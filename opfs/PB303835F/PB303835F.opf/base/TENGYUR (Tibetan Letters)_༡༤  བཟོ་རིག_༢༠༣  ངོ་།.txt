
[099A] །རྒྱ་གར་སྐད་དུ། སྭ་རོ་ད་ཡ་ཀཱ་ལ་ཡུ་ག་ཕ་ལ་ཨུ་པ་དེ་ཤ་བོད་སྐད་དུ། དབྱངས་འཆར་བའི་དུས་སྦྱོར་གྱི་འབྲས་བུ་ཉེ་བར་མཁོ་བ། ཨཱ་རྱ་མཉྫུ་ཤྲི་ཡེ་ན་མཿ། ལུག་གི་དུས་སྦྱོར་ཤར་མ་ཐག་ཏུ། དགྲ་དང་འཐབ་པ་
དང་དབང་བསྐུར་བ་དང། འཐབ་རྩོད་ཀྱི་ལས་དང། ཁམས་ལ་སོགས་པ་ལ་སྤ་བ་དང། །རང་དང་གཞན་འབྲེལ་པར་བྱེད་པ་ལ་སོགས་པའི་ལས་བྱའོ། །གླང་གི་དུས་སྦྱོར་ཤར་བ་དང། བག་མ་དང། བརྟག་པའི་ལས་བྱའོ། །ཁང་པའི་བྱ་བ་དང། རང་གི་གནས་སུ་གཞུག་པ་དང། གཞོན་
ནུ་མའི་གོས་དང། རྒྱན་ལ་སོགས་པ་བྱ་བ་དང། སྦྱིན་པའི་ལས་དང། ཞིང་ཉོ་བ་དང། ཞིང་ལས་བྱའོ། །འཁྲིག་པའི་དུས་སྦྱོར་ཤར་བ་དང། སྒྱུ་རྩལ་གྱི་ལས་དང་བཟོ་དང་རྒྱན་ལ་སོགས་པ་དང། གཞན་གྱི་དུས་སྦྱོར་དུ་བཤད་པ་ཐམས་ཅད་ཀྱང་བྱའོ། །ཀརྐ་ཊའི་དུས་སྦྱོར་བ་བབ་པ་ན་
རྫིང་བུ་དང། ཁྲོན་པའི་ལས་དང། ཆུ་བསྒྱུར་བ་དང། རྒྱས་པའི་ལས་དང། གྲུབ་པའི་ལས་དང། མཐར་ཐོན་པའི་ལས་རྣམས་བྱའོ། །སེང་གེའི་དུས་སྦྱོར་ཤར་བའི་དུས་སུ། ཚོང་བྱ་བ་དང། ཤེས་པར་བྱ་བའི་ལས་དང། ཚོང་ཕྲན་དང། ཧེ་ཧ་ལས་དང། མིའི་བདག་པོར་
དབང་བསྐུར་བའི་ལས་དང། གཞན་དང་མཐུན་པར་བྱ་བ་དང། ལུག་གི་དུས་སྦྱོར་དུ་བཤད་པ་ཐམས་ཅད་ཀྱང་བྱའོ། །བུ་མོའི་དུས་སྦྱོར་ལ་སྨན་གྱི་ལས་དང། ཟས་སྦྱོར་དང། བཟོ་བྱ་བ་དང། བརྟན་པ་དང། གཡོ་བའི་ལས་དང། རྒྱས་པའི་ལས་ཐམས་ཅད་བྱའོ། །སྲང་གི་དུས་སྦྱོར་
ཤར་བའི་ཚེ། སོ་ནམ་བྱ་བ་དང། ཚོང་དང་བརྟན་པའི་ལས་དང། སྒྱུ་འཕྲུལ་དང། སྲང་ལ་སོགས་པ་ལ་གཞལ་བའི་ལས་བྱའོ། །སྡིག་པ་ཤར་བའི་དུས་སྦྱོར་ལ། འབེབས་པའི་ལས་དང། དྲག་པོའི་ལས་དང། ཁྲག་གི་ལས་དང། རྒྱལ་པོ་བསྙེན་བཀུར་བྱ་བ་དང། དབང་བསྐུར་
བྱ་བ་དང། དཔའ་བོའི་མཚོན་ཆ་བྱ་བའི་ལས་དང། བརྟན་པའི་བྱ་བ་རྩོམ་པ་དག་བྱའོ། །གཞུའི་དུས་སྦྱོར་ཤར་དུས་སུ། གཞན་དུ་སོག་པ་དང། རྒྱས་པའི་ལས་དང། བག་མའི་ལས་དང། ཕྱུགས་ཀྱི་འདུལ་སྦྱང་བྱ་བ་དང། ཡོངས་སུ་བཟུང་བ་དང། ནད་ཟད་པར་བྱེད་པ་ལ་སོགས་

[099B] །གཡོ་བའི་ལས་དག་བྱའོ། །ཆུ་སྲིན་གྱི་དུས་སྦྱོར་ལ། ཞིང་ལས་དང། བརྟན་པ་བརྩལ་བའི་ལས་དང། ཆུའི་ལས་དང། རྒྱུ་འགྲུལ་བྱ་བ་དང། བཅིངས་བ་བཀྲོལ་བ་དང། ཆུ་བརྟོལ་བར་བྱ་བ་དང། གཡོག་མོ་གཞུག་པ་དང། རྐང་པའི་ལས་དང། རྔ་མོའི་ལས་དག་བྱའོ། །བུམ་
པའི་དུས་སྦྱོར་ཤར་བ་དང། གྲུ་བའི་ལས་ཐམས་ཅད་དང། ཆུ་སྦྱིན་པ་དང། བརྟན་པའི་ལས་དང། ས་བོན་བསྡུ་བའི་ལས་རྣམས་བྱའོ། །ཉ་ཡི་དུས་སྦྱོར་ཤར་བ་དང། རིག་པ་རྩོམ་པ་དང། རྒྱན་འདོགས་པ་དང། བཟོའི་ལས་དང། སོ་ནམ་བྱ་བ་དང། ཕྱུགས་ཀྱི་ལས་དང། སྒྱུ་
འཕྲུལ་བྱ་བ་དང། བཟའ་བ་དང། བག་མ་དང། ཆོས་སློབ་པ་ལ་སོགས་པ་མཁས་པའི་ལས་བྱའོ། །འཕོ་བ་ཡང་དེ་དང་འདྲ་བར་ཤེས་པར་བྱའོ། །དུས་སྦྱོར་བརྟག་པ་རྫོགས་སོ།། །།རྒྱ་གར་གྱི་མཁན་པོ་ཤྲཱི་ཛ་ཡ་ཨཱ་ནནྡ་དང། ཆག་ལོ་ཙཱ་བ་དགེ་སློང་ཆོས་རྗེ་དཔལ་གྱིས་བསྒྱུར་བའོ།། །།


﻿
[092A]༄༅། །ཚེའི་གནས་སྐབས་ཀྱི་འབྲས་བུ་གནོད་པ་འབྱུང་བ་ཞེས་བྱ་བའི་ལས་བཞུགས་སོ།། ། །འཕགས་པ་འཇམ་དཔལ་ལ་ཕྱག་འཚལ་ལོ། །གཟའི་གནོད་པ་སྤང་བའོ། །ཉི་མ་ལ་མེ་ལྷ་མཆོད་པར་བྱའོ། །ཟླ་བ་ལ་ཀླུ་མཆོད་པར་བྱའོ། །མིག་དམར་ལ་ཁྱབ་འཇུག་གི་ཚོགས་ཀྱི་བདག་པོ་
མཆོད་པར་བྱའོ། །ལག་ལ་དེ་བཞིན་གཤེགས་པ་མཆོད། །ཕུར་པ་ལ་ལྷག་པའི་ལྷ་མཆོད། པ་སངས་ལ་གཞོན་ནུ་མ་མཆོད། །སྤེན་པ་ལ་ལམ་མདོའི་ལྷ་མཆོད། །རཱ་ཧུ་ལ་ལ་དུར་ཁྲོད་དུ་ཚོགས་བདག་མཆོད། །ཀེ་ཏུ་ལ་མཆོད་རྟེན་མཆོད་པར་བྱའོ། །ཉི་མ་ལ་ཟས། །ཟླ་བ་ལ་ཟས་མུ་ཏིག་སྦྱིན་པར་བྱའོ། །མིག་དམར་
ལ་གསེར་སྦྱིན་པར་བྱའོ། །གཟའ་ལྷག་དང་ཕུར་བུ་ལ་གསེར་སྦྱིན་པར་བྱ། །པ་སངས་ལ་ལྔ་ཏུ་ལ་པ། སྤན་པ་ལ་ཉ། རཱ་ཧུ་ལ་ལ་ཆད་སྦྱིན་པར་བྱའོ། །ཀེ་ཏུ་ལ་རིན་ཆེན་སྣ་ཚོགས་སྦྱིན་པར་བྱ། །ཉི་མ་ལ་སྦྱིན་སྲེག་གི་ཆོག་བྱ། །སེམས་ཅན་ལ་ཕན་པའི་ཆོ་ག་ཟླ་བ་ལ་བྱ། །མིག་དམར་ལ་གཏོར་མའི་ཆོ་ག་བྱ། །གཟའ་
ལག་ལ་འཆོས་པའི་ཆོ་ག་བྱ། །ཕུར་པ་ལ་འབྲི་བ་དང་ཀློག་པའི་ཆོ་ག་བྱ། །པ་སངས་ལ་ཆུའི་ཆོ་ག་བྱ། སྤེན་པ་ལ་དབང་བསྐུར་བའི་ཆོ་ག་བྱ། །རཱ་ཧུ་ལ་ལ་རབ་གནས་དང་ཞི་བའི་ཆོ་ག་བྱ། །ཀེ་ཏུ་ལ་རྗེ་བཙུན་བཞེངས་པའི་ཆོ་ག་བྱ། །ཀུན་ལ་རིག་བྱེད་ཀྱི་ཆོ་ག་རིམ་གྲོ་དང། རྡོ་རྗེ་རྣམ་འཇོམས་དང་
གདུགས་དཀར་པོ་ཅན་དང། ལྷག་པའི་ལྷའི་བདེན་པ་དང། དེ་རྣམས་ཀྱི་ཆོ་ག་བཅོམ་ལྡན་འདས་ལ་བསྙེན་བཀུར་བ་ལ་སོགས་པའོ། །ཚེའི་གནས་སྐབས་ཀྱི་འབྲས་བུ་འབྱུང་བའི་གནོད་པ་ཞེས་བྱ་བའི་ལས་རྫོགས་སོ།། །།རྒྱ་གར་གྱི་མཁན་པོ་དཔལ་ཛ་ཡ་ཨཱ་ནནྡ་དང། ལོ་ཙཱ་བ་དགེ་སློང་
རྨོངས་པའི་གཉེན་པོ་དགོས་འདོད་ཐམས་ཅད་འབྱུང་བས་ལམ་བུའི་གྲོང་ཁྱེར་སེ་ལོ་གང་བུའི་གཙུག་ལག་ཁང་དུ་བསྒྱུར་ཅིང་ཞུས་ཏེ་གཏན་ལ་ཕབ་པའོ། །དུས་སྦྱོར་བདུན་པའི་དུས་སུ་ཉི་མ་འཆར་བར་གྱུར་པ་དེའི་ཚེ་ནད་ཀྱིས་ཐེབས་པར་འགྱུར། །མིག་དམར་འཆར་བ་དེའི་ཚེ་རྨ་འབྱུང་བར་འགྱུར་རོ། །
སྤེན་པ་ཤར་ན་དེའི་ནོར་ཉམས་པར་འགྱུར་རོ། །དེའི་ཕྱིར་དེ་རྣམས་སྤང་བར་བྱའོ། །སྒྲ་གཅན་ཤར་བར་གྱུར་པ་དེའི་ཚེ་དགྲ་བརླག་པར་འགྱུར་རོ། །ཟླ་བ་ཤར་བར་གྱུར་པ་དེའི་ཚེ་རྒྱས་པར་འགྱུར་རོ། །གཟའ་ལྷག་ཤར་བར་གྱུར་པ་དེའི་ཚེ་གཡུལ་ལས་རྒྱལ་བར་འགྱུར་རོ། །པ་སངས་ཤར་བར་གྱུར་

[092B] བདེ་བར་བཅས་ཏེ་བུད་མེད་དང་ལྷན་ཅིག་པར་འགྱུར་རོ། །གལ་ཏེ་ཡང་དག་པའི་དུས་ཐམས་ཅད་འཆར་བར་འགྱུར་བདེའི་ཚེ་འགྲུབ་པར་འགྱུར་རོ། །པཎྜི་ཏ་ཛ་ཡ་ཨཱ་ནནྡ་དང་ལོ་ཙཱ་བ་ཤེས་རབ་རིན་ཆེན་གྱི་འགྱུར་རྫོགས་སོ།། །།


﻿
[049B] །རྒྱ་གར་སྐད་དུ། ཡུ་དྷ་ཛ་ཡཱ་རྞ་བ་ཏནྟྲ་རཱ་ཛ་སྦ་རོ་ད་ཡ་ནཱ་མ། བོད་སྐད་དུ། གཡུལ་ལས་རྣམ་པར་རྒྱལ་བ་ཞེས་པའི་རྒྱུད་ཀྱི་རྒྱལ་པོ་དབྱངས་འཆར་བ་ཞེས་བྱ་བ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །རྗེ་བཙུན་ཡེ་ཤེས་འོད་ཟེར་གྱིས། །
འགྲོ་བ་མུན་པར་ལྡོངས་པ་རྣམས། །རྨོངས་པ་ཐར་མཛད་འདྲེན་པའི་གཙོ། །ཞི་བ་ཉི་ཟེར་གུས་ཕྱག་འཚལ། །དཔལ་ལྡན་ཀཻ་ལཱ་ས་རི་ལ། །ལྷ་མཆོག་བཅོམ་ལྡན་འདས་བཞུགས་ཏེ། །ལྷ་མོ་གངས་རིའི་སྲས་མོ་ཡང། །མྱུར་དུ་གཙོ་བོ་མཉེས་བྱེད་བརྩོན། །གྲུབ་པའི་ཚོགས་མཉམ་
ཐམས་ཅད་དང། ཐུབ་པའི་ཚོགས་རྣམས་འོངས་ཤིང་འདུས། །འཇིག་རྟེན་དོན་གཉེར་འདུས་པ་ཀུན། །སྟོན་པའི་མདུན་ན་མཉན་འདོད་འཁོད། །ལྷ་མོས་གསོལ་བ། །བཅོམ་ལྡན་ལྷ་ཡི་ལྷ་མཆོག་གཙོ། །རི་བོང་ཅན་ནི་སྤྱི་བོར་འཛིན། །དབང་ཕྱུག་ཆེན་པོ་ཡེ་ཤེས་དོན། །དཀར་
མོ་བདག་ལ་རྣམ་པར་འབྱེ། །མཆོག་ཏུ་དགའ་བ་གསང་བ་ཅན། །དབྱངས་འཆར་ཞེས་བྱ་གསང་བའི་རྒྱུད། །ཁྱོད་ཀྱིས་བདག་ལ་སྔར་གསུངས་པ། །སྐྱེ་བོ་བློ་གྲོས་དམན་པ་ལ། །རྒྱས་མིན་ཤིན་ཏུ་གསལ་བ་ནི། །འདོད་པའི་དོན་ཀུན་སྒྲུབ་བྱེད་པ། །དབང་ཕྱུག་ཆེ་ལ་བདག་གསོལ་བས། །
མདོར་བསྡུས་པ་ནི་བཤད་པར་གསོལ། །ལམ་ལྡ་རྣམ་པར་ཤེས་པ་དང། །དབྱངས་དང་གསལ་བྱེད་འཆར་བ་ལས། །སྟོབས་ཀྱི་བྱེ་བྲག་ཇི་ལྟར་ལགས། །གཟའ་གནས་དུས་སྦྱོར་འཆར་བ་ཡིས། །དགེ་དང་མི་དགེ་བདེ་དང་སྡུག། །དེ་བཞིན་རྙེད་དང་མི་རྙེད་དང། །འཚོ་དང་འཆི་
བ་དེ་བཞིན་ཅི། །དེ་བཞིན་རྒྱལ་དང་འཕམ་པ་དང། །འགྲོ་དང་འོང་བའི་བྱེ་བྲག་ཅི། །རང་གི་ལུས་ཀྱི་སྦྱོར་བ་ཡིས། །གཞན་གྱི་སེམས་དང་ཁུ་ཚུར་གྱི། །དེ་བཞིན་བྱེ་བྲག་ཤེས་པ་དང། ཕོ་ཉ་ཡིས་ནི་སྨྲས་པ་ཡི། །མིང་གི་དབྱངས་དང་གསལ་བྱེད་ཀྱི། །བྱེ་བྲག་སོ་སོར་ཤེས་
པ་དང། །འདྲི་བྱེད་མིང་གི་སྐར་མ་དང། དུས་སྦྱོར་བྱེ་དྲག་ཇི་ལྟར་ལགས། །ཤ་ལ་ཀ་ཡི་འཁོར་ལོ་དང། །དེ་བཞིན་ཨ་པ་ཀ་ཧ་ཊ། །དུས་ཀྱི་འཁོར་ལོ་ཇི་ལྟ་བུ། །ཚེ་ཡི་གནས་སྐབས་ཇི་ལྟར་ལགས། །སྐྱེ་བ་བརྟག་པའི་བྱེ་བྲག་རྣམས། །ངེས་པར་བདག་འཚལ་བཤད་དུ་

[050A]༄༅། །གསོལ། །ལམ་དང་རྔོན་པའི་འཁོར་ལོ་དང། །དཀར་པོའི་འཁོར་ལོ་ཇི་ལྟར་ལགས། །རྨ་ལ་རྩེ་གསུམ་འཁོར་ལོ་ཅི། །སྐར་མས་རིགས་རྣམས་ཤེས་པ་ཅི། །འདབ་ཆགས་འཁོར་ལོ་ཇི་ལྟ་བུ། །ཚངས་པས་སྦྲུལ་གྱི་འཁོར་ལོ་དང། །སེང་གེ་གདན་གྱི་
བདག་ཉིད་ཅི། །མདའ་གཞུ་རལ་གྲིའི་འཁོར་ལོ་དང། །བུམ་པའི་འཁོར་ལོ་དེ་བཞིན་ཅི། །པདྨའི་འཁོར་ལོ་རྫོང་འཁོར་ལོ། །སྒྲ་གཅན་འཁོར་ལོ་བདག་ལ་གསུངས། །སྤེན་པ་དང་ནི་བྱ་ཁྱུང་དང། །བཀྲིས་པའི་འཁོར་ལོ་ལྷ་ཆེན་ཅི། །མིང་གི་གསལ་བྱེད་ཕྱོགས་མཚམས་
སུ༑ །རྒྱལ་བའི་འཁོར་ལོ་བཤད་དུ་གསོལ། །དུས་སྦྱོར་ཕྱེད་པ་ཤེས་པ་དང། ཟླ་བའི་སྙིགས་མ་གནས་པ་དང། །ཀླུ་རྣམས་འཆར་བ་ཇི་ལྟར་ལགས། །བདག་ནི་ཁྱོད་མཉེས་བྱེད་སྤྲོ་བས། །དབང་ཕྱུག་ལྷ་ཡི་ལྷ་མཆོག་ལ། །ཇི་ལྟར་བདག་གིས་ཞུས་པའི་དོན། །
གནང་ན་དཀར་མོ་བདག་ལེགས་ཉན། །ལྷ་ཆེན་ངེས་པར་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། །ཁྱོད་ཀྱིས་ཇི་ལྟར་ཞུས་པ་བཞིན། །ཐམས་ཅད་རིམ་པས་གསལ་བར་བཤད། །དབྱངས་དང་གསལ་བྱེད་གཟའ་རྣམས་ནི། །མཛེས་མ་ཁྱོད་ལ་བདག་
གིས་བཤད། །འཁོར་ལོ་མཚན་ཉིད་ཐམས་ཅད་དང། །རིགས་ལྡན་མཚན་ཉིད་མཐའ་ཐུག་པ། །ཁྱོད་ལ་དགོས་པ་གང་ཡིན་པ། །མངོན་སུམ་ངེས་པར་བཤད་པར་བྱ། །སྔོན་ཚེ་ལྷ་དང་ལྷ་མིན་དག་བ་སྤུ་ལྡང་བའི་གཡུལ་འགྱེད་ཚེ། །ལྷ་ཡི་དབང་པོས་བདག་ལ་དྲིས། །འདི་བཤད་
ལྷ་མིན་ཕམ་པར་བྱས། །བསྟན་བཅོས་གསང་བ་ཆེན་པོའི་རྒྱུད། །གཡུལ་ལས་རྣམ་པར་རྒྱལ་བར་གྲགས། །གཞན་དུ་རྫོགས་པར་ངས་མ་བཤད། །གསང་ཆེན་འཁོར་ལོ་མ་ལུས་པ། །ཐུབ་པའི་ཚོགས་རྣམས་ང་ལ་ཉོན། །འདི་ལ་གཙོ་མོ་དགའ་བར་གྱིས། །རྒྱུད་རྣམས་ཀུན་དུ་
སྦས་པ་སྟེ། །གསང་བ་ལས་ཀྱང་ཆེས་གསང་བ། །གང་གིས་དབྱངས་འཆར་མི་ཤེས་པར། །གཡུལ་ལས་རྒྱལ་བར་འདོད་པ་ནི། །མཁའ་ལ་ཁུ་ཚུར་བསྣུན་འདོད་དང། །སྨིག་རྒྱུའི་ཆུ་ནི་སྙེགས་པ་བཞིན། །མཛེས་མ་ཇི་ལྟར་འཇིག་རྟེན་དུ། །དུས་ཀྱི་ལྷ་རྣམས་འཆར་བ་ལ། །

[050B] །བླུན་པོར་ངེས་སོ་རྫོང་ལྷ་མོ། །དུས་ཀྱི་བདག་པོ་རྣམས་འབྱུང་བས། །བརྟགས་ཤིང་དཔྱད་ནས་འཇུག་པར་བྱ། །ཤིས་དང་མི་ཤིས་ཐམས་ཅད་ཀྱི། །མཚན་ཉིད་རྣམས་ནི་སྟོན་པར་བྱེད། །གཅིག་ཏུ་ཡིད་ནི་དག་པ་ལ། །མི་རྟོག་ཕྱིར་ན་འདི་མི་
དགོས། །ལུས་ནད་རླུང་གི་བྱེ་བྲག་གིས། །དུས་གསུམ་འབྲས་བུ་ཤེས་པར་བྱེད། །དེས་ན་ནང་གི་རླུང་ལ་ནི། །མཉམ་པར་གཞག་ལ་རིག་པར་བྱ། །གང་ཚེ་གཡུལ་དུ་ཆས་པ་ན། །སེམས་ནི་དང་ཞིང་མཛེས་པ་དང། །སྤྲོ་ཞིང་གསལ་བ་དགེ་བ་ཡིན། །རྔ་ལ་རང་སྒྲ་བྱུང་ན་དགེ། །རལ་གྲི་
ལ་སོགས་མཚོན་ཆ་རྣམས། །གསལ་ཞིང་རང་སྒྲ་འོད་འབར་དགེ། །རྒྱལ་མཚན་བ་དན་རྟ་དང་གླང། །སྒྲ་འདོན་གསལ་ཞིང་སྟོབས་འབྱེད་དགེ། །མདུན་ནས་བརྟན་གཡོའི་རང་བཞིན་ཡང། །རང་གིས་བརྟགས་ལ་ཤེས་པར་བྱ། །དེ་ལས་བཟློག་ན་མི་ཤིས་པ། །རོལ་མོ་བརྡུངས་ཀྱང་སྒྲ་མི་
གསལ། །རླུང་རྣམས་རྒྱུད་ལས་བཟློག་པ་དང། ཡིད་ནི་ལྡང་ཀྱོག་མྱ་ངན་ཟིན། །རོལ་མོ་མཚོན་ཆ་ལ་སོགས་རྣམས། །རལ་དང་ཆག་སོགས་ངན་པ་ཡིན། །གང་ཚེ་ཚོང་ལ་ཆས་པ་ན། །དེ་ཚོ་ཟོང་ལ་བྱི་བས་ཟོས། །ཆག་གམ་སྟོར་རམ་མི་མཛེས་པ། །མི་ཤིས་ལྟས་མཐོང་ལོག་པར་བྱ། །
དེ་བཞིན་དགོས་དོན་བྱ་བ་ཀུན། །ལྟས་ཀྱི་དགེ་དང་མི་དགེ་དཔྱད། །ཚེས་ལ་དབྱངས་དང་གསལ་བྱེད་དང། །རྒྱུ་སྐར་གཟའ་རྣམས་འཆར་བར་འགྱུར། །རྣལ་འབྱོར་པ་གང་ཡིད་ནང་ཆུད། །མཉམ་ཉིད་དབྱིངས་ནས་མེ་བཟུང་ལ། །རང་གི་ལུས་ལ་གནས་པ་ཡི། །ལམ་ལྔ་སྟོན་ནོ་ལྷས་མཆོད་
མ༑ །འདིར་ནི་རྒྱས་པར་མ་བསྟན་ཏེ། །ཅུང་ཟད་ཙམ་ཞིག་བསྟན་པར་བྱ། །ལུས་ཅན་རྣམས་ཀྱི་ཞག་གཅིག་ལ། །སྟོང་ཕྲག་ཉི་ཤུ་རྩ་གཅིག་དང། །བརྒྱ་ཕྲག་དྲུག་གི་ལྷག་པའི་དབུགས། །རྒྱུ་བའི་གྲངས་སུ་ཤེས་པར་བྱ། །དབུགས་འབྱུང་འཇུག་དང་བར་མ་སྟེ། །དབུགས་ཞེས་བྱ་བར་ཡོངས་སུ་
གྲགས། །དབུགས་དྲུག་ཆུ་སྲང་ཞེས་བྱ་སྟེ། །དྲུག་ཅུ་ལ་ནི་དབྱུ་གུ་གཅིག་དབྱུ་གུ་དྲུག་ཅུ་ཞག་གཅིག་ཡིན། །ཐ་མལ་གནས་པ་རིག་པར་བྱ། །དེ་ལ་འཕོ་བ་བཅུ་གཉིས་ཏེ། །ཐུན་ནི་བརྒྱད་དུ་བསྟན་པ་ཡིན། །གཡས་དང་གཡོན་པའི་ལམ་ལྔ་ལས། །དཀྱིལ་འཁོར་ལྔ་ནི་རྣམ་པར་

[051A]༄༅། །རྒྱུ༑ །གཡས་ནས་ས་ལ་སོགས་པ་སྟེ། །ནམ་མཁའ་ལ་སོགས་གཡོན་ནས་རྒྱུ། །ས་སོགས་དཀྱིལ་འཁོར་རེ་རེ་ལ། །དྲག་པོ་རྐང་པ་དང་བ་ཅས་ཀྱིས། །ཉུང་བའི་སུམ་བརྒྱ་དྲུག་ཅུའོ། །ཉུང་བ་དབུ་མའི་ཁམས་སུ་གྲགས། །མི་མཉམ་པ་དང་མཉམ་པའི་ཁྱིམ། །
ལུག་དང་གླང་སོགས་རིམ་པ་བཞིན། །དུས་མདའ་རྐང་པ་དང་བཅས་པས། །ཉུང་བའི་བརྒྱ་ཕྲག་བཅོ་བརྒྱད་ལམ། །ཉུང་བ་དབུ་མའི་ལམ་དུ་གྲགས། །དེ་ལྟར་འཕོ་བ་བཅུ་གཉིས་ལ། །བདུན་ཅུ་རྩ་ལྔས་ལྷག་པ་ཡི། །དྲུག་བརྒྱར་རབ་ཏུ་གྲགས་པ་ཡིན། །མདོར་ན་དབུ་མའི་ལམ་ཉིད་ནས། །
སུམ་ཅུ་གཉིས་ཀྱི་ཆ་ཤས་གཅིག་དམན་པ་རྣམས་ལ་འཆི་སྟེར་ཞིང། །རྣལ་འབྱོར་བ་ལ་མཆོག་སྟེར་འགྱུར། །ཉི་མ་ཟླ་བའི་ལམ་གཉིས་པོ། །ལྷོ་དང་བྱང་གི་བགྲོད་པ་སྟེ། །དཀྱིལ་འཁོར་ལྔ་ནི་རབ་ཏུ་རྒྱུ། །བྱང་གི་བགྲོད་པ་ཟླ་བ་ལ། །ནམ་མཁའ་མེ་ཆུ་ས་རླུང་ནི། །དབུས་དང་སྟེང་
འོག་ཀ་བ་དང། །ཟུར་ལ་བརྟེན་ནས་རིམ་པ་བཞིན། །ནམ་མཁའ་ལུག་གི་ཁྱིམ་ཡིན་ཏེ། །མེ་ནི་གླང་དུ་ཡོངས་སུ་གྲགས། །ཆུ་ནི་ཉ་ཡི་འཕོ་བ་ཡིན། །ས་ནི་བུམ་པ་ཞེས་བྱ་སྟེ། །རླུང་ནི་འཁྲིག་པར་ཡོངས་སུ་གྲགས། །ཟླ་རྒྱུ་བྱང་བགྲོད་ཆུ་སྲིན་ནོ། །ནམ་མཁའ་དབུས་མའི་སྤྱོར་བ་སྟེ། །མེ་
ནི་གྲུབ་པའི་སྦྱོར་ཞེས་བྱ། །ཆུ་ནི་བདུད་རྩིའི་སྦྱོར་བར་བརྗོད། །དངོས་གྲུབ་སྦྱོར་བ་དབང་ཆེན་པོ། །ཕུན་སུམ་ཚོགས་པའི་སྦྱོར་བ་རླུང། །པ་སངས་ཟླ་བ་གཟའ་ལྷག་དང། །ཕུར་བུ་རིམ་བཞིན་མཁའ་མ་གཏོགས། །བཞི་དང་བཅུ་དྲུག་བཅུ་གཉིས་དང། །བརྒྱད་ཀྱི་སོར་དུ་ཡོངས་སུ་གྲགས། །ལྷོ་ཡི་བགྲོད་པའི་ཉི་མ་
ལ༑ །དཀྱིལ་འཁོར་སྔ་མའི་རིམ་པ་ལས། །ནམ་མཁའ་སྲང་གི་ཁྱིམ་དུ་བརྗོད། །མེ་ནི་སྡིག་པའི་དུས་སྦྱོར་ཏོ། །ཆུ་ནི་བུ་མོའི་འཕོ་བ་ཡིན། །ས་ནི་སེང་གེའི་ཁྱིམ་དུ་གྲགས། །རླུང་ནི་གཞུ་ཞེས་དེ་བཞིན་ནོ། །ལྷོ་བགྲོད་ཉི་མ་ཀར་ཀ་ཊ། །ནམ་མཁའི་འཇིགས་བྱེད་སྦྱོར་བ་སྟེ། །མེ་ནི་འཆི་བའི་
སྦྱོར་བར་གྲགས། །མི་ཤེས་པ་ཡི་སྦྱོར་བ་ཆུ། །དབང་ཆེན་གྱིས་ནི་སྲེག་སྦྱོར་བ། །རླུང་ནི་མྱ་ངན་སྦྱོར་བར་བཤད། །མིག་དམར་དང་ནི་སྤེན་པ་དང། །དེ་བཞིན་ཉི་མ་སྒྲ་གཅན་རྣམས། །ནམ་མཁའི་ལྷག་མ་རིམ་པ་བཞིན། །དེ་ནས་གཞན་དག་འཕོ་བ་ནི། །སྟོང་དང་བརྒྱད་བརྒྱའི་གྲངས་

[051B] །གཡས་ནས་ལུག་སོགས་མི་མཉམ་དྲུག་གཡོན་ནས་གླང་སོགས་མཉམ་པ་དྲུག་རིམ་པ་བཞིན་དུ་འཕོ་འགྱུར་ཏེ། །རགས་པའི་ཆ་ལ་བསྟན་ཞེས་ཟེར། །དེ་ལྟར་ནང་གི་འཕོ་བ་ལ། །དགེ་དང་མི་དགེ་ལ་སོགས་རྣམས། །འདྲི་བར་བྱེད་པའི་སྐྱེ་བོ་ལ། །ལེགས་པར་བརྟགས་ཏེ་བཤད་
པར་བྱ། །དེ་ནས་གཞན་ཡང་བཤད་པར་བྱ། །ལམ་ལྔའི་མཚན་ཉིད་བཟང་པོ་མཆོག་ས་ཡི་ལམ་གྱིས་རྒྱལ་སྲིད་དེ། །ནོར་དང་འབྲུ་དང་ལོངས་སྤྱོད་དང། །རྒྱལ་དང་ཕུན་སུམ་ཚོགས་པ་དང། །རྙེད་པ་ཐོབ་དང་སྡུད་པར་བྱེད། །ཆུས་ནི་དོན་རྣམས་འགྲུབ་པར་སྟོན། །ཡིད་ལ་བསམས་པ་ཐམས་ཅད་
ཀྱི༑ །འདོད་པའི་དོན་བསྒྲུབ་ཀུན་བྱེད་པས། །མཛེས་མ་དེ་ལྟར་ཡིད་ལ་གཟུང། །མེ་ཡི་ལམ་ནས་རྒྱུ་བ་ལས། །བཀྲེས་སྐོམ་ངལ་དུ་བ་སྡུག་བསྔལ་བྱེད། །བྱ་བ་ཐམས་ཅད་ཉམས་འགྱུར་ཞེས། །ཤེས་པར་གྱིས་ཤིག་བཟང་མོ་ཀྱེ། །རླུང་གིས་འཐབ་རྩོད་སྐྱོ་དང་རྨོངས། །ནོར་ཟད་བྱེས་འཁྱམས་གདུང་
བར་བྱེད། །ཟླ་བ་དང་ནི་ཉི་མ་དང། །སྒྲ་གཅན་ལམ་ནས་རྒྱུ་བ་ལ། །བཟང་ངན་བྱེ་བྲག་ཤེས་པར་བྱ། །དུག་སོགས་གཞོམ་དང་རྒྱལ་ལ་སོགས། །ཟླ་བའི་རྒྱུ་བར་རབ་ཏུ་བསྔགས། །གཡུལ་བཤམ་རོལ་རྩེད་སྟོན་མོ་དང། །གཅད་བསྲེག་བཙོ་ལ་སོགས་པ་དང། །དབང་དང་དགུག་པའི་ལས་ལ་ནི། །ཉི་མའི་
སྟོབས་ནི་བསྔགས་པ་ཡིན། །གཉིས་ཀའི་བདག་ཉིད་སྟོན་བྱེད་པས། །ཤིས་དང་མི་ཤིས་ངེས་མེད་པར། །སྒྲ་གཅན་ཐེ་ཚོམ་ཅན་ཞེས་བྱ། །མཛེས་མ་ཟླ་བའི་ལམ་རྒྱུ་ལ། །སྐྱེ་བོ་ཉི་མའི་ཕྱོགས་ནས་འདྲི། །འདོད་པའི་དོན་ནི་ཉམས་པར་འགྱུར། །ཉི་མ་ལས་རྒྱུ་ཟླ་བར་གནས། །སྔ་མ་བཞིན་དུ་དོན་མེད་
འགྱུར༑ །གང་ནས་ཉི་མ་ཟླ་བ་རྒྱུ། །དེར་གནས་འདྲི་བའི་སྐྱེ་བོ་ནི། །བསམ་པའི་དོན་ཀུན་འགྲུབ་པར་འགྱུར། །གལ་ཏེ་གཉིས་ཀར་གནས་པ་ལས། །འདྲི་ན་ཐེ་ཚོམ་ཅན་ཞེས་བྱ། །ཡམ་ལྔ་ལ་ནི་རྒྱུ་བ་གསུམ། །འགྲོ་དང་འོང་དང་གནས་པའོ། །འདྲི་བར་བྱེད་པའམ་རང་གིའང། །འོང་བས་ཐམས་ཅད་དགེ་
བ་སྟེ༑ །འགྲོ་བས་ངལ་བ་དོན་མེད་འགྱུར། །གནས་པ་ལ་ནི་ཐེ་ཚོམ་འགྱུར། །ལམ་ལྔ་རྣམ་པར་རྒྱུ་བ་ལས། །དགེ་དང་མི་དགེ་མཁས་པས་བརྟག་ཆུ་དང་ས་དང་མེ་དང་ནི། །རླུང་གི་དཀྱིལ་འཁོར་རྒྱུ་བ་ལས། །ཞི་རྒྱས་དབང་དང་དགུག་པ་དང། །གསད་དང་བསྐྲད་སོགས་ཤེས་པར་བྱ། །ལམ་

[052A]༄༅། །ལྔའི་དེ་ཉིད་མི་ཤེས་པར། །བྱ་བ་ཐམས་ཅད་མི་འགྲུབ་སྟེ། །དེ་ཡི་སྦྱོར་བ་མི་ཤེས་པར། །དེ་ཡི་ངལ་བ་དོན་མེད་འགྱུར། །རླུང་ནི་ཐམས་ཅད་བྱེད་པ་སྟེ། །རྟོག་གེ་བ་ཡིས་མི་ཤེས་སོ། །ལྷ་མོ་འདི་རྣམས་ལེགས་བཟུང་ལ། །དགེ་དང་མི་དགེ་བཤད་པར་གྱིས། །ལྷ་མོས་གསོལ་བ། དབང་
ཕྱུག་ཆེན་པོ་བཅོམ་ལྡན་འདས། །ལྷ་ཡི་ལྷ་མཆོག་ཐམས་ཅད་མཁྱེན། །ལམ་ལྔ་ལེགས་པར་ཁྱེད་ཀྱིས་གསུངས། །ད་ཡང་བདག་ལ་ཅུང་ཟད་ཙམ། །ཞུ་བ་མཆིས་པས་གསན་དུ་གསོལ། །དབྱངས་དང་གསལ་བྱེད་འཆར་བ་ཅི། །དབྱངས་ཀྱི་གྲངས་ནི་དུ་ཞིག་མཆིས། །དེ་བཞིན་གསལ་བྱེད་གྲངས་ནི་
དུ༑ །རིང་ཐུང་བྱེ་བྲག་ཇི་ལྟར་འཆར། །དཀར་ནག་ཕྱོགས་ལ་གང་འཆར་ལགས། །བདག་གིས་མི་ཤེས་ལྷ་ཁྱོད་ལ། །ངེས་པར་ཐེ་ཚོམ་མེད་པར་ཡང། །མ་ལུས་པ་ནི་བདག་ཞུ་བས། །དེ་རྣམས་མཐར་ཐུག་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། །ཇི་ལྟར་ཁྱོད་ཀྱིས་བདག་ཞུས་པ། །
ཐམས་ཅད་བཤད་ཀྱིས་མཉན་པར་གྱིས། །དབྱངས་དང་གསལ་བྱེད་བཟང་པོ་རྣམས། །ཇི་ལྟར་འཆར་བའི་ངེས་པ་ནི། །དཔྱིད་ཟླ་འབྲིང་སོགས་ཟླ་བ་ཡི། །བཅུ་དྲུག་ནས་བཟུང་སྟོང་གི་བར། །དཀར་ཕྱོགས་ཞེས་བྱར་རི་སྲས་མོ། །དེ་ཡི་ཚེས་གཅིག་ནས་བརྩམས་ཏེ། །ཉ་ཡི་བར་ནི་ནག་ཕྱོགས་འདོད། །དེ་
ལ་དཔྱིད་འབྲིང་ཟླ་བར་གྲགས། །དེ་ལྟར་རིམ་བཞིན་ཤེས་པར་བྱ། །དེ་ལ་དཔྱིད་འབྲིང་ལ་སོགས་པའི། །ཚེས་ལ་འཆར་བའི་དབྱངས་རྣམས་ནི། །ཨ་ཡིག་དང་ནི་ཨི་ཡིག་དང། །དེ་བཞིན་གསུམ་པ་ཨུ་ཡིག་སྟེ། །ཨེ་ཡིག་ལྷ་མོ་ཡིད་འཕྲོག་མ། །ཨོ་ཡིག་དང་ནི་ལྔ་རུ་འདོད། །དེ་ལྟར་ང་ཡིས་དབྱངས་སུ་
བརྗོད༑ །དབྱངས་ཀྱི་རང་བཞིན་རིམ་བཞིན་དུ། །ས་དང་ཆུ་མེ་རླུང་དང་ནི། །ནམ་མཁའི་སྦྱོར་བས་ཤེས་པར་བྱ། །དྲི་དང་རོ་དང་གཟུགས་དང་ནི། །རིག་བྱ་སྒྲ་རྣམས་རིམ་བཞིན་དྲན། །དབྱངས་ལྔ་ཞེས་བྱ་ལྷ་ཆེན་མ། །བྱ་བ་ཀུན་ལ་ཤེས་པར་བྱ། །རིང་བ་ལྔ་རྣམས་དཀར་ཕྱོགས་ལ། །ལན་གསུམ་དུ་ཡང་
འགྱུར་བ་ཡིན། །ཀ་ནས་ཧ་ཡི་མཐར་ཐུག་པ། །པ་ཉ་ཎ་གསུམ་སྤངས་པ་ཡིས། །གསལ་བྱེད་ཕྱོགས་གཉིས་དག་ལས་འཆར། །དཀར་ཕྱོགས་ནག་ཕྱོགས་དག་ལ་ཡང། །མཛེས་མ་ཡི་གེ་སུམ་ཆུར་འགྱུར། །གསལ་བྱེད་ཀ་ནས་ང་ཡི་བར། །དཀར་པོའི་ཕྱོགས་ལ་རིམ་བཞིན་འཆར། །དཀར་ཕྱོགས་

[052B] །ཀ་སོགས་རྣམས་དང་ལན་གཅིག་འགྱུར། །དཀར་པོའི་ཕྱོགས་ཀྱི་ཚེས་རྣམས་དང། །ནག་པོའི་ཕྱོགས་ཀྱི་ཚེས་ལ་ཡང། །དགའ་བ་ནས་ནི་བརྩམས་ནས་སུ། །ལན་གསུམ་དུ་ཡང་འཆར་བ་ཡིན། །རྀ་རཱྀ་ལྀ་ལཱྀ་སྤངས་པ་ཡི། །དབྱངས་ཡིག་ཐུང་དུ་ལྔ་པོ་རྣམས། །ནག་པོའི་ཕྱོགས་
ལ་འཆར་བ་ནི། །དྷ་སོགས་རྣམས་དང་ལྷན་ཅིག་འཆར། །སོ་སོའི་ཚེས་ཀྱི་བྱེད་པ་རྣམས། །བདག་པོར་ལན་གསུམ་དུ་ཡང་འགྱུར། །ཛན་མ་ཧ་ནི་ཨན་ཏ་ཀ་ཛན་མ་ཧ་ནི་རིམ་པ་བཞིན། །བྱིས་པ་གཞོན་ནུ་ལང་ཚོ་རྒྱན། །སྨིན་ཏེ་ཤི་བ་རིམ་པ་བཞིན། །ཨ་སོགས་དབྱངས་ཀྱི་བྱེ་བྲག་དང། །ཚེས་ནི་ལྔ་ལ་
རིམ་པས་སྦྱར། །བྱིས་པ་རྒན་པ་ལ་སོགས་ལ། །དར་རྒུད་ལས་ཀྱི་བྱེ་བྲག་བྱེད། །ཚེས་ལ་འཆར་བའི་དབྱངས་རྣམས་དང། །མིང་གི་དབྱངས་རྣམས་སྦྱར་བར་བྱ། །དཔྱིད་འབྲིང་དཀར་ཕྱོགས་སོགས་བརྩམས་ནས། །དབྱངས་རྣམས་འཆར་རོ་ལྷ་མོ་ཀྱེ། །ཉིན་ཞག་བདུན་ཅུ་རྩ་གཉིས་ལ། །དབྱངས་ནི་རེ་རེ་འཆར་
བར་འགྱུར། །དེ་བཞིན་ཞག་ནི་བཅུ་གཉིས་ལ། །དབྱངས་ནི་རེ་རེ་འཆར་བ་དང། །དེ་བཞིན་ཞག་ལྔ་དག་ལ་ཡང། །དབྱངས་རྣམས་འཆར་བར་འགྱུར་བ་དང། །ཉིན་རེ་བཞིན་དུ་དབྱངས་རེ་འཆར། །ཐུང་དང་རིང་པའི་དབྱངས་ལྔ་པོ། །ཉིན་ལྔ་མཚན་ལྔ་འཆར་བའང་དྲན། །ལྔ་དང་སུམ་ཅུ་བདུན་ཅུ་གཉིས། །རགས་
པ་ཕྲ་བའི་དབྱེ་བ་ཡིས། །འཆར་བར་འགྱུར་རོ་དཀར་མོ་ཀྱེ། །དཀར་ནག་ཕྱོགས་ཀྱི་སོ་སོ་ལ། །གསལ་བྱེད་རེ་རེ་འཆར་རོ་ཀྱེ། །ནག་པོའི་ཕྱོགས་ཀྱི་ཟླ་བྱེད་ལ། །རི་བོང་ཅན་དང་དུས་དྲུག་དང། །དྲག་པོའི་ཚེས་གྲངས་རྣམས་ལ་ཡང། །དགའ་བ་དང་ནི་ཨ་ཡིག་དག་ནག་པོའི་ཕྱོགས་ལ་ཐུང་རྣམས་འཆར། །
མིག་དང་ཐུབ་པ་ཉི་མ་ལ། །བཟང་པོའི་མིང་ཅན་ཚེས་དང་ནི། །དབྱངས་ཀྱི་ཡི་གེ་གཉིས་པ་ནི། །སོ་སོར་སྐྱེ་ཞིང་འཆར་བར་བྱེད། །མེ་དང་བཀྲ་ཤིས་འདོད་ཚེས་ལ། །རྒྱལ་བ་ཞེས་བྱར་གྲགས་པ་དང། །ཨུ་ཞེས་འབྱུང་བའི་དབྱངས་ཡིག་འཆར། །བཞི་ཡི་ཉིན་ཞག་བུ་ག་དང། །དེ་བཞིན་བཅུ་བཞིའི་ཉིན་ཞག་
ལ༑ །སྟོང་པར་བརྗོད་པའི་ཚེས་དང་ནི། །ཨེ་ཡི་ཡི་གེ་དབང་བྱེ་བྲག་མདའ་དང་ཕྱོགས་ཞེས་བྱ་བ་དང། །དེ་བཞིན་བཅོ་ལྔ་ཚེས་གྲངས་ལ། །རྫོགས་པ་ཞེས་པའི་ཚེས་དང་ནི། །དབྱངས་ཡིག་ཨོ་ནི་ངེས་པར་འཆར། །དཀར་པོའི་ཕྱོགས་ཀྱི་ཆོས་གྲངས་ལ། །ཨ་སོགས་ལྔ་ནི་འཆར་བར་དྲན། །སྔར་བཞིན་བརྗོད་

[053A]༄༅། །པའི་ཚེས་རྣམས་ལ། །ལྷ་མོ་རིང་པོར་ཤེས་པར་གྱིས། །དགའ་བ་བཟང་པོ་རྒྱལ་བ་དང། །སྟོང་པ་རྫོགས་པའི་བྱེ་བྲག་ལ། །མིག་དམར་གཟའ་ལྷག་པུར་བུ་ཉིད། །པ་སངས་སྤེན་པ་རིམ་བཞིན་སྦྱར། །དཀར་ནག་ཕྱོགས་ཀྱི་བྱེ་བྲག་ལ། །དབྱངས་དང་གསལ་བྱེད་འཆར་བལ། །རང་བཞིན་
དབང་གིས་དགེ་མི་དགེ་བར་མའི་འབྲས་བུ་མ་མཐོང་བར་འགྱུར། །དགའ་བའི་ཚེས་ལ་མིག་དམར་དང། །རྒྱུ་སྐར་སྨིན་དྲུག་ཨ་ཡིག་རྣམས། །འཛོམ་ན་དང་པོའི་མིང་ཡིག་ཨ། །ན་འཆི་རྨ་འབྱུང་འབྲས་བུ་མེད། །བཟང་པོའི་ཚེས་དང་གཟའ་ལྷག་ཅེས། །རྒྱུ་སྐར་མཆུ་དང་ཨ་ཡིག་དབྱངས། །འཆར་ཚེ་ཨི་ཡིག་
མིང་ཅན་རྣམས། །ཉོན་མོངས་འགྱུར་ཏེ་སྔ་མ་བཞིན། །རྒྱལ་པོའི་ཚེས་ལ་བླ་མའི་གཟའ། །རྒྱུ་སྐར་སྐག་འཆར་ཨུ་ཡིག་དབྱངས། །ཨུ་ཡིག་མིང་ཅན་སྲོག་མཐར་བྱེད། །བག་མ་ལ་སོགས་འབྲས་བུ་མེད། །སྟོང་བའི་ཚེས་དང་པ་བསངས། །རྒྱུ་སྐར་མོན་གྲུ་དེ་བཞིན་ཏེ། །དབྱངས་ནི་ཨི་ཡིག་འཆར་བ་ལ། །ཨེ་
ཡིག་སྔར་བཞིན་འབྲས་བུ་མེད། །རྫོགས་པའི་ཚེས་ལ་སྤེན་པ་དང། །རྒྱུ་སྐར་བྲ་ཉེ་ཉིད་འབྱུང་ནི། །དབྱངས་ཡིག་ཨོ་འཆར་དུས་སུ་ནི། །མིང་ནི་ཨོ་ཅན་མྱུར་དུ་བརླག་དགའ་བའི་ཚེས་ལ་ཉི་མའི་རེས། །ཨ་དང་མིང་ཅན་ནད་ཡུན་རིང། །བཟང་པོར་ཟླ་བའི་རེས་ལ་ནི། །ཨི་དང་དེ་མིང་དེ་བཞིན་ནོ། །རང་ས་
ནས་ནི་ལྔ་བ་ལ། །ནུས་པར་འགྱུར་རོ་དཀའ་ཟློག་མ། །ཨ་ནི་ཨོ་ལ་ནུབ་པ་སྟེ། །ཨི་ནི་ཨ་ལ་དེ་བཞིན་ནོ། །ཨུ་ཡང་ཨི་ལ་རབ་ཏུ་ནུབ། །ཨེ་ནི་ཨུ་ཡི་དབྱངས་ལ་ནུབ། །ཨུ་ནི་ནུབ་བ་ཨེ་ཞེས་བཤད། །མདོར་ནས་ནི་ནམ་མཁའ་ལ། །ཆུ་ནིས་ལ་ནུབ་པར་འགྱུར། །དེ་བཞིན་དུ་ནི་ཤེས་པར་བྱ། །རྩོད་
པ་ནད་དང་གཡུལ་འགྱེད་དང། །བྱ་བ་ཀུན་ལ་ཤེས་པར་བྱ། །འཆར་བའི་དུས་སུ་དགེ་བ་སྟེ། །ནུབ་དུས་མི་ཤིས་པར་ཡད་དྲན། །བྱིས་གཞོན་ལང་ཚོ་རྒན་དང་འཆི། །གནས་སྐབས་ལྔ་རུ་བརྗོད་པ་ཡིན། །རང་སར་བྱིས་པར་གྲགས་པ་སྟེ། །གཉིས་པ་གཞོན་ནུ་གསུམ་ལ་འཚོ། །བཞི་པ་རྒན་ཏེ་ལྔ་པ་ཤི། །བྱེ་
བྲག་སོ་སོར་ཤེས་པར་བྱ། །གསལ་བྱད་ནུབ་ན་ནད་འབྱུང་སྟེ། །དབྱངས་ནི་འཆི་བ་སྟེར་བར་བྱེད། །ལུས་དང་སྲོག་གི་དབྱེ་བ་ཡིས། །གསལ་བྱེད་དབྱངས་ལ་ཤེས་པར་བྱ། །གཞན་ཡང་ཕྱོགས་ཀྱི་བྱེ་བྲག་ནི། །ཤར་དུ་ཨི་ཡིག་ལྷོ་ཕྱོགས་སུ། །ཨེ་ཡི་ཡི་གེ་འཆར་བར་འགྱུར། །ཨུ་ཡིག་ནུབ་ཏུ་འཆར་བ་སྟེ། །བྱང་དུ་

[053B] །དབུས་སུ་ཨོ་ཡིག་ཞེས་བྱར་གྲགས། །དབྱངས་དང་གསལ་བྱེད་འཆར་ཕྱོགས་སུ། །འགྲོ་བ་བྱ་བ་ཀུན་ལ་སྤང། །དེ་ལྟར་དབྱངས་རྣམས་གང་འཆར་བ། །བལྟས་ན་ཡིད་ལ་རབ་ཏུ་བཟུང། །རགས་པ་དང་ནི་ཕྲ་བ་ཡི། །གནས་སྐབས་བྱེ་བྲག་ལ་འཆར་བ། །བདག་གིས་ཇི་ལྟར་བཤད་
བ་བཞིན། །ཤེས་པར་གྱིས་ཤིག་གངས་རིའི་བདག། །གཡུལ་ལས་རྣམ་པར་རྒྱལ་བ་དབྱངས་འཆར་བ་ཞེས་བྱ་བའི་རྒྱུད་ལས་ལམ་ལྔ་དང་དབྱངས་འཆར་བ་ངེས་པར་བསྟན་པ་ཆེན་པོ་སྟེ་ལེའུ་དང་པོའོ།། །།ལྷ་མོས་གསོལ་བ་བཅོམ་ལྡན་འདས། །ལྷ་ཆེན་ཁྱོད་ཀྱིས་དབྱངས་འཆར་བ། །ཤིན་ཏུ་
བདག་ལ་རྒྱས་པར་གསུང། །ཡང་ནི་བདག་ལ་ཞུ་བ་མཆིས། །རཱ་ཤིའི་དཀྱིལ་འཁོར་འཆར་བ་ལས། །འདྲི་བྱེད་རྙེད་དང་མི་རྙེད་དང། །རྒྱལ་དང་ཕམ་པ་ཐམས་ཅད་ནི། །མཛེས་དགའ་ཁྱོད་ལ་ཇི་བཞིན་ཞུ། །ཤིན་ཏུ་གསང་བ་བཤད་དུ་གསོལ། །ལོ་གཅིག་གི་ནི་དཀྱིལ་འཁོར་ལ། །ཆ་ཤས་དུམ་བུའི་
མཚན་ཉིད་དང། །གཙོ་བོ་སྟོབས་ཀྱི་བྱེ་བྲག་དང། །དུས་སྦྱོར་བྱེད་པའི་མཚན་ཉིད་དང། །དུས་སྦྱོར་ཇི་ལྟར་ཡིན་པ་དང། དེ་ལ་འདྲི་བྱེད་དགེ་མི་དགེ་གཟའ་ཡི་རིགས་ལ་སོགས་པ་ལས། །ལ་སོགས་བྱེ་བྲག་ཤེས་པ་དང། །དུས་གསུམ་བྱེ་བྲག་ཤེས་པ་རྣམས། །དབང་ཕྱུག་གཙོ་བོས་བཤད་དུ་གསོལ། །
བཅོམ་ལྡན་འདས་ཀྱིས་བཀའ་སྩལ་པ། །ཉོན་ཅིག་མཛེས་མ་མ་ལུས་པ། །རཱ་ཤིའི་མཚན་ཉིད་ཐམས་ཅད་དང། །གཟའ་རྣམས་ཁྱིམ་ལ་འཁོད་པ་དང། །ཞག་གཅིག་གི་ནི་ཆ་ཤས་ལ། །བགོས་པས་དུས་སྦྱོར་བཅུ་གཉིས་ཏེ། །དུས་སྦྱོར་དཀྱིལ་འཁོར་མཉམ་པར་སྦྱོར། །དུས་སྦྱོར་གཟའ་བདུན་གནས་པ་
ཡི༑ །འབྲས་བུ་དཀར་པོ་ཡུམ་ཁྱོད་ཉོན། །ལུག་གླང་འཁྲིག་བ་ཀར་ཀ་ཊ། །དེ་བཞིན་སེང་གེ་བུ་མོ་དང། །སྲང་སྡིག་གཞུ་དང་ཆུ་སྲིན་དང། །བུམ་པ་ཉ་ཡི་ཁྱིམ་རྣམས་སུ། །མིག་དམར་པ་སངས་གཟའ་ལྷག་དང། །ཟླ་ཉི་གཟའ་ལྷག་པ་བ་སངས། །མིག་དམར་ཕུར་བུ་སྤེན་པ་ཡི། །ཕུར་གུ་ཞེས་བྱ་ཁྱིམ་པ་དག་
གཟའ། །ལུག་གླང་འཁྲིག་བ་ཀར་ཀ་ཊ། །ཤར་ལྷོ་ནུབ་བྱང་རི་མ་བ་བཞིན། །སིང་གེ་ལ་སོགས་བརྒྱད་རིམ་བཞིན། །ཁྱིམ་གྱི་ཕྱོགས་ཀྱི་སྟོབས་སུ་བརྗོད། །ཉི་མ་པ་སངས་མིག་དམར་དང། །རཱ་ཧུ་སྤེན་ཟླ་གཟའ་ལྷག་ཕུར། །ཤར་ནས་དབང་ལྡན་མཐར་ཐུག་པར། །གཡས་བསྐོར་ལམ་གྱི་འཁོར་ལོ་སྟེ། །ཉི་

[054A]༄༅། །མ་ཤར་དགེ་ཆུ་བདག་ངན། །དེ་བཞིན་ཀུན་ལ་ཤེས་པར་བྱ། །ལུག་ལ་ཉིན་མཚན་དབྱུ་གུ་ནི། །ནམ་མཁའ་མེ་ཞེས་ཡོངས་སུ་གྲགས། །སུམ་ཅུ་སོ་གཉིས་ཉི་ཤུ་བརྒྱད། །གླང་གི་ཉིན་མཚན་ལས་ཤེས་བྱ། །འཁྲིག་པར་ཉིན་མོ་སུམ་ཅུ་བཞི། །ཉི་ཤུ་རྩ་དྲུག་མཚན་དུ་དྲང། །ཀར་ཀ་
ཉིན་མོ་སུམ་ཅུ་དྲུག་མཚན་ལ་ཉི་ཤུ་རྩ་བཞི་ཟེར། །སེང་གེར་ཉིན་མོ་སུམ་ཅུ་བཞི། །ཉི་ཤུ་རྩ་དྲུག་མཚན་མོའི་ཚད། །བུ་མོར་གྲགས་པའི་ཉིན་མཚན་ལ། །སུམ་ཅུ་སོ་གཉིས་ཉི་ཤུ་བརྒྱད། །སྲང་ནི་ལུག་དང་འདྲ་བ་ཡིན། །སྡིག་པའི་ཉིན་ལ་ཉི་ཤུ་བརྒྱད། །མཚན་མོ་སུམ་ཅུ་རྩ་གཉིས་ཟེར། །གཞུ་ཡི་
ཁྱིམ་ལ་ཉི་ཤུ་དྲུག་ཉིན་མོའོ་མཚན་མོ་སུམ་ཅུ་བཞི། །ཆུ་སྲིན་ཉིན་མོ་ཉི་ཤུ་བཞི། །མཚན་ལ་སུམ་ཅུ་རྩ་དྲུག་གྲགས། །བུམ་པའི་ཉིན་མོ་ཉི་ཤུ་དྲུག་སུམ་ཅུ་རྩ་བཞི་མཚན་ལའོ། །ཉི་ཤུ་རྩ་བརྒྱད་ཉ་ཡི་ཉིན། །མཚན་མོ་སུམ་ཅུ་སོ་གཉིས་ཟེར། །དེ་ལྟར་ཆུ་ཚོད་ཤེས་པར་བྱ། །འཕོ་བ་གང་ལ་
གནས་པ་ཡི། །འདས་པའི་ཞག་གྲངས་ཇི་སྙེད་པའི། །གནས་གཉིས་སྟེང་མ་ཆུ་ཡིས་བསྒྱུར། །ཆུ་སྲང་ཉི་ཤུ་རྩ་ལྔ་ཡིས། །འོག་མ་བསྒྱུར་ལ་དྲུག་ཅུས་བགོ། །རྙེད་བ་སྟེང་དུ་སྦྱིན་པར་བྱ། །ཕྱེད་པས་ལྷག་ན་གཅིག་སྦྱིན་བྱ། །སྟེང་མ་དྲུག་ཅུས་ཐོག་པ་རྣམས། །ཆུ་སྲིན་ལ་སོགས་བྱང་བགྲོད་ལ། །སྦྱིན་པ་ཉིད་
དུ་བྱ་བ་ཡིན། །ཀར་ཀ་ཊ་སོགས་ལྷོ་བགྲོད་ལ། །དོར་བས་ཉིན་མོའི་ཆུ་ཚོད་ཡིན། །སྟེང་མས་དྲུག་ཅུ་ལ་ཕྲི་ལ། །དེ་ལ་གཅིག་ཕབ་ལྷག་མས་དབྲི། །དེས་ནི་མཚན་མོའི་ཆུ་ཚོད་ཤེས། །འཕོ་བའི་ཉིན་མཚན་ཆུ་ཚོད་དེ། །སྟེང་མ་བརྒྱད་ཀྱིས་ཐོབ་པ་ནི། །ཐུན་ཕྱེད་ཆུ་ཚོད་བྱ་བར་གྲགས། །ལྷག་མ་དྲུག་ཅུས་བསྒྱུར་བ་
ལས༑ །འོག་གི་ཆུ་སྲང་སྟེང་དུ་གཞུག་བརྒྱད་ཀྱི་ཆས་རྙེད་ཐུན་ཕྱེད་ཀྱི། །ཆུ་སྲང་ཞེས་ཀྱང་དཀའ་ཟློག་མ། །སྐར་མིག་དབྱུག་ཚེས་ལུག་གི་ཚད། །རིག་བྱེད་མཁའ་མེ་གླང་དུ་བརྗོད། །རོ་དང་ཞེ་ལྔ་འཁྲིག་པའི་ཡིན། །དགུ་དང་ནམ་མཁའ་ཀར་ཀ་ཊ། །དྲག་དང་བཅོ་ལྔ་སེང་གེའོ། །བཅུ་གསུམ་སུམ་ཅུ་བུ་
མོར་དྲན། །ཚེས་དང་བཞི་ལ་སྲང་ཡིན་ཟེར། །ནོར་ཟླ་སྟོང་བ་སྡིག་པར་གོ་ཉི་ཤུ་བཅོ་ལྔ་གཞུ་ཡིན་མཉམ། །ཟུང་མིག་སུམ་ཅུ་ཆུ་སྲིན་མཐོང། །རྒྱལ་བ་མདའ་ཆུ་བུམ་པར་གྲགས། །འཁོར་ལོ་ཉ་རུ་ཤེས་པར་བྱ། །ཁྱིམ་གྱི་འཁོར་ལོ་རྫོགས་པ་ཡི། །མཚན་ཉིད་རྣམས་ནི་བསྟན་པ་ཡིན། །གཞན་ཡང་

[054B] །འོག་གི་ཆུ་ཚོད་སྟེང་དུ་བླངས། །མདའ་དང་ཡོན་ཏན་ཟླས་ཐོབ་བ། །འདས་པའི་ཁྱིམ་ཡིན་ལྷག་མ་ལ། །སུམ་ཅུས་བསྒྱུར་ལ་ཆུ་སྲང་ནི། །གཉིས་ཀྱིས་བགོས་ཐོབ་གཞུག་པར་བྱ། །མདའ་དང་ཡོན་ཏན་ཟླས་ཐོབ་པ། །གང་ནས་ཁྱིམ་གྱི་འདས་ཞག་ཡིན། །དེ་ལ་དབྱུ་གུ་ཆུ་སྲང་
དང༑ །དབུགས་ཀྱི་དོན་དུ་གོ་རིམས་བཞིན། །བསྒྱུར་བས་ཐོབ་པ་དབྱུ་གུ་དང། །ཆུ་སྲང་དབུགས་སུ་རིམ་བཞིན་འགྱུར། །རྒྱ་མཚོ་ཆུ་དང་ཟླ་བ་ལ། །ཆ་བདུན་ཐུར་མ་གྲི་བ་མར་བཅས། །བགོས་པས་ཐོབ་པ་ཆུ་ཚོད་ཡིན། །ཆུ་སྲང་དབུགས་ཀྱང་རིམ་བཞིན་སྦྱར། །ལུག་དང་སྲང་ལ་དྲུག་སྦྱིན་བྱ་
གླང་དང་བུ་མོ་རང་སར་གཞག་འཁྲིག་པ་སེང་གེར་བརྒྱད་དོར་རོ། །ཀར་ཀ་ཊ་རུ་བཅོ་བརྒྱད་དང་བྲི། །སྡིག་པ་ཉ་ལ་བཅུ་པ་སྦྱིན། །གཞུ་དང་ཆུ་སྲིན་བུམ་པ་ལ། །བཅུ་གཉིས་དག་ནི་སྦྱིན་པ་ལས། །སྔ་དྲོ་འདས་པའི་ཕྱི་དྲོ་ལུས། །དེ་ཡིས་འདས་པའི་དབྱུ་གུར་བྲི། །ལྷག་མ་ལུས་དང་འདས་པ་
ཤེས༑ །ནམ་མཁའ་མཁའ་ཟུང་ལུག་གི་ཚད། །ནམ་མཁའ་རིག་བྱེད་མཚེ་མ་གླང། །སྟོང་པ་ནོར་ལྷ་ཟུང་འཁྲིག་པ། །མཁའ་སོ་ཀར་ཀ་ཊ་རུ་དྲན། །མཁའ་དུས་མེ་རྣམས་སེང་གེ་ལའོ། །ནམ་མཁའ་མཁའ་མཚོ་བུ་མོར་དྲན། །རིམ་པའི་རིམ་པ་སྨིན་པ་ལས། །སྲང་སོགས་བཟློག་གོ་གངས་རིའི་བདག་
ཐམས་ཅད་ཉི་མའི་རྗེས་འབྲངས་ཏེ། །ཞག་གཅིག་ལ་ནི་ལས་ཀྱང་བྱེད། །ལུག་སོགས་ཁྱིམ་རྣམས་རེས་འཇོག་ཏུ། །མི་མཉམ་པ་དང་མཉམ་པར་ཤེས། །མི་མཉམ་པ་ནི་པོ་ཡིན་ཏེ། །མཉམ་པ་མོ་ཞེས་བྱ་བར་དྲན། །ཕོ་ཁྱིམ་རྣམས་ནི་དྲག་པོ་སྟེ། །མོ་ཁྱིམ་རྣམས་ཞི་ཞི་བར་བརྗོད། །གཡོ་དང་བརྟན་
དང་གཉིས་རང་བཞིན། །ལུག་སོགས་རིམ་པ་བཞིན་དུ་གནས། །དུས་སྦྱོར་རྗེས་སུ་འབྲང་བུ་རྣམས། །ཐོབ་པར་འགྱུར་རོ་ལྷ་མཛེས་མ། །ཁྱིམ་གྱི་དུས་སྦྱོར་དུ་མ་བུ་དྲུག། །བཤད་ཀྱིས་ལྷ་མོ་ཆེ་ན་མོ་ཉོན། །དུས་སྦྱོར་གཅིག་དང་ཕྱེད་པ་དང། །སུམ་ཆ་དགུ་ཆ་བཅུ་གཉིས་ཆ། །སུམ་ཅུའི་ཆ་ཤས་བྱེ་
བྲག་རྣམས། །ཤེས་པར་གྱིས་ཤིག་ལྷ་མཛེས་མ། །དུས་སྦྱོར་གྱི་ནི་ཆུ་ཚོད་དང། །ཕྱེད་དང་སུམ་ཆ་དགུ་ཆ་དང། །བཅུ་གཉིས་ཆ་ཡི་ཆུ་ཚོད་དང། །སུམ་ཅུའི་ཆ་ཤས་རབ་གྲུབ་པའི། །དབྱུ་གུའི་གྲངས་རྣམས་བཤད་པ་ནི། །ཞག་གཅིག་ལ་ནི་བཅུ་གཉིས་ཏེ། །དེ་ཡི་གཅིག་གི་ལོངས་སྤྱོད་པ། །མཁའ་

[055A]༄༅། །དང་ནམ་མཁའ་བརྒྱད་དང་གཟུགས། །དུས་སྦྱོར་གཅིག་གི་ཚད་དུ་བརྗོད། །ཕྱེད་པ་ལ་སོགས་བྱེ་བྲག་རྣམས། །ལྷ་མོ་དུས་སྦྱོར་ཉིང་ལས་ཕྱེ། །མཁའ་མཁའ་བུ་ག་མཁའ་མཁའ་རོ། །མཁའ་མཁའ་མིག་དང་མཁའ་དང་ཚེས། །ནམ་མཁའ་རོ་རྣམས་རིམ་པ་བཞིན་
ཤེས་པར་བྱའོ་བཟང་མོ་ཀྱེ། །དུས་སྦྱོར་ཕྱེད་སོགས་མཚན་ཉིད་བཤད། །སྐལ་བ་ཆེན་པོའི་བདག་མོ་ཉོན། །ལུག་ལ་སོགས་པའི་འཕོ་བ་ཡི། །འདས་བའི་ཞག་གྲངས་ཇི་སྙེད་པ། །རང་གི་ཆུ་སྲང་དག་གིས་བསྒྱུར། །སུམ་ཅུས་བགོས་པས་རྙེད་པ་ནི། །ཁྱིམ་དེའི་འདས་པའི་ཆུ་སྲང་ཡིན་
དེ་ཡིས་ཁྱིམ་གྱི་ཆུ་སྲང་ལ། །ཕྲི་བའི་ལྷག་མ་མ་འོངས་པ། །དེས་ནི་འཕོ་བའི་འདས་པ་དང། མ་འོངས་པ་ནི་ཤེས་པར་བྱེད། །དུས་སྦྱོར་གང་ཡིན་ངོས་གཟུང་ཕྱིར། །དེ་ཡི་དུས་ཀྱི་ཆུ་ཚོད་ནི། །འདས་རྣམས་དྲུག་ཅུས་བསྒྱུར་བར་བྱ། །དེ་ལ་མ་འོངས་ཆུ་སྲང་གིས། །ཕྲི་བས་མ་ལྡང་དེ་ཉིད་
ཡིན༑ །ལྡང་ན་སོ་སོར་རིམ་བཞིན་དབྱེ། །ལུག་སོགས་དྲུག་ལ་རིམ་པ་སྟེ། །སྲང་སོགས་དྲུག་ལས་བཟློག་པས་དབྱི། །གང་ཚེ་མ་ལྡང་ཐིག་ལེ་ཤར། །དེ་ཚེ་དུས་སྦྱོར་ཏད་ཀཱ་ལ། །ཕྲི་བའི་ལྷག་མ་སུམ་ཅུས་བརྒྱར། །དེ་ལ་ཏད་ཀའ་ལ་ཆུ་སང་གིས། །བགོས་པས་ཐོབ་པ་ཆ་ཤས་ཡིན། །ལྷག་མ་
དྲུག་ཅུས་བསྒྱུར་བ་ལ། །ཆུ་སྲང་གིས་ཐོབ་དབྱུ་གུ་སྟེ། །ཡང་ལྷག་དྲུག་ཅུས་བསྒྱུར་བ་ལ། །ཆུ་སྲང་གིས་ཐོབ་ཆུ་སྲང་ཡིན། །ཡང་ལྷག་བསྒྱུར་བགོས་དེ་ཐོབ་དབུགས། །ཏད་ཀཱ་ལ་ཆ་ཤས་དབུགས་སྲང་དབུགས། །དུས་སྦྱོར་གྱི་ནི་གནས་ལྔར་བཞད། །དུས་སྦྱོར་ཐོག་མར་གཞག་པའི་ཕྱིར། །ཏང་
ཀཱ་ལ་ནི་སུམ་ཅུས་བ་སྒྱུར། །འོག་གི་ཆ་ཤས་སྟེང་དུ་བཅུག་དེ་ཡང་དྲུག་ཅུས་བསྒྱུར་བྱ་སྟེ། །འོག་གི་ཆུ་ཚོད་སྟེང་དུ་གཞུག་མཁའ་མཁའ་བརྒྱད་དང་གཟུགས་ཀྱིས་བགོ་ཐོབ་པ་དུས་སྦྱོར་ཏད་ཀཱ་ལ། །དུས་སྦྱོར་ཕྱེད་པ་ལྟ་བའི་ཕྱིར། །ཆ་ཤས་དྲུག་ཅུས་བསྒྱུར་བ་ལ། །འོག་གི་ཆུ་ཚོད་སྟེང་དུ་
གཞུག་མཁའ་མཁའ་བུ་གས་བགོས་པ་ལས། །བྱེད་པས་ལྷག་ན་གཅིག་སྦྱིན་བྱ། །གཉིས་བས་མང་བ་མི་སྲིད་དེ། །གཅིག་ནི་བདག་པོ་ཉི་མ་སྟེ། །གཉིས་ཀྱི་ཟླ་བ་བདག་པོ་ཡིན། །དེ་ནས་དུས་སྦྱོར་སུམ་ཆ་བརྟག་སྔར་བཞིན་ཆ་ཤས་དྲུག་ཅུས་བསྒྱུར། །ཆུ་ཚོད་སྟེང་གཞུག་དྲུག་བརྒྱས་

[055B]ཇི་སྲིད་ལྷག་ན་གཅིག་སྦྱིན་བྱ། །རྙེད་པ་གསུམ་ལས་མང་བ་མིན། །གཅིག་ནི་ཏད་ཀཱ་ལ་ཡིན་ཏེ། །གཉིས་ནི་ཏད་ཀཱ་ལ་ནས་བགྲངས་ལྔ། །གསུམ་བྱུང་དགུ་བའི་དུས་སྦྱོར་ཏེ། །གང་ཡིན་བདག་པོའི་འབྲས་བུ་འབྱུང། །དེ་ནས་དགུ་ཆ་བརྟག་པར་བྱ། །ཆ་ཤས་དྲུག་ཅུས་བསྒྱུར་བ་ལ། །
ཆུ་ཚོད་སྟེང་གཞུག་མཁའ་སྟོང་མིག་བགོས་པས་ལྷག་ན་གཅིག་སྦྱིན་བྱ། །དེ་ནི་དུས་སྦྱོར་དགུ་ཆ་སྟེ། །ཐོག་མར་ཏང་ཀཱ་ལ་གང་ཡིན་ནས། །བཟུང་ལ་དགུ་ཆ་གང་ཡིན་བལྟ། །གང་ཡིན་བདག་པོའི་འབྲས་བུ་འབྱུང། །ལུག་སེང་གཞུ་རྣམས་ལུག་ནས་བགྲང། །ཆུ་སྲིན་བུ་མོ་གླང་རྣམས་
ནི། །ཆུ་སྲིན་ནས་ནི་ཐོག་མ་བྱ། །འཁྲིག་པ་བུམ་པ་སྲང་རྣམས་ནི། །དད་པོར་སྲང་ནས་གྲངས་བཟང་ངོ། །ཀ་ར་ཀ་ཊ་དང་སྡིག་པ་ཉ། །ཀ་ར་ཀཊ་ཉིད་ཐོག་མར་གཞག་བཅུ་གཉིས་ཆ་ནི་བློ་ཏ་བ་ལ། །ཆ་ཤས་དྲུག་ཅུས་བསྒྱུར་བ་ལ། །ཆུ་ཚོད་སྟེང་གཞུག་མཁའ་ཆོས་ཀྱིས། །ཐོབ་ལ་
ལྷག་ན་གཅིག་སྦྱིན་བྱ། །ཏང་ཀཱ་ལ་ནས་བགྲངས་པ་ཡི། །གང་ཡིན་བདག་པོའི་འབྲང་བུ་འབྱུང། །གཞན་ཡང་སུམ་ཆའི་ཆ་ལ་ཡང། །ཆ་ཤས་སྔར་བཞིན་བསྒྱུར་བར་བྱ། །ཆུ་ཚོད་བཅུག་ལ་མཁའ་རོས་བགོ་ལྷག་མ་ཐོབ་ན་གཅིག་སྦྱིན་བྱ། །མིག་དམར་སྤེན་པ་ཕྱིར་བུ་དང། །གཟའ་
ལྷག་པ་སངས་རིམ་པས་བཞག་ལྔ་དང་ལྔ་བརྒྱད་བདུན་ལྔ། །གནས་གཉིས་དག་ལ་དགོད་པར་བྱ། །ལུག་སོགས་མི་མཉམ་པ་ཡི་ཁྱིམ། །རིམ་པ་བཞིན་དུ་བགྲངས་པ་ཡི། །དབུས་ཀྱི་བདག་པོའི་འབྲས་བུ་འབྱུང། །གླང་སོགས་མཉམ་ལ་རིམ་མིན་ཏེ། །དེ་ལྟར་ཤེས་བྱ་མཛེས་མ་ཀྱེ། །
བུམ་དྲུག་བདེན་པའི་གཟའ་རྣམས་ནི། །རིམ་པ་བཞིན་དུ་བཞག་པ་ལ། །དགེ་དང་མི་དགེའི་མཚན་མ་བརྟག་ལུག་གླང་ཀར་ཀ་གཞུ་དང་ནི། །ཆུ་སྲིན་དུས་སྦྱོར་འོག་ལྟས་སྐྱེ། །ཉ་ནི་འཕྲེད་ལྟས་སྐྱེ་བ་སྟེ། །ལྷག་མ་སྐྱེ་བ་སྟེང་དུ་ལྟ། །བུ་མོ་འཁྲིག་པ་བུམ་པ་སྲང། །མདོག་བཟང་གཞན་ནི་ངན་
པ་ཡིས། །དུས་སྦྱོར་གནས་སྟོབས་ཉེ་བར་ཤེས། །མི་རྣམས་ལ་ནི་ཡོངས་སུ་གྲགས། །འཁྲིག་པ་བུ་མོ་སྲང་བུམ་པ། །ཤར་དུ་ལྟོབས་དང་ལྡན་པ་སྟེ། །ལུག་གླང་སེང་གེ་གཞུ་རྣམས་ནི། །ལྷོ་རུ་དེ་བཞི་ན་ལྟོབས་སུ་འགྱུར། །སྡིག་པའི་དུས་སྦྱོར་གཅིག་པུ་ནི། །ནུབ་ཏུ་སྟོབས་ཆེར་འགྱུར་བར་

[056A]༄༅། །གྲགས༑ །ཀར་ཀ་ཆུ་སྲིན་ཉ་ནི་བྱང། །ཕྱོགས་ཀྱི་སྟོབས་སུ་བཤད་པ་ཡིན། །ལུག་གླང་འཁྲིག་པ་ཀར་ཀ་ཊ། །གཞུ་དང་ཆུ་སྲིན་མཚན་མོ་ལ། །སེང་གེ་བུ་མོ་སྲང་སྡིག་པ། །བུམ་ཉ་ཉིན་མོ་སྟོབས་དང་ལྡན། །ཏད་ཀཱ་ལ་ཡི་དུས་སྦྱོར་གྱི། །མཐོང་བའི་ས་ན་བདག་པོའི་
གཟའ། །ཡོད་ན་ཤིན་ཏུ་བཟང་བ་སྟེ། །དེ་ཡི་གྲོགས་པོ་ཡོད་ཀྱང་བཟང། །བཏང་སྙོམས་ལ་ནི་བཏང་སྙོམས་འགྱུར། །ཉ་ཡི་ཁྱིམ་བདག་ཕུར་བུ་སྟེ། །དེ་ཡིས་མཐོང་བའི་ས་རྣམས་ལ། །དེ་དང་གྲོགས་པོ་ཡོད་ན་བཟང། །དགྲ་རྣམས་ཡོད་ན་མི་དགེ་སྟེ། །བདུན་ལ་དགྲ་ཡོད་འཆི་བར་འགྱུར། །
དགེ་སྡིག་གང་ཡོད་སྟོབས་ཆེ་སྟེ། །དྲན་པའི་སྟོབས་སུ་རབ་ཏུ་གྲགས། །དེ་ནས་གཞན་ཡང་དུས་སྦྱོར་གྱི། །དུམ་བུ་སུམ་ཅུའི་ཆ་ཤས་བཤད། །ལུག་ཏུ་ཉི་མར་ཆ་ཤས་བཅུ། །གླང་ལ་ཟླ་བ་ཆ་ཤས་གསུམ། །ཀར་ཀ་ཕུར་པ་ལྔ་ཡང་དགེ། །བུ་མོ་གཟའ་ལྷག་བཅོ་ལྔའོ། །སྲང་དུ་
སྤེན་པ་མཁའ་མིག་དང། །ཆུ་སྲིན་མིག་དམར་ཉི་ཤུ་བརྒྱད། །ཉ་ལ་པ་སངས་ཉི་ཤུ་བདུན། །ཆ་ཤས་འདི་དག་ཡུན་ལ་དགེ། །རཱ་ས་ནས་ནི་བགྲངས་པ་ཡི། །བདུན་པ་ལ་ནི་མི་དགེ་བ། །ལུག་ཏུ་སྤེན་པ་ཉི་ཤུ་སྟེ། །ཀར་ཀ་མིག་དམར་ཉི་ཤུ་བརྒྱད། །བུམ་པར་གཟའ་ལྷག་བཅོ་ལྔ་སྟེ། །བུ་
མོར་པ་སངས་ཉི་ཤུ་བདུན། །སྡིག་པར་ཟླ་བ་གསུམ་ཡིན་ནོ། །ཆུ་སྲིན་ཕུར་པ་ལྔ་ཡིན་ནོ། །སྲང་དུ་ཉི་མ་ཆ་ཤས་བཅུ། །འདི་དག་ཆ་ཤས་ཡུན་ལ་ངན། །ཏད་ཀཱ་ལ་ཡི་དུས་སྦྱོར་ལ། །ཞིང་བདག་གཟའ་ནི་འཆར་བ་དང། །དེ་ལས་གཞན་པའི་ཁྱིམ་རྣམས་སུ། །ཁྱིམ་བདག་གཟའ་རྣམས་
འཆར་བའི་ཚེ། །དེ་ཡིས་དགོས་པའི་དོན་རྣམས་ནི། །འགྲུབ་འགྱུར་མཛེས་དགའ་བདེ་སྐྱེད་མ། །རང་གི་སྐྱེ་བའི་ཁྱིམ་དང་ནི། །ཏད་ཀཱ་ལ་ཡི་དུས་སྦྱོར་ནས། །མཐོང་བའི་ས་ནི་བདུན་ཡིན་ཏེ། །གསུམ་དང་བཅུ་ལ་རྐང་པ་གཅིག་བཞི་དང་བརྒྱད་ལ་རྐང་པ་གསུམ། །ལྔ་དང་དགུ་ལ་ཕྱེད་མཐོང་
བཤད། །བདུན་པ་ཐམས་ཅད་རྫོགས་པར་མཐོང། །བཞི་ནི་མི་མཐོང་མཛེས་དགའ་མ། །མཐོང་དགའ་སྟོབས་ཀྱི་བྱེ་བྲག་བཤད། །རང་རང་སྡེ་ཚན་གནས་པ་ལས། །ཉི་མ་ཕུར་བུ་པ་སངས། །ཉིན་མོ་སྟོབས་དང་ལྡན་པར་འགྱུར། །མིག་དམར་རཱ་ཧུ་སྤེན་པ་ཟླ། །མཚན་ལ་སྟོབས་ཆེར་ལྡན་

[056B] །ཉིན་དང་མཚན་ལ་སྟོབས་ཆེ་བ། །གཟའ་ལྷག་ཅེས་བྱར་ཡོངས་སུ་གྲགས། །ཕུར་བུ་དང་ནི་པ་བ་སངས། །དཀར་པོའི་ཕྱོགས་ལ་སྟོབས་ཆེ་སྟེ། །ཉི་མ་དང་ནི་སྤེན་པ་དག་ནག་པོའི་ཕྱོགས་ལ་སྟོབས་སུ་འགྱུར། །གཉིས་ཀ་ལ་ནི་སྟོབས་བྱེད་པ། །ཟླ་བ་མིག་དམར་གཟའ་
ལྷག་གོ། །ཟླ་བ་དང་ནི་པ་བ་སངས། །གླང་སོགས་མོ་རྣམས་སྟོབས་ལྡན་ཏེ། །ལྷག་མའི་གཟའ་རྣམས་ཕོ་ཁྱིམ་ལ། །སྟོབས་དང་ལྡན་འགྱུར་མཐོང་དགའ་མ། །བྱང་དུ་བགྲོད་ཚེ་སྟོབས་ཆེ་བ། །ནམ་མཁའི་ནོར་བུ་རི་བོད་ཅན། །དེ་ལས་གཞན་པའི་གཟའ་རྣམས་ནི། །ལྷོར་བགྲོད་སྟོབས་
བྱེད་ཡིད་འདྲེན་མ། །ཉི་མ་ཟླ་བ་བཞི་པ་ལ། །སྟོབས་འགྱུར་མཛེས་དགའ་སྙིང་འདྲེན་མ། །རྒྱས་པར་གཟའ་ལྷག་དེ་བཞིན་ཏེ། །པ་བ་སངས་ཀྱིས་དབང་ལ་སྟོབས། །མིག་དམར་དགུག་པ་ཕུར་བུ་བསྐྲད། །གསད་ལ་སྟོབས་ཆེ་སྤེན་པའོ། །དེ་རྣམས་དབང་བྱེད་ཁྱིམ་རྣམས་ལའང། །
སྟོབས་དང་ལྡན་པར་རབ་ཏུ་གྲགས། །རང་རང་ཁྱིམ་དུ་འོངས་པའི་ཚེ། །སྟོབས་དང་ལྡན་པར་བདག་གིས་དྲན། །གཞན་དག་ཞིང་དེར་འོངས་པའི་ཚེ། །འདི་ཡི་འབྲས་བུ་ག་ལ་སྟེར། །གཟའ་རྣམས་སྟོབས་ཀྱི་བྱེ་བྲག་ནི། །སྤེན་པ་མིག་དམར་གཟའ་ལྷག་དང། །ཕུར་བུ་པ་སངས་
ཟླ་བ་ཉིད། །དེ་བཞིན་ཉི་མ་རིམ་པ་བཞིན། །གཅིག་ནས་བདུན་གྱི་བར་དུ་ཡང། །རེ་རེ་ཡིས་ནི་སྟོབས་འཕེལ་འགྱུར། །ཉི་མའི་གྲོགས་པོ་ཕུར་བུ་སྟེ། །ཟླ་བའི་ཕུར་བུ་གཟའ་ལྷག་གོ། །གཟའ་ལྷག་དང་ནི་པ་བ་སངས། །མིག་དམར་གྲོགས་པོར་ཡོངས་སུ་གྲགས། །ཟླ་བ་མིག་དམར་ཕུར་
བུ་དང། །པ་སངས་དང་ནི་སྤེན་པ་དག་གཟའ་ལྷག་དང་ནི་གྲོགས་པོར་དྲན། །ཕུར་བུའི་གྲོགས་པོ་ཉི་ཟླ་དང། །དེ་བཞིན་པ་སངས་སྤེན་པར་བརྗོད། །དེ་བཞིན་པ་བ་སངས་ཀྱི་གྲོགས། །མིག་དམར་གཟའ་ལྷག་ཕུར་བུ་སྤེན། །ཡང་ནི་སྤེན་པར་གྲགས་པ་ལས། །གཟའ་ལྷག་ཕུར་བུ་པ་བ་
སངས། །གྲོགས་ལས་གཞན་པ་དགྲ་ཞེས་གྲགས། །གཞན་དག་གྲོགས་དང་གྲོགས་མིན་པ། །བཏང་སྙོམས་འདོད་ཟེར་ལྷས་མཆོད་མ། །མཆོད་སྦྱིན་ངེས་བརྗོད་སྲིང་སྲུང་དང། །སྙན་ངག་དག་གི་རིག་བྱེད་ལ། །ཕུར་བུ་པ་སངས་མིག་དམར་དང། །གཟའ་ལྷག་རིམ་བཞིན་བདག་པོར་

[057A]༄༅། །བརྗོད༑ །ནག་ཆ་དག་ལ་དབང་བྱེད་པ། །ཟླ་བ་ཉི་མ་མིག་དམར་དང། །སྤེན་པའོ་དཀར་ཆ་དབང་བྱེད་པ། །ཟླ་བ་དེ་བཞིན་ཕུར་བུ་དང། །པ་སངས་དགེའོ་རྗེ་བཙུན་མ། །གཟའ་ལྷག་གཉིས་ཀའི་མཚམས་ལ་དབང། །ཉི་མ་མིག་དམར་ཕུར་བུ་རྣམས། །སྐྱེས་པའི་
གཟའ་རུ་བསྟན་པ་ཡིན། །ཁུ་བ་དང་ནི་རི་བོང་ཅན། །བུད་མེད་དག་གི་གཟའ་ཞེས་གྲགས། །གཟའ་ལྷག་དང་ནི་སྤེན་པ་དང། །མ་ནིང་ཞེས་བྱ་ལྷ་ཆེན་མ། །ཕུར་བུ་དང་ནི་པ་བ་སངས། །བྲམ་ཟེའི་རིགས་སུ་བསྟན་པ་ཡིན། །ཉི་མ་དང་ནི་མིག་དམར་དག་རྒྱལ་རིགས་ཞེས་བྱར་ཡོངས་
སུ་གྲགས། །ཟླ་བ་རྗེ་རིགས་ཞེས་བྱ་སྟེ། །གཟའ་ལྷག་དམངས་རིགས་དག་ཏུ་བརྗོད། །ཕ་ནི་བྲམ་ཟེ་མ་ནི་དམངས། །དེ་ཡི་བུ་ནི་སྤེན་ཞེས་བྱ། །སྒྲ་གཅན་ཞེས་བྱར་གྲགས་པ་ནི། །གདོལ་བའི་རིགས་སུ་ཤེས་པར་བྱ། །ཉི་མ་དང་ནི་ཟླ་བ་དག། །རྒྱལ་པོའི་རིགས་སུ་ཡོངས་སུ་
གྲགས། །ཕུར་བུ་པ་སངས་བློན་པོའི་གཟའ། །མིག་དམར་དམག་དཔོན་བདག་པོར་གྲགས། །གཟའ་ལྷག་རྒྱལ་པོའི་བུ་ཞེས་གྲགས། །བྲན་གྱི་གཟའ་ནི་སྤེན་པར་གྲགས། །མིག་དམར་སྤེན་པ་སྒྲ་གཅན་ཉི། །དྲག་པོའི་གཟའ་རུ་ཡོངས་སུ་གྲགས། །ལྷག་མ་རྣམས་ནི་ཞི་བར་
བརྗོད། །པ་སངས་ཕུར་བུ་ལྷག་པ་ཟླ། །བསོད་ནམས་དག་གི་གཟའ་ཡིན་ཏེ། །གཞན་ན་སྡིག་ཅན་ཞེས་བྱར་དྲན། །མཛེས་དགའ་གཟའ་ཡི་རང་བཞིན་ཡིན། །ཕུར་བུ་ཙམ་པ་བཞིན་དུ་སེར། །ཉི་མ་དམར་སྐྱའི་མདོག་ཏུ་གསལ། །མིག་དམར་དམར་ནག་རི་བོང་ཁྲག་ཟླ་བ་དཀར་ལ་
སེར་བའི་མདངས། །གཟའ་ལྷག་སྔོ་དང་ལྗང་དམར་སྟོན། །བ་སངས་ཁ་དོག་སྣ་ཚོགས་པ། །སྤེན་པ་ནག་པོ་སྒྲ་གཅན་སྔོ། །དེ་ལྟར་གཟའ་ཡི་ཁ་དོག་བཞེད། །ཉི་མ་དང་ནི་མིག་དམར་དང། །བཞུ་དང་མི་བཞུའི་ཁམས་ཞེས་བྱ། །གཟའ་ལྷག་དང་ནི་སྤེན་པ་ལ། །རྩ་བ་ཞེས་བྱ་གོས་ལ་
སོགས༑ །ཟླ་བ་ཕུར་བུ་པ་བ་སངས། །སྲོག་ཆགས་རིགས་ཡིན་དཀར་མོ་ཆེ། །དེ་ལྟར་དུས་སྦྱོར་བཅུ་གཉིས་ཀྱང། །ལུག་གླང་འཁྲིག་པ་ལ་སོགས་པ། །ཁམས་དང་རྩ་བ་སྲོག་རིམ་བཞིན། །ཐ་སྐར་བྲ་ཉེ་སྨིན་དྲུག་སོགས། །ཁམས་རྩ་སྲོག་སོགས་གོ་རིམས་བཞིན། །ཀུན་ལ་

[057B] །ལུས་ནོར་སྤུན་ཟླ་གྲོགས་པོ་དང། །བུ་དགྲ་ཆུང་མ་འཆི་དང་ཆོས། །ལས་དང་རྙེད་སྟོར་གོ་རིམས་བཞིན། །ཏད་ཀཱ་ལ་དུས་སྦྱོར་སོགས་ཤེས་བྱ། །ཏད་ཀཱ་ལ་ཡི་དུས་སྦྱོར་ལ། །ཏད་ཀཱ་ལ་དང་བཞི་བ་དང། །བདུན་པ་དང་ནི་བཅུ་པ་རྣམས། །ཨུ་པ་ཙ་ཡི་བདག་ཉེད་
དུ༑ །གནས་ཀྱི་དབང་གིས་གྲུ་བཞིར་གྲགས། །ཏད་ཀཱ་ལ་དུས་སྦྱོར་གནས་པ་ལས། །གསུམ་དྲུག་བཅུ་དང་བཅུ་གཅིག་རྣམས། །ཨུ་པ་ཛ་ཡའི་བདག་ཉིད་དུ། །ཤེས་པར་བྱའོ་ལྷ་ཆེན་མ། །དང་པོ་གསུམ་སོགས་མི་མཉམ་པ། །ཨུ་པ་ཛ་ཏེ་དགེ་བ་ཡིན། །གཉིས་པ་བཞི་སོགས་
མཉམ་པ་སྟེ། །ཨུ་པ་ཛ་ཏེ་མི་དགེར་བརྗོད། །ཏད་ཀཱ་ལ་ལྔ་པ་དགུ་པ་རྣམས། །ཟུར་གསུམ་ཞེས་བྱར་ཡོངས་སུ་གྲགས། །བར་དུ་གཉིས་ནི་གནས་པ་ལ། །གྲུ་བཞིའི་མཚན་ཉིད་ཤེས་པར་བྱ། །གསུམ་ནི་བར་དུ་གནས་གྱུར་པ། །ཟུར་གསུམ་དུ་ཡང་བརྗོད་པ་ཡིན། །ལྔ་པ་དང་
ནི་བདུན་པ་དག་དེ་བཞིན་གྲིབ་མར་ཡོངས་སུ་གྲགས། །བརྒྱད་པ་ཉིན་ངོས་ཞེས་བྱ་སྟེ། །དེ་བཞིན་བཅུ་གཉིས་མཚམས་ཞེས་བྱ། །བཞི་དང་བརྒྱད་པ་ལ་གནས་ཏེ། །བཞི་པ་ཞེས་བྱར་ཡོངས་སུ་གྲགས། །གཉིས་པ་དང་ནི་ལྔ་པ་དང། །བརྒྱད་པ་དང་བཅུ་གཅིག་མཐར་ཐུག་པ། །
དུས་སྦྱོར་ཏད་ཀཱ་ལ་གནས་པ་ཡི། །ཐུར་སྨད་ཅེས་ནི་ཡོངས་སུ་གྲགས། །གསུམ་དྲུག་དགུ་པ་བཅུ་གཉིས་པ། །དེ་བཞིན་གྱེན་སྟོད་ཅེས་སྦྱར་སྨྲ། །གསུམ་པ་དང་ནི་བཅུ་པ་ལ། །རྐང་པ་གཅིག་ནི་མཐོང་བར་དྲན། །དེ་བཞིན་ལྔ་དང་དགུ་པ་ལ། །རྐང་པ་གཉིས་ནི་མཐོང་ཞེས་གྲགས། །
བཞི་པ་དང་ནི་བརྒྱད་པ་ལ། །རྐང་པ་གསུམ་མཐོང་བདེ་སྟེར་མ། །བདུན་པའི་གནས་སུ་གཞག་པ་ལ། །བཞི་པ་ཡོངས་སུ་རྫོགས་པར་མཐོང། །མ་ལུས་པ་ནི་གནས་པ་ལ། །གཟའ་ཡི་འབྲས་བུ་བསྐྱེད་པ་ཡིན། །གསུམ་དང་བཅུ་ལ་སྤེན་པ་གནས། །ཡོངས་སུ་རྫོགས་པ་སྟེར་བ་ཡིན། །
ལྔ་དང་དགུ་ལ་ཕུར་བུ་གནས། །བཞི་དང་བརྒྱད་ལ་མིག་དམར་དང། །བདུན་པ་ལ་ནི་ལྷག་མ་ཞེས། །གཟའ་མཆོག་རྫོགས་པར་སྟེར་བ་ཡིན། །རང་གི་སྐྱེ་བའི་དུས་སྦྱོར་ལ། །བདུན་པའི་གནས་སུ་གཞག་པ་ལ། །དུས་མེ་འཆར་ཚེ་འཆི་བར་གྲགས། །ཉི་མས་ནད་འབྱུང་མིག་དམར་དགྲ། །

[058A]༄༅། །སྤེན་པས་ནོར་ནི་ཉམས་པར་འགྱུར། །ཀེ་ཏུས་དོན་ཉམས་ལྷས་མཆོད་མ། །སྒྲ་གཅན་ཤར་ན་དགྲ་ཡང་ཕམ། །ཟླ་བས་རང་རྒྱལ་གཟའ་ལྷག་རྩོད། །པ་བ་སངས་ཀྱིས་དོན་རྣམས་འགྲུབ། །ཕུར་བུས་སྔགས་རྣམས་འགྲུབ་པར་སྟོན། །མདོར་ན་སྐྱེ་གནས་
བདུན་པ་ལ། །བཟང་ངན་ཞི་དྲག་གནས་པས་ཤེས། །དེ་ལྟར་རཱ་ཤིའི་དཀྱིལ་འཁོར་གྱི། །ཆོ་གའི་བྱེ་བྲག་བདག་གིས་བཤད། །གཡོ་བ་ཟུང་ནི་འཕྱང་བ་ཁྱོད། །ལོགས་པར་རྟོགས་སམ་འདོད་དྒའམ། །བྲམ་ཟེ་རྣམ་པར་དག་པའི་ཚོགས། །ཕུང་པོ་གསུམ་མཁྱེན་ཐུབ་དབང་པོ། །སྒྲ་
ཡི་བསྟན་བཅོས་དོན་སྤངས་པ། །ཀླགས་པས་ཆོག་པ་དོན་གྲུབ་པ། །ཉན་པར་འདུས་པའི་སེམས་དགེ་མ། །བླ་མ་དམ་པའི་རིམ་པ་ཡིས། །མཆོག་ཏུ་གསང་བའི་བསྟན་བཅོས་འདི། །གཟི་བརྗིད་དགའ་བ་མ་ལུས་མཐོང། །འདི་ནི་གཡུལ་ལས་རྣམ་པར་རྒྱལ་བ་ཞེས་བྱ་བའི་རྒྱུད་ལས། །དུས་
སྦྱོར་གྱི་གཟའི་དུམ་བུ་དྲུག་གི་དོན་རབ་ཏུ་ཕྱེ་བ་ཆེན་པོ་སྟེ་ལེའུ་གཉིས་པའོ།། །།ལྷ་མོས་གསོལ་པ། །སྐལ་ལྡན་ལྷ་ཡི་ལྷ་མཆོག་གཙོ། །རི་བོང་ཅན་གྱིས་དབུ་ལ་བརྒྱན། །མཆོག་ཏུ་དགེ་བ་ཐམས་ཅད་མཁྱེན། །ཇི་ལྟར་དུས་སྦྱོར་དགེ་མི་དགེ། །བཞི་དང་ཆོ་ག་སྔར་གསུངས་
ནས༑ །ལྷ་ཆེན་རྫུ་འཕྲུལ་མངའ་བ་ཁྱེད། །དུས་སྦྱོར་ཕྲིན་ལས་ཐམས་ཅད་ནི། །མི་གསུང་བཞུགས་པ་ཇི་ལྟར་ལགས། །བཅོམ་ལྡན་འདས་ཀྱིས་བཀའ་སྩལ་པ། །དཀའ་ཟློག་ལྷ་མོ་མཆོག་ཏུ་ནི། །གསང་བ་བཤད་ཀྱིས་གྲོགས་མོ་ཉོན། །བསམ་པ་སྔོན་དུ་ལེགས་བཞག་སྟེ། །བྱེ་
བྲག་སོ་སོར་ལེགས་བསམས་ཏེ། །སྔ་དྲོའི་དུས་སུ་སེམས་དགེ་བས། །མངོན་སུམ་དྲན་པ་སོར་བཞག་ནས། །མདུན་བསྡད་གདོང་ནི་མངོན་ཕྱོགས་ཏེ། །ཡིད་ཆེས་ཐེ་ཚོམ་མེད་དགའ་བས། །གུས་པས་ཕྱག་ནི་བཙལ་བྱས་ཏེ། །ཡོན་ཕུལ་ནས་ནི་མཉེས་པར་བྱས། །དེ་ལྟར་སྔོན་དུ་བྱས་
ནས་ནི། །ལངས་དང་རྒྱབ་ཀྱིས་ཕྱོགས་པ་མིན། །གཡས་དང་གཡོན་ནས་མ་ཡིན་པར། །མདུན་དུ་དམའ་སར་བསྡད་ནས་ནི། །དགོས་པའི་བསམ་པ་སྔོན་བཏད་སྟེ། །དོན་གསལ་ཚིག་གིས་དྲི་བར་བྱ། །སློབ་དཔོན་མཁས་ཤིང་བྱེ་བྲག་ཤེས། །དགའ་ཞིང་བློ་གསལ་ཡིད་གཞུངས་

[058B] །ཏད་ཀཱ་ལ་དུས་སྦྱོར་རབ་ཤེས་པས། །དུམ་བུ་དྲུག་གི་བྱེ་བྲག་མཐོང། །གཟའ་རྣམས་ཁྱིམ་དང་རྒྱུ་སྐར་ལ། །གནས་པའི་ལོངས་སྤྱོད་ཤེས་པ་དང། །གཟའ་སྐར་ཚེས་དང་བྱེད་སྦྱོར་སོགས། །རྣམ་པར་དག་བ་དེས་བྱས་ཏེ། །དྲི་བར་བྱེད་པའི་ཚིག་ཚོགས་ཀུན། །ཁོང་དུ་ཆུད་
ནས་སྨྲ་བར་བྱ། །ཟུར་གསུམ་པ་དང་བསོད་ནམས་ཤར། །ཨུད་པ་ཙ་ལ་སྡིག་ཅན་གནས། །འདྲི་བྱེད་རྙེད་པ་འབྱུང་ཞེས་བསྟན། །དེ་ལས་བཟློག་ན་རྙེད་པ་མེད། །ཏད་ཀཱ་ལ་དུས་སྦྱོར་ཕུར་བུ་གནས། །བཞི་དང་བདུན་ལ་ཟླ་བ་གནས། །བཅུ་བར་ཉི་མ་སྣང་གྱུར་ན། །སྨྲས་མ་ཐག་ཏུ་
དོན་རྣམས་འགྲུབ། །དང་པོ་དང་ནི་གཉིས་པ་ལ། །བཅུ་དང་བཅུ་གཅིག་བསོད་ནམས་ཡོད། །དེ་མ་ཐག་ཏུ་དོན་རྣམས་ནི། །དེ་ལྟར་འགྲུབ་པར་བསྟན་པ་ཡིན། །ཏད་ཀཱ་ལ་དུས་སྦྱོར་གཡོ་བ་ལ། །སྡིག་ཅན་གཟའ་དང་ལྷན་ཅིག་གནས། །དོན་རྣམས་མེད་ཅིང་རྣམ་པར་འཇོམས། །
སྔར་ནས་མེད་པའི་སྡུག་བསྔལ་འབྱུང། །ཏད་ཀཱ་ལ་དུས་སྦྱོར་བདག་ཡོད་པ། །དེ་ཡི་གྲོགས་པོ་སྣང་ཡང་བདེ། །བཞི་པ་ལ་ནི་ཡོད་ན་ཡང། །ཐེ་ཚོམ་མེད་པར་བདེ་བར་སྟོན། །བཅུ་གཅིག་པ་དང་བརྒྱད་པ་ལ། །སྡིག་ཅན་ཉེ་བར་གནས་པ་དང། །བཞི་པ་ལ་ཡང་སྡིག་ཅན་གནས། །འདྲི་
བྱེད་སྡུག་བསྔལ་འབྱུང་བར་དྲན། །དང་པོ་གཉིས་པ་བཞི་པ་དང། །བདུན་བརྒྱད་བཅུ་ལ་བསོད་ནམས་ཡོད། །འདྲི་བྱེད་ཚེ་རིང་ལོ་མང་ཐུབ། །གྲུ་བཞི་ལ་ཡང་དེ་བཞིན་ནོ། །ཏད་ཀཱ་ལ་ཡི་དུས་སྦྱོར་དང། །བཞི་དང་བརྒྱད་ལ་སྡིག་པ་གནས། །དགྲ་རྣམས་ཀྱིས་འཚེ་དོན་ཉམས་ཤིང། །འདྲི་
བྱེད་འཆི་བར་འགྱུར་བ་ཡིན། །ཏད་ཀཱ་ལ་དུས་སྦྱོར་སྡིག་གཟའ་ཡོད། །ལུས་ལ་ནད་རྣམས་འབྱུང་བར་འགྱུར། །བཞི་བར་སྡིག་ཅན་ཡོད་པ་ན། །གཉེན་བཤེས་རྣམས་ནི་འཐབ་རྩོད་འཁྲུག་དེ་བཞིན་བདུན་པར་སྡིག་ཅན་ཡོད། །ཆུང་མ་འོད་ཚད་འཆི་བར་སྟོན། །བཅུ་པ་སྡིག་ཅན་
རྟག་པར་གནས། །བྱ་བའི་ལས་རྣམས་འགྲུབ་མི་འགྱུར། །དེ་ལས་བཟློག་སྟེ་བསོད་ནམས་ཡོད། །རིམ་པ་བཞིན་དུ་དགེ་བ་ཡིན། །གྲུ་བཞི་ཚང་བར་དགེ་བ་ཅན། །འདྲི་བྱེད་གྲགས་དང་སྙན་པ་འབྱུང། །དང་པོ་ལྔ་བ་བདུན་དང་བརྒྱད། །དེ་ལ་བསོད་ནམས་སྣང་འགྱུར་ཞིང། །

[059A]༄༅། །གསུམ་དྲུག་བཅུ་དང་བཅུ་གཅིག་ལ། །ཟླ་ནས་ནད་ཅན་མྱུར་དུ་གྲོལ། །དང་པོ་ལྔ་དང་བདུན་བརྒྱད་ལ། །སྡིག་ཅན་གཟའ་དང་ཟླ་བ་འཛོམ། །དྲི་བྱེད་ནད་ནི་འབྱུང་བ་སྟེ། །ནད་ཅན་ཡིན་ན་འཆི་བར་འགྱུར། །དང་པོ་ལྔ་བདུན་བརྒྱད་ལ་སྡིག་དང་པོ་གཉིས་བཞི་
ལྔ་བདུན་བརྒྱད། །བཅུ་གཉིས་ཟླ་གནས་དེ་བཞིན་ནོ། །གསུམ་ལ་སོགས་པ་རེ་མིག་རྣམས། །ཁྱིམ་དུ་གནས་ཤིང་འཇུག་པ་སྟེ། །དགུ་པ་ལ་སོགས་དེ་བཞིན་དུ། །ཡུལ་ལམ་ཁྱིམ་ནས་འཐོན་པར་གྲགས། །འཇུག་ལ་ཞི་བའི་ལྷ་རྣམས་འབྱུང། །འདྲི་བར་བྱེད་པ་རྒྱལ་བར་བཤད། །
འཐོན་ལ་ཞི་བའི་གཟའ་རྣམས་ཚང། །ཕམ་པ་རྒྱལ་བར་བྱེད་པ་ཡིན། །འཇུག་ལ་སྡིག་ཅན་གཟའ་རྣམས་ཤར། །གང་ཞིག་འདྲི་བ་ཕམ་པ་སྟེ། །འཐོན་ལ་དྲག་པོའི་གཟའ་རྣམས་འབྱུང། །རྒྱལ་བ་ཕམ་པར་འགྱུར་བ་ཡིན། །ཞི་དྲག་གཉིས་ཀ་ཕྱེད་མར་གནས། །ཕན་ཚུན་འཁྲུག་པ་
འདུམ་པར་བརྗོད། །རྒྱལ་བ་ཞི་བའི་གཟའ་ཡོད་ན། །ཤིན་ཏུ་དགེ་སྟེ་རྒྱལ་བར་ངེས། །ཕམ་ལ་ཞི་བའི་གཟའ་ཡོད་ན། །ཐོག་མར་ཕམ་ནས་དེ་ནས་རྒྱལ། །རྒྱལ་ལ་སྡིག་ཅན་ཡོད་པ་ན། །དང་པོ་རྒྱལ་ནས་དེ་ནས་ཕམ། །འཁྲུག་པའི་གྲོས་བྱེད་དང་པོ་ནི། །ཕམ་པ་ཞེས་ནི་བྱ་བ་སྟེ། །
ཕྱི་ནས་གྲོས་བྱས་རྒྱལ་བ་ཞེས། །བདེ་སྟེར་ལྷ་མོས་ཤེས་པར་གྱིས། །དང་པོའི་བདུན་པར་བསོད་ནམས་ཡོད། །གསུམ་དང་དྲུག་དང་བཅུ་པ་དང། །བཅུ་གཅིག་པ་ལ་སྡིག་པ་གནས། །དེ་ཚེ་འདྲི་བྱེད་སྐྱེས་བུ་རྒྱལ། །གཟའ་ལྷག་ཕུར་བུ་པ་སངས་གསུམ། །བཅུ་བ་ལ་ནི་ཤར་བ་ན། །དཔུང་
གི་ཚོགས་ནི་རྣམ་པར་རྒྱལ། །ཐམས་ཅད་འཇོམ་མམ་རེ་རེའང་བཟང། །ལུག་གླང་སེང་གེ་གཞུ་རྣམས་ནི། །ཏད་ཀཱ་ལ་དུས་སྦྱོར་ལ་འཆར་ཞིང། །དེ་ལ་སྡིག་ཅན་ཡོད་པ་ན། །དགྲ་བོས་བདག་ཉིད་འཆི་བར་འགྱུར། །བཞི་པར་ཡང་ནི་དེ་འཆར་ཚེ། །དེ་དང་འདྲ་སྟེ་དགྲ་བོས་འཆིང། །ཏད་ཀཱ་ལ་
དུས་སྦྱོར་ལ་སོགས་པ། །དུས་སྦྱོར་གནས་ནི་རེ་རེ་ལ། །གཟའ་ནི་གཉིས་གསུམ་བཞི་ལ་སོགས། །འཛོམ་པར་འགྱུར་བ་ལེགས་པར་བརྟག་ལྔ་དང་དགུ་པར་སྡིག་ཅན་ཡོད། །དེ་ཚེ་དགྲ་ནི་འོངས་གྱུར་ཏམ། །ཆོམ་རྐུན་ལ་སོགས་འོང་བ་ན། །བདག་གིས་ཕམ་པར་བྱས་ཏེ་སོང། །ཉི་མ་

[059B] །བཞི་ཡི་གནས་སུ་འཛོམ་པ་ན། །ལམ་དུ་ཞུགས་པའི་གཏམ་ཐོས་ཀྱང། །དགྲ་བོ་འབྱུང་བར་ག་ལ་འགྱུར། །གཟའ་ལྷག་ཕུར་བུ་པ་སངས་གསུམ། །སྔར་བཞིན་བཞི་བར་འཛོམ་གྱུར་ན། །དོགས་པ་མེད་ཀྱང་དགྲ་བོ་རྣམས། །འོང་སྟེ་དགྲ་ཉིད་འཇོམས་
པར་འགྱུར། །གང་ཚེ་གཡོ་བའི་ཏད་ཀཱ་ལ། །ཉི་མ་དང་ནི་ཕུར་པ་ཤར། །དགྲ་བོ་ལམ་དུ་ཞུགས་ཏེ་འོང། །དེ་ཚེ་བཟློག་པར་ཐེ་ཚོམ་མེད། །བརྟན་པའི་ཏད་ཀཱ་ལ་དུས་སྦྱོར་ལ། །ཉི་མ་ཕུར་བུ་འཛོམ་སྟེ་གནས། །ཕ་རོལ་དམག་གི་དཔུང་ཚོགས་ཀྱང། །ལམ་དུ་མི་འཇུག་དགེ་བ་ཡིན། །ཉི་
མ་གཟའ་ལྷག་ཕུར་བུ་དཀར། །གཡོ་བའི་དུས་སྦྱོར་ལ་འཛོམ་ན། །རེ་རེའམ་ཐམས་ཅད་གང་ཡིན་པ། །འདྲི་བ་དོན་རྙེད་དགྲ་ལས་རྒྱལ། །ཏད་ཀཱ་ལ་དུས་སྦྱོར་བསྟན་པ་ལ། །ཕུར་བུ་སྤེན་པ་མཉམ་པར་གནས། །དགྲ་རྣམས་འབྱུད་བར་འགྱུར་བ་རྣམས། །གལ་ཏེ་མ་འོངས་པའང་སྲིད། །
ཏད་ཀཱ་ལ་དུས་ནས་བགྲངས་པ་ཡི། །གཉིས་ལ་གསུམ་པ་ཕུར་པ་ལ། །པ་སངས་ཤར་ན་ཕ་རོལ་དགྲ། །འོང་སྟེ་རང་ཉིད་ཕམ་པར་འགྱུར། །ལུག་སེང་སྡིག་པའི་དུས་སྦྱོར་ལ། །ཉི་མ་མིག་དམར་མཐོང་སར་ཡོད། །བརྐུས་སམ་སྦས་སམ་སེམས་པ་ནི། །བཞུ་དང་མི་བཞུའི་ཁམས་
ལས་གྲུབ། །བུ་མོ་ཆུ་སྲིན་འཁྲིག་བུམ་ལ། །གཟའ་ལྷག་སྤེན་པ་འཛོམ་པའམ། །རེ་རེ་མཐོང་ན་རྩ་བའི་རིགས། །ཁུ་ཚུར་རམ་ནི་སྟོར་བ་སོགས། །སེམས་སོགས་ཚིག་ཏུ་མ་བརྗོད་རྣམས། །དེ་ལས་གྲུབ་པོ་མཐོང་དགའ་མ། །སྲང་གཞུ་ཉ་གླང་ཀར་ཀ་ཊར། །ཟླ་བ་ཕུར་བུ་པ་བ་སངས། །
འཛོམ་མམ་རེ་རེ་མིག་གིས་མཐོང། །མ་སྨྲས་སྲོག་ཆགས་རིགས་ཡིན་ཀྱེ། །མ་བརྗོད་ལྐོག་གྱུར་ཁ་དོག་ནི། །གཟའ་ཡི་མདོག་དང་བསྟུན་པ་ཡིན། །བརྟན་པའི་ཁྱིམ་དང་དགུ་ཆའི་ཁྱིམ། །གཅིག་པར་གྱུར་པ་དེ་ཡི་ཚེ། །སྟོར་བའི་རྫས་དང་ལོངས་སྤྱོད་རྣམས། །རང་མའི་ཁྱེར་བར་ཐེ་ཚོམ་
མེད༑ །ཏད་ཀཱ་ལ་དུས་སྦྱོར་དགུ་ཆ་ཡིས། །གཉིས་ཀ་གཡོ་བར་གྱུར་པ་ན། །རྐུན་མོ་ཕྱི་ཡི་མི་ཡིན་ཏེ། །ནོར་དེ་གཞན་དུ་ཁྱེར་ནས་སོང། །ཏད་ཀཱ་ལ་ཁྱིམ་དང་ཨ་ས་ཁྱིམ། །གཉིས་ཀའི་རང་བཞིན་ཡིན་པའི་ཚེ། །ཕྱི་ནང་གཉིས་ཀར་གཏོགས་པའི་མིས། །ནོར་དེ་ཕྱི་ནང་མཚམས་སུ་སྦས། །

[060A]༄༅། །གྲུ་བཞི་དང་ནི་གཉིས་པ་དང། །ཨུ་པ་ཙ་ལ་བསོད་ནམས་ཡོད། །འདྲི་བྱེད་སྟོར་བ་རྙེད་འགྱུར་ཏེ། །དེ་ལས་བཟློག་ན་ན་མི་རྙེད་དོ། །ཟླ་བ་དཀར་ཆར་གྱུར་པ་དང། །ཏད་ཀཱ་ལ་དུས་སྦྱོར་གཟའ་ལྷག་དང། །ཕུར་བུ་པ་སངས་སྣང་གྱུར་ན། །སྟོར་བའི་ནོར་ནི་རྙེད་པ་ཡིན། །དེ་
ལྟར་རྐུ་བར་བྱེད་པ་ཡི། །སྐྱེས་བུའི་རིགས་དང་ཁ་དོག་དང། །ལས་དང་ནུས་པ་ལ་སོགས་པ། །དུས་སྦྱོར་བདག་པོའི་གཟའ་ཡིས་ཤེས། །དགུ་ཆའི་ལོངས་སྤྱོད་བརྩམས་པ་ཡི། །ཐོབ་པ་སྔོན་ཆད་སོང་བའི་གྲངས། །ལྷག་མ་ཡིས་ནི་མ་འོངས་པའི། །གྲངས་དེས་རྙེད་པའི་དུས་
ཚོད་ཤེས། །དགུ་ཆའི་བདག་པོའི་གཟའ་ལ་དྲིས། །ཟླ་བ་ཆུ་ཚོད་ལ་རྩིས་ཏེ། །དེ་ཡི་གྲངས་ཀྱིས་རྙེད་པ་ཡིན། །མིག་དམར་ཞག་གྲངས་ཀྱིས་འཛིན་ཏེ། །དགུ་ཆའི་བཅོ་ལྔ་ཟླ་ཕྱེད་ལ། །སུམ་ཅུ་ཟླ་བ་གཅིག་ན་རྙེད། །གཟའ་ལྷག་ཟླ་བ་གཉིས་ལ་བརྩི། །སུམ་ཅུ་བྱུང་ན་ཟླ་བ་གཉིས། །བཅོ་ལྔ་
ཟླ་བ་གཅིག་ན་རྙེད། །ཉི་མ་ཟླ་བ་དྲུག་ཡིན་པས། །སུམ་ཅུ་ཚང་ན་ཟླ་བ་དྲུག་བཅོ་ལྔས་ཟླ་གསུམ་དག་ན་རྙེད། །ཕུར་བུ་ཟླ་བ་དགུར་འགྱུར་བས། །སུམ་ཅུ་ཚང་ན་ཟླ་དགུ་སྟེ། །བཅོ་ལྔ་ཟླ་བ་ཕྱེད་དང་ལྔ། །པ་སངས་ཟླ་བ་ཕྱེད་ན་བྱེད། །བཅོ་ལྔ་བྱུང་ན་ཕྱེད་དང་བརྒྱད། །སྤེན་པ་ལོ་ཡི་བདག་ཉིད་
པས༑ །སུམ་ཅུ་ཚང་ན་ལོ་གཅིག་སྟེ། །བཅོ་ལྔ་ཟླ་བ་དྲུག་ན་རྙེད། །དེ་ཡི་བར་གྱི་གྲངས་ཀྱི་དུས། །མཁས་པས་ཞིབ་ཏུ་དཔྱད་པར་བྱ། །ཏད་ཀཱ་ལ་ཡི་དུས་སྦྱོར་རམ། །དགུ་པ་ཡི་ནི་དུམ་བུ་ཡི། །བདག་པོའི་གཟའ་ནི་བལྟས་ནས་ཀྱང། །གཞན་ལ་བཤད་བྱ་མཛེས་དགའ་མ། །གལ་ཏེ་ཉི་མ་
ཡོད་པ་ན། །རྒྱལ་པོ་དང་ནི་མེ་དང་ཁྲག་ཉི་མ་ཤར་དང་མེ་ཏོག་གི། །དམར་པོའི་རིགས་རྣམས་རྨི་བ་ཡིན། །ཟླ་བ་བུད་མེད་མེ་ཏོག་དང། རིན་པོ་ཆེ་དང་སྣ་ཚོགས་རྨི། །ས་ལེ་སྦྲམ་ལ་སོགས་པ་ཡི། །དཀར་པོའི་རིགས་རྣམས་རྨི་བ་ཡིན། །མིག་དམར་བྱི་རུ་ཁྲག་དང་ནི། །ནམ་མཁའ་ལ་ནི་འཕུར་ལ་
སོགས། །ཏད་ཀཱ་ལ་ཡི་དུས་སྦྱོར་ལ། །མིག་དམར་སྣང་ན་རྨི་བ་ཡིན། །གཟའ་ལྷག་དག་ལ་རྨི་ལམ་ནི། །ཆོས་བཤད་པ་དང་ཉན་པ་རྨི། །ཕུར་བས་རི་མོ་འབྲི་བ་དང། །ཀློག་དང་རིག་པ་སྣ་ཚོགས་དང། །རྟ་དང་བྱིས་པ་རྩེ་བ་དང། །པུ་ཏི་ལྷ་དང་གཉེན་མཐོང་རྨི། །བ་སངས་ཆུ་ལ་རྒལ་བ་

[060B] །གར་དང་རྩེ་དང་འཁྲུག་པ་རྨི། །ཁྱིམ་དང་གཟའ་ནི་སོ་སོ་སྟེ། །ཁྱིམ་བདག་མིན་པའི་གཟའ་ཤར་ན། །རྨི་ལམ་འདྲེན་མ་འབྱུང་བ་འམ། །ཡང་ན་རྨི་ལམ་མི་ཤེས་སོ། །ཁྱིམ་བདག་གཟའ་ཡི་དགྲར་གྱུར་བའི། །གཟའ་རྣམས་ཤར་ན་ངན་པ་རྨི། །ཉི་མ་གནས་པ་ནས་བགྲངས་པའི། །
བདུན་ན་ཟླ་བ་ཡོད་པའམ། །ཟླ་གནས་བདུན་ལ་ཉི་མ་ཡོད། །དེ་ཚེ་འདྲི་ན་རྨི་ལམ་ཡོད། །དེ་ལས་གཞན་པ་འདྲི་བ་ལ། །རྨི་ལམ་མེད་པར་ཤེས་པར་བྱ། །རྨི་ལམ་རྨི་བའི་དུས་བསྟན་པ། །ཏད་ཀཱ་ལ་ཆ་ཤས་སུམ་ཅུ་ཡི། །རང་བཞིན་ཡིན་པས་དེ་ལ་བལྟ། །ཆ་ཤས་བཅུ་ཤར་སུམ་ཆ་ན། །བཙོ་
ལྔ་ཤར་ན་ནམ་ཕྱེད་ན། །སུམ་ཅུ་ཡོད་ན་ཐོ་རངས་ཏེ། །དེ་ལ་སོགས་པའི་བྱེ་བྲག་རྣམས། །མཁས་པས་ཞིབ་ཏུ་བརྟག་པར་བྱ། །འཕོ་བའི་རྒྱུ་སྐར་ཚེས་བསྲེས་ལ། །སྤྱོད་པའི་གཟའ་ཡིས་ལེགས་པར་བསྒྱུར། །མིང་ཡིག་དང་པོའི་གསལ་བྱེད་ནི། །རིམ་པས་བསྲེས་ལ་གསུམ་གྱིས་བགོ་
དེ་ཡི་ལྷག་མས་དཀོན་མོད་དང། །རིན་གྱི་བྱེ་བྲག་སྟོན་པར་བྱེད། །ཟང་དཀོན་རིམས་མང་རི་བོ་ཅན། །དབུ་མར་བརྗོད་པ་གཉིས་ལྷག་པ། །མ་ལུས་པ་ལ་རིམས་མེད་མོད། །ཟླ་རེ་བཞིན་དུ་བརྟགས་ཏེ་སྨྲ། །སྐྱེས་བུ་ཇི་སྙེད་སྣང་གྱུར་པ། །མི་རྣམས་རྒན་པའི་རིམ་པ་ཡི། །དབྱངས་དང་
གསལ་བྱེད་ཇི་སྙེད་པ། །རེ་རེ་བྲི་ལ་གསལ་བྱེད་སྡོམ། །གཉིས་ཀྱིས་བསྒྱུར་ལ་དབྱངས་ཀྱིས་དབྲི། །སྐྱེས་བུས་བགོས་ལྷག་རྒན་པོ་ནས། །རིམ་པ་བཞིན་ནོ་གངས་རིའི་བདག་བློ་གསལ་ཡིད་གཞུངས་ལས་ཤེས་བྱ། །སླར་ཡང་གཞན་ཡང་གསལ་བྱེད་རྣམས། །རིམ་པས་བགྲངས་ལ་རེ་རེ་
བྲི༑ །དེ་ལ་སྔར་གྱི་ཆོ་ག་ཡིས། །ཆོམ་རྐུན་ཐེ་ཚོམ་མེད་པར་ཤེས། །སྐྱེས་པ་བུད་མེད་ལྷན་ཅིག་ལས། །ལུས་དང་ཡན་ལག་སོ་སོར་ཕྱེ། །ལུས་ནི་རྒྱ་མཚོས་བསྒྱུར་བྱས་ཏེ། །ཡན་ལག་མེ་ཡིས་བསྒྱུར་བར་བྱ། །གཅིག་ཏུ་བསྡོམས་ལ་གསུམ་གྱིས་བགོ། །ཟུང་ནི་བུ་མོ་གཅིག་མཁའ་བུ། །
གང་ཚེ་བུད་མེད་འོངས་པ་ཡིས། །དྲིས་པའི་དང་པོའི་གསལ་བྱེད་གསུམ། །སྡེ་ཚན་བགྲང་བསྡམ་མིག་གིས་ཕྱེ། །ཕོ་མོ་ཟླ་བ་སྟོང་པས་ཤེས། །གསལ་བྱེད་རིམ་པས་བླངས་པ་གསུམ། །སྡོམ་ལ་བཅུས་བསྒྱུར་དགུས་ཐོབ་པ། །འདས་པའི་ཟླ་བ་ཤེས་པར་བྱ། །སྦྲུམ་མའི་ཟླ་བའོ་དགའ་བྱེད་མ། །

[061A]༄༅། །དེ་ལྟར་ངེས་པ་མ་མཐོང་བས། །ཡང་ནས་ཡང་དུ་འདྲི་བ་ལ། །སྔར་གྱིས་ཐོབ་པས་དེ་དང་ནི། །ལྷག་མ་བསྲེས་ལ་དགུ་ཡིས་ཕྱེ། །ལྷག་མས་ཟླ་བ་རྟོགས་པ་སྟེ། །ཐིག་ལེ་ཤར་ན་ཟླ་བ་བཅུ། །ཡང་ནི་འདྲི་བར་བྱེད་པ་ལ། །རྙིད་དང་ལྷག་མ་བསྡོམས་ལ་བརྟག་གཞན་
ཡང་སྦྲུམ་མའི་གསལ་བྱེད་ནི། །དང་པོ་མི་མཉམ་བུ་སྐྱེ་ཞིང། །གཉིས་དང་བཞི་སོགས་བུ་མོར་འགྱུར། །ཐ་མ་ལྔ་ལ་མ་ནིང་འགྱུར། །བུད་མེད་མིང་གི་སྐར་མའི་གྲངས། །དེ་བཞིན་ཚེས་དང་གཟའ་དང་ནི། །དྲི་ཚིག་དང་པོའི་ཡི་གེའི་གྲངས། །བསྲེས་ལ་བདུན་གྱིས་བགོས་པ་ཡི། །ལྷག་
མ་མཉམ་ན་བུ་མོ་སྟེ། །མི་མཉམ་པ་ནི་བུ་རུ་མཐོང། །བུད་མེད་སྦྲུམ་མར་གྱུར་བ་ཡི། །མིང་གི་དབྱངས་རྣམས་ཇི་སྙེད་པ། །གསང་བའི་ཚད་མ་གང་ཡོད་བསྲེ། །ཐུབ་པས་བགོས་པས་རྙེད་པ་རྣམས། །ལྔ་ཡིས་བསྒྱུར་ལ་ལྷག་མ་བསྲེ། །དེ་ལ་གསུམ་གྱིས་བགོས་ཐོབ་པ། །རི་བོང་ཅན་ཉིད་
མིག་དང་མེ། །ལྷ་མི་ས་འོག་རིམ་བཞིན་འོངས། །ཡང་ན་དྲུག་གིས་བགོས་པའི་ལྷག་གཅིག་གཉིས་གསུམ་བཞི་ལྔ་དང་སྟོང། །ལྷ་དང་ལྷ་མིན་མི་དུད་འགྲོ། །ཡི་དགས་དམྱལ་བ་རིམ་བཞིན་ཡིན། །གསལ་བྱེད་རིམ་ཅན་དང་པོ་གསུམ། །བསྲེས་ལ་གསུམ་གྱིས་བགོས་པ་ལས། །ལྷག་
མ་གཅིག་གིས་དོན་རྙེད་ཅིང། །གཉིས་ལུས་དབུ་མར་བསྟན་པ་སྟེ། །ལྷག་མ་མེད་ན་འདྲི་བྱེད་ཀྱི། །དོན་ནི་ཐེ་ཚོམ་མེད་པར་ཉམས། །དེ་ལྟར་བཟང་ངན་བརྟགས་ནས་ནི། །ཡིད་ལ་སེམས་པ་ཤེས་པར་བྱ། །སྐྱེས་པ་བུད་མེད་གཉིས་ཀྱི་ནི། །མིང་གི་ཡི་གེ་ཇི་སྙེད་པ། །ཨ་སོགས་དབྱངས་སུ་ཤེས་
བྱ་སྟེ། །ཀ་སོགས་གསལ་བྱེད་ལྷ་དགའ་མ། །མིང་གི་དབྱངས་ཀྱི་གྲངས་རྣམས་དང། །མིང་གི་གསལ་བྱེད་ཇི་སྙེད་པ། །སོ་སོར་ཕྱེ་ལ་གཅིག་ཏུ་བསྲེ། །དེ་ལ་འཇིག་རྟེན་གྱིས་ཆེ་བས། །ལྷག་མ་གཟུགས་དང་སྟོང་པར་ཤར། །སྐྱེས་པ་འཆི་བདག་གིས་འཛིན་ཏེ། །ཇི་སྲིད་གཉིས་ནི་སྣང་
གྱུར་ན། །མི་མོ་དེ་བཞིན་སྲོག་དང་བྲལ། །འདི་ནི་ཁྱོ་ཤུག་ཆོ་ག་སྟེ། །གཞན་དུ་མ་བཤད་རི་སྲས་མོ། །གྱེན་དུ་རེ་ཁཱ་དགུ་པ་ལ། །འཕྲེད་ལ་རེ་ཁཱ་གསུམ་བྲིས་ལ། །ཨ་ཀ་ཙ་ཊ་ཏ་པ་ཡ། །ཤ་རྣམས་སྟེང་དགོད་འོག་མ་ལ། །ཀླུ་མདའ་རོ་དང་མཚོ་དང་ནི། །ཟླ་མེ་མིག་རིམ་བཞིན་དུ་

[061B] །མིང་གི་ཡི་གེ་ཇི་སྙེད་པ། །འོག་མས་སྟེང་ལ་བསྒྱུར་བར་བྱ། །དབྱངས་དང་གསལ་བྱེད་སོ་སོར་བསྡོམ། །མཚོ་དང་མིག་གིས་རིམ་བཞིན་བསྒྱུར། །གཅིག་ཏུ་བསྡོམས་ལ་མེ་ཡིས་ཕྱེ། །ལྷག་མར་སྟོང་པ་རི་བོང་ཅན། །སྐྱེས་པ་གཤིན་རྗེས་སྔོན་ལ་ཁྲིད། །གང་ཚེ་
ཟུང་དུ་ལྷག་པ་ན། །དེ་ཚེ་བུད་མེད་སྔོན་ལ་འགྲོ། །མཛེས་དགའ་ཁྱོ་ཤུག་སྦྱོར་བ་སྟེ། །གཞན་དུ་ངས་ནི་མ་བཤད་དོ། །གཤིན་རྗེའི་གནས་འགྲོ་མིང་ཡིག་གི། །དང་པོར་དཀར་ཕྱོགས་ཡི་གེ་སྣང། །ནག་པོའི་ཕྱོགས་ལ་འཆི་བ་སྟེ། །དང་པོར་ནག་ཕྱོགས་ཡི་གེ་སྣང། །དཀར་པོའི་ཕྱོགས་ལ་
དུས་ལས་འདའ། །ཁྱོ་ཤུག་ཡིན་ཏེ་གཞན་ལས་མིན། །མིང་གི་གསལ་བྱེད་དང་པོ་ལ། །མཉམ་དང་མི་མཉམ་ཡི་གེ་སྣང། །གཡོན་དུ་གསལ་དག་རིམ་པ་བཞིན། །མིག་གི་དང་པོ་འགྲིབ་པར་གྲགས། །རང་གི་སྐྱེས་པའི་སྐར་མ་ཡིས། །འདོད་པའི་དོན་ཀུན་སྒྲུབ་བྱེད་ཅིང། །དགེ་དང་མི་
དགེའི་འབྲས་བུ་ཀུན། །འདི་ཉིད་གཅིག་པུས་ངེས་པར་མཐོང། །སྐྱེས་བུ་ཟླ་བའི་ཚེས་གྲངས་ལས། །སྐར་མའི་ངེས་པ་རྟོགས་པར་འགྱུར། །ཟླ་བ་ཤེས་པས་སྐྱེས་ཁྱིམ་གང། །ཤེས་པས་དེ་ལས་འབྲས་བུ་སྟོན། །སྐྱེས་པའི་ཚེས་གྲངས་ལྷག་མ་ཡིན། །ཉི་ཤུ་རྩ་དགུ་ལ་ཕྲི་བའི། །ལྷག་མ་
སྐྱེས་སྐར་རྟོགས་པར་དྲན། །དཀར་ཕྱོགས་གཅིག་ནས་གྲངས་རྣམས་བཟུང། །ནག་ཕྱོགས་ཚེས་ལ་གསུམ་བསྣན་དང། །ཟླ་བའི་སྐར་མ་ཤེས་པ་དང། །དེ་བཞིན་རང་གི་སྐྱེས་ཟླ་ལ། །བཅུ་གཅིག་འདྲེས་པས་ཤེས་པར་བྱེད། །ཇི་ལྟར་སྐྱེ་བའི་ཉི་མའི་གྲངས། །གསུམ་གྱི་སྣོན་འབྲིང་ལྷན་ཅིག་
པ༑ །དེ་ཡི་གྲངས་ནི་གནས་པ་ལས། །སྐྱེས་པའི་སྐར་མ་རབ་ཏུ་བྱེད། །སྐྱེས་པའི་ཚེས་ལ་ཉི་ཤུ་ལྔ། །བསྲེས་ལ་ཉི་ཤུ་བདུན་གྱིས་བགོ། །ལྷག་མས་ཚེས་གཅིག་ནས་བརྩམས་པའི། །སྐར་མའི་གྲངས་ནི་སྟོན་པར་བྱེད། །དེ་ལྟར་སྐར་མའི་རབ་ཕྱེ་བ། །སྐྱེས་པའི་ཟླ་བ་ཉིན་ཞག་དྲན། །འདི་ལ་
རང་གི་ཟླ་བ་ནི། །སྔོན་སོད་སྐར་མ་བཙལ་བ་ཡིན། །རང་གི་སྐར་མ་ཤེས་པ་ལས། །དོན་ཀུན་ཤེས་པར་འགྱུར་བར་དྲན། །གང་གིས་སྐར་མ་མི་ཤེས་པ། །དེ་ཡི་ངལ་བ་དོན་མེད་དྲན། །རང་གི་འདོད་པའི་སྐར་མ་ནས། །ལྷ་མོ་ནན་ཏན་ལས་ཤེས་བྱ། །འདྲི་བྱེད་སྲོག་གི་ལས་བྱེད་སར། །

[062A]༄༅། །བཟློག་ནས་གནས་ན་དགོས་དོན་མེད། །གལ་ཏེ་ལས་ནི་བྱེད་པར་གནས། །བསམ་པའི་ཡིད་ལ་འདོད་པ་འགྲུབ། །སྐྱེས་པ་སྒོ་ནང་གཡས་འཇོག་ཅིང། །དེ་བཞིན་བུད་མེད་གཡོན་འཇོག་པ། །དགེ་ཞིང་ཤེས་པར་སྟོན་པ་སྟེ། །བཟློག་ན་འདྲི་བའི་དོན་ཉམས་
འགྱུར༑ །གཡས་ཀྱི་ཡན་ལག་གཡོ་བ་དང། །སྙིང་ཉིད་ངན་པ་རྣམ་པར་སྤང། །ཉེ་འཁོར་ཤིས་པའི་བྱ་བ་བྱེད། །བསམ་མི་དགོས་བས་དོན་མི་འགྲུབ། །འདྲི་བྱེད་མགྲིན་པ་འགྲམ་པ་དང། །རྣ་བ་སྣ་མིག་བྲང་དང་ནི། །ལྕེ་དང་གསང་བ་སྙིང་དང་སོ། །སྐྲ་དང་དཔྲལ་བ་གསུས་པ་དང། །ནུ་མ་
དང་ནི་དཀུ་རྣམས་སུ། །ལག་པ་གཡས་པས་རེག་ཅིང་གཡོ། །གདོང་ནི་སྔོན་དུ་བལྟས་པའི་ཚེ། །དགེ་བའི་ལས་ཡིན་བཞིན་བཟངས་མ། །གཡོན་པས་རེག་ཅིང་གཡོ་བ་ནི། །དེ་ལས་བཟློག་པར་ཤེས་པར་བྱ། །འདྲི་བྱེད་ཕོ་ཉའི་ཉེ་འཁོར་ན། །བ་ལང་ར་ལུག་གསོད་པ་དང། །འཐབ་རྩོད་རྡེག་
ཅིང་རྡུང་བ་དང། །བརྩོན་འཛིན་སྲོག་འཇོམས་ནོར་སྟོར་དང། །སྣོད་སྟོང་སྐྱེ་བོ་ཡུལ་དམན་པ། །གོས་ཧྲུལ་མཛེ་ཅན་མདོག་མི་སྡུག་སྐྲག་དང་བྱེད་ཅིང་ཆད་པས་བཅད། །སེམས་སྟོང་མྱ་ངན་བྱེད་པ་མཐོང། །ཁ་དོག་ཡིད་དུ་མི་འོང་བ། །ཁ་ནི་འོག་བལྟས་རླུང་ཚུབ་མཐོང། །འགྲོ་ཕྱོགས་
ལས་བཟློག་སྐྱེ་བོ་སོགས། །མཐོང་ན་མཛེས་པའི་དོན་རྣམས་མེད། །དུད་འགྲོ་གསོད་ལས་ཐར་པ་དང། །བརྩེ་ཞིང་དགའ་ཞིང་དགོད་པ་དང། །ནད་པ་སོས་དང་བརྩོན་རྣམས་ཐར། །དགེ་བའི་གླུ་དང་དེ་བཞིན་གར། །ཕུན་སུམ་ཚོགས་པའི་གནས་རྣམས་མཐོང། །རོལ་མོའི་སྒྲ་སྐད་སྙན་པ་
དང། །དགེ་སློང་བྲམ་ཟེ་བླ་མ་ལྷ། །ལྷ་མཆོད་པ་དང་དགའ་སྟོན་བྱེད། །ནོར་རྙེད་ཚོང་པ་རྙེད་པ་ཆེ། །གང་དག་སྐྱེས་བུ་ཡ་མཚན་ཅན། །གོས་བཟང་ཡན་ལག་བཟང་བ་དང། །རྒྱལ་པོ་བུད་མེད་རྒྱན་ཅན་མཐོང། །དཀར་ཕྱོགས་དང་ནི་མཐུན་པའི་མདོག་ཉི་གསལ་འབྲས་བུ་མེ་ཏོག་རྒྱས། །
རྫིང་བུར་བྱ་རྣམས་རྩེ་བ་དང། །རང་ལ་བྱིས་པའི་ཚོགས་དགའ་ཞིང། །སེམས་དགེ་ཚིག་འབྲུ་དགེ་བ་སྒྲོགས། །མཐོང་ན་དེ་ཚ་འདོད་དོན་འགྲུབ། །ལྷ་མོ་ཐེ་ཚོམ་ཇི་ལྟ་བུ། །འཕྲལ་དུ་མངོན་དུ་བྱེད་པ་ཉིད། །ཉི་མ་ཐབས་ལྡན་གཡས་ཕྱོགས་སུ། །ཟླ་བ་ཤེས་རབ་གཡོན་ཕྱོགས་དྲན། །

[062B] །དེ་ཡི་བྱེ་བྲག་ཤེས་པ་ཡིན། །དགོས་པ་མེད་ཀྱང་བྱིས་པ་རྣམས། །དགའ་བའི་ཕྱིར་བཤད་དགའ་སྦྱིན་མ། །འཇིགས་བྱེད་ལྟང་ཚེ་དབུ་མ་ཡི། །རྣམ་འགྱུར་སྟོན་ན་འགྲུབ་འགྱུར་ཞིང། །བཟའ་བཏུང་ལ་སོགས་ཐོབ་པར་དྲན། །ཁྱབ་འཇུག་རྣམ་འགྱུར་དེ་ལས་
བཟློག་དབུ་མ་ཉལ་ན་མི་དགུ་དང། །ཙ་མུཎྜི་ཡི་སྔར་བཞིན་གྲགས། །གང་ཞིག་སུས་ཀྱང་མི་ཤེས་ཤིང། །འཇིག་རྟེན་གསུམ་ན་རྙེད་དཀའ་བ། །གསང་བའི་རྒྱུད་ཆེན་ཁྱོད་ལ་སྨྲས། །མཛེས་མ་གསང་སྟེ་གཅེས་པར་ཟུང། །འདི་ནི་གཡུལ་ལས་རྣམ་པར་རྒྱལ་བའི་རྒྱུད་ཀྱི་རྒྱལ་པོ་ལས། །ཕོ་
ཉས་དྲིས་པའི་ལན་བསྟན་པ་སྟེ་ལེའུ་གསུམ་པའོ།། །།ལྷ་མོས་གསོལ་བ། བཅོམ་ལྡན་དབང་ཕྱུག་ལྷ་ཡི་གཙོ། །གཡུལ་གྱི་དུས་སུ་རྒྱལ་བ་དང། །ཕམ་པར་བཤད་པ་ཤེས་པ་ནི། །དབང་ཕྱུག་ལྷ་ལས་ཉན་པར་འཚལ། །བཅོམ་ལྡན་འདས་ཀྱིས་བཀའ་སྩལ་བ། །ཇི་
ལྟར་ཁྱོད་ཀྱིས་བདག་དྲིས་པ། །ཉོན་ཅིག་ལྷ་མོ་བཤད་པར་བྱ། །གཞན་དུ་ངས་ནི་མ་བསྟན་ཏེ། །ངོ་མི་ཆོག་པས་ཁྱོད་ལ་བཤད། །གང་ཞིག་དབྱངས་འཆར་ཞེས་བྱ་བའི། །བསྟན་བཅོས་བཤད་པ་དོན་ཡོད་པ། །དགྲ་དང་རྩོད་པར་བྱེད་པ་ཡི། །དུས་ནི་མ་ནོར་ངེས་བཟུང་སྟེ། །འཁྲུག་པ་ལ་
སོགས་རྩོམ་པ་ལ། །མཛེས་མ་ཁྱིམ་གྱིས་སྟོན་པར་བྱེད། །རྒྱུ་སྐར་རྐང་པ་དགུ་དགུ་ལ། །ཁྱིམ་གཅིག་ཅེས་བྱར་ཡོངས་སུ་གྲགས། །ལུག་སོགས་ཉ་ཡི་མཐར་ཐུག་པར། །འཕོ་ཁྱིམ་ཅེས་བྱ་ལྷ་དགའ་མ། །ཐ་སྐར་ལ་སོགས་ནས་བཟུང་སྟེ། །ནམ་གྲུའི་མཐར་ཐུག་རིམ་བཞིན་དྲན། །བདག་
གི་མིང་གི་སྐར་མ་ཡི། །དེ་ཉིད་འཁོར་ལོ་ལས་ཤེས་བྱ། །རྐང་པ་བརྒྱ་ཡི་འཁོར་ལོ་ལས། །མིང་གི་སྐར་མ་ཤེས་པར་བྱ། །མིང་གི་ཐོག་མའི་ཡི་གེ་ནི། །བཏུས་པས་ཤེས་བྱ་དགའ་བྱེད་མ། །གང་ཚེ་ཡི་གེ་རྩེག་མ་ཡོད། །དེ་ཚེ་སྟེང་མ་གཟུང་བར་བྱ། །ཡི་གེ་དགོད་པའི་རེ་མིག་ནི། །ཕན་ཚུན་
ཀུན་ནས་བཅུ་བཅུ་སྟེ། །བརྒྱ་ཕྲག་གཅིག་གི་རེ་མིག་ལ། །མིང་གི་སྐར་མ་རིག་པར་བྱ། །དང་པོར་ཤར་ནས་བརྩམས་ནས་ནི། །རེ་མིག་རྣམས་ལ་རིམ་པ་བཞིན། །ཨ་ཝ་ཀ་ཧ་ཌ་ཞེས་པ། །སྟེང་ནས་བྲི་བ་ཉིད་དུ་བྱ། །དེ་བཞིན་དུ་ཡང་ལྷོ་ཕྱོགས་སུ། །མ་ཊ་པ་དྲ་ཏ་རྣམས་སོ། །ཆུ་ནས་

[063A]༄༅། །ན་ཡ་བྷ་ཛ་ཁ། །ག་ས་ད་ཙ་ལ་རྣམས་ནི། །བྱང་དུ་དེ་ལྟར་རིམ་བཞིན་བྲི། །ཐོག་མའི་ཡི་གེ་བདུན་གནས་པ། །རང་གི་སྡེ་ཚན་བཞི་བཞིར་བསྟན། །དེ་ལ་ཨ་ཡིག་ཨི་ཡིག་དང། །ཨུ་དང་ཨོ་དང་ཨེ་དང་བཞིན། །དེ་རྣམས་དབྱངས་ཀྱི་ཡི་གེ་དང། །ལྷན་ཅིག་
བྱེད་དོ་དགའ་བྱེད་མ། །རང་རང་ཐད་ཀ་རུ། །རང་གི་རིགས་ཀྱི་ཡི་གེ་འབྱུང། །ཀུ་སུ་བཧུ་དུ་གསུམ་པའི་གྲར། །རྐང་པ་བཞི་ལ་བྲི་བ་ནི། །གྷ་ང་ཚ་དང་ཥ་ཎ་ཋ། །དྷ་ཕཌྷ་དང་ཐ་ཛྷ་ཉ། །རྐང་པ་རེ་རེ་གསུམ་གསུམ་སྟེ། །བཅུ་གཉིས་དག་གིས་བསྟན་པ་ཡིན། །དེ་ལྟར་རེ་མིག་བརྒྱ་པོ་
རྣམས། །ཡི་གེས་ཡོངས་སུ་གང་བ་བྲི། །ཐུང་དང་རིང་བར་མཉམ་ཤེས་པས། །རྐང་པའི་སྟེང་དུ་རྣམ་པར་བཞག་ཐ་མ་གཉིས་ཀྱིས་མ་ཚང་དབྱངས། །གསལ་བྱེད་ཡོངས་སུ་རྫོགས་པར་གནས། །ཡི་གེ་བཞི་བཞི་བསྡོམས་པ་ལས། །སྐར་མ་གཅིག་ཏུ་འགྱུར་བ་ཡིན། །རྐང་པ་བརྒྱ་དང་
བཅུ་གཉིས་ལ། །འདི་ལྟར་ཨ་ཨི་ཨུ་ཨེ་སྟེ། །བཞི་པོ་སྨིན་དྲུག་ཡི་གེར་བརྗོད། །ཨོ་དང་ཝ་ཝི་ཝུ་རྣམས་ནི། །སྣར་མའི་ཡི་གེར་རྣམ་པར་གནས། །དེ་བཞིན་ཝེ་ཝོ་ཀ་ཀི་མགོ། །ཀུ་གྷ་ང་ཚ་ལག་ཏུ་བསྟན། །ཀི་ཀོ་ཧ་ཡི་ནམ་སོར་དྲན། །ཧུ་ཧེ་ཧོ་ཌ་རྒྱལ་ཞེས་གྲག་ཌི་ཌུ་ཌེ་ཌོ་ཞེས་བྱ་བ། །སྐག་
ཏུ་ཤེས་བྱ་ལྷ་ཆེན་མ། །མཆུ་ཡི་མ་མི་མུ་མེ་སྟེ། །མོ་ཌ་ཌི་ཌུ་གྲེ་ཞེས་བརྗོད། །ཌེ་ཌོ་པ་པི་དབོ་རུ་དྲན། །མེ་བཞི་པུ་ཥ་ཎ་ཋའོ། །པེ་པོ་ར་རི་ནག་པ་ཟེར། །རུ་རེ་རོ་ཏ་ས་རིར་སྨྲ། །ཏི་ཏུ་ཏེ་ཏོ་ས་ག་སྟེ། །ན་ནི་ནུ་ནེ་ལྷ་མཚམས་སོ། །ནོ་ཡ་མེ་ཡུ་སྣྲོན་དུ་གྲགས། །ཡེ་ཡོ་བྷ་བཧི་སྣྲུབས་སུ་དྲན། །བཧུ་
དྷ་ཕ་ཊ་ཆུ་སྟོད་ཡིན། །བཧེ་བཧོ་ཛ་ཛི་ཆུ་སྨད་ཐོབ། །ཛུ་ཛེ་ཛོ་ཁ་གྲོ་བཞིན་ནོ། །ཁི་ཁུ་ཁེ་ཁོ་བྱི་བཞིན་དྲན། །ག་གི་གུ་གེ་ཞེས་བྱ་བ། །མོན་གྲུ་ཡིན་ནོ་གང་རིའི་བདག་གོ་ས་སི་སུ་མོན་གྲེར་ཐོས། །ཤེ་ཤོ་ད་དི་ཁྲུམས་སྟོད་ཤེས། །དུ་ཐ་ཛ་ཉ་ཁྲུམས་སྨད་བཤད། །ནམ་གྲུ་དེ་དོ་ཙ་ཙིར་གྲགས། །ཙུ་
ཙི་ཙོ་ལཱ་ཐ་སྐར་ལོ། །ལི་ལུ་ལེ་ལོ་བྲ་ཉེར་གྲགས། །དེ་ལྟར་རྐང་པ་བརྒྱ་འཁོར་ལོར། །མིང་གི་སྐར་མར་ཤེས་པར་བྱ། །རེ་མིག་ང་རྒྱ་བའི་འཁོར་ལོ་དེར། །མིང་གི་སྐར་མ་ཤེས་པར་བྱ། །རྒྱུ་སྐར་རེ་རེ་ལྡན་པ་ལ། །བཞི་བཞིའི་ཆ་རུ་ཤེས་པར་བྱ། །འཁོར་ལོའི་རི་མོ་དགོད་པ་ལ། །བརྒྱད་

[063B] །དེ་ལྟར་ཤར་གྱི་ཕྱོགས་ལ་གནས། །ལྷོ་ལ་སོགས་པར་མཉམ་པར་གནས། །རི་མོ་བརྒྱད་པོ་མཉམ་བྲིས་པས། །རྐང་པ་རེ་ལ་ཆ་བཞིར་བགོ་ཤར་ནས་བརྩམས་ཏེ་གསལ་བར་ནི། །རྐང་པ་བརྒྱ་པ་ལེགས་པར་གནས། །རྒྱུ་སྐར་བཞི་ལ་གསལ་བར་ནི། །རྐང་པ་
བཞི་རུ་གྲགས་པ་ཡིན། །སྨིན་དྲུག་ལ་སོགས་བསྡོམས་པ་ལས། །བཅུ་གཉིས་ལྷག་པའི་བརྒྱ་ཕྲག་གཅིག་དབྱངས་དང་གསལ་བྱེད་ལྔ་སོགས་ལ། །དེ་ལྟར་བྱེ་བྲག་ཤེས་པར་བྱ། །རྐང་པའི་རི་མོར་གང་གནས་ལས། །གནོད་པའི་མཚན་ཉིད་ཤེས་བྱ་བ། །འདི་ལྟར་འགྱུར་རོ་གྲོགས་མོ་
ཀྱི༑ །སོལ་བ་དང་འཁྱུད་པ་དང། །དུ་བ་གདོང་ཚུགས་མཐོང་ས་རྣམས། །གཙོ་མོ་ཉོན་ལ་ཡིད་ལ་གཟུང། །དང་པོར་སྨིན་དྲུག་གནས་པ་ལ། །སྡིག་པའི་གཟའ་ནི་མཉམ་པར་གནས། །ཨ་ཡིག་ལ་ནི་འཁྱུད་པ་ཞེས། །གསལ་པོར་ཁོང་དུ་ཆུད་པར་བྱ། །ཨེ་ཡི་ཡི་གེ་དུ་བར་དྲན། །བྱང་
ཕྱོགས་ལོ་ཡིག་སོལ་བར་དྲན། །ནུབ་ཕྱོགས་ཇི་བཞིན་ཡི་གེ་ཁོ། །གདོང་ཚུགས་ཞེས་བྱ་ར་ཡོངས་སུ་གྲགས། །མཐོང་བའི་ས་རྣམས་སླེབས་པ་སྟེ། །གནོད་པ་ལྔ་ཡིན་བཞིན་བཟང་མ། །སོལ་བས་འཆི་བར་འགྱུར་བ་སྟེ། །འཁྱུད་པས་ལུས་ལ་ནད་རྣམས་འབྱུང། །དུ་བས་ཡིད་ལ་འདོད་པ་
མེད༑ །གདོང་ཚུགས་རིགས་ངན་ཐ་ཤལ་འགྱུར། །མཐོང་བའི་འབྲས་བུའི་བྱེ་བྲག་ལས། །ཤེས་བྱའི་དཔའ་བོའི་དབང་ཕྱུག་མ། །ཐོག་མར་སྨིན་དྲུག་བཞག་པ་ཡི། །རྒྱུ་སྐར་རྐང་པ་གསལ་བ་ལ། །གལ་ཏེ་ཉི་མ་མཉམ་པར་གནས། །རྒྱུ་སྐར་གསུམ་དུ་རབ་ཏུ་བརྗོད། །ཨ་ནས་བཅུ་
གཉིས་པ་ནས་ཀི། །མགོ་ཡི་རྐང་བའི་ཐ་མར་དྲན། །ཟླ་བ་གནས་ན་ནུབ་ཕྱོགས་སུ། །མཐོང་ས་རྐང་པ་ཉི་ཤུ་གཉིས། །མོན་གྲུའི་རྐང་པ་ཐ་མ་ཡི། །སུ་ཡིག་གསལ་པོར་མཐོང་བ་ཡིན། །དེ་ལྟར་གཟའ་ཀུན་ངག་གིས་ནི། །མཐོང་བའི་མཚན་ཉིད་ཤེས་པར་བྱ། །ཉི་མའི་བཅུ་གཉིས་ཡིན་པར་
གྲག་མིག་དམར་གྱི་ནི་གསུམ་པར་གྲགས། །དེ་ལྟར་ལྷ་ཡི་བློན་པོ་དྲུག་ཉི་མའི་བུ་ཡི་བརྒྱད་རྣམས་ནི། །ཉི་མ་ལ་སོགས་རྒྱབ་ཏུ་གྲགས། །ཟླ་བ་ལ་སོགས་མདུན་དུ་སྟེ། །རཱ་ཧུ་གཟའ་ལྷག་པ་སངས་ཏེ། །བཞི་པོ་འགྲོགས་ལུགས་གཅིག་ཏུ་རྟེན། །ཟླ་བ་མཐོང་བ་ཉི་ཤུ་གཉིས། །དེ་བཞིན་

[064A]༄༅། །རཱ་ཧུའི་དགུ་རུ་དྲན། །ཟླ་བའི་བུ་ཡི་བདུན་ཡིན་ཏེ། །དེ་བཞིན་དཀར་པོས་ལྔ་ཞེས་བྱ། །ཉི་མའི་མཐོང་ས་ནོར་རྣམས་ཟད། །མིག་དམར་རཱ་ཧུ་སྤེན་པ་ཡིས། །ལུས་ཅན་རྣམས་ནི་འཆི་བར་བྱེད། །ཕུར་བུས་གཉེན་རྣམས་བརླག་ཅིང་འཆི། །པ་སངས་ལས་ཉམས་དོན་མི་
འགྲུབ༑ །གཟའ་ལྷག་དགྲ་འབྱུང་ཟོང་མི་ལོམ། །ཟླ་བས་འཇིགས་པ་ཆེན་པོ་འབྱུང། །གཙོ་བོ་མཐོང་བའི་འབྲས་བུར་དྲན། །དེ་ནས་གཞན་ཡང་བཤད་པར་བྱ། །ཤ་ལ་ཀ་ཡི་འཁོར་ལོ་སྟེ། །བག་མ་ལ་སོགས་ཆོ་ག་མཆོག་གྲོགས་མོ་ལྷ་ཆེན་མཛེས་དགའ་ཉོན། །སྐར་མའི་དགེ་དང་
མི་དགེ་བ། །མ་ལུས་པ་ནི་སྟོན་པར་བྱེད། །ཐུག་མ་བདུན་པའི་འཁོར་ལོ་སྟེ། །ངེས་པའི་འབྲས་བུ་སྟོན་པ་ཡིན། །ཤར་ནས་ནུབ་ཏུ་རི་མོ་བདུན། །ལྷོ་ནས་བྱང་དུའང་དེ་བཞིན་ཏེ། །ཐད་ཀར་གདོང་ཚུགས་འབྱུང་བས་ན། །ཤ་ལ་ཀ་ཞེས་གྲགས་པ་ཡིན། །སུམ་ཅུ་དྲུག་གི་རེ་མིག་བཅས། །
སྨིན་དྲུག་ནས་ནི་བྲ་ཉེའི་བར། །ཤར་ནས་བརྩམ་པའི་སྦྱོར་བ་ཡིས། །ཉི་ཤུ་རྩ་བརྒྱད་རིམ་བཞིན་བྲི། །ཆེ་ཞེ་དེ་ལ་སྡིག་པའི་གཟའ། །ལྷན་ཅིག་གནས་ཏེ་འཁྱུད་པ་ནི། །དེ་ཡི་ཐད་ཀའི་སྐར་མ་ལ། །མ་རུངས་གདོང་ནི་ཟུག་པར་ངེས། །འཁྱུད་པའི་མདུན་ན་སོལ་བ་སྟེ། །རྒྱབ་མ་དུ་བའོ་བཅུན་
མོ་ཀྱེ། །དེ་ཡི་ནུས་པ་དེ་ཙམ་དེ། །སྔོན་དུ་ཤེས་བྱ་ལྷ་སྲས་མོ། །སོལ་བ་འཁྱུད་པ་དུ་བ་གདོང། །སྟོབས་བཞིའི་འཁོར་ལོ་ཞེས་བྱའོ། །ཉི་མ་དང་ནི་ལྷན་ཅིག་པའི། །ཕྱོགས་ནི་མི་ཤེས་པ་ཞེས་བྱ། །ཉི་མའི་དཀྱིལ་འཁོར་གནས་པའི་ཕྱོགས། །ཨ་ཏ་མི་ཏ་ཞེས་བྱར་གྲགས། །ཕྱོགས་གང་
བསོད་ནམས་གཟའ་རྣམས་ཡོད། །འཆར་བ་ཞེས་བྱ་དགེ་བ་ཡིན། །ཉི་མ་དང་ནི་ལྷན་ཅིག་པས། །ཨ་ཏ་མི་ཏར་གྲགས་པ་ཡིན། །གཟའ་རྣམས་ཟླ་བའི་ཐད་ཀ་སོགས། །བག་མའི་འབྲས་བུ་ངེས་པར་བརླག་ཉི་མའི་ཐད་ཀར་ཁྱོ་རྣམས་ཤི། །མིག་དམར་གྱི་ནི་བུ་དང་བྲལ། །ཟླ་བའི་ཏད་ཀཱར་
གཟའ་ལྷག་ཡོད། །བཟའ་བཏུང་མེད་དོ་ལྷ་ཡི་སྲས། །ལྷ་ཡི་བླ་མས་ནོར་ཉམས་ཤིང། །སྔོན་ཆད་མེད་པའི་སྡུག་བསྔལ་འབྱུང། །བ་སངས་ཁྱོས་ནི་སྤངས་ནས་སུ། །བཙུན་མོ་ལ་སོགས་མགོ་རེག་བྱེད། །སྤེན་པའི་ཐད་ཀར་ཟླ་བ་ཡོད། །སྨད་འཚོང་དུ་ནི་འགྲོ་ཞེས་གྲགས། །ཟླ་བ་ཡོད་པའི་

[064B] །བསོད་ནམས་སྡིག་པ་གནས་གྱུར་པ། །མདུང་དང་མདུང་ནི་ཆེན་པོ་ཡི། །སྦྱོར་བར་ཡོངས་སུ་གྲགས་པ་ཡིན། །མདུང་དང་མདུང་ཆེན་སྦྱོར་བ་ལ། །བུ་སྐྱེས་འཆི་བར་འགྱུར་བ་སྟེ། །གལ་ཏེ་བྱེས་སུ་ཕྱིན་པ་ན། །ཟླ་བ་གཉིས་ན་ངེས་པར་འཆི། །བག་མ་བླངས་ན་ཁྱོ་ནི་འཆི། །བཤེས་
དང་བྱེ་ཞིང་དོན་རྣམས་མེད། །བྱ་བ་གང་ཡང་འགྲུབ་མི་འགྱུར། །མཛེས་དགའ་ཁོང་དུ་ཆུད་པར་གྱིས། །སྨིན་དྲུག་ལ་སོགས་སྐར་མ་རྣམས། །ཕྱོགས་སུ་བདུན་བདུན་གནས་པ་ལས། །མིག་དམར་ལ་སོགས་གཟའ་རྣམས་ནི། །རྒྱུ་སྐར་རེ་རེའི་བདག་པོར་དྲན། །སྐར་མ་རང་གི་བདག་པོར་
གནས། །སྐྱོན་མེད་བདེ་སྟེར་རང་གི་བུ། །བྱེས་བགྲོད་སོགས་དང་བྱ་བ་ལ། །རང་གི་བདག་པོས་བདེ་བར་བྱེད། །བདག་པོ་རང་གི་བུ་ལ་གནས། །ཐམས་ཅད་ཤེས་བྱེད་ལྷ་ཆེན་མ། །བྱང་ལ་སོགས་པ་ཕྱོགས་བཞི་རུ། །ཟླ་བ་གནས་པའི་སྐར་མ་རྣམས། །དབོ་དང་ཁྲུམས་སྨད་ཆུ་སྨད་དང། །
རྒྱལ་དང་མཆུ་དང་ས་ཡི་བུ། །མིག་དམར་ཞེས་བྱ་ཐད་ཀར་སོང། །ཆོམ་རྐུན་གྱིས་འཚེ་བཟའ་བཏུང་མེད། །སྔར་ནས་མེད་པའི་ནད་འབྱུང་ཞིང། །ལོངས་སྤྱོད་ཟད་འགྱུར་མེད་དོ་ཀྱེ། །ཆུ་སྨད་གྲོ་བཞིན་མེ་བཞི་དང། །ནག་པོ་མོན་གྲེར་ཟླ་བ་གནས། །དེ་ཡི་ཐད་ཀར་གཟའ་ལྷག་ཤར། །འཆི་
སོགས་མི་དགེ་སྣ་ཚོགས་པ། །ནོར་བུ་བུ་དང་བུ་མོ་དང། །ལོངས་སྤྱོད་རྣམས་ནི་མ་ལུས་ཉམས། །ཁྲུམས་སྟོད་སྣྲུབས་དང་ཐ་སྐར་མཆུ། །ས་ག་རྣམས་ལ་ཟླ་བ་གནས། །ཐ་སྐར་ཕུར་བུའི་གདོང་བཙུགས་ན། །རྒྱལ་པོ་ཡུལ་དུ་མི་བཞག་ཅིང། །བྱ་བ་ཀུན་ལ་མི་དགེ་སྟེ། །གཉེན་རྣམས་
གསལ་བར་འཆི་བར་འགྱུར། །སྣྲོན་དང་ཆུ་སྟོད་གྲེ་དང་སྐག་ནམ་གྲུ་རྣམས་སུ་ཟླ་བ་ཡོད། །དེ་ཡི་ཐད་ཀར་པ་སངས་བལྟས། །བག་མ་བླངས་ན་ཁྱོ་འཆི་སྟེ། །པུས་མོ་ལ་སོགས་ན་བ་དང། །ཕྱུགས་ཀུན་བརླག་པར་འགྱུར་བ་ཡིན། །སྨིན་དྲུག་ལག་དང་ཆུ་སྟོད་དང། །བྱི་བཞིན་བྲ་ཉེར་ཟླ་བ་
གནས། །ཐ་སྐར་གལ་ཏེ་སྤེན་པ་འོངས། །ནད་འབྱུང་གྲོགས་རྣམས་འཆི་བར་དྲན། །རྒྱུ་སྐར་བདག་པོའི་ནུས་པ་སྟེ། །རང་གི་བདག་པོའི་འཁོར་ལོ་ཡིན། །སྨིན་དྲུག་ལ་སོགས་རིམ་པ་བཞིན། །བཞི་བཞིར་ཡོངས་སུ་ཕྱེ་བ་ལས། །སྡེ་ཚན་བདུན་དུ་འགྱུར་བ་སྟེ། །བཞི་ལ་རེ་ཁཱས་བསྐོ་རབ་བདུན། །

[065A]༄༅། །ཉི་ཟླ་པ་སངས་ཕུར་བུ་དང། །མིག་དམར་གཟའ་ལྷག་རཱ་ཧུ་སྤེན། །རིམ་པ་བཞིན་བསྟན་མཐའ་མའི་ཆར། །རཱ་ཧུ་སྤེན་པ་གཉིས་ཏེ་བཞིན། །སྡེ་ཚན་ཕན་ཚུན་བསྣོལ་གནས་ལས། །མོ་དེ་ཐད་ཀའི་ནུས་པ་འབྱུང། །ཉི་མ་མིག་དམར་ཐད་ཀར་ཏེ། །མིག་དམར་ཉི་
མར་གདོང་བཙུགས་སོ། །དེ་བཞིན་ཟླ་བ་གཟའ་ལྷག་སྟེ། །སྤེན་པ་ཕུར་པ་ཕན་ཚུན་བལྟས། །པ་སངས་རཱ་ཧུ་དེ་བཞིན་དུ། །ཐད་ཀར་བསྣོལ་བས་སྟོབས་སུ་འགྱུར། །གྲོང་དང་གྲོང་ཁྱེར་ཕྱོགས་རྣམས་སུ། །ཕྱུགས་དང་རིན་ཆེན་ལོ་ཏོག་སོགས། །ཐད་ཀའི་སྐྱོན་གྱིས་བརླག་པར་ནི། །འགྱུར་རོ་
ལྷ་ཡི་དབང་ཕྱུག་མ། །གཟའ་རྣམས་ཐད་ཀར་གདོང་བཙུགས་པས། །ཕན་ཚུན་ཆེན་པོའི་འཁོར་ལོར་གྲགས། །སྨིན་དྲུག་ལ་སོགས་རིམ་པ་བཞིན། །ཕྱོགས་དེར་བདུན་ནི་གནས་པ་ལས། །རང་གི་ཕྱོགས་སུ་འགྲོ་བར་ཆས། །དགེའོ་དཔའ་མོ་དབང་བྱུག་མ། །ཤར་ཕྱོགས་ཤར་བཞིན་བྱང་
དུ་སྟེ། །བྱང་ཡང་བྱང་བཞིན་ཤར་དུའང་བཟང། །དེ་བཞིན་ལྷོ་དང་ནུབ་ཕྱོགས་ཀྱང། །ཕན་ཚུན་མཉམ་པར་དགེ་བ་ཡིན། །མེ་ནས་རླུང་དུ་ས་རི་གྷ། །མཚམས་ལ་རྒལ་ན་མི་ཤིས་པས། །དོན་ཉམས་སྡུག་བསྔལ་ངལ་དུབ་དང། །རྨོངས་ཤིང་འཆི་བར་འགྱུར་བ་ཡིན། །མེ་དང་རླུང་དུ་
མཚམས་བཅས་པས། །ས་རི་གྷ་ཡི་འཁོར་ལོ་ཡིན། །དབང་ལྡན་བྲ་ཉེ་སྨིན་དྲུག་དབུས། །མེར་ནི་སྐག་དང་མཆུ་ཞེས་བརྗོད། །བདེན་བྲལ་ས་ག་ལྷ་མཚམས་དབུས། །གྲོ་བཞིན་མོན་གྲེ་རླུང་དེ་བཞིན། །རང་གི་ཕྱག་རྒྱའི་སྦྱོར་བ་སྟེ། །ལྷ་མོ་དེ་ལྟར་ཕན་ཚུན་གནས། །ཕྱོགས་བཞི་ཕན་ཚུན་
མི་མཐུན་ཕྱིར། །ཕན་ཚུན་རྣམ་པར་སྤངས་པ་ཡིན། །རྫོགས་པ་དང་ནི་ཟུག་པའི་དབུས། །རང་གི་ཕྱག་རྒྱའི་སྦྱོར་བར་དྲན། །རྫོགས་དང་ཟུག་པའི་དབུས་སུ་ནི། །བཟློག་སྟེ་འགྲོ་ལ་བཟང་བ་མེད། །རྫོགས་དང་ཟུག་པའི་ཆུ་ཚོད་ལྔ། །མི་དགེའི་ལྷག་མ་སྐྱོན་དང་བྲལ། །སྔར་བཤད་ཐད་ཀའི་
གདོང་ཚུགས་ཀྱིས། །འཁོར་ལོ་དེ་ལྟར་འདིར་ཤེས་བྱ། །དེ་ལྟར་མ་འཁྲུལ་ཤེས་བྱ་སྟེ། །སྐྱོན་གྱི་འབྲས་བུ་རྣམ་པར་སྤངས། །རང་གི་ཕྱག་རྒྱའི་འཁོར་ལོ་སྟེ། །བེ་ར་མུ་པའི་འཁོར་ལོ་ཡིན། །དེ་ལྟར་ཐུར་མའི་འཁོར་ལོ་མཆོག་དགེ་དང་མི་དགེའི་བྱེ་བྲག་རྣམས། །ཕྱེ་སྟེ་རྒྱས་པར་བསྟན་པ་

[065B] །ལེགས་པར་རྟོགས་སམ་སྐལ་བཟང་མ། །འདི་ནི་གཡུལ་ལས་རྣམ་པར་རྒྱལ་བའི་རྒྱུད་ཀྱི་རྒྱལ་པོ་ལས། །རྐང་པ་བརྒྱ་བའི་འཁོར་ལོའི་ཆོ་ག་བསྟན་པ་དང་ཤ་ལ་ཀའི་འཁོར་ལ་བསྟན་པ་ཆེན་པོ་སྟེ་ལེའུ་བཞི་བའོ།། །།ལྷ་མོས་གསོལ་བ། ལྷ་ཆེན་འཁོར་ལོ་མཆོག་ཏུ་དགེ་
རྐང་པ་བརྒྱད་ཅུ་རྩ་གཅིག་པའི། །ཆོ་ག་ཤིན་ཏུ་རྒྱས་པར་ཡང། །དབང་ཕྱུག་ལྷ་ལས་ཉན་པར་འཚལ། །བཅོམ་ལྡན་འདས་ཀྱིས་བཀའ་སྩལ་བ། །རྐང་པ་བརྒྱད་ཅུ་རྩ་གཅིག་པའི། །མཉམ་པའི་འཁོར་ལོ་རྒྱས་པ་འདིར། །གཡུལ་ལས་རྣམ་པར་རྒྱལ་བ་ཡི། །བསྟན་བཅོས་དོན་ཀུན་མ་
ཚང་མེད། །ཤ་ལ་ཀ་ཡི་འཁོར་ལོ་ཡང། །འདི་དང་ལྷན་ཅིག་མཉམ་པར་གནས། །ཐིག་ནི་དྲང་པོ་ཆ་བཅུ་རུ། །མཛེས་མ་མཉམ་པར་གནས་པར་བྱ། །དེ་ལ་རེ་མིག་བརྒྱད་ཅུ་གཅིག་འབྱུང་བར་ངེས་སོ་སྡུ་གུ་མ། །གྲྭ་ནས་གྲྭར་བཟུང་སྲེ་མིག་ལ། །ཨ་སོགས་དབྱངས་ཀྱི་ཡི་གེ་དགོད་
སྨིན་དྲུག་ནས་ནི་པྲ་ཉེའི་བར། །ཕྱི་ཡི་རེ་མིག་བདུན་ལ་དགོད། །ལྔ་ལ་གསལ་བྱེད་ཉི་ཤུ་རྣམས། །ཨ་ཝ་ཀ་ཧ་ཌ་སོགས་དགོད། །དེ་བཞིན་ཐོག་མར་གླང་ལ་སོགས། །རེ་མིག་གསུམ་ལ་དགོད་པར་བྱ། །དགའ་བ་ལ་སོགས་ཚེས་རྣམས་ནི། །དབུས་ཀྱི་རེ་མིག་ལྔ་ལ་དགོད། །དེ་ལྟར་སྐར་མ་
ལ་སོགས་པ། །གཡས་བསྐོར་སྦྱོར་བས་དཀར་མོ་ཀྱེ། །དེ་ལྟར་བརྒྱད་ཅུ་རྩ་གཅིག་ལ། །དུས་ཀྱི་ལྷ་རྣམས་ཐམས་ཅད་ཚང། །རང་གི་རྒྱུ་སྐར་གསལ་བྱེད་དབྱངས། །ཁྱིམ་དང་ཚེས་ལ་མཆེ་བ་བརྟག་སྡིག་གཟའ་ཐད་ཀ་ལ་ནི་ངན། །གཉིས་དང་གསུམ་གྱིས་བརླག་འགྱུར་ཏེ། །གཅིག་གི་ཐད་
ཀར་སོང་བ་ཡིས། །དོན་ཉམས་ནོར་རྣམས་ཟད་པར་བྱེད། །མིང་ལ་དྲག་པོའི་གཟའ་རྣམས་འཇོམས། །ངེས་པར་འཆི་བར་མཐོང་ཞེས་དྲན། །བསོད་ནམས་སྡིག་ཅན་མིང་ལ་ཟིན། །རིམས་འབྱུང་ནོར་རྣམས་ཟད་པར་བྱེད། །བེ་ན་སི་ཀར་དྲག་པོའི་གཟའ། །གསུམ་འཛོམ་ཚེ་ནི་འཇིག་པར་སྟོན། །
སྐྱེས་པ་ལས་དང་བི་ནཱ་ཤར། །ཨ་དྷ་ན་ལ་རིམས་ནད་འབྱུང། །བསོད་ནམས་གཟའ་རྣམས་ཤར་ནུབ་ཏུ། །ཉི་མ་ལ་ནུབ་ངན་པར་འགྱུར། །མིང་གི་སྐར་མར་ཉི་མ་སོང། །འཆི་བ་ལ་སོགས་འབྱུང་བའི་ཕྱིར། །ཕྱོགས་གང་ཉི་མ་གནས་པའི་ཕྱོགས། །རྒྱུ་སྐར་ཡི་གེ་དུས་སྦྱོར་ཚེས། །ཕྱུགས་ཉམས་

[066A]༄༅། །འཐབ་རྩོད་མྱ་ངན་འབྱུང། །བྲན་གཡོག་ལོངས་སྤྱོད་རྣམ་པར་ཉམས། །ཉི་མ་དང་བྲལ་ཕྱོགས་གསུམ་ཀར། །དགྲ་ལས་རྒྱལ་ཞིང་གྲོགས་བཟང་ཕྲད། །འདོད་པའི་དོན་འགྲུབ་ཕུན་སུམ་ཚོགས། །རྙེད་དང་གྲགས་པ་དེ་བཞིན་འབྱུང། །དབང་པོ་ལ་སོགས་སྡེ་ཚན་གྱི། །ལག་
སོགས་དབུས་ན་གནས་པ་ལ། །ཉི་མ་གནས་ཚེ་ནུབ་འགྱུར་ཏེ། །ཕྱོགས་དེའི་མིང་གི་རྒྱུ་སྐར་དང། །ཚེས་ཁྱིམ་གསལ་བྱེད་དབྱངས་རྣམས་ནི། །བསྲེགས་ཉམས་ཚད་པས་གདུངས་པ་ཡིས། །རྣམ་པར་ཉམས་པར་འགྱུར་བའི་ཕྱིར། །དབུས་སུ་ཟླ་བ་གསུམ་གསུམ་ངན། །ལྷག་མའི་ཕྱོགས་གསུམ་
དགེ་བ་སྟེ། །ཟླ་བའི་སྡེ་ཚན་དེ་བཞིན་སྨྲ། །གསལ་བྱེད་རྒྱུ་སྐར་ཚེས་ཁྱིམ་དབྱངས། །ཕྱོགས་ཀྱི་བདག་པོ་མཁའ་འགྲོའི་ཕྱིར། །གང་གི་ཕྱོགས་ན་ཉི་མ་གནས། །འགྲོ་འདུག་བྱེད་པ་དགེ་བར་གྲགས། །ད་གཟོད་དགེ་དང་མི་དགེ་བརྟག་སྔོན་དུ་བསམས་པ་མཁས་པ་ཡིན། །ཤར་དུ་སྨིན་དྲུག་
སྐག་གི་བར། །ངེས་གནས་ཡི་གེ་ལྔ་པོ་ཡང། །ཨ་ཝ་ཀ་ཧ་ཌ་ལ་སོགས། །ཁྱིམ་ནི་གླང་འཁྲིག་ཀར་ཀ་ཊ། །དགའ་བ་ཞེས་བྱ་གྲྭ་ནས་དབྱངས། །དབྱངས་ཡིག་དང་པོ་ལྔ་པ་དང། །དགུ་པ་དང་ནི་བཅུ་གསུམ་ཡོད། །ཉི་མ་ཤར་དུ་འོངས་ཚེ་ནུབ། །མཆུ་ནས་ས་གའི་བར་དུ་ཡང། །མིང་
གི་གསལ་བྱེད་ལྔ་པོ་ནི། །མ་ཡིག་ལ་སོགས་ལྡན་པར་གནས། །དེ་བཞིན་སེང་གེ་བུ་མོ་སྲང། །གྲྭ་ནི་དབྱངས་ཡིག་གཉིས་པ་དང། །དྲུག་པ་བཅུ་པ་བཅུ་བཞིར་དྲན། །བཟང་པོ་ཚེས་ཏེ་ལྷོ་ཕྱོགས་སུ། །ཉི་མ་གནས་ཚེ་ནུབ་པར་གྲགས། །ལྷ་མཚམས་ལ་སོགས་གྲོ་བཞིན་མཐར། །ན་ནས་
ཁ་ཡི་མཐར་ཐུག་པར། །གསལ་བྱེད་ཡི་གེ་ལྔར་ཡང་གྲགས། །སྡིག་པ་གཞུ་དང་ཆུ་སྲིན་དྲན། །རྒྱལ་པོའི་ཚེས་སོ་དབྱངས་ཡིག་རྣམས། །མི་ཐུབ་དྲག་དང་དབང་ཕྱུག་གནས། །གལ་ཏེ་ཆུ་རུ་ཉི་མ་སོང། །དེ་རྣམས་ནུབ་པར་བསྟན་པ་ཡིན། །མོན་གྲུ་ལ་སོགས་བྲ་ཉེ་གནས། །གང་ནས་ལ་ཡི་མཐར་
ཐུག་པར། །ཡི་གེ་ལྔ་ནི་གནས་པར་བསྟན། །ཁྱིམ་ནི་བུམ་པ་ཉ་དང་ལུག་ཚེས་ནི་སྟོང་པ་དབྱངས་ནི་ཆུ། །ནོར་དང་ཉི་མ་རྒྱལ་པོར་དྲན། །ཉི་མ་བྱང་ནས་ནུབ་པ་ཡིན། །བསོད་ནམས་གཟའ་རྣམས་དགེ་ཞེས་ཟེར། །རྩ་བ་ཡན་ལག་ཚེས་ཀྱི་གཟའ། །ཉེ་བའི་གཟའ་ལ་སོགས་པ་རྣམས། །

[066B] །དེ་བཞིན་སྤྲོ་ཞིང་སྡུད་པར་བྱེད། །ཇི་ལྟར་གློག་ནི་ལྔ་བ་ལ། །ལོངས་སྤྱོད་ཡོངས་སུ་རྫོགས་པར་ཤེས། །འདི་ལྟར་བརྒྱད་ལ་ཤུ་ལ་གནས། །བཅུ་བཞི་པ་ལ་འབྲུག་ཏུ་དྲན། །བཅོ་བརྒྱད་དེ་བཞིན་མཇུག་ཏུ་བརྗོད། །མཁའ་མིག་གཙོ་ཞས་ངེས་པར་མཐོང། །
ཐོག་ཅེས་མིང་དང་ལག་པར་གྲགས། །ས་གཡོས་གསུམ་ལྷག་ཉི་ཤུའོ། །དེ་བཞིན་རྒྱལ་བ་ཞེས་བྱ་བ། །གཏུན་ཤིང་དག་ཏུ་གྲགས་པ་ཡིན། །སྒྲ་གཅན་མིག་དམར་སྤེན་པ་རྣམས། །མཐོང་ས་སྔོན་དུ་དགུ་གསུམ་བརྒྱད། །ཉེ་བའི་གཟའ་ཡི་སྦྱོར་བ་རྣམས། །རྒྱུ་སྐར་ལ་སོགས་ཤེས་པར་བྱ། །
རྒྱུ་སྐར་ཉི་ཤུ་རྩ་བདུན་ནི། །ཐམས་ཅད་ཚང་བར་བསྐོར་བ་ཡིན། །དུས་སྦྱོར་ཕྱེད་གཟའ་འཆར་བ་ནི། །སུམ་ཅུའི་ཚེས་ལའང་འཆར་ཞིང་བསྐོར། །དང་པོའི་ཐུན་ལ་ཚེས་ཀྱི་བདག་ལན་བཞི་བྱི་བཞིན་དུས་སྦྱོར་བྱེད། །ཉིན་མོ་གཟའ་རྣམས་དྲུག་ལ་བསྐོར། །མཚན་མོ་ལྔ་ལ་བསྐོར་བ་ཡིན། །
འདི་ལྟར་ལོ་དང་ལུག་སོགས་ཁྱིམ། །ཚེས་དང་ཐུན་མཚམས་རིམ་པ་བཞིན། །བདག་པོའི་གཟའ་རྣམས་འཆར་བས་ན། །སྐར་མ་ལས་ནི་རྟོགས་པར་བྱ། །ཛན་མ་ཧཱ་ནི་ཨ་ན་དྷ་ཀ་ཛན་མ་ཧཱ་ནི་རིམ་པ་བཞིན། །ཚེས་ལ་ལན་གསུམ་འཆར་བར་གྲགས། །དཀར་པོ་ལ་སོགས་ཚེས་གཅིག་ལ། །
དུས་སྦྱོར་ཕྱེད་ལ་དེ་ལྟར་འཆར། །ཕྱེད་གོང་ཕྱེད་འོག་དཀར་ནག་དྲན། །མཚམས་ཡང་དེ་ལྟར་དཀར་ནག་བརྗོད། །དྲག་པོའི་ཚེས་དང་དྲག་པོའི་གཟའ། །སྐར་མ་དྲག་པོ་གསུམ་འཛོམ་པ། །ཤིན་ཏུ་མི་ཤིས་ངན་པ་སྟེ། །བ་ནི་ཤ་ཀ་ཞེས་བྱར་གྲགས། །རྐང་པ་བརྒྱད་ཅུ་རྩ་གཅིག་པའི། །འཁོར་
ལོར་གསུམ་འཛོམ་གདོང་ཚུགས་གྲགས། །གླང་ཆེན་མྱོས་པའི་མཆེ་བ་ཡིས། །བླངས་ཏེ་ཟ་བར་བྱེད་དང་མཚུངས། །གཡས་གཡོན་མཆེ་བས་འཛིན་པ་སྟེ། །སྣ་ཡི་མདུན་ན་སྡོད་པ་གསོད། །ཇི་ལྟར་གྲྭ་བཞིར་གནས་པ་ཡི། །ཨ་སོགས་བཞི་པོས་སྤང་བ་ལས། །གལ་ཏེ་དབྱངས་ཡིག་བཅུ་གཉིས་
ཀྱང༑ །མཆེ་བ་ངེས་པ་ཅིས་མི་སྤང། །བསམ་གྱིས་མི་ཁྱབ་རྒྱུ་ཡི་ཕྱིར། །བརྗོད་དུ་མི་བཏུབ་གསང་སྟེ་བཞག་རེ་མིག་དང་པོ་དགུ་པ་དང། །བཅུ་བདུན་ཉི་ཤུ་ལྔ་པ་སྟེ། །རྐང་པ་བརྒྱད་ཅུ་རྩ་གཅིག་ལས། །འདིས་ནི་མཆེ་བ་རྣམ་པར་སྤངས། །གཞན་ཡང་རྐང་པ་བཅུ་གཉིས་ཀྱི། །ཨུ་ཕྱོགས་

[067A]༄༅། །དབྱངས་ཡིག་བཅུ་གཉིས་པོ། །གལ་ཏེ་འདི་ལ་གདོང་ཚུགས་ཤར། །གྲྭ་བཞིར་གདོང་ཚུགས་ཅི་སྟེ་མེད། །རྐང་པ་དྲུག་ལ་གང་གནས་པ། །ཉི་ཤུ་རྩ་གཅིག་ཉི་ཤུ་ལྔ། །བརྒྱ་ཕྱེད་གཅིག་གིས་མ་ལྡང་བའི། །བརྒྱ་ཡི་ཕྱེད་དང་གཅིག་ལྷག་པ། །རེ་མིག་བདུན་ཅུ་རྩ་
གཅིག་པས། །ཁེངས་པ་རྣམས་ཀྱིས་དེ་མ་སྤངས། །གྲྭར་གནས་ཡི་གེ་ཇི་བཞིན་ཏེ། །ཟླ་བ་འཕིལ་བར་མི་བྱེད་དོ། །ཉི་ཟླའི་བར་མཉམ་བཅོ་ལྔ་སྟེ། །ཅུང་ཟད་བསྣོལ་བས་འགྲིབ་པར་དྲན། །དེས་ན་གང་བའི་ཚེས་ལ་ནི། །གླང་ཆེན་མཆེ་བས་རྒྱབ་ཀྱིས་ཕྱོགས། །ལོ་དང་ཟླ་བ་ཉིན་ཞག་ལ། །
རྣམ་པར་འཆར་བར་ཤེས་པར་བྱ། །དཀར་ནག་ཕྱོགས་ཀྱི་ཉིན་ཞག་ལ། །དབྱངས་དང་གསལ་བྱེད་སྟོབས་བྱེད་དྲན། །དཀར་ཕྱོགས་ལས་སྐྱེས་དཀར་པོ་སྟེ། །ནག་ཕྱོགས་ལས་སྐྱེས་ནག་པོ་ལ། །སྟོབས་ནི་ཆེ་བར་འགྱུར་པ་སྟེ། །ཟླ་བ་ཕྱེད་པར་ཡོངས་སུ་གྲགས། །གྷ་ང་ཚ་དང་ཥ་ཎ་ཋ། །དྷ་
ཕ་ཌྷ་དང་ཐ་ཛ་ཉ། །ཀ་བ་བཞི་པོར་གནས་པ་ལས། །གསལ་བྱེད་ཡི་གེ་གསུམ་གསུམ་བསྟན། །སྨིན་དྲུག་སྡིག་ཅན་གནས་པ་ལས། །བྲ་ཉེ་གཡས་སོང་ཨ་དང་གླང། །དགའ་བ་བཟང་པོ་སྲང་དང་ཏ། །ས་ག་གཡོན་ཏེ་བྱི་བཞིན་བདུན། །དེ་བཞིན་རྒྱུ་སྐར་ཀུན་ལ་སྦྱར། །སྣར་མ་ཨུ་དང་ཐ་
སྐར་གཡས། །ཝ་འཁྲིག་ཨོ་དང་བུ་མོ་དང། །ས་རི་གཡོན་ཏེ་གྲོ་བཞིན་མདུན། །མགོ་ཡི་གཡོན་ནས་ཀ་ཡིག་དང། །ཀར་ཀ་སེང་གེ་པ་ནག་པ། །མདུན་དུ་ཆུ་སྨད་ཅེས་བྱ་སྟེ། །ཨ་དཔལ་དང་ནམ་གྲུ་གཡས། །བསོད་ནམས་ཤར་ན་ཟས་མེད་ཅིང། །སྡིག་ཅན་བདག་ཉིད་རྣམ་པར་
ཉམས། །ལག་གི་གཡོན་ནས་ཧ་དང་ལཱི། །ཊ་ཡིག་མེ་བཞི་གཡས་སུ་ཝ། །ལི་ཙ་ཁྲུམས་སྨད་མདུན་ཕྱོགས་སུ། །ཆུ་སྟོད་སྡིག་ཅན་ཟས་མེད་ཅིང། །སྔོན་བཞིན་སྲོག་མཐར་བྱེད་པ་ཡིན། །ནབ་སོའི་གཡོན་དུ་ཊ་བ་དབོ། །གཡས་སུ་ཀ་ཡིག་གླང་ལུག་དང། །ཁྲུམས་སྟོད་མདུན་དུ་
སྣྲུབས་ཞེས་བྱ། །སྡིག་པས་འཇོམས་པར་སྟོན་པ་ཡིན། །རྒྱལ་གྱི་དོན་དུ་ཨུ་དང་གྲེ། །གཡས་སུ་ཧ་ཡིག་འཁྲིག་པ་ཨོ། །ཉ་དང་ས་ཡིག་མོན་གྲེ་དང། །མདུན་དུ་སྣྲོན་ཏེ་མཆེ་བས་བཏབ། །སྐག་ནས་གཡོན་དུ་མཆུ་ཞེས་དྲན། །ཌ་དང་ཀར་ཀ་དགའ་བ་སྡོང། །བུམ་པ་ག་ཡིག་མོན་གྲུ་

[067B] །ལྷ་མཚམས་མདུན་གནས་སྡིག་པས་གདུངས། །མཆུ་ཡི་གཡས་སུ་སྐག་བཟུང་སྟེ། །གཡོན་ནས་མ་ཡིག་སེང་གེ་དང། །བཟང་པོ་རྒྱལ་བ་ཆུ་སྲིན་ཁ། །བྱི་བཞིན་མདུན་དུ་བྲ་ཉེའོ། །སྡིག་གནས་བཅོམ་པའི་བདག་ཉིད་དྲན། །གྲེ་ཡི་གཡོན་ནས་ཌ་ཡིག་དང། །བུ་མོ་ཨི་ཡིག་
གཞུ་དང་ཛ། །གྲོ་བཞིན་གཡས་སུ་ཨུ་དང་རྒྱལ། །མདུན་དུ་ཐ་སྐར་སྡིག་ཅན་འཇོམས། །དབོ་ཡི་གཡོན་དུ་པ་དང་སྲད། །སྡིག་པ་འབའ་ཞིག་ཆུ་སྨད་རྣམས། །གཡས་ཕྱོགས་མ་ཌ་ནབ་སོ་བཟུང། །མདུན་དུ་ནམ་གྲུ་སྡིག་གཟའི་བདག་ར་ཨོ་ཡ་དང་ཆུ་སྟོད་རྣམས། །མེ་བཞིའི་གཡོན་
དུ་མཆེ་བས་བཏབ། །ཌ་ལི་ཧ་དང་ལག་རྣམས་གཡས། །ཁྲུམས་སྨད་མདུན་དུ་སྡིག་པས་གནོད། །ནག་པར་སྡིག་པས་གནོད་པ་ལས། །ཏ་ན་སྣྲུབས་ནི་གཡོན་དུ་སྟེ། །པ་དང་སེང་གེ་ཀར་ཀ་ཊ། །ཀ་དང་མགོ་གཡས་ཁྲུམས་སྟོད་མདུན། །གཡས་གཡོན་མདུན་དུ་གནས་པ་རྣམས། །སྡིག་
ཅན་བདག་ཉིད་གནོད་པར་དྲན། །ས་རེར་སྡིག་གནས་གཡོན་དུ་རི། །སྣྲོན་ནོ་གཡས་སུ་དེ་བཞིན་ར། །བུ་མོ་ཨོ་དང་འཁྲིག་པ་མ། །སྣར་མ་མདུན་དུ་མོན་གྲེར་གྲགས། །ས་གར་སྡིག་ཅན་ལྷ་མཚམས་གཡོན། །གཡས་སུ་ཏ་ཡིག་སྲང་བཟང་པོ། །དགའ་བ་གླང་དང་ཨ་ཡིག་དང། །སྨིན་
དྲུག་མདུན་དུ་མོན་གྲུ་བཟུང། །ལྷ་མཚམས་ལ་གནས་གཡས་སུ་ནི། །ས་ག་གཡོན་ནས་ན་སྡིག་པ། །རྒྱལ་པ་སྟོང་པ་ལུག་དང་ལ། །བྲ་ཉེའོ་དེ་བཞིན་མདུན་དུ་སྐག་སྣྲོན་ལ་ཡ་ཡིག་གཞུ་ཨཿ་ཉ། །ཙ་ཡིག་ཐ་སྐར་མཆེ་བ་གཡོན། །གཡས་སུ་རི་ཡིག་ས་རི་བཟུང། །རྒྱལ་ནི་མདུན་ཏེ་སྡིག་
པའི་བདག་སྣྲུབས་ནས་བྷ་ཡིག་ཆུ་སྲིན་དང། །བུམ་པ་ད་ཡིག་ནམ་གྲུ་གཡོན། །ན་ཏ་ནག་པ་གཡས་སུ་སྟེ། །མདུན་དུ་ནབ་སོ་སྡིག་ཅན་གནོད། །གང་ཞིག་ཆུ་སྟོད་སྡིག་ཅན་གནས། །ཛ་ཨཻ་ཤ་དང་ཁྲུམས་སྨད་གཡོན། །ཡ་ཨེ་ར་དང་མེ་བཞི་གནས། །མདུན་ན་ལག་གི་གནོད་ཅན་དག་
གལ་ཏེ་ཆུ་སྨད་སྡིག་ཅན་གནས། །ཁ་ག་ཁྲུམས་སྟོད་གཡོན་པས་འཛིན། །བྷ་ཡིག་སྡིག་བ་སྲང་ལ་དབོ། །གཡས་ཏེ་མདུན་དུ་མགོ་ལ་གནོད། །གྲོ་བཞིན་ལ་གནས་གཡས་སུ་ཛ། །གཞུ་དང་ཨ་ཡིག་བུ་མོ་ཊ། །བྲེའོ་གཡོན་པས་རྀ་ཡིག་དང། །མོན་གྲུ་དེ་བཞིན་མདུན་སྣར་མ། །བྱི་བཞིན་

[068A]༄༅། །གྱི་ནི་གཡས་ཕྱོགས་སུ། །ཁ་ཡིག་ཆུ་སྲིན་རྒྱལ་བ་བཟང། །སེང་གེ་མ་ཡིག་མཆུ་རྣམས་ཟིན། །གཡོན་དུ་མོན་གྲེ་སྨིན་དྲུག་མདུན། །མོན་གྲེར་གལ་ཏེ་སྡིག་ཅན་གནས། །གཡས་སུ་བྱི་བཞིན་གཡོན་དུག་བུམ་པ་སྟོང་དགའ་ཀར་ཀ་ཊ། །ཌ་ཀ་གཡས་སོ་
ས་ག་མདུན། །མོན་གྲུར་བདག་ཉིད་ཆེན་པོ་གནས། །ས་དང་ཉ་ཁྱིམ་ཨོ་འཁྲིག་པ། །ཧ་རྒྱལ་གཡོན་བཟུང་གཡས་སུ་རི། །གྲོ་བཞིན་དུ་ནི་ས་རིར་དྲན། །གནོད་པ་ཁྲུམས་སྟོད་ལ་གནས་ཏེ། །ཁ་ག་ཆུ་སྨད་གཡས་སུ་འཛོམ། །གཡོན་དུ་ད་ཡིག་ལུག་གླང་ཀ་ནབ་སོའི་མདུན་དུ་
ནག་པ་བཅོམ། །ཁྲུམས་སྨད་གལ་ཏེ་སྡིག་ཅན་འོངས། །ཙ་ལི་ཝ་ལག་གཡོན་པས་འཛིན། །ཤ་ཨོ་ཛ་དང་ཁྲུམས་སྟོད་གཡས། །མདུན་དུ་མེ་བཞི་རྣམ་པར་འཇོམས། །ནམ་གྲུའི་གཡས་སུ་ད་ཡིག་དང། །བུམ་པ་ཆུ་སྲིན་བྷ་ཡིག་སྣྲུབས། །གཡོན་དུ་ལ་ཨ་རྒྱུ་སྐར་མགོ། །མདུན་
དུ་དབོ་ཞེས་བཅོམ་པར་དྲན། །ཐ་སྐར་གཡོན་དུ་ཨུ་ཡིག་དང། །སྣར་མ་གཡས་སུ་ཙ་ཡིག་ཉ། །ཨ་ཐ་གཞུ་དང་ཡ་དང་སྣྲོན། །མདུན་དུ་གྲེ་ནི་རྣམ་པར་ཉམས། །བྲ་ཉེ་གཡོན་དུ་སྨིན་དྲུག་སྟེ། །གཡས་སུ་ལ་ཡིག་ལུག་སྟོང་པ། །རྒྱལ་བ་སྡིག་པ་ན་ཡིག་དང། ལྷ་མཚམས་མདུན་དུ་
མཆུ་ཞེས་གྲགས། །རང་གནས་དང་པོར་སྐྱེས་པ་སྟེ། །དེ་བཞིན་བཅུ་པར་ལས་ཞེས་བརྗོད། །དེ་ནས་རྐང་པ་བཅུ་དྲུག་པ། །རྣམ་པར་འགེས་པ་ཞེས་བྱར་དྲན། །རྐང་པའི་གྲངས་ནི་བཅོ་བརྒྱད་པར། །རྒྱ་ཅན་ཞེས་བྱར་ཡོངས་སུ་གྲགས། །ལྷ་མོ་ཉི་ཤུ་རྩ་གསུམ་པར། །བི་ནཱ་ཤཱརྐ་ཞེས་
བྱའོ༑ །ཉི་ཤུ་རྩ་ལྔར་བཤད་པ་ལ། །ཡིད་ཅན་ཞེས་བྱར་ཀུན་དུ་གྲགས། །དེ་ལྟར་མཆེ་བ་དྲུག་གནོད་པས། །དྲུག་འཛིན་ཞེས་བྱ་ལྷ་སྲས་མོ། །རྐང་པ་བཅུ་དགུ་པ་ཡི་གྲངས། །ཨ་དྷ་ན་ཞེས་དེ་བཞིན་བརྗོད། །རིགས་དང་ཡུལ་དང་དབང་བསྐུར་གསུམ། །གང་ལ་མཆེ་བས་བཟུང་
བའམ༑ །གདོང་མཇུག་མེད་ན་དགེ་བ་སྟེ། །གདོང་འཇུག་མཆེ་བས་མི་དགེ་བྱེད། །སྐྱེས་པར་གདོན་ཤར་ནད་འབྱུང་ཞིང། །ནོར་ཟད་ཀུ་ཅོ་དགྲ་དང་རྩོད། །ལས་ལ་མཆེ་གནས་གྲོགས་དང་འཐབ། །བཟོ་བྱས་བླ་མེད་ལས་མི་འགྲུབ། །རྣམ་འགྲེས་གཉེན་བཤེས་ཕོ་མོ་དབྱེ། །གལ་

[068B] །བསམ་པའི་དོན་རྣམས་འགྲུབ་མི་འགྱུར། །བི་ན་ཤ་ཀ་རིམས་ནད་འཆི། །ཡིད་ཅན་གདོང་ཚུགས་སྡུག་བསྔལ་འཐོབ། །དེ་ལྟར་དྲུག་ལ་མི་དགེ་བྱེད། །སྨིན་དྲུག་བྲམ་ཟེའི་རིགས་ཡིན་ཏེ། །རྒྱལ་རིགས་འཛིན་པ་རྒྱལ་ཞེས་བྱ། །ནམ་གྲུ་རྗེའུ་རིགས་ལ་
གནས༑ །མེ་བཞི་དམངས་རིགས་ལ་སོགས་དྲན། །དབུས་ནས་བརྩམས་ཏེ་ཡུལ་རྣམས་སུ། །སྨིན་དྲུག་ལ་སོགས་གསུམ་གསུམ་པོ། །ཧུ་རའི་ཡུལ་གྱི་མཐར་ཐུག་པར། །རིམ་པ་བཞིན་དུ་ཤེས་པར་བྱེད། །གཟུགས་འདི་སྡིག་ཅན་གང་གནས་པའི། །གསུམ་ལ་དབུགས་སོགས་
རིམ་པ་བཞིན། །ལག་སོགས་གསུམ་ལ་སྡིག་ཅན་གནས། །ཤར་གྱི་རྒྱལ་པོ་ཚོགས་རྣམས་འཇིག་སྨིན་དྲུག་སོགས་གསུམ་ཡུལ་དབུས་ཀྱི། །མ་ག་དྷཱ་སོགས་རྣམས་ལ་ངན། །སྐག་སོགས་ཤར་ལྷོའི་སེམས་ཅན་སྐྲག་དབོ་སོགས་ལྷོ་རུ་མི་དགེ་སྟེ། །ས་རི་ལ་སོགས་ལྷོ་ནུབ་
པ༑ །སྣྲོན་སོགས་སིན་དཧུ་སོགས་ནུབ་ཤེས། །ནུབ་བྱང་ཧོར་སོགས་ཆུ་སྨད་སོགས། །མོན་གྲེ་ལ་སོགས་བྱང་གི་ཡུལ། །ནམ་གྲུ་ལ་སོགས་བྱང་ཤར་ཡུལ། །སྡིག་གནས་མི་དགེ་དབང་ཕྱུག་མ། །སྙིང་ག་བཤང་ལམ་དེ་བཞིན་ཁ། །ཡན་ལག་བཞི་དང་ལྷན་ཅིག་ཏུ། །དབོ་གཉིས་
མཉམ་པར་གསུམ་གནས་ལ། །རུས་སྦལ་འཁོར་ལོར་ཡོངས་སུ་གྲགས། །ལྷ་མོ་སྐར་མའི་སྐྱོར་བ་ཡིས། །དགེ་དང་མི་དགེའི་འབྲས་བུ་ཐོབ། །སྙིང་གི་དབུས་ཀྱི་ཡུལ་རིག་ཅིང། །ཡན་ལག་བཞིས་ནི་མཚམས་ཀྱི་ཡུལ། །ཁ་ཡི་ཤར་ན་གནས་པའི་ཡུལ། །བཤང་ལམ་ནུབ་ཕྱོགས་
བཙུན་མོ་ཀྭ། །དབོ་གཉིས་ལྷོ་བྱང་ཡུལ་དུ་ནི། །དབྱངས་འཆར་རྒྱུད་ལས་ཡོངས་སུ་གྲགས། །བསོད་ནམས་སྡིག་ཅན་གང་སྦྱོར་བ། །དགེ་དང་མི་དགེ་ངེས་པར་མཐོང། །དེ་ནས་སེ་བའི་ཙ་ཀྲ་བཤད། །ལེགས་པར་ཉོན་ཅིག་ལྷ་ཆེན་མ། །འདི་ནི་རྣམ་པར་ཤེས་ཙམ་གྱིས། །དགོས་པ་
ཐམས་ཅད་འགྲུབ་འགྱུར་བའི། །རང་གི་སེ་བར་འཛིན་པ་ཡི། །སྐར་མ་དང་པོར་གཞག་པ་ལས། །མགོ་བོར་བདུན་བཞག་མཛེས་དགའ་མ། །དེ་བཞིན་རྒྱབ་ཏུ་བདུན་ནས་བརྗོད། །སྙིང་གར་བདུན་ནི་གནས་པར་བསྟན། །རྐང་པར་བདུན་བཞག་དབང་ཕྱུག་བདག་རང་གི་སྐར་མར་

[069A]༄༅། །གང་བརྗོད་པ། །མགོ་བོའི་དབུས་སོང་མཆོག་ཏུ་དགེ་མགོ་བོར་གནས་པས་དགའ་བསྐྱེད་ཅིང། །མཆོད་འགྱུར་ལེགས་སྟེར་རྗེས་འཛིན་འགྱུར། །རྒྱབ་ཀྱི་སྐར་མ་ལ་སོགས་ངན། །ཇི་བཞིན་པ་ཡི་བཅུ་ཆ་སྙེད། །གལ་ཏེ་སྙིང་གའི་སྐར་མར་སོར། །བདག་པོའི་
དབང་སོང་ཅི་བགྱིད་བྱེད། །ཇི་སྙེད་རྐང་པའི་སྐར་མ་ལ། །ཞུ་བ་དོན་མེད་ཉོན་མོངས་འགྱུར། །མིག་གིས་མི་མཐོང་རེ་ཐག་འཆད། །བདེན་པར་ངེས་དྲན་རི་སྲས་མོ། །དེ་ལྟར་བརྒྱད་ཅུ་རྩ་གཅིག་པའི། །འཁོར་ལོ་ཞེས་གྲགས་བཞིན་བཟང་མ། །འདི་ནི་གཡུལ་ལས་རྣམ་པར་རྒྱལ་བ་གསང་
བའི་རྒྱུད་ཀྱི་རྒྱལ་པོ་ལས་རྐང་པ་བརྒྱ་ཅུ་རྩ་གཅིག་པའི་འཁོར་ལོ་སྦྱོར་བ་བསྟན་པ་ཆེན་པོ་སྟེ་ལེའུ་ལྔ་པའོ།། །།ལྷ་མོས་གསོལ་པ། ལྷ་ཡི་ལྷ་མཆོག་བཅོམ་ལྡན་འདས། །ཐམས་ཅད་མཁྱེན་པ་ལ་ཞུས་པ། །ལུས་ཅན་སྐྱེས་པའི་གནས་སྐབས་ལ། །དགེ་དང་མི་དགེ་ཇི་
ལྟར་གནས། །དུས་ཀྱི་འཁོར་ལོ་ཇི་ལྟ་བུ། །གནས་དང་འཆི་བའི་ཁྱད་པར་ལས། །དགེ་དང་མི་དགེའི་རིམ་པ་བཞིན། །ལྷ་ཆེན་བདག་ལ་ཅིས་མ་གསུང། །བཅོམ་ལྡན་འདས་ཀྱིས་བཀའ་སྩལ་པ། །མཆོག་ཏུ་གསང་བའི་མན་ངག་ལྷ། །དཀར་མོ་མྱུར་དུ་ཉན་པར་གྱིས། །ལུས་
ཅན་ཀུན་གྱི་སྲོག་ཤེས་པ། །དུས་ཀྱི་འཁོར་ལོ་ཞེས་བྱ་བ། །མུ་ཁྱུད་བཞི་པ་ལྟེ་བ་ཅན། །རྩིབས་ནི་བཅུ་གཉིས་རེ་མིག་ནི། །སུམ་ཅུ་བདུན་ལྡན་འཁོར་ལོ་སྟེ། །རིམ་པ་གསུམ་དུ་བྲིས་ནས་ནི། །ཚེ་དང་སྲོག་རླུང་ཞག་གྲངས་དང། །ལོ་ཟླ་ཉིན་ཞག་རིམ་པས་པྲི། །ཉི་ཁྱིམ་འཕོ་བ་
ཞེས་བྱ་བ། །གཡས་དང་གཡོན་པའི་ལམ་ལས་ནི། །རྒྱུ་བའི་མཚན་ཉིད་རིག་པར་བྱ། །འདི་ལ་དགེ་དང་མི་དགེ་བརྟག་ནག་པོའི་ཚེས་གཅིག་ནས་བཟུང་སྟེ། །ཉིན་ཞག་གསུམ་དུ་འཕོ་གཅིག་ལ། །ཟླ་བའི་བགྲོད་པ་རྒྱུ་བ་སྟེ། །དེ་ནས་ཉིན་གསུམ་ཉི་བགྲོད་འགྱུར། །དེ་བཞིན་བཅོ་
ལྔའི་བར་དུ་ཡང། །ཞག་ནི་གསུམ་གསུམ་ཤེས་པར་བྱ། །དཀར་པོའི་ཚེས་གཅིག་ནས་བརྩམས་ཏེ། །ཉིན་ཞག་གསུམ་དུ་སྔ་དྲོ་ནི། །ཉི་མའི་བགྲོད་པ་རྒྱུ་བ་སྟེ། །དེ་བཞིན་ཚེས་ནི་བཅོ་ལྔའི་བར། །དུས་སྦྱོར་གཅིག་ལ་རྒྱུ་བར་འགྱུར། །དུས་སྦྱོར་རེ་རེ་རྒྱུ་བ་ལས། །ཕྱིན་ཅི་ལོག་ཏུ་ངེས་

[069B] །རྩོད་པ་ལ་སོགས་ངེས་འགྱུར་པ། །ཉིན་ཞག་ལྔར་ནི་ལོག་པར་རྒྱུ། །རྩོད་པ་ལ་སོགས་འབྱུང་བར་འགྱུར། །ཟླ་བ་ཕྱེད་ཀྱིས་ནད་འབྱུང་ཞིང། །ཟླ་བ་གཅིག་གིས་གཉེན་རྣམས་བརླག་ཟླ་ཕྱེད་གསུམ་གྱིས་འཆི་བར་འགྱུར། །དེ་ལྟར་ཤེས་བྱ་མཛེས་མ་ཀྱེ། །ཞག་གཅིག་
ནས་ནི་བཞི་བའི་བར། །བཅུ་ནས་བཞི་ཡི་བར་གྱི་ལོ། །ཞག་ལྔ་ནས་ནི་བརྩམས་ནས་ནི། །ཉི་ཤུ་རྩ་ལྔའི་མཐར་ཐུག་པ། །ལྔ་ལྔའི་ཞག་ནི་འཕེལ་བ་ཡིན། །ཉི་ཤུ་ལྔ་ནས་སུམ་ཅུ་གསུམ། །རེ་རེ་ཞག་ནི་འཕེལ་བ་ཡིན། །དེ་ལ་གསུམ་གཉིས་གཅིག་གི་ལོ། །དྲུག་གསུམ་གཉིས་
གཅིག་ཕྱེད་ཀྱི་ཟླ། །བཅོ་ལྔ་གསུམ་གཉིས་གཅིག་གི་ཞག་དེ་ལྟར་ལོ་ཟླ་ཞག་རྣམས་ཀྱིས། །ལུས་ཅན་རྣམས་ཀྱི་སྲོག་འདོར་བྱེད། །དེ་ལྟར་ཐེ་ཚོམ་མེད་མཚན་ཉིད། །མ་ལུས་པར་ནི་བཤད་པར་བྱ། །སྐར་མའི་མིང་ལ་ཟླ་བ་གནས། །བཅུ་བཞི་པ་ལ་ཉི་མ་སོང། །འཛོམ་
པས་ལུས་ཅན་སྲོག་འདོར་འགྱུར། །ཐམས་ཅད་མཁྱེན་པས་གསང་སྟེ་བཤད། །དུས་འདི་ཤེས་པར་བྱ་བ་སྟེ། །སྔ་མའི་སྦྱོར་བ་འདི་རྫོགས་འགྱུར། །རང་གི་རླུང་དང་སྐར་ཁྱིམ་བརྟག་ལྟས་ཀྱི་འཁོར་ལོ་བརྟག་པར་བྱ། །ཇི་ལྟར་སངས་རྒྱས་བཅོམ་ལྡན་འདས། །གཡས་གཡོན་
རླུང་གི་བྱེ་བྲག་བལྟ། །འཕོ་བའི་དུས་ཚོད་བརྟག་བྱ་སྟེ། །བྱེ་བྲག་ཕྱེད་པས་སྨྲ་བར་བྱ། །ལམ་གསུམ་ལས་རྒྱུ་བྱེ་བྲག་ནི། །དབུས་རྒྱུ་ཉིན་ཕྱེད་འཆི་བ་སྟེ། །གཡོན་ནས་རྒྱུ་ན་ནུབ་མོ་འཆི། །གཡས་རྒྱུ་ཉིན་མོ་འཆི་བར་སྟོན། །འདི་ནི་རྩི་གཅིག་ཡིད་གནས་པ། །མཉམ་པར་གཞག་པས་
ཤེས་པར་འགྱུར། །ཚེ་ཡི་མཚན་ཉིད་ཇི་ཙམ་ཞེས། །རླུང་གི་དབུགས་ལ་མ་གཡེངས་བལྟ། །ཇི་ལྟར་རླུང་ནི་ལམ་གཅིག་ལས། །ཞག་ལྔར་རྒྱུས་ན་རི་སྲས་མོ། །ལོ་གསུམ་གྱི་ནི་རིམ་པ་ཡིས། །མི་རྣམས་སྲོག་ནི་ཟད་པར་འགྱུར། །གལ་ཏེ་ཉིན་ཞག་བཅུ་རྒྱུས་ན། །ལོ་གཉིས་ལུས་
ཅན་སྲོག་འདོར་འགྱུར། །བཅོ་ལྔའི་ཉིན་ཞག་རྒྱུས་པ་ན། །ལོ་གཅིག་ལ་ནི་ངེས་པར་འཆི། །གལ་ཏེ་ཉིན་ཞག་ཉི་ཤུ་རྒྱུ། །མི་རྣམས་ཟླ་བ་དྲུག་ནས་འཆི། །ཉི་ཤུ་རྩ་ལྔར་རྒྱུ་བྱེད་ན། །ཟླ་བ་གསུམ་གྱིས་འཆི་བར་འགྱུར། །ཉིན་ཞག་ཉི་ཤུ་རྩ་དྲུག་གིས། །སྲོག་ནི་ཟླ་བ་གཉིས་ན་

[070A]༄༅། །འདོར༑ །ཉིན་ཞག་ཉི་ཤུ་རྩ་བདུན་གྱིས། །ཟླ་བ་གཅིག་ན་གཤིན་རྗེའི་གནས། །གལ་ཏེ་ཉིན་ཞག་ཉི་ཤུ་བརྒྱད། །ཟླ་བ་ཁྱེད་ན་ལྷོ་ཕྱོགས་སོང། །ཉིན་ཞག་ཉི་ཤུ་རྩ་དགུ་རྒྱུས། །ཉིན་ཞག་བཅུ་ན་ངེས་པར་འཆི། །སུམ་ཅུ་རྒྱུས་ན་ཞག་ལྔ་ན། །སུམ་ཅུ་གཅིག་
གིས་ཞག་གསུམ་ན། །སུམ་ཅུ་གཉིས་ཀྱིས་ཞག་གཉིས་ན། །ཉིན་ཞག་སུམ་ཅུ་སོ་གསུམ་གྱིས། །ལུས་ཅན་རྣམས་ཀྱི་ལམ་པོ་ཆེར། །ཞག་གཅིག་གིས་ནི་སྲོག་འདོར་དྲན། །ཉི་ཕྱེད་ནས་ནི་ཉེར་ལྔའི་བར། །ལྷ་ཡིས་ཤེས་ཀྱིས་གཞན་གྱིས་མིན། །ཇི་སྲིད་མ་ཤིའི་བར་དུ་ནི། །བློ་ལྡན་
མཁས་པས་ཤེས་པར་བྱ། །དང་པོར་དེ་ལྟར་ཤེས་བྱས་ལ། །འདྲི་བ་རྣམས་ལ་ལན་གདབ་བྱ། །ལུས་ཅན་རྣམས་ཀྱི་འཆི་བའི་དུས། །ལེགས་པར་བརྟགས་ན་དེ་ལྟར་མཐོང། །བརྟག་ཏུ་དེ་ལྟར་བརྟག་བྱ་སྟེ། །ཇི་བཞིན་མཁས་ལ་དྲི་བར་བྱ། །མཆུ་ཡི་ཟླ་བ་ཤར་དུས་སུ། །ཆུ་སྲིན་འཕོ་
བར་ཡོངས་སུ་གྲགས། །དེ་ཚེ་ཐོ་རངས་མ་ལ་ནས་ལངས། །ཉི་མ་ཤར་ཀར་བལྟ་བར་བྱ། །དགུན་ཟླ་ཐ་ཆུངས་ཞེས་བྱ་བ། །ཆུ་སྲིན་འཕོ་བའི་སྦྱོར་བར་གྲགས། །དེ་ནས་གཞན་ཡང་བཤད་པར་བྱ། །ཚེ་ཡི་གནས་སྐབས་འབྲས་བུ་ལ། །དགེ་དང་མི་དགེའི་སྦྱོང་བ་རྣམས། །གཙོ་
མོ་གཞན་ལ་ངས་མ་བཤད། །ཉི་ཟླ་མིག་དམར་སྒྲ་གཅན་དང། །ཕུར་བུ་སྤེན་པ་གཟའ་ལྷག་དང། །དུ་མཇུག་པ་སངས་ཞེས་བྱ་བ། །གཟའ་རྣམས་དགུ་རུ་ཡོངས་སུ་གྲགས། །ལུས་ཅན་ཚེ་ཡི་གནས་སྐབས་ལ། །ཀུན་དུ་དབང་བྱེད་འདི་རྣམས་ཡིན། །ཡོངས་སུ་རྫོགས་དང་དབུ་
མ་དང། །འབྲིང་དང་ཐ་མར་ཤེས་པར་བྱ། །ཉི་མའི་ལོ་དྲུག་ཤེས་བྱ་སྟེ། །ཟླ་བ་ལོ་བཅུ་མཛེས་དགའ་མ། །མིག་དམར་ཞེས་བྱ་ལོ་བདུན་ཡིན། །སྒྲ་གཅན་ལ་ནི་བཅོ་བརྒྱད་དྲན། །བླ་མའི་བཅུ་དྲུག་སྤེན་པ་ནི། །ཉི་ཤུར་གཅིག་གིས་མ་ཚང་བའི། །གཟའ་ལྷག་ལོ་ནི་བཅུ་བདུན་
གྲགས། །དུ་བ་མཇུག་རིངས་ལོ་བདུན་དྲན། །པ་སངས་མཉམ་པར་ཉི་ཤུ་སྟེ། །དགེ་དང་མི་དགེའི་རིམ་པས་སྤྱོད། །བསྡུས་པས་བརྒྱ་དང་ཉི་ཤུ་སྟེ། །ལུས་ཅན་མཆོག་གི་ཚེ་རབས་གྲགས། །རྒྱུ་སྐར་སྨིན་དྲུག་ལ་སོགས་པ། །ལན་གསུམ་བསྐོར་བས་ཉི་ཤུ་བདུན། །རེ་མིག་ཐད་དྲང་

[070B] །སྡེ་ཚན་དགུ་དགུར་གནས་པ་ལ། །ཉི་མ་ནས་བརྩམས་པ་སངས་མཐར། །དགུ་བོ་རེ་མིག་རྣམས་ལ་གྲགས། །གནས་སྐབས་འབྲས་བུ་རིམ་པ་བཞིན། །འདི་འདྲའི་བསྟན་བཅོས་ལྷ་ཡིས་བཤད། །ཚེས་དང་མཁའ་མེ་བཞི་བཅུ་ལྔ། །དྲུག་ཅུའི་དུས་ཀྱི་ཆུ་ཚོད་རྣམས་
དང་པོ་གཉིས་གསུམ་བཞི་པ་སྟེ། །ཆ་འམ་སྐལ་བར་གྲགས་པ་ཡིན། །ཆ་ཤས་དང་པོར་སྐྱེས་པ་རྣམས། །མཆོག་གི་ཚེ་ཞེས་ཡོངས་སུ་གྲགས། །ཆ་ཤས་གཉིས་པར་སྐྱེས་པ་རྣམས། །ཚེ་ལོ་བརྒྱ་རུ་གྲགས་པ་ཡིན། །གསུམ་པས་བརྒྱད་ཅུར་ཤེས་བྱ་སྟེ། །བཞི་པ་དྲུག་ཅུར་ཤེས་པར་བྱ་
བསྡོམས་པས་བརྒྱ་དང་ཉི་ཤུ་སྟེ། །གནས་སྐབས་ཚེ་ཚད་དེ་ལ་ལྟོས། །རང་གི་སྐྱེས་པའི་ཆུ་ཚོད་ལ། །ཉི་ཤུ་ལྷག་པའི་བརྒྱ་ཡིས་བསྒྱུར། །དེ་ལ་དགུ་བཅུས་བགོས་ཐོབ་པ། །ཚེ་ཚད་རྣམས་ལ་རིམ་བཞིན་དབྲི། །ལྷག་མ་ལུས་ཅན་ཚེ་ཚད་དེ། །འཆི་སླུས་པ་ན་སྣོན་པར་བཤད། །ཆ་ཤས་
དང་པོས་མཆོག་ལ་དབྲི། །གཉིས་པས་བརྒྱ་ལ་དབྲི་བར་བྱ། །གསུམ་པས་བརྒྱད་ཅུ་ལ་དབྲིའོ། །ཆ་ཤས་བཞི་པ་དྲུག་ཅུར་དབྲི། །སླུས་ན་དང་པོར་སྣོན་པ་མེད། །ཆ་ཤས་གཉིས་པར་ལྔ་སྟེར་ཏེ། །ཆ་ཤས་གསུམ་པར་བཅུ་སྦྱིན་བྱ། །ཆ་ཤས་བཞི་བས་བཅོ་ལྔར་བསྣན། །ཉི་ཟླ་
མིག་དམར་ལ་སོགས་པའི། །སོ་སོའི་ལོ་རྣམས་ཞག་ཏུ་བསྒྱུར། །དེ་ལ་རང་རང་ལོ་ཡིས་བསྒྱུར། །དེ་ལ་རང་རང་ལོ་ཡིས་བསྒྱུར། །དེ་ལ་མཁའ་དང་ཉི་མས་བགོ། །རྙེད་པ་སུམ་ཅུས་བགོས་ཐོབ་པ། །ཟླ་བར་འགྱུར་རོ་ལྷག་མ་ཞག་ཡང་ན་སོ་སོའི་ལོ་རྣམས་ཀུན། །མཁའ་དུས་མེ་ཡིས་བསྒྱུར་བར་བྱ། །དེ་
ལ་མཁའ་དང་ཉི་མས་བགོ་རྙེད་པ་རྣམས་ན་བརྟན་པ་ཡིན། །ལྷག་མ་དྲུག་ཅུས་བསྒྱུར་ཐོབ་པ། །ཆུ་ཚོད་རྣམས་སུ་ཤེས་པར་བྱ། །གཟའ་དགུ་རང་རང་བསྟན་པ་ལ། །རང་རང་ལོ་ཡིས་བསྒྱུར་བར་བྱ། །མཁའ་དུས་མེས་བགོས་ཐོབ་པ་ལོ། །གལ་ཏེ་རྙེད་པར་མ་གྱུར་ན། །སུམ་
ཅུས་བགོས་ལ་ཟླ་བ་བྱ། །དེ་ཡི་ལྷག་མ་ཞག་ཏུ་འགྱུར། །དེ་ལྟར་མཆོག་གི་ཚེ་ལ་ནི། །ལུས་ཅན་རྣམས་ལ་ཡོངས་སུ་གྲགས། །འདྲི་བྱེད་སྐྱེས་པའི་སྐར་མ་ཡི། །བདག་པོ་གང་ཡིན་དེ་ཡི་ལོ། །མཆོག་ནས་ཆ་ཤས་བཞི་བའི་བར། །ལྷག་མ་ལུས་ཅན་ཚེ་ཚད་ཡིན། །འདྲི་བར་

[071A]༄༅། །བྱེད་པའི་ཚེ་ཚད་གང། །ཐོག་མར་རང་གི་ལོ་ཡིས་བསྒྱུར། །མཁའ་དང་ཉི་མས་ཐོབ་པ་ལོ། །ལྷག་མ་ཡོད་ན་གསུམ་གྱིས་བསྒྱུར། །སུམ་ཅུས་བགོས་ལ་ཟླ་བ་བྱ། །ལྷག་མ་དག་ནི་ཞག་ཏུ་འགྱུར། །དེ་འོག་རིམ་པ་ཇི་བཞིན་དུ། །དགུ་ཡི་མཐར་ཐུག་
བལྟ་བར་བྱ། །ཆ་ཤས་བཞི་ཡི་གནས་སྐབས་ཀུན། །བློ་ལྡན་བྱེ་བྲག་ཤེས་བྱ་སྟེ། །ལོ་ཟླ་ཞག་དང་དབྱུ་གུ་དང། །ཆུ་སྲང་དབུགས་ཀུན་ཕྲ་བར་བྱེད། །ལུས་ཅན་ཚེ་ཡི་གནས་སྐབས་ལ། །དགེ་བ་དང་ནི་མི་དགེ་བའི། །ལོ་ཟླ་ཞག་གི་གནས་སྐབས་རྣམས། །ལེགས་པར་བརྟགས་
ཏེ་སྨྲ་བར་གྱིས། །ཉི་ཤུ་རྩ་བདུན་རེ་མིག་ལས། །ལོ་བདག་གང་ཡིན་ཤེས་བྱ་སྟེ། །རང་གི་སྐྱེས་པའི་སྐར་མ་ནི། །བགྲངས་ལ་གང་ཡིན་ཤེས་པར་བྱ། །གྲོ་བཞིན་དབུས་སུ་སོང་བ་ཡི། །མིང་གི་སྐར་མ་ཞེས་བྱ་བ། །དེ་ཡི་མཚམས་སུ་འཆི་བ་སྟེ། །སྡིག་པའི་གནས་སྐབས་ཐོབ་པར་
བྱེད༑ །སྟོབས་ལྡན་འཆི་བར་འགྱུར་བ་སྟེ། །སྟོབས་ཆུང་ལོངས་སྤྱོད་རླག་པར་བྱེད། །སྟོབས་མཉམ་ནད་ནི་འབྱུང་བར་ཡང། །བྱེད་དོ་མཆོག་གི་གཟུགས་ཅན་མ། །ལྷ་མཆོད་སྦྱིན་དང་ཆོ་གའི་ལས། །དགེ་བའི་བཤེས་དང་འགྲོགས་ཤིང་ཞུ། །དགེ་སྦྱོང་བྲམ་ཟེ་བསྙེན་བཀུར་སོགས། །
དུས་མིན་འཆི་བ་འཇོམས་པར་བྱེད། །རྒྱུ་སྐར་འོག་ན་གནས་པའི་གཟའ། །ཚེ་ཡི་གནས་སྐབས་འབྲས་བུ་སྟོན། །དེ་ཉིད་རིམ་པས་ལུས་ཅན་ཚེ། །གནས་སྐབས་འབྲས་བུ་ཐམས་ཅད་ཤེས། །ཉི་མ་རྒྱལ་པོས་རྙེད་པ་འབྱུང། །མཁྲིས་པའི་ནད་རྣམས་འབྱུང་བ་དང། །གཉེན་གྲོགས་
རྣམས་དང་འབྲལ་བ་དང། །ནོར་ཟད་པ་དང་ཉེས་པ་འབྱུང། །ཟླ་བའི་ལོ་བཅུར་གཉིད་ཆེ་ཞིང། །བུད་མེད་རྣམས་ནི་མཉམ་པར་རྙེད། །གོས་དང་རྒྱན་ལ་སོགས་པ་རྙེད། །རང་ཕྱོགས་དགྲར་འགྱུར་བུ་མོ་སྐྱེ། །མིག་དམར་ལོ་བདུན་དགྲ་རྣམས་འབྱུང། །གཉེན་བཤེས་རྣམས་
དང་འཐབ་རྩོད་འབྱུང། །ཁྲག་དང་མཁྲིས་པའི་ནད་འབྱུང་ཞིང། །གཞན་གྱི་བུད་མེད་རྣམས་དང་འགྲོགས། །ལྷ་མིན་དབང་པོའི་བཅོ་བརྒྱད་ལ། །ནོར་ཟད་ལྕེ་ཟུག་ཆུང་མ་འཆི། །གཉེན་བརླག་དོན་ཉམས་སེམས་ནད་འབྱུང། །གཞན་དུ་འགྲོ་དགོས་བརྙས་པར་འགྱུར། །

[071B] །གཞན་གྱིས་ཁུར་ཞིང་བུ་ཐོབ་འགྱུར། །ནོར་དང་ཆོས་དང་གོས་འཕེལ་ཞིང། །སྦྱིན་སྲེག་སེམས་དང་རིག་པ་འཕེལ། །སྤེན་པའི་བཅུ་དགུར་ལུས་ནད་འབྱུང། །ཆུང་མ་བུ་དང་འཐབ་རྩོད་ཅིང། །བློ་དམན་རྨུགས་ཤིང་ལེ་ལོ་ཆེ། །བྱེས་སུ་
འཁྱམས་ཤིང་ཡུལ་ན་བསྐོར། །གཟའ་ལྷག་ལོ་ནི་བཅུ་བདུན་ལ། །གཉེན་གྲོགས་དང་མཐུན་ཆོས་དང་སྦྱར། །ཤེས་རབ་འཕེལ་ཞིང་ལུས་ནད་སྦྱོར། །རླུང་ནད་ཆམ་པ་ཁྲག་ནད་འབྱུང། །ཀེ་ཏུའི་བདུན་ལ་བུ་བརླག་ཅིང། །ནོར་ཟད་སྤུན་ཟླ་སྲིང་མོ་འཆི། །དགྲ་དང་ཕྲད་ཅིང་
རྒྱལ་པོས་འཇོམས། །བུད་མེད་མ་རུངས་རྣམས་དང་རྩོད། །པ་སངས་ཉི་ཤུ་ལོ་རྣམས་ལ། །བུད་མེད་རྙེད་ཅིང་ཆོས་ཀྱང་རྙེད། །དོན་དང་ལས་འགྲུབ་དགེ་བ་འཕེལ། །ནོར་ཐོབ་གྲགས་པ་འཕེལ་བར་འགྱུར། །དེ་ལྟར་ཚེ་ཡི་གནས་སྐབས་སུ། །དགེ་དང་མི་དགེ་རྣམ་པར་སྤྱོད། །
སྐྱེས་པའི་བྱེ་བྲག་མ་ལུས་པ། །ལྷ་མོ་བདག་གིས་ངེས་པར་བསྟན། །དེ་ནས་གཞན་ཡང་སྐྱེས་པ་ཡི། །འཁོར་ལོ་ཟབ་མོ་ལྷ་མོ་ཉོན། །བསྟན་བཅོས་འདིར་ནི་མ་གསུངས་ཀྱང། །ཐུབ་པ་ཆེན་པོས་རྣམ་པར་བཤད། །ཉི་མས་འཁྱུད་པའི་སྐར་མ་དེ། །སྤྱི་བོའི་སྟེང་དུ་བྲི་བར་བྱ། །དེ་
བཞིན་ཁ་ལ་གསུམ་ཡིན་ཏེ། །དཔུང་མགོར་གཉིས་ཏེ་མཁྲིག་མར་གཉིས། །ལག་པ་ལ་གཉིས་སྙིང་གར་ལྔ། །སྐར་མ་གཅིག་ནི་ལྟེ་བ་ལ། །གསང་བར་སྐར་མ་གཅིག་ཡིན་ཏེ། །པུས་མོ་ལ་ནི་སྐར་མ་གཉིས། །རྐང་པར་བརྒྱད་དགོད་སྐྱེ་བ་བརྟག་རྐང་པ་ལས་སྐྱེས་ཚེ་ཐུང་འགྱུར། །
པུས་མོ་ལས་སྐྱེས་བྱེས་འཁྱམས་ཤིང། །གསང་བ་ལས་སྐྱེས་འཁྲིག་པས་བརླག་ལྟེ་བ་ལས་སྐྱེས་དབུལ་པོར་འགྱུར། །སྙིང་ག་ལས་སྐྱེས་ལོངས་སྤྱོད་ལྡན། །ལག་པ་ལས་སྐྱེས་རྐུན་མོར་འགྱུར། །མཁྲིག་མར་སྐྱེས་པ་སྡུག་བསྔལ་ཅན། །དཔུང་པ་ལས་སྐྱེས་ཁུར་པོ་པ། །
ཁ་ལས་སྐྱེས་པ་ཆོས་དང་ལྡན། །སྤྱི་བོའི་སྐར་མ་ལས་སྐྱེས་པ། །རྒྱལ་པོར་འགྱུར་བར་ཐེ་ཚོམ་མེད། །དེ་ལྟར་དགེ་དང་མི་དགེ་བ། །སྐྱེས་མ་ཐག་ཏུ་མཁས་པས་བརྟག་དུས་ཀྱི་འཁོར་ལོའི་སྦྱོར་བ་ལས། །ཤེས་པར་འགྱུར་རོ་དབང་མོ་ཆེ། །འདི་ནི་གཡུལ་ལས་རྣམ་པར་

[072A]༄༅། །རྒྱལ་བ་དབྱངས་འཆར་བའི་རྒྱུད་ཀྱི་རྒྱལ་པོ་ལས་སྐྱེས་པའི་སྐབས་བསྟན་པ་ཆེན་པོ་སྟེ་ལེའུ་དྲུག་པའོ།། །།བཅོམ་ལྡན་འདས་ཀྱིས་བཀའ་སྩལ་པ། །དེ་ནས་གཞན་ཡང་བཤད་པར་བྱ། །ཇི་ལྟར་ལམ་གྱི་འཁོར་ལོ་མཆོག་ལམ་དུ་ཞུགས་
པའི་མི་རྣམས་ལ། །ཕན་གནོད་འབྲས་བུ་མཐོང་བར་འགྱུར། །རྩ་གསུམ་འཁོར་ལོ་རྣམ་འབྱོར་པ། །ཐ་སྐར་ལ་སོགས་རིམ་བཞིན་བྲི། །རྒྱུ་སྐར་རིམ་བཞིན་རྩ་གསུམ་ཁྲིད། །ནམ་གྲུའི་མཐར་ཐུག་མཛེས་མ་ཉོན། །ཐ་སྐར་དང་ནི་ལག་དང་ཡང། །ནབ་སོ་དང་ནི་དེ་བཞིན་དབོ། །
མེ་བཞི་སྣྲོན་དང་བཅས་པ་དང། །སྣྲུབས་དང་མོན་གྲུ་ཁྲུམས་སྟོད་རྣམས། །དང་པོའི་རྩ་ལ་རིམ་བཞིན་བྲི། །བྲ་ཉེ་དང་ནི་དེ་བཞིན་མགོ། །རྒྱལ་དང་གྲེ་ཞེས་བྱ་བ་དང། །ནག་པ་དེ་བཞིན་ལྷ་མཚམས་དང། །ཆུ་སྟོད་མོན་གྲུ་ཁྲུམས་སྨད་རྣམས། །བློ་ལྡན་མཆོག་གི་གཟུགས་ཅན་མ། །
གཉིས་པའི་རྩ་ཞེས་ཡོངས་སུ་གྲགས། །སྨིན་དྲུག་ནས་ནི་སྣར་མ་དང། །སྐག་དང་མཆུ་དང་ས་རི་དང། །ས་ག་ཆུ་སྨད་གྲོ་བཞིན་དང། །ནམ་གྲུ་ལྷ་མོ་རྩ་གསུམ་དྲན། །དེ་རྣམས་གཟའ་དང་ཡང་དག་སྦྱོར། །བསོད་ནམས་སྡིག་ཅན་གཟའ་རྣམས་བརྟག་ལམ་འཇུག་ཏཏྐཱ་ལ་
རྒྱུ་སྐར་གྱི། །རྩ་རྒྱུད་ལ་གནས་གཟའ་ཡི་ལས། །མདའ་འཕེན་དྲུག་ཅུས་རྐང་པ་གཅིག་རྐང་པ་བཞི་ལ་དཔག་ཚད་ཡིན། །འགྲོ་སར་དཔག་ཚད་ཇི་སྙེད་པ། །རྩ་རྒྱུད་ལ་གནས་གཟའ་ཡིས་བསྒྱུར། །དེ་ལ་ཉི་ཤུ་བདུན་བགོས་ཐོབ། །དྲོ་ལམ་དུ་འགྱུར་ལྷག་མ་ལ། །བཞིས་
བསྒྱུར་ཐོབ་པ་རྐང་པ་སྟེ། །ལྷག་མ་མཁའ་དུས་བསྒྱུར་ལས་ཐོབ། །མདའ་འཕེན་ཞེས་བྱ་དེ་རྣམས་སུ། །དགེ་དང་མི་དགེའི་འབྲས་བུ་འབྱུང། །སྡིག་ཅན་རྣམས་ཀྱིས་མི་དགེ་བྱེད། །བསོད་ནམས་གཟའ་རྣམས་བདེ་བ་བྱེད། །ཉི་མས་འཇིགས་ཀྱང་སྐྱོན་མེད་འགྱུར། །རཱ་ཧུ་ལམ་
མེད་མི་དགེ་བྱེད། །སྤེན་པས་རྩོད་དང་འཆིང་བར་བྱེད། །མིག་དམར་འཆི་བསམ་གཞན་གྱིས་གསོད། །ཟླ་བས་བུད་མེད་མཉམ་པར་མཐུན། །གཟའ་ལྷག་རིག་བྱེད་རྣམས་དང་ཕྲད། །ཕུར་པས་ཆོས་དང་སྦྱོར་བར་བྱེད། །པ་སངས་བདག་པོས་མཆོད་པར་འགྱུར། །ཀེ་ཏུས་

[072B] །མདའ་འཕེན་རྐང་པ་དྲོ་ལམ་རྣམས། །གཟའ་ཡིས་བསྒྱུར་ལ་འཁོར་ལོ་ཡིས། །ཐོབ་པའི་གྲངས་ཀྱིས་ལམ་རྣམས་སུ། །དགེ་དང་མི་དགེ་བྱེད་པར་འགྱུར། །ལམ་གྱི་འཁོར་ལོར་འདྲི་བྱེད་གང། །ལམ་ཞུགས་རྣམས་ལ་ཕན་བྱེད་ཡིན། །དཀར་
པོའི་འཁོར་ལོ་བཤད་པར་བྱ། །མཛེས་གཟུགས་ཐལ་སྦྱོར་འདྲི་བར་བྱ། །སྤྱི་བོའི་མིག་དང་ཁ་མགྲིན་པ། །ལག་གཉིས་ཐལ་མོ་དེ་བཞིན་རྐང། །གསང་བ་དེ་བཞིན་སྙིང་གར་ནི། །དཀར་པོས་འཁྱུད་བརྩམས་གསུམ་གསུམ་དགོད། །སྤྱི་བོའི་དུས་ལ་གང་དབང་འདོད། །བྲམ་
ཟེ་བུད་མེད་བློན་པོ་རྣམས། །བྲམ་ཟེ་རིག་བྱེད་ཆོས་ཀྱིས་བཀུར། །བུད་མེད་བསྟན་ནས་ཆུང་མར་བྱེད། །བློན་པོས་ནོར་སྟེར་ཕུན་སུམ་ཚོགས། །མིག་གིས་བྲན་དང་བུད་མེད་འདུལ། །རང་ལ་གདུག་ཅིང་ཉེ་བ་དང། །ཆུང་མ་ནོར་དང་བཀྲ་ཤིས་བྱེད། །ཁ་ལ་རྒྱལ་རིགས་མ་ནིང་
གིས༑ །མགོ་སྐོར་བྱེད་དང་སྨྲ་དགོས་དང། །ལུས་ལ་ཚད་པ་འབབ་པ་ཡིན། །མགྲིན་པར་རྗེའུ་རྒྱལ་རྣམས་དང། །བུད་མེད་ལ་སྨྲས་ནོར་རྣམས་དང། །བུད་མེད་ཐམས་ཅད་འདུལ་བ་ཡིན། །ལག་གཉིས་སྐར་མར་ངག་སྨྲས་པ། །རྒྱལ་དང་དམག་དཔོན་སྐྱེས་པ་ལ། །རང་ལ་
ལྟས་ངན་འབབ་པ་དང། །ཡུལ་དང་ནོར་དང་སྐྱེ་བོ་སྡང། །ཐལ་མོ་ལ་ནི་གང་དབང་བ། །ཕལ་པ་དང་ནི་མ་ནིང་ལ། ལྷ་དང་བླ་མ་མཆོད་བྱེད་ཅིང། །ཆོས་དང་སྦྱིན་དང་རྒྱལ་རྣམས་འགྲུབ། །རྐང་པས་བདག་པོ་བྲམ་ཟེ་བློན། །སྐྱེས་པ་རྣམས་ལ་རིམ་པ་བཞིན། །ནོར་ཟད་ཆུང་མ་
སྤངས་པ་དང། །དགྲ་ཡི་དབང་དུ་སོང་བས་འཇིག་གསང་བའི་དུས་ལ་རྣལ་འབྱོར་པས། །དབང་བྱ་བྲན་དང་བུད་མེད་དང། །ཡོན་ཏན་ཅན་འཁོར་ཆུང་མས་འབོར། །སྙིང་གའི་དུས་ལ་དབང་བྱ་ནི། །བྲམ་ཟེ་དག་དང་མ་ནིང་ལ། །དབང་དུ་བྱེད་ན་གཉེན་གྲོགས་སྤོང། །ནོར་དང་
བྲམ་ཟེ་བུད་མེད་རྙེད། །དགུ་ཆའི་དུམ་བུའི་མཚན་ཉིད་དེ། །ཇི་སྲིད་ན་འཐོབ་ཡུན་ཚོད་ནི། །ཁ་ན་ཆུ་ཚོད་ཡུན་ཡིན་ཏེ། །ལག་པ་ཞག་ཏུ་བརྗོད་པར་བྱ། །གཞན་རྣམས་ཟླ་བ་མིག་ལ་ལོ། །དེ་ཡི་ངེས་པ་སྔར་འདས་ཀྱི། །དྲུག་པར་ལྷག་མ་གང་ཡིན་པ། །སྤྱི་བོའི་ཕྱེད་བརྩི་མིག་

[073A]༄༅། །ལ་གཅིག་མགྲིན་ལག་དྲང་པོ་སྙིང་ག་ཕྱེད། །ཐལ་མོ་གཉིས་ཡིན་ཁ་ལ་དྲུག་རྐང་པ་དགུ་ཡིན་གསང་གནས་དྲུག་ཉིན་ཞག་དཀྱིལ་འཁོར་མཉམ་དུས་ན། །ཇི་སྲིད་བཞིན་ལ་མ་འཕོས་བར། །དེ་ཡི་འབྲས་བུ་མཉམ་པར་མཐོང། །དཀར་པོའི་
འཁོར་ལོ་བསྟན་ནས་ཀྱང། །དེ་ནས་གཞན་ཡང་བཤད་པར་བྱ། །རི་དགས་པ་ཡི་འཁོར་ལོ་མཆོག་ཟླ་བ་དང་ནི་རི་དགས་པའི། །དབུས་སུ་སྡིག་པའི་གཟའ་རྣམས་ཀྱིས། །འཁྱུད་པའི་གྲངས་དང་མཉམ་པ་ནི། །སྲོག་ཆགས་རྣམས་ནི་གསོད་པར་བཤད། །སྡིག་པས་འཁྱུད་
པའི་ཁ་དོག་བཞིན། །རྔོན་པ་ལས་ནི་བཤད་པར་བྱ། །གསུམ་ནི་ཆ་ཤས་ཁྱིམ་ལ་གནས། །དགུ་ཆ་ལ་གནས་ཉིས་འགྱུར་གནས། །འཁྱོག་པོ་མཐོན་པོ་ལ་གནས་གཟའ། །གསུམ་གྱིས་བསྒྱུར་བའི་གྲངས་བཞིན་བསྟན། །འདི་ཡི་འགྱུར་གྱིས་ཐམས་ཅད་ལ། །བྱེད་དོ་དཔའ་བོས་ཕྱག་
བྱས་མ། །གཟའ་སྐར་སྦྱོར་བ་དེ་དག་གི་རྨ་རྣམས་འབྱུང་བར་བརྗོད་པར་བྱ། །སྟོད་དང་སྨད་དང་ལོགས་དང་རྒྱབ། །ལོངས་སྤྱོད་ཆ་ཡིས་དེ་བཞིན་ནོ། །ལྷ་མོ་འདི་འདྲའི་འཁོར་ལོ་ནི། །བདེན་ཕྱིར་མངོན་སུམ་བྱེད་པ་ཡིན། །ཡང་ན་རབ་ཏུ་བྱེད་པ་གཞན། །བཤད་དོ་ཚོགས་ཀྱི་
བདག་མོ་ཀྱེ། །གཟའ་ཡི་གྲངས་ནི་ཚེས་ཀྱིས་བསྒྱུར། །གཟུགས་ཀྱིས་དམན་བྱས་རང་གིས་བསྒྱུར། །ཕྱེད་དམན་བདུན་དང་མིག་གིས་བགོ་ལྷག་མ་ཆ་ཤས་གང་ཡོད་པའོ། །དེ་ལྟར་སྲོག་ཆགས་ཇི་ཙམ་པ། །རྒྱལ་པོ་སོགས་ཀྱིས་འཆིང་བར་བྱེད། །ཕྱེ་བའི་ལྷག་མ་གཅིག་གིས་
ནི༑ །བྲོས་པ་ཉིད་དུ་བསྟན་པ་ཡིན། །ཁྱིམ་དང་སྐར་མ་ཇི་བཞིན་དུ། །བློ་ལྡན་མཚན་ཉིད་ཤེས་པར་བྱ། །དེ་ནས་རབ་ཏུ་བྱེད་པ་གཞན། །ཇི་ལྟར་བཤད་དོ་བཞིན་བཟང་མ། །ཚེས་ནི་གཟའ་དང་ལྷན་ཅིག་པ། །གཟུགས་ཀྱིས་དམན་བྱས་རང་གིས་བསྒྱུར། །ཕྱེད་དང་འདོད་པའི་ཆུ་ཚོད་
ཀྱིས། །བགོས་པའི་ལྷག་མ་གང་ཡོད་པ། །སྲོག་ཆགས་དེ་ཡིན་མཁས་པ་ཡིས། །རྒྱལ་པོ་བདག་ལ་བརྗོད་པར་བྱ། །སྔོན་ལས་མ་དག་ཉིན་ཞག་ལ། །དགེ་དང་མི་དགེ་མང་པོར་འགྱུར། །མི་མཐུན་ཕྱོགས་ལ་སྡུག་བསྔལ་འབྱུང། །ངེས་འབྱིན་ཡན་ལག་རྨ་རྣམས་འབྱུང། །སོ་སོར་

[073B] །སྐྱེས་པའི་མཚམས་ཀྱིས་རང་ནོར་ཉམས། །ལྷག་མ་རྣམས་ཀྱི་འབྲས་བུ་ནི། །ཚོགས་ཀྱི་བདག་པོས་དགེ་བར་བརྗོད། །ཉི་ཟླ་མིག་དམར་གཟའ་ལྷག་ཕུར། །པ་སངས་སྤེན་པ་རཱ་ཧུ་དང། །ཀེ་ཏུའི་གྲངས་ཀྱིས་རིམ་པ་བཞིན། །དྲོ་ལམ་ལ་སོགས་བསྒྱུར་
བར་བྱ། །རྔོན་པའི་འཁོར་ལོ་བསྟན་ནས་ཀྱང། །རྒྱན་གྱི་འཁོར་ལོ་བཙུན་མོ་ཉོན། །རྒྱན་གྱི་འཁོར་ལོ་འདི་ཡི་ལས། །གཡུལ་ཤོམ་ཤགས་འགྱེད་འཐབ་རྩོད་ལའོ། །ཞེང་དུ་རེ་ཁཱ་བཅུ་གཉིས་ཏེ། །དེ་བཞིན་ཆུ་རུ་དྲུག་པ་བྲི། །ཡིད་དང་རྒྱུ་སྐར་མི་གཉི་མ། །ཚེས་དང་དྲུག་དང་རྒྱ་
མཚོ་མེ། །དེ་བཞིན་བཅུ་བདུན་བརྒྱད་དང་བུག་རེ་མིག་རྣམས་ལ་རིམ་བཞིན་བྲི། །དེ་འོག་ཨཱ་ལི་ཀཱ་ལི་ཡང། །རིམ་པས་མཉམ་པར་བྲི་བར་བྱ། །རྀ་རཱྀ་ལྀ་ལཱྀ་ཨ་རྣམས་སྤང། །ཀཥ་ནི་རྣམ་པར་སྤངས་པ་ཡིན། །འདི་ཡི་རེ་མིག་ཡང་དག་པ། །ལྔ་བཅུ་རྩ་ལྔར་ཡོངས་སུ་གྲགས། །དེ་
ནས་མིང་གི་ཡི་གེ་གྲངས། །དབྱངས་དང་གསལ་བྱེད་ཇི་སྙེད་པ། །ལེགས་པར་བལྟས་ལ་རང་རང་གི། །སྟེང་གི་གྲངས་ཀྱིས་བསྒྱུར་བར་བྱ། །ནོར་གྱིས་བགོས་ཏེ་ཁྱེར་བ་ཡི། །ལྷག་མས་རྒྱལ་མཚན་ལ་སོགས་འཆར། །དེ་བཞིན་དབྱངས་དང་གསལ་བྱེད་ནི། །འདི་ལྟར་
རྗེས་སུ་གྲངས་པ་རྣམས། །རྒྱལ་མཚན་དུ་བ་སེང་གེ་ཁྱི། །ཁྱུ་མཆོག་བོང་བུ་གླང་པོ་ཆེ། །བྱ་རོག་དང་ནི་བརྒྱད་དུ་གྲགས། །འདི་རྣམས་སྟོབས་ཀྱི་བྱེ་བྲག་ནི། །བྱ་རོག་གཉིས་འགྱུར་ཁྱི་ལ་བརྗོད། །ཁྱི་གཉིས་བོང་བུར་ཤེས་བྱ་སྟེ། །བོང་བུའི་ཉིས་འགྱུར་ཁྱུ་མཆོག་དྲན། །ཁྱུ་
མཆོག་ཉིས་འགྱུར་གླང་པོ་ཆེ། །གླང་པོའི་ཉིས་འགྱུར་སེང་གེ་ལ། །སེང་གེའི་ཉིས་འགྱུར་རྒྱལ་མཚན་ཏེ། །རྒྱལ་མཚན་སྟོབས་གཉིས་དུ་བ་ལའོ། །དེ་ལྟར་སྟོབས་ཀྱི་བྱེ་བྲག་ཤེས། །བརྒྱད་ཀྱི་ཆ་ཡིས་ཐོབ་པ་ཡི། །ལྷག་མ་ཡོངས་སུ་བསམ་པ་སྟེ། །གཅིག་སོགས་ལྷག་མར་གྱུར་
པའི་གྲངས། །རྒྱལ་མཚན་ལ་སོགས་བདུན་རིམ་བཞིན། །རྒྱན་ནི་འཁོར་ལོའི་སྟོབས་བསྟན་པ། །དེ་ལྟར་བརྗོད་བྱ་དབང་མོ་ཆེ། །དེ་ནས་མིང་གི་ཡི་གེ་སོགས། །བརྟག་པ་གཞན་ཡང་བཤད་པར་བྱ། །རྒྱལ་དང་ཕམ་པ་ཡོངས་ཤེས་པ། །དབྱངས་འཆར་རྒྱུད་ལ་བཤད་པ་ཉོན། །

[074A]༄༅། །རང་དང་རང་གི་དགྲ་བོ་ཡི། །མིང་གི་གསལ་བྱེད་རྟོགས་པ་དང། །མིང་གི་དབྱངས་ནི་ངེས་བྱས་ལ། །གསལ་བྱེད་བཞི་ཡིས་བསྒྱུར་བྱས་ཏེ། །དབྱངས་ནི་གཉིས་ཀྱིས་བསྒྱུར་བྱས་ལ། །གཅིག་ཏུ་བསྡོམས་པར་བྱས་ནས་ཀྱང། །བདུན་གྱི་ཆ་ཡིས་བགོ་བར་
བྱ༑ །དེ་ཡི་ལྷག་མར་གང་གྱུར་པ། །གཉིས་ཀ་མཉམ་ན་འདུམ་པ་སྟེ། །མི་མཉམ་སྟོབས་ལ་བལྟས་པས་ཤེས། །མིང་གི་ཡི་གེ་ཇི་སྙེད་པ། །གཅིག་གིས་གཅིག་ལ་དབྲི་བར་བྱ། །ལྷག་མ་གང་ཡོད་རྒྱལ་བ་སྟེ། །མ་ལྡང་བ་ནི་འཕམ་པར་འགྱུར། །ལྷག་མེད་མཉམ་པས་འདུམ་
པར་བྱེད། །དེ་ལྟར་ཤེས་བྱ་དཀའ་བཟློག་མ། །མིང་གི་དབྱངས་དང་གསལ་བྱེད་རྣམས། །སོ་སོར་ཕྱེ་ལ་ལེགས་པར་བརྟག་ཟུང་གིས་ཕམ་པར་ཤེས་བྱ་སྟེ། །ཁ་ཡར་བས་ནི་རྒྱལ་བར་སྟོན། །དབྱངས་དང་གསལ་བྱེད་ཇི་སྙེད་པ། །སོ་སོར་མཉམ་ན་འདུམ་པར་སྟོན། །ལྷ་མོ་
དེ་ལྟར་འཁོར་ལོ་མཆོག་སོ་སོར་ཤེས་པར་བྱ་ཞེས་གྲགས། །དེ་ནས་ཤིན་ཏུ་གསང་བ་ཡི། །རྨ་བརྟག་འཁོར་ལོ་བཤད་པར་བྱ། །སྐྱེས་བུའི་གཟུགས་ཀྱི་འཁོར་ལོ་ལ། །རྒྱུ་སྐར་གནས་པའི་མཚན་ཉིད་ཅན། །ལུས་ཀྱི་ཆ་ཤས་གང་དུ་རྨ། །བྱུང་ཞིང་ཇི་ཙམ་འབྱུང་བ་ཞེས། །ཉི་
མ་གནས་པའི་རྒྱུ་སྐར་ནས། །བྱེ་བྲག་ཕྱེ་ལ་རིམ་བཞིན་བྲི། །མགོ་བོར་གསུམ་ལ་ཁ་ལ་གསུམ། །སྙིང་ག་ལྔ་སྟེ་ལག་པར་བརྒྱད། །རྐང་པ་དག་ལ་བརྒྱད་ཡིན་ཏེ། །དེ་ལྟར་གཟུགས་ལ་དགོད་པར་བྱ། །རང་གི་སྐར་མའི་དུས་སྦྱོར་ལས། །མཐོང་བར་སྡིག་ཅན་གང་ཡོད་པ། །
རྨ་བྱུང་ཆེ་ཆུང་མཐོང་དང་སྟོབས། །བདུན་པར་ཐེ་ཚོམ་མེད་པར་འགྱུར། །ཟླ་བ་གནས་པའི་ཆ་ཤས་ལ། །རྨ་རྣམས་འབྱུང་བར་ཤེས་པར་བྱ། །རྨ་རྣམས་ཆེ་ཆུང་ལྟ་བ་ནི། །དགུ་ཆའི་དུམ་བུ་བལྟ་བར་བྱ། །དེ་ཡི་གྲངས་ཀྱི་སོར་གྱིས་བཅལ། །སྡིག་ཅན་གནས་པར་རྨ་འབྱུང་བཤད། །
ཉི་མ་མཐོང་ན་རྨ་ལོག་འགྱུར། །རཱ་ཧུ་མཐོང་ན་རྨ་ཟེར་ཐེབས། །སྤེན་པ་མཐོང་ན་སྐྱེས་བུ་ཡི། །རྨ་ལ་ཁྲག་ནི་མེད་པར་འགྱུར། །མིག་དམར་མཐོང་ན་ཁྲག་དམར་འབྱུང། །གལ་ཏེ་འཆི་བར་འགྱུར་བའང་སྲིད། །གཟའ་ཡི་འཁོར་ལོ་གནས་པ་ལས། །སྡིག་ཅན་གནས་

[074B] །དེ་ལྟར་བདེན་པའི་མཚན་ཉིད་ཅན། །སོ་སོར་བྱེ་བྲག་ཕྱེད་པར་བྱེ། །འདི་ཡི་ཉི་མ་མགོར་བསྟན་པས། །རྨ་འབྱུང་དྲང་སྲོང་གིས་ཤེས་འགྱུར། །དེ་ནས་མདོར་བསྡུས་མཉམ་པ་ནི། །ཏྲི་ཤཱུ་ལ་ཡི་འཁོར་ལོ་བཤད། །གང་ཞིག་ཤེས་པས་གཡུལ་འགྱེད་
ཚེ༑ །རྩོད་པའི་མཚན་ཉིད་ཤེས་པར་བྱ། །ཏྲི་ཤཱུ་ལ་ནི་གསུམ་བྲིས་ཏེ། །རིམ་པ་བཞིན་དུ་སྐར་མ་དགོད། །ཉི་མས་འཁྱུད་པའི་སྐར་མ་དང། །རྩེ་མོ་ནས་བཟུང་བར་བྲི་བར་བྱ། །ཉི་མས་འཁྱུད་པའི་སྐར་མ་ནས། །མགོ་བཟུང་རྩེ་མོར་སྐར་མ་གསུམ། །ཏྲི་ཤཱུ་ལ་ཡི་ཡུ་བ་ལ། །རྒྱུ་
སྐར་དྲུག་ནི་རིམ་བཞིན་བྲི། །དེ་ཉིད་ཕྱི་རོལ་འཐོན་པ་ཡི། །མདུང་རྩེ་གསུམ་ལ་རྒྱུ་སྐར་གསུམ། །ཏྲི་ཤཱུ་ལ་ཡི་ཡུ་བ་ལ། །རིམ་པ་གསུམ་གསུམ་བརྩེགས་མར་བྲི། །དེ་ནས་སྟེང་དུ་བརྩེགས་པ་ཡི། །དབུ་མའི་རྩེ་མོའི་ཡུ་བར་ཡང། །གཡས་པའི་རྩེ་མོར་གསུམ་ཡིན་ཏེ། །ཡུ་བ་
གསུམ་གསུམ་བརྩེགས་མར་བྲི། །མདོར་ན་རྩེ་མོ་རྣམས་ལ་གསུམ། །ཡུ་བར་གསུམ་གསུམ་བརྩེགས་མར་བྲི། །དབུ་མ་འཁྲུག་པའི་ཏྲི་ཤཱུ་ལ། །གཡས་པ་ནང་དུ་འཇུག་པར་བརྗོད། །གཡོན་པ་ཕྱི་རོལ་འཐོན་པ་སྟེ། །དབྱངས་འཆར་རྒྱུད་ལས་དེ་ལྟར་མཐོང། །ཟླ་བ་གང་ན་གནས་
པ་བརྟག་རང་གི་སྐར་མ་གང་ནས་གནས། །རང་གིས་བརྟགས་ལ་ཤེས་པར་བྱ། །གདུག་པའི་གཟའ་རྣམས་གར་ཡོད་ངན། །ཕྱིར་འཐོན་པ་ལ་ཕྱིར་ལོག་འགྱུར། །ནང་འཇུག་སྐར་མས་ནང་དུ་ཆུད། །དབུ་མ་འཁྲུག་པར་འགྱུར་བ་སྟེ། །འོག་མ་གཉིས་ལ་རྩོད་པ་ཆུང། །བར་
མ་གཉིས་ལ་འབྲིང་པོར་འགྱུར། །སྟེང་མ་མཉམ་ལ་འཐབ་རྩོད་ཆེ། །རྩེ་མོ་གསུམ་ལ་ཤིན་ཏུ་ཆེ། །མདུང་ནི་དབུ་མར་གང་ཡོད་ཕམ། །རང་དང་དགྲ་ཡི་སྐར་མ་དག་འདི་ལ་བསྲུང་བ་ཤིན་ཏུ་གཅེས། །གཡས་དང་གཡོན་གྱི་ཏྲི་ཤཱུ་ལ། །ནང་འཇུག་ཕྱི་རོལ་འཐོན་པ་ལས། །
རྩོད་པ་ཆེ་འབྲིང་གོང་མ་བཞིན། །དབྱངས་འཆར་རྒྱུད་ལས་བཤད་པ་ཡིན། །འདི་ལྟར་རང་གི་རྒྱུ་སྐར་ལ། །སྡིག་ཅན་མི་དགེ་ཞི་བ་དགེ། །ཏྲི་ཤཱུ་ལ་གསུམ་ཞབས་བསྡུས་དགོད། །ཉི་མ་གནས་པའི་སྐར་མ་ནི། །ཏྲི་ཤཱུ་ལ་བར་མའི་རྩེ་མོ་ནས། །རིམ་པ་བཞིན་དུ་དགོད་པར་

[075A]༄༅། །བྱ༑ །ཏྲི་ཤཱུ་ལ་ཡི་རྩེ་མོ་ན། །རྒྱུ་སྐར་གསུམ་གསུམ་བྲི་བར་བྱ། །ཡུ་བའི་ཐད་ཀའི་བར་རྣམས་སུ། །རྒྱུ་སྐར་དྲུག་དྲུག་བྲི་བར་བྱ། །མདོར་ན་པ་ར་དང་རྩེ་མོ་ལ། །རྒྱུ་སྐར་དགུ་དང་བཅོ་བརྒྱད་དང། །ཏྲི་ཤཱུ་ལ་ནི་གསུམ་པོ་ལ། །རྒྱུ་སྐར་རྣམས་ཀྱིས་
ཡོངས་སུ་བསྐོར། །མིང་གི་སྐར་མར་ཉི་མ་སོང། །དེ་ལ་ནད་རྣམས་འབྱུང་བར་གྲགས། །དབུ་མ་གསུམ་ལ་ནོར་ཉམས་བྱེད། །ཉི་མ་མེད་པའི་རྩེ་མོ་ལ། །འཐབ་རྩོད་འབྱུང་བར་བསྟན་པ་ཡིན། །མདོར་ན་རྩེ་མོའི་རྒྱུ་སྐར་གྱིས། །དོན་ཉམས་ཕྱུགས་རྣམས་བརླག་པ་
དང༑ །གཉེན་བཤེས་རྣམས་ནི་མྱུར་དུ་ཉམས། །ཡུལ་གཞན་འཕོ་ཞིང་རྒྱལ་པོས་འཇིགས། །དབུས་ཀྱི་དྲུག་གིས་བདེ་བར་བྱེད། །བཅུ་གཉིས་ཀྱིས་ནི་ཕུན་སུམ་ཚོགས། །བུ་རྣམས་སྐྱེད་ཅིང་དགའ་སྐྱེད་དང། །སྐལ་བཟང་བདེ་བ་སྐྱེད་པར་མཐོང། །གཡུལ་གྱི་དུས་
སུ་ལེགས་པར་གནས། །རྩེ་མོར་གལ་ཏེ་ཟླ་བ་སོང། །ནད་དང་སྡུག་བསྔལ་ལ་སོགས་འབྱུང། །ཏྲི་ཤཱུ་ལ་ཡི་འཁོར་ལོ་ནི། །དེ་ལྟར་ལྷ་མོ་ཁྱོད་ལ་བཤད། །ཉི་མས་འཁྱུད་པའི་སྐར་མ་དེ། །མགོ་བོ་ནས་བརྩམས་རིམ་བཞིན་བྲི། །གཡས་སུ་བསྐོར་བ་སྦྱོར་བ་ཡིས་
མགོ་བོའི་མཐར་ཐུག་བྲི་བར་བྱ། །མགོ་བོར་དགུ་ལ་རྣ་བར་གཉིས། །ལག་པ་དག་ལ་དྲུག་དྲུག་སྟེ། །རྒྱབ་ཏུ་བརྒྱད་དུ་བསྟན་པ་ཡིན། །རྐང་པ་དག་ལ་གཉིས་ཡིན་ཏེ། །དེ་ལ་རང་གི་སྐར་མ་ནི། །མགོ་དང་རྐང་པར་འཆི་བ་སྟེ། །ལག་པ་དག་ལ་རྣམ་པར་རྒྱལ། རྒྱབ་ནི་
རྒྱལ་ཕམ་མེད་པར་འཐབ། །རྣ་བ་དག་ལ་རྣམ་པར་ཉམས། །ཟླ་བའི་སྐར་མ་དེ་བཞིན་ནོ། །གཡུལ་དུ་རྒྱལ་དང་ཕམ་པ་ཡི། །ཉི་མའི་འཁོར་ལོ་གངས་རིའི་བདག་མིང་གི་རྒྱུ་སྐར་འཁོར་ལོ་ནི། །གང་གིས་ཤེས་པ་ཙམ་གྱིས་ཀྱང། །འཁྲུག་པ་གཉེན་དང་ལས་རྣམས་
ཀུན༑ །བྱེད་ན་འདིར་རྟོགས་དཀའ་བཟློག་མ། །རིམ་པ་གཉིས་དང་ལྡན་པ་ལ། །རེ་མིག་བཅུ་བཞིར་མཉམ་པར་དགོད། །སྦྱང་ཁུ་ནི་ལེ་བྱི་ལ་སྟག་ཁྲི་སྙན་མ་ཧེ་སེང་གེ་རྣམས། །རེ་མིག་སྟེང་གི་རིམ་པར་བྲི། །ལུག་སྦྲུལ་བྱི་བ་ཁྱུ་མཆོག་དང། །སྤྲེའུ་རྟ་དང་གླང་པོ་ཆེ། །

[075B] །ལུག་གི་སྨིན་དྲུག་རྒྱལ་ལ་ཡིན་ཏེ། །དེ་བཞིན་སྦྲུལ་ནི་སྣར་མ་མགོ་བྱི་བ་དབོ་དང་མོན་གྲེར་བརྗོད། །ཁྱུ་མཆོག་མཆུ་དང་ཆུ་སྟོད་ཡིན། །སྤྲེའུ་གྲོ་བཞིན་ཆུ་སྨད་དྲན། །རྟ་ནི་ཐ་སྐར་མོན་གྲོའོ། །གླང་པོ་བྲ་ཉེ་མ་གྲུར་བརྗོད། །དེ་ནས་སྦྱང་
ཁུ་ལག་དང་སྣུབས། །བྱི་བཞིན་ཁྲུམས་སྟོད་ནེའུ་ལ། །བྱི་ལ་དེ་བཞིན་ནབ་སོ་སྐག་སྟག་ནི་ནག་པ་ས་གར་བརྗོད། །ཁྲི་སྙན་སྣྲོན་དང་ལྷ་མཚམས་བཤད། །མ་ཧེ་མེ་བཞི་ས་རིར་བཤད། །སེང་གེ་ཁྲུམས་དང་གྲེ་ཡིན་ཏེ། །འོག་དང་གོང་གི་ར་མིག་ལ། །ལུག་སོགས་
སྦྱང་སོགས་རིམ་བཞིན་དགོད། །དེ་ལྟར་རྟ་དང་མ་ཧེ་དགྲ། །གླང་དང་སྟག་དག་མི་མཐུན་ཏེ། །སྦྲུལ་དང་ནེ་ལེ་མཛའ་བ་མེད། །ལྷ་མོ་གླང་ཆེན་སེང་གེ་དགྲ། །ལུག་དང་སྦྱང་ཁུ་མཐུན་པ་མེད། །མཛེས་མ་བྱི་བ་བྱི་ལ་ཡང། །དེ་བཞིན་སྤྲེའུ་ཁྲི་སྙན་དྲན། །གཡུལ་དུ་ཤེས་བྱ་
ལྷས་མཆོད་མ། །ཇི་ལྟར་མིང་གི་སྐར་མ་ནི། །མཆུ་དང་ཆུ་སྟོད་ཁྱུ་མཆོག་མིང། །སེང་གེའི་མིང་ལ་ཀྲུམས་སྨད་གྲེ། །དེ་ལྟར་ཐམས་ཅད་ཤེས་པར་བྱ། །གང་གི་རིགས་ནི་ཤེས་པ་ལས། །སྟོབས་ཀྱི་ཆེ་ཆུང་ཤེས་པར་འགྱུར། །མིང་གི་སྐར་མའི་མིང་ཤེས་པར། །མཛེས་
དགའ་གཡུལ་སོགས་ཇི་ལྟར་བྱེད། །རྒྱལ་དང་ཐ་སྐར་ན་བསོ་མགོ་ནམ་གྲུ་ལྷ་མཚམས་ས་རི་དང། །གྲོ་བཞིན་མེ་བཞིར་བཅས་པ་རྣམས། །ལྷ་ཡི་རིགས་སུ་ཤེས་པར་བྱ། །ཆུ་སྟོད་ཁྲུམས་སྟོད་ཁྲུམས་སྨད་གྲེ། །དབོ་དང་ཆུ་སྟོད་བྲ་ཉེ་ལག་སྣར་མའི་མིང་གི་བྱེ་བྲག་
རྣམས། །མི་ཡི་རིགས་ཡིན་བཞིན་བཟངས་མ། །མཆུ་དང་ནག་པ་སྨིན་དྲུག་དང། །མོན་གྲེ་མོན་གྲུ་ས་ག་དང། །སྣུབས་སྐག་སྣྲོན་དང་བཅས་པ་རྣམས། །སྲིན་པོའི་རིགས་ལས་གྲུབ་པ་ཡིན། །རང་གི་རིགས་རྣམས་ཉམས་པར་མཐུན། །ལྷ་དང་མི་ནི་འབྲིང་པོ་སྟེ། །ལྷ་དང་
སྲིན་པོ་དེ་བཞིན་ནོ། །མི་དང་སྲིན་པོ་ལྷན་ཅིག་འཆི། །གལ་ཏེ་ཆུང་མ་སྲིན་པོར་འགྱུར། །ཁྱོ་ནི་མི་ཡི་རིགས་ལས་སྐྱེས། །དེ་ཚེ་ཁྱོ་ནི་འཆི་བར་འགྱུར། །ཤིན་ཏུ་རྒྱང་རིང་འདུག་པར་བྱ། །མི་མཛའ་ལྷན་ཅིག་འཆི་བ་སྟེ། །རང་གི་རིགས་མཐུན་བདེ་བར་བྱེད། །གལ་ཏེ་ལྷ་ཡི་

[076A]༄༅། །རིགས་ཡིན་ན། །མི་དང་སྲིན་པོ་ཀུན་ལས་རྒྱལ། །མི་དང་སྲིན་པོ་ལྷན་ཅིག་པ། །མེ་དང་ཆུ་བཞིན་འགལ་བར་འགྱུར། །དེ་ལྟར་ཁྱོ་ཤུག་ལ་སོགས་པ། །རིགས་ཀྱི་འཁོར་ལོ་བསྟན་པ་ཡིན། །དེ་ནས་གཞན་ཡང་བཤད་པར་བྱ། །གང་གིས་ཤེས་པ་
ཙམ་གྱིས་ནི། །མིག་གི་མཚན་ཉིད་ཤེས་འགྱུར་བ། །ཐེ་ཚོམ་མེད་པར་བཤད་ཀྱིས་ཉོན། །ཐ་སྐར་མགོ་དང་རྒྱལ་དང་ནི། །མེ་བཞི་ལྷ་མཚམས་གྲོ་བཞིན་དང། །ནབ་སོ་གང་དང་ལྷན་ཅིག་པ། །དེ་ཡི་མིག་ནི་དགེ་བ་སྟེ། །བསམ་པའི་དོན་ཀུན་འགྲུབ་པ་ཡིན། །དྲོ་ལམ་
བརྒྱ་ཡི་ཡུལ་ཡང་མཐོང། །ལག་དང་སྣྲུབས་དང་མོན་གྲེ་དང། །ས་རི་གྲེ་དང་ཆུ་སྟོད་དང། །ཁྲུམས་སྟོད་མིག་ནི་ལོང་བ་དང། །དོན་དང་ལས་ཀུན་འགྲུབ་པ་མེད། །མཆུ་དང་ནག་པ་སྣྲོན་ཞེས་བྱ། །སྣར་མ་དབོ་དང་ཆུ་སྨད་དང། །ཁྲུམས་སྨད་རྣམས་ལ་འདྲི་བྱེད་ཀྱི། །མིག་ནི་
ཤེལ་ལམ་གཡོ་བར་འགྱུར། །བྲ་ཉེ་དེ་བཞིན་སྨིན་དྲུག་སྐག་མོན་གྲུ་ས་ག་བྱི་བཞིན་དང། །ནམ་གྲུ་གང་ཡོད་མིག་དམར་ཞིང། །ནག་པོར་འགྱུར་ཞིང་དགེ་བ་མེད། །ནོར་དང་རྙེད་པ་རབ་སྦྱོར་མེད། །ཡིད་ལ་འདོད་པ་རྣམ་པར་སྤངས། །དེ་ནས་སྡེ་བརྒྱད་འཁོར་ལོ་མཆོག་གང་
གིས་ཤེས་པའི་མི་རྣམས་ཀྱིས། །སྟོབས་དང་གཉེན་པོའི་བྱེ་བྲག་རྣམས། །བཤད་ཀྱིས་ལྷ་ཡི་བདག་མོ་ཉོན། །ཨ་ཡི་སྡེ་ཚན་ལྷ་ཡིན་ཏེ། །ཀ་སྡེ་ལྷ་མ་ཡིན་དུ་བརྗོད། །ཙ་སྡེ་གང་གནས་ཀླུ་ཞེས་བྱ། །བཞི་ཡི་སྡེ་ཚན་དྲི་ཟར་གྲགས། །ཏ་སྡེར་གནས་པ་གནོད་སྤྱིན་དྲན། །དེ་
བཞིན་པ་སྡེ་སྲིན་པོར་སྨྲ། །ཡ་ཡི་སྡེ་ཚན་ཤ་ཟ་སྟེ། །ཤ་ཡི་སྡེ་ཚན་མི་ཞེས་གྲགས། །འདི་ལྟར་ལྷ་མིན་སྟོབས་གཅིག་སྟེ། །ཀླུ་ལ་དེ་ཡི་ཉིས་འགྱུར་བཤད། །དེ་གཉིས་ཉིས་འགྱུར་དྲི་ཟ་སྟེ། །དེ་གཉིས་ཉིས་འགྱུར་གནོད་སྦྱིན་ནོ། །དེ་གཉིས་འགྱུར་གྱིས་སྲིན་པོ་སྟེ། །སྲིན་མོའི་
ཉིས་འགྱུར་ཤ་ཟ་དང། །ཤ་ཟའི་འགྱུར་གྱིས་ལྷ་ལ་བརྟག་ལྷ་ཡི་ཉིས་འགྱུར་མི་ཞེས་གྲགས། །དེ་ལྟར་ཕན་ཚུན་ཉེ་རིང་དུ། །གྲངས་ནི་གང་མང་སྟོབས་ཆེར་འགྱུར། །ཕྱོགས་མཚམས་ཐད་ཀར་མི་མཛའ་སྟེ། །སྟོབས་ཆེན་རྣམས་ཀྱིས་ཆུང་བ་གསོད། །གཡུལ་གྱི་དུས་སུ་

[076B] །འཁོར་ལོའི་སྟོབས་ནི་ངེས་པར་མཐོང། །མིང་གི་དང་པོ་གསལ་བྱེད་ལ། །རྣམ་པར་དཔྱོད་པར་ཡོངས་སུ་གྲགས། །དེ་ལྟར་ཕན་ཚུན་ཉེ་རིང་དུ། །གྲངས་ནི་གང་མང་སྟོབས་ཆེར་འགྱུར། །དེ་ལྟར་སྟོབས་ཀྱི་བྱེ་བྲག་འདི། །ཚངས་པས་རྒྱུད་དུ་བཤད་པ་
ཡིན༑ །གཡུལ་གྱི་དུས་སུ་འཁོར་ལོ་འདི། །སྟོབས་ཀྱི་ཆ་ཡིས་རྒྱལ་ཕམ་སྟོན། །སྡེ་ཚན་ཇི་ལྟར་གནས་པ་དང། །སྟོབས་བསྐྱེད་པ་ཡི་རིམ་པ་ནི། །དབང་མེ་གཤིན་རྗེ་བདེན་བྲལ་དང། །ཆུ་རླུང་གནོད་སྦྱིན་དབང་ལྡན་དང། །གོ་རིམས་བཞིན་དུ་གནས་པ་སྟེ། །འདི་རྣམས་
སྟོབས་ལ་ཁྱད་པར་གནས། །སྟོབས་ཆེན་རྣམ་པར་རྒྱལ་འགྱུར་ཏེ། །ཆུང་བ་ཕམ་པར་འགྱུར་བ་ཡིན། །རང་ལ་ཕ་རོལ་ཕྱོགས་ཀྱི་སྟོབས། །སྲོག་ཆགས་རྣམས་ཀྱི་ལུས་ཀྱིས་གསལ། །ཨ་སྡེ་འདི་ལྟར་བྱ་ཁྱུང་སྟེ། །ཀ་ཡི་སྡེ་ཚན་བྱི་ལ་ར་དྲན། །ཙ་ཡི་སྡེ་ཚན་སེང་གེར་
དྲན༑ །ཊ་སྡེ་སྤྱང་ཁུར་ཤེས་པར་བྱ། །ཏ་ཡི་སྡེ་ཚན་སྦྲུལ་དུ་གསལ། །ས་སྡེ་བྱི་ལར་ཡོངས་སུ་གྲགས། །ཡ་ཡི་སྡེ་ཚན་གླང་པོ་ཆེ། །ཤ་སྡེ་ལུག་ཏུ་ཡོངས་སུ་བརྗོད། །དེ་ནས་འདབ་ཆགས་འཁོར་ལོ་མཆོག་གང་གིས་ཤེས་པ་ཙམ་གྱིས་ཀྱང། །དུས་ཀྱི་སྟོབས་
ཀྱིས་འདོད་དོན་ཀུན། །ཐེ་ཚོམ་མེད་པར་འགྲུབ་འགྱུར་བཤད། །དེ་ལྟར་ཕྱོགས་མཚམས་བརྒྱད་པོ་ལ། །ཤར་ནས་བརྩམས་ཏེ་ལེགས་པར་གནས། །ཤར་ཕྱོགས་བདག་པོ་ཉི་མ་སྟེ། །མིག་དམར་མེ་ཡི་ཕྱོགས་ན་གནས། །གཤིན་རྗེ་ཕུར་བུ་ལྷས་མཆོད་མ། །གཟའ་ལྷག་
བདེན་བྲལ་ཕྱོགས་ན་གནས། །བསངས་ཆུ་བདག་ཕྱོགས་ཞེས་དྲན། །རླུང་ཕྱོགས་བདག་པོ་སྤེན་པར་གྲགས། །ཟླ་བ་ནོར་གྱི་བདག་པོའི་ཕྱོགས། །སྒྲ་གཅན་དབང་ལྡན་སྤྱོད་ཡུལ་ལོ། །བྱ་རྒོད་ཁྲ་དང་གོང་མ་སྲེག་དེ་བཞིན་ནེ་ཚོ་ཁྲུང་ཁྲུང་དང། །རྨ་བྱ་འུག་པ་སྲིན་བྱ་སྟེ། །འདབ་
ཆགས་བརྒྱད་དུ་ཡོངས་སུ་གྲགས། །འདི་ལྟར་རིམ་བཞིན་ཨ་སྡེ་དང། །ཀ་སྡེ་ཙ་སྡེ་དེ་བཞིན་ཏེ། །ཊ་སྡེ་ཏ་སྡེ་ཞེས་བྱ་བ། །བ་ཡི་སྡེ་ཚན་བཅས་པ་དང། །ཡ་ཚན་ཤ་ཚན་བྲི་བར་བྱ། །ཡ་ཡི་སྡེ་ཚན་བཅས་པ་དང། །ཤ་ཡི་སྡེ་ཚན་ཚང་པར་ནི། །རེ་མིག་བརྒྱད་ལ་ལེགས་

[077A]༄༅། །པར་དགོད། །སྡེ་ཚན་བརྒྱད་པོ་རང་རང་གི། །དུས་ཀྱི་སྟོབས་ནི་འདིས་ཤེས་འགྱུར། །བྱ་རྒོད་དང་ནི་ཁྲ་ཧོར་བ། །ཉིན་མོའི་ལྷག་ལ་སྟོབས་ཆེར་འགྱུར། །རྨ་བྱ་དང་ནི་ཁྲུང་ཁྲུང་དག་ཐོ་རངས་དུས་ཆེ་སྟོབས་སུ་འགྱུར། །སྲིན་བྱ་དང་ནི་གོང་མ་སྲེག་
ཉི་མའི་གུང་ལ་སྟོབས་ཆེར་གསལ། །ནེ་ཚོ་དང་ནི་འུག་པ་དག་མཚན་མོའི་དུས་ལ་སྟོབས་ཆེར་གྲགས། །འུག་པ་དང་ནི་ནེ་ཚོ་དག་དགུན་ཟླ་གསུམ་ལ་སྟོབས་ཆེར་འགྱུར། །རྨ་བྱ་ཁྲུང་ཁྲུང་ཞེས་བྱ་བ། །དཔྱིད་ཟླ་རྣམས་ལ་སྟོབས་ཆེར་གསལ། །གོང་མ་སྲེག་ཅེས་གྲགས་པ་
ཡང༑ །དབྱར་ཟླ་གསུམ་ལ་བདེ་ལེགས་བྱེད། །ཁྲ་ནི་སྟོན་ཟླ་གསུམ་ལ་སྟོབས། །བྱ་རྒོད་དང་ནི་སྲིན་བྱ་དག་ཟླ་བ་ཀུན་ལ་སྟོབས་ཆེར་བརྗོད། །གཅིག་དང་དགུ་བ་བྱ་རྒོད་སྟོབས། །གཉིས་དང་བཅུ་ལ་དེ་བཞིན་ཁྲ། །གསུམ་པ་དང་ནི་བཅུ་གཅིག་ལ། །གོང་མ་སྲེག་ཀྱང་
སྟོབས་ཆེར་བྱེད། །དེ་བཞིན་བཞི་དང་བཅུ་གཉིས་ལ། །ནེ་ཚོའི་སྟོབས་ནི་འབྱུང་བར་གསལ། །ཁྲུང་ཁྲུང་ཞེས་བྱར་གྲགས་པ་ནི། །ལྔ་དང་བཅུ་གསུམ་ཚེས་ལ་དྲན། །དྲུག་དང་བཅུ་བཞིའི་ཚེས་གྲངས་ལ། །རྨ་བྱའི་སྟོབས་ནི་ཆེ་བ་ཡིན། །བདུན་པ་དང་ནི་བཅོ་ལྔ་བ། །འདབ་
ཆགས་འུག་པ་སྟོབས་སྐྱེད་འགྱུར། །བརྒྱད་ལ་སྲིན་བྱ་སྟོབས་འཕེལ་གྲགས། །བླ་མ་བརྒྱད་པའི་རིམ་གྱིས་སོ། །དེ་ལྟར་དུས་ཀྱི་སྟོབས་བཤད་པ། །ལྷ་མོ་འདྲི་བ་རྣམས་ལ་བརྗོད། །དབང་པོར་བྱ་རྒོད་ཉི་མའི་རེས། །ཨ་ཡི་མིང་ཅན་སྟོབས་ཆེར་འགྱུར། །དེ་ལྟར་གཟའ་དང་སྡེ་
ཚན་རྣམས། །ཕྱོགས་རྣམས་ཀུན་ལ་ཤེས་པར་བྱ། །ཉིན་མཚན་ཆ་དང་ཚེས་གྲངས་དང། །ཟླ་བའི་བྱེ་བྲག་རབ་ཤེས་བྱ། །དེ་ལྟར་མིང་གི་སྡེ་ཚན་ལས། །སྟོབས་ཀྱི་བྱེ་བྲག་ཤེས་པར་བྱ། །གང་གི་རིགས་ཡིན་བྱེ་བྲག་ཕྱེད། །དེ་ལ་སྟོབས་དང་སྟོབས་མིན་ཤེས། །ནེ་ཚོ་ལ་ནི་
སྟོབས་གཅིག་སྟེ། །ཧོར་བའི་ཁྲ་ལ་སྟོབས་གཉིས་བྱེད། །རྨ་བྱ་ལ་ནི་སྟོབས་གསུམ་སྟེ། །གོང་མ་སྲེག་ལ་བཞི་འགྱུར་རོ། །ཁྲུང་ཁྲུང་ལ་ནི་ལྔ་ཞེས་དྲན། །དེ་བཞིན་འུག་པ་དྲུག་འགྱུར་གསལ། །འུག་པའི་བདུན་འགྱུར་སྲིན་བྱར་བརྗོད། །བྱ་རྒོད་བརྒྱད་འགྱུར་བསྟན་པ་ཡིན།།

[077B] །ལེགས་པར་ཟུང་ཤིག་དབང་མོ་ཆེ། །དེ་ནས་གཞན་ཡང་བཤད་པར་བྱ། །ཚངས་པའི་འཁོར་ལོ་ཆེན་པོ་དེ། །ལྷ་ཡི་ཡུལ་ན་སྔར་མེད་པ། །འཕྲལ་དུ་ཕན་འདོགས་བྱེད་པ་ཡིན། །སྨིན་དྲུག་ནས་ནི་བརྩམས་ནས་ནི། །རྒྱུ་སྐར་དགུ་ཚན་གསུམ་ལ་
བྲི༑ །རིམ་པ་གསུམ་དུ་བཀོད་པ་ལ། །གདོང་ཚུགས་ཞེས་བྱ་རི་སྲས་མོ། །རིམ་པ་གསུམ་གྱི་རྒྱུ་སྐར་ལ། །བསོད་ནམས་སྡིག་ཅན་གང་གནས་བལྟ། །སྐྱེས་པ་ཕུན་ཚོགས་མ་ཚོགས་དང། །སོ་སོའི་དེ་བཞིན་བསྒྲུབ་བྱ་དང། །ངེས་སྦྱིན་བྱམས་པ་དེ་བཞིན་དུ། །ཕ་རོལ་བྱམས་
དགོད་མཛེས་མ་ཀྱེ། །སྐར་མ་གསུམ་ལ་གདོང་ཚུགས་ནི། །ཐེ་ཚོམ་མེད་པར་རྟོགས་པར་བཤད། །གཡས་གཡོན་གྱི་ནི་སྡུག་བསྔལ་ཞིང། །རིམས་དང་ནོར་ཉམས་ལ་སོགས་བྱེད། །གསུམ་དང་གཉིས་གཅིག་འཛོམ་པ་ལས། །ཆེ་འབྲིང་བྱེ་བྲག་ཤེས་པར་བྱ། །བསོད་ནམས་
གཟའ་ཡིས་དགེ་ཞིང་བཟང། །སྡིག་ཅན་རྣམས་ཀྱིས་མི་ཤིས་བྱེད། །བསོད་ནམས་སྡིག་ཅན་འདྲེན་མར་གནས། །འབྲས་བུའི་སྟོབས་ནི་འདྲེན་མར་གསལ། །གཟའ་རྣམས་སྐར་མར་གནས་བལྟས་ཏེ། །དེ་ཡི་སྟོབས་ཀྱིས་འབྲས་བུ་སྐྱེད། །ཉི་མ་སྒྲ་གཅན་མིག་དམར་དང། །སྤེན་
པ་སོང་བའི་སྐར་མ་རྣམས། །གལ་ཏེ་སྐར་མ་གསུམ་ལ་འཛོམ། །དེ་ཡི་སྲོག་ནི་འཛོམས་པར་དྲན། །བསོད་ནམས་ཅན་གནས་བདེ་བར་མཐོང། །འདྲེན་མས་འབྲས་བུ་འདྲེན་མར་གསལ། །འདི་ལ་བསོད་ནམས་སྡིག་ཅན་ནི། །གང་གནས་འབྲས་བུ་སྟོབས་ཆེར་འགྱུར། །དེ་ནས་
ཀླུ་ཡི་འཁོར་ལོ་མཆོག་ཉོན་ཅིག་ལྷ་ཡི་གཟུགས་ཅན་མ། །ཉིན་ཞག་སྐར་མ་ནས་བརྩམས་ཏེ། །ཁ་ནས་མཇུག་མའི་བར་དུ་བྲི། །ཁ་དང་མདུན་དང་གསུས་པ་དང། །དཔྱི་དང་མཇུག་མ་མགུལ་བ་དང། །དཔུང་བ་ལྟེ་བ་གསང་གནས་ཏེ། །ཀླུ་ཡི་འཁོར་ལོ་རིམ་པ་བཞིན། །
གསུམ་གསུམ་མཉམ་པར་དགོད་པ་ལས། །འདི་ཡི་འབྲས་བུ་རྣམ་པར་སྟོན། །མགུལ་པ་གསུས་པ་དབྱི་དང་ནི། །མཇུག་མ་མདུན་ལ་མི་དགེ་བ། །འཆི་བ་ལ་སོགས་ཤེས་བྱ་སྟེ། །ནད་པ་རྣམས་ལ་བསྟན་པ་ཡིན། །ཁ་དང་ལྟེ་བར་སྐྱེས་སྐར་ཡོད། །ནོར་རྙེད་ན་ནི་ཞི་བར་འགྱུར། །

[078A]༄༅། །ཕྲག་པར་རྣམ་པར་རྒྱལ་འགྱུར་ཏེ། །གསང་བར་དོན་ཉམས་ངེས་པར་མཐོང། །གདེངས་ཀའི་འཁོར་ལོ་གང་བཤད་པ། །མིང་གི་རྒྱུ་སྐར་ལས་ཤེས་བྱ། །དེ་ནས་གཞན་ཡང་བཤད་པར་བྱ། །སྦྲུལ་བྱི་འཁོར་ལོ་བཙུན་མོ་ཉོན། །སྦྲུལ་གྱི་གཟུགས་ནི་བྲི་བར་
བྱ༑ །དེ་ཡི་རྩ་གསུམ་གནས་པ་ལ། །ཐ་སྐར་ལ་སོགས་རིམ་པ་བཞིན། །ནམ་གྲུའི་མཐར་ཐུག་བྲི་བར་བྱ། །རྩ་གསུམ་བརྒྱད་པའི་འཁོར་ལོ་ལ། །གར་གནས་གཟའ་ཡི་འབྲས་བུ་བརྟག་ཉི་མ་མིག་དམར་སོང་བའི་རྩེ། །སྤེན་པ་རཱ་ཧུ་གང་གནས་པ། །གལ་ཏེ་འོག་མ་དག་
ལ་སོང། །ནད་མད་ནད་འབྱུང་ནད་ཅན་འཆི། །བཞིས་འཆི་གསུམ་གྱིས་ནོར་ཉམས་བྱེད། །གཉིས་ཀྱིས་གཉེན་བརླག་གཅིག་གིས་ནི། །ནོར་ཉམས་གཉེན་རྣམས་རིམས་ནད་འབྱུང། །བུད་མེད་སྡུག་ཅིང་རང་དབང་མེད། །རང་གི་སྐར་མ་གནས་པ་ལས། །བསོད་ནམས་ཡོད་ན་བདེ་
ལས་བྱེད། །གལ་ཏེ་རྩེ་ནི་གཅིག་ལ་སོང། །དེ་ལ་དཔོན་གཡོག་དགེ་བར་དྲན། །ནོར་རྙེད་ཐམས་ཅད་མཐུན་པར་འགྱུར། །བློ་དང་ལྡན་པར་ཤེས་པར་བྱ། །བར་མའི་རྩ་ལ་སོང་བ་ན། །གྲོང་དང་ཡུལ་ཁྱིམ་བདེ་པར་གསལ། །རྩ་གཅིག་ལ་ནི་སོང་བ་ལ། །བདག་ཉིད་བདེ་ཞིང་
སྐྱིད་པ་ཡིན། །ཆུང་མ་ཁྱོ་དང་ལྷན་ཅིག་ཏུ། །རྩ་ནི་གཅིག་ལ་སོང་བ་ན། །མྱུར་དུ་ཁྱོ་ནི་འཆི་བར་འགྱུར། །ཆུང་མ་རིང་དུ་སྤང་བར་བྱ། །རང་གི་རྩ་ལ་བསོད་ནམས་སྣང། །ཤིས་པའི་འབྲས་བུ་མདུན་ན་སྡོད། །དེ་ནས་གཞན་ཡང་བཞིན་བཟངས་མ། །གདུགས་ཀྱི་འཁོར་ལོ་
བཤད་ཀྱིས་ཉོན། །ཐ་སྐར་ལ་སོགས་ནམ་གྲུའི་མཐའ། །རྩ་བཞི་ལ་ནི་བརྒྱན་པར་བྱ། །རྩ་རྣམས་ལེགས་པར་གསལ་བ་ལ། །རྒྱུ་སྐར་རྣམས་ནི་མཉམ་པར་དགོད། །མགོ་དང་ནག་པ་མོན་གྲུ་ལ། །གདུགས་ཀྱི་ཡུ་བར་ཡོངས་སུ་གྲགས། །ཉི་མ་སྒྲ་གཅན་མིག་དམར་དང། །སྤེན་
བ་མགོ་དང་ལྷན་ཅིག་ལ། །གལ་ཏེ་ཕུར་བུ་ཡང་དག་གནས། །ཤར་གྱི་རྒྱལ་པོ་སྲོག་དང་བྲལ། །བརྒྱ་ལ་ཕུར་བུ་མེད་སྲེད་ན། །ནད་ཀྱིས་ཐེབས་པར་འགྱུར་པ་ཡིན། །དེ་ལྟར་ནག་པར་གཟའ་ལག་གནས། །དབུས་ཀྱི་རྒྱལ་པོ་དེ་བཞིན་ནོ། །མོན་གྲུ་ཟླ་བ་ཡང་དག་གནས། །ནུབ་ཀྱི་

[078B] །དེ་ནས་གཞན་ནས་གསུངས་པ་ཡི། །ཤིན་ཏུ་གསང་ཞིང་བདེན་བྱེད་པ། །སེང་གེའི་གདན་རབ་གྲགས་པ་ཡི། །འཁོར་ལོ་བཤད་ཀྱིས་དཀར་མོ་ཉོན། །གང་གིས་ཤེས་པའི་འཁོར་ལོ་ཡི། །བསྟན་བཅོས་མཐར་ཐུག་རྟོག་པར་འགྱུར། །འཇིག་རྟེན་རྣམས་ཀྱི་
བྱེད་པ་པོ། །སེམས་ཀྱི་རྒྱལ་པོ་འདི་ཤེས་འགྱུར། །ཐ་སྐར་ལ་སོགས་དགུ་རྣམས་དང། །དེ་བཞིན་མཆུ་ལ་སོགས་པ་དང། །སྣྲུབས་ལ་སོགས་པའི་རྒྱུ་སྐར་རྣམས། །ངོས་རེར་དགུ་དགུ་བྲི་བར་བྱ། །དེ་ལ་ནོར་བུ་ནས་བརྩམས་ཏེ། །ཆོས་ཀྱི་བར་དུ་དགུ་བ་དགོད། །ཡུལ་དང་ཡུལ་དུ་རྒྱུ་
སྐར་ཚོགས། །དེ་དང་དེ་ཡོད་ལྷ་ཆེན་མ། །མོན་གྲུ་དེ་བཞིན་མགོ་དང་ནི། །ནག་པ་རྣམས་ནི་དབུ་མ་ལ། །སེང་གེའི་གདན་གྱི་ངོས་རྣམས་སུ། །ལྷ་མོ་དེ་ལྟར་གྲགས་པ་ཡིན། །མོན་གྲུ་བྱང་གི་ཡུལ་དུ་བརྗོད། །དབུས་ཀྱི་ཡུལ་དུ་མགོ་ཞེས་གྲགས། །ལྷོ་ཕྱོགས་ནག་པ་ཞེས་བྱ་བ། །འདི་ནི་
ཡུལ་དེར་ཤེས་པར་བྱ། །ནོར་བུ་རྟ་དང་དེ་བཞིན་གདུགས། །རྔ་མ་ཞེས་བྱ་ལྷས་མཆོད་མ། །སེང་གེའི་གདན་དང་གླང་པོ་ཆེ། །བུ་ཏི་དང་ནི་དེ་བཞིན་གསེར། །ཆོས་ནི་རྒྱུ་སྐར་རྣམས་པ་སྟེ། །རིམ་པ་བཞིན་དུ་རེ་རེ་དགོད། །གདུགས་དང་སེང་གེའི་གདན་དང་ནི། །རྔ་མ་དག་ལ་རིམ་པ་
བཞིན༑ །ཇི་ལྟར་ཉི་མའི་དབུས་གནས་པ། །དེ་ཡི་འབྲས་བུ་ལྷ་དབང་མ། །ཡུལ་དེའི་རྒྱལ་པོ་ལྷོ་ཕྱོགས་འགྲོ། །ནོར་བུ་ལ་སོགས་གང་ལ་ཤར། །དཀོན་པར་འགྱུར་ཏེ་ཐེ་ཚོམ་མེད། །སེང་གེ་གདན་གྱི་འཁོར་ལོར་གྲགས། །དེ་ནས་གཞན་ཡང་བཤད་པར་བྱ། །མདའ་གཞུའི་འཁོར་
ལོ་ཞེས་བྱ་བ། །གང་གིས་ཤེས་པ་གཡུལ་དུ་ནི། །རྒྱལ་ཕམ་མཚན་ཉིད་ངེས་པར་སྟོན། །གཞུ་དང་རྒྱུད་དང་མདའ་བཅས་པའི། །མདའ་གཞུ་འཁོར་ལོ་མཉམ་པར་བྲི། །ཉི་མ་འཁྱུད་པའི་སྐར་མ་ནས། །གསུམ་གསུམ་རིམ་པ་བཞིན་དུ་བྲི། །མདའ་ཡི་ལྟོང་དང་རྐེད་པ་དང། །མདེའུ་
རྣམས་ལ་རིམ་པ་བཞིན། །གཞུ་མཆོག་གཡས་དང་ཆངས་པ་དང། །གཡོན་པར་གསུམ་གསུམ་རིམ་པར་བྲི། །གཞུ་རྒྱུད་གཡོན་དང་དབུ་མ་དང། །གཡས་སུ་གསུམ་གསུམ་རིམ་པར་བྲི། །རང་གི་སྐྱེས་པའི་སྐར་མ་དེ། །ཇི་ལྟར་གནས་པས་ཤེས་པར་བྱེད། །མདའ་ཡི་ལྟོང་ལ་སོང་ན་

[079A]༄༅། །འཆི༑ །རྐེད་པར་ནད་འབྱུང་རྩེ་མོར་རྒྱལ། །གཞུ་རྒྱུད་དབུ་མས་དོན་ཉམས་ཤིང། །ཆངས་པ་ལ་སོང་ནོར་རྣམས་ཟད། །གཞུ་མཆོག་གཡས་པ་དགྲ་ལས་རྒྱལ། །གཞུ་རྒྱུད་གཡས་པས་རྙེད་པ་འབྱུང། །གཞུ་མཆོག་གཡོན་པས་རྩོད་འགྱུར་འཆི། །གཞུ་རྒྱུད་
གཡོན་པས་འཆི་བར་མཐོང། །དེ་རྣམས་ཀུན་ལ་སྡིག་ཅན་གནས། །མི་དགེ་འབྲས་འབྱུང་རི་སྲས་མོ། །གལ་ཏེ་བསོད་ནམས་སྦྱོར་བ་ཡོད། །ཤིས་པའི་འབྲས་བུ་ངེས་པར་མཐོང། །བསོད་ནམས་སྡིག་ཅན་འདྲེས་མར་གནས། །འབྲས་བུ་འདྲེས་མར་མཐོང་བ་ཡིན། །དེ་ནས་གཞན་ཡང་
བཤད་པར་བྱ། །རལ་གྲིའི་འཁོར་ལོ་དགེ་བ་ཅན། །གང་གིས་ཤིས་པས་འདྲི་བྱེད་ཀྱི། །གཡུལ་ལས་རྣམ་པར་རྒྱལ་བར་འགྱུར། །གཞན་དུ་གསུང་བའི་འཁོར་ལོ་གང། །དགེ་དང་མི་དགེ་རྣམ་དཔྱོད་པས། །བསྟན་བཅོས་རྒྱུད་ཀྱི་མཚན་ཉིད་ལས། །མྱུར་དུ་འདི་ནི་ངེས་པར་མཐོང། །རལ་གྲི་
འཛིན་པའི་སྐྱེས་བུ་ལ། །སྨིན་དྲུག་ལ་སོགས་རིམ་བཞིན་བྲི། །རྩེ་མོར་ལྔ་སྟེ་ཁ་ལ་གཉིས། །རྐེད་པར་བཅུ་དང་ཡུ་བར་བཅུ། །རྩེ་མོར་སོར་བརྒྱད་གནས་པ་ལས། །རྐེད་པ་དེ་ཡི་འགྱུར་གྱིས་གནས། །ཁ་དང་ཡུ་བ་དག་ལ་ནི། །བྱེ་བྲག་ཡོངས་སུ་ཤེས་པར་བྱ། །ཁ་དང་རྐེད་པར་སྡིག་ཅན་
སོང༑ །རང་ཉིད་དགེ་བར་འགྱུར་བ་སྟེ། །རལ་གྲིའི་རྩེ་མོར་སྡིག་ཅན་གནས། །བདག་ཉིད་ཉམས་པར་འགྱུར་བ་ཡིན། །ཁ་དང་རྐེད་པར་བསོད་ནམས་ཡོད། །བདག་ཉིད་མི་དགེ་བྱེད་པར་དྲན། །དྲག་དང་ཞི་བ་གཉིས་ཀ་ཡོད། །དགེ་དང་མི་དགེ་འདྲེན་མར་འབྱུང། །རྩེ་མོར་ཞི་དྲག་
གཉིས་ཀ་ཡོད། །དེ་ལ་འཐབ་རྩོད་འབྱུང་མི་འགྱུར། །གལ་ཏེ་རྩེ་མོར་བསོད་ནམས་སྣང། །རྒྱལ་དང་རྙེད་དང་བདེ་བར་འགྱུར། །རྐེད་པར་དགེ་སྡིག་འདྲེན་མར་གནས། །འཁྲུག་པ་འདུམ་པར་འགྱུར་མ་ཡིན། །བསོད་ནམས་སྡིག་ཅན་བདག་ཉིད་ལི། །སློབས་ཀྱིས་ཆེ་ཆུང་འབྲས་བུར་སྟོན། །
དེ་ལྟར་རིགས་པས་ལེགས་བརྟགས་ཏེ། །གཞན་ལས་བརྗོད་པས་འབྲས་བུ་སྟོན། །དེ་ནས་བུམ་པའི་འཁོར་ལོ་མཆོག་པ་ཊའི་མཚན་ཉིད་ཤེས་པར་བྱ། །ཤར་གྱི་བུམ་པ་ལུག་དང་ནི། །སེང་གེ་གཞུ་ནི་རྣམ་པར་གནས། །གླང་དང་བུ་མོ་ཆུ་སྲེན་རྣམས། །ལྷོ་ཡི་བུམ་པར་

[079B] །འཁྲིག་པ་སྲང་དང་བུ་མོ་ནུབ། །བྱང་དུ་ཀ་རྐ་སྡིག་པ་ཉ། །ཕུང་པོ་བཞི་ལ་བསྡུས་པ་ཡི། །བུམ་པའི་རྣམ་པ་རིམ་པ་བཞིན། །ཉི་མ་གར་ཡོད་སྟོང་པ་སྟེ། །མེད་པ་གང་བའི་བུམ་པ་མཐོང། །སྟོང་པར་ཕྱིན་ན་འཆི་བར་རིག་གང་བའི་སར་ནི་རྒྱལ་ཞིང་
ཤིས༑ །གང་བའི་སར་ནི་བསོད་ནམས་ཡོད། །དེ་ལ་རང་གི་སྐར་མ་སྣང། །དགྲ་ཐུལ་དོན་འགྲུབ་རྙེད་པ་སྟོན། །དེ་ལས་བཟློག་ན་མི་དགེ་ཉིད། །བུམ་པའི་འཁོར་ལོ་རབ་ཤེས་པ། །གཞན་དུ་མ་བསྟན་གངས་རིའི་བདག་དེ་ནས་ཡང་དག་བཤད་པར་བྱ། །པདྨའི་འཁོར་ལོ་དགེ་བ་མཆོག་
བྱེས་འགྲོ་སྐྱེས་བུའི་འཚོ་འཆི་དང། །དགེ་དང་མི་དགེ་ཤེས་པར་འགྱུར། །པདྨ་འདབ་མ་བརྒྱད་པ་འདི། །ལྟེ་བ་བཅས་པ་བྲི་བར་བྱ། །ལྟེ་བར་བཞི་ནི་བྲི་བར་ཏེ། །ལྷག་མ་འདབ་མ་རྣམས་ལ་དགོད། །ཤར་གྱི་འདབ་མའི་ཕུང་པོ་ལ། །ནང་དུ་འཇུག་པ་མཉམ་པར་བྲི། །མེ་མཚམས་ཕྱི་རོལ་
འཐོན་པ་དང། །དེ་བཞིན་ལྷོ་ཕྱོགས་ནང་དུ་འཇུག་བདེན་བྲལ་འདབ་མ་ཕྱི་རོལ་འདོན། །ཆུ་ཡི་འདབ་མ་ནང་དུ་འཇུག་རླུང་ཕྱོགས་ཕྱི་རོལ་འཐོན་པར་དྲན། །གནོད་སྦྱིན་འདབ་མ་ནང་འཇུག་ཡིན། །དབང་ལྡན་ཕྱི་རོལ་འཐོན་པ་སྟེ། །དེ་ལྟར་རིམ་པ་ཇི་བཞིན་བྲི། །ཉིན་ཞག་སྐར་མ་ནས་
བརྩམས་ཏེ། །འདབ་མ་རྣམས་ལ་གསུམ་གསུམ་ནི། །ཤར་ནས་བརྩམས་ཏེ་བྲི་བར་བྱ། །དབུས་སུ་མཇུག་མ་བཞི་ཡང་བྲི། །ནང་དུ་འཇུག་དང་ཕྱིར་འཐོན་དང། །དགེ་དང་མི་དགེ་ཤེས་པར་བྱ། །སྐྱེས་བུའི་སྐར་མ་པདྨ་ལ། །གང་ལ་གནས་པ་མ་འཁྲུལ་བརྟག་འདི་ལ་དགེ་དང་མི་དགེ་
བའི༑ །འབྲས་བུ་ཤེས་པར་འགྱུར་བ་ཡིན། །འདི་ལ་ལྔ་ཚན་ལྔ་དང་ནི། །ལྷག་མ་གསུམ་དུ་ཡོངས་སུ་གྲགས། །དང་པོ་ལ་ནི་བརྟན་པར་གནས། །དེ་བཞིན་ཆས་ཤིང་ལམ་ཞུགས་དང། །ལམ་ནི་ཕྱེད་ན་གནས་པ་དང། །དེ་བཞིན་བཞི་ཆར་གནས་པ་དང། །དེ་བཞིན་ཡུལ་དུ་ཕྱིན་པ་རྣམས། །
རིམ་པ་བཞིན་དུ་གྲགས་པ་ཡིན། །ནང་དུ་འཇུག་པའི་རྣམ་ལྔ་ལ། །བདེ་ཞིང་རྙེད་པ་ཆེ་བ་དང། །ནད་མེད་རྒྱལ་དང་གྲགས་པ་ཡི། །ཀུན་དུ་དགེ་བར་བསྟན་པ་ཡིན། །ཕྱི་རོལ་འཐོན་པ་ལྔ་པོ་ལ། །དབུ་མ་གནས་པ་ཉིད་དང་ནི། །བཏང་སྙོམས་སུ་ཡང་བསྟན་པ་སྟེ། །དེ་ལྟར་ཤེས་བྱ་རི་སྲས་མོ། །

[080A]༄༅། །ལྷག་མ་གསུམ་ན་གནས་པ་ལས། །དེ་ཡི་འབྲས་བུ་མི་དགེ་བྱེད། །དང་པོར་ནོར་ནི་རྣམ་པར་ཉམས། །གཉིས་པ་ནད་ཀྱིས་ཐེབས་པར་མཐོང། །གསུམ་པས་ཁྱིམ་དུ་སླེབས་ནས་ཀྱང། །འཆི་བར་འགྱུར་རོ་གངས་རིའི་བདག་པདྨའི་འཁོར་ལོ་སྟོབས་
བསྟན་པ། །འདི་ནི་རྣམ་པར་ཤེས་བྱ་སྟེ། །ཏཏྐཱལ་སྐར་མ་ལ་གནས་པའི། །གཟའ་ཡི་དགེ་དང་མི་དགེ་བྱེད། །ད་ནི་འདབ་མའི་གྲངས་ཀྱིས་བཤད། །བརྒྱད་ཀྱིས་དགེ་དང་མི་དགེ་འབྱུང། །དང་པོར་བསྟན་པར་གནས་པ་སྟེ། །ལས་ཀུན་འགྲུབ་པར་བསྟེན་པ་ཡིན། །གཉིས་པ་ཆ་
ཤས་ནོར་ཤོར་དང། །རྙེད་པ་འབྱུང་བར་བསྟན་པ་ཡི་ནི། །གསུམ་པ་ལམ་ཞུགས་ནད་དང་ནི། །རྙེད་པ་མེད་པར་བསྟན་པ་ཡིན། །བཞི་བར་འཆི་དང་རྙེད་ནས་འཆོར། །རྙེད་པ་མེད་པར་བསྟན་པ་ཡིན། །ལྔ་པ་སླེབས་འགྱུར་ནོར་མེད་འཆི། །སྐྱིད་པར་ཡང་ནི་བསྟན་པ་ཡིན། །དྲུག་པས་
ཕྱིར་ལ་ལོག་པ་དང། །ལུས་ཀྱང་སྐྱིད་པར་འགྱུར་བ་ཡིན། །བདུན་པ་སླེབས་འགྱུར་ནོར་རྙེད་ལོག་སྡུག་བསྔལ་འབྱུང་བར་བསྟན་པ་ཡིན། །བརྒྱད་པར་མྱུར་དུ་སླེབས་པ་དང། །ནད་འབྱུང་སྡུག་བསྔལ་ཆེན་པོ་འབྱུང། །དེ་ལྟར་རྙེད་དང་མི་རྙེད་དང། །བདེ་སྡུག་འཚོ་དང་འཆི་བ་དང། །རྒྱལ་
དང་རྣམ་པར་རྒྱལ་འགྱུར་བའི། །འཁོར་ལོ་བདག་གིས་དེ་བཤད་ཡིན། །གླིང་དང་ཉི་མ་ཟླ་བ་དང། །བཅུ་བཞིའི་རང་བཞིན་མིག་ཉིད་དང། །འདོད་པ་ནོར་ལྷ་སྔོན་པོ་དང། །དུས་ཟླ་དང་ནི་འཇིག་རྟེན་དང། །ཡུལ་པ་འབྱོར་པ་བུག་དང། །རོ་དང་ཚེས་དང་རྒྱ་མཚོ་དབྱངས། །གུར་
གུམ་གི་ཝང་སྦར་བ་ལས། །ཛ་རིམ་ལའི་སྨྱུ་གུས་བྲིས། །གཅིག་ནི་བཅུ་དྲུག་ཆ་ཡིན་ཏེ། །ད་ལྟ་ཉིད་དུ་སྐྱེ་བར་འགྱུར། །གཉིས་སོགས་ཆ་ཡི་བྱེ་བྲག་གིས། །ཉིན་ཞག་ཆ་རྣམས་ཞེས་པར་བྱ། །འདི་ནི་རེ་མིག་བཅུ་དྲུག་པ། །འཁོར་ལོར་སྐྱེ་བའི་དུས་བསྟན་པའོ། །ཇི་ལྟར་མཆོག་ཏུ་
གསང་བ་ཡི། །རྫོང་གི་འཁོར་ལོ་བརྩམ་པར་བྱ། །འདི་ནི་གཡུལ་ལས་རྣམ་པར་རྒྱལ་བ་དབྱངས་འཆར་བའི་རྒྱུད་ཀྱི་རྒྱལ་པོ་ལས། །པདྨའི་འཁོར་ལོ་བསྟན་པ་ཆེན་པོ་ཞེས་བྱ་བ་སྟེ་ལེའུ་བདུན་པའོ།། །།ལྷ་མོས་གསོལ་བ། །ལྷ་ཡི་ལྷ་མཆོག་བཅོམ་ལྡན་འདས། །ལྷ་དང་

[080B] །དབང་ཕྱུག་ཆེན་པོ་རྫོང་འཁོར་ལོ། །མཆོག་ཏུ་གསང་བ་བདག་ལ་སྩོལ། །ཇི་ལྟར་བསྡུས་པའི་ཆོ་ག་ལས། །གཟའ་རྣམས་སྤྱོད་པའི་རབ་སྦྱོར་བ། །གངས་ཀྱི་རི་ལ་བཞུགས་པ་ཡི། །བཅོམ་ལྡན་འདས་ལས་མཉན་པར་འཚལ། །བཅོམ་ལྡན་འདས་ཀྱིས་བཀའ་
སྩལ་པ། །གསང་བ་བས་ཀྱང་ཤིན་ཏུ་གསང། །མཆོག་ཏུ་གསང་བ་ལྷ་མོ་ཉོན། །རྫོང་གིས་འཁོར་ལོ་འདི་ལྟ་བུ། །རང་གི་སེམས་ལ་གཞག་པར་བྱ། །རྫོང་དང་གྲོང་དང་དམག་ས་དང། །བསྟན་བཅོས་ཇི་བཞིན་ཡོངས་སུ་བརྟག་གལ་ཏེ་ཕ་རོལ་རྫོང་འཕྲོག་གམ། །བདག་ཉིད་སྲུང་བ་བྱེད་
ཀྱང་རུང། །འཁོར་ལོའི་བདག་ཉིད་རབ་བརྟགས་ཏེ། །རྫོང་དང་དམག་ས་ཤེས་པར་བྱ། །འདྲི་བྱེད་མདུན་དུ་འོངས་པའི་ཚེ། །ལྷ་ཡི་དབང་ལྡན་མཚམས་སུ་དགོད། །འདི་ལྟར་འཁོར་ལོ་གྲུ་བཞི་ལ། །ར་བ་རིམ་གསུམ་ལྡན་པར་བྲི། །དབང་ལྡན་མཚམས་ནས་བརྩམས་ནས་ནི། །སྨིན་
དྲུག་ལ་སོགས་རིམ་བཞིན་བྲི། །མཚམས་བཞི་ནང་དུ་འཇུག་པ་སྟེ། །ཕྱོགས་བཞིའི་ཕི་རུ་འཐོན་པར་དྲན། །རྫོང་གི་དཀྱིལ་དུ་གནས་པ་ནི། །དྲག་པོ་རྣམ་པར་བཞི་ཡིན་ཏེ། ལག་དང་མེ་བཞི་ཆུ་སྟོད་དང། །ཁྲུམས་སྨད་རྣམས་སུ་གྲགས་པ་ཡིན། །ནང་གི་ར་བ་མགོ་དང་དབོ། །སྣྲུབས་
དང་ཁྲུམས་སྟོད་མཚམས་སུ་དགོད། །ན་བ་སོ་ནམ་པ་ཆུ་སྨད་དང། །ནམ་གྲུ་རྣམས་ནི་ཕྱོགས་སུ་དགོད། །ར་བ་རབ་མར་སྣར་མ་དང། །གྲེ་དང་སྣྲོན་དང་མོན་གྲེ་མཚམས། །རྒྱལ་དང་ས་རི་གྲོ་བཞིན་དང། །ཐ་སྐར་རྣམས་ནི་ཕྱོགས་སུ་དྲན། །ར་བ་ཕྱི་མར་གནས་པ་ནི། །སྨིན་དྲུག་
དང་ནི་དེ་བཞིན་མཆུ། །ས་ག་ལྷ་མཚམས་བྱི་བཞིན་དང། །མོན་གྲུ་བྲ་ཉེ་བརྒྱད་པོ་དགོད། །ཤར་ཕྱོགས་ལ་གནས་ཁྱིམ་བཤད་པ། །ཉ་ལུག་གླང་རྣམས་དེ་བཞིན་དགོད། །བྱང་གི་ཕྱོགས་སུ་གནས་པའི་ཁྱིམ། །འཁྲིག་པ་ཀརྐ་སེང་གེར་དྲན། །དེ་བཞིན་ནུབ་ཕྱོགས་དག་ཏུ་ཡང། །བུ་
མོ་སྲང་དང་སྡིག་པར་གྲགས། །གཞུ་དང་ཆུ་སྲིན་བུམ་པ་རྣམས། །ལྷོ་ཡི་ཕྱོགས་ན་རྣམ་པར་གནས། །ར་བ་ཕྱི་ནང་བར་མ་ལ། །ཀ་ལཱ་ཨ་པ་རུ་ཏྲ་ཞེས། །རིམ་པ་བཞིན་དུ་བསྟན་པ་ཡིན། །གལ་ཏེ་མིང་གི་སྐར་མ་ནི། །ཀ་ལཱ་ལ་གནས་འཆི་བར་འགྱུར། །ཨ་པ་ལ་གནས་སྟོབས་ཆུང་སྟེ། །གལ་

[081A]༄༅། །ཏེ་རུ་ཏྲར་གནས་པ་ན། །ཐེ་ཚོམ་མེད་པར་རྫོང་ཐོབ་འགྱུར། །ནང་མ་བཞི་ལ་དྲག་གཟའ་ཡོད། །ཕྱི་རོལ་དམག་གི་དོན་འགྲུབ་འགྱུར། །བར་མ་དྲག་པོའི་གཟའ་རྣམས་གནས། །ཕན་ཚུན་འཁྲུག་འགྱུར་རིང་ན་ཐོབ། །རྫོང་གི་འཁོར་ལོ་འདི་ལྟ་བུ། །ལྷ་མོས་སྟེང་དག་ན་
དཀོན༑ །དྲག་པོའི་གཟའ་རྣམས་ཕྱི་ལ་གནས། །དམག་དཔུང་ཚོགས་པ་དོན་མེད་འགྱུར། །མཚམས་ལ་དྲག་གནས་མཇུག་ལ་དགེ་ཕྱོགས་དྲག་ཕྱིར་འཐོན་དགེ་བ་ཡིན། །ནང་མ་བཞི་ལ་བསོད་ནམས་ཤར། །དྲག་པོའི་གཟའ་རྣམས་ཕྱི་རོལ་སོང། །འཇིག་རྟེན་གསུམ་གྱི་དམག་ཚོགས་ཏེ།།
དབང་ཕྱུག་ལྷ་ཡིས་སྣ་དྲངས་ཀྱང། །རྫོང་ནི་ཐོབ་པར་མི་འགྱུར་ཏེ། །སླར་ལ་ལྡོག་འགྱུར་བཞིན་བཟངས་མ། །གང་ཚེ་དབུ་མ་བཞི་པོ་ལ། །ཉི་མ་རཱ་ཧུ་སྤེན་པ་དང། །ས་ཡི་བུ་དག་སོང་བ་དང། །བསོད་ནམས་གཟའ་རྣམས་ཕྱི་རོལ་སོང། །བརྒྱ་བྱིན་དཔུང་དང་བཅས་པ་ཡིས། །བསྲུངས་ཀྱང་
རྫོང་ནི་ཐུབ་མི་འགྱུར། །རབ་བར་མར་དྲག་གཟའ་གནས། །སྨྲ་བ་བརྗོད་ནོར་གཏོང་ཟེར་བར་འགྱུར། །བར་མ་བསོད་ནམས་གཟའ་རྣམས་གནས། །ཕྱི་རོལ་དམག་དཔུང་ཕམ་པར་གསལ། །ཞི་དྲག་མེད་པར་གནས་པ་ལས། །འདྲེན་མའི་འབྲས་བུ་སྟོན་པར་བྱེད། །དྲག་པོ་ཕྱི་དང་ནང་དུ་སོང། །
འཁྲུག་པ་ཆེན་པོ་འབྱུང་བར་འགྱུར། །ཞི་བའི་ཕྱི་དང་ནང་དུ་སོང། །ཕན་ཚུན་འདུམ་པར་ཡོངས་སུ་གྲགས། །རང་དང་དགྲ་ཡི་རྒྱུ་སྐར་ལ། །གཟའ་རྣམས་གང་གནས་ལྟ་བ་གཅེས། །ཞི་དྲག་གདོང་ཚུགས་ཉི་མར་སོང། །ཁྱིམ་བདག་རྣམས་ལ་མི་དགེ་བྱེད། །མདུང་དང་མདུང་ཆེན་སྦྱོར་བ་
དང༑ །ཀ་བའི་སྦྱོར་བ་བརྟག་པར་བྱ། །རྫོང་གི་འཁོར་ལོའི་ཆོ་ག་ལ། །རང་དང་དགྲ་ལ་གནོད་པ་བརྟག་རྒྱན་གྱི་འཁོར་ལོ་བརྟག་པ་དང། །ཤ་ལ་ཀ་ཡི་གདོང་ཚུགས་དང། །བརྒྱད་ཅུ་རྩ་གཅིག་འཁོར་ལོ་སོགས། །རྗེས་སུ་མཐུན་པ་ཐམས་ཅད་བརྟག་བིཥྚིའི་འཁོར་ལོ་བརྟག་པར་བྱ། །རང་
གི་ཁྱིམ་དང་སྐྱེས་སྐར་བརྟག་ཏ་ཏྐཱ་ལ་དུས་སྦྱོར་བརྟག་པར་བྱ། །དཔལ་ལྡན་རཱ་ཧུའི་འཁོར་ལོ་མཆོག་ལས་ཀུན་བྱེད་པར་བརྟག་པར་བྱ། །དགྲ་ཕྱོགས་མི་དགེ་ཐམས་ཅད་བླངས། །བདག་ཉིད་ལ་དགེ་མ་ལུས་པ། །དབྱངས་འཆར་རྒྱུད་ལས་གང་བཤད་མཐོང། །མདོར་ན་ཕ་རོལ་བརླག་པ་

[081B] །བདག་ཉིད་ཅི་ནས་རྒྱལ་བར་འགྱུར། །དེ་ནས་རྫོང་གི་འཁོར་ལོ་མཆོག་རིམ་པ་གསུམ་ལྡན་འདིར་བརྗོད་བྱ། །འདི་འདྲའི་འཁོར་ལོ་སུ་ལ་ཡོད། །བཅོམ་ལྡན་འདས་ལ་འཁོར་ལོ་མདའ། །སྨིན་དྲུག་ནས་ནི་བརྩམས་ནས་སུ། །ར་བ་གསུམ་ལ་དགོད་པར་བྱ། །སྨིན་དྲུག་རྒྱལ་སྐག་
མཆུ་དང་ནི། །ས་རིས་ག་ལྷ་མཚམས་དང། །གྲོ་བཞིན་བྱི་བཞིན་མོན་གྲུ་དང། །ཐ་སྐར་བྲ་ཉེ་བཅུ་གཉིས་པོ། །ཕྱི་ཡི་ར་བ་རྣམས་ལ་ཡང། །རིམ་པ་བཞིན་དུ་དགོད་པར་བྱ། །སྣར་མ་ནབ་སོ་གྲེ་དང་ནི། །ནག་པ་སྣྲོན་དང་ཆུ་སྨད་དང། །མོན་གྲེ་དང་ནི་ནམ་གྲུ་སྟེ། །བརྒྱད་པོ་བར་གྱི་ར་བར་དགོད། །
མགོ་དང་ལག་དང་དེ་བཞིན་དབོ། །མེ་བཞི་སྣྲུབས་དང་ཆུ་སྟོད་དང། །ཁྲུམས་སྟོད་ཁྲུམས་སྨད་རྣམ་པ་བརྒྱད། །ནང་གི་ར་བར་དགོད་པར་བྱ། །ར་བ་བཞིན་ལ་དཔུང་གི་སྲོག་ནང་མ་བདག་པོའི་སྲོག་ཡིན་ཏེ། །བར་མ་མཉམ་པོར་བསྟན་པ་ཡིན། །དེ་ལ་རཱ་ཧུ་རྒྱལ་པོ་སྟེ། །ལྷག་མ་བློན་པོར་
གནས་པ་ལས། །རྒྱལ་ཕམ་མཚན་ཉིད་སྟོན་པར་བྱེད། །ནང་གི་ཕྱོགས་བཞིར་རཱ་ཧུ་སོང། །རྫོང་ནི་བླངས་པས་མཆོག་པ་ཡིན། །ཕྱི་རོལ་བཅུ་གཉིས་རཱ་ཧུ་སོང། །བདག་པོ་ཉ་ལ་བསོད་ནམས་འགྲུབ། །བར་གྱི་ར་བར་རཱ་ཧུ་སོང། །ཕྱི་ནང་མཉམ་པར་གྲགས་པ་ཡིན། །སྔར་བཤད་ཐུར་མ་བདུན་
པ་ཡི། །འཁོར་ལོ་ཇི་བཞིན་ཤེས་པར་བྱ། །སྤེན་པ་དང་ནི་ཕུར་བུ་དག་གང་གནས་པ་སྟེ་ལེགས་པར་བལྟ། །ར་བ་གསུམ་པོ་གང་ལ་གནས། །འཁོར་ལོ་འདི་ལ་མི་དགེ་ཡིན། །རྫོང་དང་གྲོང་ཁྱེར་རྣམས་སུ་ཡང། །ཉི་མ་ཡོད་པར་མི་འགྲོ་སྟེ། །ཉི་མ་ཕུར་བུ་སྤེན་པ་གསུམ། །ལྷན་ཅིག་ཡོད་
པར་འགྲོ་མི་རུང། །རྫོང་གི་འཁོར་ལོའི་ཆོ་ག་ལས། །སྒྲ་གཅན་ཁ་མཇུག་ལེགས་པར་བརྟག་རྐང་པ་བརྒྱ་པ་ལ་སོགས་པའི། །སྔར་བཤད་ཆོ་ག་ཐམས་ཅད་བརྟག་རྫོང་དང་རྫོང་གི་བདག་པོ་ཡི། །སྐར་མ་རཱ་ཧུ་ཡོད་དམ་བརྟག་གལ་ཏེ་དེ་ལ་རཱ་ཧུ་སོང། །རྫོང་དང་བདག་པོ་དག་ལ་ངན། །ནང་
གི་ཕྱོགས་བཞིར་རཱ་ཧུ་སོང། །རྫོང་ལ་མི་དགེ་ལྷས་མཆོད་མ། །ར་བ་རྣམས་ཀྱི་རིམ་པ་ལ། །ཇི་ལྟར་གནས་པ་བརྟག་པར་བྱ། །དྲག་པོ་བར་མ་བདག་ལ་སོགས། །ཡུན་རིང་ལོན་ན་འཐོབ་པར་འགྱུར། །སྡིག་ཅན་གཟའ་རྣམས་སྙིང་པོར་ཞུགས། །དེ་ཚེ་ཟླ་བ་བརྟག་པར་བྱ། །ཟླ་བ་གནས་པའི་

[082A]༄༅། །ཕྱོགས་གནས་རྒྱུག་དེ་ཚེ་དེ་ནས་རྫོང་འཇོམས་དྲན། །མིག་དམར་རཱ་ཧུ་སྤན་པ་གསུམ། །བཅུ་གཅིག་སྙིང་པོའི་ཕྱོགས་བཞི་པོ། །ལག་ལ་སོགས་པ་བཞི་ལ་སོང། །ཕྱོགས་དེར་ཟླ་བ་གལ་ཏེ་གནས། །ཟླ་བའི་ཕྱོགས་ནས་རྫོང་རླག་བྱེད། །ད་ཕྱིར་ཟླ་བ་གནས་
པ་བརྟག་སྙིང་པོའི་ཕྱོགས་བཞིར་བསོད་ནམས་སོང། །བཞི་འམ་གསུམ་མམ་གཅིག་གནས་ཀྱང། །འཁོར་ལོས་སྒྱུར་བའི་རྒྱལ་པོ་ཡང། །ལོག་པ་ཉིད་དུ་ཐེ་ཚོམ་མེད། །རྫོང་དང་གྲོང་ཁྱེར་གང་ཡང་རུང། །ཉི་མ་མིག་དམར་སྤེན་པ་གསུམ། །ནང་གི་རྒྱུ་སྐར་བརྒྱད་ལ་གནས། །གཅིག་ལ་རཱ་
ཧུ་སོང་བའི་ཚེ། །ཕྱི་རོལ་དམག་དཔུང་རྒྱལ་བ་དང། །རྣམ་པར་རྒྱལ་བར་འགྱུར་བ་ཡིན། །སྨིན་དྲུག་ལ་སོགས་རྒྱུ་སྐར་གསུམ། །དེ་བཞིན་མཆུ་ལ་སོགས་པ་གསུམ། །ལྷ་མཚམས་ལ་སོགས་གསུམ་དང་ནི། །མོན་གྲུ་ལ་སོགས་གསུམ་པོ་རྣམས། །ནང་དུ་འཇུག་ལ་དགེ་བ་སྟེ། །ཕྱི་རོལ་འཐོན་
ལ་མི་དགེ་བྱེད། །ཀ་བའི་ཡི་གེ་བཞི་པོ་ཡིས། །ཐོ་རངས་རྒྱུ་སྐར་བཅུ་གཉིས་སོ། །ལག་ནས་བྲ་ཉེའི་བར་དུ་ཡང། །ཕྱི་རོལ་འཐོན་ལ་དགེ་བ་ཡིན། །ཀ་བར་གྲགས་པ་བཞི་པོ་ནི། །ཀུ་སུ་བཧུ་ཏུ་ཞེས་བྱར་དྲན། །སྨིན་དྲུག་ལ་སོགས་གྲྭ་རྣམས་ལ། །རྫོང་དང་བག་པོའི་སྐར་མ་སོང། །ཕྱི་ཡི་དམག་ལ་
དགེ་བ་སྟེ། །ལག་ལ་སོགས་པའི་ཕྱོགས་བཞི་ལ། །རྫོང་དང་བདག་པོའི་སྐར་མ་ནི། །རྫོང་སྲུང་རྣམས་ལ་དགེ་བ་ཡིན། །ནང་དུ་འཇུག་དང་ཀ་བ་ལ། །གལ་ཏེ་མིག་དམར་བརྟག་པར་གནས། །དེ་ལ་དམག་ཏུ་ཆས་པ་ན། །དོན་འགྲུབ་རྒྱལ་བར་འགྱུར་བ་ཡིན། །དེ་ལྟར་ནང་དུ་འཇུག་པ་དང། །
ཀ་བར་མིག་དམར་གནས་པའམ། །ལུག་དང་སྡིག་པའི་ཁྱིམ་དུ་ནི། །གལ་ཏེ་མིག་དམར་ལེགས་པར་གནས། །དྲག་པོ་གཉིས་ནི་འཇོམས་པ་རྣམས། །གྲྭ་ཡི་ར་བ་རྣམས་ལ་གནས། །ནང་དུ་འཇུག་པ་རྒྱལ་མཚན་ཏེ། །སྒྲིམ་མི་དགོས་པར་རྫོང་ཐོབ་འགྱུར། །གཟའ་རྣམས་འཁྱོག་པོའི་
འགྲོས་ལ་སོང། །དེ་ཚེ་རྫོང་ནི་ཐོབ་པ་མེད། །གང་ཚེ་ཕུར་པ་འཁྱོག་བོར་སོང། །དེ་ཚེ་ཤར་དུ་མི་དགེ་བྱེད། །མིག་དམར་འཁྱོག་པའི་འགྲོས་ལ་གནས། །རྫོང་གི་ལྷོ་ཕྱོགས་འགྲོ་བ་ན། །པ་བ་སངས་ནི་འཁྱོག་པ་ལ། །ནུབ་ཀྱི་ཕྱོགས་སུ་འགྲོ་བ་ན། །གཟའ་ལྷག་འཁྱོག་པའི་འགྲོས་བྱེད་

[082B] །བྱང་གི་ཕྱོགས་ལ་ངན་པ་ཡིན། །གཞན་ཡང་ཉི་མ་མིག་དམར་དག་གང་གནས་ཕྱོགས་སུ་འགྲོར་མི་རུང། །སྤེན་པ་པ་སངས་གཟའ་ལག་ཕུར། །མིག་དམར་འཁྱོག་པོར་སོང་བའི་ཚེ། །རྫོང་ནི་ཐོབ་པར་མི་འགྱུར་ཏེ། །དཔུང་དང་བཅས་པ་ལོག་པར་འགྱུར། །མིག་དམར་དང་ནི་
པ་བ་སངས། །དྲག་པོའི་འགྲོས་ལ་འགྲོ་འདུག་དགེ་འཁྱོག་པོ་ལ་ནི་ཁ་སྨྲས་དང། །ཟོང་མི་ལོན་སོགས་མི་དགེ་ཡིན། །ཆུ་ཡི་འཁོར་ལོའི་མཚན་ཉིད་ནི། །ཡུལ་གྱི་ཡི་གེ་ཚད་མར་གཟུང། །བུམ་པ་བརྒྱད་ནི་མཉམ་གནས་པ། །སྡེ་ཚན་བརྒྱད་ཀྱིས་རྣམ་པར་བརྒྱན། །དང་པོའི་ཡི་གེ་གཅིག་
བཟུང་ལ། །དེ་ཡི་གྲངས་ཀྱིས་ཤེས་པར་འགྱུར། །ཨཱ་ལི་སོ་དྲུག་ཤེས་བྱ་སྟེ། །སྡེ་ཚན་ཀཱ་ལི་ཁྲུ་ཞེས་དྲན། །ཤར་ནས་བགྲངས་པའི་བུམ་པ་རྣམས། །སྡེ་ཚན་གང་གནས་འདོམ་གྱི་ཚད། །འདི་ནི་རྫོང་དང་རྫོང་དག་ལ། །ཆུ་ཡི་འཁོར་ལོར་བཤད་པ་ཡིན། །ཇི་ལྟར་རཱ་ཧུའི་ལུས་དང་ནི། །རྒྱུ་
སྐར་གནས་པའི་མཚན་ཉིད་བཤད། །ཉི་ཟླ་རྣམ་པར་གནོན་པ་ཡི། །ལྟོ་འཕྱེའི་གཟུགས་ནི་བྲི་བར་བྱ། །ཁ་ནས་བརྩམས་ལ་སྤྱི་བོར་གསུམ། །མགྲིན་པར་བཞི་ནི་དགོད་པར་བྱ། །རྒྱབ་ཏུ་གསུམ་ནི་བྲི་བར་བྱ། །མཇུག་མར་གསུམ་ནི་ཚང་བར་བྲི། །ཉི་མ་ཟླ་བའི་གྲྭ་གྱུར་པའི། །བི་ཚིན་རཱ་ཧུ་ཞེས་
བྱར་གྲགས། །རྒྱུ་སྐར་རྣམས་ལ་ལོངས་སྤྱོད་པ། །འདི་ནི་ལེགས་པར་བརྟག་པར་བྱ། །ཡན་ལག་ལྡན་པའི་རཱ་ཧུ་ནི། །སྤྲུལ་གྱི་བྱེད་པ་མཉམ་པར་བྲི། །ལྷ་མོ་དེ་ལྟར་ལེགས་བཀོད་ལ། །རཱ་ཧུའི་འབྲས་བུ་བརྟག་པར་བྱ། །དགེ་དང་མི་དགེ་རིམ་པ་རྣམས། །བཤད་ཀྱིས་གངས་རིའི་བདག་མོ་ཉོན། །དེ་ལ་
རང་གི་སྐར་མ་ནི། །རཱ་ཧུའི་ཁ་ལ་སོང་བ་ནི། །གནས་ལས་ཉམས་ཤིང་བུད་མེད་ཤི། །འཆིང་དང་བཅོམ་དང་ཕྱུགས་རྣམས་ཟད། །རཱ་ཧུའི་མགོ་ལ་སོང་བ་ན། །ཁྱིམ་ཚིག་ནོར་ཉམས་འཐབ་རྩོད་འབྱུང། །ལྐོག་མར་སོང་ན་ཆོས་རྙེད་ཅིང། །ནོར་རྙེད་དོན་འགྲུབ་བདག་ཉིད་འགྱུར། །གཉེན་དང་ལྷན་ཅིག་
འགྲོགས་པར་བྱེད། །རཱ་ཧུའི་དངོས་གྲུབ་འབྱུང་བར་བྱེད། །རྒྱབ་ཏུ་སོང་ན་འཆི་བ་དང། །རང་དང་གཉེན་རྣམས་བསུས་པ་ན། །དེ་ལ་སོགས་པའི་འབྲས་བུ་འབྱུང། །མགུལ་པ་དགེ་བར་གྲགས་པ་ཡིན། །མཇུག་མའི་སྐར་མ་ལ་སོང་ན། །ལྕགས་སྒྲོག་འཆིང་དང་འགྱེལ་བ་དང། །ལྷུང་དང་པུས་མོ་

[083A]༄༅། །སྣད་པ་དང། །གནས་ནས་གཡོ་བར་འགྱུར་བ་དང། །ཀླུ་གནོད་འཇིགས་པ་ཆེན་པོ་འབྱུང། །སྙིང་ནད་འབྱུང་བ་གཞུག་མས་ཕྱེད། །ཟླ་བ་ཕུར་པ་གཟའ་ལྷག་དང། །པ་སངས་སྙིང་པོར་ཆུད་གནས་པ། །རྫོང་ལ་དཔུང་གིས་བསྐོར་གྱུར་ཀྱང། །འཇིགས་ཟོན་མི་དགོས་གངས་རིའི་བདག་ཉི་
མ་མིག་དམར་སྤན་པ་དང། །རཱ་ཧུ་སྙིང་པོར་ཆུད་པ་ན། །དགྲ་ཡིས་ལེན་པར་འགྱུར་བས་ན། །རྫོང་བདག་སྡོད་པར་བྱེད་དམ་ཅི། །རིགས་ངན་གཟའ་རྣམས་སྙིང་པོར་སང། །ཕྱི་རོལ་རྣམ་པར་རྒྱལ་བར་གྲགས། །རིགས་བཟང་གཟའ་རྣམས་སྙིང་པོར་གནས། །རྫོང་བདག་རྒྱལ་བར་བདག་གིས་དྲན། །
གལ་ཏེ་འདྲེན་མར་གནས་པ་ལས། །ཕན་ཚུན་འཁྲུག་པ་འདུམ་པ་ཡིན། །རྫོང་ནི་འཇོམས་དང་སྲུང་བ་ལས། །འདི་ཡི་ཆོ་ག་བཤད་པ་ཡིན། །རིགས་བཟང་རིགས་ངན་ཡང་དག་ཤེས། །ནག་པ་ས་ག་སྣྲོན་དང་ནི། །ཆུ་སྟོད་གྲོ་བཞིན་སྨིན་དྲུག་མགོ་ཐ་སྐར་མཆུ་རྣམས་རིགས་བཟང་ཡིན། །བྲ་ཉེ་སྣར་
མ་ནབ་སོ་སྐག་ས་རི་ལྷ་མཚམས་ཆུ་སྨད་དབོ། །ཆུ་སྟོད་ནམ་གྲུ་མེ་བཞི་རྣམས། །རིགས་ནི་ངན་པར་སྟོན་པ་ཡིན། །ལག་དང་སྣྲུབས་དང་མོན་གྲེ་དང། །བྱི་བཞིན་རྣམས་ནི་འདྲེན་མར་དྲན། །རིགས་སྐྱེས་རིགས་མིན་སྐྱེས་པ་ལས། །ཉི་མ་ཟླ་བ་ཕུར་བུ་སྤེན། །རིགས་སྐྱེས་ཞེས་བྱ་སྐལ་ལྡན་མ། །རིགས་
མིན་གྲགས་པ་སླར་ཡང་ཉོན། །མག་དམར་པ་སངས་རཱ་ཧུ་ལ། །གཟའ་ལག་རྣམས་ནི་རིགས་མིན་སྐྱེས། །མདོར་ན་རྫོང་གི་བྱ་བ་དང། །ཕ་རོལ་འཇོམས་བྱེད་པ་ལ། །འདི་ཡི་ཆོ་ག་ཤེས་བྱ་སྟེ། །བདག་ཉིད་རྒྱལ་བར་བྱེད་པ་ཡིན། །རྫོང་གི་འཁོར་ལོ་མི་ཤེས་པར། །གཞོམ་འདོད་མུན་པའི་མདའ་བཞིན་
དྲན༑ །དོན་འགྲུབ་རྒྱས་པར་བཤད་པ་ནི། །རྫོང་གི་འཁོར་ལོ་ཡོངས་སུ་གྲགས། །དེ་ལྟར་མཆོག་ཏུ་སྒྲོལ་བ་ནི། །མཛེས་མ་ཡིས་ནི་གུས་པས་ཉོན། །འདི་ནི་གཡུལ་ལས་རྣམ་པར་རྒྱལ་བ་དབྱངས་འཆར་བའི་རྒྱུད་ཀྱི་རྒྱལ་པོ་ལས་རྫོང་གི་འཁོར་ལོ་རྣམ་པར་ཕྱེ་བ་ཆེན་པོ་སྟེ་ལེའུ་བརྒྱད་པའོ།། །།ལྷ་མོས་
གསོལ་པ། །བཅོམ་ལྡན་འདས་ནི་ལྷ་ཡི་མཆོག་ཟླ་བའི་དུམ་བུས་དབུ་བརྒྱན་པ། །ཕ་རོལ་དགྲ་རྣམས་འཇོམས་པ་ལ། །ཤིན་ཏུ་གསང་བའི་རྒྱུད་ཆེན་པོ། །རཱ་ཧུའི་འཁོར་ལོ་ཞེས་བྱ་བ། །གཡུལ་དུ་རྒྱལ་དང་ཕམ་བྱེད་པ། །བདག་ཉིད་གཡུལ་དུ་ཆས་པའི་ཚེ། །གང་གི་ཕྱོགས་སུ་རཱ་ཧུ་འཇོག་རཱ་

[083B] །དུས་དང་ཕྱོགས་ལ་ཇི་ལྟར་འཆར། །འདྲི་བར་བྱེད་པའི་སྐྱེས་བུ་ལ། །མ་ལུས་པར་ནི་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་བ། །འདི་ལྟར་རཱ་ཧུའི་འཁོར་ལོ་ལ། །ངེས་པའི་གདམས་ངག་བཤད་པར་བྱ། །བདག་གཞན་འཆི་བ་ཐམས་ཅད་ནི། །རྒྱལ་པོ་
རཱ་ཧུ་བྱེད་པར་བྱ། །རྒྱུ་སྐར་རྣམས་ཀྱི་རིང་པོ་ནས། །རཱ་ཧུ་མཐོང་བར་རྒྱལ་བར་འགྱུར། །མདུན་དུ་བསྟན་ན་ཉི་ཟླ་ཡང། །ཐལ་བ་བཞིན་དུ་འཇོམས་པར་བྱེད། །མཐོང་བས་འཆི་བར་འགྱུར་བའི་ཕྱིར། །རཱ་ཧུ་རྒྱབ་ཏུ་གཞག་པར་བྱ། །ཉི་མ་སྒྲ་གཅན་མིག་དམར་དང། །སྤེན་པ་གཡུལ་དུ་མདུན་གནས་སྤང། །
གང་གི་མགོན་པོ་ཟླ་བ་ནི། །མངོན་སུམ་མཐོང་བར་བྱས་ལ་འགྲོ། །ཁྱིམ་གྱི་འཁོར་ལོར་འགྲོ་བ་ནི། །དཔལ་ལྡན་རཱ་ཧུ་སྔར་བཤད་རིག་གྲུ་བཞི་དུམ་བུར་བཅད་པ་ལ། །ཚེས་ཀྱི་རཱ་ཧུ་འཆར་བ་དང། །ཡུད་ཙམ་ལ་འཆར་རཱ་ཧུ་དང། །ཐུན་ཕྱེད་ལ་འཆར་རཱ་ཧུ་དང། །ཟླ་བ་ཕྱེད་པའི་རཱ་ཧུ་དང། །དེ་བཞིན་ཟླ་བའི་
རཱ་ཧུ་མཆོག་ཉི་མ་མིག་དམར་སྤེན་རཱ་ཧུ། །རཱ་ཧུ་གདོང་གི་འཁོར་ལོ་སྟེ། །རཱ་ཧུ་ཐམས་ཅད་མདོར་བསྡུས་ཡིན། །ཟླ་བ་གཅིག་ལ་ཉིན་རེ་བཞིན། །ཚེས་ཀྱི་རཱ་ཧུ་ཤེས་པར་བྱ། །འདི་ལྟར་རཱ་ཧུ་དཔེ་ཆུང་ལ། །ཀ་སོགས་གསལ་བྱེད་དགོད་པར་བྱ། །རེ་ཁཱ་བདུན་ནི་གྱེན་དུ་དགོད། །དྲུག་ནི་འཕྲེད་ལ་བྲི་བར་བྱ། །
རླུང་ནས་མེ་ཡི་མཐར་ཐུག་པ། །དབུས་ནས་རེ་ཁཱ་བྲི་བར་བྱ། །སྲིན་པོ་དབང་ལྡན་དེ་བཞིན་ཏེ། །ཀཱ་ལི་རྣམས་ནི་རིམ་བཞིན་བྲི། །དེ་ལ་མེ་ཡི་ཕྱོགས་གནས་པ། །དེ་ཡི་ཡི་གེར་ཡོངས་སུ་གྲགས། །ཧ་ཡིག་རླུང་གི་གྲྭ་རུ་སྟེ། །བདེན་བྲལ་མཚམས་ཀྱི་གྲྭ་རུ་ཡང། །ཛྷ་ཡི་ཡི་གེ་མཉམ་པར་གནས། །དབང་
ལྡན་གྲྭ་རུ་མ་ཡིག་སྟེ། །ནུབ་ནས་བརྩམས་ཏེ་རིམ་བཞིན་དུ། །ཀཱ་ཡི་རྣམས་ནི་ལེགས་པར་དགོད། །ཀ་ནས་ཛ་ཡི་མཐར་ཐུག་པར། །གཡས་བསྐོར་དང་པོའི་ཕྱོགས་ལས་དགོད། །རེ་ཁཱ་བདུན་དུ་དྲངས་པ་ལ། །ང་ཉ་ཎ་རྣམས་རྣམ་པར་སྤངས། །ཊ་ནས་ཋ་ཡིག་མཐར་ཐུག་པ། །གཤིན་རྗེའི་ཕྱོགས་སུ་དེ་
བཞིན་དགོད། །དྷ་ནས་མ་ཞེས་ཤར་དུ་སྟེ། །དེ་བཞིན་ར་ནས་ས་ཡི་བར། །དྲུག་ནས་བདུན་བདག་ཕྱོགས་མཚམས་སུ། །ཚེས་ལ་རིམ་པ་བཞིན་དུ་བྲི། །དང་པོ་ཀ་ལ་སོགས་པ་ཡི། །ཟུང་གི་དྲུག་ནས་ཡི་གེ་རྣམས། །ཟླ་བ་ཉ་ཡི་བར་དུ་ཡང། །དཀར་ཕྱོགས་དག་ལ་གཉིས་གཉིས་ཡིན། །ཤ་

[084A]༄༅། །ནས་དྷ་ལ་སོགས་པ་དང། །ད་ཡིག་ཟུང་དུ་དགོད་པ་སྟེ། །མ་ཡིག་ར་ཡིག་བར་དུ་ཡང། །ཤར་ནུབ་གཉིས་ལ་རེ་ཁཱ་བདུན། །ཕྱོགས་གཉིས་ལ་ནི་དྲུག་ཏུ་འགྱུར། །ཧ་སོགས་ཡི་གེ་བདུན་པ་གཉིས། །ཡ་ཡིག་གནས་པའི་ཕྱོགས་གཉིས་སུ། །དེ་བཞིན་དུ་ཡང་འགྱུར་བ་
ཡིན༑ །ནག་པོའི་ཕྱོགས་གཉིས་དག་ལ་ཡང། །དྷ་ལ་སོགས་པ་རིམ་བཞིན་དུ། །མགོ་དྲངས་ནས་ནི་ཧ་ཡི་བར། །ཕྱོགས་གཉིས་ལ་ནི་དགོད་པར་བྱ། །འདི་ལྟར་དཀར་པོའི་ཕྱོགས་ལ་ནི། །ཀ་ནས་ཐོག་དྲངས་འཆར་བར་འགྱུར། །ཀ་ཡིག་མ་ཡིག་ཐད་ཀར་ནི། །ཤར་ནུབ་ཕྱོགས་ལ་གནས་པ་ན། །མིང་
ཅན་རཱ་ཧུ་འཆར་བའི་སར། །འགྲོ་བར་བྱེད་པ་ཉམས་པར་འགྱུར། །ད་བཞིན་ཡི་གེ་ཐམས་ཅད་ཀྱི། །ཁ་ཡིག་ཐད་ཀར་འགྲོ་མི་རུང། །འདི་ནི་གྲྭ་བཞིའི་ཡི་གེ་ཡང། །ཕན་ཚུན་ཐད་ཀར་རུང་མ་ཡིན། །ནག་པོའི་ཕྱོགས་ལ་ཡོད་པ་རྣམས། །དཀར་པོའི་ཕྱོགས་སུ་དགེ་བ་དེ། །དཀར་པོ་ལ་ཡོད་མིང་ཅན་
རྣམས༑ །ནག་པོའི་ཕྱོགས་ལ་དགེ་བ་ཡིན། །དེ་ལྟར་ཚེས་ལ་འཆར་བ་ནི། །རཱ་ཧུའི་མཚན་ཉིད་པར་པ་ཏི། །ཚེས་ཀྱི་རཱ་ཧུའི་འཁོར་ལོ་ལ། །ས་གཞི་རབ་མཉམ་ཡིད་འོང་ལ། །གྱེན་དུ་རེ་ཁཱ་བདུན་པ་ལ། །དེ་ལ་རེ་ཁཱ་བརྒྱད་པ་བྲི། །རེ་ཁཱའི་རྩེ་མོ་རྩེ་མོ་ལ། །ཀ་ནས་ཧ་ཡིག་མཐར་ཐུག་བྲི། །ནུབ་ཀྱི་ཕྱོགས་
ནས་བརྩམས་ནས་ནི། །བྱང་གི་བར་དུ་བྲི་བར་བྱ། །དེ་ནས་གཞན་ཡང་བཤད་པར་བྱ། །ཚེས་ཀྱི་རཱ་ཧུ་བཟང་པོ་ནི། །ལྷ་དང་ལྷན་ཅིག་ཐམས་ཅད་མཁྱེན། །དགྲ་རྣམས་ཀུན་ལས་རྒྱལ་བར་མཐོང། །དབང་མཚམས་མགོ་འཆར་ལྷོ་མཚམས་ནུབ། །དེ་ལྟར་ལེགས་པར་གནས་པ་ཡིན། །འདི་ལྟར་ཚེས་
ཀྱི་བྱེ་བྲག་ལ། །མིང་ལ་འཆར་བར་འགྱུར་བ་ཡིན། །གཅིག་ནས་བདུན་གྱི་བར་དུ་ནི། །དབང་པོ་ཆུ་ཡི་ཕྱོགས་གནས་པ། །དབང་པོ་ཕྱོགས་གྲངས་དགྲ་ཉིད་དེ། །ཕྱོགས་གཉིས་མཉམ་པར་བསྟན་པ་ཡིན། །བརྒྱད་ནས་རྫོགས་པའི་མཐར་ཐུག་བར། །གཤིན་རྗེ་ལུས་ངན་ཕྱོགས་སུ་གནས། །ལུས་ངན་རཱ་
ཧུ་འཆར་བའི་ཚེ། །ཕྱོགས་དེ་སྟོབས་དང་ལྡན་པར་འགྱུར། །དཀར་ཕྱོགས་དང་པོས་ཐོག་དྲངས་ཏེ། །བརྒྱད་ལ་འཆར་ཤིང་ནུབ་པ་ཡིན། །ནུབ་ཏུ་རཱ་ཧུ་གནས་གྱུར་བ། །སྟོབས་དང་ལྡན་པར་འགྱུར་བ་ཡིན། །དགུ་བ་དང་ནི་དང་པོ་ཡང། །དེ་ཡིས་ཐོག་དྲངས་འཆར་བ་ཡིན། །ལྷོ་ཕྱོགས་རཱ་ཧུ་གནས་པ་ལས། །

[084B] །ཤར་ནས་རཱ་ཧུ་གང་དག་གནས། །ནུབ་ཏུ་སྟོབས་ཆུང་འཇོམས་པར་བྱེད། །དེ་ལྟར་མེ་ལ་སོགས་པ་ཡི། །ཕྱོགས་མཚམས་ཀུན་ལ་ཤེས་པར་བྱ། །ཕྱོགས་ལ་གཟའ་བརྒྱད་འཆར་བ་ནི། །ནག་ཕྱོགས་གསུམ་ལ་དབང་པོའི་ཕྱོགས། །བདུན་ལ་དུམ་བུ་རྩ་གསུམ་པ། །
འཛིན་པའི་ཕྱོགས་ནས་འཆར་བར་འགྱུར། །བཅུ་པ་ནོར་གྱི་བདག་པོའི་ཕྱོགས། །བཅུ་བཞི་རླུང་གི་གནས་ཞེས་དྲན། །དཀར་པོའི་ཕྱོགས་སུ་གྲགས་པ་ལ། །བཞི་ལ་ཆུ་བདག་ཕྱོགས་ཞེས་བྱ། །དེ་བཞིན་བདེན་བྲལ་བརྒྱད་དུ་གྲགས། །བཅུ་གཅིག་གཤིན་རྗེར་ཤེས་པར་བྱ། །བཅོ་ལྔའི་ཚེས་ལ་མེ་
མཚམས་པ། །བརྒྱད་པོ་ཟླ་བ་གཅིག་ལ་འཆར། །ཤར་ནས་ནུབ་ཏུ་མི་དགེ་བྱེད། །དབང་ལྡན་ཕྱོགས་གནས་བདེན་བྲལ་འཇོམས། །བྱང་ཕྱོགས་ལྷོ་རུ་དེ་བཞིན་བསྣུན། །རླུང་གནས་འཆར་ཚེ་མེ་མཚམས་བརླག། །ཆུ་བདག་ཕྱོགས་ནས་དབང་པོར་འཇོམས། །བདེན་བྲལ་ལ་གནས་དབང་ལྡན་སྤྱོད། །ལྷོ་
ནས་བྱང་དུ་འཇོམས་པ་སྟེ། །མེ་ནས་རླུང་དུ་རྣམ་པར་སྤྱོད། །དེ་ནས་གཞན་ཡང་བཤད་པར་བྱ། །ཡུད་ཙམ་ལ་འཆར་རཱ་ཧུ་ནི། །གང་གིས་རྣམ་པར་ཤས་ཙམ་གྱིས། །འཐབ་རྩོད་དམག་ཆས་ཤགས་ལས་རྒྱལ། །དབང་ལྡན་གཤིན་རྗེ་རླུང་དབང་པོ། །སྲིན་པོ་ནོར་བདག་མེ་ནས་ཆུར། །ཉི་མ་དབུ་མའི་
ཡུད་ཙམ་པར། །གཡས་བསྐོར་ལྷ་ཡི་དབང་ཕྱུག་མ། །ཉི་མ་དབུ་མའི་མཐའ་ནས་ནི། །ཆུ་ནས་གཡས་སྐོར་གཉིས་ལ་འཆར། །མགོ་ནས་མཇུག་མའི་ཕྱོགས་སུ་འཆར། །མཚན་མོ་དེ་ཉིད་འཆར་བ་ནི། །ཆུ་མེ་ནོར་བདག་སྲིན་པོ་ནས། །དབང་པོ་རླུང་དང་གཤིན་རྗེའི་གནས། །དྲག་པོའི་ཕྱོགས་ནས་ཆུ་
བདག་ཏུ། །དེ་ལྟར་སོ་སོར་འཆར་བར་གྲགས། །ཉིན་བཞིན་མཚན་མོ་དབྱུ་གུ་གཉིས། །ཡུད་ཙམ་རཱ་ཧུ་ཞེས་བྱར་བརྗོད། །དྲག་པོ་ཙེ་ཏ་མི་ཏྲ་དང། །སཱ་ར་བྷ་ཊོ་ས་བི་ཏྲ། །ལྔ་པོ་རྣམ་པར་སྣང་མཛད་དང། །རྒྱལ་བ་ཞེས་ནི་བྱ་བར་བརྗོད། །བྱི་བཞིན་ར་མ་མེད་པ་ནི། །འབའ་ལམ་དང་ནི་རྣམ་རྒྱལ་དང། །
དགའ་བ་དང་ནི་གཤིན་རྗེ་དང། །ཆུ་ལྷ་དེ་བཞིན་སྐལ་པ་ཅན། །དེ་ལྟར་བཅོ་ལྔར་བརྗོད་པ་རྣམས། །ཞི་དང་མ་རུངས་མཚན་ཉིད་ཅན། །དབུ་མའི་ཆ་ལའང་བྱི་བཞིན་དང། །མཐར་ནི་སྐལ་ཅན་འཆར་བ་དང། །ལྷ་མོ་བདག་གིས་ངེས་བསྟན་པ། །ཡུད་ཙམ་རཱ་ཧུར་ཡོངས་སུ་གྲགས། །ཉི་མ་

[085A]༄༅། །དང་ནི་སྤེན་པ་འཛོམ། །སྤེན་པ་དྲག་པོའི་སྦྱོར་བ་དང། །ཉི་མ་དང་ནི་སྤེན་པ་དག་བྱི་བཞིན་ལྷན་ཅིག་སྦྱོར་བ་དང། །ས་ར་བྷ་ཊོ་མིག་དམར་འཇོམས། །གཟའ་འཕོའི་མཚམས་སུ་སྟོབས་ཆར་འགྱུར། །དེ་ལྟར་དྲག་པོའི་ཡུད་ཙམ་ལྔ། །གང་གནས་ཕྱོགས་ནི་སྟོབས་དང་
ལྡན༑ །རཱ་ཧུའི་ཕྱོགས་འགྲོ་སྦྱོར་བ་ལ། །ཐོག་མ་མེད་པའི་གཟའ་རྒྱུ་བས། །གཟའ་དང་ལྷ་དེ་འཛོམ་པ་ལས། །གདོང་ན་གང་ཡོད་ཐལ་བར་བརླག་དེ་ན་བརྒྱ་བྱིན་སྟོབས་གནས་པ། །སྐད་ཅིག་ཉིད་ལ་ཐལ་བར་བྱེད། །རཱ་ཧུའང་དྲག་ན་འཛོམ་པ་ནི། །སྔོན་དུ་འགྲོ་བ་འཆི་འདོད་ཡིན། །ཡུད་ཙམ་
འཆར་བའི་མཚན་ཉིད་ནི། །གང་ཡིན་སོ་བཟུང་ཤེས་པར་བྱ། །ལྷ་མོ་དང་པོའི་རྐང་པ་ལ། །དགུ་བཅུ་རྩ་དྲུག་ཉིད་དུ་དྲན། །དྲུག་ཅུ་བཅུ་གཉིས་དྲུག་དང་ལྔ། །གསུམ་དང་གཉིས་དང་སྟོང་བར་བཤད། །གཉིས་ནས་བརྒྱད་ཀྱི་མཐར་ཐུག་པ། །ཡུད་ཙམ་དེ་བཞིན་འཆར་བ་ཡིན། །ཁ་ཅིག་
གཅིག་ནས་བདུན་གྱི་བར། །ཡུད་ཙམ་འཆར་ཞེས་ཟེར་བ་ཡོད། །དབུ་མའི་བར་དུ་རིམ་པ་སྟེ། །ཕྱི་དྲོ་རིམ་མིན་ཤེས་པར་བྱ། །དེ་ལྟར་རིམ་པའི་བྱེ་བྲག་ལས། །ཡུད་ཙམ་རིམ་པ་ཤེས་པར་བྱ། །སྔ་དྲོ་ནུབ་ཏུ་བལྟ་བ་སྟེ། །ཕྱི་དྲོ་ཤར་དུ་བལྟ་བར་བྱ། །ཉི་མ་དབུ་མ་གྲིབ་མ་ནི། །གང་ཕྱིར་སྟོང་པ་
ལ་ཞུགས་པ། །ཡུད་ཙམ་ཅིག་ལ་འཕོ་བ་སྟེ། །ལྷག་མ་དག་ནི་མ་ཡིན་ནོ། །གཅིག་ནས་གཉིས་སུ་འཕོ་བ་ཡི། །མཚམས་ནི་མ་རུངས་འཇིགས་པར་སྟོན། །ཡུད་ཙམ་སྟོབས་ཆར་གྲགས་པའི་གཟའ། །འཛོམ་ན་མི་དགེ་འཕོ་མཚམས་ངན། །གཟའ་དང་ཡུད་ཙམ་སྟོབས་ཅན་འཛོམ། །རིགས་
ལྡན་ནུས་པ་ངེས་པར་མཐོང། །དེ་ནས་གཞན་ཡང་བཤད་པར་བྱ། །ཐུན་ཕྱེད་ཅེས་བྱར་ཡོངས་སུ་གྲགས། །ཐུན་ཕྱེད་རཱ་ཧུའི་རིམ་པ་བཞིན། །ཤར་ཕྱོགས་བདག་པོ་ཉི་མ་སྟེ། །མིག་དམར་མེ་ཡི་ཕྱོགས་ན་གནས། །གཤིན་རྗེའི་ཕྱོགས་བདག་ཕུར་བུ་ཡིན། །གཟའ་ལྷག་སྲིན་པོའི་ཕྱོགས་ན་གནས། །
པ་སངས་ཆུ་བདག་ཕྱོགས་ན་ཡོད། །སྦེན་པ་རླུང་གི་ཕྱོགས་ཞེས་བྱ། །ཟླ་བ་བྱང་ཕྱོགས་རྣམ་པར་སྤྱོད། །རཱ་ཧུ་དབང་ལྡན་ཕྱོགས་ཡུལ་ལོ། །ཐམས་ཅད་དེ་བཞིན་གནས་པ་ཡིན། །རང་རང་རྣམ་པར་སྤྱོད་པ་ལས། །འཆར་བར་འགྱུར་རོ་རྗེ་བཙུན་མ། །གཟའ་རྣམས་ཕྱོགས་ན་འཁོད་པ་ལས། །

[085B] །དཀར་པོའི་ཕྱོགས་ཀྱི་ཐུན་ཕྱེད་ལ། །ཇི་ལྟར་འཆར་བར་བརྗོད་པར་བྱ། །ཇི་ལྟར་ཉི་མའི་ཉིན་ཞག་ལ། །ཤར་ནས་རཱ་ཧུ་འཆར་བར་འགྱུར། །དེ་ཡང་ཤར་དུ་ཉི་མ་ལ། །ཆུ་ཚོད་བཞི་ནི་ཡང་དག་གནས། །དེ་རྗེས་ཤར་གྱི་ཕྱོགས་ནས་ནི། །བདེན་བྲལ་ཕྱོགས་སུ་
སོང་བ་ལས། །སྲིན་པོའི་ཕྱོགས་ནས་བྱང་ཕྱོགས་འགྲོ། །བྱང་གི་ཕྱོགས་ནས་ཤར་ནས་ནི། །མེ་ཡི་ཕྱོགས་སུ་དེ་བཞིན་ནོ། །མེ་ནས་ཆུ་རུ་དེ་བཞི་འགྲོ། །ཆུ་ཡི་ཕྱོགས་ནས་དེ་བཞིན་དུ། །དབང་ལྡན་མཚམས་སུ་གནས་ཤིང་འགྲོ། །དབང་ལྡན་ནས་ནི་ཡི་དགས་ཕྱོགས། །དེ་ནས་སླར་ཡང་རླུང་
གི་ཕྱོགས། །སླར་ཡང་རླུང་ནས་ཤར་དུ་སྟེ། །དེ་ལྟར་མངོན་པར་འགྲོ་བར་གསལ། །དེ་ལྟར་ཕྱོགས་མཚམས་ལམ་འགྲོ་བ། །ཉིན་མོའི་ཐུན་ཕྱེད་བརྒྱ་པོར་གྲགས། །ཇི་ལྟར་ཉིན་མོའི་ཕྱོགས་བཤད་པ། །མཚན་ལ་གཟའ་བརྒྱད་འཆར་བ་ནི། །དབང་པོ་ནས་ནི་རླུང་ཕྱོགས་འགྲོ། །རླུང་ནས་གཤིན་
རྗེའི་ཕྱོགས་རིམ་བཞིན། །སྔར་བཞིན་མཉམ་པར་བསྟན་ནས་ཀྱང། །ཆོས་ཀྱི་རྒྱལ་པོའི་ཕྱོགས་སུ་སོང། །ཡི་དགས་ནས་ནི་དབང་ལྡན་དུ། །དྲག་པོ་དྲག་མོ་ངེས་པར་མཐོང། །དེ་ནས་ཆུ་བདག་ཕྱོགས་སུ་འགྲོ། །དེ་ནས་མེ་ཕྱོགས་འགྲོ་བར་དྲན། མེ་ནས་ནོར་བདག་ཕྱོགས་སུ་འཆར། །
ནོར་བདག་ནས་ནི་བདེན་བྲལ་ཕྱོགས། །འདི་ནི་ལུག་སོགས་ཤེས་པ་ཡིན། །ཉི་མའི་ཆོ་གས་དཀར་ཕྱོགས་བརྗོད། །ནག་པོའི་ཕྱོགས་ཀྱི་ཐུན་ཕྱེད་ལ། །སྔ་མའི་ཕྱོགས་སུ་རིམ་བཞིན་འཆར། །དབང་པོ་ནས་ནི་རླུང་ཕྱོགས་འགྲོ། །རླུང་ནས་གཤིན་རྗེའི་ཕྱོགས་སུ་སོང། །གཤིན་རྗེའི་ཕྱོགས་ནས་
དག་པོར་སོང། །དེ་ནས་ཆུ་བདག་ཕྱོགས་སུ་གནས། །ཆུ་ནས་མེ་ཕྱོགས་རྒྱུག་པར་བྱེད། །མེ་ནས་ལུས་ངན་ཡང་དག་འགྲོ། །བྱང་ཕྱོགས་ནས་ནི་བདེན་བྲལ་མཐར། །དེ་བཞིན་རབ་ཏུ་རྒྱུག་པ་ཡིན། །དེ་ལྟར་ཉིན་མོ་འགྲོ་བ་ཡི། །ཐུན་ཕྱེད་རཱ་ཧུ་ལྷས་མཆོད་མ། །དབྱངས་འཆར་རྒྱུད་ལས་གང་
བཤད་པ། །ཤར་ཕྱོགས་ནས་ནི་བདེན་བྲལ་དུ། །བདེན་བྲལ་ནས་ནི་གནོད་སྦྱིན་ཕྱོགས། །གནོད་སྦྱིན་ནས་ནི་མེ་ཕྱོགས་རྒྱུག་མེ་ནས་སོང་བས་ཆུ་ཡི་ཕྱོགས། །ཆུ་ནས་ཤར་ཀར་དུ་འགྲོ་སྟེ། །དབང་ལྡན་མཚམས་ནས་ཤར་ནས་ནི། །ཆོས་ཀྱི་རྒྱལ་པོར་རྒྱུག་པ་ཡིན། །སླར་ཡང་ཡི་དགས་

[086A] ཉི་མའི་ཕྱོགས་ནས་དེ་ལྟར་བགྲོད། །ནག་པོའི་ཕྱོགས་ཀྱི་ཉིན་མཚན་ལ། །ཐུན་ཕྱེད་ར་ཧུ་མདོར་བསྡུས་ཡིན། །ཇི་ལྟར་གཟའ་ནི་འཕོ་བ་ན། །ར་ཧུའི་བགྲོད་པ་འཕོ་བར་སྣང། །འཆར་བའི་སྔོན་དུ་གང་སྟོན་པ། །རྡུལ་ཕྲན་བཞིན་དུ་ཐལ་བར་བྱེད། །མདུན་ན་
གནས་ན་རྣམ་པར་ཉམས། །རྒྱབ་ཏུ་གནས་ན་རྒྱལ་བར་བྱེད། །ཇི་ལྟར་དཀར་པོའི་ཕྱོགས་ལ་ནི། །བདེན་བྲལ་ལ་སོགས་རྒྱུག་པར་བྱེད། །ནག་ཕྱོགས་གང་གིས་འཇིག་པ་ཡང། །རླུང་ལ་སོགས་པ་འགྲོ་བར་དྲན། །དེ་ལྟར་ཐུན་ཕྱེད་ར་ཧུ་རྣམས། །དབྱུ་གུ་བཞི་ལ་བརྟན་པར་གནས། །དེ་ལྟར་ཐུན་ཕྱེད་
ར་ཧུ་ནི། །ཤིན་ཏུ་རྩུབ་པར་འཆར་བས་ན། །མཚན་ཉིད་ལེགས་པར་ཤེས་པ་ཡིས།།འཛེམ་པར་བྱའོ་རྗེ་བཙུན་མ། །ཟླ་ཕྱེད་ར་ཧུའི་མཚན་ཉིད་ནི། །མདོར་བསྡུས་པ་ནི་བཤད་པར་བྱ། །འདི་ནི་རྣམ་པར་ཤེས་པ་ཡིས།།གཡུལ་ལ་སོགས་པ་རྩོམ་པ་འགྲུབ། །ཕྱོགས་སུ་རེ་ཀ་བཞི་བཙུགས་
པས༑ །མཉམ་པར་གཞག་པས་གྲུ་བཞིར་དྲན། །མེ་ནས་རླུང་གི་བར་དུ་ཡང། །དབུས་ནས་རེ་ཁ་མཉམ་པར་མཐོང། །ཤར་ནས་དེ་བཞིན་བྱང་གི་ཕྱོགས། །ནག་པོའི་ཕྱོགས་ནི་ཡིན་པ་མཉམ། །ལྷོ་དང་ནུབ་ཀྱི་ཕྱོགས་གཉིས་ཀྱང། །དཀར་པོའི་ཕྱོགས་སུ་དེ་བཞིན་འགྱུར། །ཟླ་བ་ཉ་ལ་མེ་ཡི་ཕྱོགས་
གནམ་སྟོང་ལ་ནི་རླུང་མཚམས་གནས། །དང་པོ་ཚེས་ཀྱིས་ཐོག་དྲངས་ནས། །ཕྱོགས་ལ་འཆར་བར་འགྱུར་བ་ཡིན། །བྱང་དང་ལྷོ་ནས་འཆར་བའི་ཚེ། །ཚེས་དགུའི་ས་ནས་ཐོག་དྲངས་ཏེ། །ཉིན་ཞག་སོ་སོ་དག་ལ་ནི། །རྫོགས་པའི་བར་དུ་འཆར་བར་འགྱུར། །ནུབ་པའི་ཕྱོགས་བགྲོད་དགེ་བ་སྟེ་
འཆར་ཕྱོགས་བགྲོད་པ་མི་དགེ་ཡིན། །དཀར་པོའི་བརྒྱད་སོགས་ནུབ་ཕྱོགས་སུ། །ཟླ་བ་ཉ་བའི་བར་དུ་ཡང། །ར་ཧུ་གནས་པས་ཤར་དང་ནི། །བྱང་གི་ཕྱོགས་སུ་མི་དགེ་ཡིན། །ནག་ཕྱོགས་གཅིག་ནས་ལྷ་མིན་མཐར། །ཡང་དག་གནས་པ་སྔར་བཞིན་འཇོམས། །ཤར་ནུབ་ཕན་ཚུན་འཇོམས་
པ་དང། །དེ་བཞིན་ལྷོ་བྱང་ཕན་ཚུན་འཇོམས། །འདི་ནི་རྣམ་པར་ཤེས་ཙམ་གྱིས། །གཡུལ་ལས་རྒྱལ་འགྱུར་རྗེ་བཙུན་མ། །དེ་ནས་གཞན་ཡང་བཤད་པར་བྱ། །གཡུལ་དུ་འཇུག་པར་བྱེད་པ་ཡང། །འདི་ནི་རྣམ་པར་ཤེས་ཙམ་གྱིས། །ཉི་མ་ར་ཧུའི་འབྲས་བུ་མཐོང། །ཇི་ལྟར་ཉི་མ་ར་ཧུ་

[086B] མིག་དམར་གྱི་ནི་ར་ཧུ་དང། །སྤེན་པའི་ར་ཧུ་ཞེས་བྱ་བ། །ལྷན་ཅིག་ལམ་དུ་འཇོམས་པར་དྲན། །འདི་དང་ཉི་མ་ཁྱིམ་གཅིག་ཞུགས། །ཉི་མ་ར་ཧུ་ར་ཡོངས་སུ་གྲགས། །འཛོམ་པས་མཐོང་བའི་རིམ་པ་ལས། །སྟོབས་ཀྱི་རིམ་པ་ཤེས་པར་བྱ། །དབྱངས་འཆར་རྒྱུད་
ལས་གང་གསུངས་པ། །ཕན་དང་གནོད་པའི་མཚན་ཉིད་ཅན། །གྱེན་དུ་རཱེ་ཁ་གསུམ་པ་ལ། །དེ་བཞིན་འཕྲེད་ལ་རེ་ཁ་གསུམ། །རེ་ཁ་ཕན་ཚུན་བསྣོལ་བ་ཡི། །རྩེ་མོར་ཁྱིམ་རྣམས་དགོད་པར་བྱ། །ཤར་གྱི་ཕྱོགས་ཀྱི་མདུང་རྩེ་ལ། །ལུག་དང་སེང་གེ་གཞུ་གསུམ་འབྱུང། །དེ་
བཞིན་བྱང་གི་ཕྱོགས་སུ་ཡང། །ཉ་དང་སྡིག་པ་ཀ་རྐ་ཊ། །གཤིན་རྗེའི་ཕྱོགས་ཀྱི་མདུང་རྩེ་ལ། །བུ་མོ་གླང་དང་ཆུ་སྲིན་དགོད། །ནུབ་ཀྱི་ཕྱོགས་ཀྱི་ཁ་ལ་ནི། །སྲང་དང་བུམ་པ་འཁྲིག་པར་གྲགས། །ལུག་སྲང་དེ་བཞིན་སེང་གེ་བུམ། །གཞུ་དང་འཁྲིག་པ་ཞེས་བྱ་བ། །འཛོམ་པ་
ཕན་ཚུན་གང་གནས་པ། །སླར་ཡང་གཡས་དང་གཡོན་པ་དག་རྐང་པ་རྫོགས་པ་མཐོང་བས་གསོད། །མ་རྫོགས་མཐོང་བས་སྟོབས་ཆུང་འགྱུར། །དེ་ལྟར་མདུང་རྩེ་བཅུ་གཉིས་ཕོ། །ཕན་ཚུན་བསྣོལ་བས་ཤེས་པར་བྱ། །ལྷན་ཅིག་གནས་དང་སྔོན་མར་གནས། །བཞི་རྣམས་མི་
ཐུབ་དགེ་བ་ཡིན། །དེ་ཡང་ལུག་གི་སེང་གེ་དང། །གཞུ་དང་བུ་པ་འཁྲིག་པ་དང། །སྡིག་པ་བུ་མོ་དེ་བཞིན་གླང། །ཉ་དང་ཆུ་སྲིན་དག་གཉིད་དགེ། །དྲག་པོའི་གཟའ་རྣམས་འཁྱོག་པོར་སོང། །དེ་ལ་སྟོབས་ཆེར་འགྱུར་བ་ཡིན། །བསོད་ནམས་གཟའ་རྣམས་དྲང་བ་ལས། །སྟོབས་ནི་
ཆེ་བར་གྲགས་པ་ཡིན༑ །རྣམ་པ་ཀུན་དུ་བལྟ་བ་ཡིན། །གཡུལ་སོགས་མངོན་པར་རྟོགས་པས་འགྲུབ། །མདོར་ན་གཟའ་ཡི་ཕྱོགས་ལ་ནི། །སྟོབས་ནི་ཆེ་ཆུང་བརྟག་པ་ཡིན། །ར་ཧུ་སྟོབས་ཆུང་རང་ཕྱོགས་གནས། །ལན་ཅིག་རྒྱལ་ཡང་མཐར་ནི་ཕམ། །དེ་ནས་གཞན་ཡང་
བཤད་པར་བྱ། །ར་ཧུ་གདོང་གི་རྒྱུ་སྐར་མཆོག་གང་གིས་རྣམ་པར་ཤེས་པ་ཡིས། །རྒྱལ་ཕམ་བདེ་སྡུག་ཤེས་པར་འགྱུར། །བི་ཙི་ན་ར་ཏུ་དང་ལྡན་པའི། །རྒྱུ་སྐར་རྣམས་ནི་བརྟག་པར་བྱ། །དབྱངས་འཆར་རྒྱུད་ལས་གསུངས་པ་བལྟ། །དེ་མེད་ར་ཧུས་གསོད་པར་བྱེད། །ར་

[087A]༄༅། །ཧུ་སོང་བའི་སྐར་མ་ནི། །ཁ་ཡི་ནང་དུ་བྲི་བར་བྱ། །མཆེ་བ་ལ་གཉིས་སྣ་བུག་གཉིས། །སྣ་སྒང་གཉིས་དང་མིག་ལ་གཉིས། །རྣ་བ་གཡོན་བཞི་གཡས་ལ་བཞི། །དཔྲལ་བར་ལྔ་སྟེ་སྤྱི་བོར་གཅིག། །ཀོ་སྐོ་ལ་གཅིག་མགྲིན་པར་བཞི། །ཁ་ཡི་ནང་ནས་
བརྩམས་ནས་ནི། །གཡས་སྐོར་དུ་ནི་རིམ་བཞིན་དགོང། །དེ་ལ་འབྲས་བུ་བརྟག་པར་བྱ། །ཁ་ཡི་སྐར་མ་ལ་སོང་ན། །སྡུག་བསྔལ་སྣ་ཚོགས་ལུགས་ལ་འབྱུང། །མཆེ་བ་གཉིས་ཀྱི་སྐར་མ་ལ། །ནད་ནི་འབྱུང་བར་སྟོན་པ་ཡིན། །སྣ་བུག་སྐར་མ་གཉིས་ལ་གནས། །བཙོན་དུ་འཛིན་
པར་འགྱུར་བ་ཡིན། །སྣ་སྒང་གཉིས་ལ་གནས་པ་ལས། །མི་མཐུན་པ་ཡང་མཛའ་བར་འགྱུར། །མིག་གཉིས་དག་གི་སྐར་མ་ལ། །འདོད་པའི་འབྲས་བུ་འབྱུང་ཞེས་དྲན། །རྣ་བ་གཡོན་པའི་སྐར་མ་བཞི། །ནོར་རྣམས་ཟད་པར་བྱེད་པ་ཡིན། །རྣ་བ་གཡས་པ་ལ་གནས་བཞིས། །འདོད་
དོན་ཐོབ་པར་འགྱུར་ཞེས་སྨྲ། །དཔྲལ་བའི་ལྔ་པོས་བུ་ཐོབ་ཅིང། །བདེ་ཞིང་སྐྱིད་པར་ཡང་དག་སྟོན། །དེ་བཞིན་སྤྱི་བོའི་གཅིག་ལ་ནི། །རང་འདོད་གནས་ནི་ཐོབ་པར་འགྱུར། །ཀོ་སྐོའི་སྐར་མ་གཅིག་པོ་ཡིས། །འབྲུ་དང་བཟའ་བཏུང་ཐོབ་པར་འགྱུར། །མགྲིན་པའི་སྐར་མ་བཞི་པ་ལ། །
རྩོད་དང་རྡེག་སོགས་འབྱུང་ཞེས་བྱ། །འདི་ལྟར་རཱ་ཧུའི་འཁོར་ལོ་ནི། །རྒྱས་པར་བཤད་དོ་ལྷ་ཆེན་མ། །ལྷ་མོས་གསོལ་པ། སྔར་གསུངས་འཁོར་ལོའི་རིམ་པ་ལས། །དབྱངས་དང་གསལ་བྱེད་ཡི་གེ་རྣམས། །ཇི་ལྟར་འཆར་བ་སྔར་མ་འཚལ། །གཙོ་བོས་བདག་ལ་བཤད་དུ་གསོལ། །
བཅོམ་ལྡན་འདས་ཀྱིས་བཀའ་སྩལ་པ། །རབ་བྱུང་ལ་སོགས་ལོ་རྣམས་ལ། །བཅུ་གཉིས་ལྔ་ལ་ཨ་སོགས་འཆར། །དེ་བཞིན་བགྲོད་པ་རེ་རེ་ལ། །ཨ་སོགས་ལྔ་ནི་འཆར་བར་དྲན། །དེ་ཡི་གནས་སྐེ་བས་དག་ལ་ཡང། །ཉི་མ་ཨ་ཨི་རྀ་ཨུ་ལྀ། །ཧ་བ་ར་བ་ལ་ཟླ་བ། །མིག་དམར་
ཀ་ཁ་ཀ་གྷ་ང། །རཱ་ཧུ་ཏ་ཐ་ད་དྷ་ན། །ཕུར་པ་བ་ཕ་བ་བྷ་མ། །ཊ་ཋ་ཌ་ཌྷ་ཎ་སྤེན་པ། །ཙ་ཚ་ཛ་ཛྷ་ཉ་གཟའ་ལྷག་ཨ་ཨེ་ཨར་ཨོ་ཨལ་ཀེ་ཏུ། །ཤ་ཥ་ས་ཧ་ཀྵ་དཀར་པོ། །རགས་དང་ཕྲ་བའི་རིམ་པ་ཡིས། །གནས་སྐབས་ལ་འཆར་རྗེ་བཙུན་མ། །དེ་ལྟར་ཆོ་ག་མ་ལུས་བཤད། །

[087B] །འདི་ནི་གཡུལ་ལས་རྣམ་པར་རྒྱལ་བ་མཆོག་ཏུ་གསང་བ་དབྱངས་འཆར་བ་ཞེས་བྱ་བའི་རྒྱུད་ལས། །སྒྲ་གཅན་གྱི་འཁོར་ལོ་རྣམ་པར་ཕྱེ་བ་ཆེན་པོ་སྟེ་ལེའུ་དགུ་བའོ།། །།ལྷ་མོས་གསོལ་པ། །སྤེན་པའི་འཁོར་ལོ་ཇི་ལྟ་བུ། །དེ་
ལ་རྒྱུ་སྐར་ཇི་ལྟར་དགོད། །དེ་ཡི་འབྲས་བུ་ཇི་ལྟ་བུ། །བཅོམ་ལྡན་འདས་ལས་བདག་ཉན་འཚལ། །བཅོམ་ལྡན་འདས་ཀྱིས་བཀའ་སྩལ་པ། །ཉོན་ཅིག་ལྷ་མོ་བཤད་པར་བྱ། །ཁྱོད་ཀྱིས་ཇི་ལྟར་ཞུས་པ་བཞིན། །སྤེན་པའི་ཡན་ལག་རྒྱུ་སྐར་གྱིས། །དགེ་དང་མི་དགེའི་འབྲས་
བུ་དང། །སྤེན་པ་རྒྱུ་སྐར་སྤྱོད་པ་ལས། །སེམས་ནི་མཉམ་པར་གཞག་པ་ཡིས། །རྙེད་དང་མི་རྙེད་ཤེས་པ་དང། །དེ་བཞིན་འཆི་དང་འཚོ་བ་སྟོན། །ས་གཞི་རབ་ཏུ་ཡིད་འོང་ལ། །སྤེན་པའི་གཟུགས་ནི་མཉམ་པར་བྲི། །འཁྱུད་པའི་སྐར་མ་ཁ་ལ་བྲི། །ལག་པ་གཡས་ལ་
བཞི་དགོད་བྲི། །རྐང་པ་གཉིས་ལ་སྐར་མ་དྲུག་ལག་པ་གཡོན་བཞི་སྙིང་གར་ལྔ། །མིག་ལ་གཉིས་ཏེ་སྤྱི་བོར་གསུམ། །དེ་བཞིན་གསང་བའི་གནས་སུ་གཉིས། །དེ་ལྟར་རྒྱུ་སྐར་བཀོད་པ་ལས། །ལྷ་ཡི་བཙུན་མོ་འབྲས་བུ་བརྟག་ཁ་ཡི་སྐར་མ་ལ་སོང་ན། །སྡུག་བསྔལ་
སྣ་ཚོགས་འཚོ་བའམ་འཆི། །གཡས་པ་བཞི་ཡིས་རྙེད་པ་དང། །རྣམ་པར་རྒྱལ་ཞིང་མི་མཐུན་མཛའ། །རྐང་བའི་སྐར་མས་གནས་ནས་འཕོ། །ནད་འབྱུང་བུ་ཡང་འཆི་བར་འགྱུར། །ལག་པ་གཡོ་ན་བཞིས་རྒྱས་ས་ཤོར། །ནོར་སྟོར་རང་གི་མཛའ་བོས་གསོད། །སྙིང་
གས་རྒྱལ་བ་རྙེད་པ་དང། །བུད་མེད་ཐོབ་ཅིང་ཆོས་རྣམས་སྡུད། །མིག་གཉིས་སྐར་མས་ནོར་སྡུད་ཅིང། །མི་མཐུན་པར་ཡང་མཛའ་བོར་འགྱུར། །མགོ་བོས་བདེ་ཞིང་དགྲ་ཡང་མེད། །གསང་བས་འཇིགས་པ་ཆེན་པོ་འབྱུང། །ཡུལ་འཐོན་འཆིར་ཉེའི་སྡུག་བསྔལ་འབྱུང། །བུ་
སྨད་དགྲར་འགྱུར་འཐབ་རྩོད་འབྱུང། །དེ་ལྟར་ཉི་མའི་བུ་ལ་ནི། །རྒྱུ་སྐར་གནས་པའི་འབྲས་བུ་ཡིན། །ཁ་ནས་གསང་བར་བགྲོད་པ་སྟེ། །གསང་བ་ནས་ནི་མགོ་བོར་འགྲོ། །དེ་ནས་མིག་ལ་རྣམ་པར་སྤྱོད། །མིག་ནས་སྙིང་གའི་བར་དུ་འགྲོ། །སྙིང་ག་ནས་ནི་ལག་རྐང་གཡོན། །

[088A]༄༅། །དེ་ནས་རྐང་པ་ལག་པ་གཡས། །སྤེན་པའི་ལུས་ལ་གནས་པ་ཡི། །རྒྱུ་སྐར་དེ་ལྟར་བསྐོར་བ་ཡིན། །དེ་ལྟར་སྤེན་པ་བཤད་ཟིན་ནས། །གྲོགས་མོ་གཞན་གྱི་ཡན་ལག་བཤད། །བྱ་ཁྱུང་འཁོར་ལོས་མངོན་སུམ་དུ། །འབྲས་བུ་སྟོན་ནོ་ལྷ་ཆེན་མ། །བྱ་
ཁྱུང་གཟུགས་མཛེས་བྲིས་ནས་ཀྱང། །རྒྱུ་སྐར་རིམ་གྱིས་དགོད་པར་བྱ། །ཉི་མས་འཁྱུད་པའི་སྐར་མ་དེ། །མཆུ་ནས་ཇི་བཞིན་བྲི་བར་བྱ། །བརྒྱད་ནི་རྐང་པར་དགོད་པ་སྟེ། །མིག་ལ་གཉིས་ནི་ལེགས་པར་དགོད། །སྤྱི་བོར་གསུམ་ནི་དགོད་པར་བྱ། །སྙིང་ག་དག་ལ་ལྔ་
ཡིན་ཏ། །གཤོག་པ་གཉིས་ལ་བརྒྱད་བྲིས་ལ། །དེ་ལ་འབྲས་བུ་བརྟག་པར་བྱ། །མཆུ་ལ་སོང་ན་ལུས་ནད་འབྱུང། །རྐང་པས་དོན་མེད་མི་དགེ་འབྱུང། །མིག་གཉིས་ཀྱིས་ནི་དོན་རྙེད་འགྱུར། །སྤྱི་བོས་དགྲ་རྣམས་འཇོམས་པར་བྱེད། །སྙིང་གས་བུད་མེད་མཉམ་པར་སྦྱོར། །
གཤོག་པས་འཇིགས་པ་ཆེན་པོ་འབྱུང། །ལྷ་མོ་འདི་འདྲའི་འཁོར་ལོ་ཡིས། །དོན་ནི་ངེས་པར་རྟོགས་པར་འགྱུར། །ཇི་ལྟར་ལྷ་ཡི་གཙོ་མོ་ཡིས། །ཞུས་བཞིན་བདག་གིས་བཤད་པ་ཡིན། །ལྷ་མོས་གསོལ་པ། །བིཥྚིའི་འཁོར་ལོ་ཞེས་བྱ་བ། །བིཥྚིའི་རྣམ་པ་ཅི་ཞིག་བཤད་
ལས་དང་བྱ་བ་ཇི་ལྟར་ལགས། །དབང་ཕྱུག་གཙོ་ལ་བདག་ཉན་འཚལ། །བཅོམ་ལྡན་འདས་ཀྱིས་བཀའ་སྩལ་བ། །ཁྱོད་ཀྱིས་ཇི་ལྟར་ཞུས་པ་བཞིན། །བཤད་ཀྱིས་ཉོན་ཅིག་རྗེ་བཙུན་མ། །བིཥྚི་རྣམ་པ་བརྒྱད་དུ་བརྗོད། །སྣ་ཚོགས་གཟུགས་ཅན་སྟོབས་ཆེ་བ། །ཐམས་ཅད་
འདུས་པས་བརྒྱད་ཡིན་ཏེ། །མེ་རུ་འབར་བ་ཅན་ཞེས་བྱ། །དཔང་པོའི་ཕྱོགས་སུ་ཀ་རཱ་ལཱ། །མ་ཧཱ་གྷོ་ར་དབང་ལྡན་དུ། །བཀྲ་ཤིས་བྱང་གི་ཕྱོགས་སུ་སྟེ། །མ་ཧཱ་ཛི་ཀ་རླུང་གི་ཕྱོགས། །ཆུ་བདག་ཕྱོགས་ན་བཱ་ཏ་བཱ། །མ་ཧཱ་མ་རི་སྲིན་པོའི་ཕྱོགས། །དུས་ཀྱི་ལྕེ་ནི་ལྷོ་ཕྱོགས་
སུ༑ །བིཥྚི་འདི་རྣམས་ཕྱོགས་མཚམས་གནས། །གཟུགས་དང་ཁ་དོག་སྣ་ཚོགས་པ། །གདོན་གྱི་སྒྲུབ་ཐབས་སྣ་ཚོགས་སྒྱུར། །ཟླ་བ་ཉ་དང་དེ་བཞིན་གསུམ། །བདུན་དང་བཅུ་དང་འབྱུང་པོའི་ཉིན། །བཞི་དང་བརྒྱད་དང་བཅུ་གཅིག་ལ། །རིམ་པ་བཞིན་དུ་འཆར་བར་

[088B] །དེ་ལྟར་ཟླ་བ་ཉ་བ་ལ། །མེ་ནས་བིཥྚི་འབར་བ་འཆར། །དབང་ཕྱུག་གིས་ཀྱང་མེ་མཚམས་སུ། །དེ་ཚེ་ཁ་བལྟ་རུང་མ་ཡིན། །དེ་ལྟར་གནས་པའི་གནས་སྐབས་ལ། །ལས་དང་བྱ་བའི་བྱེ་བྲག་ཀྱང། །མེ་ནས་རླུང་དུ་འགྲོ་བ་དང། །བརྡེག་བརྡུང་མེ་སྤར་ལས་རྣམས་
བྱ༑ །ཀཱ་རཱ་ལ་ཡི་སྣ་ཚོགས་མཚོན། །རེངས་པའི་ལས་དགེ་ནུབ་ཏུ་དགེ་མ་ཧཱ་གྷོ་རས་རྨོངས་དང་སྲིན། །གནོད་པའི་ལས་རྣམས་བསྒྲུབ་པར་བྱ། །བཀྲ་ཤིས་དགྲ་དང་འཐབ་པ་དང། །དགྲ་ཡུལ་བགྲོད་པའི་ལས་བསྒྲུབ་བྱ། །མ་ཧཱ་ཛི་ཀ་དྲུག་སྦྱོར་དང། །སྣ་ཚོགས་མཐུ་ནི་
བསྒྲུབ་པར་བྱ། །བ་ཏ་བཱ་ལ་སྔགས་དང་དབང། །གསོད་པའི་ལས་བསྒྲུབ་ཤར་དུ་དགེ་དགྲ་ཆེན་མ་ལ་འཁྲུལ་འཁོར་དང། །སྒྱོགས་ཀྱི་ལས་རྣམས་བསྒྲུབ་པར་བྱ། །དུས་ཀྱི་ལྕེ་ལ་གཞན་སྡུད་བྱ། །སེམས་ཅན་ཐམས་ཅད་བསད་ལ་བསྒྲུབ། །ཅི་ལ་བབ་ཀྱང་བདག་
གིས་ནི། །བིཥྚིའི་གདོང་ནི་སྤང་བར་བྱ། །དེ་ནས་བིཥྚིའི་ལོངས་སྤྱོད་བཤད། །བིཥྚིའི་ཆུ་ཚོད་སུམ་ཅུ་སྟེ། །བིཥྚིའི་གདོང་ལ་ཆུ་ཚོད་ལྔ། །བར་གྱི་ཆ་ལ་བཅུ་བཞི་སྟེ། །ཐ་མ་ལ་ནི་བརྒྱད་དུ་བརྗོད། །གཞུག་མ་ལ་ཡང་གསུམ་དུ་དྲན། །མཚན་མོ་གདོང་དགེ་མཇུག་མ་ངན། །
མཇུག་དགེ་གདོང་གདུག་ཉོན་མོར་དྲན། །བར་གྱི་ཆ་ལ་ནོར་ཉམས་ཤིང། །ཐ་མ་ལ་ནི་སྲོག་འཕྲོག་བྱེད། །བདུན་བརྒྱད་ཉ་དང་བཅུ་གཉིས་ལ། །ཉིན་མོའི་བིཥྚི་ཞེས་བྱ་སྟེ། །གསུམ་བཞི་བཅུ་དང་བཅུ་གཅིག་པ། །བིཥྚི་མཚན་མོར་ཤེས་པར་བྱ། །དེ་ལྟར་ཆོ་ག་དབང་
ཕྱུག་མ། །བིཥྚིའི་འཁོར་ལོར་ཡོངས་སུ་གྲགས། །གྷུ་ཛཱ་ཊེ་ཎ་དཀར་ཕྱོགས་ལ། །གུ་ཙྪེ་ཏེ་དྷ་ནག་ཕྱོགས་བརྗོད། །གསལ་བྱེད་ཚེས་སུ་ཤེས་བྱ་སྟེ། །དེ་བཞིན་དབྱངས་ནི་ཐུན་མཚམས་ཉིད། །བཅོམ་ལྡན་འདས་ཀྱིས་གསུངས་པ་ལས། །དེ་ལྟར་བྱས་ན་གཡུལ་ལས་རྒྱལ། །
མིང་གི་ཡི་གེ་དང་པོ་ནི། །ཕྱོགས་ཀྱི་དུས་ལ་འཆར་བར་དྲན། །དབྱངས་སྡེ་མ་ཐར་ནི་སྡེ་ཚན་ལྔ། །ལ་ར་ལ་ཝ་དེ་བཞིན་ཏེ། །ཤ་ཥ་ས་ཧའི་མཐར་ཐུག་པ། །ཕྱོགས་མཚམས་བརྒྱད་ལ་རིམ་བཞིན་དགོད། །མིང་གི་ཡི་གེ་དབྱངས་ལས་སོ། །གཅིག་དང་དགུ་ལ་རང་ཕྱོགས་དགེ་ཀ་སོགས་

[089A]༄༅། །རང་གི་ཕྱོགས་ལ་ནི། །གཉིས་དང་བཅུ་ལ་དགེ་བར་དྲན། །ཙ་སོགས་རང་གི་ཕྱོགས་ལ་ཡང། །གསུམ་དང་བཅུ་གཅིག་དག་ལ་འཛོམ། །ཊ་སྡེ་རང་གི་ཕྱོགས་གནས་པ། །བཞི་དང་བཅུ་གཉིས་ཚེས་ལ་འཆར། །ཊ་སྡེ་རང་གི་ཕྱོགས་ལ་ཡང། །ལྔ་དང་བཅུ་གསུམ་པ་ཡི་
ཚེ༑ །རང་གི་ཕྱོགས་སུ་པ་སྡེ་རྣམས། །ཚེས་ནི་དྲུག་དང་བཅུ་བཞི་ལ། །ཡ་ར་ལ་ཝ་རང་ཕྱོགས་ལ། །བདུན་དང་བཅོ་ལྔ་དག་ལ་འཆར། །དེ་ལྟར་ཤཥ་ས་ཧ་རྣམས། །རང་ཕྱོགས་བརྒྱད་དང་གནམ་སྟོང་ངོ། །ཨ་ནས་ཧ་ཡི་མཐར་ཐུག་པར། །དེ་ལྟར་བདག་ཉིད་ཅན་དུ་བརྗོད། །སྡེ་ཚན་བརྒྱད་
ཀྱི་རིམ་པ་བཞིན། །དང་པོ་ནས་བརྩམས་ཕྱོགས་མཚམས་དགོད། །དེ་ལྟར་རང་གི་དབྱངས་དང་ནི། །གསལ་བྱེད་ཕྱོགས་མཚམས་ཡང་དག་གནས། །དབང་པོར་ཚེས་དང་ཡི་གེའི་གདན། །ཚངས་མ་ཞེས་བྱར་ཡོངས་སུ་གྲགས། །དེ་བཞིན་མེ་རུ་ཡི་གེ་དང། །ཚེས་ཀྱི་བདག་མོ་གཞོན་
ནུ་མ། །གཤིན་རྗེར་མིང་གི་ཡི་གེ་ལ། །དབང་ཕྱུག་མ་ནི་འཆར་བར་འགྱུར། །སྲིན་པོར་ཡི་གེ་ཚེས་ལ་ཡང། །ཁྱབ་འཇུག་མ་ནི་འཆར་བར་འགྱུར། །ཆུ་བདག་ལྔ་དང་བཅུ་གསུམ་ལ། །ཏ་ཡི་བདག་མོ་ཕག་ཡིན་ནོ། །རླུང་དུ་དྲུག་དང་བཅུ་བཞི་ལ། །པ་སྡེའི་བདག་མོ་དབང་མོར་འཆར། །
བདུན་དང་ཉ་ལ་རྣམ་ཐོས་བུར། །ཡ་ཚན་རྒན་བྱེད་མ་ཡང་འཆར། །དབང་ལྡན་བརྒྱད་དང་གནམ་སྟོང་ལ། །ཤ་སྡེ་སྒེག་མོ་ཆེན་མོ་འཆར། །དེ་ལྟར་ཕྱོགས་མཚམས་ཐམས་ཅད་དུ། །དཀར་མོ་ཚེས་ནི་སོ་སོ་ལ། །མིང་གི་ཡི་གེ་དབང་བྱེད་པ། །རྣལ་འབྱོར་མ་བརྒྱད་འཆར་བར་
གྲགས༑ །རང་ཕྱོགས་ནས་སོང་རྒྱལ་བ་སྟེ། །དེར་འཇུག་རྣམས་ལ་ཞེ་སྡང་བྱེད། །སྟོབས་ཆེན་ནུས་མེད་ཆོས་བ་ལ། །འཁོར་ལོ་བདེན་པར་ཐེ་ཚོམ་མེད། །དེ་ནས་གཞན་ཡང་བཤད་པར་བྱ། །དུས་སྦྱོར་བྱེད་པའི་འཁོར་ལོ་མཆོག་གང་གིས་རྣམ་པར་ཤེས་ཙམ་གྱིས། །ལས་ཀུན་
ཐེ་ཚོམ་མེད་པར་འགྲུབ། །ལྷ་ཡི་གཙོ་མོ་ཞག་གཅིག་ལ། །དུས་སྦྱོར་ཕྱེད་པ་ཉི་ཤུ་བཞི། །ཆུ་སྲང་སུམ་ཅུ་ཆུ་ཚོད་གཉིས། །ལུག་གི་དུས་སྦྱོར་ཕྱེད་པར་འགྱུར། །ཉིན་མོའི་ཆུ་ཚོད་བཅུ་གཉིས་ཀྱིས། །བགོས་པས་ཐོབ་པ་ཆུ་ཚོད་ཡིན། །ལྷག་མ་དྲུག་ཅུས་བསྒྱུར་

[089B] །མཚན་མོའང་དེ་བཞིན་ཤེས་པར་བྱ། །དེ་ལས་དུས་སྦྱོར་ཕྱེད་པ་ཡི། །ལོངས་སྤྱོད་རྟོགས་པར་འགྱུར་བ་ཡིན། །ཐོག་མར་དང་པོ་ནས་བརྩམས་ཏེ། །གང་འདོད་ལྔས་བསྒྱུར་རས་གཟའ་བསྣན། །བདུན་གྱིས་ཕྱེ་བའི་ལྷག་མ་རྣམས། །དུས་སྦྱོར་ཕྱེད་པའི་གཟའ་རུ་
འགྱུར། །དུས་སྦྱོར་ཕྱེད་པའི་བདག་པོ་ནི། །དང་པོ་ལ་སོགས་ངེས་པར་མཐོང། །རང་ས་ནས་བགྲངས་དྲུག་པ་ལ། །བསྐོར་བ་དུས་སྐྱོར་ཆེ་བདག་གཟའ། །ཉི་མའི་པ་སངས་ཟླ་བའི་སྤེན། །ཕུར་བུའི་མིག་དམར་དེ་བཞིན་སྦྱར། །དྲུག་གི་གྲངས་ལ་བསྐོར་བ་ཡིས། །དུས་སྦྱོར་ཕྱེད་
པའི་བདག་པོ་འབྱུང། །དྲག་པོ་བསོད་ནམས་གཙིགས་པ་ཅན། །བརྟན་པ་སྤངས་པ་སྤོང་བྱེད་མ། །འཆི་བ་དགྲ་དང་དགེ་བ་དང། །གདུག་པ་གཏུམ་མོ་སྨིན་དྲུག་དང། །བདུད་རྩིའི་དུས་མཚན་དྲག་བྱེད་མ། །བི་ཀྲ་མ་དང་སྐྲག་བྱེད་མ། །གོའུ་ཧ་ར་ཞེས་གྲགས་དང། །རྒྱུ་མའི་
འོད་ཟེར་ཆེན་མོ་དང། །སྲོག་འཕྲོག་མྱ་ངན་འཆར་བ་མ། །ད་ཧ་ནི་དང་ཀུན་ཐོས་མ། །ཉི་ཤུ་རྩ་བཞི་རིམ་པ་བཞིན། །དུས་སྦྱོར་བྱེད་པའི་མིང་དུ་དྲན། །དྲག་པོ་དང་ནི་གཙིགས་པ་ཅན། །འཆི་བ་དེ་བཞིན་དགྲ་དང་ནི། །དུས་མཚན་སྒྱུར་མ་ཆེན་མོ་དང། །སྐྲག་བྱེད་མ་དང་སྲོག་
འཕྲོག་མ། །མྱ་ངན་མ་དང་ད་ཧ་ནི། །བཅུ་པོ་རྩུབ་པར་ཡོངས་སུ་གྲགས། །དེ་རྣམས་ཀུན་ལ་དགེ་བ་ཡིན། །ལས་བྱས་འཇིག་པ་འབྱུང་ཞེས་སྨྲ། །ཁ་ནི་གྱེན་བལྟས་ཐུར་བལྟས་དང། །འཕྲེད་ལ་ལྟ་བ་ཡོད་པར་སྣང། ཉི་མ་སྤྱོད་པའི་རིམ་པ་ཡིས། །དུས་སྦྱོར་
ཕྱེད་པ་ཤེས་པར་བྱ། །དུས་སྦྱོར་ཕྱེད་ལ་གཅིག་ཡིན་ཏེ། །དེ་ལྟར་བྱས་པས་ཉི་ཤུ་བཞི། །གྱེན་ཐུར་འཕྲེད་ཀྱི་མཚན་ཉིད་ཀྱང། །དེས་པར་ཉོན་ཅིག་རི་སྲས་མོ། །ཉི་མ་གང་ལ་གནས་པ་ཡིས། །སྔོན་མའི་ཕྱེད་པ་གྱེན་པ་བལྟས་དྲན། །ཉི་མ་དང་ནི་ལྷན་ཅིག་པའི། །ཁྱིམ་ནི་
འཕྲེད་ལ་ལྟ་བ་ཡིན། །ཉི་མའི་ཕྱི་ནས་འགྲོ་བ་ནི། །ཐུར་བལྟས་དུས་སྦྱོར་ཕྱེད་པ་ཡིན། །གྱེན་ཐུར་འཕྲེད་ཀྱི་རིམ་པ་ལྟ། །དགེ་བའི་ལས་ནི་རུང་མ་ཡིན། །དེ་རྣམས་སྤངས་པའི་ཕྱེད་པ་ལ། །དགེ་བའི་འབྲས་བུ་ངེས་པར་མཐོང། །འདི་ལྟར་ལས་དང་བྱ་

[090A]༄༅། །བ་ལ། །ཉོན་མོངས་བྱེད་པའི་དུས་སྦྱོར་ནི། །འཕྲེང་ཐུར་བལྟས་པས་ཉོན་མོངས་པར། །བྱེད་འགྱུར་ལྷ་ཡི་དབང་ཕྱུག་མ། །ཁ་ནི་འཕྲེད་བལྟས་ཐུར་སྦྱོར་གྱི། །ཕྱེད་བས་འཁོར་རྣམས་ཟད་པར་བྱེད། །གྱེན་བལྟས་ཞེས་བྱར་གྲགས་པ་ཡིས། །སྡེ་བའི་དགྲ་
ཀུན་ཕམ་པར་བྱེད། །ཁ་ནི་འཕྲེད་བལྟས་དུས་སྦྱོར་གྱི། །ཕྱེད་པས་དགྲ་ཡང་ཕམ་པར་བྱེད། །རང་གི་དུས་སྦྱོར་བདག་པོ་ཡིས། །ཕྱེད་པས་མཐོང་ན་ལས་ཀུན་འགྲུབ། །དེ་ལྟར་དུས་སྦྱོར་ཕྱེད་པའང། །བཤད་ཟིན་དཔའ་བོའི་དབང་ཕྱུག་མ། །ཟ་བ་ཁྱིམ་ནི་གང་ལ་གནས། །
དེ་ཡི་ཆ་ཤས་ཤེས་པ་ཡིས། །ཐམས་ཅད་ལས་ནི་དེ་བཞིན་དུ། །འགྲུབ་ཅིང་འགྱུར་བར་བྱེད་པ་ཡིན། །པྲ་བྷ་སེ་དང་རང་ལུས་གནས། །འཆི་བ་དགོད་པར་སྐྱེ་བ་དང། །འབར་བ་དགའ་བ་སྤྱོད་པ་དང། །མི་མཐུན་བྱེད་པ་སུ་པ་ཏ། །འབྱོར་བ་རྣམས་ནི་རིམ་པ་བཞིན། །
ཟླ་བ་གང་ལ་གནས་པ་ཡི། །ལུག་ལ་སོགས་པའི་ཁྱིམ་ཤེས་པས། །དེ་ཡི་འབྲས་བུ་འབྱུང་བར་འགྱུར། །བརླག་པ་བདེ་ལེགས་འཆི་བ་དང། ཏཥྞི་ནོར་ཐོབ་གསོད་པ་དང། །དགའ་བ་ཉམས་པ་ངེས་པའི་དགྲ། །རྒྱལ་བ་འཆི་བ་ལེགས་འོངས་སོ། །དེ་ལྟར་ཁྱིམ་གྱི་
ཆ་ཤས་ཀྱིས། །འབྲས་བུ་རིམ་བཞིན་ཤེས་པར་བྱ། །ཟླ་བའི་ལོངས་སྤྱོད་བཟང་ངན་ལས། །ལས་དང་བྱ་བ་ངེས་པར་མཐོང། །ཆ་ཤས་བཟང་ནང་གནས་བལྟས་ཏེ། །དགེ་མི་དགེ་ལས་དོན་འགྲུབ་འགྱུར། །ཐུན་ཕྱེད་ཡོངས་སུ་ཤེས་པ་ལས། །རིགས་ལྡན་འཆར་བར་ཤེས་
པར་བྱ། །དགོས་འདོད་ཐམས་ཅད་འགྲུབ་པའི་ཕྱིར། །ཤིན་ཏུ་གཟབ་ལ་སྤངས་བར་བྱ། །རཱ་ཧུ་དང་ནི་རིགས་ལྡན་གྱིས། །ཐུན་ཕྱེད་བྱ་བ་ཉམས་པར་བྱེད། །གང་གིས་རིགས་ལྡན་ལོངས་སྤྱོད་པའི། །ཐུན་མཚམས་གང་ཡིན་མི་ཤེས་པར། །ཟས་ཞིམ་ཟོས་ཀྱང་ནད་འགྱུར་ཞིང། །ནད་
པས་སྨན་འཐུངས་དུག་ཏུ་འགྱུར། །སྤྲུལ་སོས་བཏབ་ལ་ཁྱུང་གིས་མིན། །དེ་ཕྱིར་རིགས་ལྡན་སྦྱར་བ་སྤང། །ཐུན་ཕྱེད་བརྒྱད་དུ་རབ་བརྗོད་པ། །ཉི་མའི་དུས་སུ་རཱ་ཧུ་དང། །དེ་བཞིན་རིགས་ལྡན་འཆར་བ་དང། །ཟླ་བ་མིག་དམར་གཟའ་ལྷག་དང། །ཕུར་བུ་པ་སངས་སྤེན་པ་དང། །རིམ་བཞིན་དེ་རྣམས་

[090B] །བདུན་དང་དྲུག་དང་ལྔ་དང་ནི། །དེ་བཞིན་བཞི་དང་གསུམ་པ་དང། །གཉིས་དང་གཅིག་ཅེས་བྱ་བ་རྣམས། །གཟའ་རྣམས་སོ་སོའི་ཐུན་བྱེད་མིན། །རིང་ཐུང་མཚན་ཉིད་ཤེས་བྱ་སྟེ། །མཉམ་དུས་ཆུ་ཚོད་གསུམ་དང་ནི། །ཆུ་སྲང་བཞི་བཅུ་རྩ་ལྔར་ལྡན། །དེ་ཡི་ཐུན་ཕྱེད་ཀུན་ལ་སྦྱར། །
གཟའ་རྣམས་ཀྱི་ནི་ཐུན་ཕྱེད་བརྒྱད། །དེ་ལ་འཆར་བ་ངེས་པར་མཐོང། །ལྔ་དང་བཞི་སོགས་སྦྱར་ཞེས་བྱ། །ཐུན་ཕྱེད་ལོངས་སྤྱོད་བདུན་གྱིས་བསྒྱུར། །དེ་ལ་དྲུག་ཅུས་བགོས་ཐོབ་པ། །ཆུ་ཚོད་དུ་འགྱུར་ལྷག་ཆུ་སྲང། །དེ་ལྟར་གཟའ་རྣམས་རེ་རེ་ཞིང། །རང་གི་ཐུན་མཚམས་ཕྱེད་དུ་དྲན། །ཟླ་བ་ལ་སོགས་དྲུག་ལ་
སོགས་ཏེ། །དེ་ལ་རིགས་ལྡན་འཆར་བར་འགྱུར། །དྲུག་པ་སོགས་པའི་བྱེ་བྲག་གིས། །བྱ་བ་ཐམས་ཅད་སྔར་བཞིན་རིགས། །ཉི་མའི་ཆུ་ཚོད་ཉི་ཤུ་དྲུག། །ཆུ་སྲང་བཅོ་ལྡ་རི་སྲས་མོ། །ཟླ་བའི་ཆུ་ཚོད་ནི་ཤུ་གཉིས། །ལྷ་མོ་ཆུ་སྲང་སུམ་ཅུར་བཞེད། །ཆུ་ཚོད་བཅོ་ལྔ་མིག་དམར་ལ། །ཆུ་སྲང་བཞི་བཅུ་ཞེ་ལྡ་
ཡིན༑ །གཟའ་ལྷག་ཆུ་ཚོད་བཅོ་ལྔ་སྟེ། །ཆུ་སྲང་སྟོང་པར་ཡོངས་སུ་གྲགས། །ཕུར་བུའི་ཆུ་ཚོད་བཅུ་གཅིག་སྟེ། །ཆུ་སྲང་བཅོ་ལྔ་ཞེས་བྱར་གྲགས། །པ་སངས་ཆུ་ཚོད་བདུན་ཡིན་ཏེ། ཆུ་སྲང་སུམ་ཅུ་སྤེན་པ་ལ། །གསུམ་དང་བཞི་བཅུ་རྩ་ལྔར་བརྗོད། །དེ་རྣམས་རིགས་ལྡན་ཐུན་མཚམས་ཏེ། ལས་དང་བྱ་བ་
ཐམས་ཅད་ལ། །ཅི་ལ་བབ་ཀྱང་གཟབ་པར་བྱ། །འདི་ལྟར་དུས་སྦྱོར་ཕྱེད་པ་ནི། །མཉམ་ཚེ་དབྱུ་གུ་གཉིས་དང་ཕྱེད། །དེ་ལ་གཟའ་རྣམས་དབང་བྱེད་པ། །དྲུག་གི་གྲངས་ལ་བསྐོར་བར་དྲན། །ཉིན་མོ་དེ་ཡིན་ལྷ་བཙུན་མ། །མཚན་མོ་དབྱུ་གུ་གཉིས་དང་ཕྱེད། །དུས་སྦྱོར་ཕྱེད་པའི་བདག་པོ་རྣམས། །ལྔ་ལ་རིམ་པས་བསྐོར་
བ་ཡིན། །སྤེན་པའི་ལོངས་སྤྱོད་དུས་སུ་ནི། །རིགས་ལྡན་ཅི་ནས་སྤང་བར་བྱ། །དགེ་འཇོམས་སྡིག་པ་ཅན་དེ་ནི། །སྤངས་བས་རང་གི་ལས་ཀུན་འགྲུབ། །ཉི་མ་ནས་ནི་པ་སངས་དང། །ཉི་མ་ནས་ནི་ཕུར་བུ་སོགས། །ཉིན་དང་མཚན་གྱི་དུས་སྦྱོར་ཕྱེད། །དྲུག་དང་ལྔ་ཨརུ་འགྱུར་བ་ཡིན། །དེ་ལྟར་དུས་སྦྱོར་ཕྱེད་ཤེས་པ། །
ལེགས་པར་རྟོགས་སམ་གངས་ས་རིའི་བདག་ཉི་མ་མཐའ་ཡས་ཟླ་བ་གླ། །ནོར་རྒྱས་མིག་དམར་འཇོག་པོར་དྲན། །གཟའ་ལྷག་སྟོབས་ཀྱི་རྒྱུ་ཞེས་བྱ། །ཕུར་བུ་པདྨ་པ་སངས་ནི། །པདྨ་ཆེན་པོར་ཤེས་པར་བྱ། །སྤེན་པ་དུང་སྐྱོང་ཤེས་པར་བྱ། །ཀླུ་དང་གཟའ་བདུན་རིམ་པ་བཞིན། །ཤེས་པར་བྱའི་རི་སྲས་མོ། །བརྒྱད་

[091A]༄༅། །པ་རིགས་ལྡན་ཉིད་ཡིན་ཏེ། །རཱ་ཧུ་དྲག་པོའི་གཟའ་རུ་འགྱུར། །ཐུན་ཕྱེད་ལོངས་སྤྱོད་གཟའ་རྣམས་ལ། །ཀླུ་རྣམས་འཆར་བར་ཡོངས་སུ་གྲགས། །ཆུ་སྲང་བཅུ་དྲུག་ཉི་མའི་དབུས། །སྤང་བྱ་གཞན་ལ་སྐྱོན་མེད་དྲན། །པ་སངས་མཐའ་མའི་ཆུ་སྲང་བཞི། །གཟའ་ལྷག་སྔོན་མའི་ཆུ་སྲང་གཉིས། །
ཟླ་བའི་དབུས་སུ་ཆུ་སྲང་བརྒྱད། །སྤེན་པའི་མཐའ་མར་ཆུ་སྲང་བཞི། །སུམ་ཅུ་རྩ་གསུམ་ཕུར་བུའི་དབུས། །མིག་དམར་ཐོག་མའི་ཆུ་སྲང་དྲུག་བཟང་པོའི་གཏམ་ཡིན་རི་སྲས་མོ། །རིགས་ལྡན་འཆར་བར་ཐེ་ཚོམ་མེད། །ཆུ་ཚོད་ཕྱེད་དང་གསུམ་ལ་ནི། །དུས་སྦྱོར་བྱེད་པ་ངེས་པར་མཐོང། །དྲུག་དང་ལྔ་ནི་རིམ་པ་བཞིན། །
ཉོན་མོངས་ལ་སོགས་ལས་ཤེས་བྱ། །སྤེན་པའི་དུས་སྦྱོར་ཕྱེད་པའི་དུས། །གང་ཡིན་རིགས་ལྡན་འཆར་བར་འགྱུར། །བྱ་བ་ཐམས་ཅད་ཉམས་བྱེད་པས། །ཅི་ནས་འདི་ནི་སྤང་བར་བྱ། །གཟའ་ཡི་ཆ་ལ་ཅི་རིགས་པ། །ཀླུ་རྣམས་འཆར་བར་འགྱུར་བ་ཡིན། །རྒྱ་མཚོ་དྲང་སྲོང་མིག་དང་ནི། །འབྱུང་
བ་དང་ནི་ནོར་ལྷ་མོ། །རོ་སྟེ་ཉི་མ་སོགས་རིམ་བཞིན། །ཐུན་ཕྱེད་སྒྲ་གཅན་དྲག་པོར་དྲན། །འབྱུང་བ་མིག་དང་རོ་དང་མེ། །རི་དང་རྒྱ་མཚོ་ཟླ་བ་ནི། །མིག་དམར་རཱ་ཧུ་ཞེས་བྱ་བ། །གཞན་གསད་པ་དང་དུག་སྦྱོར་འགྲུབ། །དེ་ལྟར་ཐུན་མཚམས་བདུན་པ་དང། །དྲུག་ལྔ་བཞི་གསུམ་གཉིས་
གཅིག་རྣམས། །ཉི་མ་ལ་སོགས་རིམ་པ་བཞིན། །ཀླུ་ཡི་དུག་དེ་ཅི་ནས་འཛེམ། །ཇི་ལྟར་ཉི་མ་ལ་སོགས་པ། །གང་ལ་ཁྱིམ་ནི་འཕོ་བ་ན། །མཐོ་རིས་ལ་སོགས་བདག་པོ་རྣམས། །རིམ་པ་བཞིན་དུ་ཤེས་པར་བྱ། །འཕོ་བ་བཅུ་གཉིས་བདག་པོ་ནི། །སྡིག་ཅན་གྱུར་ན་མི་དགེ་བྱེད། །
བསོད་ནམས་ཀྱིས་ནི་དགེ་བར་སྟོན། །འདྲེན་མས་འབྲིང་པོར་འགྱུར་བ་སྟེ། །མང་ཉུང་ལས་ནི་དགེ་མི་དགེ་འབྲས་བུ་མཐོང་བར་འགྱུར་བ་ཡིན། །ལྷ་མོ་དབྱངས་ཆར་ཞེས་བྱ་བ། །དགོས་དོན་མ་ཚང་མེད་པ་ཡི། །རྒྱུད་འདི་བླ་མའི་མན་ངག་ལས། །ཐེ་ཚོམ་མེད་པར་ཤེས་པར་འགྱུར། །
འཁོར་ལོའི་མཚན་ཉིད་མང་པོ་རྣམས། །གཞུང་གི་མཐར་ཐུག་འདི་ལས་ཤེས། །གང་ཚེ་བླ་མའི་མན་ངག་བྲལ། །དེ་ཚེ་བསྟན་བཅོས་གཞུང་འདི་སྤངས། །གང་ཞིག་ཐམས་ཅད་ལྟས་འདི་ལས། །འབྲས་བུ་མང་པོ་མཐོང་བར་འགྱུར། །ཐམས་ཅད་མཁྱེན་པའི་སྐྱེ་བོས་ཀྱང།།

[091B] །བཤད་པའི་འཁོར་ལོས་འདྲི་བྱེད་ལ། །འབྲས་བུ་ཕྲལ་དུ་མཐོང་བ་ཡིན། །སྐྱེས་པའི་གནས་སྐབས་འཁོར་ལོ་དང། །དུས་ཀྱི་འཁོར་ལོ་རི་སྲས་མོ། །ཨ་བ་ཀ་ཧ་ཌ་ཉིད་དང། །ཤ་ཧ་བ་ཏ་སེང་གེའི་གདན། །དེ་བཞིན་རྒྱན་གྱི་འཁོར་ལོ་དང། །
མཛེས་མ་མཐོང་བའི་འཁོར་ལོ་སྟེ། །དེ་རྣམས་འབྲུ་ཡི་བྱེ་བྲག་ཀུན། །བཤད་དོ་དཔའ་བོས་ཕྱག་བྱས་མ། །རཱ་ཧུའི་འཁོར་ལོ་མང་པོ་ཡང། །མདོར་བསྡུས་བརྒྱད་བཤད་རི་སྲས་མོ། །ཁྱད་པར་ཡུད་ཙམ་འཁོར་ལོ་འདིས། །འབྲས་བུ་ཆེན་པོ་སྦྱིན་པ་ཡིན། །བཟང་
མོ་དེ་སྙེད་བཤད་པ་འདིས། །ཀུན་ལ་དབྱངས་འཆར་ངེས་པ་ཡིན། །དབྱངས་འཆར་སྤོང་བའི་བླུན་པོ་ནི། །ནོར་བུ་ཕྱུགས་ལ་ཇི་ལྟར་བུར། །ཁ་ཡི་ནོར་བུ་དཔལ་མིན་བཞིན། །སྐྱེས་བུ་བླུན་པོས་མཆོག་འདི་སྨོད། །ཐེ་ཚོམ་མེད་ཅིང་འཇིགས་མེད་པ། །གཡུལ་ལས་
རྒྱལ་བ་སེང་གེ་འདྲ། །རྗེས་སུ་བསྔགས་པའི་སྟོང་ཕྲག་གཅིག་འདི་ཡི་ཚད་མཛོད་ལྷས་མཆོད་མ། །ཐེ་ཚོམ་ཐམས་ཅད་གཅོད་པའི་རྒྱུད། །ལྷ་མོས་གསང་བ་ལས་ཀྱང་གསང། །མཆོག་ཏུ་གསང་བས་རྣ་བཞི་པ། །ཤིན་ཏུ་སྦས་འགྲུབ་ལྷ་མོ་ཀྱེ། །སྡིག་པ་ལ་
བརྩོན་གཡོ་སྒྱུ་ཅན། །ཁྲོ་ཞིང་མ་རུངས་ལས་ལ་དགའ། །མེད་པ་བ་དང་རྒྱུད་འཚོང་བ། །གུས་མེད་རྣམས་ལ་སྦྱིན་མི་བྱ། །བླ་མ་ལ་གུས་སེམས་ཞི་བ། །བདེན་སྨྲ་རྟག་ཏུ་དགེ་ལ་བརྩོན། །བསྟན་བཅོས་དམ་པ་རྙེད་དཀའ་བ། །འདི་ལ་སྦྱིན་བྱ་ལས་མཆོད་མ། །དཔལ་ལྡན་ཁྱུ་
མཆོག་རྒྱལ་མཚན་ལས། །གྲུབ་ཐོབ་ཨུཏྤལ་དབྱུ་གུ་དེས། །དབྱངས་འཆར་བསྟན་བཅོས་འདི་ཉིད་ནི། །ས་སྟེང་འཇིག་རྟེན་གསལ་བར་མཛད། །འདི་ནི་གཡུལ་ལས་རྣམ་པར་རྒྱལ་བའི་རྒྱུད་ཀྱི་རྒྱལ་པོ་ལས་ལྷག་པའི་ལས་སྣ་ཚོགས་བསྟན་པ་ཆེན་པོ་སྟེ་ལེའུ་བཅུ་པའོ།། །།གཡུལ་ལས་རྣམ་པར་
རྒྱལ་བ་ཞེས་པའི་རྒྱུད་ཀྱི་རྒྱལ་པོ་དབྱངས་འཆར་བ་ཞེས་བྱ་བའི་བསྟན་བཅོས་རྫོགས་སོ།། །།རྒྱ་གར་གྱི་མཁན་པོ་པཎྜི་ཏ་དཔལ་ཛ་ཡ་ཨཱ་ནནྡ་ཆེན་པོ་དང། བོད་ཀྱི་ལོ་ཙཱ་བ་དགེ་སློང་རྨོངས་པའི་གཉེན་པོ་དགོས་འདོད་པ་ཐམས་ཅད་འབྱུང་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།


﻿
[097A] །རྒྱ་གར་སྐད་དུ། སྭ་རོ་ད་ཡ་ཨརྠ་སཾ་གྲ་ཧ། བོད་སྐད་དུ། དབྱངས་འཆར་བའི་དོན་བསྡུས་པ། འཕགས་པ་འཇམ་དཔལ་
གཞོན་ནུར་གྱུར་པ་ལ་ཕྱག་འཚལ་ལོ། །མགོན་པོ་དུས་གསུམ་སྒྲུབ་པ་མེད། །ཐམས་ཅད་མཁྱེན་ལ་ཕྱག་འཚལ་ནས། །དགོས་པ་ཐམས་ཅད་བྱེད་པ་ཡི། །རྒྱུད་ཀྱི་དོན་བསྡུས་བཤད་པར་བྱ། །གཡུལ་ལས་རྒྱལ་བར་འདོད་པ་ཡིས། །དབྱངས་འཆར་རྒྱུད་ཀྱི་དོན་བསྒྲུབ་པ། །ལེགས་

[097B] །དགའ་བ་སྟེར་འདི་མཉན་པར་གྱིས། །གང་དུ་ཡིད་ནི་དག་པ་ལ། །མི་རྟག་ཕྱིར་ནི་འདི་མི་དགོས། །འཇིག་རྟེན་གསུམ་གྱི་བྱེད་པའོ། །སེམས་འདི་གཅིག་པུ་ཡིན་པའི་ཕྱིར། །དུས་གསུམ་དུས་མེད་མ་རྟོགས་པ། །བདེ་བ་འདོད་པས་འདི་བསྒྲུབ་བྱ། །སྡིག་པའི་
གཟའ་ཡིས་གནོད་བྱས་པས། །སྐར་མ་ཇི་བཞིན་ལས་མི་བཟད། །ཁྱིམ་དང་འགྲོས་ཀྱི་བྱེ་བྲག་གིས། །གཟའ་ཡི་ལས་ཀྱང་སོ་སོར་མཐོང། །ཇི་ལྟར་གསུངས་པའི་བདག་པོ་རྣམས། །གནོད་པའི་དབང་གིས་གཞན་དུ་འགྱུར། །འདི་ལྟར་མཁན་པོ་འདྲི་བྱེད་དང། །རྒྱུ་དང་འབྲས་བུ་བཞི་
ཞེས་དྲན། །མཁན་པོ་མཁས་ཤིང་བྱེ་བྲག་ཤེས། །སྤྲོ་ཞིང་བློ་གསལ་ཡིད་གཟུངས་པ། །འདྲི་བྱེད་ལེའུ་གསུམ་པ་ལས། །ཇི་ལྟར་གསུངས་པའི་མཚན་ཉིད་ཅན། །རྒྱུ་ཡི་མཚན་ཉིད་ཅེས་བྱ་བ། །ལུས་ངག་ཡིད་ཀྱི་བྱེད་པ་སྟེ། །རེས་ཀྱི་གཟའ་དང་རྒྱུ་སྐར་དང། །བྱེད་སྦྱོར་ཚེས་ཀྱི་ཡན་
ལག་དང། །གཟའ་རྣམས་ཁྱིམ་ལ་འཁོད་པ་དང། །དུས་སྦྱོར་ཐུན་ཚོད་བྱེ་བྲག་རྣམས། །ལམ་ལྔའི་རྣམ་པར་ཤེས་པ་དང། །དབྱངས་དང་གསལ་བྱེད་འཆར་ནུབ་དང། །ལྟས་དང་ཡི་གེའི་བྱེ་བྲག་དེ། །འདི་ལ་ངེས་པར་ཤེས་པར་བྱ། །མཐོང་དང་འབྲས་བུ་གཉིས་ཀྱིས་ཀ་འབྲས་བུ་
ཐམས་ཅད་བསྡུས་པ་ཡིན། །མཐོང་བ་རྒྱལ་པོ་བློན་པོ་དང། །བུད་མེད་དམག་དང་མཚོན་ཆ་དང། །གཏོང་ལེན་སྲིད་སྡེ་འབྲུ་ནང་དང། །བས་དང་དཔའ་དར་བཤེས་དང་ནི། །ཕན་ཚུན་མཐུན་པ་ཞེས་བྱ་བ། །དེ་ལྟར་བཅུ་གཉིས་བསྟན་པ་ཡིན། །གནས་ཀྱི་གཟའ་དགུ་རྒྱལ་པོས་ཏེ། །བཀའ་
སྩལ་གང་གསུངས་མཐོང་བར་བྱ། །ཁྱེད་ཀྱི་རྒྱུ་སྐར་བློན་པོ་སྟེ། །རྗེ་ཡི་ཁ་ལོ་སྒྱུར་བ་ཡིན། །ཡན་ལག་ལྔ་བསྡུས་དམག་དཔུང་སྟེ། །བཟང་ངན་གང་མང་བལྟ་བར་བྱ། །ཏཏྐཱལ་དུས་སྦྱོར་མཚོན་ཆ་སྟེ། །ཐེབས་ན་འགྱུར་བ་མེད་པ་ཡིན། །རང་གི་བསོད་ནམས་བུད་མེད་འདྲ། །མོ་ངག་དབང་
དུ་ཀུན་ཀྱང་འགྲོ། །ཧོམ་ར་ཐུན་ཕྱེད་ལས་རྣམས་ནི། །གཡུལ་གྱི་མཚོན་ཆ་གཏོང་ལེན་འདྲ། །འདི་ལ་བསྒྲིམས་ཏེ་སྤང་བླང་བྱ། །ལྟས་ཀུན་སྲིད་སྡེ་ཉིད་ཡིན་ཏེ། །དང་པོར་ཅི་སྣང་བརྟག་པར་བྱ། །ལམ་ལྔ་ནད་པའི་ཟས་དང་འདྲ། །འཕྲལ་དུ་ཕན་གནོད་བྱེད་པ་ཡིན། །ལྡང་དུས་སྔ་

[098A]༄༅། །དྲོའི་ཟས་དང་འདྲ། །ཉིན་གཅིག་དེ་ཡི་འབྲས་བུ་བྱེད། །གསལ་བྱེད་དབྱངས་འཆར་དཔའ་སྔར་འདྲ། །འཆར་ནུབ་དར་རྒུད་བརྟག་པར་བྱ། །མིང་དང་ཕོ་ཉའི་ཡི་གེའི་རྣམས། །སྔར་འདྲིས་མི་དང་འདྲ་བས་ན། །ཅིར་ཕུབ་ཏུ་ཡང་ཤེས་པ་ཡིན། །དུས་སྦྱོར་བྱེ་བྲག་ཕྲ་
བ་ཡི། །དུས་སྦྱོར་བྱེ་བྲག་གང་ཡིན་པ། །འཁུས་པའི་མི་དང་འདྲ་བ་ཡིན། །བཟང་ངན་ཐམས་ཅད་འདི་ཡིས་བྱེད། །ཐུན་མོང་དང་ནི་ཁྱད་པར་དེ། །འབྲས་བུ་རྣམ་པ་གཉིས་སུ་དྲན། །འདྲི་བྱེད་ལུས་ཀྱི་གནས་སྐབས་ལ། །སྡིག་ཅན་གནོད་པའི་མཚན་ཉིད་རྣམས། །དབྱངས་དང་གསལ་
བྱེད་དར་ནུབ་དང། །ཤ་ལ་ཀ་ཡི་ཙཀྲ་དང། །བརྒྱད་ཅུ་རྩ་གཅིག་འཁོར་ལོ་དང། །གླང་ཆེན་མཆེ་བའི་མཚན་ཉིད་དང། །ཚངས་པ་ཀླུ་དང་སྦྲུལ་དང་ནི། །བི་ཆིན་རཱ་ཧུའི་འཁོར་ལོ་དང། །རཱ་ཧུ་གདོང་དང་སྤེན་པ་དང། །བྱ་ཁྱུང་འཁོར་ལོ་རྣམས་ལ་བརྟག་ཁྱོ་ཤུགས་ལ་སོགས་ལྷན་ཅིག་ཏུ། །གནས་
པ་རྣམས་ལ་མིང་ཡིག་དང། །རིགས་གསུམ་སྟོབས་ཀྱི་བྱེ་བྲག་རྣམས། །ཇི་ལྟར་གནས་པ་བརྟག་པར་བྱ། །ཁྱད་པར་འབྲས་བུ་ཅི་སྙེད་པ། །རང་རང་ལས་ལ་ཤིས་པ་བརྟག་ལམ་ལྔས་འཕྲལ་གྱི་བྱ་བ་བརྟག་དབྱངས་འཆར་དར་རྒུད་ལས་ལ་བརྟག་ཕོ་ཉའི་བྱ་བ་ཐམས་ཅད་ལ། །
ཏཏྐཱལ་དུས་སྦྱོར་བརྟག་པར་བྱ། །གཡུལ་དུ་ཆས་པར་འདོད་པའི་ཚེ། །ལྟས་ཀྱི་རིམ་པ་བརྟག་པར་བྱ། །ཟོང་ནི་འཕོ་བའི་དུས་ཚོད་བརྟག་ཆོམ་རྐུན་མིང་ལ་བརྟག་པར་བྱ། །སྦྲུམ་མ་ཕོ་ཉའི་མིང་ལ་བརྟག་དོན་ནི་ཕོ་ཉའི་གསལ་བྱེད་ལ། །སྐྱེས་སྐར་ཞག་གྲངས་ལྷག་མས་བརྟག་ཉིན་
གཅིག་དགེ་སྡིག་ལྡང་དུ་བརྟག་ཏཏྐཱལ་སྐར་མའི་བྱེ་བྲག་བརྟག་ཤ་ར་ཀ་ཡི་འཁོར་ལོར་བརྟག་ཡུལ་རྣམས་མཚན་ཉིད་ཅེས་བྱ་བ། །ཀུརྨའི་ཙཀྲ་བརྟག་པར་བྱ། །གོང་མའི་གནས་སུ་འགྲོ་བ་ན། །སེ་བའི་ཙཀྲ་བརྟག་པར་བྱ། །འཆི་ལྟས་རྣམས་ཀྱི་མཚན་ཉིད་ནི། །དུས་ཀྱི་འཁོར་ལོ་
ལས་ཤེས་བྱ། །ཇི་ལྟར་ལུས་ནི་གནས་པ་ལས། །ཚེ་ཡི་གནས་སྐབས་འབྲས་བུ་བརྟག་བསོད་ནམས་སྡིག་པའི་བྱེ་བྲག་གིས། །འདི་ཡི་འབྲས་བུ་ཞེས་སུ་སྨྲ། །ཇི་ལྟར་སྐྱེས་པའི་འདུ་ཤེས་ལས། །ཛཱ་ཏིའི་ཙཀྲ་བརྟག་པར་བྱ། །ལམ་ཞུགས་ལམ་གྱི་འཁོར་ལོར་བརྟག་དཀར་པོའི་

[098B]རྔོན་པའི་འཁོར་ལོས་རི་དགས་བརྟག་རྒྱན་གྱི་འཁོར་ལོས་སྟོབས་ལ་བརྟག་རྒྱལ་འཕམ་མིང་གི་ཡི་གེས་བརྟག་ཐུན་མོང་རྨ་ནི་ཏྲི་ཤཱུ་ལ། །བྱེ་བྲག་རྨ་ནི་མ་འཁོར་ལོས། །རིམ་པ་བཞིན་དུ་བརྟག་པར་བྱ། །ཚངས་པའི་འཁོར་ལོས་གནས་སྐབས་བརྟག་
གདུགས་ཀྱི་འཁོར་ལོས་ཤར་ནུབ་དང། །དབུས་ཀྱི་རྒྱལ་པོའི་ལེགས་ཉེས་བརྟག་སེང་གེ་གདན་གྱི་འཁོར་ལོས་ཀྱང། །ལྷོ་བྱང་དབུས་ཀྱི་རྒྱལ་པོ་དང། །ནོར་བུ་རྟ་དང་གླང་པོ་ཆེ། །བོ་ཏི་གསེར་དང་ཆོས་རྣམས་བརྟག་མདའ་གཞུའི་ཙ་ཀྲས་དེ་ཉིད་བརྟག་རལ་གྲིའི་ཙ་ཀྲས་དེ་ཉིད་བརྟག་
རལ་གྲི་བཞི་ཡིས་གསོད་པ་དག་བུམ་པའི་ཙཀྲས་པ་ཏྲ་བརྟག་པདྨའི་ཙཀྲས་བྱེས་འགྲོ་བརྟག་བྲེ་ཡི་ཙཀྲས་སྦྲུམ་མ་བརྟག་བསྲུང་དང་འཇོམས་པའི་ཙཀྲ་ལས། །རྫོང་གི་འཁོར་ལོ་བཤད་པ་ཡིན། །བུམ་པའི་ཙ་ཀྲས་ཁྲོན་པ་བརྟག་དྲག་པོའི་ལས་ལ་བིཥྚི་བརྟག་གཡུལ་དུ་
མཁའ་འགྲོ་མ་བརྒྱད་བརྟག་དུས་ཚོད་གཟེམ་པར་བྱ་བ་ནི། །དུས་སྦྱོར་ཕྱེད་དང་ཐུན་ཕྱེད་ཡིན། །ཟླ་བའི་སྙིགས་མ་བྱ་བ་བརྟག་འཕོ་བའི་བརྟག་པ་འཕོ་བ་ཡིས། །དགེ་སྡིག་བྱེ་བྲག་ཤེས་བར་བྱ། །འདི་ལྟར་འཁོར་ལོ་ཇི་སྙེད་པ། །ལྷ་ཡི་དབང་པོས་གསུངས་པ་ལ། །ལམ་ལྔའི་རྣམ་པར་
ཤེས་པ་དང། །དུས་ཀྱི་འཁོར་ལོའི་ཆོ་ག་བཤད། །རྡུལ་ཚོན་དཀྱིལ་འཁོར་དམ་པ་རུ། །མི་རྣམས་འཇུག་པ་བྱས་ལ་བྱིན། །དུས་ཀྱི་འཁོར་ལོའི་བྱེད་པ་ནི། །འདོད་ལྷ་མཆོད་དེ་བསྟེན་པར་བྱ། །རྗེས་སུ་བསྔགས་པའི་ཚིགས་བཅད་སྟོང། །དབུ་ཞབས་དུ་མ་བུར་མ་ཡིན་པ། །དེ་ལྟར་བདག་
པོ་རྣམས་འབྱུང་མོད། །ཇི་སྐད་གསུངས་པའི་ཆོ་ག་རྣམས། །སྐད་ཅིག་རེ་རེ་ལེགས་བརྟགས་པས། །བྱེ་བྲག་མ་འཁྲུལ་ཤེས་པར་བྱ། །ཡང་དག་དེས་པ་ཐུབ་པའི་མི། །གནོད་པ་ཀུན་གྱིས་མི་འཇིགས་ཤིང། །ཚེ་རིང་ཕུན་སུམ་ཚོགས་པ་དང། །གནས་སྐབས་ཀུན་དུ་བདེ་ཐོབ་འགྱུར། །
དབྱངས་འཆར་བའི་དོན་བསྡུས་པ། པཎྚི་ཏ་ཆེན་པོ་སེང་གེའི་གོ་ཆས་མཛད་པ་རྫོགས་སོ།། །།རྒྱ་གར་གྱི་མཁན་པོ་པཎྜི་ཤྲཱི་ཛ་ཡ་ཨཱ་ནནྡ་དང། ལོ་ཙཱ་བ་དགེ་སློང་རྨོངས་པའི་གཉེན་པོ་དགོས་འདོད་ཐམས་ཅད་འབྱུང་བས་བལ་ཡུལ་རྣལ་འབྱོ་བའི་གཙུག་ལག་ཁང་དུ་ཞུས་ཤིང་བསྒྱུར་ཏེ་

[099A]༄༅། །གཏན་ལ་ཕབ་པའོ།།


﻿
[017B] །རྒྱ་གར་སྐད་དུ། སརྦེ་ཤྭ་རར་ས་ཡཱ་ན་རོ་ག་ཧ་རི་ས་རཱི་པུཥྚི་ཀ་ར་ནཱ་མ། བོད་སྐད་དུ། ཐམས་ཅད་ཀྱི་དབང་ཕྱུག་གི་བཅུད་ལེན་ནང་ཐམས་ཅད་འཇོམས་ཤིང་ལུས་ཀྱི་སྟོབས་རྒྱས་པར་བྱེད་པ་ཞེས་བྱ་བ། ཐམས་ཅད་མཁྱེན་པ་ལ་ཕྱག་འཚལ་ལོ། །དང་པོ་དངུལ་ཆུ་སྦྱང་བའི་དོན་དུ་སོ་ཕག་གི་ཕྱེ་མ་
དང་སྦྱར་ལ་ལན་བདུན་གྱི་བར་དུ་བཏག་ཅིང་སྦྱར་བར་བྱའོ། །དེའི་སྐབས་སུ་ཡང་ཉི་མ་ལ་བདུག་པར་བྱའོ། །ཤིང་ཨ་ཀོན་གྱི་འོ་མས་ལན་བདུན་གྱི་བར་དུ་བཏག་ཅིང་སྦྱང་བར་བྱའོ། །དེའི་སྟབས་སུ་ཡང་ཉི་མ་ལ་བདུག་པར་བྱའོ། །ཡང་ཤིང་བེ་འུན་གྱི་འོ་མས་སྔར་བཞིན་ནོ། །ཀཎྚི་ཞེས་བྱ་བའི་ཤིང་ཚེར་མ་ཅན་གྱི་ཁུ་བས་སྔར་བཞིན་
ནོ༑ །ཀུ་མཱ་རའི་ཁུ་བས་སྔར་བཞིན་ནོ། །ཙི་ཏྲའི་ཁུ་བས་སྔར་བཞིན་ནོ། །མཛེ་ཚའི་ཁུ་བས་སྔར་བཞིན་ནོ། །སྨན་དེ་རྣམས་བཀྲུས་ཤིང་དངུལ་ཆུ་བཟུང་ངོ། །ལིང་གི་ཞེས་བྱ་བའི་སྨན་འདབ་མ་གསུམ་པ། རོ་ཚ་མེ་ཏོག་མེད་པ། སྡོང་བུ་མཐོ་གང་ཙམ་ཡོད་པའི་ཁུ་བ་རླུགས་ནས་བཏགས་པས་སྐམ་ཞིང་སྐུད་བ་ལྟར་དྲང་དུ་འདོད་
པར་འགྱུར་རོ། །ཟངས་སྦྱོང་བར་འདོད་པས་སྲབ་མོར་བྱས་ལ་སྐྱུར་པོའི་ནང་དུ་ཞག་བདུན་གྱི་བར་དུ་སྦང་ངོ། །དར་བའམ་ཆུར་ཁུ་ལ་ཡང་དེ་བཞིན་ནོ། །ལེགས་པར་བཀྲུ་བར་བྱའོ། །དེ་ནས་ཟངས་དང་མུ་ཟི་མཉམ་པར་བྱས་ལ་རྫ་གོང་ནང་དུ་དུ་བ་མི་འཆོར་བར་བྱའོ། །དངུལ་ཆུ་ལྟ་བུར་དཀར་པོར་འགྱུར་རོ། །གཤའ་ཚེ་སྦྱོང་བ་ལ་པོང་གི་ཁུ་
བས་སྔར་བཞིན་ནོ། །ལྕགས་གསད་པར་འདོད་པས་བའི་ཆུ་ལ་འབྲུ་གསུམ་བཏབ་ལ་སྲབ་མོར་བྱས་ལ་གཞུག་གོ། །བཅུག་པ་ནི་བསྲེགས་པས་སོ། །ཕྱི་ནས་ཡང་འབྲུ་གསུམ་བཅུག་ལ་ཟངས་བཞིན་ནོ། །ལྷང་ཚེར་གསད་པར་འདོད་པས་ཞིབ་ཏུ་བཏགས་ལ་སྐྱུར་བོར་བཅུག་ལ་ཟངས་བཞིན་ནོ། །ཨ་ར་དཧེའི་ལོ་མ་ནི་གཉེན་པོ་ཡིན་ཏེ་ཟངས་
བཞིན་ནོ། །བའི་ལྕི་བས་ཁ་མནན་པར་བྱའོ། །རྡོ་ཕ་ཝང་གསད་བར་འདོད་པས། ཀྵི་རི་ཀ་ན་ཏའི་ལོ་མས་ཉི་མ་ལ་ལན་བདུན་བདུག་པར་བྱའོ། །མར་ཁུ་ཚན་དེ་བཅུག་བ་སྔར་གྱི་ཟངས་བཞིན་ནོ། །དཀར་པོར་སོང་བ་ནི་འབྱེད་པའོ། །དངུལ་སྦྱང་བར་འདོད་པས་ནིར་བ་སིའི་ཁུ་བས་ལན་བདུན་གྱི་བར་དུ་ལྕགས་བཞིན་དུ་གསད་པར་བྱའོ། །ཇི་
ལྟར་དངུལ་ཆུ་གསད་པ་བཞིན་དུ་བི་མ་ལ་ཡང་གསད་པར་བྱའོ། །གསེར་སྦྱོང་བར་འདོད་པས་ཀ་ཙ་ནའི་བ་ཇི་ལྟར་ཟངས་གསོད་པ་བཞིན་བྱའོ། །ཇི་ལྟར་གསེར་གསོད་པ་བཞིན་སུ་བ་ཀི་ཏ་ཡང་དེ་བཞིན་ནོ། །དེ་ལྟར་སྦྱངས་པ་ཐམས་ཅད་ཆ་མཉམ་པར་བྱས་ལ། ཨ་བ་ནི་ཆ་གསུམ་མོ། །དེ་ལྟར་ཐམས་ཅད་ཞིབ་ཏུ་བཏགས་ལ་གོང་བུར་བྱའོ།།

[018A]༄༅། །ནད་པ་ལ་ར་ཏི་བཞི་བཞི་བྱིན་ན། ནད་ཐམས་ཅད་འཕྲོག་གོ། །སྐྱུར་པོ་དང་སྔོ་སྤང་ངོ། །ཕྱེ་དང་ཁུར་བ་ཡང་སྤང་ལ། ར་ཏི་བཞི་བཞི་ཟླ་བ་དྲུག་ཏུ་ཟོས་ན། སྐྲ་དཀར་དང་གཉེར་མ་སྤོང་ཞིང། ཚེ་ཉི་ཟླ་དང་མཉམ་མོ། །མཚོན་གྱིས་མི་ཆོད་ཅིང་བུད་མེད་ལ་ཁུ་བ་འཕྲོ་བར་མི་འགྱུར་རོ། །ཟླ་བ་
དྲུག་གི་བར་དུ་གྲུ་ལ་ཕྱིན་ན་འབྱིངས་པ་བསྲུང་ངོ། །དབང་ཕྱུག་གིས་བསྟན་པའི་རིན་པོ་ཆེའི་བཅུད་ལེན་གྲུབ་པ་རྫོགས་སོ།། །།ཧ་རི་དཧོ་བར་གྱི་རྣལ་འབྱོར་བ་ཤི་བ་དཱ་ཤ་དང། ཨུ་རྒྱན་པས་པུ་ཏྲར་བསྒྱུར་བའོ།།


﻿
[015B]༄༅། །གྲུབ་ཐོབ་བརྒྱད་ཅུའི་མངོན་པར་རྟོགས་པ་བཞུགས། ། །ཐམས་ཅད་མཁྱེན་པ་ལ་ཕྱག་འཚལ་ལོ། །ལཱུ་ཡི་པ་དུ་བའི་མདོག་ཅན། །སྐྱེས་པ་དང་ལྷན་ཅིག་པའོ། །ལིང་པ་པ་མདོག་སེར་པོ་བུད་མེད་
དང་ལྷན་ཅིག་པའོ། །ཀུ་བི་རཱུ་པ་མདོག་དཀར་པོ་བུད་མེད་དང་ལྷན་ཅིག་པའོ། །ཌེང་གི་པ་མདོག་སེར་པོ་འུད་མེད་དང་ལྷན་ཅིག་པའོ། །ཀླུ་སྒྲུབ་ཞབས་གུར་གུམ་གྱི་མདོག་ཅན་བུད་མེད་དང་ལྷན་ཅིག་པའོ། །ཀ་ཁ་ཡ་ལ་པ་ཁ་དོག་དཀར་པོ་སྐྱེས་པ་དང་ལྷན་ཅིག་པའོ། །མཚོ་སྐྱེས་རྡོ་རྗེ་མདོག་སེར་པོ་ཞབས་

[016A]༄༅། །གཡོན་ཕྱེད་ཀྱི་སྐྱིལ་ཀྲུང་གི་གར་ཅན་བུད་མེད་དང་ལྷན་ཅིག་པའོ། །ཟ་ཉལ་འཆག་མདོག་སྔོ་ལྗང་དགེ་སློང་གི་གཟུགས་སྐྱེས་པ་དང་ལྷན་ཅིག་པ། །སར་ཧ་པ་མདོག་སེར་པོ་བསམ་གཏན་གྱི་ཕྱག་རྒྱ་ཅན་བུད་མེད་དང་ལྷན་ཅིག་པ། རི་ཁྲོད་པ་དུ་བའི་མདོག་ཅན་སྐྱེས་པ་དང་ལྷན་ཅིག་པ། །
སྒེག་པའི་རྡོ་རྗེ་མདོག་སེར་པོ་རྡོ་རྗེ་དྲིལ་བུའི་ཕྱག་རྒྱ་ཅན་བུད་མེད་དང་ལྷན་ཅིག་པ། དཱ་རི་ཀ་པ་མདོག་སེར་པོ་སྐྱེས་པ་དང་ལྷན་ཅིག་པ། ཡེ་ཤེས་ཞབས་དགེ་སློང་ཁ་དོག་དཀར་པོ་སྐྱེས་པ་དང་ལྷན་ཅིག་པའོ། །ཨུཎྜ་ཏ་པ་ནག་པོ་བུད་མེད་དང་ལྷན་ཅིག་པ། ཐག་པ་སེར་པོ་བུད་མེད་དང་ལྷན་ཅིག་པ། པདྨ་རྡོ་རྗེ་
དཀར་ཤམ་ཞབས་གཡས་བརྐྱང་གཡོན་ཕྱེད་སྐྱིལ་ཀྲུང་གི་གར་གྱིས་བཞུགས་པ་བུད་མེད་དང་ལྷན་ཅིག་པ། ད་བྱག་གཉེན་རྫ་གསར་པའི་མདོག་ཅན་དགེ་སློང་ཆོས་ཀྱི་འཁོར་ལོའི་ཕྱག་རྒྱ་ཅན་སྐྱེས་པ་དང་ལྷན་ཅིག་པ། ཛཱ་ལནྡྷ་ར་པ་རོ་གཉེར་པ་དང་མཚུངས་པ་གར་གྱི་ཞབས་ཅན་བུད་མེད་དང་ལྷན་ཅིག་པ། ཆོས་
ཀྱི་གྲགས་པ་གུར་གུམ་གྱི་མདོག་ཅན་དགེ་སློང་གི་དགེས་པ་སྐྱེས་པ་དང་ལྷན་ཅིག་པ། བུ་བ་སེར་པོ་བུད་མེད་དང་ལྷན་ཅིག་པ། ཀ་ཤི་རི་པ་བཞེངས་པའི་གུར་གུམ་གྱི་མདོག་ཅན་བུད་མེད་དང་ལྷན་ཅིག་པ། ཏོག་ཙེ་བ་ལྗང་གུ་སྐྱེས་པ་དང་ལྷན་ཅིག་པ། ཨིན་དྲ་བྷཱུ་ཏི་པ་རྒྱལ་པོའི་འགྱིང་བག་གིས་བཞུགས་པ་སྔོ་ལྗང་བུང་
མེད་དང་ལྷན་ཅིག་པ། ཀླུའི་བྱང་ཆུབ་ཅོག་པུས་གནས་པ་སྤྱི་བོར་ཕྲེགས་སྒྲའི་ཕྱག་རྒྱ་ཅན་ནག་པོ་བ་སྐྱེས་པ་དང་ལྷན་ཅིག་པའོ། །འོད་མཛད་ཞབས་རྫ་གསར་གྱི་མདོག་ཅ་ན་རལ་གྲི་བསྣམས་པ་བུད་མེད་དང་ལྷན་ཅིག་པ། མ་ག་ན་ཌི་པ་སྔོ་ལྗང་སྐྱེས་པ་དང་ལྷན་ཅིག་པ། ཌོམ་བི་བ་དཀར་ཤམ་སྟག་གི་སྨང་སྟེང་ན་
གནས་པ་བུད་མེད་དང་ལྷན་ཅིག་པ། ཐོད་པ་ཅན་དཀར་ཤམ་སྐྱེས་པ་དང་ལྷན་ཅིག་པ། ལ་བ་པ་ལ་བ་བསྣམས་པ་རྫ་གསར་གྱི་མདོག་ཅན་བུད་མེད་དང་ལྷན་ཅིག་པ། ཏཻ་ལོ་པ་ནག་པོ་བུད་མེད་དང་ལྷན་ཅིག་པ། མར་མེ་མཛད་དཀར་ཤམ་གཞོན་ནུའི་ཆ་བྱད་ཅ་ན་བུད་མེད་དང་ལྷན་ཅིག་པའོ། །དགེ་བསྙེན་ཟླ་བ་སྔོ་ལྗང་པོ་ཏིའི་
ཕྱག་རྒྱ་ཅན་བུད་མེད་དང་ལྷན་ཅིག་པའོ། །ར་བུ་ཏ་ནག་པོ་སྐྱེས་པ་དང་ལྷན་ཅིག་པ། དགའ་བའི་རྡོ་རྗེ་སྐྱེས་པ་དང་ལྷན་ཅིག་པ། ཀ་དོ་ལ་པ་ཕྱག་སློང་པའི་སྣོད་ཅན་སྐྱེས་པ་དང་ལྷན་ཅིག་པ། ལྤགས་ལྷ་མ་མཁན་དཀར་པོ་བུད་མེད་དང་ལྷན་ཅིག་པ། པ་ག་ལ་པ་ནག་པོ་བཞེངས་པ་ཕྱག་ན་བུམ་པ་བསྣམས་པ་སྐྱེས་པ་

[016B] བ་སུ་བནྡྷ་བ་གཡས་པས་རླུང་གཡབ་གཡོན་པས་བུམ་པ་བསྣམས་པ་རྫ་གསར་པ་ལྟ་བུ་བུད་མེད་དང་ལྷན་ཅིག་པ། ཙ་པི་ཌཱི་པ་གུར་གུམ་གྱི་མདོག་ཅན་འཇར་ཁྱིམ་དང་རས་བསྣམས་པ་སྔོ་ལྗང་བུད་མེད་དང་ལྷན་ཅིག་པ། དམ་ཚིག་རྡོ་རྗེ་བདུད་རྩིའི་ཐོད་པ་བསྣམས་པ་སྔོ་ལྗང་བུད་མེད་
དང་ལྷན་ཅིག་པ། ཅེ་སྤྱང་ཞབས་རྫ་གསར་གྱི་མདོག་ཅན་སྐྱེས་པ་དང་ལྷན་ཅིག་པ། ཀ་རན་པ་སྔོ་ལྗང་བུད་མེད་དང་ལྷན་ཅིག་པ། དྷ་མུ་པ་ཕྱག་ན་རྔ་འཛིན་པ་ནག་པོ་སྐྱེས་པ་དང་ལྷན་ཅིག་པ། དྷ་མ་པ་སེར་པོ་བེ་ཞེངས་པ་བུད་མེད་དང་ལྷན་ཅིག་པ། ཀུ་མཱ་རི་པ་ག་ནུའི་གཟུགས་དང་ཁ་དོག་ཅན་བུད་མེད་དང་ལྷན་
ཅིག་པ༑ བནྡྷེ་བ་རུས་པའི་རྒྱན་ཆ་ཅན་ཕྱག་ན་གྲི་གུག་དང་ཐོད་པ་བསྣམས་བ་གར་གྱི་ཞབས་ཅན་བུད་མེད་དང་ལྷན་ཅིག་པ། ཀུ་བ་ཇི་བ་གུར་གུམ་གྱི་མདོག་ཐོད་པ་བསྣམས་པ་སྐྱེས་པ་དང་ལྷན་ཅིག་པ། རིན་ཆེན་མྱུ་གུ་རིན་པོ་ཆེའི་ཕུར་མ་བསྣམས་པ་སྔོ་ལྗང་བུད་མེད་དང་ལྷན་ཅིག་པ། རལ་གྲི་གྲུབ་པ་ནག་པོ་རལ་
གྲི་དང་ལྷུང་བཟེད་ཀྱི་ཕྱག་རྒྱ་ཅན་འགྲེང་བ་སྐྱེས་པ་དང་ལྷན་ཅིག་པ། དྷ་ཀི་བརྫ་གསར་གྱི་མདོག་ཅན་རྫ་རྔ་བཟུང་བ་བུད་མེད་དང་ལྷན་ཅིག་པ། ཀུ་མ་རུ་བ་གར་གྱི་ཞབས་ཅན་དཀར་པོ་སྐྱེས་པ་དང་ལྷན་ཅིག་པ། ཊེན་ཊ་ན་པ་སེར་པོ་རྩྭ་ཕད་བཟུང་བ་བུད་མེད་དང་ལྷན་ཅིག་པ། སྤྱོད་པ་གུར་གུམ་གྱི་མདོག་ཅན་
འགྲེང་བ་བུད་མེད་དང་ལྷན་ཅིག་པ། ཀོ་བླས་མཁན་ལག་ཤ་བཟུང་བ་སྐྱེས་པ་དང་ལྷན་ཅིག་པ། ཀུན་ཟ་ཞབས་གུར་གུམ་གྱི་མདོག་ཅན་བུད་མེད་དང་ལྷན་ཅིག་པ། དི་པཱ་ཀ་རི་ཏི་པ་སེར་པོ་ཐལ་མོ་སྦྱར་བ་སྐྱེས་པ་དང་ལྷན་ཅིག་པ། བཞི་གཏུམ་ནག་པོ་བུད་མེད་དང་ལྷན་ཅིག་པ། དགེ་སློང་འདུན་
སྐྱོང་རྫ་གསར་གྱི་མདོག་ཅན་སྐྱེས་པ་དང་ལྷན་ཅིག་པ། ཁྲུས་མཁན་གུར་གུམ་མདོག་ཅན་བུད་མེད་དང་ལྷན་ཅིག་པ། དཧོ་ཀི་ཌི་པ་སེར་པོ་བུད་མེད་དང་ལྷན་ཅིག་པ། བེ་སྣ་སྔོ་ལྗང་བུད་མེད་དང་ལྷན་ཅིག་པ། དབྱུག་པ་པ་སེར་པོ་བུད་མེད་དང་ལྷན་ཅིག་པ། ཡན་ལག་མེད་པའི་རྡོ་རྗེ་སེར་པོ་ཁྲོ་བོའི་ཞབས་མཚན་
མ་འགྲེང་བ་རྡོ་རྗེ་དྲིལ་བུའི་ཕྱག་རྒྱ་ཅན་རུས་པའི་རྒྱན་ཅན་བུད་མེད་དང་ལྷན་ཅིག་པ། འཕགས་པའི་ལྷ་འགྲེང་བ་དགེ་སློང་གི་རང་བཞིན་སྐྱེས་པ་དང་ལྷན་ཅིག་པ། ལ་བ་པ་གུར་གུམ་གྱི་མདོག་ཅན་མཉམ་གཞག་གི་ཕྱག་རྒྱ་ཅན་བུད་མེད་དང་ལྷན་ཅིག་པ། ཐག་པ་མཁན་དཀར་ཤམ་ཞབས་འཁྲིལ་བ་བུད་མེད་

[017A]༄༅། །དང་ལྷན་ཅིག་པ། ས་ར་ཧ་ནག་པོ་འགྲེང་བ་ཕྱག་ན་མདའ་གཞུ་བསྣམས་པ་སྐྱེས་པ་དང་ལྷན་ཅིག་པ། དཔལ་འཛིན་ཞབས་ཆོས་ཀྱི་འཁོར་ལོའི་ཕྱག་རྒྱ་ཅན་བུད་མེད་དང་ལྷན་ཅིག་པ། ཙ་ཏྲ་ལི་པ་གུར་གུམ་གྱི་མདོག་བཞེངས་པ་བུད་མེད་དང་ལྷན་ཅིག་པ། ཀོ་ཀི་ལི་པ་རྫ་གསར་གྱི་
མདོག་ཅན་འགྱིང་ཆ་གནས་པ་བུད་མེད་དང་ལྷན་ཅིག་པ། དྲིལ་བུ་པ་གུར་གུམ་གྱི་མདོག་ཅན་ཕྱག་ན་རྡོ་རྗེ་དྲིལ་བུ་བསྣམས་པ་རྟགས་ལངས་པ་ཞབས་གཡས་བརྐྱང་བ་གཡོན་བསྐུམ་བུད་མེད་དང་ལྷན་ཅིག་པ། ནཱ་རོ་བ་མདོག་སྔོ་ལྗང་བུད་མེད་དང་ལྷན་ཅིག་པ། ཁྱི་མོ་ཅན་བཞེངས་པ་མེ་ལོའི་མདོག་ཅན་བུད་
མེད་དང་ལྷན་ཅིག་པ། རིན་ཆེན་འབྱུང་གནས་ཞི་བ་དགེ་སློང་སེར་པོ་ཕྱག་ན་པོ་ཏི་བསྣམས་པ་སྐྱེས་པ་དང་ལྷན་ཅིག་པ། ཀར་ལི་པ་སེར་པོ་གར་གྱི་ཞབས་ཅན་བུམ་པ་བསྣམས་པ་བུང་མེད་དང་ལྷན་ཅིག་པ། མཁའ་མཁན་སེར་པོ་ཕྱག་ན་རྡོ་རྗེ་དྲི་ལ་བུ་བསྣམས་ཤིང་གློག་ལ་སྡིགས་མཛུབ་བྱེད་པ་བུད་མེད་དང་
ལྷན་ཅིག་པ། ཁནྡ་རི་པ་མེ་ཏོག་ཀུ་སུམ་པའི་མདོག་ཅན་བྱའི་ཚོགས་སུ་སྤྲོ་བ་སྐྱེས་པ་དང་ལྷན་ཅིག་པ། གཡུང་བོ་མེ་ལོའི་མདོག་ཅན་ལངས་པ་འབར་བ་ཐོགས་པ་བུད་མེད་དང་ལྷན་ཅིག་པ། བྱི་ལ་ཅན་མེ་ལོའི་མདོག་ཅན་བུད་མེད་དང་ལྷན་ཅིག་པ། ཀ་ན་པ་རྣལ་འབྱོར་བ་མ་སེར་མོ་གར་ཕྱག་དང་ཐོད་པ་འཛིན་
པ་སྐྱེས་པ་དང་ལྷན་ཅིག་པ། རྣལ་འབྱོར་མ་མེ་ལ་ཁ་ལ་མེ་ལོའི་མདོག་ཅན་རྡོ་རྗེ་དང་དྲིལ་བུ་འཛིན་པའི་ཕྱག་རྐེད་པར་གནས་པ་བུད་མེད་དང་ལྷན་ཅིག་པ། རྣལ་འབྱོར་མ་གྲུབ་པ་ཅན་དཔལ་མོ་སྡོ་ལྗང་ཞབས་གཡས་བསྐུམ་པ་གཡོན་བརྐྱང་བ་མི་རོའི་སྟན་ལ་གནས་པ་ཕྱག་ན་རྡོ་རྗེ་དྲིལ་བུ་འཛིན་པས་རིག་མལ་འཁྱུད་པ་
རུས་པའི་རྒྱན་ཅན་བུད་མེད་དང་ལྷན་ཅིག་པ། ནཱི་ལོ་པ་སྔོན་པོ་མོལ་པའི་ཕྱག་རྒྱ་ཅན་སྐྱེས་པ་དང་ལྷན་ཅིག་པ། ཡེ་ཤེས་མྱུ་གུ་དཀར་པོ་མི་འཇིགས་པའི་ཕྱག་རྒྱ་ཅན་བུད་མེད་དང་ལྷན་ཅིག་པ། རང་རང་གི་ལས་དང་རྗེས་སུ་མཐུན་པའི་ཚུལ་འཛིན་པ་བཅུ་ཕྲག་བརྒྱད་དང་བཞིའི་གོ་རིམས་རྫོགས་སོ།། །།
མི་ཕམ་ཟླ་བ་དང། བྷ་བ་བྷ་ཊ་བ་དང། དགེ་བའི་གོ་ཆ་དང། གནས་བཞིའི་གྲུབ་ཐོབ་དང་བཅས་པ་བལ་བོའི་ཡུལ་གྱི་བུ་ལོན་ཁོད་པ་སྙམ་ནས་ལོ་ཉིས་བརྒྱ་དགུ་བཅུ་རྩ་གཅིག་ན། ཝ་ཟླའི་ནག་པོ་ཕྱོགས་ཀྱི་ཆོས་དྲུག་གི་ཉིན་བར་སྐར་མ་ལག་ལ་དགེ་སློང་དཔལ་སྡེས་སེམས་ཅན་ཐམས་ཅད་ཀྱི་དོན་དུ་བྲིས་པའོ།། །།


﻿
[001B][DD]། །རྒྱ་གར་སྐད་དུ། ར་ས་ཤཱསྟྲ་སིདྡྷི་ནཱ་མ། བོད་སྐད་དུ། དངུལ་ཆུ་གྲུབ་པའི་བསྟན་བཅོས་ཞེས་བྱ་བ། སངས་རྒྱས་ལ་ཕྱག་འཚལ་ལོ། །ཐམས་ཅད་མཁྱེན་པ་ཐམས་ཅད་སྦྱིན། ། [DD]
ཞི་བ་དཔལ་དང་ལྡན་པའི་གཟུགས། །ཕ་རོལ་གཅེས་པར་བྱེད་པའི་མཆོག་ལོངས་སྤྱོད་རྣམ་པར་གྲོལ་ལ་འདུད། །དཔལ་ལྡན་མགོན་པོའི་དབང་ཕྱུག་ལའོ། །དངོས་པོ་དངོས་པོ་མེད་པར་གྲོལ། །
མཐོང་དང་མ་མཐོང་མེད་པ་ཡི། །ལོངས་སྤྱོད་གྲོལ་བ་རྣམ་པར་སྟེར། །དཔལ་གྱི་དབང་ཕྱུག་ཕྱག་འཚལ་བསྟོད། །དྲི་མེད་རང་བྱུང་དངུལ་ཆུ་མཆོག་ལས་ཀྱིས་བསླད་པ་ངན་པར་བཤད། །སྦྱོར་བ་གཞན་
ལ་ཡོན་ཏན་སྐྱེད། །ཤི་རུ་ཆ་བས་ནད་རྣམས་འཇོམས། །མཁས་ཀྱིས་བསྒྲུབ་པས་བཀྲེས་པ་འཇོམས། །བརྐམས་པས་མཁའ་སྤྱོད་འགྲུབ་པར་འགྱུར། །ལྷང་ཚེར་བྱིན་པའི་སྟོབས་ཀྱིས་ནི། །ཡོན་ཏན་བརྒྱད་
འགྱུར་ཐོབ་པར་འགྱུར། །མུ་ཟི་དང་ནི་སྦྱར་བ་ཡིས། །ཡོན་ཏན་དྲུག་འགྱུར་ཐོབ་པར་འགྱུར། །གསེར་དང་མཉམ་པོར་སྦྱར་བ་ལ། །མ་འགགས་ནམ་མཁའི་ལམ་ལ་འགྲོ། །གཤའ་ཚེ་དཀར་པོས་མཉམ་པ་

[002A]༄༅། །གསོད༑ །ལས་འདི་ཉིས་འགྱུར་དངུལ་དང་སྦྱོར། །དངུལ་ཆུའི་ཉིས་འགྱུར་ཆུ་དང་སྦྱོར། །དེ་བཞིན་གསེར་དང་སྦྱར་བར་བྱ། །ཟངས་ནི་དྲུག་ཅུ་རྩ་བཞི་འབིགས། །དངུལ་ཆུ་སེར་སྐྱས་ལས་རྣམས་བྱེད། །མེ་དང་
སྤྲད་པར་འགྱུར་བའི་ཚེ། །ཆུ་བུར་ལྟར་དུ་འགྱུར་བ་དང། །མི་གཡོ་བ་རུ་བསྟན་པ་ནི། །ལྷང་ཚེར་དང་ནི་སྦྱར་བས་སོ། །གསེར་དང་དངུལ་ནི་མཉམ་པ་ཡིས། །ལས་རྣམས་བྱེད་པར་འགྱུར་བ་ཡིན། །དེ་ནས་མཉམ་པའི་མཚན་ཉིད་ནི། །
ལྷང་ཚེར་ཞུ་བར་གྱུར་པ་ལས། །དངུལ་ཆུ་དབང་དུ་བྱས་པར་འགྱུར། །ལུས་ངན་པོ་ཡི་གསེར་མཛོད་ཀྱི། །སྒོ་རྣམས་དབྱེ་བར་འགྱུར་བ་ཡིན། །དྲི་མེད་གདོང་ཅན་ལྷང་ཚེར་ནི། །མེ་ཡིས་འཆིང་བར་བྱེད་པར་འགྱུར། །མུ་ཟི་ལས་ནི་དྲང་བར་
འགྱུར། །གསེར་གྱི་ནང་དུ་ཆུ་སོང་ཞིང། །གཅིག་ཏུ་འདྲེས་ཤིང་གང་བ་ནི། །ས་སྟེང་འདི་ན་རབ་ཏུ་དཀོན། །མ་སྦྱངས་པ་ཡིས་མི་འགྲུབ་སྟེ། །དམར་པོར་བཙོས་པ་མ་ཡིན་པས། །རྫས་རྣམས་གསེར་དུ་མི་བྱེད་དེ། །བཙོས་ཤིང་སྦྱངས་
པས་འགྲུབ་པ་ཡིན། །བྱེ་བའང་འགྲུབ་པར་འགྱུར་པ་ཡིན། །དེ་ནས་རྫས་རྣམས་དཔག་མེད་བརྗོད། །མཆོག་ཏུ་འགྱུར་བ་རྣོ་ལྕགས་ཡིན། །མ་རྙེད་རྣོ་ལྕགས་གཞན་ཡང་ཡིན། །ཟངས་དང་གཤའ་ཚེ་ར་གན་ཀླུ། །སྦྱངས་པའི་ཟངས་དང་

[002B] །རྡོ་ལྟར་ལྕགས་ནི་བརྒྱད་པོ་ལ། །དངུལ་ཆུ་གཞུག་པར་བྱ་བ་ཡིན། །སྦྱངས་ནས་ལས་རྣམས་བྱ་བ་ཡིན། །དག་ཅིང་སྦྱངས་པས་བཅུད་དུ་བྱེད། །མུ་ཟི་དང་ནི་བི་མ་ལ། །མཀྵི་ཀ་དང་དེ་བཞིན་མཚལ། །ལྡོང་རོས་དེ་བཞིན་ཞ་ཉེ་དྲུག་མདུང་རྩེ་དང་ནི་བ་བླ་དང། །ཤེས་རབ་
ཅན་གྱིས་སྦྱང་བར་བྱ། །ཤེས་ནས་ལས་རྣམས་བྱ་བ་ཡིན། །གསེར་གྱི་ལས་རྣམས་བ་བླས་བྱེད། །སེར་པོས་དཀར་པོའི་ལས་རྣམས་བྱེད། །ལྷང་ཚེར་དང་ནི་ཏི་ཚ་ཡིས། །ཀ་ཀུ་ཤྲི་ཡི་ལས་རྣམས་བྱེད། །དེ་རྣམས་མཚན་མ་བརྗོད་བྱ་བ། །སྦྱང་ཞིང་དུག་དང་བྲལ་བར་བྱ། །རྣོ་ལྕགས་བཟང་
ཞིང་དཀར་བ་ལ། །རྣོ་ཞིང་མཆོག་ཏུ་དྲོ་བར་བྱེད། །ཟངས་ནི་མཆོག་ཏུ་དམར་བ་བཟང། །དེ་ལ་རིགས་ནི་གསུམ་དུ་གནས། །བལ་པོར་སྐྱེས་པའི་རང་བཞིན་བཟང། །ངན་པ་ལ་སྦྱངས་མཆོག་ཏུ་འགྱུར། །ཀན་དྷ་འུར་དུ་སྐྱེས་པ་ངན། །བཟང་ངན་འདྲེས་མས་ལས་རྣམས་བྱེད། །སྦྱངས་ཤིང་རྗེས་
སུ་སྦྱངས་པ་ལས། །དངུལ་ཆུ་རབ་ཏུ་དམར་བར་བྱེད། །ཀླུ་ནི་གནག་དང་དཀར་བ་གཉིས། །རང་བཞིན་མགྱོགས་པར་ཆུ་ལྟར་འཇུ། །ར་གན་དྲི་མ་ཆེ་བ་མཆོག་རང་བཞིན་ཆུ་ལྟར་མྱུར་དུ་འཇུ། །རང་བཞིན་གཉིས་པ་མྱུར་དུ་འཇུ། །དཀར་པོ་ཕ་རོལ་མཆོག་ཏུ་གྲགས། །སེར་པོ་གསེར་
ལྟར་མདངས་བཟང་བ། །བསྲེགས་ན་དྲི་ཅན་ནག་པོར་འགྱུར། །དྲག་ཏུ་བསྐོལ་བས་འཇུ་བར་བྱེད། །རགས་པ་ཟངས་ཀྱི་ཁམས་ལས་བྱུང། །བསྲེགས་ན་ནག་པོར་འགྱུར་བ་ཡིས། །དེ་ནི་རིང་པོར་འཇུ་བར་བྱེད། །གཤའ་ཚེ་དང་ནི་འདྲེས་པ་ལས། །འཁར་བའི་ཁམས་སུ་བྱེད་པར་འགྱུར། །ཟངས་
མའི་རང་བཞིན་འཇུ་བར་དཀའ། །འཁར་བར་གན་མྱུར་དུ་འཇུ། །གསེར་ནི་བདར་ན་སེར་བ་ལ། །བཅད་ན་དཀར་པོར་འགྱུར་བ་ཡིན། །བསྲེགས་ན་གུར་ཀུམ་མདངས་ལྟར་བྱེད། །ཉུང་བ་ལྕི་ཞིང་སྣུམ་པར་བྱེད། །དྲུག་ནི་གསེར་གྱི་མཚན་ཉིད་ཡིན། །དངུལ་ནི་ཀུནྡ་ལྟར་དཀར་ཞིང། །སྣུམ་
ལ་འོད་ཅན་རབ་ཏུ་གསལ། །དྲུག་ཅུ་རྩ་བཞི་ཡོན་ཏན་ནི། །ཁམས་རྣམས་ཀུན་ལ་རབ་ཏུ་ལྡན། །དེ་རྣམས་མདོ་རུ་བསྡུས་ཏེ་བཤད། །སྔོན་དུ་བཤད་པའི་རྗེས་སུ་ནི། །དང་པོ་རྣོ་ལྕགས་བཤད་པ་ལ། །སྦྱང་བ་ལན་བདུན་བར་དུའོ། །རྣོ་ལྕགས་རྣོན་པོ་གཉིས་ལ་ཡང། །གསེར་ནི་དབུགས་བཅིང་

[003A]༄༅། །བརྟག་པར་བྱ། །བ་ཚ་བཅུག་ཅིང་སྦྱང་བར་བྱ། །གཞན་ཡང་དྲི་ཆུ་ལྔ་ཡིས་སྦྱངས། །བ་ཚ་དྲི་ཆུ་གཅིག་ཏུ་བསྲེས། །དག་ཅིང་སྦྱངས་པར་བྱས་པ་ཡིས། །སྐྱུར་པོས་སྦྱངས་ཤིང་རབ་ཏུ་བསྲེག་དེ་ལྟར་མང་དུ་བྱས་པ་ལས། །དེ་ཡི་རྩ་བ་བཟུང་ཞིང་བསྲེག་ཡང་ནི་སྐྱུར་པོ་
བཅུག་ཅིང་སྦྱང། །དེ་ལྟ་བུ་ཡི་རིམ་པ་ཡིས། །ལྕགས་དང་རྣོ་ལྕགས་སྦྱར་བར་བྱ། །གླང་པོ་ཆེ་ཡི་རུས་པ་བཏབ། །མཐིང་ཤིང་ཕྱེ་མ་རྣམ་པར་བླང། །ར་ཡི་གཅིན་གྱིས་རྣམ་པར་བསྲེས། །ལན་བདུན་བར་དུ་སྦྱང་བར་བྱ། །དེ་ལྟར་ཟངས་ནི་སྦྱངས་བ་ཡིས། །བློ་ལྡན་གསེར་འགྱུར་མཁན་པོ་རྣམས། །
དེ་ལྟར་ཟངས་ནི་སྦྱོར་བ་ཡིན། །ལྕགས་བརྒྱད་ནང་དུ་ཟངས་ནི་མཆོག་ལས་རྣམས་ཐམས་ཅད་བྱེད་པར་འགྱུར། །དེ་ནས་ཡང་དག་བཤད་བྱ་བ། །ར་གན་སྦྱང་བའི་ཆོ་ག་བཤད། །སེག་བདར་གྱིས་ནི་ཕྱེ་མར་བརྡར། །དེ་ནས་ཕྱེ་མ་ཞིབ་ཏུ་བཏགས། །བ་ཚ་དང་ནི་དྲི་ཆུ་བསྲེ། །ལན་བདུན་བར་དུ་
སྐམ་ཞིང་བསྲེག་ཡང་ནི་སྐྱུར་པོའི་ཁུ་བ་སྦྱིན། །ལན་གསུམ་བར་དུ་བསྲེག་པར་བྱ། །དེ་ལྟར་དག་པར་བྱས་པ་ཡིས། །ར་གན་རྣམ་པར་སྦྱངས་པ་ཡིན། །དེ་ནས་འཁར་བ་སྦྱང་བར་བྱ། །སྔར་བཞིན་ཞིབ་ཏུ་བཏགས་པ་ལ། །དེ་ལ་པ་ཚ་དྲི་ཆུ་སྦྱིན། །ཡང་དང་ཡང་དུ་བླུགས་ཤིང་བསྐོལ། །ལན་བདུན་
བར་དུ་སྦྱངས་པ་ཡིན། །ཡང་ནི་སྐྱར་པོའི་ཁུ་བ་གཞུག་ཅུང་ཟད་ཞ་ཉེ་བྱིན་ལ་བཞུ། །བསྲེགས་པས་ཟངས་སུ་འགྱུར་བ་ཡིན། །སྔར་བཤད་རིམ་པས་ཟངས་ཀྱང་སྦྱང། །དེ་ལྟར་འཁར་བ་སྦྱངས་པ་ཡིས། །མཆོག་གི་ལྕགས་ནི་སྦྱང་པའི་ཐབས། །ཞ་ཉེ་སྦྱང་བར་བྱ་བ་ནི། །དེ་ཡི་བྱེད་པ་རྣམ་
བཤད་ན། །ཡུང་བ་ཕྱེ་མར་བཏགས་པའམ། །ཤྲཱྀ་ཁཎྜ་རྣམ་པར་བསྲེ། །མང་པོ་གཞུག་ཅིང་བསྐམ་པར་བྱ། །དེ་ནས་ཞ་ཉེ་སྦྱིན་ལ་བཏགས། །ལན་བདུན་བར་དུ་སྦྱངས་པས་འདག་ཞ་ཉེ་ཞུ་བར་གྱུར་བ་ན། །འབྲས་བུ་གསུམ་གྱི་ཁུ་བ་སྦྱིན། །ཞ་ཉེ་སྦྱངས་པའི་ཆོ་ག་ཡིས། །གཤའ་ཚེ་
དཀར་པོའང་ང་བཞིན་སྦྱང། །ལྡོང་རོས་ཀྱི་ནི་རང་བཞིན་ལ། །མ་ལ་ཏ་ཡི་ཁུ་བས་སྤངས། །གཤའ་ཚེ་བཏགས་པའི་ནང་དུ་བླུགས། །ཡང་དང་ཡང་དུ་སྐ་མ་ཞིང་བཏགས། །འཛོ་ཏི་སྨ་ཏིའི་མར་ཁུ་བླུགས། །མེད་ན་མེ་ཏོག་ན་ར་ཛའི། །མར་བུ་ཡི་ནི་རྣམ་པར་བསྲེ། །གཞན་ཡང་སྦྱར་ཐབས་

[003B] །ཉེས་པ་ཐམས་ཅད་འཇོམས་པར་བྱེད། །ཞ་ཉེ་ནག་པོ་ཅུང་ཟད་བསྲེ། །དངུལ་གྱི་རང་བཞིན་དག་པའོ། །འདི་ལྟར་དྲི་ཆུ་ལན་གསུམ་སྦྱང། །བཏགས་ཤིང་བཏགས་ཤིང་ལན་བདུན་བཀྲུ། །འདིས་ནི་དག་ཅིང་རྒྱལ་བར་བྱེད། །གསེར་གྱི་སྦྱང་བ་བརྗོད་པར་བྱ། །མཆོག་ཏུ་བ་ཚ་
སྦྱང་བ་གཅེས། །སྐྱུར་པོ་ཡིས་ཀྱང་དེ་བཞིན་དུ། །མར་དང་སྦྲང་རྩི་རྣམ་པར་བསྲེ། །གསེར་དང་སྦྱར་ཞིང་བཏགས་པར་བྱ། །ལས་རྣམས་གཞན་གྱི་དྲུག་འགྱུར་སྦྱང། །དེས་ནི་ངེས་པར་འགྲུབ་པར་འགྱུར། །ཇི་ལྟར་གསེར་གྱི་ལས་རྣམས་ཡིན། །དེ་ནས་ལྕགས་ཀྱི་བྱ་བ་བརྗོད། །ཇི་ལྟར་དབྱེ་
བའི་སྦྱོར་བ་ཡིས། །པཎྜི་ཧན་དུ་སྐྱེས་པ་མཆོག་གསེར་དང་དངུལ་ཡང་དེ་ན་མཆོག་རྣོ་ལྕགས་ཇི་ལྟར་རྙེད་པ་གཟུང། །དང་པོ་སྦྱང་བའི་ཆོ་ག་ནི། །ཕྱི་ནས་ལས་རྣམས་བརྗོད་པར་བྱ། །འདི་ལྟར་གསེར་ཟིལ་རྡོ་ལ་ནི། །བ་ཚ་དང་ནི་སྐྱུར་པོས་སྦྱང། །ལྕགས་ཀྱི་སྣོད་དུ་ལེགས་པར་བཏགས། །ལྕགས་
ཀྱི་སྟེང་དུ་ག་འུས་དགབ། །མཐའ་ནི་རས་དང་འཇིམ་པས་གཏུམས། །བསྲེགས་པས་དག་པར་འགྱུར་བ་ཡིན། །ཕྱེ་མར་གྱུར་གྱི་བར་དུ་བསྲེག་དེ་ལྟར་དག་པའི་ཆོ་ག་ནི། །ལས་རྣམས་ཀུན་ལ་བྱ་བ་ཡིན། །མུ་ཟི་མར་གྱི་མདོག་ཅན་བཟང། །འབྲིང་ནི་མང་དུ་རྙེད་པ་བླང། །ངན་པ་བ་གླང་སོ་དང་མཚུངས་
དེ་ལྟར་མུ་ཟི་རིགས་གསུམ་ཡིན། །བི་མ་ལ་ནི་སེར་མོ་བཟང། །གསེར་དང་དངུལ་གྱི་ཁ་དོག་གིས། །རབ་དང་འབྲིང་ནི་ཤེས་པར་བྱ། །ཤེས་ནས་ལས་རྣམས་བྱ་བ་ཡིན། །གསེར་ཟིལ་རྡོ་ནི་སེར་བ་ལ། །རང་བཞིན་ཟངས་ཀྱི་ཁམས་ཡིན་ཏེ། །རག་རྡོ་དང་ནི་གསེར་ཟིལ་རྡོ། །ཁམས་དང་རང་བཞིན་
གཅིག་པ་ཡིན། །སྤྲིན་གྱི་ཁ་དོག་ཇི་བཞིན་སེར། །མེ་ཏོག་ཀར་བིར་འབྲས་བུ་འདྲ། །དེ་ནི་མཆོག་ཏུ་གྱུར་པ་ཡིན། །རིགས་རྣམས་དག་པར་ཤེས་པས་སྦྱང། །མཆོག་དང་བར་དང་ཐ་མ་སྟེ། །མཀྵི་ཀ་ནི་གསུམ་དུ་སྣང། །མཚལ་ལ་རིགས་ནི་གཉིས་ཡིན་ཏེ། །མཆོག་ནི་ཉི་མའི་འོད་ལྟར་གསལ། །
གསེར་མཚལ་རབ་ཏུ་དམར་བ་མཆོག་གཉིས་ཀ་དངུལ་ཆུའི་ཁམས་ཡིན་ཏེ། །ལྡོང་རོས་དབྱེ་བའི་དྲི་ཅན་མཆོག་མ་ཚུར་གྱི་མཚན་ཉིད་བརྗོད་བྱ་བ། །སྨིན་ཅིང་སེར་བ་མཆོག་ཏུ་བཟང། །གསེར་གྱི་སྦལ་རྒྱབ་ལྟར་དུ་སེར། །མ་རྙེད་དམར་པོ་གཟུང་བར་བྱ། །དག་པས་ལས་རྣམས་བྱ་བ་ཡིན། །སྨིན་

[004A]༄༅། །པ་སེར་པོའི་ཁམས་ཡིན་ཏེ། །བ་བླ་མཆོག་ཏུ་དཀར་བ་བཟང། །འབྲིང་ནི་རྣམ་པར་སེར་བ་ཡིན། །ཤེས་ནས་ལས་ལ་སྦྱར་བར་བྱ། །ལས་གཞན་སེར་པོ་ཕལ་པའང་གཟུང། །ལྷང་ཚེར་ནམ་མཁའི་མིང་གིས་བརྗོད། །སེར་པོ་ན་ག་པོ་དཀར་པོ་ལས། །ལྷང་ཚེར་ཞུ་བས་
ལས་རྣམས་བྱེད། །རྣམ་པར་སྤྱད་པས་ལས་རྣམས་བྱེད། །མཆོག་ནི་གསེར་གྱི་མདོག་ལྟར་སེར། །ནག་པོ་བར་བའི་ཁམས་ཡིན་ཏེ། །གཉིས་ནི་གསེར་འགྱུར་ལས་ལ་བཟུང། །དཀར་པོ་དག་པར་བྱས་པ་ཡིས། །དངུལ་གྱི་ལས་ཀྱང་འགྲུབ་པ་ཡིན། །ཙི་ཏ་དམར་པོ་མཆོག་ཡིན་ཏེ། །དམར་
པོའི་ཁམས་ནི་སྦྱིན་པ་མིན། །ཀམ་ཀུས་ཏྲ་ནི་ཅུང་ཟད་སེར། །ཐམས་ཅད་སྔོན་དུ་བཤད་ཟིན་ཏེ། །ལྕགས་བརྒྱད་པོས་ཀྱང་གོང་དུ་བཤད། །འདི་ནི་ལས་ཀྱིས་སྦྱར་བ་ལས། །ལྕགས་རྣམས་སྦྱར་ཞིང་བཏགས་པ་ལས། །བསད་ཅིང་རྗེས་སུ་འབིགས་པར་བྱེད། །པཎ་ཏྲེའི་ཡུལ་ནས་རྡོ་རྗེ་སྐྱེས། །
རང་བྱུང་ལྕགས་དང་རྡོ་ལྕགས་དང། །ཞ་ཉེ་ཟངས་དང་ར་གན་དང། །འཁར་བ་གསེར་དང་དེ་བཞིན་དངུལ། །གཤའ་ཚེ་དཀར་པོ་ཐམས་ཅད་ལ། །བཀྲུས་ཤིང་གསང་བར་བྱ་བ་ཡིན། །གསེར་ཟིལ་རྡོ་ཡིས་ལྕགས་འཇོམས་ཤིང། །དངུལ་དང་གཤའ་ཚེ་ཉམས་པ་ཡིན། །གསེར་གྱི་ལས་ནི་དག་པ་
ཡིན༑ །ལྕགས་དྲུག་རྣམ་པར་སྦྱངས་པ་ལས། །གསེར་གྱི་ལས་ནི་འགྲུབ་པར་བྱེད། །དངུལ་གྱི་ལས་ནི་འགྲུབ་པར་འགྱུར། །ཟི་མའི་ཁུ་བ་རྣམ་པར་སྦྱིན། །སྐྱུར་པོའི་ཁུ་བས་དག་པར་བྱེད། །གཤའ་ཚེ་རྣམ་པར་བཏགས་པ་ལས། །ཡང་ནི་ཟི་མའི་ཁུ་བ་བླུགས། །སྐྱུ་རུ་ར་ཡི་ཤུན་པ་བསྲེ། །དེ་ལྟར་
བསྲེས་ཤིང་བཏགས་པ་ལ། །ཡང་ནི་ག་འུའི་ནང་དུ་བསྲེག་དེ་ནི་གཤའ་ཚེ་ཕྱེ་མར་འགྱུར། །ཕྱེ་མ་དང་ནི་བ་བླ་བསྲེ། །མཀྵི་ཀ་ནི་རྣམ་པར་བཏགས། །བཏགས་པ་རས་ཀྱིས་ཕྱེ་མ་གཏུམས། །བལ་སྲན་ནག་པོའི་ཁུ་བ་གཞུག་མེ་ཡི་དུགས་ཀྱིས་རྣམ་པར་སྐམ། །བ་ལྕི་སྐམས་པའི་ཕྱེ་མ་ཡིས། །ཆུ་
ལ་བཅུག་ཅིང་ཁུ་བས་བདུག་བ་ཚ་དང་ནི་དྲི་ཆུ་བསྲེ། །རང་བཞིན་ལན་བདུན་བར་དུ་སྦྱང། །སྐྱུར་པོའི་ཁུ་བས་ཕྱི་ནས་སྦྱང། །དེ་ནས་ལས་རྣམས་བྱ་བ་ཡིན། །དེ་བཞིན་བི་མ་ལ་ཡང་སྦྱང། །སྔར་བཞིན་ཆོ་ག་དེ་ཉིད་ཀྱིས། །སྦྱང་ཞིང་ལས་རྣམས་བྱ་བ་ཡིན། །མུ་ཟིའི་ལས་རྣམས་བཤད་བྱ་བ། །སྔར་

[004B] །དང་པོ་རྣམ་པར་བཏགས་པར་བྱ། །ལྕགས་ཀྱི་སྣོད་ཀྱི་ནང་དུ་ནི། །མར་ཁུ་དང་ནི་རྣམ་པར་བསྲེ། །རང་བཞིན་མེ་ལ་སྦྱང་བར་བྱ། །དྷ་དུ་ར་ཡི་ཁུ་བ་ཡིས། །ལན་གསུམ་བསྲེས་ཤིང་བསྐམ་པར་བྱ། །མཚལ་ནི་བཏགས་པར་གྱུར་བ་ལ། །རྨ་བྱའི་མཁྲིས་པས་རྣམ་པར་
སྦྱངས༑ །མ་རྙེད་རོ་ཇུའི་མཁྲིས་པ་ཡིས། །ཇི་ལྟར་མཚལ་ནི་སྦྱངས་པ་བཞིན། །གསེར་ལྡན་སྦལ་རྒྱབ་ལྡོང་རོས་དང། །བ་བླ་དང་ནི་སྐྱུར་པོའི་རྡོ། །རིམ་པས་མཚལ་ཤིང་སྦྱང་བར་བྱ། །སྦལ་རྒྱབ་དང་ནི་ཀམ་བུ་ཏྲི། །ལྷང་ཚེར་དང་ནི་སོ་ཁྲི་ཉའི། །མཁྲིས་པ་ཡིས་ནི་བྱ་བ་ཡིན། །ཐམས་ཅད་
ལན་བདུན་བར་དུ་སྦྱང། །རིམ་པ་དེ་བཞིན་བཀྲུ་བར་བྱ། །ལྷང་ཚེར་སྦྱང་བ་བརྗོད་བྱ་བ། །སྔོན་བཤད་པ་ཡི་རྗེས་བཞིན་དུ། །མཆོག་ནི་ལྷང་ཚེར་ནག་པོ་ཡིན། །གསེར་གྱི་ལས་རྣམས་འགྲུབ་པར་བྱེད། །དཀར་པོས་དངུལ་གྱི་ལས་རྣམས་བྱེད། །དངུལ་ཆུས་སྦྱོར་ཞིང་འབིགས་པར་བྱེད། །ལྷང་
ཚེར་འདབ་མ་རེ་རེ་དབྱེ། །ལྕགས་ཀྱི་སྣོད་ཀྱི་ནང་དུ་གཞུག་ཏང་ཀྲུ་ལུ་ཡི་རྩ་བ་བསྲེ། །དེ་ཡི་ཁུ་བས་རྣམ་པར་གཞུག་རས་བལ་གྱི་ནི་འདབ་མ་ཡི། །ཁུ་བ་ཡིས་ཀྱང་རྣམ་པར་སྦངས། །ཉི་མ་ལ་ནི་བདུག་ཅིང་སྐམ། །བཏགས་ཤིང་སྔོན་གྱི་ཁུ་བས་གཞུག་དེ་ཚེ་ལྷང་ཚེར་ཕྱེ་མར་འགྱུར། །ལེགས་པར་
བཏགས་པར་གྱུར་བ་ཡིས། །ཞབས་སུ་རྣམ་པར་བཏགས་པར་བྱ། །ཡང་ནི་བཀྲུ་ཞིང་བཏགས་པར་བྱ། །ཏིག་ཏིག་ཁུ་བས་རྣམ་པར་བསྲེ། །བཅུག་ཅིང་ལན་གསུམ་བར་དུ་བསྲེག་དེ་ལྟར་སྦྱངས་པའི་ཆོ་ག་ཡིས། །ལྷང་ཚེར་གནག་དང་དཀར་བ་ལ། །ལྷང་ཚེར་སེར་པོ་མཆོག་ཡིན་ཏེ། །གསེར་གྱི་
ལས་ལ་མཆོག་ཏུ་བཤད། །དག་ཅིང་སྦྱང་བ་བྱས་པ་ཡིས། །དངུལ་ཆུ་དང་ནི་ལྷང་ཚེར་སྦྱར། །མུ་ཟི་གསེར་ཟིལ་བ་བླ་དང། །དེ་ལྟར་མཚལ་དང་བཞི་པོ་ལ། །རང་བཞིན་དབང་དུ་བྱ་བ་བརྗོད། །ལས་རྣམས་ཐམས་ཅད་བྱེད་པར་འགྱུར། །ལྷང་ཚེར་དམར་པོ་ནག་པོ་ཡང། །འདབ་མ་རེ་རེར་དབྱེ་བར་བྱ། །
སྔོན་གྱི་ཆོ་གས་དག་པར་བྱ། །སོ་ཁྲི་ཉ་ཡི་མཁྲིས་པ་སྦྱིན། །ཚ་ལ་ཅུང་ཟད་བསྲེ་བར་བྱ། །གའུ་ནང་དུ་བཅུག་ལ་གཏུམས། །སོལ་བའི་མེ་ལ་རབ་ཏུ་བསྲེག་གའུ་མེ་ཡི་རང་བཞིན་ལྟར། །གྱུར་གྱི་བར་དུ་བསྲེག་པར་བྱ། །གའུ་ཁ་དང་ལྡན་པ་རུ། །ཚ་ལ་བྱིན་ལ་བསྲེགས་པ་ནི། །གའུ་ཁ་ནི་མ་བཅད་པར། །

[005A]༄༅། །ལྕགས་ཀྱི་རང་བཞིན་ལྟར་དུ་འཇུ། །གསེར་གྱི་ལས་ཀྱི་མཚན་མ་ལ། །འདི་ལྟར་དུ་ནི་བྱ་བར་བཤད། །ལྷང་ཚེར་དཀར་པོས་བདེན་པར་འགྲོ། །འདི་ཡིས་བྱེད་པས་ཐམས་ཅད་ཤེས། །དངུལ་གྱིས་ལས་ལའང་འདི་བཞིན་དུ། །གསེར་ཟིལ་རྡོ་ནི་དག་པ་ལ། །ཡང་ནི་སྐྱུར་པོས་དག་
པར་སྦྱང། །ལྕགས་སམ་རྫ་ཡི་སྣོད་དུ་ནི། །སྐྱུར་པོའི་ཕྱེ་མས་དགང་བར་བྱ། །ལྕགས་ཀྱི་བེར་གས་གསད་པར་བྱ། །སྐྱུར་པོའི་ཁུ་བས་རྣམ་པར་གཞུག་དངུལ་ཆུ་ཡང་ནི་དེ་བཞིན་ཏེ། །དེ་ཡི་ལས་ཀྱི་བྱ་བ་ཡིས། །དངུལ་ཆུ་རི་ལུ་བྱ་བར་འགྱུར། །ཡང་ནི་སྐྱུར་པོ་གཞུག་པར་བྱ། །རྫ་ཡི་སྣོད་ཀྱི་ནང་དུ་
ནི༑ །སྟེང་ནས་རྫ་ཡི་སྣོད་ཀྱིས་དག་པ། །ཕྱི་ནས་འཇིམ་པས་བྱུག་པར་བྱ། །འཇིམ་པས་བྱུགས་པ་རས་ཀྱིས་དཀྲི། །ཅུང་ཟད་ཆུ་ཡང་སྦྱིན་པར་བྱ། །དེ་རྗེས་འོག་ནས་མེ་ཡིས་སྤར། །སྟེང་དུ་དངུལ་ཆུ་ཆགས་པར་འགྱུར། །སྟེང་གི་དངུལ་ཆུ་རྣམ་པར་བཟུང། །ལྷག་མའི་དངུལ་ཆུ་སྐམ་པར་འགྱུར། །འཁྲུལ་
འཁོར་འདི་ནི་པ་ཏང་གི་མཁས་པས་འདི་དག་བཏགས་པ་ལས། །གསེར་ཟིལ་རྡོ་ནི་འོག་ན་གནས། །ཚ་ལ་དང་ནི་སྐྱུར་བོས་བསྲེ། །ཇི་ལྟར་སྦྱོར་བ་གཞན་ལ་ནི། །གའུ་ཁ་མེད་རིམ་པས་སོ། །གསེར་ཟིལ་རྡོ་ཡི་གཏན་ལ་ནི། །བསྲེགས་པས་འོག་ཏུ་འཐོབ་པར་འགྱུར། །ཞག་གཅིག་
བདེན་པར་གྲུབ་པ་ལས། །གསེར་གྱི་ལས་ཀྱི་མཚན་མ་ཡི། །མཚལ་གྱི་ལས་རྣམས་བརྗོད་བྱ་བ། །བདེན་པར་བྱ་བའི་ཆོ་ག་ལ། །ཐོག་མར་ཞིབ་ཏུ་བཏགས་པར་བྱ། །སྐྱུར་པོའི་ཁུ་བས་རྣམ་པར་བསྲེ། །པ་ཏ་ཀ་ཡི་སྦྱོར་བ་ཡིས། །བདེན་པར་དགུག་ཅིང་དབང་དུ་བྱ། །ཇི་ལྟར་དངུལ་ཆུ་དངུལ་བཞིན་
དུ། །གསེར་གྱི་ལས་ལ་འབིགས་པར་འགྱུར། །བ་བླའི་རང་བཞིན་བརྗོད་བྱ་བ། །བདེན་ཅིང་དགུག་པའི་ལས་རྣམས་བརྗོད། །ཐམས་ཅད་འདབ་མའི་རིམ་པས་དབྱེ། །བ་བླ་བཟང་པོ་ཕྱེ་མར་བཏགས། །སོ་ཁྲི་ཉ་ཡི་མཁྲིས་པས་བསྲེ། །མཁས་པས་འདི་འདྲར་ཤེས་པར་འགྱུར། །ཕྱི་ནས་ཚ་ལའི་ཕྱེ་མས་
བསྲེ། །ཐམས་ཅད་གཅིག་ཏུ་བཏགས་པར་བྱ། །ལྕགས་ཀྱི་སྟེང་དུ་ལྕགས་ཁེབས་དགབ། །འདབ་མ་ཆུང་ངུ་དག་ཅིང་བདེན། །དེ་ཡང་ཕྱེ་མར་བཏགས་པར་བྱ། །གའུ་ཁ་མེད་ནང་དུ་གཞུག་སྐམས་ནས་རབ་ཏུ་བསྲེག་པར་བྱ། །ཐེ་ཚོམ་མེད་པར་བདེན་པར་འགྲུབ། །ཁ་དོག་དཀར་པོར་མཐོང་བར་འགྱུར། །

[005B] །དག་པའི་ཆོ་ག་བརྗོད་བྱ་བ། །དངུལ་ཆུ་དག་ཅིང་འབིགས་པ་ལ། །མི་ཡི་ཡིད་ཀྱི་དོན་རྣམས་ནི། །ཆོས་དང་ལས་དང་དོན་རྣམས་འགྲུབ། །ཇི་ལྟར་རང་གི་ལུས་ཀྱི་དོན། །དངུལ་ཆུ་ཡིས་ནི་འགྲུབ་པར་འགྱུར། །མིག་གཡོ་བ་ཡི་དངུལ་ཆུ་མཆོག་ཕལ་པ་རྣམས་ལ་མི་སྦྱིན་ནོ། །
སོ་ཕག་ཕྱེ་མ་སྦྱར་ཞིང་བཏགས། །ཀ་ར་དུག་དང་སྐེ་ཚེ་དང། །ཚ་བ་གསུམ་དང་སྦྱར་བ་ཡིས། །དེ་བཞིན་ཆང་གི་ས་བོན་དང། །ཁམ་པའི་སྟེང་གི་དུ་ངད་དང། །དེ་ལྟར་རྣམ་པ་བཅུ་གཅིག་པོ། །སྟོབས་ཅན་མིང་ནི་ར་གན་ཡིན། །ཐམས་ཅད་གཅིག་ཏུ་བསྲེ་བར་བྱ། །དེ་རྣམས་ཀུན་དང་དངུལ་ཆུ་བསྲེ། །བཀྲུས་
ཤིང་དངུལ་ཆུ་བཏགས་པར་བྱ། །ཡང་དང་ཡང་དུ་རྣམ་པར་བཏགས། །ཞག་གསུམ་གྱིས་ནི་དག་པར་འགྱུར། །སྲང་བརྒྱ་ཙམ་དུ་གང་བར་བྱ། །དེ་ལ་སྲང་ནི་ལྔ་བཅུ་གཟུང། །དེ་ཕྱེད་ཉི་ཤུ་རྩ་ལྔའི་སྲང། །དེ་ཙམ་སྒྲུབ་པར་མི་ནུས་ན། །སྲང་གཉིས་ལ་ཡང་བྱ་བ་ཡིན། །དངུལ་ཆུ་བཅིང་པའི་ཆོ་ག་ལ་
སྟོབས་ཅན་སྨན་རྣམས་བརྗོད་བྱ་བ། །ཚངས་པ་ཡི་ནི་དབྱུག་པ་དང། །དེ་བཞིན་ཚངས་པའི་ཟླ་བ་དང། །སྤྲུལ་གྱི་མིག་གི་མིང་ཅན་དང། །དེ་བཞིན་སེར་པོ་ཉི་ཡི་མིག་དེ་བཞིན་ཁུ་བྱུག་རྩ་བ་དང། །དེ་བཞིན་མན་དཧུ་པརྣི་དང། །གཞན་ཡང་འདབ་མ་ཤ་ལིན་ཚི། །སྟོབས་པོ་ཆེ་ཡི་སྨན་དང་ནི། །མེ་ཏོག་
ངོ་ཚ་ཅན་དང་ནི། །དེ་རྣམས་མཆོག་ཏུ་གཅེས་པའི་སྨན། །ཆུ་ནི་སྐེམས་པར་བྱེད་པའི་སྨན། །ཟླ་བའི་ཁྲི་ཤིང་བརྗོད་པར་བྱ། །དེས་ནི་ལས་རྣམས་ཐམས་ཅད་བྱ། །འབྱུང་པོ་རལ་པ་འདབ་མ་ཆེ། །འཛོ་ཏི་སྨ་ཏི་སྨ་བོ་གཅིག་ཧ་ཏྲ་ཀུ་བཧི་འོམ་དང། །དེ་བཞིན་རྔ་མོ་འམ་ཚེར་མ་དང། །རྨ་བྱའི་གཙུག་
ཕུད་འོད་དང་ལྡན། །དེ་བཞིན་སྐྲོད་བྱེད་དམར་པོ་དང། །ཀླུ་ཡི་སྟོབས་ཞེས་བརྗོད་པ་ཡིན། །དེ་རྣམས་དངུལ་གྱི་ལས་རྣམས་བྱེད། །ལུས་ངན་པོ་ནི་མཆོག་ཏུ་བརྗོད། །དེ་རྣམས་ཆུ་ནི་འཆིང་བར་བྱེད། །དེ་ལྟར་བརྗོད་པའི་རྣམ་གྲངས་ནི། །ཆུ་ནི་འཆིང་བར་བྱེད་པ་ཡིན། །དེ་ལྟར་བརྗོད་པའི་སྨན་རྣམས་
ལས༑ །ཇི་ལྟར་འབྱོར་བ་སོགས་པར་བ། །མཁས་པ་བློ་དང་ལྡན་པས་གཟུང། །དག་བྱེད་གང་ཡང་སྐྱུར་པོ་ཡིན། །རག་རྡོ་དང་ནི་རྣམ་པར་སྦྱང། །ཅུང་ཟད་ཙམ་གྱི་མེ་ལ་བདུག་དུགས་ཀྱིས་སྨིན་པར་འགྱུར་བ་ཡིན། །རྟག་ཏུ་བཏགས་ཤིང་བདུག་པར་བྱ། །ཉི་མ་བདུན་གྱི་བར་དུའོ། །དེ་ནས་སྨན་དང་སྦྱར་

[006A]༄༅། །ཞིང་བཏགས། །ཇི་ལྟར་རྙེད་པའི་སྨན་གྱི་ལས། །སྨན་རྣམས་ཀུན་གྱི་ཁུ་བ་བཟུང། །ཇི་ལྟར་བརྗོད་པའི་མན་ངག་གིས། །སྐྱུར་པོའི་ཆོ་ག་བྱ་བ་ཡིན། །མར་ཁུ་ཡིས་ཀྱང་དེ་བཞིན་བསྒྲུབ། །མར་ཁུ་སྐྱུར་པོའི་སྦྱོར་བ་ཡི། །ནང་དུ་དངུལ་ཆུ་གཞུག་པར་བྱ། །དེ་ཡང་མེ་ལ་ཅུང་ཟད་
བདུག། །ཡང་དང་ཡང་དུ་གཞུག་ཅིང་བསྐམ། །དེ་ཡི་སྟེང་དུ་བརྗོད་བྱ་བ། །བརྗོད་པས་བདེ་བ་གྲུབ་པར་འགྱུར། །འདི་ལྟར་དལ་གྱིས་བསྒྲུབ་བྱ་བའི། །སྔོན་གྱི་ཆོ་གས་བསྐམ་པར་འགྱུར། །མ་ནིའི་འདབ་མ་ཆུ་ལྷའི་ཤིང། །ནིར་ཀུན་དྲི་དང་མ་ཧཱ་ར་ས་ཏྲི། །དུག་དང་དེ་བཞིན་ཤ་ཏྲི་དང། །གྷ་ནི་ཧ་རི་དེ་
བཞིན་དུ། །ཚངས་པའི་དབྱུག་པ་དྷ་དུ་ར། །དུག་དང་ཡུངས་ནག་ཙི་ཏྲ་ཀ་ལྕེ་འབིགས་ལ་སོགས་སྨན་རྣམས་ལས། །ཇི་ལྟར་རྙེད་པ་གཟུང་བར་བྱ། །སྐྱུར་པོའི་ཆོ་གས་དལ་གྱིས་གཟུང། །མྱོས་བྱེད་དེ་བཞིན་ལང་ཀ་ལི། །གཞན་ཡང་ཀར་བིར་དཀར་པོ་དང། །མྱོས་བྱེད་དང་ནི་ཤི་ཀྲུ་དང། །དེ་རྣམས་ཉེ་བའི་དུག་
ཏུ་འདོད། །དུག་ཆེན་ལྔ་ཡང་བརྗོད་བྱ་བ། །སཱ་ཐུ་བ་དང་སྲིན་གི་བ། །ཀ་ལ་ཀུབ་ཏ་སེར་སྐྱ་དང། །སྦྲང་རྩི་སེར་པོ་ལྟ་བུའི་དུག། །རྒྱ་མཚོའི་ཚ་དང་སེ་དྷ་བ། །བཙོ་ཚ་དང་ནི་རྒྱ་ཚ་དང། །དྲི་ཆེན་ཚ་དང་རྣམ་པ་ལྔ། །ཚ་ལ་མ་ཚུར་དང་ཟེ་ཚ་དང། །དེ་རྣམས་འགྱུར་བྱེད་རྣམ་གསུམ་ཡིན། །གསེར་ཟིལ་རྡོ་དང་དྲི་
མེད་རྡོ། །ཐུ་ཐུ་ཀ་དང་དངུལ་ཆུ་དང། །གཡོ་བྱེད་དང་ནི་མཚལ་དང་ནི། །མས་ས་ཀ་དང་བཅུད་ལེན་བདུན། །བ་བླ་དང་ནི་ལྡོང་རོས་དང། །སྐྱུར་པོ་དང་ནི་མུ་ཟི་དང། །སྦལ་རྒྱབ་རྡོ་དང་ཀ་ཤི་ཀ། །འདབ་མས་དེ་རྣམས་ཉེར་བཅུད་བདུན། །པཱ་ལ་ཤ་དང་ཀ་ཏ་ཡི། །ཨ་ཕ་མར་ཀ་ཧི་ཚལ། །པི་པི་ལིང་
གི་སྡོང་བུ་དང། །བ་ཚ་ཅན་གྱི་ཤིང་སྟེ་དང། །གཞན་ཡང་འགྱུར་བྱེད་རྣམ་གསུམ་དང། །བ་དང་གླང་ཆེན་རྔ་མོ་སྟེ། །དེ་ལྟར་དྲི་ཆུ་རྣམ་གསུམ་དང། །སྒ་དང་དེ་བཞིན་ཀ་སྤུ་ཀ། །ཙི་ཏྲ་ཀ་ནི་དམར་པོ་དང། །ཡུང་བ་དང་ནི་དེ་བཞིན་བཙོད། །ཙནྡན་དམར་པོ་པ་ཏམ་ཀ། །ཀུ་སུམ་བྷ་དང་འདབ་མའི་དངུལ། །
དེ་རྣམས་དངུལ་འཚེད་པ་ཡི་སྨན། །དམར་པོའི་སྡེ་ཚན་བསྡུས་པ་ཡིན། །འཛོ་ཏི་སྨ་ཏིའི་མར་ཁུ་དང། །ཀ་རཉྫ་དང་ཨ་ཏ་ཤི། །དེ་ལྟར་ཁུ་བའི་སྡེ་ཚན་གསུམ། །དངུལ་ཆུ་འཚེད་པར་བྱེད་པ་ཡིན། །དེ་བཞིན་བཧེ་ཤའི་ཤིང་དང་ནི། །ཉི་མ་ལ་ནི་བསྐམ་པར་བྱ། །པདྨའི་འདབ་མའི་ཁུ་བ་སྦྱིན། །བཧོ་ག་ན་ཡི་

[006B] །དེ་བཞིན་དུང་གི་ཕྱེ་མ་དང། །བ་ཚ་དང་ནི་དྲི་ཆུའི་སྡེ། །ཚ་དང་དེ་བཞིན་ཉེ་བའི་ཚ། །མཆོག་ཏུ་གྱུར་པའི་སྨན་སྡེ་དང། །སེ་འདུའི་ཚ་དང་སྐྱུར་པོ་ལས། །སྐྱུར་པོའི་ནང་དུ་བར་སྣང་ལས། །དངུལ་ཆུ་བཙོ་བར་བྱ་བ་ཡིན། །མན་དཧུ་ཀ་ཡི་འདབ་མ་ལ། །ཁུ་བ་བཅུག་ལ་བཙོ་བར་བྱ། །དྲི་མ་དབྲོག་
པར་བྱེད་པ་ཡིན། །འཁྲུལ་འཁོར་འདི་ནི་འབར་བའི་མེ། །ངང་པས་སྨན་པའི་འཁྲུལ་འཁོར་ལ། །ལྷང་ཚེར་བླུགས་པར་བྱ་བ་ཡིན། །སིན་དཧུ་ཚ་དང་མཚལ་ཡང་སྦྱིན། །ཟངས་ཀྱི་སྣོད་དུ་བླུགས་པར་བྱ། །བུག་པ་མེད་པའི་འཁྲུལ་འཁོར་ལའོ། །ཤིན་ཏུ་འཇམ་པའི་འཁྲུལ་འཁོར་གྱིས། །ཉིན་རེ་ཉིན་རེ་ཇི་
བཞིན་དུ། །སེར་སྐྱའི་དུག་དང་སྐྱུར་པོ་སྦྱིན། །བྱ་རོག་གདུག་པ་ཇི་བཞིན་བསྐམ། །སྔོན་བཤད་སྐམ་པའི་ཆོ་གས་སྨན། །དངུལ་ཆུ་ཡི་ནི་བཅུ་དྲུག་འགྱུར། །བཏུལ་བའི་ལྕགས་རྣམས་གཞུག་པར་བྱ། །ཐམས་ཅད་དངུལ་ཆུ་ཟ་བར་འགྱུར། །ཕྱི་ནས་དངུལ་ཆུ་དཀར་པོ་བཏགས། །ཐམས་ཅད་གཅིག་ཏུ་བྱ་བ་
ཡིན༑ །རྣོ་ལྕགས་དེ་བཞིན་རྣོན་པོ་གཞན། །ཞ་ཉེ་དང་ནི་ར་གན་སྦྱིན། །ཕྱི་ནས་དངུལ་ཆུ་གཞུག་པར་བྱ། །ཟངས་དང་ཞ་ཉེ་རྣམ་པར་བསྲེ། །འཁར་བ་དང་ནི་ར་གན་རྣམས། །དངུལ་ཆུ་འཆིང་བའི་དོན་དུའོ། །རྣོ་ལྕགས་གསད་པས་དངུལ་ཆུ་འཆིང། །སུམ་འགྱུར་གསེར་གྱིས་དངུལ་ཆུ་ཟ། །དེ་ནི་དྲི་མ་སྤོང་བར་
འགྱུར། །གསེར་ཟིལ་རྡོ་དང་རྣོ་ལྕགས་གཉིས། །དངུལ་ཆུ་བསྐམ་པར་འགྱུར་བ་ཡིན། །དངུལ་ཆུའི་ལས་ཀྱི་སྦྱོར་བ་འགྲུབ། །ཕལ་བའི་མདངས་ཀྱང་དེ་བཞིན་དུ། །ཐམས་ཅད་མཉམ་པར་བསྲེས་པ་ལས། །དེ་ཡི་ལས་ཀྱི་སྦྱོར་བ་ཡིས། །ལྕགས་དྲུག་ལས་རྣམས་སྦྱོར་བར་འགྱུར། །གསེར་ཟིལ་རྡོ་ཡིས་ལས་
རྣམས་འགྲུབ། །དེས་ནི་མཆོག་གི་ལས་རྣམས་འགྲུབ། །རིན་ཆེན་ས་བོན་སྦྱིན་པར་བྱ། །དེས་ནི་ཕྱེད་པའི་གསེར་དུ་འགྱུར། །ལན་གཉིས་ཀྱིས་ནི་དཀར་པོར་འགྲོ། །ཡང་ནི་རྣོ་ལྕགས་བསད་པ་ལ། །ཉིས་འགྱུར་དངུལ་དང་སྦྱར་བ་ཡིས། །དངུལ་ཆུ་འགྲུབ་པར་འགྱུར་བ་ཡིན། །གསེར་ལྟར་བསྐམས་པར་
གྱུར་པ་ལས། །ཀུན་གྱི་དོན་རྣམས་འགྲུབ་པར་འགྱུར། །སུམ་ཅུ་རྩ་གཉིས་འབིགས་པ་དང། །ལྔ་བཅུ་བརྒྱ་དང་ལྔ་བརྒྱ་སྟོང། །ཁྲི་དང་འབུམ་གྱི་བར་དུ་འབིགས། །ལས་འདི་ཤེས་པས་བཅུད་དང་ནི། །བཅུད་ཀྱིས་ལེན་རྣམས་འགྲུབ་པར་བྱེད། །ཟླ་བ་གཅིག་ཏུ་མང་པོའི་ཚད། །ཡུན་རིང་གསོན་དང་

[007A]༄༅། །སྟོབས་ཆེན་སྟེར། །འབུམ་ཕྲག་བར་དུ་འཚོ་བར་འགྱུར། །དེ་ཡི་ཉིས་འགྱུར་ཟོས་པ་ཡིས། །ལོ་ནི་བཅུ་དྲུག་ལོན་ལྟར་འགྱུར། །མཛེ་ལ་སོགས་པའི་ནད་བརྒྱད་འཇོམས། །དེ་ལྟར་མང་དུ་ཟོས་པ་ལས། །ཉི་ཟླ་སྐར་མ་གནས་པར་འཚོ། །སྐྲ་དཀར་གཉེར་མ་ཐམས་ཅད་སྤོང། །ཡོན་ཏན་
རང་བཞིན་ཐམས་ཅད་པ། །འདིར་ནི་དངུལ་ཆུའི་བསྟན་བཅོས་ལས། །དོན་རྣམས་རྟོགས་ནས་བྲིས་པ་འདི། །བྷ་ལི་པ་ཡིས་བྱས་པ་ཡིན། །ཀུན་གྱི་དོན་རྣམས་འགྲུབ་པར་ཤོག་དངུལ་ཆུ་རབ་ཏུ་གྲུབ་པའི་བསྟན་བཅོས་སློབ་དཔོན་ཆེན་པོ་བྷ་ལི་པ་ཡིས་མཛད་པ་རྫོགས་སོ།། །།རྒྱ་གར་གྱི་པཎྜི་ཏ་ཤྲཱི་ན་
རེནྡྲ་བྷ་དྲ་དང། བོད་ཀྱི་ལོ་ཙཱ་བ་ཨུ་རྒྱན་པ་རིན་ཆེན་དཔལ་གྱིས་རི་བོ་ཆེན་པོ་སྦུད་ཏྲའི་མགུལ་གྱི་ཕོ་བྲང་ཆེན་པོར་བསྒྱུར་བའོ།།


﻿
[096B] །རྒྱ་གར་སྐད་དུ། ཨཱ་ཡུ་ག་ཎི་ཏ་ཕ་ལ་བྲ་ཀ་ཤ་ནཱ་མ། བོད་སྐད་དུ། ཚེ་རྩིས་ཀྱི་འབྲས་བུ་གསལ་བར་བྱེད་བ་ཞེས་བྱ་བ། འཇམ་པའི་དབྱངས་ལ་ཕྱག་འཚལ་ལོ། །གནས་སྐབས་བཞིན་ཤེས་སྐྱེས་བུ་ཡིས། །དང་པོའི་གནས་སྐབས་གསལ་འདོད་ན། །མཁའ་

[097A]༄༅། །ཉི་དྲུག་སོགས་ལོ་ཡིས་བསྒྱུར། །དེ་ལ་མཁའ་ཉིས་བགོས་ཐོབ་ལོ། །དག་ན་ཀུན་བསྡོམས་མཁའ་ཉིད་གྲུབ། །སོ་སོའི་མེ་རྣམས་མཁའ་དུས་མེས། །བསྒྱུར་ཏེ་མཁའ་ཉིས་རྙེད་བརྟན་པའོ། །རང་རང་བརྟན་པ་དྲུག་སོགས་བསྒྱུར། །མཁའ་དུས་མེ་ཡིས་ཐོབ་པ་ལོ། །
ལྷག་མ་མཁའ་མེས་ཐོབ་ཟླ་བ། །དེ་ཡི་ལྷག་མ་ཞག་ཏུ་འགྱུར། །དག་ན་རང་ལོའི་འགྲོ་ལྡོག་ངེས། །དང་པོའི་ཆ་ཤས་ངེས་རྒྱས་ཤེས། །བརྒྱ་སོགས་གསུམ་ལའང་དྲུག་ལ་སོགས། །གཟའ་དགུ་སོ་སོའི་ལོ་ཡིས་བསྒྲེ། །མཁའ་དང་ཉི་མས་ཐོབ་པ་ལོ། །ལྷག་ལ་ནམ་མཁའ་མེ་ཡིས་
བསྒྲེ། །ཐོབ་པ་ཟླ་བ་ལྷག་མ་ཞག་དེ་ནས་སོ་སོའི་ལོ་རྣམས་ཀུན། །མཁའ་དུས་མེ་ཡིས་བསྒྱུར་བར་བྱ། །ཟླ་བ་མཁའ་མེས་བསྒྲེས་པ་སྦྱིན། །མཁའ་རོས་རྙེད་པ་བརྟན་པ་ཞག་ལྷག་མ་དྲུག་ཅུས་ཐོབ་ཆུ་ཆོད། །དེ་ནས་རང་རང་བརྟན་པ་རྣམས། །དྲུག་ལ་སོགས་པའི་རང་ལོས་བསྒྲེ། །མཁའ་
དུས་མེས་བ་གོས་ཐོབ་པ་ལོ། །གལ་ཏེ་རྙེད་པར་མ་གྱུར་ན། །མཁའ་མེས་བགོས་ལ་ཟླ་བ་བྱ། །དེ་ཡི་ལྷག་མ་ཞག་ཏུ་འགྱུར། །དག་ན་ལྔ་སོགས་རང་གི་ལོ། །དགུ་ཚན་རེ་ལ་འགྲོ་ལྡོག་ངེས། །ཆ་ཤས་ཕྱི་མ་རྒྱས་པའོ། །ཆ་ཤས་རེ་རེ་དྲུག་ཆ་རེ། །ཕྲི་བས་བརྟན་པའང་དྲུག་ཆ་འབྲི། །དེ་ནི་
རྩིས་ཀྱི་གཞི་མ་ཡིན། །བསྒྱུར་དང་འགོད་བྱེད་མཚུངས་པར་ལྡན། །དེ་ལྟར་ཟླ་ཀླུ་རྣམས་གཞི་ཤེས། །གཞན་ཡང་ཚེ་ཡི་སྣོད་འབྲིད་དང། །བསླུ་ཞིང་བསྲིང་བའི་ཆོག་རྣམས། །ཁོང་དུ་ཆུད་ནས་སྟོན་པར་གྱིས། །རྡོ་རྗེའི་ཚིག་འབྱེད་ལྡེ་མིག་འདི། །ཇི་སྙེད་མཁྱེན་པས་བསྒྱུར་བའོ། །ཚེ་
འབྲས་ཀྱི་རྩིས་གསལ་བར་བྱེད་པ་མ་ན་པུ་རུ་ཥས་མཛད་པ། ཨིཐི་ན་ཀ་ར་ཀ་ཊའི་བྲམ་ཟེ་ལག་མ་ཏི་དང། མཁའ་འགྲོ་རྡོ་རྗེས་བསྒྱུར།།


﻿
[020B]༄༅། །ཐུབ་པ་ཆེན་པོ་དྲང་སྲོང་གར་གས་ལྟས་ཀྱི་རྣམ་པ་བསྟན་པ་བཞུགས། ། །ཐུབ་པ་ཆེན་པོ་དྲང་སྲོང་གར་གས་ལྟས་ཀྱི་རྣམ་པ་བསྟན་པ་ཞེས་བྱ་བའི་གཙུག་ལག་ཐམས་ཅད་མཁྱེན་པ་ལ་ཕྱག་འཚལ་ལོ། །གཟའ་སྐར་རིག་པའི་ཕ་རོལ་ཕྱིན། །ཐུབ་པའི་ཚོགས་མཆོག་གར་ག་ལ། །
བྷ་གུ་རིས་ནི་ཕྱག་འཚལ་ཏེ། །ཐལ་མོ་སྦྱར་ནས་ཡོངས་སུ་ཞུས། །ལྷ་ཡི་མིག་ལྡན་དཀའ་ཐུབ་ཆེ། །སྐལ་ལྡན་རྒྱ་མཚེ་ཆེ་ལྟ་བུ། །ཤེས་རབ་མཆོག་གི་རབ་རྟོགས་པའི། །རིགས་པ་དེ་ནི་ཐོབ་པར་འཚལ། །ཡུལ་གྱིས་དངོས་དང་དངོས་མེད་དང། །བསྟན་དང་འབྲས་བུ་གྲུབ་པ་དང། །མི་རྣམས་ཀྱི་ནི་
ཕམ་རྒྱལ་དང། །སྤྲིན་གྱི་ཁ་དོག་གཟུགས་རྣམས་དང། །དེ་བཞིན་ཉི་མ་ཟླ་བ་དང། །ལྷ་ཡུལ་བར་སྣང་ས་བླ་ཡི། །ལྟས་སུ་བྱུང་བའི་མཚན་མ་དང། འཕྲལ་གྱི་ཆར་བའི་མཚན་མ་དང། །དུས་མཚན་ཆགས་དང་དགེ་མི་དགེ། །ཉི་ཟླ་དག་གི་ཉིན་འཁོར་ནས། །སྐམ་མདའ་ལྷུང་དང་གནམ་གྲུམ་དང་
དྲི་ཟ་ཡི་ནི་གྲོང་ཁྱེར་དང། །ས་གཡོ་བ་ཡི་འབྲས་བུ་དང། །ཉི་མའི་གཟུགས་ནི་ཁྱིམ་པ་དང། །དེ་བཞིན་ཟླ་བ་ཁྱིམ་བརྗོད་པ། །དེ་དག་ཐམས་ཅད་མ་ལུས་པ། །དཀའ་ཐུབ་འགྲུབ་པས་གསུང་པར་འོས། །དེ་སྐད་དྲིས་ནས་གཟི་ཆེན་པོ། །གར་གཡིས་ནི་ཚིག་སྨྲས་པ། །བྷ་གུ་རིས་ནི་གང་དྲིས་པ། །དེ་
ཉིད་ཉོན་ཅིག་སྐལ་བ་ཅན། །མར་མེ་ལྟ་བུའི་གཙུག་ལག་འདི། །དགོས་པ་ཐམས་ཅད་རིག་བྱེད་པ། །གྲགས་དང་གསལ་དང་རྣམས་གསལ་དང། བདེ་སྡུག་ངེས་པར་རྟོགས་བྱེད་པ། །བྲམ་ཟེ་གཙོ་དང་རྒྱལ་པོ་ལ། །དྲང་སྲོང་མཆོག་གིས་བསྟན་པར་བྱ། །ཉི་མ་དང་ཟླ་བའི་ལྟས་ལ་ལེགས་ལྡན་གང་གི་
ཚེ་ཉི་མ་ཨུཏྤ་ལ་སྔོན་པོ་ལྟ་བུའི་འོད་ཅན། རེག་པ་ན་གཟི་བྱིན་དུ་རྣོ་བ་ཅན། ཟླ་བ་ལྟར་བསིལ་བ་ཅན་ནམ་མཁའི་དཀྱིལ་དུ་སོང་ལ་སྣང་བ་དེའི་ཚེ་ནི་རྒྱལ་པོ་འཆི་བར་འགྱུར་རོ། །གང་གི་ཚེ་ཉི་མ་འཆར་བ་དང་ནུབ་པ་ཁོ་ནའི་ཚེ་འཁོར་ལོ་བཞིན་དུ་འཁོར་བར་གྱུར་པ་དེའི་ཚེ་ནི་གདོན་མི་ཟ་བར་རྒྱལ་པོ་འཚེ་བར་འོང་ལ་
ཕ་རོལ་གྱི་དམག་ཚོགས་རྣ་མས་ཀྱང་འོང་ཞིང། ཡུལ་རྣམས་ཀྱང་འཁྲུག་པར་འགྱུར་ཏེ། དེའི་ཚེ་ཡུལ་ནི་དགོན་བཞིན་རི་དགས་ཀྱིས་གང་བར་འགྱུར་རོ། །ཡང་ན་ཉི་མ་གཟས་ཟིན་པ་ཡང་མེད་པར་འོད་བར་འགྱུར་བ་དེ་ནི་དེའི་ཚེ་རྒྱལ་པོ་དེ་དག་གི་ཕྱི་ནང་ན་རྟག་ཏུ་འཚོ་བར་འགྱུར་རོ། །ཡང་དག་གི་ཚེ་ཉི་མ་

[021A]༄༅། །གཟས་མ་ཟིན་པར། ནམ་མཁའ་ལ་ཕྱེད་དུ་སྣང་ངམ། ཉི་མ་ཉིད་ནམ་མཁའ་ལ་གཡོ་བར་གྱུར་ཏམ། ཁ་དོག་ངན་པའམ། སྐྱ་བོར་འགྱུར་ན་དེའི་ཚེ་རྒྱལ་པོ་འཚེ་ཞིང། སྐྱེ་བོ་འཚེ་བ་དང་ལོ་ཉེས་པ་དང། ཆོམ་རྐུན་རྣམས་ཀྱི་མཐུར་གྱུར་བའམ། ཡང་ན་དབང་པོས་
ཆར་མི་འབེབ་བར་འགྱུར་རོ། །ཡང་དུས་མཚམས་མ་ཡིན་པར་ཉི་མ་དང་ཟླ་བ་གཟས་ཟིན་པར་གྱུར་ན། དེའི་ཚེ་མི་དག་མཚོན་གྱིས་འདེབས་ལ། དེ་བཞིན་དུ་ནང་དང་འཐབ་པ་དག་གིས་འཚེ་བར་ཡང་འགྱུར། རྒྱལ་བོ་ཡང་འཚེ་ཞིང། མུ་གེ་དང། མི་ངས་དག་གི་ཚོགས་ཆེན་པོར་འགྱུར་རོ། །མི་རྣམས་
ཀྱང་ཉེ་དུ་ཕུ་ནུ་དག་དང་མི་མཐུན་ཞིང་འགལ་བར་འགྱུར་རོ། །མིའི་བུ་རྣམས་མངལ་དུ་ཡང་འཆི་བར་འགྱུར་རོ། །ཡང་ཉི་མ་འོད་ཟེར་དང་བྲལ་ཞིང་མི་ལོང་བུ་ལྟ་བུར་སྣང་ན། དེ་ཡང་ངེས་པར་རྒྱལ་པོ་འཇིགས་པར་རིག་པར་བྱའོ། །ཡང་ན་ཉི་མ་ནམ་མཁའ་ལ་ཁྲག་གི་འོད་ཅན་ལྟ་བུ་སྣང་བ་དེའི་ཚེ་རྒྱལ་
པོ་རྣམས་དང། དེ་ལ་བརྟེན་པ་རྣམས་དང། ཡུལ་རྣམས་དང། དེ་བཞིན་དུ་དབང་པོ་རྣམས་དང། ཕན་ཚུན་དུ་གསོད་པར་འགྱུར་རོ། །དེའི་ཚེ་སྐྱེ་བོ་ཐམས་ཅད་ཆོས་དང་མི་མཐུན་པར་ཕྱིན་ཅི་ལོག་པར་སྤྱོད་པའི་ལྟས་ཡིན་ནོ། །གང་གི་ཚེ་ཉི་མ་འཆར་བ་ན། གཞུ་ལྟར་རབ་ཏུ་སྒུ་བར་སྣང་ཞིང། སྤྲིན་
དམར་དག་གིས་ཁེབས་ན། དེའི་ཚེ་ཕ་རོལ་གྱི་དམག་ཚོགས་དག་འོང་བར་འགྱུར་རོ། །གང་གི་ཚེ་ཉི་མ་འཆར་བ་ན། གཟུགས་བརྙན་དག་སྣང་བ་དེའི་ཚེ་ན་འཇིགས་པ་ཆེན་པོ་འོང་བར་བསྟན་ཏོ། །དེ་དག་གི་ཚེ་ཉི་མ་འཆར་བ་དང། ནུབ་པ་ཁོ་ན་དེའི་ཚེ་ཉི་མ་མགོ་བཅད་པ་ལྟ་བུའི་སྤྲིན་གྱིས་ཁེབས་པ་དེའི་ཚེ་
ན༑ ཡུལ་དུ་འཇིགས་པ་ཆེན་པོ་འབྱུང་བར་རིག་པར་བྱའོ། །ཡང་ཉི་མ་འཆར་བ་ནུབ་པ་ཁོ་ནའི་ཚེ་ཉི་མ་འཁྱམས་པ་དང། སྐན་མདའ་ལྟུང་བ་དང། ས་གཡོ་བར་གྱུར་པ་དེའི་ཚེ་རྒྱལ་པོ་གསོད་པར་འགྱུར་རོ། །ཡང་གལ་ཏེ་ཉི་མ་གཟུགས་བུ་གུ་ཅན་དང། བོང་བུ་དང། ཁྲག་ལྟ་བུའི་ཉི་མ་ཕྱེད་དུས་གསལ་
བར་སྣང་ན། མིའི་བདག་པོ་མཐའ་དག་འཚེ་བ་དང། ནད་དང། མུ་གེ་དག་ལྡང་བས་སྐྱེ་བོ་བས་བའི་དུས་སུ་འགྱུར་རོ། །གང་གི་ཚེ་ཉི་མ་ཟླ་བ་དག་འཁྱམས་ཞིང་དུ་ཀྱིལ་འཁོར་ཐ་དད་དུ་ཆུད་ལ། རྩུབ་པར་གྱུར་པ་དེའི་ཚེ་ནི་ཐེ་ཚོམ་མེད་པར་དམག་འབྱུང་བར་འགྱུར་རོ། །གང་དུ་ཉི་མ་དང་ཟླ་བ་དག་

[021B] དཀྱིལ་འཁོར་མཐའ་བདག་མ་ཡིན་པ་དང། རྩུབ་ཅིང་རྣམ་པར་གཞག་པ་དང། ཉམས་པར་གྱུར་པ་དེའི་ཚེ་འཆར་བ་མེད་པར་འགྱུར་ཞིང། མུ་གེ་དང་མི་ངས་དག་འབྱུང་བར་རིག་པར་བྱའོ། །གང་དུ་ཉི་མ་དང་ཟླ་བ་དག་རྨ་བྱའི་མགྲིན་པ་ལྟ་བུ་འཁྱམས་པར་གྱུར་པ་དེའི་ཚེ་ན་དེས་མུ་
གེ་འབྱུང་བར་བསྟན་ཏོ། །གང་གི་ཚེ་ཉི་མ་སྤྲིན་གྱི་ཁ་དོག་ལྟ་བུ་དང། འཇའ་འདྲ་བ་དང། དཀྱིལ་འཁོར་ཆུང་བར་གྱུར་པ་དེའི་ཚེ་ན་འཕྲལ་འཕྲལ་དུ་ཆར་པ་འབབ་པར་འགྱུར་རོ། །གང་གི་ཚེ་ཉི་མ་དང། ཟླ་བ་དང། གཟའ་རྣམ་གསུམ་འགལ་བར་གྱུར་པ་ནི་ཞག་གསུམ་ཚུན་ཆད་ཆར་བ་འབབ་པ་དང། ཟླ་བ་
གསུམ་ཚུན་ཆད་དུ་འཇིགས་པ་ཆེན་པོ་འབྱུང་བར་རིག་པར་བྱའོ། །གང་གི་ཚེ་ཟླ་བ་ཆུ་ལ་ཟླ་བརྙན་དག་སྣང་བར་འགྱུར་ན་ཡང་ཞག་གསུམ་ཚུན་ཆད་ཆར་པ་འབབ་པ་དང། ཟླ་བ་གཅིག་ལ་འཇིགས་པ་ཆེན་པོ་འབྱུང་བར་འགྱུར་རོ། །གང་གི་ཚེ་ཟླ་བ་འཁྱམས་ཤིང་ངན་དུ་ནུབ་པར་རབ་ཏུ་སྣང་ན། གཟའ་རྣམས་ཀྱི་
ཡང་ཟིལ་གྱིས་ནོན་པར་འགྱུར་རོ། །དེ་བཞིན་དུ་སྣང་བ་ཆུང་པར་གྱུར་པ་དེའི་ཚེ་ན། དམག་དཔོན་རྣམས་འཆི་བར་འགྱུར་ལ། དེ་བཞིན་དུ་ཡུལ་དེ་ཡང་ལོ་ཉེས་དང། མུ་གེ་དང། མི་ངས་པ་དག་ཀྱང་འབྱུང། རྒྱལ་པོ་ཡང་འཚེ་བར་འགྱུར་བ་དང། ཆོམ་རྐུན་པ་དག་ཀྱང་བརྒྱལ་བར་འགྱུར་བའི་ལྟས་སུ་
བསྟན་ཏོ། །ཡང་ཟླ་བའི་གཟུགས་འཁྱམས་པ་དང། གཟའ་རྣམས་ཕན་ཚུན་དུ་མཐོ་ཞིང་ཞུམ་པར་ཡང་གྱུར་པ་དེ་ནི། ལུས་ཅན་རྣམས་ཤིན་ཏུ་མནར་བར་འགྱུར་བར་བསྟན་ཏོ། །ཟླ་བའི་གཟུགས་འཁྱམས་པ་ན། གང་གི་ཚེ། ཟླ་བ་ཁྲག་གི་མདོག་ལྟ་བུའི་ཁ་དོག་ཏུ་གྱུར་པ་དེའི་ཚེ་ན་དམག་ཁྲག་གི་འདམ་
རྫབ་ཅན་འབྱུང་བར་འགྱུར་རོ། །ཉི་ཟླའི་ལྟས་ཀྱི་ལེའུ་སྟེ་དང་པོའོ།། །།གཟའ་སྐར་གྱི་ལྟས་ལ་དྲང་སྲོང་ཆེན་པོ་གར་ག་ལ་ལེགས་ལྡན་ཕྱོགས་ཀྱི་སྐྱོང་བ་དག་ཇི་ལྟར་གནས་པ་དང། གཟའ་དང་རྒྱུ་སྐར་དག་གི་ཆེ་ཆུང་དང། ཇི་ལྟར་རྒྱུ་བ་དང། སྐར་མ་དག་གང་ནས་འབྱུང་ཞིང་ཇི་ལྟར་ལྟུང་བ་དང་
རྣམ་པར་རྒྱུ་བ་དག་སྐྱེས་བུ་དམ་པ་ཚངས་པ་ལྟ་བུའི་གཟི་བརྗིད་ཅན་གྱིས་བདག་ལ་བསྟན་དུ་གསོལ་ཞེས་ཉོན་མོངས་པ་ཅན་མ་ཡིན་པའི་སློབ་མ་བྷ་གུ་རིས་ཀུན་དུ་དྲིས་པ་དང། རིག་པའི་གནས་ཐམས་ཅད་ཀྱི་ཕ་རོལ་ཏུ་ཕྱིན་པས་བཤད་པ། ཕྱོགས་སྐྱོང་དག་ནི་བཞི་སྟེ། རང་གི་ཕྱོགས་ལ་ཡང་དག་པར་བརྟེན་པ་དག་

[022A]༄༅། །གོ༑ །གཟའ་དང་རྒྱུ་སྐར་ཐམས་ཅད་ཀྱི་སྟེང་ན་སྨེ་བདུན་དག་གནས་ཤིང། དེ་དག་གི་འོག་ན་ནི་སྤེན་པ་དག་གནས་སོ། །ཉི་མའི་དཀྱིལ་འཁོར་ནི་དཔག་ཚད་བརྒྱ་སྟོང་དུ་བརྗོད་དོ། །ཟླ་བ་ནི་བཅུ་དྲུག་ཏུ་བརྗོད་དོ། །སྒྲ་གཅན་འཛིན་ནི་ཉིས་འགྱུར་རོ། །སྣར་མ་དང། གྲོ་བཞིན་དང་
རྒྱལ་དང། མགོ་དང། བྱི་བཞིན་དང། ནག་པ་དང། ས་རི་དང། ས་ག་དང། ལག་དང། སྣྲོན་དང། སྣྲུབས་དང། ནབ་སོ་དག་སྟེ། རྒྱུ་སྐར་བཅུ་གཉིས་པ་དག་གི་དཀྱིལ་འཁོར་ནི་དཔག་ཚད་གཉིས་གཉིས་སོ། །དེ་བཞིན་དུ་སྐར་མ་ཕྲ་མོ་གཞན་དག་གི་ཚང་དུ་རྒྱང་གྲགས་ཙམ་མོ། །དེ་དག་གི་གྲངས་ནི་
དུང་ཕྱུར་ཕྲག་གཉིས་དང། བྱེ་བ་ཕྲག་བརྒྱད་དང་ས་ཡ་ཕྲག་ལྡར་བཤད་དེ། རྒྱུ་སྐར་གྱི་དཀྱིལ་འཁོར་ལ་གནས་པ་དག་ཡིན་ནོ། །རྒྱུ་སྐར་མེ་བཞི་དང། ནག་པ་དང། ས་རི་དང། ས་ག་དང། ལག་དང། དེ་བཞིན་དུ་མགོ་དང། ནབ་སོ་དང། སྦོ་རྣམས་ནི་རླུང་གི་དཀྱིལ་འཁོར་ཡིན་ཏེ། དེ་དག་
དབང་བའི་དུས་སུ་གལ་ཏེ་ས་ག་ཡོ་བ་དང་སེར་བ་འབབ་པ་དང། སྒྲ་གཅན་འཛིན་མཐོང་བར་འགྱུར་པ་དང། སྐར་མདའ་དང། སེར་བ་མི་བཟད་བ་འབབ་པར་འགྱུར་ན་དེའི་ཚེ་ན་རྡུལ་གྱི་ཆར་མི་ཟད་པ་འབྱུང་བ་དང། དེའི་ཚེ་རླུང་དམར་མ་རུངས་པ་ལྡང་ཞིང། ཁང་བཟངས་དང། རྟ་བབས་དང། བ་གམ་དང་
སྐྱེད་ཤིང་དང། ཁང་པ་རྣམས་འགྱེལ་བར་བྱེད། མཚོ་ཆེན་པོ་དང། འབབ་ཆུ་དང། རྫིང་དང། ཁྲོན་པ་རྣམས་ཀྱི་ཆུ་ཡང་སྐེམ་པར་བྱེད་པ་སྟེ། དེ་ལྟར་སྔོན་གྱི་རིག་པས་རླུང་ལས་གྱུར་བའི་བྱེ་བྲག་ཏུ་བརྗོད་པ་ཡིན་ནོ། །གལ་ཏེ་དེ་དག་ཉེ་བར་ཞི་བའི་རྒྱུ་ཞག་བདུན་ཚུན་ཆད་ཆར་མ་བབ་བར་གྱུར་ན་རླུང་འཁྲུགས་པ་
ལས་བྱུང་བའི་གནོད་པ་ལ་གཞན་དག་ཀྱང་འབྱུང་བར་འགྱུར་ཏེ། ཡུལ་མ་ཏུན་ད་དང། ཡུལ་བ་ལི་ཀ་དང། ཡུལ་ཀ་ཙ་ད་དང། ཡུལ་ཀམ་པོ་ཛ་དང། ཡུལ་བར་བར་དང། ཡུལ་སྤོས་འཛིན་དང་བཅས་པ་དག་ཏུ་ཡང་འཁྲུག་ཅིང་ཕན་ཚུན་མི་མཐུན་པ་དང། དེ་བཞིན་དུ་ནད་དག་གིས་ཟིན་པའི་སྒྲ་མི་སྙན་པ་དང་
ལུས་འཕགས་དག་ཀྱང་ཉེན་པར་འགྱུར། མཚོན་གྱིས་ཐེབས་པ་དག་ཀྱང་འབྱུང། རྒྱལ་པོ་རྣམས་ལ་ཡང་དམག་འདྲེན་པར་འགྱུར་ཞིང། དེ་བཞིན་དུ་མའི་མངལ་ཡང་འགགས་པ་དང། ས་ཡང་འབྲས་བུ་མི་སྐྱེ་བ་དང། ཤིང་ཐོག་དང། འབྲས་བུའི་ཤིང་དག་ཀྱང་ངན་ཅིང་ཉུང་བ་དང། དབང་པོས་

[022B] ཕྱོགས་ཐམས་ཅད་ཀྱི་སའི་མདངས་ཀྱང་སྔོ་གནག་ཏུ་འགྱུར་ཞིང་མི་གསལ་བ་དང། རྩུབ་པར་སྣང་བ་དང། བ་ལང་དང། ར་ལུག་དང། བྱ་དང། རི་དགས་དག་ཀྱང་འཇིགས་པ་མེད་པར་ཡང་སྐྲག་ཅིང་འདྲོག་པ་དང། ཕྱོགས་བསླད་ཅིང་ཕན་ཚུན་ཐོབ་པར་འགྱུར་
རོ། །ཡང་རྒྱུ་སྐར་ས་ག་དང། སྨིན་དྲུག་དང། རྒྱལ་དང། ཁྲུམས་སྟོད་དང། བྷ་གའི་ལྷ་གང་ཡིན་པ་འདི་དང། མཆུ་དང། གཤིན་རྗེའི་ལྷ་གང་ཡིན་པ་འདི་དག་དབང་བའི་དུས་སུ་ས་གཡོས་པའམ། གནམ་གྲུབ་པ་འབྱུང་བར་གྱུར་ན་མེའི་ཕྱོགས་ཀྱི་དཀྱིལ་འཁོར་ལ་བབ་པའི་ཤུགས་ཀྱིས་གནོད་པ་འབྱུང་
བར་རིག་པར་བྱ་སྟེ། མཁྲིས་པའི་རིགས་ལས་གྱུར་གནོད་པས་སྐྱེ་དགུ་ཤིན་ཏུ་གཟིར་བ་དང། བུད་མེད་རྣམས་ལ་ཁྲག་ནད་འབྱུང་བ་དང། བ་དང་མ་ཧེ་ཞོ་སྐམ་པ་དང། བསོད་ནམས་བྱ་བར་བརྩམས་ཤིང་བསམ་པ་ཐམས་ཅད་ཀྱང་འགྲུབ་པར་མི་འགྱུར་ལ། སེམས་ཅན་རྣམས་ལ་ཡམས་ནད་འབྱུང་
བ་དང། དེ་བཞིན་དུ་ནད་དང། རྒྱལ་པོ་ལས་ཀྱང་གྱུར་བ་འབྱུང་བ་དང། སྐྱེ་དགུ་རྣམས་ཀྱང་ཕན་ཚུན་དགའ་བ་དག་བྱེད་ནས་མི་མཐུན་པར་ཡང་འགྱུར་ཞིང་ཉིན་མཚན་དུ་ཕྱོགས་རྣམས་སུ་གནས་མེ་ཞི་བར་ཡང་མི་འགྱུར། སྤྲིན་ཡང་ཆར་པ་འབེབས་པར་མི་འགྱུར། དེ་བཞིན་དུ་འདོད་འཇོ་དག་ཀྱང་འོ་མ་མེད་པར་
འགྱུར་བ་དང། ཤིང་ལྗོན་པའི་རིགས་དང། ལྕུག་མ་དག་ཀྱང་མེ་ཏོག་དང། འབྲས་བུ་ཉུང་བ་དང། ཆུའི་གནས་ཁྲོན་པ་དང། རྫིང་དང། ལྟེང་ཀ་ལ་སོགས་པ་ཡང་སྐམ་པར་འགྱུར་ཞིང། མུ་གེ་དང་ནད་ཀྱིས་ཉེན་པ་འབྱུང་བ་དང། ཡུལ་འཁྲུག་པར་ཡང་འགྱུར། ཆོམ་རྐུན་གྱི་འཇིག་རྟེན་རྣམས་ཀྱི་མཐུ་
དང༑ རི་དགས་རྣམས་ཀྱང་འདྲེན་པར་འགྱུར། ཤ་སྤྲང་དང། སྦྲང་བུ་མཆུ་རིངས་རྣམས་དང། དེ་བཞིན་དུ་རིགས་ངན་གྱི་རིགས་དག་ཀྱང་འཕེལ་བར་འགྱུར་ཏེ། དེ་ལྟར་མེའི་ཕྱོགས་ཀྱི་དཀྱིལ་འཁོར་དུ་ཆོས་ལུགས་དེ་རྣམས་འབྱུང་བར་ཤེས་པར་བྱའོ། །ཁྲུམས་སྨད་དང། ཆུ་ལྷ་དང། དེ་བཞིན་དུ་ནམ་གྲུ་དང་
བདེན་བྲལ་གྱི་ལྷ་དང། སྐག་དང། དེ་བཞིན་ལག་ནི་ཆུའི་དཀྱིལ་འཁོར་ཡིན་ཏེ། དེ་ནི་བསྟན་བཅོས་རིག་པ་རྣམས་ཀྱིས་བརྗོད་པ་ཡིན་ནོ། །གལ་ཏེ་འདིར་ས་གཡོ་བ་དང། གནམ་གྲུམ་པ་བྱུང་བ་དང། ཉི་མ་དང། ཟླ་བ་ཡང་ཉེ་བའི་ཆགས་པ་དང་ལྡན་པ་དང། མཇུག་རིངས་དང། དེ་བཞིན་དུ་ལྟས་སུ་

[023A]༄༅། །འབྱུང་བ་གཞན་མཐོང་བར་གྱུར་ན་ཆུ་ལྷའི་དེ་ནི་སྐྱེ་དགུ་རྣམས་ལ་དགེ་བའི་རྒྱུ་ཡིན་པར་ཤེས་པར་བྱ་སྟེ། དེར་ལོ་ལེགས་པ་དང། བ་འོ་མ་མང་བ་ཉིད་དུ་ཡང་ཤེས་པར་བྱའོ། །བུད་མེད་དག་ཀྱང་དུས་ཚང་ནས་ཚོར་བ་མེད་པར་བདེ་བར་བཙའ་བར་འགྱུར་རོ། །ས་བོན་ཇི་ལྟར་བཏབ་པ་བཞིན་དུ་
གྲུབ་ནས་ས་ཡང་ལོ་ཏིག་གི་ཕྲེང་བ་ཅན་དུ་འགྱུར་ཞིང། རྒྱལ་པོ་རིག་པའི་རྗེས་སུ་འབྲང་བ་དག་ཀྱང་མི་དགེ་བ་མེད་པར་འགྱུར་རོ། །བྲམ་ཟེ་ལ་སོགས་པའི་རིགས་བཞི་པོ་ཡང་རང་གི་ལས་རྣམས་ལ་གནས་པར་འགྱུར། སྐྱད་ཀྱིས་འཚོ་བ་ཐམས་ཅད་ཀྱིས་ཀྱང་རྙེད་པའི་མཆོག་རྙེད་པར་འགྱུར་ཞིང། ས་ལས་
སྐྱེ་བ་རྣམས་ཀྱང་འབྲས་བུ་དང། མེ་ཏོག་དང་འདབ་མ་དང་ལྡན་ཞིང་འཕེལ་བར་འགྱུར་བ་དང། བདེ་བ་དང། ལོ་ལེགས་པ་དང། ནད་མེད་པ་དང། སྐྱེ་དགུ་རྣམས་ལ་ཡང་དགེ་བར་འགྱུར་རོ། །མོན་གྲུ་དང། སྣར་མ་དང། སྣྲོན་དང། དེ་བཞིན་དུ་ལྷ་མཚམས་དང། བྱི་བཞིན་གྲོ་བཞིན་དང། དེ་
བཞིན་དུ་གཞན་ཡང་ཆུ་སྨད་ནི་དབང་པོ་ཆེན་པོའི་ཕྱོགས་ཀྱི་དཀྱིལ་འཁོར་དུ་རིག་པར་བྱ་སྟེ། ཐམས་ཅད་ཤིན་ཏུ་ཕན་པའི་རྒྱུ་ཡིན་ཞིང་སྐྱེ་དགུ་རྣམས་ལ་བདེ་བ་དང། ནད་མེད་པ་དང། རྒྱལ་པོ་རྣམས་ལ་དགེ་བ་རབ་ཏུ་སྦྱིན་པར་བྱེད་པ་ཡིན་ནོ། །གལ་ཏེ་འདིར་ས་གཡོ་བ་དང། དེ་བཞིན་དུ་གནམ་གྲུམ་པ་ལ་
སོགས་པ་འབྱུང་བ་དང། ཉི་མ་དང་ཟླ་བ་ཉེ་བའི་ཆགས་པ་ཅན་དུ་གྱུར་པ་དང། མཇུག་རིངས་མཐོང་བར་གྱུར་བ་དང། གཞན་ཡང་གློ་བུར་དུ་བྱུང་བ་གཞན་ཇི་ལྟར་འབྱུང་བ་ཡང་དེར་ནི་བསྟན་བཅོས་རིག་པའི་ཐུབ་པ་རྣམས་ཀྱིས་མི་དགེ་བ་མེད་པར་བསྟན་ཏེ། ལོ་ཏོག་ངག་ཤིན་ཏུ་ཕུན་སུམ་ཚོགས་པ་དང། ལོ་
ལེགས་པ་དང། ཆོམ་རྐུན་མེད་པ་དང། བྲམ་ཟེ་རྣམས་ཀྱི་སྦྱིན་སྲེག་དང། མཆོད་སྦྱིན་གྱི་བྱ་བ་ཐམས་ཅད་འགྲུབ་པར་འགྱུར་ཞིང། རིག་པར་བྱེད་པའི་རྒྱལ་པོ་ཐམས་ཅད་ཀྱང་ས་སྲུང་བར་བྱེད་པར་འགྱུར་བ་དང། རིགས་ཀྱང་རང་གི་ཆོས་ལ་གཞོལ་ཞིང། སེམས་ཆོས་ལ་མངོན་པར་དགའ་བ་དང། དུས་ཇི་
ལྟ་བ་བཞིན་དུ་ཆར་ཆུ་འབབ་པ་དང། ཤིང་རྣམས་མེ་ཏོག་དང། འབྲས་བུ་སྨིན་པར་བྱེད་པ་དང། སྐྱེ་བོ་མཐའ་དག་རབ་ཏུ་དགའ་བ་དང། ལྷགས་པ་རྣམས་ཕན་ཚུན་དགའ་བར་འགྱུར་ཞིང། སྤྲིན་རྣམས་དོན་མེད་པར་མ་ཡིན་ཏེ། ས་གཞིར་ཆར་པ་ལེགས་པར་འབབ་པར་འགྱུར་བ་དང། མི་རྣམས་ཀྱི་བྱ་

[023B] གྲོག་སྦུར་རྣམས་དང། སྦྲུལ་དང། བྱི་བ་ལ་སོགས་པ་དང། དེ་བཞིན་དུ་ཡམས་ཀྱི་ནད་རྣམས་དང། བ་ལ་སོགས་པ་རྣམས་ཀྱང་ཡང་དག་པར་འཇིག་པར་འགྱུར་རོ། །རྣམ་པ་གཞན་དུ་ན་
དབང་པོ་ཆེན་པོའི་དཀྱིལ་འཁོར་དབང་བར་གྱུར་ན་ཆུ་དང། མེ་དང། རླུང་ལས་གྱུར་པ་བད་ཀན་དང། མཁྲིས་པ་ལས་གྱུར་པའི་ནང་རྣམས་དང། དེ་བཞིན་དུ་རླུང་ལས་གྱུར་པ་རྣམས་འབྱུང་སྟེ། དེ་དག་ནི་གཞན་དུ་མ་ཡིན་ནོ་ཞེས་པ་བསྟན་ཏོ། །གཟའ་རྣམས་ཀྱི་ལེའུ་སྟེ་གཉིས་པའོ།། །།
སྐར་མདའི་ལྟས་ལ་སྐར་མདའ་འདི་དག་ནི་དེ་དག་ནི་མཚན་མ་བསྟན་པའོ། །འཇིག་རྟེན་དག་ན་རྟགས་སྟོན་པར་བྱེད་པ་སྟེ། དེ་ལ་གང་གི་ཚེ་དབང་པོ་རྣམས་དང་ཆུ་ལྷ་དང། རླུང་ལྷ་དང། མེའི་ཕྱོགས་ཀྱི་གཞན་དག་ནི་ཁ་དོག་སྣ་ཚོགས་ཤིང་གཟུགས་འཇིགས་པ་དང། མེ་སྟག་དང་བཅས་ཤིང་འོད་དང་
བཅས་པ་དང། སོལ་བ་འབར་བ་ལྟར་སྣང་སྟེ། ནམ་མཁའི་ངོས་ལ་ཆར་དུ་འབྱུང་བར་འགྱུར་རོ། །གཤིན་རྗེའི་ཕྱོགས་ཀྱི་སྐར་མདའ་གནག་པ་དང། དམར་པོ་རེང་རེད་པོ་དང། རྩུབ་པ་ནི་འཇིགས་པར་བྱེད་པ་སྟེ་མིའི་རྒྱལ་པོ་རྣམས་དང། ཡུལ་རྣམས་ལ་འཇིགས་པ་ཆེན་པོ་འབྱུང་བར་བརྗོད་པ་ཡིན་ནོ། །
དེ་བཞིན་དུ་བར་སྣང་ལ་འདུག་པ་དང། རི་དང་རྒྱ་མཚོ་ལ་འདུག་པ་ཡང་ཡིན་ནོ། །གང་དུ་ལྷ་ཡུལ་དང། ས་སྟེངས་སུ་ལྷུང་ཞིང་བཟློག་ཕྱོགས་སུ་འགྲོ་བར་འགྱུར་ན་ཡུལ་དེར་ཞི་བ་མ་ཡིན་པར་འགྱུར་རོ། །རྒྱབ་ཕྱོགས་སུ་ནི་རྟག་ཏུ་ཞི་བར་འགྱུར་རོ། །དེ་བཞིན་དུ་དེ་དག་ནི་འཇིག་རྟེན་ཐམས་ཅད་དུ་རྒྱུ་བ་དང་
གཟུགས་འདོད་པ་འཛིན་པ་དག་ཡིན་ནོ། །གནོད་པར་གྱུར་པའི་ཡུལ་དག་ཏུ་དམག་འགྱེད་དུ་འཇུག་པ་ཡང་བྱེད་པར་འགྱུར་རོ། །དེའི་འོག་ཏུ་རང་བཞིན་གྱིས་དམག་ཁོ་ནས་འཇིག་རྟེན་རྣམས་འཆི་བར་བྱེད་པར་འགྱུར་རོ། །དེ་དག་ལྷུང་བ་དག་རྗེས་སུ་མཚན་ཉིད་ཡང་དག་པར་རབ་ཏུ་བརྗོད་པར་བྱ་སྟེ། དཀར་པོ་
འགྲོ་ཞིང་མེ་སྟག་དང་བཅས་པ་ནི་བྲམ་ཟེ་རྣམས་ལ་འཇིགས་པ་འདྲེན་པ་ཡིན་ནོ། །དེ་བཞིན་དུ་དམར་པོ་རྣམས་ནི་རྒྱལ་རིགས་རྣམས་ལའོ། །སེར་པོ་ནི་རྗེའུ་རིགས་རྣམས་ལའོ། །ནག་པོ་དང་སྔོ་བསྐངས་ནི་དམངས་རིགས་རྣམས་ལ་སྟེ། ཤིན་ཏུ་འཇིགས་པ་འབྱུང་བར་བརྗོད་དོ། །དེ་བཞིན་དུ་སྐར་མདའ་སྔོ་

[024A]༄༅། །བ་སངས་དང། རྩུབ་པ་དང། འགྲུམ་པ་དང། དཀར་པོ་དང། སེར་པོ་དང། ཁ་དོག་རྣམ་པ་སྣ་ཚོགས་དང། མེ་སྟག་དང་བཅས་པ་དང། དུ་བ་འཐུལ་བ་དག་ཏུ་ལྷུང་བ་དེར་ནི་རྒྱལ་པོ་ལ་གནོད་པར་འགྱུར་རོ། །གང་དུ་ལ་ལར་ཕག་དང། སྤྲེའུ་དང། ཝ་ལྟར་བཅོས་པ་
དང༑ རིག་དགས་དང། བོང་བུའི་གཟུགས་ལྟ་བུའི་འོད་ཅན་གྱི་སྐར་མདའ་ལྷུང་བ་དེར་ནི་རྒྱལ་པོ་དང་ཡུལ་འཁོར་དུ་བཅས་ཏེ་འཆི་བར་འགྱུར་བ་ཐེ་ཚོམ་མེད་དོ། །གང་རྒྱུ་སྐར་དང་ཕྲད་ནས་གང་མིའི་མདུན་དུ་གྲུམ་ཞིང་སྐར་མདའ་གྲུགས་པ་དེར་ནི་དེ་ཉིད་དུ་འབྲས་བུར་འགྱུར་པར་རྣམ་པར་བཤད་པར་བྱའོ། །
གཟའ་དང། རྒྱུ་སྐར་གང་གི་བ་ལང་གི་ལམ་དང། རྟ་བབས་དང། རྒྱལ་མཚན་ཁྱིམ་དུ་ལྷུང་བ་དེ་ལ་ནི་འཇིགས་པ་ཆེན་པོ་འབྱུང་བར་བརྗོད་པ་ཡིན་ནོ། །གང་དུ་སྐར་མདའ་ཉི་མ་ལ་མངོན་དུ་ཕྱོགས་ཏེ་ལྷུང་བ་ནི་ཤིན་ཏུ་འཇིགས་པར་བྱེད་པར་འགྱུར་རོ། །བ་བ་སངས་ལ་རེག་པར་བྱེད་པ་དེ་ནི་དེར་
རྒྱལ་པོ་ལ་འཇིགས་པ་འབྱུང་བར་འགྱུར་རོ། །གང་དུ་ཟླ་བའི་དཀྱིལ་འཁོར་ལ་རེག་པ་མེ་ལྕེའི་འོད་དང་མཉམ་པའི་སྐར་མདའ་ལྷུང་བ་དེ་ནི་རྒྱལ་ཚབ་གསོད་པར་འགྱུར་རོ། །གལ་ཏེ་སྐར་མདའ་ལྷའི་བླ་མ་ཕུར་བུ་ལ་གདུད་བར་བྱེད་པ་དེར་ནི་མདུན་ན་འདོན་གསོད་པར་འགྱུར་ཞིང་བྲམ་ཟེའི་བདག་ཉིད་ལ་ཡང་
གནོད་པར་འགྱུར་རོ། །གང་གི་ཚེ་སྐར་མདའ་ལག་ལ་གདུང་བར་བྱེད་པ་དང། ལྷ་ལྟ་བུ་འབྱུང་བ་དེར་གཞོན་ནུ་འཆི་བར་འགྱུར་ཞིང། དེའི་ཚེ་རྒྱལ་པོ་ལ་ཡང་གནོད་པར་འགྱུར་རོ། །གང་དུ་སྐར་མདའ་ལྷུང་ཞིང་གཟའ་མིག་དམར་ལ་གནོད་པ་བྱེད་པ་དེར་ནི་དམག་དཔོན་གསོད་པར་འགྱུར་ཞིང། མཚོན་དང་
མེའི་འཇིགས་པ་ཡང་འབྱུང་བར་འགྱུར་རོ། །གལ་ཏེ་སྐར་མདའ་འབབ་པ་ཉི་མའི་བུ་སྤེན་པ་ལ་གནོད་པར་བྱེད་པ་དེར་ནི་སྣ་བོའི་གཙོ་བོ་དང། ཚོགས་ཅན་དག་འཆི་བར་འགྱུར་རོ། །གང་གི་སྐྱེ་བའི་རྒྱུ་སྐར་ལ་སྐར་མདའ་རྟུག་ལ་གལ་ཏེ་ཞི་བར་འགྱུར་བར་མི་བྱེད་ན་ཕོ་དེ་འཆི་བར་འགྱུར་རོ། །ཏྲི་ཤང་གུ་དང་
བཧི་རི་ཤི་དང། ས་ག་དང། ས་རི་དང། སྐར་མ་ཁྱི་ཁྲིད་དང། སྨལ་བོ་དང། རི་བྱ་དང། དེ་བཞིན་དུ་བྲ་མྟ་ན་དཧི་ད་ཡ་དང། ཨ་རུ་ན་དང། ཤི་ཤུ་མ་ར་དང། སྨེའུ་བདུན་དང། དེ་བཞིན་དུ་གུང་ཚིགས་ཀྱིས་ཁེབས་ཤིང་སྐར་མདའ་ལྷུང་བ་དེ་ཤིན་ཏུ་འཇིགས་པ་ཆེན་པོ་འབྱུང་བར་འགྱུར་ཞིང། དམག་མང་

[024B] མཚོན་གྱིས་འཚེ་བ་ཡང་རབ་ཏུ་ཟད་པར་བྱེད་པར་འགྱུར། དེའི་ཚེ་ཡུལ་འཇིགས་པར་བྱེད་པའི་ཆོམ་རྐུན་ལ་སོགས་པ་ཡང་འབྱུང་བར་འགྱུར་རོ། །གང་དུ་སྐར་མདའ་རབ་ཏུ་འབར་བ་ས་ལ་ཐུར་དུ་ཐད་ཀར་འཇུག་པ་དེའི་ཚེ་ནི་དགྲ་དག་གིས་རྒྱལ་པོ་གསོད་པར་འགྱུར་ཞིང་ཡུལ་འཇིགས་
པར་ཡང་འགྱུར་རོ། །སྐར་མདའ་རྟའི་དབྱིབས་ལྟ་བུ་ནི་རྒྱལ་པོའི་དམག་ལ་གནོད་པར་འགྱུར་རོ། །རལ་གྲི་དང། རྩེ་གསུམ་དང། ཁ་ཊཱཾ་གའི་དབྱིབས་ལྟ་བུ་ནི་ཡུལ་དང་རྒྱལ་པོར་བཅས་པ་ལ་གནོད་པར་འགྱུར་རོ། །སྐར་མདའ་ཆེན་པོ་གདུགས་དང། རྒྱལ་མཚན་དང། ཤིང་རྟའི་རྣམ་པ་དག་ཏུ་
ས་ལ་ལྟུང་བ་ནི་ཞག་བདུན་གྱི་དམག་དང་རྒྱལ་པོར་བཅས་པ་ལ་གནོད་པར་འགྱུར་རོ། །གང་གི་ཚེ་ས་ལ་སྐར་མདའི་ཆར་པ་དང། རྡོའི་ཆར་བ་ཆེན་པོ་དག་བབ་པ་དེའི་ཚེ་ནི་དམག་སྟོང་གི་ཁྲག་སས་འཐུང་བར་འགྱུར་རོ། །གང་གི་ཚེ་སྐར་མདའ་མེའི་ཁ་དོག་ལྟ་བུ་གནམ་གྲུམ་པ་དང་བཅས་ཏེ་ས་སྟེང་དུ་
ལྷུང་བ་དེའི་ཚེ་ནི་དམག་མི་སྟོང་གི་ཁྲག་སས་འཐུང་བར་འགྱུར་རོ། །གང་དུ་གླང་པོ་ཆེ་དང། རྟ་དང། ཤིང་རྟའི་གཟུགས་ལྟ་བུའི་འོད་དང། རི་ལྟ་བུའི་རྣམ་པ་དག་ཐུར་དུ་ལྷུང་བ་ནི་ཡུལ་དང། རྒྱལ་པོ་དང་བཅས་པ་ལ་གནོད་པར་འགྱུར་རོ། །གང་གི་ཚེ་སྐར་མདའ་དུས་ཚིགས་སྔ་མ་ཀུན་དུ་ཕྲད་པ་དུ་བ་ལྟ་
བུ་ས་ལ་ཐུར་དུ་ལྷུང་བ་དེའི་ཚེ་ནི་རྒྱལ་པོ་གསོད་པར་འགྱུར་རོ། །དུས་ཚིགས་ཀྱི་ཕྱི་མ་ལ་བརྟེན་པའི་སྐར་མདའ་མེ་ལྟ་བུ་ལྷུང་བ་ནི་མཆོད་སྦྱིན་བྱེད་པ་རྣམས་འཆི་ཞིང། དེ་བཞིན་དུ་མཆོད་སྦྱིན་གྱི་ལས་རྣམས་འཇིགས་པར་འགྱུར་རོ། །གང་གི་ཚེ་སྐར་མདའི་སྒྲ་ཆེན་པོས་རབ་ཏུ་རྒྱུག་ཅིང་ཡུལ་ཡུལ་དང། གྲོང་
གྲོད་དུ་ལྷུང་བ་དེའི་ཚེ་ནི་རྟག་ཏུ་རྒྱལ་པོ་འཆི་བར་འགྱུར་རོ། །ཤར་གྱི་ཕྱོགས་ཆར་ཀུན་དུ་འབྱུང་ཞིང་ཉི་མའི་ལམ་ལ་བརྟེན་ཏེ་ནུབ་ཏུ་ཁ་བལྟས་ཤིང་སོང་ནས་ཡུལ་མ་ག་དྷཱར་ཕྱིན་ཏེ། གྲུམ་པ་ནི་ལོ་ཏོག་རྣམས་སྨིན་ན་ཡང་ལོ་ཉེས་དང། དེ་བཞིན་དུ་མི་ངས་འབྱུང་བར་ཡང་འགྱུར་ཞིང་འཇིག་རྟེན་རྣམས་ལ་རང་གི་མི་
མཐུན་པ་ལས་འགྱུར་བའི་དམག་ཀྱང་འབྱུང་བར་བཤད་དོ། །རྒྱལ་པོ་རྣམས་དང་ཁྱིམ་ཁོལ་འབྱོར་བའི་མི་རྣམས་ཀྱང་འཆི་བར་འགྱུར་ཏེ། འཇིག་རྟེན་ལ་གནོད་པར་བྱེད་པ་ཉེས་པ་རྣམ་པ་མང་པོ་དེ་ལྟ་བུ་དག་འབྱུང་བར་འགྱུར་རོ། །གང་དུ་མེ་ཏོག་ཀུནྡ་དང་ཟླ་བ་དང། དངུལ་གྱི་འདོ་ལྟ་བུའི་སྐར་མདའ་ལྷུང་བ་

[025A]༄༅། །དང༑ རྒྱལ་པོ་རྣམས་རྒྱལ་བ་དང། ལོ་ལེགས་པ་དང། བདེ་བར་བྱེད་པ་སྨྲ་བར་བྱེད་དོ། །སྐར་མདའ་ཆེན་པོ་ཁ་དོག་རབ་ཏུ་འབར་བ་ཤིན་ཏུ་སྣུམ་པ་དང་དངུལ་དང། ཤེལ་གྱི་འོད་འདྲ་བ་ནི་ཆར་པ་འབབ་པར་སྨྲ་བར་འགྱུར་ཏེ། འདི་ལ་ཐེ་ཚོམ་མེད་དོ། །གང་དུ་སྐར་མདའ་ཆེན་པོ་དུ་བ་
དང་བཅས་པ་གཟུགས་འཛིན་པར་བྱེད་པ་མེ་སྟག་དང་བཅས་པ་སོལ་བའི་མདོག་ལྟ་བུ་བྱུང་བ་དེའི་ཚེ་ནི་རྒྱལ་པོ་ལ་འཇིགས་པ་ཆེན་པོ་འབྱུང་བར་འགྱུར་རོ། །དུ་བའི་མདོག་ལྟ་བུ་དང། ཆེ་བ་དང། སྐར་མ་ལྟར་དག་པ་དང། གཡས་གཡོན་དུ་སོ་སོར་འགྲོ་བར་འགྱུར་བ་དང། བཻ་ཌཱུ་རྱའི་མདོག་ལྟ་བུ་དང་
ཤེལ་གྱི་འོད་ལྟ་བུ་དང། གསེར་གྱི་མདོག་ལྟ་བུ་དང། དངུལ་ལྟ་བུ་དང། ཟླ་བའི་འོད་ཟེར་ལྟར་དཀར་བ་དང། ཞོའི་འོད་དང་འདྲ་བའི་སྐར་མདའ་དེ་ནི་ལོ་ལེགས་པར་འགྱུར་རོ། །རྒྱལ་པོ་རྒྱལ་བར་འགྱུར་བ་ཐུབ་པ་སྔ་མ་རྣམས་ཀྱིས་རབ་ཏུ་བསྟན་ཏོ། །བཻ་ཌཱུ་རྱའི་མདོག་ལྟ་བུར་བསྟན་པ་ནི་ཆར་པ་འབབ་
པར་བརྗོད་དོ། །ཤེལ་ལྟ་བུར་གྱུར་ན་ནི་ལོ་ལེགས་པར་འགྱུར་རོ། གསེར་གྱི་འོད་ལྟ་བུ་གྱུར་ན་ནི་མེས་འཁྲུག་པར་འགྱུར་རོ། །དམར་པོར་གྱུར་ན་ནི་དམག་འབྱུང་བར་བརྗོད་དོ། །འདི་སྐད་དུ་གང་བསྟན་པ་ནི་ཟླ་བ་གཉིས་མ་ལུས་པར་དེའི་རྣམ་པར་སྨིན་པར་འགྱུར་བརྗོད་དོ། །སྐར་མདའི་
ལྟས་ཏེ་ལེའུ་གསུམ་པའོ།། །།སྤྲིན་དང། གློག་དང། འཇའ་འོད་ཀྱི་ལྟས་ལ་གང་གི་ཚེ་སྤྲིན་གྱི་གཟུགས་གཡུང་དྲུང་འཁྱིལ་པ་ལྟ་བུ་དང། གདུགས་དང། ལྟེང་ཀ་དང། ཤིང་རྟ་བསྲེག་པ་བཀྲ་ཤིས་པ་དང་ལྡན་པའི་དབྱིབས་དང། རི་ལྟ་བུ་དག་ནི་སྐྱེ་དགུ་བདེ་བར་བྱེད་པའོ། །དེ་
བཞིན་དུ་དབང་པོའི་མཚོན་ཆའི་རྣམ་པ་ལྟ་བུ་དག་དང། དབྱིག་པ་ལྟ་བུ་དག་ནི་བདེ་བར་ཡང་མི་བྱེད་ལ། མུ་གེ་ཡང་སྟོན་པར་བྱེད་དོ། །གང་གི་ཚེ་དབྱར་གྱི་དུས་སུ་སྤྲིན་མདུང་ཐུང་དང། གསལ་ཤིང་དང་དཔའ་རླབས་ལྟ་བུ་དག་དང། རྒྱལ་མཚན་དང། བ་དན་ལྟ་བུ་དག་དང། མཚོན་ཆ་སྣ་ཚོགས་ལྟ་
བུར་སྣང་བ་དེའི་ཚེ། དམག་ཁྲག་གི་འདམ་རྫ་བ་ཅན་མི་བཟད་པ་འབྱུང་ལ་ལོ་ཏོག་ཀྱང་ཆུད་ཟོས་བར་འགྱུར་ཞིང། ཆོམ་རྐུན་དག་ཀྱང་འཕེལ་བར་འགྱུར་རོ། །སྤྲིན་ཐ་དད་དུ་ཆད་པ་དང། ཤིང་སྐམ་ལྟ་བུ་དང། གཏུན་ཤིན་ལྟ་བུ་དང། མགོ་ཐོད་ལྟ་བུའི་དབྱིབས་གང་ཡིན་པ་དེ་དག་ནི་མོད་ལ་འཇིགས་པའི་

[025B] །ཡང་སྤྲིན་བྱ་སྣ་ཚོགས་ལྟ་བུ་དང། རྔ་མོ་དང། བོང་བུའི་སྤྲིན་གྱི་ཚོགས་དག་ཉི་མ་ཤར་བ་དང་ནུབ་པ་ཁོ་ནའི་ཚེ་ཉི་མའི་ཟུར་ནས་འགྲོ་བར་གྱུར་ན་དེ་ནི་སྐྱེ་བོ་ཟད་པར་འགྱུར་བའི་ནད་དང། མཚོན་ལ་སོགས་པ་འབྱུང་བར་རིག་པར་བྱའོ། །ཡང་སྤྲིན་གྱི་གཟུགས་འགོག་པ་ཅན་ལྟ་
བུར་གྱུར་ཅིག་རྡུལ་གྱི་ཚོགས་འདྲེན་པར་བྱེད་པའི་རླུང་དྲག་པོ་དང་བཅས་པ་འབྱུང་བ་ནི་རྒྱལ་པོ་དང་སྐྱེ་བོ་ཕལ་པ་དག་འཆི་བ་དང། ཡུལ་འཁོར་དང། དགོན་པ་ན་གནས་པ་དག་ལ་གནོད་པར་བསྟན་ཏོ། །ནམ་མཁའ་ལ་སྤྲིན་མེད་པར་འབྲུག་ཟེར་བ་དང། འབྲུག་ཟེར་ལ་ཆར་མེད་པའི་སྤྲིན་ནི་གནོད་པ་
འབྱུང་བའི་སྤྲིན་ཡིན་ནོ། །འོད་གློག་དང་འཇའ་རླུང་གི་ལྟས་ལ་གང་གི་ཚེ་ཉི་མའི་དྲུང་ལྷོ་ཕྱོགས་ངོས་ནས་གློག་འབྱུང་བར་འགྱུར་ལ། དེའི་དུས་སུ་རྒྱལ་པོའི་ཕོ་བྲང་དང། རྟ་བབས་དང། གླང་པོ་ཆེ་དང། རྟའི་བྲེས་ཀྱི་ཁང་སྟེང་དང། རྒྱལ་པོའི་ལམ་དང། ཁྲོམ་ལམ་གྱི་བཞི་མདོ་དང། གྲོང་ཁྱེར་གྱི་སྒོ་
དང༑ ཤིང་ཆེན་པོ་རྣམས་ལ་ཐོག་དང་སེར་བ་འབབ་པའམ། སྐར་མདའ་དག་ཀྱང་ལྷུང་བར་གྱུར་ན་དེར་ལོ་གཅིག་ཚུན་ཚད་དུ་འཇིག་རྟེན་ཀུན་དུ་ཟད་པར་འགྱུར་བར་རིག་པར་བྱ་ཞིང། ཡུལ་དེར་རྒྱལ་པོ་གཞན་འོང་བར་ཡང་ཐེ་ཚོམ་མེད་དོ། །ཉི་མ་ལ་འབྱུང་བའི་གློག་དེ་ཉིད་རྒྱལ་པོའི་རྟ་བབས་དང། ཕོ་
བྲང་གི་སྒོར་བབ་ན་རྒྱལ་པོ་དང། དེ་ལ་བརྟེན་པ་དག་ཀྱང་འཆི་བར་འགྱུར། རྟ་བྲེས་དང་གླང་པོ་ཆེའི་བྲེས་སུ་བབ་ན་དེའི་སྲུང་མ་ངེས་པར་འཇིགས་པར་འགྱུར་རོ། །ར་བར་བབས་ན་དམག་མིའི་གཙོ་བོ་དག་འཆི་བར་འགྱུར་རོ། །གང་གི་ཚེ་མེའི་ཕྱོགས་ནས་གློག་འོད་མེ་ལྟ་བུ་འབྱུང་བ་ནི་ནད་རྣམས་ཀྱིས་
འཁྲུག་པ་དང། རླུང་དྲག་པོས་གནོད་པ་འབྱུང་བའི་ལྟས་ཡིན་ནོ། །བདེན་བྲལ་གྱི་ཕྱོགས་ནས་གློག་འབྱུང་བར་བྱེད་པ་དེའི་ཚེ་ནི་རླུང་དལ་བ་འབྱུང་བར་བྱེད་ཅིང་ནད་ཀྱིས་འཇིག་རྟེན་ཟད་པར་ཡང་འགྱུར་རོ། །གང་གི་ཚེ་ནམ་མཁའ་སྤྲིན་མེད་པར་ཕྱོགས་དག་ཏུ་རྟག་པར་གློག་འབྱུང་བར་འགྱུར་བ་དེར་ནི་
རྒྱལ་པོ་འཆི་བ་དང། ཡུལ་འཁོར་དང་བཅས་པ་འཇིགས་པར་བྱེད་པའོ། །གང་གི་ཚེ་གློག་མེ་ཏོག་གི་འབྲས་བུར་མཛེས་ཤིང་སྣུམ་པའི་འོད་ཅན་སྤྲིན་གྱི་དབུས་ན་འདུག་པ་ནི་བདེ་བ་དང་ལོ་ལེགས་པར་འགྱུར་བར་བསྟན་ནོ། །འཇའ་ལྟས་ལ་གང་གི་ཚེ་གཞན་དག་གིས་གྲོང་ཁྱེར་བསྐོར་བ་ན་འཇའ་འབྱུང་བར་

[026A]༄༅། །གྱུར་ན་གྲོང་དེ་ཉིད་འཇིགས་ཅིང་འཇིག་པ་ཆེན་པོ་ཉེ་བར་གནས་པར་རིག་པར་བྱའོ། །ཡང་གང་དག་ཏུ་དམག་གིས་གྲོང་ཁྱེར་བསྐོར་བ་ན་ཉི་མའི་དཀྱིལ་འཁོར་འཇས་ཁེབས་པར་གྱུར་ན་དེ་ལས་སེར་བ་འཇིགས་པ་འབྱུང་བ་དང་དམག་ཚོགས་དེ་ལས་ཀྱང་གཙོ་བོ་འཆི་བར་གྱུར་པ་སྟོན་ཏོ། །གང་
གི་ཚེ་དམག་གི་གཡུལ་ཤོམ་ཞིང་གོ་ཆ་གྱོན་པ་ན་འཇའ་ཉི་མའི་དཀྱིལ་འཁོར་དང་མཉམ་པར་གྱུར་པ་ནི། །དེ་ནི་ཕྱོགས་གཉི་ག་འཆི་བ་ཡིན་ནོ། །གང་དག་ཏུ་དམག་འགྱེད་པའི་གཡུལ་དུ་ཞུགས་པ་ན་མདུན་ནམ་གཡས་ནས་འཇའ་འབྱུང་བ་ནི་དེ་དག་གསོད་པར་སྟོན་པ་ཡིན་ནོ། །དབྱར་ཀ་འཇའ་འཁྱིལ་པ་མང་
བ་དང། ས་གཡོ་བ་དང། ཟླ་བརྙན་དག་བྱུང་བ་དེའི་ཚེ་ཕ་རོལ་གཞན་གྱི་འཇིགས་པ་དག་འབྱུང་བར་བྱེད་པའོ། །གང་དག་ཏུ་མཚན་མོ་འཇའ་ནམ་མཁའ་ལ་མངོན་པར་བྱུང་ན་དེ་ནི་དགེ་བ་མ་ཡིན་ཏེ། ཕ་རོལ་གྱི་དམག་ཚོགས་འོང་བ་དང། ཡུལ་འཁྲུག་ཅིང་རྒྱལ་པོ་འཆི་བ་དང། ཡང་ན་རྒྱལ་པོ་སྨ་
འབབ་པ་ལ་སོགས་པས་སྟོན་པས་ན་དབང་པོ་མཆོད་པ་བདེ་ལེགས་སུ་འགྱུར་བའི་ཆོ་ག་བྱས་ནས་ཡུལ་དེ་ནས་གཞན་དུ་འགྲོ་བར་བྱའོ། །གང་གི་ཚེ་མཚན་མོ་ནམ་མཁའ་ལ་འཇའ་ཁ་དོག་ངན་ཅིང་ཤིན་ཏུ་ཆེ་ལ་རི་མོ་གསུམ་འབྱུང་བ་དེའི་ཚེ་རྒྱལ་པོའི་དཀྱིལ་འཁོར་རྣམས་ལ་མྱུར་དུ་འཇིགས་པ་འབྱུང་ཞིང་གཞན་གྱི་
དམག་ཚོགས་དག་གིས་ཀྱང་འཆི་བར་འགྱུར་བར་སྟོན་པའོ། །གང་གི་ཚེ་འཕྲལ་དུ་ཉེ་བར་སྤྲུལ་པའི་འཇའ་རྟགས་མཐོང་ན་དེའི་གྲོང་ཁྱེར་འཇིག་པ་དང། ཡུལ་འཁོར་འཇིག་པར་འགྱུར་བར་རིག་པར་བྱའོ། །འོད་ལྟས་ལ་གང་གི་ཚེ་ནམ་མཁའ་ལ་འོད་ཀྱི་རྣམ་པ་གདུགས་དང། རྒྱལ་མཚན་དང། ཤིང་རྟའི་
རྣམ་པ་དག་དང་འཁོར་ལོ་དང། དུང་ལ་སོགས་པ་བཀྲ་ཤིས་ཀྱི་མཚན་མར་བྱ་བ་དག་དང། འོད་རལ་གྲི་དང། པདྨའི་དབྱིབས་ཀྱི་རྣམ་པ་དག་འབྱུང་བ་ནི་རྒྱལ་པོ་རྣམ་པར་རྒྱལ་བར་འགྱུར་བར་བསྟན་ཏོ། །ཡང་གང་དུ་འོད་ཀྱི་རྣམ་པ་མགོ་ཐོད་ལྟ་བུ་དང། དབྱིག་ཐོ་དང། གཏུན་ཤིང་དང། སྒྲོག་རུས་ལྟ་བུར་སྣང་
བ་དག་གིས་ནི་རྒྱལ་པོ་དང་བཅས་པའི་ཡུལ་འཇིགས་པར་བསྟན་ཏོ། །ཡང་གང་དུ་འོད་ཀྱི་རྣམ་པ་མགོ་ཐོད་ལྟ་བུ་དང། དབྱིག་ཐོ་དང། ཉ་དང་རུས་སྦལ་འདྲ་བ་དང། དེ་བཞིན་དུ་སྦལ་པ་དང། ཉ་ཕྱིས་དང། ཆུ་སྲིན་ལྟ་བུ་དག་གིས་ཀྱང་འཇིགས་པ་ཆེན་པོ་འབྱུང་བར་སྟོན་ཏོ། །སྤྲིན་གློག་དང་འཇའ་འོད་ལ་

[026B]། །།ཕྱོགས་ཆ་བརྒྱད་པོ་དག་ནས་འབྲུག་གློག་ལ་སོགས་པ་འབྱུང་བའི་ལྟས་ལ་ཤར་ཕྱོགས་ལ་སོགས་པ་ཕྱོགས་ཆ་བརྒྱད་པོ་དག་ནས་འབྲུག་གློག་ལ་སོགས་པ་ཟེར་བ་ལས་དགེ་འདུན་གྱི་ལྟས་སུ་བལྟ་བ་ནི། སོས་དང་པོ་དབྱར་ཟླ་འབྲིང་པོ་ཉ་ལ་དབང་པོའི་
ཕྱོགས་ཀྱི་གནས་སུ་འབྲུག་ཟེར་བ་ཐོས་ཤིང་དེ་ཉིད་དུ་རླུང་བྱུང་ན་དེའི་ཚེ་ནི་ཆུ་ཆེན་པོ་དང། ཆར་འབབ་པར་འགྱུར་ཞིང་ལོ་ལེགས་པ་དང། བདེ་བ་དང། སྐྱེ་དགུ་དག་དང། རྒྱལ་པོ་ལ་ནད་མེད་པར་འགྱུར་ཞིང་སྔོན་གྱི་བསྟན་བཅོས་རིག་པ་རྣམས་ཀྱིས་བརྗོད་པ་ཡིན་ནོ། །དེ་བཞིན་དུ་དབྱར་ཟླ་འབྲིང་པོ་ཞེས་
ཀུན་ལ་ཡང་སྦྱར་ཏེ། མེའི་ཕྱོགས་ཆ་ནས་གལ་ཏེ་གློག་འབྱུང་ཞིང་རླུང་ཡང་འབྱུང་བར་འགྱུར་ན་དེའི་ཚེ་མེའི་འཇིགས་པ་འབྱུང་ཞིང་ལོ་ཉེས་པ་དང། མི་ངས་དང། དེ་བཞིན་དུ་ཆོམ་རྐུན་གྱི་གནོད་པ་དང། རྒྱལ་པོ་ལ་མི་དགེ་བ་དང། ནད་ཀྱིས་བསློངས་པ་ཉིད་དུ་འགྱུར་རོ། །གཤིན་རྗེའི་ཕྱོགས་སུ་གལ་
ཏེ་གློག་དང། རླུང་དང་པོ་འབྱུང་བར་འགྱུར་ན་དེའི་ཚེ་ནི་རྒྱལ་པོ་དང་ཆོམ་རྐུན་གྱི་གནོད་པ་དང། མེ་དག་དང། ནད་དག་གི་འཇིགས་པ་དང། མུ་གེ་དང། མི་ངས་དང། མི་རྣམས་ཕན་ཚུན་གསོད་པ་དང། འཇིག་རྟེན་ལ་གནོད་པར་བྱེད་པ་སྤྱང་ཀི་དང། སྟག་ལས་གྱུར་པ་དག་ཀྱང་འབྱུང་བར་
འགྱུར་རོ། །བདེན་བྲལ་གྱི་ཕྱོགས་སུ་གང་གི་ཚེ་གློག་དང། རླུང་འབྱུང་ཞིང་སྤྲིན་དག་ཀྱང་སྣང་ལ། འབྲུག་སྒྲ་ཡང་གྲག་ན་དབང་པོས་ཆར་ཆུང་དུ་འབེབས་པར་བྱེད་ཅིང། ལོ་ཏོག་དག་ཀྱང་འབྱུང་བར་མི་འགྱུར། །བྱི་བ་དང་བྱེ་བ་ལ་སོགས་པ་དག་ཀྱང་ཀུན་ནས་འབབ་པར་འགྱུར་རོ། །ཆུ་ལྷའི་ཕྱོགས་སུ་
གང་གི་ཚེ་གློག་དང་རླུང་འབྱུང་ཞིང། །འབྲུག་སྒྲ་ཡང་གྲག་པ་དེའི་ཚེ་ནི་ཆར་པ་ཆེན་པོ་འབབ་པར་འགྱུར་ཞིང། །ལོ་ཏོག་ཐམས་ཅད་སྨིན་པ་དང། ལོ་ལེགས་པ་དང། བདེ་བ་དང། སྐྱེ་དགུ་རྣམས་ན་མེད་པ་ཉིད་དང། དེ་བཞིན་དུ་ཆོས་ཀྱི་འབྱུང་བར་ཡང་འགྱུར་རོ། །རླུང་གི་ཕྱོགས་སུ་གང་གི་ཚེ་
གློག་དང་རླུང་བྱུང་ན་རླུང་ཆེན་པོས་ཉམས་པའི་ཆར་མི་འབབ་པ་དང། ལོ་ཏོག་སྐྱེ་བ་ཡང་མི་འགྱུར། རླུང་ནད་རྣམས་ཀྱང་འབྱུང་ཞིང་དེ་བཞིན་དུ་མི་ནད་རྣམས་ཀྱང་འབྱུང་བ་དང། འཇིག་རྟེན་ལ་གནོད་པར་བྱེད་པ་ཐམས་ཅད་འབྱུང་བར་འགྱུར་རོ་ཞེས་རྣམ་པར་བཤད་པར་འགྱུར་རོ། །ཀུ་བེ་རའི་ཕྱོགས་ནས་གང་

[027A]༄༅། །གི་ཚེ་གློག་དང་རླུང་བྱུང་བ་དེའི་ཚེ་དབང་པོས་ཟླ་བ་བཞིན་དུ་རྟག་ཏུ་ཆར་འབེབས་ཤིང་འབྲུ་ལ་སོགས་པ་ལོ་ཏོག་ཕུན་སུམ་ཚོགས་པ་དང། མེ་ཏོག་དང། འབྲས་བུ་ལ་སོགས་པ་ཕུན་སུམ་ཚོགས་པ་དང། རྒྱལ་པོ་རང་གི་ཆོས་ཁོ་ནས་གནས་ཤིང་ཆོས་དང་ལྡན་པ་དང། སྐྱེ་དགུ་ཐམས་
ཅད་ཆོས་ལ་དགའ་ཞིང་ཕན་ཚུན་ཕན་པར་འདོད་པ་ལ་དགའ་རངས་པ་དང། བ་དང་བཞོན་རྣམས་ཀྱང་འོ་མ་མང་བར་འགྱུར་རོ། །དབང་ལྡན་གྱི་ཕྱོགས་སུ་དབྱར་ཟླ་བ་འབྲིང་པོ་ཉ་བའི་ཚེ་གློག་དང། དེ་བཞིན་དུ་རླུང་འབྱུང་བར་གྱུར་ཅིང་སྤྲིན་སྒྲ་བྱུང་བར་ཡང་གྱུར་པ་དེའི་ཚེ་ནི་ཆུའི་ཆར་ཆེན་པོ་འབབ་པར་འགྱུར་བ་དང་
བདེ་བ་དང། ནད་མེད་པ་དང། ལོ་ལེགས་པ་དང། ལོ་ཏོག་ཕུན་སུམ་ཚོགས་པ་དང། སྐྱེ་དགུ་རྣམས་ནད་མེད་ཅིང་ཕན་ཚུན་བྱམས་པས་རྣམ་པར་འབྲེལ་བ་ཅན་དུ་འགྱུར་བ་དང། རྒྱལ་པོ་རྣམ་པར་རྒྱལ་བ་དང། དེ་བཞིན་དུ་ཡམས་ཀྱི་ནད་ཐམས་ཅད་རབ་ཏུ་ཞི་བར་འགྱུར་ཞིང། ས་ལས་སྐྱེ་བ་ཐམས་
ཅད་ཀྱི་མེ་ཏོག་དང། འབྲས་བུ་ལ་སོགས་པར་འབྱུང་བར་འགྱུར་རོ། །དབྱར་ཀ་འབྲུག་གི་སྒྲ་དྲག་ཏུ་ཡང་འབྱུང་ན་སྒྲ་བརྙན་གྱིས་ཉམས་པའི་སྒྲ་གནམ་ལྟ་བུ་དང་བཅས་པ་གྲག་པ་དེར་ནི་ལུས་ཅན་རྣམས་ལ་ཤིན་ཏུ་དམན་པར་འགྱུར་པར་བསྟན་པའོ། །སོ་གའི་དུས་སུ་ཕྱོགས་བརྒྱད་ནས་འབྲུག་གློག་དང་རླུང་
ལ་སོགས་པ་ལྡང་བའི་ལྟས་ཀྱི་ལེའུ་སྟེ་ལྔ་པའོ།། །།བར་སྣང་ལས་འབྱུང་བའི་ལྟས་ལ་གང་གི་ཚེ་སྐར་མདའི་ཆར་པ་འབབ་པ་དང། ཁྲག་གི་ཆར་པ་དང། མར་དང། འབྲུ་མར་དང། ཞག་གི་ཆར་པ་བབ་ན་རྒྱལ་པོ་དང་བཅས་པའི་གྲོང་ཁྱེར་འཇིག་པར་འགྱུར་རོ། །ཡང་གྲོང་ཁྱེར་རམ་
ཁྱིམ་དུ་སོལ་བའི་ཆར་པ་འབབ་ཅིང། ཕུབ་མ་དང། སྐྲ་དང་འདྲེས་པའི་རྡུལ་ལྷུང་བ་དང། བྱེ་མའི་ཆར་པ་འབབ་པ་དེ་མྱུར་དུ་འཇིག་པར་མངོན་པར་ཤེས་པ་དག་གིས་བརྗོད་དོ། །གང་དུ་འབྲུ་མར་གྱི་ཆག་ཆག་དང། མར་གྱི་ཐིགས་པ་ལྷུང་ཞིང། །བོང་བ་ལ་སོགས་པ་ཡི་དགས་ཀྱིས་ཕྱུང་བའི་ཉེས་པ་
རྣམས་འབྱུང་བར་གྱུར་ན་ཡུལ་འཁོར་དང། གྲོང་ཁྱེར་དང། ཁང་པ་དང། དེ་བཞིན་དུ་བ་ལང་རྫིའི་གནས་དེར་རབ་ཏུ་འཇིག་པར་འགྱུར་རོ། །ཡང་མཆོད་རྟེན་དང། སྐྱེ་ཤིང་དང། སའི་ཕྱོགས་དག་ཏུ་ཁྲག་གི་ཆག་ཆག་དང། ཤ་དང་རུས་པའི་དུམ་བུ་མགོ་ཐོད་དང། སྐྲ་ཤད་ལ་སོགས་པས་མངོན་དུ་

[027B] །རྡོའི་ཆར་བ་ལ་གང་དུ་རྡོ་བིམ་པ་དང། ཨུ་དུམ་བཱ་ར་ལྟ་བུ་དང། ཀ་བེད་ཏའི་འབྲས་བུ་དག་བབ་པ་དེར་ན་འཇིགས་པ་ཆེན་པོར་འབྱུང་བར་སྟོན་ཏོ། །རྡོ་འབྲས་སཱ་ལུའི་ཚོགས་མ་འདྲ་བ་དང། འབྲ་གོའི་རུས་པ་ལྟ་བུ་དག་ནི་
ལོ་ལེགས་པ་དང། བདེ་བར་འབྱུང་བར་སྟོན་ཏོ། །རྡོ་དཀར་པོ་རྒྱ་ཤུག་གི་འབྲས་བུ་ལྟ་བུ་དང། བ་རུ་རའི་ཚི་གུ་དག་བབ་པ་ནི་སྐྱེ་དགུ་རྣམས་བདེ་བའི་རྒྱུར་འགྱུར་རོ། །རྡོ་ཤེལ་དང། ཤེལ་རྡོ་ལྟ་བུ་དང། མེ་ཏོག་ཀུནྡ་དང། འོ་མ་ལྟར་སྣུམ་པ་དང། ཟླ་བའི་མདོག་ལྟར་གསལ་བ་དག་ནི་མི་རྣམས་བདེ་
བར་བྱེད་པའོ། །གང་གི་ཚེ་སེར་བ་ཚུབ་མ་དང། ཁ་ཅོལ་དང་བཅས་པ་དང། མེ་ལྟ་བུ་དག་དང། རྡུལ་དང་བཅས་པ་དང། ས་གམ་པར་ཡང་གྱུར་པ་དེར་ནི་རྒྱལ་པོ་ཡུལ་འཁོར་དང་བཅས་ཏེ་འཇིག་པར་སྟོན་ཏོ། །ཡང་བར་སྣང་ལ་སེར་བ་བབས་ནས་རྡོ་དང་མཚོན་ཆ་ལྟ་བུ་མེའི་རྣམ་པ་དག་འབྱུང་བར་གྱུར་ན་
དེ་ནི་སྐྱེ་བོ་ལ་རིང་པོར་མི་ཐོགས་པར་འཇིགས་པ་འབྱུང་བར་བསྟན་ཏོ། །གལ་ཏེ་སེར་བ་དྲག་ཏུ་ཆུའི་ནང་དུ་བབ་པ་ལས་ནི་བདེ་བ་དང། ལོ་ལེགས་པ་དང། རྒྱལ་པོ་རྣམས་རྣམ་པར་རྒྱལ་བར་འགྱུར་ཏེ། །འབྲས་བུ་ཟླ་བ་དྲུག་ན་སྟོན་པར་བརྗོད་དོ། །ཡང་གང་གི་ཚེ་དབྱར་ཀ་ཕྱོགས་རབ་ཏུ་ཚ་བར་འགྱུར་ལ་གནམ་
གྲུམ་པར་གྱུར་ན་དེ་ནི་རྒྱལ་པོ་དང་བཅས་པའི་སྐྱེ་བོར་རབ་ཏུ་གསོད་པར་བྱེད་དོ། །ཉིན་པར་རྟག་ཏུ་གནམ་གྲུམ་པའི་སྒྲ་འབྱུང་བ་དེར་ཡང་ཡུལ་འཇིག་པའི་རྟགས་ཡིན་ཏེ། རྒྱལ་པོ་ཡང་འཆི་བར་སྟོན་པའོ། །གང་ལྷོ་ཕྱོགས་སུ་གནམ་གྲུམ། སྤྲིན་དང་སྒྲ་མཉམ་པར་འགྱུར་ཞིང། །རླུང་རྩུབ་པ་དག་ལངས་པར་གྱུར་བ་
དེར་ནི་སྐྱེ་དགུ་རྣམས་པ་དེ་བར་མི་འགྱུར་བར་སྟོན་པའོ། །ཡང་ས་གཡོ་བ་གནམ་གྲུམ་པ་དང་བཅས་པར་འབྱུང་བ་དེའི་ཚེ་ནི་ངེས་པར་རྒྱལ་བ་འཆི་བར་འགྱུར་རོ། །ཡང་ས་གཡོ་བ་དང། གནམ་གྲུམ་པ་ལྷན་ཅིག་ཏུ་འབྱུང་བའམ། ཡང་སྐར་མདའ་ཆེན་པོ་ཕྱོགས་གང་དག་ཏུ་འགྲོ་བའི་ཕྱོགས་དེར་ནད་དང། མུ་
གེ་ལས་གྱུར་པ་ཉམ་ཐག་པ་དང་བཅས་པའི་འཆི་བ་རྒྱུག་བ་སྟོན་པའོ། །གང་དུ་མེ་དང། ཁུག་རྣ་དང། སྤྲིན་གྱི་གནོད་པ་རྣམས་མེད་པར་རྡུལ་གྱི་ཁྲེམ་གཉེར་དག་གིས་ནམ་མཁའ་ཀུན་དུ་ཁེབས་ཤིང་ཉི་མའི་འོད་ཟེར་ཡང་ཟིལ་གྱིས་གནོན་པར་བྱེད་པ་དེའི་ཚེ་ན་རྒྱལ་པོ་རྣམས་ངེས་པར་འཆི་བར་འགྱུར་བ་ཡིན་ནོ། །

[028A]༄༅། །གང་དུ་ཉིན་གཅིག་བཞིན་དུ་ཚུབ་མས་ཀུན་དུ་བསླང་བའི་རྡུལ་རེང་བུས་ནམ་མཁའ་དང། ཕྱོགས་ཐམས་ཅད་ཀུན་དུ་ཁེབས་པར་གྱུར་པས་ནི་རྒྱལ་པོ་འཆི་བར་འགྱུར་ཞིང་སྐྱེ་བོ་རྣམས་ཀྱང་འཆི་བར་འགྱུར་བ་ཡིན་ནོ། །བར་སྣང་ལས་སྒྲ་ཆེན་པོ་འབྱུང་ངམ། །ས་ཕྱོགས་ནས་འབྱུང་
ཡང་རུང་སྟེ། །གང་དག་མི་སྙན་པ་དང། མི་མཐུན་པ་དག་གི་སྒྲ་བྱུང་བ་དེ་ནི་ཕན་ཚུན་གསོད་པ་དང། འཐབ་པ་དང། མི་མཐུན་པར་གྱུར་བ་དག་གི་རྒྱུར་བསྟན་ཏོ། །གང་གི་ཚེ་གཟུགས་མི་སྣང་བར་སྲོག་ཆགས་རྣམ་པ་ཐ་དད་པའི་སྒྲ་བྱུང་བ་ན་སྡུག་བསྔལ་བར་གྲགས་པ་དེའི་ཚེ་ནི་རང་གི་ཡུལ་འཁོར་དུ་བཅས་པའི་
རྒྱལ་པོ་འཆི་བར་འགྱུར། །ནད་དང། མུ་གེ་དང། གནོད་པར་ཡང་འགྱུར་ཞིང། །འཇིག་རྟེན་ཡང་ཟད་པར་འགྱུར། རྒྱལ་སྲིད་ངན་པས་ཀྱང་བརླག་པ་དང། བུ་སྨད་དང་ཡང་འབྲལ་བར་འགྱུར་རོ། །བར་སྣང་ལས་བྱུང་བའི་ལྟས་ཀྱི་ལེའུ་སྟེ་དྲུག་པའོ།། །།ཕྱི་རོལ་ལས་འབྱུང་བ་ཆེན་པོའི་ལྟས་ལ་
གང་གི་ཚེ་ཤིང་ལྗོན་པ་དང། གེལ་བ་དག་ལས་དུས་དང་མི་ལྡན་པར་འབྲས་བུ་འབྱུང་ན་རྒྱལ་པོའི་ཡུལ་ཕྱོགས་སུ་གཏོགས་པ་གསོད་པར་འགྱུར་རོ། །ཡང་གང་གི་ཚེ་མཆོད་སྦྱིན་གྱི་ཤིང་དང། ལྷ་རྟེན་བྱས་པ་དང། ཀ་བ་དང། གཟུགས་ལ་སོགས་པ་ཤིང་སྐམ་པོ་དག་ལས་ལོ་མ་སྐྱེས་བར་རྩོལ་བ་ནི་རྒྱལ་པོ་
འཆི་བའི་ལྟས་དང། དེ་བཞིན་དུ་སྐྱེ་བོ་དག་འཁྲུག་པའི་ལྟས་སུ་བསྟན་ཏོ། །ཡང་ཡུལ་དང། གྲོང་དང། གྲོང་ཁྱེར་གང་དག་ཏུ་ཤིང་དང། ཤིང་ལྗོན་པ་དག་ལས་མེ་ཏོག་དང། འབྲས་བུ་ཕྱིན་ཅི་ལོག་ཏུ་སྐྱེ་བར་གྱུར་ན་དེ་ནི་བདག་པོ་འཆི་བའི་རྟགས་ཡིན་ནོ། །གང་གི་ཚེ་སྔ་དྲོའི་དུས་སུ་ཤིང་དང་མིའི་གྲིབ་
མ་ཤར་ཕྱོགས་སུ་གནས་པར་གྱུར་པ་དང། ཕྱི་དྲོ་ཡང་མི་དང་ཤིང་གི་གྲིབ་མ་ནུབ་ཕྱོགས་སུ་གནས་པར་གྱུར་ན་རྒྱལ་པོ་འཆི་བར་འགྱུར་རོ། །ཆུ་ཟབ་མོ་དང། ཁྲོན་པ་དང། རྫིང་དང། མཚོ་ལ་སོགས་པ་སྲོག་ཆགས་ཆུ་ན་རྒྱུ་བ་རྣམས་གང་དུ་སྐམ་པ་དེར་ནི་རིང་པོར་མི་ཐོགས་པར་སྐྱེ་བར་འཇིགས་པར་འགྱུར་
ཞེས་བསྟན་ཏོ། །རླུང་མེད་པར་གློ་བུར་དུ་ཁྲོན་པ་དང། རྫིང་རྣམས་ཀྱི་ཆུ་དག་ཀུན་འཁྲུག་པར་འགྱུར་བ་གང་ཡིན་པ་དེར་ནི་རྒྱལ་པོ་དང། ཡུལ་དང་ཡུལ་འཁོར་ལ་མི་དགེ་བར་བསྟན་ཏོ། །གང་དུ་རླུང་མེད་པར་གླུ་བུར་དུ་གྲོང་གི་ཉེ་འཁོར་དུ་འཇུག་པའི་ཤིང་ལྗོན་པ་ཨ་ཤྭད་ཐ་དད་པ་ཏ་ལ་སོགས་པ་རྩ་བ་

[028B] །ཡང་རླུང་མ་ལངས་པར་ཡང་ཐོག་ལྟུང་བ་དང། ལུས་མི་སྣང་བར་ཚིག་མི་སྙན་བ་ཟེར་བ་དང། ཤ་ཟ་མོའི་གླུ་སྒྲ་འབྱུང་བ་ནི་འཕྲལ་དུ་རྒྱལ་པོ་ལ་འཇིགས་པ་འོང་བར་བསྟན་ཏོ། །གལ་ཏེ་གློ་བུར་དུ་གདུགས་ཀྱི་ཤིང་དང། ཁྲི་དང། ཁྲིའུ་དང་
ཁང་པའི་སྲོག་རྟེན་གྱི་ཤིང་དང། དེ་ལྟ་བུའི་རྣམ་པ་དག་གི་ཤིང་རྡོ་ཆག་གྲུམས་སུ་གྱུར་པས་ནི་དེ་དག་གི་བདག་པོ་འཆི་བར་སྟོན་ཏོ། །ཡང་རྒྱལ་པོ་ངེས་པར་འཆི་བར་འགྱུར་བའི་ཚེ་ནི་རླུང་དྲིང་བ་དང། ཟས་སུངས་པ་ལྟ་བུའི་དྲི་དང། ཁྱི་དང། བྱ་དང། བྱི་ལ་དང། བོང་བུ་ལ་སོགས་པའི་དྲི་དང། དེ་བཞིན་
དུ་ཕྱེ་མ་ལྟ་བུའི་དྲི་འབྱུང་བར་འགྱུར་རོ། །ཡང་རྒྱལ་པོ་འཆི་བའི་ཚེ་ནི་རྒྱལ་མཚན་གྱི་རྩེ་མོ་དང། རྟ་བབས་དང། སྒོ་གང་དག་ཏུ་སེར་བ་འབབ་ཅིང་མེ་མེད་པར་ཡང་མེ་མདག་ལྟུང་བར་འགྱུར་རོ། །རྩེ་མོ་དང། རོལ་མོའི་སྒྲ་མི་སྙན་པ་དང། མཚོན་རྣམ་པ་སྣ་ཚོགས་མི་མཛེས་པར་གྱུར་བ་ནི་ཡུལ་འཁོར་
དག་ཏུ་འཇིགས་པ་འབྱུང་བའི་ལྟས་ཡིན་ནོ། །གང་དུ་མཚོན་རྣམས་འགུལ་བ་དང། རལ་གྲི་ཤུབས་དང་བྲལ་བར་གྱུར་བ་དང། གཞུ་མ་བདུངས་པ་བདུངས་པར་གྱུར་ན་དེ་ནི་ངེས་པར་དམག་མི་བཟད་པ་འབྱུང་བར་སྟོན་ཏོ། །གང་གི་ཚེ་ཕྱོགས་ཐམས་ཅད་དུ་ནི་ཉིན་མོ་འམ། མཚན་མོ་ཡང་རུང་སྟེ། ནགས་
ཀྱི་མེ་སྣང་བར་གྱུར་བ་དེ་ནི་ལོ་ཉེས་པ་དང། སྐྱེ་བོ་ངས་པར་འགྱུར་རོ། །ཉིན་མོའམ། ཡང་ན་མཚན་མོ་ཡང་རུང་སྟེ། ནམ་མཁའི་སྤྲིན་གྱིས་ཀུན་དུ་ཁེབས་པ་ན་ཕྱོགས་ཚ་བར་གྱུར་བ་དེའི་ཚེ་ནི་རྒྱལ་པོ་གསོད་པར་འགྱུར་རོ། །གལ་ཏེ་དགུན་ནི་དྲོ་བར་གྱུར་ལ་དཔྱིད་ནི་གྲང་བར་གྱུར་ན་ལུས་རྣམས་ཀྱིས་ཉེས་པ་དང་
འཆི་བར་འགྱུར་རོ། །དབང་པོས་ཀྱང་ཆར་ཉུང་ངུ་དུ་འབེབས་པ་དང། དུས་འཆོལ་བར་ཡང་འགྱུར། འཇིགས་པ་བྱེད་པའི་ཆོམ་རྐུན་རྣམས་ཀྱིས་ཀྱང་ལོ་ཏོག་ཆུད་གསོན་པར་འགྱུར་རོ། །ཕྱི་རོལ་འབྱུང་བ་ཆེན་པོ་དག་གི་ལྟས་ཀྱི་ལེའུ་སྟེ་བདུན་པའོ།། །།སྲོག་ཆགས་ཀྱི་ཚིག་ཏུ་སྨྲ་བ་མེད་པ་ཀུན་གྱི་
ལྟས་ལ་ཁྱི་རྣམས་འདུས་ཏེ་ཁ་གྱེན་དུ་བལྟས་ནས་ཡང་དང་ཡང་དུ་དུ་བར་བྱེད་པ་དེ་ནི་ཡུལ་འཕོ་བར་བྱེད་པར་འགྱུར་རོ། །ཡང་ཉི་མ་འཆར་བའམ་ནུབ་པ་ཁོ་ནའི་ཚེ་ཁྱི་དག་ཕྱི་རོལ་དུ་ཁ་གྱེན་དུ་བལྟས་ཏེ་དུ་བར་བྱེད་ན་ཡུལ་རྣམས་འཇིག་པའི་རྒྱུ་ཡིན་ནོ། །ཡང་ལྷ་ཁང་དང། ལམ་པོ་ཆེ་དང། རྒྱལ་པོའི་ལམ་

[029A]༄༅། །དང༑ ལམ་གྱི་བཞི་མདོར་ཁྱི་ཁ་གྱེན་དུ་བལྟས་ཏེ་དུ་བར་བྱེད་ན་དེ་ནི་ཆོམ་རྐུན་དང། མེའི་འཇིགས་པ་འོད་བར་སྟོན་པ་ཡིན་ནོ། །ཡང་ཁྱི་དང། བྱ་རོག་རྒྱལ་པོའི་ལམ་དང། ལམ་གྱི་བཞི་མདོར་ཐང་ལ་གཅིག་ཏུ་འདུས་ནས་གལ་ཏེ་སྒྲ་ཆེན་པོ་འབྱིན་པར་བྱེད་པ་དང། ཅི་དགར་
འགྲོ་བར་བྱེད་པ་དེ་ནི་ཕ་རོལ་གྱི་དམག་ཚོགས་འོང་བ་ཡིན་ནོ། །གང་གི་ཚེ་བྱ་རོག་དང། བུང་བ་དང། སྦྲང་བུ་རྣམས་ར་བ་དང། གྲོང་ཁྱེར་གྱི་སྒོ་དང། ཐང་དང། ལམ་གྱི་བཞི་མདོར་སྦྲང་རྩི་ཚང་དུ་བྱེད་པར་གྱུར་ན་གློ་བུར་གྱི་འཇིགས་པ་དང། རྒྱལ་པོའི་འཇིགས་པ་འབྱུང་བར་རིག་པར་བྱའོ། །དེ་བཞིན་
དུར་བ་དང། ཁྱིམ་གྱི་མདུན་དག་ཏུ་ཡང་དེ་ལྟ་བུར་སྣང་ན། དེ་བཞིན་དུ་འཇིགས་པ་འབྱུང་བར་རིག་པ་བྱའོ། །དེ་ལ་གློ་བུར་གྱི་འཇིགས་པ་འོད་ཞེས་བྱ་བ་ནི་ཕ་རོལ་གྱི་དམག་ཚོགས་འོང་བ་དང། མེ་དང་ཆོམ་རྐུན་གྱི་འཇིགས་པ་དག་འབྱུང་བར་སྟོན་པ་ཡིན་ནོ། །ཡང་གང་དུ་སོག་ཆགས་ཕྲ་མོ་དག་ལ་ལ་
ར་བ་དང། གྲོང་ཁྱེར་གྱི་སྒོ་དང། ཡང་ཐོག་དང། སྒོ་ཁང་ལ་འཕྱང་མོ་ཉུག་ཅིང་འཛེགས་པར་སྣང་བ་དེར་ནི་ཕ་རོལ་གྱི་དམག་ཚོགས་ཀྱི་རིང་པོ་མི་ཐོགས་པར་གྲོང་ཁྱེར་མྱུར་དུ་འཇིག་པར་འགྱུར་རོ། །གང་གི་ཚེ་ཁྱི་དང། ཝ་དང། བྱི་ལ་ལ་སོགས་པ་དང། བྱ་སྣ་ཚོགས་དག་དུས་མཚམས་མེད་པར་
འཁྲིག་པ་དང་ལྡན་པའི་ཚེ་ནི་རྒྱལ་པོ་དང། ཡུལ་རྟག་ཏུ་འཇིག་པར་བསྟན་པ་ཡིན་ནོ། །དེ་བཞིན་དུ་མི་དང། རྟ་དང། རྔ་མོ་དང། བོང་བུའི་རིགས་དང། བ་ལང་མོ་དང། བྱ་དང། རི་དགས་རྣམས་དང། ཁྱི་དང། བྱི་བ་དང། སྦྲུལ་དག་དང། སྲོག་ཆགས་ཕྲ་མོ་གཞན་དག་གི་ཡང་མངལ་ཕྱིན་ཅི་
ལོག་ཏུ་གྱུར་པ་དེར་ནི་ཡུལ་རྣམས་འཁྲུག་པ་དང། རྒྱལ་པོ་ཡང་འཆི་བར་འགྱུར་རོ། །ཡང་གང་དུ་བྱ་དང། །རི་དགས་ཀྱི་རིགས་རྣམས་དང། ཁུང་ན་ཉལ་བ་རྣམས་ལོག་པར་འཁྲིག་པ་དང་ལྡན་པར་སྨྲ་བ་དེ་ནི་རྒྱལ་པོ་འཆི་བར་འགྱུར་རོ། །བྱ་རོག་གི་གཤོག་པ་དཀར་པོ་མཐོང་ན་མི་དགེ་བ་ཡིན་ཏེ། །ཡུལ་
དེ་ནས་འགྲོ་བར་བྱའོ། །དེ་བཞིན་དུ་བྱ་རྒོད་ལ་སོགས་པའི་གཤོག་པ་ལྷུང་བར་མཐོང་བ་དང། ཝང་ལ་མི་སོས་པར་བརྒྱལ་བར་འགྱུར་བ་དེར་ནི་ཡུལ་གྱི་བདག་པོ་དང། རྒྱལ་པོ་དག་འཆི་བའི་ལྟས་བུ་བསྟན་ཏོ། །ཡང་དག་གི་ཚེ་གྲོང་ཁྱེར་དུ་ཁྭའི་ཚོགས་འདུས་ནས་གྲོང་གི་ཕྱི་རོལ་དུ་འདོང་བ་དེ་ནི་ངེས་པར་

[029B] །ཝ་ཤིང་གི་སྟེང་ན་འདུག་གམ། ར་བ་དང། སྒོ་ཁང་དང། ཁྱིམ་དུ་འདུག་སྟེ། སྒྲ་ཆེན་པོ་འབྱིན་ཞིང་ཤིན་ཏུ་འཇིགས་པར་སྦྲོན་པ་དང། ཝ་ཉི་མ་ལ་ཁ་བལྟས་ཏེ་རེངས་ཐབས་སུ་འདུག་ནས་སྐད་དྲག་ཏུ་འབྱིང་པ་དེར་ནི་དམག་འབྱུང་བར་བཤད་པར་བྱའོ། །ཤིང་མཐོན་པོའམ་
ཁང་སྟེང་མཐོན་པོའམ། །མཛོད་མང་པོར་འདུག་སྟེ། ཁ་ཉི་མ་ལ་བལྟས་ནས་ཝ་སྐད་དྲག་ཏུ་འབྱིན་པ་ནི་མི་ལས་གྱུར་པ་དང། རྒྱལ་པོ་ལས་གྱུར་པའི་ཉེས་པ་འབྱུང་བར་བྱེད་དོ། །ཁྭ་འདུས་པས་ས་ལ་མཆུ་བཙུགས་ཏེ། ཅང་མི་སྨྲ་བར་སྐད་ཅིག་འདུག་ནས་འདུས་ཏེ་གང་གི་ཚེ་ནམ་མཁའ་ལ་འཕུར་བ་དེའི་ཚེ་
དམག་གིས་འཚོ་བ་རྣམས་ལ་ཤིན་ཏུ་ཁྲག་འབྱུང་བར་འགྱུར་རོ། །ཁྭ་ཁ་འཐབས་ཤིང་སྐད་འབྱིན་པའི་ཚོགས་རྟག་ཏུ་འབྲེལ་བ་གང་ཡིན་པ་དེ་ནི་གལ་ཏེ་ཁྱིམ་མམ། གྲོང་ཁྱེར་རམ། ཡུལ་འཁོར་དང། ཡུལ་དང། བ་ལང་རྫིའི་གནས་འཇིགས་པར་འགྱུར་པར་བརྗོད་པར་བྱའོ། །ཁྭ་ས་ལ་མཆུའི་རྩེ་མོ་གཏད་
དེ༑ སྐད་མི་བཟད་པ་མི་གསལ་བའང་འབྱིན་པ་དེར་ནི་དེའི་ཚེ་ཤིན་ཏུ་འཇིགས་པ་ཆེན་པོ་འབྱུང་བར་བསྟན་ཏོ། །ཤ་ཟ་བའི་བྱའི་མཆུའི་རྩེ་མོ་ལས་གང་དུ་ཤ་ལྷུང་བ་དེར་ནི་གློ་བུར་དང། རྒྱལ་པོ་ལས་གྱུར་པའི་འཇིགས་པ་ཆེན་པོ་འོང་བར་བསྟན་ཏོ། །གང་དུ་རི་དགས་ཁ་ཉི་མ་ལ་གྱེན་དུ་བལྟས་ཏེ། མི་དགའ་
ཞིང་མཐོང་བར་བྱེད་ན་ཡུལ་གྱི་སྐྱེ་བོ་བསྒྲུངས་སུ་ཟིན་ཀྱང་སེམས་ཅན་གཞན་དག་གིས་འཇིགས་པར་གྱུར་བ་དེར་ནི་རྒྱལ་པོ་ལ་བརྙས་པར་མཐོང་བར་འགྱུར་རོ། །གང་དུ་ཝ་ཉིན་པར་ཉི་མ་ལ་ཁ་ལྟ་ཞིང་ཡང་དང་ཡང་སྐད་དྲག་པོ་འབྱིན་པ་དང། མཚན་མོ་གཟའ་རྣམས་ལ་ལྟ་བར་བྱེད་ཅིང་བརྒྱལ་བའི་ཚེ་ནི་ངེས་པར་
རྒྱལ་པོ་འཆི་བར་འགྱུར་རོ། །བྱ་རྒོད་དང། བྱ་ལྷས་དང། ཆུ་ནས་སྐྱེས་པའི་བྱ་དང། ཁྭ་དང། ཐི་བ་དང། ཟས་སུ་ཤ་ཟ་བ་གཞན་དག་རྒྱལ་མཚན་གྱི་རྩེ་མོ་དག་དང། ཁང་སྟེང་དུ་འདུག་པ་ནི་དེའི་ཚེ་ཟད་པར་འགྱུར་བར་མངོན་པར་ཤེས་པ་བདག་གིས་རབ་ཏུ་བརྗོད་དོ། །གལ་ཏེ་ཉི་མ་ཕྱེད་པའི་ཚེ་གླང་པོ་ཆེ་དང་
བ་ལང་གི་གནས་དང། རྟའི་བྲེས་སུ་འུག་པ་སྣང་ལ་ཕྱུགས་དག་ཀྱང་བཞོན་པར་འགྱུར་བ་ནི་ངེས་པར་རྒྱལ་པོ་འཇིགས་པ་འབྱུང་བར་བསྟན་ཏོ། །ཡང་གང་གི་ཚེ་གླང་པོ་ཆེའི་ལག་པའི་རྩེ་མོས་ཁྲག་སྐྱུག་པར་བྱེད་པ་དང། གླང་པོ་ཆེ་མཆོག་དག་མཆེ་བ་ཆག་པ་དང། རྟ་རྣམས་ཁ་ངལ་བར་གྱུར་པའི་རྒྱལ་པོ་ལ་

[030A]༄༅། །འཇིགས་པ་འབྱུང་བའི་རྒྱུར་བསྟན་ཏོ། །གང་དུ་པདྨའི་འདབ་མ་བཏིང་བདག་ཏུ་བྱ་རོག་རྣམས་རྩེ་བར་བྱེད་ཅིང། །ཐང་ལ་ཡང་བྱ་ཀ་རཎྜ་པ་དང། ངང་པའི་ཚོགས་དག་རྩེ་བར་ཁྱིམ་མམ་གྲོང་ཁྱེར་དེ་འཇིག་པར་འགྱུར་རོ། །སྲོག་ཆགས་ཚིག་ཏུ་སྨྲ་བ་མེད་པ་རྣམས་ཀྱི་ལྟས་
ཀྱི་ལེའུ་སྟེ་བརྒྱད་པའོ།། །།ཆར་ལྟས་ལ་སྤྲིན་གྱི་གཟུགས་རིའི་རྣམ་པ་ལྟ་བུ་ངག་དང། ཕག་དང་ཆུ་སྲིན་ལྟ་བུ་དག་དང། སྦལ་པ་དང་གླང་པོ་ཆེའི་གཟུགས་ལྟ་བུ་དག་དང། རིལ་པ་དང་བུམ་པ་ལྟ་བུ་དག་དང། སེང་གེ་དང། སྟག་དང། གླང་པོ་ཆེ་བཞིན་དུ་ལྷའི་སྤྲིན་དག་གིས་ཁེབས་པའི་ཉི་མའི་
མོད་ལ་ཆར་བ་འབབ་པར་བརྗོད་པར་བྱའོ། །ལྡོང་རོས་ཀྱི་མདོག་ལྟ་བུ་དང། དེ་བཞིན་དུ་མཚལ་ལྟ་བུ་དང། ནེ་ཙོ་ལྟར་སྣང་བའི་མདོག་དང། ཉེ་བའི་སྤྲིན་དག་གིས་ཆར་པ་འབེབས་པར་ཡང་དག་པར་བསྟན་པར་བྱའོ། །པདྨའི་འདབ་མ་ལྟ་བུ་དང། དེ་བཞིན་དུ་རྡོ་སྤུངས་པ་ལྟ་བུའི་སྤྲིན་གྱིས་ཉི་མ་དང་ཟླ་བའི་
གཟུགས་ཁེབས་པར་གྱུར་པ་དེ་ནི་དེའི་ཚེ་ཕྱོགས་སུ་འོད་ཆེན་པོ་འབྱུང་བར་འགྱུར་བའི་ཆར་པ་འབབ་པར་བསྟན་པར་བྱའོ། །གང་གི་ཚེ་ནམ་མཁའ་ལ་ཡན་ལག་ཐམས་ཅད་སྤྲིན་གྱིས་ཐིབས་པོར་ཁེབས་ནས་གདུགས་ལྟ་བུའི་གློག་འབྱུང་བར་བྱེད། འབྲུག་སྒྲ་རིང་དུ་འདོད་དགའ་འབྱུང་བ་དེའི་ཚེ་ནི་ས་ཆུས་ཤིན་ཏུ་
གང་བར་འགྱུར་རོ། །ཡང་གང་གི་ཚེ་སྤྲིན་ཨི་ཤ་ནིའི་ཕྱོགས་དང། ཤར་དང། བྱང་གི་ཕྱོགས་ནས་བྱུང་སྟེ། རིང་ཞིང་བརྟན་པའི་སྒྲས་འབྲུག་ཟེར་བ་དེའི་ཚེ་ཡང་གཅིག་པ་ཆུ་དང་ལྡན་པར་འགྱུར་རོ། །ཡང་ཟླ་བ་ཡར་གྱི་དང་མར་གྱི་ངོ་ཡང་རུང་སྟེ། གཟའ་ཐམས་ཅད་འབྱུང་ཞིང་འདུ་བའི་སྤྲིན་དེ་དག་ནི་ཆར་
པ་བབ་པར་བྱེད་དེ། །འདི་ནི་སྔོན་གྱི་ལུང་ཤེས་པ་དག་གིས་བསྟན་པ་ཡིན་ནོ། །གང་གི་ཚེ་དགུན་ཟླ་འབྲིང་པོར་གྱུར་པ་ན་སྤྲིན་འདུས་པར་སྣང་ཞིང། རླུང་སྣུན་པའི་སྤྲིན་རུམ་ནས་འབྱུང་བ་ལྡང་བ་དེའི་ཚེ་ནི་ཟླ་བ་དྲུག་པར་གྱུར་ནས་དབང་པོས་ཆར་བ་འབེབས་པར་འགྱུར་རོ། །དགུན་ཟླ་ཐ་ཆུངས་ལ་སྤྲིན་བརྩེགས་
པའི་སྤྲིན་རུམ་འདུས་པ་གློག་དང་དང་བཅས་པ་ནི་དབྱར་ཟླ་འབྲིང་པོར་ཡང་དག་པར་གྱུར་ནས་ཆུ་མང་དུ་རྣམ་པར་གཏོང་བར་འགྱུར་རོ། །དཔྱིད་ཟླ་ར་བ་ལ་སྤྲིན་རུམ་དུ་གྱུར་པས་ནི་དབྱར་ཟླ་ཐ་ཆུངས་ལ་ཆར་འབབ་པར་བསྟན་པར་བྱའོ། །གང་གི་ཚེ་དགུན་ཟླ་ཐ་ཆུངས་དང་དཔྱིད་ཟླ་འབྲིང་པོ་རྣམས་ལ་སྤྲིན་རྣམས་

[030B] །གང་གི་ཚེ་དགུན་ཟླ་ཐ་ཆུངས་དང། དཔྱིད་ཟླ་འབྲིང་པོ་རྣམས་ལ་སྤྲིན་རླུང་རུམ་ཅན་དག་ཆུ་གཏོང་བར་མི་བྱེད་པ་ནི་དབྱར་ཀ་ཆར་པ་དེ་འབེབས་པར་འགྱུར་རོ། །གང་གི་ཚེ་བྱང་ཕྱོགས་དང། བྱང་
ཤར་དང། དེ་བཞིན་དུ་ཤར་དང། ནུབ་དག་ནས་གློག་འབྱུང་བ་ནི་ཆར་པ་འབབ་པར་སྟོན་པའོ། །ཡང་ཕྱོགས་ཐམས་ཅད་ནས་གློག་ཀུན་དུ་འབྱུང་བར་གྱུར་པ་དེའི་ཚེ་ནི་ནམ་མཁའ་ཁེབས་པའི་ཆར་བ་འབབས་པར་སྟོན་པ་ཡིན་ནོ། །གང་གི་ཚེ་གློག་གི་འོད་དམར་ཞིང་མཐའ་སྔོན་བར་སྣང་བདེའི་ཚེ་ནི་མེའི་
ཕྱོགས་ནས་ཆར་པ་ཆུང་ཟད་འབབ་པར་འགྱུར་རོ། །གང་གི་ཚེ་ནུབ་ཕྱོགས་ཀྱི་ཆར་སྤྲིན་གྱི་དབུས་འཇའ་སྣུམ་པ་ནོར་བུ་བཻཌཱུརྱའི་འོད་ལྟ་བུ་བྱུང་བར་གྱུར་ཅིང་གློག་འགྱུར་པའི་ཡལ་ག་དང། རང་གི་ཕྱོགས་ནས་རླུང་གིས་བསྐྱོད་པར་འགྱུར་བ་དེའི་ཚེ་ནི་ཞིག་བདུན་བདུན་དུ་ཆར་བ་འབབ་པར་རིག་པར་བྱའོ། །གང་གི་ཚེ་
ཤར་རམ་བྱང་ནས་ཁ་བ་འབབ་ཅིང་རླུང་འབྱུང་ལ་ཕྱོགས་དུད་ཀ་དང། སྔོ་བསངས་སུ་བྱེད་པ་དེའི་ཚེ་ནི་ཆུ་ཆེར་འབབ་པར་འགྱུར་རོ། །གང་གི་ཚེ་ཉི་མ་ཤར་བའམ། དུས་ཚིགས་ཀྱི་ཆགས་པ་འབྱུང་བར་ཆར་པའི་ཐིགས་པ་འབབ་པ་དེའི་ཚེ་ནི་ངེས་པར་ཆར་མོ་ཆེ་འབབ་པར་འགྱུར་རོ། །གལ་ཏེ་ཡང་ཉི་མ་
ཤར་བའི་ཚེ་སྦལ་པས་སྐད་རན་ཅིང་སྙན་པ་འབྱུང་བ་དེའི་ཚེ་ཆར་མོ་ཆེ་འབབ་པར་འགྱུར་རོ། །མི་གཞན་ཞིག་ལག་ན་གདུགས་ཐོགས་ནས་ཆར་བའི་མཚན་མ་དྲིས་སམ་ཁྱིམ་འགེངས་བཞིན་དུ་དྲིས་ན་དེའི་ཚེ་རྟག་ཏུ་ཆར་པ་འབབ་པར་འགྱུར་རོ། །གོས་གཤེར་བས་ཀྱང་དྲིས་ན་ཆར་བའི་རྒྱུ་ཡིན་ཏེ། དེ་ལ་
མོད་ཁོ་ནར་ཆར་དུ་འབབ་པར་འགྱུར་བ་ཐེ་ཚོམ་མེད་དོ། །ཆུའི་ཕྱོགས་སུ་འདུག་ནས་དྲིས་ཀྱང་རུང་སྟེ། ཆར་པ་འབབ་པར་བལྟ་བར་བྱའོ། །བྱི་ལ་དང། སྲེ་མོང་དང། སྤྲུལ་རྣམས་དང། གང་ཡང་གཞན་དག་ཏུ་གན་དུ་གནས་པ་དག་གལ་ཏེ་དྲོད་མི་མཐུན་པར་རྒྱུག་པར་བྱེད་ན་མོད་ལ་ཆར་འབབ་པར་སྟོན་པ་
ཡིན་ནོ། །བྱིས་པ་འཇིམ་པས་བྱུག་པ་དང། མགོ་མེ་ཏོག་ཕྲེང་བ་དཀྲིས་པ་གང་ན་འདུག་པ་དར་ནི། འཕྲལ་དུ་ཆར་པ་མངོན་པར་འབབ་པར་བྱེད་དོ། །ལུས་རྡུལ་གྱིས་བྱུགས་པའི་བྱིས་པ་དག་རྡུལ་གྱིས་རྩེ་བར་བྱེད་པ་དང། ཡུར་བ་འགེངས་པར་བྱེད་ན་ཕྲལ་དུ་ཆར་པ་འབབ་པའི་རྒྱུ་ཡིན་ཏེ། ཆར་པ་

[031A]༄༅། །འབབ་པའི་མཚན་ཉིད་ལ་མཁས་པ་རྣམས་ཀྱིས་དེ་ནི་འཕྲལ་དུ་ཆར་པ་འབབ་པར་བཤད་པ་ཡིན་ནོ། །གང་གི་ཚེ་སྤྲིན་ཀྱང་མེད། ཁ་བ་ཡང་མེད་པར་རླུང་ཤིན་ཏུ་བསིལ་བ་དག་འབྱུང་ཞིང། ལུས་ཅན་གྲང་བར་བྱེད་པ་ནི་དེར་འཕྲལ་དུ་ངེས་པར་ཆར་པ་འབབ་པར་བྱེད་པའོ། །ཆུ་
ནས་སྐྱེས་པའི་བྱ་ཤིང་གི་ཡལ་ག་ལ་ཞོན་པ་དག་ཉི་མས་འདབ་མ་སྐེམས་པར་བྱེད་པ་ནི་ཤིན་ཏུ་ཆར་པ་འབབ་པར་ཡང་སྟོན་པ་ཡིན་ནོ། །གང་གི་ཚེ་ཤིང་ལ་གནས་པའི་བྱ་འདབ་མ་སྐེམས་པར་བྱེད་པ་དེ་ནི་ཆར་པ་འབབ་པར་བྱེད་པའི་རྒྱུ་ཡིན་པར་བསྟན་བཅོས་མཁས་པ་རྣམས་ཀྱིས་བསྟན་བཅོས་ལས་བརྗོད་པ་
ཡིན་ནོ། །གྲོང་གི་བྱིའུ་ཁྲུས་བྱེད་ཅིང་འདབ་མ་སྦྲུག་པར་བྱེད་པ་གང་ཡིན་པ་དེ་ནི་ཆར་པ་འབབ་པའི་ཡང་དག་པའི་ཤེས་པ་རྣམས་ཀྱིས་ཆར་པའི་རྒྱུ་ཡིན་པར་བརྗོད་པ་ཡིན་ནོ། །ཆར་ལྟས་ཀྱི་ལེའུ་སྟེ་དགུ་པའོ།། །།དུས་ཚིགས་ཀྱི་འོད་ཆགས་པའི་ལྟས་ལ་བྲམ་ཟེ་རིག་པ་ཅན་གྱིས་དུས་ཚིགས་ཀྱི་
འོད་ཆགས་པ་བསྒྲིམས་ཏེ་བརྟགས་ནས་དུས་བསྟན་པར་བྱ་སྟེ། གང་གི་ཚེ་ནང་ནུབ་ཏུ་དུས་ཚིགས་མདོག་སྣུམ་ཞིང། ལྡོང་རོས་ལྟ་བུའི་འོད་དམ་པ་བླའི་འོད་ལྟ་བུར་མཐོང་ན་ཞག་གསུམ་གྱི་བར་དུ་ཆར་པ་འབབ་པར་ལྟས་ཤེས་པ་དག་གིས་བརྗོད་པ་ཡིན་ནོ། །དུས་ཚིགས་ཀྱི་ཁ་དོག་དུང་དང། གུར་གུམ་དང་
བ་ལང་གི་གཅིན་ལྟ་བུའི་འོད་འབྱུང་བ་དེ་དག་ནི་འཕྲལ་དུ་ཆར་བ་འབབ་པའི་རྒྱུ་ཡིན་ནོ། །དབྱར་ཀ་དུས་ཚིགས་གཉིས་ཀར་ཡང་ཁ་དོག་སྣུམ་པ་དང། གུར་གུམ་ལྟ་བུ་དང། གནག་པ་དང། རང་བཞིན་གྱིས་མཚལ་གྱི་འོད་ལྟ་བུ་འབྱུང་བ་དང། ཁ་དོག་ཁྲག་གི་རྒྱུན་དང་མཚུངས་པའི་འོད་དང། དེ་
བཞིན་དུ་རྒྱ་སྐྱེགས་ཀྱི་ཁུ་བ་ལྟ་བུ་དང། དེ་བཞིན་དུ་ཟངས་ལྟར་དམར་བ་དག་གིས་ནི་དུས་ཚིགས་འཇིགས་པར་བྱེད་པར་འགྱུར་རོ། །དུས་ཚིགས་ཁ་དོག་རྩུབ་པ་དག་ཏུ་དམག་དང་མཚོན་གྱིས་འདེབས་པ་དང། ཁྲག་གི་ཆག་ཆག་བཏབ་པའི་ས་རྣམས་འབྱུང་བ་ནི་ཤིན་ཏུ་འཇིགས་པར་འགྱུར་རོ། །དུས་
ཚིགས་ཀྱི་ཆགས་པ་ཤིན་ཏུ་དམར་བ་ནི་ཉིན་གསུམ་དུ་ཆར་པ་འབབ་པར་བསྟན་ཏོ། །ཡང་ན་མཚོན་གྱིས་འདེབས་པ་མཚོན་གྱིས་འཚོ་བའི་སྐྱེ་བོ་ཟད་པར་ཡང་འགྱུར་རོ། །གང་དུ་དུས་ཚིགས་གཉི་གར་ཕྱོགས་སུ་རྡོ་ཡི་ཆར་བ་འབབ་པ་དེར་ནི་མཁྲིས་པའི་ནད་ལ་སོགས་པས་ལུས་ཅན་འཆི་བར་འགྱུར་རོ། །

[031B] །དུས་ཚིགས་ཀྱི་རང་བཞིན་དང་ལྡན་པའི་ཉི་ཟླ་གཉིས་དང་ལྷན་ཅིག་ཏུ་འབྱུང་ཞིང། ཁ་དོག་གི་འོད་དམར་བ་དང། རྩུབ་
པ་མ་ཡིན་པ་ནི་ལོ་ལེགས་པ་དང་བདེ་བའི་རྒྱུ་ཡིན་ནོ། །དུས་ཚིགས་གཉི་གར་འོད་ཤིན་ཏུ་གང་ཅིང་མུན་པ་དང་འདྲ་བས་གང་ན་དེའི་དམག་དཔོན་རྣམས་འཁྲུག་པ་དང། གསོད་པར་ཡང་བསྟན་པར་བྱའོ། །གང་དུ་དུས་ཚིགས་ཀྱི་རང་བཞིན་གྲང་བ་དང། དྲོ་བ་དང། འཇམ་པ་དང། རྩུབ་པ་
རྣམས་ཕྱིན་ཅི་ལོག་ཏུ་གྱུར་པ་དེར་ནི་ནད་དང། འཆི་བ་དང། རྒྱལ་པོ་ལ་འཇིགས་པ་འབྱུང་བའམ། ཡང་ན་ངེས་པར་བདག་པོ་འཆི་བར་བསྟན་པ་ཡིན་ནོ། །དེའི་ཉེ་འཁོར་དུ་ཆོམ་རྐུན་དང། སྦྲུལ་དང། སྲིན་པོ་རྣམས་ཀྱི་དབང་དུ་ཡང་འགྱུར་རོ། །དུས་ཚིགས་ཀྱི་འོད་ཆགས་པའི་ལེའུ་སྟེ་བཅུ་
པའོ།། །།དྲི་ཟའི་གྲོང་ཁྱེར་གྱི་ལྟས་ལ། གལ་ཏེ་ཤར་ཕྱོགས་སུ་དྲི་ཟའི་གྲོང་ཁྱེར་བྱུང་བར་གྱུར་ན་ནུབ་ཕྱོགས་ན་འདུག་པའི་རྒྱལ་པོ་ལ་མཆོག་ཏུ་འཇིགས་པ་འབྱུང་བར་བསྟན་པ་ཡིན་ནོ། །གང་གི་ཚེ་ནུབ་ཕྱོགས་སུ་དྲི་ཟའི་གྲོང་ཁྱེར་སྣང་བར་གྱུར་ན། དེའི་ཚེ་ན་ཤར་ཕྱོགས་ན་གནས་པ་རྣམས་ལ་
འཇིགས་པ་ཆེན་པོ་འབྱུང་བར་བརྗོད་པར་བྱའོ། །གང་གི་ཚེ་བྱང་ཕྱོགས་སུ་དྲི་ཟའི་གྲོང་ཁྱེར་སྣང་བར་གྱུར་ན་དེའི་ཚེ་ནི་ལྷོ་ཕྱོགས་ན་གནས་པའི་རྒྱལ་པོ་རྣམས་ལ་འཇིགས་པ་འབྱུང་ངོ། །གང་གི་ཚེ་ལྷོ་ཕྱོགས་སུ་དྲི་ཟའི་གྲོང་ཁྱེར་སྣང་བར་གྱུར་ན་དེའི་ཚེ་ནི་བྱང་ཕྱོགས་ན་གནས་པ་རྣམས་ལ་འཇིགས་པ་འབྱུང་བར་
བརྗོད་པ་ཡིན་ནོ། །དྲི་ཟའི་གྲོང་ཁྱེར་ཆགས་པའི་ལེའུ་སྟེ་བཅུ་གཅིག་པའོ།། །།གལ་ཏེ་གང་དུ་འཇིག་རྟེན་པའི་ལྷའི་གཟུགས་གར་བྱེད་པ་དང། རབ་ཏུ་གཡོ་བར་གྱུར་པ་དང། སྨྲ་བར་གྱུར་པ་དང། མིག་མཆི་མས་གང་བ་དང། རྟུལ་བར་གྱུར་བ་དང། གས་པར་གྱུར་པ་དང། དུམ་བུར་
གྱུར་པ་དང། ཐམས་ཅད་ཞིག་པ་ལ་སོགས་པས་ནི་འཇིགས་པ་རྣམ་པ་དུ་མ་འབྱུང་བར་རིག་པར་བྱའོ། །དེ་ལ་ཡང་གར་གྱིས་ནི་དམག་མང་པོ་འབྱུང་ངོ། །རབ་ཏུ་གཡོ་བས་ཟླ་བ་བཞིན་དམག་འབྱུང་བ་དང། ཟླ་བ་དྲུག་གིས་རྒྱལ་པོ་ཀུན་དུ་ཟད་པར་འགྱུར་བ་དང། རིང་པོ་མི་ཐོགས་པར་ཡུལ་འཇིག་པར་

[032A]༄༅། །འགྱུར་རོ། །གོམ་པ་འདོར་བས་ནི་ཡུལ་བོར་ཏེ་འདོང་བར་འགྱུར་རོ། །གླུ་ལེན་པས་ནི་ཡུལ་འཇིགས་པར་འགྱུར་རོ། །དུམ་བུ་ལས་ལྟུང་ན་ལུས་ཅན་རྣམས་འཆི་བར་འགྱུར་རོ། །རླུང་ལ་སོགས་པས་ཕུལ་བ་དང། ལྟོས་པ་མེད་པར་ལྷའི་གཟུགས་ཀྱི་མགོ་དག་ལས་མེ་ཏོག་གི་ཕྲེང་བ་
ལག་པར་གཞག་པ་ལྟུང་བར་གྱུར་བ་ནི་རྒྱལ་པོ་དང་ཡུལ་འཁོར་དང་བཅས་ཏེ་འཆི་བར་འགྱུར་རོ། །ཡང་གང་དུ་རྒྱལ་པོ་རྟག་ཏུ་ཕན་ཚུན་འཁྱམ་པར་བྱེད་པ་དང། འཇིགས་པ་མེད་པར་ཡང་འཇིགས་པས་སྐྲག་པ་དང། རྡེག་འཆོས་པ་དང། རབ་ཏུ་གྱུར་པ་དང། ཡིད་མི་དགའ་ཞིང་ངུ་བར་གྱུར་པ་
དང༑ གཟུགས་མི་སྣང་བར་སྲོག་ཆགས་རྣམ་པ་ཐ་དད་པ་དག་གིས་སྒྲ་ཤིན་ཏུ་སྡུག་བསྔལ་བར་འགྱུར་པ་དག་ཐོས་པར་གྱུར་པ་དེའི་ཚེ་ནི་རང་གི་ཡུལ་འཁོར་དང་ཡུལ་དུ་བཅས་ཏེ་རྒྱལ་པོ་འཆི་བར་འགྱུར་ལ། ཡུལ་འཁོར་དེའི་སྐྱེ་བོ་ཡང་མུ་གེ་དང་གནོད་པ་དག་གིས་གཟིར་བ་དང། བུ་སྨད་དད་ཡང་བྲལ་
བར་གྱུར་བ་སྟོན་པ་ཡིན་ནོ། །གང་དུ་བསྟན་པ་མེད་པར་བྱིས་པ་གླུ་དང་སྤེལ་ཏེ། ཚིག་གིས་གླུ་ལེན་པར་བྱེད་ཅིང། མི་མཐུན་པའི་དོན་བརྗོད་པ་དེར་ནི་རྒྱལ་པོ་འཆི་བར་རྗོད་པར་བྱེད་དོ། །ལྷ་རྟེན་དང་གཟུགས་འགྱུར་བའི་ལྟས་ཀྱི་ལེའུ་སྟེ་བཅུ་གཉིས་པའོ། ། །ལམ་དུ་འཇུག་པའི་ལྟས་ལ་
གང་གི་ཚེ་རྒྱལ་པོ་དང། བློན་པོ་དང། བྲམ་ཟེ་དག་ལམ་དུ་འཇུག་ཅིང་འཕགས་པ་ན་གནམ་གྲུམ་པ་དང་བཅས་པའི་སྐར་མདའ་འབྱུང་བ་དང་སེར་པ་འབབ་པ་ནི་དེ་དག་མི་མཐུན་པར་བརྗོད་པ་ཡིན་ཏེ། དེ་དག་དགོས་པ་ཡང་དག་པར་མི་འགྲུབ་པ་ཙམ་ཟད་ཀྱི་ལུས་འཇིགས་པར་འགྱུར་རོ། །གང་གི་དུས་སུ་ཉི་
མ་འཆར་བའི་ཆོས་ཕྱོགས་གང་དག་ཏུ་འགྲོ་བ་ན་བྱ་རོག་དང། ངང་པ་དང། བྱ་ཀ་རཎྜ་བ་དང། ཀྲུང་ཀྲུང་དག་སྣང་བ་དེར་ནི་དགེ་བར་བལྟའོ། །སྤྲིན་དང། འཇའ་དང། དེ་བཞིན་དུ་གློག་འགྱུ་བ་དང། ཆུ་སྦྱིན་པར་བྱེད་པའི་འབྲུག་མི་གསལ་བ་འབྱིན་པ་དག་ནི་འཇིགས་པ་བདེན་པར་རིག་པར་བྱེད་པ་ཡིན་
ནོ༑ །ལམ་བུ་འཇུག་པའི་ལྟས་ཀྱི་ལེའུ་སྟེ་བཅུ་གསུམ་པའོ། །གང་དུ་ལྟས་སྣ་ཚོགས་བསྟན་པ་དེ་དག་གི་འབྲས་བུ་འབྱུང་བའི་དུས་ཀྱི་ཚད་བསྟན་པ་གཟའ་སྐར་དག་ལ་མིག་དམར་གྱི་ལྟས་འབྱུང་བ་ནི་ཞག་བདུན་ནས་འབྲས་བུ་འབྱུང་ངོ། །དེ་བཞིན་དུ་གཟའ་ལག་ནི་ཞག་བཅུ་ཚུན་ཆད་ཀྱིས་སོ། །ཕུར་

[032B] །པ་བསངས་ནི་ཟླ་བ་དྲུག་ཚུན་ཆད་ཀྱིས་སྨིན་པར་འགྱུར་བར་བསྟན་པར་བྱའོ། །གནམ་གྲུམ་པ་དང། ས་གྱོ་བ་ནི་ཟླ་བ་བརྒྱད་དུ་བརྗོད་དོ། །གྲོང་ཁྱེར་དང། མཆོད་རྟེན་དང། ཤིང་དང་འབྲེལ་པ་ནི་ཟླ་བ་གཅིག་ནས་སྨིན་པར་འགྱུར་རོ། །རྡོ་གསེག་མའི་
ཆར་པ་འབབ་པ་དང། དེ་བཞིན་དུ་སྤྲིན་སྒྲ་འབྱུང་བ་དང། གཟའུ་རྣམས་འཁྱམས་པ་ནི་ཞག་གསུམ་ཚུན་ཆད་ཀྱིས་སྨིན་པར་འགྱུར་རོ། །ཉི་ཟླའི་ཡང་འཕྲལ་དུ་འབྲས་བུར་འགྱུར་བར་བསྟན་པར་བྱའོ། །འཇའ་ཟུག་པ་ནི་ཟླ་བ་བཅུ་གཉིས་སུ་བརྟག་གོ། །སེར་བ་འབབ་བ་ལས་ནི་ཟླ་བ་ཕྱེད་དང་གཉིས་
ཀྱིས་འབྲས་བུར་འགྱུར་རོ། །མེ་མེད་པར་མེ་འབར་བ་ལྟ་བུར་སྣང་བ་ནི་འབྲས་བུ་འཕྲལ་དུ་འབྱུང་བར་མཁས་པ་དག་གིས་བཤད་དོ། །དེ་བཞིན་དུ་འབྱིག་འགྱུར་བ་དང། མངལ་དག་ཕྱིན་ཅི་ལོག་པ་དང། དུས་མ་ཡིན་པར་ལོ་ཏོག་འབྲས་བུ་ཆགས་པ་ཐམས་ཅད་ཀྱི་ཡང་ཟླ་བ་དྲུག་པར་བརྗོད་དོ། །སྤྲིན་མེད་
པའི་སྒྲ་དག་ཟེར་བ་ནི་ཟླ་བ་གཅིག་གིས་སོ། །འཇའི་ལྟས་ལྟ་བུ་ནི་ཞག་གསུམ་ཚུན་ཆད་ཀྱིས་འབྱུང་ངོ། །ཟླ་བའི་དཀྱིལ་འཁོར་སྔོན་པོ་གྱུར་པ་ནི་ཞག་བདུན་ཚུན་ཆད་ཀྱིས་འབྲས་བུ་འབྱུང་ངོ། །གྲོང་དང། གྲོང་ཁྱེར་དག་དང། དེ་བཞིན་དུ་གླང་པོ་ཆེ་དང། རྟ་དང། བ་ལང་དང། གླང་པོ་ཆེ་ལ་སོགས་
པའི་ལྟས་འབྱུང་བ་ནི་འབྲས་བུ་འཕྲལ་དུ་འབྱུང། དེ་བཞིན་དུ་སྔོན་མ་བྱུང་བ་ལས་གློ་བུར་དུ་འབྱུང་བ་རྣམས་དང། འཇིགས་སུ་རུང་བའི་སྒྲ་བྱུང་བ་རྣམས་ཀྱི་ཡང་འབྲས་བུ་འཕྲལ་དུ་འབྱུང་བར་བརྗོད་དོ། །གདུགས་དང། རྒྱལ་མཚན་འགྱེལ་བ་དང། གཞི་དང། རྟ་བབས་དང། ཁང་པ་རྡིབ་པ་དང། མཇུག་
རིངས་འཆར་བ་ནི་ཟླ་བ་གཅིག་གིས་འབྲས་བུ་འབྱུང་ངོ། མི་རྒོད་པ་དང། སྐྱིན་གོར་དང། སྦྲང་རྩིའི་སྦྲང་བུ་རྣམས་ནི་ཞག་བཅུ་ཚུན་ཆད་ཀྱིས་སོ། །སྟག་དང། བྱི་ལ་དང། ཝ་དང། སྲེ་མོ་དང། བྱ་རྣམས་དང། བར་སྣང་ལས་སྒྲ་བྱུང་བ་རྣམས་ཀྱིས་ནི་འབྲས་བུ་འཕྲལ་དུ་འབྱུང་ངོ། །ཡང་བྱ་དང། གྲོག་
སྤུར་དང། ཕྱེ་མ་ལེབ་རྣམས་ཀྱིས་ནི་ཞག་བཅུ་ཚུན་ཅད་ཀྱིས་སོ། །ཡང་བྱི་བ་དང། སྦྲུལ་དང། དེ་བཞིན་དུ་སྦྲང་བུ་མང་པོའི་ལྟས་བསྟན་པ་ལས་ནི་ཟླ་བ་གཅིག་ཏུ་ཤེས་པར་བྱའོ། །རི་དགས་ཀྱི་རིགས་རྣམས་དང། བྱ་དག་གི་སྐད་བྱུང་བ་ནི་ཟླ་བ་གསུམ་གྱིས་འབྲས་བུ་འབྱིན་ཏོ། །དུས་ཚིགས་ཀྱི་མཚན་

[033A]༄༅། །མ་རྣམས་ནི་ཞག་བདུན་ཚུན་ཆད་ཀྱིས་སོ། །དྲི་ཟའི་གྲོང་ཁྱེར་ཆགས་པ་ནི་ཟླ་བ་གསུམ་གྱིས་འབྲས་བུ་འབྱུང་བར་བཤད་དོ། །ལྟས་སྣ་ཚོགས་བསྟན་པའི་འབྲས་བུ་འབྱུང་བའི་དུས་བསྟན་པའི་ལེའུ་སྟེ་བཅུ་བཞི་པའོ།། །།གནོད་པའི་ལྟས་ངན་རྣམས་ཀྱི་རྒྱུ་བསྟན་པ་
དང༑ དེ་དག་གི་ངོ་ལོན་གྱི་ཆོ་ག་བསྟན་པ། ཡོང་གི་སྲིད་པ་མ་ཡིན་པ་ཕྱིན་ཅི་ལོག་ཏུ་སྣང་བ་གང་ཡིན་པ་དེ་དག་ནི་ཕལ་ཆེར་མི་དགའ་བའི་འབྲས་བུའི་དབུས་སུ་འབྱིན་པར་རིག་པར་བྱའོ། །དེ་ཅིའི་ཕྱིར་ཞེ་ན། དེ་དག་གི་རྒྱུ་ནི་འདི་ལྟར་ཉེས་པར་སྤྱོད་པ་མང་པོ་ལ་སོགས་ཤིང་བསགས་པ་ལས་བྱུང་བའི་ཕྱིར་ཏེ་
དེ་དག་ཡང་ཁ་ཅིག་ལས་ངན་པའི་དབང་གིས་ཡུལ་ལོག་པར་སྣང་བར་གྲུབ་པ་ཡང་ཡོད། ཁ་ཅིག་མི་མ་ཡིན་པ་དག་གིས་སྦྲན་པའི་ཕྱིར་ཆེད་དུ་བསྟན་པ་དག་ཡོད་པས་ན་གང་དག་མི་སྟོན་པ་ལྟར་སྣང་བ་དེ་དག་ཀྱང་འདིར་ཐུབ་པ་ལྷའི་མིག་ཅན་དེ་དག་གིས་བསྟན་པ་བཞིན་ངེས་པ་ཅན་དུ་གཟུང་བར་བྱའོ། །གང་དག་
ཁ་ཅིག་ཏུ་དངོས་པོ་མི་སྲིད་པ་ལྟ་བུ་ཞིག་ཏུ་བརྒྱ་ལ་སྣང་ན། དེར་ཡོན་ཏན་ཞིག་ན་དགེ་ཞིང་བཟང་བ་དང། ཕྱིན་ཅི་ལོག་ཅིག་ནའང་མི་དགེ་བའི་དོན་དུ་རིག་པར་བྱའོ། །དེ་ལྟར་མི་དགེ་བར་གྱུར་བའི་མཚན་མ་དེ་དག་ནི་གཉེན་པོ་སོ་སོར་བརྟེན་པ་དག་གིས་ཟློག་པར་འགྱུར་སྲིད་དེ། དེ་དག་ཀྱང་གང་ཞེ་ན། བསོད་
ནམས་ལ་རབ་ཏུ་གནས་པའི་སེམས་དང་ལྡན་པ་རྣམས་དང། རྣམ་པར་དག་པ་ལ་རྟེན་བདག་དང། སྦྱིན་སྲེག་དང། བཟླས་བརྗོད་ལ་བརྩོན་པར་བྱ་བ་དང། སེར་སྣ་བཅོམ་པ་དང། ལྷ་དང་བྲམ་ཟེ་དག་ལ་མཆོད་པ་དང། ཞི་བ་དང་རྒྱས་པའི་བཟླས་བརྗོད་དང། སྦྱིན་སྲེག་གི་ཆོ་ག་བྱ་བ་དང། བསམ་པ་
དྲི་མ་མེད་པས་ནོར་རབ་ཏུ་སྦྱིན་པ་དག་གི་མཚན་མ་ངན་བ་དག་གིས་མི་ཚུགས་ཤིང་རྣམ་པར་འཇིག་པར་བྱེད་དོ། །གལ་ཏེ་གཉེན་པོ་བྱེད་པའི་སྟོབས་དག་གིས་ཀུན་དུ་ཟློག་པར་གྱུར་ན་ཡང་རྒྱལ་པོ་འཆི་བ་ལས་རབ་ཏུ་བཅད་དེ་ཚེ་ནུར། གྲོང་དང། གྲོང་ཁྱེར་དང། ཡུལ་འཁོར་དེ་དག་རྒྱུག་ཅིང་རྣམ་པར་འཇིག་པ་
ཡང་ཡུན་རིང་དུ་གནས་པ་ཙམ་དུ་འགྱུར་བར་བསྟན་ཏོ། །ཐུབ་པའི་ཚོགས་མཆོག་གར་ག་ལ། བྷ་ར་དཧྭ་ཛ་གཽ་ཏ་མས། །ལྷ་ཡུལ་བར་སྣང་ས་བླ་དང། །གཟའ་སྐར་སྲོག་ཆགས་རྣམས་ཀྱི་ལྟས། །ས་བདག་མི་ཡི་རྒྱལ་པོ་དང། །གྲོང་དང་ཡུལ་འཁོར་གནས་པ་ལ། །གནོད་པར་གྱུར་པའི་ལྟས་

[033B] །ཆོ་ག་གང་དང་གང་དག་གིས། །ཞུ་བར་འགྱུར་བ་ཞུས་པ་ལས། །ཐུབ་པ་གར་གས་ལུང་བསྟན་པ། །ཕན་པར་འགྱུར་བའི་ཆོ་ག་གང། །གཽ་ཏ་མས་ཉན་པར་གྱིས། །དང་པོར་སྦྱིན་པ་གཏང་བྱ་སྟེ། །ལྷ་དང་བྲམ་ཟེ་མངོན་མཆོད་ན། །སྦྱིན་སྲེག་བཟླས་བརྗོད་མཆོད་སྦྱིན་གྱིས། །
གཏོང་བའི་ངོ་ལོན་བྱ་བར་བསྟན། །དེ་ལ་ཐོག་མར་བ་ལང་དང། །དབྱིག་དང་གོས་ལ་སོགས་པ་དག་བྲམ་ཟེ་རྣམས་ལ་སྦྱིན་བྱིན་ནས། །སོ་སོར་ཁྱིམ་དུ་རྒྱལ་པོ་ལ། །གཙོ་བོ་དག་ལ་ཅི་རིགས་པར། །དབང་སྒྱུར་བ་ནི་ལེགས་པར་བྱ། །མདུན་ན་འདོན་ཞིང་མཉམ་གཞག་པ། །ཞག་བདུན་སྨྱུང་བ་
བྱས་གྱུར་པས། །ལྷ་ལ་གཏོར་མ་རབ་ཕུལ་ཏེ། །ཨུ་དུམ་བཱ་རའི་ཡམ་ཤིང་སྲེག་ཤིང་མར་བཏགས་པ་བརྒྱ་རྩ་བརྒྱད་ནང་པར་ལྡང་ཞིང་སྔགས་རིག་པས་སྦྱིན་སྲེག་བྱའོ། །ཡང་ན་བྲམ་ཟེ་གཙང་མ་ཟས་སུ་མར་ཟ་ཞིང་བཟའ་བ་དང་བཅའ་བ་སྤངས་ཏེ། ཞག་གསུམ་སྨྱུང་བ་བྱས་པའི་སྔགས་མཁན་
གྱིས་རིག་སྔགས་ཏྲ་ཏ་རམ་ཞེས་བྱ་བ་འདིས་ཨ་པ་མརྒའི་ཡམ་ཤིང་བསྲེག་ཤིང་མར་ལ་བཏགས་པ་བརྒྱ་རྩ་བརྒྱད་སྦྱིན་སྲེག་བྱའོ། །ཡང་རྒྱལ་པོའི་ཕོ་བྲང་ངམ། གྲོང་ཁྱེར་རམ། ཡུལ་གྱི་ཕྱིར་རྒྱལ་པོའི་མདུན་ན་འདོན་གྱི་ལྷ་ལ་ཞག་བདུན་དུ་གཏོར་མ་ཕུལ་ལ། མར་བྲེ་དོའམ། ཡང་ན་བྲེ་གད་མར་ལ་
བཏགས་པའི་ནས་བྲེའུ་ཆུང་གཉིས་ཁོ་ནས་སྦྱིན་སྲེག་བྱའོ། །དེ་ལྟར་སྦྱིན་སྲེག་གི་ཆོ་ག་ཟིན་ནས་བྲམ་ཟེ་རྣམས་བྲྒྱའམ། དེ་ལས་ལྷག་པ་དག་ལ་འོ་ཐུག་བླུད་པའམ། ཡང་ན་ཞག་བདུན་དུ་ཆོས་སྟོན་བྱའོ། །དེའི་འོག་ཏུ་བྲམ་ཟེ་དག་ལ་ཡོན་སྦྱིན་པ་ནི་གསེར་དང། དངུལ་དང། རྟ་དང། གླང་དང། གོས་
རྣམ་པ་སྣ་ཚོགས་དག་སྦྱིན་པར་བྱའོ། །ཡང་ན་བྲམ་ཟེ་རྣམས་ལ་གླང་གཅིག་དང་བཅུ་སྦྱིན་པ་སྟེ། ཆོ་ག་འདི་ལྟར་བྱས་ན་ལྟས་ལས་འབྱུང་བའི་གནོད་པ་ཐམས་ཅད་ཞི་ཞིང་བཟློག་པར་འགྱུར་རོ། །ལྟས་ལས་གནོད་པར་འགྱུར་བའི་ངོ་ལོན་གྱི་ཆོ་ག་བསྟན་པའི་ལེའུ་སྟེ་བཅོ་ལྔ་པའོ།། །།ཐུབ་པ་ཆེན་པོ་དྲང་སྲོང་
སྐར་མའི་ལྟས་ཀྱི་གཙུག་ལག་རྨ་བྱའི་ལྟས་སྣ་ཚོགས་བསྟན་པ་ཞེས་བྱ་བའི་ལྟས་ཇི་སྙེད་པ་རྫོགས་སོ།། །།ཨཱ་རྱ་བྱཱ་ཀ་ར་ཎའི་ནང་ནས་འབྱུང་བ་གཟའ་དང་རྒྱུ་སྐར་གྱི་རང་བཞིན་བཤད་པ་རྒྱུ་སྐར་ཉི་ཤུ་རྩ་བརྒྱད་ནི་འདི་ལྟ་སྟེ། སྨིན་དྲུག་དང། སྣར་མ་དང། མགོ་དང། ལག་དང། ནབ་སོ་དང། རྒྱལ་

[034A]༄༅། །དང༑ སྐག་དང། མཆུ་དང། གྲེ་དང། དབོ་དང། མེ་བཞི་དང། ནག་པ་དང། ས་རི་དང། ས་ག་དང། ལྷ་མཚམས་དང། སྣྲོན་དང། སྣྲུབས་དང། ཆུ་སྟོད་དང། ཆུ་སྨད་དང། བྱི་བཞིན་དང། གྲོ་བཞིན་དང། མོན་གྲེ་དང། མོན་གྲུ་དང། ཁྲུམས་སྟོད་དང། ཁྲུམས་
སྨད་དང། ནམ་གྲུ་དང། ཐ་སྐར་དང། བྲ་ཉེ་དང། འདི་རྣམས་ནི་རྒྱུ་སྐར་ཉི་ཤུ་རྩ་བརྒྱད་དོ། །དེ་ལ་རྒྱུ་སྐར་ནི་དུ། དབྱིབས་ནི་ཇི་སྙེད་ཡོད། ཡུད་ཙམ་དང་ལྡན་པ་ཇི་སྙེད། ཟས་ནི་ཅི། རུས་ནི་ཅི། ལྷ་རྣམས་ནི་གང། ཀྱེ་བྲམ་ཟེ་པདྨའི་སྙིང་པོ་ཅན་སྨིན་དྲུག་ནི་སྐར་མ་དྲུག་སྟེ། དབྱིབས་ནི་སྤུ་གྲི་ལྟ་བུའོ།།
ཡུད་ཙམ་སུམ་ཅུ་དང་ལྡན་པའི་ཆ་དྲུག་དང་བཅས་པའོ། །ཟས་ནི་ཞོའོ། །ལྷ་ནི་མེ་ལྷའོ། །རུས་ནི་རྗེའུ་རིགས་ཀྱི་རྒྱུད་དོ། །རྒྱུ་སྐར་སྣར་མ་ནི་སྐར་མ་ལྔ་སྟེ། དབྱིབས་ནི་ཤིང་རྟ་ལྟ་བུའོ། །ཡུད་ཙམ་ནི་བཞི་བཅུ་རྩ་ལྔ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་ཞོ་དང་སྦྲང་རྩིར་སྦྱར་བའོ། །ལྷ་ནི་སྐྱེ་དགུའི་བདག་
པོའོ། །རུས་ནི་གཽ་ཏ་མའོ། །རྒྱུ་སྐར་མགོ་ནི་སྐར་མ་གསུམ་སྟེ། དབྱིབས་ནི་རི་དགས་ཀྱི་མགོ་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་དང་བཅས་པའོ། །ཟས་ནི་རི་དགས་ཀྱི་ཤའོ། །ལྷ་ནི་ཟླ་བའོ། །རུས་ནི་བྷ་ར་དཧྭ་ཛའོ། །རྒྱུ་སྐར་ལག་ནི་སྐར་མ་གཅིག་སྟེ། དབྱིབས་ནི་སོག་ལེ་ལྟ་བུའོ། །ཡུད་ཙམ་བཅོ་ལྔ་
དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་ཁྲག་གོ། །ལྷ་ནི་དྲག་ཤུལ་ཅན་ནོ། །རུས་ནི་དམར་པོའི་རྒྱུད་དོ། །རྒྱུ་སྐར་ནབ་སོ་ནི་སྐར་མ་གཉིས་ཏེ། དབྱིབས་ནི་ཁང་པའི་གདུང་ལྟ་བུའོ། །ཡུད་ཙམ་བཞི་བཅུ་རྩ་ལྔ་དང་ལྡན་ལྡན་པའི་ཆ་བདུན་དང་བཅས་པའོ། །ཁ་ཟས་ནི་མར་དང་ཁུར་བའོ། །ལྷ་ནི་ཉི་
མའོ། །རུས་ནི་དབང་བྱེད་དོ། །རྒྱུ་སྐར་རྒྱལ་ནི་སྐར་མ་གསུམ་སྟེ། དབྱིབས་ནི་རིལ་བ་ལྟ་བུའོ། །ཡུད་ཙམ་སུམ་ཅུ་དང་ལྡན་ནོ། །ཁ་ཟས་ནི་སྦྲང་དང་སྤོས་སོ། །ལྷ་ནི་ཕུར་བུའོ། །རུས་ནི་རྩྭ་ཤུན་གྱོན་པའི་རྒྱུད་དོ། །རྒྱུ་སྐར་སྐག་ནི་སྐར་མ་དྲུག་སྟེ། དབྱིབས་ནི་སྦྲུལ་མགོའི་གདེངས་ཀ་ལྟ་བུའོ། །ཡུད་ཙམ་
བཅོ་ལྔ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་སྦྲུལ་གྱི་ཤའོ། །ལྷ་མང་སྦྲུལ་ལོ། །རུས་ནི་དམའ་བའི་རྒྱུད་དོ། །པདྨའི་སྙིང་པོ་ཅན་རྒྱུ་སྐར་འདི་བདུན་ནི་ཤར་སྒོར་གཏོགས་སོ། །རྒྱུ་སྐར་མཆུ་ནི་སྐར་མ་དྲུག་སྟེ། དབྱིབས་ནི་ཆུ་བོ་ལྟ་བུའོ། །ཡུད་ཙམ་སུམ་ཅུ་དང་འབྲེལ་བའི་མཚན་ཡིན་

[034B] །ཟས་ནི་ཏིལ་དང་སྦྱར་བའི་ཐུག་པའོ། །ལྷ་ནི་སྤེན་པའོ། །རུས་ནི་སེར་སྐྱའི་རྒྱུད་དོ། །རྒྱུ་སྐར་གྲེ་ནི་སྐར་མ་གཉིས་ཏེ། དབྱིབས་ནི་རྩིག་པའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་ཞག་དྲུག་ཅུས་སྨིན་པའི་འབྲས་སམ་ཏིལ་གྱི་ཚིགས་མ་ཟའོ། །ལྷ་ནི་ཁྱབ་
མཇུག་གོ། །རུས་ནི་གཞོན་རྩི་མོའི་ཁྱིམ་ཐབ་ཀྱི་རྒྱུད་དོ། །རྒྱུ་སྐར་དབོ་ནི་སྐར་མ་གཉིས་ཏེ། དབྱིབས་ནི་ཁྲི་ལྟ་བུའོ། །ཡུད་ཙམ་བཞི་བཅུ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་ཁྲེའོ། །ལྷ་ནི་ཉི་མ་དང་གཤིན་རྗེའོ། །རུས་ནི་ཨེ་ཏིའི་རྒྱུད་དོ། །རྒྱུ་སྐར་མེ་བཞི་ནི་སྐར་མ་ལྔ་སྟེ། དབྱིབས་
ནི་ལག་པ་ལྟ་བུའོ། །ལྷ་ནི་ར་སྐྱེས་ལ་ཞོན་པའོ། །ཡུད་ཙམ་སུམ་ཅུ་དང་ལྡན་པའི་ཆ་བདུན་དང་བཅས་པའོ། །ཟས་ནི་བྱ་སྣ་ཚོགས་དང་སྲེ་དའོ། །རུས་ནི་འོད་སྲུངས་ཀྱི་རྒྱུད་དོ། །རྒྱུ་སྐར་ནག་པ་ནི་སྐར་མ་གཅིག་སྟེ། དབྱིབས་ནི་པདྨའི་སྙིང་པོ་འདྲའོ། །ལྷ་ནི་ཉི་མའོ། །ཡུད་ཙམ་ནི་སུམ་ཅུ་དང་ལྡན་
པའི་ཆ་དང་བཅས་པའོ། །ཁ་ཟས་ནི་ཤིང་ཏོག་སྣ་ཚོགས་ཟའོ། །རུས་ནི་སཱ་ལའི་ཤིང་དྲུང་པའི་རྒྱུད་དོ། །རྒྱུ་སྐར་ས་རི་ནི་སྐར་མ་གཅིག་སྟེ། དབྱིབས་ནི་ནོར་བུ་རིན་པོ་ཆེ་ལྟ་བུའོ། །ཡུད་ཙམ་བཅོ་ལྔ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་ཕྱེ་དང་ཏིལ་ཐུག་སྦྱར་བ་དང། བལ་སྲན་སྡེའུ་བཏགས་པ་
ཟའོ༑ །ལྷ་ནི་རླུང་ལྷའོ། །རུས་ནི་ཡིད་ཆེན་གྱི་རྒྱུད་དོ། །རྒྱུ་སྐར་ས་ག་ནི་སྐར་མ་བཞི་སྟེ། དབྱིབས་ནི་རའི་རྟེན་མགོ་ལྟ་བུའོ། །ཡུད་ཙམ་བཞི་བཅུ་ལྔ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་ཏིལ་དང། མེ་ཏོག་དང། རྒྱུ་སྲན་སྨུག་པོ་ཟའོ། །ལྷ་ནི་དབང་པོ་དང་མེ་ལྷའོ། །རུས་ནི་མཚན་མོ་ཞེས་
བྱ་བའི་རྒྱུད་དོ། །ཀྱེ་པདྨའི་སྙིང་པོ་ཅན་རྒྱུ་སྐར་བདུན་པོ་འདི་དག་ནི་ལྷོ་ཕྱོགས་ཀྱི་སྒོར་གཏོགས་སོ། །རྒྱུ་སྐར་ལྷ་མཚམས་ནི་སྐར་མ་བཞི་སྟེ། དབྱིབས་ནི་གླང་པོ་ཆེའི་མགོ་དང་སྣ་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་དང་བཅས་པའོ། །ཟས་ནི་ཆང་དང། སྲན་ཆུང་དང། སྦྲང་རྩིའོ། །ལྷ་ནི་
ཉི་མའོ། །རུས་ནི་སྤེན་པ་དང་རྒྱུད་འགྲོའོ། །རྒྱུ་སྐར་སྣྲོན་ནི་སྐར་མ་གསུམ་མོ། །དབྱིབས་ནི་ཐེམ་སྐས་ལྟ་བུའོ། །ཡུད་ཙམ་བཅོ་ལྔ་དང་ལྡན་པའི་ཆ་དང་བཅས་པའོ། །ཁ་ཟས་ནི་འབྲས་སཱ་ལུ་དང། མར་དང། འབྲས་ཐུག་གོ། །ལྷ་ནི་དབང་པོའོ། །རུས་ནི་ལེགས་བྱེད་ཀྱི་རྒྱུད་དོ། །རྒྱུ་སྐར་སྣྲུབས་ནི་སྐར་མ་

[035A]༄༅། །དགུ་སྟེ། དབྱིབས་ནི་སྐར་མ་གསུམ་དང་ལྡན་པའི་རི་དགས་ཀྱི་རྒྱལ་པོ་རྨད་དུ་བྱུང་བའི་རལ་པ་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་འོ་མ་དང། ནགས་ཀྱི་རྩ་བ་དང། སྡོང་བུ་དང། འབྲས་ཟའོ། །ལྷ་ནི་སྡོང་བུ་ཅན་ནོ། །རུས་ནི་ཀ་ཏ་ཡ་ནའི་
རྒྱུད་དོ། །རྒྱུ་སྐར་ཆུ་སྟོད་ནི་སྐར་མ་བཞི་སྟེ། དབྱིབས་ནི་མཆོད་རྟེན་ལྟ་བུའོ། །ཡུད་ཙམ་སུམ་ཅུ་དང་ལྡན་པའི་ཆ་ཆ་བདུན་དང་བཅས་པ་ཅན་གྱི་རྒྱུད་དོ། །ཁ་ཟས་ནི་ནྱ་གྲོ་དྷ་ཟའོ། །ལྷ་ནི་ཆུ་ལྷའོ། །རུས་ནི་ཀ་ཏྱ་ཞེས་བྱ་བའི་རྒྱུད་དོ། །རྒྱུ་སྐར་ཆུ་སྨད་ནི་སྐར་མ་བཞི་སྟེ། དབྱིབས་ནི་གོམ་པ་གཡོན་པ་ལྟ་བུའོ། །ཡུད་ཙམ་
ནི་བཞི་བཅུ་རྩ་ལྔ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་སྦྲང་དང་སྤོས་སོ། །ལྷ་ནི་ཐམས་ཅད་ཅེས་བྱའོ། །རུས་ནི་སྟག་དགུ་ཞེས་བྱ་བའི་རྒྱུད་དོ། །རྒྱུ་སྐར་བྱི་བཞིན་ནི་སྐར་མ་གསུམ་སྟེ། དབྱིབས་ནི་གླང་མགོ་ལྟ་བུའོ། །ཡུད་ཙམ་ནི་དྲུག་དང་ལྡན་པ་ལས་ཡུད་ཙམ་ཅིག་ལ་ཐོག་མར་ལས་བྱེད་དོ། །
ཁ་ཟས་ནི་རླུང་ཟའོ། །ལྷ་ནི་ཚངས་པའོ། །རུས་ནི་གསོ་མ་ཅན་གྱི་རྒྱུད་དོ། །རྒྱུ་སྐར་གྲོ་བཞིན་ནི་སྐར་མ་གསུམ་སྟེ། དབྱིབས་ནི་རྔ་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་མར་སར་བསྲུབས་མ་ཐག་པ་དང་བྱ་ཤ་ཟའོ། །ལྷ་ནི་ཁྱབ་འཇུག་གོ། །རུས་ནི་མཽད་གལ་གྱི་བུའི་
རྒྱུད་དོ། །ཀྱེ་པདྨའི་སྙིང་པོ་ཅན་རྒྱུ་སྐར་བདུན་པོ་འདི་དག་ནི་ནུབ་སྒོར་གཏོགས་སོ། །རྒྱུ་སྐར་མོན་གྲེ་ནི་སྐར་མ་བཞི་སྟེ། དབྱིབས་ནི་བྱ་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་བྱི་ལའི་ཤ་ལ་རེག་པར་བྱེད་པ་དང། རྒྱ་སྲན་སྨུག་པོ་ཟའོ། །ལྷ་ནི་ནོར་ལྷའོ། །རུས་ནི་
གནས་པ་ཞེས་བྱ་བའི་རྒྱུད་དོ། །རྒྱུ་སྐར་མོན་གྲུ་ནི་སྐར་མ་བརྒྱ་སྟེ། དབྱིབས་ནི་སྐར་མ་གཅིག་དང་འབྲེལ་བས་མེ་ཏོག་གི་ཕུང་པོ་འདྲའོ། །ཡུད་ཙམ་བཅོ་ལྔ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནིར་ཤ་ཟའོ། །ལྷ་ནི་ཆུ་ལྷའོ། །རུས་ནི་སྐར་མའི་དུའི་རྒྱུད་དོ། །རྒྱུ་སྐར་ཁྲུམས་སྟོད་ནི་སྨར་མ་གཉིས་
ཏེ༑ དབྱིབས་ནི་ཤིང་རྟ་འདྲའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་ལུག་གི་ཤ་དང་ཁྲག་གོ། །ལྷ་ནི་འབའ་ཞིག་འཚོ་ཞེས་བྱའོ། །རུས་ནི་སྐྱེ་བོའི་ལས་ཀྱི་རྒྱུད་དོ། །རྒྱུ་སྐར་ཁྲུམས་སྨད་ནི་སྐར་མ་གཉིས་ཏེ། དབྱིབས་ནི་ཤིང་རྟ་འདྲའོ། །ཡུད་ཙམ་བཞི་བཅུ་རྩ་ལྔ་

[035B] །ཁ་ཟས་ནི་བལ་སྲན་ནོ། །ལྷ་ནི་སྤྲུལ་དང་ག་ཟའོ། །རུས་ནི་ནོར་རྒྱལ་གྱི་རྒྱུད་དོ། །རྒྱུ་སྐར་ནམ་གྲུ་ནི་སྐར་མ་སུམ་ཅུ་རྩ་གཉིས་ཏེ། དབྱིབས་ནི་སྐར་མ་གཅིག་དང་ལྡན་པས་གྲུ་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་བདུན་དང་བཅས་པའོ། །དེའི་ཟས་ནི་
ཕྱེ་དང་ཤའོ། །ལྷ་ནི་ཉི་མའོ། །རུས་ནི་བསྐྱེད་པའི་བུ་ཞེས་བྱ་བའི་རྒྱུད་དོ། །རྒྱུ་སྐར་ཐ་སྐར་ནི་སྐར་མ་གསུམ་སྟེ། དབྱིབས་ནི་རྟ་མགོའི་མགུལ་པ་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་པའི་ཆ་བདུན་དང་བཅས་པའོ། །ཁ་ཟས་ནི་སྦྲང་རྩི་དང་ཤ་ཟའོ། །ལྷ་ནི་དྲི་ཟའོ། །རུས་ནི་རྟ་འཇིག་གི་རྒྱུད་དོ། །རྒྱུ་སྐར་
བྲ་ཉེ་ནི་སྐར་མ་གསུམ་སྟེ། དབྱིབས་ནི་མོ་མཚན་ལྟ་བུའོ། །ཡུད་ཙམ་ནི་སུམ་ཅུ་དང་ལྡན་ནོ། །ཁ་ཟས་ནི་ཏིལ་དང་འབྲས་སོ། །ལྷ་ནི་གཤིན་རྗེའོ། །རུས་ནི་བརྒའི་རྒྱུད་དོ། །པདྨའི་སྙིང་པོ་ཅན་རྒྱུ་སྐར་བདུན་པོ་འདི་རྣམས་བྱང་གི་སྒོར་གཏོགས་སོ། །ལེའུ་བཅུ་དྲུག་གོ།། །།ནམ་མཁའ་ལས་
འབྱུང་བ་བརྟག་པའི་ལེའུ་ལས་འབྱུང་བ་གཤིན་རྗེ་དང། ཆུ་ལྷ་དང། དབང་པོ་དང། ལུས་ངན་ལས་དབྱུག་པ་ལྟ་བུ་ཤར་ཤར་པོ་མཚན་མོའམ་ནམ་ཕྱེད་ཀྱི་དུས་ན་ཡུད་ཙམ་མམ། །ཡུད་ཙམ་གསུམ་གྱི་བར་དུ་ནམ་མཁའ་ལས་ཕལ་ཆེར་རབ་ཏུ་སྣང་བ་ཡལ་ཀ་མང་པོ་རྒྱལ་ཆེན་དྲང་པོ་ཤིན་ཏུ་རིང་བ་རབ་ཏུ་འཕྲོས་པ་
བྱུང་ན་ཟླ་བ་གཅིག་གིས་དེའི་ཡུལ་འཁོར་དུ་འཐབ་པ་དང། ལོ་ལ། མིའི་དབང་པོ་དང། ཆར་པ་ལ་གནོད་པར་བྱེད་དོ། །ལེའུ་སྟེ་བཅུ་བདུན་པའོ།། །།ལྗང་སྔོན་དང། རྩུབ་པོ་དང། བར་ཆད་ཆད་པ་དང། ལྗང་སེར་དང། འོད་འཚེར་བ་དང། དུད་པ་ལྟ་བུ་དང། སྦྲུལ་འདྲ་བ་དང། དབྱུག་པ་འདྲ་བ་
བརྒྱད་སྣང་ན་ཆར་བ་མི་འབབ་པ་དང། ལོ་ཟས་དང། བཀྲེས་པ་དང། སྲོག་ཆགས་ལ་སོགས་པ་ལ་འཇིགས་པར་འགྱུར་རོ། །ཤིང་ཏ་ལ་ཕྱེད་ཙམ་སྣང་བའམ། ཤིང་ཏ་ལ་གཉིས་སམ། གསུམ་མམ་བྮིའམ། ལྔ་ཙམ་གྱི་དབྱིབས་ལྟར་སྣང་ན་འཕྲལ་དུ་སྨིན་ནོ། །ཡང་ན་ཟླ་བ་བཅུ་གཉིས་སམ་
ཟླ་བ་བརྒྱད་བརྒྱད་ནི་ལོ་ཉེས་དང། མིའི་དབང་པོ་དང། ཆུ་སྐམ་པ་དང། འཆི་བ་དང། འཐབ་མོའི་གཡུལ་དང། ནོར་སྟོར་བའི་རྣམ་པར་སྨིན་པ་འབྱུང་བར་འགྱུར་རོ། །དེ་ཡང་མོད་ལ་ཆར་བབ་ན་གནོད་པར་མི་འགྱུར་རོ། །འབྲས་བུ་རྣམ་པར་སྨིན་པ་བསྟན་པ་ཇི་ལྟར་བཤད་པ་བཞིན་དུ་ཤར་ཕྱོགས་སམ་

[036A]༄༅། །ནུབ་ཕྱོགས་སུ་དབྱུག་པ་ལྟ་བུར་སྣང་ན་རྒྱལ་པོ་གཞན་དང། བྲམ་ཟེ་འཆི་བར་བྱེད་དོ། །བྱང་ཕྱོགས་དང། ལྷོ་ཕྱོགས་ནས་དབྱུག་པ་ལྟ་བུར་སྣང་ན་དེའི་འཁོར་གྱི་མི་ལ་གནོད་པ་དང། མེའི་འཇིགས་པར་འགྱུར་རོ། །ཤིང་རིངས་ལྟར་ཐད་ཀར་བྱུང་བའམ། ཆུ་རླབས་མང་པོ་ལྟར་སྣང་བའམ་
མིག་མངས་རིས་ལྟ་བུའི་དབྱུག་པར་འདུག་ནས་རྐུན་པོའི་དཔུང་སྐྱེ་བ་དང། ཡུལ་འཁོར་ངན་ཞིང་མི་རིགས་པ་འབྱུང་ངོ། །རྩུབ་པོ་དང། དུམ་བུ་དང། འཇམ་པོ་མ་ཡིན་པ་དང། གློག་དང་སྐར་མདའ་དང། གནམ་ལྕགས་དང་སྐར་མ་མཇུག་རིངས་དང། མེས་འགག་པ་ལྟར་སྣང་བ་ལ་ཐོག་གམ། སྐར་
མདའ་འདྲེས་ན་མིའི་དབང་པོ་དང། ཡུལ་འཁོར་དུ་འཇིག་པར་བྱེད་དེ། ལེགས་པར་གྱུར་པའི་ཚེས་གྲངས་དང། བྱེད་པའི་ཡུད་ཙམ་ལ་འབྱུང་བའི་དབྱུག་པ་ལྟར་སྣང་བ་ནི་གནོད་པར་མི་བྱེད་དེ། རྒྱལ་པོའི་སྲིད་ཆེ་བ་དང་ཆར་འབབ་པ་དང། ཡུལ་ལ་ཕན་པར་འགྱུར་རོ། །ཤར་ཕྱོགས་དང། བྱང་ཕྱོགས་ན་
དབྱུག་པ་ལྟར་སྣང་བ་དེའི་ཕྱོགས་ནས་དབྱུག་པ་ལ་གནོད་དོ། །ཕྱོགས་མཚམས་ནས་དབྱུག་པ་ལྟར་སྣང་ན་བུད་མེད་དང། བ་ལང་སྦྲུམ་མ་རྣམས་འཇིག་གོ། །ཀྱོག་ཀྱོག་དང། མི་མཉམ་པ་ལ་སོགས་པ་རྒྱལ་མཚན་དཀར་པོ་ལྟར་གྱེན་དུ་བྱུང་ན་རྒྱལ་པོ་དང། ཡུལ་འཁོར་འཇིག་པ་དང། སྐྲན་ནད་དང། འཆི་
བར་བྱེད་དོ། །ཉིན་མཚན་ཀུན་དུ་དབྱུག་པ་རྩེ་མོ་གྱེད་པ་ལྟར་སྣང་ན་ཡུལ་གྱི་རྒྱལ་པོ་འཆི་བར་འགྱུར་རོ། །དབྱུག་པ་ལྟ་བུའི་རྩེ་མོ་ཅན་དུ་སྣང་ན་ཡུལ་ཐམས་ཅད་ཀྱི་རྒྱལ་པོ་འཆི་བ་དང། དེའི་ཡུལ་འཇིག་པར་འགྱུར་རོ། །གལ་ཏེ་ཉིན་མཚན་རྒྱུན་མི་འཆད་པར་རྟག་ཏུ་དབྱུག་པ་ལྟ་བུ་སྣང་ན་ཡུལ་འཁོར་དེ་
འཇིག་པ་དང། དེའི་ཡུལ་ཕྱོགས་སུ་ནད་དང། མེ་དང། ཆར་བ་འབབ་པོ། །ལེའུ་བཅོ་བརྒྱད་པའོ།། །།སྐར་མདའི་མཚན་མ་བཤད་པའི་ལེའུ་ལ་སྐར་མདའ་འཇའ་འདྲ་བ་དང། གདུགས་དང། ཤིང་གི་ཡལ་ག་འདྲ་བ་དང། རྩ་གྲུང་པོ་དང། དབྱིག་པ་འདྲ་བ་དང། དཀྱིལ་འཁོར་འདྲ་
བ་དང། འཁོར་ལོ་ལྟ་བུའི་སྐར་མདའ་སྣང་ན། བྲམ་ཟེ་དང། རྒྱལ་རིགས་གཙོ་བོ་དམ་པ་དང། རྒྱལ་པོའི་བཙུན་མོ་དང། ནང་མི་དང། ཡུལ་འཁོར་གྱི་མི་དང། མིའི་དབང་པོ་དང། བླ་མར་བྱ་བ་དང། བློན་པོ་འཆི་བར་འགྱུར་རོ། །ནམ་མཁའ་ལ་སྐར་མ་སྣང་བ་ལས་གྱུར་ན་ཆར་མི་འབབ་པོ། །སྐར་

[036B] སྐར་མདའ་ཕར་ཕྱིར་ལོག་ན་གནམ་གར་སོང་གནས་དེར་གནོད་པར་འགྱུར་རོ། །སྐར་མདའ་དཀར་ལ་དབྱིབས་ལེགས་པར་སྣང་བ་ནི་བསྔགས་པར་བྱ་བ་ཡིན་ནོ། །ཆུའི་ནང་གི་སྲོག་ཆགས་གྱ་གྱུར་འགྲོ་བ་དང། མཚོན་ཤ་ཀ་ཏི་དང། སྐར་མདེའུ་དང། རྟ་ལྟ་བུ་དང། བྱི་ལ་ལྟ་བུ་དང་
སྒྲ་དང་བཅས་པ་ཕལ་ཆེར་སྣང་ན་ཉེས་པ་མང་པོ་འབྱུང་ངོ། །སྐར་མདའ་འབར་བ་བཞིན་དུ་སོང་བ་ལས་ཕྱིར་ལོག་པ་དང། སྐར་མདའ་གཞན་གྱིས་ཕོག་སྟེ་ཞིག་ན་ཡུལ་དེའི་རྒྱལ་པོ་ལ་གནོད་པའི་དགྲ་བསྐྱེད་དེ། ནང་པར་རམ། ནུབ་མོའམ། དེའི་ཚེ་མཚམས་སུ་སྐར་མདའ་རྩུབ་མོ་ཡོན་པོ་སྣང་ན་རབ་ཏུ་བསྔགས་པ་
མ་ཡིན་ནོ། །སྐར་མདའ་གནམ་གྱི་དབུས་སུ་སོང་ལ་སྤྲིན་གྱི་ཆུ་འཐུང་བ་ལྟར་ཞུགས་ཤིང། སྐར་མདའི་སྒྲ་མེད་ན། སྐར་མདའི་དབུས་ཀྱི་མཚམས་ཡོད་པར་སྣང་བ། འཇམ་ཞིང་དྲང་ལ་ཤིན་ཏུ་ཡངས་ཤིང་དཀར་བ། ལོགས་གཡས་གཡོན་དུ་ཡང་ནམ་མཁའ་ལ་རྣམ་པར་རྒྱུ་བ་སྣང་ན་སྐར་མངའ་དེ་དག་ནི་དགེ་བ་སྟེ་
འབྲས་བུ་དམ་པ་རབ་ཏུ་སྦྱིན་པར་བྱེད་དོ། །སྐར་མདའ་ཁ་ཡོད་པ་ཞིག་སྣང་ན་རྒྱལ་པོ་ལ་གནོད་པ་དང། བཙུན་མོ་ལ་གནོད་པར་འགྱུར་རོ། །སྐར་མདའ་རྒྱབ་ཀྱིས་སོང་ལ་དུད་པས་ཆོག་པ་ལྟ་བུ་སྒྲ་ཅན་དུ་བྱུང་ན་ཡུལ་དེའི་འཁོར་མ་རུང་བར་འགྱུར་རོ། །སྲོད་ལ་སྐར་མདའ་བྱུང་བ་ནི་བཀྲ་ཤིས་སོ། །སྐར་མདའ་རི་
བོང་གི་ཁྲག་ལྟར་སྣང་བ་འབར་བ་ལྷུང་ན་རྒྱལ་པོ་དང་དམག་དཔོན་ལ་གནོད་དོ། །སྐར་མདའ་མཚན་མོ་ཟླ་བ་ལ་ཕོག་གམ་ཉིན་པར་ཉི་མ་ལ་ཕོག་ན་མིའི་བདག་པོ་ཟླ་བ་འམ་སྐར་མདའ་ལ་མོས་པར་བྱེད་པ་དེ་འཆིའོ། །སྐར་མདའ་རབ་ཏུ་འབར་བས་གཟའ་འམ་རྒྱུ་སྐར་ལ་མངོན་པར་ཕོག་ན་དེ་ལ་མོས་པ་རྣམས་ལ་མི་རུང་
བར་འགྱུར་རོ། །ཉེ་བར་སྐར་མདའ་མེའི་འོད་ལྟ་བུར་ལྷུང་ན་ཡུལ་འཁོར་གྱི་དབང་པོ་དང་ཡུལ་དུ་བཅས་པ་རྣམ་པར་འཇིག་གོ། །ཡུལ་གྱིས་གང་དུ་སྐར་མདའ་སྒྲ་གྲགས་པར་ལྷུང་ན་ཡུལ་དེར་རྒྱལ་པོ་དང། བླུན་པོ་དང། རྐུན་བོའི་དྲག་ཤུལ་སྣང་བར་འགྱུར་རོ། །སྐར་མདའི་ལེའུ་སྟེ་བཅུ་དགུ་
པའོ།། །།ནམ་མཁའ་ལས་སྒྲ་བྱུང་བའི་ལྟས་ཀྱི་མཚན་མ་བསྟན་པ། རླུང་གཉིས་ཕན་ཚུན་ནས་ཕྲད་པ་ལས་གནམ་གྲུ་མ་པ་ལྟ་བུའི་སྒྲ་བྱུང་སྟེ། དེ་ཡང་ས་ལ་བབས་པ་དང། གྱེན་དུ་འབྱུང་བ་དང། ཐད་དུ་དང། རྒྱང་རིང་པོ་ཁོང་དུ་ཆུད་པར་བྱའོ། །ཉི་མ་རྩེ་ལ་སྒྲ་བྱུང་ན་རྒྱལ་རིགས་ལ་གནོད་དོ། །སྔ་

[037A]༄༅། །དྲོ་སྒྲ་བྱུང་ན་དམངས་རིགས་ལ་གནོད་དོ། །ཉི་མ་ཕྱེད་པའི་ཚེ་སྒྲ་བྱུང་ན་བྲམ་ཟེའི་སྡེ་ལ་གནོད་དོ། །ཉི་མ་ནུབ་པའི་ཚེ་སྒྲ་བྱུང་ན་རྗེའུ་རིགས་ཀྱི་ཚོགས་ལ་གནོད་དོ། །ཉི་མ་ནུབ་ཀའི་དུས་སུ་སྒྲ་བྱུང་ན་རིགས་ངན་རྣམས་ལ་གནོད་དོ། །ནམ་གྱི་བཞི་ཐུན་གྱི་ཐོ་རངས་སྒྲ་བྱུང་ན་ལོ་ཐོག་ལ་གནོད་
དོ༑ །མཚན་གྱི་གུང་ལ་སྒྲ་བྱུང་ན་སྲིན་པོ་མང་པོ་ཕུང་བར་བྱེད་པར་འགྱུར་རོ། །ནམ་མཁའ་ཕན་ཚུན་ན་སྒྲ་བྱུང་ན་གླང་པོ་ཆེ་དང། རྟ་མ་རུང་བར་བྱེད་དོ། །ནམ་ལངས་ནས་སྒྲ་བྱུང་ན་འགྲོན་པོ་མང་པོ་ལ་གནོད་དོ། །སྒྲ་བྱུང་བ་དལ་ལ་ཐུང་ན་གནོད་པ་ཆུང་དུར་འགྱུར་རོ། །སྒྲ་རིང་དུ་བྱུང་ན་འཇིགས་པ་འབྱུང་ངོ། །
དུས་གསུམ་གང་ཡང་རུང་བའི་མཚམས་སུ་སྒྲ་ཆེན་པོ་བྱང་ཕྱོགས་སུ་ལྷུང་ན་བྲམ་ཟེ་དམ་པ་འཆི་བར་འགྱུར་རོ། །དེ་བཞིན་དུ་རྒྱུ་སྐར་གྱི་ཚོགས་གང་གི་ཉི་མ་ལ་སྒྲ་བྱུང་ན་དེ་ལ་བརྟེན་པའི་བྲམ་ཟེ་གང་ཡིན་པ་ལ་གནོད་དོ། །བདེན་བྲལ་གྱི་ཕྱོགས་ནས་སྒྲ་བྱུང་ན་དྲག་ཤུལ་གྱི་ལས་བྱེད་པ་ལ་གནོད་དོ། །རླུང་གི་
ཕྱོགས་ནས་སྒྲ་བྱུང་ན་མཐའ་འཁོབ་ཀྱི་ལྷོ་བྲལ་ལ་གནོད་དོ། །མེའི་ཕྱོགས་ནས་སྒྲ་བྱུང་ན་མེས་འཚོ་བ་ལ་གནོད་དོ། །ཕྱོགས་རིང་དུ་སྒྲ་འབྱིན་པ་དེར་དཔའ་བོ་རྣམས་དང། སྦྲུལ་པོ་ཆེ་ལ་གནོད་དོ། །སྒྲ་ལྟས་ཀྱི་ལེའུ་སྟེ་ཉི་ཤུ་པའོ།། །།ཉི་མ་དང་ཟླ་བ་འཁྱིམས་པའི་ལྟས་ཀྱི་བྱེ་བྲག་བསྟན་པ་
ཉི་མ་འམ། ཟླ་བའི་འོད་དང། རླུང་གཅིག་ཏུ་འདྲེས་པ་ལས་བྱུང་བ་ནི་འོད་འཁྱིམས་པ་ཞེས་བྱ་བའོ། །དེ་ལ་མར་དང། ཏིལ་མར་དང། ཆུ་དང། དངུལ་དང། འོ་མ་དང། ཐི་བ་ལྟ་བུའི་ཁ་དོག་ཏུ་འཁྱིམས་ན་ཆར་བ་འབབ་པོ། །བོང་བུ་དང། རྔ་མོ་དང། ཤིང་རྟ་ལྟ་བུའི་འོད་འཁྱིམས་པ་ལས་རབ་ཏུ་ཞིག་
སྟེ། རྣམ་པར་གྱེས་ཤིང་ཁ་དོག་ངན་པར་སྣང་ན་མི་དགེ་བར་འགྱུར་རོ། །ཉི་མ་དང་ཟླ་བ་གཉིས་ཀའི་ཉིན་མཚན་དུ་འོད་འཁྱིམས་པར་རྟག་ཏུ་འགྲོ་ན་བཅིང་བ་དང། མཚོན་དང་ནད་འབྱུང་ངོ། །མེ་འབར་བཞིན་དུ་འཁྱིམས་ན་མཆུ་མངོན་པར་སྐྱེའོ། །འཇའ་འདྲ་བའི་དབྱིབས་སུ་འཁྱིམས་ན་མཚོན་མང་པོ་
འབྱུང་ངོ། །རྡུལ་འདྲ་བར་འཁྱིམས་ན་མུ་གེ་འབྱུང་ངོ། །སུམ་རིམ་དུ་འཁྱིམས་ན་གྲོང་དང། རྒྱལ་པོ་ལ་མི་དགེའོ། །རྒྱ་སྐྱེགས་ཀྱི་ཁུ་བ་དང། ཞོའི་མདོག་འདྲ་བར་འཁྱིམས་ན་འཐབ་མོ་དང་གཡུལ་འབྱུང་ངོ། །སེར་པོར་འཁྱིམས་ན་ཡུལ་འཁོར་གསུམ་དུ་འཇིགས་པར་སྟོན། སྐྱ་བོ་དང། ལྗང་སྔོན་དུ་

[037B] །ནོར་བུ་འདྲ་བའི་ཕྱེད་དང་སུམ་ཆའི་དུམ་བུ་གཅིག་འཁྱིམས་ན་ཆར་པ་འཕྲལ་དུ་འབབ་པོ། །མཚན་དུས་གསུམ་དུ་འཁྱིམས་ན་གྲོང་མི་དང། རྒྱལ་པོ་འཆི་བར་འགྱུར་རོ། །ཉི་མ་གསུམ་གྱི་བར་དུ་འཇམ་ཞིང་སྣུམ་པར་འཁྱིམས་ན་ཆར་བ་འབབ་པོ། །རྩུབ་པོར་འཁྱིམས་ན་
ཆར་པ་འབབ་ན་ཟླ་བ་གཅིག་ན་འཇིགས་པ་འབྱུང་བར་སྟོན་ཏོ། །སྐར་མ་དང་གཟའི་ཐོག་ཏུ་འཁྱིམས་པས་ནོན་ན་རང་གི་མཐུ་ལས་བྱུང་བའི་འབྲས་བུར་བསྟན་པར་བྱའོ། །ཉི་ཟླ་འཁྱིམས་པའི་ལེའུ་སྟེ་ཉི་ཤུ་གཅིག་གོ།། །།འཇའ་ཟུག་པའི་ལྟས་ཀྱི་མཚན་མ་བསྟན་པ། རླུང་དང། སྤྲིན་དང་
ཉི་མའི་འོད་ལས་བྱུང་བ་ནི་འཇའ་ཞེས་བྱའོ། །འཇའི་ཚོན་སྣ་ཚོགས་སུ་སྣང་ན་ཆར་པ་འབབ་པོ། །ཆུའི་ནང་དུ་ཟུག་ན་ཆར་རབ་ཏུ་ཆེའོ། །ཚོན་དཀར་པོ་ལ་སོགས་པ་ནི་བྲམ་ཟེ་ལ་སོགས་པ་ལ་གནོད་དོ། །སེར་སྐྱ་དང། མེའི་མདོག་དང། མེ་ཏོག་དམར་ཟང་ཟང་རྩ་བ་སེར་བ་ལྟ་བུའི་འཇའ་ཟུག་ན་ཡུལ་དུ་
འཇིགས་པ་འབྱུར་རོ། །འཇའ་སྔོན་པོར་ཟུག་ན་ལོ་མ་རུང་བར་འགྱུར་རོ། །འཇའི་དབུས་ཉི་ཚེ་ཞིག་ན་ཆར་མི་ཟད་པར་འགྱུར་རོ། །མཚན་མོ་ཤར་ཕྱོགས་སུ་འཇའ་ཟུག་ན་རྒྱལ་པོ་ལ་གནོད་དོ། །ནུབ་ཕྱོགས་སུ་མཚན་མོ་འཇའ་ཟུག་ན་མིའི་གཙོ་བོ་ལ་གནོད་དོ། །ཆར་འབབ་པའི་ཚེ་འཇའ་ཟུག་ན་ཆར་འཆད་དོ། །ཆར་
མི་འབབ་པའི་ཚེ་འཇའ་ཟུག་ན་ཆར་འབབ་པོ། །ཤར་ཕྱོགས་སུ་འཇའ་ཟུག་ན་ཆར་འབབ་བོ། །ལྷོ་ཕྱོགས་ལ་སོགས་པ་ཕྱོགས་གསུམ་དུ་འཇའ་ཟུག་ན་བྲམ་ཟེ་ལ་སོགས་པ་ལ་མཆོད་པ་མང་པོ་འོང་ངོ། །དེ་བཞིན་དུ་ལྷོ་ཕྱོགས་ནས་ནུབ་ཕྱོགས་སུ་འཇའ་ཟུག་ན་རྒྱལ་རིགས་དང། རྗེའུ་རིགས་དང། དམངས་རིགས་
ལ་གནོད་དོ། །དུས་གསུམ་གྱི་མཚམས་སུ་འཇའ་ཟུག་ན་ཡུལ་འཇིག་པར་བྱེད་དོ། །ཉི་མའི་རྩེ་ལ་ལྷོ་ཕྱོགས་སུ་འཇའ་ཟུག་ན་མི་ལ་འཇིགས་པ་འོང་ངོ། །མཚམས་སུ་འཇའ་ཟུག་ན་བུད་མེད་མ་རུང་བར་འགྱུར་རོ། །ལན་གཉིས་སུ་འཇའ་ཟུག་ན་བདེ་བ་འཕེལ་བ་དང། ལོ་ལེགས་པར་འགྱུར་རོ། །ཚེས་
གྲངས་བཟང་པོ་དང། རྒྱུ་སྐར་བཟང་པོ་དང། ཡུད་ཙམ་དང། བྱེད་པ་དང། གཟའ་བཟང་པོ་དང། ཁྱིམ་པ་དང། སྐབས་བཟང་པོའི་ཚེ་འཇའ་ཟུག་ན་དགེ་བ་སྟེ། རྒྱལ་པོའི་སྲིད་སྐྱེ་སྟེ། རྐུན་པོ་སྤ་གོང་བར་འོང་ངོ། །དེ་བཞིན་དུ་ཉ་འདྲ་བ་དང། དབྱུག་པ་འདྲ་བ་དང། དྲི་ཟའི་གྲོང་ཁྱེར་ལྟ་བུ་དང་

[038A]༄༅། །ཕྱོགས་ཚིག་པ་དང་བཅས་པར་སྣང་བ་ཡང་ཚུལ་གོང་མ་དང་འདྲ་བར་ཚེས་གྲངས་དང། རྒྱུ་སྐར་དང། གཟའ་ལ་སོགས་པ་བཟང་ངན་གྱི་ཚུལ་གོང་མ་དང་འདྲ་བར་གདོན་མི་ཟ་བར་རྟོགས་པའི་མིས་ཤེས་པར་བྱའོ། །དེ་ལྟ་བུར་སྣང་བ་གྱུར་པའི་རྗེས་ལ་ཞག་བདུན་ཚུན་ཆད་དུ་ཆར་བབས་ན་
ཞི་བ་ཡིན། ལེགས་པར་འགྱུར་རོ། །འཇའ་ལྟས་ཀྱི་ལེའུ་སྟེ་ཉི་ཤུ་གཉིས་པའོ།། །།ས་གཡོ་བའི་ལྟས་ཀྱི་མཚན་ཉིད་བསྟན་པ། དེ་ལ་ཆོས་མ་ཡིན་པའི་མཐུ་ལས་བྱུང་བའི་དུས་སུ་སྐར་མ་དྲག་ཤུལ་ཅན་དང། ཡུད་ཙམ་དང། ཐང་ཅིག་དང། ཚེས་གྲངས་མི་བཟད་པའི་ཚེ་ས་གཡོས་ན་སྐྱེ་བོ་
ཐམས་ཅད་ཀྱི་ཕུན་སུམ་ཚོགས་པ་མ་ཡིན་པའི་འཇིགས་པ་འོང་བར་འགྱུར་རོ། །ཚེས་གྲངས་བཟང་པོའི་ཚེ་ས་གཡོས་ན་རབ་ཏུ་དགེ་བ་ཞེས་བྱའོ། །སྐར་མ་ཚེས་གྲངས་ལ་སོགས་པ་བཟང་ངན་འདྲེས་པའི་ཚེས་གཡོས་ན་ཕན་གནོད་ཀྱི་འབྲས་བུ་ཡང་འདྲེན་མར་འགྱུར་རོ། །ཚེས་གྲངས་བཟང་པོའི་ཚེས་གཡོས་ན་རྒྱལ་
པོ་དང། སྐྱེ་བོས་ཆོས་ལེགས་པའི་འབྲས་བུ་ཐོབ་པར་འགྱུར་རོ། །ས་གཡོས་བཞིན་དུ་ཡུལ་གཞན་དུ་སོང་ན་ཡུལ་དེར་གནས་པར་འགྱུར་ཞེས་བྱ་སྟེ། དེ་ཡང་ཆོས་ཉམས་པའི་ཉེས་པ་མ་བྱས་ནས་གཡོས་ཀྱང་ལེགས་པར་གྱུར་ཏེ། དེ་དག་ཏུ་ཆར་འབབ་ཅིང་རབ་ཏུ་ཞི་བར་འགྱུར་རོ། །གནས་ལྕགས་རྣོན་པོ་ལྷུང་
པའི་སྒྲ་དྲག་པོས་ས་རབ་ཏུ་གཡོས་ན་སྐྱེ་བོ་འཐབ་ཅིང་འཁོན་པ་དང། མུ་གེ་དང། མི་ངས་ཀྱིས་ཟད་པར་འགྱུར་རོ། །ས་གཡོ་བ་གཡས་ཕྱོགས་སུ་འགྲོ་ཞིང་འབྲུག་སྒྲ་ལྟར་མཉེན་ཞིང་ཟབ་པའི་སྒྲ་གྲགས་ལ། དུས་ཚིགས་དང་ཚེས་གྲངས་བཟང་བ་ལ་མ་འཁྲུལ་བའི་སྐབས་སུ་ས་གཡོས་ན་དགེ་བར་འགྱུར་
རོ༑ །ནམ་གཟའ་སྐར་དྲག་པོའི་དུས་སུ་ས་གཡོས་པའི་དུས་ན་རི་དགས་དང་བྱ་རྣམས་མེ་འབར་བ་བཞིན་དུ་འགྱུར་ལ། གཞན་ཡང་མི་དགེ་བའི་མཚན་མའི་ལྟས་དག་སྣང་ན་འཇིག་རྟེན་དུ་རབ་ཏུ་གནོད་པ་དྲག་པོ་འབྱུང་བར་འགྱུར་རོ། །རྒྱུ་སྐར་དང། གཟའ་དགེ་བའི་དུས་སུ་ཡང་དེ་ལྟར་གྱུར་ན་དེའི་ཚེ་འབྲས་བུ་
དགེ་བར་མི་འགྱུར་རོ། །དགེ་བའི་ལྟས་ཀྱི་མཚན་མ་བྱུང་ལ། བྱ་རྣམས་ཀྱང་ཁྲག་ཁྲིག་ལང་ལོང་མེད་ཅིང་རབ་ཏུ་ཞི་བ་དང། རླུང་ཡང་ཞི་བར་གྱུར་པ་ནི་དགེ་བས་ཀྱང་རབ་ཏུ་དགེ་བ་ཞེས་བྱ་སྟེ། མི་དགེ་བའི་ལྟས་ངན་དྲག་པོ་ཞི་བར་འགྱུར་རོ། །ས་གཡོས་པའི་འོག་ཏུ་གལ་ཏེ་ཆར་པ་འབབ་པ་ན་དེའི་ཚེ་བདེ་བ་

[038B] ལོ་ལེགས་པ་དང། ནད་མེད་པར་འགྱུར་རོ། །ས་གཡོས་པའི་རྗེས་ལ་སྐར་མདའ་ཆེན་པོ་ལྷུང་བར་གྱུར་ན་དེའི་ཚེ་སྐྱེ་བོ་ལྟོགས་པ་དང། མཚོན་དང། ནད་ཀྱིས་ཟད་པར་འགྱུར་རོ། །ནམ་ས་གཡོས་པའི་རྗེས་ལ་རླུང་དྲག་པོ་ལང་ས་པས་གསེག་མ་ཁྱེར་ཞིང་འགྲོ་བར་འགྱུར་བའི་ཚེ་ན་མུ་གེ་འབྱུང་བར་འགྱུར་
རོ༑ །ས་གཡོས་ཤིང་འགྲོ་བ་དང། རླུང་ལྡང་བ་དང། ཉི་མ་དང། ཟླ་བའི་འོད་རྣམས་དང། འདི་རྣམས་མཐུན་པར་འགྲོན་བཀྲ་ཤིས་ཏེ་དགེའོ། །དེ་ལྟ་བུ་དང་མི་མཐུན་པར་འགྲོ་ཞིང་ས་གཡོས་ན་མི་དགེ་སྟེ་སྨད་པ་ཡིན་ནོ། །ཟླ་བ་ཕྱེད་ཕྱེད་ཅིང་ལན་གསུམ་གསུམ་གཡོས་པ་ཟླ་བ་གཅིག་ལ་སྤྱིར་ས་ལན་
དྲུག་གཡོས་པར་གྱུར་ན་དགྲའི་ཚོགས་འོང་བར་སྟོན་ཏོ། །ཡུལ་གང་དུ་ས་གཡོ་བ་བསྟུད་པ་དེར་ཡང་དང་ཡང་ཞག་གཅིག་གམ། ཞག་བདུན་ནམ། ཞག་བཅུ་གཅིག་གམ། ཟླ་བ་ཕྱེད་དམ། ཟླ་བ་རེ་རེ་ཞིང་ས་གཡོ་འམ། ཟླ་བ་དྲུག་ཏུ་འམ། ཟླ་བ་བྕུའམ། ལོ་གཅིག་ཏུ་འམ། ལོ་བཅུའི་བར་དུའམ་
དེ་བས་ཀྱང་ལྷག་པར་ལན་མང་དུ་གཡོས་སམ། དེ་ལས་ཉིས་འགྱུར་དུ་གཡོས་ན་ཡུལ་ཕུན་སུམ་ཚོགས་པ་དང་ལྡན་པའི་རྒྱལ་པོ་དང་དམག་དང་འཁོར་དུ་བཅས་པ་མ་རུང་བར་འགྱུར། །ཡུལ་དེ་རྒྱལ་པོ་གཞན་བྱེད་དེ། དེ་ཡང་ཡུལ་དེར་རབ་ཏུ་འཚེ་ཞིང་གནོད་པ་བྱེད་པས་ཡུལ་དེ་ཉིད་དགོན་བར་གྱུར་ནས་རི་དགས་
གནས་པར་འགྱུར་རོ། །ཚུལ་གོང་མ་བཞིན་དུ་དཔྱིད་ཟླ་ཐ་ཆུང་ས་ལས་གཡོས་ན་གནོད་པའི་འབྲས་བུ་ཞག་བཅུ་ནས་འབྱུང་ངོ། །དབྱར་ཟླར་བ་ལ་ས་གཡོས་ན་རྣམ་པར་སྨིན་པའི་འབྲས་བུ་ཞག་བཅུ་གཉིས་ན་འབྱུང་ངོ། །དབྱར་ཟླ་འབྲིང་པོ་ལས་གཡོས་ན་རྣམ་པར་སྨིན་པའི་འབྲས་བུ་ཞག་ཉི་ཤུ་རྩ་ལྔ་ན་འབྱུང་
ངོ། །དབྱར་ཟླ་ཐ་ཆུང་ས་ལས་གཡོས་ན་འབྲས་བུ་ཞག་བདུན་ཅུ་རྩ་ལྡན་འབྱུང་ངོ། །སྟོན་ཟླ་ར་བ་ལས་གཡོས་ན་རྣམ་པར་སྨིན་པའི་འབྲས་བུ་ཞག་བརྒྱད་ན་འབྱུང་ངོ། །སྟོན་ཟླ་འབྲིང་པོ་ལས་གཡོས་ན་འབྲས་བུ་ཟླ་བ་གཉིས་ན་འབྱུང་ངོ། །སྟོན་ཟླ་ཐ་ཆུང་ས་ལས་གཡོས་ན་འབྲས་བུ་ཟླ་བ་གསུམ་ན་འབྱུང་ངོ། །དགུན་
ཟླར་བ་ལས་གཡོས་ན་འབྲས་བུ་ཟླ་བ་གཉིས་ན་འབྱུང་ངོ། །དགུན་ཟླ་འབྲིང་པོ་ལས་གཡོས་ན་འབྲས་བུ་ཞག་ལྡ་བཅུ་རྩ་ལྔ་ན་འབྱུང་ངོ། །དགུན་ཟླ་ཐ་ཆུང་ས་ལས་གཡོས་ན་འབྲས་བུ་ཞག་བརྒྱད་ན་འབྱུང་ངོ། །དཔྱིད་ཟླར་བ་ལས་གཡོས་ན་འབྲས་བུ་ནི་ཞག་ལྔ་བཅུ་ན་འབྱུང་ངོ། །དཔྱིད་ཟླ་འབྲིང་པོ་ལས་གཡོས་ན་

[039A]༄༅། །ཞག་ལྔ་བཅུ་རྩ་གསུམ་ན་འབྲས་བུ་འབྱུང་བར་སྐར་མཁན་གྱིས་ཤེས་པར་བྱའོ། །དེ་ལྟར་ས་གཡོས་པའི་འབྲས་བུ་དེ་ལྟར་བསྟན་པ་ཡིན་ནོ། །དེ་ལྟར་ཟླ་བའི་ངོ་རེ་རེ་ཞིང་ས་གཡོ་བའི་དམིགས་ཀྱང་ཡར་གྱི་ཚེས་གཅིག་དང། མར་གྱི་ཚེས་བཅུ་དྲུག་དང། མར་གྱི་ཚེས་ཉི་
ཤུ་གསུམ་དག་དང། ཡར་གྱི་ཚེ་ས་བཅུ་བཞི་དང། བཅོ་ལྔ་དང། ཉི་ཤུ་དགུ་དང། སུམ་ཅུ་སྟེ། དུས་ཚིགས་འདི་རྣམས་ལྟ་བུའི་དུས་སུ་ས་གཡོས་པའི་འབྲས་བུ་ནི་ཚུལ་དེ་ལྟར་བལྟའོ། །ས་གཡོས་པའི་ལྟས་ཀྱི་ལེའུ་སྟེ་ཉི་ཤུ་གསུམ་པའོ།། །།ནམ་ཟླ་བ་བཅུ་གཉིས་ཀྱི་ངོ་ཀུན་
ལ་ས་རྟག་པར་གཡོས་ཏེ། ཤིང་ཡང་འགུལ། ཆུ་ཡང་གཡོས་ཏེ། མེར་མེར་བྱེད་ཅིང། དེ་ལྟར་དུས་ཚིགས་དང། དུས་ཚིགས་མ་ཡིན་པར་གཡོས་ཏེ། རླུང་ལངས་པས་ཤིང་ཡང་བཅག་གྲོང་དང། གྲོང་ཁྱེར་དང། གྲོང་འདབ་དང། གྲོང་དེ་ན་བརྟེན་པའི་སྐྱེ་བོ་རྣམས་མེད་པར་གྱུར་
ཏེ༑ གཅན་གཟན་གྱི་ཟིལ་གྱིས་གནོན་ནས་ཡུལ་འབྲོག་ཏུ་གྱུར་ཏེ། དེ་ལྟར་ས་གཡོས་པ་ནི་གནོད་པའི་འབྲས་བུ་ལོ་བཅོ་ལྔ་ནས་ཡུལ་ཕྱོགས་དེར་ཡང་སུ་ཡང་མི་གནས་པར་འགྱུར་རོ། །རྒྱུ་སྐར་སྨིན་དྲུག་གི་ཉི་མ་ལས་གཡོས་ན་གྲོང་དང་གྲོང་ཁྱེར་ལ་མེ་བསྟུད་པར་ཤོར་ཏེ། ཤིང་རྩི་ཡང་ཚིག་
གོས་ནག་པོ་གྱོན་པའི་སྡེ་དང། ནོར་བུ་མཁན་རྣམས་དང། མགར་བ་དང། བྲམ་ཟེ་མེ་འབྱིན་པའི་སྤྱོད་པ་བྱེད་པ་འདི་རྣམས་ལ་མི་དགེ་འབྱུང་ཁུངས་ནས་ནོར་བུ་བྱུང་བ་རྣམས་དང། འཕེལ་བ་རྣམས་ཀྱང་སུབས་པར་འགྱུར། ཡུལ་དེ་ལ་བརྟེན་པའི་པ་ལང་དང། ཤིང་རྟ་འདྲེན་པའི་མི་དང། བྲམ་
ཟེ་དང། འདྲེག་མཁན་སྤུ་གྲིའི་ལས་བྱེད་པ་དང། ཡུལ་སིན་དུ་ཞེས་བྱ་བའི་ཡུལ་ཕྱེད་ཀྱི་མི་དང་ཡུལ་ཨམ་བསྟ་དང། ཡུལ་ཆུ་ཀླུང་ལྔ་ཞེས་བྱ་བ་ན་གནས་པའི་མི་དང། ཡུལ་ཤི་བཞེས་བྱ་བ་དང། ཡུལ་བ་སི་ཏི་ཞེས་བྱ་བ་དང། ཡུལ་ཏ་ཤེ་ར་ཀ་ཞེས་བྱ་བ་དང། ཡུལ་བརྟ་བ་དང། །ཡུལ་རྟ་ལ་དྷ་ན་ཞེས་བྱ་
བ་དང། །ཡུལ་གངས་ཁྲོད་ན་གནས་པ་རྣམས་དང། ལྷོ་ཕྱོགས་ཀྱི་ལུང་པ་ན་གནས་པའི་སྐྱེ་བོ་རྣམས་ལ་གནོད་པ་འབྱུང་བར་འགྱུར། དེ་ལྟར་ས་གཡོས་པས་གཟི་བརྗིད་ཉམས་ཏེ་ནང་དྲག་པོས་འདེབས། ལྟོགས་པར་འགྱུར། །ཐན་ཆེན་དང། ཆོམ་རྐུན་

[039B] ཕ་རོལ་གྱི་དགྲ་རྣམས་ཀྱིས་གནོད་པ་དྲག་པོ་བྱེད་པར་འགྱུར་རོ། །རྒྱུ་སྐར་སྣར་མའི་ཉི་མ་ལ་ས་གཡོས་ན་ས་བོན་ཐམས་ཅད་ཆུད་ཟོས་པར་འགྱུར་རོ། །ས་ལ་འབྲུ་བཏབ་པ་ཡང་མི་སྐྱེ། དེ་དང་འདྲ་བར་རྩྭ་ཡང་དཀོན། །ནགས་ཁྲོད་ནས་ཅུང་ཟད་ཅི་འཁྲུངས་པ་ཡང་དཀོན་ནོ། །བུད་མེད་སྦྲུམ་མ་
རྣམས་ཀྱི་རུམ་རབ་ཏུ་མི་བདེ། མུ་གེ་དང། མཚོན་དང། ནད་ཀྱིས་ཟད་དེ། སྐྱེ་བོ་སུམ་ཆ་གཅིག་གནས་པར་འགྱུར་རོ། །མིའི་དབང་པོ་ཆེ་བའི་བདག་ཉིད་ཅན་དང། དཔལ་དང་ལྡན་པའི་མི་མཆོག་རྣམས་དང། བྲམ་ཟེ་གཟི་བརྗིད་ཅན་མང་པོ་དང། བ་ལང་ཕྱུག་པོ་དང། དབང་དང་ལྡན་པ་དང་
ཡུལ་ཕི་པ་ཤ་དང། ཡུལ་ཤ་ཏ་རུ་དང། ཡུལ་སིན་དཧུ་དང། ཡུལ་ཨན་ད་དང། ཆུ་བོ་བ་ནི་སྟིའི་འགྲམ་ན་གནས་པ་དང། ཆུ་བོ་ཨེ་ར་བ་ཏིའི་དྲུང་དུ་གནས་པ་དང། ཡུལ་ཀུ་དྷ་ན་གནས་པའི་མི་དང། ཆུ་བོ་ཙན་ཏྲ་བྷ་ག་ཞེས་བྱ་བའི་འཁོར་ན་གནས་པའི་མི་དང། ཆུ་བོ་སུ་ཏ་ན་ཞེས་བྱ་བ་དང། ཆུ་བོ་འདི་
དག་གི་འགྲམ་ན་གནས་པའི་མི་དང། ཡུལ་ནགས་འབྲོག་ཆུ་དང་ལྡན་པ་དང། ཆུ་བོ་ཨ་གྲོ་ཏ་དང། སེ་ར་ས་ཏི་ཞེས་བྱ་བའི་འཁོར་དང། ཡུལ་ས་བརྟ་པྲ་རྟ་ཞེས་བྱ་བ་རྣམས་དང། ར་བདོག་པའི་གཙོ་བོ་དང། འདི་རྣམ་བཞིར་ས་གཡོས་ན་གནོད་པ་འབྱུང་བར་འགྱུར་རོ། །རྒྱུ་སྐར་མགོའི་ཉི་མ་ལ་ས་
གཡོས་ན་སྨན་རྣམས་དང། ནད་དཔྱད་བྱེད་པའི་སྨན་པ་རྣམས་དང། རྩྭ་སོ་མ་ཞེས་བྱ་བ་ལ་སྐོམ་དུ་སྦྱར་ཏེ། འཐུང་བའི་ཆོས་བཞིན་བྱེད་པ་རྣམས་དང། རྩྭ་སོ་མ་ལ་སྐོམ་དུ་འཐུང་བ་རྣམས་དང། བྲམ་ཟེ་ནགས་ཁྲོད་ན་གནས་ཤིང་དཀའ་ཐུབ་བྱེད་པ་རྣམས་ལ་མི་རུང་བར་འགྱུར། ཡུལ་དབུས་མ་ག་དྷཱར་ཆར་
ཆེར་འབེབས་ཏེ་ལོ་ལེགས། བདེ་བར་འགྱུར། །རྒྱལ་པོ་ནང་ཕན་ཚུན་མི་མཐུན་ཏེ་རྩོད་པར་འགྱུར། །ཡུལ་ཨ་བཧི་ཤ་ཧའི་མི་དང། ཡུལ་ཤུལ་ར་སེ་ན་དང། ཆུ་བོ་ཚར་མ་ནཱ་ཏི་ན་གནས་པ་དང། ཡུལ་ཀ་ཏ་ལའི་མི་དང། ཡུལ་བད་སའི་མི་དང། ཡུལ་པན་ཙ་ལའི་ལྷོ་ཕྱོགས་དང། ཡུལ་པན་ཙ་ལའི་
བྱང་ཕྱོགས་དང། ཡུལ་མ་ག་དྷཱ་ན་གནས་པའི་མི་དང། མི་ལ་གནོད་པར་འགྱུར་རོ། །ཡུལ་སུ་ལའི་མི་དང། ཡུལ་བེ་ཤ་ལའི་མི་དང། ཡུལ་མ་ལ་ཞེས་བྱ་བའི་འཁོར་མི་དང། འདི་རྣམས་ལ་གནོད་པ་རྣམ་པ་དྲུག་འབྱུང་སྟེ། ཆོམ་རྐུན་དང། མེས་འཇིགས་པ་དང། མི་ངས་དང། ཐན་ཆེན་ལ་

[040A]༄༅། །སོགས་པའི་ཁྱད་ཞུགས་པའི་གནོད་པ་རྣམས་ཀྱིས་སྐྱེ་བོ་ལ་ཟིལ་གྱིས་གནོན་པར་འགྱུར་རོ། །རྒྱུ་སྐར་ལག་ལ་ས་གཡོས་ན་ཤིང་འོམ་ཅན་རྣམས་དང། འོ་མ་མ་རུང་བར་འགྱུར་རོ། །ཟས་སྐོམ་ཕྱོགས་སུ་མ་རུང་བར་འགྱུར། །འགྲོན་པ་རྣམས་དང། གཅན་གཟན་དང། རྒྱ་མོ་
ཐོགས་པའི་ཉ་འཆོར་བ་ལ་སོགས་པ་རྣམས་དང། འོབ་བརྐོ་ཞིང་ཁྲོན་པ་བརྐོ་བ་དང། སྡིག་པའི་ལས་ཅན་རྐུན་པོ་རྣམས་དང། གདོལ་བ་དང། རིགས་ངན་དང། ཡུལ་ཤར་ཕྱོགས་དང། ཡུལ་ཕུན་ད་བརྟ་དང། མུ་སྟེགས་གཅེར་བུ་དང། ཡུལ་ཨོཾ་ཏྲ་དང། ཡུལ་བུ་ལི་དའི་མི་དང། ཡུལ་ཤ་བ་རིའི་
མི་རྣམས་དང། ནགས་འབྲོག་ཆུ་དང་ལྡན་པ་ཨ་ཏ་བྱ་སོ་ཏ་ཀ་ཞེས་བྱ་བ་དང། ཡུལ་གཞན་ཡང་དེ་དང་འདྲ་བ་ཆུ་དང་ལྡན་པའི་ནགས་འབྲོག་ཀྱང་གནོད་པ་དྲག་པོ་མི་བདེ་བ་སྣ་ཚོགས་པ་རྣམ་པ་དྲུག་གིས་གནོད་པ་འབྱུང་བར་འགྱུར་རོ། །རྒྱུ་སྐར་ནབ་སོའི་ཉི་མ་ལ་ས་གཡོས་ན་ཆང་འཚོང་དང། གསལ་ཤིང་དང་
མཚོན་ཐོགས་པའི་མི་དང། ཁུར་བ་འཚོང་བའི་མི་དང། གདུགས་ཕྱེད་པའི་མི་དང། ཤིང་མཁན་རྣམས་དང། མི་གསོད་པའི་གཤེད་མ་རྣམས་དང། བཙས་དང། འགྲོ་བའི་ཚོང་བ་རྣམས་དང། འཁོར་ལོ་བྱེད་པ་རྣམས་དང། འཁོར་ལོ་སློབ་པ་རྣམས་དང། ལྷང་ཚོར་འཐག་ཅིང་སྦྱོར་བ་དང། ཤ་འཚོང་བ་
དང༑ དུད་འཚོང་དང། གྲོང་ན་གནས་པའི་ཚོང་བ་དང། གང་དག་སྐྱེ་བོ་ཕལ་པོ་ཆེ་ལྷན་ཅིག་གནས་པས་འཚོང་བ་དང། ཚུལ་ཅན་རྣམས་དང། ཆར་ཆེར་འབབ་པས་ལོ་ལ་ཡང་གནོད་པར་འགྱུར་རོ། །རྒྱལ་པོ་དང། ལྷོ་ཀའི་གནས་ན་གནས་པའི་རྒྱལ་ཕྲན་རྣམས་དང། རྒྱལ་ཕྲན་དེ་དག་ལ་ཕྱོགས་པའི་
ཡུལ་མི་རྣམས་དང། ཡུལ་གྱི་མཆོག་དང། ཏོ་ཀ་ཞེས་བྱ་བ་དང། མོན་ཡུལ་ཀན་ཏུ་ན་གནས་པའི་མི་རྣམས་དང། སྤྱང་ཀི་ཁྱི་མང་པོ་རྣམས་ལ་ས་གཡོས་ན་གནོད་པར་འགྱུར་རོ། །རྒྱུ་སྐར་རྒྱལ་གྱི་ཉི་མ་ལ་ས་གཡོས་ན་མི་དགེ་བ་བྱས་པ་དང། བྲམ་ཟེ་དམ་པ་དང། རྒྱལ་པོ་སྤྱི་བོ་ནས་དབང་བསྐྱུར་བ་རྣམས་
དང༑ རྒྱལ་པོའི་བུ་གཞོན་ནུ་དང། དཔོན་སྣ་ཕྲ་མོ་དང། མི་མང་པོའི་ཚོགས་པ་དང། བློན་པོ་རྣམས་དང། དགེ་སློང་རྣམས་དང། སྦྲང་པོ་དང། བྲམ་ཟེ་དང། མཁས་པ་རྣམས་དང། ཆོས་ལ་རབ་ཏུ་བརྩོན་པ་རྣམས་དང། བསོད་ནམས་ཆེན་པོ་བྱེད་པའི་མི་རྣམས་ལ་གནོད་པར་འགྱུར་རོ། །དེ་ལྟར་ཤར་

[040B] ཡུལ་ཏ་མ་ལི་བ་ཏའི་གྲོང་རྡལ་དང། ཤར་ཕྱོགས་ཀྱི་གླིང་དུ་མ་ཏ་ར་ཏི་བ་དང། མོན་ཡུལ་ཀ་མ་རུ་བ་དང། ཤར་ཕྱོགས་ཀྱི་རྒྱ་མཚོའི་གླིང་ན་གནས་པ་དང། གསེར་གྱི་གླིང་ན་གནས་པ་དང། ཆུ་བོ་གང་གའའི་རྒྱ་མཚོའི་གཏིང་དུ་འབབ་པ་དང། འགྲམ་ན་གནས་པའི་སྐྱེ་བོ་རྣམས་ལ་གནོད་པར་
འགྱུར་རོ། །རྒྱུ་སྐར་སྐག་གི་ཉི་མ་ལ་ས་གཡོས་ན་ཀླུ་རྣམས་དང། སྦྲུལ་རྣམས་དང། སྡིག་སྦྲུལ་རྣམས་དང། གྲོག་མ་རྣམས་དང། གྲོག་མ་མང་པོ་རྣམས་དང། སྲིན་བུ་སྣ་ཚོགས་དང། ཁྱི་དང། རྨིག་པ་གཅིག་པ་རྣམས་དང། དུག་རྣམས་དང། དུག་སྦྱོར་ཞིང་བྱེད་པའི་མི་རྣམས་དང། སེམས་ཅན་
གང་དག་རི་ཁྲོད་ན་གནས་པ་རྣམས་དང། ཡུལ་མཐའ་འཁོབ་ན་རྐུ་འཕྲོག་བྱེད་ཅིང་འཇོམས་པའི་མི་རྣམས་དང། ཟོལ་བ་དང། རྐུ་ཐབས་ཀྱིས་འཐབ་མོ་འགྱེད་པའི་མི་རྣམས་དང། སྡིག་པའི་ལས་ལ་དགའ་བའི་མི་རྣམས་དང། མི་བླུན་པོ་རྣམས་དང། མི་ངན་པ་དང། ཚིག་ངན་པ་སྨྲ་བ་རྣམས་དང་
ཡུལ་ཏོ་ས་ལ་དང། ཡུལ་ཀོ་ས་ལ་དང། གྲོང་ཁྱེར་ཀཉྩི་དང། ཡུལ་ལིང་ག་དང། ཡུལ་ཨན་དྲ་དང། ཡུལ་ཨན་དྲའི་བྱང་ཕྱོགས་དང། ཡུལ་ཡ་མའི་གྲོང་རྡལ་ཉམས་དགའ་དང། རི་བྷྱིན་དྷ་དང། རི་བྷྱིན་དྷ་བྱང་ཕྱོགས་ཀྱི་ངོས་དང། རི་དེའི་དྲུང་དང། རྩེ་མོ་དང། སྲངས་ས་ན་གསུམ་པའི་སྐྱེ་བོ་རྣམས་
ལ་གནོད་པ་དྲག་པོ་ནད་དང། མེ་དང། མི་ངས་དང། ཐན་ཆེན་དང། སེར་བ་དང། ཡང་དང་ཡང་མཚོན་ཀར་འགྱེད་པས་ཡུལ་དེ་ཕྱོགས་ན་མྱ་ངན་བྱེད་ཅིང་འགྲོ་སྟེ། ས་གཡོ་བས་གཟི་བརྗིད་ཉམས་ནས་གནོད་པ་དེ་ལྟ་བུ་འབྱུང་བར་འགྱུར་རོ། །རྒྱུ་སྐར་མཆུའི་ཉི་མ་ལ་ས་གཡོས་ན་རྒྱལ་པོ་ཆེན་པོ་མྱ་ངན་བྱེད་པར་
འགྱུར་རོ། །མཆོད་སྦྱིན་བྱེད་པ་དང། དད་པ་རྣམས་ལྡོག་པར་འགྱུར། མི་མང་པོ་འདུ་བ་དང། དགའ་སྟོན་བྱེད་པ་དང། ལྷའི་གཙོ་བོ་ལ་མཆོད་སྦྱིན་བྱེད་པ་རྣམས་དང། སྔགས་ཐམས་ཅད་ནི་ལྡོག་པར་འགྱུར་རོ། །གང་དག་བཙས་པ་དང། ཆེར་སྐྱེས་པ་དང། གཞན་ཡང་མཁས་པའི་མཆོག་
དང༑ རོལ་མོ་མཁན་མཁས་པ་དང་གླུ་སྙན་པ་དང། རིགས་ཆེན་པོ་བློ་དང་ལྡན་པའི་མི་རྣམས་དང། འབྲུ་ནག་པོ་ཏིལ་དང། ཟར་མ་སྲན་མ་ལ་སོགས་པ་ལ་གནོད་པ་ཡུལ་ཀ་ལིང་ཀའི་ཕྱེད་དང། ཀ་ལིང་ཀའི་ནུབ་ཕྱོགས་དང། ཡུལ་ཨན་ཏིའི་རི་ལ་བརྟེན་པའི་མི་རྣམས་དང། རི་བྱིན་དཧའི་ངོས་

[041A]༄༅། །ཕྱེད་ལ་བརྟེན་པའི་མི་རྣམས་ལ་ས་གཡོ་བ་དང། ས་རྣམ་པར་གཡོས་ན་དེ་དག་ལ་ཡང་གནོད་པ་འབྱུང་བར་འགྱུར་རོ། །རྒྱུ་སྐར་གྲེའི་ཉི་མ་ལས་གཡོས་ན་དུས་ཚིགས་ལོག་པར་འགྱུར་ཏེ། དེའི་རླུང་དྲག་པོ་ལྡང་བར་འགྱུར། བརྟེན་པ་བྱས་པ་མ་རུང་བར་འགྱུར། ཡོད་པའི་
མ་རུང་བར་འགྱུར། སྨད་འཚོང་མ་དང། ཆོས་ལ་དགའ་བ་དང། གཡོས་མཁན་དང། ཤོ་གམ་གྱིས་འཚོ་བ་དང། བཙོན་འཚོ་བ་དང། སྣམ་བུ་འཐག་པ་དང། ཁྱད་པར་ཆུ་བོ་སིན་དཧུའི་ལྷོ་ཕྱོགས་ཀྱི་ཕྱེད་དང། ཤར་ཕྱོགས་ཀྱི་ཕྱེད་དང། ཡུལ་མ་ཧཱ་ཀ་རི་རི་ཁྲོད་ཀྱི་སྡོང་བུ་དང། ཡུལ་དང། ལུང་
པའི་ནང་ན་གནས་པའི་སྐྱེ་བོ་དང། རི་ཀིས་ཀིན་དའི་གྲོང་ཁྱེར་དང། གྲོང་རྡལ་དང། དེ་བཞིན་དུ་ཡུལ་ཤུར་པར་ཀ་དང། ཡུལ་ཚ་སེར་ཆེ་བ་ནགས་རི་ཆུ་མང་བ་ན་གནས་པའི་བ་ལང་ལ་སོགས་པ་དང། སྐྱེ་བོ་མི་སྲུན་པ་མང་པོས་བསྐོར་ཞིང། མེ་ཏོག་རྒྱས་པ་ལྟར་ལྡང་ཞིང་གནས་པ་ལས་གཡོས་ཏེ་མདངས་
ཉམས་ན་གནོད་པ་འབྱུང་བར་འགྱུར་རོ། །རྒྱུ་སྐར་དབོའི་ཉི་མ་ལ་ས་གཡོས་ན་ཚོང་པ་རྣམས་དང། གླིང་ཕྲན་ན་གནས་པའི་མི་དང། འགྲོན་པོ་ལམ་དུ་ཞུགས་པ་དང། མཆོད་སྦྱིན་གྱི་སྣོད་དང། ཡོ་བྱད་རྣམས་དང། སྦྲུལ་གྱི་གདོང་གིས་འཚོ་བའི་མི་རྣམས་དང། བག་མ་ལམ་བཅའ་བ་ལ་སོགས་པ་དང་
བཀྲ་ཤིས་བྱེད་པ་དང། ཡུལ་མ་ཧེ་སེ་ནའི་གྲོང་རྡལ་དང། གྲོང་ཁྱེར་ཉམས་དགའ་བ་བ་ལང་གི་ཁྱུ་མང་པོ་དང་ལྡན་པ་དང། ཆུ་བོ་ག་ད་བ་རའི་འགྲམ་གྱི་ཡུལ་དང། ཡུལ་མ་ཧཱ་བེ་ན་ན་དང། ཆུ་བོ་མ་ས་རི་ཏའི་འགྲམ་ན་གནས་པའི་གྲོང་རྡལ་དང། གྲོང་འདབ་ཀྱི་མི་དང། ཡུལ་དབུས་ཨ་ག་དང། མོན་ཡུལ་
བདག་དང། ཡུལ་ཀ་ལིང་ཀའི་ཕྱེད་དང། ཡུལ་ནི་ཀྲི་ཏི་དང། ཡུལ་ཁ་ཤའི་མི་རྣམས་དང། སླས་བུད་མེད་མང་པོ་བསྲེལ་བ་དང། སྙིང་ལས་སེམས་པའི་མི་རྣམས་དང། གྲོང་དང་གྲོང་དམ་པ་རྣམས་དང། རྒྱལ་པོ་ལ་བརྟེན་པས་འཚོ་བའི་མི་དེ་ལྟ་བུ་ལ་ས་གཡོས་ན་གནོད་པར་འགྱུར་རོ། །རྒྱུ་སྐར་མེ་བཞི་
ལས་གཡོས་ན་རྫ་མཁན་དང། སྨན་པ་རྣམས་དང། ཚོགས་ཀྱི་གཙོ་བོ་དང། བློན་པོ་དང། བློན་པོ་ཆེན་པོ་དང། དམག་དཔོན་རྣམས་དང། གླང་པོ་འདུལ་སྦྱོང་བྱེད་པའི་མི་དང། ཆོམ་རྐུན་བྱེད་པ་མང་པོ་དང། ཆོམ་རྐུན་བྱེད་པའི་གཙོ་བོ་རི་གདོང་ས་བཙན་ལ་བརྟེན་པའི་མི་རྣམས་དང། བྲམ་ཟེ་སྲད་བུ་སེ་

[041B] ལྷ་དོན་དུ་གཉེར་བ་རྣམས་ལ་མི་སྨོད་པའི་མི་རྣམས་དང། བྲམ་ཟེའི་ལག་ལ་རྡ་ཁ་དོན་འདོན་པ་དང། མཆོད་སྦྱིན་གྱི་ཡོ་བྱད་ཀྱི་ཚོགས་སྦྱར་བ་དང། ཡུལ་ཧ་སེ་ནའི་གྲོང་རྡལ་ཉམས་དགའ་བ་དང། རི་རྨ་བྱ་ཞེས་བྱ་བའི་དྲུང་ན་གནས་པ་དང། རི་པ་རི་ཡ་ཏྲའི་དྲུང་ན་
གནས་པ་དང། སྡིངས་དང། ལུང་པ་དང། ལུང་པ་ཕྲན་མང་པོ་སྣ་ཚོགས་ན་གནས་པའི་མི་རྣམས་དང། ཡུལ་སྤང་ཀུར་དང། ཡུལ་ས་སྲ་དང། ཡུལ་ཨ་མུ་ཏྲ་དང། འདི་རྣམས་ལ་ས་གཡོས་ན་གནོད་པར་འགྱུར་རོ། །རྒྱུ་སྐར་ནག་པ་ལས་གཡོས་ན་རི་མོ་འབྲི་བའི་ལས་རྣམས་མ་རུང་བར་འགྱུར་
རི་མོ་འབྲི་བ་རྣམས་དང། ཤིང་མཁན་རྣམས་དང། བཟོ་བོ་དང། གསེར་མགར་དང། རྡོ་རྗེ་གསོར་བའི་ལས་བྱེད་པ་དང། བཟང་ཀན་དང། ནོར་བུ་འབྲུག་ཅིང་ནོར་བུ་མདོག་པ་དང། རྒྱན་ལ་དགའ་བ་དང། ཚོང་བ་དང། མིག་སྨན་སྦྱོར་ཤེས་པའི་མི་དང། རྒྱན་བྱེད་པའི་མི་དང། ཡུལ་པྲ་བ་ཀ་
ཤ་དང། ཡུལ་ཨ་ནི་ལའི་གྲོང་རྡལ་དང། ཡུལ་མ་གྱི་སྨ་དང། ཡུལ་ཨ་པན་ཏི་དང། རི་ས་དྷྱའི་དྲུང་དང། རི་བྱིན་མདའི་འཁོར་ན་གནས་པའི་སྐྱེ་བོ་རྣམས་དང། མི་དྲ་མ་རྣམས་ལ་དེ་ལྟར་ས་གཡོས་ན་གནོད་པར་འགྱུར་རོ། །རྒྱུ་སྐར་ས་རི་ལ་ས་གཡོས་ན་ཆོམ་རྐུན་བྱེད་པའི་མི་རྣམས་དང། མགར་མཁན་
རྣམས་དང། འཚེ་ཞིང་གནོད་པའི་མི་རྣམས་དང། ལ་འཕྲད་འཇོམས་པའི་མི་རྣམས་དང། ཡུལ་གངས་རིའི་བྱང་ཕྱོགས་ཀྱི་ཤོད་ན་གནས་པའི་མི་རྣམས་དང། རོལ་མོ་མཁན་དང། བཞད་གད་མཁན་དང། དཀའ་ཐུབ་ཅན་ཟས་སུ་རླུང་ཟ་བ་དང། ཚུལ་མ་ཡིན་པའི་དཀའ་ཐུབ་གྲུབ་པའི་མི་རྣམས་
དང༑ མི་དགེ་བ་དམ་པའི་མི་རྣམས་དང། ང་རྒྱལ་ཅན་རྣམས་དང། ཡུལ་ས་ཧ་ཏའི་མི་དང། ཡུལ་ཨན་དར་སྟིའི་མི་དང། ཡུལ་བི་པུ་ལ་དང། ཡུལ་ཀ་ཙའི་སྐྱེ་བོ་མང་པོ་ཕལ་པོ་ཆེ་དང། ཡུལ་བ་ཡ་པ་དང། ཡུལ་བ་ཤུད་ཀྲང་ཀ་དང། ཡུལ་ད་ར་ག་ཞེས་བྱ་བའི་གྲོང་དང། ཕལ་པོ་ཆེའི་མི་དང་
གླིང་སྣ་ཚོགས་ན་བུད་མེད་དམ་པ་གནས་པ་དང། རྐང་འགྲོས་ཀྱིས་གང་བར་རྒྱས་ཤིང་གྲོང་ཁྱེར་ཀྲུ་བེར་ཞེས་བྱ་བ་ལ་འབྱོར་ཞིང་རྒྱས་པར་གནས་པ་དང། རི་དམ་པ་བྲད་ཛ་ཡ་ཧོ་ཞེས་བྱ་བའི་དྲུང་ན་གནས་པའི་མི་དང། རྒྱ་མཚོའི་འགྲམ་ན་གནས་པའི་མི་དང། ཡུལ་བྲི་སྣི་དང། ཡུལ་ཨན་དྲ་ག་དང། མ་

[042A]༄༅། །དུ་ཞེས་བྱ་བའི་མི་དང། ས་ཏྭ་ཏ་ཞེས་བྱ་བའི་མི་དང། འདི་དག་གི་གནས་རྣམས་དང། མིའི་སྡེ་དྷ་ཤ་ན་ཞེས་བྱ་བ་རྒྱ་མཚོ་ཆུའི་འགྲམ་གྲོང་ཁྱེར་རྣམ་པ་བརྒྱ་དང། གྲོང་ཁྱེར་རྣམ་པ་སྟོང་སྙེད་དུ་གནས་པ་དེ་དག་ལ་ས་གཡོས་ན་རབ་ཏུ་གནོད་པར་འགྱུར་རོ། །རྒྱུ་སྐར་ས་ག་ལ་ས་
གཡོས་ན་མི་ལས་སུ་བྱ་བ་རྣམས་མ་རུང་བར་འགྱུར་རོ། །བྲམ་ཟེ་དམ་པ་མེ་ལ་རྗེད་པ་རྣམས་དང། གསལ་བ་མ་འཁྲུལ་པ་སྨྲ་བ་རྣམས་དང། ཏིལ་དང། བལ་གྱི་ས་བོན་དང། མོན་སྲན་སྡེའུ་དང། བུ་རམ་ཤིང་གི་ཁུ་བ་དང། འབྲུ་རྣམས་དང། མི་རྒན་པ་རྣམས་དང། མི་ཕལ་པོ་ཆེར་གནས་པ་
རྣམས་དང། འབྲས་སོ་བ་དང། ས་བོན་བཏབ་པ་སྨན་ལས་སྲན་ཆུང་དང། སྲན་མ་དང། སྲན་ཙ་ན་ཤ་ཀ་དང། རྒྱ་སྲན་ནག་པོ་དང། ཡུངས་ཀར་དང། ཡུལ་དུ་རའི་མི་དང། ཡུལ་མ་ཀུ་རའི་མི་དང། ཡུལ་བ་ཡ་ན་དང། དེ་བཞིན་དུ་ཡུལ་རི་མ་ཀའི་མི་དང། ཡུལ་བ་པར་ན་མི་མང་པོས་གང་བ་
དང༑ ཡུལ་ཀ་མར་ཨ་དི་སྟ་ཏ་ཞེས་བྱ་བ་ན་གནས་པའི་མི་དེ་དག་ལ་ས་གཡོས་གནོད་པ་འབྱུང་བར་འགྱུར་རོ། །རྒྱུ་སྐར་ལྷ་མཚམས་ལ་ས་གཡོས་ན་མཛའ་བོ་བྱམས་ཤིང་སྡུག་པ་འབྱེ་བར་འགྱུར་རོ། །ཆུང་མ་དང་ནོར་གྱི་བྱ་བ་ལ་སོགས་པ་རྣམ་པ་བཅུ་གཅིག་ཏུ་བཤད་པ། གཉེན་བྱས་ཤིང། བག་
མ་བླང་བ་ལ་སོགས་པ་དང། ཡོ་བྱད་བསགས་ཤིང་སྤེལ་བ་དང། བག་མ་བླང་བ་རྣམས་དང། མཆོད་སྦྱིན་བྱ་བ་རྣམས་དེ་དག་གི་ལས་བྱ་བ་དང། བཀྲ་ཤིས་བར་བྱ་བ་རྣམས་དང། ལྟས་སུ་བལྟ་བ་རྣམས་དང། བྲམ་ཟེ་ཞི་བ་དང་ལྡན་པ་རྣམས་དང། དཀའ་ཐུབ་ཅན་རྣམས་དང། ཐུབ་པ་དང་ལྡན་
པ་རྣམས་དང། དཀའ་ཐུབ་དང་ལྡན་པ་རྣམས་དང། བརྟུལ་ཞུགས་དང་ལྡན་པ་རྣམས་དང། ཡུལ་ཀ་ཤ་ཞེས་བྱ་བ་ན་རྒྱལ་སྲིད་ཆེན་པོ་རྣམ་པ་བརྒྱད་དང་ལྡན་པའི་ཡུལ་དང། རྒྱལ་པོའི་མཐའ་འཁོར་ཡུག་ན་གནས་པ་འབྲ་གོ་ཚལ་ཉམས་དགའ་བའི་གནས་ན་འབྲ་གོས་སྲོག་འཚོ་བ་རྣམས་དང། སྐད་
རྣམ་པ་སྣ་ཚོགས་ཤེས་པའི་འཇིག་རྟེན་པ་རྣམས་དང། གཟི་བརྗིད་མི་མངོན་པར་བྱེད། གཟུགས་དང། གོས་དང། རྒྱན་དང། སྤྱོད་པ་དང། བྱེད་པ་དང། འགྲོ་བ་དང། ཆ་བྱད་རྣམ་པ་སྣ་ཚོགས་དང་ལྡན་པ་ཟས་སུ་ཉ་ཤ་ཟ་ཞིང་ལུས་ཉམས་བདེ་བ་སྐྱིད་པ་དེ་ལྟ་བུའི་མི་རྣམས་ལ་ས་གཡོས་ན་རབ་ཏུ་གནོད་པར་

[042B] །རྒྱུ་སྐར་སྣྲོན་ལས་གཡོས་ན་རི་ཆེན་པོ་བསྙིལ་བར་འགྱུར། །འཇིག་པའི་རླུང་རབ་ཏུ་ལྡང། ཡུལ་ཨ་མྲ་ཀ་ཞེས་བྱ་བའི་ཡུལ་དུ་ཡུལ་ཀ་ཤའི་མི་དང། རྐུན་པོ་དང། མི་ངས་དང། ཐན་ཆེན་དང། སེར་བ་དང། ཡང་དང་ཡང་མཚོན་ཀར་འགྱེད་པ་ཡུལ་དེ་ཕྱོགས་ན་མྱ་ངན་བྱེད་ཅིང་འགྲོ་སྟེ་
ས་གཡོས་པས་གཟི་བརྗིད་ཉམས་ནས་གནོད་པ་དེ་ལྟ་བུ་འབྱུང་བར་འགྱུར་རོ། །ཚུལ་མ་ཡིན་པ་དག་གིས་ཕན་ཚུན་དུ་གནོད་པ་བྱེད་པར་འགྱུར་རོ། །མི་གཡོན་ཅན་དང། རྒྱལ་པོ་དང། རྒྱའི་མི་དང། དེ་བཞིན་དུ་སྒོ་ལྕགས་འབྱེད་ཅིང་རྐུ་བའི་མི་རྣམས་དང། ཡུལ་ཨན་དྲའི་མི་རྣམས་དང། ཡུལ་པུ་ལིནྡ་ན་
གནས་པའི་མི་རྣམས་འཇིག་པར་གནས་པར་འགྱུར། མཛའ་བའི་དཔུང་དང་ལྡན་པ་རྣམས་དང་ཡང་ཕྱེད་པར་འགྱུར། རྒྱལ་པོ་ཆེན་པོ་དང། སྙོམ་ལས་དང་ལྡན་པ་རྣམས་ཀྱང་ཚར་གཅོད་པ་དང། བྱ་རོག་དང། རི་དགས་པྲི་ཤ་དང། གཅན་གཟན་དང། གཅན་གཟན་དྲག་ཤུལ་ཅན་ཆེན་པོ་རྣམས་དང་
ཡུལ་ཀ་ར་དང། ཡུལ་པ་ར་དང། ཡུལ་ཤུད་དྷ་སེ་ནན་གནས་པའི་མི་དང། ཡུལ་མ་ལ་ཡའི་མི་རྣམས་དང། ཐོ་གར་གྱི་ཡུལ་བག་ལེ་དང། བར་སིག་གི་ཡུལ་དང། ཟ་ཧོར་གྱི་ཡུལ་དང། ཀ་པུ་ཤའི་ཡུལ་གྱི་རི་བ་རི་ཤེ་ནའི་འཁོར་ན་གནས་པའི་མི་དང། འདི་རྣམས་ལ་ས་གཡོས་ན་དགྲ་དྲག་པོ་མྱུར་
དུ་འབྱུང་ཞིང་གནོད་པར་འགྱུར་རོ། །རྒྱུ་སྐར་སྣྲུབས་ལ་ས་གཡོས་ན་རྐང་བཞི་པ་དང། རྐང་པ་གཉིས་པ་དང། དེ་བཞིན་དུ་ཕུག་ན་གནས་པ་རྣམས་དང། ཡི་དགས་ཤ་ཟ་རྣམས་དང། སེམས་ཅན་གང་དག་རི་ལ་གནས་པ་རྣམས་དང། མུ་གེ་མྱུར་དུ་འབྱུང། ས་ལ་ཆུ་ཡང་མྱུར་དུ་སྐམས་པར་འགྱུར་རོ། །དགྲ་
རྣམས་རི་དྲུང་དུ་སོང་ནས་དེ་ནས་དགའ་བར་གནས་པ་དང། ཆོས་ཀྱི་ཡོ་བྱད་རྣམས་དང། གང་ན་ནགས་ཚལ་ཕུན་སུམ་ཚོགས་པ་དང། རྒུན་ར་དང། བུ་རམ་ཤིང་གི་ཁུ་བ་དང། འབྲས་བུ་མངར་པོ་ཅུང་ཟད་ཡོད་པ་རྣམས་དང། ཤིང་དུ་ཀའི་ཚལ་དང། མེ་ཏོག་སྣ་ཚོགས་རྣམས་དང། འབྲུ་དང་ས་བོན་རྣམས་དང་
འབྲས་ལ་སོགས་པ་རྣམ་པ་ཐ་དད་པ་སྣ་ཚོགས་དང། ཁྱིམ་གྱི་ལས་ཀུན་བརྩམ་པ་དང། བརྟན་པར་བྱ་བའི་རྣམ་པ་དང། ཙ་བ་བསྐྱེད་ཅིང་བསྐྲུན་པའི་ལས་སྣ་ཚོགས་དང། རོ་ལངས་བྱེད་པའི་ལས་རྣམས་དང། ཡུལ་སུན་དང། གོག་ཡུལ་དང། ཡུལ་ཀ་ཏ་ཡའི་མི་དང། བ་ལང་རྫི་ལ་སོགས་པའི་རིའི་རྩེ་མོ་

[043A]༄༅། །དང༑ ཕུག་དང། རྫིང་བུ་ན་གནས་པའི་མི་རྣམས་དང། རྐང་བཞི་པ་སྣ་ཚོགས་དང། དཀའ་ཐུབ་ཅན་ཤིང་ཐོག་དང་རྩ་བ་ཟ་བ་རྣམས་དང། ཡུལ་ཀ་ཤའི་བྱང་ཕྱོགས་ཀྱི་གནས་ཡུལ་ས་བཙན་པོ་ལ་བརྟེན་པའི་མི་དེ་རྣམས་ལ་ས་གཡོས་ན་གནོད་པ་འབྱུང་བར་འགྱུར་རོ། །རྒྱུ་སྐར་ཆུ་སྟོད་ལ་
ས་གཡོས་ན་མི་ལས་སྐྱེས་པ་དང། འགྲོན་པོ་ལམ་ན་གནས་པ་དང། ཚོང་པ་དང། རྒྱ་མཚོ་ལ་རྒྱུ་ཞིང་འགྲོ་བ་དང། ཁ་ཟས་ཉས་འཚོ་བ་དང། ཆུ་སྲིན་བྱིས་པ་གསོད་པ་དང། འུག་པ་དང། ཆུ་སྲིན་ན་ཀྲ་དང། ཆུ་སྲིན་མ་ཀ་ར་དང། རུས་སྦལ་དང། རུས་དང། རིགས་དང། བཙུན་པ་དང། ཕྱུག་པོ་དང་
མཁས་པ་རྣམས་དང། བཞོན་པའི་མཆོག་བདོག་པ་དང་དེ་དག་ལ་འཇིགས་པ་ཆེན་པོ་རབ་ཏུ་འབྱུང་བར་འགྱུར་བ་དང། ཆུའི་ལས་སུ་བྱ་བ་རྫིང་སྐྱིལ་བ་དང། རྫིང་བུ་བརྐོ་བ་དང། ཚལ་བུ་དང། སྐྱེད་མོས་ཚལ་སྣ་ཚོགས་དང། ནོར་དང། འབྲུ་དང། ཆང་གི་ཡོ་བྱད་སྦྱོར་བས་འཚོ་བའི་མི་རྣམས་དང། ཡོལ་ཏ་རུ་ན་
དང༑ ཡུལ་རུ་ག་ཀ་ཏི་ས་རའི་མི་རྣམས་དང། ཡུལ་ཀམ་པོ་ཛ་ནས་སྐྱེས་པའི་མི་རྣམས་དང། ཐོ་གར་གྱི་ཡུལ་དང། ཡུལ་ཧུ་ན་ནས་སྐྱེས་པའི་མི་རྣམས་དང། ཡུལ་ཤ་ཟའི་མི་དང་ཕྱུགས་རྫི་རྣམས་དང། ཡུལ་ཀ་ན་ནས་སྐྱེས་པའི་མི་རྣམས་དང། རི་དགས་ཉམས་པའི་མི་དང། སྐྱེ་གནས་ངན་པ་
ནས་སྐྱེས་པའི་མི་དང། བྱ་གག་དང། བུད་མེད་དང། ཆུ་ཆེན་པོ་པཀྵའི་འགྲམ་ན་གནས་པའི་མི་རྣམས་དང། གངས་རིའི་རི་ལོགས་ཀྱི་ངོས་གཉི་ག་ན་གནས་པའི་མི་རྣམས་དང། རི་རྐེ་དང། རི་དྲུང་ན་གནས་པའི་མི་རྣམས་དང། རི་རྒྱུད་ཆད་པ་ན་གནས་པ་དང། ལུང་པ་ན་གནས་པ་རྣམས་ལས་
གཡོས་ན་གནོད་པར་འགྱུར་རོ། །རྒྱུ་སྐར་ཆུ་སྨད་ལ་ས་གཡོས་ན་བཟོ་བོ་རྣམས་ལ་གནོད་པར་འགྱུར་ཏེ། ལྕགས་མགར་དང། ཕྱ་མཁན་དང། ཚོན་མོ་སྟེང་མཁན་དང། ཤིང་མཁན་རྣམས་དང། འདྲེག་མཁན་དང། ཕྱུག་པོ་རྣམས་དང། རྐུན་པོ་རྣམས་དང། བཟོ་བོ་རྣམས་དང། སྣ་ཚོགས་
རྣམས་དང། ཐོས་ཟློས་འདོན་པའི་གཅམ་བུ་རྣམས་ལ་གནོད་པར་འགྱུར། ཡུལ་ག་ན་རའི་མི་རྣམས་དང། ཡུལ་ཀེ་ཀ་ཡ་དང། ཡུལ་ཁ་ཤ་བ་རྣམས་དང། གུ་ཟན་ཡུལ་དང། ཡུལ་བ་གུར་ན་གནས་པ་རི་བྲགས་པ་གཏུམ་པོ་རྣམ་པ་སྟོང་སྙེད་དང། བྲུ་ཤ་ཡུལ་ལ་སོགས་པ་དང། ཡུལ་ས་གར་དེའི་

[043B] །རྒྱུ་སྐར་གྲོ་བཞིན་ལ་ས་གཡོས་ན་རྒྱལ་པོས་བཀུར་བའི་མི་རྣམས་དང། བྲམ་ཟེ་རིག་བྱེད་སློབ་པའི་མི་རྣམས་དང། བསྟན་བཅོས་ལ་མཁས་པའི་མི་རྣམས་དང། སྙན་དངགས་ཤེས་པའི་མི་རྣམས་དང། ཡུལ་གན་ད་ར་ནས་ཡུལ་ཀཽ་ཤཱམྦཱའི་བར་དང། ཡུལ་མེ་ཏ་ར་སྟ་
ན་གནས་པ་རྣམས་དང། སི་ནིས་ཀྱི་ཡུལ་གཉིས་དང་ཡུལ་དུ་སྤྲས་ཧ་དང། ཡུལ་དུ་མེ་ལ་རྗེད་པའི་མི་དང། ཡུལ་ས་གེ་ཀའི་མི་དང། ཡུལ་ལམ་བ་ཀའི་མི་དང། ཡུལ་ན་ག་ཧ་ར་དང། ཡུལ་ཙ་ཏ་བི་ཤ་ཡ་དང། ཡུལ་ག་ཙི་ཀ་ན་གནས་པ་མ་རུང་བ་དུ་མ་དང། ཡུལ་ལ་བ་ཞེས་བྱ་བའི་རི་ལ་གནས་པ་
དང༑ མཐའི་རྒྱལ་པོ་ཆེན་པོ་རྣམས་དང། ཡུལ་ཀི་སད་ཏ་དང། ཡུལ་ས་བ་ཏིར་དང། ཡུལ་བ་རི་ར་ཟ་དང། ཡུལ་བ་རྣ་པུ་རིའི་གྲོང་རྡལ་དང། ཀླུའི་གནས་རྣམས་དང། འདི་དག་ལ་ས་གཡོས་ན་གནོད་པ་འབྱུང་བར་འགྱུར་རོ། །རྒྱུ་སྐར་མོན་གྲེལ་ས་གཡོས་ན་མི་ཕྱུག་པོ་དང། ར་ལུག་དང། བོང་བུ་དང། རྔ་
མོ་དང། དྲེའུ་དང། ཝ་དང། རི་དགས་ཀྱི་རྣམ་གྲངས་ཐ་དད་པ་དང། མ་ཧེ་དང། འཕོང་དང། རྩལ་ཆེ་བ་དང། འདུན་ཁང་སྣ་ཚོགས་དང། གྲོང་ཁྱེར་གྱི་ཚོང་དཔོན་རྣམས་དང། ཡུལ་ཁ་ག་དང། ཡུལ་སྭ་ཏི་མན་ཏ་དང། ཡུལ་ཁི་ལ་དང། ཡུལ་མུ་ན་དང། ཡུལ་བ་ཏྭ་ཀ་ར་དང། ཡུལ་གོན་ཐ་མའི་རྣམས་
དང༑ ཡུལ་བོ་ཟ་དང། ཡུལ་སཱ་ལའི་གྲོང་ཁྱེར་བྲུ་ཤ་ཡུལ་དང། གུ་ཟན་དང། ཡུལ་ཙིད་དྲ་དང། ཆང་ཞིམ་པོ་སྣ་ཚོགས་དག་ལ་དགའ་བ་རྣམས་དང། རི་ཤ་ཤའི་རི་ལོགས་ན་གནས་པའི་མི་སྣ་ཚོགས་ལ་ས་གཡོས་ན་གནོད་པར་འགྱུར་རོ། །རྒྱུ་སྐར་མོན་གྲུ་ལ་ས་གཡོས་ན་སའི་འོག་ཏུ་གནས་པ་
རྣམས་དང། རྒྱ་མཚོའི་འོག་ན་གནས་པ་དང། རྒྱ་མཚོའི་ནང་ན་གནས་པའི་སེམས་ཅན་རྣམས་དང། སེམས་ཅན་གཞན་ཡང་ཆུ་ལ་བརྟེན་པ་དང། དེ་བཞིན་དུ་རྟ་དང། གླང་པོ་ཆེ་དང། ཁྱི་རྣམས་དང། བོང་བུ་དང། རྔ་མོ་དང། བྱ་རྣམས་དང། དེ་བཞིན་དུ་དམག་མི་དཔའ་བོ་དམ་པ་དང། མཚོན་
ཤག་ཏི་དང། རལ་གྲི་ཀྱོག་པོ་དང། རལ་གྲི་ཐོགས་པའི་མི་རྣམས་དང། ཡུལ་པྲལ་ལྷའི་མི་དང། ཡུལ་ལྷོ་ཕྱོགས་ཀྱི་རྒྱུད་ཀྱི་རོང་ལ་བརྟེན་པ་དང། ལྷོ་ཕྱོགས་ཀྱི་རི་རྒྱུད་ལ་དྲང་སྲོང་ཐུབ་པ་གནས་པ་རྣམས་དང། ཡུལ་འཁོར་ལོ་གཅིག་པ་ཞེས་བྱ་བའི་མི་དང། བུད་མེད་ནུ་མ་ཡ་གཅིག་པ་རྣམས་དང་

[044A]༄༅། །དམག་དཔོན་དུ་བསྐོས་པ་འདི་དག་ལ་ས་གཡོས་ན་གནོད་པར་འགྱུར་རོ། །རྒྱུ་སྐར་ཁྲུམས་སྟོད་ལ་ས་གཡོས་ན་ཆུ་དང་མེས་འཚོས་པའི་མི་རྣམས་དང། དེ་བཞིན་དུ་བ་ལང་གསོད་ཅིང་མ་ཧེ་ལ་དགའ་བ་དང། ནོར་བུ་དེ་སོགས་ལ་ཚོང་བྱེད་པ་དང། ཡུལ་སུ་བིར་འབྱོར་བ་དང་ལྡན་པ་དང་
ལུག་གསོད་ཅིང་འཚོ་བའི་མི་དང། ནགས་ཀྱིས་འཚོ་བའི་རྗེའུ་རིགས་དང། དམངས་རིགས་དང། རོལ་མོ་མཁན་དང། མི་དམ་པ་དང། རྟ་རྣམས་དང། ཡུལ་མལ་ལ་དང། ཡུལ་མ་ལ་ལ་བ་དང། སྒོ་འབྱེད་ཅིང་རྐུ་བའི་མི་ངན་པ་རྣམས་དང། འདི་དག་ལ་ས་གཡོས་ན་གནོད་པར་འགྱུར་རོ། །རྒྱུ་
སྐར་ཁྲུམས་སྨད་ལ་ས་གཡོས་ན་ཚོང་པ་དང། ཆུ་ལ་བརྟེན་པ་རྣམས་དང། འགྲོན་ལམ་དུ་ཞུགས་པ་རྣམས་དང། ཚོང་པ་རྒྱ་མཚོ་ལ་གྲུ་བོ་ཆེས་འགྲོ་བར་ཆས་པ་དང། སངས་རྒྱས་ཀྱི་ཆོས་ལ་དགའ་བ་རྣམས་དང། རང་གི་རིགས་རྣམས་དང། ཆང་འཚོང་གི་ལས་བྱེད་པ་དང། ཡུལ་ཤི་བའི་མི་དང་
ཡུལ་པའི་ཡོ་ཏའི་མི་རྣམས་དང། རྒྱལ་རིགས་ཨ་ཛུ་ན་ཡ་ནའི་རྒྱུད་དང། ཡུལ་སིན་དཧུ་དང། ཡུལ་ཧ་ནུ་སྨ་དང། ཁ་ཆེ་ཡུལ་གྱི་མི་དང། རི་ཁྲོད་ཟབ་མོ་ན་གནས་པའི་མི་དང། རྩེ་རྒོད་ན་གནས་པའི་ཡུལ་དང། ཡུལ་རྣམ་པ་དུ་མ་དང། ཡུལ་ཏ་ག་ལ་དང། བར་ནང་ག་ལའི་མི་དང། ལྷའི་བུ་གང་
གི་གནས་མེ་ཏོག་སྣ་ཚོགས་བྱེ་བས་བརྒྱན་པ་ཡུལ་རི་ཅན་བརྒྱད་ཅེས་པ་ན་སྐྱེ་བོ་དུ་མས་གང་བར། གོས་དང་རྒྱན་རྣམ་པ་སྣ་ཚོགས་དང། མཚོན་ཆ་སྣ་ཚོགས་དང་ལྡན་པར་གནས་པ་ལས་གཡོས་ན་གནོད་པ་འབྱུང་བར་འགྱུར་རོ། །རྒྱུ་སྐར་ནམ་གྲུ་ལ་ས་གཡོས་ན་འཐབ་མོའི་གཡུལ་དྲག་ཤུལ་ཆེར་
འབྱུང༑ གྲོང་ཕུན་སུམ་ཚོགས་པ་དང་ལྡན་པ་དང། གྲོང་མི་རྣམས་དང། རི་ཁྲོད་ན་གནས་པ་རྣམས་དང། འདུན་ཁང་རྣམས་དང། ཡུལ་དེ་ཏ་ལའི་མི་དང། ཡུལ་ཨ་ནུ་ཤ་དང། ཙ་ཀ་དང། ཡུལ་ཛི་བ་ར་དང། ཡུལ་མ་ཐ་དང། ཡུལ་ཀ་ཤ་དང། ཡུལ་བན་ཀ་ན་ཞེས་བྱ་བ་ན་དཔུང་གིས་
སྙེམས་པའི་ང་རྒྱལ་མཆོག་དང་ལྡན་པ་ན་རློམ་པར་གནས་བ་གར་བྱེད་ཅིང་གླུ་ལེན་པ་དང། སྨད་འཚོང་མས་འཚོ་བ་དང། ཡུལ་ཤ་ན་ཀ་དང། ཡུལ་ཨ་པིར་ར་དང། ཡུལ་ན་ན་ཏི་དང། ཡུལ་ཙར་མ་ནན་ཏི་ན་གནས་པའི་མི་དང། དམག་མི་དང། དམག་དཔོན་དང། ཡུལ་མི་ཏི་ལའི་གྲོང་རྡལ་གྱི་མི་

[044B] བལ་ཡུལ་ནས་ཤར་ཕྱོགས་དང། བྱང་ཕྱོགས་ཀྱི་གཟེར་མཚམས་ཀྱི་ཡུལ་འདི་དག་ལ་ས་གཡོས་ན་གནོད་པ་འབྱུང་བར་འགྱུར་རོ། །རྒྱུ་སྐར་ཐ་སྐར་ལ་ས་གསོས་ན་རྟ་རྣམས་ལ་ནད་འབྱུང་བར་འགྱུར། གྲོང་དུ་མི་གསོད་པ་འབྱུང་བ་དང། མི་སྤུན་ནད་གསོད་པ་འབྱུང། ཐ་སྐར་གྱི་དོ་ལ་རུམ་དུ་
བུ་ཆ་གས་པ་ལ་མི་དགེའོ། །ཐ་སྐར་གྱི་དུས་སུ་བཙས་པ་ལ་མི་དགེ་སྟེ། དེ་ཕན་ཆད་ལོ་གསུམ་ན་མི་བདེ་བ་འབྱུང་ངམ། དེ་ནས་ལོ་བཅུ་ན་འཆི་བར་འགྱུར། ཡུལ་ལ་རི་ད་དང། ཡུལ་ཏི་གར་ཏ་དང། ཡུལ་པ་ན་ཙ་ལའི་སྐྱེ་བོ་རྣམས་དང། ཡུལ་ཨརྫུ་ནའི་མི་རྣམས་དང། ཡུལ་ད་རུ་དང། ཡུལ་
ད་ན་བྱ་དང། ཡུལ་ས་ཏི་ནའི་མི་རྣམས་ལ་གནོད་པར་འགྱུར་རོ། །རྒྱུ་སྐར་བྲ་ཉེ་ལ་ས་གཡོས་ན་རྐུན་པོ་རྣམས་ལ་གནོད་པ་ཆེར་འགྱུར། རྒྱན་པོ་བྱེད་པ་དང། མདུད་པ་དང། སྒོ་ལྕགས་འབྱེད་ཅིང་རྐུ་བ་དང། མེ་ལོང་འཚོང་བ་དང། དབྱིག་དུག་སྦྱོར་ཞིང་སྡུད་པའི་མི་དང། འཁོར་ལོ་བྱེད་པ་
དང༑ བཙོན་སྲུང་དང། གཏུམ་པོ་སྡིག་ཅན་རྣམས་དང། རྐུན་པོ་རྣམས་དང། གཡོ་བྱེད་པ་རྣམས་དང། མི་སྲུན་པ་དང། ཕྲ་མ་བྱེད་པ་དང། གདོལ་པ་དང། རིགས་ངན་ལ་སོགས་པའི་ཡུལ་གྱི་མཐའ་ན་གནས་པ་རྣམས་དང། རྒྱ་ཡུལ་ན་རྒྱ་རྣམས་དང། རྒྱ་དམ་པ་རྣམས་དང། ཡུལ་དགའ་
བ་བཟང་པོ་ཞེས་བྱ་བ་རྣམས་དང། ཡུལ་སྱ་བ་ན་གནས་པའི་མི་རྣམས་དང། ཆུ་བོ་ཆེན་པོ་སི་ཏ་ཞེས་བྱ་བའི་འགྲམ་ན་གནས་པའི་སྐྱེ་བོ་རྣམས་དང། མཚོ་མ་དྲོས་པ་ཡིད་བཞིན་ཞེས་བྱ་བའི་འཇིག་རྟེན་རྣམས་ལ་གྲགས་པ་དེ་ལ་འདོད་ཆགས་དང་བྲལ་བ་རྣམས་དང། རིག་སྔགས་གྲུབ་པ་དང། རིག་
འཛིན་གྱི་ཚོགས་རྣམས་དང། དྲང་སྲོང་ཐུབ་པ་རྣམས་ཀྱིས་ཀྱང་བསྙེན་པར་བྱ་བ་ཤིང་འྫམྦུའི་སྐྱེ་བོ་མང་པོ་གནས་པ་དང། ཀེ་ལ་སེ་ཏི་སའི་གངས་དང། གངས་མངས་ཏེ་ནོར་བུ་ཅན་གྱི་རི་དང། སྤོས་ངད་ལྡང་བ་གངས་ལྟར་གོ་དང། དེ་བཞིན་དུ་སུ་རི་པ་ཤ་ཞེས་བྱ་བ་ངོས་བཟད་བ་དང། རི་དང་རི་ས་བར་ནི་
ཞེས་བྱ་བ་དང། བྱང་ཕྱོགས་ངོས་དང། གླིང་རྣམ་པ་སྣ་ཚོགས་མང་པོ་དང། རི་རད་རོད་དག་ན་གནས་པའི་གནོད་སྦྱིན་དང། འབྱུང་པོ་དང། ཤ་ཟ་དང། དྲི་ཟ་དང། སྲིན་པོའི་ཚོགས་མང་པོ་དག་དང། གྲུབ་པ་དང། རིག་འཛིན་དང། ཀླུ་རྣམས་དང། དེ་བཞིན་དུ་སྨན་རྣམ་པ་སྟོང་སྙེད་ལ་

[045A]༄༅། །གནོད་པ་འབྱུང་བར་འགྱུར། །དེ་ལྟར་ས་གཡོས་པའི་རྗེས་ལ་ཞག་བདུན་ཚུན་ཆད་དུ་ས་ལ་ཕན་པའི་སྤྲིན་སྔོ་གནག་འཇམ་པོ་མིག་བསྐུ་བའི་སྨན་གྱི་མདོག་རི་ཆེན་པོ་འདྲ་བ་ལས་འབྲུག་སྒྲ་ཟབ་མོར་སྒྲོག་ཅིང་ཉེ་བར་འབྲུག་སྒྲ་དྲག་ལ་གློག་རྣམ་པ་སྣ་ཚོགས་འགྱུ་ཞིང། ནམ་མཁའ་ལ་སྔོན་
པོ་ཤུར་ཤུར་པོ་ལྟ་བུ་སྣང་བའམ། སྒྲ་འབྱུང་བའམ། སྐར་མདའ་ལྟ་བུ་མེད་ལ་རླུང་མེ་དྲག་པ་ལྡང་ཞིང་ཚུབ་མ་ལྟ་བུ་མི་སྡུག་པ་ནི་མེད། སྤྲིན་གྱི་གཟུགས་བཀྲ་ཤིས་ཀྱི་རི་མོ་སྣ་ཚོགས་དང། དཔང་པོ་རྡོ་རྗེ་ལྟ་བུ་སྣང་བ་དང། ནང་པར་ཉི་མ་འཆར་བ་དང། ཉི་མ་ནུབ་ནས་ཟླ་བ་འཆར་བའི་ཚེ་སྤྲིན་གྱིས་
མཆོག་པར་ཆར་པ་དང། ནམ་མཁའ་སྤྲིན་དལ་ལ་སྙོམས་པ་འཇམ་པོའི་གཟུགས་རྒྱང་རིང་པོར་སོང་བ་གློག་ཕན་ཚུན་དུ་འཕྲོ་བའི་སྤྲིན་དེ་ལྟ་བུ་ནི་དགེ་བའི་མཚན་མ་ཡིན་ནོ། །སྤྲིན་འཇམ་ལ་དལ་སྙོམས་ཏེ། བར་ཆད་མེད་ཅིང་སྤྲིན་གྱི་གཟུགས་ལག་པ་མི་སྣང་བ་དེ་ལྟ་བུར་སྣང་ན་སྤྲིན་མཚན་མ་དེ་ལྟ་བུ་དང་
ལྡན་པ་ནི་ལྷའི་དབང་པོའི་ས་གཡོས་བར་བསྟན་པ་ཡིན་ནོ། །དེ་ལྟར་གང་དང་གང་དུ་ས་གཡོས་པའི་ཕན་གནོད་ཀྱི་འབྲས་བུའི་དམིགས་ནི་འཇིགས་ཤིང་དངངས་པ་མེད་པར་ཡིད་རྟོན་ལ་ས་བོན་ཐམས་ཅད་ཐོབ་ཤིག་ལས་དང་འཚོ་ནམ་རྣམས་ཀྱང་གྱིས་ཤིག་རྣམ་པར་རྒྱལ་བར་འགྱུར་བར་ཡད་བསྟན་
ཏོ༑ །ཚོང་པ་ཡང་དེའི་ཚེ་ཀུན་དུ་སོང་ཡང་འཇིགས་པ་མེད་དོ། །ཡང་ས་གཡོས་པའི་རྗེས་ལ་ཞག་བདུན་ཚུན་ཆད་དུ་ནམ་མཁའ་ལ་སྤྲིན་གྱིས་ཁེབས་ཏེ། ཐར་ཆགས་སུ་སྤྲིན་བལ་ལྟར་དལ་སྙོམས་སོང་ལ། ནུབ་ཕྱོགས་སུ་ནམ་མཁའ་ལ་ཆུ་སྲིན་གྱིས་པ་གསོད་པ་དང། སྦལ་བ་རྣམས་དང། ཉ་དང་
ཆུ་སྲིན་འདྲ་བའི་སྤྲིན་གྱི་གཟུགས་སྣང་ལ་ནང་ནུབ་ཏུ་ཉི་མ་དང་ཟླ་བ་འཆར་བའི་ཚེ་སྤྲིན་གྱིས་བསྒྲིབས་པ་མེད་པ་དེ་ལྟར་སྣང་བའི་མཚན་མ་ནི་ཆུའི་དཀྱིལ་འཁོར་གྱི་ས་གཡོས་པ་ཞེས་བྱ་སྟེ། དེ་ལྟར་ས་གཡོས་པའི་ཕན་གནོད་ཀྱི་འབྲས་བུ་ཡང་དྲང་སྲོང་ཆེན་པོས་ཇི་ལྟར་མཐོང་བ་བཞིན་དུ་བསྟན་པར་བྱ་སྟེ། ཐང་བུ་དང་
རི་ངོས་དང། ཞིང་དང། མཚོ་འགྲམ་དང། དེ་དག་ཏུ་ས་བོན་ཐོབ་ཤིག་དང། ས་དམའ་བ་དང། ཧ་ཅང་ཆུ་ཆེ་བའི་ས་དང། འདམ་རྫབ་ཅན་དུ་བཏབ་ན་ནི་མ་རུང་བར་འགྱུར་རོ། །ཚུལ་དེ་ལྟ་བུར་ས་གཡོས་པ་ནི་བཀྲ་ཤིས་ཏེ་ཆུའི་ས་གཡོས་པ་ཞེས་བྱའོ། །ཡང་ས་གཡོས་པའི་རྗེས་ལ་ཞག་བདུན་

[045B] ནང་པར་དང་ནུབ་ཀར་ཉི་མ་དང་ཟླ་བ་དམར་སེར་དུ་སྣང་བ་དེ་ལྟ་བུའི་མཚན་མ་སྣང་བར་མཐོང་ན་དེ་ནི་རླུང་གི་ས་གཡོས་པ་ཞེས་བྱ་སྟེ། དེའི་ཕན་གནོད་ཀྱི་འབྲས་བུ་བསྟན་པ་ཉོན་ཅིག་དེའི་ཚེ་ཤེས་རབ་ཅན་བདག་གར་ཡང་མི་འགྲོ་བར་གོ་སྟེ། འདུག་ལ་མཚོན་ཆ་བསྐྱབ་
པའི་གཅན་རྩིག་པ་དང། འོབས་བརྐོ་བ་གྱིས་ཤིག་རྒྱལ་པོ་ཕ་རོལ་པོ་དང། མཚམས་གཅིག་ཏུ་འདུག་པ་དང་རྩོད་པར་འགྱུར་ཏེ། སྐྱེ་བོ་ལ་འཇིགས་པ་འབྱུང་བར་འགྱུར་རོ། །དེ་ལྟར་ས་གཡོས་པ་ཐམས་ཅད་ནི་ལྷག་པར་མི་རྣམས་ལ་གནོད་པ་འབྱུང་བར་བསྒྲགས་ཏེ། དེ་ལྟ་བུ་ནི་རླུང་གི་ས་གཡོས་
པ་ཞེས་བྱ་བའོ། །ཡང་ས་གཡོས་པའི་རྗེས་ལ་ཞག་བདུན་ཚུན་ཆད་དུ་དེའི་ཚེ་སྐར་མདའ་ཤིན་ཏུ་དྲག་པོ་ལྟུང་བ་དང། ནང་ནུབ་ཀྱི་ཚེ་དམར་པོ་གྱུར་ལ། ཉི་མ་དང་ཟླ་བ་ཡང་དམར་པོར་སྣང་སྟེ། ཚུལ་དེ་ལྟར་མཐོང་ན་དེ་ནི་མེའི་ས་གཡོས་པ་ཞེས་བྱ་སྟེ། ཁྱིམ་རྣམས་བསྲུངས་ཀྱང་མེས་ཚིགས་པར་འགྱུར་རོ། །
དུ་བ་དང། མེ་དང། མཚོན་རབ་ཏུ་འབྱུང་བར་འགྱུར། ཟླ་བ་དགུར་ཆར་མི་འབབ་སྟེ། ཞིང་ཐ་བར་ལུས་པར་འགྱུར། དེ་ལྟར་ས་གཡོས་པ་ནི་ངན་ཅིང་མི་དགེ་སྟེ། མེའི་ས་གཡོས་པ་ཞེས་བྱའོ། །དེ་ལ་སྔ་དྲོ་ས་གཡོས་ན་རྒྱལ་པོ་དང། དམག་གི་དཔུང་དང་ལྡན་པ། རྟ་དང། གླང་པོ་ཆེ་དང། དམག་
དཔོན་དང། བློན་པོར་བཅས་པ་ལ་མི་དགེའོ། །ཉི་མ་གུང་ལ་ས་གཡོས་ན་ནད་ཀྱིས་འདེབས་སོ། །ཕྱི་མ་རེད་ས་གཡོས་ན་བ་ལང་དང། ཕྱུགས་དང། དམངས་རིགས་དང། དེ་བཞིན་དུ་རྗེའུ་རིགས་རྣམས་ལ་གནོད་པར་འགྱུར་རོ། །ནང་པར་དང། ཉི་མ་ནུབ་པ་དང། ནམ་གྱི་གུང་དུས་མཚམས་སུ་ས་གཡོས་
ན་རྐུན་པོ་དང། གོས་དམར་པོ་གྱོན་པའི་མི་རྣམས་ལ་མི་དགེའོ། །མཚན་མོ་སྲོད་ལ་ས་གཡོས་ན་གནོད་པ་བྱེད་པ་དང། མཐའ་འཁོབ་ན་གནས་པའི་རྐུན་པོ་རྣམས་དང། མ་ནིང་རྣམས་དང། མཚན་གྱུར་པ་རྣམས་དང། ཕྱུག་པོ་རྣམས་དང། ཚོང་སྤོགས་བྱེད་པའི་ཚོང་པ་དང། ཞིང་རྨེད་པ་ལ་མི་དགེའོ། །ཟླ་
བ་མར་གྱི་ངོའི་ནམ་གུང་ལ་ས་གཡོས་ན་གཏུམ་པོ་དྲག་ཤུལ་ཅན་ངན་བྱེད་པ་རྣམས་ལ་མི་དགེའོ། །ཟླ་བ་ཡར་གྱི་ངོའི་ནམ་ཆུང་ལ་ས་གཡོས་ན་མཆོད་སྦྱིན་བྱེད་པའི་ཡོ་བྱད་དང། བྲམ་ཟེ་མཆོད་སྦྱིན་བྱེད་པ་རྣམས་ལ་གནོད་པར་འགྱུར་རོ། །ས་གཡོས་ཀྱི་ལེའུ་སྟེ་ཉི་ཤུ་བཞི་པའོ།། །།ཉི་མ་

[046A]༄༅། །དང་ཟླ་བའི་འོད་དང། གཟུགས་བརྙན་གྱི་མཚན་མ་བསྟན་པ། ཡུལ་གང་དུ་ཉི་མ་ཤར་བའི་ཚེ་ཉི་མ་དང་འདྲ་བར་ནམ་མཁའ་ལ་སྣང་ན་དེའི་ལྷོ་བྱང་གི་ཕྱོགས་ཀུན་དུ་ཉི་མའི་དཀྱིལ་འཁོར་གྱི་གཟུགས་རབ་ཏུ་གསལ་བ་ཡང་མ་ཡིན། །འོད་ཟེར་ཡང་མི་གསལ་ལ། སྤྲིན་གྱིས་ཀྱང་ནམ་
ཀུན་ཆོད་ན་དེ་ནི་ཆར་པ་འབབ་པ་ཡིན་ཏེ། དབྱར་གྱི་ཚེ་ནི་ཉི་མ་འདྲ་བ་རྟག་པར་ཡང་འབྱུང་ངོ། །དུས་འདི་མ་ཡིན་པ་དུས་གཞན་གྱི་ཚེ་ཉི་མ་འདྲ་བ་སྣང་ན་འཇིགས་པ་འབྱུང་བར་འགྱུར་རོ། །ཡུལ་གང་དུ་ཉི་མ་འདྲ་བ་དཀར་པོ་ཤར་ན་ཡུལ་དང་བྲམ་ཟེ་རྣམས་ལ་མི་རུང་ངོ། །ཉི་མ་འདྲ་བའི་ཁ་དོག་དམར་པོ་
ཤར་ན་རྒྱལ་རིགས་རྣམས་དང། མཚོན་ཆ་ཐོགས་པས་འཚོ་བ་ལ་གནོད་པར་ཤེས་པར་བྱའོ། །ཉི་མ་འདྲ་བ་ཁ་དོག་སེར་པོའམ་ཁ་དོག་སྔོན་པོར་འགྱུར་ན་རྗེའུ་རིགས་རྣམས་དང། བ་ལང་དང། ཕྱུགས་ཀྱིས་འཚོ་བའི་མི་རྣམས་ལ་གནོད་པར་ཤེས་པར་བྱའོ། །གལ་ཏེ་ཡུལ་གང་དང་གང་དུ་ཉི་མ་འདྲ་བ་
ཁ་དོག་ནག་པོར་ཤར་ན་དམངས་རིགས་རྣམས་ལ་གནོད་པ་དང། ཆར་པ་ཆེར་འགྱུར་རོ། །གལ་ཏེ་ཉི་མའི་གཡས་རོལ་དུ་ཉི་མ་འདྲ་བ་བྱུང་ན་ལྷོ་ཕྱོགས་སུ་འཇིགས་པ་ཆེར་འབྱུང། །ཞག་བདུན་ཚུན་ཆད་ཆར་འབབ་པར་བཤད་དོ། །ཉི་མའི་བྱང་ཕྱོགས་ནི་ཉི་མ་འདྲ་བར་ཁ་དོག་དཀར་པོར་སྣང་བ་བྱུང་ན་དེ་ནི་བྱང་
ཕྱོགས་ཀྱི་རྒྱལ་པོ་ལ་འཇིགས་པ་ཆེར་འབྱུང། །ཆར་མི་འབབ། མུ་གེ་འབྱུང། ཕན་ཚུན་དུ་འཐབ་པར་འགྱུར། གལ་ཏེ་ཡུལ་གང་དུ་ཉི་མའི་དཀྱིལ་འཁོར་དམར་བར་སྣང་ན་བཙོད་ཀྱི་ཁ་དོག་ལྟར་དམར་ལ། གལ་ཏེ་སྔོན་པོ་ཡང་སྣང་ན་ཟླ་བ་ལྔ་ན་རྒྱལ་པོ་འཆི་བར་འགྱུར་རོ། །དེ་ལྟ་བུ་བྱུང་ན་དེའི་རྗེས་ལ་ལྟས་
ངན་དྲག་པོ་འབྱུང་སྟེ། རྒྱལ་པོ་འཐབ་ཅིང་གསོད་པ་དང། ཁྲག་དང་མཁྲིས་པའི་ནད་རྣམས་ཀྱང་འབྱུང་བར་འགྱུར་རོ། །ནམ་ཉི་མའི་དཀྱིལ་འཁོར་གྱི་ནང་ན་མེ་སྐྱེས་པའི་གཟུགས་འདྲ་བ་གོ་དང་བཅས་པ་གསལ་བར་སྣང་ན་ཟླ་བ་བཞི་ཚུན་ཆད་དུ་རྒྱལ་པོ་འཆི་བར་འགྱུར་རོ། །ཡུལ་དེར་རྒྱལ་པོ་སྡེ་དང་བཅས་
ཏེ་མ་རུང་བར་འགྱུར་རོ། །ཉི་མའི་དཀྱིལ་འཁོར་གྱི་ནང་ན་ཞགས་པ་སྔོན་པོ་དང། སེར་པོ་དང་དམར་པོ་ཤར་བ་ནམ་སྣང་བའི་ཚེ་ཟླ་བ་བཞིན་མིའི་དབང་པོ་མ་རུང་བར་འགྱུར་བ་དང། ཡུལ་དུ་མི་ནད་ཀྱང་འབྱུང་སྟེ། འཇིགས་པ་ཆེན་པོ་ཤེས་པར་བྱའོ། །ནམ་ཉི་མའི་དཀྱིལ་འཁོར་ལ་རལ་གྲི་གྱེན་དུ་འགྲེང་

[046B] ཨུཏྤལ་སྔོན་པོའི་འདབ་མ་དང་འདྲ་བ་ཆད་ཟུང་དང་བཅས་པ་གསལ་བར་སྣང་བ་དང། གང་དུ་ཞགས་པར་སྣང་བ་དེ་ཉིད་ཀྱི་འབྲས་བུ་ཡང་འདིར་བསྟན་ཏེ། ཁྱད་པར་དུ་མི་མང་པོ་མཚོན་གྱིས་འཆི་བར་འགྱུར་རོ། །ཉི་མའི་དཀྱིལ་འཁོར་གྱི་ནང་ན་རིལ་བ་སྤྱི་བླུགས་ལྟ་བུའམ། རེང་རེང་པོའམ་
བུབ་ལྟ་བུ་སྣང་ན་ཟླ་བ་གསུམ་ཚུན་ཆད་དུ་བྲམ་ཟེ་རྣམས་དང། རྒྱལ་པོ་ལ་ཡང་གནོད་པ་འབྱུང་བར་སྟོན་ཏོ། །དེའི་ཚེ་ལོ་མ་རུང་བར་འགྱུར་བའི་ཆར་མོ་ཆེ་འབབ་པ་དང། མུ་གེ་འབྱུང་བར་འགྱུར་རོ། །ཉི་མའི་དཀྱིལ་འཁོར་གྱི་ནད་ན། བསིལ་ཡབ་འདྲ་བ་དང། ཡང་ན་སྦྲུལ་འདྲ་བ་སྣང་ན་ཟླ་བ་གསུམ་
ན་ཡུལ་དུ་འཇིགས་པ་དྲག་པོ་འབྱུང་བར་སྟོན། །མི་སྦྲུལ་གྱིས་ཟིན་པ་རྣམས་ཀྱང་སྤྲུལ་གྱི་དུག་གིས་ཕོག་པས་མི་འཚོ་བར་འགྱུར་རོ། །ཉི་མའི་དཀྱིལ་འཁོར་གྱི་ནང་ན། གལ་ཏེ་བྱ་རོག་ལྟ་བུ་སྣང་ངམ་འོན་ཏེ་བྱ་སྣང་ན་བྲམ་ཟེ་རྣམས་དང། རྒྱལ་པོ་ལ་གནོད་པ་ཟླ་བ་ཕྱེད་དང་གསུམ་ན་འབྱུང་བར་འགྱུར་རོ། །
ཡང་ཉི་མའི་དཀྱིལ་འཁོར་གྱི་ནང་ན་བྱ་རྒོད་ཀྱི་གཟུགས་དང། གཅན་གཟན་སྨྲི་གང་མ་ཏི་ཀའི་གཟུགས་ལྟ་བུ་སྣང་ན་ཟླ་བ་ཕྱེད་དང་གཉིས་ན་གནོད་པ་འབྱུང་ངོ། །ཝའི་གཟུགས་ལྟ་བུ་སྣང་ན་ཟླ་བ་གཅིག་ན་གནོད་པ་འབྱུང་ངོ། །ལུང་བོང་གི་གཟུགས་ལྟ་བུ་སྣང་ན་ཞག་བཅུ་ན་གནོད་པ་འབྱུང་ངོ། །ཡང་ཉི་
མའི་དཀྱིལ་འཁོར་གྱི་ནང་ན་དབྱིག་པ་ལྟ་བུའམ། གཏན་བ་སྦོམ་པོ་ལྟ་བུ་ཉི་མའི་ནང་ན་སྣང་ན་རྒྱལ་པོ་ཕན་ཚུན་གཅིག་པས་གཅིག་སྲིད་ཆེ་བས་བསྙེམས་པ་དང། རྒྱ་མཚོ་བཞི་ལ་དབང་བའི་མིའི་དབང་པོ་དེ་ལྟ་བུ་ལ་མི་དགེ་སྟེ། །འཇིགས་པ་མངོན་དུ་འབྱུང་བར་འགྱུར་རོ། །དེ་ལྟར་ལྟས་ངན་གྱི་འབྲས་བུ་
འབྱུང་བའི་དུས་ངེས་པ་བསྟན་པ་ལས་དུས་དེར་གནོད་པ་མ་བྱུང་སྟེ་མི་སྣང་ན་དེ་ནི་ལོ་གཅིག་ན་འབྲས་བུ་སུམ་འགྱུར་དུ་སྐྱེ་སྟེ། གནོད་པ་འབྱུང་བར་སྟོན་ཏོ། །ཟླ་བ་དུམ་བུར་ལྷགས་སམ། མདོག་གྱུར་ཏམ། གས་པ་དང། ཟླ་བའི་གཟུགས་ཆེན་པོར་གྱུར་ཏམ། འཕྲོ་བ་དང། རབ་ཏུ་གཡོ་བ་དང། ཟླ་བ་
ཚེས་པའི་རྭ་མི་གསལ་བ་འདི་རྣམས་ལྟར་སྣང་ན་སྐྱེ་བོ་ལ་འཇིགས་པ་བྱུང་བའམ་སྐྱེ་བོ་ལ་འཇིགས་པ་འབྱུང་བར་འགྱུར་རོ། །ཟླ་བ་དེ་ལ་གཟའ་སྤྱང་ཀིས་ཐམས་ཅད་ཟིན་ན་ཡང་སྐྱེ་བོ་ལ་འཇིགས་པ་འབྱུང་བར་བཤད་དོ། །ཚུལ་འདི་དང་འདྲ་བར་ཉི་མ་ལ་གཟའ་ཞུགས་ཏེ། ཉི་མ་ཤི་ན་ཡང་ཟླ་བ་དང་འདྲ་བར་

[047A]༄༅། །བལྟ་ཞིང་བག་ཡོད་པར་ཡིད་ལ་བཟུང་ཞིང་ཤེས་པར་བྱའོ། །ཡང་ཟླ་བའི་མདོག་ཐལ་བ་འདྲ་བ་དང། སྔོ་རེང་འདྲ་བ་དང། ཟངས་འདྲ་བའི་མདོག་དང། མདོག་སེར་པོ་དང། སྐྱ་བོ་དང། བྱི་རུའི་མདོག་ཏུ་སྣང་བ་དང། ཟླ་བའི་མདོག་མི་གསལ་བ་སྣང་ན་མིག་ནད་ཀྱི་འཇིགས་པ་འགྱུར་
བ་དང། མཚོན་གྱིས་འགྱེད་པ་དང། ནད་ཀྱི་འཇིགས་པ་འབྱུང་བ་དང། གཞན་ཡང་གནོད་པ་འབྱུང་བར་འགྱུར་རོ། །ཡང་ཟླ་བའི་མདོག་དཀར་ལ་སྣུམ་ཞིང་གསལ་བར་སྣང་ན་ཕྱོགས་སུ་བདེ་བ་དང་ཆར་ཆེ་བ་དང་ཞི་བར་འགྱུར་རོ། །དེ་ལྟར་ཟླ་བ་འགྲོ་བ་དང། བྱ་བ་དང། གནས་པ་དང། ཟླ་བའི་ཚད་དང། མདོག་
གྱུར་པ་དང། ཚུལ་དང། ཟ་བ་རྒྱུ་བ་ཡང་སེམས་ཅན་གྱི་བསོད་ནམས་མ་ཡིན་པ་བྱས་པའི་འབྲས་བུ་མུ་གེ་དང། མཚོན་དཀར་འགྱེད་པ་དང། འཆི་བ་དང། ཚེགས་འབྱུང་བའི་གནོད་པ་འབྱུང་བར་སྟོན་ཏོ། །མཚན་མོ་ཟླ་བ་ཚེས་པ་ནས་གཟའ་རྣམས་ཀྱིས་ཟླ་བའི་སྟེང་ན་ཕར་ཐལ་ཏེ་སོང་ན་དེ་རྣམས་ཀྱི་གནོད་
པའི་དམིགས་པ་སོ་སོར་བསྟན་ཏེ། སྤྱིར་ནི་རྒྱལ་པོ་དང། མི་དམ་པ་མ་རུང་བར་འགྱུར། །ཆར་པ་ཧ་ཅང་ཆེ་བ་དང། བླ་མ་མ་རུང་བར་འགྱུར་བ་དང། རྒྱལ་སྲིད་མ་རུང་བར་སྤྱིར་སྟོན་ཏོ། །ཟླ་བའི་སྟེང་ན་པ་སངས་ཀྱིས་མནན་ཏེ་སོང་ན་རྒྱལ་པོ་ངན་པ་མ་རུང་བར་འགྱུར་རོ། །ཟླ་བའི་ཐོག་ནས་མིག་དམར་དང་
སྤེན་པས་ནོན་ཏེ་སོང་ན་བཀྲེས་པས་འཇིགས་པ་དང། ཁོ་ན་དྲག་ཤུལ་ཅན་དུ་འབྱུང་བ་དང། རབ་ཏུ་འཇིགས་པ་འབྱུང་བར་འགྱུར་རོ། །ཟླ་བ་ལ་ཕོད་མཇུག་རིངས་ཀྱིས་ནོན་ཏེ་སོང་ན་མུ་གེ་དང། མཚོན་གྱིས་འགྱེད་པར་སྟོན་ཏེ། །ཟླ་བ་ལ་གཟའ་ལག་གིས་ནོན་ཏེ་སོང་ན་ལོ་ལེགས་པ་དང། བདེ་བར་
འགྱུར་རོ། །དེ་ལྟར་ཟླ་བའི་སྟེང་ན་ཕར་གཟའ་རྣམས་ཀྱིས་ནོན་ཅིང་ཕུག་སྟེ་སོང་བའི་འབྲས་བུ་དེ་ལྟར་བསྟན་པ་ཡིན་ནོ། །གཟའ་རྣམས་ཀྱིས་ཟླ་བ་ཕུག་སྟེ་སོང་བ་དེའི་འབྲས་བུ་ནི་ཟླ་བ་གཟས་ཕུག་པ་ལས་ཟླ་བའི་གཟུགས་ཆེར་སྐྱེས་ལ་འོད་ལྷག་པར་ཆེན་དེ་ནི་རྒྱལ་བ་ཞེས་བྱའོ། །གལ་ཏེ་ཕམ་པར་གྱུར་ཏེ། མཐུ་
རྩལ་བྲི་བ་ན་ཟླ་བ་འདར་ཞིང་གཡོན་ཕམ་པ་ཞེས་བྱའོ། །དེ་ལ་པ་བསངས་ཀྱིས་ཕུག་སྟེ་སོང་ན་ཡུལ་མན་ཏྲ་དང། ཡུལ་བན་ཏྲ་ཙམ་དང། ཡུལ་ག་ག་དྷཱ་དང། ཡུལ་ད་མོ་ཏྲ་དང། ཡུལ་ཀུ་བ་ར་དང། མར་གྱི་ཡུལ་དང། ཡུལ་ས་ར་ག་ར་དང། ཡུལ་ཁ་ཤ་དང། ཡུལ་བུ་ལིན་ཏྲ་དང། ཡུལ་ཀེ་ཀེ་ལ་

[047B] ཁ་ཆེའི་ཡུལ་དང། པར་སིག་གི་ཡུལ་དང། རི་ཁྲོད་ན་གནས་པ་རྣམས་དང། བུད་མེད་རྒྱལ་མོ་བྱེད་པའི་ཡུལ་དང། ཡུལ་ཨུ་པ་ཏྲི་ཏྲ་དང། ཡུལ་ཨང་ག་དང། ཡུལ་ཨུ་ཏུ་ཀུར་ཙ་དང། ཡུལ་སུ་ཙ་དང། ཡུལ་སུ་ཤི་ན་ར་དང། ཡུལ་པུ་རུ་ཤ་དང། ཡུལ་བུ་ལིན་ཧ་དང། བལ་ཡུལ་དང་
བ་ལང་རྫི་ལ་སོགས་པ་རྣམས་དང། ཡུལ་པྲ་ཏ་ན་དང། ཡུལ་སྟ་ལ་ད་ན་དང། བཅུ་ལ་གནས་པའི་མི་རྣམས་དང། གངས་རིའི་ལྷོ་ཕྱོགས་ཀྱི་ངོས་ལ་གནས་པའི་མི་རྣམས་ལ་ཟླ་བ་བདུན་ཚུན་ཆད་ཀྱི་གཉེན་དང་བཅས་པ་རྣམས་མ་རུང་བར་འགྱུར་བ་འབྱུང་བར་འགྱུར་རོ། །ནམ་ཟླ་བ་འོད་གསལ་བ་ལ་ཕུར་
བུས་ཕུག་སྟེ་སོང་ན་ཡུལ་པ་ས་ཏ་དང། ཡུལ་སིན་དྷ་དང། ཡུལ་གན་དྷཱ་ར་དང། རི་ཁྲོད་ན་གནས་པའི་མི་རྣམས་དང། བག་ལེའི་ཡུལ་དང། སོག་ལེའུ་ཡུལ་གྱི་ལུང་པའི་ལྗོན་ནས་རི་ཁྲོད་པ་བརྒྱ་སྟོང་སྙེད་དང། ཁ་ཆེ་ཡུལ་གྱི་མི་ལ་ཟླ་བ་བཅུ་ཚུན་ཆད་ཀྱིས་གནོད་པར་ཐེ་ཚོམ་མེད་པར་འགྱུར་རོ། །
ནམ་ཟླ་བའི་འོད་གསལ་བ་མིག་དམར་གྱིས་ཕུག་ན་རྒྱལ་པོ་ཡུལ་གཞན་དུ་འགྲོ་བའམ། རྒྱལ་སྲིད་བྱ་བར་བརྩོན་པའམ། རྒྱལ་སྲིད་བྱེད་པར་ཞུགས་པ་ལ་མ་རུང་བར་འགྱུར་རོ། །བཞོན་པའི་རྟ་རྣམས་ཟད་པར་འགྱུར། །ཕན་ཚུན་དུ་དབྱེ་ཞིང་གནོད་པ་དང། དུག་དང་མཚོན་མང་པོས་མ་རུང་བར་
འགྱུར༑ ཡུལ་ཨ་ཡོ་དང། ཡུལ་པུ་ལིན་དང། ཡུལ་ཀ་ལིང་ཀའི་རྒྱལ་པོ་རྣམས་དང། ཡུལ་པུ་རི་དང། ཡུལ་ཤ་ཀ་ཏི་མི་ཏའི་སྐྱེ་བོ་རྣམས་མ་རུང་བར་འགྱུར་རོ། །ཡུལ་ཏེ་གར་ཏ་དང། ཡུལ་མ་ལ་ཡ་བ་དང། ཡུལ་ཀུ་ར་དང། ཡུལ་པ་ཏད་ཙ་ར་དང། ཡུལ་ཤི་བ་ཡའི་མི་རྣམས་དང་
དམག་དཔོན་རྣམས་དང། མིའི་ཚོགས་རྣམས་དང། དམག་གི་ཚོགས་རྣམས་དང། དཔུང་དང་ལྡན་པའི་དུས་དང། དང་ཚུལ་ལ་སོགས་པ་དང་ལྡན་པའི་མི་རྣམས་དང། ཡུལ་ལྷོ་ཕྱོགས་ན་གནས་ཤིང་རྟེན་པའི་མི་རྣམས་ལ་ཟླ་བ་དྲུག་གིས་འཇིགས་པ་འབྱུང་བར་སྟོན་ཏོ། །ནམ་ཟླ་བ་གཟའ་སྤེན་
པས་ཕུག་སྟེ་སོང་ན་བྲམ་ཟེ་གཙོ་བོ་དང། རྒྱལ་པོ་གདུགས་ཐོགས་པ་འཐབ་མོའི་གཡུལ་དུ་འཇུག་འཐབ་པར་བྱེད། བློན་པོ་དང་བཅས། །སྡེའི་གཙོ་བོ་དཔོན་ཚན་རྣམས་འཐབ་པར་འགྱུར། །གྲོང་རྡལ་དང། ཚོང་བ་ལམ་དུ་ཞུགས་པ་དང། ཡུལ་ཨ་ཙུ་ཏའི་མི་དང། ཡུལ་གོའུ་སའི་མི་དང། ཡུལ་

[048A]༄༅། །ཨ་བི་ཤ་ཧའི་མི་དང། ཡུལ་ག་ཤུད་ཏྲའི་མི་དང། ཡུལ་མ་ལ་བ་དང། ཡུལ་ཨ་པི་ར་དང། མྱ་ངན་རྣམས་དང། ཡུལ་མང་བ་རྣམས་དང། བ་ལང་དང། བོང་བུ་དང། རྔ་མོ་དང། འདི་རྣམས་རྒྱལ་མཚན་དུ་བྱེད་པའི་ཡུལ་རྣམས་མ་རུང་བ་དང། ཡུལ་རུས་པ་ཅན་དུ་འགྱུར་
རོ༑ །ཡུལ་དེ་རྣམས་ཀྱི་མི་ལ་ཟླ་བ་བཅུ་བཞི་ན་སྡིག་པ་ཞི་བ་དང་ལྡན་པ་ཡིན་ནོ། །ནམ་གཟའ་ལག་གིས་ཟླ་བ་ཕུག་ན་ལོ་ལེགས། ནད་མེད་ཆར་པ་ལེགས་པར་འབབ། སྐྱེ་བོ་ལ་གནོད་པ་མེད་ཅིང་བདེ་བ་དང། ཞི་བར་འགྱུར་རོ། །ཟླ་བ་ཕོད་མཇུག་རིངས་ཀྱིས་ཕུག་སྟེ་སོང་ལ། གལ་ཏེ་སྐར་ཐོད་ལས་
དུད་པ་འཐུལ་ན་མི་དཔའ་བོ་དང། མཚོན་གྱིས་འཚོ་བ་རྣམས་དང། ཆོམ་རྐུན་བྱེད་པའི་མི་རྣམས་གཞན་གྱི་མཐུ་རྩལ་དང། གནོད་པ་དང། དྲག་ཤུལ་གྱིས་འཆི་བར་འགྱུར་རོ། །ཡང་གལ་ཏེ་ཟླ་བ་དེ་ལ་གཟའ་གཞན་གྱིས་འབུགས་ཤིང་ཟླ་བའི་ངོས་ལ་འདུད་ཅིང་རེག་པར་སོང་ན་མཚོན་གྱི་གནོད་པ་སྣ་
ཚོགས་མང་པོ་འབྱུང་ངོ། །ལ་ཏེ་ཟླ་བའི་ནང་དུ་གཟའ་རྣམས་སོང་སྟེ་ནུབ་ན་རྒྱལ་པོ་འཆི་བ་དང། ལུས་དང་ནོར་ཡང་མ་རུང་བར་འགྱུར་རོ། །ཡང་བཙས་པའི་བླ་སྐར་གྱི་ནང་དུ་གཟའ་སྤྱང་ཀི་ཞུགས་པ་འམ། །ཟླ་བ་ལ་གཟའ་སྤྱང་ཀི་ཞུགས་ལ་སྐར་མདའ་ཟླ་བ་ལ་ཕོག་ན་རྒྱལ་པོ་འཆིའོ། །ཟླ་བ་དང་
གཟའ་གཉིས་ཀྱི་འོད་ཟེར་ཕྲད་པ་དང། གཟའ་ཟླ་བའི་ཐོག་ན་ཕར་ནོན་ཏེ་རེག་པར་སོང་ན་གསར་དུ་ཞུགས་པས་སྔ་ན་གནས་པ་རྣམས་ཕམ་པར་བྱེད་པ་དང། རྒྱལ་པོས་སྐྱེ་བོ་རྣམས་འཇོམས་ཤིང་ཟ་བར་འགྱུར་རོ། །ཟླ་བ་མེ་ཏོག་པདྨ་དང་མེ་ཏོག་ཀུ་མུ་ད་དང་འདྲ། །ཚེས་གྲངས་བཞིན་དུ་ཟླ་བ་སྐྱེ་ཞིང་ཤས་
ཆེར་སྣང་ན། དཀྱིལ་འཁོར་འོད་ཟེར་ལྡན་ཏེ་ཉམས་པ་མེད་པར་འགྲོ་བ་ཡིན། དེ་ལྟར་འོད་ཟེར་བསིལ་ལྡན་མི་རྣམས་རྒྱལ་བར་འགྱུར། །ཟླ་བ་འཆར་ཞིང་འགྲོ་བར་བཤད་པའོ།། །།རྒྱུ་སྐར་དང། རྒྱུ་སྐར་གྱི་ཁྱིམ་གྱི་ནང་དུ་གཟའ་མིག་དམར་ཞུགས་པའི་མཚན་མ་བསྟན་པ། རྒྱུ་སྐར་རྒྱུ་སྐར་
གྱི་ཁྱིམ་གང་ཡང་རུང་བའི་ནང་དུ་གཟའ་མིག་དམར་འོད་ཀྱི་མདོག་འཇམ་པ་དང་ལྡན་ཞིང་ཆེན་པོར་འགྱུར་ཏེ། ཟླ་བ་བརྒྱད་དམ། ཟླ་བ་བདུན་གྱི་བར་དུ་ཞུགས་ཤིང་འདུག་པ་ལས་འོད་ཀྱི་ཁ་དོག་དང། བོངས་ཆེ་བ་ཉམས་ན་དེ་ནི་མི་དགེ་བ་ཡིན་ཏེ། རྒྱུ་སྐར་གང་དང་གང་གི་ནང་དུ་གཟའ་མིག་

[048B] །གཟའ་མིག་དམར་ཚུལ་དེ་ལྟ་བུར་ཞུགས་པ་ནི་སྐྱེ་བོ་རྣམས་ལ་གནོད་པར་འགྱུར་རོ། །ཡང་གཟའ་མིག་དམར་ཡོན་པར་འགྲོ་ཞིང་འཇུག་པ་དང། ཕྱིར་ཡང་འཁོར་ཞིང་ཞུགས་པ་དང། མིག་དམར་གྱི་འོད་དང་མདོག་ཉམས་པ་དང། གཟའ་མིག་དམར་
རྒྱུ་སྐར་དང་ཉེ་ཞིང་འོད་འདྲེས་པ་དང། མིག་དམར་ལས་དུད་པ་འཐུལ་བ་དང། འབར་བ་དང། མིག་དམར་གྱི་རྩེ་མོ་ལུས་འོད་ཟེར་དང་ལྡན་པར་འགྱུར་བ་དང། ཕན་ཚུན་དུ་འཕོ་ཞིང་འགྲོ་བའམ། ལམ་གཅིག་ཏུ་འདུག་ལ་འོད་དམར་པོ་འམ། ཡང་ན་དུད་པ་མི་སྡུག་པ་ཆེར་འཐུལ་ན་གནོད་པ་བྱེད་པ་འདོད་པ་དེ་ནི་རྒྱལ་པོ་འཆི་བར་འགྱུར་རོ། །
ཡང་ན་གཟའ་མིག་དམར་འོད་དམར་པོ་འབར་ན་འབྱུང་པོ་ཐམས་ཅད་ལ་མི་རུང་བར་འགྱུར་རོ། །ཡང་ན་གཟའ་མིག་དམར་ནམ་མཁའ་ལ་རྒྱུ་ཞིང་ཤར་ནུབ་ལྟས་མི་སྣང་བར་འགྲོ་ན། མི་རིགས་བཞི་རྣམས་འཇིགས་པར་འགྱུར། །གང་དང་གང་གི་རྒྱུ་སྐར་ནང་དུ་ཞུགས་སོ། །དེ་ལྟར་མི་སྣང་ན་མི་དེ་དག་ལ་གནོད་པར་འགྱུར་རོ། །ནམ་གཟའ་མིག་དམར་རྒྱུ་སྐར་
དང༑ སྐར་མ་ཀུན་གྱི་ནང་དུ་འོད་ཀྱི་མདོག་བཟང་པོར་སྣང་ན། མི་རིགས་བཞི་ཐམས་ཅད་ལ་ཕན་པར་འགྱུར་རོ། །མིག་དམར་གྱི་མདོག་དང། འོད་ཉམས་ན་མི་དགེ་སྟེ་ངན་པར་བལྟའོ། །ཡང་གཟའ་མིག་དམར་ཡོན་པོར་འགྲོ་ཞིང་འཇུག་པ་ཚ་བ་ཞེས་པ་བྱ་བ་དང། གདོང་མཆི་མ་ཅན་ཞེས་བྱ་བ་དང། སྦྲུལ་ཞེས་བྱ་བ་དང། གདོང་དམར་པོ་ཞེས་བྱ་བ་དང། མིག་དམར་
ཡོན་པོར་འགྲོ་བར་དྲག་ཤུལ་ཅན་ཞེས་བྱ་བ་དང། དེ་བཞིན་དུ་གཏུན་བུ་ཞེས་བྱ་བ་དང། མིག་དམར་ཤར་བ་རྒྱུ་སྐར་བདུན་གྱི་ནང་དུ་ཞུགས་པ་དང། ཡང་ན་རྒྱུ་སྐར་དྒུའམ་ཡང་ན་རྒྱུ་སྐར་བརྒྱད་ཀྱི་ནང་དུ་ཞུགས་པ་ལས་ཕྱིར་ལོག་ན་དེ་ནི་ཡོན་པོ་ཚང་བ་ཞེས་བྱའོ། །མིག་དམར་དེ་ལྟར་ཞུགས་པ་ལ་དེའི་ཚེ་ཁང་ཐོག་གི་ཐད་ཀའམ་ནགས་ཚལ་གྱི་ཏོར་ཏོའི་
ཀ་ནས་མིག་དམར་རྟག་ཏུ་རྒྱལ་བ་བཞིན་དུ་འདུག་ལ། ནག་གུ་རེང་རེང་པོ་ཞིག་ཏུ་གྱུར་ན་རིམས་ནད་ཀྱང་འབྱུང། །རབ་ཏུ་དགའ་བ་མེད་པར་བྱེད། །གང་དག་མེའི་ལས་ཀྱིས་འཚོ་ཞིང་བཙོ་བ་དང། སྲེག་པར་བྱེད་པ་དེ་དག་ཀྱང་མེ་ཤོར་ཤིང་ཐར་པས་སྐྱེ་བཟད་པར་འགྱུར་རོ། །རྒྱུ་སྐར་བཅུ་གཅིག་གམ་ཡང་ན་རྒྱུ་སྐར་བཅུ་འམ་ཡང་ན་བཅུ་གཉིས་ཀྱི་ནང་དུ་
ཞུགས་ཏེ་འདུག་ན་དེ་ནི་གཟའ་འདྲ་པོ་ཡོན་པོར་ཞུགས་པ་གདོང་འཆི་མ་ཞེས་བྱ་སྟེ། གཟའ་དེ་ལྟར་ཞུགས་པ་ན་སྤྲིན་དུ་ཆར་པ་འབབ་སྟེ། ཆར་ལེགས་པར་འབབ་ཀྱང་གཞན་གྱིས་གནོད་པ་བྱས་བས་ཕམ་པར་མི་འགྱུར། །མིའི་ལུས་ཀྱི་སྲོག་གཟུང་ལྔ་ཡང་ནད་ཅན་དུ་འགྱུར་བ་དེའི་ཕྱིར་ན་ནད་མང་པོ་འབྱུང་བས་མི་ཀུན་རིད་ཅིང་སྐེམས་པ་དང། འཇིག་

[049A]༄༅། །རྟེན་དུ་མི་རྣམས་ལ་ནད་མང་པོ་འབྱུང་བར་འགྱུར་རོ། །རྒྱུ་སྐར་བཅུ་གསུམ་མམ་ཡང་ན་རྒྱུ་སྐར་བཅུ་བཞིའི་ནང་དུ་གཟའ་མིག་དམར་ཞུགས་པ་ལས་སླར་ལོག་ན་དེ་ནི་ཡོན་པོ་སྦྲུལ་ཞེས་བྱ་སྟེ། གླང་པོ་ཆེ་རྣམས་དང། སྤྲུལ་པོ་ཆེ་དང་སྦྲུལ་རྣམས་ཀྱིས་གནོད་པ་བྱེད་པར་འགྱུར། མཚོན་གྱིས་སྨྲས་པ་རྣམས་མི་འཚོ། །སྨན་དང་འབྲས་བུ་རྣམས་
དང༑ ལྡུམ་བུ་རྣམས་ལེགས་པར་སྨིན་ཅིང་འཁྲུངས་པར་འགྱུར། ཆར་སྙོམས་པར་འབགས་བོན་ཐམས་ཅད་རབ་ཏུ་འཁྲུང་ངོ། །ཡང་རྒྱུ་སྐར་བཅོ་ལྔའམ། བཅུ་དྲུག་གི་ནང་དུ་གཟའ་ཞུགས་ན། གང་འདྲ་གཤུལ་ཅན་དེ་གདོང་དམར་པོ་ཞེས་བྱ་སྟེ། རྒྱལ་པོ་ཕན་ཚུན་འཐབ་ཅིང་གཡུལ་བཀྱེ་སྟེ། མཚོན་གྱིས་སྨས་པས་དེའི་ཚེ་ཤ་ཁྲག་གི་
འདམ་དུ་འགྱུར་རོ། །ཡང་གཟའ་མིག་དམར་རྒྱུ་སྐར་བཅུ་བདུན་གྱི་ནང་དུ་ཞུགས་ཏེ། ཕྱིར་ལོག་ན་དེ་ནི་དྲག་ཤུལ་ཅན་དང། གཏུན་བུ་དྲག་པོ་ཞེས་བྱ་སྟེ། དེའི་ཚེ་ན་སྐྱེ་བོ་མང་པོ་རྣམས་སྙིང་རྗེ་མེད། །སྙིང་བརྩེ་བ་མེད། །བཀའ་ཁྲིམས་དང། ཆོས་ལུགས་མེད་དེ། །དེའི་དུས་ནི་སྐྱེ་བོ་རྣམས་གཅིག་ལ་གཅིག་རལ་གྲི་དང། མདུང་བུས་འདེབས་
ཤིང་འཕེལ་བར་འགྱུར་རོ། །གཞན་ཡང་གཟའ་མིག་དམར་གཟའ་དྲུག་ཏུ་འཕོ་ཞིང་འགྲོ་བ་ཚངས་པ་སྐྱེ་དགུའི་བདག་པོ་ལྟར་རབ་ཏུ་སྟོན། །དེ་ལྟ་བུ་ལ་མིག་དམར་དེ་སོང་ངམ། །འདུག་གམ། ཡོད་དམ། མེད་དམ་བྱར་ཡང་མི་རུང་སྟེ། དེ་ལ་ནམ་ཟླ་བ་གསུམ་གྱི་བར་དུ་གཟའ་མིག་དམར་རབ་ཏུ་སང་ན་དེའི་ཚེ་སྐྱེ་བོར་མིས་ནད་ཀྱིས་མ་རུང་བ་དང་
སའི་བཅུད་ཟད་པར་འགྱུར་རོ། །གཟའ་མིག་དམར་བོང་ས་ཆུང་དུ་འགྱུར། །རྣམ་པར་གཟེར་བར་འགྱུར། །རྣམ་པར་གནོད་པར་འགྱུར། །དཀྱིལ་འཁོར་ཆུང་དུར་གྱུར་པར་ཡུལ་ཕྱོགས་གང་ན་སྣང་བ་དེའི་ཚེ་མིག་དམར་ཕན་པ་ཞེས་བྱ་སྟེ། དེ་ནི་ཡུལ་ཕྱོགས་སུ་གནོད་པར་འགྱུར་རོ། །གཟའ་མིག་དམར་དེ་ལྟར་གྱུར་ན་མེའི་ལས་དང་
མེ་ལ་རྗེད་པའི་ལས་བྱེད་པའི་མི་དང། ཡུལ་མ་ལེ་བྱའི་མི་དང། ཡུལ་ཀུ་ཤའི་མི་དང། ཡུལ་ཉ་ཤའི་མི་དང། ཡུལ་བི་ཏིའི་མི་དང། ཡུལ་ས་ལ་ད་མིའི་མི་རྣམས་དང། ཡུལ་ལ་བའི་མི་དང། ཡུལ་མོག་ཏུའི་མི་དང། ཡུལ་ལྟའི་རྗེད་པའི་མི་རྣམས་དང། ཡུལ་མོ་གུ་ར་དང། ཡུལ་མེའི་དབང་པོ་ཞེས་བྱ་བ་དང། ཡུལ་སྦ་ར་ཞེས་པ་འདི་
རྣམས་ལ་གཟའ་གཞན་གྱིས་གཟའ་མིག་དམར་ཕམ་པར་བྱས་ནས་ཡུལ་དེ་རྣམས་ཀྱི་མི་ལ་གནོད་པར་འགྱུར་རོ། །གཟའ་མིག་དམར་འཇུག་པ་བསྟན་པའོ། །ཨཱརྱ་ཤ་རུ་ལ་ཀརྞཱི་ནང་ནས་གཟའ་སྐར་གྱི་ལྟས་འབྱུང་བ་བཏུས་པ། ལྟས་དང་མཚན་མ་དགེ་བར་གྱུར་ཅིག་རྫོགས་སོ།། །།


﻿
[011A] །རྒྱ་གར་སྐད་དུ། པྲ་ཏི་

[011B] བོད་སྐད་དུ། སྐུ་གཟུགས་ཀྱི་ཚད་ཀྱི་མཚན་ཉིད་ཅེས་བྱ་བ། ཐམས་ཅད་མཁྱེན་པ་ལ་ཕྱག་འཚལ་ལོ། །ཨ་ཏེའི་རི་ལ་སངས་རྒྱས་པའི། །སྔོན་གྱི་རྒྱུད་དང་བསྟན་བཅོས་སུ། །སྐུ་གཟུགས་ཚད་ཀྱི་མཚན་ཉིད་རྣམས། །ཐུབ་པ་རྣམས་ཀྱིས་སྔོན་གསུངས་གང། །གོ་རིམས་ཇི་བཞིན་
ལྷན་ཅིག་ཏུ། །དེ་འདིར་ཡང་དག་བསྡུ་བའི་ཕྱིར། །ཐམས་ཅད་མཁྱེན་ལ་ཕྱག་འཚལ་ནས། །ལྷ་སྐུའི་མཚན་ཉིད་བརྗོད་པར་བྱ། །སོར་མོ་བཅུ་གཉིས་ལག་མཐིལ་དང། །གདོང་དང་མཐོ་ཡང་དེ་བཞིན་དུ། །དོན་གཅིག་མིང་དུ་འང་འདི་ཞེས་བྱ། །ཀཱ་ལ་མ་སོར་གཉིས་གོ་ལ་ཀཱཾ། །ལག་པའི་པདྨའི་བཞི་ཆ་ལ།།
སོར་མོའི་ཚད་དུ་ཤེས་པར་བྱ། །དེ་ནས་སོར་མོ་བརྒྱད་ཆ་ཡིས། །ནས་སུ་མཁས་པས་རིག་པར་བྱ། །སྐུ་ཡི་ཡན་ལག་ཉིད་ལག་གི། །ཆག་ཚད་དོན་ངེས་གསུངས་པས་ན། །རྣམ་པ་འདི་ཡིས་དེ་བཞིན་དུ། །མཁས་པས་ཆག་ཚད་གཞལ་བར་བྱ། །གང་ཞིག་ཅུང་ཟད་ལུས་སྲིད་ཀྱི། །ཆ་དགུ་ཡི་ནི་ཆ་གཅིག་དང། །མཐོ་
གང་གདོང་དུ་བྱས་ནས་ནི། །དེ་བཞིན་དུ་ནི་རྒྱར་ཡང་སྟེ། །བ་ཡིག་རྣམ་པ་ཨ་འབྲས་དང། །མཁའ་འགྲོའི་སྒོ་ང་ཏིལ་འབྲས་བཞིན། །དེ་ནས་དབྱིབས་ཀྱི་མཚན་ཉིད་ནི། །རྣམ་པ་བཞི་ཞེས་གསུངས་པ་ལ། །སོར་མོ་གཅིག་གིས་དམན་པ་ནི། །བ་ཡིག་རྣམ་པའི་ཚད་ཡིན་ནོ། །གང་ཞིག་སོར་མོ་གཉིས་དམན་པ། །ཨ་
འབྲས་ལྟ་བུའི་ཞེས་བྱའི་གདོང། །གང་ཞིག་ཕྱེད་བཅས་སོར་གཅིག་དམན། །མཁའ་འགྲོའི་སྒོ་ང་འདྲ་བར་བརྗོད། །གང་ཞིག་སོར་མོ་གསུམ་སྤངས་པ། །ཏིལ་གྱི་འབྲས་བུ་འདྲ་བར་བརྗོད། །གདོང་ནི་བཞི་པོ་རྣམས་ལ་ཡང། །རྣམ་པར་སྤང་བྱ་འགྲམ་པ་ལ། །ཏིལ་འབྲས་དབྱིབས་ཀྱི་ངེས་པ་ནི། །ལྷ་མོ་
རྣམས་ཀྱི་བཞིན་ལ་འདོད། །བསྟན་བཅོས་མི་མཐུན་བཞིན་བྱས་ནས། །སྦྱིན་བདག་རྣམ་པར་ཉམས་པར་འགྱུར། །བསྟན་བཅོས་མཐུན་པ་བཞིན་མཛད་ན། །ཕུན་ཚོགས་དང་ལྡན་མཉེན་དང་བཅས། །གཙུག་ཏོར་ཆ་ལ་སོར་བཞི་སྟེ། །གདུགས་ཀྱི་རྣམ་པ་འདྲ་བར་བྱ། །སོར་མོ་ཕྱེད་དང་སོར་མོ་བཞི། །དཔྲལ་བ་རུ་ནི་
ཡོངས་སུ་གྲགས། །དབྲལ་བའི་ཕྱེད་ཀྱི་ངེས་པ་ནི། །སོར་མོ་བཅུ་དང་ལྡན་པར་བྱ། །སོར་གཉིས་མིག་བར་དེ་བཞིན་དུ། །སྣ་གོང་ཕྱེད་བཅས་སོར་མོ་དང། །སོར་གཉིས་ལོགས་དང་སྟེང་དུ་སྟེ། །སྣ་ཡི་རྒྱུད་ལ་ནས་གསུམ་མོ། །སྣ་རྔོག་ཟླུམ་པོ་སོར་མོ་སྟེ། །རྒྱུད་ཀྱི་རྩ་བ་ནས་གཉིས་སོ། །རྣ་བ་སྙན་གྱི་བུ་ག་

[012A]༄༅། །ནི༑ །ནས་གསུམ་ཡིན་ཏེ་ཤིན་ཏུ་མཛེས། །དུང་བཞིན་འདི་ནི་འཁྱིལ་པ་སྟེ། །མཁས་པ་ཡིས་ནི་ཚད་ལྡན་བྱ། །འདི་ཚད་ཡང་དག་རིག་པ་ཡིས། །ལྕེ་ཡི་ཁྱིམ་དུ་རབ་གསུངས་པ། །ཏིལ་གྱི་མེ་ཏོག་སྣ་མ་དང། །ནེ་ཙོ་ཁྲ་ཡི་གདོང་བ་བཞིན། །སོར་གཅིག་དང་ནི་ནས་གཉིས་
ཏེ། །དེ་ཡ་འོག་གི་ཆ་རུ་གསུངས། །མ་མཆུ་ལ་ནི་ནས་དྲུག་སྟེ། །ཡ་མཆུ་ལ་ནི་ནས་བཞིར་བྱ། །པད་སྒྲོས་སྟེང་དུ་གནས་པ་ནི། །སོར་མོ་ཡི་ནི་སུམ་ཆར་བྱ། །ཞལ་གྱི་མ་མཆུ་མཚུངས་པ་ལ། །རྒྱ་རུ་སོར་མོ་གཉིས་སུ་བྱ། །གྱེས་མཚམས་ནས་དྲུག་དབུས་སུ་ནི། །སྣ་ཚོགས་རེ་ཁཱ་བྲི་བར་བྱ། །ཞལ་གྱི་
གྲྭ་ཡང་སོར་མོ་ཕྱེད། །ཅུང་ཟད་ཙམ་ཞིག་དམའ་བར་བྱེད། །ཀོས་ཀོའི་ཞེང་དུ་སོར་གཉིས་ཏེ། །སྲིད་ཀྱི་ཚད་དུ་ནས་བཅུའོ། །སོར་ཕྱེད་སྨིན་མའི་དབུས་སུ་སྟེ། །སོར་མོ་ལྔ་ནི་རིང་དུ་བྱ། །ནས་ཕྱེད་སྨིན་མའི་རེ་ཁཱའི་ཚད། །མ་ཉེས་གཞུ་ཡི་དབྱིབས་འདྲའོ། །སོར་གཉིས་ནས་གཉིས་སྤྱན་ལ་སྟེ། །རྒྱ་ཡི་སུམ་
ཆ་སྤྱན་གྱི་ནི། །སུམ་ཆ་ནག་པོར་ཡང་དག་གསུངས། །དེ་ཡི་སུམ་ཆ་སྤྱན་འབྲས་ཡིན། །ནས་ཕྱེད་རྫི་མའི་ཚད་དུ་གནས། །ཀུ་མུད་ཨུཏྤལ་འདབ་འདྲ་དང། །པདྨའི་འདབ་འདྲ་ཉ་ལྟོ་འདྲ། །མིག་མཐར་སོར་བཞི་ཤེས་པར་བྱ། །མྱོས་འབབ་ལ་ནི་སོར་མོ་གཅིག་སྙན་གྱི་ཞེང་དུ་སོར་མོ་གཉིས། །སྲིད་དུ་སོར་
མོ་བཞི་ཡིན་ནོ། །སྙན་གྱི་རྒྱབ་ཀྱི་འབྱུང་ས་ནས། །སོར་མོ་གཉིས་སུ་ཡོངས་སུ་གྲགས། །མདུན་ཁྱུད་ཡང་དག་སོར་མོ་ཕྱེད། །དེ་ཕྱེད་སྟེང་གི་སྒུར་པོར་བྱ། །སོར་མོ་ཡི་ནི་བཞི་ཆ་ཡིས། །སྙན་ཤལ་གྱི་ནི་ཞེང་ཡིན་ནོ། །སྙན་གྱི་གསང་གནས་ནས་གཉིས་ཏེ། །ཇི་ལྟར་མཛེས་པ་མུ་ཁྱུད་ནང། །སྙན་གྱི་མུ་ཁྱུད་
རྩ་བ་ནས། །གྲི་གུག་དབྱིབས་སུ་རབ་ཏུ་གྲགས། །སྙན་གཉིས་དག་གི་དབུས་ཀྱི་ནི། །དབུ་ལ་སོར་མོ་བཅོ་བརྒྱད་དོ། །ཡང་ན་མཐོ་དོ་ཉིད་དུ་གསུངས། །སོར་བཅུ་གཉིས་བཅུ་གཅིག་ཐེ་ཚོམ་མེད། །སྨིན་མཚམས་སྤྱན་དབུས་དག་ལ་ནི། །སོར་མོ་གཉིས་སུ་ཡོངས་སུ་གྲགས། །སྙན་གྱི་རྩ་དང་ཀོས་ཀོའི་བར། །
སོར་མོ་རྣམས་ནི་བརྒྱད་དུ་འགྱུར། །དེ་བཞིན་གོས་ཀོ་དཔྲལ་བ་དང། །སྤྱན་དག་ཀྱང་ནི་མཚུངས་པར་བྱ། །ཞལ་གྱི་གྲུ་སོགས་མིག་འབྲས་དག་ཐིག་ནི་མཉམ་པོས་གཞལ་བར་བྱ། །སྨིན་མའི་རེ་ཁཱ་སྙན་རྩེའི་ཐིག་ཐིག་གིས་མཉམ་དུ་ཚད་པར་བྱ། །སྙན་གྱི་མདུན་ཁྱུད་སྤྱན་དབུས་ཀྱང། །དེ་བཞིན་དུ་ནི་མཉམ་པར་

[012B] །ལྐོག་མའི་སྟེང་ནི་སོར་མོ་བཞི། །མགུལ་བའི་སྲིད་ཀྱང་དེ་བཞིན་ནོ། །ཕྲག་རྩ་དང་ནི་སྙན་རྩའི་བར། །ཇི་སྲིད་སོར་མོ་དྲུག་ཡིན་ནོ། །ཀོས་ཀོའི་ཤ་ནི་ཟླུམ་པོ་སྟེ། །ཇི་ལྟར་མཛེས་པར་བྱས་ནས་ནི། །དེ་ཡི་ཚད་དུ་འཕྱང་བའོ། །ཀོས་ཀོའི་ཁུང་དང་སྙན་ཁུང་གི་དབུས་ཀྱི་ཁུང་ནི་ཐུང་ཞིང་
དམའ༑ །ཅོད་པན་དང་ནི་རལ་པ་བཅིངས། །འཁྱིལ་པ་སྐྲ་ཡི་ལྷག་མ་དང། །གཙུག་ཕུད་དང་ནི་རྩེ་མོ་གསུམ། །དབུ་རྒྱན་དང་ནི་ཐོར་ཚུགས་བཅིངས། །དེ་རྣམས་སོར་མོ་བརྒྱད་དུ་རིང། །དེ་བས་ལྷག་པར་མི་བྱའོ། །དགེ་དང་མི་དགེ་འཆད་འགྱུར་བའི། །ཞལ་གྱི་རྣམ་པ་ཅུང་ཟད་ནི། །འཛུམ་ཞིང་
མཉེན་པར་བྱས་ནས་ནི། །མཚན་ཉིད་དང་ནི་ལྡན་པར་བྱ། །བསྐ་དང་ཚ་བ་དང་ནི་དྲོ། །དེ་བཞིན་དུ་ནི་སྐྱུར་དང་ཁ། །གདོང་གི་དབྱིབས་ནི་རིག་བྱས་ནས། །རིང་དུ་ཡོངས་སུ་སྤང་བར་བྱ། །དེ་ནས་གཞན་ཡང་བཤད་བྱ་བ། །ལུས་ཀྱི་ཚད་ཀྱི་མཚན་ཉིད་ནི། །མགྲིན་པའི་མཚམས་ནས་ལྟེ་བའི་བར། །གཉིས་
ཀྱིས་གདོང་པ་གཉིས་སུ་བྱ། །ལྟེ་བ་མདོམས་ཀྱི་སྦ་བ་དང། །རྩ་ནས་འཕྲེད་ལ་ལོགས་དག་དང། །ཕང་ཚོས་དག་དང་དེ་བཞིན་དུ། །མགྲིན་མཚམས་ནུ་མའི་དབུས་དག་དང། །ནུ་མའི་མཐར་ཡང་དེ་བཞིན་དུ། །མགྲིན་ལོགས་དཔུང་བའི་རྩེ་མོ་ནས། །མཐོ་རེའི་ཚད་དུ་རབ་ཏུ་གསུངས། །ལྟེ་བ་ནུ་མའི་བར་
ཆ་ནི། །སོར་མོ་རྣམས་ནི་བཅུ་བཞི་སྟེ། །ཐིག་ནི་མཉམ་དུ་གདབ་པར་བྱ། །དེ་བཞིན་མགྲིན་མཚམས་བྲང་གི་གཞོལ། །ལུས་ཀྱི་རྐེད་པའི་རྒྱ་ལ་ནི། །མཐོ་ནི་གསུམ་གྱི་ཚད་དུ་གསུངས། །རྒྱབ་ལ་སོར་མོ་དྲུག་དག་བྱ། །དེ་བཞིན་བྲང་གི་ནུ་མའི་མཐར། །ནུ་མའི་དཀྱིལ་འཁོར་ལོགས་སུ་ནི། །སོར་མོ་གཉིས་ཀྱི་
ཚད་ཀྱིས་སོ། །ནུ་མའི་རྩེ་མོ་ནས་གཉིས་ཟླུམ། །ནས་གསུམ་ལྟེ་བའི་དཀྱིལ་འཁོར་ལ། །ལྟེ་བའི་ཟབས་ནི་མཛེས་བྱས་ལ། །གཡས་སུ་འཁྱིལ་བས་མཚན་པའོ། །སོར་གཉིས་གསང་བའི་གནས་ལ་སྟེ། །སོར་གཉིས་བཅུ་ནི་ལག་ངར་ལ། །སོར་གཉིས་གསུམ་ནི་ལག་པའི་སྲིད། །དེ་ཡི་སྲིད་དུ་གུང་མོའོ་
མཐེ་བོང་ལ་ནི་སོར་བཞི་བྱ། །དེ་དང་མཚུངས་པ་མཐེའུ་ཆུང། །གུང་མོའི་སྲིད་ལས་སེན་གང་དམན། །མཛུབ་མོ་རུ་ནི་ཤེས་པར་བྱ། །མཐེ་བོ་ཆེ་ཡི་རྒྱ་རུ་ནི། །ཞེང་ལ་ནས་རྔོག་དགུ་ཡིན་ཏེ། །ཕྱེད་དང་བཅས་པའི་གནས་བརྒྱད་ཀྱིས། །གུང་མོའི་ཞེང་ནི་མཛེས་པར་བྱ། །གཉིས་པོ་ནས་རྔོག་བརྒྱད་དུ་རིག། །

[013A]༄༅། །མཐེའུ་ཆུང་ནི་ནས་བདུན་ཤེས། །མཐེབ་ཆུང་རྩ་ནས་མཁྲིག་མ་ལ། །སོར་མོ་རྣམས་ནི་ལྔ་རུ་འདོད། །ལག་མཐིལ་དབུས་ཀྱི་ཞེང་ལ་ཡང། །དེ་ཡི་ཚད་ཀྱིས་ཤེས་པར་བྱ། །མཐེ་བོའི་ཚིགས་ནས་མ་ཁྲིག་མའི་བར། །ཇི་སྲིད་སོར་མོ་བཞི་ཡིན་ནོ། །མཐེ་བོའི་རྩ་ནས་མཛུབ་མོའི་བར། །ཇི་
སྲིད་སྲོ་མོ་གཉིས་སུ་འགྱུར། །སོར་མོ་རྣམས་ནི་ཚིགས་པ་གསུམ། །མཐེ་བོང་ལ་ནི་ཚིགས་གཉིས་འགྱུར། །སོར་མོ་སོ་སོ་རྣམས་ཀྱི་ནི། །ཚིགས་པ་རྣམས་ནི་མཉམ་དུ་བརྗོད། །རྩེ་མོ་ཟླུམ་ཞིང་ཕྲ་བར་རིག་ཚིགས་སུ་རྣམས་ནི་བདེ་བར་སྦྱར། །སོ་ལ་སོར་ཕྱེད་རྩེ་མོ་སྟེ། །འཕྲེད་ལ་ཚིགས་ཕྱེད་དེ་བཞིན་
དུ༑ །སེན་མོའི་རྩ་བ་ཟླ་ཕྱེད་ཀྱི། །རྣམ་པ་ཅན་དུ་མཁས་པས་བྱ། །ཕྱག་གི་མཐིལ་ནི་གང་བར་བྱ། །དགེ་བའི་རེ་ཁཱས་ཉེ་བར་མཛེས། །ཕྱག་གི་རེ་ཁཱ་འཆད་འགྱུར་བ། །ལྷ་རྣམས་ཀྱི་ནི་དགེ་བའི་མཚན། །དུང་དང་པདྨ་རྒྱལ་མཚན་དང། །འཁོར་ལོ་རྡོ་རྗེ་ཤག་ཏི་དང། །འཁྱིལ་བ་བུམ་པ་ཟླ་བ་གདུགས། །
དེ་བཞིན་དཔལ་བེའུ་ལྕགས་ཀྱུ་གདུགས། །རྩེ་གསུམ་ནས་ནི་ཕྲེང་བ་དང། །ནོར་གསུམ་གྱི་ནི་དེ་ཉིད་བྱ། །ལྟེ་བ་གསང་བའི་དབུས་དག་ནི། །བརླ་ཡི་རྩ་བ་མཚུངས་པར་བྱ། །བརླ་ནི་མཐོ་དོར་རིང་བ་ཉིད། །རྗེ་ངར་རིངས་སུ་གདོང་གཉིས་བྱ། །པུས་མོ་ལ་ནི་སོར་གཉིས་གཉིས། །ལོང་བུ་སོར་གཉིས་གཅིག་ཏུ་
ཤེས། །རྟིང་བ་སོར་གཉིས་གཉིས་སུ་ཤེས། །བིམ་པའི་འབྲས་བུ་སྨིན་པ་བཞིན། །ཞབས་ཀྱི་ཕྱེད་དུ་སོར་མོ་བདུན། །སྲིད་ཀྱི་ཚད་དུ་སོར་མོ་བཅུ། །ཞབས་ཀྱི་བཞི་ཆར་གྱུར་བ་ཡིས། །མཐེ་བ་ཆེན་གྱི་ནི་སྲིད་དུ་བརྗོད། །དེ་དང་རྩེ་མོ་མཚུངས་པར་ཤེས། །གུང་མོ་ནས་ཕྱེད་ཀྱིས་དམན་ལ། །མིང་མེད་སེན་
མོ་ཕྱེད་གྱིས་སོ། །མཐེབ་ཆུང་ཚིགས་པས་དམན་པའོ། །མཐེ་བོ་ཆེ་ཡི་ཞེང་དུ་ནི། །ནས་ནི་བཅུ་རུ་ཤེས་པར་བྱ། །མཐེབ་ཆེན་སོར་མོའི་རྩེ་མོ་ཡི། །བར་ལ་ནས་ནི་གསུམ་གུ་འགྱུར། །རྩེ་མོའི་ཞེང་ལ་ནས་དགུ་སྟེ། །ཕྱེད་བཅས་ནས་བརྒྱད་གུང་མོའོ། །མིང་མེད་ཞེང་དུ་ནས་བརྒྱད་དང། །མཐེབ་ཆུང་ནས་
ནི་བདུན་རྣམས་སུ། །ཚད་ཀྱི་མཚན་ཉིད་དུ་ནི་གསུངས། །མ་འབྲས་གཞོན་ནུའི་དབྱིབས་འདྲ་བར། །མཐེ་བོ་ཆེ་ནི་རྟག་ཏུ་བྱ། །ཞབས་ཀྱི་བོལ་གོང་རུས་སྦལ་གྱི། །རྒྱབ་ཀྱི་རྣམ་པ་མཚུངས་པར་བྱ། །ཞབས་ཀྱི་སོར་མོའི་དབྱིབས་རྣམས་ནི། །ཆུ་སྐྱེས་པདྨ་འདྲ་བར་གྲགས། །ཞབས་ཀྱི་མཐིལ་དག་མཉམ་

[013B] །སེན་མོའི་དབྱིབས་ནི་ཉ་ཕྱིས་བཞིན། །དེ་ནས་གཞན་ཡང་བཤད་བྱ་བ། །ཡོངས་སུ་ཟླུམ་པོའི་མཚན་ཉིད་ནི། །སོར་མོ་སུམ་ཅུ་རྩ་གཉིས་ཀྱིས། །དབུ་ནི་ཡོངས་སུ་ཟླུམ་པར་ཤེས། །སོར་མོ་བཅོ་ལྔ་སུམ་འགྱུར་གྱིས། །དབུ་ནི་ཡོངས་སུ་ཟླུམ་པར་བྱ། །ཞེས་པའང་འབྱུང་ངོ། །མཆན་འོག་
ངག་གི་དབུས་ཀྱི་རྒྱར། །འདིར་ནི་སོར་མོ་ཉི་ཤུ་སྟེ། །སོར་གཉིས་བཅུ་དགུ་རྣམས་ཀྱི་ནི། །བློ་ལྡན་རྣམས་ཀྱིས་ཟླུམ་པོར་བྱ། །ལག་པའི་རྩ་བར་བར་དང་རྩེ། །སོར་མོ་བརྒྱད་དྲུག་བཞི་ཡིན་ཏེ། །རང་གི་རྒྱ་ཡི་ཚད་ཀྱི་ནི། །སུམ་འགྱུར་གྱི་ནི་ཟླུམ་པོར་བྱ། །ལྟོ་བ་རང་དབུས་རྒྱལ་ནི། །སོར་མོ་བཅོ་ལྔར་ཤེས་པར་
བྱ༑ །འོག་ཏུ་སོར་མོ་བཅུ་དྲུག་སྟེ། །སོར་མོ་བཅོ་བརྒྱད་རྐེད་པ་ལ། །སོར་གཉིས་དྲུག་ནི་བརླ་ཡི་རྩར། །བྱིན་པའི་དབུས་སུ་སོར་མོ་དྲུག། །བྱིན་པའི་མཐའ་མར་སོར་གཉིས་གཉིས། །ཕྱེད་བཅས་རྒྱ་རུ་རབ་ཏུ་སྦྱར། །དེ་རྣམས་ཀུན་ཀྱང་དེ་བཞིན་དུ། །ཟླུམ་པོ་སུམ་འགྱུར་ཉིད་དུ་བྱ། །དེ་བཞིན་སོར་མོ་
ཀུན་ཀྱང་ནི། །ཟླུམ་པོ་ཉིད་དུ་རིག་པར་བྱ། །དབུ་ཡི་རྒྱབ་ཕྱོགས་ལྟག་པ་ནི། །སོར་གཉིས་ཕྱི་རུ་ཕྱེད་པར་གྲགས། །རྒྱབ་ཀྱི་རྒྱུད་ནི་མཉམ་པར་བྱ། །ཕང་ཚོས་མཉམ་པར་འཕྱངས་པ་ལ། །བརླ་དང་རྐང་པ་བྱིན་པ་ཡང། །སོར་མཉམ་པར་ནི་འཕྱང་བར་བྱ། །རྒྱབ་ཀྱི་མཚན་ཉིད་རེག་བྱ་བ། །དེ་ནི་བསྡུས་
པའི་དོན་གྱིས་བསྟན། །མུ་ཏིག་གསེར་གྱི་དོ་ཤལ་སོགས། །རྣ་རྒྱན་དཔུང་རྒྱན་ལག་གདུབ་དང། །གོས་དང་ན་བཟའི་བཀོད་པ་ཡིས། །སྐུ་ཡི་གནས་ལ་བརྒྱན་པར་བྱ། །སྐུ་གཟུགས་ལྷག་དང་བཅས་པ་ཡི། །ཡོན་ཏན་སྐྱོན་རྣམས་བརྗོད་བྱ་སྟེ། །རིང་ཞིང་ཡངས་དང་ལྡན་གྱུར་ན། །གནས་རྣམས་ལེགས་པར་
བསྟན་པ་སྟེར། །དབུ་ནི་གདུགས་ཀྱི་དབྱིབས་ལྟ་བུས། །ནོར་བུ་འབྲུ་ནི་ལེགས་འཕེལ་སྟེར། །དཔྲལ་བ་སྨིན་མའི་དབྱིབས་ལེགས་པས། །རྟག་ཏུ་དཔལ་ནི་སྟེར་བར་འགྱུར། །པད་སྒྲོས་ནེ་ཚོའི་འདྲ་བ་ཡིས། །སྐྱེས་དགུ་བདེ་བཅས་རྒྱལ་བར་འགྱུར། །སྐུ་ནི་མགྲིན་བ་དུང་འདྲ་ན། །དངོས་གྲུབ་ཐམས་ཅད་རྟག་ཏུ་བྱེད། །
སྐུ་ནི་སེར་གེའི་དབྱིབས་འདྲ་བས། །ལོ་ལེགས་དང་ནི་སྟོབས་འཕེལ་འགྱུར། །ཕྱག་ནི་གླང་ཆེན་ལག་འདྲ་བས། །འདོད་པའི་དོན་ཀུན་སྒྲུབ་པར་བྱེད། །ཕྱལ་ལེགས་འབྲུ་རྣམས་ཕུན་ཚོགས་ཤིང། །རྟག་ཏུ་ལོ་ལེགས་རྣམས་སུ་བྱེད། །བརླ་ཡི་ཆ་ནི་ལེགས་པར་འཕེལ། །བྱིན་པའི་དབྱིབས་ལེགས་གྲོང་རྣམས་

[014A]༄༅། །འཕེལ༑ །སྐུ་ཡི་ཁབས་ནི་ལེགས་གྱུར་བས། །ཚུལ་ཁྲིམས་རིག་པ་རབ་ཏུ་འགྲུབ། །དེ་རྣམས་སྐུ་ཡི་བསྔགས་བརྗོད་ནས། །དམན་པས་ཡུལ་ཕྱོགས་ནོར་རྣམས་འཇོམས། །ཞེང་དང་སྲིད་དུ་དམན་པ་ཡིས། །མུ་གེ་དང་ནི་ཡུལ་འཇོམས་འགྱུར། །ལུས་དམན་གྱུར་པས་སྒུར་པོ་དང། །ཤངས་
དམན་པས་ནི་ཁྲོ་པ་དང། །གཡོན་མིག་ཕྱུགས་རྣམས་ཟད་བྱེད་ཅིང། །སྟེང་མིག་ནོར་ནི་འཛད་པར་བྱེད། །མིག་ཆུང་མིག་ནི་ཟླུམ་པོ་དང། །དེ་བཞིན་དུ་ནི་མིག་ཡོན་དང། །མིག་དམན་པ་དང་འོག་མིག་རྣམས། །རིང་དུ་རྣམ་པར་རིག་པར་བྱ། །སྐུ་ཡི་ཕྱལ་ནི་དམན་གྱུར་ན། །འབྲུ་རྣམས་རྟག་ཏུ་ཉམས་པར་
བྱེད༑ །སྐུ་ཡི་བརླ་ནི་དམན་གྱུར་ན། །མ་ལ་གནས་བརྟན་ལྟུང་བར་འགྱུར། །ཤངས་དང་སྤྱན་དང་ཕྱག་སོར་གསུམ། །ཐུང་བ་རྣམས་ནི་ཉེས་པ་ཆེ། །མགྲིན་པ་ཀོས་ཀོ་རྗེ་ངར་གསུམ། །རིང་བ་རྣམས་ནི་ཉེས་པ་ཆེ། །དབུ་དང་སྙན་དང་ཤངས་དང་གསུམ། །ཕྲ་བ་རྣམས་ནི་ཉེས་པ་ཆེ། །དེ་ཕྱིར་སྐྱོན་ཡོན་ཤེས་བྱས་
ནས༑ །སྐུ་གཟུགས་རྣམ་པར་སྤྲོས་པར་བྱ། །སྲིད་དུ་མཐོ་དགུའི་ཚད་ཀྱིས་ནི། །ཡོངས་སུ་ཟླུམ་པོ་མཉམ་དུ་བྱ། །ཨཱ་ཏྲེ་ཡའི་ཐིག་ལེ་ཞེས་པ་ལས་མཐོ་དགུ་པའི་མཚན་ཉིད་དོ།། །།ཡང་ན་ཞེད་ལ་ཕྱེད་བཅས་བརྒྱད། །ལྷ་རྣམས་དང་ནི་མི་རྣམས་ཀྱི། །མི་རྣམས་ལ་ནི་མཐོ་བརྒྱད་དང། །མི་མོ་བརྒྱད་དང་བདུན་
ཡང་ཡིན། །དགེ་བ་དྲུག་བདུན་མཐོ་ཡིས་ནི། །ཡོངས་སུ་ཟླུམ་དང་དཔངས་སུ་མཐོ། །རྣམས་ཀྱི་མཚན་ཉིད་རྟགས་རྣམས་ནི། །ཇི་སྐད་གསུངས་བཞིན་དགོད་པར་བྱ། །ལྷ་མོ་རྣམས་ཀྱི་མཚན་ཉིད་ཀྱི། །སྲིད་དུ་གདོང་བརྒྱད་མཁས་པས་བྱ། །གདོང་ལ་སོར་དྲུག་གཉིས་སུ་བྱ། །ལུས་ལ་སོར་མོ་བཅུ་གཅིག་གིས། །
འཕྲེད་ལ་མགྲིན་ནས་ནུ་མ་དང། །དེ་བཞིན་གཉིས་པོ་ནུ་རྩེའི་བར། །ཐམས་ཅད་གདོང་གི་ནང་ནས་ནི། །ལུས་ནི་རྣམ་པར་བརྗོད་པར་བྱ། །ཆུ་སོའི་དབུས་ནི་སོར་ལྔ་དང། །སོར་མོ་བཅུ་རུ་ཤེས་པར་བྱ། །རྐེད་པ་སོར་མོ་ཉི་ཤུར་བྱ། །བརླ་ནི་སོར་མོ་བཅུ་གཅིག་དང། །ཕུས་མོ་སོར་གསུམ་དེ་བཞིན་དུ། །རྗེ་ངར་སོར་མོ་
བཅོ་བརྒྱད་དོ། །ལོང་བུ་ལ་ནི་སོར་གཉིས་བྱ། །ལྷ་མོ་རྣམས་ཀྱི་མཚན་ཉིད་དགེ་སོར་མོ་སུམ་ཅུ་རྩ་གསུམ་གྱིས། །དབུ་ནི་ཡོངས་སུ་ཟླུམ་པོར་བྱ། །ཕྱག་གི་རྩ་བ་སོར་ལྔ་ཡི། །སུམ་འགྱུར་གྱི་ནི་ཟླུམ་པོར་བྱ། །སོར་མོ་གསུམ་གྱིས་མཁྲིག་མའི་མཚམས། །དེ་བཞིན་དུ་ནི་ཟླུམ་པོར་བྱ། །བརླ་ཡི་དབུས་སུ་སོར་

[014B]སུམ་འགྱུར་གྱིས་ནི་ཟླུམ་པོར་འགྱུར། །བྱིན་པའི་དབུས་སུ་སོར་མོ་ལྔ། །སུམ་འགྱུར་གྱིས་ནི་ཟླུམ་པོར་འགྱུར། །ཐམས་ཅད་དུ་ནི་སུམ་འགྱུར་ཏེ། །སོར་མོ་རྣམས་ཀྱང་དེ་བཞིན་ནོ། །མིག་གི་མཐའ་དང་མིག་དང་ནི། །ནུ་མ་དེ་བཞིན་རྐེད་པ་རྣམས། །ཅུང་ཟད་ཆ་ནི་ལྷག་ཏུ་བྱ། །སྐྱེ་བོ་བལྟ་ན་སྡུག་
པར་འགྱུར། །ཨཱ་ཏྲེ་ཡ་ཡི་ཐིག་ལེ་ལས། །མཐོ་བརྒྱད་ཀྱི་ནི་མཚན་ཉིད་དོ།། །།དེ་ནས་གཞན་ཡང་བཤད་བྱ་བ། །བྱིས་པ་རྣམས་ཀྱི་མཚན་ཉིད་ནི། །ཡོན་ཏན་དྲུག་གི་བྱིས་གཟུགས་དང། །དམག་དཔོན་ཡང་ནི་ཡོན་ཏན་དྲུག་ལོག་འདྲེན་གནོད་སྦྱིན་རྣམས་ཀྱི་ནི། །གཟུགས་བརྙན་ཚད་ཀྱི་མཚན་ཉིད་དོ། །
མགོ་ཡི་སྟེང་དུ་སོར་གཉིས་ཤེས། །གདོང་ནི་སོར་གཉིས་དྲུག་ཏུ་འགྱུར། །མགྲིན་པ་ལ་ནི་སོར་གཉིས་བྱ། །ལུས་ལ་སོར་མོ་ཉི་ཤུར་འགྱུར། །སོར་གསུམ་ཆ་ཡི་ལྟེ་བ་དང། །ཟབས་སུའང་དེ་བཞིན་སོར་གསུམ་མོ། །བརླ་ནི་སོར་གཉིས་མདུན་དུ་བྱ། །པུས་མོ་དེ་བཞིན་སོར་གཉིས་སོ། །རྗེ་ངར་སོར་མོ་དྲུག་
ཏུ་བྱ༑ །ལོང་བུ་སོར་མོ་གཅིག་ཏུ་ཤེས། །རྟིང་བ་ལ་ནི་སོར་མོ་གསུམ། །ཇི་ལྟར་སྔོན་མའི་རིམ་པ་ཡིས། །རྐང་པའི་སྲིད་དུ་སོར་གཉིས་ལྔ། །མཐེ་བོང་ལ་ནི་སོར་གཉིས་ཏེ། །མཐེ་བོང་རྩེ་མོ་མཉམ་པར་བྱ། །ནས་ཀྱིས་དམན་བ་གུང་མོ་སྟེ། །སེན་མོས་དམན་པ་མིང་མེད་དོ། །མཐེབ་ཆུང་ནས་ཀྱིས་དམན་པའོ། །
སོར་མོ་བརྒྱད་ཀྱིས་མགྲིན་མཚམས་ནས། །དཔུང་ཆ་དེ་བཞིན་སོར་མོ་དགུ། །ལག་ངར་སོར་གཉིས་ལྔ་ཡིན་ཏེ། །ལག་པའི་སྲིད་དུ་སོར་གཉིས་གཉིས། །སོར་མོས་དམན་པ་མཛུབ་མོ་སྟེ། །མིང་མེད་གུང་མོའི་སེན་ཕྱེད་ཀྱི། །ཆ་ཡིས་དམན་པར་བྱ་བ་སྟེ། །མིང་མེད་ལ་ནི་ནས་ཀྱིས་དམན། །མཐེབ་ཆེན་མཐེབ་
ཆུང་སྲིད་ངུའོ། །ཨཱ་ཏྲེ་ཡའི་ཐིག་ལེ་ཞེས་པ་ལས་མཐོ་བདུན་གྱི་མཚན་ཉིད་དོ།། །།དེ་ནས་གཞན་ཡང་བཤད་བྱ་བ། །མཐོ་དྲུག་པ་ཡི་མཚན་ཉིད་ནི། །སོར་གཅིག་མགོ་བོའི་སྟེང་དུ་སྟེ། །ཡོན་ཏན་གསུམ་མགུར་ཟླུམ་པོར་བྱ། །སོར་གཉིས་དྲུག་ནི་གདོང་དབུས་ལ། །རྣ་བ་སྣ་རྩེ་དེ་བཞིན་དུ། །སོར་གཉིས་གསུམ་
ནི་མགྲིན་དབུས་ལ། །ལྟོ་དབུས་སོར་མོ་བཅུ་དྲུག་གོ། །ལུས་ལ་སོར་གཉིས་དྲུག་ཏུ་འགྱུར། །རྐེད་པ་སོར་གཉིས་བདུན་ཡིན་ནོ། །བརླ་དབུས་སོར་གཉིས་བཞི་ཡིན་ཏེ། །པུས་མོ་སོར་བཞི་ནས་དྲུག་གོ། །བྱིན་པའི་དབུས་ལ་སོར་མོ་ལྔ། །ལོང་བུ་དེ་བཞིན་སོར་མོ་གསུམ། །སོར་མོ་ལྔ་ཡིས་རྐང་པ་ཡི། །

[015A]༄༅། །ཞེང་གི་ཚད་དུ་ཡོངས་སུ་གྲགས། །ནས་དགུ་ཡིས་ནི་མཐེབ་ཆེན་ཏེ། །དེ་བཞིན་པར་ནི་ནས་གསུམ་མོ། །ནས་བརྒྱད་ཀྱིས་ནི་རྩེ་མོ་བྱ། །ནས་བདུན་གྱིས་ནི་གུང་མོ་བྱ། །ནས་རྔོག་དྲུག་གིས་མིང་མེད་ལ། །མཐེབ་ཆུང་ལ་ནི་ནས་རྔོག་ལྔ། །དེ་བཞིན་དུ་ནི་མཁས་པ་ཡིས། །
རྐང་པའི་སོར་མོ་མཛེས་པ་དང། །སོར་མོ་དེ་བཞིན་རྟིང་པའི་རྒྱ། །ཇི་སྐད་གསུངས་པ་བཞིན་དུ་བྱ། །ཨཱ་ཏྲེ་ཡའི་ཐིག་ལེ་ཞེས་པ་ལས་མཐོ་དྲུག་གི་མཚན་ཉིད་དོ།། །།དེ་ནས་གཞན་ཡང་བཤད་བྱ་བ། །མཐོ་བཅུ་བ་ཡི་མཚན་ཉིད་ནི། །ཚངས་པ་ལྷ་མོ་ཙར་ཙི་ཀ་དྲང་སྲོང་བྲམ་
ཟེ་སྲིན་མོ་རྣམས། གང་ཞིག་ལྷ་དང་སངས་རྒྱས་རྣམས། །བློ་དང་ལྡན་པས་སྐུ་གཟུགས་བྱ། །མཁས་པས་བརྩམ་བྱ་འདི་རྣམས་ཀྱི། །གཞན་རྣམས་ཀྱིས་ཀྱང་དེ་བཞིན་བྱ། །གཙུག་ཏོར་ལ་ནི་སོར་བཞིར་འགྱུར། །བཞིན་ལ་དེ་བཞིན་སོར་གཉིས་དྲུག་མགྲིན་པ་སོར་མོ་བཞི་རུ་བྱ། །ལུས་ལ་སོར་མོ་སུམ་
ཅུ་དྲུག་དེ་བཞིན་དཔྱི་ལ་སོར་མོ་བཞི། །བརླ་ལ་སོར་མོ་སུམ་ཅུ་དྲུག་པུས་མོ་སོར་མོ་ལྔ་རུ་ཤེས། །རྗེ་ངར་སོར་མོ་སུམ་ཅུ་དྲུག་ལོང་བུ་སོར་མོ་གཉིས་སུ་ཤེས། །སོར་མོ་ལྔ་ཡིས་ཤིན་ཏུ་མཛེས། །འོག་གི་ཆ་ལ་རབ་ཏུ་བྱ། །སོར་གཉིས་དགུ་ཡིས་དེ་བཞིན་དུ། །དཔུང་བའི་ཆ་ལ་རབ་ཏུ་
བྱ༑ །མགྲིན་མཚམས་བྲང་ཞོལ་རྩེ་དེ་བཞིན། །སོར་གཉིས་བཅུ་རུ་ཤེས་པར་བྱ། །དཔུང་པ་ལ་ནི་སོར་གཉིས་གསུམ། །དེ་བཞིན་ལག་དར་སོར་མོ་བརྒྱད། །ལག་པའི་ཡལ་ག་བླང་བ་ནི། །སོར་མོ་བདུན་དུ་ཤེས་པར་བྱ། །ཇི་ལྟར་མཛེས་པར་བྱ་བ་ནི། །ཤ་ཡི་འཁྱིལ་བག་རྣམས་སུ་
ཤེས༑ །ཨཱ་ཏྲེ་ཡའི་ཐིག་ལེ་ཞེས་པ་ལས་མཐོ་བཅུའི་མཚན་ཉིད་དོ།། །།ཡང་དག་ཐུབ་པ་རྣམ་པར་ནི། །ཐུང་ངུའི་ཚད་དུ་གསུངས་པ་ཡི། །སྐུ་གཟུགས་ཆེན་པོའི་བཀོད་པ་སྟེ། །རབ་ཏུ་བཤད་བྱ་ད་ནི་ཉོན། །ཁྲུ་ནི་བཅོ་ལྔ་ལྷག་པ་ཡང། །སྐུ་གཟུགས་ཆུང་ངུར་ཤེས་པར་བྱ། །བར་
མ་ཉིས་འགྱུར་དག་ཏུ་ཤེས། །ཆེན་པོ་རྣམས་ནི་སུམ་འགྱུར་རོ། །གལ་ཏེ་བདག་ཉིད་དགའ་འདོད་ནི། །དེ་ལས་གཞན་པས་མི་བྱ་སྟེ། །སྐུ་ནི་ཚར་བ་མི་སྟེར་དང། །ཡང་ན་ནོར་རྣམས་ཟད་པར་བྱེད། །སྐུ་ནི་ཆག་པས་རིགས་ཉམས་ཤིང། །གས་པས་ཕྱོགས་རྣམས་འཁྲུག་པར་བྱེད། །སྐུའམ་

[015B] །ལྷ་མོ་མ་མོའི་ཚོགས་དེ་བཞིན། །གོ་ཆའི་ལས་ནི་བལྟ་བྱས་ནས། །མྱུར་དུ་དེ་རྣམས་གཤེགས་པར་བྱ། །མེ་ཏོག་མཆོད་ཡོན་དེ་བཞིན་དུ། །སྤོས་དང་ཞལ་ཟས་གཏོར་མ་དང། །གོས་ལ་སོགས་པ་དབུལ་བྱ་ཞིང། །དེ་བཞིན་སྤྱིན་སྲེག་ལས་བྱས་ནས། །དགེ་དང་ཞི་བའི་ཆུ་བོ་
ལ༑ །ལྷ་ཡི་སྔགས་ནི་བཟླས་བྱས་ནས། །སྐྲ་དང་ཐག་པ་མུན་ཛ་དང། །ཟར་མ་དུ་ཀ་ལ་དེ་བཞིན། །ཆོ་ག་བཞིན་དུ་བལྟས་ནས་ནི། །ཐག་པ་ཡིས་ནི་བཅིང་བར་གསུངས། །ཁྱུ་མཆོག་སྟེང་དུ་བཅིངས་ནས་ནི། །ལྷ་རྣམས་རྙིད་པ་སྤྱན་དྲངས་ལ། །གོས་ཀྱི་རང་བཞིན་སྐུ་གཟུགས་ནི། །ཆུ་བོ་ཆེན་པོའི་འགྲམ་
དག་དང། །དེ་བཞིན་གཙང་བོ་འདུས་རྣམས་ལ། །དེ་རུ་དེ་བཞིན་འཕང་བར་བྱ། །གསེར་དང་དངུལ་དང་དེ་བཞིན་དུ། །ཟངས་དང་ར་གན་རང་བཞིན་ཡང། །གལ་ཏེ་བདག་ཉིད་དཔལ་འདོད་ན། །ཀུན་ཀྱང་མེ་ལ་གཞུ་བར་བྱ། །ཤིང་གི་རང་བཞིན་ལས་གྱུར་སྐུ། །དེ་བཞིན་གོས་ཀྱིས་ཡོངས་དྲིལ་ནས། །སྣུམ་དང་
སྦྲང་གིས་བརླན་བྱས་ལ། །སྒྲོན་མེ་ཡིས་ནི་སྦར་བར་བྱ། །ས་རྡོ་རང་བཞིན་ལས་བྱུང་སྐུ། །རི་བོའི་ཕྱོགས་གྱུར་གང་ཞིག་ཏུ། །ས་ནི་མི་གང་ཙམ་བརྐོས་ནས། །སྐུ་གཟུགས་སྤས་ཏེ་དགང་བར་བྱ། །སྐུ་གཟུགས་རྙིང་པ་གཤེགས་བྱ་བ། །བདག་ཉིད་ཆེན་པོ་རྣམས་ཀྱིས་བྱ། །དུས་ནི་བྱེ་བ་སྟོང་རྣམས་སུ། །ལྷ་ཡི་
འཇིག་རྟེན་རྣམས་ཀྱིས་མཆོད། །ཨཱ་ཏྲེ་ཡའི་ཐིག་ལེ་ཞེས་པ་ལས་རྙིང་པ་གཤེགས་སུ་གསོལ་བའི་མཚན་ཉིད་དོ། །དྲང་སྲོང་ཆེན་པོ་ཨཱ་ཏྲེའི་བུས་མཛད་པའི་སྐུ་གཟུགས་ཀྱི་ཚད་ཀྱི་མཚན་ཉིད་རྫོགས་སོ།། །།མཁས་པ་དྷརྨ་དྷ་ར་དང། སྒྲ་བསྒྱུར་གྲགས་པ་རྒྱལ་མཚན་གྱིས། །སྐུ་གཟུགས་ཆག་
ཚད་མཚན་ཉིད་ཀྱི། །སྒྲ་དོན་ལེགས་པར་བསྒྱུར་བ་ཡིན།།


﻿
[007A] །རྒྱ་གར་སྐད་དུ། །ར་ས་ཡཱ་ཎ་ཤཱ་སྟྲ་ཨུདྀ་བྲ་ཏི། བོད་སྐད་དུ། གསེར་འགྱུར་གྱི་བསྟན་བཅོས་བསྡུས་པ། ཐམས་ཅད་མཁྱེན་པ་ལ་
ཕྱག་འཚལ་ལོ། །ཀུན་མཁྱེན་ཞི་བ་ཀུན་སྟེར་བ། །དཔལ་མགོན་མཆོག་ཏུ་ཞི་བར་མཛད། །ལོངས་སྤྱོད་གྲོལ་བ་རབ་སྟེར་བའི། །དབང་ཕྱུག་དམ་པ་ཕྱག་འཚལ་ལོ། །ཕྲ་དང་སྦོམ་ལས་རྣམ་པར་གྲོལ། །གསལ་དང་མི་གསལ་མཆོག་ཏུ་ཞི། །དཔལ་དང་ལོངས་སྤྱོད་གྲོལ་སྟེར་མ། །མཆོག་གི་དབང་ཕྱུག་ལ་ཕྱག་
འཚལ༑ །མཆོག་ཏུ་སྲ་བའི་དངུལ་ཆུ་ཡི། །ལས་ཀྱི་སྦྱོར་བ་ངེས་པར་སྦྱར། །དེ་ཉིད་རབ་སྦྱོར་མཐའ་ལ་ནི། །ཡོན་ཏན་སྐྱེ་བར་འགྱུར་བ་སྟེ། །བརྒྱལ་བ་ཡིས་ནི་ནད་འཇོམས་ཤིང། །སྨན་པ་ཡིས་ནི་དབུལ་པོ་སྤོང། །བཅིངས་པ་ཡིས་ནི་མཁའ་ལ་འགྲོ། །དངུལ་ཆུའི་ཡོན་ཏན་རྣམ་གསུམ་མོ། །གལ་ཏེ་
ལྷང་ཚེར་སྨན་ནི་ཡོན་ཏན་བརྒྱད། །མུ་ཟི་ཞུ་གྱུར་འདི་ལ་ཡོན་ཏན་དྲུག་དངུལ་ཆུ་མཉམ་དུ་གསེར་གྱིས་ངེས་བཅིངས་ནས། །ཁྱོད་ཀྱིས་མཁའ་ལ་འགྲོ་བ་གང་གིས་འགོག་གཤའ་ཚེ་དངུལ་ཆུའི་རོ་ཡིས་མཉམ་དུ་བསྣུན། །དེ་ཕྱེད་ཟླ་བ་གཉིས་པའི་རིམ་པ་ཡིས། །གཤའ་ཚེ་ཟླ་བའི་ཕྱོགས་གསུངས་གསེར་
སྦྱོར་ལས༑ །ཟངས་མ་དྲུག་ཅུ་རྩ་བཞི་འབིགས་པར་བྱེད། །དེ་ཉིད་ཐིག་ལེ་མི་གཏོང་ཞིང། །དམར་སྐྱའི་མདོག་ནི་ནོར་སྟེར་རོ། །མེ་ལ་གནས་ཤིང་མི་གཡོ་བ། །ནམ་མཁའ་སྨིན་པའི་མཚན་ཉིད་དོ། །གང་ལ་དངུལ་ཆུ་མཉམ་དུ་ཞུ། །དངུལ་དང་ཡང་ན་གསེར་དག་གམ། །གཅིག་ཏུ་གྱུར་ཅིང་མི་ཟད་པ། །དེ་

[007B] །ལྷང་ཚེར་ཞུ་བ་གང་ཞིག་གིས། །དངུལ་ཆུ་དབང་དུ་བྱས་གྱུར་ན། །དེ་ཡིས་ཆོས་དང་ནོར་དག་གི། །སྒོ་དག་ཉེ་བར་ཕྱེ་བ་ཡིན། །ཁ་ཡངས་ནམ་མཁའ་ཟ་བ་དང། །སེར་པོ་ཟ་བས་མུ་ཟི་དང། །གསེར་གྱི་མངལ་གྱི་ཁུ་བ་ཉིད། །ནོར་འཛིན་སྟེང་ན་ཤིན་ཏུ་དཀོན། །སྙིག་
མིན་མ་ཡིན་ཁྱབ་པ་ཡི། །དམར་མིན་མ་ཡིན་གཞན་མའི་ཚེ། །སྨིན་དང་རྙིངས་པ་ཉིད་ཀྱིས་ནི། །བྱེ་བ་རྣམས་ནི་འབིགས་པར་འགྱུར། །དེ་ནས་དངོས་པོའི་གྲངས་བརྗོད་དོ། །འོད་ལྡན་ལྕགས་ནི་མཆོག་ཏུ་འགྱུར། །དེ་དངོས་མེད་ན་ལྕགས་རྣོན་པོ། །ར་གན་ཞོ་ཕྱེད་གཤའ་ཚེ་ཟངས། །སྒྲ་གཅན་གསེར་དང་
དཀར་པོ་རྣམས། །ལྕགས་རྣམས་བརྒྱད་དུ་གསུངས་པ་སྟེ། །དངུལ་ཆུའི་སྨིན་པ་སོ་སོ་ལ། །སྦྱང་བ་ཉིད་དུ་བྱ་བ་སྟེ། །གསེར་གྱུར་ལས་ལ་དངུལ་ཆུ་རྣམས། །མུ་ཟི་དེ་བཞིན་དྲི་མེད་དང། །མ་ཀྵི་ཀ་དང་དེ་བཞིན་མཚལ། །ཀུ་ཎ་ཌཱི་ཀཱ་ཤྲྀ་ཀ་མ་དྲུག་གསེར་གྱི་མཆོག་དང་བ་བླ་རྣམས། །ཤེས་རབ་ལྡན་པས་
འབད་པས་སྦྱངས། །མཁས་པ་ལས་རྣམས་ཤེས་པར་བྱ། །གསེར་གྱིས་ལས་རྣམས་བ་བླ་ཡི། །ཁ་དོག་སེར་དང་དཀར་པོའི་ཁམས། །ལྷང་ཚེར་དེ་བཞིན་སཽ་བའིར། །ཀཱཾ་གུཥྛ་རྣམས་སོ་སོར་སྨིན། །དེ་རྣམས་རྟགས་ནི་བཤད་པར་བྱ། །སྦྱངས་པས་ཁུ་བ་རྣམས་ནི་ལྟུང། །འོད་ལྡན་ཡང་ཤིང་ཁུ་བ་དཀར། །རྣོན་པོ་
མཆོག་ཏུ་རྣོན་པོར་འགྱུར། །ཟངས་མ་དམར་དང་སྲ་བ་སྟེ། །རིགས་ནི་གསུམ་དུ་དབྱེ་བ་ལས། །བལ་ཡུལ་ལས་བྱུང་མཆོག་ཡིན་ཏེ། །འདབ་མར་གྱུར་པ་འབྲིང་དུ་རིག་ཐ་མ་འོད་ཀྱི་དྲི་མར་ཤེས། །ལས་ནི་ལེགས་པར་སྦྱར་བར་བྱ། །སྦྱངས་པས་ཁྱབ་བྱེད་ཉིད་དང་ནི། །དངུལ་ཆུའི་སྨིན་པ་ཉིད་ལ་ཕན། །ཞ་ཉེ་ནག་
པོ་དཀར་བར་ཤེས། །རང་བཞིན་ཡང་ཤིང་ཁུ་བ་ཅན། །གཤའ་ཚེ་དྲི་དང་ལྡན་པ་མཆོག་ཚོགས་པ་ནག་ཅིང་མྱུར་དུ་འཇུ། །མྱུར་དུ་འཇུ་བའི་རང་བཞིན་གྱིས། །དཀར་པོར་ཤིན་ཏུ་ཡོངས་སུ་གྲགས། །ར་གན་ཁ་དོག་གསེར་འདྲ་ཞིང། །དྲི་མ་ལེན་ཅིང་དྲི་དང་ལྡན། །དྲག་ཅིང་བརྟན་པའི་ཁུ་བ་ཉིད། །ཟངས་ཀྱི་
ཁམས་ནི་མཐུག་པའོ། །སྒྲ་ལྡན་དྲི་མ་ཡང་དག་ལྡན། །སྲ་ཞིང་མཆོག་ཏུ་བརྟན་གྱུར་པ། །ཟངས་དང་གཤའ་ཚེ་དག་བསྲེས་པ། །མཐུག་ཅིང་མྱུར་དུ་འཇུ་པའོ། །བཅད་ན་དཀར་ཞིང་བདར་ན་སེར། །བསྲེགས་ན་གུར་གུམ་ལྟ་བུ་དང། །སྣུམ་དང་ཉུང་དུས་ལྕེ་བ་སྟེ། །གསེར་གྱི་མཚན་ཉིད་རྣམ་པ་དྲུག་

[008A]༄༅། །སྐར་མ་ཀུན་དའི་མདོག་དང་མཚུངས། །སྣུམ་དང་སྐར་མ་རབ་ཏུ་སྟེ། །ཡོན་ཏན་དྲུག་ཅུ་རྩ་བཞི་ནི། །རིགས་ཀྱི་མཚན་ཉིད་དག་ཏུ་བཤད། །སྔོན་རྗེས་ཇི་ལྟར་དེ་བཞིན་དུ། །བསྡུས་ནས་བདག་གིས་རབ་བཤད་བྱ། །འོད་ལྡན་ལ་སོགས་ལྕགས་རྣམས་ཀྱིས། །སྦྱངས་ནས་སྙིང་
སྟོབས་དགུག་པ་སྟེ། །འོད་ལྡན་ལྕགས་སམ་ཡང་ན་རྣོ། །གསེར་ནི་དགུག་ཅིང་ཕྱེ་མར་བྱ། །ཚ་ཡི་སྡེ་ཚན་ཇི་སྙེད་དང། །དྲི་ཆུའི་སྡེ་ཚན་སྦྱར་བར་བྱ། །ཚ་དང་དྲི་ཆུ་དེ་ཉིད་ཀྱིས། །བློ་དང་ལྡན་པས་ཕྱེ་མར་བྱ། །གོང་བུ་གསུམ་དུ་བླངས་ཡང་ནི། །སྐྱུར་རྩི་རྣམ་པར་མང་པོས་གདུལ། །དེ་ནི་རྩ་བ་ཉིད་དུ་བྱ། །སླར་
ཡང་སྐྱུར་རྩིས་སྦྱང་བར་བྱ། །འདི་ཡིས་ཟངས་དང་འོད་ལྡན་ནམ། །ཡང་ན་རྣོན་པོ་འདི་ཡིས་སྦྱངས། །གླང་ཆེན་རུས་ཕྱེ་ཡང་དག་སྦྱོར། །མཆིང་བུའི་ཕྱེ་མ་ངེས་སྦྱར་བྱ། །ལན་ནི་བདུན་གྱི་བར་དུ་ནི། །ར་ཡི་དྲི་ཆུས་གཏོར་བར་བྱ། །དེ་འདིར་ཟངས་ནི་སྦྱར་བར་བྱ། །བློ་དང་ལྡན་པ་རྣམས་ཀྱིས་བཤད། །
འདི་ཡིས་ཟངས་ནི་རབ་མཆོག་ཏུ། །སྦྱང་བྱ་ལས་རྣམས་ཐམས་ཅད་ལ། །དེ་ནས་ར་གན་དེ་བཞིན་དུ། །སྦྱང་བ་བདག་གིས་རབ་བཤད་བྱ། །འབད་པ་ཡིས་ནི་བདར་བར་བྱ། །ཕྱེ་མ་ཞིབ་མོ་ཉིད་དུ་བྱ། །ཚ་བཅུག་དྲི་ཡི་ཆུ་ཡིས་ནི། །མཁས་པས་ཉི་མ་བདུན་དུ་མཉེ། །སླར་ཡང་སྐྱུར་མོ་དང་བཅས་པས། །ཀོང་
བུ་གསུམ་དུ་སྦྱིན་པར་བྱ། །འདི་ཡི་སྦྱང་བར་བཤད་པ་ནི། །ར་གན་ཆོ་ག་ཇི་བཞིན་ནོ། །འཁར་བ་འབད་པས་བདར་བྱ་སྟེ། །ཕྱེ་མ་ཞིབ་མོ་ཉིད་དུ་བྱ། །ཚ་བཅུག་དྲི་ཡི་ཆུ་ཡིས་ནི། །ཕྱེ་མ་ཉིད་ནི་སླར་ཡང་སྦྱང། །ལན་བདུན་གྱི་ནི་བར་དུ་སྤྱད། །སླར་ཡང་སྐྱུར་མོས་སྦྱང་བར་བྱ། །ཞ་ཉེ་བྱིན་ནས་མེ་ལ་བསྲེག་ཇི་སྲིད་
ཟངས་སུ་མ་གྱུར་པར། །ཟངས་ཁི་གཟུགས་གྱུར་གང་ལ་ནི། །སླར་ཡང་ཟངས་སྦྱིན་སྦྱང་བར་བྱ། །སྒྲ་ལྡན་བྱས་པར་བཤད་པ་ཡི། །གཙོ་བོ་དག་ནི་བདག་གིས་བཤད། །ཞ་ཉེ་སྦྱང་བར་བཤད་པ་ཡང། །ཇི་ལྟར་རིགས་པར་བདག་གིས་བཤད། །བ་བླའི་ཕྱེ་མས་འབར་བཞིན་དུ། །ཤྲཱྀ་ཁཎྜའི་འོ་མས་སྦྱང། །མང་
པོར་སྦྱང་ཞིང་ཕྱེ་མ་དག་ཉི་མ་ལ་ནི་སྦྱང་བར་བྱ། །མེ་གནས་ཞུ་དང་ཕྱེ་མ་ལ། །ཞ་ཉེ་ཡིས་ནི་ངེས་པར་སྦྱང། །ལན་བདུན་གྱིས་ནི་དག་པར་འགྱུར། །འབྲས་བུ་གསུམ་གྱི་ཁུ་བས་བཀྲུ། །འདི་ཡི་སྦྱང་བ་བཤད་པ་ནི། །ཞ་ཉེ་གཤའ་ཚེ་དག་བཞིན་བཤད། །ཀུ་ཎའི་ཌཱི་ཡི་དངོས་པོ་དང། །ཆང་གི་མེ་ཏོག་ཁུ་བ་ཡིས། །

[008B] །གཤའ་ཚེ་རེས་ཀྱི་ཡང་ཡང་དུ། །འོད་ཀྱི་བློ་གྲོས་མར་ཁུ་དང། །ཡང་ན་ཀ་རཉྫ་མར་ཁུས། །བཀྲུ་ཞིང་གཏོར་བ་ཉིད་དུ་བྱ། །སྦྱང་བ་མང་དུ་གསུངས་པ་ཡིས། །ཉེས་པ་མང་པོ་རྣམ་པར་སྤོང། །ཞ་ཉེ་ཅུང་ཟད་བྱིན་ནས་ནི། །སྐར་མ་མཁས་པས་མེ་ལ་བསྲེག་དེ་བཞིན་གྱུར་པ་དྲི་ཆུ་ཡིས། །བློ་
དང་ལྡན་པས་ལན་གསུམ་བཀྲུ། །དེ་ནས་མཐའ་དང་བར་དག་ཏུ། །ལན་བདུན་དུ་ནི་བཀྲུ་བར་བྱ། །དེ་ཡིས་དག་པར་འགྱུར་བ་སྟེ། །འདི་ལ་རྣམ་པར་དཔྱང་མི་བྱ། །གསེར་མི་སྦྱང་པར་བཤད་པ་ཡི། །ཡོན་ཏན་རྣམས་ནི་དྲུག་དེ་ཡི། །དང་པོར་ཚ་དང་དྲི་ཆུ་ཡིས། །ཇི་སྙེད་སྐྱུར་རྩིས་བཀྲུ་བར་བྱ། །མར་དང་སྦྲང་དག་བསྲེས་
པ་ཡིས། །བྱུགས་པས་སླར་ཡང་འཛད་མི་འགྱུར། །འདི་ཡིས་དངོས་གྲུབ་འགྲུབ་པར་བྱེད། །གསེར་གྱི་རིམ་པ་ཇི་བཞིན་ནོ། །ལྕགས་རྣམས་གདུལ་བར་གསུངས་པ་ཡི། །ཇི་ལྟར་མི་འགྱུར་སྦྱོང་བ་ལས། །གསེར་དངུལ་ཇི་ལྟ་དེ་བཞིན་དུ། །འོད་ལྡན་ལྕགས་དག་ཇི་སྙེད་དང། །དེ་ཡི་དངོས་པོ་རྣོན་པོ་ལ། །དང་པོ་
སྦྱང་བར་བྱས་ནས་ནི། །ཕྱི་ནས་ལས་ཀྱིས་མཉམ་དུ་བརྩམ། །མདོག་བཟང་མས་ཀཥི་ཀ་ཉིད་དང། །ཚྭ་དང་སྐྱུར་མོ་དག་གིས་སྦྱང། །འདི་གྲུབ་ཆེན་ཨུ་རྒྱན་པའི་འགྱུར་ཡིན།།


﻿
[018A]༄༅། །སྦོས་ཀྱི་སྦྱོར་བ་རེའུ་ཆར་བྱས་པ་བཞུགས། ༄༅། །དཀོན་
མཆོག་གསུམ་ལ་ཕྱག་འཚལ་ལོ། །ཨ་ཀར་པ་ཏྲ་ཏུ་རུས་རྡོ་དྲེགས་སྤྲི་ཡང་གླ་སྒང་སྤྲ་ཚིལ་བ་ལེ་ཀ། །པྲི་ཀ་ཤིང་ཚ་རྒྱ་སྤོས་སྤང་སྤོས་ཙན་དན་སེན་མོ་ཐང་ཆུ་ཀུན་ཏུར་རྣམས། །སྦྱོར་བ་སྦོས་རྒྱལ་གླ་རྩི་ག་པུར་དག་གིས་གསོ་ཞིང་བདུག་པ་མཆོག་གིས་བདུག་མེ་ཏོག་ཞིམ་པོས་བསྒོ་བགྱིས་དང་དྲི་སྦྱར་
མཆོག་ཏུ་འདི་འགྱུར་ལུས་མཆོག་མ། །ཤིང་ཚ་ཨ་ཀར་བ་ཏྲ་པྲི་ཀ་ཏུ་རུས་སྤང་སྤོས་རྒྱ་སྤོས་རྡོ་དྲེགས་དང། །ཀུན་དུ་གན་དྷ་བ་ལིག་ཐང་ཆུ་པྲི་ཡང་སེན་མོ་ཅན་དན་གླ་སྒང་རྣམས། །གོ་རིམས་བཞིན་དུ་ཆ་རེ་བསྐྱེད་ཅིང་དྲིའི་སྦྱོར་བ་བརྒྱད་པ་ཕྲག་གཉིས་དང། །བཞི་བའི་སྦྱོར་བའང་ཉི་ཤུ་ལས་ནི་གཉིས་
ཀྱིས་ཉུང་བར་གྱིས་ཤིག་འཛངས་མ་མོ། །ཨ་ཀར་ཀུན་ཏུར་ཏུ་རུས་གན་དྷ་ཐང་ཆུ་པྲི་ཡང་ཙན་དན་གནས་རྣམས་སུ། །སུག་སྨེལ་པ་མུ་རུ་རྟ་བྱ་ཀུ་རེའུ་མིག་ཙོར་གཞག་བྱ་ཞིང། །ཤིང་ཚའི་གནས་སུ་གྲན་ཏི་བཞག་ཅིང་དེ་ཡི་ཆ་ལས་གསུམ་དུ་བསྒྱུར་བྱས་ཏེ། །དེ་དག་སྦྱོར་བ་རེ་ལྟར་བྱས་པས་ཁྲུས་
ཀྱི་ཆོ་གའི་སྦྱོར་བའི་རྣམ་པ་ཡིན། །ཤ་ཏ་མ་རྟན་མུར་པི་དྲི་ལི་ནི་དེ་བ་ནཱ་གེ་སར། །དྲན་ཚེའི་གནས་སུ་སེང་ཕྲོམ་ཧ་མན་གསུམ་བཞག་དྲི་ཕྱིའི་སྦྱོར་བ་ཡིན། །ཤིང་ཚ་ཏ་མལ་པྲི་ཡང་ཙན་དན་རུ་རྟ་སེང་ཕྲོམ་དང་ནི་ཤུ་དག་དང། །སྠེའུ་ན་ཆ་དྲུག་ལྡན་པའི་རིམ་པ་བ་ལང་ཕྲུ་གུ་ལྟ་བུར་སྲེག་པ་ཡིན་
ག་བུར་སྤྲང་རྩི་ཀ་ར་གུར་ཀུམ་མ་ཏུ་ལུང་གའི་བདུག་སྤོས་སྦྱོར་བ་སྟེ། །རྒྱ་སྐྱེགས་དུ་རུ་ཀ་དང་སྤྲ་ཚིལ་སྦྱར་བ་ངག་ནི་བདུག་སྤོས་རེང་བུ་ཡིན། །རུ་རྟ་གེ་སར་ཤུ་ཏི་ཨ་མྲ་ཙོ་ར་དག་དང་སྦྱར་བ་བཏུང་བ་བསྒོ་བ་ཡིན། །སྤོས་རྒྱལ་ཤུ་ཏི་སུག་སྨེལ་ཨ་མྲ་རུ་རྟ་སྦྱར་བ་ཞལ་ལ་བསྒོ་བ་ཡིན། །ཨ་

[018B] །དུ་རུ་ཀ་དང་སྦྱར་བ་ཏིལ་མར་དྲི་ཞིམ་བསྒོ་བའི་སྦྱོར་བ་ཡིན། །དེ་ལྟར་ཁོ་བོས་ཁྱོད་ལ་ཕན་བར་བྱ་ཕྱིར་སྣ་ཚོགས་རྣམ་པར་བརྟག་བྱས་པ། །བདེ་བར་གཤེགས་པའི་ཕོ་བྲང་རྐྱེན་དུ་འོས་པའི་དྲི་དང་བདུག་པའི་སྦྱོར་བ་ཡིན། །དྲི་
སྦྱར་བའི་མིག་མངས་རིས་ཀྱི་སྦྱོར་བ་ཚིག་ལེའུ་བྱས་པ་སློབ་དཔོན་ཀླུ་སྒྲུབ་ཀྱིས་མཛད་པ་རྫོགས་སོ།།


﻿
[008B] །རྒྱ་གར་སྐད་དུ། །སམྦུདྡྷ་བྷ་ཥི་ཏ་པྲ་ཏི་བིམྦ་ལཀྵ་ཎ་བི་བརྞ་ནཱ་མ། བོད་སྐད་དུ། རྫོགས་པའི་སངས་རྒྱས་
ཀྱིས་གསུངས་པའི་སྐུ་གཟུགས་ཀྱི་མཚན་ཉིད་ཀྱི་རྣམ་འགྲེལ་ཞེས་བྱ་བ། །ཐམས་ཅད་མཁྱེན་པ་ལ་ཕྱག་འཚལ་ལོ། །སྐུ་གཉིས་རྗེས་སྐྱེས་རྒྱལ་བ་ཡི། །སྐུ་ལ་ཕྱག་འཚལ་དེ་ནས་ནི། །བདག་གིས་ངེས་པས་མཚན་ཉིད་དེ། །ཇི་ལྟར་ནུས་བཞིན་རྣམ་འགྲེལ་བྲི། །ཇི་ལྟར་བསྙེན་བཀུར་བར་བགྱི་ཞེས་བྱ་བ་ནི་ཉེ་བར་
སྤྱད་པ་སྟེ། །བཅོམ་ལྡན་འདས་ཀྱི་སྐུའི་ཆ་ཤས་ཀྱི་མཚན་ཉིད་ནྱ་གྲོ་དྷ་ལྟར་ཆུ་ཞེང་ཡོངས་སུ་གབ་པ་ཞེས་བྱ་བ་ནི་ནྱ་གྲོ་དྷ་ནི་ཤིང་ལྗོན་པ་སྟེ། དེའི་ཡལ་ག་ཆུ་ཞེང་གབ་པ་ལྟ་བུའོ། །འདི་འོད་ཀྱི་དཀྱིལ་འཁོར་ལ་རབ་ཏུ་གསུངས་སོ་ཞེས་བྱ་བ་ཁ་ཅིག་གོ། །གཞན་ལ་ནི་འདི་སྐུ་ཁྱད་པར་ལ་གསུངས་པའི་ཕྱིར་ན་ཕྱག་གཉིས་
ལོགས་སུ་བརྐྱང་བ་ནི་འདོམ་གང་སྟེ། ཇི་སྲིད་སྐུའི་ཚད་དེ་སྲིད་འདོམ་གྱི་སྲིད་དུ་ཡང་གསུངས་སོ། །ཇི་སྲིད་ཅེས་པ་ལ་སོགས་པའི་འཇམ་པ་ནི་སྣུམ་པའི་ཆོས་ཉིད་དོ། །མཛེས་པ་ནི་ཡིད་འཕྲོག་པའོ། །འགྱིང་བག་དང་ལྡན་པ་ནི་གསུམ་དགུ་ལ་སོགས་པའི་ཡོན་ཏན་ནོ། །བདུན་མཐོ་བ་ཞེས་པ་ནི་ཆ་ཤས་བདུན་སྟེངས་སུ་

[009A]༄༅། །མཐོ་བ་སྟེ། གང་ལས་ན་ཞབས་གཉིས་དྲང་ཕྱག་གཉིས་དང་མགྲིན་པ་ཞེས་སོ། །དེ་ལ་ཞེས་པ་ལ་སོགས་པས་ནི་སྲིད་ལ་སོགས་པ་ལྔ་པོ་རྣམས་ཀྱི་ཚད་གསུངས་པ་བཤད་པར་བྱའོ། །བྱང་ཆུབ་སེམས་དཔའ་ཞེས་བྱ་བ་ལ་སོགས་པ་ནི་ཇི་ལྟར་འཆད་པར་འགྱུར་བ་ནུས་པ་ཉོན་ཅིག་ཅེས་པའོ། །དབུ་སྐྲའི་
གནས་དང་དེ་གཉིས་ལ་ཞེས་པ་ནི་དཔྲལ་བའི་སྟེང་དང་གཙུག་གཏོར་འོག་ལ་སོར་མོ་བཞིའོ། །གཙུག་ལ་ཡང་སོར་མོ་བཞིའོ། །དེ་གཉིས་ནི་སོར་མོ་བཞིར་གསུངས་སོ། །སོར་མོ་ཕྱེད་དང་བཅུ་གསུམ་ཞལ་གྱི་དཀྱིལ་འཁོར་ལའོ། །དེའི་སུམ་ཆ་དཔྲལ་བ་ལ་སོགས་པའི་དབྱེ་བ་ལས་སོ། །ཀོས་ཀོའི་མཐའ་གང་གི་དེའི་ཀོས་ཀོའི་
མཐའ་དང། །ཤངས་ཀྱི་འོག་ཏི་མཐར་ཐུག་པའི་གནས་ལའོ། །གོས་ཀོའི་མཐའ་ནི་ལྷག་བཅས་པ་ནི་སོར་ཕྱེད་ཀྱིས་ལྷག་པ་ཉིད་དོ། །ཀོས་ཀོ་ལ་ནི་སོར་གཉིས་ནི་ལོགས་ཀྱི་རྒྱ་རུ་སྟེ། །སྟེང་གི་སྲིད་པ་ཡིན་པ་ཞེས་སོ། །སོར་མོ་གསུམ་པོ་འདི་སྲིད་དུ་སྟེ། །སྟེ་ཅུང་ཟད་མཐོ་བ་ཞེས་ཁྱད་པར་གྱི་བསྡུ་བའོ། །ལྟག་
དང་བཅས་པ་ནི་བྱང་ཆུབ་སེམས་དཔའ་ལ་སོགས་པ་རྣམས་ལ་མཐོང་ངོ། །འབྱུང་ས་སྟེང་དུ་ཆ་ཡིས་ཞེས་པའི་ཆའི་སྒྲ་ཡིས་སོར་མོ་གསུམ་གྱི་སུམ་ཆར་བཤད་དེ། །འབྱུང་ས་མཐོ་བ་འདིའི་ཆ་ལ་བིམ་པའི་རི་མོ་ཞེས་ཏེ། །བིམ་པའི་འབྲས་བུའི་རྣམ་པའི་རི་མོ་ཞེས་པའི་དོན་ཏོ། །ཞལ་གྱི་གྲྭ་ནི་ཆ་གཅིག་སྟེ་སོར་མོ་
གཅིག་གོ། །ཇི་ལྟར་བྱུང་བ་སྟེ་ཇི་ལྟར་འཁྲུངས་པ་བཞིན་ཚེམས་ཀྱི་རྒྱལ་པོ་ལ་སོགས་པ་རིམ་པས་གང་བ་རྣམས་ཀྱི་རྣམ་པར་བཀོད་པ་གསུངས་པ་དེ་བཞིན་དུའོ། །སོར་མོའི་སུམ་ཆ་ཞེས་པ་ནི་སོར་མོའི་སུམ་ཆ་པད་སྒྲོས་ཏེ་དེ་བཞིན་དུ་སྣའི་རྩེ་མོའི་འོག་ཏུའོ། །མཆུའི་སྟེང་དུ་ཆུ་འབབ་པའི་རྣམ་པ་ལྟ་བུའི་པད་སྒྲོས་
སོ། །སྨ་རའི་གནས་ཀྱི་དབུས་སུ་མཚམས་འདྲ་བའོ། །སོར་མོ་ཕྱེད་མཉམ་པ་ཞེས་ཁྱད་པར་གྱི་བསྡུ་བ་སྟེ། ཤངས་ཀྱི་བུ་ག་ཞེས་པ་ནི་ཤངས་ཀྱི་སྦུབས་ཟླུམ་པོར་འཁྱིལ་བའོ། །ཤངས་ཀྱི་རྒྱུད་དང་ཤངས་ཀྱི་རྩེ་མོ་ཞལ་དང་མཉམ་པའོ། །ཆ་ཕྱེད་ནི་སོར་མོ་ཕྱེད་དོ། །སྤྱན་གྱི་བར་ལ་ཞེས་པ་ནི་སྤྱན་དག་གི་དབུས་ལ་
སོར་མོ་སྟེ་སོར་གཅིག་གི་ཚད་དོ། །དཔྲལ་བའི་འོག་ཅན་གཉིས་ཀྱི་ཉེ་བ་ཤངས་ཀྱི་ལོགས་ལ་རེ་རེ་ཇི་སྲིད་པ་ཞེས་སོ། །སྤྱན་གྱི་འབྲས་བུའི་དབུས་ཀྱི་སྙིང་པོ་དེ་ལ་སོར་གཉིས་ཀྱི་ལྔ་ཆས་ཤེས་པར་བྱའོ་ཞེས་པ་ནི་ཁ་ཅིག་གོ། །དེ་བཞིན་སོར་གཅིག་གི་སྔ་ཆ་ལ་བྱེད་དོ་ཞེས་ཏེ། །འདི་ནི་རིགས་པའི་རང་བཞིན་དུ་རྟོགས་

[009B] །སོར་གཉིས་སོར་གསུམ་དག་ཅེས་པ་ནི་སོར་གཉིས་ནི་སྤྱན་གྱི་ནོར་བུའི་ཆའོ། །སོར་གསུམ་ནི་སྤྱན་གྱི་ཟུར་དང་ཉེ་བ་སྟེ། །ཤའི་ཟླུམ་དང་ལྷན་ཅིག་གོ། །སྤྱན་ལ་སོར་མོ་བཞི་ནི་རང་གི་མཚམས་སོ། །རྣམ་པར་འབྱུང་བ་ནས་སྤྱན་གྱི་དབྱིབས་སུ་གསལ་བའོ། །རྟོག་པོ་ནི་ལེགས་པར་མཐོ་བའོ། །སྤྱན་གྱི་སྦུབས་ལ་
སོར་མོ་གསུམ་ཞེས་པ་ནི་སྨིན་མའི་འོག་ཏུ་སྤྱན་འབྲས་ནས་བརྩམས་ཏེ། སྟེང་དང་ལོགས་སོར་མོ་གསུམ་མོ། །སྤྱན་གྱི་ཟུར་དང་ཤངས་ཀྱི་ལོགས་དང་སྤྱན་དག་གི་བར་མཉམ་དུ་བྱའོ། །ཀོས་ཀོའི་ཞེས་པ་ནི་ཀོས་ཀོའི་མཐའ་དང་སྟེང་དུ་སྤྱན་འབྲས་ཀྱི་ལོགས་ངེས་པར་སྦྱར་བར་བྱའོ། །དེ་མ་ཡིན་པ་ཞལ་གྱི་ཟུར་གཉིས་ཀྱང་དེ་
བཞིན་བྱའོ། །སྨིན་དབུས་ནི་སྨིན་མའི་བར་དུ་སོར་མོ་ཕྱེད་དང་གཉིས་སོ། །རྒྱར་ནི་ཞེང་དུ་བྱའོ། །དབུས་སུ་ཞེས་པ་ནི་སྨིན་མའི་དབུས་མཛོད་སྤུར་ཤེས་པར་བྱའོ། །ཟླ་བ་གང་ཞིག་མཛེས་པ་ལྟར། །ཤངས་ཀྱི་རྒྱུད་དང་མཛོད་སྤུའི་ཐིག་དེ་བཞིན་གཙུག་ཏོར་དབྱིབས་ལེགས་པ། །གཙུག་གི་ནོར་བུ་དེ་ཤེས་བྱ། །ཞེས་པའི་
གཙུག་གི་ནོར་བུའི་འདི་དཀྱིལ་གྱི་རྣམ་པའོ། །གཙུག་ཏོར་ཡང་དེ་བཞིན་དུའོ། །སྙན་གྱི་རྩེར་ཡང་ཞེས་བྱའོ། །བུ་གའི་སྟེང་དུ་སྙན་ནི་སོར་མོ་བཞིའོ། །ཞེང་དུ་ནི་རྒྱ་རུ་སྟེ་འདབ་མའི་ཞེང་ཆ་གཅིག་གོ་ཞེས་སོ། །སྙན་གྱི་རྩེ་མོ་དག་སོར་མོ་ཕྱེད་ཀྱི་ཚད་ནི་འདབ་མར་བརྗོད་དོ། །སྟེང་མཐོ་ཞེས་པ་ནི་སོར་མོ་གཅིག་སྙན་གྱི་
སྦུབས་ནི་ཕྱེད་ཆ་སྟེ། །སོར་ཕྱེད་སྙན་གྱི་ཁུང་དུ་འཇུག་པ་ལའོ། །འགྲམ་པ་ནས་སྙན་ངག་གི་དབུས་མེ་ཏོག་ཁ་མ་བྱེ་བའི་རྣམ་པར་སྟེང་དུ་འཁྱིལ་བའོ། །སོར་ཕྱེད་དང་གསུམ་གྱིས་སྙན་དུ་འགྱུར་ཏེ། འདབ་མ་དང་ལྷན་ཅིག་ཕྱེད་དང་བཅས་པའི་སོར་མོ་གཉིས་ཏེ། ནང་གི་ཆ་ཞེས་པ་ནི་ཞེང་དུ་ཤར་དང་ནུབ་ཀྱི་
མཐའོ། །སྙན་གྱི་ལོགས་ཀྱི་འདབ་མ་ལའོ། །སྤྱན་མཐའ་ལས་མཐའ་སོར་མོ་ཕྱེད་དང་ལྔ་སྙན་ཀྱི་འདབ་མ་སྟེ། སྙན་གྱི་འདབ་མ་དང་བཅས་པའོ། །སྙན་ནས་བརྩམས་ཏེ་སྙན་གྱི་བར་བདུན་གྱི་ཆའི་དབུ་ལ་སོར་བཅོ་བརྒྱད་དོ། །རྒྱབ་དུ་སོར་མོ་བཅུ་བཞི་སྟེ། །ནུབ་ཀྱི་ཆའི་དབུ་ལའོ། །དེ་དག་བར་དུ་ནི་ནུབ་ཀྱི་ཆའི་
ཁྱད་པར་དང་ངོ། །སོར་མོ་སུམ་ཅུ་རྩ་གཉིས་ནི་ཞེས་པ་ལ་སོགས་པ་ནི་གཅིག་ཏུ་བྱ་བར་གསུངས་སོ། །ཟླུམ་པོ་ནི་བསྐོར་བའོ། །མགུལ་ནི་ཆ་བཞི་སྟེ་སོར་བཞིའོ། །མགུལ་ནས་བརྩམས་ཏེ་སྙན་ལ་སྟེང་དུ་སོར་མོ་དགུའོ། །ཤར་དང་ནུབ་ཀྱི་ཆ་ལ་བསྐོར་བའི་ཕྱིར་སོར་མོ་ཉི་ཤུ་རྩ་བཞི་མགུལ་ལའོ། །མགུལ་བ་ལས་

[010A]༄༅། །མགུལ་བའི་ལྷག་མ་ལ་སོར་མོ་བརྒྱད་དེ། །ལོགས་སུ་སྙན་གྱི་ཉེ་བར་སོར་བཞི་འཛིན་པས་སོ། །ཐལ་གོང་སོར་མོ་བཅུ་གཉིས་སོ། །སྙིང་གའི་བར་ཞེས་པ་ནི་སྙིང་གའི་ཉེ་བའི་བར་གྱི་ཆ་ཤས་ཉིད་དང་བྲལ་བ་ཞེས་པའི་དོན་ཏོ། །གདོང་པ་བཞི་ཡི་ཚད་ཀྱིས་ནི། །ཕྱག་གི་སྲིད་དུ་ཞེས་ཏེ་རིང་དུའོ། །
ཕྱག་གི་སྲིད་ཅེས་པ་ནི་འདིར་ཕྲག་པ་ནས་བརྩམས་ཏེ་ཕྱག་གི་རྩེ་མོ་ཇི་སྲིད་པ་ཕྱག་ཏུ་གསུངས་སོ། །འདིར་ཕྲག་པ་ནས་གྲུ་མོའི་སྟེང་ཡན་ཆོད་སོར་མོ་ཉི་ཤུ་དཔུང་པ་ལ་བལྟ་བར་བྱའོ། །གྲུ་མོའི་འོག་ནས་སྐུ་མཁྲིག་མ་ཡན་ཆོད་ཕྱག་ངར་ཏེ་སོར་མོ་བཅུ་དྲུག་གོ། །མཁྲིག་མའི་འོག་ནས་ཕྱག་གི་རྩེ་མོ་ཡན་ཆད་གྲུ་མོའི་
ཟུར་གྱི་བར་ཕྱག་ངར་དུ་བལྟ་བར་བྱའོ་ཞེས་གསུངས་སོ། །མཆན་འོག་ནས་བརྩམས་ཏེ་བར་ལྷུའི་ཆ་དང་པོའི་ཚིགས་ཀྱི་མཐའ་ཡོངས་སུ་བལྟ་བ་ནི་སོར་མོ་ཉི་ཤུའོ། །ཕྲག་པའི་མདུན་གྱི་མཐའ་ནས་བརྩམས་ཏེ་རྒྱབ་ཏུ་གསུངས་པ་ནི་འདི་གཉིས་མཉམ་དུ་བཅུ་གཉིས་ཀྱི་ཚིགས་སོ་ཞེས་སོ། །ཚིགས་ཀྱི་ཕྱོགས་ཟླུམ་པོ་
ལ་སོར་མོ་བཅུ་གཉིས་སོ། །ཕྱག་དག་གི་ཕྱག་གི་སྲིད་དུ་སོར་མོ་བདུན་གྱི་ཚད་དོ། །ཕྱག་གི་མཐིལ་ལ་དབུས་སུ་རྒྱར་སོར་ལྔའི་ཚད། གྲངས་ཞེས་བྱ་བ་ལ་སོགས་པས་བཅོམ་ལྡན་འདས་ཀྱི་ཕྱག་ལ་མཚན་རྣམས་གསུངས་པ་ནི་མཚན་ཐམས་ཅད་པ་སྟེ། །འཁོར་ལོ་རྩིབས་སྟོང་པ་ལ་སོགས་པས་ལྷན་ཅིག་པའི་གཟུགས་
ཞེས་པ་ནི་མཚན་ཐམས་ཅད་ཀྱི་གཟུགས་སོ། །གང་ཡང་ཇི་ལྟ་བའི་རི་མོའི་རྣམ་པ་དང། གང་ཡང་བཀྲ་ཤིས་ཀྱི་རྣམ་པ་དང། གང་ཡང་རིག་པའི་རྣམ་པ་དང། གང་ཡང་སའི་རྣམ་པ་དང། གང་ཡང་གཡུང་དྲུང་འཁྱིལ་བའི་རྣམ་པ་ཞེས་བྱ་བ་ལ་སོགས་པའོ། །ཤིས་པའི་ཡོན་ཏན་མེད་པ་དང་མི་ལྡན་པའོ། །ཀུན་གྱི་
མཚན་གྱི་གཟུགས་སུ་གྱུར་པའོ། །རྣམ་པ་ཕན་ཚུན་སོ་སོར་མ་འབྱར་བའོ། །ཕྱག་སོར་གུང་མོ་སོར་ལྔའི་སྲིད་དུ་རིང་བའོ། །གུང་མོ་ལས་ཚིགས་ཕྱེད་ཀྱིས་དམན་པ་མཛུབ་མོ་སྟེ་སྡིགས་མཛུབ་བོ། །སོར་མོ་ཕྱེད་ཀྱིས་དམན་པ་ནི་མིང་མེད་དོ། །མཐེབ་ཆུང་ནི་ཉེ་བ་སྟེ་མིང་མེད་ལས་ཞེས་ཏེ། །མིང་མེད་ལས་
ཚིགས་གཅིག་གིས་དམན་པ་ནི་མཐེབ་ཆུང་ངོ། །དེ་རྣམས་ཚིགས་ཕྱེད་སེན་མོས་མཛེས་པ་ནི་ཡིད་འཕྲོག་པའོ། །མཁྲིག་མའི་སྟེང། འདིར་དོན་གྱིས་གོ་བར་བྱ་བའི་ཕྱིར་མཐེབ་ཆུང་སྤངས་ནས་བཞིའོ། །ལྟེ་བ་ཡང་དེ་བཞིན་དུ་དེ་སྲིད་སོར་མོ་བཞི་པ་ཉིད་དོ། །མཐེབ་ཆེན་ཚིགས་གཉིས་སོ། །ཚིགས་ཕྱེད་དུ་སེན་

[010B] །མཐེབ་ཆེན་གྱི་རྩ་བ་དང། མཛུབ་མོའི་རྩ་བའི་བར་ལ་སོར་མོ་གསུམ་མོ། །མཐེབ་ཆུང་དང་མཁྲིག་མ་དག་གི་དབུས་ཀྱི་ཆ་ཕྱག་གི་ཆ་ལ་སྲིད་དུ་སྟེ་རིང་དུ་སོར་མོ་ལྔའོ། །འདིར་དོན་གྱིས་གོ་བར་བྱ་བའི་ཕྱིར་མཐེབ་ཆུང་སྤངས་ནས་ཕྱག་གཉིས་ཀྱི་དབུས་མའི་ཉེ་བར་རིང་དུ་ཚིགས་གསུམ་གྱི་ཆ་ཡིས་མཐོ་བའོ། །
དེ་སྟེང་ཞེས་པ་ནི་མཆན་འོག་གི་སྟེང་དུ་ཕྲག་པའི་མཚམས་སུ་ཆ་དགུར་བྱའོ། །སོར་མོ་དགུ་པོ་རྣམས་ཀྱི་ཚད་དོ། །བྲང་དང་སྐུ་རྒྱབ་ཅེས་པ་ནི་སྐུ་བྲང་དང་སྐུ་རྒྱབ་དག་རེ་རེ་ཉིད་ལ་བསྐོར་བ་སྟེ་ཡོངས་སུ་ཟླུམ་དུ་སོར་མོ་ལྔ་བཅུ་རྩ་དྲུག་གོ། །ནུ་མ་ལྟེ་བའི་བར་དེ་བཞིན་ཞེས་པ་ནི་ནུ་མ་དང་ལྟེ་བའི་བར་ལ་སོར་མོ་བཅུ་དྲུག་གོ། །
ཀུན་འབིགས་ཞེས་པ་སྟེ་ཁུང་དང། ཚིགས་དག་ཅེས་པ་སྟེ་ཚིགས་ཀྱི་མདུད་པ་དག་དང། ལྟེ་བ་གཉིས་ཀྱི་ཆ་ཤས་པ་གས་པ་འདུས་པ་དེ་དག་ལྷན་ཅིག་ལྟེ་བའི་ཁུང་ནི་སོར་མོ་གཅིག་གོ། །ལྟེ་བའི་དབུས་སུ་ཡོངས་སུ་བརྟག་པ་ནི་ལྟེ་བ་ནས་བརྩམས་ཏེ་རྒྱབ་དང་ལྷན་ཅིག་ཇི་སྲིད་ལྟེ་བ་ཚུན་ཆད་ཟླུམ་པོ་ལ་སོར་མོ་
བཞི་བཅུ་རྩ་དྲུག་གོ་སྲིད་ཀྱི་རྒྱ་རུ་ཟླུམ་པོ་དག་ལ་པགས་པའི་འོག་ཏུ་སོར་མོ་བཞི་འཆད་པའོ། །སྒང་གཉིས་ཀྱི་སྟེང་དུ་སོར་གཅིག་གོ་བརླ་ཞེས་པ་ནི་བརླའི་སྟེང་དུ་མཉམ་གཞག་ཡང་དག་པའི་གཟུགས་བྱའོ། །དེ་དག་སྟེང་གི་དབུས་ཀྱི་བར་ལ་སོར་བཅུ་གཉིས་སོ། །བརླའི་རྩ་བའི་ཟླུམ་ལ་སོར་མོ་སུམ་ཅུ་
རྩ་དྲུག་གོ་བརླའི་འོག་གི་དབུས་ཀྱི་ཟླུམ་པོ་ལ་སོར་མོ་སུམ་ཅུ་རྩ་གཉིས་སོ། །པུས་མོ་ཞེས་པ་ནི་པུས་མོའི་རྩར་ཡོངས་སུ་བསྐོར་བའི་ཟླུམ་ལ་སོར་མོ་ཉི་ཤུ་རྩ་བརྒྱད་དོ། །ཚིགས་བཅིངས་པ་སྔོན་མ་གཉིས་སོར་མོ་བཞིའོ། །པུས་མོ་འོག་ཏུ་པུས་མོ་ལས་སོར་མོ་སྟེ་ལོང་བུ་སོར་མོ་གཉིས་སོ། །ལོང་བུ་མི་མངོན་པ་
ལ་སོགས་པ་ནི་སོར་མོའི་ཚིགས་གཉིས་ནི་མངོན་པ་དང། ཤ་ཡིས་འཁྱིལ་བའོ། །དེའི་ཕྱིར་རྩ་ནི་གནས་པར་འགྱུར་རོ། །རྗེ་ངར་དག་ནི་དབུས་ཀྱི་འཁྱིལ་པ་སོར་མོ་ཉི་ཤུ་རྩ་གཅིག་གིས་ཡོངས་སུ་ཟླུམ་པོ་ཉིད་དོ། །དབུས་ཀྱི་འོག་ཏུ་སོར་མོ་བཅུ་བཞིས་ཡོངས་སུ་ཟླུམ་པའོ། །ལོང་བུའི་འོག་ཏུ་ཞེས་པ་ནི་ཞབས་ཀྱི་ལོང་
བུ་མན་ཆོད་ལ་སོར་བཞིའོ། །ལོང་བུའི་ཕྱི་རོལ་ནས་ཇི་སྲིད་སེན་མོའི་བར་དུ་ཞབས་ཀྱི་སྲིད་དུ་སོར་བཅུ་གཉིས་སོ། །ཞབས་ཀྱི་ཕྱེད་ཀྱི་ཞེང་དུ་འོ་ཞེས་པ་ནི་སོར་མོ་དྲུག་གོ། །སྟེང་དང་འོག་གི་རྒྱར་སོར་མོ་གཉིས་སོ། །ཞབས་གཉིས་ཀྱི་ལོགས་ཞབས་ཀྱི་ལོང་བུའི་འོག་རྟིང་པ་ལ་སྟེང་དང་འོག་ཏུ་སོར་

[011A]༄༅། །བཞི་འོ༑ །སོར་མོ་དྲུག་གི་རྒྱ་ལས་ནི་ཞེས་པ་ལ་སོགས་པས་ནི་རྒྱ་སྟེ། འཕྲེད་ལ་སུམ་འགྱུར་གྱིས་ཟླུམ་པོ་སྟེ་ཞེས་པ་ནི་རྟིང་བའི་ཟུར་གཅིག་ནས་གཅིག་གི་རྟིང་བར་དུ་ཞབས་དང་ལྷན་ཅིག་དུ་ཟླུམ་པོ་ལ་སུམ་འགྱུར་ནི་སོར་མོ་བཅོ་བརྒྱད་ཅེས་པའི་དོན་ཏོ། །ཞབས་ཀྱི་སོར་མོ་ལྔ་པོ་རྣམས་ནི་ཚིགས་
གཉིས་པ་རྩེ་མོའི་ཕྱེད་དུ་སེན་མོས་མཛེས་པ་ནི་མཐེབ་ཆེན་ནོ། །སོར་མོ་ལྔ་པོ་རྣམས་ནི་ཡོངས་སུ་ཟླུམ་པའོ། །སྲིད་དུ་སོར་མོ་གསུམ་ཞེས་པ་ནི་རིང་དུ་སོར་མོ་གསུམ་མོ། །ཞབས་ཀྱི་མཛུབ་མོ་ནི་སྲིད་དུ་མཐེབ་ཆེན་དང་མཉམ་པ་ཉིད་དོ། །དེའི་ཕྱིར་མཐེབ་ཆེན་གྱི་སྲིད་དུ་འཛུབ་མོའོ། །ཆ་བཅུ་དྲུག་གི་དབུས་མ་དམན་ཞིང་ཐུང་
བའོ༑ །གུང་མོ་ལས་བརྒྱད་ཆས་དམན་པ་ནི་མིང་མེད་དོ། །མིང་མེད་ལས་བརྒྱད་ཆས་དམན་པ་ནི་མཐེབ་ཆུང་ངོ། །སོར་མོ་རྣམས་ནི་སོར་གཅིག་གི་དཔངས་སུའོ། །མཐེབ་ཆེན་ནི་ཕྱེད་དང་བཅས་པའི་སོར་མོའི་དཔངས་སུའོ། །ཞབས་ཀྱི་ཕྱེད་རྒྱབ་རུས་སྦལ་གྱི་རྒྱབ་ལྟ་བུའོ། །ཞབས་ཀྱི་མཐིལ་འཁོར་ལོ་ལ་སོགས་པས་རྣམ་
པར་བརྒྱན་པའོ། །མཉམ་དུ་འབྲེལ་པ་ནི་ངང་པའི་རྐང་པ་ལྟར་མ་ཆད་པར་འབྲེལ་པའོ། །བྱའི་སྒོ་ང་ཞེས་བྱ་བ་ལ་སོགས་པས་ནི་ཞལ་རྣམ་པ་བཞི་རུ་གསུངས་སོ། །སྐྱེས་བུ་ཆེན་པོའི་ཞལ་ནི་བྱའི་སྒོ་ངའི་རྣམ་པའོ། །མཎྜལ་གྱི་རྣམ་པའོ་ནི་ཁྲོ་བོ་རྣམས་ཀྱི་ཡིན་ནོ། །གྲུ་བཞི་པ་ཡང་ངོ། །རྫོགས་པའི་སངས་རྒྱས་རྣམས་ཀྱི་
རབ་ཏུ་ཞི་བར་བྱའོ། །སྤྱན་ནི་དངས་པར་གྱུར་པ་སྟེ། ཐམས་ཅད་ལ་གཟིགས་པར་བྱེད་པ་ཐམས་ཅད་མཁྱེན་པའི་སྤྱན་ནོ། །སྟེང་དུ་ལྟ་བར་བྱེད་པ་དང། དམན་པ་ལ་བརྟེན་པ་དང། འོག་ཏུ་ལྟ་བ་ཡང་མ་ཡིན་པར་རོ། །བདག་གིས་རྣམ་འགྲེལ་འདི་བྱས་བསོད་ནམས་དེས། །སངས་རྒྱས་ལ་སོགས་ཚད་ནི་རྫོགས་
བྱས་ཏེ། །རྣམ་པར་མི་རྟོག་བྱང་ཆུབ་ཚོགས་ཐོབ་ཅིང། །སྐྱེ་དགུ་རྣམས་ཀྱིས་རྒྱལ་བ་ཉིད་ཐོབ་ཤོག་ཡང་དག་པར་རྫོགས་པའི་སངས་རྒྱས་ཀྱིས་གསུངས་པའི་སྐུ་གཟུགས་ཀྱི་ཚད་ཀྱི་མཚན་ཉིད་ཀྱི་རྣམ་འགྲེལ་རྫོགས་སོ།། །།རྒྱ་གར་གྱི་མཁན་པོ་དྷརྨ་དྷ་ར་དང། ལོ་ཙཱ་བ་ཡར་ཀླུངས་པ་གྲགས་པ་རྒྱལ་མཚན་གྱིས་མང་ཡུལ་
གུང་ཐང་གི་རྒྱལ་སར་བསྒྱུར་བའོ། །གྲུབ་པ་ཀུན་མཁྱེན་ཆོས་རྒྱལ་གྱི། །གསུང་གི་འོད་ཟེར་སྣང་བ་བརྟེན། །མཁས་ཆེན་བཧོ་ཊ་པཎྜི་ཏ། །དམ་ཆོས་འཛིན་དག་གསུང་བརྟེན་ནས། །ཡར་ཀླུངས་གྲགས་པ་རྒྱལ་མཚན་གྱིས། །གུང་ཐང་རྒྱལ་སར་ལེགས་པར་བསྒྱུར།།


﻿
[092B] །རྒྱ་གར་སྐད་དུ། ཙུ་ཌ་མ་ཎི་ནཱ་མ། བོད་སྐད་དུ། །གཙུག་གི་ནོར་བུ་ཞེས་བྱ་བ། །ཐམས་ཅད་མཁྱེན་པ་ལ་ཕྱག་འཚལ་ལོ། །ཀཻ་ལཱ་ས་རིའི་གནས་མཆོག་ཏུ། །བསྟན་བཅོས་དབྱངས་འཆར་ཞེས་བྱ་བ། །གཡུལ་ལས་རྣམ་པར་རྒྱལ་བ་བཤད་དེ། །དེའི་དོན་ཤིན་ཏུ་གསལ་བར་འདིར་བཤད་དེ། ལ་ལ་
ནི་གཞུང་ཉིད་ཀྱིས་དཀྲུགས་ཤིང། རིགས་ལ་སོགས་པ་ཤིན་ཏུ་བསྡུས་སམ་གོ་ཡིད་རྟོགས་པ་དང། དུམ་བུ་དྲུག་ལ་སོགས་པའི་དུས་སྦྱོར་རྣམས་དབྱངས་འཆར་བའི་རྩིས་དེ་ལྟ་བུ་ཡིན་པས། དེ་དག་ལག་ལེན་དུ་དྲིལ་ཏེ་བཤད་པ་དང། མན་ངག་སྙིང་གཏམ་དུ་བཤད་པ་དང། སྙན་དངགས་དང་སྡེབ་སྦྱོར་
སྤངས་ཏེ་དོན་ཁོལ་བུར་ཕྱུང་བ་དང། བུ་རྣམས་ལ་ཡང་སྟེ་བཀག་པ་ནི་འདིའོ། །བཅོམ་ལྡན་འདས་ཞེས་པ་ནས་བཤད་དུ་གསོལ་ཞེས་པའི་བར་དུ་བསྟོད་ཅིང་ཞུས་པའོ། །ལམ་ལྔ་ཞེས་པ་ནས་ཀླུ་རྣམས་འཆར་བ་ཞེས་པ་ནི་ལྷ་མོས་འཁོར་ལོ་རྣམས་སྡོམ་དུ་ཞུས་པའོ། །སྔོན་ཚེ་ཞེས་པ་ནས་མི་དགོས་ཞེས་པ་ཡན་
ཆད་ནི། རྒྱུད་འདིའི་བྱུང་ཚུལ་དང། གྲགས་ཕྱོགས་དང། ཉན་པར་རྣ་གཏད་བསྐུལ་བ་དང། རྒྱུད་རྣམས་ཀྱི་རྩ་བར་གདམས་པ་དང། ལྟ་བ་རྟོགས་པ་ལ་མི་དགོས་པར་བཤད་པའོ། །ལུས་གནས་ཞེས་པ་ནས་ལྟས་ཀྱི་དགེ་མི་དགེ་བཤད་ཅེས་པ་ཡན་ཆད་ནི། །རླུང་དང་ལྟས་ཀྱི་རིམ་པ་སྟེ་གོ་བླའོ། །ཚེས་ལ་ཞེས་པ་
ནས་ཐ་མལ་ཞེས་པ་ཡན་ཆད་ནི། ཞག་གཅིག་ལ་དབུགས་ཉི་ཁྲི་ཆིག་སྟོང་དྲུག་སྟེ་དྲུག་བརྒྱ་རྒྱུ་ཞིང། ཆུ་སྲང་དང་དབྱུ་གུའང་དེས་ཤེས་སོ། །དབུགས་ཀྱི་གྲངས་ནི་ཞག་གཅིག་ཆུ་སྲང་ནི་ཟླ་བ་གཅིག་དབྱུ་གུ་ནི་ལོ་གཅིག་སྟེ། ཉི་ཁྲི་ཆིག་སྟོང་དྲུག་བརྒྱའི་གྲངས་ལ། །བཅུ་གཉིས་ཀྱིས་བགོས་པས་
ནོར་འདི་དུས་སྦྱོར་གྱི་ཕུང་པོར་འགྱུར་རོ། །བརྒྱད་ཀྱིས་བགོས་པས་ནོར་ནི་ཐུན་དུ་འོང་ཞིང། རྒྱལ་མཚན་ལ་སོགས་པ་ཡང་འཆར་རོ། །དེ་དག་ལ་ལམ་ལྔ་ཡོད་དེ། །ས་དང། ཆུ་དང། མེ་དང། རླུང་དང། ནམ་མཁའོ། །དེ་དག་ཀྱང་སྣ་བུག་གི་གཡས་གཡོན། སྟེང་འོག་དབུས་རྣམས་ལ་

[093A]༄༅། །རིམ་པ་བཞིན་རྒྱུའོ། །ས་ལ་སོགས་པ་འབྱུང་བ་རེ་རེ་ལ་སུམ་བརྒྱ་བཞི་བཅུ་ཞེ་དགུའི་དབྱུག་གི་དབུགས་རྒྱུའོ། །སྣ་བུག་གཡས་རྒྱུ་ཉི་མ་གཡོན་རྒྱུ་ཟླ་བ། །གཉིས་ཀ་རྒྱུ་བ་སྒྲ་གཅན། །གཡས་ལྷོ་གཡོན་བྱང། ཁྱིམ་འཕྲིན་ལས་རིང་ཐུང་རྣམས་གཞུང་ཉིད་ལ་གསལ་ལོ། །མིག་དམར་
མེ༑ སྤེན་པ་ཆུ། །ཉི་མས། སྒྲ་གཅན་རླུང། །ལག་པ་ནམ་མཁའ། །གཞན་རྣམས་ནི་སྒྲ་གཅན་ནམ་མཁར་བཞེད་དོ། །གཡས་པའི་འབྱུང་བ་དག་གཞུང་ན་གསལ་ལོ། །དེ་དག་གི་ལམ་ལྔའི་རིམ་པའོ། །སུམ་ཅུ་གཉིས་ཀྱི་མིང་ཡིག་ཤར་བ་དེ་བྱིས་པ། དེ་ནས་བགྲངས་པའི་གཉིས་པའི་གཉིས་པ་གཞོན། གསུམ་
པ་ལང་ཚོ། །བཞི་པ་རྒན། །དགའ་བ་རིམ་བཞིན་དེས་གོ་ཞིང། །ཞིབ་པར་གཞུང་ལས་ཤེས་སོ། །ལེའུ་དང་པོའོ།། །།གཙོ་བོར་དུས་སྦྱོར་སྟོན་པས། དེ་ཡང་ལོའང་དུས་སྦྱོར་སྟོན་པས་ཡིན་ཞིང། འབྲས་བུས་ཞག་གཅིག་གི་དུམ་བུ་ལ་འབྱུང་བས། དེའི་རྩིས་རླུང་གྲངས་ལ་ལྟ་སྟེ་
ཞག་གཅིག་རྩིས་པ་ནས། །ཁྱིམ་བདག་ཡན་ཆད་ནི། དུས་བཅུ་གཉིས་ཀྱི་འཁོར་ལོ་རྣམས་ཀྱི་དང་པོ་སྟེ་རྩ་བ་ཡིན་ནོ། །ཁྱིམ་དབང་བ་ཡང་འདིས་ཤེས་སོ། །དུས་སྦྱོར་ཀྱི་འཁོར་ལོ་འོག་མ་རྣམས་འདིའི་སྟེང་ནས་ལྟ་བ་ཡིན་ནོ། །ཆུ་བདག་ངན་ཞེས་པ་ཡན་ཆད་ནི། །དུས་སྦྱོར་གྱི་ནུས་པ་ཆེ་ཆུང་
ཕྱོགས་ཀྱི་སྟོབས་ཀྱི་ཙ་ཀྲའོ། །ཟླ་བ་བཅུ་གཉིས་ཀྱི་ཉིན་མཚན་གྱི་དབྱུ་གུ་ནི་གོ་སླའོ། །ཉིན་མོ་དུ་དབང་བའི་ཆུ་ཚོད་ལ་བརྒྱད་ཀྱིས་བགོས་པས་ནོར་གྱི་ཐུན་ཕྱེད་དོ། །མཚན་མོ་ཡང་ནོར་ལྷས་བགོས་པས་ཐུན་ཕྱེད་ཅེས་ཏེ། འདི་ནི་མཚོན་ཆ་དར་ཅན་ལྟ་བུ་སྒྲ་གཅན་ལ་གལ་ཆེ། །ཆུ་སྲང་ནི་བློས་སྤྱོད་
སྐར་མ་གཉིས་དང། དབྱུ་གུ་བཅོ་ལྔས་ཁྱིམ་གཅིག་རྫོགས། དེས་གཞན་རྣམས་ཤེས་སོ། །གཞན་ཡང་ཞེས་པ་ནི་ཡན་ལག་ལྔ་རྩིས་ཀྱི་ཉིན་སྐར་དག་པ་ལ་ཟེར་རོ། །འདི་ཕྱོགས་ནི་ཟླ་བ་ལ་དབང་བའི་ཁྱིམ་བཅུ་གཉིས་ཀྱི་ཉི་མའི་འཕོ་བའོ། །ལུག་ལ་སོགས་པར་འཕོས་པའི་འདས་པའི་
ཞག་དུ་ལོན་གནས་གཉིས་སུ་བྱ་སྟེ། ཉི་མ་ཞག་རེ་ཞིང་ཆུ་ཚོད་བགོ་ཞིང་ཆུ་སྲང་ཉི་ཤུ་རྩ་ལྔ་ཟ་བས་སྟེང་བཞི་འོག་ཉི་ཤུ་རྩ་ལྔས་བསྒྱུར་རོ། །དྲུག་ཅུས་བགོས་ལྷག་དབྱེ། །ནོར་སྟེང་དུ་གཞུག་ཕྱེད་ལྷག་ན་གཅིག་སྦྱིན་ནོ། །སྟེང་དུ་དྲུག་ཅུས་བགོ་བར་བྱ་ཞིང། །ནོར་གྱིས་ཆུ་སྲིན་ལ་སོགས་བྱང་བགྲོད་

[093B] ཀར་ཀ་སོགས་ལྷོ་བགྲོད་དྲུག་ལ་བསྣན་པས་འཕོ་བའི་ཆུ་ཚོད་དག་པར་འགྱུར། །ཆུ་ཚོད་དུ་འདས་ལྟ་བ་དེ། །རྒྱ་མཚོ་ཆུ་དང་ཟླ་བ་ལ། །ལུག་དང་སྲད་ལ་དྲུག་སྦྱིན་བྱ། །གླང་དང་བུ་མོ་རང་སར་གཞག་འཁྲིག་པ་སེང་གེ་བརྒྱད་དོར་བྱ། །ཀར་ཀ་གཉིས་ལ་བཅོ་བརྒྱད་དབྲི། །སྡིག་ཉ་གཉིས་
ལ་བཅུ་སྦྱིན་ཞིང། །གཞུ་དང་ཆུ་སྲིན་བུམ་པ་ནི། །གསུམ་ལ་ཉི་མ་བྱིན་པ་ལ། །ལུག་དང་སྲང་ལ་དྲུག་སྦྱིན་བྱ། །ཆ་བདུན་གྲིབ་མར་བཅས་པས་བགོས་པས་ཐོབ་པའི་ནོར་ནི་སྔ་དྲོ་ཆུ་ཚོད་འདས་པ་ཡིན། །ཕྱི་དྲོ་ལུས་པ་ཉིད་དུ་འགྱུར་རོ། །འདི་དུས་སྦྱོར་བཅུ་གཉིས་ལ་སོགས་ལ་ངོས་འཛིན་ན། །དེའི་དུས་
ཀྱི་ཆུ་ཚོད་ནི་འདས་པ་དྲུག་ཅུས་བསྒྱུར་བར་བྱ། །དེས་ནི་དབྱུ་གུ་ཡང་ཆུ་སྲང་གི་ཕུང་པོར་འགྱུར་རོ། །དེ་ལ་ལུག་ལ་ཉིས་བརྒྱ་ལྟ་བུ་ཁྱིམ་རང་རང་གིས་བགོའོ། །ལུག་སོགས་དྲུག་ལ་ཡས་ཀྱིས་དབྲི་ཞིང། །སྲང་སོགས་དྲུག་ལ་མས་ཀྱིས་དབྲིའོ། །མ་ལྡང་བ་དེ་ཏཏྐ་ལ་ཡིན་ནོ། །དེ་ནི་ཉིན་ཞག་
གཅིག་གི་བཅུ་གཉིས་ཆའོ། །འཕེལ་བ་དེ་ལས་གནས་ལྔ་བྱེད་ན། །ལྷག་སུམ་ཅུས་བསྒྱུར་བ་ལ་ཁྱིམ་ཆུ་སྲང་གིས་བགོས་པས། །ནོར་ནི་ཆ་ཤས་ཡིན་པས་ཏཏྐཱ་ལ་འོག་ཏུ་བྲིའོ། །ལྷག་དྲུག་ཅུས་བསྒྱུར་ཞིང། །ཐོབ་པ་དབྱུ་གུ་ཡིན་ཞིང། །དེའི་ལྷག་དྲུག་ཅུས་བསྒྱུར་བས་ཐོབ་པ་ཆུ་སྲང་ཡིན། །དེའི་ལྷག་དྲུག་
གིས་བསྒྱུར་བས་ཐོབ་པ་དབུགས་ཡིན་ནོ། །གནས་ལྔ་ཞེས་ནི་དེ་ལ་ཟེར། དུས་དྲུག་དག་གམ་ལྟ་བ་དང། །དུམ་བུ་དྲུག་གི་དོན་དུ་ཡང། །ཏདྐཱ་ལ་ཆུ་སྲང་སུམ་ཅུས་བསྒྱུར། །དེ་ལ་འོག་གི་ཆ་ཤས་གཞུག་དེའང་དྲུག་ཅུས་བསྒྱུར་ཞིང་ཆུ་ཚོད་གཞུག་སྟོང་དང་བརྒྱད་བརྒྱས་དེ་ལ་བགོ་བར་བྱ། །ནོར་ནི་
དུས་སྦྱོར་གཅིག་གི་རང་བཞིན་ཏེ། །གོང་གི་དེ་དང་མཉམ་ན་དག་པ་ཡིན། །དག་པར་མ་གྱུར་མཉམ་པའང་མིན་ནོ། །ཆ་ཤས་དྲུག་ཅུས་བསྒྱུར་ཆུ་ཚོད་སྟེང་དུ་གཞུག་དེ་ནི་དུམ་བུ་ལྔའི་དགོད་བྱ་ཡིན་ནོ། །དེ་ལ་དགུ་བརྒྱས་པ་གོས་ནོར་དུས་སྦྱོར་ཕྱེད་པའོ། །དྲུག་བརྒྱས་བགོས་ནོར་སུམ་ཆ་ཡིན་
ཉིས་བརྒྱས་བ་གོས་ནོར་དགུ་ཆ་ཡིན། །བརྒྱ་དང་བཅུ་ཡིས་བགོས་ནོར་ནི། །བཅུ་གཉིས་ཆ་རུ་འགྱུར་བ་ལགས། །དྲུག་ཅུས་བགོས་པའི་ནོར་ནི་སུམ་ཅུའོ། །དེ་ལྟར་དུམ་བུ་དྲུག་སྟེ་འདི་རྣམས་ཐམས་ཅད་ལ་ཕྱེད་པས་ལྷག་ལ་རེ་རེ་སྟེང་དུ་སྦྱིན་པར་བྱའོ། །འདི་རྣམས་རྒྱུད་ཀྱི་བཅུད་ལྟ་བུ་ཡིན་ཞིང། །

[094A]༄༅། །འོ་མའི་བཅུད་མར་ལྟ་བུའོ། །དུམ་དྲུག་གིས་ནི་གསལ་བའི་མིག་དང་འདྲ་སྟེ་ཐམས་ཅད་མཐོང་ངོ། །དམག་དང། རྐུན་མ། རྫས། བྱེད་ལས། བཟང་ངན། །ཆགས་ཀ་ཐམས་ཅད་ལ་གནོད་དྲུག་རིམ་གྱིས་རྫས་དང་འདྲ་འོ། །དུས་འདི་རྩིས་རྣམས་ཀྱི་གཞི་
མ་ཡིན་པས་སྦྱིན་པར་བྱའོ། །ཁྱིམ་བདག་གལ་ཆེ་འདི་བཞིན་རྩིས་ཏེ། །ལུག་དང་སྡིག་པའི་མིག་དམར་ཡིན་ནོ། །གླང་དང་སྲད་ནི་པ་བ་སངས་ཡིན་ནོ། །འཁྲིག་པ་བུ་མོ་ལྷག་པའི་ཞིང་ཡིན་ནོ། །ཀར་ཀ་ཊ་ཟླ་བའི་ཁྱིམ་ཡིན་པས། སེང་གེ་ཉི་མའི་ཞིང་ཡིན། །གཞུ་དང་ཉ་ནི་ཕུར་བུའི་
ཞིང་ཡིན། ཆུ་སྲིན་བུམ་པ་སྤེན་པའི་ཞིང་ལགས་པས་བདག་པོ་རྣམས་ཀྱི་འབྲས་བུ་བཞིན་བརྩིའོ། །བརྟན་གཡོ། ཞི་དྲག་ཕོ། མོ། སྡིག་བསོད། མཉམ། མི་མཉམ་རྣམས་ཞིབ་པར་རྒྱུད་ཉིད་ལ་གསལ་ཞིང། །ཏདྐཱ་ལ་ནས་བགྲངས་པའི་བདུན་པ་ན་མཐོང་བ་ཡོད་པའོ། །རྐང་པ་ཞེས་
པ་ནི་ཞིབ་རྩིས་སོ། །སྟོབས་ནི་གོ་སླའོ། །དགྲ་གྲོགས་ནི་གལ་ཆེ་བས་རྒྱུད་ཉིད་ཇི་བཞིན་པར་བལྟའོ། །ཏདྐཱ་ལ་ན་མིག་དམར་ཡོད་ཅིང། །བདུན་པ་ན་ཕུར་བུ་ཡོད་ན་གཟའ་གཉིས་ཀའི་འབྲས་བུ་འབྱུང་ངོ། །དེས་གཞན་ཡང་འགྲེའོ། །ཁམས་ནི་ཟླ་བ་ཕུར་བུ་ཡིན་ཞིང། །པ་སངས་མིག་
དམར་རྣམས་རྩ་བ་ཡིན་ནོ། །རྩ་བ་ན་ཤིང་དང། གོས་དང། རས་དང། དར་ལ་སོགས་པ་རྫས་རྩ་བའི་རིགས་སོ། །ལྷག་པ་སྲོག་ཆགས་རིགས་ཡིན་ནོ། །ཉི་མ་སྤེན་པ་ནི་ལྷ་དང་རྐང་མངས་ཀྱི་རིགས་ཡིན་ནོ། །འདི་རྣམས་རྒྱུད་ཉིད་ལ་འཁོར་ཡང་བདག་པོ་གཟའ་ནད་ཡིན་པས་འབྲས་བུ་འབྱུང་
བ་ལ་སོགས་པ་མེད་དོ། །ལེའུ་གཉིས་པའོ།། །།བསམ་པ་ཞེས་པ་ནས་དོན་གསལ་ཚིག་པ་ཡན་ཆད་ནི་ཞུ་བ་པོའི་མཚན་ཉིད་ནི་གལ་ཆེའོ། །སློབ་དཔོན་གྱི་མཚན་ཉིད་གོ་སླའོ།། །།འདྲི་བའི་དུས་སུ་ཟུར་གསུམ་དང། གྲུ་བཞིར་ཞི་བའི་གཟའ་ཤར་ཞིང། །གཞན་རྣམས་སུ་སྡིག་གཟའ་
ཤར་ན། འདྲི་བྱེད་ཀྱ་དོན་འགྲུབ་སྟེ། །ཨུ་པ་ཙ་ཡ་འདི་ཁྱད་པར་དུ་དོན་གཉེར་བ་རིང་ཐུང་ལ་ཤིས་སོ། །ཏདྐཱ་ལ་ཞེས་པ་ནས། །ཞིབ་ཏུ་བརྟག་ཡན་ཆད་ནི། །དུས་སྦྱོར་དུམ་བུ་དྲུག་གི་བཟང་ངན། །རིགས། རྙེད། མི་རྙེད། རྐུན་མ་ངོས་འཛིན། མ་བརྗོད་ལྐོག་གྱུར་གྱི་རྩིས་ཕྱི་ནད་རྒྱལ་ཕམ། །འདུམ་

[094B] ཚེ་རིང་ཐུང། འོང་མི་འོང། སྦེད་པའི་ས། ཁ་དོག་རྨི་ལམ་རྣམས་བཤད་པས། རྒྱུད་ཉིད་ལས་ཤིན་ཏུ་ཞིབ་པར་གསུངས་ཏེ། བློས་ཞིབ་པར་བརྟག་གོ་སྨྲ་ཤེས་པ་ཡན་ཆད་ཟས་དཀོན་མོད་ཀྱི་རྩིས་སོ། །རྐུན་མ་ངོས་འཛིན་ལོ་གྲངས་ཀྱིས་ངོས་འཛིན་པ་ནི་གོ་སླའོ། །བུ་མོ་སྐྱེ་བ་ལ་
སོགས་པ་གཞུང་ཉིད་ན་ཞིབ་ཅིང་མ་འགྲིག་པས་ཁོ་བོས་རྒྱས་པར་བཤད་དོ། །ལེའུ་གསུམ་པའོ།། །།རྐང་པ་བརྒྱ་པའི་འཁོར་ལོ་འདིས། གཤིན་རྗེ་ལྟོ་བའི་ཙ་ཀྲེ་འདི་དག་བྱེད་པ་ཡིན་ནོ། །གལ་ཆེ་བ་ཐམས་ཅད་དུ་མིང་གི་སྐར་མ་ཤེས་ཤིང་མཐོང་བ་ནི་སྒྲ་གཅན་གྱི་རྐང་པ་དགུ་དང་ཉི་མའི་
ཉི་མ་དང། མིག་དམར་གྱི་མེ་དང། ཕུར་བུའི་དྲུག་དང། སྤེན་པའི་ནོར་རྣམས་དང། ལྷག་གི་བདུན་དང། པ་བ་སངས་ཀྱི་ལྔ་པ་རྣམས་མཐོང་ངོ། །ཟླ་བས་གཡོན་དུ་བསྐོར་བའི་ཉི་ཤུ་གཉིས་མཐོང་ངོ། །འཁྱུད་པས་ལུས་ལ་ན་ཚ་སྣ་ཚོགས་པ་འབྱུང་ཞིང། སྟོབས་བཞིས་འཇིགས་ཞེས་པ་ནི་
འདི་ཁོ་ནས་ཡིན་པས་མིང་སྤོ། གོས་བསྒྱུར་ཡུལ་ནས་འབྲོས་པ་ལ་སོགས་བྱའོ། སོལ་བ་ནི་དྲང་སྲོང་གི་ནད་དང། དུག་རོ་རྙིང་པ་དང། མཛེ་ནད་དང། གཅོང་ནད་ཀྱིས་ཟིན་ཞིང། །སྲོག་དང་བྲལ་བ་ལ་ཉེའོ། །དུ་བས་ནི་བློའི་སྡུག་བསྔལ་བ་དང། གཏམ་ངན་འབྱུང་ངོ། །སྟོང་གིས་སྣ་
ཁྲག་དང། ཁྲག་ནད་འབྱུང་ངོ། །འདི་དག་ཀུན་ལ་འཆི་བ་བསླུའི་ལུགས་བཞིན། །ལྷ་དང་རླུང་བཟུང་བ་དང། དབང་ཕྱུག་གི་སྐྱབས་ཀྱིས་འཚོ་བར་བྱེད་དོ། །མཐོངས་ནི་གཞུང་ཉིད་ལ་གསལ་ལོ། །ཤ་ལ་ཀ་ཡིས་བག་མ་བརྩིའི། །སྟོབས་བཞི་ཡིས་མི་དང་རྟ་ལ་སོགས་པའི་ཐུག་
དགྱེ་བ་བརྩིའོ། །ཉི་མ་གར་གནས་པ་ལས་དང་བྱ་བ་ཅི་བྱེད་ཀྱང་ངན་པས། ཨ་ཏ་མི་ཏ་ཡང་བརྩིའོ། །མདུད་ཆེན་ཆག་ཀྱང་བག་མ་དང། དོན་གཉེར་བ་རྣམས་ལ་གལ་ཆེའོ། །གྲོང་དང་གྲོང་གི་བྱ་བ་ལ། །ཕན་ཡོན་ཆེན་པོའི་ཙ་ཀྲ་གལ་ཆེའོ། །པ་རི་གྷའི་ཙ་ཀྲ་ནི་དགེས་པ་ཆུང་ངོ། །
བེ་ར་མུ་པའི་ཙ་ཀྲ་ནི། ལོ་གཅིག་གི་ཆགས་ཀ་བརྟག་པ་ལ་དགོས་སོ། །ལེའུ་བཞི་པའོ།། །།སྔགས་ལ་དྲག་པའི་ཕྱིར་ཨ་བ་ཀ་ཧ་ཞེས་བྱ་བའི་ཙ་ཀྲའོ། །གླང་ཆེན་མཆེ་བའི་ཙ་ཀྲ་འང་ཟེར་རོ། །འདི་ནི་འདིས་རྒྱལ་པོ་བྱ་བ་དང། དམག་དཔོན་དང། གྲལ་དཔོན་བྱ་བ་དང་

[095A]༄༅། །ལྷ་ཁང་བརྩིག་པ་དང། ལྷ་བཞེངས་པ་དང། རྔམས་ཆེ་བའི་ལས་ལ་མིག་གི་འབྲས་བཞིན་གལ་ཆེའོ། །བེ་ལ་སེ་གའང་འདིའི་ནང་མ་ཞིབ་པས་ལྟད་མོ་དང་སྟོན་མོ་གལ་ཆེའོ། །རུས་སྦལ་འཁོར་ལོས་ཡུལ་གྱི་བདེ་སྡུག་དང། ལེགས་ཉེས་ཤེས་པ་ས་ཞི་དྲག་གི་གཟའ་ལ་
བལྟའོ། །དེས་པ་ཙ་ཀྲ་ནི་རྒྱལ་པོའི་བླ་མཆོད་དང། མི་དཔོན་གྱི་གཡོག་བྱེད་པ་དང། རང་ལས་ཆེ་བ་རྣམས་བརྟག་གོ་ལེའུ་ལྔ་པའོ།། །།འཁོར་ལོ་དུས་ཀྱི་གདན་ལ་བརྟེན་ན། རླུང་རྒྱུ་བའི་ཡུན་ནམ་རིང་ཐུང་བལྟ་སྟེ། །འཆི་ལྟས་དང། ན་ཚ་དང། ཁ་སྨྲས་དང། དེ་རྣམས་ཤེས་ཏེ་
རླུང་རྒྱུ་བ་ཡུན་རིང་ན་འཆི། །འབྲིང་ན་ནི། །ཡུན་ཐུང་ན་ཁ་སྨྲས་འོང་ངོ། །ཚེ་ཚད་ནི་ལོ་བདག་དང་སྐྱེ་སྐར་དྲི་སྟེ། བློ་ཞིབ་ན་བརྟན་ནོ། །གཟའི་ལོ་བདག་རེ་རེ་ཞིང་ཡང་དགེ་མི་དགེ་གཞུང་ཉིད་ཀྱིས་བགོའོ། །སྐྱེས་བུ་དུས་ཇི་ཙམ་ན་སྐྱེས་པའི་དུས་ཀྱི་ཉིན་སྐར་ཁལ་དགོད། དེ་ནས་རྩིའོ། །འདི་ནས་སྐྱེ་
བ་བརྟག་པའི་ཆོ་ག་སྟེ། །གཞོན་པ་ཁ་བྱང་གི་རྩིའོ། །ལེའུ་དྲུག་པའོ།། །།ལམ་གྱི་འཁོར་ལོ་ལ་སྦྲུལ་གྱི་ལུས་ལ་རྩ་གསུམ་ལ་སོགས་པ་གཞུང་ཉིད་ཀྱིས་གོ་ཞིང། དེ་དག་ལ་ཞི་དྲག་གི་གཟའ་གང་གནས་བལྟའོ། །ལམ་དུ་ཞུགས་པོའི་ཉིན་ཞག་ལ་དབང་བའི་སྐར་མ་དང། །རྒྱུད་གཅིག་
པའི་རྩལ་གཟའ་གང་གནས་པའི་འབྲས་བུ་འབྱུང་ངོ། །ས་ཚིགས་ཇི་ཙམ་དུ་འབྱུང་ན། འགྲོ་སར་དཔག་ཚད་དུ་ཡོད་པ་དེ་རྩ་རྒྱུད་ལ་གནས་པའི་གཟའ་དེ་ཡིས་བསྒྱུར། འཁོར་ལོས་བགོ་ནོར་ནི་འགྲོ་ལ་མ་ཡིན། །ལྷག་མ་བཞིས་བསྒྱུར། །འཁོར་ལོས་ཐོབ་པ་ནི། །མདའ་འཕེན་དྲུག་ཅུའམ་རྐང་པ་
གཅིག་ཡིན་ནོ། །ལྷག་མ་དྲུག་ཅུས་བསྒྱུར་ཅིང་ཐོབ་པ་ནི་མདའ་རྒྱང་གང་དུ་འགྱུར་བ་ཡིན་ནོ། །ས་ཡུལ་འདི་ནས་བརྩིས་པའི་དྲོ་ལམ་ཀྱང་ལ། །མདའ་འཕེན་རྣམས་འདིའི་འབྲས་བུ་འབྱུང་ཞེས་བྱའོ། །རྒྱན་གྱི་ཙ་ཀྲ་ནི་མིང་ཡིག་ཉེར་གཉིས་རང་གིས་བསྒྱུར་ཏེ། བརྒྱད་ཀྱིས་བགོས་པས་ཐོབ་པའི་
ལྷག་མ་ལ་བལྟའོ། །རྒྱལ་མཚན་ལ་སོགས་འཆར་རོ། །འདས་པའི་དབྱུ་གུ་ལ་བརྒྱད་ཀྱིས་བགོ། །དེ་ནི་རྒྱལ་མཚན་པ་འཆར་རོ། །རེ་རེ་ཞིང་གཟའ་བདུན་གྱི་བདག་པོ་ཡང་ཡོད་དོ། །མིང་ཡིག་མཉམ་ན་འདུམ་ཞིང། བཟའ་མིའང་འགྲོགས་ལུགས་ཡུན་རིང་ངོ། །མི་མཉམ་ན་གང་མང་རྒྱལ་ལོ། །

[095B] །སྐྱེས་བུའི་ལུས་ལ་སྐར་མ་བཀོད་དོ། །ཟླ་བ་གནས་པའི་ཐོག་ཏུ་རྨ་འོང་ངོ། །དགུ་ཆའི་དུམ་བུ་ནི་གཞུང་ཉིད་ནས་གསལ་ལོ། །ཏྲི་ཤཱུ་ལ་ཡི་ཙ་ཀྲས་ནི་འཁྲུག་པ་འོང་མི་འོང་དང། མིང་སྐར་བལྟ་སྟེ་རྒྱལ་ཕམ་དང་རྩེད་མོ་དང། བར་དང་ཡུལ་རྣམས་གོ་
སླའོ༑ །ཞབས་སྐུད་ཀྱི་ཙ་ཀྲ་ནི་མ་བཀོད་དོ། །བརྟག་པའི་འཁོར་ལོའོ། །ཉིན་སྐར་ནས་མགོ་བཙུགས་ཏེ་སྐྱེས་བུའི་ལུས་ལ་དགོད་དོ། །དེ་ལ་རང་གི་མིང་སྐར་གར་བབས་བལྟའོ། །དགེ་སྡིག་གཞུང་ན་གསལ་ལོ། །འདི་ནི་ཆགས་ཀ་བརྟག་པའི་འཁོར་ལོའང་ཟེར་རོ། །རེ་མིག་བཅུ་བཞི་པའི་འཁོར་ལོ་
འདི༑ སྨིག་རྒྱུ་ལྟ་བུ་ལ་ཁྱད་པར་དུ་གལ་ཆེ་སྟེ་སྟེང་རྣམས་རྒྱལ་ཞིང། །འོག་མ་རྣམས་ཕ་མ་མོ། །རིགས་གསུམ་གྱི་འཁོར་ལོ་ནི་ལྷན་ཅིག་སྡོད་པ་རྣམས་ལ་བརྟག་སྟེ་གཟའ་མི་དང་དཔོན་གཡོག་གཤིས་མ་ལོག་པ་གལ་ཆེའོ། །མིག་ནི་ཁ་འཕོས་སོ། །ཨ་ཀ་ལ་སོགས་པ་སྡེ་བརྒྱད་ཀྱི་ཙ་ཀྲ་ནི། །སྤྱིར་རྒྱལ་
ཕམ་ཀུན་ལ་དགོས་ཤིང། ཁྱད་པར་དུ། ཤོ་དང་རྒྱན་ལེན་པ་དང། ཐུག་འགྱེད་པ་དང། གླང་པོ་ཆེ་འཐབ་པ་རྣམས་ཀྱི་ལས་སོ། །འདབ་ཆགས་བརྒྱད་ནི་ལས་དང་བྱ་བ་གང་ལའང་དགོས་ཏེ། ཟླ་བ་ཞག་དུས་ཚོད་རྣམས་སྟོབས་ཆེ་བ་ལ་བྱའོ། །ཤར་དུ་རྒོད། །ཉི་མ་འཕྲེད་ཟླ་ཐམས་ཅད་
ཚེས་གཅིག་དང་དགུ་འདི་རྣམས་ཨའི་མིང་ཅན་ཤར་དུ་སྟོབས་ཆེའོ། །ཚངས་པའི་ཙ་ཀྲ་འདི་སྡོང་ས་ལ་བརྟག་སྟེ། གནོད་པ་བཞིས་ནི་སྲོག་དང་བྲལ་བར་འགྱུར་ཞིང། །གསུམ་གྱིས་ནི་ཡུན་རིང། གཉིས་ཀྱིས་ཁ་སྨྲས་འོང། གཅིག་གིས་དོན་ཉམས། དེ་བཞིན་དུ་ཞི་གཟའ་ལ་
ཡོན་ཏན་གྲངས་མང་བ་བཞིན་ཆེའོ། །འདྲི་བའི་ཉིན་པར་སྐར་མ་གང་ལ་གནས་པ་ནས་ཁ་ལ་དགོད་ཅིང། །ཀླུའི་འཁོར་ལོས་ནད་པ་རྣམས་བརྟགས་ཏེ་བདེན་པས་བརྟག་གོ་དཔོན་གཡོག་དང་བཟའ་མི། རྗེ་འབངས། དཔོན་པོ་རྣམས་ལ་ཟམ་པ། མདའ་གཅིག་གི་སྟེང་ལ། ལས་ཚུར་
ཐུག་པ་བཞིན་ཏེ། ཤིན་ཏུ་བདེན་ཞིང་གལ་ཆེ་བས་རྩ་གསུམ་ལ་བལྟའོ། །གདུགས་ཀྱི་འཁོར་ལོས་ནི་ཕྱོགས་ཀྱི་རྒྱལ་པོ་སྟོན་ཏེ་བདེན་པ་ཉུང་ངོ། །ཐ་སྐར་ལ་སོགས་ཞེས་པ་ནས། རིམ་པ་བཞིན་དུ་ཞེས་པ་ཡན་ཆད་ནི། ཡུལ་དེ་ལ་སྐར་མ་དང་ཟོང་རྣམས་དགོད་པའི་ལུགས་སོ། །

[096A]༄༅། །སྤེན་པ་གང་ལ་གནས་པ་ནས་མི་རྙེད་ཅིང་དཀོན་པའོ། །འཕོ་བའི་རྒྱུ་སྐར་ཚེས་བསྲེས་ཏེ་ཞེས་པའང་འདི་དང་སྦྱར་རོ། །སེང་གེ་བརྟན་ནི་མིང་དང་འདྲ་སྟེ། བདེན་པ་བཞི་བརྟན་ནོ། །མདའ་གཞུ་ནི་སྐྱེས་བུ་མདའ་འཛིན་རྣམས་ལ་དགོས་ཏེ། གཡས་གཡོན་ནི་སྟེང་འོག་གོ། །རང་
གི་སྐྱེས་སྐར་དང་མིང་སྐར། སྟོད་ལ་སོང་ན་འཆི། ན། འཕམ། རྨ་འབབ་པོ། །རྩེ་ལ་སོང་ན་ཐམས་ཅད་རྒྱལ་ལོ། །རལ་གྲི་ནི་གོ་སླའོ། །ཡ་ཏྲ་ན་ལྟང་མོ་སྟེ། འདི་བུམ་པ་བཞིས་བརྟག་གོ། །ཉི་མ་གནས་པའི་ཕྱོགས་ལྟད་མོ་ལ་སོགས་བྱས་ན་འཆི་ཞིང་རྨ་འབབ། རྟ་འགྱེལ། ལུག་འཆི། གླང་ཆེན་
གུམ་རྩེད་མོ་བསྡུམས་སྟོད་པར་འགྲོའོ། །ཉི་མ་དང་བྲལ་ན་དགོས་པས་རང་རྒྱུད་གང་སྟེ་བཟང་ངོ། །བྱེས་སུ་སོང་བ་རྣམས་ལ་པདྨའི་འཁོར་ལོས་བརྟག་སྟེ། ཤིན་ཏུ་བདེན་ཞིང་གཞུང་ཉིད་ན་མ་སྦས་པས་གསལ་ལོ། །བྲེའི་འཁོར་ལོ་ནི། ཐུབ་པའི་ཚོགས་རྣམས་ལ་གཞན་དུ་ཞིབ་པར་བཤད་དོ། །
ལེའུ་བདུན་པའོ།། །།བྱིས་པ་སྐྱོང་གི་རྫོང་ནི་གཞུང་ནས་ཇི་ལྟར་བཤད་པ་བཞིན། ཁྱད་པར་བསྲུངས་པ་རྣམས་ལ་གཅེས་སོ། །རྫོང་དང། རྫོང་དག་གི་མིང་སྐར་ལ་དགྲ་མ་དར་གཅེས་སོ། །བཧི་ཏྲི་འང་གལ་ཆེའོ། །སྲིན་པོའི་རྫོང་འདིས་གཞན་འབེབས་པ་ལ་གལ་ཆེ་སྟེ། དུས་རཱ་ཧུ་ལ་རྒྱལ་
པོ་ཡིན་པས་སྟོབས་ཆེའོ། །གཟའ་གཞན་རྣམས་བློན་པོ་ཡིན་པས་གཞུག་པ་བསྟན་ཏོ། །རྩ་བའི་སྒྲ་གཅན་ལ་རྣ་བ་གཡས་པ་བསྟན། སྐར་མ་རྣམས་ཟས་ཀྱིས་བཅོས་ཤིང། གཟའ་བདུན་གྱི་གོས་ཆས་སུ་ཞུགས་ཏེ། དུས་སྦྱོར་གྱི་གནས་བརྩི་ཞིང་ཉི་མ་ལ་རྒྱ་བ་བསྟན། ཟླ་བ་མདུན་དུ་བཞག་སྟེ་
ཐུན་ཕྱེད་པའི་སྒྲ་གཅན་དང་བསྡོངས་ནས་འབེབས་པ་ཡིན་ཏེ། རྩི་ཏའི་དོན་ཁོ་ནའོ། །ཆུའི་མཚན་ཉིད་ལ་ཡུལ་དེའི་མིའི་འདྲི་ཚིག་དང་པོ་བཟུང་སྟེ་བརྟག་གོ། །སྡེ་ཚན་འདོམ། དབྱངས་འཁྲུ། གསལ་བྱེད་སོར། དེས་ཤེས་སོ། །བཧི་ཚན་རཱ་ཧུ་ནི་རྫོང་བདག་གལ་ཆེ་བས་བརྟག་གོ། །ཉི་ཟླའི་
སྟོབས་ལས་ཆེའོ། །དྲག་གཟའ་ནང་དུ་ཆུད། ཞི་གཟའ་ཕྱི་རུ་གནས་ན། འབེབས་མི་འགྲུབ་པ་རྣམས་ཀྱི་བསམ་པ་འགྲུབ། དེ་ལས་བཟློག་ན་བསྲུངས་མཁན་རྒྱལ་ལོ། །རིགས་ཀྱི་ནུས་པ་ནི་རྩིས་བདེའོ། །ལེའུ་བརྒྱད་པའོ། །གྲུ་བཞི་ཞེས་པ་ནས། རྣམ་པར་ཕྱེད་ཞེས་པ་ཡན་ཆད་ནི་

[096B] མཁར་ལེན་ལ་ཁྱིམ་གྱི་རཱ་ཧུ་གཅེས་སོ། །དྲག་ལས་ལ་རྩ་བའི་རཱ་ཧུ་གཅེས་སོ། །གཏད་ལ་ཡུད་ཙམ་གཅེས་སོ། །རིམ་གྲོ་ལ་ཚེས་ཀྱི་རཱ་ཧུ་གཅེས་སོ། །ས་བོན་ལ་སོགས་ལ་དཀར་ནག་གི་རཱ་ཧུ་གཅེས་སོ། །བག་མ་ལ་ཉི་མ་ལ་སོགས་པའི་རཱ་ཧུ་གཅེས་སོ། །ཐུན་ཕྱེད་
པ་ནི་མཚོན་ལ་དར་གྱིས་ཞུགས་པ་དང་འདྲ་སྟེ། ཀུན་ལ་གཅེས་པས་འདི་ཁོ་ན་བལྟའོ། །ལེའུ་དགུ་བའོ།། །།སྤེན་པའི་ཙ་ཀྲ་འདིས་གཞོན་པའི་སྐྱེས་སྐར་དང་རྒན་པའི་མིང་སྐར་བ་ལྟ་སྟེ། དགེ་སྡིག་གཞུང་ནས་བཤད་དོ། །བྱ་ཁྱུང་ནི་གོ་སླ་སྟེ་བདུན་དུ་རུང་ངོ། །བིཥྚི་བརྒྱད་པོ་འདི་ནི་
དོན་བསྒྲུབ་པ་དང། འགྲོ་དོན་བྱ་བ་དང། ཁྱད་པར་དུ་ལྷ་འདྲེའི་ལས་བྱེད་ན་གལ་ཆེ་ཞིང་དགོས་སོ། །ཚེས་ལ་དབང་བས་བརྟག་པ་ཞིབ་ཏུ་བྱའོ། །རྣལ་འབྱོར་མ་བརྒྱད་ནི། བྲེའི་འཁོར་ལོ་དང། ལམ་ལྔ་དང་མཐུན་ན་ནུས་པ་ཆེ་བས། ཕན་གནོད་ཀྱི་འཁོར་ལོ་ལ་གཅེས་སོ། །དུས་སྦྱོར་བྱེད་
པ་འདི་རྣམས་མངོན་ཡང་ནུས་པ་ཆུང་བས་བརྟག་པ་དཀའོ། །རིགས་ལྡན་ནི་ཀླུ་བརྒྱད་ཡོད་དེ། །དེ་བཞིན་དུ་གཟའ་བདུན། །རཱ་ཧུ་དང་བརྒྱད་ཡོད་པས། ཐུན་ཕྱེད་པའི་རཱ་ཧུ་ལ་བལྟས་ཏེ། རིག་ལྡན་དུས་སུ་ལས་ཅིའང་སྤང་ཞིང། ཁྱད་པར་དུ་ཟས། སྨན། གཏར། བསྲེག་ནད་པའི་ལས་རྣམས་སྤང་
ངོ༑ ༑དགོས་ནོར་ཀུན་འབྱུང་ཞིང། ཆ་ཤས་ཕྲ་བ་གཏན་ལ་འབེབས་ཤིང། གནད་ཆེ་བས་གདམས་པ་ཡང་འདི་ཁོ་ན་ཟབ་པོ། །རྒྱུད་ཀྱི་འཁྲུགས་བསྡེབས་དང། མང་བ་བསྡུས་ཤིང་ཉུང་བ་བཤད་དེ། གལ་ཆེ་བ་རྣམས་ཞིབ་ཏུ་བྱས་ལ། མི་གོ་བ་རྣམས་གོ་སླ་བར་སྨོས་པའོ། །
མིག་ནད་ནས་འབྲས་བུ་བཞིན། འདི་དང་རྒྱུད་དོ། །ལེའུ་བཅུ་པའོ།། །།དཔལ་གཙུག་གི་ནོར་བུ་ཞེས་བྱ་བ་རྫོགས་སོ།། །།རྒྱ་གར་ཤར་ཕྱོགས་ཀྱི་པཎྜི་ཏ་དཔལ་ལྷན་ཅིག་སྐྱེས་པའི་ཞལ་སྔ་ནས་དང། ཨུ་རྒྱན་པ་རིན་ཆེན་དཔལ་གྱིས་ལྗོངས་ཏེ་རཱ་ཧུའི་ཏིར་བསྒྱུར་
བའོ།།


﻿
[018B]༄༅། །སྤོས་ཀྱི་སྦྱོར་བ་རེའུ་ཆར་བྱས་པའི་ཐབས་བཤད་པ་བཞུགས། ། །དཀོན་མཆོག་གསུམ་ལ་ཕྱག་འཚལ་ལོ། །སྤོས་སྦྱོར་གཙུག་ལག་འདི་ལ་ནི། །རྣམ་
གྲངས་རྒྱས་པར་རབ་བརྗོད་ན། །མཐའ་ཡས་པ་ཞིག་འབྱུང་མོད་ཀྱི། །མདོར་བསྡུས་དོན་གྱི་རྣམ་བརྒྱད་པོ། །གདབ་སྤོས་ཕྱེ་མ་བྱུག་པ་དང། །བདུག་སྤོས་དང་ནི་ཁྲུས་ཀྱི་སྤོས། །ལུས་ཀྱི་དྲིལ་ཕྱི་བྱ་བ་དང། །བཏུང་བ་བསྒོ་དང་ཁ་ཡི་སྤོས། །ཏིལ་མར་དྲི་ཞིམ་བསྒོ་བ་ཡིས། །སྤོས་
རྣམས་སྦྱོར་བའི་ཆོ་ག་བསྟན། །དེ་ལ་སྤོས་ཀྱི་སྦྱོར་བ་ཐམས་ཅད་ཀྱི་རྩ་བ་ལྟ་བུར་གྱུར་པ་ཨ་ཀ་རུ་ལ་སོགས་པའི་སྤོས་རྣམ་བ་བཅུ་དྲུག་པོ་རྣམས་སྤོས་སྣོད་རེའུ་མིག་བཅུ་དྲུག་དག་ཏུ་གཞག་པ་བསྟན་ནི་འདི་ལྟར། ཨ་ཀར་པ་ཏྲ་ཏུ་རུས་རྡོ་དྲེགས་བྲི་ཡང་གླ་སྒང་སྤྲ་ཚིག་བ་ལི་ཀ་བྲི་ཀ་ཤིང་ཚ་རྒྱ་སྤོས་སྤང་སྤོས་ཙན་
དན་སེན་མོ་ཐང་ཆུ་ཀུན་ཏུར་རྣམས། །ཞེས་བྱ་བ་དག་ཡིན་ཏེ། དེ་ལྟར་ཨ་ཀ་རུ་ལ་སོགས་པ་སྤོས་སྣ་བཅུ་དྲུག་པོ་རྣམས་དང་བོར་བསྟན་པ་འདི་ནི་སྦྱོར་བའི་རྣམ་པ་ཐམས་ཅད་ལ་དྲིའི་འདུ་འཕྲོད་སྣ་མཐུན་པར་སྦྱར་བ་དང། སྣ་བཞི་པོའི་སྦྱོར་བ་སྦྱིལ་ཆ་བཅོ་བརྒྱད་དུ་ངེས་པར་འདོད་པའི་ཕྱིར་རེའུ་མིག་བཅུ་དྲུག་པོ་དག་ཏུ་སོ་སོར་
གཞག་པ་གོ་རིམས་ཀྱིས་ངེས་པར་བསྟན་པ་ཡིན་ནོ། །འདིར་སྤོས་ཀྱི་རྣམ་པ་མང་པོ་བསྟན་པ་ཀུན་ཀྱང་དྲིའི་སྦྱོར་བ་སྤྱིའི་ཆོ་གར་བསྟན་པ་ནི་དྲི་གསོ་བ་དང། བདུག་པས་བདུག་པ་དང། མེ་ཏོག་ཞིམ་པོས་བསྒོ་བར་བསྟན་པ་ཡིན་ཏེ། འདི་ལྟར་སྤོས་རྒྱལ་གླ་རྩི་ག་པུར་དག་གིས་གསོ་ཞིང་བདུག་པ་མཆོག་གིས་བདུག་མེ་ཏོག་ཞིམ་པོས་བསྒོ་
བ་བགྱིས་པ་དང་ཞེས་བྱ་བས་བསྟན་པ་ཡིན་ཏེ། འདི་དག་གི་ཐབས་དང་ཆོ་ག་ནི་ཞིབ་ཏུ་འོག་ནས་སྟོན་ཏོ། །དྲི་སྦྱར་མཆོག་ཏུ་འདི་འགྱུར་ཞེས་བྱ་བ་ནི་སྦྱོར་བའི་ཡོན་ཏན་བརྗོད་པའོ། །ལུས་མཆོག་མ་ཞེས་བྱ་བ་ནི་སྙན་པར་བོད་པའི་ཚིག་གོ། །དེ་ལ་སྔར་བསྟན་པའི་སྤོས་སྣ་བཅུ་དྲུག་པོ་རྣམས་ཉིད་ཀྱང་སོ་སོའི་ཆ་མང་ཉུང་གི་ཚད་བསྟན་པའི་ཕྱིར་གོ་

[019A]༄༅། །རིམས་ཀྱི་ཚུལ་དུ་གཞན་དུ་བསྟན་པ་ནི། ཤིང་ཚ་ཨ་ཀར་པ་ཏྲ་པྲི་ཀ་ཏུ་རུས་སྤང་སྤོས་རྒྱ་སྤོས་རྡོ་དྲེགས་དང། །ཀུན་ཏུར་གན་དྷ་བ་ལིག་ཐང་ཆུ་པྲི་ཡང་སེན་མོ་ཙན་དན་གླ་སྒང་རྣམས། །གོ་རིམས་བཞིན་དུ་ཆ་རེ་བསྐྱེད་ཅིང་དྲི་ཡི་སྦྱོར་བ་བརྒྱད་པ་ཕྲག་གཉིས་དང། །ཞེས་བྱ་བ་དག་
ཡིན་ཏེ། དྲིའི་སྦྱོར་བ་བརྒྱད་པ་ཕྲག་གཉིས་སུ་བྱ་བ་དང། གོ་རིམས་བཞིན་དུ་ཆ་རེ་བསྐྱེད་པ་ལ་ཤིང་ཚ་ཆ་གཅིག་ཨ་ཀ་རུ་ཆ་གཉིས། གན་དྷ་པ་ཏྲ་ཆ་གསུམ། པྲི་ཀ་ཆ་བཞི། དུ་རུ་ཆ་ལྔ། སྤང་སྤོས་ཆ་དྲུག་རྒྱ་སྤོས་ཆ་བདུན། རྔོ་དྲེགས་ཆ་བརྒྱད་དུ་བྱ་བ་རྣམས་ལ་ཆ་བརྒྱད་པ་ཕྲག་ཅིག་དང་
ཡང་ཀུན་ཏུ་རུ་ཆ་གཅིག་གན་དཧར་བ་ཆ་གཉིས། །བ་ལི་ཀ་ཆ་གསུམ། །ཐང་ཆུ་ཆ་བཞི། པྲི་ཡང་ཀུ་ཆ་ལྔ། ཆུ་སྲིན་སེན་མོ་ཆ་དྲུག་ཙན་དན་ཆ་བདུན། གླ་སྒང་ཆ་བརྒྱད་དུ་བྱ་བ་རྣམས་ནི་ཆ་བརྒྱད་པ་ཕྲག་གཉིས་སུ་བྱ་བ་ཡིན་ན། །དེ་ལྟར་ཤིང་ཚ་ལ་སོགས་པ་སྤོས་སྣ་བཅུ་དྲུག་པོ་རྣམས་སྨོས་
པ་དེ་དག་ཨ་ཀ་རུ་ལ་སོགས་པ་དང་པོར་བསྟན་པའི་སྤོས་རྣམ་པ་བཅུ་དྲུག་པོ་དེ་དག་ཉིད་ཡིན་ན། ཅིའི་ཕྱིར་གོང་དུ་དོན་གཅིག་ཏུ་བསྡུས་ཏེ་མ་བཤད་ཅེ་ན། སྔ་མ་ནི་སྦྱོར་བ་རྣམ་པ་ཐམས་ཅད་ཀྱི་སྤྱིའི་ཆ་གྲངས་མཉམ་པར་གཏན་ལ་དབབ་པའི་ཕྱིར། རེའུ་མིག་བཅུ་དྲུག་པོ་དག་ཏུ་སྤོས་རྣམས་སོ་སོར་
གཞག་པའི་གོ་རིམས་ཀྱི་ངེས་བ་བསྟན་པ་ཡིན་ལ། འདིར་སྤོས་སྣ་བཅུ་དྲུག་པོ་དེ་དག་གི་སོ་སོའི་དྲིའི་ཁྱད་པར་འཇམ་རྩུབ་དང་དྲག་དལ་ལ་སོགས་པ་མི་འདྲ་བའི་སྒོ་ནས་སོ་སོའི་ཆ་གྲངས་མང་ཉུང་གི་ཚད་མི་མཉམ་པར་འདོད་པའི་ཕྱིར་ཆ་བསྐྱེད་པའི་གོ་རིམས་ཀྱི་ཚུལ་རྣམས་པ་གཞན་དུ་བསྟན་པ་ཡིན་ནོ། །
དེ་ལྟར་སྤོས་སྣ་བཅུ་དྲུག་པོ་ད་ལྟར་སྤོས་སྣ་གྲངས་དུ་ཞིག་སྦྱོར་བ་གཅིག་ཏུ་བྱ། སྦྱོར་བ་རྣམས་ནི་དུ་ཞིག་ཡོད། སྦྱོར་བ་གཅིག་ལ་ཆ་གྲངས་ཇི་ཙམ་ཞིག་ཏུ་བྱ་ཞེ་ན། འདི་ལྟ་སྟེ། བཞི་བའི་སྦྱོར་བ་ཞེས་སྨོས་པས་སྣ་བཞི་ཞིང་སྦྱོར་བ་གཅིག་ཏུ་བྱ་བ་བསྟན་པ་ཡིན་ན། །སྣ་བཞི་བའི་སྦྱོང་བ་དེའི་རྣམ་གྲངས་བསྟན་པ་ནི་
འདི་ལྟ་སྟེ། མཇུག་ཐོགས་སུ་ཉི་ཤུ་ཞེས་སྨོས་ཏེ། འདིས་སྤོས་སྣ་བཞི་པའི་སྦྱོར་བ་རྣམ་པ་ཉི་ཤུ་ཡོད་པར་རིག་པར་བྱའོ། །སྤོས་སྣ་བཞི་བའི་སྦྱོར་བ་གཅིག་ལ་ཆ་དུ་ཞིག་ཏུ་བྱ་བ་མ་བསྟན་པས་ཆ་ལས་ཞེས་བྱ་བ་སྨོས་ཏེ། ཆའི་སྒོ་ནས་ཞེས་བྱ་བའི་ཐ་ཚིག་གོ། །སྣ་བཞི་བའི་སྦྱོར་བ་འདི་ལ་ཆའི་སྒོ་ནས་གྲངས་བསྟན་པ་ནི། གཉིས་ཀྱིས་ཉུང་བར་

[019B] གཉིས་ཀྱི་ཕྲིས་ཤིག་ཅེས་བྱ་བའི་ཐ་ཚིག་གོ། །གང་ལས་ཕྲི་ཞེ་ན། སྡང་བཞི་བའི་སྦྱོང་བའི་རྣམ་པ་ནི་ཉི་ཤུ་བསྟན་མ་ཐག་པ་ཉི་ཤུ་ལས་གཉིས་ཀྱིས་ཕྲི་ན་གྲངས་བཅོ་བརྒྱད་དུ་འགྱུར་ཏེ། དེ་ལྟར་སྣ་བཞི་པའི་སྦྱོར་བ་གང་ཡང་རུང་བ་གཅིག་ལ་ཆ་བཅོ་བརྒྱད་པོ་
དག་ཏུ་བྱ་བ་བསྟན་པ་ཡིན་ནོ། །འཛངས་མ་མོ་ཞེས་བྱ་བ་ནི་བཤེས་གཉེན་ཅན་ཞེས་བྱ་བ་སྟེ། བོད་པའི་ཚིག་གོ། །དེ་ལྟར་སྤོས་སྣ་བཞི་ལ་ཆ་བཅོ་བརྒྱད་པའི་སྦྱོར་བ་རྣམ་པ་ཉི་ཤུ་བཞེད་པ་དེ་ཇི་ལྟ་བུ་ཞིག་སྙམ་པ་ལ། འདི་ལྟར་ཨ་ཀ་རུ་ལ་སོགས་པ་དང་པོར་བསྟན་པའི་སྤོས་རྣམས་བ་བཅུ་དྲུག་
བ་ཆ་གྲངས་གོང་དུ་བསྟན་པ་བཞིན་དུ་བསྐྱེད་ལ། རེའུ་མིག་བཅུ་དྲུག་པོ་དག་ཏུ་གོ་རིམས་ཇི་སྐད་དུ་འབྱུང་བ་བཞིན་དུ་མ་ནོར་བར་བཞག་སྟེ། འདི་ལྟར་རེའུ་མིག་བཞི་པའི་ཕྲེང་བཞི་ཞིག་ཡོད་པ་ལས་ཕྲེད་དང་པོ་ལ་ཨ་ཀ་རུ། གན་དྷ་པ་ཏྲ། ཏུ་རུས་ཀ་རྡོ་དྲེག་བཞི་གཞག་པ་དང། དེ་ནས་ཡི་གེ་ཕྲེང་བ་བཞིན་དུ་ཕྲེང་དང་འོག་
རེའུ་མིག་བཞི། པྲི་ཡང་ཀུ། གླ་སྒང། གན་དྷ་ར་ས་ལ། བ་ལི་ཀ་བཞི་གཞག་ཕྲེང་གསུམ་པ་ལ་པྲི་ཀ། །ཤིང་ཚ་རྒྱ་སྤོས་དང། སྤང་སྤོས་བཞི་གཞག་ཕྲེང་ཐ་མ་ལ་ཙན་དན། ཆུ་སྲིན་སེན་མོ། ཐང་ཆུ། ཀུན་ཏུ་རུ་བཞི་པོ་རྣམས་གཞག་པ་བྱས་ན་ཆ་བཅོ་བརྒྱད་ཡོད་པའི་སྤོས་སྣ་བཞི་བོའི་སྦྱོར་བ་རྣམ་པ་ཉི་ཤུར་འགྱུར་ཏེ། ཇི་
ལྟར་ཞེ་ན། འདི་ལྟར་རེའུ་མིག་བཞི་པའི་ཕྲེང་བ་བཞི་པོ་ངོས་གཉིས་སུ་བསྲེས་པ་ལ་སྦྱོར་བ་རྣམ་པ་བརྒྱད། གྲྭ་བཞི་ནས་རེའུ་ཟུར་སྤྲོད་རྒྱ་གྲམ་དུ་བགྲངས་པའི་སྦྱོར་བ་རྣམ་གཉིས་ཏེ་བཅུ་དང། ཡང་ཕྱོགས་བཞི་ནས་མཐའི་ཕྲེང་བ་རེ་རེ་བོར་ལ་འདབ་ཆགས་སུ་རེའུ་མིག་བཞིར་བགྲངས་པའི་སྦྱོར་བ་རྣམ་པ་བཞི་དང་
མཐའ་བཞི་ནས་རེའུ་འདབ་ཆགས་སུ་བགྲངས་པའི་སྦྱོར་བ་རྣམ་བ་བཞི་སྟེ་བརྒྱད་དང། དབུས་ཀྱི་ཆ་ལས་རེའུ་འདབ་ཆགས་སུ་བགྲངས་པའི་སྦྱོར་བ་རྣམ་པ་གཅིག་དང། གྲྭ་བཞི་ནས་རེའུ་མིག་རེ་རེ་བཞི་ཞིག་བགྲངས་པ་ལ་སྦྱོར་བ་རྣམ་པ་གཅིག་སྟེ་བཅུ་དང། དེ་ལྟར་རྣམ་པ་བཞི་པོ་དེ་དག་
ནི་སྤོས་སྣ་བཞི་པོ་ཆ་བརྒྱད་ཡོད་པའི་སྦྱོར་བ་རྣམ་པ་ཉི་ཤུ་པོ་དག་ཡིན་ནོ། །དེ་ལྟར་སྤོས་ཀྱི་སྦྱོར་བ་རྣམ་པ་ཉིད་ཤུ་པོ་དེ་དག་ལས་གང་ཡང་རུང་བ་གཅིག་སྦྱོར་བར་འདོད་ན་སྤོས་སྣ་བཞི་པོ་ཆ་བཅོ་བརྒྱད་པོར་བྱས་པ་རྣམས་ཕྱེ་མར་བཏགས་ལ། དང་པོར་དྲི་ཆུས་སྤྲུ་བ་དང། དྲི་གསོ་བ་དང་

[020A]༄༅། །བདུག་པས་བདུག་པ་དང། མེ་ཏོག་དྲི་ཞིམ་པོས་བསྒོ་བ་རྣམས་ཀུན་ལའང་འདྲ་བར་བྱའོ། །དེ་ལ་དྲི་ཆུ་སྦྱར་བ་ནི། །ཙན་དན་གླ་སྒང་བ་ལི་ཀ་པུ་ཤེལ་ཙེ་དང་པྲི་ཡང་ཀུ། །ཛཱ་ཏི་ཕ་ལ་ཆ་བསྙམས་པ། །ཞེས་སྤོས་ཀྱི་གཙུག་ལག་གཞན་ལས་འབྱུང་བའི་སྤོས་དེ་རྣམས་རྩ་བའི་སྤོས་ཕྱེ་
མ་སྲང་ལྔ་ལ་ཁུ་བའི་སྤོས་ཞོ་གཅིག་གི་ཐང་དུ་བརྩིས་ཏེ། རྩིད་པོར་བཏགས་ལ་ཆུ་བཅུ་དྲུག་འགྱུར་གྱི་ནང་དུ་བསྐོལ་ཏེ། ཁུ་བ་བཞི་ཆ་ལུས་པས་བྲུལ་ཙམ་དུ་སྤྲུས་ནས་དེའི་ནང་དུ་དྲི་གསོ་བའི་རྫས་སྔར་རྩ་བ་ལས་བཤད་པའི་ཛཱ་ཏི་ཕ་ལ་དང། ག་པུར་དང། གླ་རྩི་རྣམས་ཆ་བསྙམས་ལ་རྩ་བའི་སྤོས་སྣ་བཞི་པོའི་སྤྱིར་ཇི་ཙམ་
ཡོད་པ་ལས་སྔ་མ་བཞིན་དུ་སྲད་ལ་གཞལ་ལ་དྲི་གསོ་བའི་ཕྱིར། ཞོ་གཅིག་གི་ཐང་བརྩིས་ལ། ཕྱེ་མར་བཏགས་པས་གདབ་ཅིང་འདྲེས་པར་བྱའོ། །དེ་ནས་དུད་པས་བདུག་པ་ནི་ཡང་རྩ་བའི་སྤོས་རྣམས་དྲི་ཆུས་སྤྲུས་ཏེ། ལྡེ་གུ་བྱས་ལ་རྗེའུ་གསར་བའི་ནང་དུ་ངོས་ལ་བྱུགས་ཏེ་ཅུང་ཟད་མ་སྐམས་པར་
བྱས་ལ། རྗེའུ་གཞན་གྱི་ནང་དུ་མེ་མ་མུར་བླུགས་ཏེ། སྤོས་ཀྱི་དུད་པ་འཐུལ་བར་བྱས་པའི་སྟེང་དུ་ཁ་སྦུབ་ཏུ་བཞག་ཅིང་དུད་པ་གཞན་དུ་མ་ཤོར་བར་བདུག་གོ། །དེ་ལ་བདུག་པའི་སྤོས་སྦྱོར་བཞི། །རྒྱ་སྐྱེགས་ཐང་ཆུ་པྲི་ཡང་ཕོག་ཆུ་སྲིན་སེན་མོ་ཀུན་ཏུ་རུ། །རུ་རྟ་དང་ནི་བུ་རམ་བཅས། །བདུག་
པ་མཆོག་ཏུ་བསྟན་པ་ཡིན། །ཞེས་བཤད་པ་ཡིན་ཏེ། འདི་རྣམས་ཆ་བསྙམས་པ་ཕྱེ་མར་བཏགས་པ་བུ་རམ་ཉིད་ཀྱིས་སྦྲུས་པ་དེས་བདུག་པར་བྱའོ། །དེ་ལ་མེ་ཏོག་དྲི་ཞིམ་པོས་བསྒོ་བ་ནི་སྣ་མའི་མེ་ཏོག་དང། བལ་ལུ་དང། སྐྱང་ཤོ་བ་ལ་སོགས་པ་མེ་ཏོག་དྲི་ཞིམ་པོ་ག་ཕུར་དང་བསྲེས་ལ་བྱིབ་ཅིང་དྲིས་བསྒོ་
བར་བྱའོ། །སྤོས་ཕྱེ་མའི་སྦྱོར་བ་སྣ་བཞི་པོ་ལྷའི་གནས་དང། བདག་ཉིད་ཀྱི་ཁྱིམ་དང། གོས་དང། ལུས་ལ་གདགས་པ་འདི་ཉིད་ཀྱི་སྦྱོར་བའི་ཆོ་ག་དྲི་གསོ་བ་ལ་སོགས་པའི་རིམ་པ་ནི་དེ་དག་ཡིན་ནོ། །གཞན་དུ་འོག་ནས་བདུག་སྤོས་ལ་སོགས་པའི་སྦྱོར་བ་གཅིག་ལ་དྲི་གསོ་བ་ལ་སོགས་
པའི་རིམ་པ་མི་མཐུན་པ་དག་ནི་སོ་སོའི་སྐབས་ཉིད་དུ་བསྟན་ཏོ། །ཕྱི་མའི་སྤོས་སྣ་བཞི་པོ་འདི་ཉིད་ཆུ་ཐབས་སུ་བྱས་ཏེ་བྱུག་པའི་གོར་ཡང་སྤྱད་པར་བྱའོ། །སྤོས་ཀྱི་སྦྱོར་བ་རེའུ་ཆར་བྱས་པའི་ཐབས་བཤད་པ་རྫོགས་སོ།། །།འདི་དག་གི་ཞུས་དག་ལོ་ཙཱ་པ་སྣར་ཐང་པུ་ཎྱ་རསྨི་ཡིན་ནོ།། །།


