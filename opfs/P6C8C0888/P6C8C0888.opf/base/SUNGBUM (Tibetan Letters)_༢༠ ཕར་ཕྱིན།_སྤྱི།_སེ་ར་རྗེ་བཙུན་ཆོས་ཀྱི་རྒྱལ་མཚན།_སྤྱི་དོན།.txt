༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་གནད་གསལ་བར་བྱེད་པ་ལགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་དང་པོའི་སྤྱི་དོན་གྱི་སྨད་ཆ་བཞུགས་སོ། །

[001A] །གཉིས་པ་རྟོགས་དཀའ་བ་བྱེ་བྲག་ཏུ་བཤད་པ་ལ། དབང་པོ་རྟུལ་དང་རྣོན་པོ་དག། ཅེས་སོགས་གསུངས་ན། གཞུང་འདིས་དགེ་འདུན་དཀོན་མཆོག་འཆད་ཚུལ་གང་ཞེ་ན། འདི་ལ་མདོ་ལས་གསུངས་
ཚུལ་དང། བསྟན་ཆོས་ཀྱིས་འགྲེལ་ཚུལ་གཉིས་ལས། དང་པོ་ནི། མདོ་ལས། ཤཱ་རིའི་བུ་བྱང་ཆེན་ཤེར་ཕྱིན་འདིས་གནས་པ་དེ་ནི་སངས་རྒྱས་ཀྱི་ཞིང་གཞན་ནས་ཤི་འཕོས་ནས་འདིར་སྐྱེས་པའམ། ཞེས་སོགས་ཀྱིས་བསྟན་
གཉིས་པ་ལ། མཚམས་སྦྱར་བ། རྩ་བ། འགྲེལ་པ་དང་གསུམ་ལས། དང་པོ་ནི། གདམས་ཡུལ་བཅུ་ཡོད་པའི་ནང་ནས་དགེ་འདུན་དཀོན་མཆོག་བྱེ་བྲག་ཏུ་འཆད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། དགེ་འདུན་དཀོན་མཆོག་
དེ་བརྗོད་བྱའི་དོན་རྒྱ་ཆེ་བས་རྟོགས་དཀའ་བ་ལ་དགོངས་ནས་བྱེ་བྲག་ཏུ་བཤད་པའི་ཕྱིར། ཞེས་མཚམས་སྦྱོར་བ་ལ། དགེ་འདུན་དཀོན་མཆོག་གི་སྐབས་སུ་བདེ་བླག་ཏུ་རྟོགས་པར་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ་གཉིས་པོ། ཞེས་
གསུངས། གཉིས་པ་མདོ་དེའི་དོན་བཤད་པའི་སྒོ་ནས་དགེ་འདུན་དཀོན་མཆོག་ལ་ཉི་ཤུར་ཕྱེ་ནས་འཆད་པ་ལ། དབང་པོ་རྟུལ་དང་རྣོན་པོ་དག་ཅེས་སོགས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་འཆད་པ་ལ། འཆད་པར་འགྱུར་

[002A]༄༅། །བའི་ལམ་ཤེས་པ་ཉིད་ཀྱིས་བསྡུས་པ། ཞེས་སོགས་གསུངས། དེ་ཡང། མདོ་ལས། བྱང་ཆེན་ཤེར་ཕྱིན་འདིས་གནས་པ་དེ་ནི་སངས་རྒྱས་ཀྱི་ཞིང་གཞན་ནས་ཤི་འཕོས་ནས་འདིར་སྐྱེས་པའམ་
དགའ་ལྡན་གྱི་ལྷའི་རིགས་དང་སངས་རྒྱས་ཀྱི་ཞིང་འདི་ཉིད་ནས་ཤི་འཕོས་ནས་འདིར་སྐྱེས་པར་ཤེས་པར་བྱའོ། །ཞེས་པས། བརྒྱད་པའི་མིང་ཅན་གྱི་བྱང་སེམས་སྤྱིར་བསྟན་ནས། རྒྱུན་ཞུགས་ཞུགས་པ་དད་པའི་རྗེས་འབྲང་གི་
མིང་ཅན་གྱི་བྱང་སེམས་དེ་སྟོན་པ་ལ། ཤཱ་རིའི་བུ་དེ་ལ་བྱང་ཆེན་མིའི་ནང་ནས་ཤི་འཕོས་ཏེ་མི་དང་སྐལ་བ་མཉམ་པ་ཉིད་དུ་སྐྱེས་པ་དེ་ནི་ཕྱིར་མི་ལྡོག་པའི་བྱང་ཆེན་མ་གཏོགས་པར་དབང་པོ་རྟུལ་བ་ཡིན་ཏེ། ཤེར་ཕྱིན་གྱི་རྣལ་འབྱོར་ལ་ཡང་
མྱུར་དུ་མཉམ་པར་འཇོག་པ་མ་ཡིན། དེ་ལ་གཟུངས་ཀྱི་སྒོ་དང། ཏིང་ངེ་འཛིན་གྱི་སྒོ་རྣམས་ཀྱང་མྱུར་དུ་མངོན་དུ་མི་འགྱུར་རོ། །ཞེས་སོགས་གསུངས། དེའི་དོན་འཆད་པ་ལ། དབང་པོ་རྟུལ་དང། ཞེས་གསུངས་ཤིང། རྒྱུན་ཞུགས་
ཞུགས་པ་དབང་རྣོན་ཆོས་ཀྱི་རྗེས་འབྲང་གི་མིང་ཅན་དེ་སྟོན་པ་ལ། ཤཱ་རིའི་བུ་དེ་ལ་བྱང་ཆེན་གང་སངས་རྒྱས་ཀྱི་ཞིང་གཞན་ནས་ཤི་འཕོས་ཏེ་འདིར་སྐྱེས་པ་དེའི་དབང་པོ་རྣམས་རྣོ་བར་འགྱུར་ཞིང་དེས་མྱུར་དུ་རྣལ་འབྱོར་འདི་འགྲུབ་

[002B] འདི་ལྟ་སྟེ། ཡུམ་གྱི་རྣལ་འབྱོར། ཞས་དང། བྱང་ཆེན་གང་དག་དགའ་ལྡན་གྱི་ལྷའི་རིགས་ནས་ཤི་འཕོས་ནས་འདིར་སྐྱེས་པ་དེ་ཡང་དབང་པོ་ཤིན་ཏུ་རྣོ་བར་འགྱུར་ཞིང། ཕ་རོལ་ཏུ་ཕྱིན་པ་དྲུག་ལས་ཉམས་པ་མེད་པ་
དང། གཟུངས་ཀྱི་སྒོ་དང། ཏིང་ངེ་འཛིན་གྱི་སྒོ་ཐམས་ཅད་ཀྱང་མངོན་དུ་ཕྱོགས་པར་འགྱུར་རོ། །ཞེས་གསུངས། དེའི་དོན་འཆད་པ་ལ། རྣོན་པོ་དག། ཅེས་གསུངས་ཤིང། དེ་གཉིས་ཀ་ཚིག་དོན་གྱི་སྒོ་ནས་འཆད་པ་ལ། འཆད་པར་འགྱུར་
བའི་ལམ་ཤེས་པ་ཉིད་ཀྱིས་བསྡུས་བ་མཐོང་བའི་ལམ་སྐད་ཅིག་མ་བཅུ་དྲུག་ལ་བརྟེན་ནས་དད་པ་དང་ཆོས་ཀྱི་རྗེས་སུ་འབྲང་བའི་བྱེ་བྲག་གིས་འབྲས་བུ་དང་པོ་ལ་ཞུགས་པ་རྣམ་པ་གཉིས་སོ། །ཞེས་གསུངས། དོན་ནི། ཐེག་ཆེན་གྱི་མཐོང་ལམ་
བར་ཆད་མེད་ལམ་ལ་གནས་པའི་སེམས་དཔའ་དབང་པོ་རྣོ་རྟུལ་གཉིས་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་རྒྱུན་ཞུགས་ཞུགས་པའི་མིང་གིས་བཏགས་ནས་བསྟན་པའི་རྒྱལ་སྲས་འཕགས་པ་ཡིན་པའི་
ཕྱིར། རྒྱུན་ཞུགས་འབྲས་གནས་ཀྱི་མིང་ཅན་གྱི་བྱང་སེམས་དེ་སྟོན་པ་ལ། ཤཱ་རིའི་བུ་བྱང་ཆེན་ཤེར་ཕྱིན་ལ་སྤྱོད་ཅིང་སྦྱོར་བ་ལ་བརྩོན་པར་བྱེད་པ་ན། སེམས་ཅན་ཡོངས་སུ་སྨིན་པར་བྱ་བའི་ཕྱིར་ཐབས་མཁས་པའི་སྟོབས་ཀྱིས་རྒྱུན་དུ་
ཞུགས་པའི་འབྲས་བུ་མངོན་དུ་བྱས་ཀྱང་ང་རྒྱལ་དུ་མི་བྱེད་པ་དག་ཡོད་དེ། ཞེས་གསུངས། དེའི་དོན་ནི། དབང་པོ་རྟུལ་དང་རྣོན་པོ་དག། ཅེས་པས་ཤུགས་ལ་རྒྱུན་ཞུགས་ཙམ་པོ་པའི་མིང་ཅན་བསྟན་ནས། དེའི་དོན་འཆད་པ་ལ། དེའི་

[003A]༄༅། །འོག་ཏུ་རྒྱུན་ཏུ་ཞུགས་པ་ཡིན་ནོ། །ཞེས་གསུངས། དོན་ནི། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་རྒྱུན་
ཞུགས་འབྲས་གནས་ཙམ་པོ་པའི་མིང་གིས་བཏགས་ནས་བསྟན་པའི་བྱང་འཕགས་ཡིན་པའི་ཕྱིར། ཕྱིར་འོང་ཞུགས་པ་དད་མོས་པ་དང། ཕྱིར་མི་འོད་ཞུགས་པ་དད་མོས་པའི་མིང་ཅན་གཉིས་གཅིག་ཏུ་བྱས་པའི་དད་མོས་པའི་མིང་ཅན་དེ་
སྟོན་པ་ལ། ཤཱ་རིའི་བུ་བྱང་ཆེན་ཐབས་མཁས་པ་གང་དག་བསམ་གཏན་བཞི་པོ་རྣམས་འགྲུབ་པར་བྱེད་ཅིང། ཕ་རོལ་ཏུ་ཕྱིན་པ་རྣམས་ལ་སྤྱོད་པར་བྱེད་ཅེས་པ་ནས། ཤཱ་རིའི་བུ་དེ་དག་ཀྱང་དབང་པོ་རྟུལ་བ་ཡིན་ཅིང། དབང་པོ་རྣོ་བ་མ་ཡིན་ཏེ་
ཞེས་པའི་བར་གསུངས། དེ་མཐོང་ཐོབ་པ་གཉིས་ཀྱི་མིང་ཅན་གཉིས་གཅིག་ཏུ་བྱས་པའི་ཞུགས་པ་མཐོང་ཐོབ་པའི་མིང་ཅན་དེ་སྟོན་པ་ལ། བྱང་ཆེན་བསམ་གཏན་བཞི་པོ་རྣམས་བསྐྱེད་ནས་ཚད་མེད་པ་བཞི་ལ་སྙོམས་པར་འཇུག་པ་དང་
གཟུགས་མེད་པའི་སྙོམས་པར་འཇུག་པ་བཞི་ལ་སྙོམས་པར་འཇུག་པ་དང། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ཡང་སྙོམས་པར་འཇུག་ལ། བསམ་གཏན་ལ་སོགས་པའི་དབང་གིས་ནི་མ་ཡིན་ཏེ། འོན་ཀྱང་ཐབས་མཁས་
པས་གང་དང་གང་ན་སངས་རྒྱས་བཅོམ་ལྡན་འདས་རྣམས་མཉེས་པར་བྱེད་པས་བཞུགས་ཤིང་འཚོ་སྐྱོང་བ་དེ་དང་དེ་དག་ཏུ་སྐྱེ་བར་འགྱུར་བ་དག་ཀྱང་ཡོད་དོ། །ཞེས་པ་ནས་བསྐལ་པ་བཟང་པོ་འདི་ལ་བླ་མེད་རྫོགས་བྱང་དུ་མངོན་པར་རྫོགས་

[003B] །ཞེས་གསུངས། མདོ་དེ་གཉིས་ཀྱི་དོན་འཆད་པ་ལ། དད་དང་མཐོང་ཐོབ། ཅེས་གསུངས་ཤིང། དེ་ཉིད་ཚིག་དོན་གྱི་སྒོ་ནས་འཆད་པ་ལ། དེའི་འོག་ཏུ་དབང་པོ་རྟུལ་པོ་དང་རྣོན་པོ་དད་པ་དང་མཐོང་བས་ཐོབ་པ་དག་འབྲས་བུ་གཉིས་པ་ལ་ཞུགས་པ་གཅིག་ཁོ་ན་ཡིན་
ནོ། །ཞེས་གསུངས། དོན་ནི། འདོད་ཉོན་དྲུག་བ་སྤོང་བ་ལ་བརྩོན་པའི་བྱང་སེམས་སྒོམ་ལམ་པ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་ཕྱིར་འོང་ཞུགས་པའི་མིང་ཅན་གྱིས་བསྟན་པའི་བྱང་འཕགས་ཡིན་པའི་ཕྱིར། དེའི་འོག་ཏུ་སྔ་མ་བཞིན་དུ་དད་པ་དང་
མཐོང་བས་ཐོབ་པ་འབྲས་བུ་གསུམ་པ་ལ་ཞུགས་པ་གཅིག་ཁོ་ན་ཡིན་ནོ། །ཞེས་གསུངས། དོན་ནི། འདོད་ཉོན་དགུ་པ་སྤོང་བ་ལ་བརྩོན་པའི་བྱང་སེམས་སྒོམ་ལམ་པ་ཆོས་ཅན། ཆོས་སྔར་བཞིན། འདིར་བསྟན་ཕྱིར་མི་འོང་ཞུགས་པའི་མིང་གིས་བསྟན་པའི་བྱང་འཕགས་ཡིན་པའི་ཕྱིར་
ཕྱིར་མི་འོང་འབྲས་གནས་ཀྱི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་ཚེ་གཅིག་གིས་ཐོགས་པ་ཤེར་ཕྱིན་ལ་སྤྱོད་པ་གང་དག་ཐབས་མཁས་པས་བསམ་གཏན་བཞི་པ་ལ་ཡང་སྙོམས་པར་འཇུག། ཅེས་པ་ནས། འདིར་སྐྱེ་བ་བསྟན་ཏེ་སངས་རྒྱས་ཀྱི་ཞིང་སྣ་ཚོགས་པ་རྣམས་སུ་
བླ་མེད་རྫོགས་བྱང་དུ་མངོན་པར་རྫོགས་པར་འཚང་རྒྱབ་དག་ཀྱང་ཡོད་དོ། །ཞེས་གསུངས། དེའི་དོན་ནི། བར་ཆད་གཅིག། ཅེས་པས་ཤུགས་ལ་ཕྱིར་འོང་འབྲས་གནས་ཙམ་པོ་པའི་མིང་ཅན་བསྟན་ནས་དེ་ཉིད་ཚིག་དོན་གྱི་སྒོ་ནས་འཆད་པ་ལ། དེའི་འོག་ཏུ་ལན་ཅིག་ཕྱིར་འོང་བ་ཡིན་ནོ།།
ཞེས་གསུངས། དོན་ནི། འདོད་ཉོན་དྲུག་པ་སྤང་པའི་བྱང་སེམས་སྒོམ་ལམ་པ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་ཕྱིར་འོང་འབྲས་གནས་ཙམ་པོ་པའི་མིང་གིས་བཏགས་པའི་བྱང་སེམས་འཕགས་པ་ཡིན་པའི་ཕྱིར། འདའ་བ་བཞིའི་དབྱེ་
གཞི་གཟུགས་སུ་ཉེར་འགྲོའི་ཕྱིར་མི་འོང་གི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་མངོན་ཤེས་དྲུག་པོ་རྣམས་ཐོབ་པ་གང་དག་འདོད་པའི་ཁམས་སུ་ཡང་མི་སྐྱེ། གཟུགས་ཀྱི་ཁམས་སུ་ཡང་མི་སྐྱེ། གཟུགས་མེད་པའི་ཁམས་སུ་ཡང་མི་སྐྱེ། ཞེས་པ་ནས། གང་ན་

[004A]༄༅། །སངས་རྒྱས་བཅོམ་ལྡན་འདས་བཞུགས་པ་དེ་དང་དེར་སྐྱེ་བ་དག་ཀྱང་ཡོད་དོ། །ཞེས་པའི་བར་གྱིས་བསྟན། རྒྱུན་ཞུགས་མིའི་རིགས་ནས་རིགས་སྐྱེའི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་བསམ་གཏན་བཞི་དང་ཚད་མེད་པ་བཞི་དང་གཟུགས་
མེད་པའི་སྙོམས་པར་འཇུག་པ་བཞི་པོ་བསྐྱེད་ནས། ཡང་དེ་དག་ཐབས་མཁས་པས་བསམ་གཏན་དང་ཏིང་ངེ་འཛིན་དང་སྙོམས་པར་འཇུག་པ་རྣམས་ལས་ལོག་ནས་འདོད་པའི་ཁམས་སུ་སྐྱེ་བར་བྱེད་དེ། སེམས་ཅན་ཡོངས་སུ་སྨིན་པར་བྱ་བའི་ཕྱིར་རྒྱལ་རིགས། བྲམ་ཟེའི་རིགས་
ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུ་རྣམས་སུ་སྐྱེ་བ་ཡོད་དོ། །ཞེས་གསུངས་པའི་ཕྱིར། རྒྱུན་ཞུགས་ལྷའི་རིགས་ནས་རིགས་སྐྱེའི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་བསམ་གཏན་བཞི་པ་ལ་སྙོམས་པར་འཇུག་ཅིང་ཚད་མེད་པ་བཞི་དང། གཟུགས་མེད་
པའི་སྙོམས་པར་འཇུག་པ་བཞི་ལ་སྙོམས་པར་འཇུག་ཅིང། དེ་དག་ཀྱང་ཐབས་མཁས་པའི་སྟོབས་ཀྱིས་བསམ་གཏན་དང་ཏིང་ངེ་འཛིན་ལ་སྙོམས་པར་འཇུག་པའི་དབང་གིས་མི་སྐྱེ་བར་རྒྱལ་པོ་ཆེན་པོ་བཞིའི་རིགས་ཀྱི་ལྷ་རྣམས་དང། སྐལ་བ་མཉམ་པར་སྐྱེ་བ་ནས་
དེ་བཞིན་གཤེགས་པ་དེ་དག་ལ་ཆོས་ཀྱི་འཁོར་ལོ་བསྐོར་བའི་དོན་དུ་གསོལ་བ་འདེབས་པར་བྱེད་པ་དག་ཀྱང་ཡོད་དོ། །ཞེས་གསུངས། མདོ་དེ་གཉིས་ཀྱི་དོན་བཤད་པ་ལ། རིགས་ནས་རིགས། །ཞེས་དང། དེའི་འོག་ཏུ་དེ་ཉིད་ལྷ་དང་མིའི་རིགས་ནས་རིགས་སུ་སྐྱེ་བ་ཉིད་ཀྱིས་
གཞན་རྣམ་པ་གཉིས་ཡིན་ནོ། །ཞེས་གསུངས། དོན་ནི། རིགས་ནས་རིགས་སྐྱེའི་མིང་གིས་བསྟན་པའི་བྱང་འཕགས་ཆོས་ཅན། ཁྱོད་ལ་གཉིས་སུ་ཡོད་དེ། ཁྱོད་ལ་མིའི་རིགས་ནས་རིགས་སྐྱེའི་མིང་ཅན་གཅིག་དང། ལྷའི་རིགས་ནས་རིགས་སྐྱེའི་མིང་ཅན་གཅིག་སྟེ་གཉིས་
སུ་ཡོད་པའི་ཕྱིར། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་བསམ་གཏན་བཞི་ཐོབ་ནས། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་དུ་ཐོབ་པ་དང། དེ་དག་རྗེས་སུ་རྟོགས་པར་བྱེད་པའི་སྤྱོད་པ་

[004B] ཤཱ་རིའི་བུ་བྱང་ཆེན་དེ་དག་ནི་ཚེ་གཅིག་གིས་ཐོགས་པར་ཤེས་པར་བྱའོ། །ཞེས་གསུངས། མདོ་དེའི་དོན་བཤད་པ་ལ། བར་ཆད་གཅིག། ཅེས་དང། དེའི་འོག་ཏུ་དེ་ཉིད་
གཞན་བར་ཆད་གཅིག་པ་ཡིན་ནོ། །ཞེས་གསུངས། དོན་ནི། འདོད་ཉོན་བརྒྱད་པ་སྤངས་དགུ་པ་མ་སྤངས་པར་སྐྱེ་བ་གཅིག་བླངས་ནས་མྱང་འདས་མངོན་དུ་བྱེད་པའི་བྱང་སེམས་སྒོམ་ལམ་པ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་ཕྱིར་འོང་འབྲས་གནས་
ཁྱད་པར་ཅན་ཚེ་གཅིག་བར་ཆད་གཅིག་པའི་མིང་གིས་བསྟན་པའི་བྱང་འཕགས་ཡིན་པའི་ཕྱིར། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ། བསམ་གཏན་དང་པོ་ཐོབ་པར་གྱུར་བ་དང་
ཚད་མེད་པ་བཞི། གཟུགས་མེད་པའི་སྙོམས་པར་འཇུག་པ་བཞི། བྱང་ཕྱོགས་སོ་བདུན། སྟོབས་བཅུ། མི་འཇིགས་པ་བཞི། སོ་སོ་ཡང་དག་པར་རིག་པ་བཞི། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཐོབ་པ་གང་དག་ཐབས་མཁས་པས་ཚངས་རིས་ནས་འོག་མིན་གྱི་ལྷའི་ནང་དུ་
སྐྱེ་བར་འགྱུར་ཞིང་དེར་སངས་རྒྱས་ནས་སེམས་ཅན་གྱི་དོན་བྱེད་པ་དག་ཀྱང་ཡོད་དོ། །ཞེས་གསུངས། དེ་སྐྱེས་ཙམ་ནས་འདའ་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་སེམས་བསྐྱེད་པ་ཉིད་ཀྱིས་བླ་མེད་རྫོགས་བྱང་དུ་མངོན་པར་འཚང་རྒྱ་ཞིང་ཆོས་ཀྱི་འཁོར་ལོ་
བསྐོར་ནས་སེམས་ཅན་གཞལ་དུ་མེད་གྲངས་མེད་པ་རྣམས་ཀྱི་དོན་བྱས་ནས་ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་ཞིང། དེ་དག་ཡོངས་སུ་མྱ་ངན་ལས་འདས་ནས་ཀྱང། དམ་པའི་ཆོས་བསྐལ་པའམ་བསྐལ་པ་ལས་ལྷག་པར་
གནས་པ་དག་ཡོད་དོ། །ཞེས་གསུངས། མངོན་པར་འདུ་བྱེད་དང་བཅས་ཏེ་འདའ་བའི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་ཕ་རོལ་ཏུ་ཕྱིན་པ་དྲུག་ལ་སྤྱོད་པ་གང་དག་འཇིག་རྟེན་གྱི་ཁམས་སུ་འདོད་ཞིང་དེ་དག་ཏུ་སེམས་ཅན་བྱང་ཆུབ་ཏུ་ཡང་དག་པར་འཇོག་པར་བྱེད་དོ། །ཞེས་པ་

[005A]༄༅། །ནས། སངས་རྒྱས་ཀྱི་ཞིང་སྣ་ཚོགས་སུ་བླ་མེད་རྫོགས་བྱང་དུ་མངོན་པར་རྫོགས་པར་འཚང་རྒྱ་བ་དག་ཡོད་དོ། །ཞེས་གསུངས། མངོན་པར་འདུ་བྱེད་མེད་པར་འདའ་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་དང་པོ་སེམས་བསྐྱེད་པ་ཉིད་ཀྱིས་
བྱང་ཆུབ་སེམས་དཔའི་སྐྱོན་མེད་པ་ལ་ཡང་དག་པར་འདའ་ཞིང་ཕྱིར་མི་ལྡོག་པའི་ས་ལ་ཡང་ངེས་པར་གནས་ཤིང་སངས་རྒྱས་ཀྱི་ཆོས་ཐམས་ཅད་ཀྱང་བསྐྲུན་པར་བྱེད། ཅེས་སོགས་གསུངས། མདོ་ཚན་དེ་བཞིའི་དོན་འཆད་པ་ལ། བར་སྐྱེས་ནས་དང། །བྱེད་དང་བྱེད་མིན། ཞེས་དང། དེའི་འོག་
ཏུ་ཕྱིར་མི་འོང་བ་སྟེ། བར་མདོ་དང། སྐྱེས་ནས་དང། མངོན་པར་འདུ་བྱེད་པ་དང་བཅས་པ་དང། མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་བ་ཞེས་བྱ་བ་རྣམ་པ་བཞིའོ། །ཞེས་གསུངས། དོན་ནི། གཟུགས་སུ་ཉེར་འགྲོའི་ཕྱིར་མི་འོང་གི་མིང་གིས་བཏགས་པའི་བྱང་འཕགས་ཆོས་ཅན་
ཁྱོད་ལ་དུ་མར་དབྱེར་རུང་སྟེ། ཁྱོད་ལ་དེ་བར་དོར་འདའ་བ། སྐྱེས་ཙམ་ནས་འདའ་བ། མངོན་པར་འདུ་བྱེད་དང་བཅས་ཏེ་འདའ་བ། མངོན་པར་འདུ་བྱེད་མེད་པར་འདའ་བའི་མིང་ཅན་གྱི་བྱང་འཕགས་བཞི་ཡོད་པའི་ཕྱིར། འཕར་བ་གསུམ་གྱི་དབྱེ་གཞི་འོག་མིན་འགྲོ་བའི་མིང་ཅན་དེ་སྟོན་པ་ལ། ཤཱ་རིའི་
བུ་བྱང་ཆེན་ཕ་རོལ་ཏུ་ཕྱིན་པ་དྲུག་ལ་སྤྱོད་པ་གང་དག་འཁོར་ལོས་སྒྱུར་བའི་རྒྱལ་པོར་གྱུར་ནས་སྦྱིན་པའི་ཕར་ཕྱིན་ལྷུར་བྱས་ཏེ། སེམས་ཅན་ཐམས་ཅད་ལ་བདེ་བའི་ཡོ་བྱད་ཐམས་ཅད་ཉེ་བར་སྒྲུབ་ཅིང། ཞེས་པ་ནས། ཚངས་རིས་ནས་འོག་མིན་གྱི་བར་དག་ཏུ་སྐྱེས་ནས་སངས་རྒྱས་ཀྱི་ཞིང་
སྣ་ཚོགས་སུ་འཚང་རྒྱ་བ་དག་ཡོད་དོ། །ཞེས་པའི་བར་གྱིས་བསྟན། དེ་ལས་ཕྱེ་བའི་འཕར་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་བསམ་གཏན་བཞི་སྒྲུབ་སྟེ། བསམ་གཏན་རྣམས་ལས་ཡོངས་སུ་ཉམས་ནས་བསམ་གཏན་དང་པོ་སྒྲུབ་སྟེ་ཚངས་རིས་ཀྱི་ལྷ་རྣམས་སུ་སྐྱེ་
ཞིང། དེ་དག་ཡང་བསམ་གཏན་སྒྲུབ་ནས་འོག་མིན་གྱི་བར་དུ་སྐྱེས་ནས་སངས་རྒྱས་ཀྱི་ཞིང་སྣ་ཚོགས་སུ་བླ་མེད་རྫོགས་བྱང་དུ་མངོན་པར་རྫོགས་པར་འཚང་རྒྱ་བ་དག་ཡོད་དོ། །ཞེས་གསུངས། ཕྱེད་འཕར་གྱི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་ཚངས་པའི་འཇིག་རྟེན་

[005B] གནས་གཙང་མའི་གནས་གཅིག་གམ་གཉིས་ལས་བརྒལ་ནས་འོག་མིན་དུ་སྐྱེས་ནས་སངས་རྒྱས་ཀྱི། ཞེས་སོགས་གསུངས། གནས་ཐམས་ཅད་དུ་འཆི་འཕོ་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་བདག་ཉིད་ཀྱི་ལུས་དེ་བཞིན་
གཤེགས་པའི་སྐུ་ལྟ་བུར་སྦྲུལ་ནས་དགའ་ལྡན་གྱི་གནས་སྦྱངས་ནས་ཚངས་རིས་ཀྱི་ལྷ་ནས་འོག་མིན་གྱི་ལྷའི་བར་དུ་སྐྱེས་ཏེ་ཐབས་མཁས་པས་སེམས་ཅན་དམྱལ་བ་པ་རྣམས་ལ་ཆོས་སྟོན་ཅིང། ཞེས་པ་ནས། འཚང་རྒྱ་བ་ཡང་ཡོད་དོ། །ཞེས་པའི་བར་གྱིས་བསྟན། མདོ་དེའི་དོན་འཆད་པ་ལ་
འོག་མིན་འགྲོ། །འཕར་གསུམ། ཞེས་གསུངས་ཤིང། དེ་ཉིད་ཚིག་དོན་གྱི་སྒོ་ནས་འཆད་པ་ལ། དེའི་འོག་ཏུ་དེ་ཉིད་འོག་མིན་གྱི་མཐར་ཐུག་པར་འགྲོ་བ་སྟེ། འཕར་བ་དང། ཕྱེད་དུ་འཕར་བ་དང། གནས་ཐམས་ཅད་དུ་འཆི་འཕོ་བ་ཉིད་ཀྱིས་གོང་དུ་འཕོ་བ་གཞན་རྣམ་པ་གསུམ་མོ། །ཞེས་
གསུངས། དོན་ནི། འདིར་བསྟན་འོག་མིན་འགྲོ་བའི་མིང་གིས་བསྟན་པའི་བྱང་འཕགས་ཆོས་ཅན། ཁྱོད་ལ་དུ་མར་དབྱེར་རུང་སྟེ། ཁྱོད་ལ་འཕར་བའི་མིང་ཅན། ཕྱེད་དུ་འཕར་བའི་མིང་ཅན། གནས་ཐམས་ཅད་དུ་འཆི་འཕོ་བའི་མིང་ཅན་རྣམས་སུ་ཡོད་པའི་ཕྱིར། སྲིད་རྩེའི་མཐར་ཐུག་འགྲོའི་
མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་བསམ་གཏན་དང། ཚད་མེད་པ་སྒྲུབ་པར་བྱེད་པ་དག་ཚངས་རིས་ནས་དགེ་རྒྱས་ཀྱི་བར་གྱི་ལྷ་རྣམས་སུ་སྐྱེ་ཞིང། དེ་ནས་ནམ་མཁའ་མཐའ་ཡས་སྐྱེ་མཆེད་ནས་སྲིད་པའི་རྩེ་མོའི་བར་དུ་སྐྱེ་བར་བྱེད། དེ་ནས་སངས་རྒྱས་ཀྱི་ཞིང་སྣ་
ཚོགས་སུ་སྐྱེ་བར་བྱེད་དོ། །ཞེས་གསུངས། གཟུགས་ཀྱི་ཆགས་བཅོམ་གྱི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་བསམ་གཏན་དང་གཟུགས་མེད་པའི་སྙོམས་པར་འཇུག་པ་ཐོབ་པར་འགྱུར་བ་གང་ཡིན་པ་དེ་དག་ནམ་མཁའ་མཐའ་ཡས་སྐྱེ་མཆེད་ནས་སྲིད་པའི་རྩེ་མོའི་བར་དུ་སྐྱེ་
བར་འགྱུར་ཞིང་དེ་ནས་སངས་རྒྱས་ཀྱི་ཞིང་སྣ་ཚོགས་སུ་སྐྱེ་བར་འགྱུར་བ་དག་ཡོད་དོ། །ཞེས་གསུངས། སྲིད་རྩེའི་མཐར་ཐུག་འགྲོ་ལ་བཏགས་པའི་གཟུགས་ཀྱི་ཆགས་བཅོམ་དབྱེ་གཞིར་བྱས་པའི་དེ་ལས་ཕྱེ་བའི་མཐོང་ཆོས་ཞིའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་ཕ་

[006A]༄༅། །རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་ལུས་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་ཅིང། དབང་པོ་ཡོངས་སུ་དག་པ་བླ་ན་མེད་པ་དང་ལྡན་ཏེ་ནམ་ཡང་ངན་སོང་དང། ངན་འགྲོ་ལོག་པར་ལྟུང་བ་རྣམས་སུ་སྐྱེ་བར་མི་འགྱུར་བ་ཉིད་དང། ཞེས་པ་ནས་
འཚང་རྒྱ་བ་དག་ཡོད་དོ། །ཞེས་པའི་བར་གསུངས། ལུས་མངོན་བྱེད་ཀྱི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་ཤེར་ཕྱིན་ལ་སྤྱོད་པ་གང་དག་བསམ་གཏན་བཞི་ཐོབ་པ་དང། ཚད་མེད་པ་བཞི་ཐོབ་པ་དང། གཟུགས་མེད་པ་བཞི་ཐོབ་པ་དེ་དག་གསུམ་པོ་དག་གི་དབང་
གིས་རྣམ་པར་རྩེ་ཞིང་བསམ་གཏན་དང་པོ་ལ་སྙོམས་པར་འཇུག་གོ། དེ་ལས་ལངས་ནས་འགོག་པ་ལ་སྙོམས་པར་འཇུག་གོ། ཞེས་པ་ནས། ཐོད་རྒལ་དུ་སྙོམས་པར་འཇུག་ནས་སངས་རྒྱས་ཀྱི་ཞིང་སྣ་ཚོགས་སུ་འཚང་རྒྱ་བ་དག་ཡོད་དོ། །ཞེས་པའི་བར་གསུངས། མདོ་ཚན་བཞི་
པོའི་དོན་འཆད་པ་ལ། སྲིད་རྩེའི་མཐར་ཐུག་འགྲོ་གཟུགས་ཀྱི་ཆགས་བཅོམ་མཐོང་བ་ཡི། །ཆོས་ལ་ཞི་ལུས་མངོན་སུམ་བྱེད། །ཅེས་དང། དེའི་འོག་ཏུ་དེ་ཉིད་སྲིད་པའི་རྩེ་མོའི་མཐར་ཐུག་པར་འགྲོ་བ་ནི་གཟུགས་ཀྱི་འདོད་ཆགས་དང་བྲལ་བ་སྟེ། མཐོང་བའི་ཆོས་ལ་ཞི་བ་དང་
ལུས་ཀྱིས་མངོན་དུ་བྱེད་པ་གཞན་རྣམ་པ་གཉིས་སོ། །ཞེས་གསུངས། དོན་ནི། འདིར་སྲིད་རྩེའི་མཐར་ཐུག་འགྲོ་གཟུགས་ཀྱི་ཆགས་བཅོམ་གྱི་མིང་གིས་བསྟན་པའི་བྱང་འཕགས་ཆོས་ཅན། ཁྱོད་ལ་དུ་མར་ཡོད་དེ། ཁྱེད་ལ་མཐོང་ཆོས་ཞི་བའི་མིང་ཅན། ལུས་མངོན་བྱེད་ཀྱི་མིང་ཅན་
གཉིས་སུ་ཡོད་པའི་ཕྱིར། དགྲ་བཅོམ་ཞུགས་པའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་ཕ་རོལ་ཏུ་ཕྱིན་པ་དྲུག་ལ་གནས་ནས་སེམས་ཅན་ལ་སངས་རྒྱས་ཀྱི་ཆོས་ཀྱིས་སྣང་བར་བྱེད་ཅིང་བདག་ཉིད་ཀྱང་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱས་ཀྱི་བར་དུ་ཆོས་ཀྱི་སྣང་བ་དེ་དང་མི་འབྲལ་བར་བྱེད་པ་དག་ཀྱང་ཡོད་དོ། །ཞེས་གསུངས། དེའི་དོན་འཆད་པ་ལ། སྲིད་རྩེའི་མཐར་ཐུག་འགྲོ། །ཞེས་སོགས་ཀྱིས་ཤུགས་ལ་བཀྲལ་ནས། དེའི་དོན་འཆད་པ་ལ། དེའི་འོག་ཏུ་དགྲ་བཅོམ་པ་ཉིད་ཀྱི་འབྲས་

[006B] །ཞེས་གསུངས། དོན་ནི། སྲིད་རྩེའི་སྒོམ་སྤང་དགུ་པ་སྤོང་བ་ལ་བརྩོན་པའི་བྱང་སེམས་སྒོམ་ལམ་པ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་དགྲ་བཅོམ་ཞུགས་པའི་མིང་གིས་བསྟན་པའི་བྱང་འཕགས་ཡིན་པའི་ཕྱིར། རང་སངས་
རྒྱས་ཀྱི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་སངས་རྒྱས་མི་བཞུགས་ཤིང་ཉན་ཐོས་རྣམས་ཀྱང་མེད་པའི་འཇིག་རྟེན་གྱི་ཁམས་སུ་རང་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དག་ཡོད་དོ། །དེ་ཐབས་ལ་མཁས་པས་སྲོག་ཆགས་བརྒྱ་སྟོང་བྱེ་བ་ཕྲག་མང་པོ་ཐེག་པ་
གསུམ་གྱིས་ཡོངས་སུ་སྨིན་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ཡིན་ནོ། །ཞེས་གསུངས། དེའི་དོན་འཆད་པ་ལ། བསེ་རུ་དང་ནི། ཞེས་དང། དེའི་འོག་ཏུ་རང་སངས་རྒྱས་ཏེ་ཉི་ཤུའོ། །ཞེས་གསུངས། དོན་ནི། སློབ་
དཔོན་གྱི་གདམས་ངག་ལ་མི་ལྟོས་པར་རང་བྱུང་གི་ཡེ་ཤེས་མངོན་དུ་བྱེད་པའི་རྒྱུན་མཐའ་ལ་གནས་པའི་སེམས་དཔའ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་བསེ་རུ་ལྟ་བུའི་རང་སངས་རྒྱས་ཀྱི་མིང་གིས་བསྟན་པའི་བྱང་འཕགས་ཡིན་པའི་ཕྱིར་
ཉན་ཐོས་དང་རང་སངས་རྒྱས་ཀྱི་ལམ་གྱི་འཐོབ་བྱའི་འབྲས་བུ་རྣམས་སྟོན་པ་ལ། ཤའ་རིའི་བུ་བྱང་ཆེན་གང་དག་དྲན་པ་ཉེ་བར་བཞག་པ་དང། ཞེས་པ་ནས་བདག་ཉིད་ཀྱིས་མངོན་དུ་མ་བྱས་པར་གཞན་དེ་ལ་རབ་ཏུ་འགོད་པར་མི་བྱེད་དོ། །ཞེས་པའི་བར་གསུངས། རང་གི་ཐོབ་
བྱའི་ཆོས་ལ་གཞན་འགོད་པར་སྟོན་པ་ལ། ཤཱ་རིའི་བུ་ཉན་ཐོས་དང་རང་སངས་རྒྱས་རྣམས་ཀྱི་འབྲས་བུ་ཐོབ་པར་ཡེ་ཤེས་དང་སྤོང་བ་གང་ཡིན་པ་དེ་ནི་བྱང་ཆེན་མི་སྐྱེ་བའི་ཆོས་ལ་བཟོད་པ་ཐོབ་པའི་བཟོད་པ་ཡིན་ཏེ། ཞེས་གསུངས། ཕྱིར་མི་ལྡོག་པའི་བྱང་ཆུབ་སེམས་དཔའི་
དགེ་འདུན་གསལ་བར་སྟོན་པ་ལ། ཤཱ་རིའི་བུ་བྱང་ཆེན་ཤེར་ཕྱིན་དེ་ལྟ་བུས་དེ་ལྟར་རྣམ་པར་སྤྱོད་པ་ནི་ཕྱིར་མི་ལྡོག་པ་ཡིན་པར་ཤེས་པར་བྱའོ། །ཞེས་པ་ནས། ཁ་ན་མ་ཐོ་བ་དང་བཅས་པའི་ལུས་དང་ཡིད་ཀྱི་ལས་རྣམས་ཀྱི་གོ་སྐབས་མི་དབྱེའོ། །ཞེས་པའི་བར་གསུངས་སོ།།

[007A]༄༅། །འདི་དག་གི་དོགས་དཔྱོད་འོག་ཏུ་འཆད་ཅིང་འདིར་གཞུང་འགྲེལ་སྒྲིག་པ་ཙམ་མོ།    ༈    །སྐབས་འདིར་མཐའ་དཔྱད་པ་ལ། གང་གིས་མཚོན་པར་བྱེད་པའི་དཔེའི་དགེ་འདུན་དང། གང་མཚོན་པར་བྱ་བའི་དོན་གྱི་དགེ་འདུན་གྱི་རྣམ་གཞག་
བཤད་པ་གཉིས། དང་པོ་ལ། དགེ་སྦྱོང་ཚུལ་གྱི་འབྲས་བུའི་རྣམ་གཞག་དང། དེ་ལ་གནས་པའི་གང་ཟག་གི་རྣམ་གཞག་གོ། དང་པོ་ལ་དགེ་སྦྱོང་གི་ཚུལ་དང། དེའི་འབྲས་བུ་ངོས་གཟུང་བ། དགེ་སྦྱོང་ཚུལ་གྱི་འབྲས་བུའི་དབྱེ་བ། བསྡུ་བ། འབྲས་བུ་བཞིར་འཇོག་པའི་
རྒྱུ་མཚན། འབྲས་བུ་ཐོབ་ཚུལ་དང་དྲུག་ལས། དང་པོ་ནི། འོ་ན། མདོ་ལས་དགེ་སྦྱོང་ཚུལ་གྱི་འབྲས་བུ་ཞེས་བཤད་ན། དགེ་སྦྱོང་གི་ཚུལ་དེ་གང། དེའི་འབྲས་བུ་དེ་ཇི་ལྟ་བུ་ཞེ་ན། ཟག་མེད་བར་ཆད་མེད་ལམ་དགེ་སྦྱོང་གི་ཚུལ་ཡིན་ལ། དེ་ཆོས་ཅན། ཁྱོད་ལ་དགེ་སྦྱོང་གི་ཚུལ་ཞེས་
བརྗོད་པའི་རྒྱུ་མཚན་ཡོད་དེ། ཁྱོད་རང་ལ་གནས་པའི་འཕགས་པའི་གང་ཟག་དོན་དམ་པའི་དགེ་སྦྱོང་དུ་བྱེད་པས་དེ་ལྟར་བརྗོད་པའི་ཕྱིར། གཉིས་པ་དེའི་འབྲས་བུ་ཡོད་དེ། རྣམ་གྲོལ་ལམ་དང། འགོག་བདེན་རྣམས་དེའི་འབྲས་བུ་ཡིན་པའི་ཕྱིར། རྣམ་གྲོལ་ལམ་ཆོས་ཅན། ཁྱོད་
ལ་དགེ་སྦྱོང་ཚུལ་གྱི་འབྲས་བུ་ཞེས་བརྗོད་པའི་རྒྱུ་མཚན་ཡོད་དེ། ཟག་མེད་བར་ཆད་མེད་ལམ་དགེ་སྦྱོང་གི་ཚུལ་ཡིན་ལ། ཁྱོད་དེའི་རྒྱུ་མཐུན་གྱི་འབྲས་བུ་ཡིན་པས་དེ་ལྟར་བརྗོད་པའི་ཕྱིར། འགོག་བདེན་ཆོས་ཅན། ཁྱོད་ལ་དགེ་སྦྱོང་ཚུལ་གྱི་འབྲས་བུ་ཞེས་བརྗོད་
པའི་རྒྱུ་མཚན་ཡོད་དེ། ཟག་མེད་བར་ཆད་མེད་ལམ་དགེ་སྦྱོང་གི་ཚུལ་ཡིན་ལ། ཁྱོད་དེའི་བྲལ་འབྲས་ཡིན་པས་དེ་ལྟར་བརྗོད་པའི་ཕྱིར། གསུམ་པ་དེའི་འབྲས་བུ་དེ་ལ་གཉིས་ཡོད་དེ། འདུས་བྱས་རྣམ་གྲོལ་ལམ་དང། འདུས་མ་བྱས་འགོག་བདེན་གཉིས་སུ་ཡོད་
པའི་ཕྱིར། འདུས་བྱས་རྣམ་གྲོལ་ལམ་དེ་ལ་ཡང་བརྒྱད་ཅུ་རྩ་དགུ་ཡོད་དེ། མཐོང་སྤང་ཉོན་མོངས་བརྒྱད་སྤངས་པའི་རྣམ་གྲོལ་ལམ་བརྒྱད། སྒོམ་སྤང་ཉོན་མོངས་གྱ་གཅིག་སྤངས་པའི་རྣམ་གྲོལ་ལམ་གྱ་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་

[007B] ཀུན་འབྱུང་མཐོང་སྤང་ཉོན་མོངས། འགོག་པ་མཐོང་སྤང་ཉོན་མོངས། ལམ་མཐོང་སྤང་ཉོན་མོངས། ཁམས་གོང་མའི་སས་བསྡུས་ཀྱི་དེ་བཞི་སྟེ་བརྒྱད་སྤངས་པའི་དེ་བརྒྱད་ཡོད་པའི་ཕྱིར། གཉིས་པ་གྲུབ་སྟེ། འདོད་པའི་སས་
བསྡུས་ཀྱི་སྒོམ་སྤང་ཉོན་མོངས་ཆུང་འབྲིང་ཆེན་པོ་དགུ། དེ་བཞིན་དུ། བསམ་གཏན་དང་པོ། གཉིས་པ། །གསུམ་པ། བཞི་པ། ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད། སྲིད་རྩེའི་སས་བསྡུས་ཀྱི་སྒོམ་སྤང་ཉོན་མོངས་ཆུང་འབྲིང་ཆེན་པོ་དགུ་སྟེ། གྱ་
གཅིག་སྤངས་པའི་རྣམ་གྲོལ་ལམ་གྱ་གཅིག་ཡོད་པའི་ཕྱིར། འདུས་མ་བྱས་འགོག་བདེན་ལ་ཡང་གྱ་དགུ་ཡོད་དེ། དེ་ལྟར་རིགས་འགྲེ། མཛོད་ལས། དགེ་སྦྱོང་ཚུལ་ནི་དྲི་མེད་ལམ། །འབྲས་བུ་འདུས་བྱས་འདུས་མ་བྱས། །དེ་དག་བརྒྱད་ཅུ་རྩ་དགུའོ། །གྲོལ་ལམ་ཟད་པ་རྣམས་དང་
བཅས། །ཞེས་གསུངས། བཞི་པ་ནི། འོ་ན། མདོ་ལས། དགེ་སྦྱོང་ཚུལ་གྱི་འབྲས་བུ་དེ་ལ་རྒྱུན་ཞུགས་ཀྱི་འབྲས་བུ་སོགས་བཞིར་གསུངས་པ་དང་འགལ་ལོ། །ཞེ་ན། མི་འགལ་ཏེ། མཚོན་བྱེད་དཔེའི་དགེ་འདུན་གྱི་སྐབས་འདིར་དགེ་སྦྱོང་ཚུལ་གྱི་འབྲས་བུ་དེ་དེ་བཞིར་འདུ་བ་ལ་དགོངས་
ནས་དེ་ལྟར་གསུངས་པའི་ཕྱིར། སྐབས་འདིར་དེ་དེ་བཞིར་འདུ་བ་ཡིན་ཏེ། ཐར་པ་ཐོབ་པའི་བགེགས་ཀྱི་གཙོ་བོ་དེ་ལ་མཐོང་སྤང་ཀུན་སྦྱོར་གསུམ། ཐ་མའི་ཆ་མཐུན་ལྔ། གོང་མའི་ཆ་མཐུན་ལྔ་རྣམས་སུ་ཡོད་པ་ལས། དང་པོ་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་དེ་
རྒྱུན་ཞུགས་ཀྱི་འབྲས་བུ་དང། གཉིས་པ་ཕལ་ཆེར་སྤངས་པའི་རབ་ཏུ་ཕྱ་བའི་དགེ་སྦྱོང་ཚུལ་གྱི་འབྲས་བུ་དེ་ཕྱིར་འོང་གི་འབྲས་བུ་དང། དེ་མ་ལུས་པར་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་དེ་ཕྱིར་མི་འོང་གི་འབྲས་བུ་དང། གསུམ་པ་སྤངས་པས་རབ་ཏུ་ཕྱེ་བའི་དགེ་
སྦྱོང་ཚུལ་གྱི་འབྲས་བུ་དེ་དགྲ་བཅོམ་པའི་འབྲས་བུ་ཡིན་པའི་ཕྱིར། ལྔ་པ་དགེ་སྦྱོང་ཚུལ་གྱི་འབྲས་བུ་ལ་རྒྱུན་ཞུགས་ཀྱི་འབྲས་བུ་སོགས་བཞིར་འཇོག་པའི་རྒྱུ་མཚན་ཡོད་དེ། རྒྱུ་མཚན་རྣམ་པ་ལྔ་ཚང་བའི་སྒོ་ནས་དེ་ལྟར་བཞག་པའི་ཕྱིར་ཏེ། འབྲས་བུ་བཞི་པོ་དེ་རང་རང་གི་

[008A]༄༅། །ཞུགས་པའི་ལམ་སྔོན་དུ་སོང་བ། དེ་དག་ཞུགས་པ་ལས་གཞན་འབྲས་གནས་ཀྱི་རྟོགས་པ་ཐོབ་པ། མཐོང་སྤང་ཉོན་མོངས་རྣམས་སྤངས་པའི་སྤང་བྱ་ཐམས་ཅད་ཀྱི་བྲལ་ཐོབ་གཅིག་རྙེད་པ་ལྟ་བུའི་ཟད་སྡོམ་ཐོབ་པ། ཤེས་པ་བརྒྱད་ཚན་ཐོབ་
པ། མི་རྟག་སོགས་བཅུ་དྲུག་རྟོགས་པའི་ཡེ་ཤེས་ཐོབ་པ་ཡིན་པའི་ཕྱིར། ཁྱབ་སྟེ། རྒྱུ་མཚན་དེ་རྣམས་བཞི་པོ་དེ་ལ་སྲིད་ཀྱི་གཞན་ལ་མེད་པའི་ཕྱིར། དེ་ལྟར་ཡང་མཛོད་ལས། འབྲས་བུ་བཞིར་རྣམ་བཞག་པ་ནི། །རྒྱུ་ལྔ་དག་ནི་སྲིད་ཕྱིར་རོ། །འབྲས་ལ་སྔོན་ལམ་བཏང་བ་
དང། །གཞན་ཐོབ་པ་དང་ཟད་སྡོམ་དང། །ཤེས་པ་བརྒྱད་ཚན་ཐོབ་པ་དང། །རྣམ་པ་བཅུ་དྲུག་རྟོགས་པའོ། །ཞེས་གསུངས། འོ་ན། ཐ་མའི་ཆ་མཐུན་ལྔ་ཕལ་ཆེར་སྤངས་པ་དང་མ་ལུས་པར་སྤངས་པ་གཉིས་ལ་འབྲས་བུ་གསར་ཐོབ་གཉིས་འཇོག་པའི་རྒྱུ་མཚན་གང་ཞེ་ན་
དེའི་རྒྱུ་མཚན་ཡོད་དེ། འདོད་ཉོན་ཉེས་དམིགས་ཤིན་ཏུ་ཆེ་བས་དེ་ལས་མྱུར་དུ་འདའ་བར་བྱ་བའི་ཆེད་ཡིན་པའི་ཕྱིར། དྲུག་པ་ལ་འབྲས་བུ་བཞི་པོ་དེ་ས་གང་ལ་བརྟེན་ནས་ཐོབ་པ་དང། ལམ་གང་ལ་བརྟེན་ནས་ཐོབ་པ་དང། ཁམས་གང་དུ་ཐོབ་པ་དང། དུས་ནམ་གྱི་ཚེ་ཐོབ་པ་དང་
བཞི་ལས། དང་པོ་ནི། འབྲས་བུ་དང་པོ་གཉིས་བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་ལ་བརྟེན་ནས་ཐོབ་སྟེ། དེ་དངོས་སུ་གསར་དུ་ཐོབ་པའི་སེམས་རྟེན་ཡོད། དེར་གྱུར་པའི་བསམ་གཏན་དང་པོའི་དངོས་གཞི་ཡན་ཆད་ཀྱི་སེམས་མེད་པའི་ཕྱིར། རྒྱུན་ཞུགས་
ཞུགས་པ་དང་ཕྱིར་འོང་ཞུགས་པ་གང་རུང་ཡིན་ན། བསམ་གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར། འབྲས་བུ་ཐོད་རྒལ་བའི་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་གི་འབྲས་བུ་དང། འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་གཉིས་བསམ་གཏན་
དང་པོའི་ཉེར་བསྡོགས་ལ་བརྟེན་ནས་ཐོབ་སྟེ། དེ་དངོས་སུ་གསར་དུ་ཐོབ་པའི་སེམས་རྟེན་དུ་གྱུར་པའི་བསམ་གཏན་དང་པོའི་དངོས་གཞི་ཡན་ཆད་ཀྱི་སེམས་མེད། དེ་དངོས་སུ་གསར་དུ་ཐོབ་པའི་སེམས་རྟེན་ཡོད་པའི་ཕྱིར། དང་པོ་གྲུབ་སྟེ། འབྲས་བུ་ཐོད་རྒལ་པའི་

[008B] འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་གང་རུང་ཡིན་ན། བསམ་གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར། དང་པོ་དེ་ཡིན་ན། འབྲས་བུ་ཐོད་རྒལ་བའི་ཕྱིར་འོང་འབྲས་གནས་ཁྱད་པར་
ཅན་ཡིན་དགོས། གཉིས་པ་དེ་ཡིན་ན། འབྲས་བུ་རིམ་གྱིས་པའི་ཕྱིར་འོང་འབྲས་གནས་ཁྱད་པར་ཅན་ཡིན་དགོས། ཕྱིར་འོང་ཡིན་ན། དེ་མ་ཐོབ་པས་ཁྱབ་པའི་ཕྱིར། དེ་ལྟར་ཡང། རྣམ་བཤད་ལས། མཐར་གྱིས་ཐོབ་ན་སེམས་རྟེན་སྔ་མ་དང་འདྲ་ལ། ཞེས་གསུངས་པའི་
ཕྱིར། ཆགས་བྲལ་སྔོན་སོང་གི་ཕྱིར་མི་འོང་གི་འབྲས་བུ་ནི་བསམ་གཏན་གྱི་དངོས་གཞི་ལ་བརྟེན་ནས་ཐོབ་སྟེ། དེ་དངོས་སུ་གསར་དུ་ཐོབ་པའི་སེམས་རྟེན་ཡོད། དེའི་སེམས་རྟེན་དུ་གྱུར་པའི་བསམ་གཏན་གྱི་ཉེར་བསྡོགས་དང་གཟུགས་མེད་ཀྱི་སེམས་གང་རུང་ཡང་
མེད། དེའི་སེམས་རྟེན་དུ་གྱུར་པའི་འདོད་སེམས་ཡང་མེད་པའི་ཕྱིར། གཉིས་པ་གྲུབ་སྟེ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་ན། བསམ་གཏན་གྱི་དངོས་གཞི་ཐོབ་པས་ཁྱབ་པ་གང་ཞིག། ལམ་སླ་བ་བསམ་གཏན་གྱི་དངོས་གཞི་པོར་ནས། དཀའ་བ་ཉེར་
བསྡོགས་དང་སྲིད་རྩེའི་སེམས་ལ་བརྟེན་པ་ལ་དགོས་པ་མེད་པའི་ཕྱིར། གསུམ་པ་གྲུབ་སྟེ། དེ་འདྲའི་འབྲས་བུ་དེ་ཉན་ཐོས་ཀྱི་མཐོང་ལམ་ལ་བརྟེན་ནས་གསར་དུ་ཐོབ་པ་གང་ཞིག། འདོད་སེམས་ལམ་ཟག་མེད་ཀྱི་རྟེན་དུ་མི་རུང་བ་ཆོས་མངོན་པའི་སྤྱི་སྐད་ཡིན་པའི་ཕྱིར་
ཉན་ཐོས་དགྲ་བཅོམ་པའི་འབྲས་བུ་དེ་ཟག་མེད་ས་དགུ་གང་རུང་ལ་བརྟེན་ནས་ཐོབ་སྟེ། ཁམས་འོག་མ་གཉིས་སུ་བསམ་གཏན་ས་དྲུག་གང་རུང་དང། གཟུགས་མེད་དུ་གཟུགས་མེད་དང་པོ་གསུམ་པོ་གང་རུང་ལ་བརྟེན་ནས་མངོན་དུ་བྱེད་པའི་ཕྱིར། གཉིས་པ་ནི་
རྒྱུན་ཞུགས་དང། འབྲས་བུ་ཐོད་རྒལ་པའི་ཕྱིར་འོང་དང། འབྲས་བུ་ཐོད་རྒལ་བའི་ཕྱིར་མི་འོང་གི་འབྲས་བུ་གསུམ་མཐོང་ལམ་ཁོ་ན་ལ་བརྟེན་ནས་ཐོབ་སྟེ། དེ་ཉན་ཐོས་ཀྱི་ལམ་རྗེས་བཟོད་ཁོ་ན་ལ་བརྟེན་ནས་ཐོབ་པའི་ཕྱིར། འབྲས་བུ་རིམ་གྱིས་པའི་ཕྱིར་འོང་

[009A]༄༅། །དང། དེ་འདྲའི་ཕྱིར་མི་འོང་གི་འབྲས་བུ་གཉིས་སྒོམ་ལམ་ལ་བརྟེན་ནས་ཐོབ་པ་ཡོད་དེ། ལྷག་མཐོང་ཤས་ཆེར་སྤྱོད་པའི་གང་ཟག་གི་དབང་དུ་བྱས་ན་དང་པོ་དེ་འདོད་ཉོན་དྲུག་པའི་དངོས་གཉེན་བར་ཆད་མེད་ལམ་དང། གཉིས་པ་དེ་འདོད་ཉོན་དགུ་པའི་
དངོས་གཉེན་བར་ཆད་མེད་ལམ་ལ་བརྟེན་ནས་ཐོབ་པའི་ཕྱིར། དེ་གཉིས་པོ་འཇིག་རྟེན་པའི་ལམ་ལ་བརྟེན་ནས་དངོས་སུ་ཐོབ་པ་ཡོད་དེ། ཞི་གནས་ཤས་ཆེར་སྤྱོད་པའི་གང་ཟག་གི་དབང་དུ་བྱས་ན། རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འཇིག་རྟེན་པའི་ཞི་རགས་ཀྱི་རྣམ་པ་ཅན་གྱི་
ལམ་ཁོ་ན་ལ་བརྟེན་ནས་དངོས་སུ་ཐོབ་པའི་དེ་གཉིས་ཡོད་པའི་ཕྱིར། ཉན་ཐོས་དགྲ་བཅོམ་པའི་འབྲས་བུ་སྒོམ་ལམ་ཁོ་ན་ལ་བརྟེན་ནས་ཐོབ་སྟེ། དེ་སྲིད་ཉོན་དགུ་པའི་དངོས་གཉེན་བར་ཆད་མེད་ལམ་ལ་བརྟེན་ནས་ཐོབ་པའི་ཕྱིར། གསུམ་པ་རྒྱུན་ཞུགས་དང་ཕྱིར་འོང་གི་འབྲས་བུ་འདོད་
པའི་རྟེན་ལ་མངོན་དུ་བྱེད་དེ། ཁམས་གོང་མའི་རྟེན་ལ་དེ་གཉིས་གསར་དུ་སྐྱེ་བ་མེད་པའི་ཕྱིར། ཁམས་གོང་མའི་རྟེན་ཅན་གྱི་རྒྱུན་ཞུགས་ཞུགས་པ་དང་ཕྱིར་འོང་ཞུགས་པ་མེད་པའི་ཕྱིར། ཕྱིར་མི་འོང་གི་འབྲས་བུ་དེ་འདོད་པའི་རྟེན་ལ་ཐོབ་སྟེ། ཁམས་གོང་གི་རྟེན་ལ་དེ་གསར་དུ་ཐོབ་པ་མེད་
པའི་ཕྱིར། དེའི་རྟེན་ལ་འབྲས་བུ་རིམ་གྱིས་པའི་དེ་ཐོབ་པ་ཡང་མེད། འབྲས་བུ་ཐོད་རྒལ་བའི་དེ་ཐོབ་པ་ཡང་མེད་པའི་ཕྱིར། དང་པོ་གྲུབ་སྟེ། དེ་འདྲའི་ཕྱིར་མི་འོང་ཞུགས་པ་ཡིན་ན། བསམ་གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར། གཉིས་པ་གྲུབ་སྟེ། འབྲས་བུ་ཐོད་རྒལ་བའི་
ཕྱིར་མི་འོང་གི་འབྲས་བུ་དངོས་སུ་གསར་དུ་ཐོབ་པའི་ལུས་རྟེན་ཅན་གྱི་གང་ཟག་ཡིན་ན། མཐོང་ལམ་གསར་དུ་སྐྱེ་བའི་ལུས་རྟེན་ཅན་དང་ཚེ་གཅིག་གིས་བསྡུས་པའི་གང་ཟག་ཡིན་དགོས། ཁམས་གོང་གི་རྟེན་ལ་མཐོང་ལམ་དངོས་སུ་གསར་དུ་སྐྱེ་བ་མེད་པའི་ཕྱིར། ཉན་ཐོས་དགྲ་
བཅོམ་པའི་འབྲས་བུ་འདོད་པའི་རྟེན་ལ་ཐོབ་པ་ཡོད་དེ། སྤང་བྱ་ཅིག་ཅར་པའི་རྒྱུན་ཞུགས་ཀྱིས་འདོད་པའི་རྟེན་ལ་མངོན་དུ་བྱེད་པའི་ཕྱིར། དེ་གཟུགས་ཀྱི་རྟེན་ལ་མངོན་དུ་བྱེད་པ་ཡོད་དེ། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་སོགས་ལྔ་པོ་དེས་འདོད་པའི་ཁམས་འདིར་

[009B] གཟུགས་མེད་ཀྱི་རྟེན་ལ་དེ་མངོན་དུ་བྱེད་པ་ཡོད་དེ། གཟུགས་མེད་ཉེར་འགྲོའི་ཕྱིར་མི་འོང་རྣམས་ཀྱིས་གཟུགས་མེད་ཀྱི་རྟེན་ལ་དེ་མངོན་དུ་བྱེད་པའི་ཕྱིར་ཏེ། མཛོད་ལས། འདོད་པར་གསུམ་ཐོབ་
ཐ་མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་ལུང་ལས་འདིར་རྩོམ་ཞིང། །དེར་མཐར་ཕྱིན་ཅེས་འབྱུང་ཕྱིར་རོ། །ཞེས་གསུངས་པའི་ཕྱིར། ཁོ་ན་རེ། དགེ་སྦྱོང་ཚུལ་གྱི་འབྲས་བུ་དེ་འདུས་མ་བྱས་སུ་ཐལ། འགོག་བདེན་དེ་དེ་ཡིན་པའི་ཕྱིར། འདོད་མི་ནུས་ཏེ། དགེ་སྦྱོང་ཚུལ་དེ་རང་གི་འབྲས་བུ་
སྐྱེད་བྱེད་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་པའི་ཕྱིར། ཟེར་ན་མ་ཁྱབ། ལྟོ་ལྡིར་བ་རྣམ་པར་འཇོག་བྱེད་ཀྱི་རྒྱུ་ཡིན་ཡང་དེའི་སྐྱེད་བྱེད་མིན་པ་དང། བུམ་པ་རྣམ་པར་གཞག་བྱའི་འབྲས་བུ་ཡིན་ཀྱང་དེ་ལས་མ་སྐྱེས་པ་བཞིན་དུ། རྒྱུན་ཞུགས་ལས་དངོས་སུ་སྐྱེས་པའི་
ལམ་མ་ཞུགས་ཀྱི་གང་ཟག་དང་རྣམ་མཁྱེན་སོགས་དེའི་དངོས་འབྲས་ཡིན་ཀྱང་དེའི་འབྲས་བུ་མིན་ལ། རྒྱུན་ཞུགས་ཀྱི་འབྲས་བུ་དེ་དེ་དང་དུས་མཉམ་པས་དེའི་འབྲས་བུ་ཡིན་ཡང་དེ་ལས་མ་སྐྱེས་པའི་ཕྱིར། རོང་ཊཱིཀ་པས། དགེ་སྦྱོང་ཚུལ་གྱི་འབྲས་བུ་ལ་བཞིར་འདུ་བ་ཡིན་ཏེ། སྤང་བྱ་ལ་
མཐོང་སྤང་དང་སྒོམ་སྤང་གཉིས་སུ་ཡོད་པས། དང་པོ་སྤངས་པའི་ཆ་ནས་རྒྱུན་ཞུགས་ཀྱི་འབྲས་བུ་དང། སྒོམ་སྤང་ལ་འདོད་པའི་སྒོམ་སྤང་དང་ཁམས་གོང་གི་དེ་གཉིས་ལས། དང་པོ་ཕལ་ཆེར་སྤངས་པའི་ཆ་ནས་ཕྱིར་འོང། མ་ལུས་པར་སྤངས་པའི་ཆ་ནས་ཕྱིར་མི་འོང་གི་འབྲས་བུ་
གཉིས་པ་སྤངས་པའི་ཆ་ནས་ཐོས་དགྲ་བཅོམ་པའི་འབྲས་བུར་བཞག་པའི་ཕྱིར། ཞེས་གསུངས་པ་མི་འཐད་དེ། རྒྱུན་ཞུགས་ཀྱིས་མཐོང་སྤང་མ་སྤངས། ཕྱིར་མི་འོང་གིས་འདོད་པའི་སྒོམ་སྤང་མ་སྤངས། ཉན་ཐོས་དགྲ་བཅོམ་པས་གོང་མའི་སྒོམ་སྤང་མ་སྤངས་པའི་ཕྱིར། དར་ཊཱིཀ་
གི་རྗེས་འབྲང་ཁ་ཅིག། འབྲས་བུ་རིམ་གྱིས་པའི་ཕྱིར་འོང་དང། ཕྱིར་མི་འོང་ལ་རིམ་བཞིན་འདོད་ཉོན་དྲུག་པ་དང། དགུ་པའི་ས་བོན་སྤངས་པས་ཁྱབ་པར་འདོད་པ་མི་འཐད་དེ། འཇིག་རྟེན་ཞི་རགས་ཀྱི་རྣམ་པ་ཅན་གྱི་ལམ་ཁོ་ན་ལ་བརྟེན་ནས་དངོས་སུ་ཐོབ་པའི་འབྲས་བུ་རིམ་གྱིས་པའི་

[010A]༄༅། །ཕྱིར་འོང་དང། དེ་འདྲའི་ཕྱིར་མི་འོང་གཉིས་ཡོད་པ་གང་ཞིག། དེ་གཉིས་ཀས་དེ་ལྟར་མ་སྤངས་པའི་ཕྱིར། དང་པོ་གྲུབ་སྟེ། རྣམ་བཤད་ལས། གལ་ཏེ་གང་ཟག་དེ་ཞི་གནས་ཤས་ཆེར་སྤྱོད་པ་ལ་གོམས་པ་ཞིག་ཡིན་ན་འཇིག་རྟེན་ཞི་རགས་
ཀྱི་རྣམ་པ་ཅན་གྱིས་ཐོབ་པར་བྱེད་དོ། །ཞེས་དང། གསེར་ཕྲེང་ལས། དེའི་ཕྱིར་རིམ་གྱིས་པ་ཡིན་ན་ལམ་ཟག་མེད་ཀྱིས་སྤང་བྱ་སྤོང་བ་དགོས་ཞེས་པ་ནི་ཞིབ་ཏུ་མ་བརྟགས་པའོ། །ཞེས་གསུངས་པའི་ཕྱིར། ཁོ་ན་རེ། དེ་འདྲའི་ཕྱིར་མི་འོང་གི་འབྲས་བུ་དེ་འཇིག་རྟེན་པའི་ལམ་ཁོ་ན་
ལ་བརྟེན་ནས་ཐོབ་པར་ཐལ། དེ་དེ་ཁོ་ན་ལ་བརྟེན་ནས་དངོས་སུ་ཐོབ་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་རང་ཐོབ་བྱེད་ཀྱི་ཐབས་སུ་གྱུར་པའི་འདས་ལམ་ལ་བརྟེན་ནས་ཐོབ་པའི་ཕྱིར། དེར་གྱུར་པའི་དགེ་སྤྱོད་ཚུལ་ལ་བརྟེན་ནས་ཐོབ་པའི་ཕྱིར་ཏེ། དགེ་སྦྱོང་ཚུལ་གྱི་འབྲས་བུ་ཡིན་
པའི་ཕྱིར་ན། དུ་བ་ཆོས་ཅན། རང་གི་དངོས་རྒྱུ་ཁོ་ན་ལས་སྐྱེས་པར་ཐལ། དེ་ཁོ་ན་ལས་དངོས་སུ་སྐྱེས་པའི་ཕྱིར། ཁྱབ་པ་འགྲིག། ཁ་ཅིག། འདོད་ཉོན་དགུ་པ་སྤངས་པའི་ཕྱིར་མི་འོང་ཡོད་པར་ཐལ། དེའི་དངོས་གཉེན་བར་ཆད་མེད་ལམ་ལ་བརྟེན་ནས་དངོས་སུ་ཐོབ་པའི་ཕྱིར་མི་
འོང་གི་འབྲས་བུ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། སྤང་བྱ་རིམ་གྱིས་པའི་ཉན་ཐོས་སློབ་པ་རྣམས་ཀྱིས་ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་ཕྱིར། མ་གྲུབ་ན། འདོད་ཉོན་ཆུང་ངུའི་ཆུང་ངུའི་དངོས་གཉན་དུ་གྱུར་པའི་ཉན་ཐོས་
རིམ་གྱིས་པའི་སྒོམ་ལམ་བར་ཆད་མེད་ལམ་གྱི་རྗེས་སུ་རང་དང་རྒྱུད་གཅིག་ཏུ་གྱུར་པའི་བསམ་གཏན་དང་པོའི་ཉོན་མོངས་ཆེན་པོའི་ཆེན་པོའི་དངོས་གཉེན་དུ་གྱུར་པའི་ཉན་ཐོས་རིམ་གྱིས་པའི་སྒོམ་ལམ་བར་ཆད་མེད་ལམ་སྐྱེ་བ་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། ཉན་ཐོས་ཀྱི་སྒོམ་
ལམ་བར་ཆད་མེད་ལམ་ཆེན་པོའི་ཆེན་པོའི་རྗེས་སུ་རང་དང་རྒྱུད་གཅིག་ཏུ་གྱུར་པའི་ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་སྐྱེ་བ་ཡོད་པར་ཐལ། འདོད་པ་གང་ཞིག། དང་པོ་དེ་ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་ཡིན། གཉིས་པ་དེ་ཆུང་

[010B] དང་པོ་མ་གྲུབ་ན། འདོད་ཉོན་ཆུང་ངུའི་ཆུང་ངུ་ཆོས་ཅན། ཁྱོད་ཀྱི་དངོས་གཉེན་དུ་གྱུར་པའི་ཉན་ཐོས་རིམ་གྱིས་པའི་སྒོམ་ལམ་བར་ཆད་མེད་ལམ་དེ་དེ་ཡིན་པར་ཐལ། ཁྱོད་ཀྱི་དངོས་གཉེན་དུ་གྱུར་པའི་དེ་ཡོད་པ་གང་ཞིག། ཁྱོད་སྒོམ་སྤང་ཉོན་མོངས་ཆུང་ངུའི་ཆུང་ངུ་
ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། ཁྱབ་སྟེ། འདོད་པའི་མཐོང་སྤང་ཉོན་མོངས་ལ་ཆུང་འབྲིང་ཆེན་པོ་དགུའི་དབྱེ་བ་མི་འཐད་པའི་ཕྱིར། རྩ་རྟགས་གཉིས་པ་ལ་དེས་རིགས་འགྲེ། རྩ་བར་འདོད་ན། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་རྗེས་སུ་རང་དང་རྒྱུད་
གཅིག་ཏུ་གྱུར་པའི་ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་སྐྱེ་བ་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། ཉན་ཐོས་ལ་དེ་ཡོད་པར་ཐལ། འཇིག་རྟེན་པའི་སྒོམ་ལམ་བར་ཆད་མེད་ལམ་ལ་དེ་ལྟར་ཡོད་པའི་ཕྱིར་ཏེ། འཇིག་རྟེན་པའི་བར་ཆད་མེད་ལམ་ལ་དེ་ལྟར་ཡོད་
པའི་ཕྱིར་ཏེ། བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ཀྱིས་བསྡུས་པའི་འཇིག་རྟེན་པའི་བར་ཆད་མེད་ལམ་གྱི་རྗེས་སུ་བསམ་གཏན་གཉིས་པའི་ཉེར་བསྡོགས་རབ་ཏུ་དབེན་པ་ཡིད་བྱེད་ཀྱིས་བསྡུས་པའི་འཇིག་རྟེན་པའི་བར་ཆད་མེད་ལམ་སྐྱེ་བ་ཡོད་པ་གང་ཞིག་
དང་པོ་དེ་ཡིན་ན། འཇིག་རྟེན་པའི་བར་ཆད་མེད་ལམ་ཆེན་པོ་ཡིན་དགོས། གཉིས་པ་དེ་ཡིན་ན། དེ་ཆུང་ངུ་ཡིན་དགོས་པའི་ཕྱིར། ཁོ་ན་རེ། ཉན་ཐོས་དགྲ་བཅོམ་པའི་འབྲས་བུ་ཐོབ་པ་ལ་ཉན་ཐོས་ཀྱི་སྒོམ་ལམ་རྣམ་གྲོལ་ལམ་ཆེན་པོའི་ཆེན་པོ་ཐོབ་པ་སྔོན་དུ་འགྲོ་དགོས་པར་ཐལ། དེ་
ཡོད་པའི་ཕྱིར་ན་མ་ཁྱབ། དེར་ཐལ། འདོད་ཉོན་དགུ་པ་སྤངས་པའི་ཉན་ཐོས་ཀྱི་སྒོན་ལམ་རྣམ་གྲོལ་ལམ་ཡོད་པའི་ཕྱིར། དེ་སྤངས་པའི་ཕྱིར་མི་འོང་ཡོད་པའི་ཕྱིར། རྩ་བར་འདོད་མི་ནུས་ཏེ། སྤང་བྱ་ཅིག་ཅར་པའི་ཉན་ཐོས་དགྲ་བཅོམ་པས་དེ་ཐོབ་མ་མྱོང་བའི་ཕྱིར། བསམ་གཏན་
དང་པོའི་ཉེར་བསྔོགས་དང་དངོས་གཞི་སྦྱོར། ཁོ་ན་རེ། འཇིག་གརྟེན་པའི་ལམ་ལ་བརྟེན་ནས་དངོས་སུ་ཐོབ་པའི་ཕྱིར་མི་འོང་གི་འབྲས་བུ་མེད་དེ། འཕགས་རྒྱུད་ལ་འཇིག་རྟེན་ལམ་མེད་པའི་ཕྱིར། འཕགས་རྒྱུད་ཀྱི་ལམ་ཡིན་ན། འདས་ལམ་ཡིན་དགོས་པའི་ཕྱིར་

[011A]༄༅། །མ་ཁྱབ། གཞན་ཡང། ཟག་བཅས་ཀྱི་ལམ་ཡིན་ན། འཇིག་རྟེན་པའི་ལམ་ཡིན་དགོས་པ་དང། སློབ་པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན་འཇིག་རྟེན་པའི་ལམ་ཡིན་དགོས་པའི་ཕྱིར། དེར་ཐལ། འཕགས་རྒྱུད་ལ་དེ་ཡོད་པའི་ཕྱིར་ན་མ་ཁྱབ་
འདོད་ན། ཟག་མེད་ཀྱི་ལམ་ཡིན་ན། འདས་ལམ་ཡིན་པས་ཁྱབ་པ་དང། མཉམ་གཞག་ཡེ་ཤེས་ཡིན་ན། འདས་ལམ་ཡིན་དགོས་པར་ཐལ་ལོ། །འདོད་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་
དང། དེའི་རྒྱུད་ཀྱི་མཉམ་གཞག་ཡེ་ཤེས་ཆོས་ཅན། དེར་ཐལ། དེའི་ཕྱིར། འཕགས་རྒྱུད་ལ་དོན་དམ་སེམས་བསྐྱེད་མེད་པར་ཐལ། འཕགས་རྒྱུད་ཀྱི་སེམས་བསྐྱེད་ཡིན་ན། ཀུན་རྫོབ་སེམས་བསྐྱེད་ཡིན་དགོས་པའི་ཕྱིར་དང། འཕགས་རྒྱུད་ལ་རྣམ་དག་སྒོམ་ལམ་མེད་པར་ཐལ་
འཕགས་རྒྱུད་ཀྱི་སྒོམ་ལམ་ཡིན་ན། རྣམ་དག་མ་ཡིན་དགོས་པའི་ཕྱིར། ཁྱབ་པ་སོང། གཞན་ཡང། མཛོད་ལས། འཇིག་རྟེན་པ་ཡི་དགེ་བ་ནི། །དག་པ་དེ་ནི་དེས་མྱོང་པྱ། །ཞེས་དང། འཕགས་ལ་བྲལ་བའི་ཐོབ་རྣམ་གཉིས། །ཞེས་གསུངས་པ་མི་འཐད་པར་ཐལ། འཕགས་རྒྱུད་
ལ་འཇིག་རྟེན་པའི་དགེ་བ་དང། འཇིག་རྟེན་པའི་ལམ་གྱིས་ཐོབ་པ་ཟག་བཅས་ཟག་མེད་མེད་པའི་ཕྱིར། ཁོ་ན་རེ། འཇིག་རྟེན་པའི་ལམ་ཁོ་ན་ལ་བརྟེན་ནས་དངོས་སུ་ཐོབ་པའི་ཕྱིར་མི་འོང་གི་རྒྱུད་ཀྱི་འཇིག་རྟེན་པའི་རྣམ་གྲོལ་ལམ་དེ་ཕྱིར་མི་འོང་གི་འབྲས་བུ་ཡིན་པར་ཐལ། དེ་ཡོད་
པའི་ཕྱིར་ན་མ་ཁྱབ། འདོད་ན། དེ་ཆོས་ཅན། རྣམ་གྲོལ་ལམ་དུ་ཐལ་ལོ། །འདོད་ན། འཇིག་རྟེན་པའི་རྣམ་གྲོལ་ལམ་ཡིན་ན། རྣམ་གྲོལ་ལམ་ཡིན་དགོས་པར་ཐལ་ལོ། །བཞི་པ་ནི། རྒྱུན་ཞུགས་དང་ཐོད་རྒལ་པའི་འབྲས་བུ་གཉིས་དང་གསུམ་པོ་དེ་བཅུ་དྲུག་པ་ལམ་རྗེས་
ཤེས་ཐོབ་པ་དང་དུས་མཉམ་དུ་ཐོབ་པས་ཁྱབ་ལ། དེ་ཡང་མཐོང་ལམ་གྱི་སྔ་རོལ་ཏུ་འདོད་པའི་སྒོམ་སྤངས་ཉོན་མོངས་དྲུག་པ་དང་དགུ་པ་རིམ་ཅན་དུ་ངེས་པར་སྤངས་པ་གཅིག་གིས་བཅུ་དྲུག་པ་ལམ་རྗེས་ཤེས་ཐོབ་པ་དང་དུས་མཉམ་དུ་རིམ་པ་ལྟར་ཕྱིར་འོང་དང་ཕྱིར་མི་

[011B] ལྔ་པ་མན་ཆད་ཙམ་སྤངས་ཀྱང་དེ་དང་དུས་མཉམ་དུ་ཕྱིར་འོང་མི་ཐོབ་སྟེ། དེ་དང་དུས་མཉམ་དུ་རྒྱུན་ཞུགས་ཐོབ་པའི་ཕྱིར། འབྲས་བུ་རིམ་གྱིས་པའི་ཕྱིར་འོང་དང་དེའི་ཕྱིར་མི་འོང་གི་འབྲས་བུ་གཉིས་རིམ་པ་ལྟར་འདོད་ཉོན་དྲུག་པ་དང། དགུ་པ་སྤངས་པ་དང་
དུས་མཉམ་དུ་དེ་གཉིས་སོ་སོར་ཐོབ་ལ། རིམ་གྱིས་པ་ལ་མཐོང་ལམ་གྱི་སྔ་རོལ་ཏུ་འདོད་ཉོན་གཅིག་སྤངས་པ་ནས་ལྔ་པའི་བར་ལ་ཆགས་བྲལ་བྱས་པ་སྲིད་ཀྱང་དྲུག་པ་དང་དགུ་པ་ལ་ཆགས་བྲལ་བྱས་པ་མེད་དེ། དེས་དེ་གཉིས་བཅུ་དྲུག་པ་ལམ་རྗེས་ཤེས་ཀྱི་རྗེས་སུ་སྤོང་བའི་
ཕྱིར་རོ།    ༈    །གཉིས་པ་དེ་ལ་གནས་པའི་གང་ཟག་གི་རྣམ་གཞག་སྤྱིར་བཤད་པ་དང། སོ་སོར་བཤད་པ་གཉིས་ལས། དང་པོ་ལ། དགེ་འདུན་གྱི་གྲངས། བརྡ་སྦྱོར་བའི་ཚུལ། ཞུགས་གནས་གང་ལ་གང་བཞག་པའོ། །དང་པོ་ལ། འདིར་བསྟན་མཚོན་བྱེད་དབེའི་
དགེ་འདུན་ལ་སྐྱེས་བུ་ཟུང་བཞི་གང་ཟག་ཡ་བརྒྱད་དུ་ཡོད་དེ། རྒྱུན་ཞུགས་ཞུགས་འབྲས། ཕྱིར་འོང་ཞུགས་འབྲས། ཕྱིར་མི་འོང་ཞུགས་འབྲས། དགྲ་བཅོམ་ཞུགས་འབྲས་རྣམས་སུ་ཡོད་པའི་ཕྱིར། མཛོད་ལྟར་ན་བརྒྱད་ཀ་ལ་འཕགས་པས་ཁྱབ་སྟེ། རྒྱུན་ཞུགས་ཞུགས་པ་
རྟོགས་པ་དམའ་ཤོས་ཡིན་ཀྱང་མཐོང་ལམ་སྡུག་བསྔལ་ཆོས་བཟོད་ཚུན་ལ་གནས་པར་བཤད་པའི་ཕྱིར་དང། ཐོང་རྒལ་པའི་ཞུགས་པ་གཉིས་མཐོང་ལམ་པ་དང། མཐར་གྱིས་པའི་ཞུགས་པ་གསུམ་སྒོམ་ལམ་པ་དང། འབྲས་གནས་དང་པོ་གསུམ་ལ་སྒོམ་ལམ་པས་
ཁྱབ་པའི་ཕྱིར་ཏེ། བཅུ་དྲུག་པ་ལམ་རྗེས་ཤེས་སྒོམ་ལམ་ཡིན་པའི་ཕྱིར། ཀུན་བཏུས་ལྟར་ན་རྒྱུན་ཞུགས་ཞུགས་པ་དང་ཐོད་རྒལ་བའི་ཞུགས་པ་གཉིས་ལ་སྦྱོར་ལམ་པ་ཡང་ཡོད་ལ། རྒྱུན་ཞུགས་དང་ཐོད་རྒལ་བའི་འབྲས་གནས་གཉིས་ལ་མཐོང་ལམ་པ་ཡོད་དེ། བཅུ་
དྲུག་པ་ལམ་རྗེས་ཤེས་མཐོང་ལམ་ཡིན་པའི་ཕྱིར། གཉིས་པ་ལ། འབྲས་བུ་ཐོད་རྒལ་པ། ཆགས་བྲལ་སྔོན་སོང། འབྲས་བུ་རིམ་གྱིས་པ། སྤང་བྱ་རིམ་གྱིས་པ། སྤང་བྱ་ཅིག་ཅར་པ་དང་ལྔ་ལས། དང་པོ་ནི། འབྲས་བུ་ཐོད་རྒལ་བ་ཞེས་བརྗོད་པའི་རྒྱུ་མཚན་ཡོད་དེ་

[012A]༄༅། །རྒྱུན་ཞུགས་ཀྱི་འབྲས་བུ་མངོན་དུ་མ་བྱས་པར་འབྲས་བུ་ཕྱི་མ་གསུམ་པོ་གང་རུང་མངོན་དུ་བྱས་སམ་བྱེད་པའི་ཉན་ཐོས་ཡིན་པས་ན་དེ་ལྟར་བརྗོད་པའི་ཕྱིར། དེ་ཡང་སྒྲ་བཤད་པ་ཙམ་ཡིན་པས་ཁྱབ་པ་འཛིན་པ་མ་ཡིན་ནོ། །གཉིས་པ་ནི་
མཐོང་ལམ་གྱི་སྔ་རོལ་ཏུ་འདོད་ཉོན་ལ་ཆགས་བྲལ་བྱས་པའི་ཉན་ཐོས་ཡིན་པས་ན། ཆགས་བྲལ་སྔོན་སོང་ཞེས་བྱའོ། །གསུམ་པ་ནི། འབྲས་བུ་བཞི་རིམ་གྱིས་མངོན་དུ་བྱས་སམ་བྱེད་པར་འགྱུར་བའི་ཉན་ཐོས་ཡིན་པས་ན་འབྲས་བུ་རིམ་གྱིས་པ་ཞེས་བྱའོ། །བཞི་པ་ནི། ཁམས་
གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་རིམ་གྱིས་སྤོང་བའི་ཉན་ཐོས་ཡིན་པས་ན་སྤང་བྱ་རིམ་གྱིས་པ་ཞེས་བྱའོ། །ལྔ་པ་ནི། དེ་དགུ་ཅིག་ཅར་དུ་སྤོང་བའི་ཉན་ཐོས་ཡིན་པས་ན་དེ་སྐད་ཅེས་བྱའོ། །དེས་ན་སྦྱོར་ལམ་སྟན་གཅིག་པའི་རྟོགས་པ་ཐོབ་པའི་ཉན་ཐོས་གང་ཞིག་
རྒྱུན་ཞུགས་ཀྱི་འབྲས་བུ་མངོན་དུ་མ་བྱས་པར་འབྲས་བུ་ཐ་མ་གསུམ་པོ་གང་རུང་མངོན་དུ་བྱས་སམ་བྱེད་པར་འགྱུར་བ་གང་རུང་ཡང་ཡིན། རང་ཡིན་པའམ་རང་གི་ནང་ཚན་དུ་གྱུར་པའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་འོང་དང། ཕྱིར་འོང་གི་རྟོགས་པ་སྔོན་དུ་སོང་
བའི་ཕྱིར་མི་འོང་དང། ཕྱིར་མི་འོང་གི་རྟོགས་པ་སྔོན་དུ་སོང་བའི་དགྲ་བཅོམ་གང་རུང་མེད་པ་ཡང་ཡིན་པའི་གཞི་མཐུན་པར་དམིགས་པ། ཐོད་རྒལ་པའི་ཉན་ཐོས་ཀྱི་དགེ་འདུན་གྱི་མཚན་ཉིད། ཐོད་རྒལ་བའི་ཉན་ཐོས་གང་ཞིག། མཐོང་ལམ་གྱི་སྔ་རོལ་ཏུ་འདོད་ཉོན་ལ་ཆགས་
བྲལ་བྱས་པ། ཆགས་བྲལ་སྔོན་སོང་གི་ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་ཞིག། འབྲས་བུ་བཞི་རིམ་གྱིས་མངོན་དུ་བྱེད་པར་འགྱུར་བ་དང་བྱས་པ་གང་རུང་གི་རིགས་ཅན། རིམ་གྱིས་པའི་ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་ཞིག། ཁམས་གསུམ་
གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤངས་པའམ་སྤོང་བའི་རིགས་ཅན་གང་རུང་དེ། སྤང་བྱ་ཅིག་ཅར་པའི་ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་ཞིག། དེ་དགུ་རིམ་གྱིས་སྤངས་པའམ་སྤོང་བའི་རིགས་ཅན་གང་རུང་དེ། སྤང་བྱ་རིམ་གྱིས་

[012B] དེས་ན་ཅིག་ཅར་བ་ལ་སྤང་བྱ་ཅིག་ཅར་པས་ཁྱབ། རིམ་གྱིས་པ་ལ་སྤང་བྱ་རིམ་གྱིས་བས་ཁྱབ་པོ། །གསུམ་པ་འབྲས་བུ་ཐོད་རྒལ་བའི་རྒྱུན་ཞུགས་མི་འཇོག་སྟེ། རྒྱུན་ཞུགས་ཀྱི་འབྲས་བུ་དེ་འབྲས་བུ་བཞིའི་ཐོག་མ་ཡིན་པས་དེའི་སྔ་རོལ་ཏུ་ཐོད་
རྒལ་པའི་འབྲས་བུ་གཞན་མེད་པའི་ཕྱིར། དེ་ལ་འབྲས་བུ་བར་བ་གཉིས་བཞག་ཏུ་ཡོད་དེ། རྒྱུན་ཞུགས་ཀྱི་རྟོགས་པ་སྔོན་དུ་མ་སོང་བའི་ཕྱིར་འོང་ཡོད་པ་གང་ཞིག། རྒྱུན་ཞུགས་དང་ཕྱིར་འོང་གི་རྟོགས་པ་སྔོན་དུ་མ་སོང་བའི་ཕྱིར་མི་འོང་ཡང་ཡོད་པའི་ཕྱིར། འབྲས་བུ་ཐོད་རྒལ་བའི་དགྲ་བཅོམ་
མེད་དེ། དགྲ་བཅོམ་པའི་འབྲས་བུ་དེ་འབྲས་བུ་བཞིའི་ཐ་མ་ཡིན་པས་དེ་ཐོབ་པ་ལ་འབྲས་བུ་དང་པོ་གསུམ་པོ་གང་རུང་གཅིག་ཐོབ་པ་སྔོན་དུ་འགྲོ་དགོས་པའི་ཕྱིར། ཆགས་བྲལ་སྔོན་སོང་གི་རྒྱུན་ཞུགས་མེད་དེ། མཐོང་ལམ་གྱི་སྔ་རོལ་ཏུ་འཇིག་རྟེན་པའི་ཞི་རགས་ཀྱི་རྣམ་པ་ཅན་གྱི་ལམ་
གྱིས་རྒྱུན་ཞུགས་ཞུགས་པའི་སྤང་བྱའི་གཙོ་བོ་ལ་ཆགས་བྲལ་བྱེད་མི་ནུས་པའི་ཕྱིར་ཏེ། དེའི་སྔ་རོལ་ཏུ་མཐོང་སྤང་ཀུན་སྦྱོར་གསུམ་ལ་ཆགས་བྲལ་བྱེད་མི་ནུས་པའི་ཕྱིར། དེ་འདྲའི་ཕྱིར་འོང་མེད་དེ། ཆགས་བྲལ་སྔོན་སོང་ཞེས་པའི་ཆགས་པ་དེ་སྤྱིར་འདོད་ཉོན་དང་ཁྱད་པར་དུ་འཇིག་
རྟེན་པའི་སྒོམ་སྤང་དུ་གྱུར་པའི་འདོད་པའི་འདོད་ཆགས་ལ་བྱེད་རིགས་པ་གང་ཞིག། མཐོང་ལམ་གྱི་སྔ་རོལ་ཏུ་དེ་ལ་ཆགས་བྲལ་བྱས་པའི་ཕྱིར་འོང་མེད་པའི་ཕྱིར་ཏེ། དེའི་སྔ་རོལ་ཏུ་བསམ་གཏན་གྱི་དངོས་གཞི་ཐོབ་པའི་ཕྱིར་འོང་མེད་པའི་ཕྱིར། དེ་ལྟར་ཡང་ཀུན་བཏུས་ཀྱི་ཊཱིཀ་ལས། འདི་ལ་
མཐོང་ལམ་གྱི་སྔ་རོལ་ཏུ་ཕལ་ཆེར་ལ་འདོད་ཆགས་དང་བྲལ་བ་དང་སྒོམ་ལམ་གྱི་སྟོབས་ཀྱིས་ཐོབ་པ་གཉིས་ལས་སྔ་མ་ཆགས་བྲལ་སྔོན་སོང་དུ་འདོད་པ་ནི་ཧ་ཅང་ཐལ་ཆེས་སོ། །ཞེས་གསུངས་པའི་ཕྱིར། དེ་འདྲའི་ཕྱིར་མི་འོང་ཡོད་དེ། ཆགས་བྲལ་སྔོན་སོང་ཞེས་པའི་ཆགས་པ་དེ་བཤད་
མ་ཐག་པ་ལྟར་ཡིན་པ་གང་ཞིག། མཐོང་ལམ་གྱི་སྔ་རོལ་ཏུ་དེ་ལ་ཆགས་བྲལ་བྱས་པའི་ཕྱིར་མི་འོང་ཡོད་པའི་ཕྱིར། དེ་འདྲའི་དགྲ་བཅོམ་མེད་དེ། མཐོང་ལམ་གྱི་སྔ་རོལ་ཏུ་དགྲ་བཅོམ་ཞུགས་པའི་སྤང་བྱའི་གཙོ་བོ་ལ་ཆགས་བྲལ་བྱེད་མི་ནུས་པའི་ཕྱིར་ཏེ། དེའི་སྔ་རོལ་ཏུ་སྲིད་

[013A]༄༅། །ཉོན་དགུ་པ་སྤོང་མི་ནུས་པའི་ཕྱིར། འབྲས་བུ་རིམ་གྱིས་བའི་རྒྱུན་ཞུགས་ཡོད་དེ། འབྲས་བུ་ཕྱི་མ་གསུམ་རིམ་གྱིས་མངོན་དུ་བྱེད་པའི་རྒྱུན་ཞུགས་ཡོད། དེ་ཡིན་ན་འབྲས་བུ་རིམ་གྱིས་པ་ཡིན་དགོས་པའི་ཕྱིར། དེ་འདྲའི་ཕྱིར་འོང་ཡོད་དེ། རྒྱུན་ཞུགས་
ཀྱི་རྟོགས་པ་སྔོན་དུ་སོང་བའི་ཕྱིར་འོང་ཡོད། དེ་ཡིན་ན་དེ་ཡིན་དགོས་པའི་ཕྱིར། དེ་འདྲའི་ཕྱིར་མི་འོང་ཡོད་དེ། རྒྱུན་ཞུགས་དང་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་ཡོད། དེ་ཡིན་ན་དེ་ཡིན་དགོས་པའི་ཕྱིར། དེ་འདའི་དགྲ་བཅོམ་ཡོད་དེ། འབྲས་བུ་བཞི་རིམ་གྱིས་མངོན་དུ་
བྱས་པའི་ཉན་ཐོས་དགྲ་བཅོམ་ཡོད། དེ་ཡིན་ན་འབྲས་བུ་རིམ་གྱིས་པ་ཡིན་དགོས་པའི་ཕྱིར། སྤང་བྱ་རིམ་གྱིས་པའི་རྒྱུན་ཞུགས་ཡོད་དེ། ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་རིམ་གྱིས་སྤོང་བའི་རྒྱུན་ཞུགས་ཡོད་པའི་ཕྱིར། ཕྱིར་འོང་དང་ཕྱིར་མི་འོང་གང་རུང་ཡིན་ན་
སྤང་བྱ་རིམ་གྱིས་པ་ཡིན་དགོས་ཏེ། འདོད་ཉོན་དྲུག་པ་དང་སྲིད་ཉོན་དྲུག་པ་ཅིག་ཅར་དུ་སྤོང་བའི་ཕྱིར་འོང་ཡང་མེད། འདོད་ཉོན་དགུ་པ་དང་སྲིད་ཉོན་དགུ་པ་ཅིག་ཅར་དུ་སྤོང་བའི་ཕྱིར་མི་འོང་ཡང་མེད་པའི་ཕྱིར་ཏེ། རྣམ་བཤད་ལས། འབྲས་བུ་བར་པ་གཉིས་ལ་ཅིག་ཅར་པ་བཞག་དུ་མི་
རུང་སྟེ། འདོད་ཉོན་དྲུག་པ་སྤོང་བའི་ཚེ་སྲིད་ཉོན་དྲུག་པ་དང། དེ་དགུ་པ་སྤོང་བའི་ཚེ་སྲིད་ཉོན་དགུ་པ་སྤོང་བ་མི་སྲིད་པས་འབྲས་བུ་དང་པོ་དང་ཐ་མ་ཁོ་ན་ལ་བཞག་གོ། ཞེས་གསུངས་པའི་ཕྱིར། དེ་འདྲའི་དགྲ་བཅོམ་ཡོད་དེ། དེ་དགུ་རིམ་གྱིས་སྤངས་པའི་ཉན་ཐོས་དགྲ་བཅོམ་
ཡོད་པའི་ཕྱིར། སྤང་བྱ་ཅིག་ཅར་པའི་རྒྱུན་ཞུགས་ཡོད་དེ། དེ་དགུ་ཅིག་ཅར་དུ་སྤོང་བའི་རྒྱུན་ཞུགས་ཡོད་པའི་ཕྱིར། དེ་འདྲའི་དགྲ་བཅོམ་ཡོད་དེ། དེ་དགུ་ཅིག་ཅར་དུ་སྤངས་པའི་ཉན་ཐོས་དགྲ་བཅོམ་ཡོད་པའི་ཕྱིར། ཁ་ཅིག། སྦྱོར་ལམ་སྟན་གཅིག་པའི་རྟོགས་པ་ཐོབ་
པའི་ཉན་ཐོས་ཀྱི་དགེ་འདུན་གང་ཞིག། རྒྱུན་ཞུགས་ཀྱི་འབྲས་བུ་ཐོབ་པའི་རྗེས་སུ་ཕྱི་མ་གསུམ་པོ་གང་རུང་མངོན་དུ་བྱས་སམ་བྱེད་པ། རིམ་གྱིས་པའི་ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་ཞིག། རྒྱུན་ཞུགས་ཀྱི་འབྲས་བུ་མངོན་དུ་མ་བྱས་པར་ཕྱི་

[013B] ཐོད་རྒལ་པའི་ཉན་ཐོས་ཀྱི་དགེ་འདུན་གྱི་མཚན་ཉིད་དུ་འདོད་པ་མི་འཐད་དེ། དང་པོ་ལ། སྤང་བྱ་ཅིག་ཅར་པའི་ཉན་ཐོས་དགྲ་བཅོམ་པ་དང། སྤང་བྱ་ཅིག་ཅར་པའི་རྒྱུན་ཞུགས་ལམ་ངེས་ལ། ཕྱི་མ་འབྲས་བུ་ཐོད་རྒལ་བའི་ཕྱིར་
འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་དང། འབྲས་བུ་ཐོད་རྒལ་པའི་ཕྱིར་མི་འོང་གི་རྟོགས་པ་སྔོན་དུ་སོང་བའི་ཉན་ཐོས་དགྲ་བཅོམ་པ་ལ་མ་ངེས་པའི་ཕྱིར། རོང་ཊཱིཀ་པས། སྤང་བྱ་ཅིག་ཅར་པའི་ཉན་ཐོས་དགྲ་བཅོམ་པ་དེ་འབྲས་བུ་ཐོད་རྒལ་པ་ཡིན་ཏེ། དེ་འབྲས་བུ་བར་པ་གཉིས་
མངོན་དུ་མ་བྱས་པར་དགྲ་བཅོམ་པའི་འབྲས་བུ་མངོན་དུ་བྱས་པའི་འབྲས་གནས་ཡིན་པའི་ཕྱིར། འབྲས་བུ་ཐོད་རྒལ་པའི་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་དེ་འབྲས་བུ་རིམ་གྱིས་པ་ཡིན་ཏེ། དེ་འབྲས་བུ་བར་པ་གཉིས་རིམ་གྱིས་མངོན་དུ་བྱས་པའི་འབྲས་གནས་ཡིན་
པའི་ཕྱིར་ན་མི་འཐད་དེ། འབྲས་བུ་རིམ་གྱིས་པ་ལ་འབྲས་བུ་བཞི་རིམ་གྱིས་མངོན་དུ་བྱས་སམ་བྱེད་པ་གང་རུང་གཅིག་དགོས་པའི་ཕྱིར་ཏེ། མཛོད་འགྲེལ་ལས། འབྲས་བུ་བཞི་མཐར་གྱིས་ཐོབ། པའི་ཕྱིར་དེ་སྐད་ཅེས་བྱའོ། །ཞེས་གསུངས་པའི་ཕྱིར། གཞན་ཡང། སྤང་བྱ་
ཅིག་ཅར་པའི་རྒྱུན་ཞུགས་ཆོས་ཅན། འབྲས་བུ་ཐོད་རྒལ་པ་ཡིན་པར་ཐལ། འབྲས་བུ་བར་པ་གཉིས་མངོན་དུ་མ་བྱས་པར་དགྲ་བཅོམ་པའི་འབྲས་བུ་མངོན་དུ་བྱེད་པའི་འབྲས་གནས་ཡིན་པའི་ཕྱིར། ཁྱབ་པ་ཁས། གཞན་ཡང། འབྲས་བུ་ཐོད་རྒལ་པའི་ཕྱིར་འོང་གི་རྟོགས་
པ་སྔོན་དུ་སོང་བའི་ཕྱིར་མི་འོང་དེ་འབྲས་བུ་རིམ་གྱིས་པའི་ཕྱིར་མི་འོང་ཡིན་པར་ཐལ། འབྲས་བུ་རིམ་གྱིས་པ་ཡིན་པའི་ཕྱིར། འདོད་ན། དེ་འདྲའི་ཕྱིར་མི་འོང་ཞུགས་པ་དེ་འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་ཡིན་པར་ཐལ་ལོ། །འདོད་ན། དེ་འབྲས་བུ་རིམ་གྱིས་པ་
ཡིན་པར་ཐལ་ལོ། །འདོད་མི་ནུས་ཏེ། འབྲས་བུ་ཐོད་རྒལ་པའི་ཕྱིར་མི་འོང་ཞུགས་པ་དང། འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་གང་རུང་མ་ཡིན་པའི་ཕྱིར་མི་འོང་གི་ཞུགས་པ་ཡིན་པའི་ཕྱིར། ཁ་ཅིག། སྦྱོར་ལམ་སྟན་གཅིག་པའི་རྟོགས་པ་ཐོབ་པའི་ཉན་ཐོས་གང་ཞིག་

[014A]༄༅། །མཐོང་ལམ་གྱི་སྔ་རོལ་ཏུ་རང་གི་ཞུགས་པའི་སྤང་བྱའི་གཙོ་བོ་ལ་ཆགས་བྲལ་བྱས་པ་དེ། ཆགས་བྲལ་སྔོན་སོང་གི་ཉན་ཐོས་ཀྱི་དགེ་འདུན་གྱི་མཚན་ཉིད། དེའི་སྔ་རོལ་ཏུ་རང་གི་སྤང་བྱའི་གཙོ་བོ་ལ། ཞེས་སོགས་ཟེར་བ་མི་འཐད་དེ། འབྲས་
བུ་ཐོད་རྒལ་པའི་ཕྱིར་འོང་ཆོས་ཅན། མཚོན་བྱ་དེར་ཐལ། མཚན་ཉིད་དང་པོ་དེ་ཡིན་པའི་ཕྱིར། གཉིས་པ་གྲུབ་སྟེ། དེའི་སྔ་རོལ་ཏུ་འདོད་ཉོན་དྲུག་པ་ལ་ཆགས་བྲལ་བྱས་པ་གང་ཞིག། དེ་དེའི་ཞུགས་པའི་སྤང་བྱའི་གཙོ་བོ་ཡིན་པའི་ཕྱིར། གཉིས་པ་ནི། ཆགས་བྲལ་སྔོན་སོང་གི་ཕྱིར་མི་འོང་ཆོས་ཅན་
མཚན་ཉིད་དེར་ཐལ། མཚོན་བྱ་དེ་ཡིན་པའི་ཕྱིར། འདོད་ན། དེའི་སྔ་རོལ་ཏུ་སྲིད་ཉོན་དགུ་པ་ལ་ཆགས་བྲལ་བྱས་པ་ཡིན་པར་ཐལ། འདོད་པ་གང་ཞིག། དེ་དེའི་སྤང་བྱའི་གཙོ་བོ་ཡིན་པའི་ཕྱིར། ཁ་ཅིག། དེའི་སྔ་རོལ་ཏུ་ཐ་མའི་ཆ་མཐུན་ལྔ་ལ་ཆགས་བྲལ་བྱས་ཟེར་བ་མི་འཐད་དེ། དེའི་སྔ་རོལ་ཏུ་
མཐོང་སྤང་ཀུན་སྦྱོར་གསུམ་ལ་ཆགས་བྲལ་བྱེད་མི་ནུས་པའི་ཕྱིར། གཉིས་པ་སོ་སོར་བཤད་པ་ལ། རྒྱུན་ཞུགས་ཞུགས་འབྲས། ཕྱིར་འོང་ཞུགས་འབྲས། ཕྱིར་མི་འོང་ཞུགས་འབྲས། དགྲ་བཅོམ་ཞུགས་འབྲས་བཤད་པ་དང་བཞི་ལས། དང་པོ་ལ། རྒྱུན་ཞུགས་ཞུགས་པ་བཤད་པ་དང་
རྒྱུན་ཞུགས་འབྲས་གནས་བཤད་པ་དང་གཉིས། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི། ཞུགས་པ་བཞིའི་ནང་ཚན་གང་ཞིག། མཐོང་སྤང་ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་
པའི་ཕྱིར་དུ་བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་པ། རྒྱུན་ཞུགས་ཞུགས་པའི་མཚན་ཉིད། གཉིས་པ་དེ་ལ་དབང་པོའི་སྒོ་ནས་རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་དང། དེ་དབང་རྣོན་ཆོས་ཀྱི་རྗེས་འབྲང་གཉིས་སུ་ཡོད་དེ། མཛོད་ལས། དབང་པོ་རྣོ་
རྟུལ་དེ་དག་ཏུ། །དད་དང་ཆོས་ཀྱི་རྗེས་འབྲང་བ། །ཞེས་གསུངས་པའི་ཕྱིར། གཞན་གྱིས་བསྟན་པའི་རྗེས་སུ་འབྲངས་ཏེ་བདེན་པ་མངོན་པར་རྟོགས་པའི་ཕྱིར་དུ་བརྩོན་པའི་རྒྱུན་ཞུགས་ཞུགས་པ་དེ་དང་པོ་དང། རང་ཉིད་ཀྱིས་གསུང་རབ་ཀྱི་རྗེས་སུ་འབྲངས་ཏེ་བདེན་པ་མངོན་

[014B] ཀུན་བཏུས་ལས། དད་པའི་རྗེས་སུ་འབྲང་བ་གང་ཞེ་ན། གང་ཚོགས་བསགས་པ་དབང་པོ་རྟུལ་པོ་ཕ་རོལ་གྱིས་བསྟན་པའི་རྗེས་སུ་འབྲངས་ནས་བདེན་པ་མངོན་པར་རྟོགས་པར་བྱ་བའི་ཕྱིར་སྦྱོར་བའོ། །ཆོས་ཀྱི་
རྗེས་སུ་འབྲང་བ་གང་ཞེ་ན། གང་ཚོགས་བསགས་པ་དབང་པོ་རྣོན་པོ་བདག་ཉིད་ཀྱིས་བདེན་པའི་དབང་དུ་བྱས་པའི་ཆོས་ཀྱི་རྗེས་སུ་འབྲངས་ནས་བདེན་པ་མངོན་པར་རྟོགས་པར་བྱ་བའི་ཕྱིར་སྦྱོར་བའོ། །ཞེས་གསུངས་པའི་ཕྱིར། དེ་ལ་སྤང་བྱ་སྤོང་ཚུལ་གྱི་སྒོ་ནས་དབྱེ་ན་སྤང་བྱ་ཅིག་ཅར་པའི་
རྒྱུན་ཞུགས་ཞུགས་པ་དང། སྤང་བྱ་རིམ་གྱིས་པའི་རྒྱུན་ཞུགས་ཞུགས་པ་གཉིས་ལས། རྒྱུན་ཞུགས་ཞུགས་པ་གང་ཞིག། །ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་རིགས་ཅན། དང་པོའི་མཚན་ཉིད། དེ་གང་ཞིག། དེ་དགུ་རིམ་ཅན་དུ་སྤོང་བའི་
རིགས་ཅན། གཉིས་པའི་མཚན་ཉིད། རིགས་ཅན་སྨོས་པ་ལ་དགོས་པ་ཡོད་དེ། ཉན་ཐོས་ཀྱི་སྒོམ་ལམ་མ་ཐོབ་བར་ཐེག་ཆེན་གྱི་ལམ་དུ་འཇུག་པར་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཞུགས་པ་དེ་བསྡུ་བར་བྱ་བའི་ཚད་ཡིན་པའི་ཕྱིར། དེས་དེ་དགུ་ཅིག་ཅར་དུ་སྤོང་བའི་ཕྱིར། དེས་དེ་
དགུ་ཐེག་ཆེན་ལམ་དུ་ཅིག་ཅར་དུ་སྤོང་བའི་ཕྱིར་ཏེ། དེ་ཡོད་པའི་ཕྱིར་ཏེ། མདོ་སྡེའི་རྒྱན་ལས། ཉན་ཐོས་མ་ངེས་རྣམ་གཉིས་ཏེ། །ཐེག་དོན་མཐོང་དང་མ་མཐོང་དང། །དོན་མཐོང་འདོད་ཆགས་བྲལ་བ་དང། །འདོད་ཆགས་བྲལ་མིན་འདིར་དམན་པའོ། །ཞེས་གསུངས་པའི་ཕྱིར། དེ་ལ་སྤངས་
པའི་སྒོ་ནས་འདོད་ཉོན་དང་པོ་ཙམ་ཡང་མ་སྤངས་པའི་རྒྱུན་ཞུགས་ཞུགས་པ་དང། འདོད་ཉོན་དང་པོ་ཙམ་སྤངས་པའི་རྒྱུན་ཞུགས་ཞུགས་པ་ནས། འདོད་ཉོན་ལྔ་པ་སྤངས་པའི་དེའི་བར་དྲུག་ཡོད། དེ་ཡིན་ན། འདོད་ཉོན་དྲུག་པ་མ་སྤངས་པས་ཁྱབ་སྟེ། མཛོད་ལས། སྒོམ་པས་སྤང་བྱ་མ་
སྤངས་ན། །འབྲས་བུ་དང་པོ་ལ་ཞུགས་པ། །རྣམ་ལྔའི་བར་བཅོམ་གཉིས་པ་ལ། །ཞེས་གསུངས་པའི་ཕྱིར། དེ་ལ་སྐྱེ་བ་ལེན་ཚུལ་གྱི་སྒོ་ནས་འདོད་པར་ལས་ཉོན་གྱིས་སྐྱེ་བ་གཅིག་ཀྱང་མི་ལེན་ནས་འདོད་པར་ལས་ཉོན་གྱིས་སྐྱེ་བ་གཅིག་ཀྱང་མི་ །གསུ་པ་ས་མཚམས་ནི་

[015A]༄༅། །སྦྱོར་ལམ་སྟན་གཅིག་པ་ནས་ལམ་རྗེས་བཟོད་ཀྱི་བར་དུ་ཡོད་དེ། ཀུན་བཏུས་ལས། རྒྱུན་དུ་ཞུགས་པའི་འབྲས་བུ་ལ་འཇུག་པ་གང་ཞེ་ན། གང་ངེས་པར་འབྱེད་པའི་ཆ་དང་མཐུན་པ་ལ་མཐོང་བའི་ལམ་གྱི་སེམས་ཀྱིས་སྐད་ཅིག་མ་བཅོ་ལྔ་ལ་གནས་
པའི་གང་ཟག་གོ། །ཞེས་དང། རྒྱལ་པོ་སྲས་སུ། ངེས་པར་འབྱེད་པའི་ཆ་དང་མཐུན་པ་སྟན་གཅིག་པ་ནས་བཟུང་སྟེ་དང་པོའི་འབྲས་བུའི་བར་དུའོ། །ཞེས་དང། རྣམ་བཤད་ལས། ས་མཚམས་སྦྱོར་ལམ་སྟན་གཅིག་པ་ནས། རྒྱུན་ཞུགས་ཀྱི་འབྲས་བུས་བསྡུས་པའི་རྣམ་གྲོལ་ལམ་མ་
ཐོབ་ཀྱི་བར་ཚུན་ཆད་དུ། ཞེས་དང། བློ་གསལ་བགྲོད་པའི་ཐེམ་སྐས་ལས། དེ་ལྟར་ན་ལུགས་དེ་གཉིས་ཀ་འཐད་པར་མི་རིགས་ཏེ། དཔྱད་པར་བྱ་བའི་གཞི་རྒྱུན་དུ་ཞུགས་པ་གཅིག་ཉིད་ཀྱི་སྟེང་དུ་མི་མཐུན་པ་གཉིས་དམ་བཅས་པའི་ཕྱིར་གཉིས་ཀ་ཚིག་འཐད་ན་གང་ངེས་པའི་དོན་དུ་འདོད་
པར་བྱ་ཞེ་ན། ཇི་སྐད་བཤད་པའི་སྐྱོན་དུ་འགྱུར་བའི་ཕྱིར། ཕྱོསྒ་དང་པོ་ནི་ཁས་མི་ལེན་ནོ། །དེ་ལྟར་ཡང་ཀུན་བཏུས་ཀྱི་ལུགས་དེ་ཁོ་ན་རྨ་མེད་པ་ཡིན་ནོ། །ཞེས་དང། འདོད་ཉོན་དྲུག་པ་མ་སྤངས་པར། །སྦྱོར་ལམ་སྟན་གཅིག་ནས་བཟུང་སྟེ། །ལམ་ལ་རྗེས་བཟོད་བར་དག་ལ། །གནས་པ་
དེ་ནི་རྒྱུན་ཞུགས་ཞུགས། །ཞེས་གསུངས་པའི་ཕྱིར། ཁོ་ན་རེ། ས་མཚམས་དེ་མི་འཐད་དེ། རྒྱུན་ཞུགས་ཞུགས་པ་ལ་འཕགས་པས་ཁྱབ་པའི་ཕྱིར་ཏེ། རྒྱུན་ཞུགས་ཞུགས་པའི་མིང་ཅན་གྱི་བྱང་སེམས་ཡིན་ན། འཕགས་པ་ཡིན་དགོས་པའི་ཕྱིར་ན་མ་ཁྱབ། རྟགས་གྲུབ་སྟེ། འཆད་པར་
འགྱུར་བའི་ལམ་ཤེས་པ་ཉིད། ཅེས་སོགས་དང། དགེ་འདུན་ལ་སངས་རྒྱས་དཀོན་མཆོག་གི། ཞེས་སོགས་དང། དབུ་མ་འཇུག་པར། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་བསྟན། ཞེས་གསུངས་པའི་ཕྱིར་དང། རྒྱུན་ཞུགས་ཞུགས་པའི་མངོན་རྟོགས་ཡིན་ན། བརྒྱད་པའི་
ས་ཡིན་དགོས་པའི་ཕྱིར་ཏེ། མདོ་ལས། རིགས་ཀྱི་ས་དང། བརྒྱད་པའི་ས་དང། ཞེས་སོགས་གསུངས་པའི་ཕྱིར་ན་མི་འཐད་དེ། རང་སངས་རྒྱས་ཡིན་ན། འཕགས་པ་ཡིན་དགོས་པར་ཐལ། རང་སངས་རྒྱས་ཀྱི་མིང་ཅན་གྱི་བྱང་སེམས་ཡིན་ན། དེ་ལྟར་དགོས་པའི་ཕྱིར། ཁྱབ་པ་

[015B] རྟགས་གྲུབ་སྟེ། རང་སངས་རྒྱས་དང་ལྷན་ཅིག་བརྒྱད་པོ། ཞེས་དང། དེའི་འོག་ཏུ་རང་སངས་རྒྱས་ཏེ་ཉི་ཤུའོ། །ཞེས་གསུངས་པའི་ཕྱིར། གཞན་ཡང། སྤང་བྱ་ཅིག་ཅར་པའི་རྒྱུན་ཞུགས་ཞུགས་པའི་མཁྱེན་པ་ཆོས་ཅན། བརྒྱད་པའི་ས་ཡིན་པར་ཐལ། རྒྱུན་ཞུགས་ཞུགས་པའི་
མཁྱེན་པ་ཡིན་པའི་ཕྱིར། འདོད་མི་ནུས་ཏེ། དེ་ལ་བརྒྱད་པའི་སའི་སྒྲ་མ་ཚང་བའི་ཕྱིར་ཏེ། གསེར་ཕྲེང་ལས། སྒྲ་དང་བསྟུན་ན་ཅིག་ཅར་པ་ལ་སྒྲའི་དོན་མེད། ཅེས་དང། རྣམ་བཤད་ལས། མཐར་གྱིས་པའི་འབྲས་བུ་དང་པོ་རྒྱུན་ཞུགས་ལ་ཞུགས་པའི་རྟོགས་པ་ནི་ཆོས་ཅན། བརྒྱད་པའི་ས་ཡིན་ཏེ་
ཞེས་དང། མཐར་གྱིས་པའི་རྒྱུན་ཞུགས་ཀྱི་མངོན་རྟོགས་ནི་ཆོས་ཅན། མཐོང་བའི་ས་ཡིན་ཏེ། ཞེས་མཐར་གྱིས་པ་སྨོས་པ་ལ་དགོས་པ་ཡོད་པའི་ཕྱིར། ཁོ་ན་རེ། སྦྱོར་ལམ་སྟེན་གཅིག་པ་ལ་གནས་པའི་རྒྱུན་ཞུགས་ཞུགས་པའི་མཁྱེན་པ་ཆོས་ཅན། བརྒྱད་པའི་ས་མ་ཡིན་པར་ཐལ། རིགས་ཀྱི་
ས་ཡིན་པའི་ཕྱིར་ན་མ་ཁྱབ། གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་ཀྱི་ཚོགས་ལམ་ཆོས་ཅན། རིགས་ཀྱི་ས་མ་ཡིན་པར་ཐལ། དཀར་པོ་རྣམ་པར་མཐོང་བའི་ས་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། གནས་སྐབས་ཉན་ཐོས་ཀྱི་ཡང་
དག་པར་བླངས་པ་ལས་མི་འདའ་བའི་ཉན་ཐོས་སོ་སྐྱེའི་མཁྱེན་པ་ཡིན་པའི་ཕྱིར། ཁོ་ན་རེ། དགྲ་བཅོམ་ཞུགས་པ་དང་སོ་སྐྱེའི་གཞི་མཐུན་ཡོད་པར་ཐལ། ཕྱིར་མི་འོང་ཞུགས་པ་དང་དེའི་གཞི་མཐུན་ཡོད་པའི་ཕྱིར་ན་མ་ཁྱབ། དེར་ཐལ། ཕྱིར་འོང་ཞུགས་པ་ལ་དེའི་ཕྱིར་ཏེ། རྒྱུན་ཞུགས་ཞུགས་པ་
ལ་དེའི་ཕྱིར་ཏེ། སྦྱོར་ལམ་སྟན་གཅིག་པ་ལ་གནས་པའི་ཕྱིར་མི་འོང་ཞུགས་པ་དང། དེ་འདྲའི་ཕྱིར་འོང་ཞུགས་པ་ཡོད་པའི་ཕྱིར་ཏེ། རྣམ་བཤད་ལས། ཐོད་རྒལ་པའི་ཞུགས་པ་ནི་རྒྱུན་ཞུགས་ལྟར་རོ། །ཞེས་གསུངས་པའི་ཕྱིར། ཁོ་ན་རེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་ཤེས་ལ་
གནས་པའི་རྒྱུན་ཞུགས་ཞུགས་པ་མེད་དེ། ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ་ཞིང། དེའི་ཤེས་པ་བརྒྱད་ཀྱང་ཅིག་ཅར་དུ་སྐྱེ་བའི་ཕྱིར། ཞེས་ཟེར་བ་མི་འཐད་དེ། དེ་བརྒྱད་རིམ་པ་བཞིན་དུ་སྐྱེ་བར་ཀུན་བཏུས་ལས་བཤད་པའི་ཕྱིར་དང། རྣམ་བཤད་ལས། རྣལ་

[016A]༄༅། །འབྱོར་བའི་རྒྱུད་ལ་བདེན་པ་བཞི་ལ་དམིགས་པའི་མཐོང་ལམ་སྐྱེ་བ་ན་ཡང་རིམ་པ་དེ་དག་དང་མཐུན་པར་སྐྱེ་བའི་ཚུལ་གཅིག་ཡོད་དོ། །ཞེས་གསུངས། ཞེས་གསུང་རབ་ལས་བསྟན་པའི་རིམ་པ་དང་མཐུན་པར་དང་པོར་ཉན་ཐོས་ཀྱི་མཐོང་ལམ་སྡུག་བསྔལ་ཆོས་
བཟོད། དེ་རྗེས་ཀུན་འབྱུང་ཆོས་བཟོད། དེ་རྗེས་འགོག་པ་ཆོས་བཟོད། དེ་རྗེས་ལམ་ཆེས་བཟོད་སྐྱེ་བར་བཤད་པའི་ཕྱིར། དེ་ལྟར་མ་ཡིན་ན། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་སྤངས་པའི་གང་ཟག་ཡིན་ན། ཁམས་གོང་མའི་སས་བསྡུས་ཀྱི་སྡུག་བསྔལ་
མཐོང་སྤང་ཉོན་མོངས་སྤངས་པའི་གང་ཟག་ཡིན་དགོས་པར་ཐལ། ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ་བའི་ཕྱིར། རྟགས་ཁས། འདོད་ན། འདོད་པའི་སས་བསྡུས་ཀྱི་སྒོམ་སྤང་ཉོན་མོངས་སྤངས་པའི་གང་ཟག་ལ་དེ་དགོས་པར་ཐལ་ལོ། །འདོད་ན། འབྲས་བུ་
རིམ་གྱིས་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། ཁོ་ན་རེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་ཤེས་ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡོད་པར་ཐལ། དེ་ལ་གནས་པའི་རྒྱུན་ཞུགས་ཞུགས་པ་ཡོད་པའི་ཕྱིར། འདོད་ན། དེ་དག་
སྦྱོང་ཚུལ་གྱི་འབྲས་བུ་ལ་གནས་པར་ཐལ། དེའི་རྒྱུད་ཀྱི་མཐོང་ལམ་སྡུག་བསྔལ་ཆོས་ཤེས་དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། འདོད་ན། དེ་འབྲས་གནས་ཡིན་པར་ཐལ་ལོ། །འདོད་ན། ཕྱིར་མི་འོང་འབྲས་གནས་ཡིན་པར་ཐལ། འདོད་ཉོན་དགུ་པ་སྤངས་
པའི་ཉན་ཐོས་སློབ་པའི་འབྲས་གནས་ཡིན་པའི་ཕྱིར་ན་མ་ཁྱབ། ཁ་ཅིག། མཐོང་སྤངས་ཀུན་སྦྱོར་གསུམ་སྤོང་ཕྱིར་དུ་བརྩོན་པའི་གང་ཟག། རྒྱུན་ཞུགས་ཞུགས་པའི་མཚན་ཉིད། ཟེར་བ་མི་འཐད་དེ། དེ་སྤོང་ཕྱིར་དུ་བརྩོན་པའི་ཉན་ཐོས་ཚོགས་ལམ་པ་ཡོད་པའི་
ཕྱིར་ཏེ། རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་དེ་ཡོད་པའི་ཕྱིར། ཁ་ཅིག། ཞུགས་པ་བཞིའི་ནང་ཚན་གང་ཞིག། འབྲས་བུ་ཕྱི་མ་གསུམ་པོ་གང་རུང་ཐོབ་ཕྱིར་དུ་མི་བརྩོན་པར་རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་པ་དེ། དེའི་མཚན་ཉིད་ཟེར་བ་

[016B] རྒྱུན་ཞུགས་ཞུགས་པ་དེ་ཉན་ཐོས་དགྲ་བཅོམ་པའི་འབྲས་བུ་ཐོབ་ཕྱིར་དུ་བརྩོན་པའི་གང་ཟག་ཡིན་པའི་ཕྱིར་རོ། །བཞི་པ་ནི། ཅིའི་ཕྱིར་རྒྱུན་ཞུགས་ཞུགས་པ་ཞེས་བྱ་ཞེ་ན། རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་ཞུགས་པ་སྟེ་བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་པས་དེ་སྐད་
ཅེས་བྱའོ།    ༈    །གཉིས་པ་འབྲས་གནས་བཤད་པ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི། འབྲས་གནས་བཞིའི་ནང་ཚན་གང་ཞིག། མཐོང་སྤང་ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་
བུ་ལ་གནས་པའི་འཕགས་པ། རྒྱུན་ཞུགས་འབྲས་གནས་ཀྱི་མཚན་ཉིད། རིགས་གནས་སྨོས་པ་ལ་དགོས་པ་ཡོད་དེ། འདོད་ཉོན་བརྒྱད་པ་སྤངས་པའི་རྒྱུན་ཞུགས་འབྲས་གནས། འདོད་ཉོན་ལྔ་པ་སྤངས་པའི་རྒྱུན་ཞུགས་འབྲས་གནས་བསྡུ་བར་བྱ་བའི་ཆེད་ཡིན་པའི་ཕྱིར། མཐོང་སྤང་ཀུན་
སྦྱོར་གསུམ་སྤངས་པའི་ཆ་ནས་རྒྱུན་ཞུགས་ཀྱི་འབྲས་བུ་འཇོག་པའི་རྒྱུ་མཚན་ཡོད་དེ། མདོ་ལས། ཀུན་ཏུ་སྦྱོར་བ་གསུམ་སྤངས་པས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །ཞེས་གསུངས་པས། དེ་གསུམ་ཐར་པ་ཐོབ་པའི་བགེགས་ཀྱི་གཙོ་བོ་ཡིན་པས་དེ་ལྟར་བཞག་པའི་ཕྱིར་
འོ་ན། དེ་གསུམ་པོ་དེ་གང། དེས་ཐར་པ་ཐོབ་པ་ལ་གེགས་བྱེད་ཚུལ་གང་ཞེ་ན། དེ་གསུམ་བཞག་ཏུ་ཡོད་དེ། འཇིག་ལྟ་ཀུན་བཏགས། ཚུལ་ཁྲིམས་དང་བརྟུལ་ཞུགས་མཆོག་འཛིན། ཐེ་ཚོམ་ཉོན་མོངས་ཅན་རྣམས་སུ་ཡོད་པའི་ཕྱིར། དེ་གསུམ་གྱིས་དེ་ལ་གེགས་བྱེད་ཚུལ་ཡོད་དེ་
དང་པོ་དེས་བདག་ཆད་ཀྱིས་དོགས་པའི་འཇིགས་པས་དྲངས་པའི་སྒོ་ནས་དེ་ལ་གེགས་བྱེད། གཉིས་པས་ལམ་ནོར་བར་འཁྲིད་པའི་སྒོ་ནས་དེ་ལ་གེགས་བྱེད། གསུམ་པས་ལམ་རྣམ་དག་རྙེད་ཀྱང་དེ་ལ་ཐེ་ཚོམ་བསྐྱེད་པའི་སྒོ་ནས་ཐར་པ་ཐོབ་པ་ལ་གེགས་བྱེད་པའི་ཕྱིར་ཏེ། མཛོད་ལས་
འགྲོ་མི་འདོད་དང་ལམ་ནོར་དང། །ལམ་ལ་ཐེ་ཚོམ་ཇི་སྙེད་གཅིག། །ཐར་པར་བགྲོད་ལ་གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ། །ཞེས་གསུངས་པའི་ཕྱིར། གཉིས་པ་ལ། དབང་པོའི་སྒོ་ནས། སྤང་བྱ་སྤོང་ཚུལ་གྱི་སྒོ་ནས། སྦྱོར་བའི་སྒོ་ནས། སྤངས་པའི་སྒོ་ནས། རྟོགས་

[017A]༄༅། །པའི་སྒོ་ནས། སྐྱེ་བ་ལེན་ཚུལ་གྱི་སྒོ་ནས་དབྱེ་བ་དང་དྲུག་ལས། དང་པོ་ནི། དེ་ལ་རྒྱུན་ཞུགས་འབྲས་གནས་དད་མོས་པ་དང། མཐོང་ཐོབ་པ་གཉིས་ཡོད་དེ། མཛོད་ལས། དེ་ཚེ་དབང་པོ་རྣོ་རྟུལ་དག། དང་པས་མོས་དང་མཐོང་བས་ཐོབ། །ཅེས་གསུངས་པའི་
ཕྱིར། རྒྱུན་ཞུགས་འབྲས་གནས་གང་ཞིག། རྒྱུན་ཞུགས་ཞུགས་པ་དད་པའི་རྗེས་འབྲང་གི་རྟོགས་པ་སྔོན་དུ་སོང་བ་དང་པོའི་མཚན་ཉིད། དེ་གང་ཞིག། རྒྱུན་ཞུགས་ཞུགས་པ་ཆོས་ཀྱི་རྗེས་འབྲང་གི་རྟོགས་པ་སྔོན་དུ་སོང་བ། གཉིས་པའི་མཚན་ཉིད་ཡིན་ཏེ། ཀུན་བཏུས་ལས། དད་
པས་མོས་པ་གང་ཞེ་ན། དད་པའི་རྗེས་སུ་འབྲང་བའི་གང་ཟག་གང་འབྲས་བུའི་དུས་ནའོ། །མཐོང་བས་ཐོབ་པ་གང་ཞེ་ན། ཆོས་ཀྱི་རྗེས་སུ་འབྲང་བའི་གང་ཟག་གང་འབྲས་བུའི་དུས་ནའོ། །ཞེས་གསུངས་པའི་ཕྱིར། གཉིས་པ་ལ། སྤང་བྱ་ཅིག་ཅར་པའི་རྒྱུན་ཞུགས་འབྲས་གནས་དང་
སྤང་བྱ་རིམ་གྱིས་པའི་རྒྱུན་ཞུགས་འབྲས་གནས་གཉིས་ལས། རྒྱུན་ཞུགས་འབྲས་གནས་གང་ཞིག། ཁམས་གསུམ་གའི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་རིགས་ཅན། དང་པོའི་མཚན་ཉིད། རིགས་ཅན་སྨོས་པ་ལ་དགོས་པ་སྔར་བཞིན་ནོ། །དབྱེ་ན་
སྤང་བྱ་ཅིག་ཅར་པའི་རྒྱུན་ཞུགས་འབྲས་གནས་ཁྱད་པར་ཅན་དང། དེ་ཙམ་པོ་པ་གཉིས་ལས། དང་པོ་དང། སྤང་བྱ་ཅིག་ཅར་པའི་དགྲ་བཅོམ་ཞུགས་པ་དོན་གཅིག། གཉིས་པ་ནི། ལམ་རྗེས་ཤེས་ལ་གནས་པའི་སྤང་བྱ་ཅིག་ཅར་པའི་རྒྱུན་ཞུགས་འབྲས་གནས་ལྟ་བུའོ། །
   ༈    བཤད་བྱའི་ལུང་འགོད་པ། ལུང་གི་དོན་བཤད་པ་གཉིས་ལས། དང་པོ་ནི། ཀུན་བཏུས་ལས། ཅིག་ཅར་ངེས་པར་འབྱིན་པ་ནི་གང་བདེན་པ་མངོན་པར་རྟོགས་པར་བྱས་ནས་མི་ལྕོགས་མེད་པ་ལ་བརྟེན་ནས་འཇིག་རྟེན་ལས་
འདས་པའི་ལམ་གྱིས་ཁམས་གསུམ་ན་སྤྱོད་པའི་ཉོན་མོངས་པ་རྣམས་རྣམ་པས་ཅིག་ཅར་སྤོང་བ་སྟེ། འདི་ནི་རྒྱུན་དུ་ཞུགས་པའི་འབྲས་བུ་དང་དགྲ་བཅོམ་པའི་འབྲས་བུ་གཉིས་ལ་གདགས་སོ། །ཕལ་ཆེར་ནི་མཐོང་བའི་ཆོས་སམ་འཆི་བའི་དུས་ཀྱི་ཚེ་ཀུན་ཤེས་པ་ཉིད་ཐོབ་པར་

[017B] གལ་ཏེ་མི་བྱེད་ནའང་སྨོན་ལམ་གྱི་སྟོབས་ཅན་ཡིན་ཏེ། སྨོན་ལམ་གྱི་དབང་གིས་འདོད་པའི་ཁམས་ཉིད་དུ་སྐྱེ་སྟེ། སངས་རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་གསུངས། གཉིས་པ་ནི། སྤང་བྱ་ཅིག་ཅར་པའི་ཉན་ཐོས་ཀྱི་དགེ་འདུན་དེས་ཁམས་གསུམ་གྱི་སྒོམ་
སྤང་ཉོན་མོངས་ཆུང་ངུ་དགུ་པོ་དེ་དུས་ནམ་གྱི་ཚེ་སྤོང། ས་གང་ལ་བརྟེན་ནས་སྤོང། ལམ་གང་ལ་བརྟེན་ནས་སྤོང། ཚུལ་ཇི་ལྟར་དུ་སྤོང་བ། ཞུགས་གནས་གང་ལ་བཞག་པ། འབྲས་བུ་མངོན་དུ་བྱེད་ཚུལ་ལོ། །དང་པོ་ནི། དེ་དགུ་མཐོང་ལམ་ཐོབ་རྗེས་སུ་སྤོང་བ་ཡིན་ཏེ། དེས་དེའི་སྔ་རོལ་ཏུ་སྲིད་
ཉོན་དགུ་པ་སྤོང་མི་ནུས་པའི་ཕྱིར། དེ་ནི་ཅིག་ཅར་ཞེས་པ་ནས། མངོན་པར་རྟོགས་པར་བྱས་ནས་ཞེས་པའི་བར་གྱིས་བསྟན། གཉིས་པ་ནི། དེས་དེ་དགུ་བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་སྤོང་བ་ཡིན་ཏེ། དེ་དང་བསམ་གཏན་དང་པོའི་དངོས་གཞི་གང་རུང་ལ་
བརྟེན་ནས་སྤོང་ན་ཕྱི་མ་མ་ཡིན་པའི་ཕྱིར་ཏེ། དེས་བསམ་གཏན་དང་པོའི་དངོས་གཞི་ཐོབ་ན་འདོད་པ་ལ་ཆགས་བྲལ་བྱས་ཟིན་པའི་ཕྱིར་ཏེ། དེ་ནི་མི་ལྕོགས་མེད་པ་ལ་བརྟེན་ནས། ཞེས་བཤད་དོ། །གསུམ་པ་ནི། དེས་དེ་དགུ་འདས་ལམ་ལ་བརྟེན་ནས་སྤོང་སྟེ། དེ་དང་འཇིག་རྟེན་པའི་
ལམ་གང་རུང་ལ་བརྟེན་ནས་སྤོང་ན་ཕྱི་མ་མ་ཡིན་པའི་ཕྱིར། དེ་ལ་བརྟེན་ནས་སྲིད་ཉོན་དགུ་པ་སྤོང་མི་ནུས་པའི་ཕྱིར། དེ་ནི་འཇིག་རྟེན་ལས་འདས་པའི་ལམ་གྱིས། ཞེས་བཤད། བཞི་པ་ནི། དེས་དེ་དགུ་སྤོང་ཚུལ་ཡོད་དེ། དེས་དེ་ཆེན་པོའི་ཆེན་པོ་དགུ་ཅིག་ཅར་དུ་སྤོང་བ་ནས་ཆུང་ངུའི་
ཆུང་ངུ་དགུ་ཅིག་ཅར་དུ་སྤོང་བའི་ཕྱིར། དེ་ནི་ཁམས་གསུམ་ན་སྤྱོད་པའི་ཉོན་མོངས་པ་རྣམས་རྣམ་པས་ཅིག་ཅར་སྤོང་སྟེ། ཞས་བཤད། ལྔ་པ་ནི། དེ་ཞུགས་གནས་ཐོག་མཐའ་གཉིས་ཁོ་ན་ལ་བཞག་སྟེ། བར་པ་གཉིས་ལ་དེ་བཞག་ཏུ་མི་རུང་བའི་ཕྱིར། དེ་ནི་འདི་ནི། ཞེས་པ་ནས་
གདགས་སོ། །ཞེས་པའི་བར་གྱིས་བསྟན། དྲུག་པ་ནི། སྤང་བྱ་ཅིག་ཅར་བའི་རྒྱུན་ཞུགས་ཕལ་ཆེ་བས་མཐོང་ལམ་ཐོབ་པའི་ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད། དེ་ལ་མ་བྱས་ན་འདོད་པའི་བར་སྲིད་ཀྱི་རྟེན་ལ་བྱེད། དེ་ལ་མ་བྱས་ན་འདོད་པའི་སྐྱེ་སྲིད་དུ་སྐྱེ་བ་བླངས་

[018A]༄༅། །ནས་སངས་རྒྱས་དང་ཕྲད་ན་དེའི་ཉན་ཐོས་དང། དེ་དང་མ་ཕྲད་ན་རང་རྒྱལ་གྱི་འབྲས་བུ་མངོན་དུ་བྱེད་པའི་ཕྱིར། དེ་ནི་ཕལ་ཆེར། ཞེས་སོགས་ཀྱིས་བསྟན། དེ་ཡང་ཕལ་ཆེར་ནི་མཐོང་བའི་ཆོས་སམ། ཞེས་པས་སྤང་བྱ་ཅིག་ཅར་བའི་རྒྱུན་ཞུགས་མཐོང་ཆོས་ཞི་
བསྟན། འཆི་བའི་དུས་ཀྱི་ཚེ་ཞེས་སོགས་ཀྱིས། དེ་བར་འདའ་བ་དེ་བསྟན་ཏོ། །རྒྱུན་ཞུགས་འབྲས་གནས་གང་ཞིག། ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་རིམ་བཞིན་དུ་སྤོང་བའི་རིགས་ཅན། སྤང་བྱ་རིམ་གྱིས་བའི་རྒྱུན་ཞུགས་ཀྱི་མཚན་ཉིད། ཁ་ཅིག། འདི་
ནི་རྒྱུན་དུ་ཞུགས་པ་དང་དགྲ་བཅོམ་པའི་འབྲས་བུ་གཉིས་ལ་གདགས་སོ། །ཞེས་གསུངས་པའི་དོན་དུ་བསམས་ནས་སྤང་བྱ་ཅིག་ཅར་བའི་ཉན་ཐོས་ཀྱི་དགེ་འདུན་ལ་སྤང་བྱ་ཅིག་ཅར་བའི་རྒྱུན་ཞུགས་དང། སྤང་བྱ་ཅིག་ཅར་བའི་དགྲ་བཅོམ་གཉིས་སུ་གྲངས་ངེས་པར་འདོད་པ་མི་འཐད་
དེ། དེ་འདྲའི་འབྲས་གནས་ལ་དེ་གཉིས་སུ་གྲངས་ངེས་པ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན་སྤང་བྱ་ཅིག་ཅར་བའི་རྒྱུན་ཞུགས་ཀྱི་འབྲས་བུ་དེ་རང་གི་ཞུགས་ལམ་སྔོན་དུ་སོང་བ་མ་ཡིན་པར་ཐལ། སྤང་བྱ་ཅིག་ཅར་བའི་རྒྱུན་ཞུགས་ཞུགས་པ་མེད་པའི་ཕྱིར། རྟགས་
ཁས། ཁོ་ན་རེ། སྤང་བྱ་ཅིག་ཅར་བའི་རྒྱུན་ཞུགས་ཀྱི་ཞུགས་པ་ཡོད་ན། སྤང་བྱ་ཅིག་ཅར་བའི་རྒྱུན་ཞུགས་ཞུགས་པ་ཡོད་དེ་གོས་པར་ཐལ། དེ་ཡོད་པའི་ཕྱིར། འདོད་ན། མཐོང་སྤང་ཀུན་སྦྱོར་གསུམ་སྤངས་པའི་རྒྱུན་ཞུགས་ཞུགས་པ་ཡོད་པར་ཐལ། དེ་འདྲའི་རྒྱུན་ཞུགས་
ཀྱི་ཞུགས་པ་ཡོད་པའི་ཕྱིར་ན་མི་མཚུངས་སོ། །གཞན་ཡང། དེ་ཡོད་པར་ཐལ། དེ་འདྲའི་དགྲ་བཅོམ་ཞུགས་པ་ཡོད་པའི་ཕྱིར་ཏེ། རྣམ་བཤད་ལས། དབྱེ་བ་འདི་ནི་མཐར་གྱིས་པ་དང། ཅིག་ཅར་བའི་དགྲ་བཅོམ་ཞུགས་པ་གཉིས་ལ་གདགས་སོ། །ཞེས་གསུངས་པའི་ཕྱིར་
ཁོ་ན་རེ། རྒྱུན་ཞུགས་ཡིན་ན། ཀུན་སྦྱོར་གསུམ་སྤངས་པས་ཁྱབ་པར་འདོད་པ་མི་འཐད་དེ། རྒྱུན་ཞུགས་ཀྱིས་འཇིག་ལྟ་ཀུན་སྦྱོར་མ་སྤངས་པའི་ཕྱིར། དེས་འཇིག་ལྟ་མ་སྤངས་པའི་ཕྱིར། མ་གྲུབ་ན། དེ་ཆོས་ཅན། ལས་ཉོན་གྱིས་འཁོར་བར་སྐྱེ་བ་མི་ལེན་པར་ཐལ་

[018B] ཁྱབ་སྟེ། རྣམ་འགྲེལ་ལས། ལྷན་ཅིག་བྱེད་པ་མ་སྤངས་ཕྱིར། །སྤངས་ན་སྲིད་པ་ག་ལ་ཡོད། །ཅེས་གསུངས་པའི་ཕྱིར། ཁ་ཅིག། སྤངས་བྱ་རིམ་གྱིས་པའི་རྒྱུན་ཞུགས་ལ་རྒྱུན་ཞུགས་སྲིད་པ་ལན་བདུན་པ་བ་དང། རྒྱུན་ཞུགས་རིགས་སྐྱེ་གཉིས་
སུ་ངེས་པར་འདོད་པ་མི་འཐད་དེ། གཟུགས་སུ་ཉེར་འགྲོའི་ཕྱིར་མི་འོང་གི་འབྲས་བུ་མངོན་དུ་བྱེད་པར་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཡོད། ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཀྱང་ཡོད། དེ་གཉིས་དེ་གཉིས་གང་
རུང་མ་ཡིན་པའི་ཕྱིར། དང་པོ་གྲུབ་སྟེ། གཟུགས་སུ་ཉེར་འགྲོའི་འབྲས་བུ་རིམ་གྱིས་པའི་ཕྱིར་མི་འོང་ཡོད་པའི་ཕྱིར་ཏེ། གསེར་ཕྲེང་ལས། མཐར་གྱིས་པ་ལ་དབྱེ་བ་འདི་དག་རུང་བར་ཤིན་ཏུ་གྲགས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཡོད་པར་མདོ་ལས་གསུངས་པའི་
ཕྱིར། གསུམ་པ་གྲུབ་སྟེ། དེ་གཉིས་གང་རུང་ཡིན་ན། འདོད་པར་ལས་ཉོན་གྱིས་སྐྱེ་བ་ལེན་པས་ཁྱབ་པ་གང་ཞིག། འདོད་པར་འཕགས་ལམ་སྐྱེ་བ་བརྒྱུད་མར་བརྟེན་པའི་འཕགས་པས་ཁམས་གོང་དུ་ལས་ཉོན་གྱིས་སྐྱེ་བ་ལེན་པ་མི་སྲིད་པའི་ཕྱིར་ཏེ། མཛོད་ལས། འདོད་པར་ཚེ་ཡོངས་
གྱུར་པའི་འཕགས། ཁམས་གཞན་དུ་ནི་འགྲོ་བ་མེད། །ཅེས་གསུངས་པའི་ཕྱིར། གཞན་ཡང། དེ་མི་འཐད་དེ། མཐོང་ལམ་གྱི་སྔ་རོལ་ཏུ་འདོད་ཉོན་ལྔ་པ་སྤངས་པའི་སྤང་བྱ་རིམ་གྱིས་པའི་རྒྱུན་ཞུགས་ཡོད། དེ་རྒྱུན་ཞུགས་སྲིད་པ་ལན་བདུན་པ་པ་ཡང་མ་ཡིན། རྒྱུན་ཞུགས་རིགས་
སྐྱེ་ཡང་མ་ཡིན་པའི་ཕྱིར། དང་པོ་གྲུབ་སྟེ། མཛོད་ལས། རྣམ་པ་ལྔ་ཡི་བར་བཅོམ་དང། །གཉིས་པ་ལ་ནི་ཞུགས་པ་ཡིན། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེས་འདོད་ཉོན་དང་པོ་སྤངས་པའི་ཕྱིར། གསུམ་པ་གྲུབ་སྟེ། དེས་འདོད་ཉོན་ལྔ་པ་སྤངས་པའི་ཕྱིར། ཁ་ཅིག་
སྤང་བྱ་རིམ་གྱིས་པའི་རྒྱུན་ཞུགས་མཐོང་ཆོས་ཞི་ཡོད་པར་འདོད་པ་མི་འཐད་དེ། འབྲས་གནས་གཞན་གྱིས་བར་མ་ཆོད་པར་མཐོང་ལམ་ཐོབ་པའི་ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་མེད་པའི་ཕྱིར་ཏེ། སྤང་བྱ་རིམ་

[019A]༄༅། །གྱིས་པའི་རྒྱུན་ཞུགས་ཀྱིས་དགྲ་བཅོམ་པའི་འབྲས་བུ་ཐོབ་པ་ལ་འབྲས་བུ་བར་པ་གཉིས་བརྒྱུད་དགོས་པའི་ཕྱིར། དེའི་ཕྱིར་འོང་མཐོང་ཆོས་ཞི་ཡོད་པར་འདོད་པ་ཡང་མི་འཐད་དེ། དེས་ཁེགས་སོ། །གསུམ་པ་ནི། རྒྱུན་ཞུགས་འབྲས་གནས་ལ་སྦྱོར་བའི་
སྒོ་ནས། རྒྱུན་ཞུགས་འབྲས་གནས་ཙམ་པོ་པ་དང། ཁྱད་པར་ཅན་གཉིས་ཡོད་དོ། །རྒྱུན་ཞུགས་འབྲས་གནས་གང་ཞིག། རང་གི་གོང་མའི་འབྲས་བུ་ལ་མ་ཞུགས་པས་རབ་ཏུ་ཕྱེ་བ། དང་པོའི་མཚན་ཉིད། དེ་གང་ཞིག། རང་གི་གོང་མའི་འབྲས་བུ་ལ་ཞུགས་པས་རབ་ཏུ་ཕྱེ་བ་
གཉིས་པའི་མཚན་ཉིད་ཡིན་ཏེ། མཛོད་ལས། འབྲས་ཐོབ་འབྲས་བུའི་ཁྱད་པར་གྱི། །ལམ་ཐོབ་མེད་པས་དེ་ཡི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་བརྩོན་པ་ནི་ཞུགས་མ་ཡིན། །ཞེས་གསུངས་པའི་ཕྱིར། དང་པོ་ནི། ལམ་རྗེས་ཤེས་ལ་གནས་པའི་རྒྱུན་ཞུགས་
ལྟ་བུ། གཉིས་པ་ནི། རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འཇིག་རྟེན་པའི་བར་ཆད་མེད་ལམ་དང། འཇིག་རྟེན་ལས་འདས་པའི་བར་ཆད་མེད་ལམ་གང་རུང་ལ་གནས་པའི་རྒྱུན་ཞུགས་ལྟ་བུ། ཁ་ཅིག། རྒྱུན་ཞུགས་འབྲས་གནས་གང་ཞིག། རང་གི་གོང་མའི་འབྲས་བུ་ཐོབ་ཕྱིར་
དུ་མི་བརྩོན་པ་དང། དེའི་ཕྱིར་དུ་བརྩོན་པ། དེ་གཉིས་ཀྱི་མཚན་ཉིད་དུ་འཇོག་པ་མི་འཐད་དེ། དེའི་ཕྱིར་དུ་བརྩོན་པའི་རྒྱུན་ཞུགས་འབྲས་གནས་ཙམ་པོ་པ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་པའི་འབྲས་བུ་ཐོབ་ཕྱིར་དུ་བརྩོན་བཞིན་པའི་དེ་ཡོད་པའི་ཕྱིར། ཁ་ཅིག། དེ་གང་
ཞིག། དེའི་ཕྱིར་དུ་བར་ཆད་མེད་ལམ་ལ་གནས་པ། དེའི་མཚན་ཉིད་ཟེར་ན་མི་འཐད་དེ། རྒྱུན་ཞུགས་འབྲས་གནས་ཁྱད་པར་ཅན་ཡིན་ན། དེའི་ཕྱིར་དུ་བར་ཆད་མེད་ལམ་ལ་གནས་པས་མ་ཁྱབ་པའི་ཕྱིར་ཏེ། ཕྱིར་འོང་འབྲས་གནས་ཁྱད་པར་ཅན་ལ་དེས་མ་ཁྱབ་པའི་ཕྱིར། མ་
གྲུབ་ན། འདོད་ཉོན་བརྒྱད་པ་སྤངས། དགུ་པ་མ་སྤངས་པའི་ཕྱིར་འོང་འབྲས་གནས་ཚེ་གཅིག་བར་ཆད་གཅིག་པ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། དེ་ཆོས་ཅན། འདོད་ཉོན་དགུ་པའི་དངོས་གཉེན་ལ་གནས་པར་ཐལ། འདོད་པ་

[019B] ཆོས་ཅན་དེའི་ཕྱིར། འདོད་ན། དེ་ཆོས་ཅན། ཚེ་དེ་ལ་འདོད་ཉོན་དགུ་པ་ངེས་པར་སྤོང་བར་ཐལ་ལོ། །འདོད་ན། འདོད་པར་ལས་ཉོན་གྱིས་སྐྱེ་བ་མི་ལེན་པར་ཐལ་ལོ། །གཞན་ཡང། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་དགུ་པའི་དངོས་གཉེན་བར་ཆད་མེད་ལམ་ལ་
གནས་པའི་ཕྱིར་འོང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། དེ་ཆོས་ཅན། འཇིག་རྟེན་ལས་འདས་པའི་བར་ཆད་མེད་ལམ་ལ་གནས་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་ཕྱིར།    ༈    སྤང་བྱ་རིམ་གྱིས་པའི་དབང་
དུ་བྱས་པ་དང། སྤང་བྱ་ཅིག་ཅར་པའི་དབང་དུ་བྱས་པ་གཉིས་ལས། དང་པོ་ལ། སྤང་བྱ་རིམ་གྱིས་པའི་རྒྱུན་ཞུགས་ལ་འདོད་ཉོན་དང་པོ་ཙམ་ཡང་མ་སྤངས་པའི་རྒྱུན་ཞུགས་དང། དེ་དང་པོ་ཙམ་སྤངས་པའི་རྒྱུན་ཞུགས་ནས། འདོད་ཉོན་ལྔ་པ་སྤངས་པའི་རྒྱུན་ཞུགས་ཀྱི་བར་དྲུག་ཡོད། དང་
པོ་ཉིད་ནས་ཉན་ཐོས་སུ་རིགས་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཡིན་ན། འདོད་ཉོན་དྲུག་པ་མ་སྤངས་པས་ཁྱབ་སྟེ། དེས་དེ་ནམ་སྤངས་པ་ན་ཕྱིར་འོང་དུ་འགྱུར་བའི་ཕྱིར། གཉིས་པ་ནི། སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ལ་འདོད་ཉོན་དང་པོ་ཙམ་ཡང་མ་སྤངས་པ་
དང། དེ་དང་པོ་སྤངས་པ་ནས། དེ་བརྒྱད་པ་དང། སྲིད་ཉོན་བརྒྱད་པ་ཅིག་ཅར་སྤངས་པའི་བར་དགུ་ཡོད། ལྔ་པ་རྒྱུན་ཞུགས་འབྲས་གནས་ལ་དབྱེ་ན། མཐོང་ལམ་པར་གྱུར་པའི་རྒྱུན་ཞུགས་དང། སྒོམ་ལམ་པར་གྱུར་པའི་དེ་གཉིས་སུ་ཡོད། དྲུག་པ་ལ། འདོད་པར་ལས་ཉོན་གྱི་དབང་གིས་
སྐྱེ་བ་གཅིག་ཀྱང་མི་ལེན་པ་དང། དེ་གཅིག་ལེན་ཀྱང་གཉིས་མི་ལེན་པ་དང། གཉིས་ལེན་ཀྱང་རིགས་མཐུན་གྱི་སྐྱེ་བ་གཉིས་མི་ལེན་པའི་རྒྱུན་ཞུགས། རིགས་མཐུན་གཉིས་ལེན་ཀྱང་རིགས་མཐུན་བཞི་མི་ལེན་པའི་རྒྱུན་ཞུགས། རིགས་མཐུན་བཞི་ལེན་ཀྱང། རིགས་མཐུན་བདུན་མི་ལེན་
པའི་རྒྱུན་ཞུགས། རིགས་མཐུན་བདུན་ལེན་པའི་རྒྱུན་ཞུགས་དང་དྲུག་ཡོད། དང་པོ་ནི། རྒྱུན་ཞུགས་མཐོང་ཆོས་ཞི་ལྟ་བུ་དང། གཟུགས་སུ་ཉེར་འགྲོའི་ཕྱིར་མི་འོང་བའི་འབྲས་བུ་མངོན་དུ་བྱེད་པར་ངེས་པའི་རྒྱུན་ཞུགས་དང། གཟུགས་མེད་ཉེར་འགྲོའི་ཕྱིར་མི་འོང་གི་འབྲས་བུ་མངོན་དུ་བྱེད་

[020A]༄༅། །པར་ངེས་པའི་རྒྱུན་ཞུགས་ལྟ་བུ། རྒྱུན་ཞུགས་མཐོང་ཆོས་ཞི་ཡིན་ན། འདོད་པར་ལས་ཉོན་གྱིས་སྐྱེ་བ་མི་ལེན་པས་ཁྱབ་སྟེ། དེ་ཡིན་ན། ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པས་ཁྱབ་པའི་ཕྱིར། ཕྱི་མ་གཉིས་པོ་གང་རུང་ཡིན་ན། འདོད་པར་ལས་
ཉོན་གྱིས་སྐྱེ་བ་མི་ལེན་པས་ཁྱབ་སྟེ། འདོད་པར་སྐྱེ་བ་གཉིས་བརྒྱུད་ནས་འཕགས་ཆོས་བསྟེན་པའི་འཕགས་པ་ཡིན་ན། འདོད་པར་ཚེ་ཡོངས་སུ་གྱུར་པའི་འཕགས་པ་ཡིན་དགོས་པའི་ཕྱིར། ཁྱབ་སྟེ། འདོད་པར་ཚེ་ཡོངས་སུ་གྱུར་བའི་འཕགས་པ་ཡིན་ན། ཁམས་གོང་མར་ལས་ཉོན་གྱིས་སྐྱེ་བ་མི་
ལེན་པས་ཁྱབ་པའི་ཕྱིར་ཏེ། མཛོད་ལས། འདོད་པར་ཚེ་ཡོངས་སུ་གྱུར་པའི་འཕགས། །ཁམས་གཞན་དུ་ནི་འགྲོ་བ་མེད། །ཅེས་གསུངས་པའི་ཕྱིར། གཉིས་པ་ནི། ཚེ་གཅིག་བར་ཆད་གཅིག་པའི་སྒྲ་བཤད་དུ་ཡོད་པའི་འདོད་པར་ཚེ་ཡོངས་གྱུར་གྱི་ཕྱིར་འོང་དང་ལུས་རྟེན་གཅིག་སྡུས་ཀྱི་རྒྱུན་
ཞུགས་ལྟ་བུ། གསུམ་པ་ནི། འདོད་པར་སྐྱེ་བ་གཉིས་ལེན་པའི་ཕྱིར་འོང་དང་ལུས་རྟེན་གཅིག་སྡུས་ཀྱི་རྒྱུན་ཞུགས་ལྟ་བུ། བཞི་པ་ནི། རྒྱུན་ཞུགས་རིགས་སྐྱེ་ལྟ་བུ། ལྔ་པ་ནི། འདོད་པར་རིགས་མཐུན་གྱི་སྐྱེ་སྲིད་བཞི་ལེན་པའི་མ་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ལྟ་
བུ། དྲུག་པ་ནི། ངེས་པའི་རྒྱུན་ཞུགས་སྲིད་པ་ལན་བདུན་པ་པ་ལྟ་བུའོ། །དེས་ན་འདོད་ཉོན་དང་པོ་ཙམ་མ་སྤངས་པའི་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་རྒྱུན་ཞུགས་འབྲས་གནས་ཙམ་པོ་པ་གང་ཞིག། སྔོན་སོ་སོ་སྐྱེ་བོའི་གནས་སྐབས་སུ་འཕགས་པའི་ལམ་ཐོབ་ནས་
ཀྱང༑ འདོད་པར་ལས་ཉོན་གྱིས་སྐྱེ་སྲིད་བཅུ་བཞི་དང་བར་སྲིད་བཅུ་བཞི་སྟེ་ཉེར་བརྒྱད་ལེན་པའི་ལས་བསགས་པའི་རིགས་ཅན། རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད། དབྱེ་ན། ངེས་པའི་རྒྱུན་ཞུགས་སྲིད་པ་ལན་བདུན་པ་པ་དང། མ་ངེས་པའི་རྒྱུན་ཞུགས་
སྲིད་པ་ལན་བདུན་པ་པ་གཉིས་ཡོད། རྒྱུན་ཞུགས་སྲིད་པ་ལན་བདུན་པ་པ་གང་ཞིག། འདོད་པར་ལས་ཉོན་གྱིས་སྲིད་པ་ཉེར་བརྒྱད་ལེན་པར་ངེས་པའི་རིགས་ཅན། དང་པོའི་མཚན་ཉིད། དབྱེ་ན། ལྷའི་རྟེན་ཅན་གྱི་དེ་དང། མིའི་རྟེན་ཅན་གྱི་དེ་གཉིས་སུ་ཡོད། ངེས་པའི་རྒྱུན་

[020B] ལྷའི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། དང་པོའི་མཚན་ཉིད་ཡིན་ཏེ། མཛོད་འགྲེལ་ལས། གང་ཞིག་ལྷ་དག་གི་ནང་དུ་རྒྱུན་དུ་ཞུགས་པར་གྱུར་པ་དེ་དག་ནི་དེ་ཁོ་ནར་འོངས་ནས་ཡོངས་སུ་མྱ་ངན་ལས་འདའོ། །ཞེས་གསུངས་པའི་ཕྱིར། དབྱེ་
ན༑ འདོད་ལྷ་རིགས་དྲུག་གི་རྟེན་ཅན་གྱི་དེ་དྲུག་ཡོད། དེ་གང་ཞིག། མིའི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཉིས་པའི་མཚན་ཉིད་ཡིན་ཏེ། དེ་ཉིད་ལས། གང་ཞིག་མི་དག་གི་ནང་དུ་རྒྱུན་དུ་ཞུགས་པར་གྱུར་པ་དེ་དག་ནི་དེ་ཁོ་ནར་འོངས་ནས་ཡོངས་སུ་མྱ་ངན་ལས་འདའོ༑ ༑
ཞེས་གསུངས་པའི་ཕྱིར། དབྱེ་ན། གླིང་གསུམ་གྱི་མིའི་རྟེན་ཅན་གྱི་དེ་གསུམ་ཡོད། འོ་ན། དེས་སྲིད་པ་ཉེར་བརྒྱད་ལེན་ན་དེ་སྲིད་པ་ལན་བདུན་པ་པར་གསུངས་པ་དང་འགལ་ལོ། །ཞེ་ན། སྐྱོན་མེད་དེ། །དེའི་བླང་བྱའི་སྲིད་པ་དེ་རྣམས་བདུན་ཚན་དུ་འདྲ་བས་དེ་ལྟར་བཤད་པའི་ཕྱིར་
དཔེར་ན། འཇིག་རྟེན་གྱི་ཐ་སྙད་ལ་ཤིང་འགའ་ཞིག་ལ་འདབ་མ་བརྒྱ་ཕྲག་མང་པོ་ཡོད་ཀྱང་ལོ་མ་རེ་རེ་ལ་འདབ་མ་བདུན་བདུན་ཡོད་པས་ན་དེ་ལ་ཤིང་འདབ་མ་བདུན་པ་ཞེས་བརྗོད་པ་དང། གསུང་རབ་ཀྱི་ཐ་སྙད་ལས་ཀྱང། རིག་པའི་གནས་བདུན་ལྔ་སུམ་ཅུ་སོ་ལྔ་ལ་མཁས་པའི་
དགེ་སློང་ལ་རིག་པའི་གནས་ལྔ་ལ་མཁས་པའི་དགེ་སློང་ཞེས་བརྗོད་པ་བཞིན་ནོ། །རིག་པའི་གནས་བདུན་ལྔ་སུམ་ཅུ་སོ་ལྔ་ཡོད་དེ། །གཟུགས་ཀྱི་ངོ་བོ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ། དེའི་ཀུན་འབྱུང་བ། དེའི་འགོག་པ། དེའི་འགོག་པར་འགྲོ་བའི་ལམ། དེའི་
རོ་མྱང་བ། དེའི་ཉེས་དམིགས། དེའི་ངེས་པར་འབྱུང་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་རྣམས་ཏེ་བདུན་དང། དེས་ཕུང་པོ་ལྷག་མ་བཞི་ལ་རིགས་འགྲོ་སྟེ་སོ་ལྔ་ཡོད་པའི་ཕྱིར། འོ་ན། དེས་སྲིད་པ་ཉེར་བརྒྱད་ལེན་ན་ལེན་ཚུལ་གང་ཞེ་ན། གསེར་ཕྲེང་ལྟར་ན། ལྷའི་
རྟེན་ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་བ་དེ་ཤི་འཕོས་ཏེ། ལྷའི་སྐྱེ་སྲིད་དྲུག། དེ་རྗེས་མིའི་སྐྱེ་སྲིད་བདུན། །དེ་ནས་ལྷའི་སྐྱེ་སྲིད་གཅིག་བླངས་ནས་རྟེན་དེ་ལ་མྱང་འདས་མངོན་དུ་བྱེད། །དེས་མིའི་རྟེན་ཅན་ལ་ཡང་རིགས་འདྲའོ། །དེ་ལྟར་ཡང། གསེར་ཕྲེང་ལས་

[021A]༄༅། །སྐྱེ་བ་ལེན་ཚུལ་ཡང་མིའི་རྟེན་ལ་རྒྱུན་ཞུགས་ཐོབ་ན་མིར་ལན་དྲུག་ལྷར་ལན་བདུན་བླངས་ནས་མཐར་མིར་སྐྱེས་ནས་འདའོ། །ལྷའི་རྟེན་ལ་ཐོབ་ན་ཡང་ལྷར་ལན་དྲུག་དང་མིར་ལན་བདུན་བླངས་ཤིང་མཐར་ལྷའི་རྟེན་ལ་འདའོ། །ཞེས་གསུངས་པའི་
ཕྱིར། ཀུན་བཏུས་ལྟར་ན། ལྷའི་རྟེན་ཅན་གྱི་དེ་ཤི་འཕོས་ཏེ། དང་པོར་མིར་སྐྱེ་བ་གཅིག། དེ་རྗེས་ལྷར་སྐྱེ་སྲིད་གཅིག། དེ་རྗེས་མིར་སྐྱེ་སྲིད་གཅིག་སྟེ། ཚུལ་དེ་ལྟར་དུ་སྤེལ་ནས་མཐར་ལྷའི་རྟེན་ལ་མྱང་འདས་མངོན་དུ་བྱེད། དེས་མིའི་རྟེན་ཅན་ལ་ཡང་རིགས་འགྲེའོ། །ཀུན་བཏུས་
ལས། རེ་ལྟར་ཐོགས་ན་ལན་བདུན་པ་གང་ཞེ་ན། རྒྱུན་དུ་ཞུགས་པའི་གང་ཟག་ཉིད་ལྷ་དང་མི་རྣམས་ཀྱི་ནང་དུ་ཡན་མན་དུ་ལན་བདུན་འཁོར་བང་བྱས་ནས་གང་སྡུག་བསྔལ་གྱི་ཐ་མ་ཐོབ་པའོ། །ཞེས་གསུངས་པའི་ཕྱིར། རྒྱུན་ཞུགས་སྲིད་པ་ལན་བདུན་པ་པ་གང་ཞིག། འདོད་
པར་ལས་ཉོན་གྱིས་སྲིད་པ་ཉེར་བརྒྱད་ལེན་པར་མ་ངེས་པའི་རིགས་ཅན། མ་ངེས་པའི་རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད། དབྱེ་ན། ལྷའི་རྟེན་ཅན་གྱི་དེ་དང་མིའི་རྟེན་ཅན་གྱི་དེ་གཉིས་ཡོད། མཚན་ཉིད་སོགས་སྔ་མས་རིགས་འགྲེའོ། །ཁ་ཅིག། རྟོགས་པའི་ཁྱད་
པར་རྒྱུན་ཞུགས་ཀྱི་འབྲས་བུ་ལ་གནས་པ། སྤངས་པའི་ཁྱད་པར་འདོད་ཉོན་དང་པོ་ཙམ་ཡང་མ་སྤངས་པ། སྐྱེ་བ་ལེན་ཚུལ་གྱི་ཁྱད་པར་འདོད་པར་རིགས་མཐུན་གྱི་སྐྱེ་སྲིད་འདུན་ལེན་པར་ངེས་པ། རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད་དུ་འདོད་པ་མི་འཐད་དེ་
རྒྱུན་ཞུགས་སྲིད་པ་ལན་བདུན་པ་པ་ཡིན་ན། འདོད་པར་རིགས་མཐུན་གྱི་སྐྱེ་སྲིད་བདུན་ལེན་པར་ངེས་པས་མ་ཁྱབ་པའི་ཕྱིར། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་ཡིན་ན། འོག་མིན་གྱི་རྟེན་ལ་མྱང་འདས་མངོན་དུ་བྱེད་པས་མ་ཁྱབ་པའི་
ཕྱིར། རྟགས་གཉིས་ཀ་གྲུབ་སྟེ། མཛོད་འགྲེལ་ལས། གོང་དུ་འཕོ་བ་དེ་དག་བར་སྐབས་སུ་ཡང་ཡོངས་སུ་མྱ་ངན་ལས་འདའ་རུང་བར་བལྟ་བར་བྱ་སྟེ། འོག་མིན་དང་སྲིད་པའི་རྩེ་མོའི་མཐར་ཐུག་པར་འགྲོ་བ་ནི། དེ་ཕན་ཆད་དུ་འགྲོ་བ་མེད་པའི་ཕྱིར། དཔེར་ན། རྒྱུན་དུ་ཞུགས་

[021B] །ཞེས་གསུངས་པའི་ཕྱིར། ཁ་ཅིག། དེ་ངེས་པའི་རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད་དུ་འདོད་པ་མི་འཐད་དེ། ངེས་པའི་རྒྱུན་ཞུགས་སྲིད་པ་ལན་བདུན་པ་པ་ཚེ་འཕོས་ནས་འདོད་པའི་བར་སྲིད་དུ་སྐྱེས་མ་
ཐག་པའི་རྒྱུན་ཞུགས་དེ། ངེས་པའི་རྒྱུན་ཞུགས་སྲིད་པ་ལན་བདུན་པ་པ་མ་ཡིན་པའི་ཕྱིར། ཁ་ཅིག། རྒྱུན་ཞུགས་གང་ཞིག། རང་དང་རྒྱུད་གཅིག་ཏུ་གྱུར་པའི་རྒྱུན་ཞུགས་ཀྱི་རྟེན་ལ་འདོད་པར་ལས་ཉོན་གྱིས་སྲིད་པ་ཉེར་བརྒྱད་ལེན་པར་ངེས་པ། དེའི་མཚན་ཉིད། དེ་གང་ཞིག། དེ་
ལྟར་མ་ངེས་པ། མ་ངེས་པའི་རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད་ཟེར་བ་མི་འཐད་དེ། སྐྱེ་སྲིད་བཅུ་གསུམ་པའི་རྟེན་ལ་ཕྱིར་འོང་གི་འབྲས་བུ་མངོན་དུ་བྱེད་པར་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ཡོད་པའི་ཕྱིར། མ་གྲུབ་ན། ངེས་པའི་རྒྱུན་ཞུགས་སྲིད་པ་ལན་
བདུན་པ་པའི་རྟོགས་པ་སྔོན་དུ་སོང་བའི་ཕྱིར་འོང་ཡིན་ན། འདོད་པར་ལས་ཉོན་གྱི་སྐྱེ་བ་མི་ལེན་པས་ཁྱབ་པར་ཐལ་ལོ། །གཞན་ཡང། ངེས་པའི་རྒྱུན་ཞུགས་སྲིད་པ་ལན་བདུན་པ་པའི་རྟོགས་པ་སྔོན་དུ་སོང་ཞིང། འདོད་པར་རིགས་མཐུན་གྱི་སྐྱེ་སྲིད་གཉིས་བླངས་ཟིན་པའི་རྒྱུན་ཞུགས་
དེ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། འདོད་ཉོན་དང་པོ་ཙམ་ཡང་མ་སྤངས་པར་ཐལ་ལོ། ཁྱབ་སྟེ། མཛོད་ལས། འབྲས་གནས་སྒོམ་སྤང་བྱ་མ་ཟད། །རེ་ལྟར་ཐོགས་ན་ལན་བདུན་པ། །ཞེས་གསུངས་པའི་ཕྱིར། ཁ་ཅིག། འདོད་
ཉོན་དང་པོའི་དངོས་གཉེན་ལ་གནས་པའི་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ཡོད་དེ། མཛོད་ལས། འབྲས་གནས་སྒོམ་སྤང་བྱ་མ་ཟད། །ཅེས་གསུངས་ཤིང། བྱ་མི་བརྩོན། །ཞེས་མ་གསུངས་པ་ལ་དགོས་པ་ཡོད་པའི་ཕྱིར། ཟེར་ན་མི་འཐད་དེ། ཚེ་དེ་ལ་འདོད་
ཉོན་དང་པོ་སྤོང་བའི་ངེས་པའི་རྒྱུན་ཞུགས་སྲིད་པ་ལན་བདུན་པ་པ་མེད་པའི་ཕྱིར། མ་གྲུབ་ན། ངེས་པའི་རྒྱུན་ཞུགས་སྲིད་པ་ལན་བདུན་པ་པ་ཡིན་ན། འདོད་པར་ལས་ཉོན་གྱིས་རིགས་མཐུན་གྱི་སྐྱེ་སྲིད་བདུན་ལེན་པར་ངེས་བསམ་ཁྱབ་པར་ཐལ་ལོ། །ཁྱབ་སྟེ་

[022A]༄༅། །གསེར་ཕྲེང་ལས། ཉོན་མོངས་པ་གཅིག་སྤངས་པ་དང། སྐྱེ་བ་གཅིག་བླངས་ནས་མཚན་ཉིད་འཇིག་གོ། ཞེས་གསུངས་པའི་ཕྱིར། ཁ་ཅིག། མ་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ཡིན་ན། འདོད་པར་རིགས་མཐུན་གྱི་སྐྱེ་སྲིད་བཞི་ལེན་པས་
ཁྱབ་ཟེར་བ་མི་འཐད་དེ། འདོད་པར་རིགས་མཐུན་གྱི་སྐྱེ་སྲིད་གསུམ་ཙམ་ལེན་པའི་དེ་ཡོད་པའི་ཕྱིར། འགྲེལ་བཤད་ལས། དཔེར་ན་རྒྱུན་དུ་ཞུགས་པ་མཆོག་ཏུ་ཐོགས་ན་ལན་བདུན་པ་པ་ཉིད་བཞིན་ནོ། །དེ་ཡང་ཚེ་གཉིས་སམ་གསུམ་མངོན་པར་གྲུབ་ནས་ཡོངས་སུ་མྱ་ངན་ལས་
འདའ་བ་མི་སྲིད་པ་མིན་མོད་ཀྱི། ཞེས་གསུངས་པའི་ཕྱིར། འདོད་ཉོན་གསུམ་པ་སྤངས་པའི་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་རྒྱུན་ཞུགས་འབྲས་གནས་ཁྱད་པར་ཅན་གང་ཞིག། འདོད་པར་རིགས་མཐུན་གྱི་སྐྱེ་སྲིད་གཉིས་ལེན་པར་ངེས་ཤིང་བཞི་མི་ལེན་པར་ངས་པ། རྒྱུན་
ཞུགས་རིགས་ནས་རིགས་སྐྱེའི་མཚན་ཉིད། དབྱེ་ན། ལྷའི་རིགས་ནས་རིགས་སྐྱེ། མིའི་རིགས་ནས་རིགས་སྐྱེ་གཉིས་ཡོད། མཚན་ཉིད་སོགས་སྲིད་པ་ལན་བདུན་པ་པས་རིགས་འགྲེའོ། །དེ་ཡིན་ན། འདོད་ཉོན་གསུམ་པ་སྤངས་པས་ཁྱབ། བཞི་པ་སྤངས་མ་སྤངས་གཉིས་ཡོད་
ལྔ་པ་མ་སྤངས་པས་ཁྱབ། འདོད་པར་རིགས་མཐུན་གྱི་སྐྱེ་སྲིད་གཉིས་ལེན་པར་ངེས་པས་ཁྱབ། གསུམ་ལེན་མི་ལེན་གཉིས་ཡོད། བཞི་མི་ལེན་པས་ཁྱབ་སྟེ། མཛོད་ལས། རྣམ་གསུམ་རྣམ་བཞི་ལས་གྲོལ་བ། །ཚེ་གཉིས་གསུམ་དུ་རིགས་ནས་རིགས། །ཞེས་གསུངས་པ་
དང། བློ་གསལ་བགྲོད་པའི་ཐེམ་སྐས་ལས། ཉོན་མོངས་གསུམ་དང་སྐྱེ་བ་གཉིས། རིམ་བཞིན་ངེས་སྤངས་དེས་པར་ལེན། །བཞི་པ་སྤངས་དང་སྐྱེ་བ་ནི། །གསུམ་པ་བླངས་དང་མ་བླངས་འདྲ། །སྤང་བྱ་ལྔ་བ་སྐྱེ་བ་བཞི། །ངེས་པར་མ་སྤངས་མ་བླངས་པ། །རིགས་ནས་རིགས་
སྐྱེའི་ཁྱད་ཆོས་སུ། །མཁས་པ་རྣམས་ཀྱིས་རྟོགས་པར་བྱ། །ཞེས་གསུངས་པའི་ཕྱིར། ཁ་ཅིག། རྒྱུན་ཞུགས་རིགས་སྐྱེ་དང་རྒྱུན་ཞུགས་འབྲས་གནས་ཙམ་པོ་པའི་གཞི་མཐུན་ཡོད། འདོད་པར་རིགས་མཐུན་གྱི་སྲིད་པ་བཞི་ལེན་པའི་རྒྱུན་ཞུགས་རིགས་སྐྱེ་ཡོད། ལམ་རྗེས་

[022B] ལམ་རྗེས་ཤེས་ལ་གནས་པའི་རྒྱུན་ཞུགས་རིགས་སྐྱེ་ཡོད་པར་ཐལ། དེ་དང་རྒྱུན་ཞུགས་འབྲས་གནས་ཙམ་པོ་པའི་གཞི་མཐུན་ཡོད་པའི་ཕྱིར། འདོད་ན། དེ་འདོད་ཉོན་གསུམ་པ་སྤངས་པའི་གང་
ཟག་ཏུ་ཐལ། རྒྱུན་ཞུགས་རིགས་སྐྱེ་ཡིན་པའི་ཕྱིར། འདོད་ན། ལམ་རྗེས་ཤེས་ལ་གནས་པའི་ཕྱིར་མི་འོང་གིས་འདོད་ཉོན་དགུ་པ་སྤངས་པར་ཐལ་ལོ། །གཞན་ཡང། མཛོད་ལས། ཚེ་གཉིས་གསུམ་དུ་རིགས་ནས་རིགས། །ཞེས་གསུངས་པ་མི་འཐད་པར་ཐལ། འདོད་པར་རིགས་
མཐུན་གྱི་སྐྱེ་སྲིད་བཞི་ལེན་པའི་རྒྱུན་ཞུགས་རིགས་སྐྱེ་ཡོད་པའི་ཕྱིར། ཁོ་ན་རེ། མ་ཁྱབ་སྟེ། དེ་ནི་རྒྱུན་ཞུགས་ཀྱི་འབྲས་བུ་ཐོབ་པའི་རྟེན་དེ་ལ་འདོད་པར་རིགས་མཐུན་གྱི་སྐྱེ་སྲེད་བཞི་མི་ལེན་པ་ལ་དགོངས་པ་ཡིན་པའི་ཕྱིར། དེ་ལྟར་མ་ཡིན་ན་དེ་ཡོད་པར་ཐལ། རྒྱལ་ཆེན་རིགས་བཞིའི་རྟེན་
ལ་སྐྱེ་སྲིད་གསུམ་བླངས་ནས་སུམ་ཅུ་རྩ་གསུམ་པའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་རྒྱུན་ཞུགས་ལྷའི་རིགས་ནས་རིགས་སྐྱེ་ཡང་ཡོད། འཛམ་བུ་གླིང་པའི་མིའི་རྟེན་ལ་སྐྱེ་སྲིད་གསུམ་བླངས་ནས་ལུས་འཕགས་པོའི་སྔོན་དུས་ཀྱི་སྲིད་པའི་རྟེན་ལ་མྱང་
འདས་མངོན་དུ་བྱེད་པའི་རྒྱུན་ཞུགས་མིའི་རིགས་ནས་རིགས་སྐྱེ་ཡང་ཡོད་པའི་ཕྱིར་ཏེ། མཛོད་འགྲེལ་ལས། རིགས་ནས་རིགས་སུ་སྐྱེ་བ་ནི་རྣམ་པ་གཉིས་ཏེ། ལྷའི་རིགས་ནས་རིགས་སུ་སྐྱེ་བ་ནི་ལྷ་དག་གི་ནང་དུ་གཉིས་སམ་གསུམ་འཁོར་ནས་ལྷའི་རིགས་དེའམ་གཞན་དུ་ཡོངས་
སུ་མྱ་ངན་ལས་འདའོ། །མིའི་རིགས་ནས་རིགས་སུ་སྐྱེ་བ་ནི་མི་དག་གི་ནང་དུ་ལན་གཉིས་སམ་གསུམ་འཁོར་ནས། གླིང་དེའམ་གཞན་དུ་ཡོངས་སུ་མྱ་ངན་ལས་འདའོ། །ཞེས་གསུངས་པའི་ཕྱིར་ན་མ་ཁྱབ། རྒྱལ་ཆེན་རིགས་བཞིའི་རྟེན་ལ་སྐྱེ་སྲིད་གསུམ་བླངས་ནས་རྟེན་དེ་
ལ་མྱང་འདས་མངོན་དུ་བྱེད་པ་དང། དེར་སྐྱེ་སྲིད་གཉིས་བླངས་ནས་སུམ་ཅུ་རྩ་གསུམ་པའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་རྒྱུན་ཞུགས་ལྷའི་རིགས་ནས་རིགས་སྐྱེ་ཡོད་པ་ལུང་དང་པོའི་དོན་དང། འཛམ་བུའི་གླིང་པའི་རྟེན་ལ་སྐྱེ་སྲིད་གསུམ་

[023A]༄༅། །བླངས་ནས་རྟེན་དེ་ལ་མྱང་འདས་མངོན་དུ་བྱེད་པ་དང། དེར་སྐྱེ་སྲིད་གཉིས་བླངས་ནས། ལུས་འཕགས་པོའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་རྒྱུན་ཞུགས་མིའི་རིགས་ནས་རིགས་སྐྱེ་ཡོད་པ་ལུང་གཉིས་པའི་དོན་ཡིན་པའི་ཕྱིར་
ཁོ་ན་རེ། འདོད་ཉོན་བཞི་པ་སྤངས་ལྔ་པ་མ་སྤངས་པའི་རྒྱུན་ཞུགས་རིགས་སྐྱེ་ཆོས་ཅན། རྒྱུན་ཞུགས་འབྲས་གནས་ཁྱད་པར་ཅན་དུ་ཐལ། རྒྱུན་ཞུགས་རིགས་སྐྱེ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཉན་ཐོས་ཀྱི་སྒོམ་ལམ་བར་ཆད་མེད་ལམ་ལ་གནས་པར་ཐལ་ལོ། །ཟེར་
ན། མ་ཁྱབ། འདོད་ན། འདོད་ཉོན་ལྔ་པའི་དངོས་གཉེན་ལ་གནས་པར་ཐལ། འདོད་པ་གང་ཞིག། དེས་འདོད་ཉོན་བཞི་པ་སྤངས་ཟིན་པའི་ཕྱིར། འདོད་ན། དེ་ཚེ་དེ་ལ་འདོད་ཉོན་ལྔ་པ་སྤོང་ནུས་སུ་ཐལ་ལོ། །འདོད་ན། ཚེ་དེ་ལ་འདོད་ཉོན་དྲུག་པ་སྤོང་ངེས་སུ་ཐལ། འདོད་པ་གང་ཞིག་
ཚེ་དེ་ལ་དེ་སྤོང་ནུས་སུ་མཐོང་ནས་འབྲས་བུ་གསར་ཐོབ་ཡོད་པར་ཤེས་ན། འདོད་ཉོན་དྲུག་པ་ཡང་ངེས་པར་སྤོང་བའི་ཕྱིར་ཏེ། མཛོད་འགྲེལ་ལས། ཅིའི་ཕྱིར་རྣམ་པ་ལྔ་སྤངས་པའི་ཕྱིར་མ་ཡིན་ཞེན། དེ་སྤངས་ན་དྲུག་པ་ཡང་གདོན་མི་ཟ་བར་སྤོང་བའི་ཕྱིར་ཏེ་དེའི་རྣམ་པ་གཅིག་
གིས་ནི་བར་ཆད་གཅིག་པ་བཞིན་དུ་འབྲས་བུ་ལ་གེགས་བྱ་བ་མི་ནུས་ཏེ། ཁམས་ལས་མི་འདའ་བའི་ཕྱིར་རོ། །ཞེས་གསུངས་པའི་ཕྱིར། འདོད་ན། ཚེ་དེ་ལ་ཕྱིར་འོང་གི་འབྲས་བུ་མངོན་དུ་བྱེད་པར་ངེས་པར་ཐལ་ལོ། །འདོད་མི་ནུས་ཏེ། རྒྱུན་ཞུགས་རིགས་སྐྱེ་ཡིན་པའི་ཕྱིར་
ཟེར་ན། མཛོད་འགྲེལ་ལས། སྔོན་རྣམ་པ་གསུམ་མམ་བཞི་སྤངས་པ་དང་བདུན་ནམ་བརྒྱད་སྤངས་པས་འབྲས་བུ་ཐོབ་པ་ནི་ཇི་སྲིད་དུ་འབྲས་བུ་ཁྱད་པར་ཅན་གྱི་ལམ་མངོན་དུ་མ་བྱས་པ་དེ་སྲིད་དུ་རིགས་ནས་རིགས་སུ་སྐྱེ་པའམ་བར་ཆད་གཅིག་པ་ཞེས་ནི་མི་བྱའོ་
ཞེས་གསུངས་པ་མི་འཐད་པར་ཐལ། རྒྱུན་ཞུགས་རིགས་སྐྱེ་ཡིན་ན། འབྲས་བུ་ཁྱད་པར་ཅན་གྱི་ལམ་མངོན་དུ་བྱས་པས་མ་ཁྱབ་པའི་ཕྱིར་ཏེ། དེ་ཡིན་ན་རྒྱུན་ཞུགས་འབྲས་གནས་ཁྱད་པར་ཅན་ཡིན་པས་མ་ཁྱབ་པའི་ཕྱིར། གཞན་ཡང། འདོད་ཉོན་བཞི་པ་

[023B] རྒྱུན་ཞུགས་འབྲས་གནས་ཁྱད་པར་ཅན་གྱི་གཞི་མཐུན་ཡོད་པར་ཐལ། འདོད་ཉོན་བཞི་པའི་ས་བོན་གྱི་དངོས་གཉེན་ལ་གནས་པའི་རྒྱུན་ཞུགས་རིགས་སྐྱེ་ཡོད་པའི་ཕྱིར་ཏེ། དེའི་ས་བོན་མ་སྤངས་པའི་དེ་ཡོད་པའི་ཕྱིར་ཏེ། འདོད་ཉོན་
ལྔ་པའི་ས་བོན་མ་སྤངས་པའི་དེ་ཡོད་པའི་ཕྱིར་ཏེ། འདོད་ཉེན་དྲུག་པའི་ས་བོན་མ་སྤངས་པའི་ཕྱིར་འོང་ཡོད་པའི་ཕྱིར་ཏེ། འདོད་ཉོན་དགུ་པའི་ས་བོན་མ་སྤངས་པའི་ཕྱིར་མི་འོང་ཡོད་པའི་ཕྱིར། གསུམ་པ་ས་མཚམས་ནི། སྤང་བྱ་ཅིག་ཅར་བའི་རྒྱུན་ཞུགས་ཀྱི་ས་མཚམས་
མཐོང་ལམ་སྐད་ཅིག་མ་བཅུ་དྲུག་པ་ནས་ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུའི་དངོས་གཉེན་ལ་གནས་པའི་བར་དུ་ཡོད། སྤང་བྱ་རིམ་གྱི་པའི་རྒྱུན་ཞུགས་ཀྱི་ས་མཚམས། མཐོང་ལམ་སྐད་ཅིག་མ་བཅུ་དྲུག་པ་ནས་འདོད་ཉོན་དྲུག་པའི་དངོས་གཉེན་ལ་
གནས་པའི་བར་དུ་ཡོད། བཞི་པ་ནི། ཅིའི་ཕྱིར་རྒྱུན་ཞུགས་ཞེས་བྱ་ཞེ་ན། མྱང་འདས་ཐོབ་པར་བྱེད་པའི་ལམ་གྱི་རྒྱུན་ལ་ཞུགས་པས་ན་རྒྱུན་ཞུགས་ཞེས་བརྗོད་པ་ཡིན་པའི་ཕྱིར།    ༈    ཞུགས་པ་བཤད་པ་དང། འབྲས་གནས་བཤད་པ་གཉིས་
ལས། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི། ཞུགས་བཞིའི་ནང་ཚན་གང་ཞིག། ཕལ་ཆེར་ལ་འདོད་ཆགས་དང་བྲལ་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་སྦྱོར་བ་
རྒྱུན་ཆགས་ལ་གནས་པས་རབ་ཏུ་ཕྱེ་བ། ཕྱིར་འོང་ཞུགས་པའི་མཚན་ཉིད། དབྱེ་ན། འབྲས་བུ་ཐོད་རྒལ་བའི་ཕྱིར་འོང་ཞུགས་པ། འབྲས་བུ་རིམ་གྱིས་པའི་ཕྱིར་འོང་ཞུགས་པ་གཉིས་ལས། ཕྱིར་འོང་ཞུགས་པ་གང་ཞིག། སྦྱོར་ལམ་སྟན་གཅིག་པ་ནས་ལམ་
རྗེས་བཟོད་ཀྱི་བར་གང་རུང་ལ་གནས་པ། དང་པོའི་མཚན་ཉིད། དབྱེ་ན། ཕྱིར་འོང་ཞུགས་པ་དད་པའི་རྗེས་འབྲང་དང། དེ་ཆོས་ཀྱི་རྗེས་འབྲང་གཉིས། དེ་གང་ཞིག། རྒྱུན་ཞུགས་ཀྱི་རྟོགས་པ་སྔོན་དུ་སོང་བ། གཉིས་པའི་མཚན་ཉིད། དབྱེ་ན། དད་མོས་པའི་ཕྱིར་

[024A]༄༅། །འོང་ཞུགས་པ་དང། མཐོང་ཐོབ་པའི་ཕྱིར་འོང་ཞུགས་པ་གཉིས་ཡོད། གསུམ་པ་ནི། དང་པོའི་ས་མཚམས་སྦྱོར་ལམ་སྟན་གཅིག་པ་ནས་ལམ་རྗེས་བཟོད་ཀྱི་བར་དུ་ཡོད། གཉིས་པའི་ས་མཚམས་རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འདོད་
ཉོན་དང་པོ་ཙམ་སྤོངས་པ་ལ་བརྩོན་པ་ནས་འདོད་ཉོན་དྲུག་པ་སྤོང་བ་ལ་བརྩོན་པའི་བར་དུ་ཡོད། བཞི་པ་ནི། ཅིའི་ཕྱིར་ཕྱིར་འོང་ཞུགས་པ་ཞེས་བྱ་ཞེ་ན། ཕྱིར་འོང་གི་འབྲས་བུ་ཐོབ་པའི་ཕྱིར་དུ་ཞུགས་པ་སྟེ་སྦྱོར་བ་རྒྱུན་ཆགས་ལ་གནས་པས་ན་དེ་སྐད་ཅེས་བྱའོ། ཁ་ཅིག། ལམ་རྗེས་
ཤེས་ཀྱི་རྟོགས་པ་ཐོབ་པའི་འདོད་ཉོན་དྲུག་པ་མ་སྤངས་པའི་ཉན་ཐོས་གང་ཞིག། འདོད་ཉོན་དང་པོ་ནས་དྲུག་པའི་བར་གང་རུང་སྤོང་པ་ལ་བརྩོན་བཞིན་པའི་གང་ཟག། འབྲས་བུ་རིམ་གྱིས་པའི་ཕྱིར་འོང་ཞུགས་པའི་མཚན་ཉིད་དང། ཕྱིར་འོང་ཞུགས་པའི་མཚན་ཉིད་དུ་འདོད་པ་རྣམས་
མི་རིགས་ཏེ། དང་པོ་ལ། འདོད་ཉོན་དྲུག་པའི་དངོས་གཉེན་ལ་གནས་པའི་སྤང་བྱ་ཅིག་ཅར་བའི་རྒྱུན་ཞུགས་ཀྱིས་མ་ངེས། གཉིས་པ་ལ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་འབྲས་བུ་ཐོད་རྒལ་བའི་ཕྱིར་འོང་ཞུགས་པས་མ་ངེས་པའི་ཕྱིར། ཁོ་ན་རེ། ཁྱོད་ཀྱི་ས་མཚམས་
དེ་མི་འཐད་པར་ཐལ། ཕྱིར་འོང་ཞུགས་པ་ཡིན་ན། འདོད་ཉོན་ལྔ་པ་སྤངས་པས་ཁྱབ་པའི་ཕྱིར་ཏེ། ཀུན་བཏུས་ལས། ལན་ཅིག་ཕྱིར་འོང་བའི་འབྲས་བུ་ལ་འཇུག་པ་གང་ཞེན། གང་སྒོམ་པའི་ལམ་ལ་འདོད་པ་ན་སྤྱོད་པའི་ཉོན་མོངས་པ་ལྔ་པ་སྤངས་པའི་ལམ་ལ་གནས་པའི་གང་ཟག་
གོ། ཞེས་གསུངས་པའི་ཕྱིར་ན་མ་ཁྱབ། དེ་ཕྱིར་འོང་ཞུགས་པའི་ཡ་མཐའི་ས་མཚམས་སྟོན་པ་ཙམ་ཡིན་པའི་ཕྱིར། དེ་ལྟར་མ་ཡིན་ན་འདོད་ཉོན་དང་པོའི་དངོས་གཉེན་ལ་གནས་པའི་སྤང་བྱ་རིམ་གྱིས་པའི་རྒྱུན་ཞུགས་འབྲས་གནས་ཆོས་ཅན། དེར་ཐལ། དེའི་ཕྱིར། ཁ་
ཅིག། འབྲས་བུ་ཐོད་རྒལ་བའི་ཕྱིར་འོང་ཞུགས་པའི་ས་མཚམས་སྦྱོར་ལམ་སྟན་གཅིག་པ་ནས་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་དྲུག་པའི་དངོས་གཉེན་གྱི་བར་ན་ཡོད། ཟེར་བ་མི་འཐད་དེ། སྦྱོར་ལམ་སྟན་གཅིག་པ་ལ་གནས་པའི་ཕྱིར་འོང་ཞུགས་པས་དེ་

[024B] མ་གྲུབ་ན། དེ་ཆོས་ཅན། ཁྱོད་ཀྱིས་དེ་སྤངས་པར་ཐལ། ཁྱོད་འབྲས་བུ་ཐོད་རྒལ་བའི་ཕྱིར་འོང་ཞུགས་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར།    ༈    མཚན་ཉིད། དབྱེ་བ། ས་མཚམས། སྒྲ་བཤད་པའོ། དང་པོ་ནི་
འབྲས་གནས་བཞིའི་ནང་ཚན་གང་ཞིག། ཕལ་ཆེར་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ལ་གནས་པ། ཕྱིར་འོང་འབྲས་གནས་ཀྱི་མཚན་ཉིད་ཡིན་ཏེ། རྣམ་བཤད་ལས། གཉིས་པ་ཕལ་ཆེར་རམ་མ་ལུས་པར་
སྤངས་པས་འབྲས་བུ་བར་བ་གཉིས་དང། ཞེས་གསུངས་པའི་ཕྱིར། ཁ་ཅིག། འདོད་ཉོན་དྲུག་པ་སྤངས་པའི་ཉན་ཐོས་སློབ་པའི་འབྲས་གནས། ཕྱིར་འོང་དང། འབྲས་བུ་རིམ་གྱིས་པའི་ཕྱིར་འོང་གི་མཚན་ཉིད་དུ་འདོད་པ་རྣམས་མི་འཐད་དེ། དང་པོ་ལ། འདོད་ཉོན་དྲུག་པ་སྤངས་
པའི་རྣམ་གྲོལ་ལམ་ལ་གནས་པའི་སྤང་བྱ་ཅིག་ཅར་བའི་རྒྱུན་ཞུགས་ཀྱིས་མ་ངེས་ལ། གཉིས་པ་ལ། ཕྱིར་མི་འོང་གིས་མ་ངེས་པའི་ཕྱིར། གཉིས་པ་ལ། ཕྱིར་འོང་ལ་འབྲས་བུ་ཐོབ་ཚུལ་གྱི་སྒོ་ནས་འབྲས་བུ་ཐོད་རྒལ་པའི་ཕྱིར་འོང་དང། འབྲས་བུ་རིམ་གྱིས་པའི་ཕྱིར་འོང་གཉིས་
ཡོད། རང་ཡིན་པའམ་རང་གི་ནང་ཚན་དུ་གྱུར་པའི་འབྲས་བུ་རིམ་གྱིས་པའི་ཕྱིར་འོང་མེད་པ་ཡང་ཡིན། ཕྱིར་འོང་འབྲས་གནས་ཀྱང་ཡིན་པའི་གཞི་མཐུན་པ། དང་པོའི་མཚན་ཉིད། ཕྱིར་འོང་གང་ཞིག། རྒྱུན་ཞུགས་ཀྱི་རྟོགས་པ་སྔོན་དུ་སོང་བ། གཉིས་པའི་
མཚན་ཉིད། དེ་ལ་དབང་པོའི་སྒོ་ནས་དབང་རྟུལ་དད་མོས་པའི་ཕྱིར་འོང་དང་དབང་རྣོན་མཐོང་ཐོབ་པའི་དེ་གཉིས་ཡོད། ཕྱིར་འོང་གང་ཞིག། རང་གི་ཞུགས་པ་དད་མོས་པ་དང་དད་པའི་རྗེས་འབྲང་གང་རུང་གི་རྟོགས་པ་སྔོན་དུ་སོང་བ། དང་པོའི་མཚན་ཉིད། དེ་གང་
ཞིག། རང་གི་ཞུགས་པ་མཐོང་ཐོབ་པ་དང་ཆོས་ཀྱི་རྗེས་འབྲང་གང་རུང་གི་རྟོགས་པ་སྔོན་དུ་སོང་བ། གཉིས་པའི་མཚན་ཉིད། དེ་ལ་སྦྱོར་བའི་སྒོ་ནས་ཕྱིར་འོང་འབྲས་གནས་ཙམ་པོ་པ་དང། དེ་ཁྱད་པར་ཅན་གཉིས། ཕྱིར་འོང་འབྲས་གནས་གང་ཞིག། རང་གི་གོང་མའི་

[025A]༄༅། །འབྲས་བུ་ལ་མ་ཞུགས་པས་རབ་ཏུ་ཕྱེ་བ། དང་པོའི་མཚན་ཉིད། དེ་གང་ཞིག། རང་གི་གོང་མའི་འབྲས་བུ་ལ་ཞུགས་པས་རབ་ཏུ་ཕྱེ་བ། གཉིས་པའི་མཚན་ཉིད། དེ་དང་ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་
པ་གཉིས་དོན་གཅིག། ཁོ་ན་རེ། འདོད་ཉོན་བདུན་པའི་དངོས་གཉེན་ལ་གནས་པའི་ཕྱིར་འོང་ཆོས་ཅན། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་བ་ཡིན་པར་ཐལ། དེ་ཁྱད་པར་ཅན་ཡིན་པའི་ཕྱིར། ཁྱབ་པ་ཁས། འདོད་ན། དེ་ཕྱིར་མི་འོད་གི་འབྲས་
བུ་ཐོབ་པ་ལ་ཉོན་མོངས་པ་གཅིག་ཁོ་ནས་བར་དུ་ཆོད་པར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་ལ་འདོད་ཉོན་བརྒྱད་པ་དང་དགུ་པ་གཉིས་ཀྱིས་བར་དུ་ཆོད་པའི་ཕྱིར་ཞེས་ཟེར་ཞིང། དེ་ཡིན་ན། འདོད་ཉོན་བརྒྱད་པ་སྤངས་པས་ཁྱབ་སྟེ། མཛོད་ལས། ཉེས་ཆ་
བདུན་དང་བརྒྱད་ཟད་པ། །ཚེ་གཅིག་བར་ཆད་གཅིག་པ་དང། །གསུམ་པ་ལ་ནི་ཞུགས་པ་ཡིན། །ཞེས་གསུངས་པའི་ཕྱིར་ན། ལན་ཅིག་ཕྱིར་འོད་ཡིན་ན། འདོད་པར་ལས་ཉོན་གྱིས་སྐྱེ་བ་གཅིག་ལེན་པས་ཁྱབ་པར་ཐལ། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་
བར་ཆད་གཅིག་པ་པ་ཡིན་ན། ཕྱིར་མི་འོང་གི་འབྲས་བུ་མངོན་དུ་བྱེད་པ་ལ་ཉོན་མོངས་པ་གཅིག་ཁོ་ནས་བར་དུ་ཆོད་པས་ཁྱབ་པའི་ཕྱིར། རྟགས་ཁས། འདོད་མི་ནུས་ཏེ། ཕྱིར་འོང་གི་རྟེན་ལ་གཟུགས་སུ་ཉེར་འགྲོའི་ཕྱིར་མི་འོང་གི་འབྲས་བུ་མངོན་དུ་བྱེད་པ་
ཡོད་པའི་ཕྱིར། མ་ཁྱབ་ན། འདོད་པར་ཚེ་ཡོངས་སུ་གྱུར་པའི་འཕགས་པས་ཁམས་གོང་མར་ལས་ཉོན་གྱིས་སྐྱེ་བ་ལེན་པ་ཡོད་པར་ཐལ། འདོད་པའི་ཕྱིར། ཁ་ཅིག། ཕྱིར་འོང་ཡིན་ན། འདོད་པར་ལས་ཉོན་གྱིས་སྐྱེ་བ་གཉིས་མི་ལེན་པས་ཁྱབ། ཟེར་ན་མི་
འཐད་དེ། ཉན་སར་ལྷའི་སྲིད་པ་གཅིག་དང་མིའི་སྲིད་པ་གཅིག་འགྲུབ་པའི་ཕྱིར་ལན་ཅིག་ཕྱིར་འོང་བའི་འབྲས་བུ་རྣམ་པར་བཞག། ཅེས་དང། མཛོད་འགྲེལ་ལས། གང་ཞིག་ལྷ་དག་གི་ནང་དུ་སོང་སྟེ་མི་དག་གི་ནང་དུ་ལན་ཅིག་ཕྱིར་འོང་བའི་ཕྱིར། ཕྱིར་འོང་

[025B] དེ་ཕན་ཆད་དུ་འགྲོ་བ་མེད་པའི་ཕྱིར། ཞེས་གསུངས་པའི་ཕྱིར། དེ་ལྟ་ན་འདི་ལན་ཅིག་ཕྱིར་འོང་མ་ཡིན་པར་མི་འགྱུར་ཏེ། དེས་འདོད་པར་རིགས་མཐུན་གྱི་སྐྱེ་བ་གཉིས་མི་ལེན་པའི་ཕྱིར། ཁོ་ན་རེ། དེས་འདོད་པར་རིགས་མཐུན་གྱི་སྐྱེ་བ་གཉིས་
ལེན་པར་ཐལ། དེས་འདོད་པའི་ལྷ་མིའི་སྐྱེ་བ་གཉིས་ལེན་པ་གང་ཞིག། དེས་བླང་བྱའི་ལྷ་མིའི་སྐྱེ་བ་གཉིས་པོ་དེ་རིགས་མཐུན་ཡིན་པའི་ཕྱིར། དེ་གཉིས་འདོད་ཁམས་སུ་མཚུངས་པའི་ཕྱིར་ན་མ་ཁྱབ་སྟེ། དེས་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ལ་
མཚུངས་སོ། །ཁ་ཅིག། འདོད་ཉོན་བརྒྱད་པ་སྤངས་པའི་ཕྱིར་འོང་འབྲས་གནས་ཁྱད་པར་ཅན་གང་ཞིག། འདོད་ལྷར་སྐྱེ་བ་གཅིག་བླངས་ནས་རྟེན་དེ་ལ་མྱང་འདས་མངོན་དུ་བྱེད་པ། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་པའི་མཚན་
ཉིད་ཟེར་ན། མིའི་རྟེན་ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་པའི་རྟོགས་པ་སྔོན་དུ་སོང་བའི་འདོད་ཉོན་བརྒྱད་པ་སྤངས་པའི་ཕྱིར་འོང་འབྲས་གནས་ཁྱད་པར་ཅན་ཆོས་ཅན། ཟུར་གཉིས་པ་དེར་ཐལ། མཚོན་བྱ་དེའི་ཕྱིར། དེར་ཐལ། ཕྱིར་མི་འོང་
གི་འབྲས་བུ་མངོན་དུ་བྱེད་པ་ལ་རང་གི་སྤང་བྱའི་གཙོ་བོ་འདོད་ཉོན་དགུ་པ་ཁོ་ནས་བར་དུ་ཆོད་ཅིང། དགྲ་བཅོམ་པའི་འབྲས་བུ་མངོན་དུ་བྱེད་པ་ལ་སྐྱེ་བ་གཅིག་ཁོ་ནས་བར་དུ་ཆོད་པའི་ཕྱིར་འོང་འབྲས་གནས་ཁྱད་པར་ཅན་ཡིན་པའི་ཕྱིར། རྟགས་གྲུབ་སྟེ། ལྷའི་རྟེན་ཅན་
གྱི་དེའི་རྟོགས་པ་སྔོན་དུ་སོང་བའི་དེ་དེ་ཡིན་པའི་ཕྱིར། མ་གྲུབ་ན་སླ། ཁོ་ན་རེ། ཀུན་བཏུས་ལས། བར་ཆད་གཅིག་པ་གང་ཞེ་ན། ལན་ཅིག་ཕྱིར་འོང་བ་ལྷ་རྣམས་ཀྱི་ནང་ཉིད་དུ་སྐྱེས་ནས་གང་སྡུག་བསྔལ་གྱི་ཐ་མ་ཐོབ་པའོ། །ཞེས་གསུངས་པ་མི་འཐད་པར་ཐལ་
ཕྱིར་འོང་འབྲས་གནས་ཚེ་གཅིག་བར་ཆད་གཅིག་པ་བ་ཡིན་ན། འདོད་ལྷའི་རྟེན་ལ་མྱང་འདས་མངོན་དུ་བྱེད་པས་མ་ཁྱབ་པའི་ཕྱིར་ན་མ་ཁྱབ། མཛོད་འགྲེལ་ལས། ཞུགས་པ་ལྷག་མ་གསུམ་ནི་འབྲས་བུ་ལ་གནས་པ་གསུམ་ལས་ཐ་མི་དད་པའི་ཕྱིར་རོ་

[026A]༄༅། །ཞེས་གསུངས་པའི་དོན་ལ། ཁ་ཅིག། ཕྱིར་འོང་ཞུགས་པ་ཡིན་ན། རྒྱུན་ཞུགས་འབྲས་གནས་ཡིན་པས་ཁྱབ། ཕྱིར་མི་འོང་ཞུགས་པ་ཡིན་ན། ཕྱིར་འོང་འབྲས་གནས་ཡིན་པས་ཁྱབ། དགྲ་བཅོམ་ཞུགས་པ་ཡིན་ན། ཕྱིར་
མི་འོང་འབྲས་གནས་ཡིན་པས་ཁྱབ་ཟེར་ན། འབྲས་བུ་ཐོད་རྒལ་བའི་ཕྱིར་འོང་ཞུགས་པ་ཆོས་ཅན། དང་པོ་དེར་ཐལ། དེའི་ཕྱིར། འདོད་ན། ལམ་རྗེས་ཤེས་ཀྱི་རྟོགས་པ་ཐོབ་པར་ཐལ་ལོ། །གཞན་ཡང། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་
ཆོས་ཅན། གཉིས་པ་དེར་ཐལ། དེའི་ཕྱིར། འདོད་ན། སྔར་བཞིན། གསུམ་པ་ལ་སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ཁྱད་པར་ཅན་ཆོས་ཅན། དེར་ཐལ། དེའི་ཕྱིར། རང་ལུགས་ནི། ལུང་དེའི་དོན་འབྲས་བུ་རིམ་གྱིས་པའི་དབང་དུ་བྱས་པ་ཡིན་ནོ། །གསུམ་པ་ལ་
འབྲས་བུ་ཐོད་རྒལ་བའི་ཕྱིར་འོང་གི་ས་མཚམས། བདེན་པ་མངོན་རྟོགས་སྐད་ཅིག་བཅུ་དྲུག་པ་ནས་འདོད་ཉོན་དགུ་པའི་དངོས་གཉེན་གྱི་བར་དུ་ཡོད། གཉིས་པའི་ས་མཚམས། འདོད་ཉོན་དྲུག་པ་སྤངས་པའི་རྣམ་གྲོལ་ལམ་ནས་འདོད་ཉོན་དགུ་པའི་དངོས་གཉེན་གྱི་བར་དུ་
ཡོད། བཞི་པ་ནི། ཅིའི་ཕྱིར་ལན་ཅིག་ཕྱིར་འོང་བ་ཞེས་བྱ་ཞེ་ན། འདོད་པར་རིགས་མཐུན་གྱི་ལན་ཅིག་ཕྱིར་འོང་བ་སྟེ། སྐྱེ་སྲིད་གཅིག་ལེན་པས་ན་དེ་ལྟར་བརྗོད་པའི་ཕྱིར།    ༈    ཞུགས་པ་བཤད་པ་དང། འབྲས་གནས་བཤད་པ་
གཉིས་ལས། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི། ཞུགས་པ་བཞིའི་ནང་ཚན་གང་ཞིག། ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་པའི་ཕྱིར་དུ་བརྩོན་བཞིན་པའི་སྦྱོར་
བ་རྒྱུན་ཆགས་ལ་གནས་པ། ཕྱིར་མི་འོང་ཞུགས་པའི་མཚན་ཉིད། གཉིས་པ་ལ། དེ་ལ་འབྲས་བུ་རིམ་གྱིས་པའི་ཕྱིར་མི་འོང་ཞུགས་པ། འབྲས་བུ་ཐོད་རྒལ་པའི་དེའི་ཞུགས་པ། དེ་གཉིས་གང་རུང་མ་ཡིན་པའི་ཕྱིར་མི་འོང་གི་ཞུགས་པ་དང་གསུམ་ལས་

[026B] གཉིས་པ་དང་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་དོན་གཅིག་གསུམ་པ་ནི་འབྲས་བུ་ཐོད་རྒལ་པའི་ཕྱིར་འོང་འབྲས་གནས་ཁྱད་པར་ཅན་ལྟ་བུའོ། །གསུམ་པ་ལ། དང་པོའི་
ས་མཚམས། རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འདོད་ཉོན་བདུན་པ་སྤོང་བ་ལ་བརྩོན་པ་ནས་དེ་དགུ་པ་སྤོང་བ་ལ་བརྩོན་པའི་བར་དུ་ཡོད། གཉིས་པའི་ས་མཚམས། སྦྱོར་ལམ་སྟན་གཅིག་པ་ནས་ལམ་རྗེས་བཟོད་ཀྱི་བར་དུ་ཡོད། བཞི་པ་ནི། ཅིའི་ཕྱིར་ཕྱིར་མི་འོང་ཞུགས་
པ་ཞེས་བྱ་ཞེ་ན། ཕྱིར་མི་འོང་གི་འབྲས་བུ་ཐོབ་ཕྱིར་དུ་ཞུགས་པ་སྟེ་བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་པས་ན་དེ་ལྟར་བརྗོད་པའི་ཕྱིར། ཁོ་ན་རེ། ས་མཚམས་དེ་མི་འཐད་པར་ཐལ། ཕྱིར་མི་འོང་ཞུགས་པ་ཡིན་ན། འདོད་ཉོན་བརྒྱད་པ་སྤངས་པས་ཁྱབ་པའི་
ཕྱིར་ཏེ། ཀུན་བཏུས་ལས། ཕྱིར་མི་འོང་བའི་འབྲས་བུ་ལ་འཇུག་པ་གང་ཞེ་ན། གང་སྒོམ་པའི་ལམ་ལ་འདོད་པ་ན་སྤྱོད་པའི་ཉོན་མོངས་པ་རྣམས་ཀྱི་རྣམ་པ་བདུན་པ་དང། བརྒྱད་པ་སྤངས་པའི་ལམ་ལ་གནས་པའི་གང་ཟག་གོ། ཞེས་གསུངས་པའི་ཕྱིར་ན་མ་ཁྱབ་སྟེ། དེ་ཕྱིར་
མི་འོང་ཞུགས་པའི་ཡ་མཐའི་ས་མཚམས་བསྟན་པ་ཙམ་ཡིན་པའི་ཕྱིར། དེ་ལྟར་མ་ཡིན་ན་འདོད་ཉོན་བདུན་པའི་དངོས་གཉེན་ལ་གནས་པའི་ཕྱིར་འོང་ཆོས་ཅན། དེར་ཐལ། དེའི་ཕྱིར། ཁ་ཅིག། ལམ་རྗེས་ཤེས་ཀྱི་རྟོགས་པ་ཐོབ་པའི་འདོད་ཉོན་དགུ་པ་མ་སྤངས་པའི་
ཉན་ཐོས་གང་ཞིག། འདོད་ཉོན་དང་པོ་ནས་དགུ་པའི་བར་གང་རུང་སྤོང་བ་ལ་བརྩོན་པ་དེ། དེའི་མཚན་ཉིད་ཟེར་བ་མི་འཐད་དེ། འདོད་ཉོན་དགུ་པའི་དངོས་གཉེན་ལ་གནས་པའི་སྤང་བྱ་ཅིག་ཅར་པའི་རྒྱུན་ཞུགས་འབྲས་གནས་དང། མཐོང་ལམ་སྡུག་བསྔལ་ཆོས་བཟོད་
ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པས་མ་ངེས་པའི་ཕྱིར།    ༈    མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི། འབྲས་གནས་བཞིའི་ནང་ཚན་གང་ཞིག། ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་

[027A]༄༅། །རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ལ་གནས་པ། ཕྱིར་མི་འོང་འབྲས་གནས་ཀྱི་མཚན་ཉིད། འོ་ན། ཐ་མའི་ཆ་མཐུན་ལྔ་སྤངས་པའི་ཆ་ནས་ཕྱིར་མི་འོང་གི་འབྲས་བུར་འཇོག་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། མཛོད་
འགྲེལ་ལས། ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་སྤངས་པས་ཕྱིར་མི་འོང་བའི་འབྲས་བུ་མངོན་དུ་བྱས། ཞེས་གསུངས་པས། ཐ་མའི་ཆ་མཐུན་ལྔ་པོ་དེ་ཕྱིར་མི་འོང་གི་འབྲས་བུ་ཐོབ་པ་ལ་གེགས་བྱེད་པའི་གཙོ་བོ་ཡིན་པས་དེ་ལྟར་བཞག་པའི་ཕྱིར། འོ་ན་དེ་ལྔ་པོ་དེ་
གང། དེས་དེ་ལ་གེགས་བྱེད་ཚུལ་ཇི་ལྟ་བུ་ཞེ་ན། དེ་ལྔ་ཡོད་དེ། མཐོང་སྤང་ཀུན་སྦྱོར་གསུམ། འདོད་པ་ལ་འདུན་པ་དང། གནོད་སེམས་རྣམས་སུ་ཡོད་པའི་ཕྱིར། དེས་དེ་ལ་གེགས་བྱེད་ཚུལ་ཡོད་དེ། དང་པོ་གསུམ་པོ་དེས་རང་རྒྱུད་ལྡན་གྱི་གང་ཟག་འགྲོ་བའི་ཐ་མར་སྐྱེ་
བ་ལ་སྦྱོར་བར་བྱེད། ཕྱི་མ་གཉིས་པོས་དེ་ཁམས་ཀྱི་ཐ་མ་འདོད་ཁམས་སུ་སྐྱེ་བ་ལ་སྦྱོར་བར་བྱེད་པའི་ཕྱིར་ཏེ། ཀུན་བཏུས་ལས། ཁམས་གསུམ་ན་སྤྱོད་པའི་ཉོན་མོངས་པ་ཐམས་ཅད་སྤངས་པས་ཕྱིར་མི་འོང་བར་འགྱུར་བ། ཅིའི་ཕྱིར་ཐ་མའི་ཆ་མཐུན་ལྔ་སྤངས་
པས་ཕྱིར་མི་འོང་བར་འགྱུར་ཞེ་ན། གཙོ་བོས་བསྡུས་པའི་ཕྱིར། ཅིའི་ཕྱིར་གཙོ་བོ་ཞེས་བྱ་ཞེ་ན། འགྲོ་བ་ཐ་མའི་རྒྱུ་བྱེད་པའི་ཕྱིར་དང། ཁམས་ཐ་མའི་རྒྱུ་བྱེད་པའི་ཕྱིར། ཞེས་གསུངས་པ་དང། མཛོད་ལས། ཐ་མའི་ཆ་དང་མཐུན་རྣམ་ལྔ། །གཉིས་ཀྱིས་འདོད་ལས་མི་འདའ་ལ།། གསུམ་པོ་ཡིས་ནི་ཕྱིར་ལྡོག་བྱེད། །ཅེས་གསུངས་པའི་ཕྱིར། ཁ་ཅིག། ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་འཕགས་པ། ཕྱིར་མི་འོང་གི་མཚན་ཉིད་ཟེར་བ་མི་འཐད་དེ། །སྲིད་ཉོན་བརྒྱད་པ་སྤངས་པའི་ཕྱིར་མི་འོང་ཡོད་པའི་
ཕྱིར་ཏེ། སྲིད་ཉོན་དགུ་པའི་དངོས་གཉེན་ལ་གནས་པའི་ཕྱིར་མི་འོང་ཡོད་པའི་ཕྱིར། གཉིས་པ་ལ། ཕྱིར་མི་འོང་ལ་དབང་པོའི་སྒོ་ནས། དད་མོས་པའི་ཕྱིར་མི་འོང་དང། མཐོང་ཐོབ་པའི་དེ་གཉིས་ཡོད། མཚན་ཉིད་རིགས་འདྲ། དེ་ལ་འབྲས་བུ་མངོན་དུ་བྱེད་ཚུལ་གྱི་སྒོ་ནས་

[027B] འབྲས་བུ་ཐོད་རྒལ་བའི་ཕྱིར་མི་འོང་དང། འབྲས་བུ་རིམ་གྱིས་པའི་ཕྱིར་མི་འོང་གཉིས་ལས། དང་པོ་དང་ཆགས་བྲལ་སྔོན་སོང་གི་ཕྱིར་མི་འོང། མཐོང་ལམ་གྱི་སྔ་རོལ་ཏུ་འདོད་ཉོན་དགུ་པ་སྤངས་པའི་ཕྱིར་མི་འོང། དེའི་སྔ་རོལ་ཏུ་བསམ་གཏན་གྱི་དངོས་གཞིའི་
སྙོམས་འཇུག་ཐོབ་པའི་ཕྱིར་མི་འོང་རྣམས་དོན་གཅིག། གཉིས་པ་དང་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་མི་འོང་དོན་གཅིག། སྦྱོར་བའི་སྒོ་ནས་ཕྱིར་མི་འོང་འབྲས་གནས་ཙམ་པོ་པ་དང། དེ་ཁྱད་པར་ཅན་གཉིས་ཡོད། འཕགས་ཆོས་བསྟེན་ཚུལ་གྱི་སྒོ་ནས་དབྱེ་ན། འདོད་
པར་ཚེ་ཡོངས་སུ་གྱུར་པའི་ཕྱིར་མི་འོང་དང། འདོད་པར་ཚེ་ཡོངས་སུ་མ་གྱུར་པའི་ཕྱིར་མི་འོང་གཉིས་ཡོད། འདོད་པར་སྐྱེ་བ་གཉིས་པ་རྒྱུད་དུ་འཕགས་ཆོས་བསྟེན་པའི་ཕྱིར་མི་འོང། དང་པོའི་མཚན་ཉིད། དཔེར་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་དང། རྒྱུན་ཞུགས་རིགས་
སྐྱེའི་རྟོགས་པ་སྔོན་དུ་སོང་བའི་ཕྱིར་མི་འོང་ལྟ་བུ། མཐོང་ལམ་ཐོབ་པའི་ཚེ་དེ་ལ་ཕྱིར་མི་འོང་དུ་གྱུར་བའི་ཕྱིར་མི་འོང། གཉིས་པའི་མཚན་ཉིད། དབྱེ་ན། གཟུགས་སུ་ཉེར་འགྲོའི་ཕྱིར་མི་འོང། གཟུགས་མེད་ཉེར་འགྲོའི་ཕྱིར་མི་འོང། ཕྱིར་མི་འོང་མཐོང་ཆོས་ཞི། ལུས་མངོན་བྱེད་
ཀྱི་ཕྱིར་མི་འོང་དང་བཞི་ཡོད། འདོད་པར་ཚེ་ཡོངས་སུ་གྱུར་པའི་འཕགས་པས་ཁམས་གོང་མར་སྐྱེ་བ་མི་ལེན་ཀྱང། གཟུགས་སུ་ཚེ་ཡོངས་སུ་གྱུར་བའི་འཕགས་པ་ལས་ཉོན་གྱིས་གཟུགས་མེད་དུ་སྐྱེ་བ་ལེན་པ་ཡོད་དེ། མཛོད་འགྲེལ་ལས། གཟུགས་ཀྱི་ཁམས་སུ་ཚེ་ཡོངས་སུ་
གྱུར་པ་ནི། གལ་ཏེ་ན་གཟུགས་མེད་པའི་ཁམས་སུ་ཡང་འགྲོ་བ་ཡོད་དེ། གོང་དུ་འཕོ་བ་དེ་དག་སྲིད་པའི་རྩེ་མོའི་མཐར་ཐུག་པར་འགྲོ་བ་གང་ཡིན་པའོ། །ཞེས་གསུངས་པའི་ཕྱིར། ཁ་ཅིག། ཚེ་དང་པོ་ལ་རྒྱུན་ཞུགས་དང་ཕྱིར་འོང་གང་རུང་གི་འབྲས་བུ་མངོན་དུ་བྱས་ནས་ཚེ་
གཉིས་པ་ལ་ཕྱིར་མི་འོང་དུ་གྱུར་བའི་ཕྱིར་མི་འོང། དང་པོའི་མཚན་ཉིད་ཡིན་ཏེ། རྒྱལ་པོ་སྲས་ལས། ཕྱིར་མི་འོང་ཚེ་ཡོངས་སུ་གྱུར་པ་ནི་ཚེ་དང་པོ་ལ་རྒྱུན་དུ་ཞུགས་པའི་འབྲས་བུ་དང་ལན་ཅིག་ཕྱིར་འོང་བའི་འབྲས་བུ་ཐོབ་ནས་ཚེ་གཉིས་པ་ལ་ཕྱིར་མི་འོང་དུ་གྱུར་པ་ཡིན་

[028A]༄༅། །ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་དེ་འདྲ་བའི་ཕྱིར་མི་འོང་གི་སྐྱེ་བའི་མ་མཐའ་སྟོན་པའི་གཞུང་ཡིན་པའི་ཕྱིར། དེ་ལྟར་མ་ཡིན་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བའི་རྟོགས་པ་སྔོན་དུ་སོང་བའི་ཕྱིར་མི་འོང་དང་
རྒྱུན་ཞུགས་རིགས་སྐྱེའི་རྟོགས་པ་སྔོན་དུ་སོང་བའི་ཕྱིར་མི་འོང་རྣམས་ཀྱིས་མ་ངེས་སོ། །གཟུགས་སུ་ཉེར་འགྲོའི་ཕྱིར་མི་འོང་ལ། མཚན་ཉིད། དབྱེ་བ། སོ་སོའི་རང་བཞིན་བཤད་པའོ། །དང་པོ་ནི། འདོད་པའི་རྟེན་ཅན་གྱི་ཕྱིར་མི་འོང་གང་ཞིག། གཟུགས་སུ་ཉིད་མཚམས་
སྦྱོར་བའི་རིགས་ཅན། གཟུགས་སུ་ཉེར་འགྲོའི་ཕྱིར་མི་འོང་གི་མཚན་ཉིད། འདོད་པའི་རྟེན་ཅན་སྨོས་པ་ལ་དགོས་པ་ཡོད་དེ། འོག་མིན་གྱི་རྟེན་ལ་མྱང་འདས་མངོན་དུ་བྱེད་པར་ངེས་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་པའི་རྟོགས་པ་སྔོན་དུ་སོང་བའི་
ཚངས་རིས་ཀྱི་རྟེན་ཅན་གྱི་ཕྱིར་མི་འོང་དེ་གཟུགས་སུ་ཉེར་འགྲོའི་ཕྱིར་མི་འོང་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། ཁ་ཅིག། མཐོང་ལམ་ཐོབ་པའི་ཚེ་དེ་ལ་ཕྱིར་མི་འོང་དུ་གྱུར་པའི་ཕྱིར་མི་འོང་གང་ཞིག། འོག་མིན་དང་སྲིད་རྩེ་གང་རུང་གི་རྟེན་ལ་མྱང་འདས་མངོན་དུ་བྱེད་པ། དེའི་
མཚན་ཉིད་དུ་འདོད་པ་མི་འཐད་དེ། དེ་ལ་སྐྱོན་སྔ་མ་དེ་འཇུག་པའི་ཕྱིར། གཉིས་པ་ལ། གཟུགས་སུ་ཉེར་འགྲོའི་ཕྱིར་མི་འོང་ལ། གསུམ་དུ་དབྱེ་བ། ལྔར་དབྱེ་བ། བདུན་དུ་དབྱེ་བ། དགུར་དབྱེ་བ། བཅུར་དབྱེ་བ། སྟོང་ཕྲག་སོགས་སུ་དབྱེ་བ་དང་དྲུག་ལས། དང་པོ་ལ། གཟུགས་སུ་ཉེར་
འགྲོའི་ཕྱིར་མི་འོང་བར་འདའ་བ། དེ་སྐྱེ་འདའ་བ། དེ་གོང་འཕོ་བ་དང་གསུམ་དུ་ཡོད་དེ། མཛོད་ལས། གསུམ་ལ་ཡང་རྣམ་གསུམ་ཕྱེ་ནས། །ཞེས་གསུངས་པའི་ཕྱིར། གཉིས་པ་ལ། བར་འདའ་བ། སྐྱེས་ཙམ་ནས་འདའ་བ། མངོན་པར་འདུ་བྱེད་དང་བཅས་ཏེ་འདའ་བ། མངོན་པར་འདུ་
བྱེད་མེད་པར་འདའ་བ། དེ་གོང་འཕོ་བ་དང་ལྔར་ཡོད་དེ། མཛོད་ལས། དེ་ནི་བར་སྐྱེས་འདུ་བྱེད་དང། །འདུ་བྱེད་མེད་ཡོངས་མྱ་ངན་འདའ། །ཞེས་གསུངས་པའི་ཕྱིར། གསུམ་པ་ལ། དེ་བར་འདའ་བ་ལ་མྱུར་བར་འདའ་བ། མྱུར་བ་མ་ཡིན་པར་འདའ་བ། དུས་ཡུན་རིང་མོ་ཞིག་ནས་འདའ་

[028B] སྐྱེ་འདའ་བ་གསུམ། གོང་འཕོ་བ་དང་བདུན་དུ་ཡོད་ལ། དེ་བདུན་ལ་སྐྱེས་བུ་དམ་པའི་འགྲོ་བ་བདུན་ཞེས་བཤད་པ་ཡིན་པའི་ཕྱིར་ཏེ། མཛོད་ལས། གོང་དུ་འཕོ་བ་མ་ཕྱེ་བར། །དམ་པའི་འགྲོ་བ་བདུན་དུ་འདོད། །དམ་པ་དམ་མིན་འཇུག་མི་འཇུག། སོན་པ་ཕྱིར་མི་འོང་
ཕྱིར་ཏེ། །ཞེས་གསུངས་པའི་ཕྱིར། བཞི་པ་ལ། དེ་བར་འདའ་བ་གསུམ། སྐྱེ་འདའ་བ་གསུམ། གོང་འཕོ་བ་ལ་འཕར་བ། ཕྱེད་འཕར་བ། གནས་ཐམས་ཅད་དུ་འཆི་འཕོ་བ་དང་གསུམ་སྟེ་དགུ་ཡོད་པའི་ཕྱིར་ཏེ། མཛོད་རྩ་བ་ལས། གསུམ་ལ་ཡང་རྣམ་གསུམ་ཕྱེ་ནས། །གཟུགས་
སུ་ཉེར་འགྲོ་དགུར་བཤད་དོ། །ཞེས་གསུངས་པའི་ཕྱིར། ལྔ་པ་ལ། དགུ་པོ་དེའི་སྟེང་དུ། སྲིད་རྩེའི་མཐར་ཐུག་འགྲོ་བསྣན་པས་བཅུར་ཡོད། དྲུག་པ་ལ། གཟུགས་སུ་ཉེར་འགྲོའི་ཕྱིར་མི་འོང་ལ་རྒྱས་པར་ཕྱེ་ན། ཁྲི་ཉིས་སྟོང་དགུ་བརྒྱ་དྲུག་ཅུ་ཡོད་དེ། དེ་བར་འདའ་བ་ཉིས་སྟོང་ལྔ་
བརྒྱ་གོ་གཉིས། དེ་སྐྱེས་ཙམ་ནས་འདའ་བ་ལ་ཉི་ས་སྟོང་ལྔ་བརྒྱ་གོ་གཉིས། མངོན་པར་འདུ་བྱེད་དང་བཅས་ཏེ་འདའ་བ་ལ་ཉིས་སྟོང་ལྔ་བརྒྱ་གོ་གཉིས། མངོན་པར་འདུ་བྱེད་མེད་པར་འདའ་བ་ལ་ཉིས་སྟོང་ལྔ་བརྒྱ་གོ་གཉིས། དེ་འོག་མིན་མཐར་ཐུག་འགྲོ་ལ་ཡང་དེ་ལྟར་ཡོད་པ་
གང་ཞིག། ཉིས་སྟེང་ཚན་པ་ལྔ་ལ་ཁྲི། ལྔ་བརྒྱ་ཚན་པ་ལྔའི་ལྔ་བརྒྱ་ཚན་པ་བཞི་ལ་ཉིས་སྟོང། ལྔ་བརྒྱ་ཚན་པ་གཅིག་པོའི་སྟེང་དུ་གོ་གཉིས་པ་ཚན་པ་ལྔའི་གོ་གཉིས་པ་ཚན་པ་བཞིའི་སྟེང་དུ་གོ་གཉིས་པ་ཚན་པ་གཅིག་པོའི་སྟེང་ནས་སོ་གཉིས་ཁྱེད་བས་བཞི་བརྒྱ་སྟེ་དེ་གཉིས་བསྡོམས་
པས་དགུ་བརྒྱ། གོ་གཉིས་པ་གཅིག་པུའི་ལྷག་མ་ལ་དྲུག་ཅུ་ཡོད་པའི་ཕྱིར། བར་འདའ་བ་ལ་ཉིས་སྟོང་ལྔ་བརྒྱ་གོ་གཉིས་ཡོད་དེ། ཚངས་རིས་ཀྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་བར་འདའ་བ་དེ་ལ་ཡོངས་སུ་ཉམས་པའི་ཆོས་ཅན་གྱི་དགྲ་བཅོམ་པ། བདག་གསོད་པའི་
འོས་སུ་གྱུར་པའི་དགྲ་བཅོམ་པ། རྗེས་སུ་བསྲུང་བའི་དགྲ་བཅོམ་པ། གནས་པ་ལས་མི་བསྐྱོད་པའི་དགྲ་བཅོམ་པ། རྟོགས་པའི་འོས་སུ་གྱུར་བའི་དགྲ་བཅོམ་པ། མི་གཡོ་བའི་ཆོས་ཅན་གྱི་དགྲ་བཅོམ་པ་དྲུག་པོ་དེའི་རིགས་ཅན་གྱི་ཕྱིར་མི་འོང་དྲུག་ཡོད་ལ། དེ་རེ་རེ་ལ་ཡང་ཚངས་

[029A]༄༅། །རིས་ཀྱི་ཉོན་མོངས་གཅིག་ཀྱང་མ་སྤངས་པ་ནས་དེ་བརྒྱད་པ་སྤངས་དགུ་པ་མ་སྤངས་པའི་བར་དགུ་དགུ་སྟེ་དགུ་དྲུག་ལྔ་བཅུ་ང་བཞི། ང་བཞི་པོ་རེ་རེ་ལ་ཡང་ནང་གསེས་ཀྱི་དབང་པོ་རྣོ་འབྲིང་རྟུལ་གསུམ་གསུམ་དུ་ཕྱེ་བས། ང་བཞི་ཚན་པ་
གཉིས་ལ་བརྒྱ་དང་བརྒྱད། ང་བཞི་ཚན་པ་གཅིག་པོའི་སྟེང་དུ་བརྒྱད་པོ་ཁྱེར་བས་དྲུག་ཅུ་རེ་གཉིས་ཏེ། དེ་ལྟར་ཚངས་པ་མདུན་ན་འདོན། འོད་ཆུང། ཚད་མེད་འོད། འོད་གསལ། དགེ་ཆུང། ཚད་མེད་དགེ། དགེ་རྒྱས། སྤྲིན་མེད། བསོད་ནམས་སྐྱེས། འབྲས་བུ་ཆེ་བ་
མི་ཆེ་བ། མི་གདུང་བ། གྱ་ནོམ་སྣང་བ། ཤིན་ཏུ་མཐོང་བ། འོག་མིན་གྱི་བར་ཏེ་ཚངས་ཆེན་མ་གཏོགས་གཟུགས་ཁམས་གནས་རིགས་བཅུ་དྲུག་པོ་རེ་རེ་ལའང་བརྒྱ་དང་དྲུག་ཅུ་རྩ་གཉིས་རེ་ཡོད་པས། བརྒྱ་ཚེ་བཅུ་དྲུག་ལ་སྟོང་དང་དྲུག་བརྒྱ། དྲུག་ཅུ་རྩ་གཉིས་པ་ཚན་པ་
བཅུ་དྲུག་གི་ལྔ་བཅུ་ཆན་པ་བཅུ་དྲུག་ལ་བརྒྱད་བརྒྱ་ཡོད་པས། དྲུག་བརྒྱ་པོ་དང་བསྔོམས་པས་སྟོང་དང་བཞི་བརྒྱ་སྟེ་ཉིས་སྟོང་བཞི་བརྒྱ། ལྷག་མ་བཅུ་གཉིས་པ་ཚན་པ་བཅུ་དྲུག་གི་བཅུ་ཚན་བཅུ་དྲུག་ལ་བརྒྱ་དང་དྲུག་ཅུ། གཉིས་ཚན་བཅུ་དྲུག་ལ་སོ་གཉིས་ཡོད་པས་སོ་གཉིས་པ་དྲུག་ཅུ་
པ་དང་སྡོམ་པས་གོ་གཉིས་ཏེ། དེ་ལྟར་ཉིས་སྟོང་ལྔ་བརྒྱ་གོ་གཉིས་སུ་འགྱུར་བའི་ཕྱིར། དེ་བཞིན་དུ་སྐྱེས་ཙམ་ནས་འདའ་བ་ལ་ཡང་གཟུགས་ཁམས་གནས་རིགས་བཅུ་དྲུག་པོ་རེ་རེ་ལ་ཡང་བརྒྱ་དྲུག་ཅུ་རྩ་གཉིས་རེ་ཕྱེ་བས་ཉིས་སྟོང་ལྔ་བརྒྱ་གོ་གཉིས། དེ་བཞིན་དུ་མངོན་པར་
འདུ་བྱེད་དང་བཅས་ཏེ་འདའ་བ་མངོན་པར་འདུ་བྱེད་མེད་པར་འདའ་བ་ཡང་ཉིས་སྟོང་ལྔ་བརྒྱ་གོ་གཉིས་གོ་གཉིས་ཡོད་ལ། འོག་མིན་འགྲོ་ལ་ཡང་ཚངས་རིས་ཀྱི་རྟེན་ལ་མྱང་འདས་མངོན་དུ་བྱེད་པའི་འོག་མིན་འགྲོ་ནས། འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་འོག་
མིན་འགྲོའི་བར་བཅུ་དྲུག་པོ་རེ་རེ་ལ་ཡང་སྔར་བཞིན་ཕྱེ་བས་ཉིས་སྟོང་ལྔ་བརྒྱ་གོ་གཉིས་ཡོད་པའི་ཕྱིར། གསུམ་པ་སོ་སོའི་རང་བཞིན་བཤད་པ་ལ། གཟུགས་སུ་ཉེར་འགྲོའི་ཕྱིར་མི་འོང་གང་ཞིག། གཟུགས་ཀྱི་བར་སྲིད་དུ་ཉིང་མཚམས་སྦྱོར་བའི་རིགས་ཅན། གཟུགས་

[029B] དབྱེ་ན། ཚངས་ཆེན་མ་གཏོགས་གཟུགས་ཁམས་གནས་རིགས་བཅུ་དྲུག་གི་བར་འདའ་བ་བཅུ་དྲུག། དེ་རེ་རེ་ལ་ཡང་མྱུར་བར་འདའ་བ་སོགས་གསུམ་གསུམ་དུ་ཡོད། བར་འདའ་བའི་ཕྱིར་མི་འོང་ལ་གཟུགས་སུ་ཉེར་འགྲོའི་
ཕྱིར་མི་འོང་བར་འདའ་བས་མ་ཁྱབ་སྟེ། གཟུགས་སུ་ཉེར་འགྲོའི་ཕྱིར་མི་འོང་གཟུགས་ཀྱི་བར་སྲིད་དུ་སྐྱེས་མ་ཐག་པའི་ཕྱིར་མི་འོང་དེ། བར་འདའ་བའི་ཕྱིར་མི་འོང་ཡིན་ཡང་དེ་ཅིག་ཤོས་མ་ཡིན་པའི་ཕྱིར། དང་པོ་གྲུབ་སྟེ། གསེར་ཕྲེང་ལས། དེ་ལྟར་ན་འདའ་བ་བཞི་དང་གོང་དུ་འཕོ་
བ་སྟེ་ལྔ་ལ་གོང་མའི་རྟེན་ཅན་ཡང་ཡོད་ལ། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཡིན་ན་འདོད་པའི་རྟེན་ཅན་ཡིན་དགོས་པའི་ཕྱིར་ཏེ། གསེར་ཕྲེང་ལས། ཉེར་འགྲོ་གཉིས་སུ་ཕྱེ་བ་དེ་དག་ནི་འདོད་རྟེན་པའོ། །ཞེས་གསུངས་པའི་ཕྱིར་དང། དེ་ཡིན་ན་གཟུགས་ཀྱི་བར་སྲིད་
མངོན་པར་འགྲུབ་པའི་ལས་ཅན་ཡིན་དགོས་པའི་ཕྱིར་ཏེ། རྣམ་བཤད་ལས། བར་དོར་འདའ་བ་ནི་གཟུགས་ཀྱི་སྐྱེ་བའི་ཀུན་སྦྱོར་སྤངས། མངོན་པར་འགྲུབ་པའི་ཀུན་སྦྱོར་མ་སྤངས་པས་གཟུགས་ཀྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའོ། །ཞེས་གསུངས་པའི་ཕྱིར། ཁོ་ན་རེ་
རྣམ་བཤད་ལས། དབྱེ་བ་འདི་ནི་དངོས་བསྟན་འདོད་པའི་རྟེན་ལ་དབྱེ་བར་ཟད་ཀྱི་དངོས་སུ་ནི་གཞན་ཡང་ཡོད་པར་ཤེས་པར་བྱའོ། །ཞེས་གསུངས་པ་མི་འཐད་པར་ཐལ། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་ལ་འདོད་པའི་རྟེན་ཅན་གྱིས་ཁྱབ་པའི་ཕྱིར་ན་མ་ཁྱབ། གཟུགས་ཀྱི་བར་
འགྲོའི་ཕྱིར་མི་འོང་ཡིན་ན། གཟུགས་སུ་ཉེར་འགྲོའི་ཕྱིར་མི་འགྲོའི་ཕྱིར་མི་འོང་ཡིན་ན། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་ཡིན་པས་མ་ཁྱབ་སྟེ། ཚངས་པ་མདུན་ན་འདོན་གྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བ་
ཡོད་པའི་ཕྱིར་ཏེ། མཛོད་འགྲེལ་ལས། གོང་དུ་འཕོ་བ་དེ་དག་ནི་བར་སྐབས་སུ་ཡང་མྱ་ངན་ལས་འདའ་རུང་བར་བལྟའོ། །ཞེས་གསུངས་པའི་ཕྱིར། གཟུགས་སུ་ཉེར་འགྲོའི་ཕྱིར་མི་འོང་གང་ཞིག། གཟུགས་སུ་སྐྱེ་བའི་ཀུན་སྦྱོར་དང་མངོན་པར་འགྲུབ་པའི་ཀུན་སྦྱོར་གཉིས་ཀ་མ་

[030A]༄༅། །སྤངས་པས་གཟུགས་ཁམས་སུ་སྐྱེ་སྲིད་གཅིག་ཙམ་བླངས་ནས་གཟུགས་ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཟུགས་སུ་ཉེར་འགྲོའི་ཕྱིར་མི་འོང་སྐྱེས་འདའ་བའི་མཚན་ཉིད། རིགས་ཅན་སྨོས་པ་ལ་དགོས་པ་
ཡོད་དེ། ཚངས་རིས་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བ་དེ་སྐྱེ་འདའ་བ་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། གཟུགས་ཁམས་སུ་སྐྱེ་བ་གཉིས་བརྒྱུད་ལེན་པའི་གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་མེད་དེ་
དེ་འདྲའི་གཟུགས་སུ་ཉེར་འགྲོའི་ཕྱིར་མི་འོང་ཡིན་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བ་ཡིན་དགོས་པའི་ཕྱིར། སྐྱེ་འདའ་བའི་ཕྱིར་མི་འོང་ལ་གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བས་མ་ཁྱབ་སྟེ། གཟུགས་མེད་ཉེར་འགྲོའི་ཕྱིར་མི་འོང་སྐྱེ་འདའ་བ་ཡོད་པའི་ཕྱིར་དང་
གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་གཟུགས་ཀྱི་སྐྱེ་སྲིད་དུ་སྐྱེས་མ་ཐག་པའི་ཕྱིར་མི་འོང་དེ། སྐྱེས་འདའ་བའི་ཕྱིར་མི་འོང་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བའི་རྟོགས་པ་སྔོན་དུ་སོང་ཞིང། གཟུགས་
ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱེད་པར་ངེས་པའི་ཕྱིར་མི་འོང་ཡིན་པའི་ཕྱིར། དེ་ལ་དབྱེ་ན། སྐྱེས་ཙམ་ནས་འདའ་བ་སོགས་གསུམ་དུ་ཡོད། གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་གང་ཞིག། གཟུགས་ཀྱི་སྐྱེ་སྲིད་གྲུབ་ཙམ་ནས་མྱང་འདས་མངོན་དུ་བྱེད་པ་
དང་པོའི་མཚན་ཉིད། དེ་གང་ཞིག། ལམ་སྒོམ་པ་འབད་རྩོལ་ཆེན་པོས་མྱང་འདས་མངོན་དུ་བྱེད་པ། གཉིས་པའི་མཚན་ཉིད། དེ་གང་ཞིག། གཟུགས་ཀྱི་སྐྱེ་སྲིད་གྲུབ་ཙམ་ནས་མྱང་འདས་མངོན་དུ་མི་བྱེད་ཅིང་ལམ་སྒོམ་པ་འབད་པ་ཆེན་པོ་ལ་མི་ལྟོས་པར་མྱང་འདས་མངོན་དུ་བྱེད་པ། གསུམ་
པའི་མཚན་ཉིད། གཟུགས་ཁམས་སུ་སྐྱེ་བ་གཉིས་བརྒྱུད་དུ་བླངས་ནས་འོག་མིན་དང་སྲིད་རྩེ་གང་རུང་གི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བའི་མཚན་ཉིད། རིགས་ཅན་སྨོས་པ་ལ་དགོས་པ་ཡོད་དེ། ཚངས་རིས་ཀྱི་རྟེན་ལ་

[030B] གནས་གཙང་དང་པོ་གསུམ་གང་རུང་གི་རྟེན་ལ་དེ་མངོན་དུ་བྱེད་པའི་ཕྱིར་མི་འོང་གོང་འཕོ་བ་རྣམས་བསྡུ་པར་བྱ་བའི་ཆེད་ཡིན་པའི་ཕྱིར། ཕྱིར་མི་འོང་གོང་འཕོ་བ་ཡིན་ན་གཟུགས་སུ་ཉེར་འགྲོའི་ཕྱིར་མི་འོང་
གོང་འཕོ་བ་ཡིན་པས་མ་ཁྱབ་སྟེ། སྔར་བཞིན་ནོ། །དེ་ལ་དབྱེ་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་དང། སྲིད་རྩེའི་མཐར་ཐུག་འགྲོ་གཉིས་སུ་ཡོད། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བ་གང་ཞིག། འོག་མིན་གྱི་རྟེན་ལ་མྱང་འདས་
མངོན་དུ་བྱེད་པའི་རིགས་ཅན། དང་པོའི་མཚན་ཉིད། ཁ་ཅིག། གཟུགས་སུ་ཉེར་འགྲོའི་ཕྱིར་མི་འོང་གང་ཞིག། བསམ་གཏན་གྱི་སྦེལ་སྒོམ་བྱས་པ། དེའི་མཚན་ཉིད་དུ་འདོད་པ་མི་འཐད་དེ། དེ་འདྲའི་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་དང། དེ་འདྲའི་སྐྱེ་འདའ་བ་གཉིས་
ཀ་ཡོད་པའི་ཕྱིར་ཏེ། འོག་མིན་དུ་སྐྱེ་བ་ལེན་པའི་དེ་གཉིས་ཀ་ཡོད་པ་གང་ཞིག། འོག་མིན་དུ་སྐྱེ་བ་ལ་བསམ་གཏན་གྱི་སྦེལ་སྒོམ་ཐོབ་དགོས་པའི་ཕྱིར་ཏེ། གནས་གཙང་དུ་སྐྱེ་བ་ལ་དེ་ཐོབ་དགོས་པའི་ཕྱིར། དང་པོ་གྲུབ་ཟིན། གཞན་ཡང། དེ་མི་འཐད་དེ། ཉན་ཐོས་ཀྱི་མཐོང་ལམ་རྣམ་
གྲོལ་ལམ་ལ་གནས་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་ཡོད་པ་གང་ཞིག། བསམ་གཏན་གྱི་སྤེལ་སྒོམ་ཐོབ་པའི་ཉན་ཐོས་མཐོང་ལམ་པ་མེད་པའི་ཕྱིར། དེ་ལ་དབྱེ་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་བ་དང། ཕྱེད་དུ་
འཕར་བ་དང། གནས་ཐམས་ཅད་དུ་འཆི་འཕོ་བ་དང་གསུམ་ཡོད། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་གང་ཞིག། ཚངས་རིས་དང་འོག་མིན་ཏེ་གཟུགས་ཀྱི་སྐྱེ་སྲིད་གཉིས་ཁོ་ན་བླངས་ནས་འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་རིགས་
ཅན། དང་པོའི་མཚན་ཉིད། རིགས་ཅན་སྨོས་པ་ལ་དགོས་པ་ཡོད་དེ། ཚངས་རིགས་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་བ་བསྡུ་བར་བྱ་བའི་ཆེད་ཡིན་པའི་ཕྱིར། ཁོ་ན་སྨོས་པ་ལ་དགོས་པ་ཡོད་དེ། འོག་མིན་གྱི་རྟེན་ལ་མྱང་འདས་

[031A]༄༅། །མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་ཕྱེད་དུ་འཕར་བ་དང་གནས་ཐམས་ཅད་དུ་འཆི་འཕོ་བ་རྣམས་གཅད་པར་བྱ་བའི་ཆེད་ཡིན་པའི་ཕྱིར། དེ་གང་ཞིག། ཚངས་རིས་དང་གནས་གཙང་དང་པོ་གསུམ་གང་རུང་གཅིག་དང། འོག་
མིན་ཏེ་གཟུགས་ཀྱི་སྐྱེ་སྲིད་གསུམ་ཁོ་ན་བླངས་ནས་འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཉིས་པའི་མཚན་ཉིད། རིགས་ཅན་དང་ཁོ་ན་སྨོས་པ་ལ་དགོས་པ་ཡོད་དེ། སྔར་བཞིན་ཡིན་པའི་ཕྱིར་རོ། །དེ་གང་ཞིག། ཚངས་ཆེན་མ་གཏོགས་གཟུགས་ཀྱི་གནས་
རིགས་བཅུ་དྲུག་རིམ་གྱིས་བགྲོད་དེ་འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གསུམ་པའི་མཚན་ཉིད། འོ་ན། བར་འདའ་བ་གསུམ། སྐྱེ་འདའ་བ་གསུམ་དང། གོང་འཕོ་བ་གསུམ་དང། དགུ་པོ་དེ་ལ་ཁྱད་པར་ཅི་ཡོད་ཅེ་ན། དེ་ལ་ཁྱད་པར་ཡོད་དེ། དེ་གསུམ་
ལ་ལས་ཀྱི་ཁྱད་པར། དབང་པོའི་ཁྱད་པར། ཉོན་མོངས་པའི་ཁྱད་པར་གསུམ་དུ་ཡོད་པའི་ཕྱིར། དང་པོ་གྲུབ་སྟེ། གཟུགས་སུ་ཉེར་འགྲིའི་ཕྱིར་མི་འོང་བར་འདའ་བ་ཡིན་ན། གཟུགས་ཀྱི་མངོན་པར་འགྲུབ་པའི་ལས་ཅན་ཡིན་དགོས། དེ་སྐྱེ་འདའ་བ་ཡིན་ན། གཟུགས་ཀྱི་སྐྱེ་གནས་
མྱོང་འགྱུར་གྱི་ལས་ཅན་ཡིན་དགོས། དེ་གོང་འཕོ་བ་ཡིན་ན་དེའི་ལན་གྲངས་གཞན་ལ་མྱོང་འགྱུར་གྱི་ལས་ཅན་ཡིན་དགོས་པའི་ཕྱིར། གཉིས་པ་གྲུབ་སྟེ། དེ་བར་འདའ་བ་དེ་དབང་པོ་རྣོ། དེ་སྐྱེ་འདའ་བ་དེ་དབང་པོ་འབྲིང། དེ་གོང་འཕོ་བ་དབང་པོ་རྟུལ་བའི་ཕྱིར་མི་འོང་ཡིན་པའི་ཕྱིར་
གསུམ་པ་གྲུབ་སྟེ། དེ་གསུམ་ལ་རིམ་པ་བཞིན་དུ་སྤང་བྱ་ཆུང་འབྲིང་ཆེན་པོ་དང་ལྡན་པའི་ཁྱད་པར་ཡོད་པའི་ཕྱིར་ཏེ། དེ་ལྟར་ཡང་མཛོད་ལས། དེ་དག་གི་ནི་ཁྱད་པར་རྣམས། །ལས་དབང་ཉོན་མོངས་བྱེ་བྲག་ལས། །ཞེས་གསུངས་པའི་ཕྱིར། འོ་ན། མཛོད་ལས། གོང་དུ་འཕོ་
བ་རྣམས་དེ་ནི། །བསམ་གཏན་སྤེལ་ནས་འོག་མིན་འགྲོ། དེ་འཕར་ཕྱེད་འཕར་ཐམས་ཅད་དུ། །འཆི་འཕོ་གཞན་སྲིད་རྩེ་མོར་འགྲོ། ཞེས་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་དེས་བསམ་གཏན་གྱི་སྤེལ་སྒམ་བྱེད་ཅིང། དེ་སྲིད་རྩེའི་མཐར་ཐུག་འགྲོས་

[031B] དེའི་དོན་ཡོད་དེ། ཕྱིར་མི་འོང་རྣམས་ཀྱིས་བསམ་གཏན་གྱི་སྤེལ་སྒོམ་བྱེད་པ་གནས་གཙང་དུ་སྐྱེ་བའི་ཆེད་དུ་ཡིན་ལ། དེ་སྲིད་རྩེའི་མཐར་ཐུག་འགྲོ་དེས་གནས་གཙང་དུ་སྐྱེ་བ་མི་ལེན་པའི་ཕྱིར། དེས་ཚངས་རིས་ནས་འབྲས་བུ་ཚེ་
བའི་བར་གྱི་གཟུགས་ཀྱི་སོ་སྐྱེའི་གནས་རྣམས་བརྒྱུད་དེ་གནས་གཙང་ལྔ་དོར་ཏེ་གཟུགས་མེད་བཞི་རིམ་གྱིས་བརྒྱུད་ནས་སྲིད་རྩེའི་རྟེན་ལ་མྱང་འདས་མངོན་དུ་བྱེད་པའི་ཕྱིར། དེ་ཡང་འཕར་པ་གསུམ་པོ་དེ་ཚངས་རིས་སོགས་སུ་སྐྱེ་བའི་ཚེ་བསམ་གཏན་གྱི་སྤེལ་སྒོམ་ལས་ཉམས་
ནས་སྐྱེ་བ་ཡིན་ཏེ། དེ་དེ་ལས་མ་ཉམས་ན་གནས་གཙང་དུ་སྐྱེ་བར་འགྱུར་བའི་ཕྱིར། དེ་ཡང་ཡིན་ཏེ། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་དེས་རྒྱུའི་གནས་སྐབས་སུ་བསམ་གཏན་བཞི་པ་སྤེལ་མར་སྒོམ་པ་ལ་བརྟེན་ནས་བསམ་གཏན་དང་པོའི་དངོས་གཞིའི་སྙོམས་འཇུག་
དག་པ་པའི་རོ་མྱངས་པའི་དབང་གིས་བསམ་གཏན་གྱི་སྤེལ་སྒོམ་ལས་ཉམས་ནས་ཤི་འཕོས་ཏེ་ཚངས་རིས་སུ་སྐྱེ་བ་བླངས། རྟེན་དེ་ལ་སྔོན་གོམས་པའི་དབང་གིས་བསམ་གཏན་གྱི་སྤེལ་སྒོམ་ཆེས་ཤིན་ཏུ་ཆེན་པོ་བཅོ་ལྔ་སྤེལ་སྒོམ་བྱས་པ་ལ་བརྟེན་ནས་ཤི་འཕོས་ཏེ་འོག་
མིན་དུ་སྐྱེ་བ་བླངས། རྟེན་དེ་ལ་མྱང་འདས་མངོན་དུ་བྱེད་པའི་ཆ་ནས་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་བ་དང། ཡང་དེས་རྒྱུའི་གནས་སྐབས་སུ་སྔར་བཞིན་བྱས་པས་ཤི་འཕོས་ཏེ་ཚངས་རིས་སུ་སྐྱེས། རྟེན་དེ་ལ་སྔོན་གོམས་པའི་དབང་གིས་བསམ་གཏན་གྱི་
སྤེལ་སྒོམ་དང་པོ་གསུམ་པོ་གང་རུང་གྲུབ་པར་བྱས་པ་ལ་བརྟེན་ནས་ཤི་འཕོས་ཏེ་གནས་གཙང་དང་པོ་གསུམ་པོ་གང་རུང་གཅིག་ཏུ་སྐྱེས། རྟེན་དེ་ལ་བསམ་གཏན་གྱི་སྤེལ་སྒོམ་ཆེས་ཤིན་ཏུ་ཆེན་པོ་བཅོ་ལྔ་སྤེལ་སྒོམ་བྱས་པ་ལ་བརྟེན་ནས་ཤི་འཕོས་ཏེ་འོག་མིན་དུ་
སྐྱེས། རྟེན་དེ་ལ་མྱང་འདས་མངོན་དུ་བྱེད་པའི་ཆ་ནས་དེ་ཕྱེད་འཕར་དུ་བཞག། ཡང་དེས་རྒྱུའི་གནས་སྐབས་སུ་སྔར་བཞིན་བྱས་པས་ཤི་འཕོས་ཏེ་ཚངས་རིས་སུ་སྐྱེ་བ་བླངས། རྟེན་དེ་ལ་བསམ་གཏན་གྱི་སྤེལ་སྒོམ་བྱེད་མི་ནུས་པར་ཤི་འཕོས་ཏེ། ཚངས་ཆེན་མ་

[032A]༄༅། །གཏོགས་འབྲས་བུ་ཆེ་བའི་བར་རྣམས་སུ་རིམ་གྱིས་སྐྱེ་བ་བླངས། རྟེན་དེ་ལ་བསམ་གཏན་གྱི་སྤེལ་སྒོམ་ཆུང་དུ་གསུམ་སྤེལ་བྱས་པས་མི་ཆེ་བར་སྐྱེ་བ་བླངས། རྟེན་དེ་ལ་འབྲིང་དྲུག་སྤེལ་བྱས། མི་གདུང་བར་སྐྱེ་བ་བླངས། རྟེན་དེ་ལ་ཆེན་པོ་དགུ་སྤེལ་བྱས་
གྱ་ནོམ་སྣང་བར་སྐྱེ་བ་བླངས། རྟེན་དེ་ལ་ཤིན་ཏུ་ཆེན་པོ་བཅུ་གཉིས་སྤེལ་བྱས། ཤིན་ཏུ་མཐོང་བར་སྐྱེ་པ་བླངས། རྟེན་དེ་ལ་ཆེས་ཤིན་ཏུ་ཆེན་པོ་བཅོ་ལྔ་སྤེལ་བྱས། འོག་མིན་དུ་སྐྱེ་བ་བླངས་ཏེ། རྟེན་དེ་ལ་མྱང་འདས་མངོན་དུ་བྱེད་པའི་ཆ་ནས་དེ་གནས་ཐམས་ཅད་དུ་འཆི་འཕོ་བར་བཞག་པའི་
ཕྱིར། འོ་ན། གནས་གཙང་དུ་སྐྱེ་བ་ལ་བསམ་གཏན་གྱི་སྤེལ་སྒོམ་བྱེད་དགོས་ན། དེ་གང་ཞེ་ན། དེ་ལ་སྤེལ་སྒོམ་བྱེད་པ་པོའི་རྟེན་གྱི་གང་ཟག། ཁམས་གང་དུ་སྤེལ་བ། དང་པོར་གང་སྤེལ་བ། སྤེལ་པའི་དགོས་པ། སྤེལ་ཚུལ། སྤེལ་སྒོམ་གྱི་དབྱེ་བ། གྲུབ་པའི་ཚད་དང་བདུན་ལས། དང་
པོ་ནི། བསམ་གཏན་གྱི་དངོས་གཞི་ཐོབ་པའི་ཕྱིར་མི་འོང་དང། དེ་ཐོབ་པའི་དགྲ་བཅོམ་པ་རྣམས་ཀྱིས་བྱེད་ཅིང། རྒྱུན་ཞུགས་དང་ཕྱིར་འོང་རྣམས་ཀྱིས་དེ་མི་བྱད་དེ། དེ་རྣམས་ཀྱིས་བསམ་གཏན་གྱི་དངོས་གཞི་མ་ཐོབ་པའི་ཕྱིར། གཉིས་པ་ནི། དང་པོར་འདོད་པའི་ཁམས་སུ་གླིང་གསུམ་དུ་
སྤེལ་ཞིང་ཕྱི་ནས་གཟུགས་སུ་ཡང་སྤེལ་བ་ཡིན་ཏེ། མཛོད་འགྲེལ་ལས། དང་པོར་འདོད་པའི་ཁམས་སུ་གླིང་གསུམ་དག་ཏུ་སྤེལ་བར་བྱེད་ལ་ཕྱིས་ཡོངས་སུ་ཉམས་པ་གཟུགས་ཀྱི་ཁམས་སུ་སྤེལ་བར་བྱེད་དོ། །ཞེས་གསུངས་པའི་ཕྱིར། གསུམ་པ་ནི། དང་པོར་བསམ་གཏན་
བཞི་པའི་དངོས་གཞིའི་སྙོམས་འཇུག་ལ་སྤེལ་བར་བྱེད་དེ། དེ་བསམ་གཏན་གྱི་སྐྱོན་བརྒྱད་དང་བྲལ་ཞིང་སྤེལ་སྒོམ་འགྲུབ་སླ་བའི་ཕྱིར་ཏེ། མཛོད་ལས། དང་པོར་བཞི་པ་སྤེལ་བར་བྱེད། །ཅེས་གསུངས་པའི་ཕྱིར། བཞི་པ་ནི། ཕྱིར་མི་འོང་རྣམས་གནས་གཙང་དུ་སྐྱེ་བའི་ཕྱིར་
དང། ཉན་ཐོས་དགྲ་བཅོམ་དབང་རྣོན་རྣམས་མཐོང་ཆོས་ལ་བདེ་བར་གནས་པའི་ཕྱིར་དང། ཉན་ཐོས་དགྲ་བཅོམ་དབང་རྟུལ་རྣམས་ཉོན་མོངས་སྤངས་པའི་སྤངས་པ་ལས་མི་ཉམས་པར་བྱ་བའི་ཕྱིར་དུ་སྤེལ་སྒོམ་བྱེད་པ་ཡིན་ཏེ། མཛོད་ལས། སྐྱེ་དང་གནས་པར་བྱ་ཕྱིར་དང། །

[032B] །ཞེས་གསུངས་པའི་ཕྱིར། ལྔ་པ་ནི། བསམ་གཏན་གྱི་དངོས་གཞི་སྙོམས་འཇུག་ཟག་མེད་སྐད་ཅིག་མ་གཅིག་དང། དེ་ཟག་བཅས་སྐད་ཅིག་མ་གཅིག་དང། དེ་ཟག་མེད་སྐད་ཅིག་མ་གཅིག་སྤེལ་ནས་སྙོམས་པར་འཇུག་པ་ནི་རིང་སྦྱོར་
དང། དེ་རྗེས་ཟག་མེད་སྐད་ཅིག་མ་གཉིས། དེ་རྗེས་ཟག་བཅས་སྐད་ཅིག་མ་གཉིས། དེ་རྗེས་ཟག་མེད་སྐད་ཅིག་མ་གཉིས་སྤེལ་ནས་སྙོམས་པར་འཇུག་པ་ནི་ཉེ་སྦྱོར་ཡིན། དྲུག་པ་ནི། བསམ་གཏན་གྱི་སྤེལ་སྒོམ་ལ་ལྔ་ཡོད། དེའི་འབྲས་བུ་གནས་གཙང་གི་སྐྱེ་བ་ལ་ལྔ་ཡོད་པའི་ཕྱིར་
ཏེ། མཛོད་ལས། དེ་ནི་རྣམ་པ་ལྔ་ཡི་ཕྱིར། །གནས་གཙང་སྐྱེ་བ་ལྔ་ཁོ་ན། །ཞེས་གསུངས་པའི་ཕྱིར། གནས་གཙང་དུ་སྐྱེ་བའི་རྒྱུ་བསམ་གཏན་གྱི་སྤེལ་སྒོམ་ལ་ལྔ་ཡོད་དེ། དེ་ལ་ཆུང་དུ་གསུམ་སྤེལ། འབྲིང་དྲུག་སྤེལ། ཆེན་པོ་དགུ་སྤེལ། ཤིན་ཏུ་ཆེན་པོ་བཅུ་གཉིས་སྤེལ། ཆེས་ཤིན་ཏུ་ཆེན་
པོ་བཅོ་ལྔ་སྤེལ་རྣམས་སུ་ཡོད་པའི་ཕྱིར་ཏེ། མཛོད་འགྲེལ་ལས། དེ་ལ་དང་པོ་ཟག་པ་མེད་པ་དང། ཟག་པ་དང་བཅས་པ་དང། ཟག་པ་མེད་པ་དང་སེམས་གསུམ་མངོན་དུ་བྱེད་དོ། །དེ་བཞིན་དུ་གཉིས་པ་ལ་ནི་དྲུག་གོ། གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་སོ། །ལྔ་པ་ལ་ནི་
བཅོ་ལྔ་སྟེ། །ཞེས་གསུངས་པའི་ཕྱིར། འབྲིང་དྲུག་སྤེལ་གྱི་དོན་ཡོད་དེ། མཛོད་ཀྱི་འགྲེལ་བཤད་ལས། གཉིས་པ་ལ་ནི་དྲུག་གོ། ཞེས་བྱ་བ་ནི། ཟག་པ་མེད་པ་དང། ཟག་པ་དང་བཅས་པ་དང། ཟག་པ་མེད་པ་ཞེས་བྱ་བ་གསུམ་དང། ཡང་ཟག་པ་མེད་པ་དང། ཟག་པ་དང་བཅས་པ་དང་
ཟག་པ་མེད་པ་ཞེས་བྱ་བ་གསུམ་ཡིན་ནོ། །ཞེས་གསུངས་པའི་ཕྱིར། གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་སོ། །ལྔ་པ་ལ་ནི་བཅོ་ལྔ་སྟེ། ཞེས་བྱ་བ་ཡང་དེ་ཁོ་ན་བཞིན་དུ་སྦྱར་བར་བྱ་བ་ཡིན་ནོ། །ཞེས་གསུངས་པ་ལྟར་ཡིན་པའི་ཕྱིར། བདུན་པ་ལ། བྱེ་བྲག་སྨྲ་བ་རྣམས་
དུས་མཐའི་སྐད་ཅིག་མ་གཅིག་ལ་བསམ་གཏན་གྱི་དངོས་གཞི་སྙོམས་འཇུག་ཟག་མེད་སྐད་ཅིག་མ་གཉིས་དང་ཟག་བཅས་སྐད་ཅིག་མ་གཅིག་བསྲེས་ནས་ཇི་ལྟར་འདོད་འདོད་དུ་མཉམ་པར་འཇོག་ནུས་པ་བསམ་གཏན་གྱི་སྤེལ་སྒོམ་གྲུབ་པའི་ཚད་དུ་འདོད་དེ། མཛོད་ལས། སྐད་

[033A]༄༅། །ཅིག་མ་ནི་བསྲེས་པས་འགྲུབ། །ཅེས་གསུངས་པའི་ཕྱིར། དེ་མི་འཐད་དེ། སངས་རྒྱས་མ་གཏོག་པ་དུས་མཐའི་སྐད་ཅིག་མ་གཅིག་ལ་དེ་ལྟར་མི་ནུས་པའི་ཕྱིར། རང་ལུགས་ནི། རྒྱུན་དང་ལྡན་པའི་སྒོ་ནས་དེ་ལྟར་སྙོམས་པར་འཇུག་ནུས་པ་དེ་བསམ་
གཏན་གྱིས་སྤེལ་སྒོམ་གྲུབ་པའི་ཚད་ཡིན་ཏེ། མཛོད་འགེལ་ལས། སངས་རྒྱས་མ་གཏོགས་སྐད་ཅིག་མ་སྤེལ་བར་མི་ནུས་ཏེ། དེའི་ཕྱིར་རྒྱུན་ཆགས་གསུམ་ལས་ཇི་ལྟར་འདོད་འདོད་དུ་མཉམ་པར་འཇོག་པའི་སྒོ་ནས་བརྗོད་པ་ཡིན་ནོ། །ཞེས་གསུངས་པའི་ཕྱིར། གཟུགས་སུ་ཉེར་
འགྲོའི་ཕྱིར་མི་འོང་གང་ཞིག། སྲིད་རྩེའི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཟུགས་སུ་ཉེར་འགྲོའི་ཕྱིར་མི་འོང་སྲིད་རྩེའི་མཐར་ཐུག་འགྲོའི་མཚན་ཉིད། འདོད་པའི་རྟེན་ཅན་གྱི་ཕྱིར་མི་འོང་གང་ཞིག། ལས་ཉོན་གྱིས་གཟུགས་ཁམས་སུ་སྐྱེ་བ་མི་ལེན་པར་གཟུགས་མེད་
དུ་སྐྱེ་བ་བླངས་ནས་རྟེན་དེ་ལ་མྱང་འདས་མངོན་དུ་བྱེད་པའི་རིགས་ཅན། གཟུགས་མེད་ཉེར་འགྲོའི་ཕྱིར་མི་འོང་གི་མཚན་ཉིད། གཟུགས་མེད་ཉེར་འགྲོའི་ཕྱིར་མི་འོང་ཡིན་ན། གཟུགས་མེད་ཀྱི་རྟེན་དེ་ལ་མྱང་འདས་མངོན་དུ་བྱེད་པས་ཁྱབ་ཀྱང། གཟུགས་སུ་ཉེར་འགྲོའི་ཕྱིར་མི་འོང་ལ་ངེས་མ་ཁྱབ་པོ། །རིགས་ཅན་སྨོས་པ་ལ་དགོས་པ་ཡོད་
དེ། གཟུགས་མེད་ཉེར་འགྲོའི་ཕྱིར་མི་འོང་གི་རྟོགས་པ་སྔོན་དུ་སོང་བའི་ནམ་མཁའ་མཐའ་ཡས་ཀྱི་རྟེན་ཅན་གྱི་ཕྱིར་མི་འོང་དེ་དེ་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། དེ་ལ་དབྱེ་ན། སྐྱེས་ཙམ་ནས་འདའ་བ། མངོན་པར་འདུ་བྱེད་དང་བཅས་ཏེ་འདའ་བ། མངོན་པར་འདུ་བྱེད་མེད་
པར་འདའ་བ། གོང་འཕོ་བ་དང་བཞི་ཡོད་དེ། མཛོད་ལས། གཞན་ནི་གཟུགས་མེད་འགྲོ་རྣམ་བཞི། །ཞེས་གསུངས་པའི་ཕྱིར། དེ་བར་འདའ་བ་མེད་དེ། གཟུགས་མེད་དུ་སྐྱེ་བ་ལ་བར་དོ་བརྒྱུད་མི་དགོས་པའི་ཕྱིར། མཐོང་ལམ་ཐོབ་པའི་ཚེ་དེ་ལ་མྱང་འདས་མངོན་དུ་བྱེད་པའི་ཕྱིར་མི་
འོང་དེ་ཕྱིར་མི་འོང་མཐོང་ཆོས་ཞིའི་མཚན་ཉིད་ཡིན་ཏེ། མཛོད་ལས། གཞན་ནི་འདི་ལ་མྱ་ངན་འདའ། །ཞེས་གསུངས་པའི་ཕྱིར། རྣམ་པར་ཐར་པ་བརྒྱད་ཐོབ་ལ་མ་ཉམས་པའི་ཕྱིར་མི་འོང་དེ། ཕྱིར་མི་འོང་ལུས་མངོན་བྱེད་ཀྱི་མཚན་ཉིད་ཡིན་ཏེ། མཛོད་ལས། འགོག་པ་ཐོབ་

[033B] །ལུས་ཀྱི་མངོན་སུམ་བྱེད་པར་འདོད། །ཅེས་དང། ཀུན་བཏུས་ལས། ལུས་ཀྱི་མངོན་དུ་བྱེད་པ་གང་ཞེ་ན། གང་སློབ་པ་རྣམ་པར་ཐར་པ་བརྒྱད་ལ་བརྟེན་པའོ། །ཞེས་གསུངས་པའི་ཕྱིར། དབྱེ་ན། འདོད་པའི་རྟེན་ལ་མྱང་འདས་མངོན་དུ་བྱེད་པ། གཟུགས་གཟུགས་
མེད་ཀྱི་རྟེན་ལ་མྱང་འདས་མངོན་དུ་བྱེད་པའི་ཕྱིར་མི་འོང་ལུས་མངོན་བྱེད་དང་གསུམ་དུ་ཡོད། གསུམ་པ་ས་མཚམས་ནི། འབྲས་བུ་རིམ་གྱིས་པའི་དབང་དུ་བྱས་ན། འདོད་ཉོན་དགུ་པ་སྤངས་པའི་རྣམ་གྲོལ་ལམ་ནས། སྲིད་ཉོན་དགུ་པའི་དངོས་གཉེན་གྱི་བར་དུ་ཡོད། འབྲས་བུ་ཐོད་
རྒལ་པའི་དབང་དུ་བྱས་ན། ལམ་རྗེས་ཤེས་ནས་སྲིད་ཉོན་དགུ་པའི་དངོས་གཉེན་གྱི་བར་ན་ཡོད། བཞི་པ་ནི། འདོད་པར་ལས་ཉོན་གྱིས་ཕྱིར་མི་འོང་བ་སྟེ། སྐྱེ་བ་མི་ལེན་པས་ན་ཕྱིར་མི་འོང་དང། ཕྱིར་མི་འོང་གི་འབྲས་བུ་ཐོབ་རྗེས་སུ་གཟུགས་ཁམས་སུ་སོང་ནས་མྱང་འདས་
མངོན་དུ་བྱེད་པས་ན་གཟུགས་སུ་ཉེར་འགྲོའི་ཕྱིར་མི་འོང་དང། དེ་རྗེས་སུ་གཟུགས་མེད་ཁོ་ནར་ཕྱིན་ནས་མྱང་འདས་མངོན་དུ་བྱེད་པས་ན་གཟུགས་མེད་ཉེར་འགྲོའི་ཕྱིར་མི་འོང་དང། དེའི་རྗེས་སུ་གཟུགས་ཀྱི་སྐྱེ་སྲིད་འོག་མ་འོག་མ་ནས་གོང་མ་གོང་མར་འཕོ་ཞིང་འགྲོ་བས་ན་
གཟུགས་སུ་ཉེར་འགྲོའི་ཕྱི་མི་འོང་གོང་འཕོ་དང། འོག་མིན་དང་སྲིད་རྩེའི་བར་དུ་འགྲོ་བས་ན་འོག་མིན་མཐར་ཐུག་འགྲོ་དང། སྲིད་རྩེའི་མཐར་ཐུག་འགྲོ། ཞེས་གསུངས་པའོ། །ཁོ་ན་རེ། ལམ་རྗེས་ཤེས་ལ་གནས་པའི་ཕྱིར་མི་འོང་ཆོས་ཅན། འདོད་ཉོན་དགུ་པའི་ས་བོན་སྤངས་པར་
ཐལ། འདོད་ཉོན་དགུ་པ་སྤངས་པའི་ཕྱིར། རྟགས་ཁས། ཟེར་ན་མ་ཁྱབ། འདོད་ན། འདོད་ཉོན་དགུ་པའི་དངོས་གཉེན་བར་ཆད་མེད་ལམ་ཐོབ་པར་ཐལ་ལོ། །འདོད་ན། ཉན་ཐོས་ཀྱི་སྒོམ་ལམ་པར་ཆད་མེད་ལམ་ཐོབ་པར་ཐལ་ལོ། །ཞེས་ཟེར་ཞིང། འབྲས་བུ་རིམ་གྱིས་པའི་ཕྱིར་མི་
འོང་ལ་འདོད་ཉོན་དགུ་པ་སྤངས་པས་ཁྱབ་པར་འདོད་པ་མི་འཐད་དེ། ཞི་རགས་རྣམ་པ་ཅན་གྱི་འཇིག་རྟེན་པའི་ལམ་ལ་བརྟེན་ནས་འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་ཐོབ་མ་ཐག་པའི་ཕྱིར་མི་འོང་དེས་འདོད་ཉོན་དགུ་པ་མ་སྤངས་པའི་ཕྱིར་ཏེ། དེས་དེའི་ས་བོན་མ་

[034A]༄༅། །སྤངས་པའི་ཕྱིར། འཁོར་གསུམ། གཞན་ཡང། ཕྱིར་མི་འོང་ཡིན་ན། ཐ་མའི་ཆ་མཐུན་ལྔ་སྤངས་པས་ཁྱབ་པར་ཐལ། ཐ་མའི་ཆ་མཐུན་ལྔ་པོ་དེ་ཕྱིར་མི་འོང་གི་འབྲས་བུ་ཐོབ་པ་ལ་གེགས་བྱེད་ཀྱི་གཙོ་བོ་ཡིན་པའི་ཕྱིར། འདོད་ན། ལམ་རྗེས་ཤེས་ལ་
གནས་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། འདོད་ན། དེས་གནོད་སེམས་ཀྱི་ས་བོན་སྤངས་པར་ཐལ་ལོ། །ཁྱབ་པ་ཀས། འདོད་ན། དེའི་དངོས་གཉེན་བར་ཅད་མེད་ལམ་ཐོབ་པར་ཐལ་ལོ། །ཁོ་ན་རེ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་ན། འདོད་ཉོན་
སྤངས་པས་ཁཡྦ་པར་ཐལ། དེ་འདྲའི་ཕྱིར་མི་འོང་ལ་དེའི་ཕྱིར། འདོད་ན། ཉནྟ་ཧོས་ཀྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཆོས་ཅན། དེར་ཐལ། དེའི་ཕྱིར། འདོད་ན། འདོད་པའི་སས་བསྡུས་ཀྱི་མཐོང་སྤང་ཉོན་མོངས་སྤངས་
པར་ཐལ་ལོ། །འདོད་མི་ནུས་ཏེ། དེའི་རྒྱུད་ཀྱི་ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་དེ་དེའི་དངོས་གཉེན་བར་ཆད་མེད་ལམ་ཡིན་པའི་ཕྱིར་ཏེ། དེ་དེའི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། དེའི་ངོས་སྐལ་གྱི་སྤང་བྱ་ཡོད་པའི་ཕྱིར་ན་མ་ཁྱབ་སྟེ། དེའི་ས་བོན་དེ་དེའི་
ངོས་སྐལ་གྱི་སྤང་བྱའི་གཙོ་བོ་ཡིན་པའི་ཕྱིར། གཞན་ཡང། སྦྱོར་ལམ་སྟན་གཅིག་པ་ལ་གནས་པའི་དེ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། འདོད་པའི་སས་བསྡུས་ཀྱི་གང་ཟག་གི་བདག་འཛིན་སྤངས་པར་ཐལ་ལོ། །འདོད་ན། གང་ཟག་གི་
བདག་མེད་མངོན་སུམ་དུ་རྟོགས་མྱོང་བར་ཐལ་ལོ། །འདོད་པའི་ཕྱིར་ན་མ་ཁྱབ། དེས་ན་མཐོང་ལམ་གྱི་སྔ་རོལ་ཏུ་ཅི་ཡང་མེད་མན་ཆད་ཀྱི་སས་བསྡུས་ཀྱི་ཉོན་མོངས་སྤངས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡོད་བྱས་པ་ལ། ཁོ་ན་རེ། དེའི་སྔ་རོལ་ཏུ་དེ་
སྤངས་པའི་སོ་སྐྱེ་ཡོད་པར་ཐལ་ལོ། །འདོད་ན། དེའི་སྔ་རོལ་ཏུ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་སྤངས་པའི་སོ་སྐྱེ་ཡོད་པར་ཐལ། འདོད་པ་གང་ཞིག། དེ་ཡིན་ན་ཅི་ཡང་མེད་མན་ཆད་ཀྱི་སས་བསྡུས་ཡིན་དགོས་པའི་ཕྱིར། འདོད་ན། འཁོར་བའི་རྩ་

[034B] འདོད་པའི་ཕྱིར་ན་མ་ཁྱབ། ཁོ་ན་རེ། གཟུགས་ཀྱི་བར་སྲིད་ཀྱི་རྟེན་ཅན་གྱི་ཉན་ཐོས་དགྲ་བཅོམ་པ་ཡོད་པར་ཐལ། དེའི་རྟེན་ལ་དགྲ་བཅོམ་པའི་འབྲས་བུ་མངོན་དུ་བྱེད་པ་ཡོད་པའི་ཕྱིར་ན་མ་ཁྱབ། འདོད་ན། དེའི་རྒྱུད་ལ་
གཟུགས་ཀྱི་བར་སྲིད་ཡོད་པར་ཐལ་ལོ། །འདོད་ན། དེའི་རྒྱུད་ལ་སྲིད་པ་ཡོང་པར་ཐལ་ལོ། །ཟེར་ན། སོ་སྐྱེའི་རྟེན་ཅན་གྱི་འཕགས་པ་ཡོད་པར་ཐལ། སོ་སྐྱེའི་རྟེན་ལ་འཕགས་ལམ་མངོན་དུ་བྱེད་པ་ཡོད་པའི་ཕྱིར། ཁྱབ་པ་ཁས། དེས་མཚོན་ནས་གཞན་རྣམས་ཤེས་པར་
བྱའོ།    ༈    །བཞི་པ་དགྲ་བཅོམ་ལ། ཞུགས་པ་བཤད་པ་དང། འབྲས་གནས་བཤད་པ་གཉིས་ལས། དང་པོ་ལ། མཚན་ཉིད། དབྱེ་བ། ས་མཚམས་སྒྲ་བཤད་པའོ། །དང་པོ་ནི། ཞུགས་པ་བཞིའི་ནང་ཚན་གང་ཞིག། གོང་མའི་ཆ་མཐུན་ལྔ་སྤངས་པས་
རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་པ། དགྲ་བཅོམ་ཞུགས་པའི་མཚན་ཉིད། དབྱེ་ན། སྤང་བྱ་ཅིག་ཅར་པའི་དགྲ་བཅོམ་ཞུགས་པ། སྤང་བྱ་རིམ་གྱིས་པའི་དགྲ་བཅོམ་ཞུགས་པ་གཉིས་ཡོད། གསུམ་པ་ནི་
སྒོམ་སྤང་ལྷག་མ་སྤོང་བ་ལ་བརྩོན་པ་ནས་སྲིད་ཉོན་དགུ་པའི་དངོས་གཉེན་གྱི་བར་དུ་ཡོད། ཁ་ཅིག། དགྲ་བཅོམ་ཞུགས་པ་ལ་ཅིག་ཅར་པའི་དགྲ་བཅོམ་ཞུགས་པ་དང། རིམ་གྱིས་པའི་དགྲ་བཅོམ་ཞུགས་པ་གཉིས་སུ་གྲངས་ངེས་ཟེར་བ་མི་འཐད་དེ། འབྲས་བུ་ཐོད་རྒལ་པའི་
ཕྱིར་མི་འོང་འབྲས་གནས་ཁྱད་པར་ཅན་དེ་དགྲ་བཅོམ་ཞུགས་པ་གང་ཞིག། དེ་ཅིག་ཅར་པའི་དེ་ཡང་མ་ཡིན། རིམ་གྱིས་པའི་དེ་ཡང་མ་ཡིན་པའི་ཕྱིར། དང་པོ་སླ། གཉིས་པ་གྲུབ་སྟེ། དེ་སྤང་བྱ་རིམ་གྱིས་པ་ཡིན་པའི་ཕྱིར། གསུམ་པ་གྲུབ་སྟེ། འབྲས་བུ་ཐོད་རྒལ་པ་ཡིན་
པའི་ཕྱིར། བཞི་པ་ནི། ཅིའི་ཕྱིར་དགྲ་བཅོམ་ཞུགས་པ་ཞེས་བྱ་ཞེ་ན། དགྲ་བཅོམ་པའི་འབྲས་བུ་ལ་ཞུགས་པ་སྟེ་དེ་ཐོབ་པའི་ཕྱིར་དུ་བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་པས་དེ་སྐད་ཅེས་བྱའོ།    ༈    །གཉིས་པ་ལ། མཚན་ཉིད། དབྱེ་བ། ས་མཚམས་

[035A]༄༅། །སྒྲ་བཤད་པའོ། །དང་པོ་ནི། འབྲས་གནས་བཞིའི་ནང་ཚན་གང་ཞིག། གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཆུལ་གྱི་འབྲས་བུ་ལ་གནས་པ། དགྲ་བཅོམ་འབྲས་གནས་ཀྱི་མཚན་ཉིད། གོང་མའི་ཆ་མཐུན་
ལྔ་ཡང་ཡོད་དེ། གཟུགས་གསུགས་མེད་ཀྱི་འདོད་ཆགས། གཉིད། རྒོད་པ། ང་རྒྱལ། ཉོན་མོངས་ཅན་གྱི་མ་རིག་པ་རྣམས་སུ་ཡོད་པའི་ཕྱིར། ཏེ། མཛོད་ལས། གོང་མའི་ཆ་དང་མཐུན་རྣམ་ལྔ། །གཟུགས་དང་གཟུགས་མེད་ལས་སྐྱེས་པའི། །འདོད་ཆགས་གཉིས་རྒོད་ང་
རྒྱལ་རྨོངས། །ཞེས་གསུངས་པའི་ཕྱིར། དེ་ལྔ་ལ་གོང་མའི་ཆ་དང་མཐུན་པ་ཞེས་བརྗོད་པའི་རྒྱུ་མཚན་ཡོད་དེ། དང་པོ་གཉིས་པོ་དེས་ཁམས་གོང་མའི་སྐྱེ་བ་འཛིན་པའི་རྒྱུ་བྱེད་ཅིང། ཐ་མ་གསུམ་པོ་དེས་ཁམས་གོང་མ་ལས་མི་འདའ་བར་བྱེད་པའི་ཕྱིར། གཉིས་པ་ནི། དེ་ལ་སྤང་
བྱ་སྤོང་ཚུལ་གྱི་སྒོ་ནས། སྤང་བྱ་ཅིག་ཅར་པའི་དགྲ་བཅོམ་འབྲས་གནས་དང། སྤང་བྱ་རིམ་གྱིས་པའི་དགྲ་བཅོམ་འབྲས་གནས་གཉིས་སུ་ཡོད། དགྲ་བཅོམ་འབྲས་གནས་གང་ཞིག། ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་དུ་དགུ་ཅིག་ཅར་དུ་སྤངས་པ། དང་པོའི་
མཚན་ཉིད། དེ་གང་ཞིག། དེ་དགུ་རིམ་ཅན་དུ་སྤངས་པ་གཉིས་པའི་མཚན་ཉིད། ཡང་དེ་ལ་དབང་པོའི་སྒོ་ནས། ཡོངས་སུ་ཉམས་པའི་ཆོས་ཅན། བདག་གསོང་པའི་ཆོས་ཅན། རྗེས་སུ་བསྲུང་བའི་ཆོས་ཅན། གནས་པ་ལས་མི་བསྐྱོད་པའི་ཆོས་ཅན། རྟོགས་པར་འོས་པའི་
ཆོས་ཅན། མི་གཡོ་བའི་ཆོས་ཅན་དང་དྲུག་ཡོད། དང་པོ་ལྔ་དབང་རྟུལ་དང་མོས་པ་དང། དྲུག་པ་དབང་རྣོན་མཐོང་ཐོབ་པ་ཡིན་ལ་དང་པོ་ལྔ་ལ་དུས་སྦྱོར་བའི་དགྲ་བཅོམ་ཞེས་བྱ་སྟེ། རྣམ་གྲོལ་མངོན་དུ་བྱེད་པ་འཚོ་བ་ལ་སོགས་པའི་དུས་དང་སྦྱོར་བས་ན་དེ་ལྟར་བརྗོད་
པའི་ཕྱིར། ཕྱི་མ་ལ་དུས་མི་སྦྱོར་གྱི་དགྲ་བཅོམ་པ་ཞེས་བྱ་སྟེ། རྣམ་གྲོལ་མངོན་དུ་བྱེད་པ་འཚོ་བ་ལ་སོགས་པའི་དུས་ལ་མི་ལྟོས་པར་མངོན་དུ་བྱེད་པའི་ཕྱིར་ཏེ། མཛོད་ལས། དགྲ་བཅོམ་དྲུག་འདོད་དེ་དག་ལས། །ལྔ་ནི་དད་པས་མོས་ལས་སྐྱེས། །དེ་དག་རྣམ་

[035B] །མི་གཡོའི་ཆོས་ཅན་མི་གཡོ་བ། །དེའི་ཕྱིར་དེ་དུས་མི་སྦྱོར་གྲོལ། །ཞེས་གསུངས་པའི་ཕྱིར། བྱེ་བྲག་སྨྲ་བ་རྣམས་ནི། དང་པོ་ལྔ་རང་གི་རྟོགས་པ་ལས་ཉམས་ནས་རྒྱུན་ཞུགས་སོགས་སུ་འགྱུར་བར་སྲེད་པ་བཞེད་པ་མི་འཐད་དེ། དགྲ་བཅོམ་པ་སངས་
རྟོགས་ལས་ཉམས་པ་མེད་པའི་ཕྱིར།    ༈    མདོ་སྡེ་པས་འདོད་པ་ལྟར། མཐོང་ཆོས་ལ་བདེར་གནས་ཀྱི་ཡོན་ཏན་ལས་ཉམས་པར་འགྱུར་བ་ཙམ་ཡིན་ནོ། །དང་པོ་ནི། ཇི་ལྟར་བྱས་ཀྱགྣ་ཚེ་དེ་ལ་མཐོང་ཆོས་ལ་བདེར་གནས་ཀྱི་ཡོན་ཏན་ལས་
ཉམས་པར་འགྱུར་བའི་དགྲ་བཅོམ་པ་དབང་རྟུལ་གཅིག་ལ་བྱེད། གཉིས་པ་ནི། དེ་མ་ཐག་ཏུ་སྐུ་ཚེའི་འདུ་བྱེད་མ་བཏང་ན་མཐོང་ཆོས་ལ་བདེར་གནས་ལས། ཉམས་ཀྱིས་དོགས་ནས། དེ་མ་ཐག་ཏུ་སྐུ་ཚེའི་འདུ་བྱེད་གཏོང་བའི་དགྲ་བཅོམ་དབང་རྟུལ་གཅིག་ལ་བྱེད། གསུམ་པ་ནི། འདོད་
པའི་ཡོན་ཏན་ལ་སེམས་མ་བསྲུང་ན་དེ་ལས་ཉམས་པར་མཐོང་ནས་དེ་ལས་སེམས་བསྲུང་བའི་དགྲ་བཅོམ་དབང་རྟུལ་གཅིག་ལ་བྱེད། བཞི་པ་ནི། མཉམ་གཞག་ལས་ལངས་ན་དེ་ལས་ཉམས་པར་མཐོང་ནས་དེ་ལས་མི་ལྡང་བའི་དགྲ་བཅོམ་དབང་རྟུལ་གཅིག་ལ་བྱེད། ལྔ་པ་
ནི། དེ་ལས་ཉམས་ཀྱིས་དོགས་པའི་འཇིགས་པ་དང་བཅས་པའི་དགྲ་བཅོམ་དབང་རྟུལ་གཅིག་ལ་བྱེད། དྲུག་པ་ནི། དེ་ལས་ཉམས་ཀྱིས་དོགས་པའི་འཇིགས་པ་མེད་པའི་དགྲ་བཅོམ་དབང་རྣོན་གཅིག་ལ་བྱེད། ཡང་དེ་ལ་ཡོན་ཏན་མངོན་དུ་བྱེད་ཚུལ་གྱི་སྒོ་ནས། ཤེས་རབ་རྐྱང་
པའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་དང། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་གཉིས་ལས། དང་པོ་ནི། འགོག་སྙོམས་མ་ཐོབ་པའི་ཉན་ཐོས་དགྲ་བཅོམ་ལྟ་བུ། གཉིས་པ་ནི། འགོག་སྙོམས་རྒྱུད་ལྡན་གྱི་ཉན་ཐོས་དགྲ་བཅོམ་ལྟ་
བུ་སྟེ། མཛོད་ལས། འགོག་ཐོབ་གཉིས་ཀ་ལས་རྣམ་གྲོལ། །ཤེས་རབ་ཀྱིས་ནི་ཅིག་ཤོས་སོ། །ཞེས་གསུངས་པའི་ཕྱིར། གསུམ་པ་ནི། ས་མཚམས། ཟད་མི་སྐྱེ་ཤེས་པའི་ཡེ་ཤེས་ཐོབ་པ་ནས་ཐེག་ཆེན་ལམ་དུ་འཇུག་ཁ་མའི་སྔ་རོལ་གྱི་བར་དུ་ཡོད་དོ། །བཞི་པ་ནི། ཅིའི་ཕྱིར་

[036A]༄༅། །དགྲ་བཅོམ་ཞེས་བྱ་ཞེ་ན། ཉོན་མོངས་པའི་དགྲ་བཅོམ་པས་ན་དེ་ལྟར་བརྗོད་པའི་ཕྱིར།    ༈    གང་ལས་དབྱེ་བའི་གཞི། ཇི་ལྟར་ཕྱེ་བའི་གྲངས། ཕྱེ་བ་སོ་སོའི་རང་བཞིན། དེ་དག་
གང་གིས་མཚོན་པ་བཤད་པ། ཁྱད་པར་གྱི་ཆོས་གཞན་བསྟན་པའོ། །དང་པོ་ལ། སློབ་དཔོན་དང། འཕགས་པ་དང། རིགས་བྱིན། ཤེར་འབྱུང་བློ་གྲོས། བུདྡྷ་ཤྲཱཨ། འདི་རྒྱུད་བླ་མར་དགེ་འདུན་དཀོན་
མཆོག་བཤད་པ་ས་དང་པོ་ཡན་ཆད་ལ་འཕགས་པ་ཐོགས་མེད་ཀྱིས་བཤད་པ་ལྟར་མཛད་པའི་ཕྱིར། དག་ལྡན་ལས། བྱང་ཆེན་གང་ཡུམ་གྱི་གནས་པ་འདིས་གནས་པ་དེ་གང་ནས་ཤི་འཕོས་ཏེ་འདིར་སྐྱེས་པ་ལགས་ཞེས་པའི་དོན་བཤད་པ་ན། ཤེར་ཕྱིན་ལ་གནས་པ་
ཞེས་བྱ་བ་ནི་ངེས་པར་འབྱེད་པའི་ཆ་དང་མཐུན་པ་ལ་སོགས་པའོ། །ཞེས་འདིར་བསྟན་དགེ་འདུན་དང་པོ་གཉིས་སྦྱོར་ལམ་པ་ལ་འདོད་པ་མི་འཐད་དེ། འདིར་བསྟན་དགེ་འདུན་དཀོན་མཆོག་དེ། སངས་རྒྱས་ལ་སོགས་དཀོན་མཆོག་གསུམ། །ཞེས་པའི་སྐབས་ཀྱི་སྐྱབས་
གསུམ་གྱི་ཡ་གྱལ་དུ་གྱུར་པའི་དགེ་འདུན་དཀོན་མཆོག་ཡིན་པ་གང་ཞིག། དེ་སར་གནས་ཀྱི་བྱང་སེམས་ལ་འཕགས་པ་ཐོགས་མེད་ཀྱིས་བཤད་པའི་ཕྱིར། ཡུལ་བྷངྒ་ལའི་མཁས་པ་རྣམས་ཀྱིས་འདིར་བསྟན་དགེ་འདུན་དཀོན་མཆོག་ལ་སོ་སྐྱེ་ཡོད་པར་འདོད་དེ། དད་མོས་ཀྱི་
མདོར་ལྷ་ཚེ་རིང་པོར་སྐྱེ་བར་གསུངས་པ་ལ་རྩོད་པ་སྤོང་བའི་ལན་གྱི་སྐབས་སུ། ངན་འགྲོ་ལ་སོགས་པའི་མི་ཁོམ་པ་ཟད་པ་ནི་བཟོད་པ་ནས་ཡིན་ཏེ། ངན་འགྲོ་མེད་པའི་ཕྱིར་ཆོས་ཆེན་པོ་ལ་བཟོད་པའོ། །ཞེས་ཟེར་བ་ཡང་མི་འཐད་དེ། འདིས་
སློབ་དཔོན་གྱི་ལུགས་ལ་ཚད་མར་བཟུང་བ་གང་ཞིག། སློབ་དཔོན་གྱིས་འདིར་བསྟན་དགེ་འདུན་ལ་འཕགས་པས་ཁྱབ་པར་བཞེད་པའི་ཕྱིར། ཁ་ཅིག། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་དེ་འདིར་བསྟན་མཚོན་བྱ་དོན་གྱི་དགེ་འདུན་གྱི་དབྱེ་གཞི་ཡིན་ཟེར་

[036B] ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པ་དེ་དེ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པ་ཡང་དེར་ཐལ་ལོ། །གཉིས་པ་ལ། མདོ་
རྒྱན་མ་སྦྱར་བ་དང། སྦྱར་བའི་འདྲེན་ལུགས་གཉིས་ལས། དང་པོ་ནི། འབུམ། ཉི་ཁྲི། བརྒྱད་སྟོང་པ་གསུམ་དུ་སངས་རྒྱས་ཀྱི་ཞིང་གཞན་དང་དགའ་ལྡན་དང་མིའི་ནང་ནས་ཚེ་འཕོས་ནས་འདིར་སྐྱེས་པར་རིག་པར་བྱ། ཞེས་གསུམ་གསུངས་པའི་རྗེས་སུ་ལྷ་ཚེ་རིང་པོར་སྐྱེ་བའི་མདོ་ནས་
གསུངས་ཏེ་འདི་ལ་མདོ་ཚན་ཞེ་བརྒྱད་ཡོད་པས། དང་པོ་གསུམ་རིམ་པ་ལྟར་བྱང་སེམས་དབང་པོ་རྣོ་འབྲིང་རྟུལ་གསུམ་གྱི་མཆོག་འབྲིང་དམན་གསུམ་དུ་ཕྱེ་ནས་མདོར་བསྟན་ནས། དེ་ཉིད་རྒྱས་པར་འཆད་པ་ལ། མདོ་ཚན་ཕྱི་མ་ཞེ་ལྔ་གསུངས་ཏེ། དེ་ལྟར་འབུམ་གྱི་གནོད་འཇོམས་ལས་
བཤད་པའི་ཕྱིར། སྤྱིར་བྱང་ཆེན་ཞེ་བརྒྱད་གསུངས་ཏེ་མདོར་བསྟན་གསུམ་གྱི་སྟེང་དུ་ཞེ་ལྔ་གསུངས་པའི་ཕྱིར། གཉིས་པ་ལ། སྒྲ་ཇི་བཞིན་པ་དང་སྒྲ་ཇི་བཞིན་པ་མ་ཡིན་པའི་འདྲེན་ལུགས་གཉིས་ལས། དང་པོ་ནི། བུདྡྷ་ཤྲཱཨ་དང། ཤནྟི་པ་གཉིས་ཀྱིས་འདིར་བསྟན་དགེ་འདུན་
ལ་ཉི་ཤུར་འདོད་དེ། གཞུང་རྩ་བའི་སྒྲས་ཟིན་པ་ཉི་ཤུར་འདྲེན་པའི་ཕྱིར། གཉིས་པ་ལ། འཕགས་པའི་ལུགས་དང། སློབ་དཔོན་གྱི་ལུགས་གཉིས་ལས། དང་པོ་ནི། འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུར་ཡོད་དོ། གཞུང་གིས་དངོས་སུ་བསྟན་པ་བཅུ་དྲུག། ཤུགས་ལ་
བསྟན་པ་བཞི་ཡོད་པའི་ཕྱིར། དང་པོ་གྲུབ་སྟེ། དབང་པོ་རྟུལ་དང་རྣོན་པོ་དག། ཅེས་པས་དངོས་སུ་བསྟན་པའི་རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་དང། དབང་རྣོན་ཆོས་ཀྱི་རྗེས་འབྲང་གི་མིང་ཅན་གཉིས། དད་དང་མཐོང་ཐོབ། ཅེས་པས་དངོས་སུ་བསྟན་པ་འབྲས་བུ་
བར་པ་གཉིས་ཀྱི་ཞུགས་པ་དད་མོས་པ་གཉིས་གཅིག་ཏུ་བྱས་པ་དང། དེ་མཐོང་ཐོབ་པ་གཉིས་གཅིག་ཏུ་བྱས་པའི་མིང་ཅན་གྱི་བྱང་སེམས་གཉིས། རིགས་ནས་རིགས། །ཞེས་པས་དངོས་སུ་བསྟན་པ་རྒྱུན་ཞུགས་རིགས་སྐྱ་གཉིས་ཀྱི་མིང་ཅན་གཉིས། བར་ཆད་གཅིག། ཅེས་

[037A]༄༅། །པས་དངོས་སུ་བསྟན་པའི་ཕྱིར་འོང་ཚེ་གཅིག་པར་ཆད་གཅིག་པ་པའི་མིང་ཅན་གཅིག། བར་སྐྱེས་ནས་དང། །བྱེད་དང་བྱེད་མིན། ཞེས་བས་དངོས་སུ་བསྟན་པ་འདའ་བ་བཞིའི་མིང་ཅན་བཞི། འོག་མིན་འགྲོ། །འཕར་གསུམ་སྲིད་རྩེའི་མཐར་ཐུག་གྲོ་
ཞེས་པས་དངོས་སུ་བསྟན་པ་འཕར་བ་གསུམ་དང་གོང་འཕོ་གཅིག་ཏུ་བྱས་པའི་གོང་འཕོ་བའི་མིང་ཅན་གཅིག། གཟུགས་ཀྱི་ཆགས་བཅོམ། ཞེས་པས་དངོས་སུ་བསྟན་པ་གཟུགས་མེད་ཉེར་འགྲོའི་ཕྱིར་མི་འོང་གི་མིང་ཅན་གཅིག། མཐོང་བ་ཡི། །ཆོས་ལ་ཞི། ཞེས་པས་དངོས་སུ་
བསྟན་པ་མཐོང་ཆོས་ཞིའི་མིང་ཅན་གཅིག། ལུས་མངོན་སུམ་བྱེད། །ཅེས་པའི་དངོས་སུ་བསྟན་པ། ལུས་མངོན་བྱེད་ཀྱི་མིང་ཅན་གཅིག། བསེ་རུ། ཞེས་པས་དངོས་སུ་བསྟན་པ་བསེ་རུ་རང་སངས་རྒྱས་ཀྱི་མིང་ཅན་གཅིག་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། རྒྱུན་
ཞུགས་འབྲས་གནས་ཙམ་པོ་པ། ཕྱིར་འོང་འབྲས་གནས་ཙམ་པོ་པ། ཕྱིར་མི་འོང་འབྲས་གནས་ཙམ་པོ་པ། དགྲ་བཅོམ་ཞུགས་པའི་མིང་ཅན་རྣམས་སུ་ཡོད་པའི་ཕྱིར་རོ། རོང་ཊཱིཀ་པ་ནི། འཕགས་པ་ལྟར་ན་སྐྱེས་བུ་ཆེན་པོ་བརྒྱད་ལ་རྒྱུན་ཞུགས་སུ་གཏོགས་པ་ལ་དོན་གྱིས་
ཐོབ་པ་རྒྱུན་ཞུགས་ཞུགས་པ་བརྒྱད་པ་དང། འབྲས་གནས་དབང་པོ་རྣོ་རྟུལ་གཉིས་དང། རིགས་ནས་རིགས་སྐྱེ་གཉིས་ཏེ་ལྔ། ཕྱིར་འོང་ཞུགས་པ་དད་མོས་པ་དང། མཐོང་ཐོབ་པ་གཉིས་གཅིག་ཏུ་བྱས་པས་དོན་གྱིས་ཐོབ་པ་འབྲས་གནས་ཙམ་པོ་པ་དང། ཁྱད་པར་ཅན་ཚེ་
གཅིག་བར་ཆད་གཅིག་པ་པ་དང་གསུམ། ཕྱིར་མི་འོང་ཞུགས་པ་དད་མོས་པ་དང་མཐོང་ཐོབ་པ་གཉིས་གཅིག་ཏུ་བྱས་པས་དོན་གྱིས་ཐོབ་པ་འབྲས་གནས་ཙམ་པོ་པ་དང། ཁྱད་པར་ཅན་ལ་བརྒྱད་དེ། འདའ་བ་བཞི་གོང་འཕོ་བ་སྟེ་ལྔ། དྲུག་པ་གཟུགས་ཀྱི་ཆགས་བཅོམ། བདུན་
པ་མཐོང་ཆོས་ཞི། བརྒྱད་པ་ལུས་མངོན་བྱེད། སྐྱེས་བུ་བདུན་པ་དགྲ་བཅོམ་ཞུགས་པ། བརྒྱད་པ་རང་སངས་རྒྱས་ཀྱི་མིང་ཅན་དང་ཉི་ཤུ་ཡོད་ཟེར་བ་མི་འཐད་དེ། དབང་པོ་རྟུལ་དང་རྣོན་པོ་དག། ཅེས་པའི་ཐད་ཀྱི་ཉི་སྣང་ལས། དེ་ལ་གང་ལམ་ཤེས་པ་ཉིད་ནི་འོག་ནས་འབྱུང་བའི་

[037B] སྐད་ཅིག་མ་བཅུ་དྲུག་པོ་དེ་རྣམས་ལས་བྱང་ཆུབ་སེམས་དཔའ་དབང་པོ་རྟུལ་པོར་གྱུར་པ་གང་ཡིན་པ་དེ་ནི་དད་པས་ལམ་དེ་ལ་རྗེས་སུ་འཇུག་པའི་ཕྱིར། དེ་ལ་དད་པའི་རྗེས་སུ་འབྲང་བ་ཞེས་བརྗོད་དོ། །དབང་པོ་རྣོན་
པོ་ནི་ཤེས་རབ་ཀྱིས་ལམ་དེ་ལ་རྗེས་སུ་འཇུག་པའི་ཕྱིར། ཆོས་ཀྱི་རྗེས་སུ་འབྲང་བ་ཞེས་གསུངས་པའོ། །ཞེས་གསུངས་པ་མི་འཐད་པར་ཐལ། དབང་པོ་རྟུལ་དང་རྣོན་པོ་དག། ཅེས་པས་འབྲས་གནས་དབང་པོ་རྣོ་རྟུལ་གཉིས་བསྟན་པ་གང་ཞིག། འབྲས་གནས་ལ་དད་པའི་རྗེས་
འབྲང་དང་ཆོས་ཀྱི་རྗེས་འབྲང་གི་རྣམ་གཞག་མི་འཐད་པའི་ཕྱིར་ཏེ། མཛོད་ལས། དེ་ཚེ་དབང་པོ་རྣོ་རྟུལ་དག། དད་པས་མོས་དང་མཐོང་བས་ཐོབ། །ཅེས་གསུངས་པའི་ཕྱིར། གཞན་ཡང། དད་དང་མཐོང་ཐོབ། ཅེས་པས་ཕྱིར་འོང་ཞུགས་པ་དང་མོས་པ་དང། མཐོང་ཐོབ་པ་
གཉིས་གཅིག་ཏུ་བྱས་པ་དང། ཕྱིར་མི་འོང་ཞུགས་པ་དེ་གཉིས་གཅིག་ཏུ་བྱས་ནས་བསྟན་པ་མི་འཐད་པར་ཐལ། དེས་འབྲས་བུ་བར་པ་གཉིས་ཀྱི་ཞུགས་པ་དད་མོས་གཉིས་གཅིག་ཏུ་བསྡུས་པ་དང། དེ་མཐོང་ཐོབ་གཉིས་གཅིག་ཏུ་བསྡུས་ནས་བསྟན་པའི་ཕྱིར་ཏེ། ཉི་སྣང་ལས་
འབྲས་བུ་གཉིས་པ་དང་གསུམ་པ་ལ་ཞུགས་པ་དད་པས་ལྷག་པར་མོས་པའི་དབང་དུ་མཛད་ནས་གསུངས་པ་ནི། ཞེས་དང། འབྲས་བུ་གཉིས་པ་དང་གསུམ་པ་ལ་ཞུགས་པ་མཐོང་བས་ཐོབ་པའི་དབང་དུ་མཛད་ནས་གསུངས་པ་ནི། ཞེས་གསུངས་པའི་ཕྱིར། ཁ་ཅིག། འདིར་
བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་དེ། གཞུང་གིས་དངོས་སུ་བསྟན་པ་བཅུ་དགུ་དང། རྒྱུན་ཞུགས་ཞུགས་པས་ཁ་བསྐང་བས་ཉི་ཤུར་ཡོད་པའི་ཕྱིར། དང་པོ་གྲུབ་སྟེ། འོག་མིན་འགྲོ་འཕར་བ་གསུམ་གྱི་དབྱེ་གཞི་ཡིན་པས་ཟུར་དུ་མི་འདྲེན་ལ། གཞན་རྩ་
བའི་སྒས་ཟིན་ལྟར་བགྲངས་པས་བཅུ་དགུ་ཡོད་པའི་ཕྱིར། རྒྱུན་ཞུགས་ཞུགས་པ་ཤུགས་ལ་བསྟན་པ་ཡིན་ཏེ། དབང་པོ་རྟུལ་དང་རྣོན་པོ་དག། ཅེས་པས་ཆགས་བྲལ་སྔོན་སོང་གི་ཞུགས་པ་གཉིས་དངོས་སུ་བསྟན་ནས་རྒྱུན་ཞུགས་ཞུགས་པ་ཤུགས་ལ་བསྟན་པའི་

[038A]༄༅། །ཕྱིར། དེས་ན་ཕྱིར་འོང་འབྲས་གནས་ཙམ་པོ་པ་དང། ཕྱིར་མི་འོང་འབྲས་གནས་ཙམ་པོ་པ་གཉིས་ལ་མིང་སྦྱོར་མཛད་པའི་རྒྱུ་མཚན་ཡོད་དེ། དབང་པོ་རྟུལ་དང་རྣོན་པོ་དག། ཅེས་པས། ཆགས་བྲལ་སྔོན་སོང་གི་ཞུགས་པ་གཉིས་དངོས་སུ་
བསྟན། དད་དང་མཐོང་ཐོབ། ཅེས་པས། དེ་འདྲའི་འབྲས་གནས་དེ་གཉིས་བསྟན་ནས་ཆགས་བྲལ་སྔོན་སོང་གང་ལ་སྦྱར་བའི་སྦྱོར་གཞི་ངོས་གཟུང་བའི་ཆེད་དུ་ཡིན་པའི་ཕྱིར། སྐབས་འདིར་རྒྱུན་ཞུགས་འབྲས་གནས་ཙམ་པོ་པ་ཁ་མི་འགེངས་པའི་རྒྱུ་མཚན་ཡོད་དེ། རིགས་
ནས་རིགས་སྐྱེ་བསྟན་པས་རྟོགས་ནུས་པའི་ཕྱིར། ཕྱིར་འོང་འབྲས་གནས་ཙམ་པོ་པ་ཁ་མི་འགེངས་པའི་རྒྱུ་མཚན་ཡོད་དེ། བར་ཆད་གཅིག་པ་བསྟན་པས་རྟོགས་ནུས་པའི་ཕྱིར། ཕྱིར་མི་འོང་འབྲས་གནས་ཙམ་པོ་པ་ཁ་མི་འགེངས་པའི་རྒྱུ་མཚན་ཡོད་དེ། འདའ་
བ་བཞི་བསྟན་པས་རྟོགས་ནུས་པའི་ཕྱིར། དགྲ་བཅོམ་ཞུགས་པ་ཁ་མི་འགེངས་པའི་རྒྱུ་མཚན་ཡོད་དེ། ལུས་མངོན་བྱེད་བསྟན་པས་རྟོགས་ནུས་པའི་ཕྱིར་ཏེ། གསེར་ཕྲེང་ལས། དེ་ལྟར་བྱས་ན་ཞུགས་པ་དང་པོ་ལ་བརྒྱད་པ་ཞེས་གཅིག་ཏུ་དང། ཆགས་བྲས་
སྔོན་སོང་གི་ཞུགས་པ་གཉིས་གཅིག་ཏུ་དང། དེའི་འབྲས་གནས་ལ་གཉིས་སུ་གྲངས་ངེས་ནས་འོག་མིན་འགྲོ་འཕར་བ་གསུམ་གྱི་དབྱེ་གཞི་ཡིན་པས་དོར་ལ་གཞན་རྣམས་སྒྲས་ཟིན་དུ་དྲང་ངོ། འདི་ཁོ་ན་རྗེ་བཙུན་གྱི་བཞེད་པ་ཡིན་ཏེ། དགེ་འདུན་འདི་རྣམས་
མངོན་པ་ནས་བཤད་པ་དང་མིང་མཚུངས་པར་བསྟན་ཅིང། དེ་དག་ཀྱང་ཆོས་འགའ་ཞིག་མཚུངས་པ་ཡིན་ནོ། །ཞེས་གསུངས་པའི་ཕྱིར། ཞེས་ཟེར། འདི་ལ་ཁ་ཅིག། དེ་མི་འཐད་དེ། དབང་པོ་རྟུལ་དང་རྣོན་པོ་དག། ཅེས་གཉིས་ཚིག་སྨོས་པ་མི་འཐད་པར་ཐལ་
གཞུང་འདིས་དགེ་འདུན་གསུམ་བསྟན་པའི་ཕྱིར། ཟེར་ན། མཛོད་ལས། དེ་ཚེ་དབང་པོ་རྣོ་རྟུལ་དག། ཅེས་གཉིས་ཚིག་སྨོས་པ་མི་འཐད་པར་ཐལ། གཞུང་འདིས་རྒྱུན་ཞུགས་འབྲས་གནས། འབྲས་བུ་ཐོད་རྒལ་པའི་ཕྱིར་འོང་འབྲས་གནས། ཆགས་བྲལ་སྔོན་སོང་

[038B] དེ་ལྟར་མཛོད་འགྲེལ་ལས་གསུངས་པའི་ཕྱིར། རང་ལུགས་ཀྱི་སྐྱོན་ནི། ཉི་སྣང་ལས་འབྲས་བུ་གཉིས་པ་དང་གསུམ་པ་ལ་ཞུགས་པ། ཞེས་སོགས་གསུངས་པ་མི་འཐད་པར་ཐལ། དད་དང་མཐོང་ཐོབ། ཅེས་པས་
འབྲས་བུ་བར་པ་གཉིས་ཀྱི་ཞུགས་པ་དངོས་སུ་མ་བསྟན་པའི་ཕྱིར། རྟགས་ཁས། གཞན་ཡང། ཉི་སྣང་ལས། གོང་དུ་འཕོ་བ་ནི་ལྔ་པ་ཡིན་ཏེ། ཞེས་གསུངས་པ་མི་འཐད་པར་ཐལ། དད་དང་མཐོང་ཐོབ། ཅེས་པས་ཆགས་བྲལ་སྔོན་སོང་གི་འབྲས་གནས་གཉིས་དངོས་སུ་
བསྟན་པའི་ཕྱིར། ཁ་ཅིག། འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་དེ། གཞུང་གིས་དངོས་སུ་བསྟན་པ་བཅུ་དགུ་དགྲ་བཅོམ་ཞུགས་པ་ཁ་བསྐང་བས་ཉི་ཤུར་ཡོད་པའི་ཕྱིར། དང་པོ་གྲུབ་སྟེ། སྔར་བཞིན། ཞེས་ཟེར་བ་མི་འཐད་དེ། ཉི་སྣང་ལས། གང་འདི་ཉིད་
ཉོན་མོངས་པ་དགུ་སྤངས་པ་ལ་ནི་ཕྱིར་མི་ལྡོག་པ་ཞེས་བརྗོད་དོ། །དེ་ནི་རྣམ་པ་ལྔ་རུ་ཤེས་པར་བྱའོ། །འདི་ལྟ་སྟེ། བར་དོར་ཡོངས་སུ་མྱ་ངན་ལས་འདའ་བ་ནི། ཞེས་དང་པོ་ངོས་བཟུང། སྐྱེ་ནས་ཡོངས་སུ་མྱ་ངན་ལས་འདའ་བ་ནི། ཞེས་གཉིས་པ་དང། མངོན་པར་འདུ་བྱེད་དང་
བཅས་ཏེ་མྱ་ངན་ལས་འདའ་བ་ནི། ཞེས་གསུམ་པ་དང། མངོན་པར་འདུ་བྱེད་མེད་པར་ཡོང་སུ་མྱ་ངན་ལས་འདའ་བ་ནི། ཞེས་བཞི་པ་དང། གོང་དུ་འཕོ་བ་ནི་ལྔ་པ་ཡིན་ཏེ། ཞེས་ལྔ་པ་དང། གང་ཡང་གཟུགས་ཀྱི་འདོད་ཆགས་དང་བྲལ་བའི་ཕྱིར་མི་ལྐོག་པ་དེ་ནི་འདི་ནས་ཤི་
འཕོས་ནས་གཟུགས་མེད་པར་སྐྱེ་བར་འགྱུར་བ་ནི། ཞེས་དང། དེ་ལྟར་ཕྱིར་མི་ལྡོག་པ་ནི་དྲུག་པ་ཡིན་ནོ། །ཞེས་དྲུག་པ་དང། བདུན་པ་མཐོང་བའི་ཆོས་ལ་བྱ་ངན་ལས་འདའ་བ་ནི། ཞེས་བདུན་པ་དང། གང་ཡང་འགོག་བའི་སྙོམས་པར་འཇུག་པ་ཐོབ་པའི་ཕྱིར་མི་ལྡོག་
པ་དེ་ནི་མྱ་ངན་ལས་འདས་པ་དང་འདྲ་བའི་ཆོས་ལུས་ཀྱིས་མངོན་དུ་བྱེད་པའི་ཕྱིར། ཞེས་བརྒྱད་པ་ངོས་བཟུང་བ་མི་འཐད་པར་ཐལ། ཉི་སྣང་གི་ལུགས་ལ་འོག་མིན་འགྲོ་ནས་སྲིད་རྩེའི་འགྲོའི་བར་ལྔ་པོ་དེ་ལ་གོང་འཕོ་བ་ཞེས་གཅིག་ཏུ་བྱས་ནས་དགེ་འདུན་ཉི་ཤུའི་གྲངས་ལྔ་པ་

[039A]༄༅། །དང། གཟུགས་ཀྱི་ཆགས་བཅོམ་གྱི་མིང་ཅན་གྱི་བྱང་སེམས་དགེ་འདུན་ཉི་ཤུའི་དྲུག་པར་འདྲེན་མི་རིགས་པའི་ཕྱིར། ཁོ་ན་རེ། རྒྱན་སྣང་གི་ལུགས་ལ་ཡང་དེ་ལྔ་ལ་གོང་འཕོ་བ་ཞེས་གཅིག་ཏུ་འདྲེན་རིགས་པར་ཐལ། རྒྱན་སྣང་ལས། གོང་
དུ་འཕོ་བ་ནི་ལྔ་པ་ཡིན་ཏེ། ཞེས་གསུངས་པའི་ཕྱིར་ན་མ་ཁྱབ་སྟེ། ཉི་སྣང་ལས། དེ་ལ་གོང་འཕོ་ཞེས་ལྔ་པ་དང། གཟུགས་ཀྱི་ཆགས་བཅོམ་གྱི་མིང་ཅན་གྱི་བྱང་སེམས་དྲུག་པར་གསལ་པར་བཤད་ཅིང། རྒྱན་སྣང་ལས། དེ་ལྔ་ལ་གོང་འཕོའི་མིང་གིས་བསྟན་ནས་དེ་ལ་
འོག་མིན་འགྲོའི་མིང་ཅན་དང་སྲིད་རྩེའི་འགྲོའི་མིང་ཅན་གཉིས་སུ་ཕྱེ་ནས། འོག་མིན་འགྲོའི་མིང་ཅན་དེ་ལ་འཕར་པ་གསུམ་གྱི་མིང་གིས་བསྟན་པ་དང། སྲིད་རྟེའི་འགྲོའི་མིང་ཅན་ལ་གཟུགས་ཀྱི་ཆགས་བཅོམ་ཞེས་བཏགས་ནས་དེ་ལ་མཐོང་ཆོས་ཞི་དང་ལུས་མངོན་བྱེད་གཉིས་
སུ་ཕྱེ་ནས་བསྟན་པའི་ཕྱིར། ཁ་ཅིག་རྩ་བའི་སྒྲ་སོར་བཞག་ཉི་ཤུར་འདྲེན་པ་མི་འཐད་དེ། དེ་ནི་འགྲེལ་ཆེན་གཉིས་ཀ་དང་འགལ་བའི་ཕྱིར། གཉིས་པ་སློབ་དཔོན་གྱི་ལུགས་ལ། ཉི་ཁྲི་ལེའུ་བརྒྱད་མར། རྩ་བའི་སྒྲས་ཟིན་པ་ཉི་ཤུའི་སྟེང་དུ་བརྒྱད་པ། རྒྱུན་ཞུགས། ཕྱིར་འོང་
དང། ཕྱིར་མི་འོང་དང། དགྲ་བཅོམ་ཞུགས་པ་སྟེ་ཉེར་ལྔ་ལ་མདོ་དྲངས་ཤིང། རྩ་བར་ཉི་ཤུར་བསྟན་པ་དང་མི་མཐུན་པའི་སྐྱོན་མེད་དེ། བརྒྱད་པ་ནི། རྒྱུན་ཞུགས་ཞུགས་པ་དད་པའི་རྗེས་འབྲང་དང་ཆོས་ཀྱི་རྗེས་འབྲང་གཉིས་ཀྱི་དབྱེ་གཞི་དང། རྒྱུན་ཞུགས་ནི་རིགས་སྐྱེ་
གཉིས་དང། ཕྱིར་འོང་ནི་ཚེ་གཅིག་བར་ཆད་གཅིག་པའི་དང། ཕྱིར་མི་འོང་ནི་འདའ་བ་བཞི་དང། འོག་མིན་འགྲོ་འཕར་བ་གསུམ་གྱི་དང། སྲིད་རྩེར་འགྲོ་དང་གཟུགས་ཀྱི་ཆགས་བཅོམ་གཉིས་མཐོང་ཆོས་ཞི་དང་ལུས་མངོན་བྱེད་ཀྱི་དབྱེ་གཞི་ཡིན་པའི་ཕྱིར། འདི་དང་མཐུན་པར་ཉི་སྣང་
ལས་ཀྱང་གསུངས་ཏེ། དེ་ཉིད་ལས། རྒྱུན་དུ་ཞུགས་པ་ཞེས་བཤད་པ་གང་ཡིན་པ་དེ་ཉིད་ནི་རིགས་ནས་རིགས་སུ་སྐྱེ་བ་རྣམ་པ་གཉིས་སུ་ཤེས་པར་བྱ་སྟེ། ཞེས་དང། ལན་ཅིག་ཕྱིར་འོང་པ་ཞེས་བཤད་པ་གང་ཡིན་པ་དེ་ནི་བར་ཆད་གཅིག་པ་ཡིན་པ་དེ་ནི། ཞེས་དང། ཉོན་མོངས་

[039B] །ཞེས་དང། འོག་མིན་གྱི་མཐར་ཐུག་པར་འགྲོ་བའི་གོང་དུ་འཕོ་བ་གང་ཡིན་པ་འདི་ནི་རྣམ་པ་གསུམ་དུ་འགྱུར་ཏེ། ཞེས་གསུངས་པ་ལྟར་ཡིན་པའི་ཕྱིར། དེས་ན་བྱང་སེམས་འཕགས་པ་དེ་
འདིར་བསྟན་མཚོན་བྱ་དོན་གྱི་དགེ་འདུན་གྱི་དབྱེ་གཞི་ཡིན་ལ། དེ་ལ་དབྱེ་ན་ཉི་ཤུར་ཡོད་དེ། རྒྱུན་ཞུགས་ཀྱི་སྐོར་ལ་ལྔ། ཕྱིར་འོང་གི་སྐོར་ལ་གསུམ། ཕྱིར་མི་འོང་གི་སྐོར་ལ་བཅུ། དགྲ་བཅོམ་ཞུགས་པའི་མིང་ཅན། བསེ་རུ་རང་སངས་རྒྱས་ཀྱི་མིང་ཅན་རྣམས་སུ་ཡོད་པའི་ཕྱིར། དང་པོ་གྲུབ་
སྟེ། རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་དང། དབང་རྣོན་ཆོས་ཀྱི་རྗེས་འབྲང་གི་མིང་ཅན་གཉིས། རྒྱུན་ཞུགས་འབྲས་གནས་ཙམ་པོ་པའི་མིང་ཅན། རིགས་ནས་རིགས་སྐྱེའི་མིང་ཅན་གཉིས་སུ་ཡོད་པའི་ཕྱིར། གཉིས་པ་གྲུབ་སྟེ། ཕྱིར་འོང་ཞུགས་པའི་མིང་ཅན་
ཕྱིར་འོང་འབྲས་གནས་ཙམ་པོ་པའི་མིང་ཅན། དེ་ཁྱད་པར་ཅན་ཚེ་གཅིག་པར་ཆད་གཅིག་ཕ་པའི་མིང་ཅན་གསུམ་དུ་ཡོད་པའི་ཕྱིར། གསུམ་པ་གྲུབ་སྟེ། ཕྱིར་མི་འོང་ཞུགས་པའི་མིང་ཅན། འདའ་བ་བཞིའི་མིང་ཅན་བཞི། འོག་མིང་འགྲོ་དབྱེ་གཞིར་བྱས་ནས་དེ་ལས་ཕྱེ་བའི་འཕར་
བ་གསུམ་གྱི་མིང་ཅན་གསུམ། སྲིད་རྩེའི་མཐར་ཐུག་འགྲོར་བཏགས་པའི་གཟུགས་ཀྱི་ཆགས་བཅོམ་དབྱེ་གཞིར་བྱས་ནས་དེ་ལས་ཕྱེ་བའི་མཐོང་ཆོས་ཞི་དང་ལུས་མངོན་བྱེད་གཉིས་ཀྱི་མིང་ཅན་གཉིས་རྣམས་སུ་ཡོད་པའི་ཕྱིར། དེ་རྣམས་གཟུང་གིས་བསྟན་ཚུལ་ཡོད་དེ། དབང་
པོ་རྟུལ་དང་རྣོན་པོ་དག། ཅེས་པས་རྒྱུན་ཞུགས་ཞུགས་པ་དད་པའི་རྗེས་འབྲང་དང་ཆོས་ཀྱི་རྗེས་འབྲང་གཉིས་ཀྱི་མིང་ཅན་གཉིས་དངོས་སུ་བསྟན་ནས། རྒྱུན་ཞུགས་འབྲས་གནས་ཙམ་པོ་བའི་མིང་ཅན་དེ་ཤུགས་ལ་བསྟན། རིགས་ནས་རིགས། ཞེས་པས་རྒྱུན་ཞུགས་རིགས་སྐྱེ་
གཉིས་ཀྱི་མིང་ཅན་གཉིས་དངོས་སུ་བསྟན། དད་དང་མཐོང་ཐོབ་ཅེས་པས་ཕྱིར་འོང་ཞུགས་པ་དད་མོས་པ་དང་མཐོང་ཐོབ་པ་གཉིས་གཅིག་ཏུ་བྱས་པ་དང། ཕྱིར་མི་འོང་ཞུགས་པ་དད་མོས་པ་དང་མཐོང་ཐོབ་པ་གཉིས་གཅིག་ཏུ་བྱས་པའི་ཕྱིར་འོང་ཞུགས་པ་དད་ཕྱིར་མི་འོང་ཞུགས་

[040A]༄༅། །པའི་མིང་ཅན་གཉིས་དངོས་སུ་བསྟན། བར་ཆད་གཅིག། ཅེས་པས། ཕྱིར་འོང་ཚེ་གཅིག་བར་ཆད་གཅིག་པའི་མིང་ཅན་དངོས་སུ་བསྟན་ནས་ཤུགས་ལ་ཕྱིར་འོང་འབྲས་གནས་ཙམ་པོ་པའི་མིང་ཅན་དེ་བསྟན། པར་སྐྱེ་ནས་དང། །བྱེད་དང་བྱེད་མིན་
ཞེས་པས་འདའ་བ་བཞིའི་མིང་ཅན་བཞི་དངོས་སུ་བསྟན། འོག་མིན་འགྲོ། འཕར་གསུམ། ཞེས་པས། འཕར་བ་གསུམ་གྱི་མིང་ཅན་གསུམ་དངོས་སུ་བསྟན། སྲིད་རྩེའི་མཐར་ཐུག་འགྲོ། གཟུགས་ཀྱི་ཆགས་བཅོམ་མཐོང་བ་ཡི། །ཆོས་ལ་ཞི་ལུས་མངོན་སུམ་བྱེད། །
ཅེས་པས་མཐོང་ཆོས་ཞི་དང། ལུས་མངོན་བྱེད་ཀྱི་མིང་ཅན་གཉིས་དངོས་སུ་བསྟན་ནས། དགྲ་བཅོམ་ཞུགས་པའི་མིང་ཅན་དེ་ཤུགས་ལ་བསྟན་པ་ཡིན་ལ། བསེ་རུ། ཞེས་པས། བསེ་རུ་རང་སངས་རྒྱས་ཀྱི་མིང་ཅན་དེ་དངོས་སུ་བསྟན་པའི་ཕྱིར་ཏེ། རྒྱན་སྣང་ལས་
འབྲས་བུ་དང་པོ་དང་གཉིས་པ་ལ་གནས་པ་དང། འབྲས་བུ་བཞི་པ་ལ་ཞུགས་པའི་གང་ཟག་ནི་གོ་སླ་བ་ཉིད་ཀྱིས་བསྡུ་བར་མ་བཤད། ཅེས་གསུངས་པའི་ཕྱིར། གསུམ་པ་ཕྱེ་བ་སོ་སོའི་རང་བཞིན་བཤད་པ་ལ། མདོ་ལས། བརྒྱད་པའི་མིང་ཅན་གྱི་བྱང་སེམས་
ནས། རང་སངས་རྒྱས་ཀྱི་མིང་ཅན་གྱི་བྱང་སེམས་ཀྱི་བར་ཉེར་ལྔ་མདོ་ཚན་ཉེར་ལྔས་བསྟན་པ་ནི་སྔར་གཞུང་འགྲེལ་གྱི་སྐབས་སུ་བཤད་ཟིན་པ་ལྟར་རོ། །དེ་ཡང་མདོའི་བསྡུས་དོན་ལ་བཞི། བརྒྱད་པ། འབྲས་བུ་ཐོད་རྒལ་པ། འབྲས་བུ་རིམ་གྱིས་པ། དགྲ་བཅོམ་
ཞུགས་པ། རང་སངས་རྒྱས་ཀྱི་མིང་ཅན་དང་ལྔ་ལས། དང་པོ་ལ་དབྱེ་གཞི་དང། དབྱེ་བ་གཉིས་ལས། གཉིས་པ་ལ་དད་པའི་རྗེས་འབྲང་དང། ཆོས་ཀྱི་རྗེས་འབྲང་གཉིས། ཐོད་རྒལ་ལ་ཡང་ཞུགས་པ་དང། འབྲས་གནས་གཉིས་ལས། དང་པོ་ལ། འབྲས་
བུ་བར་པ་གཉིས་ཀྱི་ཞུགས་པ་དད་མོས་པ་དང། དེ་མཐོང་ཐོབ་པའི་མིང་ཅན་གཉིས། གཉིས་པ་ལ་ཕྱིར་འོང་དང། དེའི་ཕྱིར་མི་འོང་གཉིས། གསུམ་པ་མཐར་གྱིས་པ་ལ། རྒྱུན་ཞུགས། ཕྱིར་འོང། ཕྱིར་མི་འོང་གི་མིང་ཅན་གསུམ་ལས། དང་པོ་ལ་

[040B] དེ་ལས་ཕྱེ་པའི་རིགས་སྐྱེ་གཉིས་ཀྱི་མིང་ཅན་གཉིས། གཉིད་པ་ལས། ཕྱིར་འོང་འབྲས་གནས་པར་ཆད་གཅིག་པ། གསུམ་པ་ལ། དབྱེ་གཞི་ཕྱིར་མི་འོང། དེ་ལས་ཕྱེ་བའི་འདའ་བ་བཞི། འཕར་བ་གསུམ་གྱི་དབྱེ་གཞི་འོག་
མིན་འགྲོ། དེ་ལས་ཕྱེ་བའི་འཕར་བ་གསུམ། དབྱེ་གཞི་གཟུགས་ཀྱི་ཆགས་བཅོམ་སྲིད་རྩེའི་མཐར་ཐུག་འགྲོ་གཉིས། དེ་ལས་ཕྱེ་བའི་མ་ཐོང་ཆོས་ཞི། ལུས་མངོན་བྱེད། དགྲ་བཅོམ་ཞུགས་པ། རང་སངས་རྒྱས་ཏེ། ཉེར་ལྔ་པོ་རིམ་བཞིན་མདོ་ཚན་ཉེར་ལྔས་
བསྟན་པ་དེའི་དོན་རྩ་བར་དངོས་བསྟན་བཅུ་བདུན་དང། ཤུགས་བསྟན་གསུམ་སྟེ་ཉི་ཤུར་བསྡུས་ནས་འཆད་དོ། །བཞི་པ་དེ་དག་གང་གིས་མཚོན་པ་ལ། འོ་ན། དགེ་འདུན་འདི་དག་འདྲ་བ་རྒྱུ་མཚན་དུ་བྱས་ཏེ་ཐེག་ཆེན་ལ་ཐེག་དམན་གྱི་མིང་གིས་བཏགས་ནས་བསྟན་
ན། དེ་དག་དང་ཆས་མཆུངས་གང་གིས་སྦྱར་ཞེ་ན། དེ་དག་དང་ཆས་མཆུངས་གང་གིས་སྦྱར་ཞེ་ན། དེ་དག་ཨ། ལྔ་པ་ཁྱད་པར་གྱི་ཆོས་གཞན་བསྟན་པ་ལ། མདོའི་དཀའ་གནད་དང། དགེ་འདུན་གྱིས་མཚམས་
བསྟན་པ། མཚན་ཉིད་པ་དང་བཏགས་པ་པར་བཤད་པ་དང་གསུམ་ལས། དང་པོ་ནི། དད་མོས་ཀྱི་མདོར། བྱང་ཆེན་ཐབས་ལ་མི་མཁས་པ་གང་དག་བསམ་གཏན་བཞི་པོ་རྣམས་སྒྲུབ་པར་བྱེད་པ་དང་ཕ་རོལ་ཏུ་ཕྱིན་པ་རྣམས་ལ་སྤྱོད་པར་བྱེད་ཅིང་བསམ་གཏན་
ཐོབ་པ་དེས་ཀྱང་ལྷ་ཚེ་རིང་པོ་རྣམས་སུ་སྐྱེ་སྟེ། ཞེས་གསུངས་པ་ལ། ཁོ་ན་རེ། དེ་ལྟར་བཤད་པ་མི་འཐད་དེ། བྱང་སེམས་འཕགས་པ་ལྷ་ཚེ་རིང་པོར་སྐྱེ་བ་ལེན་པ་མི་སྲིད་པའི་ཕྱིར། རྣམ་ལྡོག་བསམ་གཏན་ལ་སོགས་པའི། ཡན་ལག་
ཡོངས་སུ་ཟད་བ་དང། །ཞེས་གསུངས་པའི་ཕྱིར། ལྷ་ཚེ་རིང་པོར་སྐྱེ་བ་དེ་སྦྱོར་ལམ་པར་མི་རིགས་ཏེ། ཐེ་ཚོམ་མི་དལ་ཟད་པ་དང། །ཞེས་ཐེག་ཆེན་གྱི་སྦྱོར་ལམ་དྲོད་ནས་མི་ཁོམ་པར་སྐྱེ་བ་ཟད་པར་སྤངས་པར་བཤད་པའི་ཕྱིར། དེ་ཚོགས་ལམ་པར་

[041A]༄༅། །ཡང་མི་རིགས་ཏེ། འདིར་བསྟན་དགེ་འདུན་དཀོན་མཆོག་དེ་ཕྱིར་མི་ལྡོག་པའི་དགེ་འདུན་དུ་བཤད་པའི་ཕྱིར། ཞེས་ཟེར། འདིའི་ལན་ལ། ཡུལ་བྷྔག་ལའི་མཁས་པ་རྣམས་ན་རེ། རྩོད་པ་དེའི་སྐྱོན་མེད་དེ། ལྷ་ཚེ་རིང་པོར་སྐྱེ་བའི་བྱང་སེམས་
སྦྱོར་ལམ་པ་ཡོད་པའི་ཕྱིར། དེ་འདྲའི་སྦྱོར་ལམ་དྲོད་ལ་གནས་པའི་སེམས་དཔའ་ཡོད་པའི་ཕྱིར། ངན་འགྲོ་ལ་སོགས་པའི་མི་ཁོམ་པར་སྐྱེ་བ་ཟད་པར་གསུངས་པ་ནི་ཐེག་ཆེན་གྱི་སྦྱོར་ལམ་དྲོད་ནས་མ་ཡིན་པའི་ཕྱིར། དེ་ཐེག་ཆེན་གྱི་སྦྱོར་ལམ་བཟོད་པ་ནས་ཡིན་པའི་ཕྱིར། འགྲེལ་
པར། ངན་འགྲོ་མེད་པའི་ཆོས་ཆེན་པོ་ལ་བཟོད་པའི་ཕྱིར། ཞེས་གསུངས་པའི་ཕྱིར། ཐེ་ཚོམ་མི་ངལ་ཟད་པ་དང། །ཞེས་གསུངས་པ་དང་མི་འགལ་ཏེ། ཐེག་ཆེན་གྱི་དྲོད་རྩེར་མི་ཁོམ་བ་ཕལ་ཆེར་ཟད་པའི་དོན་ཡིན་པའི་ཕྱིར། ཞེས་ཟེར། ཡུལ་ཨོ་དེ་ཤ་པའི་མཁས་པ་རྣམས་
ཀྱིས་ནི། སྐྱོན་མེད་དེ། འདིར་བསྟན་དགེ་འདུན་དང་བྱང་སེམས་སྦྱོར་ལམ་པའི་གཞི་མཐུན་ཡོད་པས། ལྷ་ཚེ་རིང་པོར་སྐྱེ་བའི་བྱང་སེམས་སྦྱོར་ལམ་པ་ཡོད་པའི་ཕྱིར། ཡུལ་ཀོང་ཀ་ནའི་མཁས་པ་དག་ནི། རྩོད་པ་དེའི་སྐྱོན་མེད་དེ། ལྷ་ཚེ་རིང་པོ་ལ་མི་ཁོམ་པ་ཡིན་མིན་གཉིས་
ཡོད་པ་ལས། དང་པོ་ནི། ཕྱི་རོལ་པའི་ལམ་གྱིས་ཁམས་དང་ས་འོག་མ་ལས་འདོད་ཆགས་དང་བྲལ་བར་བྱས་ཏེ། དེར་སྐྱེ་བ་ན་འཆི་བའི་ཚེ་ལོག་ལྟ་སྐྱེས་པས་དམྱལ་བར་ལྟུང་བས་མི་ཁོམ་པ་ཡིན། གཉིས་པ་ནི། བྱང་སེམས་སོ་སྐྱེ་བདེན་པ་མ་མཐོང་བ་འགའ་ཞིག་བཤེས་གཉེན་
ངན་པའི་སྟོབས་ཀྱིས་དེར་སྐྱེས་ཀྱང། སངས་རྒྱས་ཀྱི་མཐུ་དང་རང་གི་བྱང་ཆུབ་ཀྱི་སེམས་ལ་སོགས་པའི་མཐུས་སྔ་མ་ལྟར་མི་ཉམས་པས་མི་ཁོམ་པར་སྐྱེ་བ་མ་ཡིན་ཏེ། ཡེ་ཤེས་རྒྱས་པའི་མདོ་ལས། སངས་རྒྱས་སྙན་པར་བརྗོད་པས་དགེ་སློང་དམིགས་པ་ཀུན་ལ་
གནས་པར་མཚུངས་པ་ཞེས་བྱ་བ་ཐེག་ཆེན་གྱི་སྣོད་གཅིག་ཡོད་པ་ལྷ་ཚེ་རིང་པོར་སྐྱེས་པ་ན་གདུལ་བྱ་གཞན་མེད་ནས་མྱ་ངན་ལས་འདས་ཏེ་ཡང་མིར་སྐྱེས་པའི་དོན་མཛད། ཅེས་གསུངས་པ་ལྟར་ཡིན་པའི་ཕྱིར། ཡང་ཁོ་ན་རེ། དེས་ན་སྦྱོར་ལམ་པ་མི་ཁོམ་པ་ཟད་པས་

[041B] །ཞེས་ཟེར། ལུགས་དེ་གསུམ་ག་མི་འཐད་དེ། ལུགས་དེ་གསུམ་གས་འདིར་བསྟན་དགེ་འདུན་ལ་སོ་སྐྱེ་ཡོད་པར་འདོད་པ་གང་ཞིག། འདིར་བསྟན་མཚོན་བྱ་དོན་གྱི་དགེ་འདུན་ལ་འཕགས་པས་ཁྱབ་པའི་ཕྱིར། དེ་ལྟར་གོང་དུ་བསྒྲུབས་ཟིན་པའི་
ཕྱིར། དེས་ན་རྩོད་པ་དེའི་སྐྱོན་མེད་དེ། འདིར་བསྟན་དད་མོས་པའི་མིང་ཅན་གྱི་བྱང་སེམས་ཡོད་པ་དེ་སྔོན་ཆེ་རབས་སྔ་མ་ཞིག་ལ་དེར་སྐྱེས། ཕྱིས་མིའི་ནང་དུ་འཕགས་ལམ་ཐོབ་པ་དེ་དབང་རྟུལ་དུ་བཞག་པའི་ཕྱིར་ཏེ། ཡུམ་གསུམ་གནོད་འཇོམས་ལས། ཐབས་མི་མཁས་
པ་སྔ་མ་ནི་བསམ་གཏན་གྱི་སྤྱོད་པ་དང་ཕ་རོལ་ཏུ་ཕྱིན་པའི་སྤྱོད་པ་ལ་བརྩོན་ཡང་ཐབས་ལ་མི་མཁས་པར་འགྱུར་པའི་ཕྱིར་ལྷ་ཚེ་རིང་པོར་སྐྱེས་ཏེ། དུས་དེ་སྲིད་གཅིག་གི་བར་དུ་ཕ་རོལ་ཏུ་ཕྱིན་པ་ལ་མི་བརྩོན་པར་གྱུར་ནས་ཕྱིས་མིའི་ནང་དུ་སྐྱེས་པའི་ཚེ་སྔོན་ཕ་རོལ་ཏུ་
ཕྱིན་པ་ལ་སྤྱོད་སྤྱོད་པའི་མཐུས་བརྩོན་པར་བྱེད་ཀྱང་དབང་པོ་རྟུལ་པོར་འགྱུར་ཏེ། ཞེས་གསུངས་པ་ལྟར་ཡིན་པའི་ཕྱིར། ཡང་ཁོ་ན་རེ། མདོ་ལས། སྲིད་རྩེའི་མཐར་ཐུག་འགྲོ་དང། གཟུགས་ཀྱི་ཆགས་བཅོམ་གཉིས་གཟུགས་མེད་དུ་སྐྱེ་བར་བཤད་པ་མི་འཐད་
དེ། མདོ་སྡུད་པར། བྱང་ཆུབ་ཡོན་ཏན་ཕ་རོལ་ཕྱིན་ཉམས་འགྱུར་འོང་ཞེས། །གཟུགས་མེད་ཁམས་སུ་སྐྱེ་བ་དོན་དུ་གཉེར་མི་བྱེད། །ཅེས་གསུངས་པའི་ཕྱིར་ན། སྐྱོན་མེད་དེ། དེར་སྐྱེ་བར་གསུངས་པ་དེ་དེར་སྐྱེ་བའི་རྒྱུ་གཟུགས་མེད་ཀྱི་སྙོམས་འཇུག་ཐོབ་པ་ཙམ་ལ་
དགོངས་པའི་ཕྱིར་ཏེ། དེས་ན་སྐྱེ་བ་ལ་དབང་མ་ཐོབ་ན་དེར་སྐྱེ་བ་སྲིད་ཀྱང་དབང་ཐོབ་ནས་མི་སྐྱེ་སྟེ། ཀུན་བཏུས་ལས། གཟུགས་མེད་པའི་ཁམས་རྣམ་པར་སྤངས་པའི་བསམ་གཏན་དང་ལྡན་ལ། ཞེས་པའི་འགྲེལ་པར། བྱང་ཆུབ་སེམས་དཔའ་ནི་འདོད་
པ་དང་གཟུགས་ན་སྤྱོད་པ་ཡིན་གྱི་གཟུགས་མེད་ན་སྤྱོད་པ་ནི་མ་ཡིན་ཏེ། སེམས་ཅན་ཡོངས་སུ་སྨིན་པའི་གནས་མེད་པའི་ཕྱིར། མཐུའི་ཁྱད་པར་ཐོབ་པ་དག་དེར་མི་སྐྱེའོ། །ཞེས་གསུངས་པའི་ཕྱིར། ཡང་འཕར་གསུམ་གྱི་སྐབས་ཀྱི། མདོ་ལས་

[042A]༄༅། །བསམ་གཏན་དང་པོའི་རོ་མྱང་ནས་བསམ་གཏན་གྱི་སྤེལ་སྒོམ་ལས་ཉམས་པར་བཤད་པ་དང། བསམ་གཏན་གྱི་དབང་གིས་ལྷ་རྣམས་སུ་སྐྱེ་བར་བཤད་པ་མི་འཐད་དེ། བྱང་སེམས་འཕགས་པ་རྣམས་ཀྱིས་བསམ་གཏན་
གྱི་རོ་མྱང་བ་མེད་པའི་ཕྱིར། ཟེར་ན་སྐྱོན་མེད་དེ། འདིར་བསྟན་འཕར་བའི་མིང་ཅན་གྱི་བྱང་སེམས་འགའ་ཞིག་སྔོན་སོ་སྐྱེའི་གནས་སྐབས་སུ་དེ་ལྟར་རོ་མྱང་བ་ལ་དགོངས་པ་ཡིན་པའི་ཕྱིར། གཉིས་པ་དགེ་འདུན་གྱི་ས་མཚམས་བསྟན་པ་ལ། ཁ་ཅིག། བྱང་སེམས་
འཕགས་པ་ལ་དོན་དམ་པའི་སེམས་དང་པོར་བསྐྱེད་པ། མ་གོས་པའི་སྤྱོད་པ་ལ་ཞུགས་པ། ཕྱིར་མི་ལྡོག་པ། སྐྱེ་བ་གཅིག་གིས་ཐོགས་པའི་བྱང་སེམས་རྣམས་སུ་ཡོད་ལ། དང་པོ་དེ་ས་དང་པོ་པ་ལ་བྱེད། གཉིས་པ་དེ་ས་གཉིས་པ་ནས་བདུན་པའི་བར་གྱི་བྱང་སེམས་
ལ་བྱེད། གསུམ་པ་ནི་ས་བརྒྱད་པ་ཡན་ཆད་ཀྱི་བྱང་སེམས་ལ་བྱེད། བཞི་པ་ནི། ས་བཅུ་པའི་གནས་སྐབས་ཀྱི་བྱང་སེམས་ལ་བྱེད་ཅིང། ས་དང་པོ་པ་ལ་རྒྱུན་ཞུགས་ཞུགས་པ་དབང་པོ་རྣོ་རྟུལ་གཉིས་དང། རྒྱུན་ཞུགས་འབྲས་གནས་ཙམ་པོ་པ། རིགས་ནས་རིགས་སྐྱེ་
གཉིས་ཏེ་ལྔའི་མིང་ཅན་དང། ས་གཉིས་པ་ནས་བདུན་པའི་བར་ལ། ཕྱིར་འོང་ཞུགས་པ། ཕྱིར་མི་འོང་ཞུགས་པ། ཕྱིར་འོང་འབྲས་གནས་ཙམ་པོ་པ་དང། དེ་ཁྱད་པར་ཅན་བཞི་དང། ས་བརྒྱད་པ་ཡན་ཆད་ཀྱི་བྱང་སེམས་ལ་ཕྱིར་མི་འོང་དང། ས་དགུ་པ་དང་བཅུ་པ་ལ་
དགྲ་བཅོམ་ཞུགས་པ་དང། སྲིད་པ་ཐ་མ་པའི་གནས་སྐབས་ལ་བསེ་རུ་ལྟ་བུའི་རང་སངས་རྒྱས་ཀྱི་མིང་ཅན་གྱི་བྱང་སེམས་འཇོག། ཅེས་ཟེར་ན། ཕྱིར་མི་འོང་གི་མིང་ཅན་གྱི་བྱང་སེམས་དེ་ས་བརྒྱད་པ་ཡན་ཆད་ཀྱི་བྱང་སེམས་ཁོ་ན་ལ་བྱེད་པ་མི་འཐད་དེ། མཐོང་ཆོས་
ཞི་དང། ལུས་མངོན་བྱེད་ཀྱི་མིང་ཅན་གྱི་བྱང་སེམས་དེ་ས་དྲུག་པ་ནས་འཇོག་རིགས་པའི་ཕྱིར་ཏེ། རྣམ་བཤད་ལས། སྲིད་རྩེའི་ཉོན་མོངས་པ་དང་ལྡན་པ་བྱང་སེམས་ས་དྲུག་པ་པ་དེ་ཉི་ཤུའི་གྲངས་འཛིན་བརྒྱད་ལས་གཞན་རྣམ་པ་གཉིས་སོ། །མཐོང་ཆོས་ལ་ཞི་བ་

[042B] རྣམ་པར་ཐར་པ་བརྒྱད་ཀྱི་ཏིང་ངེ་འཛིན་གྱིས་ལུས་ཀྱིས་མངོན་དུ་བྱེད་པ་གཉིས་ཡོད་པའི་ཕྱིར། ཞེས་གསུངས་པའི་ཕྱིར། ཁ་ཅིག། མཐོང་ལམ་སྐད་ཅིག་དང་པོ་བཅོ་ལྔ་ལ་གནས་པའི་
བྱང་སེམས་ལ་རྒྱུན་ཞུགས་ཞུགས་པ་དད་པའི་རྗེས་འབྲང་དང་ཆོས་ཀྱི་རྗེས་འབྲང་གི་མིང་ཅན་དང། ས་གཉིས་པ་ནས་ལྔ་པའི་བར་གྱི་བྱང་སེམས་ལ་རིགས་ནས་རིགས་སྐྱེའི་མིང་ཅན་གྱི་བྱང་སེམས། ས་དྲུག་པ་པ་ལ་ཕྱིར་འོང་ཞུགས་པ། ས་བདུན་པ་པ་ལ་ཕྱིར་འོང་འབྲས་གནས་
ཅོམ་པོ་པ་དང། དེ་ཁྱད་པར་ཅན་གཉིས། ས་བརྒྱད་པ་དང་དགུ་པ་ལ། ཕྱིར་མི་འོང་ཞུགས་པ་དང། ས་བཅུ་པ་པ་ལ་འདའ་བ་བཞིན་ནས་ལུས་མངོན་བྱེད་ཀྱི་བར་གྱི་ཕྱིར་མི་འོང་གི་མིང་ཅན་གྱི་བྱང་སེམས་རྣམས་སུ་འཇོག་གོ། ཞེས་ཟེར་ན། མཐོང་ལམ་སྡུག་
བསྔལ་ཆོས་ཤེས་ལ་གནས་པའི་བྱང་སེམས་དེ་རྒྱུན་ཞུགས་ཞུགས་པའི་མིང་ཅན་དུ་ཐལ། མཐོང་ལམ་སྐད་ཅིག་དང་པོ་བཅོ་ལྔ་ལ་གནས་པའི་བྱང་སེམས་དེ་དེ་ཡིན་པའི་ཕྱིར། རྟགས་ཁས། འདོད་ན། དེ་མི་འཐད་པར་ཐལ། རྒྱུན་ཞུགས་འབྲས་གནས་ཀྱི་
མིང་ཅན་གྱི་བྱང་སེམས་ཡིན་པའི་ཕྱིར། ལམ་རྗེས་ཤེས་ལ་གནས་པའི་བྱང་སེམས་དེ་རྒྱུན་ཞུགས་འབྲས་གནས་ཀྱི་མིང་ཅན་གང་ཞིག། ཐེག་ཆེན་མཐོང་ལམ་ཤེས་པ་བརྒྱད་ཅིག་ཅར་དུ་སྐྱེ་བའི་ཕྱིར། གཞན་ཡང། དགེ་འདུན་འདི་རྣམས་རིམ་ཅན་ཁོ་ནར་
སྦྱོར་བ་མི་འཐད་དེ། ཆོས་ཀྱི་རྗེ་ས་འབྲང་དང་བར་ཆད་གཅིག་པའི་སྐབས་སུ་ཡང་མདོ་ལས། དེ་དག་སྐྱེ་བ་གཅིག་ཐོགས་ཀྱི་བྱང་སེམས་སུ་བཤད་པའི་ཕྱིར། དེ་ལྟར་ཡང་གསེར་ཕྲེང་ལས། འདི་དག་རིམ་པ་ལྟར་ས་རིམ་ཅན་ཁོ་ན་ལ་སྦྱོར་བ་མི་འཐད་པར་གོ་སྟེ་
ཆོས་ཀྱི་རྗེས་འབྲང་དང་བར་ཆད་གཅིག་པའི་སྐབས་སུ་ཡང་དེ་དག་སྐྱེ་བ་གཅིག་ཐོགས་ཀྱི་བྱང་སེམས་སུ་བཤད་པའི་ཕྱིར། ཞེས་གསུངས་པའི་ཕྱིར། དེས་ན་འཕགས་པས་ནི་རྗེས་འབྲང་གཉིས་མཐོང་ལམ་པ་དང། ལྷག་མ་སྒོམ་ལམ་པ་ཡིན་ལ། ཁྱད་པར་

[043A]༄༅། །ཞུགས་པ་བཞི་ས་བཅུ་བ་པར་བཤད། སློབ་དཔོན་གྱིས་རྒྱུན་ཞུགས་འབྲས་གནས་ཙམ་པོ་པ་མཐོང་ལམ་པ་དང། ལྷག་མ་རྣམས་སྒོམ་ལམ་པར་བཤད་དོ། །གསུམ་པ་ལ། འོ་ན་འདིར་བསྟན་མཚོན་བྱ་དོན་གྱི་དགེ་འདུན་ལ་རྒྱུན་ཞུགས་
སོགས་སུ་གསུངས་པ་དེ་དག་དངོས་ཀྱི་སྒྲ་ཡིན་ནམ། བཏགས་པ་པ་ཡིན་ཞེ་ན། འདི་ལ་ལོ་ཙྪ་བ་ཆེན་པོའི་སློབ་མ་དྭགས་པོ་དབང་ཕྱུག་ཚུལ་ཁྲིམས་ནི། བྱང་སེམས་ལ་རྒྱུན་ཞུགས་སོགས་ཀྱི་མིང་གིས་བཏགས་པའི་དོན་ཡོད་པས་དངོས་ཀྱི་སྒྲ་ཡིན་ལ་བཏགས་པ་པ་མ་ཡིན་ནོ། །
ཞེས་ཟེར། ཨར་ཆེན་པོ་དང་ཕྱིས་ཀྱི་མཁས་པ་ཁ་ཅིག། བྱང་སེམས་ལ་རྒྱུན་ཞུགས་སོགས་སུ་གསུངས་པ་དེ་མཚན་ཉིད་པ་ཡིན་ཏེ། ཉན་ཐོས་ཀྱི་སྐབས་སུ་མྱང་འདས་ཀྱི་རྒྱུན་གྱི་ལམ་ལ་ཞུགས་པས་རྒྱུན་ཞུགས་སུ་འཇོག་པ་བཞིན་དུ་སངས་རྒྱས་ཀྱི་རྒྱུན་གྱི་ལམ་ལ་
ཞུགས་པ་ལ་ཡང་རྒྱུན་ཞུགས་སོགས་སུ་བཞག་དགོས་པའི་ཕྱིར། ཞེས་གསུངས། ཁ་ཅིག། བྱང་སེམས་ལ་ཞུགས་འབྲས་མཚན་ཉིད་པ་ཡོད་ཀྱི་ཐེག་དམན་ལ་དེ་བཞག་ཏུ་མེད་དེ། རྒྱུན་ཞུགས་ཀྱི་དོན་མྱང་འདས་ཐོབ་པའི་ལམ་གྱི་རྒྱུན་ལ་ཞུགས་པ་ལ་བྱེད་རིགས་
པ་གང་ཞིག། ཐེག་དམན་ལ་མྱང་འདས་མཚན་ཉིད་པ་མེད་པའི་ཕྱིར། ཞེས་ཟེར་བ་རྣམས་མི་འཐད་དེ། དམན་ལམ་སྔོན་དུ་མ་སོང་བའི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ་རྒྱུན་ཞུགས་ཞུགས་པ་ཡིན་པར་ཐལ་ལོ། །འདོད་ན་
དེ་འདྲའི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་དེ་རྒྱུན་ཞུགས་སུ་ཐལ་ལོ། །འདོད་ན། བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པར་ཐལ་ལོ། །གཞན་ཡང། དེས་འདོད་ཉོན་དྲུག་པ་སྤངས། དེས་སྲིད་ཉོན་དྲུག་པ་མ་སྤངས་པའི་
དམན་ལམ་སྔོན་དུ་མ་སོང་བའི་བྱང་སེམས་དེ་ཕྱིར་འོང་དུ་ཐལ་ལོ། །འདོད་ན། སྤང་བྱ་རིམ་གྱིས་པར་ཐལ་ལོ། །འདོད་མི་ནུས་ཏེ། སྤང་བྱ་ཅིག་ཅར་པ་ཡིན་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཡིན་པའི་ཕྱིར། རྟགས་

[043B] གཞན་ཡང། འདོད་ཉོན་དགུ་པ་སྤངས་པའི་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཕྱིར་མི་འོང་དུ་ཐལ་ལོ། །འདོད་ན། །སྲིད་ཉོན་དགུ་པ་སྤང་པར་ཐལ། འདོད་པ་གང་ཞིག། སྤང་བྱ་ཅིག་ཅར་པ་ཡིན་པའི་ཕྱིར། ཕྱི་མ་གྲུབ་སྟེ། དམན་
ལམ་སྔོན་དུ་མ་སོང་བའི་བྱང་སེམས་འཕགས་པ་ཡིན་པའི་ཕྱིར། རྟགས་སོང། གཞན་ཡང། གཞི་བསྡུ་བ་ལས། ཅིའི་ཕྱིར་བྱང་སེམས་དཔའ་སྐྱོན་མེད་པ་ལ་ཞུགས་པས་རྒྱུན་དུ་ཞུགས་པར་མི་འགྱུར་ཞེ་ན། རྒྱུན་ལ་འཇུག་པ་ཡོངས་སུ་མ་གྲུབ་པའི་ཕྱིར་
རོ། །ཞེས་དང། ཅིའི་ཕྱིར་ལན་ཅིག་ཕྱིར་འོང་བར་མི་འགྱུར་ཞེ་ན། བསམ་བཞིན་དུ་སྲིད་པ་ཚད་མེད་པ་ཡོངས་སུ་འཛིན་པའི་ཕྱིར་རོ། །ཞེས་དང། ཅིའི་ཕྱིར་ཕྱིར་མི་འོང་བར་མི་འགྱུར་ཞེ་ན། བསམ་གཏན་རྣམས་སུ་གནས་ཤིང་འདོད་པའི་ཁམས་སུ་
ཡང་སྐྱེ་བའི་ཕྱིར་རོ། །ཞེས་གསུངས་པ་མི་འཐད་པར་ཐལ། བྱང་སེམས་ལ་ཞུགས་གནས་ཀྱི་རྣམ་གཞག་འཐད་པའི་ཕྱིར། ཁོ་ན་རེ། དེ་འཐད་པར་ཐལ། ཉི་སྣང་ལས། དེ་ལ་དགེ་འདུན་དཀོན་མཆོག་ནི་འདིར་ཕྱིར་མི་ལྡོག་པའི་དགེ་འདུན་ཡིན་པར་ཤེས་
པར་བྱའོ། །ཞེས་གསུངས་ནས་བྱང་ཆུབ་སེམས་དཔའ་དད་པའི་རྗེས་སུ་འབྲང་བའི་དབང་དུ་མཛད་ནས། ཞེས་གསུངས་པའི་ཕྱིར་ན་སྐྱོན་མེད་དེ། དེས་རྒྱུན་ཞུགས་ཞུགས་པའི་མིང་ཅན་གྱི་བྱང་སེམས་ཡོད་པར་བསྟན་པ་ཙམ་ཡིན་པའི་ཕྱིར། དེ་ལྟར་
མ་ཡིན་ན། བྱང་སེམས་དང་རང་རྒྱལ་གྱི་གཞི་མཐུན་ཡོད་པར་ཐལ། ཉི་སྣང་ལས། བྱང་ཆུབ་སེམས་དཔའ་རང་སངས་རྒྱས་ཀྱི་དབང་དུ་མཛད་ནས་གསུངས་པ་ནི། ཞེས་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ། རང་སངས་རྒྱས་ཡིན་ན་
ཐེག་པ་འབྲིང་པོའི་གང་ཟག་ཡིན་དགོས། བྱང་ཆུབ་སེམས་དཔའ་ཡིན་ན། ཐེག་པ་ཆེན་པོའི་གང་ཟག་ཡིན་དགོས་པའི་ཕྱིར། གཞན་ཡང། དམ་བཅའ་དེ་རྣམས་མི་འཐད་དེ། བྱང་སེམས་དང། གཟུགས་མེད་ཉེར་འགྲོའི་ཕྱིར་མི་འོང་གི་གཞི་མཐུན་མེད་པའི་

[044A]༄༅ ། །ཕྱིར། གཟུགས་མེད་ཁམས་སུ་སྐྱེ་བ་ལེན་པའི་བྱང་འཕགས་མེད་པའི་ཕྱིར། དེར་བསམ་བཞིན་དུ་སྐྱེ་བའི་བྱང་འཕགས་མེད། དེར་ལས་ཉོན་གྱི་དབང་གིས་སྐྱེ་བ་ལེན་པའི་བྱང་འཕགས་མེད་པའི་ཕྱིར། དང་པོ་གྲུབ་
སྟེ། མདོ་སྡུད་པ་ལས། བྱང་ཆུབ་ཡོན་ཏན། ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ། རྒྱུད་བླ་མ་ལས། འཕགས་པས་འཆི་དང་ན་བ་དང། །རྒ་བའི་སྡུག་བསྔལ་རྩད་ནས་སྤངས། ལས་དང་ཉོན་མོངས་དབང་གིས་སྐྱེ། དེ་ལ་དེ་མེད་ཕྱིར་
དེ་མེད། །ཅེས་གསུངས་པའི་ཕྱིར། མཁས་པ་ཁྱུང་ལ་སོགས་པ་ནི། བྱང་སེམས་ལ་རྒྱུན་ཞུགས་སོགས་སུ་གསུངས་པ་དེ་བཏགས་པ་པ་ཡིན་ཏེ། ད་ལ་དེ་ལྟར་འདོགས་པའི་ཆོས་གསུམ་ཚད་བའི་ཕྱིར། ཞེས་གསུངས། རང་ལུགས་ནི། ལུགས་འདི་ལྟར་
འཐང་དེ། ཕྱིར་མི་ལྡོག་པའི་འཁོར་ལོའི་མདོ་ལས། བྱང་སེམས་ལ་རྗེས་འབྲང་གཉིས་བརྒྱད་བ་རྒྱུན་ཞུགས་ཕྱིར་འོད་དང། ཕྱིར་མི་འོང་དགྲ་བཅོམ་ཉན་ཐོས་རང་རྒྱལ་སྟེ་དགུའི་བརྡ་མཛད་པ་དེ་བཏགས་པ་པ་ཡིན་པའི་ཕྱིར། འོ་ན། མདོ་དེ་ཉིད་ལས་
དགེ་སློང་རྣམས་རྒྱལ་བྱེད་ཚལ་ཆུར་མེད་པ་ལ་ཆུའི་འདུ་ཤེས་སྐྱེས་པ་དཔེར་བཞག་ནས་རྒྱུན་ཞུགས་སོགས་གསུངས་པས་འབྲས་བུ་བཞི་དང་རང་རྒྱལ་མ་ཡིན་པ་ལ་དེ་དག་ཏུ་འདུ་ཤེས་པ་དེ་དག་གི་འདུ་ཤེས་བསལ་བའི་ཕྱིར་དུ་བྱང་སེམས་ལ་བརྒྱད་
བ་ལ་སོགས་པར་བཤད་པའི་དགོངས་པ་འདི་དག་གོ། ཞེས་གསུངས་པ་ཇི་ལྟར་ཡིན་ཞེ་ན། སྐྱོན་མེད་དེ། ཉན་རང་གི་རིགས་ཅན་རྣམས་འབྲས་བུ་བཞི་དང། རང་རྒྱལ་གྱི་འབྲས་བུ་ཐོབ་ཙམ་གྱིས་ཆོག་ཤེས་ཤིང། དེ་ལས་གོང་དུ་བགྲོད་དུ་མེད་དོ་
སྙཾ་དུ་བྶཾ་པ་རྣམས་ཐེག་ཆེན་ལ་དྲང་པའི་ཕྱིར་དུ་བརྒྱད་པ་སོགས་དེ་དག་བྱང་སེམས་ཉིད་ལ་ཡོད་པར་བསྟན་པས་དགོངས་པ་ཅན་ཡིན་པའི་ཕྱིར། འོ་ན་དེ་ལྟར་བཏགས་པའི་དགོངས་གཞི་དད་དགོས་པ་དངོས་ལ་གནོད་བྱེད་རྣམས་གང་ཞེ་ན། དེ་ལྟར་

[044B] སྐྱེ་བ་ལེན་ཚུལ་དང་སྤང་རྟོགས་ཆ་འདྲ་བ་ཙམ་ལ་དགོངས་ནས་གསུངས་པའི་ཕྱིར། མདོ་དེ་ཉིད་ལས། སངས་རྒྱས་མཐོང་ལ་ཆགས་མེད་དེ། །སེམས་ཅན་དཔག་མེད་དད་པར་བྱེད། །དེ་ནི་དེ་ལ་ཆགས་མེད་དེ། །དེའི་ཕྱིར་
བློ་ལྡན་དད་རྗེས་འབྲང། །ཞེས་དང། ཆོས་རྒྱུན་བསམ་གྱིས་མི་ཁྱབ་པ། །རྒྱུན་ད་ལས་ཀྱི་འདའ་མི་བྱེད། །ཆོས་ཉིད་དེ་ནི་རྗེས་སུ་ཐོབ། །དེ་ཉིད་ཆོས་ཀྱི་རྗེས་སུ་འབྲང། །ཞེས་དང། ལོག་པ་བརྒྱད་ལས་ཤིན་ཏུ་འདས། ༑རྣམ་པར་ཐར་པ་བརྒྱད་ལ་རེག། ཡང་དག་
བརྒྱད་ལ་ཞེན་པ་མེད། །དེའི་ཕྱིར་བརྒྱད་པ་ཞེས་བརྗོད་དོ། །ཞེས་དང། ལམ་ལ་རྒྱུན་ཞེས་དེས་བརྗོད་དོ། །བསམ་དུ་མེད་པ་སངས་རྒྱས་ལམ། །གང་དག་ལ་ལ་འདིར་གནས་པ། །དེ་དང་དེ་དག་རྒྱུན་ལ་གཞོལ། །ཞེས་དང། གང་གིས་བྱང་ཆུབ་འགྲུབ་འགྱུར་བའི། །
རྐྱེན་རྣམས་མང་པོ་རབ་གསུངས་པ། །རྒྱེན་དེ་ཤེས་པར་བྱའོ་ཞེས། །དེ་དག་འཚོལ་ཞིང་འོང་བ་ཡིན། །ཞེས་དང། འགྲོ་བ་རྣམ་གསུམ་གང་དུ་ཡང། །དེ་ནི་ཕྱིར་ཞིང་མི་འགྲོ་སྟེ། །སངས་རྒྱས་ཆོས་རྣམས་ཐོབ་པས་ན། །དེ་ནི་ཕྱིར་མི་འོང་ཞེས་བརྗོད། །ཅེས་
དང། གང་གིས་སེམས་ཅན་སྡུག་བསྔལ་བ། །ཉོན་མོངས་ཐམས་ཅད་དེ་ཡིས་བཅོམ། །ཉོན་མོངས་པ་ལས་སེམས་ཅན་གྲོལ། །དེས་དེ་དགྲ་བཅོམ་ཞེས་བརྗོད་དེ། །ཞེས་དང། བྱང་ཆུབ་ཞི་བ་སྤྲོས་པ་མེད། །རྙེག་པ་མེད་པར་སྒྲོག་པ་བྱེད། །སྐྱེ་
བོ་དཔག་ཏུ་མེད་ལ་སྒྲོག། དེས་དེ་ཉན་ཐོས་ཞེས་བརྗོད་དོ། །ཞེས་དང། མ་རིག་ནམ་མཁའ་ཇི་བཞིན་ཏེ། །ཆོས་རྣམས་ཐམས་ཅད་མཚན་ཉིད་མེད། །འདི་ནི་མངོན་དུ་གྱུར་པས་ན། །རང་རྒྱལ་བ་ཞེས་བརྗོད་པ་ཡིན། །ཞེས་གསུངས་པའི་ཕྱིར་
ཁྱབ་སྟེ། མདོ་འདིས་གང་ཟག་དགུ་པོ་དེ་བྱང་སེམས་ལ་བཞག་པས། རྗེས་འབྲང་སོགས་ཉི་ཤུ་པོ་དེ་ཡང་བྱང་སེམས་ལ་བཏགས་པར་འགྲུབ་པའི་ཕྱིར། དེ་ལྟར་གསུངས་པའི་དགོས་པ་ཡོད་དེ། ཐེག་དམན་གྱི་སྐྱེས་བུ་ཟུང་བཞི་འམ་གང་ཟག་ཡ་

[045A]༄༅། །བརྒྱད་ཁོ་ན་དགེ་འདུན་ཡིན་གྱི། བྱང་སེམས་རྣམས་དགེ་འདུན་མ་ཡིན་ནམ་སྙམ་པའི་ལོག་རྟོག་ཟློག་པའི་དགོས་པ་ཡོད་པའི་ཕྱིར་ཏེ། ཟུང་བཞི་ལ་སོགས་པ་ནི་རབ་བྱུང་གི་རྟེན་ཅན་ཤ་སྟག་ཡིན་ལ། བྱང་སེམས་ལ་ཁྱིམ་
པའི་རྟེན་ཅན་ཡོད་པའི་རྒྱུ་མཚན་གྱིས་དེ་འདྲའི་དགོས་པ་སྐྱེ་བའི་ཕྱིར། དེ་ལྟར་ཡང། ཟླ་འོད་ལས་ཉན་ཐོས་ཀྱི་གང་ཟག་དང་མི་འདྲ་བ་ནི་ཡིད་ཆེས་པའི་དོན་དུའོ། །ཞེས་གསུངས་པའི་ཕྱིར། དངོས་ལ་གནོད་བྱེད་ཡོད་དེ། ཐེག་པ་གསུམ་གྱི་གང་ཟག་འཆོལ་
བར་འགྱུར་བའི་སྐྱོན་ཡོད་པའི་ཕྱིར།། །།ཤེར་ཕྱིན་སྤས་དོན་རིན་ཆེན་གསལ་བའི་གཏེར། །མདོ་རྒྱན་འགྲེལ་གསུམ་སྦྱར་བའི་ལྒ་བཤད་ཆེ། །ཀླུ་དབང་རོལ་མཚོ་རྒྱས་བྱེད་སྦྱོར་བརྩོན་དགེས། །རྨད་བྱུང་བཤད་སྒྲུབ་དགའ་སྟོན་རྒྱས་གྱུར་ཅིག།། །།
དགེ་ལེགས་འཕེལ།། །།



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]

[106]༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་པར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་གོ་སྒྲུབ་མན་ཆད་ཀྱི་སྤྱི་དོན་བཞུགས་སོ།།

[106]༄༅། །བཞི་པ་སྒྲུབ་པ་རང་གི་ངོ་བོ་སྟོན་པ་ལ། འོ་ན། ལུས་རྣམ་གཞག་ཏུ། །སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་དང། །དམིགས་པ་དག་དང་ཆེད་དང། ནི། །གོ་ཆ་འཇུག་པའི་བྱ་བ་དང། །ཚོགས་ནི་ངེས་པར་འབྱུང་བཅས་
རྣམས། །ཞེས་འཆད་ན། སྒྲུབ་པའི་རྟེན། དམིགས་པ། ཆེད་དུ་བྱ་བ་རྣམས་བརྗོད་པའི་འོག་ཏུ་སྒྲུབ་པ་རང་གི་ངོ་བོ་འཆད་པའི་རྒྱུ་མཚན་གང་ཞེ་ན། །དེའི་རྒྱུ་མཚན་ཡོད་དེ། བྱང་ཆུབ་ཏུ་སེམས་བསྐྱེད་པ་རྣམས་ཀྱིས་རང་བཞིན་གནས་རིགས་
ལ་བརྟེན་ནས་དམིགས་པ་བཅུ་གཅིག་ལ་དམིགས་ཏེ། ཆེན་པོ་གསུམ་གྱི་ཆེད་དུ་སྒྲུབ་པ་བཞི་ཉམས་སུ་ལེན་དགོས་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། ཞེས་འཆད་པ་ལ། དེ་ལྟར་སྒྲུབ་པ་ལ་འཇུག་པ་དེའི་ཕྱིར་ཆེན་པོ་
ཉིད་གསུམ་དང་ལྡན་པས་ཆེད་དུ་བྱ་བ་གསུམ་དུ་ཤེས་པར་བྱའོ། །དེ་ལྟར་སྒྲུབ་པའི་རྟེན་དུ་བྱུར་པ་ལ་སོག་པ་བརྗོད་ནས། དེའི་རང་གི་ངོ་བོ་གང་ཞེ་ན། ཞེས་སོགས་གསུངས། འདི་ལ་ཡང། སྤྱིའི་ངོ་བོ་བཤད་པ་དང། སོ་
སོའོ་དོན་འཅད་པ་གཉིས་ལས། །དང་པོ་ལ། མཁྱེན་པ་ཡུལ་གྱི་སྒྲུབ་པ་དང། སྦྱོར་བ་བྱེ་བྲག་གི་སྒྲུབ་པ་གཉིས་ལས། དང་པོ་ནི། ཐམས་ཅད་མཁེན་པ་ཉིད་གསུམ་གྱི་ཡུལ་ལ་སྤྱིར་དགེ་བའི་ཆོས་ཀྱི་རྟེན་ཅན་དང། ཞེས་འཆད་
གཉིས་པ་ནི། རྣམ་པ་ཀུན་མངོན་པར་རྫོགས་པར་རྟོགས་པ་ལ་སོགས་པ་མངོན་པར་རྟོགས་པ་རྣམ་པ་བཞི་ལ། མངོན་པར་རྟོགས་པ་རེ་རེ་ཞིང་ཕ་རོལ་ཏུ་ཕྱིན་པ་དྲུག་གི་རྟེན་ཅན་གྱི་བྱ་བ་ནི་སྒྲུབ་པ་སྟེ། ཞེས་གསུངས། འདིའི་

[106]༄༅། །སྐབས་སུ་མཐའ་དཔྱད་པ་ལ། མཚན་ཉིད། དབྱེ་བ། ས་བཚམས་གསུམ་ལས། དང་པོ་ནི། ཐེག་ཆེན་སེམས་བསྐྱེད་ལ་བརྟེན་ནས་དོན་གཉིས་ཕུན་ཚོགས་སུ་སྒྲུབ་པར་བྱེད་པའི་
ཆེན་པོ་དྲུག་ལྡན་གྱི་སེམས་དཔའི་རྣལ་འབྱོར། ཐེག་ཆེན་སྒྲུབ་བའི་མཚན་ཉིད། །ཐེག་ཆེན་སྒྲུབ་པ་ཆོད་ཅན།ཆེན་པོ་དྲུག་དང་ལྡན་ཏེ། གནས་པ་ཆེ། བརྩོན་པ་ཆེ། འབྲས་བུ་འབྱུང་བ་ཆེ། རྟག་
ཏུ་ཁས་ལེན་ཆེ། བཟོད་པ་ཆེ། དོན་ཆེན་པོ་ཡང་དག་པར་སྒྲུབ་པའི་བྱ་བ་བྱེད་པའི་ཕྱིར། དང་པོ་གྲུབ་སྟེ། ཐེག་ཆེན་སེམས་བསྐྱེད་ལ་གནས་པའི་ཕྱིར། གཉིས་པ་གྲུབ་སྟེ། རང་གཞན་མཐའ་དག་གི་དོན་ལ་
བརྩོན་པའི་ཕྱིར། གསུམ་པ་གྲུབ་སྟེ། བྱུང་ཆུབ་ཆེན་པོ་འབྲས་བུར་འབྱིན་པའི་ཕྱིར། བཞི་པ་གྲུབ་སྟེ། སེམས་ཅན་ཐམས་ཅད་གྱི་དོན་ཆེན་པོ་སྒྲུབ་བར་ཁས་ལེན་པའི་ཕྱིར། ལྔ་པ་གྲུབ་སྟེ། གཞན་
དོན་དུ་སྡུག་བསྔལ་ཐམས་ཅད་དང་དུ་ལེན་པའི་ཕྱིར། དྲུག་པ་གྲུབ་སྟེ། སེམས་ཅན་ཐམས་ཅད་ཀྱི་སྡུག་བསྔལ་སེལ་བ་དང་ཕན་བདེ་སྒྲུབ་པའི་བྱ་བ་བྱེད་པའི་ཕྱིར། དེ་ལྟར་ཡང། མདོ་སྡེའི་རྒྱན་ལས། གནས་
རྩོམ་འབྲས་བུ་འབྱུང་བ་ཆེ་བདག་ཉིད། །རྒྱལ་སྲས་རྣམས་ཀྱི་སྒྲུབ་པ་ཡིན་པར་འདོད། །རྟག་ཏུ་ལེན་པ་ཆེ་དང་བཟོད་པ་ཆེ། །དོན་ཆེན་ཡང་དག་སྒྲུབ་པའི་བྱ་བ་བྱེད། །ཅེས་གསུངས། གཉིས་པ་ལ། སྟོན་ཚུལ་

[106B] སྦྱོར་བ་བྱེད་བྲག་གི་སྒྲུབ་པ་གཉིས་སུ་ཡོད། མཁེན་གསུམ་གང་རུང་གི་རྣམ་པ་ཡུལ་དུ་བྱས་ནས་སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། དང་པོའི་མཚན་ཉིད། ཕར་ཕྱིན་དྲུག་ལྡན་
དུ་ཉམས་སུ་ལེན་པའི་བསམ་སྦྱོར་ཅི་རིགས་པས་ཟིན་པའི་སེམས་དཔའི་རྣལ་འབྱོར། གཉིས་པའི་མཚན་ཉིད། དེ་གཉིས་ཡིན་ཁྱབ་མཉམ་ཡིན་ཏེ། སྐབས་དང་པོ་གསུམ་དུ་མཁྱེན་པ་ཡུལ་གྱི་སྒྲུབ་པའི་ལྡོག་ཆ་ནས་བསྟན་བར་བ་བཞིར་སྦྱོར་བ་བྱེ་བྲག་གི་
སྒྲུབ་པའི་ལྡོག་ཆ་ནས་བསྟན་པའི་ཕྱི། སྐབས་དང་པོ་གསུམ་དུ་དངོས་སུ་བསྟན་པའི་སྒྲུབ་པ་ལ་མཁྱེན་པ་ཡུལ་གྱི་སྒྲུབ་པ་ཞེས་བརྗོད་པའི་རྒྱུ་མཚན་ཡོད་དེ། གཙོ་བོར་ཕར་ཕྱིན་དྲུག་གི་ལྡོག་ཆ་ནས་དངོས་སུམ་བསྟན་པར། སྤྱིར་དགེ་བའི་
ཆོས་ཀྱི་རྟེན་བྱེད་པའི་ལྡོག་ཆ་ནས་དངོས་སུ་བསྟན་པའི་ཕྱིར་ཏེ། གོ་སྒྲུབ་སྐབས་འགའ་ཞིག་མ་གཏོགས་སྐབས་དང་པོའི་གཞུང་དང་སྐབས་བཞན་གཉིས་ཀྱི་ཕར་ཕྱིན་དྲུབ་ཉམས་ལེན་གྱི་ལྡོག་ཆ་ནས་དངས་སུ་བསྟན་པའི་ཕྱིར། སྦྱེར་བ་བཞིའི་སྐབས་ནས་དངོས་
སུ་བསྟན་པའི་གྲུབ་པ་ལ་སྦྱོར་བ་བྱེ་བྲག་གི་སྒྲུབ་པ་ཞེས་བརྗོད་པའི་རྒྱུ་མཚན་ཡོད་དེ། དེ་རྣམས་སུ་གཙོ་བོར་ཕར་ཕྱིན་དྲུག་ཉམས་ལེན་གྱི་ལྡོག་ཆ་ནས་དངོས་སུ་བསྟན་པའི་ཕྱིར་ཏེ། སྐབས་བཞི་པར། སངས་རྒྱས་སོགས་དམིགས་དད་པ་དང། །སྦྱིན་
སོགས་སྤྱོད་ཡུལ་བརྩོན་འགྲུས་དན། །ཞེས་དང། ལྔ་པར། སྦྱིན་པ་ལ་སོགས་རེ་རེར་ནི། །ཞེས་སོགས་དང། དྲུག་པར། སྦྱིན་པ་ཤེས་རབ་བར་དག་དང། །ཞེས་སོགས་དང། བདུན་པར། སྦྱིན་པ་ལ་སོགས་རེ་རེས་ཀྱང། །ཞེས་གསུངས་པའི་
ཕྱིར། ས་མཚམས་ནི། ཐེག་ཆེན་བྱི་ཚོགས་ལམ་ནས་རྒྱུན་མཐའི་བར་དུ་ཡོད། བཞུང་དོན་ནི། ཐེག་ཆེན་སྒྲུབ་པ་ཆོས་ཅན། ཁྱོད་ལ་བསྟན་ཚུལ་གྱི་སྒོ་ནས་གཉིས་སུ་ཡོད་དེ། ཁྱོད་ལ་མཁྱེན་བ་ཡུལ་གྱི་སྒྲུབ་པ་དང། སྦྱོར་བ་བྱེ་བྲག་གི་

[107A]༄༅། །སྒྲུབ་པ་གཉིས་སུ་ཡོད་པའི་ཕྱིར། རོང་ཊཱིཀ་པས། མཁྱེན་གསུམ་ཡུལ་དུ་བྱས་ནས་ཐོས་བསམ་གཙོ་བོར་གྱུར་པའི་སྒྲུབ་པ། མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་ལ་གཙོ་བོར་སྤྱོད་པའི་སྒྲུབ་པ། སྦྱོར་བ་བྱེ་བྲག་གི་སྒྲུབ་པའི་མཚན་ཉིད་
མཁེན་གསུམ་ཉམས་ལེན་གྱི་བྱ་བ་ནི་ལྟ་བའི་ཉམས་ལེན་དང། སྦྱོར་བཞི་ཉམས་ལེན་གྱི་བྱ་བ་ནི་སྤྱོད་པའི་ཉམས་ལེན་ཡིན། ཞེས་ཟེར། འོ་ན་ཐོས་བསམ་གཙོ་བོར་གྱུར་པའི་དོན་སྦྱེན་སོགས་སྦྱོར་བས་ཉམས་སུ་མི་ལེན་པར་ཤེས་བྱ་གཏན་ལ་འབེབས་པའི་གནས་སྐབས་སུ་གཙོ་
བོར་གྱུར་པའི་སྒྲུབ་པ་ལ་བྱེད་དམ། གཏན་ལ་འབེབ་པའི་སྦྱིན་སོགས་བསམ་པས་ཡང་དང་ཡང་དུ་འདྲིས་པར་བྱེད་པའི་བནས་སྐབས་ལ་བྱེད། དང་པོ་ལྟར་ན། མཁྱེན་པ་ཡུལ་བྱི་སྒྲུབ་པ་འདི་ལམ་མ་ཞུགས་ཀྱི་གནས་སྐབས་ཀྱི་སྒྲུབ་པར་འགྱུར་བས། དེ་རང་གི་ངོ་བོ་གང་གི་ངོ་བོ་གང་ཞེ་ན། ཐམས་
ཅད་མཁྱེན་པ་ཉིད་གསུམ་གྱི་ཡུལ་ལ། ཞེས་གསུངས་པ་དང་འགལ། །གཉིས་པ་ལྟར་ན། དེ་སྦྱིན་སོགས་ལ་གཚོ་བོར་སྦྱོར་བའི་སྒྲུབ་པར་འགྱུར་རོ། །གཞན་ཡང། དམ་བཅའ་དེ་མི་འཐད་དེ། ཉམས་ལེན་དེ་གཉིས་ལ་ལྟ་སྤྱོད་གཙོ་བོར་གྱུར་མ་གྱུར་གྱི་ཁྱད་པར་མི་འཐད་པའི་ཕྱིར་
ཁ་ཅིག། །སྦྱིན་སོགས་ཕར་ཕྱིན་དྲུག་གི་མགོ་མིག་མ་དོད་པའི་སེམས་དཔའི་རྣལ་འབྱོར། དང་པོའི་མཚན་ཉིད། དེ་ལྟར་དོད་པའི་སེམས་དཔའི་རྣལ་འབྱོར། གཉིས་པའི་མཚན་ཉིད་དུ་གསུངས་པ་མི་འཐད་དེ། དོད་མ་དོད་ཀྱི་དོན་སྦྱིན་སོགས་ཕར་ཕྱིན་དྲུག་ཉམས་སུ་ལེན་འདོད་ཀྱི་བསམ་
པས་ཟིན་མ་ཟིན་ལ་བྱེད་ན། མཁྱེན་པ་ཡུལ་གྱི་སྒྲུབ་པ་ལམ་མ་ཞུགས་ཀྱི་གནས་སྐབས་ཀྱི་སྒྲུབ་པར་གྱུར་ཏེ། ཐེག་ཆེན་གྱི་ཚོགས་ལམ་ཐོབ་ན། གོ་སྒྲུབ་ཐབ་པས་ཁྱབ། གོ་སྒྲུབ་ཡིན་ན། དེས་ཟིན་པས་ཁྱབ་པའི་ཕྱིར། དེ་ཕར་ཕྱིན་དྲུབ་ཐོབ་པ་ལ་བྱེད་ན། སྦྱོར་བཞི་སྦྱོར་བ་བྱེ་
བྲག་གི་སྒྲུབ་པ་མ་ཡིན་པར་འགྱུར་ཏེ། ཐེག་ཆེན་གྱི་ཚོགས་ལམ་ཐོབ་ན། རྣམ་རྫོགས་སྦྱོར་བ་ཐོབ་པས་ཁྱབ། བྱང་སེམས་ཚོགས་ལམ་པས་ཕར་ཕྱིན་དྲུག་མ་ཐོབ་པའི་ཕྱིར། ཁ་ཅིག། ཕར་ཕྱིན་དྲུག་སོ་སོར་དེས་པའི་མཚན་ཉིད་ཀྱིས་མ་ཟིན་པའི་སེམས་དཔའི་རྣལ་འབྱོར་

[107B] དེས་ཟིན་པ་གཉིས་པའི་མཚན་ཉིད་དུ་འདོད་པ་མི་འཐད་དེ། དེ་གཉིས་ཡིན་ཁྱབ་མཉམ་ཡིན་པའི་ཕྱིར་ཏེ། སྒྲུབ་པ་བཞི་པོ་གང་རུང་ཡིན་ན། མཁྱེན་པ་ཡུལ་གྱི་སྒྲུབ་པ་ཡིན་པས་ཁྱབ། སྦྱོར་བ་བཞི་པོ་གང་རུང་ཡིན་ན། སྦྱོར་བ་བྱེ་བྲག་གི་སྒྲུབ་པ་ཡིན་དགོས་པ་གང་ཞིག་
སྒྲུབ་པ་བཞི་པོ་གང་རུང་དང། སྦྱོར་བ་བཞི་པོ་གང་རུང་ཡིན་ཁྱབ་མཉམ་ཡིན་པའི་ཕྱིར།    ༈    ཐེག་ཆེན་ལ་གོ་བགོས་པའི་གོ་སྒྲུབ། དེ་ལ་ཞུགས་པའི་འཇུག་སྒྲུབ། དེ་ཞུགས་པ་མཐར་ཕྱིན་པར་བྱེད་པའི་ཚོགས་སྒྲུབ། ཞུགས་པ་མཐར་ཕྱིན་པ་ངེས་
འབྱུང་སྒྲུབ་པ་བཤད་པའོ། །དང་པོ་ལ། མདོ་ལས་གསུངས་ཚུལ། བསྟན་བཅོས་ཀྱིས་འགྲེལ་ཚུལ་བཉིས་པ་དང་པོ་ནི། སྒྱུབ་པ་རང་གི་ངོ་བོ་འཆད་པ་ལ། དེ་ནས་ཚེ་དང་ལྡན་པ་བྱམས་མའི་བུ་གང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡདྣ་འདས་དོན་གང་གི་སླད་དུ་བྱང་
ཆེན་ཞེས་བགྱི་བ་དེ་ལ་བདག་ཀྱང་སྤོབས་སོ། །བཅོམ་ལྡན་འདས་ཀྱིས་བདའ་སྩལ་པ། གང་པོ་ཁྱོད་ཀྱིས་སྤོབས་པ་སྐྱེད་ཅིག། གང་པོས་གསོལ་པ། བཅོམ་ལྡན་འདས་གོ་ཆ་ཆེན་པོ་བགོས་པའི་སེམས་ཅན་ལགས་ཏེ། བཅོམ་སྡན་འདས་དེ་ནི་ཐེག་པ་ཆེན་པོ་ལ་ཡང་དག་པར་ཞུགས་
པའི་སེམས་ཅན་ལགས་ལ། དེ་ནི་ཐེག་པ་ཆེན་པོ་ལ་ཡང་དག་པར་གནས་པའི་སེམས་ཅན་ལགས་ཏེ། དེའི་སླང་དུ་བྱང་ཆེན་ཞེས་བགྱིའོ། །ཞེས་པ་ནས། ཚེ་དང་ལྡན་པ་ཤཱ་རིའི་བུ་དེ་ཙམ་གྱིས་ན་བྱང་ཆེན་གོ་ཆ་ཆེན་པོ་བགོས་པ་ཞེས་བྱའོ། །ཞེས་པའི་བར་གསུངས། དེ་ཡང་གང་
པོས་སེམས་དཔའ་ཆེན་པོར་འཇུག་པའི་རྒྱུ་མཚན་བཤད་པ་ལས་འཕྲོས་ནས། ཤཱ་རིའི་བུ་ཅི་ཚམ་གྱིས་ན་གོ་ཆ་ཆེན་པོ་བགོས་ཞེས་དྲིས་པའི་ལན་དུ་གསུངས་སོ། །གཉིས་པ་ལ། མཚམས་སྦྱར། རྩ་བ། འགྲེལ་པ་དང་གསུམ་ལས། དང་པོ་ནི་ལུས་རྣམ་གཞག་ཏུ། གོ་ཆ་འཇུག་
པའི་བྱ་བ་དང། ཞེས་འཆད་ན།ཐེག་ཆེན་གྱི་སྒྲུབ་པ་བཞིའི་དང་པོར་གོ་སྒྲུབ་འཅད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ཐེག་ཆེན་གྱི་སྒྲུབ་པ་ཉམས་སུ་ལེན་པའི་ཚེ་དང་པོར་དམ་པའི་ཆོས་མཐའ་དག་ཉམས་སུ་ལེན་པར་འདོད་པའི་བསམ་པ་རྒྱ་ཆེན་པོའི་གོ་ཆ་ལེགས་པར་

[108A]༄༅། །བགོས་པ་གཅིག་དགོས་སོ། །ཞེས་ཤེས་པར་བྱ་བའི་ཕྱིར་དང་པོར་གོ་སྒྲུབ་བྶཧྡ་པའི་ཕྱིར། དཔེར་ན། རྒྱལ་པོ་གྱུལ་དུ་འཇུག་པའི་ཐོག་མར་རང་ཉིད་ཀྱིས་གོ་ལེགས་པར་བགོས་ཏེ་ཆས་པ་བཞིན་ནོ། །ཞེས་མཚམས་སྦྱོར་བ་ལ། དེ་ལྟར་ཇི་ལྟ་བ་བཞིན་
དུ་སྦྱོར་བ་དང་མཐོང་བ་དང་སྒོམ་པ་དང་ཀྱད་པར་གྱི་ལམ་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་གོ་ཆ་དང་འཇུག་པ་དང་ཚོགས་དང་ངེས་པར་འབྱུང་བ་རྣམས་ཀྱི་ནང་ནས། བརྟོན་འགྲུས་ཀྱི་ངོ་བོ་ཉིད་ཀྱི་དང་པོ་གོ་ཆའི་སྒྲུབ་པ་གསུངས་པ། ཞེས་གསུངས། གཉིས་པ་ནི། མདོ་དེའི་དོན་འཆད་
པའི་སྒོ་ནས་བོ་སྒྲུབ་ལ་སོ་དྲུག་ལ་སོ་དྲུག་ཏུ་ཕྱེ་ནས་འཆད་པ་ལ། དེ་དག་སོ་སོར་སྦྱིན་ལ་སོགས། །ཞེས་སོགས་གསུངས། དོན་ནི། གོ་སྒྲུབ་ཆོས་ཅན། ཁྱོད་ལ་སུམ་ཅུ་སོ་དྲུག་ཡོད་དེ། སྦྱིན་པའི་སྦྱིན་པའི་གོ་སྒྲུབ་ནས་ཤེས་རབ་ཀྱི་ཤེས་རབ་ཀྱི་གོ་སྒྲུབ་ཀྱི་བར་རྣམས་སུ་ཡོད་པའི་ཕྱིར་
གསུམ་པ་ལ། དབྱེ་བ་དང། དོན་བསྡུ་པ་གཉིས་ལས། དང་པོ་ལ། སྦྱིན་པ་ལ་དྲུག་ཏུ་དབྱེ་བ། ལྷབ་མ་དེ་དང་མཚུངས་པ་གཉིས་ལས། དང་པོ་ལ། སྦྱིན་པའི་གོ་སྒྲུབ་དྲུག་པོ་སྟོན་པ་ལ། མདོ་ལས། ཚེ་དང་ལྡན་པ་ཤཱ་རིའི་བུ་གང་བྱུང་ཆེན་ཤེར་ཕྱིན་ལ་སྦྱོད་པའི་ཚེ་སྦྱིན་པ་གང་ཡོངས་སུ་
གཏོང་བ་དེ་དག་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་ཡོངས་སུ་གཏོང་སྟེ། དགེ་བའི་རྩ་བ་དེ་ཡང་སེམས་ཅན་ཐམས་ཅད་དང་ཐུན་མོང་དུ་བྱས་ཤིང། ཞེས་པ་ནས། ཕ་རོལ་ཏུ་ཕྱིན་པ་དེ་དག་ལ་མཚན་མར་མི་བྱེད་ཅིང་མི་དམིགས་པའི་ཚེ། བྱང་ཆེན་ཤེར་ཕྱིན་
ལ་སྤྱོད་པའི་ཚེ་གོ་ཆ་ཆེན་པོ་བགོས་པར་ཤེས་པར་བྱའོ། །ཞེས་སྒུངས། དེའི་དོན་འཆད་པ་ལ། དེ་དག་སོ་སོར་སྦྱིན་ལ་སོགས། །ཞེས་སོགས་དང། ཆོས་ཀྱི་སྦྱིན་པ་ལ་སོགས་པ་ཡིན་པར་བྱེད་པ་ན་ཉན་ཐོས་ཀྱི་ཡིད་ལ་བྱེད་པ་ལ་སོགས་པ་སྤོང་བ་དང། སྐྱེ་བོ་ཐམས་ཅད་ཀྱིས་
མི་སྙན་པར་སྨྲ་བ་ཉིད་བཟོད་པ་དང། འདུན་པ་སྐྱེད་བ་དང། ཐེག་པ་གཞན་དང་མ་འདྲེས་པའི་རྩེ་གཅིག་པ་ཉེད་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བ་རྣམས་གོ་རིམས་བཞིན་དུ་སྦྱིན་པར་བྱ་བ་ལ་སོགས་པ་མི་དམིགས་པའི་གོ་ཆ་ཉིད་ཀྱིས་བྱེད་པ་དང་

[108B] གཉིས་པ་ལ། ཚུལ་ཁྲིམས་ཀྱི་གོ་སྒྲུབ་དྲུག་སྟོན་པ་ལ། ཚེ་དང་ལྡན་པ་ཤཱ་རིའི་བུ་གང་བྱང་ཆེན་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང་རྣམ་མཁྱེན་དང་ལྡན་པའི་ཡིད་ལ་བྱ་བས་སྦྱིན་པ་གང་ཡོངས་སུ་གཏོང་བ་དེ་ནས་ཐམས་ཅད་སེམས་ཅན་ཐམས་ཅད་དང་ཐུན་མོང་དུ་
བྱས་ཤིང། ཞེས་པ་ནས། ཕ་རོལ་ཏུ་ཕྱིན་པ་དྲུག་པོ་ཐམས་ཅད་ཡོངས་སུ་འཛིན་ཏེ། དེའི་ཕྱིར་གོ་ཆ་ཆེན་པོ་བགོས་ཞེས་བྱའོ། །ཞེས་གསུངས། དེའི་དོན་འཆད་པ་ལ། དེ་བཞིན་དུ་ཚུལ་ཁྲིམས་སྲུང་བར་བྱེད། ཅེས་གསུངས། བཟོད་པའི་གོ་སྒྲུབ་དྲུག་སྟོན་པ་ལ། ཚེ་དང་ལྡན་པ་ཤཱ་རིའི་བུ་གང་
བྱང་ཆེན་བཟོད་པའི་ཕ་རོལ་ཏུ་ཕྱིན་པ་ལ་སྤྱོད་ཅིང། ཉན་ཐོས་དང་རང་སངས་རྒྱས་དང་ལྡན་པའི་ཡིད་ལ་བྱ་བས་མ་ཡིན་གྱི། རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་སྤྱིན་པ་ཡོངས་སུ་གཏོང་ཞིང། ཞེས་པ་ནས་བྱ་ཆེན་བཟོད་པའི་ཕ་རོལ་ཏུ་ཕྱིན་པ་ལ་དེ་ལྟར་
སྤྱོད་པ་ནི་ཕ་རོལ་ཏུ་ཕྱིན་པ་དྲུག་པོ་ཐམས་ཅད་ཡོངས་སུ་འཛིན་ཏེ། དེའི་ཕྱིར་གོ་ཆ་ཆེན་པོ་བགོས་ཞེས་བྱའོ། །ཞེས་གསུངས། དེའི་དོན་འཆད་པ་ལ། བཟོད་པ་རྫོགས་པར་བྱེད། ཅེས་གསུངས། བརྩོན་འགྲུས་ཀྱི་གོ་སྒྲུབ་དྲུག་སྟོན་
པ་ལ། ཚེ་དང་ལྡན་པ་ཤཱ་རིའི་བུ་གང་བྱངྒ་ཆེན་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅིང། ཉན་ཐོས་དང་རང་སངས་རྒྱས་དང་ལྡན་པའི་ཡིད་ལ་བྱ་བསམ་ཡིན་གྱི། རྣམ་མཁྱེན་དང་ལྡན་པའི་ཡིད་ལ་བྱ་བས་སྦྱིན་པ་ཡོངས་སུ་གཏོང་ཞིང་དགེ་བའི་རྩ་དེ་ཡང། ཞེས་པ་ནས། བྱང་ཆེན་
དེ་ལྟར་བརྩོན་འགྲུས་ཀྱི་ཕར་ཕྱིན་ལ་སྤྱོད་པ་ནི་ཕར་ཕྱིན་དྲུག་པོ་ཐམས་ཅད་ཡོངས་འཛིན་ཏེ། དེའི་ཕྱིར་གོ་ཆ་ཆེན་པོ་བགོས་ཞེས་བྱའོ། །ཞེས་གསུངས། དེའི་དོན་འཆད་པ་ལ། བརྩོན་འགྲུས་རྟོམ། ཞེས་གསུངས། བསམ་གཏན་གྱི་གོ་སྒྲུབ་དྲུག་སྟོན་པ་ལ། ཚེ་དང་ལྡན་པ་ཤཱ་རིའི་
བུ་གང་བྱང་ཆེན་བསམ་གཏན་གྱི་ཕར་ཕྱིན་ལ་སྤྱོད་ཅིང་ཉན་ཐོས་དང་རང་སངས་རྒྱས་དང་ལྡན་པའི་ཡིད་ལ་བྱ་བས་མ་ཡིན་གྱི། རྣམ་མཁྱེན་དང་ལྡན་པའི་ཡིད་ལ་བྱ་བབས་སྦྱིན་པ་ཡོངས་སུ་གཏང་ཞིང། ཞེས་པ་ནས། བྱང་ཆེན་བསམ་གཏན་གྱི་ཕར་ཕྱིན་ལ་དེ་ལྟར་སྤྱོད་པ་ནི་ཕར་རོལ་ཏུ་

[109A]༄༅། །ཕྱིན་དྲུག་པོ་ཐམས་ཅད་ཡོངས་སུ་འཛིན་ཏེ། དེའི་ཕྱིར་གོ་ཆ་ཆེན་པོ་བགོས་ཞེས་བྱའོ། །ཞེས་གསུངས། དེའི་དོན་འཆད་པ་ལ། བསམ་གཏན་སྒྲུབ། ཅེས་གསུངས། ཤེས་རབ་ཀྱི་གོ་སྒྲུབ་དྲུག་སྟོན་པ་ལ། ཚེ་དང་ལྡན་པ་ཤཱ་རིའི་བུ་གང་བྱང་ཆེན་ཤེར་
ཕྱིན་སྤྱོད་ཅིང་ཉན་ཐོས་དང། ཞེས་པ་ནས། དེ་ལྟར་བྱང་ཆེན་ཕར་ཕྱིན་རེ་རེ་ལ་གནས་ནས་ཕར་ཕྱིན་དྲུག་ཡོངས་སུ་བརྫོགས་པར་བྱེད་པ་ཡིན་ནོ། ཞེས་གསུངས། དེའི་དོན་འཆད་པ་ལ། ཤེས་རབ་སྒོམ་པར་བྱེད་དོ། །ཞེས་གསུངས། གཉིས་པ་སྟོན་པ་ལ། དེ་ལྟར་སྦྱིན་པ་ལ་
སོགས་པའི་ཕ་རོལ་ཏུ་ཕྱིན་པས་སོ་སོར་སྦྱིན་པ་ལ་སོགས་པ་བསྡུས་པས་ན། དྲུག་ཚན་དྲུག་གི་རྣམ་པ་སུམ་ཅུ་རྩ་དྲུག་ཡིན་མོད་ཀྱི་སྦྱིན་པ་ལ་སོགས་པ་དྲུག་ཆོས་མཐུན་པའི་ཕྱིར་གོ་ཆའི་སྒྲུབ་པ་རྣམ་པ་དྲུག་གོ། ཞེས་གསུངས། འདིའི་སྐབས་སུ་མཐའ་དཔྱད་པ་ལ། མཚན་
ཉིད། དབྱེ་བ། ཕྱེ་བ་སོ་སོའི་ངོ་བོ། གྲངས་ངེས་པ། གོ་རིམས་ངེས་པ། སྒྲུབ་པའི་ཚུལ། སྒྲུབ་པའི་འབྲས་བུ། སྒྲ་བཤད་པ། ཞར་བྱུང་བསྡུབ་དངོས་གཞི་བཤད་པའོ། །དང་པོ་ནི། སྦྱིན་སོགས་ཕར་ཕྱིན་རེ་རེའི་ནང་དུ་ཕར་ཕྱིན་དྲུག་དྲུག་ཆང་བར་བསྡུས་ནས་ཉམས་སུ་ལེན་
པར་འདོད་པའི་བསམ་པའི་བྱ་བ་རྒྱ་ཆེན་པོས་ཟིན་པའི་སེམས་དཔའི་རྣལ་འབྱོར། གོ་སྒྲུབ་ཀྱི་མཚན་ཉིད། ཁ་ཅིག། སྦྱིན་སོགས་པར་ཕྱིན་དྲུག་ལྡན་དུ་ཉམས་སུ་ལེན་པའི་བསམ་པའི་བརྩོན་འགྲུས་གཙོ་བོར་གྱུར་པའི་སེམ་དེའི་རྣལ་འབྱོར། དེའི་མཚན་ཉིད་ཟེར་བ་མི་འཐད་
དེ༑ དེ་ལྟར་ཉམས་སུ་ལེན་པའི་སྦྱོར་བའི་བརྟོན་འགྲུས་གཙོ་བོར་གྱུར་པའི་ཐེག་ཆེན་སྦྱོར་ལམ་ཡོད་པའི་ཕྱིར། ཁ་ཅིག། སྦྱིན་སོགས་ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཟེར་བ་མི་
འཐད་དེ། སྟོང་ཉིད་རྟོགས་མ་མྱོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཀྱིས་མ་ངེས་པའི་ཕྱིར། གཉིས་པ་ལ། དེ་ལ་སྦྱིན་པའི་སྦྱིན་པའི་གོ་སྒྲུབ་ནས། ཤེས་རབ་ཀྱི་ཤེས་རབ་ཀྱི་གོ་སྒྲུབ་ཀྱི་བར་སོ་དྲུག་ཡོད་དེ། ས་མཚན་ཐེག་ཆེན་གྱི་ཚོགས་ལམ་

[109B] གསུམ་པ་ལ། སྦྱིན་སོགས་དྲུག་ཡོད་ལ། གཏོང་བའི་སེམས་པ། སྦྱིན་པའི་ངོ་བོ། དེ་ལ་རྟེན་གྱི་སྒོ་ནས་ཁྱིམ་པའི་རྟེན་ལ་གཙོ་བོར་ཉམས་སུ་བླང་བར་བྱ་བ་ཟང་ཟིང་གི་སྦྱིན་པ། རབ་བྱུང་གི་རྟེན་ལ་གཚོ་བར་ཉམས་སུ་བླང་བར་བྱ་བ་ཆས་ཀྱི་སྦྱིན་པ་དང། དེ་གཉིས་ཀའི་རྟེན་ལ་གཙོ་བོར་ཉམས་སུ་བླང་བར་བྱ་བ་
མི་འཇིགས་པའི་སྐྱབས་ཀྱི་སྦྱིན་པ་རྣམས་སུ་ཡོད། དེས་ན་བྱང་སེམས་འཕགས་པའི་རྒྱུད་ཀྱི་སྦྱིན་པ་ཆས་ཅན། ཁྱད་ཆོས་གསུམ་དང་ལྡན་ཏེ། རང་གི་མི་མཐུན་ཕྱོགས་སེར་སྣ་འཇོམས་པར་ནུས་པ། གྲགས་ཆོས་ཀྱི་བདག་ཏུ་རྣམ་པར་མི་རྟོགས་པའི་ཡ་ཤེས་ཀྱིས་ཟིན་པ། བྱེད་ལས་གཞན་གྱི་
འདོད་པ་ཐམས་ཅད་ཡོངས་སུ་རྫོགས་པར་བྱེད་ཅིང། སེམས་ཅན་དཔག་ཏུ་མེད་པ་སྨིན་པར་གྱེད་པའི་ཕྱད་ཆོས་དང་སྡན་པའི་ཕྱིར་ཏེ། མདོ་སྡེའི་རྒྱན་ལས། སྦྱིན་པ་མི་མཐུན་ཕྱོགས་ཉམས་དང། །རྣམ་པར་མི་རྟོགས་ཡེ་ཤེས་ལྡན། །འདོད་པ་ཐམས་ཅད་ཡོངས་རྫོགས་བྱེད། །སེམས་
ཅན་སྨིན་བྱེད་རྣམ་པ་གསུམ། །ཞེས་གསུངས་པའི་ཕྱིར། སྤོང་བའི་སེམས་དཔའ། ཚུལ་ཁྲིམས་ཀྱི་ངོ་བོ། དེ་ལ་ངོ་བོའི་སྒོ་ནས་ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་གསུངས་ཡོད། བྱང་སེམས་འཕགས་
པའི་རྒྱུད་ཀྱི་ཚུལ་ཁྲིམས་ཆོས་ཅན། ཁྱད་ཆོས་གསུམ་དང་ལྡན་ཏེ། རང་གི་མི་མཐུན་ཕྱོགས་འཚུལ་ཁྲིམས་ཉམས་པར་བྱེད། གྲོགས་ཆོས་ཀྱི་བདག་ཏུ་རྣམ་པར་མི་རྟོགས་པའི་ཡེ་ཤེས་ཀྱིས་ཟིན་པ། བྱེད་ལས་གཞན་ལ་ཉེར་འཚེ་སྤོང་བས་སེམས་ཅན་སྨིན་པར་བྱེད་པའི་ཁྱད་ཆོས་
དང་ལྡན་པའི་ཕྱིར། མི་འཁྲུགས་པའི་སེམས་དཔའ། བཟོད་པའི་ངོ་བོ། དབྱེ་ན། གནོད་པ་ལ་ཇི་མི་སྙམ་པའི་བཟོད་པ། སྡུག་བསྔལ་དང་ལེན་གྱི་བཟོད་པ། ཆོས་ལ་ངེས་པར་སེམས་པའི་བཟོད་པ་རྣམ་སུ་ཡོད། བྱང་སེམས་འཕགས་པའི་རྒྱུད་ཀྱི་བཟོད་པ་ཆོས་ཅན། ཁྱད་
ཆོས་གསུམ་དང་ལྡན་ཏེ། རང་གི་མི་མཐུན་ཕྱོགས་ཁོང་ཁྲོ་ཉམས་པར་བྱེད། གྲོགས་རྣམ་པར་མི་རྟོག་པའི་ཡེ་ཤེས་ཀྱིས་ཟིན་པ། བྱེད་ལས་གཞན་གྱི་གནོད་པ་བཟོད་པའི་སྒོ་ནས་སེམས་ཅན་སྨིན་པར་བྱེད་པའི་ཁྱད་ཆོས་དང་ལྡན་པའི་ཕྱིར། དགེ་བ་ལ་སྤྲོ་བའི་སེམས་པ་

[110A]༄༅། །བརྩོན་འགྲུས་ཀྱི་ངོ་བོ། དབྱེ་ན། གོ་ཆའི་བརྩོན་འགྲུས། སྦྱོར་བའི་བརྩོན་འགྲུས། སེམས་ཅན་དོན་བྱེད་ཀྱི་བརྩོན་འགྲུས། མ་ཞུམ་པའི་བརྩོན་འགྲུས་སོགས་དུ་མ་ཡོད། བྱང་སེམས་འཕགས་པའི་རྒྱད་ཀྱི་བརྩོན་འབྲུས་ཆོས་ཅན། ཁྱད་ཆོས་གསུམ་
དང་ལྡན་ཏེ། རང་གི་མི་མཐུན་ཕྱོགས་ལེ་ལོ་འཇོམས། གྲོགས་རྣམ་པར་མི་རྟོགས་པའི་ཡེ་ཤེས་ཀྱིས་ཟིན་པ། བྱེད་ལས་དགེ་བའི་ཆོས་གོངས་འཕེལ་དུ་བྱེད་ཅིང། སེམས་ཅན་རྣམས་ཀྱི་ལས་སུ་བྱ་བའི་གྲོགས་བྱེད་པའི་སྒྲོགས་བྱེད་པའི་སྒོ་ནས་སེམས་ཅན་སྨིན་པར་བྱེད་པའི་ཁྱད་ཆོས་དང་
ལྡན་པའི་ཕྱིར། སེམས་དགེ་བའི་དམིགས་པ་ལ་རྩེ་གཅིག་ཏུ་གནས་པས་རབ་ཏུ་ཕྱེ་བའི་སྒོམ་བྱུང་གི་རིག་པ། བསམ་གཏན་གྱི་ངོ་བོ། དབྱེ་ན། ངོ་བོའི་སྒོ་ནས་འཇིག་རྟེན་པ་དང་འཇིག་རྟེན་ལས་འདས་པའི་བསམ་གཏན་གཉིས། བྱེད་ལས་ཀྱི་སྒོ་ནས་མཐོང་ཆོས་ལ་བདེར་
གནས་ཀྱི་བསམ་གཏན། ཡོན་ཏན་དངོན་པར་སྒྲུབ་པའི་བསམ་གཏན། སེམས་ཅན་དོན་བྱེད་ཀྱི་བསམ་གཏན་གསུམ་དུ་ཡོད་དོ། །བྱང་སེམས་འཕགས་པའི་རྒྱུད་ཀྱི་བསམ་གཏན་ཆོས་ཅན། ཁྱད་ཆོས་གསུམ་དང་ལྡན་ཏེ། རང་གི་མི་མཐུན་ཕྱོགས་རྣམ་གྱེང་ཉམས་པར་བྱེད། གྲོགས་རྣམ་པར་མི་རྟོག་པའི་
ཡེ་ཤེས་ཀྱིས་ཟིན་པ་བྱེད་ལས་སེམས་དགེ་བའི་དམིགས་པ་ལ་རྩེ་གཅིག་ཏུ་བྱེད་ཅིང་སེམས་ལས་རུང་དུ་བྱས་པའི་སྒོ་ནས་སྤྲུལ་པ་བྱས་ནས་སེམས་ཅན་ལ་གང་འདོད་འདོད་སྤྲུལ་ནས་སེམས་ཅན་རྣམས་སྨིན་པར་བྱེད་པའི་ཁྱད་ཆོས་དང་ལྡན་པའི་ཕྱིར། ཆོས་རབ་ཏུ་རྣམ་འབྱེད་ཀྱི་རིག་པ། སྦྱིན་སོགས་དྲུག་གི་ཟླས་ཕྱེ་བའི་ཤེས་
རབ་ཀྱི་ངོ་བོ། དབྱེ་ན། ཀུན་རྫོབ་ཤེས་པའི་ཤེས་རབ། དོན་དམ་ཤེས་པའི་ཤེས་རབ། སེམས་ཅན་དོན་བྱེད་ཀྱི་ཤེས་བར་རྣམས་སུ་ཡོད་པའི་ཕྱིར། བྱང་སེམས་འཕགས་པའི་རྒྱུད་ཀྱི་ཤེས་རབ་ཆོས་ཅན། ཁྱད་ཆོས་གསུམ་དང་ལྡན་ཏེ། རང་གི་མི་མཐུན་ཕྱོགས་ཤེས་རབ་
འཆལ་བ་འཇོམས་པར་བྱེད། གྲོགས་བསོད་ནམས་ཀྱི་ཚོགས་ཀྱིས་ཟིན། བྱེད་ལས་རིག་པའི་གནས་རྣམས་ལ་མཁས་པར་བྱས་ཏེ་ཐོས་བསམ་གྱིས་སྤྱོད་པའི་སྒོ་ནས་སེམས་ཅན་སྨིན་པར་བྱེད་པའི་ཕྱད་ཆོས་དང་ལྡན་པའི་ཕྱིར། བཞི་པ་གྲང་ངེས་ལ། མངོན་མྠ་དང་

[110B] དང་པོ་བཞིས་མངོན་མཐོ་དང། ཐ་མ་གཉིས་ངེས་ལེགས་ཀྱི་གོ་འཕང་ཐོབ་པར་བྱེད་པའི་ཕྱིར་ཏེ། མདོ་སྡེའི་རྒྱན་ལས། ལོངས་སྤྱོད་དང་ལུས་ཕུན་སུམ་ཚོགས་པ་དང། །འཁོར་བརྟོན་ཕུན་སུམ་ཚོགས་པ་མངོན་མཐོ་དང། །
རྟག་ཏུ་ཉེན་མོངས་དབང་ཉིད་མི་འགྲོ་དང། བྱ་བ་རྣམ་ལ་ཕྱིན་ཅི་མ་ལོག་པའོ། །ཞེས་གསུངས། དོན་གཉིས་སྒྲུབ་པའི་དབང་དུ་བྱས་ནས་ཀྱང་དེར་གྲང་ངེས་ཏེ། དང་པོ་གསུམ་གྱིས་གཞན་དོན་དང། ཐ་མ་གསུམ་གྱིས་རང་དོན་བྱེད་པའི་ཕྱིར་ཏེ། དེ་ཉིད་ལས། སེམས་ཅན་དོན་ལ་
རབ་བརྟོན་པ། །གཏོང་དང་མི་གནོད་བཟོད་པས་བྱེད། །གནས་དང་གྲོལ་བ་གཞིར་བཅས་པས། །རང་དོན་རྣམ་པ་ཐམས་ཅད་སྤྱོད། །ཅེས་གསུངས་པའི་ཕྱིར། གཞན་དོན་རྣམ་པ་ཐམས་ཅད་ལ་ལྟོས་ནས་ཀྱང་དེར་གྲངས་ངེས་ཏེ། སྦྱིན་པས་ལོངས་སྤྱོད་ཀྱིས་མི་འཕོངས་པར་བྱེད་
ཚུལ་ཁྲིམས་ཀྱིས་རྣམ་པར་མི་འཚེ། བཟོད་པས་རྣམ་འཚེ་བཟོད། བརྟོན་འགྲུས་ཀྱིས་གཞན་དོན་ལ་མི་སྐྱོ། བསམ་གཏན་གྱིས་བཞན་དགའ་བར་བྱེད། ཤེས་རབ་ཀྱིས་ཆོས་ལེགས་པར་བརྗོད་པར་ངེས་པའི་ཕྱིར་ཏེ། དེ་ཉིད་ལས། མི་འཕོངས་པ་དང་རྣམ་པར་མི་འཚེ་དང། །
རྣམ་འཚེ་བཟོད་དང་བྱ་བས་མི་སྐྱོ་དང། །དགའ་བྱེད་ལེགས་པར་བརྗོས་པ་དེ་ཡི་ཕྱིར། །གཞན་གྱི་དོན་ནི་རང་གི་དོན་ཡིན་ནོ། །ཞེས་གསུངས་པའི་ཕྱིར། ཐེག་ཆེན་མཐའ་དག་སྡུད་པའི་སྒོ་ནས་དེར་གྲང་ངེས་ཏེ། བྱང་སེམས་ཀྱི་སྦྱིན་པས་ལོངས་སྤྱོད་ལ་མངོན་པར་མི་དགའ། ཚུལ་
ཁྲིམས་ཀྱིས་སྒྲུབ་པ་ལ་རབ་ཏུ་གུས། བཟོད་བརྩོན་གཉིས་ཀྱིས་སོན་ལ་མི་སྐྱོ། བསམ་གཏན་གྱིས་རྣམ་པར་མི་རྟོག། ཤེས་རབ་ཀྱིས་མཚན་མར་མི་འཛིན་པའི་ཕྱིར་ཏེ། དེ་ཉིད་ལས། ལོངས་སྤྱོང་མངོན་པར་མི་དགའ་དང། །རབ་གུས་གཉིས་ལ་མི་སྐྱོ་དང། །རྣལ་འབྱོར་རྣམ་པར་མི་
རྟོག་པ། །ཐེག་པ་ཐམས་ཅད་འདིར་ཟད་དོ། །ཞེས་གསུངས་པའི་ཕྱིར། ལམ་ཐམས་ཅད་བསྡུས་པའི་དབང་དུ་བྱས་ནས་ཀྱང་དེར་གྲངས་ངེས་ཏེ། སྦྱིན་པ་ནི་མ་ཆགས་པའི་ལམ་དང། ཚུལ་ཁྲིམས་ནི་དེ་ཐོབ་པའི་རྣམ་གཡེང་གི་སྒོ་སྡོམ་པའི་ལམ་དང། བཟོད་པ་སེམས་ཅན་ལ་མི་གནོད་

[011A]༄༅། །པའི་ལམ་དང། བརྟོན་འབྲུས་དགེ་བ་འཕེལ་བའི་ལམ་དང། ཕྱི་མ་གཉིས་སྒྲིབ་པ་རྣམ་པར་སྤྱོང་བའི་ལམ་ཡིན་པའི་ཕྱིར་ཏེ། དེ་ཉིད་ལས། པུལ་རྣམས་ལ་ནི་མ་ཆགས་ལམ། །དེ་ཐོབ་རྣམ་གྱེང་སྡོམ་པ་གཞན། །སེམས་ཅན་མི་གཏོང་
འཕེལ་བ་དང། །སྒྲིབ་པ་རྣམ་པར་སྦྱོང་པས་གཞན། །ཞེས་གསུངས་པའི་ཕྱིར། བསླབ་པ་གསུམ་ལ་ལྟོས་ནས་ཀྱང་དེར་གྲངས་ངེས་ཏེ། དང་པོ་གསུམ་ཚུལ་ཁྲིམས་བསླབ་པ། ལྔ་པ་ཏིང་ངེ་འཛིན་གྱི་གསླབ་པ། དྲུག་པ་ཤེས་རབ་ཀྱི་བསླབ་པ། བརྟོན་འགྲུས་
དེ་ཐམས་ཅད་ཀྱི་ཁོངས་སུ་གཏོགས་ཏེ། བརྟོན་འབྲུས་ལ་བརྟེན་ནས་དགེ་བའི་ཆོས་མཐའ་དག་ཉམས་སུ་ལེན་དགོས་པའི་ཕྱིར་ཏེ། དེ་ཉིད་ལས། བསླབ་གསུམ་དབང་དུ་མཛད་ནས་ནི། རྒྱལ་བས་ཕ་རོལ་ཕྱིན་པ་དྲུག། ཡང་དག་བཤད་དེ་དང་པོ་གསུམ། །
ཐ་མ་གཉིས་ནི་རྣམ་པ་གཉིས། །གཅིག་ནི་གསུམ་ཆར་ལ་ཡང་གཏོགས། །ཞེས་གསུངས་པའི་ཕྱིར། ལྔ་པ་ལ་སྦྱིན་སོགས་དྲུག་གི་གོ་རིམས་འདི་ལྟར་ངེས་པའི་རྒྱུ་མཚན་ཡོད་དེ། སྐྱེ་བའི་དིམ་པ་དང། དམན་མཆོག་གི་རིམ་པ་དང། ཕྲ་རགས་ཀྱི་རིམ་པ་གསུམ་
གྱི་དབང་དུ་བྱས་ཏེ་འདི་ལྟར་བསྟན་པའི་ཕྱིར། དང་པོ་གྲུབ་སྟེ། སོངས་སྤྱོད་ལ་མི་ལྟ་བར་སྦྱིན་པ་གཏོང་བ་ན་ཚུལ་ཁྲིམས་ལེན། ཚུལ་ཁྲིམས་དང་ལྡན་ན་གཞན་གྱི་གནོད་པ་བཟོད། བཟོད་པ་དང་ལྡན་ན་བརྩོན་འགྲུས་རྩོམ། བརྩོན་འགྲུས་དང་ལྡན་ན་ཏིང་ངེ་འཛིན་
སྐྱེ༑ སེམས་མཉམ་པར་བཞག་ན་ཤེས་བྱ་ཇི་ལྟ་བ་བཞིན་ཤེས་པར་འགྱུར་བའི་ཕྱིར། གཉིས་པ་གྲུབ་སྟེ། ལྔ་མ་ལྔ་མ་ལས་ཕྱི་མ་ཕྱི་མ་མཆོག་ཏུ་གྱུར་པའི་ཕྱིར། གསུམ་པ་གྲུབ་སྟེ། སྦྱིན་སོགས་དྲུག་སྔ་མ་རྣམས་ཉམས་སུ་ལིན་པ་ལ་འཇུག་པ་སླ་ཞིང་ཕྱི་མ་
རྣམས་ཉམས་སུ་ལེན་པ་ལ་འཇུག་པ་ཆེས་ཤེན་ཏུ་དཀའ་བའི་ཕྱིར་ཏེ། དེ་ཉིད་ལས། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང། །རགས་པ་དང་ནི་ཕྲ་བའི་ཕྱིར། །འདི་དག་རིམ་གཞིན་བསྟན་པ་ཡིན། །ཞེས་གསུངས་པའི་ཕྱིར། དྲུག་པ་

[011B] བྱང་ཆུབ་སེམས་དཔས་སྦྱིན་སོགས་དྲུག་ལ་ཇི་སྟར་སྤྱོད་ཚུལ་ཡོད་དེ། མདོ་སྡེའི་རྒྱུན་ལས། རེ་བ་མེད་པའི་སྦྱིན་པ་དང། །ཡང་སྲིད་མི་འདོད་ཚུལ་ཁྲིམས་དང། །ཐམས་ཅད་ལ་ནི་བཟོད་པ་དང། །ཡོན་རན་ཀུན་འབྱུང་བརྟོན་འགྲུས་དང། །དེ་ནི་བསམ་གཏན་
གཟུགས་མེད་མིག། ཤེས་རབ་ཐབས་དང་ལྡན་པ་ཡི། །ཕ་རོལ་ཕྱིན་པ་དྲུག་པོ་ལ། །བརྟེན་པ་རྣམས་ཀྱིས་ཡང་དག་སྦྱོར། ཞེས་གསུངས་པ་ལྟར་བསྒྲུབ་པར་བྱ་བ་ཡིན་པའི་ཕྱིར། རང་མཁས་པ་བྱང་ཆུབ་སེམས་དཔས་སྦྱིན་པ་ཡང་དག་པར་བྱེད་ཚུལ་ཡོད་དེ། ངོ་བོ་རྒྱུ་འབྲས་ལས་
ལྡན་འཇུག་པའི་རབ་དབྱེ་སྟེ་དྲུག་ལྡན་དུ་ཉམས་སུ་ལེན་པའི་ཕྱིར། ཁྱད་པར་དྲུག་པོ་དེ་ཡང་ཡོད་དེ། ངོ་བོ་ནི་གཏོང་བའི་སེམས་པ་རྒྱུན་ཆགས་པ། རྒྱུ་མ་ཆགས་པའི་སེམས་པ། སྦྱིན་འབྲས་ལུས་སོངས་སྤྱོད་ཕུན་སུམ་ཚོགས་པ། བྱེད་ལས་རང་གཞན་རྗེས་སུ་འཛིན་པ་དང་ཚོགས་ཡོངས་སུ་
རྫོགས་པར་བྱེད་པ། སེར་སྣ་སྤངས་པའི་ཡོན་རན་དང་ལྡན་པ། རབ་དབྱེ་ཆོས་དང་ཟང་ཟིང་དང་མི་འཇིགས་པའི་སྦྱིན་པ་གསུམ་གྱི་དབྱེ་བ་རྣམས་དང་ལྡན་པ་སྟེ། དེ་ཉིད་ལས། དོན་རྣམས་གཏོང་པར་བྱེད་པ་དང། །རྩ་བ་སེམས་ལ་བརྟེན་པ་དང། །ལུས་དང་ལོངས་སྤྱོད་ཕུན་ཚོགས་དང། །གཉིས་རྗེས་
འཛིན་དང་རྫོགས་བྱེད་དང། །དེ་ཡང་སེར་རྣ་མེད་ལྡན་པར། །ཆོས་དང་ཟང་ཟིང་མི་འཇིགས་གཏོང། །སྦྱིན་པ་དེ་འདྲར་ཡོངས་ཤེས་ནས། །མཁས་པས་ཡང་དག་སྒྲུབ་པར་བྱེད། །ཅེས་གསུངས་པའི་ཕྱིར། དེས་ཚུལ་ཁྲིམས་ཇི་ལྟར་སྒྲུབ་པའི་ཚུལ་ཡོད་དེ། ངོ་བོ་ཡན་ལག་གིས་ཟིན་པའི་སྤོངས་
སེམས། རྒྱུ་ངེས་འབྱུང། འབྲས་བུ་བདེ་འགྲོར་གནས་པ། བྱེད་ལས་རྟེན་དང་ཞི་བ་དང་འཇིགས་པ་མེད་པ། བསོད་ནམས་ཀྱི་ཚོགས་སྣ་ཚོགས་དང་ལྡན་པ། བརྡར་བཏགས་བསོ་ཐར་གྱི་ཚུལ་ཁྲིམས་དང། ཆོས་ཉིད་ཀྱིས་ཐོབ་པ་བསམ་གཏན་དང་ཟག་མེད་ཀྱི་ཚུལ་ཁྱིམས་ཀྱི་རབ་དབྱེ་དང་
ལྡན་པའི་ཁྱད་པར་དྲུག་ལྡན་དུ་ཉམས་སུ་ལེན་པའི་ཕྱིར་ཏེ། དེ་ཉིད་ལས། ཡན་ལག་དྲུག་ཞི་བསམ་པས་ཟིན། །བདེ་འགྲོ་གནས་པ་སྦྱིན་བྱེད་དང། །རྟེན་དང་ཞི་དང་འཇིགས་པ་མེད། །བསོད་ནམས་ཚོགས་དང་ལྡན་པ་དང། །བརྡར་བཏགས་ཆོས་ཉིད་ཐོག་པ་སྟེ། །སྡོམ་ལ་གནས་པ་རྣམས་ལ་

[012A]༄༅། །ཡེད། །ཚུལ་ཁྲིམས་དེ་འདྲར་ཡོངས་ཤེས་ནས། །མཁས་པས་ཡང་དག་སྒྲུབ་པར་བྱེད། །ཅེས་གསུངས་པའི་ཕྱིར། དེས་བཟོང་བ་ཇི་ལྟར་སྒྲུབ་ཚུལ་ཡོད་དེ། ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེ་སྟེ་དྲུག་ལྡན་དུ་སྒྲུབ་པའི་ཕྱིར། ངོ་བོ་མ་འཁྲུགས་པའི་
སེམས་དཔའ། རྒྱུ་སྙིང་རྗེ་ཆེན་པོ། འབྲས་བུ་ཚུལ་ཁྲིམས་ཡང་དག་པར་ལེན་པ་དང་ཐོག་པ་འཁོན་དང་དབྱེན་མི་མངའ་བ། བྱེད་ལས་རང་གཞན་གྱི་དོན་བྱེད་པ། དཀའ་ཐུག་ཀྱི་གཙོ་བོར་གྱུར་པ་སོགས་དང་ལྡན་པ། གནོས་པ་ལ་ཅི་མི་སྙམ། ཆོས་ལ་ངེས་རྟོགས། སྡུག་བསྔལ་དང་ལེན་གྱི་
བཟོད་པའི་རབ་དབྱེ་སྟེ་དྲུག་ལྡན་དུ་ཉམས་སུ་ལེན་པའི་ཕྱིར་ཏེ། དེ་ཉད་ལས། མེ་མཇེད་ཅི་མི་སྙམ་ཤེས་དང། །སྙིང་རྗེ་ཆོས་ལ་བརྟེན་པའི་ཕྱིར། །ཕན་ཡོད་ལྔ་ནི་རང་དག་བཤད། །དེ་ནི་གཉིས་ཀྱི་དོན་བྱེད་དེ། །དཀའ་ཐུབ་གཅོ་དང་ཀུན་དུ་ལྡན། །དེ་ལ་དེ་ནི་རྣམ་གསུམ་འདོད། །བཟོད་
པ་དེ་འདྲར་ཡོངས་ཤེས་ནས། །མཁས་པས་ཡང་དག་སྒྲུབ་པར་བྱེད། །ཅེས་གསུངས་པའི་ཕྱིར། དེས་བརྟོན་འགྲུས་དེ་ཡང་ངོ་ནོ་རྒྱུ་འབྲས་ལས་ལྡན་འཇུག་པའི་རབ་དབྱེ་སོགས་པའི་སྒོ་ནས་ཉམས་སུ་ལེན་པར་བྱེད་དེ། ངོ་བོ་དགེ་བ་ལ་ཡང་དྒ་པར་སྤོ་བའི་སེམས་པ། རྒྱུ་དད་པ་དང་འདུན་པ་
འབྲས་བུ་དྲན་སོགས་ཀྱི་ཡོན་ཏན་གོང་དུ་འཕེལ་བ། བྱེད་ལས་ཀུན་ནས་ཉོན་མོངས་ཕྱོགས་སྤོང་བ། མ་ཆགས་པ་སོགས་ཀྱི་ཡོན་ཏན་དང་ལྡན་པ། རབ་དབྱེ་ལུས་ངག་ཡིད་གསུམ་དང་གོ་ཆའི་བརྩོན་འགྲུས་སོགས་ཏེ་དྲུག་ལྡན་དུ་ཉམས་སུ་ལེན་པའི་ཕྱིར་ཏེ། དེ་ཉིད་ལས། དགེ་ལ་ཡང་དག་
སྤྲོ་བ་དང། །དད་དང་འདུན་ལ་བརྟེན་པ་དང། དྲན་སོགས་ཡོན་ཏན་འཕེས་བྱེད་དང། ཀུན་ནས་ཉོན་མོངས་གཉེན་པོ་དང། མ་ཆགས་ལ་སོགས་ཡོན་ཏན་ལྡན། །དེ་དག་ལ་ནི་དེ་རྣམས་བདུན། །བརྟོན་འགྲུས་དེ་འདྲར་ཡོངས་ཤེས་ནས། མཁས་པས་ཡང་དག་སྒྲུག་པར་བྱེད། ཙེས་
གསུངས་པའི་ཕྱིར། དེས་བསམ་གཏན་དེ་ཡང་ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེ་སྟེ་དྲུག་ལྡན་དུ་སྒྲུབ་པར་བྱེད་དེ། ངོ་བོ་སེམས་ནང་དུ་དམིགས་པ་ལ་ཡང་དག་པར་འཛིན་པའི་རང་བཞིན་ཅན། རྒྱུ་དྲན་བརྩོན་ཁྱད་པར་ཅན། འབྲས་བུ་བསམ་གཏན་ལ་བརྟན་ནས་ཐོབ་པའི་བདེ་

[012B] བྱེད་ལས་མངོན་པར་ཤེས་པ་སོགས་ལ་དབང་དུ་སྒྱུར་པ། ཆོས་ཐམས་ཅད་ཀྱི་གཙོ་བོར་གྱུར་པའི་ཡོན་ཏན་དང་ལྡན་པ། མཐོང་ཆོས་ལ་བདེ་བར་གནས་པའི་བསམ་གཏན་སགས་ཀྱི་རབ་དབྱེ་སྟེ་དྲུག་ལྡན་དུ་ཉམས་སུ་ལེན་པའི་ཕྱིར་ཏེ། དེ་ཉིད་ལས། སེམས་ནི་ནང་དུ་གནས་པ་དང། དྲན་
དང་བརྩོན་འགྲུས་ལ་བརྟེན་པ། །བདེ་བ་སྐྱེད་པར་བྱེད་པ་དང། །མངོན་ཤེས་གནས་ལ་དབང་བསྒྱུར་བ། །ཆོས་རྣམས་ཀྱི་ནི་གཙོ་བོ་སྟེ། །དེ་དག་ལ་ཡོད་དེ་རྣམ་གསུམ། བསམ་གཏན་དེ་འདྲར་ཡོངས་ཤེས་ནས། །མཁས་པས་ཡང་དག་སྒྲུབ་པར་བྱེད། །ཅེས་གསུངས་པའི་ཕྱིར། དེས་ཤེས་རབ་དེ་
ཡང་ངོ་བོ་རྒྱུ་འབྲས་ལས་ལྡན་འཇུག་པའི་རབ་དབྱེ་སྟེ་དྲུག་ལྡན་ད་སྒྲུབ་པར་བྱེད་དེ། ངོ་བོ་ཆོས་རབ་ཏུ་རྣམ་འབྱེད་ཀྱི་རིག་པ། རྒྱུ་ཏིང་ངེ་འཛིན། འབྲས་བུ་ཉོན་མོངས་པ་ལས་གྲོལ་བ། བྱེད་ལས་ཤེས་རབ་ཀྱི་འཚོ་བས་འཚོ་ཞིང་ལགས་བཤད་སྒྲོག་པ། ཆོས་ཐམས་ཅད་ཀྱི་མཆོག་ཏུ་གྱུར་པའི་ཡོན་ཏན་དང་
ལྡན་པ། རབ་དབྱེ་ཀུན་རྫོག་ཤེས་པའི་ཤེས་རབ་སོགས་ཏེ་དྲུག་ལྡན་དུ་ཉམས་སུ་ལེན་པའི་ཕྱིར་ཏེ། དེ་ཉིད་ལས། ཤེས་བྱ་ཡང་དག་རག་རྣམ་འབྱེད། །ཏིང་ངེ་འཛིན་ལ་བརྟེན་པ་དང། །ཀུན་ནས་ཉོན་མོངས་ཤིན་ཏུ་གྲོལ། །ཤེས་རབ་འཚོ་བ་ལེགས་བཤད་དང། །ཆོས་རྣམས་ཀྱི་ནི་མཆོག་ཡིན་ཏེ། །
དེ་དག་ལ་ཡོད་དེ་རྣམ་གསུམ། །ཤེས་རབ་དེ་འདྲར་ཡོངས་ཤེས་ནས། །མཁས་པས་ཡང་དག་སྒྲུབ་པར་བྱེད། །ཅེས་གསུངས་པའི་ཕྱིར། གཞན་ཡང། བྱང་ཆུབ་སེམས་དཔས་སྦྱིན་སོགས་དྲུག་པོ་རེ་རེ་ཡང་དམ་པ་དྲུག་ལྡན་དུ་སྒྲུག་པར་བྱེད་དེ། རྟེན་དམ་པ་བྱང་ཆུབ་ཀྱི་སེམས་ལ་བརྟིན་ནས་
དངོས་པོ་དམ་པ་དངོས་པོ་ཐམས་ཅད་ལ་སྤྱོད་པ། ཆེད་དུ་བྱ་བ་དམ་པ་སེམས་ཅན་གྱི་དོན་དུ་སྤྱོད་པ། ཐབས་མཁས་དམ་པ་འཁོར་གསུམ་རྣམ་པར་མི་རྟོག་པའི་ཤེས་རབ་གྱིས་ཟིན་པ། བསྡོ་བ་དམ་པ་རྫོགས་བྱང་དུ་བསྡོ་བ། དག་པ་དམ་པ་སྒྲིབ་པ་དག་པར་བྱེད་པའི་དམ་པ་དྲུག་སྐན་དུ་སྒྲུབ་ལྡན་དུ་སྒྲུབ་པར་བྱེད་པའི་ཕྱིར་
བདུན་པ་སྒྲུབ་པའི་འབྲས་བུ་ནི། བཤད་མ་ཐག་པའི་འབྲས་བུ་དེ་དག་དང། རིན་ཆེན་ཕྲེང་བ་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །བཟོད་པས་མདངས་གསལ་བརྩོན་པས་བརྗིད། །བསམ་གཏན་གྱིས་ཞི་བློ་ཡི་གྲོལ། །སྙིང་རྗེ་བས་ནི་དོན་ཀུན་འགྲུབ། །བདུན་པོ་འདི་དག་མ་ལུས་པ། །ཅིག་ཅར་ཕ་རོལ་ཕྱིན་པ་ཡིས་

[013A]༄༅། །ཡེ་ཤེས་བསམ་མི་ཁྱབ་པའི་ཡུལ། །རྣམ་པ་ཐམས་ཅད་མཁྱེན་ཉིད་ཐོབ། །ཅེས་གསུངས་པ་སྟར་རོ། །བརྒྱད་པ་སྒྲ་བཤད་པ་ནི། དབུལ་པ་དོར་བས་སྦྱིན་པ། ཉོན་མོངས་པའི་ཆ་གདུང་སེལ་བས་ཚུལ་ཁྲིམས། ཁོང་ཁྲོའི་གནོད་པ་བཟོད་པས་བཟོད་པ། ཡོན་ཏན་མཆོག་ལ་སྦྱོར་
བས་བཙོན་འགྲུས། ཡིད་དམིགས་པ་ལ་འཛིན་པས་བསམ་གཏན། དོན་ཤེས་པས་ཤེས་རབ་ཅེས་བྱ་སྟེ། མདོ་སྡེའི་རྒྱུན་ལས། དབུལ་བ་དོར་བར་བྱེད་པ་དང། །བསིལ་བ་ཐོབ་དང་ཁོང་ཁྲོ་བཟོད། །མཆོག་སྦྱོར་བ་དང་ཡིད་འཛིན་དང། །དོན་དམ་ཤེས་པའི་ཕྱིར་བཤད་དོ། །ཞེས་གསུངས་པའི་ཕྱིར། དགུ་པ་
ནི༑ བསྡུ་བའི་དངོས་པོ་ལ་བཞིར་ཡོད་དེ། དེ་ལ་སྦྱིན་པ། སྙན་པར་སྨྲ་བ། གདུལ་བྱའི་དོན་མཐུན་རྣམས་སུ་ཡོད་པའི་ཕྱིར་ཏེ། མདོ་སྡེའི་རྒྱན་ལས། སྦྱིན་མཚུངས་དེ་སྟོན་ལེན་འཇུག་དང། །བདག་ཉིད་རྗེས་སུ་འཇུག་རྣམས་ཀྱི། །སྙན་པར་སྨྲ་དང་དོན་སྥྱོད་དང། །དོན་མཐུན་ཉིད་དུ་མཛད་པ་
ཡིན། །ཞེས་གསུངས་པ་དང། སློབ་དཔོན་རྟ་དབངས་ཀྱིས། སྦྱིན་པའི་གཡབ་མོས་ལེགས་བོས་ནས། །སྙན་པར་སྨྲ་པའི་གཏམ་བྱ་སྟེ། །དོན་སྤྱོད་པ་ཡིས་བག་ཕབ་ནས། །དོན་མཐུན་གྲོས་ཆེན་འདེབས་པར་བྱེད། །ཅེས་གསུངས་པ་ལྟར་རོ།    ༈    །གཉིས་པ་འཇུག་སྒྲུབ་བཤད་པ་ལ། མདོ་ནས་གསུངས་
ཚུལ་དང། དེའི་དོན་བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། ཡུམ་བར་མར། ཤའ་རིའི་བུས་སྨས་པ། ཚེ་དང་ལྡན་པ་གང་པོ་ཅི་ཙམ་གྱིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་ལ་ཡང་དག་པར་འཇུག་པ་དང། ཐེག་པ་ཆེན་པོ་ལ་འཛེག་པར་འགྱུར་བ་ཡིན། གང་པོས་
སྤྲས་པ། ཚེ་དང་ལྡྣ་པ་ཤའ་བུ་འདི་ལ་བྱང་ཆེན་སྦྱིན་པའི་ཕ་རོལ་ཏུ་ཕྱིན་པ་ལ་ཅིང་འདོད་པས་དབེན་སྡོག་ཏོ་དགེ་བའི་ཆོས་ཀྱིས་དབེན་པ་རྟོག་པ་དང་དཔྱོད་པ་དང་བཅས་པ་དབེན་པ་ལས་སྐྱེ་པའི་དགའ་བ་དང་བདེ་བ་ཅན་བསམ་གཏན་དང་པོ་ཉེ་པར་བསྒྲུབ་ཏེ་གནས་སོ། །དེ་བཞིན་དུ་བསམ་གཏན་
གཅིས་པ་དང་གསུམ་པ་དང་བཞི་པ་ཉེ་བར་བསྒྲུབས་ཏེ་གནས་སོ། །དེ་བཞིན་དུ་ནམ་མཁའ་མཐའ་ཡས་སྐྱེ་མཆེད་དང། རྣམ་ཤེས་མཐའ་ཡས་སྐྱེ་མཆེད་དང། ཅི་ཡང་མེད་པའི་སྐྱེ་མཆོད་དང། འདུ་ཤེས་མེད། འདུ་ཤེས་མེད་མིན་གྱི་སྐྱེ་མཆེད་ལ་སྙོམས་པར་འཇུག་པ་སྟེ། འདི་དག་ནི་བྱང་ཆེན་བསམ་

[013B] ཆེ་དང་ལྡན་པ་ཤའ་རིའི་བུ་དེ་ལྟར་ན་བྱང་ཆེན་ཐེག་པ་ཆེན་པོ་ལ་ཡང་དག་པར་འཛེག་པ་ཞེས་བྱའོ། །ཞེས་པའི་བར་གསུངས། གཉིས་པ་ནི། དེའི་དོན་བཤད་པ་ལ། བསམ་གཏན་གཟུགས་མེད་སྦྱིན་སེགས་དང། ཞེས་སོགས་རྩ་འགེལ་
རྣམས་གསུངས། དེ་ཡང་མདོའི་འཕྲོས་ཚུལ་ནི། གོང་དུ་བྱང་ཆེན་ཐེག་པ་ཆེན་པོ་ལ་འཇུག་པ་དང། འཛེག་པར་མང་དུ་གསུངས་པ་ལས་འཕྲོས་ནས། ཤའ་རིའི་བུས་ཐེག་ཆེན་ལ་འཇུག་པ་དང་འཛེག་པ་གང་ཞེས་དྲིས་པའི་ལན་དུ། གང་པོས་མདོ་ཚན་དང་པོ་དེ་ཐེག་པ་ཆེན་པོ་ལ་འཇུག་པ་དང་
ཕྱི་མ་བཞི་འཛེག་པའི་སྒྲས་བཤད་ནས་བསྟན། བསྟན་བཅོས་སུ་འཕྲོས་ཚུལ་ལ་ཡང་འོ་ན། གོ་སྒྲུབ་ཀྱི་འཇུག་ཐོགས་དེ་མ་ཐག་ཏུ་འཇུག་སྒྲུབ་འཆད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། སྔར་བཤད་པ་དེ་ལྟར་གོ་བགོས་པ་ལ་འཇུག་པ་འབྱུང་བའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། དཔེར་
ན་རྒྱལ་པོ་གཡུལ་དུ་འཇུག་པའི་ཚེ་དང་པོར་རང་ཉིད་ཀྱིས་གོ་ལེགས་པར་བགོས་པ་དེའི་རྗེས་སུ་གཡུལ་ངོ་ལ་སྤྲོད་པའི་ལམ་དུ་འཇུག་པ་བཞིན་ནོ། །ཞེས་མཚམས་སྦྱོར་བ་ལ། དེ་ལྟར་གོ་བགོས་པ་ལ་འཇུག་པ་འབྱུང་བས། གཉིས་པ་འཇིག་པའི་སྒྲུབ་པ། ཞེས་གསུངས། འོ་ན་འཇུག་
སྒྲུབ་ད་གང་ཞེ་ན། དེ་སྟོན་པ་ལ། བསམ་གཏན་གཟུགས་མེད་སྦྱེན་སོགས་དང། །ཞེས་སོགས་རྐང་པ་རྒྱད་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། བསམ་གཏན་དང། ཞེས་སོགས་གསུངས། བསྡུས་དོན་གྱི་སྒོ་ནས་བཤད་པ་ལ། ཐེག་པ་ཆེན་པོའི་ཆོས་མཐའ་དག་གནོན་
པའི་ངོ་བོ་ཉིད་ཡིན་པས་འཇུག་པའི་སྒྲུབ་པ་རྣམ་པ་དགུའོ། །ཞེས་གསུངས། འདིའི་འཇུག་པ་དང་འཛེག་པའི་ཁྱད་པར་གང་ཞེ་ན། ཉི་སྣང་ལས་འདི་གཉིས་རྣམ་གྲངས་སུ་བཤད་ལ། རྒྱན་སྣང་ལས་ཞུགས་པ་དང། གནས་པ་གཉིས་དང་པོར་ཐོབ་པ་དང། ཕྱིས་ཁྱད་པར་དུ་འགྲོ་བ་ལ་
བཤད་དོ། །འོ་ན་འཛེག་ཡུལ་གྱི་ཐེག་ཆེན་དེ་གང་ཞེ་ན། འཛེག་ཡུལ་དེ་ལ་དགུ་ཡོད་པའི། དང་པོ་བསམ་གཏན་དང་གཟུགས་མེད་ཀྱི་སྙོམས་འཇུག་སྟོན་པ་ལ། མདོ་ལས། ཆེ་དང་ལྡན་པ་ཤའ་རིའི་བུ་འདི་ལ་བྱང་ཆེན་སྦྱིན་པའི་ཕར་ཕྱིན་ལ་སྤྱོད་ཅིང། ཞེས་པ་ནས། སེམས་ཅན་རྣམས་ཀྱང་ཡོངས་

[014A]༄༅། །སུ་སྨིན་པར་བྱེད་ད། །སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ། །ཞེས་པའི་བར་གསུངས། དེའི་དོན་འཆད་པར་ལ། རྩ་བར། བསམ་གཏན་གཟུགས་མེད་སྦྱིན་སོགས་ལ། །འཇུག་པའི་སྒྲུབ་པ་ཐེག་ཆེན་ལ། །འཇེག་པ་ཡིན་པར་ཤེས་པར་བྱ། །ཞེས་གསུངས། དེ་ཉིད་འགྲེལ་
བས་འཆད་པ་ལ། བསམ་གཏན་དང་གཟུགས་མེད་པའི་སྙོམས་པར་འཇུག་པ་དང། ཞས་གསུངས། གཉིས་པ་འཇུག་ཡུལ་གྱི་སྦྱིན་སོགས་ཕར་ཕྱིན་དྲུག་པོ་དེ་སྟོན་པ་ལ། ཤའ་རིའི་བུ་གཞན་ཡང་བྱང་ཆེན་དེ་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱེད་པས། སེམས་ཅན་
ཐམས་ཅད་ཀྱི་ཉོན་མོངས་པ་རབ་ཏུ་སྤང་པའི་ཕྱིར། ཆོས་སྟོན་པར་བྱའོ་སྙམ་པ་འདི་ནི་བྱང་ཆེན་སྦྱིན་པའི་ཕ་རོལ་ཏུ་ཕྱིན་པའོ། །ཞེས་པ་ནས། ཚེ་དང་ལྡན་པ་ཤའ་རིའི་བུ་འདི་ནི་བྱང་ཆེན་ཕར་ཕྱིན་དྲུག་ལ་སྤྱོད་པའི་ཐེག་པ་ཆེན་པོའོ། །ཞེས་པའི་བར་གསུངས། དེའི་དོན་འཆད་པ་ལ། རྩ་བར།
སྦྱིན་སོགས་ལ། འཇུག་པའི་སྒྲུབ་པ། ཞེས་སོགས་དང། འགྲེལ་པར། སྦྱིན་པ་ལ་སོགས་པ་ཕ་རོལ་ཕྱིན་པ་དྲུག་དང། ཞེས་གསུངས། གསུམ་པ་འཇེག་ཡུལ་གྱི་ལམ་སྟོན་པ་ལ། ཆེ་དང་ལྡན་པ་ཤའ་རིའི་བུ་གཞན་ཡང་བྱང་ཆེནྨ་ཐེག་པ་ཆེན་པོ་ནི་རྣམ་པ་ཐམས་ཅད་དུ་བྱང་ཆུབ་ཀྱི་ཕྱོགས་
ཀྱི་ཆོས་སུམ་ཅུ་རྩ་བདུན་སྒོམ་པ་དང། རྣམ་པར་ཐར་བའི་སྒོ་སྟོང་པ་ཉིས་དང། མཚན་མ་མེད་པ་དང། སྨེན་པ་མེད་པ་དང། རྣམ་པ་ཐམས་ཅད་དུ་དེ་བཞིན་གཤེགས་པའི་སྟོབས་བཅུ་དང། མི་འཇིགས་པ་བཞི་དང། སོ་སོ་ཡང་དག་པར་རིག་པ་བཞི་དང། སངས་རྒྱས་ཀྱི་ཆོས་མ་འདྲེས་པ་རྣམས་སྒོམ་
པར་བྱེད་པ་འདི་ནི་ཚེ་དང་ལྡན་པ་ཤའ་རིའི་བུ་བྱང་ཆེན་ཐེག་པ་ཆེན་པོའི། །ཞེས་གསུངས། དེའི་དོན་འཆད་པ་ལ། རྩ་བར། ལམ་ལ། འཇུག་པའི། ཞེས་སོགས་དང། འགྲེལ་པར། མཐོང་བ་དང། སྒོམ་པ་དང། མི་སློབ་པ་དང། ཁྱད་པར་གྱི་ལམ་དང། ཞེས་གསུངས། བཞི་པ་འཛེག་ཡུལ་
གྱི་བྱམས་སོགས་ཚད་མེད་བཞི་སྟོན་པ་ལ། ཚེ་དང་ལྡན་པ་ཤའ་རིའི་བུ་གཞན་ཡང་བྱང་ཆེན་དེ་བྱམས་པ་དང་ལྡན་པའི་སེམས་ཡངས་པ་རྒྱ་ཆེན་པོར་གྱུར་ཅིང་མི་གཉིས་པ་ཚད་མེད་པ་འཁོན་མེད་པ། འགྲན་ཟླ་མེད་པ། འདི་ནི་བྱང་ཆེན་ཚད་མེད་པ་རྣམས་ལ་སྤྱོད་པའི་ཤེར་ཕྱིན་

[014B] ཚེ་དང་ལྡན་པ་ཤའ་རིའི་བུ་འདི་ནི་བྱང་ཆེན་པོའི། །ཞས་པའི་བར་གསུངས། དེའི་དོན་འཆད་པ་ལ། རྩ་བར། བྱང་ལ་སོགས་ལ། འཇུག་པའི་སྒྲུབ་པ། ཞེས་སོགས་དང། འགྲེལ་པར། ཚད་མེད་པ་བཞི་དང། ཞེས་གསུངས། ལྔ་པ་འཛེག་ཡུལ་གྱི་དམིགས་པ་མེད་པ་དང་ལྡན་པའི་
ལམ་དེ་སྟོན་པ་ལ། ཚེ་དང་ལྡན་པ་ཤའ་རིའི་བུ་གཞན་ཡང་བྱང་ཆེན་ཐེག་པ་ཆེན་པོ་ནི། ནང་སྟོང་པ་ཉིད་ཤེས་ཀྱང་དམིགས་པའི་ཚུལ་གྱིས་ན། ཞེས་པ་ནས། འདུས་མ་བྱས་རྣམས་ལ་མི་དམིགས་པའི་ཚུལ་གྱིས་ཤེས་པ་ནི་འཇུག་པ་འདི་ནི་བྱང་ཆེན་ཐེག་པ་ཆེན་པོའོ། །ཞེས་པའི་བར་གསུངས་
དེའི་དོན་འཆད་པ་ལ། རྩ་བར། དམིགས་པ་མེད་དང་ལྡན་པ་དང། །འཇུག་པའི། ཞེས་སོགས་དང། འགྲེལ་པར། མི་དམིགས་པ་དང་ལྡན་པ་དང། །ཞེས་གསུངས། དྲུག་པ་འཛེག་ཡུལ་འཁོར་གསུམ་དག་པའི་ལམ་དེ་སྟོན་པ་ལ། ཤའ་རིའི་བུས་སྨྲས་པ། ཚེ་དང་ལྡན་པ་གང་པོ་ཅི་ཙམ་གྱིས་
ན༑ བྱང་ཆེན་ཐེག་པ་ཆེན་པོ་ལ་ཞུགས་པ་ཞེས་བྱའོ། །གང་པོས་སྨྲས་པ། ཚེ་དང་ལྡན་པ་ཤའ་རིའི་བུ་འདི་ལ་བྱང་ཆེན་ཤེར་ཕྱིན་ལ་སྤྱོན་པའི་ཚེ་སྦྱིན་པའི་ཕ་རོལ་ཕྱིན་ལ་འཛེག་ཀྱང་དེས་སྦྱིན་པའི་ཕ་རོལ་ཏུ་ཕྱིན་པ་མི་དམིགས་ཏེ། ཞེས་པ་ནས། བྱང་ཆུག་སེམས་དཔའ་མི་དམིགས་པའི་ཡིད་
ལ་བྱེད་པ་དམིགས་པའི་ཚུལ་གྱིས་དམིགས་སུ་མེད་པ་དེ་ལྟར་ན་ཚེ་དང་ལྡན་པ་ཤའ་རིའི་བུ་བྱང་ཆེན། ཐེག་པ་ཆིན་པོ་ལ་འཛེག་པ་ཞེས་བྱའོ། །ཞེས་པའི་བར་གསུངས། དེའི་དོན་འཆད་པ་ལ། འཁོར་གསུམ་རྣམ་པར་དག་པ་ལ། །འཇུག་པའི། ཞེས་སོགས་དང། འགྲེལ་པར་དངོས་པོ་
ཐམས་ཅད་ལ་འཁོར་གསུམ་དག་པ་དང། ཞེས་གསུངས། བདུན་པ་འཛེག་ཡུལ་གྱི་ཆེད་དུ་བྱ་བ་སྟོན་པ་ལ། ཚ་དང། ལྡན་པ་ཤའ་རིའི་བུ་གཞན་ཡང་བྱང་ཆེན་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་ཡིད་ལ་བྱ་བས་མ་དྲིས་པ་སྒོམ་པ་རྣམ་པར་ཞིག་པའི་དོན་དུ། བྱང་
ཆེན་བྱང་ཆུབ་ཀྱི་ཆོས་སུམ་ཅུ་རྩ་བདུན་དེ་མི་དམིགས་ཨྤཱི་ཚུལ་གྱིས་སྒོམ་པར་བྱེད་དེ། ཞེས་པ་ནས། སངས་རྒྱས་དམིགས་སུ་མེད་པའི་ཕྱིར། འདི་ནི་ཐ་སྙད་ཙམ་སྟེ་འདི་ལྟ་སྟེ་སངས་རྒྱས་ཞེས་བྱ་བར་ཡང་དག་པར་ཤེས་ཏེ། ཚེ་དང་ལྡན་པ་ཤའ་རིའི་བུ་དེ་ལྟར་ན་བྱང་ཆེན་ཐེག་པ་ཆེན་

[015A]༄༅། །པོ་ལ་འཛེག་པ་ཞེས་བྱའོ། །ཞེས་པའི་བར་གསུངས། དེའི་དོན་འཆད་བ་ལ། རྩ་བར། ཆེད་དུ་བྱ་ལ། འཇུག་པའི། ཞེས་སོགས་དང། འགྲེལ་པར། ཆེད་དུ་བྱ་བ་དང། ཞེས་གསུངས། བརྒྱད་པ་འཛེག་ཡུལ་གྱི་མངོན་ཤེས་དྲུག་པོ་དེ་སྟོན་པ་ལ་
ཚེ་དང་ལྡན་པ་ཤའ་རིའི་བུ་གཞན་ཡང་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ། སྙིང་པོ་བྱང་ཆུབ་ལ་འདུག་གི་བར་དུ་མངོན་པར་ཤེས་པ་ཐམས་ཅད་ཡོངས་སུ་རྫོགས་པའི་ཕྱིར་ན། སེམས་ཅན་ཡོངས་སུ་སྨིན་པར་བྱེད་དོ། ཞེས་པ་ནས། དེ་རྣམ་པ་ཐམས་ཅད་
མཁྱེན་པ་ཉིད་ཀྱི་ཡེ་ཤེས་ཐོག་པར་མ་གྱུར་གྱི་བར་དུ་ཐེག་པ་དེ་དང་ནམ་ཡང་མི་འབྲལ་ལོ། །ཞེས་པའི་བར་གསུངས། དེའི་དོན་འཆད་པ་ལ། རྩ་བར། མངོན་ཤེས་དྲུག་ལ། འཇུག་པའི། ཞེས་སོགས་དང། འགྲེལ་པར། མངོན་པར་ཤེས་པ་དྲུག་དང། ཞེས་གསུངས་
དགུ་འཛེག་ཡུལ་གྱི་རྣམ་མཁྱེན་སྟོན་པ་ལ། དེ་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ཐོག་ནས་ཀྱང། ཉན་ཐོས་དང།རང་སངས་རྒྱས་ཐམས་ཅད། ཅེས་སོགས་གསུངས། དེའི་དོན་འཆད་པ་ལ། རྩ་བར། རྣམ་ཀུན་མཁྱེན་པའི་ཚུལ་
ལ་ནི། །འཇུག་པའི་སྒྲུབ་པ་ཐེག་ཆེན་ལ། །འཛེག་པ་ཡིན་པར་ཤེས་པར་བྱ། ཤེས་དང། འགྲེལ་པར། རྣམ་པ་ཐམས་ཅད་མཁྱེན་པ་ཉིད་དག་ལ་ཡང་དག་པར་གནས་པའི་མཚན་ཉིས་ནི། ཞེས་གསུངས། འཛེག་ཡུལ་དེ་ལ་དགུ་པོ་དེར་འཇོག་པའི་རྒྱུ་མཚན་ཅི་
ཡིན་ཞེན། དེའི་རྒྱུ་མཚན་ཡོད་དེ། དེ་ལ་རྒྱུའི་ལམ་གྱི་དབང་དུ་བྱས་པ་དང། འབྲས་བུའི་ལམ་ཀྱི་དབང་དུ་བྱས་པ་གཉིས་སུ་ཡོད་པའི་ཕྱིར། དང་པོ་ལ་ཡང། འཇིག་རྟེན་པའི་ལམ་གྱི་དབང་དུ་བྱས་པ་དང། འཇིག་རྟེན་ལས་འདས་པའི་ལམ་གྱི་དབང་དུ་བྱས་པ་དང། དེ་གཉིས་
ཐེག་ཆེན་མ་ཡིན་པ་ལས་ཁྱད་པར་དུ་བྱེད་པའི་ལམ་གྱི་དབང་དུ་བྱས་ནས་དགུ་པོ་དེར་བཞག་པའི་ཕྱིར། དང་པོ་གྲུབ་སྟེ། དེའི་དབང་དུ་བྱས་ནས་བསམ་གཏན་གཟུགས་མེད་བཞག་པའི་ཕྱིར། གཉིས་པ་ལ་ཡང། རང་དོན་སྒྲུབ་པའི་ལམ་གྱི་དང། གཞན་དོན་སྒྲུབ་པའི་ལམ་གྱི་

[015B] དང་པོ་གྲུབ་སྟེ། དེའི་དབང་དུ་བྱས་ནས་མཐོང་ལམ་དང་སྒོམ་ལམ་སོགས་བཞག་པའི་ཕྱིར་ཏེ། དང་པོས་ཡོན་ཏན་ཐོབ་པར་བྱེད། །ཕྱི་མས་སྒྲིག་པ་སྤོང་བར་བྱེད་པའི་ཕྱིར། གཉིས་པ་གྲུབ་སྟེ། དེའི་དབང་དུ་བྱས་ནས་བྱམས་སོགས་ཚད་མེད་བཞི་དང། ཞེན་
པའི་དམིགས་པ་མེད་པའི་ཡེ་ཤེས་གཉིས་བཞག་པའི་ཕིར་ཏེ། དང་པོས་གཞན་དོན་ལ་སྤྲོ་བར་བྱེད། གཉིས་པས་གཞན་དོན་སྒྲུབ་པ་ལ་མཁས་པར་བྱེད་པའི་ཕྱིར། གསུམ་པ་གྲུབ་སྟེ། འཁོར་གསུམ་རྣམ་པར་མི་རྟོག་པས་དམིགས་པའི་སྒོ་ནས་ཁྱད་པར་དུ་བྱེད། ཆེད་དུ་བྱ་བ་ལ་འཇུག་པས་
ཐོབ་བྱའོ་སྒོ་ནས་ཁྱད་པར་དུ་བྱེད། མངོན་ཤེས་དྲུག་གིས་མཐུའི་སྒོ་ནས་ཁྱད་པར་དུ་བྱེད་པའི་ཕྱིར། གཉིས་པ་འབྲས་བུའི་ལམ་གྱི་དབང་དུ་བྱས་ནས་རྣམ་མཁྱེན་བཞག་སྟེ། རྣམ་མཁྱེན་ཐོབ་ནས་གདུལ་བྱ་ལ་ཆོས་འཁོར་བསྐོར་བར་བྱེད་པའི་ཕྱིར། ཁ་ཅིག། བསམ་གཏན་གཟུགས་མེད་
རྣམས་འཇིག་རྟེན་པའི་ལམ་དུ་འཇོག་པ་མི་འཐད་པར་ཐལ། དེ་རྣམས་མཐོང་སྒོམ་ཀྱི་ལམ་གྱི་ངོ་བོར་ཡང་འགྱུར་བ་ཡོད་པའི་ཕྱིར་ན་སྐྱོན་མེད་དེ། འཇིག་རྟེན་པའི་ལམ་དེ་ཤས་ཆེ་བས་དེ་ལྟར་བཞག་པའི་ཕྱིར། ཁོ་ན་རེ། སྐབས་འདིར་ཐེག་ཆེན་གྱི་མཐོང་ལམ་སོགས་ལམ་བཞི་པོ་དེ་རྒྱུའི་
ལམ་དུ་བཤད་པ་མི་འཐད་དེ། ཐེག་ཆེན་གྱི་མི་སློག་ལམ་ཡིན་ན་རྒྱུའི་ལམ་མ་ཡིན་དགོས་པའི་ཕྱིར་ན་སྐྱོན་མེད་དེ། མཐོང་ལམ་དང་སྒོམ་ལམ་ས་བདུན་པ་མན་ཆད་དང། མི་སློབ་ལམ་ས་བརྒྱད་པ་དང། ཁྱད་པར་གྱི་ལམ་ས་དགུ་པ་དང་བཅུ་པ་ལ་འཇོག་པའི་ཕྱིར་ཏེ། དེ་སྟར་དུ་འབུམ་པར་
འཆད་པ་ལྟར་དུ་ལེགས་པའི་ཕྱིར། དེས་ནས་བརྒྱད་པའི་ཡེ་ཤེས་ལ་མི་སློབ་ལམ་ཞེས་བརྗོད་པའི་རྒྱུ་མཚན་ཡོད་དེ། ས་བརྒྱད་པའི་ཡེ་ཤེས་དེ་འབད་སྩོལ་རགས་པ་དང་བཅས་པའི་སྒོ་ནས་ལམ་ལ་མི་སློབ་པའི་ལམ་ཡིན་པའི་ཕྱིར་ཏེ། ཐེག་ཆེན་གྱི་སློག་ལམ་མི་སློག་ལམ་གྱི་མིང་གརྟགས་
པ་ཡོད་པར་མདོ་བསྟན་བཅོས་མང་པོ་ལས་གསུངས་པའི་ཕྱིར། འོ་ན་འཛེག་ཡུལ་དགུ་པོ་དེའི་རིམ་པ་འདི་ལྟར་སྟོན་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། ཐོག་མར་རང་གི་སེམས་འདོད་ཡོན་ལ་མི་གྱེང་བར་བྱེད་པའི་བསམ་གཟུགས་བསྒྲུབས་ཏེ། སེམས་ལས་རུང་དུ་

[016A]༄༅། །བྱས། དེ་ལྟར་སེམས་ལ་བརྟན་པ་ཐོག་པ་ན་ཚོགས་གཉིས་ལ་སློབ་པས། དེའི་འོག་ཏུ་ཕ་རོལ་ཏུ་ཕྱིན་པ་དྲུག་བསྟན། དེའི་འོག་ཏུ་ཚོགས་གཉིས་གསོག་པ་དེ་ཡང་དེ་ཁོ་ན་ཉིད་ཀྱི་དོན་ལ་ལྷག་པར་མེས་པ་བསྐྱེད་པའི་ཕྱིར། དེ་རྟོགས་པའི་ལམ་ལ་འཇུག་ལ། དེའི་འོག་
ཏུ་རང་གིས་ཆོས་ཉིད་མཐོང་བ་གཞན་གྱི་དོན་བྱ་བར་སྤྲོ་བའི་ཕྱིར། ཚད་མེད་པ་བཞི་ལ་འཇུག། དེའི་འོག་ཏུ་ཚད་མེད་པ་བཞིས་གཞན་དོན་ལ་འཇུག་པ་ན། དེར་འཆིང་བ་ནི་མངོན་ཞེན་ཡིན་པས་ཆོས་ཉིད་མི་དམིགས་པ་དང་ལྡན་པ་ལ་འཇུག། དེའི་འོག་ཏུ་ངོ་བོ་ཉིད་མེད་པའི་རྣལ་འབྱོར་
དང་ལྡན་པ་དེ་ཇི་ལྟར་འཇུག་སྙམ་པ་ལ་ལས་བྱ་བ་བྱེད་པ་པོ་གསུམ་མི་དམིགས་པར་སྒྱུ་མའི་སྐྱེས་བུ་བཞིན་དུ་དངོས་པོ་ཐམས་ཅད་ལ་འཁོར་གསུམ་ཡོངས་སུ་དག་པའི་སྒོ་ནས་འཇུག། དེའི་འོག་ཏུ་དེ་ལྟར་སྤྱོད་པ་རྣམས་རང་གི་སྒྲུབ་བྱ་ལ་འབད་པའི་ཕྱིར། ཆེན་པོ་གསུམ་གྱི་ཆེད་དུ་
བྱ་བ་ལ་འཇུག། དེའི་འོག་ཏུ་ཆེད་དུ་བྱ་བ་ལ་འབད་པ་རྣམས་ནི་གཞན་གྱི་སེམས་ཤེས་པ་སོགས་ཀྱི་ཕྱིར། བརྩོན་པར་བྱེད་པས་མངོན་ཤེས་དྲུག་ལ་འཇུག། དེའི་འོག་ཏུ་མངོན་ཤེས་ཐོབ་པ་རྣམས་ནི་ཤེས་བྱ་དུ་མ་ཤེས་ན་དེ་ནི་བདག་གིས་རྣམ་མཁྱེན་ཐོག་པར་བྱའོ་སྙམ་དུ་སྤྲོ་བ་དྲག་པོ་
སྐྱེ་བས་རྣམ་མཁྱེན་ལ་འཇུག་པའི་རིམ་པ་དང་མཐུན་པར་བསྟན་པའི་ཕྱིར། ༑ འདིའི་སྐབས་སུ་འཇུག་སྒྲུབ་ཀྱི་རྣམ་གཞག་སྤྱིར་བསྟན་པ། བསམ་གཏན་གཟུགས་མེད་བྱེ་བྲ་ཏུ་བཤད་པ། ཚད་མེད་བཞི་བྱེ་བྲག་ཏུ་བཤད་པའོ། །དང་པོ་ལ། མཚན་ཉིད་དབྱེ་བ། ས་མཚམས་
སོ་དང་པོ་ནི། ཐེག་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་རྩེ་སྦྱོར་གཙོ་བར་གྱུར་པའི་སྒོ་ནས་ཉམས་སུ་ལེན་པ་ལ་འཇུག་པའི་ཤེས་རབ་ཀྱི་ཟིན་པའི་སེམས་དཔའི་རྣལ་འབྱོར་དེ། འཇུག་སྒྲུབ་ཀྱི་མཚན་ཉིད། གཉིས་པ་དེ་ལ་དབྱེ་ན། བསམ་གཏན་གཟུགས་མེད་
ལ་འཇུག་པའི་སྒྲུབ་པ། སྤྱིན་སོགས་ཕར་ཕྱིར་དྲུག་ལ་འཇུག་པའི་སྒྲུབ་པ། ལམ་ལ་འཇུག་པའི་སྒྲུབ་པ། བྱམས་སོགས་ཚད་མེད་བཞི་ལ་འཇུག་པའི་སྒྲུབ་པ། དམིགས་པ་མེད་པ་དང་ལྡན་པ་ལ་འཇུག་པའི་སྒྲུབ་པ། འཁོར་གསུམ་རྣམ་པར་དག་པ་ལ་འཇུག་པའི་སྒྲུབ་པ། ཆེད་དུ་

[016B] མངོན་ཤེས་དྲུག་ལ་འཇུག་པའི་སྒྲུབ་པ། རྣམ་མཁྱེན་ལ་འཇུག་པའི་སྒྲུབ་པ་རྣམས་སུ་ཡོད། གསུམ་པས་མཚམས་ནི། ཐེག་ཆེན་གྱི་སྦྱོར་ལམ་དྲོད་ནས་ས་བཅུ་པའི་བར་དུ་ཡོད། གཉིས་པ་ལ་གང་གིས་ཐོག་བྱེད་ཀྱི་རྒྱུ་བཤད་པ། གང་ཐོབ་པའི་ངོ་བོ་བཤད་པ་
དེ་ལྟར་ཐོབ་པའི་རྟགས་བཤད་པ། ཐོབ་པོའི་གང་ཟག་བཤད་པ། མཐའ་ཅུང་ཟད་དཔྱད་པ་དང་ལྔ་ལས། དང་པོ་ལ། ཐོབ་བྱེད་ཀྱི་རྣམ་གཞག་སྤྱིར་བསྟན་པ། བསམ་གཏན་དང་པོ་ཐོབ་བྱེད་བྱེ་བྲག་ཏུ་བཤད་པ་དང། ལྷག་མ་དེ་དང་མཚུངས་པར་བསྟན་པ། ལམ་དགུ་པོ་གང་དུ་གཏོགས་
པར་བཤད་པའོ། །དང་པོ་ལ་ཉེར་བསྡོགས་ཀྱི་བསྡུས་ཤིང། རང་གི་ཐོབ་བྱར་གྱུར་པའོ་གོང་སའི་དངོས་གཞི་སྙོམས་ཡིན་པས་ཁྱབ་ཟིང། ཉེར་བསྡོགས་ཕལ་ཆེ་བ་དག་པ་བ་དང། བསམ་གཏན་དང་པོའི་ཉེར་བསྡོགས་ལ་དག་པ་བ་དང། ཟག་མེད་གཉིས་ཡོད་དེ། བསམ་གཏན་
དང་པོའི་ཉེར་བསྡོགས་ནས་སྲིད་རྩེའི་ཉེར་བསྡོགས་ཀྱི་བར་བརྒྱད་ཡོད་པའི་ཕྱིར། ཉེར་བསྡོགས་ཀྱི་ཚོར་བ་ཡིན་ན། ཚོར་བ་བཏང་སྙོམས་ཡིན་པས་ཁྱབ་ཅིང། ཉེར་བསྡོགས་ཕལ་ཆེ་བ་དག་པ་བ་དང། བསམ་གཏན་དང་པོའི་ཉེར་བསྡོགས་ལ་དག་པ་བ་དང། ཟག་མེད་གཉིས་ཡོད་དེ། བསམ་
གཏན་གྱི་དངོས་གཞི་མ་ཐོབ་པའི་འཕགས་པ་རྣམས་ཀྱིས་བསམ་གཏན་དང་པོའི་ཉེར་བསྡོགས་ལ་བརྟེན་ནས་རང་གི་ངོས་བསྐལ་གྱི་སྤང་བྱའི་ས་བོན་སྤོང་བ་ཡོད་པའི་ཕྱིར། ཉི་འོག་པའི་བྱེད་བྲག་སྨྲ་བ་རྣམས་ནི། བསམ་གཏན་དང་པོའི་ཉེར་བསྡོགས་ལ་དག་པ་བ། ཟག་མེད་ཉོན་མོངས་
ཅན་དང་གསུམ་ཡོད་པར་འདོད་དེ། མཛོད་རྩ་བ་ལས། དེ་དད་ལས་ནི་ཉེར་བསྡོགས་བརྒྱད། །དག་པ་བདེ་མིན་སྡུག་བསྔལ་མིན། །དང་པོའི་འཕགས་པའང་ཁ་ཅིག་གསུམ། །ཞེས་གསུངས་པའི་ཕྱིར། ཉི་འོག་པའི་ལུགས་དེ་མི་འཐད་དེ། ཉེར་བསྡོགས་རྣམས་རང་གི་འོག་ས་ལ་འདོད་ཆགས་
དང་བྲལ་བྱེད་ཡིན་ལ། ཉེར་བསྡོགས་ཉོན་མོངས་ཅན་གྱིས་དེ་ལྟར་མི་ནུས་པའི་ཕྱིར། ཉེར་བསྡོགས་ཀྱིས་བསྡུས་ཤིང་རང་གི་ཐོབ་བྱར་གྱུར་པའི་བསམ་གཏན་གྱི་དངོས་གཞིའི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་པའི་བསམ་གཏན་གྱི་སས་བསྡུས་ཀྱི་དགེ་བའི་རིག་པ་དེ། བསམ་གཏན་

[017A]༄༅། །གྱི་ཉེར་བསྡོགས་ཀྱི་མཚན་ཉིད། དེ་ལ་དབྱེ་ན་བཞི་ཡོད། ཉེར་བསྡོགས་ཀྱི་སས་བསྡུས་ཤིང། རང་གི་ཐོབ་བྱར་གྱུར་པའི་གཟུགས་མེད་ཀྱི་དངོས་གཞི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་པའི་གཟུགས་མེད་ཀྱི་སས་བསྡུས་ཀྱི་དགེ་བའི་རིག་པ། གཟུགས་
མེད་ཀྱི་ཉེར་བསྡོགས་ཀྱི་མཚན་ཉིད། དབྱེ་ན་བཞི་ཡོད་དོ། གཉིས་པ་ལ། མཚན་ཉིད། དབྱེ་བ། སོ་སོའི་རང་བཞིན། ཡིད་བྱེད་དྲུག་འཇིག་རྟེན་པའི་ལམ་བཞིར་བསྡུས་ཚུལ་དང་བཞི་ལས། དང་པོ་ནི། ཉེར་བསྡོགས་ཀྱི་སས་བསྡུས་ཤིང་རང་གི་ཐོབ་བྱར་གྱུར་པའི་བསམ་གཏན་དང་
པོའི་དངོས་གཞི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་པའི་བསམ་གཏན་དང་པོའི་སས་བསྡུས་ཀྱི་དགེ་བའི་རིག་པ། བསམ་གཏན་དང་པོའི་ཉེར་བསྡོགས་ཀྱི་མཚན་ཉིད། གཉིས་པ་ནི། དེ་ལ་དབྱེར་ན། བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་དང། ཉོན་མོངས་
རྣམ་སྦྱོང་གི་བསམ་གཏན་དང་པོའི་ཉེར་བསྡོགས་གཉིས་སུ་ཡོད་དེ། ཉན་ས་ལས། དེ་ལ་ཡིད་ལ་བྱེད་པའི་ལས་དང་པོ་བ་ནི། རྩེ་གཅིག་ཏུ་བྱ་བ་ཉིད་ལ་ཇི་སྲིད་དུ་ཡིད་ལ་བྱེད་པ་མ་ཐོབ་ཅིང་སེམས་རྩེ་གཅིག་པ་ཉིད་ལ་མ་རེག་གི་བར་དུ་ལས་དང་པོ་བ་ཡིན་ནོ། །དེ་ལ་ཉོན་མོངས་རྣམ་པར་སྤྱོང་
པའི་ལས་དང་པོ་བ་ནི། ཡིད་ལ་བྱེད་པ་ཐོབ་པ་ཉོན་མོངས་པ་རྣམས་ལ་སེམས་སྦྱོང་པར་འདོད་པའི་མཚན་ཉིད་སོ་སོར་རིག་པའི་ཡིད་ལ་བྱེད་པ་ལས་བརྩམས་ཤིང་ལེན་པ་ལ་གོམས་པ་གང་ཡིན་པ་སྟེ། ཞེས་གསུངས་པའི་ཕྱིར། ཉོན་མོངས་རྣམ་སྤྱོང་གི་བསམ་གཏན་དང་པོའི་ཉེར་
བསྡོགས་ཐོབ་པ་ལ་བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་ཐོབ་པ་སྔོན་དུ་འགྲོ་དགོས་ཏེ། ཉོན་མོངས་རྣམ་སྦྱོང་གི་བསམ་གཏན་དང་པོའི་ཉེར་བསྡོགས་དང། ལྷག་མཐོང་གིས་བསྡུས་པའི་བསམ་གཏན་དང་པོའི་ཉེར་བསྡོགས་གཉིས་དོན་གཅིག། བསམ་གཏན་
དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་དང། ཞི་གནས་འབའ་ཞིག་གིས་བསྡུས་པའི་བསམ་གཏན་དང་པོའི་ཉེར་བསྡོགས་གཉེར་བསྡོགས་གཉིས་དོན་གཅིག་པ་གང་ཞིག། ལྷག་མཐོང་གིས་བསྡུས་པའི་བསམ་གཏན་དང་པོའི་ཉེར་བསྡོགས་ཐོབ་པ་ལ། ཞི་གནས་ཀྱིས་

[017B] ཉེར་བསྡོགས་ཀྱིས་བསྡུས་པའི་ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་པའི་ཕྱིར་ཏེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་
པར་ཤེས་བྱ་སྟེ། །ཐོབ་མར་ཞི་གནས་བཙལ་བྱ། ཞེས་གསུངས་པའི་ཕྱིར་དང། དཀོན་མཆོག་བརྩེགས་པར། ཚུལ་ཁྲིམས་ལ་ནི་གནས་ནས་ཏིང་ངེ་འཛིན་ཐོབ་ཏེ། །ཏིང་ངེ་འཛིན་ཐོབ་ནས་ཀྱང་ཤེས་རབ་སྒོམ་པར་བྱེད། །ཅེས་དང། སྒོམ་རིམ་ལས། དེ་ལྟར་བས་ན་སྒྲིབ་པ་མཐའ་དག་སྤངས་ནས་
ཡོངས་སུ་དག་པའི་ཡེ་ཤེས་འབྱུང་བར་འདོད་པས་ཞི་གནས་ལ་གནས་ནས་ཤེས་རབ་སྒོམ་པར་བྱེད་དོ། །ཤེས་གསུངས་པའི་ཕྱིར། འོ་ན། ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་ན། ཞི་གནས་སྒྲུབ་ཚུལ་དེ་གང་ཞེ་ན། འདི་ལ་དབུས་མཐའ་ལས་གསུངས་ཚུལ་དང་ཀུན་
བཏུས་དང་མདོ་སྡེའི་རྒྱན་ལས་གསུངས་ཚུལ་དང་གཉིས་ལས། དང་པོ་ནི། ཉེས་པ་ལྔའི་གཉེན་པོར་སྤོང་བའི་སུ་བྱེད་བརྒྱད་བསྟེན་པའི་སྒོ་ནས་ཞི་གནས་སྒྲུབ་པས་བྱེད་པ་ཡིན་ཏེ། དབུས་མཐའ་ལས། ཉེས་པ་ལྔ་སྤོང་འདུ་བྱེད་བརྒྱད། བརྟེན་པའི་རྒྱུ་ལས་བྱུང་བའོ། །ཞེས་གསུངས་པའི་
ཕྱིར། ཉེས་པ་ལྔ་ཡང་ཡོད་དེ། ཏིང་ངེ་འཛིན་སྒོམ་པའི་སྦྱོར་བའི་ཚེ་འགལ་རྐྱེན་ལེ་ལོ། ཏིང་ངེ་འཛིན་སྒོམ་པ་ལ་འཇུག་པའི་ཚེ་ཏིང་ངེ་འཛིན་སྒོམ་པའི་གདམས་ངག་བརྗེད་པ། དངོས་གཞིའི་ཚེ་བྱིང་རྒོད། བྱིང་རྒོད་བྱུང་བའི་ཚེ་གཉེན་པོ་འདུ་མི་བྱེད་པ་དང། བྱིང་རྒོད་དང་བྲལ་ནས་སེམས་
དམིགས་པ་ལ་རྩེ་གཅིག་ཏུ་གནས་པའི་ཆི་གཉེན་པོ་མངོན་པར་འདུ་བྱེད་པ་རྣམས་སུ་ཡོད་པའི་ཕྱིར་ཏེ། དེ་ཉིད་ལས། ལེ་ལོ་དང་ནི་གདམས་ངག་རྣམས། །བརྗེད་དང་བྱིང་དང་རྒོད་པ་དང། །འདུ་མི་བྱེད་དང་འདུ་བྱེད་དེ། །འདི་དག་ཉེས་པ་ལྔར་འདོད་དོ། །ཞེས་གསུངས་པའི་ཕྱིར། སྤོང་བའི་
འདུ་བྱེད་བརྒྱད་ཡོད་དེ། ཉེས་པ་དང་པོ་ལེ་ལོའི་གཉེན་པོ་བཞི། ཉེས་པ་ཕྱི་མ་བཞིའི་གཉེན་པོ་བཞི་སྟེ་བརྒྱད་ཡོད་པའི་ཕྱིར། དང་པོ་ཡོད་དེ། ཤིན་སྦྱངས་ཐོབ་པ་ན་ཏིང་ངེ་འཛིན་སྒོམ་པ་ལ་མོ་སྤྲོ་བའི་ལེ་ལོ་ལྡོག་པས་དེའི་གཉེན་པོར་ཤིན་སྦྱངས་སྐྱེ་དགོས་ལ། དེ་སྐྱེ་བ་ལ་ཏིང་ངེ་འཛིན་

[018A]༄༅། །སྒོམ་པའི་བརྩོན་འགྲུས་རྩོམ་དགོས་པ། དེ་སྐྱེ་བ་ལ་ཏིང་ངེ་འཛིན་ལ་དོན་གཉེར་གྱི་འདུན་པ་སྐྱེ་དགོས་ལ། དེ་སྐྱེ་བ་ལ་ཏིང་ངེ་འཛིན་གྱི་ཡོན་ཏེན་མཐོང་ནས་ཡིད་འཕྲོགས་པའི་དད་པ་དགོས་པའི་ཕྱིར་ཏེ། དེ་ཉིད་ལས། གནས་དང་དེ་ལ་གནས་པ་
དང། རྒྱུ་དང་འབྲས་བུ་ཉིད་དུའོ། །ཞེས་གསུངས་པའི་ཕྱིར། དོན་ནི། གནས་ནི་འདུན་པ་སྟེ་རྩོལ་བའི་གནས་སོ། །དེ་ལ་གནས་པ་ནི་རྩོལ་བའང་བརྩོན་འགྲུས་སོ། རྒྱུ་ནི་འདུན་པའི་རྒྱུ་སྟེ་དད་པ་དང། འབྲས་བུ་ནི་རྩོལ་བའི་འབྲས་བུ་སྟེ་ཤིན་སྦྱངས་སོ། །སྔར་བཤད་པའི་ཉེས་པ་ཕྱི་
མ་བཞིའི་གཉེན་པོ་ཡང་ཡོད་དེ། ཏིང་ངེ་འཛིན་གྱི་དམིགས་པ་རྣམས་མི་བརྗེད་པའི་དྲན་པ། བྱིང་རྒོད་འབྱུང་མི་འབྱུང་རྟོག་པའི་ཤེས་བཞིན། བྱིང་རྒོད་ཀྱི་གཉེན་པོ་མངོན་པར་དུ་བྱེད་པའི་སེམས་པ། བྱིང་རྒོད་དང་བྲལ་བའི་ཚེ་སེམས་རྣལ་དུ་འཇོག་པའི་བཏང་སྙོམས་རྣམས་སུ་ཡོད་
པའི་ཕྱིར་ཏེ། དེ་ཉིད་ལས། དམིགས་པ་བརྗེད་པར་མ་གྱུར་དང། །བྱིང་དང་རྒོད་པ་རྟོག་པ་དང། །དེ་སྤོང་མངོན་པར་འདུ་བྱེད་དང། །ཞི་ཚེ་རྣལ་དུ་འཇོག་པའོ། །ཞེས་གསུངས་པའི་ཕྱིར། གཉིས་པ་ནི། སེམས་གནས་པའི་ཐབས་དགུ་ལ་བརྟེན་ནས་ཞི་གནས་སྒྲུབ་དགོས་པར་གསུངས་
ཏེ། ཀུན་བཏུས་ལས། ཞི་གནས་གང་ཞེ་ན། འདི་ལྟ་སྟེ། ནང་ཉིད་དུ་འཇོག་པ་དང། རྒྱུན་དུ་འཇོག་པ་དང། བསླང་ཏེ་འཇོག་པ་དང། ཉེ་བར་འཇོག་པ་དང། དུལ་བར་བྱེད་པ་དང༑ ཞི་བར་བྱེད་པ་དང༑ རྣམ་པར་ཞི་བར་བྱེད་པ་དང། རྩེ་གཅིག་ཏུ་འཇོག་པ་དང། མཉམ་པར་འཇོག་
པའོ། །ཞེས་གསུངས་པའི་ཕྱིར། དེ་ཡང་དང་པོ་ནང་ཉིད་དུ་འཇོག་པ་ནི། དང་པོར་ལྷ་སྐུ་ལ་སོགས་པ་དམིགས་པ་དང་ཡང་རུང་བ་ལ་སེམས་གཏད་ནས་སྒོམ་པར་བྱེད་པའི་ཏིང་ངེ་འཛིན་ཅིག་ལ་འཇོག་ལ། དེ་སྟོན་པ་ལ། མདོ་སྡེའི་རྒྱན་ལས། དམིགས་པ་ལ་ནི་སེམས་གཏད་
ནས། །ཞེས་གསུངས། གཉིས་པ་རྒྱུན་དུ་འཇོག་པ་ནི། དམིགས་པ་དེ་ཉིད་འཕྲོ་མཐུད་དུ་སྒོམ་པར་བྱེད་པའི་ཏིང་ངེ་འཛིན་ཅིག་ལ་འཇོག་ལ། དེ་སྟོན་པ་ལ། དེ་ཉིས་ལས། དེ་རྒྱུན་རྣམ་པར་གཡེང་མི་བྱ། །ཞེས་གསུངས་པའི་ཕྱིར། གསུམ་པ་བསླང་ཏེ་འཇོག་པ་ནི། སེམས་སྔར་

[018B] དེ་སྟོན་པ་ལ། དེ་ཉིད་ལས། རྣམ་གཡེང་མྱུར་དུ་རྟོགས་བྱས་ལ། །དེ་ལ་སླར་ནི་བསླང་པར་བྱ། །ཞེས་གསུངས། བཞི་པ་ཉེ་བར་འཇོག་པ་ནི། དམིགས་
པ་གོང་འཕེལ་དུ་གཏང་སྟེ་སྒོམ་པར་བྱེད་པའི་ཏིང་ངེ་འཛིན་ཅིག་ལ་འཇོག་ལ། དེ་སྟོན་པ་ལ། དེ་ཉིད་ལས། བློ་ལྡན་གོང་ནས་གོང་དུ་ཡང། །སེམས་ནི་ནང་དུ་བསྡུ་བར་བྱ། །ཞེས་གསུངས། ལྔ་པ་དུལ་བར་བྱེད་པ་ནི། །ཏིང་ངེ་འཛིན་སྒོམ་པའི་ཚེ། བྱིང་བ་བྱུང་བ་ན་ཏིང་ངེ་འཛིན་གྱི་ཡོན་ཏན་
བསམ་པའི་སྒོ་ནས་ཏིང་ངེ་འཛིན་སྒོམ་པ་ལ་སྤྲོ་བ་བསྐྱེད་དེ། སེམས་དམིགས་པ་ལ་འཛིན་པར་བྱེད་པའི་ཏིང་ངེ་འཛིན་གཅིག་ལ་འཇོག་ལ། དེ་སྟོན་པ་ལ། དེ་ཉིད་ལས། དེ་ནས་ཡོན་ཏན་མཐོང་བའི་ཕྱིར། །ཏིང་ངེ་འཛིན་ལ་སེམས་དུལ་ལོ། །ཞེས་གསུངས། དྲུག་པ་ཞི་བར་བྱེད་པ་ནི། ཏིང་
དེ་འཛིན་སྒོམ་པའི་ཚེ། རྒོད་པ་བྱུང་པ་ན་རྣམ་གཡེང་གི་ཉེས་དམིགས་བསམ་པའི་སྒོ་ནས་ཏིང་ངེ་འཛིན་སྒོམ་པ་ལ་མི་དགའ་བ་ཞི་བར་བྱས་ཏེ། སེམས་དམིགས་པ་ལ་འཛིན་པར་བྱེད་པའི་ཏིང་ངེ་འཛིན་ཅིག་ལ་འཇོག་ལ། དེ་སྟོན་པ་ལ། དེ་ཉིས་ལས། རྣམ་གཡེང་ཉེས་པ་མཐོང་པའི་ཕྱིར་
དེ་ལ་མི་དགའ་ཞི་བར་བྱ། །ཞེས་གསུངས། བདུན་པ། རྣམ་པར་ཞི་བར་བྱེད་པ་ནི། ཏིང་ངེ་འཛིན་སྒོམ་པའི་ཚེ་ཆགས་སེམས་དང་ཡི་མི་བདེ་བྱུང་ན་དེ་མ་ཐག་ཞི་བར་བྱས་ཏེ་སྒོམ་པར་བྱེད་པའི་ཏིང་ངེ་འཛིན་ཅིག་ལ་འཇོག་ལ། དེ་སྟོན་པ་ལ། དེ་ཉིས་ལས། བརྣབ་སེམས་ཡིད་མི་བདེ་ལ་
སོགས། །ལངས་པ་དེ་བཞིན་ཞི་བར་བྱ། །ཞེས་གསུངས། བརྒྱད་པ་རྩེ་གཅིག་ཏུ་འཇོག་པ་ནི། འབད་སྩོལ་དང་བཅས་པའི་སྒོ་ནས་སེམས་རང་གི་དམིགས་པ་ལ་ཇི་ལྟར་འདོད་དུ་འཇོག་པའི་ཏིང་ངེ་འཛིན་ཅིག་ལ་འཇོག་ཅིག་ལ། དེ་སྟོན་པ་ལ། དེ་ཉིས་ལས། དེ་ནས་སྡོམ་བརྩོན་ཅན་
གྱིས་ནི། སེམས་ལ་མངོན་པར་འདུ་བྱེད་བཅས། །རང་གི་ངང་གིས་འབྱུང་བ་ཐོབ། །ཅེས་གསུངས། དགུ་པ། མཉམ་པར་འཇོག་པ་ནི། འབད་མེད་ལྷུན་གྲུབ་ཏུ་སེམས་རང་གི་དམིགས་རང་གི་དམིགས་པ་ལ་ཇི་ལྟར་འདོད་འདོད་དུ་མཉམ་པར་འཇོག་པའི་ཏིང་ངེ་འཛིན་ཅིག་ལ་བྱེད་ལ། དེ་སྟོན་པ་ལ། དེ་

[019A]༄༅། །ཉིད་ལས། དེ་གོམས་པ་ལས་འདུ་མི་བྱེད། །ཅེས་གསུངས། དེ་ལྟ་བུའི་སེམས་གནས་དགུ་པ་དེ་ལ་འདོད་སེམས་རྩེ་གགིག་པའི་ཏིང་འཛིན་ཞེས་བྱ་ལ། འབད་མེད་ལྷུན་གྲུབ་ཏུ་སེམས་རང་གི་དམིགས་པ་ལ་ཇི་ལྟར་འདོད་འདོད་དུ་མཉམ་པར་བཞག་བཞིན་པའི་ངང་ནས་
ཤིན་སྦྱངས་ཀྱིས་ཟིན་པའི་བདེ་བ་ཐོབ་པ་ན་ཞི་གནས་ཐོབ་པ་དང། བསམ་གཏན་དང་པོའི་ཉེར་བསྡོགས་ཐོབ་པ། སྒོམ་བྱུང་གི་བློ་ཐོབ་པ། གོང་སའི་ཤེས་པ་ཐོབ་པ་ཞེས་བྱ་ལ། དེ་སྟོན་པ་ལ། དེ་ཉིད་ལས། དེ་ནས་དེ་ཡི་ལུས་དང་སེམས། །ཤིན་ཏུ་སྦྱང་པ་ཆེན་ཐོབ་ནས། །ཡིད་ལ་བྱེད་པ་དང་
བཅས་པ། །ཞེས་གསུངས། དེ་ལྟར་བུའི་ཞི་གནས་དེའི་ངང་ནས་རང་གི་དམིགས་པ་ལ་སོ་སོར་དཔྱོད་པར་བྱེད་ཅིང། དེ་ལྟར་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱི་བདེ་བས་མ་ཟིན་པའི་རང་ཡུལ་ལ་སོ་སོར་རྟོག་པའི་ཤེས་རབ་ཐོབ་པ་ན། བསམ་གཏན་དང་པོའི་ཉིད་སོ་སོར་
རིག་པའི་ཡིད་བྱེད་ཐོབ་པར་འཇོག་པ་སོགས་འོག་ཏུ་འཆད། དེ་སྟོན་པ་ལ། དེ་ཉིས་ལས། དེ་ཡིས་དེ་ནི་འཕེལ་བ་རིང་དུ་འགྲོ་བ་ཡིས། །ཞེས་གསུངས། བསམ་གཏན་དང་པོའི་དངོས་གཞིའི་སྙོམས་འཇུག་དེ་སྟོན་པ་ལ། དེ་ཉིད་ལས། དངོས་གཞིའི་གནས་པ་དེས་ཐོབ་བོ། །ཞེས་
གསུངས། འོ་ན་ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་ན། ཀུན་བཏུས་ལས། ལ་ལ་ནི་ལྷག་མཐོང་ཐོབ་པ་ཡིན་གྱི་ཞི་གནས་ནི་མ་ཐོབ་སྟེ། དེ་ལྷག་མཐོང་ལ་བརྟེན་ནས་ཞི་གནས་ལ་བརྩོན་པར་བྱེད་དོ། །ཞེས་གསུངས་པ་ཇི་ལྟ་བུ་ཞེ་ན། དེའི་དོ་བདེན་བཞི་མངོན་སུམ་
དུ་རྟོགས་པའི་བསམ་གཏན་དང་པོའི་ཉེར་བསྡོགས་ཀྱི་སས་བསྡུས་པའི་ལྷག་མཐོང་ལ་བརྟེན་ནས་བདེན་བཞི་མངོན་དུ་རྟོགས་པའི་བསམ་གཏན་དང་པོའི་དངོས་གཞིའི་སྙོམས་འཇུག་གི་བསྡུས་པའི་ཞི་གནས་སྒྲུབ་དགོས་པ་ལུང་དེའི་དོན་ཡིན་པའི་ཕྱིར་ཏེ། སའི་དངོས་གཞིར་
གང་སྡུག་བསྔལ་ནས་ལམ་གྱི་བར་ཡང་དག་པ་ཇི་ལྟ་བ་བཞིན་དུ་ཤེས་ལ་བསམ་གཏན་དང་པོ་ལ་སོགས་པ་ནི་མ་ཐོབ་སྟེ། དེ་འདུག་མ་ཐག་ཏུ་སེམས་འཐོབ་སྟེ་ཆོས་རབ་ཏུ་རྣམ་པར་འབྱེད་པ་ནི་མི་བྱེད་དོ། །དེ་ལྷག་པའི་ཤེས་རབ་དེ་ཉིད་ལ་བརྟེན་ནས་ལྷག་པའི་སེམས་ལ་སྦྱོང་བར་བྱེད་དོ། །

[019B] དེས་ན་སེམས་གནས་པའི་ཐབས་གནས་པའི་ཐབས་དགུ་ལ་བརྟེན་ནས་སེམས་རང་གི་དམིགས་པ་ལ་ཇི་ལྟར་འདོད་འདོད་དུ་མཉམ་པར་འཇོག་ནུས་པའི་ཤིན་སྦྱངས་ཀྱིས་ཟིན་པའི་ཏིང་ངེ་འཛིན་ནི། ཞི་གནས་ཀྱི་མཚན་ཉིད། དབྱེ་ན། ཇི་སྙེད་པ་ལ་དམིགས་པའི་ཞི་གནས་དང། ཇི་ལྟར་པ་ལ་དམིགས་
པའི་ཞི་གནས་གཉིས་སུ་ཡོད། ཞི་གནས་ཞེས་བརྗོད་པའི་རྒྱུ་མཚན་ཡོད་དེ། སེམས་ཕྱི་རོལ་གྱི་ཡུལ་ལ་ཕྲོ་བ་ཞི་ནས་ནང་དུ་དམིགས་པ་ལ་རྩེ་གཅིག་ཏུ་གནས་པས་ན། ཞི་གནས་ཞེས་བརྗོད་པ་ཡིན་པའི་ཕྱིར༑ ཞི་གནས་ཀྱི་ངང་ནས་རང་གི་དམིགས་པ་ལ་དཔྱད་སྟོབས་ཀྱིས་དྲངས་པའི་ཤིན་
སྦྱངས་ཀྱི་བདེ་བས་ཟིན་པའི་སྒོ་ནས་རང་ཡུལ་ལ་སོ་སོར་དཔྱོད་པར་བྱེད་པའི་ཤེས་རབ། ལྷག་མཐོང་གི་མཚན་ཉིད། དེ་ལ་དབྱེ་ན་སྔར་བཞིན་གཉིས་ཡོད། ལྷག་མཐོང་ཞེས་བརྗོད་པའི་རྒྱུ་མཚན་ཡོད་དེ། ལྷག་པ་སྟེ་ཁྱད་པར་གྱི་དོན་མཐོང་བས་ན་ལྷག་མཐོང་ཞེས་བརྗོད་པའི་ཕྱིར། ཉོན་མོངས་
རྣམ་སྦྱོང་གི་བསམ་གཏན་དང་པོའི་ཉེར་བསྡོགས་ལ་དབྱེ་ན་བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པའི་ཡིད་བྱེད་ནས། སྦྱོར་བ་མཐའི་ཡིད་བྱེད་ཀྱི་བར་དྲུག་ཡོད་དེ། ཀུན་བཏུས་ལས། ཡིད་ལ་བྱེད་པ་བདུན་གྱིས་བསམ་གཏན་དང་པོ་ལ་སྙོམས་པར་འཇུག་པའི་
ཕྱིར་ཏེ། ཡིད་ལ་བྱེད་པ་བདུན་གང་ཞེ་ན། མཚན་ཉིད་རབ་པའི་ཡིད་ལ་བྱེད་པ་དང། མོས་པ་ལས་བྱུང་པ་དང། རབ་ཏུ་དབེན་པ་དང། དགའ་བ་སྡུད་པ་དང། སྤྱོད་པ་དང། སྦྱོར་བའི་མཐའ་དང། སྦྱོར་པའི་མཐའི་འབྲས་བུ་ཡིད་ལ་བྱེད་པའོ། །ཞེས་གསུངས་པའི་ཕྱིར། གསུམ་པས་སོ་
སོའི་རང་བཞིན་ལ་བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་ནི། སེམས་གནས་པའི་ཐབས་དགུ་ལ་བརྟེན་ནས་སེམས་རང་གི་དམིགས་པ་ལ་ཇི་ལྟར་འདོད་འདོད་དུ་འཇོག་པའི་ཞི་གནས་རྐྱང་བ་ལ་ཞུགས་པ་ཞིག་ལ་འཇོག་ལ། ཞི་གནས་དེའི་ངང་ནས་འདོད་པ་
ནི་སྡུག་བསྔལ་ཆེས་མང་ཞིང་མ་ཞི་བ་དང། ཚེ་ཐུང་བ་སོགས་རགས་པ་དང་བསམ་གཏན་དང་པོ་དེ་ལས་བཟློག་སྟེ་ཞི་བའི་མཚན་ཉིད་དུ་སོ་སོར་ཐོས་བསམ་གྱིས་དཔྱོད་པར་བྱེད་ཅིང། དེ་ལྟར་དཔྱད་སྟོབས་ཀྱིས་དྲངས་པའི་ཤིང་སྦྱངས་ཀྱི་བདེ་བ་མ་སྐྱེས་པའི་ལྷག་མཐོང་རྗེས་མཐུན་པ་ཞིག་ལ་

[020A]༄༅། །བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རོག་པའི་ཡིད་བྱེད་དུ་འཇོག། དེ་ལྟར་བུའི་མཚན་ཉིད་སོ་སོར་རིག་པའི་ཡིད་བྱེད་དེ་ཡུན་རིང་དུ་གོམས་པར་བྱས་པ་ལ་བརྟེན་ནས་སྔར་བཞིན་འདོད་པ་དང། བསམ་གཏན་དང་པོ་ལ་ཞི་བའི་རྣམ་པར་སོ་
སོར་རྟོགས་པའི་ཤས་རབ་ཀྱིས་དཔྱོད་པར་བྱེད་མིང། དེ་ལྟར་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱི་བདེ་བས་ཟིན་པ་ནི། བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་ཐོབ་པར་འཇོག། དེའི་ཚེ་གང་ཟག་དེས་ལྷག་མཐོང་ཐོབ་པ། ཞི་ལྷག་གཟུང་འབྲས་ཐོབ་པ་ལ་རགས་པ་དང། བསམ་གཏན་དང་པོ་ལ་
ཞི་བའི་རྣམ་པར་སོ་སོར་རྟོག་པའི་ཤེས་རབ་ཀྱིས་དཔྱོད་པར་བྱེད་པའི་སྒོམ་བྱུང་གི་ཟློ་ཐོབ་པ་ཡིན་ནོ། །དེ་ལྟ་བུའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་གོམས་པར་བྱས་པ་ལ་བརྟེན་ནས་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆེན་པོའི་དངོས་གཉེན་བྱེད་པའི་ནུས་པ་ཐོབ་པ་ན་བསམ་གཏན་
དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཐོབ་པར་འཇོག། དེ་ལ་དྲུག་ཏུ་ཡོད་དེ། རང་གི་ངོས་སྐལ་གྱི་སྤང་བྱར་གྱུར་པའི་འཇིག་རྟེན་པའི་སྒོམ་སྤང་ཉོན་མོངས་ཆེན་པོ་སྐོར་གསུམ་གི་དངོས་གཉེན་བྱེད་པའི་འཇིག་རྟེན་པའི་སྒོམ་ལམ་བར་ཆད་མེད་ལམ་ཆུང་ངུ་སྐོར་གསུམ། དེ་གསུམ་རིམ་
པ་བཞིན་དུ་སྤངས་པའི་འཇིག་རྟེན་པའི་སྒོམ་ལམ་རྣམ་གྲོལ་ལམ་རྣམ་གྲོལ་ལམ། ཆུང་ངུ་སྐོར་གསུམ་ཡོད་པའི་ཕྱིར། དེ་ལྟར་འཇིག་རྟེན་པའི་འདོད་ཉོན་ཆེན་པོ་གསུམ་སྤངས་པ་ན་དེ་ནས་འདོད་ཉོན་སྤོང་བ་དང། དེས་དབེན་པ་ལ་དགའ་བར་འགྱུར་ཞིང། དེ་གཉིས་ལ་ཕན་ཡོན་དུ་མཐོང་ནས་དབེན་པ་ལས་
སྐྱེས་པའི་དགའ་བདེ་ཆུང་ངུས་རེག་པ་ན། གཉིད་རྨུགས་དང་རྒོད་པ་དང་བྲལ་བར་བྱ་བའི་ཕྱིར་དུ་དུས་དུས་སུ་རབ་ཏུ་ཞི་བར་འགྱུར་བའི་ཡིད་བྱེད་ཀྱིས་དགའ་བར་བྱེད་ཅིང། ཀུན་ཏུ་སྐྱོ་བར་བྱེད་པའི་ཡིད་བྱེད་ཀྱིས་སྐྱོ་བར་བྱེད་པ་ནི་དགའ་སྡུད་དེ་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་འབྲིང་གི་
ཆེན་པོའི་དངོས་གཉེན་བྱེད་པའི་ནུས་པ་ཐོབ་པ་ན། བསམ་གཏན་དང་པོའི་ཉེར་བསྡོགས་དགའ་བ་སྡུད་པའི་ཡིད་བྱེད་ཐོབ་པར་འཇོག། དེ་ལ་ཡང་དྲུག་ཏུ་ཡོད་དེ། འཇིག་རྟེན་པའི་འདོད་ཉོན་འབྲིང་སྐོར་གསུམ་གྱི་དངོས་གཉེན་རིམ་པ་བཞིན་དུ་བྱེད་པའི་འཇིག་རྟེན་པའི་སྒོམ་ལམ་བར་ཆད་མེད་

[020B] དེ་གསུམ་སྤངས་པའི་འཇིག་རྟེན་པའི་སྒོམ་ལམ་རྣམ་གྲོལ་ལམ་གསུམ་ཡོད་པའི་ཕྱིར། དེ་ལྟར་འཇིག་རྟེན་པའི་འདོད་ཉོན་འབྲིང་སྤངས་པ་ན་དགེ་བ་ལ་སྦྱོར་བའི་གེགས་བྱེད་པའི་འདོད་པའི་ཀུན་དཀྲིས་མི་འབྱུང་ན་འདི་སྙམ་དུ་ཅི་བདག་ལ་འདི་ཡོད་བཞིན་དུ་མི་མྱོང་བའམ་
འོན་ཏེ་མེད་པས་མ་མྱོང་སྙམ་ནས་སྡུག་པའི་མཆན་མ་ཡིད་ལ་བྱས་ལས་འདོད་པ་ལ་འདུན་པ་འབྱུང་བ་ན། བདག་གི་སེམས་འདོད་པ་ལ་ཆགས་པ་དང་མ་བྲལ་ལོ་སྙམ་དུ་སྤང་བྱ་ལྷག་མ་སྤངས་པའི་ཕྱིར་ཞི་རགས་སུ་སྒོམ་པ་ནི། བསམ་གཏན་དང་པོའི་ཉེར་བསྡོགས་དཔྱོད་པ་ཡིན་ལ། དེ་
ལྟར་དཔྱད་པས་འཇིག་རྟེན་པའི་འདོད་ཉོན་ཆུང་ངུ་སྐོར་གསུམ་མ་སྤང་པར་མཐོང་ནས་དེ་སྤོང་པའི་ཕྱིར། ཞི་ལྷག་སྒོམ་པས་དེ་ཆུང་ངུའི་ཆེན་པོའི་དངོས་གཉེན་བྱེད་པའི་ནུས་པ་ཐོབ་པ་ན་བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ཐོབ་པར་འཇོག། དེ་ལ་ལྔར་ཡོད་དེ། འཇིག་རྟེན་
པའི་སྒོམ་སྤང་དུ་གྱུར་པའི་འདོད་ཉོན་ཆུང་ངུ་སྐོར་གསུམ་གྱི་དངོས་གཉེན་རིམ་པ་བཞིན་དུ་བྱེད་པའི་འཇིག་རྟེན་པའི་སྒོམ་ལམ་བར་ཆད་མེད་ལམ་ཆེན་པོ་སྐོར་གསུམ་དང། དེ་ཆུང་ངུའི་ཆེན་པོ་དང། དེ་ཆུང་ངུའི་འབྲིང་གཉིས་སྤངས་པའི་འཇིག་རྟེན་པའི་སྒོམ་ལམ་རྣམ་གྲོལ་ལམ་ཆེན་པོའི་ཆུང་ངུ་དང་
ཆེན་པོའི་འབྲིང་སྙིད་སུ་ཡོད་པའི་ཕྱིར། དེ་ཆུང་ངུའི་ཆུང་ངུ་སྤངས་པའི་རྣམ་གྲོལ་ལམ་ཆེན་པོའི་ཆེན་པོ་ཐོབ་པ་ན་བསམ་གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་ཐོབ་པར་འཇོག་སྟེ། ཉན་ས་ལས། དེ་ལ་མཚན་ཉིད་སོ་སོར་རིག་པའི་ཡིད་ལ་བྱེད་ལས་ནི་སྤང་བར་བྱ་བ་
གང་ཡིན་པ་དེ་སྤང་བ་ཡོངས་སུ་ཤེས་པར་བྱེད། ཐོབ་པར་བྱ་བ་གང་ཡིན་པ་དེ་ཡང་ཡོངས་དུ་ཐོབ་པར་བྱེད་ཅིང་སྤང་བར་བྱ་བ་སྤང་བ་དང། ཐོབ་པར་བྱ་བ་ཐོབ་པར་བྱ་བའི་ཕྱིར་སེམས་གཏོར་པར་ཡང་བྱེད་དོ། །མོས་པ་ལས་བྱུང་བའི་ཡིད་ལ་བྱེད་པས་ནི་སྤང་བར་བྱ་བ་དང་
ཐོབ་པར་བྱ་བའི་ཕྱིར། ཡང་དག་པར་རྩོམ་བར་བྱེད་དོ། །རབ་ཏུ་དབེན་པ་ཡིད་ལ་བྱེད་ལས་ནི་ཉོན་མོངས་པའི་རྣམ་པ་ཆེན་པོ་སྤོང་བར་བྱེད་དོ། །དགའ་བ་སྡུད་པའི་ཡིད་ལ་བྱེད་པས་ནི་ཉོན་མོངས་པའི་རྣལ་པ་འབྲིང་སྤོང་བར་བྱེད་དོ། །དཔྱོད་པ་ཡིད་ལ་བྱེད་པས་ནི་མངོན་པའི་ང་རྒྱལ་

[016A]༄༅། །མེད་བ་ལ་སེམས་འཇོག་པར་བྱེད་དོ། །སྦྱོར་བ་མཐར་ཐུག་པའི་ཡིད་ལ་བྱེད་པས་ནི་ཉོན་མོངས་པའི་རྣམ་པ་ཆུང་དུ་སྤོང་བར་བྱ་དོ། །སྦྱོར་བ་ཐར་ཐུག་པའི་འབྲས་བུ་ཡིད་ལ་བྱེད་པས་ནི་རྣམ་པ་དེ་དག་སྒོམ་པའི་འབྲས་བུ་ཉམས་སུ་མྱོང་བར་བྱེད་དོ། །ཞེས་གསུངས་
པའི་ཕྱིར། བཞི་པ་སྔར་བཤད་པའི་ཡིད་བྱེད་དྲུག་པོ་དེ་འཇིག་རྟེན་པའི་ལམ་བཞིར་འདུ་བ་ཡིན་ཏེ། ཡིད་བྱེད་དང་པོ་གཉིས་འཇིག་རྟེན་པའི་སྦྱོར་བའི་ལམ། །རབ་ཏུ་དབེན་པ་ཡིད་བྱེད་སྦྱོར་བ་མཐའི་ཡིད་བྱད་གཉིས་འཇིག་རྟེན་པའི་བར་ཆད་མེད་ལམ་དང། དཔྱོད་པ་ཡིད་བྱེད་འཇིག་རྟེན་པའི་ཁྱད་
པར་གྱི་ལམ་དང། དགའ་བ་སྡུད་པའི་ཡིད་བྱེད་འཇིག་རྟེན་པའི་ལམ་བཞི་ཆར་གྱིས་བསྡུས་པ་ཡིན་པའི་ཕྱིར་ཏེ། བསུ་ལ་ལས། མཚན་ཉིད་སོ་སོར་རིགས་པ་དང་མོས་པ་ཡིད་ལ་བྱེད་པ་ནི་སྦྱོར་བའི་ལམ་གྱིས་བསྡུས་པ་ཡིན་ནོ། །རབ་ཏུ་དབེན་པ་དང། སྦྱོར་བ་མཐར་ཐུག་པ་གཉིས་ནི་བར་ཆད་
མེད་པའི་ལམ། གྱིས་བསྡུས་པ་ཡིན་ནོ། །འགའ་བ་སྡུད་པ་ནི་ལམ་རྣམ་པ་བཞི་ཆར་གྱིས་བསྡུས་པ་ཡིན་ནོ། །དཔྱོད་པ་ཡིད་ལ་བྱེད་པ་ནི་ཁྱད་པར་གྱི་ལམ་གྱིས་བསྡུས་པ་ཁོ་ན་ཡིན་ནོ། །ཞེས་གསུངས་པའི་ཕྱིར། བསམ་གཏན་དང་པོའི་ཉེར་བསྡོགས་ཡིན་ན། ཡིད་བྱེད་དྲུག་པོ་གང་རུང་
ཡིན་པས་མ་ཁྱབ་སྟེ། བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་དེ་དེ་གང་རུང་མ་ཡིན་པའི་ཕྱིར། གསུམ་པ་ལྷག་མ་རྣམས་དེ་དང་མཚུངས་པར་བསྟན་པ་ནི། བསམ་གཏན་དང་པོ་ལ་ཡིད་བྱེད་བརྒྱད་ཡོད་པ་དེ་བཞིན་དུ། བསམ་གཏན་གཉིས་པ་ནས་སྲིད་རྩེའི་བར་ལ་ཡིད་
བྱེད་བརྒྱད་བརྒྱད་དུ་ཡོད་དེ། ཀུན་བཏུས་ལས། བསམ་གཏན་དང་པོ་ལ་ཇི་ལྟ་བར་འདུ་ཤེས་མེད་དུ་ཤེས་མེད་མིན་གྱི་སྐྱེ་མཆེད་ཀྱི་བར་དུ་ཡང་དེ་བཞིན་ནོ། །ཞེས་གསུངས་པའི་ཕྱིར། དེ་ཡེང་བསམ་གཏན་གཉིས་པ་ལྟ་བུ་ལ་མཚོན་ན། བསམ་གཏན་དང་པོ་ལ་རགས་པ་དང། གཉིས་
པ་ལ་ཞི་བའི་མཚན་ཉིད་དུ་བལྟས་ནས་སྒོམ་པར་བྱེད་པའི་བསམ་གཏན་གཉིས་པའི་ཞི་གནས་འབའ་ཞིག་པ་དེ་ལ་བསམ་གཏན་གཉིས་པའི་ཉེར་བསྡོགས་ཡིད་ལ་བྱེད་པའི་ལས་དང་པོ་པར་འཇོག་པ་སོགས། བསམ་གཏན་དང་པོ་དང་འདོད་པ་གཉིས་བརྗེས་པ་མ་གཏོགས་སྔར་

[016B] ཁྱད་པར་ནི་གཟུགས་ཀྱི་རྟེན་ལ་སྒོམ་ན་བསམ་བྱུང་དང། གཟུགས་མེད་ཀྱི་རྟེན་ལ་སྒོམ་ན་ཐོས་བསམ་གཉིས་ཀ་མེད་པར་ཆོས་མངོན་པའི་སྤྱི་སྐད་ཡིན་པར་ལེགས་བཤད་གསེར་ཕྲེང་ལས་བཤད་དོ། །བཞི་པ་ལམ་དགུ་པོ་གང་དུ་གཏོགས་པར་
བཤད་ང་ལ། བྱེ་བྲག་སྨྲ་པ་རྣམས་བསམ་གཏན་དང་པོ་གསུམ་གྱི་སྦྱོར་བ་མཐའི་འབྲས་བུ་ཡིད་བྱེད་ལ་ཉེར་བསྡོགས་དང་དངོས་གཞིའི་ཆ་གཉིས་གཉིས་སུ་ཡོད་དེ། ཉན་ཐོས་དབང་རྟུལ་རྣམས་ཀྱི་རྒྱུད་ཀྱི་དེ་གསུམ་གྱི་སྦྱོར་མཐའི་འབྲས་བུ་ཡིད་བྱེད་རྣམས་བསམ་གཏན་གྱི་ཉེར་བསྡོགས་
ཡིན་ལ། ཉན་ཐོས་དབང་རྣོན་རྣམས་ཀྱི་རྒྱུད་ཀྱི་དེ་རྣམས་བསམ་གཏན་གྱི་དངོས་གཞིའི་སྙོམས་འཇུག་ཡིན་ཏེ། བསམ་གཏན་དང་པོ་གསུམ་གྱི་ཉེར་བསྡོགས་དང་དངོས་བཞི། ས་མི་མཚུངས་པས་ཉན་ཐོས་དབང་རྟུལ་རྣམས་ཀྱི་རང་རྒྱུད་ཀྱི་བསམ་གཏན་གྱི་སྦྱོར་བ་མཐའི་འབྲས་བུ་ཡིད་བྱེད་དེ་བྶཾ་
གཏན་དང་པོའི་དངོས་གཞིའི་ངོ་བོར་སྐྱེ་དི་མ་ནུས་པའི་ཕྱིར། བསམ་གཏན་བཞི་པ་ལ་མི་མཚུངས་ཏེ། བསམ་གཏན་བཞི་པའི་ཉེར་བསྡོགས་དང་དངོས་གཞིའི་ཚོར་བ་གཉིས་ས་མཚུངས་པས་ཉན་ཐོས་དབང་རྟུལ་རྣམས་ཀྱི་རྣག་རྒྱུད་ཀྱི་བསམ་གཏན་བཞི་པའི་སྦྱོར་བ་མཐའི་འབྲས་
བུ་ཡིད་བྱེད་དེ་དངོས་གཞིའི་ངོ་བོར་སྐྱེད་ནུས་པའི་ཕྱིར། ཞེས་འདོད་དེ། མཛོད་ལས། ས་གསུམ་ལས་རྒྱལ་བསམ་གཏན་ནི། །ཉེར་བསྡོགས་ལས་མཐའི་རྣམ་གྲོལ་ལམ། །གོང་མའི་ཉེར་བསྡོགས་ལས་མིན་འཕགས། །བརྒྱད་ཀྱི་རང་གོང་ས་ལས་རྒྱལ། །ཞེས་གསུངས་པའི་ཕྱིར། རང་ལུགས་ནི་
བསམ་གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་དེ་བསམ་གཏན་དང་པོའི་དངོས་གཞིའི་སྙོམས་འཇུག་ཡིན་ལ། དེས་གཞན་རྣམས་ལ་རིགས་འདྲ་བར་བྱའོ། །གཉིས་པ་དང་ཐོབ་པའི་ངོ་བོ་བཤད་པ་ལ། དངོས་ཀྱི་དོན། དབྱེ་བ། པྱྷེ་བ་སོ་སོའི་ངོ་བོ། སྤྱིའི་རྣམ་གཞག་བསྡུས་ཏེ་གཞན་བཤད་
པའོ། དང་པོ་ནི། དངོས་གཞིས་བསྡུས་ཤིང་ཡན་ལག་དང་དམིགས་པ་གང་རུང་གི་སྒོ་ནས་རང་གི་འོག་ས་ལས་འདས་པའི་གོང་སས་བསྡུས་པའི་དགེ་བའི་རིག་པ་དེ། གོང་སའི་དངོས་གཞིའི་སྙོམས་འཇུག་གི་མཚན་ཉིད། གཉིས་པ་དེ་ལ་བསམ་གཏན་གྱི་དངོས་གཞིའི་སྙོམས་འཇུག་དང། གཟུགས་མེད་

[017A]༄༅། །ཀྱི་དངོས་གཞིའི་སྙོམས་འཇུག་གཉིས་སུ་ཡོད། རྒྱས་པར་དབྱེ་ན། བསམ་གཏན་དང་པོའི་དངོས་གཞིའི་སྙོམས་འཇུག་ནས་སྲིད་རྩེའི་དངོས་གཞིའི་སྙོམ།་འཇུག་གི་བར་རྒྱད་ཡོད། གཉིས་པ་ནི། ཡན་ལག་གི་སྒོ་ནས་རང་གི་འོགས་ལས་འདས་པའི་བསམ་གཏན་གྱི་
སས་བསྡུས་པའི་དགེ་བའི་རིག་པ་དེ། བསམ་གཏན་གྱི་དངོས་གཞིའི་སྙོམས་འཇུག་གི་མཚན་ཉིད། དབྱེ་ན་བཞི་ཡོད། ཡན་ལག་གི་སྒོ་ནས་རང་གི་འོག་ས་འདོད་པ་ལ་འདོད་ཆགས་དང་བྲལ་བའི་བསམ་གཏན་དང་པོའི་དངོས་གཞིའི་སས་བསྡུས་ཀྱི་དགེ་བའི་རིག་པ། བསམ་གཏན་དང་པོའི་དང་
གཞིའི་སྙོམས་འཇུག་གི་མཚན་ཉིད། དབྱེ་ན་དེ་ཙམ་པོ་པ་དང། ཁྱད་པར་ཅན་གཉིས་བསམ་གཏན་གྱི་དངོས་གཞིའི་སྙོམས་འཇུག་ཡང་ཡིན། ཚོར་བ་བདེ་བའི་ས་པའི་རིགས་སུ་གནས་པ་ཡང་ཡིན་པའི་གཞི་མཐུན་པར་དམིགས་པ། དང་པོའི་མཚན་ཉིད། དེ་ཡང་ཡིན་ཚོར་བ་བཏང་སྙོམས་ཀྱིས་
པའི་རིགས་སུ་གནས་པ་ཡང་ཡིན་པའི་གཞི་མཐུན་པར་དམིགས་པ། གཉིས་པའི་མཚན་ཉིད། བསམ་གཏན་དང་པོའི་དངོས་གཞིའི་སྙོམས་འཇུག་ལ་ཙམ་ཁྱད་གཉིས་སུ་བཞག་ནས། དེ་ཡན་ཆད་ལ་མི་འཇོག་པའི་རྒྱུ་མཚན་ཡོད་དེ། བསམ་གཏན་དང་པོའི་ཡན་ལག་ཏུ་གྱུར་པའི་རྟོག་པ་ལ་འདོད་
ཆགས་དང་བྲལ་ནས་དཔྱོད་པ་ལ་འདོད་ཆགས་དང་མ་བྲལ་བ་ཡོད། གཉིས་པ་ཡན་ཆད་ཀྱི་ཡན་ལག་རྣམས་ནང་ཕན་ཚུན་ལ་ཆགས་བྲལ་བྱེད་དཀའ་སླའི་ཁྱད་པར་མེད་པའི་ཕྱིར། གཉིས་པ་ཡན་ཆད་ལ་མཚན་ཉིད་རིགས་འདྲ། བསམ་གཏན་གྱི་དངོས་གཞིའི་སྙོམས་འཇུག་གང་ཞིག། རང་
འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་པས་བསྡུས་པ། རྒྱུ་སྙོམས་འཇུག་གི་བསམ་གཏན་གྱི་དངོས་གཞིའི་མཚན་ཉིད། བསམ་གཏན་རྣམས་ལ་ཡན་ལག་གི་སྒོ་ནས་རང་གི་འོགས་ལས་འདས་པ་ཞེས་བརྗོད་པའི་རྒྱུ་མཚན་ཡོད་དེ། དེ་རྣམས་གོང་མ་གོང་མས་རང་གི་འོག་མ་འོག་མའི་ཡན་
ལག་རགས་པ་ལས་ངེས་པར་འབྱུང་བའི་ཕྱིར། དེ་རྣམས་ལ་ཡན་ལག་མི་འདྲ་བའི་ཁྱད་པར་ཡོད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དམིགས་པའི་སྒོ་ནས་རང་གི་འོགས་ལས་འདས་པའི་གཟུགས་མེད་ཀྱི་སས་བསྡུས་པའི་དགེ་བའི་རིག་པ། གཟུགས་མེད་ཀྱི་དངོས་གཞིའི་སྙོམ་

[017B] དབྱེ་ན་བཞི་ཡོད། དམིགས་པའི་སྒོ་ནས་བསམ་གཏན་བཞི་པ་ལ་འདོད་ཆགས་དང་བྲལ་བའི་ནམ་མཁའ་མཐའ་ཡས་ཀྱི་སས་བསྡུས་པའི་དགེ་བའི་རིག་པ། ནམ་མཁའ་མཐའ་ཡས་ཀྱི་དངོས་གཞིའི་སྙོམས་འཇུག་གི་མཚན་ཉིད། དེས་གཞན་ལ་རིགས་འདྲའོ། །གཟུགས་པ་མེད་
རྣམས་ལ་དམིགས་པའི་སྒོ་ནས་རང་གི་འོགས་ལས་འདས་པ་ཞེས་བརྗོད་པའི་རྒྱུ་མཚན་ཡོད་དེ། དེ་རྣམས་གོང་མ་གོང་མས་རང་གི་འོག་མ་འོག་མའི་དམིགས་པ་ལས་ངེས་པར་འབྱུང་ཞིང། དེ་རྣམས་ལ་དམིགས་པ་མི་འདྲ་བའི་ཁྱད་པར་ཡོད། ཡན་ལག་མི་འདྲ་བའི་ཁྱད་པར་མེད་པས་དེ་ལྟར་
བརྗོད་པའི་ཕྱིར། གཟུགས་མེད་ཀྱི་དངོས་གཞིའི་སྙོམས་འདུག་གང་ཞིག། རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་བས་བསྡུས་པ། རྒྱུ་སྙོམས་འཇུག་གི་གཟུགས་མེད་ཀྱི་དངོས་གཞིའི་སྙོམས་འཇུག་གི་མཚན་ཉིད། བཞི་པ་ལ་འཇིག་རྟེན་པའི་ལམ་དང། འཇིག་རྟེན་ལས་འདས་པའི་
ལམ་དང། དེ་དག་གི་རྣམ་གཞག་གཞན་བཤད་པའོ། དང་པོ་ལ། ཉོན་མོངས་ཅན་དང། དག་པ་བ་བཤད་པའོ། ། ། །དང་པོ་ནི། སྙོམས་འཇུག་གི་རྫས་རྒྱུན་ཡང་ཡིན། སྒྲིབ་ལུང་མ་བསྟན་གྱི་སེམས་རྩེ་གཅིག་པ་མཚུངས་ལྡན་དང་བཅས་པ་ཡང་
ཡིན་པའི་གཞི་མཐུན་པར་དམིགས་པ་དེ། སྙོམས་འཇུག་ཉན་མོངས་ཅན་གྱི་མཚན་ཉིད། དབྱེ་ན། བསམ་གཏན་དང་པོ་ནས་སྲིད་རྩེའི་བར་བརྒྱད་ཡོད། དེས་ན་སྙོམས་འཇུག་ཉོན་མོངས་ཅན་བཤད་པ་ལ། གང་ཉོན་མོངས་པར་བྱ་བའི་གཞི། གང་གིས་ཉོན་མོངས་པར་བྱེད་པའི་ཆོས། ཇི་ལྟར་ཉོན་མོངས་
པར་བྱད་པའི་ཚུལ། ཉོན་མོངས་ཅན་ལ་ཡན་ལག་རྣམ་པར་མི་འཇོག་པའི་རྒྱུ་མཚན་ནོ། །དང་པོ་ཡོད་དེ། བསམ་གཏན་དང་གཟུགས་མེད་ཀྱི་དངོས་གཞི་སྙོམས་འཇུག་དག་པ་བ་རྣམས་དེ་ཡིན་པའི་ཕྱིར་ཏེ། དེ་དག་ལ་མཉམ་པར་བཞག་བ་ན་ཕྱིས་ཉོན་མོངས་པ་ཞིས་ཅི་རིགས་པར་ཉོན་
མོངས་ཅན་དུ་འགྱུར་བའི་ཕྱིར་ཏེ། མཛོད་ལས། འཇིག་རྟེན་པ་ཡི་དགེ་བ་ནི། །དག་པ་དེ་ནི་དེས་མྱང་བྱ། །ཞེས་གསུངས་པའི་ཕྱིར། གཉིས་པ་ནི། སྲེད་པ། ལྟ་བ། ང་རྒྱལ། མ་རིག་པ་རྣམས་ཡིན་ཏེ། མཛོད་ལས། གཞན་མིན་བཞི་ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །ཞེས་དང། ཀུན་བཏུས་

[018A]༄༅། །ལས། ལུང་དུ་མ་བསྟན་པའི་རྩ་བ་བཞི་གང་ཞེ་ན། སྲེད་པ་དང། ལྟ་བ་དང། ང་རྒྱལ་དང། མ་རིག་པ་སྟེ། ཞེས་གསུངས་པའི་ཕྱིར། གསུམ་པ་ཡོད་དེ། བསམ་གཏན་གྱི་དངོས་གཞི་སྙོམས་འཇུག་དག་པ་བ་ལ་མཉམ་པར་བཞག་པའི་ཚེ་སྙོམས་འཇུག་གི་རོ་བྱངས་པའི་དབང་
གིས་སྔར་དགེ་བ་ཡིན་ཡང་ཕྱིས་སྙོམས་འཇུག་དེའི་རོ་བྱངས་པའི་སྲེད་པ་དེ་དང་མཚུངས་ལྡན་དུ་གྱུར་པའི་ཚེ་ནི་སྲང་པས་ཉོན་མོངས་པར་བྱེད་པའི་ཚུལ་དང། ཡང་བསམ་གཏན་གྱི་དངོས་གཞིའི་སྙོམས་འཇུག་དག་པ་བ་ལ་མཉམ་པར་བཞག་པའི་ཚེ་སྙོམས་འཇུག་དེ་ལ་བརྟེན་ནས་མངོན་
ཤེས་ཀྱི་མཐུས་སྔོན་དང་ཕྱི་མའི་མཐའ་འགའ་ཞིག་མཐོང་བ་ན་འཇིག་རྟེན་འདི་ནི་རྟག་པའོ་སྙམ་པའི་ལྟ་བ་ངན་པ་སྐྱེས་ཏེ་ཕྱིས་སྙོམས་འཇུག་དེ་ལྟ་བ་དེ་དང་མཚུངས་ལྡན་དུ་སྐྱེས་པ་དེ་ལྟ་བས་ཉོན་མོངས་པར་བྱེད་པའི་ཚུལ་དང། ཡང་དེའི་ཚེ་བདག་གིས་འདི་ཐོབ་ཀྱི་གཞན་གྱིས་མ་ཡིན་ནོ་
སྙམ་པའི་སེམས་ཁེངས་པའི་ང་རྒྱལ་སྐྱེས་ཏེ་ཕྱིས་སྙོམས་འཇུག་དེ་ང་རྒྱལ་དེ་དང་མཚུངས་ལྡན་དུ་གྱུར་པ་ནི་ང་རྒྱལ་གྱིས་ཉོན་མོངས་པར་བྱེད་པའི་ཚུལ་དང། ཡང་དེའི་ཚེ་བདག་གིས་ཐོབ་པའི་སྙོམས་འཇུག་འདི་ཐར་ལམ་ཡིན་ནམ་མ་ཡིན་སྙམ་དུ་ལམ་ལ་རྨོངས་པའི་མཐས་
ཐེ་ཚོམ་སྐྱེས་ཏེ་ཕྱིས་སྙོམ་འཇུག་ངེ་རྨོངས་པ་དེ་དང་མཚུངས་ལྡན་དུ་གྱུར་པ་ནི་མ་རིག་པས་ཉོན་མོངས་པར་བྱེད་པའི་ཚུལ་ཡིན་པའི་ཕྱིར། འོ་ན་གཟུགས་མེད་མངོན་ཤེས་ཀྱི་རྟེན་མ་ཡིན་པས་དེ་ལ་ལྟ་བས་ཉོན་མོངས་པར་བྱེད་ཚུལ་གང་ཞེ་ན། དེའི་ཚུལ་ཡོད་དེ། སྔར་ལོག་པར་རྟོག་པ་
རྒྱུད་ལ་ལྡན་བཞིན་དུ་སྙོམས་འཇུག་དག་པ་པ་ཐོབ་པ་ན་བདག་གི་ལྟ་བ་འདི་ནི་མཆོག་ཏེ་འདི་ནི་མཆོག་ཏེ་འདིའི་མཐུས་ཏིང་དེ་འཛིན་འདི་ཐོབ་པས་སོ། །ཞེས་ལྟ་བ་ངན་པ་ལ་མཆོག་འཛིན་ཀྱི་ལྟ་བ་སྐྱེས་པས་དེ་ལྟར་ཉོན་མོངས་ཅན་དུ་སྐྱེས་པའི་ཕྱིར། བཞི་པ་ནི། བསམ་གཏན་གྱི་སྙོམས་འཇུག་ཉོན་
མོངས་ཅན་དེ་རྣམས་བསམ་གཏན་གྱི་སྙོམས་འཇུག་མ་ཡིན་ཏེ། བསམ་གཏན་གྱི་སྙོམས་འཇུག་ཡིན་ན། དགེ་བ་ཡིན་དགོས། དེ་ནོན་མོངས་ཅན་ཡིན་པའི་ཕྱིར། དང་པོ་གྲུབ་སྟེ། མཛོད་རྩ་བ་ལས། སྙོམས་འཇུག་དགེ་བ་རྩེ་གཅིག་པ། ཞེས་གསུངས་པའི་ཕྱིར། འོ་ན། མཛོད་རྩ་བ་ལས། དེ་

[018B] །རྣམ་པ་བརྒྱད་བདུན་རྣམ་པ་གསུམ། །ཞེས་སྙོམས་འཇུག་ཉོན་མོངས་ཅན་སྙོམས་འཇུག་གི་དབྱེ་བར་བཤད་པ་དང་འགལ་ལོ། །ཞེ་ན་མི་འགལ་ཏེ། དེ་སྙོམས་འཇུག་གི་རྫས་རྒྱུན་ཡིན་པ་ཙམ་ལ་དགོངས་པའི་ཕྱིར། དཔེར་ན་ས་བོན་རུལ་བ་དེ་ས་བོན་མིན་ཡང་
དེ་ས་བོན་གྱི་རྫས་རྒྱུན་ཡིན་པས་དེ་ལས་བོན་གྱི་མིང་གིས་བསྟན་པ་བཞིན་ནོ། །དེ་ལྟར་ཡང། མཛོད་འདྲེལ་ལས། ཉོན་མོངས་ཅན་ཇི་ལྟར་བསམ་གཏན་ཡིན་ཞེ་ན། ལོག་པར་སེམས་པའི་ཕྱིར། ཧ་ཅང་ཐལ་བར་འགྱུར་རོ། །ཞེ་ན་ཏེ། དེ་དང་རིགས་མཐུན་པ་ཁོ་ན་ལ་དེའི་མིང་དུ་བཏས་
པའི་ཕྱིར་ཏེ། དེར་ན་ས་བོན་རུལ་བ་བཞིན་ནོ། །ཞེས་གསུངས་པའི་ཕྱིར། གཞན་ཡང། དེ་བསམ་གཏན་གྱི་དངོས་གཞིའི་སྙོམས་འཇུག་མ་ཡིན་ཏེ། དེ་བསམ་གཏན་གྱི་ཡན་ལག་དང་མི་ལྡན་པའི་ཕྱིར་ཏེ། མཛོད་རྩ་བ་ལས། ཉོན་མོངས་ཅན་ལ་དགའ་བདེ་དང། རབ་དང་ཤེས་བཞིན་དྲན་པ་དང། །
བཏང་སྙོམས་དྲན་པ་དག་པ་མེད། །ཅེས་གསུངས་པའི་ཕྱིར། དེས་ན་བསམ་གཏན་དང་པོའི་དངོས་གཞིའི་སྙོམས་འཇུག་ཉོན་མོངས་ཅན་ཆོས་ཅན། དབེན་པ་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཏུ་མི་ལྡན་ཏེ། འདོད་པའི་ཉོན་མོངས་པས་དབེན་པ་མ་ཡིན་པའི་ཕྱིར། བསམ་
གཏན་གཉིས་པའི་དེ་ཆོས་ཅན། ནང་རབ་ཏུ་དང་བ་གཉེན་པོའི་ཡན་ལག་ཏུ་མི་ལྡན་ཏེ། ཉོན་མོངས་པའི་རོག་པས་རྨོངས་པར་བྱས་པའི་ཕྱིར། གསུམ་པའི་དེ་ཆོས་ཅན། དྲན་ཤེས་བཞིན་གཉེན་པོའི་ཡན་ལག་ཏུ་མི་ལྡན་ཏེ། ཉོན་མོངས་ཅན་གྱི་བདེ་བས་ཀུན་ནས་རྨོངས་པར་བྱས་པའི་
ཕྱིར། བཞི་པའི་དེ་ཆོས་ཅན། དྲན་པ་དང་བཏང་སྙོམས་ཡོངས་དག་གཉེན་པོའི་ཡན་ལག་ཏུ་མི་ལྡན་ཏེ། ཉོན་མོངས་པས་དྲི་ཅན་དུ་བྱས་པའི་ཕྱིར། དེ་ལྟར་ཡང། མཛོད་འགྲེལ་ལས། བསམ་གཏན་དང་པོ་ལ་ནི་དབེན་པ་ལས་སྐྱེས་པའི་དགའ་བ་དང་བདེ་བ་མེད་དེ། འདོད་ཉོན་གྱིས་དབེན་པ་
མ་ཡིན་པའི་ཕྱིར། ཞེས་སོགས་གསུངས་པའི་ཕྱིར། གཉིས་པ་ལ། ཁམས་གོང་གི་དངོས་གཞི་སྙོམས་འཇུག་གང་ཞི། འཇིག་རྟེན་པའི་དགེ་བར་དམིགས་པ། གོང་སའི་དངོས་གཞི་སྙོམས་འཇུག་དག་པ་བའི་མཚན་ཉིད་ཡིན་ཏེ། མཛོད་རྩ་བ་ལས། འཇིག་རྟེན་པ་

[019A]༄༅། །ཡི་དགེ་བ་ནི། །དག་པ། ཞེས་གསུངས་པའི་ཕྱིར། དབྱེ་ན་བསམ་གཏན་དང་པོ་ནས་སྲིད་རྩེའི་བར་བརྒྱད་ཡོད། མཚན་ཉིད་རིགས་འདྲ། དེ་ཡང་དང་པོ་བདུན་པོ་དེ་རེ་རེ་ལ་ཡང་དངོས་གཞི་སྙོམས་འཇུག་དག་པ་བ། ཉམས་པ་ཆ་མཐུན། གནས་པ་ཆ་མཐུན། ཁྱད་པར་ཆ་ཐུན། ངེས་
འགྱེད་ཆ་མཐུན་བཞི་བཞིར་ཡོད། སྲིད་རྩེ་ལ་ཁྱད་པར་ཆ་མཐུན་མེད་དེ། སྲིད་རྩེ་ལ་གོངས་མེད་པའི་ཕྱིར། གཞན་གསུམ་ཡོད། གོང་སའི་དངོས་གཞི་སྙོམས་འཇུག་དག་པ་བ་གང་ཞིག། རང་གི་འཇུག་ཐོས་སུ་རང་སའི་ཉོན་མོངས་པ་དང་རང་གི་འོག་སའི་ཉོན་མོངས་གང་རུང་སྐྱེ་བ་དང་རྗེས་སུམ་ཐུན་པ། དང་
པོའི་མཚན་ཉིད། དེ་གང་ཞིག། རང་གི་མཇུག་ཐོགས་སུ་རང་སའི་དངོས་གཞི་སྙོམས་འཇུག་དག་པ་བ་གཞན་འདྲེན་པ་དེ། གཉིས་པའི་མཚན་ཉིད། དེ་གང་ཞིག། རང་གི་འཇུག་ཐོགས་སུ་རང་གི་གོང་སའི་དངོས་གཞི་སྙོམས་འཇུག་དག་པ་བ་གཞན་འདྲེན་པ་དང་རྗེས་སུ་པའི་མཚན་ཉིད་
དེ་གང་ཞིག། རང་གི་མཇུག་ཐོགས་སུ་ཟག་པ་མེད་པའི་ལམ་གཞན་འདྲེན་པ་དང་རྗེས་སུ་མཐུན་པ། བཞི་པའི་མཚན་ཉིད་ཡིན་ཏེ། མཛོད་ལས། དག་པ་ཉམས་པ་ཆ་མཐུན་སོགས། །རྣམ་བཞི་དེ་ནི་གོ་རིམ་བཞིན། །ཉོན་མོངས་སྐྱེ་དང་རང་ས་དང། །གོང་དང་ཟག་མེད་རྗེས་མཐུན་པའོ། །ཞེས་གསུངས་
པའི་ཕྱིར། མངོན་པ་གོང་འོག་ཏུ་སྲིད་རྩེའི་དངོས་གཞི་སྙོམས་འཇུག་ཟག་མེད་མེད་པར་བཤད་ཀྱང། རང་ལུགས་ལ་དེ་ཡོད་དེ། སྤང་བྱ་ཅིག་ཅར་བའི་ཉན་ཐོས་དག་བཅོམ་པ་དེས་བསམ་གཏན་དང་པོའི་དངོས་གཞི་སྙོམས་འཇུག་ཐོབ་པའི་ཚེ། དེས་འདས་ལམ་ཀྱི་ངོ་བོར་གྱུར་པའི་བསམ་གཟུགས་བརྒྱད་
ཀ་ཐོབ་པའི་ཕྱིར། རྟགས་འོག་ཏུ་སྒྲུབ། གཉིས་པ་ནི། དེས་ན་གོང་སའི་དངོས་བཞི་སྙོམས་འཇུག་གང་ཞིག། འཇིག་རྟེན་ལས་འདས་པའི་དགེ་བར་བར་དམིགས་པ། གོང་སའི་དངོས་གཞི་སྙོམས་འཇུག་ཟག་མེད་ཀྱི་མཚན་ཉིད་ཡིན་ཏེ། མཛོད་ལས། ཟག་མེད་འཇིག་རྟེན་འདས་པའོ། ཞེས་གསུངས་
པའི་ཕྱིར། དབྱེ་ན། བསམ་གཏན་དང་པོ་ནས་སྲིད་རྩེའི་བར་བརྒྱད་ཡོད། གསུམ་པ་ལ། བསམ་གཏན་གྱི་ཡན་ལག་བཤད་པ། གཟུགས་མེད་ཀྱི་དམིགས་རྣམས་བཤད་པ། བསམ་གཏན་དང་གཟུགས་མེད་སྒོམ་པའི་འབྲས་བུ་བཤད་པའོ། །དང་པོ་ལ། རྫས་བཏགས་ཀྱི་ཁྱད་བར། ཡན་ལག་

[019B] གྲངས་ངེས་པའི་ཚུལ་ལོ། །དང་པོ་ནི། སྤྱིར་བསམ་གཏན་གྱི་ཡན་ལག་ལ་མིང་གི་སྒོ་ནས་བཅོ་བརྒྱད་དུ་ཡོད་དེ། དང་པོ་ལ་ཡན་ལག་ལྔ། གཉིས་པ་ལ་གཞི། གསུམ་པ་ལ་ལྔ། བཞི་པ་ལ་བཞི་ཡོད་པའི་ཕྱིར། དང་པོ་གྲུབ་སྟེ། དེའི་ཡན་ལག་ཏུ་གྱུར་པའི་རྟོག་དཔྱོད་པོའི་ཡན་ལག། དེར་གྱུར་པའི་
དབེན་པ་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག། དེར་གྱུར་པའི་ཏི་ངེ་འཛིན་གནས་ཀྱི་ཡན་ལག་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། དེའི་ཡན་ལག་ཏུ་གྱུར་པའི་ནང་རབ་ཏུ་དང་བ་གཉེན་པོའི་ཡན་ལག། ཏིང་ངེ་འཛིན་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག། ཏིང་ངེ་འཛིན་
ནས་ཀྱི་ཡན་ལག་རྣམས་སུ་ཡོད་པའི་ཕྱིར། གསུམ་པ་གྲུབ་སྟེ། དེའི་ཡན་ལག་ཏུ་གྱུར་པའི་བཏང་སྙོམས་དྲན་ཤེས་བཞིན་གསུམ་གཉེན་པོའི་ཡན་ལག། དགའ་བས་དབེན་པའི་བདེ་བ་ཕན་ཡོན་གྱི་ཡན་ལག། ཏིང་ངེ་འཛིན་གནས་ཀྱི་ཡན་ལག་རྣམས་སུ་ཡོད་པའི་ཕྱིར། གཞི་པ་གྲུབ་སྟེ། དེར་གྱུར་
པའི་དྲན་པ་དང་བཏང་སྙོམས་ཡོངས་དག་གཉེན་པོའི་ཡན་ལག། ཚོར་བ་བཏང་སྙོམས་ཕན་ཡོན་གྱི་ཡན་ལག། ཏིང་ངེ་འཛིན་གནས་ཀྱི་ཡན་ལག་རྣམས་སུ་ཡོད་པའི་ཕྱིར། དེ་ལྟར་ཡང། མཛོད་རྩ་ལ་ལས། དང་པོ་ལ་ལྔ་རྟོག་དཔྱོད་དང། །དགའ་དང་བདེ་དང་ཏིང་འཛིན་རྣམས། །གཉིས་པ་ལ་ནི་ཡན་ལག་
བཞི། །རབ་དང་དང་ནི་དགའ་ལ་སོགས། །གསུམ་པ་ལ་ལྔ་བཏང་སྙོམས་དང། །དྲན་དང་ཤེས་བཞིན་བདེ་དང་ནས། །མཐའ་ན་བཞི་དྲན་བཏང་སྙོམས་དང། །བདེ་མིན་སྡུག་མིན་ཏིང་འཛིན་རྣམས། །ཞེས་གསུངས་པའི་ཕྱིར། དེ་དག་ལ་མཛོད་པ་ལྟར་ན་རྫས་བཅུ་གཅིག་ཏུ་འདོད་དེ། རྟོག་དཔྱོད་དགའ་བདེ་ཏིང་
ངེ་འཛིན་རབ་དང་དྲན་ཤེས་བཞིན་འདུ་བྱེད་བཏང་སྙོམས། མཚོར་བ་བདེ་བ། བཏང་སྙོམས་ཀྱི་རྫས་རྣམས་སུ་ཡོད་པའི་ཕྱིར། མངོན་པ་གོང་མ་ལྟར་ན་དེ་རྣམས་རྫས་རིགས་ཀྱི་སྒོ་ནས་དགུར་འདུ་སྟེ། རྟོག་དཔྱོད་གཉིས་དང། བསམ་གཏན་དང་པོ་གཉིས་ཀྱི་ཡན་ལག་ཏུ་གྱུར་པའི་དགའ་བ། གསུམ་པའི་
ཡན་ལག་ཏུ་གྱུར་པའི་སེམས་ཚོར་བདེ་བའི་དབང་པོ། དྲན་ཤེས་བཞིན་བཏང་སྙོམས་གསུམ། བཞི་པའི་ཚོར་བ་བཏང་སྙོམས། ཏིང་ངེ་འཛིན་རྣམས་སུ་འདུ་བ་ཡིན་པའི་ཕྱིར། རྟགས་དང་པོ་གྲུབ་སྟེ། རོག་དཔྱོད་གཉིས་པོ་དེ་རྫས་ཐ་དད་པ་ཁོ་ན་ཡིན་པའི་ཕྱིར། གཉིས་པ་གྲུབ་སྟེ། དེ་གཉིས་ཀྱི་ཡན་ལག་ཏུ་

[020A]༄༅། །ཏུ་གྱུར་པའི་དགའ་བདེ་གཉིས་ནི་ཡིད་བདེ་བར་མཚུངས་པའི་ཕྱིར། གསུམ་པ་གྲུབ་སྟེ། དེའི་ཡན་ལག་ཏུ་གྱུར་པའི་བདེ་བ་ནི་དགའ་བའི་ཀུན་དཀྲིས་དང་བྲལ་བའི་སེམས་ཚོར་བདེ་བ་ཡིན་པའི་ཕྱིར། བཞི་པ་གྲུབ་སྟེ། གཉིས་པའི་ཡན་ལག་ཏུ་གྱུར་པའི་ནང་རབ་ཏུ་དང་པ་དང་བཞི་པའི་
ཚོར་བ་བཏང་སྙོམས། དྲན་པ་དང་བཏང་སྙོམས་ཡོངས་དག་རྣམས་དྲན་པ་དང། བཏང་སྙོམས་སུ་དུ་བའི་ཕྱིར། དེས་ན་དགའ་བདེ་གཉིས་རྫས་གཅིག་ཡིན་ཡང། རབ་དང་ནི་དྲན་ཤེས་བཞིན་བཏང་སྙོམས་གསུམ་གྱི་ངོ་བོ་ཡིན་པས་རྫས་སུ་དབུ་དང་ལྷག་མ་བརྒྱད་དུ་འདོད་དོ། །གཉིས་པ་ལ་བཞི་ལས་
དང་པོ་ལ། བསམ་གཏན་དང་པོའི་ཡན་ལག་ཏུ་གྱུར་པའི་རྟོག་པ་ནི་སེམས་གང་ཤེས་རབ་ཀྱི་ཆ་ལ་བཏགས་བ་ངག་གི་བརྗོད་པ་ཀུན་ནས་སློང་བ་རང་ཡུལ་ལ་རྩིང་བའི་རྣམ་པས་འཇུག་པའི་བསམ་གཏན་དང་པོའི་སེམས་བྱུང་ཞིག་ལ་འཇོག། དཔྱོད་པ་ནི་སེམས་གང་ཤེས་རབ་ཀྱི་ཆ་ལ་བཏགས་པ་རྗོད་
བྱེད་ཀྱི་ངག་ཀུན་ནས་སློང་བ་རང་ཡུལ་ལ་ཞིབ་མོར་དཔྱོད་པའི་རྣམ་པས་འཇུག་པའི་དེ་ལ་བྱེད་དེ། ཀུན་བཏུས་ལས། རྟོག་པ་གང་ཞེ་ན། སེམས་པའམ་ཤེས་རབ་ལ་བརྟེན་ནས་ཀུན་ཏུ་འཚུལ་བའི་ཡོད་ཀྱིས་བརྗོད་པ་སྟེ། དེ་ནི་སེམས་རྩིང་བའོ། །དཔྱོད་པ་གང་ཞེ་ན། སེམས་པའམ་ཤེས་རབ་ལ་བརྟེན་ནས་
སོ་སོར་རྟོག་པའི་ཡིད་ཀྱིས་བརྗོད་པ་སྟེ། དེ་ནི་སེམས་ཞིབ་པའོ། ཞེས་དང། མཛོད་རྩ་བ་ལས། རྟོག་དང་དཔྱོད་པ་རྩིང་ཞིབ་ཉིད། །ཅེས་གསུངས་པའི་ཕྱིར། འོ་ན་དེ་གཉིས་བསམ་གཏན་དང་པོའི་དངོས་གཞི་སྙོམས་འཇུག་ཙམ་པོ་བའི་ཡན་ལག་ཏུ་ལྡན་པ་མེད་དེ། དེ་གཉིས་འཛིན་སྟངས་ཀྱི་རྣམ་
པ་འགལ་བའི་ཕྱིར། ཟེར་ན་སྐྱོན་མེད་དེ། དེའི་ཡན་ལག་ཏུ་གྱུར་པའི་རྟོག་པ་དེས་རང་དང་མཚུངས་ལྡན་གྱི་བསམ་གཏན་དང་པོ་དངོས་གཞི་སྙོམས་འཇུག་དེ་ཧ་ཅང་རྩིང་པར་མི་བྱེད། དེར་གྱུར་པའི་དཔྱོད་པ་དེས་དེ་ཧ་ཅང་ཞིབ་པར་མི་བྱེད་པའི་ཕྱིར། དཔེར་ན། མར་གསར་པ་ཆུ་གྲང་མོར་བཅུག་སྟེ་ཉི་མ་
ལ་བཏང་བའི་ཚེ་མས་ཧ་ཅང་དྲོ་བར་མི་བྱེད། ཆུས་ཧ་ཅང་གྲང་བར་མི་བྱེད་པ་བཞིན་ནོ། །བྱེ་བྲག་སྨྲ་པ་རྣམས་བསམ་གཏན་དང་པོའི་ཡན་ལག་ཏུ་གྱུར་པའི་དགའ་བ་དེ་ཡིད་བདེ་དང། བདེ་བ་ཤིན་སྦྱངས་ཀྱི་བདེ་བ་ལ་བྱེད། ཅེས་ཟེར། མཛོད་རྩ་བ་ལས། དང་པོ་ནི། ཤིན་ཏུ་སྦྱངས་པ་བདེ་བ་ཡིན། །ཞེས་

[020B] ལུང་རྣམ་གཉིས་ཕྱིར་དགའ་ཡིད་བདེ། །ཞེས་གསུངས་པའི་ཕྱིར། རང་ལུགས་ནི། དེའི་དེ་གཉིས་ངོ་བོ་གཅིག་ཡིན་ཏེ། བསམ་གཏན་དང་པོའི་ཡན་ལག་ཏུ་གྱུར་པའི་ཚོར་བ་སིམ་པར་བྱོང་བ་དེས་རང་རྒྱུད་ལྡན་གྱི་གང་ཟག་གི་དབང་པོ་རྟེན་བཅས་ལས་རུང་དུ་བྱེད་པའི་ཆ་ནས་བདེ་བར་བཞག། དེས་རང་དང་
མཚུངས་ལྡན་གྱི་རྣམ་ཤེས་འཁོར་བཅས་དགའ་བ་རྣམས་ཀྱི་ཚམ་པར་བྱས་པའི་སྒོ་ནས་སེམས་ལས་རུང་དུ་བྱེད་པའི་ཆ་ནས་དགའ་བར་བཞག་པའི་ཕྱིར་ཏེ། ཉན་སར། གཟུགས་ཀྱི་ལུས་དང་ཡིད་ཀྱི་ལུས་ཀྱི་ཚོར་བའི་བདེ་བ་དང་ཤིན་ཏུ་སྦྱངས་པའི་བདེ་བ་སོ་སོར་བྱོང་བར་བྱེད་པས་ན་དེའི་ཕྱིར། བདེ་
བ་ལུས་ཀྱིས་མྱོང་ལ། ཞེས་གསུངས་པའི་ཕྱིར། དེར་གྱུར་པའི་ཏིང་ངེ་འཛིན་ནི་རང་དང་མཚུངས་ལྡན་གྱི་སེམས་སེམས་བྱུང་རྣམས་དམིགས་པ་གཅིག་ལ་སྡུད་པར་བྱེད་པའི་བསམ་གཏན་དང་པོའི་ཡིད་བྱེད་ཅིག་ལ་བྱེད། གཉིས་པ་ནི། བྱེ་བྲག་སྨྲ་བས་བསམ་གཏན་གཉིས་པའི་ཡན་ལག་ཏུ་གྱུར་པའི་ནང་རབ་
ཏུ་དང་བ་ནི་བསམ་གཏན་དང་པོ་ལས་ངེས་པར་འབྱུང་བ་ལ་ཡིད་ཆེས་པའི་དད་པ་ཞིག་ལ་བྱེད་དེ། མཛོད་རྩ་བ་ལས། རབ་ཏུ་དང་བ་དད་པ་ཡིན། །ཞེས་གསུངས་པའི་ཕྱིར། དེའི་ཡན་ལག་ཏུ་གྱུར་པའི་དྲན་ཤེས་བཞིན་བསྟང་སྙོམས་གསུམ་པོ་དེ་དེའི་ཡན་ལག་ཏུ་གྱུར་པའི་ནང་ཡོངས་སུ་དང་བ་ཡིན་ཏེ་
བསྡུ་བར། དེ་ལ་ནང་ཡོངས་སུ་དང་བའི་ཆོས་ཀྱི་ངོ་བོ་ཉིད་གང་ཞེ་ན། སྨྲས་པ་དྲན་པ་དང། ཤེས་བཞིན་དང། བཏང་སྙོམས་ཀྱི་ངོ་བོ་ཉིད། ཅེས་གསུངས་པའི་ཕྱིར། དེར་གྱུར་པའི་དགའ་བདེ་གཉིས་སྔར་བཞིན། ཏིང་ངེ་འཛིན་ཡང་སྔར་བཞིན་ནོ། །གསུམ་པ་ནི། བསམ་གཏན་གསུམ་པའི་ཡན་ལག་ཏུ་
གྱུར་པའི་དྲན་པ་ནི་བསམ་གཏན་གཉིས་པའི་དགའ་བའི་ཀུན་དཀྲིས་ལྡོག་པའི་དམིགས་རྣམས་མི་བརྗེད་པར་འཛིན་པའི་བསམ་གཏན་གསུམ་པའི་སས་བསྡུས་ཀྱི་ཡིད་བྱེད་ཅིག་ལ་འཇོག། དེའི་ཡན་ལག་ཏུ་གྱུར་པའི་ཤེས་བཞིན་ནི་བྱིང་རྒོད་འབྱུང་མི་འབྱུང་རྟོག་པའི་གསུམ་པའི་སས་
བསྡུས་ཀྱི་ཡིད་བྱེད་ཅིག་ལ་བྱེད། དེའི་ཡན་ལག་ཏུ་གྱུར་པའི་བཏང་སྙོམས་ནི་རྟོག་དཔྱོད་དང་དགའ་བའི་ཉོན་མོངས་པའི་ཀུན་དཀྲིས་དང་བྲལ་བའི་སྒོ་ནས་མི་མཉམ་པ་མེད་པར་སེམས་རང་གི་དམིགས་པ་ལ་རྩེ་གཅིག་ཏུ་འཇོག་པའི་བསམ་གཏན་གསུམ་པའི་སས་བསྡུས་ཀྱི་འདུ་བྱེད་བཏང་སྙོམས་པ་

[026A]༄༅། །ཞིག་ལ་བྱེད། དེའི་ཡན་ལག་ཏུ་གྱུར་པའི་བདེ་བ་ནི་དགའ་བའི་ཉོན་མོངས་པའི་ཀུན་དཀྲིས་དང་བྲལ་བའི་བསམ་གཏན་གསུམ་པའི་སས་བསྡུས་ཀྱི་སེམས་ཚོར་བདེ་བའི་དབང་པོ་ཞིག་ལ་འཇོག། ཏིང་ངེ་འཛིན་སྔར་བཞིན། འོ་ན། བསམ་གཏན་དང་པོ་ན་དྲན་ཤེས་བཞིན་བཏང་
སྙོམས་གསུམ་ཡོད་ན། དེའི་ཡན་ལག་ཏུ་མི་འཇོག། གཉིས་པར་རང་གི་མིང་ནས་མི་སྨོས། གསུམ་པར་རང་གི་མིང་གིས་སྨོས་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། བསམ་གཏན་དང་པོར་དེ་གསུམ་ཡོད་ཀྱང། དེ་གསུམ་རྟོག་དཔྱོད་ཀྱི་རྟོག་པས་བསླད་པས་དེ་གསུམ་དེའི་ཡན་ལག་
ཏུ་མ་བཞག། བསམ་གཏན་གཉིས་པར་དེ་གསུམ་ཡན་ལག་ཏུ་ལྡན་ཡང་དགའ་བའི་ཉོན་མོངས་པའི་ཀུན་དཀྲིས་ཀྱིས་སྒྲིབ་པས་རང་མིང་གིས་མ་སྨོས་པར་རབ་ཏུ་དང་བའི་མིང་གིས་བསྟན། བསམ་གཏན་གསུམ་པར་དེ་གསུམ་བསམ་གཏན་གྱི་སྐྱོན་དེ་དག་དང་བྲལ་བས་རང་མིང་གིས་
བསྟན་པ་ཡིན་པའི་ཕྱིར་ཏེ། བསྡུ་བ་ལས། དེ་ལ་བསམ་གཏན་དང་པོ་ལ་ནི་དྲན་པ་དང་ཤེས་བཞིན་དང་བཏང་སྙོམས་དག་རྟོག་པ་དང་དཔྱོད་པའི་སྒོ་དག་གིས་མངོན་པར་སྒྲིབ་པས་ན་དེའི་ཕྱིར་ཡོད་ཀྱང་མ་སྨོས་སོ། །བསམ་གཏན་གཉིས་པ་ལ་ནི་ངོ་བོ་ཉིད་ལས་ལས་བྱེད་པ་དག་ཡིན་ཡང་སེམས་
དགའ་བའི་ཉོན་མོངས་པས་ཀུན་ནས་སྐྲིས་པ་ཡིན་པས་དེའི་ཕྱིར་ནང་ཡོངས་སུ་དང་བའི་མིང་གིས་བསྟན་ཏོ། །བསམ་གཏན་གསུམ་པ་ལ་ནི་སེམས་ཀྱི་ཉེ་བའི་ཉོན་མོངས་པ་དེ་དང་བྲལ་བའི་རང་གི་མཚན་ཉིད་དེ་ཁོ་ནས་བསྟན་ཏེ། ཞེས་གསུངས་པའི་ཕྱིར། བཞི་པ་ནི། བསམ་གཏན་བཞི་པའི་
ཡན་ལག་ཏུ་གྱུར་པའི་དྲན་པ་དང་བཏང་སྙོམས་གཉིས་ལ་ཡོངས་དག་གི་སྒྲས་སྟོན་པའི་རྒྱུ་མཚན་ཡོད་དེ། བསམ་གཏན་གྱི་སྐྱོན་བརྒྱད་ལས་གྲོལ་བའི་ཕྱིར། བསམ་གཏན་གྱི་སྐྱོན་བརྒྱད་ཡོད་དེ། རྟོག་དཔྱོད་གཉིས། དབུགས་འབྱུང་རྔུབ་གཉིས། ཟག་བཅས་ཀྱི་ཚོར་བ་བདེ་བ་དང་ཡིད་བདེ་
གཉིས། སྡུག་བསྔལ་དང་ཡིད་མི་བདེ་གཉིས་ཏེ་བརྒྱད་དུ་ཡོད་པའི་ཕྱིར་ཏེ། མཛོད་རྩ་བ་ལས། སྐྱོན་བརྒྱད་ལས་ནི་གྲོལ་བའི་ཕྱིར། །བཞི་པ་གཡོ་བ་མེད་པ་ཡིན། །རྟོགས་དང་དཔྱོད་དང་དབུགས་དག་དང། །བདེ་བ་ལ་སོགས་བཞི་ཡིན་ནོ། །ཞེས་གསུངས་པའི་ཕྱིར། དེས་ན་བསམ་གཏན་བཞི་པའི་

[026B] བསམ་གཏན་གྱི་སྐྱོན་བརྒྱད་ལས་གྲོལ་བའི་བསམ་གཏན་བཞི་པའི་སས་བསྡུས་ཀྱི་དྲན་པ་དང་བཏང་སྙོམས་ལ་རིམ་བཞིན་འཇོག། དེར་གྱུར་པའི་བཏང་སྙོམས་ནི་དེའི་སས་བསྡུས་ཀྱི་འདུ་བྱེད་བཏང་སྙོམས་པ་ཞིག་ལ་བྱེད། ཏིང་ངེ་འཛིན་ནི་
སྔར་བཞིན་ནོ། །དེར་གྱུར་པའི་ཤེས་བཞིན་མི་འཇོག་སྟེ། དེར་བྱིང་རྒོད་འབྱུང་མི་འབྱུང་རྟོག་མི་དགོས་པའི་ཕྱིར། རྟོག་དཔྱོད་དང་དགའ་བདེ་རྣམས་ཀྱང་བསམ་གཏན་བཞི་པ་ལ་བལྟོས་ནས་གཡོ་བའི་སྐྱོན་དུ་བཤད་པ་ཡིན་གྱི་རང་རང་གི་ས་ལ་ལྟོས་ནས་མ་ཡིན་ཏེ། བསྡུ་བ་ལས། གང་གི་ཚེ་བསམ་
གཏན་དང་པོ་ལ་སོགས་པའི་རྟོག་པ་དང་དཔྱོད་པ་ལ་སོགས་པས་ཏིང་ངེ་འཛིན་ལ་ཕན་འདོགས་པ་དང་ཡོངས་སུ་དག་པར་འགྱུར་བའི་ཕྱིར་འཇུག་པ་ཡིན་ན། ཅིའི་ཕྱིར་བཅོམ་ལྡན་འདས་ཀྱིས་གཡོ་བའི་སྐྱོན་དུ་བསྟན་ཞེ་ན། སྨྲས་པ་གཞན་གྱི་ས་ལ་ལྟོས་ཏེ་བསྟན་པ་ཡིན་གྱི་རང་གི་ས་ལས་ནི་མ་
ཡིན་ནོ། །ཞེས་གསུངས་པའི་ཕྱིར། འོ་ན་བསམ་གཏན་གྱི་ཡན་ལག་དེ་རྣམས་རང་རང་གི་སྙོམས་འཇུག་ཡིན་ན། དེ་རྣམས་ཡན་ལག་ལྔ་པའི་བསམ་གཏན་དང་པོའི་དངོས་གཞིའི་སྙོམས་འཇུག་ལ་སོགས་པ་ཡིན་དགོས་ལ། དེ་རྣམས་དེ་མ་ཡིན་ན། དེ་རྣམས་དེ་དང་དེའི་སས་བསྡུས་ཀྱི་ཡིད་བྱེད་ཀྱང་
མ་ཡིན་པར་འགྱུར་རོ། །ཞེ་ན་སྐྱོན་མེད་དེ། དེ་རྣམས་དེ་དང་དེའི་བསམ་གཏན་གྱི་དངོས་གཞི་སྙོམས་འཇུག་ཡིན་ཞིང། དེ་རྣམས་ཡན་ལག་ལྔ་པ་སོགས་སུ་ཐལ་བའི་སྐྱོན་མེད་པའི་ཕྱིར། དཔེར་ན། དཔུང་ཚོགས་ཡན་ལག་བཞི་པའི་དམག་གི་ནང་ཚན་དུ་གྱུར་པའི་རྟ་པའི་དམག་དེ་ཡན་ལག་བཞི་
པའི་དམག་མ་ཡིན་ཀྱང། དེ་རྣམས་དམག་ཡིན་པ་བཞིན་ནོ། །དེ་ལྟར་ཡང། མཛོད་འགྲེལ་ལས། ཡན་ལག་བཞི་པའི་དམག་ཇི་ལྟ་བ་བཞིན་དུ་ཡན་ལག་ལྔ་པའི་བསམ་གཏན་ཡང་དེ་བཞིན་ནོ། །ཞེས་གསུངས་པའི་ཕྱིར། འོ་ན། བསམ་གཏན་བཞི་པོ་དེ་ལ་མི་འདྲ་བའི་ཁྱད་པར་ཅི་ཡོད་ཅེ་ན། དེའི་
ཁྱད་པར་ཡོད་དེ། བསམ་གཏན་དང་པོ་དང་གཉིས་པ་ལ་ཏིང་ངེ་འཛིན་ཡོངས་སུ་མ་རྫོགས་པ་དང་རྫོགས་པའི་ཁྱད་པར་ཡོད། བསམ་གཏན་གཉིས་པ་དང་གསུམ་པ་ལ་ཕན་འདོགས་པ་ཡོངས་སུ་མ་རྫོགས་པ་དང་རྫོགས་པའི་ཁྱད་པར་ཡོད། བསམ་གཏན་གསུམ་པ་དང་བཞི་པ་ལ་ཡོངས་སུ་དག་

[027A]༄༅། །པ་མ་རྫོགས་པ་དང་རྫོགས་པའི་ཁྱད་པར་ཡོད་པའི་ཕྱིར། དང་པོ་གྲུབ་སྟེ། དེ་གཉིས་ལ་རྟོག་དཔྱོད་ཀྱི་རྙོག་མས་དྭངས་པ་དང་མ་དྭངས་པའི་ཁྱད་པར་ཡོད་པའི་ཕྱིར། གཉིས་པ་གྲུབ་སྟེ། དེ་གཉིས་ལ་དགའ་བའི་ཉོན་མོངས་པའི་ཀུན་དཀྲིས་དང་མ་བྲལ་བ་དང་བྲལ་བའི་ཁྱད་པར་
ཡོད་པའི་ཕྱིར། གསུམ་པ་གྲུབ་སྟེ། དེ་གཉིས་ལ་བསམ་གཏན་གྱི་སྐྱོན་བརྒྱད་ཀྱིས་མ་དག་པ་དང་དག་པའི་ཁྱད་པར་ཡོད་པའི་ཕྱིར། དེ་ལྟར་ཡང་བསྡུ་བ་ལས། བསམ་གཏན་དང་པོ་དང་བསམ་གཏན་གཉིས་པ་ལ་ཁྱད་པར་ཅི་ཡོད་ཅེ་ན། སྨྲས་པ་ཏིང་ངེ་འཛིན་ཡོངས་སུ་རྫོགས་པའི་ཁྱད་པར་ཡོད་
དོ༑ ༑བསམ་གཏན་གཉིས་པ་དང་གསུམ་པ་ལ་ཁྱད་པར་ཅི་ཡོད་ཅེ་ན། སྨྲས་པ་ཕན་འདོགས་པ་ཡོངས་སུ་རྫོགས་པའི་ཁྱད་པར་ཡོད་དོ། །བསམ་གཏན་གསུམ་པ་དང་བཞི་པ་ལ་ཁྱད་པར་ཅི་ཡོད་ཅེ་ན། སྨྲས་པ་ཡོངས་སུ་དག་པ་རྫོགས་པའི་ཁྱད་པར་ཡོད་དོ། །ཞེས་གསུངས་པའི་ཕྱིར། གསུམ་པ་
གྲངས་ངེས་པའི་ཚུལ་ནི། ཅིའི་ཕྱིར། བསམ་གཏན་རྣམས་ལ་ཡན་ལག་ལྔ་པ་དང་བཞི་པ་བཞག་ཅེ་ན། དེ་སྟོན་པ་ལ། ཀུན་བཏུས་ལས། གཉེན་པོའི་ཡན་ལག་དང། ཕན་ཡོན་གྱི་ཡན་ལག་དང། དེ་གཉིས་ཀའི་གནས་ཀྱི་ཡན་ལག་གི་ཕྱིར། ཞེས་གསུངས། དོན་ནི། བསམ་གཏན་གྱི་ཡན་
ལག་ལ་བཅོ་བརྒྱད་དེར་གྲངས་ངེས་པའི་རྒྱུ་མཚན་ཡོད་པ་ཡིན་ཏེ། གཉེན་པོའི་ཡན་ལག། ཕན་ཡོན་གྱི་ཡན་ལག། གནས་ཀྱི་ཡན་ལག་གསུམ་གྱི་དབང་དུ་བྱས་ནས་དེ་ལྟར་བཞག་པའི་ཕྱིར། དེ་ཡང་ཡིན་ཏེ། བསམ་གཏན་དང་པོའི་ཡན་ལག་ཏུ་གྱུར་པའི་རྟོག་དཔྱོད་གཉིས། གཉིས་པའི་ཡན་
ལག་ཏུ་གྱུར་པའི་ནང་རབ་ཏུ་དང་བ་དང། གསུམ་པའི་ཡན་ལག་ཏུ་གྱུར་པའི་དྲན་ཤེས་བཞིན་བཏང་སྙོམས་གསུམ། བཞི་པའི་ཡན་ལག་ཏུ་གྱུར་པའི་དྲན་པ་དང་བཏང་སྙོམས་ཡོངས་དག་དང་བརྒྱད་སྟེ། གཉེན་པོའི་ཡན་ལག་དང། བསམ་གཏན་དང་པོའི་ཡན་ལག་ཏུ་གྱུར་པའི་དབེན་པ་ལས་སྐྱེས་
པའི་དགའ་བ་དེ་གཉིས། གཉིས་པའི་དེར་གྱུར་པའི་ཏིང་ངེ་འཛིན་ལས་སྐྱེས་པའི་དགའ་བ་དེ་གཉིས། གསུམ་པའི་ཡན་ལག་ཏུ་གྱུར་པའི་དགའ་བས་དབེན་པའི་བདེ་བའི་དབང་པོ། བཞི་པའི་དེར་གྱུར་པའི་ཚོར་བ་རྣམས་ཕན་ཡོན་གྱི་ཡན་ལག་དང། བཞི་གའི་ཏིང་ངེ་འཛིན་རྣམས་གནས་ཀྱི་ཡན་

[027B] དང་པོ་གྲུབ་སྟེ། དེ་རྣམས་རང་རང་གི་ཉེར་བསྔོགས་ཀྱི་གནས་སྐབས་ཀྱི་རང་རང་གི་འོག་སའི་ཉོན་མོངས་སྤོང་བྱེད་ཀྱི་གཉེན་པོའི་རྒྱུན་ཡིན་པའི་ཕྱིར། གཉིས་པ་གྲུབ་སྟེ། དེ་རྣམས་རང་རང་གི་ཉིད་བསྔོགས་ཀྱིས་རང་རང་གི་འོག་ས་ལས་རྒྱལ་བས་ཐོབ་པའི་ཕན་ཡོན་ཡིན་པའི་ཕྱིར། གསུམ་
པ་གྲུབ་སྟེ། དེ་རྣམས་རང་རང་གི་གཉེན་པོ་དང་ཕན་ཡོན་གྱི་ཡན་ལག་རྣམས་སྐྱེད་པར་བྱེད་པའི་ཕྱིར། དེས་ན་ཡན་ལག་དེ་གསུམ་གྱི་དབང་དུ་བྱས་ནས་བཅི་བརྒྱད་ཀྱི་གྲངས་ངེས་བྱས་པ་ཡིན་གྱི། བཅི་བརྒྱད་པོ་གང་རུང་མ་ཡིན་པའི་བསམ་གཏན་གྱི་དངོས་གཞི་སྙོམས་འཇུག་མེད་པ་མ་ཡིན་ཏེ། དེ་དང་
མཚུངས་ལྡན་གྱི་སེམས་པ་དང་འདུ་ཤེས་ལ་སོགས་པའི་སེམས་སེམས་བྱུང་རྣམ་པ་དགུ་པོ་བསམ་གཏན་གྱི་དངོས་གཞིའི་སྙོམས་འཇུག་ཡིན་པའི་ཕྱིར། དེས་ན་བསམ་གཏན་རྣམས་ཡན་ལག་གི་སྒོ་ནས་རང་རང་གི་འོགས་ལས་འདས་པ་ཡིན་ཏེ། འདོད་པ་ལ་འདོད་ཆགས་དང་བྲལ་བས་བསམ་
གཏན་དང་པོ། རྟོག་དཔྱོད་སྤངས་པས་གཉིས་པ། དགའ་བ་སྤངས་པས་གསུམ་པ། བདེ་བ་སྤངས་པས་བཞི་པར་བཞག་པའི་ཕྱིར། དེས་ན་བསམ་གཏན་བཞི་པོ་དེ་ཟག་བཅས་ཀྱི་ཚོར་བ་བདེ་སྡུག་མངོན་གྱུར་པ་ཕྲ་རགས་ལ་ངེས་པར་འབྱུང་བའི་སྒོ་ནས་བསམ་གཏན་བཞིར་བཞག་ཅིང། ཟག་བཅས་ཀྱི་
ཚོར་བ་བཏང་སྙོམས་ལ་ངེས་པར་འབྱུང་བའི་སྒོ་ནས་བསམ་གཏན་གྱི་དངོས་གཞིའི་སྙོམས་འཇུག་ལྔ་པ་མི་འཇོག་པའི་རྒྱུ་མཚན་ཡོད་དེ། སོ་སོ་སྐྱེ་བོས་འདུ་བྱེད་སྡུག་བསྔལ་གྱི་རང་བཞིན་དུ་རྟོགས་དཀའ་བའི་ཕྱིར། མདོ་ལས། བྱིས་པ་ལག་མཐིལ་ལྟ་བུ་ཡིས། །འདུ་བྱེད་རྣམ་སྨིན་སྤུ་མི་རྟོགས་
ཞེས་གསུངས་པའི་ཕྱིར། གཉིས་པ་གཟུགས་མེད་ཀྱི་དམིགས་པ་བཤད་པ་ལ། ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད། སྲིད་རྩེའི་དངོས་གཞིའི་སྙོམས་འཇུག་གི་དམིགས་པ་བཤད་པའོ། །དང་པོ་ནི། བསམ་གཏན་བཞི་པ་ཐོབ་པ་ན་རྣལ་འབྱོར་པ་དེས་གཟུགས་ལ་སྐྱོན་
དང། གཟུགས་མེད་ལ་ཡོན་ཏན་དུ་མཐོང་ནས་གཟུགས་ཀྱི་འདུ་ཤེས་བཟློག་པའི་ཕྱིར། ཁ་དོག་དང་དབྱིབས་དང་རེག་བྱ་སོགས་ཀྱི་མཚན་མ་དང་བྲལ་བའི་ནམ་མཁའི་འདུ་ཤེས་ཁོ་ན་སྒོམ་པ་ན། སྔོ་སེར་སོགས་སུ་སྣང་བའི་གཟུགས་དང། གྱང་དང་རྩིགས་པ་སོགས་སུ་སྣང་བའི་ཐོགས་པ་དང་

[028A]༄༅། །གོས་རྒྱན་དང། སྐྱེད་མོས་ཚལ་དང་རི་ལ་སོགས་པར་སྣང་བའི་སྣ་ཚོགས་པའི་འདུ་ཤེས་ནུབ་སྟེ། དེ་དག་ལ་ཡིད་གཏད་ཀྱང་ཐམས་ཅད་ནས་ཐམས་ཅད་དུ་མི་འབྱུང་བ་ཡིན་ཏེ། བསྡུ་བ་ལས། ཇི་སྲིད་དུ་དངོས་གཞི་ལ་སྙོམས་པར་མི་འཇུག་པའི་བར་དུ་ནི་ནམ་མཁའ་ཁོ་ན་
ལ་དམིགས་པར་བྱེད་དེ། སྙོམས་པར་ཞུགས་ནས་ནི་ནམ་མཁའ་དེ་ཉིད་དང་དེ་ལས་གཞན་པའི་རང་སའི་ཕུང་པོ་ལ་དམིགས་པར་བྱེད་དོ། །ཉར་བསྡོགས་ཀྱི་ཚེ་ན་ནི་རང་གི་འོག་སའི་ཕུང་པོ་རྣམས་ལ་ཡང་དམིགས་པར་བྱེད་དོ། །ཞེས་གསུངས་པའི་ཕྱིར། དོན་བསྡུ་ན། ནམ་མཁའ་མཐའ་ཡས་
ཀྱི་དངོས་གཞིའི་སྙོམས་འཇུག་དེས་སྦྱོར་བའི་དུས་སུ་གཟུགས་དང་ཐོགས་པའི་འདུ་ཤེས་ལ་རགས་པར་མཐོང་ནས་དེ་བཟློག་པའི་ཕྱིར་དུ་ནམ་མཁའི་འདུ་ཤེས་ཁོ་ན་ལ་དམིགས་པར་བྱེད་ཅིང། དས་མངོན་དུ་གྱུར་པའི་དངོས་གཞི་སྙོམས་འཇུག་ཐོབ་པ་ན་ཡང་ནམ་མཁའ་དེ་ཉིད་ལས་
གཞན་པའི་རང་སའི་མིང་བཞིའི་ཕུང་པོ་རྣམས་ལ་དམིགས་པར་བྱེད། ཅེས་པའོ། །གཉིས་པ་ནི། རྣམ་ཤེས་མཐའ་ཡས་ཀྱི་དངོས་གཞིའི་སྙོམས་འཇུག་གི་སྦྱོར་བའི་ཚེ་ནམ་མཁའི་འདུ་ཤེས་ལ་རགས་པར་མཐོང་ནས་དེ་ཉིད་བཟློག་པའི་ཕྱིར། རྣམ་པར་ཤེས་པའི་ཡུལ་ཅན་ཀྱི་རྣམ་ཤེས་
ཙམ་དམིགས་ཡུལ་དུ་བྱས་ནས་སྒོམ་པས། དེ་མངོན་དུ་གྱུར་པའི་དངོས་གཞི་ཐོབ་པ་ན་རྣམ་ཤེས་དེ་ཉིད་དང་དེ་ལས་གཞན་པའི་རང་སབ་བསྡུས་པའི་མིང་བཞིའི་ཕུང་པོ་ལ་དམིགས་པར་བྱེད། གསུམ་པ་ནི། ཅི་ཡང་མེད་ཀྱི་དངོས་གཞི་སྙོམས་འཇུག་གི་སྦྱོར་བའི་ཚེ་རྣམ་ཤེས་ཀྱི་འདུ་ཤེས་དེ་
རགས་པར་མཐོང་ནས་དེ་བཟློག་པའི་ཕྱིར་དུ་གཟུགས་ཅན་དང་གཟུགས་མེད་ཀྱི་དམིགས་པ་བཙལ་བ་ན་ཅི་ཡང་མ་རྙེད་ནས་དམིགས་པ་ཅི་ཡང་མེད་དོ་སྙམ་དུ་འདུ་ཤེས་པའི་འདུ་ཤེས་ལ་དམིགས་པར་བྱེད་ཅིང། དེ་མངོན་དུ་གྱུར་པའི་དངོས་གཞི་སྙོམས་འཇུག་ཐོབ་པའི་ཚེ་ཅི་ཡང་མེད་པའི་
འདུ་ཤེས་དེ་ཉིད་དང་དེ་ལས་གཞན་པའི་རང་སས་བསྡུས་པའི་མིང་བཞིའི་ཕུང་པོ་ལ་དམིགས་པར་བྱེད། བཞི་པ་ནི། སྲིད་རྩེའི་དངོས་གཞིའི་སྙོམས་འཇུག་གི་སྦྱོར་བའི་ཚེ་ཅི་ཡང་མེད་དོ་སྙམ་པའི་འདུ་ཤེས་ལ་རགས་པར་མཐོང་ནས་དེ་བཟློག་པའི་ཕྱིར་འདུ་ཤེས་རགས་པ་ནི་ཡོད་པ་མ་ཡིན་

[028B] དེ་མངོན་དུ་གྱུར་པའི་དངོས་གཞིའི་སྙོམས་འཇུག་ཐོབ་པའི་ཚེ་འདུ་ཤེས་མེད་འདུ་ཤེས་མེད་མིན་གྱི་འདུ་ཤེས་དེ་ཉིད་དང་དེ་ལས་གཞན་པའི་རང་སས་བསྡུས་པའི་མིང་བཞིའི་ཕུང་པོ་ལ་དམིགས་པར་
བྱེད། གཟུགས་མེད་བཞི་པོ་དེ་ལ་ཡན་ལག་མི་འདྲ་བའི་ཁྱད་པར་མེད་དེ། ཀུན་བཏུས་ལས། གཟུགས་མེད་པ་རྣམས་ནི་ཞི་གནས་སུ་རོ་གཅིག་པའི་ཕྱིར། ཡན་ལག་རྣམ་པར་བཞག་པ་མེད་དོ། །ཞེས་གསུངས། དེ་རྣམས་དམིགས་པའི་སྒོ་ནས་རང་རང་གི་འོག་ས་ལས་འདས་པ་ཡིན་
ཏེ༑ དེ་དག་དམིགས་རྣམས་སྔ་མ་རྣམས་དོར་ནས་ཕྱི་མ་ལ་འཇུག་པར་བྱེད་པའི་ཕྱིར། གསུམ་པ་དེ་དག་སྒོམ་པའི་འབྲས་བུ་བཤད་པ་ནི། ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་སྒོམ་པའི་རྣམ་སྨིན་གྱི་འབྲས་བུ་དང་རྒྱུ་མཐུན་གྱི་འབྲས་བུ་གང་རུང་གིས་བསྡུས་པའི་སྐྱེས་
ཐོབ་ཀྱི་ཆོས། འབྲས་བུ་སྐྱེ་བའི་བསམ་གཏན་གྱི་མཚན་ཉིད། དཔེར་ན་ཚངས་རིས་ནས་འོག་མིན་གྱི་བར་གྱིས་སེམས་ཅན་གྱི་རྒྱུད་ཀྱི་སྐྱེས་ཐོབ་ཀྱི་ཆོས་ལྟ་བུ། ལེགས་པར་བཤད་པ་གསེར་གྱི་ཕྲེང་བ་ལས་ནི་གཟུགས་ཁམས་པའི་སྣོད་ཀྱི་འཇིག་རྟེན་རྣམས་རྒྱུ་སྙོམས་འཇུག་གི་བསམ་
གཏན་སྒོམ་པའི་བདག་འབྲས་དང། དེའི་བཅུད་ཀྱི་སེམས་ཅན་རྣམས་དེའི་རྒྱུ་མཐུན་གྱི་འབྲས་བུར་བཤད། ཚེ་རབས་གཞན་དུ་རྒྱུ་སྙོམས་འཇུག་གི་གཟུགས་མེད་སྒོམ་པའི་རྣམ་སྨིན་གྱི་འབྲས་བུ་དང་རྒྱུ་མཐུན་གྱི་འབྲས་བུ་གང་རུང་གིས་བསྡུས་པའི་སྐྱེས་ཐོབ་ཀྱི་ཆོས། འབྲས་བུ་སྐྱེ་
བའི་གཟུགས་མེད་ཀྱི་མཚན་ཉིད། དཔེར་ན། གཟུགས་མེད་རིགས་བཞིར་སྐྱེས་པའི་སེམས་ཅན་གྱི་རྒྱུད་ཀྱི་སྐྱེས་ཐོབ་ཀྱི་ཆོས་ལྟ་བུ་སྟེ་སྔར་བཞིན་ནོ། །དེས་ན་བསམ་གཏན་དང་པོའི་དངོས་གཞིའི་སྙོམས་འཇུག་དག་པ་བ་ཆུང་འབྲིང་ཆེན་པོ་སྒོམ་པས་ཚངས་རིས། ཚངས་པ་མདུན་ན་
འདོན། ཚངས་ཆེན་གསུམ་གྱི་སྐྱེ་བ་འགྲུབ་པར་བྱེད། དེ་བཞིན་དུ་བསམ་གཏན་གཉིས་པའི་དེ་གསུམ་གྱིས་འོད་ཆུང། ཚད་མེད་འོད། འོད་གསལ་གསུམ་འགྲུབ་པར་བྱེད། བསམ་གཏན་གསུམ་པའི་དེ་གསུམ་གྱིས་དགེ་ཆུང། ཚད་མེད་དགེ། དགེ་རྒྱས་གསུམ་འགྲུབ་པར་བྱེད། བསམ་

[029A]༄༅། །གཏན་བཞི་པའི་དེ་གསུམ་གྱིས་སྤྲིན་མེད། བསོད་ནམས་སྐྱེས། འབྲས་བུ་ཆེ་བ་གསུམ་འགྲུབ་པར་བྱེད་དེ། ཀུན་བཏུས་ལས། བསམ་གཏན་དང་པོ་ལ་ཆུང་ངུ་དང་འབྲིང་དང་ཆེན་པོར་བསྒོམས་པས་བསམ་གཏན་དང་པོའི་སྐྱེ་བ་གསུམ་མོ། །བསམ་གཏན་དང་པོ་
ལ་ཇི་ལྟར་ལྷག་མ་རྣམས་ལ་ཡང་དེ་བཞིན་ཏེ། བསམ་གཏན་རྣམས་ཀྱི་སྐྱེ་བ་གསུམ་གསུམ་མོ། །ཞེས་གསུངས་པའི་ཕྱིར། ནམ་མཁའ་མཐའ་ཡས་ཀྱི་དངོས་གཞི་སྙོམས་འཇུག་ཆུང་འབྲིང་ཆེན་པོར་སྒོམ་པས་ནམ་མཁའ་མཐའ་ཡས་ཀྱི་སྐྱེ་བ་བཟང་ངན་འབྲིང་གསུམ་འགྲུབ་
པར་བྱེད། དེས་ཕྱི་མ་རྣམས་ལ་རིགས་འདྲ། ཀུན་བཏུས་ལས། གཟུགས་མེད་པ་རྣམས་ནི་གནས་གཞན་མེད་པའི་ཕྱིར་སྐྱེ་བ་ཐ་དད་པ་མེད་དོ། །དེ་ན་ཆུང་ངུ་དང་འབྲིང་ཆེན་པོར་སྒོམ་པས་སྐྱེ་བ་མཐོ་བ་དང་དམའ་བ་དང་ངན་པ་དང་བཟང་པོར་མངོན་ནོ། །ཞེས་གསུངས་པའི་ཕྱིར། དེའི་སྐྱེ་བ་བཟང་
ངན་སོགས་ཀྱང་གཟུགས་མེད་ན་གཟུགས་མེད་པས་བླ་འོག་གིས་ཕྱེ་བའི་གནས་གཞན་མེད་ཀྱང་དེ་བཞི་ལ་ཚེ་རིང་ཐུང་གིས་སྐྱེ་བ་མཐོང་མན་དང་ཉོན་མོངས་མང་ཉུང་གིས་སྐྱེ་བ་བཟང་ངན་ཡོད་དོ། །ཆུང་འབྲིང་ཆེན་པོར་སྒོམ་པའི་དོན་ཡང་ཡོད་དེ། གུས་སྦྱོར་དང་རྒྱུན་སྦྱོར་གང་རུང་མེད་པར་
སྒོམ་པ་ཆུང་ངུ་དང། གང་རུང་གཅིག་དང་ལྡན་པར་སྒོམ་པ་འབྲིང་དང། གཉིས་ཀ་དང་ལྡན་པར་སྒོམ་པ་ཆེན་པོར་སྒོམ་པའི་དོན་ཡིན་པའི་ཕྱིར། བསམ་གཏན་གྱི་སྤེལ་སྒོམ་ལྔ་བྱས་པས་རིམ་བཞིན་གནས་གཙང་གི་སྐྱེ་བ་ལྔ་འགྲུབ་པར་བྱེད་དེ། མཛོད་རྩ་བ་ལས། དེ་ནི་རྣམ་པ་ལྔ་
ཡི་ཕྱིར། །གནས་གཙང་སྐྱེ་བ་ལྔ་ཁོ་ན། །ཞེས་གསུངས་པའི་ཕྱིར། གསུམ་པ་དེ་ལྟར་ཐོབ་པའི་རྟགས་བཤད་པ་ནི། བསམ་གཏན་དང་གཟུགས་མེད་ཀྱི་དངོས་གཞི་སྙོམས་འཇུག་རྣམས་ཐོབ་པའི་རྟགས་ཡོད་དེ། བསམ་གཏན་གྱི་དངོས་གཞི་སྙོམས་འཇུག་རྣམས་ལ་སྙོམས་པར་
འཇུག་པའི་ཚེ་ལུས་སའི་འོག་ཏུ་བྱིང་བ་ལྟ་བུར་སྣང་བའི་རྟགས་འབྱུང་ལ། གཟུགས་མེད་ཀྱི་དངོས་གཞི་སྙོམས་འཇུག་རྣམས་ལ་སྙོམས་པར་འཇུག་པའི་ཚེ་ནམ་མཁའ་ལ་འཕུར་བ་ལྟ་བུར་སྣང་བའི་རྟགས་འབྱུང་བ་ཡིན་ཏེ། ཀུན་བཏུས་ལས། དེ་ལ་བསམ་གཏན་རྣམས་ལ་སྙོམས་

[029B] །གཟུགས་མེད་པ་དག་ལ་སྙོམས་པར་འཇུག་པའི་ཆེན་ནི། ལུས་ནམ་མཁའ་ལ་འཕུར་བ་ལྟ་བུར་སྣང་བའི་རྟགས་འབྱུང་སྟེ། ཞེས་གསུངས་པའི་ཕྱིར། བཞི་པ་ཐོབ་པ་པོའི་གང་ཟག་བཤད་པ་ལ་
འགྲོ་བ་རིགས་དྲུག་གི་དབང་དུ་བྱས་པ་དང། ཁམས་གསུམ་གྱི་དབང་དུ་བྱས་པ་དང། སྐྱེ་འཕགས་ཀྱི་རྟེན་གྱི་དབང་དུ་བྱས་པའོ། །དང་པོ་ནི། ངན་སོང་གསུམ་དང་སྒྲ་མི་སྙན་པའི་རྟེན་ལ་བསམ་གཏན་དང་གཟུགས་མེད་ཀྱི་དངོས་གཞི་སྙོམས་འཇུག་གསར་དུ་སྐྱེ་བ་མེད་དེ། དེ་རྣམས་དེ་གསར་
དུ་སྐྱེ་བའི་འགལ་རྐྱེན་གྱི་རིགས་སུ་གྱུར་པའི་རྣམ་སྨིན་གྱི་སྒྲིབ་པ་ཤེས་ཆེན་པོ་དང་ལྡན་པའི་ཕྱིར། ལྷ་མ་ཡིན་དང་ཟ་མ་མ་ནིང་རྣམས་ཀྱི་རྟེན་ལ་དེ་གསར་དུ་སྐྱེ་བ་མེད་དོ། དེ་རྣམས་དེ་གསར་དུ་སྐྱེ་བའི་གེགས་ཕྲག་དོག་གི་སྒྲིབ་པ་ཤེས་ཆེན་པོ་དང་ལྡན་པའི་ཕྱིར། དེ་རྣམས་མ་གཏོགས་
པའི་གླིང་གསུམ་གྱི་སྐྱེས་པ་བུད་མེད་དང་འདོད་ལྷ་རྣམས་ཀྱི་རྟེན་ལ་དེ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་དེ་གསར་དུ་སྐྱེ་བའི་འགལ་རྐྱེན་དང་བྲལ་ཞིང་མཐུན་རྐྱེན་ཚང་བ་ཡོད་པའི་ཕྱིར། གཉིས་པ་ནི། འདོད་པའི་རྟེན་ལ་བསམ་གཏན་དང་པོའི་དངོས་གཞི་སྙོམས་འཇུག་གསར་དུ་སྐྱེ་བ་ཡོད་
པ་ནས་ཅི་ཡང་མེད་ཀྱི་རྟེན་ལ་སྲིད་རྩེའི་སྙོམས་འཇུག་གསར་དུ་སྐྱེ་བའི་བར་རྣམས་སུ་ཡོད་དེ། འདོད་པའི་རྟེན་ལ་བསམ་གཏན་དང་པོའི་ཉེར་བསྔོགས་སྐྱེ་བ་ཡོད་པ་ནས། ཅི་ཡང་མེད་ཀྱི་རྟེན་ལ་སྲིད་རྩེའི་ཉེར་བསྔོགས་གསར་དུ་སྐྱེས་བ་ཡོད་པའི་བར་ཡིན་པའི་ཕྱིར། བསམ་གཏན་དང་པོའི་རྟེན་
ལ་བསམ་གཏན་དང་པོའི་དངོས་གཞི་སྙོམས་འཇུག་གསར་དུ་སྐྱེ་བ་མེད་པ་སོགས་སྲིད་རྩེའི་བར་ལ་རིགས་འདྲ་སྟེ། བསམ་གཏན་དང་པོའི་རྟེན་ལ་བསམ་གཏན་དང་པོའི་ཉེར་བསྔོགས་བསར་དུ་སྒོམ་པ་མེད་པ་སོགས་ཡིན་པའི་ཕྱིར་ཏེ། བསམ་གཏན་དང་པོ་བ་ཡིན་ན། བསམ་གཏན་དང་པོའི་དངོས་
གཞིའི་སྙོམས་འཇུག་ཐོས་པས་ཁྱབ་པ་སོགས་ཡིན་པའི་ཕྱིར། བསམ་གཏན་གཉིས་པའི་རྟེན་ལ་བསམ་གཏན་དང་པོའི་དངོས་གཞི་སྙོམས་འཇུག་གསར་དུ་སྐྱེ་བ་སོགས་མེད་ཀྱང། བསམ་གཏན་གཉིས་པའི་རྟེན་ལ་བསམ་གཏན་དང་པོའི་དངོས་གཞི་སྙོམས་འཇུག་མངོན་དུ་བྱེད་པ་ནི་ཡོད་དེ། བསམ་

[030A]༄༅། །གཟུགས་བརྒྱད་ཀ་ཐོབ་པའི་བསམ་གཏན་གཉིས་པ་བ་ཡོད་པའི་ཕྱིར། སྲིད་རྩེའི་བརྟེན་ལ་ཅི་ཡང་མེད་ཀྱི་དངོས་གཞི་སྙོམས་འཇུག་གསར་དུ་སྐྱེ་བ་མེད་ཀྱང་དེའི་རྟེན་ལ་དེ་མངོན་དུ་བྱེད་པ་ནི་ཡོད་དེ། ཅི་ཡང་མེད་ཀྱི་དངོས་གཞི་སྙོམས་འཇུག་ཏུ་གྱུར་པའི་ཉན་ཐོས་
ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་བརྟེན་ནས་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པའི་སྲིད་རྩེའི་རྟེན་ཅན་གྱི་ཕྱིར་མི་འོང་ཡོད་པའི་ཕྱིར་ཏེ། མཛོད་རྩ་བ་ལས། སྲིད་རྩེར་འཕགས་པས་ཅི་ཡང་མེད། །མངོན་སུམ་བྱས་ནས་ཟག་པ་ཟད། །ཅེས་གསུངས་པའི་ཕྱིར། གསུམ་
པ་ནི། བསམ་གཟུགས་བརྒྱད་ཀ་ཐོབ་པའི་སོ་སྐྱེ་ཡོད་དེ། སྲིད་རྩེའི་རྟེན་ཅན་གྱི་སོ་སྐྱེ་ཡོད་པའི་ཕྱིར། བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པའི་འཕགས་པ་མང་དུ་ཡོད་ཅིང། དེ་མ་ཐོབ་པའི་དགྲ་བཅོམ་པ་ཡང་ཡོད་དེ། བསྔགས་འོས་བསྔགས་བསྟོད་ལས། ཁྱོད་ཀྱི་བསྟན་
པའི་རྗེས་འབྲང་བ། །བསམ་གཏན་དངོས་གཞི་མ་ཐོབ་ཀྱང། །བདུད་ཀྱི་མིག་རས་བཙའ་བཞིན་དུ། །སྲིད་པ་དག་ཀྱང་ལྡོག་པར་བྱེད། །ཅེས་གསུངས་པའི་ཕྱིར། བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་ནས་བསམ་གཏན་གཉིས་པའི་དངོས་གཞི་སྙོམས་འཇུག་མ་ཐོབ་པའི་
འཕགས་པ་ཡོད་དེ། རང་ཐོབ་བྱེད་ཀྱི་ཐབས་སུ་གྱུར་པའི་འཇིག་རྟེན་པའི་ཞི་རགས་ཀྱི་རྣམ་པ་ཅན་གྱི་ལམ་ཁོ་ན་ལ་བརྟེན་ནས་དངོས་སུ་ཐོབ་པའི་ཕྱིར་མི་འོང་གི་འབྲས་བུ་མངོན་དུ་བྱས་མ་ཐག་པའི་ཕྱིར་མི་འོང་དེས་བསམ་གཏན་དང་པོའི་དངོས་གཞི་སྙོམས་འཇུག་ཐོབ་ཀྱང་བསམ་གཏན་གཉིས་
པའི་དེ་མ་ཐོབ་པའི་ཕྱིར། བྱང་སེམས་ཡིན་ན། བསམ་གཏན་གྱི་ཉེར་བསྔོགས་ཐོབ་པས་ཁྱབ་སྟེ། དེ་ཡིན་ན་ཞི་ལྷག་ཟུང་འབྲེལ་ཐོབ་པས་ཁྱད་པའི་ཕྱིར། ཚོགས་ལམ་ཆེན་པོ་ལ་གནས་པའི་སེམས་དཔའ་ཡིན་ན། བསམ་གཏན་གྱི་དངོས་གཞི་ཐོབ་པས་ཁྱབ་སྟེ། དེ་ཡིན་ན་ཆོས་
རྒྱན་གྱི་ཏིང་ངེ་འཛིན་ཐོབ་པས་ཁྱབ་པའི་ཕྱིར་ཏེ། མདོ་སྡེའི་རྒྱན་ལས། དེའི་ཚེ་ཆོས་ཀྱི་རྒྱུན་ལས་ནི། །ཞེས་སོགས་གསུངས་པའི་ཕྱིར། ཁ་ཅིག། རབ་མཐའི་བསམ་གཏན་ཡིན་ན། བསམ་གཏན་བཞི་པ་ཡིན་པས་ཁྱབ་པར་འདོད་པ་མི་འཐད་དེ། བསམ་གཟུགས་བརྒྱད་ཀ་ལ་རབ་མཐའ་

[030B] ཀུན་བཏུས་ལས། རྣམ་པར་བཞག་པས་ཇི་ལྟ་བུ་ཞེ་ན། རང་ཀྱི་མཐའ་ལས་བྱུང་བ་བསམ་གཏན་དང་པོ་ནས་འདུ་ཤེས་མེད། འདུ་ཤེས་མེད་མིན་གྱི་སྐྱེ་མཆེད་ཀྱི་བར་དུ་རྣམ་པར་བཞག་པ་ཞེས་བྱའོ། །ཞེས་གསུངས་པའི་ཕྱིར། དེའི་དོན་ཡང་འཕྲུལ་པ་གསུམ་གྱིས་
སྤངས་པའི་བསམ་གཏན་དང་གཟུགས་མེད་དེ་དག་ལ་རབ་ཀྱི་མཐའ་ལས་བྱུང་བ་ཞེས་བྱ་ལ། འཕེལ་བ་གསུམ་ཡོད་དེ། བསམ་གཟུགས་བརྒྱད་ཀ་ལ་རིམ་གྱིས་ལུགས་མཐུན་དང་ལུགས་ལྡོག་ཏུ་ཞུགས་པ་ནི་འཕེལ་བ་ཆུང་ངུ། རེ་རེ་བར་དུ་བཞག་སྟེ་ཐོད་རྒལ་ལ་ལུགས་མཐུན་དུ་ཞུགས་
པ་ནི་འཕེལ་བ་འབྲིང། དེ་ཉིད་ལུགས་ལྡོག་ཏུ་ཞུགས་པ་ནི་འཕེལ་བ་ཆེན་པོ་ཡིན་པའི་ཕྱིར། ཁ་ཅིག། ངན་སོང་གི་རྟེན་ལ་བསམ་གཏན་གཟུགས་མེད་ཀྱི་དངོས་གཞི་སྙོམས་འཇུག་གསར་དུ་སྐྱེ་བ་ཡོད་དེ། དེའི་རྟེན་ལ་སྙིང་རྗེ་ཚད་མེད་གསར་དུ་སྐྱེ་བ་ཡོད་པ་གང་ཞིག། ཚད་མེད་བཞི་
པོ་གང་རུང་ཡིན་ན། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་བྱུང་བས་ཁྱབ་པའི་ཕྱིར། དང་པོ་གྲུབ་སྟེ། དེའི་རྟན་ལ་སྙིང་རྗེ་ཆེན་པོ་གསར་དུ་སྐྱེ་བ་ཡོད་པའི་ཕྱིར་ན་མ་ཁྱབ། ཁ་ཅིག། མཚམས་མེད་བྱས་པའི་རྟེན་ལ་བསམ་གཏན་དང་གཟུགས་མེད་ཀྱི་
སྙོམས་འཇུག་གསར་དུ་སྐྱེ་བ་མེད་པར་འདོད་པ་མི་འཐད་དེ། རྒྱལ་པོ་མ་སྐྱེས་དགྲས་ཚེ་དེ་ལ་བསམ་གཏན་གྱི་སྙོམས་འཇུག་ཐོབ་པའི་ཕྱིར་ཏེ། དེས་ཚེ་དེ་ཉིད་ལ་བསམ་གཏན་གྱི་ཉེར་བསྔོགས་ཐོབ་པའི་ཕྱིར་ཏེ། དེས་རྒྱུན་ཞུགས་ཐོབ་པའི་ཕྱིར། ཁ་ཅིག། ངན་སོང་བ་རྣམས་བསམ་གཏན་
གཟུགས་མེད་ཀྱི་དངོས་གཞིའི་སྙོམས་འཇུག་གསར་དུ་སྐྱེ་བ་དང་སྐྱེས་ཟིན་གནས་པའི་རྟེན་དུ་མི་རུང་སྟེ། དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར། འདུ་ཤེས་མེད་པ་དང་སྲིད་རྩེའི་རྟེན་ལ་དེ་གསར་དུ་སྐྱེ་བ་མེད་དེ། དེ་རྣམས་ཀྱི་རྒྱུད་ལ་ཡིད་ཤེས་མེད་པའི་ཕྱིར། ཟེར་བ་མི་
འཐད་དེ། དུད་འགྲོའི་རྟེན་ལ་བསམ་གཏན་གྱི་དངོས་གཞིའི་སྙོམས་འཇུག་ཡོད་པའི་ཕྱིར་ཏེ། དུད་འགྲོའི་རྟེན་ཅན་གྱི་བྱང་འཕགས་ཡོད་པའི་ཕྱིར་ཏེ། བསམ་བཞིན་དུ་དུད་འགྲོར་སྐྱེ་བ་བླངས་པའི་བྱང་འཕགས་ཡོད་པའི་ཕྱིར། དེ་འདྲའི་བྱང་འཕགས་དེ་དུད་འགྲོ་མ་ཡིན་ཏེ། དེའི་ལུས་དེ་དུད་

[026A]༄༅། །ཐོས་ཀྱི་དབང་དུ་བྱས་པ་ཡིན་གྱི་དེ་དང་འདི་ལ་འགལ་བ་མེད་དོ་ཞེས་བྱ་བ་ནི་ཁ་ཅིག་གིའོ། །ཞེས་གསུངས་པའི་ཕྱིར་ན་མ་ཁྱབ་སྟེ། ཉན་ཐོས་ཀྱི་གྲུབ་མཐའི་དབང་དུ་བྱས་ན་སྲིད་རྩེའི་སེམས་དང་ལམ་ཟག་མེད་ཀྱི་གཞི་མཐུན་མེད་ཀྱང། ཐེག་ཆེན་གྱི་གྲུབ་མཐའི་དབང་དུ་བྱས་
ན་དེ་འདྲའི་གཞི་མཐུན་ཡོད་ཅེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན། དེ་འདྲའི་ལུང་དོན་མ་གྲུབ་པར་ཐལ། འདོད་སེམས་དང་ལམ་ཟག་མེད་ཀྱི་གཞི་མཐུན་ཡོད་པའི་ཕྱིར་ཏེ། འདོད་པའི་སས་བསྡུས་ཀྱི་ཐེག་དམན་གྱི་མི་སློབ་ལམ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་པའི་
རྒྱུད་ཀྱི་སོ་སོར་ཐར་པའི་སྡོམ་པ་དེ་དེ་ཡིན་པའི་ཕྱིར་ཏེ། དེ་འདོད་པའི་སས་བསྡུས་གང་ཞིག། ཐེག་དམན་གྱི་མི་སློབ་ལམ་ཡིན་པའི་ཕྱིར། དབང་པོ་གྲུབ་སྟེ། སོ་ཐར་གྱི་སྡོམ་པ་ཡིན་པའི་ཕྱིར། གཉིས་པ་གྲུབ་སྟེ། ཉན་ཐོས་ཚོགས་ལམ་པའི་རྒྱུད་ཀྱི་སོ་ཐར་གྱི་སྡོམ་པ་དེ་ཉན་ཐོས་ཀྱི་ཚོགས་
ལམ་ཡིན་པའི་ཕྱིར་ཏེ། ཀུན་བཏུས་ལས། ཚོགས་ཀྱི་ལམ་གང་ཞེ་ན། སོ་སོ་སྐྱེ་བོ་ཚུལ་ཁྲིམས་དང། ཞེས་སོགས་གསུངས་པའི་ཕྱིར། ཁོ་ན་རེ། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་དེ་བསམ་གཏན་དང་པོའི་དངོས་
གཞི་སྙོམས་འཇུག་ཙམ་ཁྱད་གཉིས་ཀ་ཡིན་པར་ཐལ། དེ་བསམ་གཟུགས་བརྒྱད་ཀ་ཡིན་པའི་ཕྱིར། འདོད་ན། དེ་རྟོག་བཅས་དཔྱོད་བཅས་ཀྱི་བསམ་གཏན་གྱི་སྙོམས་འཇུག་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག། དེའི་རྒྱུད་ཀྱི་དེ་ལ་ཙམ་ཁྱད་གཉིས་ཀྱི་ཁྱད་པར་མི་འབྱེད་
དེ༑ བསམ་གཏན་དང་པོའི་དངོས་གཞི་སྙོམས་འཇུག་ཟག་མེད་ལ་དེ་མེད་པའི་ཕྱིར་ཟེར་བ་མི་འཐད་དེ། ཟག་མེད་ས་དགུ་མེད་པར་ཐལ། བསམ་གཏན་དང་པོའི་དངོས་གཞིའི་སྙོམས་འཇུག་ཙམ་པོ་བར་གྱུར་བའི་ལམ་ཟག་མེད་མེད་པའི་ཕྱིར་ཏེ། ཁོ་ན་རེ། དེའི་རྒྱུད་ཀྱི་བསམ་གཏན་དང་
པོའི་དངོས་གཞི་སྙོམས་འཇུག་ཆོས་ཅན། ཁྱོད་ཀྱི་གོངས་མེད་པར་ཐལ། ཁྱོད་སྲིད་རྩེའི་དངོས་གཞི་སྙོམས་འཇུག་ཡིན་པའི་ཕྱིར་ན་མ་ཁྱབ། ཁ་ཅིག། ཟག་མེད་ཀྱི་བསམ་གཟུགས་བརྒྱད་ཡིན་ཁྱབ་མཉམ་ཡིན་ཟེར་ན། བསམ་གཏན་དང་པོའི་དངོས་གཞི་སྙོམས་འཇུག་ཐོབ་

[026B] བསམ་གཏན་གཉིས་པའི་དངོས་གཞིའི་སྙོམས་འཇུག་ཟག་མེད་དུ་ཐལ། བསམ་གཏན་དང་པོའི་དེ་ཡིན་པའི་ཕྱིར། གཞན་ཡང། རྒྱུན་ཞུགས་ཞུགས་པའི་
རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། སྲིད་རྩེའི་སྙོམས་འཇུག་ཟག་མེད་དུ་ཐལ། བསམ་གཏན་དང་པོའི་དེ་ཡིན་པའི་ཕྱིར། ཁྱབ་པ་ཁས། གསུམ་པ་ཚད་མེད་བཞི་བྱེ་བྲག་ཏུ་བཤད་པ་ལ། རྒྱུན་མཚན་ཉིད། དབྱེ་བ། སོ་སོའི་ངོ་བོ། ཁྱད་ཆོས། སྒྲ་བཤད་པ། གཞུང་དོན་
ནོ༑ ༑དང་པོ་ནི། ཚད་མེད་པ་དེ་རྣམས་རང་གི་རྒྱུར་གྱུར་པའི་རྐྱེན་བཞི་ལས་སྐྱེ་བ་ཡིན་ཏེ། དམིགས་རྐྱེན་བདེ་བ་དང་མི་ལྡན་པའི་སེམས་ཅན་སོགས་དང། རྒྱུ་རྐྱེན་ཡིད་ཀྱི་རྣམ་ཤེས་ཀྱི་སྟེང་གི་ཟག་མེད་ཡེ་ཤེས་ཀྱི་ས་བོན་དང། བདག་རྐྱེན་ཚད་མེད་སོགས་སྟོན་པའི་བཤེས་གཉེན། དེ་མ་ཐག་རྐྱེན་
རང་གི་སྔ་རོལ་དེ་མ་ཐག་ཏུ་བྱུང་བའི་རིག་པ་བཞི་ལས་སྐྱེ་བའི་ཕྱིར་ཏེ། མདོ་སྡེའི་རྒྱན་ལས། བདེ་དང་སྡུག་བསྔལ་དེ་རྒྱུ་ལས། །བྱང་ཆུབ་སེམས་དཔའི་སྙིང་རྗེ་སྟེ། །རྒྱུ་དང་བཤེས་གཉེན་རང་བཞིན་ལས། །བྱང་ཆུབ་སེམས་དཔའི་སྙིང་རྗེའོ། །ཞེས་གསུངས་པའི་ཕྱིར། གཉིས་པ་ནི། རང་གི་བདག་
རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་བརྩེ་བ་སོགས་གང་རུང་གི་རྣམ་པ་ཡང་དག་པར་འཇོག་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པས་རབ་ཏུ་ཕྱེ་བའི་རིག་པ། ཚད་མེད་ཀྱི་མཚན་ཉིད་ཡིན་ཏེ། ཀུན་བཏུས་ལས། ཡོན་ཏན་འདི་རྣམས་ཇི་ལྟར་མངོན་
པར་འགྲུབ་ཅེ་ན། ཕྱི་རོལ་པའམ་ཉན་ཐོས་སམ་བྱང་ཆུབ་སེམས་དཔའ་ཡང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་འགྲུབ་བོ། །ཞེས་དང། མདོ་སྡེའི་རྒྱན་ལས། སེམས་ཅན་རྣམས་ལ་བརྩེ་བ་ཅན། །ཕྲད་དང་བྲལ་བའི་དགོངས་པ་ཅན། །མི་འབྲལ་བ་ཡི་
དགོངས་པ་ཅན། །ཕན་དགོངས་ཁྱོད་ལ་ཕྱག་འཚལ་ལོ། །ཞེས་གསུངས་པའི་ཕྱིར། གསུམ་པ་ནི། དེ་ལ་དབྱེ་ན། བྱམས་པ་ཚད་མེད། སྙིང་རྗེ་ཚད་མེད། དགའ་བ་ཚད་མེད། བཏང་སྙོམས་ཚད་མེད་དང་བཞི་ཡོད། བཞི་པ་ནི། ཚད་མེད་གང་ཞིག། སེམས་ཅན་རྣམས་བདེ་བ་དང་ལྡན་པར་འདོད་པས་

[027A]༄༅། །རབ་ཏུ་ཕྱེ་བའི་རིགས་སུ་གནས་པ། དང་པོའི་མཚན་ཉིད་ཡིན་ཏེ། ཀུན་བཏུས་ལས། བྱམས་པ་གང་ཞེ་ན། བསམ་གཏན་ལ་བརྟེན་ཏེ་སེམས་ཅན་རྣམས་བདེ་བ་དང་ཕྲད་པར་ཤོག་ཅིག་བསམ་པའི་གནས་པ་ཡང་དག་པར་འབྱོར་བའི་ཏིང་ངེ་འཛིན་དང། ཤེས་རབ་
གང་ཡིན་པ་དང། དེ་དག་དང་མཚུངས་པར་ལྡན་པའི་སེམས་དང་སེམས་ལས་བྱུང་བའི་ཆོས་རྣམས་སོ། །ཞེས་གསུངས་པའི་ཕྱིར། དབྱེ་ན། སེམས་ཅན་ལ་དམིགས་པའི་བྱམས་པ། ཆོས་ལ་དམིགས་པའི་བྱམས་པ། དམིགས་མེད་ལ་དམིགས་པའི་བྱམས་པ་གསུམ་ཡོད་
ཚད་མེད་གང་ཞིག། སེམས་ཅན་རྣམས་སྡུག་བསྔལ་དང་བྲལ་བར་འདོད་པས་རབ་ཏུ་ཕྱེ་བའི་རིགས་སུ་གནས་པ། གཉིས་པའི་མཚན་ཉིད་ཡིན་ཏེ། ཀུན་བཏུས་ལས། སྙིང་རྗེ་གང་ཞེ་ན་བསམ་གཏན་ལ་བརྟེན་ཏེ་སེམས་ཅན་རྣམས་སྡུག་བསྔལ་དང་བྲལ་བར་ཤོག་ཅིག་པའི་བསམ་
པའི་ཞེས་པ་ཡང་སྔ་མ་བཞིན་ནོ། །ཞེས་གསུངས་པའི་ཕྱིར། དབྱེ་ན། སེམས་ཅན་ལ་དམིགས་པའི་སྙིང་རྗེ་སོགས་གསུམ་ཡོད། ཚད་མེད་གང་ཞིག། སེམས་ཅན་རྣམས་བདེ་བ་དང་མི་འབྲལ་བར་འདོད་པས་རབ་ཏུ་ཕྱེ་བའི་རིགས་སུ་གནས་པ། གསུམ་པའི་མཚན་ཉིད་ཡིན་ཏེ། དེ་ཉིད་ལས་
དགའ་བ་གང་ཞེ་ན། བསམ་གཏན་ལ་བརྟེན་ཏེ་སེམས་ཅན་རྣམས་བདེ་བ་དང་མི་འབྲལ་བར་ཤོག་ཅིག་པའི་བསམ་པའི་ཞེས་པ་ཡང་སྔ་མ་བཞིན་ནོ། །ཞེས་གསུངས་པའི་ཕྱིར། དབྱེ་ན། སེམས་ཅན་ལ་དམིགས་པ་སོགས་གསུམ་དུ་ཡོད། ཚད་མེད་གང་ཞིག། སེམས་ཅན་རྣམས་ཉོན་
མོངས་པ་དང་མི་ལྡན་པར་འདོད་པས་རབ་ཏུ་ཕྱེ་བའི་རིགས་སུ་གནས་པ། བཞི་པའི་མཚན་ཉིད་ཡིན་ཏེ། དེ་ཉིད་ལས། བཏང་སྙོམས་གང་ཟེ་ན། བསམ་གཏན་ལ་བརྟེན་ཏེ་སེམས་ཅན་རྣམས་ལ་ཕན་པའི་བསམ་པ་ཡང་དག་པར་གནས་པ་ཡང་དག་པར་འབྱོར་བའི་ཞེས་བྱ་བ་སྔ་མ་
བཞིན་ནོ། །ཞེས་གསུངས་པའི་ཕྱིར། དབྱེ་ན། སེམས་ཅན་ལ་དམིགས་པའི་བཏང་སྙོམས་སོགས་གསུམ་དུ་ཡོད། ལྔ་པ་ལ། ཚད་མེད་པ་དེ་ཁྱད་ཆོས་བཞི་དང་ལྡན་ཏེ། མི་མཐུན་ཕྱོགས་སྤོང་བའི་ཁྱད་པར། གཉེན་པོའི་ཁྱད་པར། དམིགས་པའི་ཁྱད་པར། བྱེད་ལས་ཀྱི་ཁྱད་པར་རྣམས་

[027B] དང་པོ་གྲུབ་སྟེ། དེ་བཞིས་རིམ་པ་ལྟར་གནོད་སེམས་དང། རྣམ་འཚེ་དང། མི་དགའ་བ་དང། གནོད་སེམས་དང་འདོད་ཆགས་རྣམས་སྤོང་བར་བྱེད་པའི་ཕྱིར། གཉིས་པ་གྲུབ་སྟེ། དེ་བཞིས་རིམ་པ་ལྟར་གྲོགས་རྣམས་པར་མི་རྟོག་པའི་ཡེ་ཤེས་ཀྱིས་ཟིན་པའི་སྒོ་ནས་གནོད་སེམས་
སོགས་བཞི་པོ་དེའི་གཉེན་པོ་ཐོབ་པའི་ཕྱིར། གསུམ་པ་གྲུབ་སྟེ། དེ་བཞི་པོ་རེ་རེས་ཀྱང་སེམས་ཅན་དང་ཆོས་དང་དམིགས་པ་མེད་པ་གསུམ་གསུམ་ལ་དམིགས་པའི་ཕྱིར། བཞི་པ་གྲུབ་སྟེ། དེ་བཞིས་སེམས་ཅན་སྨིན་པར་བྱེད་པའི་ཕྱིར་ཏེ། མདོ་སྡེའི་རྒྱན་ལས། བརྟེན་པའི་ཚངས་པ་མི་མཐུན་སྤངས་
རྣམ་པར་མི་རྟོག་ཡེ་ཤེས་ལྡན། །དམིགས་པ་རྣམ་པ་གསུམ་ལ་འཇུག་སེམས་ཅན་རྣམས་ནི་ཡོངས་སྨིན་བྱེད། །ཅེས་གསུངས་པའི་ཕྱིར། ཀུན་བཏུས་ལས། བྱམས་པ་གང་ཞེ་ན། ཞེས་སོགས་ཀྱིས་དེ་བཞི་ཁྱད་ཆོས་ལྔ་ལྡན་དུ་བསྟན་ཏེ། གནས། དམིགས་པ། རྣམ་པ། ངོ་བོ། གྲོགས་ཀྱི་ཁྱད་པར་ལྔ་
དང་ལྡན་པར་བསྟན་པའི་ཕྱིར། དང་པོ་གྲུབ་སྟེ། དེ་བཞི་པོ་དེ་རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞི་དག་པ་པ་ལ་བརྟེན་པའི་ཕྱིར། གཉིས་པ་གྲུབ་སྟེ། དེ་བཞིས་རིམ་པ་ལྟར། སེམས་ཅན་བདེ་བ་དང་མི་ལྡན་པ་དང། སྡུག་བསྔལ་དང་ལྡན་པ་དང། བདེ་བ་དང་ལྡན་པ་དང། ཉི་རིང་
དུ་གཅོད་པའི་རྒྱུ་ཆགས་སྡང་དང་ལྡན་པའི་སེམས་ཅན་རྣམས་ལ་དམིགས་པའི་ཕྱིར། གསུམ་པ་གྲུབ་སྟེ། དེ་བཞིས་སེམས་ཅན་དེ་དག་རིམ་པ་ལྟར། བདེ་བ་དང་ཕྲད་པར་འདོད་པ་དང། སྡུག་བསྔལ་དང་བྲལ་བར་འདོད་པ་དང། བདེ་བ་དང་མི་འབྲལ་བར་འདོད་པ་དང། ཆགས་སྡང་དང་བྲལ་བར་འདོད་
པའི་རྣམ་པ་ཅན་ཡིན་པའི་ཕྱིར། བཞི་པ་གྲུབ་སྟེ། དེ་རྣམས་ཏིང་ངེ་འཛིན་ཤེས་རབ་གང་རུང་གིས་བསྡུས་པའི་ཕྱིར། ལྔ་པ་གྲུབ་སྟེ། དེ་རྣམས་སེམས་དང་སེམས་ལས་བྱུང་བའི་ཁྱད་པར་དང་ལྡན་པའི་ཕྱིར། དྲུག་པ་ནི། དེ་བཞི་ལ་ཚངས་པའི་གནས་པ་ཞེས་བརྗོད་པའི་རྒྱུ་མཚན་ཡོད་དེ། འདི་དག་
སྒོམ་པ་ལ་བརྟེན་ནས་ལྷ་ཚངས་པར་སྐྱེ་བས་ན་དེ་ལྟར་བརྗོད་པའི་ཕྱིར། བྱམས་པ་ཚད་མེད་ལ་ཚད་མེད་ཅེས་བརྗོད་པའི་རྒྱུ་མཚན་ཡོད་དེ། དེས་སེམས་ཅན་ཚད་མེད་པ་ལ་དམིགས་པས་ན་དེ་ལྟར་བརྗོད་པའི་ཕྱིར། སྙིང་རྗེ་ཚད་མེད་ལ་དེ་ལྟར་བརྗོད་པའི་རྒྱུ་མཚན་ཡོད་དེ། དེ་ཚོགས་ཚད་མེད་པའི་

[028A]༄༅། །རྒྱུར་གྱུར་པས་ན་དེ་ལྟར་བརྗོད་པའི་ཕྱིར། དགའ་བ་ཚད་མེད་ལ་དེ་ལྟར་བརྗོད་པའི་རྒྱུ་མཚན་ཡོད་དེ། དེ་ཚེས་ཚད་མེད་པ་ཐོབ་པའི་རྒྱུར་གྱུར་པས་ན་དེ་ལྟར་བརྗོད་པའི་ཕྱིར། བཏང་སྙོམས་ཚད་མེད་ལ་དེ་ལྟར་བརྗོད་པའི་རྒྱུ་མཚན་ཡོད་དེ། དེ་ཡེ་ཤེས་ཚད་མེད་པའི་སྤྱོད་ཡུལ་
དུ་གྱུར་པས་ན་དེ་ལྟར་བརྗོད་པའི་ཕྱིར། བདུན་པ་གཞུང་དོན་ནི། འཇུག་སྒྲུབ་ཆོས་ཅན། ཁྱོད་ལ་དགུར་ཡོད་དེ། ཁྱོད་ལ་བསམ་གཏན་གཟུགས་མེད་ལ་འཇུག་པའི་འཇུག་སྒྲུབ་ནས་རྣམ་མཁྱེན་ལ་འཇུག་པའི་འཇུག་སྒྲུབ་ཀྱི་བར་དགུར་ཡོད་པའི་ཕྱིར།    ༈   
པ་ལ༑ མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། གོ་སྒྲུབ་ཀྱི་སྐབས་སུ་གོ་ཆ་ཆེན་པོ་བགོས་པ་ཞེས་མང་དུ་གསུངས་པ་ལས་འཕྲོས་ནས། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་གོ་ཆ་ཆེན་པོ་བགོས་པ་གོ་ཆ་ཆེན་པོ་བགོས་པ་ཞེས་བརྗོད་པ། བཅོམ་ལྡན་འདས་གྲངས་ཅི་ཙམ་གྱིས་ན་བྱང་ཆེན་གོ་ཆ་ཆེན་པོ་བགོས་པ་ཞེས་བགྱི་བ་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་
འབྱོར་འདི་ལ་བྱང་ཆེན་ཐེག་པ་ཆེན་པོའི་གོ་ཆ་ཆེན་པོ་འདི་ལྟ་སྟེ། སྦྱིན་པའི་ཕ་རོལ་ཏུ་ཕྱིན་པའི་གོ་ཆ་དང། ཞེས་སོགས་ཚོགས་སྒྲུབ་དང་པོ་བཅུ་གསུངས། ད་ནས་འཇུག་སྒྲུབ་ཀྱི་སྐབས་སུ་བྱང་ཆེན་ཐེག་ཆེན་ལ་འཛེག་པ་དང་འཇུག་པར་བྱ་བ་འདི་ལས་འཕྲོས་ནས། དེ་ནས་ཚེ་དང་ལྡན་པ་རབ་
འབྱོར་གྱིས་བཅོམ་ལྡན་འདས་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ཐེག་པ་ཆེན་པོ་ནི་གང་ལགས། བཅོམ་ལྡན་འདས་ཅི་ཙམ་གྱིས་ན་བྱང་ཆེན་ཐེག་ཆེན་ལ་ཡང་དག་པར་ཞུགས་པར་བགྱིས་ལགས། ཐེག་པ་དེ་གང་ནས་འབྱུང་བ་ལགས། ཐེག་པ་དེ་གང་དུ་གནས་
པར་འགྱུར་བ་ལགས། ཐེག་པ་དེ་གང་ཞིག་འབྱུང་བར་འགྱུར་བ་ལགས། ཞེས་དྲི་བ་ཞུས་པ་ལ་དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར་གང་ཁྱོད་དེ་སྐད་དུ་བྱང་ཆེན་ཐེག་ཆེན་ནི་གང་ལགས། ཞེས་ཟེར་

[028B] ཞེས་སོགས་ཏེ། དྲི་བ་དང་པོའི་ལན་དུ། ཐབས་མཁས་ནས་བཟུངས་ཀྱི་བར་གསུངས། དྲི་བ་གཉིས་པའི་ལན་དུ། རབ་འབྱོར་གང་ཁྱོད་ཀྱིས་འདི་སྐད་དུ་ཇི་ལྟར་ན་བྱང་ཆེན་ཐེག་ཆེན་ལ་ཡང་དག་པར་ཞུགས་པ་ཡིན་ཟེར་བ་ནི། ཞེས་སོགས་སའི་ཚོགས་གསུངས། དྲི་བ་གསུམ་པའི་
ལན་དུ། རབ་འབྱོར་གང་ཡང་ཁྱོད་ཀྱིས་འདི་སྐད་དུ་ཐག་པ་དེ་གང་ནས་ངེས་པར་འབྱུང་བར་འགྱུར། ཞེས་སྨྲས་པ་ནི། ཞེས་སོགས། མཐོང་སྤང་གི་གཉེན་པོའི་ཚོགས་སྒྲུབ་བཞི་གསུངས། དྲི་བ་བཞི་པའི་ལན་དུ། རབ་འབྱོར་གང་ཁྱོད་ཀྱིས་ཐེག་པ་ཆེན་པོ་དེ་གང་དུ་གནས་པར་འགྱུར། ཞེས་སྨྲས་
པ་ནི༑ ཞེས་སོགས་སྒོམ་སྤང་རྟོག་པ་དང་པོའི་གཉེན་པོ་གསུངས། དྲི་བ་ལྔ་པའི་ལན་དུ། རབ་འབྱོར་གང་ཡང་ཁྱོད་ཀྱིས་འདི་སྐད་དུ་ཐེག་པ་དེ་གང་ཞིག་ངེས་པར་འབྱུང་བར་འགྱུར། ཞེས་སྨྲས་པ་ནི། ཞེས་སོགས་སྒོམ་སྤང་རྟོག་པ་ལྷག་མ་གསུང་གྱི་གཉེན་པོ་གསུངས། གཉིས་པ་ལ་
མཚམས་སྦྱར་བ་དང། ཚོགས་སྒྲུབ་བཅུ་བདུན་སྤྱིར་བསྟན་པ་དང། རྟོགས་དཀའ་བ་བྱེ་བྲག་ཏུ་བཤད་པ་གསུམ་ལས། དང་པོ་ནི། འོ་ན། ལུས་རྣམ་གཞག་ཏུ་གོ་ཆ་འཇུག་པའི་བྱ་བ་དང། །ཚོགས་ནི། ཞེས་བཤད་ན། འཇུག་སྒྲུབ་ཀྱི་རྗེས་སུ་ཚོགས་སྒྲུབ་འཆད་པའི་རྒྱུ་མཚན་གང་ཞེ་ན་
དེའི་རྒྱུ་མཚན་ཡོད་དེ། དམ་པའི་ཆོས་མཐའ་དག་ལ་སྦྱོར་བའི་བརྩོན་འགྲུས་ཀྱིས་ཉམས་སུ་བླངས་པའི་འཇུག་སྒྲུབ་ལས་ཚོགས་གཉིས་རྒྱ་ཆེན་པོ་གདོན་མི་ཟ་བར་འབྱུང་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་དང། རྒྱལ་པོ་གཡུལ་དུ་འཇུག་པའི་ཚེ་དང་པོ་རང་ཉིད་ཀྱིས་གོ་
ལེགས་པར་བགོས། དེའི་རྗེས་སུ་གཡུལ་ངོ་སྤྲོས་པའི་ལམ་དུ་འཇུག། དེའི་རྗེས་སུ་ཡན་ལག་བཞི་པའི་དཔུང་ཚོགས་ལེགས་པར་གསོག་པ་ལྟར། དང་པོར་བསམ་པ་རྒྱ་ཆེན་པོས་གོ་བགོས། དེ་རྗེས་འབྱོར་པ་རྒྱ་ཆེན་པོ་དམ་ཆོས་མཐའ་དག་ཉམས་སུ་ལེན་པའི་འབྱོར་བ་ལ་འཇུག་
དེའི་རྗེས་སུ་ཚོགས་གཉིས་རྒྱ་ཆེན་པོ་གསོག་དགོས་པས་དེ་ལྟར་བཤད་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་འཇུག་པ་བྱས་པ་ལ་ཚོགས་སྐྱེ་བས་གསུམ་པ་ཚོགས་ཀྱི་སྒྲུབ་པ། ཞེས་གསུངས། གཉིས་པ་ལ་རྩ་བ། འགྲེལ་པ་གཉིས་ལས། དང་པོ་ནི། མདོ་དེའི་དོན་

[029A]༄༅། །བཤད་པའི་སྒོ་ནས་ཚོགས་ལེགས་པར་གསོག་དགོས་པ་ལྟར་ཚོགས་སྒྲུབ་བཅུ་བདུན་སྤྱིར་བསྟན་པ་ལ། བརྩེ་དང་སྦྱིན་ལ་སོགས་པ་དྲུག། ཅེས་གསུངས། གཉིས་པ་ལ། འགྲུབ་བྱེད་ཀྱི་ངོ་བོ། ཇི་ལྟར་གྲུབ་པའི་ཚུལ། གྲུབ་པའི་ངེས་གྲུབ་པའི་
གྲངས་ངེས་དང་བཞི་ལས། དང་པོ་ནི། སྙིང་རྗེ་ཆེན་པོ་དང། ཞེས་པ་ནས། ས་དང་གཉེན་པོ་རྣམས། ཞེས་པའི་བར་གྱིས་བཤད། གཉིས་པ་ནི། མི་དམིགས་པས་ཀུན་རྫོབ་ཀྱི་བདེན་པ་ལས་མི་འདའ་བར་ཐེག་པ་ཆེན་པོའི་དོན་མཐའ་དག་སྒྲུབ་པས། ཞེས་བཤད། གསུམ་པ་ནི་
སྙིང་རྗེ་ལ་སོགས་པ་འདི་དག་གིས་ཡང་དག་པར་འགྲུབ་པའི་ངོ་བོས་བྱང་ཆུབ་ཆེན་པོ་འབྱིན་པར་བྱེད་པའི་ཕྱིར་ན་སྙིང་རྗེ་ཆེན་པོ་ལ་སོགས་པ་ནི་ཚོགས་ཡིན་པས། ཞེས་བཤད། བཞི་པ་ནི། ཚོགས་ཀྱི་སྒྲུབ་པ་རྣམ་པ་བཅུ་བདུན་ནོ། ཞེས་བཤད། གསུམ་པ་རྟོགས་དཀའ་བ་བྱེ་
བྲག་ཏུ་བཤད་པ་ལ། དེ་ལ་ཡེ་ཤེས་ཀྱི་ཚོགས་ནི། ཞེས་གསུངས་སོ། །དེ་ཡང། བརྩེ་དང་སྦྱིན་ལ་སོགས་པ་དྲུག། ཅེས་སོགས་ཀྱི་དོན་ལ་ཡང། བསམ་སྦྱོར་གྱི་དབང་དུ་བྱས་པ་དང། མཉམ་པར་བཞག་པ་དང་མ་བཞག་པའི་དབང་དུ་བྱས་པ་དང། ལྟ་བ་དང་སྤྱོད་པའི་དབང་དུ་བྱས་
པ་དང། འབྲས་བུ་སྒྲུབ་པའི་དམིགས་པ་འཛིན་པའི་དབང་དུ་བྱས་པ་དང། ཡོན་ཏན་གྱི་རྟེན་བྱེད་པའི་དབང་དུ་བྱས་པའི་ཚོགས་སྒྲུབ་ལྔ་ལས། དང་པོ་ལ་བསམ་སྦྱོར་གཉིས་ལས། དང་པོ་བསམ་པས་བསྡུས་པ། བརྩེ་བའི་ཚོགས་སྒྲུབ་སྟོན་པ་ལ། མདོ་ལས། རབ་འབྱོར་འདི་
ལ་བྱང་ཆེན་ཐེག་པ་ཆེན་པོའི་གོ་ཆ་ཆེན་པོ་འདི་ལྟ་སྟེ། སྦྱིན་པའི་ཕ་རོལ་ཏུ་ཕྱིན་པའི་གོ་ཆ། ཞེས་སོགས་དང། དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་སེམས་ཅན་དམྱལ་བའི་མེའི་ཕུང་པོ་ཇི་སྙེད་པ་ཡོད་པ་དེ་དག་ཐམས་ཅད་ཞི་བར་བྱས་ཤིང། སེམས་
ཅན་དམྱལ་བ་པ་རྣམས་ཀྱི་སྡུག་བསྔལ་རབ་ཏུ་བཅོམ་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕྱག་འཚལ་ལོ། །ཞེས་བྱ་བའི་སྒྲ་བརྗོད་དོ། །དབྱངས་རྗེས་སུ་སྒྲོག་གོ། དེའི་ཚེ་སེམས་ཅན་དམྱལ་བ་པའི་སེམས་ཅན་དེ་དག་ཀྱང་སངས་རྒྱས་

[029B] དེ་དག་དགའ་བ་དང། བདེ་བ་དེས་སེམས་ཅན་དམྱལ་བ་དེ་དག་ནས་རྣམ་པར་ལྡང་ངོ། ཞེས་པ་ནས། ཆོས་རྣམས་ཀྱི་ཆོས་ཉིད་དེ་ནི་དེའི་ཕྱིར། རབ་འབྱོར་དེ་ལྟར་ན་བྱང་ཆེན་གོ་ཆ་ཆེན་པོ་བགོས་པ་ཞེས་བྱའོ། །ཞེས་གསུངས། དེའི་དོན་འཆད་པ་ལ་
བརྩེ་དང། ཞེས་དང། སྙིང་རྗེ་ཆེན་པོ་དང། ཞེས་གསུངས། གཉིས་པ་སྦྱོར་བས་བསྡུས་པ་ལ་སྦྱིན་སོགས་དྲུག་ཡོད་པའི་ཕྱིར། དང་པོ་སྦྱིན་པའི་ཚོགས་སྒྲུབ་སྟོན་པ་ལ། རབ་འབྱོར་གང་བྱང་ཆེན་གོ་ཆ་ཆེན་པོ་བགོས་པ་ནི། སྦྱིན་པའི་ཕར་ཕྱིན་ལ་གནས་ཤིང། སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་བཻ་ཌཱུ་རྱའི་རྒྱུ་ལས་བྱུང་བ་མངོན་པར་སྤྲུལ་ཏེ། ཞེས་སོགས་དང། ཟས་འདོད་པ་རྣམས་ལ་ཟས་བྱིན། མིའི་ཡོ་བྱད་གང་ཅི་ཡང་རུང་བའི་བར་དུ་བྱིན་ནས་སེམས་ཅན་དག་ལ་ཆོས་སྟོན་པ་ནི་འདི་ལྟ་སྟེ། ཕར་ཕྱིན་དྲུག་དང་ལྡན་པའི་ཆོས་བསྟན་པ་འདི་ཉིད་དོ། །ཞེས་པ་ནས་
གོ་ཆ་ཆེན་པོ་བགོས་པ་ཞེས་བྱའོ། །ཞེས་གསུངས། དེའི་དོན་འཆད་པ་ལ། སྦྱིན་ལ་སོགས་པ་དྲུག། ཅེས་དང། སྦྱིན་པ་དང། ཞེས་གསུངས། གཉིས་པ་ཚུལ་ཁྲིམས་ཀྱི་ཚོགས་སྒྲུབ་སྟོན་པ་ལ། རབ་འབྱོར་གང་བྱང་ཆེན་ཚུལ་ཁྲིམས་ཀྱི་ཕར་ཕྱིན་ལ་གནས་ཤིང་ཆེད་དུ་བསམ་སྟེ་སྐྱེ་བ་
ཡོངས་སུ་གཟུང་བས་འཁོར་ལོས་སྒྱུར་བའི་རིགས་སུ་སྐྱེས་ཤིང། དེ་འཁོར་ལོས་བསྒྱུར་བའི་དབང་ཕྱུག་དེ་ལ་གནས་ནས་སེམས་ཅན་རྣམས་དགེ་བ་བཅུའི་ལས་ཀྱི་ལམ་ལ་རབ་ཏུ་འགོད་དོ། །ཞེས་པ་ནས། རབ་འབྱོར་དེ་ལྟར་བྱང་ཆེན་གོ་ཆ་ཆེན་པོ་བགོས་པ་ཞེས་བྱའོ། །ཞེས་གསུངས་
དེའི་དོན་འཆད་པ་ལ། ཚུལ་ཁྲིམས་དང། ཞེས་གསུངས། གསུམ་པ་བཟོད་པའི་ཚོགས་སྒྲུབ་སྟོན་པ་ལ། རབ་འབྱོར་གང་བྱང་ཆེན་བཟོད་པའི་ཕར་ཕྱིན་ལ་གནས་ཏེ། སེམས་ཅན་ཐམས་ཅད་བཟོད་པའི་ཕར་ཕྱིན་ལ་རབ་ཏུ་སྦྱོར་ཞིང་འགོད་དོ། །ཞེས་སོགས་གསུངས། དེའི་དོན་འཆད་
པ་ལ༑ བཟོད་པ་དང། ཞེས་གསུངས། བཞི་པ་བརྩོན་འགྲུས་ཀྱི་ཚོགས་སྒྲུབ་སྟོན་པ་ལ། རབ་འབྱོར་གང་བྱང་ཆེན་བརྩོན་འགྲུས་ཀྱི་ཕར་ཕྱིན་ལ་གནས་ཤིང་སེམས་ཅན་ཐམས་ཅད་བརྩོན་འགྲུས་ཀྱི་ཕར་ཕྱིན་ལ་ཡང་དག་པར་སྦྱོར་ཞིང་གཞོག་ལ་རབ་ཏུ་འགོད་དོ། །ཞེས་སོགས་གསུངས་

[030A]༄༅། །དེའི་དོན་འཆད་པ་ལ། བརྩོན་འགྲུས་དང། ཞེས་གསུངས། ལྔ་པ་བསམ་གཏན་གྱི་ཚོགས་སྒྲུབ་སྟོན་པ་ལ། རབ་འབྱོར་གང་བྱང་ཆེན་བསམ་གཏན་གྱི་ཕར་ཕྱིན་ལ་གནས་ཤིང་སེམས་ཅན་ཐམས་ཅད་བསམ་གཏན་གྱི་ཕར་ཕྱིན་ལ་ཡང་དག་པར་སྦྱོར་ཞིང། ཞེས་སོགས་
གསུངས། དེའི་དོན་འཆད་པ་ལ། བསམ་གཏན་དང། ཞེས་གསུངས། དྲུག་པ་ཤེར་རབ་ཀྱི་ཚོགས་སྒྲུབ་སྟོན་པ་ལ། རབ་འབྱོར་གང་བྱང་ཆེན་ཤེར་ལ་གནས་ཤིང་སེམས་ཅན་ཐམས་ཅད་ཤེར་ཕྱིན་ལ་ཡང་དག་པར་སྦྱོར་ཞིང། ཞེས་སོགས་གསུངས། དེའི་དོན་འཆད་པ་ལ། ཤེས་རབ་
དང། ཞེས་གསུངས། གཉིས་པ་ལ་ཡང་མཉམ་པར་བཞག་པ་དང། མཉམ་པར་མ་བཞག་པའི་དབང་དུ་བྱས་པ་གཉིས་ལས། དང་པོ་མཉམ་གཞག་གིས་བསྡུས་པ་ལ་ཡང། ཞི་གནས་ལྷག་མཐོང་ཞི་ལྷག་ཟུང་འབྲེལ་གྱི་ཚོགས་དང་གསུམ་ལས། དང་པོ་སྟོན་པ་ལ། བྱང་ཆེན་གོ་
ཆ་ཆེན་པོ་བགོས་ཤིང་ཤར་ཕྱོགས་ཀྱི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་དག་ཏུ་སོང་ཞིང་ཇི་ལྟར་བདག་ཉིད་སྦྱིན་པའི་ཕར་ཕྱིན་ལ་གནས་པ་དེ་བཞིན་དུ་སེམས་ཅན་ཇི་སྙེད་པ་དེ་དག་ཐམས་ཅད་ཀྱང་སྦྱིན་པའི་ཕར་ཕྱིན་ལ་སྦྱོར་ཞིང་གཞོག་ལ་རབ་ཏུ་འགོད་དོ། །ཞེས་སོགས་
གསུངས། དེའི་དོན་འཆད་པ་ལ། ཞི་གནས། ཞེས་དང། ཞེས་གསུངས། གཉིས་པ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་སྒྱུ་མའི་མཁན་པོའམ་སྒྱུ་མའི་མཁན་པོའི་མཚན་བུ་མཁས་པ་ཞིག་གིས་ལམ་པོ་ཆེའི་བཞི་མདོར་འདུག་སྟེ་སྐྱེ་བོ་མང་པོའི་ཚོགས་
ཤིག་མངོན་པར་སྤྲུལ་ཏེ། འདི་སྙམ་དུ་བདག་གིས་སེམས་ཅན་ཚད་མེད་གྲངས་མེད་པ་འདི་དག་ཕར་ཕྱིན་དྲུག་ལ་དགོད་པར་བྱའོ། །རྣམ་མཁྱེན་གྱི་བར་ལ་དགོད་པར་བྱའོ་སྙམ་དུ་སེམས་བསྐྱེད་པར་གྱུར་ན་རབ་འབྱོར་དེ་ཅི་སྙམ་དུ་སེམས། སྒྱུ་མའི་མཁན་པོའམ་སྒྱུ་མའི་མཁན་པོའི་མཚན་བུ་
དེས་སེམས་ཅན་གང་ཡང་ཕར་ཕྱིན་དྲུག་ལ་བཀོད་པ་ཡོད་དམ། རྣམ་མཁྱེན་གྱི་བར་ལ་བཀོད་པ་ཡོད་དམ། གསོལ་པ་བཅོམ་ལྡན་འདས་དེ་ནི་མ་མཆིས་སོ། །ཞེས་སོགས་གསུངས། དེའི་དོན་འཆད་པ་ལ། ལྷག་མཐོང་བཅས་པ་དང། ཞེས་དང། ལྷག་མཐོང་དང། ཞེས་གསུངས། གསུམ་པ་

[030B] གསོལ་པ་བཅོམ་ལྡན་འདས་བདག་གིས་བཅོམ་ལྡན་འདས་ཀྱིས་གསུངས་པའི་དོན་འཚལ་བ་སྟེ། བཅོམ་ལྡན་འདས་གཟུགས་ནི་མ་བཅིངས་མ་གྲོལ་བའོ། །ཞེས་སོགས་གསུངས། དེའི་དོན་འཆད་པ་ལ། ཟུང་དུ་འབྲེལ་བའི་ལམ་གང་དང། །ཞེས་དང། ཟུང་དུ་འབྲེལ་པའི་ལམ་དང་
ཞེས་གསུངས། གཉིས་པ་མཉམ་པར་མ་བཞག་པས་བསྡུས་པའི་ཐབས་མཁས་སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གང་ཁྱོད་དེ་སྐད་དུ་བྱང་ཆེན་ཐེག་ཆེན་ནི་གང་ལགས། ཞེས་ཟེར་བ་ནི། རབ་འབྱོར་ཕར་ཕྱིན་དྲུག་པོ་འདི་བྱང་ཆེན་ཐེག་པ་ཆེན་པོ་སྟེ། ཞེས་སོགས་
གསུངས། དེའི་དོན་འཆད་པ་ལ། ཐབས་ལ་མཁས་པ་གང་ཡིན་དང། །ཞེས་དང། ཐབས་མཁས་པ་དང། ཞེས་གསུངས། གསུམ་པ་ལ། ལྟ་བས་བསྡུས་པའི་ཡེ་ཤེས་དང། །སྤྱོད་པས་བསྡུས་པའི་བསོད་ནམས་ཀྱི་ཚོགས་གཉིས་ལས། དང་པོ་སྟོན་པ་ལ། རབ་འབྱོར་གང་བྱང་ཆེན་ཐེག་
ཆེན་ནི་འདི་ལྟ་སྟེ། ནང་སྟོང་པ་ཉིད་དང། ཞེས་པ་ནས། འདི་ནི་གཞན་གྱི་ངོ་བོ་སྟོང་པ་ཉིད་ཅེས་བྱའོ། །རབ་འབྱོར་འདི་ནི་བྱང་ཆེན་རྣམས་ཀྱི་ཐེག་ཆེན་ཞེས་བྱའོ། །ཞེས་གསུངས། དེའི་དོན་འཆད་པ་ལ། ཡེ་ཤེས་དང་ནི། ཞེས་དང། ཡེ་ཤེས་དང། ཞེས་གསུངས། གཉིས་པ་སྟོན་པ་ལ། རབ་
འབྱོར་གང་བྱང་ཆེན་ཐེག་ཆེན་འདི་ལྟ་སྟེ། དཔའ་བར་འགྲོ་བ་ཞེས་བྱ་བའི་ཏིང་ངེ་འཛིན་དང། ཞེས་པ་ནས། འདི་ནི་ནམ་མཁའ་ལྟར་ཆགས་པ་མེད་པས། རྣམ་པར་གྲོལ་ཞིང་གོས་པ་མེད་པ་ཞེས་བྱ་བའི་ཏིང་ངེ་འཛིན་ཏོ། །རབ་འབྱོར་འདི་ནི་བྱང་ཆེན་ཤེར་ཕྱིན་ལ་སྤྱོད་པའི་ཐེག་ཆེན་ནོ། །ཞེས་གསུངས་
དེའི་དོན་འཆད་པ་ལ། བསོད་ནམས་དང། ཞེས་དང། བསོད་ནམས་དང། ཞེས་གསུངས། བཞི་པ་ལ་འབྲས་བུ་སྒྲུབ་པས་བསྡུས་པ་ལམ་གྱི་ཚོགས་དང། དམིགས་པ་འཛིན་པས་བསྡུས་པ་རྟེན་བཅས་ཀྱི་ཆོས་ཀྱི་ཆོས་སྦྱིན་འཛིན་པའི་གཟུངས་གཉིས་ལས། དང་པོ་སྟོན་པ་ལ། རབ་འབྱོར་གང་བྱང་
ཆེན་ཐེག་ཆེན་ནི་འདི་ལྟ་སྟེ་དྲན་པ་ཉེ་བར་བཞག་པ་བཞི་སྟེ། ཞེས་པ་ནས། འདི་དག་ནི་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དེ། རབ་འབྱོར་འདི་ཡང་མི་དམིགས་པའི་ཚུལ་གྱིས་བྱང་ཆེན་ཐེག་ཆེན་ནོ། །ཞེས་གསུངས། དེའི་དོན་འཆད་པ་ལ། ལམ་དང། ཞེས་དང། མཐོང་བ་ལ་སོགས་

[036A]༄༅། །མཐོང་ཐོག་མར་ཐོབ་པ་ནི་མོས་པ་ལས་བྱུང་བའི་ཡིད་ལ་བྱེད་པ་སྟེ་སྒོམ་བྱུང་ངོ། །ཞེས་གསུངས་པའི་ཕྱིར་ན་མི་འཐད་དེ། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པའི་ཡིད་ཉེད་ལ་གནས་པའི་གང་ཟག་དེས་དེ་ལར་ཐོབ་པ་དུས་མཉི་
པའི་དོན་ཡིན་པའི་ཕྱིར་དང་བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་མ་ཐོབ་པར་དེའི་མི་ལྕོགས་མེད་པ་ཐོབ་པ་ཡོད་པའི་ཕྱིར་ཏེ། དེ་ཡིན་ན་བསམ་གཏན་དང་པོའི་བྱེར་བསྡོགས་ཡིད་བྱེད་དྲུག་པོ་གང་རུང་མ་ཡིན་དགོས་རུང་མ་ཡིན་དགྷོས་པའི་ཕྱིར། ཁ་ཅིག། རང་གི་དམིགས་པ་ལ་
འབད་མེད་ལྷུན་གྲུབ་ཏུ་འཇུག་པའི་ཏིང་ངེ་འཛིན། ཞི་གནས་ཀྱི་མཚན་ཉེད་ཟེར་ན། འདོད་སེམས་རྩེ་གཅིག་པཱི་ཏིང་ངེ་འཛིན་ཆོས་ཅན། ཞི་གནས་སུ་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན་ཞིན་སྦྱངས་ཀྱི་ཟིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་
ཕྱིར། ཁ་ཅིག། ལུས་སེམས་ཤིན་སྦྱངས་ཀྱི་བདེ་བས་ཟིན་པའི་སྒོ་ནས་རང་གི་དམིགས་པ་ལ། ཞེས་སོགས་ཟེར་བ་མི་འཐད་དེ། གཟུགས་མེད་ཁམས་པའི་རྒྱུད་ཀྱི་ཞི་གནས་དེ་ལུས་ཤིན་སྦྱངས་ཀྱིས་མ་ཡིན་པའི་ཕྱིར་ཏེ། དེ་ལ་ལུས་ཤིན་སྦྱང་མེད་པའི་ཕྱིར། །མ་གྲུབ་ན། དེ་
ན་རེག་བྱ་ཡོད་པར་ཐལ། མ་གྲུབ་པ་དེའི་ཕྱིར། ཁྱབ་སྟེ། དབུས་མཐའི་འགྲེལ་པར། རེག་བྱའི་ཁྱད་པར་དགའ་བས་ཟིན་པ་ན་ལུས་ཤིན་ཏུ་སྦྱངས་པར་རིག་པར་བྱའོ། །ཞེས་གསུངས་པའི་ཕྱིར། འདོད་ན། དེ་ན་གཟུགས་ཡོད་པར་ཐལ་ལོ། །ཁ་ཅིག། ཤིན་སྦྱངས་ཀྱི་བདེ་བས་
ཟིན་པའི་སྒོ་ནས་སེམས་དམིགས་པ་ལ་འབད་མེད་ལྷུན་གྲུབ་ཏུ་འཇུག་པའི་རིག་པ། ཞི་གནས་ཀྱིམྪན་ཉིད་ཟེར་བ་མི་འཐད་དེ། ཞི་གནས་དང་མཚུངས་ལྡན་གྱི་གཙོ་བོ་སེམས་ཞི་གནས་མ་ཡིན་པའི་ཕྱིར་ཏེ། ཞི་གནས་ཡིན་ན་ཏིང་ངེ་འཛིན་ཡིན་དགོས་པའི་ཕྱིར་ཏེ། མདོ་སྡེ་
དཀོན་མཆོག་སྤྲིན་ལས། ཞི་གནས་ནི་སེམས་རྩེ་གཅིག་པའོ། །ལྷག་མཐོང་ནི་སོས་སོར་རྟོག་པའོ། །ཞེས་གསུངས་པའི་ཕྱིར། ལམ་རིམ་ལས། ཡང་དག་པའི་ཏིང་ངེ་འཛིན་ལ་བརྟེན་ནས་སེམས་འཇོག་པར་ཉེད་པས་ན་ཞི་གནས་དང། སོ་སོར་རྟོག་པའི་ཤེས་རབ་ནི་ལྷག་

[036B] །ཞེས་གསུངས་པའི་ཕྱིར། ཁ་ཅིག། ཞི་གནས་ཀྱི་ངང་ནས་རང་གི་དམིགས་པ་ལ་སོ་སོར་དཔྱོད་པར་བྱེད་པའི་ཤེས་རབ། ལྷག་མཐོང་གི་མཚན་ཉིད་སེར་ན་མི་མཐད་དེ། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པའི་ཡིད་བྱེད་དུ་གྱུར་པའི་ཤེས་
རབ་དེ་ལྷག་མཐོང་མས་ཡིན་པའི་ཕྱིར་ཏེ། དེ་རང་གི་དམིགས་པ་ལ་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱིས་ཟིན་པའི་སྒོ་ནས་རང་ཡུལ་སོ་སོར་རྟོག་པར་བྱེད་པའི་ཤེས་རབ་མ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག། དཔྱད་སྟོབས་ཀྱིས་དྲངས་པའི་ལུས་སེམས་ཤིན་
སྦྱངས་ཀྱིས་ཟིན་པ། ཞེས་སོགས་དང། དེ་འདྲའི་རང་ཡུལ་ལ་སོ་སོར་དཔྱོདད་པར་བྱེད་པའི་བློ་ཟེར་བ་གཉིས་ལ་སྐྱོན་ཡང་དངར་བཞིན་རིགས་འགྲེའོ། །ཁ་ཅིག། བསམ་གཏན་དང་པོའི་ཉེར་བསྡོགས་ཡིད་བྱེད་དྲུག་པོ་དེ་ལམ་བཞིར་འདུ་སྟེ། དེའི་མཚན་ཉིད་སོ་སོར་རིག་པའི་ཡིད་ཉེད་དང་
མོས་པ་ཡིན་བྱེད་གཉིས་སྦྱོར་ལམ་དང། དེའི་རབ་ཏུ་དབེན་པ་ཡིན་བྱེད་དང། སྦྱོར་བ་མ་ཐའི་ཡིད་བྱེད་གཉིས་པར་ཆད་མེད་ལམ་དང། དེའི་སྤྱོད་པ་ཡིད་བྱེད་ཁྱད་པར་གྱི་ལམ་དང། དགའ་བ་སྡུད་པའི་ཡིད་བྱེད་ལམ་བཞི་ཆར་གྱིས་བསྡུས་པའི་ཕྱིར། ཟེར་བ་མི་འཐད་དེ། དེ་རབ་
ཏུ་དབེན་པ་ཡིན་བྱེད་ཆོས་ཅན། ཁྱོད་རྒྱུད་ལྡན་གྱི་ཕྱི་རོལ་པ་མེད་པར་ཐལ། ཁྱོད་བར་ཆད་མེད་ལམ་ཡིན་པའི་ཕྱིར། དེས་གཞན་ལ་རིགས་འགྲེའོ། །ཁ་ཅིག། བསམ་གཏན་དང་པོའི་ཉེར་བསྡོགས་དང་ཚོར་བ་བདེ་བའི་གཞི་མཐུན་ཡོད་དེ། གསེར་ཕྲེང་ལས། དེ་དག་ལ་ནི་ཉེར་
བསྡོགས་བརྒྱད། །དག་པ་བདེ་མིན་སྡུག་བྶངླ་མིན། །ཞེས་པ་འདི་དྲངས་ནས་འདིས་ཉེར་བསྡོགས་ཀྱི་ཚོར་བ་བཏང་སྙོམས་སུ་བཤད་པ་འདིར་མི་བཟུང་ངོ། །ཞེས་གསུངས་པའི་ཕྱིར་ནམ་ཁྱབ་སྟེ། ལམ་རིམ་ལས། ཙོར་བ་སིམ་པའི་རྣམ་པ་ཅན་གྱི་དགའ་བདེ་ནི་སྐབས་འདིར་
བསྒྲུབ་པར་བྱ་བའི་ཏིང་ངེ་འཛིན་གྱི་འབྲས་བུ་ལས་འབྱུང་ཡང་བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ཏིང་ངེ་འཛིན་དང་མཚུངས་ལྡན་དུ་མི་འབྱུང། ཞེས་གསུངས་པ་མི་འཐད་པར་ཐལ། དམ་བཅའ་དེའི་ཕྱིར། ཁ་ཅིག། བསམ་གཏན་གྱི་དངོས་གཞིའི་སས་བསྡུས་

[037A]༄༅། །ཀྱི་སྙོམས་འཇུག་བསམ་གཏན་གྱི་དངོས་སྙོམས་འཇུག་གི་མཚན་ཉེད། དེས་གཟུགས་མེད་ལ་རིགས་འདྲའོ། །ཟེར་ན། འདུ་ཤེས་མེད་པའི་སྙོས་འཇུག་ཆོས་ཅན། མཚོན་བྱ་དང་པོ་དེར་ཐལ། མཚན་ཉེད་དེའི་ཕྱིར། དང་པོ་གང་ཞིག། སྙོམས་འཇུག་
ཡིན་པའི་ཕྱིར། དང་པོ་གྲུབ་སྟེ། དེ་བསམ་གཏན་གྱི་སས་བསྡུས་ཡིན་པའི་ཕྱིར་ཏེ། མཛོད་རྩ་བ་ལས། དེ་བཞིན་འདུ་ཤེས་མེད་སྙོམས་འཇུག། བསམ་གཏན་ཐ་མར་འབྱུང་འདོད་པས། །ཞེས་གསུངས་པའི་ཕྱིར། འགོག་པའི་སྙོམས་འཇུག་ཆོས་ཅན། མཚོན་བྱ་གཉིས་པ་དེར་ཐལ་
མཚན་ཉེད་དེའི་ཕྱིར། དང་པོ་གང་ཞིག། ཉོམས་འཇུག་ཡིན་པའི་ཕྱིར། དང་པོ་གྲུབ་སྟེ་དེ་འཟུགས་མེད་ཀྱི་སས་བསྡུས་ཡིན་པའི་ཕྱིར་ཏེ། དེ་སྲེད་རྩེའི་སས་བསྡུས་ཡིན་པའི་ཕྱིར་ཏེ། མཛོད་རྩ་བ་ལས། འདི་གནས་དིན་དུད་སྲིད་རྩེར་སྐྱི། །ཞེས་གསུངས་པའི་ཕྱིར། ཁ་ཅིག། ཡན་ལག་གི་
སྒོ་ནས་རང་གི་འོག་ས་ལས་འདའ་བར་བྱེད་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ། བསམ་གཏན་གྱི་དངོས་གཞི་སྙོམས་ཇུག་གི་མཚན་ཉིད་ཟེར་བ་མི་འཐད་དེ། བསམ་གཏན་ཀྱི་དངོས་གཞི་དངོས་གཞི་སྙོམས་འཇུག་ཡིན་ན། རང་གི་འོག་ས་ལས་འདས་པས་ཁྱབ་པའི་ཕྱིར་
ཁ་ཅིག། རང་གི་འཕང་བྱར་གྱུར་པའི་འབྲས་བུ་སྐྱེ་བའི་བསམ་གཏན་འཁེན་བྱེད་དུ་གྱུར་པའི་བསམ་གཏན་གྱི་སྙོམས་འཇུག་དག་པ་བར་དམིགས་པ་དེ། རྒྱུ་སྙོམས་འཇུག་གི་བསམ་གཏན་གྱི་མཚན་ཉེད། ཚེ་རབས་གཞན་དུ་རྒྱུ་སྙོམས་འཇུག་གི་བསྨ་གཏན་སྒོམ་པ་ལ་བརྟེན་ནས་
ཐོབ་པའི་སྐྱེས་ཐོབ་ཀྱི་ཆོ། འབྲས་བུ་སྐྱེས་བའི་བསམ་གཏན་གྱི་མཚན་ཉིད། དབྱེ་ན། ཚ་རབས་གཞན་དུ་གྱུར་སྙོམས་འཇུག་གི་བསམ་གཏན་སྒོམ་པའི་རྒྱུ་མཐུན་གྱི་འབྲས་བུ། རྣམ་སྨིན་གྱི་འབྲས་བུ། བདག་པོའི་འབྲས་བུ་གསུམ་ཡོད། དང་པོ་ནི། སྡུག་བདེན་དུ་གྱུར་པའི་གཟུགས་
ཁམས་པའི་གང་ཟག་ལྟ་བུ། གཉིས་པ་ནི། གསུགས་ཁམས་པའི་གང་ཟག་གི་རྒྱད་ཀྱི་རྣམ་སྨིན་གྱི་འབྲས་བུར་གྱུར་པའི་ཕུང་པོ་ལྔ་ལྟ་བུ། གསུམ་པ་ནི། གཟུགས་ཁམས་པའི་གང་ཟག་གི་གཞལ་མེད་ཁང་ལྟ་བུ། འབྲས་བུ་སྐྱེ་བའི་བསམ་གཏན་དུ་གྱུར་པའི་གང་ཟག་ཡིན་

[037B] ལས་ཉོན་གྱི་འཀོར་བས་སྐྱེ་བ་ལེན་པས་ཁྱབ། རྒྱུ་སྙོམས་འཇུག་གི་གཏན་ཡིན་ན། རང་གི་འོག་སའི་རྟེན་ཅན་ཡིན་དགོས་ཀྱང་འབྲས་བུ་སྐྱེ་བའི་བསམ་གཏན་ལ་རང་སའི་རྟེན་ཅན་གྱིས་མ་ཁྱབ་སྟེ། བསྐལ་པ་འཇིག་པའི་ཚེ་ཆོས་ཉིད་ཀྱི་སྟོབས་ཀྱིས་ཐོབ་པའི་འདོད་ཁམས་
པའི་གང་ཟག་གི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་དེ་འབྲས་བུ་སྐྱེ་བའི་བསམ་གཏན་ཡིན་པའི་ཕྱིར། རྒྱུ་སྙོམས་འཇུག་གི་བསམ་གཏན་ལ་སྦྱོར་བྱུང་ཡིན་པས་མ་ཁྱབ་སྟེ། བསྐལ་པ་འཇིག་པའི་དུས་ཀྱི་ཚེ་ཆོས་ཉིས་ཀྱི་སྟོབས་ཀྱིས་ཐོབས་པའི་འདོད་ཁམས་པའི་
གང་ཞག་གི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་དེ། རྒྱུ་སྙོམས་འཇུག་གི་བསམ་གཏན་ཡིན་པའི་ཕྱིར། ཞེས་ཟེར་ན། བསམ་གཏན་དང་པོའི་སྐྱེ་བ་འགྲུབ་བྱེད་ཀྱི་ལས་སུ་གྱུར་པའི་བསམ་གཏན་དང་པོའི་དངོས་གཞི་སྙོམས་འཇུག་དག་པ་བ་ཆོས་ཅན། ཚན་
ཉིད་དེར་ཐལ། རྒྱུ་སྙོམས་འཇུག་གི་བསམ་གཏན་ཡིན་པའི་ཕྱིར་ཏེ། ཆོས་ཅན་དེའི་ཕྱིར། །འདོད་ན། བསམ་གཏན་དང་པོའི་སྐྱེ་བ་འཕེན་བྱེད་ཀྱི་ལས་སུ་གྱུར་པའི་བསམ་གཏན་གྱི་སྙོམས་འཇུག་དག་པ་བ་ཡིན་པར་ཐལ། འདོད་པ་དེ་ལ་རྒྱུ་མཚན་ཡོད་པའི་ཕྱིར། འདོད་ན། བསམ་
གཏན་དང་པོའི་སྐྱེ་བ་འཕེན་བྱེད་ཀྱ་ལས་ཡིན་པར་ཐལ། དེ་དེ་ཡིན་པའི་ཕྱིར། རྟགས་ཁས། འདོད་ན། བསམ་གཏན་དང་པོའི་ཉེར་བསྡོགས་ཡིན་པར་ཐལ་ལོ། །གཞན་ཡང། བསྡུག་བདེན་དུ་གྱུར་པའི་གསུགས་ཁམས་པའི་གང་ཟག་ཡིན་ན། འབྲས་བུ་སྐྱེ་བའི་བསམ་གཏན་
ཡིན་དགོས་པར་ཐལ། དེ་དེ་ཡིན་པའི་ཕྱིར། རྟགས་ཁས། འདོད་ན། གསུགས་སུ་ཉེ་བས་འགྲོ་བའི་ཕྱི་མི་འོང་སྐྱེ་འདའ་བ་གསུགས་ཀྱི་སྐྱེ་སྲིད་དུ་སྐྱེ་བ་བླང་མ་ཐག་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ལས་ཉོན་གྱིས་གཞན་དང་དུ་གྱུར་པའི་གང་ཟག་
གང་ཞིག། སྡུག་བདེན་དུ་གྱུར་པའི་གང་ཟག་དང་གསུགས་ཁམས་པྶཱི་གང་ཟག་གི་གཞི་མཚུན་ཡིན་པའི་ཕྱིར། འདོད་ན། ལས་ཉོན་གྱི་འཁོར་བས་སྐྱེ་བ་ལེན་པར་ཐལ་ལོ། །ཁྱབ་པ་ཁས། འདོད་མི་ནུས་ཏེ། ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་གང་ཟག་

[038A]༄༅། །ཡིན་པའི་ཕྱིར། གཞན་ཡང། བསྐལ་པ་འཇིག་པའི་ཚེ་ཆོས་ཉིད་ཀྱིས་སྟོབས་ཀྱིས་ཐོབ་པའི་འདོད་ཁམས་པའི་གང་ཟག་གི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཆོས་ཅན། སྐྱེས་ཆོབ་ཀྱི་ཆོས་སུ་ཐོབ་ཀྱི་ཆོས་སུ་ཐལ། འབྲས་བུ་སྐྱེ་བའི་བསམ་གཏན་
ཡིན་པའི་ཕྱིར། རྟགས་ཁས། འདོད་ན། དེའི་ཚེ་འདོད་ཁམས་པའི་གངྷ་ཟག་ཡིན་ན། བསམ་གཏན་དང་པོའི་དངོས་གཞི་སྙོམས་གཞི་སྙོམས་འཇུག་ཐོབ་པས་ཀྱབ་པར་ཐལ་ལོ། །གཞན་ཡང༑ བསམ་གཏན་གཉིས་པ་ནས་བསམ་གཏན་དང་པོར་སྐྱེ་བ་ལེན་ཁ་མའི་གང་ཟག་གི་རྒྱུད་ཀྱི་བསམ་
གཏན་དང་པོའི་སྐྱེ་བ་འགྲུབ་བྱེད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཆོས་ཅན། རང་གི་འོག་སའི་རྟེན་ཅད་དུ་ཐལ། རྒྱུར་སྙོམས་འཇུག་གི་བསམ་གཏན་ཡིན་པའི་ཕྱིར། ཁྱབ་པ་ཁས། འདོད་ན། དེ་འདོད་པའི་རྟེན་ཅན་དུ་ཐལ། འདོད་པ་གང་ཞིག། བསམ་གཏན་དང་
པོའི་དངོས་གཞི་སྙོམས་འཇུག་ཡིན་པའི་ཕྱིར། དེས་བསམ་གཏན་དང་པོའི་དངོས་པོ་ནས་བསམ་གཏན་དང་པོར་སྐྱེ་ཁ་མའི་དེ་དང།བསམ་གཏན་བཞི་པ་ནས་བསམ་གཏན་བཞི་པར་སྐྱེ་བ་ལེན་ཁ་མའི་རྒྱུད་ཀྱི་དེ་དང། དེ་ནས་བསམ་གཏན་དང་པོར་སྐྱེ་བ་ལེན་ཁ་མ་སོགས་ལ་རིགས་འདྲ་བར་
ཤེས་པར་བྱའོ། །ཁོ་ན་རེ། རྒྱུ་སྙོམས་འཇུག་སྙོམས་འཇུག་གི་བསམ་གཏན་གྱི་སྙོམས་འཇུག་ལ་རང་གི་འོག་སའི་རྟེན་ཅན་ཡིན་དགོ་པར་ཐལ། དེའི་ཉེར་བསྡོགས་ལ་དེ་དགོས་པའི་ཕྱིར་ན་མ་ཁྱབ། ཁ་ཅིག། རྒྱུ་སྙོམས་འཇུག་གི་བསམ་གཏན་དང་འབྲས་བུ་སྐྱེ་བའི་བསམ་གཏན་གཉིས་འགལ་
ཟེར་བ་མི་འཐད་དེ། བསམ་གཏན་དང་པོའི་རྟེན་ཅན་གྱིས་སོ་སྐྱེའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་དག་པ་བ་དེ་གཉིས་ཀ་ཡིན་པའི་ཕྱིར། དེ་འབྲས་བུ་སྐྱེ་བའི་བསམ་གཏན་གང་ཞི། ཅིག་ཤོག་ཡིན་པའི་ཕྱིར། དང་པོ་གྲུབ་སྟེ། བསམ་གཏན་དང་པོར་
སྐྱེས་ཐོབ་ཀྱི་ཆོས་ཡིན་པའི་ཕྱིར། གཉིས་པ་གྲུབ་སྟེ། བསམ་གཏན་གྱི་དངོས་གཞི་སྙོམས་འཇུག་གང་ཞིག། རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་བས་བསྡུས་པའི་ཆོས་ཡིན་པའི་ཕྱིར། ཁ་ཅིག། འབྲས་བུ་སྐྱེ་བའི་བསམ་གཏན་ལ་རང་གཏན་ལ་རང་སའི་རྟན་ཅན་གྱི་ཁཡྦ་

[038B] བསམ་གཏན་བཞི་པའི་རྟེན་ཅན་བཞི་པའི་རྟེན་ཅན་གྱི་སོ་སྐྱེའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་དག་པ་བ་ཆོས་ཅན། དེར་ཐར། དེའི་ཕྱིར། བསམ་གྟསྣ་བཞི་པར་སྐྱེས་ཐོབ་ཀྱི་ཆོས་ཡིན་པའི་ཕྱིར། རྟགས་གྲུབ་སྟེ། བསམ་གཏན་བཞི་པའི་རྟེན་བཞི་པའི་རྟེན་ཅན་གྱི་གང་ཟག་ཡིན་
ན༑ བསན་གཏན་དང་པོའི་དངོས་གཞི་སྙོམས་འཇུག་ཐོབ་པས་ཁྱབ་པའི་ཕྱིར། ཁ་ཅིག། རྟག་དཔྱོད་གཉེན་པོའི་ཡན་ལག་དང་ལྡན་པའི་སྒོ་ནས་འདོད་པ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གྷང་ཞིག། དབན་
པ་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཏུ་ལྡན་པ། བསམ་གཏན་དང་པོའི་དངོས་གཞི་སྙོམས་འཇུག་གི་མཚན་ཉེད། ནང་རབ་རབ་ཏུ་དང་བ་གཉེན་པོའི་ཡན་ལག་ཏུ་ལྡན་པའི་སྒོ་ནས་རྟོག་དཔྱོད་གཉིས་ཀ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་དེ་གང་ཞིག། ཏིང་
ངེ་འཛིན་ལས་སྐྱེས་པའི་དགའ་བདེ་ཕན་ཡོན་གྱི་ཡན་ལག་ཏུ་ལྡང་པ་དེ། གཉིས་པའི་མཚན་ཉིད། དྲན་ཞེས་བཞིན་བཏང་སྙོམས་གསུམ་གཉེན་པོའི་ཡན་ལག་ཏུ་ལྡན་པའི་སྒོ་ནས་དགའ་བ་ལ་འདོད་ཆགས་དང་བྲལ་བའི་དེ་གང་ཞིག། དགའ་བས་དབེན་པའི་བདེ་བ་ཕན་ཡོན་
གྱི་ཡན་ལག་ཏུ་ལྡན་པས་དེ། གསུམ་པའི་མཚན་ཉིད། དྲན་པ་དང་བཏང་སྙོམས་ཡང་དག་གཉེན་པོའི་ཡན་ལག་ཏུ་ལྡན་པའི་སྒོ་ནས་བདེ་བ་ལ་འདོ་ཆགས་དང་བྲལ་བའི་དེ་གང་ཞིག། ཚོར་བ་བཏང་སྙོམས་ཕན་ཡོན་གྱི་ཡན་ལག་ཏུ་ལྡན་པ། བསམ་གཏན་བཞི་པའི་དངོས་
གཞི་སྙོམས་འཇུག་གི་མཚན་ཉིད་ཟེར་ན། ད་ལ་ཁ་ཅིག། མཚན་ཉེད་དང་པོ་དེ་མི་འཐད་དེ། རྟོག་དཔྱོད་གཉེན་པོའི་ཡན་ལག་དང་ལྡན་པའི་བསམ་གཏན་དང་པོའི་དངོས་གཞི་ཡོད་པའི་ཕྱིར། བསམ་གཏན་དང་པོའི་དངོས་གཞི་སྙོམས་འཇུག་ཐོབ་ན། གཉེན་པོའི་ཡན་ལག་
གཏང་ཟིན་པས་ཁྱབ་པའི་ཕྱིར་ཏེ། དེ་ཐོབ་ན་འདོད་པ་ལ་འདོད་ཆགས་དང་བྲལ་ཟིན་པས་ཁྱབ་པའི་ཕྱིར། ཟེར་བ་མི་འཐད་དེ། ཡན་ལག་ལྔ་དང་ལྡང་པའི་བསམ་གཏན་དང་པོའི་དངོས་གཞི་ཡོད་པའི་ཕྱིར་དང། རྟོགས་དཔྱོད་གཉེན་པོའི་ཡན་ལག་ཏུ་ལྡན་པའི་བསམ་གཏན་དང་པོའི་
་༄༅། །དངོས་གཞི་སྙོམས་འཇུག་ཡོད་པའི་ཕྱིར་ཏེ། ཞེས་སྒྲིབ་ཀྱི་གཉེན་པོ་བྱེད་པའི་ཡན་ལག་དང་ལྡན་པའི་རྣམ་མཁྱེན་ཡོད་པའི་ཕྱིར་ཏེ། རྒྱུད་བླ་མར། དག་གསལ་གཉེན་པོའི་ཕྱོགས་ཉེད་ཀྱི། །ཞེས་གསུངས་པའི་ཕྱིར། རང་ལུགས་ཀྱི་སྐྱོན་ནི། མཚན་
ཉིད་དང་པོ་མི་འཐད་དེ། རྟོག་དཔྱོད་གཉེན་པོའི་ཡན་ལག་ཏུ་མི་ལྡན་པའི་བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་ཅན་ཡོད་པའི་ཕྱིར་ཏེ། མཛོད་རྩ་བ་ལས། རྟོག་མེད་བསམ་གཏན་ཁྱད་པར་ཅན། །ཞེས་གསུངས་པའི་ཕྱིར་དང། དེ་དབེན་པ་ལས་སྐྱེས་པའི་དགའ་
བདེ་ཕན་ཡོན་གྱི་ཡེན་ལག་ཏུ་མི་ལྡན་པའི་ཕྱིར་ཏེ། དེ་ཚོར་བ་ཏང་སྙོམ་ཀྱིས་ས་པ་ཡིན་པའི་ཕྱིར་ཏེ། མཛོད་རྩ་བ་ལས། རྣམ་གསུམ་བདེ་མིན་སྡུག་བྶངླ་མིན། །ཞེས་གསུངས་པའི་ཕྱིར། མཚན་ཉིད་ཕྱི་མ་དེ་རྣམས་མི་འཐད་དེ། སངས་རྒྱས་འཕགས་པའི་རྒྱུད་ཀྱི་བསམ་
གཏན་གཉིས་པའི་དངོས་གཞི་སྙོམས་འཇུག་དེ་རྟོག་སྤྱོད་ལ་འདོད་ཆགས་དང་བྲལ་བས་རབ་ཏུ་ཕྱེ་བ་མ་ཡིན་ཞིང། དེའི་རྒྱུད་ཀྱི་བསྨ་གཏན་གཞི་སྙོམས་འཇུག་དེ་ཚོར་བ་བཏང་སྙོམས་ཕན་ཡོན་གྱི་ཡན་ལག་དང་ལྡན་པ་མ་ཡིན་ཕྱིར། ཁ་ཅིག་སྦྱོར་
པའི་དུས་སུ་གཟུགས་དང་ཐོགས་པའི་འདུ་ཤེས་རགས་པ་མཐོང་ནས་ཆོས་ཐམས་ཅད་ནམ་མཁའ་ལྟར་མཐའ་ཡས་སོ་སྙམ་དུ་བསྒོམས་པས་དངོས་གཞིའི་སྐབས་སུ་དེ་མངོན་གྱིར་པའི་སེམས་རྩེ་གཅིག་པ་མཚུངས་ལྡང་དང་བཅས་པ། ནམ་མཁའ་མཐའ་ཡས་ཀྱི་དངོས་གཞི་
སྙོམས་འཇུག་གི་མཚན་ཉིད། སྦྱོར་བའི་སུས་སོ་ཆོས་ཐམས་ཅད་ནམ་མཁའ་ལྟར་མཐའ་ཡས་སོ་སྙམ་པ་དེ་ཉིད་ལ་དགག་བྱར་བྱས་ནས། ཆོས་ཐམས་ཅད་རྣམ་ཤེས་ལྟར་མཐའ་ཡས་སོ་སྙམ་དུ་སྒོམ་པ་ལ་བརྟེན་ནས་དངོས་གཞིའི་དུས་སོ། ཞེས་སོགས་རྣམ་ཤེས་མཐའ་ཡས་
ཀྱི་དེའི་མཚན་ཉིད། སྦྱོར་བའི་དུས་སུ་གཟུང་བྱ་ཅི་ཡང་མེད་དོ་སྙམ་དུ་སྒོམ་པ་ལ། ཞེས་སོགས་ཅི་ཡང་མེད་ཀྱི་དེའི་མཚན་ཉེད། སྦྱོར་བའི་དུས་སུ་འདུ་ཤེས་རགས་པ་ནི་ནད་དང་འབྲས་དང་ཟུག་རྡུའོ། །འདུ་ཤེ་མེད་པ་ནི་ཀུན་ནས་ཉོན་མོངས་པའོ། །འདུ་ཤེས་མེད་མིན་ནི་ཞི་བ་

[039B] ཞེས་སོགས་སྲིད་རྩེ་བ་དངོས་གཞི་སྙོམས་འཇུག་གི་མཚན་ཉིད་ཟེར་ན། སངས་རྒྱས་འཕགས་པ་འི་རྒྱུད་ཀྱི་ནམ་མཁའ་མཐའ་ཡས་ཀྱི་དངོས་གཞི་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ཆོས་ཐམས་ཅད་ནམ་མཁའ་ལྟར་
མཐའ་ཡས་པར་ཐ། འདོད་པ་གང་ཞིག་ ཁྱོད་ནམ་མཁྱེན་ཡིན་པའི་ཕྱིར། དེས་ཕྱི་མ་གསུམ་ལ་རིགས་འདྲའོ། ། ཁ་ཅིག་བསམ་གཏན་དང་པའི་དངོས་གཞི་སྙོམས་འཇུག་ཁྱད་པར་ཅན་དེ་ཡིན་ན། རྟོག་དཔྱོད་གཉེན་པོའི་ཡན་ལག་ཏུ་མི་ལྡན་པས་མ་ཁྱག་སྟེ། སྒྲ་དོན་འདྲེས་རུང་དུ་
འཛིན་པའི་རྟོག་པར་གྱུར་པའི་བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་ཅད་དེའི་ཡན་ལག་ཏུ་གྱུར་པའི་རྟོག་པ་ཡོད་པའི་ཕྱིར། །མ་གྲུབ་ན། དེ་ཆོས་ཅན། ཁྱོད་ཀྱི་ཡན་ལག་ཏུ་གྱུར་པའི་དེ་ཡོས་པར་ཐལ། ཁྱོད་ཀྱི་ཡན་ལག་ཏུ་གྱུར་པའི་དཔྱོད་པ་དེ་དེ་ཡིན་པའི་ཕྱིར་ཏེ། དེ་དཁྱོད་
ཀྱི་ཡན་ལག་གང་ཞི་དེ་རྟོག་པ་ཡིན་པའི་ཕྱིར་ན་མ་ཁྱབ། གཞན་ཡང། དེ་ཆོས་ཅན། ཁྱོད་ཀྱི་ཡན་ལག་ཏུ་གྱུར་པའི་རྟོག་པ་ཡོད་པར་ཐལ། ཁྱོད་ཀྱི་ཡན་ལག་ཏུ་གྱུར་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་ཡོད་པའི་ཕྱིར་ན་མ་ཁྱབ། ཁ་ཅིག་བསམ་གཏན་དང་པོའི་དངོས་གཞི་སྙོམས་
འཇུག་ཙམ་པོ་བ་ཆོས་ཅན། འགོག་པ་ཁྱོད་ཀྱི་སྤེལ་ཆོས་སུ་ཐལ། ཁྱོད་རྟོག་དཔྱོད་གཉེན་པོའི་ཡན་ལག་དང་ལྡན་པའི་བསམ་གཏན་གྱི་དངོས་གཞི་སྙོམད་འཇུག་ཡིན་པའི་ཕྱིར་ན་མ་ཁྱབ་སྟེ། བསམ་གཟུགས་བརྒྱད་ཀ་ལ་འགོག་པ་སྤེལ་ནས་སྙོམས་པར་འཇུག་པའི་
ཡར་སེངས་ཐོད་རྒལ་གྱི་སྙོམས་འཇུག་ཆོས་ཅན། འགོག་པ་ཁྱོད་ཀྱི་སྤེལ་ཆོས་སུ་ཐལ། ཁྱོད་ཆོས་ཅན་དེའི་ཕྱིར། ཁྱབ་པ་འགྲིག་ ཁོ་ན་རེ། བསམ་གཏན་དང་པོའི་དངོས་གཞི་སྙོམས་འཇུག་ཙམ་བོ་བའི་ཡན་ལག་ཏུ་གྱུར་པའི་རྟོག་པ་དེ་ཆོས་ཅན། རྟོག་དཔྱོད་གཉེན་པོའི་ཡན་ལག་དང་
ལྡན་པར་ཐལ། མསམ་གཏན་དང་པོའི་དངོས་གཞི་སྙོམས་འཇུག་ཙམ་པོ་བ་ཡིན་པའི་ཕྱིར། རྟགས་གྲུབ་སྟེ། མཛོད་འགྲེལ་ལས། ཡན་ལག་བཞི་པའི་དམག་ཇི་ལྟར་བ་ཞིན་དུ་ཡན་ལག་ལྔ་བའི་བསམ་གཏན་ཡང་དེ་བཞིན་ནོ། །ཞེས་གསུངས་པའི་ཕྱིར། འདོད་ན། དེའི་ཡན་ལག་ཏུ་

[040A]༄༅། །གྱུར་པའི་རྟོག་པ་ཐུག་མེད་དུ་ཐལ། དེའི་ཡན་ལག་ཏུ་གྱུར་པའི་རྟོག་པ་ཡོད་པའི་ཕྱིར་ན་མ་ཁྱབ། སྔོར་སྣང་དབང་ཤེས་ཉམས་སུ་མྱོང་བའི་རང་རིག་ཐུག་མེད་དུ་ཐལ། དེ་ཉམས་སུ་མྱོང་བའི་རང་རིག་ད་ཡང་ཉམས་
སུ་མྱོང་བའི་རང་རིག་ཡོད་པའི་ཕྱིར། ཁྱབ་པ་འགྲིག་བསམ་གཏན་དང་པོའི་སྙོམས་འཇུག་ཙམ་པོ་བ་ཆོས་ཅན། ཁྱོད་རང་གི་ཡན་ལག་ཏུ་གྱུར་པའི་རྟོག་པ་དང་མཚུངས་ལྡན་དུ་ཐལ། ཁྱོད་ཀྱི་ཡན་ལག་ཏུ་གྱུར་པའི་རྟོག་དཔྱོད་གཉོས་སུ་ཁྱེ་བའི་རྟོག་པ་ཡོད་པའི་ཕྱིར། འདོད་
ན༑ སེམས་རྩེ་བའི་རྣམ་པ་ཅན་དུ་ཐལ། ཁྱོད་ཀྱི་ཡན་ལག་ཏུ་གྱུར་པའི་དེ་ཡོད་པའི་ཕྱིར། འདོད་ན། སེམས་ཞིབ་པའི་ཕྱིར། དེ་ཡོད་པ་གང་ཞིག་མཛོད་རྩ་བ་ལས། རྟོག་དང་དཔྱོད་པ་རྩེང་ཞིབ་ཉིད། །ཅེས་གསུངས་པའི་ཕྱིར། འདོད་ན་ཁྱོར་རང་གི་ཡན་ལག་ཏུ་གྱུར་པའི་རྟོག་དཔྱོད་གཉིས་སུ་ཕྱེ་
བའི་དཔྱོད་པ་དེ་དང་མཚུངས་ལྡན་དུ་ཐལ། ཁྱོད་ཀྱི་ཡན་ལག་ཏུ་གྱུར་པའི་དེ་ཡོད་པའི་ཕྱིར། འདོད་ན། སེམས་ཞིབ་པའི་རྣམ་པ་ཅན་དུ་ཐལ། འདོད་པ་གང་ཞིག་དེ་སེམས་ཞིབ་ དེ་སེམས་ཞིབ་པའི་རྣམ་པ་ཅན་ཡིན་པའི་ཕྱིར། འདོད་ན་ཁྱོད་རང་གི་ཡན་ལག་ཏུ་གྱུར་པའི་རྟོག་དཔྱོད་གཉིས་སུ་ཕྱེ་
ཡིན་པའི་ཕྱིར་ཟེར་བ་མི་འཐད་དེ། རྣམ་མཁྱེན་ཆོས་ཅན། དེར་ཐལ། དེའི་ཕྱིར། སེམས་རྩིང་བའི་རྣམ་པ་ཤར་བའི་བློ་ཡིན་པའི་ཕྱིར། རྟགས་གསལ་སླའོ། །གཞན་ཡང། མིག་ཤེས་སུ་གྱུར་པའི་ཚོར་བ་མེད་པར་ཐལ། དེར་གྱུར་པའི་ཚོར་བ་བདེ་བ་མེད་པའི་ཕྱིར་ཏེ། གཟུགས་
འཛིན་མིག་ཤེས་ཀྱི་འཁོར་དུ་བྱུང་བའི་དེ་མེད་པའི་ཕྱིར། མ་གྲུབ་ན། དེ་ཆོས་ཅན། རང་གི་འཁོར་དུ་བྱུང་བའི་ཚོར་བ་བདེ་བ་དང་མཚུངས་ལྡང་དུ་ཐལ་ལོ། །འདོད་ན། གསུངས་ཡིད་འོང་གི་རྣམ་པ་ཅན་དུ་ཐལ། འདོད་པ་གང་ཞིག་དེ་གཟུགས་ཡིད་འོང་གི་རྣམ་པ་ཅན་ཡིན་པའི་ཕྱིར་
ཆོས་ཅན་དེའི་ཕྱིར། འདོད་ན། ཚོར་བ་སྡུག་བསྔལ་དང་སྦྱར་ནས་མཚུངས་པ་བྱའོ། །ཁ་ཅིག་བསམ་གཏན་གྱི་སྙོམས་འཇུག་གང་ཞིག་རང་གི་འོག་ས་འདོད་པ་ལ་འདོད་ཅགས་དང་བྲལ་བས་རབ་ཏུ་ཕྱེ་བ། བསམ་གཏན་དང་པོའི་དངོས་གཞི་སྙོམས་འཇུག་གི་མཚན་

[040B]རང་གི་འོག་ས་བསམ་གཏན་དང་པོ་ལ་འདོད་ཆགས་དང་བྲལ་བ། ཞེས་སོགས་རིགས་འདྲ་ཟེར་ན། མཚན་ཉིད་དང་པོ་མི་འཐད་དེ། སྤང་བྱ་ཅེག་ཅར་བའི་ཉན་ཐོས་དགྲ་བཅོམ་པའི་འབྲས་བུ་ཐོབ་མ་ཐག་པའི་གང་ཟག་གི་རྒྱུད་ཀྱི་རྣམ་
གྲོལ་ལམ་ཆོས་ཅན། མཚོན་བྱ་ཏེར་ཐལ། མཚན་ཉིད་དེའི་ཕྱིར། གཞན་ཡང། མི་འཐད་དེ། སང་རྒྱས་འཕགས་པའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་དེ་བསམ་གཏན་དཉིས་པའི་དངོས་གཞི་སྙོམས་འཇུག་ཡིན་པའི་ཕྱིར་ཏེ། དེ་བསམ་གཟུགས་བརྒྱད་ཀ་ཡིན་པའི་
ཕྱིར་ཏེ། དེའི་རྒྱུད་ཀྱི་ཕར་ཕྱིར་བཅུ་ཡིན་ཁྱབ་མཉམ་ཡིན་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཆོས་ཅན། བསམ་གཏན་གཉིས་པའི་གོང་ས་ཡིན་པར་ཐལ། བསམ་གཏན་གསུམ་པའི་དངོས་གཞི་སྙོམས་འཇུག་ཡིན་པའི་
ཕྱིར། འདོད་མི་ནུས་ཏེ། དེའི་འོག་ས་ཡིན་པའི་ཕྱིར། བསམ་གཏན་དང་པོའི་དེ་ཡིན་ཕྱིར་ན། བསམ་གཏན་དང་པོའི་དངོས་གཞི་སྙོམས་འཇུག་ཡིན་ན། ནམྒ་རབ་ཏུ་དང་བ་གཉེན་པོའི་ཡན་ལག་ཏུ་མི་ལྡན་པས་ཁྱབ་པར་ཐལ། དེ་ཡིན་ན་བསམ་གཏན་གཉིས་པའི་དངོས་གཞི་
སྙོམས་འཇུག་མ་ཡིན་དགོས་པའི་ཕྱིར། འདོད་ན། དེ་ཡིན་ན་རྟོག་དཔྱོད་ཀྱི་རྙོག་པ་དང་བཅས་པས་ཁྱབ་པར་ཐལ་ལོ། །འདོད་ན། སངས་རྒྱས་འཕགས་པའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ཆོས་ཅན། དེར་ཐལ། དེའི་ཕྱིར། དེས་གཞན་ལ་རིགས་འདྲ། ཁོ་ན་རེ། སྤང་
བྱ་ཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་བསམ་གཏན་གཟུགས་མེད་ཀྱི་དངོས་གཞི་བརྒྱད་ཡིན་ཁྱབ་མཉམ་དུ་ཐལ། སངས་རྒྱས་འཕགས་པ་ལ་དེའི་ཕྱིར། འདོད་ན། དེའི་རྒྱུད་ཀྱི་སྲིད་རྩེའི་དངོས་གཞི་སྙོམས་འཇུག་ཏུ་གྱུར་པའི་ལམ་ཟག་མེད་ཡོད་པར་ཐལ། འདོད་པ་གང་
གང་ཞིག་དེའི་རྒྱུད་ལ་བསམ་གཏན་གྱི་དངོས་གཞིའི་སྙོམས་འཇུག་ཏུ་གྱུར་པའི་ལམ་ཟག་མེད་ཡོད་པའི་ཕྱིར། འདོད་མི་ནུས་ཏེ། འགྲེལ་ཆེན་ལས། གང་ཡང་འདོད་པ་ཁམས་དང་སྲིད་རྩེ་ན། །བྱང་ཆུབ་ལམ་གྱི་ཡན་ལག་སྤངས། །ཞེས་བྱ་བ་ནི་ཐབས་ལ་མི་མཁས་པའི་ཕྱིར། ཉན་

[036A]༄༅ ། །མེད་པའི་ངོ་བོ་ཉིད་སྟོང་པ་ཉིད་དང། རང་གི་ངོ་བཨ་སྟོང་པ་ཉིད། གཞན་གྱི་ངོ་བོ་སྟོང་པ་ཉིད་དོ། ཞེས་བྱ་བའི་མདོ་འདིས་ཡུལ་སྟོང་ཉིད་ཉི་ཤུ་དངོས་སུ་བསྟན་ནས། ཡུལ་ཅན་སྟོང་ཉིད་རྟོགས་པའི་ཡེ་ཤེས་ཉི་ཤུ་ཤུགས་ལ་འཕངས་པ་ཡིན་ཏེ། དེས་ཐེག་ཆེན་གྱི་ཚོགས་ལམ་ནས་
སངས་རྒྱས་ཀྱི་སའི་བར་གྱི་སྟོང་ཉིད་རྟོགས་པའི་ཡེ་ཤེས་ཉི་ཤུ་ཤུགས་ལ་འཕངས་པའི་ཕྱིར། སྟོང་ཉིད་དང་པོ་གསུམ་དངོས་སུ་བསྟན་པའི་མདོས། སྟོང་ཉིད་རྟོགས་པའི་ཐེག་ཆེན་གྱི་ཚོག་ལམ་ཆུང་འབྲིང་ཆེ་གསུམ་ཤུགས་ལ་བསྟན། བཞི་པ་སྟོན་པའི་མདོས། སྟོང་ཉིད་རྟོས་པའི་
ཐེག་ཆེན་གྱི་སྦྱོར་ལམ་དང། ལྔ་བ་དང་དྲུག་སྟོན་པའི་མདོས། རིམ་བཞིན། ས་དང་པོ་དང་གཉིས་པ། བདུན་པ་དང་རྒྱད་པ་སྟོན་པའི་མདོས། ས་གསུམ་པ་དང་བཞི་པ། དགུ་པ་དང་བཅུ་པ་སྟོན་པའི་མདོས། ས་ལྔ་པ་དང་དྲུག། བཅུ་གཅིག་པ་སྟོན་པའི་མདོས། ས་བདུན་པ། བཅུ་གཉིས་
པ་དང་བཅུ་གསུམ་པ་སྟོན་པའི་མདོས། ས་རྒྱད་པ། བཅུ་ཞི་པ་དང་བཅོ་ལྔ་པ་སྟོན་པའི་མདོས། ས་དགུ་པ། བཅུ་དྲུག་པ་དང་བཅུ་བདུན་པ་སྟོན་པའི་མདོས། ས་བཅུ་པ་འཕངས། ཐ་མ་གསུམ་སྟོན་པའི་མདོས། སང་རྒྱས་ཀྱིས་འཕངས་པའི་ཕྱིར། ཡེ་ཤེས་དང་པོ་བཅུ་བདུན་པོ་བཅུ་
པ་མན་ཆད་ལ་འཇོག་པའི་རྒྱུ་མཚན་ཡོད་དེ། དེ་རྣམས་ནི་སྤང་བྱ་མངོན་གྱུར་པ་དང། ས་བོན་ཅི་རིགས་པ་དང་བྲལ་བས་དེ་ལྟར་བཞག་པའི་ཕྱིར། ཐ་བ་གསུམ་སངས་རྒྱས་ཀྱིས་ལ་འཇོག་པའི་རྒྱུ་མཚན་ཡོད་དེ། དེ་གསུམ་སྒྲིབ་གཉིས་བག་ཆགས་དང་བཅས་པ་སྤང་པ་བརྟེན་ཡིན་པ་
དང་རང་བྱུང་ཉིད་ཡིན་པའི་དོན་གྱིས་དེ་ལྟར་བཞག་པའི་ཕྱིར། གཉིས་པ་ནི། འདིར་སྟོང་ཉིད་ལ་ཉི་ཤུ་ཡོད་དེ། དེ་ལ་དགག་གཞི་ཉི་ཤུ་བདེན་པས་སྟོང་པའི་སྟོང་ཉིད་ཉི་ཤུ་ཡོད་པའི་ཕྱིར། དགག་གཞི་ཉི་ཤུ་ཡང་ཡོད་དེ། མིག་སོགས་ནང་གི་དབང་པོ་དྲུག། །གཟུགས་སོགས་ཕྱིའི་
ཡུལ་ལྔ། དབང་པོའི་རྟེན་གྱིས་བསྡུས་པའི་ཡུལ་ལྔ། ཆོས་ཐམས་ཅད་བདེན་པས་སྟོང་པའི་སྟོང་ཉིད། ཕྱོགས་བཅུ། མྱང་ངན་ལས་འདས་པ་དང་ལམ་སྟེ་ཐོབ་པ་དོན་དམ་པ། རྐྱེན་ལས་སྐྱེས་པ་ཁམས་གསུམ། ཅིག་ཤོར་རྐྱེན་ལས་མ་སྐྱེས་པ་འདུས་མ་བྱས། རྟག་ཆད་ཀྱི་མཐས་སྟོང་

[036B] ཐོག་མ་དང་ཐ་མ་དང་བྲལ་བའི་འཁོར་བ། ཕྱོགས་རེ་རེ་བཏང་བ་དང་བླང་བ་མེད་པའི་དོར་བ་མེད་པ། འདུས་བྱས་དང་འདུས་མ་བྱས་ཀྱི་སྟོང་ཉིད་རང་བཞིན། ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་ཀུན། ཆོས་སྐྱེ་ལ་སོགས་ཏེ་སྐྱེ་འགགས་དང་གཟུགས་རུང་སོགས་སམ་
རང་གི་མཚན་ཉིད་དང། འདས་སོགས་དུས་གསུམ་དང། ལྡན་པ་སྟེ་རྒྱུ་མཚན་དུ་མ་འདུས་པའི་སྤྱི་ཚོགས་ཙམ་དངོས་པོ་མེད་པའི་ངོ་བོ་ཉིད་དང། ལྡན་པའི་ཅིག་ཤོས་དངོས་པོ་དང། ནམ་མཁའ་ལ་སོགས་པའི་དངོས་པོ་མེད་པ་དང། སྟོང་པ་སྟེ་ཆོས་རྣམས་ཀྱི་ཕྱིན་ཅི་ལོག་པའི་ངོ་བོ་རང་གི་
ངོ་བོ། ཆོས་ཀྱི་གཞན་གྱི་ངོ་བོ་འཁོར་བ་ལས་གཞན་ཏེ་ཕ་རོལ་ཏུ་གྱུར་བའི་ཡང་དག་པའི་མཐའ་སྟེ་ཉི་ཤུར་ཡོད་པའི་ཕྱིར། གསུམ་པ་ལ། དོན་སྨྲ་བའི་ལུགས་དང། ཐེག་ཆེན་པའི་ལུགས་གཉིས་ལས། དང་པོ་ནི།ཕུངས་ཁམས་སྐྱེ་མཆེད་ནི་སྟོང་གཞི་ཡིན་ལ། མུ་སྟེགས་པས་བཏགས་
པའི་བདག་རྟགས་པ་དང་གཅིག་པུ་གང་ཟག་གི་བདག་ནི་དགག་བྱ་ཡིན་ཞིང། དེ་ལྟར་ན་དགག་གཞི་ཕུང་སོགས་གསུམ་མམ་བདེན་བཞིའོ་ཁྱད་པར་དུ་བྱས་པའི་དགག་པ་སྟེ། འདུལ་བ་ལུང་ལས། འདི་ན་བདག་དང་སེམས་ཅན་མེད། །ཆོས་འདི་རྒྱུ་དང་བཅས་ལས་བྱུང། ཞེས་གསུངས་
པ་དང། སེམས་འགྲེལ་ལས། བདག་ཏུ་འཛིན་པ་ཟློག་དོན་དུ། །ཕུང་པོ་ཁམས་སོགས་བསྟན་པ་སྟེ། །ཞེས་གསུངས་པའི་ཕྱིར། དེས་ན་འདི་དང་ཐེག་ཆེན་པ་གཉིས་གང་ཟག་གི་བདག་མེད་གནས་ལུགས་མཐར་ཐུག་འདོད་མ་གཏོགས་པ་གང་ཟག་གི་བདག་མེད་ལ་འཇོག་
ཚུལ་མི་མཐུན་པ་མེད་དེ། དེ་ནི་ཐུན་མོང་བ་ཡིན་པའི་ཕྱིར། དེ་ལྟར་ན་ཡང་གང་ཟག་གི་བདག་རང་སྟོང་དུ་འདོད་ཅིང། ཕུང་སོགས་ཆོས་རྣམས་རང་གིས་མི་སྟོང་པར་གཞན་གང་ཟག་གིས་སྟོང་པར་འདོད་དེ། རང་སྡེ་གནས་མ་བུ་པའི་སྡེ་པས་གང་ཟག་རང་རྐྱ་ཐུབ་པའི་རྫས་ཡོད་ཀྱི་བདག་ཁས་ལེན་
བ་ཡིན་ཏེ། དེ་ལྟར་དུ། རྟོག་གེ་འབར་བ་ལས། ལྷག་མ་གནས་མ་བུ་པ་ལ་སོགས་པ་སྡེ་ལྔ་ནི་གང་ཟག་གི་བདག་ཏུ་སྨྲ་བ་ཡིན་ཏེ། ཞེས་གསུངས་པའི་ཕྱིར། གཉིས་པ་ལ། དབུ་སེམས་ཀྱི་ལུགས་གཉིས་འགོད་པ། དབུ་མ་པའི་ལུགས་བཀོད་པ། དེ་ལ་གཞན་གྱིས་ཀླན་ཀ་སྤོང་བ། སེམས་

[037A]༄༅ ། །ཙམ་པའི་ལུགས་དགག་པ། ཡེ་ཤེས་ཀྱི་དབྱེ་བ་གཞན་མ་སྨོས་པའི་རྒྱུ་མཚན་བསྟན་པའོ། །དང་པོ་ནི། སེམས་ཙམ་པ་ནི། གཞན་དབང་དགག་གཞི་དང། བདག་ཉིད་སུ་ཀུན་བརྟགས་པའི་ཆ་དགག་ཆ་དང། གཞན་དབང་ཀུན་བརྟགས་དེས་གདོར་མ་ནས་
སྟོང་པའི་ཆ་ཡོངས་གྲུབ་ཏུ་འདོད་དེ། སུམ་ཅུ་པ་ལས། གྲུབ་ནི་དེ་ལ་སྔ་མ་པོ། །རྟག་ཏུ་མེད་པར་གྱུར་པ་དང། །ཞེས་གསུངས་པའི་ཕྱིར། དེས་ན་ཀུན་བརྟགས་རང་གི་མཚན་ཉིད་ཀྱིས་སྟོང་ལ། གཞན་དབང་དང་ཡོངས་གྲུབ་རང་གི་མཚན་ཉིད་ཀྱིས་གྲུབ་བར་འདོད་ཅིང། གཟུང་འཛིན་རྫས་
གཞན་གྱིས་སྟོང་པའི་སྟོང་ཉིད་བདེན་གྲུབ་འཕགས་པའི་མཉམ་གཞག་གི་གཞལ་བྱར་འདོད། དབུ་མ་པས་ནི། ཆོས་ཐམས་ཅད་བདེན་པས་སྟོང་པའི་སྟོང་ཉིད་འཕགས་པའི་མཉམ་གཞག་གི་གཞལ་བྱར་འདོད། གཉིས་པ་ལ་ཡུལ་ལུགས་དེ་གཉིས་ཀྱི་ནང་ནས་དབུ་མ་པའི་ལུགས་འདི་ཉིད་
འཐད་ལ། དེ་སྒྲུབ་པའི་རྟགས་སློབ་དཔོན་གྱིས་རང་བཞིན་གྱི་རྟགས་འགོད་པར་བཞེད་ལ། དེའི་ཚུལ་ནི་གང་ཤེས་པ་ཡིན་ན། བདེན་པས་སྟོང་པའི་རང་ཡུལ་ལ་དིགས་པས་ཁྱབ། དཔེར་ན། རྨིན་ལམ་དུ་རྟག་གླང་སྣང་བའི་ཤེས་པ་བཞིན། རྣམ་པར་མི་རྟོགས་པའི་ཡེ་ཤེ་འདི་ཡང་ཤེས་
པ་ཡིན་ནོ། །ཕྱོགས་ཆོས་གྲུབ་སྟེ། དེ་ཤེས་པ་མ་ཡིན་ན་དེས་མཐོང་བའི་དོན་མེད་དགོས་པ་ལས་དེ་ཡོད་པའི་ཕྱིར། དེ་ལྟར་ཡང། རྒྱན་སྣང་ལས། འདི་ཉིད་ཁོ་ན་རིགས་པ་ཡིན་ཏེ། གང་དང་གང་ཤེས་པ་ཡིན་པ་དེ་དང་དེ་ནི་རང་བཞིན་གྱིས་སྟོང་པ་ཉིད་ཡིད་ལ་དམིགས་
པས་ཁྱབ། དཔེར་ན། རྨི་ལམ་དུ་རྟ་ལ་སོགས་པའི་ངོ་བོ་ཉིད་ལ་དམིགས་པ་བཞིན་རྩོད་པའི་གཞིའི་གནས་སུ་གྱུར་པའི་རྣམ་པར་མི་རྟོག་པའི་ཡེ་ཤེས་འདི་ཡང་ཤེས་པ་ཡིན་ནོ། །ཞེས་བྱ་བ་ནི་རང་བཞིན་གྱི་གཏན་ཚིགས་སོ། །དམིགས་པ་མངོན་སུམ་མ་ཡིན་ན། །དོན་
མཐོང་རབ་ཏུ་འགྲུབ་མི་འགྱུར། །ཞེས་བྱ་བས་གཏན་ཚིགས་མ་གྲུབ་པ་མ་ཡིན་ལ། མི་མཐུན་ཕྱོགས་ལམ་མཐོང་བས་འགལ་བ་ཡང་མ་ཡིན་ནོ། །ཞེས་གསུངས། གསུམ་པ་ནི། སེམས་ཙམ་པ་ནི་རེ། བདེན་སྟོང་ཆོས་ཅན། བདེན་པར་མེད་པར་ཐལ། དམིགས་པ་ཡིན་པའི་ཕྱིར། འདོད་

[037B] བདེན་གྲུབ་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། ལྷས་བྱིན་གསོད་མཁན་གྱི་མཆོད་སྦྱིན་བསད་པའི་འོག་ཏུ་བསད་བྱ་ལྷས་བྱིན་སླར་མི་ལྡེག་པ་བཞིན་དུ། བདེན་མེད་བདེན་གྲུབ་བཀག་པས་བདེན་གྲུབ་སླར་མི་ལྡོག་པའི་ཕྱིར། དེ་ལྟར་མ་ཡིན་ན་མེ་གཤམ་གྱི་བུ་སྐྱེས་པར་ཐལ། མོ་
གཤམ་གྱི་བསྐྱེས་པ་དམ་སྐྱེས་པ་ཡིན་པའི་ཕྱིར། ཁྱབ་པ་ཁས། བཞི་པ་ནི། གཞན་དབང་དང་གཉིས་སྟོང་གི་དེ་ཁོ་ན་ཉིད་ཆོས་ཅན། གཞན་དབང་ཡིན་པར་ཐལ། བདེན་གྲུབ་གང་ཞིག། ཡོངས་གྲུབ་མ་ཡིན་པའི་ཕྱིར། འདོད་ན། རྫས་སུ་གྲུབ་པར་ཐལ་ལོ། །འདོད་ན། དེ་གཉིས་རྫས་གཅིག་
ཏུ་ཐལ་ལོ། །འདོད་ན། གཉིས་སྟོང་གི་དེ་ཁོ་ན་ཉིད་རྫས་སུ་གྲུབ་པར་ཐལ་ལོ། །འདོད་ན། དེ་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་མ་ཡིན་པར་ཐལ། དེ་གཞན་དབང་ཡིན་པའི་ཕྱིར། རྫས་ཐ་དད་ཡིན་ན། དེ་གཉིས་འབྲེལ་མེད་དོན་གཞན་དུ་ཐལ། དེ་གཉིས་རྫས་གཞན་གང་
ཞིག། དེ་གཉིས་རྒྱུ་འབྲས་མ་ཡིན་པའི་ཕྱིར། འདོད་ན། གཉིས་སྟོང་གི་དེ་ཁོ་ན་ཉིད་གཞན་དབང་གི་གནས་ལུགས་མ་ཡིན་པར་ཐལ་ལོ། །འདོད་ན། དེ་ལ་དམིག་ཏེ་སྒོམ་པས་གཞན་དབང་ལ་སྒོ་སྐུར་ཅུང་ཟད་ཀྱང་སྤོང་མི་ནུས་པར་ཐལ་ལོ། །ལྔ་པ་ནི། སྐབས་འདིར་ཡེ་ཤེས་ཉི་ཤུར་དངོས་སུ་བསྟན་ནས་མེ་ལོང་ལྟ་བུའི་ཡེ་ཤེས་
སོ་དངོས་སུ་མ་བསྟན་པའི་རྒྱུ་མཚན་ཡོད་དེ། སྐབས་འདིར་དངོས་སུ་སྟོན་པའི་ཤེར་ཕྱིན་གྱི་མདོ་ལས་ཤུགས་ལ་འཕངས་པའི་སྟོང་ཉིད་རྟོགས་པའི་ཡེ་ཤེས་ཀྱི་ཚོགས་ཙམ་ཞིག་དངོས་སུ་སྟོན་པར་འདོད་པ་གང་ཞིག། སྔར་བཤད་པའི་ཡེ་ཤེས་ཀྱི་དབྱེ་བ་མཐའ་དག་དངོས་སུ་བསྟན་ན་སྐབས་
དོན་བོར་བའི་གནས་སུ་འགྱུར་བའི་ཕྱིར།    ༈    མཚམས་སྦྱར་བ་དང། སའི་ཚོགས་དངོས་བཤད་པ་དང་གཉིས་ལས། དང་པོ་ནི། ཚོགས་བཅུ་བདུན་གྱི་ནང་ནས་སའི་ཚོགས་བྱེད་བྲག་ཏུ་བཤད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་
དེ༑ སའི་ཚོགས་དེ་རྗོད་བྱེད་ཀྱི་ཚིག་མང་ཞིང་བརྗོད་བྱའི་དོན་རྒྱ་ཆེ་བས་རྟོགས་དཀའ་བ་ལ་དགོངས་ནས་རྗེ་བཙུན་གྱིས་བྱེ་བྲག་ཏུ་བཤད་པའི་ཕྱིར། ཞེས་མཚམས་སྦྱོར་བ་ལ། སའི་ཚོགས་ལ་ས་གང་གི་ཡོངས་སུ་སྦྱོང་བར་གྱུར་བའི་ཆོས་གང་དག་ཡིན་པ་དེ་དག་ཏུ་བསྟན་པའི་ཕྱིར་བར་

[038A]༄༅ ། །སྐབས་ཀྱི་ཚིགས་སུ་བཅད་པ་ཉི་ཤུ་རྩ་གསུམ་གསུངས་པ་ལ། ཞེས་གསུངས། གཉིས་པ་ལ། རྒྱུ་ས་དགུའི་ཡོངས་སྦྱོང་བཤད་པ་དང། འབྲས་བུ་ས་བཅུ་པའི་མཚན་ཉིད་བཤད་པ་གཉིས་ལས། དང་པོ་ནི། རབ་འབྱོར་གང་ཁྱོད་ཀྱིས་འདི་སྐད་དུ་ཇི་ལྟར་ན་བྱང་ཆེན་
ཐིག་ཆེན་ལ་ཡང་དག་པར་ཞུགས་ཟེར་བ་ནི། ཞེས་སོགས་ཀྱིས་མདོ་དོན་བཤད་པའི་སྒོ་ནས། རྒྱུ་ས་དགུའི་ཡོངས་སྦྱོང་བཤད་པ་ལ། ཡོངས་སུ་བྱོང་བ་རྣམ་བཅུ་ཡིས། །ཞེས་སོགས་གསུངས། འདི་ལ་ཡང་དགུ་ལས། ས་དང་པོའི་ཡོངས་སྦྱོང་ལ་ཡང། རྩ་བ་དང། འགྲེལ་
པ་གཉིས་ལས། དང་པོ་ནི། རབ་འབྱོར་འདི་ལ་བྱང་ཆེན་ཕར་ཕྱིན་དྲུག་ལ་སྤྱོད་ཅིང་ས་ནས་སར་འཕར་ཏེ། རབ་འབྱོར་ཇི་ལྟར་ན་བྱང་ཆེན་ཕ་རོལ་ཏུ་ཕྱིན་པ་དྲུག་ལ་སྤྱོད་ཅིང་ས་ནས་སར་འཕར་བ་ཡིན་ཞེ་ན། འདི་ལྟ་སྟེ་ཆོས་ཐམས་ཅད་ནི་གོས་པ་མེད་པས་སོ། །དེ་ཅིའི་ཕྱིར་ཞེ་ན་ཆོས་གང་ཡང་
འོང་བའམ་འགྲོ་བའམ་འཕོ་བའམ་ཉེ་བར་འཕོ་བ་མེད་དེ། དེ་དག་འོན་ཀྱང་ཆོས་ཐམས་ཅད་ཀྱིས་གང་ཡིན་པ་དེ་ལ་རློམ་སེམས་སུ་མི་བྱེད་ཅིང་ས་དེ་ཡང་དག་པར་རྗེས་སུ་མི་མཐོང་ངོ། །དེ་ལ་བྱང་ཆེན་ས་ཡོངས་སུ་སྦྱོང་བ་གང་ཞེ་ན། རབ་འབྱོར་ས་དང་པོ་ལ་གནས་པའི་བྱང་ཆེན་
ཡོངས་སུ་སྦྱོང་བ་བཅུ་པོ་འདི་དག་བྱ་སྟེ། བཅུ་གང་ཞེ་ན། དེ་མི་དམིགས་པའི་ཚུལ་གྱིས་ལྷག་པའི་བསམ་པ་ཡོངས་སུ་སྦྱོང་བ་དང། མཚན་མ་མི་དམིགས་པའི་ཕྱིར་ཕན་པའི་དངོས་སུ་སྦྱོང་བ་དང། སེམས་ཅན་མི་དམིགས་པའི་ཕྱིར་སེམས་ཅན་ཐམས་ཅད་ལ་སེམས་མཉམ་
པ་ཉིད་དུ་ཡོངས་སུ་སྦྱོང་བ་དང། སྦྱིན་པ་དང། གཏོང་བ་དང། ལེན་པ་མི་དམིགས་པའི་ཕྱིར་གཏོང་བ་ཡོངས་སུ་སྦྱོང་བ་དང། དེས་རློམ་སེམས་སུ་མི་དམིགས་པའི་ཕྱིར་དགེ་བའི་བཤེས་གཉེན་བསྟེན་པ་ཡོངས་སུ་སྦྱོང་བ་དང། ཆོས་ཐམས་ཅད་མི་དམིགས་པའི་ཕྱིར་ཆོས་བཙལ་བ་
ཡོངས་སུ་སྦྱོང་བ་དང། །ཁྱིམ་མི་དམིགས་པའི་ཕྱིར་ཡང་དང་ཡང་དུ་འབྱུང་བ་ཡོངས་སུ་སྦྱོང་བ་དག། མཚན་དང་དཔེ་བྱེད་བཟང་པོ་མི་དམིགས་པའི་ཕྱིར་སངས་རྒྱས་ཀྱི་སྐུ་ལ་འདོད་པ་ཡོངས་སུ་སྦྱང་བ་དང། ཆོས་ཀྱི་དབྱེ་བ་མི་དམིགས་པའི་ཕྱིར་ཆོས་རྣམ་པར་འགྲེལ་བ་ཡོངས་སུ་སྦྱོང་

[038B] ཚིག་མི་དམིགས་པའི་ཕྱིར་བདེན་པའི་ཚེག་ཡོངས་སུ་སྦྱོང་བ་སྟེ། རབ་འབྱོར་ཡོངས་སུ་སྦྱོང་བ་བཅུ་པོ་དེ་དག་ནི་བྱང་ཆེན་ས་དང་པོ་ལ་གནས་པའི་བྱ་བ་དག་གོ། ཞེས་དང། དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །
བཅོམ་ལྡན་འདས་བྱང་ཆེན་ལྷག་པའི་བསམ་པ་ཡོངས་སུ་སྦྱོང་བ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་བྱང་ཆེན་རྣམ་མཁྱེན་དང་ལྡན་པའི་སེམས་བསྐྱེད་པས་དགེ་བའི་རྩ་བ་མང་པོ་ཡང་དག་བར་སྡུད་པ་སྟེ། འདི་ནི་རབ་འབྱོར་ལྷག་པའི་བསམ་པ་ཡོངས་སུ་སྦྱོང་
བའོ། །ཞེས་པ་ནས། འདི་ལྷ་སྟེ་ཇི་སྐད་དུ་སྨྲས་པ་དེ་ལྟར་བྱེད་པ་གང་ཡིན་པ་སྟེ་འདི་ནི་བྱང་ཆེན་བདེན་པའི་ཚིག་ཡོངས་སུ་སྦྱོང་བའོ། །རབ་འབྱོར་དེ་དག་ནི་ས་དང་པོ་ལ་གནས་པའི་བྱང་ཆུབ་སེམས་དཔའི་ཡོངས་སུ་སྦྱོང་བ་བཅུའོ། །ཞེས་པའི་བར་མདོར་བསྟན་དང་རྒྱས་བཤེད་གཉིས་ཀྱིས་
བསྟན། དེའི་དོན་མདོར་བསྟན་གྱི་སྒོ་ནས་འཆད་པ་ལ། ཡོངས་སུ་སྦྱོང་པ་རྣམ་བཅུ་ཡིས། །ས་ནི་དང་པོ་ཐོབ་འགྱུར་ཏེ། །ཞེས་གསུངས། དེ་ཉིད་རྒྱས་པར་བརྒྱད་བཤད་པ་ལ། བསམ་དང་ཕན་པའི་དངོས་ཉིད་དང། །ཞེས་སོགས་གསུངས། ཡོངས་སྦྱོང་དུ་འགྱུར་ཆུལ་སྟོན་པ་ལ། འདི་དག་རང་བཞི་མི་
དམིགས་པས། །ཡོངས་སུ་སྦྱོང་བར་ཤེས་པར་བྱ། །ཞེས་གསུངས། གཉིས་པ་ལ་ཡང། ཡོངས་སྦྱོང་སོ་སོའི་ངོ་བོ་དང། ཡོངས་སྦྱོང་དུ་འགྱུར་ཚུལ་གཉིས་ལས། དང་པོ་ནི། རིམ་པ་ཇི་ལྟ་བ་བཞིན་གཞི་ཐམས་ཅད་ལ་གྱ་གྱུ་མེད་པའི་བསམ་པ་དང། རང་དང་གཞན་གྱི་དགོས་པ་ལ་ཕན་པ་
ཉིད་དང། སེམས་ཅན་ཐམས་ཅད་ལ་སེམས་རྩེ་གཅིག་པ་ཉིད་དང། བདོག་པ་ཐམས་ཅད་ཡོངས་སུ་གཏོང་བ་དང། དགེ་བའི་བཤེས་གཉེན་མགུ་བར་བྱེད་པ་དང། ཐིག་པ་གསུམ་དུ་གཏོགས་པའི་དམ་པའི་ཆོས་ཀྱི་དམིགས་པ་འདོད་པ་དང། ཁྱིམ་ན་གནས་པ་ལ་མངོན་པར་མི་དགའ་བ་དང་
བླ་ན་མེད་པའི་སངས་རྒྱས་ཀྱི་སྐུ་འདོད་པ་དང། དམ་པའི་ཆོས་རབ་ཏུ་སྟོན་པ་དང། བདེན་པར་སྨྲ་བ་ཉིད་ཅེས་བྱ་བ། ཞེས་གསུངས། གཉིས་པ་ནི། དེ་ལྟ་བུའི་མཚན་ཉིད་ཀྱི་ཆོས་བཅུས་རྣམ་པ་ཐམས་ཅད་དེ་བསྐྱེད་པར་བྱ་བ་ཡིན་པའི་ཕྱིར། ཡོངས་སུ་སྦྱོང་བའི་རྒྱུའི་ཁྱད་པར་ངོ་བོ་ཉིད་མི་དམིགས་

[039A]༄༅ ། །པས་ཀྱད་པར་དུ་བྱས་པའི་མཚན་ཉིད་ཀྱི་ཡོངས་སུ་སྦྱོང་བ་དག་ཁོ་ནས་ས་དང་པོ་རབ་ཏུ་དགའ་བ་ཐོབ་པ་ཡིན་ནོ། །ཞེས་བཤད། གཉིས་པ་ས་གཉིས་པའི་ཡོངས་སྦྱོང་ལ་ཡང། ཙལ་འགྲེལ་གཉིས་ལས། དང་པོ་ནི། རབ་འབྱོར་གང་བྱང་ཆེན་ས་གཉིས་པ་ལ་གནས་པས་ཆོས་
བརྒྱད་པོ་འདི་དག་ཡིད་ལ་བྱ་ཞིང། དེ་དག་ལ་ནན་ཏན་དུ་བྱའོ། །བརྒྱད་གང་ཞེ་ན། འདི་ལྟ་སྟེ། ཚུལ་ཁྲིམས་ཡོངས་སུ་དག་པ་དང། བྱས་པ་གཟོ་བ་དང། ཞེས་པ་ནས། ཕར་ཕྱིན་ལྷག་མ་རྣམ་སླ་བརྩོན་པ་འཚོལ་བ་སྟེ། རབ་འབྱོར་བྱང་ཆེན་ས་གཉིས་པ་ལ་གནས་པས་ཡང་དང་ཡང་དུ་
ཡིད་ལ་བྱ་ཞིང་དེ་དག་ལ་ནན་ཏན་དུ་བྱ་བ་དག་གོ། ཞེས་དང། རབ་འབྱོར་དེ་ལ་བྱང་ཆེན་ཚུལ་ཁྲིམས་ཡོངས་སུ་དག་པ་གང་ཞེ་ན། འདི་ལྟ་སྟེ། ཉན་ཐོས་དང་རང་སངས་རྒྱས་ཀྱི་སེམས་ཡིད་ལ་མི་བྱེད་ཅིང། ཞེས་པ་ནས། འདི་ནི་བྱུང་ཆེན་ཕ་རོལ་ཏུ་ཕྱིན་པ་རྣམས་ལ་བརྩོན་ཞིང་འཚོལ་བའོ། །ཞེས་
པའི་བར་མདོར་བསྟན་རྒྱས་བཤད་གཉིས་ཀྱིས་བསྟན། དེའི་དོན་འཆད་པ་ལ། ཚུལ་ཁྲིམས་བྱས་པ་གཟོ་དང་བཟོད། །ཅེས་གསུངས་སོ། །གཉིས་པ་ལ་སྦྱོང་བྱེད་སོ་སོའི་ངོ་བོ་དང་ཡོངས་སྦྱོང་དུ་འགྱུར་ཚུལ་གཉིས་ལས། དང་པོ་ནི། དགེ་བའི་ཆོས་དང་སེམས་ཅན་གྱི་དོན་བྱེད་པ་དང་སྡོམ་པའི་
ཚུལ་ཁྲིམས་དང། གཞན་གྱིས་ཕན་པ་བྱས་པ་དྲན་པ་དང། གཞན་གྱིས་གནོད་པ་བྱས་པ་ལ་སོགས་པ་བཟོད་པ་དང། དགེ་བའི་ཆོས་སྒྲུབ་པ་ལ་འགྱོད་པ་མེད་པ་དང། སྐྱེ་བོ་ཐམས་ཅད་ལ་བྱམས་པ་དང། མཀན་པོ་ལ་སོགས་པ་སོགས་པ་ལ་འདུད་པ་དང། དགེ་བའི་ཤེས་གཉེན་གྱིས་བསྟན་པའི་
ཆོས་སྒྲུབ་པ་དང། སྦྱིན་པ་ལ་སོགས་པའི་ཕར་ཕྱིན་དྲུག་ལ་སྤྲོ་བ་ཞེས་གསུངས། གཉིས་པ་ནི། དེ་ལྟ་བུའི་ཡོངས་སུ་སྦྱོང་བ་སྔ་མ་བཞིན་ཡོངས་སུ་སྦྱོང་བ་བྱས་པའི་ཁྱད་པར་རྣམ་པ་བརྒྱད་ཀྱིས་གཉིས་པ་དྲི་མ་མེད་པ་ཐོབ་པ་ཡིན་ནོ། །ཞེས་བཤད། གསུམ་པ་ས་གསུམ་པའི་ཡོངས་སྦྱོང་ལ་ཡང་ཙ་འགྲེལ་
གཉིས་ལས། དང་པོ་ནི། རབ་འབྱོར་གང་བྱང་ཆེན་ས་གསུམ་པ་ལ་གནས་པས་ཆོས་ལྔ་ལ་མཁས་པར་བྱ་སྟེ། ལྔ་གང་ཞེ་ན། འདི་ལྟ་སྟེ། མང་དུ་ཐོས་པས་མི་ངོམས་ཤིང་དེ་ལ་ཡང་ཡི་གེ་ལ་མངོན་པར་མ་ཞེན་པ་དང། ཞེས་པ་ནས། ངོ་ཚ་ཤེས་ཤིང་ཁྲེལ་ཡོད་པ་ལ་གནས་ཀྱང་དེས་རློམ་

[039B] རབ་འབྱོར་ཆོས་ལྔ་པོ་དེ་དག་ནི་བྱང་ཆེན་ས་གསུམ་པ་ལ་གནས་པས་གནས་པར་བྱ་བ་དག་གོ། ཞེས་དང། དེ་ལ་བྱང་ཆེན་མང་དུ་ཐོས་པས་མི་ངོམས་པ་གང་ཞེ་ན། འདི་ལྟ་སྟེ། སངས་རྒྱས་བཅོམ་ལྡན་འདས་རྣམས་ཀྱི་འཇིག་རྟེན་གྱི་ཁམས་འྡིའམ། ཞེས་པ་ནས་
རང་སངས་རྒྱས་ཀྱི་སེམས་ལ་སྨད་པ་སྟེ། རབ་འབྱོར་འདི་ནི་བྱང་ཆེན་ངོ་ཚ་ཤེས་ཤིང་ཁྲེལ་ཡོད་པ་ལ་གནས་པའོ། །ཞེས་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། ཐོབ་བས་མི་ངོམས་ཉིད་དང་ནི། །ཞེས་སོགས་གསུངས། གཉིས་པ་ལ། སྔར་བཞིན་གཉིས་ལས། དང་པོ་ནི་
དམ་པའི་ཆོས་ཉན་པས་ངོམས་མི་ཤེས་པ་དང། རྙེད་པ་ལ་སྒོས་པ་ལ་མི་ལྟ་བའི་སེམས་ཀྱིས་དམ་པའི་ཆོས་རབ་ཏུ་སྟོན་པ་དང། རང་གི་སངས་རྒྱས་ཀྱི་ཞིང་རྟེན་དང་བརྟེན་པ་ཀུན་ཏུ་སྦྱོང་བ་དང། ཕན་གདགས་པའི་སེམས་ཅན་མི་མཐུན་པ་ལ་སོགས་པ་མཐོང་བས་ཡོངས་སུ་མི་སྐྱོ་བ་
དང། རང་དང་གཞན་ལ་ལྟོས་ནས་མི་དགེ་བའི་ཆོས་མི་བྱེད་པ་ཞེས་བྱ་བ། ཞེས་བཤད། གཉིས་པ་ནི། དེ་ལྟ་བུའི་ཡོངས་སུ་སྦྱོང་པ་རྣམ་པ་ལྔ་པོ་སྔ་མ་བཞིན་དུ་ངོ་བོ་ཉིད་དུ་མི་རྟོག་པས་ཡོངས་སུ་སྦྱང་བ་བྱས་པས་ས་གསུམ་པ་འོད་བྱེད་པ་རྟོགས་པ་ཡིན་ནོ། །ཞེས་བཤད། བཞི་པ་ས་བཞི་
པའི་ཡོངས་སྦྱོང་ལ་རྩ་འགྲེལ་གཉིས་ལས། དང་པོ་ནི། རབ་འབྱོར་གང་བྱང་ཆེན་ས་བཞི་པ་ལ་གནས་པས་ཆོས་བཅུ་པོ་འདི་དག་ཡོངས་སུ་བླངས་ཤིང་གནས་པར་བྱ་སྟེ། དེ་དག་ཡོངས་སུ་གཏོང་བར་མི་བྱའོ། །བཅུ་གང་ཞེ་ན། འདི་ལྟ་སྟེ། དགོན་པ་ལ་གནས་པ་དང། ཞེས་པ་ནས། དངོས་པོ་ཐམས་
ཅད་ལ་ལྟོས་པ་མེད་པ་སྟེ། རབ་འབྱོར་ཆོས་བཅུ་པོ་དེ་དག་ནི་བྱང་ཆེན་ས་བཞི་པ་ལ་གནས་པས་ཡོངས་སུ་གཏོང་བར་མི་བྱ་ཞིང་ཡང་དག་པར་བླངས་ཏེ་གནས་པར་བྱས་པ་ལ་དགོད། ཅེས་དང། དེ་ལ་བྱང་ཆེན་དགོན་པར་གནས་པས་ཡོངས་སུ་མི་གཏོང་བ་གང་ཞེ་ན་ཉན་ཐོས་དང་རང་སངས་
རྒྱས་ཀྱིས་ལས་བབ་པ་གང་ཡིན་པ་སྟེ། ཞེས་པ་ནས། དངོས་པོ་ཐམས་ཅད་ཡིད་ལ་མི་བྱེད་པ་གང་ཡིན་པ་སྟེ། འདི་ནི་བྱང་ཆེན་དངོས་པོ་ཐམས་ཅད་ལ་ལྟོས་པ་མེད་པའོ། །ཞེས་པའི་བར་གྱི་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། ནགས་གནས་འདོད་ཆུང་ཆོག་ཤེས་དང། །

[040A]༄༅ ། །ཞེས་སོགས་གསུངས། གཉིས་པ་ལ་སྔར་བཞིན་གཉིས་ལས། དང་པོ་ནི། དགོན་པར་གནས་པ་དང། རྙེད་པ་མ་ཐོབ་པ་ལ་མངོན་པར་འདོད་པ་མེད་པ་དང། རྙེད་པ་ཐོབ་པ་ལ་ལྷག་པར་དོན་དུ་གཉེར་བ་མེད་པ་དང། བསོད་སྙོམས་པ་ཉིད་ལ་སོགས་པ་སྦྱངས་པའི་
ཡོན་ཏན་ཡང་དག་པར་སྡོམ་པ་དང། བསླབ་པ་བླངས་པ་སྲོག་ལ་སོགས་པའི་ཕྱིར་ཡང་ཡོངས་སུ་མི་གཏོང་བ་དང། འདོད་པའི་ཡོན་ཏན་ལ་ཉེས་དམིགས་སུ་ལྟ་བས་སྨོད་པ་དང། གདུལ་བྱ་དན་འཚམས་པར་མྱང་ངན་ལས་འདས་པ་ལ་གཞོལ་བར་བྱེད་བ་དང། བདོག་པ་ཐམས་ཅད་
ཡོངས་སུ་གཏོང་བ་དང། དགེ་བ་སྒྲུབ་པ་ལ་སེམས་མི་ཞུམ་པ་དང། དངོས་པོ་ཐམས་ཅད་ལ་མི་ལྟ་བ་ཞེས་བྱ་བ། ཞེས་བཤད། གཉིས་པ་ནི། དེ་ལྟ་བུའི་ཡོངས་སུ་སྦྱོང་བ་སྔ་མ་ལྟ་བུ་རྣམ་པ་བཅུས་ས་བཞི་པ་འོད་འཕྲོ་བ་ཅན་གཉོད་པ་ཡིན་ནོ། ཞེས་བཤད། ལྔ་པ་ས་ལྔ་པའི་
ཡོངས་སྦྱོང་ལ། རྩ་འགྲེལ་གཉིས་ལས། དང་པོ་ནི། རབ་འབྱོར་གང་ཆེན་ས་ལྔ་པ་ལ་གནས་པས་ཆོས་བཅུ་པོ་འདི་དག་ཡོངས་སུ་སྦྱོང་བར་བྱ་དག་སྟེ། བཅུ་གང་ཞེ་ན། འདི་ལྟ་སྟེ། ཁྱིམ་པ་དང། རབ་ཏུ་བྱུང་བ་དང། བསྟན་པ་ཡོངས་སུ་སྤང་བར་བྱ་བ་དང། ཞེས་པ་ནས། ལྷག་པའི་
ང་རྒྱལ་དང། ཁེངས་པ་དང། ཕྱིན་ཅི་ལོག་རྣམས་དང། ཐེག་ཚོམ་དང། འདོད་ཆགས་དང། ཞེ་སྡང་དང། གཏི་མུག་ཉམས་རང་ས་སུ་བཞག་པ་ཡོངས་སུ་སྤང་བར་བྱ་སྟེ། ཆོས་བཅུ་པོ་དེ་དག་ནི་བྱང་ཆེན་ས་ལྔ་པ་ལ་གནས་པས་ཡོངས་སུ་སྤང་བར་བྱའོ། །ཞེས་དང། དེ་ལ་བྱང་ཆེན་ཁྱིམ་པ་
དང་བསྟན་པ་ཡོངས་སུ་སྤང་བར་བྱ་བ་གང་ཞེ་ན། འདི་ལྟ་སྟེ། སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་ཞིང་རྫུས་ཏེ་སྐྱེ་བ་དང། མགོ་བྲེགས་ཤིང་གོས་ངུར་སྨྲིག་བགོ་བ་གང་ཡིན་པ་སྟེ། ཞེས་པ་ནས། འདི་ནི་བྱང་ཆེན། འདོད་ཆགས་དང། ཞེ་སྡང་དང། གཏི་མུག་ཉམས་རང་ས་
སུ་མི་འདོད་པའི། ཞེས་པའི་བར་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། འདྲིས་དང་ཁྱིམ་ལ་འཁྲེན་པ་དང། །ཞེས་སོགས་གསུངས། གཉིས་པ་ལ་ལྔར་བཞིན་གཉིས་ལས། དང་པོ་ནི། རྙེད་པ་ལ་སོགས་པའི་དོན་དུ་རབ་ཏུ་བྱུང་བ་ལ་སོགས་པ་དང། འགྲོགས་པ་དང་
དང་པ་ཅན་གྱི་ཁོམ་ཉེ་བར་མི་བསྟན་པ་དང། སྐྱེ་བོ་མང་པོའི་གྲོང་ལ་སོགས་པ་དང། བདག་ལ་བསྔགས་པ་དང། གཞན་ལ་སྨོད་པ་དང། མི་དགེ་བའི་ལས་ཀྱི་ལམ་བཅུ་དང། ཐོས་པ་ལ་སོགས་པས་རློམ་ཞིང་གཞན་ལ་མི་འདུད་པ་དང། དགེ་བ་དང་མི་དགེ་བ་ལ་བཟོག་སྟེ་མངོན་པར་ཞེན་པ་

[040B] ལོག་པར་ལྟ་བ་ལ་སོགས་པ་བློ་གྲོས་ངན་པ་དང། འདོད་ཆགས་ལ་སོགས་པ་ཉོན་མོངས་པ་ཐམས་ཅད་ལ་ཕྱོགས་པར་བྱེད་པ་ཞེས་བྱ་བ། ཞེས་བཤད། གཉིས་པ་ནི། དེ་ལྟ་བུའི་མཚན་ཉིད་ཀྱི་ཆོས་བཅུ་རྣམ་པར་སྤོང་ཞིང་བཟོག་པའི་ཆོས་དོན་གྱིས་
འཕངས་པ༑ ཡོངས་སུ་སྦྱོང་པ་རྣམ་པ་བཅུས་སྔ་མ་བཞིན་དུས་ལྔ་པ་སྦྱང་དཀའ་བ་ཐོབ་པ་ཡིན་ནོ། །ཞེས་བཤད། དྲུག་པ་ས་དྲུག་པའི་ཡོངས་སུ་སྦྱོང་བ་ལ་རྩ་འགྲེལ་གཉིས་ལས། དང་པོ་ནི། རབ་འབྱོར་བྱང་ཆེན་ས་དྲུག་པ་ལ་གནས་པས་ཆོས་དྲུག་ཡོངས་སུ་རྫོགས་པར་བྱ་སྟེ་
དྲུག་གང་ཞེ་ན། འདི་ལྟ་སྟེ། ཕ་རོལ་ཏུ་ཕྱིན་པ་དྲུག་གོ། གཞན་ཡང་ཆོས་དྲུག་ཡོངས་སུ་རྫོགས་པར་བྱ་སྟེ། དྲུག་གང་ཞེ་ན། ཉན་ཐོས་ཀྱི་སེམས་ཡོངས་སུ་སྤང་བར་བྱའོ། །ཞེས་པ་ནས། སློང་མོ་པ་མཐོང་ན་སློང་མོ་པ་ལ་འཁྲུགས་པར་མི་བྱ་སྟེ། འཁྲུགས་པའི་སེམས་སྤང་བར་བྱའོ། །ཆོས་
དྲུག་པོ་དེ་དག་ནི་བྱང་ཆེན་ས་དྲུག་པ་ལ་གནས་པས་ཡོངས་སུ་སྤང་བར་བྱའོ། །ཞེས་དང། དེ་ལ་ས་དྲུག་པ་ལ་ཆོས་དྲུག་ཡོངས་སུ་མི་མདོར་བ་གང་ཞེ་ན། འདི་ལྟ་སྟེ་ཕ་རོལ་ཏུ་ཕྱིན་པ་དྲུག་སྟེ། ཞེས་པ་ནས། དེ་ལྟར་བྱང་ཆེན་ཆོས་དྲུག་ཆོས་དྲུག་ཡོངས་སུ་སྤང་བར་བྱའོ། །ཞེས་པའི་བར་བསྟན་བཤད་
གཉིས་ཀྱིས་བསྟན། དེའི་དོན་འཆད་པ་ལ། །སྦྱིན་དང་ཚུལ་ཁྲིམས་བཟོད་བརྩོན་འགྲུས། །ཞེས་སོགས་གསུངས། གཉིས་པ་ལ་གཉིས་ལས། དང་པོ་ནི། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པས་ཉན་ཐོས་དང་རང་སངས་རྒྱས་ལ་འདོད་པ་དང། ངོ་བོ་ཉིད་མི་དམིགས་པ་ལ་སྐྲག་པ་དང། སློང་
བ་པོའི་སྐྱེ་བོས་བསླངས་ན་ཞུམ་པ་དང། བདོག་པ་ཐམས་ཅད་རང་གི་དང་གིས་གཏོད་བར་ཞུགས་པ་ལ་མི་དགའ་དང། བཀྲེན་ཡང་སློང་བའི་སྐྱེ་བོ་སྤོང་བའི་སེམས་སྤོང་བ་སྟེ། ཞེས་བཤད། གཉིས་པ་ནི། དེ་ལྟ་བུའི་ཡོངས་སུ་སྦྱོང་བ་བཅུ་གཉིས་ཀྱིས་སྔ་མ་བཞིན་དུ་དྲུག་པ་མངོན་དུ་གྱུར་བ་

[041A]༄༅། །པའི་ལམ་དང། ཞེས་གསུངས། གཉིས་པ་སྟོན་པ་ལ། རབ་འབྱོར་གང་བྱང་ཆེན་ཐེག་ཆེན་ནི་འདི་ལྟ་སྟེ། གཟུངས་ཀྱི་སྒོ་རྣམས་ཏེ། དེ་ཡང་ཡི་གེའི་ཚུལ་མཉམ་པ་ཉིད་དང། ཡི་གེ་རབ་ཏུ་འཇུག་པའོ། །དེ་ཡང་ཡི་གེའི་ཚུལ་མཉམ་པ་ཉིད་དང། ཡི་གེའི་
སྒོ་དང། ཡེ་གེ་རབ་ཏུ་འཇུག་པ་གང་ཞེ་ན། ཨ་ཞེས་བྱ་བ་ནི་གདོད་མ་ནས་མ་སྐྱེས་པའི་ཕྱིར་ཆོས་ཐམས་ཅད་ཀྱི་སྒོའོ། །ཞེས་སོགས་གསུངས། དེའི་དོན་འཆད་པ་ལ། གཟུངས་དང། ཞེས་དང། ཚིགས་ལ་སོགས་པའི་གཟུངས་དང། ཞེས་གསུངས། ལྔ་པ་ཡོན་ཏན་གྱི་རྟེན་བྱེད་པའི་
སའི་ཚོགས་དང། ཉེས་པ་སེལ་བ་གཉེན་པོའི་ཚོགས་གཉིས་ལས། དང་པོ་སྟོན་པ་ལ། རབ་འབྱོར་གང་ཡང་ཁྱོད་ཀྱིས་འདི་སྐད་དུ་ཇི་ལྟར་ན་བྱང་ཆེན་ཐེག་ཆེན་ལ་ཡང་དག་པར་ཞུགས་པ་ཡིན་ཟེར་བ་ནི། རབ་འབྱོར་འདི་ལ་ཕར་ཕྱིན་དྲུག་ལ་སྤྱོད་ཅིང་ས་ནས་སར་འཕར་ཏེ། ཞེས་སོགས་
གསུངས། དེའི་དོན་འཆད་པ་ལ། ས་བཅུ་དང། ས་བཅུ་དང། ཞེས་དང། ས་དང། ཞེས་གསུངས། གཉིས་པ་སྟོན་པ་ལ། རབ་འབྱོར་གང་ཡབ་ཁྱོད་འདི་སྐད་དུ་ཐེག་པ་དེ་གང་ནས་ངེས་པར་འབྱུང་བར་འགྱུར་ཞེས་སྨྲས་པ་ནི། ངེ་མི་དམིགས་པའི་ཚུལ་གྱིས་ཁམས་གསུམ་ནས་ངེས་པར་འབྱུང་བར་འགྱུར་
རོ༑ ༑ཞེས་སོགས་གསུངས། དེའི་དོན་འཆད་པ་ལ། གཉེན་པོའི་ཚོགས་ཀྱི་སྒྲུབ་པ་ཡི། །ཞེས་དང། གཉེན་པོ་རྣམས། ཞེས་གསུངས། གཞུང་དོན་ནི། ཚོགས་སྒྲུབ་ཆོས་ཅན། ཁྱོད་ལ་དུ་མ་ཡོད་དེ། ཁྱོད་ལ་སྙིང་རྗེ་ཆེན་པོའི་ཚོགས་སྒྲུབ་ནས། གཉེན་པའི་ཚོགས་སྒྲུབ་ཀྱི་བར་བཅུ་བདུན་
ཡོད་པའི་ཕྱིར། སྐབས་འདིར་མཐའ་དཔྱད་པ་ལ། མཚན་ཉིད། དབྱེ་གསོ་སོའི་ངོ་བོ། ས་མཚམས། དེས་ཚིག། གོ་རིམས། གྲངས་ངེས་སོ། །དང་པོ་ནི། ཚོགས་གཉིས་རྒྱ་ཆེན་པོས་ཟིན་པའི་ཐེག་ཆེན་གྱི་སྦྱོར་ལམ་ཆོས་མཆོག་འབྲིང་མན་ཆད་ལས་ཁྱད་པར་དུ་འཕགས་ཤིང། རང་
འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར། ཚོགས་སྒྲུབ་ཀྱི་མཚན་ཉིད། ཁ་ཅིག། རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་དང། རང་འབྲས་བྱང་ཆེན་དངོས་སུ་འབྱིན་པའི་སེམས་དཔའི་རྣལ་འབྱོར་དང། རང་འབྲས་གནས་སྐབས་ཀྱི་བྱང་ཆེན་དང། མཐར་

[041B] དེའི་མཚན་ཉིད་ཟེར་བ་རྣམས་མི་འཐད་ད། དང་པོ་ལ་ཐེག་ཆེན་གྱི་ཚོགས་ལམ་གྱིས་མ་ངེས། གཉིས་པ་ལ་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོས་མ་ངེས། གསུམ་པ་ལ་ཐེག་ཆེན་གྱི་སྦྱོར་ལམ་ཆོས་མཚེག་
ཆེན་པོའི་ཡེ་ཤེས་སྐད་ཅིག་དང་པོས་མ་ངེས་པའི་ཕྱིར། གཉིས་པ་ནི། དེ་ལ་དབྱེ་ན། བརྩེ་བ་སྙིང་རྗེ་ཆེན་པོའི་ཚོགས་སྒྲུབ་ནས། གཉེན་པོའི་ཚོགས་སྒྲུབ་ཀྱི་བར་བཅུ་བདུན་ཡོད་པའི་ཕྱིར། གསུམ་པ་ལ་བཅུ་དབུན་ཡོད་པའི་ཕྱིར། གསུམ་པ་ལ་བཅུ་བདུན་ཡོད་པའི་དང་པོ་སྙིང་རྗེའི་ཚོགས་སྒྲུབ་ལ། མཚན་ཉིད་དབྱེ་བ། ཁྱད་ཆོས་སོ། །
དང་པོ་ནི། ཚོགས་སྒྲུབ་གང་ཞིག། རང་གི་དམིགས་ཡུལ་དུ་གྱུར་པའི་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བརྩེ་བ། སྙིང་རྗེའི་ཚོགས་སྒྲུབ་ཀྱི་མཚན་ཉིད། གཉིས་པ་ནི། དེ་ལ་ཚོགས་སྒྲུབ་ཏུ་གྱུར་པའི་སེམས་ཅན་ལ་དམིགས་པའི་སྙིང་རྗེ། ཆོས་ལ་དམིགས་པའི་
སྙིང་རྗེ། དམིགས་མེད་ལ་དམིགས་པའི་སྙིང་རྗེ་དང་གསུམ་ཡོད། གསུམ་པ་ནི། བྱང་ཆུབ་སེམས་དཔའི་རྒྱུད་ཀྱི་སྙིང་རྗེ་ནི་ཁྱད་ཆོས་དུ་མ་དང་ལྡན་ཏེ། རྒྱུ་རྐྱེན་གྱི་ཁྱད་པར་སྔོན་སྙིང་རྗེ་བསྒོམས་པའི་རྒྱུ་ལ་བརྟེན་ནས་ཚོར་བ་བདེ་སྡུག་བཏང་སྙོམས་གསུམ་གྱི་གཞན་དབང་དུ་གྱུར་ནས་པར་ཕྱིན་དྲུག་
གི་མི་མཐུན་ཕྱོགས་ལྷག་པར་བསྟན་པའི་སེམས་ཅན་ལ་དམིགས་ཤིང། རྣམ་ཤེས་ཀྱི་སྟེང་གི་ཟག་མེད་ཡེ་ཤེས་ཀྱི་ས་བོན་དང། སྙིང་རྗེ་ཆེན་པོ་སྟོན་པ་པོའི་བཤེས་གཉེན་དང། རང་གི་སྔ་ལོགས་སུ་བྱུང་བའི་བྱམས་པ་ཆེན་པོ་ལས་བྱང། དམིགས་པའི་ཁྱེད་པར་སེམས་ཅན་ལ་དམིགས་
ཤིང། རྣམ་པའི་ཁྱད་པར་བུ་གཅིག་པས་དུག་ཟོས་པས་ཉེན་པ་ལ་མ་སྡུག་པས་བརྩེ་བ་ལྟར་སྡུག་བསྔལ་དང་བྲལ་བར་འདོད་པའི་རྣམ་པ་ཅན་དང། བྱེད་ལས་ཀྱི་ཁྱད་པར་སེམས་ཅན་ལ་རྣམ་འཚེ་སྤོང་ཞིང་སེམས་ཅན་རྣམས་སྨིན་པར་བྱེད་པའི་ཁྱད་ཆོས་རྣམས་དང་ལྡན་པའི་ཕྱིར་ཏེ་
མདོ་སྡེའི་རྒྱན་ལས། བདེ་དང་སྡུག་བསྔལ་དེའི་རྒྱུ་ལས། །བྱང་ཆུབ་སེམས་དཔའི་སྙིང་རྗེ་སྟེ། །རྒྱུ་དང་བཤེས་གཉེན་རང་བཞིན་ལས། །བྱང་ཆུབ་སེམས་དཔའི་སྙིང་རྗེའོ། །ཞེས་དང། རབ་འབར་དགྲ་ཡི་དབང་དུ་སོང། །སྡུག་བསྔལ་གྱིས་ནོ་ན་མུན་པས་སྒྲོད་དཀའི་ལམ་ལ་ཀུན་ཏུ་

[042A]༄༅། །ཞུགས། །འཆིང་བ་དང་ཡང་དག་ལྡན། །ཟས་ཆེན་དུག་དང་འདྲེས་ལ་གཞན། །ལས་ནི་རབ་ཏུ་སྟོན་གྱུར་པ། །ལམ་གོལ་རབ་ཞུགས་སྟོབས་ཆུང་བའི། །སེམས་ཅན་རྣམས་ལ་སྙིང་རྗེའོ། །ཞེས་སོགས་རྒྱས་པར་གསུངས་པའི་ཕྱིར། སྦྱིན་སོགས་དྲུག་ནི་ཕལ་ཆེར་གོ་
སྒྲུབ་ཀྱི་སྐབས་བཞིན་ལ། ཁྱད་པར་ནི། ཚོགས་སྒྲུབ་གང་ཞིག། གཏོང་བའི་སེམས་པ་ཁྱད་ཆོས་བཞི་ལྡན་པའི་ཚོགས་སྒྲུབ་ཀྱི་མཚན་ཉིད། དེ་གང་ཞིག། སྤོང་བའི་སེམས་པ་ཆོས་བཞི་ལྡན། ཚུལ་ཁྲིམས་ཀྱི་ཚོགས་སྒྲུབ་ཀྱི་མཚན་ཉིད། དེ་གང་ཞིག། མི་འཁྲུགས་པའི་སེམས་པ་
ཆོས་བཞི་ལྡན། བཟོད་པའི་ཚོགས་སྒྲུབ་ཀྱི་མཚན་ཉིད། དེ་གང་ཞིག། དགེ་བ་ལ་ཡང་དག་པར་སྤྲོ་བའི་སེམས་པ་ཆོས་བཞི་ལྡན། བརྩོན་འགྲུས་ཀྱི་ཚོགས་སྒྲུབ་ཀྱི་མཚན་ཉིད། དེ་གང་ཞིག། སེམས་ནང་དུ་ཡང་དག་པར་འཇོག་པའི་ཏིང་ངེ་འཛིན། བསམ་གཏན་གྱི་ཚོགས་སྒྲུབ་ཀྱི་མཚན་
ཉིད། དེ་གང་ཞིག། ཆོས་རབ་ཏུ་རྣམ་པར་འབྱེད་པའི་རིག་པ། ཤེས་རབ་ཀྱི་ཚོགས་སྒྲུབ་ཀྱི་མཚན་ཉིད། ཁྱད་ཆོས་སོགས་སྔ་མ་བཞིན་ནོ། །བརྒྱད་པ་ཞི་གནས་ཀྱི་ཚོགས་ནི། ཚོགས་སྒྲུབ་གང་ཞིག། སེམས་དམིགས་པ་ལ་ཇི་ལྟར་འདོད་འདོད་དུ་འབད་མེད་ལྷུན་གྲུབ་ཏུ་འཇུག་པའི་ཤིན་སྦྱངས་
ཀྱི་བདེ་བས་ཟིན་པའི་ཏིང་ངེ་འཛིན། ཞི་གནས་ཀྱི་ཚོགས་སྒྲུབ་ཀྱི་མཚན་ཉིད། དེ་གང་ཞིག། དམིགས་པ་ལ་དཔྱད་སྟོབས་ཀྱིས་དྲངས་པའི་ཤིན་སྦྱངས་ཀྱི་བདེ་བས་ཟིན་པའི་སྒོ་ནས་རང་ཡུལ་ལ་སོ་སོར་རྟོགས་པའི་ཤེས་རབ། དགུ་པ་ལྷག་མཐོང་གི་ཚོགས་སྒྲུབ་ཀྱི་མཚན་ཉིད། ཚོགས་སྒྲུབ་
གང་ཞིག། ཞི་ལྷག་གཉིས་ཀྱིས་ཟིན་པ། བཅུ་པ་ཟུང་དུ་འབྲེལ་བའི་ལམ་གྱི་ཚོགས་ཀྱི་མཚན་ཉིད། འོ་ན། ཞི་གནས་དང་ལྷག་མཐོང་དང་ཟུང་འབྲེལ་རྣམས་ཇི་ལྟ་བུ་ཞེ་ན། འདི་ལ་ཞི་ལྷག་སྒོམ་པའི་ཕན་ཡོན། ཞི་ལྷག་གཉིས་ཏིང་ངེ་འཛིན་ཀུན་ཀྱི་སྡུད་བྱེད་དུ་བསྟན་པ། ཞི་ལྷག་སོ་སོའི་ངོ་བོ་
སྒོམ་པའི་རྒྱུ་མཚན་གོ་རིམས་ངེས་ཚུལ། སོ་སོའི་བསབ་ཚུལ་དང་དྲུག་ལས། དང་པོ་ནི། ཞི་ལྷག་སྒོམ་པ་ཕན་ཡོན་ཁྱད་པར་ཅན་དང་ལྡན་ཏེ། ཐེག་པ་ཆེ་ཆུང་གི་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ཞི་ལྷག་གི་འབྲས་བུ་ཡིན་པའི་ཕྱིར། དེ་ལྟར་དགོངས་འགྲེལ་

[042B] གཉིས་པ་ནི། ཏིང་ངེ་འཛིན་དོན་དུབ་གཉེར་བ་རྣམས་ཀྱིས་ཞི་ལྷག་སྦྱོང་ཚུལ་རྩད་བཅད་ནས་བསླབ་པར་བྱ་སྟེ། བཅོམ་ལྡན་ཀྱིས་ཐེག་པ་ཆེ་ཆུང་གི་ཏིང་ངེ་འཛིན་ཇི་སྙེད་ཅིག་བཀའ་སྩལ་པ་ཐམས་ཅད་ཞི་ལྷག་གིས་བསྡུས་པར་དགོངས་འགྲེལ་ལས་གསུངས་པའི་ཕྱིར་
གསུམ་པ་ནི། ཞི་གནས་ཀྱི་ངོ་བོ་སེམས་དམིགས་པ་ལ་རྩེ་གཅིག་ཏུ་བྱེད་པའི་ཏིང་ངེ་འཛིན་དང། ལྷག་མཐོང་ནི་སོ་སོར་རྟོག་པའི་ཤེས་རབ་ཡིན་ཏེ། མདོ་སྡེ་དཀོན་མཆོག་སྤྲིན་ལས། ཞི་གནས་ནི་སེམས་རྩེ་གཅིག་པའོ། །ལྷག་མཐོང་ནི་སོ་སོར་རྟོག་པའོ། །ཞེས་གསུངས་པའི་ཕྱིར། བཞི་པ་ནི། གྲོལ་
བ་དོན་དུ་གཉེར་བ་རྣམས་ཀྱིས་ཞི་ལྷག་གཉིས་སྒོམ་དགོས་ཏེ། ཞི་ལྷག་གཉིས་དང་བྲལ་བའི་ལམ་གྱིས་གྲོལ་བ་ཐོབ་མི་ནུས་པའི་ཕྱིར་ཏེ། སྤྱོད་འཇུག་ལས། སེམས་ནི་རྣམ་པར་གཡེང་བའི་མི། །ཉོན་མོངས་མཆེ་བའི་ཕྲག་ན་གནས། །ཞེས་དང། བཟས་བརྗོད་དང་ནི་དཀའ་ཐུབ་ཀུན། །ཡུན་རིང་
དུས་སུ་སྤྱད་བྱས་ཀྱང། །སེམས་གཞན་ཡེང་བས་བྱས་པ་ནི། །དེ་ཉིད་རིག་པས་དོན་མེད་གསུངས། །ཞེས་གསུངས་པའི་ཕྱིར། ལྔ་པ་ནི། དང་པོར་ཞི་གནས་སྒྲུབ། དེ་ནས་ལྷག་མཐོང་བསྒྲུབ་པར་བྱ་བ་ཡིན་ཏེ། དེ་ཉིད་ལས། ཞི་གནས་རབ་ཏུ་ལྡན་པའི་ལྷག་མཐོང་གི། །ཉོན་མོངས་རྣམ་པར་འཇོམས་པར་
ཤེས་བྱས་ནས། །ཐོག་མར་ཞི་གནས་བཙལ་བྱ། ཞེས་གསུངས་པའི་ཕྱིར་དང། ཞི་གནས་མ་གྲུབ་པར་ལྷག་མཐོང་སྒྲུབ་མི་ནུས་པའི་ཕྱིར། དང། ཞི་ངས་དང་བྲལ་བའི་ལྷག་མཐོང་གིས་ཉོན་མོངས་སྤོང་མི་ནུས་པའི་ཕྱིར། དྲུག་པ་ལ། ཞི་གནས་ལ་བསླབ་ཆུལ་དང། ལྷག་མཐོང་ལ་བསླབ་ཚུལ་
ཞི་ལྷག་ཟུང་དུ་འབྲེལ་ཚུལ་དང་གསུམ་ལས། དང་པོ་ལ། ཞི་གནས་ཀྱི་ཚོགས་བསྟན་པ། དེ་ལ་བརྟེན་ནས་ཞི་གནས་སྒོམ་ཚུལ། སྒོམ་ནས་ཞི་གནས་སྒྲུབ་པའི་ཚད་དང་གསུམ་ལས། དང་པོ་ནི། ཞི་གནས་སྒྲུབ་པའི་མཐུན་རྐྱེན་བསྟན་ཅིང་འགལ་རྐྱེན་སྤངས་པའི་སྒོ་ནས་ཞི་གནས་སྒྲུབ་
དགོས་ཏེ། མདོ་སྡེའི་རྒྱན་ལས། བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང། །ས་བཟང་བ་དང་གྲོགས་བཟང་དང། །རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པ་ལྟར་ཡིན་པའི་ཕྱིར། གཉིས་པ་ལ། སྦྱོར་དངོས་གཉིས་ལས། དང་པོ་ནི། སྔར་བཤད་པའི་སྦྱོར་

[043A]༄༅། །བའི་ཆོས་དྲུག་དང། བྱང་ཆུབ་ཀྱི་སེམས་སྒོམ་པ་དང། དེའི་ཡན་ལག་ཏུ་ཡང་སྔོན་དུ་སྐྱས་བུ་ཆུང་འབྲིང་གི་ལམ་རིམ་ལ་བློ་སྦྱོང་བ་བྱའོ། །གཉིས་པ་ནི་ནི། སྟན་འཇམ་པོར་ལུས་རྣམ་སྣང་གི་ཆོས་བདུན་ལྡན་དུ་བྱ་སྟེ། ཏིང་ངེ་འཛིན་སྒོམ་པ་ལ་མི་དགའ་ཞིང་དེའི་གེགས་ལེ་
ལོ་ལ་སོགས་པ་བཀག་ནས། དམིགས་རྟེན་རྒྱལ་བའི་སྐུ་གཟུགས་སོགས་ལ་སེམས་གཏད་དེ་གོང་དུ་བཤད་པ་ལྟར་སེམས་གནས་པའི་ཐབས་དགུས་རིམ་པ་ལྟར་བསྒོམ་པར་བྱ་སྟེ། རྒྱས་པར་བྱང་ཆུབ་ལམ་རིམ་པ་ལས་ཤེས་པར་བྱའོ། །གསུམ་པ་ནི། དེ་ལྟར་སྒོམ་པས་སེམས་
དམགས་པ་ལ་འབད་མེད་ལྷུན་གྲུབ་ཏུ་འཇོག་ནུས་པའི་ཤིན་སྦྱངས་ཀྱི་བདེ་བ་སྐྱེས་པ་ན་ཞི་གནས་གྲུབ་པ་ཡིན་ནོ། །གཉིས་པ་ལ། ལྷག་མཐོང་གི་ཚོགས་བསྟན་པ། ལྷག་མཐོང་སྒྲུབ་ཚུལ། གྲུབ་པའི་ཚད་དང་གསུམ། དང་པོ་ནི་སྐྱེས་བུ་དམ་པ་ལ་བརྟེན་པ་དང། དེ་ལ་ཆོས་ཐོས་པ་དང་
བཙལ་བ་དང། དེའི་དོན་ཚུལ་བཞིན་དུ་སེམས་པ་སོགས་དགོས་སོ། །གཉིས་པ་ལ། ཞི་གནས་ཀྱི་ངང་ནས་ངང་གི་དམིགས་པ་ལ་སོ་སོར་རྟོག་པར་བྱེད་པ་ཡིན་པ་ལ་ཁྱད་པར་བདག་མེད་གཏན་ལ་འབེབས་པའི་ཚེ། འཁོར་བའི་རྩ་བ་ཕུང་པོ་བདེན་གྲུབ་ཏུ་ཞེན་པའི་བདེན་འཛིན་ངོས་
བཟུང་ནས་བདེན་འཛིན་དེས་ཕུང་པོ་བདེན་གྲུབ་ཏུ་བཟུང་བ་ལྟར་གྲུབ་མ་གྲུབ་གཅིག་དུ་བྲལ་ལ་སོགས་པའི་རིག་པ་ཡང་དག་པས་ལེགས་པར་བརྟགས་ཏེ་སོ་སོར་དབྱོར་པར་བྱེད་པའོ། །གསུམ་པ་ནི། ཞི་གནས་ཀྱི་ངང་ནས་རང་གི་དམིགས་པ་ལ་སོ་སོར་རྟོག་པའི་ཤེས་རབ་ཀྱིས་དཔྱད་སྟོགས་
ཀྱིས་དྲངས་པའི་ཤིན་སྦྱངས་ཀྱི་ཟིན་པ་ནི། ལྷག་མཐོང་གྲུབ་པའི་ཚད་ཡིན་ནོ། །གསུམ་པ་ཞི་ལྷག་ཟུང་འབྲེལ་ལ་སློབ་ཚུལ་ནི། དེ་ལྟར་ཞི་ལྷག་གྲུབ་པ་ན། ཞི་ལྷག་གཉིས་ཡ་མ་བྲལ་བར་གཅིག་ལ་བརྟེན་ནས་ཅིག་ཤོས་འབད་མེད་དུ་འདྲེན་པར་བྱེད་པ་ལ་བསླབ་པར་བྱ་ཞིང། དེ་ལྟར་
འདྲེན་ནུས་པའི་ཤིན་སྦྱངས་ཀྱི་བདེ་བ་ཙོལ་མེད་དུ་འདྲེན་ནུས་པ་ན་ཞི་ལྷག་ཟུང་དུ་འབྲེལ་བ་ཞེས་བྱའོ། །ཚོགས་སྦུབ་གང་ཞིག། རྣམ་མཁྱེན་ཡིད་བྱེད་ཀྱི་བསམ་པས་སེམས་ཅན་གྱི་དོན་བྱེད་པ་ལ་བརྩོན་པ། བཅུ་གཅིག་པ་ཐབས་མཁས་པའི་ཚོགས་ཀྱི་མཚན་ཉིད། དེ་གང་ཞིག། སྟོང་

[043B] བཅུ་གཉིས་པ་ཡེ་ཤེས་ཀྱི་ཚོགས་སྒྲུབ་ཀྱི་མཚན་ཉིད། དེ་གང་ཞིག། ཐབས་ཁྱད་པར་ཅན་གྱི་རྟོགས་རིགས་སུ་གནས་པ། བཅུ་གསུམ་པ་བསོད་ནམ་ཀྱི་ཚོགས་སྒྲུབ་ཀྱི་མཚན་ཉིད། དེ་གང་ཞིག། གོང་མའི་འབྲས་བུ་
སྒྲུབ་ལ་བརྩོན་པ། བཅུ་བཞི་པ་ལ་ལམ་གྱི་ཚོགས་སྒྲུབ་ཀྱི་མཚན་ཉིད། དེ་གང་ཞི། དམ་པའི་ཆོས་འཛིན་ཅིང་སྤེལ་བར་བྱེད་པའི་དྲན་པ་དང་ཤེས་རབ་མཚུངས་ལྡན་དང་བཅས་པའི་རིགས་སུ་གནས་པ། བཅོ་ལྔ་པ་གཟུངས་ཀྱི་ཚོགས་ཀྱི་མཚན་ཉིད་ཡིན་ཏེ། འགྲེལ་ཆེན་ལས། གཟུགས་
ཀྱི་ངོ་བོ་དྲན་པ་དང་ཤེས་རབ་ཀྱི་ཏིང་ངེ་འཛིན་ཏེ། དྲན་པ་དང་ཤས་རབ་ཁྱད་པར་ཅན་ལ་གཟུངས་ཞེས་བྱའོ། ཞེས་གསུངས་པའི་ཕྱིར། དམ་ཆོས་འཛིན་ཅིང་སྤལ་བར་བྱེད་པའི་ཐབས་རྣམ་དག་གང་ཞིག། དྲན་པ་དང་ཤེས་རབ་མཚུངས་ལྡན་དང་བཅས་པས་རབ་ཏུ་ཕྱེ་བའི་རིགས་སུ་གནས་
པ། གཟུངས་ཀྱི་མཚན་ཉིད། འདིའི་རྣམ་གཞག་འདིར་མི་འཆད་པས་འོག་ཏུ་འཆད། དེ་གང་ཞིག། རང་གི་འབྲས་བུ་གྱུར་པའི་ཡོན་ཏན་དུ་མའི་རྟེན་བྱེད་པ། བཅུ་དྲུག་པ་སའི་ཚོགས་སྒྲུབ་ཀྱི་མཚན་ཉིད། དེ་གང་ཞིག། རང་གི་ངོས་སྐལ་གྱི་སྤང་བྱའི་དངོས་གཉེན་བྱེད་པ། བཅུ་བདུན་པ་གཉེན་
པོའི་ཚོགས་སྒྲུབ་ཀྱི་མཚན་ཉིད། བཞི་པ་ས་མཚམས་ནི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས་རྒྱུན་མཐའི་བར་དུ་ཡོད། ལྔ་པ་ངེས་ཚིག་ནི། བཅུ་བདུན་པོ་དེ་ཆོས་ཅན། ཚོགས་ཞེས་བརྗོད་པའི་རྒྱུ་མཚན་ཡོད་དེ། བྱང་ཆུབ་ཆེན་པོ་ཡང་དག་པར་འཛིན་པའམ་འགྲུབ་པར་བྱེད་པའི་ངོ་
བོ་ཡིན་པས་ན་དེ་ལྟར་བརྗོད་པའི་ཕྱིར། ཚོགས་ཀྱི་སྐད་དེད་སཾ་བྷ་ར་ཞེས་བའི་སཾ་ན་ཡང་དག་པར་གྲུབ་པ། བྷ་ནི་ངོ་བོ། ར་ནེ་འཛིན་པ་ལ་འཇུག་པའི་ཕྱིར། དྲུག་པ་ལ་ཚོགས་བཅུ་བདུན་གྱི་གོ་རིམ་འདི་ལྟར་ངེས་པའི་རྒྱུ་མཚན་ཡོད་དེ། སེམས་ཅན་གྲངས་མེད་དོན་བྱེད་པ་ལ་བརྩེ་བ་
སྙིང་རྗེ་ཆེན་པོས་ཀུན་ནས་བླངས་ཏེ། སེམས་ཅན་རྣམས་ཚེ་འདིའི་བདེ་བ་ལ་འགོད་པ་ལ་སྦྱིན་པ་གཏོང། ཕྱི་པའི་བདེ་བ་ཐོབ་པའི་ཕྱིར་ཚུལ་ཁྲིབས་ལ་འགོད། གཅིག་ཏུ་ངེས་པའི་བདེ་བ་ཐོབ་པའི་ཕྱིར་བཟོད་བརྩོན་བསམ་གཏན་གསུམ་ལ་འགོད། གཏན་དུ་བདེ་བ་ཐོབ་ཕྱིར་དུ་ཤེས་རབ་ཀྱི་

[044A]༄༅། །ཕར་ཕྱིན་ལ་འགོད། ཕར་ཕྱིན་དྲུག་གི་ཐབས་དང་ལྡན་པ་ལ་ཏིང་ངེ་འཛིན་སྐྱེ་བས་གཞན་དོན་ལ་རྩེ་གཅིག་ཏུ་གནས་པའི་ཞི་གནས་དང། དེ་ཐོབ་པ་ལ་ཕག་མཐོང་སྐྱེ་བས་ཞི་གནས་ཀྱི་ཡུལ་མི་དམིགས་པར་རྟོགས་པའི་ལྷག་མཐོང་དང། དེས་སྟོང་ཉིད་ལ་དམིགས་
པས་ན་ཐེག་དམན་དུ་ལྷུང་སྲིད་པས་ཐབས་ཤེས་ཀྱིས་སྲིད་ཞིའི་མཐར་མི་ལྷུང་བའི་ཟུང་དུ་འབྲེལ་བའི་ལམ་དང། ཞི་ལྷག་ཟུང་འབྲེལ་དང་ལྡན་པ་ནི། རྣམ་མཁྱེན་ཡི་བྱེད་ཀྱིས་སེམས་ཅན་གྱི་དོན་བྱེད་པས་དེའི་འོག་ཏུ་ཐབས་མཁས་དང། ཐབས་དེ་ཤེས་པ་ནི་ཡེ་ཤེས་ཀྱི་ཚོག་ལ་
སླེབ་དགོས་པས་སྟོང་ཉིད་རྟོགས་པའི་ཡེ་ཤེས་དེ་སྒོམ་པས་ཡང་དག་པའི་ཤེས་རབ་དང། ཏིང་ངེ་འཛིན་གྱིས་སེམས་ཅན་གྱི་དོན་བྱེད་པ་ལ་བསོད་ནམས་འབྱུང་བས་བསོད་ནམས་ཀྱི་ཚོགས་ཉིས་གོམས་པའི་བྱང་ཕྱོགས་སོ་བདུན་ལ་འབད་པས་མཐོང་
ལམ་སོགས་ཐོབ་པས་དེའི་འོག་ཏུ་ལམ་གྱི་ཚོགས་དང། ལམ་དང་ལྡན་པ་ནི། ཨ་ལ་སོགས་པ་ཡི་གེའི་དོན་བསམ་པའི་སྟོབས་ཀྱིས་བསྐལ་པ་དུ་མར་ཆོས་བསྟན་པའི་རྒྱུའི་དྲན་པ་གཏུགས་པ་མེད་པར་འགྱུར་བའི་ཕྱིར་དེའི་འོག་ཏུ་ཚིག་གི་གཟུངས་ལ་སོགས་པ་གཟུངས་ཀྱི་
ཚོགས་དང། གཟུངས་ཐོབ་པའི་རྟོགས་པའི་གནས་སྐབས་ཀྱི་ཡོན་ཏན་ཕྱི་མ་ཕྱི་མའི་རྟེན་བྱེད་པས་དེ་ནས་སའི་ཚོགས་དང། མཐོང་སྒོམ་གྱི་ངོ་བར་གྱུར་པའི་སས་རང་རང་གི་སྤང་བ་སྦྱོང་བའི་གནས་སྐབས་ཀྱི་དབྱེ་བས་གཉེན་པོའི་ཚོགས་སུ་འགྱུར་བས་དེ་ནས་གཉེན་པོའི་ཚོགས་བསྟན་
པའི་ཕྱིར། འདི་གོང་གཟུངས་ཀྱི་ཚོགས་ཀྱི་སྐབས་འཆད་པས། དེར་འཇུག་རྒྱུ་ཡིན་པས་གཟུངས་ལ་ངོ་བོ། དབྱེ་བ། བྱེད་ལས། ས་མཚམས་སོ། །སྔར་བཞིན་ནོ། །གཉིས་པ་གཟུངས་ཙམ་ལ་བཟོད་པ་ཐོབ་པའི་རྒྱུ་པའི་གཟུངས་དང། སྔགས་ཀྱི་གཟུངས། ཚིག་གི་
གཟུངས། དོན་གྱི་གཟུངས་དང་བཞི་ལས། དང་པོ་ནི། ཨ་ར་པ་ཙ་ན་ལ་སོགས་པའི་ཡི་གེ་དེ་དག་སྐྱེ་འགག་དང་འབྱུང་བ་དང་དངོས་པོ་མེད་པ་ལ་སོགས་པའི་དོན་དུ་མོས་ཏེ་སྒོམ་པ་ཡོངས་སུ་རྫོགས་པ་ན་དེའི་དོན་ལ་མི་སྐྲག་པའི་བཟོད་པ་སྐྱེས་ཏེ། དེའི་རྒྱུ་གྱུར་པའི་དྲན་ཤེས་ནི་

[044B] །དེས་ན་བཟོད་པའི་གཟུངས་བཟོད་པ་ཉིད་ལ་མི་བྱར་བར་དེའི་རྒྱུ་ལ་བྱ་སྟེ། འབུམ་གྱི་གནོད་འཇོམས་ལས། བཟོད་པ་དེ་ལྟ་བུ་ཐོབ་པའི་རྒྱུའི་ཏིང་ངེ་འཛིན་སྒོམ་པའི་ཚེ་ཤེས་རབ་དང། དྲན་པ་ལ་བཟོད་པ་ཐོབ་པའི་རྒྱུ་གྱུར་པའི་གཟུངས་ཞེས་བྱའོ། །ཞེས་གསུངས་པའི་ཕྱིར་
དེས་ན་བཟོད་པའི་གཟུངས་ཞེས་བརྗོད་པའི་རྒྱུ་མཚན་ཡོད་དེ། གཟུངས་ཐོབ་པའི་མཐུས་དེ་མ་ཐག་ཏུ་ས་དང་པོ་སྐྱེ་བ་དང་མཐུན་པའི་བཟོད་པ་ཆེན་པོ་སྐྱེ་སྟེ་དོན་ལ་བཟོད་པས་ན་དེ་ལྟར་བརྗོད་པའི་ཕྱིར། གཉིས་པ་ནི། བྱང་སེམས་ཏིང་ངེ་འཛིན་ལ་དབང་ཐོབ་པས། སེམས་ཅན་གྱི་ཡམས་ནད་དང། ཉེར་
འཚེ་དང། འཁྲུགས་པ་དང། སྡིག་པ་ལ་སོགས་པ་ཟད་པའི་ཆེད་དུ་ཆོ་རྒའི་ཁྱད་པར་འདི་ལྟ་བུས་དོན་དེ་འགྲུབ་པར་གྱུར་ཅིག་ཅེས་ཏིང་ངེ་འཛིན་དང་སྨོན་ལམ་གྱིས་བྱིན་གྱིས་བརླབས་ཏེ་གསང་ཁྱད་པར་ཅན་བརྩམས་པ་ལྟ་བུ་སྟེ། དེ་ཡང་དེ་ལྟར་སྒྲུབ་པའི་དྲན་ཤེས་ནི་གཟུངས་མཚན་
ཉིད་པ་ཡིན་ལ། སྔགས་ཀྱི་ཡི་གེ་རྣམས་ཡུལ་ཡུལ་ཅན་གྱིས་སམ་འབྲས་བུ་ལ་རྒྱུའི་མིང་གིས་བཏགས་ནས་གསང་སྔགས་ཀྱི་གཟུངས་ཞེས་བྱའོ། །གསུམ་པ་ནི། ས་ཐོབ་ནས་ཕྱོགས་བཅུའི་སངས་རྒྱས་ཀྱིས་སྔར་ཐོས་མ་མྱོང་བའི་ཆོས་ཀྱི་རྣམ་གྲངས་གྲངས་མེད་པ་བསྟན་པ་རྣམས་སུ་གཅིག་
ཏུ་འཛིན་པར་ནུས་པའི་དྲན་ཤེས་སོ། །བཞི་པ་ནི། རིམ་པ་ད་ལྟ་བུའི་ཆོས་ཀྱི་དོན་འཛིན་པར་ནུས་པའི་དྲན་ཤེས་སོ། །དེ་ལྟར་ཨ་ལ་སོགས་པའི་ཡི་གེ་དེ་དག་ལ་བརྟེན་ནས་ཆོས་ཐམས་ཅད་རྟོགས་པར་བྱེད་པས་ན། དྲན་ཤེས་ཀྱི་གཟུངས་དེ་དག་སྐྱེ་བས་དེ་དག་ལ་གཟུངས་ཀྱི་སྒོ་ཞེས་བྱའོ། །
ཡང་དེ་ལ་ཆུང་འབྲིང་ཆེ་གསུམ་དུ་ཡོད་དེ། དང་པོ་ནི། ཚེ་དུ་མ་བཙལ་ཀྱང་སྐྱེ་བ་སྔ་མར་སྦྱངས་པའི་རྣམ་སྨིན་གྱིས་ཐོབ་པའི་གཟུངས་ལྟ་བུ། གཉིས་པ་ནི། ཚེ་འདིར་ཐོས་བསམ་ལ་འབད་པ་དག་ཆོས་ཀྱི་ཚིག་དོན་དུ་མ་མྱུར་དུ་འཛིན་པར་ནུས་པའི་གཟུངས་ལྟ་བུ། གསུམ་པ་ནི། ཏིང་
ངེ་འཛིན་བསྒོམས་པའི་སྒོམ་བྱུང་གི་སྟོབས་ཀྱིས་འཛིན་པར་ནུས་གཟུངས་ལྟ་བུ། དེ་ལ་ཡང་ཆུང་འབྲིང་ཆེན་པོ་གསུམ་ལས། དང་པོ་ནི། མོས་སྤྱོད་ཀྱི་གནས་སྐབས་ཀྱི་གཟུངས་ལ་བུ། གཉིས་པ་ནི། མ་དག་ས་བདུན་གྱི་གནས་སྐབས་ཀྱི་གཟུངས་ལྟ་བུ། གསུམ་པ་ནི། དག་པ་ས་གསུམ་

[045A]༄༅། །གྱི་གནས་སྐབས་ཀྱི་གཟུངས་ལྟ་བུ་ཡིན་ཏེ། མདོ་སྡེའི་རྒྱན་ལས། རྣམ་སྨིན་ཐོས་ལ་གོམས་པ་དང། །ཏིང་ངེ་འཛིན་གྱིས་གཟུངས་དག་ནི། །ཆུང་དང་འབྲིང་དང་ཆེན་པོ་སྟེ། །ཆེན་པོ་དེ་ཡང་རྣམ་པ་གསུམ། །བློ་ལྡན་མ་ཞུགས་ཞུགས་པ་ཡང། །མ་དག་ས་པ་རྣམས་
ཀྱིས་ནི། །ཆུང་ངུ་དང་ནི་འབྲིང་པོ་སྟེ། །དག་པ་ས་བའི་གཟུངས་ཆེན་ཡིན། །ཞེས་གསུངས་པའི་ཕྱིར། གསུམ་པ་ནི། གཟུངས་དེ་དག་བྱེད་ལས་དང་ལྡན་ཏེ། རྒྱལ་བའི་དམ་ཆོས་མ་ལུས་པ་རང་གིས་འཛིན་ཅིང་གཞན་ལ་སྟོན་པ་ལ་སོགས་པའི་བྱེད་ལས་དང་ལྡན་པའི་ཕྱིར་ཏེ། དེ་ཉིད་ལས་
བྱང་ཆུབ་སེམས་དཔའ་ཡང་དང་ཡང། །དེ་ལ་ཡང་དག་བསྟན་ནས་ནི། །རྟག་ཏུ་དམ་པའི་ཆོས་དག་ཀྱང། །རབ་ཏུ་སྟོན་ཅིང་འཛིན་པར་བྱེད། །ཅེས་གསུངས་པའི་ཕྱིར། བཞི་པ་ནི། གཟུངས་ཀྱི་ཚོགས་ནི་ཚོགས་སྒྲུབ་དང་འདྲ་ལ། གཟུངས་ཙམ་ལ། གཟུངས་ཆུང་དུ་དང་འབྲིང་གཉིས་ལཾ་
མ་ཞུགས་ན་ཡོད། སྤྱིར་གཟུངས་ཙམ་གྱི་མཚམས་ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད། བདུན་པ་གྲངས་ངེས་ནི། འདིར་བསྟན་ཚོགས་སྒྲུབ་ལ་བཅུ་བདུན་དུ་གྲངས་ངེས་པའི་རྒྱུ་མཚན་ཡོད་དེ། བསམ་སྦྱོར་གཉིས་ཀྱི་དབང་དུ་བྱས་ནས་བརྩེ་བ་དང། ཐུན་མོང་མ་ཡིན་པ་དྲུག་
བཞག། ཉམ་པར་བཞག་མ་བཞག་པའི་དབང་དུ་བྱས་ཏེ། ཞི་ལྷག་གཉིས་ཟུང་འབྲེལ་ཐབས་མཁས་བཞི་བཞག། ལྟ་སྤྱོད་ཀྱི་དབང་དུ་བྱས་ཏེ་ཡེ་ཤེས་དང་བསོད་ནམས་ཀྱི་ཚོགས་གཉིས་བཞག། འབྲས་བུ་སྒྲུབ་པའི་དམིགས་པ་འཛིན་པའི་དབང་དུ་བྱས་ནས་ལམ་དང་གཟུངས་ཀྱི་ཚོགས་
གཉིས་བཞག། ཡོན་གྱི་རྟེན་བྱེད་པའི་དབང་དུ་བྱས་ནས་ས་དང་གཉེན་པོའི་ཚོགས་གཉིས་སུ་བཞག་པའི་ཕྱིར། འོ་ན། དེ་ལ་ཡེ་ཤེས་ཀྱི་ཚོགས་ནི། ཞེས་སོགས་ཀྱིས་རྟོགས་དཀའ་བ་བྱ་བྲག་ཏུ་འཆད་ན་འཆད་ཚུལ་གང་ཞེ་ན། འདི་ལ་ཡེ་ཤེས་ཀྱི་ཚོགས་བྱེ་བྲག་ཏུ་བཤད་པ་དང། །སའི་
ཚོགས་སྒྲུབ་བྱེ་བྲག་ཏུ་བཤད་པ་དང་ཉེན་པོའི་ཚོགས་སྒྲུབ་བྱེ་བྲག་ཏུ་བཤད་པ་དང་གསུམ་ལས། དང་པོ་ལ། ཡུལ་ཅན་ཡེ་ཤེས་བཤད་པ་དང། ཡུལ་སྟོང་པ་ཉིད་བཤད་པ་དང་གཉིས་ལས། དང་པོ་སྟོན་པ་ལ། དེ་ལ་ཡེ་ཤེས་ཀྱི་ཚོགས་ནི། ནང་དང། ཕྱི་དང་དེ་གཉིས་ཀ་དང་

[045B] ཆེན་པོ་དང། དོན་དམ་པ་དང། འདུས་བྱས་དང། འདུས་མ་བྱས་དང། མཐའ་ལས་འདས་པ་དང། ཐོག་མ་དང་མཐའ་མ་མེད་པ་དང། དོར་བ་མེད་པ་དང། རང་བཞིན་དང། ཆོས་ཐམས་ཅད་དང། མཚན་ཉིད་དང། མི་དམིགས་པ་དང། དངོས་པོ་མེད་པའི་ངོ་བོ་ཉིད་དང། དངོས་པོ་དང། དངོས་
པོ་མེད་བ་དང། རང་གི་ངོ་བོ་དང། གཞན་གྱི་ངོ་སྟོང་པ་ཉིད་ཀྱི་བྱེ་བྲག་གིས་རྣམ་པ་ཉི་ཤུའོ། །ཞེས་གསུངས་པའི་ཕྱིར། གཉིས་པ་སྟོན་པ་ལ། འདིར་སྨྲས་པ། ནང་དང་ཕྱི་རོལ་རྣམས་དང་ནི། གཉིས་དང་སྟོང་པའི་དངོས་པོ་དང། །ཕྱོགས་དང་ཉ་ངན་འདས་ལམ་དང། །རྐྱེན་ལས་སྐྱེས་དང་
ཅིག་ཤོས་དང། །མཐའ་འདས་ཐོག་མདོར་པ་མེད། །རང་བཞིན་དང་ནི་ཆོས་ཀུན་དང། །ཆོས་སྐྱི་ལ་སོགས་འདས་སོགས་དང། །ལྡན་དང་ཅིག་ཤོས་ངོ་བོ་དང། །མཁའ་དང་སྟོང་པ་ཞེས་བྱ་དང། །ཆོས་ཀྱི་གཞན་གྱི་ངོ་བོ་ཉིད། །རང་རང་ངོ་བོས་སྟོང་པའི་ཕྱིར། །སྟོང་པ་ཉིད་ནི་ཉི་ཤུར་འདོད། །ཅེས་
གསུངས། གཞུང་དོན་ནི། སྐབས་འདིར་ཚོགས་སྒྲུབ་བཅུ་བདུན་གྱི་ནང་ནས་ཡེ་ཤེས་ཀྱི་ཚོགས་བྱེ་བྲག་ཏུ་བཤད་པ་ལ་རྒྱུ་མཚན་ཡོད་དེ། དེ་རྟོགས་དཀའ་ཞིང་རྟོགས་ན་དོན་ཆེ་བ་ལ་དགོངས་ནས་དེ་ལྟར་བཤད་པའི་ཕྱིར། འདིར་སྟན་ཡེ་ཤེས་ཀྱི་ཚོགས་ཆོས་ཅན། ཅུ་མར་དབྱེ་བ་ཡོད་དེ་
ཡུལ་སྟོང་པ་ཉིད་ཉི་ཤུ་རྟོགས་པའི་ཡུལ་ཅན་ཡེ་ཤེས་ཉི་ཤུ་ཡོད་པའི་ཕྱིར། འདིར་མཐའ་དཔྱད་པ་ལ་ཡུལ་ཅན་སྟོད་པའི་ཡེ་ཤེས་བཤད་པ་དང། ཡུལ༑ སྟོང་ཉིད་ཉི་ཤུ་བཤད་པ་དན། ཡེ་ཤེས་ཀྱི་དམིགས་པ་གང་ཡིན་དཔྱད་པ་དང་གསུམ་ལས། དང་པོ་ནི། མདོ་
ལས་རབ་འབྱོར་བྱང་ཆེན་ཐབས་ཅད་མཁྱེན་པ་འདི་ལྟ་སྟེ། ནང་སྟོང་པ་ཉིད་དང། ཕྱི་སྟོང་པ་ཉིད་དང། ཕྱི་ནང་གཉིས་ཀ་སྟོང་པ་ཉིད་དང། སྟོང་པ་ཉིད་པ་ཉིད་དང། ཆེན་པོ་སྟོང་པ་ཉིད་དང། དོན་དམ་པ་སྟོང་པ་ཉིད་དང། འདུས་བྱས་སྟོང་པ་ཉིད་དང། འདུས་མ་བྱས་སྟོང་ཉིད་དང། མཐའ་ལས་
འདས་པ་སྟོང་པ་ཉིད་དང། ཐོག་མ་དང་མཐའ་མ་མེད་པ་སྟོང་པ་ཉིད་དང། དོར་བ་མེད་པ་སྟོང་པ་ཉིད་དང། རང་བཞིན་སྟོང་པ་ཉིད་དང། ཆོས་ཐམས་ཅད་སྟོང་པ་ཉིད་དང། རང་གི་མཚན་ཉིད་སྟོང་པ་ཉིད་དང། མི་དམིགས་པ་སྟོང་པ་ཉིད་དང། དངོས་པོ་སྟོང་པ་ཉིད་དང། དངོས་པོ་མེད་པ་སྟོང་

[051A]༄༅། །མེད་པའི་ངོ་བོ་ཉིད་སྟོང་པ་ཉིད་དང། རང་གི་ངོ་བོ་སྟོང་པ་ཉིད་དང། གཞན་གྱི་ངོ་བོ་སྟོང་པ་ཉིད་དོ། །ཞེས་བྱ་བའི་མདོ་འདིས་ཡུལ་སྟོང་ཉིད་ཉི་ཤུ་དངོས་སུ་བསྟན་ནས། ཡུལ་ཅན་སྟོང་ཉིད་རྟོགས་པའི་ཡེ་ཤེས་ཉི་ཤུ་ཤུགས་ལ་འཕགས་པ་ཡིན་ཏེ། དེས་ཐེག་ཆེན་གྱི་ཚོགས་ལམ་ནས་
སངས་རྒྱས་ཀྱི་སའི་བར་གྱི་སྟོང་ཉིད་རྟོགས་པའི་ཡེ་ཤེས་ཉི་ཤུ་ཤུགས་ལ་འཕངས་པའི་ཕྱིར་ཏེ། སྟོང་ཉིད་དང་པོ་གསུམ་དངོས་སུ་བསྟན་པའི་མདོས། སྟོང་ཉིད་རྟོགས་པའི་ཐེག་ཆེན་གྱི་ཚོགས་ལམ་ཆུང་འབྲིང་ཆེན་གསུམ་ཤུགས་ལ་བསྟན། བཞིན་པ་སྟོན་པའི་མདོས། སྟོང་ཉིད་རྟོགས་པའི་
ཐག་ཆེན་གྱི་སྦྱོར་ལམ་དང། ལྔ་པ་དང་དྲུག་པ་སྟོན་པའི་མདོས། རིམ་བཞིན། ས་དང་པོ་དང་གཉིས་པ། བདུན་པ་དང་བརྒྱད་པ་སྟོན་པའི་མདོས། ས་གསུམ་པ་དང་བཞིན་པ། དགུ་པ་དང་བཅུ་པ་སྟོན་པའི་མདོས། ས་ལྔ་པ་དང་དྲུག་པ། བཅུ་གཅིག་པ་སྟོན་པའི་མདོས། ས་བདུན་པ། བཅུ་གཉིས་
པ་དང་བཅུ་གསུམ་པ་སྟོན་པའི་མདོས། ས་བརྒྱད་པ། བཅུ་པ་བཞི་པ་དང་བཅོ་ལྔ་པ་སྟོན་པའི་མདོས། ས་དགུ་པ། བཅུ་དྲུག་པ་དང་བཅུ་བདུན་པ་སྟོན་པའི་མདོས། ས་བཅུ་པ་འཕངས། ཐ་མ་གསུམ་སྟོན་པའི་མདོས། སངས་རྒྱས་ཀྱིས་འཕངས་པའི་ཕྱིར། ཡེ་ཤེས་དང་པོ་བཅུ་བདུན་པོ་བཅུ་
པ་མན་ཆད་ལ་འཇོག་པའི་རྒྱུ་མཚན་ཡོད་དེ། དེ་རྣམས་ནི་སྤང་བྱ་མངོན་གྱུར་པ་དང། ས་བོན་ཅི་རིགས་པ་དང་བྲལ་བས་དེ་ལྟར་བཞག་པའི་ཕྱིར། ཐ་མ་གསུམ་སངས་རྒྱས་ཀྱི་ས་ལ་འཇོག་པའི་རྒྱུ་མཚན་ཡོད་དེ། དེ་གསུམ་སྒྲིབ་གཉིས་བག་ཆགས་དང་བཅས་པ་སྤངས་པའི་རྟེན་ཡིན་པ་
དང་རང་བྱུང་ཉིད་ཡིན་པའི་དོན་གྱིས་དེ་ལྟར་བཞག་པའི་ཕྱིར། གཉིས་པ་ནི། འདིར་སྟོང་ཉིད་ལ་ཉི་ཤུ་ཡོད་དེ། དེ་ལ་དགག་གཞི་ཉི་ཤུ་བདེན་པས་སྟོངྒ་པའི་སྟོང་ཉིད་ཉི་ཤུ་ཡོད་པའི་ཕྱིར། དགག་གཞི་ཉི་ཤུ་ཡང་ཡོད་དེ། མིག་སོགས་ནང་གི་དབང་པོ་དྲུག། གཟུགས་སོགས་ཕྱིའི་
ཡུལ་ལྔ། དབང་པོའི་རྟེན་གྱིས་བསྡུས་པའི་ཡུལ་ལྔ། ཆོས་ཐམས་ཅད་བདེན་པས་སྟོང་པའི་སྟོང་ཉིད། ཕྱོགས་བཅུ། མྱ་ངན་ལས་འདས་པ་དང་ལམ་སྟེ་ཐོབ་པ་དོན་དམ་པ། རྐྱེན་ལས་སྐྱེས་པ་ཁམས་གསུམ། ཅིག་ཤོས་རྐྱེན་ལས་མ་སྐྱེས་པ་འདུས་མ་བྱས། རྟག་ཆད་ཀྱི་མཐས་སྟོང་

[051B] ཐོག་མ་དང་ཐ་མ་དང་བྲལ་བའི་འཁོར་བ། ཕྱོགས་རེ་རེ་བཏང་བ་དང་བླང་བ་མེད་པའི་དོར་བ་མེད་པ། འདུས་བྱས་དང་འདུས་མ་བྱས་ཀྱི་སྟོང་ཉིད་རང་བཞིན། ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་ཀུན། ཆོས་སྐྱེ་ལ་སོགས་ཏེ་སྐྱེ་འགགས་དང་གཟུགས་རུང་སོགས་སམ་
རང་གི་མཚན་ཉིད་དང། འདས་སོགས་དུས་གསུམ་དང། ལྡན་པ་སྟེ་རྒྱུ་མཚན་དུ་མ་འདུས་པའི་སྤྱི་ཚོགས་ཙམ་དངོས་པོ་མེད་པའི་ངོ་བོ་ཉིད་དང། ལྡན་པའི་ཅིག་ཤོས་དངོས་པོ་དང། ནམ་མཁའ་ལ་སོགས་པའི་དངོས་པོ་མེད་པ་དང། སྟོང་པ་སྟེ་ཆོས་རྣམས་ཀྱི་ཕྱིན་ཅིམ་ལོག་པའི་ངོ་བོ་ནི་རང་གི་
ངོ་བོ། ཆོས་ཀྱི་གཞན་གྱི་ཕོ་བོ་འཁོར་བ་ལས་གཞན་ཏེ་ཕ་རོལ་ཏུ་གྱུར་པའི་ཡང་དག་པའི་མཐའ་སྟེ་ཉི་ཤུར་ཡོད་པའི་ཕྱིར། གསུམ་པ་ལ། དོན་སྨྲ་བའི་ལུགས་དང། ཐེག་ཆེན་པའི་ལུགས་གཉིས་ལས། དང་པོ་ནི། ཕུང་ཁམས་སྐྱེ་མཆེན་ནི་སྟོང་གཞི་ཡིན་ལ། མུ་སྟེགས་པས་བཏགས་
པའི་བདག་རྟག་པ་དང་གཅིག་པུ་གང་ཟག་གི་བདག་ནི་དགག་བྱ་ཡིན་ཞིང། དེ་ལྟར་ན་དགག་གཞི་ཕུང་སོགས་གསུམ་མམ་བདེན་བཞིའི་ཁྱད་པར་དུ་བྱས་པའི་དགག་པ་སྟེ། འདུལ་བ་ལུང་ལས། འདི་ན་བདག་དང་སེམས་ཅན་མེད། ཆོས་འདི་རྒྱུ་དང་བཅས་ལས་བྱུང། ཞེས་གསུངས་
པ་དང་སེམས་འགྲེལ་ལས། བདག་ཏུ་འཛིན་པ་ཟློག་དོན་དུ། །ཕུང་པོ་ཁམས་སོགས་བསྟན་པ་སྟེ། །ཞེས་གསུངས་པའི་ཕྱིར། དེས་ན་འདི་དང་ཐེག་ཆེན་པ་གཉིས་གང་ཟག་གི་བདག་མེད་གནས་ལུགས་མཐར་ཐུག་ཏུ་འདོད་མི་འདོད་མ་གཏོགས་པ་གང་ཟག་གི་བདག་མེད་ལ་འཇོག་
ཚུལ་མི་མཐུན་པ་མེད་དེ། དེ་ནི་ཐུན་མོང་བ་ཡིན་པའི་ཕྱིར། དེ་ལྟར་ན་ཡང་གང་ཟག་གི་བདག་རང་སྟོང་དུ་འདོད་ཅིང། ཕུང་སོགས་ཆོས་རྣམས་རང་གིས་མི་སྟོང་པར་གཞན་གང་ཟག་གིས་སྟོང་པར་འདོད་དེ། རང་སྡེ་གནས་མ་བུ་པའི་སྡེ་པས་གང་ཟག་རང་རྐྱ་ཐུབ་པའི་རྫས་ཡོད་ཀྱི་བདག་ཁས་ལེན་
པ་ཡིན་ཏེ། དེ་ལྟར་དུ། རྟོག་གེ་འབར་བ་ལས། ལྷག་མ་གནས་མ་བུ་པ་ལ་སོགས་པ་སྡེ་ལྔ་ནི་གང་ཟག་གི་བདག་ཏུ་སྨྲ་བ་ཡིན་ནྟེ། ཞེས་གསུངས་པའི་ཕྱིར། གཉིས་པ་ལ། དབུ་སེམས་ཀྱི་ལུགས་གཉིས་འགོད་པ། དབུ་མ་པའི་ལུགས་བཀོད་པ། དེ་ལ་གཞན་གྱིས་ཀླན་ཀ་སྤོང་བ། སེམས་

[052A]༄༅། །ཙམ་པའི་ལུགས་དགག་པ། ཡེ་ཤེས་ཀྱི་དབྱེ་བ་གཞན་མ་སྨོས་པའི་རྒྱུ་མཚན་བསྟན་པའོ། །དང་པོ་ནི། སེམས་ཙམ་པ་ནི། གཞན་དབང་དགག་གཞི་དང། བདག་གཉིས་སུ་ཀུན་བརྟགས་པའི་ཆ་དགག་ཆ་དང། གཞན་དབང་ཀུན་བརྟགས་དེས་གདོད་མ་ནས་
སྟོང་པའི་ཆ་ཡོངས་གྲུབ་ཏུ་འདོད་དེ། སུམ་ཅུ་པ་ལས། གྲུབ་ནི་དེ་ལ་སྔ་མ་པོ། །རྟག་ཏུ་མེད་པར་གྱུར་པ་དང། །ཞེས་གསུངས་པའི་ཕྱིར། དེས་ན་ཀུན་བརྟགས་རང་གི་མཚན་ཉིད་ཀྱིས་སྟོང་ལ། གཞན་དབང་དང་ཡོངས་གྲུབ་རང་གི་མཚན་ཉིད་ཀྱིས་གྲུབ་པར་འདོད་ཅིང། གཟུགས་འཛིན་རྫས་
གཞན་གྱིས་སྟོང་པའི་སྟོང་ཉིད་བདེན་གྲུབ་འཕགས་པའི་མཉམ་གཞག་གི་གཞལ་བྱར་འདོད། དབུ་མ་པས་ནི། ཆོས་ཐམས་ཅད་བདེན་པས་སྟོང་པའི་སྟོང་ཉིད་འཕགས་པའི་མཉམ་གཞག་གི་གཞལ་བྱར་འདོད། གཉིས་པ་ལ་ལུགས་དེ་གཉིས་ཀྱི་ནང་ནས་དབུ་མ་པའི་ལུགས་འདི་ཉིད་
འཐད་ལ། དེ་སྒྲུབ་པའི་རྟགས་སློབ་དཔོན་གྱིས་རང་བཞིན་གྱི་རྟགས་འགོད་པར་བཞེད་ལ། དེའི་ཚུལ་ནི་གང་ཤེས་པ་ཡིན་ན། བདེན་པས་སྟོང་པའི་རང་ཡུལ་ལ་དམིགས་པས་ཁྱབ། དཔེར་ན། རྨི་ལམ་དུ་རྟ་གླང་སྣང་བའི་ཤེས་པ་བཞིན། རྣམ་པར་མི་རྟོག་པའི་ཡེ་ཤེས་འདི་ཡང་ཤེས་
པ་ཡིན་ནོ་ཕྱོགས་ཆོས་གྲུབ་སྟེ། དེ་ཤེས་པ་མ་ཡིན་ན་དེས་མཐོང་བའི་དོན་མེད་དགོས་པ་ལས་དེ་ཡོད་པའི་ཕྱིར། དེ་ལྟར་ཡང། རྒྱན་སྣང་ལས། འདི་ཉིད་ཁོ་ན་རིགས་པ་ཡིན་ཏེ། གང་དང་གང་ཤེས་པ་ཡིན་པ་དེ་དང་དེ་ནི་རང་བཞིན་གྱིས་སྟོང་པ་ཉིད་ཡིད་ལ་དམིགས་
པས་ཁྱབ། དཔེར་ན། རྨི་ལམ་དུ་རྟ་ལ་སོགས་པའི་ངོ་བོ་ཉིད་སྟོང་པ་ཉིད་ལ་དམིགས་པ་བཞིན་རྩོད་པའི་གཞིའི་གནས་སུ་གྱུར་པའི་རྣམ་པར་མི་རྟོག་པའི་ཡེ་ཤེས་འདི་ཡང་ཤེས་པ་ཡིན་ནོ། །ཞེས་བྱ་བ་ནི་རང་བཞིན་གྱི་གཏན་ཚིགས་སོ། །དམིགས་པར་མངོན་སུམ་མ་ཡིན་ན། །དོན་
མཐོང་རབ་ཏུ་འགྲུབ་མི་འགྱུར། །ཞེས་བྱ་བས་གཏན་ཚིགས་མ་གྲུབ་པ་མ་ཡིན་ལ། མི་མཐུན་ཕྱོགས་ལམ་མཐོང་བས་འགལ་བ་ཡང་མ་ཡིན་ནོ། །ཞེས་གསུངས། གསུམ་པ་ནི། སེམས་ཙམ་པ་ན་རེ། བདེན་སྟོང་ཆོས་ཅན། བདེན་པར་མེད་པར་ཐལ། དམིགས་པ་ཡིན་པའི་ཕྱིར། འདོད་

[052B] བདེན་གྲུབ་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། ལྷས་བྱིན་གསོད་མཁན་གྱི་མཆོས་སྦྱིན་བསད་པའི་འོག་ཏུ་བསད་བྱ་ལྷས་བྱིན་སླར་མི་ལྡོག་པ་བཞིན་དུ། བདེན་མེད་བདེན་གྲུབ་བཀག་པས་བདེན་གྲུབ་སླར་མི་ལྡོག་པའི་ཕྱིར། དེ་ལྟར་མ་ཡིན་ན་མེ་གཤམ་གྱི་བུ་སྐྱེས་པར་ཐལ། མོ་
གཤམ་གྱི་དུ་སྐྱེས་པ་ན་མ་སྐྱེས་པ་ཡིན་པའི་ཕྱིར། ཁྱབ་པ་ཁས། བཞི་པ་ནི། གཞན་དབང་དང་གཉིས་སྟོང་གི་དེ་ཁོ་ན་ཉིད་ཆོས་ཅན། གཞན་དབང་ཡིན་པར་ཐལ། བདེན་གྲུབ་གང་ཞིག། ཡོངས་གྲུབ་གང་ཞིག། ཡོངས་གྲུབ་མ་ཡིན་པའི་ཕྱིར། འདོད་ན། རྫས་སུ་གྲུབ་པར་ཐལ་ལོ། །འདོད་ན། དེ་གཉིས་རྫས་གཅིག་
ཏུ་ཐལ་ལོ། །འདོད་ན། གཉིས་སྟོང་གི་དེ་ཁོ་ན་ཉིད་རྫས་སུ་གྲུབ་པར་ཐལ་ལོ། །འདོད་ན། དེ་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་མ་ཡིན་པར་ཐལ། དེ་གཞན་དབང་ཡིན་པའི་ཕྱིར། རྫས་ཐ་དད་ཡིབྣ་ན། དེ་གཉིས་འབྲེལ་མེད་དོན་གཞན་དུ་ཐལ། དེ་གཉིས་རྫས་གཞན་གང་
ཞིག། དེ་གཉིས་རྒྱུ་འབྲས་མ་ཡིན་པའི་ཕྱིར། འདོད་ན། གཉིས་སྟོང་གི་དེ་ཁོ་ན་ཉིད་གཞན་དབང་གི་གནས་ལུགས་མ་ཡིན་པར་ཐལ་ལོ། །འདོད་ན། དེ་ལ་དམིགས་ཏེ་སྒོམ་པས་གཞན་དབང་ལ་སྒོ་སྐུར་ཅུང་ཟད་ཀྱང་སྤོང་མི་ནུས་པར་ཐལ་ལོ། །ལྔ་པ་ནི། སྐབས་འདིར་ཡེ་ཤེས་ཉི་ཤུ་དངོས་སུ་བསྟན་ནས་མེ་ལོང་ལྟ་བུའི་ཡེ་ཤེས་
སོ་དངོས་སུ་མ་བསྟན་པའི་རྒྱུ་མཚན་ཡོད་དེ། སྐབས་འདིར་སྟོང་ཉིད་དངོས་སུ་སྟོན་པའི་ཤེར་ཕྱིན་གྱི་མདོ་ལས་ཤུགས་ལ་འཕངས་པའི་སྟོང་ཉིད་རྟོགས་པའི་ཡེ་ཤེས་ཀྱི་ཚོགས་ཙམ་ཞིག་དངོས་སུ་སྟོན་པར་འདོད་པ་གནག་ཞིག་སྔར་བཤད་པའི་ཡེ་ཤེས་ཀྱི་དབྱེ་བ་མཐའ་དག་དངོས་སུ་བསྟན་ན་སྐབས་
དོན་བོར་བའི་གནས་སུ་འགྱུར་བའི་ཕྱིར།    ༈    མཚམས་བྱར་བ་དང། སའི་ཚོགས་དངོས་བཤད་པ་དང་གཉིས་ལས། དང་པོ་ནི། ཚོགས་བཅུ་བདུན་གྱི་ནང་ནས་སའི་ཚོགས་བྱེ་བྲག་ཏུ་བཤད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་
དེ༑ སའི་ཚོགས་དེ་རྗོད་བྱེད་ཀྱི་ཚིག་མང་ཞིང་བརྗོད་བྱའི་དོན་རྒྱ་ཆེ་བས་རྟོགས་དཀའ་བ་ལ་དགོགས་ནས་རྗེ་བཙུན་གྱིས་བྱེ་དྲག་ཏུ་བཤད་པའི་ཕྱིར། ཞེས་མཚམས་སྦྱོར་བ་ལ། སའི་ཚོགས་ལ་ས་གང་གི་ཡོངས་སུ་སྤོང་བར་འགྱུར་བའི་ཆོས་གང་དག་ཡིན་པ་དེ་དག་བསྟན་པའི་ཕྱིར་བར་

[053A]༄༅། །སྐབས་ཀྱི་ཚིགས་སུ་བཅད་པ་ཉི་ཤུ་རྩ་གསུམ་གསུངས་པ་ལ། ཞེས་གསུངས། གཉིས་པ་ལ། རྒྱུ་ས་དགུའི་ཡོངས་སྦྱོང་བཤད་པ་དང། འབྲས་བུས་བཅུ་པའི་མཚན་ཉིད་བཤད་པ་གཉིས་ལས། དང་པོ་ནི། རབ་འབྱོར་གང་ཁྱོད་ཀྱིས་འདི་སྐད་དུ་ཇི་ལྟར་ན་བྱང་ཆེན་
ཐེག་ཆེན་ལ་ཡང་དག་པར་ཞུགས་པ་ཡིན་ཞེས་ཟེར་བ་ནི། ཞེས་སོགས་ཀྱིས་མདེ་དོན་བཤད་པའི་སྒོ་ནས། རྒྱུས་དགུའི་ཡོངས་སྦྱོང་བཤད་པ་ལ། ཡོངས་སུ་སྦྱོང་བ་རྣམ་བཅུ་ཡིས། །ཞེས་སོགས་གསུངས། འདི་ལ་ཡང་དགུ་ལས། ས་དང་པོའི་ཡོངས་སྦྱོང་ལ་ཡང། རྩ་བ་དང། འགྲེལ་
པ་གཉིས་ལས། དང་པོ་ནི། རབ་འབྱོར་འདི་ལ་བྱང་ཆེན་ཕར་ཕྱིན་དྲུག་ལ་སྤྱོད་ཅིངས་ནས་སར་འཕར་ཏེ། རབ་འབྱོར་ཇི་ལྟར་ན་བྱང་ཆེན་ཕ་རོལ་ཏུ་ཕྱིན་པ་དྲུག་ལ་སྤྱོད་ཅིང་ས་ནས་སར་འཕར་བ་ཡིན་ཞེ་ན། འདི་ལྟ་སྟེ་ཆོས་ཐམས་ཅད་ནི་གོས་པ་མེད་པས་སོ། །དེ་ཅིའི་ཕྱིར་ཞེ་ན་ཆོས་གང་ཡང་
འོང་བའམ་འགྲོ་བའམ་འཕོ་བའམ་ཉེ་བར་འཕེ་བ་མེད་དེ། དེ་དག་འོན་ཀྱང་ཆོས་ཐམས་ཅད་ཀྱིས་གང་ཡིན་པ་དེ་ལ་རློམ་སེམས་སུ་མི་བྱེད་ཅིང་ས་དེ་ཡང་ཡང་དག་པར་རྗེས་སུ་མི་མཐོང་ངོ། །དེ་ལ་བྱང་ཆེན་ས་ཡོངས་སུ་སྦྱོང་བ་གང་ཞེ་ན། རབ་འབྱོར་ས་དང་པོ་ལ་གནས་པའི་བྱང་ཆེན་
ཡོངས་སུ་སྦྱོང་བ་བཅུ་པོ་འདི་དག་བྱ་སྟེ། བཅུ་གང་ཞེ་ན། དེ་མི་དམིགས་པའི་ཚུལ་གྱིས་ལྷག་པའི་བསམ་པ་ཡོངས་སུ་སྦྱོང་བ་དང། མཚན་མ་མི་དམིགས་པའི་ཕྱིར་ཕན་པའི་དངོས་པོ་ཡོངས་སུ་སྦྱོང་བ་དང། སེམས་ཅན་མི་དམིགས་པའི་ཕྱིར་སེམས་ཅན་ཐམས་ཅད་ལ་སེམས་མཉམ་
པ་ཉིད་དུ་ཡོངས་སུ་སྦྱོང་བ་དང། སྦྱིན་པ་དང། གཏོང་བ་དང། ལེན་པ་མི་དམིགས་པའི་ཕྱིར་གཏོང་བ་ཡོངས་སུ་སྦྱོང་བ་དང། དེས་སློམ་སེམས་སུ་མི་དམིགས་པའི་ཕྱིར་དགེ་བའི་བཤེས་གཉེན་བསྟེན་པ་ཡོངས་སུ་སྦྱོང་བ་དང། ཆོས་ཐམས་ཅད་མི་དམིགས་པའི་ཕྱིར་ཆོས་བཙལ་བ་
ཡོངས་སུ་སྦྱོང་བ་དང། ཁྱིམ་མི་དམིགས་པའི་ཕྱིར་ཡང་དང་ཡང་དུ་འབྱུང་བ་ཡོངས་སུ་སྦྱོང་བ་དང། མཆན་དང་དཔེ་བྱད་བཟང་པོ་མི་དམིགས་པའི་ཕྱིར་སངས་རྒྱས་ཀྱི་སྐུ་ལ་འདོད་པ་ཡོངས་སུ་སྦྱང་བ་དང། ཆོས་ཀྱི་དབྱེ་བ་མི་དམིགས་པའི་ཕྱིར་ཆོས་རྣམ་པར་འགྲོལ་པ་ཡོངས་སུ་སྦྱང་

[053B] ཚིག་མི་དམིགས་པའི་ཕྱིར་བདེན་པའི་ཚིག་ཡོངས་སུ་སྦྱོང་བ་སྟེ། རབ་འབྱོར་ཡོངས་སུ་སྦྱོང་བ་བཅུ་པོ་དེ་དག་ནི་བྱང་ཆེན་ས་དང་པོ་ལ་གནས་པའི་བྱ་བ་དག་གོ་ཞེས་དང། དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་ཚེ་དང་ལྡན་པ་རབ་འབྱོར་གྱིས་འདི་སྐད་ཅེས་གསོལ་ཏོ། །
བཅོམ་ལྡན་འདས་བྱང་ཆེན་ལྷག་པའི་བསམ་པ་ཡོངས་སུ་སྦྱོང་བ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་བྱང་ཆེན་རྣམ་མཁྱེན་དང་ལྡན་པའི་སེམས་བསྐྱེད་པས་དགེ་བའི་རྩ་བ་མང་པོ་ཡང་དག་བར་སྡུད་པ་སྟེ། འདི་ནི་རབ་འབྱོར་ལྷག་པའི་བསམ་པ་ཡོངས་སུ་སྦྱོང་
བའོ། །ཞེས་པ་ནས། འདི་ལྟ་སྟེ་ཇི་སྐད་དུ་སྨྲས་པ་དེ་ལྟར་བྱེད་པ་གང་ཡིན་པ་སྟེ་འདི་ནི་བྱང་ཆེན་བདེན་པའི་ཚིག་ཡོངས་སུ་སྦྱོང་བའོ། །རབ་འབྱོར་དེ་དག་ནི་ས་དང་པོ་ལ་གནས་པའི་བྱང་ཆུབ་སེམས་དཔའི་ཡོངས་སུ་སྦྱོང་བ་བཅུའོ། །ཞེས་པའི་བར་མདོར་བསྟན་དང་རྒྱས་བཤེད་གཉིས་ཀྱིས་
བསྟན། དེའི་དོན་མདོར་བསྟན་གྱི་སྒོ་ནས་འཆད་པ་ལ། ཡོངས་སུ་སྦྱོང་བ་རྣམ་བཅུ་ཡིས། །ས་ནི་དང་པོ་ཐོབ་འགྱུར་ཏེ། །ཞེས་གསུངས། དེ་ཉིད་རྒྱས་པར་བཤད་པ་ལ། བསམ་དང་ཕན་པའི་དངོས་ཉིད་དང། །ཞེས་སོགས་གསུངས། ཡོངས་སྦྱོང་དུ་འགྱུར་ཆུལ་སྟོན་པ་ལ། འདི་དག་རང་བཞིན་མི་
དམིགས་པས། །ཡོངས་སུ་སྦྱོང་བར་ཤེས་པར་བྱ། །ཞེས་གསུངས། གཉིས་པ་ལ་ཡང། ཡོངས་སྦྱོང་སོ་སོའི་ངོ་བོ་དང། ཡོངས་སྦྱོང་དུ་འགྱུར་ཚུལ་གཉིས་ལས། དང་པོ་ནི། རིམ་པ་ཇི་ལྟ་བ་བཞིན་གཞི་ཐམས་ཅད་ལ་གྱ་གྱུ་མེད་པའི་བསམ་པ་དང། རང་དང་གཞན་གྱི་དགོས་པ་ལ་ཕན་པ་
ཉིད་དང། སེམས་ཅན་ཐམས་ཅད་ལ་སེམས་རྩེ་གཅིག་པ་ཉིད་དང། བདོག་པ་ཐམས་ཅད་ཡོངས་སུ་གཏོང་བ་དང། དགེ་བའི་བཤེས་གཉེན་མགུ་བར་བྱེད་པ་དང། ཐེག་པ་གསུམ་དུ་གཏོགས་པའི་དམ་པའི་ཆོས་ཀྱི་དམིགས་པ་འདོད་པ་དང། ཁྱིམས་ན་གནས་པ་ལ་མངོན་པར་མི་དགའ་བ་དང་
བླ་ན་མེད་པའི་སངས་རྒྱས་ཀྱི་སྐུ་འདོད་པ་དང། དམ་པའི་ཆོས་རབ་ཏུ་སྟོན་པ་དང། བདེན་པར་སྨྲ་བ་ཉིད་ཅེས་བྱ་བ། ཞེས་གསུངས། གཉིས་པ་ནི། དེ་ལྟ་བུའི་མཚན་ཉིད་ཀྱི་ཆོས་བཅུས་རྣམ་པ་ཐམས་ཅད་དུ་བསྐྱེད་པར་བྱ་བ་ཡིན་པའི་ཕྱིར། ཡོངས་སུ་སྦྱོང་བའ་རྒྱུའི་ཁྱད་པར་ངོ་བོ་ཉིད་མི་དམིགས་

[054A]༄༅། །པས་ཁྱད་པར་དུ་བྱས་པའི་མཚན་ཉིད་ཀྱི་ཡོངས་སུ་སྦྱོང་བ་དག་ཁོ་ནས་ས་དང་པོར་བ་ཏུ་དགའ་བ་ཐོབ་པ་ཡིན་ནོ། །ཞེས་བཤད། གཉིས་པ་ས་གཉིས་པའི་ཡོངས་སྦྱོང་ལ་ཡང། རྩ་འགྲེལ་གཉིས་ལས། དང་པོ་ནི། རབ་འབྱོར་གང་བྱང་ཆེན་ས་གཉིས་པ་ལ་གནས་པས་ཆོས་
བརྒྱད་པོ་འདི་དག་ཡིད་ལ་བྱ་ཞིང། དེ་དག་ལ་ན་ན་ཏན་དུ་བྱའོ། །བརྒྱད་གང་ཞེ་ན། འདི་ལྟ་སྟེ། ཚུལ་ཁྲིམས་ཡོངས་སུ་དག་པ་དང། བྱས་པ་གཟོ་བ་དང། ཞེས་པ་ནས། ཕར་ཕྱིན་ལྷག་མ་རྣམས་ལ་བརྩོན་པ་འཚོལ་བ་སྟེ། རབ་འབྱོར་བྱང་ཆན་ས་གཉིས་པ་ལ་གནས་པས་ཡང་དང་ཡང་དུ་
ཡིད་ལ་བྱ་ཞིང་དེ་དག་ལ་ནན་ཏན་དུ་བྱ་བ་དག་གོ་ཞེས་དང། རབ་འབྱོར་དེ་ལ་བྱང་ཆེན་ཚུལ་ཁྲིམས་ཡོངས་སུ་དག་པ་གང་ཞེ་ན། འདི་ལྟ་སྟེ། ཉན་ཐོས་དང་རང་སངས་རྒྱས་ཀྱི་སེམས་ཡིད་ལ་མི་བྱེད་ཅིང། ཞེས་པ་ནས། འདི་ནི་བྱང་ཆེན་ཕ་རོལ་ཏུ་ཕྱིན་པ་རྣམས་ལ་བརྩོན་ཞིང་འཚོལ་བའོ། །ཞེས་
པའི་བར་མདོར་བསྟན་རྒྱས་བཤད་གཉིས་ཀྱིས་བསྟན། དེའི་དོན་འཆད་པ་ལ། ཚུལ་ཁྲིམས་བྱས་པ་གཟོ་དང་བཟོད། །ཅེས་གསུངས་སོ། །གཉིས་པ་ལ་སྦྱོང་བྱེད་སོ་སོའི་ངོ་བོ་དང་ཡོངས་སྦྱོང་དུ་འགྱུར་ཚུལ་གཉིས་ལས། དང་པོ་ནི། དགེ་བའི་ཆོས་དང་སེམས་ཅན་གྱི་དོན་བྱེད་པ་དང་སྡོམ་པའི་
ཚུལ་ཁྲིམས་དང། གཞན་གྱིས་ཕན་པ་བྱས་པ་དྲན་པ་དང། གཞན་གྱིས་གནོད་པ་བྱས་པ་ལ་སོགས་པ་བཟོད་པ་དང། དགེ་བའི་ཆོས་སྒྲུབ་པ་ལ་འགྱོད་པ་མེད་པ་དང། སྐྱེ་བོ་ཐམས་ཅད་ལ་བྱམས་པ་དང་མཁན་པོ་ལ་སོགས་པ་ལ་འདུད་པ་དང། དགེ་བའི་བཤེས་གཉེན་གྱིས་བསྟན་པའི་
ཆོས་སྒྲུབ་པ་དང། སྦྱིན་པ་ལ་སོགས་པའི་ཕར་ཕྱིན་དྲུག་ལ་སྤྲོ་བ་ཞེས་བྱ་བ། ཞེས་གསུངས། གཉིས་པ་ནི། དེ་ལྟ་བུའི་ཡོངས་སུ་སྦྱོང་བ་སྔ་མ་བཞིན་ཡོངས་སུ་སྦྱོང་བ་བྱས་པའི་ཁྱད་པར་རྣམ་པ་བརྒྱད་ཀྱི་ས་གཉིས་པ་དྲི་མ་མེད་པ་ཐོབ་པ་ཡིན་ནོ། །ཞེས་བཤད། གསུམ་པ་ས་གསུམ་པའི་ཡོངས་སྦྱོང་ལ་ཡང་རྩ་འགྲེལ་
གཉིས་ལས། དང་པོ་ནི། རབ་འབྱོར་གང་བྱང་ཆེན་ས་གསུམ་པ་ལ་གནས་པས་ཆོས་ལྔ་ལ་མཁས་པར་བྱ་སྟེ། ལྔ་གང་ཞེ་ན། འདི་ལྟ་སྟེ། མང་དུ་ཐོས་པས་མི་ངོམས་ཤིང་དེ་ལ་ཡང་ཡི་གེ་ལ་མངོན་པར་མ་ཞེན་པ་དང། ཞེས་པ་ནས། ངོ་ཚ་ཤེས་ཤིང་ཁྲེལ་ཡོད་པ་ལ་གནས་ཀྱང་དེས་རློམ་

[054B] རབ་འབྱོར་ཆོས་ལྔ་པོ་དེ་དག་ནི་བྱང་ཆེན་ནས་གསུམ་པ་ལ་གནས་པས་གནས་པར་བྱ་བ་དག་གོ། །ཞེས་དང། དེ་ལ་བྱང་ཆེན་མང་དུ་ཐོས་པས་མི་ངོམས་པ་གང་ཞེ་ན། འདི་ལྟ་སྟེ། སངས་རྒྱས་བཅོ་ལྡན་འདས་རྣམས་ཀྱི་འཇིག་རྟེན་གྱི་ཁམས་འདི་འམ་ཞེས་པ་ནས་
རང་སངས་རྒྱས་ཀྱི་སེམས་ལ་སྨད་པ་སྟེ། རབ་འབྱོར་འདི་ནི་བྱང་ཆེན་ངོ་ཚ་ཤེས་ཤིང་ཁྲེལ་ཡོད་པ་ལ་གནས་པའོ། །ཞེས་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། ཐོས་པས་མི་ངོམས་ཉིད་དང་ནི། །ཞེས་སོགས་གསུངས། གཉིས་པ་ལ། སྔར་བཞིན་གཉིས་ལས། དང་པོ་ནི་
དམ་པའི་ཆོས་ཉན་པས་ངོམས་མི་ཤེས་པ་དང། རྙེད་པ་ལ་སོགས་པ་ལ་མི་ལྟ་བའི་སེམས་ཀྱིས་དམ་པའི་ཆོས་རབ་ཏུ་སྟོན་པ་དང། རང་གི་སངས་རྒྱས་ཀྱི་ཞིང་རྟེན་དང་བརྟེན་པ་ཀུན་ཏུ་སྦྱོང་བ་དང། ཕན་གདགས་པའི་སེམས་ཅན་མི་མཐུན་པ་ལ་སོགས་པ་མཐོང་བས་ཡོངས་སུ་མི་སྐྱོ་བ་
དང། རང་དང་གཞན་ལ་ལྟོས་ནས་མི་དགེ་བའི་ཆོས་མི་བྱེད་པ་ཞེས་བྱ་བ། ཞེས་བཤད། གཉིས་པ་ནི། དེ་ལྟ་བུའི་ཡོངས་སུ་སྦྱོང་བ་རྣམ་པ་ལྔ་པོ་སྔ་མ་བཞིན་དུ་ངོ་བོ་ཉིད་དུ་མི་རྟོག་པས་ཡོངས་སུ་སྦྱང་བ་བྱས་པས་ས་གསུམ་པ་འོད་བྱེད་པ་རྟོགས་པ་ཡིན་ནོ། །ཞེས་བཤད། བཞི་པ་ས་བཞི་
པའི་ཡོངས་སྦྱོང་ལ་རྩ་འགྲེལ་གཉིས་ལས། དང་པོ་ནི། རབ་འབྱོར་གང་བྱང་ཆེན་ས་བཞི་པ་ལ་གནས་པས་ཆོས་བཅུ་པོ་འདི་དག་ཡོངས་སུ་བླངས་ཤིང་གནས་པར་བྱ་སྟེ། དེ་དག་ཡོངས་སུ་གཏོང་བར་མི་བྱའོ། །བཅུ་གང་ཞེ་ན། འདི་ལྟ་སྟེ། དགོན་པ་ལ་གནས་པ་དང། ཞེས་པ་ནས། དངོས་པོ་ཐམས་
ཅད་ལ་ལྟོས་པ་མེད་པ་སྟེ། རབ་འབྱོར་ཆོས་བཅུ་པོ་དེ་དག་ནི་བྱང་ཆེན་ས་བཞིན་པ་ལ་གནས་པས་ཡོངས་སུ་གཏོང་བར་མི་བྱ་ཞིང་ཡང་དག་པར་བླངས་ཏེ་གནས་པར་བྱས་པ་ལ་དགོད། ཅེས་དང། དེ་ལ་བྱང་ཆེན་དགོན་པར་གནས་པས་ཡོངས་སུ་མི་གོང་བ་གང་ཞེ་ན་ཉན་ཐོས་དང་རང་སངས་
རྒྱས་ཀྱིས་ལས་བབ་པ་གང་ཡིན་པ་སྟེ། ཞེས་པ་ནས། དངོས་པོ་ཐམས་ཅད་ཡིད་ལ་མི་བྱེད་པ་གང་ཡིན་པ་སྟེ། འདི་ནི་བྱང་ཆེན་དངོས་པོ་ཐམས་ཅད་ལ་ལྟོས་པ་མེད་པའོ། །ཞེས་པའི་བར་གྱི་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། ནགས་གནས་འདོད་ཆུང་ཆོག་ཤེས་དང་

[055A]༄༅། །ཞེས་སོགས་གསུངས། གཉིས་པ་ལ་སྔར་བཞིན་གཉིས་ལས། དང་པོ་ནི། དགོན་པར་གནས་པ་དང། རྙེད་པ་མ་ཐོབ་པ་ལ་མངོན་པར་འདོད་པ་མེད་པ་དང། རྙེད་པ་ཐོབ་པ་ལ་ལྷག་པར་དོན་དུ་གཉེར་བ་མེད་པ་དང། བསོད་སྙོམས་པ་ཉིད་ལ་སོགས་པ་སྦྱངས་པའི་
ཡོན་ཏན་ཡང་དག་པར་སྡོམ་པ་དང། བསླབ་པ་བླངས་པ་སྲོག་ལ་སོགས་པའི་ཕྱིར་ཡང་ཡོངས་སུ་མི་གཏོང་བ་དང། འདོད་པའི་ཡོན་ཏན་ལ་ཉེས་དམིགས་སུ་ལྟ་བས་སྨོད་པ་དང། གདུལ་བྱ་དང་འཚམས་པར་མྱ་ངན་ལས་འདས་པ་ལ་གཞོལ་བར་བྱེད་པ་དང། བདོག་པ་ཐམས་ཅད་
ཡོངས་སུ་གཏོང་བ་དང། དགེ་བ་སྒྲུབ་པ་ལ་སེམས་མི་ཞུམ་པ་དང། དངོས་པོ་ཐམས་ཅད་ལ་མི་ལྟ་བ་ཞེས་བྱ་བ། ཞེས་བཤད། གཉིས་པ་ནི། དེ་ལྟ་བུའོ་ཡོངས་སུས་བྱོང་བ་སྔ་མ་ལྟ་བུ་རྣམ་པ་བཅུས་ས་བཞི་པ་འོང་འཕྲོ་བ་ཅན་གནོན་པ་ཡིན་ནོ། །ཞེས་བཤད། ལྔ་པ་ས་ལྔ་པའི་
ཡོངས་སྦྱོང་ལ། རྩ་འགྲེལ་གཉིས་ལས། དང་པོ་ནི། རབ་འབྱོར་གང་བྱང་ཆེན་ས་ལྔ་པ་ལ་གནས་པས་ཆོས་བཅུ་པོ་འདི་དག་ཡོངས་སུ་སྦྱོང་བར་བྱ་བ་དག་སྟེ། བཅུ་གང་ཞེ་ན། འདི་ལྟ་སྟེ། ཁྱིམ་པ་དང། རབ་ཏུ་བྱུང་བ་དང། བསྟན་པ་ཡོངས་སུ་སྤང་བར་བྱ་བ་དག། ཞེས་པ་ནས། ལྷག་པའི་
ང་རྒྱལ་དང། ཁེངས་པ་དང། ཕྱིན་ཅི་ལོག་རྣམས་དང། ཐེ་ཚོམ་དང། འདོད་ཆགས་དང། ཞེས་སྡང་དང། གཏི་མུག་ཉམས་རངས་སུ་བཞག་པ་ཡོངས་སུ་སྤང་བར་བྱ་སྟེ། ཆོས་བཅུ་པོ་དེ་དག་ནི་བྱང་ཆེན་ས་ལྔ་པ་ལ་གནས་པས་ཡོངས་སུ་སྤང་བར་བྱའོ། །ཞེས་དང། དེ་ལ་བྱང་ཆེན་ཁྱིམ་པ་
དང་བསྟན་པ་ཡོངས་སུ་སྤང་བར་བྱ་བ་གང་ཞེན། འདི་ལྟ་སྟེ། སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་ཞིང་རྫུས་ཏེ་སྐྱེ་བ་དང། མགོ་བྲེགས་ཤིང་གོས་ངུར་སྨྲིག་བགོ་བ་གང་ཡིན་པ་སྟེ། ཞེས་པ་ནས། འདི་ནི་བྱང་ཆེན། འདོད་ཆགས་དང། ཞེས་སྡང་དང། གཏི་མུག་ཉམས་རངས་
སུ་མི་འདོད་པའི། ཞེས་པའི་བར་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། འདྲིས་དང་ཁྱིམ་ལ་འཁྲེན་པ་དང། །ཞེས་སོགས་གསུངས། གཉིས་པ་ལ་སྔར་བཞིན་གཉིས་ལས། དང་པོ་ནི། རྙེད་པ་ལ་སོགས་པའི་དོན་དུ་རབ་ཏུ་བྱུང་བ་ལ་སོགས་པ་དང། འགྲོགས་པ་དང་

[055B] སྐྱེ་བོ་མང་པོའི་གྲོང་ལ་སོགས་པ་དང། བདག་ལ་བསྡགས་པ་དང། གཞན་ལ་སྨོད་པ་དང། མི་དགེ་བའི་ལས་ཀྱི་ལམ་བཅུ་དང། ཐོས་པ་ལ་སོགས་པས་རློབ་ཞིང་གཞན་ལ་མི་འདུད་པ་དང། དགེ་བ་དང་མི་དགེ་བ་ལ་བཟློག་སྟེ་མངོན་པར་ཞེན་པ་
དང། ལོག་པར་ལྟ་བ་ལ་སོགས་པ་བློ་གྲོས་ངན་པ་དང། འདོད་ཆགས་ལ་སོགས་པ་ཉོན་མོངས་པ་ཐམས་ཅད་ལ་ཕྱོགས་པར་བྱེད་པ་ཞེས་བྱ་བ། ཞེས་བཤད། གཉིས་པ་ནི། དེ་ལྟ་བུའི་མཚན་ཉིད་ཀྱི་ཆོས་བཅུ་རྣམ་པར་སྤོང་ཞིང་བཟློག་པའི་ཆོས་དོན་གྱིས་
འཕངས་པ། ཡོངས་སུ་སྦྱོང་བ་རྣམ་པ་བཅུས་སྔ་མ་བཞིན་དུ་ས་ལྔ་པ་སྦྱང་དཀའ་བ་ཐོབ་པ་ཡིན་ནོ། །ཞེས་བཤད། དྲུག་པ་ས་དྲུག་པའི་ཡོངས་སུ་སྦྱོང་བ་ལ་རྩ་འགྲེལ་གཉིས་ལས། དང་པོ་ནི། རབ་འབྱོར་བྱང་ཆེན་ས་དྲུག་པ་ལ་གནས་པས་ཆོས་དྲུག་ཡོངས་སུ་རྫོགས་པར་བྱ་སྟེ་
དྲུག་གང་ཞེ་ན། འདི་ལྟ་སྟེ། ཕ་རོལ་ཏུ་ཕྱིན་པ་དྲུག་གོ་གཞན་ཡང་ཆོས་དྲུག་ཡོངས་སུ་རྫོགས་པར་བྱ་སྟེ། དྲུག་གང་ཞེ་ན། ཉན་ཐོས་ཀྱི་སེམས་ཡོངས་སུ་སྤང་བར་བྱའོ། །ཞེས་པ་ནས། སློང་མོ་པ་མཐོང་ནས་སློང་མོ་པ་ལ་འཁྲིགས་པར་མི་བྱ་སྟེ། འཁྲུགས་པའི་སེམས་སྤང་བར་བྱའོ། །ཆོས་
དྲུག་པོ་དེ་དག་ནི་བྱང་ཆེན་ས་དྲུག་པ་ལ་གནས་པས་ཡོངས་སུ་སྤང་བར་བྱའོ། །ཞེས་དང། དེ་ལ་ས་དྲུག་པ་ལ་ཆོས་དྲུག་ཡོངས་སུ་མི་འདོར་བ་གང་ཞེ་ན། འདི་ལྟ་སྟེ་ཕ་རོལ་ཏུ་ཕྱིན་པ་དྲུག་སྟེ། ཞེས་པ་ནས། དེ་ལྟར་བྱང་ཆེན་ཆོས་དྲུག་ཡོངས་སུ་སྤང་བར་བྱའོ། །ཞེས་པའི་བར་བསྟན་བཤད་
གཉིས་ཀྱིས་བསྟན། དེའི་དོན་འཆད་པ་ལ། སྦྱིན་དང་ཚུལ་ཁྲིམས་བཟོད་བརྩོན་འགྲུས། །ཞེས་སོགས་གསུངས། གཉིས་པ་ལ་གཉིས་ལས་དང་པོ་ནི། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པས་ཉན་ཐོས་དང་རང་སངས་རྒྱས་ལ་འདོད་པ་དང། ངོ་བོ་ཉིད་མི་དམིགས་པ་ལ་སྐྲག་པ་དང། སློང་
བ་པོའི་སྐྱེ་བོས་བསླངས་ན་ཞུམ་པ་དང། བདོག་པ་ཐམས་ཅད་རང་གི་དང་གིས་གཏོད་བར་ཞུགས་པ་ལ་མི་དགའ་བ་དང། བཀྲེན་ཡང་སློང་བའི་སྐྱེ་བོ་སྤོང་ཨཱི་སེམས་སྤོང་བ་སྟེ། ཞེས་བཤད། གཉིས་པ་ནི། དེ་ལྟ་བུའི་ཡོངས་སུ་སྦྱོང་བ་བཅུ་གཉིས་ཀྱིས་སྔ་མ་བཞིན་དུ་ས་དྲུག་པ་མངོན་དུ་གྱུར་པ་

[056A]༄༅། །ཀུན་ཤེས་པར་འགྱུར་བ་ཡིན་ནོ། །ཞེས་བཤད། བདུན་པ་ས་བདུན་པའི་ཡོངས་སྦྱོང་ལ་སྤང་བྱ་དང། གཉེན་པོ་གཉིས་ལས། དང་པོ་ལ། རྩ་འགྲེལ་གཉིས་ལས། དང་པོ་ནི། རབ་འབྱོར་གང་བྱད་ཆེན་ས་བདུན་པ་ལ་གནས་པས་ཆོས་ཉི་ཤུ་མི་བྱ་སྟེ། ཉི་ཤུ་གང་
ཞེ་ན། འདི་ལྟ་སྟེ། བདག་ཏུ་འཛིན་པར་མི་བྱའོ། །ཞེས་པ་ནས། སྟོང་པ་ཉིད་ལ་འགལ་བ་སྟེ། རབ་འབྱོར་ཆོས་ཉི་ཤུ་བོ་དེ་དག་ནི་བྱང་ཆེན་ས་བདུན་པ་ལ་གནས་པས་མི་བྱའོ། །ཞས་དང། དེ་ལ་ཇི་ལྟར་ན་བྱང་ཆེན་བདག་ཏུ་འཛིན་པར་མི་བྱེད་ཅེ་ན་དེ་ནི་འདི་ལྟར་བདག་ཤིན་ཏུ་མེད་པའི་ཕྱིར། དེ་ལྟར་བྱང་ཆེན་བདག་ཏུ་འཛིན་
པར་མི་བྱའོ། །ཞེས་པ་ནས། དེ་ནི་འདི་ལྟར་ཆོས་ཐམས་ཅད་སྟོང་པ་ཉིད་ལ་འགལ་བར་མི་བྱེད་པའི་ཕྱིར་ཏེ་དེ་ལྟར་བྱང་ཆེན་སྟོང་པ་ཉིད་ལ་འགལ་བར་མི་བྱའོ། །ཞེས་པའི་བར་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། བདག་དང་སེམས་ཅན་འཛིན་པ་དང། །ཞེས་གསུངས། གཉིས་
པ་ལ། སྤང་བྱ་ཉི་ཤུའི་ངོ་བོ་དང། དེ་སྤངས་པས་ཐོབ་ཚུལ་གཉིས་ལས། དང་པོ་ནི། བདག་དང། སེམས་ཅན་དང། སྲོག་དང། གང་ཟག་དང། ཆད་པ་དང། རྟག་པ་དང། མཚན་མ་དང། རྒྱུ་དང། ཕུང་པོ་དང། ཁམས་དང། སྐྱེ་མཆེད་དང། ཁམས་གསུམ་པོ་ལ་གནས་པ་དང། ཆགས་པ་དང། སམ་
ཀུན་ཏུ་ཞུམ་པ་དང། སངས་རྒྱས་དང། ཆོས་དང། དགེ་འདུན་དང། ཚུལ་ཁྲིམས་སུ་ལྟ་བའི་མངོན་པར་ཞེན་པ་དང། སྟོང་པ་ཉིད་ལ་རྩོད་པ་དང། འགལ་བ་བརྗོད་པ་འཛིན་པ་ཡོངས་སུ་སྤངས་པ་སྟེ། ཞེས་བཤད། གཉིས་པ་ནི། ཉེས་པ་དེ་ལྟ་བུ་ཉི་ཤུ་དང་བྲལ་ནས། བཟློག་པའི་ཆོས་དོན་
བྱིས་འཕངས་པ་ཡོངས་སུ་སྦྱོང་བ་རྣམ་པ་ཉི་ཤུས་སྔ་མ་བཞིན་དུ་ས་བདུན་པ་རིང་དུ་སོང་བ་ཀུན་ཤེས་པར་འགྱུར་བ་ཡིན་ནོ། །ཞེས་བཤད། གཉིས་པ་ལ། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། དོན་གྱིས་འཕངས་པའི་ཆོས་ཉིད་བསྟན་པའི་ཕྱིར། ཞེས་
བྱིས་འཕངས་པ་ཡོངས་སུ་སྦྱོད་བ་རྣམ་པ་ཉི་ཤུས་སྔ་མ་བཞིན་དུ་ས་བདུན་པ་རིང་དུ་སོང་བ་ཀུན་ཤེས་པར་འགྱུར་བ་ཡིན་ནོ། །ཞེས་བཤད། གཉིས་པ་ལ། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། དོན་གྱིས་འཕངས་པའི་ཆོས་ཉིད་བསྟན་པའི་ཕྱིར། ཞེས་
བཤད། གཉིས་པ་ནི། དེས་ཆོས་ཉི་ཤུ་པའི་འདི་དག་ཡོངས་སུ་རྫོགས་པར་བྱ་སྟེ། ཉི་ཤུ་གང་ཞེ་ན། སྟོང་པ་ཉིད་ཡོངས་སུ་རྫོགས་པར་བྱ་བ་དང། ཞེས་པ་ནས། བདག་གི་ངོ་བོ་སྟོན་པ་སྟེ། རབ་འབྱོར་ཆོས་ཉི་ཤུ་པོ་དེ་དག་ནི། བྱང་ཆེན་ས་བདུན་པ་ལ་

[056B] །ཞེས་དང། དེ་ལ་ཇི་ལྟར་བྱང་ཆེན་སྟོང་པ་ཉིད་ཡོངས་སུ་རྫོགས་པར་བྱ་བ་ཡིན་ཞེ་ན། རང་གི་མཚན་ཉིད་སྟོང་པ་ཉིད་ཉེ་བར་བཟུང་ནས་རྫོགས་པ་ནི་བྱང་ཆེན་སྟོང་པ་ཉིད་ཡོངས་སུ་རྫོགས་པ་སྟེ། ཞེས་པ་ནས། འདི་ནི་བྱང་ཆེན་ཐམས་ཅད་དུ་བདག་
གི་དོ་བོ་སྟོན་པའི་ཞེས་པའི་བར་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། རྣམ་ཐར་སྒོ་གསུམ་ཤེས་པ་དང། །ཞེས་སོགས་གསུངས། གསུམ་པ་ལ། སྦྱོང་བྱེད་སོ་སོའི་ངོ་བོ་ཉིད་དང། སྦྱངས་པས་ས་ཐོབ་ཚུལ་ལོ། །དང་པོ་ནི། རྣམ་པར་ཐར་པའི་སྒོ་སྟོང་པ་ཉིད་དང། མཚན་
མ་མེད་པ་དང། སྨོན་པ་མེད་པ་ཡང་དག་པར་ཤེས་པ་དང། དགེ་བ་བཅུའི་ལས་ཀྱི་ལམ་ལ་གསད་པར་བྱ་བ་དང། གསོད་པ་པོ་དང། བསད་པ་མི་དམིགས་པ་ལ་སོགས་པ་དང། སྐྱེ་བོ་ཐམས་ཅད་ལ་དམིགས་པའི་སྙིང་བརྩེ་བ་དང། དངོས་པོར་དམིགས་པ་མེད་པ་དང། ཆོས་ཐམས་ཅད་
མཉམ་པ་ཉིད་དུ་རྟོགས་པ་དང། ཐེག་པ་ཆེན་པོ་གཅིག་ཏུ་རྟོགས་པ་དང། མི་སྐྱེ་བ་ཡོངས་སུ་ཤེས་པ་དང། ཆོས་ཟབ་མོ་ལ་ངེས་པར་རྟོགས་པའི་བཟོད་པ་ཁོང་དུ་ཆུད་པ་དང། ཤེས་བྱ་ཐམས་ཅད་ཐེག་པ་ཆེན་པོའི་ཐབས་ཀྱི་སྒོ་ནས་རབ་ཏུ་སྟོན་པ་དང། རྟོག་པ་ཐམས་ཅད་གཅོད་པ་དང་
མཚན་མར་མཛིན་པའི་རྟོག་པ་མེད་པ་དང། འཇིག་ཚོགས་ལ་ལྟ་བ་ལ་སོགས་པ་ལྔ་འདོར་བ་དང། འདོད་ཆགས་ལ་སོགས་པ་ཉོན་མོངས་པ་སྤོང་བ་དང། ཞི་གནས་སྒོམ་པ་དང། ཤེས་རབ་དང་ཐབས་ལ་མཁས་པར་བྱེད་པ་དང། སེམས་ཉེ་བར་ཞི་བ་དང། གཟུགས་ལ་སོགས་པ་
ལ་ཐོགས་པ་མེད་པའི་ཡེ་ཤེས་དང། མངོན་པར་ཞེན་པའི་གནས་མ་ཡིན་པ་དང། ཇི་ལྟར་འདོད་པ་བཞིན་དུ་དུས་མཉམ་དུ་སངས་རྒྱས་ཀྱི་ཞིང་ཐམས་ཅད་དུ་འགྲོ་བ་དང། གདུལ་བྱ་དང་མཐུན་པར་ཐམས་ཅད་དུ་བདག་གི་ལུས་རབ་ཏུ་སྟོན་པ་ཞེས་བྱ་བ། ཞེས་བཤད། གཉིས་པ་ནི་
ཡོངས་སུ་སྦྱོང་བ་རྣམ་པ་ཉི་ཤུ་པོ་འདིས་ཀྱང་སྔ་མ་བཞིན་དུ་ས་བདུན་པ་རྟོགས་པར་འགྱུར་བ་ཡིན་ནོ། །ཞེས་བཤད། བརྒྱད་པ་ས་བརྒྱད་པའི་ཡོངས་སྦྱོང་ལ་རྩ་འགྲེལ་གཉིས་ལས། དང་པོ་ནི། རབ་འགྱོར་གང་བྱང་ཆེན་ས་བརྒྱད་པ་ལ་གནས་པས་ཆོས་བཞི་པོ་འདི་དག་ཡོངས་སུ་རྫོགས་

[057A]༄༅། །པར་བྱ་སྟེ། བཞི་གང་ཞེ་ན། འདི་ལྟར་སེམས་ཅན་ཐམས་ཅད་ཀྱི་སེམས་ཀྱི་སྤྱོད་པའི་རྗེས་སུ་འཇུག་པ་དང། ཞེས་པ་ནས། སངས་རྒྱས་ལ་བསྙེན་བཀུར་ཞིང་སངས་རྒྱས་ཀྱི་སྐུ་ཡང་དག་པ་ཇི་ལྟ་བ་བཞིན་དུ་རྟོགས་པ་སྟེ། ཞེས་སོགས་དང། རབ་འབྱོར་གང་བྱང་
ཆེན་ས་བརྒྱད་པ་ལ་གནས་པས་ཆོས་བཞི་ཡོངས་སུ་རྫོགས་པར་བྱ་སྟེ། བཞི་གང་ཞེ་ན་འདི་ལྟ་སྟེ། དབང་པོ་མཆོག་དང་མཆོག་མ་ཡིན་པ་ཤེས་པ་དང། ཞེས་པ་ནས། སེམས་ཅན་རྣམས་ཀྱི་དགེ་བའི་རྩ་བ་ཇི་ལྟ་ཇི་ལྟར་འགྲུབ་པར་འགྱུར་བ་དེ་ལྟར་ཡོངས་སུ་འགྲུབ་ཅིང་ཆེད་དུ་
བསམས་ཤིང་སྲིད་པ་ཉེ་བར་ལེན་ཏེ། རབ་འབྱོར་ཆོས་བཞི་པོ་དེ་དག་ནི་བྱང་ཆེན་ས་བརྒྱད་པ་ལ་གནས་པས་ཡོངས་སུ་རྫོགས་པར་བྱའོ། །ཞེས་དང། དེ་ལ་བྱང་ཆེན་སེམས་ཅན་ཐམས་ཅད་ཀྱི་སེམས་ཀྱི་སྤྱོད་པའི་རྗེས་སུ་འཇུག་པ་གང་ཞེ་ན། སེམས་གཅིག་གི་སེམས་ཅན་ཐམས་ཅད་ཀྱི་
སེམས་ཀྱི་སྤྱོད་པ་ཡོངས་སུ་ཤེས་པ་གང་ཡིན་པ་སྟེ། ཞེས་པ་ནས། སེམས་ཅན་ཡོངས་སུས་སྨིན་པར་བྱ་བའི་ཕྱིར་ཏེ། དེས་ན་བྱང་ཆེན་ཆེད་དུ་བསམས་ཤིང་སྲིད་པ་ཉེ་བར་ལེན་པའོ། །ཞེས་པའི་བར་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། སེམས་ཅན་ཀུན་ཡིད་
ཤེས་པ་དང། །ཞེས་སོགས་གསུངས། གཉིས་པ་ལ་གཉིས་ལས། དང་པོ་ནི། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཇི་ལྟ་བ་བཞིན་ཤེས་པ་དང། འཇིག་རྟེན་གྱི་ཁམས་སུ་རྫུ་འཕྲུལ་གྱི་མངོན་པར་ཤེས་པས་བརྩེ་བ་དང། སངས་རྒྱས་ཀྱི་ཞིང་རྟེན་གསེར་ལ་སོགས་པའི་ངོ་
བོར་ཡོངས་སུ་སྒྱུར་བ་དང། རྣམ་པ་ཐམས་ཅད་དུ་ཆོས་ཡོངས་སུ་བརྟགས་པས་སངས་རྒྱས་མཉེས་པར་བྱེད་པ་དང། ལྷའི་མིག་སྐྱེད་པ་དང། སངས་རྒྱས་ཀྱི་ཞིང་བརྟེན་པ་སེམས་ཅན་ཡོངས་སུ་སྦྱོང་བ་དང། ཐམས་ཅད་དུ་སྒྱུ་མ་ལྟ་བུར་གནས་པ་དང། སེམས་ཅན་ཐམས་ཅད་ཀྱི་དོན་མཐོང་
ནས་བློ་སྔོན་དུ་བཏང་བའི་སྐྱ་བ་ཡོངས་སུ་འཛིན་པ་ཞེས་བྱ་བ། ཞེས་བཤད། གཉིས་པ་ནི། ཡོངས་སུ་སྦྱོང་བའི་ཆོས་དེ་ལྟ་བུ་རྣམ་པ་བརྒྱད་ཀྱིས་སྔ་མ་བཞིན་ཏུ་ས་བརྒྱད་པ་མི་གཡོ་བ་ཉམས་སུ་མྱོང་བར་གྱུར་པ་ཡིན་ནོ། །ཞེས་བཤད། དགུ་པ་ས་དགུ་པའི་ཡོངས་སྦྱོང་ལ། རྩ་འགྲེལ་

[057B] དང་པོ་ནི། རབ་འབྱོར་གང་བྱང་ཆེན་ས་དགུ་པ་ལ་གནས་པས་ཆོས་བཅུ་གཉིས་ཡོངས་སུ་རྫོགས་པར་བྱ་སྟེ། བཅུ་གཉིས་གང་ཞེ་ན། འདི་ལྟ་སྟེ། སྨོན་ལམ་མཐའ་ཡས་པ་ཡོངས་སུ་བཟུང་སྟེ། ཞེས་པ་ནས། ཡོན་ཏན་ཐམས་ཅད་ཡོངས་སུ་རྫོགས་པ་ཕུན་སུམ་ཚོགས་པ་སྟེ། རབ་
འབྱོར་ཆོས་བཅུ་གཉིས་པོ་དེ་དག་ནི་བྱང་ཆེན་ས་དགུ་པ་ལ་གནས་པས་ཡོངས་སུ་རྫོགས་པར་བྱའོ། །ཞེས་དང། དེ་ལྟར། ན་བྱང་ཆེན་ཇི་ལྟ་ཇི་ལྟར་སྨོན་པ་དེ་ལྟ་དེ་ལྟར་ཕུན་སུམ་ཚོགས་པར་འགྱུར་བ་ཡིན་ཞེ་ན། དེ་ལ་བྱང་ཆེན་ཕར་ཕྱིན་དྲུག་ཡོངས་སུ་རྫོགས་པའི་ཕྱིར། ཞེས་པ་ནས་
སངས་རྒྱས་ཀྱི་ཞིང་རྣམ་པར་དག་པ་གང་ཡིན་པ་སྟེ། དེ་ནི་བྱང་ཆེན་ཡོན་ཏན་ཐམས་ཅད་ཡོངས་སུ་རྫོགས་པ་ཕུན་སུམ་ཚོགས་པའོ། །ཞེས་པའི་བར་བསྟན་བཤད་གཉིས་ཀྱིས་བསྟན། དེའི་དོན་འཆད་པ་ལ། སྨོན་ལམ་དག་ནི་མཐའ་ཡས་དང། །ཞེས་སོགས་གསུངས། གཉིས་པ་ལ་སྔར་བཞིན་
གཉིས་ལས། དང་པོ་ནི། སྨོན་ལམ་མཐའ་ཡས་པ་དང་ལྷ་ལ་སོགས་པ་སེམས་ཅན་ཐམས་ཅད་ཀྱི་སྐད་ཤེས་པ་དང། སྤོབས་པ་ཆུ་བོ་ལྟར་མི་ཟད་པ་དང། སྐྱེ་བོ་ཐམས་ཅད་ཀྱིས་བསྔགས་པའི་མངལ་དུ་འཇུག་པ་དང། རྒྱལ་པོ་ལ་སོགས་པར་གནས་པ་དང། ཉི་མ་ལ་སོགས་པ་ལས་སྐྱེས་པ་དང་
མ་ལ་སོགས་པ་དང་ལེགས་པར་འབྲེལ་བའི་གཉེན་དང། རང་དབང་བའི་འཁོར་དང། བརྒྱ་བྱིན་ལ་སོགས་པས་མངོན་པར་བསྟོད་པར་སྐྱེ་བ་དང། སངས་རྒྱས་ལ་སོགས་པས་བསྐུལ་ཏེ། ངེས་པར་འབྱུང་བ་དང། ཡིད་བཞིན་གྱི་ནོར་བུ་དང་འདྲ་བའི་ཤིང་ཨ་ཤཏྠ་ལ་སོགས་པ་དང། སངས་རྒྱས་དང་སངས་
རྒྱུས་ཀྱི་ཆོས་ཀྱི་ངོ་བོར་གྱུར་པའི་ཡོན་ཏན་ཐམས་ཅད་ཡོངས་སུ་རྫོགས་པར་བྱེད་པ་ཞེས་བྱ་བ། ཞེས་བཤད། གཉིས་པ་ནི། དེ་ལྟ་བུའོ་ཕུན་སུམ་ཚོགས་པའི་མཚན་ཉིད་ཀྱི་ཡོངས་སུ་སྦྱོང་བ་རྣམ་པ་བཅུ་གཉིས་པོས་སྔ་མ་བཞིན་དུ་ཡོངས་སུས་བྱོང་བ་བྱས་པའི་ཁྱད་པར་དག་གིས་ས་དགུ་པ་ལེགས་པའི་
བློ་གྲོས་མངོན་དུ་བྱེད་པ་ཡིན་ནོ། །ཞེས་པས་འཆད་དོ།    ༈    །འདི་དག་གི་སྐབས་སུ་མཐའ་དཔྱད་པ་ལ། ས་ལམ་གྱི་རྣམ་གཞག་སྤྱིར་བསྟན་པ་དང། སྐབས་འདིར་བསྟན་གྱི་བྱང་སེམས་འཕགས་པའི་སའི་རྣམ་གཞག་བྱེ་བྲག་ཏུ་བཤད་པའོ། །དང་པོ་ལ། མཚན་ཉིད། དབྱེ་བ། སོ་སོའི་རང་བཞིན་

[058A]༄༅། །འཕོ་ཚུལ། མིང་གི་རྣམ་གྲངས། སྒྲ་བཤད་པའོ། །དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་རྟེན་བྱེད་པའི་ལམ་ཞུགས་ཀྱི་མངོན་པར་རྟོགས་པ། ས་ལམ་གཉིས་སུ་ཕྱེ་བའི་སའི་མཚན་ཉིད། ངེས་འབྱུང་གི་བསམ་པ་བཅོས་མ་མ་ཡིན་པས་ཟིན་པའི་མངོན་
པར་རྟོགས་པ། ལམ་གྱི་མཚན་ཉིད། ས་ལམ་གཉིས་སུ་ཕྱེ་བའི་ས་དང་ལམ་གཉིས་དོན་གཅིག་གཉིས་པ་ལ། ཐེག་དམན་དང། ཐེག་ཆེན་གྱི་ས་གཉིས་སུ་ཡོད། གསུམ་པ་ལ། ཐེག་དམན་གྱི་ལམ་ཞུགས་ཀྱི་མངོན་པར་རྟོགས་པ། ཐེག་དམན་རང་རྒྱུད་ཀྱི་ལམ་གྱི་མཚན་ཉིད། རང་གི་འབྲས་
བུར་གྱུར་པའི་ཡོན་ཏན་དུ་མའི་རྟེན་བྱེད་པའི་ཐེག་དམན་ལམ་ཞུགས་ཀྱི་མཁྱེན་པ། ཐེག་དམན་གྱི་སའི་མཚན་ཉིད། དེ་གཉིས་དོན་གཅིག་དེ་ལ་དབྱེ་ན། དམན་པ་ས་བརྒྱད་དུ་ཡོད་དེ། རིགས་ཀྱི་ས་ནས། རང་སངས་རྒྱས་ཀྱི་སའི་བར་རབ། དཀར་པོ་རྣམ་པར་མཐོང་བའི་ས་ནས་ཉན་ཐོས་ཀྱི་
སའི་བར་བརྒྱད་དུ་ཡོད། ཚིག་དོན་འོག་ཏུ་འཆད། ཡང་དེ་ལ་ཉན་ཐོས་ཀྱི་ས་དང། རང་སངས་རྒྱས་ཀྱི་ས་གཉིས་སུ་ཡོད། རང་གི་འབྲས་བུར་གྱུར་པའི་ཡོན་ཏན་དུ་མའི་རྟེན་བྱེད་པའི་ཉན་ཐོས་ལམ་ཞུགས་ཀྱི་མངོན་རྟོགས། ཉན་ཐོས་ཀྱི་སའི་མཚན་ཉིད། དེས་ཅིག་ཤོས་ལ་རིགས་
འདྲ་དེ་ལ་དབྱེ་ན། ཉན་ཐོས་ཀྱི་ཚོགས་ལམ་སོགས་ལྔ་ཡོད། ཉན་ཐོས་ཀྱི་ཆོས་མངོན་རྟོགས། ཉན་ཐོས་ཀྱི་རྟོགས་ལམ་གྱི་མཚན་ཉིད། བྱེ་ན་ཆུང་འབྲིང་ཆེན་པོ་དང། མངོན་སུམ། རྗེས་དཔག། དཔྱད་ཤེས་དང་གསུམ་ལས། དང་པོ་ནི། ཉན་ཐོས་ཚོགས་ལམ་པའི་རྒྱུད་ཀྱི་མངོན་
ཤེས་དང་པོ་ལྔ་ལྟ་བུ། གཉིས་པ་ནི། དེའི་རྒྱུད་ཀྱི་རྟགས་ཡང་དག་ལ་བརྟེན་ནས་གང་ཟག་གི་བདག་མེད་གསར་དུ་རྟོགས་པའི་བློ་ལྟ་བུ། གསུམ་པ་ནི། དེའི་རྒྱུད་ཀྱི་གང་ཟག་གི་བདག་མེད་རྟོགས་ཟིན་གོམས་པའི་བློ་ལྟ་བུ། ཉན་ཐོས་ཀྱི་དོན་མངོན་རྟོགས། ཉན་ཐོས་ཀྱི་སྦྱོར་ལམ་གྱི་
མཚན་ཉིད། དབྱེ་ན་དྲོད་སོགས་བཞི་ཡོད། དང་པོ་གསུམ་ལ་ཆུང་འབྲིང་ཆེན་པོ་གསུམ་གསུམ་དུ་ཡོད། དེ་ལ་དེར་གྱུར་པའི་མངོན་སུམ་སོགས་སྔར་བཞིན་ནོ། །ཉན་ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་མཐོང་ལམ་མཉམ་

[058B] རྗེས་ཐོབ་ཡེ་ཤེས། དེ་གཉིས་གང་རུང་མ་ཡིན་པའི་ཉན་ཐོས་ཀྱི་མཐོང་ལམ་དང་གསུམ་དུ་ཡོད། རང་ཡུལ་དུ་གྱུར་བའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས། དང་པོའི་མཚན་ཉིད། དབྱེ་ན། ཉན་ཐོས་ཀྱི་མཐོང་ལམ་བར་ཆད་
མེད་ལམ། རྣམ་གྲོལ་ལམ། དེ་གཉིས་གང་རུང་མ་ཡིན་པའི་ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་དང་གསུམ་དུ་ཡོད། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས་གང་ཞིག། རང་གི་ངོས་སྐལ་གྱི་སྤངས་བྱར་གྱུར་པའི་ཉོན་སྒྲིབ་ཀུན་
བརྟགས་ཀྱི་དངོས་གཉན་བྱེད་པ། དང་པོའི་མཚན་ཉིད། དབྱེ་ན། ཉན་ཐོས་ཀྱི་མཐོང་ལམ་བཟོད་པ་བརྒྱད་ཡོད། ཉན་ཐོས་ཀྱི་མཐོང་ལམ་བར་ཆད་མེད་ལམ་གང་ཞི། རང་གི་ངོས་སྐལ་གྱི་སྤང་བྱར་གྱུར་པའི་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་སྒྲིབ་ཀྱི་དངོས་གཉེན་བྱེད་གཉན་
ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཀྱི་མཚན་ཉིད། དེ་གང་ཞིག་རང་གི་ངོ་སྐལ་གྱི་སྤང་བྱར་གྱུར་པའི་ཁམས་གོང་མའི་སས་བསྡུས་ཀྱི་སྡུག་བསྔལ་མཐོང་སྤངས་ཉོན་མོངས་ཀྱི་དངོས་གཉེན་བྱེད་པ། ཉན་ཐོས་ཀྱི་མཐོང་ལམ་སྡུག་བསྔལ་རྗེས་བཟོད་ཀྱི་མཚན་ཉིད། དེས་བདེན་པ་
གཞན་གསུམ་ལ་རིགས་འདྲ། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཉན་ཐོས་ཀྱི་བདེན་པ་མངོན་རྟོགས་གང་ཞིག་རང་འདྲེན་བྱེད་ཀྱི་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་པའི་ཉོན་སྒྲིབ་ཀུན་བརྟགས་ལས་དངོས་སུ་གྲོལ་བ། ཉན་ཐོས་ཀྱི་མཐོང་ལམ་རྣམ་
གྲོལ་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་མཐོང་ལམ་ཤེས་པ་བརྒྱད་ཡོད། དེ་གཉིས་གང་རུང་མ་ཡིན་པ་ནི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་ལྟ་བུ། ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་ལས་ལངས་
པའི་ཉན་ཐོས་ཀྱི་བདེན་པ་མངོན་རྟོགས་གང་ཞིག་རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ། ཉན་ཐོས་ཀྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དེ་གཉིས་གང་རུང་མ་ཡིན་པ་ནི། ཉན་ཐོས་མཐོང་ལམ་བར་ཆད་མེད་ལམ་པའི་རྒྱུད་ཀྱི་བྱམས་སོགས་ཚད་མེད་

[059A]༄༅། །བཞི་ལྟ་བུ། རང་གི་རྒྱུར་གྱུར་པའི་མཐོང་ལམ་རྫོགས་རྗེས་སུ་བྱུང་ཞིང་རང་གི་འབྲས་བུར་གྱུར་པའི་ཉན་ཐོས་ཀྱི་མིང་སློབ་ལམ་མ་སྐྱེས་གོང་གི་ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་སྒོམ་ལམ་མཉམ་
གཞག་ཡེ་ཤས་དང། དེའི་རྗེས་ཐོབ་ཡེ་ཤེས། དེ་གཉིས་གང་རུང་མ་ཡིན་པའི་ཉན་ཐོས་ཀྱི་སྒོམ་ལམ་དང་གསུམ་ལས། རང་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས། དང་པོའི་མཚན་ཉིད། དབྱེ་ན། ཉན་ཐོས་ཀྱི་སྒོམ་
ལམ་པར་ཆད་མེད་ལམ་དང། ཉན་ཐོས་ཀྱི་སྒོམ་ལམ་རྣམ་གྲོལ་ལམ་དེ་གཉིས་གང་རུང་མ་ཡིན་པའི་དེ་དང་གསུམ་ལས། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས་གང་ཞིག་རང་གི་ངོས་སྐལ་གྱི་སྤང་བྱར་གྱུར་པའི་
སྒོམ་སྤང་ཉོན་སྒྲིབ་ཀྱི་དངོས་གཉེན་བྱེད་པ། དང་པོའི་མཚན་ཉིད། དབྱེ་ན། ཆུང་འབྲིང་ཆེན་པོ་དགུར་ཡོད། རྒྱས་པར་དབྱེ་ན་བརྒྱད་ཅུ་གྱ་གཅིག་ཡོད། དེ་གང་ཞིག་རང་དང་མཉམ་གཞག་ཐུན་གཅིག་ལ་སྐྱེས་པའི་ཉན་ཐོས་ཀྱི་སྒོམ་ལམ་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་ལས་
གྲོལ་བ། གཉིས་པའི་མཚན་ཉིད། དབྱེ་ན་སྔར་བཞིན། དེས་ན་དེ་གཉིས་གང་རུང་མ་ཡིན་པ་སོགས་སྔར་བཞིན་ནོ། །ཉན་ཐོས་ལམ་གྱི་བགྲོད་པ་མཐར་ཕྱིན་པའི་ཉན་ཐོས་ཀྱི་མཁྱེན་པ། ཉན་ཐོས་ཀྱི་མི་སློབ་ལམ་གྱི་མཚན་ཉིད། དེས་རང་རྒྱལ་གྱི་ཚོགས་ལམ་སོགས་ལ་རིགས་
འདྲ། གཉིས་པ་ཐེག་ཆེན་གྱི་ལམ་ལ། རང་གི་འབྲས་བུར་གྱུར་པའི་ཡོན་ཏན་དུ་མའི་རྟེན་བྱེད་པའི་ཐེག་ཆེན་གྱི་ལམ་ཞུགས་ཀྱི་མངོན་རྟོགས། ཐེག་ཆེན་གྱི་སའི་མཚན་ཉིད།དབྱེ་ན། ཐེག་ཆེན་སོ་སྐྱེའི་ས་དང། ཐེག་ཆེན་འཕགས་པའི་ས་གཉིས་ལས། གཉིས་པ་འོག་ཏུ་འཚད་
དེ་འདྲའི་ཐེག་ཆེན་སོ་སྐྱེའི་མངོན་རྟོགས། དང་པོའི་མཚན་ཉིད། དབྱེ་ན། ཐེག་ཆེན་གྱི་ཚོགས་ལམ་དང། ཐེག་ཆེན་གྱི་སྦྱོར་ལམ་གཉིས་ལས། ཐེག་ཆེན་གྱི་ཆོས་མངོན་རྟོགས། དང་པོའི་མཚན་ཉིད། དབྱེ་ན་ཆུང་འབྲིང་ཆེན་པོ་གསུམ་དང། མངོན་སུམ་སོགས་གསུམ་ཡོད། བྱང་

[059B] གཉིས་པའི་མཚན་ཉིད། དབྱེ་ན་ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད། དེ་རེ་རེ་ལ་ཆུང་འབྲིང་ཆེན་པོ་གསུམ་གསུམ་སྟེ་བཅུ་གཉིས་ཡོད། དེ་རེ་རེ་ལ་དེར་གྱུར་པའི་མངོན་སུམ་སོགས་གསུམ་ཡོད་ཚུལ་སྔར་བཞི་ན། བཞི་པ་འཕོ་ཚུལ་ལ། གནས་
སྐབས་ཉན་ཐོས་སུ་རིགས་ངེས་པའི་ལམ་ཞུགས་ཀྱི་གང་ཟག་གི་རྒྱུད་ལ་ངེས་འབྱུང་གི་བསམ་པ་བཅོས་མ་མ་ཡིན་པ་ནམ་སྐྱེས་པ་ན། དེས་ཉན་ཐོས་ཀྱི་ཚོགས་ལམ་ཆུང་ངུ་ཐོབ་པར་འཇོག། དེའི་རྗེས་སུ་དེའི་རྒྱུད་ལ་ངེས་དྲངས་པའི་དེ་འབྲིང་སྐྱེས། དེའི་རྗེས་སུ་དེ་ཆེན་པོ་སྐྱེས། གནས་
སྐབས་ཉན་ཐོས་སུ་རིགས་ངེས་པའི་ཉན་ཐོས་ཀྱི་ཚོགས་ལམ་ཆེན་པོ་ལ་གནས་པའི་གང་ཟག་དེས་གང་ཟག་གི་བདག་མེད་ལ་དམིགས་པའི་ལྷག་མཐོང་ཐོབ་པ་དང། ཉན་ཐོས་ཀྱི་སྦྱོར་ལམ་དྲོད་ཐོབ་པ་དུས་མཉམ། དེའི་རྗེས་སུ་དེའི་རྒྱུད་ལ་ཉན་ཐོས་ཀྱི་སྦྱོར་ལམ་རྩེ་མོ། དེ་རྗེས་དེ་
བཟོད་པ་སྐྱེས་ཤིང། ཉན་ཐོས་ཀྱི་སྦྱོར་ལམ་ཆོས་མཆོག་དང། ཉན་ཐོས་ཀྱི་མཐོང་ལམ་བར་ཆད་མེད་ལམ་རྣམས་མཉམ་གཞག་ཐུན་གཅིག་ལ་སྐྱེས་པ་ཡིན་ནོ། །གནས་སྐབས་ཉན་ཐོས་སུ་རིགས་ངེས་པའི་ཉནྟ་ཧོས་ཀྱིས་བྱོར་ལམ་ཆོས་མཆོག་ལ་གནས་པའི་གང་ཟག་དེས་གང་
ཟག་གི་བདག་མེད་མངོན་སུམ་དུ་གསར་དུ་རྟོས་པ་ན། ཉན་ཐོས་ཀྱི་མཐོང་ལམ་ཐོབ་པར་འཇོག། དེ་དང་ཉན་ཐོས་ཀྱི་མཐོང་ལམ་རྣམ་གྲོལ་ལམ་གཉིས་མཉམ་གཞག་ཐུན་གཅིག་ལ་སྐྱེས། དེས་གང་ཟག་གི་བདག་མེད་རྟོགས་ཟིན་གོམས་པར་བྱས་པ་ལ་བརྟེན་ནས་སྒོམ་སྤང་
ཉོན་སྒྲིབ་ཆེན་པོའི་ཆེན་པོའི་དངོས་གཉེན་ནམ་ཐོབ་པ་ན་ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་དུ་ཐོབ་པར་འཇོག་ངེས་དེ་ནམ་སྤངས་པ་དང་ཉན་ཐོས་ཀྱི་སྒོམ་ལམ་རྣམ་གྲོལ་ལམ་ཆུང་ངུའི་ཆུང་ངུ་ཐོབ་པར་འཇོག་དེས་ཆུང་འདྲིང་ཆེན་པོ་དགུ་ལ་རིགས་འདྲ་
ངེས་སྒོམ་སྤང་ཉོན་སྒྲིབ་ནམ་སྤང་པ་ན་ཉན་ཐོས་ཀྱི་མི་སློབ་ལམ་ཐོབ་པར་འཇོག་དེས་རང་རྒྱལ་ལ་རིགས་འདྲ། སྤང་བྱ་ཅིག་ཅར་པའི་ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་དང། ཤེས་པ་བརྒྱད་ཀྱང་ཅིག་ཅར་དུ་སྐྱེ། སྤང་བྱ་རིམ་གྱིས་ཉན་ཐོས་ཀྱི་ཤེས་བཟོད་སྐད་ཅིག་མ་བཅུ་

[060A]༄༅། །དྲུག། རིམ་ཅན་དུ་སྐྱེ་བ་ཡིན་ནོ། །ཐེག་ཆེན་ལ་དམན་ལམ་སྔོན་དུ་མ་སོང་བའི་ཐེག་ཆེན་རིགས་དེས་ཀྱི་བྱང་སེམས་ཚོགས་ལམ་ཆེན་པོ་པ་དེས་སྟོང་ཉིད་ལ་དམིགས་པའི་སྒོམ་བྱུང་ཐོབ་པ་ན། ཐེག་ཆེན་ཆེན་གྱི་སྦྱོར་ལམ་དྲོད་ཐོབ་པར་འཇོག་དེ་འདྲའི་ཐེག་ཆེན་གྱི་སྦྱོར་ལམ་
ཆོས་མཆོག་ཆེན་པོ་ལ་གནས་པའི་སེམས་དཔའ་དེས་སྟོང་ཉིད་མངོན་སུམ་དུ་རྟོགས་པ་དང། ཐེག་ཆེན་གྱི་མཐོང་ལམ་ཐོབ་པ་དུས་མཉམ། དམན་ལམ་སྔོན་དུ་སོང་བ་ལ། དམན་ལམ་དུ་སྟོང་ཉིད་རྟོགས་མ་མྱོང་བའི་བྱད་སེམས་ཚོགས་ལམ་པ་དེ་འཕོ་ཚུལ་སྔར་བཞི་ནོ། །དམན་ལམ་དུ་སྟོང་
ཉིད་རྟགས་པའི་ཐེག་དམན་ཚོགས་ལ་པ་ཙམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོག་ལམ་པ་ཡང་སྔར་བཞིན་ལ། དམན་ལམ་དུ་སྟོང་ཉིད་རྟོགས་པའི་ཐེག་དམན་སྦྱོར་ལམ་པ་ཙམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེས་ཐེག་ཆེན་གྱི་ཚོགས་ལམ་པ་གྱི་
གནས་སྐབས་སུ་ཚོགས་གཉིས་ཅི་ཙམ་བསགས་དགོས་པ་བསགས་ཟིན་པའི་སྐད་ཅིག་གཉིས་པ་དེར་ཐོག་ཆེན་གྱི་སྦྱོར་ལམ་དྲོད་ཐོབ་པར་འཇོག་དམན་ལམ་དུ་སྟོང་ཉིད་རྟོགས་པའི་ཐེག་དམན་འཕགས་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཡང་སྔར་བཞིན་
ལ༑ དེ་འདྲའི་བྱང་སེམས་སྦྱོར་ལམ་པ་དེས་སྦྱོར་ལམ་པ་དེས་སྦྱོར་ལམ་གྱི་གནས་སྐབས་སུ་ཚོགས་གཉིས་ཅི་ཙམ་བསགས་དགོས་པ་བསགས་ཟིན་པའི་སྐད་ཅིག་གཉིས་པ་དེར་ཐེག་ཆེན་གྱི་མཐོང་ལམ་ཐོབ་པར་འཇོག་དེས་ན་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་དང་
ཐེག་ཆེན་གྱི་མཐོང་ལ་བར་ཆད་མེད་ལམ་དང། ཐེག་ཆེན་གྱི་མཐོང་ལམ་རྣམ་གྲོལ་ལམ་རྣམས་མཉམ་གཞག་ཐུན་གཅིག་ལ་སྐྱེ། དེ་རྗེས་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་སྐྱེ། དེ་རྗེས་ས་དང་པོའི་བར་ཆད་མེད་ལམ་དང། རྣམ་གྲོལ་ལམ་གང་རུང་མ་ཡིན་པའི་ས་དང་
དང་པོའི་མཉམ་གཞག་ཡེ་ཤེས་གཅིག་དང། ས་དང་པོའི་སྐད་ཅིག་ཐ་མའི་སྒོམ་ལམ་བར་ཆད་མེད་ལམ་དང་ས་གཉིས་པའི་སྒོམ་ལམ་རྣ་གྲོལ་ལ་རྣམས་མཉམ་གཞག་ཐུན་གཅིག་ལ་སྐྱེ་བ་སོགས་ཕྱི་མ་རྣམས་རིགས་འདྲ། ས་དང་པོའི་རྣམ་གྲོལ་ལམ་ལས་ལངས་པའི་རྗེས་ཐོབ་

[060B] དེ་སྤོང་ནུས་སུ་མཐོང་བ་ན། དེ་སྤོང་ཕྱིར་དུ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་དེ། དེའི་དངོས་གཉེན་དུ་སོང་པན་ས་དང་པོའི་སྒོམ་ལ་བར་ཆད་མེད་ལམ་
ཐོབ་པར་འཇོག་ཅིང། དེས་དྲངས་པའི་རྣམ་གྲོལ་ལམ་ཐོབ་པ་ན་ས་གཉིས་པའི་རྣམ་གྲོལ་ལམ་ཐོབ་པ་ཡིན་ནོ། །རྣམ་གྲོལ་ལམ་དེ་ལས་ལངས་པའི་ས་གཉིས་པའི་རྗེས་ཐོབ་ཀྱི་གནས་སྐབས་སུ་སྒོམ་སྤང་བདེན་འཛིན་ཆེན་པོའི་ཆེན་པོ་སྤོང་ཕྱིར་དུ་ཚོགས་གཉིས་རྒྱ་ཆེན་པོ་བསགས། དེ་
ལྟར་བསགས་པ་ལ་བརྟེན་ནས་དེ་སྤོང་ནུས་སུ་མཐོང་བ་ན་དེ་སྤོང་ཕྱིར་དུ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་དེ་ལྟ་བུ་དེའི་དངོས་གཉེན་དུ་སོང་བ་ན་ས་གཉིས་པའི་བར་ཆད་མེད་ལམ་ཐོབ་པར་འཇོག། དེས་དྲངས་པའི་རྣམ་གྲོལ་ལ་ཐོབ་པ་ནས་གསུམ་པར་
འཕོས་པ་སོགས་རིགས་འདྲའོ། །ལྔ་པ་མིང་གི་རྣམ་གྲངས་ལ། ས་དང། ལམ་དང། མཁྱེན་པ་དང། ལམ་ཞུགས་ཀྱི་མངོན་རྟོགས་རྣམས་མིང་གི་རྣམ་གྲངས་ཡིན། ཚོགས་ལམ་ཐར་པ་ཆ་མཐུན། དང་པའི་ས། ཆོས་མངོན་རྟོགས་རྣམས་མིང་གི་རྣམ་གྲངས་ཡིན། སྦྱོར་ལམ། ངེས་
འབྱེད་ཆ་མཐུན། ངེས་འབྱེད་ཡན་ལག། དོན་མངོན་རྟོགས་སོགས་མིང་གི་རྣམ་གྲངས་དང། མཐོང་ལམ། བདེན་པ་མངོན་རྟོགས་གཉིས་མིང་གི་རྣམ་གྲངས་དང། སྒོམ་ལམ། རྗེས་ལ་མངོན་རྟོགས་གཉིས་མིང་གི་རྣམ་གྲངས་དང། མི་སློམ་ལམ། དགྲ་བཅོ་པའི་མཁྱེན་པ། ཉོན་སྒྲིབ་
སྤངས་པའི་ལམ་རྣམས་མིང་གི་རྣམ་གྲངས་ཡིན་ནོ། །དྲུག་པ་སྒྲ་བཤད་པ་ལ། ཐེག་ཆེན་གྱི་ཚོགས་ལམ་ཆོས་ཅན། ཁྱོད་ལ་ཚོགས་ལམ་ཞེས་བརྗོད་པའི་རྒྱུ་མཚན་ཡོད་དེ། ཐར་པ་ཐོབ་པའི་ཕྱིར་དུ་ཚོགས་བསགས་པའི་ལམ་གྱི་དང་པོ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་
ཐར་པ་ཆ་མཐུན་ཞེས་བརྗོད་པའི་རྒྱུ་མཚན་ཡོད་དེ། ཉོན་སྒྲིབ་སྤངས་པའི་འགོ་བདེན་ཐར་པ་ཡིན་ཞིང། ཉོན་སྒྲིབ་ཀུན་བརྟགས་སྤངས་པའི་འཕོག་བདེ་ན་ཐར་པའི་ཆ་ཡིན་པས། ཁྱོད་དེ་ཐོབ་པ་དང་རྗེས་སུ་མཐུན་པའི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དང་པའི་

[061A]༄༅། །ས་ཞེས་བརྗོད་པའི་རྒྱུ་མཚན་ཡོད་དེ། དད་སོགས་ཡུལ་ལྔ་ལ་མཁས་པའི་གནས་སྐབས་ཀྱི་ལམ་ཡིན་པས་དེ་ལྟར་བརྗོད་པའི་ཕྱིར། ཆོས་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། ཆོས་གསུང་རབ་ཀྱི་ཚིག་དོན་གཏན་ལ་འབེབས་པའི་གནས་སྐབས་
ཀྱི་ལམ་ཡིན་པས་དེ་ལྟར་བརྗོད་པའི་ཕྱིར། ཐེག་ཆེན་གྱི་སྦྱོར་ལམ་ཆེས་ཅན། སྦྱོར་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་པ་མངོན་སུམ་དུ་མཐོང་བ་ལ་སྦྱོར་བར་བྱེད་པའི་ལམ་ཡིན་པས་དེ་ལྟར་བརྗོད་པའི་ཕྱིར། ངེས་འབྱེད་ཆ་མཐུན་ཞེས་བརྗོད་པའི་རྒྱུ་མཚན་ཡོད་དེ། ཐེག་
ཆེན་གྱི་མཐོང་ལམ་བར་ཆད་མེད་ལམ་ལྟ་བུ་མཉམ་གཞག་རྣམ་པར་མི་རྟོག་པའི་ཡེ་ཤེས་ཡིན་ཞེས་ཡིན་ཞིང་དེས་རྒྱུ་མཐོང་སྤང་ལས་དེས་པར་འབྱེད་པས་དེ་ལ་ངེས་འབྱེད་ཅེས་བྱ་ལ། ཁྱོད་མཉམ་གཞག་རྣམ་པར་མི་རྟོག་པའི་ཡེ་ཤེས་དེ་ཐོབ་པ་དང་རྗེས་སུ་མཐུན་པའི་ལམ་ཡིན་པས་དེ་ལྟར་
བརྗོད་པའི་ཕྱིར། ངེས་འབྱེད་ཡན་ལག་ཅེས་བརྗོད་པའི་རྒྱུ་མཚན་ཡོད་དེ། དེའི་ཡན་ལག་སྟེ་རྒྱུ་ཡིན་པས་དེ་ལྟར་བརྗོད་པའི་ཕྱིར། དོན་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། གསུང་རབ་ཀྱི་དོན་བདག་མེད་ཁྲ་བས་གང་རུང་ལ་སྒོམ་བྱུང་གི་མྱོང་བ་འདོན་པའི་
གནས་སྐབས་ཀྱི་ལམ་ཡིན་པས་དེ་ལྟར་བརྗོད་པའི་ཕྱིར། ཐེག་ཆེན་གྱི་མཐོང་ལམ་ཆོས་ཅན། མཐོང་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་པ་མངོན་སུམ་དུ་གསར་དུ་མཐོང་བའི་གནས་སྐབས་ཀྱི་ལམ་ཡིན་པས་དེ་ལྟར་བརྗོད་པའི་ཕྱིར། བདེན་པ་མངོན་
རྟོགས་ཞེས་བརྗོད་པའི་རྒྱུ་མཚན་ཡོད་དེ། བདེན་པ་མངོན་སུམ་དུ་རྟོགས་པའི་ལམ་ཡིན་པས་དེ་སྟར་བརྗོད་པའི་ཕྱིར། ཐེག་ཆེན་གྱི་སྒོམ་ལམ་ཆོས་ཅན། སྒོམ་ལམ་ཞེས་བརྗོད་པའི་རྒྱུ་མཚན་ཡོད་དེ། བདག་མེད་མངོན་སུམ་དུ་རྟོགས་ཟིན་རྒྱུན་ལྡན་དུ་སྒོམ་པར་བྱེད་པའི་གནས་
སྐབས་ཀྱི་ལམ་ཡིན་པས་དེ་ལྟར་བརྗོད་པའི་ཕྱིར། རྗེས་ལ་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། བདེན་པ་མངོན་སུམ་དུ་རྟོགས་ཟིན་རྟོགས་པའི་གནས་སྐབས་ཀྱི་ལམ་ཡིན་པས་དེ་ལྟར་བརྗོད་པའི་ཕྱིར། དགྲ་བཅོམ་པའི་མཁྱེན་པ་ཆོས་ཅན། མེ་སློབ་ལམ་ཞེས་

[061B] ཆགས་བཅས་རྣམས་ཀྱི་ཕྱག་བྱ་བའི་འོས་སུ་བྱུར་པ་དང། ཉོན་སྒྲིག་སྤང་བའི་ལམ་ཡིན་པས་དེ་ལྟར་བརྗོད་པའི་ཕྱིར། དེས་ཐེག་དམན་ལ་ཡང་རིགས་འདྲ། ཁ་ཅིག། ཡོན་ཏན་དུ་མའི་རྟེན་བྱེད་པའི་མངོན་རྟོགས། སའི་མཚན་ཉིད་ཟེར། ཁ་ཅིག། དེ་ས་ལམ་གཉིས་
སུ་ཕྱེ་བའི་སའི་མཚན་ཉིད། ཟེར་ན་འཐད་དེ། རིམ་པ་ལྟར། ས་ཡིན་ན། སྲ་ཞིང་འཐས་པ་ཡིན་དགོས་པའི་ཕྱིར་དང། བུམ་པའི་ཆོས་ཉིད་མངོན་སུམ་དུ་རྟོགས་པའི་ཐོགས་ཆེན་གྱི་མཐོང་བླམ་དེ་ཡོན་ཏན་དུ་མའི་རྟེན་མ་ཡིན་པའི་ཕྱིར། ཁ་ཅིག། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་
བྱང་འཕགས་ཀྱི་མངོན་རྟོགས། བྱང་སེམས་ཀྱི་སའི་མཚན་ཉིད། ཟེར་བ་མི་འཐད་དེ། བྱང་སེམས་ཀྱི་སྒྱོར་ལམ་བྱང་སེམས་ཀྱི་ས་ཡིན་པའི་ཕྱིར་ཏེ། དེ་བྱང་སེམས་ཀྱི་མོས་སྤྱོད་ཀྱི་ས་ཡིན་པའི་ཕྱིར། ཁ་ཅིག། ཆོས་ཉིད་ལ་རྩེ་གཅུག་ཏུ་མཉམ་པར་བཞག་པའི་ཡེ་ཤེས་གང་ཞིག། གདེན་
འཛིན་དུན་བརྟགས་ཀྱི་དངོས་གཉེན་བྱེད་པ་དེ། ས་དང་པོའི་བཨྲ་ཆད་མེད་ལམ་གྱི་མཚན་ཉིད། ཟེར་བ་མེ་འཐད་དེ། ས་དང་པོའི་སྒོམ་ལམ་བར་ཆད་མེད་ལམ་ཡོད་པའི་ཕྱིར། བདེན་འཛིན་ཀུན་བརྟགས་ཀྱི་རྒྱུར་གྱུར་པའི་ས་དང་པོའི་མཐོང་ལམ་བར་ཆད་མེད་ལམ་ཡོད་པའི་
ཕྱིར། ཁ་ཅིག། དེ་གང་ཞིག། བདེན་འཛིན་ལྷན་སྐྱེས་ཆེན་པོའི་ཆེན་པོའི་དངོས་གཉེན་བྱེད་པ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུའི་མཚན་ཉིད། ཟེར་བ་མི་འཐད་དེ། ས་དང་པོའི་སྒོམ་ལམ་བར་ཆད་མེད་ལམ་དེ་ཆུང་ངུའི་ཆུང་ངུ་ཡི་པའི་ཕྱིར། དེ་ཡོད་པའི་ཕྱིར་
ཏེ༑ ཀུན་བཏུས་ལས། བྱང་ཆུབ་སེམས་དཔའ་རྣམས་ཀྱི་ས་བཅུ་རྣམས་སུ་སྒོམ་པའི་ལམ་ལ་ཤེས་བྱའི་སྒྲིབ་པའི་གཉེན་པོའི་ལམ་སྒོམ་གྱི། ཞེས་གསུངས་པའི་ཕྱིར། ཁ་ཅིག། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ཡོན་ཏན་དུ་མའི་རྟེན་བྱེད་པའི་ས་དང་པོའི་ཡེ་ཤེས་དེ། ས་དང་པོ་རབ་
ཏུ་དགའ་བའི་མཚན་ཉིད། ཟེར་བ་མི་འཐད་དེ། ས་དང་པོའི་ཡེ་ཤེས་དེ་མཚན་ཉིད་དེ་མ་ཡིན་པའི་ཕྱིར། དེ་ས་དང་པོ་པའི་རྒྱུད་ཀྱི་རྟོགས་པའི་ཡོན་ཏན་གྱི་རྟེན་མ་ཡིན་པའི་ཕྱིར་ཏེ། དེ་གཉིས་དུས་མཉམ་པའི་ཕྱིར། ཁ་ཅིག། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་དང་

[062A]༄༅། །པོའི་ཡེ་ཤེས་གང་ཞིག། བདེན་འཛིན་ཀུན་བརྟགས་སྤངས་པ། ས་དང་པོའི་རྣམ་གྲོལ་ལམ་གྱི་མཚན་ཉིད། ཟེར་བ་མི་འཐད་དེ། ས་དང་པོའི་སྒོམ་ལམ་བར་ཆད་མེད་ལམ་གྱིས་དེ་སྤངས་པའི་ཕྱིར། ཁ་ཅིག། ས་དང་པོའི་རྣམ་གྲོལ་ལམ་ལས་ལངས་པའི་སྒྲ་དོན་
འདྲེས་རུང་དུ་འཛིན་པའི་ས་དང་པོའི་ཡེ་ཤེས་གང་ཞིག། རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ། ས་དང་པོའི་རྗེས་ཐོབ་ཡེ་ཤེས་ཀྱི་མཚན་མེད། ཟེར་བ་མི་འཐད་དེ། དེ་ཡིན་ན་རྟོག་པ་ཡིན་པས་མ་ཁྱབ་པའི་ཕྱིར་ཏེ། ལམ་སྒྲིག་ལས། སྒྲུབ་པ་སྒོམ་ལམ་རྗེས་ཐོབ་ཀྱི་གནས་
སྐབས་སུ་འབྱུང་ཡང་རྟེན་འབྲེལ་སྒྱུ་མ་སྟ་བུར་གསལ་བར་སྣང་བ་སྒྲ་དོན་འདྲེས་དུང་དུ་འཛིན་པའི་རྟོག་བྲལ་ལོ། ཞེས་གསུངས་པའི་ཕྱིར། ས་ནས་སར་འཕོ་བའི་ཚེ་རྗེས་ཐོབ་ནས་མཉམ་གཞག་ཏུ་འཕོ་ཟེར་བ་མི་འཐད་དེ། ས་དང་པོ་པས་ས་དང་པོའི་ངོས་སྐལ་གྱི་སྒྲིབ་པ་སྤངས་པ་དང་
ས་གཉིས་པར་འཕོ་བ་དུས་མཉམ། ས་བདུན་པ་པས་ས་བདུན་པའི་ངོས་སྐལ་གྱི་སྒྲིབ་པ་སྤངས་པ་དང། ས་བརྒྱད་པར་འཕོ་བ་དུས་མཉམ་པའི་ཕྱིར། དང་པོ་གྲུབ་སྟེ། དེས་ས་དང་པོའི་ཡོང་སྦྱོང་རྫོགས་པ་དང། དེར་འཕོ་བ་དུས་མཉམ་པའི་ཕྱིར་ཏེ། རྒྱན་སྣང་ལས། ས་གང་གིས་ཡོངས་
སུ་སྦྱོང་བར་འགྱུར་པའི་ཆོས་གང་དག་ཡོངས་སུམ་རྫོགས་པ་དེ་སྲིད་དུ་ས་དེ་ཡིན་ལ་རྫོགས་ནས་ས་གཞན་ཡིན་པར་ཤེས་པར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། ས་བདུན་པའི་སྐད་ཅིག་ཐ་མའི་ཡེ་ཤེས་དེས་རང་ཉིད་མ་སྤངས་པས་ན་དེ་མདལ་གྱི་དྲི་མ་དང་
བཅས་པའི་གནས་སྐབས་དང་མཚུངས་ལ། ས་བརྒྱད་པའི་སྐད་ཅིག་དང་པོའི་ཡེ་ཤེས་དེས་རང་ཉིད་སྤངས་པ་ན་དེ་མངལ་གྱི་དྲི་མས་དག་པའི་རྣམ་སྨིན་གྱི་ལུས་དང། མཚུངས་པར་འཇོག་པའི་སྒྲིབ་པ་གཅིག་ཡོད་པའི་ཕྱིར་ཏེ། རྒྱུད་བླ་མར། ས་བདུན་ལ་བརྟེན་དྲི་མ་ནི། །
མངལ་སྦུབས་དྲི་མ་དག་དང་མཚུངས། །མངལ་སྦུབས་བྲལ་འདྲ་མི་རྟོག་པའི། །ཡེ་ཤེས་རྣམ་པར་སྨིན་པ་བཞིན། །ཞེས་གསུངས་པའི་ཕྱིར། ཁོ་ན་རེ། ས་དང་པོའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཆོས་ཅན། ཁྱོད་ཀྱིས་དངོས་སུ་དྲངས་པའི་ས་དང་པོའི་རྣམ་གྲེལ་ལམ་

[062B] ཁྱོད་ས་དང་པོའི་བར་ཆད་མེད་ལམ་ཡིན་པའི་ཕྱིར་ན་མ་ཁྱབ་སྟེ། ས་བཅུ་པའི་སྐད་ཅིག་ཐ་མའི་བཨྲ་ཆད་མེད་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་འགྲིག། ཁོ་ན་རེ། ས་གཉིས་པའི་རྣམ་གྲོལ་ལམ་ཡིན་ན། རང་དངོས་སུ་འདྲེན་བྱེད་ཀྱི་ས་གཉིས་པའི་བར་ཆད་མེད་ལམ་
ཡོད་དགོས་པར་ཐལ། ས་དང་པོ་ལ་དེའི་ཕྱིར་ན་མ་ཁྱབ། ཁ་ཅིག། ས་དང་པོའི་སྒོམ་ལམ་རྣམ་གྲོལ་ལས་ལམ་དང། སྒོམ་ལམ་རྗེས་ཐོབ་ཡེ་ཤེས་ཡོད་དེ། རྒྱུད་བླ་མའི་དར་ཊཱིཀ་ལས། མཐོང་ལམ་ཡུན་ཤིན་ཏུ་ཐུང་ཞིང་ས་དང་པོ་བསྐལ་པའི་ཡུན་གྱི་རྫོགས་དགོས་པས་སྒོམ་པའི་ལམ་ཡང་ཡོད་
པར་ཤེས་པར་བྱའོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་མཐོང་ལམ་མཉམ་གཞག་ཡེ་ཤེས་ཡུན་ཤིན་ཏུ་ཐུང་ཞེས་པའི་དོན་ཡིན་པའི་ཕྱིར། ཁ་ཅིག། ས་དང་པོའི་བར་ཆད་མེད་ལམ་དང། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་དོན་གཅིག་ཟེར་བ་མི་འཐད་དེ། ལམ་
སྒྲིག་ལས། ས་དང་པོའི་སྐད་ཅིག་གཉིས་པ་ནས་སྒོམ་ལམ་དུ་བཞག་པ་ནི་སྒོམ་ལམ་ཆུང་ངུའི་ཆུང་ངུར་འདུ་བས་སྒོམ་ལམ་ལ་དགུར་གྲངས་མ་ངེས་པའི་སྐྱོན་མེད་དེ། ཞེས་གསུངས་པའི་ཕྱིར། ཁ་ཅིག། ས་བཅུ་པ་དེས་ས་བཅུའི་ཡོན་ཏན་རྫོགས་པར་ཐོབ་ཟེར་ན། དེས་
ས་བཅུའི་སྐྱོན་ཟད་པར་སྤངས་པར་ཐལ། དེ་མ་བཅའ་འཐད་པའི་ཕྱིར། འདོད་ན། དེས་ཤེས་སྒྲིབ་ཟད་པར་སྤངས་པར་ཐལ་ལོ། །གཉིས་པ་ལ། སྐབས་འདིར་བསྟན་གྱི་བྱང་སེམས་འཕགས་པའི་སའི་རྣམ་གཞག་བཤད་པ། ཁྱད་པར་གྱི་བཞི་སའི་ངོ་བོ། ཁྱད་པར་གྱི་ཆོས་སའི་རྣ་
གཞག། ཁྱད་པར་དེ་ལྡན་གྱི་སའི་དེས་ཚིག་བཤད་པའོ། །དང་པོ་ལ། རང་བཞིན་དངོས་དང། དབྱེ་བ་གཉིས་ལས། དང་པོ་ནི། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་སློབ་པ་འཕགས་པའི་མངོན་རྟོགས་གང་ཞིག། རང་གི་འབྲས་བུར་གྱུར་པའི་ཡོན་
ཏན་དུ་མའི་རྟེན་བྱེད་པ། བྱང་སེམས་འཕགས་པའི་སའི་མཚན་ཉིད། གཉིས་པ་ལ། དབྱེ་བ། སོ་སོའི་ངོ་བོ། གྲངས་ངེས། ས་བཅུར་འབྱེད་པའི་རྒྱུ་མཚན་ནོ། །དང་པོ་ལ། བྱང་སེམས་འཕགས་པའི་ས་དེ་ལ་དབྱེ་ན་བཅུར་ཡོད་དེ། ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་

[063A]༄༅། །པ་འོད་བྱེད་པ། བཞི་པ་འོད་འཕྲོ་བ། ལྔ་པ་སྦྱངས་དཀའ་བ། དྲུག་པ་མངོན་དུ་གྱུར་པ། གདུན་པ་རིང་དུ་སོང་བ། བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་རྣམས་སུ་ཡོད་པའི་ཕྱིར། གཉིད་པ་ལ་བཅུ་ཡོད་པའི་དང་པོ་ལ། པར་ཕྱིན་བཅུའི་
ནང་ནས་གཙོ་བོར་སྦྱིན་པའི་ཕར་ཕྱིན་གྱི་ཉམས་སེན་ཆེས་ལྷག་པས་ཟིན་པས་རབ་ཏུ་ཕྱེ་བའི་བྱང་སེམས་འཕགས་པའི་མངོན་རྟོགས་གང་ཞིག། རང་གི་འབྲས་བུར་གྱུར་པའི་ཡོན་ཏན་དུ་མའི་རྟེན་བྱེད་པ། དང་པོའི་མཚན་ཉིད། དབྱེ་ན། ས་དང་པོའི་མཉམ་གཞག་ཡེ་ཤེས། ས་དང་
པོའི་རྗེས་ཐོབ་ཡེ་ཤེས། དེ་གཉིས་གང་རུང་མ་ཡིན་པའི་ས་དང་པོའི་ཡེ་ཤེས་དང་གསུམ་ལས། རང་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ས་དང་པོའི་ཡེ་ཤེས་གང་ཞིག། རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ། དང་པོའི་
མཚན་ཉིད། དབྱེ་ན། ས་དང་པོའི་བར་ཆད་མེད་ལམ་དང། ས་དང་པོའི་རྣམ་གྲོལ་ལམ་དང། དེ་གཉིས་གང་རུང་མ་ཡིན་པའི་ས་དང་པོའི་མཉམ་གཞག་ཡེ་ཤེས་དང་གསུམ་ཡོད། ཆོས་ཉིད་ལ་རྟེ་གཅིག་ཏུ་མཉམ་པར་གཞག་པའི་ས་དང་པོའི་མཉམ་གཞག་ཡེ་ཤེས་གང་ཞིག་
རང་གི་ངོས་སྐལ་གྱི་སྤང་བྱར་གྱུར་པའི་བདེན་འཛིན་གྱི་དངོས་གཉེན་བྱེད་པ། དང་པོའི་མཚན་ཉིད། དབྱེ་ན། ས་དང་པོའི་མཐོང་ལམ་བར་ཆད་མེད་ལམ་དང། ས་དང་པོའི་སྒོམ་ལམ་བར་ཆད་མེད་ལམ་གཉིས་ཡོད། དེ་གང་ཞིག། རང་གི་ངོས་སྐལ་གྱི་བྱར་གྱུར་པའི་བདིན་
འཛིན་དུན་བརྟགས་ཀྱི་དངོས་གཉེན་བྱེད་པ། དང་པཱི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་བཟོད་པ་བརྒྱད་ཡོད། དེ་གང་ཞིག། དེར་བྱུར་པའི་བདེན་འཛིན་ལྷན་སྐྱེས་ཀྱི་དངོས་གཉེན་བྱེད་པ། གཉིས་པའི་མཚན་ཉིད། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་
བར་ཆད་མེད་ལམ་ལྟ་བུའོ། །དེ་གང་ཞིག། རང་དང་མཉམ་གཞག་ཐུན་གཅིག་ལ་སྐྱེས་པའི་ས་དང་པོའི་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་ལས་གྲལ་བ། ས་དང་པོའི་རྣམ་གྲོལ་ལམ་གྱི་མཚན་ཉིད། དབྱི་ན། ཐེག་ཆེན་གྱི་མཐོང་ལམ་ཤེས་པ་བརྒྱད་

[063B] དེ་གཉིས་གང་རུང་མ་ཡིན་པའི་ས་དང་པོའི་མཉམ་གཞག་ཡེ་ཤེས་ནི། ས་དང་པོའི་རྗེས་ཐོབ་ཀྱི་རྗེས་སུ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་དང་པོའི་མཉམ་གཞག་ཡེ་ཤེས་ལྟ་བུ། ས་དང་པོའི་མཉམ་གཞག་ཡེ་ཤེས་ལས་ལངས་པའི་ས་དང་
པོའི་ཡེ་ཤེས་གང་ཞིག། རང་རྒྱུད་ལྡན་གྱི་གང་ཟག་གི་རྒྱུད་ལ་ངོན་གྱུར་དུ་འབྱུང་བ། ས་དང་པོའི་རྗེས་ཐོབ་ཡེ་ཤེས་ཀྱི་མཚན་ཉིད། དེ་གཉིས་གང་རུང་མ་ཡིན་པའི་ས་དང་པོའི་ཡེ་ཤེས་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱིད་དང། ས་དང་པོའི་རྗེས་ཐོབ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ལྟ་བུའོ། །ཕར་ཕྱིན་བཅུའི་ནང་ནས་གཙོ་བོར་ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པས་ཟིན་པའི་བྱང་སེམས་འཕགས་པའི་མངོན་རྟོགས་གང་ཞིག། རང་གི་འབྲས་བུར་གྱུར་པའི་ཡོན་
ཏན་དུ་མའི་རྟེན་བྱེད་པ། གཉིས་པའི་མཚན་ཉིད། དབྱེ་ན། ས་གཉིས་པའི་མཉམ་གཞག་ཡེ་ཤེས་དང། དེའི་རྗེས་ཐོབ་ཡེ་ཤེས། དེ་གཉིས་གང་རུང་མ་ཡིན་པའི་ས་གཉིས་པའི་ཡེ་ཤེས་དང་གསུམ་ཡོད། རང་ཡུལ་དུ་གྱུར་པའི་བདེན་མེད་ལ་རྩེ་གཅིག་ཏུ་མཉམ་པར་བཞག་པའི་ས་གཉིས་པའི་ཡེ་
ཤེས་གང་ཞིག། རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ། དང་པོའི་མཚན་ཉིད། དབྱེ་ན། ས་གཉིས་པའི་རྣམ་གྲོལ་ལམ་དང། ས་གཉིས་པའི་བར་ཆད་མེད་ལམ་དང། དེ་གཉིས་གང་རུང་མ་ཡིན་པའི་ས་གཉིས་པའི་མཉམ་གཞག་ཡེ་ཤེས་དང་གསུམ་ཡོད། དེ་གང་
ཞིག། རང་དངོས་སུ་འདྲེན་བྱེད་ཀྱི་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་པའི་བདེན་འཛིན་ལྷན་སྐྱེས་ཆེན་པོའི་ཆེན་པོ་རགས་པ་ལས་གྲོལ་བ། དང་པོའི་མཚན་ཉིད། དེ་དང་ལ་གཉིས་པའི་ཐོག་མའི་རྣམ་གྲོལ་ལམ་དོན་གཅིག། དེ་གང་ཞིག། རང་གི་ངོས་སྐལ་གྱི་སྤང་བྱར་གྱུར་
པའི་བདེན་འཛིན་ལྷན་སྐྱེས་ཆེན་པོའི་ཆེན་པོ་ཕྲ་བའི་དངོས་གཉེན་བྱེད་པ། གཉིས་པའི་མཚན་ཉིད། ས་གཉིས་པའི་སྐད་ཅིག་ཐ་མའི་བར་ཆད་མེད་ལམ་དང་དོན་གཅོག། ས་གཉིས་པའི་མཉམ་གཞག་ཡེ་ཤེས་ལས་ལངས་པའི་ས་གཉིས་པའི་ཡེ་ཤེས་གང་ཞེག། རང་ལྡན་གྱི་

[064A]༄༅། །གང་ཟག་གི་རྒྱུད་ལ་མངོན་གྱུར་དུ་འབྱུང་བ། ས་གཉིས་པའི་རྗེས་ཐོབ་ཡེ་ཤེས་ཀྱི་མཚན་ཉིད། གཞན་གཉིས་སྔར་བཞིན་རིགས་འདྲ། དེས་མཚོན་ནས། ས་གསུམ་པ་ནས་ས་བཅུ་པའི་པར་ལ་བཟོད་པའི་ཕར་ཕྱིན་སོགས་ལྷག་མ་བརྒྱད་སྦྱར་ནས་མཚན་ཉིད་འཇོག་
ཚུལ་རིགས་འདྲ་ཞིང། སྒོམ་སྤང་བདེན་འཛིན་ཆེན་པོའི་ཆེན་པོ། སྒོམ་སྤང་བདེན་འཛིན་ཆེན་པོའི་འབྲིང། ཆེན་པོའི་ཆུང་དུ། འགྲིང་གི་ཆེན་པོ། འགྲིང་གི་འགྲིང། འགྲིང་གི་ཆུང་ངུ། ཆུང་ངུའི་ཆེན་པོ། ཆུང་ངུའི་འབྲིང། ཆུང་བུའི་ཆུང་དུ་རྣམས་སྤང་གཉེན་དུ་སྦྱར་ནས། སྔ་མ་བཞིན་རིགས་
འྡྲཱོ། །གསུམ་པ་ལ། བྱང་སེམས་འཕགས་པའི་ས་ལ་བཅུ་པོ་འདིར་གྲངས་ངེས་ཏེ། སའི་ཡོངས་སྦྱོང་ལ་མི་འདྲ་བ་བཅུར་ཡོད་པའི་ཕྱིར་ཏེ། རྒྱུན་སྣང་ལས། མཐོང་བ་དང་སྒོམ་པའི་ལམ་ལ་ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུར་རྣམ་པར་
གཞག་གོ། ཞེས་གསུངས་པའི་ཕྱིར། བཞི་པ་ནི། བྱང་སེམས་འཕགས་པའི་ས་དེ་ལ་བཅུར་འབྱེད་པའི་རྒྱུ་མཚན་ཡོད་དེ། གོང་ནས་གོང་དུ་ཡོན་ཏན་གྱི་གྲངས་འཕེལ་བའི་ཁྱད་པར་དང། ཐུན་མོང་མ་ཡིན་པའི་ནུས་མཐུ་ཐོབ་པའི་ཁྱད་པར། ཕར་ཕྱིན་བཅུའི་ཉམས་ལེན་ལྷག་པའི་ཕྱད་པར་
རྣམ་སྨིན་གྱི་སྐྱེ་བ་འཛིན་ཚུལ་སོགས་ཀྱི་རྣམ་པར་དབྱེ་བས་བཅུར་བཞག་སྟེ། འཇུག་འགྲེལ་ལས། དེ་ཡང་གོང་ནས་གོང་དུ་ཡོན་ཏན་གྱི་གྲངས་དང། མཐུ་ཕུལ་དུ་བྱུང་བ་ཐོབ་པ་དང། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ཐོབ་པ་དང། རྣམ་པར་སྨིན་པ་འཕེལ་བའི་བྱེ་བྲག་གིས་ས་
རབ་ཏུ་དགའ་བ་ལ་སོགས་པའི་རྣམ་པར་དབྱེ་བས་རྣམ་པ་བཅུར་གཞག་གོ། ཞེས་གསུངས་པའི་ཕྱིར། གཉིས་ཁྱད་པར་གྱི་ཆོས་སའི་ཡོན་ཏན་གྱི་རྣམ་གཞག་བཤད་པ་ལ། ཕར་ཕྱིན་ལྷག་པའི་ཁད་པར། བསླབ་པ་གསུམ་ལ་སློབ་པའི་ཁྱད་པར། ཟག་མེད་ཀྱི་ཕུང་པོ་ལྔ་སྦྱོད་ཚུལ་གྱི་
ཁད་པར། ཀུན་རྫོབ་པའི་ཡོན་ཏན་གྱི་ཁད་པར། སྐྱེ་བ་འཛིན་ཚུལ་གྱི་ཁད་པར། གཉེན་པའི་རོགས་པའི་གྱད་པར། སྤང་བྱ་མི་མཐུན་ཕྱོགས་ཀྱི་ཁྱད་པར། ཐོབ་པའི་རྟགས་ཀྱི་ཁྱད་པར། ས་ཐོབ་པའི་འབྲས་བུའི་ཁྱད་པར། ཡོངས་སུ་སྦྱོང་བའི་ཆོས་

[064B] དང་པོ་ནི། །ས་བཅུ་པོ་དེ་ལ་ཕར་ཕྱིན་ལྷག་པའི་ཁྱད་པར་ཡོད་དེ། ས་དང་པོར་སྦྱིན་པའི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ། ས་གཉིས་པར་ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ། ས་གསུམ་པར་བཟོད་པའི་ཕར་
ཕྱིན་གྱི་ཉམས་ལེན་ཆེས་ལྷག་པར་ཐོབ། ས་བཞི་པར་བརྩོན་འགྲུས་ཀྱི་པར་ཕྱིན་འགྲུས་གྱི་ཕར་ཕྱིན་གྱི་ཉམས་ལིན་ཆེས་ལྷག་པར་ཐོབ། ས་ལྔ་པར་བསམ་གཏན་གྱི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ། ས་དྲུག་པར་ཤེས་རབ་གྱི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ། ས་བདུན་པར་ཐབས་ཀྱི་
ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ། ས་བརྒྱད་པར་སྨོན་ལམ་གྱི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོ། ས་དགུ་པར་སྟོབས་ཀྱི་ཕར་ཕྱིན་གྱི་ཉམས་ལེན་ཆས་ལྷག་པར་ཐོབ། ས་བཅུ་པར་ཡེ་ཤེས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ་པའི་ཕྱིར། དེ་ཡང་གཙོ་བོར་
ཉམས་སུ་ལེན་པ་ཡིན་གྱི། གཞན་དུས་བཅུ་པོ་རེ་རེར་ཡང་ཕར་ཕྱིན་བཅུ་པོ་ཐམས་ཅད་ཀྱང་ཉམས་སུ་ལེན་པ་ལ་ཁྱད་པར་མེད་དེ། དགུས་མཐར། ཁད་པར་ཅན་དང་ཁྱད་པར་ཆན་དང་ཁྱད་མེད་ནི། །ས་བཅུ་དག་ཏུ་ཤེས་པར་བྱ། །ཞེས་གསུངས་པའི་ཕྱིར། གཉིས་པ་ལ། ས་བཅུ་པོ་འདི་ལ་བནས་པའི་བྱང་
ཆུབ་སེམས་དཔའ་བསླབ་པ་གསུམ་འབྲས་བུ་དང་བཅས་པའི་ཡོན་ཏན་དང་ལྡན་པ་ཡིན་ཏེ། ས་དང་པོར་ཆོས་ཉིད་མངོན་སུ་དུ་རྟོགས་པའི་སྒོ་ནས་བསླབ་པ་གསུམ་ལ་སྤྱོད་པའི་རྟེན་ཐོབ། ས་གཉིས་པར་ལྷག་པ་ཚུལ་ཁྲིམས་ཀྱི་བསླབ་པ་ལ་སློབ། ས་གསུམ་པར་ལྷག་པ་ཏིང་
ངེ་འཛིན་གྱི་བསླབ་པ་ལ་སློབ། ས་བཞི་པར་བརྟོན་འགྲུས་ཀྱི་ཕར་ཕྱིན་གྱི་ཉམས་ལེན་ལྷག་པའི་སྒོ་ནས་བྱང་ཆུབ་ཀྱི་ཕྱོགས་མཐུན་ལ་མཁས་པའི་ཤེས་རབ་ཀྱི་བསླབ་པ་ལ་སློབ། ས་ལྔ་པར་བསམ་གཏན་ཀྱི་ཕར་ཕྱིན་གྱི་ཉམས་ལེན་ལྷག་པའི་སྒྲོ་ནས་བདེན་བཞི་ཤེས་པའི་ཤེས་
རབ་ཀྱི་བྶལྦ་པ་ལ་སློབ། ས་དྲུག་པར་ཤེར་ཕྱིན་གྱི་ཉམས་ལེན་ལྷག་པའི་སྒོ་ནས་ཀུན་ནས་ཉོན་མོངས་པ་དང། རྣམ་བྱང་གི་རྟེན་འབྲེལ་སུགས་འབྱུང་ལྡོག་ལ་མཁས་པའི་ཤེས་རབ་ཀྱི་བསླབ་པ་ལ་སློབ་པ་ཡིན་པའི་ཕྱིར་ཏེ། མདོ་སྡེའི་རྒྱན་ལས། ཆོས་ཉིད་རབ་ཏུ་རྟོགས་ནས་འདིས་

[065A]༄༅། །ལྷག་པའི་ཚུལ་ཁྲིམས་ལྷག་སེམས་དང། ལྷག་པའི་ཤེས་རབ་ལ་རྗེས་སློབ། །ཤེས་རབ་སྤྱོད་ཡུལ་གཉིས་ཡིན་ཏེ། །ཆོས་ཀྱི་དེ་ཉེད་དང་དེ་ནི། །མི་ཤེས་ཤེས་སོགས་འཇུག་པ་ཉིད། ཆེས་གསུངས་པའི་ཕྱིར། ས་བདུན་པ་ཡན་ཆད་དུ་བསླབ་པ་གསུམ་ལ་བསླང་
པའི་འབྲས་བུའི་ཡོན་ཏན་དོ་ཐོབ་པ་ཡིན་ཏེ། ས་བདུན་པར་མཚན་མ་མེད་ཅིང་རྩོལ་བ་དང་བཅས་པའི་ཡོན་ཏན། ས་བྲུད་པར་འབད་རྩོལ་རགས་པ་མེད་ཅིང་རྣམ་པར་དག་པའི་འབྲས་བུ་དང། ས་དགུ་པར་སོ་སོ་ཡང་དག་པའི་རིག་པ་བཞི་ཐོབ་པའི་སྒོ་ནས་སེམས་ཅན་སྨིན་པའི་འབྲས་བུ་
དང། ས་བཅུ་པར་ལས་ལ་དབང་ཐོབ་པའི་སྒོ་ནས་ཏིང་ངེ་འཛིན་དང་གཟུངས་ཀྱི་སྒོའི་འབྲས་བུ་ཐོབ་པའི་ཕྱིར། ཏེ། དེ་ཉིད་ལས། བསླབ་པ་རྣམས་དང་སྒོམ་པ་ཡིས། །འགྲས་བུ་གཞན་ནི་རྣམ་པ་བཞི། མཚན་མེད་འདུ་བྱེད་དང་བཅས་པར། །གནས་པ་འབྲས་བུ་དང་པོ་ཡིན། ། དེ་ཉིད་མངོན་དུ་བྱེད་མེད་
ན༑ ༑ཞིང་གི་རྣམ་པར་དག་པ་དག། འབྲས་བུ་གཉིས་པར་འདོད་པ་ཡིན། །སེམས་ཅན་སྨིན་པ་འགྲུབ་ཉིད་དང། །ཏིང་འཛིན་དང་གཟུངས་རྣམས་ནི། །འགྲུབ་པ་འབྲས་བུ་དམ་པ་ཡིན། །འབྲས་བུ་རྣམ་པ་འདི་བཞི་ནི། ས་བཞི་པོ་ལ་ཡང་དག་བརྟེན། །ཞེས་གསུངས་པའི་ཕྱིར། གསུམ་
པ་ལ། ས་བཅུ་ལ་གནས་པའི་བྱང་སེམས་རྣམས་ཀྱིས་ཟག་མེད་ཀྱི་ཕུང་པོ་ལྔ་སྦྱོང་ཚུལ་ཡོད་དེ། ས་དང་པོར་ཆོས་ཉིད་མངོན་སུམ་དུ་རྟོགས་པའི་སྒོ་ནས་ཕྱད་པོ་ལྔ་སྦྱོང་པའི་རྟེན་ཐོབ་སྟེ། ས་གཉིས་པར་ཚུལ་ཁྲིམས་ཀྱི་ཕུང་པོ་སྦྱོང། ས་གསུམ་པར་ཏིང་ངེ་འཛིན་གྱི་ཕུང་པོ་སྦྱོང། ས་བཞི་པ་
ས་ལྔ་པ། ས་དྲུག་པ་གསུམ་དུ་ཤེས་རབ་ཀྱི་ཕུང་པོ་རྣམ་པར་སྦྱོང། ལྷག་མ་བཞིར་འབྲས་བུ་བཞི་ཐོག་པ་ལ་གེགས་བྱེད་ཀི་སྒྲིབ་པ་བཞི་སྦྱོང་བའི་སྒོ་ནས་རྣམ་པར་གྲོལ་བའི་ཕུང་པོ་སྦྱོང་ཞིང། སངས་རྒྱས་ཀྱི་སར་ཐོགས་པའི་སྒྲིབ་པ་སྦྱོང་བའི་སྒོ་ནས་རྣམ་པར་གྲོལ་བའི་ཡེ་ཤེས་ཀྱི་ཕུང་པོ་རྣམ་པར་
སྦྱོང་བར་བྱེད་པའི་ཕྱིར་ཏེ། དེ་ཉིད་ལས། ཆོས་ཉིད་རབ་ཏུ་རྟོགས་ནས་འདིར། །ཚུལ་ཁྲིམས་ཀྱི་ནི་ཕུང་པོ་སྒྱོང། །དེ་ཡི་འོག་ཏུ་ཏིང་འཛིན་དང། །ཤེས་རབ་ཕུང་པོ་རྣམ་པར་སྦྱོང། །དེ་ལས་གཞན་པ་དག་ལས་ནི། །སྒྲིབ་རྣམ་བཞི་དང་ཐོགས་པ་ཡི། །སྒྲིག་པ་ལས་ནི་རྣམ་གྲོལ་དང། །གྲོལ་བའི་ཡེ་

[065B] །ཞེས་གསུངས་པའི་ཕྱིར། བཞི་པ་ལ། ས་བཅུ་པོ་ལ་ཡོན་ཏན་གྱི་གྲངས་འཕེལ་བའི་ཕྱད་པར་ཡོད་དེ། ས་དང་པོར་སྐད་ཅིག་མ་གཅིག་ལ་ཏིང་ངེ་འཛིན་མི་འདྲ་བ་བརྒྱད་ལ་སྙོམས་པར་འཇུག་ནུས། སངས་རྒྱས་བརྒྱའི་ཞལ་མཐོང་བ། དེ་དག་གིས་བྱིན་གྱི་བརླབས་པ་ཤེས་
པ་དང། འཇིག་རྟེན་གྱི་ཁམས་མི་འདྲ་བ་བརྒྱ་གཡོ་བར་བྱེད་ནུས་པ་དང། སངས་རྒྱས་ཀྱི་ཞིང་བརྒྱར་འགྲོ་ནུ་པ་དང། འཇིག་རྟེན་གྱི་ཁམས་བརྒྱ་སྣང་ངར་བྱེད་པ་དང། སེམས་ཅན་བརྒྱ་སྨིན་པར་བྱེད་པ་དང། བསྐལ་པ་བརྒྱར་གནས་པར་བྱེད་པ་དང། བསྐལ་པ་བརྒྱའི་སྔོན་དང་ཕྱི་མའི་མཐའ་ལ་ཡེ་
ཤེས་ཀྱི་གཟིགས་པ་འཇུག་པ་དང། ཆོས་ཀྱི་སྒོ་མི་འདྲ་བ་བརྒྱ་འབྱེད་པ་དང། རང་གི་ལུས་བརྒྱར་སྤྲུལ་ནས་པ་དང། ལུས་རེ་རེའི་འཁོར་དུ་སེམས་ཅན་བརྒྱ་བརྒྱས་བསྐོར་བ་སྐད་ཅིག་མ་གཅིག་ལ་སྟེ་ཡོན་ཏན་གྱི་སྡེ་ཚན་བརྒྱ་ཕྲག་བཅུ་གཉིས་ཐོབ་ལ། དེ་བཞིན་དུ་ས་གཉིས་པར་སྐད་
ཅིག་མ་གཅིག་ལ་ཏིང་ངེ་འཛིན་མི་འདྲ་བ་སྟོང་ལ་སྙོམས་པར་འཇུག་ནུས་པ་དང། སངས་རྒྱས་སྟོང་མངོང་བ་སོགས། ཡོན་ཏན་སྡེ་ཚན་སྟོང་ཕྲག་བཅུ་གཉིས་དང། ས་གསུམ་པར་སྐད་ཅིག་མ་གཅིག་ལ་ཏིང་ངེ་འཛིན་འབུམ་ཕྲག་གཅིག་ལ་སྙོམས་པར་འཇུག་པ་དང། སངས་རྒྱས་འབུམ་ཕྲག་གཅིག་
མཐོང་བ་སོགས་ཡོན་ཏན་འབུམ་ཕྲག་སྡེ་ཚན་བཅུ་གཉིས་དང། ས་བཞི་པར་སྐད་ཅིག་མ་གཅིག་ལ་ཏིང་ངེ་འཛིན་བྱེ་བ་ཕྲག་བརྒྱ་ལ་སྙོམས་པར་འཇུག་པ་སོགས་ཡོན་ཏན་སྡེ་མཚན་བྱེ་བ་ཕྲག་བརྒྱ་བཅུ་གཉིས་དང། ས་ལྔ་པར་ཏིང་ངེ་འཛིན་བྱེ་བ་ཕྲག་སྟོང་ལ་སྙོམས་པར་འཇུག་པ་སོགས་
ཡོན་ཏན་སྡེ་ཆན་བྱེ་བ་ཕྲག་སྟོང་བཅུ་གཉིས་དང། ས་དྲུག་པར་ཏིང་ངེ་འཛིན་བྱེ་བ་བརྒྱ་ཕྲག་སྟོང་ལ་སྙོམས་པར་འཇུག་པ་སོགས་ཡོན་ཏན་སྡེ་ཚན་བྱེ་བ་བརྒྱ་ཕྲ་སྟོང་བཅུ་གཉིས་དང། ས་བདུན་པར་ཏིང་ངེ་འཛིན་བྱེ་བ་ཁྲག་ཁྲིག་འབུམ་ལ་སྙོམས་པར་འཇུག་པ་སོགས་ཡོན་རན་སྡེ་ཚན་
བྱེ་བ་ཁྲ་ཁྲིག་འབུམ་ཕྲག་བཅུ་གཉིས་དང། ས་བརྒྱད་པར་ཏིང་ངེ་འཛིན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འབུམ་ཕྲག་གཅིག་གི་རྡུལ་ཕྲ་རབ་ཀྱི་གྲངས་དང་མཉམ་པ་ལ་སྙོམས་པར་འཇུག་པ་སོགས་ཡོན་ཏན་སྡེ་ཚན་སྟོང་གསུམ་གྱི་འཇིག་རྟེན་གྱི་ཁམས་

[066A]༄༅། །འབུམ་ཕྲག་གཅིག་གི་རྡུལ་ཕྲ་རབ་ཀྱི་གྲངས་དང་མཉམ་པ་བཅུ་གཉིས་དང། ས་དགུ་པར་སྟོང་གསུམ་གྱི་འཇིག་རྟེན་གྱི་གྲངས་མེད་པ་འབུམ་ཕྲག་བཅུའི་རྡུལ་ཕར་རབ་ཀྱི་གྲངས་དང་མཉམ་པའི་ཏིང་ངེ་འཛིན་ལ་སྙོམས་པའི་ཏིང་ངེ་འཛིན་ལ་སྙོམས་པར་འཇུག་པ་སོགས་ཡོན་ཏན་སྡེ་ཚན་
སྟོངས་གསུམ་གྱི་ཁམས་དྲངས་མེད་པ་འཇུམ་ཕྲག་བཅུའི་རྡུལ་གྱི་གྲངས་དང་མཉམ་པ་བཅུ་གཉིས་དང། ས་བཅུ་པར་སྐད་མ་གཅིག་ལ་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་ཏིང་ངེ་འཛིན་ལ་སྙོམས་པར་འཇུག་ནུས་པ་སོགས་
ཡོན་ཏན་སྡེ་ཚན་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པ་བཅུ་གཉིས་ཐོབ་པའི་བར་རྣམས་སུ་ཡོད་པའི་ཕྱིར། ལྔ་པ་ལ། དབང་དང། རྣམ་སྨིན་གྱི་སྐྱེ་བ་གཉིས་ལས། དང་པོ་ལ་དུ་མ་ཡོད་དེ། བྱང་སེམས་མོས་སྤྱོད་པ་རྣམས་འདོད་
པར་ལས་དབང་གིས་སྐྱེ་བ་ལེན་པ་དང། ས་ཐོབ་པ་རྣམས་ཀྱིས་དུད་འགྲོ་སོགས་དམན་གནས་སུ་སྨོན་ལམ་གྱི་དབང་གིས་སྐྱེ་བ་དང། བསམ་གཏན་གྱི་དབང་གིས་གཟུགས་ཁམས་སུ་སྐྱེ་བ་སོགས་བཟློག་ནས་འདོད་པར་སྐྱེ་བ་ཏིང་ངེ་འཛིན་གྱི་སྐྱེ་བ་དང། སྤྲུལ་པ་དགའ་ལྡན་གྱི་གནས་
ལ་སོགས་པར་སྐྱེ་བ་སྟོན་པ་དབང་འབྱོར་བའི་དབང་གིས་སྐྱེ་བ་རྣམས་སུ་ཡོད་པའི་ཕྱིར་ཏེ། མདོ་སྡུའི་རྒྱན་ལས། བློ་ལྡན་རྣམས་ཀྱི་ལས་དང་མི། །གཞན་ཡང་སྨོན་ལམ་དག་དང་ནི། །ཏིང་ངེ་འཛིན་དང་དབང་འབྱོར་བའི། །དབང་གིས་སྐྱེ་བར་འདོད་པ་ཡིན། །ཞེས་གསུངས་པའི་ཕྱིར་
གཉིས་པ་ལ། ས་བཅུ་ལ་གནས་པའི་བྱང་སེམས་འཕགས་པ་ལ་རྣམ་སྨིན་གྱི་སྐྱེ་བ་འཛིན་ཚུལ་གྱི་ཁྱད་པར་ཡོས་དེ། ས་དང་པོ་བས་འཛམ་བུ་གླིང་ལ་དབང་བའི་འཁོར་ལོས་སྒྱུར་བའི་རྒྱལ་པོར་སྐྱེ་བ་འཛིན། ས་གཉིས་པ་པས་གླིང་བཞི་ལ་དབང་བའི་འཁོར་ལོས་སྒྱུར་བའི་རྒྱལ་པོར་སྐྱེ་བ་
འཛིན། ས་གསུམ་བཅུ་རྩ་བསུམ་དང། ས་བཞི་པ་པས་འཐབ་བྲལ་དང། ས་ལྔ་པ་པས་དགའ་ལྡན་དང། ས་དུག་པས་འཕྲུལ་དགའ་དང། ས་བདུན་པ་པས་གཞན་འཕྲུལ་དབང་བྱེད་དང། ས་བརྒྱད་པ་པས་སྟོང་གི་བདག་པོ། ས་དགུ་པ་པས་སྟོང་གཉིས་ཀྱི་བདག་པོ་ཚངས་

[066B] ས་བཅུ་པ་པས་གནས་གཙང་མེ་རྣམས་སུ་ལྷའི་རྒྱལ་པོར་སྐྱེ་བ་འྫིནྦ་པའི་བར་རྣམས་སུ་ཡོང་བའི་ཕྱིར། དྲུག་པ་གཉེན་པོ་རྟོགས་པའི་ཁྱད་པར་བཤད་པ་ལ། ས་བཅུ་ལ་ཆོས་ཉིད་རྟོགས་ཚྭུལ་མི་འདྲ་བའི་ཁྱད་པར་བཅུ་བྱོད་དེ། ས་བཅུའི་མཉམ་གཞག་ཏུ་ཆོས་ཉིད་བདེན་མེད་དུ་
མངོན་སུམ་དུ་རྟོགས་པ་ལ་ཁྱད་པར་མེད་ཀྱང། རྗེས་ཐོབ་ཀྱི་ཚེ་ངེས་པ་མི་འདྲ་བ་རེ་རེ་འདྲེན་པས་རྟོགས་ཚུལ་མི་འདྲ་བའི་ཁྱད་པར་རེ་རེ་ཡོས་པའི་ཕྱིར། དེ་ལྟར་ཡང། རྒྱན་རྣང་ལས། གང་གི་ཚེ་ཆོས་ཐམས་ཅད་བདག་མེད་པའོ་ཞེས་བསྒོམས་པས་ཆ་མེད་པ་ཉིད་ཀྱི་ཆོས་ཀྱི་དབྱང་བདག་ཉིད་ཐམས་
ཅད་ཀྱིས་རྟོགས་སུ་ཟིན་ཀྱང་ངེས་པ་སྐྱེ་པ་ལ་ལྟོས་ནས། ཀུན་ཏུ་འགྲོ་བའི་དོན་གྱིས་སོ་སོར་རྟོགས་པའི་ཕྱིར་ཆོས་ཐམས་ཅད་ངོ་བོ་ཉིད་མེད་པར་མངོན་དུ་བྱེད་པའི་ཤེས་པ་ཤིན་ཏུ་གསལ་བ་སྐྱེ་བར་འགྱུར་བ་དང། །བྱང་ཆུབ་སེམས་དཔའི་སྐྱོན་མེད་པ་ལ་ཡང་དག་པར་ཞུགས་པས་མཐོང་
བའི་ལམ་ཐོབ་པར་འགྱུར་རོ། །ཞེས་གསུངས་པའི་ཕྱིར། དེ་ཡང། ས་དང་པོར་ཆོས་དབྱིངས་དེ་རྒྱུད་ཐམས་ཅད་ལ་ཁྱད་པར་མེད་པར་ཀུན་ཏུ་འགྲོ་བའི་དོན་གྱི་གནས་སུ་རྟོགས་པ་ཡིན་ཏེ། ས་དང་པོའི་མཉམ་གཞག་ཏུ་ཆོས་ཐམས་ཅད་ཀྱི་ཆོས་ཉིད་མངོན་སུམ་དུ་རྟོགས་པའི་རྗེས་ཐོབ་ཏུ་
དེ་ལྟར་རྟོགས་པའི་ཕྱིར། ས་གཉིས་པར་ཆོས་དབྱིངས་དེ་མཆོག་གི་དོན་དུ་རྟོགས་ཏེ། ས་གཉིས་པའི་རྗེས་ཐོབ་པའི་མཆོག་དབྱིངས་དེ་སྒྲིབ་དཉིས་སྤངས་རུང་དུ་རྟོགས་པའི་ཕྱིར། ས་གཉིས་པར་བྱང་ཆུབ་སེམས་དཔའི་ཚུལ་ཁྲིམས་གསུམ་ལྷག་པའི་སྒོ་ནས་ཐེག་ཆེན་གྱི་ལམ་ཐེག་དམན་གྱི་
ལམ་ལས་མཆོག་ཡིན་པར་རྟོགས་པའི་ཕྱིར། ས་གནུམ་པར་ཆོས་དབྱིངས་རྒྱུ་མཐུན་གསུངས་པ་ཐོབ་པའི་ཐོབ་པའི་མཆོག་གི་གནས་སུ་རྟོགས་ཏེ། ས་གསུམ་པར་ཐེག་པ་ཆེན་པོའི་གསུང་རབ་ཐོས་པ་འཚོལ་བ་ནི། རྒྱུ་མཐུན་དུ་རྗེས་ཐོབ་ཏུ་རྟོགས་པའི་ཕྱིར། ས་བཞི་པར་ཆོས་
དབྱིངས་དེ་ལུང་གི་ཆོས་སྲེད་པའི་འཛིན་པ་མེད་པའི་དོན་གྱི་གནས་སུ་རྟོགས་ཏེ། ས་བཞི་པར་ལུང་གི་ཆོས་ལ་སྲེད་པ་ཡང་ལོག་པའི་ཕྱིར་དང། ས་བཞི་པའི་རྗེས་ཐོབ་ཏུ་བསླབ་པ་གསུམ་གྱི་ཡོན་ཏན་ཁྱད་པར་ཅན་ཐོབ་པའི་ཕྱིར། ས་ལྔ་པར་ངར་འཛིན་པའི་རྒྱུད་ཐ་དད་པ་མེད་པའི་དོན་

[067A]༄༅། །གྱི་གནས་སུ་རྟོགས་ཏུ། དེར་བདག་གཞན་ཐམས་ཅད་ཀྱི་ཆོས་ཉིད་རབྒ་བཞིན་མཉམ་པ་ཉིད་དུ་རྟོགས་པའི་ཕྱིར། ས་དྲུག་པར་ཆོས་དབྱིང་དེ་ཉོན་མོངས་དང་རྣམ་དག་མ་ཡིན་པའི་སོན་གྱི་གནས་སུ་རྟོགས་ཏེ། ས་དྲུག་པའི་རྗེས་ཐོབ་ཏུ་རྟེན་འབྲེལ་གྱི་ཆོས་ཉིད་
ལ་ཀུན་ནས་ཉན་མོངས་པ་དང། རྣམ་བྱང་དུ་འགྱུར་བའི་ཆོས་གང་ཡང་མེད་པར་རྟོགས་པའི་ཕྱིར་ཏེ། དེར་རྟེན་འབྲེལ་ཤེས་པའི་ཤེས་རབ་ཐོབ་པའི་ཕྱིར། ས་བདུན་པར་ཆོས་དབྱིངས་དེ་ལུང་གི་ཆོས་ཀྱི་མཚན་མ་ལ་ཐ་དད་མེད་པའི་དོན་ཀྱི་གནས་སུ་རྟོགས་པའི་ཕྱིར་ཏེ། དེར་མཚན་
མ་མད་པའི་ཡོན་ཏེན་ཐོབ་པའི་སྒོམ་ནས་ལུང་གི་ཆོས་ལ་མཚན་མར་འཇན་པ་ལྡོག་པའི་ཕྱིར། ས་བརྒྱད་པར་ཆོས་དབྱིང་དེ་བྲི་མེད་འཕེལ་མེད་ཀྱི་དོན་གྱི་གནས་སུ་རྟོགས་ཏེ། དེ་ལ་ཀུན་བྱང་བྲི་འཕེལ་མེད་པའི་དོན་གྱི་གནས་སུ་རྟོགས་པའི་ཕྱིར་ཏེ། ས་བརྒྱད་པར་མི་རྟོག་པའི་ཡེ་ཤེས་
ལ་སྦང་ཐོབ་པའི་ཏེ། ས་བརྒྱད་པར་ཆོས་དབྱིང་དེ་མི་རྟོག་པའི་ཡེ་ཤེས་ལ་དབང་བ་དང། ཞིང་དག་པ་ལ་དབང་བའི་གནས་སུ་རྟོགས་པའི་ཕྱིར་ཏེ། ས་བརྒྱད་པར་མི་སྐྱེ་བའི་ཆོས་ལ་བཟོད་པ་ཐོབ་པའི་ཕྱིར། ས་དགུ་པར་ཆོས་པར་ཆོས་དབྱིང་དེ་ཡེ་ཤེས་ལ་དབང་པའི་གནས་སུ་
རྟོགས། དེར་སོ་སོ་ཡང་དག་པར་རིག་པ་བཞི་ཐོབ་པའི་ཕྱིར། ས་བཅུ་པའི་རྗེས་ཐོབ་ཏུ་ཆོས་དབྱིང་དེ་ལས་ལ་དབང་བའི་གནས་ཉིད་དུ་རྟོགས་ཏེ། ས་བཅུ་པའི་རྗེས་ལྟར་བཞེད་པ་བཞིན་དུ་སྤྲུལ་ནས་སེམས་ཅན་གྱི་དོན་བྱེད་པའི་ཕྱིར། དེ་ལྟར་ཆོས་དབྱིངས་བཅུ་ལ་
སྒྲིབ་པའི་ཉོན་མོངས་ཅན་མ་ཡིན་པའི་མི་ཤེས་པ་ཤེས་སྒྲིབ་བཅུ་པོ་ཡང་གཉེན་པོ་ས་བཅུས་རིམ་པ་ལྟར་སྤོང་སྟེ། དེ་དག་གི་མི་མཐུན་ཕྱོགས་ཡིན་པའི་ཕྱིར། དེ་ལྟར་དབུས་མཐའ་ལས། ཀུན་ཏུ་འགྲོ་དོན་ཆོག་གི་དོན། རྒྱུ་མཐུན་དོན་གྱི་མཆོག་ཉིད་དང། །ཡོངས་སུ་འཛིན་
པ་མེད་དོན་དང། །རྒྱུད་རྣམས་ཐ་དད་མེད་དོན་དང། །ཉོན་མོངས་རྣམ་དང་མིན་དོན་དང། །ཐ་དད་མེད་པའི་དོན་ཉིད་དང། །བྲི་མེད་འཕེལ་བ་མེད་དོན་དང། །དབང་ནི་རྣམ་པ་བཅུ་ཡི་གནས། །ཆོས་ཀྱི་དབྱིངས་ལ་མ་རིག་པ། །ཉོན་མོངས་མ་ཡིན་སྒྲིབ་པ་བཅུ། །ས་བཅུའི་མི་མཐུན་ཕྱོགས་

[067B] །གཉེན་པོ་དག་ནི་ས་ཡིན་ནོ། །ཞེས་གསུངས་པའི་ཕྱིར། གཞན་ཡང། ས་བཅུ་པོ་དེ་ལ་ཏིང་གནེ་འཛིན་དང་སྲུང་བའི་ཕྱད་པར་ཡོད་དེ། ས་དང་པོ་ནི། རིན་ཆེན་ཡེ་ཤེས་ཡང་དག་འཆགས། །ཞེས་བྱ་བའི་ཏིང་ངེ་འཛིན་གྱི་ཐོབ་ཅིང་ཁྱད་པར་གྱི་བྱིན་རླབས་ཞེས་བྱ་བའི་གཟུངས་
ཀྱིས་སྲུང་ངོ། །ས་གཉིས་པ་ནི། གནས་མེད་པའི་ཏིང་ངེ་འཛིན་གྱིས་ཐོབ་ཅིང་གནས་ཀྱིས་མི་ཐུབ་པའི་གཟུངས་ཀྱིས་སྲུང་ངོ། །ས་གསུམ་པ་ནི། རབ་ཏུ་མི་གཡོ་བའི་ཏིང་ངེ་འཛིན་རབ་ཏུ་གནས་པའི་གཟུང། ས་བཞི་པ་ནི། ཕྱིར་མི་ལྡོག་པའི་ཏིང་ངེ་འཛིན་གྱི་གཟུངས། རབ་ཏུ་གནས་པའི་
གཟུངས། གདུལ་དཀའ་བའི་གཟུངས། ས་ལྔ་པ་ནི། རིན་པོ་ཆའི་མེ་ཏོག་གི་ཏིང་ངེ་འཛིན་ཡོན་ཏན་སྣ་ཚོགས་བཀོད་པའི་གཟུངས། ས་དྲུག་པ་ནི། ཉི་མའི་དཀྱིལ་འཁོར་ཀྱི་གཟི་རྗིད་ཀྱི་གཟུངས། ཡེ་ཤེས་ཀྱི་དཀྱིལ་འཁོར་སྒྲོན་མེའི་གཟུངས། ས་བདུན་པ་ནི། དོན་ཐམས་ཅད་འགྲུབ་པའི་ཁྱད་
པར་དུ་འཕགས་པའི་གསུངས། ས་བརྒྱད་པ་ནི། དེ་ལྟར་སངས་རྒྱས་མངོན་སུམ་དུ་གཟིགས་པའི་གཟུངས་ཀྱིས་སྲུང་ངོ། །རྟོགས་པ་མེད་པའི་ཏོག་གི་གཟུངས་ཀྱིས་སྲུང་ངོ། །ས་དགུ་པ་ནི། ཡེ་ཤེས་སྒྲོན་མའི་ཏིང་ངེ་འཛིན་གྱི་གཟུངས་ཀྱིས་སྲུང་ངོ། །སྒོ་མཐའ་ཡས་པའི་རྒུན་གྱི་གཟུངས་ཀྱིས་
སྲུང་ངོ། །ས་བཅུ་པ་ནི། དཔའ་བར་འགྲོ་བའི་ཏིང་ངེ་འཛིན་གྱིས་ཐོབ་ཅིང་ཟད་མི་ཤས་པའི་ཟ་མ་ཏོག་གི་གཟུངས་ཀྱིས་སྲུང་ངོ། །བདུན་པ་སྤང་བྱ་མི་མཐུན་ཕྱོགས་ཀྱི་ཁྱད་པར་བཤད་པ་ལ། ཐུན་མོང་མ་ཡིན་པ་དང། ཐུན་མོང་བ་གཉིས་ལས། དང་པོ་ནི། ས་བཅུ་པོ་རེ་རེ་ལ་རང་གི་སྤང་
བྱར་གྱུར་པའི་ཤིན་ཏུ་རྨོངས་པ་གཉིས་གཉིས་དང། དེའི་གནས་ངན་ལེན་མི་མཐུ་ཕྱོགས་རེ་ཡོད་དེ། ས་དང་པོ་ལ་གང་ཟག་དང་ཆས་ལ་མངོན་པར་ཞེན་པའི་རྨོངས་པ་དང། དན་སོང་བའི་ཉོང་མོངས་པས་འཇུགས་པའི་རྨོངས་པ་དང། ས་གཉིས་པ་ལ་ལྟུང་བ་ཕྲ་མོའི་འཁྲུལ་
བ་ལ་རྨོང་པ་དང། ལས་ཀྱི་རྣམ་པ་སྣ་ཚོགས་ལ་མངོན་པར་ཞེན་པའི་རྨོངས་པ་དང་ས་གསུམ་པ་ལའྡོད་ཆགས་པའི་རྨོངས་པ་དང། ཐོས་པའི་གཟུངས་ཡོངས་སུ་རྗོགས་པ་ལ་མངོན་པར་ཞེན་པའི་རྨོངས་པ་དང། ས་བཞི་པ་ལ་སྙོམས་འཇུག་ལ་སྲེད་པའི་རྨོངས་པ་དང། ཆོས་ལ་

[068A]༄༅། །སྲེད་པའི་རྨོངས་པ་དང། ས་ལྔ་པ་ལ་འཁོར་བ་ལ་གཅིག་ཏུ་མི་ཕྱོགས་ཤིང་མངོན་དུ་ཕྱོགས་པ་ཡིད་ལ་བྱེད་པའི་རྨོངས་པ་དང། མྱང་འདས་ལ་གཅིག་ཏུ་མི་ཕྱོགས་ཤིང་མངོན་དུ་ཕྱོགས་པ་ཡིད་ལ་བྱེད་པའི་རྨོངས་པ་དང། ས་དྲུག་པ་ལ་འདུ་བྱེད་ཀྱི་འཇུག་པ་མངོན་དུ་བྱ་བ་ལ་
རྨོངས་པ་དང། མཚན་མ་མང་པོ་འབྱུང་བ་ལ་རྨོངས་པ་དང། ས་བདུན་པ་ལ་མཚན་མ་ཕྲ་མོ་འབྱུང་བའི་རྨོངས་པ་དནད། མཚན་མེད་ཡིད་ལ་བྱེད་པའི་ཐབས་པ་དང། ས་བརྒྱད་པ་ལ་མཚན་མེད་ལ་རྩོལ་བའི་རྨོངས་པ་དང། མཚན་མར་འཛིན་པ་ལ་དབང་ཐོབ་པའི་རྨོངས་པ་
དང། ས་དགུ་པ་ལ་ཆོས་བསྟན་པ་དང་ཆོས་ཀྱི་ཚིག་དང་ཡི་གེ་དཔག་ཏུ་མེད་པ་དང་གོང་ནས་གོང་གུ་ཤེས་རབ་དང་སྤོབས་པ་ལ་གཟུངས་ཀྱི་དབང་ལ་དང། སྤོབས་པའི་དབང་པ་དང། ས་བཅུ་པ་ལ་མངོན་ཤེས་ཆེན་པོ་ལ་དང། གསང་བ་ཕྲ་མོ་ལ་འཇུག་པ་ལ་རྨོངས་པ་
དང། བཅུ་གཅིག་པ་ཤེས་བྱ་ཐམས་ཅད་ལ་ཆགས་པ་ཤིན་ཏུ་ཕྲ་མོ་དང། ཐོགས་པ་ཤིན་ཏུ་རྨོངས་པ་གཉིས་རྣམས་སུ་ཡོད་པའི་ཕྱིར་ཏེ། ས་ལ་འཇུག་པ་ལས། ཡན་ལག་བཅུ་གཅིག་རྫོགས་གྱུར་པས། །རབ་དགའ་ལ་སོགས་ས་བཅུ་གཅིག། རྨོངས་གཉིས་གནས་ངན་
ལན་གཅིག་པ། །མི་མཐུན་ཕྱོགས་ཏེ་ཐ་དད་འདོད། །ཅེས་གཟུངས་པའི་ཕྱིར། གཉིས་པ་ལ་མཐོང་སྤང་ལོག་ཞུགས་ཀྱི་སྒོ་ནས་དབྱེ་བ་དང། སྒོམ་སྤང་སའི་སྒོ་ནས་དབྱེ་བ་དང། དེ་ལྟར་ཕྱི་བའི་རྣམ་གཞག་དཔྱད་པ། ཇི་ལྟར་སྤོང་ཚུལ་དང་བཞི་ལས། དང་པོ་ལ། སྤྱིའི་གྲངས་
དང། སོག་པར་འཇུག་ཆུལ་གཉིས་ལས། །དང་པོ་ལ། སྤྱིར་ཐེག་ཆེན་གྱི་མཐོང་སྤང་ཉོན་སྒྲིབ་ལ་བརྒྱ་དང་བཅུ་གཉིས། མཐོང་སྤང་ཤེས་སྒྲིབ་ལ་བརྒྱ་དང་བརྒྱད་ཡོད་དེ། འདོད་པའི་སས་བསྡུས་ཀྱི་མཐོན་སྤང་ཉོན་མོངས་བཞི་བཅུ། གོང་མའི་སས་བསྡུས་ཀྱི་མཐོང་སྤངས་ཉོན་མོངས་
བདུན་ཅུ་རྩ་གཉིས་ཡོད་པ་གང་ཞིག། ཐེག་ཆེན་གྱི་མཐོང་སྤང་དུ་གྱུར་པའི་འདོད་པའི་སས་བསྡུས་ཀྱི་མཐོང་སྤང་ཤེས་སྒྲིབ་སོ་དྲུག། གཟུགས་གཟུགས་མེད་ཀྱི་སས་བསྡུས་ཀྱི་སོ་དྲུབ་ཡོད་པའི་ཕྱིར། དང་པོ་གྲུབ་སྟེ། དེར་གྱུར་པའི་འདོད་པའི་སས་བསྡུས་ཀྱི་སྡུག་བསྔལ་

[068B] ཀུན་འབྱུང་མཐོང་སྤང་ཉོན་མོངས་བཅུ། འགོག་པ་མཐོང་སྤང་ཉོན་མོངས་བཅུ། ལམ་མཐོང་སྤང་ཉོན་མོངས་བཅུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་བསྡུད་ཀྱི་སྡུག་བསྔལ་མཐོང་སྤང་ཉོན་མོང་སུ་གྱུར་པའི་འདོད་ཆགས། ཁོང་ཁྲོ། ང་རྒྱལ་
ཉོན་མོངས་ཅན་གྱི་མ་རིག་པ་རིག་པ། ཐེ་ཚོམ་ཉོན་མོངས་བཅུ། འགོག་པ་མཚོགས་སུ་ལྟ་བ། ལོག་པར་ལྟ་བ། མཐར་འཛིན་པར་ལྟ་བ། ལྟ་བ་མཆོག་འཛིན། ཚུལ་ཁྲིམས་དང་བརྟུལ་ཞུགས་མཆོག་འཛིན་རྣམས་སུ་ཡོད་པའི་ཕྱིར། དེས་ཕྱིམ་གསུམ་ལ་རིགས་འདྲ་སྟེ། རྒྱན་སྣང་ལས་
འདིར་ཡང། འདོད་ཆགས་དང། ཁོང་ཁྲོ་དང། ང་རྒྱལ་དང། མ་རིག་པ་དང། ཐེ་ཚོམ་དང། འཇིག་ཚོགས་སུ་ལྟ་བ་དང། ལོག་པར་ལྟ་བ་དང། མཐར་འཛིན་པར་ལྟ་བ་དང། ལྟ་བ་མཆོག་ཏུ་འཛིན་པ་དང། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་རྣམས་འདོད་པའི་
ཁམས་ན་བདེན་པ་བཞིའི་མཐོང་བས་སྤང་བར་བྱ་བའི་བཞི་བཅུ་ཡིན་ནོ། །ཞེས་གསུངས་པ་དང། ཀུན་བཏུས་སུ་ཡང། འདོད་པའི་ཁམས་ན་སྡུག་བསྔལ་མཐོང་བས་སྤང་བ་ནི་བཅུ་ཡིན་ནོ། །སྡུག་བསྔལ་མཐོང་བས་སྤང་པར་བྱ་བ་ལ་ཇི་ལྟ་བ་བཞིན་དུ་ཀུན་འབྱུང་
དང། འགོག་པ་དང་ལམ་མཐོང་བས་སྤང་བར་བྱ་བ་ཡང་དེ་བཞིན་ནོ། །ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་སྟེ། གཟུགས་ཀྱི་སས་བསྡུས་ཀྱི་ཐེག་ཆེན་གྱི་མཐོང་སྤང་སོ་དྲུག་གཟུགས་མེད་ཀྱི་སས་བསྡུས་ཀྱི་སོ་དྲུག་ཡོད་པའི་ཕྱིར། དང་པོ་གྲུབ་སྟེ། གཟུགས་
ཀྱི་སས་བསྡུས་ཀྱི་ཐེག་ཆེན་གྱི་སྡུག་བསྔལ་མཐོང་སྤང་ཉོན་མོངས་སུ་གྱུར་པའི་འདོད་ཆགས། ང་རྒྱལ། ཉོན་མོངས་ཅན་གྱི་མ་རིག་པ། ཉོན་མོངས་ཅན་གྱི་ཐེ་ཚོམ། འཇིག་ལྟ། ལོག་ལྟ། མཐར་ལྟ། ལྟ་བ་མཆོག་འཛིན། ཚུལ་ཁྲིམས་དང་བརྟུལ་ཞུགས་མཆོག་འཛིན་ཏེ་དགུ། དེས་
ལྷག་མ་གསུམ་ལ་རིགས་འདྲ་བའི་ཕྱིར། གཉིས་པ་གྲུབ་སྟེ། སྔར་བཞིན་ཡོད་པའི་ཕྱིར་ཏེ། རྒྱན་སྣང་ལས། དེ་བཞིན་དུ་གཟུགས་དང་གཟུགས་མེད་པ་ན་བདེན་པ་བཞིའི་མཐོང་བས་སླང་བར་བྱ་བའི་ཁོང་ཁྲོ་བརྒྱད་བོར་ནས་བདུན་ཅུ་རྩ་གཉིས་སོ། །ཞེས་དང། ཀུན་བཏུས་ལས་

[069A]༄༅། །གཟུགས་ཀྱི་ཁམས་ན་སྡུག་བསྔལ་མཐོང་བས་སྤང་བར་བྱ་བདག་ནི་དགུའོ། །སྡུག་བསྔལ་མཐོང་བས་སྤང་བར་བྱ་བ་ལ་ཇི་ལྟ་བ་བཞིན་ཀུན་འབྱུང་དང་འགོག་པ་དང་ལམ་མཐོང་བས་སྤང་བར་བྱ་བ་ཡང་དེ་བཞིན་ནོ། །གཟུགས་ཁམས་ཇི་ལྟ་བར་
གཟུགས་མེད་པའི་ཁམས་ན་ཡང་དེ་བཞིན་ནོ། །དེ་དག་མདོར་བསྡུ་ན་མཐོང་བས་སྤང་བར་བྱ་བའི་ཉོན་མོངས་པ་བརྒྱ་རྩ་བཅུ་གཉིས་སོ། །ཞེས་གསུངས་པའི་ཕྱིར། རྩ་རྟགས་གསུམ་པ་གྲུབ་སྟེ། འདོད་པའི་སས་བསྡུས་ཀྱི་མཐོང་སྤང་ཤེས་སྒྲིབ་ལྡོག་པ་གཟུང་རྟོག་དགུ། དེའི་
འཇུག་པ་གཟུང་རྟོག་དགུ། དེའི་རྫས་འཛིན་རྟོག་པ་དགུ་དེའི་བཏགས་འཛིན་རྟོག་པ་དགུ་སྟེ་སོ་དྲུག་ཡོད་པའི་ཕྱིར། བཞི་པ་གྲུབ་སྟེ། དེས་རིགས་འདྲ་བའི་ཕྱིར། གཉིས་པ་ལ། འོ་ན། མཐོང་སྤང་ཉོན་མོངས་རྣམས་ལོག་ཞུགས་ཀྱི་སྒོ་ནས་བཤད་ན། འཇུག་མཁན་བཞིན་
དུ། འཇུག་ཡུལ་ནི་གང། འཇུག་ཚུལ་ཇི་ལྟ་བུ་ཞེ་ན། འཇུག་མཁན་ནམ། འཇུག་པ་པོ་ལ་བཅུར་ཡོད་དེ། དེ་ལ་འདོད་ཆགས་སོགས་སྔར་དྲངས་པ་བཅུ་ཡོད་པའི་ཕྱིར། འཇུག་པའི་ཡོལ་ཡང་ཡོད་དེ། བདེན་པ་བཞི་པོ་དེ་ཡིན་པའི་ཕྱིར། འཇུག་ཚུལ་གསུམ་ཡོད། དེ། དངོས་
སུ་ལོག་པར་ཞུགས་པ་དང། བརྒྱུད་ནས་ལོག་པར་ཞུགས་པ་དང། དབང་གིས་ལོག་པར་ཞུགས་པ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འཇིག་ལྟ། ལོག་ལྟ། མཐར་ལྟ། མ་རིག་པ་ཐེ་ཚོམ་སྟེ་ལྔ་ནི་བདེན་པ་ལ་དངོས་སུ་ལོག་པར་ཞུགས་པའི་ཕྱིར་ཏེ། འཇིག་
ལྟས་བདེན་པ་བཞི་ལ་བདག་དང་བདག་གི་བར་འཛིན། ལོག་ལྟས་བདེན་པའི་རྣམ་པ་དེ་དང་དེ་དག་མེད་པར་ལྟར་བའམ་དེ་དག་ཇི་ལྟར་གསུངས་པ་ལས་བདེན་པའི་རྣམ་པར་སྒྲོ་འདོགས་པར་བྱེད། མཐར་ལྟས་བདེན་བཞི་ལ་རྟག་པ་དང་ཆད་པར་འཇིན། ཉོན་མོངས་ཅན་གྱི་མ་རིགས་པས་
བདེན་བཞིའི་རང་བཞིན་ལ་རྨོངས་པ་དང། ཐེ་ཚོམ་ཉོངས་ཅན་གྱིད་དེ་དག་ལ་དེ་ལས་བསྟན་པ་ལྟར་ཡིན་མིན་ཡིད་གཉིས་ཟ་བས་བདེན་བཞི་ལ་ཉོན་མོངས་པ་གཞན་གྱིས་བར་མ་ཆོད་པར་ཕྱིར་ཅི་ལོག་ཏུ་འཛིན་པའི་ཕྱིར། གཉིས་པ་གྲུབ་སྟེ། ལྟ་པ་མཆོག་འྗུགྣ་དང་

[069B] བརྟུལ་ཞུགས་མཆོག་འཛིན་དང། འདོད་ཅགས་དང། ང་རྒྱལ་སྟེ་བཞི་ནི་བདེན་བཞི་ལ་བརྒྱུད་ནས་ལོག་པར་ཞུགས་པའི་ཕྱིར་ཏེ། དང་པོ་དེས་བདེན་བཞི་ལ་དངོས་སུ་ལོགས་པར་ཞུས་པའི་ལྟ་བ་ལ་མཆོག་ཏུ་སྒྲོ་འདོགས། གཉིས་པས་ལྟ་ངན་དང་
འབྲེལ་བའི་སྤྱོད་ངན་ལས་བདག་གྲོལ་དང་ངེས་འབྱིན་དུ་ལྟ། གསུམ་པས་ལྟ་ངན་དེ་ལ་སྲེད་པར་བྱེད། བཞི་པས་ལྟ་ངན་གྱིས་སེམས་ཁྱེངས་པར་བྱེད་པས་བདེན་པ་དང་བར་དུ་དམིགས་ཚུལ་གཞན་གྱིས་བར་ཆོད་པའི་ཉོན་མོངས་ལ་ཕྱིན་ལོག་ཏུ་དམིགས་པའི་ཕྱིར་རོ། །གསུམ་པ་གྲུབ་སྟེ་
ཁོ་ཁྲོའི་དབང་གིས་ལོག་པར་ཞུགས་པའི་ཕྱིར་ཏེ། དེ་རང་གི་ལྟ་བ་དང་མི་མཐུན་པའི་ལྟ་བ་ལ་ཀུན་ནས་མནར་སེམས་པའི་དབང་གིས་ལོག་པར་ཞུགས་པའི་ཕྱིར་རོ། །གཉིས་པ་སྒོམ་སྤང་སའི་སྒོ་ནས་དབྱེ་བ་ལ། སྤྱིར་ཐེག་ཆེན་གྱི་སྒོམ་སྤང་ཉོན་སྒྲིབ་དན། ཤེས་སྒྲིབ་གཉིས་སུ་ཡོད་དེ་
ཐེག་ཆེན་གྱི་སྒོམ་སྤང་ཉོན་མོངས་བཅུ་དྲུབ་དང། ཐེག་ཆེན་གྱི་སྒོམ་སྤང་ཤེས་སྒྲིབ་བརྒ་དང་བརྒྱད་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་བསྡུས་ཀྱི་ཐེག་ཆེན་གྱི་སྒོམ་སྤང་ཉོན་མོངས་སུ་གྱུར་པའི་འདོད་ཆགས་དང། ཞེ་སྡང། ང་རྒྱལ། ཉོན་མོངས་ཅན་གྱི་མ་རིག་པ། འཇུག་ལྟ་
མཐར་འཛིན་ལྟ་བ་སྟེ་དྲུག། གཟུགས་ཀྱི་སས་བསྡུས་ཀྱི་ཐེག་ཆེན་གྱི་སྒོམ་སྤང་ཉོན་མོངས་སུ་གྱུར་པའི་འདོད་ཆགས། ང་རྒྱལ། ཉོན་མོངས་ཅན་གྱི་མ་རིག་པ། འཇིག་ལྟམ་ཐར་འཛིན་པའི་ལྟ་པ་སྟེ་ལྔ། དེ་བཞི་དུ་གཟུགས་མེད་ཀྱི་སས་བསྡུས་ཀྱི་དེ་ལྔ་རྣམས་སུ་ཡོད་པའི་ཕྱིར་ཏེ། རྒྱན་
སྣང་ལས། དེ་བས་ན་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་ལ། དེ་ལས་གཞན་སྐད་ཅིག་གཉིས་པ་ལ་སོགས་པ་ནས་རྡོ་རྗེ་ལྟ་བུར་བརྗོད་པ་བར་ཆད་མེད་པའི་ལམ་གང་ལས་དེ་མ་ཐག་ཏུ་སངས་རྒྱས་ཀྱིས་ཀུན་ཏུ་འོད་ཐོབ་པར་འགྱུར་པའི་བར་འདི་ཐམས་ཅད་ནི་ཆོས་
ཀྱི་དབྱིངས་མཆོག་གི་དོན་ལ་སོགས་པ་སོ་སོར་རྟོགས་པ་སྒོམ་པའི་ལམ་ཡིན་པའི་ཕྱིར་བཤད་དོ། །དེ་ལ་ཡང་ཉོན་མོངས་པ་དྲུག་ཅི་རིག་པར་སྤོང་སྟེ། འདི་ལྟ་སྟེ། འདོད་ཆགས་དང། ཞི་ལྡང་དང། ང་རྒྱལ་དང། འཇིགས་ཚོགས་ཏུ་ལྟ་བ་དང། མཐར་འཛིན་པར་ལྟ་བ་སྟེ་འདོད་

[070A]༄༅། །པ་ན་སྤྱད་པ་དྲུག་གོ། དེ་དག་ཉིད་ལས་ཞི་སྡང་བཏོན་པས་གཟུགས་དང་གཟུགས་མེད་པ་ན་སྤྱོད་པ་བཅུ་ཡིན་ནོ། །མཐོང་བ་དང་སྒོམ་པའི་ལམ་ལ་ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་ལ་སོགས་པའི་ས་བཅུར་རྣམ་པར་བཞག། ཅེས་དང་
ཀུན་བཏུས་ལས། འདོད་པའི་ཁམས་ན་སྒོམ་པས་སྤང་བར་བྱ་བ་དྲུག་གོ། འཇིག་ཚོགས་ལ་ལྟ་བ་དང། མཐར་འཛིན་པར་ལྟ་བ་ལྷན་ཅིག་ཏུ་སྐྱེས་པ་དང། འདོད་ཆགས་དང། ཁོང་ཁྲོ་དང། ང་རྒྱལ་དང། མ་རིག་པའོ། །གཟུགས་ཁམས་ན་ཁོང་ཁྲོ་མ་གཏོངས་པ་ལྔའོ། །གཟུགས་ཁམས་
ན་ཇི་ལྟ་བར་གཟུགས་མེད་པའི་ཁམས་ན་ཡང་དེ་བཞིན་ཏ། དེ་དག་མདོར་བསྡུ་ན་ཉོན་མོངས་པ་བཅུ་དྲུག་ནི་སྒོམ་པས་སྤང་བར་བྱ་པར་རིགས་སོ། །ཞེས་གསུངས་པའི་ཕྱིར། དེ་ལ་དབྱེ་ན་ཞི་དྲུག་ཡོད་དེ། འདོད་པ་ན་དྲུག། བསམ་གཏན་བཞི་ལ་ལྔ་བཞི་ཉི་ཤུ། གཟུགས་མེད་བཞི་
ལ་ལྔ་བཞི་ཉི་ཤུ་ཡོད་པའི་ཕྱིར། ས་ལ་ཆེ་འབྲིང་ཆུང་ངུའི་རྣམ་པའི་སྒོ་ནས་ཕྱེ་ན་ས་དགུ་པོ་རེ་རེ་ལ། ཁོ་ཁྲོ་ཞི་སྡང་མ་གཏོགས་པ་ལྔ་ལ་དགུ་དགུར་ཕྱེ་བས་གྱ་གཅིག་པ་ལྔ། འདོད་པའི་ཁོང་ཁྲོའམ་ཁེ་སྡང་ལ་དགུར་ཕྱེ་བས་བཞི་བརྒྱ་དང་་  ྾ ཨུ་བཞི་ཡོད་དོ། །རྩ་རྟགས་གཉིས་པ་གྲུབ་
སྟེ། འདོད་པའི་སས་བསྡུས་ཀྱི་ཐེག་ཆེན་གྱི་སྒོམ་སྤང་ཤེས་སྒྲུབ་འཇུག་པ་གཟུང་རྟོག་དགུ། སྡོག་པ་གཟུང་རྟོག་དགུ། རྫས་འཛིན་རྟོག་པ་དགུ་སྟེ་སོ་དྲུག། དེ་བཞི་དུ་གཟུགས་གཟུགས་མེད་ལ་ཡང་སེ་དྲུག་ཏུ་ཡོད་པའི་ཕྱིར། གཟུམ་ཡོད་པའི་ཕྱིར། གཟུམ་པ་དེ་ལྟར་ཕྱེ་བའི་རྣམ་གཞག་དཔྱད་
པ་ལ། ཅིའི་ཕྱིར་མཐོང་སྤང་རྣམས་ལ་ལོག་ཞུགས་ཀྱི་སྒོ་ནས་དང། སྒོམ་སྤང་རྣམས་ལ་སའི་སྒོ་ནས་འབྱེད་ཅེ་ན། མཐོང་སྤང་ལ་ལོག་ཟུགས་ཀྱི་སྒོ་ནས་འབྱེད་པའི་རྒྱུ་མཚན་ཡོད་དེ། མཐོང་སྤང་དེ་གྲུབ་མཐའ་ངན་པས་ཡིད་བསླད་པས་བསྐྱེད་པའི་རིགས་སམ་ཆ་ཡིན་
པས་བདེན་པ་མངོན་སུམ་དུ་མཐོང་བ་ཚམ་གྱི་སྤོང་བའི་རྒྱུ་མཚན་གྱི་ད་ལྟར་ཕྱ་བ་ཡིན་པའི་ཕྱིར། སྒོམ་སྤང་སའི་སྒོ་ནས་འབྱེད་པའི་རྒྱུ་མཚན་ཡིད་དེ། སྒོམ་སྤང་དེ་བདེན་པ་མངོན་སུ་དུ་མཐོང་བ་སྒོམས་པས་ཆེ་རིམས་ནས་རིམ་པས་སྤོང་དགོས་ཀྱི། བདེན་པ་མངོན་སུམ་དུ་མཐོང་

[070B] དེ་གྲུབ་མཐའ་ངན་པས་ཀུན་བརྟགས་པ་ཙམ་ལས་བྱུང་བ་མ་ཡིན་པར་ཐོག་མ་མེད་པ་ནས་རྗེས་སུ་ཞུགས་པ་ལྷན་སྐྱེས་ཀྱི་ཆ་ཕྲ་བ་ཡིན་པའི་ཕྱིར། སྤྱིར་སྤང་བྱ་ཙམ་ལ། ངོ་བོ། དབྱེ་བ། བསྡུ་བ། སོ་སོའི་རང་བཞིན་ནོ། །དང་པོ་ནི། མངོན་མཐོང་དང་
དེས་ལགས་གང་རུང་གི་ཡོན་ཏན་མཐོང་ཞིང་ཐོབ་པ་ལ་གེགས་བྱེད་ཀྱི་སྒྲིབ་པའི་རིགས་ལུ་གནས་པ་གང་ཞིག། རང་གི་གཉེན་པོ་སྟོབས་ལྡན་གྱི་སྤང་བྱར་དམིགས་པ། འདིར་བསྟན་སྤང་བྱའི་མཚན་ཉིད། གཉིས་པ་ནི། རྒྱས་ང་རང་དབྱེ་ན། སྤང་གཉེན་གྱི་རྣམ་དབྱེ་མཐའ་ཡས་པ་
མེད་ཀྱང་ཅུང་ཟད་དབྱེ་ན། འཇིག་རྟེན་པའི་ལམ་གྱི་སྤང་བྱ་དང། མཐོང་སྤང་སོགས་སུ་ཡོད། དེ་ལ་རིགས་ཀྱི་སྒོ་ནས། ཆགས་པའི་སྒྲུབ་པ། ཐོབས་པའི་སྤྲིང་པ། དམན་པའི་སྒྲིག་པ་དང་གསུམ་ལས། དང་པོ་ནི། ཉོན་སྒྲིབ་ལྟ་བུ། གཉིས་པ་ནི། ཤེས་སྒྲིབ་ལྟ་བུ། གསུཾ་
པ་ན། དམེན་པའི་ཞི་བདེ་ལ་ཐུགས་ཕྲོགས་ནས་ཐེག་ཆེན་སེམས་བསྐྱེད་ལ་བར་དུ་གཅོད་པའི་སྒྲིབ་པ་ལྟ་བུ་སྟེ། མདོ་སྡེའི་རྒྱན་ལས། ལམ་འགོག་པ་ནི་མི་མཐུན་ཕྱོགས། །ཞེས་གསུང་པའི་ཕྱིར་ཡང་དེ་ལ། ཉོན་མོངས་པའི་སྒྲིབ་པ། ཤེས་བྱའི་སྒྲིབ་པ། སྙོམས་འཇུག་གི་སྒྲིབ་
པ་སེགས་མཐའ་ཡས་པ་ཞིས་གསུངས་རབ་རྣམས་ལས་གསུངས་ཀྱང་མང་དུ་དོགས་པས་རེ་ཞིག་བཞག་གོ། །གསུམ་པ་ནི། སྒྲིབ་པའི་རིགས་ཐམས་ཅད་བསྡུ་ན་ཉོན་སྒྲིབ་དང། ཤེས་སྒྲིབ་གཉིས་སུ་འདུ་སྟེ། གཙོ་བོར་ཐར་པ་ཐོབ་པ་ལ་བར་དུ་གཅོད་བྱད་ཀྱི་རིགས་སུ་གནས་པའི་
སྒྲིབ་པ་དང། གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་ཀྱི་རིགས་སུ་གནས་པའི་སྒིརྦ་པ་གཉིས་སུ་འདུ་བ་ཡིན་པའི་ཕྱིར། སྒྲིབ་པ་གཉིས་པོ་དེ་ཟད་ན་སྒྲིབ་པ་ཐམས་ཅད་ལས་གྲོལ་བ་ཐོབ་པར་འགྱུར་ཏེ། དབུས་མཐར། ཉོན་མོངས་པ་ཡི་སྒྲིབ་པ་དང། །ཤེས་བྱའི་
སྒྲིབ་པ་གཉིས་སུ་བསྟན། །དེ་ནི་སྒྲིབ་པ་ཐམས་ཅད་དོ། །དེ་ཟད་ནས་ནི་གྲོལ་བར་འདོད། །ཅེས་གསུངས་པའི་ཕྱིར། བཞི་པ། གཙོ་བོར་ཐར་པ་ཙམ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ། ཉོན་སྒྲིབ་ཀྱི་མཚན་ཉིད། དབྱེ་ན། མངོན་གྱུར་པ་དང། ས་

[071A]༄༅། །བོ་ན་གྱི་ཆ་གཉིས་ཡོད། དང་པོ་ལ། རྩ་ཉོན་དྲུག་ཉེ་ཉོན་ཉི་ཤུ་རྣམས་སུ་ཡོད་པའི་ཕྱིར། གཉིས་པ་ནི། ཉོན་མོངས་མངོན་གྱུར་པ་སྔ་མ་སྔ་མས་ཕྱི་མ་ཕྱི་མ་སྐྱེད་པའི་ནུས་པ་ལ་ཉོན་མོངས་པའི་ས་བོན་ཞེས་བྱ་སྟེ། དེས་རྒྱུ་རྐྱེན་ཚང་ན་རང་གི་འབྲས་བུར་གྱུར་པའི་ཉོན་
མོངས་པའི་ས་བོན་བྱེད་པའི་ཕྱིར། གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་མཚན་ཉིད། དབྱེ་ན། མངོན་གྱུར་པ་དང། ས་བོན་གྱི་ཆ་གཉིས་ཡོད། དང་པོ་ལ་བརྒྱ་རྩ་བརྒྱད་ཡོད། གཉིས་པ་ནི། ཤེས་སྒྲིབ་རྟོག་པ་དེ་རྣམས་ཀྱི་སྔ་མ་སྔ་
མས་ཕྱི་མ་ཕྱ་མ་སྐྱེད་པའི་ནུས་པ་ལྟ་བུའོ། །མི་སྡུག་པ་སྒོམ་པའི་ཏིང་ངེ་འཛིན་དང། ཞི་རགས་ཀྱི་རྣམ་པ་ཅན་གྱི་སོ་སྐྱེའི་ཏིང་ངེ་འཛིན་སོགས་ལ་བརྟེན་ནས་ཟིལ་གྱིས་གནོན་པར་ནུས་པའི་སྤང་བྱར་དམིགས་པ། འཇིག་རྟེན་པའི་ལམ་གྱི་སྤང་བྱའི་མཚན་ཉིད། ཅི་ཡང་མེད་པ་མན་ཆད་ཀྱི་སས་
བསྡུས་ཀྱི་འཇིག་རྟེན་པའི་སྒོམ་སྤང་ཉོན་མོངས་དང། སྒོ་གསུམ་གྱི་སྤྱོད་པ་ངན་པ་སོགས་དུ་མར་ཡོད། སྤང་བྱ་ཀུན་བརྟགས་སུ་དམིགས་པ་གང་ཞིག། རང་གི་དངོས་གཉེན་དུ་གྱུར་པའི་བར་ཆད་མེད་ལམ་གྱི་གཞོམ་བྱར་དམིགས་པ། མཐོང་སྤང་གི་མཚན་ཉིད། སྤང་བྱ་ལྷན་
སྐྱེས་གང་ཞིག། རང་གི་དངོས་གཉེན་དུ་གྱུར་པའི་བར་ཆད་མེད་ལམ་གྱི་གཞོམ་བྱར་དམིགས་པ། སྒོམ་སྤང་གི་མཚན་ཉིད། དབྱེ་བ་སོགས་སྔར་བཞིན་ནོ། །བཞི་པ་ཇི་ལྟར་སྤོང་ཚུལ་བཤད་པ་ལ། མཐོང་སྤང་སྤོང་ཚུལ་དང། སྒོམ་སྤང་སྤོང་ཚུལ་གཉིས་ལས། དང་པོ་ནི། ཐེག་དམན་གྱི་
དབང་དུ་བྱས་ན། སྤང་བྱ་ཅིག་ཅར་པའི་རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་དེས་ཁམས་གསུམ་གྱི་བདེན་པ་ལ་དམིགས་པའི་མཐོང་སྤང་ཉོན་མོངས་བརྒྱ་དང་བཅུ་གཉིས་ཅིག་ཅར་དུ་སྤང་བའི་དངོས་གཉེན་བྱེད་དེ། དེའི་རྒྱུད་ཀྱི་མཐོང་ལམ་བཟོད་
པ་བརྒྱད་ངོ་བོ་གཅིག་ལ་ལྡོག་པ་ཐ་དད་པ་ཡིན་པའི་ཕྱིརྐ། སྤང་བྱ་རིམ་གྱིས་པའི་རྒྱུན་ཞུགས་ཞུགས་པས་མཐོང་སྤང་ཉོན་སྒྲིབ་སྤོང་ཚུལ་ཡོད་དེ། དེའི་རྒྱུད་ཀྱི་ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་དེ་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་

[071B] དེ་སི་རྗེས་སུ་དེ་སྤངས་པའི་ཉན་ཐོས་ཀྱི་མཐོང་ལམ་སྡུག་བསྔལ་ཆོས་ཤེས་སྐྱེ། དེ་རྗེས་དེའི་རྒྱུད་ཀྱི་ཉན་ཐོས་ཀྱི་མཐོང་ལམ་ཀུན་འབྱུང་ཆོས་བཟོད་སྐྱེ། དེས་འདོད་པའི་སས་བསྡུས་ཀྱི་ཀུན་འབྱུང་མཐོང་སྤང་ཉོན་མོངས་ཀྱི་དངོས་གཉེན་བྱེད་པ་སོགས་རིམ་བཞིན་སྦྱར་བར་
 ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་ཁམས་གསུམ་གྱི་མཐོང་སྤང་ཉོན་མོངས་བརྒྱ་དང་བཅུ་གཉིས་དང། མཐོང་སྤང་ཤེས་སྒྲིབ་བརྒྱ་རྩ་བརྒྱད་ཅིག་ཅར་དུ་སྤོང་ལ། དེ་ཡང་སྤྱིར་གཉེན་པོ་ལ་མཐོང་སྤང་རྣམ་པར་སུན་འབྱིན་པའི་གཉེན་པོ་དང་དང་
མཐོང་སྤང་གི་སྤོང་བའི་གཉེན་པོ། དེའི་རྟེན་གཉེན་པོ། དེ་ཐག་བསྲིད་བའི་གཉེན་པོ་དང་བཞི་ལས། དང་པོ་ནི། བྱང་སེམས་ཚོགས་ལམ་པའི་རྒྱུད་ཀྱི་མཐོང་སྤང་གི་ཉེས་དམིགས་སེམས་པའི་བློ་ལྟ་བུའོ། །གཉིས་པ་ནི། བྱང་སེམས་ཀྱི་སྦྱོར་ལམ་བཞི་དང། ཐེག་ཆེན་གྱི་མཐོང་ལམ་བཟོད་པ་བརྒྱད་
ལྟ་བུའོ། །གསུམ་པ་ནི། ཐེག་ཆེན་གྱི་མཐོང་ལམ་ཤེས་པ་བརྒྱད་ལྟ་བུའོ། །བཞི་པ་ནི། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལྟ་བུའོ། །ཀུན་བཏུས་ལས། ཡང་གཉེན་པོ་རྣམ་པ་བཞི་སྟེ། རྣམ་པར་སུན་འབྱིན་པའི་གཉེན་པོ་དང། སྤོང་བའི་གཉེན་པོ་དང། རྟེན་གཉེན་པོ་དང། ཐག་
བསྲིད་བའི་གཉེན་པོ་སྒོམ་པ་ཞེས་བྱའོ། །རྣམ་པར་སུན་འབྱིན་པའི་གཉེན་པོ་གང་ཞེ་ན། ཟག་པ་དང་བཅས་པའི་འདུ་བྱེད་རྣམས་ལ་ཉེས་དམིགས་སུ་ལྟ་བའོ། །སྤོང་བའི་གཉེན་པོ་གང་ཞེ་ན། སྦྱོར་བ་དང་བར་ཆད་མེད་ལམ་མོ། །རྟེན་གཉེན་པོ་གང་ཞེ་ན། རྣམ་པར་གྲོལ་བའི་ལམ་མོ། །
ཐག་བསྲིད་བའི་གཉེན་པོ་གང་ཞེ་ན། དེའི་གོང་མའི་ལམ་མོ། །ཞེས་གསུངས་པའི་ཕྱིར། འོ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དེས་མཐོང་སྤང་རྟོག་པ་སྤོང་ཚུལ་གང་ཞེ་ན། འདི་ལ་བཤད་བྱའི་ལུང་འགོད་པ་དང། དེའི་དོན་བཤད་པ་གཉིས་ལས། དང་པོ་ནི། ཀུན་བཏུས་
ལས། སྤོང་བས་ཇི་ལྟ་བུ་ཞེ་ན། ཇི་ལྟར་སྤོང་བ་དང་ཡིད་ལ་བྱེད་པ་ཇི་འདྲ་བ་དང་གང་ཞིག་གང་ལ་སྤོང་བའོ། །ཇི་ལྟར་སྤོང་ཞེ་ན། ཡོངས་སུ་ཤེས་པ་དང། ཡོངས་སུ་སྤོང་བ་དང། གཉེན་པོ་རྙེད་པས་སོ། །ཡོངས་སུ་ཤེས་པ་གང་ཞེ་ན། དེའི་གཞིའི་དངོས་པོ་ཡོངས་སུ་ཤེས་པ་དང། ངོ་བོ་

[072A]༄༅། །ཉིད་ཡོངས་སུ་ཤེས་པ་དང་ཉེས་དམིགས་ཡོངས་སུ་ཤེས་པའོ། །ཡོངས་སུ་སྤོང་བ་གང་ཞེ་ན། འབྱུང་བར་འགྱུར་བ་དང་དུ་མི་ལེན་པའོ། །གཉིན་པོ་རྒྱད་པ་གང་ཞེ་ན། མ་སྐྱེས་པ་སྤང་བའི་ཕྱིར་ལམ་རྙེད་པ་གང་ཡིན་པའོ། །ཡིད་ལ་བྱེད་པ་ཅི་འདྲ་བས་སྤོང་ཞེ་ན། འདྲེས་པ་
དམིགས་པས་སྤོང་སྟེ། ཆོས་བདག་མེད་པའི་ཞེས་བྱའོ། །མི་རྟག་པའི་རྣམ་པ་གང་ཡིན་པ་དེ་དག་ནི་བདག་མེད་པ་ཡོངས་སུ་སྦྱོང་བར་བྱེད་པའོ། །གང་ཞིག་གང་ལ་སྤོང་ཞེ་ན། འདས་པ་ནི་འགགས་པའི་ཕྱིར་མ་ཡིན། མ་འོངས་པ་ནི་མ་བྱུང་བའི་ཕྱིར་མ་ཡིན་ནོ། །ད་ལྟ་བ་ནི་ལམ་དང་དུས་
མཉམ་དུ་མི་འཇུག་པའི་ཕྱིར་མ་ཡིན་ནོ། །འོན་ཀྱང་ཉོན་མོངས་པའི་གནས་ངན་ལེན་གང་ཡིན་པ་དེ་ལས་སྤོང་སྟེ། གནས་ངན་ལེན་གྱི་རྣམ་པ་གང་གི་གཉེན་པོའི་རྣམ་པ་དེ་འབྱུང་བ་དང། གནས་ངན་ལེན་གྱི་རྣམ་པ་དེ་འགགས་པ་ནི་མཉམ་པས་མཉམ་པ་སྟེ། དཔེར་ན་སྣང་བ་དང་མུན་
པ་འབྱུང་བ་དང་འགགས་པ་བཞིན་ནོ། །ཞེས་གསུངས། གཉིས་པ་ལ། རང་ལུགས་གཞག་པ། གཞན་ལུགས་དགག་པ་གཉིས། དང་པོ་ལ་དེས་སྤང་བྱ་ཇི་ལྟར་སྤོང་ཚུལ། སྤང་བྱ་དུས་གསུམ་པ་གང་སྤོང་བ་དང། སྤངས་པས་གྲོལ་བ་ཐོབ་པའི་དོན་ནོ། །དང་པོ་ནི། ཐེག་ཆེན་གྱི་མཐོང་ལམ་བར་
ཆད་མེད་ལམ་དེས་མཐོང་སྤང་རྟོག་པ་ཇི་ལྟར་སྤོང་བའི་ཚུལ་ཡོད་དེ། དེས་དེའི་ས་བོན་སྤོང་བའི་སྒོ་ནས་དེ་སྤོང་བའི་ཕྱིར། མཐོང་སྤང་རྟོག་པའི་ས་བོན་སྤངས་པ་ལ་མཐོང་སྤང་རྟོག་པ་སྤང་དགོས་ཞིས་བརྗོད་པའི་ཚུལ་ཡོད་དེ། མཐོང་སྤང་རྟོག་པ་ཙམ་སྤངས་ནས་མཐོང་སྤང་རྟོག་པའི་ས་བོན་མ་
སྤང་ན་མཐོང་སྤང་རྟོག་པ་སླར་ཡང་མངོན་དུ་གྱུར་པ་སྲིད་ལ། དེའི་ས་བོན་སྤངས་ན། ད་སླར་མངོན་དུ་གྱུར་པ་མི་སྲིད་པས་དེ་ལྟར་བརྗོད་པའི་ཕྱིར། གཉིས་པ་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་དེས་མཐོང་སྤང་རྟོག་པ་དུས་གུསྨ་པ་གང་སྤོང་ཞེ་ན། དེས་རང་དུས་ན་འདས་པའི་མཐོང་སྤང་
རྟོག་པ་འགགས་པ་རྣམས་ནི་བུམ་པ་ཐོ་བས་བཅོམ་པའི་ཚུལ་གྱིས་སྤོང་བ་མ་ཡིན་ཏེ། དེ་གཉིས་དངོས་སུ་ཕྲད་པ་མི་སྲིད་པའི་ཕྱིར། ངེས་རང་དུས་སུ་མ་འོངས་པའི་མཐོང་སྤང་རྟོག་པ་རྣམས་བདུན་ནས་འཕུལ་བའི་ཚུལ་གྱིས་སྤོང་བ་མ་ཡིན་ཏེ། དེ་གཉིས་དངོས་སུ་ཕྲད་པ་མི་སྲིད་པའི་ཕྱིར་

[072B] དེ་གཉིས་དངོས་སུ་ཕྲད་པ་མི་སྲིད་པའི་ཕྱིར། འོ་ན། དེས་ཇི་ལྟར་སྤོང་ཞེ་ན། དེས་དེའི་ས་བོན་སྤོང་བའི་སྒོ་ནས་དེ་སྤོང་བ་ཡིན་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་
མངོན་དུ་ཕྱོགས་པ་དང། མཐོང་སྤང་རྟོག་པའི་ས་བོན་གྱི་རིགས་འདྲ་ཕྱི་མ་འགགས་པ་ལ་མངོན་དུ་ཕྱོགས་པ་དུས་མཉམ་ཞིང། དེ་སྐྱེས་པ་དང་ཅིག་ཤོས་འགགས་པ་དུས་མཉམ་པའི་ཚུལ་གྱིས་སྤོང་བའི་ཕྱིར་ཏེ། དཔེར་ན་མར་མེ་ཡུལ་གཞན་ནས་རིམ་གྱིས་འོང་བའི་ཆེ། ར་ཕུགས་ཀྱི་མུན་པ་དེ་
རང་གི་རིགས་འདྲ་ཕྱི་མ་བསྐྱེད་པའི་ནུས་ལྡན་དུ་ཡོད་ལ། དེ་ནས་མར་མེ་སྒོ་དྲུང་ན་སླེབ་པ་ན། དེས་རང་གི་རིགས་འདྲ་ཕྱིམ་བསྐྱེད་པ་ནུས་མེད་དུ་བྱས། དེ་ནས་མར་མེར་ཕུགས་སུ་སླེབ་མ་ཐག་དེར་མུན་པ་མེད་ཀྱང་དེ་ར་ཕུགས་ཀྱི་མར་མེའི་ལག་རྗེས་མིན་གྱི། སྒོ་དྲུང་གི་མར་མེས་དེ་རིགས་འདྲ་ཕྱི་མ་སྐྱེད་པའི་ནུས་མེད་དུ་བྱས་པའི་ལག་
རྗས་ཡིན་ལ། དེ་ནས་སྐད་ཅིག་གཉིས་པ་དར་གནས་དེར་སྣང་བས་ཁྱབ་པ་གཅིག་འབྱུང་བས་དེ་ར་ཕུགས་ཀྱི་མར་མེས་མུན་པ་ལ་གནོད་པ་བྱས་པའི་ལག་རྗེས་ཡིན་པ་བཞིན་ནོ། །གསུམ་པ་ནི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེས་མཐོང་སྤང་རྟོག་
པ་སྤང་པའི་གྲོལ་བ་ཐོབ་པའི་ཚད་ཡོད་དེ། དེས་མཐོང་སྤང་རྟོག་པའི་ས་བོན་སླར་མི་སྐྱེ་བའི་ཆེས་ཅན་དུ་བྱས་པ་ན། དེས་དེ་སྤང་པ་ཡིན་པའི་ཕྱིར་ཏེ། ཀུན་བཏུས་ལས། མ་འོངས་པ་ན་གནས་ངན་ལན་དེ་མི་སྐྱེ་བའི་ཆོས་ཅན་དུ་བྱས་པ་དེ་ཉིད་སྤངས་པ་ཡིན་ནོ། །ཞེས་དང། རྣམ་
བཤད་ལས། འོ་ན་ཇི་ལྟར་ཞེ་ན། སྔར་གཉན་པོའི་ཕྱོགས་སྒོམ་པ་ལ་བརྟེན་ནས། གཉེན་བོ་དེ་སྐྱེ་བ་ལ་མངོན་དུ་ཕྱོགས་པ་དང། སྤང་བྱའི་ས་བོན་གྱི་རིགས་འདྲ་ཕྱི་མ་འགགས་པ་ལ་མངོན་དུ་ཕྱོགས་པ་དུས་མཉམ་ཞིང། གཉེན་པོ་སྐྱེས་པ་དང་དེ་འགག་པ་དུས་མཉམ་པའི་སྒོ་
ནས་སྤང་བྱ་སྐྱེ་མི་རུང་གི་ཆོས་ཅན་དུ་བྱས་པ་ནི་གནོད་པ་བྱས་པའི་དོན་ནོ། །ཞེས་གསུངས་པའི་ཕྱིར། དེས་ན་འདས་ལམ་གྱིས་སྤང་བྱའི་ས་བོན་སྤངས་པ་ནི་ཕན་ཡོན་ཁྱད་པར་ཅན་དང་ལྡན་ཏེ། ཟག་མད་ཀྱི་དགའ་བདེ་ཁྱད་པར་ཅན་ཐོབས་པ་དང་ཐེག་པ་གསུམ་གྱི་སྤངས་རྟོགས་ཀྱི་ཡོན་ཏན་

[073A]༄༅། །གྱི་རིགས་དང་གིས་འཕེལ་བར་འགྱུར་བའི་ཕྱིར། གཉིས་པ་ལ་ཁ་ཅིག། མཐོངས་སྤང་རྟོག་པའི་ས་བོན་མཐོང་སྤང་རྟོགས་པའི་རྒྱུ་ཡིན་ཟེར་བ་མི་འཐད་དེ། དེའི་ས་བོན་འགགས་པའི་སྔ་རོལ་ཏུ་ཅིག་ཤོས་འགགས་པའི་ཕྱིར་ཏེ། སྦྱོར་ལམ་ཆོས་
མཆོག་ཐ་མའི་ཚེ་མཐོང་སྤང་རྟོགས་པ་འགགས་ཟིན་པའི་ཕྱིར་ཏེ་སྦྱོར་ལམ་ཆོས་མཆོག་ཐ་མ་ལ་གནས་པའི་སེམས་དཔའི་རྒྱུད་ལ་མཐོང་སྤང་རྟོག་པ་མེད་པའི་ཕྱིར། ཁ་ཅིག། །ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་དང། མཐོང་སྤང་རྟོག་པ་འགགས་པ་དུས་མཉམ་ཟེར་བ་མི་འཐད་དེ།།
མཐོངས་སྤང་རྟོག་པའི་ས་བོན་འགགས་པ་དང་དེ་སྐྱེས་པ་དུས་མཉམ་པ་གང་ཞིག། མཐོང་སྤང་རྟོག་པ་འགག་པ་དང་དེའི་ས་བོན་འགགས་པ་དུས་མི་མཉམ་པའི་ཕྱིར། ཁོ་ན་རེ། ཐེག་ཆེན་གྱི་མཐོང་ལམ་པར་ཆད་མེད་ལམ་སྐྱེས་ན་མཐོང་སྤང་རྟོག་པའི་ས་བོན་འགགས་པས་ཁྱབ་པར་ཐལ། །དེ་
སྐྱེས་པ་དང་ཅིག་ཤོས་འགགས་པ་དུས་མཉམ་པའི་ཕྱིར་ན་མ་ཁྱབ་བོ། །ཡང་ཁོ་ན་རེ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། དེའི་རྒྱུད་ལ་ཅིག་ཤོས་ཤོས་འགགས་པ་ལ་མངོན་དུ་ཕྱོགས་པ་དུས་མཉམ་སྟེ། དེའི་རྒྱུད་ལ་དེ་སྐྱེས་པ་
དང། དེའི་རྒྱུད་ལ་དེའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་འགགས་པ་དུས་མཉམ་པའི་ཕྱིར། ཞེས་ཟེར་བ་མི་འཐད་དེ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། དེའི་རྒྱུད་ལ་དེའི་ངོས་སྐལ་
གྱི་སྤང་བྱར་གྱུར་པའི་སྒྲིབ་པ་འགགས་པ་ལ་མངོན་དུ་ཕྱོགས་པ་དུས་མཉམ་པར་ཐལ། དེའི་རྒྱུད་ལ་དེ་སྐྱེས་པ་དང། དེའི་རྒྱུད་ལ་ཅིག་ཤེས་འགགས་པ་དུས་མཉམ་པའི་ཕྱིར། ཁྱབ་པ་ཁས། དེར་ཐལ། དེའི་ངོས་ཀལ་གྱི་སླར་བྱར་གྱུར་པའི་སྒྲིབ་པ་འགགས་པ་གང་ཞིག་
དེའི་རྒྱུད་ལ་དེ་སྐྱེས་བར་འདོད་དགོས་པའི་ཕྱིར། རྟགས་དེར་ཐལ། དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པའི་ཕྱིར། གཞན་ཡང་གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་ན། དེའི་རྒྱུད་ལ་ཅིག་ཤོས་འགགས་པས་ཁྱབ་པར་ཐལ་

[073B] དེའི་རྒྱུད་ལ་ཅིག་ཤོས་འགགས་པ་དུས་མཉམ་པའི་ཕྱིར་རྟགས་ཁས། རྩ་བར་འདོད་ན། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་དེ་སྐྱེ་བ་ལ་མངོན་དུ་ཕྱོགས་པ་ཡོད་པར་ཐལ་ལོ། །གཞན་ཡང། རྒྱུན་མཐའི་བར་ཆད་མེད་ལམ་པའི་རྒྱུད་ལ་ཐེག་ཆེན་གྱི་
མཐོང་ལམ་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང། དེའི་རྒྱུད་ལ་ཅིག་ཤོས་འགགས་པ་ལ་མངོན་དུ་ཕྱོགས་པ་དུས་མཉམ་པར་ཐལ། དེའི་རྒྱུད་ལ་དེ་སྐྱེས་པ་དང། དེའི་རྒྱུད་ལ་ཅིག་ཤོས་འགགས་པ་དུས་མཉམ་པའི་ཕྱིར། ཁྱབ་པ་ཁས། དེར་ཐལ། དེའི་རྒྱུད་ལ་ཅིག་ཤོས་
འགགས་པ་གང་ཞིག། གང་ཟག་དེའི་རྒྱུད་ལ་དེ་སྐྱེས་པ་དང། དེའི་རྒྱུད་ལ་ཅིག་ཤོས་འགགས་པ་དུས་མཉམ་པའི་ཕྱིར། རྟགས་ཁས། དང་པོ་དེར་ཐལ། དེའི་རྒྱུད་ལ་དེ་འདས་པའི་ཕྱིར། དེས་མེ་དུ་སོགས་ལ་རིགས་འདྲའོ། །རོང་ཊིཀ་པ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་
མཐོང་སྤང་རྟོག་པའི་དངོས་གཉེན་མ་ཡིན་ཏེ། མཐོང་སྤང་རྟོག་པ་འདས་པ་རྣམས་དེའི་དུས་སུ་འགགས། དེ་མ་འོངས་པ་རྣམས་དེའི་དུས་སུ་མ་སྐྱེས། དེ་ད་ལྟ་བ་རྣམས་ལམ་དང་མཉམ་དུ་མི་འཇུག་པས་དངོས་སུ་གནོད་བྱེད་མེད་པའི་ཕྱིར། མཐོང་སྤང་རྟོག་པའི་ས་བོན་ལ་མི་མཚུངས་ཏེ་
དེས་དམིགས་རྣམ་མི་འཛིན་པས་ལམ་ད་ལྟ་བ་དང་མཉམ་དུ་འཇུག་པའི་ཕྱིར། དེས་ན། དེ་དེའི་ས་བོན་གྱི་དངོས་གཉེན་ཡིན། ཞེས་ཟེར་ན། ཤེས་བྱ་ཆོས་ཅན། ཉི་འོང་ཀྱིས་ཁྱབ་པའི་གཞིར་དེའི་བསལ་བྱར་གྱུར་པའི་མུན་པ་ཡོད་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་
པའི་རྒྱུད་ལ་དེའི་ངོས་ཀལ་གྱིས་པང་བྱར་གྱུར་པའི་སྒྲིབ་པ་ཡོད་པའི་ཕྱིར། གཞན་ཡང། ཐེག་ཆེན་མཐོང་ལམ་བར་ཆད་མེད་ལམ་དང་དེའི་ངོས་ཀལ་གྱི་སྤང་བྱར་གྱུར་པའི་སྒྲིབ་པ་གཉིས་ལྷན་ཅིག་མི་གནས་འགལ་མ་ཡིན་པར་ཐལ། དེ་ལ་གནས་པའི་སེམས་དཔའི་རྒྱུད་ལ་དེའི་
ངོས་སྐལ་གྱི་སྤང་བྱར་གྱུར་པའི་སྒྲིབ་པ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། ཀུན་བཏུས་ལས། གཉེན་པོའི་རྣམ་པ་དེ་བྱུང་བ་དང། ཞེས་སོགས་གསུངས་པའི་ཕྱིར། ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་དང། མཐོང་སྤང་རྟོག་པའི་ས་བོན་གཉིས་དངོས་སུ་

[074A]༄༅། །ཕྲད་པ་མེད་པར་ཐལ། དེ་གཉིས་དུས་མི་མཉམ་པའི་ཕྱིར། འདོད་ན། དེ་གཉིས་དངོས་སུ་གནོད་བྱ་གནོད་བྱེད་མ་ཡིན་པར་ཐལ། འདོད་པའི་ཕྱིར་ན་མ་ཁྱབ་སྟེ། དངོས་རྒྱུ་དངོས་འབྲས་སོགས་སྐྱོན་མང་ངོ། །གཞན་ཡང། ལམ་མ་ཞུགས་ཀྱི་གང་ཟག་གི་རྒྱུད་
ཀྱི་ཤེས་སྒྲིབ་ཀྱི་དངོས་གཉེན་བར་ཆད་མེད་ལ་གཅིག་མེད་པར་ཐལ། དེའི་དངོས་གཉེན་བར་ཆད་མེད་ལམ་ཡིན་ན། དེ་དང་དངོས་སུ་ཕྲད་དགོས་པའི་ཕྱིར། རྟགས་དོན་གྱིས་སོང། འདོད་མི་ནུས་ཏེ། དེ་སྤངས་པའི་རྣམ་གྲོལ་ལམ་ཡོད་པའི་ཕྱིར་ཏེ། དེ་སྤངས་པའི་གང་ཟག་ཡོད་པའི་ཕྱིར། ཁ་ཅིག། ཐེག་
ཆེན་མཐོང་ལམ་བར་ཆད་མེད་ལམ་པས་མཐོང་སྤང་རྟོག་པའི་ས་བོན་སྤངས་པར་ཐལ། དེའི་རྒྱུད་ལ་དེ་མེད་པའི་ཕྱིར་ན། དེས་ཉོན་སྒྲིབ་སྤངས་པར་ཐལ། དེའི་རྒྱུད་ལ་དེ་མེད་པའི་ཕྱིར། ཁ་ཅིག། ཐེག་ཆེན་མཐོང་ལམ་བར་ཆད་མེད་ལམ་གྱི་དུས་ན་མཐོང་སྤང་རྟོག་པའི་ས་བོན་མེད་
རྒྱུན་མཐའི་བར་ཆད་མེད་ལམ་གྱི་དུས་ན་གནས་ངན་ལེན་གྱི་དྲི་མ་ཕྲ་མོ་ཡོད་ཟེར་ན། དེ་འགོག་པ་ལ། རྣམ་བཤད་ལས། ཁ་ཅིག། མཐོང་ལམ་བར་ཆད་མེད་ལམ་གྱི་དུས་ན་དངོས་སུ་གནོད་བྱ་མེད་པར་ཁས་བླངས་ནས། རྒྱུན་མཐའི་བར་ཆད་མེད་ལམ་གྱི་དུས་ན་གནས་ངན་ལེན་
གྱི་དྲི་མ་ཕྲ་མོ་ཡོད་པར་འདོད་པ་ནི་སྐྱེ་འགྱུར་གྱི་སྤོང་པ་དང། འགགས་འགྱུར་གྱི་སྤོང་བའི་གྲུབ་མཐའ་ཕྱོགས་གཅིག་ཏུ་སྡུད་པ་ཡིན། ཞེས་གསུངས། དོན་ནི། བར་ཆད་མེད་ལམ་སྐྱེ་བཞིན་པས་རང་གི་ངོས་སྐལ་གྱི་སྤང་བྱ་འགགས་བཞིན་པ་སྤོང་བར་ཐལ། ཐེག་ཆེན་མཐོང་ལམ་བར་ཆད་
མེད་ལམ་སྐྱེ་བཞིན་པ་དང་དེའི་ངོས་ཀལ་གྱི་སྤང་བྱ་འགགས་བཞིན་པ་དུས་མཉམ་པའི་ཕྱིར་ཏེ། དེ་སྐྱེས་པ་དང་ཅིག་ཤོས་འགགས་པ་དུས་མཉམ་པའི་ཕྱིར་ཏེ། དེའི་དུས་ན་ཅིག་ཤོས་མེད་པའི་ཕྱིར། རྟགས་ཁས། འདོད་ན། བར་ཆད་མེད་ལམ་སྐྱེ་འགྱུར་གྱིས་རང་གི་ངོས་སྐལ་གྱི་
སྤང་བྱ་འགགས་འགྱུར་སྤོང་བར་ཐལ་ལོ། །འདོད་མི་ནུས་ཏེ། བར་ཆད་མེད་ལ་འགགས་འགྱུར་གྱིས་རང་གི་ངོས་སྐལ་གྱི་སྤང་བྱ་རང་དུས་སུ་འགགས་འགྱུར་སྤང་བའི་ཕྱིར་ཏེ། རྒྱུན་མཐའི་བར་ཆད་མེད་ལམ་འགགས་འགྱུར་གྱིས་རང་དུས་སུ་གནས་ངན་ལེན་གྱི་དྲི་མ་འགགས་

[074B] དེ་འགགས་བཞིན་པས་ཅིག་ཤོས་འགགས་བཞིན་པ་སྡོང་བའི་ཕྱིར། དེའི་དུས་ན་ཅིག་ཤོས་ཡོད་པའི་ཕྱིར། ཁ་ཅིག། སྒྲིབ་པ་དེའི་དངོས་གཉེན་ཡིན་ན། རང་ཉིད་སྐྱེ་བ་ལ་མངོན་དུ་ཕྱོགས་པ་དང། སྤང་བྱ་དེ་འགགས་པ་ལ་མངོན་དུ་ཕྱོགས་པ་དུས་མཉམ་ཡིན་པས་
ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་ལམ་དང། མཐོང་སྤང་རྟོགས་པས་མ་ངེས་སོ། །གཉིས་པ་སྐོམ་སྤང་སྤོང་ཚུལ་ལ་ཡང། ཐེག་དམན་གྱི་དབང་དུ་བྱས་པ་དང། ཐེག་ཆེན་གྱི་དབང་དུ་བྱས་པ་གཉིས་ལས། དང་པོ་ལ། སྒོམ་སྤང་ཉོན་མོངས་ལས་དགུའི་དབྱེ་བས་བྱ་གཅིག་ཡོད་
པ་ལ། སྤང་བྱ་ཅིག་ཅར་བའི་ཐེག་དམན་ནི་འདས་ལམ་ལ་བརྟེན་ནས་ཁམས་གསུམས་དགུའི་སྒོམ་སྤང་ཉོན་མོངས་ཆེན་པོའི་ཆེན་པོ་དགུ་ཅིག་ཅར་དུ་སྤོང་བ་ནས་དེ་ཆུང་ངུའི་ཆུང་དུ་དགུ་ཅིག་ཅར་དུ་སྤོང་བར་བྱེད། སྤང་བྱ་རིམ་གྱིས་པའི་ཉན་ཐོས་ཀྱིས་ནི་དང་པོར་འདོད་པའི་སས་བསྡུས་ཀྱི་
སྒོམ་སྤང་ཉོན་མོངས་དགུ་རིམ་བཞིན་སྤོང་ངོ། །དེ་རྗེས་བསམ་གཏན་དང་པོ་སོགས་རིམ་གྱིས་སྤོང་བར་བྱེད་ལ། དེ་ལ་ཡང་འཇིག་རྟེན་པའི་ལམ་ཞི་རགས་རྣམ་པ་ཅན་ལ་བརྟེན་ནས་ཅི་ཡང་མེད་མན་ཆད་ཀྱི་འཇིག་རྟེན་པའི་སྒོམ་སྤང་ཉོན་མོངས་བདུན་ཅུ་རྩ་གཉིས་སྤོང་བ་ཡོད་ཀྱང། སྲིད་རྩེའི་
སས་བསྡུས་ཀྱི་དེ་སྤོང་མི་ནུས་ཏེ། དེ་འདས་ལམ་ལ་བརྟེན་ནས་སྤང་དགོས་པའི་ཕྱིར། ཞིབ་ཏུ་སྔར་བཤད་ཟིན་ཏོ། །གཉིས་པ་ནི། ཐེག་ཆེན་གྱི་དབང་དུ་བྱས་པ་ལ། ས་དང་པོ་ནས་བཅུ་པའི་བར་གྱི་སྒོམ་ལམ་བར་ཆད་མེད་ལམ་བཅུས་ཐོག་ཆེན་གྱི་སྒོམ་སྤང་ཉོན་མོངས་བཅུ་དྲུག་དང། སྒོམ་
སྤང་ཤེས་སྒྲིབ་པ་རྒྱ་དང་བརྒྱད་ཅིག་ཅར་དུ་སྡོང་བར་བྱེད་ལ། དེ་ཡང་ཁམས་གསུམ་ས་དགུའི་སྒོམ་སྤང་ཉོན་མོངས་དགུ་རེ་རེ་ལ་ཆེ་འབྲིང་ཆུང་དུ་དགུ་དགུ་དང། སྒོམ་སྤང་ཤེས་སྒྲིབ་ལ་ཡང་དེ་བཞིན་དུ་ཕེ་ནས་དེ་ཆེན་པོའི་ཆེན་པོ་ལ་རགས་པ་དང་ཕྲ་བ་གཉིས་སུ་ཕེ་ནས། དང་པོ་དེས་སས་
དང་པོའི་སྒོམ་ལམ་བར་ཆད་མེད་ལམ་གྱིས་སྤོང། གཉིས་པ་དེ་ས་གཉིས་པའི་བར་ཆད་མེད་ལམ་གྱིས་སྤོང། དེ་ཆེན་པོའི་འབྲིང་དེ་ས་གསུམ་པའི་བར་ཆད་མེད་ལམ་གྱིས་སྤོང་དེ་ཆེན་པོའི་ཆུང་དུ་དེ་ས་བཞི་པའི་བར་ཆད་མེད་ལམ་གྱིས་སྤོང། དེ་འབྲིང་གི་

[075A]༄༅། །ཆེན་པོ་ས་ལྔ་པའི་བར་ཆད་མེད་ལམ་གྱིས་སྤོང། དེ་འབྲིང་གི་འབྲིང་དེ་ས་དྲུག་པའི་བར་ཆད་མེད་ལམ་གྱིས་སྤོང། དེ་འབྲིང་གི་ཆུང་དུ་དེ་ས་བདུན་པའི་བར་ཆད་མེད་ལམ་གྱིས་སྤོང། དེ་ཆུང་ངུའི་ཆེན་པོ་དེ་ས་བརྒྱད་པའི་བར་
ཆད་མེད་ལམ་གྱིས་སྤོང། དེ་ཆུང་ངུའི་འབྲིང་དེ་ས་དགུ་པའི་བར་ཆད་མེད་ལམ་གྱིས་སྤོང། དེ་ཆུང་ངུའི་ཆུང་དུ་དེ་ས་བཅུ་པའི་བར་ཆད་མེད་ལམ་གྱིས་སྤོང་ཞིང། ཇི་ལྟར་སྤོང་བའི་ཚུལ་ཡོད་དེ། སྤང་བྱ་དེ་དང་དེའི་ས་བོན་སྤོང་བའི་སྒོ་ནས་དེ་དང་དདེ་སྤོང་བའི་ཕྱིར། བརྒྱད་པ་ས་ཐོབ་པའི་རྟགས་
ཀྱི་ཁྱད་པར་བཤད་པ་ལ། ས་ལ་ཞུགས་པའི་རྟགས་དེ་ལ་བཅུར་ཡོད་དེ། ས་རང་རང་གི་ཡོན་ཏན་སྣང་བ་དང་བཅས་པ། ས་གོང་མ་གོང་མའི་ཡོན་ཏན་ཐོབ་པ་ལ་མོས་པ། ཟབ་པ་དང་རྒྱ་ཆེ་བ་ལ་སེམས་མི་ཞུམ་པ། གཞན་དོན་གྱི་དཀའ་སྤྱད་ལ་མི་དམན་པ། ལམ་སྒོམ་པ་ལ་
གཞན་གྱི་དྲིང་མི་འཇོག་པའི་བདག་ཉིད། ས་ཐམས་ཅད་ཀྱི་རྒྱུ་དང་ངོ་བོའི་སྒྲུབ་ཚུལ་རབ་ཏུ་རྟོགས་པ། སེམས་ཅན་ཀུན་ལ་སེམས་མཉམ་པ། བདུད་སྡིག་ཅན་གྱིས་དཀྲི་བར་མི་ཐུབ་པ། འཁོར་ལོས་སྒྱུར་རྒྱལ་སོགས་ཀྱི་བདེ་བ་ལ་ཡང་རྗེས་སུ་ཆགས་པ་མེད་པ་དང། །ཀུན་ལ་སེམས་
ནི་སྙོམས་པ་དང། དཀྲིས་དང་རྗེས་སུ་ཆགས་མེད་དང། །ཐབས་ཤེས་འཁོར་དུ་སྐྱེ་བ་ནི། །ཀུན་ལ་རྟག་ཏུ་འདོད་པ་ཡིན། །ཞེས་གསུངས་པའི་ཕྱིར། གཞན་ཡང། ས་ཐོབ་པའི་རྨི་ལམ་གྱི་རྟགས་བཅུ་འབྱུང་སྟེ། ས་དང་པོའི་རྗེས་ཐོབ་ཏུ་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་གཏེར་བྱེ་བ་ཁྲག་ཁྲིག་བརྒྱ་སྟོང་གིས་གང་བ་རྨི་བ་དང། ས་གཉིས་པའི་རྗེས་ཐོབ་ཏུ་སྟོང་གསུམ་ལག་མཐིལ་ལྟར་མཉམ་པ་ལ་རིན་པོ་ཆེ་དུ་མས་ལེགས་པར་བརྒྱན་པ་རྨི་བ་དང། ས་གསུམ་པའི་རྗེས་ཐོབ་ཏུ་རང་ཉིད་དཔའ་ཞིང་བརྟན་ལ་མཚོན་ཆ་དང་གོ་

[075B] ས་བཞི་པའི་རྗེས་ཐོབ་དུ་ཕྱོགས་བཞིན་ས་རླང་གི་དཀྱིལ་འཁོར་བཞིས་ཐམས་ཅད་དང་ལྡན་པའི་ས་ཆེན་པོ་ལ་མེ་ཏོག་སྣ་ཚོགས་འཐོང་བ་རྨི་བ་དང། ས་ལྔ་པའི་རྟེས་ཐོབ་ཏུ་རྒྱན་ཐམས་ཅད་ཀྱིས་བརྒྱན་པའི་བུད་མེད་ཀྱིས་མགོ་
ལ་མ་ཏོག་ཙམ་པ་ཀའི་ཕྲེང་བ་འདོགས་པ་རྨི་པ་དང། ས་དྲུག་པའི་རྗེས་ཐོབ་ཏུ་ཐེམ་སྐས་བཞི་དང་ལྡན་པའི་རྫིང་གསར་གྱི་བྱེ་མ་བརྡལ་བ་ལ་དྭངས་ཤིང་རྙོག་པ་མེད་པའི་ཡན་ལག་བརྒྱད་དང་ལྡན་པའི་ཆུས་ཡོངས་སུ་གང་བ་མེ་ཏོག་ཨུཏྤལ་དང། ཀུན་མུད་ཏ་དང། པདྨ་དཀར་པོས་བརྒྱན་པ་
མཐོང་ནས་དེ་ལ་བདག་ཉིད་རྩེ་དགས་རོལ་བ་རྨི་བ་དང། དེ་ཡང་རྫིང་སངས་རྒྱས་ཀྱི་བསྟན་པ། ཐེམ་སྐས་བཞི་དེ་ལ་འཇུག་པའི་སྒོ་གྲུབ་མཐའ་བཞི། གསེར་གྱི་བྱེ་མ་བརྡལ་བ་ནི་གཞི་རིགས། དྭངས་ཤིང་རྙོག་པ་མེད་པ་ནི་རང་བཞིན་གྱི་རྣམ་དག་དང་གློ་བུར་རྣམ་དག། ཡན་ལག་བརྒྱད་ལྡན་
གྱི་ཆུས་གང་བ་ནི་འཕགས་པའི་ལམ་ཡན་ལག་བརྒྱད། ཨུད་པ་ལ་ནི་ཉན་ཐོས། ཀུ་མུ་ཏ་ནི་རང་རྒྱལ། པདྨ་དཀར་པོ་ནི་བྱང་སེམས་སོ། །ས་བདུན་པའི་རྗེས་ཐོབ་ཏུ་གཡས་གཡོན་གཉིས་ནས་སེམས་ཅན་དམྱལ་བའི་གཡང་ས་མཐོང་སྟེ། དེ་ལ་བདག་ཉིད་མ་སྨས་མཉམས་པར་སླར་ལྡོག་པ་རྨི་བ་དང་
ས་བརྒྱད་པའི་རྗེས་ཐོབ་ཏུ་ཕྲག་པ་གཉིས་ན་རི་དྭགས་ཀྱི་རྒྱལ་པོ་སེང་གེ་རལ་པ་ཅན་ཅོད་པ་ན་ཐོགས་པ་གཅན་གཟན་ཕྲ་མོ་ཐམས་ཅད་སྐྲག་པར་བྱེད་ཅིང་གནས་པ་རྨི་བ་དང། ས་དགུ་པའི་རྗེས་ཐོབ་ཏུ་འཁོར་ལོས་སྒྱུར་པའི་རྒྱལ་པོ་མཐོང་སྟེ། སྐྱེ་བོ་བྱེ་བ་ཁྲག་ཁྲིག་བརྒྱ་སྟང་དུ་མས་ཡོངས་སུ་
བསྐོར་ཞིད་མདུན་གྱིས་བལྟས་ཏེ། མགོ་བོའི་སྟེང་ན་རིན་པོ་ཆེ་སྣ་ཚོགས་པས་སྤྲས་པའི་གདུགས་དཀར་པོ་འཛིན་པ་རྨི་བ་དང། ས་བཅུ་པའི་རྗེས་ཐོབ་ཏུ་དེ་བཞིན་གཤེགས་པའི་སྐུ་མཐོང་སྟེ་མདོག་གསེར་ལྟ་བུ་འོད་འདོམས་གང་བ་ཚངས་པ་ཁྲག་ཁྲིག་བརྒྱ་སྟོང་དུ་མས་ཡོངས་སུ་བསྐོར་ཞིང་
མདུན་གྱིས་བལྟས་པ་ལ་ཆོས་སྟོན་པ། རྨི་བ་འབྱུང་བའི་ཕྱིར། རྨི་ལྟས་ཀྱི་མཚན་མ་འདི་དག་སྐབས་མ་ཡིན་པར་འབྱུང་ན་སྔགས་སམ་བདུད་ཀྱི་མཐུ་ཡིན་ནོ། །ཞེས་ཚིག་གསལ་ལས་བཤད་དོ། །གཞན་ཡངས་ཐོབ་པའི་ཆེ་གྲུབ་པ་ཐོབ་མ་ཐོབ་ཀྱི་ཁྱད་པར་ཡོད་དེ། མོས་སྤྱོད་ཀྱི་སྐབས་སུ་

[071A]༄༅། །འཕགས་པའི་སྤངས་རྟོགས་མ་གྲུབ་པ་དེ་ས་ཐོབ་ནས་གྲུབ་ཅིང། མ་དགས་བདུན་དུ་འབད་རྩོལ་གྱིས་མངོན་པར་འདུ་མི་བྱེད་པ་དེ་མ་གྲུབ་ལ། དག་པ་ས་གསུམ་དུ་དེ་གྲུབ་པ་ཡིན་པའི་ཕྱིར་ཏེ། མདོ་སྡེའི་རྒྱན་ལས། ས་རྣམས་ཐམས་ཅད་མ་གྲུབ་དང། །གྲུབ་
པ་དག་ཏུ་ཤེས་པར་བྱ། །གྲུབ་པ་དག་ཀྱང་མ་གྲུབ་དང། །གྲུབ་པ་དེ་དག་ཏུ་ཡང་འདོད། །ཅེས་གསུངས་པའི་ཕྱིར། བྱང་ཆུབ་སེམས་དཔའ་ཡིན་པའི་རྟགས་དེ་ལ་ཡང་དུ་མ་ཡོད་དེ། གཞན་ལ་སྙིང་རྗེ་ཆེ་བ་དང། ཕྱིན་དྲུག་གི་གཏམ་སྙན་པར་སྨྲ་བ། བློ་གྲོས་ཤིན་ཏུ་བསྟན་པ། ལག་པ་
བརྐྱང་སྟེ་མཆོད་སྦྱིན་འཁོར་མོར་བྱེད་པ། མདོ་སྡེ་ཟབ་མོའི་དགོངས་པ་ཇི་ལྟ་བ་བཞིན་དུ་འགྲེལ་པར་ནུས་པ་རྣམས་སུ་ཡོད་པའི་ཕྱིར་ཏེ། མདོ་སྡེའི་རྒྱན་ལས། བརྩེ་དང་སྙན་པར་སྨྲ་བ་དང། །བརྟན་པ་ཉིད་དང་ལག་བརྐྱང་ཉིད། །དགོངས་པ་ཟབ་མོ་ངེས་འགྲེལ་བ། །འདི་དག་བློ་ལྡན་རྣམས་
ཀྱི་རྟགས། །ཞེས་གསུངས་པའི་ཕྱིར། འོ་ན་བྱང་ཆུབ་སེམས་དཔའ་དེ་ལ་དབྱེ་ན་དུ་ཡོད་ཅེ་ན། དེ་ལ་རྟེན་གྱི་སྒོ་ནས་ཁྱིམ་པ་དང་རབ་བྱུང་གཉིས་ཡོད་པས་རབ་བྱུང་གི་རྟེན་ཅན་རྣམས་སྔ་མ་ལས་ཚེས་ཁྱད་པར་དུ་འཕགས་པ་ཡིན་ཏེ། དེ་ཉིད་ལས། བྱང་ཆུབ་སེམས་དཔའ་རྟག་ཏུ་ནི། །ཁྱིམ་པ་
འཁོར་ལོས་སྒྱུར་རྣམས་སུ། །གྱུར་ནས་སྐྱེ་བ་ཐམས་ཅད་དུ། །སེམས་ཅན་རྣམས་ཀྱི་དོན་བྱེད་དོ། །ས་རྣམས་ཀུན་ལ་བློ་ལྡན་གྱིས། །རབ་བྱུང་ལེན་པས་ཐོབ་པ་དང། །ཆོས་ཉིད་ཀྱིས་ནི་ཐོབ་པ་གཞན། །རབ་ཏུ་བྱུང་བར་སྟོན་བྱེད་ཡིན། །རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་མེད་
རྣམས་དང་ལྡན། །དེ་ལྟས་སྡོམ་བརྩོན་ཁྱིམ་པ་ཡི། །བྱང་ཆུབ་སེམས་དཔའ་རྣམས་ལས་འཕགས། །ཞེས་གསུངས་པའི་ཕྱིར། ཡང་བྱང་ཆུབ་སེམས་དཔའ་ལ་ལྟ་བ་རྣམ་པར་དག་པའི་ས་དང་པོ་བ། ཚུལ་ཁྲིམས་རྣམ་པར་དག་པའི་ས་གཉིས་པ་བ། མི་ཉམས་པའི་བསམ་
གཏན་ལ་མཉམ་པར་བཞག་པའི་ས་གསུམ་པ་བ། མདོ་སྡེ་ལ་སོགས་པ་ཉིད་ཆོས་ལ་ཐ་དད་པ་ཉིད་ཀྱིས་ང་རྒྱལ་སྤངས་པས་ས་བཞི་པ་བ། སེམས་དཔའ་དང་བསམ་པ་རྣམ་པར་དག་པའི་རྒྱུད་ཐམས་ཅད་མཉམ་པ་ཉིད་དུ་འཇུག་པའི་ས་ལྔ་པ་བ། རྟེན་ཅིང་འབྲེལ་པར་འབྱུང་བའི་དེ་

[071B] མཚན་མ་མེད་པར་གནས་པའི་མཐུས་སྐད་ཅིག་རེ་རེ་ལ་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་ཅུ་སོ་བདུན་སྒོམ་ནུས་པའི་ས་བདུན་པ་བ། ལྷུན་གྱིས་གྲུབ་པར་གནས་པའི་ས་བརྒྱས་པ་བ། སེམས་ཅན་ཡོངས་སུ་སྨིན་པར་བྱེད་པ་
ལ་མཁས་པའི་ས་དགུ་པ་བ། མངོན་པར་ཤེས་པ་ཆེན་པོ་ཐོབ་པའི་ས་བཅུ་པ་བ་རྣམས་སུ་ཡོད་དེ། དེ་ཉིད་ལས། བྱང་ཆུབ་སེམས་དཔའི་ལྟ་བ་རྣམ་དག་པ། །ཚུལ་ཁྲིམས་ཤིན་ཏུ་རྣམ་དག་མཉམ་པར་བཞག། ཆོས་ལ་ང་སྤངས་རྒྱུ་དང་ཀུན་ཉོན་མོངས། །རྣམ་པར་དག་པ་ཐམས་
ཅད་ང་རྒྱལ་མེད། །སྐད་ཅིག་གཅིག་བློ་ཐོབ་པ་བཏང་སྙོམས་པ། །ཞིང་རྣམས་སྦྱོང་བ་སེམས་ཅན་སྨིན་བྱེད་པར། །མཁས་པ་མཐུ་ཆེན་ལུས་ཡོངས་རྫོགས་པ་དང། །ངེས་པར་སྟོན་ལ་མཁས་པ་དབང་བསྐུར་ཡིན། །ཞེས་གསུངས་པའི་ཕྱིར། བྱང་ཆུབ་སེམས་དཔའི་མཚན་གྱི་རྣམ་
གྲངས་དེ་ལ་ཡང་དུ་མ་ཡོད་དེ། དེ་ཉིད་ལས། བྱང་ཆུབ་སེམས་དཔའ་སེམས་དཔའ་ཆེ། །བློ་ལྡན་ཉིད་དང་གསལ་བའི་མཆོག། རྒྱལ་བའི་གཞི་དང་ནི། །རྒྱལ་བྱེད་རྒྱལ་བའི་མྱུ་གུ་དང། །དཔལ་ལྡན་ཉིད་དང་འཕགས་པའི་མཆོག། །དེད་དཔོན་དང་
ནི་གྲགས་མཆོག་དང། །སྙིང་རྗེ་ཅན་དང་བསོད་ནམས་ཆེ། །དབང་ཕྱུག་དེ་བཞིན་ཆོས་དང་ལྡན། །ཞེས་གསུངས་པ་ལྟར་བཅུ་དྲུག་ཏུ་ཡོད་པའི་ཕྱིར། དགུ་པ་ས་ཐོབ་པའི་འབྲས་བུའི་ཁྱད་པར་ཡོད་དེ། གནས་སྐབས་ཀྱི་འབྲས་བུ་ས་ཕྱི་མ་རྣམས་འཐོབ་ཅིང་མཐར་ཐུག་གི་འབྲས་བུ་
ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འགྱུར་བའི་ཕྱིར། བཅུ་པ་ཡོངས་སུ་སྦྱོང་བའི་ཁྱད་པར་ལ། ངོ་བོ། དབྱེ་བ། སོ་སོའི་རང་བཞིན་ནོ། །དང་པོ་ནི། རང་གང་ལ་ལྡན་པའི་ས་དེའི་སྐྱོན་སེལ་ཞིང་ཡོན་ཏན་རྫོགས་པར་བྱེད་པའི་ཡོན་ཏན། སའི་ཡོངས་སྦྱོང་གི་
མཚན་ཉིད། གཉིས་པ་ནི། དེ་ལ་དབྱེ་ན། རྒྱུས་དགུའི་ཡོངས་སྦྱོང་དགུ་ཡོད། དེ་ཡང་དངོས་བསྟན་གྱི་དབང་དུ་བྱས་པ་ཡིན་གྱི་ས་བཅུ་པའི་ཡོངས་སྦྱོང་མེད་པ་མ་ཡིན་ཏེ། ས་བཅུ་པའི་སྐྱོན་སེལ་བར་བྱེད་ཅིང་ཡོན་ཏན་རྫོགས་པར་བྱེད་པའི་ས་བཅུ་པའི་ཡེ་ཤེས་ཡོད་པའི་ཕྱིར། སྐབས་

[072A]༄༅། །འདིར་ས་བཅུ་པའི་ཡོངས་སྦྱོང་དངོས་སུ་མི་སྟོན་པའི་རྒྱུ་མཚན་ཡོད་དེ། ས་དགུ་པའི་ཡོངས་སྦྱོང་བསྟན་པ་ལ་བརྟེན་ནས་རྟོགས་ནུས་པའི་ཕྱིར། གསུམ་པ་ལ། སའི་སྐྱོན་སེལ་བར་བྱེད་ཅིང་ཡོན་ཏན་རྫོགས་པར་བྱེད་པའི་ས་དང་པོའི་ཡེ་ཤེས། ས་དང་པོའི་
ཡོངས་སྦྱོང་གི་མཚན་ཉིད། དེས་གཞན་རྣམས་ལ་རིགས་འདྲ། སོ་སོར་དབྱེ་ན། ས་དང་པོ་ལ་ཡོངས་སྦྱོང་བཅུ། གཉིས་པ་ལ་བརྒྱད། གསུམ་པ་ལ་ལྔ། བཞི་པ་ལ་བཅུ། ལྔ་པ་ལ་བཅུ། དྲུག་པ་ལ་བཅུ་གཉིས། བདུན་པ་ལ་ཉི་ཤུ། བརྒྱད་པ་ལ་བརྒྱད། དགུ་པ་ལ་བཅུ་གཉིས་
རྣམས་སུ་ཡོད་པའི་ཕྱིར། ས་དང་པོ་ལ་ལྷག་པའི་བསམ་པ་ཡོངས་སུ་སྦྱོང་བ་ནས། དམ་པ་ལྟར་གཞན་མི་བསླུ་བའི་བདེན་ཚིག་སྨྲ་བ་ཡོངས་སུ་སྦྱོང་བའི་བར་བཅུ་དང། ས་གཉིས་པ་ལ་ཚུལ་ཁྲིམས་གསུམ་ཡོངས་སུ་དག་པར་བྱེད་པའི་ཡོངས་སྦྱོང་ནས། སེམས་ཅན་
གྱི་དོན་དུ་སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་རྟག་ཏུ་བརྩོན་པའི་ཡོངས་སྦྱོང་གི་བར་བརྒྱད་དང། གསུམ་པ་ལ། ཕྱོགས་བཅུའི་སངས་རྒྱས་རྣམས་ཀྱིས་ཅི་གསུངས་པའི་ཆོས་ཐམས་ཅད་ཉན་ཅིང་གཟུང་བར་སེམས་པ་ཐོས་པས་མི་ངོམས་པའི་ཡོངས་སྦྱོང་ནས། རང་གཞན་གྱི་དོན་ལ་
ལྟོས་ནས་ཉན་རང་གི་སེམས་ཡིད་ལ་མི་བྱེད་པའི་ངོ་ཚ་ཁྲེལ་ཡོད་ཀྱི་ཡོངས་སྦྱོང་གི་བར་ལྔ་དང། ས་བཞི་པ་ལ་ཐེག་དམན་ཡིད་བྱེད་ཀྱི་བསམ་པས་དབེན་པའི་དགོན་པ་ན་གནས་པར་ཡོངས་སུ་སྦྱོང་བ་ནས། དངོས་པོ་ཐམས་ཅ་ལ་མཚན་མར་མི་འཛིན་པས་ལྟ་བ་མེད་པ་ཡོངས་སུ་
སྦྱོང་བའི་བར་བཅུ་དང། ལྔ་པ་ལ། བསྙེན་བཀུར་སོགས་ཀྱི་ཆེད་དུ་རབ་བྱུང་དང་ཁྱིམ་པ་དང་འགྲོགས་ཤིང་འདྲིས་པ་སྤོང་བའི་ཡོངས་སྦྱོང་ནས། འདོད་ཆགས་སོགས་ཉོན་མོངས་ཐམས་ཅད་ལ་མངོན་དུ་ཕྱོགས་པར་བྱེད་ཅིང། སེམས་པག་ཡོངས་སུ་གཏོང་བ་སྤོང་བའི་ཡོངས་སྦྱོང་གི་
བར་བཅུ་དང། ས་དྲུག་པ་ལ་གཞན་དོན་དུ་ཟང་ཟིང་དང་བུ་དང་ཆུང་མ་དང་རང་གི་ལུས་སྲོག་གཏོང་བའི་ཡོངས་སྦྱོང་ནས། བདོག་པ་ཐམས་ཅད་བཏང་ཞིང་རང་ཉིད་བཀྲེན་ཡང་སྤོང་བ་རྣམས་ཐོབ་པ་མེད་པར་སྤོང་བའི་སེམས་སྤོང་བའི་ཡོངས་སྦྱོང་གི་བར་བཅུ་གཉིས་དང། ས་བདུན་པ་

[072B] བདག་ཏུ་འཛིན་པ་སྤོང་བའི་གཉེན་པོར་ཆོས་ཐམས་ཅད་རང་གི་ངོ་བོས་སྟོང་པར་ཤེས་པའི་ཡོངས་སྦྱོང་ནས། སྟོང་ཉིད་འགལ་བར་བརྗོད་པ་སྟེ་དངོས་པོར་འཛིན་པ་སྤོང་བའི་གཉེན་པོར་མངོན་ཞེན་ཅན་གྱི་སེམས་ཅན་རྣམས་བསྒྲལ་ཕྱིར་དུ་གདུལ་བྱའི་བློ་དང་མཐུན་པར་འཁོར་
གྱི་དཀྱིལ་འཁོར་དུ་རང་གི་ལུས་རབ་ཏུ་སྟོན་པའི་ཡོངས་སྦྱོང་གི་བར་ཉི་ཤུ་དང། ས་བརྒྱད་པ་ལ། སེམས་གཅིག་གིས་སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་བཟང་ངན་རྣམས་ཇི་ལྟ་བ་བཞིན་དུ་རབ་ཏུ་ཤེས་པའི་ཡོངས་སྦྱོང་ནས། ལུས་གང་གིས་སེམས་ཅན་གྱི་དོན་དུ་འགྱུར་ཚུལ་
མཐོང་ནས་བློ་སྔོན་དུ་བཏང་ཞིང་ཆེད་དུ་བསམ་སྟེ་སྐྱེ་བ་ཡོངས་སུ་འཛིན་པའི་ཡོངས་སྦྱོང་གི་བར་བརྒྱད་དང། ས་དགུ་པ་ལ། ཕར་ཕྱིན་དྲུག་རྫོགས་པས་ཇི་ལྟར་སྨོན་པ་མཐའ་ཡས་པ་འགྲུབ་པའི་ཡོངས་སྦྱོང་ནས། རྟེན་སངས་རྒྱས་དང་བརྟེན་པ་སྟོབས་ལ་སོགས་པའི་སངས་རྒྱས་ཀྱི་ཆོས་
ཀྱི་ངོ་བོར་གྱུར་པའི་ཡོན་ཏན་ཐམས་ཅད་ཡོངས་སུ་རྫོགས་པར་བྱེད་པའི་ཡོངས་སྦྱོང་གི་བར་བཅུ་གཉིས་རྣམས་སུ་ཡོད་པའི་ཕྱིར། འོ་ན་ཡོངས་སྦྱོང་དེ་རྣམས་སྤང་མ་ཐོབ་པའི་ཡོན་ཏན་ཐོབ་ཕྱིར་དུ་སྦྱོང་བ་ཡིན་ནམ། ཐོབ་ཟིན་གོང་འཕེལ་དུ་བྱ་བའི་ཕྱིར་སྦྱོང་བ་ཡིན་ཞེ་ན། ཁ་ཅིག་
མ་ཐོབ་པ་ཐོབ་ཕྱིར་དུ་སྦྱོང་བ་ཡིན་ཏེ། དཔེར་ན་ཆུ་འདྲེན་པའི་ཕྱིར་དུ་ཡུར་བ་འཆོས་པ་བཞིན་ནོ། །ཞེས་ཟེར་བ་མི་འཐད་དེ། ས་དེའི་ཡོངས་སྦྱོང་ཡིན་ན་ས་དེའི་དུས་སུ་ཡོད་དགོས་པའི་ཕྱིར། དེས་ན་ཐོབ་ཟིན་གོང་འཕེལ་དུ་བྱ་བའི་ཕྱིར་སྦྱོང་བ་ཡིན་ཏེ། དཔེར་ན། ཁང་བཟང་བྱི་དོར་བྱེད་པ་བཞིན་ནོ། །གསུཾ་
པ་ཁྱད་པར་དེ་ལྡན་གྱི་སའི་ངེས་ཚིག་བཤད་པ་ལ། སྤྱིའི་ངེས་ཚིག། སོ་སོའི་ངེས་ཚིག་གཉིས་ལས། དང་པོ་ནི། སའི་སྐད་དོད་བཧུ་མི་ཞེས་པ་འབྱུང་བ། ངེས་ཚིག་བསྟན་པའི་དབང་དུ་བྱས་ནས། ཐེག་ཆེན་གྱི་ཚོགས་ལམ་སོགས་ལས་ཞེས་བརྗོད་པའི་རྒྱུ་མཚན་ཡོད་དེ། ས་འདི་སྐྱེ་འགྲོ་རྣམས་ཀྱི་རྟེན་
ཡིན་པ་དང། དེ་ལ་བརྟེན་ནས་རྩི་བཅུད་ལ་སོགས་པ་འཕེལ་བ་ལྟར་འདི་དག་གིས་ཀྱང་གདུལ་བྱའི་འབྱུང་པོ་དཔག་ཏུ་མེད་པ་ངན་འགྲོའི་འཇིག་པ་མེད་པར་བྱེད་པ་དང། ཡོན་ཏན་གོང་ནས་གོང་དུ་འཕེལ་བའི་རྟེན་བྱེད་པས་ས་ཞེས་བརྗོད་པ་ཡིན་པའི་ཕྱིར་ཏེ། མདོ་སྡེའི་རྒྱན་ལས། འབྱུང་

[073A]༄༅། །བ་དཔག་མེད་འཇིག་ཕྱིར། །དཔག་ཏུ་མེད་པ་དེ་དག་ལ། །ཆོས་ཕྱིར་གོང་དུ་འགྲོ་ལྡན་ཕྱིར། །དེ་དག་ཉིད་ནི་སོ་སོར་འདོད། །ཅེས་གསུངས་པའི་ཕྱིར། གཉིས་པ་ལ། །དང་པོ་ལ་རབ་ཏུ་དགའ་བ་ཞེས་བརྗོད་པའི་རྒྱུ་མཚན་ཡོད་དེ། ས་དང་པོ་ནས་རྫོགས་པའི་བྱང་
ཆུབ་ལ་ཉེ་བ་དང། སེམས་ཅན་གྱི་དོན་སྒྲུབ་པ་མཐོང་བ་ལ་རབ་ཏུ་དགའ་བ་ཁྱད་པར་ཅན་སྐྱེ་བར་འགྱུར་བས་དེ་ལྟར་བརྗོད་པར་བྱེད་དེ། མདོ་སྡེའི་རྒྱན་ལས། བྱང་ཆུབ་ལམ་ནི་ཉེ་བ་དང། །སེམས་ཅན་དོན་སྒྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་ཏེ། །དེའི་ཕྱིར་རབ་དགའ་ཞེས་
བརྗོད་དོ། །ཞེས་དང། རིན་ཆེན་ཕྲེང་བ་ལས། དེ་དག་དང་པོ་རབ་དགའ་བ། །བྱང་ཆུབ་སེམས་དཔའ་དགའ་བྱེད་ཕྱིར། །ཀུན་ཏུ་སྦྱོར་བ་གསུམ་སྤངས་ཕྱིར། །དེ་བཞིན་གཤེགས་པའི་རིགས་སྐྱེས་ཕྱིར། །ཞེས་གསུངས་པའི་ཕྱིར། ས་གཉིས་པ་ལ་དྲི་མ་མེད་པ་ཞེས་བརྗོད་པའི་རྒྱུ་མཚན་
ཡོད་དེ། དེ་འཆལ་ཚུལ་དང་ཐེག་དམན་ཡིད་བྱེད་ཀྱི་རྩོལ་བའི་དྲི་མ་དང་བྲལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། འཆལ་ཚུལ་རྩོལ་བའི་དྲི་བྲལ་ཕྱིར། །དྲི་མ་མེད་པའི་ས་ཞེས་བྱ། །ཞེས་དང། རིན་ཆེན་ཕྲེང་བར། གཉིས་པ་དྲི་མ་མེད་ཅེས་བྱ། །ལུས་དང་ངག་
དང་སེམས་ཀྱེ་ལས། །བཅུ་ཆར་དྲི་མ་མེད་པའི་ཕྱིར། །ཞེས་གསུངས་པའི་ཕྱིར། ས་གསུམ་པ་ལ་འོད་བྱེད་པ་ཞེས་བརྗོད་པའི་རྒྱུ་མཚན་ཡོད་དེ། ས་གསུམ་པ་ནས་ལུས་སྤོག་ལ་མི་ལྟ་བར་རང་ཉིད་ཀྱིས་ཀྱང་ལུང་གི་ཆོས་འཚོལ་བ་དང། གཞན་ལ་ཡང་ལུང་གི་ཆོས་སྣང་བ་ཆེན་པོ་
བྱེད་པས་ན་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། ཆོས་ཀྱི་སྣང་བ་ཆེན་པོ་ནི། །ཞེས་དང། རིན་ཆེན་ཕྲེང་བར། ས་གསུམ་པ་ནི་འོད་བྱེད་པ། །ཡེ་ཤེས་ཞི་བའི་འོད་འབྱུང་ཕྱིར། །ཞེས་གསུངས་པའི་ཕྱིར། ས་བཞི་པ་ལ་འོད་འཕྲོ་བ་ཞེས་བརྗོད་པའི་རྒྱུ་མཚན་
ཡོད་དེ། དེར་བྱང་ཆུབ་ཀྱི་ཕྱོགས་དང་མཐུན་པའི་ཆོས་དང་ལྡན་པའི་སྒོ་ནས་རང་གི་ངོས་སྐལ་གྱི་སྒྲིབ་གཉིས་སྲེག་པར་བྱེད་པའི་ཡེ་ཤེས་ཀྱི་འོད་མ་ལྟར་འཕྲོ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་

[073B] །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་བྱེད་འོད་འཕྲོ་ཅན། །ཞེས་དང། རིན་ཆེན་ཕྲེང་བ་ལས། བཞི་པ་འོད་འཕྲོ་ཅན་ཞེས་བྱ། །ཡང་དག་ཡེ་ཤེས་འོད་འབྱུང་བའི། །ཞེས་གསུངས་པའི་ཕྱིར། ས་ལྔ་པ་ལ་སྦྱང་དཀའ་བ་ཞེས་བརྗོད་པའི་རྒྱུ་མཚན་ཡོད་དེ། སེམས་
ཅན་སྨིན་པར་བྱེད་པ་དང་སེམས་ཅན་སྨིན་པར་བྱེད་པའི་ཚེ་གསུལ་བྱའི་ལོག་སྒྲུབ་བཟོད་པར་དཀའ་བ་དེ་བློ་ལྡན་བྱང་ཆུབ་སེམས་དཔའ་རྣམས་ཀྱིས་སྦྱང་དཀའ་བ་ཡིན་ལ་ས་ལྔ་པར་དེ་སྦྱང་ནུས་ཤིང་དེ་ཉིད་བདུད་རྣམས་ཀུན་གྱི་ས་ཕམ་པར་དཀའ་བས་དེ་ལྟར་བརྗོད་པའི་ཕྱིར་ཏེ། མདོ་སྡེའི་
རྒྱན་ལས། སེམས་ཅན་ཡོངས་སུ་སྨིན་བྱེད་ཅིང། །རང་གི་སེམས་ཀྱང་རྗེས་སུ་བསྲུང། །བློ་ལྡན་རྣམས་ཀྱིས་སྦྱང་དཀའ་བ། །དེའི་ཕྱིར་སྦྱང་དཀའ་ཞེས་བརྗོད་དོ། །ཞེས་དང། རིན་ཆེན་ཕྲེང་བར། ལྔ་པ་ཤིན་ཏུ་དཔང་དཀའ་བདུད། །ཀུན་གྱིས་ཤིན་ཏུ་ཐུག་དཀའ་ཕྱིར། །ཞེས་གསུངས་པའི་
ཕྱིར། ས་དྲུག་པ་ལ་མངོན་དུ་གྱུར་པ་ཞེས་བརྗོད་པའི་རྒྱུ་མཚན་ཡོད་དེ། དེར་རྟེན་འབྲེལ་ལུགས་འབྱུང་དུ་སྒོམ་པས་འཁོར་བ་ལས་མངོན་གྱུར་རྟེན་འབྲེལ་ལུགས་ལྡོག་སྒོམ་པས་མྱང་འདས་ལ་མངོན་དུ་གྱུར་པས་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། ཤེས་རབ་ཕ་རོལ་
ཕྱིན་བརྟེན་པས། །འཁོར་བ་དང་ནི་མྱ་ངན་འདས། །གཉིས་ལས་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བཤད། །ཅེས་དང། རིན་ཆེན་ཕྲེང་བར། དྲུག་པ་མངོན་ཕྱོགས་ཞེས་བྱ་སྟེ། །སངས་རྒྱས་ཆོས་ལ་མངོན་ཕྱོགས་ཕྱིར། །ཞེས་གསུངས་པའི་ཕྱིར། ས་བདུན་པ་ལ་རིང་དུ་
སོང་བ་ཞེས་བརྗོད་པའི་རྒྱུ་མཚན་ཡོད་དེ། ས་བདུན་པར་ལམ་རིང་དུ་སྒོམ་པ་ལ་བརྟེན་ནས་མཚན་བཅས་རྩོལ་བཅས་ཀྱི་ལམ་མཐར་ཐུག་པ་དང། བགྲོད་པ་གཅིག་པའི་ལམ་དང་འབྲེལ་བས་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། བརྒོད་པ་གཅིག་དང་འབྲེལ་བའི་ཕྱིར། །རིང་དུ་
སོང་བའི་སར་འདོད་དོ། །ཞེས་དང། རིན་ཆེན་ཕྲེང་བར། བདུན་པ་རིང་དུ་སོང་བ་སྟེ། །གྲངས་ནི་རིང་དུ་སོང་ལྡན་ཕྱིར། །ཞེས་གསུངས་པའི་ཕྱིར། ས་བརྒྱད་པ་ལ་མི་གཡོ་བ་ཞེས་བརྗོད་པའི་རྒྱུ་མཚན་ཡོད་དེ། ས་བརྒྱད་པར་མཚན་བཅས་ཀྱི་འདུ་བྱེད་དང། མཚན་མེད་རྩོལ་བཅས་ཀྱི་འདུ་བྱེད་

[074A]༄༅། །གཉིས་ཀྱིས་གཡོ་བ་མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། འདུ་བྱེད་གཉིས་ཀྱིས་མི་གཡོའི་ཕྱིར། །མི་གཡོ་བ་ཞེས་ངེས་པར་བརྗོད། །ཅེས་དང། རིན་ཆེན་ཕྲེང་བར། དེ་ནི་བརྒྱད་པ་གཞོན་ནུའི་ས། །མི་གཡོ་བ་སྟེ་མི་རྟོག་ཕྱིར། །ཞེས་
གསུངས་པའི་ཕྱིར། ས་དགུ་པ་ལ་ལེགས་པའི་བློ་གྲོས་ཞེས་བརྗོད་པའི་རྒྱུ་མཚན་ཡོད་དེ། ས་དགུ་པར་སོ་སོར་ཡང་དག་པར་རིག་པའི་བློ་བཟང་པོ་ཐོབ་པའི་རྒྱུ་མཚན་ཡོད་དེ། ས་དགུ་པར་སོ་སོར་ཡང་དག་པར་རིག་པའི་བློ་བཟང་པོ་ཐོབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། སོ་སོ་ཡང་དག་རིག་བློ་བཟང། །ས་དེ་ལེགས་པའི་བློ་གྲོས་ཡིན།།
ཞེས་དང། རིན་ཆེན་ཕྲེང་བར། ས་དགུ་ལ་ནི་ལེགས་པ་ཡི། །བློ་གྲོས་ཡིན་ཏེ་རྒྱ་ཆེན་བཞིན། །གང་ཕྱིར་སོ་སོ་ཡང་དག་རིག། ཐོབ་པས་འདི་ནི་བློ་གྲོས་བཟང། །ཞེས་གསུངས་པའི་ཕྱིར། ས་བཅུ་པ་ལ་ཆོས་ཀྱི་སྤྲིན་ཞེས་བརྗོད་པའི་རྒྱུ་མཚན་ཡོད་དེ། ནམ་མཁའ་ལ་སྤྲིན་འཁྲིགས་ཏེ་
ཆར་ཕབ་ནས་འཇིག་རྟེན་གྱི་ལོ་ཐོག་རྣམས་རྒྱས་པར་བྱེད་པ་ལྟར། བྱང་སེམས་ས་བཅུ་པ་པའི་ཤེས་རྒྱུད་ནམ་མཁའ་དང་འདྲ་བ་ལ་གཟུངས་དང་ཏིང་ངེ་འཛིན་ལ་སོགས་པའི་ཡོན་ཏན་གྱི་སྤྲིན་འཁྲིགས་ཏེ་ཆོས་ཀྱི་ཆད་ཕབ་ནས་གདུལ་བྱའི་དགེ་བའི་ལོ་ཏོག་རྒྱས་པར་བྱེད་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། མདོ་སྡེའི་རྒྱན་ལས། སྤྲིན་བཞིན་གཉིས་ཀྱིས་ནམ་མཁའི་ཁམས། །ཁྱབ་པའི་ཕྱིར་ན་ཆོས་ཀྱི་སྤྲིན། །ཞེས་དང། རིན་ཆེན་ཕྲེང་བར། བཅུ་པ་ཆོས་ཀྱི་སྤྲིན་ཡིན་ཏེ། །དམ་པའི་ཆོས་ཀྱི་ཆར་འབེབས་ཕྱིར། །ཞེས་གསུངས་པའི་ཕྱིར། གཉིས་པ་
འབྲས་བུའི་སའི་མཚན་ཉིད་བཤད་པ་ལ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། མདོ་ལས། རབ་འབྱོར་ས་བཅུ་པ་ལ་གནས་པའི་བྱང་ཆེན་དེ་བཞིན་གཤེགས་པ་ཉིད་དུ་བརྗོད་དོ། །ཞེས་དང། དེ་ལ་བྱང་ཆེན་ས་བཅུ་པ་ལ་གནས་
པ་ཉིད་བཞིན་གཤེགས་པ་ཉིད་ཅེས་བྱ་བ་གང་ཞེ་ན། བྱང་ཆེན་གང་གི་ཕྱིར་ན། ཐམས་ཅད་ཡོངས་སུ་རྫོགས་པར་འགྱུར་བ་སྟེ། དེ་ནི་དེ་བཞིན་གཤེགས་པའི་སྟོབས་བཅུ་དང། ཞེས་པ་ནས། རབ་འབྱོར་དེ་ལྟར་བྱང་ཆུབ་ཆེན་པོ་ལ་ཡང་དག་པར་ཞུགས་པར་རིག་པར་བྱའོ། །ཞེས་པའི་

[074B] གཉིས་པ་ལ། མཚམས་སྦྱར། རྩ་བ། འགྲེལ་པ་དང་གསུམ་ལས། དང་པོ་ནི། རྒྱུའི་དགུའི་ཡོངས་སྦྱོང་བསྟན་ནས་འབྲས་བུའི་ས་བཅུ་པ་ཡོངས་སྦྱོང་གི་སྒོ་ནས་མི་འཆད་པར་མཚན་ཉིད་ཀྱི་སྒོ་ནས་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་
ཡོད་དེ། རྒྱུ་ས་དགུའི་ཡོངས་སྦྱོང་བསྟན་པས་འབྲས་བུའི་ས་བཅུ་པའི་ཡོངས་སྦྱོང་རྟོགས་ནུས་པ་ལ་དགོངས་ནས། སྐབས་འདིར་ས་བཅུ་པ་མཚན་ཉིད་ཀྱི་སྒོ་ནས་དངོས་སུ་བསྟན་པའི་ཕྱིར། ཞེས་མཚམས་སྦྱོར་བ་ལ། རྒྱུའི་ས་རྣམས་ཀྱི་ཡོངས་སུ་སྤྱད་པ་དེ་ལྟར་ངེས་པར་བསྟན་ནས་
འབྲས་བུའི་ས་ཉིད་དུ་དེ་དག་མ་བཤད་པར་ས་ཐམས་ཅད་བསྡུ་བའི་སྒོ་ནས་ས་བཅུ་པའི་མཚན་ཉིད། ཅེས་གསུངས་པའི་ཕྱིར། གཉིས་པ་ནི། མདོ་དེའི་དོན་བཤད་པ་ལ། ས་དགུ་འདས་ནས་ཡེ་ཤེས་ནི། །ཞེས་སོགས་གསུངས། །གསུམ་པ་ལ། ས་བཅུ་པ་མཚན་གཞིའི་སྒོ་
ནས་ངོས་བཟུང་བ་དང། འདའ་བྱ་ས་དགུའི་རང་བཞིན་བཤད་པ་གཉིས་ལས། དང་པོ་སྟོན་པ་ལ། དེ་ལྟར་ས་དགུ་འདས་ནས་ས་བཅུ་པ་ལ་ནི་བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱ་ཡི། ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ། །ཞེས་འབྱུང་བའི་
ཕྱིར༑ སངས་རྒྱས་ཀྱི་ས་དེ་ལ་སྨོན་ལམ་ཤེས་པ་གང་གིས་གནས་པ་དེ་ནི་ས་བཅུ་པ་ཡིན་པར་ཤེས་པར་བྱ་བ་ཡིན་ནོ། །ཞེས་གསུངས། གཉིས་པ་སྟོན་པ་ལ། ཉན་ཐོས་ལ་སོགས་པའི་རིགས་དང། འབྲས་བུ་དང་པོ་ལ་ཞུགས་པ་དང། རྒྱུན་དུ་ཞུགས་པ་དང། ལན་ཅིག་ཕྱིར་འོང་བ་དང། ཕྱིར་མི་འོང་
བ་དང། དགྲ་བཅོམ་པ་ཉིད་ཅེས་བྱ་བ་དྲུག་དང། ཚུལ་གསུམ་རྣམ་པར་བཞག་པར་དགོངས་པས་བསྡུས་པ་ལྷག་མ་ཞུགས་པ་གསུམ་དང། རང་སངས་རྒྱས་རྣམས་གོ་རིམས་བཞིན་དུ། རིགས་དང། བརྒྱད་པ་དང། མཐོང་བ་དང། སྲང་བ་དང། འདོད་ཆགས་དང་བྲལ་
བ་དང། བྱས་པ་རྟོགས་པ་དང། ཉན་ཐོས་དང། རང་སངས་རྒྱས་ཀྱིས་རྣམས་དང། ཇི་སྐད་བཤད་པའི་བྱང་ཆུབ་སེམས་དཔའི་ས་རྣམ་པ་དགུ་པོ་གཅིག་ཁོ་ན་སྟེ། ཞེས་གསུངས། ས་བཅུ་པའི་རྗེས་ཐོབ་ཡེ་ཤེས་ཆོས་ཅན། བྱང་ཆུབ་སེམས་དཔའི་ས་བཅུ་པ་ཡིན་ཏེ། འདབ་

[075A]༄༅། །བྱ་ས་དགུ་ལས་འདས་པའི་ཡེ་ཤེས་གང་ཞིག། ཁྱོད་ལ་གནས་པའི་གང་ཟག་གི་དབང་དུ་མཛད་ནས་ས་བཅུ་པ་ལ་ནི་བྱང་ཆུབ་སེམས་དཔའ་སངས་རྒྱས་ཁོ་ནར་བརྗོད་པར་བྱ་ཡི། ཡང་དག་པར་རྫོགས་པའི་སངས་རྒྱས་ནི་མ་ཡིན་ནོ། །ཞེས་བཤད་
པའི་ཕྱིར། ས་བཅུ་པ་ལ་སངས་རྒྱས་ཀྱིས་ཞེས་བརྗོད་པའི་རྒྱུ་མཚན་ཡོད་དེ། ས་བཅུ་པ་བ་འདིས་རྗེས་ཐོབ་ཀྱི་གནས་སྐབས་སུ་འབད་རྩོལ་རགས་པ་ཉེ་བར་ཞི་བའི་སྒོ་ནས་གཞན་དོན་བྱེད་ཚུལ་སངས་རྒྱས་དང་མཉམ་པ་རྗེས་མཐུན་པ་ཐོབ་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར། ཡང་དག་པར་རྫོགས་པའི་སངས་རྒྱས་མ་ཡིན་པར་བརྗོད་པའི་རྒྱུ་མཚན་ཡོད་དེ། དེ་དེ་ལས་སྤངས་རྟོགས་དམན་པའི་ཕྱིར་ཏེ། དེ་ལྟར་ཡང། རྒྱུད་བླ་མ་ལས། བྱང་ཆུབ་སེམས་དཔའི་ཚུལ་འདི་ནི། །རྗེས་ཐོབ་དེ་བཞིན་བཤེགས་རྣམས་དང། །སེམས་ཅན་ཡང་དག་སྒྲོལ་
པ་ལ། །འཇིག་རྟེན་ན་ནི་མཉམ་པ་ཉིད། །དེ་ལྟ་མོད་ཀྱིས་རྡུལ་དང། །རྒྱ་མཚོ་བ་གླང་རྨིག་རྗེས་ཆུ། །ཁྱད་པར་གང་ཡིན་སངས་རྒྱས་དང། །བྱང་ཆུབ་སེམས་དཔའི་ཁྱད་འདི་ཉིད། །ཅེས་གསུངས་པའི་ཕྱིར། འདིར་བསྟན་འདའ་བྱ་ས་དགུ་ཡོད་དེ། རིགས་ཀྱིས། བརྒྱད་པའི་ས་
མཐོང་བའི་ས། སྲབ་པའི་ས། འདོད་ཆགས་དང་བྲལ་བའི་ས། བྱས་པ་རྟོགས་པའི་ས། ཉན་ཐོས་ཀྱི་ས། རང་སངས་རྒྱས་ཀྱི་ས། སྔར་བཤད་པའི་བྱང་སེམས་ཀྱི་ས་དགུ་པོ་གཅིག་ཏུ་བྱས་པའི་བྱང་སེམས་ཀྱི་ས་རྣམས་སུ་ཡོད་པའི་ཕྱིར། དང་པོ་ནི། ཉན་ཐོས་ཀྱི་སྦྱོར་ལམ་ལྟ་
བུ༑ གཉིས་པ་ནི། རྒྱུན་ཞུགས་ཞུགས་པའི་མངོན་རྟོགས་ལྟ་བུ། གསུམ་པ་ནི། རྒྱུན་ཞུགས་ཀྱི་མངོན་རྟོགས་ལྟ་བུ། བཞི་པ་ནི། ཕྱིར་འོང་གི་མངོན་རྟོགས་ལྟ་བུ། །ལྔ་པ་ནི། ཕྱིར་མི་འོང་གི་མངོན་རྟོགས་ལྟ་བུ། དྲུག་པ་ནི། ཉན་ཐོས་དགྲ་བཅོམ་པའི་མངོན་རྟོགས་ལྟ་བུ་
བདུན་པ་ནི། ཞུགས་པ་གཞན་གསུམ་གྱི་མངོན་རྟོགས་ལྟ་བུ། བརྒྱད་པ་ནི། རང་སངས་རྒྱས་ཀྱི་མངོན་རྟོགས་ལྟ་བུ། དགུ་པ་སླའོ། །ས་བཅུ་པའི་ཡེ་ཤེས་དེ་འདིར་བསྟན་ཐེག་པ་གསུམ་པོ་དེ་ལས་འདའ་བའི་ཚུལ་ཡོད་དེ། དང་པོ་གཉིས་ལ་ཤེས་མཐོང་གིས་བལྟས་ནས་

[075B] ཕྱི་མ་ལ་ནི་གནས་ནས་འདའ་བར་བྱེད་པའི་ཕྱིར། ཞུགས་པ་ལྷག་མ་གསུམ་གྱི་མངོན་རྟོགས་ལ་ཉན་ཐོས་ཀྱི་ས་ཞེས་གཅིག་ཏུ་བསྡུས་ནས་སྟོན་པའི་རྒྱུ་མཚན་ཡོད་དེ། འདིར་བསྟན་འདའ་བྱའི་ཐེག་པ་དེ་ལ་ཉན་ཐོས་ཀྱི་ཐེག་པ་དང། རང་རྒྱལ་གྱི་ཐེག་པ་དང། བྱང་སེམས་ཀྱི་
ཐེག་པ་གསུམ་དུ་ཡོད་ཅེས་ཤེས་པར་བྱ་བའི་ཕྱིར་དུ་ཡིན་པའི་ཕྱིར། དེས་ན་རང་གི་འདའ་བྱས་གྱུར་པའི་འདའ་བྱས་དགུ་རྫོགས་རྗེས་སུ་བྱུང་ཞིང། མདོ་ལས་སངས་རྒྱས་ཀྱི་ས་ཞེས་བརྗོད་པའི་སེམས་དཔའི་རྣལ་འབྱོར་མཐར་ཐུག་ས་བཅུ་པའི་ངོ་བོ། དབྱེ་ན། ས་བཅུ་ཐོབ་མ་ཐག་པ་
སྐྱེ་བ་གཅིག་གི་ས་ཐོགས་པ། སྲིད་པ་ཐ་མའི་ཡེ་ཤེས་དང་གསུམ་དུ་ཡོད། གསུམ་པ་གཉེན་པོའི་ཚོགས་སྒྲུབ་བྱེ་བྲག་ཏུ་བཤད་པ་ལ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ལ་བརྒྱད་ལས། མདོ་ལས་མཐོང་སྤང་ཀུན་ནས་ཉོན་
མོངས་གཟུང་རྟོག་གི་གཉེན་པོ་སྟོན་པ་ལ། རབ་འབྱོར་གང་ཡང་ཁྱོད་ཀྱིས་འདི་སྐད་དུ་ཐེག་པ་དེ་གང་ནས་ངེས་པར་འབྱུང་བར་འགྱུར། ཞེས་པ་ནས། དེ་མི་དམིགས་པའི་ཚུལ་གྱིས་ཁམས་གསུམ་ནས་ངེས་པར་འབྱུང་བར་འགྱུར། རྣམ་པ་ཐམས་ཅད་མཁྱེན་པ་ཉིད་དུ་གནས་པར་
འགྱུར་རོ། །ཞེས་སོགས་དང། དེ་རྣམ་བྱང་གཟུང་རྟོག་གི་གཉེན་པོ་སྟོན་པ་ལ། རབ་འབྱོར་གང་མཚན་ཉིད་མེད་པའི་ཆོས་རྣམས་ངེས་པར་འབྱུང་བར་འདོད་པ་དེ་ནི་སྦྱིན་པའི་ཕ་རོལ་ཏུ་ཕྱིན་པ་ངེས་པར་འབྱུང་བ་འདོད་དུ་ཟད་དོ། །ཞེས་སོགས་དང། དེ་རྫས་འཛིན་རྟོག་པའི་གཉེན་པོ་སྟོན་
པ་ལ། རབ་འབྱོར་གང་མཚན་ཉིད་མེད་པའི་ཆོས་རྣམས་ངེས་པར་འབྱུང་བར་འདོད་པ་དེ་ན་དགྲ་བཅོམ་པ་ངེས་པར་འབྱུང་བར་འདོད་དུ་ཟད་དོ། །ཞེས་གསུངས་སོ། །དེ་བཏགས་འཛིན་རྟོག་པའི་གཉེན་པོ་སྟོན་པ་ལ། རབ་འབྱོར་གང་མཚན་ཉིད་མེད་པའི་ཆོས་རྣམས་ངེས་པར་འབྱུང་བར་
འདོད་པ་དེ་ནི་མིང་ངེས་པར་འབྱུང་བར་འདོད་དུ་ཟད་དོ། །ཞེས་པ་ནས། རབ་འབྱོར་དེ་ལྟར་རྣམ་གྲངས་འདིས་ནི། འདི་ལྟར་ཐེག་ཆེན་ནི་ཁམས་གསུམ་ནས་རྣམ་པ་ཐམས་ཅད་མཁྱེན་པ་ཉིད་དུ་གནས་པར་ཤེས་པར་བྱ་སྟེ། ཐེག་པ་ཆེན་པོ་དེ་ནི་བསྐྱེད་དུ་མེད་པའོ། །ཞེས་

[076A]༄༅། །གསུངས། དེ་སྒོམ་སྤང་ཀུན་ནས་ཉོན་མོངས་གཟུང་རྟོག་གི་གཉེན་པོ་སྟོན་པ་ལ། རབ་འབྱོར་གང་ཁྱོད་ཀྱིས་འདི་སྐད་དུ་ཐེག་ཆེན་དེ་གང་དུ་གནས་པར་འགྱུར་ཞེས་སྨྲ་བ་ནི། ཐེག་ཆེན་དེས་གང་དུ་ཡང་གནས་པར་འགྱུར་བ་མེད་དེ། དེ་ཅིའི་ཕྱིར་
ཞེ་ན། འདི་ལྟ་སྟེ། ཆོས་ཐམས་ཅད་ནི་མི་གནས་པ་སྟེ། རབ་འབྱོར་འོན་ཀྱང་ཐེག་ཆེན་ནི་མི་གནས་པའི་ཚུལ་གྱིས་གནས་པར་འགྱུར་རོ། །ཞེས་སོགས་དང། དེ་རྣམ་བྱང་གཟུང་རྟོག་གི་གཉེན་པོ་སྟོན་པ་ལ། རབ་འབྱོར་གང་ཡང་ཁྱོད་ཀྱིས་འདི་སྐད་དུ་ཐེག་པ་དེས། གང་ཞིག་ངེས་
པར་འབྱུང་བར་འགྱུར་ཞེས་སྨྲ་བ་ནི། ཐེག་པ་དེས་གང་ཡང་ངེས་པར་འབྱུང་བར་འགྱུར་བ་མེད་དེ། དེ་ཅིའི་ཕྱིར་ཞེ་ན། རབ་འབྱོར་དེ་ནི་འདི་ལྟ་སྟེ། ཐེག་པ་གང་ཡིན་པ་དང། གང་ངེས་པར་འབྱུང་བར་འགྱུར་བ་དང། གང་གིས་ངེས་པར་འབྱུང་བར་འགྱུར་བ་དང། གང་ནས་ངེས་པར་འབྱུང་བར་འགྱུར་
བའི་ཆོས་དེ་དག་ཐམས་ཅད་ནི་མེད་ཅིང་མི་དམིགས་པའི་ཕྱིར། ཞེས་སོགས་དང། དེ་རྫས་འཛིན་རྟོག་པའི་གཉེན་པོ་སྟོན་པ་ལ། རྒྱུན་དུ་ཞུགས་པ་དམིགས་སུ་མེད་དོ། །ཞེས་སོགས་དང། དེ་བཏགས་འཛིན་རྟོག་པའི་གཉེན་པོ་སྟོན་པ་ལ། མཐའ་ལས་འདས་པ་
རྣམ་པར་དག་པའི་ཕྱིར་རྒྱུན་དུ་ཞུགས་པའི་འབྲས་བུ་མི་དམིགས་པས་རྒྱུན་དུ་ཞུགས་པའི་འབྲས་བུ་དམིགས་སུ་མེད་དོ། །ཞེས་པ་ནས། རབ་འབྱོར་དེ་ལྟར་ན་བྱང་ཆེན་ཤེར་ཕྱིན་ལ་སྤྱོད་ཅིང་ཆོས་ཐམས་ཅད་མི་དམིགས་པའི་ཚུལ་གྱིས་ཐེག་པ་ཆེན་པོས་རྣམ་པ་ཐམས་
ཅད་མཁྱེན་པ་ཉིད་དུ་ངེས་པར་འབྱུང་བར་འགྱུར་རོ། །ཞེས་པའི་བར་གསུངས། གཉིས་པ་ལ་མཚམས་སྦྱར་བ། རྩ་བ། འགྲེལ་པ་གསུམ་ལས། དང་པོ་ནི། ཚོགས་སྒྲུབ་བཅུ་བདུན་གྱི་ནང་ནས་གཉེན་པོའི་ཚོགས་སྒྲུབ་བྱེ་བྲག་ཏུ་འཆད་པའི་རྒྱུ་མཚན་གང་ཞེ་ན། དེའི་རྒྱུ་
མཚན་ཡོད་དེ། དེ་རྟོགས་དཀའ་བ་ལ་དགོངས་ནས་རྗེ་བཙུན་གྱིས་བྱེ་བྲག་ཏུ་བཤད་པའི་ཕྱིར། ཞེས་མཚམས་སྦྱོར་བ་ལ། གཉེན་པོའི་ཚོགས་ལ་བར་སྐབས་ཀྱི་ཚིགས་སུ་བཅད་པ། ཞེས་གསུངས། གཉིས་པ་ནི། མདོ་དེའི་དོན་བཤད་པའི་སྒོ་ནས། གཉེན་

[076B] མཐོང་དང་སྒོམ་པའི་ལམ་དག་ལ། །ཞེས་སོགས་གསུངས། གསུམ་པ་ནི། དེའི་དོན་འཆད་པ་ལ། གཟུང་བའི་རྣམ་པར་རྟོག་པ་ཀུན་ནས་ཉོན་མོངས་པའི་དངོས་པོ་ཙམ་དང་གཉེན་པོའི་རྟེན་ཅན་གཉིས་དང། འཛིན་པ་ལ་རྣམ་པར་
རྟོག་པ་གང་ཟག་རྫས་སུ་ཡོད་པ་དང། སྐྱེས་བུར་བཏགས་པའི་རྟེན་ཅན་གཉིས་སོ་སོར་མཐོང་བའི་ལམ་དང་སྒོམ་པའི་ལམ་ལ་སྤོང་བས། གཟུང་བ་དང་འཛིན་པར་རྣམ་པར་རྟོག་པ་བརྒྱད་ཉེ་བར་ཞི་བར་བྱ་བའི་ཕྱིར། བདེན་པ་གཉིས་ཀའི་རྣམ་པ་ལ་བརྟེན་
ནས་མངོན་དུ་བྱ་བའི་མི་མཐུན་པའི་ཕྱོགས་ཀྱི་རབ་ཏུ་དབྱེ་བས་ལམ་གཉིས་པོ་ཁོ་ནའི་གནས་སྐབས་ཀྱི་ཁྱད་པར་གཉེན་པོ་རྣམ་པ་བརྒྱད་དོ། །ཞེས་གསུངས། སྐབས་འདིར་བསྟན་གྱི་གཉེན་པོའི་ཚོགས་སྒྲུབ་ཆོས་ཅན། ཁྱོད་ལ་དུ་མར་ཡོད་དེ། ཁྱོད་ལ་རྣམ་
པ་བརྒྱད་ཡོད་པའི་ཕྱིར། དེས་ན་རང་གི་ངོས་སྐལ་གྱི་སྤང་བྱར་གྱུར་པའི་བདེན་འཛིན་གྱི་དངོས་གཉེན་དུ་གྱུར་བའི་ཐེག་ཆེན་གྱི་བར་ཆད་མེད་ལམ། སྐབས་འདིར་བསྟན་གྱི་གཉེན་པོའི་ཚོགས་སྒྲུབ་ཀྱི་མཚན་ཉིད། དབྱེ་ན། མཐོང་ལམ་གཉེན་པོའི་ཚོགས་སྒྲུབ་དང་
སྒོམ་ལམ་གཉེན་པོའི་ཚོགས་སྒྲུབ་གཉིས་ཡོད། གཉེན་པོའི་ཚོགས་སྒྲུབ་གང་ཞིག། མཐོང་སྤང་གི་དངོས་གཉེན་དུ་དམིགས་པ། དང་པོའི་མཚན་ཉིད། དབྱེ་ན། མཐོང་སྤང་གཟུང་འཛིན་གྱི་རྣམ་པར་རྟོག་པ་བཞིའི་དངོས་གཉེན་བཞི་ཡོད། དེ་གང་ཞིག། སྒོམ་སྤང་གི་དངོས་
གཉེན་དུ་དམིགས་པ། གཉིས་པའི་མཚན་ཉིད། དབྱེ་ན། སྒོམ་སྤང་གཟུང་འཛིན་གྱི་རྣམ་པར་རྟོག་པ་བཞིའི་དངོས་གཉེན་བཞི་ཡོད།    ༈    མདོ་བསྟན་བཅོས་གཉིས་ལས། དང་པོ་ནི། ཐེག་ཆེན་གྱི་མཚན་ཉིད་སྔར་
གསུངས་པ་དང་འཆད་འགྱུར་རྣམས་ལ་ཅིའི་ཕྱིར་ཐེག་ཆེན་ཞེས་བྱ་སྙམ་པའི་ཁོང་གནས་ཀྱི་དྲི་བའི་ལན་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཐེག་ཆེན་ཞེས་བགྱི་བ་འདི་ནི། ཞེས་

[077A]༄༅། །སོགས་གསུངས་སོ། །གཉིས་པ་ལ་མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། ལུས་རྣམ་གཞག་ཏུ། ཚོགས་ནི་ངེས་པར་འབྱུང་བཅས་རྣམས། །ཞེས་འཆད་ན། ཚོགས་སྒྲུབ་ཀྱི་རྫས་སུ་ངེས་འབྱུང་སྒྲུབ་
པ་འཆད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། དེ་ལྟར་ཚོགས་གཉིས་རྒྱ་ཆེན་པོ་བསགས་པ་ལས་རྣམ་མཁྱེན་དུ་གདོན་མི་ཟ་བར་ངེས་པར་འབྱུང་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དཔེར་ན་རྒྱལ་པོ་གཡུལ་དུ་འཇུག་པའི་ཚེ་ཐོག་མར་གོ་
བགོས། དེའི་རྗེས་སུ་གཡུལ་ངོ་སྤྲོད་པའི་ལམ་དུ་ཞུགས་ཏེ། ཡན་ལག་བཞི་པའི་དཔུང་གི་དམག་བསགས་ནས་ཕ་རོལ་གྱི་རྒོལ་བ་བཅོམ་སྟེ། འགྲན་ཟླའི་དགྲ་ལ་རང་ཉིད་དབང་བསྒྱུར་བ་ལྟར་ཡིན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་ཚོགས་བསགས་པ་
ལ་ངེས་པར་འབྱུང་བས་བཞི་པ་ངེས་པར་འབྱུང་བའི་སྒྲུབ་པ། ཞེས་གསུངས། གཉིས་པ་ནི། མདོ་དེའི་དོན་བཤད་པའི་སྒོ་ནས་ངེས་འབྱུང་སྒྲུབ་པ་དེ་ལ་བརྒྱད་དུ་ཕྱེ་ནས་འཆད་པ་ལ། ཆེད་དུ་བྱ་དང་མཉམ་ཉིད་དང། །ཞེས་སོགས་གསུངས། གསུམ་པ་ནི། དེ་ཉིད་
ཚིག་དོན་གྱི་སྒོ་ནས་འཆད་པ་ལ། ཆེད་དུ་བྱ་དང། ཞེས་སོགས་གསུངས། འདི་ལ་ཡང་བརྒྱད་ཡོད་པའི། དང་པོ་ཆེད་དུ་བྱ་བ་གསུམ་ངེས་པར་འབྱུང་བའི་སྒྲུབ་པ་སྟོན་པ་ལ། བཅོམ་ལྡན་འདས་ཐེག་པ་ཆེན་པོ་ཐེག་པ་ཆེན་པོ་ཞེས་བགྱི་བ་འདི་ནི་ལྷ་དང་མི་དང་ལྷ་
མ་ཡིན་དུ་བཅས་པའི་འཇིག་རྟེན་ཟིན་གྱིས་མནན་ཏེ་འབྱུང་བར་འགྱུར་རོ། །དེའི་སླད་དུ་ཐེག་པ་ཆེན་པོ་ཞེས་བགྱིའོ། །བཅོམ་ལྡན་འདས་ཐེག་ཆེན་ནི་ནམ་མཁའ་དང་མཉམ་སྟེ། ཞེས་སོགས་དང། རབ་འབྱོར་གལ་ཏེ་རིགས་ཀྱི་སའི་ཆོས་དངོས་པོར་ཡོད་པ་ཞིག་
ཡིན་ཏེ། དངོས་པོ་མེད་པ་མ་ཡིན་ན་ནི། ཞེས་སོགས་དང། རབ་འབྱོར་གལ་ཏེ་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ། སྙིང་པོ་བྱང་ཆུབ་ལ་འཇུག་གི་བར་དུ་སེམས་བསྐྱེད་པ་ཇི་སྙེད་ཅིག་འབྱུང་བ་དེ་དག་གི་དངོས་པོ་མེད་པ་ཞིག་ཡིན་ཏེ། ཞེས་སོགས་

[077B] དེའི་དོན་འཆད་པ་ལ། ཆེད་དུ་བྱ་དང། ཞེས་དང། ཆེད་དུ་བྱ་བ་ཇི་སྐད་བཤད་པ་དང། ཞེས་གསུངས། གཉིས་པ་མཉམ་ཉིད་དུ་ངེས་པར་འབྱུང་བ་སྟོན་པ་ལ། རབ་འབྱོར་གང་ཁྱོད་ཀྱིས་ཐེག་པ་དེ་ནི་ནམ་མཁའ་དང་མཉམ་པའོ། །ཞེས་སྨྲས་པ་ནི། དེ་དེ་བཞིན་
ནོ། ༑ཐེག་པ་དེ་ནི་ནམ་མཁའ་དང་མཉམ་པའོ། །རབ་འབྱོར་འདི་ལྟ་སྟེ། དཔེར་ན། ནམ་མཁའ་ལ་ནི་ཤར་ཕྱོགས་མི་དམིགས་སོ། །ཞེས་སོགས་གསུངས། དེའི་དོན་འཆད་པ་ལ། མཉམ་ཉིད་དང། ཞེས་དང། ཆོས་ཐམས་ཅད་མཉམ་པ་ཉིད་དང། ཞེས་གསུངས། གསུམ་
པ་སེམས་ཅན་གྱི་དོན་དུ་ངེས་པར་འབྱུང་བ་སྟོན་པ་ལ། རབ་འབྱོར་གང་ཡང་འདི་སྐད་དུ་ཇི་ལྟར་ནམ་མཁའ་ལ་ནི་སེམས་ཅན་གཞལ་དུ་མེད་གྲངས་མེད་ཚད་མེད་པ་རྣམས་ཀྱི་གོ་སྐབས་མེད་པ་དེ་བཞིན་དུ་ཐེག་ཆེན་འདིས་སེམས་ཅན་གཞལ་དུ་མེད་གྲངས་མེད་པ་རྣམས་ཀྱི་གོ་
སྐབས་འབྱེད་པ་ཡིན་ནོ། །ཞེས་སོགས་གསུངས། དེའི་དོན་འཆད་པ་ལ། སེམས་ཅན་དོན་དང། ཞེས་དང། སེམས་ཅན་གྱི་དོན་བྱེད་པར་བྱེད་པ་དང། ཞེས་གསུངས། བཞི་པ་འབད་པ་མེད་པར་ངེས་པར་འབྱུང་བ་སྟོན་པ་ལ། རབ་འབྱོར་གང་ཡང་ཁྱོད་ཀྱིས་འདི་སྐད་དུ་
ཐེག་པ་ཆེན་པོ་དེ་ལ་འོང་བའམ་འགྲོ་བ་ཡང་མི་མཐོང་གནས་པ་ཡང་མི་མཐོང་ངོ། །ཞེས་སྨྲས་པ་ནི། རབ་འབྱོར་དེ་དེ་བཞིན་ནོ། །དེ་དེ་བཞིན་ཏེ། ཐེག་ཆེན་ལ་འོང་བའམ་འགྲོ་བ་མི་མཐོང་ངོ། །ཞེས་སོགས་གསུངས། དེའི་དོན་འཆད་པ་ལ། འབད་མེད་དང། ཞེས་དང་
མཚན་མ་མེད་པར་ཐམས་ཅད་བྱེད་པ་ཉིད་ཀྱིས་ལྷུན་གྱིས་གྲུབ་པ་དང། ཞེས་གསུངས། ལྔ་པ་མཐའ་ལས་འདས་པར་ངེས་པར་འབྱུང་བ་སྟོན་པ་ལ། རབ་འབྱོར་གང་ཡང་ཁྱོད་ཀྱིས་འདི་སྐད་དུ་ཐེག་པ་འདི་ལ་སྔོན་གྱི་མཐའ་མི་དམིགས། ཕྱི་མའི་མཐའ་མི་དམིགས་
དབུས་མི་དམིགས། ཐེག་པ་དེ་ནི་དུས་གསུམ་མཉམ་པ་ཉིད་ལགས་པ་དེའི་ཕྱིར་ཐེག་ཆེན་ཞེས་བགྱིའོ། །ཞེས་སྨྲས་པ་ནི། དེ་དེ་བཞིན་ནོ། །དེ་དེ་བཞིན་ཏེ། དཔེར་ན་ནམ་མཁའ་ནི་དུས་གསུམ་མཉམ་པ་ཉིད་ཀྱི་སླད་དུ་སྔོན་གྱི་མཐའ་མི་དམིགས། ཞེས་སོགས་

[078A]༄༅། །གསུངས། དེའི་དོན་འཆད་པ་ལ། མཐའ་ལས་འདས་པར་ངེས་འབྱུང་དང། །ཞེས་དང། རྟག་པ་དང། ཆད་པ་དང་བྲལ་བའི་ངོ་བོའི་གནས་སྐབས་ཀྱི་ཁྱད་པར་དང། ཞེས་གསུངས། དྲུག་པ་ཐོབ་པའི་མཚན་ཉིད་དུ་ངེས་པར་འབྱུང་
བ་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་ལྟར་བྱང་ཆེན་རྣམས་ཀྱིས་ཐེག་ཆེན་དུས་གསུམ་མཉམ་པ་ཉིད་ཅེས་བགྱི་བ་འདི་ལེགས་པར་གསུངས་པ་ནི་ལེགས་སོ་ལེགས་སོ། །
ཞེས་སོགས་དང། ཐེག་ཆེན་འདི་ལ་བསླབ་ཅིང་འདས་པའི་བྱང་ཆེན་རྣམས་ཀྱིས་ཀྱང་རྣམ་མཁྱེན་ཉིད་ཐོབ་པར་འགྱུར་རོ། །ཞེས་གསུངས་སོ། །དེའི་དོན་འཆད་པ་ལ། ཐོབ་པའི་མཚན་ཉིད་ངེས་འབྱུང་དང། །ཞེས་དང། ཐེག་པ་གསུམ་གྱི་དོན་ཐམས་ཅད་འཐོབ་
པ་དང། ཞེས་གསུངས། བདུན་པ་རྣམ་མཁྱེན་དུ་ངེས་པར་འབྱུང་བ་སྟོན་པ་ལ། ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་རབ་འབྱོར་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཆོས་འདི་དག་ལ་ཇི་ལྟར་ཡོངས་སུ་རྟོགས། ཚེ་དང་
ལྡན་པ་རབ་འབྱོར་བྱང་ཆེན་ནི་གང། ཤེར་ཕྱིན་ནི་གང། ཡོངས་སུ་རྟོགས་པ་ནི་གང། དེ་སྐད་ཅེས་སྨྲས་པ་དང། ཚེ་དང་ལྡན་པ་རབ་འབྱོར་གྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་རིའི་བུ་གང་ཡང་འདི་སྐད་དུ་བྱང་ཆེན་ནི་གང་
ཞེས་ཟེར་བ་ནི། གང་གི་ནི་སེམས་ཅན་ཉིད་བྱང་ཆུབ་ཡིན་པ་དེའི་ཕྱིར་བྱང་ཆེན་ཞེས་བྱའོ། །ཞེས་གསུངས། དེའི་དོན་འཆད་པ་ལ། རྣམ་པ་ཐམས་ཅད་མཁྱེན་ཉིད་དང། །ཞེས་དང། ཇི་སྐད་བཤད་པའི་རྣམ་པ་ཐམས་ཅད་མཁྱེན་པ་ཉིད་དང། ཞེས་གསུང་
བརྒྱད་པ་ལམ་ལ་ངེས་པར་འབྱུང་བ་སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་རབ་འབྱོར་ཇི་ལྟར་ན་བྱང་ཆེན་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་བྱང་ཆུབ་ཀྱི་ལམ་ཡོངས་སུ་སྦྱོང་

[078B] རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་སྦྱིན་པའི་ཕ་རོལ་ཏུ་ཕྱིན་པ་ནི་འཇིག་རྟེན་པ་ཡང་ཡོད་འཇིག་རྟེན་ལས་འདས་པ་ཡང་ཡོད་ཅེས་པ་ནས། སེམས་ཅན་གྲངས་མེད་པ་ཚད་མེད་བདག་གིས་བྱང་ཆུབ་དུ་སེམས་བསྐྱེད་པར་གྱུར་ཏེ། །ཞེས་པའི་བར་གསུངས། དེའི་
དོན་འཆད་པ་ལ། ལམ་གྱི་ཡུལ་ཅན་ངེས་འབྱུང་སྟེ། ཞེས་དང། དེའི་ཁྱད་པར་གྱི་ལམ་སྟེ། ཞེས་གསུངས། ངེས་པར་འབྱུང་ཚུལ་སྟོན་པ་ལ། ངེས་པར་འབྱུང་བར་བྱ་བའི་གཞི་དེ་ལྟ་བུ་དག་ལས་ཁྱད་པར་དུ་འཕགས་པའི་ཆོས་གཞན་མེད་པའི་ཕྱིར་ཐམས་ཅད་མི་
དམིགས་པ་ཉིད་ཀྱིས། ཞེས་གསུངས། ངེས་འབྱུང་སྒྲུབ་པ་ལ་བརྒྱད་དུ་འབྱེད་པའི་རྒྱུ་མཚན་སྟོན་པ་ལ། ངེས་པར་འབྱུང་བ་རྣམ་པ་བརྒྱད་ཡིན་པས་ངེས་པར་འབྱུང་བའི་སྒྲུབ་པ་ནི་རྣམ་པ་བརྒྱད་ཡིན་ནོ། །ཞེས་གསུངས། གཞུང་དོན་ནི། དེས་འབྱུང་སྒྲུབ་པ་ཆོས་ཅན་
ཁྱོད་ལ་རྣམ་པ་བརྒྱད་ཡོད་དེ། ཁྱོད་ལ་ངེས་པར་འབྱུང་བའི་སྒོ་ནས་རྣམ་པ་བརྒྱད་ཡོད་པའི་ཕྱིར། བརྒྱད་པ་ལ། མཚན་ཉིད། དབྱེ་བ། གོ་རིམ། ངེས་པར་འབྱུང་ཚུལ། བརྒྱད་དུ་ཕྱེ་བའི་རྒྱུ་མཚན། ངེས་པར་འབྱུང་བའི་གཞི་བཤད་པ། ས་མཚམས་སོ། །དང་
པོ་ནི། རྣམ་མཁྱེན་དུ་གདོན་མི་ཟ་བར་ངེས་པར་འབྱིན་པར་བྱེད་པའི་དག་སའི་རྣལ་འབྱོར། ངེས་འབྱུང་སྒྲུབ་པའི་མཚན་ཉིད། གཉིས་པ་ལ། དབྱེ་ན། བརྒྱད་དུ་ཡོད་དེ། ཆེད་དུ་བྱ་བ་ཆེན་པོ་གསུམ་དུ་ངེས་པར་འབྱུང་བའི་སྒྲུབ་པ་དང། མཉམ་པ་ཉིད་དུ་ངེས་པར་
འབྱུང་བའི་སྒྲུབ་པ་དང། སེམས་ཅན་ཐམས་ཅད་ཀྱི་ཐོབ་བྱའི་དོན་དུ་ངེས་པར་འབྱུང་བའི་སྒྲུབ་པ་དང། འབད་པ་མེད་པར་ལྷུན་གྱིས་གྲུབ་པར་ངེས་པར་འབྱུང་བའི་སྒྲུབ་པ་དང། མཐའ་ལས་འདས་པར་ངེས་པར་འབྱུང་བའི་སྒྲུབ་པ་དང། ཐོབ་པའི་མཚན་ཉིད་དུ་ངེས་པར་
འབྱུང་བའི་སྒྲུབ་པ་དང། རྣམ་མཁྱེན་དུ་ངེས་པར་འབྱུང་བའི་སྒྲུབ་པ་དང། ལམ་ཡུལ་ཅན་དུ་བྱས་ནས་ངེས་པར་འབྱུང་བའི་སྒྲུབ་པ་རྣམས་སུ་ཡོད་པའི་ཕྱིར། གསུམ་པ་བརྒྱད་པོ་འདིའི་གོ་རིམ་འདི་ལྟར་ངེས་པའི་རྒྱུ་མཚན་ཡོད་དེ། གཙོ་བོ་ཡིན་པས་དང་པོར་ཆེད་

[079A]༄༅། །དུ་བྱ་བ་ལ་ངེས་པར་འབྱུང་བ་བསྟན། མཉམ་པ་ཉིད་རྟོགས་པ་མེད་པར་ཆེད་དུ་བྱ་བར་འབྱུང་མི་ནུས་པས་དེའི་རྗེས་སུ་ཆེད་དུ་བྱ་བ། སེམས་ཅན་གྱི་དོན་བྱ་བའི་སྒོ་ནས་བསོད་ནམས་མ་བསགས་པར་མཉམ་པ་ཉིད་དུ་རྟོགས་པའི་ངེས་
པར་འབྱུང་མི་ནུས་པས་དེ་རྗེས་སེམས་ཅན་གྱི་དོན་དུ་ངེས་པར་འབྱུང། ངེས་འབྱུང་འབད་མེད་དུ་འབྱུང་བ་མེད་པར་སེམས་ཅན་གྱི་དོན་དུ་འབྱུང་བ་རྫོགས་པར་མི་འགྱུར་བས་དེ་རྗེས་སུ་འབད་མེད་ལྷུན་གྲུབ་ཀྱི་ངེས་འབྱུང། རྟག་ཆད་ཀྱི་མཐའ་དང་བྲལ་བར་འབྱུང་
བ་མེད་པར་འབད་མེད་དུ་འབྱུང་བར་མི་འགྱུར་བས་དེ་རྗེས་མཐའ་ལས་འདས་པའི་ངེས་འབྱུང། ཐེག་པ་གསུམ་སོ་སོའི་ཡོན་ཏན་གྱི་རིགས་རྫོགས་པའི་གནས་སྐབས་ཁྱད་པར་ཅན་དུ་འབྱུང་བ་མེད་པར་མཐའ་འདས་སུ་འབྱུང་བ་མེད་པས་དེ་རྗེས་ཐོབ་པའི་
མཚན་ཉིད་དུ་ངེས་པར་འབྱུང་བ། རྣམ་མཁྱེན་དུ་ངེས་པར་འབྱུང་བ་མེད་པར་ཐོབ་པ་ངེས་པར་འབྱུང་བ་མེད་པས་དེ་རྗེས་སུ་རྣམ་མཁྱེན་དུ་ངེས་པར་འབྱུང་བ་དང། ལམ་གྱི་ངེས་འབྱུང་མེད་པར་རྣམ་མཁྱེན་དུ་ངེས་པར་འབྱུང་བ་མེད་པས་དེ་རྗེས་ལམ་གྱི་ཡུལ་
ཅན་གྱི་ངེས་པར་འབྱུང་བའི་སྒྲུབ་པ་བསྟན་པའི་ཕྱིར། བཞི་པ་ངེས་པར་འབྱུང་ཚུལ་ཡོད་དེ། ཆོས་ཐམས་ཅད་བདེན་པར་མི་དམིགས་པར་རྟོགས་པ་ཉིད་ཀྱིས་ངེས་པར་འབྱུང་བའི་ཕྱིར། ལྔ་པ་ནི་ངེས་འབྱུང་སྒྲུབ་པ་ལ་བརྒྱད་དུ་འབྱེད་པའི་རྒྱུ་མཚན་ཡོད་དེ། ངེས་
པར་འབྱུང་བའི་གཞི་ལ་བརྒྱད་དུ་ཡོད་པས་དེ་ལྟར་ཕྱེ་བའི་ཕྱིར། དྲུག་པ་ནི། ངེས་པར་འབྱུང་བར་བྱ་བའི་གཞི་ལ་བརྒྱད་དུ་ཡོད་དེ། སྔར་བཤད་པའི་ཆེད་དུ་བྱ་བ་ཆེན་པོ་གསུམ། ཆོས་ཐམས་ཅད་མཉམ་པ་ཉིད་དུ་རྟོགས་པ། སྙིང་རྗེས་སེམས་ཅན་གྱི་དོན་
ཐོབ་པར་བྱ་བ་སྟེ་མཐའ་ཡས་པར་བྱེད་པ། དེ་གཉིས་ཟུང་དུ་འབྲེལ་བས་གཞན་དོན་འབད་མེད་ལྷུན་གྲུབ་ཏུ་བྱེད་པ། ཟུང་འཇུག་གི་ལམ་ལ་བརྟེན་ནས་རྟག་པ་སྔོན་མཐའ་འཁོར་བ་དང་ཆད་པ་ཕྱི་མཐའ་གཉིས་དང་བྲལ་བར་བྱེད་པའི་གནས་སྐབས་ཀྱི་ཁྱད་པར་

[079B] ཡུམ་གྱུར་ཡོད་པ་ལས་ཐེག་པ་གསུམ་གྱི་ཐོབ་བྱའི་དོན་སྤངས་རྟོགས་ཀྱི་རིགས་ཐམས་ཅད་ཐོབ་པ། རྣམ་པ་ཐམས་ཅད་མཁྱེན་པ་ཉིད་ནི། ཞེས་སོགས་སྔར་བཤད་པའི་མི་རྟོག་ཡེ་ཤེས་ཀྱི་ངོ་བོ་ཉིད་ཀྱི་རྣམ་མཁྱེན། རྣམ་མཁྱེན་དེའི་ཁྱད་པར་གྱི་
ལམ་སྟེ་བརྒྱད་ཡོད་པའི་ཕྱིར། དེས་ན་འདི་དག་གི་མདོ་ལས་ངེས་པར་འབྱུང་བ་བསྟན་པས་ངེས་པར་འབྱུང་བྱེད་ཀྱི་སྒྲུབ་པ་ཡང་བསྟན་པ་ཡིན་ནོ། །བདུན་པ་ས་མཚམས་ནི། དག་པ་ས་གསུམ་གྱི་གནས་སྐབས་ན་ཡོད་དོ། །དེས་ན་ངེས་འབྱུང་སྒྲུབ་པ་བརྒྱད་པོ་འདི་ངེས་པར་
འབྱུང་ས་མཐར་ཐུག་ཏུ་འབྱིན་བྱེད་ཡིན་ལ། དེ་ལ་ཡང་སློབ་པའི་སྒོ་ནས་མཐར་ཐུག་པ་དང། མི་སློབ་པའི་སྒོ་ནས་མཐར་ཐུག་པ་གཉིས་སུ་ཡོད་དེ། དང་པོ་བདུན་པོ་དེ་མི་སློབ་པའི་ལམ་དུ་ཡོད་ལ། ཐ་མ་སློབ་ལམ་ནི་ཡོད་པའི་ཕྱིར་ཏེ། དེ་ཡིན་ན་རྣམ་མཁྱེན་གྱི་རྒྱུའི་ལམ་ཁྱད་
པར་དུ་འགྱུར་བ་བར་ཆད་མེད་པའི་རྩེ་སྦྱོར་ཡིན་དགོས་པའི་ཕྱིར། གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྒྱ་ཆེར་བཤད་པ་ལེགས་པར་བཤད་པ་གསེར་གྱི་ཕྲེང་བ་
དང་རྣམ་བཤད་སྙིང་པོའི་རྒྱན་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་གླུ་དབང་གི་རོལ་མཚོ་ཞེས་བྱ་བ་ལས་སྐབས་དང་པོའི་སྤྱི་དོན་རྫོགས་སོ།། །།སྨྲས་པ། རབ་འབྱོར་ལེའུ་ཤུགས་
ལ་བསྟན་པ་ཡི། །ཐོབ་བྱ་རྣམ་མཁྱེན་མཚོན་བྱེད་ཆོས་བཅུ་ཡིས། །མཚོན་ནས་ཇི་བཞིན་གསལ་མཛད་རྩ་འགྲེལ་གྱི། །དགོངས་པ་ཕྱིན་ཅི་མ་ལོག་འཆད་བྱེད་པའི། །རྣམ་བཤད་རྣམ་པ་གཉིས་ཀྱི་དཀའ་བའི་གནས། །རྗེ་བཙུན་ངུར་སྨྲིག་འཛིན་པས་ལེགས་གསུངས་
པ༑ ༑ཡོངས་འཛིན་ཉིན་བྱེད་དབང་པོའི་གསུང་ཟེར་ལས། །བྱུང་རྣམས་ཤོག་བུའི་ཆུ་སྐྱེས་འདབ་མར་བཀོད། །འདིར་འབད་རྣམ་དཀར་གངས་རིའི་མདོག་འདྲའ། །འདིས་མཚོན་དགེ་བ་གཞན་ཡང་ཅི་མཆིས་པ། །འདི་ནས་བཟུང་སྟེ་ཆོས་སྐུ་མ་ཐོབ་པར། །

[080A]༄༅། །འདི་འདྲའི་བསྟན་ལ་ཐོས་བསམ་བྱེད་པར་ཤོག། །།ཤེར་ཕྱིན་སྦས་དོན་རིན་ཆེན་གསལ་བའི་གཏེར། །མདོ་རྒྱན་འགྲེལ་གསུམ་སྦྱར་བའི་ལེགས་བཤད་ཚེ། །ཀླུ་དབང་རོལ་མཚོ་རྒྱས་བྱེད་སྦྱོར་བརྩོན་
དགེས། །རྨད་བྱུང་བཤད་སྒྲུབ་དགའ་སྟོན་རྒྱས་གྱུར་ཅིག། །།དགེ་ལེགས་འཕེལ།།



﻿༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་དྲུག་པའི་སྤྱི་དོན་བཞུགས་སོ།།

[001A] །གཉིས་པ་བརྟན་པ་རྒྱུ་འབྲས་ཀྱི་ཡན་ལག་རྒྱས་པར་བཤད་པ་ལ། བརྟན་པའི་རྒྱུ་མཐར་གྱིས་སྦྱོར་གྱི་ཡན་ལག་རྒྱས་པར་བཤད་པ། བརྟན་པའི་འབྲས་བུ་སྐད་ཅིག་སྦྱོར་གྱི་ཡན་ལག་རྒྱས་པར་བཤད་པ་དང་གཉིས་
ལས༑ དང་པོ་ལ། འབྲེལ་བཀོད་པས་མཚམས་སྦྱར་བ། མཐར་གྱིས་སྦྱོར་མཚོན་བྱེད་ཀྱི་ཆོས་རྒྱས་པར་བཤད་པ། སྐབས་བསྡུ་བ་དང་གསུམ་ལས། དང་པོ་ནི། ལུས་རྣམ་གཞག་ཏུ། རྩེ་མོར་ཕྱིན་དང་མཐར་གྱིས་པ། །ཞེས་འཆད་ན། རྩེ་སྦྱོར་གྱི་
འོག་ཏུ་མཐར་གྱིས་སྦྱོར་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། རྩེ་སྦྱོར་ཐོབ་པས་མཁྱེན་གསུམ་གྱི་རྣམ་པ་གོ་རིམ་ངེས་ཅན་དུ་བསྒོམ་དགོས་སོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། དེ་ལྟར་བསྒོམས་པ་ཆོས་ཅན་
དགོས་པ་ཡོད་དེ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་པར་བྱ་བའི་ཆེད་དུ་ཡིན་པའི་ཕྱིར། ཞེས་མཚམས་སྦྱོར་བ་ལ། རྩེ་མོའི་མངོན་པར་རྟོགས་པ་ཐོབ་པ་སོ་སོ་བ་དང་བསྡུས་པ་ཉིད་དུ་རྟོགས་པའི་དོན་རྣམས་གོ་རིམ་བཞིན་དུ་
བླགས་ནས་བརྟན་པར་བྱ་བའི་ཕྱིར་རྣམ་པར་སྒོམ་པར་བྱེད་པས་མཐར་གྱིས་པའི་མངོན་པར་རྟོགས་པ། ཞེས་གསུངས། གཉིས་པ་ལ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། ལོག་ཞུགས་
བཅུ་དྲུག་པའི་མདོར། ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་རྟོགས་ནས་འཚང་རྒྱ་བར་གསུངས་པ་ལས་འཕྲོས་ནས། དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་

[002A]༄༅། །ཏོ༑ །བཅོམ་ལྡན་འདས་གལ་ཏེ་དེ་ལྟར་བྱང་ཆེན་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལ་བསམ་གཏན་བཞི་དང་མངོན་པར་ཤེས་པ་ལྔས་བླ་མེད་རྫོགས་བྱང་དུ་མངོན་པར་འཚང་རྒྱ་ན། བཅོམ་ལྡན་འདས་
དེ་ཇི་ལྟར་དངོས་པོ་མ་མཆིས་པའི་ངོ་བོ་ཉིད་ལ་བྱང་ཆེན་མཐར་གྱིས་སྤྱོད་པ་དང། མཐར་གྱིས་སློབ་པ་དང། མཐར་གྱིས་ནན་ཏན་ཏུ་བགྱི་བ། གང་གིས་བླ་མེད་རྫོགས་བྱང་དུ་མངོན་པར་འཚང་རྒྱ་བར་འགྱུར་བའི་མཐར་གྱིས་སྤྱོད་པ་དང། མཐར་
གྱིས་སློབ་པ་དང། མཐར་གྱིས་ནན་ཏན་དུ་བགྱི་བ་མཆིས་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལྟར་བྱང་ཆེན་ཐོག་མར་སངས་རྒྱས་བཅོམ་ལྡན་འདས་རྣམས་དང། ཞེས་པ་ནས། ཤེར་ཕྱིན་དང་ཕར་ཕྱིན་དྲུག་ལ་
སྤྱོད་དོ། །ཞེས་པའི་བར་གྱིས་མཐར་གྱིས་སྦྱོར་མདོར་བསྟན་ནས། དེ་རྒྱས་པར་འཆད་པ་ལ། རབ་འབྱོར་གཞན་ཡང་བྱང་ཆེན། ཞེས་སོགས་གསུངས། གཉིས་པ་ལ། རྩ་འགྲེལ་གཉིས་ལས། དང་པོ་ནི། མདོ་དེའི་དོན་འཆད་པ་ལ། སྦྱིན་པ་
ཤེས་རབ་བར་དག་དང། ཞེས་སོགས་གསུངས། གཉིས་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཕ་རོལ་ཏུ་ཕྱིན་པ་བཞི་ནི། ཞེས་སོགས་གསུངས། མདོ་རྩ་འགྲེལ་འདི་རྣམས་ཀྱི་དོན་བསྡུ་ན། ལམ་གྱི་མཐར་གྱིས་པ་དང། ལམ་ཁྱད་པར་དུ་
བྱེད་པའི་མཐར་གྱིས་པ་དང། ལམ་དག་བྱེད་ཀྱི་མཐར་གྱིས་པ་དང་གསུམ་ལས། དང་པོ་ལ། སྦྱིན་སོགས་ཕར་ཕྱིན་དྲུག་གི་མཐར་གྱིས་སྦྱོར་དྲུག་ཡོད་པ་རིམ་བཞིན་སྟོན་པ་ལ། རབ་འབྱོར་གཞན་ཡང་བྱང་ཆེན་སེམས་དང་པོ་བསྐྱེད་པ་ནས་

[002B] ཞེས་སོགས་དང། རབ་འབྱོར་གཞན་ཡང་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་བདག་ཀྱང་ཚུལ་ཁྲིམས་ཀྱི་ཕར་ཕྱིན་ལ་སྤྱོད་དོ། །ཞེས་སོགས་
དང༑ རབ་འབྱོར་གཞན་ཡང་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་བདག་ཀྱང་བཟོད་པའི་ཕར་ཕྱིན་ལ་སྤྱོད་དོ། །ཞེས་སོགས་དང། རབ་འབྱོར་གཞན་ཡང་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་བདག་ཀྱང་
དགེ་བའི་ཆོས་རྣམས་ལ་བརྩོན་འགྲུས་རྩོམ་མོ། །ཞེས་སོགས་དང། རབ་འབྱོར་གཞན་ཡང་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་བདག་ཀྱང་ཚད་མེད་པ་དང་བསམ་གཏན་དང་གཟུགས་མེད་པའི་སྙོམས་པར་འཇུག་
པ་ལ་མཉམ་པར་འཇོག་གོ། ཞེས་སོགས་དང། རབ་འབྱོར་གཞན་ཡང་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་བདག་ཉིད་ཀྱང་ཤེར་ཕྱིན་ལ་སྤྱོད་ཅིང་སྦྱིན་པ་ཡོངས་སུ་གཏོང་ངོ། །ཞེས་སོགས་གསུངས། དེའི་དོན་འཆད་པ་
ལ༑ སྦྱིན་པ་ཤེས་རབ་བར་དག་དང། །ཞེས་དང། ཕ་རོལ་ཏུ་ཕྱིན་པ་བཞིན་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་ནང་དུ་འདུ་བའི་ཕྱིར། སྦྱིན་པའི་ཕ་རོལ་ཏུ་ཕྱིན་པ་ལ་སོགས་པ་འཁོར་གསུམ་རྣམ་པར་དག་པས་རབ་ཏུ་ཕྱེ་བ་དྲུག་རྣམ་པ་ཐམས་
ཅད་དུ་ཡོངས་སུ་རྫོགས་པས་ས་བཅུ་ཡང་དག་པར་སྒྲུབ་པར་བྱེད་པ་དང། ཞེས་གསུངས། གཉིས་པ་ལ་ཡང་སངས་རྒྱས་རྗེས་སུ་དྲན་པ། ཆོས་རྗེས་སུ་དྲན་པ། དགེ་འདུན་རྗེས་སུ་དྲན་པ། ཚུལ་ཁྲིམས་རྗེས་སུ་དྲན་པ། གཏོང་བ་རྗེས་སུ་
དྲན་པ། ལྷ་རྗེས་སུ་དྲན་པའི་མཐར་གྱིས་སྦྱོར་དྲུག་ཏུ་ཡོད་པ་རིམ་པ་བཞིན་དུ་སྟོན་པ་ལ། རབ་འབྱོར་གཞན་ཡང་བྱང་ཆེན་མཐར་གྱིས་པའི་བྱ་བ་དང། མཐར་གྱིས་པའི་སློབ་པ་དང། མཐར་གྱིས་པའི་སྒྲུབ་པ་ལ་བསླབས་ཏེ་སེམས་དང་པོ་བསྐྱེད་

[003A]༄༅། །པ་ནས་ཉེ་བར་བཟུང་སྟེ་རྣམ་མཁྱེན་དང་ལྡན་པའི་བྱ་བས་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་ལྷག་པར་མོས་པས་སངས་རྒྱས་རྗེས་སུ་དྲན་པ་སྒོམ་མོ། །ཞེས་སོགས་དང། རབ་འབྱོར་ཇི་ལྟར་བྱང་ཆེན་
ཆོས་རྗེས་སུ་དྲན་པ་སྒོམ་པ་ཡིན་ཞེ་ན། རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཆོས་རྗེས་སུ་དྲན་པ་སྒོམ་པ་ན། དགེ་བའི་ཆོས་ཡིད་ལ་མི་བྱེད་མི་དགེ་བའི་ཆོས་ཡིད་ལ་མི་བྱེད་ལུང་དུ་མ་བསྟན་པའི་ཆོས་ཡིད་ལ་མི་
བྱེད༑ ཅེས་སོགས་དང། རབ་འབྱོར་ཇི་ལྟར་བྱང་ཆེན་དགེ་འདུན་རྗེས་སུ་དྲན་པ་སྒོམ་པ་ཡིན་ཞེ་ན། རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་དགེ་འདུན་རྗེས་སུ་དྲན་པ་བསྒོམས་ཏེ། བཅོམ་ལྡན་འདས་ཀྱི་ཉན་ཐོས་ཀྱི་དགེ་
འདུན་ཚུལ་ཁྲིམས་དང་ཏིང་ངེ་འཛིན་དང་ཤེས་རབ་དང་རྣམ་པར་གྲོལ་བ་དང་རྣམ་པར་གྲོལ་བའི་ཡེ་ཤེས་མཐོང་བའི་ཕུན་སུམ་ཚོགས་པའི་སྐྱེས་བུ་ཟུང་བཞི་གང་ཟག་ཡ་བརྒྱད་པོ་དེ་དག་དངོས་པོ་མེད་པའི་ངོ་བོ་ཉིད་དུ་ཡིད་ལ་བྱེད་དོ། །
ཞེས་སོགས་དང། རབ་འབྱོར་ཇི་ལྟར་བྱང་ཆེན་ཚུལ་ཁྲིམས་རྗེས་སུ་དྲན་པ་སྒོམ་པ་ཡིན་ཞེ་ན། རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཚུལ་ཁྲིམས་རྗེས་སུ་དྲན་པ་སྒོམ་པ་ན་ཚུལ་ཁྲིམས་མ་ཉམས་པ་སྐྱོན་མེད་པ། ཞེས་སོགས་
དང༑ རབ་འབྱོར་ཇི་ལྟར་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཏོང་པ་རྗེས་སུ་དྲན་པ་འགྱུར་ཏེ། རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཏོང་པ་རྗེས་སུ་དྲན་པ་སྒོམ་པ་ནི་དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་གཏོང་
བ་རྗེས་སུ་དྲན་པར་བྱ་སྟེ། ཞེས་སོགས་དང། རབ་འབྱོར་ཇི་ལྟར་བྱང་ཆེན་ལྷ་རྗེས་སུ་དྲན་པ་སྒོམ་པ་ཡིན་ཞེ་ན། རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་ལྷ་རྗེས་སུ་དྲན་པ་སྒོམ་པ་ན་རྒྱལ་ཆེན་བཞིའི་རིས་ཀྱི་ལྷར་སྐྱེས་པ་དང་

[003B] དེའི་དོན་འཆད་པ་ལ། སངས་རྒྱས་ལ་སོགས་དྲན་དང་ཆོས། །ཞེས་དང། དྲན་པ་ཉེ་བར་བཞག་པ་ལ་སོགས་པ་དང། བྱང་ཆུབ་ཀྱི་ཡན་ལག་གི་རྣམ་པ་དང། འཕགས་པའི་ལམ་ཡན་ལག་བརྒྱད་པ་སྟེ། དོན་དམ་པར་དྲན་པ་མེད་པའི་མཚན་ཉིད་ཀྱི་
སངས་རྒྱས་རྗེས་སུ་དྲན་པ་རྣམ་པ་གསུམ་པོ་གོ་རིམ་བཞིན་དུ་ངེས་པར་འབྱེད་པའི་ཆ་དང་མཐུང་པ་དང་མཐོང་བ་དང་སྒོམ་པའི་ལམ་རྗོད་པར་བྱེད་པ་དང་དེ་བཞིན་དུ་དགེ་བ་དང་མི་དགེ་བ་དང་ལུང་དུ་མ་བསྟན་པའི་ཆོས་རྗེས་སུ་དྲན་པ་དང། སྔ་མ་བཞིན་དུ་བྱང་ཆུབ་སེམས་
དཔའ་འཕགས་པ་ཕྱིར་མི་ལྡོག་པའི་དགེ་འདུན་རྗེས་སུ་དྲན་པ་དང། དེ་བཞིན་དུ་ཚུལ་ཁྲིམས་དང་གཏོང་བ་དང་ལྷ་རྗེས་སུ་དྲན་པ་དང། ཞེས་གསུངས། གསུམ་པ་སྟོན་པ་ལ། རབ་འབྱོར་གཞན་ཡང་བྱང་ཆེན་ཤེར་ཕྱིན་ལ་སྤྱོད་པ་མཐར་གྱིས་པའི་བྱ་བ་ཡོངས་སུ་རྫོགས་པར་
འདོད་པ་དང་མཐར་གྱིས་པའི་སློབ་པ་དང་མཐར་གྱིས་པའི་སྒྲུབ་པ་ཡོངས་སུ་རྫོགས་པར་བྱ་བར་འདོད་པས་སེམས་དང་པོ་བསྐྱེད་པ་ནས་ཉེ་བར་བཟུང་སྟེ་རྣམ་མཁྱེན་དང་ལྡན་པའི་ཡིད་ལ་བྱ་བས་དངོས་པོ་མེད་པའི་ངོ་བོ་ཉིད་ཀྱི་ཚུལ་གྱིས་ནང་སྟོང་པ་ཉིད་ལ་བསླབ་པར་
བྱའོ༑ །ཞེས་པ་ནས། བདུད་ཀྱི་རིས་ཀྱི་ལྷ་རྣམས་ཀྱིས་ཚུགས་པར་དཀའ་བ་ཡིན་ནོ། །ཞེས་གསུངས། དེའི་དོན་འཆད་པར། དངོས་མེད་ངོ་བོ་ཉིད་ཀྱིས་ནི། །མཐར་གྱིས་པ་ཡི་བྱ་བར་བཞེད། །ཅེས་དང། གཟུགས་ལ་སོགས་པའི་ཆོས་ཐམས་ཅད་དངོས་པོ་མེད་པའི་ངོ་བོ་ཉིད་དུ་
ཁོང་དུ་ཆུད་པས་རྟོགས་པ་གང་ཡིན་པ་དེ་ནི་འདིར་མཐར་གྱིས་པའི་བྱ་བར་བཞེད་པ་ཡིན་ནོ། །ཞེས་གསུངས། མཐར་གྱིས་སྦྱོར་སྒོམ་ཚུལ་ཡོད་དེ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་རིམ་ངེས་ཅན་དུ་
སྒོམ་པ་ལ་བརྟེན་པ་ཐོབ་དོན་དུ་དེ་རྣམས་དཀྱུས་གཅིག་ལ་སྒོམ་པ་དེ་དེའི་དོན་ཡིན་པའི་ཕྱིར། དེ་ལྟར་སྒོམ་པ་ཡང་ཆོས་བཅུ་གསུམ་གྱིས་ཟིན་པའི་སྒོ་ནས་ཚོགས་ལམ་གྱི་སྐབས་སུ་སྒོམ་པ་མཐར་གྱིས་སྤྱོད་པ་དང། སྦྱོར་ལམ་གྱི་སྐབས་སུ་སྒོམ་པ་མཐར་གྱིས་སློབ་པ་

[004A]༄༅། །མཐོང་སྒོམ་གྱི་སྐབས་སུ་སྒོམ་པ་མཐར་གྱིས་ནན་ཏན་དུ་བགྱི་བ་ཡིན་ཏེ། ཉི་སྣང་ལས། དེ་ལ་སེམས་བསྐྱེད་པར་ཤེས་པར་བྱ་བའི་དོན་དུ་ནི་སྤྱོད་པ་སྨོས་སོ། །ངེས་པར་འབྱེད་པའི་ཆ་དང་མཐུན་པ་ཤེས་པར་བྱ་བའི་དོན་དུ་ནི་སློབ་པ་སྨོས་སོ་
མཐོང་བའི་ལམ་དང་སྒོམ་པའི་ལམ་ཤེས་པར་བྱ་བའི་དོན་དུ་ནི་ནན་ཏན་ཏུ་བྱ་བ་སྨོས་ཏེ། མངོན་པར་རྟོགས་པའི་གོ་རིམ་ཤེས་པར་བྱ་བའི་དོན་དུ་ནི་གསུམ་ཆར་སྨོས་པ་ཡིན་ནོ། །ཞེས་གསུངས་པའི་ཕྱིར། སོ་སོ་བ་དང་བསྡུས་པ་ཉི། །ཅེས་པའི་དོན་ལ། སློབ་
དཔོན་ཆེན་པོས་ཤེས་བྱ་ཇི་སྙེད་པ་ལ་སོ་སོ་བ་དང་ཇི་ལྟ་བ་ལ་བསྡུས་པ་ཞེས་བཤད། རྟོག་གི་སྣང་བར་དང་པོ་ལུགས་འབྱུང་དང་གཉིས་པ་ལུགས་ལྡོག་ལ་བཤད། རྣམ་བཤད་གཉིས་དང། འབུམ་ཕྲག་གསུམ་པ་རྣམས་སྐབས་དང་པོ་གསུམ་གྱི་གནས་སྐབས་སུ་མཁྱེན་
གསུམ་གྱི་རྣམ་པ་བསྟན་པ་ལ་སོ་སོ་བ་དང། སྐབས་བཞི་པར་དེ་བསྟན་པ་ལ་བསྡུས་པ་ཞེས་པའི་དོན་དུ་བཤད་དོ། །དེ་ན་མཁྱེན་གསུམ་གྱི་རྣམ་པ་སྒོམ་པ་ལ་བརྟེན་པ་ཐོབ་དོན་དུ་མཁྱེན་གསུམ་གྱི་རྣམ་པ་སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་
རྣལ་འབྱོར་གང་ཞིག་རྒྱུན་མཐའ་ང་ལོགས་ཚུལ་ཆད་ཀྱིས་བསྡུས་པ། མཐར་གྱིས་སྦྱོར་གྱི་མཚན་ཉིད། དབྱེ་ན་ཕར་ཕྱིན་དྲུག་གི་མཐར་གྱིས་སྦྱོར་བ་དྲུག། རྗེས་དྲན་དྲུག་གི་མཐར་གྱིས་སྦྱོར་བ་དྲུག། དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་དང་བཅུ་གསུམ་དུ་ཡོད། སྦྱིན་པ་
ཉམས་ལེན་གྱི་བྱ་བས་ཟིན་པའི་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་གང་ཞིག་རྒྱུན་མཐའི་སྔ་ལོགས་ཚུན་ཆད་ཀྱིས་བསྡུས་པ། སྦྱིན་པའི་མཐར་གྱིས་སྦྱོར་
གྱི་མཚན་ཉིད། དེས་ཕར་ཕྱིན་ལྷག་མ་ལྔ་ལ་རིགས་འགྲེའོ། །སངས་རྒྱས་རྗེས་དྲན་གྱི་ཉམས་གྱི་ལེན་བྱ་བས་ཟིན་པའི། ཞེས་སོགས། སངས་རྒྱས་རྗེས་དྲན་གྱི་མཐར་གྱིས་སྦྱོར་གྱི་མཚན་ཉིད། དེས་ཆོས། དགེ་འདུན། ཚུལ་ཁྲིམས། གཏོང་བ། ལྷ་རྗེས་དྲན་རྣམས་ལ་

[004B] །ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་སྔ་ལོགས་ཀྱི་བར་དུ་ཡོད། ཁ་ཅིག་མཁྱེན་གསུམ་གྱི་རྣམ་པ་གོ་རིམ་ངེས་ཅན་དུ་སྒོམ་པའི་སེམས་དཔའི་རྣལ་འབྱོར། མཐར་གྱིས་སྦྱོར་བའི་མཚན་ཉིད་ཟེར་བ། མི་འཐད་དེ། དེ་གོ་རིམ་འཆོལ་
བར་སྒོམ་པའི་དེ་ཡོད་པའི་ཕྱིར། ཁ་ཅིག་དེ་ལྟར་སྒོམ་པའི་ཤེས་རབ་ཀྱིས་ཟིན་པའི་ཞེས་སོགས་ཟེར་བ་མི་འཐད་དེ། ཐེག་ཆེན་གྱི་ཚོགས་ལམ་དེ་མཐར་གྱིས་སྦྱོར་ཡིན་པའི་ཕྱིར། ཁ་ཅིག་མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་རྣལ་འབྱོར། དེའི་
མཚན་ཉིད་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་དང། མཁྱེན་གསུམ་གྱི་རྣམ་པ་སྒོམ་པའི་རྒྱུན་མཐའི་ཡེ་ཤེས་ཀྱིས་མ་ངེས་པའི་ཕྱིར། ཁ་ཅིག་མཐར་གྱིས་སྦྱོར་བའི་ཆོས་བཅུ་གསུམ་རིམ་ཅན་དུ་སྒོམ་པ་དེ་མཐར་གྱིས་སྦྱོར་
སྒོམ་པའི་དོན་ཡིན་ཟེར་བ་མི་འཐད་དེ། འགྲེལ་པ་དང་འགལ་བའི་ཕྱིར་ཏེ། རྒྱན་གྱི་དོན་དྲུག་ཏུ་བསྡུས་པའི་སྐབས་སུ་མཐར་གྱི་སྦྱོར་བས་མཁྱེན་གསུམ་གྱི་རྣམ་པ་རིམ་ཅན་དུ་སྒོམ་པ་དེ་དེའི་སྒོམ་ཚུལ་དུ་བཤད་པའི་ཕྱིར་ཏེ། དེས་ན་རྟོགས་པའི་དངོས་པོ་
ངེས་པར་བྱ་བའི་ཕྱིར་སོ་སོ་བ་དང་མཐའ་དག་ཏུ་རྣམ་པར་སྒོམ་པའི་དོན་གཞུང་སྲོང་བར་བྱེད་པའི་མཐར་གྱིས་པའི་མངོན་པར་རྟོགས་པ་ནི་རྣམ་པ་ཐམས་ཅད་མཁྱེན་པ་ཉིད་གསུམ་གྱི་གོ་རིམ་གྱི་གནས་སྐབས་ཡིན་ནོ། །ཞེས་གསུངས་པའི་ཕྱིར། གཞུང་དོན་
ནི༑ མཐར་གྱིས་སྦྱོར་ཆོས་ཅན། དུ་མར་ཡོད་དེ། བཅུ་གསུམ་དུ་ཡོད་པའི་ཕྱིར། གསུམ་པ་སྐབས་བསུ་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་
བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་དྲུག་པའི་དཀའ་བའི་གནད་ལེགས་པར་བཤད་བའོ།། །།སྨྲས་པ། བསླབ་པ་ལ་ནི་རིམ་གྱིས་འཇུག་པ་ཡི། །ལེའུ་མདོ་ལི་སྦས་དོན་མཐར་གྱིས་

[005A]༄༅། །པ༑ མཚོན་བྱེད་ཆོས་རྣམས་གསལ་བྱེད་མཐར་གྱིས་པའི། །སྐབས་ཀྱི་རྩ་འགྲེལ་དོན་རྣམས་ཇི་བཞིན་དུ། །ལེགས་པར་བཤད་པ་རྗེས་བཙུན་མཁྱེན་པའི་གཏེར། །གསུང་གི་གནད་རྣམས་ཡོངས་འཛིན་དམ་པ་ཡི། །གསུང་ལས་བྱུང་བ་ཇི་བཞིན་
ཡི་གེར་བཀོད། །དགེ་བས་བདག་གཞན་སངས་རྒྱས་མྱུར་ཐོབ་ཤོག་ཤེར་ཕྱིན་སྤས་དོན་རིན་ཆེན་གསལ་བའི་གཏེར། །མདོ་རྒྱན་འགྲེལ་གསུམ་སྦྱར་བའི་ལེགས་བཤད་ཆེ། །ཀླུ་དབང་རོལ་མཚོ་རྒྱས་བྱེད་སྦྱོར་བརྩོན་དགེས། །རྨད་བྱུང་བཤད་སྒྲུབ་དགའ་སྟོན་རྒྱས་
གྱུར་ཅིག། །།དགེ་ལེགས་འཕེལ།། །



﻿༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་ལྔ་པའི་སྤྱི་དོན་བཞུགས་སོ། །

[001A] །གཉིས་པ་དབང་དུ་བྱ་བའི་འབྲས་བུ་རྩེ་སྦྱོར་གྱི་ཡན་ལག་རྒྱས་པར་བཤད་པ་ལ། འབྲེལ་བརྗོད་པས་མཚམས་སྦྱར། རྩེ་སྦྱོར་མཚོན་བྱེད་ཀྱི་ཆོས་རྒྱས་པར་བཤད། སྐབས་བསྡུ་བའོ། །དང་པོ་ནི། ལུས་
རྣམ་གཞག་ཏུ། རྣམ་ཀུན་མངོན་རྫོགས་རྟོགས་པ་དང། །རྩེ་མོར་ཕྱིན་དང། ཞེས་འཆད་ན། རྣམ་རྫོགས་སྦྱོར་བའི་འོག་ཏུ་རྩེ་སྦྱོར་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་དབང་ཐོབ་དོན་དུ་
སྒོམ་པའི་རྣམ་རྫོགས་སྦྱོར་བ་ལས། མཁྱེན་གསུམ་གྱི་རྣམ་པ་ལ་དབང་ཐོབ་པའི་རྩེ་མོའི་སྦྱོར་བ་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་འཆད་པ་ལ། རྣམ་པ་ཐམས་ཅད་མངོན་པར་རྫོགས་པར་རྟོགས་པ་
ཐོབ་པ་ལ་རབ་ཀྱི་མཐར་ཕྱིན་པའི་རྟོགས་པ་འབྱུང་བས། གོ་སླ་བའི་ཕྱིར་རྟགས་ལ་སོགས་པ་བསྙད་པ་སྔོན་དུ་འགྲོ་བའི་རྩེ་མོའི་མངོན་པར་རྟོགས་པ། ཞེས་གསུངས། རྩེ་སྦྱོར་རྟགས་ཀྱི་སྒོ་ནས་གསུངས་པ་ཆོས་ཅན། དགོས་པ་
ཡོད་དེ། གོ་སླ་བར་བྱ་བའི་ཆེད་ཡིན་པའི་ཕྱིར། ཁོ་ན་རེ། རྣམ་རྫོགས་སྦྱོར་བ་དེ་རྩེ་སྦྱོར་གྱི་རྒྱུ་ཡིན་པར་ཐལ། སྦྱོར་བ་འཐད་པའི་ཕྱིར། འདོད་མི་ནུས་ཏེ། རྩེ་སྦྱོར་རྣམ་རྫོགས་སྦྱོར་བའི་བྱེ་བྲག་ཡིན་པའི་ཕྱིར་ཏེ། མཐར་གྱིས་སྦྱོར་བ་དེ་
རྣམ་རྫོགས་སྦྱོར་བའི་བྱེ་བྲག་ཡིན་པའི་ཕྱིར་ན་མ་ཁྱབ་སྟེ། རྣམ་རྫོགས་སྦྱོར་བ་དང་རྩེ་སྦྱོར་གཉིས་རྒྱུ་འབྲས་ཡིན་པར་ཐལ། དེ་གཉིས་ཀྱི་རིམ་པ་དེ་རྒྱུ་འབྲས་དོན་གྱི་རིམས་པ་ཡིན་པའི་ཕྱིར་ཏེ། རྣམ་བཤད་ལས། དབང་དུ་བྱ་བ་རྒྱུ་འབྲས་

[002A]༄༅། །བཤད༑ །ཅེས་དང། གསེར་ཕྲེང་ལས། རྣམ་ཀུན་དང་རྩེ་སྦྱོར་རྒྱུ་འབྲས་ཡིན་ལ། ཞེས་གསུངས་པའི་ཕྱིར། ཁོ་ན་རེ། ལམ་ཤེས་དང། རྣམ་མཁྱེན་རྒྱུ་འབྲས་ཡིན་པར་ཐལ། རྣམ་རྫོགས་སྦྱོར་བ་དང་རྩེ་སྦྱོར་རྒྱུ་འབྲས་
ཡིན་པའི་ཕྱིར། འདོད་ན། ལམ་ཤེས་རྣམ་མཁྱེན་གྱི་ཉེར་ལེན་དུ་ཐལ། དེའི་རྒྱུ་ཡིན་པའི་ཕྱིར། འདོད་ན། དེ་ཆོས་ཅན། སེམས་ཅན་གྱི་རྒྱུད་ཀྱི་ཤེས་པ་ཡིན་པར་ཐལ། རྣམ་མཁྱེན་གྱི་ཉེར་ལེན་དུ་གྱུར་པའི་ཤེས་པ་ཡིན་པའི་ཕྱིར། གཞན་ཡང་
རྣམ་རྫོགས་སྦྱོར་བ་དེ་རྩེ་སྦྱོར་སྐད་ཅིག་དང་པོའི་རྒྱུ་ཡིན་པར་ཐལ། དེ་རྩེ་སྦྱོར་གྱི་རྒྱུ་ཡིན་པའི་ཕྱིར། འདོད་ན། དེའི་ཉེར་ལེན་དུ་གྱུར་པའི་ཤེས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བྱང་སེམས་ཚོགས་ལམ་པའི་
རྒྱུད་ཀྱི་ཤེས་པ་ཡིན་པར་ཐལ། འདོད་པའི་ཕྱིར། ཞེས་ཟེར། ཁ་ཅིག་རྣམ་བཤད་ལས་སྦྱོར་བ་དང་པོ་གཉིས་ཀྱང་སྐྱེ་བའི་རིམ་པ་དང། ཕྱི་མ་གཉིས་ཀྱང་སྐྱེ་བའི་རིམ་པ་ཡིན་ནོ། །སྦྱོར་བ་དང་པོ་དང་གསུམ་པ་ཡང་སྐྱེ་བའི་རིམ་པ་དང་
མཁྱེན་གསུམ་དང་སྦྱོར་བཞི་བཤད་པའི་རིམ་པའོ། །ཞེས་གསུངས་པའི་དོན་དུ་བསམ་ནས་རྣམ་རྫོགས་སྦྱོར་བ་དང་མཐར་གྱིས་སྦྱོར་བ་གཉིས་ཀྱི་རིམ་པ་སྐྱེ་བའི་རིམ་པ་ཡིན་ཟེར་བ་མི་འཐད་དེ། རྣམ་རྫོགས་སྦྱོར་བ་ཐོབ་ན་མཐར་
གྱིས་སྦྱོར་བ་ཐོབ་པས་ཁྱབ་པའི་ཕྱིར། དེས་ན་དེའི་དོན་སྐབས་ཀྱི་བསྟན་བྱའི་གཙོ་བོ་ལ་སྦྱོར་བ་ཡིན་ནོ། །ཁ་ཅིག་མཁྱེན་གསུམ་བསྡུས་སྒོམ་རབ་ཏུ་གྱུར་པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད་ཟེར་ན། ཐེག་ཆེན་གྱི་

[002B] མཚོན་བྱ་དེར་ཐལ། མཚན་ཉིད་དེའི་ཕྱིར། མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ཆུང་འབྲིང་གཉིས་ལས་རབ་ཏུ་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་
ཕྱིར༑ ཁ་ཅིག་སྟོང་ཉིད་རྟོགས་པའི་སྒོམ་བྱུང་གི་ཤེས་རབ་ཀྱིས་ཟིན་པའི་མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་སེམས་དཔའི་རྣལ་འབྱོར། དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་
སྡུལ་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་དུ་ཐལ་ལོ། །ཁ་ཅིག་དེས་ཟིན་པའི་སེམས་དཔའི་རྣལ་འབྱོར། དེའི་
མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁ་ཅིག་ཐེག་ཆེན་གྱི་སྦྱོར་ལམ་གྱི་རྟོགས་པ་ཐོབ་པའི་སྒོ་ནས་རྣམ་པ་བརྒྱ་བདུན་ཅུ་རྩ་གསུམ་ལ་སྒོམ་
པ་རབ་ཏུ་གྱུར་པའི་སེམས་དཔའི་རྣལ་འབྱོར། དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།།    ༈    །།དེས་ན་རང་ལུགས་ལ། རྩེ་སྦྱོར་གྱི་རྟེན་བཤད་པ་དང་
བརྟེན་པ་རྩེ་སྦྱོར་གྱི་རང་བཞིན་བཤད་པ་གཉིས་ལས། དང་པོ་ལ། ལུས་རྟེན་དང། སེམས་རྟེན་གཉིས་ལས། དང་པོ་ནི། སྦྱོར་ལམ་རྩེ་སྦྱོར་ནི་གླིང་གསུམ་གྱི་མི་དང་འདོད་ལྷའི་རྟེན་ལ་གསར་དུ་སྐྱེ་བ་ཡོད་དེ། ཐེག་ཆེན་གྱི་སྦྱོར་ལམ་ལ་
དེའི་ཕྱིར། མཐོང་ལམ་རྩེ་སྦྱོར་ཡང་དེ་དང་འདྲ་སྟེ། ཐེག་ཆེན་གྱི་མཐོང་ལམ་ལ་དེའི་ཕྱིར། སྒོམ་ལམ་རྩེ་སྦྱོར་ཡང་དེ་དང་འདྲ་སྟེ། ཐེག་ཆེན་གྱི་སྒོམ་ལམ་ལ་དེའི་ཕྱིར། བར་ཆད་མེད་པའི་རྩེ་སྦྱོར་དངོས་སུ་གསར་དུ་སྐྱེ་བའི་ལུས་རྟེན་ཅན་

[003A]༄༅། །གྱི་གང་ཟག་ཡིན་ན། གཟུགས་ཀྱི་རྟེན་ཅན་ཡིན་དགོས་ཏེ། བྱང་སེམས་རྒྱུན་མཐའ་པ་ཡིན་ན་དེ་ཡིན་དགོས་པའི་ཕྱིར། གཉིས་པ་ནི། སྦྱོར་ལམ་རྩེ་སྦྱོར་དང། མཐོང་ལམ་རྩེ་སྦྱོར་གཉིས་བསམ་གཏན་གྱི་དངོས་གཞིའི་
སེམས་ལ་བརྟེན་ནས་སྐྱེ་ལ། སྒོམ་ལམ་རྩེ་སྦྱོར་དང་བར་ཆད་མེད་པའི་རྩེ་སྦྱོར་གཉིས་དངོས་སུ་གསར་དུ་སྐྱེ་པའི་སེམས་རྟེན་དུ་གྱུར་པའི་ཁམས་གསུམ་ས་དགུ་ཀ་ཡོད་དོ། །གཉིས་པ་ལ་མཚན་ཉིད། དབྱེ་བ། ས་མཚམས་དང་གསུམ་ལས་
དང་པོ་ནི། ཐེག་ཆེན་གྱི་སྦྱོར་ལམ་དྲོད་ཀྱི་རྟོགས་པ་ཐོབ་པའི་སྒོ་ནས་མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད། གཉིས་པ་ལ་སྦྱོར་ལམ་རྩེ་སྦྱོར་སོགས་བཞི་ཡོད་
ཡང་དེ་ལ་སྦྱོར་བའི་ལམ། བར་ཆད་མེད་པའི་ལམ། རྣམ་པར་གྲོལ་པའི་ལམ། ཁྱད་པར་གྱི་ལམ་དང་བཞིར་ཡོད་དེ། མཛོད་ལས། མདོར་ན་ལམ་ནི་རྣམ་བཞི་སྟེ། ཁྱད་པར་ཅན་དང་རྣམ་གྲོལ་དང། །བར་ཆད་མེད་དང་སྦྱོར་ཞེས་བྱ། ཞེས་དང་
དེའི་འགྲེལ་པར་སྦྱོར་བའི་ལམ་ནི་གང་གི་མཇུག་ཐོགས་སུ་བར་ཆད་མེད་པའི་ལམ་སྐྱེ་བའོ། །བར་ཆད་མེད་པའི་ལམ་ནི་གང་གིས་སྒྲིབ་པ་རབ་ཏུ་སྤོང་བར་འགྱུར་བའོ། །རྣམ་པར་གྲོལ་བའི་ལམ་ནི། དེས་སྤང་བར་བྱ་བའི་སྒྲིབ་པ་ལས་ངེས་པར་
གྲོལ་བ་དང་དང་པོ་ཉིད་ནས་སྐྱེས་པ་ཡིན་ནོ། །ཁྱད་པར་གྱི་ལམ་ནི་དེ་དག་ལས་གཞན་པའི་ལམ་གང་ཡིན་པའོ། །ཞེས་དང། ཀུན་བཏུས་ལས། སྦྱོར་བའི་ལམ་གང་ཞེ་ན་གང་གིས་ཉོན་མོངས་པ་སྤོང་བའོ། །བར་ཆད་མེད་པའི་ལམ་གང་ཞེ་ན་
གང་གིས་འོག་ཏུ་བར་ཆད་མེད་པར་ཉོན་མོངས་པ་སྤོང་བར་འགྱུར་བའོ། །རྣམ་པར་གྲོལ་བའི་ལམ་གང་ཞེ་ན། གང་གིས་ཉོན་མོངས་པ་སྤངས་ནས་རྣམ་པར་གྲོལ་བ་མངོན་དུ་བྱེད་པའོ། །ཁྱད་པར་གྱི་ལམ་གང་ཞེ་ན་ཉོན་མོངས་པའི་རྣམ་པ་དེ་

[003B] བར་ཆད་མེད་པ་དང་རྣམ་པར་གྲོལ་བའི་ལམ་ནི་ཁྱད་པར་གྱི་ལམ་མོ། །ཞེས་གསུངས་པའི་ཕྱིར། དེ་ཡང་མཐོང་ལམ་རྩེ་སྦྱོར་ལྟ་བུ་ལ་མཚོན་ན་བྱང་སེམས་ཀྱི་སྦྱོར་ལམ་བཞི། བྱང་སེམས་ཀྱི་མཐོང་ལམ་བཟོད་པ་བརྒྱད། དེའི་ཤེས་
པ་བརྒྱད། ས་གཉིས་པའི་ཡེ་ཤེས་རྣམས་རིམ་པ་བཞིན་དུ་དེའི་ལམ་རྣམ་པ་བཞིར་འཇོག་གོ་ཁ་ཅིག་མཚན་ཉིད་གཅིག་ལ་བཀར་ན། ས་གསུམ་བའི་བར་ཆད་མེད་པའི་ལམ་རྣམ་པ་བཞི་ཀ་ཡིན་ཏེ། དེ་ས་བཞི་པའི་སྦྱོར་བ་ཉེར་བསྔོགས་ཀྱི་ལམ་དང། ས་གསུམ་པའི་
འཇུག་པ་བར་ཆད་མེད་ལམ། ས་གཉིས་པ་ལ་ལྟོས་ཏེ་རྣམ་གྲོལ་ལམ། ས་དང་པོ་ལ་ལྟོས་ཏེ་ཁྱད་པར་གྱི་ལམ་ཡིན་པའི་ཕྱིར། ཞེས་ཟེར། དེས་ན་རང་གི་ཉེར་ལེན་བྱས་པ་ལས་བྱུང་བའི་ཡེ་ཤེས་དེ་ཉིད་ཐོབ་བྱེད་ཀྱི་ཐབས་ཀྱི་གཙོ་བོ་གང་ཞིག་རང་གི་ངོས་སྐལ་གྱི་
སྤང་བྱར་གྱུར་པའི་སྒྲིབ་པའི་སྤོང་གཉེན་དུ་དམིགས་པ། སྦྱོར་བའི་ལམ་གྱི་མཚན་ཉིད། རང་གི་ངོས་སྐལ་གྱི་སྤང་བྱར་གྱུར་པའི་སྒྲིབ་པའི་ས་པོན་དངོས་སུ་འཇོམས་བྱེད་ཀྱི་ཟག་མེད་ཡེ་ཤེས་སུ་དམིགས་པ། བར་ཆད་མེད་པའི་ལམ་གྱི་མཚན་ཉིད། རང་གི་དངོས་
ཀྱི་ཉེར་ལེན་དུ་གྱུར་པའི་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་ལས་གྲོལ་བའི་ཟག་མེད་ཡེ་ཤེས་སུ་དམིགས་པ། རྣམ་པར་གྲོལ་བའི་ལམ་གྱི་མཚན་ཉིད། རང་གི་ཉེར་ལེན་དུ་གྱུར་པའི་རྣམ་གྲོལ་ལམ་དེ་ཉིད་ཡོན་ཏན་སྔར་ལས་ཁྱད་པར་དུ་བྱེད་པའི་ཟག་མེད་ཡེ་
ཤེས་སུ་དམིགས་པ། ཁྱད་པར་གྱི་ལམ་གྱི་མཚན་ཉིད། གསུམ་པ་ནི། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད་དོ།།    ༈    །།གཉིས་པ་ལ། སྦྱོར་ལམ། མཐོང་ལམ། སྒོམ་ལམ། བར་ཆད་མེད་པའི་རྩེ་སྦྱོར་དང་བཞི་ལས། དང་པོ་ལ། སོ་སོའི་ངོ་བོ་དང། དོན་བསྡུ་བའོ།།
དང་པོ་ལ་དྲོད། རྩེ་མོ་བཟོད་པ། ཆོས་མཆོག་གི་རྩེ་སྦྱོར་དང་བཞི་ལས། དང་པོ་ལ། མདོ་དང་བསྟན་བཅོས་གཉིས་ལས། དང་པོ་ནི། ཐབས་མཁས་སུ་ཕྱིར་མི་ལྡོག་པར་གསུངས་པའི་ཕྱིར་མི་ལྡོག་པའི་རྟགས་བསྟན་པར་བཞེད་ནས། དེ་ནས་བཅོམ་ལྡན་འདས་ཀྱིས་

[004A]༄༅། །ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར་གལ་ཏེ་བྱང་ཆེན་རྨི་ལམ་ན་ཡང། ཞེས་སོགས་གསུངས། གཉིས་པ་ལ་རྩ་འགྲེལ་གཉིས་ལས། དང་པོ་ནི། མདོ་དེའི་དོན་འཆད་པ་ལ། རྨི་ལམ་ན་ཡང་ཆོས་རྣམས་ཀུན།།
ཞེས་གསུངས། གཉིས་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཤིན་ཏུ་གོམས་པའི་ཕྱིར། ཞེས་སོགས་གསུངས། དེ་ཡང་དྲོད་ཀྱི་རྩེ་སྦྱོར་ཐོབ་པའི་རྟགས་བཅུ་གཉིས་ཡོད་པའི་དང་པོ་བཞི་སྟོན་པ་ལ། རབ་འབྱོར་གལ་ཏེ་བྱང་ཆེན་རྨི་ལམ་ན་ཡང་ཆོས་ཐམས་
ཅད་རྨི་ལམ་དང་འདྲ་བ་ཉིད་དུ་ལྟ་ལ། ཆོས་ཐམས་ཅད་སྒྲ་བརྙན་དང་འདྲ་བ་དང། མིག་ཡོར་དང་འདྲ་བ་དང། སྤྲུལ་པ་དང་འདྲ་བ་དང། དྲི་ཟའི་གྲོང་ཁྱེར་དང་འདྲ་བར་ལྟ་ཡང་མངོན་དུ་མི་བྱེད་ན་རབ་འབྱོར་འདི་ནི་ཕྱིར་མི་ལྡོག་པའི་བྱང་ཆེན་གྱི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ།།
ཞེས་དང། རབ་འབྱོར་གཞན་ཡང་བྱང་ཆེན་རྨི་ལམ་ན་ཡང་ཉན་ཐོས་ཀྱི་སའམ། རང་སངས་རྒྱས་ཀྱི་སའམ། ཁམས་གསུམ་ལ་འདོད་པའི་སེམས་མི་བསྐྱེད་ལེགས་པའི་སེམས་མི་བསྐྱེད་ན་རབ་འབྱོར་འདི་ནི། ཞེས་སོགས་དང། རབ་འབྱོར་གཞན་ཡང་བྱང་ཆེན་
རྨི་ལམ་ན་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཞམ་འབྲིང་བརྒྱ་ཕྲག་དུ་མ་དང། ཞེས་སོགས་དང། རབ་འབྱོར་གཞན་ཡང་བྱང་ཆེན་རྨི་ལམ་ན་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ནམ་མཁའ་ལ་ཡར་འཕགས་ཤིང་དགེ་སློང་གི་དགེ་འདུན་ལ་ཚེས་སྟོན་པ་དང། ཞེས་སོགས་གསུངས། དེའི་དོན་འཆད་པ་ལ། ཤིན་ཏུ་གོམས་པའི་ཕྱིར། རྨི་ལམ་གྱི་གནས་སྐབས་ན་ཡང་ཆོས་ཐམས་ཅད་རྨི་ལམ་དང་འདྲ་བ་ལ་སོགས་པར་ལྟ་བ་དང་
ཉན་ཐོས་ལ་སོགས་པའི་ས་ལ་དགའ་བའི་སེམས་མི་བསྐྱེད་པ་དང། དེ་བཞིན་གཤེགས་པ་ལ་སོགས་པ་མཐོང་བ་དང། སངས་རྒྱས་ཀྱི་རྫུ་འཕྲུལ་གྱི་རྣམ་པར་འཕྲུལ་པ་དམིགས་པ་དང། ཞེས་གསུངས། དེའི་འོག་མ་བཞི་སྟོན་པ་ལ། རབ་འབྱོར་གཞན་ཡང་གལ་

[004B] གཅན་གཟན་ཁྲོ་བོ་མཐོང་བའམ། ཞེས་སོགས་དང། རབ་འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་བླ་མེད་རྫོགས་བྱང་དུ་མངོན་པར་སངས་རྒྱས་ནས་དེའི་སངས་རྒྱས་པའི་ཞིང་ན་ངན་སོང་གསུམ་
པོ་ཐམས་ཅད་དུ་ཐམས་ཅད་རྣམ་པ་ཐམས་ཅད་དུ་རྣམ་པ་ཐམས་ཅད་མེད་པར་འགྱུར་བ་ཇི་ལྟར་རིག་པར་བྱ་ཞེ་ན། གལ་ཏེ་བྱང་ཆེན་རྨི་ལམ་དུ་ཡང་སེམས་ཅན་དམྱལ་བའི་སེམས་ཅན་མཐོང་བའམ། ཞེས་སོགས་དང། རབ་འབྱོར་གཞན་ཡང་གལ་ཏེ་བྱང་ཆེན་རྨི་
ལམ་མམ་སད་པའི་ཚེ་གྲོང་ཁྱེར་ཚིག་པར་གྱུར་པ་ན། བདག་གཉིད་ལོག་པར་གྱུར་པའམ་སད་པའི་རྣམ་པ་གང་དག་དང། ཞེས་སོགས་དང། རབ་འབྱོར་གཞན་ཡང་རྣམ་པ་གང་དག་དང་རྟགས་གང་དག་དང་མཚན་མ་གང་དག་གིས་ཕྱིར་མི་ལྡོག་པའི་བྱང་ཆེན་དུ་རིག་
པར་བྱའོ། །རྣམ་པ་དེ་དག་དང་རྟགས་དེ་དག་དང་མཚན་མ་དེ་དག་བསྟན་པར་བྱའོ། །རབ་འབྱོར་གལ་ཏེ་བུད་མེད་དམ་སྐྱེས་པ་ལ་ལ་ཞིག་མི་མ་ཡིན་པས་བྱིན་གྱིས་བརླབས་ན་དེ་ལ་བྱང་ཆེན་འདི་སྙམ་དུ། ཞེས་སོགས་གསུངས། དེའི་དོན་འཆད་པ་ལ། དམ་པའི་ཆོས་
སྟོན་པའི་སེམས་སྐྱེ་བ་དང། དམྱལ་བ་ལ་སོགས་པའི་སེམས་ཅན་མཐོང་བ་སྔོན་དུ་འགྲོ་བ་རང་གི་སངས་རྒྱས་ཀྱི་ཞིང་དུ་ངན་སོང་སྤོང་བ་རྗེས་སུ་དྲན་པ་དང་གྲོང་ཁྱེར་ལ་སོགས་པ་ཚིག་པ་རབ་ཏུ་ཞི་བར་བྱེད་པའི་བདེན་པའི་བྱིན་བརླབས་གྲུབ་པ་དང། གནོད་
སྦྱིན་ལ་སོགས་པ་མི་མ་ཡིན་པ་མེད་པར་བྱེད་པའི་བདེན་པའི་ཚིག་གྲུབ་པ་དང། ཞེས་གསུངས། ཐ་མ་བཞི་སྟོན་པ་ལ་བྱང་ཆེན་རྣམ་མཁྱེན་ཉིད་ཀྱང་ཡོངས་སུ་མ་བཏང་ལ་བླ་མེད་རྫོགས་བྱང་ཡང་ཡོངས་སུ་མ་བཏང་ན་བྱང་ཆེན་བསམ་པ་ཐག་པ་ནི། ཞེས་སོགས་
   ༈    ཞེས་སོགས་དང། རབ་འབྱོར་གྱིས་གསོལ་པ། བཅོམ་ལྡན་འདས་ཤེར་ཕྱིན་གྱི་མཚན་ཉིད་ཇི་ལྟ་བུ་ལགས། བཅོམ་ལྡན་

[005A]༄༅། །འདས་ཀྱིས་བཀའ་སྩལ་པ། རབ་འབྱོར་ནམ་མཁའ་ལྟར་ཆགས་པ་མེད་པའི་མཚན་ཉིད་ནི་ཤེར་ཕྱིན་ནོ། །ཞེས་སོགས་དང། གསོལ་པ་བཅོམ་ལྡན་འདས་བྱང་ཆེན་དེ་ལྟར་སྤྱོད་པ་ནི་གཟུགས་ལ་མི་སྤྱོད་ཅེས་པ་ནས་རྣམ་མཁྱེན་དུ་ཉེ་བར་
གྱུར་པ་ལགས་སོ། །ཞེས་གསུངས། དེའི་དོན་འཆད་པ་ལ། རང་ཉིད་མངོན་པར་ཤེས་པས་ཕ་རོལ་གནོན་པའི་དགེ་བའི་བཤེས་གཉེན་བསྟེན་པ་དང། རྣམ་པ་ཐམས་ཅད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་པ་དང། ཆོས་ཐམས་ཅད་ལ་མངོན་པར་ཞེན་པ་མེད་
པ་དང། སངས་རྒྱས་ཀྱི་བྱང་ཆུབ་ལ་ཉེ་བར་གྱུར་པ་ཞེས་བྱ་བ་རྣམ་པ་བཅུ་གཉིས་ནི་རྩེ་མོའི་མངོན་པར་རྟོགས་པ་ཐོབ་པའི་གནས་སྐབས་ཀྱི་ཁྱད་པར་གྱི་རྟགས་ཡིན་ནོ། །ཞེས་གསུངས། གཞུང་དོན་ནི། རྩེ་སྦྱོར་ཐོབ་པའི་རྟགས་བཅུ་གཉིས་མདོ་ལས་གསུངས་པ་ཡིན་ཏེ་
རྨི་ལམ་ན་ཡང་ཆོས་ཐམས་ཅད་རྨི་ལམ་ལྟ་བུར་ཞི་ལྷག་ཟུང་འབྲེལ་གྱི་ལྟ་བ་སོགས་རྟགས་བཅུ་གཉིས་མདོ་ལས་གསུངས་པའི་ཕྱིར། རྩེ་སྦྱོར་ཐོབ་པའི་རྟགས་བཅུ་གཉིས་པོ་གང་རུང་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་མཚན་
   ༈    རྨི་ལམ་ན་ཡང་ཆོས་ཐམས་ཅད་རྨི་ལམ་ལྟ་བུ་སོགས་སུ་ལྟ་བའི་རྟགས་དང། ཉན་རང་གིས་དང་ཁམས་གསུམ་ལ་ཐོབ་པར་འདོད་པའི་དགའ་བ་མི་སྐྱེད་པའི་རྟགས་དང། དེ་བཞིན་གཤེགས་པ་སོགས་
མཐོང་བའི་རྟགས་དང། སངས་རྒྱས་ཀྱི་རྫུ་འཕྲུལ་གྱི་རྣམ་པར་འཕྲུལ་པ་སོགས་དམིགས་པའི་རྟགས་དང། རྨི་ལམ་ལྟ་བུའི་ཆོས་སྟོན་པའི་སེམས་སྐྱེ་བའི་རྟགས་དང། རང་གི་སངས་རྒྱས་གྱི་ཞིང་ན་ངན་སོང་སྤོང་བ་རྗེས་སུ་དྲན་པའི་རྟགས་དང། གྲོང་ཁྱེར་ལ་
སོགས་པ་ཚིག་པ་རབ་ཏུ་ཞི་བར་བྱེད་པའི་བདེན་པའི་བྱིན་བརླབས་གྲུབ་པའི་རྟགས་དང། གནོད་སྦྱིན་སོགས་མི་མ་ཡིན་མེད་པར་བྱེད་པའི་བདེན་པའི་ཚིག་གྲུབ་པའི་རྟགས་དང། རང་གི་མངོན་པར་ཤེས་པས་ཕ་རོལ་གནོན་པའི་དགེ་བའི་བཤེས་གཉེན་བསྟེན་པའི་རྟགས་

[005B]   ༈    ཐམས་ཅད་ལ་མངོན་ཞེན་མེད་པའི་རྟགས་དང། སངས་རྒྱས་ཀྱི་བྱང་ཆུབ་ལ་ཉེ་བར་འགྱུར་བའི་རྟགས་རྣམས་སུ་ཡོད་པའི་ཕྱིར། རྟགས་བཅུ་གཉིས་པོ་དེའི་དང་པོ་བརྒྱད་འབྲས་རྟགས་དང་ཐ་མ་
བཞི་རང་བཞིན་གྱི་རྟགས་སུ་ལོ་ཆེན་བཞེད། མདོ་ལས་དང་པོ་དྲུག་རྨི་ལམ་དང་བདུན་པ་སད་རྨི་གཉིས་གང་རུང་དང་སྦྱར་ནས་ལྷག་མ་རྣམས་ལ་དེ་གཉིས་གང་གི་ཡང་ཐ་སྙད་མ་མཛད། བུདྡྷ་ཤྲཱིས་དང་པོ་དྲུག་རྨི་ལམ་དང། བདུན་པ་དང་བརྒྱད་པ་སད་རྨི་གཉིས་ཀ་
   ༈    དེས་ན་འབྲས་རང་གི་རྟགས་ཅི་རིག་པར་ཡོད་དོ། །ཁ་ཅིག་རྟགས་བཅུ་གཉིས་དང་ལྡན་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་མཚན་ཉིད་ཟེར། དེ་ལ་ཁ་ཅིག་བསམ་གཏན་དང་པོ་པའི་རྒྱུ་ཀྱི་ཐེག་
ཆེན་གྱི་སྦྱོར་ལམ་དྲོད་ཀྱི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། བསམ་གཏན་པོ་པའི་རྒྱུད་ལ་རྨི་ལམ་ཡོད་པར་ཐལ་ལོ། །འདོད་མི་ནུས་ཏེ། དེའི་རྒྱུད་ལ་གཉིད་མེད་པའི་ཕྱིར་ཏེ། མཛོད་ལས། དེ་ལས་འགྱོད་གཉིད་མི་དགེ་རྣམས། བསམ་
གཏན་དང་པོ་དག་ན་མེད། །ཅེས་གསུངས་པའི་ཕྱིར་ན་མ་ཁྱབ་སྟེ། བསམ་གཏན་དང་པོ་པའི་རྒྱུད་ལ་ཡུལ་ལ་ཤེས་པ་རང་དབང་མེད་པར་སྡུད་པར་བྱེད་པའི་ཉོན་མོངས་ཅན་གྱི་གཉིད་མེད་ཀྱང་ལུས་སེམས་བརྟས་པར་བྱེད་པའི་དགེ་བར་གྱུར་པའི་གཉིད་ཡོད་པའི་
ཕྱིར་ཏེ། དཔེར་ན་ས་དང་པོ་པའི་རྒྱུད་ལ་གཉིད་སྔ་མ་མེད་ཀྱང་ཕྱི་མ་ཡོད་པ་བཞིན་ནོ། །དེ་ལྟ་མ་ཡིན་ན་དྲོད་ལ་གནས་པའི་སེམས་དཔའ་དབང་རྣོན་ཡིན་ན། རང་རྒྱུད་ལ་གཉིད་མེད་པས་ཁྱབ་པས་སྦྱོར་བ་ཕྱིར་མི་ལྡོག་པའི་རྟགས་ཀྱི་སྐབས་སུ། བྱམས་ལུས་སོགས་དང་
སྒྲིབ་པ་ནི། རྣམ་པ་ལྔ་དང་མི་འགྲོགས་དང། །ཞེས་དྲོད་ནས་གཉིད་ལ་སོགས་པའི་སྒྲིབ་པ་ལྔ་དང་མི་འགྲོགས་པར་བཤད་པའི་ཕྱིར། ཁྱབ་བ་འགྲིག་གོ་རང་ལུགས་ཀྱི་སྐྱོན་ནི་ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོ་ཆོས་ཅན། མཚན་ཉིད་དེར་ཐལ་

[006A]༄༅། །མཚོན་བྱ་དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་སྦྱོར་ལམ་རྗེས་ཐོབ་ཡེ་ཤེས་ཐོབ་པར་ཐལ་ལོ།།    ༈    །།གཉིས་པ་ལ། མདོ་དང་བསྟན་བཅོས་གཉིས་ལས། དང་པོ་ནི། རྟགས་གསུངས་པའི་འོག་ཏུ་བསོད་ནམས་གང་ལས་འཕེལ་
ཚུལ༑ བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གལ་ཏེ་འཛམ་བུའི་གླིང་གི་སེམས་ཅན། ཞེས་སོགས་གསུངས། གཉིས་པ་ལ་གསུམ་ལས་དང་པོ་ནི། ལུས་རྣམ་གཞག་ཏུ། དེ་ཡི་རྟགས་དང་རྣམ་འཕེལ་དང། །ཞེས་འཆད་ན། རྟགས་ཀྱི་འོག་ཏུ་རྣམ་འཕེལ་
འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། དེ་ལྟར་རྟགས་བཅུ་གཉིས་ཀྱིས་ཐོབ་པར་མཚོན་པའི་རྩེ་མོ་དེའི་བསོད་ནམས་རྣམ་པར་འཕེལ་བ་དུ་ཞིག་ཡོད་ཅེ་ན་དེའི་ལན་བསྟན་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་རྟགས་
ཀྱིས་མཚོན་པའི་རྣམ་པར་འཕེལ་བ་རྣམ་པ་དུ་ཞིག་ཡོད་ཅེ་ན་རྣམ་པར་འཕེལ་བ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། འཛམ་བུའི་གླིང་གི་སྐྱེ་བོ་སྙེད། །ཅེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། འཛམ་བུའི་
གླིང་ལ་སོགས། ཞེས་སོགས་གསུངས། འདི་ལ་ཕྱི་གཙོ་བོར་གྱུར་པའི་བསོད་ནམས་རྣམ་པར་འཕེལ་བ་བརྒྱད་དང། ནང་གཙོ་བོར་གྱུར་པའི་བསོད་ནམས་རྣམ་པར་འཕེལ་བ་བརྒྱད་ལས། དང་པོ་དེ་སྟོན་པ་ལ། རབ་འབྱོར་གལ་ཏེ་འཛམ་བུའི་གླིང་གི་སེམས་ཅན་
ཇི་སྙེད་པ་དེ་དག་ཐམས་ཅད་སྔ་ཕྱི་མེད་པར་མིའི་ལུས་ཐོབ་པར་གྱུར་ཏེ་བླ་མེད་རྫོགས་བྱང་དུ་མངོན་པར་སངས་རྒྱས་པར་གྱུར་ལ་དེ་དག་ནམ་འཚོའི་བར་དུ་བཞུགས་པ་ལ་རིགས་ཀྱི་བུའམ་རིགས་ཀྱི་བུ་མོ་ལ་ལ་ཞིག་གིས་རིམ་གྲོར་བྱས། བཀུར་སྟིར་བྱས། བསྟི་
སྟང་དུ་བྱས། མཆོད་པར་བྱ་སྟེ། དེ་དག་དེ་ཡང་བླ་མེད་རྫོགས་བྱང་དུ་ཡོངས་སུ་བསྔོས་ན་རབ་འབྱོར་དེ་ཅི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེའི་རྒྱུད་ལ་བསོད་ནམས་མང་དུ་འཕེལ་ལམ། གསོལ་པ་མདོ་ལས་བཅོམ་ལྡན་འདས་མང་ངོ། །བདེ་བར་གཤེགས་

[006B] །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་ཀྱང་རིགས་ཀྱི་བུ་འམ་རིགས་ཀྱི་བུ་མོ་གང་ཤེར་ཕྱིན་འདི་གཞན་ལ་སྟོན་པ་དང་ནས། ཤེར་ཕྱིན་དང་ལྡན་པའི་ཡིད་ལ་བྱེད་པས་རྣམ་པར་དཔྱོད་ན་དེའི་བསོད་ནམས་ཆེས་མང་དུ་འཕེལ་ལོ། །ཞེས་
སོགས་དང། དེའི་ཤེར་ཕྱིན་དང་ལྡན་པའི་གཏམ་བརྗོད་ནས་ཤེར་ཕྱིན་དང་ལྡན་པའི་ཡིད་ལ་བྱེད་པའི་ཡིད་ལ་བྱ་སྟེ། ཞེས་སོགས་དང། གསོལ་པ་བཅོམ་ལྡན་འདས་གལ་ཏེ་ཤེར་ཕྱིན་རང་བཞིན་གྱིས་སྟོང་ཞིང་རང་བཞིན་གྱིས་དབེན་པ་ལགས་ན། བཅོམ་ལྡན་འདས་
ཇི་ལྟར་བྱང་ཆེན་ཤེར་ཕྱིན་ཡང་དག་པར་སྒྲུབ་པའི་བླ་མེད་རྫོགས་བྱང་དུ་མངོན་པར་འཚང་རྒྱ་བར་འགྱུར་བ་ལགས། ཞེས་སོགས་དང། རབ་འབྱོར་གྱིས་གསོལ་པ། བཅོམ་ལྡན་འདས་ཅི་ལགས་ཆོས་ཐམས་ཅད་མི་སྐྱེ་བའི་སླད་དུ་བྱང་ཆེན་བླ་མེད་རྫོགས་བྱང་དུ་ལུང་
བསྟན་པར་འགྱུར་རམ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ནི་མ་ཡིན་ནོ། །ཞེས་སོགས་དང། དེ་ནས་ལྷའི་དབང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཤེར་ཕྱིན་ཤིན་ཏུ་དབེན་པའི་སླད་དུ་ཟབ་པའོ། །བལྟ་
དཀའ་བའོ། །ཞེས་སོགས་དང། དེ་ལྟར་སློབ་པའི་བྱང་ཆེན་གྱི་དྲུང་དུ་རྒྱལ་པོ་ཆེན་པོ་བཞི་དག་ཀྱང་འགྲོ་བར་སེམས་ཏེ། ཞེས་སོགས་དང། དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་པར་གྱུར་ཏེ། ལྷའི་དབང་པོ་བརྒྱ་བྱིན་འདི་རང་གི་སྤོབས་པས་
ཤེར་ཕྱིན་ཟབ་མོ་འདིའི་ཡོན་ཏན་དང་ལེགས་པ་བརྗོད་དམ། འོན་ཏེ། སངས་རྒྱས་ཀྱི་མཐུས་སྟོན་སྙམ་པ་དང། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཞེས་སོགས་དང། ཀུན་དགའ་བོས་གསོལ་པ། བཅོམ་
ལྡན་འདས་ཇི་ལྟར་བྱང་ཆེན་བྱང་ཆུབ་སེམས་དཔའི་ཐེག་པ་པ་དག་དང་གནས་པར་བགྱི། ཞེས་སོགས་གསུངས། དེའི་དོན་འཆད་པ་ལ། འཛམ་བུའི་གླིང་ལ་སོགས་པ་སྟོང་གསུམ་གྱི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་ཀྱིས་དེ་བཞིན་གཤེགས་པ་ལ་

[007A]༄༅། །མཆོད་པ་པས་ལྷག་པ་དང། ཁྱད་པར་དུ་ཤེར་ཕྱིན་ཡིད་ལ་བྱེད་པ་དང། མི་སྐྱེ་བའི་ཆོས་ལ་བཟོད་པ་ཐོབ་པ་དང་བྱང་ཆུབ་པར་བྱ་བ་དང་བྱང་ཆུབ་བར་བྱེད་པའི་ཆོས་རྣམས་མི་དམིགས་པ་དང། དགེ་བ་བཅུ་ལ་སོགས་པ་དང་
གཟུགས་མེད་པའི་སྙོམས་པར་འཇུག་པ་ཐོབ་པ་ལས་ཁྱད་པར་དུ་འཕགས་པ་དང། ལྷའི་རིས་ཐམས་ཅད་ཉེ་བར་འོང་བ་དང། བདུད་ཐམས་ཅད་ཟིལ་གྱིས་གནོན་པ་དང། སྟོན་པ་དང་འདྲ་བར་སྐྱེ་བོ་ལ་མཚུངས་པར་གནས་པ་ཞེས་བྱ་བ་བསོད་ནམས་རྣམ་པ་
བརྒྱད་དང། ཞེས་གསུངས་སོ།།    ༈    །།ཕྱི་མ་བརྒྱད་སྟོན་པ་ལ། གསོལ་པ་བཅོམ་ལྡན་འདས་ཅི་ལགས། བྱང་ཆེན་གཟུགས་པས་པར་བགྱི་བའི་སླད་དུ་སློབ་ན་རྣམ་མཁྱེན་དུ་སློབ་པ་ལགས་སམ། ཞེས་སོགས་དང། རབ་འབྱོར་འདི་ལྟ་སྟེ་དཔེར་ན་ས་ཆེན་པོའི་
ཕྱོགས་གང་ན་འཛམ་བུའི་ཆུ་ཀླུང་གི་གསེར་གྱིས་ལེ་སྦྲམ་འབྱུང་བ་དེ་ལྟ་བུ་ནི་ཉུང་ངོ། །རབ་འབྱོར་དེ་བཞིན་དུ་འདི་ལྟ་སྟེ་ཤེར་ཕྱིན་གྱི་བསླབ་པ་འདི་ལ་སློབ་པའི་སེམས་ཅན་དེ་ལྟ་བུ་ཡང་ཉུང་སྟེ། སེམས་ཅན་ཉན་ཐོས་ཀྱི་སའམ། རང་སངས་རྒྱས་ཀྱི་ས་ལ་གནས་པར་
གྱུར་པ་དེ་ལྟ་བུ་ནི་དེ་བས་ཆེས་མང་ངོ། །ཞེས་དང། རབ་འབྱོར་འདི་ལྟ་སྟེ། དཔེར་ན་སེམས་ཅན་གང་འཁོར་ལོས་བསྒྱུར་བའི་རྒྱལ་པོར་འགྱུར་བའི་ལས་ཡང་དག་པར་བླངས་ཏེ་གནས་པ་དེ་ལྟ་བུ་ནི་ཉུང་སྟེ། ཞེས་སོགས་དང། རབ་འབྱོར་གཞན་ཡང་བྱང་ཆེན་ཤེར་
ཕྱིན་ལ་སྤྱོད་པའི་ཚེ་སེར་སྣ་དང་ལྡན་པའི་སེམས་མི་སྐྱེའོ། །ཞེས་སོགས་དང། གཟུགས་དང་ལྡན་པའི་སེམས་མི་སྐྱེའོ། །ཚོར་བ་དང་ཞེས་སོགས་དང། རབ་འབྱོར་འདི་ལྟ་སྟེ། དཔེར་ན་འཇིག་ཚོགས་སུ་ལྟ་བའི་ནང་དུ་ལྟ་བའི་རྣམ་པ་དྲུག་ཅུ་རྩ་གཉིས་པོ་ཐམས་ཅད་
འདུས་པ་ཡིན་ཏེ། རབ་འབྱོར་དེ་བཞིན་དུ་ཤེར་ཕྱིན་ཟབ་མོ་འདིར་ཕར་ཕྱིན་ཐམས་ཅད་འདུས་སོ། །ཞེས་སོགས་དང། རབ་འབྱོར་ཤེར་ཕྱིན་ཟབ་མོ་འདི་ལ་སློབ་པའི་བྱང་ཆེན་ནི་སེམས་ཅན་ཐམས་ཅད་ཀྱི་མཆོག་ཏུ་འགྱུར་བ་ལ་སློབ་པ་ཡིན་ནོ། །ཞེས་སོགས་དང། གལ་ཏེ་ཡང་

[007B] འདི་ནི་ཤེར་ཕྱིན་ནོ། །ཤེར་ཕྱིན་འདིའོ། །ཤེར་ཕྱིན་འདིས་རྣམ་མཁྱེན་ཉིད་བསྒྲུབ་པར་བྱའོ་སྙམ་ཏེ། ཞེས་སོགས་གསུངས། །དེའི་དོན་འཆད་པ་ལ། ཡང་རྣམ་པ་ཐམས་ཅད་དུ་ཐབས་ལ་མཁས་པའི་བསླབ་པ་ཡོངས་སུ་དག་པ་དང། སངས་རྒྱས་ཀྱི་རིགས་ཅན་
དུ་འགྱུར་བ་དང། འབྲས་བུ་སངས་རྒྱས་ཉིད་འཐོབ་པའི་རྒྱུ་མཚན་དང། ཕ་རོལ་ཏུ་ཕྱིན་པའི་མི་མཐུན་པའི་ཕྱོགས་ཀྱི་སེམས་མི་སྐྱེ་བ་དང། གཟུགས་ལ་སོགས་པ་དང་ལྡན་པར་རྟོགས་པའི་སེམས་རབ་ཏུ་མི་སྐྱེ་བ་དང། ཕ་རོལ་ཏུ་ཕྱིན་པ་ཀུན་བསྡུས་པ་ཤེས་པ་དང། ཕུན་
སུམ་ཚོགས་པ་ཐམས་ཅད་ཐོབ་བ་དང། ཡང་དག་པར་རྫོགས་པའི་བྱང་ཆུབ་ལ་ཉེ་བར་གྱུར་པ་ཞེས་བྱ་བ་བསོད་ནམས་གཞན་རྣམ་པ་བརྒྱད། མེ་ཏོག་ལ་སོགས་པས་སངས་རྒྱས་མཆོད་པའི་དགེ་བ་ལ་སོགས་པ་རྣམ་པ་མང་པོ་དཔེར་མཛད་ནས་གོང་ནས་གོང་དུ་ཁྱད་
བར་དུ་འཕགས་པ་ཉིད་ཀྱིས་གནས་སྐབས་བཅུ་དྲུག་གི་ངོ་བོ་ཉིད་ནི་རྣམ་པར་འཕེལ་བ་ཡིན་ནོ། །ཞེས་གསུངས། གཞུང་དོན་ནི་རྩེ་མོའི་རྩེ་སྦྱོར་ལ་གནས་པའི་སེམས་དཔའ་ཆོས་ཅན། བསོད་ནམས་རྣམ་པར་འཕེལ་བ་བཅུ་དྲུག་ཐོབ་སྟེ། ཕྱི་གཙོ་བོར་གྱུར་བའི་བསོད་
ནམས་རྣམ་འཕེལ་བརྒྱད། ནང་གཙོ་བོར་གྱུར་པའི་བསོད་ནམས་རྣམ་འཕེལ་བརྒྱད་ཐོབ་པའི་སེམས་དཔའ་ཡིན་པའི་ཕྱིར། སྟོང་གསུམ་གྱི་སེམས་ཅན་གྱི་གྲངས་དང་མཉམ་པའི་སངས་རྒྱས་མཆོད་པ་ལས་ལྷག་པའི་བསོད་ནམས་རྣམ་པར་འཕེལ་བ་བཅུ་དྲུག་ཚང་བའི་
ཐེག་ཆེན་གྱི་ངེས་འབྱེད་ཆ་མཐུན་གཉིས་པ། རྩེ་མོའི་རྩེ་སྦྱོར་གྱི་མཚན་ཉིད། ཕྱི་གཙོ་བོར་གྱུར་པའི་བསོད་ནམས་རྣམ་པར་འཕེལ་བ་དེ་ལ་བརྒྱད་དུ་ཡོད་དེ། སྟོང་གསུམ་གྱི་སེམས་ཅན་གྱིས་སངས་རྒྱས་མཆོད་པ་ལས་ལྷག་བའི་རྣམ་པར་འཕེལ་བ། ཁྱད་པར་དུ་ཤེར་ཕྱིན་ཡིད་
ལ་བྱེད་པའི་རང་བཞིན་གྱི་རྣམ་པར་འཕེལ་བ། ཁྱད་པར་དུ་འཕགས་པའི་མི་སྐྱེ་བའི་ཆོས་ལ་བཟོད་པ་ཐོབ་པའི་རང་བཞིན་གྱི་རྣམ་པར་འཕེལ་བ། བྱང་ཆུབ་པར་བྱ་བ་དང་བྱང་ཆུབ་པར་བྱེད་པའི་ཆོས་མི་དམིགས་པའི་མཚན་ཉིད་རྣམ་པར་འཕེལ་བ། ཁྱད་པར་ཅན་གྱི་དགེ་

[008A]༄༅། །རྩ་དང་ལྡན་པའི་བདག་ཉིད་ཀྱི་རྣམ་པར་འཕེལ་བ། ལྷའི་རིས་ཐམས་ཅད་དུ་ཉེ་བར་འོང་ཞིང་མིའམ་ལྷའི་རིས་ཐམས་ཅད་ཀྱིས་སྲུང་བའི་རང་བཞིན་གྱི་རྣམ་པར་འཕེལ་བ། བདུད་ཐམས་ཅད་ཟིལ་གྱིས་གནོན་པའི་རང་གི་ངོ་བོ་རྣམ་པར་འཕེལ་བ་
སྟོན་པ་དང་སྐྱེ་བོ་ལ་མཚུངས་བར་གནས་པའི་མཚན་ཉིད་ཀྱི་རྣམ་པར་འཕེལ་བ་རྣམས་སུ་ཡོད་པའི་ཕྱིར། ནང་གཙོ་བོར་གྱུར་པའི་བསོད་ནམས་རྣམ་པར་འཕེལ་བ་དེ་ལ་ཡང་བརྒྱད་དུ་ཡོད་དེ། རྣམ་པ་ཐམས་ཅད་དུ་ཐབས་མཁས་པས་བསླབ་བ་ཡོངས་སུ་དག་པའི་རང་གི་
ངོ་བོ་རྣམ་པར་འཕེལ་བ། སངས་རྒྱས་ཀྱི་རང་བཞིན་དུ་འགྱུར་བའི་མཚན་ཉིད་རྣམ་པར་འཕེལ་བ། འབྲས་བུ་སངས་རྒྱས་ཉིད་འཐོབ་པའི་རྒྱུ་མཚན་གྱི་བདག་ཉིད་རྣམ་པར་འཕེལ་བ། ཕ་རོལ་ཏུ་ཕྱིན་པའི་མི་མཐུན་ཕྱོགས་ཀྱི་སེམས་མི་སྐྱེ་པའི་རང་བཞིན་གྱི་རྣམ་པར་
འཕེལ་བ། གཟུགས་སོགས་དང་ལྡན་པར་རྟོགས་པའི་སེམས་མི་སྐྱེ་བའི་རང་གི་ངོ་བོ་རྣམ་པར་འཕེལ་བ། ཕ་རོལ་ཏུ་ཕྱིན་པ་ཐམས་ཅད་བསྡུས་པ་ཤེས་པའི་མཚན་ཉིད་རྣམ་པར་འཕེལ་གཕུན་སུམ་ཚོགས་པ་ཐམས་ཅད་འཐོབ་པའི་རང་བཞིན་གྱི་རྣམ་པར་འཕེལ་བ་
ཡང་དག་པར་རྫོགས་བྱང་ལ་ཉེ་བར་གྱུར་པའི་རང་བཞིན་གྱི་རྣམ་པར་འཕེལ་བ་རྣམས་སུ་ཡོད་པའི་ཕྱིར། གསུམ་པ་ལ་ཡང། མདོ་བསྟན་བཅོས་གཉིས་ལས། དང་པོ་ནི། རྣམ་འཕེལ་གསུངས་པ་དང། དེ་ནས་ལྷའི་དབང་པོ་བརྒྱ་བྱིན་གྱིས་འདི་སྙམ་དུ། བྱང་ཆེན་སྦྱིན་
པའི་ཕར་ཕྱིན་དང། ཚུལ་ཁྲིམས་ཀྱི་ཞེས་པ་ནས་ཟག་པ་མེད་པའི་ཆོས་རྣམས་ཡོངས་སུ་རྫོགས་པར་གྱུར་ཅིག་ཅེས་དང། བཅོམ་ལྡན་འདས་བདག་ནི་གང་ཟག་བྱང་ཆུབ་སེམས་དཔའི་ཐེག་པ་པ་བླ་མེད་རྫོགས་བྱང་དུ་ཡང་དག་པར་ཞུགས་པ་སླར་ལྡོག་པར་
འགྱུར་བར་སེམས་འགའ་ཙམ་ཡང་སྐྱེ་བ་མ་མཆིས་སོ། །ཞེས་པ་ནས། ཡོངས་སུ་མྱ་ངན་ལས་ཟློ་བར་འགྱུར་ཞེས་རྟོགས་ཏེ། ཞེས་གསུངས། གཉིས་པ་ལ་གསུམ་ལས། དང་པོ་ནི། ལུས་རྣམ་གཞག་ཏུ། རྣམ་འཕེལ་དང། བརྟན་དང། ཞེས་འཆད་ན། རྣམ་འཕེལ་གྱི་འོག་ཏུ་

[008B] དེའི་རྒྱུ་མཚན་ཡོད་དེ། སྔར་བཤད་པ་དེ་ལྟར་བསོད་ནམས་རྣམ་པར་འཕེལ་བའི་རྩེ་མོས་རྣམ་པར་སྤེལ་བའི་རྟོགས་པ་ལ་རང་དབང་དུ་གྱུར་པ་མཐར་ཕྱིན་པའི་མཚན་ཉིད་རྣམས་ནི་ངེས་པར་བརྟན་པ་ཡིན་པས་དེ་ལྟར་བཤད་
པའི་ཕྱིར། ཞེས་མཚམས་སྦྱོར་བ་ལ། དེ་ལྟར་རྣམ་པར་འཕེལ་བའི་རྣམ་པར་སྤེལ་བའི་རང་དབང་དུ་གྱུར་པ་མཐར་ཕྱིན་པའི་མཚན་ཉིད་རྣམས་ནི་ངེས་པར་བརྟན་པ་ཡིན་པས་ངེས་པར་བརྟན་པ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། ཀུན་མཁྱེན་
ཉིད་གསུམ། ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། དེ་ལྟར་ཡང་དག་པའི། །ཞེས་སོགས་གསུངས། འདི་ལ་རང་དོན་རྟོགས་པས་བསྡུས་པ་ཀུན་མཁྱེན་ཉིད་གསུམ་གྱི་ཆོས་རྣམས་ཀྱི་རྟོགས་རིགས་ཡོངས་སུ་རྫོགས་པ་དང། སེམས་
ཅན་གྱི་དོན་ཡོངས་སུ་མི་གཏོང་བའི་ངེས་བརྟན་གཉིས་ལས། དང་པོ་ནི། མདོ་ཚན་དང་པོས་བསྟན་ནས། དེའི་དོན་འཆད་པ་ལ། ཀུན་མཁྱེན་ཉིད་གསུམ་ཆོས་རྣམས་ཀྱི། །ཡོངས་སུ་རྫོགས་པ་བླ་མེད་པ། །ཞེས་དང། རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཇི་སྐད་བཤད་
པའི་ཐམས་ཅད་མཁྱེན་པ་ཉིད་གསུམ་གྱི་ཚེས་སེམས་བསྐྱེད་པ་ལ་སོགས་པ་གོང་དུ་སྨོས་པ་རྣམས་ཡོངས་སུ་རྫོགས་པ་བླ་ན་མེད་པ་ནི། ངེས་པར་བརྟན་པ་ཡིན་ནོ། །ཞེས་གསུངས། གཉིས་པ་ནི། མདོ་ཚན་གཉིས་པས་བསྟན་ནས། དེའི་དོན་འཆད་པ་ལ། སེམས་ཅན་དོན་ཡོངས་
མི་གཏོང་བ། །ཞེས་དང། དེ་ལྟར་ཡང་དག་པའི་ཐབས་ལ་མཁས་པའི་སྟོབས་ཀྱིས་རྣམ་པར་མི་རྟོག་པ་རྟོགས་པའི་གནས་སྐབས་ན་སྙིང་རྗེ་ཆེན་པོ་མངོན་དུ་བྱེད་པའི་ངོ་བོས་སེམས་ཅན་གྱི་དོན་ཡོངས་སུ་མི་གཏོང་བའི་མཚན་ཉིད། ཅེས་གསུངས། གཞུང་དོན་ནི། ཐེག་ཆེན་གྱི་སྦྱོར་
ལམ་བཟོད་པ་ཆོས་ཅན། བརྟན་པའི་རྩེ་སྦྱོར་ཡིན་ཏེ། ཐབས་ཤེས་ཀྱི་རྟོགས་པ་བརྟན་པོ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ་ཡིན་པའི་ཕྱིར། མཁྱེན་གསུམ་རྗེས་མཐུན་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ་དེ། བཟོད་པའི་རྩེ་སྦྱོར་གྱི་མཚན་ཉིད་

[009A]༄༅། །ཁོ་ན་རེ། བཟོད་པ་ལ་གནས་པའི་སེམས་དཔའ་དེས་སངས་རྒྱས་ཀྱི་སྤྱན་རྗེས་མཐུན་པ་ཐོབ་པར་ཐལ། དེས་མཁྱེན་གསུམ་རྗེས་མཐུན་པ་ཐོབ་པའི་ཕྱིར་ན་མ་ཁྱབ་སྟེ། རྣམ་བཤད་ལས། མཁྱེན་གསུམ་གྱི་རྟོགས་རིགས་རྫོགས་པར་ཐོབ་པ་ཙམ་གྱིས་དག་ས་
ལ་སྦྱོར་བ་ཧ་ཅང་ཐལ་ལ། རྟོགས་པའི་ངོ་བོ་རྫོགས་པ་ལ་བྱེད་ན་དེ་བས་ཀྱང་མི་འཐད་དེ། ཞེས་གསུངས་པའི་དོན་ནི། སྔ་མ་ཁ་ཅིག་རྩེ་སྦྱོར་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་ས་དགུ་པའི་ཡེ་ཤེས་ཆུང་འབྲིང་ཆེན་པོ་གསུམ་ལ་བྱེད་དེ། དེའི་སྐབས་ཀྱི་སྦྱོར་
ལམ་དེ་དག་སའི་ཡེ་ཤེས་ལ་བྱེད་རིགས་པའི་ཕྱིར། ཀུན་མཁྱེན་ཉིད་གསུམ་ཆོས་རྣམས་ཀྱི། །ཞེས་དེའི་སྐབས་ཀྱི་སྦྱོར་ལམ་བཟོད་པ་དེས་མཁྱེན་གསུམ་གྱི་རྟོགས་པ་རྫོགས་པར་ཐོབ་པར་བཤད་པའི་ཕྱིར་ཟེར་ན། འོ་ན་མཁྱེན་གསུམ་གྱི་རྟོགས་པ་རྫོགས་པའི་དོན་དེ་གང་
ལ་བྱེད། མཁྱེན་གསུམ་གྱི་རྟོགས་རིགས་རྫོགས་པ་ལ་བྱེད་དམ། མཁྱེན་གསུམ་གྱི་རྟོགས་པའི་ངོ་བོ་རྫོགས་པ་ལ་བྱེད། དང་པོ་ལྟར་ན། དེ་ཙམ་གྱིས་དག་པས་ལ་སྦྱོར་བ་མི་འཐད་དེ། ས་བདུན་པ་མན་ཆད་དུ་ཡང་དེ་རྫོགས་པར་ཐོབ་པ་ཡོད་པའི་ཕྱིར། གཉིས་པ་ལྟར་
ན༑ ས་དགུ་པའི་སྐབས་སུ་མཁྱེན་གསུམ་གྱི་རྟོགས་པ་རྫོགས་པར་ཐོབ་པ་ཡོད་པར་ཐལ། རྩེ་སྦྱོར་གྱི་སྐབས་ནས་བསྟན་པའི་སྦྱོར་ལམ་བཟོད་པ་དེ་ས་དགུ་པའི་ཡེ་ཤེས་གང་ཞིག་དེས་མཁྱེན་གསུམ་གྱི་རྟོགས་པ་རྫོགས་པར་ཐོབ་པའི་ཕྱིར་དང། དེའི་དོན་མཁྱེན་
གསུམ་གྱི་རྟོགས་པའི་ངོ་བོ་རྫོགས་པ་ལ་བྱེད་རིགས་པའི་ཕྱིར། རྟགས་ཁས། ཁོ་ན་རེ། དམན་ལམ་སྔོན་དུ་མ་སོང་བའི་ས་བདུན་པ་པས་གཞི་ཤེས་ཀྱི་རྟོགས་རིགས་རྫོགས་བར་ཐོབ་པར་ཐལ། འདོད་པའི་ཕྱིར། འདོད་ན། དེས་ཉན་རང་གི་རྟོགས་རིགས་རྫོགས་པར་
ཐོབ་པར་ཐལ། འདོད་པའི་ཕྱིར་ཟེར་ན་མ་ཁྱབ་བོ།།    ༈    །།བཞི་པ་ལ་ཡང་མདོ་དང་བསྟན་བཅོས་གཉིས་ལས། དང་པོ་ནི། བརྟན་པ་ཕྱི་མ་ལས་འཕྲོས་ནས་བརྒྱ་བྱིན་གྱིས་གསོལ་པ། བཅོམ་ལྡན་འདས་དེ་ལྟར་ཐེག་པ་ལ་གསར་དུ་ཞུགས་པའི་བྱང་ཆེན་དེ་དག་གི་

[009B] སྐྱེ་བ་གཅིག་གིས་ཐོགས་པའི་བྱང་ཆེན་རྣམས་ཀྱི་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་བགྱིད་ན་རིགས་ཀྱི་བུའམ་རིགས་ཀྱི་བུ་མོ་དེ་དག་གི་བསོད་ནམས་ཅི་ཞིག་འཕེལ་བར་འགྱུར་
བཅོམ་ལྡན་འདས་ཀྱིས་བཀའ་སྩལ་པ། ཀོའུ་ཤི་ཀ་གླིང་ཆེན་པོ་བཞི་པའི་འཇིག་རྟེན་གྱི་ཁམས་སྲང་ལ་གཞལ་བའི་ཚད་ནི་བཟུང་དུ་ཡང་སྲིད་ཀྱང། དེ་དག་གིས་རྗེས་སུ་ཡི་རང་བ་དང་ལྡན་པའི་བསོད་ནམས་ནི་ཚད་མེད་དོ། །ཞེས་པ་ནས་ཇི་ལྟར་སེམས་གཞན་དུ་མི་རྒྱུ་བ་དེ་ལྟར་ཡོངས་
སུ་བསྔོ་བར་བྱའོ། །ཞེས་པའི་བར་གསུངས། གཉིས་པ་ལ་གསུམ་ལས། དང་པོ་ནི། ལུས་རྣམ་གཞག་ཏུ། བརྟན་དང་སེམས་ཀུན་གནས་པ་དང། །ཞེས་འཆད་ན། ངེས་བརྟན་གྱི་འོག་ཏུ་སེམས་ཀུན་ཏུ་གནས་པའི་རྩེ་སྦྱོར་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ་
དེ་ལྟར་ངེས་པར་བརྟན་པར་བྱེད་པའི་བཟོད་པའི་ངེས་པར་བསྟན་པར་འགྱུར་བའམ་བྱས་པའི་མཚན་ཉིད་ཅན་ནི་སེམས་ཀུན་ཏུ་གནས་པའི་རྩེ་སྦྱོར་ཡིན་པས་ན་དེ་ལྟར་བཤད་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་ངེས་པར་བརྟན་པར་བྱེད་པས་ངེས་པར་བརྟན་
པར་འགྱུར་བའི་མཚན་ཉིད་ནི་སེམས་ཀུན་ཏུ་གནས་པ་ཡིན་པས་སེམས་ཀུན་ཏུ་གནས་པ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། གླིང་བཞི་པ་དང་སྟོང་དག་དང། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཚད་སྲིད་
པ་ནི་སྲང་ཚད་ཀྱིས་གཞལ་བར་ནུས་སོ། །ཞེས་བྱ་བའི་ཚུལ་གྱིས་གླིང་བཞི་པ་ལ་སོགས་པ་སྟོང་གསུམ་པའི་འཇིག་རྟེན་གྱི་ཁམས་རྣམས་ཀྱིས་ཕ་རོལ་ཏུ་ཕྱིན་པ་ལ་སོགས་པ་ཐམས་ཅད་ཀྱི་ངོ་བོ་ཉིད་ཏིང་ངེ་འཛིན་གྱི་བསོད་ནམས་དང་ཡེ་ཤེས་ཀྱི་སོ་སོར་དཔེར་མཛད་ནས་དེ་དག་ལས་
ཁྱད་པར་དུ་འཕགས་ཤིང་ཚད་ལས་འདས་པའི་བསོད་ནམས་མང་པོ་ཉིད་ཀྱིས་ཏིང་ངེ་འཛིན་གྱི་མཚན་ཉིད་བརྗོད་པ་ནི་སེམས་ཀུན་ཏུ་གནས་པ་ཡིན་ནོ། །ཞེས་གསུངས། གཞུང་དོན་ནི། མདོ་ལས། ཆོས་མཆོག་གི་རྩེ་སྦྱོར་དངོས་སུ་བསྟན་པ་ཡིན་ཏེ། མདོ་ལས་དེ་བསོད་ནམས་མང་པོས་

[010A]༄༅། །མཚོན་ཏེ་བསྟན་པའི་ཕྱིར་ཏེ། དངོས་སུ་སེམས་དང་པོ་བསྐྱེད་པ། སྤྱོད་པ་ལ་ཞུགས་པ། ཕྱིར་མི་ལྡོག་པ། སྐྱེ་བ་གཅིག་གིས་ཐོགས་པའི་དགེ་བའི་རྩ་བ་ལ་རྗེས་སུ་ཡི་རངས་པའི་བསོད་ནམས། གླིང་བཞི་དང། སྟོང་དང་པོ་དང། སྟོང་བར་པ་དང། སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁསྨ་ཀྱི་སའི་དཀྱིལ་འཁོར་སྲང་ལ་གཞལ་བ་དང། ཆུ་ཐིག་སྐྲའི་རྩེ་མོས་བླངས་པའི་གྲངས་བཟུང་བར་ནུས་པ་དཔེར་མཛད་ནས་དེ་དག་ལས་ཆེས་ཁྱད་པར་འཕགས་པར་བསྟན་པས་མཚོན་ནས་བསྟན་པའི་ཕྱིར་ཏེ། མདོ་སྡུད་པ་ལས། མི་
ལྡོག་བྱང་ཆུབ་མཆོག་ལ་རབ་ཏུ་ཞུགས་པ་ཡི། །སེམས་བསྐྱེད་པ་ལ་བསམ་པ་ཐག་པས་ཡི་རངས་པ། །སྟོང་གསུམ་རི་རབ་སྲང་ལ་གཞལ་བས་ཚད་བཟུང་རུང། །རྗེས་སུ་ཡི་རངས་དགེ་བ་དེ་ནི་དེ་ལྟ་མིན། །ཞེས་གསུངས་པའི་ཕྱིར། འདིའི་བྱང་སེམས་བཞི་པོ་དེ་ཡང། ས་དང་
པོ་དང། གཉིས་པ་ནས་ས་བདུན་པའི་བར་དང། ས་བརྒྱད་པ་ཡན་ཆད་དང། ས་བཅུ་པ་པ་ལ་འཕགས་པས་བཞེད་དེ། ཉི་སྣང་ལས། ཐེག་པ་ལ་གསར་དུ་ཞུགས་པ་དང། སྤྱོད་པ་ལ་ཞུགས་པ་དང། ཕྱིར་མི་ལྡོག་པ་དང། སྐྱེ་བ་གཅིག་གིས་ཐོགས་པ་ཞེས་བྱ་བ་ནི། ཅི་རིགས་བར་རྣམ་
པར་རྟོག་པ་བཞིའི་གཉེན་པོའི་ཕྱོགས་མཐོང་བ་དང། སྒོམ་པའི་ལམ་ལ་རྟོགས་པ་པོ་རྣམ་པ་བཞི། ཞེས་སོགས་གསུངས་པའི་ཕྱིར། རྒྱ་གར་པ་ཁ་ཅིག་སྦྱོར་ལམ་རྩེ་སྦྱོར་བཞི་ལ་གནས་པའི་བྱང་སེམས་བཞི་ལ་བཞེད། སློ་དཔོན་གྱིས་མོས་སྤྱོད་དང། མ་དག་ས་བདུན་དང། དག་
པས་གསུམ་དང། ས་བཅུ་པ་ལ་གནས་པའི་རང་ཉིད་ངོ་བོ་རྟོགས་པའི་དབྱེ་བ་བཤད་པ་ཡིན་ནོ། །ཞེས་འདོད་དོ། །དེ་ལ་ཐེག་པ་ལ་དང་པོར་ཞུགས་པ་ནི་མོས་པའི་སྤྱོད་པའོ། །སྤྱོད་པ་ལ་ཞུགས་པ་ནི་རབ་ཏུ་དགའ་བ་ལ་སོགས་པའི་ས་བདུན་ལ་གནས་པའོ། །ཕྱིར་མི་ལྡོག་པ་ནི་མི་
གཡོ་བ་ལ་སོགས་པའི་ས་གསུམ་ལ་གནས་པའོ། །སྐྱེ་བ་གཅིག་གིས་ཐོགས་པ་ནི་ས་བཅུ་པའོ། །ཞེས་གཞན་དག་འཆད་དོ། །ཞེས་གསུངས། དེས་ན་རང་གི་འབྲས་བུར་གྱུར་པའི་མཐོང་ལམ་སྐྱེད་པའི་ནུས་པ་སྨིན་པའི་ཏིང་ངེ་འཛིན་མཐའ་ཡས་པའི་སེམས་ཀུན་ཏུ་གནས་པ་ཐོབ་པའི་

[010B] ཆོས་མཆོག་གི་རྩེ་སྦྱོར་གྱི་མཚན་ཉིད། དོན་བསྡུ་ན། ཐེག་ཆེན་གྱི་སྦྱོར་ལམ་ཆོས་མཆོག་ཆོས་ཅན། ཆོས་མཆོག་གི་རྩེ་སྦྱོར་ཡིན་ཏེ། མདོ་ལས། བསོད་ནམས་མང་པོས་མཚོན་ནས་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་
པ་ཡིན་པའི་ཕྱིར། གཉིས་པ་དོན་བསྡུ་བ་ལ། རྟགས་ལ་སོགས་པ་དེ་དག་ནི་གོ་རིམ་བཞིན་དུ་དྲོ་བ་ལ་སོགས་པ་ངེས་པར་འབྱེད་པའི་ཆ་དང་མཐུན་པ་བཞིའི་ངོ་བོ་ཡིན་པར་ཁོང་དུ་ཆུད་བར་བྱའོ། །ཞེས་གསུངས།།    ༈    །།གཉིས་པ་མཐོང་ལམ་རྩེ་སྦྱོར་བཤད་པ་ལ་
མཚམས་སྦྱར་བ་དང། དོན་བཤད་པའོ། །དང་པོ་ནི། ལུས་རྣམ་གཞག་ཏུ། སེམས་ཀུན་གནས་པ་དང། མཐོང་ཞེས་བྱ་དང། ཞེས་འཆད་ན། སྦྱོར་ལམ་རྩེ་སྦྱོར་གྱི་འོག་ཏུ་མཐོང་ལམ་རྩེ་སྦྱོར་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། སྐྱེས་པའི་རིམ་པ་དང་
བསྟུན་ནས་དེ་ལྟར་བཤད་པའི་ཕྱིར། ཞེས་འཆད་པ་ལ། ངེས་པར་འབྱེད་པའི་ཆ་དང་མཐུན་པའི་འོག་ཏུ་མཐོང་བའི་ལམ་ཡིན་ཏེ། ཞེས་གསུངས། གཉིས་པ་ལ། སྤང་བྱ་རྟོག་པ་དང། དེའི་གཉེན་པོ་མཐོང་ལམ་རྩེ་སྦྱོར་གཉིས་ལས། དང་པོ་ལ། མཚམས་སྦྱར་བ་དང་
དོན་བཤད་པ་གཉིས་ལས། དང་པོ་ནི། མཐོང་ལམ་རྩེ་སྦྱོར་གྱི་དང་པོར་དེའི་མི་མཐུན་ཕྱོགས་མཐོང་སྤང་རྟོག་པ་འཆད་པའི་རྒྱུ་མཚན་ཡོད་དེ། མཐོང་ལམ་རྩེ་སྦྱོར་ལ་དེའི་མི་མཐུན་ཕྱོགས་ཤུགས་བསྟན་གྱི་གཉེན་པོ་དང་བཅས་པ་རྣམ་པ་བཞི་ཡོད་པས་དེ་བསྟན་པར་
བྱ་བའི་ཕྱིར། ཞེས་འཆད་པ་ལ། དེ་ལ་མི་མཐུན་པའི་ཕྱོགས་གཉེན་པོ་དང་བཅས་པ་རྣམ་པ་བཞི་ཡོད་པས། ཞེས་གསུངས། གཉིས་པ་ལ་ཡང། མདོར་བསྟན་པ་དང། རྒྱས་པར་བཤད་པ་དང། གཉེན་པོ་མཚོན་ཚུལ་ལོ། །དང་པོ་ལ་གཟུང་རྟོག་མདོར་བསྟན་པ་དང། འཛིན་
རྟོག་མདོར་བསྟན་པ་གཉིས་ལས། དང་པོ་ལ་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། མདོ་ལས་ཕྱིར་མི་ལྡོག་པ་རྣམས་དང་སྐྱེ་བ་གཅིག་གིས་ཐོགས་པ་དེ་དག་གིས་དགེ་རྩལ་རྗེས་སུ་ཡི་རང་ནས་བླ་མེད་རྫོགས་བྱང་དུ་བསྔོ་བར་ཇི་

[011A]༄༅། །ལྟར༑ འདུ་ཤེས་སུ་མི་འགྱུར་བ་དང། གཉིས་སུ་མེད་པའི་འདུ་ཤེས་སུ་མི་འགྱུར་བ་དེ་ལྟར་ཡོངས་སུ་བསྔོ་བར་བྱའོ། །ཞེས་མཐོང་སྤང་འཇུག་པ་གཟུང་རྟོག་གཉེན་པོའི་སྒོ་ནས་མདོར་བསྟན། དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་
འབྱོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་རབ་འབྱོར་ཅི་ཤེར་ཕྱིན་འབའ་ཞིག་རྣམ་པར་མི་རྟོག་པ་ཡིན་ནམ། འོན་ཏེ་བསམ་གཏན་གྱི་ཕར་ཕྱིན་དང། བརྩོན་འགྲུས་ཀྱི་ཕར་ཕྱིན་དང། བཟོད་པའི་ཕར་ཕྱིན་དང། ཚུལ་ཁྲིམས་ཀྱི་ཕར་ཕྱིན་དང། སྦྱིན་པའི་ཕར་ཕྱིན་ཡང་
རྣམ་པར་མི་རྟོག་པ་ཡིན། རབ་འབྱོར་གྱིས་སྨྲས་པ། ཚེ་ལྡན་ཤཱ་རི་བུ། ཤེར་ཕྱིན་རྣམ་པར་མི་རྟོག་པའོ། །བསམ་གཏན་གྱི་ཕར་ཕྱིན་ཡང་རྣམ་པར་མི་རྟོག་པའོ། །ཞེས་སོགས་ཀྱིས་ལྡོག་པ་གཟུང་རྟོག་གཉེན་པོའི་སྒོ་ནས་མདོར་བསྟན།།    ༈    །།གཉིས་པ་ལ་གསུམ་ལས་
དང་པོ་ནི། འོ་ན་མཐོང་སྤང་རྟོག་པ་བཞི་པོ་གང་ཞེ་ན། རེ་ཞིག་དང་པོར་མཐོང་སྤང་གཟུང་རྟོག་གཉིས་མདོར་བསྟན་གྱི་སྒོ་ནས་འཆད། ཅེས་མཚམས་སྦྱོར་བ་ལ། རེ་ཞིག་མི་མཐུན་པའི་ཕྱོགས་གཟུང་བར་རྣམ་པར་རྟོག་པ་གཉིས་པོ། །ཞེས་གསུངས། གཉིས་པ་ནི། མདོ་དེ་
གཉིས་ཀྱི་དོན་འཆད་པ་ལ། འཇུག་པ་དང་ནི་ལྡོག་པ་ལ། །ཞེས་སོགས་གསུངས། གསུམ་པ་ལ་རྟོག་པའི་ངོ་བོ། མི་མཐུན་ཕྱོགས་སུ་བསྟན་པ། དབྱེ་བ། འཁྲུལ་པར་བསྒྲུབ་པ་དང་བཞི་ལས། དང་པོ་ལ་དམིགས་པ་དང། རྣམ་པ་གཉིས་ལས། དང་པོ་སྟོན་པ་ལ། འཇུག་པ་དང་
ལྡོག་པ་མི་དམིགས་པ་དང། དམིགས་པའི་ངོ་བོ་ཉིད་དག་ལ་གོ་རིམས་བཞིན་དུ། ཞེས་གསུངས། གཉིས་པ་སྟོན་པ་ལ། བྱང་ཆུབ་སེམས་དཔའ་དང་ཉན་ཐོས་ལ་སོགས་པའི་ཆོས་ལེན་པ་དང་འདོར་བའི་སྒོ་ནས་གཟུང་བའོ་ཞེས་གཟུང་བར་རྣམ་པར་རྟོག་པ། ཞེས་གསུངས་
གཉིས་པ་སྟོན་པ་ལ། ཉོན་མོངས་པ་དང་འདྲ་བ་མི་མཐུན་པའི་ཕྱོགས་སུ་གྱུར་པ། ཞེས་གསུངས། གསུམ་པ་དེ་སྟོན་པ་ལ། ཡུལ་གྱི་དབྱེ་བས་སོ་སོར་རྣམ་པ་དགུ་ཡོད་པ་ནི། ཞེས་གསུངས། བཞི་པ་དེ་སྟོན་པ་ལ། དངོས་པོ་དང་མ་འབྲེལ་བར་འཇུག་པ་ཉིད་ཀྱིས་ཕྱིན་ཅི་ལོག་ཏུ་

[011B] ཡུལ་ཇི་ལྟ་བ་བཞིན་མ་ཡིན་པའི་རང་གི་ངོ་བོ་དག་ཏུ་ཤེས་པར་བྱའོ། །ཞེས་གསུངས། གཞུང་དོན་ནི། མཐོང་སྤང་དུ་གྱུར་པའི་ཤེས་སྒྲིབ་གཟུང་རྟོག་ཆོས་ཅན། ཁྱོད་ལ་དུ་མར་ཡོད་དེ། ཁྱོད་ལ་མཐོང་སྤང་ཤེས་སྒྲིབ་འཇུག་པ་གཟུང་རྟོག་དང། མཐོང་
སྤང་ཤེས་སྒྲིབ་ལྡོག་པ་གཟུང་རྟོག་གཉིས་སུ་ཡོད་པའི་ཕྱིར། དེ་གཉིས་ཀྱི་དམིགས་ཡུལ་ཡོད་དེ། བྱང་སེམས་ལམ་གྱི་འཇུག་ཡུལ་མཚན་མར་དམིགས་པ་དང། དེའི་ལྡོག་ཡུལ་མཚན་མར་དམིགས་པའི་ངོ་བོ་ཉིད་སོགས་རིམ་བཞིན་དེ་གཉིས་ཀྱི་དམིགས་པ་ཡིན་པའི་ཕྱིར་
དེ་གཉིས་ཀྱི་རྣམ་བ་ཡོད་དེ། དང་པོ་དེ་བྱང་སེམས་དང་སངས་རྒྱས་ཀྱི་ཆོས་ལེན་པར་འདོད་པའི་སྒོ་ནས་བླང་བྱའི་གཟུང་བའོ་སྙོམ་དུ་ཞེན་པ་ཡིན། གཉིས་པ་ནི། ཉན་ཐོས་དང་རང་རྒྱལ་གྱི་ཆོས་འདོར་བར་འདོད་པའི་སྒོ་ནས་དོར་བྱའི་གཟུང་བའོ་སྙམ་དུ་ཞེན་པ་ཡིན་པའི་
ཕྱིར༑ དེ་གཉིས་ནི་མཐོང་ལམ་རྩེ་སྦྱོར་གྱི་མི་མཐུན་ཕྱོགས་ཡིན་ཏེ། དེའི་སྤང་བྱ་ཡིན་པའི་ཕྱིར། དཔེར་ན་མཐོང་སྤང་ཉོན་མོངས་དང་འདྲ་བའི་ཕྱིར་རོ། །རྟོག་པ་དེ་གཉིས་ཆོས་ཅན། སོ་སོར་དགུ་དགུར་ཡོད་དེ། ཡུལ་གྱི་དབྱེ་བས་དེ་ལྟར་ཡོད་པའི་ཕྱིར། བཅོ་བརྒྱད་པོ་དེ་དག་ནི་
ཡུལ་ཇི་ལྟ་བ་བཞིན་མ་ཡིན་པར་འཛིན་པའི་ངོ་བོ་དག་ཏུ་ཤེས་པར་བྱ་སྟེ། རང་ཡུལ་ཕྱིན་ཅི་ལོག་ཏུ་སྣང་བའི་ཕྱིར་ཏེ། དྷ་དུ་ར་ཟོས་པའི་རྒྱུ་མཚན་གྱིས་ནམ་མཁའ་ལ་གསེར་གྱིས་གང་བ་ཁས་ལེན་པ་ལ་འཇུག་པ་ལྟར་ཞེན་ཡུལ་གྱི་གཞིའི་དངོས་པོ་དང་མ་འབྲེལ་བར་འཇུག་
པ་སྟེ། ཞེན་པ་ལྟར་ཡུལ་མི་གནས་པའི་རིག་པ་ཡིན་པའི་ཕྱིར། དེས་ན་རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱ་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་བདེན་འཛིན་ཀུན་བརྟགས་མཐོང་སྤང་ཤེས་སྒྲིབ་འཇུག་པ་གཟུང་རྟོག་གི་མཚན་
   ༈    རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ཀུན་བརྟགས་མཐོང་སྤང་ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད། དབྱེ་ན་ཡུལ་གྱི་སྒོ་ནས་དགུར་

[012A]༄༅། །ཡོད་དོ། །ཁ་ཅིག་ཐེག་པ་ཆེན་པོའི་ལམ་འབྲས་བུ་དང་བཅས་པ་ལ་དམིགས་ནས་འཇུག་བྱར་བདེན་པར་ཞེན་པའི་ཞེན་རིག་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། ཐེག་དམན་གྱི་ལམ་འབྲས་བུ་དང་བཅས་པ་ལ་དམིགས་ནས་ལྡོག་བྱར་
བདེན་པར་ཞེན་པའི་ཞེན་རིག་ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཆོས་ཅན། མཚན་ཉིད་དང་པོ་དེར་ཐལ། མཚོན་དེའི་ཕྱིར། རང་གི་དམིགས་ཡུལ་དུ་གྱུར་པའི་བྱང་
སེམས་ལམ་གྱི་འཇུག་བྱ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་པ་ཆེན་པོའི་ལམ་འབྲས་བུ་དང་བཅས་པ་དེ་ཁྱོད་ཀྱི་དམིགས་ཡུལ་དུ་ཐལ་ལོ། །འདོད་མི་ནུས་ཏེ། དེའི་དམིགས་ཡུལ་
དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་ན་ཐེག་ཆེན་གྱི་ཚོགས་ལམ་ཡིན་དགོས་པའི་ཕྱིར། གཞན་ཡང། ཉན་ཐོས་ཀྱི་ཚོགས་ལམ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་
ཕྱིར་ཏེ། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། སྔ་མས་རིག་འགྲེའོ། །ཁ་ཅིག་དེའི་སྟེང་དུ་རང་གི་དམིགས་ཡུལ་དུ་གྱུར་པའི་ཞེས་བསྣན་
ནས་འཇོག་པ་ཡང་མི་འཐད་དེ། སྟོང་ཉིད་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་དང། མ་རིག་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་གཉིས་ཀྱིས་མ་ངེས་པའི་ཕྱིར། སྟོང་ཉིད་དེ་བྱང་སེམས་ལམ་གྱི་འཇུག་བྱ་དང། མ་རིག་བ་
དེ་བྱང་སེམས་ལམ་གྱི་ལྡོག་བྱ་ཡིན་པའི་ཕྱིར་ཏེ། དང་པོ་དེ་དེའི་བསྒོམ་བྱ་དང། གཉིས་པ་དེ་དེའི་སྤང་བྱ་ཡིན་པའི་ཕྱིར་རོ། །ཁ་ཅིག་བྱང་སེམས་ལམ་གྱི་འཇུག་བྱ་ལ་དམིགས་ནས། ཞེས་སོགས་དང། དེའི་ལྡོག་བྱ་ལ་དམིགས་ནས། ཞེས་སོགས་ཟེར་ན་སྐྱོན་སྔ་མ་དེ་འཕེན་ནོ། །འདོད་

[012B] བྱང་སེམས་ལམ་གྱི་འཇུག་བྱ་དེ་དེའི་དམིགས་ཡུལ་དུ་ཐལ་བ་སོགས་རིགས་འགྲེའོ། །ཁ་ཅིག་རང་གི་དམིགས་ཡུལ་དུ་གྱུར་པའི་འཇུག་བྱའི་ཆོས་ལ་དམིགས་ནས་ལོངས་སྤྱད་བྱར་བདེན་པར་ཞེན་པ་ཞེས་སོགས་དང། དེར་གྱུར་པའི་ལྡོག་བྱའི་ཆོས་ལ་དམིགས་
ནས་ཞེས་སོགས་ཟེར་ན། ཉན་ཐོས་ཀྱི་ཚོགས་ལམ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཉན་ཐོས་ཀྱི་ཚོགས་ལམ་དེ་འཇུག་བྱའི་ཆོས་ཡིན་པའི་ཕྱིར་ཏེ། དེ་ཐར་
ལམ་ཡིན་པའི་ཕྱིར་རོ། །ཁ་ཅིག་རང་གི་དམིགས་ཡུལ་དུ་གྱུར་པའི་འཇུག་བྱའི་ཆོས་ལ་དམིགས་ནས་གཟུང་བར་བདེན་པར་ཞེན་པའི་རབ་ཏུ་ཕྱེ་བའི་བདེན་འཛིན་ཀུན་བརྟགས། མཐོང་སྤང་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། དེར་གྱུར་པའི་བྱང་སེམས་ལམ་
གྱི་འཇུག་བྱའི་ཆོས་ལ་དམིགས་ནས་ཞེས་སོགས་སྐབས་འདིར་དངོས་སུ་བསྟན་པའི་དེའི་མཚན་ཉིད། དེང་གྱུར་པའི་ལྡོག་བྱའི་ཆོས་ལ་དམིགས་ནས་ཞེས་སོགས། མཐོང་སྤང་ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད། དེར་གྱུར་པའི་བྱང་སེམས་ལམ་གྱི་ལྡོག་བྱའི་ཆོས་ལ་
ཞེས་སོགས། སྐབས་འདིར་དངོས་སུ་བསྟན་པའི་དེའི་མཚན་ཉིད་ཟེར་ན། ཤེས་སྒྲིབ་འཇུག་པ་གཟུང་རྟོག་ཡིན་ན། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་པས་ཁྱབ་པར་ཐལ། མཐོང་སྤང་ཤེས་སྒྲིབ་ལྡོག་པ་གཟུང་རྟོག་ཡིན་ན་
དེར་གྱུར་པའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་པས་ཁྱབ་པའི་ཕྱིར། འདོད་ན། ཉན་ཐོས་ཀྱི་ཚོགས་ལམ་ལ་དམིགས་ནས་འཇུག་བྱའི་གཟུང་བར་བདེན་པར་ཞེན་པའི་བདེན་འཛིན་ཀུན་བརྟགས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་
   ༈    དེ་ཉན་ཐོས་ཀྱི་ལམ་གྱི་འཇུག་བྱའི་གཟུང་བ་ཡིན་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་ཚོགས་ལམ་དེ་བྱང་སེམས་ལམ་གྱི་འཇུག་བྱ་མ་ཡིན་པའི་ཕྱིར། གཞན་ཡང། ཉན་ཐོས་ཀྱི་ཚོགས་ལམ་ལ་

[013A]༄༅། །དམིགས་ནས་བྱང་སེམས་ལམ་གྱི་ལྡོག་བྱའི་གཟུང་བར་བདེན་པར་ཞེན་པའི་བདེན་འཛིན་ཀུན་བརྟགས་ཆོས་ཅན། མཚན་ཉིད་དེར་ཐལ། མཆོན་བྱ་དེའི་ཕྱིར། འདོད་ན། ཉན་ཐོས་ཀྱི་ཚོགས་ལམ་ལྡོག་བྱའི་གཟུང་བ་ཡིན་པར་ཐལ་ལོ།།    ༈    །།
གཉིས་པ་ལ་ཡང། མདོ་ལས་གསུངས་ཚུལ་དང། བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། མདོ་ལས། དེ་ནས་ཚེ་ལྡན་ཤཱ་རི་བུས་ཚེ་ལྡན་རབ་འབྱོར་ལ་འདི་སྐད་ཅེས་སྨྲས་སོ། །ཀྱེ་མ་ཚེ་ལྡན་རབ་འབྱོར་བྱར་ཆེན་གཞན་ཡང་ཤེར་ཕྱིན་ལ་སྤྱོད་པ་ནི་སྙིང་པོ་ལ་སྤྱོད་
པའོ། །དེ་སྐད་ཅེས་སྨྲས་པ་དང། ཚེ་ལྡན་རབ་འབྱོར་གྱིས་ཚེ་ལྡན་ཤཱ་རི་བུ་ལ་འདི་སྐད་ཅེས་སྨྲས་སོ། །ཀྱེ་མ་ཚེ་ལྡན་ཤཱ་རི་བུ་བྱང་ཆེན་གཞན་ཡང་ཤེར་ཕྱིན་ལ་སྤྱོད་པ་ནི་སྙིང་པོ་མེད་པ་ལ་སྤྱོད་པའོ། །དེ་ཅིའི་ཕྱིར་ཞེ་ན། ཚེ་ལྡན་ཤཱ་རི་བུ་ཤེར་ཕྱིན་སྙིང་པོ་མེད་པའོ། །ཞེས་སོགས་
ཀྱིས་མཐོང་སྤོང་ཤེས་སྒྲིབ་རྫས་འཛིན་རྟོག་པ་གཉེན་པོའི་སྒོ་ནས་མདོར་བསྟན། དེ་ནས་བཅོམ་ལྡན་འདས་ཀྱིས་ཚེ་ལྡན་རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར་ཅིའི་ཕྱིར་བྱང་ཆེན་ཤེར་ཕྱིན་ལ་ཞུམ་པར་མི་འགྱུར་བ་ཡིན། གསོལ་པ་བཅོམ་ལྡན་འདས་ཆོས་
ཐམས་ཅད་མ་མཆིས་པའི་སླད་དུ་བྱང་ཆེན་ཤེར་ཕྱིན་ལ་ཞུམ་པར་མི་འགྱུར་རོ། །ཞེས་པ་ནས་དེ་བཞིན་ཉིད་འདི་ལ་ནི་གང་ཡང་གནས་པར་འགྱུར་བ་མེད་དེ། དེ་ལ་གནས་ཤིང་བླ་མེད་རྫོགས་བྱང་དུ་མངོན་འཚང་རྒྱ་བར་འགྱུར་བ་སུ་ཡང་མེད་ན། དེ་ལ་གནས་ཤིང་ཆོས་སྟོན་པར་
འགྱུར་བ་ལྟ་ཅི་སྨྲོས་ཏེ་དེ་གནས་མེད་དོ། །ཞེས་པས་བཏགས་འཛིན་རྟོག་པ་གཉེན་པོའི་སྒོ་ནས་བསྟན་ནོ། །གཉིས་པ་ལ་གསུམ་ལས། དང་པོ་ནི། དེ་ལྟར་རྣམ་པར་རྟོག་པ་བཞིའི་གཟུང་བའི་རྣམ་པར་རྟོག་པའི་ཕྱོགས་གཉིས་མདོར་བསྟན་ནས། དེའི་འོག་ཏུ་འཛིན་པའི་རྣམ་པར་རྟོག་
པའི་ཕྱོགས་གཉིས་མདོར་བསྟན་གྱི་སྒོ་ནས་འཆད། ཅེས་མཚམས་སྦྱོར་པ་ལ། དེ་ལྟར་གཟུང་བར་རྣམ་པར་རྟོག་པའི་ཕྱོགས་གཉིས་བསྟན་ནས་འཛིན་པར་རྣམ་པར་རྟོག་པ་གཉིས་པོ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། སོ་སོའི་སྐྱེ་བོ་འཕགས་དབྱེ་བས། །

[013B] གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། སོ་སོའི་སྐྱེ་བོ་དང། ཞེས་སོགས་གསུངས། འདི་ལ་ཡང་རྟོག་པའི་ངོ་བོ། སྤང་བྱར་བསྟན་པ། དབྱེ་བ། འཁྲུལ་བར་བསྒྲུབ་བའོ། །དང་པོ་ནི། སོ་སོའི་སྐྱེ་བོ་འཕགས་དབྱེ་བས། །སེམས་ཅན་རྫས་
དང་བཏགས་ཡོད་པར། །རྣམ་རྟོག་འཛིན་པ་དག་ཏུ་འདོད། །ཅེས་དང། སོ་སོའི་སྐྱེ་བོ་དང་འཕགས་བའི་གང་ཟག་དག་གི་གོ་རིམས་བཞིན་དུ་སྐྱེས་བུ་རྫས་དང་བཏགས་པར་ཡོད་པའི་རྟེན་ཅན་གྱི་འཛིན་པ་དག་ཡོད་པས་འཛིན་པར་རྣམ་པར་རྟོག་པ། ཞེས་འཆད། གཉིས་པ་ནི་
གེགས་བྱེད་པ་ཡིན་པའི་ཕྱིར་མི་མཐུན་པའི་ཕྱོགས་སུ་གྱུར་བ། ཞེས་འཆད། གསུམ་པ་ནི། དེ་དག་སོ་སོར་དགུ་བདག་ཉིད། །ཅེས་དང། ཡུལ་གྱི་དབྱེ་བས་སོ་སོར་རྣམ་པ་དགུ་ཡོད་པ་ནི། ཞེས་འཆད། བཞི་བ་ནི། གལ་ཏེ་གཟུང་དོན་དེ་བཞིན་མེད། །དེ་དག་གང་གི་འཛིན་པར་འདོད་
དེ་ལྟར་དེ་དག་འཛིན་པ་ཡི། །ངོ་བོས་སྟོང་པའི་མཚན་ཉིད་དོ། །ཞེས་དང། གང་གི་ཚེ་དེ་དག་གི་ཡུལ་གྱི་དངོས་པོར་གྱུར་པ། གཟུང་བའི་དོན་དག་དེ་བཞིན་དུ་གཟུང་བའི་ངོ་བོར་ཡོད་པ་མ་ཡིན་ཞེས་བྱ་བ། དེའི་ཚེ་གང་གི་ཡང་འཛིན་པ་མ་ཡིན་ཏེ། དེའི་ཕྱིར་དེ་དག་ནི་འཛིན་པའི་ངོ་
བོས་དབེན་པའི་ངོ་བོ་ཡིན་པས། ཕྱིན་ཅི་ལོག་ཏུ་སྣང་པའི་ཕྱིར་ཡུལ་ཇི་ལྟ་བ་བཞིན་མ་ཡིན་པའི་རང་གི་ངོ་བོ་དག་ཏུ་ཤེས་པར་བྱའོ། །ཞེས་གསུངས། གཞུང་དོན་རིམས་པ་ལྟར། མཐོང་སྤང་ཤེས་སྒྲིབ་འཛིན་རྟོག་ཆོས་ཅན། ཁྱོད་ལ་དུ་མར་དབྱེར་རུང་སྟེ། ཁྱོད་ལ་མཐོང་སྤང་ཤེས་
སྒྲིབ་རྫས་འཛིན་རྟོག་པ་དང། དེ་བཏགས་འཛིན་རྟོག་པ་གཉིས་སུ་ཡོད་པའི་ཕྱིར་ཏེ། ཁྱོད་ལ་སོ་སོའི་སྐྱེ་བོ་དང་འཕགས་པའི་དབྱེ་བས་དེ་དེའི་འཛིན་པ་གཉིས་སུ་ཡོད་པའི་ཕྱིར་རོ། །རྟོག་པ་དེ་གཉིས་ཆོས་ཅན། མཐོང་ལམ་རྩེ་སྦྱོར་གྱི་སྤང་བྱ་ཡིན་ཏེ། དེ་སྐྱེ་བ་ལ་གེགས་བྱེད་པ་ཡིན་པའི་
ཕྱིར༑ དཔེར་ན་མཐོང་སྤང་ཉོན་སྒྲིབ་བཞིན་ནོ། །རྟོག་པ་དེ་གཉིས་ཆོས་ཅན། སོ་སོར་དུ་མར་ཡོད་དེ། ཡུལ་གྱི་སྒོ་ནས་དགུ་དགུར་ཡོད་པའི་ཕྱིར། འདི་དག་ལ་རྟོག་པ་ཞེས་བརྗོད་པའི་རྒྱུ་མཚན་ཡོད་དེ། རྟོག་པ་དེ་དག་རང་གིས་ཇི་ལྟར་ཞེན་པ་དེ་ལྟར་འཛིན་པའི་ངོ་བོའི་མཚན་ཉིད་ཅན་

[014A]༄༅། །ཡིན་པའི་ཕྱིར་ཏེ། རྟོག་པ་དེ་དག་ཞེན་པ་ལྟར་གྱི་ཡུལ་གང་གི་འཛིན་པར་འདོད། དེ་འཛིན་པ་མ་ཡིན་པའི་ཕྱིར་རོ། །རྒྱུ་མཚན་གང་གི་ཕྱིར་ན་རྟོག་པ་དེས་གཟུང་བའི་དོན་རྣམས་གཟུང་བ་དེ་བཞིན་དུ་མེད་པའི་ཕྱིར་རོ། །མཐའ་དཔྱད་པ་ལ། དངོས་ཀྱི་དོན་དང་
རྩོད་པ་སྤང་བ་གཉིས་ལས། དང་པོ་ནི། རང་གི་དམིགས་ཡུལ་དུ་གྱུར་བའི་རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་ཀུན་བརྟགས། མཐོང་སྤང་ཤེས་སྒྲིབ་རྫས་འཛིན་རྟོག་པའི་མཚན་ཉིད། དེར་གྱུར་པའི་བཏགས་འཛིན་ལ་དམིགས་
ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་ཀུན་བརྟགས། མཐོང་སྤང་ཤེས་སྒྲིབ་བཏགས་འཛིན་རྟོག་པའི་མཚན་ཉིད། དེ་གཉིས་ལ་སོ་སོར་ཡུལ་གྱི་སྒོ་ནས་དབྱེ་ན་དགུ་དགུར་ཡོད་དོ་ཁ་ཅིག་རང་གི་དམིགས་ཡུལ་དུ་གྱུར་པའི་གང་ཟག་རང་རྐྱ་ཐུབ་པའི་རྫས་
ཡོད་དུ་འཛིན་པའི་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་ཀུན་བརྟགས་དེ། སྐབས་འདིར་དངོས་སུ་བསྟན་པའི་མཐོང་སྤང་ཤེས་སྒྲིབ་རྫས་འཛིན་རྟོག་པའི་མཚན་ཉིད། དེར་གྱུར་པའི་སྐྱེས་བུ་བཏགས་ཡོད་དུ་འཛིན་པའི་འཛིན་པ་ལ་
དམིགས་ནས་ཞེས་སོགས། སྐབས་འདིར་དངོས་སུ་བསྟན་པའི་མཐོང་སྤང་ཤེས་སྒྲིབ་བཏགས་འཛིན་རྟོག་པའི་མཚན་ཉིད་ཟེར་ན། ལྷས་བྱིན་རང་རྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་ཀུན་བརྟགས་
ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། དེའི་དམིགས་ཡུལ་ཡང་ཡིན་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་ཡང་ཡིན་པའི་གཞི་མཐུན་ཡོད་པར་ཐལ། འདོད་པའི་ཕྱིར། འདོད་ན། ལྷས་བྱེན་རང་རྐྱ་ཐུབ་པའི་རྫས་ཡོད་དུ་འཛིན་པའི་འཛིན་
པ་དེ་གང་ཟག་དེར་འཛིན་པའི་འཛིན་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། གང་ཟག་ཁྱོད་ཀྱི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་པར་ཐལ། འདོད་པའི་ཕྱིར། འདོད་ན། གང་ཟག་དེ་ལྷས་བྱིན་དུ་ཐལ་ལོ། །གཞན་

[014B] ཤེས་སྒྲིབ་རྫས་འཛིན་རྟོག་པ་དང། ཤེས་སྒྲིབ་བཏགས་འཛིན་རྟོག་པ་གཉིས་འགལ་བར་ཐལ། མཚན་ཉིད་དེ་གཉིས་འཐད་པའི་ཕྱིར། འདོད་ན། བཀག་ཟིན། ཁ་ཅིག་རྫས་འཛིན་ལ་དམིགས་ནས་ཞེས་སོགས་དང་བཏགས་འཛིན་ལ་དམིགས་ནས་ཞེས་སོགས་ཟེར་ན། གང་
ཟག་རྫས་ཡོད་དུ་འཛིན་པའི་འཛིན་པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་ཀུན་བརྟགས་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། རྫས་འཛིན་དེ་ཁྱོད་ཀྱི་དམིགས་ཡུལ་དུ་ཐལ་ལོ། །རོང་ཊིཀ་པ་ན་རེ། འཕགས་རྒྱུད་
ལ་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློ་མེད་དེ། འཕགས་པ་ཡིན་ན་གང་ཟག་གི་བདག་མེད་མངོན་སུམ་དུ་རྟོགས་དགོས་པའི་ཕྱིར། ཐེག་ཆེན་འཕགས་པའི་རྒྱུད་ལ་ཆོས་ཀྱི་བདག་འཛིན་མེད་དེ། དེ་ཡིན་ན་ཆོས་ཀྱི་བདག་མེད་མངོན་སུམ་དུ་རྟོགས་དགོས་པའི་ཕྱིར་
ཟེར་ན། བྱང་འཕགས་ཀྱི་རྒྱུད་ལ་ཉོན་ཡིད་མེད་བར་ཐལ། དེའི་རྒྱུད་ལ་གང་ཟག་གི་བདག་འཛིན་མེད་པའི་ཕྱིར། འདོད་མི་ནུས་ཏེ། ཉོན་ཡིད་དེ་ས་བདུན་པའི་བར་དུ་འབྱུང་བའི་ཕྱིར། རྟགས་ཁས། གཉིས་པ་ལ། རྩོད་པ་ལན། ལན་ལ་རྩོད་པ་སྤང་བ་དང་གསུམ་ལས། དང་པོ་ནི། ཁ་ཅིག་
སོ་སོའི་སྐྱེ་བོ་འཕགས་དབྱེ་བས། །ཞེས་རྫས་འཛིན་སོ་སྐྱེའི་རྟེན་ཅན་དང། བཏགས་འཛིན་རྟོག་པ་འཕགས་པའི་རྟེན་ཅན་དུ་བཤད་པ་མི་འཐད་པར་ཐལ། སོ་སྐྱེའི་རྒྱུད་ཀྱི་འཛིན་རྟོག་ལ་རྫས་འཛིན་རྟོག་པས་མ་ཁྱབ། འཕགས་རྒྱུད་ཀྱི་འཛིན་རྟོག་ལ་བཏགས་འཛིན་རྟོག་པས་
མ་ཁྱབ་པའི་ཕྱིར། དང་པོ་གྲུབ་སྟེ། སོ་སྐྱེ་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པ་ཡོད་པའི་ཕྱིར་ཏེ། དེ་ལ་ཆོས་ཐམས་ཅད་བདག་མེད་པར་རྟོགས་པ་ཡོད་པའི་ཕྱིར། གཉིས་པ་གྲུབ་སྟེ། འཕགས་རྒྱུད་ལ་ངར་འཛིན་ཡོད་བའི་ཕྱིར་ཏེ། དེ་ལ་ང་ཞེས་
འབྱུང་བ་ཡོད་པའི་ཕྱིར་ཏེ། དགེ་སློང་དག་མཚན་མོ་འདས་ནས་ནང་བར་གྱི་དུས་སུ་ངས་སྲོག་ཆགས་ལྕེ་སྤྱང་སྐད་འབྱིན་པའི་སྒྲ་ཐོས། ཞེས་པ་དང། ད་དེའི་ཚེ་དེའི་དུས་ན་རི་དྭགས་ཀྱི་རྒྱལ་པོ་སེང་གེ་ཡན་ལག་མ་སྨད་པ་ཞེས་བྱ་བར་གྱུར་ཏེ། ཞེས་གསུངས་པའི་ཕྱིར་ཞེས་

[015A]༄༅། །   ༈    རྩོད་པ་དེ་དག་མི་འཐད་དེ། རྫས་འཛིན་སོ་སྐྱེའི་རྟེན་ཅན་དང། བཏགས་འཛིན་འཕགས་པའི་རྟེན་ཅན་དུ་གསུངས་པ་ནི་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བློའི་ཞེན་ཡུལ་མྱོང་སྟོབས་ཀྱིས་ཁེགས་པ་ནི་སོ་སོ་སྐྱོ་བོ་རྣམས་
ལ་མེད་ཅིང། འཕགས་པ་ལ་ཡོད་པས་དེ་ལྟར་གསུངས་པ་ཡིན་པའི་ཕྱིར། གཞན་ཡང་རྩོད་པ་དེ་ནི་སྙིང་པོ་མེད་པ་ཡིན་ཏེ། རྫས་འཛིན་སོ་སྐྱེ་ལ་བཤད་ཅིང་བཏགས་འཛིན་དེ་ལ་མ་བཤད་པ་ནི་སོ་སྐྱེ་ས་ཆོས་ཐམས་ཅད་བདག་མེད་དུ་ཤེས་པ་ནི་མོས་པ་ཡིད་བྱེད་ཀྱིས་བཏགས་
བ་ཙམ་དུ་རྟོགས་པ་ཡིན། བཏགས་འཛིན་འཕགས་པ་ལ་བཤད་པ་ནི། དེ་ཁོ་ན་ཉིད་ཡིད་བྱེད་ཀྱིས་བཏགས་པ་ཙམ་དུ་རྟོགས་པ་ལ་འདོད་པའི་ཕྱིར། དེ་ལྟར་ཡང། ཉི་སྣང་ལས་དེ་དག་ནི་མོས་པ་ཡིད་ལ་བྱེད་པ་ཡིན་ལ། འདིར་ནི་དེ་ཁོ་ན་ཉིད་ཡིད་ལ་བྱེད་པ་ལ་བརྗོད་པར་འདོད་པ་
ཡིན་པས་སྙིང་པོ་མེད་དོ། །ཞེས་གསུངས་པའི་ཕྱིར། གཞན་ཡང། རྩོད་པ་དེ་མི་འཐད་དེ། འཕགས་པ་ང་དེའི་ཚེ་ཞེས་སོགས་ཀྱི་ཚིག་ནི་གཞན་གྱིས་ཁོང་དུ་ཆུད་པའི་ཐབས་སུ་བསྟན་པ་ཐ་སྙད་པ་ཡིན་གྱི། ངར་འཛིན་པ་མཚན་ཉིད་པ་ཡོད་ན་ས་མ་ཡིན་པའི་ཕྱིར། དེ་ལྟར་ཡང། དེ་ཉིད་
   ༈    །ཞེས་གསུངས་པའི་ཕྱིར། རྩོད་ལན་འདི་དག་ཉི་སྣང་ལས་བཀོད་པ་གསེར་ཕྲེང་དུ་བཤད་པའོ། །ཁོ་ན་རེ། འཕགས་པ་བྱམས་པའི་རྒྱུད་ལ་ཤེས་སྒྲིབ་བཏགས་འཛིན་རྟོག་པ་ཡོད་པས། འདིར་ཡང་
མཐོང་སྤང་ལ་རྟོག་པ་དེ་བཤད་པ་མི་འཐད་ཅིང་སྒོམ་སྤང་རྫས་འཛིན་གྱི་རྟོག་པ་མི་འཐད་པར་འགྱུར་ཏེ། འཛིན་རྟོག་དང་པོ་སོ་སྐྱེ་དང་གཉིས་པ་འཕགས་པ་ཁོ་ན་ལ་ཡོད་པའི་ཕྱིར། ཞེས་ཟེར། འདིའི་ལན་ལ་ཁ་ཅིག་དེ་ལྟར་བཤད་པ་རྫས་འཛིན་དང་བཏགས་འཛིན་ལ་ཡིན་གྱི་
རྟོག་པ་གཉིས་ནི་འཛིན་པ་དེ་གཉིས་ཡུལ་དུ་བྱེད་པའི་རྟོག་པ་ཡིན་པས་དེ་ལ་མ་ཡིན་ནོ། །ཞེས་ཟེར་བ་མི་འཐད་དེ། རྩོད་པའི་སྐབས་སུ་རྟོག་པ་དང་པོ་དང་གཉིས་པའི་རྣམ་གཞག་མ་བྱས་སོ། །ཞེས་རྟོག་པ་གཉིས་ལ་བརྩད་ཅིང་རྩ་བར་ཡང་རྣམ་རྟོག་གཉིས་སྐྱེ་འཕགས་གཉིས་

[015B] དེས་ན་སོ་སྐྱེ་དང་མཐོང་སྤང་ལ་བཏགས་འཛིན་
་པ་ཡོད་པར་གསུངས་པ་ནི་མོས་པ་ཡིད་བྱེད་ཀྱི་དབང་དུ་བྱས་པ་ཡིན་ཏེ། བཏགས་འཛིན་ལ་ཡིད་བྱེད་གཉིས་ཀྱིས་སྒོ་ནས་གཉིས་སུ་མཛད་
བའི་ཕྱིར། རྩ་བར་བཏགས་འཛིན་རྟོག་པ་འཕགས་པའི་རྟེན་ཅན་དུ་གསུངས་པའི་རྒྱུ་མཚན་ཡོད་དེ། དེ་ཁོ་ན་ཉིད་ཀྱི་ཡིད་བྱེད་ལ་དགོངས་ནས་གསུངས་པའི་ཕྱིར། གསུམ་པ་ནི། ཁོ་ན་རེ། སེམས་ཅན་རྫས་དང་བཏགས་ཡོད་པར། །ཞེས་འཛིན་རྟོག་སེམས་ཅན་དུ་རྟོག་
པར་བཤད་པ་འདི་གང་ཟག་དང་ཆོས་གཉིས་སུ་ཕྱེ་བའི་གང་ཟག་ཡིན་ནམ། འོན་ཏེ། དེ་གང་ཟག་ཏུ་བཏགས་པའི་གཞི་སེམས་རྒྱུད་ཀྱིས་ཟིན་པའི་ཆོས་ཙམ་ལ་བྱེད། དང་པོ་ལྟར་ན་ཡུལ་ཅན་གྱི་རྟོག་པ་དེ་ཉོན་སྒྲིབ་ཡིན་པར་ཐལ། དམ་བཅའ་དེའི་ཕྱིར། འདོད་ན། རྟོག་པ་དེ་
གཉིས་ཉན་རང་གི་སྤང་བྱའི་གཙོ་བོ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། འདི་དག་བྱང་སེམས་ལམ་གྱི་ཐུན་མོང་མ་ཡིན་པའི་སྤང་བྱ་ཡིན་པའི་ཕྱིར། གཞན་ཡང། ཉན་རང་གིས་གཟུང་རྟོག་གཉིས་ཀྱང་སྤོང་ནུས་པར་ཐལ། དེས་འཛིན་རྟོག་གཉིས་སྤང་ནུས་
པའི་ཕྱིར། འདོད་ན། གཟུང་འཛིན་རྫས་གཞན་གྱི་རྣམ་རྟོག་བཞི་ཀ་སྤོང་ནུས་བར་ཐལ་ལོ། །གཉིས་པ་ལྟར་ན་གཞུང་ལས་སེམས་ཅན་དང་གང་ཟག་ཏུ་རྟོག་པར་བཤད་པ་དང། ཉི་སྣང་གི་རྩོད་ལན་ལ་ངར་འཛིན་ཡོད་མེད་ཀྱི་རྫས་འཛིན་ཡོད་མེད་དུ་བཤད་པ་མི་འཐད་པར་
འགྱུར་རོ། །ཞེ་ན། སྤྱིར་འཛིན་རྟོག་ལ་གང་ཟག་དང་ཆོས་ཙམ་ལ་འཛིན་པ་སོ་སོར་ཞེན་པ་གཉིས་ཡོད་ཅིང་གཉིས་ཀའང་བྱང་སེམས་ཀྱིས་སྤང་དགོས་པའི་ཕྱིར། གཉིས་ཀའི་རྣམ་གཞག་ཁས་བླངས་ཏེ། མདོར་བསྟན་དུ་གང་ཟག་ཏུ་རྟོག་པ་རྩ་བར་བཤད་ཅིང། རྒྱས་བཤད་
དུ་ཉི་སྣང་ལས་བཤད་པ་རྣམས་ཤེས་སྒྲིབ་ཀྱི་རྟོག་པར་སྣང་བའི་ཕྱིར་རོ། །དེས་ན་སྐྱེ་འཕགས་གཉིས་ཀའི་གང་ཟག་གིས་བདག་མེད་རྟོགས་ཀྱང་མངོན་དུ་གྱུར་མ་གྱུར་གཉིས་ལས། དེ་གཉིས་ཀྱིས་འཛིན་པ་ལ་སོ་སོར་རྫས་བཏགས་ཀྱི་འཛིན་པར་འཇིག་པ་ལྟར་ཆོས་

[016A]༄༅། །བདག་མེད་པར་མངོན་སུམ་དུ་རྟོགས་མ་རྟོགས་ཀྱི་ཁྱད་པར་གྱིས་ཀྱང་སྐྱེ་འཕགས་ཀྱི་འཛིན་པ་ལ་ཆོས་ཙམ་ལ་རྫས་དང་བཏགས་པའི་ལོངས་སྤྱོད་པ་པོར་འཛིན་པའི་ཤེས་སྒྲིབ་ཀྱི་འཛིན་པ་གཉིས་ཀྱང་ཤེས་པར་བྱའོ། །དེ་ལྟར་སྐྱེ་འཕགས་
གཉིས་ཀྱི་འཛིན་པ་ལ་རྫས་བཏགས་ཀྱི་འཛིན་པ་གཉིས་སུ་ཕྱེ་པ་ཡང་གཙོ་ཆེ་བ་ཡིན་ཏེ། གཞན་དུ་ན་འཕགས་རྒྱུད་ལ་རྫས་འཛིན་རྟོག་པ་མེད་པར་ཐལ་པའི་སྐྱོན་ཡོད་པའི་ཕྱིར། འདི་དག་ནི་གསེར་ཕྲེང་སྒྲས་ཟིན་ལྟར་བཀོད་པས་དཔྱད་པར་བྱ་དགོས་སོ།།    ༈    །།
གཉིས་པ་རྒྱས་པར་འཆད་པ་ལ། གཟུང་རྟོག་རྒྱས་པར་འཆད་པ་དང། འཛིན་རྟོག་རྒྱས་པར་འཆད་པ་གཉིས་ལས། དང་པོ་ལ། འཇུག་པ་གཟུང་རྟོག་རྒྱས་པར་འཆད་པ་དང། ལྡོག་པ་གཟུང་རྟོག་རྒྱས་པར་འཆད་པ་གཉིས་ལས། དང་པོ་ལ། མདོ་དང་བསྟན་བཅོས་གཉིས་
ལས༑ དང་པོ་ནི། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་ལྟར་སྒྱུ་མ་ལྟ་བུའི་སེམས་བླ་མེད་རྫོགས་བྱང་དུ་མངོན་པར་འཚང་རྒྱ་བར་འགྱུར་བ་ལགས། ཞེས་སོགས་ཀྱིས་འཆད། གཉིས་པ་ལ་གསུམ་ལས་
དང་པོ་ནི། ངོ་བོ་ཉིད་དང་རིགས་དང་ནི། །ཞེས་སོགས་གསུངས་པ་ཆོས་ཅན། དགོས་པ་ཡོད་དེ། གཟུང་བའི་རྣམ་པར་རྟོག་པ་དང་པོ་འཇུག་པ་གཟུང་རྟོག་ལ་ཇི་ལྟར་རྣམ་པ་དགུར་ཡོད་པ་ཡིན་ཞེ་ན། དེའི་ལན་བསྟན་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་
ལ༑ གཟུང་བའི་རྣམ་པར་རྟོག་པ་དང་པོ་འཇུག་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། ངོ་བོ་ཉིད་དང་རིགས་དང་ནི། །ཞེས་སོགས་གསུངས། གསུམ་པ་ལ་རྟོག་པའི་ངོ་བོ་དང། གཉེན་པོ་གཉིས་ལས། དང་པོ་ནི་
དབེན་པས། ཞེས་སོགས་ཀྱིས་འཆད། གཉིས་པ་ནི། མཐོང་བའི་ལམ་གྱི་སྦྱོར་བའི་གནས་སྐབས་ཀྱི་སྤང་བར་བྱ་བར་བཞེད་པ་ཡིན་ནོ། །ཞེས་གསུངས། དང་པོ་ལ་ཡང་ཡུལ་རྣམ་པ་དགུ་པོ་དེ་ལ་བྱང་སེམས་ལམ་གྱི་འཇུག་བྱ་སྤྱི་དང། ཁྱད་པར་གཉིས་ལས། དང་པོ་བྱང་ཆུབ་

[016B] བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཇི་སྙམ་དུ་སེམས། སྒྱུ་མ་ལྟ་བུའི་སེམས་དེ་ཁྱོད་ཀྱིས་ཡང་དག་པར་མཐོང་ངམ། གསོལ་པ་བཅོམ་ལྡན་འདས་དེ་ནི་མ་ལགས་ཏེ། བཅོམ་ལྡན་འདས་
བདག་གིས་ཡང་སྒྱུ་མ་ཡང་དག་པར་རྗེས་སུ་མ་མཐོང་སྟེ། ཞེས་སོགས་གསུངས། དེའི་དོན་འཆད་པ་ལ། ངོ་བོ་ཉིད་དང། ཞེས་དང། དབེན་པས་དབེན་པ་མ་རྟོགས་པའི་ངོ་བོ་ཉིད་དང། ཞེས་གསུངས། གཉིས་བ་ཁྱད་པར་ལ་རྒྱུ་དང། ལམ་དང། འབྲས་བུ་གསུམ་ལས། དང་པོ་རྒྱུ་
ཐེག་ཆེན་གྱི་རིགས་ལ་རྣམ་པར་རྟོག་པ་དེ་སྟོན་པ་ལ། བཅོམ་ལྡན་འདས་འདི་ལྟ་སྟེ། དཔེར་ན་ནམ་མཁའ་ནི་འདི་ལྟར་བདག་ལ་ལ་དང་ནི་ཉེའོ་ཞེས་བགྱི་བར་མི་སེམས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་ནམ་མཁའ་ལ་བྱེ་བྲག་མ་མཆིས་ཤིང་མི་གཡོ་བ་དང། རྣམ་
པར་རྟོག་པ་མ་མཆིས་པའི་སླད་དུ་སྟེ། ཞེས་གསུངས། དེའི་དོན་འཆད་པ་ལ། རིགས་དང་ནི། ཞེས་དང། ས་མི་གཡོ་བ་ལ་སོགས་བ་ལ་འཇུག་པས་སངས་རྒྱས་ཀྱི་རིགས་སུ་ངེས་པ་དང། ཞེས་གསུངས། གཉིས་པ་ལ་ལམ་གྱི་ངོ་བོ་དང་ཡུལ། མི་མཐུན་ཕྱོགས་སེལ་བའི་ནུས་
པ་དང་གསུམ་ལས། དང་པོ་ཐེག་ཆེན་གྱི་འཕགས་ལམ་ཡང་དག་པར་གྲུབ་པ་ལ་རྣམ་པར་རྟོག་པ་སྟོན་པ་ལ། བཅོམ་ལྡན་འདས་འདི་ལྟ་སྟེ། དཔེར་ན། སྒྱུ་མའི་སྐྱེས་བུ་ནི་འདི་ལྟར་བདག་ལ་སྒྱུ་མ་ནི་རིང་ངོ། །སྒྱུ་མའི་མཁན་པོ་ནི་ཉེའོ། །སྐྱེ་བོའི་ཚོགས་འདི་ལྟར་
འདུས་པ་ནི་བདག་ལ་ཉེའོ་ཞེའམ། རིང་ངོ་ཞེས་བགྱི་བར་མི་སེམས་སོ། །ཞེས་སོགས་གསུངས། དེའི་དོན་འཆད་པ་ལ། ལམ་ནི་ཡང་དག་གྲུབ་པ་དང། །ཞེས་དང། སྒྱུ་མ་ལྟ་བུར་རྟོགས་པས་མཐོང་བ་ལ་སོགས་པའི་ལམ་ཡང་དག་པར་གྲུབ་པ་དང། ཞེས་གསུངས་
གཉིས་པ་ཡིན་ལུགས་ཤེས་པ་སོགས་དམིགས་པ་ལ་རྣམ་པར་རྟོག་པ་ནི། བཅོམ་ལྡན་འདས་འདི་ལྟ་སྟེ། དཔེར་ན་གཟུགས་ནི་འདི་ལྟར་བདག་ལ་དམིགས་པ་གང་གི་གཟུགས་ནི་འབྱུང་བ་དེ་ནི་ཉེ་ལ། མེ་ལོང་དང་སྣོད་ཆུས་གང་བའི་ནང་དུ་བྱུང་བ་དེ་ནི་བདག་ལ་རིང་

[017A]༄༅། །ངོ་ཞེས་བགྱི་བར་མི་སེམས་སོ། །ཞེས་གསུངས་སོ། །དེའི་དོན་འཆད་པ་ལ། ཤེས་པའི་དམིགས་པ་མ་འཁྲུལ་དང། །ཞེས་དང། སྣང་བརྙན་ཙམ་དུ་ཟད་པས་ཤེས་པའི་དམིགས་པ་མ་འཁྲུལ་བ་དང། ཞེས་གསུངས། གསུམ་པ་སྤང་གཉེན་ལ་
འདོར་ལེན་བྱེད་པའི་མི་མཐུན་ཕྱོགས་དང། གཉེན་པོ་ཕྱོགས་ལ་རྣམ་པར་རྟོག་པ་ནི། བཅོམ་ལྡན་འདས་འདི་ལྟ་སྟེ། དཔེར་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ནི་སྡུག་པའམ་མི་སྡུག་པར་འགྱུར་བ་གང་ཡང་མ་མཆིས་སོ། །
ཞེས་སོགས་ཀྱིས་འཆད། དེའི་དོན་འཆད་པ་ལ། མི་མཐུན་ཕྱོགས་དང་གཉེན་པོ་དང། ཞེས་དང། ཡོན་ཏན་དང་སྐྱོན་མཐོང་བ་སྔོན་དུ་འགྲོ་བའི་བླང་བར་བྱ་བ་དང། དོར་བར་བྱ་བ་ཉིད་ཀྱིས་གཉེན་པོ་དང་མི་མཐུན་པའི་ཕྱོགས་དང། ཞེས་གསུངས། གསུམ་པ་ལ་
རང་དོན་དང་གཞན་དོན་གཉིས་ལས། དང་པོ་ཡུལ་མངོན་དུ་བྱས་པའི་རང་དོན་ལ་རྣམ་པར་རྟོག་པ་ནི། བཅོམ་ལྡན་འདས་འདི་ལྟ་སྟེ། དཔེར་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་རྣམ་པར་རྟོག་པ་ཐམས་ཅད་སྤངས་པའོ། །
ཞེས་སོགས་གསུངས། དེའི་དོན་འཆད་པ་ལ། རང་གིས་རྟོགས་དང། ཞེས་དང། དྲི་མ་ཐམས་ཅད་དང་བྲལ་བ་ཉིད་ཀྱིས་རང་གིས་རྟོགས་པ་དང། ཞེས་གསུངས། གཉིས་པ་ལ་བྱེད་པ་པོའི་ནུས་པ་དང། བྱ་བའི་ལས་དང། བྱ་བའི་འབྲས་བུ་དང་གསུམ་ལས། དང་པོ་ནི་
སེམས་ཅན་གྱི་དོན་བྱེད་པ་ལ་རྣམ་པར་རྟོག་པ་ནི། བཅོམ་ལྡན་འདས་འདི་ལྟ་སྟེ། དཔེར་ན། དེ་བཞིན་གཤེགས་པའི་སྤྲུལ་པ་འདི་ལྟར་ང་ལ་ཉན་ཐོས་དང་རང་སངས་རྒྱས་ཀྱི་ས་ནི་རིང་ངོ། །བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་ས་ནི་ཉེའོ། །ཞེས་
བགྱི་བར་མི་དམིགས་སོ། །ཞེས་སོགས་གསུངས། དེའི་དོན་འཆད་པ་ལ། བྱེད་པ་དང། ཞེས་དང། དམན་ཞིང་གྱ་ནོམ་པ་མ་ཡིན་པ་ཉིད་ཀྱིས་ཉན་ཐོས་ལ་སོགས་པའི་ས་ཐག་སྲིད་བར་བྱེད་པ་དང། ཞེས་གསུངས། གཉིས་པ་དོན་བྱེད་པ་དེའི་བྱ་བའི་ལས་ལ་རྣམ་པར་རྟོག་པ་

[017B]   ༈    དཔེར་ན། དེ་བཞིན་གཤེགས་པས་སྤྲུལ་པ་ཞིག་མཛད་པ་ན་དེ་ནི་དོན་གང་གི་སླད་དུ་སྤྲུལ་བའི་དོན་དེ་སྦྱོར་ཏེ་སྤྲུལ་པ་ནི་མི་རྟོག་རྣམ་པར་མི་རྟོག་གོ་བཅོམ་ལྡན་འདས་དེ་བཞིན་དུ་ཤེར་ཕྱིན་ཡང་དོན་གང་གི་སླད་དུ་བརྗོད་པའི་དོན་དེ་ཡང་
བགྱིད་ལ་ཤེར་ཕྱིན་དེ་ནི་མི་རྟོག་རྣམ་པར་མི་རྟོག་གོ་ཞེས་པས་བསྟན། དེའི་དོན་འཆད་པ་ལ། དེ་ཡི་ལས། ཞེས་དང། བསམ་པ་ཇི་ལྟ་བ་དང་མཐུན་པར་སྤྲུལ་པས་སེམས་ཅན་གྱི་དོན་གྱི་ལས་དང། ཤེས་གསུངས། གསུམ་པ་དོན་བྱ་བའི་འབྲས་བུ་མྱང་འདས་ལ་རྣམ་
པར་རྟོག་པ་དེ་སྟོན་པ་ལ། བཅོམ་ལྡན་འདས་འདི་ལྟ་སྟེ། དཔེར་ན། ཤིང་མཁན་ནམ་ཤིང་མཁན་གྱི་སློབ་མ་མཁས་པ་ཞིག་གིས་བུད་མེད་ཀྱི་གཟུགས་སམ་སྐྱེས་པའི་གཟུགས་སམ་གླང་པོ་ཆེའི་གཟུགས་སམ་རྟའི་གཟུགས་སམ་གླང་གི་གཟུགས་ཀྱི་འཁྲུལ་འཁོར་ཞིག་
སྦྱར་ན་དེ་དོན་གང་གི་སླད་དུ་བགྱི་བའི་དོན་དེ་སྒྲུབ་ཀྱང། ཞེས་སོགས་གསུངས། དེའི་དོན་འཆད་པ་ལ། བྱའི་འབྲས་བུ་ལ། ཞེས་དང། ཡང་དག་པའི་ཐབས་ལ་མཁས་པའི་སྟོབས་ཀྱིས་སྐྱེ་བོ་ཐམས་ཅད་མྱ་ངང་ལས་འདས་པ་ལ་འགོད་པར་བྱ་བའི་འབྲས་བུ་ལ་སྐྱོན་
མེད་པ་ཉིད་ཀྱིས། ཞེས་གསུངས། དེ་དག་གི་དོན་བསྡུས་ན་ས་སྟོན་པ་ལ། འཇུག་པའི་ཕྱོགས་ཀྱི་རྟེན་ཅན་གྱི། །རྣམ་རྟོག་དེ་ནི་རྣམ་དགུར་འདོད། །ཅེས་དང། གཟུང་བར་བྱ་བ་ཉིད་དུ་འཇུག་པར་བྱའོ། །ཞེས་བྱ་བ་གཟུང་བའི་རྣམ་པར་རྟོག་པ་དང་བོ་འཇུག་པའི་ཕྱོགས་ཀྱི་རྟེན་ཅན་
རྣམ་པ་དགུ་པོ། ཞེས་གསུངས། གཞུང་དོན་ནི། འདིར་བསྟན་ཤེས་སྒྲིབ་འཇུག་པ་གཟུང་རྟོག་ཆོས་ཅན། ཁྱོད་ལ་རྣམ་པ་དགུར་ཡོད་དེ། ཁྱོད་ལ་ཡུལ་གྱི་སྒོ་ནས་དབྱེ་ན་རྣམ་པ་དགུར་ཡོད་པའི་ཕྱིར། དེའི་ཡུལ་དེ་ལ་ཡང་དགུར་ཡོད་དེ། དོན་དམ་པར་རྒྱུ་ཕར་ཕྱིན་དྲུག་གིས་
དབེན་པའི་འབྲས་བུ་བླ་མེད་བྱང་ཆུབ་ཀྱི་དབེན་པ་མ་རྟོགས་པའི་དོན་རྒྱུ་དེ་ལ་བརྟེན་ནས་འབྲས་བུ་དེ་འཐོབ་པའི་ངོ་བོ་ཉིད་དང། ས་མི་གཡོ་བ་སོགས་གསུམ་ལ་དངོས་སུ་འཇུག་པའི་སངས་རྒྱས་ཀྱི་རིགས་སུ་ངེས་པ་དང། ཆོས་ཐམས་ཅད་བདེན་སྟོང་སྒྱུ་མ་ལྟ་བུར་རྟོགས་

[018A]༄༅། །པའི་མཐོང་ལམ་སོགས་ཡང་དག་པར་གྲུབ་པ་དང། ཆོས་ཐམས་ཅད་གཟུགས་བརྙན་ཙམ་དུ་ཟད་པར་རྟོགས་པས་ཐེག་ཆེན་གྱི་ཤེས་པའི་དམིགས་པ་མ་འཁྲུལ་བ་དང། ཡོན་ཏན་དང་སྐྱོན་མཐོང་བ་སྔོན་དུ་བཏང་བའི་སྒོ་ནས་བླང་བྱ་དང་དོར་བྱར་
བྱེད་པ་ཉིད་ཀྱིས་གཉེན་པོ་དང་མི་མཐུན་ཕྱོགས་སྐྱེད་པ་དང་སེལ་བ་དང། མཁྱེན་གསུམ་ཡུལ་བཅས་ཤེས་པ་ལ་སྒྲིབ་པའི་དྲི་མ་ཐམས་ཅད་དང་བྲལ་བས་རང་གི་ཡུལ་ཇི་བཞིན་དུ་རྟོགས་པ་དང། རྒྱུ་དམན་ཞིང་འབྲས་བུ་གྱ་ནོམ་པ་མ་ཡིན་པས་ཉན་ཐོས་སོགས་ཀྱི་ས་ཐག་སྲིད་བར་
བྱེད་པ་དང། གདུལ་བྱའི་བསམ་པ་དང་མཐུན་པར་སྤྲུལ་ནས་དོན་བྱེད་པས་སེམས་ཅན་གྱི་དོན་བྱེད་པའི་ལས་དང། ཡང་དག་པའི་ཐབས་ཤེས་དང་སྙིང་རྗེ་སྐྱེད་པ་ལ་མཁས་པའི་སྟོབས་ཀྱིས་གདུལ་བྱའི་སྐྱེ་བོ་ཐམས་ཅད་མྱང་འདས་ལ་འགོད་པར་བྱ་བའི་འབྲས་བུ་
སྟེ་དགུ་ཡོད་པའི་ཕྱིར། དེ་དག་ལ་རྟོག་པའི་ཚུལ་ཡོད་དེ། དངོས་པོར་དམིགས་པ་དང་གཞན་དོན་མི་སྒྲུབ་པའི་སྐྱོན་མེད་པ་ཉིད་ཀྱིས་དེར་མཐོང་ནས་འདི་ནི་བདག་གི་བླང་བྱའི་གཟུང་བའོ། །ཞེས་བདེན་པར་ཞེན་པར་བྱེད་པ་ཡིན་པའི་ཕྱིར་རོ། །རྟོག་པ་དེ་རྣམས་ཆོས་ཅན་
མཐོང་ལམ་གྱི་སྤང་བྱ་ཡིན་ཏེ། མཐོང་ལམ་གྱི་སྦྱོར་བ་སྟེ་ཐོབ་པ་ཡོངས་སུ་རྫོགས་པའི་གནས་སྐབས་ཀྱི་སྤང་བྱར་སངས་རྒྱས་བཞེད་པའི་ཕྱིར། གཉིས་པ་ལ་ཡང་མདོ་དང་བསྟན་བཅོས་གཉིས་ལས། དང་པོ་ནི། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་གང་ཐབས་ལ་མཁས་པ་དེ་ཡུན་རིང་ཇི་སྲིད་གཅིག་ནས་ཡང་དག་པར་ཞུགས་པ་ལགས། ཞེས་སོགས་ཀྱིས་བསྟན། གཉིས་པ་ལ་གསུམ་ལས། དང་པོ་ནི། འོ་ན་མཐོང་སྤང་ཤེས་སྒྲིབ་ལྡོག་པ་གཟུང་རྟོག་དགུ་པོ་དེ་གང་ཡིན་
ཞེས་དྲི་བའི་སྒོ་ནས་མཚམས་སྦྱོར་བ་ལ། གཟུང་བའི་རྣམ་པར་རྟོག་པ་གཉིས་པ་ལྡོག་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། ཞེས་གསུངས། གཉིས་པ་ནི། དེའི་དོན་འཆད་པ་ལ། སྲིད་དང་ཞི་བར་ལྟུང་བའི་ཕྱིར། ཞེས་སོགས་གསུངས། གསུམ་པ་ལ་སྤང་བྱ་རྟོག་པ་དང་

[018B] དང་པོ་ནི། འཁོར་བ་དང། ཞེས་སོགས་ཀྱིས་འཆད། གཉིས་པ་ནི། བྱང་ཆུབ་སེམས་དཔའ་རྣམས་ཀྱི་མཐོང་བའི་ལམ་གྱི་སེམས་དང་སེམས་ལས་བྱུང་བ་འཇུག་པའི་གནས་སྐབས་ཀྱི་སྤང་བར་བྱ་བར་བཞེད་པ་ཡིན་ནོ། །ཞེས་འཆད། དང་པོ་
ལ་ཡང་རྟོག་པའི་ངོ་བོ་དང། ཡུལ་གཉིས་ལས། དང་པོ་དེ་སྟོན་པ་ལ། རྣམ་རྟོག་དགུ་ཡི་བདག་ཉིད་འདི། །ལྡོག་པའི་ཕྱོགས་ཀྱི་རྟེན་ཅན་ཏེ། །ཉན་ཐོས་ལ་སོགས་ཡིད་ལས་འབྱུང། །ཞེས་དང། གཟུང་བར་རྣམ་པར་རྟོག་པ་གཉིས་པ་ལྡོག་པའི་ཕྱོགས་ཀྱི་རྟེན་ཅན་ཉན་
ཐོས་དང་རང་སངས་རྒྱས་ཀྱི་རྒྱུད་ལ་བླང་བར་བྱ་བ་ཉིད་དུ་འབྱུང་བ་རྣམ་པ་དགུ་པོ། ཞེས་གསུངས། གཉིས་པ་དེ་ལ་ཡུལ་དགུར་ཡོད་དེ། དེ་ལ་ལམ་དམན་པ་ལྔ་དང། འབྲས་བུ་དམན་པ་བཞི་ཡོད་པའི་ཕྱིར། དང་པོ་ལ་ཡང་རྟོགས་པ་དམན་པ། ཡོངས་འཛིན་དམན་པ་
ལམ་དམན་པ། དབང་པོ་དམན་པ། ཐབས་མཁས་དམན་པ་དང་ལྔ་ལས། དང་པོ་ལ་རྣམ་པར་རྟོག་པ་དེ་སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཐབས་མཁས་དེ་ལྟ་བུ་དང་ལྡན་པའི་བྱང་ཆེན་དེ་ནི་བསྐལ་པ་བྱེ་བ་ཁྲག་ཁྲིག་གྲངས་མེད་པ་ནས་
ཡང་དག་པར་ཞུགས་པ་ཡིན་ནོ། །ཞེས་སོགས་གསུངས། དེའི་དོན་འཆད་པ་ལ། སྲིད་དང་ཞི་བར་ལྟུང་བའི་ཕྱིར། །རྟོགས་པ་དམན་པ་ཉིད་དང་ནི། །ཞེས་དང། འཁོར་བ་དང་མྱ་ངན་ལས་འདས་པ་གང་ཡང་རུང་བ་ཞིག་ཏུ་ལྟུང་བ་ཉིད་ཀྱིས་རྟོགས་པ་དམན་པ་ཉིད་དང་
ཞེས་གསུངས། གཉིས་པ་ལ་རྣམ་པར་རྟོག་པ་དེ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་ཁྱིམ་ཐབས་མེད་པའི་བུད་མེད་རྣམས་ནི་འཕྱོན་མ་པ་རྣམས་ཀྱིས་ཚུགས་པར་སླ་བ་ཡིན་ནོ། །རབ་འབྱོར་དེ་བཞིན་དུ་ཕར་ཕྱིན་ལྔ་ཡང་ཤེར་ཕྱིན་དང་བྲལ་ན་བདུད་ཀྱི་རིས་ཀྱི་
ལྷ་རྣམས་ཀྱིས་ཚུགས་པར་སླ་བ་ཡིན་ནོ། །ཞེས་གསུངས། དེའི་དོན་འཆད་པ་ལ། ཡོངས་སུ་འཛིན་པ་མེད་པ་དང། །ཞེས་དང། དགེ་བའི་བཤེས་གཉེན་ཐབས་ལ་མཁས་པ་དང་བྲལ་བ་ཉིད་ཀྱིས་ཡོངས་སུ་འཛིན་པ་མེད་པ་དང། ཞེས་གསུངས། གསུམ་པ་ལ་རྣམ་པར་རྟོག་པ་དེ་

[019A]༄༅། །སྟོན་པ་ལ། རབ་འབྱོར་འདི་ལྟ་སྟེ། དཔེར་ན་གཡུལ་ངོར་འགྲོ་བའི་སྐྱེས་བུ་གོ་ཆ་ཚང་བར་གྱོན་པ་མཚོན་ཆ་ཚང་བ་ཐམས་ཅད་གཡུལ་ངོ་ན་འདུག་པའི་ཚེ་རྒྱལ་པོའི་ཟླའམ་ཕྱིར་རྒོལ་པ་དང་དགྲ་རྣམས་ཀྱིས་ཐུབ་པར་དཀའ་འོ། །རབ་འབྱོར་དེ་
བཞིན་དུ་ཕར་ཕྱིན་ལྔ་ཡང་ཤེར་ཕྱིན་དང་མ་བྲལ་ན་བདུད་དམ་བདུད་ཀྱི་རིས་ཀྱི་ལྷ་རྣམས་དང་གང་ཟག་ལྷག་པའི་ང་རྒྱལ་ཅན་ནམ་བྱང་ཆུབ་སེམས་དཔའ་གདོལ་པ་རྣམས་ཀྱིས་ཐུབ་པར་དཀའ་འོ། །ཞེས་གསུངས། དེའི་དོན་འཆད་པ་ལ། ལམ་གྱི་རྣམ་པ་མ་ཚང་
   ༈    ཤེས་བྱའི་སྒྲིབ་པ་མཐའ་དག་གི་གཉེན་པོ་མ་ཡིན་པ་ཉིད་ཀྱིས་སྒྲུབ་པའི་ལམ་མ་ཚང་བ་དང། ཞེས་གསུངས། བཞི་པ་ལ་རྣམ་པར་རྟོག་པ་དེ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་མཁར་གྱི་རྒྱལ་པོ་རྣམས་ནི་འཁོར་ལོས་སྒྱུར་བའི་རྒྱལ་པོའི་
རྗེས་སུ་མཐུན་པར་སྒྲུབ་ཅིང། ནང་ནུབ་བསྙེན་བཀུར་བྱ་བའི་ཕྱིར་འོང་བར་བྱེད་དོ། །རབ་འབྱོར་དེ་བཞིན་དུ་ཕར་ཕྱིན་ལྔ་ཡང་ཤེར་ཕྱིན་གྱིས་ཡོངས་སུ་ཟིན་ན་རྣམ་མཁྱེན་ཉིད་གང་ན་བ་དེར་འདོང་ངོ། །ཞེས་གསུངས། དེའི་དོན་འཆད་པ་ལ། གཞན་གྱི་རྐྱེན་གྱིས་འགྲོ་བ་
   ༈    །ཞེས་དང། དེ་བཞིན་གཤེགས་པ་ལ་སོགས་པའི་གདམས་ངག་ལ་ལྟོས་པ་དང་བཅས་པ་ཉིད་ཀྱིས་གཞན་གྱི་རྐྱེན་ཀྱིས་འགྲོ་བ་ཉིད་དང། ཞེས་གསུངས། ལྔ་པ་དེ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་ཆུ་ཀླུང་ཕྲ་མོ་ཇི་སྙེད་གཅིག་ཡོད་པ་དེ་དག་ཐམས་ཅད་
ནི་ཆུ་ཀླུང་ཆེན་པོ་གང་གཱ་གང་ན་བ་དེར་འདོང་སྟེ། དེ་དག་ཆུ་ཀླུང་གང་གཱ་དང་འགྲོགས་ཏེ་རྒྱ་མཚོ་ཆེན་པོའི་ནང་དུ་འདོང་ངོ། །རབ་འབྱོར་དེ་བཞིན་དུ་ཕར་ཕྱིན་ལྔ་ཡང། ཞེས་སོགས་གསུངས། དེའི་དོན་འཆད་པ་ལ། ཆེད་དུ་བྱ་བ་ལོག་པ་དང། །ཞེས་དང། སེམས་ཅན་
ཐམས་ཅད་ཀྱི་མཆོག་ཉིད་ཀྱི་སེམས་ཆེན་པོ་ཉིད་ལ་སོགས་པ་ལ་མི་འཇུག་པ་ཉིད་ཀྱིས་ཆེད་དུ་བྱ་པ་ལོག་པ་དང། ཞེས་གསུངས། གཉིས་པ་ལ་ཡང། སྤངས་པ་དམན་པ། རྟོགས་པ་དམན་པ། གཞན་དོན་གྱི་བྱ་བ་དམན་པ། མྱང་འདས་དམན་པ་དང་བཞི་ལས། དང་

[019B] རབ་འབྱོར་འདི་ལྟ་སྟེ། དཔེར་ན་སྐྱེས་བུའི་ལག་པ་གཡས་པ་ནི་དགོས་པ་ཐམས་ཅད་བྱེད་དོ། །རབ་འབྱོར་དེ་བཞིན་དུ་ཤེར་ཕྱིན་ཡང་དེ་ལྟར་བལྟ་སྟེ་ཕར་ཕྱིན་ལྔ་ནི་ལག་པ་གཡོན་པ་ཇི་ལྟ་བ་བཞིན་དུ་ལྟའོ། །ཞེས་གསུངས་
དེའི་དོན་འཆད་པ་ལ། ཉེ་ཚེ་བ་དང། ཞེས་དང། ཉོན་མོངས་པའི་སྒྲིབ་པའི་གཉེན་པོ་ཉིད་ཀྱིས་ཉེ་ཚེ་བའི་ལམ་གྱི་བྱེད་པ་དང། ཞེས་གསུངས། གཉིས་པ་ལ་རྣམ་པར་རྟོག་པ་དེ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་ཆུ་ཀླུང་ཕྲ་མོ་རྣམས་ཀྱི་ཆུ་དང་ཆུ་ཀླུང་ཆེན་པོ་རྣམས་
ཀྱི་ཆུ་ཇི་སྙེད་ཅིག་ཡོད་པ་དེ་ཐམས་ཅད་ཀྱང་རྒྱ་མཚོ་ཆེན་པོར་ཕྱིན་ནས་འདི་ལྟ་སྟེ་ལན་ཚའི་ངོར་རོ་གཅིག་པར་འགྱུར་རོ། །རབ་འབྱོར་དེ་བཞིན་དུ་ཕར་ཕྱིན་ལྔ་ཡང་ཤེར་ཕྱིན་གྱིས་ཡོངས་སུ་ཟིན་ན་རྣམ་མཁྱེན་ཉིད་ཀྱི་ངོར་རོ་གཅིག་པར་འགྱུར་རོ། །ཞེས་གསུངས་
དེའི་དོན་འཆད་པ་ལ། སྣ་ཚོགས་ཉིད། །ཅེས་དང། དམིགས་པ་དང་བཅས་པ་ཉིད་ཀྱིས་འབྲས་བུ་དང་པོ་ལ་སོགས་པ་རྟོགས་པ་ཐ་དད་པ་ཉིད་དང། ཞེས་གསུངས། གསུམ་པ་དེ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་འཁོར་ལོས་སྒྱུར་བའི་རྒྱལ་པོའི་དཔུང་གི་
ཚོགས་ཡན་ལག་བཞི་དང་ལྡན་པའི་མདུན་དུ་ནི་འཁོར་ལོ་རིན་པོ་ཆེ་འགྲོ་ཞིང་འདུག་སྟེ་གང་དུ་འཁོར་ལོས་སྒྱུར་པའི་རྒྱལ་པོ་ཟས་ཀྱི་དོན་དུ་འདུག་པར་འགྱུར་པ་ན་འཁོར་ལོས་སྒྱུར་པའི་རྒྱལ་པོའི་དཔུང་གི་ཚོགས་ཐམས་ཅད་ཡོངས་སུ་ཚིམ་པར་བྱེད་ཅིང་འཁོར་
ལོ་རིན་པོ་ཆེ་གནས་ནས་གཡོ་བ་མེད་དོ། །རབ་འབྱོར་དེ་བཞིན་དུ་ཕར་ཕྱིན་ལྔ་པོ་འདི་ཤེར་ཕྱིན་གྱིས་ཡོངས་སུ་དཀྲི་བ་ཡིན་ཏེ་རྣམ་མཁྱེན་ཉིད་གང་ན་བ་དེར་འདོང་ཞིང་དེར་གནས་སོ། །དེར་གནས་པར་གྱུར་ནས་ཀྱང་དེ་ལས་ཀྱང་མི་འདའ་འོ། །ཞེས་གསུངས། དེའི་
དོན་འཆད་པ་ལ། གནས་དང་འཇུག་ལ་རྨོངས་བ་དང། །ཞེས་དང། མ་རིག་པའི་བག་ལ་ཉལ་བ་ཐམས་ཅད་མ་སྤངས་པ་ཉིད་ཀྱིས་གནས་པ་དང་འགྲོ་བ་མི་ཤེས་པ་དང། ཞེས་གསུངས། བཞི་པ་ལ་རྣམ་པར་རྟོག་པ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་

[020A]༄༅། །འཁོར་ལོས་སྒྱུར་བའི་རྒྱལ་བོའི་འཁོར་ལོ་རིན་པོ་ཆེ་དེ་དང། བློན་པོ་རིན་པོ་ཆེ་དེ་དང། ཁྱིམ་བདག་རིན་པོ་ཆེ་དེ་དང། བུད་མེད་རིན་པོ་ཆེ་དེ་དང། ནོར་བུ་རིན་པོ་ཆེ་དེ་དང། གླང་པོ་རིན་པོ་ཆེ་དེ་དང། རྟ་རིན་པོ་ཆེ་དེ་དག་ནི་དཔུང་གི་ཚོགས་ཡན་ལག་བཞིའི་
མདུན་དུ་འདོད་དོ། །རབ་འབྱོར་དེ་བཞིན་དུ་ཤེར་ཕྱིན་འདི་ཡང་ཕར་ཕྱིན་ལྔ་པོ་འདི་དག་གི་མདུན་དུ་འགྲོ་སྟེ། ཞེས་པ་ནས། རབ་འབྱོར་དེ་ནས་འདི་ལྟར་ཤེར་ཕྱིན་འདི་ནི་དགེ་བའི་ཆོས་ཐམས་ཅད་ཡོངས་སུ་བཟུང་ཞིང་མི་གནས་པའི་ཚུལ་གྱིས་རྣམ་མཁྱེན་ཉིད་གང་ན་
བ་དེར་གནས་པར་འགྱུར་བའི་ཕྱིར་རོ། །ཞེས་གསུངས། དེའི་དོན་འཆད་པ་ལ། རྗེས་ལ་འགྲོ་ཞེས་བྱ་བ་ལ། །ཞེས་དང། ཐེག་པ་ཆེན་པོ་ཐམས་ཅད་སྡུད་པར་བྱེད་པ་ཉིད་ཀྱིས་རྣམ་པ་ཐམས་ཅད་མཁྱེན་པ་ཉིད་མྱ་ངན་ལས་འདས་པ་ཐམས་ཅད་ཀྱི་མཇུག་ཏུ་འགྲོ་བ་ལ་ཉེས་
པ་དང་བཅས་པ་ཉིད་ཀྱིས་གཟུང་བར་བྱ་བ་མ་ཡིན་པ་ཉིད་དུ་ལྡོག་པར་བྱའོ། །ཞེས་གསུངས། གཞུང་དོན་ནི། འདིར་བསྟན་ཤེས་སྒྲིབ་ལྡོག་པ་གཟུང་རྟོག་ཆོས་ཅན། ཁྱོད་ལ་དགུར་ཡོད་དེ། ཁྱོད་ཀྱི་ཡུལ་དེ་ལ་རྣམ་པ་དགུར་ཡོད་པའི་ཕྱིར། དེའི་ཡུལ་དེ་ལ་རྣམ་པ་དགུར་ཡོད་དེ་
ཉན་རང་གི་ལམ་འབྲས་རྟོགས་པ་དམན་པ། བདག་རྐྱེན་ཡོངས་འཛིན་དམན་པ། དོན་གཉིས་སྒྲུབ་པའི་ཐབས་དམན་པ། སྤངས་རྟོགས་ཁྱད་པར་ཅན་ལས་ཉམས་པ། ལམ་འབྲས་ཁྱད་པར་ཅན་ཐོབ་པ་ལས་ཉམས་པ་དང་ལྔ་ཡོད་པའི་ཕྱིར། གསུམ་པ་ལ་ཡང། གཞན་དོན་
སྒྲུབ་པའི་ཐབས་དམན་པ་བྱང་ཆུབ་སྒྲུབ་པའི་ལམ་གྱི་རྣམ་པའི་ཆ་མ་ཚང་བ་དང། རང་དོན་སྒྲུབ་པའི་ཐབས་དམན་པ་སྲིད་པ་ཐ་མའི་ཚེ་ཡང་གཞན་གྱི་རྐྱེན་གྱིས་འགྲོ་བ་དང། གཉིས་ཀའི་དོན་སྒྲུབ་པའི་ཐབས་དམན་པ་ཆེད་དུ་བྱ་བ་ལོག་པ་དང་གསུམ་དུ་ཡོད་ལ། བཞི་
པ་ལ་ཡང། སྤངས་པ་དམན་པ་ལམ་གྱི་སྤང་བྱ་སྤོང་པའི་བྱེད་པ་སྟེ་ཉི་ཚེ་བ་དང། རྟོགས་པ་དེ་མན་པ་རྒྱུན་ཞུགས་ནས་དགྲ་བཅོམ་པའི་བར་རྟོགས་པ་སྣ་ཚོགས་པའམ་ཐ་དད་པ་ཉིད་ཡོད་ལ། ལྔ་པ་ལ་ཡང་ལམ་ཁྱད་པར་ཅན་ཐོབ་པ་ལས་ཉམས་པ་རྣམ་མཁྱེན་དུ་

[020B] འབྲས་བུ་ཁྱད་པར་ཅན་འཐོབ་པ་ལས་ཉམས་པ་རྗེས་ལ་འགྲོ་བ་དང་གཉིས་སུ་ཡོད་པའི་ཕྱིར། ཕྱི་མ་འདི་ལ་ཡང། གང་གི་མཇུག་ཏུ་འགྲོ་བ་དང། །གང་མཇུག་ཏུ་འགྲོ་བ་
དང༑ གང་དུ་འགྲོ་བ་དང། དེའི་རྒྱུ་མཚན་དང་བཞི་ལས། དང་པོ་ཡོད་དེ། ཐེག་ཆེན་གྱི་མྱང་འདས་ཐམས་ཅད་ཐོབ་པའི་མཇུག་ཏུ་འགྲོ་བ་ཡིན་པའི་ཕྱིར། གཉིས་པ་ཡོད་དེ། ཐེག་ཆེན་གྱི་གང་ཟག་རྣམས་འགྲོ་བ་ཡིན་པའི་ཕྱིར། གསུམ་པ་ཡོད་དེ། རྣམ་མཁྱེན་དུ་འགྲོ་བ་
ཡིན་པའི་ཕྱིར། བཞི་པ་ཡོད་དེ། ཐེག་པ་གསུམ་གྱི་ནང་ནས་ཐེག་པ་ཆེན་པོ་ཁོ་ན་ཐེག་པ་གསུམ་གྱི་སྤངས་རྟོགས་ཀྱི་ཡོན་ཏན་གྱི་རིགས་ཐམས་ཅད་ཡར་ལྡན་དུ་སྡུད་པར་བྱེད་པའི་ཕྱིར། དེས་ན་འདིའི་མདོར་རྟོག་པ་གཉིས་པ་དང་དྲུག་པའི་སྐབས་མ་གཏོགས་པར་གཉེན་པོ་
འབའ་ཞིག་སྒྲས་ཟིན་ལ་བསྟན་པའི་ཤུགས་ལ་འཕངས་པའི་རྟོག་པའི་ཡུལ་དགུ་བསྟན་བཅོས་སུ་གསུངས་སོ། །རྟོག་པ་དེ་དག་གིས་ཡུལ་ལ་རྟོག་ཚུལ་ཡང་ཡོད་དེ། དྲང་པོའི་ལམ་མེད་པར་ཡོན་པོས་འགྲོ་བའམ་གཞན་དོན་མི་སྒྲུབ་ཅིང་མཚན་མར་དམིགས་པའི་ཉེས་
པ་དང་བཅས་པ་ཉིད་ཀྱིས་ཏེ། དེར་མཐོང་ནས་འདི་ནི་བདག་གིས་གཟུང་བར་བྱ་བ་ཡིན་པའི་ཕྱིར་ལྡོག་པར་བྱ་བ་ཉིད་དུ་འཇུག་པར་བྱའོ་ཞེས་རྟོག་པར་བྱེད་པའི་ཕྱིར། རྟོག་པ་དེ་རྣམས་ཆོས་ཅན། མཐོང་སྤང་ཡིན་ཏེ། བྱང་སེམས་རྣམས་ཀྱི་མཐོང་ལམ་གྱི་སེམས་དང་
སེམས་ལས་བྱུང་བ་འཇུག་པ་སྟེ་རྟོག་པ་རྒྱས་པའི་དངོས་པོའི་གནས་སྐབས་ཀྱི་སྤང་བར་བྱ་བར་སངས་རྒྱས་བཞེད་པའི་ཕྱིར།།    ༈    །།གཉིས་པ་ལ་ཡང། རྫས་འཛིན་རྟོག་པ་རྒྱས་པར་བཤད་པ་དང། བཏགས་འཛིན་རྟོག་པ་རྒྱས་པར་བཤད་པ་དང་གཉིས་ལས། དང་
པོ་ལ། མདོ་དང་བསྟན་བཅོས་གཉིས་ལས། དང་པོ་ནི། གསོལ་པ་བཅོམ་ལྡན་འདས་ཤེར་ཕྱིན་ནི་ཆོས་གང་ཡང་ཡོངས་སུ་འཛིན་པའམ་གཏོང་བ་མ་མཆིས་སམ། ཞེས་སོགས་གསུངས། གཉིས་པ་ལ་གསུམ་ལས། དང་པོ་ནི། མཐོང་སྤང་ཤེས་སྒྲིབ་རྫས་འཛིན་རྟོག་པ་དེ་ལ་

[021A]༄༅། །དགུར་ཡོད་ན་དེ་དག་གང་ཡིན་ཞེས་དྲི་བའི་སྒོ་ནས་མཚམས་སྦྱོར་བ་ལ། སོ་སོ་སྐྱེ་བོའི་འཛིན་པའི་རྣམ་པར་རྟོག་པ་དང་པོ་སྐྱེས་བུ་རྫས་སུ་ཡོད་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ་
འཛིན་པ་དང་ནི་འདོར་བ་དང། །ཞེས་སོགས་གསུངས། གསུམ་པ་ལ་སྤང་བྱ་རྟོག་པ་དང། སྤོང་བྱེད་གཉེན་པོ་གཉིས་ལས། དང་པོ་ནི། ཀུན་རྫོབ་ཏུ་སྒྱུ་མ་བཞིན་དུ། ཞེས་སོགས་ཀྱིས་འཆད། གཉིས་པ་ནི། མཐོང་བའི་ལམ་གྱི་སྦྱོར་བའི་གནས་སྐབས་ཀྱི་སྤང་བར་བྱ་
བར་བཞེད་པ་ཡིན་ནོ། །ཞེས་འཆད། དང་པོ་ལ་ཡང། རྟོག་པའི་ངོ་བོ་དང། ཡུལ་གྱི་དབྱེ་བ་གཉིས་ལས། དང་པོ་ནི། འཛིན་པ་དང་པོར་ཤེས་པར་བྱ། །ཞེས་དང། འཛིན་པར་རྣམ་པར་རྟོག་པ་དང་པོ་རྣམ་པ་དགུ། ཞེས་གསུངས། གཉིས་པ་ལ་ཡང། རྒྱུ་ཞེན་མེད་ཀྱི་ལམ་
ལས་ཉམས་པ་དང། འབྲས་བུ་རྣམ་མཁྱེན་མི་འཐོབ་པ་གཉིས་ལས། དང་པོ་ལ་སྤྱོད་པ་ལ་ཞེན་པ་དང། ཤེས་བྱ་ལ་ཞེན་པ་དང། སྤང་གཉེན་ལ་ཞེན་པ་དང་གསུམ་ལས། དང་པོ་ལ་ཡང། ཀུན་སློང་དང། ངོ་བོ་དང། ཉེས་དམིགས་དང་གསུམ་ལས། དང་པོ་འཛིན་པ་དང་གཏོང་
བའི་རྣམ་པར་རྟོག་པ་དེ་སྟོན་པ་ལ། གསོལ་པ་བཅོམ་ལྡན་འདས་ཤེར་ཕྱིན་ཆོས་གང་ཡོངས་སུ་འཛིན་པའམ་གཏོང་བ་མ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ནི་མ་ཡིན་ཏེ། ཤེར་ཕྱིན་ཆོས་གང་ཡང་ཡོངས་སུ་འཛིན་པའམ་གཏོང་པ་ཡོད་དོ། །
ཞེས་སོགས་གསུངས། དེའི་དོན་འཆད་པ་ལ། འཛིན་པ་དང་ནི་འདོར་བ་དང། ཞེས་དང། ཀུན་རྫོབ་ཏུ་སྒྱུ་མ་བཞིན་དུ་འཛིན་པ་དང་གཏོང་བ་དང། ཞེས་གསུངས། གཉིས་པ་ཡིད་ལ་བྱེད་པ་ལ་དེ་སྟོན་པ་ལ། བཅོམ་ལྡན་འདས་ཇི་ལྟར་གཟུགས་ཡོངས་སུ་མ་བཟུང་མ་བཏང་བ་
ལགས༑ ཇི་ལྟར་ན་ཚོར་བ་དང་འདུ་ཤེས་དང་འདུ་བྱེད་རྣམས་དང། །རྣམ་པར་ཤེས་པ་ཡོངས་སུ་མ་བཟུང་མ་བཏང་བ་ལགས། ཇི་ལྟར་རྣམ་མཁྱེན་གྱི་བར་དུ་ཡོངས་སུ་མ་བཟུང་མ་བཏང་མ་བཏང་བ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གཟུགས་ཡིད་ལ་མི་བྱེད་པས་

[021B] །ཞེས་གསུངས། དེའི་དོན་འཆད་པ་ལ། ཡིད་ལ་བྱེད་དང། ཞེས་དང། ཡང་དག་པ་ཉིད་དུ་ཡིད་ལ་མི་བྱེད་པར་ཡིད་ལ་བྱེད་པ་དང། ཞེས་གསུངས། གསུམ་པ་ཁམས་གསུམ་ལ་ཆགས་པ་དང་འབྲེལ་བ་ལ་དེ་སྟོན་པ་ལ་
བཅོམ་ལྡན་འདས་ཅིའི་སླད་དུ་དེ་ལྟར་གཟུགས་ཡིད་ལ་མ་བགྱིས། དེ་ལྟར་ཚོར་བ་དང་འདུ་ཤེས་དང་འདུ་བྱེད་རྣམས་དང་རྣམ་པར་ཤེས་པ་ཡིད་ལ་མ་བགྱིས། ཞེས་པ་ནས། བཅོམ་ལྡན་འདས་ཀྱིས་བཀའ་སྩལ་པ། ཡིད་ལ་བྱེད་པས་ནི་གལ་ཏེ་འདོད་པའི་ཁམས། གལ་ཏེ་
གཟུགས་ཀྱི་ཁམས། གལ་ཏེ་གཟུགས་མེད་པའི་ཁམས་སུ་འདྲེ་བར་འགྱུར་ཏེ། ཡིད་ལ་བྱེད་པ་མེད་པས་ནི་གང་དུ་ཡང་འདྲེལ་བར་མི་འགྱུར་རོ། །དེ་བས་ན་རབ་འབྱོར་བྱང་ཆེན་ཆོས་གང་དང་ཡང་འདྲེལ་བར་མི་བྱའོ། །ཞེས་གསུངས། དེའི་དོན་འཆད་པ་ལ། ཁམས་རྣམས་ནི། གསུམ་པོ་
དག་དང་ཉེར་འབྲེལ་དང། །ཞེས་དང། ཆོས་ཉིད་ཀྱི་ཁམས་གསུམ་ཆར་དང་ཉེ་བར་འབྲེལ་པ་དང། ཞེས་གསུངས། གཉིས་པ་ལ་ཡང་དངོས་པོར་ཞེན་པ་དང། རྒྱུན་དུ་ཞེན་པ་དང། ཐ་སྙད་དུ་ཞེན་པ་གསུམ་ལས། དང་པོ་གནས་པ་ལ་ཞེན་པ་དེ་སྟོན་པ་ལ། གསོལ་བ་བཅོམ་ལྡན་
འདས་བྱང་ཆེན་ཤེར་ཕྱིན་ལ་དེ་ལྟར་སྤྱོད་པ་དེ་གང་ལ་གནས་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ལྟར་སྤྱོད་པའི་བྱང་ཆེན་ནི་གཟུགས་ལ་གནས་པར་མི་འགྱུར་རོ། །ཞེས་སོགས་གསུངས། དེའི་དོན་འཆད་པ་ལ། གནས་དང། ཞེས་དང། སྟོང་པ་
ཉིད་དུ་མི་གནས་པས་གནས་པ་དང། ཞེས་དང། གཉིས་པ་དངོས་པོ་ལ་མ་ནོར་བར་ཞེན་པ་དེ་སྟོན་པ་ལ། གསོལ་པ་བཅོམ་ལྡན་འདས་ཅིའི་སླད་དུ་རྣམ་མཁྱེན་ཉིད་ལ་ཡང་གནས་པར་མི་འགྱུར་བ་ལགས། བཅོམ་ལྡན་འདས་ཀྱིས་བཀའ་སྩལ་པ། མངོན་པར་ཆགས་པ་
མེད་པའི་ཕྱིར་གང་ལ་ཡང་གནས་པར་མི་འགྱུར་རོ། །ཞེས་སོགས་གསུངས། དེའི་དོན་འཆད་པ་ལ། མངོན་པར་ཞེན་པ་དང། ཞེས་དང། དངོས་པོ་ལ་མངོན་པར་མ་ཞེན་པས་ཐམས་ཅད་ལ་མངོན་པར་ཞེན་པ་དང། ཞེས་གསུངས། གསུམ་པ་དངོས་པོར་བཏགས་པ་ལ་རྣམ་

[022A]༄༅། །པར་རྟོག་པ་དེ་སྟོན་པ་ལ། གལ་ཏེ་བྱང་ཆེན་འདི་སྙམ་དུ་སེམས་ཤིང་གང་དེ་ལྟར་སྤྱོད་པ་དང། དེ་ལྟར་སྒོམ་པ་དེ་ནི་ཤེར་ཕྱིན་ལ་སྤྱོད་དོ། །དེ་ནི་ཤེར་ཕྱིན་ལ་སྒོམ་ཏེ། བདག་ནི་ཤེར་ཕྱིན་ལ་སྤྱོད་དོ། །ཞེས་སོགས་གསུངས། དེའི་དོན་འཆད་པ་ལ། ཆོས་
ཀྱི་དངོས་པོ་བཏགས་པ་དང། །ཞེས་དང། རྫས་སུ་ཡོད་པ་མེད་པས་ཆོས་ཐམས་ཅད་བཏགས་པ་དང། ཞེས་གསུངས། གསུམ་པ་ལ་སྤང་བྱ་དང། གཉེན་པོ་ལ་ཞེན་པ་གཉིས་ལས། དང་པོ་ཆགས་པ་ལ་རྣམ་པར་རྟོག་པ་དེ་སྟོན་པ་ལ། དེ་ནས་ཚེ་དང་ལྡན་རབ་འབྱོར་གྱིས་བཅོམ་
ལྡན་ན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་ལྟར་བྱང་ཆེན་ཤེར་ཕྱིན་ལ་སྤྱོད་པའི་ཚེ་སྐྱོན་འདི་དག་མ་མཆིས་པར་འགྱུར་བ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ནམ་བྱང་ཆེན་འདི་སྙམ་དུ་ཆོས་ཐམས་ཅད་ནི་མེད་པ་
སྟེ་ཡོངས་སུ་མ་བཟུང་བའོ། །དེ་ལྟར་ཆོས་ཐམས་ཅད་མེད་ཅིང་ཡོངས་སུ་མ་བཟུང་བ་ནི་མངོན་པར་འཚང་རྒྱ་བར་མི་ནུས་སོ། །ཞེས་བྱ་བར་ཡང་དག་པར་ཤེས་ཏེ། ཞེས་སོགས་གསུངས། དེའི་དོན་འཆད་པ་ལ། ཆགས་པ་དང་ནི། ཞེས་དང། དེ་ཁོ་ན་ཉིད་ཤེས་པའི་མ་ཆགས་
པས་མངོན་པར་མ་ཞེན་པ་སྔོན་དུ་འགྲོ་བའི་ཆགས་པ་དང། ཞེས་གསུངས། གཉིས་པ་གཉེན་པོ་ལ་རྣམ་པར་རྟོག་པ་དེ་སྟོན་པ་ལ། གསོལ་པ་བཅོམ་ལྡན་འདས་ཤེར་ཕྱིན་ཤེར་ཕྱིན་དང་མ་བྲལ་བ་ལགས་སམ། ཞེས་པ་ནས། རྣམ་མཁྱེན་གྱི་བར་ཡང་རྣམ་མཁྱེན་ཉིད་དང་མ་
བྲལ་པ་ཞིག་ལགས་ན་ནི། །ཞེས་གསུངས། དེའི་དོན་བཤད་པ་ལ། གཉེན་པོ་དང། ཞེས་དང། མཉམ་པ་ཉིད་སྒོམ་པའི་གཉེན་པོ་ཉིད་ཀྱིས་གཉེན་པོ་དང། ཞེས་གསུངས། གཉིས་པ་ཇི་ལྟར་འདོད་པ་བཞིན་དུ་འགྲོ་བ་ལས་ཐོགས་པའི་རྣམ་པར་རྟོག་པ་སྟོན་པ་ལ། འོ་ན་ནི་ཤེར་ཕྱིན་ཡང་
ཇི་ལྟར་མངོན་པར་བསྒྲུབ་པར་བགྱི། བསམ་གཏན་གྱི་ཕར་ཕྱིན་དང། བརྩོན་འགྲུས་ཀྱི་ཕར་ཕྱིན་དང། བཟོད་པའི་ཕར་ཕྱིན་དང། ཚུལ་ཁྲིམས་ཀྱི་ཕར་ཕྱིན་དང། སྦྱིན་པའི་ཕར་ཕྱིན་དང། རྣམ་མཁྱེན་ཉིད་ཀྱི་བར་ཡང་ཇི་ལྟར་མངོན་པར་བསྒྲུབ་པར་བགྱི། བཅོམ་ལྡན་འདས་

[022B] རབ་འབྱོར་འདི་ལ་བྱང་ཆེན་གཟུགས་ཤེས་པའམ་འདི་ནི་གཟུགས་སོ། །འདིའི་གཟུགས་སོ། །ཞེས་བྱ་བར་མངོན་པར་ཆགས་པ་མེད་པ་ནས། རྣམ་མཁྱེན་ཉིད་གང་ན་བ་དེར་གནས་པར་འགྱུར་རོ། །ཞེས་གསུངས། དེའི་དོན་འཆད་པ་ལ། ཇི་ལྟར་
འདོད་བཞིན་འགྲོ་ཉམས་ལ། །ཞེས་དང། ཤེས་རབ་ཀྱི་ཕ་རོལ་ཏུ་ཕྱིན་པ་ཡང་དག་པར་མ་ཤེས་པ་ཉིད་ཀྱིས་ཇི་ལྟར་འདོད་པ་བཞིན་དུ་འགྲོ་བ་ཐོགས་པ་ལ་དོན་དམ་པའི་དངོས་པོར་མངོན་པར་ཞེན་པས། ཞེས་གསུངས། གཞུང་དོན་ནི། སྐབས་འདིར་བསྟན་གྱི་ཤེས་སྒྲིབ་
རྫས་འཛིན་རྟོག་པ་ཆོས་ཅན། ཁྱོད་ལ་དབྱེ་ན་དགུར་ཡོད་དེ། ཁྱོད་ཀྱི་ཡུལ་དེ་ལ་དགུར་ཡོད་པའི་ཕྱིར། དེ་ལ་དགུར་ཡོད་པ་ཡིན་ཏེ། རྣམ་མཁྱེན་གྱི་རྒྱུ་ལས་ཉམས་པ་བརྒྱད་དང། འབྲས་བུ་རྣམ་མཁྱེན་ལས་ཉམས་པ་གཅིག་སྟེ་དགུར་ཡོད་པའི་ཕྱིར། དང་པོ་གྲུབ་སྟེ། དེ་ལ་སྤྱོད་པ་ལ་
ཞེན་པ་གསུམ། ཤེས་བྱ་ལ་ཞེན་པ་གསུམ། སྤང་གཉེན་ལ་ཞེན་པའི་དབང་དུ་བྱས་པ་གཉིས་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ཀུན་རྫོབ་ཏུ་སྒྱུ་མ་ཡུལ་ལ་འདོར་ལེན་བྱེད་པ་ལྟར་ཡོན་ཏན་འཛིན་པ་པོ་སྐྱོན་འདོར་བའི་ཀུན་སློང་དང། ཆོས་ཐམས་ཅད་ལ་ཡང་དག་པར་
སྒྱུ་མ་ལྟར་ཡིད་ལ་མི་བྱེད་པར་བདེན་པར་ཡིད་ལ་བྱེད་པ་པོ་ངོ་བོ་དང། མཚན་མར་ཡིད་ལ་བྱས་པའི་ཆོས་ཉིད་ཀྱི་ཁམས་གསུམ་པོ་དང་ཉེ་བར་འབྲེལ་བ་སྟེ། དེ་དག་ཏུ་དམིགས་པ་པོ་ཉེས་དམིགས་གསུམ་དུ་ཡོད་པའི་ཕྱིར། གཉིས་པ་གྲུབ་སྟེ། སྟོང་པ་ཉིད་ཞེན་མེད་དུ་མི་
གནས་པས་གཟུགས་སོགས་ལ་ཞེན་ནས་གནས་པ་པོ་དང། དངོས་པོ་བདེན་པར་མ་ཞེན་པའི་ཚུལ་གྱིས་ཆོས་ཐམས་ཅད་ལ་མངོན་པར་ཞེན་པ་སྟེ་ཡུལ་དུ་བྱེད་པ་པོ་དང། དོན་དམ་པར་རྫས་སུ་ཡོད་པའི་ཆོས་མེད་པས་གཟུགས་སོགས་ཀྱི་ཆོས་ཐམས་ཅད་ཐ་སྙད་དུ་བཏགས་པ་
ཙམ་དུ་རྟོགས་པ་པོ་དང་གསུམ་དུ་ཡོད་པའི་ཕྱིར། གསུམ་པ་གྲུབ་སྟེ། དེ་ཁོ་ན་ཉིད་ཤེས་པའི་འཁོར་གསུམ་དུ་མ་ཆགས་པས་མངོན་པར་མ་ཞེན་པ་སྔོན་དུ་འགྲོ་བའི་སྒོ་ནས་ཕྱིན་དྲུག་ལ་ཆགས་ཤིང་ནན་ཏན་དུ་བྱེད་པ་པོ་དང། སྲིད་ཞི་མཉམ་ཉིད་དུ་བསྒོམས་པའི་གཉེན་པོ་ཉིད་

[023A]༄༅། །ཀྱིས་དེ་ལ་བླང་དོར་དུ་འཛིན་པའི་གཉེན་པོ་བྱེད་པ་པོ་དང་གཉིས་སུ་ཡོད་པའི་ཕྱིར། གཉིས་པ་གྲུབ་སྟེ། ཤེར་ཕྱིན་ཡང་དག་པར་ཕྱིན་ཅི་མ་ལོག་པར་མ་ཤེས་པ་ཉིས་ཀྱིས་སྦྱིན་སོགས་ལྔས་ཇི་ལྟར་འདོད་པ་བཞིན་དུ་འགྲོས་ཐོགས་པ་པོ་དེ་དེ་ཡིན་པའི་ཕྱིར་
རྟོག་པ་དེ་དག་གིས་ཡུལ་དེ་དག་ལ་རྟོག་ཚུལ་ཡོད་དེ། ཡུལ་དགུ་པོ་དེ་དག་དང་ལྡན་པའི་གང་ཟག་གམ་ཤེས་རྒྱུད་ལ་འདི་ནི་རྫས་སུ་ཡོད་པའི་བདག་གོ་སྙམ་དུ་དོན་དམ་པའི་དངོས་པོར་མངོན་པར་ཞེན་པས་འཛིན་པའི་ཕྱིར། རྟོག་པ་དེ་དགུ་ཆོས་ཅན། མཐོང་སྤང་ཡིན་ཏེ། མཐོང་
ལམ་རྩེ་མོའི་སྦྱོར་བ་ཉེར་བསྡོགས་ཀྱི་གནས་སྐབས་ཀྱི་སྤང་བྱ་ཡིན་པའི་ཕྱིར། འདི་མདོ་ལས་གཉེན་པོ་དགུ་དངོས་སུ་བསྟན་ནས་གསུངས་ལ། དེ་ཡང་གསུམ་པ་དྲུག་པ་བདུན་པ་ལ་སྤང་གཉེན་གཉིས་ཀ་གསུངས། དེའི་ཤུགས་ལ། འཕངས་པའི་ཆོས་དགུ་རྫས་འཛིན་རྟོག་པའི་ཡུལ་
དུ་བསྟན་བཅོས་སུ་གསུངས་སོ།།    ༈    །།གཉིས་པ་ལ་ཡང། མདོ་དང་བསྟན་བཅོས་གཉིས་ལས། དང་པོ་ནི། རབ་འབྱོར་འདི་ལྟ་སྟེ། དཔེར་ན་ཁ་ལོ་སྒྱུར་བ་ནི། ཞེས་སོགས་གསུངས། གཉིས་པ་ལ་གསུམ་ལས། དང་པོ་ནི། མཐོང་སྤང་ཤེས་སྒྲིབ་བཏགས་འཛིན་རྟོག་པ་དེ་ལ་དགུར་
ཡོད་ན། དེ་དག་གང་ཡིན་ཞེས་དྲི་བའི་སྒོ་ནས་མཚམས་སྦྱོར་བ་ལ། འཛིན་པར་རྣམ་པར་རྟོག་པ་གཉིས་པ་སྐྱེས་བུ་བཏགས་པར་ཡོད་པའི་རྟེན་ཅན་ཇི་ལྟར་རྣམ་པ་དགུ་ཡིན་ཞེ་ན། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། ཆེད་བཞིན་ངེས་པར་མི་འབྱུང་དང། ཞེས་སོགས་
གསུངས༑ གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཉན་ཐོས་ལ་སོགས་པའི་ངེས་པར་འབྱུང་བ། ཞེས་སོགས་གསུངས། འདི་ལ་ཡང། སྤང་བྱ་རྣམ་རྟོག་དང། སྤོང་བྱེད་གཉེན་པོ་གཉིས་ལས། དང་པོ་ནི། ཉན་ཐོས་ཞེས་སོགས་ཀྱིས་འཆད། གཉིས་པ་ནི། མཐོང་བའི་ལམ་
གྱི་སེམས་དང་སེམས་ལས་བྱུང་བ་འཇུག་པའི་གནས་སྐབས་ཀྱི་སྤང་བར་བྱ་བར་བཞེད་པ་ཡིན་ནོ། །ཞེས་འཆད། དང་པོ་ལ་ཡང། ཡུལ་གྱི་དབྱེ་བ་གཉིས་ལས། དང་པོ་ནི། འཛིན་པའི་རྣམ་རྟོག་གཞན་ཡིན་ནོ། །ཞེས་དང། འཛིན་པར་རྣམ་པར་རྟོག་པ་གཉིས་པ་རྣམ་པར་དགུ་

[023B] གཉིས་པ་ལ། བཏགས་འཛིན་རྟོག་པའི་ཡུལ་དགུར་ཡོད་པ་དེ་ཡང་གསུམ་དུ་འདུ་སྟེ། དོན་དུ་གཉེན་བྱ་མི་འཐོབ་པ་དང། ཕྱིན་ཅི་ལོག་ཏུ་རྟོག་པས་ཟིན་པ་དང། ཡང་དག་པའི་ལམ་དང་འགལ་བ་གསུམ་དུ་འདུས་པའི་ཕྱིར། དེའི་དང་པོ་ཆེད་དུ་བྱ་བ་ཇི་ལྟ་བ་བཞིན་དུ་
ངེས་པར་མི་འབྱུང་བ་ལ་རྣམ་པར་རྟོག་པ་ནི། རབ་འབྱོར་འདི་ལྟ་སྟེ། དཔེར་ན་ཁ་ལོ་སྒྱུར་བ་ནི། རྟ་ཟུང་བཞི་པའི་ཤིང་རྟ་ལ་ཞོན་ཞིང་ལམ་མཉམ་པ་ནས་འགྲོའོ། །དེ་བཞིན་དུ་ཕར་ཕྱིན་ལྔས་ཁ་ལོ་སྒྱུར་བ་ཤེར་ཕྱིན་ཡང་རྣམ་མཁྱེན་ཉིད་གང་ན་བདེར་ལམ་མཉམ་པ་ནས་འགྲོའོ། །
ཞེས་འཆད། དེའི་དོན་འཆད་པ་ལ། ཆེད་བཞིན་ངེས་པར་མི་འབྱུང་དང། །ཞེས་དང། ཉན་ཐོས་ལ་སོགས་པའི་ངེས་པར་འབྱུང་བ་ཉིད་ཀྱིས་ཆེད་དུ་བྱ་བ་ཇི་ལྟ་བ་བཞིན་དུ་ངེས་པར་མི་འབྱུང་བ་དང། ཞེས་གསུངས། གཉིས་པ་ལ་ལམ་ལ་ཕྱིན་ཅི་ལོག་དང། ཤེས་བྱ་ལ་ཕྱིན་ཅི་ལོག་གཉིས་
ལས༑ དང་པོ་ལམ་ལ་ལམ་མ་ཡིན་པར་ངེས་པར་འཛིན་པ་ལ་རྣམ་པར་རྟོག་པ་ནི། གསོལ་བ་བཅོམ་ལྡན་འདས་བྱང་ཆེན་རྣམས་ཀྱི་ལམ་ནི་གང་ལགས། ལམ་མ་ལགས་པ་ནི་གང་ལགས། བཅོམ་འདས་ཀྱིས་བཀའ་སྩལ་པ། རྣམ་མཁྱེན་ཉིད་ཐོབ་པར་བྱ་བ་ལ་ཉན་ཐོས་ཀྱི་ལམ་
ནི་བྱང་ཆེན་རྣམས་ཀྱི་ལམ་ཡིན་ནོ། །རང་སངས་རྒྱས་ཀྱི་ལམ་ནི་བྱང་ཆེན་རྣམས་ཀྱི་ལམ་ཡིན་ནོ། །རྣམ་མཁྱེན་ཉིད་ཐོབ་པར་བྱ་བ་ལ་ཤེར་ཕྱིན་སྔོན་དུ་འགྲོ་བའི་ཕར་ཕྱིན་དྲུག་ནི་བྱང་ཆེན་རྣམས་ཀྱི་ལམ་དང་ལམ་མ་ཡིན་པའི། །ཞེས་འཆད། དེའི་དོན་འཆད་པ་ལ། ལམ་ལ་ལམ་མིན་
ངེས་འཛིན་དང། །ཞེས་དང། རང་གི་མངོན་པར་འདོད་པའི་ལམ་མེད་པས་ལམ་གཞན་ལ་ལམ་མ་ཡིན་པར་ངེས་པར་འཛིན་པ་དང། ཞེས་གསུངས། གཉིས་པ་ལ་དགག་སྒྲུབ་ཏུ་བདེན་པར་འཛིན་པ་དང། ཆོས་དང་ལྡན་མི་ལྡན་བདེན་པར་འཛིན་པ་དང། གནས་ཀྱི་དོན་བདེན་པར་
འཛིན་བ་དང་གསུམ་ལས་དང་པོ་སྐྱེ་བ་དང་འགག་པ་ལ་རྣམ་པར་རྟོག་པ་དེ་སྟོན་པ་ལ། གསོལ་པ་བཅོམ་ལྡན་འདས་དེ་ལྟ་ན་ཤེར་ཕྱིན་འདི་ལ་ལམ་དང་ལམ་མ་ལགས་པ་སྟོན་པ་ནི་བྱང་ཆེན་རྣམ་དོན་ཆེན་པོའི་སླད་དུ་ཉེ་བར་གནས་སོ། །བཅོམ་ལྡན་འདས་ཀྱིས་བཀའ་སྩལ་

[024A]༄༅། །པ༑ རབ་འབྱོར་དེ་དེ་བཞིན་ནོ་དེ་དེ་བཞིན་ཏེ། ཞེས་སོགས་གསུངས། དེའི་དོན་འཆད་པ་ལ། འགག་དང་བཅས་པ་ས་སྐྱེ་བ་དང། །ཞེས་དང། རྒྱུ་དང་འབྲས་བུ་ཀུན་རྫོབ་ཀྱི་ངོ་བོས་སྐྱེ་བ་དང་འགག་པ་དང། ཞེས་གསུངས། གཉིས་པ་ལྡན་པ་དང་མི་ལྡན་པ་ལ་
རྣམ་པར་རྟོག་པ་དེ་སྟོན་པ་ལ། གསོལ་བ་བཅོམ་ལྡན་འདས་བྱང་ཆེན་གྱིས་ཇི་ལྟར་ཕར་ཕྱིན་དྲུག་ལ་བརྩོན་པར་བགྱི། བཅོམ་ལྡན་འདས་ཀྱིས་བཀའ་སྩལ་བ། རབ་འབྱོར་འདི་ལ་བྱང་ཆེན་གྱིས་གཟུགས་དང་ལྡན་པའང་མ་ཡིན་མི་ལྡན་པའང་མ་ཡིན་ཞེས་བྱ་བར་བརྟག་པར་བྱ་སྟེ། རབ་འབྱོར་
དེ་ལྟར་བྱང་ཆེན་ཕར་ཕྱིན་དྲུག་ལ་བརྩོན་པར་བྱའོ། །ཞེས་སོགས་གསུངས། དེའི་དོན་འཆད་པ་ལ། དངོས་པོ་ལྡན་དང་མི་ལྡན་དང་ཞེས་དང། བར་ཆད་མེད་པ་དང་ཅིག་ཤེས་སུ་སྣང་བ་ཉིད་ཀྱིས་དངོས་པོ་མཐའ་དག་ལྡན་པ་དང་མི་ལྡན་པ་དང། ཞེས་གསུངས། གསུམ་པ་གཟུགས་ལ་
སོགས་པ་ལ་གནས་པའི་རྣམ་པར་རྟོག་པ་སྟོན་པ་ལ། རབ་འབྱོར་གང་བྱང་ཆེན་གྱིས་གཟུགས་ལ་གནས་པར་བྱའོ། །ཞེས་བརྩོན་པར་མི་བྱའོ། །ཞེས་སོགས་གསུངས། དེའི་དོན་འཆད་པ་ལ། གནས་དང། ཞེས་དང། ནམ་མཁའ་ལ་གནས་པའི་བྱ་དང་འདྲ་བ་ཉིད་ཀྱིས་གཟུགས་ལ་སོགས་
པ་ལ་གནས་པ་དང། ཞེས་གསུངས། གསུམ་པ་ལ་ཡང། དམན་པའི་རིགས་ཉམས་པ། མཐུན་རྐྱེན་མ་ཚང་བ། འགལ་རྐྱེན་གྱིས་ཟིན་པོའོ། །དང་པོ་རིགས་རྣམ་པར་འཇིག་པ་ལ་རྣམ་པར་རྟོག་པ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་སྐྱེས་བུ་ཞིག་ཤིང་ཐོག་ཨ་མྲའམ་པ་
ནས་བཟའ་བར་འདོད་ན། དེས་ཤིང་ཐོག་ཨ་མྲའམ་པ་ནས་བསྐྱེད་པར་བྱའོ། །བསྐྱེད་ནས་ཀྱང་དུས་དུས་སུ་ཆུས་བཅུའོ། །གནོད་པ་བསལ་ལོ། །ཞེས་སོགས་གསུངས། དེའི་དོན་འཆད་པ་ལ། རིགས་ནི་འཇིག་པ་དང། ཞེས་དང། བྱང་ཆུབ་ཀྱི་སེམས་བསྐྱེད་པ་ལ་སོགས་པའི་སྒོ་ནས་
ཉན་ཐོས་ལ་སོགས་པའི་རིགས་འཇིག་པ་དང། ཞེས་གསུངས། གཉིས་པ་ལ་འབྲས་བུ་ཁྱད་པར་ཅན་ལ་དོན་གཉེར་མེད་པ་དང། དེའི་རྒྱུ་ཤེར་ཕྱིན་མེད་པའོ། །དང་པོ་དོན་དུ་གཉེར་བ་མེད་པ་ལ་རྣམ་པར་རྟོག་པ་དེ་སྟོན་པ་ལ། རབ་འབྱོར་དེ་ལྟ་བས་ན་བྱང་ཆེན་གཞན་གྱི་དྲིང་མི་འཇོག་པར་

[024B] སངས་རྒྱས་ཀྱི་ཞིང་ཡོངས་སུ་སྦྱངས་བར་འདོད་པ་དང། སྙིང་པོ་བྱང་ཆུབ་ལ་འདུག་པར་འདོད་པ་དང། ཆོས་ཀྱི་འཁོར་ལོ་བསྐོར་བར་འདོད་པས་ཤེར་ཕྱིན་ལ་བསླབ་པར་བྱའོ། །གསོལ་པ། བཅོམ་ལྡན་འདས་ཤེར་ཕྱིན་གྱིས་ཤེར་ཕྱིན་ལ་བསླབ་པར་བྱའོ། །ཞེས་གསུངས་
ངམ༑ བཅོམ་ལྡན་འདས་ཀྱི་བཀའ་སྩལ་པ། རབ་འབྱོར་ཤེར་ཕྱིན་གྱིས་ཤེར་ཕྱིན་ལ་བསླབ་པར་བྱའོ། །ཞེས་སྨྲའོ། །ཆོས་ཐམས་ཅད་ལ་དབང་དུ་འགྱུར་བར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་སྨྲའོ། །ཞེས་གསུངས། དེའི་དོན་འཆད་པ་ལ། དོན་དུ་གཉེར་དང། ཞེས་དང། དེ་
བཞིན་ཉིད་ལས་ཁྱད་པར་དུ་འཕགས་པའི་ཆོས་མེད་པས་འདོད་པ་མེད་པ་དང། ཞེས་གསུངས། གཉིས་པ་རྒྱུ་མེད་པ་ལ་རྣམ་པར་རྟོག་པ་ནི། དེ་ཅིའི་ཕྱིར་ཞེ་ན། གང་གི་ཆོས་ཐམས་ཅད་ལ་དབང་དུ་འགྱུར་བའི་ས་ཐོབ་པར་འགྱུར་བ་དེ་ནི་ཤེར་ཕྱིན་ནོ། །ཞེས་སོགས་གསུངས་
དེའི་དོན་འཆད་པ་ལ། རྒྱུ་མེད་དང། ཞེས་དང། དོན་དམ་པའི་བདེན་པ་ལ་བརྟེན་ནས་རྒྱུ་མེད་པ་དང། ཞེས་གསུངས། གསུམ་པ་ཕྱིར་རྒོལ་བའི་ཆོས་ལ་དམིགས་པའི་རྣམ་པར་རྟོག་པ་དེ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་འཕོང་གི་སློབ་དཔོན་ལག་ཚོད་དང་འབྱོར་
བའི་གཞུ་ཐོགས་པ་ནི་དགྲ་དང་ཕྱིར་རྒོལ་པ་རྣམས་ཀྱིས་ནི་ཐུབ་པར་དཀའོ། །རབ་འབྱོར་དེ་བཞིན་དུ་བྱང་ཆེན་ཤེར་ཕྱིན་ལ་སྤྱོད་པ་ཡང་བདུད་དམ་བདུད་ཀྱི་རིས་ཀྱི་ལྷ་རྣམས་ཀྱིས་ཐུབ་པར་དཀའོ། །ཞེས་པ་ནས། རྣམ་མཁྱེན་ཉིད་ཀྱི་བར་དུ་དགོངས་པ་མི་མཛད་དོ། །ཞེས་གསུངས། དེའི་
དོན་འཆད་པ་ལ། ཕྱིར་རྒོལ་བ་ནི་དམིགས་པ་ལ། །ཞེས་དང། སེར་སྣ་ཤིན་ཏུ་གོམས་པར་བྱས་བའི་ཆོས་ཉིད་ཀྱིས་བདུད་ལ་སོགས་པ་ཕྱིར་རྒོལ་བའི་དངོས་པོ་དམིགས་པ་ལ་བཏགས་པའི་དངོས་པོར་མངོན་པར་ཞེན་པ་ཉིད་ཀྱིས། ཞེས་གསུངས། གཞུང་དོན་ནི། སྐབས་འདིར་
བསྟན་གྱི་ཤེས་སྒྲིབ་བཏགས་འཛིན་རྟོག་པ་ཆོས་ཅན། ཁྱོད་ལ་དགུར་ཡོད་དེ། ཁྱོད་ཀྱི་ཡུལ་དེ་ལ་དགུར་ཡོད་པའི་ཕྱིར། དེའི་ཡུལ་དེ་ལ་དགུར་ཡོད་དེ། ཉན་རང་གི་བྱང་ཆུབ་ངེས་པར་འབྱུང་བ་ཉིད་ཀྱིས་ཆེད་དུ་བྱ་བ་ཆེན་པོ་གསུམ་ཇི་ལྟ་བ་བཞིན་དུ་ངེས་པར་མི་འབྱུང་བའི་སྐྱེས་བུ་དང་

[025A]༄༅། །ཐེག་ཆེན་གྱི་ལམ་ལ་ཉན་རང་གི་མངོན་པར་འདོད་པའི་ཉེར་ཞིའི་ཐབས་ཙམ་གྱི་ལམ་མེད་པར་མཐོང་ནས་ལམ་གཞན་ཐེག་ཆེན་ལ་ལམ་ཡང་དག་མ་ཡིན་པར་ངེས་པར་འཛིན་པ་པོ་དང། རྒྱུ་སྐྱེ་བ་དང་འབྲས་བུ་འགག་པ་ཀུན་རྫོབ་བཏགས་པ་ཙམ་གྱི་ངེས་
འབྱེད་བྱེད་པར་རྟོག་པ་པོ་དང། བར་ཆད་མེད་པར་སྣང་བ་སྟེ་དོན་དམ་དུ་དབྱེ་བ་མེད་པར་རྟོག་པས་གཟུགས་ཀྱི་དངོས་པོ་མཐའ་དག་ལ་ལྡན་པ་སྟེ། དབྱེ་བ་མེད་པར་ཤེས་པ་དང་བར་ཆད་མེད་བ་དོན་དམ་དེའི་ཅིག་ཤོས་སུ་སྣང་བ་སྟེ་ཀུན་རྫོབ་ཏུ་དབྱེ་བ་ཡོད་པར་རྟོག་པས་
གཟུགས་སོགས་ཀྱི་དངོས་པོ་མཐའ་དག་ལ་མི་ལྡན་པ་སྟེ་དབྱེ་བ་མེད་པར་ཤེས་པ་སྔོན་དུ་འགྲོ་བས་དབྱེ་བ་ཡོད་པར་ཤེས་པ་པོ་དང། ནམ་མཁའ་ལ་གནས་པའི་བྱ་རྟེན་མེད་པར་གནས་བ་དང་འདྲ་བ་ཉིད་ཀྱིས་གཟུགས་སོགས་ཀྱི་ཆོས་རྣམས་ལ་མ་ཞེན་པར་གནས་པ་པོ་དང་
བླ་མེད་བྱང་ཆུབ་ཀྱི་སེམས་བསྐྱེད་ཅིང་གདམས་ངག་བཟུང་བའི་སྒོ་ནས་ཉན་ཐོས་ལ་སོགས་པའི་རིགས་ཏེ་ཞི་བ་ཙམ་དོན་གཉེར་གྱི་བློ་འཇིག་ཅིང་ལྡོག་པ་པོ་དང། དེ་ཁོ་ནར་དེ་བཞིན་ཉིད་དང་དེ་ལས་ཁྱད་པར་དུ་འཕགས་པ་སྟེ་གཞན་པའི་ཆོས་གང་ཡང་འཚང་རྒྱ་བ་མེད་པས་
སངས་རྒྱས་འདོད་ཅིང་དོན་དུ་གཉེར་བ་མེད་པར་རྟོག་པ་པོ་དང། དོན་དམ་པའི་བདེན་པ་ལ་བརྟེན་ནས་ཏེ། དེའི་ངོ་བོར་ཆོས་སྟོན་པ་སོགས་ཀྱི་རྒྱུ་མེད་པར་རྟོག་པ་པོ་དང། སེར་སྣ་སོགས་ཕྱིན་དྲུག་གི་མི་མཐུན་ཕྱོགས་ཤིན་ཏུ་གོམས་པར་བྱས་པའི་ཆོས་ཉིད་དམ་སྟོབས་ཀྱིས་བདུད་
བཞི་དང་ས་གཉིས་ཀྱིས་ཕྱིར་རྒོལ་བའི་དངོས་པོ་དམིགས་པ་སྟེ་ཡོད་པ་རྣམས་སུ་ཡོད་པའི་ཕྱིར། རྟོག་པ་དེ་དག་གིས་ཡུལ་དགུ་པོ་དེ་ལ་རྟོག་ཚུལ་ཡོད་དེ། མི་མཐུན་པ་དང་གཉེན་པོའི་ཆོས་དེ་རྣམས་དང་ལྡན་པའི་ཤེས་རྒྱུད་ལ་འདི་ནི་བཏགས་པར་འདོད་པའི་ས་དག་ཏུ་བདེན་ནོ་སྙམ་
དུ་བཏགས་པའི་དངོས་པོར་མངོན་པར་ཞེན་ནས་འཛིན་པའི་ཕྱིར། འདི་དག་ཀྱང་མདོ་ལས། གཉེན་པོ་དངོས་སུ་བསྟན་པའི་ཤུགས་ལ་འཕངས་པ་བསྟན་བཅོས་སུ་བཀོད་པའོ། །རྟོག་པ་དེ་རྣམས་ཆོས་ཅན། མཐོང་སྤང་ཡིན་ཏེ། མཐོང་ལམ་རྩེ་སྦྱོར་གྱི་སེམས་དང་སེམས་ལས་བྱུང་བ་

[025B] དངོས་པོའི་གནས་སྐབས་ཀྱི་སྤང་བར་བྱ་བ་ཡིན་པའི་ཕྱིར་རོ། །གསུམ་པ་གཉེན་པོ་མཚོན་ཚུལ་སྟོན་པ་ལ། དེ་ལྟར་ན་བར་སྐབས་ཀྱི་ཚིགས་སུ་བཅད་པ་དགུས་རྣམ་པ་བཞི་ཉིད་ལས་སོ་སོར་མཐོང་བའི་ལམ་གྱི་མི་མཐུན་པའི་ཕྱོགས་རྣམ་པ་དགུ་ཡིན་ལ། དེ་དག་སྤང་བ་
ཉིད་དུ་གཉེན་པོ་རྣམ་པ་བཞི་ཡང་དེ་བཞིན་དུ་དབྱེ་བས་ཐ་དད་དོ་ཞེས་བྱ་བར་ཁོང་དུ་ཆུད་པར་བྱའོ། །ཞེས་གསུངས། གཞུང་དོན་ནི། མཐོང་སྤང་རྟོག་པ་ལ་བཞིར་དབྱེ་ཡོད་པར་མ་ཟད། དེའི་གཉེན་པོ་མཐོང་ལམ་རྩེ་སྦྱོར་དེ་ལ་ཡང་རྣམ་པ་བཞིར་ཡོད་དེ། མཐོང་སྤང་རྟོག་པའི་དབྱེ་བས་གཉེན་
པོའི་དབྱེ་བ་འཐད་པའི་ཕྱིར།།    ༈    །།གཉིས་པ་མཐོང་སྤང་རྟོག་པའི་གཉེན་པོ་བཤད་པ་ལ། ཞར་བྱུང་དང། དཀྱུས་མ་གཉིས་ལས། དང་པོ་ལ། མཐོང་ལམ་རྩེ་སྦྱོར་གྱི་གྲོགས་དང། དེའི་འབྲས་བུ་གཉིས་ལས། དང་པོ་ལ་གསུམ་ལས། དང་པོ་ནི། འདིར་བར་སྐབས་ཀྱི་ཚིགས་
སུ་བཅད་པ་གཅིག་གསུངས་པ་ཆོས་ཅན། དགོས་པ་ཡོད་དེ། སྔར་བཤད་པ་དེ་ལྟར་མཐོང་ལམ་རྩེ་སྦྱོར་གྱི་མི་མཐུན་ཕྱོགས་དང་གཉེན་པོ་དང་བཅས་པ་བཞི་ཡོད་པ་དེ་དག་དངོས་ཤུགས་ཅི་རིགས་པར་བསྟན་ཟིན་ནས། དེའི་འོག་ཏུ་མཐོང་ལམ་རྩེ་སྦྱོར་དེ་རྒྱུ་གང་དང་བཅས་པ་ནས་བྱང་
ཆུབ་ཆེན་པོ་འགྲུབ་པར་བྱེད་པའམ་སྐྱེད་པར་བཞེད་པའི་རྒྱུ་གང་ཡིན་བདེ་བསྟན་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་མཐོང་བའི་ལམ་ལ་མི་མཐུན་པའི་ཕྱོགས་གཉེན་པོ་དང་བཅས་པ་བསྟན་ནས། བྱང་ཆུབ་ཆེན་པོ་འགྲུབ་པར་བྱེད་པའི་མཐོང་བའི་ལམ་
རྒྱུ་གང་དང་བཅས་བར་བཞེད་པའི་རྒྱུ་གང་ཡིན་པ་དེ་བར་སྐབས་ཀྱི་ཚིགས་སུ་བཅད་བ། ཞེས་གསུངས། གཉིས་པ་ལ། མདོ་ལས་གསུངས་ཚུལ། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་ཤེར་ཕྱིན་འདི་ནི་ཟབ་པ་སྟེ། བཅོམ་ལྡན་འདས་བྱང་ཆེན་བླ་མེད་རྫོགས་བྱང་ཅུ་མངོན་པར་འཚང་རྒྱ་བར་འཚལ་བ་དེ་དག་ནི་དཀའ་བ་བགྱིད་པའོ། །དེ་ཅིའི་ཕྱི་ཞེ་ན། བཅོམ་ལྡན་འདས་དེ་བཞིན་ཉིད་ལ་གནས་པ་ཞེས་བགྱི་བ་ནི་འགའ་ཡང་མ་མཆིས་ཏེ་བླ་

[026A]༄༅། །མེད་རྫོགས་བྱང་དུ་མངོན་པར་འཚང་རྒྱ་བ་ཡང་མ་མཆིས། ཆོས་སྟོན་པར་ཡང་འགའ་ཡང་མ་མཆིས་མོད་ཀྱི། དེ་ལྟ་ན་ཡང་ཞུམ་པར་མི་འགྱུར་ཞིང་ནེམ་ནུར་དུ་འགྱུར་བའམ་རྨོངས་པར་འགྱུར་བ་མ་མཆིས་པའི་སླད་དུའོ། །ཞེས་པ་ནས། རྣམ་མཁྱེན་ཉིད་ཀྱི་
ཡེ་ཤེས་རྗེས་སུ་ཐོབ་ནས་བག་ཆགས་ཀྱི་མཚམས་སྦྱོར་བའི་ཉོན་མོངས་པ་ཐམས་ཅད་སྤངས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ། །ཞེས་པའི་བར་གྱིས་མཐོང་ལམ་རྩེ་སྦྱོར་གྱི་ཕན་ཡོན་དེ་བསྟན་ནས། མཐོང་ལམ་རྩེ་སྦྱོར་གྱི་གྲོགས་
སམ་རྒྱུ་སྟོན་པ་ལ། དེ་ནས་འཁོར་དེའི་ནང་ན། ཞེས་སོགས་གསུངས། གཉིས་པ་ནི། མདོ་དེའི་དོན་འཆད་པ་ལ། བྱང་ཆུབ་ལ་གཞན་སྟོན་པ་དང། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། འཆད་པར་འགྱུར་བའི་མཚན་ཉིད། ཅེས་སོགས་གསུངས་
འདི་ལ་ཡང་གཞན་རྒྱུད་སྤྱོད་པ་དང། རང་གི་རྒྱུད་སྦྱོང་བ་གཉིས་ལས། དང་པོ་ལ་འབྲས་བུ་རྟོགས་པའི་ཆོས་ལ་འགོད་པ་དང། རྒྱུ་ལུང་གི་ཆོས་ལ་འགོད་པ་གཉིས་ལས། དང་པོ་ནི། དེ་ནས་འཁོར་དེའི་ནང་ནས་སུམ་ཅུ་རྩ་གསུམ་པའི་ལྷ་རྣམས་མེ་ཏོག་མན་དྷ་ར་བ་མང་པོ་ཐོགས་ཏེ་བཅོམ་ལྡན་
འདས་ལ་གཏོར་ཏོ། །མངོན་པར་གཏོར་ཏོ་རབ་ཏུ་གཏོར་ཏོ། །དགེ་སློང་བརྒྱ་ཕྲག་དྲུག་ཅུ་རྩ་གསུམ་ཡང་སྟན་ལས་ལ་ངས་ནས་བླ་གོས་ཕྲག་པ་གཅིག་ཏུ་གཟར། པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་བདེར་ལོགས་སུ་ཐལ་མོ་སྦྱར་བས་བཏུད་ནས་བཅོམ་ལྡན་
འདས་ལ་མིག་མི་འཛུམ་པར་ལྟ་ཞིང་ཕྱག་འཚལ་ལོ། །དགེ་སློང་དེ་དག་གིས་ཐལ་མོ་སྦྱར་ཏེ་བཏུད་ཕག་པའི་ཚེ་སངས་རྒྱས་ཀྱི་མཐུས་སྙིམ་པར་མེ་ཏོག་མན་དྷ་ར་བས་གང་བར་གྱུར་ནས། འཛུམ་པ་མཛད་པའི་རྒྱུ་མཚན་ཅི་ལགས་ཞེས་གསོལ་ཏོ། །དེ་སྐད་ཅེས་གསོལ་པ་དང་བཅོམ་ལྡན་
འདས་ཀྱིས་ཚེ་ལྡན་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་དགེ་སློང་བརྒྱ་དྲུག་ཅུ་པོ་འདི་དག་བསྐལ་པ་དཔེ་དེ་སྐར་མ་ལྟ་བུ་ལ་བླ་མེད་རྫོགས་བྱང་དུ་མངོན་པར་འཚང་རྒྱ་སྟེ། མེ་ཏོག་སིལ་མ་ཞེས་བྱ་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་

[026B] །ཞེས་པ་ནས། བྱང་ཆེན་རྣམ་པར་སྤྱོད་པའི་དམ་བས་རྣམ་པར་སྤྱད་པར་འདོད་པས་ཤེར་ཕྱིན་ལ་སྤྱོད་པར་བྱའོ། །བྱང་ཆེན་དེ་བཞིན་གཤེགས་པའི་རྣམ་པར་སྤྱོད་པས་རྣམ་པར་སྤྱོད་པར་འདོད་པའི་ཤེར་ཕྱིན་ལ་བསླབ་པར་
བྱའོ༑ །ཞེས་གསུངས། དེའི་དོན་འཆད་བ་ལ། བྱང་ཆུབ་ལ་གཞན་སྟོན་པ་དང། །ཞེས་དང། འཆད་པར་འགྱུར་བའི་མཚན་ཉིད་ཅན་གྱི་བྱང་ཆུབ་ལ་གཞན་དག་མཐོང་བའི་ལམ་ལ་སོགས་བ་སྟོན་པ་ས་རབ་ཏུ་འགོད་བ་ནི་གཅིག་ཡིན་ནོ། །ཞེས་གསུངས། གཉིས་པ་དེ་སྟོན་པ་ལ། ཀུན་དགའ་བོ་
རིགས་ཀྱི་བུའམ་རིགས་ཀྱི་བུ་མོ་ཤེར་ཕྱིན་ཟབ་མོ་འདི་ལ་སྤྱོད་པའི་རིགས་ཀྱི་བུའམ་རིགས་ཀྱི་བུ་མོ་དེ་འདི་ལྟར་བདག་ནི་མིའི་ནང་ནས་ཤི་འཕོས་ནས་འདིར་སྐྱེ་བའམ། ཞེས་པ་ནས། ཀུན་དགའ་བོ་དེ་བས་ན་ཤེར་ཕྱིན་ཟབ་མོ་འདི་ཁྱོད་ལ་གཏད་དེ། ཀུན་དགའ་བོ་གལ་ཏེ་ཁྱོད་ཀྱི་ངས་
ཆོས་ཇི་སྙེད་ཅིག་བཤད་པ་ལས་ཤེར་ཕྱིན་མ་གཏོགས་པར་ངས་ཆོས་སྟོན་པ་དེ་དག་ཐམས་ཅད་བཟུང་སྟེ་ཀུན་ཆུབ་པར་བྱས་ནས། དེའི་འོག་ཏུ་ཆུད་གཟན་ཏེ་བོར་ཡང། དེ་ཙམ་གྱིས་ཀུན་དགའ་བོ་ཁྱོད་ལ་སྐྱོན་དུ་ང་མི་བརྩིའི་ཀུན་དགའ་བོ་གལ་ཏེ་ཁྱོད་ཀྱིས་ཤེར་ཕྱིན་ཟབ་མོ་འདི་
བཟུང་སྟེ་ཀུན་ཆུབ་པར་བྱས་ནས། དེའི་འོག་ཏུ་ཚིག་གཅིག་ཙམ་ཆུད་གཟན་ནམ་པོར་བར་གྱུར་ན། དེ་ཙམ་གྱིས་ནི་ཀུན་དགའ་བོ་ཁྱོད་ལ་ངས་སྐྱོན་དུ་བཟུང་ངོ། །ཞེས་སོགས་གསུངས། དེའི་དོན་འཆད་པ་ལ། དེ་ཡི་རྒྱུ་ནི་ཡོངས་གཏོད་དང། །ཞེས་དང། བྱང་ཆུབ་གྱི་རྒྱུ་མཚན་ཁོ་ནར་དེ་དག་
ལ་ཡང་དག་པའི་ཚིག་དང་དོན་ལ་སོགས་པའི་སྒོ་ནས་ཤེར་ཕྱིན་ཡང་དག་པར་སོ་སོར་གཏོད་པ་ནི་གཉིས་པ་ཡིན་ནོ། །ཞེས་གསུངས། གཉིས་པ་ལ་བྱང་ཆུབ་ཆེན་པོ་ཐོབ་པར་བྱེད་པའི་བར་ཆད་མེད་པའི་རྒྱུ་དེ་སྟོན་པ་ལ། ཀུན་དགའ་བོ་གལ་ཏེ་ཁྱོད་ཀྱིས་གང་ཟག་ཉན་ཐོས་ཀྱིས་ཐེག་པ་
པ་རྣམས་ལ་ཉན་ཐོས་ཀྱིས་ས་ལས་བརྩམས་ཏེ། ཆོས་བསྟན་པ་དེའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་གང་ཇི་སྙེད་པ་དེ་དག་ཐམས་ཅད་དགྲ་བཅོམ་པ་ཉིད་མངོན་དུ་བྱེད་བར་གྱུར་ཀྱང་ད་དུང་ཡང་ཁྱོད་ཀྱིས་ངས་ཉན་ཐོས་ཀྱི་བྱ་བ་བྱས་པར་མི་འགྱུར་གྱི་

[027A]༄༅། །ཀུན་དགའ་བོ་གལ་ཏེ་ཁྱོད་ཀྱིས་བྱང་ཆེན་ལ་ཤེར་ཕྱིན་དང་ལྡན་པའི་ཚིག་འགའ་ཞིག་བརྗོད་པ་དེ་བསྟན་ཀྱང་ཉན་ཐོས་ཁྱོད་ཀྱིས་ང་དགྱེས་པར་བྱས་པ་ཡིན་ཏེ། ཉན་ཐོས་ཁྱོད་ཀྱིས་ཉན་ཐོས་ཀྱི་བྱ་བ་བྱས་པར་འགྱུར་རོ་ནས། ཀུན་དགའ་བོ་དེ་བས་ན་གང་ཟག་
ཉན་ཐོས་ཀྱི་ཐེག་པ་པ་གང་བྱང་ཆེན་ལ་ཆུང་དུ་ན་ཉི་མ་གཅིག་ཤེར་ཕྱིན་དང་ལྡན་པའི་ཆོས་སྟོན་ན། དེའི་བསོད་ནམས་ཆེས་མང་དུ་འཕེལ་བར་འགྱུར་རོ། །ཞེས་སོགས་གསུངས། དེའི་དོན་འཆད་བ་ལ། དེ་ཐོབ་བར་ཆད་མེད་པའི་རྒྱུ། །བསོད་ནམས་མང་པོའི་མཚན་ཉིད་དོ། །ཞེས་
དང༑ བྱང་ཆུབ་ཐོབ་པར་བྱེད་པའི་བར་ཆད་མེད་པའི་རྒྱུ་ཤེས་རབ་ཀྱི་ཕ་རོལ་ཏུ་ཕྱིན་པ་རང་གིས་བསྒོམས་པ་ལ་སོགས་པའི་བསོད་ནམས་ཆེས་མང་བའི་མཚན་ཉིད་ནི་གསུམ་པ་ཡིན་ནོ། །ཞེས་གསུངས། གཞུང་དོན་ནི། བྱང་སེམས་སྦྱོར་ལམ་པས་སྐལ་ལྡན་གྱི་གདུལ་བྱ་
གཞན་དག་ལ་མཐོང་ལམ་དང། སྒོམ་ལམ་གྱི་རྟོགས་པ་སྐྱེད་བྱེད་དུ་ལུང་བསྟན་པ་ཆོས་ཅན། འཆད་པར་འགྱུར་བའི་དྲི་མ་ཟད་སྐྱེ་བདེན་མེད་དུ་ཤེས་བའི་མཚན་ཉིད་ཅན་གྱི་བྱང་ཆུབ་སྐྱེད་པའམ་འཐོབ་པའི་རྒྱུ་ཡིན་ཏེ། དེའི་སྐྱེད་བྱེད་ཡིན་པའི་ཕྱིར། བྱང་སེམས་སྦྱོར་ལམ་བས་
སྐལ་ལྡན་གྱི་གདུལ་བྱ་ལ་གཞུང་ཤེར་ཕྱིན་བསྟན་པ་ཆོས་ཅན། མཐོང་ལམ་རྩེ་སྦྱོར་འཐོབ་པའི་རྒྱུ་ཡིན་ཏེ། དེ་སྐྱེད་པར་བྱེད་པའི་བསོད་ནམས་ཀྱི་ཚོགས་ཡིན་པའི་ཕྱིར། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ། མཐོང་ལམ་རྩེ་སྦྱོར་གྱི་རྒྱུ་ཡིན་ཏེ། དེའི་སྐྱེད་བྱེད་ཀྱི་ཡེ་ཤེས་ཀྱི་
ཚོགས་ཡིན་པའི་ཕྱིར། བྱང་སེམས་སྦྱོར་ལམ་པའི་བྱང་ཆུབ་ཐོབ་པར་བྱེད་པའི་བར་ཆད་མེད་པ་སྟེ་ངེས་པའི་རྒྱུ་མཐོང་ལམ་གྱི་ཤེར་ཕྱིན་མཉམ་གཞག་ཏུ་རང་གིས་སྒོམ་པ་དང་རྗེས་ཐོབ་ཏུ་གཞན་ལ་བསྟན་པ་ཆོས་ཅན། ཐེག་ཆེན་དགྲ་བཅོམ་པའི་བསོད་ནམས་ཆེས་
ཁྱད་པར་དུ་འཕགས་པ་ཡིན་ཏེ། སྟོང་གསུམ་གྱི་སེམས་ཅན་རྒྱུན་ཞུགས་ནས་དགྲ་བཅོམ་པའི་བར་ལ་བཀོད་པ་ལས་ཀྱང་བསོད་ནམས་ཆེས་མང་བའི་མཚན་ཉིད་ཅན་ཡིན་པའི་ཕྱིར། རྒྱུ་གསུམ་པ་སྟོན་པའི་སྐབས་ཀྱི་མདོ་ལས་དེ་བཞིན་གཤེགས་པ་མི་བསྐྱོད་པའི་ཞིང་

[027B] མཐོང་ལམ་གྱི་ཚེ་ཕྱིན་ཅི་ལོག་གི་རྟོག་པ་མཐའ་དག་ནུབ་པར་བསྟན་པའི་ཆེད་ཡིན་པའི་ཕྱིར། གཉིས་པ་མཐོང་ལམ་རྩེ་སྦྱོར་གྱི་འབྲས་བུ་བསྟན་པ་ལ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་
ཚུལ་གཉིས་ལས། དང་པོ་ནི། ཟད་པ་དང་སྐྱེ་བ་མེད་པ་ཤེས་པའི་བྱང་ཆུབ་ཆེན་པོ་དེ་སྟོན་པ་ལ། གསོལ་པ་བཅོམ་ལྡན་འདས་ཅིའི་སླད་དུ་ཤེར་ཕྱིན་ལ་ཚད་མ་དང་འབྲེལ་བ་མ་མཆིས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་མི་ཟད་པའི་ཕྱིར་ཤེར་ཕྱིན་ལ་
ཚད་མ་དང་འབྲེལ་བ་མེད་དོ། །ཀུན་དགའ་བོ་དབེན་པའི་ཕྱིར། ཞེས་པ་ནས། ཀུན་དགའ་བོ་ཤེར་ཕྱིན་ཟད་པར་བྱ་བར་སེམས་པ་དེ་ནི་ནམ་མཁའ་ཟད་པར་བྱ་བར་སེམས་སུ་ཟད་དེ། ཤེར་ཕྱིན་ནི་མ་ཟད་མི་ཟད་ཟད་པར་མི་འགྱུར་རོ། །ཞེས་སོགས་གསུངས། བྱང་ཆུབ་ཆེན་པོ་ལ་ཡིད་ཆེས་
པར་བྱེད་པའི་རྒྱུ་སྟོན་པ་ལ། དེ་ནས་བཅོམ་ལྡན་འདས་ཀྱིས་ལྗགས་ཀྱི་དབང་པོ་བཀྲམ་སྟེ་ཞལ་གྱི་དཀྱིལ་འཁོར་ཐམས་ཅད་ལྗགས་ཀྱི་དབང་པོས་བཀབ་ནས་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་དེ་ཇི་སྙམ་དུ་སེམས། ལྕེའི་དབང་པོ་འདི་ལྟ་བུ་དང་ལྡན་པ་ལ་ལོག་པར་
སྨྲ་བའམ། གཞན་དུ་སྨྲ་བར་འགྱུར་རོ། །གསོལ་བ་བཅོམ་ལྡན་འདས་མ་ལགས་སོ། །བདེ་བར་གཤེགས་པ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་དེ་བས་ན་ཤེར་ཕྱིན་འདི་འཁོར་བཞི་ལ་ལེགས་པར་སྟོན། ཞེས་སོགས་གསུངས། ཟད་པ་ཤེས་བ་དང་
མི་སྐྱེད་ཤེས་བའི་བྱང་ཆེན་སྟོན་པ་ལ། དེ་ནས་ཚེ་ལྡན་རབ་འབྱོར་འདི་ཇི་སྙམ་དུ་སེམས་པར་གྱུར་ཏེ། ཤེར་ཕྱིན་ཡང་ཟབ། དེ་བཞིན་གཤེགས་པ་དགྲ་བཅོམ་པ་ཡང་དག་བར་རྫོགས་པའི་སངས་རྒྱས་རྣམས་ཀྱི་བྱང་ཆུབ་ཀྱང་ཟབ་ན། བདག་གིས་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ལ་དེ་འདྲིའོ་སྙམ་ཏེ། དེ་ནས་ཚེ་ལྡན་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཤེར་ཕྱིན་ནི་མི་བས་སོ། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ནམ་མཁའ་མི་ཟད་པའི་ཕྱིར་ཤེར་ཕྱིན་མི་ཟད་པའོ། །

[028A]༄༅། །གསོལ་པ་བཅོམ་ལྡན་འདས་ཇི་ལྟར་ཤེར་ཕྱིན་མངོན་པར་བསྒྲུབ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གཟུགས་མི་ཟད་པའི་ཕྱིར་ཤེར་ཕྱིན་མངོན་པར་བསྒྲུབ་པར་བྱའོ། །ཞེས་སོགས་གསུངས། གཉིས་པ་ལ་
དོན་ལ་གནས་པའི་བྱང་ཆེན་བསྟན། རྟོག་པས་བཏགས་པའི་བྱང་ཆེན་དགག་པའོ། །དང་པོ་ལ་གསུམ་ལས། དང་པོ་ནི། འདིར་བར་སྐབས་ཀྱི་ཚིགས་སུ་བཅད་པ་གཅིག་གསུངས་པ་ཆོས་ཅན། དགོས་པ་ཡོད་དེ། འབྲས་བུ་གང་གི་དོན་དུ་མཐོང་ལམ་སྔར་བཤད་པའི་རྒྱུ་
དེ་ལྟ་བུ་གསུམ་དང་བཅས་པར་བཞེད་པའི་འབྲས་བུ་བྱང་ཆུབ་ཆེན་པོ་དེ་གང་ཡིན་ཞེ་ན། དེའི་ལན་བསྟན་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། གང་གི་དོན་དུ་མཐོང་བའི་ལམ་རྒྱུ་དེ་ལྟ་བུ་དང་བཅས་པར་བཞེད་པའི་བྱང་ཆུབ་ཆེན་པོ་དེ་གང་ཡིན་ཞེ་ན་
བར་སྐབས་ཀྱི་ཚིགས་སུ་བཅད་བས་བྱང་ཆུབ་ཆེན་པོ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། དྲི་མ་ཟད་དང་མི་སྐྱེ་བའི། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཉོན་མོངས་པ་དང། ཞེས་སོགས་གསུངས། འདི་ལ་
ཡང༑ རྟགས་འགོད་པ་དང། ཕྱོགས་བ་སྒྲུབ་པ་གཉིས་ལས། དང་པོ་དེ་སྟོན་བ་ལ། དྲི་མ་རྣམས་ཟད་པ་དང་མི་སྐྱེ་བའི་ཤེས་བ་ཆོས་ཐམས་ཅད་ཕྱིན་ཅི་མ་ལོག་པར་རྟོགས་པའི་མཚན་ཉིད་ཆོས་ཀྱི་སྐུ་ལ་སོགས་པ་ཇི་ལྟ་བ་བཞིན་གྱི་བདག་ཉིད་ནི་བྱང་ཆུབ་ཆེན་པོ་ཡིན་བར་བརྗོད་དོ། །
ཞེས་གསུངས། གཉིས་པ་ལ་ལུང་གིས་བསྒྲུབ་པ་དང། རིགས་པས་བསྒྲུབ་པ་གཉིས་ལས། དང་པོ་དེ་སྟོན་པ་ལ། ཉོན་མོངས་པ་དང་ཤེས་བྱའི་སྒྲིབ་པའི་དྲི་མ་སྐྱེས་པ་དང་མ་སྐྱེས་པ་ཉིད་དུ་བརྟགས་པ་རྣམས་ནི། ཆོས་ཀྱི་དབྱིངས་ལས་མ་གཏོགས་པར། །འདི་ལྟར་ཆོས་ཡིད་མ་
ཡིན་ཏེ། །ཞེས་འབྱུང་བས་ཆོས་ཀྱི་དབྱིངས་ཀྱི་ངོ་བོ་ཉིད་རྣམས་ནམ་མཁའ་བཞིན་དུ་འགག་པ་དང་སྐྱེ་བ་མེད་པའི་ཕྱིར་རམ། ཞེས་གསུངས། གཉིས་པ་སྟོན་པ་ལ། གཅིག་དང་དུ་མའི་ངོ་བོ་ཉིད་དང་རྒྱུ་དང་འབྲས་བུའི་ཚད་མ་ལ་སོགས་པས་འཐད་པའི་དངོས་པོ་མེད་པས་ནམ་

[028B] ཞེས་གསུངས། རྣམ་མཁྱེན་ཆོས་ཅན། བྱང་ཆུབ་ཆེན་པོ་ཡིན་ཏེ། ཟད་པ་དང་མི་སྐྱེ་པ་ཤེས་པའི་མཐར་ཐུག་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། ཟད་པ་ཤེས་པའི་ཡེ་ཤེས་ཡིན་ཏེ་
སྒྲིབ་གཉིས་དོན་དམ་པར་ཟད་པ་མེད་པར་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། མི་སྐྱེ་བ་ཤེས་བའི་ཡེ་ཤེས་ཡིན་ཏེ། སྒྲིབ་གཉིས་དོན་དམ་པར་སྐྱེ་བ་མེད་པར་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར་
སྒྲིབ་པ་གཉིས་ཆོས་ཅན། དོན་དམ་པར་སྐྱེ་འགག་མེད་པ་ཡིན་ཏེ། དོན་དམ་པར་མ་གྲུབ་པ་ཆོས་དབྱིངས་སྤྲོས་བྲལ་གྱི་ངོ་བོ་ཉིད་ཡིན་པའི་ཕྱིར། དཔེར་ན་ནམ་མཁར་ལ་སྐྱེ་འགག་མེད་པ་བཞིན་ནོ། །རྟགས་གྲུབ་སྟེ། དབུས་མཐའ་ལས། ཆོས་ཀྱི་དབྱིངས་ལས་མ་གཏོགས་པར་
འདི་ལྟར་ཆོས་ཡོད་མ་ཡིན་ཏེ། །ཞེས་གསུངས་པའི་ཕྱིར། དེ་གཉིས་ཆོས་ཅན། བདེན་པར་མེད་དེ། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་མ་གྲུབ་པའི་ཕྱིར། དཔེར་ན་ནམ་མཁའི་པདྨོ་བཞིན་ནོ། །དེ་གཉིས་ཆོས་ཅན། དོན་དམ་པར་མི་སྐྱེ་སྟེ། དོན་
དམ་བར་བདག་དང་གཞན་དང་གཉིས་ཀ་དང་རྒྱུ་མེད་གང་རུང་ལས་མི་སྐྱེ་བའི་ཕྱིར། དཔེར་ན་ནམ་མཁའི་པདྨོ་བཞིན་ནོ། །དེ་གཉིས་ཆོས་ཅན། དོན་དམ་པར་མི་སྐྱེ་ཏེ། དོན་དམ་པར་ཡོད་པར་ཡང་མི་སྐྱེ། དོན་དམ་པར་མེད་པར་ཡང་མི་སྟེ། ཡོད་མེད་གཉིས་ཀར་ཡང་མི་སྐྱེ། དོན་དམ་
པར་ཡོད་མེད་གཉིས་ཀ་མ་ཡིན་པར་ཡང་མི་སྐྱེ་བའི་ཕྱིར། དཔེར་ན་ནམ་མཁའི་པདྨོ་བཞིན། དེ་ལྟར་ཡང་སྟོང་ཉིད་བདུན་ཅུ་པར། །ཡོད་པ་སོགས་ཕྱིར་སྐྱེ་མ་ཡིན། །མེད་པ་མེད་ཕྱིར་སྐྱེས་མ་ཡིན། །ཆོས་མི་མཐུན་ཕྱིར་ཡོད་མེད་མིན། །སྐྱེ་བ་མེད་ཕྱིར་གཞན་འགག་མེད། །ཅེས་གསུངས། དེ་གཉིས་
ཆོས་ཅན། དོན་དམ་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་ན་སྒྱུ་མ་བཞིན་ནོ། །དེས་ན་དྲི་མ་ཟད་སྐྱེ་བདེན་མེད་དུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་དང་ལྡན་པའི་སྐྱབས་གནས་མཐར་ཐུག་བྱང་ཆུབ་ཆེན་པོའི་མཚན་ཉིད། དེ་ལྟ་བུའི་ཡེ་ཤེས། སྐབས་འདིར་

[029A]༄༅། །དངོས་སུ་བསྟན་པའི་བྱང་ཆུབ་ཆེན་པོའི་མཚན་ཉིད་ཡིན། ཁོ་ན་རེ། ངོ་བོ་ཉིད་སྐུ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཡེ་ཤེས་དང་ལྡན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སེམས་དང་
ལྡན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སེམས་ལྡན་དུ་ཐལ། འདོད་པའི་ཕྱིར་ན་མ་ཁྱབ་སྟེ། སངས་རྒྱས་འཕགས་པ་ཆོས་ཅན། སེམས་ཅན་ཡིན་པར་ཐལ། སེམས་དང་བཅས་པའི་ཕྱིར། ཁྱབ་པ་འགྲིག་ཁ་ཅིག་དྲི་མ་ཟད་སྐྱེ་བདེན་མེད་དུ་མངོན་སུམ་དུ་
རྟོགས་པའི་ཡེ་ཤེས། བྱང་ཆུབ་ཆེན་པོའི་མཚན་ཉིད་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱིས་མ་ངེས་པའི་ཕྱིར། ཁ་ཅིག་དེ་འདྲ་བའི་ཡེ་ཤེས་མཐར་ཐུག་དེའི་མཚན་ཉིད་ཟེར་བ་མི་འཐད་དེ། འབྲས་བུ་ཆོས་སྐུ་ཡིན་ན། བྱང་ཆུབ་ཆེན་པོ་ཡིན་དགོས་
བའི་ཕྱིར། ཁ་ཅིག་ཉན་ཐོས་དགྲ་བཅོམ་པ་ཉན་ཐོས་ཀྱི་བྱང་ཆུབ་ཆེན་པོ་ཡིན་པར་ཐལ། ལོངས་སྐུ་ཐེག་ཆེན་གྱི་བྱང་ཆུབ་ཆེན་པོ་ཡིན་པའི་ཕྱིར་ཟེར་ན། ལོངས་སྐུ་བྱང་ཆུབ་ཆེན་པོ་ཡིན་པར་ཐལ། ངོ་བོ་ཉིད་སྐུ་དེ་ཡིན་པའི་ཕྱིར་ཏེ། འགོག་པ་ལ་སྟོང་པ་ཉིད་སྐྱེ་བ་དང་འགག་པ་དང་
ཞེས་པའི་ཐད་ཀྱི་རྣམ་པ་སངས་རྒྱས་ཀྱི་སྤངས་པ་མཐར་ཐུག་བྱང་ཆུབ་ཏུ་བཤད་པའི་ཕྱིར་དང། རྒྱུད་བླ་མར། བཟོ་དང་སྐྱེ་བ་བྱང་ཆུབ་ཆེ། །ཞེས་བྱང་ཆུབ་ཆེན་པོའི་སྤྲུལ་སྐུ་བཤད་པའི་ཕྱིར། ཁོ་ན་རེ། བྱང་ཆུབ་ཆེན་པོ་ཡིན་ན། རྣམ་མཁྱེན་ཡིན་དགོས་པར་ཐལ། ཆོས་ཀྱི་སྐུ་ལ་སོགས་
པ༑ ཞེས་སོགས་དང། མཛོད་ལས། ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་པའི་ཕྱིར། །སུམ་ཅུ་རྩ་བདུན་དེ་ཕྱོགས་མཐུན། །ཞེས་དང། རྒྱན་སྣང་ལས། དྲི་མ་ཟད་པ་དང་སྐྱེ་བ་མེད་པས་ཟད་པ་དང་ཤེས་པའི་བདག་ཉིད་ཅན་གྱི་ཆོས་ཐམས་ཅད་ཕྱིན་ཅི་མ་ལོག་པར་
རྟོགས་པའི་མཚན་ཉིད། ཆོས་སྐུ་ཤེས་རབ་ཀྱི་ཕ་རོལ་ཏུ་ཕྱིན་པ་ཇི་ལྟ་བའི་བདག་ཉིད་ནི་བྱང་ཆུབ་ཆེན་པོ་ཡིན་པར་བརྗོད་པར་བྱའོ། །ཞེས་བསྟན་པ་ཡིན་ནོ། །ཞེས་དང། རྣམ་བཤད་ལས། ཆོས་ཐམས་ཅད་ཀྱི་གནས་ལུགས་ཕྱིན་ཅི་མ་ལོག་པར་རྟོགས་པའི་མཚན་ཉིད་ཆོས་ཀྱི་སྐུ་

[029B] བྱང་ཆུབ་ཆེན་པོ་ཡིན་པར་བརྗོད་དེ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་ནི་གཙོ་ཆེ་བ་ལ་དགོངས་པའི་ཕྱིར། དེ་ལྟ་མ་ཡིན་ན་ཆོས་ཀྱི་སྐུ་ལ་སོགས་པ་ཞེས་སོགས་ཀྱིས་སོགས་སྒྲ་སྨྲོས་
པ་མི་འཐད་པར་ཐལ། དེའི་སོགས་ཁོང་ནས་སྐུ་ལྷག་མ་རྣམས་འདོན་པ་མ་ཡིན་པའི་ཕྱིར་ཏེ། སྐུ་གསུམ་བྱང་ཆུབ་ཆེན་པོ་མ་ཡིན་པའི་ཕྱིར། དེ་ལྟར་ཡང། གསེར་ཕྲེང་ལས། ཁ་ཅིག་འབུམ་པའི་རྒྱ་དབེ་ལ་སོགས་སྒྲ་མེད་པས་དེ་མ་དག་པར་འདོད་པ་ནི་མི་འཐད་དེ། ཚིག་གསལ་
ལས་སྐུ་ལྷག་མ་སོགས་ཁོང་ནས་བཏོན་ཞིང་རྟོགས་དཀར་ཡང་སོགས་སྒྲ་ཡོད་པས་སོ། །ཞེས་གསུངས་པའི་ཕྱིར། ཁ་ཅིག་གནས་སྐབས་ཀྱི་བྱང་ཆུབ་ཆེན་པོ་མེད་ཟེར་བ་མི་འཐད་དེ། བྱང་ཆུབ་ཀྱི་རྒྱུ་མཚན་ཁོ་ནར། ཞེས་སོགས་དང། བྱང་ཆུབ་ཐོབ་པར་བྱེད་པའི་རྒྱུ་ཤེས་རབ་ཀྱི་
ཕ་རོལ་ཏུ་ཕྱིན་ལ་སོགས་པ་རང་གིས་སྒོམ་པ། ཞེས་སོགས་དང། རྣམ་བཤད་ལས། བྱང་སེམས་སྦྱོར་ལམ་པའི་གནས་སྐབས་དང་མཐའི་བྱང་ཆུབ་ཀྱི་རྒྱུ་མཚན་ཁོ་ནར་གདུལ་བྱ་དེ་དག་ལ་གནས་ལུགས་སྟོན་པའི་ཡང་དག་པའི་ཚིག་དང། ཞེས་གསུངས་པ་མི་འཐད་པར་ཐལ་
ཐེག་ཆེན་གྱི་སྦྱོར་ལམ་ཆོས་མཆོག་སྐད་ཅིག་ཐ་མ་དེ་གནས་སྐབས་ཀྱི་བྱང་ཆུབ་ཆེན་པོ་ཐོབ་པར་བྱེད་པའི་བར་ཆད་མེད་པའི་རྒྱུ་ཡང་མ་ཡིན། དེ་མཐར་ཐུག་གི་དེ་ཡང་མ་ཡིན་པའི་ཕྱིར། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་འགོག་བདེན་དེ་གནས་སྐབས་ཀྱི་མྱང་འདས་སུ་ཐལ་
ཐེག་ཆེན་གྱི་མཐོང་ལམ་དེ་གནས་སྐབས་ཀྱི་བྱང་ཆུབ་ཆེན་པོ་ཡིན་པའི་ཕྱིར། འདོད་ན། བྱང་སེམས་མཐོང་ལམ་པ་གནས་སྐབས་ཀྱི་དགྲ་བཅོམ་པ་ཡིན་པར་ཐལ། འདོད་པའི་ཕྱིར་ན་མ་ཁྱབ་སྟེ། བྱང་ཆུབ་ལ་གཞན་སྟོན་པ་དང། ཞེས་པའི་སྐབས་ཀྱི་བྱང་ཆུབ་དེ་མཐར་ཐུག་གི་བྱང་ཆེན་ཁོ་ན་ལ་
བྱེད་རིགས་པར་ཐལ། གནས་སྐབས་ཀྱི་བྱང་ཆེན་མེད་པའི་ཕྱིར། འདོད་མི་ནུས་ཏེ། རྣམ་བཤད་ལས། མཐའི་བྱང་ཆུབ་ཀྱི་རྒྱུ་ཡང་སྟོན་པ་ཡིན་མོད་ཀྱི་གནས་སྐབས་ཀྱི་བྱང་ཆུབ་ཆེན་པོ་མཐོང་ལམ་རྩེ་སྦྱོར་གྱི་རྒྱུ་སྟན་པ་ལ་ངེས་པར་སྦྱར་བར་བྱ་བ་ཁོ་ན་ཡིན་ནོ། །ཞེས་གསུངས་པའི་ཕྱིར་

[030A]༄༅། །གཉིས་པ་ལ་དངོས་སྨྲ་བའི་ལུགས་དགག་པ་དང། ངོ་བོ་ཉིད་མེད་པར་སྨྲ་བའི་ལུགས་གཞག་པ་གཉིས་ལས། དང་པོ་ལ་རིགས་པ་དང་འགལ་བས་དགག་པ་དང། ཁས་བླངས་དང་འགལ་བས་དགག་པ་གཉིས་ལས། དང་པོ་ལ་གསུམ་ལས། དང་པོ་ནི། སྒྲིབ་
གཉིས་དོན་དམ་པར་སྐྱེ་འགག་བྱེད་པར་རྟོགས་པའི་ཡེ་ཤེས་དེ་བྱང་ཆུབ་ཆེན་པོར་མི་རུང་བར་ཐལ། སྒྲིབ་གཉིས་ལ་དོན་དམ་པར་ཟད་སྐྱེ་མེད་པའི་ཕྱིར། སྒྲིབ་གཉིས་བདེན་སྟོང་དུ་བསྒྲུབས་ཟིན་པ་དེའི་ཕྱིར། ཞེས་མཚམས་སྦྱོར་བ་ལ། གང་གི་ཕྱིར་དེ་ལྟ་ཡིན་པ་དེའི་ཕྱིར། གང་
དག་དངོས་པོ་འཇིག་པའི་བསམ་པས་ཟད་པ་ལ་ཟད་དོ་སྙམ་པས་ཤེས་པ་དང། དངོས་པོ་མི་སྐྱེས་པའི་བསམ་པས་མི་སྐྱེ་བ་ལ་མི་སྐྱེའོ་སྙམ་པའི་ཤེས་པ་ནི་ཟད་པ་དང་མི་སྐྱེ་བའི་ཤེས་པ་ཡིན་པར་བརྗོད་ཅིང་བྱང་ཆུབ་ཀྱང་ཟད་པ་དང་མི་སྐྱེ་བ་ཤེས་པ་ཡིན་པར་བརྗོད་པ་དེ་
དག་ལ་ཟད་པ་དང་མི་སྐྱེ་བ་མེད་པ་ཁོ་ནས་ཤེས་པ་དེ་རུང་བ་མ་ཡིན་ནོ་ཞེས་བར་སྐབས་ཀྱི་ཚིགས་སུ་བཅད་པས་གསུངས་པ། ཞེས་གསུངས། གཉིས་པ་ནི། འགོག་བ་མེད་པའི་རང་བཞིན་ལ། །ཞེས་སོགས་ཀྱིས་འཆད། གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། སྐྱེས་པ་
དང་མ་སྐྱེས་པ་དག་གོ་རིམས་བཞིན་དུ་ཟད་བ་དང་སྐྱེ་བའི་གེགས་བྱེད་པའི་མཚན་ཉིད་ཀྱི་འགོག་པ་དང་བྲལ་བ་དོན་དམ་པར་དེ་བཞིན་ཉིད་ཀྱི་ངོ་བོའི་རང་བཞིན་ཡིན་ན། དངོས་པོ་ལ་ལོག་པར་མངོན་པར་ཞེན་པ་ཁྱོད་ཀྱིས་མཐོང་བའི་ལམ་གྱི་སྟོབས་ཀྱིས་རྣམ་པར་རྟོག་པ་ལ་སོགས་པའི་
ངོ་བོ་སྐྱེ་བ་ནི་ཅི་ཞིག་ཟད། མི་སྐྱེ་བའི་ཆོས་ཅན་མ་སྐྱེས་པ་ནི་ཅི་ཞིག་སྐྱེས་ཏེ། ཅུང་ཟད་ཀྱང་མེད་པ་ཁོ་ན་ཡིན་པས་དེའི་ཕྱིར་ཁོ་བོ་ཅག་གི་གཞུང་ལུགས་ཁོ་ན་ཁས་བླང་བར་བྱའོ་སྙམ་དུ་དགོངས་པ་ཡིན་ནོ། །ཞེས་གསུངས། གཞུང་དོན་ནི། ཤེས་བྱ་ཆོས་ཅན། གཉེན་པོ་མཐོང་ཞེས་བྱ་
བའི་ལམ་གྱིས་དངོས་སྨྲ་བ་འདོད་པ་ལྟར་གྱི་མཐོང་སྤང་རྣམ་པར་རྟོག་པའི་རིགས་སྔར་ཡོད་ཅི་ཞིག་ཟད་པར་བྱས་ཤིང་སྐྱེ་འགྱུར་མི་སྐྱེ་བར་བྱས་ནས་སྐྱེ་མེད་ཀྱི་རྣམ་པ་ཅི་ཞིག་འཐོབ་སྟེ། དེ་ལྟ་བུའི་ཟད་ཐོབ་བྱེད་པ་མེད་པར་ཐལ། སྐྱེས་ཟིན་དང་སྐྱེ་འགྱུར་གྱི་དྲི་མ་མ་གྲུབ་སྟེ་འགོག་

[030B] དེས་ན་ཟད་པ་དང་མི་སྐྱེ་བ་ཤེས་པའི་ཡེ་ཤེས་ཐོབ་པར་འདོད་ན། ཁོ་བོ་ཅག་དབུ་མ་པའི་གཞུང་ལུགས་ལ་ཆོས་ཐམས་ཅད་བདེན་པའི་རང་བཞིན་མེད་པར་སྟོན་པ་འདི་ཁོ་ན་ཁས་བླང་བར་བྱ་དགོས་ཏེ། དངོས་པོ་རྣམས་བདེན་
པའི་རང་བཞིན་མེད་པ་ལ་ལོག་པར་ཏེ་བདེན་པའི་རང་བཞིན་དང་བཅས་པར་ཞེན་པ་དངོས་སྨྲ་བ་ཁྱེད་ཀྱིས་བཏགས་པ་ལྟར་གྱི་དྲི་མ་ཟད་པ་དང་མི་སྐྱེ་བའི་ཚུལ་ཅུང་ཟད་ཀྱང་མེད་པ་ཁོ་ན་ཡིན་པ་དེའི་ཕྱིར། རྟགས་གྲུབ་སྟེ། ཁྱོད་ཀྱིས་བཏགས་པ་ལྟར་གཉེན་པོ་མཐོང་བའི་ལམ་
གྱི་སྟོབས་ཀྱིས་སྤང་བྱ་རྣམ་པར་རྟོག་པ་ཤེས་སྒྲིབ་དང་ཉོན་སྒྲིབ་ཀྱི་ངོ་བོ་སྔར་སྐྱེས་ཟིན་བདེན་པར་གྲུབ་པ་ཅི་ཞིག་ཟད་པ་དང། སྔར་མ་སྐྱེས་པ་སྐྱེ་འགྱུར་གྱི་དྲི་མ་བདེན་པར་གྲུབ་བ་ནི་ཕྱིས་མི་སྐྱེ་བའི་ཆོས་ཅན་དེར་བྱས་པ་ཅི་ཞིག། སྐྱེ་བའམ་འཐོབ་སྟེ། ཟད་ཐོབ་མ་ཟད་མི་སྐྱེ་བར་བྱས་
པ་ཉིད་ཐོབ་པ་མེད་པའི་ཕྱིར་ཏེ། སྐྱེས་ཟིན་གྱི་དྲི་མ་རྣམས་ཟད་པའི་མཚན་ཉིད་ཀྱི་འགོག་པ་དང། མ་སྐྱེས་པ་སྐྱེ་འགྱུར་གྱི་དྲི་མ་རྣམས་སྐྱེ་བའི་གེགས་བྱེད་བའི་མཚན་ཉིད་ཀྱི་འགོག་པ་དང་བྲལ་བ་དོན་དམ་པར་དེ་བཞིན་ཉིད་སྤྲོས་བྲལ་གྱི་ངོ་བོའི་རང་བཞིན་ཡིན་པའི་ཕྱིར།།    ༈    །།གཉིས་པ་ལ་
རྩ་བའི་དོན་བླངས་ཏེ་བཤད་བྱ་འགོད། རྩ་བའི་དོན་མདོ་ཙམ་དུ་བསྟན། དེ་ཉིད་ཕྱི་འགྲེལ་གྱིས་རྒྱས་པར་འཆད་པའོ། །དང་པོ་ནི། དབུ་མའི་གཞུང་ལ་ཆོས་ཐམས་ཅད་བདེན་མེད་དུ་སྟོན་པ་ཁས་ལེན་པ་དེ་ལྟ་མ་ཡིན་ཏེ། གཟུགས་སོགས་ཀྱི་ཆོས་ཐམས་ཅད་ཡང་དག་པར་བདེན་པར་
ཡོད་པར་ཁས་ལེན་ན། བཅོམ་ལྡན་འདས་ཀྱིས་ཉོན་མོངས་པ་དང་ཤེས་བྱའི་སྒྲིབ་པའི་རྣམ་བར་རྟོག་པ་རྣམ་པ་ཐམས་ཅད་དུ་སྟེ་མ་ལུས་པར་སྤངས་པར་ངོ་མཚར་ཆེ་བའི་གནས་ཏེ་མི་སྲིད་པར་ཐལ། སྒྲིབ་པ་གཉིས་ཡང་དག་པར་གྲུབ་པའི་ཕྱིར། ཞེས་བར་སྐབས་
ཀྱི་ཚིགས་སུ་བཅད་པས་གསུངས་པ་ཡིན་ནོ། །ཞེས་མཚམས་སྦྱོར་བ་ལ། དེ་ལྟ་མ་ཡིན་ཏེ། ཆོས་ཡང་དག་པར་ཡོད་པར་ཁས་ལེན་ན། བཅོམ་ལྡན་འདས་ཀྱིས་ཉོན་མོངས་པ་དང་ཤེས་བྱའི་སྒྲིབ་པ་རྣམ་པར་རྟོག་པ་རྣམ་པ་ཐམས་ཅད་དུ་སྤངས་པ་ངོ་མཚར་ཆེ་བའི་གནས་ཡིན་ནོ། །ཞེས་

[031A]༄༅། །བར་སྐབས་ཀྱི་ཚིགས་སུ་བཅད་པས་གསུངས་པ། ཞེས་གསུངས། གཉིས་པ་ནི། དབུ་མ་པ་ལས་གཞན་དངོས་སྨྲ་བ་རྣམས་ཀྱིས་གཟུང་འཛིན་དང་རང་རིག་གི་ཆོས་རྣམས་ཀྱང་དོན་དམ་པར་ཡོད་པ་ལ་རེ་རེར་ཁས་ལེན་ཅིང། སྟོན་པ་སངས་རྒྱས་ལ་ཡང་ཤེས་བྱའི་
སྒྲིབ་པ་ཟད་པར་བརྗོད་པ་གང་ཡིན་པ་དེ་ལ་ཁོ་བོ་བྱམས་མགོན་གྱིས་མཚར་དུའམ་བཞད་གད་དུ་བརྩིས་ཏེ། འགལ་བ་ཁས་བླངས་པའི་ཕྱིར། ཞེས་འཆད་པ་ལ། གཞན་གྱི་ཆོས་རྣམས་ཀྱང་ཡོད་ལ། ཞེས་སོགས་གསུངས། དེས་ན་སེམས་ཙམ་པས་སྒྲིབ་པ་གཉིས་བདེན་གྲུབ་ཏུ་ཁས་
བླངས་ནས་སྟོན་པ་སངས་རྒྱས་ཀྱིས་སྒྲིབ་པ་སྤངས་པར་དམ་བཅས་པ་ལ་རྗེ་བཙུན་བྱམས་མགོན་གྱིས་མཚར་དུ་བརྩིས་པའི་རྒྱུ་མཚན་ཡོད་དེ། སྒྲིབ་པ་གཉིས་བདེན་པར་གྲུབ་ན་སྟོན་པ་སངས་རྒྱས་ཀྱིས་སྒྲིབ་པ་མ་སྤངས་དགོས་པའི་ཕྱིར། ཁ་ཅིག་དངོས་སྨྲ་བས་ཆོས་ཐམས་ཅད་
བདེན་གྲུབ་ཏུ་ཁས་བླངས་ནས་སྟོན་པས་སྒྲིབ་པ་སྤངས་པར་ཁས་བླངས་པ་ལ། རྗེ་བཙུན་བྱམས་མགོན་གྱིས་མཚར་དུ་བརྩིས་པའི་རྒྱུ་མཚན་ཡོད་དེ། ཆོས་ཐམས་ཅད་བདེན་པར་གྲུབ་ན་སྟོན་པས་སྒྲིབ་པ་མ་སྤངས་དགོས་པའི་ཕྱིར། ཞེས་ཟེར་བ་ན། སེམས་ཙམ་པས་ཆོས་ཐམས་ཅད་
བདེན་གྲུབ་ཏུ་ཁས་བླངས་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེས་ཀུན་བརྟགས་བདེན་མེད་དུ་ཁས་བླངས་པའི་ཕྱིར་རོ། །གསུམ་པ་ལ། ཁས་བླངས་འགལ་བའི་རྒྱུ་མཚན་དང། ཁས་བླངས་འགལ་བ་དངོས་སོ། །དང་པོ་ལ། དབུ་མའི་ལྟ་བས་སྒྲིབ་པ་རྫོགས་པར་སྤོང་ནུས་པ་དང་
དངོས་སྨྲ་བའི་ལྟ་བས་སྒྲིབ་བརྫོགས་པར་སྤངས་མི་ནུས་པར་བསྟན་པའོ།།    ༈    །།དང་པོ་ལ། ཉོན་སྒྲིབ་སྤོང་ཚུལ་དང། ཤེས་སྒྲིབ་སྤོང་ཚུལ་གཉིས་ལས། དང་པོ་ལ། ཆོས་རྣམས་བདེན་མེད་དུ་གཏན་ལ་ཕབ་པ་དང། དེ་སྒོམ་ཚུལ་དང། བསྒོམས་པས་བདག་ལྟ་སྤོང་ཚུལ་ལོ། །
དང་པོ་ནི། བསམ་བྱུང་གི་རིགས་པས་གང་ཟག་གི་བདག་མེད་གཏན་ལ་འཕེབས་ཚུལ་ཡོད་དེ། ཉེར་ལེན་གྱི་ཕུང་པོ་ཆོས་ཅན། ཚོགས་རྒྱུན་གང་ལ་ཡང་བ་ཏགས་ཙམ་མ་ཡིན་པའི་གང་ཟག་གི་བདག་གིས་སྟོང་ཏེ། སྐྱེ་འཇིག་ཅན་ཡིན་པའི་ཕྱིར། ཁྱབ་སྟེ། གང་ཟག་གི་ང་དག་ཡིན་ན། སྐྱེ་

[031B] ཞེས་པའི་རིགས་པ་ལ་བརྟེན་ནས་གཏན་ལ་འབེབས་པའི་ཕྱིར། ཞེས་འཆད་པ་ལ། དེ་ལ་སྐྱེ་བ་དང་འཇིག་པས་སྟོང་པའི་ཕྱིར། ཞེས་གསུངས། གཉིས་པ་ནི། སྒོམ་བྱུང་གི་རྣལ་འབྱོར་ལ་བརྟེན་ནས་གང་ཟག་གི་བདག་མེད་སྒོམ་ཚུལ་ཡོད་དེ། དང་
པོར་བསམ་བྱུང་གི་རིགས་པས་གང་ཟག་གི་བདག་མེད་གཏན་ལ་ཕབས་ནས། དེའི་རྗེས་སུ་མཉམ་གཞག་ཏུ་ཞི་གནས་ལ་བརྟེན་ནས་གང་ཟག་གི་བདག་མེད་དོ་སྙམ་དུ་སྒོམ་པར་བྱེད་པའི་ཕྱིར། ཞེས་འཆད་པ་ལ། བདག་མེད་དོ་སྙམ་དུ་བསྒོམས་པས་བདག་ཏུ་མངོན་པར་ཞེན་པ་
ཡོངས་སུ་བོར་ནས་དེས་དབེན་པའི་ཕུང་པོ་ལ་སོགས་པ་རྟེན་ཅིང་འབྲེལ་པར་འབྱུང་བ་སྐྱེ་བ་དང་འཇིག་པའི་ཆོས་ཅན་ལ་ཡང་དག་པར་དམིགས་ཏེ། ཞེས་གསུངས། གསུམ་པ་ནི། དེ་ལྟར་བསྒོམས་པ་ཆོས་ཅན། དགོས་པ་ཡོད་དེ། གང་ཟག་གི་བདག་ཏུ་མངོན་པར་ཞེན་པ་ལྡོག་པར་
འགྱུར་པའི་ཕྱིར་དང། ཉན་ཐོས་ཀྱི་རིགས་ཅན་རྗེས་སུ་བཟུང་བ་དང། ཉན་ཐོས་ཀྱི་ལམ་ལ་ཤེས་མཐོང་གིས་བལྟས་ནས་འདའ་བར་བྱེད་པའི་ཆེད་ཡིན་པའི་ཕྱིར། དང་པོ་གྲུབ་སྟེ། དེ་ལྟར་བསྒོམས་པས་བདག་ལྟ་དང་དམིགས་ཡུལ་ཕུང་པོ་གཅིག་ལ་དམིགས་ཤིང་འཛིན་སྟངས་
དངོས་སུ་འགལ་བའི་སྒོ་ནས་ཕུང་པོའི་གནས་ལུགས་ལ་ཞུགས་པའི་ཕྱིར། ཞེས་འཆད་པ་ལ། བདག་ཏུ་མངོན་པར་ཞེན་པ་ཡོངས་སུ་བོར་ནས། ཞེས་གསུངས། གཉིས་པ་ལ་གཟུང་བ་དང། འཛིན་པ་ལ་ཞེན་པ་དང། གཉིས་མེད་ལ་ཞེན་པའི་ཤེས་སྒྲིབ་སྤོང་ཚུལ་ལོ། །དང་པོ་ལ་
མཉམ་གཞག་ཏུ་སྒོམ་པའི་རིམ་པ་དང། རྗེས་ཐོབ་ཏུ་ཡིད་ལ་བྱེད་པའི་རིམ་པ་དང་གཉིས་ལས། དང་པོ་ལ། གཉིས་སྟོང་གཏན་ལ་འབེབས་ཚུལ། དེ་ཇི་ལྟར་ཉམས་སུ་ལེན་ཚུལ། དེ་ལྟར་ཉམས་སུ་བླངས་པས་རྟོག་པ་སྤོང་ཚུལ་ལོ། །དང་པོ་ནི། བསམ་བྱུང་གི་རིགས་པ་ལ་བརྟེན་ནས་
གཉིས་སྟོང་གཏན་ལ་འབེབས་ཚུལ་ཡོད་དེ། སྔོན་པོ་དང་སྔོན་འཛིན་ཚད་མ་ཆོས་ཅན། རྫས་གཞན་མ་ཡིན་ཏེ། ལྷན་ཅིག་དམིགས་ངེས་ཡིན་པའི་ཕྱིར། ཞེས་པའི་རྟགས་ལ་བརྟེན་ནས་གཏན་ལ་འབེབས་པའི་ཕྱིར། ཞེས་འཆད་པ་ལ། སྔོན་པོ་དང་དེའི་བློ་དག་ལྷན་ཅིག་དམིགས་པ་

[032A]༄༅། །ངེས་པའི་ཕྱིར། ཞེས་གསུངས། གཉིས་པ་ནི། སྒོམ་བྱུང་གི་རྣལ་འབྱོར་ལ་བརྟེན་ནས་གཉིས་སྟོང་སྒོམ་ཚུལ་ཡོད་དེ། དང་པོར་བསམ་བྱུང་གི་རིགས་པས་གཉིས་སྟོང་གཏན་ལ་ཕབས་ནས། དེའི་རྗེས་སུ་མཉམ་གཞག་ཏུ་ཞི་གནས་ལ་བརྟེན་ནས་ཁམས་གསུམ་
པོ་འདི་ནི་སེམས་ཙམ་ཡིན་གྱི་ཕྱི་རོལ་གྱི་དོན་ནི་མེད་དོ་སྙམ་དུ་སྒོམ་པའི་ཕྱིར། ཞེས་འཆད་པ་ལ། འདི་ནི་སེམས་ཙམ་ཁོ་ན་ཡིན་གྱི་ཕྱི་རོལ་གྱི་དོན་ནི་མེད་དོ་ཞེས་བྱ་བ་ཡིད་ལ་བྱེད་ཅིང། ཞེས་གསུངས། གསུམ་པ་ནི། དེ་ལྟར་བསྒོམས་པ་ཆོས་ཅན། དགོས་པ་ཡོད་དེ། དེ་ལྟར་བསྒོམས་
པ་ལ་བརྟེན་ནས་འཛིན་པ་ལ་བདེན་ཞེན་ཟློག་མི་ནུས་ཀྱང། གཟུགས་སོགས་ཕྱི་རོལ་དོན་དུ་སྣང་བའི་ཉི་སྣང་འཁྲུལ་པར་ཁོང་དུ་ཆད་པར་བྱ་བའི་དོན་ཡིན་པའི་ཕྱིར། ཞེས་འཆད་པ་ལ། འཛིན་པའི་རྣམ་པ་ཅན་གྱི་སེམས་ལ་མངོན་པར་ཞེན་པ་ཡོངས་སུ་མ་བོར་བས། ཕྱི་རོལ་གྱི་དོན་
དུ་མངོན་པར་ཞེན་པ་སྤངས་ཏེ། ཞེས་གསུངས། གཉིས་པ་ནི། རྗེས་ཐོབ་ཏུ་ཡིད་ལ་བྱེད་པའི་རིམ་པ་ཡོད་དེ། གཟུང་བ་རྫས་གཞན་མེད་ན་དེ་སྣང་བའི་འཛིན་པ་མ་འཁྲུལ་བ་མེད་དོ་སྙམ་དུ་ངེས་པར་སེམས་བས་འཛིན་པའི་རྣམ་པའི་མཚན་ཉིད་རྣམ་པར་རིག་པ་མ་འཁྲུལ་པ་འཛིན་
པ་བསལ་ཏེ། གཉིས་སྟོང་མངོན་སུམ་དུ་རྟོགས་པའི་གཉིས་མེད་ཀྱི་ཡེ་ཤེས་འབའ་ཞིག་པ་འདི་ཡང་དག་པ་སྟེ་མ་འཁྲུལ་བ་ཡིན་པར་ཁོང་དུ་ཆུད་པར་བྱ་བའི་ཆེད་ཡིན་པའི་ཕྱིར། ཞེས་འཆད་པ་ལ། གཟུང་བ་མེད་ན་འཛིན་པ་མེད་དོ་སྙམ་དུ་ངེས་པར་སེམས་པས་འཛིན་པའི་རྣམ་
པའི་མཚན་ཉིད་རྣམ་པར་རིག་པ་ཙམ་དེ་ཡང་བསལ་ཏེ། གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས། ཞེས་གསུངས། རྣལ་འབྱོར་གྱིས་གཉིས་པ་འདི་ལ་མཉམ་རྗེས་གཉིས་སུ་འཇོག་པའི་རྒྱུ་མཚན་ཡོད་དེ། སྟོང་ཉིད་ཕྲ་མོ་
རྟོགས་པའི་དབང་དུ་བྱས་ནས་མཉམ་གཞག་ཏུ་བདེན་སྟོང་མངོན་སུམ་དུ་རྟོགས་པ་ན་རྗེས་ཐོབ་ཏུ་རྟེན་འབྱུང་སྒྱུ་མར་མྱོངས་སྟོབས་ཀྱིས་རྟོགས་པ་ལྟར། མཉམ་གཞག་ཏུ་གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་པ་ན། རྗེས་ཐོབ་ཏུ་སྔོར་སྣང་དབང་པོའི་

[032B] ལེགས་པར་བཤད་པ་གསེར་གྱི་ཕྲེང་བ་ལས་སྔ་མ་གཟུང་བ་བདེན་མེད་དུ་གཏན་ལ་འབེབས་པ་དང། ཕྱི་མ་འཛིན་
པ་བདེན་མེད་དུ་གཏན་ལ་འབེབས་པ་ལ་བཤད་ནས་རྣལ་འབྱོར་གྱིས་བཞིར་བཤད་དོ། །ཕྱི་མ་ལ་ཡང་བདེན་མེད་གཏན་ལ་འབེབས་ཚུལ་དང། དེ་རྟོགས་ནས་སྒོམ་ཚུལ། སྒོམ་པས་ཞེན་པ་སྤོང་ཚུལ་ལོ། །དང་པོ་ནི། བསམ་བྱུང་གི་རིགས་པ་ལ་བརྟེན་ནས་བདེན་མེད་གཏན་ལ་
འབེབས་ཚུལ་ཡོད་དེ། གཉིས་མེད་ཀྱི་ཡེ་ཤེས་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་ན་སྒྱུ་མ་བཞིན་ཞེས་པའི་རྟགས་ལ་བརྟེན་ནས་བདེན་མེད་གཏན་ལ་འབེབས་པའི་ཕྱིར། ཞེས་འཆད་པ་ལ། དེ་ཡང་རྟེན་ཅིང་འབྲེལ་པར་འབྱུང་བ་ཡིན་པའི་ཕྱིར། སྒྱུ་མ་
བཞིན་དུ་ངོ་བོ་ཉིད་མེད་པ་སྟེ། ཞེས་གསུངས། གཉིས་པ་ནི། སྒོམ་བྱུང་གི་རྣལ་འབྱོར་ལ་བརྟེན་ནས་གཉིས་མེད་ཀྱི་ཡེ་ཤེས་བདེན་མེད་དུ་སྒོམ་ཚུལ་ཡོ་དེ། དང་པོར་བསམ་བྱུང་གི་རིགས་པས་དེ་བདེན་མེད་དུ་གཏན་ལ་ཕབས་ནས། དེའི་རྗེས་སུ་མཉམ་གཞག་ཏུ་ཞི་གནས་ལ་བརྟེན་ནས་
དངོས་པོ་དང་དངོས་པོ་མེད་པ་དང། གཉིས་ཀ་དང་གཉིས་ཀ་མ་ཡིན་པར་རྣམ་པར་བརྟག་པར་བྱ་བའི་ངོ་བོ་དང་བྲལ་བ་ཡིན་ནོ་སྙམ་དུ་སྒོམ་པར་བྱེད་པ་ཡིན་པའི་ཕྱིར། ཞེས་འཆད་པ་ལ། ཡང་དག་པར་ནི་གཅིག་ཏུ་དངོས་པོ་དང་དངོས་པོ་མེད་པ་ལ་སོགས་པར་བརྟག་པའི་ངོ་བོ་དང་
བྲལ་བ་ཡིན་ནོ། །སྙམ་དུ་བསྒོམས་པས། ཞེས་གསུངས། གསུམ་པ་ནི། དེ་ལྟར་བསྒོམས་པ་ཆོས་ཅན། དགོས་པ་ཡོད་དེ། ཉོན་མོངས་པ་དང་ཤེས་བྱའི་སྒྲིབ་པ་སྤང་བར་བྱ་བའི་ཆེད་ཡིན་པའི་ཕྱིར། ཞེས་འཆད་པ་ལ། བསྒོམས་པའི་སྟོབས་གྲུབ་པ་ན་ཁ་ཅིག་ལ་ནོར་བུ་དང་
དངུལ་ལ་སོགས་པའི་ཤེས་པ་བཞིན་དུ་འཁྲུལ་པའི་མཚན་མ་མཐའ་དག་སྤངས་པ་སྒྱུ་མ་ལྟ་བུའི་བདག་ཉིད་དུ་སྣང་བའི་བློ་རྣམ་པར་མི་རྟོག་པ་སོ་སོ་རང་གིས་རིག་པར་བྱ་བ་ཅི་ཞིག་ལྟར་ཡང་དག་པར་སྐྱེས་ན། རྣལ་འབྱོར་པས་ཤེས་བྱའི་སྒྲིབ་པ་ཡང་དག་པར་སྤོང་ངོ། །ཞེས་

[033A]༄༅། །གསུངས། གཉིས་པ་དངོས་སྨྲ་བའི་ལྟ་བས་སྒྲིབ་པ་རྫོགས་པ་སྤོང་མི་ནུས་པར་བསྟན་པ་ལ། ཁས་བླངས་བརྗོད་པ་དང། དེ་དགག་པ་གཉིས་ལས། དང་པོ་ནི། གལ་ཏེ་གཟུང་འཛིན་དང། གཉིས་མེད་ཀྱི་ཡེ་ཤེས་བདེན་པའི་ངོ་བོ་ཉིད་ཀྱིས་སྟོང་པ་དེ་
ལྟ་མ་ཡིན་ཏེ། དེ་དག་དོན་དམ་པར་གྲུབ་པའི་ཕྱིར། ཞེས་འཆད་པ་ལ། དེ་ལྟ་མ་ཡིན་ཏེ། ཞེས་སོགས་གསུངས། གཉིས་པ་ནི། བག་ཆགས་སོགས་ཀྱི་དྲི་མ་དེ་དག་ལ་རང་རང་གི་གཉེན་པོ་བསྒོམས་པས་གནོད་པ་ཅུང་ཟད་ཀྱང་མི་བྱེད་པར་ཐལ། དེ་རྣམས་དོན་དམ་པར་ཡོད་
པའི་ཕྱིར། དཔེར་ན་ནམ་མཁའ་ལ་གནོད་པ་བྱར་མེད་པ་བཞིན་ནོ། །ཞེས་འཆད་པ་ལ། ཤེས་བྱའི་མཚན་ཉིད་རྣམས་གལ་ཏེ་དོན་དམ་པར་ཡོད་པ་ཉིད་དུ་གྱུར་ན། དེའི་ཚེ་གཉེན་པོ་བསྒོམས་པས་ནམ་མཁའ་བཞིན་དུ་དེ་དག་ལ་ཅུང་ཟད་ཀྱང་མི་བྱེད་དོ། །ཞེས་གསུངས། སྒྲིབ་གཉིས་
སྤོང་བྱེད་ཀྱི་གཉེན་པོ་གསར་དུ་སྐྱེ་བ་མེད་པ་དང། སྒྲིབ་གཉིས་སྤང་དུ་མེད་པའི་ངོ་བོ་འཛིན་པར་ཐལ། སྒྲིབ་གཉིས་བདེན་པར་གྲུབ་པའི་ཕྱིར། དཔེར་ན་འདུས་མ་བྱས་ཀྱི་ནམ་མཁའ་དུས་ཐམས་ཅད་དུ་ཐོགས་བཅས་ཀྱི་རེག་བྱ་བཀག་ཙམ་གྱི་ངོ་བོ་འཛིན་པ་བཞིན་ནོ། །ཞེས་
འཆད་པ་ལ། དུས་ཐམས་ཅད་དུ་ནམ་མཁའ་རྫས་མེད་པ་ཙམ་གྱི་ངོ་བོ་འཛིན་པ་བཞིན་དུ་བསྐྱེད་དུ་མེད་པ་དང། སྤང་དུ་མེད་པའི་རང་གི་ངོ་བོ་འཛིན་པའི་ཕྱིར། སྐད་ཅིག་མའི་ཆོས་ཤེས་པ་ཙམ་གྱི་ངོ་བོ་དང། ཞེས་གསུངས། གཉིས་པ་ཁས་བླངས་དང་འགལ་བ་དངོས་དེ་སྟོན་
པ་ལ། བཅོམ་ལྡན་འདས་ཀྱིས་ཤེས་སྒྲིབ་སྤངས་པ་དང། གཟུང་འཛིན་དང་གཉིས་མེད་ཡེ་ཤེས་དོན་དམ་པར་ཡོད་པར་ཁས་ལེན་པ་དེ་ལ་ནི་ཁོ་བོ་རྗེ་བཙུན་བྱམས་མགོན་གྱིས་མཚར་དུ་བརྩིས་པའི་རྒྱུ་མཚན་ཡོད་དེ། དེས་ཕན་ཚུན་འགལ་བའི་དོན་ཁས་ལན་ཅིང་དམ་བཅས་པའི་
ཕྱིར་ཏེ། དངོས་སྨྲ་པ་གཞན་དག་གིས་བཏགས་པ་ལྟར་ན་དངོས་པོར་མངོན་པར་ཞེན་པའི་ཕྱིན་ཅི་ལོག་གི་རྟོག་པ་དེ་དག་མི་ལོག་པས་སྤང་དུ་མི་རུང་པའི་ཕྱིར། དྲི་མ་བདེན་པར་གྲུབ་ན་སྤང་དུ་མི་རུང་བའི་ཕྱིར། ཞེས་འཆད་པ་ལ། དེའི་ཕྱིར། གཞན་དག་གིས་དངོས་པོར་མངོན་པར་ཞེན་

[033B] བཅོམ་ལྡན་འདས་ཀྱིས་ཤེས་བྱའི་སྒྲིབ་པ་རྣམ་པ་ཐམས་ཅད་དུ་སྤངས་པ་གང་ཡིན་པ་དང། ཆོས་རྣམས་ཀྱང་ཡོད་པར་ཁས་ལེན་པ་གང་ཡིན་པ་དེ་ནི་ཕན་ཚུན་འགལ་བའི་དོན་ཁས་ལེན་པས་ཁོ་བོས་ངོ་མཚར་དུ་བརྩིས་སོ། །ཞེས་བྱ་བ་ཡིན་ནོ། །ཞེས་གསུངས་
གཞུང་འདི་དག་གི་སྐབས་སུ། ཁ་ཅིག་རྣལ་འབྱོར་གྱི་ས་དེ་ལ་གང་ཟག་གི་བདག་མེད་རྟོགས་པའི་རྣལ་འབྱོར་གྱིས། གཟུང་མེད་རྟོགས་པའི་དེ། འཛིན་མེད་རྟོགས་པའི་དེ། སྤྲོས་བྲལ་རྟོགས་པའི་དེ་བཞི་ཡོད་པའི། དང་པོ་ཉན་ཐོས་སྡེ་པ། གཉིས་པ་སེམས་ཙམ་རྣམ་བདེན་པ་
གསུམ་པ་སེམས་ཙམ་རྣམ་རྫུན་པ། བཞི་པ་དབུ་མ་པ་ལ་སྦྱོར་ཟེར་ན། གཟུང་བ་རྫས་གཞན་མེད་པར་ཚད་མས་ངེས་པའི་གང་ཟག་ཡིན་ན། འཛིན་པ་རྫས་གཞན་མེད་པར་ཚད་མས་ངེས་པའི་གང་ཟག་ཡིན་པས་མ་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། སྔོན་
པོ་སྔོར་སྣང་དབང་ཤེས་ལས་རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་ན། སྔོར་སྣང་དབང་ཤེས་སྔོན་པོ་ལས་རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་སྔོན་པོ་དང་སྔོར་སྣང་དབང་ཤེས་རྫས་གཞན་མ་ཡིན་པར་ཚད་
མས་ངེས་པའི་གང་ཟག་ཡིན་དགོས་པའི་ཕྱིར། ཁ་ཅིག་དེ་ལ་བཞིར་ཕྱེ་ནས་གཟུང་མེད་རྟོགས་པ་ཞེས་པ་གཟུང་བ་རང་བཞིན་མེད་པར་རྟོགས་པ་དང། འཛིན་མེད་རྟོགས་པ་ཞེས་པ་འཛིན་པ་རང་བཞིན་མེད་པར་རྟོགས་པ་ལ་བྱེད། རྣལ་འབྱོར་གྱི་ས་དང་པོ་ཉན་ཐོས་སྡེ་པ་
གཉིས་པ་རང་སངས་རྒྱས། གསུམ་པ་སེམས་ཙམ་པའི་ལྟ་བ། བཞི་པ་དབུ་མ་པའི་ལྟ་བ་ལེ་སྦྱོར་ཟེར་བ་མི་འཐད་དེ། སེམས་ཙམ་པ་དང་རང་སངས་རྒྱས་ཀྱི་བསྒོམ་བྱའི་ལྟ་བའི་གཙོ་བོ་ལ་མཐོད་མན་གྱི་ཁྱད་པར་མེད་པའི་ཕྱིར། གཞན་ཡང། རྣལ་འབྱོར་གྱི་ས་ལ་བཞིར་འབྱེད་
པ་དེ་མི་འཐད་དེ། གཞི་གྲུབ་པ་གཅིག་གི་སྟེང་དུ་བདེན་མེད་ཚད་མས་གྲུབ་ན། དེ་གཞི་གཞན་གྱི་སྟེང་དུ་བདེན་པར་ཡོད་མེད་བློ་ཁ་ཕྱོགས་པ་ཙམ་གྱིས་བདེན་མེད་དུ་རྟོགས་ནུས་པའི་ཕྱིར་ཏེ། བཞི་བརྒྱ་པར། གང་གི་དངོས་གཅིག་དེ་བཞིན་ཉིད་མཐོང་བ། །ཞེས་སོགས་གསུངས་པའི་

[034A]༄༅། །ཕྱིར༑    ༈    དེས་འཛིན་པ་ཚད་མས་གྲུབ་པའི་ཕྱིར། རྟགས་ཁས། འདོད་མི་ནུས་ཏེ། དེས་དེ་བདེན་གྲུབ་ཏུ་འདོད་པའི་ཕྱིར། ཡང་དག་མ་ཡིན་ཀུན་རྟོག་ཡོད་
ཅེས་གསུངས་པ་འདི་སེམས་ཙམ་པའི་རང་གཞུང་ཡིན་པའི་ཕྱིར། གཞན་ཡང་སེམས་ཙམ་པས་ཆོས་ཀྱི་བདག་འཛིན་བདེན་མེད་དུ་རྟོགས་པར་ཐལ། དེས་འཛིན་པ་བདེན་མེད་དུ་རྟོགས་པའི་ཕྱིར། འདོད་ན། དེས་སྒྲིབ་པ་བདེན་མེད་དུ་རྟོགས་པར་ཐལ་ལོ། །འདོད་མི་ནུས་ཏེ། གཞན་གྱི་ཆོས་རྣམས་ཀྱང་
ཡོད་ལ། །ཞེས་གསུངས་པའི་ཕྱིར། བདེན་མེད་རྟོགས་པའི་རྣལ་འབྱོར་གྱི་ས་ལ་གསུམ་དུ་ཡོད་དེ། དེ་ལ་གང་ཟག་གི་བདག་མེད་རྟོགས་པའི་དེ་དང། གཉིས་སྟོང་རྟོགས་པའི་དེ་དང། བདེན་མེད་རྟོགས་པའི་དེ་དང་གསུམ་དུ་གྲངས་ངེས་པའི་ཕྱིར། བསྒོམ་བྱ་བདག་མེད་ལ་གསུམ་དུ་གྲངས་
ངེས་ཏེ། སྤང་བྱ་བདག་འཛིན་ལ་གསུམ་དུ་གྲངས་ངེས་པའི་ཕྱིར་ཟེར་ན། བདེན་མེད་རྟོགས་པའི་རྣལ་འབྱོར་གྱི་ས་ཡིན་ན། བདག་མེད་རྟོགས་པའི་རྣལ་འབྱོར་གྱི་ས་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན་
དེར་ཐལ། དེའི་ཕྱིར། གཞན་ཡང་བདེན་འཛིན་ཡིན་ན། བདག་འཛིན་ཡིན་དགོས་པར་ཐལ། བདག་འཛིན་ལ་གསུམ་དུ་གྲངས་ངེས་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པས་བདག་འཛིན་མ་སྤངས་པར་ཐལ་ལོ། །ཁ་ཅིག་རྣལ་འབྱོར་གྱི་ས་དེ་ལ་གང་ཟག་གི་བདག་མེད་
ལ་དམིགས་པའི་རྣལ་འབྱོར་གྱི་ས་དང། སེམས་ཙམ་ལ་དམིགས་པའི་དེ་དང། དེ་བཞིན་ཉིད་ལ་དམིགས་པའི་དེ་དང། སྣང་མེད་ལ་དམིགས་པའི་དེ་དང་བཞིར་ཡོད། དེ་རྣམས་ལམ་གང་དུ་སྒོམ་པའང་ཡོད་དེ། ཚོགས་ལམ་གྱི་གནས་སྐབས་སུ་དང་པོ་དེ་གཙོ་བོར་སྒོམ། དྲོད་རྩེ་གཉིས་
ཀྱི་གནས་སྐབས་སུ་ཁམས་གསུམ་པོ་འདི་སེམས་ཙམ་གྱི་བདག་ཉིད་ཡིན་གྱི་ཕྱི་རོལ་གྱི་དོན་མེད་དོ་སྙམ་དུ་མཉམ་གཞག་ཏུ་སེམས་ཙམ་ལ་དམིགས་པའི་རྣལ་འབྱོར་གྱི་ས་སྒོམ། བཟོད་མཆོག་གཉིས་ཀྱི་གནས་སྐབས་སུ་དེ་བཞིན་ཉིད་ལ་དམིགས་པའི་རྣལ་འབྱོར་གྱི་ས་སྒོམ་

[034B] བཟོད་པའི་དགག་བྱ་ཕྱི་རོལ་གྱི་སྣང་བ་མེད་ཀྱང། ཤེས་པའི་བདག་ཉིད་ཅན་གྱི་སྣང་བ་རྫོགས་པར་མ་ཐོབ་ལ། དེ་ཁོ་ན་ཉིད་ཀྱི་ཕྱོགས་གཅིག་ལ་ཞུགས་པ་ཞེས་བྱ་ལ། ཆོས་མཆོག་གི་གནས་སྐབས་སུ་ཤེས་པའི་བདག་ཉིད་ཅན་གྱི་སྣང་བ་ཕྲ་ཞིང་ཕྲ་བ་ཡོད་
   ༈    དེ་ཉིད་ལ་སྣང་མེད་ཀྱི་རྣལ་འབྱོར་གྱི་ས་ཞེས་བྱ་ལ་
རྣལ་འབྱོར་སྤྱོད་པའི་རང་རྒྱུད་པས་དེ་བཞིན་ཉིད་ལ་དམིགས་པའི་རྣལ་འབྱོར་གྱི་ས་དང། གཉིས་སྟོང་རྟོགས་པའི་རྣམ་འབྱོར་གྱི་ས་གཉིས་སྣང་མེད་ཀྱི་རྣལ་འབྱོར་གྱི་སའི་ནང་དུ་འདུ་བར་བྱེད། ཅེ་ཟེར་ན་བྱང་སེམས་ཚོགས་ལམ་པས་གང་ཟག་གི་བདག་མེད་བསྒོམ་བྱའི་གཙོ་
བར་བྱེད་པར་ཐལ། དམ་བཅའ་དང་པོ་འཐད་པའི་ཕྱིར། གཞན་ཡང། གཉིས་སྟོང་རྟོགས་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ཀྱི་འཛིན་སྟངས་ཀྱི་ཡུལ་དུ་གྱུར་པའི་འདུས་བྱས་ཡོད་པར་ཐལ། དམ་བཅའ་ཉིས་པ་དེའི་ཕྱིར། མཐོང་ལམ་བར་ཆད་མེད་ལམ་གྱི་གནས་
སྐབས་སུ་དགག་བྱ་ཕྱི་རོལ་དོན་གྱི་སྣང་བ་མེད་ཅིང་ཆོས་ཅན་ཤེས་པའི་བདག་ཉིད་ཅན་གྱི་སྣང་བ་ནུབ་ནས། གཉིས་སྟོང་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེ་ཡང་རྟེན་ཅིང་འབྲེལ་པར་འབྱུང་བ་ཡིན་པའི་ཕྱིར། ཞེས་སོགས་ཀྱི་སྐབས་ནས་དངོས་སུ་བསྟན་པའི་རྣལ་
འབྱོར་གྱི་ས་ཡིན་པར་ཐལ། སྐབས་འདིར་དངོས་སུ་བསྟན་པའི་རྣལ་འབྱོར་གྱི་ས་བཞི་པ་ཡིན་པའི་ཕྱིར། འདོད་ན། དེ་ཆོས་ཅན། སྤྲོས་བྲལ་རྟོགས་པའི་དེ་ཡིན་པར་ཐལ་ལོ། །གཞན་ཡང། དེའི་སྐབས་ནས་དངོས་སུ་བསྟན་པའི་རྣལ་འབྱོར་གྱིས་རྒྱུད་ལྡན་གྱི་སོ་སྐྱེ་མེད་པར་ཐལ། སྣང་
མེད་རྟོགས་པའི་དེ་རྒྱུད་ལྡན་གྱི་དེ་མེད་པ་གང་ཞིག་དེའི་སྐབས་ནས་དངོས་སུ་བསྟན་པའི་རྣལ་འབྱོར་གྱི་ས་དེ་ལ་བྱེད་རིགས་པའི་ཕྱིར། གཉིས་པ་སོང། དང་པོ་དེར་ཐལ། དེའི་ས་མཚམས་མཐོང་ལམ་ནས་འཇོག་པའི་ཕྱིར། རྟགས་ཁས། འདོད་ན། སྟོང་ཉིད་རྟོགས་པའི་སོ་སྐྱེ་མེད་

[035A]༄༅། །པར་ཐལ་ལོ། །གཞན་ཡང། གང་ཟག་གི་བདག་མེད་རྟོགས་པའི་རྣལ་འབྱོར་གྱི་ས་དེ་གང་ཟག་གི་བདག་མེད་མངོན་སུམ་དུ་རྟོགས་པའི་དེ་ལ་བྱེད་རིག་སྤ་ཐལ། སྣང་མེད་ལ་དེའི་ཕྱིར་ཏེ། དེའི་མ་མཐའ་ས་མཚམས་འཐད་པའི་ཕྱིར། ཁ་ཅིག་གང་ཟག་གི་
བདག་མེད་རྟོགས་པའི་སེམས་དཔའི་རྣལ་འབྱོར། གྱི་ས་དང་པོའི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེ་དང་ཅིག་ཡིན་པའི་ཕྱིར། ཁ་ཅིག་དེ་རྟོགས་པའི་ལམ་
ཞུགས་ཀྱི་མཁྱེན་པ་ཟེར་ན། སྟོང་ཉིད་རྟོགས་པའི་རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་རྟོགས་རིགས་སུ་གནས་པར་ཐལ་ལོ། །ཁ་ཅིག་ཉན་ཐོས་ཀྱི་རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་དེ། གང་ཟག་གི་བདག་
མེད་རྟོགས་པའི་རྣལ་འབྱོར་གྱི་སའི་མཚན་ཉིད་ཟེར་ན། ཉན་ཐོས་ཚོགས་ལམ་པའི་རྒྱུད་ཀྱི་ཐར་པ་དོན་གཉེར་གྱི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག་ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་འདིར་བསྟན་
རྣལ་འབྱོར་གྱི་ས་དང་པོའི་མཚན་ཉིད་ཟེར་ན། འདུས་བྱས་མི་རྟག་པར་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། གང་ཟག་གི་བདག་མེད་རྟོགས་པའི་རྣལ་འབྱོར་གྱི་ས་ཡིན་པར་ཐལ་ལོ། །རང་ལུགས་ནི་རང་གི་འབྲས་
བུར་གྱུར་པའི་ཡོན་ཏན་དུ་མའི་རྟེན་བྱེད་པའི་ལམ་ཞུས་ཀྱི་མཁྱེན་པ་རྣལ་འབྱོར་གྱི་སའི་མཚན་ཉིད། དབྱེ་ན། རྟེན་གྱི་སྒོ་ནས། ཉན་ཐོས། རང་རྒྱལ། ཐེག་ཆེན་གྱི་དེ་དང་གསུམ་དུ་ཡོད་དེ། ཡུལ་གྱི་སྒོ་ནས་གང་ཟག་གི་བདག་མེད་རྟོགས་པའི་རྣལ་འབྱོར་གྱི་ས་དང། གཉིས་སྟོང་རྟོགས་པའི་
རྣལ་འབྱོར་གྱི་ས་དང། བདེན་སྟོང་རྟོགས་པའི་རྣལ་འབྱོར་གྱི་ས་དང་སུམ་དུ་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད་དོ།།    ༈    །།གཉིས་པ་ངོ་བོ་ཉིད་མེད་པར་སྨྲ་བའི་ལུགས་གཞག་པ་ལ་གསུམ་ལས། དང་པོ་ནི། དེ་ལྟར་གཟུང་འཛིན་སོགས་

[035B] དེའི་འོག་ཏུ་ཐར་པ་རྟོགས་བྱང་འདོད་པ་རྣམས་ཀྱིས་དངོས་པོ་ཐམས་ཅད་བདེན་མེད་དུ་སྟོན་པའི་ལུགས་འདི་ཁོ་ན་ཁས་བླང་བར་བྱའོ། །ཞེས་པར་སྐབས་ཀྱི་ཚིགས་སུ་བཅད་པས་གནས་པའི་ཕྱོགས་ཏེ་ལུང་རིགས་ཀྱིས་
ངེས་པའི་གྲུབ་མཐའ་གསུངས་བ་ཆེས་ཅན། དགོས་པ་ཡོད་དེ། ཆོས་ཐམས་ཅད་བདེན་པར་མེད་པར་འདོད་པའི་ཕྱོགས་བརྟན་པོར་མཛད་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་ཡོད་པའི་ཕྱོགས་བསལ་ནས་ངོ་བོ་ཉིད་མེད་པའི་ཕྱོགས་བརྟན་པོར་
མཛད་བས་ཐར་པ་འདོད་པ་རྣམས་ཀྱིས་འདི་ཁོ་ན་ཁས་བླང་པར་བྱའོ། །ཞེས་པར་སྐབས་ཀྱི་ཚིགས་སུ་བཅད་པས་གནས་པའི་ཕྱོགས། ཞེས་གསུངས། གཉིས་པ་ནི། འདི་ལ་བསལ་བྱ་ཅི་ཡང་མེད། །ཅེས་སོགས་ཀྱིས་འཆད། གསུམ་པ་ནི། གང་གི་ཕྱིར། ཞེས་སོགས་ཀྱིས་
   ༈    སྒྲོ་སྐུར་དང་བྲལ་བའི་གཞི་དབུ་མ། སྒྲོ་སྐུར་དུ་མི་འཛིན་པའི་ལམ་དབུ་མ། ལམ་དེས་ཐོབ་པའི་འབྲས་བུ་དབུ་མ་དང་གསུམ་ལས། དང་པོ་ནི། ཁམས་རང་བཞིན་གྱིས་རྣམ་པར་དག་པ་འདི་ལ་བདག་གཉིས་སྔར་ཡོད་གསར་དུ་བསལ་བར་བྱ་བ་དང་བདག་
མེད་གཉིས་སྔར་མེད་གསར་དུ་གཞག་པར་བྱ་བ་ཅུང་ཟད་ཀྱང་མེད་དེ། བདག་ཉིད་པོ་དེ་དང་པོ་ནས་ཡོད་མ་མྱོང་ཞིང་བདག་མེད་གཉིས་ཀྱི་རང་བཞིན་ཡིན་པའི་ཕྱིར། ཞེས་འཆད་པ་ལ་འདི་ལ་བསལ་བ་ཅི་ཡང་མེད། །གཞག་པར་བྱ་བར་ཆུང་ཟད་མེད། །ཅེས་པ་དང། གང་གི་
ཕྱིར་དངོས་པོར་མངོན་པར་ཞེན་པ་ལས་གྲོལ་བར་མི་འཐད་པ་དེའི་ཕྱིར་ཆོས་གང་ལ་ཡང་སྐུར་བ་འདེབས་པ་དང་སྒྲོ་འདོགས་པའི་ངོ་བོས་གསལ་པ་དང། བཞག་པ་མ་བྱས་པ། ཞེས་གསུངས། གཉིས་ནི། དེ་ཁོ་ན་ཉིད་མངོན་སུམ་དུ་རྟོགས་པའི་ཡེ་ཤེས་ཆོ་ཅན། ཡང་དག་
པའི་ལྟ་བ་ཡིན་ཏེ། གནས་ལུགས་མངོན་སུམ་དུ་རྟོགས་པའི་ལྟ་བ་ཡིན་པའི་ཕྱིར། ཞེས་འཆད་པ་ལ། ཡང་དག་ཉིད་ལ་ཡང་དག་ལྟ། །ཞེས་དང། གཟུགས་ལ་སོགས་པ་རྟེན་ཅིང་འབྲེལ་པར་འབྱུང་པ་ཀུན་རྫོབ་ཏུ་ཡང་དག་པར་ཡོད་པའི་ངོ་བོ་འདི་ཉིད་ལ་རང་བཞིན་མེད་པ་ལ་སོགས་

[036A]༄༅། །པའི་ངོ་བོར་བརྟག་པར་བྱ་སྟེ། ཞེས་གསུངས། གསུམ་པ་ནི། ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སྒོ་ནས་གནས་ལུགས་བསྒོམས་པ་ཆོས་ཅན། དགོས་པ་ཡོད་དེ། སངས་རྒྱས་ཀྱི་གོ་འཕང་ཐོབ་པར་འགྱུར་བའི་དགོས་པ་ཡོད་པའི་ཕྱིར་
ཞེས་འཆད་པ་ལ། ཡང་དག་མཐོང་ནས་རྣམ་པར་གྲོལ། །ཞེས་དང། དེ་ལྟར་སྒྱུ་མའི་གླང་པོས་སྒྱུ་མའི་གླང་པོ་གཞན་ཞིག་ཕམ་པར་བྱས་པ་བཞིན་དུ་ཕྱིན་ཅི་ལོག་ལྡོག་པས་དེ་ཁོ་ན་ཉིད་མཐོང་ན་རྣམ་པར་གྲོལ་བར་འགྱུར་རོ། །ཞེས་གསུངས། དེས་ན། འདི་ལ་བསལ་བྱ་ཅི་ཡང་
མེད༑ །ཅེས་སོགས་ཀྱི་གཞུང་འདི་མངོན་རྟོགས་རྒྱན་གྱི་རང་གཞུང་ཡིན་བྱས་པ་ལ་ཁོ་ན་རེ། དེ་འདྲའི་གཞུང་ཡིན་ན་དེ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། རྒྱུད་བླ་མའི་ནང་ཚན་དུ་གྱུར་པའི་དེ་འདྲའི་གཞུང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ་
དེ་ཡོད་པའི་ཕྱིར་ཟེར་ན་མ་ཁྱབ། དེ་བཞིན་དུ། ཐེག་བསྡུས་ཀྱི་ནང་ཚན་དུ་གྱུར་བའི་དེ་འདྲའི་གཞུང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར་ན་མ་ཁྱབ་བོ།།    ༈    །།གཉིས་པ་དཀྱུས་མ་བཤད་པ་ལ་གཉིས། དངོས་དང་ཇི་ལྟ་བུར་སྒོམ་པའི་ཚུལ། སྤང་བྱ་ལ་དབང་
བྱེད་ཚུལ་ལོ། །དང་པོ་ལ། མདོ་དང་བསྟན་བཅོས་གཉིས་ལས། དང་པོ་ནི། དེ་ནས་ཚེ་ལྡན་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་ལྟར་བྱང་ཆེན་ཤེར་ཕྱིན་ལ་སྤྱོད་བའི་སྦྱིན་པའི་ཕར་ཕྱིན་སྒོམ་པ་ཡོངས་སུ་རྫོགས་པར་འགྱུར་བ་ལགས། ཚུལ་
ཁྲིམས་ཀྱི་ཕར་ཕྱིན་དང། བཟོད་པའི་ཕར་ཕྱིན་དང། བརྩོན་འགྲུས་ཀྱི་ཕར་ཕྱིན་དང། བསམ་གཏན་གྱི་ཕར་ཕྱིན་དང། ཤེར་ཕྱིན་སྒོམ་པ་ཡོངས་སུ་རྫོགས་པར་འགྱུར་བ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆེན་སྦྱིན་པ་ཡོངས་སུ་གཏང་བའི་ཆོ་རྣམ་
མཁྱེན་ཉིད་དུ་ཡོངས་སུ་བསྔོ་ཞིང་སྦྱིན་པ་དེ་དག་ཡོངས་སུ་གཏོང་སྟེ། རབ་འབྱོར་དེ་ལྟར་བྱང་ཆེན་སྦྱིན་པའི་ཕར་ཕྱིན་ཡོངས་སུ་རྫོགས་པར་འགྱུར་རོ། །རབ་འབྱོར་འདི་ལ་བྱང་ཆེན་སྦྱིན་པ་ཡོངས་སུ་གཏོད་ཞིང་རྣམ་མཁྱེན་ཉིད་དུ་ཡོངས་སུ་བསྔོ་བའི་ཚེ། སེམས་ཅན་རྣམས་ལ་

[036B] བྱམས་པའི་ངག་གི་ལས་དང། བྱམས་པའི་ཡིད་ཀྱི་ལས་ཉེ་བར་གནས་པར་འགྱུར་ཏེ། དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་མི་བསྔོ་ཡི། སེམས་ཅན་ཐམས་ཅད་དང་ཐུན་མོང་དུ་བྱས་ནས་བླ་མེད་རྫོགས་བྱང་དུ་ཡོངས་
སུ་བསྔོ་ཏེ། དེ་ཇི་ལྟར་གང་གིས་ཡོངས་སུ་བསྔོ་བ་དང། གང་ཡོངས་སུ་བསྔོ་བ་དང། གང་དུ་ཡོངས་སུ་བསྔོ་བའི་འདུ་ཤེས་གསུམ་མི་འཇུག་པ་དེ་ལྟར་ཡོངས་སུ་བསྔོའོ། །རབ་འབྱོར་དེ་ལྟར་བྱང་ཆེན་སྦྱིན་པའི་ཕར་ཕྱིན་ལ་གནས་པས་ཚུལ་ཁྲིམས་ཀྱི་ཕར་ཕྱིན་ཡོངས་སུ་འཛིན་
པ་ཡིན་ནོ། །ཞེས་སོགས་གསུངས། །གཉིས་པ་ལ་གསུམ་ལས། དང་པོ་ནི། དེ་ལྟར་ལུས་རྣམ་གཞག་གི་སྡོམ་གྱིས་མ་བསྡུས་པས་ཞར་ལ་འོངས་བའི་ཚིགས་བཅད་དེ་དག་བརྗོད་ནས་རྣལ་མའམ་དཀྱུས་མ་མཐོང་ལམ་རྩེ་སྦྱོར་རང་གི་ངོ་བོ་དེ་ཉིད་འཆད་དོ། །ཞེས་མཚམས་སྦྱོར་བ་
ལ༑ དེ་ལྟར་ཞར་ལ་འོངས་པ་བརྗོད་ནས་རྣལ་མ་མཐོང་བའི་ལམ་ཉིད། ཅེས་གསུངས། གཉིས་པ་ནི། མདོ་དེའི་དོན་འཆད་པ་ལ། སྦྱིན་པ་ལ་སོགས་རེ་རེར་ནི། །ཞེས་སོགས་གསུངས། གསུམ་པ་ལ། མཐོང་ལམ་རྩེ་སྦྱོར་དངོས་དང། དེའི་བྱེད་པ་གཉིས་ལས། དང་པོ་དེ་སྟོན་
པ་ལ། སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་དྲུག་པོ་དག་སོ་སོར་སྦྱིན་པ་ལ་སོགས་པའི་ངོ་བོ་རེ་རེར་སྔ་མ་བཞིན་དུ་ཕན་ཚུན་བསྡུས་པ་གང་ཡིན་པ་སྐད་ཅིག་མ་གཅིག་པ་སྡུག་བསྔལ་ལ་ཆོས་ཤེས་བའི་བཟོད་པས་བསྡུས་པ་འཁོར་གསུམ་རྣམ་པར་དག་པས་རབ་ཏུ་ཕྱེ་བ་
རྣམ་པ་སུམ་ཅུ་རྩ་དྲུག་ཅན་སྐྱེས་པ་གང་ཡིན་པ་དེ་ནི་རྩེ་མོའི་མངོན་པར་རྟོགས་པ་འདིར་མཐོང་བའི་ལམ་ཡིན་ནོ། །ཞེས་གསུངས། གཉིས་པ་དེ་སྟོན་པ་ལ། དེ་སྐྱེས་ན་འདོད་པ་དང་གཟུགས་དང་གཟུགས་མེད་པའི་ཁམས་ཀྱི་དབྱེ་བས་རྣམ་པར་རྟོག་པ་བཞི་པོ་སོ་སོར་རྣམ་པ་དགུ་ཉིད་ཀྱིས་
གཟུང་བ་དང། འཛིན་པའི་རྣམ་པར་རྟོག་བ་བརྒྱ་རྩ་བརྒྱད་སྤངས་བས། དེ་དག་གིས་བསྡུས་བའི་རྣམ་པར་རྟོག་བསྐྱེད་བར་བྱེད་པའི་བག་ཆགས་ཀྱི་ཉོན་མོངས་པ་བརྒྱ་རྩ་བརྒྱད་སྤངས་པ་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱིས་འཐོབ་བོ། །ཞེས་གསུངས། གཞུང་དོན་ནི། སྦྱིན་པ་ལ་སོགས་པ་དྲུག་པོ་རེ་རེར་ནི་

[037A]༄༅། །སྦྱིན་སོགས་དྲུག་པོ་དེ་དག་ཕན་ཚུན་དུ་བསྡུས་ནས་ཉམས་སུ་ལེན་པའི་ཤེས་རབ་ཀྱིས་ཟིན་པའི་མཐོང་ལམ་སྐད་ཅིག་མ་གཅིག་པ་སྡུག་བསྔལ་ཆོས་བཟོད་ཀྱིས་བསྡུས་པ་དེ་ཆོས་ཅན། རྩེ་མོའི་མངོན་པར་རྟོགས་པའི་སྐབས་འདིར་མཐོང་ལམ་ཡིན་ཏེ། མཐོང་སྤང་རྟོག་
པའི་ས་བོན་གྱི་དངོས་གཉེན་བྱེད་པའི་རིགས་སུ་གནས་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། འདིར་བསྟན་མཐོང་ལམ་རྩེ་སྦྱོར་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། ཁྱོད་བསྒོམས་སྟོབས་ཀྱིས་མཐོང་སྤང་གཟུང་འཛིན་གྱི་རྣམ་རྟོག་བརྒྱ་རྩ་བརྒྱད་ས་བོན་
དང་བཅས་པ་སྤོང་ནུས་པ་དེ་རྟེན་འབྲེལ་གྱི་སྟོབས་ཀྱིས་འཐོབ་པའི་ཕྱིར། མཐོང་སྤང་གཟུང་འཛིན་གྱི་རྣམ་རྟོག་ཆོས་ཅན། ཁྱོད་ལ་བརྒྱ་རྩ་བརྒྱད་དུ་དབྱེར་རུང་སྟེ། ཁྱོད་ལ་ཁམས་གསུམ་གྱི་དབྱེ་བས་བརྒྱ་རྩ་བརྒྱད་དུ་ཡོད་པའི་ཕྱིར་རོ། །མཐོང་སྤོང་རྟོག་པའི་ས་བོན་གྱི་དངོས་གཉེན་བྱེད་པའི་རིགས་
སུ་གནས་པའི་ཐེག་ཆེན་གྱི་བདེན་པ་མངོན་རྟོགས་དེ། མཐོང་ལམ་རྩེ་སྦྱོར་གྱི་མཚན་ཉིད། དབྱེ་ན་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཏུ་ཡོད་ཅིང། རྗེས་ཐོབ་ཏུ་ཉམས་སུ་ལེན་པའི་སྒོ་ནས་མཐོང་ལམ་རྩེ་སྦྱོར་གྱི་ངོ་བོར་གྱུར་པའི་སྦྱིན་སོགས་དྲུག་པོ་རེ་རེ་ལ་ཡང་སྦྱིན་སོགས་དྲུག་དྲུག་སྟེ་སོ་
དྲུག་ཏུ་ཡོད་དོ། །ཁ་ཅིག་མཐོང་སྤང་རྟོག་པའི་ས་བོན་དངོས་སུ་འཇོམས་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས། མཐོང་ལམ་རྩེ་སྦྱོར་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། བར་ཆད་མེད་ལམ་དུ་ཐལ་ལོ། །ཁ་
ཅིག་དེ་སྐབས་འདིར་དངོས་སུ་བསྟན་པའི་མཐོང་ལམ་རྩེ་སྦྱོར་གྱི་མཚན་ཉིད་ཟེར་ན། མཐོང་ལམ་རྩེ་སྦྱོར་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། སྐབས་འདིར་མཐོང་ལམ་རྩེ་སྦྱོར་དངོས་སུ་བསྟན་པའི་ཕྱིར།། །།ཤེར་ཕྱིན་སྦས་དོན་རིན་ཆེན་གསལ་བའི་
གཏེར༑ མདོ་རྒྱན་འགྲེལ་གསུམ་སྦྱར་བའི་ལེགས་བཤད་ཆེ། །ཀླུ་དབང་རོལ་མཚོ་རྒྱས་བྱེད་སྦྱོར་བརྩོན་དགེས། །རྨད་བྱུང་བཤད་སྒྲུབ་དགའ་སྟོན་རྒྱས་གྱུར་ཅིག། །།དགེ་ལེགས་འཕེལ།། །།



﻿༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་བདུན་པའི་སྤྱི་དོན་བཞུགས་སོ་

[001]་གཉིས་པ་བརྟན་པའི་འབྲས་བུ་སྐད་ཅིག་སྦྱོར་བཤད་པ་ལ། འབྲེལ་བརྗོད་པས་མཚམས་སྦྱར་བ་དང། སྐད་ཅིག་མ་མཚོན་བྱེད་ཀྱི་ཆོས་རྒྱས་པར་བཤད་པ། སྐབས་བསྡུ་བ་དང་གསུམ་ལས། དང་པོ་ནི་
ལུས་རྣམ་གཞག་ཏུ། མཐར་གྱིས་པ། སྐད་ཅིག་གཅིག་མངོན་རྫོགས་བྱང་ཆུབ། །ཅེས་འཆད་ན། མཐར་གྱིས་སྦྱོར་གྱི་རྗེས་སུ་སྐད་ཅིག་སྦྱོར་བཤད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་སྒོམ་
པའི་མཐར་གྱིས་སྦྱོར་ཉམས་སུ་བླངས་པས། མཁྱེན་གསུམ་གྱི་རྣམ་པ་སྒོམ་པ་ལ་བརྟན་པ་ཐོབ་པའི་སྐད་ཅིག་སྦྱོར་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་འཆད་པ་ལ། མཐར་གྱིས་པའི་མངོན་པར་རྟོགས་
པ་རྣམ་པར་སྒོམ་པ་ནི་ཤིན་ཏུ་གོམས་པར་བྱ་བའི་ཕྱིར་དེ་དག་ཉིད་སྐད་ཅིག་མ་གཅིག་གིས་སྒོམ་པས་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ཏེ། ཞེས་གསུངས། གཉིས་པ་ལ། འོ་ན་སྐད་ཅིག་
སྦྱོར་མཚོན་བྱེད་ཀྱི་ཆོས་ལ་དུ་ཡོད་ཅེ་ན། དེ་ལ་ཡང་བཞིར་ཡོད་དེ། མཚན་ཉིད་ཀྱིས་ཏེ་ལྡོག་པས་ཕྱེ་བ་བཞིར་ཡོད་པའི་ཕྱིར། ཞེས་འཆད་པ་ལ། དེ་ཡང་མཚན་ཉིད་ཀྱིས་རྣམ་པ་བཞི་ཡོད་པས། ཞེས་གསུངས། འོ་ན་བཞི་པོ་དེ་
གང་ཞེ་ན། འདི་ལ་ཡང་ཡོན་ཏན་མངོན་དུ་བྱེད་པའི་སྐད་ཅིག་མ་དང། ཡུལ་གྱི་རང་བཞིན་རྟོགས་ཚུལ་གྱི་དབང་དུ་བྱས་པའི་སྐད་ཅིག་སྦྱོར་གཉིས་ལས། དང་པོ་ལ། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་དང། རྣམ་པར་

[002A]༄༅། །སྨིན་པའི་སྐད་ཅིག་སྦྱོར་གཉིས་ལས། དང་པོ་ལ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། མཐར་གྱིས་སྦྱོར་བཅུ་གསུམ་པའི་སྐབས་སུ་བྱང་ཆེན་ཤེར་ཕྱིན་ལ་
སྤྱོད་པའི་ཚེ་ཕྱིན་དྲུག་མི་དམིགས་པར་བསྒོམས་པར་གསུངས་པ་ལས་འཕྲོས་ནས། དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
བྱང་ཆེན་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་ཇི་ལྟར་སེམས་བསྐྱེད་པ་གཅིག་གིས་ཕར་ཕྱིན་དྲུག་པོ་ཡོངས་སུ་འཛིན་པ་ལགས། ཞེས་པ་ནས། ཇི་ལྟར་དཔེ་བྱད་བཟང་པོ་བརྒྱད་ཅུ་ཡོངས་སུ་འཛིན་པ་ལགས། ཞེས་པའི་བར་
གྱིས་སྐད་ཅིག་སྦྱོར་སྤྱིར་བསྟན་ནས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆེན་སྦྱིན་པ་གང་ཡོངས་སུ་གཏོང་བ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་བཟུང་བ་ལས་གཞན་དུ་མ་ཡིན་ནོ། །
ཞེས་པ་ནས། ཆོས་ཐམས་ཅད་མཚན་མ་མེད་པ་ལ་མཚན་མ་དང་བྲལ་པའི་སེམས་ཀྱི་ཏིང་ངེ་འཛིན་གྱིས་ཕར་ཕྱིན་དྲུག་པོ་ཡོངས་སུ་རྫོགས་པར་བྱེད་དོ། །ཞེས་པའི་བར་གྱིས་དང་པོ་དེ་བསྟན་ནས། གཉིས་པ་ལ། མཚམས་
སྦྱར༑ དོན་བཤད་པ་གཉིས་ལས། དང་པོ་ནི། སྐད་ཅིག་སྦྱོར་བཞིའི་ནང་ནས་དང་པོར་རྣམ་པར་སྨིན་པ་མ་ཡིན་པའི་ཟག་མེད་ཀྱི་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྒོ་ནས་རྟོགས་པའི་སྐད་ཅིག་མ་གཅིག་

[002B] །ཞེས་མཚམས་སྦྱོར་བ་ལ། དང་པོ་རྣམ་པར་སྨིན་པ་མ་ཡིན་པ་ཟག་པ་མེད་པའི་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱིས་སྐད་ཅིག་མ་གཅིག་
པའི་མངོན་པར་རྫོགས་པར་བྱང་ཆུབ་པ། ཞེས་གསུངས། གཉིས་པ་ལ། དངོས་ཀྱི་དོན་དང། དེ་མཚོན་པའི་དཔེ་བཤད་པའོ། །དང་པོ་ལ། རྩ་བ། འགྲེལ་པ་གཉིས་ལས། དང་པོ་ནི། མདོ་དེའི་དོན་འཆད་པའི་སྒོ་ནས་རྣམ་
པར་སྨིན་པ་མ་ཡིན་པའི་སྐད་ཅིག་སྦྱོར་དེ་སྟོན་པ་ལ། སྦྱིན་པ་ལ་སོགས་རེ་རེས་ཀྱང། །ཞེས་སོགས་གསུངས། གཉིས་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། ལུགས་ལས། ཆོས་ཀྱི་དབྱིངས་ཀྱི་རང་གི་ངོ་བོ་ཉིད། །
དངོས་གཅིག་དངོས་པོ་ཀུན་གྱི་ངོ་བོ་ཉིད། །དངོས་ཀུན་དངོས་པོ་གཅིག་གི་ངོ་བོ་ཉིད། །གང་གིས་དངོས་གཅིག་དེ་བཞིན་ཉིད་མཐོང་པ། །དེ་ཡིས་དངོས་ཀུན་དེ་བཞིན་ཉིད་དུ་མཐོང། །ཞེས་འབྱུང་བའི་ཕྱིར། མང་པོས་
གཅིག་བསྡུས་པ་འབའ་ཞིག་ཏུ་མ་ཟད་ཀྱི། འོན་ཀྱང་སྦྱིན་པ་ལ་སོགས་པའི་ཡེ་ཤེས་ཀྱི་དམིགས་པར་བྱ་བའི་སྐད་ཅིག་མ་གཅིག་པོ་དངོས་པོ་སོ་སོར་ངེས་པར་འཛིན་པའི་ཕྱིན་ཅི་ལོག་དང་བྲལ་བའི་ངོ་བོས་སྦྱིན་པ་ལ་
སོགས་པ་ནས་དཔེ་བྱད་བཟང་པོ་བརྒྱད་ཅུའི་བར་གྱི་མཚན་ཉིད་ཀྱི་ཆོས་རྣམས་བསྡུས་པའི་ཕྱིར་ཐུབ་པ་བྱང་ཆུབ་སེམས་དཔའི་རྟོགས་པ་ནི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པའོ། །ཞེས་བྱ་བར་

[003A]༄༅། །ཤེས་པར་བྱའོ། །ཞེས་གསུངས། གཉིས་པ་ལ་མཚམས་སྦྱར་བ། རྩ་བ། འགྲེལ་པ་གསུམ་ལས། དང་པོ་ནི། ཇི་ལྟར་ན་ཟག་མེད་ཀྱི་ཡེ་ཤེས་གཅིག་དམིགས་པ་ན་དེ་དང་རིགས་མཐུན་པའི་ཟག་མེད་
ཐམས་ཅད་ཡུལ་དུ་བསྡུས་པ་ཡིན་ཞེ་ན། དེ་ལྟར་དུ་འཇིག་རྟེན་ལ་གྲགས་པའི་དཔེས་སྟོན་ནོ། །ཞེས་འཆད་པ་ལ། ཡང་ཇི་ལྟར་ན་ཟག་པ་མེད་པའི་ཡེ་ཤེས་གཅིག་དམིགས་ན་ཟག་པ་མེད་པ་ཐམས་ཅད་བསྡུས་པ་ཡིན་
ཞེ་ན། འཇིག་རྟེན་པའི་དཔེས། ཞེས་གསུངས། གཉིས་པ་དཔེ་དངོས་སྟོན་པ་ལ། ཇི་ལྟར་སྐྱེས་བུས་ཟོ་ཆུན་རྒྱུད། །ཅེས་སོགས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་འཆད་པ་ལ། དཔེར་ན་སྐྱེས་བུས་རྡོག་ཐབས་
གཅིག་གིས་བསྐྱོད་ན་བཟོ་བོ་མཁས་པས་སྔོན་བཟོ་ལེགས་པར་བྱས་པའི་མཐུས་ཟོ་ཆུན་གྱི་རྒྱུད་ཐམས་ཅད་ཅིག་ཅར་དུས་གཅིག་ཏུ་འགུལ་བ་དེ་བཞིན་དུ། སྔོན་གྱི་སྨོན་ལམ་གྱི་འཕེན་པ་དང། ཆོས་ཀྱི་དབྱིངས་ཀྱི་མཐུས་
སྐད་ཅིག་མ་གཅིག་ཁོ་ན་ལ་ཟག་པ་མེད་པའི་ཡེ་ཤེས་གཅིག་དམིགས་ན་རིགས་མཐུན་པ་ཐམས་ཅད་མངོན་དུ་བྱེད་པ་ཡིན་ནོ། །ཞེས་གསུངས། གཉིས་པ་ལ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་
ལས༑ དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་ཇི་ལྟར་བྱང་ཆེན་ཤེར་ཕྱིན་ལ་སྤྱོད་པའི་ཚེ་མཚན་མ་མེད་པའི་ཆོས་ལ་གནས་ནས་ཤེར་ཕྱིན་ཡོངས་སུ་རྫོགས་པར་འགྱུར་པ་ལགས། བཅོམ་ལྡན་འདས་ཀྱིས་

[003B] རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཡང་དག་པའམ་ཡོངས་སུ་གྲུབ་པའི་ཆོས་གང་ཡང་དག་པར་རྗེས་སུ་མཐོང་པ་མེད་དོ། །གཟུགས་ཡང་དག་པའམ་ཡོངས་སུ་གྲུབ་པ་ཡང་དག་པར་རྗེས་སུ་མི་མཐོང་ངོ། །ཞེས་པ་ནས། སངས་
རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་དུ་ཡོངས་སུ་རྫོགས་པར་འགྱུར་རོ། །ཞེས་གསུངས། གཉིས་པ་ལ། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། དེ་ལྟར་སྐད་ཅིག་སྦྱོར་དང་པོ་བསྟན་ནས་གཉིས་པ་རྣམ་པར་སྨིན་པའི་ཆོས་ཉིད་ཀྱི་གནས་སྐབས་
ཀྱི་ཟག་མེད་ཀྱི་ཆོས་ཐམས་སྐད་ཅིག་ཅད་མ་གཅིག་པའི་མཚན་ཉིད་ཀྱི་སྒོ་ནས་རྟོགས་པའི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པའི་སྦྱོར་བ་འཆད་དོ། །ཞེས་འཆད་པ་ལ། དེ་ལྟར་དང་པོ་བསྟན་ནས་གཉིས་པ་རྣམ་པར་སྨིན་པའི་ཆོས་ཉིད་ཀྱི་
གནས་སྐབས་ཀྱི་ཟག་པ་མེད་པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། གང་ཚེ་ཆོས་དཀར་ཐམས་ཅད་ཀྱི། །ཞེས་སོགས་གསུངས་
གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། གང་གི་ཚེ་བྱང་ཆུབ་སེམས་དཔས་གཉེན་པོ་བསྒོམས་པས་མི་མཐུན་པའི་ཕྱོགས་ཐམས་ཅད་དང་བྲལ་བས་ན་རྣམ་པར་བྱང་བའི་ཕྱོགས་རྣམ་པར་སྨིན་པའི་ཆོས་ཉིད་ཀྱི་གནས་སྐབས་དྲི་མ་ཐམས་ཅད་དང་བྲལ་
བས་སྟོན་གའི་ཟླ་བའི་འོད་བཞིན་དུ་དཀར་པའི་ངོ་བོ་ཉིད་སྐྱེས་པ་དེའི་ཚེ་སྐད་ཅིག་མ་གཅིག་ཁོ་ན་ལ་རྣམ་པར་སྨིན་པའི་གནས་སྐབས་སུ་གྱུར་པའི་ཟག་པ་མེད་པ་རྣམས་རྟོགས་པའི་ཡེ་ཤེས་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྐད་ཅིག་མ་གཅིག་པའི་མངོན་པར་རྫོགས་
པར་བྱང་ཆུབ་པ་ཡིན་ནོ། །ཞེས་གསུངས། གཉིས་པ་ལ། མཚན་ཉིད་མེད་པའི་སྐད་ཅིག་སྦྱོར་དང། གཉིས་སུ་མེད་པའི་སྐད་ཅིག་སྦྱོར་གཉིས་ལས། དང་པོ་ལ། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། དེ་ནས་ཚེ་དང་ལྡན་པ་རབ་

[004A]༄༅། །འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་ལྟར་ཆོས་ཐམས་ཅད་དབྱེར་མ་མཆིས་ཤིང་མཚན་མ་མ་མཆིས་ལ་རང་གི་མཚན་ཉིད་ཀྱིས་སྟོང་པ་ཉིད་ལགས་ན་ཇི་ལྟར་ཕ་རོལ་ཏུ་ཕྱིན་པ་དྲུག་པོ་སྦྱིན་པའི་ཕ་རོལ་ཏུ་
ཕྱིན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང། བཟོད་པའི་ཕ་རོལ་ཏུ་ཕྱིན་པ་དང། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང། བསམ་གཏན་གྱི་ཕ་རོལ་ཏུ་ཕྱིན་པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ཡོངས་སུ་རྫོགས་པར་འགྱུར། བཅོམ་ལྡན་འདས་ཀྱིས་བཀའ་
སྩལ་པ། རབ་འབྱོར་བྱང་ཆེན་ཤེར་ཕྱིན་ལ་སྤྱོད་པའི་ཚེ་རྨི་ལམ་ལྟ་བུའི་ཉེ་བར་ལེན་པའི་ཕུང་པོ་ལྔ་ལ་གནས་ཤིང་སྦྱིན་པ་ཡོངས་སུ་གཏོང་ངོ། །ཚུལ་ཁྲིམས་སྲུང་ངོ། །བཟོད་པ་སྒོམ་མོ། །བརྩོན་འགྲུས་རྩོམ་མོ། །ཏིང་ངེ་འཛིན་སྒོམ་མོ། །ཤེས་རབ་སྒོམ་མོ། །ཞེས་པ་
ནས༑ ཆོས་ཐམས་ཅད་སྒྲ་བརྙན་ལྟ་བུ་དང། མིག་ཡོར་ལྟ་བུ་དང། སྨིག་རྒྱུ་ལྟ་བུ་དང། སྒྱུ་མ་ལྟ་བུ་དང། སྤྲུལ་པ་ལྟ་བུར་ཡོངས་སུ་ཤེས་སོ། །ཞེས་གསུངས། གཉིས་པ་ལ་མཚམས་སྦྱར་བ། རྩ་བ། འགྲེལ་པ་གསུམ་ལས། དང་པོ་ནི། དེ་ལྟར་སྐད་ཅིག་སྦྱོར་གཉིས་པ་
བསྟན་ནས་སྐད་ཅིག་སྦྱོར་གསུམ་པ་མཚན་ཉིད་མེད་པའི་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྒོ་ནས་རྟོགས་པའི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པའི་སྦྱོར་བ་འཆད་དོ། །ཞེས་འཆད་པ་ལ། དེ་ལྟར་གཉིས་པ་བསྟན་ནས་
གསུམ་པ་མཚན་ཉིད་མེད་པར་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ། ཞེས་གསུངས། གཉིས་པ་མདོ་དེའི་དོན་འཆད་པའི་སྒོ་ནས་མཚན་ཉིད་མེད་པའི་སྐད་ཅིག་སྦྱོར་སྟོན་པ་ལ། སྦྱིན་
པ་ལ་སོགས་སྤྱོད་པ་ཡིས། །ཞེས་སོགས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་འཆད་པ་ལ། སྔོན་ཆོས་ཐམས་ཅད་རྨི་ལམ་ལྟ་བུར་གོམས་པས་ཚོགས་གཉིས་ཉམས་སུ་མྱོང་བར་བྱས་ནས་རྟོགས་པའི་གནས་སྐབས་ན་ཉེ་བར་ལེན་པའི་ཕུང་པོ་ལ་སོགས་པ་

[004B] །སྦྱིན་པ་ལ་སོགས་པའི་ཕར་ཕྱིན་དྲུག་བསྒྲུབ་པས་གནས་ཏེ། སྦྱིན་པ་ལ་སོགས་པའི་ངོ་བོ་ཉིད་ངེས་པར་རྟོགས་པའི་རྣམ་པ་ཅན། སྐད་ཅིག་མ་གཅིག་ཁོ་ནས་ཆོས་ཐམས་ཅད་ནི་མཚན་ཉིད་མེད་པའོ་ཞེས་ཀུན་ནས་ཉོན་མོངས་
པ་དང་རྣམ་པར་བྱང་བའི་ངོ་བོའི་ཆོས་རྣམས་མཚན་ཉིད་མེད་པ་ཉིད་དུ་ཤེས་པས་ན། སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། །ཞེས་གསུངས། གཉིས་པ་ལ། མདོ་དང། བསྟན་བཅོས་གཉིས་ལས། དང་པོ་ནི། དེ་ནས་ཚེ་དང་ལྡན་པ་
རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཇི་ལྟར་ན་ཆོས་ཐམས་ཅད་རྨི་ལམ་ལྟ་བུར་ཡང་དག་པ་ཇི་ལྟ་བ་བཞིན་ཡོངས་སུ་བཙལ་བ་ལགས། བཅོམ་ལྡན་འདས་ཀྱིས་བཀའ་སྩལ་པ་
རབ་འབྱོར་བྱང་ཆེན་ཤེར་ཕྱིན་ལ་སྤྱོད་པའི་ཚེ་རྨི་ལམ་མི་མཐོང། རྨི་ལམ་མཐོང་བ་ཡང་མི་མཐོང། ཞེས་པ་ནས། རབ་འབྱོར་དེ་ལྟར་བྱང་ཆེན་མཚན་མ་མེད་པའི་ཚུལ་གྱིས་ཤེར་ཕྱིན་ལ་བསླབ་པར་བྱའོ། །ཞེས་གསུངས། གཉིས་པ་ལ། མཚམས་སྦྱར་བ། རྩ་བ་
འགྲེལ་པ་གསུམ་ལས། དང་པོ་ནི། དེ་ལྟར་སྐད་ཅིག་སྦྱོར་གསུམ་པ་བསྟན་ནས་བཞི་པ་གཉིས་སུ་མེད་པའི་མཚན་ཉིད་དུ་ཆོས་ཐམས་ཅད་སྐད་ཅིག་མ་གཅིག་པའི་མཚན་ཉིད་ཀྱི་སྒོ་ནས་རྟོགས་པའི་མངོན་པར་རྫོགས་པར་བྱང་ཆུབ་པའི་སྐད་ཅིག་སྦྱོར་འཆད་
དོ༑ །ཞེས་མཚམས་སྦྱོར་བ་ལ། དེ་ལྟར་གསུམ་པ་བསྟན་ནས་བཞི་པ་གཉིས་སུ་མེད་པའི་མཚན་ཉིད་དུ་ཆོས་ཐམས་ཅད་སྐད་མ་གཅིག་པའི་མཚན་ཉིད་ཀྱི་མངོན་པར་རྫོགས་པར་བྱང་ཆུབ་པ། ཞེས་གསུངས། གཉིས་པ་ལ། མདོ་དེའི་དོན་འཆད་པར། རྨི་ལམ་
དང་ནི་དེ་མཐོང་ཉིད། །ཅེས་སོགས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་འཆད་པ་ལ། ཡུན་རིང་མོ་ཞིག་ནས་བར་ཆད་མེད་པར་གཉིས་སུ་སྣང་བ་སྤོང་བ་ལ་གོམས་པ་ངང་དུ་གྱུར་པས་གཉིས་སུ་སྣང་བའི་བག་ཆགས་དྲུང་ཕྱུང་བའི་བྱང་ཆུབ་སེམས་དཔའ་

[005A]༄༅། །གང་གི་ཚེ་གཟུང་བ་དང་འཛིན་པའི་ཚུལ་དུ་རྨི་ལམ་ལ་གཟུང་བ་དང་རྨི་ལམ་མཐོང་བ་ལ་འཛིན་པར་མི་མཐོང་བ་དེའི་ཚེ་ཆོས་ཐམས་ཅད་ཀྱང་དེ་ལྟ་བུའི་ཆོས་ཉིད་ཡིན་ནོ་ཞེས་ཆོས་རྣམས་ཀྱི་དེ་ཁོ་ན་ཉིད་གཉིས་སུ་མེད་པ་སྐད་ཅིག་མ་གཅིག་
ཁོ་ནས་རྟོགས་པས་ན་སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ཡིན་ནོ། །ཞེས་གསུངས། གཞུང་དོན་ནི། སྐད་ཅིག་སྦྱོར་ཆོས་ཅན། ཁྱོད་ལ་དུ་མར་ཡོད་དེ། ཁྱོད་ལ་རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་དང། རྣམ་པར་སྨིན་པའི་སྐད་ཅིག་
སྦྱོར་དང། མཚན་ཉིད་མེད་པའི་སྐད་ཅིག་སྦྱོར་དང། གཉིས་སུ་མེད་པའི་སྐད་ཅིག་སྦྱོར་རྣམས་སུ་ཡོད་པའི་ཕྱིར། ཁ་ཅིག་ཟག་མེད་རྣམ་པར་སྨིན་པ་མ་ཡིན་པའི་ཡོན་ཏན་གྱི་རིགས་རྣམས་བྱ་རྫོགས་ཀྱི་སྐད་ཅིག་མ་གཅིག་ལ་མངོན་དུ་བྱེད་ནུས་པའི་སེམས་དཔའི་
རྣལ་འབྱོར་དེ། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་གྱི་མཚན་ཉིད། ཟག་མེད་རྣམ་པར་སྨིན་པའི་ཡོན་ཏན་གྱི་རིགས་རྣམས་བྱ་རྫོགས་ཀྱི་སྐད་ཅིག་མ་གཅིག་ལ་མངོན་དུ་བྱེད་ནུས་པའི་སེམས་དཔའི་རྣལ་འབྱོར་དེ། རྣམ་པར་སྨིན་པའི་སྐད་ཅིག་སྦྱོར་གྱི་མཚན་
ཉིད༑ སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། མཚན་ཉིད་མེད་པའི་སྐད་ཅིག་སྦྱོར་གྱི་མཚན་ཉིད། གཉིས་སྟོང་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། གཉིས་སུ་མེད་པའི་
སྐད་ཅིག་སྦྱོར་གྱི་མཚན་ཉིད་ཟེར་བ་རྣམས་མི་འཐད་དེ། དེ་འདྲའི་མཐར་གྱིས་སྦྱོར་བ་ཡོད་པའི་ཕྱིར། དེས་ན། མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་སེམས་དཔའི་རྣལ་འབྱོར་མཐར་ཐུག་དེ། སྐད་ཅིག་སྦྱོར་གྱི་མཚན་ཉིད། དབྱེ་ན། རྣམ་པར་སྨིན་པ་མ་ཡིན་
པའི་སྐད་ཅིག་སྦྱོར་དང། རྣམ་པར་སྨིན་པའི་སྐད་ཅིག་སྦྱོར་དང། མཚན་ཉིད་མེད་པའི་སྐད་ཅིག་སྦྱོར་དང། གཉིས་སུ་མེད་པའི་སྐད་ཅིག་སྦྱོར་དང་བཞི་ཡོད། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཟག་མེད་རྣམ་པར་སྨིན་པ་མ་ཡིན་པའི་ཆོས་གཅིག་མངོན་དུ་

[005B] དང་པོའི་མཚན་ཉིད། བྱ་རྫོགས་ཀྱི་སྐད་ཅིག་མའི་ཐུང་མཐའ་
གཅིག་ལ་ཟག་མེད་རྣམ་པར་སྨིན་པའི་ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པའི་ཆོས་ཐམས་ཅད་མངོན་དུ་བྱེད་ནུས་པའི་ནུས་པ་ཐོབ་པའི་སྒོ་ནས་ཤེས་སྒྲིབ་ཀྱི་དངོས་གཉེན་བྱེད་པའི་རིགས་སུ་གནས་པའི་སེམས་དཔའི་རྣལ་འབྱོར་མཐར་
ཐུག་དེ། གཉིས་པའི་མཚན་ཉིད། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་ཀྱི་དངོས་གཉེན་བྱེད་པའི་རིགས་སུ་གནས་པའི་སེམས་དཔའི་རྣལ་འབྱོར་མཐར་ཐུག་དེ། གསུམ་པའི་མཚན་ཉིད། གཟུང་འཛིན་རྫས་གཞན་
གྱིས་སྟོང་པར་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་གྱི་དངོས་གཉེན་བྱེད་པའི་རིགས་སུ་གནས་པའི་སེམས་དཔའི་རྣལ་འབྱོར་མཐར་ཐུག་དེ། བཞི་པའི་མཚན་ཉིད། རྒྱུན་མཐའི་བར་ཆད་མེད་ལམ་ཆོས་ཅན། རྣམ་པར་སྨིན་པ་མ་ཡིན་པའི་
སྐད་ཅིག་སྦྱོར་ཡིན་ཏེ། སྦྱིན་པ་ལ་སོགས་པའི་ངོ་བོར་གྱུར་པའི་ཡེ་ཤེས་དམིགས་པར་བྱ་བའི་སྐད་ཅིག་མ་གཅིག་པོ་སྟེ། རེ་རེའི་ངོ་བོ་ཡུལ་དུ་བྱས་པས་ཀྱང་སྦྱིན་སོགས་ནས་དཔེ་བྱད་བརྒྱད་ཅུའི་བར་གྱི་མཚན་ཉིད་ཀྱི་ཟག་མེད་ཀྱི་ཆོས་རྣམས་བྱ་རྫོགས་ཀྱི་སྐད་
ཅིག་མ་གཅིག་ལ་ཡུལ་དུ་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། དེ་ཆོས་ཅན། བྱ་རྫོགས་ཀྱི་སྐད་ཅིག་མ་གཅིག་པའི་ཐུང་མཐའ་གཅིག་ལ་ཟག་མེད་རྣམ་པར་སྨིན་པ་མ་ཡིན་པའི་ཆོས་གཅིག་མངོན་དུ་བྱས་པ་ན་དེ་དང་རིགས་
མཐུན་པའི་ཟག་མེད་ཀྱི་ཆོས་ཐམས་ཅད་མངོན་དུ་བྱེད་ནུས་པའི་རྒྱུ་མཚན་ཡོད་དེ། སྔོན་བྱ་རྫོགས་ཀྱི་སྐད་ཅིག་མ་དང་ལྡན་པའི་ཤེས་རབ་ཀྱིས་ཆོས་ཐམས་ཅད་རྟོགས་པར་གྱུར་ཅིག་ཅེས་སྨོན་ལམ་བཏབ་པའི་སྨོན་ལམ་གྱི་དོན་གྲུབ་ཅིང་ཆོས་ཐམས་ཅད་ཆོས་དབྱིངས་སུ་

[006A]༄༅། །ཐ་མི་དད་པའི་ཕྱིར། དཔེར་ན་སྔོན་བཟོ་བོ་མཁས་པས་ཟོ་ཆུན་གྱི་འཁོར་ལོ་ལེགས་པར་བཅོས་པ་དེ་སྐྱེས་བུའི་རྩོལ་བས་རྡོག་ཐབས་ཀྱིས་བསྐྱོད་པ་ན་ཐམས་ཅད་འབད་མེད་དུ་འཁོར་བ་ལྟར་ཡིན་པའི་ཕྱིར། རྒྱུན་མཐའི་བར་ཆད་མེད་ལམ་
ཆོས་ཅན། རྣམ་པར་སྨིན་པའི་སྐད་ཅིག་སྦྱོར་ཡིན་ཏེ། བྱ་རྫོགས་ཀྱི་སྐད་ཅིག་མ་གཅིག་ཁོ་ན་ལ་རང་རྒྱུད་ལ་རྣམ་པར་སྨིན་པའི་གནས་སྐབས་སུ་གྱུར་པའི་ཟག་པ་མེད་པའི་ཆོས་རྣམས་རྟོགས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། དེ་ཆོས་ཅན་
མཚན་ཉིད་མེད་པའི་སྐད་ཅིག་སྦྱོར་ཡིན་ཏེ། བྱང་རྫོགས་ཀྱི་སྐད་ཅིག་མ་གཅིག་ལ་ཀུན་བྱང་གི་ཆོས་ཐམས་ཅད་དོན་དམ་པར་མཚན་ཉིད་མེད་པར་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། དེ་ཆོས་ཅན། གཉིས་སུ་མེད་པའི་
སྐད་ཅིག་སྦྱོར་ཡིན་ཏེ། གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། འདིའི་རྣམ་པར་སྨིན་པ་མ་ཡིན་པ་དང་ཡིན་པའི་དོན་གང་ཞེ་ན། ཚིག་གསལ་ལས། རྣམ་
པར་སྨིན་པ་ནི་གསུམ་སྟེ། ས་དང་པོ་ལ་འཇིག་རྟེན་ལས་འདས་པ་དང། ས་བརྒྱད་པ་ལ་མཚན་མ་མེད་པ་དང། སངས་རྒྱས་ཀྱིས་ལ་བསམ་གྱིས་མི་ཁྱབ་ཅིང་ལྷུན་གྱིས་གྲུབ་པར་རྣམ་པར་སྨིན་པའོ། །རྣམ་པར་སྨིན་པ་མ་ཡིན་པ་ནི་མཐོང་ལམ་མ་སྐྱེས་པའི་རྒྱུད་ཀྱི་
གཟུང་འཛིན་གྱིས་བསྡུས་པའི་ཆོས་ཇི་སྙེད་པའོ། །ཟག་མེད་ནི་དེ་དག་ཟག་མེད་མ་ཡིན་ཀྱང། དེ་དག་གི་རང་བཞིན་ནི་ཟག་མེད་ཡིན་ཏེ། བྱིས་པས་བྱང་ཆུབ་མི་ཤེས་ཀྱང། །དེ་ཉིད་དེ་ལ་རབ་ཏུ་གནས། །ཞེས་པ་ལྟར་རོ། །ཞེས་འཆད། རྟོགས་དཀར། ཕྱི་རོལ་གྱི་རྒྱུ་རྐྱེན་
གྱིས་མངོན་པར་འདུ་མ་བྱས་པ་རྣམ་པར་སྨིན་པ་མ་ཡིན་པ་དང། འཚང་རྒྱ་བའི་འབྲས་བུ་སྟེར་བ་ལ་མངོན་དུ་ཕྱོགས་ཤིང་རབ་ཏུ་གྱུར་པ་ནི་རྣམ་པར་སྨིན་པའི་དོན་དུ་བཤད། མཁས་པ་སྔ་མ་རྣམས་ས་དང་པོ་ནས་བདུན་པའི་བར་འབད་རྩོལ་ལ་ལྟོས་པས་རྣམ་

[006B] ས་བརྒྱད་པ་ཡན་ཆད་ནི་དེ་ལ་མི་ལྟོས་པར་འབྱུང་བས་རྣམ་པར་སྨིན་པའོ། །ཞེས་འཆད། རེ་ཞིག་ལུགས་དང་པོ་མི་འཐད་དེ། ཆོས་ཉིད་ལ་བྱེད་ན་ཆོས་ཉིད་ལ་དབྱེར་མེད་པས་ས་དང་པོ་བཞག་དགོས་ལ། ཆོས་ཅན་ལ་བྱེད་ན་རྣམ་པར་
མ་སྨིན་པ་ལ་ཟག་མེད་མི་འཐད་པའི་ཕྱིར་ཞེས་གསེར་ཕྲེང་ལས་བཤད། ལུགས་གཉིས་པ་ཡང་མི་འཐད་དེ། དེ་ལྟར་ན་དང་པོའི་ཟག་མེད་རྣམས་ལ་རྣམ་པར་སྨིན་པའི་དོན་མེད་པའི་རྒྱུ་མཚན་སྨྲ་དགོས་པའི་ཕྱིར། གསུམ་པ་ལྟར་ན་ཡང་མི་འཐད་དེ་
མདོ་འགྲེལ་རྣམས་སུ་མཚན་དཔེ་དང་སྟོབས་དང་མ་འདྲེས་པ་རྣམས་འཆད་པས། ས་བདུན་པ་མན་ཆད་ལ་མི་འགྲིག་པའི་ཕྱིར། དེས་ན་སྐད་ཅིག་སྦྱོར་འདི་བཞི་ལྡོག་པ་ཐ་དད་པ་ཙམ་ཡིན་པས། ཡུལ་ཅན་རྣམ་པར་སྨིན་པ་ཡིན་མིན་མི་རུང་བས་ཡུལ་ལ་བྱ་
ཞིང༑ དེ་ཡང་གཅིག་གི་ཡུལ་གཉིས་ཀའི་ཡུལ་ཡིན་པས་མདོ་བསྟན་བཅོས་ནས་བསྟན་ཆོད་ཀྱི་ཡུལ་ལ་རྣམ་པར་སྨིན་པ་དང། རྣམ་པར་སྨིན་པ་མ་ཡིན་པ་གཉིས་སུ་དབྱེ་སྟེ། དང་པོའི་ཡུལ་ནི་རང་གི་རྒྱུད་ལ་ནུས་པ་མཐར་ཐུག་པ་མ་སྨིན་པ་དང་ཕྱི་མའི་
ཡུལ་ནི་རང་གི་རྒྱུད་ལ་དེ་ལྟར་སྐྱེས་པའི་གནས་སྐབས་ཀྱི་དབང་དུ་བྱས་ནས་བཞག་པའི་ཕྱིར། ཞེས་ལེགས་པར་བཤད་པ་གསེར་གྱི་ཕྲེང་བ་ལས་བཤད་པའི་ཕྱིར། ཁ་ཅིག་རྒྱུན་མཐའི་སྦྱོར་བའི་ལམ་དེ་སྐད་ཅིག་སྦྱོར་མིན་ཞེས་ཟེར་ན། དེ་དེ་ཡིན་པར་ཐལ་
མཁྱེན་གསུམ་གྱི་རྣམ་པ་བརྒྱ་དང་བདུན་ཅུ་རྩ་གསུམ་སྒོམ་པར་བྱེད་པའི་སྐད་ཅིག་སྦྱོར་ཡོད་པའི་ཕྱིར། ཁྱབ་སྟེ། སྙིང་པོའི་རྒྱན་ལས། དེ་ཡང་རྒྱུན་མཐའི་སྦྱོར་བའི་ཚེ་ཡིན་གྱི་རྒྱུན་གྱི་མཐའ་མའི་ཚེ་ཆོས་ཉིད་ལ་གཉིས་སྣང་ནུབ་པའོ། །དེ་ལ། ཇི་ལྟར་སྐྱེས་
བུས་ཟོ་ཆུན་རྒྱུད། །ཅེས་སོགས་གསུངས་པའི་ཕྱིར། གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་

[007A]༄༅། །བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་བདུན་པའི་ལེགས་པར་བཤད་པའོ།། །།སྨྲས་པ། བསླབ་པ་ཡོངས་སུ་རྫོགས་པའི་ལེའུ་ཡི། །མདོ་ཡི་སྤས་དོན་སྐད་ཅིག་སྦྱོར་བ་ནི་
མཚོན་བྱེད་ཆོས་བཞི་གསལ་བར་བྱེད་པ་ཡི། །རྒྱན་གྱི་སྐབས་ཀྱི་དོན་རྣམས་ཆེས་གསལ་བར། །ཇི་བཞིན་འགྲེལ་པ་འགྲེལ་པའི་གནད་དོན་རྣམས། །ལེགས་པར་བཤད་པའི་རྣམ་བཤད་རྣམ་གཉིས་ཀྱི། །དགོངས་པ་ཇི་བཞིན་རྗེ་བཙུན་བླ་མ་ཡི། །ཞལ་གྱི་བུམ་
བཟང་ལས་འོངས་བདུད་རྩིའི་རྒྱུན། །ཡོངས་འཛིན་དམ་པའི་གསུང་བཞིན་ཡི་གེར་བཀོད། །དགེ་བས་བདག་དང་མཐའ་ཡས་སེམས་ཅན་རྣམས། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ནས། །ས་གསུམ་འགྲོ་བ་འདྲེན་པའི་དཔལ་གྱུར་ཅིག། །།ཤེར་
ཕྱིན་སྦས་དོན་རིན་ཆེན་གསལ་བའི་གཏེར། །མདོ་རྒྱན་འགྲེལ་གསུམ་སྦྱར་བའི་ལེགས་བཤད་ཆེ། །ཀླུ་དབང་རོལ་མཚོ་རྒྱས་བྱེད་སྦྱོར་བརྩོན་དགེས། །རྨད་བྱུང་བཤད་སྒྲུབ་དགའ་སྟོན་རྒྱས་གྱུར་ཅིག། །།དགེ་ལེགས་འཕེལ།། །།



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]
༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་དང་པོའི་སྤྱི་དོན་བཞུགས་སོ། །

[001A] །ན་མོ་གུ་རུ་ཨཱརྱ་མཻ་ཏྲ་ཡེ། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྒྱ་ཆེར་བཤད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་དང་རྣམ་བཤད་སྙིང་པོའི་རྒྱན་ཅེས་བྱ་བ་གཉིས་ཀྱི་དཀའ་
བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ། བླ་མ་དང་རྗེ་བཙུན་བྱམས་པ་མགོན་པོའི་
ཞབས་ལ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་གཟུང་དུ་གསོལ་ལོ། །

[002A]༄༅། །རྣམ་མང་གདུལ་བྱའི་ཁམས་དང་བསམ་པ་ཀུན། །རྣམ་ཀུན་མཁྱེན་པའི་སྤྱན་གྱིས་ལེགས་གཟིགས་ནས། །རྣམ་གསུམ་ཆོས་ཀྱི་འཁོར་ལོ་བསྐོར་མཛད་པ། །
རྣམ་འདྲེན་ཐུབ་པའི་དབང་པོར་གུས་ཕྱག་འཚལ། །རྒྱལ་བ་ཀུན་གྱི་མཁྱེན་བརྩེ་གཅིག་བསྡུས་པ། །རྒྱལ་སྲས་ཐུ་བོ་སེམས་དཔའི་ཚུལ་བཟུང་སྟེ། །རྒྱལ་བའི་ཆོས་ཀྱི་སྲིད་
ལ་དབང་བསྒྱུར་བ། །རྒྱལ་ཚབ་དམ་པའི་ཞབས་ལ་གུས་པས་འདུད། །གང་ལ་བརྟེན་ནས་ཡུམ་དོན་རྒྱ་མཚོ་ཡི། །འཇུག་ངོགས་ཆེ་དེར་བདེ་བླག་གྲོལ་བའི་གྲུ། །རྒྱལ་ཡུམ་རྒྱན་
འདི་གང་གི་ཐུགས་རྗེ་ཡིས། །འགྲོ་ལ་སྣང་མཛད་འཕགས་པ་ཐོགས་མེད་དང། །སངས་རྒྱས་གཉིས་པར་རབ་གྲགས་དབྱིག་གི་གཉེན། །རབ་དགའི་ས་ཐོབ་འཕགས་པ་རྣམ་

[002B] །དེ་ཡིས་རྗེས་བཟུང་བཙུན་པ་གྲོལ་སྡེ་དང། །མཆོག་སྡེ་འདུལ་བའི་སྡེ་དང་རྣམ་སྣང་མཛད། །སློབ་དཔོན་སེང་བཟང་སངས་རྒྱས་ཡེ་ཤེས་ཞབས། །ཡོན་ཏན་བཤེས་གཉེན་ལོ་ཆེན་རིན་ཆེན་བཟང། །ཟླ་བ་བཟང་པོ་དཧི་ར་བ་ལ་དང། །
བསྟན་སྐྱོང་འབུམ་ཕྲག་གསུམ་པ་རྡོག་ལོའི་ཞབས། །འབྲེ་ཨར་གཞོན་ནུ་ཚུལ་ཁྲིམས་ཤེས་རབ་འབུམ། །བྱང་ཆུབ་འབུམ་དང་གཉལ་ཞིག་འཇམ་རྡོར་དང། །བཟང་རིང་དར་ཚུལ་བརྩོན་འགྲུས་རྡོ་རྗེ་དང། །བོ་དོང་རིན་ཆེན་བརྩོན་འགྲུས་སེང་གེ་
དང༑ ༑ཚད་མའི་སྐྱེས་བུ་བུ་སྟོན་ཐམས་ཅད་མཁྱེན། །མཁས་པ་ཉ་དབོན་རྗེ་བཙུན་རེད་མདའ་པ། །ལ་སོགས་རྒྱ་བོད་མཁས་པའི་སྐྱེ་བོ་ལ། །བདག་ཅག་སྒོ་གསུམ་གྲུས་པས་ཕྱག་འཚལ་ལོ། །ཁྱད་པར་ལུགས་འདིར་བཀའ་དྲིན་མཉམ་
མེད་པའི། །སྐད་གཉིས་སྨྲ་བ་ཀུན་གྱི་མཆོག་གྱུར་པ། །རྡོག་ལོ་བསྟན་པའི་ཉི་མ་ཁུ་དཔོན་ལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །རྒྱལ་བའི་བཀའ་དང་དགོངས་འགྲེལ་མཁས་པའི་གསུང། །སྒྲ་དོན་ཇི་བཞིན་ལེགས་བསྒྱུར་
གངས་ཅན་འདིར། །འགྲོ་ལ་ཐར་པའི་ལམ་མཆོག་གསལ་མཛད་པ། །སྤྲུལ་པའི་ཆོས་རྒྱལ་ལོ་པཎ་རྣམས་ལ་འདུད། །མདོ་རྒྱུད་ལུང་གི་ཆུ་ཁུར་ཅིར་ཡང་འཛིན། །དྲི་མེད་རིགས་པའི་གློག་ཕྲེང་དྲག་ཏུ་འཁྱུག་སྟོང་ཉིད་འབྲུག་སྒྲའི་གད་རྒྱངས་
མཐོན་པོ་ཅན། །བློ་བཟང་དབྱར་སྐྱེས་དབང་པོ་དེ་ལ་འདུད། །རྒྱལ་བ་གཉིས་པའི་རྒྱལ་ཚབ་དར་མའི་ཞབས། །མཁས་གྲུབ་བསྟན་པའི་ཉི་མ་དགེ་ལེགས་དཔལ། །གངས་ཅན་བསྟན་པའི་མངའ་བདག་དགེ་འདུན་གྲུབ། །ཀུན་མཁྱེན་གཉིས་པ་ཆོས་

[003A]༄༅། །འབྱོར་དཔལ་བཟང་དང། །འཇམ་དབྱངས་རྣམ་འཕྲུལ་ཆོས་ཀྱི་རྒྱལ་མཚན་ཞབས། །དེ་སྲས་མཐུ་བོ་དཔལ་འབྱོར་རྒྱལ་མཚན་དང། །བཀའ་དྲིན་མཉམ་མེད་བདེ་ལེགས་མཚན་ཅན་ཏེ། །ལུགས་འདིའི་བརྒྱུད་པའི་བླ་མ་རྣམས་ལ་འདུད། །
རང་ཉིད་ཚེ་རབས་ཀུན་ཏུ་འདྲིས་ཕྱིར་དང། །རང་དང་སྐལ་མཉམ་གཞན་ལའང་ཕན་པའི་ཕྱིར། །མདོ་རྒྱན་འགྲེལ་བའི་རྣམ་བཤད་རྣམ་གཉིས་ཀྱི། །དཀའ་བའི་གནད་རྣམས་གསལ་བར་བྱེད་པ་ཡི། །མདོ་དང་རྩ་འགྲེལ་སྦྱོར་བའི་ཆུ་གཏེར་ཆེ། །
ལེགས་བཤད་ཡིད་བཞིན་ནོར་བུས་རབ་ཏུ་གཏམས། །སྐལ་བཟང་ཀླུ་དབང་དགའ་བའི་རྣམ་འགྱུར་གྱིས། །རོལ་པའི་མཚོ་ཆེན་བདག་གིས་བྲི་བར་བྱ།    ༈    །དེ་ལ་འདིར་བསྟན་བཅོས་མངོན་པར་རྟོགས་པའི་རྒྱན་འདི་འཆད་པ་ལ་
བསྟན་བཅོས་ཀྱི་སྔོན་དུ་འགྲོ་བ་སྤྱིར་བཤད་པ་དང། སྐབས་སུ་བབས་པའི་བསྟན་བཅོས་དངོས་བཤད་པ་གཉིས། དང་པོ་ལ། རྒྱན་གྱི་བཤད་བྱའི་རྩ་བའི་མདོ་ངོས་གཟུང་བ་དང། རྒྱན་གྱིས་མདོ་དོན་ཇི་ལྟར་བཀྲལ་བའི་ཚུལ་དང། རྒྱན་ལ་འགྲེལ་པ་
ཇི་ལྟར་བྱུང་ཚུལ་དང། འགྲེལ་པ་གང་གི་རྗེས་སུ་འབྲངས་ནས་མངོན་རྟོགས་རྒྱན་ཇི་ལྟར་འཆད་པའི་ཚུལ་དང་བཞི་ལས། དང་པོ་ནི། ཆོས་ཀྱི་རྗེ་ཐུབ་པའི་དབང་པོ་དེ་ཉིད་ཀྱིས་དང་པོར་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་ཆེན་གྲངས་མེད་
གསུམ་གྱི་ཚོགས་བསགས། མཐར་མངོན་པར་རྫོགས་པར་སངས་རྒྱས་ཏེ། འཇིག་ཚོགས་ལ་ལྟ་བའི་རི་བོ་ཉི་ཤུ་མཐོ་ལ་བརླིང་པས་ངོས་ཀུན་ནས་བསྐོར་ཞིང་མ་རིག་པའི་མུན་པ་སྟུག་པོ་ཅན། ལྟ་བ་ངན་པ་སྣ་ཚོགས་པའི་འཁྲི་ཤིང་གིས་ཐར་པའི་ལམ་

[003B] ཕྲ་རྒྱས་ཀྱི་དྲུག་གི་ལྗོན་ཤིང་སྡུག་བསྔལ་གྱི་འབྲས་བུ་ཡིད་དུ་མི་འོང་བ་སྟེར་བས་དཀྲིགས་པ། སྲིད་པའི་ཆུ་ཀླུང་ཆེན་པོས་ཡོངས་སུ་འཁྱུད་པའི་འཁོར་བའི་འབྲོག་དགོན་པ་ཆེན་པོ་ལས་ལུས་ཅན་མཐའ་དག་བསྒྲལ་ཏེ་ཉིད་ཀྱིས་སྐུ་ཉམས་སུ་
བསྟར་བའི་འབྲས་བུ་མཆོག་ལ་འགོད་པར་མཛད་ནས། སྲིད་པའི་སྡུག་བསྔལ་བརྒྱ་ཕྲག་གཞོམ་པའི་ཐབས་སུ་སྐལ་བ་དང་ལྡན་པའི་གདུལ་བྱ་རྣམས་ལ་ཆོས་ཇི་སྙེད་ཅིག་བཀའ་སྩལ་པ་རྣམས་ཀྱི་ནང་ནས་ཆེས་ཤིན་ཏུ་ཟབ་པ་དང་ལྡན་པ་ནི་རྒྱལ་བ་ཀུན་གྱི་
བགྲོད་པ་གཅིག་པའི་ལམ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེ་འདི་ཉིད་ཡིན་ཏེ། མདོ་ལས། ཤཱ་རིའི་བུ་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་འཚལ་བས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །
ཞེས་དང། མཇུག་ཡོངས་སུ་གཏད་པའི་ལེའུ། ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཇིག་རྟེན་ན་ཇི་སྲིད་དུ་སྤྱོད་པ་དེ་སྲིད་དུ་དེ་བཞིན་གཤེགས་པ་བཞུགས་པར་རིག་པར་བྱའོ། །ཀུན་དགའ་བོ་དེ་སྲིད་དུ་དེ་བཞིན་གཤེགས་པས་ཆོས་སྟོན་
པར་རིག་པར་བྱའོ། །ཞེས་གསུངས་པའི་ཕྱིར། དེ་རྣམས་ཀྱི་ནང་ནས་འདིའི་བཤད་བྱ་རྩ་བའི་མདོ་ལ་སྔ་རབས་པ་ཁ་ཅིག་དེ་ལ་ཡུམ་སྲས་བཅུ་བདུན་དུ་ཡོད་དེ། ཡུམ་དྲུག་སྲས་བཅུ་གཅིག་ཏུ་ཡོད་པའི་ཕྱིར། ཡུམ་དྲུག་ནི། འབུམ། ཉི་ཁྲི་
ཁྲི་བརྒྱད་སྟོང་པ། ཤེས་རབ་ཁྲི་བ། བརྒྱད་སྟོང་པ། མདོ་སྡུད་པ་རྣམས་ཡིན་ལ། དེ་རྣམས་ལ་ཡུམ་ཞེས་བརྗོད་པའི་རྒྱུ་མཚན་ཡོད་དེ། དེ་རྣམས་བརྗོད་བྱ་མངོན་པར་རྟོགས་པ་བརྒྱད་དུ་ཕྱེ་ནས་སྟོན་པའི་ཤེར་ཕྱིན་གྱི་མདོ་ཡིན་པའི་རྒྱུ་མཚན་

[004A]༄༅། །གྱིས་དེ་ལྟར་བརྗོད་པའི་ཕྱིར། སྲས་བཅུ་གཅིག་ནི། ཤེར་ཕྱིན་བདུན་བརྒྱ་པ། ལྔ་བརྒྱ་པ། སུམ་བརྒྱ་པ། ཚུལ་བརྒྱ་ལྔ་བཅུ་པ། ལྔ་བཅུ་པ། སྒོ་ཉེར་ལྔ་པ། རབ་རྩལ་རྣམ་གནོན་གྱིས་ཞུས་པ། ཀོའུ་ཤི་ཀས་ཞུས་པ། ཤེར་
ཕྱིན་ཡི་གེ་ཉུང་ངུ། ཤེར་ཕྱིན་ཡི་གེ་གཅིག་མ། ཤེས་རབ་སྙིང་པོ་རྣམས་ཡིན་ལ། དེ་རྣམས་ལ་སྲས་ཞེས་བརྗོད་པའི་རྒྱུ་མཚན་ཡོད་དེ། དེ་རྣམས་བརྗོད་བྱ་མངོན་པར་རྟོགས་པ་བརྒྱད་དུ་ཕྱེ་ནས་མི་སྟོན་པར་བརྗོད་བྱ་ཕྱོགས་རེ་བ་ཙམ་སྟོན་
པའི་ཤེར་ཕྱིན་གྱི་མདོ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཞེས་ཟེར་ན། ཤེར་ཕྱིན་གྱི་མདོ་ལ་བཅུ་བདུན་གྱིས་གྲངས་ངེས་བྱེད་པ་མི་འཐད་དེ། དེ་གྲངས་ཉུང་བའི་སྐྱོན་ཡང་ཡོད། དེ་གྲངས་མང་བའི་སྐྱོན་ཡང་ཡོད་པའི་ཕྱིར་
དང་པོ་གྲུབ་སྟེ། ཤེར་ཕྱིན་ཉི་མའི་སྙིང་པོ། ཟླ་བའི་སྙིང་པོ། ཀུན་ཏུ་བཟང་པོ། ལག་ན་རྡོ་རྗེ། རྡོ་རྗེ་རྒྱལ་མཚན་གྱིས་ཞུས་པ་རྣམས་དེར་མ་འདུས་པའི་ཕྱིར། གཉིས་པ་གྲུབ་སྟེ། ཁྲི་བརྒྱད་སྟོང་པ་ལ་ལེའུ་གྱ་བདུན་ཡོད་པའི་མདོ་སྡུད་པ་དེའི་ལེའུ་གྱ་བཞི་པ་
ཡིན་པས། དེ་ཟུར་བར་འདྲེན་ན་ལེའུ་གཞན་རྣམས་ལ་ཡང་མཚུངས་པའི་ཕྱིར། ཨར་ཆེན་པོ་དང་ཕྱིས་ཀྱི་མཁས་པ་ཁ་ཅིག་ལུགས་དེ་བཀག་ནས་དེ་ལ་དགུར་ཡོད་དེ། རྒྱས་པའི་རྒྱས་པ་ཤེར་ཕྱིན་བམ་པོ་ལྔ་བརྒྱ་པ། རྒྱས་པའི་འབྲིང་
བམ་པོ་བཞིར་རྒྱ་པ། རྒྱས་པའི་བསྡུས་པ་སྟོང་ཕྲག་བརྒྱ་པ། འབྲིང་གི་རྒྱས་པ་སྟོང་ཕྲག་ཉི་ཤུ་ལྔ་པ། འབྲིང་གི་འབྲིང་ཁྲི་བརྒྱད་སྟོང་པ། འབྲིང་གི་བསྡུས་པ་ཤེས་རབ་ཁྲི་པ། བསྡུས་པའི་རྒྱས་པ་བརྒྱད་སྟོང་པ། བསྡུས་པའི་འབྲིང་ཤེར་ཕྱིན་

[004B] བསྡུས་པའི་བསྡུས་པ་མདོ་སྡུད་པ་རྣམས་སུ་ཡོད་པའི་ཕྱིར། ཞེས་ཟེར་བ་རིགས་པ་སྔ་མས་ཁེགས་སོ། །ཁོ་ན་རེ། མདོ་སྡུད་པ་ཁྲི་བརྒྱད་སྟོང་པའི་ནང་ཚན་དུ་གསུངས་པ་ལོ་ཙྪ་བ་རྣམས་ཀྱིས་གླེགས་བམ་བོང་དུ་བསྒྱུར་བའི་ཚེ་
བཀོད་པ་ཡིན་གྱི། དེ་ཁྲི་བརྒྱད་སྟོད་པའི་ནང་ཚན་མ་ཡིན་ཏེ། བཅོམ་ལྡན་འདས་ཀྱིས་འཁོར་བཞི་པོ་དེ་དག་ཡང་དག་པར་རབ་ཏུ་དགའ་བར་མཛད་པའི་ཕྱིར། ཞེས་གསུངས་པའི་ཐད་ཀྱི་སྡུད་འགྲེལ་ལས། རྒྱས་པར་བསྟན་ཟིན་པའི་རྗེས་དེ་མ་ཐག་ནས་
ཞེས་ཁྲི་བརྒྱད་སྟོང་པ་ལ་སོགས་པ་གསུངས་ཟིན་པའི་རྗེས་སུ་མདོ་བསྡུས་པ་གསུངས་པར་བཤད་པའི་ཕྱིར་ཟེར་ན་མི་འཐད་དེ། དེ་ལྟར་ན་ཁྲི་བརྒྱད་སྟོང་པ་ལ་ཤླཽ་ཀ་ཁྲི་ཚོ་གཅིག་དང་སྟོང་ཕྲག་བརྒྱད་མ་ཚང་བས་ལོ་ཙྪ་བ་རྣམས་ཤླཽ་ཀའི་གྲངས་ཙམ་ལ་
ཡང་འཁྲུལ་བར་ཐལ་བའི་སྐྱོན་ཡོད་པའི་ཕྱིར། གཞན་ཡང། བསྡུས་པ་ལ་གསུམ་དུ་འབྱེད་ཚུལ་དེ་མི་འཐད་དེ། མདོ་བརྒྱད་སྟོང་པ་ལ་བམ་པོ་ཉེར་བཞི་ཡོད་པར་མདོ་དེ་ཉིད་ལས་འབྱུང་བས་སྐབས་འདིར་བམ་ཚད་ལ་མི་མཐུན་པ་མེད་པའི་ཕྱིར།    ༈   
ལུགས་ནི། ཡུམ་རྒྱས་འབྲིང་བསྡུས་གསུམ་པོ་འདི་ཉིད་འདིའི་བཤད་བྱ་རྩ་བའི་མདོ་ཡིན་ཏེ། འགྲེལ་པར། རྒྱལ་བའི་ཡུམ་རྣམ་པ་གསུམ་ཆར་ལས་ཀྱང་བརྗོད་པར་བྱ་བ་ཉིད་དུ་བསྟན་པ། ཞེས་དང། ལ་ལ་ལས་དོན་གཞན་ལས་ཚིག་གཞན་
ལས་རྣམ་གྲངས་མིང་གིས་ཏེ། །མཁས་པ་རྣམས་ཀྱིས་ཡུམ་ཀུན་ལས། །དོན་བསྡུས་དེ་ཙམ་ཤེས་པར་བྱ། །ཞེས་གསུངས་པའི་ཕྱིར། གཉིས་པ་ལ་ཁ་ཅིག་ཤེར་ཕྱིན་གྱི་མདོའི་དགོངས་འགྲེལ་དུ་གྱུར་པའི་ཤིང་རྟའི་སྲོལ་འབྱེད་དེ་ལ་བཞིར་

[005A]༄༅། །ཡོད་དེ། རིགས་ཚོགས་དྲུག་མངོན་རྟོགས་རྒྱན། བརྒྱད་སྟོང་དོན་བསྡུས། གཞུང་འགྲེལ་གནོད་འཇོམས་རྣམས་སུ་ཡོད་པའི་ཕྱིར། ཞེས་ཟེར། དེ་ཡང་མི་འཐད་དེ། བརྒྱད་སྟོང་དོན་བསྡུས་ཀྱིས་ཐོགས་མེད་ཀྱི་རྗེས་སུ་
འབྲངས་ནས་ཤེར་ཕྱིན་གྱི་མདོའི་དགོངས་པ་འགྲེལ། གཞུད་འགྲེལ་གནོད་འཇོམས་ཀྱིས་ཀླུ་སྒྲུབ་ཀྱི་རྗེས་སུ་འབྲངས་ནས་ཤེར་ཕྱིན་གྱི་མདོའི་དགོངས་པ་འགྲེལ་པའི་ཕྱིར། དང་པོ་གྲུབ་སྟེ། བརྒྱད་སྟོང་དོན་བསྡུས་ལས། ཤེས་རབ་ཕ་རོལ་
ཕྱིན་པ་ནི། །བསྟན་པ་གསུམ་ལ་ཡང་དག་བརྟེན། །བརྟགས་པ་དང་ནི་གཞན་དབང་དང། །ཡོངས་སུ་གྲུབ་པ་ཁོ་ནའོ། །མེད་ཅེས་བྱ་ལ་སོགས་ཚིག་གིས། །བརྟགས་པ་ཐམས་ཅད་འགོག་པར་བྱེད། །སྒྱུ་མ་ལ་སོགས་དཔེ་རྣམས་ཀྱིས། །
གཞན་གྱི་དབང་ནི་ཡང་དག་བསྟན། །རྣམ་པར་བྱང་བ་བཞི་ཡིས་ནི། །ཡོངས་སུ་གྲུབ་པ་རབ་ཏུ་བསྒྲགས། །ཤེས་རབ་ཕ་རོལ་ཕྱིན་པར་ནི། །སངས་རྒྱས་རྣམས་ཀྱིས་གཞན་བསྟན་མེད། །ཅེས་ངོ་བོ་ཉིད་གསུམ་གྱི་མདོ་འགྲེལ་ཐེག་བསྡུས་སོགས་
ཐོགས་མེད་ཀྱི་གཞུང་ཇི་ལྟ་བ་བཞིན་དུ་བཤད་པའི་ཕྱིར། གཉིས་པ་གྲུབ་སྟེ། གནོད་འཇོམས་སོགས་སུ་སྟོང་ཉིད་བཅུ་དྲུག་གི་བཤད་པ་བྱེད་པའི་ཚེ་རྩ་ཤེའི་ལུང་དྲངས་ནས་བཤད་པ་མཛད་པའི་ཕྱིར། དེ་ཡང་སློབ་དཔོན་ཕྱོགས་གླང་གིས་བརྒྱད་
སྟོང་པའི་དོན་ཚན་སོ་གཉིས་སུ་བསྡུས་ནས་སྟོན་པ་ལ་བརྒྱད་སྟོང་དོན་བསྡུས་མཛད་པ་ཡིན་ཏེ། སོ་གཉིས་ནི། དེ་ཉིད་ལས། རྟེན་དང་དབང་དུ་བྱ་བ་དང། །ལས་ནི་སྒོམ་པ་དང་བཅས་པ། །རབ་དབྱེ་རྟགས་དང་ལྟུང་བ་དང། །ཕན་ཡོན་བཅས་

[005B] །ཅེས་གསུངས་པ་ལྟར། རབ་དབྱེ་ལ་སྟོང་ཉིད་བཅུ་དྲུག་སྒོམ་པ་ལ་རྣམ་གཡེང་གི་རྟོག་པ་བཅུའི་གཉེན་པོར་བཅུ། རྟེན། དབང་དུ་བྱ་བ། ལས། རྟགས། ལྟུང་བ། ཕན་ཡོན་དང་དྲུག་རྣམས་སོ། །དེ་ལ་རྟེན་ནི་སྟོན་པའོ། །དབང་
དུ་བྱ་བ་ནི་བྱང་སེམས་དང་ཉན་ཐོས་ཀྱི་འཁོར་རོ། །ལས་ནི་ཡུམ་ལ་ཇི་ལྟར་སྤྱོད་པའོ། །རྟགས་ནི་བདུད་ལས་དང་ཕྱིར་མི་ལྡོག་པའི་རྟགས་སོ། །ལྟུང་བ་ནི་ཤེར་ཕྱིན་སྤངས་ན་ངན་སོང་དུ་སྐྱེ་བའོ། །ཕན་ཡོན་ནི་སྟོང་གསུམ་རིན་པོ་ཆེ་སྣ་བདུན་གྱིས་བཀང་
ནས་བྱིན་པ་བས་ཤེར་ཕྱིན་འབྲི་བ་སོགས་བསོད་ནམས་ཆེ་བའོ། །འོ་ན་གཞུང་འགྲེལ་གནོད་འཇོམས་དེ་གང་གིས་མཛད་ཅེན། འདི་ལ་ཡུམ་གསུམ་གྱི་གཞུང་འགྲེལ་གནོད་འཇོམས་ཞེས་པ་ཡེ་ཤེས་སྡེས་བསྒྱུར་བ་ཞིག་དང། འབུམ་རྐྱང་བའི་གཞུང་
འགྲེལ་གནོད་འཇོམས་ཞེས་པ་འགྱུར་བྱང་མེད་པ་ཞིག་ཡོད་པའི་ཕྱི་མ་རྒྱལ་པོ་ཁྲི་སྲོང་ལྡེ་བཙན་གྱིས་མཛད་པ་ཡིན་ཏེ། འཕང་ཐང་གི་དཀར་ཆག་ཏུ། བཙན་པོ་ཁྲི་སྲོང་ལྡེ་བཙན་གྱིས་མཛད་པའི་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་འབུམ་གྱི་རྒྱ་
ཆེར་འགྲེལ། ཞེས་གསུངས་པའི་ཕྱིར། དང་པོ་དེ་ལ་མི་མཐུན་པ་མང་དུ་འབྱུང་ཡང། སྔ་མ་རྣམས་ལ་ཁ་ཆེ་མ་ཆེ་བའི་སྡེས་མཛད་པར་གྲགས་པ་ལྟར་ཡིན་ནམ་སྙམ་སྟེ་དཔྱད་པར་བྱའོ། །དེས་ན་ཡུམ་རྒྱས་འབྲིང་གཉིས་ཁྲི་བརྒྱད་སྟོང་པ་དང་གསུམ་གྱི་
རྒྱ་ཆེར་བཤད་པ་གཞུང་འགྲེལ་གནོད་འཇོམས་ཀྱིས་སྒོ་གསུམ་དང་རྣམ་གྲངས་བཅུ་གཅིག་གི་སྒོ་ནས་ཡུམ་འགྲེལ་པར་བྱེད་པ་ཡིན་ལ། དེ་ལ་སྒོ་གསུམ་ནི། གླེང་གཞིའི་སྐབས་ཕྱེ་བའི་རྗེས་ལ་ཤཱ་རིའི་བུ་ལ། ཞེས་པ་ནས་བརྩོན་པར་བྱའོ། །ཞེས་པའི་

[006A]༄༅། །བར་གྱིས་མགོ་སྨོས་པས་གོ་བ་རྣམས་ལ་གང་གིས་གང་གི་ཕྱིར་གང་ལ་ཇི་ལྟར་སློབ་ཚུལ་བཞི་སྟོན་པ་བསྡུས་ཏེ་བསྟན་པའི་སྒོ། དེ་ནས་རྣམ་མཁྱེན་རྫོགས་པའི་བར་གྱིས་རྣམ་པར་སྤྲོས་ནས་གོ་བ་རྣམས་ལ་རྣམ་མཁྱེན་ལས་
བརྩམས་ཏེ། རྣམ་པར་མི་རྟོག་པའི་ཤེར་ཕྱིན་བཟུང་ནས་དོན་དམ་པའི་ཚུལ་དུ་སྟོན་པ་འབྲིང་དུ་བསྟན་པའི་སྒོ། དེ་ནས་ཡོངས་སུ་རྫོགས་པའི་བར་གྱིས་དྲངས་དགོས་པའམ། ཚིག་ལ་འཆེལ་བ་རྣམས་ཀྱི་དོན་དུ་ལམ་ཤེས་ལས་བརྩམས་ཏེ། རྣམ་
པར་རྟོག་པ་དང་བཅས་པ་དང་རྣམ་པར་མི་རྟོག་པའི་ཤེར་ཕྱིན་བཟུང་ནས་ཀུན་རྫོབ་དང་དོན་དམ་པའི་ཚུལ་དུ་བསྟན་པ་རྒྱས་པར་བཤད་པའི་སྒོའོ། །རྣམ་གྲངས་བཅུ་གཅིག་ནི་དང་པོར་ཤཱ་རིའི་བུ་ལ་བཀའ་སྩལ་ནས་བཤད་པའི་རྣམ་གྲངས་
གཅིག་གོ་དེ་ནས་རབ་འབྱོར་གྱིས་རྒྱས་པར་བཤད་པ་ནི་གཉིས་པའོ། །དེ་ནས་བརྒྱ་བྱིན་དང། དེ་ནས་རབ་འབྱོར་དང། བྱམས་པ་དང། རབ་འབྱོར་དང། བརྒྱ་བྱིན་དང། རབ་འབྱོར་དང། བྱམས་པ་དང། རབ་འབྱོར་དང། དེ་ནས་ཀུན་
དགའ་བོ་ལ་བཀའ་སྩལ་ནས་ཡོངས་སུ་གཏང་པའོ།    ༈    །རང་ལུགས་ལ་ཤེར་ཕྱིན་གྱི་མདོའི་དགོངས་འགྲེལ་དུ་གྱུར་པའི་ཤིང་རྟའི་སྲོལ་འབྱེད་དེ་ལ་གཉིས་སུ་ཡོད་དེ། མགོན་པོ་ཀླུ་སྒྲུབ་ཀྱིས་ཇི་ལྟར་བཀྲལ་བའི་ཚུལ་དང་
རྗེ་བཙུན་བྱམས་མགོན་གྱིས་ཇི་ལྟར་བཀྲལ་བའི་ཚུལ་གཉིས་སུ་ཡོད་པའི་ཕྱིར། གསེར་ཕྲེང་ལས། དངོས་བསྟན་སྟོང་ཉིད་ཀྱི་དོན་རིགས་ཚོགས་དྲུག་དང། ཤུགས་བསྟན་སྟོང་ཉིད་བཤད་པ་ན་གདུལ་བྱའི་རྒྱུད་ལ་མངོན་རྟོགས་སྐྱེ་བའི་

[006B] རྗེ་བཙུན་དང་ཀླུ་སྒྲུབ་ཞབས་གཉིས་ཀྱིས་ཤེར་ཕྱིན་འགྲེལ་ཚུལ་གཉིས་སུ་བྱུང་ངོ། །ཞེས་བྱ་བར་ཡང་གནས་སོ། །ཞེས་གསུངས་པའི་ཕྱིར། དེ་ལ་དང་པོ་ནི། རྒྱལ་བ་མྱ་ངན་ལས་འདས་ཚུལ་བསྟན་ནས་ལོ་
བཞི་བརྒྱ་ལོན་པ་ན། རྒྱལ་བའི་མདོ་རྒྱུད་དུ་མ་ནས་ལུང་བསྟན་པའི་ཤིང་རྟ་ཆེན་པོ་དཔལ་མགོན་འཕགས་པ་ཀླུ་སྒྲུབ་དེ་ཉིད་འཇིག་རྟེན་དུ་བྱོན་ནས། ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་རིམ་པ་དེ་ཉིད་རིགས་པའི་རྣམ་གྲངས་མཐའ་ཡས་
པའི་སྒོ་ནས་གཏན་ལ་འབེབས་པ་ལ་རིགས་ཚོགས་དྲུག་དང། དེ་ཁོ་ན་ཉིད་ལུང་གི་སྒོ་ནས་གཏན་ལ་འབེབས་པ་ལ་མདོ་ཀུན་ལས་བཏུས་བ་མཛད་དོ། །ཀླུ་སྒྲུབ་ལུང་བསྟན་ཚུལ་ཡོད་དེ། ལང་གཤེགས་ལས། ལྷོ་ཕྱོགས་བེ་ཏའི་ཡུལ་དུ་ནི། །དགེ་
སློང་དཔལ་ལྡན་ཞེས་གྲགས་པ། །དེ་མིང་ཀླུ་ཞེས་འབོད་པ་དེས། །ཡོད་དང་མེད་པའི་ཕྱོགས་འཇིག་པ། །ང་ཡི་བསྟན་པ་འཇིག་རྟེན་དུ། །བླ་མེད་ཐེག་ཆེན་རབ་བཤད་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །ཞེས་
གསུངས་པའི་ཕྱིར། རིགས་ཚོགས་དྲུག་པོ་དེ་གང་ཞེ་ན། འདི་ལ་ཡུལ་རྟེན་འབྱུང་གི་དེ་ཁོ་ན་ཉིད་གཏན་ལ་འབེབས་པའི་གཞུང་བཞི། ཡུལ་ཅན་སྟོང་ཉིད་རྟོགས་པའི་ལྟ་བ་ཐར་པ་ཐོབ་པའི་ལམ་གྱི་རྩ་བར་སྟོན་པའི་གཞུང་གཉིས་ལས། དང་པོ་
ལ་ཡང། དགག་བྱ་བདེན་གྲུབ་གཙོ་བོར་འགོག་པའི་གཞུང་གཉིས། བདེན་པར་མེད་ཀྱང་བྱ་བྱེད་འཐད་ཚུལ་སྟོན་པའི་གཞུང་གཉིས་ལས། དང་པོ་གཉིས་ཡོད་དེ། དངོས་སྨྲ་བ་རྣམས་ཀྱི་གང་ཟག་དང་ཆོས་ཀྱི་བདག་ཏུ་སྒྲོ་འདོགས་པའི་བསྒྲུབ་

[007A]༄༅། །བྱ་བདེན་དངོས་འགོག་པ་རྩ་ཤེ་དང། དེའི་སྒྲུབ་བྱེད་རྟོག་གེའི་ཚིག་དོན་བཅུ་དྲུག་འགོག་པ་ཞི་བ་མོ་རྣམ་འཐག་གཉིས་སུ་མཛད་པའི་ཕྱིར། གཉིས་པ་གཉིས་ཡོད་དེ། རབ་བྱེད་བདུན་པར་སྐྱེ་གནས་འཇིག་གསུམ་བརྟག་
པ་ལས་འཕྲོས་ནས་བདེན་པར་མེད་ཀྱང་བྱ་བྱེད་འཐད་ཚུལ་སྤྱིར་སྟོན་པ་སྟོང་ཉིད་བདུན་ཅུ་པ་དང། རབ་བྱེད་དང་པོར་རྐྱེན་བརྟགས་པ་ལས་འཕྲོས་ནས་བདེན་པར་མེད་ཀྱད་དགག་སྒྲུབ་ཀྱི་རྣམ་གཞག་འཐད་ཚུལ་སྟོན་པ་ལ་རྩོད་བཟློག་མཛད་
པའི་ཕྱིར། གཉིས་པ་ལ། རིན་ཆེན་ཕྲེང་བ་དང། རིགས་པ་དྲུག་ཅུ་པ་གཉིས་མཛད་པ་ཡིན་ཏེ། འཇུག་པའི་རྒྱ་ཆེར་འགྲེལ་ལས། བདེན་གཉིས་ཀྱི་ཚུལ་དེ་ལྟར་དུ་རྟོགས་པ་ནི་སངས་རྒྱས་ཐོབ་པ་ལྟ་ཅི་སྨོས་འཁོར་བ་ལས་གྲོལ་བ་ལ་ཡང་མེད་
མི་རུང་ངོ་ཞེས་གཞུང་གཉིས་ཀྱིས་སྟོན་པས། ཞེས་དང། འཁོར་བ་ལས་གྲོལ་བ་ལ་ཡོད་མེད་ཀྱི་མཐར་ལྟ་བ་སྤངས་པའི་ལམ་དགོས་པ་ནི་གཞུང་གཞན་གཉིས་ཀྱིས་སྟོན་ཏེ། ཞེས་གསུངས་པའི་ཕྱིར། གཉིས་པ་ནི། ཐུབ་པ་ཆེན་པོ་ཆོས་ཀྱི་
དབྱིངས་སུ་སྙོམས་པར་ཞུགས་པའི་ཚུལ་བསྟན་ནས་ལོ་དགུ་བརྒྱ་ལོན་པ་ན། ཐོགས་མེད་སྐུ་མཆེད་འཇིག་རྟེན་དུ་བྱོན་ལ། དེ་ཡང་སློབ་དཔོན་འཕགས་པ་ཐོགས་མེད་ཅེས་བྱ་བ་སྔོན་རྒྱལ་བ་དུ་མ་ལ་ལྷག་པར་བྱ་བ་བྱས་ཤིང་དགེ་བའི་རྩ་བ་
རྒྱ་ཆེན་པོ་བསྐྱེད་པ། ད་ལྟ་ཡང་སངས་རྒྱས་དང་བྱང་ཆུབ་སེམས་དཔའི་མགོན་གྱིས་ཡོངས་སུ་བཟུང་ཞིང་བློ་གྲོས་ཀྱི་མཐུ་གཞན་ལས་ཁྱད་ཞུགས་པ། ཐུབ་པ་སངས་རྒྱས་བཅོམ་ལྡན་འདས་ཀྱི་བསྟན་པའི་ཁུར་བཞེས་པའི་སྨོན་ལམ་ལེགས་

[007B] དྲང་ངེས་ཀྱི་མདོའི་དགོངས་པ་རྫོགས་པར་འགྲེལ་པར་ལུང་བསྟན་པ་དེ་ཉིད་ཀྱིས་ཕྱི་རབས་ཀྱི་གདུལ་བྱ་རྣམས་ཐེག་པ་ཆེན་པོའི་སྡེ་སྣོད་རྒྱ་མཚོ་ལྟ་བུ་ལྟ་བ་ལ་མགྲོན་པོ་ཕྱོགས་བསླད་པ་བཞིན་དུ་གྱུར་ཏེ། ཚིག་སྔ་ཕྱིའི་འབྲེལ་
ཙམ་ཡང་ཁོང་དུ་ཆུད་པར་དཀའ་ན་དོ་ན་མཆོག་ཏུ་གྱུར་པ་རྣམས་ལྟ་ཅི་སྨོས་པར་གཟིགས་ཤིང། རང་ཉིད་ཀྱང་ཐུབ་པའི་གསུང་གི་གསང་བ་ཐམས་ཅད་ལ་ལྐོག་ཏུ་གྱུར་པར་མཁྱེན་ནས། ཐུབ་པའི་གསུང་གི་གསང་བ་ཐམས་ཅད་ལ་ལྐོག་ཏུ་མ་
གྱུར་པའི་སྤྱན་མངའ་བའི་རྒྱལ་ཚབ་དམ་པ་དེ་མཉེས་པར་བྱས་ན་ཅི་འདོད་པའི་དོན་འགྲུབ་བོ་སྙམ་དུ་དགོངས་ནས་སྒྲུབ་པ་ལ་ཞུགས་པས་ཞལ་མངོན་སུམ་དུ་གཟིགས་ཏེ། བཅོམ་ལྡན་འདས་ཀྱི་རྫུ་འཕྲུལ་ལ་བརྟེན་ནས་དགའ་ལྡན་ལ་བྱོན་ནས་
ལྷའི་དྲོ་སྐད་གཅིག་གམ། མི་ལོ་ལྔ་བཅུའི་བར་དུ་ཆོས་གསན་པས་གསུང་རབ་མཐའ་དག་གི་དགོངས་པ་རྫོགས་པར་རྟོགས་ནས། འཛམ་བུ་གླིང་པའི་གདུལ་བྱ་རྣམས་རྗེས་སུ་གཟུང་བའི་ཕྱིར་དམ་པའི་ཆོས་ཀྱི་སྐྱེས་ཀྱང་གནང་སྟེ། འབྱེད་རྣམ་
པ་གཉིས། རྒྱན་རྣམ་པ་གཉིས། ཐེག་པ་ཆེན་པོ་རྒྱུད་བླ་མའི་བསྟན་བཅོས་རྣམས་གནང་བའི་ཕྱིར། དེ་ལྟར་ན་ཐོགས་མེད་ལུང་གང་དུ་བསྟན་སྙམ་ན། འཇམ་དཔལ་རྩ་རྒྱུད་ལས། ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་
མཁས། །མདོ་སྡེ་ངེས་དོན་དྲང་པའི་དོན། །རྣམ་པ་མང་པོ་རབ་ཏུ་འབྱེད། །འཇིག་རྟེན་རིག་པ་སྟོན་བདག་ཉིད། །གཞུང་འབྱེད་དང་ཚུལ་ཅན་དུ་འགྱུར། །དེ་ཡི་རིག་པ་སྒྲུབ་པ་ནི། སཱ་ལའི་ཕོ་ཉ་མོ་ཞེས་བྱ། །དེ་ཡི་སྔགས་ཀྱི་མཐུ་ཡིས་ནི། །བློ་ནི་བཟང་

[008A]༄༅། །པོ་སྐྱེ་བར་འགྱུར། །བསྟན་པ་ཡུན་རིང་གནས་བྱའི་ཕྱིར། །མདོ་ཡི་དེ་ཉིད་དོན་སྡུད་བྱེད། །ལོ་ནི་བརྒྱ་དང་ལྔ་བཅུར་འཚོ། །དེ་ལུས་ཞིག་ནས་ལྷ་ཡུལ་འགྲོ། །འཁོར་བ་རྣམས་སུ་འཁོར་བ་ན། །ཡུན་རིང་བདེ་བ་རྗེས་མྱོང་ནས། །
བདག་ཉིད་ཆེན་པོ་མཐར་བགྱིས་ཏེ། །བྱང་ཆུབ་དམ་པ་འཐོབ་པར་འགྱུར། །ཞེས་གསུངས་པས་ལུང་བསྟན་ཏོ། །འོ་ན་བྱམས་ཆོས་ལྔ་པོ་དེས་མདོ་དོན་འགྲེལ་ཚུལ་དེ་གང་ཞེ་ན། འདི་ལ་ཡང་དངོས་བསྟན་སྟོང་ཉིད་ཀྱི་རིམ་པ་དང། སྦས་དོན་
མངོན་རྟོགས་ཀྱི་རིམ་པ་འགྲེལ་ཚུལ་གཉིས་ལས། དང་པོ་ནི། རེ་ཞིག་ཟབ་མོའི་དོན་རྫོགས་པར་སྟོན་པའི་སྣོད་དུ་མི་རུང་བའི་གདུལ་བྱ་ཐེག་ཆེན་གྱི་རིགས་ཅན་དུ་མ་རྗེས་སུ་གཟུང་བའི་ཕྱིར་དུ་འཁོར་ལོ་ཐ་མའི་རྗེས་སུ་འབྲངས་ནས་ཤེར་
ཕྱིན་གྱི་མདོའི་དངོས་བསྟན་སྟོང་ཉིད་ཀྱི་རིམ་པ་དེ་ཉིད་སེམས་ཙམ་གྱི་ཚུལ་དུ་འགྲེལ་པར་བྱེད་པ་ལ། ཐེག་པ་ཆེན་པོའི་མདོ་སྡེའི་རྒྱན་དང། འབྱེད་རྣམ་པ་གཉིས་གསུངས། ཐེག་པ་ཆེན་པོའི་རིགས་ཅན་དབང་པོ་མཆོག་ཏུ་གྱུར་པ་
རྣམས་ལ་དང་པོ་ཉིད་ནས་བསྟན་པར་བྱ་བ་ཆོས་ཐམས་ཅད་བདེན་པས་སྟོང་ཞིང་དོན་དམ་པའི་བདེན་པ་སྤྲོས་པའི་མཐའ་ཐམས་ཅད་དང་བྲལ་བ་ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་རིམ་པ་དེ་ཉིད་མགོན་པོ་ཀླུ་སྒྲུབ་ཀྱིས་ཇི་ལྟར་
བཀྲལ་པ་དང་མཐུན་པར་དབུ་མ་པའི་ཚུལ་དུ་འགྲེལ་ཞིང་ཁྱད་པར་དུ་དེ་བཞིན་གཤེགས་པའི་སྙིང་པོའི་མདོ་དང་ཡུམ་རྒྱས་འབྲིང་བསྡུས་གསུམ་དགོངས་པ་གཅིག་ཏུ་འགྲེལ་པ་ལ་ཐེག་པ་ཆེན་པོའི་རྒྱུད་བླ་མ་གསུངས། གཉིས་པ་ནི་

[008B]
བྱེད་པ་ལ་རྗེ་བཙུན་གྱིས་གཏེར་གྱི་ཁ་བྱང་ལྟ་བུའི་མན་ངག་བསྟན་བཅོས་མངོན་རྟོགས་རྐྱན་མཛད་པ་ཡིན་ནོ། །གསུམ་པ་ལ། སྤྱིར་མངོན་རྟོགས་རྒྱན་ལ་འགྲེལ་པ་རྒྱ་གར་མར་གྲགས་པ་ཉི་ཤུ་རྩ་གཅིག་ཡོད་དེ། དེ་ལ་མདོ་རྒྱན་སྦྱར་བའི་
འགྲེལ་པ་བཅུ་གཉིས་དང། མ་སྦྱར་བའི་འགྲེལ་པ་དགུ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ཉི་ཁྲི་དང་སྦྱར་བ་བཞི། བརྒྱད་སྟོང་པ་དང་སྦྱར་བ་གསུམ། མདོ་སྡུད་པ་དང་སྦྱར་བ་གསུམ། འབུམ་རྐྱང་པ་དང་སྦྱར་བ་གཅིག་འབུམ་ཉི་ཁྲི་
བརྒྱད་སྟོང་པ་སྟེ་ཡུམ་གསུམ་ག་དང་སྦྱར་བ་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འཕགས་པ་གྲོལ་སྡེས་མཛད་པའི་ཉི་ཁྲི་སྣང་བ། བཙུན་པ་གྲོལ་སྡེས་མཛད་པའི་ཉི་ཁྲི་རྣམ་འགྲེལ། སློབ་དཔོན་སེང་གེ་བཟང་པོས་མཛད་པའི་
ཉི་ཁྲི་ལེའུ་བརྒྱད་མ། ཤཱན་ཏི་པས་མཛད་པའི་ཉི་ཁྲི་དག་ལྡན་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། སློབ་དཔོན་གྱིས་མཛད་པའི་རྒྱན་སྣང། ཤཱན་ཏི་པས་མཛད་པའི་སྙིང་པོ་མཆོག་ཨ་བྷྱ་ཀཱ་རས་མཛད་པའི་གནད་ཀྱི་ཟླ་འོད་རྣམས་
སུ་ཡོད་པའི་ཕྱིར། གསུམ་པ་གྲུབ་སྟེ། སློབ་དཔོན་སེང་གེ་བཟང་པོས་མཛད་པའི་སྡུད་པའི་དཀའ་འགྲེལ་རྟོགས་སླ། སངས་རྒྱས་ཡེ་ཤེས་ཞབས་ཀྱིས་མཛད་པའི་སྡུད་པའི་དཀའ་འགྲེལ། ཁ་ཆེ་དྷ་རྨཱ་ཤྲཱིས་མཛད་པའི་ཤེར་ཕྱིན་མཛོད་ཀྱི་ལྡེ་

[009A]༄༅། །མིག་རྣམས་སུ་ཡོད་པའི་ཕྱིར། བཞི་པ་གྲུབ་སྟེ། ཁ་ཆེ་དྷ་རྨཱ་ཤྲཱིས་མཛད་པར་གྲགས་པའི་སྟོང་ཕྲག་བརྒྱ་པའི་བཤད་པ་དེ་དེ་ཡིན་པའི་ཕྱིར། ལྔ་པ་ནི། ཇོ་བོ་སྨྲྀ་ཏིས་མཛད་པར་གྲགས་པའི་ཡུམ་གསུམ་དོ་ན་བརྒྱད་
ཀྱིས་མཐུན་པར་བསྟན་པ་དེ་དེ་ཡིན་ནོ། །གཉིས་པ་གྲུབ་སྟེ། སློབ་དཔོན་སེང་གེ་བཟང་པོས་མཛད་པའི་འགྲེལ་པ་དོན་གསལ། ཆོས་ཀྱི་བཤེས་གཉེན་གྱིས་མཛད་པའི་ གསེར་གླིང་པས་མཛད་པའི་རྟོག་གེའི་
སྣང་བ། ཤེར་འབྱུང་བློ་གྲོས། ཇོ་བོ། གཞོན་ནུ་དཔལ་གསུམ་གྱིས་མཛད་པའི་བསྡུས་དོན་གསུམ། རཏྣ་ཀཱི་རྟིའི་གྲགས་ཆ། ཁ་ཆེ་བུདྡྷ་ཤྲཱིའི་ཤེས་རབ་སྒྲོན་མེའི་ ཁ་
ཅིག་ཕྱི་མ་འདི་རྒྱན་གྱི་འགྲེལ་པར་མི་འཐད་དེ། འདི་ཐུབ་པའི་གསུང་རབ་སྤྱིའི་དགོངས་འགྲེལ་ཡིན་པའི་ཕྱིར་ན། སྐྱོན་མེད་དེ། འདིའི་ལེའུ་ཕྱི་མ་གསུམ་པ་ལའང་ དེ་རྒྱན་གྱི་
འགྲེལ་པར་བགྲངས་པའི་ཕྱིར། ཁ་ཅིག་འདི་མདོ་རྒྱན་སྦྱར་བའི་འགྲེལ་པ་ཡིན་ཏེ། འདིར་གང་ཟག་ལ་སོགས་པ་འགའ་ཟུང་མདོ་དང་སྦྱར་བའི་ཕྱིར་ན་མ་ཁྱབ་སྟེ།  ཁ་ཅིག་ཤེར་
ཕྱིན་མཛོད་ཀྱི་ལྡེ་མིག་མདོ་རྒྱན་སྦྱར་བའི་འགྲེལ་པ་མ་ཡིན་ཏེ། དེར་མདོ་ཚིག་དངོས་སུ་མ་དྲངས་པའི་ཕྱིར་ན་མ་ཁྱབ་སྟེ། དེར་མདོ་སྡུད་པའི་དོན་ཚན་རྣམས་སོ་སོར་ཆད་དེ་མངོན་རྟོགས་རྒྱན་དང་སྦྱར་ནས་གསུངས་པའི་ཕྱིར། དེ་དག་གི་

[009B] འདིས་གླེང་གཞི་དང་མཆོད་བརྗོད་སྦྱར་ནས། དེ་ཡང། གླེང་གཞི་རྒྱས་པར་བཀའ་སྩལ་དོན་མཆོག་རྣམས། སྡུད་པར་མཛད་ལ་མཆོད་བརྗོད་ཚིགས་བཅད་
མཛད། །ཅེས་པའོ། །ཞེས་ཤེས་བྱེད་དུ་དྲངས་པ་འདི་བསྟན་བཅོས་རིན་ཆེན་སྒྲོན་མེ་ལས་འབྱུང་བ་གང་ཞིག་དེ་འདྲ་བ་དེ་བ་རེ་ཐོས་པ་དགས་མཛད་པར་མཁས་པ་རྣམས་ལ་གྲགས་པའི་ཕྱིར། གཞན་ཡང། དེ་མི་འཐད་དེ། དེར་ཡུམ་ཆེན་
མོ་ལ་བམ་པོ་སུམ་བརྒྱ། ཞེས་བམ་གྲངས་ཀྱི་བཤད་པ་དང། གདམས་དག་གི་སྐབས་སུ། མཁས་པ་པཎྜི་ཏཱི་ལུགས་ཀྱིས་སྒྲོ་འདོགས་ཕྱི་རུ་གཅོད། ལྟ་རྟོག་ཕྱི་རུ་བྱེད། ཡུལ་དཔྱད་པས་དེ་འཛིན་གྱི་འཁྲུལ་བ་ལྡོག་པར་འདོད། ཀུ་སུ་
ལུའི་ལུགས་ཀྱིས་སྒྲོ་འདོགས་ནང་དུ་གཅོད། ལྟ་རྟོག་ནང་དུ་བྱེད། རང་ངོ་རང་གིས་རྟོགས་པ་གཅིག་ལ་སྐྱེ་དགོས། ཞེས་སོགས་རྒྱ་གར་མཁས་པའི་ལུགས་ལ་མི་འབྱུང་བའི་བོད་ཚིག་དུ་མ་འབྱུང་བའི་ཕྱིར། བཞི་པ་འགྲེལ་པ་གང་གི་རྗེས་སུ་
འབྲང་བ་ནི། འོ་ན་མངོན་རྟོགས་རྒྱན་ལ་འགྲེལ་པ་དེ་ཙམ་ཡོད་ན། རང་ཉིད་འགྲེལ་པ་གང་གི་རྗེས་སུ་འབྲངས་ནས་མངོན་རྟོགས་རྒྱན་འཆད་པ་ཡིན་ཞེ་ན། རྒྱལ་བའི་སྲས་པོ་སེང་གེ་བཟང་པོས་མཛད་པའི་འགྲེལ་པ་དོན་གསལ་གྱི་རྗེས་སུ་འབྲངས་ནས་
འཆད་པ་ཡིན་ཏེ། འགྲེལ་པ་འདི་ཚིག་ཉུང་ཞིང་དོན་འདྲིལ་ལ་དོན་གསལ་བས་ན་འགྲེལ་པ་གཞན་ལས་ཁྱད་དུ་འཕགས་པའི་ཕྱིར།    ༈    འོ་ན་འགྲེལ་པ་འདིའི་རྗེས་སུ་

[010A]༄༅། །འབྲངས་ནས་མངོན་རྟོགས་རྒྱན་འཆད་ཚུལ་དེ་གང་ཞེ་ན། འདི་འཆད་པ་ལ་གསུམ། རྗོད་བྱེད་དོན་ལྡན་གྱི་མཚན་དང། བརྗོད་བྱ་དེ་ལྡན་གྱི་གཞུང་དང། གང་གིས་བསྒྱུར་བའི་འགྱུར་བྱང་བཤད་པ་དང་གསུམ་ལས། དང་པོ་
ལ༑ དངོས་དང། ཞར་བྱུང་གཉིས་ལས། དང་པོ་ནི། རྒྱ་གར་སྐད་དུ། ཨ་བཧི་ས་མ་ཡ་ཨ་ལཾ་ཀཱ་ར་ནཱ་མ་པྲ་ཛྙཱ་པ་ར་མི་ཏ་ཨུ་པ་དེ་ཤ་ཤཱ་སྟྲ་པྲི་ཏྟི། བོད་སྐད་དུ། ཞེས་སོགས་ཀྱིས་འཆད། འདི་ལ་ཡང་མཚན་བསྒྱུར་བ་དང། མཚན་བཤད་པ་དང་
དགོས་པ་དང་གསུམ་ལས། དང་པོ་ནི། རྒྱ་གར་ནི་གྲོང་ཁྱེར་ཆེན་པོ་དྲུག་ཡོད་པའི་ཡུལ་ལ་འདོད་རྒྱལ་དུ་བརྡ་བྱས་པ་ཡིན་ལ། གྲོང་ཁྱེར་དྲུག་ནི། འདུལ་བ་ཆིག་ལེའུ་བྱས་པ་ལས། མཉན་ཡོད་གནས་བཅས་ཙམ་པ་ཀ། བ་ར་ཊཱ་སི་ཡངས་པ་
ཅན༑ ༑རྒྱལ་པོའི་ཁབ་ནི་དྲུག་པ་སྟེ། །འདི་དག་གྲོང་ཁེར་ཆེན་པོར་ཤེས། །ཞེས་གསུངས་པ་ལྟར་རོ། །ཡུལ་དེར་སྐད་རིགས་ཆེན་པོ་བཞི་ཡོད་དེ། ཟུར་ཆག་གི་སྐད། ཤ་ཟའི་སྐད། ཡུལ་མི་རང་བཞིན་པའི་སྐད། ས་སྐྲྀ་ཏའི་སྐད་དང་བཞི་ཡོད་
པའི་ཕྱིར། དེའི་ནང་ནས་ས་སྐྲྀ་ཏའི་སྐད་དུ་བསྟན་བཅོས་འདིའི་མཚན་ལ། ཨ་བཧི་ས་མ་ཡ། ཞེས་སོགས་འབྱུང་ལ། དེ་བོད་སྐད་དུ་བསྒྱུར་ན། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བའི་
འགྲེལ་པ། ཞེས་འབྱུང་སྟེ། ཨ་བཧི་ས་མ་ཡ་ནི། མངོན་པར་རྟོགས་པ། ཨ་ལ་ཀཱ་ར་ནི། རྒྱན། ནཱ་མ་ནི། ཞེས་བྱ་བ། པྲ་ཛྙཱ་པ་ར་མི་ཏ་ནི། ཤེར་ཕྱིན། ཨུར་དེ་ཤ་ནི། མན་ངག་ཤཱ་སྟྲ་ནི། བསྟན་བཅོས། པྲྀ་ཏྟི། ཞེས་པ་ནི། འགྲེལ་པའི་སྐད་དོད་

[010B] གཉིས་པ་ལ། བསྟན་བཅོས་འདི་ཆོས་ཅན། ཁྱོད་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་གཞུང་ཤེར་ཕྱིན་གྱི་དགོངས་པ་འགྲེལ་པར་བྱེད་པས་ན་དེ་ལྟར་བརྗོད་པའི་ཕྱིར། ཁྱོད་ལ་མན་ངག་ཅེས་
བརྗོད་པའི་རྒྱུན་མཚན་ཡོད་དེ། ཁྱོད་མདོ་དོན་བདེ་བླག་ཏུ་རྟོགས་པའི་མན་ངག་སྟེ་ཐབས་ཡིན་པས་ན་དེ་ལྟར་བརྗོད་པའི་ཕྱིར། ཁྱོད་ལ་བསྟན་བཅོས་ཞེས་བརྗོད་པའི་རྒྱུ་མཚན་ཡོད་དེ། འཆོས་སྐྱོབ་ཀྱི་ཡོན་ཏན་གཉིས་དང་ལྡན་པའི་ངག་རྣམ་དག་
ཡིན་པས་ན་དེ་ལྟར་བརྗོད་པའི་ཕྱིར། ཁྱོད་ལ་མངོན་པར་རྟོགས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་དོན་མངོན་པར་རྟོགས་པ་བརྒྱད་བརྗོད་བྱར་བྱེད་པས་ན་དེ་ལྟར་བརྗོད་པའི་ཕྱིར། དེ་ཆོས་ཅན། ཁྱོད་ལ་རྒྱན་ཅེས་བརྗོད་
པའི་རྒྱུ་མཚན་ཡོད་དེ། དཔེར་ན་རང་བཞིན་གྱི་རྒྱན་སྐྱེས་བུའི་ལུས་བཟང་པོ་ལ། འཇོས་བྱེད་ཀྱི་རྒྱན་གདུ་བུ་ལ་སོགས་པས་སྤྲས་པ་དེ་ཉིད་གསལ་བྱེད་ཀྱི་རྒྱན་མེ་ལོང་ལ་སོགས་པའི་ནང་དུ་ཤར་བ་ན་དགའ་བའི་རྒྱན་འདོད་པ་པོ་དགའ་
བསྐྱེད་པ་བཞིན་དུ། རང་བཞིན་གྱི་རྒྱན་ཡུམ་གྱི་ལུས་བཟང་པོ་ལ་མཛེས་བྱེད་ཀྱི་རྒྱན་དངོས་བརྒྱད་དོན་བདུན་ཅུས་སྤྲས་པ་དེ་ཉིད་གསལ་བྱེད་ཀྱི་རྒྱན་བསྟན་བཅོས་འདིའི་ནང་དུ་ཤར་བ་ན། དགའ་བའི་རྒྱན་ལྟ་བ་པོ་ལ་དགའ་བ་སྐྱེད་པས་ན་དེ་ལྟར་
བརྗོད་པའི་ཕྱིར། དེ་ལྟར་ཡང། མདོ་སྡེའི་རྒྱན་ལས། གཟུགས་རྒྱན་རང་བཞིན་ཡོན་ཏན་ལྡན་པ་མེ་ལོང་ནང་སོང་བ། །མཐོང་བའི་དབང་གིས་མི་རྣམས་རབ་ཏུ་དགའ་བའི་མཆོག་སྐྱེད་པ། །དེ་བཞིན་ལེགས་གསུངས་རྟག་ཏུ་རང་བཞིན་ཡོན་ཏན་

[011A]༄༅། །ལྡན་པ་ཡི། །ཆོས་ཀྱང་དོན་རྣམས་ཕྱེ་བ་མཁས་རྣམས་འདི་ན་དགའ་མཆོག་སྐྱེད། །ཅེས་གསུངས་པའི་ཕྱིར། འགྲེལ་པ་འདི་ཆོས་ཅན། ཁྱོད་ལ་འགྲེལ་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་བསྟན་
བཅོས་མངོན་རྟོགས་རྒྱན་གྱི་ཚིག་དོན་གཉིས་ཀྱི་ནང་ནས་དོན་གྱི་ཆ་གཙོ་བོར་འགྲེལ་པར་བྱེད་པས་ན་དེ་ལྟར་བརྗོད་པའི་ཕྱིར། གསུམ་པ་ནི། བསྟན་བཅོས་ཀྱི་དང་པོར་རྒྱ་སྐད་སྨོས་པ་ལ་ཆོས་ཅན། དགོས་པ་ཡོད་དེ། སྐང་ལ་བག་ཆགས་
འཇོག་པ་དང། རྒྱུད་ལ་བྱིན་རླབས་འབྱུང་བ་དང། བསྟན་བཅོས་ཁུངས་བཙུན་པར་བྱ་བ་སོགས་ཀྱི་དགོས་པ་ཡོད་པའི་ཕྱིར། བོད་སྐད་སྨོས་པ་ཆོས་ཅན། དགོས་པ་ཡོད་དེ། ལོ་པཎ་རྣམས་ལ་བྱས་པ་ཤེས་ཤིང་དྲིན་དུ་གཟོ་བའི་ཆེད་
ཡིན་པའི་ཕྱིར། གཉིས་ཀ་སྨོས་པ་ལ་ཆོས་ཅན། དགོས་པ་ཡོད་དེ། སྐད་གཉིས་ཀྱི་རྣམ་དབྱེ་བདེ་བླག་ཏུ་རྟོགས་པའི་ཆེད་ཡིན་པའི་ཕྱིར།    ༈    གཞུང་ཚད་རྟོགས་པའི་ཡན་ལག་ཏུ་བམ་གྲངས་དང། འགྱུར་མཐར་
ཕྱིན་པའི་ཡན་ལག་ཏུ་ཕྱག་བྱས་པ་དང་གཉིས་ལས། དང་པོ་ནི། བམ་པོ་དང་པོ་ཞེས་བཤད། དོན་ནི། བསྟན་བཅོས་འདི་ལ་བམ་པོ་ལྔ་ཡོད་པའི་དང་པོ་འདི་ནི་འཆད་པ་ལ། བམ་པོ་ཞེས་བརྗོད་པའི་རྒྱུ་མཚན་ཡོད་དེ། དཔེར་ན་རྩྭའི་ཕུང་པོ་མང་
པོ་ཕྱོགས་གཅིག་ཏུ་བསྡུས་པ་ལ་རྩྭའི་བམ་པོ་ཞེས་བརྗོད་པ་ལྟར། གཞུང་གི་ཆ་མང་པོ་ཕྱོགས་གཅིག་ཏུ་བསྡོམས་པས་ན་དེ་ལྟར་བརྗོད་པའི་ཕྱིར། སྤྱིར་བམ་ཚད་ལ་མི་མཐུན་པ་དུ་མ་ཡོད་དེ། ཤླཽ་ཀ་བདུན་བརྒྱ་རེ་ལ་བམ་པོ་རེར་བྱས་པ་དང། ཡུམ་

[011B] ཤེས་རབ་སྙིང་པོ་ལྟ་བུ་ཉེར་ལྔ་ལ་བམ་པོར་བྱས་པ་སོགས་དུ་མ་ཡོད་པའི་ཕྱིར། སྐབས་འདིར་ནི་ཤླཽ་ཀ་སུམ་བརྒྱ་རེ་ལ་བམ་པོ་རེ་རེ་བྱས་པ་ཡིན་ཏེ། འདིའི་རྒྱ་དཔེ་ལ་ཤླཽ་ཀ་སྟོང་
ལྔ་བརྒྱ་ཞེས་འབྱུང་ཞིང། བོད་དཔེར་བམ་པོ་ལྔར་བྱས་པའི་ཕྱིར། དེས་ན་བསྟན་བཅོས་ཀྱི་དང་པོར་བམ་གྲངས་སྨོས་པ་ཆོས་ཅན། དགོས་པ་ཡོད་དེ། བསྟན་བཅོས་ཀྱི་གཞུང་ཚད་ལ་སྒྲོ་སྐུར་སྤང་བར་བྱ་བའི་ཆེད་ཡིན་པའི་ཕྱིར། གཉིས་པ་ནི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་བཤད། དོན་ནི། ལོ་ཙྪ་བས་བསྟན་བཅོས་ཀྱི་ཐོག་མར་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་པའི་འགྱུར་ཕྱག་སྨོས་པ་ཆོས་ཅན་
དགོས་པ་ཡོད་དེ། འགྱུར་མཐར་ཕྱིན་པར་བྱ་བའི་ཆེད་ཡིན་པའི་ཕྱིར་དང། སྔོན་གྱི་ཆོས་རྒྱལ་རྣམས་ཀྱི་བཀས་བཅད་དང་མཐུན་པར་བསྟན་བཅོལ་འདི་ལྷག་པའི་ཏིང་ངེ་འཛིན་གྱི་བསླབ་པ་བརྗོད་བྱའི་གཙོ་བོར་བྱེད་པའི་མདོ་སྡེའི་སྡེ་སྣོད་དུ་ཤེས་པར་
བྱ་བའི་ཆེད་ཡིན་པའི་ཕྱིར། གཉིས་པ་བརྗོད་བྱ་དེ་ལྡན་གྱི་གཞུང་བཤད་པ་ལ། གཞུད་སྤྱིའི་གྲངས་དང། གཞུང་དངོས་བཤད་པའོ། །དང་པོ་ནི། གཞུང་འཆད་པའི་ཐོག་མར་གཞུང་གི་མཚམས་སོ་སོར་བཤད་པ་དང། གཞུང་དེས་རང་གི་རྩ་བ་
ཇི་ལྟར་བཤད་པ་བསྟན་ན། དཀྱུས་ས་བསྟན་པའི་རྟ་བཞིན་དུ་འཆད་པ་དང་ཉན་པ་རྣམས་ཀྱི་བློ་མི་འཁྲུག་ཅིང་དོན་རྣམས་སོ་སོར་གོ་བར་འགྱུར་བས། རྩ་བས་དོན་དུ་ཞིག་གིས་མདོ་དོན་བཀྲལ་བ་དང། འགྲེལ་པས་རྩ་བ་ཇི་ལྟར་བཀྲལ་བའི་རིམ་

[012A]༄༅། །པ་རྣམས་ཇི་ལྟ་བུ་ཞེ་ན། རྩ་བས་མདོ་དོན་བཤད་ཐབས་ཡན་ལག་ལྔའི་སྒོ་ནས་བཤད་པ་ཡིན་ཏེ། རྣམ་བཤད་རིགས་པ་ལས། མདོ་དོན་སྨྲ་བ་དག་གིས་ནི། །དགོས་པ་བསྡུས་པའི་དོན་བཅས་དང། །ཚིག་དོན་བཅས་
དང་མཚམས་སྦྱར་བཅས། །བརྒལ་ལན་བཅས་ཏེ་བསྙད་པར་བྱ། །ཞེས་གསུངས་པ་ལྟར་ཡིན་པའི་ཕྱིར། དེ་ཡང་མདོ་དོན་གྱི་ཆེ་པ་ཐོས་ནས་ཉན་པ་དང་འཛིན་པ་ལ་གུས་པ་བསྐྱེད་པའི་ཆེད་དུ་ཐོག་མར་མདོ་དོན་དགོས་དོན་གྱི་སྒོ་ནས་
འཆད་པ་ལ། རྣམ་པ་ཐམས་ཅད་མཁྱེན་ཉིད་ལམ། །ཞེས་སོགས་གསུངས། མདོ་དོན་བདེ་བླག་ཏུ་རྟོགས་པའི་དགོས་དོན་དེ་ཡང་བསྡུས་དོན་ལུས་རྣམ་བཞག་ལ་རག་ལས་པས་ན། ཤེས་རབ་ཕ་རོལ་ཕྱིན་པ་ནི། །ཞེས་སོགས་ཀྱིས་
མདོ་དོན་བསྡུས་དོན་གྱི་སྒོ་ནས་འཆད་པར་བྱེད། དངོས་བརྒྱད་དོན་བདུན་ཅུའི་བསྡུས་དོན་དེ་ཡང་ཚིག་དོན་ཡན་ལག་རྒྱས་བཤད་ལ་རག་ལས་པས། སེམས་བསྐྱེད་པ་ནི་གཞན་དོན་ཕྱིར། །ཞེས་སོགས་ཀྱིས་མདོ་དོན་ཚིག་དོན་གྱི་སྒོ་
ནས་འཆད་པར་བྱེད། ཚིག་དོན་གྱི་གོ་རིམ་རྣམས་འབྲེལ་བ་ནི་མཚམས་སྦྱོར་ལ་རག་ལས་པས། དེ་ནས་ཐམས་ཅད་ཤེས་པ་ཉིད། །ཅེས་དང། དེ་ནས་སེང་གེ་རྣམ་བསྒྱིངས་པའི། །ཞེས་པ་རྣམས་ཀྱིས་མདོ་དོན་མཚམས་སྦྱོར་གྱི་སྒོ་
ནས་འཆད་པར་བྱེད། ཅེས་ཁ་ཅིག་བཞེད། རིགས་པ་སྔ་ཕྱི་མི་འགལ་བ་ནི་བརྒལ་ལན་ལ་རག་ལས་པས། ཆོས་ཀྱི་དབྱིངས་ལ་དབྱེར་མེད་ཕྱིར། །ཞེས་དང། དངོས་པོ་བརྗོད་དུ་མེད་པ་ལ། །ཞེས་དང། གཞན་གྱི་ཆོས་རྣམས་ཀྱང་ཡོད་

[012B] ༑ཞེས་སོགས་འགའ་ཞིག་གིས་མདོ་དོན་བརྒལ་ལན་གྱི་སྒོ་ནས་བཤད་ཅིང། བརྒལ་ལན་ཕལ་ཆེར་ཤུགས་ལ་བསྟན་པ་ཡིན་ནོ། །འོ་ན་བརྒལ་བ་དང་ལན་གཉིས་ཡོད་པས་བཤད་ཐབས་ཡན་ལག་དྲུག་ཏུ་འགྱུར་རོ་ཞེ་ན་མི་འགྱུར་ཏེ། རྣམ་
བཤད་རིགས་པར་བརྒལ་བ་དང་ལན་གཉིས་གཅིག་ཏུ་བྱས་པ་ན་བརྒལ་བའི་ལན་གདབ་པའི་དོན་གྱི་ཕྱིར་རོ། །ཞེས་གསུངས་པའི་ཕྱིར། དེ་ལྟར་ཡང་རྣམ་བཤད་རིགས་པར། མདོ་དོན་ཆེ་བ་ཉིད་ཐོས་ནས། །ཉན་པ་དང་ནི་འཛིན་པ་ལ། །ཉན་
པ་པོ་དེ་གུས་བྱེད་པས། །ཐོག་མར་དགོས་པ་བརྗོད་པར་བྱ། །དེ་སྒྲུབ་དེ་ནི་བསྡུས་དོན་ལས། །བསྡུས་པའི་དོན་ནི་ཚིག་དོན་ལས། །གོ་རིམ་རིམས་པ་སྔ་ཕྱི་དག་མི་འགལ་བ་ནི་གཉིས་ལས་སོ། །ཞེས་གསུངས་པའི་ཕྱིར། དེས་ན་མདོ་དོན་
གྱི་བཤད་ཐབས་ཀྱི་ཡན་ལག་དང་པོ་གསུམ་དངོས་སུ་བསྟན་ནས། མཚམས་སྦྱོར་ཤུགས་ལ་བསྟན་ལ། བརྒལ་ལན་ཕལ་ཆེར་ཤུགས་ལ་བསྟན་ཅིང། ཤུགས་བསྟན་དེ་རྣམས་སློབ་དཔོན་གྱིས་འགྲེལ་པར་གསལ་བར་བྱས་པ་ཡིན་ལ་
ཤུགས་བསྟན་གྱི་མཚམས་སྦྱོར་དང་པོ་ནི། འཕགས་པ་བྱམས་པ། ཞེས་སོགས་ཡིན་ལ། དེ་ཡང་སློབ་དཔོན་ཆོས་བཤེས་ནི་སྐབས་དང་པོ་ལ་མཚམས་སྦྱོར་སོ་དྲུག་གཉིས་པ་ལ་ཉི་ཤུ། གསུམ་པ་ལ་བཅུ་བཞི། བཞི་པ་ལ་སོ་ལྔ། ལྔ་པ་
ལ་ཉེར་བདུན། དྲུག་པ་ལ་གཅིག་བདུན་པ་ལ་ལྔ། བརྒྱད་པ་ལ་བཅུ་གསུམ། བར་བ་ལ་གཅིག་བསྡུས་པ་ལ་གཅིག་སྟེ་བསྔོམས་ན་བརྒྱ་དང་ང་གསུམ་ཡོད། དེ་ཡང་སྐབས་ཀྱི་དང་པོར་བསྟན་པ་བརྒྱད་ནི་སྐབས་ཀྱི་གོ་རིམ་ངེས་པའི་མཚམས་

[013A]༄༅། །སྦྱོར་ཡིན་ཞིང། མཚམས་སྦྱོར་གཞན་རྣམས་ཅི་རིགས་པའོ། །ཞེས་གསུངས། དེ་མི་རིགས་ཏེ། མཚམས་སྦྱོར་གྱི་རིམ་པ་འདི་དག་སློབ་དཔོན་གྱིས་ཚིག་ཟིན་དྲངས་པ་ཡིན་ནམ། དོན་ཐོབ་དྲངས་པ་ཡིན། དང་པོ་ལྟར་
ན་མི་འཐད་དེ། སྐབས་དང་པོ་ལ་མཚམས་སྦྱོར་ཉེར་ལྔ་ལས་མེད་པས་གྲངས་མང་བར་འགྱུར་ལ། བཞི་པ་ལ་སོ་དྲུག་དང། བརྒྱད་པ་ལ་སོ་དྲུག་ཡོད་པས་གྲངས་ཉུང་བའི་སྐྱོན་ཡོད་པའི་ཕྱིར། གཉིས་པ་ལྟར་ན། དང་པོ་སོ་དྲུག་གི་དོན་ཐོབ་དེ་
གང་ལ་བྱེད། གལ་ཏེ་དམིགས་རྣམ་རྒྱས་བཤད་ལ་མཚམས་སྦྱོར་གཅིག་ལས་མེད་ཀྱང་ངེས་འབྱེད་བཞི་ཡོང་པས་མཚམས་སྦྱོར་བཞི་ཐོབ་ཅིང་སའི་ཡོངས་སྦྱོང་ལས་བདུན་པའི་ཡོངས་སྦྱོང་དང་པོ་དང་བཅས། ས་བརྒྱད་ཀྱི་མཚམས་སྦྱོར་
བརྒྱད་ཐོབ་པས་སོ་དྲུག་ཡིན་ནོ། །ཞེ་ན། འོ་ན་གཟུང་རྟོག་དང་འཛིན་རྟོག་གཉིས་ཀྱིས་ཀྱང་མཚམས་སྦྱོར་གཉིས་ཐོབ་པར་ཐལ། དམ་བཅའ་འཐད་པའི་ཕྱིར། གཞན་ཡང། སྐབས་གཉིས་པ་ལ་ཉི་ཤུ་དང། བཞི་པ་ལ་སོ་ལྔ་ལས་གྲངས་
མང་བ་སྨོས་དགོས་པར་ཐལ། སྐབས་གཉིས་པའི་ཉན་རང་གི་ངེས་འབྱེད་བཞི་ཚན་གཉིས་དང། སྐབས་བཞི་པའི་ངེས་འབྱེད་བཞི་ལ་ཡང་མཚམས་སྦྱོར་བཞི་བཞི་དོན་གྱིས་ཐོབ་པའི་ཕྱིར། རྟགས་སོང། དེས་ན་ཕྱིས་ཀྱི་མཁས་པ་རྣམས་
ཀྱང་དཔྱོད་པ་མེད་པར་དང་པོ་ལ་སོ་དྲུག་ཅེས་སོགས། རང་ལུགས་སུ་མཛད་པ་མི་འཐད་དེ། སློབ་དཔོན་ཆོས་བཤེས་ཀྱིས་བཤད་པ་དེ་པཎྜི་ཏ་ཐུགས་མཉམ་པར་མ་བཞག་པའི་ཚིག་ཡིན་པའི་ཕྱིར། དེ་ལྟ་བུ་ལ་དཔྱང་མི་བཟོད་པར་སྣང་བའི་

[013B] འོ་ན་རྩ་བས་མདོ་དོན་འཆད་ཚུལ་དེ་ལྟར་ཡིན་ན། འགྲེལ་བས་རྩ་བ་འཆད་ཚུལ་གང་ཞེ་ན། རྩ་བས་མདོ་དོན་བཤད་ཐབས་ཡན་ལག་ལྔའི་སྒོ་ནས་བཤད་པ་བཞིན་དུ་འགྲེལ་པས་ཀྱང་རྩ་བ་བཤད་ཐབས་ཡན་ལག་ལྔའི་སྒོ་ནས་འཆད་པར་
བྱེད་དེ། ཤེས་རབ་ཕ་རོལ་ཕྱིན་པ་ལ། །ཞེས་སོགས་ཀྱིས་རྩ་བ་བཤད་ཐབས་ཡན་ལག་ལྔའི་སྒོ་ནས་བཤད་པ་ལ་འཇུག་པའི་བྱ་བ་དེ་བསྟན་ནས། བཤད་ཐབས་ཡན་ལག་ལྔའི་སྒོ་ནས་འཆད་ཚུལ་དངོས་དེ་སྟོན་པ་ལ། འཕགས་པ་བྱམས་པ་
ཞེས་སོགས་གསུངས་པའི་ཕྱིར།    ༈    རྩོམ་པ་ལ་འཇུག་པའི་བྱ་བ། བརྩམ་བྱ་གཞུང་གི་རང་བཞིན། བརྩམས་པ་མཐར་ཕྱིན་པའི་ཚུལ་དང་གསུམ་ལས། དང་པོ་ལ། འགྲེལ་པ་རྩོམ་པ་ལ་འཇུག་པ་
དང༑ རྩ་བ་རྩོམ་པ་ལ་འཇུག་པའི་བྱ་བ་གཉིས་ལས། དང་པོ་ལ། དགོས་པ་དང་ལྡན་པའི་ཕྱག་འཚལ་བ་དང། སློབ་དཔོན་སྔ་མས་གཞུང་ཇི་ལྟར་ཕྱེ་ཚུལ། རང་གི་བློའི་ཆེ་བ་བསྟན་པ། བརྩམས་པ་ལ་གཞན་འཇུག་རིགས་པར་གདམས་པ། ཁེངས་
བསྐྱངས་ཏེ་རྩོམ་པའི་རྒྱུ་བརྗོད་པ་དང་ལྔ་ལས། དང་པོ་ནི། སློབ་དཔོན་གྱིས་འགལ་པ་རྩོམ་པའི་ཐོག་མར་གཞུང་ལམ་འབྲས་བུ་ཤེར་ཕྱིན་གསུམ་ལ་ཕྱག་འཚལ་ཞིང་མཆོད་བརྗོད་མཛད་པ་དེ་སྟོན་པ་ལ། ཤེས་རབ་ཕ་རོལ་ཕྱིན་པ་ལ། །གུས་ཕྱག་
འཚལ། །ཞེས་གསུངས། དགོས་པ་ཅིའི་ཕྱིར་དུ་ཕྱག་འཚལ་ཞེ་ན། མངོན་རྟོགས་རྒྱན་ཡུམ་གསུམ་གའི་རྒྱན་དུ་འགྲེལ་བའི་འགྲེལ་པ་རྩོམ་པ་མཐར་ཕྱིན་པའི་ཆེད་དུ་ཕྱག་འཚལ་ཞེས་རྩོམ་པར་དམ་བཅའ་དེ་སྟོན་པ་ལ། དེའི་རྒྱན་ཚིག་ལེའུ་

[014A]༄༅། །བྱས་པ་དག་ཀུན་གྱི་རྒྱན་དུ་འགྱུར་བར་ནི། །རྣམ་པར་དབྱེ་ཕྱིར། ཞེས་གསུངས། རོང་ཊཱིཀ་པས་འབྲེལ་པ་འདི་མདོ་རྒྱན་སྦྱར་བའི་འགྲེལ་པ་ཡིན་ཏེ། ཀུན་གྱི་རྒྱན་དུ་འགྱུར་བར་ནི། །ཞེས་དང། རྒྱལ་བའི་ཡུམ་རྣམ་
པ་གསུམ་ཆར་ལས་ཀྱང། ཞེས་སོགས་དང། འཕགས་བཞིའི་མངོན་རྟོགས་བསྡུས་ཚུལ་གྱི་སྐབས་སུ་ཡུམ་གསུམ་གའི་ལུང་ཤེས་བྱེད་དུ་དྲངས་པའི་ཕྱིར། ཞེས་ཟེར་བ་མི་འཐད་དེ། དེ་ལྟར་ན་འགྲེལ་པ་འདི་དབུས་མཐའ་དང་རྒྱན་སྦྱར་
བའི་འགྲེལ་པ་སོགས་སུ་འགྱུར་ཏེ། སྐབས་ལྔ་པའི་འགྲེལ་པར། ཆོས་ཀྱི་དབྱིངས་ལས་མ་གཏོགས་པར། །འདི་ལྟར་ཆོས་ཡོད་མ་ཡིན་ཏེ། །ཞེས་དབུས་མཐའི་ལུང་ཤེས་བྱེད་དུ་དྲངས་ཤིང། སྐབས་བཞི་པའི་འགྲེལ་པར། འཇིག་རྟེན་སྣ་ཚོགས་
ལས་ལས་སྐྱེས། །ཞེས་སོགས་མཛོད་ཀྱི་ལུང་ཤེས་བྱེད་དུ་དྲངས་པ་སོགས་དུ་མ་ཡོད་པའི་ཕྱིར། དེས་ན་སློབ་དཔོན་གྱིས་འགྲེལ་པ་རྩོམ་པའི་ཐོག་མར་གཞུང་ལམ་འབྲས་བུ་ཤེར་ཕྱིན་གསུམ་ལ་མཆོད་བརྗོད་མཛད་པ་ཆོས་ཅན། དགོས་
པ་ཡོད་དེ། རྒྱ་ཆེར་རོལ་པའི་མདོ་ལས། བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ། །བསོད་ནམས་ལྡན་པའི་མི་ཡི་བསམ་པ་རྣམས་ཀྱང་འགྲུབ། །བདུད་བཅོམ་ནས་ནི་བྱང་ཆུབ་མྱུར་དུ་རེག་པར་འགྱུར། །མྱ་ངན་ལས་
འདས་ཞི་བ་བསིལ་བའི་དངོས་པོ་འང་ཐོབ། །ཅེས་གསུངས་པ་ལྟར། ཡུལ་ཁྱད་པར་ཅན་ཤེར་ཕྱིན་ལ་ཕྱག་བཙལ་བས་བསོད་ནམས་དཔག་མེད་རྒྱུད་ལ་སྐྱེ་ལ། དེའི་མཐུས་བསོད་ནམས་མིན་པ་སོགས་ཀྱི་བར་ཆད་ཞི་སྟེ་རྩོམ་པ་མཐར་

[014B] འཇིག་རྟེན་ན་དམ་པ་རྣམས་བྱ་བ་ཆེན་པོ་ལ་འཇུག་པའི་ཐོག་མར་ཡུལ་ཁྱད་པར་ཅན་ལ་ཕྱག་མཆོད་བྱེད་ལ། འདིར་ཡང་ཡུལ་ཁྱད་པར་ཅན་ལ་མཆོད་བརྗོད་བྱས་པས་གདུལ་བྱ་རྣམས་ཀྱིས་འདི་ནི་དམ་པའོ་
ཞེས་རྟོགས་པར་འགྱུར་བའི་དགོས་པ་ཡོད་པའི་ཕྱིར། རྩོམ་པར་དམ་བཅའ་མཛད་པ་ཆོས་ཅན། དགོས་པ་ཡོད་དེ། རྩོམ་པ་མཐར་ཕྱིན་པར་བྱ་བའི་ཆེད་ཡིན་པའི་ཕྱིར། དེ་ལྟར་ཡང་ཤེས་རབ་སྡོང་བུ་ལས། དམ་པ་མང་པོ་ཁས་འཆེ་མི་
བྱེད་ལ། །གལ་ཏེ་དཀའ་བས་ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ལྟ་བུར་ནི། །ཤི་ཡང་གཞན་དུ་བྱེད་པར་མི་འགྱུར་རོ། །ཞེས་གསུངས་པ་ལྟར་རོ། །དེས་ན་ཚིགས་བཅད་འདིས་འགྲེལ་པ་འདིའི་དགོས་སོགས་ཆོས་བཞི་བསྟན་ཏེ་
རྐད་པ་དང་པོས་ཉིད་དགོས་དང། གསུམ་པས་དགོས་པ་དང། དམ་བཅས་བརྗོད་བྱ་དངོས་སུ་བསྟན་ནས། འབྲེལ་བ་ཤུགས་ལ་བསྟན་པ་ཡིན་པའི་ཕྱིར། དེས་ན་འགྲེལ་པ་འདི་ཆོས་ཅན། ཁྱོད་ཀྱི་བརྗོད་བྱ་ཡོད་དེ། བསྟན་བཅོས་མངོན་
རྟོགས་རྒྱན་དེ་ཁྱོད་ཀྱི་བརྗོད་བྱ་ཡིན་པའི་ཕྱིར་ཏེ། དེ་ཁྱོད་ཀྱི་བཤད་བྱ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་དགོས་པ་ཡོད་དེ། ཁྱོད་ལ་བརྟེན་ནས་མངོན་རྟོགས་རྒྱན་ཡུམ་གསུམ་གའི་རྒྱན་དུ་རྟོགས་པ་དེ་ཁྱོད་ཀྱི་དགོས་པ་ཡིན་པའི་ཕྱིར་
དེ་ཆོས་ཅན། ཁྱོད་ཀྱི་ཉིད་དགོས་ཡོད་དེ། ཁྱོད་ཀྱི་ཆེད་དུ་བྱ་བའི་གདུལ་བྱས་ཁྱོད་ལ་བརྟེན་ནས་མངོན་རྟོགས་རྒྱན་ཡུམ་གསུམ་གའི་རྒྱན་དུ་རྟོགས་པ་ལ་བརྟེན་ནས། ཐོས་བསམ་གྱིས་ཞུགས་ཏེ་མཐར་ཤེར་ཕྱིན་ཐོབ་པ་དེ་ཁྱོད་ཀྱི་ཉིད་དགོས་ཡིན་པའི་

[015A]༄༅། །ཕྱིར༑ དེ་ཆོས་ཅན། ཁྱོད་ཀྱི་འབྲེལ་བ་ཡོད་དེ། ཁྱོད་ཀྱི་ཉིད་དགོས་ཁྱོད་ཀྱི་དགོས་པ་ལ་འབྲེལ། དེ་ཁྱོད་དང་འབྲེལ་བ་དེ་ཁྱོད་ཀྱི་འབྲེལ་བ་ཡིན་པའི་ཕྱིར། གཉིས་པ་ལ། ཁོ་ན་རེ། ཀུན་གྱི་རྒྱན་དུ་འགྱུར་བར་ནི། །
ཞེས་མངོན་རྟོགས་རྒྱན་ཡུམ་གསུམ་གའི་རྒྱན་དུ་འགྲེལ་བའི་འགྲེལ་པ་རྩོམ་མི་རིགས་ཏེ། ཁྱོད་ལ་འགྲེལ་པ་རྩོམ་པའི་ཕྱི་ནང་གི་མཐུན་རྐྱེན་མ་ཚང་བ་ཡིན་པའི་ཕྱིར། ཟེར་ན་སྐྱོན་མེད་དེ། སྤྱིར་བསྟན་བཅོས་རྩོམ་པའི་ཕུན་སུམ་ཚོགས་
པའི་རྒྱུ་དེ་ལ་ཡང་དག་པར་རྫོགས་པའི་སངས་རྒྱས་ནས་བཟུང་སྟེ་དམ་པ་བར་མ་ཆད་པའི་གདམས་ངག་དང་ལྡན་པ། ཤེས་བྱ་རིག་པའི་གནས་ལྔ་ལ་མཁས་པ་སོགས་ནང་གི་རྐྱེན་བསྟན་བཅོས་ཀྱི་དོན་མཐའ་དག་རྟོགས་པའི་ཤེས་རབ་དང་
ལྡན་པ། ཡི་དམ་ལྷའི་ཞལ་གཟིགས་ཤིང་གསུང་གི་གནང་བ་ཐོབ་པ་དང་གསུམ་ཡོད་པ་ལས། སློབ་དཔོན་སེང་གེ་བཟང་པོ་དེ་གསུམ་དང་ལྡན་པའི་ཕྱིར། དེ་ཡང་དང་པོ་དེ་དང་ལྡན་ཏེ། ཡང་དག་པར་རྫོགས་པའི་སངས་རྒྱས་ནས་
བྱམས་པ། དེ་ལ་ཐོགས་མེད་ཀྱིས་དངོས་སུ་གསན་པའི་མན་ངག་རིམ་པར་བརྒྱུད་དེ་སློབ་དཔོན་དབྱིག་གཉེན་དང། འཕགས་པ་གྲོལ་སྡེ་དང། བཙུན་པ་གྲོལ་སྡེའི་བར་གྱི་མན་ངག་དང་ལྡན་པའི་ཕྱིར། ཞེས་ཕྱིའི་རྐྱེན་དགེ་བའི་བཤེས་
གཉེན་གྱི་མན་ངག་དང་ལྡན་ཚུལ་དེ་འཆད་པ་ལ། འགྲོ་ལ་ཆགས་པས་ཀུན་ཆགས་མཛད། །ཅེས་སོགས་ཤླཽ་ཀ་བཞི་གསུངས་ཏེ། རྣམ་བཤད་སྙིང་པོའི་རྒྱན་ལས། སློབ་དཔོན་བཞིའི་བཤད་པའི་ཚུལ་གྱིས་ནི་ཡང་དག་པར་རྫོགས་པའི་

[015B] དམ་པ་བར་མ་ཆད་པའི་མན་ངག་དང་ལྡན་པར་བསྟན་པ་ཡིན་ནོ། །ཞེས་གསུངས། འདི་ལ་ཐོགས་མེད་ཀྱིས་རྣམ་བཤད་མཛད་ཚུལ་དང། དབྱིག་གཉེན་གྱིས་བཀྲོལ་ཚུལ་དང། འཕགས་པས་ཕྱེ་ཚུལ། བཙུན་པས་
རྣམ་བཤད་བྱས་ཚུལ་དང་བཞི་ལས། དང་པོ་ནི། འགྲོ་ལ་ཆགས་པས་ཀུན་ཆགས་མཛད། །ཅེས་སོགས་ཀྱིས་འཆད། གཉིས་པ་ནི། འགྲོ་དོན་རྩ་ལག་དབྱིག་གི་གཉེན། །ཞེས་སོགས་ཀྱིས་འཆད། གསུམ་པ་ནི། འཕགས་པའི་ཁོངས་སུ་
གཏོགས་པ་ཡི། །ཞེས་སོགས་ཀྱིས་འཆད། བཞི་པ་ནི། དེ་ཡི་འོག་ཏུ་རྣམ་གྲོལ་སྡེ། །ཞེས་སོགས་ཀྱིས་འཆད། ཁ་ཅིག་འཕགས་པ་ཐོགས་མེད་ཀྱིས་མཛད་པའི་དེ་ཉིད་རྣམ་ངེས་དེ་མདོ་རྒྱན་སྦྱར་བའི་འགྲེལ་པ་ཡིན་ཟེར་བ་མི་འཐད་དེ་
མདོ་རྒྱན་སྦྱར་བའི་འགྲེལ་པ་བཅུ་གཉིས་དང། མ་སྦྱར་བའི་འགྲེལ་པ་དགུ་ཞེས་མཁས་པ་རྣམས་ལ་གྲགས་ཤིང། མདོ་རྒྱན་སྦྱར་བའི་ཐོག་མ་ཉི་ཁྲི་སྣང་བ་ནས་འཛིན་པར་མཁས་པ་རྣམས་ལ་གྲགས་པ་ལྟར་འཐད་པའི་ཕྱིར། དེ་ལྟར་མ་ཡིན་
ན༑ བསྟན་བཅོས་ཆེན་པོའི་རྣམ་བཤད་མཛད། །ཅེས་པའི་སྐབས་ཀྱི་བསྟན་བཅོས་དེ་མངོན་རྟོགས་རྒྱན་ལ་བྱེད་དགོས་ལ། དེ་ལྟར་ན། བསྟན་བཅོས་མཐའ་དག་འདི་དེ་ལྟར། །ཞེས་དང། བསྟན་བཅོས་མཐའ་དག་མ་རྙེད་པར། །ཞེས་
པའི་བསྟན་བཅོས་རྣམས་ཀྱང་མངོན་རྟོགས་རྒྱན་ལ་བྱེད་དགོས་པར་ཐལ་བའི་སྐྱོན་ཡོད་པའི་ཕྱིར་དང། ཤེར་འབྱུང་གི་བསྡུས་དོན་ལས་ཀྱང། འཕགས་པ་དང་སློབ་དཔོན་དག་གིས་མངོན་པར་རྟོགས་པ་དང་སྦྱར་བ་ལམ་བལྟོས་པར་བཤད་

[016A]༄༅། །པའི་ཕྱིར་དང། ཞེས་དེ་ཉིད་རྣམ་ངེས་མདོ་རྒྱན་མ་སྦྱར་བའི་འགྲེལ་པར་གསལ་བར་བཤད་པའི་ཕྱིར། ཁ་ཅིག་དེ་ཉིད་རྣམ་ངེས་དེ་ཉི་ཁྲི་ཁོ་ནའི་འགྲེལ་པ་ཡིན་གསུངས་པ་མི་ཐད་དེ། གསེར་ཕྲེང་ལས། འདི་ལ་ཉི་
ཁྲི་དེ་ཉིད་རྣམ་ངེས་ཟེར་བ་ནི་བརྟག་དགོས་སོ། །ཞེས་གསུངས་པའི་ཕྱིར། གཞན་ཡང། བསྟན་བཅོས་ཆེན་པོའི་རྣམ་བཤད་མཛད། །ཅེས་པའི་བསྟན་བཅོས་དེ་ཉི་ཁྲི་ཁོ་ན་ལ་བྱེད་རིགས་པར་ཐལ། དམ་བཅའ་འཐད་པའི་ཕྱིར། འདོད་མི་
ནུས་ཏེ། དེ་ཡུམ་རྒྱས་འབྲིང་བསྡུས་གསུམ་ལ་བྱེད་རིགས་པའི་ཕྱིར་ཏེ། འགྲེལ་བཤད་ཚིག་གསལ་ལས། ངེས་པའི་ཚིག་གི་ཚུལ་གྱིས་ན་བསྟན་བཅོས་ཏེ། དེ་ཡང་ཁྱད་པར་ཅན་རྒྱལ་བའི་ཡུམ་རྣམས་སོ། །ཞེས་གསུངས་པ་ལྟར་འཐད་པའི་
ཕྱིར༑ གསུམ་པ་ནི། ཁོ་ན་རེ། ཁྱོད་ཀྱི་འགྲེལ་པ་རྩོམ་མི་རིགས་ཏེ། སློབ་དཔོན་སྔ་མའི་འགྲེལ་པ་ཡོད་པས་ཟློས་སྐྱོན་དུ་འགྱུར་རོ་ཞེ་ན་སྐྱོན་མེད་དེ། མཁས་པ་སྔ་མ་བཞིའི་འགྲེལ་པ་ལས་ཚིག་དོན་ཅི་རིགས་པར་རྙེད་ཅིང། ཤེས་
རབ་ཅན་དབྱིག་གཉེན་དང། དད་པ་ཅན་གྲོལ་སྡེ་ལ་སོགས་པ་འགའ་ཞིག་ཁོ་ནས་མ་རྙེད་པའི་ཡུམ་དོན་མཐའ་དག་ཁོ་བོས་རྙེད་ཅིང་རྙེད་པ་ལྟར་འགྲེལ་བ་བརྩམ་པའི་ཕྱིར། ཞེས་ནང་གི་རྐྱེན་བསྟན་བཅོས་ཀྱི་དོན་མཐའ་དག་རྟོགས་
པའི་ཤེས་རབ་དང་ལྡན་ཚུལ་དེ་འཆད་པ་ལ། དེ་ལྟར་མཁས་པས་སྣང་བྱས་ཤིང། །ཞེས་སོགས་ཤླཽ་ཀ་གཅིག་གསུངས། བཞི་པ་ནི། དེས་ན་སློབ་དཔོན་སེང་གེ་བཟང་པོ་ཆོས་ཅན། ཁྱོད་ཀྱིས་འགྲེལ་པ་རྩོམ་རིགས་ཏེ། ཡང་དག་

[016B] འགྲེལ་པ་རྩོམ་པའི་གསུང་གི་གནང་བ་ཐོབ་པའི་ཕྱིར། རྒྱུ་མཚན་དེའི་ཕྱིར་ན་ཕྱིར་བས་ཀྱི་གཟུར་གནས་རྣམས་འགྲེལ་པ་འདི་ལ་འཆད་ཉན་གྱི་སྒོ་ནས་འཇུག་
རིགས་སོ། །ཞེས་འཆད་པ་ལ། དེ་ལྟས་ཤིན་ཏུ་རྙེད་དཀའ་བ། །ཞེས་སོགས་ཤླཽ་ཀ་གཅིག་གསུངས། ལྔ་པ་ནི། འོ་ན་ཁྱོད་ཀྱིས་མདོ་དང་བསྟན་བཅོས་ཀྱི་དོན་མཐའ་དག་མངོན་སུམ་དུ་རྟོགས་ནས་བསྟན་བཅོས་བརྩམས་པ་ཡིན་ནམ་ཞེ་ན་
ཡུམ་དོན་མཐའ་དག་ཁོ་བོ་ཅག་གི་མངོན་སུམ་གྱི་སྤྱོད་ཡུལ་མ་ཡིན་ཡང་འགྲེལ་པ་རྩོམ་པ་ལ་སྤྲོ་བ་སྐྱེ་བའི་རྒྱུ་མཚན་ཡོད་དེ། རང་གཞན་ལ་ཕན་གདགས་པར་འདོད་པའི་བསམ་པས་ཀུན་ནས་བསླངས་ཏེ་འགྲེལ་པ་བརྩམ་པ་ཡིན་པའི་ཕྱིར་
ཞེས་ཁེངས་བསྐྱུངས་ཏེ་སྤྲོ་བ་བསྐྱེད་པའི་རྒྱུ་མཚན་འཆད་པ་ལ། རྣམ་པ་ཀུན་ཏུ་བདག་གི་ནི། །ཞེས་སོགས་ཤླཽ་ཀ་གཅིག་གསུངས། གཉིས་པ་རྩ་བ་རྩོམ་པ་ལ་འཇུག་པའི་བྱ་བ་ལ། གདུལ་བྱ་དང་བ་བསྐྱེད་པའི་ཡན་ལག་མཆོད་བརྗོད་
རྟོག་ལྡན་བསྟན་བཅོས་ལ་འཇུག་པའི་ཡན་ལག་དགོས་འབྲེལ་དང་གཉིས་ལས། དང་པོ་ལ། དངོས་དང། རྩོད་པ་སྤོང་བ་གཉིས། དང་པོ་ལ་མཚམས་སྦྱོར། རྩ་བ། འགྲེལ་པ་དང་གསུམ་ལས། དང་པོ་ནི། འཕགས་པ་བྱམས་པ་ཞེས་
སོགས་ཀྱིས་འཆད། གཉིས་པ་ནི། ཉན་ཐོས་ཞི་བ་འཚོལ་རྣམས། ཞེས་སོགས་ཀྱིས་འཆད། གསུམ་པ་ནི། ཚིགས་སུ་བཅད་པ་འདིས་ནི། ཞེས་སོགས་ཀྱིས་འཆད། གཉིས་པ་དེ་ལྟར་ཕྱག་འཚལ་བ་དང། ཞེས་སོགས་ཀྱིས་འཆད། དེ་

[017A]༄༅། །ཡང་དག་པོ་ནི། རྗེ་བཙུན་བྱམས་མགོན་གྱིས་བསྟན་བཅོས་རྩོམ་པའི་ཐོག་མར་ཡུམ་ལ་མཆོད་བརྗོད་མཛད་པ་ཆོས་ཅན། དགོས་པ་ཡོད་དེ། རང་ཉིད་སྐྱེས་བུ་དམ་པའི་སྤྱོད་པ་དང་མཐུན་པར་བྱ་བ་དང། གདུལ་བྱ་
གཞན་དག་ཡུམ་ལ་དང་བ་བསྐྱེད་པའི་ཆེད་ཡིན་པའི་ཕྱིར། ཞེས་མཚམས་སྦྱོར་གྱི་སྒོ་ནས་འཆད་པ་ལ། འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་རབ་ཏུ་སྟོན་པས། ཞེས་སོགས་གསུངས། འདི་ལ་ཡང། དགོས་
དོན༑ བསྡུས་དོན། མཚམས་སྦྱར་དང་གསུམ་ལས། དང་པོ་ལ། རང་དོན་གྱི་དགོས་པ་དང། གཞན་དོན་གྱི་དགོས་པ་གཉིས་ལས། དང་པོ་ནི། འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པར་རབ་ཏུ་སྟོན་པས། ཞེས་
པས་འཆད། གཉིས་པ་ནི། གཞན་དག་བཅོམ་ལྡན་འདས་མ་ཡོན་ཏན་རིན་པོ་ཆེ་ཕུལ་དུ་དབྱུང་དུ་མེད་ཅིང་དཔག་ཏུ་མེད་པའི་འབྱུང་གནས་ལ་དོན་གྱིས་འཇུག་པར་བྱ་བའི་ཕྱིར་རབ་ཏུ་དང་བ་བསྐྱེད་པའི་ཆེད་དུ། ཞེས་པས་འཆད། གཉིས་
པ་ནི། ཡུམ་ལ་ཡོན་ཏན་ཇི་ལྟ་བ་བཞིན་དུ་བརྗོད་པ་སྔོན་དུ་འགྲོ་བ་ཅན་གྱི་ཕྱག་འཚལ་བ། ཞེས་པས་འཆད། གསུམ་པ་ནི། རེ་ཤིག་དང་པོར། ཞེས་པས་བསྟན་ནོ། །དེས་ན་གཞུང་འདིའི་དོན་ལ། ཕྱོགས་སྔ་མ་དགོད་པ་དང། དེ་དགག་
པ་དང། སྙིང་པོ་བསྡུས་ཏེ་བསྟན་པ་དང་གསུམ་ལས། དང་པོ་ལ། གསེར་ཕྲེང་སོགས་སུ་མཆོད་བརྗོད་ཀྱི་གཞུང་རང་དོན་གྱི་དགོས་པ་ལ་སྦྱར་ནས་བཤད་པ་ལ། རོང་ཊཱིཀ་པ་ན་རེ། མཆོད་བརྗོད་ཀྱི་ངག་རང་དོན་གྱི་དགོས་པ་ལ་སྦྱོར་

[017B] རྗེ་བཙུན་བྱམས་པ་ལ་རང་དོན་དོན་གཉེར་གྱི་བློ་མེད་པའི་ཕྱིར་དང། གཞན་བསྟན་བཅོས་ལ་འཇུག་པའི་ཆེད་ཁོ་ནར་སྣང་བས་སོ། །ཞེས་ཟེར། གཉིས་པ་དེ་འགོག་པ་ལ། སྙིང་པོའི་རྒྱན་ལས། རྗེ་བཙུན་ལ་རང་དོན་དོན་གཉེར་མེད་
པར་འདོད་པས་སོགས་ནི་ཐེག་པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། རྗེ་བཙུན་མངོན་པར་རྫོགས་པར་སངས་རྒྱས་པའི་དབང་དུ་བྱེད་ན་ཐུན་མོང་བ་དང་ཐུན་མོང་མ་ཡིན་པའི་སྐབས་མ་ཕྱེད་པ་ཡིན་ལ། བྱང་ཆུབ་སེམས་དཔའི་
དབང་དུ་བྱེད་ན་ནི་རང་དོན་ཡོངས་སུ་རྫོགས་ཕ་ལ་ཆོས་སྐུ་དགོས་པར་མ་མཐོང་ན་རང་དོན་དུ་ཞི་བ་རྐྱང་བས་ཆོག་པར་འཛིན་པ་མི་ཟློག་ལ། དེ་མ་ཟློག་ན་ཐེག་ཆེན་སེམས་བསྐྱེད་ཀྱི་མཚན་ཉིད་ཡོངས་སུ་མི་རྫོགས་པར་འགྱུར་ཏེ། རང་དོན་ཆོས་
སྐུ་ལ་དོན་གཉེར་ས་བཅུ་པའི་གནས་སྐབས་སུ་མི་དགོས་པའི་ཕྱིར་དང། སངས་རྒྱས་ཀྱི་སྐུ་ལ་རང་དོན་གྱི་སྐུ་དང་གཞན་དོན་གྱི་སྐུ་གཉིས་སུ་ཕྱེ་བ་ལ་ཡང་དགོས་པ་མེད་པར་འགྱུར་རོ། །ཞེས་གསུངས། དོན་ནི། རོང་ཊཱིཀ་པའི་རྩོད་པ་དེ་མི་
འཐད་དེ། དེ་ལྟར་སྨྲ་བ་དེ་རྗེ་བཙུན་བྱམས་པ་སངས་རྒྱས་ཡིན་པའི་དབང་དུ་བྱས་པ་ཡིན་ནམ། དེ་བྱང་ཆུབ་སེམས་དཔའ་ཡིན་པའི་རྒྱུ་མཚན་གྱིས་དེ་ལྟར་སྨྲ་བ་ཡིན། དང་པོ་ལྟར་ན། རྗེ་བཙུན་སངས་རྒྱས་ཡིན་པའི་རྒྱུ་མཚན་གྱིས་མཆོད་
བརྗོད་ཀྱི་ངག་རང་དོན་གྱི་དགོས་པ་ལ་སྦྱོར་བ་མི་འཐད་དེ། རྗེ་བཙུན་ལ་རང་དོན་དོན་གཉེར་གྱི་བློ་མེད་པའི་ཕྱིར། ཞེས་སྨྲ་བ་ཐེག་པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། མཆོད་བརྗོད་ཀྱི་ངག་གདུལ་བྱ་ཐུན་མོང་བ་རྗེས་སུ་

[018A]༄༅། །གཟུང་བའི་ཕྱིར་དུ་གསུངས་པ་གང་ཞིག་གདུལ་བྱ་ཐུན་མོང་བའི་ངོར་དེ་སངས་རྒྱས་མ་ཡིན་པའི་ཕྱིར། དེའི་ངོར་དེ་སངས་རྒྱས་ཡིན་ན། གདུལ་བྱ་ཐུན་མོང་བའི་ངོར་དེ་སངས་རྒྱས་མིན་ལ། དངོས་པོའི་གནས་ཚོད་ལ་
དེ་སངས་རྒྱས་ཡིན་པའི་ཐུན་མོང་བ་དང་ཐུན་མོང་མ་ཡིན་པའི་སྐབས་མ་ཕྱེད་པའི་སྐྱོན་དུ་འགྱུར་བའི་ཕྱིར། གཉིས་པ་ལྟར་ན། རྗེ་བཙུན་བྱམས་པ་དེས་རང་དོན་ཡོངས་སུ་རྫོགས་པ་ལ་ཆོས་སྐུ་དགོས་པར་མ་མཐོང་བར་ཐལ། དེ་བྱང་ཆུབ་
སེམས་དཔའ་གང་ཞིག་དེའི་རྒྱུད་ལ་རང་དོན་དོན་གཉེར་གྱི་བློ་མེད་པའི་ཕྱིར། འདོད་ན། དེས་རང་དོན་དུ་ཞི་བ་རྐྱང་པས་ཆོག་པར་འཛིན་པར་ཐལ་ལོ། །འདོད་ན། དེའི་རྒྱུད་ལ་ཐེག་ཆེན་སེམས་བསྐྱེད་ཀྱི་མཚན་ཉིད་ཡོངས་སུ་རྫོགས་པ་
གཅིག་མེད་པར་ཐལ་ལོ། །གཞན་ཡང། དེའི་རྒྱུད་ལ་རང་དོན་དོན་གཉེར་གྱི་བློ་ཡོད་པར་ཐལ། དེས་བཅུ་པ་བ་གང་ཞིག་ས་བཅུ་པ་བའི་རྒྱུད་ལ་དེ་ཡོད་པའི་ཕྱིར། དང་པོ་དོན་གྱིས་སོང། གཉིས་པ་གྲུབ་སྟེ། དེའི་རྒྱུད་ལ་རང་དོན་ཆོས་སྐུ་
དོན་གཉེར་གྱི་བློ་ཡོད་པའི་ཕྱིར། ཁྱབ་སྟེ། རང་དོན་ཆོས་སྐུ་དེ་རང་དོན་གྱི་སྐུ་ཡིན་པའི་ཕྱིར། མ་གྲུབ་ན། སངས་རྒྱས་ཀྱི་སྐུ་ལ་རང་དོན་གྱི་སྐུ་དང། གཞན་དོན་གྱི་སྐུ་གཉིས་སུ་ཕྱེ་བ་ལ་དགོས་པ་མེད་པར་ཐལ། མ་གྲུབ་པ་དེའི་ཕྱིར་
ཞེས་པའི་དོན་ནོ། །དེས་ན་འདི་དང། རྒྱུད་བླ་མའི་དར་ཊཱིཀ་ལས། དེ་ལྟར་གསུངས་པ་དེ་ཡང་གདུལ་བྱ་ཐུན་མོང་བ་འགའ་ཞིག་རྗེས་སུ་གཟུང་བའི་ཕྱིར་དུ་ཡིན་གྱི་ངེས་པའི་དོན་དུ་ནི་མ་ཡིན་ཏེ། བཅོམ་ལྡན་འདས་བྱམས་པ་ཉིད་ཆོས་ཀྱི་

[018B] །ཞེས་པ་དང། སྔགས་རིམ་ཆེན་མོ་ལས། དེ་དག་དངོས་པོའི་གནས་ཚོད་ལ་སངས་རྒྱས་ཀྱང། སངས་རྒྱས་ཀྱི་མཛད་པ་གདུལ་བྱ་ལ་ཐུན་མོང་དུ་མི་སྟོན་པ་མི་འགལ་ཏེ། ཞིང་འདིར་སྟོན་པའི་
འཁོར་དུ་བྱོན་པའི་བྱམས་པ་ལ་སོགས་པ་བཞིན་ནོ། །ཞེས་གསུངས་པ་རྣམས་ཀྱི་དོན་ཡང་འདི་འབའ་ཞིག་གོ་གསུམ་པ་ནི། རྗེ་བཙུན་གྱིས་འདིར་མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་ཕྱག་མཛད་པ་ལ་དགོས་པ་ཡོད་དེ་
དཀོན་མཆོག་ཏ་ལའི་གཟུངས་ལས། དད་པ་སྔོན་འགྲོ་མ་ལྟར་སྐྱེད་པ་སྟེ། །ཡོན་ཏན་ཐམས་ཅད་སྲུང་ཞིང་སྦེལ་པར་བྱེད། །ཅེས་དང། དད་པའི་རྩ་བ་རབ་བརྟན་བྱ། །ཞེས་གསུངས་པ་ལྟར། དད་པ་དཀར་ཆོས་ཐམས་ཅད་ཀྱི་སྔོན་དུ་འགྲོ་
དགོས་པ་དེ་ཤེས་པར་བྱ་བའི་ཆེད་ཡིན་པའི་ཕྱིར་ཏེ། ཐེག་པ་ཆེན་པོའི་ལམ་འབྲས་བུ་དང་བཅས་པ་ལ་དད་པ་ཤུགས་དྲག་པོ་ཡོད་ན་དེས་འདུན་པ་ཤུགས་དྲག་དྲངས་ནས་ཐོས་བསམ་སྒོམ་གསུམ་སོགས་ལ་འཇུག་པར་འགྱུར་ཞིང་དད་པ་སྔོན་དུ་
མ་སོང་ན། འཇིག་རྟེན་ཕྱི་མ་ཕན་ཆད་ཀྱི་དོན་དུ་ལམ་ཉམས་སུ་ལེན་པའི་བློ་རྣལ་མ་མི་སྐྱེ་བར་གཟིགས་ནས་ལམ་ལ་འཇུག་པར་འདོད་པ་རྣམས་ཀྱིས་ཐོག་མར་མཐའི་འབྲས་བུ་སངས་རྒྱས་དཀོན་མཆོག་དང། མཁྱེན་གསུམ་གྱིས་བསྡུས་པའི་
ཆོས་དཀོན་མཆོག་དང། དེ་གཉིས་ཚུལ་བཞིན་དུ་སྒྲུབ་པའི་དགེ་འདུན་དཀོན་མཆོག་རྣམས་ལ་ཟློག་ཏུ་མེད་པའི་དད་པ་བསྐྱེད་པར་བྱའོ་སྙམ་དུ་དགོངས་ནས་འདིར་མཆོད་བརྗོད་མཛད་པ་ཡིན་པའི་ཕྱིར། ཁ་ཅིག་རྣམ་བཤད་ཀྱི་འཕུལ་

[019A]༄༅། །མཚམས་ལ། མཆོད་བརྗོད་ཀྱི་ངག་རང་དོན་གྱི་དགོས་པ་ལ་སྦྱོར་བ་མི་འཐད་དེ། རྗེ་བཙུན་ལ་རང་དོན་དོན་གཉེར་གྱི་བློ་མེད་པའི་ཕྱིར་ན་རྟགས་མ་གྲུབ། རྗེ་བཙུན་བྱམས་པ་སྐྱེ་བ་གཅིག་ཐོགས་ཀྱི་བྱང་ཆུབ་
སེམས་དཔའ་ཡིན་པའི་ཕྱིར། དེ་ཡིན་པའམ། དེ་སངས་རྒྱས་ཡིན་པ་གང་རུང་གང་ཞིག་དེ་སངས་རྒྱས་མ་ཡིན་པའི་ཕྱིར། གཉིས་པ་མ་གྲུབ་ན། དེ་མཐོང་ལམ་ཐོབ་པའི་ཚེ་དེ་ལ་ལོངས་སྐུ་མངོན་དུ་བྱས་པའི་གང་ཟག་ཡིན་པར་ཐལ་
དེ་སངས་རྒྱས་གང་ཞིག་མཐོང་ལམ་པར་གྱུར་པའི་རྗེ་བཙུན་བྱམས་པ་ཡོད་པའི་ཕྱིར་ཏེ། བྱང་ཆུབ་སེམས་དཔར་གྱུར་པའི་རྗེ་བཙུན་བྱམས་པ་ཡོད་པའི་ཕྱིར་ཏེ། བྱམས་སེམས་ཉེ་བའི་སྲས་བརྒྱད་ཡོད་པའི་ཕྱིར། རྩ་བར་འདོད་ན་
སྐབས་འདིའི་ཐུན་མོང་བ་ཕར་ཕྱིན་ཐེག་པ་དང། ཐུན་མོང་མ་ཡིན་པ་སྔགས་བླ་མེད་ཀྱི་ཐེག་པ་ལ་བྱེད་པའི་ཁྱད་པར་མི་འཐད་པར་ཐལ། མཐོང་ལམ་ཐོབ་པའི་ཚེ་དེ་ལ་ལོངས་སྐུ་མངོན་དུ་བྱས་པའི་གང་ཟག་ཡོད་པའི་ཕྱིར། ཞེས་
ཟེར་བ་མི་འཐད་དེ། སྐབས་འདིར་ཕར་ཕྱིན་ཐེག་པ་ལས་མཆོག་ཏུ་གྱུར་པའི་སྔགས་བླ་མེད་ཀྱི་ཐེག་པ་སྒྲ་ཇི་བཞིན་དུ་ཁས་བླང་དུ་རུང་བར་ཐལ། ཐུན་མོང་བ་དང་ཐུན་མོང་མ་ཡིན་པའི་དོན་དེ་འཐད་པའི་ཕྱིར། འཚང་རྒྱ་བ་ལ་
བསྐལ་ཆེན་གྲངས་མེད་གསུམ་དུ་ཚོགས་བསགས་མི་དགོས་པར་ཐལ། ཚེ་གཅིག་ལུས་གཅིག་ལ་འཚད་རྒྱ་ནུས་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། འདོད་པ་དེའི་ཕྱིར། གཞན་ཡང། མཐོང་ལམ་པར་གྱུར་པའི་རྗེ་བཙུན་

[019B] རྒྱན་རྩོམ་པ་པོའི་རྗེ་བཙུན་བྱམས་མགོན་དང་ཚེ་གཅིག་གིས་བསྡུས་པས་ཁྱབ་པར་ཐལ། མཐོང་ལམ་པར་གྱུར་པའི་རྗེ་བཙུན་བྱམས་པ་ཡོད་པ་གང་ཞིག་རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་ན། མཐོང་ལམ་ཐོབ་པའི་ཚེ་
དེ་ལ་ལོངས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། རྟགས་ཁས། འདོད་ན། འཚང་རྒྱ་བ་ལ་བསྐལ་ཆེན་གྲངས་མེད་གསུམ་དུ་ཚོགས་བསགས་མི་དགོས་པར་ཐལ། མཐོང་ལམ་ཐོབ་པའི་ཚེ་དེ་ལ་ས་བཅུ་པ་ཐོབ་པར་ངེས་པའི་
མཐོང་ལམ་པ་ཡོད་པའི་ཕྱིར་ཏེ། རྒྱན་རྩོམ་པ་པོའི་རྗེ་བཙུན་བྱམས་མགོན་དེ་ས་བཅུ་པ་བ་གང་ཞིག་དེ་དང་ཚེ་གཅིག་གིས་བསྡུས་པའི་བྱང་སེམས་མཐོང་ལམ་པ་ཡོད་པའི་ཕྱིར་ཏེ། མཐོང་ལམ་པར་གྱུར་པའི་རྗེ་བཙུན་བྱམས་པ་ཡོད་པ་
གང་ཞིག་དེ་ཡིན་ན་དེ་དང་ཚེ་གཅིག་གིས་བསྡུས་པས་ཁྱབ་པའི་ཕྱིར། རྟགས་ཁས། གཞན་ཡང། རྗེ་བཙུན་བྱམས་པ་དེ་མ་འོངས་པ་ན་འཛམ་བུའི་གླིང་དུ་བྱོན་པའི་ཚེ་སྲིད་པ་ཐ་མ་པའི་བྱང་སེམས་ཡིན་པར་ཐལ། དེ་ད་ལྟ་སྐྱེ་བ་
གཅིག་ཐོགས་ཀྱི་བྱང་སེམས་ཡིན་པའི་ཕྱིར། རྟགས་ཁས། འདོད་ན། དེའི་ཚེ་དེ་རྟེན་དེ་ལ་འཚང་རྒྱ་བར་ཐལ་ལོ། །ཁ་ཅིག་སྐབས་འདིའི་ཐུན་མོང་བ་ཉན་ཐོས་སྡེ་གཉིས་དང། ཐུན་མོང་མ་ཡིན་པ་དབུ་སེམས་གཉིས་ལ་བྱེད་དེ། གསེར་
ཕྲེང་ལས། ཚུལ་འདི་ལྟར་ན་བཅུ་གཉིས་པོ་ཐམས་ཅད་ཀྱང་སངས་རྒྱས་ཀྱི་མཛད་པ་སྟེ་ཐུན་མོང་མ་ཡིན་པའི་ལུགས་སོ། །ཐེག་པ་ཐུན་མོང་བ་ལྟར་ན་ཀུན་བཏུས་སོགས་སུ་བཤད་པ་ལྟར་དང་པོ་དགུ་བྱང་སེམས་དང། ཕྱི་མ་གསུམ་སངས་རྒྱས་

[020A]༄༅། །ཀྱི་མཛད་པ་སྟེ། ཞེས་གསུངས་པ་དང། རྣམ་བཤད་ཀྱི་ལུང་འདི་གཉིས་དོན་གཅིག་པའི་ཕྱིར། ཞེས་ཟེར་བ་མི་འཐད་དེ། མཆོད་བརྗོད་ཀྱི་ཆེད་དུ་བྱ་བའི་གདུལ་བྱ་ཉན་ཐོས་སྡེ་གཉིས་མེད་པའི་ཕྱིར། ཁ་ཅིག་རྗེ་བཙུན་བྱམས་
པ་སངས་རྒྱས་ཀྱང་མ་ཡིན། བྱང་ཆུབ་སེམས་དཔའ་ཡང་མ་ཡིན་ལ། རྒྱན་རྩོམ་པ་པོའི་རྗེ་བཙུན་བྱམས་པ་སངས་རྒྱས་ཡིན་ཟེར་བ་དང། ཁ་ཅིག་བྱང་ཆུབ་སེམས་དཔའ་ཡིན་ཟེར་བ་གཉིས་ཀ་མི་འཐད་དེ། རྗེ་བཙུན་བྱམས་པ་ཡིན་ན། རྒྱན་
རྩོམ་པ་པོའི་རྗེ་བཙུན་བྱམས་པ་ཡིན་དགོས་པའི་ཕྱིར་ཏེ། རྗེ་བཙུན་བྱམས་པ་དེ་དེ་ཡིན་པའི་ཕྱིར་ཏེ། མངོན་རྟོགས་རྒྱན་དེ་རྗེ་བཙུན་བྱམས་མགོན་གྱིས་བརྩམས་པའི་བསྟན་བཅོས་ཡིན་པའི་ཕྱིར། ཁོ་ན་རེ། རྗེ་བཙུན་བྱམས་པ་སངས་རྒྱས་
མ་ཡིན་ཏེ། དེ་དང་བྱང་ཆུབ་སེམས་དཔའི་གཞི་མཐུན་ཡོད་པའི་ཕྱིར། བྱང་སེམས་ཉེ་བའི་སྲས་བརྒྱད་ཀྱི་ནང་ཚན་དུ་གྱུར་པའི་རྗེ་བཙུན་བྱམས་པ་ཞེས་པའི་མིང་ཅན་དེ་རྗེ་བཙུན་བྱམས་པ་ཡིན་ཏེ། དེ་ཡོད་པའི་ཕྱིར་ན་མ་ཁྱབ་སྟེ། ཀུན་
དགའ་བོ་དེ་དགྲ་བཅོམ་པ་མ་ཡིན་པར་ཐལ། དེ་དང་རྒྱུན་ཞུགས་ཀྱི་གཞི་མཐུན་ཡོད་པའི་ཕྱིར་ཏེ། ཤེར་ཕྱིན་གྱི་མདོའི་གླེང་གཞིའི་འཁོར་དུ་བྱུང་བའི་ཀུན་དགའ་བོའི་མིང་ཅན་གྱི་རྒྱུན་ཞུགས་དེ་ཀུན་དགའ་བོ་ཡིན་པའི་ཕྱིར་ཏེ། དེ་ཡོད་
པའི་ཕྱིར། གསུམ་པ་སོང། ཁ་ཅིག་རྒྱན་རྩོམ་པ་པོའི་རྗེ་བཙུན་བྱམས་པ་དེ་མཆོག་གི་སྤྲུལ་སྐུ་ཡིན་ཏེ། སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་གང་ཟག་དེ་མཆོག་གི་སྤྲུལ་སྐུ་ཡིན་པའི་ཕྱིར་ཏེ། དེའི་མཛད་པ་དེ་མཆོག་གི་སྤྲུལ་སྐུའི་

[020B] རྟགས་གྲུབ་སྟེ། མཛད་པ་བཅུ་གཉིས་པོ་ཐམས་ཅད་དེ་ཡིན་པའི་ཕྱིར། ཀུན་བཏུས་ཀྱི་དར་ཊཱིཀ་ལས། འདི་རྣམས་གང་ཟག་གང་ཡང་རུང་བའི་དབང་དུ་བྱས་པ་མ་ཡིན་གྱི་མཆོག་གི་སྤྲུལ་སྐུ་ཁོ་ནའི་དབང་
དུ་བྱས་པའོ། །ཞེས་གསུངས་པའི་ཕྱིར། ཟེར་ན། དྲི་ཟའི་རྒྱལ་པོ་རབ་དགའ་འདུལ་བའི་ཕྱིར་དུ་པི་ལྦང་མཁན་གྱི་གཟུགས་སུ་སྤྲུལ་པའི་དེ་བཞིན་གཤེགས་པ་དེ་མཆོག་གི་སྤྲུལ་སྐུ་ཡིན་པར་ཐལ། དེའི་མཛད་པ་དེ་མཆོག་གི་སྤྲུལ་སྐུའི་མཛད་
པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་སྟོན་པ་ཤཱཀྱ་ཐུབ་པའི་མཛད་པ་ཡིན་པའི་ཕྱིར། འདོད་མི་ནུས་ཏེ། དེ་བཟོ་བོ་སྤྲུལ་སྐུ་ཡིན་པའི་ཕྱིར། གཞན་ཡང། དེ་མཆོག་གི་སྤྲུལ་སྐུ་མ་ཡིན་ཏེ། དེ་སྐྱེ་བ་སྤྲུལ་སྐུ་ཡིན་པའི་ཕྱིར་ཏེ་
དམ་པ་ཏོག་དཀར་པོ་སྐྱེ་བ་སྤྲུལ་སྐུ་ཡིན་པའི་ཕྱིར་ཏེ། རྒྱུད་བླ་མའི་དར་ཊཱིཀ་ལས། འདད་པ་ཁམས་སུ་ཐོག་མར་སྐྱེ་བའི་ཚུལ་སྟོན་པ་དགའ་ལྡན་དུ་ལྷའི་བུ་དམ་པ་ཏོག་དཀར་པོ་ལྟ་བུར་མངོན་པར་སྐྱེ་བ་དང། དེ་ནས་མཛད་པ་བཅུ་གཉིས་ཀྱི་དང་པོ་
དགའ་ལྡན་གྱི་གནས་ནས་འཛམ་བུའི་གླིང་དུ་འཕོ་བ་དང། ཞེས་གསུངས་པའི་ཕྱིར། ཁོ་ན་རེ། དེ་ཆོས་ཅན། མཆོག་གི་སྤྲུལ་སྐུ་ཡིན་པར་ཐལ། མ་འོངས་པ་ན་བསྐལ་པ་བཟང་པོ་འདི་ལ་མཆོག་གི་སྤྲུལ་སྐུའི་མཛད་པ་སྟོན་པར་འགྱུར་བའི་
སྤྲུལ་སྐུ་ཡིན་པའི་ཕྱིར་ན་མ་ཁྱབ། ཁོ་ན་རེ། དེ་མཆོག་གི་སྤྲུལ་སྐུ་ཡིན་པར་ཐལ། སངས་རྒྱས་བྱམས་པ་མཆོག་གི་སྤྲུལ་སྐུ་ཡིན་པའི་ཕྱིར་ན་མ་ཁྱབ། མགོན་པོ་བྱམས་པ་དེ་བྱང་ཆུབ་སེམས་དཔའི་ཚུལ་བཟུང་བའི་ཚེ། བྱང་ཆུབ་སེམས་དཔའ་

[021A]༄༅། །བྱམས་པ་ཞེས་བྱ་ཡི། རྗེ་བཙུན་བྱམས་པ་ཞེས་མི་བྱ་ལ། དེ་དགའ་ལྡན་དུ་བཞུགས་པའི་ཚེ་རྗེ་བཙུན་བྱམས་པ་ཞེས་བྱ་ཡི། སངས་རྒྱས་བྱམས་པ་ཞེས་མི་བྱ་ལ། དེ་མ་འོངས་པ་ན་མཛད་པ་བཅུ་གཉིས་ཀྱི་ཚུལ་བསྟན་པའི་
ཚེ་སངས་རྒྱས་བྱམས་པ་ཞེས་བྱ་ཡི། རྗེ་བཙུན་བྱམས་པ་ཞེས་མི་བྱ་བ་ཡིན་པའི་ཕྱིར། ཁོ་ན་རེ། རྗེ་བཙུན་བྱམས་པ་དེ་མ་འོངས་པའི་སངས་རྒྱས་སུ་ཐལ། དེ་སངས་རྒྱས་ཡིན་པའི་ཕྱིར། འདོད་མི་ནུས་ཏེ། མ་འོངས་པ་ན་འཚང་རྒྱ་འགྱུར་ཡིན་
པའི་ཆ་ནས་ཀྱང་དེ་མ་འོངས་པའི་སངས་རྒྱས་མ་ཡིན། དེ་མ་འོངས་པ་དང་སངས་རྒྱས་ཀྱི་གཞི་མཐུན་ཡིན་པའི་ཆ་ནས་ཀྱང་དེ་མ་འོངས་པའི་སངས་རྒྱས་མ་ཡིན་པའི་ཕྱིར་ན་མ་ཁྱབ། དེ་ཆོས་ཅན། མ་འོངས་པའི་སངས་རྒྱས་ཡིན་པར་ཐལ་
མ་འོངས་པ་ན་བསྐལ་པ་བཟང་པོ་འདི་ལ་མཆོག་གི་སྤྲུལ་སྐུའི་མཛད་པ་སྟོན་པར་འགྱུར་བའི་སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་གང་ཟག་ཡིན་པའི་ཕྱིར་རོ།    ༈    །ཉན་ཐོས་ཞི་བ་འཚོལ་རྣམས། ཞེས་སོགས་ཀྱི་སྐབས་སུ་གཞུང་
དེས་ཡུམ་མཁྱེན་གསུམ་ལ་མཆོད་བརྗོད་མཛད་ན། དེའི་ཚུལ་ཇི་ལྟ་བུ་ཞེ་ན། འདི་ལ་བསྟོད་པ་དང། ཕྱག་འཚལ་པ་གཉིས་ལས། དང་པོ་ལ། མཁྱེན་གསུམ་གྱི་ཡོན་ཏན་གྱི་སྒོ་ནས་བསྟོད་པ་ནི། ཉན་ཐོས་ཞི་བ་འཚོལ་རྣམས། ཞེས་
སོགས་རྐང་པ་གསུམ་གྱིས་འཆད། འཕགས་བཞིའི་ཡུམ་བྱེད་ཚུལ་གྱི་སྒོ་ནས་བསྟོད་པ་ནི། ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ། ཞེས་པས་འཆད། ཕྱག་འཚལ་བ་ནི། ཕྱག་འཚལ་ཞེས་པས་འཆད་

[021B] ལམ་ཤེས་ལ་བསྟོད་པ། རྣམ་མཁྱེན་ལ་ཡོན་ཏན་གྱི་སྒོ་ནས་བསྟོད་པ་དང་གསུམ་ལས། དང་པོ་ལ། མངོན་རྟོགས་རིགས་སོ་སོར་འབྱེད་པར་བྱེད་པའི་རྣམ་གཞག་གི་རྟེན་ནི། ཉན་ཐོས་ཞི་བ་ཚོལ་རྣམས་
ཞེས་པས་འཆད། ཐབས་གཞི་ཤེས་དེ། ཀུན་ཤེས་ཉིད་ཀྱིས། ཞེས་པས་འཆད། ཐབས་དེ་ལ་བརྟེན་ནས་ཐོབ་པའི་འབྲས་བུ་དེ། ཉེར་ཞིར་འཁྲིད་མཛད་གང་ཡིན་དང། །ཞེས་པས་འཆད། གཉིས་པ་ལ། མངོན་རྟོགས་རིགས་སོ་སོར་འབྱེད་
པའི་རྣམ་གཞག་གི་རྟེན་དེ་སྟོན་པ་ལ། འགྲོ་ལ་ཕན་པར་བྱེད་རྣམས། ཞེས་གསུངས། ཐབས་ལམ་ཤེས་དེ་སྟོན་པ་ལ། ལམ་ཤེས་ཉིད་ཀྱིས། ཞེས་གསུངས། འདིའི་འབྲས་བུ་དེ་སྟོན་པ་ལ། འཇིག་རྟེན་དོན་སྒྲུབ་མཛད་པ་གང། །ཞེས་
གསུངས། གསུམ་པ་ལ། མངོན་རྟོགས་རིགས་སོ་སོར་འབྱེད་པའི་རྣམ་གཞག་གི་རྟེན་དང་སྐྱེ་བའི་རྟེན་གཉིས་ཀའི་དབང་དུ་བྱས་པ་ནི། ཐུབ་རྣམས། ཞེས་པས་འཆད། ཐབས་རྣམ་མཁྱེན་དེ་འཆད་པ་ལ། གང་དང་ཡང་དག་ལྡན་པས། ཞེས་
གསུངས། དེའི་འབྲས་བུ་དེ་སྟོན་པ་ལ། རྣམ་པ་ཀུན་ལྡན་སྣ་ཚོགས་འདི་གསུངས་པ། །ཞེས་གསུངས། དེས་ན་སྐབས་འདིར་མཐའ་དཔྱད་པ་ལ། མཁྱེན་གསུམ་གྱི་གོ་རིམས། གྲངས་ངེས། ཡུམ་སྲས་ཀྱི་དོན། བསྟོད་ཡུལ་གྱི་མཁྱེན་
གསུམ་ངོས་གཟུང་བ་དང་བཞི་ལས། དང་པོ་ལ། རོང་ཊཱིཀ་པས། མཆོད་བརྗོད་ཀྱི་སྐབས་སུ་དང་པོར་གཞི་ཤེས་ལ་བསྟོད་པ་དེ་མཆོད་བརྗོད་གླེང་གཞི་ལེའུ་འགྲེལ་པ་ཡིན་པས། དེའི་གོ་རིམ་དང་མཐུན་པར་བསྟོད་པའམ། ཡང་ན་

[022A]༄༅། །གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ད་ལྟར་བསྟོད་པའི་ཕྱིར། ཞེས་ཟེར། བཅོམ་ལྡན་རིགས་རལ་གྱིས་དམན་མཆོག་གི་རིམས་པའི་དབང་དུ་བྱས་པ་ཡིན་གསུང། རོང་ཊཱིཀ་པས། གདུལ་བྱ་
ཐེག་པ་གསུམ་གྱི་ལམ་ལ་རིམ་གྱིས་འཇུག་པའི་རིམ་པ་དང་མཐུན་པར་བསྟོད་པ་ཡིན་གསུང། དང་པོ་མི་འཐད་དེ། མཆོད་བརྗོད་གླེང་གཞི་དང་སྦྱར་བའི་བཤད་པ་འཕགས་སེང་གཉིས་ཀས་མ་མཛད་པ་ཡིན་ཏེ། འཕགས་པས་འཕྲིན་ལས་ཀྱི་
སྐབས་སུ་གླེང་གཞིའི་བཤད་པ་མཛད། སློབ་དཔོན་གྱིས་དགོས་འབྲེལ་གྱི་སྐབས་སུ་མཛད་པའི་ཕྱིར་དང། མདོའི་གླེང་གཞིའི་སྐབས་ནས་དངོས་སུ་བསྟན་པའི་གཞི་ཤེས་ཀྱི་རྟེན་གྱི་གང་ཟག་ཡིན་ན། མཆོད་བརྗོད་ཀྱི་སྐབས་ནས་དངོས་
སུ་བསྟན་པའི་གཞི་ཤེས་ཀྱི་རྟེན་གྱི་གང་ཟག་ཡིན་པས་མ་ཁྱབ་པའི་ཕྱིར་ཏེ། དང་པོ་ལ་དགྲ་བཅོམ་པ་དུ་མ་ཡོད། གཉིས་པ་དེ་ཡིན་ན་ཐེག་དམན་སློབ་པ་ཡིན་དགོས་པའི་ཕྱིར། གཉིས་པ་ཡང་མི་འཐད་དེ། མཆོད་བརྗོད་ཀྱི་ཆེད་དུ་བྱ་བའི་
གདུལ་བྱ་ཐེག་དམན་གྱི་རིགས་ཅན་མེད་པའི་ཕྱིར། གསུམ་པ་ཡང་མི་འཐད་དེ། གདུལ་བྱས་ལམ་ཉམས་ལེན་གྱི་དགོས་པ་ཁྱད་པར་ཅན་གྱི་དོན་དུ་མཆོད་བརྗོད་ཀྱི་གོ་རིམ་འདི་ལྟར་མཛད་པའི་ཕྱིར། བཞི་པ་ཡང་མི་འཐད་དེ། གདུལ་བྱ་ཐེག་
ཆེན་གྱི་རིགས་ཅན་གྱི་གང་ཟག་ལམ་ལ་འཇུག་པའི་རིམ་པ་སྟོན་པའི་སྐབས་འདིར་དེ་ལྟ་བུའི་རིམ་པ་བསྟན་པ་ལ་དགོས་པ་མེད་པའི་ཕྱིར། ཁ་ཅིག་ལམ་ཤེས་ཐོབ་པ་ལ་གཞི་ཤེས་ཐོབ་པ་སྔོན་དུ་འགྲོ་དགོས་པས་མི་རྟག་སོགས་བཅུ་

[022B] ཞེས་ཟེར་བ་མི་འཐད་དེ། ལམ་ཤེས་རྒྱུད་ལ་སྐྱེ་ཁ་མའི་གང་ཟག་ཡིན་ན། གཞི་ཤེས་ཐོབ་པས་མ་ཁྱབ་པའི་ཕྱིར། རང་ལུགས་ལ། ཁོ་ན་རེ་
བསྟན་བཅོས་ལུས་ཀྱི་སྐབས་སུ། དང་པོར་རྣམ་མཁྱེན་བསྟན་པ་མི་འཐད་པར་ཐལ། དེ་མཆོད་བརྗོད་ཀྱི་གོ་རིམ་དེ་དང་མི་མཐུན་པའི་ཕྱིར། ཟེར་ན་སྐྱོན་མེད་དེ། རྒྱན་གྱི་ཆེད་དུ་བྱ་བའི་གདུལ་བྱས་ལམ་ཉམས་སུ་ལེན་པའི་རིམ་པ་དང་མཐུན་
པར་སྐབས་འདིར་དང་པོར་གཞི་ཤེས་ལ་བསྟོད་ལ། བསྟན་བཅོས་ལུས་ཀྱི་སྐབས་སུ་གདུལ་བྱ་འབྲས་བུ་ལ་སྤྲོ་བ་བསྐྱེད་པའི་ཕྱིར་དང་པོར་རྣམ་མཁྱེན་བཤད་པ་ཡིན་པའི་ཕྱིར། དང་པོ་གྲུབ་སྟེ། སྐབས་གསུམ་པར་བསྟན་པའི་སྐྱེས་བུ་
འབྲིང་དང་ཐུན་མོང་བའི་ལམ་ལ་བློ་མ་སྦྱངས་པར། སྙིང་རྗེ་ཆེན་པོ་མཚན་ཉིད་ཚང་བ་གཅིག་རྒྱུད་ལ་མི་སྐྱེས། དེ་མ་སྐྱེས་ན་ཐེག་ཆེན་སེམས་བསྐྱེད་དང་ལམ་ཤེས་སོགས་རྒྱུད་ལ་མི་སྐྱེ་བས། སྐྱེས་བུ་ཆེན་པོའི་ལམ་རིམ་རྒྱུད་ལ་སྐྱེ་བ་ལ་
སྐྱེས་བུ་འབྲིང་དང་ཐུན་མོང་བའི་བསམ་པ་སྦྱོང་བ་སྔོན་དུ་འགྲོ་དགོས་པ་དེ་ཤེས་པར་བྱ་བའི་ཕྱིར་དུ། སྐབས་འདིར་དང་པོར་གཞི་ཤེས་ལ་བསྟོང་པ་ཡིན་པའི་ཕྱིར། གཉིས་པ་ནི། སྐབས་འདིར་དངོས་སུ་བསྟན་པའི་ཡུམ་ལ་མཁྱེན་པ་གསུམ་
དུ་གྲངས་ངེས་ཏེ། དེ་ལ་དེ་གསུམ་དུ་དབྱེར་ཡོད། དེ་ལ་དེ་གསུམ་ལས་གྲངས་མང་མི་དགོས་ཤིང། དེ་ལ་དེ་གསུམ་ལས་གྲངས་ཉུང་ན་མི་འདུ་བའི་ཕྱིར། ཁ་ཅིག་སྐབས་འདིར་དངོས་སུ་བསྟན་པའི་ཡུམ་ལ་འཕགས་རྒྱུད་ཀྱི་མཁྱེན་པས་

[023A]༄༅། །ཁྱབ་སྟེ། སྐབས་འདིར་དངོས་སུ་བསྟན་པའི་ཡུམ་ལ་མཁྱེན་པ་གསུམ་དུ་གྲངས་དེས་པའི་ཕྱིར། ཟེར་བ་མི་འཐད་དེ། ཉན་ཐོས་མཐོང་ལམ་རྣམ་གྲོལ་ལམ་པ་པའི་ཡུམ་དེ་ཚིགས་རྐང་དང་པོའི་སྐབས་ནས་དངོས་སུ་
བསྟན་པའི་ཡུམ་དང། ཐེག་ཆེན་མཐོང་ལམ་རྣམ་གྲོལ་ལམ་པ་པའི་ཡུམ་དེ་ཚིགས་རྐང་གཉིས་པའི་སྐབས་ནས་དངོས་སུ་བསྟན་པའི་ཡུམ་དང། མཆོག་གི་སྤྲུལ་སྐུའི་ཡུམ་དེ་ཚིགས་རྐང་གསུམ་པའི་སྐབས་ནས་དངོས་སུ་བསྟན་པའི་ཡུམ་ཡིན་
པའི་ཕྱིར། དང་པོ་གྲུབ་སྟེ། དེས་དེ་དངོས་སུ་བསྟན་པའི་ཕྱིར། རྟགས་སླ། འདོད་མི་ནུས་ཏེ། ཉན་ཐོས་ཀྱི་སྦྱོར་ལམ་ཁྱོད་ཡིན་པའི་ཕྱིར། གཉིས་པ་གྲུབ་སྟེ། དེས་དེ་དངོས་སུ་བསྟན་པའི་ཕྱིར། འདོད་མི་ནུས་ཏེ། བྱང་སེམས་ཀྱི་
སྦྱོར་ལམ་ཁྱོད་ཡིན་པའི་ཕྱིར། ཁ་ཅིག་དེ་ལ་དེ་གསུམ་དུ་གྲངས་ངེས་ཏེ། ཚོགས་སྦྱོར་རྣམས་གཞི་ཤེས་དང། ལམ་ཤེས་གང་རུང་དུ་འཇོག་པའི་ཕྱིར། ཞེས་ཟེར་བ་མི་འཐད་དེ། ཉི་སྣང་ལས། འཕགས་པའི་གང་ཟག་ཐམས་ཅད་
ཀྱི་དབང་དུ་མཛད་ནས་ཐམས་ཅད་མཁྱེན་པ་ཉིད་གསུམ་གྱི་ཐུན་མོང་མ་ཡིན་པའི་ཡོན་ཏན་ཉེ་བར་འགོད་པ་སྔོན་དུ་འགྲོ་བས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་ལོ། །ཞེས་མཁྱེན་གསུམ་གང་རུང་ལ་འཕགས་རྒྱུད་ཀྱི་མཁྱེན་
པས་ཁྱབ་པར་གསུངས་པའི་ཕྱིར། གསུམ་པ་ནི། འཕགས་པ་དེའི་ཡུམ་ཡིན་ན། འཕགས་པ་དེའི་རྒྱུ་ཡིན་པས་ཁྱབ། མཁྱེན་པ་དེའི་སྲས་ཡིན་ན། མཁྱེན་པ་དེའི་འབྲས་བུ་ཡིན་པས་ཁྱབ་སྟེ། སངས་རྒྱས་ལ་སོགས་པ་བསྐྲུན་པར་

[023B] ཞེས་དང། རྣམ་བཤད་སྙིང་པོའི་རྒྱན་ལས། ཡུམ་དང་སྲས་ནི་བསྐྱེད་བྱ་སྐྱེད་བྱེད་དུ་ཤེས་པར་བྱའོ། །ཞེས་གསུངས། བཞི་པ་ནི། མཁྱེན་གསུམ་འཕགས་བཞིའི་ཡུམ་ཡིན་ཟེར་ན། རྣམ་མཁྱེན་སངས་རྒྱས་འཕགས་པའི་
ཡུམ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་སངས་རྒྱས་འཕགས་པའི་སྐྱེད་བྱེད་ཡིན་པར་ཐལ། དེའི་ཡུམ་ཡིན་པའི་ཕྱིར། འདོད་མི་ནུས་ཏེ། དེ་དང་དུས་མཉམ་ཡིན་པའི་ཕྱིར། ཁ་ཅིག་རང་སྲས་འཕགས་བཞིའི་
བཞེད་དོན་སྒྲུབ་ནུས་ཀྱི་འཕགས་རྒྱུད་ཀྱི་མཁྱེན་པ། མཆོད་བརྗོད་ཀྱི་ཡུལ་དུ་གྱུར་པའི་ཡུམ་གྱི་ངོ་བོ་ཡིན་ཟེར་ན། མི་འཐད་དེ། རྣམ་མཁྱེན་གྱི་སྲས་སུ་གྱུར་པའི་འཕགས་བཞི་མེད་པའི་ཕྱིར་ཏེ། དེར་གྱུར་པའི་ཉན་ཐོས་འཕགས་པ་མེད་པའི་
ཕྱིར༑ མ་གྲུབ་ན། དེ་ཆོས་ཅན། ཁྱོད་ཀྱི་སྲས་སུ་གྱུར་པའི་ཉན་ཐོས་འཕགས་པ་མེད་པར་ཐལ། ཁྱོད་འབྲས་ཡུམ་ཡིན་པའི་ཕྱིར། ཁོ་ན་རེ། རྣམ་མཁྱེན་གྱི་སྲས་སུ་གྱུར་པའི་ཉན་ཐོས་འཕགས་པ་ཡོད་པར་ཐལ། སངས་རྒྱས་འཕགས་
པའི་སྲས་སུ་གྱུར་པའི་དེ་ཡོད་པའི་ཕྱིར་ཏེ། སྲས་སྒྲ་གཅན་འཛིན་དེ་འཀྱ་ཐུབ་པའི་སྲས་ཡིན་པའི་ཕྱིར་ཏེ། དེའི་སྲས་ཡོད་པའི་ཕྱིར་ན་མ་ཁྱབ། ཁ་ཅིག་མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་ན། སྐབས་འདིར་དངོས་སུ་བསྟན་
པའི་མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་པས་ཁྱབ་ཟེར་ན། རང་རྒྱལ་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། སྐབས་འདིར་ཤུགས་ལ་བསྟན་པའི་ཕྱིར་ཏེ། ཉན་ཐོས་དང་དེའི་ཕྱོགས་སུ་བསླན་པ་

[024A]༄༅། །ཞེས་གསུངས་པའི་ཕྱིར། རང་ལུགས་ལ། ཐམས་ཅད་ཤེས་པ་ཉིད་ནི་གཟུགས་ལ་སོགས་པའི་ཆོས་ལ་མི་རྟག་པ་ལ་སོགས་པའི་རྟེན་ཅན། ཞེས་གསུངས་པ་ལྟར། མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་དེ་གཞི་ཤེས་དང། ལམ་ཤེས་པ་ཉིད་ནི་ཐེག་པ་ཐམས་ཅད་ཀྱིས་ངེས་པར་འབྱུང་བ་དང། ཞེས་གསུངས་པ་ལྟར། ཐབས་ཤེས་ཁྱད་པར་ཅན་གྱིས་ཟིན་པའི་ཐེག་ཆེན་འཕགས་པའི་མཁྱེན་པ་ལམ་ཤེས་དང། རྣམ་པ་ཐམས་ཅད་
མཁྱེན་པ་ཉིད་ནི་ཆོས་ཐམས་ཅད་སྐྱེ་བ་མེད་པ་ལ་སོགས་པའི་རྟེན་ཅན། ཞེས་གསུངས་པ་ལྟར། ཆོས་ཐམས་ཅད་བདེན་པའི་སྐྱེ་མེད་དུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་རྣམ་མཁྱེན་ཡིན་ནོ། །འོ་ན་དེའི་འོག་དེ་མ་ཐག་ཏུ་
གཞི་དང་ལམ་དང་རྣམ་པ་སྐྱེ་བ་མེད་པར་ཡོངས་སུ་ཤེས་པ། ཞེས་གསུངས་པ་དང་འགལ་ལོ། །ཞེ་ན། སྐྱོན་མེད་དེ། ལྗོན་པ་རྟ་མགོ་ཅན་གྱིས་ཞུས་པའི་མདོ་ལས། ཕ་ནི་ཐབས་ལ་མཁས་པ་སྟེ། །མ་ནི་ཤེས་རབ་ཕ་རོལ་ཕྱིན། །ཞེས་ཤེས་
རབ་ཀྱི་ཆ་ཐུན་མོང་བའི་རྒྱུ་དེ་ལ་མ་ཞེས་དང། ཐབས་ཀྱི་ཆ་ཐུན་མོང་མ་ཡིན་པའི་རྒྱུ་དེ་ལ་ཕ་ཞེས་བརྗོད་པ་ལྟར། ཡུམ་གྱི་ལྡོག་པ་ངོས་གཟུང་བར་བཞེར་ནས། གཞི་ཤེས་ཀྱི་གཙོ་བོ་གཞི་གང་ཟག་གི་བདག་གིས་སྐྱེ་བ་མེད་པར་མངོན་སུམ་དུ་
རྟོགས་པའི་ཡེ་ཤེས་དང། ལམ་ཤེས་ཀྱི་གཙོ་བོ་ལམ་གསུམ་བདེན་པའི་སྐྱེ་བ་མེད་པར་མངོན་སུམ་དུ་རྟོགས་པའི་ཡེ་ཤེས་སུ་བསྟན་པ་ཙམ་ཡིན་གྱི། ཡུམ་དང་མཁྱེན་པ་ལ་བདག་མེད་རྟོགས་པས་ཁྱབ་པར་བསྟན་པ་མ་ཡིན་པའི་ཕྱིར་རོ། །

[024B] མཆོད་བརྗོད་ཀྱི་ཡུལ་དུ་གྱུར་པའི་ཡུམ་གྱི་མཚན་ཉིད་ཡིན། དེ་ལ་དབྱེ་ན་ལམ་ལྔ་གསུམ་བཅོ་ལྔ་ཡོད། གཞུང་དོན་ནི། གཞི་ཤེས་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ་
རང་སྲས་ཉན་རང་སློབ་པ་འཕགས་པ་རྣམས་ཉེར་ཞིར་ཁྲིད་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། ལམ་ཤེས་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། རང་སྲས་བྱང་སེམས་འཕགས་པས་གདུལ་བྱ་རིགས་ཅན་
གསུམ་གྱི་དོན་སྒྲུབ་པའི་བདག་རྐྱེན་དུ་གྱུར་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྣམ་མཁྱེན་ཆོས་ཅན། བྱེད་ལས་ཁྱད་པར་ཅན་དང་ལྡན་ཏེ། མཆོག་གི་སྤྲུལ་སྐུས་གདུལ་བྱ་རིགས་ཅན་གསུམ་ལ་ཆོས་འཁོར་རྫོགས་པར་སྐོར་བའི་
བདག་རྐྱེན་དུ་གྱུར་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྗེ་བཙུན་བྱམས་མགོན་ཆོས་ཅན། མཁྱེན་གསུམ་ལ་ཕྱག་འཚལ་བ་ཡིན་ཏེ། དེའི་ཡོན་ཏན་བརྗོད་པའི་སྒོ་ནས་དེ་ལ་གུས་པས་འདུད་པ་ཡིན་པའི་ཕྱིར།    ༈   
འགྲེལ་པའི་དོན་འཆད་ཚུལ་ལ། སྔ་འགྲེལ་གྱི་འཕྲོས་དོན་དང། རྩ་བའི་ཚིག་དོན་བཤད་པ་དང་གཉིས་ལས། དང་པོ་ལ། དགོས་དོན་ལས་འཕྲོས་པའི་དོན་དང། བསྡུས་དོན་ལས་འཕྲོས་པའི་དོན་གཉིས་ལས། དང་པོ་ལ་ཡང་གནས་སྐབས་
ཀྱི་དགོས་པ་དང། མཐར་ཐུག་གི་དགོས་པ་དང། དེ་དག་གིས་གྲུབ་པའི་དོན་ནོ། །དང་པོ་ལ། ཐོས་པའི་དགོས་པ། དད་པའི་དགོས་པ། གུས་པའི་དགོས་པ་དང་གསུམ་ལས། དང་པོ་ནི། འོ་ན་མཚམས་སྦྱར་དུ། གཞན་དག་དང་བ་

[025A]༄༅། །བསྐྱེད་པའི་ཆེད་དུ་ཞེས་བཤད་ན། གཞན་དག་ནི་གང། དང་བ་སྐྱེ་ཚུལ་དེ་ཇི་ལྟ་བུ་ཞེན། གཞན་དག་ཅེས་པ་གཉིས་ཚིག་ཡིན་ལ། དང་བ་སྐྱེ་ཚུལ་གཉིས་སུ་ཡོད་དེ། དབང་རྟུལ་དང་བ་སྐྱེ་ཚུལ་དང། དབང་
རྣོན་དང་བ་སྐྱེ་ཚུལ་གཉིས་སུ་ཡོད་པའི་ཕྱིར། འོ་ན་མཆོད་བརྗོད་ཀྱི་ཚིགས་བཅད་འདིས་མཁྱེན་གསུམ་གྱི་ཐུན་མོང་མ་ཡིན་པའི་ཡོན་ཏན་བརྗོད་པ་ལ་དགོས་པ་ཅི་ཡོད་ཅེ་ན། དེ་ལ་དགོས་པ་ཡོད་དེ། དེ་ཐོས་པ་ལ་བརྟེན་ནས་རྒྱན་གྱི་ཆེད་
དུ་བྱ་བའི་གདུལ་བྱ་དབང་རྟུལ་དད་པའི་རྗེས་སུ་འབྲང་བ་རྣམས་ཡུམ་ལ་དང་བ་སྐྱེད་པར་འགྱུར་བའི་ཕྱིར། ཞེས་འཆད་པ་ལ། ཚིགས་སུ་བཅད་པ་འདིས་ནི་འདིའི་ཆེ་བའི་བདག་ཉིད་ཕུལ་དུ་བྱུང་བ་དང་ལྡན་པ་བརྗོད་དེ། དེ་ཐོས་ནས་རེ་
ཞིག་དད་པའི་རྗེས་སུ་འབྲང་བ་རྣམས་ནི་འདི་ལ་ཐེ་ཚོམ་མེད་པར་མྱུར་དུ་རབ་ཏུ་དང་བ་སྐྱེའོ། །ཞེས་གསུངས། དགོས་པ་དེ་ཙམ་དུ་ཟད་དམ་ཞེ་ན། མ་ཡིན་ཏེ། དེ་ཐོས་པ་ལ་བརྟེན་ནས་རྒྱན་གྱི་ཆེད་དུ་བྱ་བའི་གདུལ་བྱ་དབང་རྣོན་ཆོས་ཀྱི་
རྗེས་སུ་འབྲང་བ་རྣམས་ཀྱང། ཡུམ་གྱི་ངོ་བོ་དང་ནུས་པ་ལ་དང་བ་སྐྱེ་བར་འགྱུར་བའི་ཕྱིར། ཞེས་འཆད་པ་ལ། ཆོས་ཀྱི་རྗེས་སུ་འབྲང་བ་རྣམས་ཀྱང་གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར། ཞེས་སོགས་གསུངས། དེ་ཡང་དབང་
རྣོན་དང་བ་སྐྱེ་བའི་རྒྱུ་མཚན་དེ་སྟོན་པ་ལ། ཆོས་ཀྱི་རྗེས་སུ་འབྲང་བ་རྣམས་ཀྱང་གཅིག་དང་དུ་མའི་ངོ་བོ་ཉིད་དང་བྲལ་བའི་ཕྱིར། ཞེས་བྱ་བ་ལ་སོགས་པའི་ཚད་མས་གཞི་དང་ལམ་དང་རྣམ་པ་སྐྱེ་བ་མེད་པའི་ཡོངས་སུ་ཤེས་པ་ཚིགས་སུ་

[025B] ཞེས་གསུངས། དེ་ཡུམ་གྱི་ངོ་བོ་ལ་དང་བ་སྐྱེ་ཚུལ་སྟོན་པ་ལ། ཤེས་རབ་ཀྱི་ཕ་རོལ་ཏུ་ཕྱིན་པ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཚུལ་གསུམ་པ་ཅན་
གདོན་མི་ཟ་བར་སྲིད་པ་ཉིད་དོ། །ཞེས་ངེས་པར་བཟུང་ནས་དེ་ལ་རབ་ཏུ་དང་བ་སྐྱེད་པར་བྱེད་པ་ཉིད་དོ། །ཞེས་གསུངས། དེ་ཡུམ་གྱི་ནུས་པ་ལ་དང་བ་སྐྱེ་ཚུལ་དེ་སྟོན་པ་ལ། སངས་རྒྱས་ལ་སོགས་པ་བསྐྲུན་པར་མཛད་པ་ནི་གདོན་མི་ཟ་
བར་སྲིང་པ་ཉིད་དོ། །ཞེས་ངེས་པར་བཟུང་ནས་དེ་ལ་རབ་ཏུ་དང་བ་སྐྱེད་པར་བྱེད་པ་ཉིད་དོ། །ཞེས་གསུངས། འོ་ན་དབང་རྟུལ་དང་བ་སྐྱེ་ཚུལ་གྱི་སྐབས་སུ། འདི་ལ། ཞེས་དང། དབང་རྣོན་གྱི་སྐབས་སུ་དེ་ལ་ཞེས་སྨོས་པའི་དོན་གང་ཞེ་
ན། དེའི་དོན་ཡོད་དེ། གཞུང་དེ་གཉིས་མཆོད་བརྗོད་ཀྱི་ཚིགས་བཅད་ལ་ཉེ་རིང་གི་དབང་གིས་དེ་ལྟར་སྨོས་པའི་ཕྱིར། འོ་ན་དེ་གཉིས་ཀྱི་སྐབས་སུ་རབ་ཏུ་དང་བ་ཞེས་སྨོས་པའི་དོན་གང་ཞེ་ན། ངེའི་དོན་ཡོད་དེ། རབ་དང་པོ་དེ་དང་བ་ཆེན་པོ་ལ་
འཇུག་ཅིང། རབ་གཉིས་པ་དེ་ལྡོག་ཏུ་མེད་པའི་དང་བ་ལ་འཇུག་པའི་ཕྱིར། གཉིས་པ་དང་པའི་དགོས་པ་ནི། རབ་ཏུ་དང་བ་སྐྱེ་བའི་ཆེད་དུ། ཞེས་འཆད་ན། རྒྱན་གྱི་ཆེད་དུ་བྱ་བའི་གདུལ་བྱ་གཉིས་པོ་དེས་མཆོད་བརྗོད་ཀྱི་ཚིགས་བཅད་
ཐོས་པ་ལ་བརྟེན་ནས་ཡུམ་ལ་དང་བ་སྐྱེད་པ་ལ་དགོས་པ་ཅི་ཡོད་ཅེ་ན། དེ་ལ་དགོས་པ་ཡོད་དེ། དེ་ལ་བརྟེན་ནས་དེ་གཉིས་ཀྱིས་མཁྱེན་གསུམ་བརྗོད་བྱར་བྱེད་པའི་གསུང་རབ་ལ་འཛིན་པ་ལ་སོགས་པའི་དོན་དུ་གུས་པར་འགྱུར་བའི་ཕྱིར་

[026A]༄༅། །ཞེས་འཆད་པ་ལ། དེ་ལ་རབ་ཏུ་དང་བས་ཀྱང་དེའི་ཡོན་ཏན་མངོན་པར་འདོད་པའི་གང་ཟག་གཉིས་ཀ་ཡང་དེ་དང་དེ་ལ་བརྟེན་པའི་གསུང་རབ་ལ་རྣམ་པ་ཐམས་ཅད་དུ་གཟུང་བ་ལ་སོགས་པའི་དོན་དུ་ཤིན་ཏུ་གུས་
པར་བྱེད་དོ། །ཞེས་གསུངས། གསུམ་པ་གུས་པའི་དགོས་པ་ནི། དེ་ལྟར་གུས་པ་ལ་དགོས་པ་ཅི་ཡོད་ཅེ་ན། དེ་ལ་དགོས་པ་ཡོད་དེ། དེ་ལ་བརྟེན་ནས་ཐོས་བསམ་སྒོམ་གསུམ་གྱི་ཤེས་རབ་རྣམས་རིམ་གྱིས་སྐྱེ་བར་འགྱུར་བའི་ཕྱིར་
ཞེས་འཆད་པ་ལ། དེས་ནས་ཐོས་པ་ལས་བྱུང་བ་ལ་སོགས་པའི་ཤེས་པ་སྐྱེ་བའི་རིམ་གྱིས། ཞེས་གསུངས། གཉིས་པ་མཐར་ཐུག་གི་དགོས་པ་ནི། དེ་ལྟར་མཆོད་བརྗོད་ཀྱི་ཚིགས་བཅད་ཐོས་པས་དང་བ། དེ་ལས་དོན་གཉེར་གྱི་འདུན་
པ༑ དེ་ལས་ཐོས་བསམ་གྱིས་ཞུགས་པ་ལ། དགོས་པ་ཅི་ཡོད་ཅེ་ན། དེ་ལ་བརྟེན་ནས་མཐར་ལེགས་པའི་མཆོག་རྣམ་མཁྱེན་འཐོབ་པར་འགྱུར་གྱི། ཞེས་འཆད་པ་ལ། ལེགས་པའི་མཆོག་འཐོབ་པར་འགྱུར་རོ། །ཞེས་གསུངས། གསུམ་
པ་དེ་དག་གིས་གྲུབ་པའི་དོན་ནི། མཆོད་བརྗོད་ཀྱི་ངག་ལ་བརྟེན་ནས་གདུལ་བྱ་ཡུམ་ལ་དང་བའི་དད་པ་ཆོས་ཅན། རང་གི་འབྲས་བུར་གྱུར་བའི་རྣམ་མཁྱེན་གྱི་རྒྱུའི་གཙོ་བོ་ཡིན་ཏེ། ཁྱོད་ལ་བརྟེན་ནས་གདུལ་བྱ་ཡུམ་ལ་གུས་པའི་སྒོ་ནས་ཐོས་
བསམ་གྱིས་འཇུག་ལ། དེ་ལ་བརྟེན་ནས་གདུལ་བྱས་ལེགས་པའི་མཆོག་རྣམ་མཁྱེན་འཐོབ་པར་འགྱུར་བ་དེའི་ཕྱིར། ཞེས་འཆད་པ་ལ། དེའི་ཕྱིར་བཅོམ་ལྡན་འདས་མ་ལ་རབ་ཏུ་དང་བ་ནི་ལེགས་པ་ཐམས་ཅད་འཐོབ་པའི་རྒྱུའི་གཙོ་བོ་

[026B] །ཞེས་གསུངས། རོང་ཊཱིཀ་པ་ན་རེ། དགོས་དོན་ལ་དངོས་ཀྱི་དགོས་དོན་དང། བསྡུས་པའི་དགོས་དོན་གཉིས་ལས། དང་པོ་ནི། དེ་ཐོས་ནས། ཞེས་སོགས་ཀྱིས་འཆད། གཉིས་པ་ནི། དེ་ལ་རབ་ཏུ་དང་བས་ཀྱང། ཞེས་
སོགས་ཀྱིས་འཆད། ཅེས་ཟེར་བ་མི་འཐད་དེ། ཁྱེད་ལྟར་ན་དབང་རྣོན་མཆོད་བརྗོད་མཐོང་བ་ཙམ་གྱི་རྒྱུ་མཚན་གྱིས་དང་བ་སྐྱེ་བར་འགྱུར་ན། དབང་རྣོན་དང་བ་སྐྱེ་བ་རྒྱུ་མཚན་ལ་བལྟོས་པས་གནོད་པ་མ་མཐོང་བའི་རྒྱུ་མཚན་ཡིན་
གྱི༑ མཆོད་བརྗོད་ཀྱི་ལུང་ཙམ་རྒྱུ་མཚན་དུ་བྱར་མི་རུང་བའི་ཕྱིར། དབང་རྣོན་གྱིས་ལུང་དོན་ལ་དཔྱད་པས་དག་ནས་ཤིན་ཏུ་ལྐོག་གྱུར་ལ་ལུང་སྒྲུབ་བྱེད་དུ་ཁས་ལེན་པ་གང་ཞིག་དཔྱད་གསུམ་གྱིས་དག་པའི་ལུང་དེ་ཉན་ཐོས་ཞི་བ་
ཞེས་སོགས་རང་གི་བསྟན་བྱའི་དོན་ལ་མི་སླུ་བའི་རྟགས་ཡང་དག་མ་ཡིན་པའི་ཕྱིར་ཏེ། མཁྱེན་གསུམ་ཤིན་ཏུ་ལྐོག་གྱུར་མ་ཡིན་པའི་ཕྱིར། དེ་ལྟར་ཡང་ཆོས་ཀྱི་རྗེས་སུ་འབྲང་བ་རྣམས་ཀྱང། ཞེས་དང། ཚིགས་སུ་བཅད་པའི་དོན་གྱི་
མཚན་ཉིད་ཀྱིས་ཡུམ་ལ་གནོད་པ་མ་མཐོང་ནས། ཞེས་དང། དེ་ལ་རབ་ཏུ་དང་བ་སྐྱེད་པར་བྱེད་པ་ཉིད་དོ། །ཞེས་གསུངས་པའི་ཕྱིར་རོ། །ཁོ་ན་རེ། རྒྱན་གྱི་ཆེད་དུ་བྱ་བའི་གདུལ་བྱ་དབང་རྣོན་ཡུམ་ལ་དང་བ་བསྐྱེད་ནས་ཐོས་བསམ་སྒོམ་
གསུམ་གྱིས་འཇུག་པར་བཤད་པ་མི་འཐད་པར་ཐལ། དེས་གཞི་ལམ་རྣམ་གསུམ་བདེན་པའི་སྐྱེ་མེད་དུ་ཚད་མས་གྲུབ་ནས་བསྒོམས་པར་བྱས་པས་བསྒོམ་བྱའི་དོན་མངོན་སུམ་དུ་རྟོགས་པའི་འཕགས་པའི་གོ་འཕང་ཡོད་པར་ཚད་མས་གྲུབ་

[027A]༄༅། །པའི་ཕྱིར། མ་གྲུབ་ན། གཞི་དང་ལམ་དང་རྣམ་པ་སྐྱེ་བ་མེད་པར་ཡོངས་སུ་ཤེས་པ། ཞེས་སོགས་ཀྱིས་དེ་དང་བ་སྐྱེ་བའི་རྒྱུ་མཚན་གཅིག་བསྟན་པ་བུད་དོ། །ཞེ་ན། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དང་
བྲལ་བའི་རྟགས་ཀྱིས་གཞི་ལམ་རྣམ་གསུམ་བདེན་པའི་སྐྱེ་མེད་དུ་གྲུབ་པའི་ཕྱོགས་ཁྱབ་ཚད་མས་ངེས་ཤིང། དེ་གསུམ་བདེན་མེད་དུ་རྟོགས་ཟིན་གོམས་པར་བྱས་པས་བསྒོམ་བྱའི་དོན་ལ་གསལ་སྣང་འབྱུང་བར་གྲུབ་ནུས་པའི་གང་
ཟག་ཡིན་ན། མངོན་རྟོགས་རྒྱན་ལ་ཐོས་བསམ་སྒོམ་གསུམ་གྱིས་མི་འཇུག་པས་ཁྱབ་པར་ཐལ། ཁྱོད་ཀྱི་རྩ་པའི་ཐལ་འགྱུར་ལ་ཁྱབ་འབྲེལ་ཡོད་པའི་ཕྱིར། འདོད་ན། དེ་ཡིན་ན་མངོན་རྟོགས་རྒྱན་ལེགས་པར་ཤེས་པའི་གང་ཟག་
ཡིན་དགོས་པར་ཐལ་ལོ། །འདོད་ན། དེའི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་དུ་གྱུར་པའི་ཉན་ཐོས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར། འོ་ན་གཞི་དང་ལམ་དང་རྣམ་པ་སྐྱེ་བ་
མེད་པ། ཞེས་གསུངས་པའི་སྐྱེ་མེད་གསུམ་ག་བདེན་པའི་སྐྱེ་མེད་ལ་བཞེད་དམ་ཞེན། མཁྱེན་པ་ཕྱི་མ་གཉིས་ཀྱིས་གསུམ་ག་བདེན་པའི་སྐྱེ་བ་མེད་དུ་རྟོགས་ཀྱང། གཞི་སྐྱེ་བ་མེད་པར་ཡོངས་སུ་ཤེས་པ། ཞེས་པས། ཆོས་ཀྱི་
བདག་མེད་ཕྲ་མོ་རྟོགས་པས་ཁྱད་པར་དུ་བྱས་པའི་གཞི་ཤེས་བསྟན་པ་མ་ཡིན་ཏེ། སློབ་ལམ་ན་དེ་འདྲའི་གཞི་ཤེས་མེད་པའི་ཕྱིར། དེས་ན་དེའི་དོན་མཆོད་བརྗོད་ཀྱི་ཚིགས་རྐང་དང་པོ་འདིས་གཞི་གང་ཟག་གི་བདག་གིས་སྐྱེ་བ་མེད་པར་

[027B] །ཁ་ཅིག་རང་གི་མཚན་ཉིད་ཀྱིས་གྲུབ་པ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན་ཟེར་བ་མི་འཐད་དེ། རང་གི་མཚན་ཉིད་ཀྱིས་གྲུབ་པ་ཡོད་པའི་ཕྱིར་ཏེ། དེ་ཡོད་
པར་སློབ་དཔོན་སེང་གེ་བཟང་པོས་ཁས་ལེན་པའི་ཕྱིར། དེ་དབུ་མ་རང་རྒྱུད་པ་ཡིན་པའི་ཕྱིར། གཞན་ཡང། དེ་ཡོད་པར་ཐལ། གཞན་སྐྱེ་ཡོད་པའི་ཕྱིར་ཏེ། དོན་དམ་པར་གཞན་སྐྱེ་མེད་ཅིང་ཐ་སྙད་དུ་གཞན་སྐྱེ་ཡོད་པར་ཁས་ལེན་
པའི་རང་རྒྱུད་པ་ཡོད་པའི་ཕྱིར་ཏེ། དེ་ལྟར་འཇུག་འགྲེལ་ལས་བཤད་པའི་ཕྱིར། ཁོ་ན་རེ། བློ་ལ་སྣང་བའི་དབང་གིས་བཞག་པ་མ་ཡིན་པར་རང་ངོས་ནས་གྲུབ་པ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་མ་ཡིན་པར་ཐལ་
རྟོག་པས་བཏགས་ཙམ་མ་ཡིན་པར་རང་ངོས་ནས་གྲུབ་པ་དེ་རང་གི་མཚན་ཉིད་ཀྱིས་གྲུབ་པའི་དོན་ཡིན་པའི་ཕྱིར་ན། བུམ་པའི་དོན་སྤྱི་ཆོས་ཅན། རྟོག་པས་བཏགས་ཙམ་མ་ཡིན་པར་རང་ངོས་ནས་གྲུབ་པར་ཐལ། རང་གི་མཚན་ཉིད་
ཀྱིས་གྲུབ་པའི་ཕྱིར། རྟགས་ཁས། འདོད་མི་ནུས་ཏེ། རྟོག་པས་བཏགས་ཙམ་ཡིན་པའི་ཕྱིར། གཞན་ཡང། རྟོག་པས་བཏགས་ཙམ་དང་རང་གི་མཚན་ཉིད་ཀྱིས་གྲུབ་པའི་གཞི་མཐུན་སེམས་ཙམ་པས་འཇོག་ཤེས་པར་ཐལ། དེ་འདྲའི་
གཞི་མཐུན་རང་རྒྱུད་པས་འཇོག་ཤེས་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། དེས་ཀུན་བཏགས་རང་གི་མཚན་ཉིད་ཀྱིས་མ་གྲུབ་པས་རྟོག་པས་བཏགས་ཙམ་དུ་འདོད། གཞན་དབང་ཡོངས་གྲུབ་རང་གི་མཚན་ཉིད་ཀྱིས་གྲུབ་

[028A]༄༅། །པས་རྟོག་པས་བཏགས་ཙམ་མ་ཡིན་པར་འདོད་པའི་ཕྱིར། གཞན་ཡང། དོན་དམ་པར་གྲུབ་ན། དོན་དམ་ཡིན་པས་མ་ཁྱབ་པར་ཐལ། རང་གི་མཚན་ཉིད་ཀྱིས་གྲུབ་ན། རང་མཚན་ཡིན་པས་མ་ཁྱབ་པའི་ཕྱིར་ན་
མ་ཁྱབ། མ་གྲུབ་ན། ཤེས་བྱ་ཆོས་ཅན། དེར་ཐལ། དེའི་ཕྱིར། ཁོ་ན་རེ། ལམ་རིམ་ལས། ཤེས་པ་ཡིན་ན་རང་གི་མཚན་ཉིད་ཀྱིས་གྲུབ་དགོས་པས་ཤེས་པ་ཡིན་པའི་ཡུལ་ཅན་ལ་ཡང་ལོག་གཉིས་སུ་མི་འབྱེད་ལ། ཞེས་གསུངས་པ་
མི་འཐད་པར་ཐལ། ཀུན་རྫོབ་ལ་རང་གི་མཚན་ཉིད་ཀྱིས་གྲུབ་པའི་ཀུན་རྫོབ་དང། རང་གི་མཚན་ཉིད་ཀྱིས་མ་གྲུབ་པའི་ཀུན་རྫོབ་གཉིས་སུ་འབྱེད་མི་རིགས་པའི་ཕྱིར་ན། བདེན་པར་གྲུབ་ན་བདེན་གྲུབ་ཡིན་པས་མ་ཁྱབ་པར་ཐལ་
རྫས་སུ་གྲུབ་ན་རྫས་ཡོད་ཡིན་པས་མ་ཁྱབ་པའི་ཕྱིར། ཁྱབ་པ་ཁས། མ་གྲུབ་ན། གང་ཟག་ཆོས་ཅན། དེར་ཐལ། དེའི་ཕྱིར། གཞན་ཡང། ལམ་རིམ་གྱི་ལུང་དེས་ལོག་པའི་ཀུན་རྫོབ་ཡིན་ན། རང་གི་མཚན་ཉིད་ཀྱིས་མ་གྲུབ་པས་
ཁྱབ་པར་བསྟན་པར་ཐལ། དེས་ཀུན་རྫོབ་ལ་རང་གི་མཚན་ཉིད་ཀྱིས་གྲུབ་པའི་ཀུན་རྫོབ་དང། རང་གི་མཚན་ཉིད་ཀྱིས་མ་གྲུབ་པའི་ཀུན་རྫོབ་གཉིས་སུ་ཡོད་པར་བསྟན་པའི་ཕྱིར། རྟགས་ཁས། འདོད་ན། མེ་ལོང་ནང་གི་བྱད་བཞིན་གྱི་
གཟུགས་བརྙན་ཆོས་ཅན། རང་གི་མཚན་ཉིད་ཀྱིས་མ་གྲུབ་པར་ཐལ། ལོག་པའི་ཀུན་རྫོབ་ཡིན་པའི་ཕྱིར། ཁ་ཅིག་གཞི་ལམ་རྣམ་གསུམ་ཆོས་ཅན། བདེན་པར་མེད་དེ། བདེན་པའི་གཅིག་ཏུ་ཡང་མེད། བདེན་པའི་དུ་མར་ཡང་

[028B] དེ་ཆོས་ཅན་ བདེན་པའི་གཅིག་ཏུ་མེད་དེ། ཆ་བཅས་ཡིན་པའི་ཕྱིར། ཁྱབ་སྟེ། ཆ་བཅས་ཡིན་ན་སྣང་ཚུལ་ལ་རང་གི་ཆ་ཤས་རྣམས་དང་ངོ་བོ་ཐ་དད་དུ་སྣང་ཡང་གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཏུ་གྲུབ་
པས་ཁྱབ། དེ་ཡིན་ན་བརྫུན་པ་ཡིན་པས་ཁྱབ། དེ་ཡིན་ན་བདེན་པ་མ་ཡིན་པས་ཁྱབ། དེ་ཡིན་ན་བདེན་གྲུབ་ཀྱི་གཅིག་མ་ཡིན་པས་ཁྱབ་པའི་ཕྱིར། དེ་ཆོས་ཅན། ཆ་བཅས་ཡིན་ཏེ། ཡོད་པ་གང་ཞིག་ཆ་བཅས་དང་ཆ་མེད་དངོས་འགལ་
ཡིན༑ ཆ་མེད་ཤེས་བྱ་ལ་མི་སྲིད་པའི་ཕྱིར་ཟེར་ན། བདེན་པའི་གཅིག་མེད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། བུམ་པའི་ཆོས་ཉིད་དེ་བདེན་པའི་གཅིག་ཡིན་པའི་ཕྱིར་ཏེ། དེ་བདེན་པ་དང་གཅིག་གི་གཞི་མཐུན་
ཡིན་པའི་ཕྱིར། དེ་བཞིན་དུ་བདེན་པ་དང་དུ་མའི་གཞི་མཐུན་ཡང་ཡོད་དེ། བུམ་པའི་ཆོས་ཉིད་དང་ཀ་བའི་ཆོས་ཉིད་གཉིས་པོ་དེ་བདེན་པ་དང་དུ་མའི་གཞི་མཐུན་ཡིན་པའི་ཕྱིར་ཏེ། བདེན་པ་གང་ཞིག་དུ་མ་ཡིན་པའི་ཕྱིར། གཞན་ཡང་
བུམ་པའི་ཆོས་ཉིད་ཆོས་ཅན། སྣང་ཚུལ་ལ་རང་གི་ཆ་ཤས་རྣམས་དང་ངོ་བོ་ཐ་དད་དུ་སྣང་ཡང་གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཏུ་གྲུབ་པར་ཐལ། ཆ་བཅས་ཡིན་པའི་ཕྱིར། ཁྱབ་པ་ཁས། འདོད་ན། རྫུན་པ་ཡིན་
པར་ཐལ་ལོ། །ཁྱབ་པ་ཁས། འདོད་མི་ནུས་ཏེ། བདེན་པ་ཡིན་པའི་ཕྱིར། ཡང་དེ་ཆོས་ཅན། གནས་ཚུལ་ལ་གྲུབ་པར་ཐལ། གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཏུ་གྲུབ་པའི་ཕྱིར། རྟགས་ཁས། འདོད་ན། གནས་

[029A]༄༅། །ལུགས་སུ་གྲུབ་པར་ཐལ་ལོ། །འདོད་ན། བདེན་པར་གྲུབ་པར་ཐལ་ལོ། །ཁོ་ན་རེ། དེ་ཆོས་ཅན། གནས་ཚུལ་ལ་གྲུབ་པར་ཐལ། དངོས་པོའི་གནས་ཚོད་ལ་གྲུབ་པའི་ཕྱིར། ཟེར་ན་མ་ཁྱབ། རོང་ཊཱིཀ་པ་ན་རེ། །
ཡོད་ན་གཅིག་དང་དུ་མ་གང་རུང་གིས་ཁྱབ་པ་འཇལ་བའི་ཚད་མས། བདེན་པར་ཡོད་ན་བདེན་པའི་གཅིག་དང་བདེན་པའི་དུ་མ་གང་རུང་དུ་མ་ཁྱབ་པར་འཛིན་པའི་སྒྲོ་འདོགས་གཅོད་པ་ཡིན་ནོ། །ཟེར་ན། བྱས་ན་མི་རྟག་པས་ཁྱབ་པ་
འཇལ་བའི་ཚད་མས། སྒྲ་བྱས་ན་མི་རྟག་པས་མ་ཁྱབ་པར་འཛིན་པའི་སྒྲོ་འདོགས་གཅོད་པར་ཐལ། དམ་བཅའ་འཐད་པའི་ཕྱིར། འདོད་ན། དེས་སྒྲ་ལ་རྟག་འཛིན་གྱི་སྒྲོ་འདོགས་གཅོད་པར་ཐལ་ལོ། །འདོད་ན། བྱས་པའི་རྟགས་ལས་
སྒྲ་མི་རྟག་རྟོགས་ཀྱི་རྗེས་དཔག་གིས་སྒྲ་རྟག་འཛིན་གྱི་སྒྲོ་འདོགས་གསར་དུ་མི་གཅོད་པར་ཐལ་ལོ། །ཁ་ཅིག་དམ་བཅའ་འཐད་པར་ཐལ། ཡོད་པ་ཡང་ཡིན། གཅིག་དང་དུ་མ་གང་རུང་མ་ཡིན་པའི་གཞི་མཐུན་འགོག་བྱེད་ཀྱི་ཚད་
མ་དེས། བདེན་པར་ཡོད་པ་ཡང་ཡིན་བདེན་པའི་གཅིག་དང་བདེན་པའི་དུ་མ་གང་རུང་མིན་པ་ཡང་ཡིན་པའི་གཞི་མཐུན་པ་ཡོད་པར་འཛིན་པའི་སྒྲོ་འདོགས་བཅད་པའི་ཕྱིར། གཟུགས་ཀྱི་སྟེང་དུ་ཡོད་པ་ཡང་ཡིན། གཅིག་དང་དུ་
མ་གང་རུང་མིན་པ་ཡང་ཡིན་པའི་གཞི་མཐུན་འགོག་བྱེད་ཀྱི་ཚད་མས། གཟུགས་བརྙན་གྱི་སྟེང་དུ་བདེན་པར་ཡོད་པ་ཡང་ཡིན། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་མིན་པ་ཡང་ཡིན་པའི་གཞི་མཐུན་

[029B] རྣམ་བཤད་ལས། གཞི་གཟུགས་བརྙན་གྱི་སྟེང་དུ་གཅིག་དང་དུ་མ་ཕན་ཚུན་སྤངས་འགལ་དུ་ངེས་པའི་ཚད་མ་དེས་གཅིག་དང་དུ་མའི་ཕུང་སུམ་མི་སྲིད་པར་རྟོགས་པར་དེས་
པས་ན་གཞི་གཞན་གྱི་སྟེང་དུ་བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མའི་ཕུང་སུམ་མི་སྲིད་པར་རྟོགས་པར་ངེས་པ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་འོག་ཏུ་འཆད་དོ།    ༈    །རང་ལུགས་ལ། སློབ་དཔོན་
གྱིས་བཞེད་པའི་རྟགས་ཀྱི་དགག་བྱའི་ཆོས་ངོས་གཟུང་བ་དང། དེ་གཞི་གཞན་གྱི་སྟེང་དུ་འགོག་བྱེད་ཀྱི་རིགས་པ་བཤད་པའོ། །དང་པོ་ནི། བློ་ལ་སྣང་བའི་དབང་གིས་བཞག་པ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་
ནས་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན་ཏེ། གང་ཟག་དང་ཕུང་པོ་དེ་ལྟར་གྲུབ་ན། དོན་དམ་དཔྱོད་བྱེད་ཀྱི་རིགས་པས་དཔྱད་བཟོད་ཅིང་འཕགས་པའི་མཉམ་གཞག་གིས་གཟིགས་དགོས་པའི་ཕྱིར་ཏེ་
དཔེར་ན་སྒྱུ་མ་མཁན་གྱི་རྡེའུ་ཤིན་རྟ་གླང་དུ་སྤྲུལ་བའི་ཚེ། རྡེའུ་ཤིང་བུ་སོགས་རྟ་གླང་དུ་སྣང་བ་ན་དེ་ཉིད་བློ་འཁྲུལ་བའི་དབང་གིས་བཞག་པ་མ་ཡིན་པའི་ཕྱིར། རྡེའུ་ཤིང་བུ་སོགས་ཀྱི་རང་ངོས་ནས་གྲུབ་པ་ཡིན་ན། དེ་དག་གི་རིགས་འདྲ་སྡ་
མའི་ལག་རྗེས་སུ་འགྱུར་བས་མིག་མ་བསླད་པ་རྣམས་ཀྱིས་ཀྱང་མཐོང་དགོས་པ་བཞིན་ནོ། །དེ་ལྟར་ཡང། བདེན་གཉིས་ལས། ཇི་ལྟར་སྣང་བཞིན་ངོ་བོའི་ཕྱིར། །འདི་ལ་དཔྱད་པ་མི་འཇུག་གོ་རྣལ་འབྱོར་དཔྱོད་པར་བྱེད་ན་དོན། །

[030A]༄༅། །གཞན་དུ་སོང་བས་གནོད་པར་འགྱུར། །ཞེས་གསུངས། གཞན་ཡང། དེ་དེ་ཡིན་པའི་ཕྱིར་ཏེ། བློ་ལ་སྣང་བའི་དབང་གིས་བཞག་པའི་ཡོད་པ་དེ་ཀུན་རྫོབ་ཏུ་ཡོད་པའི་དོན་ཡིན་པའི་ཕྱིར་ཏེ། དབུ་མ་སྣང་བ་ལས་
དེའི་ཕྱིར་དེ་དག་གི་བསམ་པའི་དབང་གིས་དངོས་པོ་བརྫུན་པའི་ངོ་བོ་ཐམས་ཅད་ནི་ཀུན་རྫོབ་ཏུ་ཡོད་པ་ཁོ་ནའོ། །ཞེས་དང། འཇུག་ཊཱིཀ་ལས། དབུ་མ་སྣང་བར་ཀུན་རྫོབ་ཏུ་ཡོད་ཚུལ་གསུངས་པའི་ལྡོག་ཕྱོགས་ཀྱི་ཡོད་པ་ནི་དོན་དམ་པར་
བདེན་གྲུབ་ཏུ་ཡོད་པར་ཤེས་པས། ཞེས་དང། བདེན་གཉིས་ལས། ཇི་ལྟར་སྣང་བ་དེ་ཁོ་ན། །ཀུན་རྫོབ་གཞན་ནི་ཅིག་ཤོས་སོ། །ཞེས་གསུངས་པའི་ཕྱིར། དེས་ན་བདེན་པར་གྲུབ་པ། དོན་དམ་པར་གྲུབ་པ། ཡང་དག་པར་གྲུབ་པ་སོགས་
མེད་ཀྱང། རང་གི་མཚན་ཉིད་ཀྱིས་གྲུབ་པ། རང་ངོས་ནས་གྲུབ་པ། རང་བཞིན་གྱིས་གྲུབ་པ། རྫས་སུ་གྲུབ་པ་སོགས་ཡོད་དོ། །གཉིས་པ་ལ། སྤྱིར་བདག་མེད་གཏན་ལ་འབེབས་པའི་རིགས་པ་ལ་དུ་མ་ཡོད་དེ། ཆོས་རྣམས་ཀྱི་ངོ་བོ་
ལ་དཔྱོད་པ་གཅིག་དུ་བྲལ་ཀྱི་གཏན་ཚིགས། རྒྱུ་ལ་དཔྱོད་པ་རྡོ་རྗེ་གཟིགས་མའི་གཏན་ཚིགས། འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་གཏན་ཚིགས། རྒྱུ་འབྲས་གཉིས་ཀ་ལ་དཔྱོད་པ་མུ་བཞི་སྐྱེ་འགོག་གི་གཏན་ཚིགས། རིགས་
པའི་རྒྱལ་པོ་རྟེན་འབྲེལ་གྱི་གརྟན་ཚིགས་རྣམས་སུ་ཡོད་པའི་ཕྱིར། དང་པོ་དེ་འོག་ཏུ་འཆད། གཉིས་པ་ནི། མྱུ་གུ་ཆོས་ཅན། དོན་དམ་པར་མི་སྐྱེ་སྟེ། དོན་དམ་པར་བདག་དང། གཞན་དང། གཉིས་ཀ་དང། རྒྱུ་མེད་གང་རུང་ལས་མི་སྐྱེ་བའི་

[030B] རྩ་བ་ཤེས་རབ་ལས། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དག་གང་ན་ཡང། །སྐྱེ་བ་ནམ་ཡང་ཡོད་མ་ཡིན། །ཞེས་གསུངས་པའི་ཕྱིར། གསུམ་པ་ནི། མྱུ་གུ་ཆོས་ཅན། དོན་
དམ་པར་མི་སྐྱེ་སྟེ། རང་གི་རྒྱུའི་དུས་སུ་ཡོད་པར་ཡང་མི་སྐྱེ། རང་གི་རྒྱུའི་དུས་སུ་མེད་པར་ཡང་དོན་དམ་པར་མི་སྐྱེ་བའི་ཕྱིར་ཏེ། དབུ་མ་སྣང་བ་ལས། ཡོད་པ་རྣམ་པར་མིས་སྐྱེ་སྟེ། །མེད་པ་ནམ་མཁའི་པདྨོ་བཞིན། །ཞེས་གསུངས་པའི་ཕྱིར་
བཞི་པ་ནི། མྱུ་གུ་ཆོས་ཅན། དོན་དམ་པར་མི་སྐྱེ་སྟེ། རྒྱུ་དུ་མས་འབྲས་བུ་གཅིག་ཁོ་ན་དོན་དམ་པར་སྐྱེད་པ་ཡང་མ་ཡིན། རྒྱུ་དུ་མས་འབྲས་བུ་དུ་མ་ཁོ་ན་དོན་དམ་པར་སྐྱེད་པ་ཡང་མ་ཡིན། རྒྱུ་གཅིག་གིས་འབྲས་བུ་དུ་མ་ཁོ་ན་དོན་དམ་པར་སྐྱེད་པ་
ཡང་མ་ཡིན། རྒྱུ་གཅིག་གིས་འབྲས་བུ་གཅིག་ཁོ་ན་དོན་དམ་པར་སྐྱེད་པ་ཡང་མ་ཡིན་པའི་ཕྱིར་ཏེ། བདེན་གཉིས་ལས། དུ་མས་གཅིག་གི་དངོས་མི་བྱེད། །དུ་མས་དུ་མ་བྱེད་པའང་མིན། །གཅིག་གིས་དུ་མའི་དངོས་མི་བྱེད། །གཅིག་གིས་གཅིག་
བྱེད་པ་ཡང་མིན། །ཞེས་གསུངས་པའི་ཕྱིར། ལྔ་པ་ནི། མྱུ་གུ་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་ན། གཟུགས་བརྙན་བཞིན། ཞེས་པ་ལྟ་བུའོ། །དེ་རྣམས་ཀྱི་ནང་ནས། གཏན་ཚིགས་དང་པོ་དེ་འཆད་པ་ལ་
རྟགས་འགོད་པ་དང། ཚུལ་སྒྲུབ་པ་གཉིས་ལས། དང་པོ་ནི། གཞི་ལམ་རྣམ་གསུམ་ཆོས་ཅན། བདེན་པར་མ་གྲུབ་སྟེ། བདེན་གྲུབ་ཀྱི་གཅིག་དང་བདེན་གྲུབ་གྱི་དུ་མ་གང་རུང་དུ་མ་གྲུབ་པའི་ཕྱིར། དཔེར་ན། གཟུགས་བརྙན་བཞིན་

[031A]༄༅། །ཞེས་པ་ལྟ་བུ་ཡིན་ཏེ། དབུ་མ་རྒྱན་ལས། བདག་དང་གཞན་སྨྲའི་དངོས་འདི་དག་ཡང་དག་པར་ནི་གཅིག་པ་དང། །དུ་མའི་རང་བཞིན་བྲལ་བའི་ཕྱིར། །བདེན་པར་མེད་དེ་གཟུགས་བརྙན་བཞིན། །ཞེས་
གསུངས་པའི་ཕྱིར། གཉིས་པ་ལ་ཕྱོགས་ཆོས་སྒྲུབ་པ་དང། ཁྱབ་པ་སྒྲུབ་པ་གཉིས་ལས། དང་པོ་ལ། བདེན་པའི་གཅིག་བྲལ་དུ་སྒྲུབ་པ་དང། བདེན་པའི་དུ་བྲལ་དུ་སྒྲུབ་པ་གཉིས་ལས། དང་པོ་ནི། གཞི་ལམ་རྣམ་གསུམ་ཆོས་ཅན་
བདེན་པར་གྲུབ་པའི་གཅིག་ཏུ་མེད་དེ། ཆ་བཅས་ཡིན་པའི་ཕྱིར། དེ་ཆོས་ཅན། ཆ་བཅས་ཡིན་ཏེ། ཡོད་པ་གང་ཞིག་ཆ་མེད་ཤེས་བྱ་ལ་མི་སྲིད། ཆ་བཅས་ཆ་མེད་དང་དངོས་འགལ་ཡིན་པའི་ཕྱིར། ཆ་མེད་ཤེས་བྱ་ལ་སྲིད་པ་འགོག་
པའི་ཚད་མ་དེ་གང་ཞེ་ན། ཆ་བཅས་ཀྱི་རྟགས་ཀྱིས་གཞི་ལམ་རྣམ་གསུམ་བདེན་གྲུབ་ཀྱི་གཅིག་མིན་པར་གྲུབ་པའི་རྗེས་དཔག་ཚད་མས་ངེས་པ་ལ་ཚད་མ་གསུམ་སྔོན་དུ་འགྲོ་དགོས་ཏེ། དེ་ལ་རྟགས་ཀྱི་མཚན་གཞི་ཆ་བཅས་ངེས་པའི་
ཚད་མ་དང། བདེན་གྲུབ་ཀྱི་གཅིག་མིན་པ་བདེན་གྲུབ་ཀྱི་གཅིག་དང་དངོས་འགལ་དུ་ངེས་པའི་ཚད་མ། ཆ་བཅས་དང་བདེན་གྲུབ་ཀྱི་གཅིག་གི་གཞི་མཐུན་འགོག་བྱེད་ཀྱི་ཚད་མ་གསུམ་སྔོན་དུ་འགྲོ་དགོས་པའི་ཕྱིར། དེ་རྣམས་
ཀྱི་ནང་ནས་ཚད་མ་གསུམ་པ་འདི་རྟོགས་དཀའ་བས། དེ་བཤད་ན། ཆ་བཅས་དང་བདེན་གྲུབ་ཀྱི་གཅིག་གི་གཞི་མཐུན་ཡོད་ན། བུམ་པ་ཆོས་ཅན། རང་འཛིན་རྟོག་པ་ལ་རང་གི་ཆ་ཤེས་རྣམས་དང་ངོ་བོ་ཐ་དད་དུ་སྣང་བ་དང། རང་གི་

[031B] རང་འཛིན་རྟོག་པ་ལ་རང་གི་ཆ་ཤས་རྣམས་དང་ངོ་བོ་ཐ་དད་དུ་སྣང་བ་གང་ཞིག་རང་གི་ཆ་ཤས་རྣམས་དང་ངོ་བོ་གཅིག་ཡིན་པའི་ཕྱིར། མ་གྲུབ་ན། བུམ་པ་ཆ་བཅས་མ་ཡིན་པར་ཐལ་
ལོ༑ ༑རྩ་བར་འདོད་ན། བུམ་པ་ཆོས་ཅན། བརྫུན་པར་གྲུབ་པར་ཐལ་ལོ། །ཁྱབ་སྟེ། སྣང་ལུགས་ལ་ངོ་བོ་ཐ་དད་དུ་སྣང་ཡང་སྡོད་ལུགས་ལ་ངོ་བོ་གཅིག་ཏུ་གྲུབ་པ་བརྫུན་པར་གྲུབ་པའི་སྡོད་ལུགས་ལ་མི་འགལ་ཡང་བདེན་པར་གྲུབ་པའི་སྡོད་
ལུགས་ལ་འགལ་བའི་ཕྱིར། དེའི་རྒྱུ་མཚན་ཡང་ཆ་ཅན་དང་ཆ་དུ་མ་ཆོས་ཅན། ཐ་དད་དུ་མེད་པར་ཐལ། ཐ་དད་དུ་ཡོད་ན། ཐ་དད་དུ་འཕགས་པའི་མཉམ་གཞག་གིས་གཟིགས་དགོས་པ་ལས། དེས་ཐ་དད་དུ་མ་གཟིགས་པའི་ཕྱིར། དང་
པོ་གྲུབ་སྟེ། ཐ་དད་དུ་ཡོད་ན་བདེན་པར་གྲུབ་པའི་ཐ་དད་ཡིན་དགོས། དེ་ཡིན་ན་དེའི་གཟིགས་ངོར་ཐ་དད་ཡིན་དགོས་པའི་ཕྱིར། དང་པོ་དེར་ཐལ། སྣང་ལུགས་ལ་ངོ་བོ་ཐ་དད་དུ་སྣང་ཡང་སྡོད་ལུགས་ལ་ངོ་བོ་གཅིག་ཏུ་གྲུབ་པ་དང། བདེན་
པར་གྲུབ་པའི་གཞི་མཐུན་ཡིན་པའི་ཕྱིར། གཉིས་པ་གྲུབ་སྟེ། དེ་ཡིན་ན་དེ་ཁོ་ན་ཉིད་དུ་གྲུབ་དགོས་པའི་ཕྱིར། རྩ་བར་འདོད་ན། ཆ་དུ་མ་ཆོས་ཅན། གཅིག་ཏུ་ཐལ། གྲུབ་ཅིང་ཆ་ཅན་དང་ཐ་དད་དུ་མེད་པའི་ཕྱིར། འདོད་མི་ནུས་ཏེ། ཁྱོད་
གཅིག་ཡིན་པ་ལ་ཁྱོད་དུ་མར་འཇལ་བའི་ཚད་མས་གནོད་པའི་ཕྱིར། ཆ་ཅན་ཆོས་ཅན། དུ་མར་ཐལ། གྲུབ་ཅིང་ཆ་དུ་མ་དང་ཐ་དད་དུ་ཡོད་པའི་ཕྱིར། འདོད་མི་ནུས་ཏེ། ཁྱོད་དུ་མ་ཡིན་པ་ལ་ཁྱོད་གཅིག་ཏུ་འཇལ་བའི་ཚད་མས་གནོད་

[032A]༄༅། །པའི་ཕྱིར། རིགས་པ་འདི་ལ་བརྟེན་ནས་ཆ་བཅས་དང་བདེན་གྲུབ་ཀྱི་གཅིག་གི་གཞི་མཐུན་ཁེགས་ཏེ། དེ་ལ་བརྟེན་ནས་ཆ་ཅན་དང་ཆ་དུ་མ་ཐ་དད་དུ་ཡོད་ན་ཐ་དད་དུ་འཕགས་པའི་མཉམ་གཞག་གིས་གཟིགས་
དགོས་པ་དེ་ཁེགས། དེ་ཁེགས་པས་དེ་གཉིས་བདེན་གྲུབ་ཀྱི་ཐ་དད་ཡིན་པ་དེ་ཁེགས། དེ་ཁེགས་པས་ཆ་བཅས་དང་བདེན་གྲུབ་ཀྱི་གཅིག་གི་གཞི་མཐུན་ཁེགས་པའི་ཕྱིར། དོན་བསྡུ་ན། གཞི་ལམ་རྣམ་གསུམ་ཆོས་ཅན། བདེན་གྲུབ་
ཀྱི་གཅིག་ཏུ་མེད་དེ། ཆ་བཅས་ཡིན་པའི་ཕྱིར། ཁྱབ་སྟེ། བདེན་གྲུབ་ཀྱི་གཅིག་ཡིན་ན་གང་ལའང་བལྟོས་མེད་ཀྱི་གཅིག་ཡིན་དགོས། དེ་ཡིན་ན་ཆ་བཅས་མ་ཡིན་དགོས་པའི་ཕྱིར། དེ་ཆོས་ཅན། ཆ་བཅས་ཡིན་ཏེ། གཞི་གྲུབ་པ་གང་
ཞིག་ཆ་མེད་ཤེས་བྱ་ལ་མི་སྲིད། ཆ་བཅས་ཆ་མེད་དང་དངོས་འགལ་ཡིན་པའི་ཕྱིར། གཉིས་པ་ལ། དེ་ཆོས་ཅན། བདེན་གྲུབ་ཀྱི་དུ་མར་མེད་དེ། བདེན་གྲུབ་ཀྱི་གཅིག་ཏུ་མེད་པའི་ཕྱིར། ཁྱབ་སྟེ། དུ་མ་གཅིག་ལ་བལྟོས་ནས་བཞག་
དགོས་པའི་ཕྱིར། གཉིས་པ་ཁྱབ་པ་སྒྲུབ་པ་ནི། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དང་བྲལ་བའི་རྟགས་ཀྱིས། གཞི་ལམ་རྣམ་གསུམ་བདེན་མེད་དུ་ཚད་མས་ངེས་པ་ལ་ཚད་མ་གསུམ་སྔོན་དུ་འགྲོ་དགོས་ཏེ། དེ་
ལ་དེ་གང་རུང་དང་བྲལ་བ་ངེས་བྱེད་ཀྱི་ཚད་མ། བདེན་མེད་བདེན་གྲུབ་དང་དངོས་འགལ་དུ་ངེས་པའི་ཚད་མ། དེ་གང་རུང་དང་བྲལ་བ་དང་བདེན་གྲུབ་ཀྱི་གཞི་མཐུན་འགོག་བྱེད་ཀྱི་ཚད་མ་གསུམ་སྔོན་དུ་འགྲོ་དགོས་པའི་ཕྱིར། ཚད་མ་ཕྱི་

[032B]
བདེན་གྲུབ་ཀྱི་གཞི་མཐུན་འགོག་ནུས་ཏེ། ཚད་མ་དེའི་བྱེད་པ་ལ་བརྟེན་ནས་བར་དུ་ཚད་མ་གཞན་བརྒྱུད་པ་ལ་བལྟོས་མི་དགོས་པར། དེ་འདྲའི་གཞི་མཐུན་མི་སྲིད་པར་རྟོགས་ནུས་པའི་ཕྱིར། དེས་ན་རྒྱན་གྱི་ཆེད་དུ་བྱ་བའི་གདུལ་བྱ་
དབང་རྣོན་ཆོས་ཅན། ཡུམ་གྱི་ངོ་བོ་ལ་དང་བ་སྐྱེ་ཚུལ་ཡོད་དེ། ཡུམ་མཁྱེན་གསུམ་ཡོད་པར་ཚད་མས་གྲུབ་པའི་སྒོ་ནས་ཡུམ་ལ་དང་བ་སྐྱེ་བའི་ཕྱིར། ཡུམ་གྱི་ནུས་པ་ལ་དང་བ་སྐྱེ་ཚུལ་ཡོད་དེ། མཁྱེན་གསུམ་དེ་རང་སྲས་འཕགས་པའི་
བཞེད་དོན་ཕུན་ཚོགས་གྲུབ་ནུས་སུ་ཚད་མས་གྲུབ་པའི་སྒོ་ནས་ཡུམ་ལ་དང་བ་སྐྱེ་བའི་ཕྱིར། གཞི་ལམ་རྣམ་གསུམ་ཆོས་ཅན། བདེན་པར་མེད་དེ། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མེད་པའི་ཕྱིར། བདེན་གྲུབ་
ཀྱིས་གཅིག་དང་བདེན་གྲུབ་ཀྱི་དུ་མ་གང་རུང་དུ་མེད་པ་གཞི་ལམ་རྣམ་གསུམ་བདེན་མེད་དུ་གྲུབ་པའི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་ཏེ། དེ་ལྟར་དུ་སྐལ་བཟང་མིག་འབྱེད་ལས་བཤད་ཅིང། དབུ་མ་རྒྱན་གྱི་དཀའ་འགྲེལ་
ལས༑ རྨོངས་པ་རྣམས་ལ་ངོ་བོ་ཉིད་མེད་པ་ཉིད་ཀྱི་ཐ་སྙད་བྱར་རུང་བ་འདི་རབ་ཏུ་གྲུབ་པའི་ཕྱིར་དམ་བཅའ་ཕྱོགས་གཅིག་གི་གཏན་ཚིགས་ཡིན་ཏེ། དཔེར་ན་དམིགས་པའི་མཚན་ཉིད་ཀྱིས་གྲུབ་པར་འགྱུར་བ་ལས་དམིགས་པ་མེད་པའི་

[033A]༄༅། །ཕྱིར༑ ཞེས་གསུངས་པ་ལྟ་བུ་ཡིན་པས། ཞེས་གསུངས་པའི་ཕྱིར། ཁོ་ན་རེ། དེ་ཆོས་ཅན། དེ་སྒྲུབ་ཀྱི་རང་བཞིན་མ་དམིགས་པའི་རྟགས་ཡང་དག་ཡིན་པར་ཐལ། དེ་སྒྲུབ་ཀྱི་འབྲེལ་ཟླ་མ་དམིགས་པའི་
རྟགས་ཡང་དག་གང་ཞིག་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། དེ་སྒྲུབ་ཀྱི་ཁྱབ་བྱེད་མ་དམིགས་པའི་རྟགས་ཡིན་པའི་ཕྱིར་ཏེ། རྒྱན་སྣང་ལས། གང་དག་གཅིག་དང་དུ་མའི་
རང་བཞིན་མ་ཡིན་པ་དེ་དག་ནི། དོན་དམ་པའི་རང་བཞིན་དུ་ཡོད་པ་མ་ཡིན་ཏེ། སྒྱུ་མ་ལ་སོགས་པའི་ངོ་བོ་ཉིད་ལྟ་བུའོ། །བདག་དང་གཞན་གྱིས་སྨྲས་པའི་དངོས་པོ་རྣམས་ཀྱང་གཅིག་དང་དུ་མའི་རང་བཞིན་མ་ཡིན་པ་ཞེས་བྱ་བ་ནི་
ཁྱབ་པར་བྱེད་པ་མ་དམིགས་པ་ཡིན་པས། ཞེས་གསུངས་པའི་ཕྱིར་ཞེས་ཟེར།    ༈    མཚམས་སྦྱར་དུ་རེ་ཞིག་དང་པོར་ཡུམ་ལ་ཡོན་ཏན་ཇི་ལྟ་བ་བཞིན་དུ་བརྗོད་པ་སྔོན་དུ་འགྲོ་
བ་ཅན་གྱི་ཕྱག་འཚལ་བ། ཞེས་བཤད་ན། ཉན་ཐོས་ཞི་བ། ཞེས་སོགས་ཀྱི་མཆོད་བརྗོད་འདིས་ཡུམ་ལ་བསྟོད་པ་དེ་ཡུམ་གྱི་ཕྱོགས་མཐའ་དག་ལ་བསྟོད་པ་ཡིན་ནམ། ཕྱོགས་གཅིག་ཁོ་ན་ལ་བསྟོད་པ་ཡིན། དང་པོ་ལྟར་ན་
སྦྱོར་བཞི་དང་ཆོས་སྐུ་ལ་དངོས་སུ་མ་བསྟོད་པས་གྲངས་ཉུང་བར་འགྱུར་ལ། གཉིས་པ་ལྟར་ན། གཙོ་བོ་རྣམ་མཁྱེན་ལྟ་བུ་གཅིག་ཁོ་ན་ལ་བསྟོད་པས་ཆོག་མོད། ཅིའི་ཕྱིར་མཁྱེན་པ་གསུམ་ཆར་བསྟོད་ཡུལ་དུ་སྨོས་ཤེ་ན། མཁྱེན་

[033B] དེ་ལྟར་བསྟོད་པ་ལ་རྒྱུ་མཚན་དང་དགོས་པ་གཉིས་ཡོད་པའི་ཕྱིར། དེ་ལྟར་བསྟོད་པའི་རྒྱུ་མཚན་ཡོད་དེ། རྒྱན་གྱི་ཆེད་དུ་བྱ་བའི་གདུལ་བྱས་
མངོན་པར་རྟོགས་པ་བརྒྱད་ཀྱི་རྣམ་པ་ཐམས་ཅད་མཁྱེན་གསུམ་གྱི་བསྒོམ་བྱའི་རྣམ་པར་བསྡུས་ནས་ཉམས་སུ་ལེན་དགོས་པའི་རྒྱུ་མཚན་གྱིས་དེ་ལྟར་བསྟོད་པའི་ཕྱིར། ཞེས་འཆད་པ་ལ། དེ་ལ་ཐམས་ཅད་མཁྱེན་པ་ཉིད་གསུམ་གྱིས་
ནི་དོན་བརྒྱད་བསྡུས་ལ། དེ་ལྟར་ཐུགས་ལ་བཞག་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྟོད་དོ། །ཞེས་གསུངས། དེ་ལྟར་བ་སྟོད་པ་ལ་དགོས་པ་ཡོད་དེ། མཁྱེན་གསུམ་གྱིས་རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་
ནུས་སོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཞེས་འཆད་པ་ལ། དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཞིང། དེས་ཀྱང་འཆད་པར་འགྱུར་བའི་ཚུལ་གྱིས་དོན་ཐམས་ཅད་ཕུན་སུམ་ཚོགས་པ་ཡིན་ནོ། །ཞེས་དེ་ལྟར་
ཐུགས་ལ་བཞག་ནས་ཐམས་ཅད་མཁྱེན་པ་ཉིད་གསུམ་གྱི་སྒོ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསྟོད་དོ། །ཞེས་གསུངས། འོ་ན། ཀྱང་སྔ་ཕྱི་གཉིས་སྨོས་པའི་དགོས་པ་གང་ཞེ་ན། དེ་ཡང་ཡོད་དེ། སྔ་མས་མཁྱེན་གསུམ་གྱིས་མངོན་པར་
རྟོགས་པ་བརྒྱད་བསྡུས་པས་མཁྱེན་གསུམ་མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་པར་མ་ཟད། མངོན་པར་རྟོགས་པ་བརྒྱད་ཀྱང་མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་ཞེས་བསྟན་ལ། ཀྱང་གཉིས་པས་ནི་མཁྱེན་གསུམ་གྱི་

[034A]༄༅། །ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པ་ལ་རྒྱུ་མཚན་ཡོད་པར་མ་ཟད་དགོས་པ་ཡང་ཡོད་ཅེས་བསྟན་པའི་ཕྱིར། དེས་ན་མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པ་ཡིན་ཏེ། མཁྱེན་
གསུམ་རྫོགས་པར་ཉམས་སུ་བླངས་ན་མངོན་པར་རྟོགས་པ་བརྒྱད་རྫོགས་པར་ཉམས་སུ་བླངས་པར་འགྱུར་བ་དང། མཁྱེན་གསུམ་འདོད་བྱའི་ཡོན་ཏན་ཅན་དུ་མཐོང་ན། མངོན་པར་རྟོགས་པ་བརྒྱད་འདོད་བྱའི་ཡོན་ཏན་ཅན་དུ་མཐོང་
བར་འགྱུར་བའི་ཕྱིར། དེས་ན་མཁྱེན་གསུམ་གྱི་རྣམ་པ་ཉམས་ལེན་གྱི་སྦྱོར་བས་མངོན་པར་རྟོགས་པ་བརྒྱད་ཀྱི་རྣམ་པ་ཉམས་ལེན་གྱི་སྦྱོར་བར་བསྡུས་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན་ནོ། །
ཁོ་ན་རེ། མཁྱེན་གསུམ་གྱིས་མཁྱེན་གསུམ་བསྡུས་པར་ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་ཕྱིར། འདོད་ན། མཁྱེན་གསུམ་མཁྱེན་གསུམ་དང་བསྡུ་བྱ་སྡུད་བྱེད་ཡིན་པར་ཐལ་ལོ། །འདོད་ན། དེ་
དེ་དང་ཐ་དད་ཡིན་པར་ཐལ་ལོ། །ཟེར་ན་མ་ཁྱབ་སྟེ། ཕུང་ཁམས་སྐྱེ་མཆེད་གསུམ་ཕུང་ཁམས་སྐྱེ་མཆེད་གསུམ་དང་ཐ་དད་ཡིན་པར་ཐལ། དེ་དེ་དང་བསྡུ་བྱ་སྡུད་བྱེད་ཡིན་པའི་ཕྱིར་ཏེ། ཕུང་ཁམས་སྐྱེ་མཆེད་གསུམ་གྱིས་ཕུང་
ཁམས་སྐྱེ་མཆེད་གསུམ་བསྡུས་པའི་ཕྱིར་ཏེ། དེས་ཆོས་ཐམས་ཅད་བསྡུས་པའི་ཕྱིར་ཏེ། མཛོད་ལས། ཕུང་པོ་དང་ནི་སྐྱེ་མཆེད་དང། །ཁམས་གཅིག་གིས་ནི་ཐམས་ཅད་བསྡུས། །ཞེས་གསུངས་པའི་ཕྱིར། ཁོ་ན་རེ། མངོན་པར་

[034B] མཁྱེན་གསུམ་གྱིས་དེ་བརྒྱད་བསྡུས་པའི་ཕྱིར། འདོད་ན། དེ་སྡུད་བྱེད་ཀྱི་རྣམ་མཁྱེན་ཡོད་པར་ཐལ་ལོ། །འདོད་ན། རྣམ་རྫོགས་སྦྱོར་བ་རྣམ་མཁྱེན་གྱིས་བསྡུས་པར་ཐལ་ལོ། །
ཟེར་ན། མཁྱེན་གསུམ་སྡུད་བྱེད་ཀྱི་མངོན་པར་རྟོགས་པ་བརྒྱད་ཡོད་པར་ཐལ། མངོན་པར་རྟོགས་པ་བརྒྱད་ཀྱིས་མཁྱེན་གསུམ་བསྡུས་པའི་ཕྱིར། ཁྱབ་པ་ཁས། དེར་ཐལ། དེ་དེ་བརྒྱད་ཀྱི་ནང་ཚན་ཡིན་པའི་ཕྱིར། འདོད་ན། སྔར་
བཞིན་རིགས་འགྲེའོ། །དེ་བཞིན་དུ། བུམ་པ་སྡུད་བྱེད་ཀྱི་ཀ་བུམ་གཉིས་ཡོད་པར་ཐལ། བུམ་པ་ཀ་བུམ་གཉིས་ཀྱིས་བསྡུས་པའི་ཕྱིར། ཁྱབ་པ་ཁས། དེ་དེར་ཐལ། དེ་དེའི་ནང་ཚན་ཡིན་པའི་ཕྱིར། ཁོ་ན་རེ། མཁྱེན་གསུམ་གྱིས་རྣམ་
རྫོགས་སྦྱོར་བ་བསྡུས་པར་ཐལ། དེས་སྦྱོར་བཞི་བསྡུས་པའི་ཕྱིར། འདོད་ན། རྣམ་རྫོགས་སྦྱོར་བ་ཆོས་ཅན། ལམ་བདེན་གྱིས་བསྡུས་པར་ཐལ་ལོ། །འདོད་ན། དེ་ཆོས་དཀོན་མཆོག་ཡིན་པར་ཐལ། ལམ་བདེན་གྱིས་བསྡུས་པའི་རྣམ་
བྱང་བདེན་པ་ཡིན་པའི་ཕྱིར་ན། ཤེས་བྱ་ཆོས་ཅན། དེ་ལམ་བདེན་གྱིས་བསྡུས་པར་ཐལ། ཐེག་ཆེན་གྱི་ཚོགས་ལམ་ལམ་བདེན་གྱིས་བསྡུས་པའི་ཕྱིར། དེ་ལམ་བདེན་གྱི་འཁོར་ཡིན་པའི་ཕྱིར་ཏེ། ཀུན་བཏུས་ལས། ལམ་གྱི་བདེན་
པ་གང་ཞེ་ན། ལམ་གང་གིས་སྡུག་བསྔལ་ཡོངས་སུ་ཤེས་པ་དང། ཀུན་འབྱུང་སྤང་བ་དང། འགོག་པ་མངོན་དུ་བྱེད་པ་དང། ལམ་སྒོམ་པ་སྟེ་འདི་ནི་ལམ་གྱི་བདེན་པའི་མཚན་ཉིད་མདོར་བསྡུས་པའོ། །ཡང་ལམ་རྣམ་པ་ལྔ་སྟེ་

[035A]༄༅། །ཚོགས་ཀྱི་ལམ་དང། སྦྱོར་བའི་ལམ་དང། མཐོང་བའི་ལམ་དང། སྒོམ་པའི་ལམ་དང། མཐར་ཕྱིན་པའི་ལམ་མོ། །ཞེས་དང། དེའི་ཐད་ཀྱི་འགྲེལ་བཤད་རྒྱལ་པོ་སྲས་ལས། འདི་ཡང་ལམ་གྱི་བདེན་པ་
འཁོར་དང་བཅས་པའི་སྐབས་ལས་རིག་པར་བྱ་སྟེ། ཞེས་གསུངས་པའི་ཕྱིར། ཁོ་ན་རེ། ཐེག་ཆེན་གྱི་ཚོགས་ལམ་དུ་གྱུར་པའི་ཚོར་བ་དེ་ལམ་བདེན་གྱི་འཁོར་དུ་གྱུར་པའི་ཚོར་བ་ཡིན་པར་ཐལ། དེ་དེའི་འཁོར་ཡིན་པའི་ཕྱིར་ན་མ་ཁྱབ་
ཁ་ཅིག་གིས། མཁྱེན་གསུམ་མཚོན་བྱེད་ཀྱི་ཆོས་སུམ་ཅུས་མངོན་པར་རྟོགས་པ་བརྒྱད་བསྡུས་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན། ཟེར་ན། མི་འཐད་དེ། རྗེ་བཙུན་གྱིས་དེ་སུམ་ཅུའི་ཡོན་ཏན་
བརྗོད་པའི་སྒོ་ནས་ཡུམ་ལ་བསྟོད་པ་མ་ཡིན་པའི་ཕྱིར། ཁ་ཅིག་མངོན་པར་རྟོགས་པ་བརྒྱད་པོ་གང་རུང་ཡིན་ན། མཁྱེན་གསུམ་གང་རུང་ཡིན་པས་ཁྱབ་པ་དེ་དེའི་དོན་ཡིན་ཟེར་ན། མི་འཐད་དེ། མཁྱེན་གསུམ་གང་རུང་ལ་འཕགས་
རྒྱུད་ཀྱི་མཁྱེན་པས་ཁྱབ་པའི་ཕྱིར། རོང་ཊཱིཀ་པ་ན་རེ། འཕགས་བཞིའི་མངོན་པར་རྟོགས་པ་མཁྱེན་གསུམ་དུ་བཞག་དེ་མཁྱེན་གསུམ་གྱིས་བསྡུས། ཆོས་སྐུ་རྣམ་མཁྱེན་གྱིས་བསྡུས་པ་དེ་དེའི་དོན་ཡིན་ནོ། །ཟེར་བ་མི་འཐད་དེ་
མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པ་དེ་དེའི་དོན་དུ་མི་རིགས་པའི་ཕྱིར། ཁ་ཅིག་མཁྱེན་གསུམ་ནི་དུས་གསུམ་གྱི་འཕགས་པ་ཐམས་ཅད་ཀྱི་རྒྱུད་དང་འབྲེལ་བས་རྒྱ་ཆེ། སྦྱོར་བཞི་དང་ཆོས་སྐུ་རྒྱན་གྱི་ཆེད་དུ་བྱ་

[035B] རྒྱ་ཆེ་བ་མཁྱེན་གསུམ་གྱིས་རྒྱ་ཆུང་བ་སྦྱོར་བ་བཞི་དང་ཆོས་སྐུ་བསྡུས་པ་དེ་དེའི་དོན་ཡིན་ཏེ། དཔེར་ན་རྒྱ་མཚོས་ཆུ་ཐིག་བསྡུས་པ་བཞིན། ཞེས་ཟེར་བ་མི་འཐད་དེ། དེ་གསུམ་གྱིས་བརྒྱད་
བསྡུས་པའི་དོན་མིན་ལ། གསུམ་གྱིས་ལྔ་བསྡུས་པའི་དོན་ཡིན་པའི་ཕྱིར། དུས་གསུམ་གྱི་འཕགས་པ་རྣམ་མཁྱེན་དང་ལམ་ཤེས་རང་རྒྱུད་ལ་སྐྱེད་པ་རྣམས་ཀྱིས། སྦྱོར་བཞི་དང་ཡེ་ཤེས་ཆོས་སྐུ་ངེས་པར་རང་རྒྱུད་ལ་སྐྱེད་པར་བྱེད་དགོས་
པའི་ཕྱིར་དང། དེ་ལས་ལྡོག་སྟེ་ཁས་བླངས་ཀྱང་གནོད་པ་དེ་མེད་པའི་ཕྱིར། ཁ་ཅིག་མཁྱེན་གསུམ་ནི་སྦྱོར་བཞི་དང་ཆོས་སྐུའི་རང་བཞིན་ཡིན་ལ། སྦྱོར་བཞི་དང་ཆོས་སྐུ་ནི་མཁྱེན་གསུམ་གྱི་གནས་སྐབས་ཡིན་པས། རང་བཞིན་མཁྱེན་
གསུམ་གྱིས་གནས་སྐབས་སྦྱོར་བཞི་དང་ཆོས་སྐུ་བསྡུས་པ་དེ་དེའི་དོན་ཡིན་ཏེ། དཔེར་ན་རང་བཞིན་སོར་མོའི་ནང་དུ་གནས་སྐབས་ཐལ་མོ་དད་ཁུ་ཚུར་བསྡུས་པ་བཞིན་ནོ། །ཞེས་ཟེར་བ་མི་འཐད་དེ། མཁྱེན་གསུམ་སྦྱོར་བ་ཞིའི་རང་བཞིན་
ཡིན་ན། སྦྱོར་བཞི་ཡང་མཁྱེན་གསུམ་གྱི་རང་བཞིན་ཡིན་དགོས་པའི་ཕྱིར་དང། སྦྱོར་བཞི་མཁྱེན་གསུམ་གྱི་གནས་སྐབས་ལ་བཞག་པའི་སྦྱོར་བ་ཡིན་ན། བྱང་སེམས་སྦྱོར་ལམ་པའི་རྒྱུད་ལ་མཁྱེན་གསུམ་ཡོད་པར་ཐལ་བའི་སྐྱོན་ཡོད་
པའི་ཕྱིར།    ༈    མཚམས་སྦྱར་དུ། རེ་ཞིག་དང་པོར་ཡུམ་ལ་ཡོན་ཏན་ཇི་ལྟ་བ་བཞིན་དུ་བརྗོད་པ་སྔོན་དུ་འགྲོ་བ་ཅན་གྱི་ཕྱག་འཚལ་བ། ཞེས་བཤད་ན། ཉན་ཐོས་ཞི་བ། ཞེས་སོགས་ཀྱིས་

[036A]༄༅། །མཁྱེན་གསུམ་གྱི་ཡོན་ཏན་གྱི་སྒོ་ནས་ཡུམ་ལ་བསྟོད་ན་བསྟོད་ཕྱག་མཛད་ཚུལ་དེ་གང་ཞེ་ན། འདི་ལ་སོ་སོའི་ཡོན་ཏན་བརྗོད་པ་དང། བསྡུས་ཏེ་ཕྱག་འཚལ་བ་གཉིས་ལས། དང་པོ་ལ། གཞི་ཤེས་ཀྱིས་
ཉེར་ཞིར་ཁྲིད་ཚུལ། ལམ་ཤེས་ཀྱིས་འཇིག་རྟེན་གྱི་དོན་སྒྲུབ་ཚུལ། རྣམ་མཁྱེན་གྱིས་ཆོས་འཁོར་སྐོར་བའི་བདག་རྐྱེན་བྱེད་ཚུལ་བཤད་པ་དང་གསུམ་ལས། དང་པོ་ལ། གཞི་ཤེས་སྒོམ་པའི་རྟེན་གྱི་གང་ཟག་ཐབས་གཞི་ཤེས་ཀྱི་
ངོ་བོ༑ ཐབས་དེ་ལ་བརྟེན་ནས་འབྲས་བུ་མངོན་དུ་བྱེད་ཚུལ་དང་གསུམ་ལས། དང་པོ་ནི། ཉན་ཐོས་དང་དེའི་ཕྱོགས་སུ་བསླན་པ་རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ་རིམ་པ་གཅིག་གིས་བསྟན་པ་རང་སངས་རྒྱས་ཀྱང་སྟེ་
མྱ་ངན་ལས་འདའ་བར་འདོད་པ་རྣམས། ཞེས་པས་འཆད། གཉིས་པ་ནི། གཞི་ཐམས་ཅད་སྐྱེ་བ་མེད་པར་ཡོངས་སུ་ཤེས་པ་ཉིད་ཀྱིས། ཞེས་པས་འཆད། གསུམ་པ་ནི། ཕུང་པོ་དང་བཅས་པ་དང་ཕུང་པོ་མེད་པའི་མཚན་ཉིད་ཀྱི་མྱ་
ངན་ལས་འདས་པ་རྣམ་པ་གཉིས་ཐོབ་པར་མཛད་པ་གང་ཡིན་པ་དང། ཞེས་པས་འཆད། གཉིས་པ་ལ་ཡང་གསུམ་ལས། དང་པོ་ནི། བྱང་ཆུབ་སེམས་དཔའ་འཁོར་བ་ཇི་སྲིད་པར་འགྲོ་བའི་དོན་བྱེད་པ་རྣམས། ཞེས་པས་འཆད་
གཉིས་པ་ནི། ལམ་ཐམས་ཅད་སྐྱེ་བ་མེད་པར་རྟོགས་པའི་ངོ་བོ་ཉིད་ཀྱིས། ཞེས་པས་འཆད་དོ། །གསུམ་པ་ནི། འགྲོ་བ་མཐའ་དག་གི་དོན་སྒྲུབ་པར་མཛད་པ་གང་ཡིན་པ་དང། ཞེས་པས་འཆད། གསུམ་པ་ལ་ཡང་གསུམ་ལས། དང་པོ་ནི་

[036B] སངས་རྒྱས་ཡང་དག་པར་བསྡམས་པའི་སྐུ་ཅན་རྣལ་འབྱོར་ཅན་གྱི་དབང་ཕྱུག་གི་གཙོ་བོ་རྣམས། ཞེས་གསུངས། གཉིས་པ་མཆོག་གི་སྤྲུལ་སྐུས་ཆོས་འཁོར་སྐོར་བའི་ཐབས་རྣམ་
མཁྱེན་དེ་སྟོན་པ་ལ། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ་གང་དང་ལྡན་ན། ཞེས་གསུངས། གསུམ་པ་རྣམ་མཁྱེན་རྒྱུད་ལ་སྐྱེས་པའི་འབྲས་བུ་དེ་སྟོན་པ་ལ། སྤྱོད་པའི་གཉེན་པོར་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་
ཅད་བསྐོར་བར་མཛད་པ། ཞེས་གསུངས། འོ་ན། མ་ལུས་པ་དང་ཐམས་ཅད་གཉིས་ཀ་སྨོས་པ་ལ་ཟློས་སྐྱོན་ཡོད་དོ། །ཞེས་ན། སྐྱོན་མེད་དེ། ཐམས་ཅད་ཅེས་པས་བརྗོད་འདོད་ཀྱི་དཔང་གིས་བརྗོད་བྱ་ཕྱོགས་རེ་བ་ལ་ཡང་ཟེར་བས་དེ་ལྟ་
བུའི་ཉི་ཚེ་བ་མ་ཡིན་པར་བསྟན་པའི་ཕྱིར་དུ། མ་ལུས་པ་དང་ཐམས་ཅད་གཉིས་ཀ་སྨོས་པའི་ཕྱིར། ཞེས་གསེར་ཕྲེང་ལས་བཤད་དོ། །རྣམ་བཤད་ལྟར་ན་སྐྱོན་མེད་དེ། མ་ལུས་པ་ཞེས་པ་ནི་རྗོད་བྱེད་གསུང་རབ་ལ་འཇུག་ལ། ཐམས་ཅད་ཅེས་
པ་བརྗོད་བྱ་ལ་འཇུག་པའི་ཕྱིར། སངས་རྒྱས་བཅོམ་ལྡན་འདས་རྣམས་ལ་རྣལ་འབྱོར་ཅན་གྱི་དབང་ཕྱུག་གི་གཙོ་བོ་ཞེས་བརྗོད་པའི་རྒྱུ་མཚན་ཡོད་དེ། ཉན་རང་བྱང་སེམས་རྣམས་དབང་ཕྱུག་ལ་སོགས་པ་ལས་རྣལ་འབྱོར་ལྷག་པས་
རྣལ་འབྱོར་ཅན་གྱི་དབང་ཕྱུག་ཅེས་བྱ་ལ། དེ་གསུམ་ལས་སྤངས་རྟོགས་ལྷག་པས་ན་སངས་རྒྱས་བཅོམ་ལྡན་འདས་རྣམས་ལ་རྣལ་འབྱོར་ཅན་གྱི་དབང་ཕྱུག་གི་གཙོ་བོ་ཞེས་བཤད་པའི་ཕྱིར། གཉིས་པ་བསྡུས་ཏེ་ཕྱག་འཚལ་བ་ནི། སངས་

[037A]༄༅། །རྒྱ། རྒྱས་ཉན་ཐོས་ལ་སོགས་པས་ཡོངས་སུ་བསྐོར་བ་དེ་སྒྲུབ་པར་བྱེད་པ་ཉིད་ཀྱི་ཡུམ་དེ་ལ་ཕྱག་འཚལ་ལོ། །ཞེས་པས་འཆད། འདིའི་བསྐོར་ཅེས་པའི་དོན་ནི། སངས་རྒྱས་ཉན་ཐོས་རང་རྒྱལ་བྱང་སེམས་ཏེ་སྲས་
བཞིས་ཡོངས་སུ་བསྐོར་བ་དེ་རྣམས་ཀྱི་བཞེད་དོན་སྒྲུབ་པར་བྱེད་པའི་ཡུམ་མཁྱེན་པ་གསུམ་ལ་ཕྱག་འཚལ། ཞེས་པའི་དོན་ཡིན་ཏེ། ཤེས་རབ་སྒྲོན་མེར། ཉན་ཐོས་ཉིད་དང་བྱང་ཆུབ་སེམས་དཔའ་ཉིད་དང་སངས་རྒྱས་ཉིད་ཀྱིས་ཡོངས་
སུ་བསྐོར་བ་དེ་ལྟ་བུ་སྒྲུབ་པར་བྱེད་པ་ཉིད་ཀྱི་དེ་དག་གི་ཡུམ་ཤེར་ཕྱིན་ལ་ཕྱག་འཚལ། ཞེས་གསུངས་པ་དང། ཉི་ཁྲི་རྣམ་འགྲེལ་ལས། སངས་རྒྱས་ཉན་ཐོས་བྱང་ཆུབ་སེམས་དཔའི་ཚོགས་ལྡན། ཞེས་གསུངས་པས་ན། རྩ་བའི་ལྡན་
པའམ་བཅས་པའི་དོན་འགྲེལ་པར་བསྐོར་བ་ལ་བཤད་པའི་ཕྱིར། ཡུམ་སྲས་ལ་གཙོ་འཁོར་གྱི་ཐ་སྙད་བྱས་པས་ཆོག་སྟེ། མཁྱེན་པ་གསུམ་པོ་དེས་རང་སྲས་འཕགས་པ་རྣམས་ཀྱི་བཞེད་དོན་ཕུན་ཚོགས་སྒྲུབ་པར་བྱེད་པའི་ཕྱིར་
སྙིང་པོའི་རྒྱན་ལས། སངས་རྒྱས་ཉན་ཐོས་བྱང་ཆུབ་སེམས་དཔའ་ལ་སོགས་པས་ཡོངས་སུ་བསྐོར་བ་སྟེ་བཞེད་དོན་སྒྲུབ་པར་བྱེད་པ་ཉིད་ཀྱི་ཡུམ་དེ་ལ་ཕྱག་འཚལ། ཞེས་གསུངས་པ་མ་གཏོགས་གསལ་བར་མ་བཤད་དོ། །དེ་དག་གི་
ནང་ནས།    ༈    ཞེས་སོགས་ཀྱི་སྐབས་སུ། མྱ་ངན་ལས་འདས་པ་རྣམ་པ་གཉིས་འཐོབ་པར་མཛད་པ་གང་ཡིན་པ་དང། ཞེས་བཤད་ན། ལྷག་བཅས་མྱང་འདས་དང། ལྷག་མེད་མྱང་འདས་

[037B] འདི་ལ་ཉན་ཐོས་སྡེ་པའི་ལུགས། སེམས་ཙམ་པའི་ལུགས། ཐལ་འགྱུར་པའི་ལུགས། རང་རྒྱུད་པའི་ལུགས་དང་བཞི་ལས། དང་པོ་ལ། ལྷག་བཅས་ལྷག་མེད་ཀྱི་དོན་ཕུང་པོའི་རྒྱུན་ལོག་མ་ལོག་གི་གནས་
སྐབས་ལ་ལྷག་མེད་དང་ལྷག་བཅས་ཀྱི་ཁྱད་པར་འཇོག་སྟེ། རིགས་པ་དྲུག་ཅུ་པའི་འགྲེལ་པར། དེ་ལ་ཕུང་པོའི་ལྷག་མ་དང་བཅས་པ་ནི་ཕུང་པོ་ཙམ་དུ་ཟད་དེ་ཉོན་མོངས་པའི་འཆིང་བ་ལས་གྲོལ་བ་ཡིན། ཕུང་པོའི་ལྷག་མ་མེད་པ་ནི་ཕུང་
པོའི་རྒྱུན་ཆད་པའི་མཚན་ཉིད་ཡིན་པས། ཞེས་ཉན་ཐོས་སྡེ་པས་འདོད་པར་གསུངས་པའི་ཕྱིར། མྱང་འདས་ཀྱི་ངོ་བོ་སོ་སོར་བརྟགས་འགོག་ཏུ་བྱེ་མདོ་གཉིས་ཀས་འདོད་དོ། །གཉིས་པ་ནི། ལྷག་བཅས་ལྷག་མེད་ཀྱི་དོན་སྔར་བཞིན་དང་
མྱང་འདས་ཀྱི་ངོ་བོ་ཆོས་དབྱིངས་སུ་འདོད་དེ། བསྡུ་བར། ཆོས་ཀྱི་དབྱིངས་ཤིན་ཏུ་རྣམ་པར་དག་པའི་ངོ་བོ། ཞེས་བཤད་ཅིང། བྱེད་བཤད་འགྲེལ་པར། ཕུང་པོ་ལྷག་མ་དང་བཅས་པ་དང་ཕུང་པོ་ལྷག་མ་མེད་པའི་མྱ་ངན་ལས་འདས་པའི་
དབྱིངས་ནི་སོ་སོར་བརྟགས་པའི་འགོག་པའོ། །ཞེས་གསུངས་པའི་ཕྱིར། ལུགས་འདི་དག་གིས་ལྷག་མེད་མྱང་འདས་ཀྱི་ཚེ་ཕུང་པོ་རྒྱུན་ཆད་པར་འདོད་པས། ཐེག་པ་ཆེ་ཆུང་གི་ལྷག་བཅས་མྱང་འདས་ལ་སྤངས་པའི་ཁྱད་པར་འདོད་ཀྱང་ལྷག་
མེད་མྱང་འདས་ལ་དེ་མི་འདོད་དེ། ཐེག་དམན་གྱི་ལྷག་མེད་མྱང་འདས་ཀྱི་ཚེ་ལམ་གྱིས་སྤངས་པའི་སྒྲིབ་གཉིས་ཟད་པ་མེད་ཀྱང་སྒྲིབ་པའི་རྟེན་མེད་པས་སྒྲིབ་གཉིས་རང་གི་ངང་གིས་ལོག་པར་འདོད་པའི་ཕྱིར་ཏེ། བསྡུ་བར། ཕུང་པོའི་

[038A]༄༅། །ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་པ་ལ་ནི་སྒྲིབ་པ་དང་བཅས་པ་དང། སྒྲིབ་པ་མེད་པའི་རྣམ་པར་བཞག་པ་ཡོད་ཀྱི། ཕུང་པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་
ལ་གནས་པ་ལ་ནི་སྒྲིབ་པ་རྣམ་པར་བཞག་པ་མེད་དོ། །དེ་ཅིའི་ཕྱིར་ཞེ་ན། མཚན་མ་དང་གནས་ངན་ལེན་ཐམས་ཅད་ཀྱི་ཐམས་ཅད་དུ་རྒྱུན་ཆད་ཅིང་འགགས་པའི་ཕྱིར་ཏེ། ཞེས་གསུངས་པའི་ཕྱིར། དེ་ལྟར་ཡིན་ཀྱང་ཉན་རང་དགྲ་བཅོམ་
དང་དེ་བཞིན་གཤེགས་པ་ཁྱད་མེད་དུ་མི་འགྱུར་ཏེ། དེ་གཉིས་ལ་གཞན་དོན་བྱེད་མི་བྱེད་ཀྱི་ཁྱད་པར་ཡོད་པའི་ཕྱིར་ཏེ། ཐེག་དམན་པ་རྣམས་ཀྱིས་སྔོན་གཞན་དོན་བྱེད་པའི་སྨོན་ལམ་མ་བཏབ་ཅིང་རང་བཞིན་གྱིས་རིགས་དམན་
པས༑ སླར་མི་ལྡང་བའི་ཚུལ་གྱིས་ཞི་བ་ཕྱོགས་གཅིག་པར་ཞུགས་པའི་ཕྱིར་ཏེ། བསྡུ་བར། གལ་ཏེ་དེ་ལ་སྒྲིབ་པ་མེད་དེ། ཇི་ལྟར་དེ་བཞིན་གཤེགས་པ་ལ་མི་མངའ་བ་དེ་ཁོ་ན་བཞིན་དུ་དགྲ་བཅོམ་པ་ལ་ཡང་སྒྲིབ་པ་མེད་པ་ཡིན་ན་
ཅིའི་ཕྱིར་དགྲ་བཅོམ་པ་ཡང་དེ་བཞིན་གཤེགས་པའི་མཛད་པ་མི་བྱེད་ཅེ་ན། སྨྲས་པ། སྔོན་སྨོན་ལམ་གོམས་པ་མེད་པའི་ཕྱིར་དང། དེ་ལྟ་བུའི་རིགས་ཅན་ཡིན་པས་དེའི་ཕྱིར། དགྲ་བཅོམ་པ་ནི་ལྡང་བའི་བསམ་པ་མེད་པ་ཁོ་ནར་ཡོངས་སུ་
མྱ་ངན་ལས་འདས་པས་ན་དེའི་ཕྱིར་མི་བྱེད་དོ། །ཞེས་གསུངས་པའི་ཕྱིར། གསུམ་པ་ནི། ལྷག་བཅས་ལྷག་མེད་ཀྱི་དོན་བདེན་སྣང་གི་ལྷག་མ་དང་བཅས་མ་བཅས་ལ་འདོད་ཅིང། ངོ་བོ་ཆོས་དབྱིངས་སུ་འདོད་དོ།    ༈    །བཞི་བ་ལ་

[038B] དབྱེ་བ། ས་མཚམས་གསུམ་ལས། དང་པོ་ནི། ཉོན་སྒྲིབ་ཟད་པར་སྤངས་པའི་སོ་སོར་བརྟགས་འགོག་མྱང་འདས་ཀྱི་མཚན་ཉིད། གཉིས་པ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རང་བཞིན་གྱི་མྱང་འདས། མི་གནས་
པའི་མྱང་འདས། ལྷག་བཅས་མྱང་འདས། ལྷག་མེད་མྱང་འདས་དང་བཞི་ལས། དང་པོ་ནི། ཆོས་ཐམས་ཅད་བདེན་པས་སྟོང་པའི་སྟོང་ཉིད་ལྟ་བུ། དེ་དང་དོན་དམ་བདེན་པ་གཉིས་དོན་གཅིག་གཉིས་པ་ནི། སྒྲིབ་གཉིས་ཟད་པར་སྤངས་
པའི་སོ་སོར་བརྟགས་འགོག་ལྟ་བུ། དེ་དང་སངས་རྒྱས་ཀྱི་སའི་འགོག་བདེན་དོན་གཅིག་གསུམ་པ་ནི། ཐེག་དམན་གྱི་མྱང་འདས་གང་ཞིག་སྡུག་བསྔལ་གྱི་ཕུང་པོ་ལྷག་མ་དང་བཅས་པ། ལྷག་བཅས་མྱང་འདས་ཀྱི་མཚན་ཉིད། དཔེར་
ན་ཁམས་གསུམ་གང་རུང་གི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུམ་བཞི་པ་ནི། དེ་གང་ཞིག་དེ་དང་བྲལ་བ། ལྷག་མེད་མྱང་འདས་ཀྱི་མཚན་ཉིད། དཔེར་ན་དག་ཞིང་གི་རྟེན་ཅན་གྱི་ཉན་ཐོས་དགྲ་བཅོམ་པའི་
རྒྱུད་ཀྱི་འགོག་བདེན་ལྟ་བུ། དེས་ན་གཟུགས་སྐུ་གཉིས་ལ་ལྷག་བཅས་མྱང་འདས་ཀྱི་སྒྲས་སྟོན་པའི་རྒྱུན་མཚན་ཡོད་དེ། ཉོན་སྒྲིབ་མ་ལུས་པར་སྤངས་ཤིང་ཕུང་པོ་ལྔ་དང་བཅས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཆོས་སྐུ་ལ་
ལྷག་མེད་མྱང་འདས་ཀྱི་སྒྲས་བརྗོད་པའི་རྒྱུ་མཚན་ཡོད་དེ། ཉོན་སྒྲིབ་མ་ལུས་པར་སྤངས་ཤིང་ཕུང་པོ་ལྔ་དང་བྲལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ལྟར་ཡང་སློབ་དཔོན་ཀླུའི་བཤེས་གཉེན་གྱིས་མཛད་པའི་སྐུ་གསུམ་

[039A]༄༅། །ལ་འདུག་པའི་སྒོར། ཕུང་པོར་བཅས་པའི་མྱ་ངན་འདས། །ཐུབ་སྐུ་གཉིས་ལ་བརྗོད་པ་ཡིན། །ཕུང་པོ་ཀུན་དང་བྲལ་བའི་ཕྱིར། །ཆོས་ཀྱི་སྐུ་ལ་ཕུང་པོ་མེད། །ཅེས་དང། གསེར་འོད་དམ་པ་ལས། སྐུ་དེ་གཉིས་
ལ་དགོངས་ཏེ། སངས་རྒྱས་བཅོམ་ལྡན་འདས་རྣམས་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པ་ཞེས་བྱའོ། །ཆོས་ཀྱི་སྐུ་ལ་དགོངས་ཏེ། ཕུང་པོ་ལྷག་མ་མེད་པའི་མྱ་ངན་ལས་འདས་པ་ཞེས་བྱའོ། །ཞེས་གསུངས་པའི་ཕྱིར་
གསུམ་པ་ནི། དགྲ་བཅོམ་པ་མཐའ་དག་གི་རྒྱུད་ལ་ཡོད་དོ། །ཁོ་ན་རེ། གཟུགས་མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སྡུག་བསྔལ་གྱི་ཕུང་པོ་ལྷག་མ་དང་བཅས་པར་ཐལ། ལྷག་བཅས་མྱང་འདས་
ཡིན་པའི་ཕྱིར། རྟགས་ཁྱབ་ཁས། འདོད་ན། གཟུགས་མེད་ན་སྡུག་བསྔལ་གྱི་ཕུང་པོ་ཡོད་པར་ཐལ་ལོ། །འདོད་ན། དེ་ན་སྡུག་བསྔལ་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། དེ་ན་མིང་ཡོད་པར་ཐལ། དེ་ན་མིང་གི་ཕུང་པོ་
ཡོད་པའི་ཕྱིར། ཁྱབ་པ་ཁས། དེར་ཐལ། དེ་ན་ཕུང་པོ་ཕྱི་མ་བཞི་ཡོད་པའི་ཕྱིར། ཁོ་ན་རེ། ལྷག་བཅས་མྱང་འདས་ཆོས་ཅན། ཟག་བཅས་ཀྱི་ཕུང་པོ་དང་བཅས་པར་ཐལ། སྡུག་བསྔལ་གྱི་ཕུང་པོ་དང་བཅས་པའི་ཕྱིར། འདོད་
ན༑ ཟག་པ་དང་བཅས་པར་ཐལ། འདོད་པའི་ཕྱིར་ན་མ་ཁྱབ། འདོད་ན། ཟག་བཅས་སུ་ཐལ་ལོ། །འདོད་མི་ནུས་ཏེ། ཟག་མེད་ཡིན་པའི་ཕྱིར་ཏེ། འགོག་བདེན་ཡིན་པའི་ཕྱིར། ཁ་ཅིག་ལྷག་བཅས་མྱང་འདས་ལ་གནས་བའི་ཉན་

[039B] དེའི་རྒྱུད་ལ་འཕེན་བྱེད་ཀྱི་ལས་ཀྱི་ཀུན་འབྱུང་ཡང་མེད། འགྲུབ་བྱེད་ཀྱི་ལས་ཀྱི་ཀུན་འབྱུང་ཡང་མེད་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་འཕེན་བྱེད་ཀྱི་ལས་མེད་
པའི་ཕྱིར། གཉིས་པ་གྲུབ་སྟེ། དེའི་རྒྱུད་ལ་འགྲུབ་བྱེད་ཀྱི་ལས་མེད་པའི་ཕྱིར། ཁ་ཅིག་ཉོན་སྒྲིབ་མ་ལུས་པར་སྤངས་པའི་དེ་བཞིན་ཉིད། མྱང་འདས་ཀྱི་ངོ་བོར་འདོད་པ་མི་རིགས་ཏེ། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་དང་
སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྒྱུད་ཀྱི་ཆོས་ཉིད་དང། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་རྣམས་ཀྱིས་མ་ངེས་པའི་ཕྱིར། ཁ་ཅིག་སྡུག་བསྔལ་གྱི་ཕུང་པོ་ལྷག་མ་དང་བཅས་པའི་མྱང་འདས། ལྷག་བཅས་
མྱང་འདས་ཀྱི་ངོ་བོར་འཇོག་པ་མི་རིགས་ཏེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་ཚེ་དེ་ལ་ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པའི་རྒྱུད་ཀྱི་འགོག་བདེན་དེ་ལྷག་བཅས་མྱང་འདས་མ་ཡིན་པའི་
ཕྱིར༑ ཁ་ཅིག་ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་བའི་གནས་སྐབས་ཀྱི་མྱང་འདས། ལྷག་མེད་མྱང་འདས་སུ་འདོད་པ་ཡང་མི་འཐད་དེ། དེ་ལ་སྐུ་ཚེའི་འདུ་བྱེད་བཏང་བའི་ཐེག་དམན་གྱི་དགྲ་བཅོམ་ཡོད་པར་ཐལ་བ་སོགས་
ཀྱི་སྐྱོན་ཡོད་པའི་ཕྱིར་དང། ཐེག་དམན་དགྲ་བཅོམ་མེད་པའི་དུས་སུ་དེ་ཡོད་པར་ཐལ་བའི་སྐྱོན་ཡོད་པའི་ཕྱིར། ཁ་ཅིག་དམན་པའི་མྱང་འདས་མྱང་འདས་མ་ཡིན་ཏེ། སངས་རྒྱས་མ་ཐོབ་བར་དུ་མྱང་འདས་ཐོབ་པ་མེད་པའི་ཕྱིར་ཏེ། རྒྱུད་

[040A]༄༅། །བླ་མར། གང་ཕྱིར་དེ་ནི་ཆོས་སྐུ་དེ་ནི་དེ་བཞིན་གཤེགས། །དེ་ནི་འཕགས་པའི་བདེན་པ་དོན་དམ་མྱང་ངན་འདས། །དེའི་ཕྱིར་ཉི་དང་ཟེར་བཞིན་ཡོན་ཏན་དབྱེར་མེད་པས། །སངས་རྒྱས་ཉིད་ལས་མ་གཏོགས་མྱ་ངན་འདས་
པ་མེད། །ཅེས་དང། དེས་ན་སངས་རྒྱས་མ་ཐོབ་བར། །མྱ་ངན་འདས་པ་མི་འཐོབ་སྟེ། །འོད་དང་འོད་ཟེར་སྤངས་ནས་ནི། །ཉི་མ་ལྟ་བར་མི་ནུས་བཞིན། །ཞེས་གསུངས་པའི་ཕྱིར་ཟེར་ན་སྐྱོན་མེད་དེ། སངས་རྒྱས་མ་ཐོབ་བར་སྒྲིབ་གཉིས་ཟད་པར་
སྤངས་པའི་མྱང་འདས་མ་འཐོབ་པ་ལུང་དེའི་དོན་ཡིན་པའི་ཕྱིར་ཏེ། དེའི་འགྲེལ་པར། ཆགས་པ་མེད་པ་དང་ཐོགས་པ་མེད་པའི་ཡེ་ཤེས་ཀྱི་གཟིགས་པ་མངའ་བའི་དེ་བཞིན་གཤེགས་པ་མ་ཐོབ་པར་སྒྲིབ་པ་ཐམས་ཅད་ལས་རྣམ་པར་གྲོལ་བའི་མྱ་
ངན་ལས་འདས་པའི་དབྱིངས་རྟོགས་པ་མངོན་དུ་བྱེད་པ་མེད་དེ། འོད་དང་འདོད་ཟེར་མ་མཐོང་བར་ཉི་མའི་དཀྱིལ་འཁོར་མི་མཐོང་བ་བཞིན་ནོ། །ཞེས་གསུངས་པའི་ཕྱིར། གཞུང་དོན་རྩ་བའི་ཚིགས་རྐང་གསུམ་པའི་དེ་འགོད་དོ།    ༈    །རྣམ་པ་
ཐམས་ཅད་སྐྱེ་བ་མེད་པར་ཐུགས་སུ་ཆུད་པ། ཞེས་སོགས་ཀྱི་སྐབས་སུ། འོ་ན། ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་བསྐོར་བར་མཛད་པ། ཞེས་བཤད་ན། ཆོས་ཀྱི་འཁོར་ལོ་དེ་ཇི་ལྟ་བུ་ཞེ་ན། འདི་ལ་མཐའ་ཅུང་ཟད་དཔྱད་པ་དང། རང་
ལུགས་གཞག་པ་གཉིས་ལས། དང་པོ་ལ། ཁ་ཅིག་སྟོན་པས་གསུངས་པའི་དམ་ཆོས། ཆོས་འཁོར་གྱི་མཚན་ཉིད། ཟེར་ན། འགྲེལ་པ་དོན་གསལ་ཆོས་ཅན། ཆོས་འཁོར་དུ་ཐལ། མཚན་ཉིད་འཐད་པའི་ཕྱིར། མ་གྲུབ་ན། སྟོན་པས་གསུངས་

[040B] སྟོན་པའི་གསུང་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར། ཆོས་འཁོར་ཡིན་པའི་ཕྱིར། ཁྱབ་པ་ཁས། རྩ་བར་འདོད་ན། དེ་ཆོས་ཅན། ལུང་གི་ཆོས་
འཁོར་དུ་ཐལ། ཆོས་འཁོར་གང་ཞིག་ལུང་ཡིན་པའི་ཕྱིར། འདོད་ན། བཀའ་ཡིན་པར་ཐལ་ལོ། །ཁ་ཅིག་བཤད་པས་གདུལ་བྱའི་རྒྱུད་ལ་འཕོ་བྱ་དང་འཕོ་བྱེད་གང་རུང་དུ་གྱུར་པའི་རྣམ་དཀར་གྱི་ཡོན་ཏན། ཆོས་འཁོར་གྱི་མཚན་ཉིད་
ཟེར་ན། དེ་ལ་ཁ་ཅིག་རྣམ་མཁྱེན་ཆོས་ཅན། མཚན་ཉིད་དེར་ཐལ། ཆོས་འཁོར་ཡིན་པའི་ཕྱིར། འདོད་ན། བཤད་པས་གདུལ་བྱའི་རྒྱུད་ལ་འཕོ་བར་ཐལ་ལོ། །འདོད་མི་ནུས་ཏེ། མདོ་ལས། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །
འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་འཕོ་མིན་ཏེ། །ཆོས་ཉིད་བདེན་པ་བསྟན་པས་གྲོལ་བར་འགྱུར། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེའི་དོན་སྟོན་པ་ཤཱཀྱ་ཐུབ་པ་ལྟ་བུའི་རྒྱུད་ཀྱི་རྣམ་མཁྱེན་དེ། །
དེའི་ཆེད་དུ་བྱ་བའི་གདུལ་བྱའི་རྒྱུད་ལ་འཕོ་མི་ནུས་པ་ལུང་དེའི་དོན་ཡིན་པའི་ཕྱིར། ཁ་ཅིག་སངས་རྒྱས་ཀྱི་བསྟན་པར་གཏོགས་པའི་དམ་ཆོས། ཆོས་འཁོར་གྱི་མཚན་ཉིད། སངས་རྒྱས་ཀྱི་བསྟན་པར་གཏོགས་པའི་ལུང། ལུང་གི་ཆོས་འཁོར་
ཀྱི་མཚན་ཉིད། གདུལ་བྱའི་རྒྱུད་ལ་སྐྱེ་པར་འགྱུར་བའི་མངོན་རྟོགས་ཀྱི་རིགས་སུ་གནས་པའི་ལམ་ཞུགས་ཀྱི་མཁྱེན་པ། རྟོགས་པའི་ཆོས་འཁོར་གྱི་མཚན་ཉིད་ཡིན་ཟེར་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སོ་ཐར་གྱི་སྡོམ་པ་ཆོས་ཅན་

[041A]༄༅། །ཆོས་འཁོར་དུ་ཐལ། མཚན་ཉིད་དེའི་ཕྱིར་ཏེ། སངས་རྒྱས་ཀྱི་བསྟན་པ་ཡིན་པའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། རྟོགས་པའི་ཆོས་འཁོར་དུ་ཐལ། ཆོས་འཁོར་གང་ཞིག་ཤེས་པ་ཡིན་
པའི་ཕྱིར། འདོད་ན། ལམ་ཞུགས་ཀྱི་མཁྱེན་པ་ཡིན་པར་ཐལ་ལོ། །གཞན་ཡང། ཆོས་འཁོར་ལ་ལུང་གི་ཆོས་འཁོར་དང་རྟོགས་པའི་ཆོས་འཁོར་གཉིས་སུ་གྲངས་མ་ངེས་པར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་བསླབ་པ་
གསུམ་པོ་དེ་ཆོས་འཁོར་གང་ཞིག་དེ་དེ་གང་རུང་མ་ཡིན་པའི་ཕྱིར། དང་པོ་འདོག་གཉིས་པ་སླ། རྩ་བར་འདོད་མི་ནུས་ཏེ། མཛོད་ལས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །ཞེས་གསུངས་པའི་ཕྱིར། ཁོ་ན་རེ་
ལམ་མ་ཞུགས་ཀྱི་གང་ཟག་གི་རྒྱུད་ལ་བསླབ་པ་གསུམ་གྱིས་བསྡུས་པའི་ཆོས་འཁོར་ཡོད་པར་ཐལ། དེའི་རྒྱུད་ལ་སྡེ་སྣོད་གསུམ་གྱིས་བསྡུས་པའི་ཆོས་འཁོར་ཡོད་པའི་ཕྱིར་ན་མ་ཁྱབ། ཁ་ཅིག་བཀའ་དང་སྤངས་རྟོགས་གང་རུང་གིས་བསྡུས་
པའི་དམ་ཆོས། ཆོས་འཁོར་གྱིས་མཚན་ཉིད་ཟེར་ན། འགོག་བདེན་ཆོས་ཅན། ཆོས་འཁོར་དུ་ཐལ། མཚན་ཉིད་དེའི་ཕྱིར། སྤངས་པས་བསྡུས་པའི་དམ་ཆོས་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། རྣམ་དཀར་གྱི་ཡོན་ཏན་དུ་ཐལ་ལོ། །
འདོད་ན། དགེ་བ་ཡིན་པར་ཐལ་ལོ། །འདོད་ན། འདུས་མ་བྱས་ཀྱི་དགེ་བ་ཡིན་པར་ཐལ་ལོ། །འདོད་ན། རང་བཞིན་གནས་རིགས་དགེ་བ་ཡིན་པར་ཐལ་ལོ། །འདོད་ན། འཁོར་བ་མི་དགེ་བ་ཡིན་པར་ཐལ་ལོ། །འདོད་ན། ཁམས་གོང་གི་སས་

[041B] །འདོད་ན། མཛོད་ལས། དེ་ལས་འགྱོད་གཉེད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་གསུངས་པ་མི་འཐད་པར་ཐལ་ལོ། །གཞན་ཡང། འགོག་བདེན་ཆོས་ཅན། འཁོར་ལོས་སྒྱུར་བའི་
རྒྱལ་པོའི་འཁོར་ལོ་རིན་པོ་ཆེ་དང་བྱེད་ལས་ཆོས་མཚུངས་པར་ཐལ། ཆོས་འཁོར་ཡིན་པའི་ཕྱིར། འདོད་ན། དེ་རང་གི་མི་མཐུན་ཕྱོགས་འཇོམས་བྱེད་དུ་ཐལ་ལོ། །ཁོ་ན་རེ། རྣམ་མཁྱེན་ཆོས་ཅན། རང་གི་མི་མཐུན་ཕྱོགས་འཇོམས་བྱེད་
ཡིན་པར་ཐལ། འཁོར་ལོ་རིན་པོ་ཆེ་དང་བྱེད་ལས་ཆོས་མཚུངས་པའི་ཕྱིར། ཁྱབ་པ་ཁས། འདོད་ན། དེའི་མི་མཐུན་ཕྱོགས་ཡོད་པར་ཐལ་ལོ། །འདོད་ན། དེའི་སྤང་བྱ་ཡོད་པར་ཐལ་ལོ། །ཟེར་ན་མ་ཁྱབ། ཁོ་ན་རེ། འགོག་བདེན་ཆོས་ཅན་
རྟོགས་པའི་ཆོས་འཁོར་ཡིན་པར་ཐལ། རྟོགས་པའི་ཆོས་དཀོན་མཆོག་ཡིན་པའི་ཕྱིར་ན་མ་ཁྱབ། ཁ་ཅིག་བདེན་བཞི་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། སྟོང་ཉིད་
དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་མདོ། བཀའ་བར་བ་མཚན་ཉིད་མེད་པའི་ཆོས་འཁོར་གྱི་མཚན་ཉིད་ཟེར་བ་མི་འཐད་དེ། བདེན་བཞི་དངོས་ཀྱི་བརྗོད་བྱའི་གཙོ་བོར་བྱེད་པའི་ཤེར་ཕྱིན་གྱི་མདོ་དེ་འཁོར་ལོ་དང་པོ་མ་ཡིན་པའི་
ཕྱིར་ཏེ། དེ་ཐེག་ཆེན་ཐུན་མོང་མ་ཡིན་པའི་མདོ་ཡིན་པའི་ཕྱིར། དེ་བཞིན་དུ་ལུང་ཕྲན་ཚིགས་ཀྱི་ནང་ཚན་དུ་གྱུར་པའི་ཀཱཏྱཱ་ཡ་ན་ལ་གདམས་པའི་མདོ་ངེས་སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱས་ནས་བསྟན་ཀྱང། དེ་འཁོར་ལོ་བར་

[042A]༄༅། །བ་མ་ཡིན་པའི་ཕྱིར་ཏེ། དེ་ཐེག་ཆེན་ཐུན་མོང་མ་ཡིན་པའི་བསྟན་བཅོས་མ་ཡིན་པའི་ཕྱིར། དེས་སྟོང་ཉིད་དངོས་སུ་བསྟན་ཏེ། རྩ་ཤེ་ལས། བཅོམ་ལྡན་དངོས་དང་དངོས་མེད་པ། །མཁྱེན་པས་ཀཱཏྱཱ་ཡ་ན་ཡི། །གདམས་
དག་ལས་ནི་ཡོད་པ་དང། །མེད་པ་གཉིས་ཀ་དགག་པར་མཛད། །ཅེས་གསུངས་པའི་ཕྱིར། དེས་བདེན་བཞི་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་ཐེག་དམན་གྱི་མདོ། འཁོར་ལོ་དང་པོའི་མཚན་ཉིད། ཅེས་ཟེར་བ་སོགས་ཀྱང་ཁེགས་
པར་ཤེས་པར་བྱའོ། །ཁོ་ན་རེ། ལུང་ཕྲན་ཚེགས་ཀྱི་ནང་ཚན་དུ་གྱུར་པའི་ཀཱཏྱཱ་ཡ་ན་ལ་གདམས་པའི་མདོ་དེ་ཐེག་དམན་ཐུན་མོང་མ་ཡིན་པའི་མདོ་མ་ཡིན་པར་ཐལ། དེ་ཐེག་ཆེན་གྱི་མདོ་ཡིན་པའི་ཕྱིར། ཁྱབ་སྟེ། ཐེག་པ་ཆེ་ཆུང་གཉིས་ཀྱི་མདོ་
འགལ་བའི་ཕྱིར་ཏེ། རང་གི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ་དང། རང་གི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ་གཉིས་
འགལ་བའི་ཕྱིར། ཟེར་ན་མི་འཐད་དེ། བཅོམ་ལྡན་འདས་ཀྱི་མདོ་ཆོས་ཅན། རང་གི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ་མ་ཡིན་པར་ཐལ། རང་གི་ཆེད་དུ་བྱ་བའི་གདུལ་བྱ་ཐེག་
དམན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཁྱོད་མདོ་གང་ཞིག་ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པའི་ཕྱིར། རྟགས་སླ། བསལ་བ་

[042B] །གཞན་ཡང། ཐེག་པ་ཆེ་ཆུང་གི་མདོ་མི་འགལ་ཏེ། གསུང་རབ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་གཏན་ལ་དབབ་པར་བསྟན་པའི་སྡེ་དེ་ཐེག་པ་ཆེ་ཆུང་ཐུན་མོང་བའི་སྡེ་སྣོད་ཡིན་པའི་ཕྱིར་ཏེ། ཀུན་བཏུས་ལས་
གཏན་ལ་དབབ་པར་བསྟན་པའི་སྡེ་ནི་གཉིས་ཀའི་ཡང་ཆོས་མངོན་པའི་སྡེ་སྣོད་དོ། །ཞེས་གསུངས་པའི་ཕྱིར། ཁ་ཅིག་དུས་དང་པོར་གསུངས་པའི་མདོ། འཁོར་ལོ་དང་པོའི་མཚན་ཉིད་དུ་འཇོག་པ་ཡིན་ཏེ། དྲང་ངེས་རྣམ་འབྱེད་ལས་
ཤུགས་ལ་གནས་པའི་དོན་དེ་ཉིད་དུས་ཀྱི་རིམ་པའི་སྒོ་ནས་འཁོར་ལོ་གསུམ་དང་སྦྱར་བའི་དྲང་ངེས་སུ་འགྱུར་ཚུལ། ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་དང་པོར་ཝ་ར་ཎཱ་སིར་ལྔ་སྡེ་ལ་གསུངས་པའི་བདེན་བཞིའི་ཆོས་འཁོར་དང། བར་
དུ་བྱ་རྒོད་ཕུང་པོའི་རིར་གསུངས་པའི་ཤེར་ཕྱིན་གྱི་མདོ་དང། ཐ་མར་ཡངས་པ་ཅན་དུ་གསུངས་པའི་ལེགས་པར་རྣམ་པར་བྱེ་བའི་ཆོས་འཁོར་གསུམ་དུས་ཀྱི་རིམ་པའི་སྒོ་ནས་འཇོག་པའི་དོན་ཡིན་པའི་ཕྱིར། དེ་ལྟར་མ་ཡིན་ན། དྲང་ངེས་རྣམ་
འབྱེད་ལས། དགོངས་འགྲེལ་ལས་འཁོར་ལོ་རིམ་པ་གསུམ་གསུངས་པ་ནི། འཁོར་གྱི་འདུ་ཐེབས་དང་སྟོན་པའི་སྐུ་ཚེའི་ཚིགས་ལ་སོགས་པའི་ངོས་ནས་འཇོག་པ་མ་ཡིན་གྱི། ཞེས་གསུངས་པ་མི་འཐད་པར་ཐལ། འཁོར་ལོ་གསུམ་གྱི་ཁྱད་
པར་དུས་ཚིགས་ཀྱི་སྒོ་ནས་འཇོག་རིགས་པའི་ཕྱིར་ཏེ། ཁྱོད་ཀྱི་མཚན་ཉིད་འཐད་པའི་ཕྱིར། མཚན་ཉིད་དེ་ལྟར་འཇོག་པ་དང། འདུལ་བ་ལུང་སྡེ་བཞི་འཁོར་ལོ་དང་པོའི་མཚན་གཞིར་འདོད་པ་ནང་འགལ་ཏེ། འདུལ་བ་རུང་མཐུན་གྱི་མདོ་

[043A]༄༅། །དེ་དུས་དང་པོར་གསུངས་པའི་མདོ་ཡིན་པར་ཐལ། དེ་འཁོར་ལོ་དང་པོ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་སྟོན་པ་མྱ་ངན་ལས་འདའ་ཁར་གསུངས་པའི་ཕྱིར། རྟགས་གྲུབ་སྟེ། འདུལ་བ་ལུང་
སྡེ་བཞི་པོ་དེ་དེ་ཡིན་པའི་ཕྱིར། དེ་ལྟར་ཡང། དྲང་ངེས་རྣམ་འབྱེད་ལས། སྟོན་པ་མྱ་ངན་ལས་འདའ་ཁར་འདུལ་བ་རུང་མཐུན་ཞེས་བྱ་བ་མདོར་བསྡུས་སུ་གྲགས་པ་གཅིག་གསུངས་ཀྱང་དེ་འདིར་ངེས་དོན་དུ་སྟོན་པ་མ་ཡིན་ལ་
ཞེས་གསུངས་པའི་ཕྱིར། དེས་མཚོན་ནས་དུས་དང་པོར་གསུངས་པའི་ཤེར་ཕྱིན་གྱི་མངོ་ཆོས་ཅན། འཁོར་ལོ་དང་པོར་ཐལ། མཚན་ཉིད་དེའི་ཕྱིར། དེ་དེར་ཐལ། དེ་ཡོད་པའི་ཕྱིར་ཏེ། སྟོན་པ་མངོན་པར་རྫོགས་པར་སངས་རྒྱས་
པའི་ཕྱི་ལོ་དཔལ་ལྡན་འབྲས་སྤུངས་ཀྱི་མཆོད་རྟེན་དུ་དུས་འཁོར་རྩ་རྒྱུད་གསུངས་པ་གང་ཞིག་དེ་དང་དུས་མཉམ་དུ་བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་གསུངས་པའི་ཕྱིར། དང་པོ་གྲུབ་སྟེ། དུས་འཁོར་འགྲེལ་ཆེན་ལས། ས་གའི་
ཉའི་སྐྱ་རེངས་འཆར་བའི་ཚེ་བཅོམ་ལྡན་འདས་ཤཱ་ཀྱ་ཐུབ་པ་མངོན་པར་རྫོགས་པར་སངས་རྒྱས་ཏེ། ཆོས་ཀྱི་འཁོར་ལོ་བསྐོར་ཞིང་ཐེག་པ་གསུམ་བསྟན་པར་མཛད་ནས། ཟླ་བ་བཅུ་གཉིས་པ་ནག་པའི་ཉ་ལ་ཤྲཱི་དྷཱ་ན་ཀ་ཊ་ཀར་ཆོས་
ཀྱི་དབྱིངས་གསུང་གི་དབང་ཕྱུག་གི་དཀྱིལ་འཁོར་གསུངས། ཞེས་གསུངས་པའི་ཕྱིར། གཉིས་པ་གྲུབ་སྟེ། དུས་འཁོར་རྩ་རྒྱུད་ལས། སྟོན་པས་བྱ་རྒོད་ཕུང་པོ་རུ། །ཤེས་རབ་ཕ་རོལ་ཕྱིན་ཚུལ་བསྟན། །མཆོད་རྟེན་དཔལ་ལྡན་

[043B] །དེ་བཞིན་གསང་སྡགས་ཚུལ་གསུངས་པ། །ཞེས་གསུངས་པའི་ཕྱིར། གཞན་ཡང། དེ་བཞིན་གཤེགས་པའི་སྙིང་པོའི་མདོ་ཆོས་ཅན། འཁོར་ལོ་དང་པོ་ཡིན་པར་ཐལ། དུས་དང་པོར་གསུངས་པའི་མདོ་ཡིན་པའི་
ཕྱིར་ཏེ། སྟོན་པ་སངས་རྒྱས་ནས་ལོ་བཅུ་པ་ལ་གསུངས་པར་མདོའི་གླེང་གཞི་ལས་འབྱུང་བའི་ཕྱིར། འདོད་མི་ནུས་ཏེ། དེ་དགོངས་འགྲེལ་ལས་གསུངས་པའི་འཁོར་ལོ་བར་བ་དང། གཟུངས་རྒྱལ་གྱི་འཁོར་ལོ་ཐ་མ་ཡིན་པའི་ཕྱིར། གཞན་
ཡང༑ མཚན་ཉིད་དེ་མི་འཐད་དེ། སྟོན་པས་ཆོས་འཁོར་གསུམ་ཅིག་ཅར་དུ་གསུངས་པའི་ཕྱིར་དང། དེ་ཐེག་པ་ཆེ་ཆུང་གི་མདོ་ཅིག་ཅར་དུ་གསུངས་པའི་ཕྱིར། དང་པོ་གྲུབ་སྟེ། གསང་བ་བསམ་གྱིས་མི་ཁྱབ་པའི་མདོ་ལས། ཞི་བའི་བློ་གྲོས་དེ་ལ་གང་
གི་ཚེ༑ བཅོམ་ལྡན་འདས་གསུང་འདི་སྐད་དུ། ཀཽཎྜི་ནྱ། མིག་མི་རྟག་གོ་ཞེས་བཀའ་སྩལ་པ་དེ་ལ་མི་རྟག་པའི་སྒྲས་འདུལ་བ་རྣམས་ཀྱིས་ནི་མིག་མི་རྟག་གོ་ཞེས་ཐོས་སོ། །སྡུག་བསྔལ་གྱི་སྒྲས་འདུལ་བ་རྣམས་ཀྱིས་ནི་མིག་སྡུག་བསྔལ་ལོ། །
ཞེས་ཐོས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། མདོ་སྡེའི་རྒྱན་ལས། སྔར་ལུང་མ་བསྟན་ལྷན་ཅིག་འབྱུང། །སྤྱོད་ཡུལ་མ་ཡིན་གྲུབ་པ་དང། །ཞེས་དང། དེའི་ཐད་ཀྱི་འགྲེལ་བར། ལྷན་ཅིག་འབྱུང་ཞེས་པ་ནི་ཉན་ཐོས་ཐེག་པ་ཆེན་
པོ་དང་དུས་མཉམ་པར་སྟོན་པ་ཡིན་གྱི་ཕྱིས་ནི་མ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། སྟོན་པས་མཛད་པ་བཅུ་གཉིས་ཀྱི་ཚུལ་ཅིག་ཅར་དུ་བསྟན་པར་ཐལ། དེས་ཆོས་འཁོར་གསུམ་ཅིག་ཅར་དུ་བསྐོར་བའི་ཕྱིར། འདོད་ན། དེས་

[044A]༄༅། །ཁྱིམ་ན་གནས་པའི་མཛད་པ་དང་རབ་ཏུ་བྱུང་བའི་མཛད་པ་ཅིག་ཅར་དུ་བསྟན་པར་ཐལ་ལོ། །འདོད་ན། ཁྱིམ་པ་དང་རབ་བྱུང་གི་གཞི་མཐུན་ཡོད་པར་ཐལ་ལོ། །ཟེར་ན་མ་ཁྱབ་བོ། །ཁོ་ན་རེ། སྟོན་པས་རྒྱས་
འབྲིང་བསྡུས་གསུམ་ཅིག་ཅར་དུ་གསུངས་པ་དང། དེ་ཆོས་ཕུང་བརྒྱད་ཁྲི་བཞི་སྟོང་ཅིག་ཅར་དུ་གསུངས་པ་དང། དེས་འདུལ་བ་ལུང་སྡེ་བཞི་ཅིག་ཅར་དུ་གསུངས་པར་ཐལ། དེས་ཆོས་འཁོར་གསུམ་ཅིག་ཅར་དུ་གསུངས་པའི་
ཕྱིར་ན། ཐོག་མཐའ་གཉིས་ལ་མ་ཁྱབ། ཁ་ཅིག་རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་རུང་བའི་མདོ་དེ། ངེས་དོན་གྱི་མདོའི་མཚན་ཉིད། དེ་ལྟར་མི་རུང་བའི་མདོ། དྲང་དོན་གྱི་མདོའི་མཚན་ཉིད། ཟེར་ན། འདུས་བྱས་མི་རྟག་པར་སྟོན་པའི་མདོ་ཆོས་
ཅན༑ དེས་དོན་གྱི་མདོ་ཡིན་པར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། འདུས་བྱས་མི་རྟག་པ་ཡིན་པའི་ཕྱིར། འདོད་མི་ནུས་ཏེ། འདུས་བྱས་མི་རྟག་པ་དྲང་དོན་ཡིན་པའི་ཕྱིར། ཁ་ཅིག་དོན་དམ་བདེན་པ་དངོས་བསྟན་
བསྟན་བྱའི་གཙོ་བོར་བྱས་ནས་སྟོན་པའི་མདོ། དེས་དོན་གྱི་མདོའི་མཚན་ཉིད་དང། ཀུན་རྫོབ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ། དྲང་དོན་གྱི་མདོའི་མཚན་ཉིད་ཟེར་ན། ཤེས་རབ་སྙིང་པོ་ཆོས་ཅན་
དེས་དོན་གྱི་མདོ་ཡིན་པར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། འཁོར་ལོ་བར་བ་ཡིན་པའི་ཕྱིར། ཁྱབ་སྟེ། དགོངས་འགྲེལ་ལས། སྟོང་པ་ཉིད་སྨོས་པའི་རྣམ་པས། ཞེས་གསུངས་པའི་ཕྱིར། ཁོ་ན་རེ། དྲད་དོན་དངོས་ཀྱི་བསྟན་

[044B] ངེས་དོན་དངོས་ཀྱི་བརྗོད་བྱའི་གཙོ་བོར་བྱེད་པའི་དྲང་དོན་གྱི་མདོ་ཡོད་པའི་ཕྱིར་ན་མ་ཁྱབ། དེ་བཞིན་དུ་ཀུན་རྫོབ་བདེན་པ་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་ན། དྲང་དོན་
གྱི་མདོ་ཡིན་པས་མ་ཁྱབ་སྟེ། བརྒྱད་སྟོང་པས་དེ་ལྟར་བསྟན་པའི་ཕྱིར་ཏེ། དེས་མངོན་པར་རྟོགས་པ་བརྒྱད་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། དེས་དེ་ཤུགས་ལ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། དེས་
སྦས་དོན་མངོན་རྟོགས་ཀྱི་རིམ་པ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁོ་ན་རེ། བརྒྱད་སྟོང་པ་ཆོས་ཅན། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ། ལྷག་པ་ཤེས་རབ་ཀྱི་བསླབ་པ་དེ་
ལྟར་བསྟན་པའི་ཕྱིར་ན་མ་ཁྱབ་སྟེ། རྩ་བ་ཤེས་རབ་ཆོས་ཅན། གསལ་བ་དེར་ཐལ། འདུས་བྱས་བདེན་མེད་དུ་གྲུབ་པའི་རིགས་པ་དེ་ལྟར་བསྟན་པའི་ཕྱིར། ཁྱབ་པ་ཁས། ཁོ་ན་རེ། བརྒྱད་བསྟོང་པ་ཆོས་ཅན། ཀུན་རྫོབ་བདེན་པ་དངོས་
བསྟན་བསྟན་བྱའི་གཙོ་བོར་བྱས་ནས་བསྟན་པར་ཐལ། ཁྱོད་ཀྱི་དངོས་བསྟན་བསྟན་བྱའི་གཙོ་བོར་གྱུར་པའི་ཀུན་རྫོབ་བདེན་པ་ཡོད་པའི་ཕྱིར་ན་མ་ཀྱབ་སྟེ། མངོན་རྟོགས་རྒྱན་གྱི་སྐབས་དང་པོ་ཆོས་ཅན། ཁྱོད་ཀྱིས་ལམ་ཤེས་དངོས་
བསྟན་བསྟན་བྱའི་གཙོ་བོར་བྱས་ནས་བསྟན་པར་ཐལ། ཁྱོད་ཀྱི་དངོས་བསྟན་བསྟན་བྱའི་གཙོ་བོར་གྱུར་པའི་ལམ་ཤེས་ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། རྣམ་མཁྱེན་དེ་དེ་ཡི་པའི་ཕྱིར། དེས་མཚོན་ནས་གཞན་ཡང་

[045A]༄༅། །ཤེས་པར་བྱའོ། །ཁ་ཅིག་དོན་དམ་ཡང་དག་འཕགས་ཞུས་ཀྱི་ལེའུ་ངེས་དོན་གྱི་མངོ་ཡིན་ཟེར་ན། འདོད་དག་ལས་བསྟན་པའི་དོགས་གཅོད་རྒྱས་པར་དྲང་ངེས་རྣམ་འབྱེད་ཀྱི་ཐད་དུ་བཤད་པས་དེར་ཤེས་པར་བྱའོ། །
ཁ་ཅིག་གཟུངས་རྒྱལ་ནས་གསུངས་པའི་གདུལ་བྱ་བཀྲི་བའི་རིམ་པ་གསུམ་པོ་དེ་ལ་འཁོར་ལོ་གསུམ་གྱི་ཐ་སྙད་མི་བྱེད་ཟེར་བ་མི་འཐད་དེ། དེ་བཞིན་གཤེགས་པའི་སྙིང་པོའི་མདོ་དེ་དེ་ནས་བཤད་པའི་འཁོར་ལོ་ཐ་མ་ཡིན་པའི་ཕྱིར་
ཏེ༑ རྒྱུད་བླ་མར་ཡང། སླར་ཡང་བླ་མའི་རྒྱུད་འདིར་ནི། །ཉེས་པ་ལྔ་དག་སྤངས་པའི་ཕྱིར། །ཞེས་པའི་ཐད་ཀྱི་དར་ཊཱིཀ་ལས། སླར་ཡང་བླ་མའི་རྒྱུད་དེ་རྒྱུད་ཕྱི་མ་འཁོར་ལོ་ཐ་མ་དེ་བཞིན་གཤེགས་པའི་སྙིང་པོའི་མདོ་འདིར་ནི། ཞེས་
གསུངས་པའི་ཕྱིར།    ༈    ལུང་གི་ཆོས་འཁོར་བྱེ་བྲག་ཏུ་བཤད་པ་གཉིས་ལས། དང་པོ་ལ། ངོ་བོ། དབྱེ་བ། དྲང་ངེས་ཀྱི་དོན། ཆོས་ཕུང་གི་ཚ་
སྐོར་ཆུལ། སྒྲ་བཤད་པའོ། །དང་པོ་ནི། བྱེད་བྲག་སྨྲ་པ་ཁ་ཅིག་མཐོང་ལམ་ཁོ་ན་ཆོས་འཁོར་དུ་འདོད་དེ། ལྔ་སྡེའི་རྒྱུད་ལ་མཐོང་ལམ་སྐྱེ་སྤཱཨ་ཚེ། ལྷ་རྣམས་ཀྱི་ཨ་ལ་ལ་དེང་འཛམ་བུའི་གླིང་དུ་ཆོས་ཀྱི་འཁོར་ལོ་བསྐོར་རོ། །
ཞེ་བཤད་པའི་ཕྱིར། བྱེ་བྲག་སྨྲ་པ་ཁ་ཅིག་མཏོང་ལམ་ཁོ་ན་ཆོས་འཁོར་དུ་འདོད་དེ། འཁོར་ལོ་རིམ་པོ་ཆེ་དང་ཆོས་མཚུངས་པ་མཐོང་ལམ་ཁོ་ན་ལ་ཡོད་པའི་ཕྱིར་ཏེ། མཐོང་ལམ་གྱི་བདེན་པ་མངོན་སུམ་དུ་རྟོགས་པས་འཁོར་

[045B] ཁམས་གོང་མའི་བདེན་པ་ལ་དམིགས་པས་མཐོ་བ་ལ་འཕར་བ་དང་ཆོས་མཚུངས། ཁམས་འོག་མའི་བདེན་པ་ལ་དམིགས་པས་དམའ་བ་ལ་འབབ་པ་དང་ཆོས་མཚུངས། བར་ཆད་མེད་
ལམ་གྱིས་སྤང་བྱའི་ས་བོན་གཅོད་པས་མ་རྒྱལ་བ་ལས་རྒྱལ་བ་དང་ཆོས་མཚུངས། རྣམ་གྲོལ་ལམ་གྱིས་བྲལ་ཐོབ་འཛིན་པས་རྒྱལ་བ་རྣལ་དུ་འགོད་པ་དང་ཆོས་མཚུངས་པའི་ཕྱིར། ཞེས་འདོད། བཙུན་པ་དབྱངས་སྒྲོག་ན་རེ་
འཕགས་ལམ་ཡན་ལག་བརྒྱད་ཁོ་ན་ཆོས་འཁོར་ཡིན་ཏེ། འཁོར་ལོ་རིན་པོ་ཆེ་དང་ཆོས་མཚུངས་པ་དེ་ཁོ་ན་ལ་ཡོད་པའི་ཕྱིར་ཏེ། ཡང་དག་པའི་ལྟ་བ། རྟོག་པ། རྩོལ་བ་གསུམ་ནི་གཅོད་པར་བྱེད་པའི་རྩིབས་དང་ཆོས་མཚུངས་ཏེ། དེ་
གསུམ་ཤེས་རབ་གྱི་བསླབ་པ་ཡིན་པས། རང་གི་མི་མཐུན་ཕྱོགས་འཇོམས་པར་བྱེད་པའི་ཕྱིར། ངག་ལས་ཀྱི་མཐའ། འཚོ་བ་གསུམ་ནི་རྟེན་པར་བྱེད་པའི་ལྟེ་བ་དང་ཆོས་མཚུངས་ཏེ། དེ་གསུམ་ཚེལ་ཕྲིམས་ཀྱི་བསླབ་པ་ཡིན་པས་
བསླབ་པ་གཞན་གཉིས་ཀྱི་རྟེན་བྱེད་པའི་ཕྱིར། དྲན་པ་དང། ཏིང་ངེ་འཛིན་གཉིས་སྡུད་པར་བྱེད་པའི་མུ་ཁྱུད་དང་ཆོས་མཚུང་ཏེ། དེ་གཉིས་ཏིང་ངེ་འཛིན་གྱི་བསླབ་པའི་ནང་དུ་འདུ་བས་སེམས་དམིགས་པ་ལས་སྡུད་བྱེད་ཡིན་པའི་
ཕྱིར༑ ཞེས་འདོད་དེ། མཛོད་ལས། ཆོས་ཀྱི་འཁོར་ལོ་མཐོང་བའི་ལམ། །མྱུར་བར་འགྲོ་སོགས་རྩིབས་སོགས་ཀྱིས། །ཞེས་གསུངས་པའི་ཕྱིར།    ༈    བཀའ་དང་ལམ་ཞུགས་པའི་མངོན་པར་རྟོགས་པར་གང་རུང་གིས་

[046A]༄༅། །བསྡུས་པའི་རྣམ་དཀར་གྱི་ཡོན་ཏན། ཆོས་འཁོར་གྱི་ངོ་བོ། གཉིས་པ་ནི། དེ་ལ་ལུང་གི་ཆོས་འཁོར་དང། རྟོགས་པའི་ཆོས་འཁོར་གཉིས་སུ་ཡོད། སངས་རྒྱས་ཀྱིས་བཀས་བསྡུས་པའི་རྣམ་དཀར་གྱི་ཡོན་
ཏན༑ དང་པོའི་མཚན་ཉིད། དབྱེ་ན། སངས་རྒྱས་ཀྱི་བཀས་བསྡུས་པའི་སྡེ་སྣོད་གསུམ་དང། གསུང་རབ་ཡན་ལག་བཅུ་གཉིས་ཡོད། གསུང་རབ་ཡན་ལག་བཅུ་གཉིས་ནི། འགྲེལ་ཆེན་ལས། མདོ་སྡེ་དབྱངས་བསྙད་ལུང་བསྟན་
དང༑ ༑ཚིགས་བཅད་ཆེད་བརྗོད་རྟོགས་པ་བརྗོད། །དེ་ལྟར་བྱུང་དང་གླེང་གཞི་དང། །ཤིན་ཏུ་རྒྱས་པ་སྐྱེས་རབས་བཅས། །གཏན་ལ་ཕབ་རྨད་བྱུང་ཆོས་ཏེ། །དེ་ལྟར་ཡན་ལག་བཅུ་གཉིས་གསུངས། །ཞེས་གསུངས་ཤིང། དེ་ཡང་བསྡུ་
ན༑ སྡེ་སྣོད་གསུམ་དུ་འདུ་སྟེ། དང་པོ་ལྔ་པོ་དེ་ཐེག་དམན་གྱི་མདོ་སྡེའི་སྡེ་སྣོད་དུ་འདུ། རྟོགས་བརྗོད། དེ་ལྟར་བྱུང་བ། གླེང་གཞི། སྐྱེས་རབས་བཞི་ནི་འདུལ་བའི་སྡེ་སྣོད་དང། རྨད་དུ་བྱུང་བ། ཤིན་ཏུ་རྒྱས་པ་གཉིས་ནི་ཐེག་ཆེན་
གྱི་མདོ་སྡེའི་སྡེ་སྣོད་དང། གཏན་ལ་ཕབ་པ་ནི་གཉིས་ཀའི་མངོན་པའི་སྡེ་སྣོད་དུ་འདུ་བའི་ཕྱིར། མདོ་སྡེ་ཁ་ཅིག་ཏུ། གསུང་རབ་ཡན་ལག་དགུ་ཞེས་འབྱུང་བ་ནི་གཙོ་བོ་གླེང་གཞིའི་སྡེ་དང། འཁོར་རྟོགས་བརྗོད་དང། དེ་ལྟར་བྱུང་བ་
སྐྱེས་རབས་ཀྱི་སྡེ་དང་བཅས་པ་གཙོ་བོ་བཞི་གཅིག་ཏུ་འདྲེན་པ་ཡིན་ཏེ། དེ་ལྟར་ལང་གཤེགས་ཀྱི་འགྲེལ་པར་བཤད་པའི་ཕྱིར། ཡང་དེ་ལ་བཀའ་དང་པོ་བདེན་བཞིའི་ཆོས་འཁོར། བར་བ་མཚན་ཉིད་མེད་པའི་ཆོས་འཁོར། ཐ་མ་

[046B] བདེན་བཞི་དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་ཐེག་དམན་ཐུན་མོང་མ་ཡིན་པའི་མདོ། དང་པོའི་མཚན་ཉིད། ཆོས་ཀྱི་འཁོར་ལོའི་མདོ་ལྟ་བུ། སྟོང་ཉིད་དངོས་
ཀྱི་བརྗོད་བྱའི་གཙོ་བོར་བྱས་ནས་སྟོན་པའི་ཐེག་ཆེན་ཐུན་མོང་མ་ཡིན་པའི་མདོ། གཉིས་པའི་མཚན་ཉིད། དེ་ལ་དྲང་ངེས་ཀྱི་ཆ་གཉིས་ཡོད་དེ། ཤེས་རབ་སྙིང་པོ་དྲང་དོན་དང། རྒྱས་འབྲིང་བསྡུས་གསུམ་ངེས་དོན་གྱི་མདོ་ཡིན་པའི་
ཕྱིར༑ མཚན་ཉིད་གསུམ་ལ་སེམས་ཙམ་པའི་འདོད་པ་ལྟར་གྱི་བདེན་པར་ཡོད་མེད་ཀྱི་ཁྱད་པར་གསལ་བར་ཕྱེ་ནས་སྟོན་པའི་སེམས་ཙམ་པའི་ཐུན་མོང་མ་ཡིན་པའི་མདོ། གསུམ་པའི་མཚན་ཉིད། མདོ་སྡེ་དགོངས་འགྲེལ་ལྟ་བུ། ལམ་
ཞུགས་ཀྱི་མངོན་པར་རྟོགས་པས་བསྡུས་པའི་རྣམ་དཀར་གྱི་ཡོན་ཏན། རྟོགས་པའི་ཆོས་འཁོར་གྱི་ངོ་བོ། དབྱེ་ན། ལམ་ཞུགས་ཀྱི་མངོན་པར་རྟོགས་པས་བསྡུས་པའི་བསླབ་པ་གསུམ་ཡོད། གསུམ་པ་ནི། སྟོང་ཉིད་དངོས་ཀྱི་བརྗོད་བྱའི་གཙོ་
བོར་བྱས་ནས་སྟོན་པའི་སྒྲ་ཇི་བཞིན་དུ་ཁས་བླང་དུ་རུང་བའི་མདོ། ངེས་དོན་གྱི་མདོའི་མཚན་ཉིད། ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པའི་མདོ་དང། སྒྲ་ཇི་བཞིན་དུ་ཁས་བླང་དུ་མི་རུང་བའི་མདོ་གང་རུང་དུ་དམིགས་པ་
དྲང་དོན་གྱི་མདོའི་མཚན་ཉིད། བཞི་བ་ནི། བྱེ་བྲག་སྨྲ་བ་ཁ་ཅིག་ཤླཽ་ཀ་སྟོང་ཕྲག་དྲུག་དྲུག་ལ་ཆོས་ཕུང་རེ་རེའི་ཚད་དུ་འཇོག་སྟེ། ཤཱ་རིའི་བུས་མཛད་པའི་ཆོས་ཀྱི་ཕུང་པོ་ཞེས་པའི་བསྟན་བཅོས་དེ་ཆོས་ཕུང་གཅིག་གི་ཚད་ཡིན་པས་དེ་ལ་དེ་

[047A]༄༅། །ལྟར་ཡོད་པའི་ཕྱིར། ཞེས་ཟེར། ཁ་ཅིག་ཕུང་ཁམས་སྐྱེ་མཆེད་ལས་བརྩམས་པའི་གཏམ་རྒྱུད་ཆ་ཚང་བ་རེ་སྟོན་པའི་གསུང་རབ་ལ་ཆོས་ཕུང་རེ་རེའི་ཚད་དུ་འཇོག་གོ་ཞེས་ཟེར་ཏེ། མཛོད་ལས། ཁ་ཅིག་
བསྟན་བཅོས་ཚད་ཅེས་ཟེར། །ཕུང་པོ་ལ་སོགས་གཏམ་རེ་ཡིན། །ཞེས་གསུངས། རང་ལུགས་ནི། ཉོན་མོངས་པ་རེ་རེའི་གཉེན་པོ་ཆ་ཚང་བ་རེ་སྟོན་པའི་གསུང་རབ་ལ་ཆོས་ཕུང་རེ་རེའི་ཚད་དུ་འཇོག་སྟེ། མཛོད་ལས། སྤྱོད་པ་རྣམས་ཀྱི་
གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་དང། རྒྱན་སྣང་ལས། མདོར་ན། གད་དུ་འདོད་ཆགས་ལ་སོགས་པ་བརྒྱད་ཁྲི་བཞི་སྟོང་ལ་སྤྱོད་པ་རེ་རེའི་གཉེན་པོ་རྫོགས་པར་སྟོན་པའི་གཞུང་ཅི་རྩམ་གྱིས་ཡོངས་སུ་རྫོགས་
པར་འགྱུར་བ་དེ་ཙམ་གྱི་གཞུང་གི་ཚོགས་ལ་ཆོས་ཀྱི་ཕུང་པོ་ཞེས་བྱའོ། །ཞེས་དང། འདིར་ཡང། སྤྱོད་པའི་གཉེན་པོར་ཆོས་ཀྱི་འཁོར་ལོ་མ་ལུས་པ་རྣམ་པ་ཐམས་ཅད་བསྐོར་བར་མཛད་པ། ཞེས་གསུངས་པའི་ཕྱིར། ཀུན་བཏུས་ལྟར་
ན་ཆོས་ཕུང་རེ་ལ་ཤླཽ་ཀ་སྟོང་ཕྲག་རེ་རེ། སྤྱིར་བསྡོམས་ན་ཚིགས་བཅད་བྱེ་བ་བརྒྱད་དང། འབུམ་ཕྲག་བཞི་བཅུར་ཡོད་དོ། །ཚིགས་བཅད་ལ་ཡང་མི་མཐུན་པ་མང་ཡང། རང་ལུགས་ལ་ཚེག་པར་རྒྱ་ཡིག་གི་དབང་དུ་བྱས་ན་སོ་གཉིས་དང་
བོད་ཡིག་གི་དབང་དུ་བྱས་ན་ཉེར་བརྒྱད་རེ་ལ་ཚིགས་བཅད་རེ་རེ་བྱའོ། །ཐེག་ཆེན་ཐུན་མོང་མ་ཡིན་པའི་དབང་དུ་བྱས་ན་གླང་པོ་ཆེས་ལ་རབ་བརྟན་གྱིས་བཀུར་བར་འོས་པའི་སྣག་ཚས་ཆོས་ཀྱི་ཕུང་པོ་གཅིག་འབྲི་བར་ནུས་སོ། །ཞེས་གསུངས་

[047B] འཛམ་བུའི་གླིང་འདིར་དེ་ཙམ་མི་སྣང་བ་ཅི་ཡིན་ཞེ་ན། འཇིག་རྟེན་གྱི་ཁམས་གཞན་རྣམས་དང། ཀླུ་རྣམས་ཀྱི་གནས་ན་བཞུགས་ཏེ་འཇིག་རྟེན་གྱི་མུན་པ་སེལ་བར་བྱེད་པ་ཡིན་ཏེ། སློབ་སྤྲིངས་ལས། བསྟན་པ་རིན་ཆེན་མཆོག་
ལྟར་བཟང་ལ་འཕན་མེད་པ། །རྣམ་པར་དག་ཚུལ་གང་ཡིན་ཀླུ་མགོའི་གདེངས་ཀ་ཅན། །ཆེན་པོ་རྣམས་ཀྱིས་གཙུག་གི་རྒྱན་བཞིན་གུས་མནོས་ནས། །ས་ཡི་གཏིང་ན་གནས་པའི་རབ་རིབ་སེལ་བར་མཛད། །ཅེས་གསུངས་པའི་ཕྱིར། ལྔ་པ་
ནི༑ སྟོན་པས་ཆོས་འཁོར་གསུམ་ཅིག་ཅར་དུའང་གསུངས། རིམ་ཅན་དུ་ཡང་གསུངས་ཏེ། དེས་ཅིག་ཅར་དུ་བསྐོར་པའི་ཆོས་འཁོར་གསུམ་ཡང་ཡོད་པའི་ཕྱིར། རྟགས་སླའོ། །དྲུག་པ་ནི། སངས་རྒྱས་བཅོམ་ལྡན་འདས་ཀྱིས་གདུལ་
བྱའི་རྒྱུད་ཀྱི་མི་མཐུན་ཕྱོགས་གཅོད་པའི་ཕྱིར་དུ་གསུངས་པའི་བཀའ་དང་ལམ་ཞུགས་ཀྱི་མངོན་པར་རྟོགས་པས་བསྡུས་པའི་དམ་ཆོས་རྣམས་ཆོས་ཅན། ཁྱོད་ལ་ཆོས་འཁོར་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཆོས་ཀྱང་ཡིན། འཁོར་
ལོས་སྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དང་བྱེད་ལས་ཆོས་མཚུངས་པ་ཡང་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་དང་མཚུངས་པ་ཡིན་ཏེ། འཁོར་ལོས་སྒྱུར་པའི་རྒྱལ་པོའི་འཁོར་ལོ་རིན་པོ་ཆེ་དེ་ཡུལ་གཞན་ནས་གཞན་
དུ་རིམ་གྱིས་འཕོ་ཞིང། རང་གི་མི་མཐུན་ཕྱོགས་ལས་རྒྱལ་བར་བྱེད་པ་ལྟར། ཁྱོད་རྣམས་ཀྱང་གདུལ་བྱའི་རྒྱུད་ལ་རིམ་གྱིས་འཕོ་ཞིང་འདོད་ཆགས་ལ་སོགས་པའི་མི་མཐུན་ཕྱོགས་ལས་རྒྱལ་བར་བྱེད་པའི་ཕྱིར། དེ་ལྟར་ཡང། གཞི་བསྡུ་

[048A]༄༅། །བར༑ བཅོམ་ལྡན་འདས་ཀྱིས་ཀྱང་ཀུན་ཤེས་ཀོའུ་དི་ནྱའི་རྒྱུད་ལ་ཀུན་ཤེས་པའི་ཆོས་ཉིད་དང་མཐུན་པར་བསྐོར་ལ། དེ་ཡང་གཞན་ལ་མཐུན་པར་བསྐོར་བར་འགྱུར་བ་དང། དེ་དག་ཀྱང་གཞན་དག་ལ་མཐུན་
པར་བསྐོར་བར་འགྱུར་ཏེ། དེ་བས་ན་གཅིག་ནས་གཅིག་ཏུ་བརྒྱུད་དེ་མཐུན་པར་བསྐོར་བའི་དོན་གྱིས་འཁོར་ལོ་ཞེས་བྱའོ། །ཡང་དག་པའི་ལྟ་བ་ལ་སོགས་པའི་ཆོས་ཀྱི་རང་བཞིན་ཡིན་པས་ན་ཆོས་ཀྱི་འཁོར་ལོའོ། །ཞེས་གསུངས་བ་ལྟར་
རོ༑ ༑གཉིས་པ་ལུང་གི་ཆོས་འཁོར་བྱེ་བྲག་དུ་བཤད་པ་ལ། འཁོར་ལོ་རིམ་པ་གསུམ་གྱི་མིང་གི་ཐ་སྙད་དངོས་སུ་གསུངས་པ་དོན་ཟབ་དགོངས་པ་ངེས་འགྲེལ་ལས་འབྱུང་བའི་ཚུལ་དང། འཁོར་ལོ་རིམ་པ་གསུམ་གྱི་མིང་གི་ཐ་སྙད་
དངོས་སུ་མ་གསུངས་ཀྱང་གདུལ་བྱ་བཀྲི་བའི་རིམ་པ་གསུམ་གྱི་སྒོ་ནས་སྟོན་པ་འཕགས་པ་གཟུངས་ཀྱི་དབང་ཕྱུག་རྒྱལ་པོའི་མདོ་ལས་གསུང་ཚུལ་གཉིས་ལས། དང་པོ་ལ། བཤད་བྱའི་མདོ་འགོད་པ་དང། མདོའི་དོན་བཤད་པ་གཉིས་
ལས༑ དང་པོ་ནི། མདོ་སྡེ་དགོངས་འགྲེལ་ལས། བཅོམ་ལྡན་འདས་ཀྱིས་དང་པོར་ཡུལ་ཝར་ཎཱ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་འཕགས་པའི་བདེན་པ་བཞིའི་རྣམ་པ་
བསྟན་པས། ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པ་འམ་མིར་གྱུར་བ་སུས་ཀྱང་མཐུན་པར་འཇིག་རྟེན་ན་མ་བསྐོར་བ་གཅིག་རབ་ཏུ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་རབ་ཏུ་བསྐོར་བ་དེ་ཡང་བླ་ན་

[048B] སྐབས་མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་པ་དང། འགག་པ་མ་མཆིས་པ་དང། གཟོད་མ་
ནས་ཞི་བ་དང། རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་པ་ཉིད་སྨོས་པའི་རྣམ་པས་ཆེས་རོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་
བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས་ཀྱི། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་
ལས་བརྩམས། སྐྱེ་བ་མ་མཆིས་པ་དང། འགག་པ་མ་མཆིས་པ་དང། གཟོད་མ་ནས་ཞི་བ་དང། རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས་ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་ལ་ལེགས་
པར་རྣམ་པར་ཕྱེ་བ་དང་ལྡན་པས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་འདི་ནི་བླ་ན་མ་མཆིས་པ། སྐབས་མ་མཆིས་པ། དེས་པའི་དོན་ལགས་ཀྱི། རྩོད་
པའི་གཞིའི་གནས་སུ་གྱུར་པ་མ་ལགས་སོ། །ཞེས་གསུངས། གཉིས་པ་ལ། མདོའི་ཚིག་དོན་བཤད་པ་དང། དྲང་ངེས་ཀྱི་འདོད་ཚུལ་བཤད་པ་གཉིས་ལས། དང་པོ་ལ། གྲུབ་དོན་དང་པོ་དང། བར་བ་དང། ཐ་མའི་ཚིག་དོན་བཤད་པ་

[049A]༄༅། །དང་གསུམ་ལས། དང་པོ་ནི། དུས་དང་པོར་ལྔ་སྡེ་ལ་གསུངས་པའི་བདེན་བཞིའི་ཆོས་འཁོར་ཆོས་ཅན། ཁྱོད་གསུང་པ་པོའི་སྟོན་པ་དང་གནས་དང་དུས་ལ་སོགས་པ་ཡོད་དེ། སྟོན་པ་ཤཱ་ཀྱ་ཐུབ་པས་
དུས་དང་པོར་ཡུལ་ཝ་ར་ཎཱ་སིར་དྲང་སྲོང་ལྷུང་བ་རི་དྭགས་རྒྱུ་བའི་ཚལ་དུ་ཁྱོད་གསུངས་པའི་ཕྱིར། དེ་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཡོད་དེ། ཉན་ཐོས་ཀྱི་རིགས་ཅན་བྱེ་བྲག་སྨྲ་བ་དང་མདོ་སྡེ་པ་སོགས་དེ་ཡིན་པའི་ཕྱིར་
དེ་ཆོས་ཅན། ཁྱོད་ཀྱི་བརྗོད་བྱ་ཡོད་དེ། འཕགས་པའི་བདེན་པ་བཞི་པོ་དེ་དེ་ཡིན་པའི་ཕྱིར། དེ་ཆོས་ཅན། ཁྱོད་ལ་བླ་ན་མ་ཆིས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱི་གོང་ན་ངེས་དོན་གྱི་མདོ་གཞན་ཡོད་པའི་ཕྱིར། ཁྱོད་
ལ་སྐབས་མ་ཆིས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱི་སྒྲ་ཇི་བཞིན་པ་ལ་རྒོལ་བ་གཞན་གྱི་ཀླན་ཀའི་སྐབས་ཡོད་པའི་ཕྱིར། ཁྱོད་ལ་དྲང་བའི་དོན་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱི་སྒྲས་ཟིན་གྱི་དོན་དེ་གཞན་དུ་
དྲད་དགོས་པའི་ཕྱིར། ཁྱོད་ལ་རྩོད་བའི་གཞིའི་གནས་སུ་གྱུར་པ་ལགས་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཚིག་ཟིན་ལ་མ་ཕྱེ་བས་དོན་ལ་མི་མཐུན་པའི་རྩོད་པ་འབྱུང་བའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། གཉིས་པ་ནི། འཁོར་ལོ་བར་པ་ཆོས་ཅན། ཁྱོད་ཀྱིས་བརྗོད་བྱ་ཡོད་དེ། ཀུན་བཏགས་ཀྱིས་བསྡུས་པའི་ཆོས་རྣམས་རང་གི་མཚན་ཉིད་ཀྱིས་མ་གྲུབ་ཅིང། གཞན་དབང་དང་ཡོངས་གྲུབ་ཀྱིས་བསྡུས་པའི་ཆོས་

[049B] དེ་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཡོད་དེ། མདོ་གཞན་གྱིས་དགོངས་པ་བཀྲལ་བ་ལ་མི་ལྟོས་པར་མཚན་ཉིད་མེད་པའི་ཆོས་འཁོར་གྱི་དགོངས་པ་རྫོགས་པར་རྟོགས་
ནུས་པའི་གདུལ་བྱ་ཐེག་ཆེན་གྱི་རིགས་ཅན་དབང་རྣོད་དེ་དེ་ཡིན་པའི་ཕྱིར། དེ་ཆོས་ཅན། ཁྱོད་ལ་སྟོང་པ་ཉིད་སྨོས་པའི་རྣམ་པས་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་ངོ་བོ་ཉིད་གསུམ་གྱི་རྣམ་གཞག་དེ་སྒྲས་ཟིན་ལ་མ་བསྟན་པར་
ཤུགས་བསྟན་བསྟན་བྱའི་གཙོ་བོར་བྱས་ནས་བསྟན་པས་དེ་ལྟར་བརྗོད་པའི་ཕྱིར། དེ་ལྟར་ཡང་རྒྱ་ནག་འགྲེལ་ཆེན་ལས། མི་མངོན་པའི་རྣམ་པས། ཞེས་གསུངས་པའི་ཕྱིར། བླ་ན་མ་ཆིས་པ་ཞེས་སོགས་ཀྱི་དོན་ཡང་སྡང་བཞིན་ནོ། །གསུམ་
པ་ནི༑ འཁོར་ལོ་ཐ་མ་ཆོས་ཅན། ཁྱོད་ཀྱི་བརྗོད་བྱ་ཡོད་དེ། ཀུན་བཏགས་ཀྱིས་བསྡུས་པའི་ཆོས་རྣམས་རང་གི་མཚན་ཉིད་ཀྱིས་མ་གྲུབ་ཅིང། གཞན་དབང་དང་ཡོངས་གྲུབ་ཀྱིས་བསྡུས་པའི་ཆོས་རྣམས་རང་གི་མཚན་ཉིད་ཀྱིས་གྲུབ་པ་དེ་དེ་
ཡིན་པའི་ཕྱིར། དེ་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་དེ་ལ་ཐེག་པ་ཐམས་ཅད་ལ་ཡང་དག་པར་ཞུགས་པ་ཞེས་བརྗོད་པའི་རྒྱུ་མཚན་ཡོད་དེ། དེ་ལ་ཐེག་པ་ཆེ་ཆུང་གི་རིགས་ཅན་གཉིས་ཀ་ཡོད་པས་དེ་ལྟར་བརྗོད་པའི་ཕྱིར། དེ་ཆོས་ཅན་
ཁྱོད་ལ་ལེགས་པར་རྣམ་པར་ཕྱེ་བ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་མཚན་ཉིད་གསུམ་ལ་རང་གི་མཚན་ཉིད་ཀྱིས་གྲུབ་མ་གྲུབ་ཀྱི་ཁྱད་པར་གསལ་བར་ཕྱེ་ནས་བསྟན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཆོས་ཅན། ཁྱོད་

[050A]༄༅། །ལ་བླ་ན་མ་མཆིས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱི་གོང་ན་ངེས་དོན་གྱི་མདོ་གཞན་མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཆོས་ཅན། ཁྱོད་ལ་སྐབས་མ་མཆིས་པ་ཞེས་བརྗོད་པའི་རྒྱུ་
མཚན་ཡོད་དེ། ཁྱོད་ཀྱི་སྒྲ་ཇི་བཞིན་པ་ལ་རྒོལ་བ་གཞན་གྱི་ཀླན་ཀའི་སྐབས་མེད་པས་ན་དེ་ལྟར་བརྗོད་པའི་ཕྱིར། དེ་ཆོས་ཅན། ཁྱོད་ལ་ངེས་པའི་དོན་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱི་སྒྲས་ཟིན་གྱི་དོན་གཞན་དུ་དྲད་མི་དགོས་
པར་སྒྲ་ཇི་བཞིན་དུ་ཁས་བླང་དུ་རུང་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཁྱོད་ལ་རྩོད་པའི་གཞིའི་གནས་སུ་གྱུར་པ་མ་ལགས་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་ངོ་བོ་ཉིད་གསུམ་ལ་རང་གི་མཚན་ཉིད་ཀྱིས་ཡོད་མེད་ཀྱི་
ཁྱད་པར་གསལ་བར་ཕྱེ་ནས་བསྟན་པས་དོན་ལ་མི་མཐུན་པའི་རྩོད་པ་མི་འབྱུང་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འདི་ནི་བླ་ན་མ་མཆིས་པ་ཞེས་པའི་ཉེ་ཚིག་སྨོས་པའི་མཚན་གཞིར་དོན་དམ་ཡང་དག་འཕགས་ཞུས་ཀྱི་ལེའུ་
འདི་ཉིད་འཛིན་པ་ཡིན་གྱི། མདོ་སྡེ་དགོངས་འགྲེལ་རིལ་པོ་འཛིན་པ་མི་འཐད་དེ། མདོ་དེར། དགོངས་པ་ངེས་འགྲེལ། ཆོས་འཕགས། བློ་གྲོས་རྣམ་དག་རབ་འབྱོར། བློ་གྲོས་ཡངས་པ། ཡོན་ཏན་འབྱུང་གནས། དོན་དམ་ཡང་
དག་འཕགས། བྱམས་པ། སྤྱན་རས་གཟིགས། འཇམ་དབྱངས་ཏེ་ས་བཅུའི་དབང་ཕྱུག་གི་བྱང་སེམས་ཀྱི་ཚུལ་བཟུང་བའི་སྟོན་པའི་འཁོར་རྣམ་པ་བཅུས་སྟོན་པ་ལ་དྲི་བ་མི་འདྲ་བ་རེ་རེ་མཛད་པའི་དྲིས་ལན་གཞན་རྣམས་འདིའི་མཚན་

[050B] བཅོམ་ལྡན་འདས་ཀྱིས་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་གསལ་བར་ཕྱེ་ནས་ལན་མཛད་པ་དོན་དམ་ཡང་དག་འཕགས་ཞུས་ཀྱི་ལེའུ་ཁོ་ན་ལ་ཡོད་ཀྱི་གཞན་རྣམས་སུ་མེད་པའི་ཕྱིར། གཉིས་
པ་ལ༑ མདོ་འདིའི་དོན་ལ་ཤིང་རྟ་ཆེན་པོ་རྣམས་ཀྱི་བཞེད་པ་མི་འདྲ་བ་དུ་མ་བྱུང་སྟེ། འཕགས་པ་ཐོགས་མེད་གྱིས་ཐེག་ཆེན་གྱི་རིགས་ཅན་དུ་མ་རྗེས་སུ་གཟུང་བའི་ཕྱིར་དུ་རྣམ་པར་རིག་པ་ཙམ་གྱི་ཤིང་རྟའི་སྲོལ་ཕྱེ་བའི་རྗེས་སུ་འབྲངས་པའི་སེམས་
ཙམ་པ་རྣམས་ནི། མདོ་འདི་ལས་འཁོར་ལོ་གསུམ་གྱི་དྲང་ངེས་འདི་ལྟར་དུ་ཕྱེ་བ་དང། མཐར་ཐུག་ཐེག་པ་གསུམ་དུ་གསུངས་པ་རྣམས་སྒྲ་ཇི་བཞིན་པར་བཞེད་ལ། འཕགས་པ་ཐོགས་མེད་ཀྱི་རྒྱུད་བླ་མའི་འགྲེལ་པར་བཀྲལ་བ་དང་
ཀླུ་སྒྲུབ་ཀྱི་རྗེས་འབྲང་གི་ཐལ་འགྱུར་པ་རྣམས་ནི་མདོ་སྡེ་འདི་ལས་དྲང་ངེས་འདི་ལྟར་ཕྱེ་བ་སྒྲ་ཇི་བཞིན་པ་མ་ཡིན་ཏེ། འཁོར་ལོ་ཐ་མ་ལ་དྲང་དོན་གྱི་མདོས་ཁྱབ་པ་དང། འཁོར་ལོ་བར་བ་ལ་ངེས་དོན་གྱི་མདོས་ཁྱབ་པ་དང། འཁོར་ལོ་དང་པོ་
ལ་དྲང་ངེས་ཀྱི་ཆ་གཉིས་སུ་ཡོད་པར་བཞེད་ཅིང། རང་རྒྱུད་པ་རྣམས་ཀྱིས་འཁོར་ལོ་དང་པོ་དང་ཐ་མ་གཉིས་ལ་དྲང་དོན་གྱི་མདོས་ཁྱབ་པ་དང། བར་བ་ལ་དྲང་ངེས་ཀྱི་ཆ་གཉིས་སུ་ཡོད་པར་བཞེད་པའི་ཕྱིར། དབུ་སེམས་གཉིས་ཤེར་ཕྱིན་
གྱི་མདོའི་དྲང་ངེས་ཀྱི་ཁྱད་པར་མི་འདྲ་ཡང། གྲུབ་དོན་གྱི་མདོ་ཚན་གཉིས་པའི་སྐབས་ནས་བསྟན་པའི་འཁོར་ལོ་བར་པའི་མཚན་གཞིར་བཞེད་པ་ལ་ཁྱད་པར་མེད་དེ། སེམས་ཙམ་པ་རྣམས་ཀྱིས་རྒྱས་འབྲིང་བསྡུས་གསུམ་དེ་དེའི་སྐབས་ནས་

[051A]༄༅། །དངོས་སུ་བསྟན་པའི་འཁོར་ལོ་བར་པའི་མཚན་གཞིར་བཞེད་ཅིང་དྲང་དོན་གྱི་མདོར་བཞེད་ཀྱི། དབུ་མ་པ་རྣམས་ཀྱིས་དེ་དེའི་སྐབས་ནས་དངོས་སུ་བསྟན་པའི་འཁོར་ལོ་བར་པའི་མཚན་གཞིར་བཞེད་ཅིང་
ངེས་དོན་གྱི་མདོར་བཞེད་པའི་ཕྱིར། ཞི་བ་འཚོ་ཡབ་སྲས་ཀྱི་ལུགས་ལ། མདོ་སྡེ་དགོངས་འགྲེལ་དབུམ་པའི་བཀའ་ཡིན་ཏེ། དེ་ཡུམ་རྒྱས་འབྲིང་བསྡུས་གསུམ་དེས་དོན་གྱི་མདོར་གཞུང་གཙུགས་ནས་བསྒྲུབ་པའི་ཕྱིར་དུ་གསུངས་
པའི་དབུ་མ་པའི་བཀའ་ཡིན་པའི་ཕྱིར་ཏེ། ཀུན་བཏགས་དོན་དམ་པར་རང་གི་མཚན་ཉིད་ཀྱིས་མ་གྲུབ་པ་དགོངས་འགྲེལ་ལས་ཀུན་བཏགས་མཚན་ཉིད་ངོ་བོ་ཉིད་མེད་པར་གསུངས་པའི་དོན་དུ་སློབ་དཔོན་ལེགས་ལྡན་འབྱེད་བཞེད་
པ་བཞིན་དུ། སློབ་དཔོན་འདིས་ཀྱང་གང་ཟག་དང་ཕུང་པོ་བདེན་པར་གྲུབ་པ་ཀུན་བཏགས་ཡིན་ལ། དེ་ལ་ངོ་བོ་ཅུང་ཟད་ཀྱང་མེད་པ་ཀུན་བཏགས་མཚན་ཉིད་ངོ་བོ་ཉིད་མེད་པའི་དོན་དུ་དགོངས་འགྲེལ་ལས་གསུངས་པར་བཞེད་པའི་
ཕྱིར་ཏེ། དབུ་མ་སྣང་བ་ལས། དེའི་དོན་དུ་བཅོམ་ལྡན་འདས་ཀྱིས་སྐྱེ་བ་མེད་པ་ལ་སོགས་པ་གསུངས་པ་ཡང་དོན་དམ་པའི་དབང་དུ་མཛད་ནས་བཤད་པ་ཁོ་ནར་རྗོད་ཅིང་ངོ་བོ་ཉིད་མེད་པ་རྣམ་པ་གསུམ་གྱི་དགོངས་པ་བསྟན་ནས་
དབུ་མའི་ལམ་མཐའ་གཉིས་དང་བྲལ་བར་རབ་ཏུ་གསལ་བའི་ཕྱིར་ངེས་པའི་དོན་ཁོ་ནར་གཞུང་འཛུགས་པར་མཛད་དོ། །ཞེས་གསུངས་པའི་ཕྱིར། དེ་ལྟར་ཡིན་ཡང། དེ་ངེས་དོན་གྱི་མདོ་མ་ཡིན་ཏེ། ངེས་དོན་གྱི་མདོ་ལ་སྒྲ་ཇི་བཞིན་

[051B] དེ་ཉིད་ལས། ངེས་པའི་དོན་ཀྱང་གང་ལ་བྱ་ཞེན་ཚད་མ་དང་བཅས་པ་དང་དོན་དམ་པའི་དབང་དུ་མཛད་ནས་བཤད་པ་གང་ཡིན་པ་སྟེ། དེ་ནི་དེ་ལས་ལོགས་ཤིག་ཏུ་གཞན་གྱིས་གང་དུ་ཡང་དྲང་བར་མི་ནུས། ཞེས་
གསུངས་པའི་ཕྱིར། འཕགས་སེང་གཉིས་ཀྱི་ལུགས་ལ། དེ་དབུ་མ་པའི་བཀའ་མ་ཡིན་ཏེ། དེ་སེམས་ཙམ་པའི་ཐུན་མོང་མ་ཡིན་པའི་བཀའ་ཡིན་པའི་ཕྱིར། རྒྱས་པར་ནི་དྲང་ངེས་རྣམ་འབྱེད་ཀྱི་མཐའ་དཔྱོད་དུ་བཤད་ཟིན་པས་དེར་
བལྟའོ།    ༈    །གཉིས་པ་གཟུངས་རྒྱལ་གྱིས་གསུངས་པའི་ཚུལ་ལ་བཤད་བྱའི་མདོ་འགོད་པ། དེའི་དོན་བཤད་པ་གཉིས་ལས། དང་པོ་ནི། མདོ་དེ་ཉིད་ལས། རིགས་ཀྱི་བུ་འདི་ལྟ་སྟེ། དཔེར་ན་ནོར་བུ་མཁན་མཁས་པ་ནོར་བུ་སྦྱོང་
ཚུལ་ལེགས་པར་ཤེས་པ་དེས་ནོར་བུ་རིན་པོ་ཆེའི་རིགས་ནས་ཡོངས་སུ་མ་དག་པའི་ནོར་བུ་རིན་པོ་ཆེ་བླངས་ཏེ། ལན་ཚྭའི་ཁུ་བ་རྣོན་པོས་སྤངས་ཏེ་སྐྲའི་རེ་བའི་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱིས་བརྩོན་པ་འདོར་པ་ཡང་མ་ཡིན་
ཏེ༑ དེའི་འོག་ཏུ་ཟས་ཀྱི་ཁུ་བ་རྣོན་པོས་སྤངས་ནས་པལ་གྱི་ལ་བའི་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱིས་བརྩོན་པ་དོར་བ་ཡང་མ་ཡིན་ཏེ། དེའི་འོག་ཏུ་སྨན་ཆེན་པོའི་ཁུ་བས་སྤངས་ནས་རས་སྲབ་མོའི་ཡོངས་སུ་སྦྱོང་བས་སྦྱོང་
བར་བྱེད་དོ། །ཡོངས་སུ་སྦྱངས་ཏེ་དྲི་མ་དང་བྲལ་བ་ན་བཻ་ཊཱུ་རྱའི་རིགས་ཆེན་པོ་ཞེས་བྱའོ། །རིགས་ཀྱི་བུ་དེ་བཞིན་དུ་དེ་བཞིན་གཤེགས་པས་ཀྱང་ཡོངས་སུ་མ་དག་པའི་སེམས་ཅན་གྱི་ཁམས་མཁྱེན་ནས། མི་རྟག་པ་དང། སྡུག་བསྔལ་

[052A]༄༅། །བ་དང། བདག་མེད་པ་དང། མི་གཙང་བས་ཡིད་འབྱུང་བའི་གཏམ་གྱིས་འཁོར་བ་ལ་དགའ་བའི་སེམས་ཅན་རྣམས་འཁོར་བ་ལས་སྐྱོབ་བསྐྱེད་པར་མཛད་དེ། འཕགས་པའི་ཆོས་འདུལ་བ་ལ་འཛུད་པར་
མཛད་དོ། །དེ་ཙམ་གྱིས་དེ་བཞིན་གཤེགས་པས་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ། །དེ་ཙམ་
གྱིས་དེ་བཞིན་གཤེགས་པས་བརྩོན་པ་འདོར་པ་ཡང་མ་ཡིན་ཏེ། དེའི་འོག་ཏུ་ཕྱིར་མི་ལྡོག་པའི་འཁོར་ལོའི་གཏམ་འཁོར་གསུམ་ཡོངས་སུ་དག་པའི་གཏམ་གྱིས་རང་བཞིན་སྣ་ཚོགས་པའི་རྒྱུ་ཅན་གྱི་སེམས་ཅན་རྣམས་དེ་བཞིན་གཤེགས་
པའི་ཡུལ་ལ་འཛུད་པར་མཛད་དོ། །ཞུགས་པར་གྱུར་ནས་དེ་བཞིན་གཤེགས་པའི་ཆོས་ཉིད་དུ་རྟོགས་པ་ན་བླ་ན་མེད་པའི་ཡོན་གནས་ཆེན་པོ་ཞེས་བརྗོད་པ་ཡིན་པའི་ཕྱིར་ཞེས་བྱའོ། །ཞེས་གསུངས། གཉིས་པ་ལ། མདོའི་ཚིག་དོན་བཤད་
པ་དང། དོན་བསྡུས་ཏེ་བཤད་པ་གཉིས་ལས། དང་པོ་ལ། དཔེ་བཤད་པ་དང། དོན་བཤད་པ་གཉིས་ལས། དང་པོ་ནི། ནོར་བུ་མཁན་མཁས་པས་ནོར་བུ་སྦྱོང་བའི་ཚུལ་དེ་ལ་གསུམ་ཡོད་དེ། དང་པོར་ནོར་བུ་རིན་པོ་ཆེའི་རིགས་རྒྱ་
མཚོ་ཆེན་པོའི་འཇིམ་རྡུལ་ལ་སོགས་པས་ཡོངས་སུ་མ་དག་པའི་གོང་བུ་བླངས་ཏེ། ལན་ཚྭའི་ཁུ་བ་སྟེ་རྒྱ་ཆེའི་ཆུ་ལ་སྤངས་ཏེ་སྐྲའི་རེ་བས་ཡོངས་སུ་སྦྱོང་བར་བྱེད། དེ་ཙམ་གྱིས་བརྩོན་པ་མི་འདོར་ལ། དེའི་འོག་ཏུ་ཟས་རྣོན་པོ་སྟེ་ཉ་ཁུལ་

[052B] དེ་ཙམ་གྱིས་བརྩོན་པ་མི་འདོར་བར། དེའི་འོག་ཏུ་སྨན་ཆེན་པོའི་ཁུ་བ་སྟེ་དངུལ་ཆུལ་སྤངས་ཏེ་རས་སྲབ་མོས་ཡོངས་སུ་སྦྱོང་བར་བྱེད་དོ། །ཡོངས་སུ་སྦྱངས་ཏེ་དྲི་མ་དང་
བྲལ་བ་ན་བཻ་ཊཱུ་རྱའི་རིགས་ཆེན་པོ་ཞེས་བརྗོད་པ་ཡིན་པའི་ཕྱིར། གཉིས་པ་ནི། དཔེའི་སྐབས་སུ་ནོར་བུ་སྦྱོང་ཚུལ་གསུམ་གསུངས་པ་ལྟར། དེ་བཞིན་གཤེགས་པས་གདུལ་བྱ་བཀྲི་བའི་རིམ་པ་དེ་ལ་ཡང་གསུམ་ཡོད་དེ། ཐོག་མར་སྐྱེས་བུ་
ཆུང་ངུ་དང་ཐུན་མོང་བའི་བསམ་པ་འཇིག་རྟེན་ཕྱི་མ་ཕན་ཆད་ཀྱི་བློ་རྒྱུད་ལ་སྐྱེས་པའི་གང་ཟག་ལ་ཉེར་ལེན་གྱི་ཕུང་པོ་སྐད་ཅིག་གིས་འཇིག་པའི་མི་རྟག་པ་དང། ལས་ཉོན་གྱི་གཞན་དབང་དུ་གྱུར་པའི་སྡུག་བསྔལ་བ་དང། རང་གི་ངོ་བོར་གྱུར་
པའི་གང་ཟག་གི་བདག་མེད་པ་དང། འཁོར་བ་མི་གཙང་བའི་དོང་དུ་ལྷུང་བས་མི་གཙང་བས་ཡིད་འབྱུང་བའི་གཏམ་གྱིས་འཁོར་བ་ལ་དགའ་བའི་སེམས་ཅན་འཁོར་བ་ལས་སྐྱོ་བ་བསྐྱེད་ནས། འཕགས་པའི་ཆོས་འདུལ་བ་སྟེ་བསླབ་པ་རིན་པོ་
ཆེ་གསུམ་ཉམས་སུ་ལེན་པ་ལ་འཛུད་པར་མཛད་དོ། །དེ་ཙམ་གྱིས་བརྩོན་པ་མི་འདོར་བར། དེའི་འོག་ཏུ་ཆོས་རྣམས་ཀྱི་ངོ་བོ་རྒྱུ་འབྲས་གསུམ་བདེན་པས་སྟོང་པའི་སྟོང་བ་ཉིད་དང། མཚན་མ་མེད་པ་དང། སྨོན་པ་མེད་པའི་གཏམ་གྱིས་དེ་བཞིན་
གཤེགས་པའི་ཚུལ་ཏེ་གནས་ལུགས་རྟོགས་པ་ལ་འཛུད་པར་མཛད་དོ། །དེ་ཙམ་གྱིས་བརྩོན་པ་མི་འདོར་བར། དེའི་འོག་ཏུ་ཕྱིར་མི་ལྡོག་པའི་འཁོར་ལོའི་གཏམ་ལས་བྱ་བྱེད་སོགས་འཁོར་གསུམ་ཡོངས་སུ་དག་པ་བདེན་པས་སྟོང་པའི་གཏམ་

[053A]༄༅། །གྱིས་ཁམས་དང་མོས་པ་སྟེ་རང་བཞིན་སྣ་ཚོགས་པའི་རྒྱུ་ཅན་གྱི་སེམས་ཅན་རྣམས། དེ་གཞིན་གཤེགས་པའི་ཚུལ་ཏེ་ཐབས་ཀྱི་ཆ་རྒྱ་ཆེན་པོས་ཟིན་པའི་ཆོས་ཉིད་རྟོགས་པའི་ལམ་ལ་འཛུད་པར་མཛད་དོ། །ཞུགས་
པར་གྱུར་ནས་དེ་བཞིན་གཤེགས་པའི་ཆོས་ཉིད་རྟོགས་པ་ན་བླ་ན་མེད་པའི་ཡོན་གནས་ཆེན་པོ་ཞེས་བརྗོད་པ་ཡིན་པའི་ཕྱིར། གཉིས་པ་ནི། མདོ་འདིས་གནས་སྐབས་ཐེག་པ་གསུམ་གྱི་ལམ་ལ་འཇུག་པའི་ལམ་ཉམས་ལེན་གྱི་རིམ་པ་དང་
དང་པོ་ཉིད་ནས་ཐེག་ཆེན་དུ་རིགས་ངེས་པའི་གང་ཟག་གི་ལམ་ཉམས་ལེན་གྱི་རིམ་པ་གཉིས་བསྟན་ལ། དང་པོའི་དབང་དུ་བྱས་ན། རིམ་པ་དང་པོས་རྒྱུ་སྨིན་པར་བྱས་ནས། གཉིས་པས་འཁོར་བ་ལས་གྲོལ་བར་བྱས། གསུམ་པས་ཐེག་
ཆེན་ལམ་དུ་བཀྲི་བར་བྱེད། གཉིས་པའི་དབང་དུ་བྱས་ན། དང་པོས་རྒྱུད་སྨིན་པར་བྱས། གཉིས་པས་ཟབ་པའི་ལམ་རིམ་དང། གསུམ་པས་རྒྱ་ཆེ་བའི་ལམ་རིམ་བསྟན་ལ། རིམ་པ་དང་པོ་དང་གཉིས་པའི་སྐབས་ནས་བསྟན་པའི་བདག་
མེད་ལ་ཁྱད་པར་ཡོད་དེ། དང་པོ་དེ་གང་ཟག་གི་བདག་མེད་ཕྲ་མོ་དང། གཉིས་པ་དེ་ཆོས་ཀྱི་བདག་མེད་ཕྲ་མོ་ལ་བྱེད་པའི་ཕྱིར། ཁོ་ན་རེ། རིམ་པ་གཉིས་པས་ཟབ་པའི་ལམ་རིམ་དང། གསུམ་པས་རྒྱ་ཆེ་བའི་ལམ་རིམ་བསྟན་པ་མི་
འཐད་དེ། སྟོང་ཉིད་རྟོགས་པའི་ལྟ་བ་རང་རྒྱུད་ལ་བསྐྱེད་པའི་སྡོན་དུ་ཐབས་ཀྱི་ཆ་རྒྱ་ཆེན་པོས་ཟིན་པ་འགྲོ་དགོས་པའི་ཕྱིར་ན་མི་འཐད་དེ། དབུ་མ་རྒྱན་ལས། ཡང་དག་ཤེས་འཚོལ་སྔོན་བཏང་སྟེ། །དོན་དམ་རྣམ་པར་ངེས་གྱུར་ནས། །ལྟ་

[053B] །སྙིང་རྗེ་ཀུན་ཏུ་བསྐྱེད་ནས་སུ། །ཞེས་གསུངས་པ་ལྟར་ཐེག་ཆེན་གྱི་རིགས་ཅན་དབང་རྣོན་གྱིས་དང་པོར་སྟོང་ཉིད་རྟོགས་པའི་ལྟ་བ་རང་རྒྱུད་ལ་བཙལ། དེ་རྗེས་སུ་བྱང་ཆུབ་མཆོག་ཏུ་སེམས་བསྐྱེད་
པ་གང་ཞིག་རིམ་པ་འདི་ཡང་གཙོ་བོའི་གདུལ་བྱའི་དབང་དུ་བྱས་ནས་གསུངས་པའི་ཕྱིར། གཞུང་དོན་རྩ་བའི་ཚིགས་རྐང་གསུམ་པའི་དེས་འགྲེའོ།    ༈    །འདིར་སྙིང་པོའི་རྒྱན་གྱི་ལུགས་གཉིས་པ་རྟོག་ལྡན་བསྟན་བཅོས་ལ་འཇུག་
པའི་ཡན་ལག་དགོས་འབྲེལ་བཤད་པ་ལ། བསྟན་བཅོས་བརྩམས་པ་ལ་དགོས་མེད་ཀྱི་དོགས་པ་སོ་སོར་བསལ་ནས་བརྗོད་བྱ་མཁྱེན་གསུམ་སྦྱིའི་རྣམ་གཞག་བཤད་པ་དང། མདོ་དང་ཟློས་པའི་སྐྱོན་སྤངས་ནས་དགོས་པ་ཡོད་པར་
སྒྲུབ་པ་དང་གཉིས། དང་པོ་ལ། རྩོད་པ་དང། ལན་གཉིས་ལས། དང་པོ་ལ། རྩོད་ལན་འདི་དག་འགྲེལ་པ་གང་དུ་བཀོད་པ་དང། མཆོད་བརྗོད་དང་དགོས་འབྲེལ་གྱི་གཞུང་གང་ཡིན་དཔྱད་པ། རྩོད་པ་པོ་དངོས་སུ་ཡོད་མེད་དང། ཇི་ལྟར་
རྩོད་པའི་ཚུལ་ལོ། །དང་པོ་ནི། ཉི་སྣང། རྣམ་འགྲེལ། རྒྱན་དང། འགྲེལ་པ་འདི་དང་བཞིར་བཀོད་དོ། །གཉིས་པ་ནི། ཨར་ཆེན་པོ་དང། འབུམ་ཕྲག་གསུམ་པ་སོགས་དགོས་འགྲེལ་གྱི་གཞུང་དུ་མཛད། ལོ་ཆེན་མཆོད་བརྗོད་ཀྱི་
གཞུང་དུ་མཛད། ལེགས་བཤད་གསེར་ཕྲེང་ལས། མཆོད་བརྗོད་ཀྱི་རྩོམ་པར་དམ་བཅའ་ལས་འཕྲོས་ནས། དགོས་འགྲེལ་གྱི་མཚམས་སྦྱར་གྱི་སྡོན་དུ་བཀོད་པའི་ཕྱིར། ཞེས་ལོ་ཆེན་གྱི་བཞེད་པ་འཐད་པར་གསུངས། གསུམ་པ་ནི་

[054A]༄༅། །རྩོད་པ་པོ་དངོས་སུ་ཡོད་དམ་མེད། ཡོད་ན་མདོ་ལ་རྩོད་དམ། བསྟན་བཅོས་ལ་རྩོད། དང་པོ་ལྟར་ན་མི་འཐད་དེ། མདོ་ལས་མཁྱེན་གསུམ་ཁྱད་གཞིར་བཟུང་ནས་སྟོང་ཉིད་རྒྱས་པར་གཏན་ལ་བབ་ཟིན་པའི་
ཕྱིར༑ གཉིས་པ་ལྟར་ན་བསྟན་བཅོས་རྫོགས་པར་མཐོང་ནས་རྩོད་དམ། མཆོད་བརྗོད་ཙམ་ཞིག་མཐོང་ནས་རྩོད་དམ། ཅུང་ཟད་ཀྱང་མ་མཐོང་བར་རྩོད། གསུམ་པ་ལྟར་ན་མི་འཐད་དེ། དེ་ལྟར་ཕྱག་འཚལ་བ་དང། ཞེས་སོགས་གསུངས་
པ་འབྲེལ་མེད་དུ་འགྱུར་བའི་ཕྱིར། དང་པོ་ལྟར་ན་བརྗོད་བྱ་གང་སྟོན་ཤེས་ནས་ཡང་ཅིའི་ཕྱིར་རྩོད། གཉིས་པ་ལྟར་ན། རྗེ་བཙུན་གྱིས་མཆོད་བརྗོད་ཙམ་ཞིག་བརྩམས་མ་ཐག་ཏུ་དེ་འདྲ་བའི་དོགས་པ་སྐྱེ་བའི་གང་ཟག་དེ་སུ་ཞིག་ཡིན་
མཆོད་བརྗོད་ཀྱིས་མཁྱེན་གསུམ་གྱི་སྒོ་ནས་ཡུམ་ལ་བསྟོད་པ་ལ་བསྟོད་ཡུལ་དང་མཐུན་པར་བསྟན་བཅོས་ཀྱི་ལུས་སུ་བརྗོད་བྱར་བྱེད་དགོས་པའི་ངེས་པ་མེད་ལ། གལ་ཏེ་ཡོད་ན་ཡང་མཁྱེན་གསུམ་བརྗོད་བྱར་བྱེད་པ་ཤེས་བཞིན་དུ་
གང་བརྗོད་བྱར་བྱེད་ཅེས་པ་རྟོགས་པ་དང་མི་ལྡན་པའི་དྲི་བ་ཡིན་པས་དེ་ལྟ་བུའི་བརྒལ་ལན་བསྟན་བཅོས་འདིར་འོང་དོན་མེད་ལ། རྩོད་པ་པོ་དངོས་སུ་མེད་ཀྱང་སློབ་དཔོན་གྱིས་དོགས་པ་ཁོང་ལ་གནས་པ་བསུ་བ་ཡིན་ནོ། །ཞེ་ན༑ རྒྱན་
སྣང་ལས། ཁ་ཅིག་ན་རེ། ཞེས་སོགས་དང། གཞན་དག་ན་རེ། ཞེས་སོགས་གསུངས་པའི་དོན་གང་ཡིན་བརྗོད་དགོས་ལ། རྒེལ་བ་འདི་དག་གང་ལས་འཕྲོས་པ་ཡང་བརྗོད་དགོས་པའི་ཕྱིར། ཞེས་ཟེར། འདི་ལ་ཁ་ཅིག་མཆོད་

[054B] མངོན་རྟོགས་རྒྱན་རྩོམ་པར་གོ་ན་མངོན་པར་རྟོགས་པ་བརྒྱད་བརྗོད་བྱར་བྱེད་པའི་བསྟན་བཅོས་རྩོམ་
པར་གོ་དགོས་པའི་ཕྱིར། ཞེས་ཟེར་བ་མི་འཐད་དེ། ཉི་སྣང་ལས། ཕྱག་འཚལ་ཞེས་བརྗོད་ནས་དེ་ནས་མངོན་པར་རྟོགས་པའི་རྒྱན་གྱིས་ཉེ་བར་བཤད་པར་བྱའོ་སྙམ་དུ་དགོངས་ནས་འདི་ལྟར་བཤད་པ་བྱེད་པས། འདི་ནི་མངོན་པར་རྟོགས་
པའི་རྒྱན་གྱིས་ཉེ་བར་བཤད་པ་ཡིན་སྙམ་དུ་དགོངས་པ་ཅིའི་ཕྱིར་ཞེ་ན། རྣམ་པ་ཐམས་ཅད་མཁྱེན་ཉིད་ལམ། །ཞེས་སོགས་གསུངས་པས། ཕྱག་འཚལ་བ་ཉེ་བར་བཀོད་པའི་ཚིགས་སུ་བཅད་པ་འདིའི་དོན་ཡོད་པར་བསྟན་པ་ཡིན། འདི་སྐད་ཀྱང་
བརྗོད་པར་བྱ་སྟེ། ཅི་མངོན་པར་རྟོགས་པའི་རྒྱན་གྱིས་གཞི་བསྡུས་སམ། ཞེས་སོགས་དང། འདིར་ཡང། དེ་ལྟར་ཕྱག་འཚལ་བ་དང་བསྟོད་པ་སྔོན་དུ་འགྲོ་བ་ཅན་གྱིས། ཞེས་སོགས་གསུངས་པ་དང་འགལ་བའི་ཕྱིར། རང་ལུགས་
ནི༑ དེ་ལྟར་རྒོལ་པའི་གང་ཟག་དངོས་སུ་ཡོད་ན། མཁྱེན་གསུམ་བརྗོད་བྱར་བྱེད་པ་ཡིད་དཔྱོད་ཀྱིས་ངེས་ནས། མཁྱེན་གསུམ་གཏན་ལ་འབེབས་པ་ལ་དེའི་དམིགས་པ་གཞི་གཉེན་རྣམ་གསུམ་གཏན་ལ་འཕེབས་དགོས། དེ་ལྟར་ན་
འཆད་འགྱུར་གྱི་མདོ་དང་ཟློས་པར་འགྱུར་རོ། །ཞེས་རྩོད་པ་ཡིན་ཞིང། དོགས་པ་སྐྱེ་བའི་གཞི་ནི་མཆོད་བརྗོད་ཡིན་ལ། དེ་ཡང་བརྟག་པ་མཐའ་བཟུང་ཙམ་ཡིན་གྱི་དེ་ལྟར་རྒོལ་བའི་གང་ཟག་དངོས་སུ་མེད་དེ། དོགས་པའི་གཙོ་བོ་ནི་མཁྱེན་

[055A]༄༅། །གསུམ་རྫོགས་པར་གཏན་ལ་འབེབས་ན་མདོ་དང་ཟློས་པས་བསྟན་བཅོས་རྩོམ་པ་དགོས་མེད་དུ་ཐལ་བ་དཀོས་འགྲེལ་གྱི་མཚམས་སྦྱར་དུ་འབྱུང་བ་འདི་ཉིད་ཡིན་ལ། དེའི་མཐའ་དཔྱོད་པའི་ཡན་ལག་ཏུ་ཡ་
གྱ་ལ་རེ་རེ་རྗོད་པར་བྱེད་པ་ལ་རྩོད་པ་སྤོང་བ་འདི་ཉིད་ཡིན་ཞིང། འགྲེལ་ཆེན་དང་ཡང་མི་འགལ་ལོ། །དེ་ལྟར་རྒོལ་བའི་གང་ཟག་དངོས་སུ་བྱུང་ན་སུན་འབྱིན་འདི་དག་འཕེན་ཞེས་པའི་དོན་ཡིན་པའི་ཕྱིར། དོན་བསྡུ་ན་མཆོད་བརྗོད་ཀྱི་སྐབས་
སུ་མཁྱེན་གསུམ་ལ་དངོས་སུ་བསྟོད་ནས་ཤུགས་ལ་མངོན་རྟོགས་རྒྱན་རྩོམ་པར་དམ་བཅས་པ་ལ། དེ་ལྟར་ཕྱག་འཚལ་བ་དང། བསྟོད་པ་སྔོན་དུ་འགྲོ་བ་ཅན་གྱི་བསྟན་བཅོས་མངོན་རྟོགས་རྒྱན་རྩོམ་ན། ཆོས་རབ་ཏུ་རྣམ་འབྱེད་ཀྱི་ཤེས་རབ་
བསྐྱེད་པའི་ཕྱིར་དུ་གཞི་ཁོ་ན་བརྗོད་བྱར་བྱེད་དམ། སྤང་བྱ་མི་མཐུན་ཕྱོགས་སྤང་བའི་ཕྱིར་དུ་གཉེན་པོ་ཁོ་ན་དང། ཤེས་བྱ་མ་ལུས་པར་ཤེས་པའི་ཕྱིར་དུ་རྣམ་པ་ཁོ་ན་རྗོད་པར་བྱེད། དང་པོ་ལྟར་ན་ཆོས་མངོན་པའི་མདོ་དང་ཟློས་པར་འགྱུར་
ཏེ༑ ཆོས་མངོན་པའི་མདོ་ལས་གཞི་ཕུང་ཁམས་སྐྱེ་མཆེད་རྣམས་ཀྱི་རྣམ་གཞག་གཏན་ལ་ཕབ་ཟིན་པའི་ཕྱིར། གཉིས་པ་ལྟར་ན། འདིས་སྤང་བྱ་ཀུན་ནས་ཉོན་མོངས་ཕྱོགས་ཀྱི་དངོས་པོ་ཅུང་ཟད་ཀྱང་བརྗོད་བྱར་མ་བསྡུས་པར་ཐལ་ལོ། །
འདོད་ན། འདི་ལ་བརྟེན་ནས་སྤང་གཉེན་གྱི་རྣམ་གཞག་ཁོང་དུ་ཆུད་པ་མེད་པར་ཐལ་ལོ། །གསུམ་པ་ལྟར་ན། རྣམ་པ་གཞི་བཅས་ཁོ་ན་བརྗོད་བྱར་བྱེད་དམ། གཞི་མེད་ཁོ་ན་བརྗོད་བྱར་བྱེད། དང་པོ་ལྟར་ན། ཆོས་མངོན་པ་དང་ཟློས་པར་

[055B] གཉིས་པ་ལྟར་ན་ནི། ཕུང་པོ་མི་རྟག་པ་ལ་སོགས་པའི་གཞི་དང་འབྲེལ་བའི་དོན་བསྟན་བཅོས་འདི་བས་ཅུང་ཟད་ཀྱང་མ་བསྟན་པར་ཐལ་ལོ། །འདོད་ན། འདིས་འཇུག་ཡུལ་དོན་གཉེར་ཅན་གྱི་སྐྱེས་བུ་ལ་ཉེ་བར་མཁོ་བར་དོན་ཅུང་ཟད་
ཀྱང་མ་བསྟན་པར་ཐལ་ལོ། །འདོད་ན། བསྟན་བཅོས་འདི་བརྩམས་པ་ལ་དགོས་པ་མེད་པར་ཐལ་ལོ། །ཞེས་རྩོད་པ་ལ། དེ་ལྟར་ཕྱག་འཚལ་བ་དང་བསྟོད་པ་སྔོན་དུ་འགྲོ་བའི་བསྟན་བཅོས་མངོན་པར་རྟོགས་པའི་རྒྱན་གཞི་དང་གཉེན་པོ་དང་
རྣམ་པ་རྣམས་ལས་གང་ཡང་རུང་བ་ཞིག་བསྡུས་པ་མཛད་ན། ཕྱོགས་དང་པོ་ལྟར་ན་ནི་འབད་པ་དོན་མེད་པ་ཡིན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་ནི་མཚན་ཉིད་ཀྱི་བསྟན་བཅོས་དག་ལས་མི་སྨོས་པའི་གཞི་གང་ཡིན་པ་དེ་འབྱུང་བ་ནི་
མི་འཐད་དོ། །གཉིས་པ་ལྟར་ན་ཡང་རྣམ་པར་བྱང་བའི་དངོས་པོ་ཙམ་བསྡུས་པའི་ཕྱིར་ཀུན་ནས་ཉོན་མོངས་པའི་དངོས་པོ་མ་བསྡུས་པས་དེ་གང་གི་གཉེན་པོ་ཡིན་པ་ཁོང་དུ་ཆུད་པར་མི་འགྱུར་རོ། །གསུམ་པ་ལྟར་ན་ཡང་རྣམ་པ་གཞི་མེད་པ་ཙམ་
ཞིག་བསྡུས་པའི་ཕྱིར་དོན་རྟོགས་པ་མེད་པས་ཅུང་ཟད་ཀྱང་མ་བཤད་པའི་ཕྱིར་དོན་མེད་པ་ཡིན་ནོ་སྙམ་དུ་གཞན་དག་སེམས་པར་འགྱུར་བ་མ་ཡིན་ནམ་ཞེ་ན། ཞེས་གསུངས་པའི་ཕྱིར། གཉིས་པ་ལན་ལ། ལན་དངོས་དང། ཤེས་བྱེད་ཀྱི་
ལུང་འགོད་པ་དང། བསྡུ་བྱ་གསུམ་ངོས་གཟུང་བ་དང། དེ་དག་གིས་གྲུབ་པའི་དོན་བསྡུ་པའོ། །དང་པོ་ནི། བསྟན་བཅོས་མངོན་པར་རྟོགས་པའི་རྒྱན་གྱིས་གཞི་གཉེན་རྣམ་གསུམ་གང་རུང་རེ་རེ་ཁོ་ན་བརྗོད་བྱར་བྱས་པའི་སྒོ་ནས་མདོ་དང་ཟློས་པའི་

[056A]༄༅། །སྐྱོན་ཡོད་པ་དེ་ནི་མ་ཡིན་ཏེ། འདིས་མཁྱེན་གསུམ་གཏན་ལ་འབེབས་པར་བཞེད་ནས་དེའི་དམིགས་པ་གཞི་གཉེན་རྣམ་པ་གསུམ་ག་བརྗོད་བྱར་གཏན་ལ་འབེབས་པའི་ཕྱིར། མཁྱེན་གསུམ་གཏན་ལ་
འབེབས་པའི་རྒྱུ་མཚན་ཡོད་དེ། འཕགས་བཞིའི་མངོན་རྟོགས་མཐའ་དག་གཏན་ལ་འབེབས་པའི་ཕྱིར། ཁྱབ་སྟེ། མཁྱེན་གསུམ་གྱིས་འཕགས་བཞིའི་མངོན་རྟོགས་མཐའ་དག་བསྡུས་པའི་ཕྱིར། ཞེས་ལན་འདེབས་པ་ལ་
དེ་ནི་མ་ཡིན་ཏེ། གང་གི་ཕྱིར་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་དང། བླ་ན་མེད་པའི་སངས་རྒྱས་རྣམས་ཀྱི་གོ་རིམས་ཇི་ལྟ་བ་བཞིན་ཐམས་ཅད་མཁྱེན་པ་ཉིད་གསུམ་གྱིས་མངོན་པར་རྟོགས་པ་མཐའ་དག་
བསྡུས་པས་ན། ཕྱོགས་གསུམ་ཆར་གྱིས་ཀྱང་བསྡུས་པའི་ཕྱིར། ཞེས་གསུངས། གཉིས་པ་ནི། འོ་ན། མཁྱེན་གསུམ་གྱིས་འཕགས་བཞིའི་མངོན་རྟོགས་བསྡུས་ན་དེ་གང་གིས་འགྲུབ་ཅེ་ན། འདི་ལ་ཡུམ་བར་མའི་ཤེས་བྱེད་འགོད་
པ་དང། བསྡུས་པའི་ཤེས་བྱེད་འགོད་པ་དང། རྒྱས་པའི་ཤེས་བྱེད་ཁ་འཕངས་པའོ། །དང་པོ་ལ། བསྟན་བཤད་གཉིས་ལས། དང་པོ་ནི། འདི་ལྟར་རྒྱལ་བའི་ཡུམ་བར་མ་ལས། རབ་འབྱོར་ཐམས་ཅད་ཤེས་པ་ཉིད་ནི་ཉན་ཐོས་
དང་རང་སངས་རྒྱས་རྣམས་ཀྱི་ཡིན་ནོ། །ལམ་ཤེས་པ་ཉིད་ནི་བྱང་ཆུབ་སེམས་དཔའ་རྣམས་ཀྱི་ཡིན་ནོ། །རྣམ་པ་ཐམས་ཅད་མཁྱེན་པ་ཉིད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཡིན་ནོ། །ཞེས་

[056B] གཉིས་པ་ལ། གཞི་ཤེས་ཀྱིས་ཉན་རང་འཕགས་པའི་མངོན་རྟོགས་བསྡུས་ཚུལ་དང། ལམ་ཤེས་ཀྱིས་བྱང་སེམས་འཕགས་པའི་མངོན་རྟོགས་བསྡུས་ཚུལ་དང། རྣམ་མཁྱེན་གྱིས་སངས་རྒྱས་འཕགས་པའི་མངོན་རྟོགས་བསྡུས་
ཚུལ་དང་གསུམ་ལས། དང་པོ་ལ། དྲི་བ་དང། ལན་གཉིས་ལས། དང་པོ་ནི། བཅོམ་ལྡན་འདས་ཅིའི་སླད་དུ་ཐམས་ཅད་འཚལ་བ་ཉིད་ཉན་ཐོས་དང་རང་སངས་རྒྱས་རྣམས་ཀྱི་ལགས། ཞེས་བཤད། གཉིས་པ་ནི། རབ་འབྱོར་ཐམས་ཅད་
ནི་ཕྱི་དང་ནང་གི་ཆོས་རྣམས་ཇི་སྙེད་པ་འདི་ཙམ་ཡིན་ལ་དེ་དག་ཀྱང་ཉན་ཐོས་དང་རང་སངས་རྒྱས་རྣམས་ཀྱིས་ཤེས་ཀྱི། ལམ་ཐམས་ཅད་ཀྱིས་ཀྱང་མ་ཡིན་ལ་རྣམ་པ་ཐམས་ཅད་དུ་ཡང་མ་ཡིན་པས་དེའི་ཕྱིར་ཉན་ཐོས་དང་རང་སངས་རྒྱས་རྣམས་
ཀྱི་ནི་ཐམས་ཅད་ཤེས་པ་ཉིད་ཅེས་བྱའོ། །ཞེས་བཤད། གཉིས་པ་ལ་ཡང་གཉིས་ལས། དང་པོ་ནི། བཅོམ་ལྡན་འདས་ཅིའི་སླད་དུ་ལམ་ཀྱི་རྣམ་པ་འཚལ་བ་ཉིད་བྱང་ཆུབ་སེམས་དཔའ་རྣམས་ཀྱི་ལགས། ཞེས་བཤད། གཉིས་པ་ནི། རབ་
འབྱོར་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་དང། ཞེས་བཤད། གསུམ་པ་ལ་ཡང་གཉིས་ལས། དང་པོ་ནི། བཅོམ་ལྡན་འདས་ཅིའི་སླད་དུ་རྣམ་པ་ཐམས་ཅད་མཁྱེན་པ་ཉིད་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ལགས། ཞེས་བཤད། གཉིས་པ་ནི། རབ་འབྱོར་རྣམ་པ་གང་དག་དང། རྟགས་གང་དག་དང། མཚན་མ་གང་དག་གིས་ཆོས་རྣམས་རབ་ཏུ་བརྗོད་པའི་རྣམ་པ་དེ་དག་དང་

[057A]༄༅། །རྟགས་དེ་དག་དང། མཚན་མ་དེ་དག་དེ་བཞིན་གཤགས་པས་ཐུགས་སུ་ཆུད་དེ་དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ནི་རྣམ་པ་ཐམས་ཅད་མཁྱེན་པ་ཉིད་ཅེས་
བྱའོ༑ ༑ཞེས་བཤད། གཉིས་པ་ནི། དེ་བཞིན་དུ་མདོར་བསྡུས་པ་ལས་ཀྱང་ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཞེས་བྱ་བ་ལ་སོགས་པ་གསུངས་ལ། ཞེས་བཤད། གསུམ་པ་ནི། རྒྱས་པ་ལས་ཀྱང་རྒྱ་ཆེར་གསུངས་སོ། །ཞེས་
གསུངས། གསུམ་པ་ལ། གཞི་ཤེས། ལམ་ཤེས། རྣམ་མཁྱེན་ངོས་གཟུང་བ་དང་གསུམ་ལས། དང་པོ་ནི། ཡུམ་པར་མར། ཐམས་ཅད་ཤེས་པ་ཉིད་ནི། ཞེས་སོགས་དང། བསྡུས་པར། ཉན་ཐོས་ཀྱི་ས་ལ་སློབ་པར་འདོད་པས། ཞེས་སོགས་
དང༑ རྒྱས་པར། རྒྱུན་ཏུ་ཞུགས་པའི་ས་ལ་སློབ་པར་འདོད་པས། ཞེས་སོགས་ཀྱི་ཚིག་དོན་བཤད་པའི་སྒོ་ནས་གཞི་ཤེས་དེ་ཁྱད་པར་གསུམ་ལྡན་དུ་སྟོན་པ་ལ། དེ་ལ་ཐམས་ཅད་ཤེས་པ་ཉིད་ནི་གཟུགས་ལ་སོགས་པའི་ཆོས་ལ་མི་རྟག་པ་
ལ་སོགས་པའི་རྟེན་ཅན་འབྲས་བུ་བདག་ཏུ་རྨོངས་པ་སྤངས་པ་ཅན་ཡིན་ནོ། །ཞེས་གསུངས། ཡུམ་བར་མར། ལམ་ཤེས་པ་ཉིད་ནི། ཞེས་སོགས་དང། བསྡུས་པར། བྱང་ཆུབ་སེམས་དཔའི་ས་ལ་སློབ་པར་འདོད་པས། ཞེས་སོགས་
དང༑ རྒྱས་པར། ས་རབ་ཏུ་དགའ་བ་ལ་སློབ་པར་འདོད་པས། ཞེས་སོགས་ཀྱི་ཚིག་དོན་བཤད་པའི་སྒོ་ནས་ལམ་ཤེས་དེ་ཁྱད་པར་གསུམ་ལྡན་དུ་སྟོན་པ་ལ། ལམ་ཤེས་པ་ཉིད་ནི་ཐེག་པ་ཐམས་ཅད་ཀྱིས་ངེས་པར་འབྱུང་བ་དང། དེ་ཁོ་ན་

[057B] །ཞེས་གསུངས། ཡུམ་བར་མར། རྣམ་པ་ཐམས་ཅད་མཁྱེན་པ་ཉིད་ནི། ཞེས་སོགས་དང། བསྡུས་བར། དེ་བཞིན་གཤེགས་
པའི་ས་ལ་སློབ་པར་འདོད་པས། ཞེས་སོགས་དང། རྒྱས་པར། སྟོབས་བཅུ་ལ་སློབ་པར་འདོད་པས། ཞེས་སོགས་ཀྱི་ཚིག་དོན་བཤད་པའི་སྒོ་ནས་རྣམ་མཁྱེན་དེ་ཁྱད་པར་གསུམ་ལྡན་དུ་སྟོན་པ་ལ། རྣམ་པ་ཐམས་ཅད་མཁྱེན་པ་ཉིད་ནི་ཆོས་ཐམས་
ཅད་སྐྱེས་པ་མེད་པའི་རྟེན་ཅན་འབྲས་བུ་ནམ་མཁའི་ཁམས་ཀྱི་མཐས་གཏུགས་པར་སེམས་ཅན་གྱི་དོན་རྒྱུན་མི་འཆད་པ་དང། ཡང་དག་པ་ཉིད་ཀྱི་མཐའ་རྟོགས་པ་དང། བག་ཆགས་ཀྱི་མཚམས་སྦྱར་བ་ཉིད་སྤངས་པ་ཅན་ཡིན་ནོ། །ཞེས་
གསུངས། བཞི་པ་དེ་དག་གིས་གྲུབ་པའི་དོན་བསྡུས་ནས་འཆད་པ་ལ། དེ་ལྟར་བས་ན་མངོན་པར་རྟོགས་པའི་རྒྱན་ནི་གཞི་དང་གཉེན་པོ་དང་རྣམ་པ་མཐའ་དག་བསྡུས་པས་མངོན་པར་རྟོགས་པ་རིལ་པོའི་རིམ་ཐོགས་པར་བསྟན་པ་ཡིན་ནོ། །ཞེས་བྱ་བ་
འདི་འཐད་པ་ཡིན་ནོ། །ཞེས་གསུངས། འདི་དག་གི་དོན་ལ་ཁ་ཅིག་གཞི་ཤེས་ཉན་རང་འཕགས་པ་ཁོ་ནའི་མངོན་རྟོགས་དང། ལམ་ཤེས་བྱང་སེམས་འཕགས་པ་ཁོ་ནའི་མངོན་རྟོགས་དང། རྣམ་མཁྱེན་སངས་རྒྱས་འཕགས་པ་ཁོ་ནའི་
མངོན་རྟོགས་ཡིན་ཟེར་བ་མི་འཐད་དེ། སེམས་བསྐྱེད་སོགས་ཆོས་བཅུ་ལམ་གྱི་གཞིར་བྱས་ནས་དེ་ལ་གནས་སྐབས་བརྒྱད་དུ་ཕྱེ་བ་ཐེག་པ་ཆེན་པོའི་གང་ཟག་གི་ཉམས་སུ་བླང་བྱར་འགྲེལ་ཆེན་ལས་གསུངས། འདིར་ཡང། མངོན་པར་

[058A]༄༅། །རྟོགས་པ་བརྒྱད་བྱང་ཆུབ་སེམས་དཔས་ཉམས་སུ་མྱོང་བར་གསུངས་པའི་ཕྱིར། དང་པོ་གྲུབ་སྟེ། རྒྱན་སྣང་ལས། ཇི་སྐད་དུ་བརྗོད་པར་བྱ་བ་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་ཕྲག་བརྒྱ་པ་ལ་སོགས་པའི་
མདོའི་དོན་བྱང་ཆུབ་ཀྱི་སེམས་དང་གདམས་ངག་ལ་སོགས་པའི་རང་བཞིན་གནས་སྐབས་བརྒྱད་ཀྱི་དབྱེ་བས་ཕྱེ་བ་ཐམས་ཅད། ཅེས་གསུངས་པའི་ཕྱིར། གཉིས་པ་གྲུབ་སྟེ། འདི་ཉིད་ལས། བྱང་ཆུབ་སེམས་དཔའ་རང་དང་གཞན་གྱི་དོན་ཕུན་
སུམ་ཚོགས་པ་སྒྲུབ་པ་ཅི་ལ་ཡང་རག་མ་ལས་པར་ཆས་པ་དག་ཁོ་ནས་ཉམས་སུ་མྱོང་བ་དང། ཞེས་སོགས་གསུངས་པའི་ཕྱིར། རང་ལུགས་ནི། རྣམ་གཞག་གི་རྟེན་འཆད་པ་ཙམ་གྱི་དབང་དུ་བྱས་ན་གཞི་ཤེས་ཉན་རང་འཕགས་པའི་མངོན་
རྟོགས་དང། ཐེག་པ་གསུམ་གྱི་ལམ་གསུམ་རྫོགས་པར་སྒོམ་པའི་ལམ་ཤེས་བྱང་སེམས་འཕགས་པའི་མངོན་རྟོགས་དང། རྣམ་རྟོག་མཚན་མས་བསྡུས་པའི་ཆོས་ཐམས་ཅད་མངོན་སུམ་དུ་རྟོགས་པའི་ཡེ་ཤེས་དེ། སངས་རྒྱས་འཕགས་
པའི་མངོན་རྟོགས་ཡིན་ཏེ། ཉན་རང་སློབ་པ་འཕགས་པས་ཉེར་ཞི་ཙམ་དོན་དུ་གཉེར་བ་ལ་ཐབས་གཞི་ཤེས་དགོས་ཤིང། དེ་ཙམ་གྱིས་སྒྲུབ་ནུས། བྱང་སེམས་འཕགས་པས་གདུལ་བྱ་རིགས་ཅན་གསུམ་གྱི་དོན་སྒྲུབ་པ་ལ་ཐབས་ལམ་ཤེས་
དགོས་ཤིང། དེ་ཙམ་གྱིས་སྒྲུབ་ནུས། མཆོག་གི་སྤྲུལ་སྐུས་ཆོས་འཁོར་བསྐོར་བ་ལ་ཐབས་རྣམ་མཁྱེན་དགོས་ཤིང་དེ་ལ་བརྟེན་ནས་ཆོས་འཁོར་བསྐོར་ནུས་པའི་ཕྱིར། དེ་རྣམས་ཀྱི་ནང་ནས།    ༈   

[058B] ཞེས་སོགས་ཀྱི་སྐབས་སུ། གཞུང་འདིའི་དོན་ལ་ཡང། ཤེས་རབ་ལ་གདམས་པ་དང། ཐབས་ལ་གདམས་པ་དང། དོན་བསྡུ་བ་དང་གསུམ་ལས། དང་པོ་དེ་སྟོན་པ་ལ། རབ་འབྱོར་བྱང་ཆུབ་
སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་དང། རང་སངས་རྒྱས་ཀྱི་ལམ་གང་ཡིན་པ་དང། སངས་རྒྱས་ཀྱི་ལམ་གང་ཡིན་པའི་ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །དེ་དག་ཀྱང་ཡོངས་སུ་
རྫོགས་པར་བྱ་ཞིང། དེ་དག་གིས་ལམ་གྱི་བྱ་བ་ཡང་བྱ་ལ། ཞེས་གསུངས། གཉིས་པ་དེ་སྟོན་པ་ལ། སྨོན་ལམ་ཡོངས་སུ་རྫོགས་པར་མ་བྱས་པ་དང། སེམས་ཅན་རྣམས་ཡོངས་སུ་སྨིན་པར་མ་བྱས་པ་དང། སངས་རྒྱས་ཀྱི་ཞིང་ཡོངས་སུ་
མ་སྦྱངས་པར་དེ་དག་གིས་ཡང་དག་པའི་མཐའ་མངོན་སུམ་དུ་ནི་མི་བྱའོ། །ཞེས་གསུངས། གསུམ་པ་དེ་སྟོན་པ་ལ། དེའི་ཕྱིར་བྱང་ཆུབ་སེམས་དཔའ་རྣམས་ཀྱི་ནི་ལམ་གྱི་རྣམ་པ་ཤེས་པ་ཉིད་ཅེས་བྱའོ། །ཞེས་གསུངས། དོན་ནི། བྱང་སེམས་
འཕགས་པ་ཆོས་ཅན། ཁྱོད་ཀྱི་མངོན་རྟོགས་ལམ་ཤེས་ཀྱིས་བསྡུས་པ་ཡིན་ཏེ། ཁྱོད་ཐབས་ཤེས་ཁྱད་པར་ཅན་གཉིས་དང་ལྡན་པའི་རྒྱལ་སྲས་འཕགས་པ་ཡིན་པའི་ཕྱིར། དེ་ཆོས་ཅན། ཐབས་ཁྱད་པར་ཅན་དང་ལྡན་ཏེ། འདིར་བསྟན་
ཡང་དག་མཐའ་མངོན་དུ་བྱེད་པའི་དུས་དང་དུས་མ་ཡིན་པ་ལ་མཁས་པའི་རྒྱལ་སྲས་འཕགས་པ་ཡིན་པའི་ཕྱིར། དེ་ཆོས་ཅན། ཤེས་རབ་ཁྱད་པར་ཅན་དང་ལྡན་ཏེ། ཐེག་པ་གསུམ་གྱི་སྤངས་རྟོགས་ཀྱི་རིགས་རྣམས་རང་རྒྱུད་ལ་སྒྲུབ་

[059A]༄༅། །པ་ལ་མཁས་པའི་རྒྱལ་སྲས་འཕགས་པ་ཡིན་པའི་ཕྱིར།    ༈    ལམ་གསུམ་སོ་སོའི་ངོ་བོ་ངོས་གཟུང་བ། འདིར་བསྟན་བསྐྱེད་བྱའི་ལམ་དང། ཤེས་བྱའི་ལམ་གྱི་ཁྱད་པར་བཤད་པ་
ཉན་རང་གི་སྤངས་རྟོགས་ཀྱི་རིགས་རྫོགས་པའི་ཚད་བཤད་པ། རྫོགས་སྨིན་སྦྱངས་གསུམ་བྱས་པའི་ཚད་བཤད་པ། འདིར་མསྟན་ཡང་དག་མཐའ་ངོས་བཟུང་ནས་དེ་མངོན་དུ་བྱས་པའི་ཚད་བཤད་པའོ། །དང་པོ་ནི། གང་ཟག་གི་བདག་
མེད་མངོན་སུམ་དུ་རྟོགས་པའི་ཡེ་ཤེས་དེ། ཉན་ཐོས་ཀྱི་ལམ་གང་ཡིན་པ་དང། ཞེས་པའི་སྐབས་ནས་དངོས་སུ་བསྟན་པའི་ཉན་ཐོས་ཀྱི་ལམ་དང། གཉིས་སྟོང་མངོན་སུམ་དུ་རྟོགས་པའི་ཡེ་ཤེས་དེ། རང་སངས་རྒྱས་ཀྱི་ལམ་གང་ཡིན་པ་
དང༑ ཞེས་པའི་སྐབས་ནས་དངོས་སུ་བསྟན་པའི་རང་སངས་རྒྱས་ཀྱི་ལམ་དང། བདེན་མེད་མངོན་སུམ་དུ་རྟོགས་པའི་ཡེ་ཤེས་དེ། སངས་རྒྱས་ཀྱི་ལམ་གང་ཡིན་པ་དང། ཞེས་པའི་སྐབས་ནས་དངོས་སུ་བསྟན་པའི་སངས་རྒྱས་ཀྱི་
ལམ་ཡིན་ཏེ། ཉན་ཐོས་སློབ་པ་འཕགས་པས་གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་བསྒོམས་པ་ལ་བརྟེན་ནས་མཐར་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་ཐོབ་པར་བྱེད། རང་རྒྱལ་སློབ་པ་འཕགས་པས་
གཉིས་སྟོང་མངོན་སུམ་དུ་རྟོགས་པའི་ཡེ་ཤེས་བསྒོམས་པ་ལ་བརྟེན་ནས་མཐར་དེ་ཐོབ་པར་བྱེད། བྱང་སེམས་འཕགས་པས་ཆོས་ཀྱི་བདག་མེད་མངོན་སུམ་དུ་རྟོགས་པའི་ཡེ་ཤེས་བསྒོམས་པ་ལ་བརྟེན་ནས་མཐར་དེ་ཐོབ་པར་བྱེད་པའི་ཕྱིར་

[059B] གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དེ། ཤེས་པར་བྱ་བའི་ཉན་ཐོས་ཀྱི་ལམ་ཡིན་ཀྱང། ཉན་ཐོས་ཀྱི་ལམ་མ་ཡིན། ཞེས་ཟེར་བ་སོགས་ནི་མི་འཐད་དེ། ཉན་ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱིས་
བསྡུས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། བྱང་སེམས་འཕགས་པའི་རྒྱུད་ལ་དེ་ཡོད་པའི་ཕྱིར་ཏེ། བྱང་སེམས་འཕགས་པས་ཉན་ཐོས་ཀྱི་ལམ་རང་རྒྱུད་ལ་བསྐྱེད་པའི་སྒོ་ནས་ཤེས་པར་བྱེད་པའི་ཕྱིར་ཏེ་
ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །ཞེས་གསུངས་པའི་ཕྱིར། གཞན་ཡང། རང་རྒྱལ་གྱི་ལམ་ཡིན་ན། རང་རྒྱལ་རང་རྒྱུད་ཀྱིས་བསྡུས་པས་ཁྱབ་པར་ཐལ། ཉན་ཐོས་ལ་དེའི་ཕྱིར། འདོད་ན། རང་རྒྱལ་གྱི་
སློབ་ལམ་ཆོས་ཅན། དེར་ཐལ། དེའི་ཕྱིར། འདོད་ན། རང་རྒྱལ་སློབ་པ་ཡོད་པར་ཐལ་ལོ། །འདོད་ན། གྲུབ་མཐའ་དང་འགལ། ཁོ་ན་རེ། གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དེ་ཉན་ཐོས་ཀྱི་ལམ་མ་ཡིན་ཏེ། དེ་
ཉན་ཐོས་ཀྱི་བགྲོད་བྱའི་ལམ་ཡང་མ་ཡིན། དེ་དེའི་བགྲོད་བྱེད་ཀྱི་ལམ་ཡང་མ་ཡིན་པའི་ཕྱིར་ན་མ་ཁྱབ། དང་པོ་མ་གྲུབ་ན། དེ་ཉན་ཐོས་ཀྱི་མི་སློབ་ལམ་ཡིན་པར་ཐལ་ལོ། །གཉིས་པ་མ་གྲུབ་ན། དེ་དེའི་སློབ་ལམ་ཡིན་པར་ཐལ་ལོ། །གཞན་
ཡང༑ གང་ཟག་གི་བདག་མེད་རྟོགས་པའི་རྣམ་མཁྱེན་དེ་ཉན་ཐོས་ཀྱི་ལམ་ཡིན་པར་ཐལ། གང་ཟག་གི་བདག་མེད་རྟོགས་པའི་ཡེ་ཤེས་དེ་དེ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་ཀྱི་ཐེག་པ་ཡིན་པར་ཐལ། འདོད་པའི་ཕྱིར་ན་མ་

[060A]༄༅། །ཁྱབ་སྟེ། རིམ་པ་ལྟར་ཤེས་པར་བྱ་བའི་ཉན་ཐོས་ཀྱི་ལམ་ལ་སྦྱར་ནས་འཁོར་གསུམ་བྱའོ། །དར་ཊཱིཀ་གི་རྗེས་འབྲང་ཁ་ཅིག་ཉན་ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱིས་བསྡུས་པས་ཁྱབ་པ་སོགས་ཁས་
ལེན་པ་མི་འཐད་དེ། ཉན་ཐོས་ཀྱི་ལམ་སྒོམ་པའི་བྱང་སེམས་ཡོད་པའི་ཕྱིར་ཏེ། ཐེག་པ་གསུམ་གྱི་ལམ་རྫོགས་པར་སྒོམ་པའི་བྱང་སེམས་ཡོད་པའི་ཕྱིར་ཏེ། དེ་ལྟར་རྟེན་ལ་སོགས་པ་བརྗོད་ནས་ལམ་ཤེས་པ་ཉིད་ཀྱི་སྐབས་སུ་ལམ་
ཐམས་ཅད་རྫོགས་པར་བྱ་དགོས་པས་ཉན་ཐོས་ཀྱི་ལམ། ཞེས་དང། དེའི་རྣམ་བཤད་ལས། རྣམ་མཁྱེན་ཐོབ་པར་བྱེད་པ་ལ་ཐེག་པ་གསུམ་གྱི་ལམ་ཐམས་ཅད་རྫོགས་པར་བྱ་དགོས་པས། ཞེས་གསུངས་པའི་ཕྱིར། གཞན་ཡང་
བྱང་སེམས་འཕགས་པས་རང་རྒྱལ་གྱི་ལམ་མིག་ཤེས་ཀྱིས་གཟུགས་ལ་ལྟ་བའི་ཚུལ་གྱིས་ཤེས་པར་བྱེད་པར་ཐལ། དེས་དེ་ཤེས་པར་བྱ་ཚུལ་གཅིག་ཡོད་པ་གང་ཞིག་དེས་དེ་རང་རྒྱུད་ལ་བསྐྱེད་པའི་སྒོ་ནས་ཤེས་པར་བྱེད་པ་མ་ཡིན་
པའི་ཕྱིར། གཉིས་པ་སོང། དང་པོ་གྲུབ་སྟེ། ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །ཞེས་གསུངས་པའི་ཕྱིར། འདོད་ན། རྣམ་བཤད་ལས། རྟོགས་པ་འདིས་བསྡུས་པའི་གཞི་ཤེས་ཀྱང་རྣམ་གཞག་
གི་རྟེན་རང་སངས་རྒྱས་ལ་རྣམ་པར་བཞག་ཀྱང་བྱང་ཆུབ་སེམས་དཔའི་རྒྱུད་ལ་ཡང་སྐྱེ་བས་རང་སངས་རྒྱས་ཀྱི་ལམ་ཤེས་པའི་ཚུལ་མིག་གིས་གཟུགས་ལ་ལྟ་བའི་ཚུལ་གྱིས་གོ་བར་མི་བྱའོ། །ཞེས་གསུངས་པ་མི་འཐད་པར་ཐལ་ལོ། །དེ་

[060B] གཟུང་བ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ་ཉིད་ལ་རང་སངས་རྒྱས་ཀྱི་ལམ་ཞེས་བྱ་ལ། དེ་ཉིད་རང་སངས་རྒྱས་ཀྱི་རྒྱུད་ལ་ཡོད་པ་ནི་དེའི་སྐྱེ་མཆེད་དྲུག་གི་ཆོས་ཉིད་ལ་བརྟེན་ལ། བྱང་
ཆུབ་སེམས་དཔའི་རྒྱུད་ལ་ཡོད་པ་ནི་དེའི་རང་བཞིན་གནས་རིགས་ལ་བརྟེན་པའོ། །ཞེས་བྱང་ཆུབ་སེམས་དཔའི་རྒྱུད་ལ་རང་སངས་རྒྱས་ཀྱི་ལམ་ཡོད་པར་བཤད་པ་དང། ཡང་དེ་ཉིད་ལས། སྐྱེས་བུ་ཆེན་པོའི་ལམ་གྱི་རིམ་པ་རྒྱུད་ལ་སྐྱེ་
བ་ལ་སྐྱེས་བུ་འབྲིང་གི་བསམ་པ་སྐྱེད་བ་སྔོན་དུ་འགྲོ་དགོས་པར་ཤེས་པར་བྱ་བའི་ཆེད་དུ་ཡིན་ནོ། །ཞེས་སོགས་མཐའ་ཡས་པ་གསུངས་སོ། །ཁོ་ན་རེ། ལམ་ཡིན་ན། སངས་རྒྱས་ཀྱི་ལམ་ཡིན་དགོས་པར་ཐལ། སངས་རྒྱས་ཀྱི་ལམ་
ཡིན་ནོ། སངས་རྒྱས་རང་རྒྱུད་ཀྱིས་བསྡུས་པས་མ་ཁྱབ་པའི་ཕྱིར། རྟགས་ཁས། འདོད་ན། ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན། སངས་རྒྱས་འཕགས་པའི་ལམ་ཡིན་པར་ཐལ། འདོད་པའི་ཕྱིར་ན་
མ་ཁྱབ། འདོད་ན། འཕགས་ལམ་ཡིན་པར་ཐལ་ལོ། །ཁོ་ན་རེ། དེ་ཆོས་ཅན། སངས་རྒྱས་ཀྱི་སློབ་ལ་མ་ཡིན་པར་ཐལ། སངས་རྒྱས་ཀྱི་ལམ་གང་ཞིག་སངས་རྒྱས་ཀྱི་མི་སློབ་ལམ་མ་ཡིན་པའི་ཕྱིར། འདོད་ན། སངས་རྒྱས་
ཀྱི་སློབ་ལམ་ཡོད་པར་ཐལ་ལོ། །འདོད་ན། སངས་རྒྱས་སློབ་པ་ཡོད་པར་ཐལ་ལོ། །ཟེར་ན། སངས་རྒྱས་ཉན་ཐོས་ཡོད་པར་ཐལ། སངས་རྒྱས་ཀྱི་ཉན་ཐོས་ཀྱི་ལམ་ཡོད་པའི་ཕྱིར། ཁྱབ་པ་ཁས། དེར་ཐལ། སངས་རྒྱས་ཀྱི་

[061A]༄༅། །ཉན་ཐོས་ཡོད་པའི་ཕྱིར། ཁོ་ན་རེ། གང་ཟག་གི་བདག་མེད་རྟོགས་པའི་རྣམ་མཁྱེན་ཆོས་ཅན། ཐེག་དམན་གྱི་ལམ་ཡིན་པར་ཐལ། ཉན་ཐོས་ཀྱི་ལམ་ཡིན་པའི་ཕྱིར། འདོད་ན། ཐེག་ཆེན་གྱི་གང་ཟག་དང་
ཐེག་དམན་གྱི་གང་ཟག་མི་འགལ་བར་ཐལ། དེ་གཉིས་ཀྱི་ལམ་མི་འགལ་བའི་ཕྱིར་ན་མ་ཁྱབ། དེས་མཚོན་ནས། དགེ་བསྙེན་གྱི་སྡོམ་པ་ཡིན་ན། དགེ་བསྙེན་རང་རྒྱུད་ཀྱིས་བསྡུས་པས་ཁྱབ་པར་ཐལ་བ་སོགས་རིགས་འགྲེ་བྱ་ཚུལ་
ཤེས་པར་བྱའོ། །གཉིས་པ་ལ་ཁ་ཅིག་འདིར་བསྟན་ཤེས་བྱའི་ལམ་དང། བསྐྱེད་བྱའི་ལམ་གཉིས་མི་གཅིག་སྟེ། ལེགས་བཤད་གསེར་ཕྲེང་ལས། བསྐྱེད་བྱར་བཤད་པའི་ལམ་འོག་མ་གཉིས་བཏགས་པ་བ་དང། ཤེས་བྱར་བཤད་
པའི་ལམ་གསུམ་ག་མཚན་ཉིད་པ་ཡིན་ནོ། །ཞེས་གསུངས་པའི་ཕྱིར། ཞེས་ཟེར། རང་ལུགས་ནི། དེ་གཉིས་དོན་གཅིག་སྟེ། བྱང་སེམས་འཕགས་པས་འདིར་བསྟན་ཉན་རང་གི་ལམ་རྒྱུད་ལ་བསྐྱེད་པའི་སྒོ་ནས་ཤེས་པར་བྱེད་པ་
ཡིན་པའི་ཕྱིར་ཏེ། ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་པར་བྱའོ། །ཞེས་གསུངས་པའི་ཕྱིར། གསུམ་པ་ལ། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་ཉན་རང་གི་སྤངས་རྟོགས་ཀྱི་རིགས་
རྫོགས་པ་དང་སངས་རྒྱས་པ་དུས་མཉམ་སྟེ། དེས་ཉོན་སྒྲིབ་སྤངས་པའི་དགྲ་བཅོམ་པ་ཐོབ་པ་དང། ཤེས་སྒྲིབ་སྤངས་པའི་དེ་བཞིན་གཤེགས་པ་ཐོབ་པ་དུས་མཉམ་པའི་ཕྱིར་ཏེ། ཀུན་བཏུས་ལས། དེས་བྱང་ཆུབ་ཐོབ་པ་ན་ཉོན་

[061B] ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་རོ། །དེས་ཉོན་མོངས་པ་མ་སྤངས་སུ་ཟིན་ཀྱང་སྨན་དང་སྔགས་ཀྱིས་བསད་པའི་དུག་ལྟ་བུ་དང། སྲིད་ཉོན་
སྤངས་པའི་དགྲ་བཅོམ་པ་ལྟར་དེས་ས་ཐམས་ཅད་དུ་ཉོན་མོངས་པའི་ཉེས་པ་སྐྱེད་པར་མི་བྱེད་དོ། །ཞེས་གསུངས་པའི་ཕྱིར། ཉན་ཐོས་ཀྱི་སྤངས་རྟོགས་ཀྱི་རིགས་རྫོགས་ན་རང་རྒྱལ་གྱི་དེ་རྫོགས་པས་མ་ཁྱབ་སྟེ། ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པས་ཉན་ཐོས་ཀྱི་སྤངས་རྟོགས་ཀྱི་རིགས་རྫོགས་ཀྱང་དེས་རང་རྒྱལ་གྱི་དེ་མ་རྫོགས་པའི་ཕྱིར་ཏེ། དེས་གཟུགས་ཕྱི་རོལ་དོན་འཛིན་གྱི་རྟོག་པ་མ་སྤངས་པའི་ཕྱིར། འོ་ན་ཉི་སྣང་ལས། གཞན་ཡང་
རྒྱུན་ཏུ་ཞུགས་པ་ནས་རང་སངས་རྒྱས་ཀྱི་སའི་བར་གྱི་ཤེས་པ་དང་སྤང་བ་གང་ཡིན་པ་དེ་ནི་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའི་བཟོད་པའོ། །བཟོད་པ་ནི་གང་ཞེ་ན། སྡུག་བསྔལ་ལ་ཆོས་ཤེས་པའི་བཟོད་པའོ། །འདི་
གང་ལས་ཤེས་ཤེ་ན་ལམ་གཞན་ཁྱད་པར་ཅན་ཡོད་པ་ཡིན་ན། རིགས་དང། དབང་པོ་དང། ཚོགས་ཁྱད་ཞུགས་པར་འགྱུར་པའི་ཕྱིར། བྱང་ཆུབ་སེམས་དཔའི་བཟོད་པའི་བྱེད་པར་གཞན་རྣམས་ཀྱི་རྟོགས་པའི་བྱེད་པ་མ་ལུས་པ་
འདུས་པར་འགྱུར་པའི་ཕྱིར། དེ་དག་གི་ཤེས་པ་དང་སྤོང་བ་གང་ཡིན་པ་དེ་ནི་དེའི་བཟོད་པ་ཡིན་གྱི་རྟོགས་པའི་ཚད་འདི་ཙམ་ནི་མ་ཡིན་ནོ། །ཞེས་བྱ་བ་ནི་རྣམ་གྲངས་གཞན་ཡིན་ནོ། །ཞེས་གསུངས་པའི་དོན་གང་ཞེ་ན། བྱང་སེམས་སྦྱོར་ལམ་པས་

[062A]༄༅། །ཉན་རང་ལྟར་ཉོན་སྒྲིབ་སྤང་བྱའི་གཙོ་བོར་བྱས་ནས་དང་པོར་ཉོན་སྒྲིབ་མ་ལུས་པར་སྤོང་ནུས་པའི་དུས་པ་ཡོད་པ་དེ་དེའི་དོན་ཡིན་ཏེ། བྱང་སེམས་མཐོར་ལམ་པ་ལ་ཆོས་ཐམས་ཅད་བདེན་མེད་དུ་རིགས་པའི་
རྣམ་གྲངས་མཐའ་ཡས་པའི་སྒོ་ནས་རྟོགས་པ་ཉན་རང་ལས་ཁྱད་ཞུགས་པའི་སྟེང་དུ། ཐེག་ཆེན་གྱི་རིགས་ལ་གནས་པ་དང། བསོད་ནམས་ཀྱི་ཚོགས་རྒྱ་ཆེན་པོ་ལས་ཀྱང་ཁྱད་ཞུགས་པའི་ཕྱིར། ཞེས་པའི་དོན་ནོ། །མཁས་པ་ཁ་ཅིག་
ཉན་རང་གི་སྤངས་རྟོགས་ཀྱི་རིགས་ས་དང་པོ་ནས་རྫོགས། སྤངས་པ་ས་བརྒྱད་པ་ནས་རྫོགས་ཏེ། ས་བརྒྱད་པར་ཉོན་ཡིད་གནས་གྱུར་པས་ཉོན་སྒྲིབ་ཟད་པར་སྤངས་པའི་ཕྱིར། ཞེས་གསུངས་པ་དང། རོང་ཊཱིཀ་པས། ས་དང་པོ་ནས་ཉན་
རང་གི་སྤངས་རྟོགས་གཉིས་ཀ་རྫོགས་ཏེ། ཉོན་སྒྲིབ་ལ་འཁོར་བར་འཆིང་བྱེད་ཀྱི་ཉོན་སྒྲིབ་དང། བག་ལ་ཉལ་གྱི་ཉོན་སྒྲིབ་གཉིས་ལས་སྔ་མ་ས་དང་པོ་ནས་ཀྱང་སྤངས། ཕྱི་མ་ཉན་ཐོས་དགྲ་བཅོམ་པས་ཀྱང་མ་སྤངས་པའི་ཕྱིར། དེས་མ་རིག་
བག་ཆགས་ཀྱི་ས་ལས་ཡིད་ཀྱི་རང་བཞིན་གྱི་ལུས་ལེན་པའི་ཕྱིར། ཞེས་ཟེར་བ་མི་འཐད་དེ། ཉོན་ཡིད་མེད་པའི་ཕྱིར་ཏེ། རྣམ་ཤེས་ཚོགས་བརྒྱད་མེད་པའི་ཕྱིར་ཏེ། རྣམ་ཤེས་ཚོགས་དྲུག་ལས་མང་བ་ཡུམ་གྱི་མདོ་ལས་མ་གསུངས་པའི་
ཕྱིར་དང། སློབ་དཔོན་གྱིས་ཐེག་ཆེན་གྱི་སྒོམ་སྤང་ཉོན་མོངས་ལ་བཅུ་དྲུག་གི་དབྱེ་བ་བྱས་ནས་ས་དང་པོ་ནས་ས་བཅུ་པའི་བར་གྱི་བར་ཆད་མེད་ལམ་གྱིས་སྤོང་ནུས་སུ་གསུངས་པའི་ཕྱིར་ཏེ། འགྲེལ་ཆེན་ལས། དེ་བས་ན་ས་དང་པོའི་སྐད་

[062B] དེ་ལས་གཞན་སྐད་ཅིག་གཉིས་པ་ལ་སོགས་པ་ནས་རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་གང་ལ་དེ་མ་ཐག་ཏུ་སངས་རྒྱས་ཀྱིས་ས་ཀུན་ཏུ་འོད་ཐོབ་པར་འགྱུར་བའི་དང་འདི་ཐམས་ཅད་ནི་
ཆོས་ཀྱི་དབྱིངས་མཆོག་གི་དོན་ལ་སོགས་པ་སོ་སོར་རྟོགས་པར་སྒོམ་པའི་ལམ་ཡིན་པར་བཤད་དོ། །དེ་ཡང་ཉོན་མོངས་པ་བཅུ་དྲུག་ཅི་རིགས་པར་སྤོང་ངོ། །འདི་ལྟ་སྟེ། འདོད་ཆགས་དང། ཞེ་སྡང་དང། ང་རྒྱལ་དང། མ་རིག་པ་དང། འཇིག་
ཚོགས་ལ་ལྟ་བ་དང། མཐར་འཛིན་པར་ལྟ་བ་སྟེ། འདོད་པ་ན་སྤྱོད་པ་དྲུག་གོ་དེ་དག་ཉིད་ལས་ཞེ་སྡང་མ་གཏོགས་གཟུགས་དང་གཟུགས་མེད་པ་ན་སྤྱོད་པ་བཅུ་ཡིན་ནོ། །དེ་ལམ་ཐོང་བ་དང་སྒོམ་པའི་ལམ་གྱི་ཡོངས་སུ་སྤྱོང་པའི་ཆོས་ཀྱི་དབྱེ་
བས་རབ་ཏུ་དགའ་བ་ལ་སོགས་པའི་ས་བཅུར་རྣམ་པར་བཞག་གོ་ཞེས་གསུངས་པའི་ཕྱིར་དང། ཉི་སྣང་ལས་ཀྱང། རྟོགས་པའི་ཆད་འདི་ཙམ་མ་ཡིན་ནོ། །ཞེས་བྱ་བ་ནི་རྣམ་གྲངས་གཞན་ཡིན་ནོ། །ཞེས་ས་དང་པོར་ཉན་རང་གི་སྤངས་རྟོགས་ཀྱི་
རིགས་མ་རྫོགས་པར་གསུངས་པའི་ཕྱིར་དང། ཁྱད་པར་ལུགས་ཕྱི་མ་མི་འཐད་དེ། ཉན་ཐེས་དགྲ་བཅོམ་པས་བག་ལ་ཉལ་གྱི་ཉོན་སྒྲིབ་སྤངས་པར་ཐལ། དེས་ཉོན་སྒྲིབ་ལྷན་སྐྱེས་ཀྱིས་བོན་སྤངས་པའི་ཕྱིར་ཏེ། ཉན་ཐོས་ཀྱི་མཐོང་ལམ་རྗེས་
ཤེས་དེས་ཉོན་སྒྲིབ་ཀུན་བཏགས་ཀྱི་ས་བོན་སྤངས་པའི་ཕྱིར་ཏེ། དེས་སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་ཟད་པར་སྤངས་པའི་ཕྱིར་ཏེ། ཉན་ཐོས་ཀྱི་མཐོང་ལམ་རྗེས་བཟོད་དེ། དངོས་གཉེན་བར་ཆད་མེད་ལམ་ཡིན་པའི་

[063A]༄༅། །ཕྱིར༑ ཉན་ཐོས་ཀྱི་མཐོང་ལམ་རྗེས་བཟོད་པ་དེའི་རྒྱུད་ལ་དེའི་དངོས་གཉེན་ཡོད་པའི་ཕྱིར། མ་གྲུབ་ན། ཉན་ཐོས་སློབ་པ་འཕགས་པ་རྣམས་དགེ་འདུན་དཀོན་མཆོག་ཏུ་བཞག་ཏུ་མི་རུང་བར་ཐལ། སྐྱབས་གནས་ཡང་
དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་གྱི་དངོས་གཉེན་རྒྱུད་ལ་སྐྱེ་མ་མྱོང་བའི་སློབ་པ་འཕགས་པ་ཡིན་པའི་ཕྱིར་ཏེ། མ་གྲུབ་པ་དེའི་ཕྱིར། གཞན་ཡང། དམ་བཅའ་དེ་མི་འཐད་དེ། མ་རིག་བག་ཆགས་ཀྱི་ས་དེ་ཉོན་སྒྲིབ་མ་ཡིན་པའི་ཕྱིར་ཏེ་
དེ་ཤེས་སྒྲིབ་ཡིན་པའི་ཕྱིར། གལ་ཏེ་ཁོ་བོ་ཅག་ཀྱང་བག་ལ་ཉལ་གྱི་ཉོན་སྒྲིབ་ཤེས་སྒྲིབ་ཏུ་འདོད་དོ་ཞེ་ན། ཉོན་སྒྲིབ་ལ་དེ་གཉིས་སུ་འབྱེད་མི་རིགས་པར་ཐལ། དམ་བཅའ་འཐད་པའི་ཕྱིར། གཞན་ཡང། ཀུན་བཏུས་ལས། ཉོན་མོངས་པ་
དང་ཤེས་བྱའི་སྒྲིབ་པ་ཅིག་ཅར་དུ་སྤོང། ཞེས་གསུངས་པ་མི་འཐད་པར་ཐལ། དམན་ལམ་སྔོན་དུ་མ་སོང་བསའི་བྱང་འཕགས་ཀྱིས་ཉོན་སྒྲིབ་དང་ཤེས་སྒྲིབ་ཅིག་ཅར་དུ་མི་སྤོང་བའི་ཕྱིར། གལ་ཏེ་ངེས་ཤེས་སྒྲིབ་དང་ཉོན་སྒྲིབ་ཀྱི་བག་
ཆགས་ཅིག་ཅང་དུ་སྤོང་བའི་དོན་ཡིན་ཞེ་ན། དཔེར་ན་སྤངས་པའི་དགྲ་བཅོམ་པ་ལྟར། ཞེས་པའི་སྐབས་ཀྱི་ཉོན་སྒྲིབ་དེ་ཡང་ཉོན་སྒྲིབ་ཀྱི་བག་ཆགས་ལ་བྱེད་རིགས་པར་ཐལ། ཉོན་མོངས་པ་དང་ཞེས་པའི་ཉོན་མོངས་དེ་དེ་ལ་བྱེད་
རིགས་པའི་ཕྱིར་རོ། །ཁ་ཅིག་དམན་ལམ་སྔོན་དུ་མ་སོང་བའི་བྱང་སེམས་འཕགས་པས་ཉན་རང་གི་སྤངས་རྟོགས་རྫོགས་པ་དང་སངས་རྒྱས་པ་དུས་མཉམ་ཟེར་ན། དམན་ལམ་སྔོན་དུ་མ་སོང་བའི་སངས་རྒྱས་འཕགས་པའི་རྒྱུད་

[063B] དམ་བཅའ་དེའི་ཕྱིར། འདོད་མི་ནུས་ཏེ། ཉན་རང་གི་སྤངས་རྟོགས་གང་རུང་ཡིན་ན། ཉན་རང་གི་རྒྱུད་ཀྱིས་བསྡུས་པས་ཁྱབ་པའི་ཕྱིར། བཞི་པ་ནི། སངས་རྒྱས་ཀྱི་ཞིང་ཁྱད་པར་ཅན་གྱི་གདུལ་
བྱའི་ཆེད་དུ་དམ་བཅའ་བའི་སྨོན་ལམ་གྱི་དོན་འགྲུབ་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པར་བྱས་པ་དེ་སྨོན་ལམ་ཡོངས་སུ་རྫོགས་པའི་ཚད་དང། རང་གང་དུ་སངས་རྒྱས་པའི་སངས་རྒྱས་ཀྱི་ཞིང་དེར་གདུལ་བྱ་རྣམས་མངོན་པར་
ཤེས་པ་ལྔ་དང་མི་ལྡན་པ་མེད་པར་མ་གྱུར་པ་དེ་སྲིད་དུ་བདག་འཚང་མི་རྒྱའོ། །ཞེས་དམ་བཅའ་བའི་སྨོན་ལམ་གྱི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། རྒྱལ་བ་འོད་དཔག་མེད་ལྟ་བུ་སྤྲུལ་སྐུའི་དབང་དུ་བྱས་པའི་སྨོན་ལམ་ཡོངས་སུ་
རྫོགས་པའི་ཚད་དང། བདག་གང་དུ་སངས་རྒྱས་པའི་སངས་རྒྱས་ཀྱི་ཞིང་དེར་འཁོར་ཐེག་ཆེན་འཕགས་པ་ཤ་སྟག་གིས་བསྐོར་བ་འབྱུང་བར་མ་གྱུར་པ་དེ་སྲིད་དུ་བདག་སངས་མི་རྒྱའོ། །ཞེས་དམ་བཅའ་བའི་སྨོན་ལམ་གྱི་དོན་འགྲུབ་པའི་
རྒྱུའི་བགེ་རྩའི་ནུས་པ་ཡོངས་སུ་རྫོགས་པ་དེ། ལོངས་སྐུའི་དབང་དུ་བྱས་པའི་སྨོན་ལམ་ཡོངས་སུ་རྫོགས་པའི་ཚད་ཡིན་ནོ། །ཞིང་བྱེ་བ་ཕྲག་བརྒྱར་སྐུའི་བཀོད་པ་བྱེ་བ་ཕྲག་བརྒྱ་དང། སྐུ་རེ་རེའི་འཁོར་དུ་སེམས་ཅན་གྲངས་ལས་འདས་
པལ་ཚིགས་སུ་བཅད་པ་རེ་རེས་འཕགས་པའི་གོ་འཕང་ལ་འགོད་པར་ནུས་པའི་སྨོན་ལམ་གྱི་དོན་འགྲུབ་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། སེམས་ཅན་ཡོངས་སུ་སྨིན་པར་བྱས་པའི་ཚད་དང། ལོངས་སྤྲུལ་གྱི་ཞིང་ཁྱད་པར་

[064A]༄༅། ། ཅན་འགྲུབ་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། སངས་རྒྱས་ཀྱི་ཞིང་ཡོངས་སུ་སྦྱངས་པའི་ཚད་ཡིན་ནོ། །རྣམ་བཤད་ལས། སྤྲུལ་སྐུའི་དབང་དུ་བྱས་ན་རྒྱལ་བ་འོད་དཔག་མེད་ཀྱིས་བདག་
སངས་རྒྱས་པའི་སངས་རྒྱས་ཀྱི་ཞིང་དེར་མངོན་པར་ཤེས་པ་ལྔ་དང་མི་ལྡན་པ་མེད་པར་མ་གྱུར་པ་དེ་སྲིད་དུ་བདག་སངས་མི་རྒྱའོ། །ཞེས་དམ་བཅས་པ་ལྟ་བུ་སྤྲུལ་སྐུའི་ཞིང་ཁྱད་པར་ཅན་གྱི་ཆེད་དུ་དམ་བཅས་པ་དང། ཞེས་གསུངས་
པའི་དོན་ལ་ཁ་ཅིག་རྣམ་བཤད་ལས་དེ་ལྟར་གསུངས་པ་སྒྲ་ཇི་བཞིན་པ་མ་ཡིན་ཏེ། བདེ་བ་ཅན་གྱི་རྟེན་ཅན་གྱི་གང་ཟག་ཡིན་ན། མངོན་པར་ཤེས་པ་ལྔ་དང་ལྡན་པས་མ་ཁྱབ་པའི་ཕྱིར་ཏེ། དེའི་རྟེན་ཅན་གྱི་རྒྱུན་ཞུགས་དང་ཕྱིར་འོང་
ཡོད་པའི་ཕྱིར་ན་མི་འཐད་དེ། བདེ་བ་ཅན་གྱི་རྟེན་ཅན་གྱི་ཉན་ཐོས་སློབ་པ་མེད་པའི་ཕྱིར་ཏེ། དེ་འདྲའི་ལྷག་བཅས་མྱང་འདས་པ་མེད་པའི་ཕྱིར་ཏེ། བདེ་བ་ཅན་དུ་སྡུག་བདེན་མེད་པའི་ཕྱིར་ཏེ། ཀུན་བཏུས་ལས། ཡོངས་སུ་དག་པའི་
འཇིག་རྟེན་གྱི་ཁམས་འདི་དག་ནི་སྡུག་བསྔལ་གྱི་བདེན་པ་མ་ཡིན་པར་ཡོངས་སུ་བལྟ་བར་བྱའོ། །དེ་དག་ནི་ལས་དང་ཉོན་མོངས་པས་བསྐྱེད་པ་མ་ཡིན། ལས་དང་ཉོན་མོངས་པའི་དབང་གིས་བྱུང་བ་མ་ཡིན་གྱི་སྨོན་ལམ་དང་དགེ་
བའི་རྩ་བའི་སྟོབས་ལས་བྱུང་བ་དག་གོ་ཞེས་དག་པའི་ཞིང་གི་སྣོད་བཅུད་ཐམས་ཅད་སྡུག་བདེན་མ་ཡིན་པར་གསུངས་པའི་ཕྱིར། ཁ་ཅིག་ཆོས་ཉིད་དེ་བཞིན་ཉིད་ལ་མཉམ་པར་བཞག་བཞིན་པའི་ངང་ནས་གཞན་དོན་འབད་མེད་

[064B] དེ་འགོག་པ་ལ་རྣམ་བཤད་ལས། སྨོན་ལམ་རྫོགས་པའི་ཚད་ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་པ་ལ་འཆད་པ་ནི། ཆོས་སྐུ་མཐོབ་
པར་དུ་ཆོས་སྐུ་མངོན་དུ་མི་བྱའོ། །ཞེས་པའི་དོན་དུ་འགྱུར་བས་དོགས་པའི་གནས་མེད་ལ། ཞེས་གསུངས། དེའི་དོན་ལ་ཁ་ཅིག་ མཆོག་གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་ཆོས་སྐུ་མ་ཐོབ་བར་དུ་ཆོས་
སྐུ་མངོན་དུ་མི་བྱའོ། །ཞེས་གདམས་པ་སྟེར་རིགས་པར་ཐལ། དེས་དེ་ལ་རྫོགས་སྨིན་སྦྱངས་གསུམ་མ་བྱས་པར་ཡང་དག་མཐའ་མངོན་དུ་མ་བྱེད་ཅིག་ཅེས་གདམས་པ་སྟེར་རིགས་པ་གང་ཞིག་རྫོགས་སྨིན་སྦྱངས་གསུམ་བྱས་བའི་གང་
ཟག་ཡིན་ན་ཡང་ཆོས་སྐུ་མངོན་དུ་བྱས་པའི་གང་ཟག་ཡིན་དགོས། ཡང་དག་མཐའ་མངོན་དུ་བྱས་པའི་གང་ཟག་ཡིན་ན་ཡང་དེ་དགོས་པའི་ཕྱིར། དང་པོ་སླ། གཉིས་པ་གྲུབ་སྟེ། དེ་ཡིན་ན་ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་
མེད་ལྷུན་གྲུབ་ཏུ་བྱེད་པའི་གང་ཟག་ཡིན་དགོས། དེ་ཡིན་ན་དེ་ལྟར་དགོས་པའི་ཕྱིར། དང་པོ་གྲུབ་སྟེ། སྨོན་ལམ་རྫོགས་པའ་ཚད་དེ་འཐད་པའི་ཕྱིར། གཉིས་པ་འབུད་དོ། །ཞེས་ཟེར་བ་མི་འཐད་དེ། དེས་དེ་ལ་དེ་གསུམ་མ་བྱས་པར་ཆོས་སྐུ་
མངོན་དུ་མ་བྱེད་ཅིག་ཅེས་གདམས་རིགས་པར་ཐལ། དེས་དེ་ལ་དེ་གསུམ་མརྫོགས་པར་ཡང་དག་མཐའ་མངོན་དུ་མ་བྱེད་ཅིག་ཅེས་གདམས་རིགས་པ་གང་ཞིག་ཡང་དག་མཐའ་མངོན་དུ་བྱས་པའི་གང་ཟག་ཡིན་ན། ཆོས་སྐུ་མངོན་དུ་བྱས་

[065A]༄༅། །པའི་གང་ཟག་ཡིན་དགོས་པའི་ཕྱིར། ཁྱབ་པ་ཁས། དང་པོ་དངོས། གཉིས་པ་འབུད། རང་ལུགས་ཀྱི་ལུང་དོན་འོག་ཏུ་འཆད་དོ། །ཁ་ཅིག་གཞན་དོན་དུ་རྫོགས་བྱང་ཐོབ་པར་གྱུར་ཅིག་ཅེས་དམ་བཅས་པའི་སྨོན་
ལམ་གྱི་དོན་གྲུབ་པ་དེ། སྨོན་ལམ་ཡོངས་སུ་རྫོགས་པའི་ཚད་དང། རང་གི་སྐུ་དངོས་ཀྱི་གདུལ་བྱ་གཉེན་པོ་དངོས་སུ་སྐྱེ་རུང་དང། སྤང་བྱ་དངོས་སུ་སྤོང་རུང་དུ་བྱས་པ་དེ་སེམས་ཅན་སྨིན་པར་བྱས་པའི་ཚད་དང། སངས་རྒྱས་རང་སྣང་ལ་
ཞིང་དག་པ་རབ་འབྱམས་པའི་ཞིག་ཏུ་སྣང་བ་དེ། སངས་རྒྱས་ཀྱི་ཞིང་ཡོང་སུ་སྦྱངས་པའི་ཚད་ཡིན་ཟེར་ན། བྱང་སེམས་རྒྱུན་མཐའ་པ་ཆོས་ཅན། ཚད་དང་པོ་དེར་ཐལ། སྨོན་ལམ་ཡོང་སུ་རྫོགས་པར་བྱས་པའི་ཕྱིར་ཏེ། རྫོགས་སྨིན་
སྦྱངས་གསུམ་བྱས་པའི་ཕྱིར། ཆོས་ཅན་དེའི་ཕྱིར། འདོད་ན། གཞན་དོན་དུ་རྫོགས་བྱང་ཐོབ་པར་ཐལ་ལོ། །སྟོན་པ་འཀྱ་ཐུབ་པ་ཆོས་ཅན། ཚད་གཉིས་པ་དེར་ཐལ། སེམས་ཅན་སྨིན་པར་བྱས་པའི་ཕྱིར། འདོད་ན། དེའི་སྐུ་དངོས་ཀྱི་
གདུལ་བྱ་ཡིན་ན་གཉེན་པོ་དངོས་སུ་སྐྱེ་རུང་དང་སྤང་བྱ་དངོས་སུ་སྤོང་རུང་ཡིན་དགོས་པར་ཐལ་ལོ། །འདོད་ན། དེ་ཡིན་ན་ལམ་ཞུགས་ཀྱི་གང་ཟག་ཡིན་དགོས་པར་ཐལ་ལོ། །གཞན་ཡང། སེམས་ཅན་སྨིན་པ་དང་སེམས་ཅན་སྨིན་པར་བྱས་
པ་དོན་གཅིག་པར་ཐལ། དམ་བཅའ་འཐད་པའི་ཕྱིར། འདོད་ན། བྱང་སེམས་མཐོང་ལམ་པ་ཆོས་ཅན། སེམས་ཅན་སྨིན་པར་བྱས་པར་ཐལ། སེམས་ཅན་སྨིན་པ་ཡིན་པའི་ཕྱིར་ཏེ། བྱང་སེམས་འཕགས་པ་ཡིན་པའི་ཕྱིར། གཞན་

[065B] མ་དག་པའི་ཞིང་སངས་རྒྱས་ལ་མི་སྣང་བར་ཐལ། ཚད་གསུམ་པ་འཐད་པའི་ཕྱིར། འདོད་ན། དེ་སངས་རྒྱས་འཕགས་པ་ལ་སྣང་བར་ཐལ། ཀུན་མཁྱེན་ཡེ་ཤེས་ལ་སྣང་བའི་ཕྱིར། རྟགས་སླ། ཁ་ཅིག་རྫོགས་སྨིན་སྤྱངས་གསུམ་བྱས་
པའི་གང་ཟག་ཡིན་ན། སངས་རྒྱས་འཕགས་པ་ཡིན་པས་ཁྱབ་སྟེ། སྨོན་ལམ་རྫོགས་པར་བྱས་པའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པའི་ཕྱིར་ཏེ། དེ་ཡིན་ན་མ་རིག་བག་ཆགས་ཀྱིས་སྤངས་པའི་གང་ཟག་ཡིན་དགོས་
པའི་ཕྱིར་ཏེ། རྣམ་བཤད་ལས། བར་བ་ནི་ཞིང་བྱེ་བ་ཕྲག་བརྒྱར་སྐུའི་བཀོད་པ་དེ་སྙེད་དང་སྐུ་རེ་རེའི་འཁོར་དུ་སེམས་ཅན་གྲངས་ལས་འདས་པ་ལ་ཚིགས་སུ་བཅད་པ་རེ་རེས་འཕགས་པའི་གོ་འཕང་ལ་འགོད་པར་ནུས་པ་ནི་ཇི་སྲིད་དུ་ཀུན་སློང་གི་
རྟོག་པ་ཡོད་པ་དེ་སྲིད་དུ་མི་ནུས་པས་དེ་འདྲ་དུས་གཅིག་ཏུ་ལན་ཅིག་བྱེད་པ་ཡང་འབད་མེད་ལྷུན་གྲུབ་ཏུ་བྱེད་པ་ལ་རག་ལས་ཤིང། མ་རིག་བག་ཆགས་ཀྱིས་དང་ཟག་པ་མེད་པའི་ལས་ཀྱང་སྤངས་ནས་སླར་མི་ལྡང་བའི་ཚུལ་གྱིས་ཞི་བའི་དབྱིངས་སུ་
སྙོམས་པར་འཇུག་པ་ལ་བལྟོས་པ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་འདྲ་བྱེད་བཞིན་པའི་གང་ཟག་ཡིན་ན། མ་རིག་བག་ཆགས་ཀྱི་ས་སྤངས་པས་ཁྱབ་པ་དེ་དེའི་དོན་ནོ། །ཁ་ཅིག་རང་ཉིད་འཚང་རྒྱ་འགྱུར་གྱི་སངས་རྒྱས་ཀྱི་
ཞིང་ཁྱད་པར་ཅན་འགྲུབ་པའི་རྒྱུའི་ནུས་པ་ཡོངས་སུ་རྫོགས་པ་དེ། སངས་རྒྱས་ཀྱི་ཞིང་ཡོངས་སུ་སྦྱངས་པའི་ཚད་ཡིན་ཟེར་ན། སྟོན་པ་འཀྱ་ཐུབ་པ་ཆོས་ཅན། ཚད་དེར་ཐལ། སངས་རྒྱས་ཀྱི་ཞིང་ཡོངས་སུ་སྤྱངས་པའི་ཕྱིར་

[066A]༄༅། །འདོད་ན། ཁྱོད་འཚང་རྒྱ་འགྱུར་གྱི་སངས་རྒྱས་ཀྱི་ཞིང་ཡོད་པར་ཐལ་ལོ། །འདོད་ན། ཁྱོད་འཚང་རྒྱ་འགྱུར་ཡིན་པར་ཐལ་ལོ། །ཁོ་ན་རེ། རང་ཉིད་སངས་རྒྱས་པའི་སངས་རྒྱས་ཀྱི་ཞིང་ཡོད་ན། རང་
ཉིད་སངས་རྒྱས་ཡིན་དགོས་པར་ཐལ། རང་ཉིད་འཚང་རྒྱ་འགྱུར་གྱི་སངས་རྒྱས་ཀྱི་ཞིང་ཡོད་ན་རང་ཉིད་འཚང་རྒྱ་འགྱུར་ཡིན་དགོས་པའི་ཕྱིར་ན་མ་ཁྱབ། ལྔ་པ་ནི། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་འདིར་
བསྟན་ཡང་དག་མཐའ་ཡིན། ཞི་བདེ་དེས་ཐུགས་འཕྲོགས་པའི་སྒོ་ནས་ཉེར་ཞི་དེ་ལ་རང་གི་བསམ་ངོ་ལ་བལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། ཐེག་དམན་གྱི་དབང་དུ་བྱས་པའི་འདིར་བསྟན་ཡང་དག་མཐའ་
མངོན་དུ་བྱས་པའི་ཚད་དང། དེ་དང་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱས་པ་དོན་གཅིག་སྟེ། རྣམ་བཤད་ལས། འདི་ནི་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་
ཉིད་ཡིན་ལ། ཉན་རང་དགྲ་བཅོམ་ཞི་བའི་དབྱིངས་སུ་སྙོམས་པར་ཞུགས་པ་རྣམས་ཀྱིས་སྙོམས་པར་ཞུགས་པའི་སླ་རོལ་ཏུ་ཞི་བའི་བདེ་བ་དེས་ཐུགས་འཕྲོགས་ནས་བསམ་ངོ་ལ་བལྟོས་ཏེ་སླར་མི་ལྡང་བའི་ཚུལ་གྱིས་བསྐལ་པའི་
བར་དུ་ཞི་བའི་དབྱིངས་སུ་སྙོམས་པར་ཞུགས་པ་ནི་ཐེག་པ་དམན་པའི་རིགས་ཅན་ཉིད་ཀྱི་དབང་དུ་བྱས་པའི་ཡང་དག་པའི་མཐའ་མངོན་དུ་བྱས་པའི་དོན་ནོ། །ཞེས་གསུངས་པའི་ཕྱིར། ཉེར་ཞི་དེ་ལ་དངོས་གནས་ལ་སླར་མི་ལྡང་

[066B] ཐེག་ཆེན་གྱི་དབང་དུ་བྱས་པའི་འདིར་བསྟན་ཡང་དག་མཐའ་མངོན་དུ་བྱས་པའི་དོན་ནོ། །དེ་དང་རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱས་པ་དོན་གཅིག་འདིར་
བསྟན་ཡང་དག་མཐའ་ཡིན་ན། ཁྱད་ཆོས་གསུམ་དང་ལྡན་པ་གཅིག་ཡིན་དགོས་ཏེ། དེ་ཡིན་ན་དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་སྨིན་སྦྱངས་གསུམ་མ་བྱས་པར་རང་ཉིད་མངོན་དུ་བྱེད་ནུས་པ། རྫོགས་
སྨིན་སྦྱངས་གསུམ་མ་བྱས་པའི་སྔ་རོལ་དུ་རང་ཉིད་མངོན་དུ་བྱེད་ནུས་ཀྱང་མི་བྱེད་པ། དེས་དེ་གསུམ་བྱས་རྗེས་སུ་རང་ཉིད་མངོན་དུ་བྱེད་པས་ཁྱབ་པའི་ཕྱིར། དང་པོ་གྲུབ་སྟེ། རྣམ་བཤད་ལས། དུས་དེའི་བར་དུ་སུ་གང་གིས་ཡང་དག་
མཐའ་མངོན་དུ་བྱེད་ནུས་པ་གཅིག་མི་སྲིད་ན་སྐབས་འདིར་དེ་ལྟ་བུའི་གདམས་པ་བྱིན་པ་ལ་དགོས་པ་མེད་པར་ཤེས་པར་བྱའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས། དེ་ཡང་བརྟག་པ་མཐའ་བཟུང་ཙམ་ཡིན་གྱི་
ས་བརྒྱད་པ་ཐོབ་ནས་ཆོས་གསུམ་མ་རྫོགས་པའི་བར་དུ་ཡང་དག་པའི་མཐའ་མངོན་དུ་བྱེད་པ་ག་ལ་སྲིད། ཅེས་གསུངས་པའི་ཕྱིར། གསུམ་པ་གྲུབ་སྟེ། དེ་ཉིད་ལས། ཆད་པའི་མྱང་འདས་ལ་བྱེད་པ་ཡང་རྫོགས་སྨིན་སྦྱངས་གསུམ་བྱས་
ནས་མངོན་དུ་བྱ་བའི་དོན་དུ་བསྟན་པ་དང་འགལ་བའི་ཕྱིར་རོ། །ཞེས་གསུངས་པའི་ཕྱིར། སྤྱིར་བཏད་དང་དམིགས་བསལ་གྱི་དོན་ནི། དེ་དག་གིས་ལམ་གྱི་བྱ་བ་ཡང་བྱ་ལ། ཞེས་པས་སྤྱིར་བཏང་ནས། ལམ་གསུམ་པོ་དེ་དག་གི་བྱ་བ་

[067A]༄༅། །མཐའ་དག་བྱའམ་སྙམ་ན། རྫོགས་སྨིན་སྦྱངས་གསུམ་མ་བྱས་པར་ཡང་དག་པའི་མཐའ་མངོན་དུ་མི་བྱའོ། །ཞེས་དམིགས་ཀྱིས་བསལ་བ་ཡིན་ཏེ། དཔེར་ན། མདོའི་གླེང་གཞིའི་སྐབས་སུ། ཐམས་ཅད་ཀྱང་དགྲ་བཅོམ་པ་
ཟག་པ་ཟད་པ། ཞེས་སྦྱིར་བཏང་ནས། གང་ཟག་གཅིག་མ་གཏོགས་པ་ནི་ཞེས་དམིགས་ཀྱིས་བསལ་བ་བཞིན་ནོ། །ཡང་རྣམ་བཤད་ལས། ཡང་དག་པའི་མཐའ་དེ་བཞིན་ཉིད་ཙམ་ལ་བྱས་ནས་དེ་མངོན་དུ་བྱས་པའི་དོན་དེ་ལས་སླར་མི་ལྡང་པའི་ཚུལ་གྱིས་
མཉམ་པར་བཞག་པ་ལ་བྱེད་པ་དང། ཆོས་ཉིད་དྲི་བྲལ་གྱི་འགོག་པ་ཡང་དག་པའི་མཐའ་དང། དེ་ཐོབ་པ་དེ་མངོན་དུ་བྱས་པའི་དོན་དུ་བཞེད་པ་རྣམས་སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་འགྱུར་བས་འཐད་པར་
དཀའོ། །ཞེས་གསུངས་པའི་དོན་ནི། རོང་ཊཱིཀ་སོགས་ཊཱིཀ་སྔ་མ་རྣམས་སུ་ཆོས་ཉིད་ལ་མཉམ་པར་བཞག་བཞིན་དུ་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པ་སྨོན་ལམ་རྫོགས་པའི་ཚད་དང། ཆོས་ཉིད་དེ་བཞིན་ཉིད་འདིར་བསྟན་ཡང་དག་མཐའ་
དང་དེ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་འདིར་བསྟན་ཡང་དག་མཐའ་མངོན་དུ་བྱས་པའི་དོན་ཡིན་ཞེས་གསུངས་པ་གཉིས་ལ་ནང་འགལ་འཛིན་པ་ཡིན་ཏེ། ལུང་འདི་དང་གོང་གི་སྨོན་ལམ་མ་རྫོགས་པའི་ཚད། ཅེས་སོགས་གསུངས་པ་
གཉིས་ཀྱི་དོན་ནི། མཆོག་གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ། །ཞེས་གདམས་པ་སྟེར་བར་རིགས་པར་ཐལ། དེས་དེ་ལ་རྫོགས་སྨིན་སྦྱངས་

[067B] །ཞེས་གདམས་པ་སྟེར་བར་རིགས་པ་གང་ཞིག་དེ་གསུམ་མངོན་དུ་བྱས་པའི་གང་ཟག་ཡིན་ན་ཡང་སངས་རྒྱས་མངོན་དུ་བྱས་པའི་གང་ཟག་ཡིན་དགོས། འདིར་བསྟན་ཡང་
དག་མཐའ་མངོན་དུ་བྱས་པའི་གང་ཟག་ཡིན་ན་ཡང་དེ་ཡིན་དགོས་པའི་ཕྱིར། དང་པོ་སླ། གཉིས་པ་གྲུབ་སྟེ། སྨོན་ལམ་རྫོགས་པའི་གང་ཟག་ལ་དེ་དགོས་པའི་ཕྱིར་ཏེ། སྨོན་ལམ་རྫོགས་པའི་ཚད་དེ་འཐད་པའི་ཕྱིར། གསུམ་པ་གྲུབ་སྟེ། དེ་ཡིན་ན་ཆོས་
ཉིད་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཡིན་དགོས། དེ་ཡིན་ན་ཆོས་ཉིད་དེ་བཞིན་ཉིད་མངོན་དུ་བྱས་པའི་གང་ཟག་ཡིན་དགོས། དེ་ཡིན་ན་ཆོས་སྐུ་མངོན་དུ་བྱས་པའི་གང་ཟག་ཡིན་དགོས་པའི་ཕྱིར། དང་པོ་དངོས་
གཉིས་པ་འདུད་དོ། །ཁ་ན་རེ། བྱང་སེམས་རྒྱུན་མཐའ་པ་ཆོས་ཅན། ཐལ་འགྱུར་ཕྱི་མ་དེར་ཐལ། དེའི་ཕྱིར་ཏེ། དེ་མངོན་དུ་བྱས་པའི་གང་ཟག་ཡིན་པའི་ཕྱིར་ན་མ་ཁྱབ། གཞན་ཡང། དེ་ཆོས་ཅན། ཐལ་འགྱུར་དང་པོ་ལ་དེར་ཐལ། དེའི་ཕྱིར། དེ་ལ་མཉམ་
པར་བཞག་པ་གང་ཞིག་མཉམ་གཞག་དེ་ལས་སླར་ལྡང་མི་སྲིད་པའི་ཕྱིར་ན་མ་ཁྱབ་སྟེ། དེ་ཆོས་ཅན། རང་རྒྱུད་ལ་སྒྲིབ་པ་སྐྱེ་མི་རུང་གི་ཆོས་ཅན་དུ་བྱས་པའི་གང་ཟག་ཡིན་པར་ཐལ། གང་ཟག་གང་ཞིག་རང་རྒྱུད་ལ་སྒྲིབ་པ་སྐྱེ་མི་སྲིད་པའི་ཕྱིར། ཁྱབ་པ་འགྲིག་གཞན་
ཡང༑ གློ་བུར་དྲི་བྲལ་གྱི་འགོག་པ་ཆོས་ཅན། རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱས་པའི་གང་ཟག་ཡོད་པ་དང། བྱང་སེམས་འཕགས་པས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་

[068A]༄༅། །བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ངོ་བོ་ཉིད་སྐུ་ཡིན་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་འདིར་བསྟན་ཡང་དག་མཐའ་ཆོས་ཅན། བྱང་སེམས་འཕགས་པས་རྫོགས་
སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། ཁྱབ་པ་ཁས། དེར་ཐལ། དེ་ཡོད་པའི་ཕྱིར། དེའི་རྒྱུད་ལ་དེ་ཡོད་པའི་ཕྱིར་ན་མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་རང་
ཉིད་ཐོབ་ན་ལམ་བདེན་ཐོབ་པར་འཇོག་ནུས། རང་ཉིད་མ་ཐོབ་ན་ལམ་བདེན་མ་ཐོབ་པར་འཇོག་ནུས་པའི་ལམ་བདེན་ཡོད་པར་ཐལ། དེའི་རྒྱུད་ལ་དེ་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེ་འདྲའི་ལམ་བདེན་ཡིན་ན་སངས་རྒྱས་འཕགས་པའི་
རྒྱུད་ལ་མེད་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ལམ་བདེན་ཆོས་ཅན། དེར་ཐལ། དེའི་ཕྱིར། རྩ་བར་འདོད་ན། དེ་ཁོ་ཁོ་རང་དུ་ཐལ། ཁོ་ཡོད་པའི་ཕྱིར། འདོད་ན། རང་ཉིད་ཐོབ་ན་ལམ་བདེན་ཐོབ་པས་འཇོག་ནུས། རང་ཉིད་མ་ཐོབ་ན་
ལམ་བདེན་མ་ཐོབ་པས་ཁྱབ་པར་ཐལ། ཁྱོད་དེ་འདྲའི་ལམ་བདེན་ཡིན་པའི་ཕྱིར། འདོད་ན། བྱང་འཕགས་ཆོས་ཅན། དེར་ཐལ། དེའི་ཕྱིར། ཁ་ཅིག་འདིར་བསྟན་ཡང་དག་མཐའ་དེ་ལ་གསུམ་ཡོད་དེ། ཉོན་སྒྲིབ་སྤངས་པའི་སྤངས་པ་དེ། ཉན་
ཐོས་ཀྱི་ལམ་གང་ཡིན་པ་དང། ཞེས་པའི་སྐབས་ནས་བསྟན་པའི་ཡང་དག་མཐའ་དང། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པའི་སྤངས་པ་དེ། རང་སངས་རྒྱས་ཀྱི་ལམ་གང་ཡིན་པ་དང། ཞེས་པའི་སྐབས་ནས་བསྟན་པའི་ཡང་དག་མཐའ་དང། ཤེས་

[068B] སངས་རྒྱས་ཀྱི་ལམ་གང་ཡིན་པ་དང། ཞེས་པའི་སྐབས་ནས་བསྟན་པའི་ཡང་དག་མཐའ་ཡིན་པའི་ཕྱིར། དེ་འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་མ་ཡིན། དེས་ན་ཐེག་དམན་དགྲ་བཅོམ་ཁྱབ་པ་
འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་རང་གི་བསམ་ངོ་ལ་བལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ་ཐེག་དམན་གྱི་འདིར་བསྟན་ཡང་དག་མཐའ་མངོན་དུ་བྱས་པའི་ཆོད་དང། ས་བཅུ་པ་བས་སངས་རྒྱས་ཐོབ་པ་ན་ཞི་བ་དེས་ཐུགས་
འཕྲོགས་པ་མ་ཡིན་པར་ཉེར་ཞི་དེ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། བྱང་སེམས་ཀྱི་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཞེས་ཟེར་ན། ཤེས་སྒྲིབ་སྤངས་པའི་སྤངས་པ་ཆོས་ཅན། ཁྱོད་དེ་དག་གིས་ཡང་དག་པའི་
མཐའ་མངོན་དུ་ནི་མི་བྱའོ། །ཞེས་པའི་སྐབས་ནས་བསྟན་པའི་ཡང་དག་མཐའ་ཡིན་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་ན། འདིར་བསྟན་གདམས་དོན་གཙོ་བོར་གྱུར་པའི་ཡང་དག་མཐའ་ཡིན་པར་
ཐལ་ལོ། །གཞན་ཡང། ཉོན་སྒྲིབ་སྤངས་པའི་སྤངས་པ་ཆོས་ཅན། ཁྱོད་མངོན་དུ་བྱས་པ་དང་དུས་མཉམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་ཐེག་དམན་གྱི་གང་ཟག་ཡོད་པར་ཐལ། ཁྱོད་མངོན་དུ་བྱས་པའི་ཐེག་དམན་གྱི་གང་ཟག་ཡོད་
ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། འདོད་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པས་འདིར་བསྟན་ཡང་དག་མཐའ་མངོན་དུ་བྱས་པར་ཐལ་ལོ། །གཞན་ཡང། ཐེག་དམན་དགྲ་བཅོམ་པས་རང་གི་བསམ་

[069A]༄༅། །ངོ་ལ་ལྟོས་ཏེ་ཉེར་ཞི་དེ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པར་ཐལ། དེ་ལྟར་བཞག་པ་དེ་ཐེག་དམན་གྱི་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་པའི་ཕྱིར། རྟགས་ཁས། འདོད་ན། ཐེག་དམན་
གྱི་གང་ཟག་གིས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། འདོད་པའི་ཕྱིར། ཁྱབ་པ་ཁས། གཞན་ཡང། ས་བཅུ་པ་བ་སངས་རྒྱས་པའི་ཚེ་ཉེར་ཞི་དེས་ཐུགས་འཕྲོགས་པ་མ་ཡིན་པར་དེ་ལས་སླར་མི་ལྡང་བའི་ཚུལ་གྱིས་མཉམ་པར་བཞག་
པར་ཐལ་ལོ། །ཚད་གཉིས་པ་དེ་འཐད་པའི་ཕྱིར། འདོད་ན། བྱང་སེམས་ཀྱིས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། འདོད་པའི་ཕྱིར། ཁྱབ་པ་ཁས། ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་
སྨིན་སྦྱངས་གསུམ་མ་བྱས་པར་རང་གི་ཐོབ་བྱར་གྱུར་པའི་འདིར་བསྟན་ཡང་དག་མཐའ་མངོན་དུ་བྱེད་ནུས་པར་ཐལ། དེས་དེ་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱེད་ནུས་པའི་ཕྱིར། འདོད་མི་ནུས་ཏེ། དེ་ངོ་བོ་ཉིད་སྐུ་ཡིན་
པའི་ཕྱིར་ཏེ། དེའི་ཐོབ་བྱའི་མྱང་འདས་དེ་མི་གནས་པའི་མྱང་འདས་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་ཐོབ་བྱར་གྱུར་པའི་དེ་དེར་ཐལ། ཁྱོད་བྱང་ཆུབ་སེམས་དཔའ་ཡིན་པའི་ཕྱིར་ཟེར་ན་མ་ཁྱབ། ཁ་ཅིག་ཁྱབ་པ་འདུ་བྱེད་ཀྱི་སྡུག་
བསྔལ་ཉེ་བར་ཞི་བའི་ཉེར་ཞི་དེ་འདིར་བསྟན་ཡང་དག་མཐའ་དང། དེ་ཐོབ་པ་འདིར་བསྟན་ཡང་དག་མཐའ་མངོན་དུ་བྱས་པའི་དོན་ཡིན། ཟེར་ན། ལྷག་མེད་མྱང་འདས་ཐོབ་པའི་ས་བརྒྱད་པ་བ་ཆོས་ཅན། དེ་དེར་ཐལ། དེ་ཐོབ་པའི་གང་ཟག་ཡིན་

[069B] འདོད་ན། ཐེག་ཆེན་གྱི་དབང་དུ་བྱས་པའི་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཏུ་ཐལ། འདིར་བསྟན་ཡང་དག་མཐའ་མངོན་དུ་བྱས་པའི་ཐེག་ཆེན་གྱི་གང་ཟག་ཡིན་པའི་ཕྱིར། ཁོ་ན་རེ། དེས་དེ་མངོན་དུ་བྱས་པར་ཐལ་
དེ་མངོན་དུ་བྱས་པའི་བྱང་འཕགས་ཡོད་པའི་ཕྱིར་ཏེ། རྣམ་བཤད་ལས། ཉན་རང་ཞི་བའི་དབྱིངས་ལས་ལངས་ནས་ཐེག་པ་ཆེན་པོར་ཞུགས་པ་རྣམས་ཀྱིས་བར་བར་དུ་ཡང་དག་པའི་མཐའ་མངོན་དུ་བྱེད་ཀྱང་སྔོན་གོམས་པའི་དབང་ཙམ་དུ་ཟད་ཀྱི། འདི་ལ་
དུས་ཡུན་རིང་དུ་མཉམ་པར་གཞག་པར་བྱའོ་སྙམ་པའི་བློའི་འཕེན་པ་ཅུང་ཟད་ཀྱང་མེད་པར་ཤེས་པར་བྱའོ། །ཞེས་གསུངས་པའི་ཕྱིར་ན་མ་ཁྱབ་སྟེ། ལྷག་མེད་མྱང་འདས་ཐོབ་པའི་བྱང་སེམས་རྣམས་སྔོན་གོམས་པའི་སྟོབས་ཀྱིས་ཁྱབ་པ་
འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་ལ་བར་བར་དུ་མཉམ་པར་བཞག་པ་ཡོད་པ་ལུང་དེའི་དོན་ཡིན་པའི་ཕྱིར། གཞན་ཡང། དེ་འདྲའི་ས་བརྒྱད་པ་བ་དེ་ཆོས་ཅན། རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་
མངོན་དུ་བྱས་པར་ཐལ། དེ་མངོན་དུ་བྱས་པའི་སེམས་ཅན་ཡིན་པའི་ཕྱིར། འདོད་ན། དུས་མ་ཡིན་པར་དེ་མངོན་དུ་བྱས་པའི་གང་ཟག་ཏུ་ཐལ་ལོ། །འདོད་མི་ནུས་ཏེ། དེ་མངོན་དུ་བྱས་པའི་དུས་དང་དུས་མ་ཡིན་པ་ལ་མཁས་པའི་རྒྱལ་སྲས་
འཕགས་པ་ཡིན་པའི་ཕྱིར། ཁོ་ན་རེ། དེ་ཆོས་ཅན། དེ་མངོན་དུ་བྱས་པའི་གང་ཟག་ཡིན་པར་ཐལ། ཐེག་དམན་ལམ་དུ་དེ་མངོན་དུ་བྱས་པའི་གང་ཟག་ཡིན་པའི་ཕྱིར་ཏེ། ཐེག་དམན་གྱི་ལྷག་མེད་མྱང་འདས་ཀྱི་གནས་སྐབས་སུ་དེ་མངོན་དུ་བྱས་

[070A]༄༅། །པའི་གང་ཟག་ཡིན་པའི་ཕྱིར་ཏེ། ཐེག་དམན་གྱི་ལྷག་མེད་མྱང་འདས་ཐོབ་མ་ཐག་ཏུ་དེ་མངོན་དུ་བྱས་པའི་གང་ཟག་ཡིན་པའི་ཕྱིར་ན་མ་ཁྱབ་སྟེ། ལྷག་མེད་མྱང་འདས་ཐོབ་པའི་རྗེས་ཐོབ་ལ་གནས་པའི་ཉན་ཐོས་དགྲ་
བཅོམ་པ་ཆོས་ཅན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཏུ་ཐལ། ཐེག་དམན་ལམ་དུ་དེ་ལྟར་མཉམ་པར་བཞག་པའི་གང་ཟག་ཡིན་པའི་ཕྱིར་ཏེ། ཐེག་དམན་
གྱི་ལྷག་མེད་མྱང་འདས་ཀྱི་གནས་སྐབས་སུ་དེ་ལྟར་མཉམ་པར་བཞག་པའི་གང་ཟག་ཡིན་པའི་ཕྱིར་ཏེ། དེ་ཐོབ་མ་ཐག་ཏུ་དེ་ལྟར་མཉམ་པར་བཞག་པའི་གང་ཟག་ཡིན་པའི་ཕྱིར། འཁོར་གསུམ། ཁོ་ན་རེ། དེ་འདྲའི་ས་བརྒྱད་པ་བ་དེས་འདིར་
བསྟན་ཡང་དག་མཐའ་མངོན་དུ་བྱས་པ་དང། རྣམ་མཁྱེན་ཐོབ་པ་དུས་མཉམ་པར་ཐལ། དེས་དེ་མངོན་དུ་བྱས་པའི་ཕྱིར་ན་མ་ཁྱབ། འདོད་ན། དེས་དེ་མངོན་དུ་བྱས་པ། རྣམ་མཁྱེན་ཐོབ་པ། ལྷག་མེད་མྱང་འདས་ཐོབ་པ་གསུམ་དུས་མཉམ་
པར་ཐལ། འདོད་པ་གང་ཞིག་དེས་དེ་མངོན་དུ་བྱས་པ་དང་ལྷག་མེད་མྱང་འདས་ཐོབ་པ་དུས་མཉམ་པའི་ཕྱིར། ཁོ་ན་རེ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པ་དང་དུས་མཉམ་དུ་འདིར་བསྟན་ཡང་དག་མཐའ་མངོན་དུ་
བྱས་པའི་ཐེག་དམན་གྱི་གང་ཟག་མེད་དེ། དེ་མངོན་དུ་བྱེད་པ་ལ་ཉེར་ཞི་དེ་ཐོབ་པ་སྔོན་དུ་འགྲོ་དགོས་པའི་ཕྱིར་ཏེ། རྣམ་བཤད་ལས། ཉན་རང་ཞི་བའི་དབྱིངས་སུ་སྙོམས་པར་འཇུག་པ་དང། ཞེས་སོགས་གསུངས་པའི་ཕྱིར་ན་མ་ཁྱབ་སྟེ། ལྷག་

[070B]
མཉམ་དུ་དེ་ལ་རྩེ་གཅིག་ཏུ་མཉམ་པར་འཇོག་པའི་དོན་ཡིན་པའི་ཕྱིར། ཉེར་ཞི་དེ་མ་ཐོབ་པར་ཉེར་ཞི་དེས་ཐུགས་འཕྲོགས་པ་མི་འགལ་ཏེ། སྟོབས་སོགས་ཀྱི་ཡོན་ཏན་མ་ཐོབ་བར་དེས་ཐུགས་འཕྲོགས་པ་མི་འགལ་བ་བཞིན་ནོ། །དེ་འདྲའི་ཉེར་ཞིའི་
དབྱིངས་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་དེ་མ་ཐོབ་པར་སྐབས་འདིའི་ཞི་བའི་བདེ་བ་ཐོབ་པ་མི་སྲིད་དེ། ཞི་བའི་བདེ་བ་དེས་ཐུགས་འཕྲོགས་ཞེས་པའི་བདེ་བ་དེ་མཉམ་གཞག་གི་ཤིན་སྦྱངས་ཀྱི་བདེ་བ་ལ་བྱེད་རིགས་པའི་
ཕྱིར༑    ༈    མཚམས་སྦྱར་བ། རྩ་བ། འགྲེལ་པའོ། །དང་པོ་ནི། ཁོ་ན་རེ། མདོ་དང་བསྟན་བཅོས་ཀྱི་བརྗོད་བྱ་ལ་ཁྱད་པར་མེད་བཔར་ཐལ། མདོ་ལས་ཀྱང་གཞི་གཉེན་རྣམ་པ་
གསུམ་ག་བརྗོད་བྱར་བསྟན། བསྟན་བཅོས་སུ་ཡང་དེ་ལྟར་བསྟན་པའི་ཕྱིར། འདོད་ན། མདོ་དང་ཟློས་པའི་སྐྱོན་ཡོད་པར་ཐལ་ལོ། །འདོད་ན། བསྟན་བཅོས་འདི་བརྩམས་པ་ལ་དགོས་པ་མེད་པར་ཐལ་ལོ། །ཞེས་རྩོད་པའི་སྒོ་ནས། མཚམས་སྦྱོར་བ་
ལ༑ སྐྱེ་བོ་བློ་གྲོས་དམན་པ་དག་བཅོམ་ལྡན་འདས་རྒྱས་པ་དང་འབྲིང་དང་མདོར་བསྡུས་པ་ལ་དད་པའི་སེམས་ཅན་ལ་ཕན་འདོགས་པར་བཞེད་པ་ཐུགས་རྗེ་ཅན་ཉིད་ཀྱིས་རྒྱལ་བའི་ཡུམ་དེ་དང་དེ་ལས་མངོན་པར་རྟོགས་པ་བརྒྱད་ཀྱི་རིམ་པ་ཤེས་རབ་

[071A]༄༅། །ཀྱི་ཕ་རོལ་ཏུ་ཕྱིན་པའི་དོན་མཐའ་དག་གསལ་བར་མཛད་པ་མ་ཡིན་ནམ། བཅོམ་ལྡན་འདས་འཕགས་པ་མ་རྒྱལ་པ་ལས་རྒྱལ་བས་ཀྱང་དེ་བསྟན་པ་ལ་དོན་ཅི་ཞིག་ཡོད་སྙམ་དུ་དོགས་པ་བསལ་བའི་ཕྱིར། དོན་ལ་ཐེ་
ཚོམ་བསྐྱེད་པ་ཉིད་ཀྱི་འཇུག་པའི་ཡན་ལག་རང་གི་བསྟན་བཅོས་ཀྱི་བརྗོད་པར་བྱ་བ། ཞེས་གསུངས། གཉིས་པ་ནི། བསྟན་བཅོས་མངོན་རྟོགས་རྒྱན་གྱི་དགོས་སོགས་ཆོས་བཞི་ངོས་བཟུང་བའི་སྒོ་ནས་མདོ་དོན་དགོས་དོན་གྱི་སྒོ་ནས་བཤད་པ་ལ་
རྣམ་པ་ཐམས་ཅད་མཁྱེན་ཉིད་ལམ། །ཞེས་སོགས་གསུངས། དེ་ཡང། རྣམ་པ་ཐམས་ཅད་མཁྱེན་ཉིད་ལམ། །སྟོན་པས་འདི་ལས་བཤད་པ་གང། །ཞེས་པས་བརྗོད་བྱ་དེ་བསྟན། གཞན་གྱིས་མྱོང་བ་མ་ཡིན་ཏེ། །ཞེས་པས་བརྗོད་བྱའི་ཁྱད་
པར་དེ་བསྟན། ཆོས་སྤྱོད་བཅུ་ཡི་བདག་ཉིད་ཀྱི། །མདོ་དོན་དྲན་པ་ལ་བཞག་ནས། །བློ་དང་ལྡན་པས་མཐོང་འགྱུར། ཞེས་པས་ཉིད་དགོས་དེ་བསྟན། བདེ་བླག་ཏུ་ནི་རྟོགས་པ་ཞེས། །བྱ་བ་རྩོམ་པའི་དགོས་པ་ཡིན། །ཞེས་པས་དགོས་པ་
བསྟན་ཅིང། འབྲེལ་བ་ཤུགས་ལ་བསྟན་པ་ཡིན་ཏེ། བྱ་བ་རྩོམ་པའི་དགོས་པ་ཡིན། །ཞེས་པས་དགོས་པ་དང་འབྲེལ་བ་ཤུགས་ལ་བསྟན། ཕྱིར༑ ༑ཞེས་པས་ཉིང་དགོས་དང་དགོས་པའི་འབྲེལ་བ་ཤུགས་ལ་བསྟན་པའི་ཕྱིར། གསུམ་པ་ནི་
གཞུང་འདི་ཚིག་དོན་གྱི་སྒོ་ནས་བཤད་པ་ལ། རྣམ་པ་ཐམས་ཅད་མཁྱེན་པ་ཉིད་ནི་སངས་རྒྱས་ཉིད་ཀྱི་ལམ་སྟེ། དེར་རྟོགས་པ་ཐམས་ཅད་ཉེ་བར་མཚོན་བ་ལྷུར་ལེན་པ་ཡིན་ནོ། །ཞེས་པ་ནས། གདུལ་བྱ་རྣམས་ཀྱིས་བདེ་བླག་ཏུ་

[071B] །ཞེས་པའི་བར་གསུངས། དེ་ཡང་རྣམ་པ་ཐམས་ཅད་མཁྱེན་པ་ཉིད་ནི་སངས་རྒྱས་ཉིད་ཀྱི་ལམ་སྟེ། མངོན་པར་རྟོགས་པ་ཐམས་ཅད་ཉེ་བར་མཚོན་པ་ལྷུར་ལེན་པ་ཡིན་ནོ། །བཅོམ་
ལྡན་འདས་ཆོ་འཕྲུལ་རྣམ་པ་གསུམ་ཆར་གྱིས་འགྲོ་བ་མཐའ་དག་ལ་རྗེས་སུ་སྟོན་པར་མཛད་པ་དེ་ཉིད་ཀྱིས་རྒྱལ་བའི་ཡུམ་རྣམ་པ་གསུམ་ཆར་ལས་བརྗོད་པར་བྱ་བ་ཉིད་དུ་བསྟན་པ་གང་ཡིན་པ། ཞེས་པས་བརྗོད་བྱ་བསྟན། རྗོད་པར་བྱེད་པ་དང་བརྗོད་
པར་བྱ་བ་དག་ཐབས་དང་ཐབས་ཀྱིས་བསྒྲུབ་པར་བྱ་བའི་ཚུལ་གྱིས་འབྲེལ་བར་མཛད་པ། ཞེས་པས་འབྲེལ་བ་དེ་བསྟན། ཕྱི་རོལ་པ་དང་ཅིག་ཤོས་ཀྱི་འདོད་ཆགས་དང་བྲལ་བ་ལ་སོགས་པ་ཆོས་ཐམས་ཅད་བདག་མེད་པ་ལ་གོམས་པར་མ་བྱས་པ་
རྣམས་ཀྱིས་ཐོས་པ་ལས་བྱུང་བ་ལ་སོགས་པའི་ཤེས་པའི་རིམ་གྱིས་མ་མྱངས་པ་དེ། ཞེས་པས་བརྗོད་བྱའི་ཁྱད་པར་དེ་བསྟན། བྱང་ཆུབ་སེམས་དཔའ་རང་དང་གཞན་གྱི་དོན་ཕུན་སུམ་ཚོགས་པ་སྒྲུབ་པ་ཅི་ལ་ཡང་མ་རག་པར་ཆས་པ་དག་ཁོ་ནས་ཉམས་
སུ་མྱོང་བ་ཤིན་ཏུ་གསལ་བས་བཞག་པའི་བག་ཆགས་ལས་བྱུང་བའི་དྲན་པའི་ཤེས་པ་ལ་ཤེར་ཕྱིན་གྱི་མདོའི་དོན་མ་ལུས་པ་མངོན་པར་རྟོགས་པ་བརྒྱད་ཀྱི་བདག་ཉིད་བྱང་ཆུབ་ཀྱི་སེམས་དང་སྦྱིན་པ་ལ་སོགས་པ་བསྒྲུབ་པའི་སྤྱོད་པ་ལེགས་པར་བཞག་
ནས་ཆོས་ཀྱི་དབྱིངས་ཀུན་ཏུ་འགྲོ་བ་ལ་སོགས་པ་རྟོགས་པའི་མཚན་ཉིད་ས་རབ་ཏུ་དགའ་བ་ལ་སོགས་པ་རྟོགས་པའི་རིམ་པས་རྣམ་པ་ཐམས་ཅད་མངོན་སུམ་དུ་བྱེད་པར་འགྱུར་བ་ཞེས་བྱ་བ། ཞེས་པས་ཉིང་དགོས་དེ་བསྟན་ནོ། །དགོས་པའི་ཡང་དགོས་

[072A]༄༅། །པའི་ཆེད་དུ་མངོན་པར་འདོད་པའི་ཤེར་ཕྱིན་འདིའི་དོན་བྱང་ཆུབ་ཀྱི་སེམས་དང་སྒྲུབ་པ་ལ་སོགས་པའི་མཚན་ཉིད་གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་འགྱུར་བ་ནི་བསྟན་བཅོས་རྩོམ་པའི་དགོས་པ་ཡིན་ནོ། །ཞེས་པས་
དགོས་པ་དེ་བསྟན་པ་ཡིན་ནོ། །དགོས་དོན་གྱི་སྒོ་ནས་འཆད་པ་ལ། དོན་ལ་ཐེ་ཚོམ་བསྐྱེད་པ་ཉིད་ཀྱིས་འཇུག་པའི་ཡན་ལག་ཅེས་གསུངས། བསྡུས་དོན་གྱི་སྒོ་ནས་འཆད་པ་ལ། རང་གི་བསྟན་བཅོས་ཀྱི་བརྗོད་པར་བྱ་བ་དང། དགོས་པ་དང་དགོས་
པའི་ཡང་དགོས་པ་དང་འབྲེལ་བ་ཁོང་ན་ཡོད་པ་རྣམས་གསུངས་ཏེ། ཞེས་དང། བརྒལ་ལན་ནི། དེ་ལྟར་ཕྱག་འཚལ་བ་དང། ཞེས་སོགས་ཀྱིས་བསྟན་ནོ། །དག་དོན་ནི། བསྟན་བཅོས་ཀྱི་དང་པོར་དགོས་འབྲེལ་གྱི་དག་བཀོད་པ་ཆོས་ཅན། དགོས་པ་
ཡོད་དེ། རྟོག་ལྡན་བསྟན་བཅོས་ལ་འཇུག་པའི་བགེགས་བཞི་བཟློག་ནས། དགོས་སོགས་ཆོས་བཞི་དང་ལྡན་པའི་བསྟན་བཅོས་ལ་གདུལ་བྱ་རྣམས་ཐོས་བསམ་གྱིས་འཇུག་པར་བྱ་བའི་ཆེད་ཡིན་པའི་ཕྱིར། བགེགས་བཞི་ནི། བསྟན་བཅོས་འདི་
ཆོས་ཅན། བརྩམ་པར་བྱ་བ་མ་ཡིན་པར་ཐལ། དགོས་པ་མེད་པའི་ཕྱིར། དཔེར་ན། བྱ་རོག་སོ་རྟོག་གི་བསྟན་བཅོས་བཞིན། དེ་ཆོས་ཅན། བརྩམ་པར་བྱ་བ་མ་ཡིན་པར་ཐལ། དགོས་པ་ཡོད་ཀྱང་དགོས་པ་དེ་སྒྲུབ་མི་ནུས་པའི་ཕྱིར། དཔེར་ན་
འཇོག་པོའི་གཙུག་རྒྱན་ལེན་པའི་བསྟན་བཅོས་བཞིན། དགོས་པ་སྒྲུབ་ནུས་ཀྱང་ཉིང་དགོས་གྱ་ནོམ་པ་མེད་པའི་ཕྱིར། དཔེར་ན། མ་བག་མར་ལེན་པའི་བསྟན་བཅོས་བཞིན། ཉིང་དགོས་ཡོད་ཀྱང་ཐབས་དེ་བསྟན་བཅོས་དང་མ་འབྲེལ་བའི་ཕྱིར་

[072B] མཐོ་རིས་ཀྱི་དོན་དུ་ཕྱུགས་ཀྱི་མཆོད་སྤྱིན་བྱེད་པ་བཞིན་ནོ།    ༈    །དེས་ན་འདིའི་སྐབས་སུ་མཐའ་དཔྱད་པ་ལ། དགོས་སོགས་ཆོས་བཞིའི་རྣམ་གཞག་དང། དགོས་སོགས་ཆོས་བཞི་དང་ལྡན་པའི་བཀའ་དང་བསྟན་བཅོས་ཀྱི་རྣམ་
གཞག་བཤད་པའོ། །དང་པོ་ལ། སྤྱིར་དགོས་སོགས་ཆོས་བཞི་ལ་དབྱེ་ན། ངག་ཙམ་ལ་ཡོད་པ། དགོས་འབྲེལ་ངག་ལ་ཡོད་པ། བསྟན་བཅོས་ལུས་ལ་ཡོད་པའི་དགོས་སོགས་ཆོས་བཞི་རྣམས་སུ་ཡོད་ལ། དང་པོ་ལ། ངག་དོན་མཐུན་ཐམས་ཅད་ལ་
དགོས་སོགས་ཆོས་བཞི་ཡོད་དེ། དཔེར་ན། བུམ་པར་ཆུ་ལོངས་ཤིག་ཅེས་པའི་ངག་ལྟ་བུ་ལ་མཚོན་ན། བུམ་པར་ཆུ་ལེན་པ་ངག་དེའི་བརྗོད་བྱ་དང། ངག་དེ་ལ་བརྟེན་ནས་ཕ་རོལ་པོས་དོན་གོ་བ་ངག་དེའི་དགོས་པ། དེ་ལྟར་གོ་བ་ལ་བརྟེན་ནས་སྐྱེས་བུ་
སྐོམ་ནད་དང་བྲལ་བ་ངག་དེའི་ཉིང་དགོས། དེ་གསུམ་ཕྱི་མ་ཕྱི་མ་སྔ་མ་སྔ་མ་ལ་འབྲེལ་བ་དེ་ངག་དེའི་འབྲེལ་བ་ཡིན་པའི་ཕྱིར། གཉིས་པ་ལ། དགོས་འབྲེལ་ངག་གི་དགོས་སོགས་ཆོས་བཞི་ཡོད་དེ། བསྟན་བཅོས་ལུས་ཀྱི་དགོས་སོགས་ཆོས་བཞི་
པོ་དེ་དེའི་བརྗོད་བྱ། འདི་ལ་བརྟེན་ནས་བསྟན་བཅོས་ལུས་ལ་དགོས་སོགས་ཆོས་བཞི་ཡོད་པར་རྟོགས་པ་དེ་དེའི་དགོས་པ། དེ་ལ་བརྟེན་ནས་གདུལ་བྱ་བསྟན་བཅོས་ལ་ཞུགས་པ་དེ་དེའི་ཉིང་དགོས། དེ་གསུམ་ཕྱི་མ་ཕྱི་མ་སྔ་མ་སྔ་མ་ལ་འབྲེལ་བ་ནི་དེའི་
འབྲེལ་བ་ཡིན་པའི་ཕྱིར། གསུམ་པ་ལ། བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་ཀྱི་བརྗོད་བྱ་ཡོད་དེ། ཕྱི་རོལ་བ་དང་ཉན་རང་སོགས་ཀྱིས་ཇི་ལྟ་བ་བཞིན་དུ་མ་རྟོགས་པའི་སྟོན་པས་རྒྱས་འབྲིང་བསྡུས་གསུམ་ལས་བཤད་པའི་དངོས་པོ་

[073A]༄༅། །བརྒྱད་པོ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། ཁྱོད་ཀྱི་དགོས་པ་ཡོད་དེ། ཁྱོད་ལ་བརྟེན་ནས་ཁྱོད་ཀྱི་ཆེད་དུ་བྱ་བའི་གདུལ་བྱས་མདོ་དོན་བདེ་བླག་ཏུ་རྟོགས་པ་དེ་ཁྱོད་ཀྱི་དགོས་པ་ཡིན་པའི་ཕྱིར། ཁྱོད་ཀྱི་ཉིང་དགོས་ཡོད་
དེ༑ ཁྱོད་ཀྱི་གདུལ་བྱས་ཁྱོད་ལ་བརྟེན་ནས་མདོ་དོན་བདེ་བླག་ཏུ་རྟོགས་ཤིང་གོམས་པའི་སྟོབས་ཀྱིས་ས་བཅུ་རིམ་གྱིས་བགྲོད་དེ་མཐར་རྣམ་མཁྱེན་ཐོབ་པ་དེ་དེ་ཡིན་པའི་ཕྱིར། ཁྱོད་ལ་འབྲེལ་བ་ཡོད་དེ། ཁྱོད་ཀྱི་ཉིད་དགོས་ཁྱོད་ཀྱི་དགོས་པ་ལ། དེ་ཁྱོད་ཀྱི་བརྗོད་
བྱལ༑ དེ་ཁྱོད་ལ་འབྲེལ་བ་དེ་ཁྱོད་ཀྱི་འབྲེལ་བ་ཡིན་པའི་ཕྱིར་རོ། །འོ་ན། ཆོས་སྤྱོད་བཅུ་ཡི་བདག་ཉིད་ཀྱི། །ཞེས་འཆད་ན། ཆོས་སྤྱོད་བཅུ་པོ་དེ་གང་ཞེ་ན། ཁ་ཅིག་དབུས་མཐའ་ལས། ཡི་གེ་འབྲི་མཆོད་སྦྱིན་པ་དང། །ཉན་དང་ཀློག་དང་ལེན་
པ་དང། །འཆད་དང་ཁ་ཏོན་བྱེད་པ་དང། །དེ་སེམས་པ་དང་སྒོམ་པ་སྟེ། །ཆོས་སྤྱོད་བཅུ་པོའི་བདག་ཉིད་ནི། །བསོད་ནམས་ཕུང་པོ་དཔག་ཏུ་མེད། །ཅེས་གསུངས་པ་ལྟར་འདོད་ཀྱང། རང་ལུགས་ནི། སྦྱིན་སོགས་ཕར་ཕྱིན་བཅུ་པོ་དེ་སྐབས་འདིའི་
ཆོས་སྤྱོད་བཅུར་བཞེད་པ་ཡིན་ཏེ། དེ་ལྟར་དུ་འགྲེལ་བཤད་གཉིས་དང་ཤེར་འབྱུང་གི་བཤད་པ་རྩ་བའི་དགོངས་པར་གསེར་ཕྲེང་ལས་བཤད་པའི་ཕྱིར།    ༈    བཤད་བྱ་བཀའི་རྣམ་གཞག་བཤད་པ། འཆད་བྱེད་བསྟན་བཅོས་ཀྱི་
རྣམ་གཞག་བཤད་པ། བཀའ་དང་བསྟན་བཅོས་ཀྱི་བྱེད་ལས། བཀའ་དང་བསྟན་བཅོས་འགལ་མི་འགལ་དཔྱད་པའོ། །དང་པོ་ལ། མཚན་ཉིད། དབྱེ་བ། སྒྲ་བཤད་པ་དང་གསུམ་ལས། དང་པོ་ནི། ཁྱད་ཆོས་བཞི་དང་ལྡན་པའི་སངས་རྒྱས་ཀྱི་

[073B] བཀའི་མཚན་ཉིད། ཁྱད་ཆོས་བཞི་ནི་བརྗོད་བྱ་མཐོ་རིས་དང་ཐར་པ་སོགས་ཀྱི་ཡོན་ཏན་དང་ལྡན་པ། རྗོད་བྱེད་ཚིག་གི་སྐྱོན་མཐའ་དག་དང་བྲལ་བ། བྱེད་ལས་ཁམས་གསུམ་གྱི་ཉོན་མོངས་སོགས་སྤང་བྱ་ཅི་རིགས་སྤོང་ཕྱིར་དུ་གསུངས་
པ༑ དགོས་པ་ཉོན་མོངས་པ་དང་སྡུག་བསྔལ་ཞི་བའི་ཕན་ཡོན་སྟོན་པར་མཛད་པ་རྣམས་ཡིན་པའི་ཕྱིར་ཏེ། རྒྱུད་བླ་མ་ལས། གང་ཞིག་དོན་ལྡན་ཆོས་དང་ཉེར་འབྲེལ་ཞིང། །ཁམས་གསུམ་ཀུན་ལ་ཉོན་མོངས་སྤོང་ཕྱིར་གསུངས། །ཞི་བའི་ཕན་ཡོན་སྟོན་
པར་མཛད་པ་གང། །དེ་ནི་དྲང་སྲོང་གསུང་ཡིན་ལྡོག་པ་གཞན། །ཞེས་གསུངས་པའི་ཕྱིར། གཉིས་པ་ནི། བཀའ་ལ་རྗོད་བྱེད་ཀྱི་སྒོ་ནས་གསུང་རབ་ཡན་ལག་བཅུ་གཉིས་ཡོད། བརྗོད་བྱའི་སྒོ་ནས་སྡེ་སྣོད་རིན་པོ་ཆེ་གསུམ་དང། དྲང་ངེས་ཀྱི་མདོ་གཉིས་སུ་ཡོད་
ཆེད་དུ་བྱ་བའི་གདུལ་བྱའི་སྒོ་ནས་ཐེག་པ་ཆེ་ཆུང་གི་མདོ་གཉིས་ཡོད། བདག་རྐྱེན་གྱི་སྒོ་ནས་ཞལ་ནས་གསུངས་པའི་བཀའ། རྗེས་སུ་གནང་བའི་བཀའ། བྱིན་གྱིས་བརླབས་བའི་བཀའ་དང་གསུམ་ཡོད། དང་པོ་ནི། མདོ་སྡུད་པ་ལྟ་བུ། གཉིས་པ་ནི་
གླེང་གཞིའི་ལེའུ་ལྟ་བུ། གསུམ་པ་ལ་སྐུའི་སྒོ་ནས་བྱིན་གྱིས་བརླབས་པའི་བཀའ་མདོ་སྡེ་ས་བཅུ་པ་ལྟ་བུ། གསུང་གི་སྒོ་ནས་བྱིན་གྱིས་བརླབས་པ་མ་སྐྱེས་དགྲའི་འགྱོད་སེལ་གྱི་མདོ་ལྟ་བུ། ཐུགས་ཀྱི་སྒོ་ནས་བྱིན་གྱིས་བརླབས་པའི་བཀའ་ལ་ཐུགས་
ཏིང་ངེ་འཛིན་གྱིས་བྱིན་གྱིས་བརླབས་པ་ཤེར་སྙིང་གི་ནང་ཚན་དུ་གྱུར་པའི་གཟུགས་སྟོད་པའོ། །ཞེས་སོགས་ལྟ་བུ། ཐུགས་བདེན་པའི་སྟོབས་ཀྱིས་བྱིན་གྱིས་བརླབས་པ། ལྷའི་རྔ་པོ་ཆེའི་སྒྲ་ལས་བྱུང་བའི་བཀའ་ལྟ་བུ། ཐུགས་ཡེ་ཤེས་ཀྱིས་བྱིན་གྱིས་

[074A]༄༅། །བརླབས་པ་གནོད་སྤྱིན་སོགས་ཀྱི་དག་ལས་ཆོས་ཀྱི་སྒྲ་འབྱུང་བ་ལྟ་བུའོ། །གསུམ་པ་ནི། བརྒྱད་སྟོང་པ་ཆོས་ཅན། ཁྱོད་ལ་བཀའ་ཞེས་བརྗོད་པའི་རྒྱུ་མཚན་ཡོད་དེ། ལེགས་པར་བཤད་པའི་ངག་ཡིན་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། གཉིས་པ་ལ་ཡང་གསུམ་ལས། དང་པོ་ནི། འཆོས་སྐྱོབ་ཀྱི་ཡོན་ཏན་གཉིས་དང་ལྡན་པའི་རིགས་སུ་གནས་པའི་ངག་རྣམ་དག་ནང་པ་སངས་རྒྱས་པའི་བསྟན་བཅོས་རྣམ་དག་གི་མཚན་ཉིད་ཡིན། རྩོམ་པ་པོ་རྣམ་གཡེངས་
མེད་པའི་ཡིད་ཅན་གྱིས་བཀའི་དགོངས་འགྲེལ་དུ་བརྩམས་པའི་རིགས་སུ་གནས་པའི་རབ་ཏུ་ཕྱེ་བའི་ངག་རྣམ་དག་གང་ཞིག་ཐར་པ་ཐོབ་པའི་ལམ་དང་རྗེས་སུ་མཐུན་པ། བཀའ་དང་བསྟན་བཅོས་གཉིས་སུ་ཕྱེ་བའི་བསྟན་བཅོས་རྣམ་དག་གི་
མཚན་ཉིད་ཡིན་ཏེ། རྒྱུད་བླ་མ་ལས། གང་ཞིག་རྒྱལ་བའི་བསྟན་པ་འབའ་ཞིག་གིས། །དབང་བྱས་རྣམ་གཡེང་མེད་ཡིད་ཅན་གྱིས་བཤད། །ཐར་པ་ཐོབ་པའི་ལམ་དང་རྗེས་མཐུན་པ། །དེ་ཡང་དྲང་སྲོང་བཀའ་བཞིན་སྤྱི་བོས་བླངས། །ཞེས་གསུངས་
པའི་ཕྱིར། རིགས་གནས་སྨོས་པ་ལ་དགོས་པ་ཡོད་དེ། སྒྲའི་བསྟན་བཅོས་ཀ་ལཱ་པ་དེ་ནང་པ་སངས་རྒྱས་པའི་བསྟན་བཅོས་རྣམ་དག་ཏུ་བསྡུ་བར་བྱ་བའི་ཆེད་ཡིན་པའི་ཕྱིར། གཉིས་པ་བསྟན་བཅོས་ལ་དབྱེ་ན། བཀའ་སྤྱིའི་དགོངས་པ་འགྲེལ་པའི་
བསྟན་བཅོས་དང། བཀའ་སོ་སོའི་དགོངས་འགྲེལ་གྱི་བསྟན་བཅོས་གཉིས་ལས། དང་པོ་ལ། རྗོད་བྱེད་རྣམ་པར་དག་བྱེད་དང། བརྗོད་བྱ་རྣམ་པར་དག་བྱེད་ཀྱི་བསྟན་བཅོས་གཉིས་ལས། དང་པོ་ནི། སྒྲའི་བསྟན་བཅོས། མིང་གི་མངོན་བརྗོད་

[074B] སྡེབ་སྦྱོབ་གྱི་བསྟན་བཅོས་ལྟ་བུ། གཉིས་པ་ནི། ཚད་མ་སྡེ་བདུན་ལྟ་བུ། གཉིས་པ་ལ། འཁོར་ལོ་དང་པོའི། བར་བའི། ཐ་མའི་དགོངས་འགྲེལ་གྱི་བསྟན་བཅོས་དང་གསུམ་ལས། དང་པོ་ལ། འཁོར་ལོ་དང་པོའི་ལྟ་བའི་ཆ་དང། སྤྱོད་པའི་
ཆ་གཙོ་བོར་འགྲེལ་བའི་བསྟན་བཅོས་གཉིས་ལས། དང་པོ་ནི། མངོན་པ་སྡེ་བདུན། བྱེ་བྲག་བཤད་མཛོད་ཆེན་མོ། མཛོད་རྩ་འགྲེལ་རྣམས་ལྟ་བུ། གཉིས་པ་ནི། མདོ་རྩ་བ་ལྟ་བུ། གཉིས་པ་ལ་ཡང་ལྟ་སྤྱོད་གཉིས་ལས། དང་པོ་ལ། དངོས་བསྟན་
གྱི་ཆ་གཙོ་བོར་འགྲེལ་པ་རིགས་ཚོགས་དྲུག་དང། སྦས་དོན་གྱི་ཆ་གཙོ་བོར་འགྲེལ་བ་མངོན་རྟོགས་རྒྱན་ལྟ་བུ། གཉིས་པ་ནི། སྤྱོད་འཇུག་ལྟ་བུ། གསུམ་པ་ལ་ཡང་ལྟ་བའི་ཆ་གཙོ་བོར་འགྲེལ་བ་ཆོས་དབྱིངས་རྣམ་འབྱེད་དང། དབུས་མཐའི་རྣམ་འབྱེད་ལྟ་
བུ༑ སྤྱོད་པའི་ཆ་གཙོ་བོར་འགྲེལ་པ་མདོ་སྡེའི་རྒྱན་ཏེ། དེར་མ་ཟད་འཕགས་པ་ཐོགས་མེད་ཀྱིས་མཛད་པའི་ས་སྡེ་ལྔ། སྡོམ་རྣམ་པ་གཉིས། དབྱིག་གཉེན་གྱིས་མཛད་པའི་པྲ་ཀ་ར་ཎ་སྟེ་རབ་ཏུ་བྱེད་པ་སྡེ་བརྒྱད་རྣམས་སུ་ཡོད་ལ། ས་སྡེ་ལྔ་ཡང་ཡོད་དེ་
སའི་དངོས་གཞི། སའི་གཞི་བསྡུ་བ། རྣམ་གྲངས་བསྡུ་བ། རྣམ་པར་བཤད་པའི་སྒོ་བསྡུ་བ། གཏན་ལ་དབབ་པ་བསྡུ་བ་རྣམས་སུ་ཡོད་པའི་ཕྱིར། སྡོམ་རྣམ་པ་གཉིས་ཡོད་དེ། ཐེག་པ་ཐུན་མོང་བའི་སྡོམ་ཀུན་ལས་བཏུས་པ། ཐེག་ཆེན་ཐུན་མོང་
མ་ཡིན་པའི་སྡོམ་ཐེག་བསྡུས་གཉིས་སུ་ཡོད་པའི་ཕྱིར། པྲ་ཀ་ར་ཎ་སྡེ་བརྒྱད་ཀྱང་ཡོད་དེ། ཉི་ཤུ་པ། སུམ་ཅུ་པ། རྣམ་བཤད་རིགས་པ། ལས་གྲུབ་པའི་རབ་བྱེད། ཕུང་པོ་ལྔའི་རབ་བྱེད། རྟེན་འབྲེལ་མདོ་འགྲེལ། དབུས་མཐའི་འགྲེལ་པ། མདོ་སྡེའི་

[075A]༄༅། །རྒྱན་གྱི་འགྲེལ་པ་རྣམས་སུ་ཡོད་པའི་ཕྱིར། ཡང་བསྟན་བཅོས་ལ་བྱེད་ལས་ཀྱི་སྒོ་ནས། འཐོར་བ་སྡུད་པ། འཁྲུགས་པ་གོ་རིམས་སུ་སྡེབ་པ། སྤས་བ་གསལ་བར་བྱེད་པའི་བསྟན་བཅོས་དང་གསུམ་ལས། དང་པོ་
ནི༑ ཚད་མ་ཀུན་ལས་བཏུས་པ་ལྟ་བུ། གཉིས་པ་ནི། མདོ་རྩ་བ་ལྟ་བུ། གསུམ་པ་ནི། མངོན་རྟོགས་རྒྱན་ལྟ་བུ། དེ་ལ་དམན་མཆོག་གི་སྒོ་ནས་ལྟར་སྣང་དྲུག་ཡང་དག་གསུམ་དང་དགུར་ཡོད་དེ། རྣམ་བཤད་རིགས་པ་ལས། དོན་མེད་དོན་
ལོག་དོན་དང་ལྡན། །ངན་གཡོ་བརྩེ་བྲལ་སྡུག་བསྔལ་སྤོང། །ཐོས་རྩོད་སྒྲུབ་པ་ལྷུར་ལེན་པ། །བསྟན་བཅོས་དྲུག་བྲལ་གསུམ་དུ་འདོད། །ཅེས་གསུངས་པའི་ཕྱིར། དེ་ལ་དང་པོ་ནི། བྱ་རོག་སོ་རྟོག་གི་བསྟན་བཅོས་ལྟ་བུ། གཉིས་པ་ནི། སྐྱེ་བ་
སྔ་ཕྱི་མེད་པར་སྟོན་པའི་བསྟན་བཅོས་ལྟ་བུ། གསུམ་པ་ནི། མངོན་རྟོགས་རྒྱན་ལྟ་བུ། བཞི་པ་ནི། ཕྱི་རོལ་པའི་སྒྱོགས་དང། འཁྲུལ་འཁོར་གྱི་བསྟན་བཅོས་ལྟ་བུ། ལྔ་པ་ནི། མཐོ་རིས་ཀྱི་དོན་དུ་ཕྱུགས་ཀྱི་མཆོད་སྦྱིན་བྱེད་པའི་བསྟན་
བཅོས་ལྟ་བུ། དྲུག་པ་ནི། མངོན་རྟོགས་རྒྱན་ལྟ་བུ། བདུན་པ་ནི། ཕྱི་རོལ་པའི་རིགས་བྱེད་ཀྱི་བསྟན་བཅོས་ལྟ་བུ། བརྒྱད་པ་ནི། ཕྱི་རོལ་པའི་རྟོག་གེའི་བསྟན་བཅོས་ལྟ་བུ། དགུ་པ་ནི། མངོན་རྟོགས་རྒྱན་ལྟ་བུ། ཡང་དེ་ལ་རིག་པའི་གནས་
ལྔ་སྟོན་པའི་བསྟན་བཅོས་ལྔ་ཡང་ཡོད་དེ། བཟོ་རིག་པ་གཙོ་བོར་སྟོན་པ་ཤཱ་རིའི་བུས་མཛད་པའི་ཐིག་རྩ་ལྟ་བུ། གསོ་བ་རིག་པ་གཙོ་བོར་སྟོན་པ་སློབ་དཔོན་དཔའ་པོས་མཛད་པའི་སྨན་དཔྱད་ཡན་ལག་བརྒྱད་པ་ལྟ་བུ། སྒྲ་རིག་པ་གཙོ་བོར་

[075B] ཙནྡྲ་པ་ལྟ་བུ། གཏན་ཚིགས་རིག་པ་གཙོ་བོར་སྟོན་པ་ཚད་མ་སྡེ་བདུན་ལྟ་བུ། ནད་རིག་པ་གཙོ་བོར་སྟོན་པ་མངོན་རྟོགས་རྒྱན་ལྟ་བུ་རྣམས་སུ་ཡོད་པའི་ཕྱིར། དེས་ན་གྲོལ་བ་དོན་གཉེར་
གྱིས་རིག་པའི་གནས་ལྔ་ལ་མཁས་པར་བྱ་དགོས་ཏེ། ཕྱི་རྒོལ་ཚར་གཅོད་པ་ལ། གཏན་ཚིགས་རིག་པ་དང། སྒྲ་རིག་པ་ཤེས་དགོས། གདུལ་བྱ་རྗེས་སུ་འཛིན་པ་ལ་བཟོ་རིག་པ་དང། གསོ་བ་རིག་པ་དགོས། བདག་ཉིད་རིག་པའི་གནས་ལ་མཁས་པར་
བྱེད་པ་ལ། དེ་བཞི་ཀ་ཤེས་དགོས། གྲོལ་བ་ཐོབ་པ་ལ་ནད་རིག་པ་ཤེས་དགོས་པའི་ཕྱིར་ཏེ། མདོ་སྡེའི་རྒྱན་ལས། རིག་པའི་གནས་ལྔ་དག་ལ་བརྩོན་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་འགྱུར་བས། །དེ་ལྟ་བས་
ན་གཞན་དག་ཚར་གཅོད་རྗེས་འཛིན་དང། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ། །ཞེས་གསུངས་པའི་ཕྱིར། གསུམ་པ་ནི། བསྟན་བཅོས་མངོན་རྟོགས་རྒྱན་ཆོས་ཅན། ཁྱོད་ལ་བསྟན་བཅོས་ཞེས་བརྗོད་པའི་རྒྱུ་མཚན་ཡོད་དེ། གདུལ་
བྱའི་ཤེས་རྒྱུད་ཉོན་མོངས་པའི་དགྲ་ལས་འཆོས་ཤིང། འཁོར་བ་དང་ངན་སོང་གི་སྡུག་བསྔལ་ལས་སྐྱོབ་པར་བྱེད་པའི་འཆོས་སྐྱོབ་ཀྱི་ཡོན་ཏན་གཉིས་དང་ལྡན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ལྟར་ཡང་རྣམ་བཤད་རིགས་པ་ལས། ཉོན་
མོངས་དགྲ་རྣམས་མ་ལུས་འཆོས་པ་དང། །ངན་འགྲོའི་སྲིད་ལས་སྒྱོབ་བྱེད་གང་ཡིན་པ། །འཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། །གཉིས་པོ་འདི་དག་གཞན་གྱི་ལུགས་ལ་མེད། །ཅེས་གསུངས་པའི་ཕྱིར། གསུམ་པ་ནི། བཀའ་བསྟན་བཅོས་

[076A]༄༅། །བྱེད་ལས་ཁྱད་པར་ཅན་དང་ལྡན་ཏེ། བཀའ་དང་བསྟན་བཅོས་ཀྱི་འཆད་ཉན་བྱས་པ་ལ་བརྟེན་ནས། འཇིག་རྟེན་གྱི་ཁམས་འདིར་སངས་རྒྱས་ཀྱི་བསྟན་པ་ཡུན་རིང་དུ་གནས་པར་འགྱུར་བའི་ཕྱིར་ཏེ། ལྷའི་བུས་ཞུས་པའི་
མདོ་ལས། ཆོས་རྣམས་ཐམས་ཅད་བཀའ་དང་བསྟན་བཅོས་གཉིས་སུ་འདུ། །ལེགས་པར་གསུང་དང་དེ་ཡི་དགོངས་འགྲེལ་པ། །དེ་ཡི་དབང་གིས་ཤཱ་ཀྱའི་བསྟན་པ་ཡང། །འཇིག་རྟེན་ཁམས་འདིར་ཡུན་རིང་གནས་པར་འགྱུར། །ཞེས་གསུངས་པའི་ཕྱིར་
བཞི་པ་ནི། བཀའ་བསྟན་བཅོས་གཉིས་སུ་ཕྱེ་བའི་བཀའ་དང་བསྟན་བཅོས་འགལ་ཡང། སྤྱིར་བཀའ་དང་བསྟན་བཅོས་མི་འགལ་ཏེ། བཀའ་ཡིན་ན་བསྟན་བཅོས་ཡིན་དགོས་པའི་ཕྱིར་ཏེ། བཀའ་བསྟན་བཅོས་ཡིན་པའི་ཕྱིར་ཏེ། དེ་སྒྲུབ་པ་ལྷུར་
ལེན་པའི་བསྟན་བཅོས་ཡིན་པའི་ཕྱིར་ཏེ། གཏན་ལ་དབབ་པ་བསྡུ་བ་ལས། དེ་ལ་སྒྲུབ་པ་ལྷུར་ལེན་པའི་བསྟན་བཅོས་གང་ཞེ་ན། འདི་ལྟ་སྟེ། རྒྱལ་བའི་བཀའ་ཉིད་དོ། །ཞེས་གསུངས་པའི་ཕྱིར། ཁོ་ན་རེ། བཀའ་ཡིན་ན་བཀའི་དགོངས་
འགྲེལ་མ་ཡིན་དགོས་པར་ཐལ། དེ་ཡིན་ན། བཀའ་དང་བསྟན་བཅོས་གཉིས་སུ་ཕྱེ་བའི་བསྟན་བཅོས་མ་ཡིན་དགོས་པའི་ཕྱིར་ན་མ་ཁྱབ། འདོད་ན། མདོ་སྡེ་དགོངས་འགྲེལ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། འཁོར་ལོ་
དང་པོ་གཉིས་ཀྱི་དགོངས་འགྲེལ་ཡིན་པའི་ཕྱིར། ཁོ་ན་རེ། བཀའ་གསུང་པ་པོ་ཡིན་ན། བཀའ་དང་བསྟན་བཅོས་གཉིས་སུ་ཕྱེ་བའི་བསྟན་བཅོས་རྩོམ་པ་པོ་མ་ཡིན་དགོས་པར་ཐལ། རྟགས་སྔ་མ་དེའི་ཕྱིར་ན་མ་ཁྱབ། འདོད་ན། ཤཱ་རིའི་བུ་

[076B] དེར་ཐལ། དེའི་ཕྱིར། རྟགས་གྲུབ་སྟེ། བྱིན་གྱིས་བརླབས་པའི་བཀའ་ཡོད་པའི་ཕྱིར་ཏེ། རྒྱན་སྣང་ལས། དེ་ནས་བཅོམ་ལྡན་འདས་ལ་ལྷ་རྣམས་ཀྱི་དབང་པོ་བརྒྱ་བྱིན་གྱིས་འདི་སྐད་ཅེས་གསོལ་ཏོ། །ཞེས་བྱ་བ་ལ་སོགས་པ་ནི་
བཅོམ་ལྡན་འདས་ཀྱིས་རྗེས་སུ་གནང་བ་ཉིད་ཀྱི་བཀའ་སྡུད་པ་པོ་རྣམས་ཀྱིས་ཡང་དག་པར་བྱས་པའི་ཕྱིར། སངས་རྒྱས་ཀྱི་བཀར་བཀའ་མ་ཡིན་པ་བཅུག་པའི་ཉེས་པའི་གོ་སྐབས་རྒྱང་རིང་བ་ཉིད་དུ་བྱས་སོ། །ཞེས་གསུངས་པའི་ཕྱིར། འདོད་
མི་ནུས་ཏེ། དེས་བརྩམས་པའི་ཆོས་ཀྱི་ཕུང་པོ་ཞེས་པའི་བསྟན་བཅོས་ཡོད་པའི་ཕྱིར། ཁ་ཅིག་བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་ཟེར་ན། མི་འཐད་དེ། བསྟན་བཅོས་
མངོན་རྟོགས་རྒྱན་ཡིན་ན། རྗེ་བཙུན་བྱམས་མགོན་རང་རྒྱུད་ཀྱིས་བསྡུས་པས་ཁྱབ་པའི་ཕྱིར། རྟགས་འབུད་དོ། །ཁོ་ན་རེ། དེ་ཡོད་པར་ཐལ། སློབ་དཔོན་སེང་གེ་བཟང་པོའི་རྒྱུད་ལ་དེ་ཡོད་པའི་ཕྱིར་ཏེ། དེའི་རྒྱུད་ཀྱི། སེམས་བསྐྱེད་པ་ནི་གཞན་
དོན་ཕྱིར། །ཞེས་པའི་གཞུང་ཚིག་དེ་བསྟན་བཅོས་མངོན་རྟོགས་རྒྱན་གྱི་གཞུང་ཚིག་ཡིན་པའི་ཕྱིར་ཏེ། དེ་ཡོད་པའི་ཕྱིར་ན་མ་ཁྱབ་སྟེ། དེའི་རྒྱུད་ཀྱིས་བསྡུས་པའི་ཞལ་ནས་གསུངས་པའི་བཀའ་ཡོད་པར་ཐལ། དེའི་རྒྱུད་ཀྱི་རབ་འབྱོར་བྱང་ཆུབ་
སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་པ་དང། ཞེས་པའི་གཞུང་ཚིག་དེ་དེ་ཡིན་པའི་ཕྱིར་ཏེ། དེ་ཡུམ་བར་མའི་མདོ་ཚིག་ཡིན་པའི་ཕྱིར་ཏེ། དེ་ཡོད་པའི་ཕྱིར། ཁྱབ་པ་སོང། དེ་ལ་སོགས་པ་མང་པོ་ཤེས་པར་བྱའོ། །གཞན་ཡང་

[077A]༄༅། །བྱང་འཕགས་ཀྱི་རྒྱུད་ཀྱི། སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས་པའི་གཞུང་ཚིག་དེ་ཕྱི་རོལ་པའི་གཞུང་ཡིན་པར་ཐལ། དེ་འདྲ་ཡོད་པ་གང་ཞིག་སློབ་དཔོན་སེང་གེ་བཟང་པོའི་རྒྱུད་ཀྱི། སེམས་བསྐྱེད་པ་
ནི་གཞན་དོན་ཕྱིར། །ཞེས་པའི་གཞུང་ཚིག་དེ་བསྟན་བཅོས་མངོན་རྟོགས་རྒྱན་གྱི་གཞུང་ཚིག་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། བསྟན་བཅོས་རྣམ་དག་ཡིན་པར་ཐལ། བྱང་འཕགས་ཀྱི་རྒྱུད་ཀྱི་བསྟན་བཅོས་ཡིན་པའི་
ཕྱིར༑ འདོད་མི་ནུས་ཏེ། ཕྱི་རོལ་པའི་གཞུང་ཡིན་པའི་ཕྱིར། གསེར་ཕྲེང་ལས། བཀའ་དང་བསྟན་བཅོས་སོགས་གདུལ་བྱའི་རྒྱུད་ཀྱིས་བསྡུས་པའི་ཤེས་པ་ཡིན་ཏེ། རྒྱན་སྣང་ལས། དེ་བས་ན་གདུལ་བྱའི་ཤེས་པ་སྒྲར་སྣང་བའི་རང་བཞིན་
ཉིད་ཡིན་པས་བསྟན་པ་ཉན་པ་པོའི་སྐྱེ་བོ་དང་འབྲེལ་བ་ཡིན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པའི་ཡེ་ཤེས་ཀྱི་བདག་པོ་ལས་སྐྱེས་པའི་ཕྱིར། སངས་རྒྱས་བཅོམ་ལྡན་འདས་རྣམས་ཀྱིས་ཆོས་བསྟན་པ་ཡིན། ཞེས་བྱས་ནས་མཆོད་པར་བྱ་བ་དེ་
བཞིན་དུ། ཞེས་གསུངས། རེ་ཞིག་དཔྱད་ན། སངས་རྒྱས་རང་རྒྱུད་ཀྱིས་བསྡུས་པའི་བཀའ་མེད་པར་ཐལ། བཀའ་དང་བསྟན་བཅོས་གདུལ་བྱའི་རྒྱུད་ཀྱིས་བསྡུས་པའི་ཤེས་པ་ཡིན་པའི་ཕྱིར། འདོད་མི་ནུས་ཏེ། སངས་རྒྱས་རང་རྒྱུད་
ཀྱིས་བསྡུས་པའི་གསུང་དབྱངས་ཡན་ལག་དྲུག་ཅུ་ཡོད་པའི་ཕྱིར། གཞན་ཡང། བཀའ་ཆོས་ཅན། ཁྱོད་ཐོས་པའི་ཉན་ཤེས་མེད་པར་ཐལ། ཁྱོད་ཤེས་པ་ཡིན་པའི་ཕྱིར། འདོད་ན། ཐོས་བྱུང་གི་ཤེས་རབ་མེད་པར་ཐལ་ལོ། །

[077B] འགྲེལ་ཆེན་གྱི་ལུང་དེས་བཀའ་བསྟན་བཅོས་ཤེས་པར་བསྟན་པ་མ་ཡིན་ཏེ། འགྲེལ་ཆེན་ལས། ཚིག་དང་ངག་གི་ཚོགས་ཀྱིས་བསྡུས་པའི་གཞུང་དང། ཞེས་གཞུང་ཤེར་ཕྱིན་ཚིག་དང་ངག་གིས་བསྡུས་པར་བཤད་པའི་ཕྱིར་
གཞན་ཡང། ངག་མ་སྨྲས་པར་བསྟན་བཅོས་རྩོམ་པ་མེད་པར་ཐལ། བསྟན་བཅོས་ཡིན་ན་རྗོད་བྱེད་ཀྱི་སྒྲ་རང་མཚན་པ་ཡིན་དགོས་པའི་ཕྱིར། རྟགས་ཁས། འདོད་ན། བསེ་རུ་ལྟ་བུའི་རང་རྒྱལ་གྱིས་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་
སྟོན་པ་མེད་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག་འཆོས་སྐྱོབ་ཀྱི་ཡོན་ཏན་གཉིས་དང་ལྡན་པའི་ངག་རྣམ་དག་བསྟན་བཅོས་རྣམ་དག་གི་མཚན་ཉིད། ཟེར་ན། མངོན་མཐོའི་གོ་འཕང་ཡོད་པར་ཚད་མས་གྲུབ་པའི་ཕྱི་རོལ་པས་
བརྩམས་པའི་མངོན་མཐོའི་གོ་འཕང་ཡོད་པར་སྟོན་པའི་ཕྱི་རོལ་པའི་བསྟན་བཅོས་ཆོས་ཅན། མཚན་ཉིད་དེར་ཐལ། བསྟན་བཅོས་རྣམ་དག་ཡིན་པའི་ཕྱིར། དེ་དེར་ཐལ། དེ་མངོན་མཐོའི་གོ་འཕང་ཡོད་པར་དམ་བཅས་པའི་དམ་བཅའ་དེ་
དམ་བཅའ་ཡང་དག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་དེར་ཐལ། ཁྱོད་རང་གི་ཞེན་དོན་དམ་བཅའ་བ་པོའི་གང་ཟག་གི་ཚད་མས་གྲུབ་པའི་དམ་བཅའ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཕྱི་རོལ་པའི་
བསྟན་བཅོས་ཡིན་པའི་ཕྱིར། ཁ་ཅིག་གདུལ་བྱའི་ཉོན་མོངས་སྤོང་ཕྱིར་དུ་གསུངས་པའི་སངས་རྒྱས་ཀྱི་གསུང། བཀའི་མཚན་ཉིད་ཟེར་བ་མི་འཐད་དེ། བཀའི་ཆེད་དུ་བྱ་བའི་གདུལ་བྱ་ཡིན་ན། ཉོན་མོངས་སྤངས་དགོས་ཀྱི་གང་ཟག་ཡིན་པས་

[078A]༄༅། །མ་ཁྱབ་པའི་ཕྱིར་ཏེ། དེར་གྱུར་པའི་ཉན་ཐོས་དགྲ་བཅོམ་ཡོད་པའི་ཕྱིར། གཞན་ཡང། ཤཱ་རིའི་བུའི་ངག་ཏུ་གྱུར་པའི་སངས་རྒྱས་ཀྱི་བཀའ་ཆོས་ཅན། སངས་རྒྱས་ཀྱི་གསུང་ཡིན་པར་ཐལ། སངས་རྒྱས་
ཀྱི་བཀའ་ཡིན་པའི་ཕྱིར། འདོད་ན། གསུང་དབྱངས་ཡན་ལག་དྲུག་ཅུའི་ཡོན་ཏན་དང་ལྡན་པར་ཐལ། འདོད་པའི་ཕྱིར། ཁྱབ་སྟེ། མདོ་སྡེའི་རྒྱན་ལས། བདེ་གཤེགས་གསུང་ནི་མཐའ་ཡས་པས། །ཡན་ལག་དྲུག་ཅུ་བསམ་མི་
ཁྱབ༑ ༑ཅེས་གསུངས་པའི་ཕྱིར། དེས་མཚོན་ནས་གཞན་ཡང་ཤེས་པར་བྱའོ།    ༈    །གཉིས་པ་བརྩམ་བྱ་གཞུང་གི་རང་བཞིན་བཤད་པ་ལ། རྒྱས་པ་ལ་དད་པ་ལ་བརྒྱད་དུ་དབྱེ་བ་དང། འབྲིང་ལ་དད་པ་ལ་དྲུག་ཏུ་དབྱེ་བ་དང་
བསྡུས་པ་ལ་དད་པ་ལ་གསུམ་དུ་དབྱེ་བའོ། །དང་པོ་ལ། ལུས་ཀྱི་སྒོ་ནས་མདོར་བསྟན་པ། ཡན་ལག་གི་སྒོ་ནས་རྒྱས་པར་བཤད་པ་གཉིས་ལས། དང་པོ་ལ། མཚམས་སྦྱར་བ་དང། ངག་ཉེ་བར་འགོད་པ་དང། བསྡུས་ཏེ་བསྟན་པ་དང། ཚིག་དོན་
གཞན་མི་འཆད་པའི་རྒྱུ་མཚན་དང་བཞི་ལས། དང་པོ་ནི། ཤེས་རབ་ཕ་རོལ་ཕྱིན་པ་ནི། །ཞེས་ཚིགས་བཅད་བཅོ་ལྔ་མངོན་རྟོགས་རྒྱན་གྱི་ལུས་རྣམ་གཞག་ཏུ་གསུངས་པ་ཆོས་ཅན། དགོས་པ་ཡོད་དེ། དཀྱུས་ས་མཐོང་བའི་ཁ་ལོ་པས་རྟ་ལེགས་
པར་ཚར་གཅོད་ནུས་པ་བཞིན་དུ། རྒྱས་བཤད་དུ་བསྟན་བཅོས་ཀྱི་དོན་དབྱེ་བ་རྣམས་མ་འཛིངས་པར་འཆད་པ་པོས་འཆད་སླ་བ་དང། དཀྱུས་ས་བསྟན་པའི་རྟ་ཚམ་ཚོམ་མེད་པར་རྒྱུགས་པ་བཞིན་དུ་ཉན་པ་པོའི་གདུལ་བྱ་རྣམས་ཀྱིས་རྒྱས་བཤད་

[078B] ཞེས་འཆད་པ་ལ། དེ་ལྟར་འབྲེལ་བ་ལ་སོགས་པ་བསྙད་ནས་གདུལ་བྱ་རྣམས་ཀྱིས་བདེ་བླག་ཏུ་རྟོགས་པར་བྱ་བའི་ཕྱིར་དང། བསྟན་བཅོས་
ཀྱི་དོན་རྣམ་པར་དབྱེ་བ་བྱས་པ་ཡང་མ་འཛིངས་པ་ཉིད་ཀྱིས་བཤད་པར་བྱ་སླ་བར་གཟིགས་ནས། ཚིག་ལེའུ་བྱས་པ་བཅོ་ལྔས་མདོ་དང་རྒྱས་པར་བསྟན་པས་ཤེས་རབ་ཀྱི་ཕ་རོལ་ཏུ་ཕྱིན་པའི་ལུས་རྣམ་པར་བཞག་པ་གསུངས་ཏེ། ཞེས་གསུངས་
དེ་ཡང་འབྲེལ་བ་ལ་སོགས་པ་བསྙད་ནས་ཞེས་པས། མཚམས་སྦྱར་བསྟན་ནས། དགོས་དོན་གྱི་སྒོ་ནས་འཆད་པ་ལ། གདུལ་བྱ་རྣམས་ཀྱིས། ཞེས་སོགས་གསུངས། འདིའི་སྐབས་སུ་ལུས་རྣམ་གཞག་ལ། ལུས་ཀྱི་མཚན་ཉིད། དབྱེ་བ། ངེས་
ཚིག་དང་གསུམ་ལས། དང་པོ་ནི། ཡན་ལག་དུ་མ་ཚོགས་པ་དེ། ལུས་ཀྱི་ངོ་བོ་ཡིན་ཏེ། ཚོགས་དང་ལུས་དང་འདུས་པ་ནི། །རྣམ་གྲངས་དག་སྟེ། ཞེས་གསུངས་པ་ལྟར་རོ། །གཉིས་པ་ནི། རིགས་ཐིགས་ཀྱི་འགྲེལ་པར། རབ་ཏུ་བྱེད་པའི་ལུས་
ནི་གཉིས་ཏེ་སྒྲ་དང་དོན་ནོ། །ཞེས་གསུངས་པ་ལྟར། ཚིགས་བཅད་བཅོ་ལྔ་པོ་དེ་ནི་རྗོད་བྱེད་ཀྱི་ལུས་དང། དངོས་པོ་བརྒྱད་དང། དོན་བདུན་ཅུ་ནི་བརྗོད་བྱའི་ལུས་ཡིན་ནོ། །གསུམ་པ་ནི། ངོ་བོ་ཉིད་དུ་གྲུབ་པ་དང། བསགས་པ་དང། ཡན་ལག་
ལ་ཁྱབ་པ་དང། དེའི་རྟེན་བྱེད་པས་ལུས་ཞེས་བྱའོ།    ༈    །གཉིས་པ་ལ་ལུས་མདོར་བསྟན་པ་དང། རྒྱས་པར་བཤད་པའོ། །དང་པོ་ལ། བཤད་བྱ་འཆད་བྱེད་མདོར་བསྟན་པ་དང། འཆད་བྱེད་ཀྱི་རྐང་གྲངས་རྒྱས་པར་བཤད་པའོ། །དང་པོ་

[079A]༄༅། །ནི༑ ཤེས་རབ་ཕ་རོལ་ཕྱིན་པ་ནི། །དངོས་པོ་བརྒྱད་ཀྱིས་ཡང་དག་བཤད། །ཅེས་འཆད། དེ་ཡང་འཕྲོས་ནི། འཕགས་པ་ལྟར་ན་མཆོད་བརྗོད་ཀྱི་སྐབས་སུ་ཤེར་ཕྱིན་ལ་བསྟོད་པ་ལ་བསྟོད་ཡུལ་གྱི་ཤེར་ཕྱིན་དེ་
གང་ཞེ་ན། དེ་སྟོན་པ་ལ། གཞུང་འདི་གསུངས་ཏེ། ཉི་སྣང་ལས། ཤེས་རབ་ཀྱི་ཕ་རོལ་ཏུ་ཕྱིན་པ་དེ་གང་ཞེས་བྱ་བ་འདི་བརྗོད་པར་བྱའོ། །ཞེས་བཤད་པ། ཤེས་རབ་ཕ་རོལ་ཕྱིན་པ་ནི། །དངོས་པོ་བརྒྱད་ཀྱིས་ཡང་དག་བཤད། །ཅེས་
གསུངས་པའི་ཕྱིར། སློབ་དཔོན་ལྟར་ན། བདེ་བླག་ཏུ་ནི་རྟོགས་པ་ཞེས། །བྱ་བ་རྩོམ་པའི་དགོས་པ་ཡིན། །ཞེས་རྒྱན་ལ་བརྟེན་ནས་མདོ་དོན་བདེ་བླག་ཏུ་རྟོགས་པ་མངོན་རྟོགས་རྒྱན་རྩོམ་པའི་དགོས་པར་བསྟན་པ་ལ། འོ་ན། བསྟན་བཅོས་
འདིས་མདོ་དོན་བཤད་ཚུལ་དེ་གང་ཞེ་ན། འཆད་བྱེད་གཞུང་ཤེར་ཕྱིན་དེ་ལ་རྗོད་བྱེད་སྐབས་བརྒྱད་དང། དེའི་བཤད་བྱ་ལ་དངོས་པོ་བརྒྱད་དུ་ཕྱེ་ནས་མདོར་བསྟན་གྱི་སྒོ་ནས་འཆད་པ་ལ། གཞུང་འདི་གསུངས་སོ། །གཉིས་པ་ནི། དངོས་
པོ་བརྒྱད་པོ་དེ་གང་ཞེ་ན། དེའི་རྐང་གྲངས་ཙམ་ངོས་འཛིན་པ་ལ། རྣམ་ཀུན་མཁྱེན་ཉིད་ལམ་ཤེས་ཉིད། །དེ་ནས་ཐམས་ཅད་ཤེས་པ་ཉིད། །རྣམ་ཀུན་མངོན་རྫོགས་རྟོགས་པ་དང། །རྩེ་མོར་ཕྱིན་དང་མཐར་གྱིས་པ། །སྐད་ཅིག་གཅིག་
མངོན་རྫོགས་བྱང་ཆུབ། །ཆོས་ཀྱི་སྐུ་དང། ཞེས་གསུངས། དེ་རྣམས་ཀྱི་གྲངས་སྟོན་པ་ལ། དེ་རྣམས་བརྒྱད། །ཅེས་གསུངས། གཉིས་པ་ནི། དངོས་པོ་བརྒྱད་པོ་དེ་ཡང་དོན་བདུན་ཅུའི་སྒོ་ནས་རྒྱས་པར་འཆད་པ་ལ། སེམས་བསྐྱེད་

[079B] །ཞེས་སོགས་གསུངས། འོ་ན། གཞུང་ཤེར་ཕྱིན་རྒྱས་འབྲིང་བསྡུས་གསུམ་ལ་རྗོད་བྱེད་ཀྱི་སྐབས་བརྒྱད་དུ་འབྱེད་ན་དབྱེད་ཚུལ་དེ་གང་ཞེ་ན། དེའི་ཚུལ་ཡོད་དེ། རྒྱས་འབྲིང་བསྡུས་གསུམ་གྱི་རབ་འབྱོར་གྱི་ལེའུ་
རྣམ་མཁྱེན་བསྟན་ནས། རྣམ་མཁྱེན་དེ་ཉིད་མཚོན་བྱེད་ཀྱི་ཆོས་བཅུར་ཕྱེ་བའི་སྒོ་ནས། རྣམ་ཀུན་མཁྱེན་ཉིད། ཅེས་པ་རྒྱས་པར་བཤད་པ་ལ། སེམས་བསྐྱེད་པ་དང་གདམས་ངག་དང། །ཞེས་པ་ནས། ཐུབ་པའི་རྣམ་ཀུན་མཁྱེན་པ་ཉིད། །
ཅེས་པའི་བར་གསུངས། མཐའ་གཉིས་རྣམ་དག་གི་ལེའུ་ལམ་ཤེས་བསྟན་ནས། ལམ་ཤེས་དེ་ཉིད་མཚོན་བྱེད་ཀྱི་ཆོས་བཅུ་གཅིག་ཏུ་ཕྱེ་བའི་སྒོ་ནས། ལམ་ཤེས་ཉིད། །ཅེས་པ་རྒྱས་པར་བཤད་པ་ལ། མོག་མོག་པོར་བྱེད་ལ་སོགས་དང།།
ཞེས་པ་ནས། ལམ་ཤེས་ཉིད་ནི་དེ་འདྲར་བཤད། །ཅེས་པའི་བར་གསུངས། སྤྱོད་པ་ཁྱད་པར་ཅན་གྱི་ལེའུ་གཞི་ཤེས་བསྟན་ནས། གཞི་ཤེས་དེ་ཉིད་མཚོན་བྱེད་ཀྱི་ཆོས་དགུར་ཕྱེ་བའི་སྒོ་ནས། དེ་ནས་ཐམས་ཅད་ཤེས་པ་ཉིད། །ཅེས་པ་རྒྱས་
པར་བཤད་པ་ལ། ཤེས་པས་སྲིད་ལ་མི་གནས་ཤིང། །ཞེས་པ་ནས། ཀུན་ཤེས་ཉིད་དུ་འདོད། །ཅེས་པའི་བར་གསུངས། དེ་བཞིན་ཉིད་ཀྱི་ལེའུ་རྣམ་རྫོགས་སྦྱོར་བ་བསྟན་ནས། རྣམ་རྫོགས་སྦྱོར་བ་དེ་མཚོན་བྱེད་ཀྱི་ཆོས་ལ་བཅུ་གཅིག་ཏུ་ཕྱེ་བའི་
སྒོ་ནས། རྣམ་ཀུན་མངོན་རྫོགས་རྟོགས་པ་དང། །ཞེས་པ་རྒྱས་པར་བཤད་པ་ལ། རྣམ་པ་སྦྱོར་བར། ཞེས་པ་ནས། བཅས་པ་ཡིན། །ཞེས་པའི་བར་གསུངས། བསླབ་པ་ཡོངས་སུ་དག་པའི་ལེའུ་རྩེ་སྦྱོར་བསྟན་ནས། རྩེ་སྦྱོར་མཚོན་བྱེད་

[080A]༄༅། །ཀྱིས་ཆོས་ལ་བརྒྱད་དུ་ཕྱེ་བའི་སྒོ་ནས། རྩེ་མོར་ཕྱིན་དང། ཞེས་པ་རྒྱས་པར་བཤད་པ་ལ། དེ་ཡི་རྟགས་དང། ཞེས་པ་ནས། རྩེ་མོའི་མངོན་རྟོགས། ཞེས་པའི་བར་གསུངས། བསླབ་པ་ལ་རིམ་གྱིས་འཇུག་པའི་ལེའུ་
མཐར་གྱིས་སྦྱོར་བ་བསྟན་ནས། མཐར་གྱིས་སྦྱོར་བ་མཚོན་བྱེད་ཀྱི་ཆོས་ལ་བཅུ་གསུམ་དུ་ཕྱེ་བའི་སྒོ་ནས། མཐར་གྱིས་པ། །ཞེས་པའི་དོན་རྒྱས་པར་བཤད་པ་ལ། མཐར་གྱིས་པ་རྣམ་གསུམ་རྣམ་བཅུ། ཞེས་གསུངས། བསླབ་པ་
ཡོངས་སུ་རྫོགས་པའི་ལེའུ་སྐད་ཅིག་མའི་སྦྱོར་བ་བསྟན་ནས། སྐད་ཅིག་སྦྱོར་དེ་ཉིད་མཚོན་བྱེད་ཀྱི་ཆོས་བཞིར་ཕྱེ་བའི་སྒོ་ནས། སྐད་ཅིག་གཅིག་མངོན་རྫོགས་བྱང་ཆུབ། །ཅེས་པ་རྒྱས་པར་བཤད་པ་ལ། སྐད་ཅིག་མ། །གཅིག་གི་
མངོན་རྫོགས་བྱང་ཆུབ་པ། །མཚན་ཉིད་ཀྱིས་ནི་རྣམ་པ་བཞི། །ཞེས་གསུངས། བསླབ་པའི་འབྲས་བུའི་ལེའུ་འབྲས་བུའི་ཆོས་སྐུ་བསྟན་ནས། འབྲས་བུ་ཆོས་སྐུ་དེ་ཉིད་མཚོན་བྱེད་ཀྱི་ཆོས་བཞིར་ཕྱེ་བའི་སྒོ་ནས། ཆོས་ཀྱི་སྐུ་དང། ཞེས་པ་
རྒྱས་པར་བཤད་པ་ལ། ངོ་བོ་ཉིད་ལོངས་རྫོགས་བཅས་དང། །དེ་བཞིན་གཞན་པ་སྤྲུལ་པ་ནི། །ཆོས་སྐུ་མཛད་པ་དང་བཅས་པ། །རྣམ་པ་བཞིར་ནི་ཡང་དག་བརྗོད། །ཅེས་གསུངས། གསུམ་པ་བསྡུས་ཏེ་བསྟན་པ་ནི། དེ་ལ་ཚིག་ལེའུ་བྱས་
པ་དང་པོ་གཉིས་ཀྱིས་ནི། དངོས་པོ་བརྒྱད་བསྡུས་པའི་ཕྱིར་མདོར་བསྟན་པ་ཡིན་ནོ། །ཚིག་ལེའུ་བྱས་པ་བཅུ་གསུམ་གྱིས་ནི། དེ་དག་ཉིད་ཀྱི་དོན་བསྡུས་ནས་རྒྱས་པར་བཤད་དེ། དེ་ལྟར་ན་བསྡུས་པ་དང་རྒྱས་པར་བཤད་པའི་ཕྱིར་ལེགས་

[080B] །ཞེས་འཆད། བཞི་པ་ཚིག་དོན་གཞན་མི་འཆད་པའི་རྒྱུ་མཚན་སྟོན་པ་ལ། བསྡུས་པའི་དོན་གྱི་ཚིག་ལེའུ་བྱས་པ་རྣམས་ནི། བསྟན་བཅོས་མཛད་པ་ཉིད་ཀྱིས་སེམས་བསྐྱེད་པ་ནི་གཞན་དོན་ཕྱིར། ཞེས་བྱ་བ་ལ་སོགས་པ་
འཆད་པར་འགྱུར་བའི་བསྟན་བཅོས་མཐའ་དག་གིས་འཆད་པས། དེ་དག་རྣམ་པར་བཤད་པས་བཤད་པར་བསམས་ཏེ་ཟློས་པའི་ཉེས་པར་འགྱུར་དུ་དོགས་ནས་རྣམ་པར་མ་དཀྲོལ་ལོ། །ཞེས་གསུངས། དེ་དག་གི་ནང་ནས།    ༈   
ཕ་རོལ་ཕྱིན་པ་ནི། །ཞེས་སོགས་ཀྱི་སྐབས་སུ། བཤད་བྱའི་ལུང་འགོད་པ་དང། དེའི་དོན་བཤད་པ་གཉིས་ལས། དང་པོ་ལ། འགྲེལ་ཆེན་ལས། དེ་ལྟར་ན་ཐོས་པ་དང་བསམ་པ་དང་སྒོམ་པའི་རང་བཞིན་གྱི་ཤེས་པ་སྐྱེ་བའི་རིམ་གྱིས་རྣམ་པ་ཐམས་
ཅད་མཁྱེན་པའི་ཡེ་ཤེས་རྟོགས་པའི་ཕྱིར་ཕ་རོལ་ཏེ། རབ་གྱི་མཐར་འགྲོ་བ་ཡིན་པས་ན་ཕ་རོལ་ཏུ་ཕྱིན་པའོ། །དེ་ཡང་ཤེས་རབ་ཅེས་བྱ་བ་ནི་ཆོས་རབ་ཏུ་རྣམ་པར་འབྱེད་པའི་མཚན་ཉིད་ཤེས་རབ་ཀྱི་ཕ་རོལ་ཏུ་ཕྱིན་པས་ན་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ་
སངས་རྒྱས་བཅོམ་ལྡན་འདས་ཀྱིས་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། དེ་ཐོབ་པ་དང་རྗེས་སུ་མཐུན་པ་ཉིད་ཀྱིས་ན་ཚིག་དང་ངག་གི་ཚོགས་ཀྱི་གཞུང་དང། མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་ཤེས་རབ་ཀྱི་ཕ་རོལ་
ཏུ་ཕྱིན་པ་ཞེས་བྱ་བ་ནི་བཏགས་པའོ། །དེ་ཡང་སློབ་དཔོན་ཕྱོགས་ཀྱི་གླང་པོའི་ཞལ་སྔ་ནས་ཀྱི། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས། །བསྒྲུབ་བྱའི་དོན་དེ་དང་ལྡན་པས། །གཞུང་ལམ་དག་ལ་དེ་སྒྲ་ཡིན། །ཞེས་བཤད་པ་

[081A]༄༅། །ཡིན་ནོ། །དེའི་ཕྱིར་དེ་དང་འབྲེལ་བ་ཉིད་ཀྱིས་གཟུགས་བརྙན་དང་བྲལ་བ་རྣམ་པ་གསུམ་ག་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་དོ། །ཞེས་ངེས་པར་བཟུང་བ་ཡིན་ཏེ། གཙོ་བོའི་དབང་དུ་བྱས་པ་ཡིན་ནོ། །དེ་རྣམས་ཉིད་
ཀྱི་མ་ཡིན་ཏེ། དེ་མེད་ན་མི་འབྱུང་བའི་ཕྱིར་འདི་ནི་བྱང་ཆུབ་གསུམ་གའི་དབང་དུ་བྱས་པའི་ཕྱིར། དེ་ལྟར་ཡང། འདི་ཉིད་ལས། ཉན་ཐོབ་ཀྱི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་མཉན་པར་བྱའོ། །ཞེས་བྱ་བ་
ལ་སོགས་འཆད་པར་འགྱུར་རོ། །ཞེས་གསུངས། གཉིས་པ་ལ། ཤེར་ཕྱིན་གྱི་སྒྲ་བཤད་པ་དང། དངོས་བཏགས་ཀྱི་ཁྱད་པར། ཤེས་བྱེད་ཀྱི་ལུང་འགོད། དེ་ལ་རྩོད་པ་སྤོང་བའོ། །དང་པོ་ནི། དེ་ལྟར། ཞེས་པ་ནས། ཕ་རོལ་ཏུ་ཕྱིན་པ་སྟེ་
ཞེས་པའི་བར་གྱིས་འཆད། དོན་ནི་སངས་རྒྱས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཆོས་ཅན། ཁྱོད་ལ་ཤེས་རབ་ཅེས་བརྗོད་པའི་རྒྱུ་མཚན་ཡོད་དེ། ཁྱོད་ཆོས་རབ་ཏུ་རྣམ་འབྱེད་ཀྱི་བློ་ཡིན་པའི་ཕྱིར། དེ་ཆོས་
ཅན༑ ཁྱོད་ལ་ཕ་རོལ་ཏུ་ཕྱིན་པ་ཞེས་བརྗོད་པའི་རྒྱུ་མཚན་ཡོད་དེ། ཆོས་རབ་ཏུ་རྣམ་འབྱེད་ཀྱི་བློ་གང་ཞིག་རང་རྒྱུ་ཐོས་བསམ་སྒོམ་གསུམ་མཐར་ཕྱིན་པའི་ཡེ་ཤེས་ཡིན་པའི་ཕྱིར། གཉིས་པ་ནི། སངས་རྒྱས། ཞེས་པ་ནས། བཏགས་
པའོ༑ ༑ཞེས་པའི་བར་གྱིས་འཆད། དོན་ནི་ཤེར་ཕྱིན་ལ་དངོས་བཏགས་ཀྱི་ཁྱད་པར་ཡོད་དེ། འབྲས་བུ་ཤེར་ཕྱིན་དེ་ཤེར་ཕྱིན་དངོས་དང། གཞུང་ལམ་གཉིས་ཀྱི་ཤེར་ཕྱིན་དེ་ཤེར་ཕྱིན་བཏགས་པ་བ་ཡིན་པའི་ཕྱིར། དེས་ན་ཁྱད་ཆོས་

[081B] ཤེར་ཕྱིན་གྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། སྙིང་པོ་དོན་གྱི་ཤེར་ཕྱིན། གཞུང། ལམ། འབྲས་བུ་ཤེར་ཕྱིན་དང་བཞི་ཡོད་དེ། དང་པོ་ནི། ཆོས་ཐམས་ཅད་
བདེན་པས་སྟོང་པའི་སྟོང་ཉིད་ལྟ་བུ། གཉིས་པ་ནི། འབྲས་བུ་ཤེར་ཕྱིན་བརྗོད་བྱར་བྱེད་པའི་ཤེར་ཕྱིན་གྱི་མདོ་དང། དེའི་དགོངས་འགྲེལ་དུ་གྱུར་པའི་བསྟན་བཅོས་རྣམ་དང་རྣམས་ལྟ་བུའོ། །གསུམ་པ་ནི། རང་གི་ཐོབ་བྱར་གྱུར་པའི་འབྲས་
བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་སེམས་དཔའི་རྣལ་འབྱོར། ལམ་ཤེར་ཕྱིན་གྱི་མཚན་ཉིད། དེ་དང་སེམས་དཔའི་རྣལ་འབྱོར་དོན་གཅིག་བཞི་པ་ནི། རང་ཐོབ་བྱེད་ཀྱི་ཐབས་སུ་གྱུར་པའི་ལམ་ཤེར་ཕྱིན་སྒོམ་སྟོབས་ཀྱིས་ཐོབ་པའི་
མཐར་ཐུག་གི་མཁྱེན་པ། འབྲས་བུ་ཤེར་ཕྱིན་གྱི་མཚན་ཉིད། རྣམ་མཁྱེན་ཆོས་ཅན། ཁྱད་ཆོས་བཞི་དང་ལྡན་ཏེ། རྟེན་གྱི་ཁྱད་པར་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པ། རྣམ་པའི་ཁྱད་པར་གཉིས་སུ་མེད་པ། ངོ་བོའི་ཁྱད་པར་ཡེ་
ཤེས་ཡིན་པ། དགག་བྱ་དང་བྲལ་བའི་ཁྱད་པར་བདེན་སྟོང་སྒྱུ་མ་ལྟ་བུ་ཡིན་པའི་ཕྱིར། གསུམ་པ་ནི། དེ་ཡང། ཞེས་པ་ནས། བཤད་པ་ཡིན་ནོ། །ཞེས་པའི་བར་གྱིས་འཆད། དོན་ནི་ཤེར་ཕྱིན་གྱི་དངོས་བཏགས་ཀྱི་ཁྱད་པར་དེ་འཐད་པ་ཡིན་ཏེ་
དེ་ལྟར་དུ་སློབ་དཔོན་ཕྱོགས་ཀྱི་གླང་པོས་བརྒྱད་སྟོང་དོན་བསྡུས་སུ་བཤད་པའི་ཕྱིར། དེ་ཡང་ཡིན་ཏེ། ཤེས་རབ་ཕ་རོལ་ཕྱིན། ཅེས་པས། མཚོན་བྱ་ཤེར་ཕྱིན་དེ་བསྟན་ནས། དེའི་དོན་འཆད་པ་ལ། དངོས་ཡིན་ལ། ཞེས་གསུངས་

[082A]༄༅། །གཉིས་མེད། །ཡེ་ཤེས་དེ་ནི། ཞེས་གསུ་མཚན་ཉིད་དེ་བསྟན་ནས། དེའི་དོན་འཆད་པ་ལ། གཉིས་སུ་མེད་པས་ཡེ་ཤེས་སྒྱུ་མ་ལྟ་བུ་ནི། ཞེས་གསུངས། དེ་བཞིན་གཤེགས། །ཞེས་པས་རྟེན་གྱི་ཁྱད་པར་དེ་བསྟན་
ནས༑ དེའི་དོན་འཆད་པ་ལ། སངས་རྒྱས་བཅོམ་ལྡན་འདས་ཀྱི། ཞེས་གསུངས། བསྒྲུབ་བྱའི་དོན་དེ་དང་ལྡན་པས། །གཞུང་ལམ་དག་ལ་དེ་སྒྲ་ཡིན། ཞེས་པས། གཞུང་ཤེར་ཕྱིན་ལ་ཤེར་ཕྱིན་དུ་འདོགས་པའི་རྒྱུ་མཚན་དེ་བསྟན་ནས། དེའི་
ངོན་འཆད་པ་ལ། དེ་ཐོབ་པ་དང་རྗེས་སུ་མཐུན་པ་ཉིད་ཀྱིས་ན་ཚིག་དང་ངག་གི་ཚིག་གཞུང་ལ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། །ཞེས་གསུངས། བསྒྲུབ་བྱའི་དོན་དེ་དང་ལྡན་པས། །གཞུང་ལམ་དག་ལ་དེ་སྒྲ་ཡིན། །
ཞེས་པས། ལམ་ཤེར་ཕྱིན་ལ་ཤེར་ཕྱིན་དུ་འདོགས་པའི་རྒྱུ་མཚན་དེ་བསྟན་ནས། དེའི་དོན་འཆད་པ་ལ། མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། །ཞེས་གསུངས་
དོན་བསྡུ་ན། གཞུང་ཤེར་ཕྱིན་ཆོས་ཅན། ཁྱོད་ལ་ཤེར་ཕྱིན་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་འབྲས་བུ་ཤེར་ཕྱིན་བརྗོད་བྱར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ལྟར་བཏགས་པ་ལ་དགོས་པ་ཡོད་དེ། འབྲས་
བ་ཤེར་ཕྱིན་ཐོབ་པར་འདོད་པ་རྣམས་ཀྱིས་གནས་སྐབས་སུ་གཞུང་ཤེར་ཕྱིན་ལ་ཐོས་བསམ་བྱ་དགོས་སོ། །ཞེས་ཤེས་པར་བྱ་བའི་ཆད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། ཐོས་བསམ་སྒོམ་གསུམ་མཐར་ཕྱིན་པའི་ཡེ་ཤེས་མ་ཡིན་

[082B] ལམ་ཤེར་ཕྱིན་ལ་ཤེར་ཕྱིན་ཞེས་འདོགས་པའི་རྒྱུ་མཚན་ཡོད་དེ། དེ་འབྲས་བུ་ཤེར་ཕྱིན་ཐོབ་གྱེད་ཀྱི་ཐབས་ཡིན་པའི་ཕྱིར། དེ་ལྟར་བཏགས་པ་ལ་དགོས་པ་ཡོད་དེ། འབྲས་བུ་ཤེར་ཕྱིན་ཐོབ་པར་འདོད་པ་རྣམས་ཀྱིས་ལམ་ཤེར་
ཕྱིན་ཉམས་སུ་བླང་དགོས་སོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། སྔར་བཞེན་ནོ། །བཞི་བ་ནི། དེའི་ཕྱིར་ཞེས་སོགས་ཀྱིས་བཤད། དོན་ནི། རྟེན་གྱི་གང་ཟག་ཐེག་པ་ཆེན་པོ་དང་འབྲེལ་བའི་རྒྱས་འབྲིང་
བསྡུས་གསུམ་གཞུང་ཤེར་ཕྱིན་དངོས། ཐེག་དམན་གྱི་མདོ་རྣམས་དེའི་གཟུགས་བརྙན། རྟེན་གྱི་གང་ཟག་ཐེག་པ་ཆེན་པོ་དང་འབྲེལ་བའི་སློབ་ལམ་རྣམས་ལམ་ཤེར་ཕྱིན་དངོས་དང། ཐེག་དམན་གྱི་སློབ་ལམ་རྣམས་དེའི་གཟུགས་བརྙན་
ཡིན༑ རྟེན་གྱི་གང་ཟག་ཐེག་པ་ཆེན་པོ་དང་འབྲེལ་བའི་མི་སློབ་ལམ་རྣམས་འབྲས་བུ་ཤེར་ཕྱིན་དངོས་དང། ཐེག་དམན་གྱི་མི་སློབ་ལམ་རྣམས་དེའི་གཟུགས་བརྙན་ཡིན་ནོ། །འོ་ན། སྐབས་འདིར་ཐེག་ཆེན་གྱི་གཞུང་ལམ་འབྲས་བུ་གསུམ་ཁོ་
ན་གཏན་ལ་འབེབས་པའི་རྒྱུ་མཚན་གང་ཞེ་ན། གཏན་ལ་དབབ་བྱའི་གཙོ་བོའི་དབང་དུ་བྱས་པ་ཡིན་གྱི། ཐེག་དམན་གྱི་དེ་གསུམ་གཏན་ལམ་འབེབས་པ་མིན་ཏེ། ཐེག་དམན་གྱི་དེ་གསུམ་མེད་ན་ཐེག་ཆེན་གྱི་དེ་གསུམ་མི་འབྱུང་བས་བྱང་ཆུབ་
གསུམ་གའི་དབང་དུ་བྱས་པའི་ཕྱིར། གང་དུ་གཏན་ལ་འབེབས་ན། ཐེག་པ་གསུམ་ཆར་ཐོབ་པའི་རྒྱུ། །ཞེས་པའི་བཤད་བྱ་རྩ་བའི་མདོར། ཉན་ཐོས་ཀྱིས་ལ་སློབ་པར་འདོད་པས་ཀྱང། ཞེས་སོགས་ཀྱིས་བཤད་པའི་ཕྱིར། གཞུང་དོན་ནི་

[083A]༄༅། །བསྟན་བཅོས་མངོན་རྟོགས་རྒྱན་ཆོས་ཅན། ཤེར་ཕྱིན་གྱི་མདོའི་དོན་ཡང་དག་པར་བཤད་པ་ཡིན་ཏེ། ཁྱོད་ཀྱིས་ཤེར་ཕྱིན་གྱི་མདོ་རྒྱས་འབྲིང་བསྡུས་གསུམ་ལ་བརྗོད་བྱེད་སྐབས་བརྒྱད་དང་བརྗོད་བྱ་ལ་དངོས་པོ་
བརྒྱད་དུ་ཕྱེ་བའི་སྒོ་ནས་ཕྱིན་ཅི་མ་ལོག་པར་བཤད་པའི་ཕྱིར། ཁོ་ན་རེ། རྗེ་བཙུན་བྱམས་པས་ཤེར་ཕྱིན་གྱི་མདོའི་དོན་ཡང་དག་པར་རྟོགས་པར་ཐལ། སྦྱོར་བ་འཐད་པའི་ཕྱིར། འདོད་ན། དེས་ཡང་དག་པར་གྲུབ་པར་ཐལ། འདོད་པའི་
ཕྱིར་ན་མ་ཁྱབ་སྟེ། དུས་གསུམ་ཅིག་ཅར་དུ་གྲུབ་པར་ཐལ། སངས་རྒྱས་འཕགས་པས་དུས་གསུམ་ཅིག་ཅར་དུ་རྟོགས་པའི་ཕྱིར། ཁྱབ་པ་སོང། ཁོ་ན་རེ། དུས་གསུམ་ཅིག་ཅར་དུ་སངས་རྒྱས་འཕགས་པས་རྟོགས་པར་ཐལ་
སངས་རྒྱས་འཕགས་པས་དུས་གསུམ་ཅིག་ཅར་དུ་རྟོགས་པའི་ཕྱིར་ན་མ་ཁྱབ། ཁ་ཅིག་སྤྲོས་བྲལ་མངོན་སུམ་དུ་རྟོགས་པའི་ཡེ་ཤེས་གང་ཞིག་མི་གནས་པའི་མྱང་འདས་སུ་ཕྱིན་ཟིན་དང་ཕྱིན་བྱེད་གང་རུང། ཤེར་ཕྱིན་གྱི་མཚན་
ཉིད་ཟེར་ན། སློབ་ལམ་ན་ཤེར་ཕྱིན་ཡོད་པར་ཐལ། མཚན་ཉིད་འཐད་པའི་ཕྱིར། འདོད་ན། ལམ་ཤེར་ཕྱིན་དུ་ཐལ་ལོ། །འདོད་ན། ཤེར་ཕྱིན་ཆོས་ཅན། མི་གནས་པའི་མྱང་འདས་སུ་ཕྱིན་ཟིན་པར་ཐལ། དེ་དང་དེར་ཕྱིན་བྱེད་གང་
རུང་གང་ཞིག་གཉིས་པ་མ་ཡིན་པའི་ཕྱིར། དང་པོ་དངོས། གཉིས་པ་གྲུབ་སྟེ། རྣམ་མཁྱེན་ཁྱོད་ཡིན་པའི་ཕྱིར། རྩ་བར་འདོད་མི་ནུས་ཏེ། ལམ་ཤེར་ཕྱིན་ཁྱོད་ཡིན་པའི་ཕྱིར། ཁོ་ན་རེ། སློབ་ལམ་ན་ཤེར་ཕྱིན་ཡོད་པར་ཐལ་

[083B] ཁྱབ་སྟེ། མདོ་སྡེའི་རྒྱན་ལས། བསླབ་གསུམ་དབང་དུ་མཛད་ནས་ནི། །རྒྱལ་བའི་ཕ་རོལ་ཕྱིན་པ་དྲུག་ཅེས་གསུངས་པའི་ཕྱིར་ན་མ་ཁྱབ་སྟེ། ཉན་ཐོས་དགྲ་བཅོམ་པའི་རྒྱུད་ལ་ཤེར་ཕྱིན་ཡོད་
པར་ཐལ། དེའི་རྒྱུད་ལ་བསླབ་པ་གསུམ་ཡོད་པའི་ཕྱིར། ཁྱབ་པ་ཁས། ཁོ་ན་རེ། ལམ་ཤེར་ཕྱིན་ཆོས་ཅན། ཤེར་ཕྱིན་ཡིན་པར་ཐལ། ཤེར་ཕྱིན་ཕལ་པ་ཡིན་པའི་ཕྱིར། རྟགས་གྲུབ་སྟེ། བརྒྱད་སྟོང་དོན་བསྡུས་ཀྱི་འགྲེལ་པར། ཤེས་རབ་ཀྱི་
ཕ་རོལ་ཏུ་ཕྱིན་པའི་སྒྲ་འདི་ནི་རྣམ་པ་གཉིས་ཏེ། གཙོ་བོ་དང་ཕལ་བའོ། །གཙོ་བོ་ནི་གཉིས་སུ་མེད་པའི་ཡེ་ཤེས་སོ། །ཕལ་བ་ནི་གཞུང་དང་ལམ་གྱི་རང་བཞིན་ནོ། །ཞེས་གསུངས་པའི་ཕྱིར་ན། མ་ཁྱབ་སྟེ། ཤེར་ཕྱིན་ཞེས་པའི་སྒྲ་དེ་འབྲས་བུ་ཤེར་
ཕྱིན་ལ་མིང་གཙོ་བོ་དངོས་མིང་དུ་འཇུག་ལ། གཞུང་ལམ་གཉིས་ལ་མིང་ཕལ་བ་བཏགས་མིང་དུ་འཇུག་པ་དེ་དེའི་དོན་ཡིན་པའི་ཕྱིར། གཞན་ཡང། སློབ་ལམ་ན་ཤེར་ཕྱིན་མེད་པར་ཐལ། ཤེས་རབ་ཀྱི་ཕ་རོལ་ཏུ་ཕྱིན་པ། ཞེས་པའི་ཕ་རོལ་དེ་སྒྲིབ་
གཉིས་སྤངས་པའི་གནས་སྐབས་ལ་བྱེད་རིགས་པའི་ཕྱིར་ཏེ། འཇུག་འགྲེལ་ལས། དེ་ལ་ཕ་རོལ་ནི་གང་འཁོར་བའི་རྒྱ་མཚོའི་ཕར་འགྲམ་མ་མདོགས་ཏེ། ཉོན་མོངས་པ་དང་ཤེས་བྱའི་སྒྲིབ་པ་མ་ལུས་པ་སྤངས་པའི་རང་བཞིན་མངའ་པའི་
སངས་རྒྱས་ཉིད་དོ། །དེར་སོན་པ་ནི་དེར་ཕྱིན་པ་རོ། །ཞེས་གསུངས་པའི་ཕྱིར། ཁ་ཅིག་ལམ་ཤེར་ཕྱིན་གྱི་མ་མཐའི་ས་མཚམས་ཐེག་ཆེན་གྱི་མཐོང་ལམ་ནས་འཇོག་སྟེ། རྒྱན་སྣང་ལས། མཐོང་བ་ལ་སོགས་པའི་མཚན་ཉིད་ཅན་གྱི་ལམ། ཞེས་

[084A]༄༅། །གསུངས་པའི་ཕྱིར་ན་མ་ཁྱབ་སྟེ། གོ་སྒྲུབ་ཀྱི་མ་མཐའི་ས་མཚམས་ཐེག་ཆེན་གྱི་མཐོང་ལམ་དང་ཚོགས་སྒྲུབ་ཀྱིས་མཚམས་ཐེག་ཆེན་གྱི་སྒོམ་ལམ་ནས་འཇོག་རིགས་པར་ཐལ། མཐོང་བ་དང་སྒོམ་པ་དང་ཁྱད་
པར་གྱི་ལམ་གྱི་ངོ་བོ་ཉིད་སྒྲུབ་པའི་མཚན་ཉིད་གོ་ཆ་དང་ཚོགས་དང་ངེས་པར་འབྱུང་བ་རྣམས། ཞེས་གསུངས་པའི་ཕྱིར། ཁྱབ་པ་ཁས། གཞན་ཡང། སྡུད་འགྲེལ་ལས། དང་པོ་སྦྱོར་བ་ལ་སོགས་པའི་མཚན་ཉིད་ཀྱི་ལམ་སྟེ། དོན་དུ་སྦྱོར་
བ་གཉིས་ཉིད་ཀྱི་གཙོ་བོ་མ་ཡིན་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཞེས་གསུངས་པ་མི་འཐད་པར་ཐལ། ཐེག་ཆེན་གྱི་ཚོགས་སྦྱོར་རྣམས་ལམ་ཤེར་ཕྱིན་མ་ཡིན་པའི་ཕྱིར། ཁ་ཅིག་སངས་རྒྱས་འཕགས་པའི་མིག་ཤེས་སོགས་
ཤེར་ཕྱིན་མ་ཡིན་ཟེར་ན། རྒྱན་སྣང་ལས། དེའི་ཕྱིར་སངས་རྒྱས་ཉིད་ཀྱི་གནས་སྐབས་ན་ཡང། མི་ཤེས་པ་ཀུན་ཤེས་པའི་དབང་པོ་སྤངས་ཏེ་ཡིད་ཀྱི་བློ་དང་འདྲ་བར་དབང་པོའི་བློས་ཡུལ་ལ་ཡོངས་སུ་སྤྱོད་དེ་དེའི་ཕྱིར་སངས་རྒྱས་ཀྱི་
མཁྱེན་པ་ཐམས་ཅད་ཡུལ་ཐམས་ཅད་པར་འདོད་དོ། །ཞེས་གསུངས་པ་མི་འཐད་པར་ཐལ། དམ་བཅའ་འཐད་པའི་ཕྱིར། ཁོ་ན་རེ། སློབ་ལམ་ན་ཤེར་ཕྱིན་ཡོད་པར་ཐལ། བྱང་ཆུབ་སེམས་དཔའི་རྒྱུད་ལ་ཤེར་ཕྱིན་ཡོད་པའི་ཕྱིར་ཏེ། དེའི་
རྒྱུད་ཀྱི་སྦྱིན་པའི་ཕར་ཕྱིན་ཡོད་པའི་ཕྱིར་ཏེ། རྣམ་བཤད་ལས། ཤེར་ཕྱིན་ལ་ཤེས་རབ་ཀྱིས་ཁྱབ་པར་འདོད་པ་ནི་སྒྲ་བཤད་པ་དང་འཇུག་པའི་ཁྱད་པ་ཡིན་ལ། བྱང་ཆུབ་སེམས་དཔའི་སྦྱིན་པའི་ཕར་ཕྱིན་ལ་ཡང་འདིས་ཕ་

[084B] ཞེས་གསུངས་པའི་ཕྱིར། ན་མ་ཁྱབ་སྟེ། ཤེར་ཕྱིན་ལ་ཤེས་རབ་ཀྱིས་མ་ཁྱབ་སྟེ། ཤེས་རབ་ཀྱི་སྒྲ་བཤད་དུ་ཡོད་ན་ཤེས་རབ་ཡིན་པས་མ་ཁྱབ་པའི་ཕྱིར་ཏེ། ཤེར་ཕྱིན་གྱི་
སྒྲ་བཤད་དུ་ཡོད་ན་ཤེར་ཕྱིན་ཡིན་པས་མ་ཁྱབ་པའི་ཕྱིར་ཏེ། བྱང་ཆུབ་སེམས་དཔའི་རྒྱུད་ཀྱི་སྦྱིན་པའི་ཉམས་ལེན་ལ་ཤེར་ཕྱིན་གྱི་སྒྲ་བཤད་དུ་ཡོད་ཀྱང་དེ་ཤེར་ཕྱིན་མ་ཡིན་པའི་ཕྱིར། དེ་ལ་ཤེར་ཕྱིན་གྱི་སྒྲ་བཤད་དུ་ཡོད་དེ། འདིས་ཕ་
རོལ་ཏུ་ཕྱིན་པར་བྱེད་པས་ན་དེ་ལ་ཤེར་ཕྱིན་གྱི་སྒྲ་བཤད་དུ་ཡོད་པའི་ཕྱིར། ཞེས་པའི་དོན་ནོ།    ༈    །རྣམ་ཀུན་མཁྱེན་ཉིད་ལམ་ཤེས་ཉིད། །ཅེས་སོགས་ཀྱི་སྐབས་སུ། མདོར་བསྟན། དངོས་པོ་བརྒྱུད་ཀྱི་ཡང་དག་བཤད། །ཅེས་འཆད་ན་
ཡུམ་རྒྱས་འབྲིང་བསྡུས་གསུམ་གྱི་བརྗོད་བྱའི་གཙོ་བོ་ལ་དངོས་པོ་བརྒྱད་དུ་གྲངས་ངེས་པའི་དོན་དེ་གང། ཡུམ་རྒྱས་འབྲིང་བསྡུས་གསུམ་གྱི་ཁྱད་པར་ཇི་ལྟ་བུ་ཞེ་ན། རྒྱས་འབྲིང་བསྡུས་གསུམ་ལ་ཁྱད་པར་ཡོད་དེ། བརྗོད་བྱ་ཕུང་པོ་ལྔར་བསྡུས་
ཤིང༑ རྗོད་བྱེད་ཀྱི་ཚིག་ཀྱང་བསྡུས་པ་ནི་བསྡུས་པ་དང། དོན་རྒྱས་ལ་ཚིག་ཉུང་ཞིང་བསྡུས་པས་ན་འབྲིང་དང། དེ་གཉིས་ཀ་རྒྱས་པ་ནི་རྒྱས་པར་འཇོག་པ་ཡིན་པའི་ཕྱིར། རྒྱས་པ་དེ་ཡང་འགྲེས་རྐང་བརྒྱ་རྩ་བརྒྱད་དུ་ཕྱེ་ནས་སྟོན་པ་ཡིན་ལ་
འགྲེས་རྐང་བརྒྱ་རྩ་བརྒྱད་ཀྱང་ཡོད་དེ། ཀུན་ནས་ཉོན་མོངས་ཕྱོགས་ཀྱི་འགྲེས་རྐང་ལྔ་བཅུ་རྩ་གསུམ། རྣམ་བྱང་ཕྱོགས་ཀྱི་འགྲེས་རྐང་ལྔ་བཅུ་རྩ་ལྔ་ཡོད་པའི་ཕྱིར། དང་པོ་གྲུབ་སྟེ། ཕུང་པོ་ལྔ། དབང་པོ་དྲུག་ཡུལ་དྲུག་རྣམ་པར་ཤེས་

[085A]༄༅། །པ་དྲུག་རེག་པ་དྲུག་ཚོར་བ་དྲུག་ཁམས་དྲུག་རྟེན་འབྲེལ་ཡན་ལག་བཅུ་གཉིས་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། སྤྱོད་པའི་ལམ་ཕ་རོལ་ཏུ་ཕྱིན་པ་དྲུག་ལྟ་བའི་ལམ་སྟོང་ཉིད་བཅོ་བརྒྱད་དེ་ཉེར་
བཞི༑ རྣལ་འབྱོར་གྱི་ལམ་བྱང་ཕྱོགས་སོ་བདུན་གྱི་སྡེ་ཚན་བདུན། ཞི་གནས་ཀྱི་ལམ་འཕགས་པའི་བདེན་པ་བཞི། བསམ་གཏན་བཞི། ཚད་མེད་པ་བཞི། གཟུགས་མེད་པའི་སྙོམས་པར་འཇུག་པ་བཞི། རྣམ་པར་ཐར་པ་བརྒྱད། མཐར་གྱིས་
གནས་པའི་སྙོམས་པར་འཇུག་པ་དགུ་ལྷག་མཐོང་གི་ལམ་རྣམ་ཐར་སྒོ་གསུམ། ཡོན་ཏན་ཁྱད་པར་ཅན་གྱི་ལམ་མངོན་པར་ཤེས་པ། ཏིང་ངེ་འཛིན། གཟུངས་ཀྱི་སྒོ། འབྲས་བུའི་ལམ་སྟོབས་བཅུ། མི་འཇིགས་པ་བཞི། སོ་སོར་ཡང་དག་པར་
རིག་པ་བཞི། བྱམས་པ་ཆེན་པོ། སྙིང་རྗེ་ཆེན་པོ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། གང་ཟག་གི་ལམ་རྒྱུན་ཞུགས། ཕྱིར་འོང། ཕྱིར་མི་འོང། དགྲ་བཅོམ་པ། རང་སངས་རྒྱས། ཐམས་ཅད་ཤེས་པ་ཉིད། ལམ་གྱི་རྣམ་པ་ཤེས་པ་ཉིད་
རྣམ་པ་ཐམས་ཅད་མཁྱེན་པ་ཉིད་རྣམས་སུ་ཡོད་པའི་ཕྱིར། ཡུམ་གྱི་མདོའི་བརྗོད་བྱ་དངོས་པོ་བརྒྱད་དུ་གྲངས་ངེས་པ་ཡིན་ཏེ། ཉམས་སུ་བླང་བྱའི་ཡུལ་ལ་མཁྱེན་པ་གསུམ་དུ་གྲངས་ངེས། ཉམས་སུ་ལེན་བྱེད་ཀྱི་ལམ་ལ་སྦྱོར་བ་བཞིར་གྲངས་
ངེས༑ ཉམས་སུ་བླངས་པའི་འབྲས་བུ་ལ་འབྲས་བུ་ཆོས་སྐུར་གྲངས་ངེས་པའི་ཕྱིར། དང་པོ་གྲུབ་སྟེ། རྒྱན་གྱི་ཆེད་དུ་བྱ་བའི་གདུལ་བྱས་ལམ་ཉམས་སུ་ལེན་པའི་རིམ་པའི་དབང་དུ་བྱས་ནས་ཀྱང་དེ་ལ་དེ་གསུམ་དུ་གྲངས་ངེས། འཕགས་བཞིའི་

[085B] དང་པོ་གྲུབ་སྟེ། དེས་རྣམ་མཁྱེན་རང་རྒྱུད་ལ་བསྐྱེད་པ་ལ་ཐེག་པ་གསུམ་གྱི་ལམ་གསུམ་རྫོགས་པར་སྒོམ་པའི་ལམ་ཤེས་ཐོབ་པ་སྔོན་དུ་འགྲོ་དགོས། དེ་ལ་ཡང་གཞི་ཤེས་
ཀྱི་རྣམ་པ་མི་རྟག་སོགས་བཅུ་དྲུག་རྟོགས་པའི་ཡེ་ཤེས་སྒོམ་པ་སྔོན་དུ་འགྲོ་དགོས་པའི་ཕྱིར། རྩ་རྟགས་གཉིས་པ་གྲུབ་སྟེ། ཉོན་སྒྲིབ་དང་ཤེས་སྒྲིབ་མ་ལུས་པར་སྤོད་པ་ལ་མཁྱེན་གསུམ་གྱི་རྣམ་བ་རྫོགས་པར་སྒོམ་དགོས་པས། དེ་ལ་ཡང་
མཁྱེན་གསུམ་གྱི་རྣམ་པ་ལ་དབང་ཐོབ་དོན་དུ་སྒོམ་པ་རྣམ་རྫོགས་སྦྱོར་བ་དང། དབང་ཐོབ་ནས་སྒོམ་པ་རྩེ་སྦྱོར་གཉིས་སུ་ངེས་པས་དེ་གཉིས་བཞག་འབྲས་བུ་ཆོས་སྐུ་དངོས་སུ་ཐོབ་པ་ལ་དེའི་སྦྱོར་བའི་གནས་སྐབས་སུ་མི་རྟག་པ་ལྟ་བུ་གཅིག་ཡིད་
ལ་བྱས་པ་ན་གཞན་རྣམས་ལ་རྩོལ་བ་མི་དགོས་པར་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཡིད་ཡུལ་དུ་འཆར་ཐུབ་པ་གཅིག་དགོས་ལ། དེ་ལ་དེའི་སྔ་རོལ་དུ་མཁྱེན་གསུམ་གྱི་རྣམ་པ་ལ་རྩོལ་བས་རིམ་ཅན་དུ་སྒོམ་པའི་མཐར་གྱིས་སྦྱོར་
པ་ཐོབ་པ་སྔོན་དུ་འགྲོ་དགོས་པས་སྦྱོར་བ་ཕྱི་མ་གཉིས་བཞག་པའི་ཕྱིར། འོ་ན་མཁྱེན་གསུམ་གྱི་གོ་རིམ་འདི་ལྟར་བཤད་པའི་རྒྱུ་མཚན་ཅི་ཡིན་ཞེ་ན། ཆོས་སྐུའི་མཚམས་སྦྱར་གྱི་འགྲེལ་ཆེན་ལས། གང་གི་ཚེ་སྒྱུ་དང་གཡོ་ཐམས་ཅད་རྣམ་པར་སྤངས་པ་
ལ་སོགས་པའི་ཡིད་ལ་བྱེད་པ་རྣམས་ཇི་སྐད་དུ་བཤད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ། སྒྱུ་མ་དང་འདྲ་བ་ཉིད་རྗེས་སུ་རིག་པར་བྱེད་པ་དང། ལམ་གྱི་རྣམ་པར་ཤེས་པ་ཉིད་ཀྱིས་རྣམ་པར་དཔྱོད་པ་དང། ཐམས་ཅད་ཤེས་པ་ཉིད་ཀྱིས་

[086A]༄༅། །འཇུག་པ་དང། རྣམ་པ་ཀུན་མངོན་པར་རྫོགས་པར་རྟོགས་པས་རྟོགས་པར་བྱེད་པ་དང། རྩེ་མོའི་མངོན་པར་རྟོགས་པས་སེམས་པ་དང། མཐར་གྱིས་པའི་མངོན་པར་རྟོགས་པས་འཇལ་བ་དང། སྐད་ཅིག་མའི་
མངོན་པར་རྟོགས་པས་ཉེ་བར་རྟོགས་པར་འགྱུར་བ་དང། ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པས་ཀྱང་བསྒོམ་པར་འགྱུར་བ་དེའི་ཚེ་བྱང་ཆུབ་སེམས་དཔའ་འདི་ལ་ཆོས་ཀྱི་སྐུའི་ཡོན་ཏན་དང། ལོངས་སྤྱོད་རྫོགས་པའི་སྐུའི་མཚན་
ཉིད་ཀྱི་སངས་རྒྱས་ཀྱི་ཞིང་དང། སྤྲུལ་པའི་སྐུ་རང་གི་ངོ་བོ་སངས་རྒྱས་ཀྱི་ཆོས་བླ་ན་མེད་པ་འཕྲིན་ལས་དང་བཅས་པ་ཡོངས་སུ་རྫོགས་བ་རྙེད་དཀའ་བར་མི་འགྱུར་བས་ཞེས་བྱ་བ་ནི་ཚིག་དོན་ཡིན་ནོ། །ཞེས་གསུངས། དོན་ནི། རྒྱུ་འབྲས་དོན་གྱི་
རིམ་པའི་དབང་དུ་བྱས་ན། དང་པོར་གཞི་ཤེས་བཤད་རིགས་ཏེ། རྒྱན་གྱི་ཆེད་དུ་བྱ་བའི་གདུལ་བྱས་སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པའི་རྣམ་མཁྱེན་རང་རྒྱུད་ལ་སྐྱེད་པ་ལ་ཐེག་པ་གསུམ་གྱི་ལམ་ཤེས་པའི་ལམ་ཤེས་
ཐོབ་པ་སྔོན་དུ་འགྲོ་དགོས། དེ་ལ་མི་རྟག་སོགས་བཅུ་དྲུག་རྟོགས་པའི་སྐྱེས་བུ་འབྲིང་དང་ཐུན་མོང་བའི་བསམ་པ་སྤྱོད་པ་སྔོན་དུ་འགྲོ་དགོས་པའི་ཕྱིར། འདིར་ནི་བཤད་པའི་རིམ་པའི་དབང་དུ་བྱས་ནས་དང་པོར་རྣམ་མཁྱེན་བཤད་པ་ཡིན་
རྒྱན་གྱི་ཆེད་དུ་བྱ་བའི་གདུལ་བྱས་འབྲས་བུ་རྣམ་མཁྱེན་གྱི་ཕན་ཡོན་མཐོང་ནས་ལམ་ཉམས་སུ་ལེན་པ་ལ་སྤྲོ་བ་བསྐྱེད་པར་བྱ་བའི་ཕྱིར་དུ་དང་པོར་རྣམ་མཁྱེན་བཤད་པ་ཡིན་པའི་ཕྱིར། དཔེར་ན། ཚོང་བས་ཚོང་གི་ཁེ་ཕོག་མཐོང་ནས་ཚོང་

[086B] ཞིང་པས་ལོ་ཏོག་གི་ཕན་ཡོན་མཐོང་ནས་སོ་ནམ་ལ་འཇུག་པ་བཞིན་ནོ། །མཁྱེན་གསུམ་དང་སྦྱོར་བཞིའི་རིམ་པ་ཡང་བཤད་པའི་རིམས་པའི་དབང་དུ་བྱས་ཏེ། རྒྱུ་འབྲས་དོན་གྱི་རིམ་པ་ལྟར་ན། དང་པོར་སྦྱོར་བཞི་འཆད་དགོས་
པའི་ཕྱིར་ཏེ། མཁྱེན་གསུམ་ཐོབ་པ་ལ་སྦྱོར་བཞི་ཐོབ་པ་སྔོན་དུ་འགྲོ་དགོས་པའི་ཕྱིར། འོ་ན། དངོས་པོ་བརྒྱད་པོ་དེ་གང་ཞེ་ན། སེམས་བསྐྱེད་སོགས་ཆེས་བཅུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས། རྣམ་མཁྱེན་གྱི་མཚན་ཉིད་
དབྱེ་ན། ཤེས་བྱའི་རྣམ་པ་མ་ལུས་པར་མཁྱེན་པའི་ལྡོག་ཆ་ནས་ཕྱེ་བའི་རྣམ་མཁྱེན་དང། རྒྱུ་འབྲས་གཙོ་བོའི་ཆོས་བཅུ་མངོན་སུམ་དུ་རྟོགས་པའི་ལྡོག་ཆ་ནས་ཕྱེ་བའི་རྣམ་མཁྱེན་གཉིས་སུ་ཡོད། ས་མཚམས་སངས་རྒྱས་ཀྱི་ས་ཁོ་ནར་ཡོད། རང་
རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་དེ། ལམ་ཤེས་ཀྱི་མཚན་ཉིད། དབྱེ་ན། ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའི་ལམ་
ཤེས༑ བྱང་སེམས་ཀྱི་ལམ་ཤེས་པའི་ལམ་ཤེས་དང་གསུམ། ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད། དབྱེ་ན་
མི་མཐུན་ཕྱོགས་ཀྱི་གཞི་ཤེས་དང། གཉེན་པོ་ཕྱོགས་ཀྱི་གཞི་ཤེས་གཉིས་སུ་ཡོད། ས་མཚམས་འཕགས་པ་མཐའ་དག་གི་རྒྱུད་ལ་ཡོད། མཁྱེན་གསུམ་གྱི་རྣམ་པ་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། རྣམ་རྫོགས་

[087A]༄༅། །སྦྱོར་བའི་མཚན་ཉིད། དབྱེ་ན། བརྒྱ་བདུན་ཅུ་རྩ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་ཤེས་
རབ་ཀྱིས་ཟིན་པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད། དབྱེ་ན་བཞི་ཡོད། ས་མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་པ་རིམ་
གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་གང་ཞིག་རྒྱུན་མཐའི་སྔ་ལོགས་ཚུན་ཆད་ཀྱིས་བསྡུས་པ། མཐར་གྱིས་སྦྱོར་བའི་མཚན་ཉིད། དབྱེ་ན། བཅུ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་
རྒྱུན་མཐའི་སྔ་ལོགས་ཀྱི་བར་དུ་ཡོད། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་དངོས་ཡུལ་དུ་བྱེད་པའི་ནུས་པ་ཐོབ་པའི་སེམས་དཔའི་རྣལ་འབྱོར་མཐར་ཐུག་སྐད་ཅིག་སྦྱོར་གྱི་
མཚན་ཉིད། དབྱེ་ན་བཞི་ཡོད། ས་མཚམས་རྒྱུན་མཐའ་ཁོ་ནར་ཡོད། མཁྱེན་གསུམ་གྱི་རྣམ་པ་སྒོམ་སྟོབས་ཀྱིས་ཐོབ་པའི་འབྲས་བུ་མཐར་ཐུག་འབྲས་བུ་ཆོས་སྐུའི་མཚན་ཉིད། དབྱེ་ན་བཞི་ཡོད། ས་མཚམས་སངས་རྒྱས་ཀྱིས་ཁོ་ནར་ཡོད། འོ་ན། དངོས་པོ་
བརྒྱད་པོ་དེ་མཚོན་བྱེད་ཀྱི་ཆོས་བདུན་ཅུ་པོ་དེ་གང་ཞེ་ན། རྣམ་མཁྱེན་མཚོན་བྱེད་ཀྱི་ཆོས་ལ་བཅུ་ཡོད་དེ། སེམས་བསྐྱེད། གདམས་ངག་ཐེག་ཆེན་གྱི་སྦྱོར་ལམ། སྒྲུབ་པའི་རྟེན་རང་བཞིན་གནས་རིགས་སྒྲུབ་པའི་དམིགས་པ། སྒྲུབ་པའི་ཆེད་དུ་བྱ་བ་

[087B] འཇུག་སྒྲུབ། ཚོགས་སྒྲུབ། ངེས་འབྱུང་སྒྲུབ་པ་རྣམས་སུ་ཡོད་པའི་ཕྱིར། ལམ་ཤེས་མཚོན་བྱེད་ཀྱི་ཆོས་ལ་བཅུ་གཅིག་ཡོད་དེ། ལམ་ཤེས་ཀྱི་ཡན་ལག། ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའི་ལམ་
ཤེས༑ ཐེག་ཆེན་གྱི་མཐོང་ལམ། ཐེག་ཆེན་གྱི་སྒོམ་ལམ་གྱི་བྱེད་པ། མོས་པ་སྒོམ་ལམ་མོས་པའི་ཕན་ཡོན། བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ། སྒྲུབ་པ་སྒོམ་ལམ། རྣམ་དག་སྒོམ་ལམ་རྣམས་སུ་ཡོད་པའི་ཕྱིར། གཞི་ཤེས་མཚོན་
བྱེད་ཀྱི་ཆོས་ལ་དགུ་ཡོད་དེ། ཤེས་པས་སྲིད་ལ་མི་གནས་པའི་ལམ་ཤེས། སྙིང་རྗེས་ཞི་ལ་མི་གནས་པའི་ལམ་ཤེས། འབྲས་ཡུམ་ལ་རིང་བའི་གཞི་ཤེས། དེ་ལ་ཉེ་བའི་གཞི་ཤེས། མི་མཐུན་ཕྱོགས་ཀྱི་གཞི་ཤེས། གཉེན་པོའི་ཕྱོགས་ཀྱི་གཞི་
ཤེས༑ གཞི་ཤེས་ཀྱི་སྦྱོར་བ། གཞི་ཤེས་སྦྱོར་བའི་མཉམ་ཉིད། ཉན་ཐོས་ཀྱི་རྟོགས་རིགས་སུ་གནས་པའི་མཐོང་ལམ་རྣམས་སུ་ཡོད་པའི་ཕྱིར། རྣམ་རྫོགས་སྦྱོར་བ་མཚོན་བྱེད་ཀྱི་ཆོས་ལ་བཅུ་གཅིག་ཡོད་དེ། རྣམ་རྫོགས་སྦྱོར་བའི་བསྒོམ་བྱའི་
རྣམ་པ་སྦྱོར་བ་སྦྱོར་བའི་ཡོན་ཏན། སྦྱོར་བའི་སྐྱོན། སྦྱོར་བའི་མཚན་ཉིད། ཐེག་ཆེན་གྱི་ཐར་པ་ཆ་མཐུན། ཐེག་ཆེན་གྱི་ངེས་འབྱེད་ཆ་མཐུན། ཕྱིར་མི་ལྡོག་པའི་རྟགས། སྲིད་ཞི་མཉམ་ཉིད་ཀྱི་སྦྱོར་བ། ཞིང་དག་སྦྱོར་བ། ཐབས་མཁས་སྦྱོར་
བ་རྣམས་སུ་ཡོད་པའི་ཕྱིར། རྩེ་སྦྱོར་མཚོན་བྱེད་ཀྱི་ཆོས་ལ་བརྒྱད་དུ་ཡོད་དེ། རྟགས་བཅུ་གཉིས་པོ་དང་ལྡན་པའི་རྩེ་སྦྱོར། བསོད་ནམས་རྣམས་པར་འཕེལ་བའི་རྩེ་སྦྱོར། བརྟན་པའི་རྩེ་སྦྱོར། སེམས་ཀུན་ཏུ་གནས་པའི་རྩེ་སྦྱོར། མཐོང་ལམ་

[088A]༄༅། །རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་པའི་རྩེ་སྦྱོར། བསལ་བྱ་ལོག་སྒྲུབ་དང་བཅས་པ་རྣམས་སུ་ཡོད་པའི་ཕྱིར། མཐར་གྱིས་སྦྱོར་བ་མཚོན་བྱེད་ཀྱི་ཆོས་ལ་བཅུ་གསུམ་དུ་ཡོད་དེ། དེ་ལ་ཕར་ཕྱིན་དྲུག་གི་མཐར་
གྱིས་སྦྱོར་བ་དྲུག། རྗེས་དྲན་དྲུག་གི་དེ་དྲུག་དངོས་མེད་ངོ་བོ་ཉིད་ཀྱི་དེ་དང་བཅུ་གསུམ་ཡོད་པའི་ཕྱིར། སྐད་ཅིག་སྦྱོར་མཚོན་བྱེད་ཀྱི་ཆོས་ལ་བཞི་ཡོད་དེ། དེ་ལ་རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་དང། རྣམ་པར་སྨིན་པའི་སྐད་ཅིག་
སྦྱོར་དང། མཚན་ཉིད་མེད་པའི་སྐད་ཅིག་སྦྱོར་དང། གཉིས་སུ་མེད་པའི་སྐད་ཅིག་སྦྱོར་དང་བཞི་ཡོད་པའི་ཕྱིར། འབྲས་བུ་ཆོས་སྐུ་མཚོན་བྱེད་ཀྱི་ཆོས་ལ་བཞི་ཡོད་དེ། དེ་ལ་ངོ་བོ་ཉིད་སྐུ། ལོངས་སྐུ། སྤྲུལ་སྐུ། ཡེ་ཤེས་ཆོས་སྐུ་མཛད་པ་
འཕྲིན་ལས་དང་བཅས་པ་རྣམས་སུ་ཡོད་པའི་ཕྱིར། འདི་དག་གི་མཚན་ཉིད་དང། དབྱེ་བ་སོགས་རྒྱས་པར་འོག་ཏུ་རང་རང་གི་སྐབས་སུ་འཆད་དོ། །འདི་དག་གིས་ཟློས་པ་སྤོང་བ་ལ་འཕགས་པའི་ལུགས་དང། སློབ་དཔོན་གྱི་ལུགས་གཉིས་
ལས༑ སློབ་དཔོན་གྱི་བཞེད་པ་ནི་སྐབས་བཞི་པར་འཆད་ལ། འཕགས་པ་ལྟར་ན་སྒྲུབ་པ་དང། སྦྱོར་བ་དང། གང་ཟག་དང། རྟོག་པ་དང། སྒོམ་ལམ་དང། མཐོང་ལམ་དང། སྦྱོར་ལམ་ལ་ཟློས་པ་སྤང་བའོ། །དང་པོ་ནི། གདམས་
ངག་གི་སྐབས་སུ་སྒྲུབ་དང། ཞེས་དང། སྒྲུབ་པ་བཞི་རྣམས་ཟློས་པར་འགྱུར་ཏེ། སྒྲུབ་པ་ཁྱད་པར་མེད་པ་ཡང་ཡང་བསྟན་པའི་ཕྱིར་རོ་ཞེ་ན། སྐྱོན་མེད་དེ། དང་པོ་དེ་གདམས་ངག་གི་བརྗོད་བྱའི་ཆ་ནས་ཡིན་ལ། གཉིས་པ་དེ་སྒྲུབ་པ་རང་གི་

[088B] དབྱེ་བ་བསྟན་པ་ཡིན་པའི་ཕྱིར། གཉིས་པ་ནི། གཞི་ཤེས་ཀྱི་སྦྱོར་བ་དང། རྣམ་ཀུན་གྱི་སྦྱོར་བ་གཉིས་ཡང་ཟློས་པར་འགྱུར་རོ་ཞེ་ན། སྐྱོན་མེད་དེ། དང་པོ་དེ་བཞི་གང་ཟག་བདག་གི་སྐྱེ་མེད་དུ་རྟོགས་ནས་སྒོམ་པ་ཉེ་རང་གི་སྦྱོར་བ་
ཟློག་ནས་འཕེན་བྱེད་ཡིན་ལ། གཉིས་པ་སྐྱེ་མེད་གསུམ་ག་བསྡུས་ནས་སྒོམ་པ་ཡིན་པའི་ཕྱིར། གསུམ་པ་ནི། སྐབས་དང་པོར་གང་ཟག་ཉིད་ཤུ་བཤད་པ་དང། གཉིས་པར། མོག་མོག་པོར་བྱེད་ལ་སོགས་དང། །ཞེས་དང། རྟེན་གྱི་བསེ་རུ་ལྟ་
བུའི་ལམ། །ཞེས་དང། སྐབས་བཞི་པར། སངས་རྒྱས་རྣམས་ལ་ལྷག་པར་བྱས། །ཞེས་དང། སློབ་པ་ཕྱིར་མི་ལྡོག་པའི་ཚོགས། །ཞེས་གསུངས་པ་རྣམས་ཟློས་པར་འགྱུར་རོ། །ཞེ་ན་སྐྱོན་མེད་དེ། དང་པོ་དེ་དཀོན་མཆོག་གསུམ་བཤད་
པའི་སྐབས་ཀྱི་དགེ་བདུན་དཀོན་མཆོག་ཡིན་ལ། གཉིས་པ་དེ། ལམ་ཤེས་སྐྱེ་བའི་རྟེན་དང། གསུམ་པ་དེ། རང་རྒྱལ་གྱི་ལམ་གྱི་རྟེན་གྱི་གང་ཟག་དང། བཞི་པ་དེ། ཡུམ་ཉན་པའི་སྣོད་རུང་གི་གང་ཟག་དང། ལྔ་པ་དེ། ཕྱིར་མི་ལྡོག་པའི་རྟེན་
ངོས་གཟུང་བར་བྱ་བའི་ཆེད་ཡིན་པའི་ཕྱིར། བཞི་པ་ལ། སྐབས་དང་པོར་སྦྱོར་ལམ་གྱི་རྟོག་པ་བཞི་བསྟན་པ་དང། སྐབས་ལྔ་པར་མཐོང་སྤང་རྟོག་པ་དང། སྒོམ་སྤང་རྟོག་པ་བཞི་ཚན་གཉིས་བཤད་པ་ལ་ཟློས་སྐྱོན་ཡོད་དོ། །ཞེ་ན། སྐྱོན་མེད་
དེ༑ དང་པོ་དེ། ཐེག་ཆེན་གྱི་སྦྱོར་ལམ་གྱི་ཁྱད་ཆོས་སུ་བསྟན། གཉིས་པ་དེ། ཐེག་ཆེན་གྱི་མཐོང་ལམ་གྱི་སྤང་བྱར་བསྟན། གསུམ་པ་དེ། ཐེག་ཆེན་གྱི་སྒོམ་ལམ་གྱི་སྤང་བྱར་བསྟན་པ་ཡིན་པའི་ཕྱིར། དེ་བཞིན་དུ་གཉེན་པོའི་ཚོགས་སྒྲུབ་ཀྱི་

[089A]༄༅། །སྐབས་སུ། རྟོག་པ་བརྒྱད་བསྟན་པ་དང་ཡང་མི་ཟློས་ཏེ། དེ་ནི་གཉེན་པོའི་ཚོགས་ཀྱི་དབྱེ་བ་བསྟན་པའི་ཕྱིར་དུ་བསྟན་པ་ཡིན་པའི་ཕྱིར། ལྔ་བ་ལ། སྐབས་རྣམས་སུ་སྒོམ་ལམ་ཡང་ཡང་བསྟན་པས་ཟློས་སྐྱོན་ཡོད་
དོ་ཞེ་ན། ལམ་ཤེས་སུ་བཤད་པའི་སྒོམ་ལམ་ནི། ལམ་ཐམས་ཅད་བསྐྱེད་པར་བྱ་ཞིང། ཡང་དག་པའི་མཐའ་མངོན་དུ་མི་བྱ་ཞེས་འབྱུད་བས་མཐའ་གཉིས་ལ་མི་གནས་པའི་ཆ་ནས་བསྟན། སྐབས་བཞི་པར། སྒོམ་པའི་ལམ་ནི་ཟབ་པ་སྟེ། །
ཞེས་པ་ནི་ཕྱིར་མི་ལྡོག་པའི་རྟགས་ཀྱི་སྒོ་ནས་བསྟན། སྐབས་ལྔ་པར། སྒོམ་ལམ་བཤད་པ་ནི་སྒོམ་སྤང་རྟོག་པའི་གཉེན་པོའི་ཆ་ནས་བསྟན། གདམས་ངག་གི་སྐབས་སུ། སྒོམ་ཞེས་བྱ་ལ། ཞེས་གསུངས་པ་ནི། གདམས་ངག་གི་བརྗོད་
བྱའི་ཆ་ནས་བསྟན། གཉེན་པོའི་ཚོགས་སྒྲུབ་ཏུ་སྒོམ་པའི་ལམ་ཞེས་གསུངས་པ་ནི། གཉེན་པོའི་ཚོགས་ཀྱི་དབྱེ་བ་ཤེས་པའི་ཕྱིར་དུ་བསྟན་པ་ཡིན། དྲུག་པ་ལ། སྐབས་རྣམས་སུ་མཐོང་ལམ་ཡང་ཡང་བསྟན་པ་ལ་ཟློས་སྐྱོན་ཡོད་དོ། །
ཞེ་ན། སྐྱོན་མེད་དེ། གདམས་ངག་གི་སྐབས་སུ་མཐོང་ལམ་དང། ཞེས་གསུངས་པ་ནི། གདམས་ངག་གི་བརྗོད་བྱའི་ཆ་ནས་བསྟན། ཚོགས་སྒྲུབ་ཀྱི་སྐབས་སུ། མཐོང་ལམ་དང། ཞེས་བཤད་པ་ནི་གཉེན་པོའི་ཚོགས་ཀྱི་དབྱེ་བ་
ཤེས་པའི་ཕྱིར་དུ་བསྟན། སྐབས་གཉིས་པར་ནི་མཐའ་གཉིས་ལ་མི་བརྟེན་པའི་མཐོང་ལམ་བསྟན། སྐབས་གསུམ་པར་ཐེག་དམན་གྱི་ས་ལས་འདའ་བར་བྱ་བའི་མཐོང་ལམ་བསྟན། སྐབས་བཞི་པར། མཐོང་བའི་ལམ་ལ་བཟོད་པ་དང་

[089B] སྐད་ཅིག་མ་ནི་བཅུ་དྲུག་གིས། །ཞེས་པས་ནི་ཉན་རང་ལས་ཁྱད་པར་དུ་འཕགས་པར་བསྟན། སྐབས་ལྔ་པར་མཐོང་ལམ་བསྟན་པ་ནི་མཐོང་སྤང་རྟོག་པའི་གཉེན་པོའི་ཆ་ནས་
བསྟན་པ་ཡིན་པའི་ཕྱིར། བདུན་པ་ནི། སྐབས་རྣམས་སུ་སྦྱོར་ལམ་ཡང་ཡང་བསྟན་པས་ཀྱང་ཟློས་སྐྱོན་ཡོད་དོ། །ཞེས་ན། སྐྱོན་མེད་དེ། སྐབས་དང་པོར་ཐེག་ཆེན་གྱི་སྦྱོར་ལམ་བསྟན་པ་ནི། དམིགས་རྣམ་རྒྱུ་གསུམ་ལྡན་ཆོས་རྟོག་པ་ཡོངས་
འཛིན་ཆེ་འབྲིང་ཆུང་གསུམ་གྱི་དབྱེ་བ་སྟེ་ཁྱད་ཆོས་དྲུག་གི་སྒོ་ནས་ཉན་རང་གི་སྦྱོར་ལམ་ལས་ཁྱད་པར་དུ་འཕགས་པར་བསྟན། སྐབས་གཉིས་པར་ངེས་འབྱེད་བཞི་ཚན་གཉིས་བསྟན་པ་ནི། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་སྐབས་སུ་དམིགས་
པ་གཟུགས་སོགས་ལ་དམིགས་ནས་རྣམ་པ་སྟོང་ཉིད་དབྱེར་མེད་པ་ལ་སོགས་པའི་རྣམ་པར་བསྟན། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་སྐབས་སུ། དམིགས་པ་ཆོས་ཐམས་ཅད་བཏགས་པ་ཙམ་ལ་དམིགས་ནས་རྣམ་པ་བཏགས་པ་དང་མི་
འགལ་བར་ཆོས་ཉིད་སྟོན་པའི་རྣམ་པ་ཅན་ལ་སོགས་པར་བསྟན་པ་ཡིན་པས། དེ་གསུམ་ལ་སྔ་མ་སྔ་མ་ལས་ཕྱི་མ་ཕྱི་མ་དམིགས་རྣམ་མི་འདྲ་བའི་ཕྱིར། སྐབས་བཞི་པར། དྲོ་བ་རྣམས་ཀྱི་དམིགས་པ་འདིར། །ཞེས་སོགས་སུ་བསྟན་པ་ནི་དམིགས་
པ་སེམས་ཅན་དང། རྣམ་པ་སེམས་མཉམ་པ་ལ་སོགས་པའི་སྒོ་ནས་དམིགས་པས་མི་ཟློས་ལ། སྐབས་ལྔ་པར། སྦྱོར་ལམ་བསྟན་པ་ནི་རྩེ་སྦྱོར་གྱི་བསྟན་པ་ཡིན་པས་མི་ཟློས་པའི་ཕྱིར། འདི་དག་ནི་འཕགས་པའི་བཞེད་པ་གསེར་

[090A]༄༅། །ཕྲེང་དུ་བཀོད་པའོ།    ༈    །གཉིས་པ་ཡན་ལག་གི་སྒོ་ནས་རྒྱས་པར་བཤད་པ་ལ། ཚིག་ལེའུ་བྱས་པ་དང་འབྲེལ་བའི་དོན་གཞན་བཤད་པ་དང། ཚིག་ལེའུ་བྱས་བ་ཉིད་ཀྱི་དོན་བཤད་པའོ། །དང་པོ་ལ་
མདོ་དང་ཇི་ལྟར་སྦྱར་བ་དང། སྦྱོར་ཚུལ་ལ་རྩོད་པ་སྤང་བའོ། །དང་པོ་ནི། གལ་ཏེ་བསྟན་བཅོས་མངོན་རྟོགས་རྒྱན་འདིས་མདོའི་དོན་ཀུན་བསྡུས་པ་ཡིན་ན། ཅིའི་ཕྱིར་འདིར་གླེང་གཞི་དང། རྗེ་བཙུན་གྱིས་ཞུས་བ། །རྟག་དུས་ཀྱི་ལེའུ། ཆོས་
འཕགས་ཀྱི་ལེའུ། ཤེར་ཕྱིན་ཡོངས་སུ་གཏད་པའི་ལེའུ་རྣམས་མ་བསྡུས་ཤེ་ན། གླེང་གཞི་མ་བསྡུས་པའི་རྒྱུ་མཚན་ཡོད་དེ། དེ་ནི་ཡུམ་འདི་གསུངས་པའི་ཚེ་འཁོར་འདུས་ཚུལ་ལ་སོགས་པ་སྟོན་པས་གོ་སླ་ལ། དེ་ལྟར་དུ་གདུལ་བྱ་རྣམས་
ཀྱིས་རང་གིས་རྟོགས་ནུས་བཞིན་དུ་ཡང་དེ་སྟོན་པ་ལ་དགོས་པ་མེད་པའི་ཕྱིར། རྗེ་བཙུན་ཉིད་ཀྱིས་ཞུས་པ་འདིར་མ་བསྡུས་པའི་རྒྱུ་མཚན་ཡོད་དེ། དེ་ནི་ཐེག་པ་གཅིག་དང་རིགས་གཅིག་ཏུ་སྟོན་པ་ཡིན་ལ། དེ་ཡང་འཇམ་དཔལ་གྱི་མན་ངག་ལ་
སོགས་པའི་མདོ་སྔེ་དུ་མ་དང། དཔུ་མའི་རྩ་བ་ལ་སོགས་པར་གསལ་བར་མཛད་པས་འདིར་བསྟན་མི་དགོས་པའི་ཕྱིར། ཞེས་ཆོས་བཤེས་བཞེང། རྟག་དུས་དང་ཆོས་འཕགས་ཀྱི་ལེའུ་གཉིས་མ་བསྡུས་པའི་རྒྱུ་མཚན་ཡོད་དེ། དེ་གཉིས་
སློབ་མ་དང་དགེ་བའི་བཤེས་གཉེན་གྱི་རྣམ་ཐར་བསྟན་པ་ཡིན་པས། དེ་ཡང་མ་འོངས་པ་རྣམས་ལ་དེ་ལྟར་སློབ་པའི་ཆེད་དུ་སྤོན་བྱུང་བ་བསྟན་པ་ཡིན་པས་གོ་སླ་བ་ལ་དགོངས་པ་ཡིན་པའི་ཕྱིར། ཡོངས་གཏད་ཀྱི་ལེའུ་བསྡུས་མི་དགོས་ཏེ་

[090B] གཞན་ཡང། བར་པར་དུ་གང་ཟག་ལུང་བསྟན་པ་དང་སྔོན་རབས་ལ་སོགས་པ་འགའ་ཞིག་མ་བསྡུས་པའི་རྒྱུ་མཚན་ཡོད་དེ། དེ་རྣམས་གོ་སླ་པ་ལ་
དགོངས་ནས་མ་བསྡུས་པའི་ཕྱིར། དེ་ལ་ལེའུ་ཕྱི་མ་གསུམ་པོ་དེ་གོ་སླ་པ་ལ་དགོངས་ནས་མ་བསྡུས་པར་རྒྱན་སྣང་དང། གནད་ཀྱི་ཟླ་འོད་གཉིས་ལས་གསལ་བར་བཤད་དོ། །བྱམས་པས་ཞུས་པ་བསླབ་པ་རབ་ཏུ་དབྱེ་བའི་ལེའུ་ནི་ལེའུ་
བརྒྱད་མ་དང་དག་ལྡན་སྙིང་པོ་མཆོག་ཟླ་འོད་རྣམས་སུ་ཕྱིན་ཅི་ལོག་སྤོང་བ་ལ་འགོད་པའི་འཕྲིན་ལས་དང་སྦྱར་བས། བྱམས་ཞུས་རྒྱན་གྱིས་མ་བསྡུས་པས་ལེའུ་བཞི་པོ་དེ་རྒྱན་གྱིས་མ་བསྡུས་སོ། །འོ་ན་གླེང་གཞི་རྒྱན་གྱིས་མ་བསྡུས་ན། འཕགས་
པས་འདི་སྐད་ཅེས་བྱ་བ་ལ་སོགས་པ་སྐབས་འབྱེད་པ་ནས། བརྩམས་ཏེ་ཡོངས་སུ་རྫོགས་པའི་བར་གྱི་དངོས་པོ་རྣམས་གཅིག་ཏུ་བསྡུས་ན། རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཆོས་ཀྱི་སྐུ་མཛད་པ་དང་བཅས་པའི་མཐར་ཐུག་པ་དངོས་
པོ་བརྒྱད་དུ་འགྱུར་རོ། །ཞེས་གསུངས་པ་དང་འགལ་ལོ། །ཞེ་ན༑ སྐྱོན་མེད་དེ། དེ་ནི་རྟོགས་དཀའ་བའི་དབུ་ཞབས་ཀྱི་དོན་ཙམ་བསྡུས་པ་ལ་དགོངས་པ་ཡིན་པའི་ཕྱིར། འཕགས་པས། གླེང་གཞིར་ཕྱོགས་བཅུའི་དེ་བཞིན་གཤེགས་པས་
པདྨའི་སྐྱེས་བསྐུར་བ་དང། བྱང་སེམས་གཞལ་དུ་མེད་པ་འདུས་པར་གསུངས་པ་ནི་སེམས་བསྐྱེད་ལ་སོགས་པའི་ཤེར་ཕྱིན་བཤད་པ་རྫོགས་པའི་བར་གྱི་འཇིག་རྟེན་ཐམས་ཅད་བྱིན་གྱིས་བརླབས་པ། སེམས་ཅན་དུ་མ་ལ་དམིགས་ནས་སེམས་

[091A]༄༅། །བསྐྱེད་པ་དང། སངས་རྒྱས་མང་བོར་བསྟན་པ་ལ་སོགས་པའི་ཆེད་དུ་ཡིན་ནོ། །ཞེས་གསུངས་པའི་ཕྱིར། དེས་ན་མཆོད་བརྗོད་དང་གླེང་གཞི་སྦྱོར་བ་མ་ཡིན་ཏེ། མཆོད་བརྗོད་དང་དགོས་འབྲེལ་གཉིས་རྐྱན་གྱིས་མདོ་
བཤད་པའི་སྔོན་འགྲོ་ཡིན་གྱི་མདོའི་བཤད་པ་དངོས་མ་ཡིན་པའི་ཕྱིར། དཔེར་ན་འགྲེལ་པ་འདིའི། ཤེས་རབ་ཕ་རོལ་ཕྱིན་པ་ལ། །ཞེས་སོགས་རྒྱན་གྱི་འགྲེལ་པ་མ་ཡིན་པ་བཞིན་ནོ། །ཁོ་ན་རེ། སྐྱོན་མེད་དེ། རྒྱན་འདིའི་རྩ་བའི་མདོ་ཇི་ལྟར་
འབྱུང་ཚུལ་སྟོན་པས་སྦྱོར་རིགས་པའི་ཕྱིར་ན། ལེའུ་ཕྱི་མ་གསུམ་ལ་ཡང་སྦྱོར་རིགས་པར་ཐལ། དེ་གསུམ་གྱིས་ཤེར་ཕྱིན་སྔོན་ཇི་ལྟར་བཙལ་ཚུལ་དང། དེ་ཇི་ལྟར་གཏོད་ཚུལ་སྟོན་པའི་ཕྱིར། ཁ་ཅིག་ཡོངས་གཏོད། དེ་ཡི་རྒྱུ་ནི་ཡོངས་གཏོད་
དང༑ ༑ཞེས་པས་བསྡུས། གླེང་གཞི་ནི། སངས་རྒྱས་ཞིང་ནི་དག་པ་ཉིད། །ཅེས་པས་བསྡུས། རྟག་ཆོས་གཉིས་ཡོངས་འཛིན་གྱིས་བསྡུས། ཞེས་ཟེར་བ་མི་འཐད་དེ། ཡོངས་གཏད་གཉིས་ཡོད་པའི་དང་པོ་དེ་ནི་ཡོངས་གཏད་དང། ཞེས་པས་
བསྡུས་ལ། ཐ་མ་ནི་རྟག་དུས་ཀྱིས་དཀའ་བས་བཙལ་བ་དེའི་ཕྱིར་ཡང་ཟུངས་ཤིག་ཅེས་གསུངས་པའི་ཕྱིར། གཞན་ཡང། སྣོད་ཁྱད་པར་ཅན་ན་བཞུགས་ནས་ཐེག་ཆེན་གསུངས་པའི་གླེང་གཞི་ཐམས་ཅད་དང། ནོར་བཟང་གིས་བླ་མ་
བསྟེན་པའི་ཚུལ་ལ་སོགས་པ་ཐམས་ཅད་ཀྱང་རྒྱན་གྱིས་བསྡུས་པར་ཐལ། གླེང་གཞིར་ཞིང་དག་པར་བཤད་པ་ཙམ་དང་ཆོས་འཕགས་སློབ་དཔེན་དང། རྟག་ཏུ་དུ་སློབ་མ་ཡིན་པ་ཙམ་གྱིས་དེ་དག་གིས་བསྡུས་པའི་ཕྱིར། རྟགས་ཁས་

[091B] ཁོ་ན་རེ། རྒྱན་དང་མདོ་སྦྱར་ནས་འཆད་མི་རིགས་ཏེ། མདོ་ཁ་ཅིག་སྒྲ་ཇི་བཞིན་ཡིན་པས་སྦྱར་རུང། ཁ་ཅིག་སྒྲ་ཇི་བཞིན་མིན་ཡང་རྒྱུ་མཚན་སྣང་བས་སྦྱར་རུང་ཡང། བྱང་ཆུབ་རྒྱས་བཤད་ཀྱིས་
སེམས་བསྐྱེད་གཉིས་པ་བསྟན་པར་འདོད་པ་ལྟ་བུ་མདོ་དེས་དོན་དེ་སྟོན་པ་ལ་ངེས་བྱེད་མེད་པ་དང། དྲོད་ཀྱི་སྐབས་སུ་བུད་མེད་དུ་མི་སྐྱེ་བར་བརྗོད་པ་ལྟ་བུ་དང། རྒྱན་དུ་དོན་ཡོད་པ་གླེགས་བམ་ཁ་ཅིག་ཏུ་མདོ་མི་སྣང་བའི་ཕྱིར། ཞེས་ཟེར་ན་
མདོ་སྦྱར་བའི་རྒྱུ་མཚན་མེད་པ་ལྟར་སྣང་བ་རྣམས་ནི་དེ་དག་ཏུ་སྦྱར་བའི་རྒྱུ་མཚན་གཉིས་ཡོད་པས་སྦྱར་རུང་སྟེ། རིམ་པ་བཞིན་སྦྱར་རིགས་པ་རྣམས་སྦྱར་བ་ན་ལྷག་མ་རྣམས་དེ་དང་སྦྱོར་བར་ཤུགས་ལ་གོ་བར་འགྱུར་བའི་ཕྱིར་དང། དེ་བཞིན་གཤེགས་པས་རྗེ་
བཙུན་ལ་དེ་ལྟར་སྦྱར་བའི་ལུང་མངའ་བའི་ཕྱིར། དེ་ཡང་ཡིན་ཏེ། རྗེ་བཙུན་རྒྱལ་ཚབ་ཏུ་དབང་བསྐུར་བས་དམ་པའི་ཆོས་མཛོད་གཞན་གྱིས་ལྟ་བའི་གནས་མ་ཡིན་པ་ལ་པའི་ལུང་གིས་དབང་བསྒྱུར་བ་ཡིན་པའི་ཕྱིར་དང། དྲོང་དང་བུད་མེད་དུ་མི་སྐྱེ་བར་བསྟན་
པ་ལྟ་བུའི་རྒྱན་གྱི་སྒྲས་མ་ཟིན་པ་རྣམས་ནི་ཟླས་བསྡུས་ཏེ་བསྟན་པའི་ཕྱིར། གཞན་ཡང། ཁ་ཅིག་གཅོ་བོ་བསྡུས་པས་འཁོར་ཞར་ལ་བསྡུས་པ་ཡིན་ཏེ། དཔེར་ན་རྒྱལ་པོ་འཁོར་བཅས་གཤེགས་པ་ལ་རྒྱལ་པོ་གཤེགས་ཞེས་བརྗོད་པ་ལྟ་བུ་ཡིན་པའི་
ཕྱིར༑ མདོ་ཁ་ཅིག་སྐབས་བརྒྱད་ཀྱི་ཁོངས་སུ་བསྟན་ཡང་གོ་སླ་བའི་ཆ་མ་བསྡུས་པ་ཡིན་ཏེ། དཔེར་ན། སྲིད་མོ་གང་གའའི་ལྷ་མོ་བསྐལ་པ་སྐར་མ་ལྟ་བུ་ལ་དེ་བཞིན་གཤེགས་པ་གསེར་གྱི་མེ་ཏོག་ཏུ་འཚང་རྒྱ་བར་ལུང་བསྟན་པ་དང། དགེ་སློང་བརྒྱ་ཕྲག་

[092A]༄༅། །དྲུག་ཅུ་བསྐལ་བ་སྐར་མ་ལྟ་བུ་ལ་མེ་ཏོག་བཀྲམ་པ་ཞེས་བྱ་བའི་དེ་བཞིན་གཤེགས་པ་ཚེ་བསྐལ་པ་སྟོང་ཕྲག་ཉི་ཤུ་ཉི་ཤུ་ཐུབ་བ་ཤ་སྟག་ཏུ་འཚང་རྒྱ་བར་ལུང་བསྟན་པ་ལྟ་བུ་ཡིན་པའི་ཕྱིར། མངོན་རྟོགས་རྒྱན་དུ་དོན་
ཡོད་པ་མདོའི་གླེགས་བམ་ཁ་ཅིག་ཏུ་མི་སྣང་བ་ནི། གཞུང་རབ་ཏུ་རྒྱས་པ་འདི་སྒྲུབ་པར་དཀའ་བ་དང། ལྔ་བརྒྱའི་ཐ་མ་ལ་འགྲོ་བ་རྣམས་ཀྱི་བློའི་སྟོབས་བྲི་བས་ལུང་ཚིག་ཉམས་པར་ཟད་ཀྱི་འདི་ལ་ལོག་པར་བསྟན་པའི་དྲི་མ་མེད་དེ། རྗེ་བཙུན་གྱིས་ཡུམ་
དེ་ལྟར་གཏན་ལ་ཕབ་པའི་ཕྱིར། ཞེས་སློབ་དཔོན་ཆོས་བཤེས་འཆད་པ་ལྟར་ལེགས་སོ། །འདི་དག་ནི་བདག་ཉིད་ཆེན་པོ་མ་ཏི་བྷ་དྲ་ཀི་རྟིའི་ལེགས་བཤད་དོ།    ༈    །གཉིས་པ་ཚིག་ལེའུ་བྱས་པ་ཉིད་ཀྱི་དོན་འཆད་པ་ལ། ཤེས་བྱ་མཁྱེན་གསུམ་
གྱི་ཡན་ལག་རྒྱས་པར་བཤད་པ་དང། ཉམས་ལེན་སྦྱོར་བཞིའི་ཡན་ལག་རྒྱས་པར་བཤད་པ་དང། འབྲས་བུ་ཆོས་སྐུའི་ཡན་ལག་རྒྱས་པར་བཤད་པ་དང་གསུམ་ལས། དང་པོ་ལ། ཐོབ་བྱ་རྣམ་མཁྱེན་གྱི་ཡན་ལག་རྒྱས་པར་བཤད་པ་དང། ཐོབ་
བྱེད་ལམ་ཤེས་རྒྱས་པར་བཤད་པ། ལམ་ཤེས་རྣམ་པར་དག་བྱེད་གཞི་ཤེས་ཀྱི་ཡན་ལག་རྒྱས་པར་བཤད་པའོ། །དང་པོ་ལ། འབྲེལ་བཀོད་པས་མཚམས་སྦྱར། མཚོན་བྱེད་ཀྱི་ཆོས་རྒྱས་པར་བཤད་པ། སྐབས་བསྡུ་པའོ། །དང་པོ་ནི། སྐབས་
བརྒྱད་ཀྱི་དང་པོར་དངོས་པོ་བརྒྱད་ཀྱི་ནང་ནས་རྣམ་མཁྱེན་བཤད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། རྣམ་མཁྱེན་དེ་བྱང་སེམས་ཀྱི་ཐོབ་བྱ་མཐར་ཐུག་ཡིན་པས་གདུལ་བྱས་འབྲས་བུ་རྣམ་མཁྱེན་གྱི་ཕན་ཡོན་མཐོང་ནས་ལམ་ཉམས་

[092B] ཞས་མཚམས་སྦྱོར་བ་ལ། དེ་ལྟར་བསྡུས་པའི་དོན་ཀུན་བསྟན་ནས་བྱང་ཆུབ་སེམས་དཔའ་བྱང་ཆུབ་རྗེས་སུ་ཐོབ་པར་འདོད་པས་འབྲས་བུ་ཡིན་པའི་ཕྱིར། རྣམ་པ་ཐམས་ཅད་མཁྱེན་པ་ཉིད་
ཐོབ་པར་བྱ་དགོས་པས་དང་པོར་རྣམ་པ་ཐམས་ཅད་མཁྱེན་པ་ཉིད་དེ་སྡུད་པའི་ཚིག་ལེའུ་བྱས་པ་རྣམ་པར་བཤད་པའི་སྒོ་ནས་བཤད་པར་བཞེད་དེ། ཞེས་གསུངས། རྒྱན་སྣང་ལས་ཀྱང། དེ་ལ་འབྲས་བུ་སྟན་པས་བྱང་ཆུབ་དོན་དུ་གཉེར་བའི་
བྱང་ཆུབ་སེམས་དཔའ་སེམས་བསྐྱེད་པ་ལ་སོགས་པ་རྣམ་པ་ཐམས་ཅད་ཡོངས་སུ་ཤེས་པར་བྱེད་པའི་ཕྱིར་ན། དང་པོར་རྣམ་པ་ཐམས་ཅད་མཁྱེན་པ་ཉིད་བརྗོད་དོ། །ཞེས་གསུངས། སྤྱིར་མཚམས་སྦྱར་ལ་བཤད་པ་ཡོངས་སུ་རྫོགས་པའི་
མཚམས་སྦྱར་དང། བཤད་པ་ལ་འཇུག་པའི་མཚམས་སྦྱར་དང། དྲི་བས་ལན་འདྲེན་པའི་མཚམས་སྦྱར་གསུམ་ལས། འདིས་དང་པོ་གཉིས་ཀ་བསྟན།    ༈    ལམ་གྱི་རང་བཞིན་
སེམས་བསྐྱེད་བཤད་པ་དང། སེམས་བསྐྱེད་དེ་དག་བྱེད་ཀྱི་གདམས་དག་ནོད་པ་དང། གདམས་ངག་གི་འབྲས་བུ་ངེས་འབྱེད་ཡན་ལག་བཤད་པ་དང། གདམས་དོན་ཕྱིན་ཅི་མ་ལོག་པར་སྒྲུབ་པའི་སྒྲུབ་པ་བཤད་པའོ། །དང་པོ་ལ་གཉིས་
མཚན་ཉིད་དང། རབ་དབྱེའོ། །དང་པོ་ལ་གཉིས། མཚན་ཉིད་དངོས་དང། དེ་མདོ་དང་སྦྱར་བའོ། །དང་པོ་ལ། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། རྣམ་མཁྱེན་མཚོན་བྱེད་ཀྱི་ཆོས་བཅུའི་ཐོག་མར་སེམས་བསྐྱེད་

[093A]༄༅། །འཆད་པའི་རྒྱུ་མཚན་ཡོད་དེ། རྒྱན་གྱི་ཆེད་དུ་བྱ་བའི་གདུལ་བྱས་རྣམ་མཁྱེན་ཐོབ་པ་ལ་བསམ་པའི་ཁྱད་པར་འདི་ལྟ་བུ་གཅིག་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། སེམས་བསྐྱེད་པ་རང་གི་ངོ་བོ་
དམིགས་པ་དང་བཅས་པ། ཞེས་གསུངས། ཡང་ན། རྣམ་མཁྱེན་འཆད་པའི་ཐོག་མར་སེམས་བསྐྱེད་ནས་འཆད་ཀྱི་རྒྱུ་མཚན་ཡོད་དེ། སེམས་བསྐྱེད་སོགས་ཆོས་བཅུས་རྣམ་མཁྱེན་མཚོན་པ་བསྟན་པར་བྱ་བའི་ཆེད་ཡིན་པའི་ཕྱིར། མཚོན་
ཚུལ་ཡང། རྣམ་བཤད་ལས། རྒྱུས་འབྲས་བུ་མཚོན་ཚུལ་ལ་ཅུང་ཟད་བཤད་དུ་ཡོད་ཀྱང། འགྲེལ་ཆེན་དུ་ཡུལ་གྱིས་ཡུལ་ཅན་མཚོན་པར་ཤིན་ཏུ་གསལ་ཏེ། ཞེས་གསུངས། དོན་ནི། སེམས་བསྐྱེད་སོགས་ཆོས་བཅུས་རྣམ་མཁྱེན་མཚོན་
ཚུལ་ཡོད་དེ། རྒྱུས་འབྲས་བུ་མཚོན་པའི་ཚུལ་གྱིས་མཚོན་པ་ཡིན་པའི་ཕྱིར་ཏེ། དང་པོར་ཐེག་ཆེན་དུ་རིགས་སད་པ་སྔོན་དུ་བཏང་ནས་བྱང་ཆུབ་མཆོག་ཏུ་སེམས་བསྐྱེད་དེ། གདམས་པ་དང་རྗེས་སུ་གདམས་པ་ཉན་པའི་དོན་སྒོམ་པས་སྟོང་
ཉིད་ལ་དམིགས་པའི་སྒོམ་བྱུང་གི་སྒྲུབ་པ་ཁྱད་པར་ཅན་ཐོབ་ཅིང། དེ་ཡང་དམིགས་པ་ཆོས་ཐམས་ཅད་ལ་དམིགས་ནས་ཆེད་དུ་བྱ་བ་ཆེན་པོ་གསུམ་གྱི་ཆེད་དུ་སྒྲུབ་པ་བཞི་ཉམས་སུ་བླངས་པས་མཐར་རྣམ་མཁྱེན་ཐོབ་པར་འགྱུར་ཞེས་མཚོན་
པ་ཡིན་པའི་ཕྱིར། ཞེས་གསུངས། དེ་ལྟར་ཅུང་ཟད་བཤད་དུ་ཡོད་ཀྱང། སྐབས་འདིར་ཆོས་བཅུས་ཡུལ་གྱིས་ཡུལ་ཅན་མཚོན་པའི་ཚུལ་གྱིས་མཚོན་པ་ཡིན་ཏེ། རྒྱན་སྣང་ལས། དེ་བཞིན་གཤེགས་པ་དང་འབྲེལ་བ་རྗེས་སུ་སྒྲུབ་པར་འདོད་

[093B] །ཞེས་དང། རྒྱུ་དང་
འབྲས་བུ་མ་ལུས་པ་ཐུགས་སུ་ཆུད་པ་ལ་ལྟོས་ནས་དེ་བཞིན་གཤེགས་པ་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཅེས་བརྗོད་པ་ཡིན་ནོ། །ཞེས་གསུངས་པའི་ཕྱིར། དེ་ལྟར་མཚོན་ཚུལ་ཡང་ཡོད་དེ། དང་པོར་བྱང་ཆུབ་མཆོག་ཏུ་སེམས་བསྐྱེད་
དེ༑ སྒྲུབ་པའི་གདམས་ངག་ཉན། གདམས་ངག་གི་དོན་ཚུལ་བཞིན་དུ་ཉམས་སུ་བླངས་པས་རིགས་ཀྱི་ཉེས་དམིགས་བཞི་ཕལ་ཆེར་དང་བྲལ་ནས་རིགས་སད། རིགས་ལ་དམིགས་པའི་བསྒོམས་བྱུང་གི་མྱོང་བ་སྐྱེས་ཏེ། དེ་ཡང་དམིགས་
པ་བཅུ་གཅིག་ལ་དམིགས་ནས་སྒྲུབ་པ་བཞི་ཉམས་སུ་བླངས་པས་མཐར་ཆེན་པོ་གསུམ་མངོན་སུམ་དུ་རྟོགས་པའི་ཡེ་ཤེས་དེ་རྣམ་མཁྱེན་ཡིན་ནོ། ཞེས་མཚོན་པ་ཡིན་པའི་ཕྱིར། གཉིས་པ་ལ། ཁོ་ན་རེ། ཆོས་བཅུའི་ཐོག་མར་སེམས་བསྐྱེད་དེ་
འཆད་ན། འཆད་ཚུལ་གང་ཞེ་ན། འདི་ལ་མདོ་ལས་གསུངས་ཚུལ། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། ཡུམ་བར་མའི་མདོ་ལས། གླེང་གཞིའི་ལེའུ་རྫོགས་མ་ཐག་ཏུ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་
ཤཱ་རིའི་བུ་ལ་བཀའ་སྩལ་པ། ཤཱ་རིའི་བུ་བྱང་ཆེན་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་འཚལ་བས་ཤེར་ཕྱིན་ལ་བརྩོན་པར་བྱའོ། །ཞེས་སོགས་གསུངས། གཉིས་པ་ནི། མདོ་དེའི་དོན་བཤད་པའི་སྒོ་ནས་

[094A]༄༅། །ཐེག་ཆེན་སེམས་བསྐྱེད་དེ་མཚན་ཉིད་ཀྱི་སྒོ་ནས་མདོར་བསྟན་གྱི་ཚུལ་གྱིས་འཆད་པ་ལ། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས། དེ་ཡང་སེམས་བསྐྱེད་པ་ནི་
ཞེས་པས་མཚོན་བྱ་དང། གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་པས་མཚན་ཉིད་དེ་བསྟན། གསུམ་པ་ལ། མཚན་ཉིད་དངོས་དང། རྩོད་པ་སྤོང་བའོ། །དང་པོ་ལ། ངོ་བོ། དབྱེ་བ། སེམས་བསྐྱེད་ཚུལ་གསུམ་ལས་
དང་པོ་ནི། གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་པའི་དོན་འཆད་པ་ལ། གཞན་གྱི་དོན་དུ་ཡང་དག་པར་རྫོགས་པའི་བྱང་ཆུབ་འདོད་པའི་མཚན་ཉིད། ཅེས་གསུངས། གཉིས་པ་དེ་སྟོན་པ་ལ། སྨོན་པ་དང་འཇུག་པའི་
ངོ་བོ་ཉིད་རྣམ་པ་གཉིས་སོ། །ཞེས་གསུངས། གསུམ་པ་ནི། སེམས་བསྐྱེད་པ་ནི་ཞེས་པའི་དོན་འཆད་པ་ལ། སངས་རྒྱས་སུ་གྲུབ་ནས་གཞན་གྱི་དོན་གྱི་ཕྱིར་སྐལ་བ་ཇི་ལྟ་བ་བཞིན་དུ་འབད་པར་བྱའོ། །ཞེས་སེམས་བསྐྱེད་པ། ཞེས་གསུངས་
གཉིས་པ་ལ་རྩོད་པ་དང། ལན་གཉིས་ལས། དང་པོ་ནི། ཁོ་ན་རེ། གཞན་དོན་དུ་ཡང་དག་པར་རྫོགས་པའི་བྱང་ཆུབ་དོན་གཉེར་གྱི་འདུན་པ་ཆོས་ཅན། སེམས་བསྐྱེད་མ་ཡིན་པར་ཐལ། སེམས་བྱུང་ཡིན་པའི་ཕྱིར། འདོད་ན། སེམས་བསྐྱེད་
པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་དང་འགལ་ལོ། ཞེས་པའི་རྒོལ་བ་དེ་སྟོན་པ་ལ། ཡང་དག་པར་རྫོགས་པའི་བྱང་ཆུབ་འདོད་པ་ཉིད་ནི་དེ་དོན་དུ་གཉེར་བ་དགེ་བའི་ཆོས་ལ་འདུན་པ་སེམས་

[094B] སེམས་བསྐྱེད་པ་ནི་སེམས་ཡུལ་ཁྱད་པར་དུ་འཕགས་པ་སྣང་བ་ཅན་འབྱུང་བ་མ་ཡིན་ནམ། ཇི་ལྟར་ན་དེ་སེམས་བསྐྱེད་པ་ཡིན་པར་འགྱུར་ཞེ་ན། ཞེས་གསུངས། གཉིས་པ་ལ། རྒྱུའི་མིང་གིས་འབྲས་བུ་ལ་བཏགས་པ་
དང༑ གྲོགས་ཀྱི་མིང་གིས་གྲོགས་ཅན་ལ་བཏགས་པ་གཉིས་ལས། དང་པོ་ནི། རྩོད་པ་དེའི་སྐྱོན་མེད་དེ། ཐེག་ཆེན་སེམས་བསྐྱེད་དེ་རང་གི་རྒྱུར་གྱུར་པའི་གཞན་དོན་དོན་དུ་གཉེར་བའི་འདོད་པ་ལས་བྱུང་བས་ན་དེ་ལ་འདོད་པའི་མིང་གིས་
བཏགས་པ་ཡིན་པའི་ཕྱིར། ཞེས་འཆད་པ་ལ། བདེན་མོད་ཀྱི་འོན་ཀྱང་འདིར་དགེ་བའི་ཆོས་ལ་འདུན་པའི་མཚན་ཉིད་དོན་དུ་གཉེར་བ་ཡོད་ན་བྱང་ཆུབ་ཀྱི་སེམས་བསྐྱེད་པས་རྒྱུས་འབྲས་བུ་བསྟན་པ་ཡིན་ཏེ། ཞེས་གསུངས། དེ་ལྟར་བཏགས་པ་
ལ་དགོས་པ་ཡོད་དེ། གཞན་དོན་དོན་དུ་གཉེར་པའི་བྱང་ཆུབ་སེམས་དཔའི་རྒྱུད་ལ་དགེ་བའི་ཆོས་མཐའ་དག་འཕེལ་བར་འགྱུར་རོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། །ཞེས་འཆད་པ་ལ། དེ་ལྟར་དོན་དུ་གཉེར་བའི་བྱང་ཆུབ་སེམས་
དཔའི་དགེ་བའི་ཆོས་ཐམས་ཅད་འཕེལ་བར་འགྱུར་རོ། །ཞེས་ཤེས་པར་བྱ་བའི་ཕྱིར་ཉེ་པར་བཏགས་པ་ལ་བརྟེན་པ་ཡིན་པས་ཉེས་པ་མེད་དོ། །ཞེས་གསུངས། དངོས་ལ་གནོད་བྱེད་ནི། བདེན་མོད་ཀྱི་ཞེས་པ་ཉིད་ཀྱིས་སྟོན་ནོ། །གཉིས་པ་ནི། ལན་
གྱི་རྣམ་པ་གཅིག་ཏུ་ན་ཐེག་ཆེན་སེམས་བསྐྱེད་ལ་བྱང་ཆུབ་འདོད་པའི་མིང་གིས་འདོགས་པའི་རྒྱུ་མཚན་ཡོད་དེ། དེ་རང་གི་གྲོགས་སུ་གྱུར་པའི་བྱང་ཆུབ་དོན་གཉེར་གྱི་འདོད་པ་དེ་དང་མཚུངས་ལྡན་ཡིན་པས་དེ་ལྟར་བཏགས་པ་ཡིན་པའི་

[095A]༄༅། །ཕྱིར༑ ཞེས་འཆད་པ་ལ། རྣམ་པ་གཅིག་ཏུ་ན་སྨོན་ལམ་ནི་དོན་དུ་གཉེར་བ་སྟེ། ཡང་དག་པར་རྫོགས་པའི་བྱང་ཆུབ་འདོད་པ་ཉིད་ཡིན་ལ། དེ་དང་ལྷན་ཅིག་སྤྱོད་པའི་སེམས་བསྐྱེད་པ་དེའི་སྒྲར་
བསྟན་པ་ནི། ཞེས་གསུངས། བཏགས་པ་ལ་དགོས་པ་ཡོད་དེ། བྱང་ཆུབ་སེམས་དཔའི་རྒྱུད་ལ་བྱང་ཆུབ་དོན་གཉེར་གྱི་འདོད་པ་དང་མཚུངས་ལྡན་གྱི་སེམས་དེ་སྐྱེའོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར་
ཞེས་འཆད་པ་ལ། དེ་ལྟར་ན་བྱང་ཆུབ་སེམས་དཔའ་རྣམས་ལ་སྨོན་ལམ་དང་ལྡན་པའི་སེམས་དེ་སྐྱེའོ། །ཞེས་བྱ་བར་ཤེས་པར་བྱ་བའི་ཕྱིར་ཡིན་ནོ། །ཞེས་གསུངས། དངོས་ལ་གནོད་བྱེད་སྔར་བཞིན་ནོ། །གཉིས་པ་མདོ་དང་སྦྱར་
བ་ལ་དྲི་བས་མཚམས་སྦྱར། མདོ་ཡིས་ལན་བསྟན། དྲིས་ལ་ན་དེས་གྲུབ་པའི་དོན། མདོ་གཞན་མ་བཀོད་པའི་རྒྱུ་མཚན་དང་བཞི་ལས། དང་པོ་ནི། གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་འཆད་
ན༑ ཡང་གང་འདོད་པའི་བདག་ཉིད་བྱང་ཆུབ་དེ་ནི་གང་ཡིན། དེ་ཐེག་ཆེན་སེམས་བསྐྱེད་ཀྱི་ཐོབ་བྱའི་ཡུལ་དུ་འཇོག་པར་གང་ལས་ཤེས་ཞེས་དང། གང་གི་དོན་དུ་སེམས་བསྐྱེད་པ་གཞན་གྱི་དོན་ནི་གང། དེ་ཐེག་ཆེན་སེམས་བསྐྱེད་ཀྱི་ཆེད་
དུ་བྱ་བའི་དམིགས་ཡུལ་དུ་འཇོག་པར་གང་ལས་ཤེས། ཞེས་པའི་དྲི་བ་དེ་སྟོན་པ་ལ། ཡང་གང་འདོད་པའི་བདག་ཉིད་དང་གང་གི་དོན་དུ་སེམས་བསྐྱེད་པ་ཡང་དག་པར་རྫོགས་པའི་བྱང་ཆུབ་དེ་ནི་གང་ཡིན་གཞན་གྱི་དོན་ནི་གང་ཡིན་

[095B] ཞེས་གསུངས། གཉིས་པ་ནི། བྱང་ཆུབ་ཐོབ་བྱའི་ཡུལ་དང་གཞན་དོན་ཆེད་དུ་བྱ་བའི་ཡུལ་ཡིན་པར་མདོ་ལས་བསྟན་པ་དང། བྱང་ཆུབ་དང་གཞན་དོན་ལ་དམིགས་པ་མདོ་ནས་བསྟན་ཚུལ་གཉིས་ལས། དང་པོ་ནི། བྱང་ཆུབ་ཐོབ་
བྱའི་ཡུལ་དང་གཞན་དོན་ཆེད་དུ་བྱ་བའི་ཡུལ་དུ་ཡུམ་རྒྱས་འབྲིང་བསྡུས་གསུམ་ག་ལས་བསྟན་པ་ཡིན་ཏེ། དེ་ཡུམ་པར་མ་ལས་དེ་ལྟར་བསྟན་པ་བཞིན་དུ་རྒྱས་བསྡུས་གཉིས་ལས་ཀྱང་དེ་བཞིན་དུ་བསྟན་པ་ཡིན་པའི་ཕྱིར། ཞེས་འཆད་པ་
ལ༑ དེ་དང་དེ་ནི་མདོ་བཞིན་དུ། །བསྡུས་དང་རྒྱས་པའི་སྒོ་ནས་བརྗོད། །ཅེས་གསུངས། གཉིས་པ་ལ། བྱང་ཆུབ་དང། གཞན་དོན་ཐེག་ཆེན་སེམས་བསྐྱེད་ཀྱི་དམིགས་ཡུལ་དུ་མདོ་ནས་བསྟན་ཚུལ་གཉིས་ལས། དང་པོ་ནི། ཐེག་ཆེན་སེམས་
བསྐྱེད་ཀྱི་དམིགས་ཡུལ་བྱང་ཆུབ་མདོ་ལས་བསྟན་པ་ཡིན་ཏེ། མདོ་ལས་དེ་རྒྱས་བསྡུས་གཉིས་ཀྱི་སྒོ་ནས་བསྟན་པ་ཡིན་པའི་ཕྱིར་ཏེ། ཤཱ་རིའི་བུ་འདི་ལ་བྱང་ཆེན་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་འདོད་
པས་ཤེར་ཕྱིན་ལ་བསླབ་པར་བྱའོ། །ཞེས་པས་བྱང་ཆུབ་དེ་ཐབས་ཀྱི་སྒོ་ནས་མདོར་བསྟན་ནས། དེ་རྒྱས་པར་འཆད་པ་ལ། དེ་ནས་ཆེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ཆོས་
ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་འཚང་རྒྱ་བར་འདོད་པས་ཇི་ལྟར་ཤེར་ཕྱིན་ལ་བརྩོན་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་འདི་ལ་བྱང་ཆེན་གནས་མེད་པའི་ཚུལ་གྱིས་ཤེར་ཕྱིན་ལ་གནས་ཏེ་

[096A]༄༅། །སྦྱིན་པ་དང། གཏོང་བ་དང། ཡོངས་སུ་ལེན་པ་མི་དམིགས་པའི་ཕྱིར་ཡོངས་སུ་གཏོང་བ་མེད་པའི་ཚུལ་གྱིས་སྦྱིན་པའི་ཕ་རོལ་ཏུ་ཕྱིན་པ་དང། ལྟུང་བ་དང་མི་ལྟུང་བ་མི་དམིགས་པའི་ཕྱིར་ཚུལ་ཁྲིམས་དང། འཁྲུགས་པ་མེད་
པའི་ཕྱིར་བཟོད་པ་དང། ལུས་དང་སེམས་ཀྱི་བརྩོན་འགྲུས་ཉམས་པ་མེད་པའི་ཕྱིར་བརྩོན་འགྲུས་དང། རོ་མྱང་བ་མེད་པའི་ཕྱིར་བསམ་གཏན་དང། ཤེས་རབ་དང་ཤེས་རབ་འཆལ་བ་མི་དམིགས་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་
རྫོགས་པར་བྱའོ། །ཞེས་གསུངས། དེའི་དོན་འཆད་པ་ལ། རྒྱལ་བའི་ཡུམ་རྣམ་པ་གསུམ་ཆར་ལས་ཀྱང་ཤེར་ཕྱིན་དང། སྦྱིན་པ་ལ་སོགས་པ་ཐམས་ཅད་སྦྱིན་པར་བྱ་བ་དང། སྦྱིན་པ་དང། ལེན་པ་པོ་ལ་སོགས་པ་མི་དམིགས་
པ་བསྒྲུབ་པར་བྱའོ། །ཞེས་ཤེས་པར་བྱེད་པའི་དོན་ཅན་དང། ཞེས་གསུངས། གཉིས་པ་ནི། ཐེག་ཆེན་སེམས་བསྐྱེད་ཀྱི་དམིགས་ཡུལ་གཞན་དོན་དེ་མདོ་ལས་བསྟན་ཏེ། དེ་མདོ་ལས་རྒྱས་བསྡུས་གཉིས་ཀྱི་སྒོ་ནས་བསྟན་པ་ཡིན་པའི་
ཕྱིར་ཏེ། མདོ་ལས། ཤཱ་རིའི་བུ་གཞན་ཡང་བྱང་ཆེན་ཕྱོགས་བཅུ་རེ་རེ་ཞིང་གང་གའའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ་དེ་དག་ཐམས་ཅད་སྐལ་བ་ཇི་ལྟ་བ་བཞིན་དུ་ཕུང་པོ་ལྷག་མ་མེད་པའི་མྱ་ངན་ལས་འདས་
པའི་དབྱིངས་སུ་ཡོངས་སུ་མྱ་ངན་ལས་འདའ་བར་འདོད་པས་ཤེར་ཕྱིན་འདི་ཉིད་སྒྲུབ་ཅིང་བསླབ་པར་བྱའོ། །ཞེས་པས་དེའི་དམིགས་ཡུལ་གཞན་དོན་དེ་མདོར་བསྟན་ནས། དེ་ཉིད་རྒྱས་པར་འཆད་པ་ལ། དེ་བཞིན་དུ་སེམས་ཅན་སེར་སྣ་

[096B] ཚུལ་ཁྲིམས་འཆལ་བ་རྣམས་ཚུལ་ཁྲིམས་ལ། གནོད་སེམས་མང་བ་རྣམས་པ་ཟོད་པ་ལ། ལེ་ལོ་ཅན་རྣམས་བརྩོན་འགྲུས་ལ། སེམས་རྣམ་པར་གཡེང་བ་རྣམས་བསམ་གཏན་ལ། ཤེས་རབ་
འཆལ་བ་རྣམས་ཤེས་རབ་ཕུན་སུམ་ཚོགས་པ་ལ་འགོད་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་གསུངས་པའི་ཕྱིར། ཞེས་འཆད་བ་ལ། སེམས་ཅན་ཐམས་ཅད་སྐལ་བ་ཇི་ལྟ་བ་བཞིན་དུ་མྱ་ངན་ལས་འདས་པ་དང། སེར་
སྣ་ཅན་ལ་སོགས་པ་རྣམས་སྦྱིན་པ་ལ་སོགས་པ་ལ་འགོད་པར་འདོད་པས་ཤེར་ཕྱིན་འདི་ཉིད་ལ་བསྒྲུབ་པར་བྱའོ། །ཞེས་བྱ་བ་ལ་སོགས་པ་རབ་ཏུ་སྟོན་པ་ལྷུར་བྱེད་པའི་ངག་གིས་མདོའི་དོན་དང་མི་འགལ་བར་བསྡུས་པ་དང་རྒྱས་པའི་སྒོ་ནས་
ཡང་དག་པར་རྫོགས་པའི་བྱང་ཆུབ་དང་གཞན་གྱི་དོན་བསྟན་ཏེ། ཞེས་གསུངས། གསུམ་པ་དྲིས་ལན་དེས་གྲུབ་པའི་དོན་བཤད་པ་ནི། ཐེག་ཆེན་སེམས་བསྐྱེད་ཆོས་ཅན། ཁྱོད་ཀྱིས་གཞན་དོན་དང་བྱང་ཆུབ་ལ་དམིགས་པ་ཡིན་ཏེ། དེ་གོང་དུ་
མདོ་བཞི་ལས་སྒྲུབ་པ་དེའི་ཕྱིར། ཞེས་འཆད་པ་ལ། དེ་ལྟར་ན་སེམས་བསྐྱེད་པ་ནི་གཞན་གྱི་དོན་གྱི་ཕྱིར་ཡང་དག་པར་རྫོགས་པའི་བྱང་ཆུབ་འདོད་པའི་བདག་ཉིད་ཡིན་པར་ཤེས་པར་བྱའོ། །ཞེས་གསུངས། བཞི་པ་མདོ་གཞན་མ་བཀོད་
པའི་རྒྱུ་མཚན་ནི། སློབ་དཔོན་སེང་གེ་བཟང་པོ་ཆོས་ཅན། ཁྱོད་ཀྱིས་གཞན་དོན་དང་བྱང་ཆུབ་གཉིས་ཐེག་ཆེན་སེམས་བསྐྱེད་ཀྱི་དམིགས་ཡུལ་དུ་སྟོན་པའི་ཡུམ་གྱི་མདོ་ལས་གཞན་བློ་གྲོས་མི་བཟད་པའི་མདོ་དང། སྡོང་པོ་བཀོད་པའི་

[097A]༄༅། །མདོ་སོགས་ཐེག་ཆེན་སེམས་བསྐྱེད་སྟན་པའི་མདོ་རྣམས་ཁུངས་སུ་མི་འདྲེན་པའི་རྒྱུ་མཚན་ཡོད་དེ། ཚིག་མང་དུ་དོགས་ནས་དེ་ལྟར་མ་དྲངས་པ་ཡིན་པའི་ཕྱིར། ཞེས་འཆད་པ་ལ། གཙུག་ལག་གི་གཞུང་སྐབས་
ཀྱི་དོན་སྟོན་པ་ལྷུར་ལེན་པ་ནི་ཐམས་ཅད་ལས་ཀྱང་གསུངས་མོད་ཀྱི་ཚིག་མང་དུ་དོགས་ནས་ཁུངས་ཉིད་དུ་མ་བྲིས་སོ། །ཞེས་གསུངས། གཉིས་པ་སེམས་བསྐྱེད་ཀྱི་རབ་དབྱེ་སྟོན་པ་ལ། མཚམས་སྦྱར་བ། རྩ་བ། འགྲེལ་པ་དང་གསུམ་
ལས༑ དང་པོ་ནི། དེ་ལྟར་སེམས་བསྐྱེད་ཀྱི་ངོ་བོ་དེ་བཤད་ནས། ད་ནི་བར་སྐབས་ཀྱི་ཚིགས་བཅད་གཉིས་གསུངས་པ་ཆོས་ཅན། དགོས་པ་ཡོད་དེ། སེམས་བསྐྱེད་དེའི་རབ་དབྱེ་འཆད་པར་བྱེད་པ་ཡིན་ནོ། །ཞེས་མཚམས་སྦྱོར་བ་ལ་
དེ་ལྟར་སེམས་བསྐྱེད་པ་དམིགས་པ་དང་རང་གི་ངོ་བོ་དང་བཅས་པ་བརྗོད་ནས། དེ་ནི་དེའི་རབ་ཏུ་དབྱེ་བ་རྣམ་པ་ཉི་ཤུ་རྩ་གཉིས་བར་སྐབས་ཀྱི་ཚིགས་སུ་བཅད་པ། ཞེས་གསུངས། གཉིས་པ་ལ། འོ་ན། ཐེག་ཆེན་སེམས་བསྐྱེད་ཀྱི་དབྱེ་
པ་ཉི་ཤུ་རྩ་གཉིས་པོ་ད་ཇི་ལྟ་བུ་ཞེ་ན། དེ་སྟོན་པ་ལ། དེ་ཡང་ས་གསེར་ཟླ་བ་མེ། །ཞེས་སོགས་ཤླཽ་ཀ་གཉིས་གསུངས། གསུམ་པ་ལ་ཡང། ངོ་བོ་བཤད་པ་དང། དོན་བསྡུ་བ་དང། ས་མཚམས་དང་གསུམ། དང་པོ་ལ། འོ་ན་ཐེག་ཆེན་
སེམས་བསྐྱེད་ཀྱི་དམིགས་ཡུལ་གཉིས་མདོ་ལས་གསུངས་པ་ཡིན་ན། དབྱེ་བ་མདོ་ལས་གསུངས་སམ་ཞེ་ན། དེ་གསུངས་པ་ཡིན་ཏེ། དང་པོ་འདུན་པ་དང་མཚུངས་ལྡན་གྱིས་ལྟ་བུའི་སེམས་བསྐྱེད་དེ་གོང་དུ་དྲངས་པའི་བྱང་ཆུབ་མདོར་བསྟན་

[097B] དེའི་དོན་བཤད་པ་ལ། དེ་ཡངས། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། འདུན་པ་དང། ཞེས་དང། གོ་རིམས་བཞིན་དུ་ས་དང། ཆོས་དཀར་པོ་ཐམས་ཅད་ཀྱི་གཞིའི་དངོས་པོ་དང། ཞེས་གསུངས་
བྱང་ཆུབ་རྒྱས་བཤད་ཀྱི་མདོ་དེས། བསམ་པ་དང་མཚུངས་ལྡན་གྱི་གསེར་ལྟ་བུའི་སེམས་བསྐྱེད་དེ་བསྟན་ནས། དེའི་དོན་བཤད་པ་ལ། གསེར། ཞེས་དང། བསམ་པ་དང། ཞེས་དང། གསེར་བཟང་པོ་དང། ཞེས་དང། བྱང་ཆུབ་ཀྱི་བར་
དུ་མི་འགྱུར་བ་དང། ཞེས་གསུངས། མདོ་དེ་གཉིས་ཀྱིས་སེམས་བསྐྱེད་དེ་གཉིས་དི་ལྟར་བསྟན་ཞེ་ན། དེ་བསྟན་པ་ཡིན་ཏེ། མདོ་སྔ་མས་ཐེག་ཆེན་སེམས་བསྐྱེད་དེ་སྤྱིར་སངས་རྒྱས་དང་དེའི་རྒྱུའི་ཆོས་དཀར་པོ་ཅན་གྱི་རྒྱུར་བསྟན་པས་ས་ལྟ་བུ་དང་
ཕྱི་མ་ནི་ཕྱིན་དྲུག་གི་ཐབས་དང་ལྡན་པར་བསྟན་པས་ཕྱིན་དྲུག་གི་སྒོ་ནས་ཚེ་འདི་ལ་བདེ་བ་དང་ཕྱི་མ་ལ་ཕན་པས་བསམ་པ་ནི་གསེར་ལྟ་བུ་ཡིན་པའི་ཕྱིར་རོ། །ལྷག་པའི་བསམ་པ་དང་མཚུངས་ལྡན་གྱི་ཟླ་བ་ཚེས་པ་ལྟ་བུའི་སེམས་བསྐྱེད་དེ་བསྟན་པ་ལ་
དེ་བཞིན་དུ་ཤཱ་རིའི་བུ་བྱང་ཆེན་ཤེར་ཕྱིན་ལ་གནས་ཏེ་དྲན་པ་ཉེ་བར་བཞག་པ་བཞི་ཡོངས་སུ་རྫོགས་པར་བྱའོ། །ཞེས་པ་ནས། བཏང་སྙོམས་ཆེན་པོ་བསྒོམ་པར་བྱའོ། །ཞེས་པའི་བར་གསུངས། དེའི་དོན་བཤད་པ་ལ། ཟླ་བ། ཞེས་དང་
དེ་ཉིད་ཚིག་དོན་གྱི་སྒོ་ནས་བཤད་པ་ལ། ལྷག་པའི་བསམ་པ་དང། ཞེས་དང། ཟླ་བ་ཚེས་པ་དང། ཞེས་དང། དགེ་བའི་ཆོས་མཐའ་དག་རྣམ་པར་འཕེལ་བར་འགྱུར་བ་དང། ཞེས་གསུངས། སྦྱོར་བ་དང་མཚུངས་ལྡན་གྱི་མེ་ལྟ་བུའི་སེམས་

[098A]༄༅། །བསྐྱེད་དེ་སྟོན་པ་ལ། ཐམས་ཅད་ཤེས་པ་ཉིད་ལ་ཤེས་པ་དང་མཐོང་བས་རྣམ་པར་བལྟས་ནས་འདའ་བར་འདོད་པའི་བྱང་ཆེན་ཤེར་ཕྱིན་བསྒོམ་པར་བྱའོ། །ཞེས་པ་ནས། ཏིང་ངེ་འཛིན་གྱི་སྒོམ་པ་ཐོབ་པར་འདོད་པའི་
བྱང་ཆེན་ཤེར་ཕྱིན་བསྒོམ་པར་བྱའོ། །ཞེས་པའི་བར་གསུངས། དེའི་དོན་འགྲེལ་བ་ལ། མེ། །ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་བ་ལ། སྦྱོར་བ་དང། ཞེས་དང། མེ་དང། ཞེས་དང། ཐམས་ཅད་མཁྱེན་པ་ཉིད་
གསུམ་གྱི་སྒྲིབ་པའི་བུད་ཤིང་སྲེག་པ་དང། ཞེས་གསུངས། སྦྱིན་པའི་ཕར་ཕྱིན་དང་མཚུངས་ལྡན་གྱི་གཏེར་ཆེན་པོ་ལྟ་བུའི་སེམས་བསྐྱེད་སྟོན་པ་ལ། སེམས་ཅན་སེར་སྣ་ཅན་སྦྱིན་པ་ལ་འགོད་པར་འདོད་པ་དང། ཉན་ཐོས་ཀྱིས་དང་
རང་སངས་རྒྱས་ཀྱི་ཐེག་པའི་རིགས་ཀྱི་བུ་དང་རིགས་ཀྱི་བུ་མོ་སྦྱིན་པ་གཏོང་བ་ཐམས་ཅད་ཀྱི་དགེ་བའི་རྩ་བ་དེ་ཐམས་ཅད་རྗེས་སུ་ཡི་རང་བ་དང་ལྡན་པའི་སེམས་བསྐྱེད་པ་གཅིག་གིས་ཟིལ་གྱིས་གནོན་པར་འདོད་པའི་བྱང་ཆེན་ཤེར་ཕྱིན་ལ་
བསླབ་པར་བྱའོ། །ཞེས་གསུངས། དེའི་དོན་བཤད་པ་ལ། གཏེར་དང། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། སྦྱིན་པ་དང། ཞེས་དང། གཏེར་ཆེན་པོ་དང། ཞེས་དང། སེམས་ཅན་ཐམས་ཅད་ཚིམ་པར་
བྱེད་པ་དང། ཞེས་གསུངས། ཚུལ་ཁྲིམས་ཀྱི་ཕར་ཕྱིན་དང་མཚུངས་ལྡན་གྱི་རིན་པོ་ཆེའི་འབྱུང་ཁུངས་ཀྱི་གནས་ལྟ་བུའི་སེམས་བསྐྱེད་སྟོན་པ་ལ། ཚུལ་ཁྲིམས་འཆལ་བ་རྣམས་ཚུལ་ཁྲིམས་ལ་འགོད་པར་འདོད་པ་དང། ཉན་ཐོས་

[098B] དེའི་དོན་བཤད་པ་ལ། རིན་ཆེན་འབྱུང་གནས། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཚུལ་ཁྲིམས་དང། རིན་པོ་ཆེའི་འབྱུང་ཁུངས་གྱི་གནས་དང་
ཡོན་ཏན་རིན་པོ་ཆེའི་རྟེན་གྱི་དངོས་པོ་དང། ཞེས་གསུངས། བཟོད་པའི་ཕར་ཕྱིན་དང་མཚུངས་ལྡན་གྱི་རྒྱ་མཆོ་ཆེན་པོ་ལྟ་བུའི་སེམས་བསྐྱེད་སྟོན་པ་ལ། གནོད་སེམས་ཅན་རྣམས་བཟོད་པ་ལ། ཞེས་སོགས་གསུངས། དེའི་དོན་འཆད་པ་
ལ༑ མཚོ། །ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། བཟོད་པ་དང། རྒྱ་མཚོ་ཆེན་པོ་དང། མི་འདོད་པ་ཐམས་ཅད་ཐོག་ཏུ་བབ་པས་མི་འཁྲུག་པ་དང། ཞེས་གསུངས། བརྩོན་འགྲུས་ཀྱི་ཕར་ཕྱིན་དང་མཚུངས་ལྡན་གྱི་
རྡོ་རྗེ་ལྟ་བུའི་སེམས་བསྐྱེད་སྟོན་པ་ལ། ལེ་ལོ་ཅན་རྣམས་བརྩོན་འགྲུས་ལ། ཞེས་སོགས་གསུངས། དེའི་དོན་འཆད་པ་ལ། རྡོ་རྗེ། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། བརྩོན་འགྲུས་དང། རྡོ་རྗེ་དང། ཡིད་ཆེས་པ་
བརྟན་པས་མི་ཕྱེད་པ་དང། ཞེས་གསུངས། བསམ་གཏན་གྱི་ཕར་ཕྱིན་དང་མཚུངས་ལྡན་གྱི་རི་པོ་ལྟ་བུའི་སེམས་བསྐྱེད་སྟོན་པ་ལ། སེམས་རྣམ་པར་གཡེང་བ་རྣམས་བསམ་གཏན་ལ། ཞེས་སོགས་གསུངས། དེའི་དོན་འཆད་པ་ལ། རི། ཞེས་གསུངས་
དེ་ཉིད་ཚིག་དོན་གྱི་སྒོ་ནས་བཤད་པ་ལ། བསམ་གཏན་དང། རིའི་རྒྱལ་པོ་དང། དམིགས་པའི་རྣམ་པར་གཡེང་བས་མི་བསྐྱོད་པ་དང། ཞེས་གསུངས། ཤེས་རབ་ཀྱི་ཕར་ཕྱིན་དང་མཚུངས་ལྡན་གྱི་སྨན་ལྟ་བུའི་སེམས་བསྐྱེད་སྟོན་པ་ལ། ཤེས་རབ་

[099A]༄༅། །འཆལ་བ་རྣམས་ཤེས་རབ་ལ། ཞེས་སོགས་གསུངས། དེའི་དོན་འཆད་པ་ལ། སྨན། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཤེས་རབ་དང། སྨན་དང། ཉོན་མོངས་པ་དང་ཤེས་བྱའི་སྒྲིབ་པའི་
ནད་རབ་ཏུ་ཞི་བ་དང། ཞེས་གསུངས། ཐབས་ཀྱི་ཕར་ཕྱིན་དང་མཚུངས་ལྡན་གྱི་དགེ་བའི་བཤེས་གཉེན་ལྟ་བུའི་སེམས་བསྐྱེད་སྟོན་པ་ལ། དགེ་བའི་སེམས་བསྐྱེད་པ་གཅིག་ཙམ་ཡང་ཐབས་མཁས་པས་ཐམས་ཅད་མཁྱེན་པ་ཉིད་དུ་བསྔོས་པས་
གཞལ་དུ་མེད་ཅིང་གྲངས་མེད་པར་བྱ་བར་འདོད་པས་བྱང་ཆེན་ཤེར་ཕྱིན་ལ་བསླབ་པར་བྱའོ། །ཞེས་པ་ནས། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་སྒྲུབ་པར་འདོད་པས་བྱང་ཆེན་ཤེར་ཕྱིན་ལ་བསླབ་པར་བྱའོ། །ཞེས་པའི་བར་གསུངས། དེའི་
དོན་འཆད་པ་ལ། བཤེས་གཉེན་དང། །ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཐབས་མཁས་པ་དང། དགེ་བའི་བཤེས་གཉེན་དང། གནས་སྐབས་ཐམས་ཅད་དུ་སེམས་ཅན་གྱི་དོན་ཡོངས་སུ་མི་གཏོང་བ་དང། ཞེས་གསུངས་
སྨོན་ལམ་གྱི་ཕར་ཕྱིན་དང་མཚུངས་ལྡན་གྱི་ཡིད་བཞིན་གྱི་ནོར་བུ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་སངས་རྒྱས་ཀྱི་སྐུ་སྒྲུབ་པར་འདོང་པས་ཤེར་ཕྱིན་ལ་བསླབ་པར་བྱའོ། །ཞེས་པ་ནས། དགེ་བའི་རྩ་བ་གང་གིས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་བཀུར་སྟིར་བྱ་བ་དང། བླ་མར་བྱ་བ་དང་རིམ་གྲོར་བྱ་བར་འདོད་པས་བདག་གི་དགེ་བའི་རྩ་བས་དེ་དང་དེར་ཡང་དག་པར་འགྲུབ་པར་གྱུར་ཅིག་སྙམ་པས་ཤེར་ཕྱིན་ལ་

[099B] །ཞེས་པའི་བར་གསུངས། དེའི་དོན་འཆད་པ་ལ། ཡིད་བཞིན་ནོར་བུ། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། སྨོན་ལམ་དང། ཡིད་བཞིན་གྱི་ནོར་བུ་དང། ཇི་ལྟར་སྨོན་པའི་འབྲས་བུ་འགྲུབ་པ་དང། ཞེས་གསུངས་
སྟོབས་ཀྱི་ཕར་ཕྱིན་དང་མཚུངས་ལྡན་གྱི་ཉི་མ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་ཟས་དང། སྐོམ་དང། དྲི་དང། ཕྲེང་བ་དང། མེ་ཏོག་དང། བདུག་སྤོས་དང། ཕྱེ་མ་དང། བྱུག་པ་དང། མལ་ཆ་དང། སྟན་དང། ཁྱིམ་
དང༑ ནོར་དང། འབྲུ་དང། རྒྱན་དང། རིན་པོ་ཆེ་དང། ནོར་བུ་དང། མུ་ཏིག་དང། བཻ་ཌཱུརྱ་དང། མན་ཤེལ་དང། བྱུ་རུ་དང། ས་ལེ་སྤྲ་མ་དང། དངུལ་དང། སྐྱེད་མོས་ཚལ་དང། རྒྱལ་སྲིད་ལ་སོགས་པ་ཡོ་བྱད་རྣམས་ཀྱིས་ཡིད་ལ་བསམ་པ་ཡོངས་སུ་
རྫོགས་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པ་ནས། བྱང་ཆེན་ཕྱོགས་བཅུའི་སངས་རྒྱས་བཅོམ་ལྡན་འདས་གང་དག་ཡིན་པ་དང་དེ་དག་གིས་བདག་གི་བསྔགས་པ་བརྗོད་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པའི་བར་གསུངས་
དེའི་དོན་འཆད་པ་ལ། ཉི་མ། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། སྟོབས་དང། ཉི་མ་དང། གདུལ་བྱ་ཡོངས་སུ་སྨིན་པར་བྱེད་པ་དང། ཞེས་གསུངས། ཡེ་ཤེས་ཀྱི་ཕར་ཕྱིན་དང་མཚུངས་ལྡན་གྱི་སྒྲ་དབྱངས་སྙན་པ་ལྟ་བུའི་
སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་ནང་སྟོང་པ་ཉིད་ལ་སློབ་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པ་ནས། དེ་བཞིན་དུ་བསམ་གཏན་གྱི་ཕ་རོལ་ཏུ་ཕྱིན་པར་ཡང་ཕུན་སུམ་ཚོགས་པ་དྲུག་པོ་ཐམས་ཅད་ཡོངས་

[100A]༄༅། །སུ་རྫོགས་པར་འགྱུར་རོ། །ཞེས་པའི་བར་གསུངས། དེའི་དོན་འཆད་པ་ལ། གླུ༑ །ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཡེ་ཤེས་ཀྱི་ཕ་རོལ་ཏུ་ཕྱིན་པ་དང། ཆོས་ཀྱི་སྒྲ་དབྱངས་སྙན་པ་དང་
གདུལ་བྱ་འདུན་པར་བྱེད་པའི་ཆོས་སྟོན་པ་དང། ཞེས་གསུངས། མངོན་ཤེས་དང་མཚུངས་ལྡན་གྱི་རྒྱལ་པོ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་སེམས་བསྐྱེད་པ་གཅིག་གི་ཤར་ཕྱོགས་ཀྱི་འཇིག་རྟེན་གྱི་ཁམས་
གང་གའའི་ཀླུང་གི་བྱེ་མ་སྙེད་དུ་འདའ་བར་འདོད་པ་དང། དེ་བཞིན་དུ་ལྟོ་དང། ཞེས་པ་ནས་ཟག་པ་ཟད་པའི་མངོན་ཤེས་མངོན་དུ་བྱ་བར་འདོད་ཅིང་ཡང་དག་པའི་མཐའ་མངོན་དུ་ཡང་མི་བྱེད་པར་འདོད་པས་ཀྱང་ཤེར་ཕྱིན་ལ་བསླབ་པར་བྱའོ། །
ཞེས་པའི་བར་གསུངས། དེའི་དོན་འཆད་པ་ལ། རྒྱལ་པོ། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། མངོན་པར་ཤེས་པ་དང། རྒྱལ་པོ་ཆེན་པོ་དང། མཐུ་ཐོགས་པ་མེད་པས་གཞན་གྱི་དོན་སྒྲུབ་པ་དང། ཞེས་གསུངས་
བསོད་ནམས་དང་ཡེ་ཤེས་དང་མཚུངས་ལྡན་གྱི་བང་མཛོད་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་ཕྱོགས་བཅུ་རེ་རེ་ཞིང་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་ན་སངས་རྒྱས་བཅོམ་
ལྡན་འདས་ཉན་ཐོས་དང། བྱང་ཆུབ་སེམས་དཔའི་དགེ་འདུན་དང་བཅས་པ་ཇི་སྙེད་ཅིག་ཞུགས་པ་དེ་དག་ཐམས་ཅད་བསོད་སྙོམས་གཅིག་གིས་ཁྱབ་པར་བྱ་བར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པ་ནས། ཕུང་པོ་མ་ལུས་པའི་མྱ་

[100B] །ཞེས་པའི་བར་གསུངས། དེའི་དོན་འཆད་པ་ལ། མཛོད་དང། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། བསོད་ནམས་དང་ཡེ་ཤེས་དང། བང་མཛོད་དང་
བསོད་ནམས་དང་ཡེ་ཤེས་ཀྱི་ཚོགས་མང་པོའི་མཛོད་ལྟ་བུ་དང། ཞེས་གསུངས། བྱང་ཆུབ་ཀྱི་ཕྱོགས་དང་མཚུངས་ལྡན་གྱི་ལམ་པོ་ཆེ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་སངས་རྒྱས་བཅོམ་ལྡན་འདས་འདས་པ་དང། མ་
བྱོན་པ་དང། ད་ལྟར་བྱུང་བ་རྣམས་ཀྱི་སངས་རྒྱས་ཀྱི་ཡོན་ཏན་ཐམས་ཅད་རྗེས་སུ་ཐོབ་པར་འདོད་པས། ཞེས་པ་ནས། ཆོས་རྣམས་ཀྱི་སྐྱེ་བ་མེད་པ་རྗེས་སུ་ཐོབ་པར་འདོད་པས་ཀྱང་ཤེར་ཕྱིན་ལ་བསླབ་པར་བྱའོ། །ཞེས་པའི་བར་གསུངས་
དེའི་དོན་འཆད་པ་ལ། ལམ་པོ་ཆེ། །ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། བྱང་ཆུབ་ཀྱི་ཕྱོགས་དང་མཐུན་པའི་ཆོས་དང། ལམ་པོ་ཆེ་དང། འཕགས་པ་ཐམས་ཅད་གཤེགས་ཤིང་རྗེས་སུ་གཤེགས་པ་དང། ཞེས་གསུངས་
སྙིང་རྗེ་དང་ལྷག་མཐོང་དང་མཚུངས་ལྡན་གྱི་བཞོན་པ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་ཉན་ཐོས་དང་རང་སངས་རྒྱས་ཐམས་ཅད་ཀྱི་སྔོན་དུ་འགྲོ་བར་འདོད་པས། ཞེས་པ་ནས། །གང་དག་དེ་ཡང་ཕྱོགས་བཅུའི་འཇིག་
རྟེན་གྱི་ཁམས་ཀུན་ནས་སངས་རྒྱས་བཅོམ་ལྡན་འདས་བཞུགས་ཤིང་འཚོ་སྐྱོང་བའི་སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཞིང་མཐོང་བར་འདོད་པས་ཀྱང་ཤེར་ཕྱིན་ལ་བསླབ་པར་བྱའོ། །ཞེས་པའི་བར་གསུངས། དེའི་དོན་

[101A]༄༅། །འཆད་པ་ལ། བཞོན་པ། ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། སྙིང་རྗེ་དང། ལྷག་མཐོང་དང། བཞོན་པ་དང། འཁོར་བ་དང་མྱ་ངན་ལས་འདས་པ་གང་དུ་ཡང་མི་ལྟུང་བར་བདེ་བླག་ཏུ་
འགྲོ་བ་དང། ཞེས་གསུངས། གཟུགས་དང་སྤོབས་པ་དང་མཚུངས་ལྡན་གྱི་བཀོད་མའི་ཆུ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་ཕྱོགས་བཅུ་རྣམས་སུ་སངས་རྒྱས་བཅོམ་ལྡན་འདས་ཀྱིས་བཤད་པར་གྱུར་པ་དང་
འཆད་པ་དང། འཆད་པར་འགྱུར་བ་གང་ཇི་སྙེད་པ་འདི་ལྟ་སྟེ། མདོ་དང། དབྱངས་ཀྱིས་བསྙད་པ་དང། ལུང་བསྟན་པ་དང། ཚིགས་སུ་བཅད་པ་དང། ཆེད་དུ་བརྗོད་པ་དང། གླེང་གཞི་དང། རྟོགས་པ་བརྗོད་པ་དང། དེ་ལྟར་བྱུང་བ་དང་
སྐྱེས་པའི་རབས་དང། ཤིན་ཏུ་རྒྱས་པ་དང། ཆེས་རྨད་དུ་བྱུང་བ་དང། གཏན་ལ་བབས་པར་བསྟན་པ་དང། ཉན་ཐོས་དང་རང་སངས་རྒྱས་ཀྱིས་ཐོས་པ་གང་ཡིན་པ་དེ་དག་ཐམས་ཅད་གཟུང་བར་འདོད་པ་དང། བཅད་བར་འདོད་པ་དང་
བཀླག་པར་འདོད་པ་དང། ཀུན་ཆུབ་པར་འདོད་པ་དང། དེ་བཞིན་དུ་སྒྲུབ་པར་འདོད་པ་དང། གཞན་དག་ལ་རྒྱ་ཆེར་ཡང་དག་པར་སྟོན་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པ་ནས། སྟེང་གི་ཕྱོགས་ཀྱི་འཇིག་རྟེན་
གྱི་ཁམས་སུ་སངས་རྒྱས་བཅོམ་ལྡན་འདས་རྣམས་ཀྱིས་གང་ཅུང་ཟད་བཤད་པར་གྱུར་པ་དང། འཆད་པ་དང། འཆད་པར་འགྱུར་བ་དེ་ཐམས་ཅད་གཟུང་བར་འདོད་པ་དང། བཅང་པར་འདོད་པ་དང། ཀླག་པར་འདོད་པ་དང། དེ་བཞིན་དུ་སྒྲུབ་

[101B] གཞན་དག་ལ་རྒྱ་ཆེར་ཡང་དག་པར་སྟོན་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པའི་བར་གསུངས། དེའི་དོན་འཆད་པ་ལ། བཀོད་མའི་ཆུ་དང་ནི། །ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་
ལ༑ གཟུངས་དང་སྤོབས་པ་དང། ཞེས་དང། བཀོད་མའི་ཆུ་དང། ཞེས་དང། ཐོས་པ་དང་མ་ཐོས་པའི་ཆོས་འཛིན་པས་མི་ཟད་པ་དང། ཞེས་གསུངས། འོ་ན་བཀོད་མའི་ཆུ་དང་ཆུ་མིག་ལ་ཁྱད་པར་གང་ཡོད་ཅེ་ན། དེ་ཡོད་དེ། སའི་དངོས་གཞི་
ལས༑ ཆུ་མིག་ནི་གློ་ནས་ཆུ་འབྱུང་བ་གང་ཡིན་པའོ། །བཀོད་མའི་ཆུ་ནི་ཆུ་གྱེན་དུ་འབྱུང་བ་གང་ཡིན་པ་སྟེ། ཞེས་གསུངས་པའི་ཕྱིར། ཆོས་ཀྱི་དགའ་སྟོན་དང་མཚུངས་ལྡན་གྱི་སྒྲ་སྙན་པ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་
ཤར་ཕྱོགས་ཀྱི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་དག་ན་མུན་པ་མུན་ནག་སྨག་ཏུ་གྱུར་པ་གང་དུ་ཉི་མ་དང་ཟླ་བ་དག་གིས་འོད་ཀྱི་གནས་མེད་པ་གང་ཡིན་པ་དེ་དག་སྣང་བར་བྱེད་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པ་
ནས༑ སྟེང་གི་ཕྱོགས་ཀྱི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་རྣམས་སུ་སེམས་ཅན་གང་དག་སངས་རྒྱས་ཀྱི་ཞིང་སྣ་ཚོགས་སུ་སྐྱེ་བར་འགྱུར་བ་དེ་དག་ཐམས་ཅད་ལ་སངས་རྒྱས་ཀྱི་སྒྲ་དང་ཆོས་ཀྱི་སྒྲ་དང་དགེ་འདུན་གྱི་སྒྲ་སྒྲོག་པར་
འདོད་པ་དང་སེམས་ཅན་དེ་དག་ཡང་དག་པའི་ལྟ་བ་ལ་འགོད་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པའི་བར་གསུངས། དེའི་དོན་འཆད་པ་ལ། སྒྲ་སྙན། ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཆོས་ཀྱི་

[102A]༄༅། །དགའ་སྟོན་དང། སྒྲ་སྙན་པ་དང། ཐར་པ་འདོད་པའི་གདུལ་བྱ་ལ་སྙན་པར་སྒྲོག་པ་དང། ཞེས་གསུངས། བགྲོད་པ་གཅིག་པའི་ལམ་དང་མཚུངས་ལྡན་གྱི་ཆུ་བོ་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་
གཞན་ཡང་བྱང་ཆེན་ཤར་ཕྱོགས་ཀྱི་འཇིག་རྟེན་གྱི་ཁམས་གང་གླའི་ཀླུང་གི་བྱེ་མ་སྙེད་ཀྱི་སངས་རྒྱས་ཀྱི་ཞིང་ཐམས་ཅད་ན་མུན་པའི་མཐུས་ལྷང་ངེར་གྱུར་པའི་སེམས་ཅན་གང་དག་ཡིན་པ་དེ་དག་མིག་གིས་གཟུགས་མཐོང་བར་བྱའོ། །ཞེས་
པ་ནས། བླ་ན་མེད་པ་ཡང་དག་པར་རྫོགས་པའི་སངས་རྒྱས་ལ་འགོད་པར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པའི་བར་གསུངས། དེའི་དོན་འཆད་པ་ལ། ཆུ་བོ༑ ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ་
བགྲོད་པ་གཅིག་པའི་ལམ་དང། ཆུ་བོའི་རྒྱུན་དང། གཞན་གྱི་དོན་བྱ་བ་ཐ་མི་དད་པ་དང། ཞེས་གསུངས། ཆོས་སྐུ་དང་མཚུངས་ལྡན་གྱི་སྤྲིན་ལྟ་བུའི་སེམས་བསྐྱེད་སྟོན་པ་ལ། ཤཱ་རིའི་བུ་གཞན་ཡང་བྱང་ཆེན་དེ་བཞིན་གཤེགས་པའི་སྤྱོད་
ལམ་སྟོན་པར་འདོད་པ་དང། དེ་བཞིན་གཤེགས་པའི་སྤྱོད་པ་དང་ཚུལ་ཁྲིམས་རྣམ་པར་དག་པ་དང། དེ་བཞིན་གཤེགས་པའི་ཆོས་སྐུའི་འཕྲིན་ལས་དང། གསུང་གི་འཕྲིན་ལས་དང། ཐུགས་ཀྱི་འཕྲིན་ལས་ཐམས་ཅད་ཡེ་ཤེས་ཀྱིས་
སྔོན་དུ་འགྲོ་བས་ཡོངས་སུ་དག་པ་དང། གླང་པོ་ཆེའི་ལྟ་སྟངས་ཀྱིས་ལྟ་བར་འདོད་པས་ཤེར་ཕྱིན་ལ་བསླབ་པར་བྱའོ། །ཞེས་པ་ནས། ཤཱ་རིའི་བུ་དེ་ལྟར་བྱང་ཆེན་སེམས་ཅན་རྣམས་ཡོངས་སུ་སྨིན་པའི་རྒྱུར། འདོད་པའི་ཡོན་ཏན་ལྔ་པོ་རྣམས་

[102B] །ཞེས་པའི་བར་གསུངས། དེའི་དོན་འཆད་པ་ལ། སྤྲིན་རྣམས་ཀྱི། །ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཆོས་ཀྱི་སྐུ་དང་ལྡན་པ་ནི། ཞེས་དང། སྤྲིན་ལྟ་བུ་སྟེ། ཞེས་དང། དགའ་ལྡན་གྱི་གནས་
ན་བཞུགས་པ་ལ་སོགས་པ་ཀུན་ཏུ་སྟོན་པར་རུང་བ་ཉིད་ཀྱི་གྲངས་བཞིན་ནོ། །ཞེས་གསུངས། འོ་ན། གླང་པོ་ཆེའི་ལྟ་སྟངས་ཀྱིས་ལྟ་བར་འདོད་པས། ཞེས་པའི་དོན་གང་ཞེ་ན། དེའི་དོན་ཡོད་དེ། སྟེང་ན་འདུག་པ་ལ་བཀྱེད་དེ་མི་ལྟ། འོག་
ན་འདུག་པ་ལ་བཏུད་དེ་མི་ལྟ། གཡས་གཡོན་ན་འདུག་པ་ལ་མིག་བཟུར་ཏེ་མི་ལྟ། རྒྱབ་ཏུ་འདུག་པ་ལ་འཇིངས་པ་བསྒྱུར་ཏེ་མི་ལྟ། ཐག་རིང་པོ་ན་འདུག་པ་ལ་བསྒྲིམས་ཏེ་མི་ལྟ། ཐག་ཉེ་བ་ན་འདུག་པ་ལ་བསྒྲིམས་པ་མེད་པར་ཡང་མི་ལྟ་བར་
ཇི་ལྟར་འདུག་པའི་སྤྱོད་ལམ་དང། ཇི་ལྟར་ལྟ་བའི་མིག་གིས་འཇིག་རྟེན་གྱི་ཁམས་ཐམས་ཅད་དུ་སེམས་ཅན་དང་ཆོས་ཐམས་ཅད་ལ་ལྟ་བ་ནི་གླང་པོ་ཆེའི་ལྟ་སྟངས་ཀྱིས་ལྟ་བའི་དོན་ཡིན་པའི་ཕྱིར་ཏེ། དེ་ལྟར་ཡུམ་གསུམ་གནོད་འཇོམས་
ལས་གསུངས་པའི་ཕྱིར། གཉིས་པ་དོན་བསྡུ་བ་ལ། དེ་ལྟར་ན་དེ་ཡང་ས་གསེར་ཟླ་བ་མེ་ཞེས་བྱ་བ་ལ་སོགས་པས་སེམས་བསྐྱེད་པ་ཉི་ཤུ་རྩ་གཉིས་བཤད་པ་ཡིན་ནོ། །ཞེས་གསུངས། གསུམ་པ་ས་མཚམས་སྟོན་པ་ལ། དེ་ལ་དང་པོ་གསུམ་
ནི་ཆུང་དུ་དང་འབྲིང་དང་ཆེན་པོ་ཉིད་ཀྱིས་ལས་དང་པོ་པའི་སས་བསྡུས་སོ། །དེའི་འོག་ཏུ་གཅིག་ནི་ས་དང་པོ་ལ་འཇུག་པའི་ལམ་གྱིས་བསྡུས་སོ། །དེའི་འོག་ཏུ་བཅུ་ནི་རབ་ཏུ་དགའ་བ་ལ་སོགས་པས་བཅུས་བསྡུས་ཏེ། མཐོང་བ་དང་སྒོམ་པའི་

[103A]༄༅། །ལམ་གྱི་སྤྱོད་ཡུལ་ཅན་ཡིན་ནོ། །དེའི་འོག་ཏུ་ལྔ་ནི་ཁྱད་པར་གྱི་ལམ་གྱིས་བསྡུས་སོ། །དེའི་འོག་ཏུ་སེམས་བསྐྱེད་པ་གསུམ་ནི་སྦྱོར་བ་དང་དངོས་དང་མཇུག་གི་སྒོ་ནས་སངས་རྒྱས་ཀྱི་སས་བསྡུས་ཏེ། དེ་ལྟར་ན་སེམས་
བསྐྱེད་པའི་རབ་ཏུ་དབྱེ་བ་ནི་ལས་དང་པོ་པའི་ས་ནས་བཟུང་སྟེ་སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། །ཞེས་གསུངས། འོ་ན། འདིའི་ཁྱད་པར་གྱི་ལམ་དེ་གང་ལ་བྱེད་ཅེ་ན། ཁ་ཅིག་ས་བཅུ་གའི་ཁྱད་པར་གྱི་ལམ་ལ་བྱེད་པ་མི་འཐད་
དེ༑ རྒྱན་སྣང་ལས། འདི་དག་གི་རིམ་པ་རྣམས་དོན་གྱི་རིམ་པར་བཤད་པའི་ཕྱིར། དེས་ནས་བཅུ་པའི་ཁྱད་པར་གྱི་ལམ་ལ་བཞག་གོ་འོ་ན། ཐ་མ་གསུམ་སྦྱོར་བ་དང་དངོས་དང་མཇུག་གསུམ་པོ་དེ་གང་ལ་བྱེད་ཅེ་ན། དེའི་སྦྱོར་བ་རྒྱུན་
མཐའ་ལ་བྱེད་ཅིང། དངོས་གཞི་སངས་རྒྱས་ཀྱི་སའི་མཉམ་གཞག་དང། རྗེས་སངས་རྒྱས་ཀྱི་སའི་རྗེས་ཐོབ་ལ་བྱེད་དོ། །དེ་ཡང་དངོས་བསྟན་གྱི་དབང་དུ་བྱས་ཀྱི། སྤྲིན་ལྟ་བུའི་སེམས་བསྐྱེད་རྒྱུད་ལྡན་གྱི་བྱང་སེམས་མེད་པ་མ་ཡིན་ཏེ་
མདོ་སྡེའི་རྒྱན་ལས། རྒྱལ་སྲས་རྣམས་ཀྱི་སེམས་བསྐྱེད་ནི། །སྤྲིན་དང་འདྲ་བ་ཉིད་དུ་བསྟན། །ཞེས་གསུངས་པའི་ཕྱིར།    ༈    ཐེག་ཆེན་སེམས་བསྐྱེད་ཀྱི་རྟེན་བཤད་པ་དང། བརྟེན་པ་ཐེག་ཆེན་
སེམས་བསྐྱེད་ཀྱི་རང་བཞིན་བཤད་པ་གཉིས་ལས། དང་པོ་ལ། ལུས་རྟེན་བཤད་པ་དང། སེམས་རྟེན་བཤད་པ་གཉིས་ལས། དང་པོ་ནི། ཐེག་ཆེན་སེམས་བསྐྱེད་དེ་ཐེག་པ་ཆེན་པོ་ལ་མོས་ཤིང། སངས་རྒྱས་ཐོབ་པར་འདོད་པའི་འགྲོ་བ་

[103B] མདོ་ལས། དེ་ཚེ་ལྷ་མི་སྟོང་ཕྲག་བརྒྱས། །བྱང་ཆུབ་ཏུ་ནི་སེམས་བསྐྱེད་དོ། །ཞེས་གསུངས་པ་དང། ལམ་ཤེས་ཀྱི་མདོ་ལས། ལྷའི་བུ་གང་དག་གིས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་དང། ཀླུའི་རྒྱལ་པོ་རྒྱ་མཚོས་ཞུས་པའི་མདོ་ལས། ཀླུ་ཉི་ཁྲི་ཆིག་སྟོང་གིས་བྱང་ཆུབ་མཆོག་ཏུ་སེམས་བསྐྱེད་
པར་གསུངས་པ་དང། ཟ་མ་ཏོག་བཀོད་པའི་མདོ་ལས། འཕགས་པ་འཇིག་རྟེན་དབང་ཕྱུག་གིས་ཡི་དྭགས་མང་པོ་བདེན་པ་མཐོང་བ་ལ་བཀོད་པར་གསུངས་པའི་དོན་བདེན་པ་མཐོང་བའི་རྒྱུ་ཐེག་ཆེན་སེམས་བསྐྱེད་ལ་བཀོད་པ་ལ་འཆད་རིགས་ཤིང་
བདག་ཅག་གི་སྟོན་པས་སྔོན་དམྱལ་བའི་རྟེན་ལ་སེམས་བསྐྱེད་པར་དྲིན་ལན་བསབ་པའི་མདོ་ལས་གསུངས་པའི་ཕྱིར་དང། བྱང་སེམས་སོ་སྐྱེ་འགའ་ཞིག་ལས་དབང་གིས་ངན་སོང་དུ་སྐྱེ་བ་ལེན་པ་ཡོད་པའི་ཕྱིར་ཏེ། མདོ་སྡེའི་རྒྱན་ལས། བློ་ལྡན་
རྣམས་ཀྱི་ལས་དང་ནི། །གཞན་ཡང་སྨོན་ལམ་དག་དང་ནི། །ཏིང་ངེ་འཛིན་དང་དབང་འབྱོར་བའི། །དབང་གིས་སྐྱེ་བར་འདོད་པ་ཡིན། །ཞེས་གསུངས་པའི་ཕྱིར། འོ་ན། མཛོད་འགྲེལ་ལས། གསུམ་ནི་མི་རྣམས་ཀྱི་ནང་ཁོ་ན་དང་གླིང་གསུམ་
དག་ན་འཕེན་བར་བྱེད་ཀྱི་གཞན་ལ་ནི་མ་ཡིན་ཏེ། ཅི་རིགས་པར་ཤེས་རབ་དང་སྐྱོ་བ་མེད་པའི་ཕྱིར། ཞེས་གསུངས་པ་དང་འགལ་ལ་ཞེ་ན་མི་འཐད་དེ། དེ་ནི་གཙོ་ཆེ་བའི་དབང་དུ་བྱས་པའི་ཕྱིར། དེ་རྣམས་ཀྱི་རྟེན་ལ་འཇུག་སྡོམ་གསར་དུ་སྐྱེ་

[104A]༄༅། །བ་ཡོད་དེ། དེའི་རྟེན་ལ་སྨོན་སེམས་གསར་དུ་སྐྱེ་བ་ཡོད་པ་གང་ཞིག་མཚུངས་པའི་ཕྱིར། དེ་ལྟར་ཡང་ལམ་རིམ་ལས། ལྷ་ཀླུ་ལ་སོགས་ལུས་དང་བསམ་པའི་སྒོ་ནས་སྨོན་སེམས་སྐྱེ་རུང་བ་ཐམས་ཅད་འདིའི་
རྟེན་དུ་རུང་ཡང། ཞེས་གསུངས་པའི་ཕྱིར། འཇུག་སྡོམ་རྒྱུད་ལ་སྐྱེ་བ་ལ་ཐེག་ཆེན་སེམས་བསྐྱེད་རྒྱུད་ལ་སྐྱེ་དགོས་སམ་ཞེ་ན། ཐེག་ཆེན་སེམས་བསྐྱེད་མཚན་ཉིད་ཚང་བ་གཅིག་མ་སྐྱེས་ཀྱང་འཇུག་སྡོམ་ཐོབ་པ་ཡོད་དེ། ཐེག་ཆེན་སེམས་
བསྐྱེད་ལ་རྩོལ་བཅས་ཀྱི་མྱོང་བ་ཙམ་སྐྱེས་པའི་གང་ཟག་དེ། འཇུག་སྡོམ་ལེན་པའི་རྟེན་དུ་རུང་བ་གང་ཞིག་དེ་མཚན་ཉིད་ཚང་བརྒྱུད་ལ་སྐྱེ་བ་ལ་དེ་ལ་རྩོལ་མེད་ཀྱི་མྱོང་བ་ཐོན་དགོས་པའི་ཕྱིར། དང་པོ་གྲུབ་སྟེ། དེ་འདྲ་བ་དེ་སྨོན་སེམས་
ཆོགས་ལེན་པའི་རྟེན་དུ་རུང་བའི་ཕྱིར་ཏེ། ལམ་རིམ་ལས། ལེན་པའི་རྟེན་ནི་སྔར་བཤད་པ་ལྟར་གྱི་ལམ་གྱི་རིམ་པ་ལ་བློ་སྦྱངས་པས་བྱང་ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་ཅུང་ཟད་གཅིག་རྙེད་པ་ལ་བཤད་པ་ཡིན་ནོ། །ཞེས་གསུངས་
པའི་ཕྱིར་དང། སྤྱིར་སྔར་བཤད་པ་ལྟར་མྱོང་བ་མ་སྐྱེས་ཀྱང་ཐེག་པ་ཆེན་པོའི་བསླབ་བྱའི་བྱ་བ་རྣམས་ཤེས་ཤིང་ཐེག་ཆེན་ལ་མོས་པ་བརྟན་ནས་སྔོན་དུ་སེམས་བསྐྱེད་པ་དང་སྡོམ་པ་ཆོགས་བཟུང་ནས། དེ་ནས་བྱང་ཆུབ་ཀྱི་སེམས་སྦྱོང་བ་
ཡང་ཡོད་དོ། །སྤྱོད་འཇུག་ལས་སྔོན་དུ་སྡོམ་པ་བཟུང་ནས་དེའི་བསླབ་བྱ་ཕྱིན་དྲུག་ཉམས་ལེན་གྱི་སྐབས་སུ་བྱང་ཆུབ་ཀྱི་སེམས་སྦྱོང་ལུགས་རྣམས་རྒྱས་བར་གསུངས་པ་ལྟ་བུའོ། །ཞེས་གསུངས་བའི་ཕྱིར། གཉིས་པ་གྲུབ་སྟེ། དེ་ཉིད་

[104B] དེ་ལྟར་སྙིང་རྗེ་ཆེན་པོ་བསྒོམས་པའི་སྟོབས་ཀྱིས་འགྲོ་བ་མ་ལུས་པར་དྲངས་པར་དམ་བཅས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་བསྒྲིམས་མི་དགོས་པར་སྐྱེ་སྟེ། ཞེས་གསུངས་པའི་ཕྱིར། འདིས་བྱང་ཆུབ་
ཀྱི་སེམས་བསྐྱེད་པའི་ཚད་ཀྱང་ཤེས་པར་བྱའོ། །ཞེས་སྒོམ་རིམ་གྱི་ཤེས་བྱེད་དང་བཅས་ཏེ་བྱང་ཆུབ་ཀྱི་སེམས་སྐྱེས་པའི་ཚད་བཤད་པའི་ཕྱིར་ཏེ། ལམ་སྒྲོན་ལས། སོ་སོ་ཐར་པ་རིགས་བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་
སེམས་དཔའི་སྡོམ་པ་ཡི། །སྐལ་བ་ཡོད་ཀྱི་གཞན་དུ་མིན། །ཞེས་གསུངས་པ་འདིས་འཇུག་སྡོམ་སྐྱེ་བའི་རྟེན་ལ་སོ་ཐར་གྱི་སྡོམ་ལྡན་དགོས་པར་བསྟན་པ་མ་ཡིན་ཏེ། དེ་ནི་འཇུག་སྡོམ་ལེན་པའི་རྟེན་ཁྱད་པར་བ་ལ་དགོངས་པའི་ཕྱིར། དེའི་འགྲེལ་
པར༑ ལན་པའི་རྟེན་ཁྱད་པར་ཅན་གྱི་དབང་དུ་བྱས་ན། ཞེས་གསུངས་པའི་ཕྱིར། ཁོ་ན་རེ། ངན་འགྲོའི་རྟེན་ལ་སྙིང་རྗེ་ཚད་མེད་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་སྙིང་རྗེ་ཆེན་པོ་གསར་དུ་སྐྱེ་བ་ཡོད་པའི་ཕྱིར་ན་མ་ཁྱབ། གཉིས་པ་ནི་
ཐེག་ཆེན་སེམས་བསྐྱེད་ཀྱི་སེམས་རྟེན་དུ་གྱུར་པའི་འདོད་སེམས། བསམ་གཏན་གྱི་ཉེར་བསྡོགས། བསམ་གཏན་གྱི་དངོས་གཞི་སོགས་ཅི་རིགས་པར་ཡོད་དེ། ཐེག་ཆེན་སེམས་བསྐྱེད་ཐོབ་ན་བསམ་གཏན་གྱི་ཉེར་བསྡོགས་ཐོབ་པས་ཁྱབ་པའི་
ཕྱིར་ཏེ། དེ་ཐོབ་ན་ཞི་ལྷག་ཟུང་འབྲེལ་ཐོབ་པས་ཁྱབ་པའི་ཕྱིར་ཏེ། རྣམ་བཤད་ལས། སྦྱོར་བ་ཞེས་པ་ནི་ཞི་ལྷག་ཟུང་དུ་འབྲེལ་བའི་དོན་བསྟན་པའོ། །ཞེས་གསུངས་པས། རྣམ་རྫོགས་སྦྱོར་བ་ཐོབ་ན་ཞི་ལྷག་ཟུང་འབྲེལ་ཐོབ་པས་ཁྱབ་པར་

[105A]༄༅། །བསྟན་པ་མི་འཐད་དེ། དེ་ནི་གཙོ་ཆེ་བ་ལ་དགོངས་པའི་ཕྱིར། གཉིས་པ། བརྟེན་སེམས་བསྐྱེད་ཀྱི་རང་བཞིན་བཤད་པ་ལ། རྒྱུ༑ ངོ་བོ༑ དབྱེ་བ། ཕན་ཡོན། སེམས་བསྐྱེད་ཚུལ་དང་ལྔ་ལས། དང་པོ་ནི། བསླབ་
བཏུས་སུ། སངས་རྒྱས་ཀྱི་སྐུ་མཐོང་ནས་འདི་ལྟ་བུ་ཐོབ་ན་སྙམ་དུ་སེམས་བསྐྱེད་པ་དང། སངས་རྒྱས་བྱང་སེམས་ཀྱི་མཐུ་བསམ་གྱིས་མི་ཁྱབ་པ་མཐོང་ཞིང་ཐོས་པ་དང། ཐེག་ཆེན་གྱི་བསྟན་པ་ནུབ་པ་ལ་མ་བཟོད་པ་དང། སེམས་ཅན་སྡུག་
བསྔལ་གྱིས་མནར་བ་མཐོང་ནས་མ་བཟོད་པར་སེམས་བསྐྱེད་པའི་ཚུལ་བཞི་གསུངས་ལ། བྱང་སར། རིགས་ཕུན་སུམ་ཚོགས་པ་དང། དགེ་བའི་བཤེས་གཉེན་གྱིས་ཟིན་པ། སྙིང་རྗེ་ཆེ་བ། འཁོར་བའི་སྡུག་བསྔལ་གྱིས་འཇིགས་པ་སྟེ་རྒྱུ་བཞི་
དང༑ དེ་བཞིན་གཤེགས་པ་དང་བྱང་ཆུབ་སེམས་དཔའི་ཆོ་འཕྲུལ་མཐོང་ཞིང་ཐོས་པ་དང། ཐེག་ཆེན་གྱི་སྡེ་སྣོད་ཐོས་པ། ཐེག་ཆེན་གྱི་ཆོས་ནུབ་ཏུ་ཉེ་བ་མཐོང་བ། སྐབས་འདིར་སེམས་ཅན་ཉོན་མོངས་པར་མཐོང་བ་སྟེ་རྐྱེན་བཞི་དང། རང་
སྟོབས། གཞན་སྟོབས། རྒྱུའི་སྟོབས། སྦྱོར་བའི་སྟོབས་ཏེ་སྟོབས་བཞི་ལས་སྐྱེས་པར་བཤད་ལ། དཀོན་མཆོག་སྒྲོན་མེའི་མདོ་ལས། རྒྱལ་དང་རྒྱལ་པའི་ཆོས་ལ་དད་གྱུར་ཅིང། །རྒྱལ་སྲས་རྣམས་ཀྱི་སྤྱོད་ལ་དད་བྱེད་པ། །བྱང་ཆུབ་བླ་ན་མེད་ལ་
དད་བྱེད་ནས། །སྐྱེས་བུ་ཆེན་པོ་རྣམས་ཀྱི་སེམས་སྐྱེའོ། །ཞེས་རྒྱལ་བ་ལ་དམིགས་པའི་དད་པ། རྒྱལ་སྲས་ཀྱི་སྤྱོད་པ། རྫོགས་བྱང་གི་ཕན་གཡོན་མཐོང་ནས་དད་པ་དང་གསུམ་ལས་སྐྱེ་བར་བཤད་པ་ནི་རྒྱུ་མཚན་མཐའ་དཔྱད་པའི་ཡན་ལག་ཡིན་

[105B] སྐབས་འདིར་བསྟན་གྱི་ཐེག་ཆེན་སེམས་བསྐྱེད་ལ་རང་གི་ཉེར་ལེན་དུ་གྱུར་པའི་སྙིང་རྗེ་ཆེན་པོ་ལས་བྱུང་བ་གཅིག་དགོས་ཏེ། མདོ་སྡེའི་རྒྱན་ལས། དེ་ཡི་རྩ་བ་སྙིང་རྗེར་འདོད། །ཅེས་གསུངས་པའི་ཕྱིར། གཉིས་པ་ནི། རང་གི་གྲོགས་སུ་གྱུར་
པའི་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་དུ་བྱུང་ཞིང། ཐེག་ཆེན་ལམ་གྱི་འཇུག་སྒོར་གྱུར་པའི་ལམ་གྱི་རིགས་སུ་གནས་པའི་ཐེག་ཆེན་གཙོ་བོ་ཡིད་ཀྱི་རྣམ་རིག་ཁྱད་པར་ཅན་དེ། ཐེག་ཆེན་སེམས་བསྐྱེད་
ཀྱི་ངོ་བོ་ཡིན་ཏེ། རྣམ་བཤད་ལས། གཞན་དོན་དུ་ཡང་དག་པར་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་དུ་བྱུང་བའི་སེམས་ཁྱད་པར་ཅན། ཞེས་དང། དྲིས་ལན་རྒྱལ་སྲས་འཇུག་དོགས་ལས། ཐེག་ཆེན་སེམས་
བསྐྱེད་ཀྱི་མཚན་ཉིད་ནི་གཞན་དོན་དུ་ཡང་དག་པར་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་མཚུངས་ལྡན་གྱི་སེམས་སོ། །ཞེས་གསུངས་པའི་ཕྱིར། མཚན་ཉིད་ཀྱི་ཟུར་དུ་ཐེག་ཆེན་གྱི་གཙོ་བོ་ཡིད་ཀྱི་ཞེས་ཐེག་ཆེན་སྨོས་པའི་དགོས་
པ་ཡོད་དེ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་གཞན་དོན་དུ་རྫོགས་བྱང་དོན་གཉེར་གྱི་འདུན་པ་དང་མཚུངས་ལྡན་གྱི་སེམས་ཁྱད་པར་ཅན། ཐེག་ཆེན་སེམས་བསྐྱེད་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། དེར་གཙོ་བོ་ཡིད་ཀྱི་
རྣམ་རིག་སྨོས་པ་ལ་དགོས་པ་ཡོད་དོ། སངས་རྒྱས་འཕགས་པའི་ཐུགས་རྒྱུད་ཀྱི་མིག་གི་རྣམ་པར་ཤེས་པ་དེ་རང་གི་གྲོགས་སུ་གྱུར་པའི་གཞན་དོན་དུ་རྫོགས་བྱང་དོན་གཉེར་གྱི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གྱི་གཙོ་བོ་རྣམ་

[106A]༄༅། །རིག་ཡིན། དེ་ཐེག་ཆེན་སེམས་བསྐྱེད་མ་ཡིན་པས་དེ་ཐེག་ཆེན་སེམས་བསྐྱེད་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། དང་པོ་དེ་ཡིན་ཏེ། དེའི་གྲོགས་སུ་གྱུར་པའི་དེ་ཡོད་པའི་ཕྱིར་ཏེ། དེའི་འཁོར་དུ་བྱུང་
བའི་དེ་ཡོད་པའི་ཕྱིར་ཏེ། དེའི་འཁོར་དུ་བྱུང་བའི་འདུན་པ་ཡོད་པའི་ཕྱིར་ཏེ། དེའི་འཁོར་དུ་བྱུང་བའི་ཡུལ་ངེས་ལྔ་ཀ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་འཁོར་དུ་བྱུང་བའི་དེ་ཡོད་པར་ཐལ། ཁྱོད་སངས་རྒྱས་ཀྱི་སའི་
གཙོ་བོ་སེམས་ཡིན་པའི་ཕྱིར། ཡང་དེའི་ཟུར་དུ་ཐེག་ཆེན་ལམ་གྱི་འཇུག་སྒོ་ཞེས་སྨོས་པ་ལ་དགོས་པ་ཡོད་དེ། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་དེ་དེ་འདྲ་བའི་
ཐེག་ཆེན་གྱི་གཙོ་བོ་ཡིད་ཀྱི་རྣམ་རིག་ཡིན་ཀྱང། ཐེག་ཆེན་སེམས་བསྐྱེད་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། དེར་རིགས་གནས་སྨོས་པ་ལ་དགོས་པ་ཡོད་དེ། ཐེག་ཆེན་གྱི་ཚོགས་ལམ་འབྲིང་ཡན་ཆད་ཀྱི་སེམས་བསྐྱེད་
རྣམས་ཐེག་ཆེན་ལམ་གྱི་འཇུག་སྒོམ་ཡིན་པས་དེ་རྣམས་ཐེག་ཆེན་སེམས་བསྐྱེད་དུ་བསྡུ་བར་བྱ་བའི་ཆེད་ཡིན་པའི་ཕྱིར། དེ་རྣམས་ཐེག་ཆེན་ལམ་གྱི་འཇུག་སྒོམ་ཡིན་ཏེ། དེ་ཐོབ་པ་དང་དུས་མཉམ་དུ་ཐེག་ཆེན་གྱི་ལམ་དུ་ཞུགས་པའི་
གང་ཟག་མེད་པའི་ཕྱིར། དེས་ན་ཐེག་ཆེན་སེམས་བསྐྱེད་དེ་ཁྱད་ཆོས་བཞི་དང་ལྡན་ཏེ། གཞན་དོན་གྱི་བྱ་དཀའ་ལ་སྤྲོ་བ་ཆེ་བ། སྦྱོར་བའི་བརྩོན་འགྲུས་ཀྱི་སྒོ་ནས་རྩོམ་པ་ཆེ་བ། རང་གཞན་ལ་ཕན་བདེ་སྒྲུབ་པས་དོན་ཆེ་བ། བྱང་ཆུབ་ཆེན་པོ་

[106B] མདོ་སྡེའི་རྒྱན་ལས། སྤྲོ་བ་ཆེ་དང་རྩོམ་པ་ཆེ། །དོན་ཆེ་བ་དང་འབྱུང་བ་ཆེ། །བྱང་ཆུབ་སེམས་དཔའ་སེམས་དཔའ་ཆེ། །དེ་ན་གཉིས་ལྡན་པའི་སེམས་འབྱུང་བ། །ཞེས་
གསུངས་པའི་ཕྱིར། ཁ་ཅིག་རང་གི་གྲོགས་སུ་གྱུར་པའི་གཞན་དོན་དུ་རྫོགས་བྱང་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐབས་ཁྱད་པར་ཅན་གྱི་རྟོགས་རིགས་སུ་གནས་པའི་ཐེག་ཆེན་གྱི་གཙོ་བོ་ཡིད་ཀྱི་རྣམ་རིག་ཐེག་
ཆེན་སེམས་བསྐྱེད་ཀྱི་མཚན་ཉིད་ཟེར་བ་མི་འཐད་དེ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དང་མཚུངས་ལྡན་དུ་བྱུང་བའི་གཙོ་བོ་སེམས་དེ་མཚན་ཉིད་དེ་ཡིན་ཀྱང་དེ་ཐེག་ཆེན་སེམས་བསྐྱེད་མ་ཡིན་པའི་ཕྱིར། རྟགས་སླའོ། །ཁ་ཅིག་
སངས་རྒྱས་ཐོབ་འདོད་ཀྱི་བསམ་པའི་རིགས་འདྲ་ཕྱི་མར་པར་གྱུར་པའི་ཐེག་ཆེན་གཙོ་བོ་ཡིད་ཀྱི་རྣམ་རིག་ཐེག་ཆེན་སེམས་བསྐྱེད་ཀྱི་མཚན་ཉིད། གཞན་དོན་དུ་རྫོགས་བྱང་ལ་དམིགས་ཤིང་གྲོགས་འདོད་པ་དང་མཚུངས་ལྡན་དུ་བྱུང་བའི་ཐེག་ཆེན་
གྱི་གཙོ་བོ་ཡིད་ཀྱི་རྣམ་རིག་དེ་སྤྱོད་པའི་རྟེན་གྱ་དབང་དུ་བྱས་པའི་ཐེག་ཆེན་སེམས་བསྐྱེད་ཀྱི་མཚན་ཉིད། རང་གི་དམིགས་ཡུལ་དུ་གྱུར་པའི་ཀུན་རྫོབ་དང་སངས་རྒྱས་ཀྱི་གཞི་མཐུན་ཡོད་བར་གྱུར་བའི་ཐེག་ཆེན་སེམས་བསྐྱེད་དེ། ཐེག་ཆེན་ཀུན་
རྫོབ་སེམས་བསྐྱེད་ཀྱི་མཚན་ཉིད། བྱང་སེམས་ཚོགས་ལམ་པའི་རྒྱུད་ཀྱི་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ལ་དམིགས་ནས་དེ་ཐོབ་པར་འདོད་པའི་འདོད་པ་དང་མཚུངས་ལྡན་དུ་བྱུང་བའི་ཐེག་ཆེན་སེམས་བསྐྱེད་དེ། ཀུན་རྫོབ་སེམས་

[107A]༄༅། །བསྐྱེད་མ་ཡིན་ཟེར་ན། ཐེག་ཆེན་སེམས་བསྐྱེད་ཡིན་ན་སངས་རྒྱས་ཐོབ་འདོད་ཀྱི་བསམ་པའི་རིགས་འདྲ་ཕྱི་མ་ཡིན་དགོས་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན། དེའི་
རྒྱུར་གྱུར་པའི་ཐེག་ཆེན་སེམས་བསྐྱེད་ཆོས་ཅན། དེར་ཐལ། དེའི་ཕྱིར། གཞན་ཡང། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤས་པ་ཆོས་ཅན། མཚོན་བྱ་གཉིས་པ་དེར་
ཐལ༑ མཚན་ཉིད་དེའི་ཕྱིར། གཞན་དོན་དུ་རྫོགས་བྱང་ལ་དམིགས་པ་གང་ཞིག་གཉིས་པ་དེའི་ཕྱིར། དང་པོ་གྲུབ་སྟེ། རྣམ་མཁྱེན་ཡིན་པའི་ཕྱིར། གཉིས་པ་གྲུབ་སྟེ། སངས་རྒྱས་འཕགས་པའི་རྒྱུད་ཀྱི་གཙོ་བོ་སེམས་ཡིན་པའི་
ཕྱིར༑ གཞན་ཡང། བྱང་སེམས་ཚོགས་ལམ་པའི་རྒྱུད་ཀྱི་དེ་འདྲའི་སེམས་བསྐྱེད་ཆོས་ཅན། ཀུན་རྫོབ་སེམས་བསྐྱེད་ཡིན་པར་ཐལ། མཚན་ཉིད་དེའི་ཕྱིར། རང་གི་དམིགས་ཡུལ་དུ་གྱུར་པའི་ཀུན་རྫོབ་དང་སངས་རྒྱས་ཀྱི་གཞི་མཐུན་ཡོད་པ་
གང་ཞིག་གཉིས་པ་དེའི་ཕྱིར། དང་པོ་གྲུབ་སྟེ། རྫོགས་བྱང་དེ་དེ་འདྲའི་གཞི་མཐུན་ཡིན་པའི་ཕྱིར་ཏེ། དེ་ཁྱོད་ཀྱི་དམིགས་ཡུལ་གང་ཞིག་དེ་ཀུན་རྫོབ་དང་སངས་རྒྱས་ཀྱི་གཞི་མཐུན་ཡིན་པའི་ཕྱིར། དང་པོ་གྲུབ་སྟེ། ཁྱོད་ཀྱི་གཞན་
དོན་དུ་རྫོགས་བྱང་ལ་དམིགས་པའི་ཕྱིར་ཏེ། ཁྱོད་སྤྱོད་པའི་རྟེན་གྱི་དབང་དུ་བྱས་པའི་སེམས་བསྐྱེད་ཡིན་པའི་ཕྱིར། ཁྱབ་པ་ཁས། དེ་དེར་ཐལ། དེ་ཡོད་པའི་ཕྱིར། གསུམ་པ་དབྱེ་བ་ལ། དཔེའི་སྒོ་ནས། ས་མཚམས་ཀྱི་སྒོ་ནས། བསྐྱེད་

[107B] ཕྲ་རགས་ཀྱི་སྒོ་ནས། ངོ་བོའི་སྒོ་ནས། སྒྲས་བརྗོད་ཀྱི་སྒོ་ནས་དབྱེ་བ་དང་དྲུག་དང་པོ་ལ། དཔེའི་སྒོ་ནས་ས་ལྟ་བུ་ནས། སྤྲིན་ལྟ་བུའི་བར་ཉེར་གཉིས་ཡོད་དེ། དེ་ཡང་ས་གསེར་ཟླ་བ་མེ། །ཞེས་སོགས་དང། མདོ་སྡེའི་རྒྱན་
ལས༑ སྐྱེད་པ་ས་དང་མཚུངས་པ་སྟེ། གཞན་ནི་བཟང་པོའི་གསེར་དང་འདྲ། །ཟླ་བ་ཡར་གྱི་ཚེས་པ་བཞིན། །གཞན་ནི་མེ་དང་འདྲ་ཤེས་བྱ། །ཞེས་སོགས་གསུངས་པའི་ཕྱིར། གཉིས་པ་ལ། མོས་སྤྱོད་ཀྱི་སྐབས་སུ་མོས་པས་སྤྱོད་པའི་
སེམས་བསྐྱེད། མ་དག་ས་བདུན་དུ་ལྷག་བསམ་དག་པའི་སེམས་བསྐྱེད། དག་པ་ས་གསུམ་དུ་རྣམ་པར་སྨིན་པའི་སེམས་བསྐྱེད། སངས་རྒྱས་ཀྱི་སར་སྒྲིབ་པ་སྤངས་པའི་སེམས་བསྐྱེད་དང་བཞི་ཡོད་དེ། མདོ་སྡེའི་རྒྱན་ལས། སེམས་བསྐྱེད་
དེ་ནི་ས་རྣམས་ལ། །མོས་དང་ལྷག་བསམ་དག་པ་དང། །རྣམ་པར་སྨིན་པ་གཞན་དུ་འདོད། །དེ་བཞིན་སྒྲིབ་པ་སྤངས་པའོ། །ཞེས་གསུངས་པའི་ཕྱིར། གསུམ་པ་ལ། དང་པོར་རང་ཉིད་སངས་རྒྱས་ནས་དེ་རྗེས་སེམས་ཅན་ཐམས་ཅད་སངས་
རྒྱས་ཀྱི་སར་འགོད་པར་འདོད་པ་རྒྱལ་པོ་ལྟ་བུའི་སེམས་བསྐྱེད། དང་པོར་སེམས་ཅན་ཐམས་ཅད་སངས་རྒྱས་ཀྱི་སར་བཀོད་ནས་དེ་རྗེས་རང་ཉིད་སངས་རྒྱས་པར་འདོད་པ་ཕྱུགས་རྫི་ལྟ་བུའི་སེམས་བསྐྱེད། རང་ཉིད་སེམས་ཅན་ཐམས་
ཅད་དང་མཉམ་དུ་འཚང་རྒྱ་བར་འདོད་པ་མཉན་པ་ལྟ་བུའི་སེམས་བསྐྱེད་དང་གསུམ་དུ་ཡོད། བཞི་པ་ལ། ཕྲ་རགས་ཀྱི་སྒོ་ནས་རགས་པ་བརྡ་ལས་བྱུང་བ་དང། ཕྲ་བ་ཆོས་ཉིད་ཀྱི་སྟོབས་ཀྱིས་ཐོབ་པར་སེམས་བསྐྱེད་གཉིས་

[108A]༄༅། །ལས༑ དང་པོ་ནི། མདོ་སྡེའི་རྒྱན་ལས། གྲོགས་སྟོབས་རྒྱུ་སྟོབས་རྩ་བའི་སྟོབས། །ཐོས་སྟོབས་དགེ་བ་གོམས་པ་ལས། །མི་བརྟན་པ་དང་བརྟན་འབྱུང་བ། །གཞན་གྱི་བསྟན་པའི་སེམས་བསྐྱེད་བཤད། །ཅེས་
གསུངས་པ་ལྟར། གྲོགས་དགེ་བའི་བཤེས་གཉེན་གྱི་སྟོབས་ལས་བྱུང་བ་མི་བརྟན་པ་དང། རྒྱུ་རིགས་ཀྱི་སྟོབས་ལས་བྱུང་བ་བརྟན་པ་དང། སྔོན་དགེ་བ་གོམས་པའི་སྟོབས་བརྟན་པ་དང། མང་དུ་ཐོས་པའི་སྟོབས་བརྟན་པ་དང་
ཚེ་འདིར་དགེ་བ་གོམས་པའི་སྟོབས་ལས་བྱུང་བའི་སེམས་བསྐྱེད་རྣམས་སུ་ཡོད་དོ། །གཉིས་པ་ནི། དོན་དམ་སེམས་བསྐྱེད་ལྟ་བུའོ། །ལྔ་པ་ལ། སྨོན་པ་སེམས་བསྐྱེད། འཇུག་པ་སེམས་བསྐྱེད་གཉིས་ལས། དེ་གཉིས་ཀྱི་ཁྱད་པར་
ཡངས་ཐོབ་མ་ཐོབ་ཀྱི་སྒོ་ནས་མི་འཇོག་སྟེ། ས་མ་ཐོབ་པའི་རྒྱུད་ལ་འཇུག་སེམས་ཡོད་པའི་ཕྱིར། དེའི་རྒྱུད་ལ་འཇུག་སྡོམ་ཡོད་པ་གང་ཞིག་མཚུངས་པའི་ཕྱིར། དང་པོ་གྲུབ་སྟེ། བསླབ་བཏུས་སུ། ཅི་སར་མ་ཆུད་པ་རྣམས་ལ་
བྱང་ཆུབ་སེམས་དཔའི་སྡོམ་པའི་དབང་དུ་བྱས་པ་ཡོད་དམ་ཞེ་ན་ཡོད་པ་ཉིད་དུ་རིག་པར་བྱ་སྟེ། དཔེར་ན་ཀ་ལ་བིང་ཀའི་ཕྲུ་གུ་སྒོ་ངའི་ནང་ན་སྐད་འདོན་པ་བཞིན་ནོ། །ཞེས་གསུངས་པའི་ཕྱིར། དེ་གཉིས་ཀྱི་ཁྱད་པར་འཇུག་སྡོམ་ཐོབ་
མཐོབ་ཀྱི་སྒོ་ནས་ཀྱང་མི་འཇོག་སྟེ། འཇུག་སྡོམ་ཐོབ་ལ་ཉམས་པའི་བྱང་སེམས་ཀྱི་རྒྱུད་ཀྱི་སེམས་བསྐྱེད་དེ་འཇུག་སྡོམ་ཐོབ་པའི་སེམས་བསྐྱེད་ཡིན་ཀྱང་སྨོན་སེམས་ཡིན་པའི་ཕྱིར། སྤྱོད་པ་ཉམས་ལེན་གྱི་བྱ་བས་ཟིན་མ་ཟིན་གྱི་སྒོ་

[108B] བྱང་འཕགས་ཀྱི་རྒྱུད་ཀྱི་སྨོན་སེམས་རྣམས་སྤྱོད་པ་ཉམས་ལེན་གྱི་བྱ་བས་ཟིན་པའི་ཕྱིར་ཏེ། རྣམ་བཤད་ལས། ས་ཐོབ་ནས་སེམས་བསྐྱེད་སྤྱོད་པ་དང་བྲལ་བ་མི་སྲིད་ཅིང། ཞེས་གསུངས་པའི་ཕྱིར། འཇུག་སྡོམ་རྒྱུད་
ལ་ལྡན་མི་ལྡན་གྱི་སྒོ་ནས་མི་འཇོག་སྟེ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་སེམས་བསྐྱེད་དེ་འཇུག་སྡོམ་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་བསྐྱེད་ཡིན་ཞིང། སྨོན་སེམས་ཡིན་པའི་ཕྱིར། དེ་དེར་ཐལ། དེ་ཡོད་པའི་ཕྱིར་
དེའི་རྒྱུད་ལ་གཞན་དོན་དུ་རྫོགས་བྱང་ཐོབ་འདོད་ཀྱི་བློ་ཡོད་པའི་ཕྱིར་ཏེ། དེ་གཞན་དོན་དུ་རྫོགས་བྱང་ཐོབ་ཕྱིར་དུ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར། སྤྱོད་པ་ཉམས་ལེན་གྱི་བྱ་བ་མངོན་གྱུར་པས་ཟིན་མ་
ཟིན་གྱི་སྒོ་ནས་ཀྱང་འཇོག་པ་མི་འཐད་དེ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་སེམས་བསྐྱེད་དེ་སྤྱོད་པ་ཉམས་ལེན་གྱི་བྱ་བ་མངོན་གྱུར་པས་ཟིན་པའི་ཕྱིར་ཏེ། དེའི་རྒྱུད་ལ་དེ་མངོན་གྱུར་པ་ཡོད་པའི་ཕྱིར་ཏེ། དེའི་རྒྱུད་ལ་ཤེར་
ཕྱིན་ཉམས་ལེན་གྱི་བྱ་བ་མངོན་གྱུར་པ་ཡོད་པའི་ཕྱིར། ཁོ་ན་རེ། དེའི་རྒྱུད་ལ་ཀུན་རྫོབ་སེམས་བསྐྱེད་མངོན་གྱུར་དུ་ཡོད་པར་ཐལ། དེའི་རྒྱུད་ཀྱི་དེ་བློ་མངོན་གྱུར་པ་ཡིན་པའི་ཕྱིར་ཏེ། དེ་དམིགས་རྣམ་འཛིན་པའི་ཤེས་པ་ཡིན་པའི་ཕྱིར་
ན་མ་ཁྱབ། ཁ་ཅིག་ཚིག་གསལ་ལས། སྨོན་པ་ཞེས་བྱ་བ་ནི་སྨོན་ལམ་ཙམ་དུ་ཟད་དེ་ཚོགས་བསགས་པ་ལས་སེམས་དེ་བསྐྱེད་པའི་ཚེ་གཡང་དག་པར་བླངས་པར་བྱང་མ་བྱས་པའོ། །འཇུག་པ་ཞེས་བྱ་བ་ནི་དགེ་བའི་བཤེས་གཉེན་

[109A]༄༅། །མཉེས་པར་བྱས་ཏེ་ཡང་དག་བར་བླངས་པ་ལས་བྱུང་བའི་སེམས་བསྐྱེད་པ་ནས་བརྩམས་ཏེ། ཞེས་གསུངས་པའི་དོན་དུ་བསམས་ནས། དེ་གཉིས་ཀྱི་ཁྱད་པར་ཆོགས་ཐོབ་མ་ཐོབ་ལ་བྱེད་པ་མི་འཐད་དེ་
སྨོན་སེམས་ལེན་པའི་ཆོ་ག་ཡོད་པའི་ཕྱིར་ཏེ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །ཞེས་སོགས་དེ་ཡིན་པའི་ཕྱིར། ཁ་ཅིག་ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་ཀུན་རྫོབ་སེམས་བསྐྱེད་མེད་པར་འདོད་པ་མི་
འཐད་དེ། རྒྱུན་མཐའི་བར་ཆད་མེད་ལམ་པའི་རྒྱུད་ལ་དེ་ཡོད་པའི་ཕྱིར་ཏེ། དེའི་རྒྱུད་ལ་སྙིང་རྗེ་ཆེན་པོ་ཡོད་པའི་ཕྱིར་ཏེ། རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་དེ་རང་གི་
དངོས་ཀྱི་ཉེར་ལེན་དུ་གྱུར་པའི་སྙིང་རྗེ་ཆེན་པོ་ལས་བྱུང་བའི་ཕྱིར། མ་གྲུབ་ན། དེ་ཆོས་ཅན། དེ་དེར་ཐལ། ཐེག་ཆེན་སེམས་བསྐྱེད་ཡིན་པའི་ཕྱིར། ཁྱབ་སྟེ། མདོ་སྡེའི་རྒྱན་ལས། དེ་ཡི་རྩ་བ་སྙིང་རྗེར་འདོད། །ཅེས་གསུངས་པའི་ཕྱིར་
གཞན་ཡང། དེའི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་བློ་མེད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་འདུས་བྱས་མི་རྟག་པར་རྟོགས་པའི་བློ་ཡོད་པའི་ཕྱིར་ཏེ། དེ་འདུས་བྱས་མི་རྟག་པར་ཁས་ལེན་
བའི་གང་ཟག་ཡིན་པའི་ཕྱིར། དེས་ན་དེ་གཉིས་ཀྱི་ཁྱད་པར་ནི། བསླབ་བཏུས་སུ། བྱང་ཆུབ་ཀྱི་སེམས་དེ་ནི་རྣམ་པ་གཉིས་ཏེ། བྱང་ཆུབ་ཏུ་སྨོན་པའི་སེམས་དང། བྱང་ཆུབ་ཏུ་ཆས་པའི་སེམས་སོ། །སྡོང་པོ་བཀོད་པའི་མདོ་ལས་

[109B] སེམས་ཅན་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་སྨོན་པ་དེ་དག་ཀྱང་དཀོན་ནོ། །དེ་བས་ཀྱང་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཆས་པའི་སེམས་ཤིན་ཏུ་དཀོན་ནོ། །ཞེས་གསུངས་པ་
ལྟ་བུའོ། །ཞེས་གསུངས་པ་དང། སྒོམ་རིམ་ལས། འགྲོ་བ་མཐའ་དག་ལ་ཕན་པའི་ཕྱིར་སངས་རྒྱས་སུ་གྱུར་ཅིག་ཅེས་གང་ཐོག་མར་དོན་དུ་གཉེར་བ་ནི་སྨོན་པའི་སེམས་སོ། །གང་ཕན་ཆད་སྡོམ་པ་བཟུང་ནས་ཚོགས་རྣམས་ལ་ཞུགས་པ་ནི་འཇུག་པའི་
སེམས་སོ། །ཞེས་དང། སྤྱོད་འཇུག་ལས། བྱང་ཆུབ་སེམས་ནི་མདོར་བསྡུ་ན། །རྣམ་པ་གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ། །ཞེས་དང། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་
ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ། །ཞེས་གསུངས་པ་ལྟར། ཐེག་ཆེན་སེམས་བསྐྱེད་ལ་སྨོན་འཇུག་གཉིས་སུ་དབྱེ་བའི་དེ་གཉིས་ཀྱི་ཁྱད་པར་ནི། དཔེར་ན། གྲོང་ཁྱེར་དེར་འགྲོ་བར་བྱའོ་
སྙམ་པ་གཞིར་བྱས་ལ། གོམ་པ་པོར་བ་སོགས་ལུས་ཀྱི་འགྲོ་བའི་བྱ་བས་དངོས་སུ་ཟིན་མ་ཟིན་གཉིས་ཡོད་པ་ལྟར། ཐེག་ཆེན་སེམས་བསྐྱེད་གཞིར་བྱས་ལ། སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་མ་ཟིན་གཉིས་ཡོད་པ་ལ། སྔ་མ་འཇུག་
སེམས་དང་ཕྱི་མ་སྨོན་སེམས་སུ་འཇོག་ལ། འཇུག་སྡོམ་བླངས་ནས་སྤྱོད་པ་ལ་སློབ་པའི་ཚེ་སྨོན་སེམས་མེད་པ་ལུང་དེའི་དོན་མ་ཡིན་ཏེ། འཇུག་སྡོམ་བཟུང་བའི་རྗེས་སུ་སྤྱོད་པ་ལ་སློབ་པ་ལ་བློས་འཇུག་ཚུལ་གཉིས་ཡོད་པས་དེ་ཐོབ་པའི་

[110A]༄༅། །གང་ཟག་གི་རྒྱུད་ལ་དེ་གཉིས་ཀ་ཡོད་པའི་ཕྱིར། འཇུག་སྡོམ་ཐོབ་རྗེས་སུ་སྦྱིན་སོགས་སྤྱོད་པ་དངོས་སུ་ཉམས་སུ་ལེན་བཞིན་པའི་དུས་ན་རྣམ་མཁྱེན་དོན་གཉེར་གྱི་དྲན་འདུན་དུ་རེ་བས་དངོས་སུ་ཟིན་པ་སེམས་
བསྐྱེད་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་དོན་ཡིན་ཏེ། རྣམ་བཤད་ལས། གཏོང་བའི་སེམས་པ་སྤེལ་བའི་རྣམ་པ་ཤར་བའི་དུས་ཉིད་ན་རྣམ་མཁྱེན་དོན་གཉེར་གྱི་དྲན་འདུན་དུ་རེ་བ་ཡོད་པ་ནི་སྤྱོད་པ་ཉམས་ལེན་གྱི་བྱ་བས་
དངོས་སུ་ཟིན་པའི་དོན་ཡིན་ལ། དེ་ལྟ་བུ་མེད་པའི་དུས་ན་དེ་དངོས་སུ་མ་ཟིན་པའོ། །ཞེས་གསུངས་པའི་ཕྱིར། དེས་ན་སྨོན་སེམས་ཚོགས་ལམ་ནས་རྒྱུན་མཐའི་བར་དུ་ཡོད་པར་ཁས་བླངས་པ་ལ་ཉེས་པ་མེད་པར་མངོན་ཏེ། རྒྱུན་
མཐའ་པའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་བློ་མངོན་གྱུར་དུ་ཡོད་ཀྱང། དེའི་རྒྱུད་ཀྱི་ཐེག་ཆེན་སེམས་བསྐྱེད་དེ་སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པའི་སེམས་བསྐྱེད་ཡིན་པའི་ཕྱིར་ཏེ། དེ་རྣམ་མཁྱེན་དོན་
གཉེར་གྱི་དྲན་འདུན་དུ་རེ་པས་དངོས་སུ་མ་ཟིན་པའི་སེམས་བསྐྱེད་ཡིན་པའི་ཕྱིར་ཏེ། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་ཀྱང། དེའི་རྒྱུད་ལ་རྣམ་མཁྱེན་དོན་གཉེར་གྱི་དྲན་འདུན་དུ་རེ་བ་དངོས་སུ་མེད་པའི་ཕྱིར། འཇུག་སྡོམ་
ཐོབ་པའི་རྗེས་སུ་སྤྱོད་པ་ཉམས་སུ་ལེན་བཞིན་པའི་དུས་ན་ཡང་རྣམ་མཁྱེན་དོན་གཉེར་གྱི་དྲན་འདུན་དུ་རེ་བ་དེས་དངོས་སུ་མ་ཟིན་པའི་སེམས་བསྐྱེད་སྐབས་དུ་མར་འབྱུང་བའི་ཕྱིར། དེ་ལྟར་ཡང་རྣམ་བཤད་ལས། སྨོན་སེམས་

[110B] ས་ཐོབ་ནས་སྟོང་པ་ཉིད་ཀྱི་དོན་མངོན་སུམ་དུ་རྟོགས་ཀྱང་དེས་དངོས་སུ་མ་ཟིན་པའི་སེམས་བསྐྱེད་སྐབས་དུ་མར་འབྱུང་བའི་ཕྱིར། ཞེས་དང་
ལམ་རིམ་ལས། སྟོང་པ་ཉིད་ཀྱི་ཏིང་ངེ་འཛིན་ལ་མཉམ་པར་བཞག་པའི་ཚེ་བྱང་ཆུབ་ཀྱི་སེམས་དེ་དངོས་སུ་མེད་ཀྱང་དེའི་རྩིས་ཟིན་པ་མི་འགལ་ཏེ། ཞེས་གསུངས་པའི་ཕྱིར། དེས་ན། སྨོན་འཇུག་གང་རུང་ཡང་ཡིན་སྤྱོད་པ་ཉམས་ལེན་
གྱི་བྱ་བས་དངོས་སུ་མ་ཟིན་པ་ཡང་ཡིན་པའི་གཞི་མཐུན་པ། སྨོན་པ་སེམས་བསྐྱེད་ཀྱི་མཚན་ཉིད། དེ་གང་རུང་ཡང་ཡིན་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པ་ཡང་ཡིན་པའི་གཞི་མཐུན་པ། འཇུག་པ་སེམས་བསྐྱེད་ཀྱི་མཚན་ཉིད་
དང་པོའི་ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། གཉིས་པའི་ས་མཚམས་དེ་ནས་སངས་རྒྱས་ཀྱི་སའི་བར་དུ་ཡོད། དེ་ལྟར་ཡང་སྤྱོད་འཇུག་ལས། བྱང་ཆུབ་སྨོན་པའི་སེམས་ལས་ནི། །འཁོར་ཚེ་འབྲས་བུ་ཆེར་
འབྱུང་ཡང། །ཇི་ལྟར་འཇུག་པ་ཉིད་བཞིན་དུ། །བསོད་ནམས་རྒྱུན་ཆགས་འབྱུང་བ་མིན། །ཞེས་གསུངས་པའི་ཕྱིར། ཁོ་ན་རེ། སྟོང་ཉིད་རྟོགས་པའི་ཤེས་རབ་ཀྱིས་དངོས་སུ་མ་ཟིན་པའི་སེམས་བསྐྱེད་རྒྱུད་ལྡན་གྱི་ས་བརྒྱད་པ་པ་ཡོད་
པར་ཐལ། སྤྱོད་པ་ཉམས་ལེན་གྱི་བྱ་བས་དངོས་སུ་མ་ཟིན་པའི་སེམས་བསྐྱེད་རྒྱུད་ལྡན་གྱི་དེ་ཡོད་པའི་ཕྱིར། འདོད་ན། བདེན་འཛིན་མངོན་གྱུར་པ་རྒྱུད་ལྡན་གྱི་དེ་ཡོད་པར་ཐལ་ལོ། །ཟེར་ན་མ་ཁྱབ། ཁོ་ན་རེ། སེམས་ཅན་གཅིག་གི་

[111A]༄༅། །རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་གཉིས་ཅིག་ཅར་དུ་ཡོད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར། འདོད་མི་ནུས་ཏེ། མདོ་ལས་
སེམས་ཅན་རྣམས་ནི་རྣམ་པར་ཤེས་པའི་རྒྱུད་རེ་རེ་བའོ། །ཞེས་གསུངས་པའི་ཕྱིར་ན་མ་ཁྱབ་སྟེ། ཡིད་ཀྱི་རྣམ་པར་ཤེས་པ་རིགས་མཐུན་རྫས་ཐ་དད་པ་དུ་མ་ཅིག་ཅར་དུ་མངོན་གྱུར་དུ་རྒྱུད་ལྡན་གྱི་སེམས་ཅན་མེད་པ་ལུང་དེའི་དོན་
ཡིན་པའི་ཕྱིར། ཁ་ཅིག་རྩ་བར་མ་ཁྱབ་སྟེ། ཐེག་ཆེན་སེམས་བསྐྱེད་དེ་སེམས་བསྐྱེད་དེ་སེམས་བྱུང་ཡིན་པའི་ཕྱིར་ཏེ། བྱང་སར། བྱང་ཆུབ་སེམས་དཔའ་རྣམས་ཀྱི་སྨོན་ལམ་ནི་སེམས་བསྐྱེད་པའོ། །ཞེས་དང། མདོ་སྡེའི་རྒྱན་ལས། བརྟན་
པ་རྣམས་ཀྱི་སྨོན་ལམ་ནི། །སེམས་པ་འདུན་དང་བཅས་པ་སྟེ། །ཞེས་དང། དེའི་འགྲེལ་བར། ཡོན་ཏན་གསུམ་དང་གཉིས་ལ་དམིགས་པའི་འདུན་པ་དང་ལྡན་པའི་སེམས་པ་ནི་སེམས་བསྐྱེད་པ་ཞེས་བྱའོ། །ཞེས་གསུངས་པའི་
ཕྱིར་ན་མ་ཁྱབ་སྟེ། དེས་ཐེག་ཆེན་སེམས་བསྐྱེད་ལ་སྨོན་ལམ་དང་འདུན་པའི་མིང་གིས་བཏགས་ནས་བསྟན་པ་ཙམ་ཡིན་པའི་ཕྱིར་ཏེ། མདོ་སྡེའི་རྒྱན་ལས། སྤྲོ་བ་ཆེ་དང་རྩོམ་པ་ཆེ། །ཞེས་སོགས་ཀྱིས་ཐེག་ཆེན་སེམས་བསྐྱེད་དེ་གཙོ་
སེམས་སུ་བསྟན་པར་རྒྱན་སྣང་ལས་གསུངས་པའི་ཕྱིར། ཉི་སྣང་ལས། སེམས་བསྐྱེད་པ་ཞེས་བྱ་བ་ནི་སེམས་ནི་རྣམ་པར་ཤེས་པ་སྟེ་རྣམ་པར་རིག་པའོ་རྣམ་པར་རིག་པ་དེ་ཡང་གང་ཞེ་ན། ཡིད་ཀྱི་རྣམ་པར་ཤེས་པ་སྟེ། ཞེས་གསུངས་

[111B] ཁ་ཅིག་གོང་གི་མདོ་དེའི་དོན་ཡིད་ཀྱི་རྣམ་པར་ཤེས་པ་རྫས་ཐ་དད་དུ་མ་མངོན་གྱུར་དུ་ཅིག་ཅར་དུ་རྒྱུད་ལྡན་གྱི་སེམས་ཅན་མེད་པར་འཆད་པ་དང། ཡིད་ཀྱི་རྣམ་པར་ཤེས་པ་རིགས་མཐུན་རྫས་ཐ་དད་བ་དུ་མ་ཅིག་ཅར་དུ་མངོན་
གྱུར་དུ་མེད་པར་འཆད་པ་མི་འཐད་དེ། བདེན་འཛིན་མངོན་གྱུར་པ་རྒྱུད་ལྡན་གྱི་བྱང་སེམས་ཀྱི་རྒྱུད་ལ་བདེན་འཛིན་དུ་གྱུར་པའི་ཡིད་ཀྱི་རྣམ་པར་ཤེས་པ་དང། ཐེག་ཆེན་སེམས་བསྐྱེད་གཉིས་ཀ་ཅིག་ཅར་དུ་མངོན་དུ་གྱུར་དུ་ཡོད་པའི་ཕྱིར་དང་
གཏོང་སེམས་སྤེལ་བཞིན་པའི་བྱང་སེམས་ཀྱི་རྒྱུད་ལ་གཏོང་སེམས་ཀྱི་ངོ་བོར་གྱུར་པའི་ཡིད་ཀྱི་རྣམ་ཤེས་གཅིག་དང། ཐེག་ཆེན་སེམས་བསྐྱེད་ཀྱི་ངོ་བོར་གྱུར་པའི་ཡིད་ཀྱི་རྣམ་ཤེས་གཉིས་ཅིག་ཅར་དུ་མངོན་གྱུར་དུ་ཡོད་པ་གང་ཞིག་དེ་
གཉིས་རིགས་མཐུན་ཡིན་པའི་ཕྱིར་རོ། །དྲུག་པ་ལ། སྒྲས་བརྗོད་ཀྱི་སྒོ་ནས་དབྱེ་ན། དོན་དམ་སེམས་བསྐྱེད་དང། ཀུན་རྫོབ་སེམས་བསྐྱེད་གཉིས་སུ་ཡོད་ལ། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད། ཁྱད་
ཆོས་སོ། །དང་པོ་ནི། དོན་དམ་སེམས་བསྐྱེད་དང། ཀུན་རྫོབ་སེམས་བསྐྱེད་གང་རུང་གང་ཞིག་རྫོགས་བྱང་གི་གནས་ལུགས་ལ་གཉིས་སྣང་ནུབ་ཅིང་ཤེས་རབ་ཁྱད་པར་ཅན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་གཙོ་
བོ་ཡིད་ཀྱི་རྣམ་རིག་དོན་དམ་སེམས་བསྐྱེད་ཀྱི་མཚན་ཉིད། མཚན་ཉིད་ཀྱི་ཟུར་དུ་གང་རུང་སྨོས་པ་ལ་དགོས་པ་ཡོད་དེ། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་དེ་

[112A]༄༅། །དོན་དམ་སེམས་བསྐྱེད་ཡིན་པ་གཅོད་པར་བྱ་བའི་ཆེད་ཡིན་པའི་ཕྱིར། ཐེག་ཆེན་འཕགས་པ་སྨོས་པ་ལ་དགོས་པ་ཡོད་དེ། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་
རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་དེ་དེ་ཡིན་པ་གཅོད་པར་བྱ་བའི་ཆེད་ཡིན་པའི་ཕྱིར། ཤེས་རབ་ཁྱད་པར་ཅན་སྨོས་པ་ལ་དགོས་པ་ཡོད་དེ། སངས་རྒྱས་འཕགས་པའི་རྒྱུད་ཀྱི་ཀུན་རྫོབ་སེམས་
བསྐྱེད་དེ་དེ་ཡིན་པ་གཅོད་པར་བྱ་བའི་ཆེད་ཡིན་པའི་ཕྱིར། གཉིས་པ་ནི། དེ་ལ་དབྱེ་ན། ས་དང་པོ་ནས་སངས་རྒྱས་ཀྱི་སའི་བར་བཅུ་གཅིག་ཏུ་ཡོད་དོ། །གསུམ་པ་ནི། ས་མཚམས་ས་དང་པོ་ནས་འཇོག་སྟེ། མདོ་སྡེའི་རྒྱན་ལས། དེ་ཡི་
རབ་དགའ་ཁྱད་པར་འཕགས། །ཞེས་དང། རྣམ་བཤད་ལས། དེ་ཡང་མཐོང་ལམ་ཐོབ་པ་ཡན་ཆད་ན་ཡོད་ཀྱི་སོ་སོ་སྐྱེ་བོ་ལ་མེད་དེ། ཞེས་གསུངས་པའི་ཕྱིར། བཞི་པ་ནི། དོན་དམ་པའི་ཆོས་ལ་དམིགས་པས་ན་དེ་སྐད་ཅེས་བྱ་
ལ༑ དེ་ཡང་སྒྲ་བཤད་ཙམ་ལ་ཁྱབ་པ་མི་འཆའོ། །ལྔ་པ་ལ་ངེས་ཚིག་གི་སྒོ་ནས་མདོར་བསྟན། རྣམ་གཞག་གི་སྒོ་ནས་རྒྱས་པར་བཤད་པའོ། །དང་པོ་ལ། དོན་དམ་སེམས་བསྐྱེད་ཆོས་ཅན། དོན་དམ་པའི་ས་ཞེས་བྱ་སྟེ། རྫོགས་པའི་སངས་རྒྱས་རབ་ཏུ་མཉེས་པར་གྱུར་པ་དང། བསོད་ནམས་དང་ཡེ་ཤེས་ཀྱི་ཚོགས་རབ་ཏུ་བསགས་པ་དང། ཆོས་ལ་རྣམ་པར་མི་རྟོག་པའི་ཡེ་ཤེས་སྐྱེས་པའི་ཕྱིར་ཏེ། མདོ་སྡེའི་རྒྱན་ལས། རྫོགས་པའི་སངས་རྒྱས་རབ་མཉེས་བྱས།།

[112B] །ཆོས་ལ་མི་རྟོག་ཡེ་ཤེས་ནི། །སྐྱེ་ཕྱིར་དེ་ནི་དམ་པར་འདོད། །ཅེས་གསུངས་པའི་ཕྱིར། དེ་ཆོས་ཅན། རབ་དགའ་ཁྱད་པར་དུ་འཕགས་པ་དང་ལྡན་ཏེ། ཆོས་དང། །སེམས་ཅན་དང་
རང་གཞན་གྱི་བྱ་བ་དང། ཐོབ་བྱ་མཆོག་རྣམས་ལ་སེམས་མཉམ་པ་བརྙེས་པའི་ཕྱིར། དང་པོ་གྲུབ་སྟེ། ཆོས་ཐམས་ཅད་བདེན་མེད་དུ་རྟོགས་པའི་ཕྱིར། གཉིས་པ་གྲུབ་སྟེ། སེམས་ཅན་གྱི་དོན་ལ་འཇུག་པའི་ཕྱིར། གསུམ་པ་གྲུབ་
སྟེ༑ རང་གཞན་གྱི་སྡུག་བསྔལ་ཟད་པར་འདོད་པའི་ཕྱིར། བཞི་པ་གྲུབ་སྟེ། རང་ཉིད་དང་སངས་རྒྱས་ཆོས་བདག་གིས་སྟོང་པ་གཉིས་ངོ་བོ་དབྱེར་མེད་དུ་རྟོགས་པའི་ཕྱིར། དེ་ལྟར་ཡང་དེ་ཉིད་ལས། ཆོས་དང་སེམས་ཅན་རྣམས་
ལ་ནི༑ ༑དེ་ཡི་བྱ་བ་སངས་རྒྱས་ཉིད། །མཆོག་ལ་སེམས་མཉམ་བརྙེས་པའི་ཕྱིར། །དེ་ཡི་རབ་དགའ་ཁྱད་པར་འཕགས། །ཞེས་གསུངས་པའི་ཕྱིར། གཉིས་པ་ནི། དོན་དམ་སེམས་བསྐྱེད་ཆོས་ཅན། ཁྱད་པར་དྲུག་དང་ལྡན་ཏེ། སྐྱེ་
པའི་ཁྱད་པར། རྒྱ་ཆེ་བའི་ཁྱད་པར། སྤྲོ་བའི་ཁྱད་པར། བསམ་པ་དག་པའི་ཁྱད་པར། ས་ལྷག་མ་རྣམས་ལ་མཁས་པའི་ཁྱད་པར། སྤང་བྱ་ལ་ངེས་པར་འབྱུང་བའི་ཁྱད་པར་དང་ལྡན་པའི་ཕྱིར་ཏེ། མདོ་སྡེའི་རྒྱན་ལས་
སྐྱེ་བ་རྒྱ་ཆེན་དེ་ལ་སྤྲོ། །བསམ་པ་ཡང་ནི་དག་པ་དང། །ལྷག་མ་དག་ལ་མཁས་པ་དང། །ངེས་པར་འབྱུང་བར་ཤེས་པར་བྱ། །ཞེས་གསུངས་པའི་ཕྱིར། དེས་ན། ཐེག་ཆེན་སེམས་བསྐྱེད་ཆོས་ཅན། ཁྱད་ཆོས་དུ་མ་དང་ལྡན་ཏེ། རྒྱུ་

[113A]༄༅། །དང་བཅས་པའི་ཁྱད་པར། བསམ་པའི་ཁྱད་པར། མོས་པའི་ཁྱད་པར། དམིགས་པའི་ཁྱད་པར། འགྲོ་ཚུལ་གྱི་ཁྱད་པར། རྟེན་གྱི་ཁྱད་པར། ཉེས་དམིགས་ཀྱི་ཁྱད་པར། མི་མཐུན་ཕྱོགས་ཀྱི་ཁྱད་པར། ཕན་
ཡོན་གྱི་ཁྱད་པར་སྤང་བྱ་ལ་ངེས་པར་འབྱུང་འདོད་ཀྱི་ཁྱད་པར། མཐར་ཐུག་གི་ཁྱད་པར་རྣམས་དང་ལྡན་པའི་ཕྱིར། དང་པོ་གྲུབ་སྟེ། སྙིང་རྗེའི་རྩ་བ་ལས་བྱུང་བའི་ཕྱིར་ཏེ། མདོ་སྡེའི་རྒྱན་ལས། དེ་ཡི་རྩ་བ་སྙིང་རྗེར་འདོད། །ཅེས་
གསུངས་པའི་ཕྱིར། གཉིས་པ་གྲུབ་སྟེ། རྟག་ཏུ་སེམས་ཅན་ལ་ཕན་པར་སེམས་པའི་ཕྱིར་ཏེ། དེ་ཉིད་ལས། རྟག་ཏུ་སེམས་ཅན་ཕན་པར་སེམས། །ཞེས་གསུངས་པའི་ཕྱིར། གསུམ་པ་གྲུབ་སྟེ། ཐེག་ཆེན་གྱི་ཆོས་ལ་མོས་པའི་ཕྱིར་ཏེ་
དེ་ཉིད་ལས། ཆོས་ལ་ཆོས་དང། ཞེས་གསུངས་པའི་ཕྱིར། བཞི་པ་གྲུབ་སྟེ། ཐེག་ཆེན་གྱི་ཡེ་ཤེས་འཚོལ་བར་དམིགས་པའི་ཕྱིར་ཏེ། དེ་ཉིད་ལས། དེ་བཞིན་དེའི། །ཡེ་ཤེས་འཚོལ་བར་དམིགས་པའོ། །ཞེས་གསུངས་པའི་ཕྱིར། ལྔ་
པ་གྲུབ་སྟེ། ས་གོང་ནས་གོང་དུ་འདུན་པའི་སྟོབས་ཀྱིས་འགྲོ་བའི་ཕྱིར་ཏེ། དེ་ཉིད་ལས། གོང་དུ་འདུན་པས་འགྲོ་བ་སྟེ། །ཞེས་གསུངས་པའི་ཕྱིར། དྲུག་པ་གྲུབ་སྟེ། བྱང་ཆུབ་སེམས་དཔའི་སྡོམ་པ་རྒྱ་ཆེན་པོ་ལ་བརྟེན་པའི་ཕྱིར་ཏེ། དེ་ཉིད་ལས་
སྡོམ་པ་རྒྱ་ཆེན་དེ་ཡི་རྟེན། །ཞེས་གསུངས་པའི་ཕྱིར། བདུན་པ་གྲུབ་སྟེ། ཐེག་ཆེན་གྱི་ལམ་འགོག་པ་དེ་དེའི་ཉེས་དམིགས་ཡིན་པའི་ཕྱིར་ཏེ། དེ་ཉིད་ལས། ལམ་འགོག་པ་ནི། ཞེས་གསུངས་པའི་ཕྱིར། བརྒྱད་པ་གྲུབ་སྟེ། ཐེག་དམན་

[113B] དེ་ཉིད་ལས། མི་མཐུན་ཕྱོགས། །སློང་ཞིང་དང་དུ་ལེན་པའོ། །ཞེས་གསུངས་པའི་ཕྱིར། དགུ་པ་གྲུབ་སྟེ། བསོད་ནམས་དང་ཡེ་ཤེས་ཀྱི་རང་བཞིན་གྱི་དགེ་
བ་འཕེལ་བའི་ཕན་ཡོན་དང་ལྡན་པའི་ཕྱིར་ཏེ། དེ་ཉིད་ལས། བསོད་ནམས་ཡེ་ཤེས་རང་བཞིན་གྱི། །དགེ་བ་འཕེལ་བ་དེའི་ཕན་ཡོན། །ཞེས་གསུངས་པའི་ཕྱིར། བཅུ་པ་གྲུབ་སྟེ། ཕ་རོལ་ཏུ་ཕྱིན་པ་དྲུག་ལ་སྦྱོར་ཞིང་ཉམས་སུ་ལེན་པར་
བྱེད་པའི་ཕྱིར་ཏེ། དེ་ཉིད་ལས། ཕ་རོལ་ཕྱིན་ལ་རྟག་སྦྱོར་བ། །དེ་ནི་ངེས་པར་འབྱུང་བར་བརྗོད། །ཅེས་གསུངས་པའི་ཕྱིར། བཅུ་གཅིག་པ་གྲུབ་སྟེ། སོ་སོ་རང་གི་སྐབས་དང་སྦྱོར་བས་མཐར་ཐུག་པར་འགྱུར་བའི་ཕྱིར་ཏེ། དེ་ཉིད་ལས་
འདི་ཡི་མཐར་ཐུགས་ཡིན་ཏེ། །སོ་སོ་རང་གི་དེར་སྤྱོད་པས། །བྱང་ཆུབ་སེམས་དཔའི་སེམས་བསྐྱེད་པ། །ཞེས་གསུངས་པའི་ཕྱིར། བཞི་པ་ལ། ཐེག་ཆེན་སེམས་བསྐྱེད་དེ་ཕན་ཡོན་ཁྱད་པར་ཅན་དུ་མ་དང་ལྡན་ཏེ། འདི་ཐེག་ཆེན་ལམ་
གྱི་འཇུག་སྒོ་དམ་པ་ཡིན་པ་དང། དེ་ལ་བརྟེན་ནས་བསོད་ནམས་རྒྱུན་ཆགས་སུ་འབྱུང་བ་དང། ངན་འགྲོའི་རྒྱུ་སྔར་བསགས་འདག་ཅིང་ཕྱི་མ་འཕྲོ་ཆད་པ་དང། བདེ་འགྲོའི་རྒྱུ་གསར་དུ་བསག་ཅིང། སྔར་བསགས་གོང་འཕེལ་
དུ་བྱེད་པ་དང། དགེ་བ་སྔར་བསགས་རྣམས་གསེར་འགྱུར་གྱི་རྩིས་ལྕགས་སྲང་སྟོང་ཕྲག་མང་པོ་གསེར་དུ་བསྒྱུར་བ་ལྟར། བླ་མེད་རྫོགས་བྱང་གི་རྒྱུར་འགྱུར་བས་ཟད་པའི་མཐའ་མེད་པ་དང། རྟེན་གྱི་གང་ཟག་ཇི་ལྟར་དམན་ཡང་སེམས་

[114A]༄༅། །བསྐྱེད་པའི་སྐད་ཅིག་གཉིས་པ་ནས་འགྲོ་བ་ལྷ་མི་ཐམས་ཅད་ཀྱི་ཕྱག་མཆོད་ཀྱི་གནས་སུ་འགྱུར་བ་རྣམས་དང་ལྡན་པའི་ཕྱིར། དང་པོ་གྲུབ་སྟེ། བྱང་ཆུབ་སེམས་འགྲེལ་ལས། བྱང་ཆུབ་སེམས་ནི་མ་བསྐྱེད་པར། །
སངས་རྒྱས་ནམ་ཡང་མི་ཐོབ་ཅིང། །འཁོར་བར་གཞན་དོན་སྒྲུབ་པ་ཡི། །ཐབས་གཞན་ཡོད་པ་མ་ཡིན་ནོ། །ཞེས་དང། རིན་ཆེན་ཕྲེང་བ་ལས། བདག་ཉིད་དང་ནི་འཇིག་རྟེན་འདི། །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་སེམས་
ཞེས་གསུངས་པའི་ཕྱིར། གཉིས་པ་གྲུབ་སྟེ། སྤྱོད་འཇུག་ལས། གང་ནས་བཟུང་སྟེ་སེམས་ཅན་ཁམས། །མཐའ་ཡས་རབ་ཏུ་སྒྲོལ་བའི་ཕྱིར། །མི་ལྡོག་པ་ཡི་སེམས་ཀྱིས་སུ། །སེམས་དེ་ཡང་དག་བླངས་གྱུར་པ། །དེ་ནས་བཟུང་སྟེ་གཉིད་
ལོག་གམ། །བག་མེད་གྱུར་ཀྱང་བསོད་ནམས་ཤུགས། །རྒྱུན་མི་ཆད་པ་དུ་མ་ཞིག་ནམ་མཁའ་མཉམ་པར་རབ་ཏུ་འབྱུང། །ཞེས་གསུངས་པའི་ཕྱིར། གསུམ་པ་གྲུབ་སྟེ། སྤྱོད་འཇུག་ལས། སྡིག་པ་སྟོབས་ཆེན་མི་བཟད་བྱས་ན་ཡང། །
དཔའ་ལ་བརྟེན་ནས་འཇིགས་པ་ཆེན་པོ་ལྟར། །གང་ལ་བརྟེན་ནས་ཡུད་ཀྱིས་འགྲོལ་འགྱུར་བ། །དེ་ལ་བག་ཅན་རྣམས་ཀྱིས་ཅིས་མི་རྟེན། །ཞེས་དང། སྡིག་པ་སྟོབས་ཆེན་ཤིན་ཏུ་མི་བཟད་པ། །དེ་ནི་རྫོགས་པའི་བྱང་ཆུབ་སེམས་མིན་པ། །
དགེ་གཞན་གང་གིས་ཟིལ་གྱིས་གནོན་པར་འགྱུར། །ཞེས་དང། དེ་ནི་དུས་མཐའི་མེ་བཞིན་སྡིག་ཆེན་རྣམས། །སྐད་ཅིག་རེ་རེར་སྲེག་པར་བྱེད་པར་འགྱུར། །ཞེས་དང། བྱམས་པའི་རྣམ་པར་ཐར་པའི་མདོ་ལས། རིགས་ཀྱི་བུ་འདི་

[114B] དཔེར་ན་རྡོ་རྗེ་རིན་པོ་ཆེ་ནི་ཆག་ཀྱང་གསར་གྱི་རྒྱན་ཁྱད་པར་དུ་འཕགས་པ་ཐམས་ཅད་ཟིལ་གྱིས་གནོན་ཅིང་རྡོ་རྗེ་རིན་པོ་ཆེའི་མིང་ཡང་མི་འདོར་ལ་དབུལ་བ་ཐམས་ཅད་རྣམ་པར་བཟློག་གོ་རིགས་ཀྱི་བུ་དེ་བཞིན་དུ་ཐམས་ཅད་མཁྱེན་
པར་སེམས་བསྐྱེད་པའི་རྡོ་རྗེ་རིན་པོ་ཆེ་ནི་ནན་ཏན་དང་བྲལ་ཡང་ཉན་ཐོས་དང་རང་སངས་རྒྱས་ཀྱི་ཡོན་ཏན་གྱི་གསེར་གྱི་རྒྱན་ཐམས་ཅད་ཟིལ་གྱིས་གནོན་ཅིང་བྱང་ཆུབ་སེམས་དཔའི་མིང་ཡང་མི་འདོར་ལ་འཁོར་བའི་དབུལ་བ་ཐམས་
ཅད་རྣམ་པར་བཟློག་གོ་ཞེས་གསུངས་པའི་ཕྱིར། བཞི་པ་དང་ལྔ་པ་གྲུབ་སྟེ། སྤྱོད་འཇུག་ལས། གསེར་འགྱུར་རྩི་ཡི་རྣམ་པའི་མཆོག་ལྟ་བུ། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པ་བསྒྱུར་བས་
ན༑ ༑བྱང་ཆུབ་སེམས་ཞེས་བྱ་བ་རབ་བརྟན་གཟུང། །ཞེས་དང། དགེ་བ་གཞན་ཀུན་ཆུ་ཤིང་ཇི་བཞིན་དུ། །འབྲས་བུ་སྤྱད་པས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང། །འབྲས་བུ་སྤྱད་པས་མི་ཟད་འཕེལ་བར་
འགྱུར། །ཞེས་དང། དཔལ་སྦྱིན་གྱི་མདོ་ལས། བྱང་ཆུབ་སེམས་ཀྱི་བསོད་ནམས་གང། །གལ་ཏེ་དེ་ལ་གཟུགས་མཆིས་ན། །ནམ་མཁའི་ཁམས་ནི་ཀུན་གང་སྟེ། །དེ་ནི་དེ་བས་ལྷག་པར་གྱུར། །ཞེས་གསུངས་པའི་ཕྱིར། དྲུག་པ་གྲུབ་
སྟེ༑ སྤྱོད་འཇུག་ལས། བྱང་ཆུབ་སེམས་བསྐྱེད་གྱུར་ན་སྐད་ཅིག་གིས། །འཁོར་བའི་བརྩོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང། །འཇིག་རྟེན་ལྷ་མིར་བཅས་པའི་ཕྱག་བྱར་འགྱུར། །

[115A]༄༅། །ཞེས་གསུངས་པའི་ཕྱིར། ལྔ་པ་སེམས་བསྐྱེད་ཚུལ་ལ། བྱང་ཆུབ་ཀྱི་སེམས་བསྐྱེད་ཚུལ། སེམས་བསྐྱེད་པའི་ཚད། ཆོགས་གཟུང་ཚུལ་ལོ། །དང་པོ་ལ། ཇོ་བོའི་ལུགས་དང། རྒྱལ་སྲས་ཞི་བ་ལྷའི་ལུགས་
གཉིས་ལས། དང་པོ་ལ། རྒྱུ་འབྲས་མན་ངག་བདུན་གྱི་སྒོ་ནས་བློ་སྦྱོང་བར་གསུངས་ཏེ། མར་ཤེས་ནི། བཤེས་སྤྲིངས་ལས། མ་ཡི་ཐུག་མཐའ་རྒྱ་ཤུག་ཚིག་གུ་ཙམ། །རིལ་བུས་བགྲངས་ཀྱང་ས་ཡིས་ལང་མི་འགྱུར། །ཞེས་
གསུངས་པ་ལྟར། སེམས་ཅན་གཅིག་གིས་བདག་གི་མ་དེའི་ཡང་མར་བྱས་པའི་གྲངས་སྟོང་གསུམ་གྱི་སའི་རྡུལ་རིལ་བུ་རྒྱ་ཤུག་གི་ཚིག་གུ་ཙམ་དུ་བྱས་ཏེ་བགྲངས་ཀྱང་བགྲངས་མི་ཆོད་པར་གསུངས་པ་ལྟར། སེམས་ཅན་ཐམས་ཅད་
བདག་གི་མ་བྱས་པ་ཤ་སྟག་ཡིན་སྙམ་དུ་བསྒོམ། དྲིན་དྲན་ནི། བཤེས་སྤྲིངས་ལས། རེ་རེས་རྒྱ་མཚོ་བཞི་ལས་ལྷག་པ་ཡི། །འོ་མ་འཐུང་སྟེད་དུང་སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་བས། །དེ་བས་ཆེས་མང་ཉིད་དུ་བཏུང་
འཚལ་ལོ། །ཞེས་གསུངས་པ་ལྟར། བདག་གི་མ་བྱས་པར་མ་ཟད། མ་བྱས་རིས་ཀྱི་བདག་གི་བདེ་བ་གྲུབ། སྡུག་བསྔལ་བསལ་བཞིན་ནུ་ཞོས་བསྐྱངས་བཤ་སྟག་ཡིན་སྙམ་དུ་བསྒོམ་པར་བྱའོ། །དྲིན་གཟོ་བ་ནི་སློབ་སྤྲངས་ལས། ཉེ་དུ་
འཁོར་བའི་རྒྱ་མཚོའི་ཁོངས་སུ་ཆུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་འཆི་འཕོས་པས་ངོ་མ་ཤེས་པ་དེ་བོར་ནས། །གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། །ཅེས་གསུངས་པ་ལྟར། བདག་གིས་

[115B] སེམས་ཅན་འདི་དག་ཐམས་ཅད་ནི་བདག་གི་བདེ་བ་སྒྲུབ་ཅིང་སྡུག་བསྔལ་བསལ་བའི་དྲིན་ཅན་ཤ་སྟག་ཡིན་སྙམ་དུ་བསྒོམ་པར་བྱའོ། །
ཡིད་འོང་གི་བྱམས་པ་ནི། སེམས་ཅན་ཐམས་ཅད་ལ་དམིགས་ནས་དྲིན་ཅན་འདི་ཐམས་ཅད་བདེ་བ་དང་ཕྲད་ན་འཕྲད་པར་གྱུར་ཅིག་འཕྲད་པར་བྱའོ་སྙམ་དུ་བསྒོམ་པར་བྱའོ། །དེ་ལྟ་བུའི་བྱམས་པ་དེ་ཕན་ཡོན་དང་ལྡན་ཏེ། ཏིང་ངེ་
འཛིན་རྒྱལ་པོ་ལས། བྱེ་བ་ཁྲག་ཁྲིག་དཀྲིགས་པའི་ཞིང་དག་ན། །མཆོད་པ་རྣམ་མང་དཔག་མེད་ཇི་སྙེད་པར། །སྐྱེས་མཆོག་རྣམས་ལ་དེ་ཡིས་རྟག་མཆོད་པས། །བྱམས་པའི་སེམས་ཀྱི་གྲངས་དང་ཆར་མི་ཕོད། །ཅེས་གསུངས་པའི་ཕྱིར། སྙིང་
རྗེ་ཆེན་པོ་ནི་དེ་ལྟ་བུའི་སེམས་ཅན་ཐམས་ཅད་ལ་དམིགས་ནས་དྲིན་ཅན་འདི་རྣམས་སྡུག་བསྔལ་གྱིས་མནར་བ་སྙིང་རྗེ་སྙམ་དུ་ཡིད་འཁུལ་འཁུལ་གྱི་བར་དུ་བསྒོམ་པར་བྱའོ། །ལྷག་བསམ་རྣམ་དག་ནི། དེའི་རྗེས་དེ་ཐམས་ཅད་ཀྱི་སྡུག་བསྔལ་
འདི་བདག་གཅིག་པུས་བསལ་བར་བྱའོ་སྙམ་དུ་ཡིད་འཁུལ་གྱི་བར་དུ་བསྒོམ་པའོ། །དེ་དྲུག་པོ་དེ་རྒྱུའི་མན་ངག་དྲུག་གོ་འབྲས་བུ་ཐེག་ཆེན་སེམས་བསྐྱེད་ནི་དེ་ལྟར་བློ་སྦྱངས་པའི་རྗེས་སུ་སེམས་ཅན་ཐམས་ཅད་ཀྱི་སྡུག་བསྔལ་སེལ་བ་
དང། བདེ་བ་སྒྲུབ་པའི་ཐབས་དེ་ལྟར་བདག་ལ་མི་འདུག་སྟེ། ཡང་དག་པར་རྫོགས་པའི་སངས་རྒྱས་ཁོ་ན་ལ་ཡོད་པར་རྟོགས་པའི་སྒོ་ནས་བདག་གིས་སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་ཏེ་སངས་རྒྱས་

[116A]༄༅། །ཀྱི་ས་ལ་འགོད་པའི་ཕྱིར་ཡང་དག་པར་རྫོགས་པའི་སངས་རྒྱས་ཐོབ་པར་བྱའོ་སྙམ་དུ་དམ་བཅའ་བར་བྱེད་པ་ཡིན་ནོ། །གཉིས་པ་ནི། བདག་གཞན་བརྗེ་པའི་སྒོ་ནས་བློ་སྦྱངས་པ་ཡིན་ལ། དེ་ཡང་བདག་
གཅེས་འཛིན་གྱི་བློ་དོར་ནས་གཞན་གཅེས་པར་འཛིན་པ་ཡིན་ཏེ། བདག་གི་བདེ་བ་ཐམས་ཅད་སེམས་ཅན་ཐམས་ཅད་ལ་སྨིན་པར་གྱུར་ཅིག་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་བདག་ལ་སྨིན་པར་གྱུར་ཅིག་
སྙམ་དུ་བསྒོམ་པར་བྱ་བ་ཡིན་པའི་ཕྱིར་ཏེ། སྤྱོད་འཇུག་ལས། གང་ཞིག་བདག་དང་གཞན་དག་ནི། །མྱུར་དུ་བསྐྱབ་པར་འདོད་པ་དེས། །བདག་དང་གཞན་དུ་བརྗེ་བྱ་བ། །གསང་བའི་དམ་པ་སྤྱད་པར་བྱ། །ཞེས་དང། འཇིག་རྟེན་
བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་བདག་བདེ་འདོད་ལས་བྱུང། །ཞེས་གསུངས་པའི་ཕྱིར། གཉིས་པ་སེམས་བསྐྱེད་པའི་ཚད་ནི། བྱང་ཆུབ་ཀྱི་སེམས་མན་
ངག་བཞིན་དུ་སྦྱངས་པ་ལ་བརྟེན་ནས་ཡིད་ལེགས་པར་འཁུལ་ཐུབ་པའི་མྱོང་བ་ཁྱད་པར་ཅན་སྐྱེས་པ་ནི། ཐེག་ཆེན་སེམས་བསྐྱེད་སྐྱེས་པའི་ཚད་ཡིན་ཏེ། དེ་ནི་བུ་རམ་གྱི་ཤུན་པའི་ནང་གི་རོ་མངར་བ་དང་འདྲ་ལ། མྱོང་བ་ཁྱད་པར་
ཅན་མ་སྐྱེས་གོང་གི་གཞན་དོན་དུ་རྫོགས་བྱང་ཐོབ་པར་འདོད་པའི་བསམ་པ་ནི། བུ་རམ་ཤིང་གི་ཤུན་པའི་རོ་མངར་བ་ཙམ་དང་འདྲ་སྟེ། ལྷག་བསམ་བསྐུལ་བའི་མདོ་ལས། བུ་རམ་ཤིང་ཤུན་སྙིང་པོ་ཅི་ཡང་མེད། །དགའ་བར་

[116B]ཤུན་པ་ཟོས་པའི་མིས་ནི་བུ་རམ་རོ། །ཞིམ་པོ་རྙེད་པར་ནུས་པ་མ་ཡིན་ནོ། །ཇི་ལྟར་ཤུན་པ་དེ་བཞིན་སྨྲ་བ་སྟེ། །རོ་ལྟ་བུ་ནི་དེ་ལ་དོན་སེམས་ཡིན། །དེ་ལྟ་བས་ན་སྨྲ་ལ་དགའ་སྤོངས་ལ། །རྟག་ཏུ་བག་
ཡོད་བྱས་ལ་དོན་སེམས་ཤིག་ཅེས་གསུངས་པའི་ཕྱིར། གསུམ་པ་ལ། བླང་པའི་ཡུལ། རྟེན་གྱི་གང་ཟག་ཇི་ལྟར་བླང་བའི་ཆོ་གའོ། །དང་པོ་ནི། གོང་མ་རྣམས་སྨོན་སེམས་དང་ལྡན་ཞིང་དེའི་བསླབ་བྱ་ལ་གནས་པས་མི་
ཆོག་གི་འཇུག་སྡོམ་དང་ལྡན་པ་གཅིག་དགོས་པར་བཞེད་དོ། །གཉིས་པ་ནི། ལྷ་ཀླུ་སོགས་ལུས་དང་བསམ་པའི་སྒོ་ནས་སྨོན་སེམས་སྐྱེ་རུང་བ་ཐམས་ཅད་འདིའི་རྟེན་དུ་རུང་ཡང་འདི་ནི་ལམ་སྒྲོན་འགྲེལ་པར་འཁོར་བའི་
ཡིད་འབྱུང་བ་འཆི་བ་མི་རྟག་པ་དྲན་པ་ཤེས་རབ་དང་སྙིང་རྗེ་ཆེ་བ། ཞེས་གསུངས་པ་ལྟར་རོ། །གསུམ་པ་ལ། སྦྱོར་དངོས་མཇུག་གསུམ་ལས། དང་པོ་ནི། སྐྱབས་འགྲོ་ཁྱད་པར་ཅན་བྱ་བ་དང། གནས་བརྒྱན་ཅིང། རྟེན་བཀྲམ་
མཆོད་པ་བཤམས། གསོལ་བ་བཏབ་ཅིང་སྐྱབས་འགྲོའི་བསླབ་བྱ་ལ་ཚུལ་བཞིན་དུ་བསླབ་པར་བྱའོ། །གཉིས་པ་ནི། སློབ་དཔོན་གྱི་མདུན་དུ་ཙོག་པུར་འདུག་སྟེ། ཐལ་མོ་སྦྱར་ནས། ཕྱོགས་བཅུ་ན་བཞུགས་པའི་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ་ལམ། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་སྐྱེ་བ་འདི་དང་སྐྱེ་བ་གཞན་དང་གཞན་དག་ཏུ་སྦྱིན་པའི་རང་བཞིན་དང། ཚུལ་ཁྲིམས་ཀྱི་རང་བཞིན་

[117A]༄༅། །དང༑ སྒོམ་པའི་རང་བཞིན་གྱི་དགེ་བའི་རྩ་བ་བདག་གིས་བགྱིས་པ་དང། བགྱིད་དུ་སྩལ་བ་དང་བགྱིས་པ་ལ་རྗེས་སུ་ཡི་རང་བའི་དགེ་བའི་རྩ་བ་འདིས་ཇི་ལྟར་སྔོན་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རྣམས་དང་ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་མཛད་པ་དེ་བཞིན་དུ། བདག་
མིང་འདི་ཞེས་བགྱི་བས་ཀྱང་དུས་འདི་ནས་བཟུང་སྟེ་ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བགྱིའོ། །མ་གྲོལ་བ་རྣམས་གྲོལ་བར་བགྱིའོ། །དབུགས་
མ་ཕྱིན་པ་རྣམས་དབུགས་དབྱུང་བར་བྱའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །ཞེས་ལན་གསུམ་བརྗོད་དེ་བླང་ངོ། །སློབ་དཔོན་མ་རྙེད་ན། སེམས་བསྐྱེད་ཀྱི་ཆོ་ག་ཇོ་བོས་མཛད་པ་
ལས༑ དེ་ལྟར་སློབ་དཔོན་མེད་ཀྱང་བདག་ཉིད་བྱང་ཆུབ་ཏུ་སེམས་བསྐྱེད་པའི་ཆོ་ག་ནི་དེ་བཞིན་གཤེགས་པ་ཤཱཀྱ་ཐུབ་པ་དང་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཡིད་ལ་བསམས་ཏེ། ཕྱག་འཚལ་བ་དང་མཆོད་པའི་ཕྱིར་
ཆོ་ག་ལ་སོགས་པ་བྱས་ནས་གསོལ་བ་གདབ་པ་དང། སློབ་དཔོན་ཞེས་བྱ་བའི་ཆིག་སྤངས་པའི་སྐྱབས་སུ་འགྲོ་བ་ལ་སོགས་པའི་གོ་རིམས་སྔ་མ་བཞིན་བྱའོ། །ཞེས་གསུངས་པ་ལྟར་བྱའོ། །གསུམ་པ་ནི། སློབ་དཔོན་གྱིས་

[117B] དེས་ཀྱང་སློབ་དཔོན་གྱིས་གསུངས་པའི་བསླབ་བྱ་རྣམས་དང། གཞན་ཡང། བྱང་སེམས་ཀྱི་སྡེ་སྣོད་དགོངས་འགྲེལ་དང་བཅས་པ་ལ་ཐོས་བསམ་ཚུལ་བཞིན་དུ་བྱས་པའི་སྒོ་
ནས་ཉེས་སྤྱོད་མཐའ་དག་སྤོང་བ་དང། དགེ་ཚོགས་མཐའ་དག་རང་ཉིད་ཀྱིས་སྒྲུབ་ཅིང་གཞན་ཡང་དེ་ལ་འགོད་པ་དང། དེ་ལ་ཞུགས་པ་རྣམས་ལ་དགེ་བའི་ལེགས་པ་བརྗོད་ཅིང་ཡིད་ཀྱིས་རྗེས་སུ་ཡི་རང་བསྒོམས་ཤིང་རང་གཞན་གྱི་དགེ་རྩ་
ཐམས་ཅད་བྱང་ཆུབ་ཀྱི་སེམས་མ་ཐོབ་པ་ཐོབ་པ་དང། ཐོབ་པ་མི་ཉམས་ཤིང་གོང་ནས་གོང་དུ་འཕེལ་བའི་ཕྱིར་དུ་ཉིན་ལན་གསུམ་མཚན་ལན་གསུམ་དུ་བསྔོ་བ་དང་སྨོན་ལམ་རྣམ་པར་དག་པས་རྒྱས་གདབ་པར་བྱའོ།    ༈    །
གཉིས་པ་སེམས་བསྐྱེད་དག་བྱེད་གདམས་ངག་བཤད་པ་ལ། མཚམས་སྦྱར་བ་དང། དོན་བཤད་པ་གཉིས་ལས། དང་པོ་ནི། ལུས་རྣམ་གཞག་ཏུ། སེམས་བསྐྱེད་པ་དང་གདམས་ངག་དང། །ཞེས་བཤད་ན། སེམས་
བསྐྱེད་ཀྱི་རྗེས་སུ་གདམས་ངག་འཆད་པའི་རྒྱུ་མཚན་དེ་གང་ཞེ་ན། དེའི་རྒྱུ་མཚན་ཡོད་དེ། ཐེག་ཆེན་སེམས་བསྐྱེད་ཀྱི་འདོད་པའི་ཡུལ་དུ་འཕངས་པའི་རྣམ་མཁྱེན་ཐོབ་པ་ལ་གདམས་ངག་ཐོབ་པ་སོགས་ཀྱིས་ཉམས་སུ་ལེན་
དགོས་སོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། དབྱེ་བ་ཞར་ལ་བརྗོད་ནས་ད་ལྟར་བྱང་ཆུབ་ཀྱི་སེམས་དང་པོ་ལ་སོགས་པ་བསྐྱེད་པའི་བྱང་ཆུབ་སེམས་དཔའ་དུས་ཇི་ལྟ་བ་བཞིན་དུ་དོན་དུ་

[118A]༄༅། །གཉེར་བར་བྱེད་པའི་བྱང་ཆུབ་ཀྱི་སེམས་བསྐྱེད་པ་དང། དེས་འཕངས་པའི་ཆོས་འགྲུབ་པར་བྱ་བའི་ཕྱིར་ཡོན་ཏན་ཐོབ་པ་ཡོངས་སུ་བསྲུངས་པའི་དོན་གྱིས་མངོན་པར་འཕེལ་བར་བྱ་བའི་ཕྱིར་འདོམས་
པ་ནི་གདམས་ངག་སྟེ། ཞེས་གསུངས། གཉིས་པ་ལ། གདམས་ངག་སྤྱིར་བསྟན་པ་དང། རྟོགས་དཀའ་བ་བྱེ་བྲག་ཏུ་བཤད་པ་གཉིས་ལས། དང་པོ་ལ། བསྟན་བཤད། མཇུག་བསྡུ་བའོ། །དང་པོ་ནི། གདམས་ངག་ནི། །
བཅུ་ཡི་བདག་ཉིད་ཤེས་པར་བྱ། །ཞེས་པས་བསྟན། གཉིས་པ་ལ། སྒྲུབ་པ་རང་གི་ངོ་བོ་ལ་གདམས་པ། སྒྲུབ་པའི་དམིགས་པ་བདེན་བཞི་ལ་གདམས་པ། རྟེན་དཀོན་མཆོག་གསུམ་ལ་གདམས་པ། སྒྲུབ་པ་ཕུན་སུམ་
ཚོགས་པའི་རྒྱུ་ལ་གདམས་པ་དང་བཞི་ལས། དང་པོ་ནི། སྒྲུབ་དང། ཞེས་བཤད། གཉིས་པ་ནི། བདེན་པ་རྣམས་དང་ནི། །ཞེས་བཤད། གསུམ་པ་ནི། སངས་རྒྱས་ལ་སོགས་དཀོན་མཆོག་གསུམ། །ཞེས་བཤད་
བཞི་པ་ལ། སྒྲུབ་པའི་མི་མཐུན་ཕྱོགས་སྤོང་བ། སྒྲུབ་པ་གཞན་གྱི་དྲིང་ལ་མི་འཇོག་པ། སྒྲུབ་པའི་ཡོན་ཏན་ཐམས་ཅད་རྫོགས་པ། སྒྲུབ་པ་མཐར་ཐུག་པའི་རྒྱུ་ལ་གདམས་པའོ། །དང་པོ་ནི། སྤྱོད་འཇུག་ལས། ལེ་ལོ་ངན་
ལ་ཞེན་པ་དང། །སྒྱིད་ལུག་བདག་ཉིད་བརྙས་པའོ། །ཞེས་གསུངས་པ་ལྟར། སྙོམས་ལས་འཛིན་པའི་ལེ་ལོ་སྤོང་བྱེད་མ་ཞེན་པའི་བརྩོན་འགྲུས་ལ་གདམས་པ། སྒྱིད་ལུག་པའི་ལེ་ལོ་སྤོང་བྱེད་ཡོངས་སུ་མི་ངལ་བའི་བརྩོན་

[118B] བདག་ཉིད་ལ་བརྙས་པའི་ལེ་ལོ་སྤོང་བྱེད་ལམ་ཡོངས་སུ་འཛིན་པའི་བརྩོན་འགྲུས་ལ་གདམས་པ་དང་གསུམ་ལས། དང་པོ་ནི། མ་ཞེན། ཞེས་བཤད། གཉིས་པ་ནི། ཡོངས་སུ་མི་ངལ་དང། །ཞེས་
བཤད། གསུམ་པ་ནི། ལམ་ནི་ཡོངས་སུ་འཛིན་པ་དང། །ཞེས་བཤད། གཉིས་པ་ནི། སྤྱན་ལྔ་དང་ནི། ཞེས་བཤད། གསུམ་པ་ནི། མངོན་ཤེས་ཀྱི། །ཡོན་ཏན་དྲུག་དང། ཞེས་བཤད། བཞི་པ་ལ། མཐོང་ལམ་ལ་གདམས་
པ་དང། སྒོམ་ལམ་ལ་གདམས་པ་གཉིས་ལས། དང་པོ་ནི། མཐོང་ལམ་དང། །ཞེས་བཤད། གཉིས་པ་ནི། སྒོམ་ཞེས་བྱ་ལ། ཞེས་བཤད། གསུམ་པ་མཇུག་བསྡུ་བ་ནི། དེ་ལྟར་བྱང་ཆུབ་ཀྱི་སེམས་དང། ཞེས་པ་ནས། དེ་དག་ནི་
གདམས་ངག་གི་སྐབས་སུ་རྟེན་འདི་ཙམ་ཁོ་ནས་དོན་ཐམས་ཅད་ཕུན་སུམ་ཚོགས་པར་འགྱུར་བས་གདམས་ངག་ནི་རྣམ་པ་བཅུའོ། །ཞེས་གསུངས། གཉིས་པ་རྟོགས་དཀའ་བ་བྱེ་བྲག་ཏུ་བཤད་པ་ལ། དབང་པོ་རྟུལ་དང་རྣོན་པོ་དག་
ཅེས་སོགས་གསུངས། དེ་རྣམས་ཀྱི་ནང་ནས་དབྱེ་བ་ཞར་ལ་བརྗོད་ནས་གདམས་ངག་སྟེ། ཞེས་པའི་སྐབས་སུ། མཐའ་དཔྱད་པ་ལ། ཐེག་ཆེན་གྱི་གདམས་ངག་ཉན་པའི་རྟེན། རྒྱུ་གང་ལ་བརྟེན་ནས་ཉན་པ། ཡུལ་གང་ལ་ཉན་
པ༑ གདམས་ངག་གི་ངོ་བོ། ས་མཚམས་དང་ལྔ་ལས། དང་པོ་ནི། སྤྱིར་ཐེག་ཆེན་གྱི་གདམས་ངག་ཉན་པའི་ལམ་མ་ཞུགས་གང་ཟག་ཉན་ཐོས་བྱང་ཆུབ་སེམས་དཔའ་རྣམས་ཡོད་ལ། ཐེག་ཆེན་གྱི་ཚོགས་ལམ་ཆེན་པོ་ཐོབ་ནས་སངས་

[119A]༄༅། །རྒྱས་དངོས་ལ་གདམས་ངག་ཉན་ནུས་ཏེ། དེ་ལྟར་བྱང་ཆུབ་ཀྱི་སེམས་དང་པོ་ལ་སོགས་པ་སེམས་བསྐྱེད་པའི་བྱང་ཆུབ་སེམས་དཔའ་དུས་ཇི་ལྟ་བ་བཞིན་དུ་དོན་དུ་གཉེར་བར་བྱེད་པ། ཞེས་དང། མདོ་སྡེའི་
རྒྱན་ལས། བསམ་གཏན་ལ་ཐོབ་མངོན་པར་ཤེས། །མངོན་པར་སྒྲུབ་པའི་སྒོ་ནས་ནི། །སངས་རྒྱས་དཔག་ཏུ་མེད་པ་ལ། །མཆོད་པའི་ཕྱིར་དང་ཉན་པའི་ཕྱིར། །འཇིག་རྟེན་ཁམས་ན་ཀུན་ཏུ་འགྲོ། །ཞེས་གསུངས་པའི་ཕྱིར། མཆོག་
གི་སྤྲུལ་སྐུ་ལ་ཐེག་ཆེན་གྱི་གདམས་ངག་དངོས་སུ་ཉན་པའི་ལམ་མ་ཞུགས་ཀྱི་གང་ཟག་ཡོད་དེ། ལམ་ཤེས་ཀྱི་མདོ་ལས། ལྷའི་བུ་གང་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། གཉིས་པ་ནི། ཐེག་ཆེན་གྱི་ཚོགས་ལམ་ཆེན་པོ་ཐོབ་ནས་ཆོས་རྒྱུན་གྱི་ཏིང་ངེ་འཛིན་ལ་བརྟེན་ནས་མཆོག་གི་སྤྲུལ་སྐུ་ལས་གདམས་ངག་དངོས་སུ་
ཉན་པ་ཡིན་ཏེ། མདོ་སྡེའི་རྒྱན་ལས། དེ་ཚེ་ཆོས་ཀྱི་རྒྱུན་ལས་ནི། །སངས་རྒྱས་རྣམས་ལས་ཞི་གནས་དང། །ཡེ་ཤེས་ཡངས་པ་ཐོབ་བྱའི་ཕྱིར། །གདམས་ངག་རྒྱ་ཆེན་ནོད་པར་འགྱུར། །ཞེས་གསུངས་པའི་ཕྱིར། འོ་ན༑ ཆོས་རྒྱུན་གྱི་
ཏིང་ངེ་འཛིན་གང་ཞེ་ན། འདི་ལ་ངོ་བོ། སྒྲ་བཤད། ས་མཚམས་དང་གསུམ་ལས། དང་པོ་ནི། གསེར་ཕྲེང་ལས། མཚན་ཉིད་ནི་གང་ལ་མཉམ་པར་བཞག་ན་རྒྱལ་བ་རྣམས་ལས་གསུང་རབ་ཀྱི་ཚིག་དོན་གྲངས་ལས་འདས་པ་འཛིན་

[119B] ཏིང་ངེ་འཛིན་མཚུངས་ལྡན་དང་བཅས་པའོ། །ཞེས་གསུངས་པ་དང། རྣམ་བཤད་ལས། ལམ་འོག་མ་རྣམས་ཀྱིས་སངས་རྒྱས་དངོས་སུ་མཐོང་བ་དང། དེ་ལ་ཆོས་ཐོས་པའི་སྒྲིབ་བྱེད་རགས་པ་ཕལ་ཆེར་
སྦྱངས་ནས་མཆོག་གི་སྤྲུལ་སྐུ་ལས་གདམས་ངག་དངོས་སུ་ཉན་པའི་ནུས་པ་ཁྱད་པར་ཅན་སྐྱེས་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ནི། ཆོས་རྒྱུན་གྱི་ཏིང་ངེ་འཛིན་གྱི་མཚན་ཉིད། དེའི་རྒྱུར་བསྐལ་པ་དུ་མར་ཚོགས་བསགས་པ་
དང་ལྡན་པ་དང། ཚུལ་ཁྲིམས་རྣམ་པར་དག་པ་དང། ཐེག་པ་ཆེན་པོའི་རིགས་དང་ལྡན་པ་དང། ཐོས་པ་མང་བ་དང། རིགས་ཀྱི་ཉེས་དམིགས་བཞི་ཕལ་ཆེར་དང་བྲལ་བ་དགོས། ཞེས་གསུངས་པ་ལྟར་རོ། །གཉིས་པ་ནི། ཅིའི་ཕྱིར་
ཆོས་རྒྱུན་གྱི་ཏིང་ངེ་འཛིན་ཞེས་བྱ་ཞེ་ན། ཆོས་གསུང་རབ་ཀྱི་ཚིག་དོན་གྲངས་ལས་འདས་པ་རྒྱུན་བར་མ་ཆད་པར་འཛིན་ནུས་པའི་ཏིང་ངེ་འཛིན་ཡིན་པས་ན་དེ་ལྟར་བརྗོད་པའི་ཕྱིར། གསུམ་པ་ནི། རྒྱན་སྣང་ལས། ཚོགས་ལམ་པ་ཉིད་དུ་
སེམས་ལས་སུ་རུང་བར་གྱུར་ན་གང་ཞིག་ཐོས་པས་ཚིག་དང་དོན་མ་ལུས་པར་འཛིན་པར་ནུས་པའི་ཆོས་ཀྱི་རྒྱུན་ཞེས་བྱ་བའི་ཏིང་ངེ་འཛིན་འཐོབ་ལ། ཞེས་གསུངས་པ་ལྟར། ཐེག་ཆེན་གྱི་ཚོགས་ལམ་ཆེན་པོ་ནས་སངས་རྒྱས་ཀྱི་
སའི་བར་དུ་ཡོད་དོ། །གསུམ་པ་ནི། ཕྱོགས་བཅུ་ན་བཞུགས་པའི་སངས་རྒྱས་དང། ཞེས་གསུངས་པ་ལྟར། ཐེག་ཆེན་གྱི་གདམས་ངག་སྟོན་པའི་སངས་རྒྱས་བྱང་སེམས་ཉན་རང་ལམ་མ་ཞུགས་ཀྱི་དགེ་བའི་བཤེས་གཉེན་སོགས་

[120A]༄༅། །དུ་མ་ཡོད། བཞི་པ་ནི། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱའི་ཐབས་མ་ནོར་བར་སྟོན་པའི་ཐེག་ཆེན་གྱི་ངག་དེ། ཐེག་ཆེན་གྱི་གདམས་ངག་གི་མཚན་ཉིད། དབྱེ་ན། གདམས་པའི་ཐེག་ཆེན་གྱི་
གདམས་ངག་དང། རྗེས་བསྟན་ཀྱི་ཐེག་ཆེན་གྱི་གདམས་ངག་གཉིས་ལས། ཐོབ་ཟིན་གྱི་ཡོན་ཏན་འཕེལ་ཕྱིར་དུ་གདམས་པའི་ཐེག་ཆེན་གྱི་གདམས་ངག་དང་པོའི་མཚན་ཉིད། སྔར་མ་ཐོབ་པའི་ཡོན་ཏན་གསར་དུ་
ཐོབ་ཕྱིར་དུ་འདོམས་པའི་ཐེག་ཆེན་གྱི་གདམས་ངག་དེ། གཉིས་པའི་མཚན་ཉིད་ཡིན་ཏེ། ཉི་ཁྲི་རྣམ་འགྲེལ་ལས། དེ་ལ་དོན་དུ་གཉེར་བའི་དོན་ཐོབ་པའི་བྱ་བ་ཉེ་བར་སྟོན་པ་ནི་གདམས་པ་དང་རྗེས་སུ་བསྟན་པ་ཡིན་ཏེ། ཐོབ་
ཟིན་པའི་ཡོན་ཏན་ཡོངས་སུ་སྦྱོང་བའི་དོན་གྱིས་མི་ཉམས་པར་བྱེད་པ་ནི་གདམས་ངག་ཡིན་ལ། དེའི་འོག་ཏུ་མ་ཐོབ་པ་ཐོབ་པར་བྱེད་པས་ན། རྗེས་སུ་བསྟན་པ་ཡིན་ནོ། །ཞེས་གསུངས་པའི་ཕྱིར། འགྲེལ་པ་འདི་ལྟར་ན་གོ་
རིམས་བཟློག་སྟེ་འཇོག་དགོས་ཏེ། དེས་འཕངས་པའི་ཆོས་འགྲུབ་པར་བྱ་བའི་ཕྱིར་ཡོན་ཏན་ཐོབ་པ་ཡོངས་སུ་བསྲུང་བའི་དོན་གྱིས་མངོན་པར་འཕེལ་བར་བྱ་བའི་ཕྱིར་འདོམས་པ་ནི་གདམས་ངག་སྟེ། ཞེས་གསུངས་
པའི་ཕྱིར། ཁ་ཅིག་ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱའི་ཐབས་མ་ནོར་བར་སྟོན་པའི་ཐེག་ཆེན་གྱི་ངག་རྣམ་དག་ཐེག་ཆེན་གྱི་གདམས་ངག་གི་མཚན་ཉིད་ཟེར་ན་མི་འཐད་དེ། གཞན་དབང་དང་ཡོངས་གྲུབ་བདེན་གྲུབ་

[120B] མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ངག་རྣམ་དག་ཡིན་པར་ཐལ་ལོ། །འདོད་མི་ནུས་ཏེ། གཞན་དབང་དང་ཡོངས་གྲུབ་བདེན་པར་མ་གྲུབ་པའི་
ཕྱིར༑ ཁ་ཅིག་དེ་འདྲ་བའི་སངས་རྒྱས་ཀྱི་གསུང་རབ་དེ། དེའི་མཚན་ཉིད་ཟེར་ན། འགྲེལ་པ་དོན་གསལ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཐེག་ཆེན་གྱི་བསྟན་བཅོས་རྣམ་དག་ཡིན་པའི་ཕྱིར་
ལྔ་པ་ནི། ཐེག་ཆེན་སེམས་བསྐྱེད་ཐོབ་པའི་དབང་དུ་བྱས་ན། ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད་དེ། ཤིར་འབྱུང་གི་བསྡུས་དོན་ལས། ལས་དང་པོ་པའི་ས་ནས་བཟུང་སྟེ་དེ་སངས་རྒྱས་ཀྱི་སའི་བར་
དུ་གདམས་ངག་གི་བྱང་ཆུབ་ཀྱིས་སེམས་སྒྲུབ་པ་རྣམ་པར་དག་པ་ཡིན་ནོ། །ཞེས་གསུངས་པའི་ཕྱིར། རྒྱུན་མཐའི་བར་ཆད་མེད་ལམ་པ་དེ་གདམས་ངག་དངོས་སུ་ཉན་པ་པོ་མ་ཡིན་ཏེ། དེས་ཆོས་ཉིད་ལ་རྩེ་གཅིག་ཏུ་མཉམ་པར་བཞག་
བཞིན་པའི་ངང་ནས་རྣམ་མཁྱེན་མངོན་པར་འདུ་བྱེད་པའི་ཕྱིར་ཏེ། ཚིག་གསལ་ལས། བར་ཆད་མེད་པའི་ལམ་ལ་ནི་དེ་དོན་དུ་གཉེར་བ་མི་བྱེད་དེ། རང་བྱུང་གི་ཡེ་ཤེས་སྐྱེད་པར་ནུས་པའི་ཕྱིར། ཞེས་གསུངས་པའི་ཕྱིར། ཁ་ཅིག་
སྲིད་པ་ཐ་མའི་བྱང་སེམས་ཀྱིས་གདམས་ངག་དངོས་སུ་མི་ཉན་ཏེ། མདོ་ལས། ཉེར་འགྲོང་ནི་སངས་རྒྱས་ཏེ། །ང་ལ་སློབ་དཔོན་སུ་ཡང་མེད། །ཅེས་གསུངས་པའི་ཕྱིར་ན་མ་ཁྱབ་སྟེ། སྲིད་པ་ཐ་མྭའི་ཚེ་བྱང་ཆུབ་མངོན་དུ་བྱེད་པའི་ཚེ་སློབ་

[121A]༄༅། །དཔོན་གཞན་གྱི་གདམས་ངག་ལ་མི་ལྟོས་པ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་ཏན་
སྡེ་ཚན་བཅུ་གཉིས་ཐོབ་པའི་སྲིད་པ་ཐ་མའི་བྱང་སེམས་མེད་པར་ཐལ། དེ་དང་གྲངས་མཉམ་པའི་སངས་རྒྱས་ལ་ཐེག་ཆེན་གྱི་གདམས་ངག་ཉན་པའི་དེ་མེད་པའི་ཕྱིར། ངག་དོན་ནི། མཆོག་གི་སྤྲུལ་སྐུས་རང་གི་ཆེད་དུ་བྱ་བའི་
གདུལ་བྱ་བྱང་སེམས་ཚོགས་ལམ་པ་ལ་ཐེག་ཆེན་གྱི་གདམས་ངག་གསུངས་པ་ཆོས་ཅན། དགོས་པ་ཡོད་དེ། དེས་སྔར་མ་ཐོབ་པའི་ཡོན་ཏན་གསར་དུ་ཐོབ་པ་དང། ཐོབ་ཟིན་གྱི་ཡོན་ཏན་རྣམས་མི་ཉམས་ཤིང་གོང་ནས་གོང་དུ་
འཕེལ་བར་བྱ་བའི་ཆེད་ཡིན་པའི་ཕྱིར། ཁོ་ན་རེ། ཉན་ཐོས་ཀྱི་ངག་ཏུ་གྱུར་པའི་ཐེག་ཆེན་གྱི་མདོ་ཆོས་ཅན། ཐེག་ཆེན་གྱི་ངག་ཡིན་པར་ཐལ། ཐེག་ཆེན་གྱི་གདམས་ངག་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་ངག་ཡིན་
པའི་ཕྱིར་ཏེ། ཉན་ཐོས་ཀྱི་ངག་ཡིན་པའི་ཕྱིར་ན། ཐལ་འགྱུར་གཉིས་པ་ལ་མ་ཁྱབ། ཁོ་ན་རེ། ངག་མ་སྨྲས་པར་གདམས་ངག་སྟོན་པ་མེད་པར་ཐལ། གདམས་ངག་ཡིན་ན། དག་ཡིན་དགོས་པའི་ཕྱིར། འདོད་ན། ངག་མ་སྨྲས་
པར་ཆོས་སྟོན་པ་མེད་པར་ཐལ་ལོ། །ཟེར་ན་མ་ཁྱབ། གཞན་ཡང། གདམས་ངག་ཡིན་ན། རང་རྒྱུ་སྐྱེས་བུའི་བྱེད་པ་ལྕེ་རྐན་ལས་བྱུང་བས་ཁྱབ་པར་ཐལ། དེ་ཡིན་ན་ངག་ཡིན་པས་ཁྱབ་པའི་ཕྱིར་ན་མ་ཁྱབ་བོ།    ༈    །འོ་ན་

[121B] ཞེས་པ་རྩ་འགྲེལ་གྱིས་སྒྲུབ་པ་རང་གི་ངོ་བོ་ལ་འདོམས་པའི་གདམས་ངག་འཆད་ན་འཆད་ཚུལ་དེ་གང་ཞེ་ན། འདི་ལ་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ལ་སྒྲུབ་པའི་ངོ་བོ་
དང་ཁྱད་པར་གཉིས་ལས། དང་པོ་ནི། གོང་དུ་སེམས་བསྐྱེད་ཀྱི་སྐབས་སུ་བྱང་ཆེན་ཤེར་ཕྱིན་ལ་སྤྱོད་པར་བྱ་བ་མང་དུ་གསུངས་པ་ལས་འཕྲོས་ནས། དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་ཚེ་དང་ལྡན་པ་ཤཱ་
རིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་ལྟར་བྱང་ཆེན་ཤེར་ཕྱིན་ལ་སྤྱོད་པར་བགྱི། དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ་
འདིས་བྱང་ཆེན་ཤེར་ཕྱིན་ལ་སྤྱོད་པའི་ཚེ་བྱང་སེམས་ཡོད་བཞིན་དུ་བྱང་ཆུབ་སེམས་དཔའ་ཡང་དག་པར་རྗེས་སུ་མི་མཐོང་ངོ། །ཞེས་པ་ནས། ཤཱ་རིའི་བུ་དེ་ལྟར་སྤྱོད་པའི་བྱང་ཆེན་ཤེར་ཕྱིན་ལ་སྤྱོད་པ་ཡིན་ནོ། །ཞེས་
པའི་བར་གྱིས་འཆད། གཉིས་པ་ནི། ཤཱ་རིའི་བུ་གལ་ཏེ་འཛམ་བུའི་གླིང་འདིར་དགེ་སློང་ཤཱ་རིའི་བུ་དང། མོའུ་འགལ་གྱི་བུ་དང། ཞེས་པ་ནས། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་རྣམས་ཀྱི་སྦྱིན་པ་པོ་ཡིན་ན་
ཞེས་པའི་བར་གྱིས་བསྟན། གཉིས་པ་མདོ་དེའི་དོན་བཤད་པའི་སྒོ་ནས་སྒྲུབ་པ་རང་གི་ངོ་བོ་ལ་འདོམས་པའི་གདམས་ངག་སྟོན་པ་ལ། སྒྲུབ་དང། ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། བྱང་ཆུབ་

[122A]༄༅། །ཀྱི་སེམས་ཀྱི་རབ་ཏུ་དབྱེ་བ། ཞེས་སོགས་གསུངས། དེ་ལ་ཡང། ཤེས་རབ་ལ་གདམས་པ་དང། ཐབས་ལ་གདམས་པ་གཉིས་ལས། དང་པོ་ནི། མདོ་ཚན་དང་པོའི་དོན་བཤད་པའི་སྒོ་ནས་ཤེས་རབ་
ལ་གདམས་པ་དེ་སྟོན་པ་ལ། བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་ཀུན་རྫོབ་དང་དོན་དམ་པའི་བདེན་པ་ལས་མི་འདྲའ་བས་མི་དམིགས་པའི་ཚུལ་གྱིས་འཇུག་པར་བྱའོ། །ཞེས་སློབ་པ་སྒྲུབ་པ་ལ་འདོམས་པ་དང། ཞེས་གསུངས་
གཉིས་པ་ནི། མདོ་ཚན་གཉིས་པ་དེའི་དོན་བཤད་པའི་སྒོ་ནས་ཐབས་ལ་གདམས་པ་དེ་སྟོན་པ་ལ། བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ་ཇི་སྐད་བཤད་པ་སྒྲུབ་པ་ལ་ཉན་ཐོས་ལ་སོགས་པ་དང་ཐུན་མོང་མ་ཡིན་པ་མི་དམིགས་པའི་
ཚུལ་གྱིས་འཇུག་པར་བྱའོ། །ཞེས་སློབ་པ་སྒྲུབ་པ་ལ་འདོམས་པ་དང། ཞེས་གསུངས། དེ་ཡང་མདོ་དང་པོའི། བྱང་ཆུབ་སེམས་དཔའ་ཡོད་བཞིན་དུ། ཞེས་པས། ཀུན་རྫོབ་བདེན་པ་བསྟན་ལ། བྱང་ཆུབ་སེམས་དཔའ་ཡང་
དག་པར་རྗེས་སུ་མི་མཐོང་ངོ། །ཞེས་པས་དོན་དམ་བདེན་པ་བསྟན་པ་ཡིན་ཏེ། དང་པོས། བྱང་ཆུབ་སེམས་དཔའ་ཐ་སྙད་དུ་ཡོད་པ་དང། ཕྱི་མས། དོན་དམ་པར་མེད་པར་བསྟན་པའི་ཕྱིར། མདོ་ཚན་གཉིས་པའི་དོན་བཤད་པ་
ལ༑ དངོས་བསྟན་གྱི་དོན་བཤད་པ་དང། ཤུགས་བསྟན་གྱི་དོན་བཤད་པ་གཉིས་ལས། དང་པོ་ནི། ཉན་རང་གི་སྟོང་ཉིད་རྟོགས་པའི་ཤེས་རབ་ལས། བྱང་ཆུབ་སེམས་དཔའི་སྟོང་ཉིད་རྟོགས་པའི་ཤེས་རབ་ཁྱད་པར་དུ་འཕགས་པ་

[122B] ཉན་ཐོས་མི་སློབ་པའི་མིང་ཅན་ཤཱ་རིའི་བུ་དང་མོའུ་འགལ་གྱི་བུ་གཉིས་མཆོག་ཟུང་གཅིག་ལྟ་བུ་ཡིན་ལ། དེ་གཉིས་དང་སྤངས་རྟོགས་ཆ་འདྲ་བའི་ཉན་ཐོས་མི་སློབ་པ་རྣམས་ཀྱིས་འཛམ་བུའི་གླིང་འདིས་མཚོན་ནས་ཕྱོགས་བཅུའི་
འཇིག་རྟེན་གྱི་ཁམས་ཡོངས་སུ་གང་བར་གྱུར་ཀྱང། དེ་དག་གིས་སྟོང་ཉིད་རྟོགས་པའི་ཤེས་རབ་བསྐལ་པ་མང་པོར་བསྒོམས་པའི་བསོད་ནམས་ལས། བྱང་ཆེན་ཉིན་གཅིག་སྟོང་ཉིད་རྟོགས་པའི་ཤེས་རབ་སྒོམ་པ་བསོད་ནམས་
ཆེས་ཁྱད་པར་དུ་འཕགས་པ་ཡིན་པའི་ཕྱིར་ཏེ། བྱང་ཆུབ་སེམས་དཔའ་རྣམས་ཀྱིས་སྟོང་ཉིད་སྒོམ་པ་དེ་སེམས་ཅན་ཐམས་ཅད་མི་གནས་པའི་མྱང་འདས་ལ་འགོད་པའི་ཕྱིར་དུ་ཡིན་ལ། ཉན་རང་རྣམས་ཀྱི་དེ་དེ་ལྟར་མ་ཡིན་པའི་ཕྱིར་
གཉིས་པ་ནི། ཉི་སྣང་ལས། ངེས་པར་འབྱེད་པའི་ཆ་དང་མཐུན་པ་བཞི་པོ་རྣམས་མཐོང་བ་དང་སྒོམ་པའི་ལམ་དག་ལས་གོ་རིམས་བཞིན་དུ། འདམ་བུའི་ཚལ་ལྟར་ལས་དང་ཉོན་མོངས་པའི་གནོད་པ་ཆུང་དུ་ཡང་མི་བཟོད་པ་དང། འོད་
མའི་ཚལ་མེ་མཚོན་དག་གིས་གཅོད་དཀའ་བ་བཞིན་དུ་ལས་དང་ཉོན་མོངས་པ་དྲག་པོའི་གནོད་པ་དང་ཕྲད་ཀྱང་དགེ་བའི་རྩ་བ་མི་ཆད་པ་དང། བུ་རལ་ཤིང་དང་འདྲ་པར་གནས་སྐབས་གཞན་ཐོབ་ཀྱང་ངན་སོགས་ཆད་པའི་ཕྱིར་བདེ་འགྲོའི་
སྐྱེ་བ་རྒྱུན་མཆད་པའི་སྦྱོར་བས་ཆོས་བསྒོམ་པའི་མངར་བ་ལས་མི་འདའ་བ་ཉིད་དང། སྨིག་མ་དང་འདྲ་བར་མྱུར་དུ་མངོན་པར་རྟོགས་པའི་ཕྱིར་མཐོང་བའི་ལམ་རྟོགས་པར་བྱེད་པ་ཉིད་དང། འབྲས་དང་འདྲ་བར་འཕགས་པའི་

[123A]༄༅། །གང་ཟག་རྣམས་ཀྱི་རྟོགས་པའི་འབྲས་བུ་མཆོག་ཉིད་ཡིན་པ་དང། ཇི་ལྟར་མཐོང་ལམ་ལ་མངོན་དུ་ཕྱོགས་པར་བྱེད་པའི་ཕྱིར་ཏིལ་དང་འདྲ་བར་མེ་ཏོག་ལ་སོགས་པའི་དངོས་པོ་ཐ་མི་དད་དུ་ཟིན་ཀྱང་
དུས་གཞན་དུ་སྒོམ་པ་ལས་སྤངས་པའི་ཁྱད་པར་མཐོང་བའི་དབང་དུ་བྱས་ནས་དེ་དྲུག་པ་རྣམས་ཡིན་པར་ཤེས་པར་བྱའོ། །ཞེས་གསུངས། དོན་ནི་སྔར་གྱི་མདོ་དེས་ཤུགས་ལ་འཐོབ་བྱའི་རྟོགས་པའི་ཆོས་དྲུག་བསྟན་ལ་
དེས་ན་ཉན་ཐོས་ཀྱི་སྦྱོར་ལམ་དྲོད་དེ་འདམ་བུ་དང་འདྲ་སྟེ། འདམ་བུ་གནོད་པ་ཆུང་དུ་ཡང་མི་བཟོད་པ་བཞིན་དུ། འདིས་ཀྱང་ལས་ཉོན་གྱི་གནོད་པ་ཆུང་དུ་ཡང་མི་བཟོད་པའི་ཕྱིར། རྩེ་མོ་ནི་འོད་མ་དང་མཚུངས་ཏེ། འོད་མ་དེ་མེ་
མཚོན་གྱིས་གཅད་དཀའ་བ་བཞིན་དུ། འདི་ཐོབ་ནས་ལོག་ལྟས་དགེ་རྩ་གཅོད་མི་ནུས་པའི་ཕྱིར། བཟོད་པ་བུ་རམ་ཤིང་དང་འདྲ་སྟེ། བུ་རམ་ཤིང་དེ་མངར་བའི་རང་བཞིན་ཡིན་པ་ལྟར་འདི་ཐོབ་ནས་བདེ་འགྲོའི་སྐྱེ་བ་རྒྱུན་མི་
ཆད་པའི་སྒོ་ནས་ཆོས་སྒོམ་པའི་མངར་བ་ལས་མི་འདའ་བའི་ཕྱིར། ཆོས་མཆོག་སྨིག་མདང་འདྲ་སྟེ། སྨིག་མས་རང་གི་ཤུན་པ་མྱུར་དུ་གཅོད་པ་བཞིན་དུ། འདིས་ཀྱང་མཐོང་ལམ་མྱུར་དུ་རྟོགས་པར་བྱེད་པའི་ཕྱིར་
མཐོང་ལམ་འབྲས་དང་མཚུངས་ཏེ། འཇིག་རྟེན་འཆགས་པའི་ཚེ་འབྲས་དེ་ལོ་ཐོག་ཐམས་ཅད་ཀྱི་ཐོག་མར་འབྱུང་བ་ལྟར། དེ་འཕགས་པའི་རྟོགས་པའི་ས་རྣམས་ཀྱི་མཆོག་སྟེ་དང་པོ་ཡིན་པའི་ཕྱིར། སྒོམ་ལམ་ཏིལ་

[123B] ཏིལ་དེ་མེ་ཏོག་དང་སྡོང་བུ་སོགས་རིགས་ཐ་མི་དད་ཀྱང་ནུས་པ་ལ་མི་འདྲ་བའི་ཁྱད་པར་ཡོད་པ་བཞིན་དུ། སྟོང་ཉིད་མངོན་སུམ་དུ་རྟོགས་པའི་མཐོང་ལམ་དང་སྒོམ་ལམ་གཉིས་ལ་ངོ་བོ་མི་འདྲ་བའི་དབྱེ་བ་མེད་
ཀྱང༑ སྤང་བྱ་སྤོང་བའི་ནུས་པ་ལ་མི་འདྲ་བའི་ཁྱད་པར་ཡོད་པའི་ཕྱིར། འོ་ན༑ ཚལ་སྨོས་པའི་དོན་ཅི་ཡིན་ཞེ་ན། དབང་པོ་རྣོ་འབྲིང་རྟུལ་གསུམ་གྱི་དྲོད་ལ་སོགས་པ་ནང་ཚན་ཐ་དད་ཀྱང་དྲོད་ལ་སོགས་པར་རིགས་གཅིག་
པར་ཤེས་པར་བྱ་བའི་ཆེད་ཡིན་པའི་ཕྱིར་ཏེ། ཉི་སྣང་ལས། ཚལ་སྨོས་པའི་དོན་ཅི་ཡིན་ཞེ་ན། གང་ཟག་གི་ཁྱད་པར་རྣམས་ཀྱི་དབང་པོའི་ཁྱད་པར་ལ་སོགས་པ་ཡིན་ཡང། དྲོ་བར་འགྱུར་བ་ལ་སོགས་པ་རྣམས་ཀྱི་
རིགས་ཐ་མི་དད་བར་ཤེས་པར་བྱ་བ་ཡིན་ཏེ། དོན་མང་པོ་རྟོགས་པ་ནི་དཔེ་གཅིག་གིས་ཆོག་པར་འགྱུར་རོ། །ཞེས་གསུངས་པའི་ཕྱིར། འམ་སྨོས་པའི་དགོས་པ་ཡོད་དེ། ཕྱི་མ་ཕྱི་མ་དྲང་པར་བྱ་བའི་ཆེད་ཡིན་པའི་ཕྱིར་
འོ་ན་ཐ་མར་འམ་སྨོས་པ་མི་འཐད་དེ། དེས་ཕྱི་མ་དྲང་རྒྱུ་མེད་པའི་ཕྱིར་ན། རྟགས་མ་གྲུབ་སྟེ། །འཕགས་པའི་གང་ཟག་རྣམས་ཀྱི་མཐོང་ཆོས་ལ་བདེ་པར་གནས་པའི་དཔེ་གཞན་དྲང་བར་བྱ་བའི་ཆེད་ཡིན་པའི་ཕྱིར་ཏེ། ཉི་
སྣང་ལས། རེ་ཤིག་འམ་ཞེས་བྱ་བའི་སྒྲ་སྔ་མ་སྔ་མ་སྨོས་པ་ནི་དེས་ཕྱི་མ་ཕྱི་མ་དྲང་བར་བྱ་བའི་དོན་དུ་ཡིན་ཏེ། འོ་ན་ཏེ། ཐ་མར་འམ་སྨོས་པ་ནི་ཅིའི་དོན་དུ་ཡིན་ཞེ་ན་འཕགས་པའི་གང་ཟག་རྣམས་ཀྱི་མཐོང་ཆོས་ལ་བ་དེ་བར་གནས་

[124A]༄༅། །པ་ཤེས་པར་བྱེད་པའི་ཕྱིར། དཔེ་གཞན་དྲང་བར་བྱ་བའི་དོན་དུ་ཡིན་ནོ། །ཞེས་གསུངས་པའི་ཕྱིར། དེ་ཡང་དོན་ལ་ཐོབ་པ་ཡིན་གྱི་ཚིག་ཟིན་ལ་ཐ་མར་སྨོས་པ་མེད། ཏིལ་གྱི་ཚལ་ལྟར་ཡོངས་སུ་གང་བར་
གྱུར་ཀྱང། ཞེས་གསུངས་པའི་ཕྱིར། དེ་ལྟར་ཡང་གསེར་ཕྲེང་ལས། དེ་ལྟར་འགྱུར་བ་འདི་རྣམས་ལ་ཐ་མར་འམ་སྨོས་པ་མི་སྣང། ཞེས་གསུངས། བྱང་ཆེན་ཤེར་ཕྱིན་ཉིན་གཅིག་སྒོམ་པའི་ཞེས་གསུངས་པའི་བྱང་ཆེན་དེ་གང་ཞེ་ན་
དེ་སེམས་དང་པོ་བསྐྱེད་པ། སྤྱོད་པ་ལ་ཞུགས་པ། ཕྱིར་མི་ལྡོག་པ། སྐྱེ་བ་གཅིག་གིས་ཐོགས་པ་དང་བཞི་ལས། བཞི་པ་ལ་བྱེད་པ་མི་འཐད་དེ། ས་བཅུ་པར་སངས་རྒྱས་དང་སྤངས་རྟོགས་ཆ་འདྲ་བར་བཤད་པས་ཉན་རང་ལས་ཁྱད་
ཞུགས་པར་རྟོགས་སླ་བའི་ཕྱིར། དེ་ལྟར་ཡང་ཉི་སྣང་ལས། རེ་ཞིག་བཞི་པ་མ་ཡིན་ཏེ། ས་བཅུ་པ་ལ་ནི་དེ་བཞིན་གཤེགས་པ་ཉིད་ཡིན་ནོ། །ཞེས་གསུངས་པའི་ཕྱིར། ཕྱིར་མི་ལྡོག་པ་ས་རྒྱད་པ་པ་ལ་བྱེད་པ་མི་འཐད་དེ། དེར་
དགོངས་པ་ཅན་གྱི་མྱང་འདས་མངོན་དུ་བྱེད་པ་བཀག་པས་དེ་དེ་ལས་ཁྱད་ཞུགས་པར་རྟོགས་སླ་བའི་ཕྱིར་ཏེ། ཉི་སྣང་ལས། གསུམ་པ་ནི་མ་ཡིན་ཏེ། ས་བརྒྱད་པ་ལ་ནི་དེའི་དགོངས་པ་ཅན་གྱི་མྱ་ངན་ལས་འདས་པ་བཀག་པ་ཉན་
ཐོས་ཐམས་ཅད་ལས་ཤེས་པ་ཁྱད་ཞུགས་པའི་ཕྱིར་ཞེས་གསུངས། སྤྱོད་པ་ལ་ཞུགས་པ་མ་དག་ས་བདུན་ལ་གནས་པ་ལ་བྱེད་པ་མི་འཐད་དེ། ས་དང་པོར་ཉན་རང་གི་སྤངས་རྟོགས་ཀྱི་བྱེད་པ་འདུས་པར་གསུངས་པས་དེ་དེ་ལས་

[124B] ཉི་སྣང་ལས། གཉིས་པ་ཡང་མ་ཡིན་ཏེ། དེ་ཡང་དེ་རྣམས་ལས་རྟོགས་པ་ཁྱད་པར་འཕགས་པའི་ཕྱིར། ཞེས་གསུངས། དེའི་ལན་སྟོན་པ་ལ། ཉི་སྣང་ལས། དེ་བས་ན་ཡོངས་སུ་མི་ཉམས་
པའི་ཆོས་ཅན་བརྡ་ལས་བྱུང་བའི་སེམས་དང་པོ་བསྐྱེད་པའི་བྱང་ཆུབ་སེམས་དཔའི་སྐབས་དང་པོར་སེམས་བསྐྱེད་པར་གསུངས་པ་གང་ཡིན་པ་དེ་ཉིད་འདིར་མངོན་པར་བཞེད་པར་མངོན་ནོ། །ཞེས་གསུངས། དོན་ནི། མདོ་ལས་དེ་
ལྟར་གསུངས་པའི་བྱང་སེམས་དེ། བྱང་སེམས་ཕྱི་མ་གསུམ་པོ་དེ་ཁོ་ན་ལ་བྱེད་པ་མི་འཐད་དེ། སེམས་དང་པོ་བསྐྱེད་པའི་བྱང་སེམས་ལ་དོན་དམ་པའི་བྱང་སེམས་དང་བརྡ་ལས་བྱུང་བའི་སེམས་དང་པོ་བསྐྱེད་པ་གཉིས་ཡོད་པའི་ཕྱི་མ་
དེ་ཡང་འདིའི་སྐབས་ཀྱི་བྱང་སེམས་ཡིན་པའི་ཕྱིར། དེ་ཕྱི་མ་འདི་ཁོ་ན་ལ་བྱེད་པ་མི་འཐད་དེ། སྔར་བཤད་པའི་བྱང་སེམས་བཞི་པོ་དེ་ཡང་འདིའི་སྐབས་ཀྱི་བྱང་སེམས་ཡིན་པའི་ཕྱིར་ཏེ། སྒྲུབ་དང། ཞེས་སོགས་པའི་སྒྲུབ་པ་དེ་དེ་བཞི་
གའི་རྒྱུད་ལ་ཡོད་པའི་ཕྱིར། དེ་ལྟར་ཡང་གསེར་ཕྲེང་ལས། སྒྲུབ་པ་འདི་བྱང་སེམས་དེ་བཞི་བའི་ལམ་ཡིན་པས་དེ་དག་ཀུན་བཏུས་ལས་བསྟན་པ་ཡིན་པ་མི་འགལ་བར་དགོངས་པར་སེམས་སོ། །ཞེས་གསུངས། རེ་ཞིག་བཞི་པ་ནི་མ་ཡིན་
ཏེ༑ ཞེས་སོགས་གསུངས་པ་དང་མི་འགལ་ཏེ། དེ་ཕྱོགས་སྔ་སྟོན་པའི་གཞུང་ཡིན་གྱི་རང་གཞུང་མ་ཡིན་པའི་ཕྱིར། འོ་ན༑ ས་བརྒྱད་པ་ལ་ནི་དེའི་དགོངས་པ་ཅན་གྱི་མྱ་ངན་ལས་འདས་པ་བཀག་པས། ཞེས་གསུངས་པའི་དོན་གང་

[125A]༄༅། །ཞེ་ན༑ དེའི་དོན་ནི། རྣམ་བཤད་ལས། ཐམས་ཅད་ཤེས་པ་ཉིད་ལ་མཐོང་བས་བལྟས་ནས་འདའ་བ་དང། ཞེས་དང། གཞོན་ནུའི་ས་ལས་འདའ་བར་འདོད་པའི་ཤེས་པ་དང་མཐོང་བས་འདའ་བ་དང་གནས་
ནས་འདའ་བ་གཉིས་ལ་དང་པོ་བྱང་ཆུབ་སེམས་དཔས་ཉན་རང་གིས་མཐོང་སྒོམ་གྱི་སྐབས་སུ་ཤེས་མཐོང་གིས་བལྟས་ནས་འདའ་བ་དེ་ཡིན་ལ། གཉིས་པ་ནི་ཕྱིར་མི་ལྡོག་པའི་ས་བརྒྱད་པ་པ་སྟེ། དེ་ལས་འདའ་བའི་དོན་ནི་ས་བརྒྱད་
པར་བརྟག་པ་མཐའ་བཟུང་གི་ཚུལ་གྱིས་སངས་རྒྱས་རྣམས་ཀྱིས་མ་བསྐུལ་ན་དེས་དེ་མ་ཐག་ཏུ་འགྲོ་བའི་དོན་རྒྱུན་བཅད་ནས་ཟག་པ་མེད་པའི་དབྱིངས་སུ་སྙོམས་པར་འཇུག་པར་འགྱུར་བས་སངས་རྒྱས་ཀྱིས་བསྐུལ་ཏེ་ས་བརྒྱད་པ་
ལ་རྒྱུན་ཆགས་སུ་སྙོམས་པར་འཇུག་པར་འགྱུར་ཀྱང་མངོན་དུ་བྱེད་པ་ལས་འདའ་བའི་དོན་ནོ། །ཞེས་གསུངས། དོན་ནི། ས་བརྒྱད་པ་པ་ལ་སངས་རྒྱས་ཀྱིས་རྗེས་ཐོབ་ཏུ་བསོད་ནམས་ཀྱི་ཚོགས་རྒྱ་ཆེན་པོ་གསོག་པ་ལ་མ་བསྐུལ་
ན་དེས་དུས་མ་ཡིན་པར་མངོན་དུ་བྱེད་པར་འགྱུར་བའི་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་དབྱིངས་དེ་དགོངས་པ་ཅན་གྱི་མྱང་འདས་ཡིན། དེས་ན་རྣམ་བཤད་ལས་དེ་ལྟར་གསུངས་པའི་ཟག་མེད་ཀྱི་དབྱིངས་དེ་དེ་
འདྲའི་ཉེར་ཞིའི་དབྱིངས་དེ་ལ་བྱེད་རིགས་ཏེ། འདིའི་ཟག་མེད་ཀྱི་དབྱིངས་དེ་རྫོགས་སྨིན་སྦྱང་གསུམ་མ་བྱས་པར་ཡང་དག་པའི་མཐའ་མངོན་དུ་མ་བྱེད་ཅིག་ཅེས་པའི་སྐབས་ཀྱི་ཡང་དག་མཐའ་དེ་ལ་བྱེད་རིགས་པའི་ཕྱིར་ཏེ་

[125B] བྱང་ཆུབ་སེམས་དཔའ་དམན་ལམ་སྔོན་དུ་མ་སོང་བ་རྣམས་ཀྱིས་ཆོས་གསུམ་མ་རྫོགས་པར་དུ་ཡང་དག་པའི་མཐའ་མངོན་དུ་བྱེད་ནུས་སམ། མངོན་དུ་བྱས་ན་ཚུལ་ཇི་ལྟ་བུ་ཞེ་ན། མངོན་དུ་བྱེད་པར་འདོད་ན་
ཐེག་པ་ཆེན་པོའི་མཐོང་ལམ་ཐོབ་མ་ཐག་པའི་རྗེས་དེ་ནས་ནུས་ནས་བརྒྱད་པ་ལ་ལྟ་ཅི་སྨོས། འོན་ཀྱང་ས་བདུན་པ་མན་ཆད་དུ་དོགས་པ་ཆུང་ལ། ས་བརྒྱད་པར་དོགས་པ་ཆེ་བས་ས་བརྒྱད་པ་ཐོབ་ནས་རྒྱལ་བ་རྣམས་ཀྱིས་འགོག་པ་
ལས་སློང་བར་མཛད། དེ་ཡང་བརྟག་པ་མཐའ་བཟུང་ཙམ་ཡིན་གྱི། ཞེས་སོགས་དང། བརྟག་པ་མཐའ་བཟུང་གི་ཚུལ་གྱིས། ཞེས་སོགས་གསུངས་པ་གཉིས་དོན་གཅིག་པའི་ཕྱིར་ཏེ། ཉི་སྣང་ལས། འདིར་དམ་པའི་ཆོས་པདྨ་
དཀར་པོ་ཚད་མར་མཛད་པ་ན་ཇི་ལྟར་འཕགས་པ་ཤཱ་རིའི་བུ་ལ་སོགས་པའི་བྱང་ཆེན་རྣམས་ལ་ཉན་ཐོས་ཀྱི་ཡོངས་སུ་མྱ་ངན་ལས་འདས་པའི་རྣམ་པར་དག་པ་གསུངས་པ་དེ་བཞིན་དུ་འདིར་ཡང་དགོངས་པ་ཅན་གྱི་མྱ་ངན་ལས་
འདས་པ་ཡིན་པར་ཤེས་པར་བྱ་སྟེ། དུས་དེའི་བར་དུ་འགྲོ་བའི་དོན་རྒྱུན་བཅད་པའི་ཕྱིར། ཞེས་གསུངས་པའི་དོན་གང་ཞེ་ན། ཤཱ་རིའི་བུ་ལ་སོགས་པའི་བྱང་སེམས་རྣམས་ལ་ཉན་ཐོས་ཀྱི་མྱང་འདས་བཏགས་པ་བ་ཡིན་པ་བཞིན་
དུ་འདི་ཡང་དགོངས་པ་ཅན་གྱི་མྱང་འདས་དེ་མྱང་འདས་བཏགས་པ་པ་ཡིན་ཞེས་པའི་དོན་ཡིན་ནོ། །དེས་འདིར་ཚལ་དྲུག་གི་དཔེས་སྟོན་པའི་རྒྱུ་མཚན་ཡོད་དེ། ཚལ་དེ་རྣམས་འཐུག་པའི་དཔེ་ཡིན་པས་གང་བའི་དོན་ཡིན་

[126A]༄༅། །པའི་ཕྱིར། གནོད་འཇོམས་སུ་འཐུག་པ་དང་མཐོ་བ་ལ་ཆེ་འབྲིང་ཆུང་གསུམ་དུ་བྱས་ནས། འཐུག་མཐོ་ཆེ་བ་གཉིས་འདམ་འོད་གཉིས་དང། དེ་འབྲིང་གཉིས་བུར་སྨིག་གཉིས་དང། འཐུག་མཐོ་
ཆུང་བ་གཉིས་འབྲས་ཏིལ་གཉིས་དང་སྦྱར་ནས་སྔ་མ་སྔ་མ་འཐུག་ཕྱི་མ་ཕྱི་མ་སྲབ་པར་བཤད་ཀྱང། མདོ་དང་བསྒྲིགས་ན་སྔ་མ་སྔ་མ་ལས་ཕྱི་མ་ཕྱི་མ་འཐུག་པ་འགྲིག་སྟེ། ཉན་ཐོས་མང་པོས་གང་བ་མཚོན་པ་ལ་དེས་
འདམ་གཅན་འདི་རྣམས་བྱུང་བའི་ཕྱིར།    ༈    བདེན་གཉིས་ཀྱི་དབྱེ་གཞི། གྲངས་ངེས། དབྱེ་བ་སོ་སོའི་རང་བཞིན། སྒྲ་བཤད་པ། གཅིག་དང་ཐ་དད་བརྟགས་པ། ཤེས་
པའི་ཕན་ཡོན། མ་ཤེས་པའི་ཉེས་པ་དང་བདུན་ལས། དང་པོ་ནི། བདེན་གཉིས་ཀྱི་དབྱེ་གཞི་ཡང་ཡོད་དེ། ཤེས་བྱ་དེ་དེ་ཡིན་པའི་ཕྱིར། གཉིས་པ་ནི། ཤེས་བྱ་ལ་བདེན་པ་གཉིས་སུ་གྲངས་ངེས་ཏེ། ཡབ་སྲས་མཇལ་
བའི་མདོ་ལས། འདི་ལྟར། དེ་བཞིན་གཤེགས་པས་ཀུན་རྫོབ་དང་དོན་དམ་པའི་བདེན་པ་གཉིས་ཐུགས་སུ་ཆུད་དེ་ཤེས་པར་བྱ་བ་ཡང་ཀུན་རྫོབ་དང་དོན་དམ་པའི་བདེན་པ་དེ་གཉིས་སུ་ཟད་དོ། །ཞེས་གསུངས་པའི་ཕྱིར་
གསུམ་པ་ལ། དོན་དམ་བདེན་པ་དང། ཀུན་རྫོབ་བདེན་པ་གཉིས་ལས། དང་པོ་ནི། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ། དོན་དམ་བདེན་པའི་

[126B] དེ་ལ་སྟོང་གཞིའི་སྒོ་ནས་དབྱེ་ན། སྟོང་ཉིད་ཉི་ཤུ་དང། བཅོ་བརྒྱད་དང། བཅུ་དྲུག་སོགས་སུ་བཤད་ཀྱང་བརྗོད་ཚུལ་ཙམ་མ་གཏོགས། ངོ་བོས་བྱས་པའི་དབྱེ་བ་མེད་དེ། དེ་རྣམས་དགག་བྱ་བདེན་གྲུབ་བཀག་ཙམ་གྱི་
མེད་དགག་ཏུ་རིགས་གཅིག་པའི་ཕྱིར། དོན་དམ་ཙམ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཡུལ་ཅན་དོན་དམ་དང། ཡུལ་དོན་དམ་གཉིས་ལས། དང་པོ་ལ། སྒྲས་བརྗོད་རིགས་ཀྱི་སྒོ་ནས། རྣམ་གྲངས་པའི་དང། རྣམ་
གྲངས་པ་མ་ཡིན་པའི་ཡུལ་ཅན་དོན་དམ་གཉིས་ལས། དང་པོ་ནི། བདག་མེད་རྟོགས་པའི་རིགས་ཤེས་རྗེས་དཔག་ལྟ་བུ། གཉིས་པ་ནི། དོན་དམ་གཟིགས་པའི་འཕགས་པའི་མཉམ་གཞག་ཡེ་ཤེས་ལྟ་བུའོ། །གཉིས་པ་ལ། རྣམ་གྲངས་པའི་དང་
རྣམ་གྲངས་པ་མ་ཡིན་པའི་ཡུལ་དོན་དམ་གཉིས་ལས། དང་པོ་ནི། མྱུ་གུ་དང་བདག་མེད་ཀྱི་ཚོགས་དོན་ལྟ་བུ། གཉིས་པ་ནི། མྱུ་གུ་བདེན་པས་སྟོང་པའི་སྟོང་ཉིད་ལྟ་བུ། དེ་ལྟར་ཡང། སྟོང་ཐུན་ལས། བདེན་མེད་ལྟ་བུའི་མེད་
དགག་དོན་དམ་དངོས་དང། བདེན་མེད་དང་མྱུ་གུ་ཚོགས་པའི་མ་ཡིན་དགག་ལྟ་བུ་ནི་མཐུན་པའི་དོན་དམ་དུ་འཇོག་པས་ཡུལ་དང་ཡུལ་ཅན་གཉིས་ཀ་ལ་འབྱེད་ཚུལ་ཤེས་དགོས་སོ། །ཞེས་གསུངས། འོ་ན༑ བདེན་གཉིས་ལས། སྐྱེ་
བ་ལ་སོགས་བཀག་པ་ཡང། །ཡང་དག་པ་དང་མཐུན་པའི་ཕྱིར། །དོན་དམ་ཡིན་པར་ཁོ་བོས་འདོད། །ཅེས་གསུངས་པ་དང། དབུ་མ་རྒྱན་ལས། དམ་པའི་དོན་དང་མཐུན་པའི་ཕྱིར། །འདིར་ནི་དམ་པའི་དོན་ཞེས་བྱ། །ཡང་དག་དུ་

[127A]༄༅། །མ་སྤྲོས་པ་ཡི། །ཚོགས་རྣམས་ཀུན་ལས་དེ་གྲོལ་ཡིན། །ཞེས་དང། དབུ་མ་སྣང་བར། དེ་ལྟར་ན་སྐྱེ་བ་མེད་པ་འདི་ཡང་དོན་དམ་པ་དང་མཐུན་པའི་ཕྱིར་དོན་དམ་པ་ཞེས་བྱ་ཡི། དངོས་སུ་ནི་མ་ཡིན་ཏེ། དངོས་
སུ་ནི་ཡང་དག་པ་སྤྲོས་པ་ཐམས་ཅད་ལས་འདས་པའི་ཕྱིར། ཞེས་པའི་དོན་གང་ཞེ་ན། འདི་ལ་བསྟན་བྱའི་གཙོ་བོ་ཡུལ་ཅན་གྱི་དབང་དུ་བྱས་ཏེ་བཤད་པ་དང། ཞར་བྱུང་ཡུལ་གྱི་དབང་དུ་བྱས་ཏེ་བཤད་པ་གཉིས་ལས། དང་
པོ་ལ༑ ཡུལ་ཅན་དོན་དམ་དངོས་དང་མཐུན་པའི་ཡུལ་ཅན་དོན་དམ་པ་གཉིས་ལས། དང་པོ་ནི། གང་གི་གཟིགས་དོན་གཉིས་སྣང་གི་སྤྲོས་པ་མ་ལུས་པར་ལོག་པའི་སྒོ་ནས་དེ་ཁོ་ན་ཉིད་མངོན་སུམ་དུ་རྟོགས་པའི་རིག་
ཤེས་ཀྱི་རྟོགས་མེད་ནི་ཡུལ་ཅན་དོན་དམ་དངོས་ཡིན་ལ། དེ་ཁོ་ན་ཉིད་དོན་སྤྱིའི་ཚུལ་གྱིས་རྟོགས་པའི་རིགས་ཤེས་རྗེས་དཔག་ནི་རང་གི་བློ་ངོར་བདེན་འཛིན་གྱི་སྤྲོས་པ་གཅོད་ནུས་ཀྱང་གཉིས་སྣང་གི་སྤྲོས་པ་གཅོད་མི་ནུས་
པས་མཐུན་པའི་ཡུལ་ཅན་དོན་དམ་ཡིན་ཀྱང། ཡུལ་ཅན་དོན་དམ་དངོས་མ་ཡིན་ཞེས་པའི་དོན་ནོ། །གཉིས་པ་ནི། མྱུ་གུ་བདེན་མེད་དེ་མྱུ་གུ་བདེན་མེད་དུ་རྟོགས་པའི་རིགས་ཤེས་རྗེས་དཔག་གི་ངོར་བདེན་འཛིན་གྱི་
སྤྲོས་པ་གཅོད་པའི་དོན་དམ་ཡིན་ཀྱང། དེའི་ངོར་གཉིས་སྣང་གི་སྤྲོས་པ་གཅོད་པའི་དོན་དམ་དངོས་མ་ཡིན་ཞིང་འཕགས་པའི་མཉམ་གཞག་གི་ངོ་བོར་གཉིས་སྣང་གི་སྤྲོས་པ་དང་བྲལ་བའི་དོན་དམ་པ་དང་རྗེས་སུ་མཐུན་

[127B] ཞེས་པའི་དོན་ནོ། །ཁ་ཅིག་མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན། དོན་དམ་བདེན་པའི་མཚན་ཉིད་དུ་འདོད་པ་མི་འཐད་དེ། གཞི་གྲུབ་ན་དེའི་རྙེད་དོན་ཡིན་དགོས་པའི་ཕྱིར། གཞི་གྲུབ་ན་ཇི་ལྟ་བ་
རྟོགས་པའི་རྣམ་མཁྱེན་གྱི་རྙེད་དོན་ཡིན་དགོས་པའི་ཕྱིར། ཁ་ཅིག་དེའི་དངོས་ཀྱི་རྙེད་དོན་ཟེར་ན་མི་འཐད་དེ། བདེན་མེད་རྟོགས་པའི་རིགས་ཤེས་རྗེས་དཔག་གི་བདེན་མེད་ཀྱི་དོན་སྤྱི་དངོས་སུ་རྟོགས་པའི་ཕྱིར་དང། དེས་རང་
གི་གཞལ་བྱ་དངོས་སུ་རྟོགས་པའི་ཕྱིར། ཁ་ཅིག་མཐར་ཐུག་དཔྱོད་པའི་རིགས་ཤིས་ཀྱི་རྙེད་དོན་གང་ཞིག་དེ་ཁྱོད་ལ་བལྟོས་ཏེ་མཐར་ཐུག་དཔྱོད་པའི་རིགས་ཤེས་སུ་སོང་བ་ཟེར་བ་མི་འཐད་དེ། བུམ་པ་ལ་བལྟོས་ཏེ་མཐར་
ཐུག་དཔྱོད་པའི་རིགས་ཤེས་སུ་སོང་བ་ཡོད་པའི་ཕྱིར་ཏེ། དེ་ལ་བལྟོས་ཏེ་མཐར་ཐུག་དཔྱོད་པའི་རིགས་ཤེས་ཡོད་པའི་ཕྱིར། དེ་ལ་བལྟོས་ཏེ་གནས་ལུགས་མཐར་ཐུག་ཡོད་པའི་ཕྱིར། ཁ་ཅིག་རང་མངོན་སུམ་དུ་རྟོགས་པའི་
མངོན་སུམ་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་གང་ཞིག་སྒྲུབ་པའི་རྣམ་པར་རྟོགས་བྱ་མ་ཡིན་པ་ཟེར་ན། སྡོར་སྣང་དབང་ཤེས་དེ་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་ནུབ་པའི་
ཚུལ་གྱིས་རྟོགས་པར་བྱ་བ་ཡིན་པར་ཐལ། མཚན་ཉིད་ཀྱི་ཟུར་དུ་སྒྲུབ་པའི་རྣམ་པར་རྟོགས་བྱ་མ་ཡིན་པ་སྨོས་པ་ལ་དགོས་པ་ཡོད་པའི་ཕྱིར། འདོད་ན། སྡོར་སྣང་དབང་ཤེས་མ་ཡིན་པ་ལས་ལོག་པ་དེ་ཡང་དེར་ཐལ་ལོ། །འདོད་ན་

[128A]༄༅། །དེ་ཆོས་ཅན། དོན་དམ་བདེན་པར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། དགག་པ་ཡིན་པའི་ཕྱིར། ཁོ་ན་རེ། རྣམ་མཁྱེན་མ་ཡིན་པ་ལས་ལོག་པ་ཆོས་ཅན། དེར་ཐལ། དེའི་ཕྱིར་
འདོད་ན། ཆོས་ཅན་དེ་ཡིན་པར་ཐལ། སྒྲུབ་པའི་རྣམ་པར་ཚད་མས་རྟོགས་པར་བྱ་བ་ཡིན་པའི་ཕྱིར་ན་མ་ཁྱབ། དེར་ཐལ། སྒྲུབ་པའི་རྣམ་པ་ཡིན་པའི་ཕྱིར། གསུམ་པ་ནི། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་
གཉིས་སྣང་དང་བཅས་པའི་སྒོ་ནས་རྟོགས་པར་བྱ་བ། ཀུན་རྫོབ་བདེན་པའི་མཚན་ཉིད། དེ་ལྟར་ཡང་སྤྱོད་འཇུག་ལས། ཀུན་རྫོབ་དང་ནི་དོན་དམ་སྟེ། །འདི་ནི་བདེན་པ་གཉིས་སུ་འདོད། །དོན་དམ་བློ་ཡི་སྤྱོད་ཡུལ་མིན། །བློ་ནི་
ཀུན་རྫོབ་ཡིན་པར་འདོད། །ཅེས་གསུངས། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཡང་དག་ཀུན་རྫོབ་དང། ལོག་པའི་ཀུན་རྫོབ་གཉིས་སུ་ཡོད། ཡང་དག་ཀུན་རྫོབ་དང་ལོག་པའི་ཀུན་རྫོབ་གང་རུང་གང་ཞིག་རང་སྣང་
ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་པས་རྟོགས་མི་ནུས་པ། ཡང་དག་ཀུན་རྫོབ་ཀྱི་མཚན་ཉིད། དཔེར་ན། གཟུགས་དང་ནམ་མཁའ་ལ་སོགས་པ་ལྟ་བུ། དེ་གང་ཞིག་དེ་ལྟར་མ་གྲུབ་པར་འཇིག་རྟེན་
རང་ག་པས་རྟོགས་ནུས་པ་དང་རང་ཉིད་ཐ་སྙད་དུ་ཡོད་པ་ལ་ཚད་མས་གནོད་པ་ད་བབ་པ་གང་རུང། ལོག་པའི་ཀུན་རྫོབ་ཀྱི་མཚན་ཉིད། དཔེར་ན་མེ་ལོང་ནང་གི་བྱད་བཞིན་གྱི་གཟུགས་བརྙན་དང། གང་ཟག་གི་བདག་ལ་སོགས་པ་

[128B] དེ་ལྟར་ཡང། བདེན་གཉིས་ལས། སྣང་དུ་འདྲ་ཡང་དོན་བྱེད་དག་ནུས་པའི་ཕྱིར་དང་མི་ནུས་ཕྱིར། །ཡང་དག་ཡང་དག་མ་ཡིན་པ། །ཀུན་རྫོབ་གཉིས་ཀྱི་དབྱེ་བ་བྱས། །ཞེས་དང། དེའི་འགྲེལ་པར། ཤེས་པ་ལ་གསལ་བར་སྣང་
བའི་རྣམ་པ་སྣང་བ་ཅན་དུ་འདྲ་ཡང་ཇི་ལྟར་སྣང་བ་བཞིན་དུ་དོན་བྱེད་པ་ལ་མི་སླུ་བ་དང་བསླུ་བའི་ཁྱད་པར་ཤེས་པར་བྱས་ཏེ། ཆུ་ལ་སོགས་པ་དང། སྨིག་རྒྱུ་ལ་སོགས་པ་ཡང་དག་པ་དང་ཡང་དག་པ་མ་ཡིན་པ་རྟོགས་སོ། །ཞེས་གསུངས་
ཁོ་ན་རེ། སངས་རྒྱས་ཀྱི་ཡེ་ཤེས་ཆོས་ཅན། མཚན་ཉིད་དེར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་མི་ནུས་ཏེ། དེས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་ཡིན་པའི་ཕྱིར། སངས་རྒྱས་ཀྱི་ཡེ་ཤེས་ཀྱིས་དེ་ལྟར་རྟོགས་
པར་བྱ་བ་ཡིན་པའི་ཕྱིར་ཏེ། དེས་ཁྱོད་དངོས་སུ་རྟོགས་པ་གང་ཞིག་དེས་ཁྱོད་གཉིས་སྣང་དང་བཅས་པའི་སྒོ་ནས་མ་རྟོགས་པའི་ཕྱིར་ན་མ་ཁྱབ་སྟེ། ཚད་མ་ཆོས་ཅན། དེར་ཐལ། དེའི་ཕྱིར། དང་པོ་གྲུབ་སྟེ། གཞི་གྲུབ་པའི་ཕྱིར། གཉིས་པ་མ་གྲུབ་
ན༑ ཚད་མ་དང་ཐ་དད་དུ་ཐལ་ལོ། །རྩ་བར་འདོད་ན། དེ་ཆོས་ཅན། ཚད་མ་ལ་རང་རིག་ཏུ་ཐལ་ལོ། །དེ་བཞིན་དུ་ཤེས་པ་ཆོས་ཅན། མཚན་ཉིད་དེར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་མི་ནུས་ཏེ། དེས་གཉིས་སྣང་ནུབ་པའི་ཚུལ་གྱིས་
རྟོགས་པར་བྱ་བ་ཡིན་པའི་ཕྱིར་ཏེ། དེ་དེ་ཉམས་སུ་མྱོང་བའི་རང་རིག་གིས་དེ་ལྟར་རྟོགས་པར་བྱ་བ་ཡིན་པའི་ཕྱིར་ན་མ་ཁྱབ། གང་ཟག་གི་བདག་མེད་ཆོས་ཅན། མཚན་ཉིད་དེར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་མི་ནུས་ཏེ། ཉན་ཐོས་

[129A]༄༅། །ཀྱི་མཐོང་ལམ་བར་ཆད་མེད་ལམ་གྱིས་དེ་ལྟར་རྟོགས་པར་བྱ་བ་ཡིན་པའི་ཕྱིར་ན་མི་འཐད་དེ། གང་ཟག་མི་རྟག་པ་ལ་གཉིས་སྣང་ནུབ་པའི་བློ་ཡོད་པར་ཐལ། གང་ཟག་རྟག་པས་སྟོང་པ་ལ་དེའི་ཕྱིར་ཏེ། གང་ཟག་རྟག་
གཅིག་རང་དབང་ཅན་གྱི་སྟོང་པ་ལ་དེའི་ཕྱིར། གང་ཟག་གི་བདག་མེད་ལ་དེ་ཡོད་པའི་ཕྱིར། རྟགས་ཁས། ཁ་ཅིག་མངོན་སུམ་ལ་སྣང་བ་ལྟར་དོན་བྱེད་ནུས་པའི་ཀུན་རྫོབ་ཏུ་དམིགས་པ། ཡང་དག་ཀུན་རྫོབ་དང། དེ་ལྟར་མི་ནུས་པའི་
ཀུན་རྫོབ་ཏུ་དམིགས་པ། ལོག་པའི་ཀུན་རྫོབ་ཀྱི་མཚན་ཉིད་དུ་འདོད་པ་མི་འཐད་དེ། དངོས་པོ་ཡིན་ན་དེ་ལྟར་དོན་བྱེད་ནུས་པ་ཡིན་དགོས་པར་ཐལ། བུམ་པ་དེ་དེ་ཡིན་པའི་ཕྱིར་ཏེ། དེ་ཡང་དག་ཀུན་རྫོབ་ཡིན་པའི་ཕྱིར། ཁྱབ་པ་ཁས་
རྟགས་གྲུབ་སྟེ། དེ་དང། ཆུ་དེ་དེ་ཡིན་པའི་ཕྱིར། རྟགས་སླ། འདོད་ན། སྨིག་རྒྱུ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རྒྱན་སྣང་ལས། སྨིག་རྒྱུ་ནི་ཉི་མའི་འོད་ཟེར་ཁྱད་པར་ཅན་ནོ། །ཞེས་གསུངས་པའི་ཕྱིར། འདོད་ན་
དེ་ཡང་དག་ཀུན་རྫོབ་ཏུ་ཐལ་ལོ། །འདོད་མི་ནུས་ཏེ། ལོག་པའི་ཀུན་རྫོབ་ཡིན་པའི་ཕྱིར། གཞན་ཡང་དེ་མི་འཐད་དེ། གང་ཟག་གི་བདག་མེད་དང་ནམ་མཁའ་སོགས་ཡང་དག་ཀུན་རྫོབ་ཡིན་པའི་ཕྱིར། ཁ་ཅིག་ཀུན་རྫོབ་བདེན་པ་གང་
ཞིག་རང་གི་མཚན་ཉིད་ཀྱིས་གྲུབ་པ། ཡང་དག་ཀུན་རྫོབ་དང། དེ་གང་ཞིག་དེར་མ་གྲུབ་པ། ལོག་པའི་ཀུན་རྫོབ་ཀྱི་མཚན་ཉིད་དུ་འདོད་པ་མི་འཐད་དེ། བྱད་བཞིན་གྱི་གཟུགས་བརྙན་དང། སྨིག་རྒྱུ་ལ་སོགས་པ་རང་གི་མཚན་ཉིད་ཀྱིས་

[129B] གང་ཟག་གི་བདག་དང། རི་བོང་གི་རྭ་སོགས་ལོག་པའི་ཀུན་རྫོབ་ཡིན་པའི་ཕྱིར། ཁ་ཅིག་དེ་གང་ཞིག་སྟོང་ཉིད་མ་རྟོགས་པའི་སྔ་རོལ་དུ་རང་ཉིད་སྣང་བ་ལྟར་རྟོགས་མི་ནུས་པ། ཡང་དག་ཀུན་རྫོབ་དང། དེ་གང་ཞིག་དེ་ལྟར་རྟོགས་
ནུས་པ་ལོག་པའི་ཀུན་རྫོབ་ཀྱི་མཚན་ཉིད་དུ་འདོད་པ་མི་འཐད་དེ། གཟུགས་དེ་སྟོང་ཉིད་མ་རྟོགས་པའི་སྔ་རོལ་དུ་རང་ཉིད་སྣང་བ་ལྟར་མ་གྲུབ་པར་རྟོགས་ནུས་པ་ཡིན་པའི་ཕྱིར་ཏེ། གཟུགས་སྣང་བ་ལྟར་མ་གྲུབ་པར་རྟོགས་པའི་གང་ཟག་ཡིན་ན་
སྟོང་ཉིད་རྟོགས་པས་མ་ཁྱབ་པའི་ཕྱིར་ཏེ། སྟོང་ཉིད་མ་རྟོགས་པའི་རང་རྒྱལ་དགྲ་བཅོམ་པས་དེ་སྣང་བ་ལྟར་མ་གྲུབ་པར་རྟོགས་པའི་ཕྱིར་ཏེ། དེས་ཚུར་མཐོང་གི་རྒྱུད་ཀྱི་གཟུགས་འཛིན་དབང་ཤེས་འཁྲུལ་ཤེས་སུ་རྟོགས་པའི་ཕྱིར་ཏེ་
དེས་གཉིས་སྟོང་མངོན་སུམ་དུ་རྟོགས་པའི་ཕྱིར། ཁོ་ན་རེ། དེ་སྣང་བ་ལྟར་མ་གྲུབ་པར་རྟོགས་པའི་གང་ཟག་ཡིན་ན། སྟོང་ཉིད་རྟོགས་པའི་གང་ཟག་ཡིན་དགོས་པར་ཐལ། གཟུགས་སྣང་བ་ལྟར་མ་གྲུབ་པ་གཟུགས་ཀྱི་གནས་ལུགས་
ཡིན་པའི་ཕྱིར་ཏེ། དེའི་གནས་ལུགས་ཡོད་པའི་ཕྱིར་ན་མ་ཁྱབ། གཞན་ཡང། དེ་རྟོགས་ནས་སྟོང་ཉིད་མ་རྟོགས་པའི་གང་ཟག་ཆོས་ཅན། གཟུགས་སྣང་བ་ལྟར་བདེན་མེད་དུ་རྟོགས་པར་ཐལ། གཟུགས་སྣང་བ་ལྟར་མེད་པར་རྟོགས་
པའི་ཕྱིར། འདོད་ན། དེ་བདེན་པར་སྣང་བ་ལྟར་མ་གྲུབ་པར་རྟོགས་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག་ཀུན་རྫོབ་བདེན་པ་ཡིན་ན། སྣང་བ་ལྟར་མ་གྲུབ་པས་མ་ཁྱབ་སྟེ། ཤེས་པ་དེ་སྣང་བ་ལྟར་གྲུབ་པའི་ཕྱིར་ཏེ། དེ་རང་

[130A]༄༅། །ཉམས་སུ་མྱོང་བའི་རང་རིག་ལ་སྣང་བ་ལྟར་གྲུབ་པའི་ཕྱིར་ན་མ་ཁྱབ། ཁོ་ན་རེ། རྣམ་མཁྱེན་ལ་སྣང་བ་ཆོས་ཅན། སྣང་བ་ལྟར་མ་གྲུབ་པར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་ན། རྣམ་མཁྱེན་
ཆོས་ཅན། ཁྱོད་ལ་སྣང་བ་སྣང་བ་ལྟར་གྲུབ་པར་ཐལ། ཁྱོད་མ་འཁྲུལ་བའི་ཤེས་པ་ཡིན་པའི་ཕྱིར་ན་མ་ཁྱབ། གཞན་ཡང། མཚན་ཉིད་དེ་མི་འཐད་དེ། བདེན་གྲུབ་དེ་ལོག་པའི་ཀུན་རྫོབ་ཡིན་པ་གང་ཞིག་སྟོང་ཉིད་མ་རྟོགས་
པའི་སྔ་རོལ་ཏུ་དེ་སྣང་བ་ལྟར་མ་གྲུབ་པར་རྟོགས་མི་ནུས་པའི་ཕྱིར། དེ་དེར་མ་གྲུབ་པར་རྟོགས་ན་སྟོང་ཉིད་རྟོགས་པས་ཁྱབ་པའི་ཕྱིར། བཞི་པ་ནི། བུམ་པའི་ཆོས་ཉིད་ཆོས་ཅན། ཁྱོད་ལ་དོན་དམ་བདེན་པ་ཞེས་བརྗོད་པའི་རྒྱུ་མཚན་
ཡོད་དེ། བློ་དོན་དམ་པ་མ་འཁྲུལ་བ་འཕགས་པའི་མཉམ་གཞག་ཡེ་ཤེས་ཀྱི་གཟིགས་ངོར་བདེན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བུམ་པ་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་ཡོད་
དེ༑ བློ་ཀུན་རྫོབ་པ་དབང་ཤེས་ཀྱི་དོར་བདེན་གྱི་དོན་ལ་རྫུན་པས་དེ་ལྟར་བརྗོད་པའི་ཕྱིར། དབང་ཤེས་ཆོས་ཅན། ཁྱོད་ལ་བློ་ཀུན་རྫོབ་པ་ཞེས་བརྗོད་པའི་རྒྱུ་མཚན་ཡོད་དེ། དེ་ཁོ་ན་ཉིད་མཐོང་བ་ལ་སྒྲིབ་པར་བྱེད་པའི་བློ་ཡིན་པས་དེ་
ལྟར་བརྗོད་པའི་ཕྱིར། ལྔ་པ་ནི། སྤྱིར་གཅིག་ལ། རྫས་གཅིག་དང། ངོ་བོ་གཅིག་དང། བདག་ཉིད་གཅིག་དང། དོན་གཅིག་དང། ལྡོག་པ་གཅིག་དང། ཐ་དད་ལ། རྫས་ཐ་དད། ངོ་བོ་ཐ་དད། རང་བཞིན་ཐ་དད། དོན་ཐ་དད། ལྡོག་

[130B] གཅིག་བཀག་པའི་ཐ་དད་སོགས་དུ་མ་གསུངས། འདིར་ངོ་བོ་གཅིག་ལ་ལྡོག་པ་ཐ་དད་པ་བྱས་པ་མི་རྟག་པ་ལྟ་བུར་གནས་ཏེ། བདེན་པར་མེད་པ་དང། ཀུན་རྫོབ་ཏུ་ཡོད་པ་གཉིས་ངོ་བོ་གཅིག་ལ་ལྡོག་པ་ཐ་དད་ཡིན་པའི་
ཕྱིར་ཏེ། ཀུན་རྫོབ་ཏུ་ཡོད་པ་ལས་ཀྱང་བདེན་སྟོང་ངོ་བོ་གཞན་མ་ཡིན། བདེན་སྟོང་ལས་ཀྱང་ཀུན་རྫོབ་ཏུ་ཡོད་པ་ངོ་བོ་གཞན་མ་ཡིན་པའི་ཕྱིར་ཏེ། བདེན་སྟོང་དུ་ཡོད་པ་དེ་ཉིད་ཀུན་རྫོབ་ཏུ་ཡོད་པ་དང་ངོ་བོ་གཅིག་ཀུན་རྫོབ་ཏུ་ཡོད་པ་དེ་
ཉིད་བདེན་སྟོང་དང་ངོ་བོ་གཅིག་ཡིན་པའི་ཕྱིར། ཤེས་རབ་སྙིང་པོ་ལས། གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ། །ཞེས་དང། བྱང་
ཆུབ་སེམས་འགྲེལ་ལས། ཀུན་རྫོབ་ལས་ནི་ཐ་དད་པར། །དེ་ཉིད་དམིགས་པ་མ་ཡིན་ཏེ། །ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་ཀུན་རྫོབ་སྟེ། །མེད་ན་མི་འབྱུང་ངེས་པའི་ཕྱིར། །བྱས་དང་མི་རྟག་པ་བཞིན་ནོ། །ཞེས་དང། དགོངས་
འགྲེལ་ལས། འདུ་བྱེད་ཁམས་དང་དོན་དམ་མཚན་ཉིད་རྣམས། །གཅིག་དང་ཐ་དད་བྲལ་བའི་མཚན་ཉིད་དེ། །གཅིག་དང་ཐ་དད་དུ་ནི་གང་རྟོག་པ། །དེ་དག་ཚུལ་མིན་ལྟ་ལ་ཞུགས་པ་ཡིན། །ཞེས་དང། དབུས་མཐར། ཐ་དད་གཅིག་
པའི་མཚན་ཉིད་མིན། །ཞེས་གསུངས་པའི་ཕྱིར། དེས་ན། རྣམ་བཤད་ལས། བདེན་གཉིས་གཅིག་ཡིན་ན་དགོངས་འགྲེལ་ལས་གསུངས་པའི་ཉེས་པ་བཞིར་འགྱུར་ལ། ངོ་བོ་ཐ་ད་ད་ཡིན་ན་ཡང་ཉེས་པ་བཞིར་འགྱུར་བས་ངོ་བོ་གཅིག་ལ་ལྡོག་པ་ཐ་དད་

[131A]༄༅། །པའོ༑ ༑ཞེས་གསུངས་པའི་དོན་ནི། དགོངས་འགྲེལ་ལས་སེམས་ཙམ་པ་རང་ལུགས་ཀྱི་བདེན་གཉིས་གཅིག་ཡིན་པ་ལ་གནོད་བྱེད་བཞི། ངོ་བོ་ཐ་དད་ཡིན་པ་ལ་གནོད་བྱེད་བཞི་གསུངས་ནས་བདེན་གཉིས་ངོ་བོ་
གཅིག་ལ་ལྡོག་པ་ཐ་དད་དུ་སྒྲུབ་ཅིང། དེ་བཞིན་དུ་དབུ་མའི་སྐབས་འདིར་དབུ་མ་པ་རང་ལུགས་ལ་བདེན་གཉིས་ངོ་བོ་གཅིག་ལ་ལྡོག་པ་ཐ་དད་དུ་སྒྲུབ་པ་ཡིན་ཏེ། དཔེར་ན། ཆོས་ཀྱི་དབྱིངས་ལས་མ་གཏོགས་པར། །འདི་ལྟར་ཆོས་
ཡོད་མ་ཡིན་ཏེ། །ཞེས་པའི་ཆོས་དབྱིངས་དེ་དབུས་མཐའ་ནས་གསུངས་པའི་ཆོས་དབྱིངས་ལ་མི་བྱེད་པའི་ཕྱིར་ཏེ། ཆོས་ཐམས་ཅད་བདེན་པས་སྟོང་པའི་སྟོང་ཉིད་ལ་བཤད་པ་བཞིན་ནོ། །གནོད་བྱེད་ནི། བུམ་པ་དང་བུམ་པ་བདེན་
སྟོང་གཅིག་ཡིན་ན། བུམ་པ་བདེན་སྟོང་ཆོས་ཅན། སོ་སོ་སྐྱེ་བོའི་མངོན་སུམ་གྱི་གཞལ་བྱ་ཡིན་པར་ཐལ། བུམ་པ་དང་གཅིག་ཡིན་པའི་ཕྱིར། དེ་ཆོས་ཅན། ཁྱོད་ལ་དམིགས་པའི་ཆགས་སོགས་ཉོན་མོངས་སྐྱེ་བ་ཡོད་པར་ཐལ་
ཁྱོད་བུམ་པ་དང་གཅིག་ཡིན་པའི་ཕྱིར། དེ་ཆོས་ཅན། རྣལ་འབྱོར་པ་རྣམས་ཀྱིས་བུམ་པ་མཐོང་བ་ལས་ལོགས་སུ་ཁྱོད་སྒོམ་པའི་འབད་རྩོལ་བྱས་པ་ལ་དགོས་པ་མེད་པར་ཐལ། ཁྱོད་བུམ་པ་དང་གཅིག་ཡིན་པའི་ཕྱིར། དེ་ཆོས་ཅན་
ཁྱོད་ཀྱི་ཁ་དོག་དང་དབྱིབས་ལ་སོགས་པའི་དབྱེ་བ་ཡོད་པར་ཐལ། ཁྱོད་བུམ་པ་དང་གཅིག་ཡིན་པའི་ཕྱིར། དེ་གཉིས་ངོ་བོ་ཐ་དད་ཡིན་ན། བུམ་པ་ཆོས་ཅན། ཁྱོད་བདེན་སྟོང་འཇལ་བའི་ཚད་མས་བུམ་པ་ལ་བདེན་པར་འཛིན་པའི་སྒྲོ་

[131B] ཁྱོད་བུམ་པ་བདེན་སྟོང་དང་ངོ་བོ་ཐ་དད་ཡིན་པའི་ཕྱིར། བུམ་པ་བདེན་སྟོང་ཆོས་ཅན། ཁྱོད་བུམ་པའི་ཆོས་ཉིད་མ་ཡིན་པར་ཐལ། ཁྱོད་བུམ་པ་དང་ངོ་བོ་ཐ་དད་ཡིན་པའི་ཕྱིར། བུམ་པ་ཆོས་ཅན་
ཁྱོད་བུམ་པ་བདེན་གྲུབ་ཀྱི་དགག་གཞི་ཡིན་པར་ཐལ། ཁྱོད་བུམ་པ་བདེན་སྟོང་དང་ངོ་བོ་ཐ་དད་ཡིན་པའི་ཕྱིར། སངས་རྒྱས་འཕགས་པའི་རྒྱུད་ལ་བུམ་པ་བདེན་སྟོང་དུ་འཇལ་བའི་ཚད་མ་དང། བུམ་པ་བདེན་སྟོང་བུམ་པ་དང་ངོ་
བོ་ཐ་དད་དུ་འཇལ་བའི་ཚད་མ་གཉིས་ཡོད་པར་ཐལ། བུམ་པ་བདེན་སྟོང་བུམ་པ་དང་ངོ་བོ་ཐ་དད་ཡིན་པའི་ཕྱིར། དྲུག་པ་ནི། བདེན་གཉིས་ཀྱི་གནས་ཚུལ་ཤེས་པས་ཕན་ཡོན་ཁྱད་པར་ཅན་དང་ལྡན་ཏེ། རྒྱལ་བའི་བཀའི་དོན་ལ་མི་
རྨོངས་ཤིང། ཚོགས་གཉིས་རླབས་ཆེན་བསགས་ནས་རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ་བ་ཡིན་པའི་ཕྱིར་ཏེ། བདེན་གཉིས་ལས། བདེན་གཉིས་རྣམ་དབྱེ་ཤེས་པ་དག་ཐུབ་པའི་བཀའ་ལ་མི་རྨོངས་ཏེ། །དེ་དག་མ་ལུས་
ཚོགས་བསགས་ནས། འཇིག་རྟེན་ཕ་རོལ་དག་ཏུ་འགྲོ། །ཞེས་དང། འཇུག་པར། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པ། །ངང་པའི་རྒྱལ་པོ་དེ་ནི་སྐྱེ་བོ་ངང་པ་ཡི། །མདུན་དུ་བདར་ནས་དགེ་བའི་རླུང་གི་ཤུགས་སྟོབས་
ཀྱིས༑ ༑རྒྱལ་བའི་ཡོན་ཉན་རྒྱ་མཚོའི་ཕ་རོལ་མཆོག་ཏུ་འགྲོ། །ཞེས་གསུངས་པའི་ཕྱིར་དང། བྱང་ཆུབ་སེམས་འགྲེལ་ལས། ཆོས་རྣམས་སྟོང་པ་ཉིད་ཤེས་ནས། །ལས་དང་འབྲས་བུ་རྟོགས་པ་གང། །རྨད་བྱུང་བས་ཀྱང་འདི་རྨད་བྱུང། །

[132A]༄༅། །ངོ་མཚར་བས་ཀྱང་འདི་ངོ་མཚར། །ཞེས་གསུངས་པའི་ཕྱིར། བདུན་པ་ནི། བདེན་གཉིས་ཀྱི་གནས་ཚུལ་ལ་རྨོངས་པ་ནི་ཉེས་པ་དུ་མའི་འབྱུང་གནས་ཡིན་ཏེ། ཀཱཏྱ་ཡ་ན་ལ་གདམས་པ་ལས། ཀཱཏྱཱ་ཡ་ན་
གང་གི་ཕྱིར། འཇིག་རྟེན་འདི་ན་པལ་ཆེར་ཡོད་པ་ཉིད་དང་མེད་པ་ཉིད་ལ་མངོན་པར་ཞེན་ཏེ། དེའི་དབང་གིས་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་
བདེ་བ་དང། འཁྲུགས་པ་ལས་ཡོངས་སུ་མི་གྲོལ་ལོ། །ཞེས་བདེན་གྲུབ་ཡོད་པར་ཞེན་པ་དང། ཀུན་རྫོབ་ཏུ་མེད་པར་ཞེན་པ་སྒྲོ་སྐུར་གྱི་ལྟ་ངན་ཡིན་པས་དེའི་དབང་གིས་སྡུག་བསྔལ་སྣ་ཚོགས་མྱོང་བར་གསུངས་པའི་
ཕྱིར་དང། རྩ་བ་ཤེས་རབ་ལས། གང་དག་བདེན་པ་དེ་གཉིས་ཀྱི། །རྣམ་དབྱེ་རྣམ་པར་མི་ཤེས་པ། །དེ་དག་སངས་རྒྱས་བསྟན་པ་ནི། །ཟབ་མོའི་དེ་ཉིད་རྣམས་མི་མཐོང། །ཞེས་དང། འཇུག་པར། དེ་གཉིས་རྣམ་དབྱེ་གང་
གིས་མི་ཤེས་པ། །དེ་ནི་རྣམ་རྟོག་ལོག་པའི་ལམ་ངན་ཞུགས། །ཞེས་དང། ལེགས་ལྡན་འབྱེད་ཀྱིས། ཡང་དག་ཀུན་རྫོབ་རྣམས་ཀྱི་སྐས། །མེད་པར་ཡང་དག་ཁང་པ་ཡི། །སྟེང་དུ་འཛེག་པར་བྱ་བ་ནི། །མཁས་ལ་རུང་བ་མ་
ཡིན་ནོ། །ཞེས་གསུངས་པའི་ཕྱིར། ཁ་ཅིག་ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན་པ་གནས་ལུགས་མཐར་ཐུག་ཡིན་ཏེ། མདོ་ལས། ཆོས་ཐམས་

[132B] མེད་པ་ཡང་མ་ཡིན། གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན། ཞེས་གསུངས་པའི་ཕྱིར་དང། དཀོན་མཆོག་བརྩེགས་པར། འོད་སྲུང་ཡོད་ཅེས་བྱ་བ་ནི་མཐའ་གཅིག་གོ་མེད་ཅེས་བྱ་བ་ནི་མཐའ་
གཉིས་སོ། །མཐའ་དེ་གཉིས་སྤངས་པ་ནི་དབུ་མའི་ལམ་མོ། །ཞེས་གསུངས་པའི་ཕྱིར། ཟེར་བ་མི་འཐད་དེ། ལུང་དང་པོའི་དོན་ནི། ཆོས་ཐམས་ཅད་དོན་དམ་པར་ཡོད་པ་མ་ཡིན་པ་བདེན་པར་མ་གྲུབ། ཐ་སྙད་དུ་མེད་པ་མ་ཡིན་པ་ཡང་དེར་མ་གྲུབ། དོན་
དམ་པར་ཡོད་པ་དང་ཐ་སྙད་དུ་མེད་པ་གཉིས་ཀ་ཡིན་པ་ཡང་བདེན་པར་མ་གྲུབ། དེ་གཉིས་ཀ་མ་ཡིན་པ་ཡང་བདེན་པར་མ་གྲུབ་ཅེས་པའི་དོན་དང། གཉིས་པའི་དོན་ནི་བདེན་པར་ཡོད་པར་ལྟ་བ་རྟག་ལྟ་དང། ཐ་སྙད་དུ་མེད་པར་ལྟ་བ་ཆད་ལྟ་
ཡིན་པར་བསྟན་པའི་ཕྱིར། དེ་ལྟར་མ་ཡིན་ན། ཆོས་ཐམས་ཅད་ཆོས་ཅན། ཡོད་པ་ཡིན་པར་ཐལ། མེད་པ་མ་ཡིན་པའི་ཕྱིར། ཁྱབ་སྟེ། རང་བཞིན་གྱིས་མེད་པ་མ་ཡིན་ན་རང་བཞིན་གྱིས་མེད་པ་མ་ཡིན་དགོས་པའི་ཕྱིར་ཏེ། རྩོད་བཟློག་ལས་
རང་བཞིན་མེད་པ་ཉིད་ལོག་ན། །རང་བཞིན་ཉིད་དུ་རབ་གྲུབ་འགྱུར། །ཞེས་གསུངས་པའི་ཕྱིར། གཞན་ཡང། བདེན་སྟོང་ལ་བྱ་བྱེད་ལས་གསུམ་མི་རུང་བས་ཁྱབ་པར་ཐལ། ཆོས་ཐམས་ཅད་བདེན་སྟོང་མ་ཡིན་པའི་ཕྱིར། རྟགས་ཁས་
འདོད་ན། རྩ་བ་ཤེས་རབ་ལས། གལ་ཏེ་འདི་དག་ཀུན་སྟོང་ན། །འབྱུང་བ་མེད་ཅིང་འཇིག་པ་མེད། །འཕགས་པའི་བདེན་པ་བཞི་པོ་རྣམས། །ཁྱོད་ལ་མེད་པར་ཐལ་བར་འགྱུར། །ཞེས་གསུངས་པ་འདི་རང་གཞུང་དུ་ཐལ་ལོ། །འདོད་ན། གལ་

[133A]༄༅། །ཏེ་འདི་ཀུན་མི་སྟོང་ན། །འབྱུང་བ་མེད་ཅིང་འཇིག་པ་མེད། །འཕགས་པའི་བདེན་པ་བཞི་པོ་རྣམས། །ཁྱོད་ལ་མེད་པར་ཐལ་བར་འགྱུར། །ཞེས་གསུངས་པ་འདི་ཕྱོགས་སྔ་མའི་གཞུང་དུ་ཐལ་ལོ། །གཞན་ཡང་
རྩ་བ་ཤེས་རབ་ལས། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །ཞེས་སོགས་གསུངས་པ་མི་འཐད་པར་ཐལ། བདེན་སྟོང་ལ་བྱ་བྱེད་མི་རུང་བའི་ཕྱིར། གཞན་ཡང། གཟུགས་མེད་པར་ཐལ། མདོ་ལས། གཟུགས་མེད། སྒྲ་མེད་
ཅེས་སོགས་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ། གཟུགས་སོགས་ཕུང་པོ་ལྔ་ཡོད་པའི་ཕྱིར་ཏེ། ཕུང་པོ་དང་ཁམས་དང་སྐྱེ་མཆེད་ཐམས་ཅད་ཡོད་དོ། །ཞེས་གསུངས་པའི་ཕྱིར། ཁྱབ་པ་ཁས། གཞན་ཡང། ཆོས་ཐམས་
ཅད་ཡོད་པ་ཡང་ཡིན། མེད་པ་ཡང་ཡིན། གཉིས་ཀ་ཡང་ཡིན། གཉིས་ཀ་མ་ཡིན་པ་ཡང་ཡིན་པར་ཐལ། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན་པའི་ཕྱིར་
རྟགས་ཁས། གཞན་ཡང། ལུང་མ་བསྟན་གྱི་ལྟ་བ་བཅུ་བཞི་པོ་དེ་ཡང་དག་པའི་ལྟ་བ་ཡིན་པར་ཐལ། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན་པར་ལྟ་བའི་ལྟ་བ་
དེ་ཡང་དག་པའི་ལྟ་བ་ཡིན་པའི་ཕྱིར། གཞན་ཡང། ལས་འབྲས་ཀྱི་རྣམ་གཞག་མི་འཐད་པར་ཐལ། དེ་ཡོད་པ་མ་ཡིན་པའི་ཕྱིར། ཁྱབ་སྟེ། ཡོད་པ་དེ་ཡོད་པ་མ་ཡིན་པ་དང་དངོས་འགལ་ཡིན་པའི་ཕྱིར། གཞན་ཡང། རྒྱང་འཕེན་གྱི་ལྟ་བ་དེ་

[133B] སྐྱེ་བ་སྔ་ཕྱི་ཡོད་པ་མ་ཡིན་པར་ལྟ་བ་དེ་ལྟ་བ་རྣམ་དག་ཡིན་པའི་ཕྱིར། ཁ་ཅིག་རྣམ་ཀུན་མཆོག་ལྡན་གྱི་སྟོང་ཉིད་བདེན་གྲུབ་ཏུ་ཡོད་ཅིང། ཀུན་གཏགས་དང་གཞན་དབང་ལ་སོགས་པ་མེད་པར་འདོད་པ་མི་འཐད་དེ་
གཞན་དབང་ཡོད་པའི་ཕྱིར་ཏེ། ཕ་རོལ་ཏུ་ཕྱིན་པ་དྲུག་ཡོད་པའི་ཕྱིར། དེ་དྲུག་དང་ལྡན་པའི་སྟོང་ཉིད་བདེན་གྲུབ་ཏུ་ཡོད་པར་ཐལ། དམ་བཅའ་འཐད་པ་གང་ཞིག་རྣམ་ཀུན་མཆོག་ལྡན་གྱི་སྟོང་ཉིད་རྟོགས་པའི་ཡེ་ཤེས་ཡིན་ན། ཕྱིན་དྲུག་ཉམས་
ལེན་གྱི་སྤྱོད་པ་ཁྱད་པར་ཅན་དང་ལྡན་པའི་སྒོ་ནས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་དགོས་པའི་ཕྱིར་ཏེ། མདོ་ལས། རྣམ་པ་ཀུན་གྱི་མཆོག་དང་ལྡན་པའི་སྟོང་པ་ཉིད་གང་ཞེ་ན། སྦྱིན་པ་མ་ཚང་བ་མེད་པ་དང། ཚུལ་ཁྲིམས་
མ་ཚང་བ་མེད་པ་དང། བཟོད་པ་མ་ཚང་བ་མེད་པ་དང། བརྩོན་འགྲུས་མ་ཚང་བ་མེད་པ་དང། བསམ་གཏན་མ་ཚང་བ་མེད་པ་དང། ཤེས་རབ་མ་ཚང་བ་མེད་པ་དང། ཞེས་སོགས་གསུངས་པའི་ཕྱིར། གཞན་ཡང། ཡན་ལག་ལྔ་དང་ལུས་
སྤྱི་གང་ཡང་མི་ཤེས་པའི་ལྷ་བཟོ་བས་འཁོར་ལོས་སྒྱུར་བའི་རྒྱལ་པོའི་གཟུགས་ཕུན་སུམ་ཚོགས་པ་འབྲི་ཤེས་པར་ཐལ། ཕར་ཕྱིན་དྲུག་ཉམས་ལེན་གྱི་སྤྱོད་པ་མ་ཚང་བའི་རྣམ་ཀུན་མཆོག་ལྡན་གྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེའི་
ཡུལ་དུ་གྱུར་པའི་དེ་ལྟ་བུའི་སྟོང་ཉིད་ཡོད་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་རྣམས་ངེས་དོན་དུ་སྦྱར་ནས་རིགས་ལམ་དུ་མའི་སྒོ་ནས་བཤད་པ་ལ། རྒྱུད་བླ་མ་ལས། ཇི་ལྟར་རི་མོ་འབྲི་བྱེད་པ། །གཞན་དང་གཞན་ལ་མཁས་པ་དག་ཅེས་

[134A]༄༅། །པ་ནས། སྦྱིན་དང་ཚུལ་ཁྲིམས་བཟོད་ལ་སོགས། །རྣམ་པ་ཀུན་གྱི་མཆོག་ལྡན་པའི། །སྟོང་པ་ཉིད་ནི་གཟུགས་སུ་བརྗོད། །ཅེས་པའི་བར་གསུངས་པའི་ཕྱིར། གཞུང་དོན་ནི། བྱང་ཆེན་ཡོད་བཞིན་དུ་བྱང་ཆེན་ཡང་
དག་པར་རྗེས་སུ་མི་མཐོང་ངོ། །ཞེས་སོགས་ཀྱི་མདོ་ཆོས་ཅན། སྒྲུབ་པ་རང་གི་ངོ་བོ་ལ་འདོམས་པ་ཡིན་ཏེ། ཡུལ་བདེན་པ་གཉིས་ལས་མི་འདའ་བར་ཡུལ་ཅན་ཐབས་ཤེས་ཟུང་འབྲེལ་གྱི་སྒོ་ནས་ཉམས་སུ་ལོངས་ཤིག་ཅེས་འདོམས་པའི་མདོ་
ཚིག་ཡིན་པའི་ཕྱིར། གལ་ཏེ་འཛམ་བུའི་གླིང་འདིར། ཞེས་སོགས་ཀྱི་མདོ་ཆོས་ཅན། སྒྲུབ་པའི་ཐུན་མོང་མ་ཡིན་པའི་ཁྱད་པར་ལ་འདོམས་པ་ཡིན་ཏེ། རང་ཉིད་འབའ་ཞིག་གི་ཕྱིར་དུ་ཐེག་དམན་ཡིད་བྱེད་ཀྱི་བསམ་པ་དང་མ་འདྲེས་པར་
སྒྲུབ་པ་ཉམས་སུ་ལོངས་ཤིག་ཅེས་འདོམས་པའི་མདོ་ཚིག་ཡིན་པའི་ཕྱིར། འོ་ན༑ བདེན་པ་རྣམས་དང་ནི། །ཞེས་པས་སྒྲུབ་པའི་དམིགས་པ་ལ་འདོམས་པ་དེ་འཆད་ན་དེའི་ཚུལ་གང་ཞེ་ན། འདི་ལ་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་
ཚུལ་དང། མཐའ་དཔྱད་པའོ། །དང་པོ་ནི། གོང་དུ་བྱང་ཆེན་ཤེར་ཕྱིན་ལ་བརྩོན་པར་བྱ་བ་མང་དུ་གསུངས་པ་ལས་འཕྲོས་ནས། དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས་བྱང་ཆེན་ཇི་ལྟར་ཤེར་ཕྱིན་ལ་བརྩོན་པར་བགྱི། ཤཱ་རིའི་བུ་འདི་ལ་བྱང་ཆེན་གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ། །ཞེས་སོགས་གསུངས། ་གཉིས་པ་ནི། མདོ་དེའི་དོན་བཤད་པ་ལ། བདེན་པ་

[134B] །ཞེས་གསུངས་ཞིང། དེ་ཉིད་ཚིག་དོན་གྱི་སྒོ་ནས་བཤད་པ་ལ། སྡུག་བསྔལ་ལ་གཟུགས་ལ་སོགས་ལ་འབྲས་བུར་གྱུར་པའི་སྟོང་པ་ཉིད་དང། ཞེས་སོགས་གསུངས། འདི་ལ་ཡང་སོ་སོར་བཤད་པ་དང། དོན་བསྡུ་པ་
གཉིས་ལས། དང་པོ་ལ། འབྲས་བུ་སྡུག་བསྔལ་བདེན་པ། རྒྱུ་ཀུན་འབྱུང་བདེན་པ། འབྲས་བུ་འགོག་བདེན་དང། རྒྱུ་ལམ་བདེན་ལ་གདམས་པ་དང་བཞི་ལས། དང་པོ་ནི། མདོ་ལས། གཟུགས་སྟོང་པ་ཉིད་ལ་བརྩོན་ན་བརྩོན་ཞེས་བྱའོ། །
ཞེས་པ་ནས། རྣམ་པར་ཤེས་པ་ལ་བརྩོན་ཞེས་བྱ་བའམ་མི་བརྩོན་ཞེས་བྱ་བར་ཡང་དག་པར་མི་མཐོང་ངོ། །ཞེས་པའི་བར་གྱིས་འཆད། དེ་ཡང་ཕུང་པོ་ལྔ། སྐྱེ་མཆེད་བཅུ་གཉིས། ཁམས་བཅོ་བརྒྱད། བདེན་པ་བཞི། རྟེན་འབྲེལ་ཡན་
ལག་བཅུ་གཉིས་སྟོང་ཉིད་ཉི་ཤུ་དང་སྦྱར་ནས་གསུངས་ཞིང། འབུམ་དང། ཁྲི་བརྒྱད་སྟོང་པར། སྟོང་ཉིད་བདུན་པོ་འདི་དག་ལ་བརྩོན་ན་བརྩོན་ཞེས་བྱའོ། །ཞེས་པའི་དོན་ནི། གནོད་འཇོམས་སུ། ཕུང་པོ། ཁམས། བདེན་པ། རྟེན་འབྲེལ་
ཆོས་ཐམས་ཅད། འདུས་བྱས། འདུས་མ་བྱས་རྣམས་རང་བཞིན་གྱིས་སྟོང་པ་ཉིད་བདུན་ལ་བཤད་དོ། །མདེ་དེའི་དོན་འགྲེལ་པར་འཆད་པ་ལ། སྡུག་བསྔལ་ལ་གཟུགས་ལ་སོགས་པ་འབྲས་བུར་གྱུར་པའི་སྟོང་པ་ཉིད་དང། ཤེར་ཕྱིན་དག་དེ་བཞིན་
ཉིད་ཀྱི་ངོ་བོར་རང་བཞིན་གཅིག་གོ་ཞེས་བྱ་བ་དང། ཞེས་གསུངས། དོན་ནི། གཟུགས་སྟོང་པ་ཉིད་ལ་ཞེས་སོགས་ཀྱི་མདོ་ཆོས་ཅན། སྡུག་བསྔལ་བདེན་པ་ལ་འདོམས་པ་ཡིན་ཏེ། དེ་ལ་ཤེས་བྱར་བདེན་ཞེན་དགག་པའི་ཕྱིར་དུ་འདོམས་པའི་

[135A]༄༅། །མདོ་ཚིག་ཡིན་པའི་ཕྱིར། གཉིས་པ་ནི། མདོ་ལས། གཟུགས་སྐྱེ་བའི་ཆོས་ཅན་ནམ་འགག་པའི་ཆོས་ཅན་དུ་ཡང་དག་པར་རྗེས་སུ་མི་མཐོང་ངོ། །ཞེས་པ་ནས། རྣམ་པར་ཤེས་པ་ཉིད་སྟོང་པ་ཉིད་སྟོང་པ་ཉིད་ནི་རྣམ་
པར་ཤེས་པའོ། །ཞེས་པའི་བར་གྱིས་འཆད། དེའི་དོན་བཤད་པ་ལ། ཀུན་འབྱུང་བ་ལ་སྟོང་པ་ཉིད་དང་གཟུགས་ལ་སོགས་པ་རྒྱུར་གྱུར་བ་དག་ཐ་མི་དད་པ་ཉིད་ཀྱིས་གཟུགས་ལ་སོགས་པ་ནི་ཀུན་འབྱུང་བ་དང་འགོག་པ་དང་ཀུན་ནས་ཉོན་མོངས་པ་
དང་རྣམ་པར་བྱང་བའི་ཆོས་ཅན་མ་ཡིན་ནོ། །ཞེས་བྱ་བ་དང། ཞེས་གསུངས། དོན་ནི་ གཟུགས་སྐྱེ་བའི་ཆོས་ཅན་ནམ། ཞེས་སོགས་ཀྱི་མདོ་ཆོས་ཅན། ཀུན་འབྱུང་བདེན་པ་ལ་གདམས་པ་ཡིན་ཏེ། དེ་ལ་སྤང་བྱར་བདེན་པར་ཞེན་པ་དགག་
པའི་ཕྱིར་དུ་འདོམས་པའི་མདོ་ཚིག་ཡིན་པའི་ཕྱིར། གསུམ་པ་ནི། མདོ་ལས། དེ་ཅིའི་ཕྱིར་ཞེ་ན། ཤཱ་རིའི་བུ་སྟོང་པ་ཉིད་ནི་མི་སྐྱེ་མི་འགག་ཅིང་ཀུན་ནས་ཉོན་མོངས་པ་མ་ཡིན། རྣམ་པར་བྱང་བ་མ་ཡིན། འགྲིབ་པ་མ་ཡིན། འཕེལ་བ་མ་ཡིན་
འདས་པ་མ་ཡིན། མ་འོངས་པ་མ་ཡིན། དེ་ལྟར་བྱུང་བ་མ་ཡིན་ནོ། །ཞེས་པ་ནས། ཤཱ་རིའི་བུ་བྱང་ཆེན་ཤེར་ཕྱིན་ལ་སྤྱོད་པའི་ཚེ། དེ་ལྟར་བརྩོན་ན་ནི་བརྩོན། ཞེས་བརྗོད་པར་བྱའོ། །ཞེས་པའི་བར་གྱིས་བསྟན། དེའི་དོན་བཤད་པ་ལ་
འགོག་པ་ལ་སྟོང་པ་ཉིད་སྐྱེ་བ་དང། འགག་པ་དང། ཀུན་ནས་ཉོན་མོངས་པ་དང། རྣམ་པར་བྱང་བ་དང། ཉམས་པ་དང། འཕེལ་བ་ལ་སོགས་པ་དང་བྲལ་བ་ལ་ནི། གཟུགས་མེད་པ་ནས། མ་རིག་པ་སྐྱེ་བ་ཡང་མེད། མ་རིག་པ་འགག་པ་

[135B] སངས་རྒྱས་ཀྱང་མེད། བྱང་ཆུབ་ཀྱི་བར་དུ་ཡང་མེད་དོ། །ཞེས་བྱ་བ་དང། ཞེས་གསུངས། དོན་ནི། སྟོང་ཉིད་མི་སྐྱེ། ཞེས་སོགས་ཀྱི་མདོ་ཆོས་ཅན། འགོག་བདེན་ལ་གདམས་པ་ཡིན་ཏེ། དེ་ལ་ཐོབ་བྱར་བདེན་ཞེན་དགག་པའི་ཕྱིར་
དུ་འདོམས་པའི་མདོ་ཚིག་ཡིན་པའི་ཕྱིར། བཞི་པ་ནི། མདོ་ལས། ཤཱ་རིའི་བུ་གཞན་ཡང་བྱང་ཆེན་དེ་ལྟར་ཤེར་ཕྱིན་ལ་སྤྱོད་པའི་ཚེ་བདག་ཉིད་ལ་སྤྱིན་པའི་ཕ་རོལ་ཏུ་ཕྱིན་པ་དེར་བརྩོན་ཞེས་བྱ་བའམ། མི་བརྩོན་ཞེས་བྱ་བར་ཡང་དག་པར་རྗེས་སུ་མི་མཐོང་ངོ། །
ཞེས་པ་ནས། ཤཱ་རིའི་བུ་བྱང་ཆེན་དེ་ལྟར་བརྩོན་པ་ནི་ཤེར་ཕྱིན་ལ་བརྩོན་ཞེས་བརྗོད་པར་བྱའོ། །ཞེས་པའི་བར་གྱིས་བསྟན། དེའི་དོན་བཤད་པ་ལ། ལམ་ལ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་དང་བདག་ཉིད་དམ་ནང་སྟོང་པ་ཉིད་ལ་སོགས་པ་ནི་
ཕྱི་སྟོང་པ་ཉིད་ལ་སོགས་པ་དང། སྔོན་གྱི་མཐའ་དང། ཕྱི་མའི་མཐའ་དག་ཕན་ཚུན་ལྡན་པ་དང་མི་ལྡན་པ་མ་ཡིན་པ་ཉིད་དུ་སྒྲུབ་བོ། །ཞེས་གསུངས། འདི་ལ་ཡང། བདག་ཉིད་ཆེན་པོ་ལོ་ཆེན་ནི། ལམ་གྱི་ངོ་བོ་རྣམ་པར་མི་རྟོག་པའི་ཚུལ་ངེས་འབྱིན་
ལ་གདམས་པ་དང་གསུམ་དུ་བསྡུས་པ་ལྟར། དང་པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་བདག་ཉིད་ལ། ཞེས་སོགས་ཀྱིས་དེའི་དོན་ལ་ལ་ཞེས་སོགས་ཚིགས་རྐང་གཉིས་ཀྱིས་བྱང་ཆེན་ཤེར་ཕྱིན་ལ་སྤྱོད་པའི་ཚེ་སྟོང་པ་ཉིད་ལ་སྟོང་པ་ཉིད་ཀྱིས་སྦྱོར་བར་མི་བྱེད་
དེ་སྟོང་པ་ཉིད་ཀྱི་རྣལ་འབྱོར་ལམ་ཡིན་ནོ། །ཞེས་སོགས་ཀྱིས་བསྟན། དེའི་དོན་ནི་ནང་སྟོང་པ་ཉིད་ལ་སོགས་པ་ནི། ཞེས་སོགས་ཚིག་གསུམ་གྱིས་ཤེར་ཕྱིན་ལ་སྤྱོད་པའི་ཚེ། སྔོན་གྱི་མཐའ། ཕྱི་མའི་མཐའ་སྦྱོར་བར་མི་བྱེད། ཅེས་སོགས་ཀྱིས་བསྟན། དེའི་དོན་

[136A]༄༅། །བཤད་པ་ལ། སྔོན་གྱི་མཐའ་དང། ཞེས་སོགས་གསུངས། དོན་ནི། བདག་ཉིད་ལ། ཞེས་སོགས་ཀྱི་མདོ་ཆོས་ཅན། ལམ་བདེན་ལ་གདམས་བ་ཡིན་ཏེ། དེ་རྒྱུད་ལ་བརྟེན་བྱར་བདེན་ཞེན་དགག་པའི་ཕྱིར་དུ་འདོམས་པའི་
མདོ་ཚིག་ཡིན་པའི་ཕྱིར། གཉིས་པ་ནི། ཞེས་བསྟན་པ་བདེན་པ་ལ་འདོམས་པ་དང། ཞེས་བརྗོད། གསུམ་པ་ལ། ངེས་ཚིག་གྲངས་ངེས། གོ་རིམས། སོ་སོའི་རང་བཞིན། གཅིག་དང་ཐ་དད་བརྟག་པ། ཁྱད་ཆོས་བཅུ་དྲུག་ངོས་གཟུང་བའོ། །
དང་པོ་ནི། འདི་བཞི་ལ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། འདིའི་ཁྱད་ཆོས་རྣམས་གསུང་རབ་ལས་བསྟན་པ་ལྟར་དོན་ལ་གནས། འདི་ཉིད་རྟོགས་ཟིན་གོམས་པར་བྱས་པས་སྒྲིབ་པ་རྣམ་པར་དག་པར་འགྱུར་བའི་ཕྱིར་ཏེ། བསྡུ་བ་ལས་
བདེན་པའི་དོན་གང་ཞེ་ན། སྨྲས་པ་བསྟན་པ་དང་མི་མཐུན་པ་མེད་པའི་མཚན་ཉིད་ཀྱི་དོན་དང། དེ་མཐོང་ན་རྣམ་པར་དག་པའི་རྒྱུར་འགྱུར་བའི་དོན་ནི་བདེན་པའི་དོན་ནོ། །ཞེས་གསུངས་པའི་ཕྱིར། འདི་ལ་འཕགས་པའི་བདེན་པ་བཞི་ཞེས་བརྗོད་
པའི་རྒྱུ་མཚན་ཡོད་དེ། འཕགས་པས་གཟིགས་པའི་ཁྱད་ཆོས་བཅུ་དྲུག་དོན་ལ་གནས་པའི་ཕྱིར་ཏེ། ཉན་སར། འཕགས་པ་རྣམས་ཀྱིས་དེ་དག་དེ་ཁོ་ན་ལྟར་ཡིན་པར་བདེན་པའི་སྒོམ་པ་ཡང་དག་པ་ཇི་ལྟ་བ་བཞིན་དུ་མཁྱེན་ཅིང་གཟིགས་ཀྱི་
བྱིས་པ་རྣམས་ཀྱིས་མི་མཐུན་པ་ཡང་དག་པ་ཇི་ལྟ་བ་བཞིན་དུ་མི་ཤེས་མི་མཐོང་བས་ན་དེའི་ཕྱིར་འཕགས་པའི་བདེན་པ་རྣམས་ཞེས་བྱའོ། །ཞེས་གསུངས་པའི་ཕྱིར། གཉིས་པ་ནི། འཕགས་པའི་བདེན་པ་ལ་བཞིར་གྲངས་ངེས་པའི་རྒྱུ་

[136B] ཐར་པ་ཙམ་དོན་དུ་གཉེར་བའི་གཏན་ལ་དབབ་བྱའི་གཙོ་བོ་ལ་དེ་བཞིར་གྲངས་ངེས་པའི་ཕྱིར། དེའི་གཏན་ལ་དབབ་བྱའི་གཙོ་བོ་ལ་ཀུན་ནས་ཉོན་མོངས་ཕྱོགས་ཀྱི་གཙོ་བོ་སྡུག་ཀུན་གཉིས་སུ་གྲངས་ངེས། རྣམ་བྱང་ཕྱོགས་
ཀྱི་གཙོ་བོ་ལ་འགོག་ལམ་གཉིས་སུ་གྲངས་ངེས་པའི་ཕྱིར། འཁོར་བར་འཇུག་ལྡོག་གི་རྒྱུ་འབྲས་ལ་བཞི་པོ་དེར་གྲངས་ངེས་པ་ཡིན་ཏེ། འཁོར་བ་ལ་ཡང་རྒྱུ་འཆིད་བྱེད་ཀུན་འབྱུང་བདེན་པ། འབྲས་བུ་བཅིངས་པ་སྡུག་བསྔལ་བདེན་པ་
གཉིས་སུ་གྲངས་ངེས། རྣམ་བྱང་ལ་ཡང་འཁོར་བ་ལས་གྲོལ་བར་བྱེད་པའི་ཐབས་ལམ་བདེན་དང། གྲོལ་བའི་འབྲས་བུའི་ངོ་བོ་འགོག་བདེན་གཉིས་སུ་གྲངས་ངེས་པའི་ཕྱིར། གསུམ་པ་ནི། རྒྱུ་འབྲས་དོན་གྱི་རིམ་པ་དང་བསྟུན་ནས་ཀུན་
འབྱུང་དང་ལམ་བདེན་དང་པོར་བསྟན་ནས། སྡུག་བདེན་དང་འགོག་བདེན་ཕྱིས་བསྟན་པར་བྱ་བ་ཡིན་ཏེ། སྡུག་བདེན་རང་རྒྱུ་ཀུན་འབྱུང་བདེན་པ་ལས་བྱུང་ཞིང། འགོག་བདེན་ལམ་བདེན་གྱི་སྟོབས་ཀྱིས་ཐོབ་པ་ཡིན་པའི་ཕྱིར། འདིར་
ཡུལ་ཅན་མངོན་པར་རྟོགས་པའི་རིམ་པ་དང་མཐུན་པར་གོ་རིམས་འདི་ལྟར་སྟོན་པའི་རྒྱུ་མཚན་ཡོད་དེ། ཐོག་མར་འཁོར་བ་སྤྱི་དང་བྱེ་བྲག་གི་ཉེས་དམིགས་ལེགས་པར་བསམས་ནས་སྡུག་བསྔལ་ལས་འབྲལ་འདོད་ཀྱི་བློ་སྐྱེ་དགོས། དེ་སྐྱེས་
པ་ན་སྡུག་བསྔལ་དང་བྲལ་བར་བྱེད་ནུས་སམ་མི་ནུས། སྡུག་བསྔལ་ལ་ཡང་རྒྱུ་ཡོད་དམ་མེད། རྒྱུ་དེ་ཡང་རྟག་གམ་མི་རྟག་སྙམ་དུ་ཀུན་འབྱུང་ལ་རྟོག་པར་བྱེད། དེ་ལྟར་རྟོག་པ་ན་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་གྱི་ལས་དང་ཉོན་

[137A]༄༅། །མོངས་པ་གཉིས་སྡུག་བསྔལ་གྱི་རྒྱུར་ཁོང་དུ་ཆུད་ནས་དེ་ལ་སྤོང་འདོད་ཀྱི་བློ་སྐྱེ་བས། སྡུག་བདེན་དང་པོ་དང་ཀུན་འབྱུང་གཉིས་པར་བསྟན། དེ་ལྟར་ཀུན་འབྱུང་སྤོང་ནུས་སུ་མཐོང་བ་ན་འགོག་པ་མངོན་དུ་བྱེད་
ནུས་སུ་མཐོང་བར་འགྱུར་བས། དེ་མདོན་དུ་བྱེད་པ་ལ་ཡང་ལམ་རྒྱུད་ལ་བརྟེན་ཅིང་གོམས་པར་བྱས་པ་ལ་རག་ལས་པས། འགོག་བདེན་དུས་གསུམ་པ་དང་ལམ་བདེན་དུས་བཞི་པར་བསྟན་པ་ཡིན་པའི་ཕྱིར། དཔེར་ན། ནད་པ་འགའ་ཞིག་
དང་པོར་ནད་དེ་ཉིད་ཤེས་པར་འདོད་པ་དང། དེ་རྗེས་ནད་ཀྱི་རྒྱུ་སྤོང་བར་འདོད་པ་དང། དེ་རྗེས་ནད་དེ་ལས་གྲོལ་བར་འདོད་པ་དང། དེ་རྗེས་སྨན་བསྟེན་པར་འདོད་པ་བྱུང་བ་བཞིན་ནོ། །དེ་ལྟར་ཡང་རྒྱུད་བླ་མར། ནད་ནི་ཤེས་བྱ་ནད་ཀྱི་རྒྱུ་ནི་
སྤང་བྱ་ལ། །བདེ་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱ་རེག་པར་བྱ་ཞིང་བསྟེན་པར་བྱ། །ཞེས་གསུངས་པའི་ཕྱིར། བཞི་པ་ལ། མདོར་བསྟན་པ་དང། རྒྱས་པར་
བཤད་པ་གཉིས་ལས། དང་པོ་ནི། འཕགས་པའི་བདེན་པ་དེ་ལ་བཞི་ཡོད་དེ། ཀུན་བཏུས་ལས། བདེན་པ་རྣམ་པར་ངེས་པ་གང་ཞེ་ན། འཕགས་པའི་བདེན་པ་བཞི་པོ་དག་སྟེ། སྡུག་བསྔལ་བ་དང། ཀུན་འབྱུང་བ་དང། འགོག་པ་
དང༑ ལམ་མོ། །ཞེས་གསུངས་པའི་ཕྱིར། གཉིས་པ་ལ། ཁ་ཅིག་རང་རྒྱུ་ཀུན་འབྱུང་བདེན་པའི་རྣམ་སྨིན་གྱི་འབྲས་བུར་གྱུར་པའི་ཟག་བཅས། སྡུག་བདེན་གྱི་མཚན་ཉིད། རང་འབྲས་སྡུག་བདེན་གྱི་རྣམ་སྨིན་གྱི་རྒྱུར་གྱུར་པའི་

[137B] ཀུན་འབྱུང་བདེན་པའི་མཚན་ཉིད་དུ་འདོད་པ་མི་འཐད་དེ། མ་དག་པའི་སྣོད་ཀྱི་འཇིག་རྟེན་དེ་རྣམ་སྨིན་གྱི་འབྲས་བུ་མ་ཡིན་པའི་ཕྱིར་ཏེ། རྣམ་སྨིན་གྱི་འབྲས་བུ་ཡིན་ན། གང་ཟག་གི་རྒྱུད་ཀྱིས་བསྡུས་དགོས་པའི་ཕྱིར་ཏེ་
མཛོད་རྩ་བ་ལས། སེམས་ཅན་བརྗོད། ཅེས་གསུངས་པའི་ཕྱིར་དང། མི་དགེ་བའི་ལས་དེ་ཡང་རྣམ་སྨིན་གྱི་འབྲས་བུ་མ་ཡིན་པའི་ཕྱིར་ཏེ། ཟག་བཅས་སུ་གྱུར་བའི་དེ་ཡིན་ན་ལུང་མ་བསྟན་ཡིན་དགོས་པའི་ཕྱིར་ཏེ། མཛོད་རྩ་བ་ལས། རྣམ་
སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར་དང། བསམ་གཏན་གཉིས་པར་སྐྱེ་བ་འཕེན་བྱེད་ཀྱི་ལས་ཀྱི་ཀུན་སློང་དུ་གྱུར་པའི་མ་རིག་པ་དེ་རྣམ་སྨིན་གྱི་རྒྱུ་མ་ཡིན་ཏེ། དེ་ལུང་དུ་མ་བསྟན་པ་གང་ཞིག་ཟག་བཅས་སུ་གྱུར་པའི་རྣམ་
སྨིན་གྱི་རྒྱུ་ལ་མི་དགེ་བ་དང། དགེ་བ་ཟག་བཅས་གཉིས་སུ་གྲངས་ངེས་པའི་ཕྱིར། དང་པོ་གྲུབ་སྟེ། ཁམས་གོང་གི་སས་བསྡུས་ཀྱི་ཉོན་མོངས་ཡིན་པའི་ཕྱིར། ཁྱབ་སྟེ། མཛོད་རྩ་བ་ལས། གོང་མ་ཐམས་ཅད་ལུང་མ་བསྟན། །ཞེས་གསུངས་པའི་
ཕྱིར༑ གཉིས་པ་གྲུབ་སྟེ། མཛོད་རྩ་བ་ལས། རྣམ་སྨིན་རྒྱུ་ནི་མི་དགེ་དང། །དགེ་བ་ཟག་བཅས་རྣམས་ཁོ་ན། །ཞེས་གསུངས་པའི་ཕྱིར། ཁ་ཅིག་མི་རྟག་སྡུག་བསྔལ་སྟོང་བདག་མེད་བཞིའི་ཚོགས་དོན། སྡུག་བདེན་གྱི་མཚན་ཉིད་ཟེར་བ་མི་
འཐད་དེ། ཉན་ཐོས་དགྲ་བཅོམ་པའི་རྒྱུད་ཀྱི་མི་ཤེས་པ་ཀུན་ཤེས་པའི་དབང་པོར་གྱུར་བའི་ཚོར་བ་སྡུག་བསྔལ་དེ་སྡུག་བདེན་མ་ཡིན་ཞིང། མཚན་ཉིད་དེ་ཡིན་པའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། ཁ་ཅིག་ཀུན་ནས་ཉོན་མོངས་

[138A]༄༅། །ཕྱོགས་ཀྱི་བདེན་པ་གང་ཞིག་རྣམ་གྲོལ་དོན་གཉེར་གྱི་སྐྱེས་བུས་ནད་ལྟར་ཤེས་པར་བྱ་བ། སྡུག་བསྔལ་བདེན་པའི་མཚན་ཉིད། དེ་གང་ཞིག་དེས་ནད་ཀྱི་རྒྱུ་ལྟར་སྤང་བར་བྱ་བ། ཀུན་འབྱུང་བདེན་པའི་མཚན་ཉིད་
རྣམ་བྱང་ཕྱོགས་ཀྱི་བདེན་པ་གང་ཞིག་དེས་སྨན་ལྟར་བསྟེན་བར་བྱ་བ། ལམ་བདེན་གྱི་མཚན་ཉིད། དེ་གང་ཞིག་དེས་ནད་དང་བྲལ་བ་ལྟར་མངོན་དུ་བྱ་བ། འགོག་བདེན་གྱི་མཚན་ཉིད་ཟེར་བ་མི་འཐད་དེ། ཀུན་འབྱུང་བདེན་པ་ཡིན་ན་
སྤང་བྱ་ཡིན་པས་མ་ཁྱབ་པའི་ཕྱིར་ཏེ། ཁམས་གོང་མའི་སྐྱེ་བ་འཕེན་བྱེད་ཀྱི་ཟག་བཅས་དགེ་བའི་ལས་དེ་སྤང་བྱ་མ་ཡིན་པའི་ཕྱིར་ཏེ། དེ་དགེ་བ་ཡིན་པའི་ཕྱིར་དང། རྣམ་མཁྱེན་དེ་དེའི་ནད་དང་བྲལ་བ་ལྟར་མངོན་དུ་བྱ་བ་ཡིན་པའི་ཕྱིར་ཏེ་
དེ་དེའི་ཐོབ་བྱ་མཐར་ཐུག་ཡིན་པའི་ཕྱིར། ཁ་ཅིག་སྡུག་བདེན་དང་ལམ་བདེན་མི་འགལ་ཏེ། གསེར་ཕྲེང་དུ། འགོག་བདེན་དང་གཞན་གསུམ་གཅིག་པ་བཀག་པའི་ཐ་དད་ཡིན་ལ། གཞན་གསུམ་གྱི་འཕགས་པའི་མཉམ་གཞག་ལམ་
བདེན་དང་སྡུག་བདེན་རྫས་ཐ་དད་ལ་རྗེས་ཐོབ་ཀྱི་ལམ་བདེན་ནི་སྡུག་བདེན་དང་མི་འགལ་ལོ། །སྡུག་ཀུན་གཉིས་ཀྱང་ཀུན་འབྱུང་ལ་སྡུག་བདེན་གྱིས་ཁྱབ་ལ། སྡུག་བདེན་ལ་དེས་མ་ཁྱབ་སྟེ། དཔེར་ན། ཀུན་གཞིའི་རྣམ་ཤེས་དང་
སྣོད་ཀྱི་འཇིག་རྟེན་དང། དབང་པོ་ལྔ་དང། གཞན་ཡང་མ་སྒྲིབ་ལུང་མ་བསྟན་ཟག་བཅས་རྣམས་ལྟ་བུའོ། །ཞེས་ཟེར་བ་མི་འཐད་དེ། ལམ་བདེན་དང་སྡུག་བསྔལ་མི་འགལ་བ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན། དེ་

[138B] ཀུན་ནས་ཉོན་མོངས་ཕྱོགས་ཀྱི་བདེན་པ་དང་རྣམ་བྱང་ཕྱོགས་ཀྱི་བདེན་པ་འགལ་བའི་ཕྱིར་ཏེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང། རྣམ་བྱང་གཟུང་རྟོག་འགལ་བའི་ཕྱིར་ཏེ། རྒྱན་སྣང་ལས་
འདི་གཉིས་ཕན་ཚུན་རྣམ་པར་གཅོད་པའི་རང་བཞིན་ཡིན་པས་འདི་གཉིས་ཐ་དད་པའོ། །ཞེས་གསུངས་པའི་ཕྱིར། ཁོ་ན་རེ། ངེས་པའི་རྒྱུན་ཞུགས་སྲིད་པ་ལན་བདུན་པ་པའི་རྒྱུད་ཀྱི་ཡིད་ཀྱི་རྣམ་པར་ཤེས་བ་ཆོས་ཅན། ལམ་བདེན་
མ་ཡིན་པར་ཐལ། སྡུག་བདེན་ཡིན་པའི་ཕྱིར། ཁྱབ་པ་ཁས། དེར་ཐལ། ལས་ཉོན་གྱིས་གཞན་དབང་དུ་གྱུར་པའི་གང་ཟག་ཡིན་པའི་ཕྱིར། དེར་ཐལ། ངེས་པའི་རྒྱུན་ཞུགས་སྲིད་པ་ལན་བདུན་པ་པ་དེ་དེ་ཡིན་པའི་ཕྱིར། མ་གྲུབ་ན་
དེ་ཆོས་ཅན། དེར་ཐལ། ལས་ཉོན་གྱི་དབང་གིས་འདོད་པར་རིགས་མཐུན་གྱི་སྐྱེ་སྲིད་ལན་བདུན་ལེན་པར་ངེས་པའི་གང་ཟག་ཡིན་པའི་ཕྱིར་ན། མ་ཁྱབ། ཁ་ཅིག་ཟག་བཅས་འབྲས་དུས་ཀྱི་ཆར་གྱུར་པ། སྡུག་བདེན་གྱི་མཚན་
ཉིད༑ ཟག་བཅས་རྒྱུ་དུས་ཀྱི་ཆར་གྱུར་པ། ཀུན་འབྱུང་བདེན་པའི་མཚན་ཉིད། ཟེར་ན་མི་འཐད་དེ། ཀུན་འབྱུང་བདེན་པ་དེ་སྡུག་བསྔལ་བདེན་པ་ཡིན་པའི་ཕྱིར། དེས་ན་སྡུག་ཀུན་གང་རུང་ལ་སྤང་བྱས་མ་ཁྱབ་སྟེ། ཉན་ཐོས་སྦྱོར་ལམ་
པ་དང། ཁམས་གོང་གི་སྐྱེ་བ་འཕེན་བྱེད་ཀྱི་ཟག་བཅས་དགེ་བའི་ལས་རྣམས་སྡུག་བདེན་ཡིན་པའི་ཕྱིར། ཁ་ཅིག་ལས་དང་ཉོན་མོངས་པ་གང་རུང་ལ་བརྟེན་ནས་བྱུང་བའི་ཟག་བཅས་ཀྱི་ཕུང་པོར་དམིགས་པ། སྡུག་བདེན་གྱི་

[139A]༄༅། །མཚན་ཉིད། སྡུག་བསྔལ་བདེན་པ་འབྲས་བུ་དང་པོ་གསུམ་གང་རུང་གི་སྒོ་ནས་འབྱིན་པར་བྱེད་པའི་ཟག་བཅས་ཀྱི་ཤེས་པར་དམིགས་པ། ཀུན་འབྱུང་བདེན་པའི་མཚན་ཉིད་དུ་འཇོག་པ་མི་འཐད་དེ། དམན་
ལམ་སྔོན་དུ་མ་སོང་བའི་ས་གསུམ་པ་པའི་རྒྱུད་ཀྱི་ཉོན་མོངས་དེ་དང་པོ་ཡིན་ཞིང། དེ་སྡུག་བསྔལ་བདེན་པ་མ་ཡིན་པའི་ཕྱིར། དེ་མཚན་ཉིད་དེ་ཡིན་ཞིང། དེ་ཀུན་འབྱུང་བདེན་པ་ཡང་མ་ཡིན་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་སྡུག་
བདེན་མེད་པའི་ཕྱིར་ཏེ། རྒྱུད་བླ་མ་ལས། འཕགས་པས་འཆི་དང་རྒ་བ་དང། །ན་བའི་སྡུག་བསྔལ་རྩད་ནས་སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཅེས་གསུངས་པའི་ཕྱིར། སྡུག་བདེན་ཡིན་ན། འཁོར་
བ་ཡིན་པས་མ་ཁྱབ་སྟེ། ལྷག་བཅས་མྱང་འདས་པའི་རྒྱུད་ཀྱི་གཟུགས་ཕུང་དེ་སྡུག་བདེན་ཡིན་པའི་ཕྱིར། ཀུན་འབྱུང་བདེན་པ་ལ་སེམས་བྱུང་གིས་མ་ཁྱབ་སྟེ། དེ་དང་གཙོ་བོ་སེམས་ཀྱི་གཞི་མཐུན་ཡོད་པའི་ཕྱིར། ལས་ཀྱི་ཀུན་འབྱུང་
བདེན་པ་དང་ཉོན་མོངས་པའི་ཀུན་འབྱུང་བདེན་པ་གང་རུང་ལ་སེམས་བྱུང་གིས་ཁྱབ་བོ།    ༈    །དེས་ན་རང་ལུགས་ལ། བདེན་པ་ལ་བཞི་ཡོད་པའི། དང་པོ་ནི། ཀུན་ནས་ཉོན་མོངས་ཕྱོགས་ཀྱི་བདེན་པ་གང་ཞིག་མི་རྟག་པ་དང་
སྡུག་བསྔལ་བ་དང། དོན་གཞན་གྱི་བདག་གིས་སྟོང་པ། རང་གི་ངོ་བོར་གྱུར་པའི་གང་ཟག་གི་བདག་མེད་པ་བཞིས་ཁྱད་པར་དུ་བྱས་པའི་རབ་ཏུ་ཕྱེ་བ། སྡུག་བདེན་གྱི་མཚན་ཉིད། དབྱེ་ན་མ་དག་པའི་སྣོད་བཅུད་ཀྱི་འཇིག་རྟེན་གཉིས་སུ་

[139B] ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན། སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་ཤེས་པར་བྱའོ། །ཞེས་གསུངས་པའི་ཕྱིར། ཡང་དེ་ལ་སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་
བསྔལ་དང་གསུམ་ལས། དང་པོ་ནི། མཁལ་མའི་ཟུག་གཟེར་ལ་སོགས་པའི་ཚོར་བ་ལྟ་བུ། གཉིས་པ་ནི། ཟས་ཞིམ་པོ་ལ་སྲེད་ནས་རོ་མྱངས་པའི་ཚོར་བ་ལྟ་བུ། གསུམ་པ་ནི། ཉེར་ལེན་གྱི་ཕུང་པོ་ལྔ་ལྟ་བུ། གཉིས་པ་ནི། དེ་གང་ཞིག་རྒྱུ་
ཀུན་འབྱུང་རབ་སྐྱེ་རྐྱེན་བཞིས་ཁྱད་པར་དུ་བྱས་པའི་རབ་ཏུ་ཕྱེ་བ། ཀུན་འབྱུང་བདེན་པའི་མཚན་ཉིད། དབྱེ་ན། ལས་ཀྱི་ཀུན་འབྱུང་བདེན་པ་དང། ཉོན་མོངས་པའི་ཀུན་འབྱུང་བདེན་པ་གཉིས་ཡོད་དེ། ཀུན་བཏུས་ལས། ཀུན་འབྱུང་བའི་
བདེན་པ་གང་ཞེ་ན། ཉོན་མོངས་པ་དང་དེའི་དབང་གིས་བྱུང་བའི་ལས་སོ། །ཞེས་གསུངས་པའི་ཕྱིར། དང་པོ་ལ་དབྱེ་ན། འཁོར་བས་བསྡུས་པའི་བསོད་ནམས་ཀྱི་ལས། བསོད་ནམས་མ་ཡིན་པའི་ལས། མི་གཡོ་བའི་ལས་དང་གསུམ་ཡོད་
དང་པོ་ལ། མིར་སྐྱེ་བ་འཕེན་བྱེད་ཀྱི་ལས་དང། འདོད་ལྷར་སྐྱེ་བ་འཕེན་བྱེད་ཀྱི་ལས་དང་གཉིས་ལས། དང་པོ་ལ་གླིང་བཞིའི་མིར་སྐྱེ་བ་འཕེན་བྱེད་ཀྱི་ལས་བཞི་ཡོད། གཉིས་པ་ལ། འདོད་ལྷ་རིགས་དྲུག་ཏུ་སྐྱེ་བ་འཕེན་བྱེད་ཀྱི་ལས་
དྲུག་ཡོད། གཉིས་པ་ལ། ངན་སོང་གསུམ་དུ་སྐྱེ་བ་འཕེན་བྱེད་ཀྱི་ལས་གསུམ་དུ་ཡོད། གསུམ་པ་ལ། གཟུགས་ཁམས་དང། གཟུགས་མེད་ཁམས་སུ་སྐྱེ་བ་འཕེན་བྱེད་ཀྱི་ལས་གཉིས་ལས། དང་པོ་ལ། བསམ་གཏན་དང་པོ། གཉིས་

[140A]༄༅། །པ༑ གསུམ་པ། བཞི་པར་སྐྱེ་བ་འཕེན་བྱེད་ཀྱི་ལས་བཞི་ལས། དང་པོ་ལ། ཚངས་རིས། ཚངས་པ་མདུན་ན་འདོན། ཚངས་ཆེན་དུ་སྐྱེ་བ་འཕེན་བྱེད་ཀྱི་ལས་གསུམ་དུ་ཡོད། གཉིས་པ་ལ། འོད་ཆུང། ཚད་མེད་འོད། འོད་
གསལ་དུ་སྐྱེ་བ་འཕེན་བྱེད་ཀྱི་ལས་གསུམ་དུ་ཡོད། གསུམ་པ་ལ། དགེ་ཆུང། ཚད་མེད་དགེ་དགེ་རྒྱས་སུ་སྐྱེ་བ་འཕེན་བྱེད་ཀྱི་ལས་གསུམ་དུ་ཡོད། བཞི་པ་ལ། སྤྲིན་མེད། བསོད་ནམས་སྐྱེ། འབྲས་བུ་ཆེ་བ། མི་ཆེ་བ། མི་གདུང་བ་
གྱ་ནོ་མ་སྣང་བ། ཤིན་ཏུ་མཐོང་བ། འོག་མིན་དུ་སྐྱེ་བ་འཕེན་བྱེད་ཀྱི་ལས་བརྒྱད་དུ་ཡོད། གཉིས་པ་ལ་ནམ་མཁའ་མཐའ་ཡས་སྐྱེ་མཆེད། རྣམ་ཤེས་མཐའ་ཡས། ཅི་ཡང་མེད། སྲིད་རྩེར་སྐྱེ་བ་འཕེན་བྱེད་ཀྱི་ལས་བཞི་ཡོད། གཉིས་པ་ལ་
རྩ་ཉོན་དྲུག་དང། ཉེ་ཉོན་ཉི་ཤུ་ཡོད། དང་པོ་ནི། འདོད་ཆགས། ཁོང་ཁྲོ། ང་རྒྱལ། ཉོན་མོངས་ཅན་གྱི་མ་རིག་པ། ཉོན་མོངས་ཅན་གྱི་ལྟ་བ། ཉོན་མོངས་ཅན་གྱི་ཐེ་ཚོམ་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། ཁྲོ་བ༑ ཁོན་དུ་
འཛིན་པ། འཆབ་པ། འཚིག་པ། ཕྲག་དོག་སེར་སྣ། གཡོ༑ སྒྱུ༑ རྒྱགས་པ། བརྣབ་སེམས། ཁྲེལ་མེད་པ། ངོ་ཚ་མེད་པ། རྨུགས་པ། རྒོད་པ། མ་དད་པ། ལེ་ལོ༑ བག་མེད། བརྗེད་ངས། ཤེས་བཞིན་མ་ཡིན་པ། རྣམ་
པར་གཡེང་བ་རྣམས་སུ་ཡོད་པའི་ཕྱིར། གསུམ་པ་ལ། རྣམ་བྱད་ཕྱོགས་ཀྱི་བདེན་པ་གང་ཞིག་འགོག་པ་ཞི་བ་གྱ་ནོམ་ངེས་འབྱུང་བཞིས་ཁྱད་པར་དུ་བྱས་པའི་རབ་ཏུ་ཕྱེ་བ། འགོག་བདེན་གྱི་མཚན་ཉིད། དབྱེ་ན། དངོས་བཏགས་སོ་

[140B] ཟབ་པའི་འགོག་པ། བརྡའི་འགོག་པ། དོན་དམ་པའི་འགོག་པ། ཡོངས་སུ་མ་རྫོགས་པའི་འགོག་པ། ཡོངས་སུ་རྫོགས་པའི་འགོག་པ། རྒྱན་མེད་པའི་འགོག་པ། རྒྱན་དང་བཅས་པའི་འགོག་པ། ལྷག་
བཅས་ཀྱི་འགོག་པ། ལྷག་མེད་ཀྱི་འགོག་པ། ཁྱད་པར་དུ་འཕགས་པའི་འགོག་པ་དང་བཅུ་ཡོད་དེ། ཀུན་བཏུས་ལས། འགོག་པའི་བདེན་པ་གང་ཞེ་ན། ཟབ་པ་དང། བརྡ་དང། དོན་དམ་པ་དང། ཡོངས་སུ་མ་རྫོགས་པ་དང། ཡོངས་
སུ་རྫོགས་པ་དང། རྒྱན་མེད་པ་དང། རྒྱན་དང་བཅས་པ་དང། ལྷག་མདང་བཅས་པ་དང། ལྷག་མ་མེད་པ་དང། ཁྱད་པར་དུ་འཕགས་པ་དང། ཞེས་གསུངས་པའི་ཕྱིར། དང་པོ་ནི། ཐེག་ཆེན་འཕགས་པའི་རྒྱུད་ཀྱི་འགོག་བདེན་ལྟ་བུ་
གཉིས་པ་ནི། འཇིག་རྟེན་པའི་ལམ་གྱི་འདོད་ཉོན་མངོན་གྱུར་པ་རེ་ཤིག་སྤངས་པའི་སྤངས་པ་ལྟ་བུ། གསུམ་པ་ནི། འཕགས་པའི་རྒྱུད་ཀྱི་འགོག་བདེན་ལྟ་བུ། བཞི་པ་ནི། ཐེག་དམན་སློབ་པའི་རྒྱུད་ཀྱི་འགོག་བདེན་ལྟ་བུ། ལྔ་པ་ནི་
ཐེག་དམན་དགྲ་བཅོམ་པའི་རྒྱུད་ཀྱི་འགོག་བདེན་ལྟ་བུ། དྲུག་པ་ནི། ཤེས་རབ་རྐྱང་བའི་ཆ་ལས་རྣམ་གྲོལ་གྱི་ལྷག་བཅས་མྱང་འདས་ལྟ་བུ། བདུན་པ་ནི། གཉིས་ཀའི་ཆ་ལས་རྣམ་གྲོལ་གྱི་ལྷག་མེད་མྱང་འདས་ལྟ་བུ། བརྒྱད་པ་ནི། ཤེས་
རབ་རྐྱང་བའི་ཆ་ལས་རྣམ་གྲོལ་གྱི་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་འགོག་བདེན་ལྟ་བུ། དགུ་པ་ནི། གཉིས་ཀའི་ཆ་ལས་རྣམ་གྲོལ་གྱི་ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་འགོག་
[#DATA APPARENTLY MISSING HERE]

[142A]༄༅། །ཅན་ཡིན་པའི་ཕྱིར། དོན་གཞན་གྱི་བདག་གིས་སྟོང་པའི་རྣམ་པ་ཞེས་བྱ་སྟེ། དབང་སྒྱུར་བ་པོའི་བདག་དོན་གཞན་མེད་པའི་ཕྱིར། བདག་མེད་པའི་རྣམ་པ་ཞེས་བྱ་སྟེ། རང་དབང་བའི་བདག་གི་ངོ་བོར་མ་གྲུབ་པའི་
ཕྱིར༑ ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་ལས་དང་སྲེད་པ་ཆོས་ཅན། རྒྱུའི་རྣམ་པ་ཞེས་བྱ་སྟེ། རང་འབྲས་སྡུག་བསྔལ་གྱི་རྩ་བ་ཡིན་པའི་ཕྱིར། ཀུན་འབྱུང་བའི་རྣམ་པ་ཞེས་བྱ་སྟེ། རང་འབྲས་སྡུག་བསྔལ་ཡང་དང་ཡང་དུ་
སྐྱེད་བྱེད་ཡིན་པའི་ཕྱིར། རབ་སྐྱེའི་རྣམ་པ་ཞེས་བྱ་སྟེ། རང་འབྲས་སྡུག་བསྔལ་ཤུགས་དྲག་སྐྱེད་བྱེད་ཡིན་པའི་ཕྱིར། སྲིད་པའི་སྲེད་པ་ཆོས་ཅན། རྐྱེན་གྱི་རྣམ་པ་ཞེས་བྱ་སྟེ། རང་འབྲས་སྡུག་བསྔལ་གྱི་ལྷན་ཅིག་བྱེད་རྐྱེན་ཡིན་པའི་
ཕྱིར༑ གཉེན་པོའི་སྟོབས་ཀྱིས་སྡུག་བསྔལ་གཏན་ཟད་པའི་བྲལ་བ་ཆོས་ཅན། འགོག་པའི་རྣམ་པ་ཞེས་བྱ་སྟེ། སྡུག་བསྔལ་སྤངས་པའི་བྲལ་བ་ཡིན་པའི་ཕྱིར། ཞི་བའི་རྣམ་པ་ཞེས་བྱ་སྟེ། ཉོན་མོངས་སྤངས་པའི་བྲལ་བ་ཡིན་པའི་ཕྱིར་
གྱ་ནོམ་པའི་རྣམ་པ་ཞེས་བྱ་སྟེ། ཕན་བདེའི་ངོ་བོར་གྱུར་པའི་ཐར་པ་ཡིན་པའི་ཕྱིར། ངེས་པར་འབྱུང་བའི་རྣམ་པ་ཞེས་བྱ་སྟེ། སླར་མི་ལྡོག་པའི་ཐར་པ་ཡིན་པའི་ཕྱིར། གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་ཆོས་
ཅན༑ ལམ་གྱི་རྣམ་པ་ཞེས་བྱ་སྟེ། ཐར་པར་བགྲོད་པར་བྱེད་པའི་ལམ་གྱི་རིགས་སུ་གནས་པའི་ཕྱིར། རིག་པའི་རྣམ་པ་ཞེས་བྱ་སྟེ། ཉོན་མོངས་པའི་དངོས་གཉེན་དུ་དགོས་པའི་ཕྱིར། སྒྲུབ་པའི་རྣམ་པ་ཞེས་བྱ་སྟེ། སེམས་ཀྱི་གནས་ལུགས་ཕྱིན་ཅི་

[142B] ངེས་པར་འབྱིན་པའི་རྣམ་པ་ཞེས་བྱ་སྟེ། སྡུག་བསྔལ་གཏན་ཟད་དུ་བྱེད་པའི་ལམ་ཡིན་པའི་ཕྱིར།    ༈    སངས་རྒྱས་ལ་སོགས་དཀོན་མཆོག་གསུམ། །ཞེས་པས་སྒྲུབ་པའི་རྟེན་ལ་འདོམས་པའི་གདམས་ངག་འཆད་
ཚུལ་དེ་གང་ཞེ་ན། འདི་ལ་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། ཤཱ་རི་དྭ་ཏིའི་བུ་གཞན་ཡང་ཤེར་ཕྱིན་ལ་སྤྱོད་པའི་ཚེ་གཟུགས་ལ་རྣམ་པ་ཐམས་ཅད་མཁྱེན་པ་ཉིད་སྦྱོར་བར་མི་བྱེད་དེ། འདི་
ལྟར་གཟུགས་ཉིད་ཡང་དག་པར་རྗེས་སུ་མི་མཐོང་ངོ། །ཞེས་སོགས་གསུངས། གཉིས་པ་ནི། མདོའི་དོན་བཤད་པ་ལ། སངས་རྒྱས་ལ་སོགས་དཀོན་མཆོག་གསུམ། །ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། སངས་རྒྱས་ལ་
སངས་རྒྱས་དང། ཞེས་སོགས་གསུངས། འདི་ལ་ཡང་སོ་སོར་བཤད་པ་དང། དོན་བསྡུ་བ་གཉིས། དང་པོ་ལ། སངས་རྒྱས་དཀོན་མཆོག་ཆོས་དཀོན་མཆོག་དགེ་འདུན་དཀོན་མཆོག་ལ་གདམས་པ་དང་གསུམ་ལས། དང་པོ་ནི། བྱང་
ཆེན་ཤེར་ཕྱིན་ལ་སྤྱོད་པའི་ཚེ་གཟུགས་ལ། ཞེས་པ་ནས། བྱང་ཆུབ་སེམས་དཔའི་རྣམ་པ་ཐམས་ཅད་མཁྱེན་པ་ཉིད་ནི་བྱང་ཆུབ་བོ། །ཤཱ་རི་དྭ་ཏིའི་བུ་བྱང་ཆེན་དེ་ལྟར་བརྩོན་ཞེས་བརྗོད་པར་བྱའོ། །ཞེས་པའི་བར་གྱིས་བསྟན། དེའི་དོན་
བཤད་པ་ལ། སངས་རྒྱས་ལ་སངས་རྒྱས་དང་བྱང་ཆུབ་དག་མཚན་ཉིད་གཅིག་པ་ཉིད་ཀྱིས་སངས་རྒྱས་སུ་བྱེད་པའི་ཆོས་ཀྱི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་མི་དམིགས་པ་ལ་གཟུགས་ལ་སོགས་པ་མི་སྦྱོར་བས་

[143A]༄༅། །དམིགས་པར་བྱ་བ་དང་དམིགས་པར་བྱེད་པ་མཉམ་པ་ཉིད་དུ་ཤེས་པ་ཞེས་བྱ་བ་དང། ཞེས་གསུངས། དོན་ནི། གཟུགས་ལ་རྣམ་པ་ཐམས་ཅད་མཁྱེན་པ་ཉིད་མེ་སྦྱོར་ཞེས་སོགས་ཀྱི་མདོ་ཆོས་ཅན། སངས་
རྒྱས་དཀོན་མཆོག་ལ་གདམས་པ་ཡིན་ཏེ། དེ་ལ་སྐྱབས་གནས་ཡང་དག་ཏུ་བདེན་ཞེན་དགག་པའི་ཕྱིར་དུ་འདོམས་པའི་མདོ་ཚིག་ཡིན་པའི་ཕྱིར། གཉིས་པ་ནི། ཤཱ་རི་དྭ་ཏིའི་བུ་གཞན་ཡང་བྱང་ཆེན་ཤེར་ཕྱིན་ལ་སྤྱོད་པའི་ཚེ་
གཟུགས་དངོས་པོ་ཡོད་ཅེས་བྱ་བར་ཡང་དག་པར་རྗེས་སུ་མི་མཐོང་ངོ། །གཟུགས་དངོས་པོ་མེད་ཅེས་བྱ་བར་ཡང་དག་པར་རྗེས་སུ་མི་མཐོང་ངོ། །ཞེས་པ་ནས། ཤེས་རབ་འཆལ་བའི་སེམས་མི་སྐྱེད་དོ། །ཞེས་པའི་བར་གྱིས་བསྟན་
དེའི་དོན་འཆད་པ་ལ། ཆོས་ལ་ཐམས་ཅད་མཁྱེན་པ་ཉིད་གསུམ་གྱིས་བསྡུས་པའི་གཞི་དང་གཉེན་པོ་དང་རྣམ་པ་མཐའ་དག་བསྡུས་པ་དག་གིས་བསྡུས་པའི་ཆོས་ཐམས་ཅད་ངོ་བོ་ཉིད་མེད་དོ་ཞེས་བྱ་བ་དང། ཞེས་གསུངས། དོན་ནི་
གཟུགས་དནོགས་པོ་ཡོད་ཅེས་བྱ་བར་མི་སྦྱོར་རོ། །ཞེས་སོགས་ཀྱི་མདོ་ཆོས་ཅན། ཆོས་དཀོན་མཆོག་ལ་གདམས་པ་ཡིན་ཏེ། དེ་ལ་མངོན་དུ་བྱ་བར་བདེན་ཞེན་དགག་པའི་ཕྱིར་དུ་འདོམས་པའི་མདོ་ཚིག་ཡིན་པའི་ཕྱིར། གསུམ་
པ་ལ༑ གོང་དུ་ཤེར་ཕྱིན་ལ་སྤྱོད་པའི་བྱང་ཆེན་མང་དུ་གསུངས་པ་ལས་འཕྲོས་ནས། དེ་སྐད་ཅེས་བཀའ་སྩལ་པ་དང། ཚེ་དང་ལྡན་པ་ཤཱ་རི་དྭ་ཏིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་

[143B] འདི་ནས་ཤི་འཕོས་ནས་གང་དུ་སྐྱེ་བར་འགྱུར་བ་ལགས། དེ་སྐད་ཅེས་གསོལ་བ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རི་དྭ་ཏིའི་བུ་ལ་
འདི་སྐད་ཅེས་བཀའ་སྩལ་ཏོ། །ཤཱ་རིའི་བུ་བྱང་ཆེན་ཤེར་ཕྱིན་འདིས་གནས་པ་དེ་ནི། ཞེས་སོགས་ཀྱིས་བསྟན། དེའི་དོན་འཆད་པ་ལ། དགེ་འདུན་ལ་སངས་རྒྱས་དཀོན་མཆོག་གི་ཁོངས་སུ་གཏོགས་པ་ཉིད་ཀྱི་དགྲ་བཅོམ་པ་མ་གཏོགས་
པ་འབྲས་བུ་ལ་གནས་པ་དང་ཞུགས་པའི་བྱེ་བྲག་གིས་སྐྱེས་བུ་ཆེན་པོ་བདུན་པོ་རང་སངས་རྒྱས་དང་ལྷན་ཅིག་བརྒྱད་པོ་དབང་པོ་རྟུལ་པོ་ལ་སོགས་པའི་བྱེ་བྲག་གིས་གྲངས་ཉི་ཤུར་འཆད་པ་བྱང་ཆུབ་སེམས་དཔའ་འཕགས་པ་སློབ་པ་ཕྱིར་
མི་ལྡོག་པ་རྣམས་ལ་སྐྱེ་བ་མེད་པ་ཉིད་དུ་འཇུག་པར་བྱའོ་ཞེས་ལུང་འབོགས་པ། ཞེས་གསུངས། དོན་ནི། བྱང་ཆེན་གང་ནས་ཤི་འཕོས་ནས་འདིར་སྐྱེས་པ། ཞེས་སོགས་ཀྱི་མདོ་ཆོས་ཅན། དགེ་འདུན་དཀོན་མཆོག་ལ་གདམས་པ་ཡིན་
ཏེ༑ དེ་ལ་ལམ་སྒྲུབ་པའི་ཟླ་གྲོགས་སུ་བདེན་ཞེན་དགག་པའི་ཕྱིར་དུ་འདོམས་པའི་མདོ་ཚིག་ཡིན་པའི་ཕྱིར། གཉིས་པ་ནི། དཀོན་མཆོག་གསུམ་ལ་འདོམས་པ་དང། ཞེས་པས་འཆད།    ༈   
རྒྱུད་བླ་མ་ལས་གསུངས་ཚུལ་དང། མདོ་སྡེའི་རྒྱན་ལས་གསུངས་ཚུལ་དང། ཉམས་སུ་ལེན་པའི་རིམ་པ་ལ་སྦྱོར་ཚུལ་དང་གསུམ་ལས། དང་པོ་ལ། ཐུན་མོང་མ་ཡིན་པའི་དཀོན་མཆོག་གསུམ་ངོས་གཟུང་བ་དང། སྐྱབས་སྤྱིའི་རྣམ་གཞག་

[144A]༄༅། །བཤད་པ། ཀུན་རྫོབ་པའི་སྐྱབས་དང་དོན་དམ་པའི་སྐྱབས་ཀྱི་ཁྱད་པར་བཤད་པ། དཀོན་མཆོག་གི་སྒྲ་དོན་བཤད་པ་དང་བཞི་ལས། དང་པོ་ནི། འདུས་མ་བྱས་ལ་སོགས་པའི་ཡོན་ཏན་བརྒྱད་དང་ལྡན་པའི་མཐར་
ཐུག་གི་སྐྱབས་གནས། སངས་རྒྱས་དཀོན་མཆོག་གི་མཚན་ཉིད། དབྱེ་ན། ཀུན་རྫོབ་པའི་སངས་རྒྱས་དཀོན་མཆོག་དང། དོན་དམ་པའི་སངས་རྒྱས་དཀོན་མཆོག་གཉིས་ལས། དང་པོ་ནི། གཟུགས་སྐུ་གཉིས་ལྟ་བུ། གཉིས་པ་ནི། ངོ་བོ་
ཉིད་སྐུ་དང་ཡེ་ཤེས་ཆོས་སྐུ་ལྟ་བུ་ཡིན་ཏེ། རྒྱུད་བླ་མ་ལས། བདག་ཉིད་ཀྱི་ནི་སྦྱོར་བའི་གནས། །དམ་པའི་དོན་གྱི་སྐུ་ཡིན་ཏེ། །དྲང་སོང་རྣམས་ཀྱི་བརྔ་ཡི་སྐུ། །ཕ་རོལ་ཕུན་སུམ་ཚོགས་པའི་གནས། །ཞེས་གསུངས་པའི་ཕྱིར། སངས་རྒྱས་
དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། སྐྱེ་འཇིག་དང་བྲལ་བ་འདུས་མ་བྱས་པའི་ཡོན་ཏན། འབད་རྩོལ་ཉེ་བར་ཞི་བ་ལྷུན་གྱིས་གྲུབ་པའི་ཡོན་ཏན། རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་རྗོད་བྱེད་ཀྱི་སྒྲ་དང་རྣམ་པར་
རྟོག་པས་ཇི་ལྟ་བ་བཞིན་དུ་རྟོགས་མི་ནུས་པའི་ཡོན་ཏན། ཇི་ལྟ་བ་དང་ཇི་སྙེད་པ་མཁྱེན་པའི་ཡོན་ཏན། བརྩེ་བའི་ཡོན་ཏན། ནུས་པའི་ཡོན་ཏན། རང་དོན་གྱི་ཡོན་ཏན། གཞན་དོན་གྱི་ཡོན་ཏན་རྣམས་དང་ལྡན་པའི་ཕྱིར་ཏེ་
དེ་ཉིད་ལས། འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད། །ཅེས་གསུངས་པའི་ཕྱིར། དེ་ཡང་བསྡུ་ན་གཉིས་སུ་འདུས་ཏེ་

[144B] ཕྱི་མ་གསུམ་གཞན་དོན་གྱི་ཡོན་ཏན་ཡིན་ཏེ། དེ་ཉིད་ལས། དང་པོ་གསུམ་ནི་རང་དོན་ཏེ། །ཕྱི་མ་གསུམ་ནི་གཞན་དོན་ཡིན། །ཞེས་གསུངས་པའི་ཕྱིར། བསམ་དུ་མེད་པ་ལ་སོགས་པའི་ཡོན་ཏན་བརྒྱད་པོ་གང་
རུང་དང་ལྡན་པའི་འཕགས་རྒྱུད་ཀྱི་རྣམ་བྱང་བདེན་པ། ཆོས་དཀོན་མཆོག་གི་མཚན་ཉིད། དབྱེ་ན། སྒྲས་བརྗོད་རིགས་ཀྱི་སྒོ་ནས་ཀུན་རྫོབ་པའི་ཆོས་དཀོན་མཆོག་དང། དོན་དམ་པའི་ཆོས་དཀོན་མཆོག་གཉིས་ལས། དང་པོ་ནི། གསུང་རབ་ཡན་ལག་བཅུ་
གཉིས་ལྟ་བུ། གཉིས་པ་ནི། འགོག་བདེན་དང་ལམ་བདེན་ལྟ་བུ། ཐེག་ཆེན་གྱི་ཆོས་དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། མུ་བཞིར་རྟོག་གེ་པའི་བློས་ཇི་ལྟ་བ་བཞིན་དུ་བསམ་དུ་མེད་པའི་ཡོན་ཏན། ལས་ཉོན་གཉིས་ཅི་རིགས་པ་
མེད་པ། ཚུལ་མིན་ཡིད་བྱེད་ཀྱི་རྣམ་པར་རྟོག་པ་མེད་པ། ལམ་གྱི་ངོ་བོ་སྒྲིབ་པ་དང་མ་འདྲེས་པས་དག་པ། གསལ་བ་ཇི་ལྟ་བ་དང་ཇི་སྙེད་པ་རིག་པ། མི་མཐུན་ཕྱོགས་ཀྱི་གཉེན་པོ་བྱེད་པའི་ཡོན་ཏན། གང་ཞིག་ལ་ཆགས་པ་དང་བྲལ་བའི་འགོག་
བདེན་གྱི་ཡོན་ཏན། གང་གིས་ཆགས་པ་དང་བྲལ་བར་བྱེད་པ་ལམ་བདེན་གྱི་ཡོན་ཏན་རྣམས་དང་ལྡན་པའི་ཕྱིར་ཏེ། དེ་ཉིད་ལས། བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་ཉིད་ཀྱིས། །གང་ཞིག་གང་གིས་ཆགས་བྲལ་
བ༑ ༑བདེན་གཉིས་མཚན་ཉིད་ཅན་དེ་ཆོས། །ཞེས་གསུངས་པའི་ཕྱིར། དེ་ཡང་བསྡུ་ན་གཉིས་སུ་འདུ་སྟེ། དང་པོ་གསུམ་འགོག་བདེན་གྱི་ཡོན་ཏན་དང། ཕྱི་མ་གསུམ་ལམ་བདེན་གྱི་ཡོན་ཏན་ཡིན་པའི་ཕྱིར་ཏེ། དེ་ཉིད་ལས། ཆགས་བྲལ་གཉིས་

[145A]༄༅། །ནི་འགོག་པ་དང། །ལམ་གྱི་བདེན་པ་དག་གིས་བསྡུས། །ཞེས་གསུངས་པའི་ཕྱིར། རིག་གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་འཕགས་པའི་གང་ཟག་དགེ་འདུན་དཀོན་མཆོག་གི་མཚན་ཉིད། དབྱེ་ན་
སྒྲས་བརྗོད་རིགས་ཀྱི་སྒོ་ནས་ཀུན་རྫོབ་པའི་དགེ་འདུན་དཀོན་མཆོག་དང། དོན་དམ་པའི་དགེ་འདུན་དཀོན་མཆོག་གཉིས་ལས། དང་པོ་དང། འཕགས་པའི་གང་ཟག་དོན་གཅིག་གཉིས་པ་ནི། འགོག་བདེན་དང། ལམ་བདེན་ལྟ་བུའོ། །
ཐེག་ཆེན་གྱི་དགེ་འདུན་དཀོན་མཆོག་ཆོས་ཅན། ཡོན་ཏན་བརྒྱད་དང་ལྡན་ཏེ། ཇི་ལྟ་བ་རིག་པའི་ཡོན་ཏན། ཇི་སྙེད་པ་རིག་པའི་ཡོན་ཏན། ནང་རིག་པའི་ཡོན་ཏན། རང་གི་ངོས་སྐལ་གྱི་ཆགས་ཐོགས་དམན་གསུམ་ཅི་རིགས་པས་དག་
པའི་ཡོན་ཏན་གསུམ། རིག་པའི་ཡོན་ཏན། གྲོལ་བའི་ཡོན་ཏན་དང་བརྒྱད་ཡོད་པའི་ཕྱིར་ཏེ། དེ་ཉིད་ལས། ཇི་ལྟ་ཇི་སྙེད་ནང་གི་ནི། །ཡེ་ཤེས་གཟིགས་པ་དག་པའི་ཕྱིར། །བློ་ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དང་ལྡན་ཉིད། །
ཅེས་གསུངས་པའི་ཕྱིར། དེ་ཡང་བསྡུ་ན་གཉིས་སུ་འདུ་སྟེ། དང་པོ་གསུམ་རིག་པའི་ཡོན་ཏན། ཕྱི་མ་གསུམ་གྲོལ་བའི་ཡོན་ཏན་དུ་འདུ་བ་ཡིན་པའི་ཕྱིར། ཁ་ཅིག་འདུས་མ་བྱས་ལ་སོགས་པའི་ཡོན་ཏན་བརྒྱད་པོ་གང་རུང་དང་ལྡན་པའི་
སྐྱབས་གནས་མཐར་ཐུག་སངས་རྒྱས་དཀོན་མཆོག་གི་མཚན་ཉིད་ཟེར་ན་མི་འཐད་དེ། སངས་རྒྱས་དཀོན་མཆོག་ཡིན་ན། དེ་བརྒྱད་ཀ་དང་ལྡན་པས་མ་ཁྱབ་པར་ཐལ། མཚན་ཉིད་འཐད་པའི་ཕྱིར། འདོད་མི་ནུས་ཏེ། གཟུགས་སྐུ་

[145B] ངོ་བོ་ཉིད་སྐུ་མཁྱེན་བརྩེ་ནུས་གསུམ་གྱི་ཡོན་ཏན་དང་ལྡན་པའི་ཕྱིར། དང་པོ་གྲུབ་སྟེ། དེ་སྤངས་པའི་ཡོན་ཏན་དང་ལྡན་པའི་ཕྱིར། གཉིས་པ་གྲུབ་སྟེ། དེ་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་
དང་ལྡན་པའི་ཕྱིར། ཁ་ཅིག་རིག་གྲོལ་གྱི་ཡོན་ཏན་བརྒྱད་དང་ལྡན་པའི་འཕགས་པའི་གང་ཟག་དགེ་འདུན་དཀོན་མཆོག་གི་མཚན་ཉིད་དུ་འདོད་པ་མི་འཐད་དེ། དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་བར་ཆད་མེད་ལམ་པ་
དེ་དེ་བརྒྱད་དང་མི་ལྡན་པའི་ཕྱིར་ཏེ། དེ་གྲོལ་བའི་ཡོན་ཏན་དང་མི་ལྡན་པའི་ཕྱིར། ཁ་ཅིག་སངས་རྒྱས་འཕགས་པ་དེ་དགེ་འདུན་དཀོན་མཆོག་མ་ཡིན་ཏེ། དེ་ཐེག་ཆེན་དགྲ་བཅོམ་ཡིན་པའི་ཕྱིར། ཁྱབ་སྟེ། དགེ་འདུན་ལ་སངས་རྒྱས་དཀོན་
མཆོག་གི་ཁོངས་སུ་རྟོགས་པ་ཉིད་ཀྱི་དགྲ་བཅོམ་པ་མ་གཏོགས་པ། ཞེས་གསུངས་པའི་ཕྱིར་ན་མ་ཁྱབ་སྟེ། ཐེག་ཆེན་དགྲ་བཅོམ་ཡིན་ན། འདིར་བསྟན་གདམས་ཡུལ་དུ་གྱུར་བའི་དགེ་འདུན་དཀོན་མཆོག་མ་ཡིན་དགོས་པ་ལུང་དེའི་དོན་ཡིན་པའི་
ཕྱིར༑ དེ་ལྟར་མ་ཡིན་ན་མཐར་ཐུག་གི་དཀོན་མཆོག་གསུམ་མེད་པར་ཐལ། སངས་རྒྱས་འཕགས་པ་དེ་དགེ་འདུན་དཀོན་མཆོག་མ་ཡིན་པའི་ཕྱིར། འདོད་ན། རྒྱུད་བླ་མ་ལས། དྲི་བཅས་དེ་བཞིན་ཉིད་དང་དྲི་མ་མེད། །དྲི་མེད་སངས་རྒྱས་
ཡོན་ཏན་རྒྱལ་བའི་མཛོད། །གང་ལས་དཀོན་མཆོག་དགེ་བ་གསུམ་འབྱུང་བ། །དོན་དམ་གཟིགས་པ་རྣམས་ཀྱི་ཡུལ་ཉིད་དོ། ཞེས་དང། དཀོན་མཆོག་གསུམ་པོ་འདི་ཡི་རིགས། །ཐམས་ཅད་གཟིགས་པ་རྣམས་ཀྱི་ཡུལ། །ཞེས་དང་

[146A]༄༅། །དེའི་དར་ཊཱིཀ་ལས། དོན་བསྡུ་ན། འདིར་དངོས་སུ་བསྟན་པའི་དཀོན་མཆོག་ནི་ས་དང་པོ་ཡན་ཆད་ཀྱི་དབང་དུ་བྱས་ཤིང། མཐར་ཐུག་གི་དཀོན་མཆོག་གསུམ་དུ་བསྒྲུབས་པས། ཐེག་པ་ཐུན་མོང་པར་ཐལ་བའི་
སྐྱོན་མེད་དེ། ཞེས་གསུངས་པ་མི་འཐད་པར་ཐལ་ལོ། །གཞན་ཡང། མཐར་ཐུག་གི་སྐྱབས་གསུམ་མེད་པར་ཐལ། མཐར་ཐུག་གི་དཀོན་མཆོག་གསུམ་མེད་པའི་ཕྱིར། འདོད་ན། སྐྱབས་གསུམ་པོ་དེ་གནས་སྐབས་ཀྱི་སྐྱབས་སུ་ཐལ་ལོ། །
འདོད་ན། སྐྱབས་གསུམ་རྒྱུད་ལྡན་གྱི་སློབ་པ་ཡོད་པར་ཐལ་ལོ། །ཁོ་ན་རེ། དགེ་འདུན་དཀོན་མཆོག་མཐར་ཐུག་གི་སྐྱབས་སུ་ཐལ། སྐྱབས་གསུམ་པོ་དེ་དེ་ཡིན་པའི་ཕྱིར་ན་མ་ཁྱབ། ཁ་ཅིག་སྐྱབས་གསུམ་ཡིན་པ་མེད་ཟེར་ན། མི་འཐད་
དེ༑ སངས་རྒྱས་འཕགས་པའི་ཡིད་ཀྱི་རྣམ་པར་ཤེས་པ་དེ་སངས་རྒྱས་དཀོན་མཆོག་དང། ཆོས་དཀོན་མཆོག་དགེ་འདུན་དཀོན་མཆོག་གསུམ་ག་ཡིན་པའི་ཕྱིར། དང་པོ་གྲུབ་སྟེ། སངས་རྒྱས་ཡིན་པའི་ཕྱིར། གཉིས་པ་གྲུབ་སྟེ་
ལམ་བདེན་ཡིན་པའི་ཕྱིར། གསུམ་པ་གྲུབ་སྟེ། འཕགས་པའི་གང་ཟག་ཡིན་པའི་ཕྱིར་ཏེ། ཡིད་ཀྱི་རྣམ་པར་ཤེས་པ་གང་ཟག་ཡིན་པའི་ཕྱིར་ཏེ། རྟོག་གེ་འབར་བ་ལས། ཁོ་བོ་ཅག་ཡིད་ཀྱི་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་
ཏེ༑ འདི་ལྟར་རྣམ་པར་ཤེས་པ་ཡང་སྲིད་པ་ལེན་པའི་ཕྱིར་བདག་ཡིན་ནོ། །ཞེས་དང། ཤེས་རབ་སྒྲོན་མེ་ལས། རྣམ་པར་ཤེས་པ་བདག་ཏུ་ཁས་བླངས་ནས། དོན་དམ་པར་བདག་མེད་པར་དམ་བཅས་པ་ལ་དམ་བཅའི་སྐྱོན་དུ་མི་འགྱུར་

[146B] ཅེས་དང། རྒྱན་སྣང་ལས། ཇེས་པའི་ཚིག་གི་ཚུལ་གྱིས་རྒྱུན་ཉིང་གང་ཟག་གཅིག་གོ་ཞེས་གསུངས་པའི་ཕྱིར། ཁ་ཅིག་ཀུན་རྫོབ་པའི་དགེ་འདུན་དཀོན་མཆོག་དང། དོན་དམ་པའི་དགེ་འདུན་དཀོན་མཆོག་འགལ་ཟེར་ན་མི་
འཐད་དེ། བྱང་འཕགས་ཡིན་ན། དོན་དམ་པའི་དགེ་འདུན་དཀོན་མཆོག་ཡིན་དགོས་པའི་ཕྱིར་ཏེ། དེ་ཡིན་ན་དོན་དམ་པའི་བྱང་ཆུབ་སེམས་དཔའ་ཡིན་དགོས་པའི་ཕྱིར་ཏེ། དོན་དམ་སེམས་བསྐྱེད་ཐོབ་པའི་བྱང་ཆུབ་སེམས་དཔའ་ལ་དེ་ལྟར་དགོས་
པའི་ཕྱིར་ཏེ། འཇུག་པ་ལས། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། །བྱང་ཆུབ་སེམས་དཔའ་ཞེས་བྱའི་སྒྲ་ཉིད་ཀྱིས་བསྙད་དོ། །ཞེས་གསུངས་པའི་ཕྱིར། གཉིས་པ་ནི། རྒྱུད་བླ་མ་ལས། སྟོན་པ་བསྟན་པ་སློབ་དོན་གྱིས། །ཐེག་པ་གསུམ་དང་
བྱེད་གསུམ་ལ། །མོས་པ་གསུམ་གྱིས་དབང་བྱས་ནས། །སྐྱབས་གསུམ་རྣམ་པར་བཞག་པ་ཡིན། །ཞེས་གསུངས། དོན་ནི། སྤྱིར་གསུང་རབ་ལས་སྐྱབས་གསུམ་གྱི་རྣམ་གཞག་གསུངས་པ་ཆོས་ཅན། དགོས་པ་ཡོད་དེ། ཐེག་ཆེན་ལམ་དུ་
ཞུགས་པ་རྣམས་ཀྱི་རང་གི་ཐོབ་བྱའི་སངས་རྒྱས་འབྲས་བུའི་སྐྱབས་དང། གཞན་རྒྱུད་ལ་གྲུབ་ཟིན་པའི་སངས་རྒྱས་རྒྱུའི་སྐྱབས་དང། རིགས་ཅན་གཞན་གཉིས་ཀྱི་ཡང་རྒྱུའི་སྐྱབས་དང། ལམ་ལ་མ་ཞུགས་ཀྱང་སངས་རྒྱས་དཀོན་མཆོག་ལ་
མཆོད་པ་དང་བཀུར་སྟི་བྱེད་པ་ལ་སོགས་པའི་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་སངས་རྒྱས་དཀོན་མཆོག་སྐྱབས་སུ་རྣམ་པར་བཞག་རང་རྒྱལ་གྱི་རིགས་ཅན་ལམ་དུ་ཞུགས་པ་རྣམས་ཀྱི་ཐོབ་བྱའི་འབྲས་བུ་

[147A]༄༅། །དང༑ ལམ་དུ་མ་ཞུགས་ཀྱང་དམ་པའི་ཆོས་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་ཆོས་དཀོན་མཆོག་སྐྱབས་སུ་རྣམ་པར་བཞག་ཉན་ཐོས་ཀྱི་རིགས་ཅན་ལམ་དུ་ཞུགས་པ་རྣམས་ཀྱི་
ཐོབ་བྱའི་འབྲས་བུ་དང། ལམ་ལ་མ་ཞུགས་ཀྱང་དགེ་འདུན་དཀོན་མཆོག་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་དགེ་འདུན་དཀོན་མཆོག་སྐྱབས་སུ་རྣམ་པར་བཞག་པ་ཡིན་པའི་ཕྱིར། རྟགས་གསུམ་ག་གྲུབ་སྟེ་
སངས་རྒྱས་དཀོན་མཆོག་དེ་རྐང་གཉིས་རྣམས་ཀྱི་མཆོག་ཆོས་དཀོན་མཆོག་དེ་འདོད་ཆགས་དང་བྲལ་བ་རྣམས་ཀྱི་མཆོག་དགེ་འདུན་དཀོན་མཆོག་དེ་ཚོགས་རྣམས་ཀྱི་མཆོག་ཡིན་པའི་ཕྱིར། ཁ་ཅིག་རྒྱུན་མཐའ་བའི་རྒྱུད་ལ་
འབྱུང་འགྱུར་གྱི་རྣམ་མཁྱེན་དེ་དེའི་འབྲས་སྐྱབས་ཡིན་ཟེར་ན། དེ་ལ་ཁ་ཅིག་དེ་ཆོས་ཅན། དེའི་དུས་སུ་མེད་པར་ཐལ། དེའི་འབྲས་སྐྱབས་ཡིན་པའི་ཕྱིར། འདོད་མི་ནུས་ཏེ། ས་བོན་ལས་སྐྱེ་བཞིན་པའི་མྱུ་གུ་ས་བོན་གྱི་དུས་སུ་
ཡོད་པའི་ཕྱིར་ཏེ། དེ་ཡོད། དེ་མྱུ་གུའི་དུས་སུ་མེད་པའི་ཕྱིར། དང་པོ་གྲུབ་སྟེ། ས་བོན་འགག་བཞིན་པ་དང་མྱུ་གུ་སྐྱེ་བཞིན་པ་དུས་མཉམ་པའི་ཕྱིར་ན་མ་ཁྱབ། གཉིས་པ་མ་གྲུབ་ན། མྱུ་གུ་དེ་རང་དུས་སུ་སྐྱེ་བཞིན་པར་ཐལ་ལོ། །ཞེས་
ཟེར་ན། ས་བོན་ལས་སྐྱེ་བཞིན་པའི་མྱུ་གུ་མེད་དེ། དེ་ལྟར་མ་ཡིན་ན། དེ་ཁོ་ཁོ་རང་དུ་ཐལ། དེ་ཡོད་པའི་ཕྱིར། འདོད་ན། མྱུ་གུ་ཡིན་ན་ས་བོན་ལས་སྐྱེ་བཞིན་པ་ཡིན་དགོས་པར་ཐལ་ལོ། །དེས་ན་རྒྱུན་མཐའ་པའི་རྒྱུད་ལ་འབྱུང་

[147B] དེ་མེད་པའི་ཕྱིར། ཁ་ཅིག་བྱང་སེམས་ཚོགས་ལམ་པ་དང་རྒྱུད་ཐ་དད་དུ་གྱུར་པའི་དཀོན་མཆོག་གསུམ་པོ་དེ་དེའི་
རྒྱུའི་སྐྱབས་ཡིན་ཟེར་བ་མི་འཐད་དེ། དེ་དང་རྒྱུད་ཐ་དད་དུ་གྱུར་པའི་དེ་མེད་པའི་ཕྱིར་ཏེ། དེ་འདྲའི་སངས་རྒྱས་འཕགས་པ་མེད་པའི་ཕྱིར། སངས་རྒྱས་འཕགས་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར་ཏེ། བྱང་སེམས་
ཚོགས་ལམ་པ་དེ་དང་རྒྱུད་གཅིག་ཡིན་པའི་ཕྱིར། བྱང་སེམས་ཚོགས་ལམ་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར་ཏེ། སེམས་ཅན་ཡིན་ན་དེ་ཡིན་དགོས་པའི་ཕྱིར། ཁོ་ན་རེ། ཉན་ཐོས་དགྲ་བཅོམ་པ་ཆོས་ཅན། དེར་ཐལ་
དེའི་ཕྱིར། འདོད་ན། སངས་རྒྱས་འཕགས་པ་དེ་དང་རྒྱུད་གཅིག་ཡིན་པར་ཐལ་ལོ། །འདོད་ན། དེ་ཆོས་ཅན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་གང་ཟག་ཏུ་ཐལ། དེ་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་
པ་ཡིན་པའི་ཕྱིར་ན་མ་ཁྱབ་སྟེ། ལྷའི་དབང་པོ་བརྒྱ་བྱིན་ཆོས་ཅན། སྟོན་པ་ཤཱཀྱ་ཐུབ་པའི་གོ་འཕང་མངོན་དུ་བྱེད་ངེས་ཡིན་པར་ཐལ། དེ་དང་རྒྱུད་གཅིག་ཡིན་པའི་ཕྱིར། ཁྱབ་པ་ཁས། དེར་ཐལ། སྟོན་པ་ཤཱཀྱ་ཐུབ་པ་དེ་དང་རྒྱུད་
གཅིག་ཡིན་པའི་ཕྱིར་ཏེ། དེ་སྔོན་ལྷའི་དབང་པོ་བརྒྱ་བྱིན་གྱི་སྐྱེ་བ་བླངས་མྱོང་བའི་ཕྱིར། ཁ་ཅིག་རྒྱལ་པོ་ང་ལས་ནུས་དེ་ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པ་ཡིན་ཟེར་ན། དེ་ཆོས་ཅན། སྟོན་པ་ཤཱཀྱ་ཐུབ་པ་ཡིན་པར་ཐལ། ད་ལྟར་

[148A]༄༅། །གྱི་དུས་སུ་དེ་ཡིན་པའི་ཕྱིར། ཁོ་ན་རེ། དམ་བཅའ་དེར་ཐལ། དེ་སྟོན་པ་ཤཱཀྱ་ཐུབ་པའི་དུས་སུ་དེ་ཡིན་པའི་ཕྱིར་ཏེ། དེ་དེའི་དུས་སུ་དེར་གྱུར་པའི་ཕྱིར་ན་མ་ཁྱབ། གཞན་ཡང། སྟོན་པ་ཤཱཀྱ་ཐུབ་པ་དེ་རྒྱལ་པོ་ང་
ལས་ནུས་ཀྱི་དུས་སུ་རྒྱལ་པོ་ང་ལས་ནུས་སུ་ཐལ། རྒྱལ་པོ་ང་ལས་ནུས་སྟོན་པ་ཤཱཀྱ་ཐུབ་པའི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར། འདོད་ན། དེ་ཆོས་ཅན། དེའི་དུས་སུ་སྟོན་པ་ཤཱཀྱ་ཐུབ་པའི་རྒྱུ་ཡིན་པར་ཐལ། དེའི་
དུས་སུ་རྒྱལ་པོ་ང་ལས་ནུས་ཡིན་པའི་ཕྱིར། འདོད་མི་ནུས་ཏེ། དེའི་དུས་སུ་སྟོན་པ་ཤཱཀྱ་ཐུབ་པ་ཁྱོད་ཀྱི་རྒྱུ་ཡིན་པའི་ཕྱིར། ཁ་ཅིག་མདུན་གྱི་སྐྱེས་བུ་ལན་འདེབས་པ་པོ་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པ་དེ་ད་ལྟར་
མེད༑ ཟེར་ན། དེ་ད་ལྟར་ཡོད་པར་ཐལ། དེའི་འབྲས་སྐྱབས་མཐར་ཐུག་ཏུ་གྱུར་པའི་དཀོན་མཆོག་གསུམ་པོ་དེ་ད་ལྟར་ཡོད་པའི་ཕྱིར། ཁོ་ན་རེ། རྒྱལ་པོ་ང་ལས་ནུས་ཆོས་ཅན། ད་ལྟར་གྱི་དུས་སུ་སེམས་ཅན་ཡིན་པར་ཐལ། སེམས་
ཅན་ཡིན་པའི་ཕྱིར། ཁྱབ་སྟེ། སངས་རྒྱས་འཕགས་པ་ཡིན་ན། ད་ལྟར་གྱི་དུས་སུ་སངས་རྒྱས་འཕགས་པ་ཡིན་དགོས་པའི་ཕྱིར་ཟེར་ན། མདུན་གྱི་སྐྱེས་བུ་ལན་འདེབས་པ་པོ་སངས་རྒྱས་པའི་སངས་རྒྱས་འཕགས་པ་ཆོས་ཅན་
དེར་ཐལ། དེའི་ཕྱིར། འདོད་ན། མདུན་གྱི་སྐྱེས་བུ་ལན་འདེབས་པ་པོ་ད་ལྟར་གྱི་དུས་སུ་སངས་རྒྱས་ཟིན་པར་ཐལ། འདོད་པའི་ཕྱིར་ཟེར། ཁ་ཅིག་གིས། གང་ཟག་དེའི་འབྲས་སྐྱབས་སུ་གྱུར་པའི་སངས་རྒྱས་འཕགས་པ་ཡིན་ན་

[148B] ཟེར་ན། སངས་རྒྱས་འཕགས་པ་དང་དུས་མཉམ་དུ་གྱུར་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གསལ་སླའོ། །གསུམ་པ་ལ་ཀུན་རྫོབ་པའི་སྐྱབས་དང། དོན་
དམ་པའི་སྐྱབས་གཉིས་ལས། དང་པོ་ནི། རྒྱུད་བླ་མ་ལས། སྤང་ཕྱིར་བསླུ་བའི་ཆོས་ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམ་གཉིས་དང་འཕགས་པའི་ཚོགས། །གཏན་གྱི་སྐྱབས་མཆོག་མ་ཡིན་ནོ། །
ཞེས་གསུངས་པའི་ཕྱིར། དོན་ནི། གདུལ་བྱའི་རྒྱུད་ཀྱིས་བསྡུས་པའི་གསུང་རབ་ཡན་ལག་བཅུ་གཉིས་ཆོས་ཅན། མཐར་ཐུག་གི་སྐྱབས་མ་ཡིན་ཏེ། ལུང་དོན་མངོན་པར་རྟོགས་པ་མཐར་ཐུག་པའི་ཚེ་གཟིངས་ལྟར་དུ་སྤང་བར་བྱ་བ་ཡིན་པའི་ཕྱིར་
ཏེ༑ མདོ་སྡེའི་རྒྱན་ལས། དོན་ཤེས་པས་ནི་ཆོས་རྣམས་ཀུན། །གཟིངས་དང་འདྲ་བ་ཉིད་དུ་རིགས། །ཞེས་དང། རྒྱུད་བླ་མའི་འགྲེལ་བར། ཆོས་ནི་རྣམ་པ་གཉིས་ཏེ། བསྟན་པའི་ཆོས་དང། རྟོགས་པའི་ཆོས་སོ། །དེ་ལ་བསྟན་པའི་ཆོས་ནི་
མདོ་སྡེ་ལ་སོགས་པ་བསྟན་པ་བརྗོད་པ་སྟེ་མིར་དང་ཚིག་དང་ཡི་གེའི་ཚོགས་ཀྱིས་བསྡུས་པའོ། །དེ་ཡང་ལམ་མངོན་པར་རྟོགས་པ་མཐར་ཐུག་པའི་ཕྱིར་གཟིངས་ལྟ་བུའོ། །ཞེས་བཤད། ཞེས་གསུངས། སློབ་པའི་རྒྱུད་ཀྱི་ལམ་བདེན་ཆོས་
ཅན༑ མཐར་ཐུག་གི་སྐྱབས་མ་ཡིན་ཏེ། རང་གི་གཟིགས་ངོར་རང་ཉིད་དྲི་མ་མཐའ་དག་དང་བྲལ་བ་ལྟར་སྣང་ཡང་དྲི་མ་མཐའ་དག་དང་མ་བྲལ་བའི་རྫུན་པ་སླུ་བའི་ཆོས་ཅན་ཡིན་པའི་ཕྱིར། དེ་ཆོས་ཅན། མཐར་ཐུག་གི་སྐྱབས་མ་ཡིན་ཏེ་

[149A]༄༅། །དྲི་མ་དང་བཅས་པའི་གནས་སྐབས་ལས་དྲི་མ་དང་བྲལ་བའི་གནས་སྐབས་གཞན་དུ་འགྱུར་དགོས་པའི་མི་རྟག་པ་ཡིན་པའི་ཕྱིར། དེ་ལྟར་ཡང་དེ་ཉིད་ལས། རྟོགས་པའི་ཆོས་ནི་རྒྱུ་དང་འབྲས་བུའི་དབྱེ་བས་རྣམ་
པ་གཉིས་ཏེ། འདི་ལྟ་སྟེ། ལམ་གྱི་བདེན་པ་དང་འགོག་པའི་བདེན་པ་སྟེ། གང་གིས་དང་གང་རྟོགས་པ་ཞེས་བྱ་བས་སོ། །དེ་ལ་ལམ་ནི་འདུས་བྱས་ཀྱི་མཚན་ཉིད་དུ་གཏོགས་ལ། འདུས་བྱས་ཀྱི་མཚན་ཉིད་དུ་གཏོགས་པ་ཞེས་བྱ་བས་
སོ༑ ༑དེ་ལ་ལམ་ནི་འདུས་བྱས་ཀྱི་མཚན་ཉིད་དུ་གཏོགས་ལ། འདུས་བྱས་ཀྱི་མཚན་ཉིད་དུ་གཏོགས་པ་གང་ཡིན་པ་དེ་ནི་རྫུན་པ་སླུ་བའི་ཆོས་ཅན་ནོ། །གང་རྫུན་པ་སླུ་བའི་ཆོས་ཅན་དེ་ནི་མི་བདེན་པ། གང་མི་བདེན་པ་དེ་ནི་མི་རྟག་པ་
གང་མི་རྟག་པ་དེ་ནི་སྐྱབས་མ་ཡིན་ནོ། །ཞེས་གསུངས། ལྷག་མེད་མྱང་འདས་ཆོས་ཅན། མཐར་ཐུག་གི་སྐྱབས་མ་ཡིན་ཏེ། ཉོན་མོངས་པ་དང་སྡུག་བསྔལ་མེད་པ་ཙམ་གྱིས་རབ་ཏུ་ཕྱེ་བ་ཡིན་པའི་ཕྱིར་ཏེ། དེ་ཉིད་ལས། ལམ་དུ་མ་
གཏོགས་པའི་འགོག་པ་གང་ཡིན་པ་དེ་ཡང་ཉན་ཐོས་ཀྱི་ཚུལ་གྱི་མར་མེ་རྒྱུན་ཆད་པ་བཞིན་དུ་ཉོན་མོངས་པ་དང་སྡུག་བསྔལ་མེད་པ་ཙམ་གྱིས་རབ་ཏུ་ཕྱེ་བ་མེད་པ་ནི་སྐྱབས་སམ་སྐྱབས་མ་ཡིན་པར་འགྱུར་བ་ལས་འོས་པ་མ་ཡིན་ནོ། །
ཞེས་གསུངས་པའི་ཕྱིར། ས་བཅུ་པ་བ་དང་ཉན་རང་དགྲ་བཅོམ་པ་རྣམས་ཆོས་ཅན། མཐར་ཐུག་གི་སྐྱབས་མ་ཡིན་ཏེ། ཤེས་སྒྲིབ་ཀྱི་འཇིགས་པ་དང་བཅས་པའི་ཕྱིར་ཏེ། དེ་ཉིད་ལས། དགེ་འདུན་ཞེས་བྱ་བ་ནི་ཐེག་པ་གསུམ་དང་

[149B] །དེ་ཡང་རྟག་ཏུ་འཇིགས་པ་དང་བཅས་པ་དེ་ལ་སྐྱབས་སུ་སོང་བ་ངེས་པར་འབྱུང་བ་འཚོལ་བ་བསླབ་པ་དང་བཅས་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཞུགས་པ་མ་ཡིན་ནོ། །ཇི་ལྟར་འཇིགས་
པ་དང་བཅས་ཤེ་ན། གང་གི་ཕྱིར་དགྲ་བཅོམ་པ་ཡང་སྲིད་ཟད་པ་རྣམས་ཀྱང་བག་ཆགས་མ་སྤངས་པའི་ཕྱིར་རྟག་ཏུ་རྒྱུན་མི་ཆད་པར་འདུ་ཤེས་ཐམས་ཅད་ལ་མི་ཟད་པར་འཇིགས་པའི་འདུ་ཤེས་ཉེ་བར་གནས་པར་འགྱུར་ཏེ། དཔེར་ན་
རལ་གྲི་གདེངས་པའི་གཤེད་མས་སྐྱེས་བུ་ལ་བྱ་བ་བཞིན། དེས་ན་དེ་དག་ཀྱང་གཏན་དུ་མེད་པའི་ངེས་པར་འབྱུང་བ་མ་ཡིན་ནོ། །སྐྱབས་ནི་སྐྱབས་འཚོལ་བར་རིགས་པ་ཡིན་ནོ། །ཞེས་གསུངས་པའི་ཕྱིར། གཉིས་པ་ནི། འོ་ན༑ དོན་དམ་
པའི་སྐྱབས་དེ་གང་ཞེ་ན། དེ་ཡོད་དེ། སངས་རྒྱས་ཉག་གཅིག་མཐར་ཐུག་པའི་སྐྱབས་ཡིན་པའི་ཕྱིར་ཏེ། དེ་ནི་བདེན་གཉིས་ཀྱི་ཡོན་ཏན་མཐར་ཕྱིན་པའི་ཆོས་ཀྱི་རྟེན་ཅན་ཡིན་པའི་ཕྱིར་ཏེ། རྒྱུད་བླ་མ་ལས། དམ་པའི་དོན་དུ་འགྲོ་བ་ཡི། །
སྐྱབས་ནི་སངས་རྒྱས་ཉག་གཅིག་ཡིན། །ཐུབ་པ་ཆོས་ཀྱི་སྐུ་ཅན་ཕྱིར། །ཞེས་གསུངས་པའི་ཕྱིར། ལོན་མཐར་ཐུག་གི་སྐྱབས་ལ་དཀོན་མཆོག་གསུམ་མ་ཚང་བར་འགྱུར་རོ། །ཞེ་ན༑ དེ་ལ་དེ་གསུམ་ཚང་སྟེ། སྐྱབས་གསུམ་གྱི་ཟླས་
ཕྱེ་བའི་ཚོགས་དགེ་འདུན་དེ་ཡང་སངས་རྒྱས་ཐོབ་པ་ན་སྐྱབས་དེའི་མཐར་ཐུག་པར་འགྱུར་བའི་ཕྱིར་ཏེ། དེ་ཉིད་ལས། ཚོགས་ཀྱང་དེ་ཡི་མཐར་ཐུག་ཕྱིར། །ཞེས་དང། གསེར་ཕྲེང་ལས། ཚོགས་ཀྱང་དེ་ཡི་མཐར་ཐུག་ཕྱིར། །

[150A]༄༅། །ཞེས་མཐར་ཐུག་གི་སྐྱབས་ལ་དཀོན་མཆོག་གསུམ་མ་ཚང་ངམ་སྙམ་པའི་ལོག་རྟོག་གཅད་པའི་ཕྱིར་དུ་གསུངས། ཞེས་གསུངས་པའི་ཕྱིར། དེས་ན་ཁྱོད་ཡིན་པའམ་ཁྱོད་ཀྱི་ནང་ཚན་དུ་གྱུར་པའི་དོན་དམ་པའི་
སྐྱབས་མེད་པ་གང་ཞིག་དངོས་པོའི་གནས་ཚོད་ལ་ལམ་གྱི་བགྲོད་པ་མཐར་མཐུག་པའི་སྐྱབས། ཀུན་རྫོབ་པའི་སྐྱབས་ཀྱི་མཚན་ཉིད། དེ་དང་གནས་སྐབས་ཀྱི་སྐྱབས་དོན་གཅིག་དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་
པའི་སྐྱབས། དོན་དམ་པའི་སྐྱབས་ཀྱི་མཚན་ཉིད། དེ་དང་མཐར་ཐུག་གི་སྐྱབས་དོན་གཅིག་རོང་ཊཱིཀ་པ་ན་རེ། ལུང་གི་ཆོས་དཀོན་མཆོག་ཆོས་ཅན། མཐར་ཐུག་གི་སྐྱབས་མ་ཡིན་ཏེ། དོན་མངོན་པར་རྟོགས་པ་མཐར་ཐུག་པའི་ཚེ་
གཟིངས་ལྟར་སྤང་བར་བྱ་བ་ཡིན་པའི་ཕྱིར། སློབ་པའི་ལམ་བདེན་ཆོས་ཅན། མཐར་ཐུག་གི་སྐྱབས་མ་ཡིན་ཏེ། བརྫུན་པ་སླུ་བའི་ཆོས་ཅན་ཡིན་པའི་ཕྱིར། སློབ་པའི་འགོག་བདེན་ཆོས་ཅན། མཐར་ཐུག་གི་སྐྱབས་མ་ཡིན་ཏེ། མེད་དགག་
ཡིན་པའི་ཕྱིར། སློབ་པ་འཕགས་པ་ཆོས་ཅན། མཐར་ཐུག་གི་སྐྱབས་མ་ཡིན་ཏེ། ཤེས་སྒྲིབ་ཀྱི་འཇིགས་པ་དང་བཅས་པའི་ཕྱིར། ཞེས་ཟེར་ན། ལུང་གི་ཆོས་དཀོན་མཆོག་ཡིན་ན། མཐར་ཐུག་གི་སྐྱབས་མ་ཡིན་དགོས་པར་ཐལ་
དམ་བཅའ་འཐད་པའི་ཕྱིར། འདོད་ན། སངས་རྒྱས་རང་རྒྱུད་ཀྱིས་བསྡུས་པའི་བཀའ་ཆོས་ཅན། དེར་ཐལ། དེའི་ཕྱིར། གཟུགས་སྐུ་གཉིས་ཆོས་ཅན། དམ་བཅའ་གཉིས་པ་ལ། དེར་ཐལ། དེའི་ཕྱིར། འདུས་བྱས་ཡིན་པའི་ཕྱིར་

[150B] རྩ་བ་ཤེས་རབ་ལས། འདུས་བྱས་ཐམས་ཅད་སླུ་བའི་ཆོས། །དེས་ན་དེ་དག་བརྫུན་པ་ཡིན། །ཞེས་གསུངས་པའི་ཕྱིར། ངོ་བོ་ཉིད་སྐུ་ཆོས་ཅན། དམ་བཅའ་གསུམ་པ་ལ། དེར་ཐལ། དེའི་ཕྱིར། དེ་གསུམ་ག་ལ་འདོད་ན། མཐར་
ཐུག་གི་སྐྱབས་མེད་པར་ཐལ་ལོ། །དེ་ལྟར་ཡང། རྣམ་བཤད་ལས། ཁ་ཅིག་འདུས་བྱས་ཡིན་ན་མཐར་ཐུག་གི་སྐྱབས་མ་ཡིན་པས་ཁྱབ་པར་བསྟན་པར་འདོད་པ་ནི་སངས་རྒྱས་ཀྱི་ལམ་བདེན་དང་གཟུགས་སྐུ་རྣམ་པ་གཉིས་མཐར་
ཐུག་གི་སྐྱབས་ཡིན་པ་འགོག་པའི་ལོག་རྟོག་གི་ཐ་ཆད་དུ་ཤེས་པར་བྱ་ལ་རྒྱང་རིང་དུ་སྤང་བར་བྱའོ། །ཞེས་དང། མེད་དགག་གཏན་ཚིགས་སུ་འགོད་པ་སོགས་ནི་དོན་མ་རྟོགས་བཞིན་དུ་རྣམ་གཞག་བྱེད་པ་ནི་སངས་རྒྱས་ཀྱི་བསྟན་
པ་དྲི་མ་ཅན་དུ་འགྱུར་བས་གཏང་སྙོམས་སུ་བཞག་ན་མཛེས་སོ། །ཞེས་གསུངས། ཁོ་ན་རེ། ལས་རྒྱུ་འབྲས་ཆོས་ཅན། བརྫུན་པ་སླུ་བའི་ཆོས་ཅན་ཡིན་པར་ཐལ། འདུས་བྱས་ཡིན་པའི་ཕྱིར། འདོད་ན། བསླུ་བར་ཐལ། འདོད་
པའི་ཕྱིར་ན་མ་ཁྱབ། འདོད་ན། དེ་བརྫུན་པར་ཐལ། བརྫུན་པ་ཡིན་པའི་ཕྱིར་ན་མ་ཁྱབ། དེ་ཆོས་ཅན། བདེན་པ་ཡིན་པར་ཐལ། བདེན་པའི་ཕྱིར་ན་མ་ཁྱབ། དེ་ཆོས་ཅན། མི་སླུ་བ་ཡིན་པར་ཐལ། མི་སླུ་བའི་ཕྱིར་ན་མ་ཁྱབ་སྟེ་
རི་བོང་རྭ་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་ཕྱིར། ཁྱབ་པ་ཁས། སངས་རྒྱས་ཀྱི་བཀའ་ཆོས་ཅན། བདེན་པ་ཡིན་པར་ཐལ། བདེན་པའི་ཕྱིར། ཁྱབ་པ་ཁས། ཁ་ཅིག་གཟུགས་སྐུ་གཉིས་ཀུན་རྫོབ་པའི་

[151A]༄༅། །སྐབས་དང། ཐེག་ཆེན་གྱི་མཐོང་ལམ་དོན་དམ་པའི་སྐབས་ཡིན་ཟེར་ན་མི་འཐད་དེ། ཀུན་རྫོམ་པའི་སྐབས་ཡིན་ན། གནས་སྐབས་ཀྱི་སྐྱབས་ཡིན་དགོས། དོན་དམ་པའི་སྐྱབས་ཡིན་ན། མཐར་ཐུག་
གི་སྐྱབས་ཡིན་དགོས་པའི་ཕྱིར། བཞི་པ་ནི། དཀོན་མཆོག་གསུམ་ཆོས་ཅན། ཁྱོད་ལ་དཀོན་མཆོག་རིན་པོ་ཆེ་ཞེས་བཇོད་པའི་རྒྱུན་མཚན་ཡོད་དེ། ཡིད་བཞིན་གྱི་ནོར་བུ་རིན་པོ་ཆེ་དང་ཆོས་མཐུན་རྣམ་པ་དྲུག་ཡོད་པས་
དེ་ལྟར་བརྗོད་པའི་པྱིར། ཆོས་མཐུན་དྲུག་ཡོད་དེ། འཇིག་རྟེན་དུ་འབྱུང་བ་དཀོན། དྲི་མ་མེད། མདོ་ཤེས་ལ་སོགས་པའི་མཐུ་དང་ལྡན། བསམ་པ་དགེ་བའི་རྒྱན་རྣམས་ཀྱི་མཆོག་ཏུ་གྱུར་པ་དང། ཡོན་ཏན་རྣམས་ཀྱི་
མཆོག་ཏུ་གྱུར་པ་དང། ཆགས་སྡང་གིས་གཞན་དབང་དུ་མི་འགྱུར་བའི་ཕྱིར་ཏེ། རྒྱུད་བླ་མ་ལས། འབྱུང་བ་དཀོན་ཕྱིར་མེད་པྱིར། མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་པྱིར། །འགྱུར་བ་
མེད་ཕྱིར་དཀོན་ཆོག་ཉིད། །ཆེས་གསུངས་པའི་ཕྱིར། གཉིས་པ་མདོ་སྡེའི་རྒྱན་ལས་གསུངས་ཚུལ་ནི། ཆེ་བ་ལྔ་ལྡན་གྱི་སྐབས་མདོར་བསྟན་པ། དེ་ཉིད་རྒྱས་པར་བཤད་པ། ཐེག་ཆེན་གྱི་སྐྱབས་འགྲོ་མཆོག་ཏུ་སྒྲུབ་
པ་དང་གསུམ་ལས། དང་པོ་ནི། ཐེག་པ་མཆོག་གི་ཕྱིར་སྐྱབས་སུ་སོང་བ་གང་ཡིན་པ་དེ་ཆོས་ཅན། སྐྱབས་སུ་སོང་བ་རྣམས་ཀྱི་ནང་ནས་མཆོག་ཆེས་བྱ་སྟེ། དམིགས་པ་ཀུན་ཏུ་འགྲོ་བ། སྒྲུབ་པ་ཁས་ལེན་ཆེ་བ། རྟོགས་

[151B] ཉན་རང་ཟིལ་གྱིས་གནོད་པ། དབྱེ་བའི་རང་བཞིན་གྱི་སྒོ་ནས་ཀྱད་པར་དུ་འཕགས་པ་ཡིན་པའི་ཕྱིར་ཏེ། དམོ་སྡེའི་རྒྱན་ལས། ཀུན་ཏུ་འགྲོ་དང་ཁས་ལེན་རྟོགས་དང་ཟིལ་གནོད་པར། །དབྱེ་བའི་རང་བཞི་
དོན་རྣམ་བཞི་ཡི་ཁྱད་པར་གྱིས། །ཐེག་པ་མཆོག་ཕྱིར་དཀོན་མཆོག་སྐྱབས་རར་སོང་བ་གང། །དེ་ནི་སྐྱབས་སུ་སོང་བ་རྣམས་ཀྱི་ཆོག་ཅེས་བྱ། །ཞེས་གསུངས་པའི་ཕྱིར། གཉིས་པ་ལ་ལྔ་ཡོད་པའི་དབང་པོ་ནི། བློ་ལྡན་རྒྱལ་སྲས་
ཕགས་པ་ཆོས་ཅན། སེམས་ཅན་ཀུན་ཏུ་འགྲོ་བ་ཡིན་ཏེ། སེམས་ཅན་ཐམས་ཅད་འཁོར་བ་ལས་བསྲལ་བའི་ཕྱིར་ཞུགས་བ་ཡིན་པའི་ཕྱིར། དེ་ཆོས་ཅན། ཐེག་པ་ཀུན་ཏུ་འགྲོ་བ་ཡིན་ཏེ། ཏེཧྒ་པ་གསུམ་གྱི་ལམ་ཉམས་སུ་ལེན་པ་ལ་
མཁས་པའི་ཕྱིར། དེ་ཆོས་ཅན། ཡེ་ཤེས་ཀུན་ཏུ་འགྲོ་བ་ཡིན་ཏེ། བདག་མེད་གཉིས་ཀ་ལ་མཁས་པ་དང་ལྡན་པའི་ཕྱིར། དེ་ཆོས་ཅན། མྱང་འདས་ཀུན་ཏུ་འགྲོ་བ་ཡིན་ཏེ། སྲིད་ཞིའི་ཆོས་ཀྱི་བདག་གིས་སྟོང་པར་རོ་ཅིག་ཏུ་རྟོགས་
པའི་ཕྱིར། དེ་འདྲའི་བློ་ལྡན་དེ་སྐབས་འདིར་དམིགས་པ་ཀུན་ཏུ་འགྲོ་བར་ཤེས་པར་བྱ་སྟེ། དེ་ལྟར་བསྒྲུབས་ཟིན་པའི་ཕྱིར་ཏེ། དེ་ཉིད་ལས། གང་ཞིག་སེམས་ཅན་ཐམས་ཅད་བསྒྲལ་བར་ཞུགས་པ་དང། ཐེག་པ་ཡེ་ཤེས་ཀུན་ཏུ་འགྲོ་
ལ་མཀས་པར་ལྡན། །གང་ཞིག་མྱ་ངན་འདས་ལ་འཁོར་ཞི་རི་གཅིག་པ། །དེ་འདྲའི་བློ་ལྡན་དེ་འདིར་ཀུན་འགྲོར་ཤེས་པར་བྱ། །ཞེས་གསུངས་པའི་ཕྱིར། རྒྱལ་སྲས་འཕགས་པ་ཆོས་ཅན། དགའ་བ་མང་པོས་བྱང་ཆུབ་

[152A]༄༅། །མཆོག་དོན་དུ་གཉེར་ཏེ། དེའི་ཡོན་ཏན་ཤེས་པའི་སྨེས་དཔའ་ཡིན་པའི་ཕྱིར། དེ་ཆོས་ཅན། སྒྲུབ་པའི་ཁྱད་པ་དང་ལྡན་སྟེ། སྐྱོ་བ་མེད་པར་གཞན་དོན་གྱི་དཀའ་བ་ཡང་དག་པར་སྤྱོད་ནུས་པའི་ཕྱིར་
དེ་ཆོས་ཅན། ཐོབ་པའི་ཁྱད་པར་དང་ལྡན་ཏེ། རྣམ་པར་སངས་རྒྱས་ནས་སངས་རྒྱས་ཀུན་དང་སྤང་རྟོགས་མཉམ་པར་འགྱུར་པ་ཡིན་པའི་ཕྱིར། བློ་ལྡན་དེ་ནི་ཀས་ལེན་མཆོག་ཏུ་ཤེས་པར་བྱ་སྟེ། དེ་ལྟར་བསྒྲུབ་ཟིན་པའི་ཕྱིར་ཏེ། དེ་
ཉིད་ལས། གནག་ཞིག་དགའ་བ་མང་པོས་བྱང་ཆུབ་མཆོག་དོན་གཉེར། །གང་ཞིག་སྐྱོ་བ་མེད་པར་དཀའ་བ་ཡང་དག་སྤྱོད། །གང་ཞིག་རྣམ་སངས་རྒྱས་ནས་སངས་རྒྱས་ཀུན་མཉམ་འགྱུར། །བློ་ལྡན་དེ་ནི་ཁས་ལེན་མཆོག་ཏུ་ཤེས་པར་བྱ། །
ཞེས་གསུངས་པའི་ཕྱིར། གསུམ་པ་ནི། རྒྱལ་སྲས་འཕགས་པ་ཆོས་ཅན། རྟོགས་པའི་ཁྱད་པར་དང་ལྡན་ཏེ། བསོད་རྣམས་ཀྱི་ཕུང་པོ་ཆེན་པོ་ཐོབ། སྲིད་པ་གསུམ་གྱི་བླ་མར་གྱུར། སྲིད་པའི་བདེ་བ་ཐོབ། སྡུག་བསྔལ་གྱི་ཕུང་པོ་ཆེན་པོ་
རབ་ཏུ་ཞི་བར་བྱེད། བློ་ཆོག་མི་རྟོག་ཡེ་ཤེས་ཀྱི་བདེ་བ་ཐོབ་པའི་ཕྱིར། དེ་ཆོས་ཅན། དེ་ཆོས་ཅན། འབྲས་བུའི་ཁྱད་པར་ལྡན་ཏེ། ཆོས་མང་པོའི་ཕུང་པོ་མ་ཆོག་རབ་རྟག་པའི་སྐུ་སྟེ་སྟོབས་སོགས་དགེ་བའི་ཚོགས་བསགས། སྒྲིབ་གཉིས་ཀྱི་བག་
ཆགས་བཟློག་ཅིང་སྲིད་པ་དང་ཞི་བའི་མཐའ་ལས་རྣམ་པར་འགྲོལ་བ་ཐོབ་པའི་ཕྱིར་ཏེ། དེ་ཉིད་ལས། བསོད་ནམས་ཕུང་ཆེན་སྲིད་གསུམ་བླ་མ་སྲིད་པའི་བདེ་བ་དང། །སྡུག་བསྔལ་ཕུང་པོ་ཆེན་པོར་བཞི་བློ་མཆོག་བདེ་བ་དང། །ཆོས་མང་

[152B] །བདག་ཆགས་བཟློག་ཅིང་སྲིད་དང་ཞི་ལས་རྣམ་པར་གྲོལ་བ་ཐོབ། །ཆེས་གསུངས་པའི་ཕྱིར། བཞི་པ་ནི། རྒྱལ་སྲས་འཕགས་པ་ཆོས་ཅན། ཉན་རང་གི་ཆོགས་རྣམས་ཟིལ་གྱིས་གནོད་པ་ཡིན་
ཏེ། དེ་ལས་དགེ་བའི་རྩ་བ་རྒྱ་ཆེ་བ་དང། དོན་ཆེ་བ་དང། མཐའ་ཡས་པ་རྟག་ཏུ་རྒྱུན་མི་འཆད་པ་དང། ཟད་མི་ཤེས་པའི་ཡོན་ཏན་དང་ལྡན་པའི་ཕྱིར། དགེ་བ་བཞི་པོ་དེ་ནི་ཆོས་ཅན། བྱེད་ལས་གསུམ་དང་ལྡན་ཏེ། འཇིག་རྟེན་པ་དང་
འཇིག་རྟེན་ལས་འདས་པའི་སེམས་ཅན་ཡོངས་སུ་སྨིན་པར་བྱེད་པ། ཡོན་ཏན་ལ་དབང་འབྱོར་བ་རྙེད་པ། ལྷག་མེད་དུ་ཡོན་ཏན་ཟད་མི་ཤེས་པར་བྱེད་པའི་ཕྱིར་ཏེ་དེ་ཉིད་ལས། བློ་ལྡན་ཡན་ཐོས་ཚོགས་བཅས་དགེ་བ་རྒྱ་ཆེ་དོན་ཆེ་དང། །
མཐའ་ཡས་རྟག་རྒྱུམ་མི་འཆད་ཟད་མི་ཤེས་པས་ཟིལ་གིས་གནོད། །དགེ་བ་དེ་ཡང་འཇིག་རྟེན་འཇིག་རྟེན་མ་ཡིན་ཡོང་སྨིན་བྱེད། །དབང་འབྱོར་རྙེད་པ་དེ་ནི་ཕུང་པོ་ཞི་པོ་ཞི་བས་ཟད་མི་ཤེས། །ཞེས་གསུངས་པའི་ཕྱིར། ལྔ་པ་ནི། ཐེག་པ་
ཆེན་པོའི་སྐྱབས་འགྲོ་འདི་ཆོས་ཅན། ངོ་བོའི་དོན་དང་ལྡན་ཏེ། སངས་རྒྱས་མཆོག་ཉིད་ཀྱི་དངོས་པོ་འདོད་པས། དེ་སྐྱབས་སུ་ཁས་ལེན་པར་བྱེད་པའི་ཕྱིར། དེ་ཆོས་ཅན། རྒྱུའི་དོན་དང་ལྡན་ཏེ། སྙིང་བརྩེ་བ་ལས་བྱུང་བར་རིག་པར་བྱ་
བ་ཡིན་པའི་ཕྱིར། དེ་ཆོས་ཅན། འབྲས་བུ་དོན་དང་ལྡན་ཏེ། རྣམ་པ་ཀུན་མཁྱེན་པ་ཉིད་ཐོབ་པར་བྱེད་པའི་ཕྱིར། བྱེད་ལས་དང་ལྡན་ཏེ། སེམས་ཅན་ཐམས་ཅད་ཕན་བདེ་ལ་འགོད་ཅིང་གཞན་དོན་གྱི་དཀའ་སྤྱད་ལ་སྐྱོབ་མེད་པར་

[153A]༄༅། །བྱེད་པའི་ཕྱིར་ཡོན་ཏན་དུ་མ་དང་ལྡན་ཏེ། སྤང་བྱ་ལ་ངེས་པར་འབྱུང། ཚོགས་གཉིས་སྟོན་པའི་ཡོན་ཏན་དང་ལྡན་པའི་ཕྱིར། དབྱེ་ན་གཉིས་སུ་ཡོད་དེ། རགས་པ་བརྡ་ལས་བྱུང་བ། བྲ་བ་ཆོས་ཉིད་ཀྱི་
སྟོབས་ཀྱིས་ཐོབ་པ་གཉིས་ཡོད་པའི་ཕྱིར། བློ་ལྡན་རྣམས་ཀྱི་སྐྱབས་འགྲོ་འདི་ནི་ཐེག་དམན་གྱི་སྐྱབས་འགྲོ་ལས་མཆོག་ཏུ་གྱུར་པ་ཡིན་ཏེ། དེ་ལྟར་བསྒྲུབས་ཟིན་པའི་ཕྱིར་ཏེ། དེ་ཉིད་ལས། འདི་ནི་དེ་དངོས་འདོད་པས་ཁས་
ལེན་དེ་ཡང་སྙིང་བརྩེ་ལས་རིག་བྱ། །དེ་ལས་རྣམ་པ་ཀུན་མཀྱེན་ཕན་དང་དཀའ་ལ་སྐྱོ་བ་མེད། །ངེས་པར་འབྱུང་ལ་ཐེག་པ་ཀུན་གྱི་སྟོན་པའི་ཡོན་ཏན་རྟག་ཏུ་ལྡན། །བརྡ་དང་ཆོས་ཉིད་ཐོབ་པའི་བློ་ལྡན་རྣམས་ཀྱི་
དཀྱབས་འགྲོ་འདི་མཆོག་ཡིན། །ཞེས་གསུངས་པའི། གསུམ་པ། ཐེག་པ་ཆེན་པོ་ལ་སྐྱབས་སུ་སོང་བ་འགི་ཆོས་ཅན། རང་དོན་གྱི་ཆེ་བ་དང་ལྡན་ཏེ། ཚད་མེད་པའི་ཡོན་ཏན་འཕེལ་བར་འགྱུར་བ་ཡིན་པའི་ཕྱིར། གཞན་
དོན་གྱི་ཆེ་བ་དང་ལྡན་ཏེ། འགྲོ་ལ་སྙིང་རྗེས་ཁྱབ་པར་བྱེད་པའི་ཕྱིར། སྦྱོར་བའི་ཁྱད་པར་དང་ལྡན་ཏེ། མཚུངས་པ་མེད་པའི་འཕགས་པ་ཆེན་པོའི་ཆོས་རྒྱས་པར་མཛད་པའི་ཕྱིར་ཏེ། དེ་ཉིད་ལས། སྐྱབས་སུ་འགྲོ་བ་འདིར་
སོང་དོན་ཆེན་ལྡན། །དེ་ནི་ཚད་མེད་ཡིན་ཏན་འཕེལ་བར་འགྱུར། །འགྲོ་བ་འདི་ལ་སྙིང་རྗེའི་བསམ་པས་ཁྱབ། །མཚུངས་མེད་འཕགས་ཆེན་ཆོས་ཀྱང་རྒྱས་པར་བྱེད། །ཆེས་གསུངས་པའི་ཕྱིར། གསུམ་པ། ཉམས་སུ་

[153B] ཡུལ་གང་ལ་བརྟེན་ནས། རྒྱུ་གང་ལ་བརྟེན་ནས། ཚུལ་ཇི་ལྟར་སྐྱབས་སུ་འགྲོ་བ། སྐྱབས་སུ་སོང་བའི་ཕན་ཡོན། སྐྱབས་སུ་སོང་ནས་བསླབ་པར་བྱ་བའི་རིམ་པའོ། །དང་པོ་ནི། གྲོལ་བ་དོན་གཉེར་ཅན་
རྣམས་ཀྱི་བླ་ན་མེད་པའི་སྐྱབས་གནས་མཐར་ཐུག་ནི་དཀོན་མཆོག་རིན་པོ་ཆེ་ཡིན་ཏེ། མདོ་སྡེ་རྒྱལ་མཚན་དམ་པ་ལས། །འཇིགས་པས་སྐྲག་པའི་མི་རྣམས་ནི། །ཕལ་ཆེར་རི་དང་ནགས་ཚལ་དང། །ཀུན་དགའ་ནི་མཆོད་ཀྱི། །
ལྗོང་ཤིང་རྣམས་ལ་སྐྱབས་འགྲོ་སྟེ། །སྐྱབས་དེ་གཙོ་བོ་མ་ཡིན་ཞིང། །སྐྱབས་དེ་ཆོག་གྱུར་མ་ཀྱིན་ལ། །དཀྱབས་དེ་ལ་ནི་བརྟེན་ནས་ཀྱངྨ། སྡུག་བསྔལ་ཀུན་ལས་མི་འགྲོལ་གྱིས། །གང་ཚེ་གང་ཞིག་སངས་རྒྱས་དང། །ཆོས་དང་དགེ་འདུན་སྐྱབས་
སོང་བ། །སྡུག་བསྔལ་སྡུག་བསྔལ་ཀུན་འབྱུང་དང། །སྡུག་བསྔལ་ཡང་དག་འདས་བ་དང། །ཕགས་ལམ་ཡན་ལག་བརྒྱད་བདེ་བ། །མྱ་ངན་འདས་པར་འགྲོ་འགྱུར་དང། །ཞེས་སོགས་དང། སྤྱོད་འཇུག་ལས། གཙོ་བོ་རྒྱལ་བ་འགྲོ་བའི་མགོན། །
ཞེས་སོགས་དང། བསྟོད་པ་བརྒྱ་ལྔ་བཅུ་པ་ལས། །གང་ཞིག་ལ་ནི་ཉེས་པ་ཀུན། །གཏན་ནས་ཡོང་ཡེ་མི་མངའ་ཞིང། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་ལྡན་གྱུར་པ། །གལ་ཏེ་སེམས་ཞིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་
ཞིང། །ཞེས་དང། སྐྱབས་འགྲོ་བདུན་ཅུ་པ་ལས། །སངས་རྒྱས་ཆོས་དང་དགེ་འདུན་ནི། །ཐར་པ་འཅོད་པ་རྣམས་ཀྱི་སྐྱབས། །ཞེས་གསུངས་པའི་ཕྱིར། དེས་ན། དཀོན་མཆོག་གསུམ་པོ་ཆོས་ཅན། གྲོལ་བ་དོན་གཉེར་གྱི་སྐྱབས་སུ་འོང་ཏེ། རང་ཉིད་

[154A]༄༅། །འཇིགས་པ་མཐའ་དག་དང་བྲལ། གཞན་འཇིགས་པ་མྟཧཱ་དག་ལས་གྲོལ་པའི་ཐབས་ལ་མཁས། གཞན་ལ་ཐུགས་རྗེ་ཆེན་པོ་ཉེ་རིང་མེད་པར་ཀུན་ལ་འཇུག་ཅིང། ལུས་ཅན་མཐའ་དག་གི་མགོན་སྐྱབས་དང་
དཔུང་གཉེན་དམ་པ་མཛད་པའི་ཕྱིར། གཉིས་པ་སྐྱབས་འགྲོའི་རྒྱུ་ཡོད་དེ། རང་ཉིད་དུ་སྡུག་བསྔལ་མཐའ་དག་གིས་འཇིགས་ཤིང། དེ་ལས་སྐྱོབ་པའི་ནུས་པ་དཀོན་མཆོག་རིན་པོ་ཆེ་གསུམ་ལ་ཡོད་པར་ཤེས་པ་ནི། སྐྱབས་སུ་འགྲོ་བའི་རྒྱུ་ཕུན་
སུམ་ཚོགས་པ་ཡིན་ཏེ། དེ་ལ་བརྟེན་ནས་སྐྱབས་སུ་འགྲོ་བའི་བློ་གདོན་མི་ཟ་བར་འབྱུང་བའི་ཕྱིར། གསུམ་པ་སྐྱབས་སུ་འགྲོ་བའི་ཚུལ་ལམ་ངོ་བོ་ཡོད་དེ། རྒྱུ་གཉིས་པོ་དེ་ལ་བརྟེན་ནས་དཀོན་མཆོག་གསུམ་ལ་བསམ་པ་ཐག་པ་ནས་སྡུག་
བསྔལ་མཐའ་དག་ལས་དཀྱོབས་པར་བློ་ལིངས་ཀྱིས་སྒྱུར་ཞིང་དམ་བཅའ་ལ་ཁས་ལེན་པས་རབ་ཏུ་ཕྱེ་བའི་རིགས་སུ་གནས་པ། སྐྱབས་འགྲོའི་ངོ་བོ་ཡིན་པའི་ཕྱིར་ཏེ། སྤྱོད་འཇུག་ལས། བདག་ནི་འཇིགས་པས་རྣམ་སྐྲག་ནས། །ཀུན་ཏུ་བཟང་
ལ་བདག་ཉིད་འབུལ། །ཞེས་སོགས་གསུངས་པའི་ཕྱིར་རོ། །དེ་ལ་ངོ་བོའི་སྒོ་ནས་ལུས་ངག་གི་ཡིད་གསུམ་གྱི་སྐྱབས་འགྲོ་གསུམ་ཡོད། མཚན་གཞི་ནི་ལུས་ཀྱི་ཕྱག་སོགས་སོ། །དེ་ལ་དམན་མཆོག་གི་སྒོ་ནས་སྐྱེས་བུ་ཆུང་འབྲིང་ཆེན་པོའི་དེ་
གསུམ་དུ་ཡོད། དང་པོ་ནི། རང་ཉིད་ངན་འགྲོའི་སྡུག་བསྔལ་ཙམས་ལས་ཐར་པའི་ཕྱིར་སྐྱབས་སུ་འགྲོ་བ་ལྟ་བུ། གཉིས་པ་ནི། རང་ཉིད་འཁོར་བའི་སྡུག་བསྔལ་ལས་ཐར་པའི་ཕྱིར་དུ་དེ་ལ་སྐྱབས་སུ་སོང་བ་ལྟ་བུ། གསུམ་པ་ནི། སེམས་

[154B] །ས་མཚམས་ཀྱི་སྒོ་ནས། རྒྱུ་དུས་ཀྱི་སྐྱབས་འགྲོ་དང། འབྲས་དུས་ཀྱི་སྐྱབས་འགྲོ་གཉིས་ཡོད་དེ། དང་པོ་ནི། སེམས་ཅན་གྱི་རྒྱུད་ཀྱི་
སྐྱབས་འགྲོ་ལྟ་བུ། །གཉིས་པ་ནི། སངས་རྒྱས་ཀྱི་སའི་སྐྱབས་འགྲོ་ལྟ་བུའོ། །ཕྲ་རགས་ཀྱི་སྒོ་ནས་བརྡ་རྣམས་ལས་བྱུང་བའི་སྐྱབས་འགྲོ་དང། ཆོས་ཉིད་ཀྱི་སྟོབས་ཀྱིས་ཐོབ་པའི་དེ་གཉིས་ལས། དང་པོ་ནི་མཁན་སློབས་ལ་སོགས་པ་
གཞན་གྱིས་བསྟན་པའི་རྗེས་སུ་བཟུང་བའི་སྐྱབས་འགྲོ་ལྟ་བུའོ། །གཉིས་པ་ནི། སྔོན་སྐྱབས་འགྲོ་བྱས་བའི་བག་དཕྱགས་གློ་བུར་དུ་འཆར་བ་ལས་བྱུང་བ་དང། ཆོས་ཉིད་ཀྱི་གཟུགས་རྟོགས་པའི་མཐུན་ལས་བྱུང་བའི་སྐྱབས་འགྲོ་ལྟ་
བུའོ། །བཞི་པ་ཕན་ཡོན་ནི། སྐྱབས་སུ་སོང་བ་ཕན་ཡོན་ཁྱད་པར་ཅན་དང་ལྡན་ཏེ། སྡིག་ལྟུང་མཐའ་དག་འཇོམས་པར་བྱེད། ཚོགས་གཉིས་རླབས་པོ་ཆེ་རྫོགས་པར་བྱེད། ཉེར་འཚེ་ཐམས་ཅད་ལས་སྐྱོབས་པ་དང། སོ་ཐར་གྱི་སྡོམ་
པ་སོགས་ཡོན་ཏན་གསར་དུ་ཐོབ་པར་བྱེད་པ་དང། ཐོབ་ཟིན་མི་ཉམས་པར་སྤེལ་བ་དང། རིགས་སད་པར་བྱེད་པ། བྱང་ཆུབ་མྱུར་དུ་ཐོབ་པར་བྱེད་པ་ལ་སོགས་པའི་ཡོན་ཏན་དང་ལྡན་པའི་ཕྱིར། ཇི་ལྡད་དུ་ཡང། སྐྱབས་སོང་བསོད་
ནམས་གཟུགས་མཆིས་ནས། །སྟོང་གསུམ་འདི་ཡང་སྣོད་དུ་ཆུང། །རྒྱ་མཚོ་ཆེན་པོ་ཆུ་ཡི་གཏེར། །ཕུལ་གྱིས་གཞལ་བར་གལ་ནུས། །ཞེས་གསུངས་པའི་ཕྱིར། ལྔ་པ་ལ། སོ་སོའི་བསླབ་བྱ་དང། ཐུན་མོང་པའི་བསླབ་བྱ་གཉིས་ལས། དང་པོ་ལ། དགག་པའི་བསླབ་བྱ་དང་

[155A]༄༅། །སྒྲུབ་པའི་བསླབ་བྱ་གཉིས་ལས། དང་པོ་ནི། མྱང་འདས་ཀྱི་མདོ་ལས། གང་ཞིག་གསུམ་ལ་སྐྱབས་འགྲོ་བ། །དེ་ནི་ཡང་དག་དགེ་བསྙེན་ཏེ། ནམ་དུའང་ལྷ་ནི་གཞན་དག་ལ། །སྐྱབས་སུ་སོང་བ་མ་ཡིན་
ནོ། །དྨ་པའི་ཆོས་ལ་སྐྱབས་འགྲོ་བ། །འཚེ་ཞིང་གསོད་པའི་སེམས་དང་བྲལ། །དགེ་འདུན་ལ་ཡང་སྐྱབས་འགྲོ་བ། །མུ་སྟེགས་ཅན་དང་འགྲོགས་མི་བྱ། །ཞེས་གསུངས་པ་ལྟར་རོ། །གཉིས་པ་ནི། བཤེས་སྦྲིང་ལས། ཇི་ལྟར་
བདེ་གཤེགས་སྐུ་གཟུགས་ཤིང་ལ་སོགས། །བགྱིས་པ་ཇི་འདྲ་ཡང་རུང་མཁས་པས་མཆོད། །ཆེས་གསུངས་པ་ལྟར་རོ། །གཉིས་པ་ནི། དཀོན་མཆོག་གསུམ་ལ་རང་གི་སྲོག་ལས་ཀྱང་གཅེས་པར་བཟུང་བའི་སྒོ་ནས་རྒྱུན་ལྡན་དུ་
དྲན་པ་དང། ཕྱག་དང་མཆོད་པ་ལ་སོགས་པ་གུས་པར་བྱ་ཞིང། མ་དད་པའི་སེམས་སྐད་ཅིག་ཙམ་ཡང་མི་འབྱུང་བ་ལ་བསླབས་པར་བྱ་སྟེ། དེ་ལྟར་བྱས་པས་བདེ་ལེགས་ཐམས་ཅད་ཀྱི་གཞི་ཚུགས་པར་འགྱུར་བའི་ཕྱིར་ཏེ། རྗེ་བདག་
ཉིད་ཆེན་པོས་ཀྱང། སྐྱེད་དགུ་འཇིགས་རུང་འཁོར་བའི་གཡང་ས་རུ། །གྲོགས་མེད་གཅིག་པུ་ཀུན་ཏུ་རྒྱུ་བ་ན། །དཀོན་མཆོག་གསུམ་དང་འདྲ་བའི་སྐྱབས་གནས་མེད། །དེ་ཕྱིར་བསམ་པ་ཐག་པས་སྐྱབས་སུ་སོང། །ཞེས་
གསུངས་པའི་ཕྱིར།    ༈    མ་ཞེན་ཞེས་པས་བྱ་བ་ངན་ཞེན་གྱི་ལེ་ལོ་སྤོང་བྱེད་མ་ཞེན་པའི་བརྩོན་འགྲུས་ལ་གདམས་པ་དེ་འཆད་ན། དེའི་ཚུལ་གང་ཞེ་ན། འདི་ལ་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་

[155B] དང་པོ་ནི། དགེ་འདུན་དཀོན་མཆོག་ལ་གདམས་པའི་སྐྱབས་སུ། བྱང་ཆེན་ཁ་ན་མ་ཐོབ་པ་དང་བཅས་པའི་ལུས་དང་ངག་དང་ཡིད་ཀྱི་ལས་རྣམས་ཀྱི་གོ་སྐབས་མི་བྱེད་དོ། །ཞེས་གསུངས་པ་ལས་འཕྲོས་ནས། དེ་སྐད་
ཅེས་བཀའ་སྩལ་པ་དང། ཚེ་དང་ལྡན་པ་ཤའ་རི་དཝ་ཏིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ལུས་ཀྱི་ཁ་ན་མ་ཐོབ་པ་དང་བཅས་པ་གང་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་
ཀྱིས་ཚེ་དང་ལྡན་པ་ཤའ་རི་དྭ་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །ཤའ་རི་དཝ་ཏིའི་བུ་འདི་ལ་བྱང་ཆེན་འདི་སྙམ་དུ་གང་གི་ལུས་ཀྱི་ཡང་དག་པར་བརྩོན་པའི་ལུས་དེ་ནི་གང་ཡིན། གང་གིས་ངག་གི་ལས་གང་གིས་ཡིད་ཀྱི་ལས་ཡང་
དག་པར་བརྩོན་པའི་ཡིད་དེ་ནི་གང་ཡིན་སྣམ་པ་འདི་ནི་ཤའ་རི་དྭ་ཏིའི་བུ་བྱང་ཆེན་ལུས་དང་ངག་ཡིད་ཀྱི་ལས་བརྩོན་པ་ཁ་མ་མ་ཐོབ་པ་དང་བཅད་པའོ། །ཞེས་པ་ནས་ཤའ་རི་དྭ་ཏིའི་བུ་བྱང་ཆུབ་སེམས་ལམ་འདི་ལ་འགྲོ་ཞིང་ཕ་རོལ་ཏུ་ཕྱིན་པ་
དྲུག་པོ་རྣམས་ལ་སྤྱོད་པ་ནི་ཐུབ་པར་དཀའ་བ་ཡིན་པའི་ཕྱིར་རོ། །ཞེས་པའི་བར་གྱིས་བསྟན། གཉིས་པ་མདོའི་དོན་བཤད་པ་ལ། མ་ཞེ་ན། ཞེས་གསུངས། དེ་ཉིད་ཚིག་དོན་གྱི་སྒོ་ནས་བཤད་པ་ལ། བརྩོན་འགྲུས་བཙམས་པ་ཉིད་
ཀྱིས་ཇི་སྐད་བཤད་པའི་དོན་ལ་ནན་ཏན་བྱེད་པ་ལས། ལུས་ལ་སོགས་པའི་བསོད་ཉམས་ཉིད་ཀྱིས་ལ་ལ་མངོན་པར་ཞེན་པར་འགྱུར་བས་མ་ཞེན་པ་ལ་ལུས་ལ་སོགས་པ་ནོག་བོ་ཉིད་མེད་པར་བསྟན་པའི་མདོམས་པ་དང། ཞེས་གསུངས། དོན་ནི། ཤའ་

[156A]༄༅། །རི་དྭ་ཏིའི་བུ་འདི་ལ་བྱང་ཆེན་འདི་སྙམ་དུ་ཞེས་སོགས་ཀྱི་མདོ་ཆོས་ཅན། སྒོ་གསུམ་བྱ་བ་ངན་པ་ལམ་ཞེན་པའི་བརྩོན་འགྲུས་ལ་གདམས་པ་ཡིན་ཏེ། ལུས་ངག་ཡིད་གསུམ་གྱི་བསོད་ཉམས་དེ་བདེ་བ་སྐྱེ་བ་ལ་ཞེན་པར་
འགྱུར་པའི་ལེ་ལོ་སྤོང་ཕྱིར་དུ་ལུས་ངག་སོགས་བདེན་མེད་དུ་མཚུངས་པར་གདམས་པའི་མདོ་ཚིག་ཡིན་པའི་ཕྱིར། འོ་ན༑ ཡོངས་སུ་མི་ངལ་དང། །ཞེས་པས་སྐྱིད་ལུག་པའི་ལེ་ལོ་སྤོང་བྱེད་ཡོངས་སུ་མི་ངལ་བའི་བརྩོན་འགྲུས་ལ་གདམས་པ་དེ་
འཆད་ཚུལ་གང་ཞེ་ན། འདི་ལ་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། ཕ་རོལ་ཏུ་ཕྱིན་པ་དྲུག་པོ་རྣམས་སྤྱོད་པ་ནི་ཐུབ་པར་མི་ནུས་པ་བཞིན་ནོ། །ཞེས་གསུངས་པ་ལས་འཕྲོས་ནས། བཅོམ་ལྡན་
འདས་བྱང་ཆེན་ཚུལ་ཇི་ལྟར་སྤྱོད་པ་རྣམས་གཞན་ཐམས་ཅད་ཀྱི་ཐུབ་པ་མ་མཆིས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ཞཱ་རི་དྭ་ཏིའི་བུ་གཞན་ཡང་བྱང་ཆེན་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ། གཟུགས་སུ་མི་རློམ་པ་དང་
ཞེས་པ་ནས། ལུས་གང་དང་ལྡན་པའི་ལྷ་དང་བཅས་པའི་འཇིག་རྟེན་ནང་ནས་པདྨར་འགྱུར་བ་དེ་ལྟར་བུའི་ལུས་ཡོངས་སུ་འཛིན་པར་མི་འགྱུར་བ་དག་ཀྱང་ཡོད་དོ། །ཞེས་པའི་བར་གྱིས་བསྟན། གཉིས་པ་དེའི་དོན་འཆད་པ་ལ། ཡོངས་སུ་མི་ངལ་
དང༑ ༑ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། དུས་ཡུན་རིང་མོ་ཞིག་ཏུ་གོམས་པར་བྱས་ཀྱང་འདོད་པའི་དོན་མ་གྲུབ་ན་དངངས་པའི་རང་བཞིན་ཅན་ཡོངས་སུ་སྐྱོ་བར་འགྱུར་བས་ཡོངས་སུ་ངལ་བ་མེད་པ་ལ། གཟུགས་ལ་

[156B] ཞེས་གསུངས། དོན་ནི། ཕྱིན་དྲུག་ལ་སྤྱོད་པའི་ཚེ་གཟུགས་སུ་མི་རློམ་པ་དང། ཞེས་སོགས་ཀྱི་མདོ་ཆོས་ཅན། ཡོངས་སུ་ངལ་བ་
མེད་པའི་བརྩོན་འགྲུས་ལ་གདམས་པ་ཡིན་ཏེ། གཟུགས་ནས་རྫོགས་བྱང་གི་བར་གྱི་ཆོས་ཐམས་ཅད་བདེན་མེད་དུ་མཚུངས་པར་བསྟན་པའི་སྒོ་ནས་དུས་ཡུན་རིང་པོར་སྒྲུབ་པ་ཉམས་སུ་ལེན་པ་ལ་སྐྱོ་ངལ་སེལ་བའི་ཕྱིར་དུ་འདོམས་པའི་མདོ་ཚིག་
ཡིན་པའི་ཕྱིར། འོ་ན༑ ལམ་ནི་ཡོངས་སུ་འཛིན་པ་དང། །ཞེས་པས་བདག་ཉིད་ལ་བརྙས་པའི་ལེ་ལོ་སྤོང་བྱེད་ལམ་ཡོངས་སུ་འཛིན་པའི་བརྩོན་འགྲུས་ལ་གདམས་པ་འཆད་ཚུལ་དེ་གང་ཞེ་ན། འདི་ལ་མདོ་ལས་གསུངས་ཚུལ་བསྟན་བཅོས་
ཀྱིས་འགྲེལ་ཚུལ་གཉིས་ལས། དང་པོ་ནི། ཚེ་དང་ལྡན་པ་ཤཱ་རི་དྭ་ཏིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ཐམས་ཅད་མཁྱེན་པའི་ཡེ་ཤེས་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ་
ཤཱ་རི་དྭ་ཏིའི་བུ་བྱང་ཆེན་ཡེ་ཤེས་གང་དང་ལྡན་པས་ཤར་ཕྱོགས་ཀྱི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་གང་གའའི་ཀླུང་གི་བྱེ་མ་སྙེད་ཀྱང་མཐོང་ངོ། །དེ་
དག་གིས་ཆོས་སྟོན་པ་ལ་ཡང་ཉན་ནོ། །ཞེས་པ་ནས། སངས་རྒྱས་ཀྱི་ཆོས་ཐམས་ཅད་དུ་ཡང་རློམ་པ་མེད་པ་ཡིན་ནོ། །ཞེས་པའི་བར་གྱིས་བསྟན། གཉིས་པ་དེའི་དོན་འཆད་པ་ལ། ལམ་ནི་ཡོངས་སུ་འཛིན་པ་དང། ཞེས་གསུན་གསུངས། དེ་ཉིད་ཚིགས་

[157A]༄༅། །དོན་གྱི་སྒོ་ནས་འཆད་པ་ལ། ཕྱོགས་བཅུ་ན་བཞུགས་པའི་སངས་རྒྱས་ལ་སོགས་པ་ལ་དོན་རེ་རེའི་ཕྱིར་ལམ་གྱི་ལུང་མོད་པར་བྱ་ན་སེམས་ཞུམ་པར་འགྱུར་བས་ལམ་ཡོངས་སུ་བཟུང་བ་ལ་ཆོས་རྣམས་རང་བཞིན་གྱིས་མ་སྐྱེས་
པ་ཉིད་དུ་བསླབ་པའི་གདམས་ངག་དང། ཞེས་གསུངས། དོན་ནི། བྱང་ཆེན་ཡེ་ཤེས་གང་ལགས། ཞེས་སོགས་ཀྱི་མདོ་ཆོས་ཅན། ཐེག་ཆེན་གྱི་ལམ་ཡོངས་སུ་འཛིན་པའི་བརྩོན་འགྲུས་ལ་གདམས་པ་ཡིན་ཏེ། ཆོས་ཐམས་ཅད་བདེན་པའི་སྐྱེ་བ་
མེད་པར་བསྟན་པའི་སྒོ་ནས་ཕྱོགས་བཅུའི་སངས་རྒྱས་བྱང་སེམས་ལ་དོན་རེ་རེའི་ཕྱིར་ལམ་སྒྲུབ་པའི་ལུང་ནོད་པར་བྱ་དགོས་ན་དེ་ལྟ་བུ་བདག་གིས་མི་ནུས་སོ། །ཞེས་སེམས་ཞུམ་པར་གྱུར་པའི་ལེ་ལོ་སྤེལ་བའི་ཕྱིར་དུ་འདོམས་པའི་
མདོ་ཚིག་ཡིན་པའི་ཕྱིར། ཆོས་ཐམས་ཅད་བདེན་པའི་སྐྱེ་མེད་དུ་བསྟན་པའི་གདམས་ངག་ལ་བསླབས་པས་སེམས་ཞུམ་པ་སེལ་བའི་རྒྱུ་མཚན་ཡོད་དེ། དེ་ལ་བསླབས་པས་ན་ཆོས་ཐམས་ཅད་ཀྱི་གནས་ལུགས་ལ་བསླབ་པར་
འགྱུར་པའི་ཕྱིར། འོ་ན༑ སྤྱན་ལྔ་དང་ནི། ཞེས་པས་སྒྲུབ་པ་གཞན་གྱི་དྲིང་ལ་མི་འགོག་པའི་རྒྱུ་སྤྱན་ལྔ་ལ་གདམས་པ་དེ་འཆད་ན་འཆད་ཚུལ་དེ་གང་ཞེ་ན། འདི་ལ་མདོ་ལས་གསུངས་ཚུལ་བསྟན་བཅོས་ཀྱིས་འགྲེལ་ཚུལ། མཐའ་
དཔྱད་པ་དང་གསུམ་ལས། དང་པོ་ནི། ཤཱ་རི་དྭ་ཏིའི་བུ་བྱང་ཆེན་གང་དག་མིག་ལྔ་རབ་ཏུ་ཐོབ་པར་འདོད་པ་དང་སྦྱོང་བར་འདོད་པ་ཡོད་དེ། མིག་ལྔ་རབ་ཏུ་ཐོབ་པ་དང་སྦྱོང་བ་གང་ཞེ་ན། འདི་ལྟ་སྟེ། ཤཱི་མིག་དང། ལྷའི་མིག་དང་

[157B] ཆོས་ཀྱི་མིག་དང། སངས་རྒྱས་ཀྱི་མིག་གོ་ཤཱ་རིའི་བུས་གསོལ་པ། བཅོམ་ལྡན་འདས་བྱང་ཆེན་ཤཱི་མིག་ཡོངས་སུ་དག་པ་གང་ལགས། ཞེས་སོགས་ཀྱིས་བསྟན། གཉིས་པ་དེའི་དོན་འཆད་པ་ལ། སྤྱན་ལྔ་དང་
ནི༑ ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཤའི་མིག་དང། ཞེས་སོགས་གསུངས། འདི་ལ་ཚིག་དོན་དངོས་དང། མཇུག་བསྡུ་བ་གཉིས་ལས། དང་པོ་ལ། མི་གི་སྒོ་ནས་གདམས་པ་དང། དོན་གྱི་སྒོ་ནས་
གདམས་པ་དང། ཇི་ལྟར་གདམས་པའི་ཚུལ་གསུམ་ལས། དང་པོ་ནི། འདི་ལྟ་སྟེ། ཤའི་མིག་དང། ལྷའི་མིག་དང། ཤེས་རབ་གྱི་མིག་དང། ཆོས་ཀྱི་མིག་དང། སངས་རྒྱས་ཀྱི་མིག་གོ་ཞེས་གསུངས་པའི་དོན་འཆད་པ་ལ། ཤའི་མིག་
དང་རྣམ་པར་སྨིན་པ་ལས་བྱུང་བའི་ལྷའི་དང་ཤེས་རབ་དང་ཆོས་དང་སངས་རྒྱས་ཀྱི་སྤྱན། ཞེས་གསུངས། གཉིས་པ་ལ་ལྔ་ལས། དང་པོ་ནི། ཤའི་སྤྱན་ལ་གདམས་པ་ནི། མདོ་ལས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རི་དྭ་
ཏིའི་བུ་བྱང་ཆེན་ཤའི་མིག་གིས་དཔག་ཚད་བརྒྱ་མཐོང་བ་ཡོད་དོ། །ཞེས་པ་ནས། སྟོང་གསུམ་གྱི་འཇིག་རྟེན་གྱི་ཁམས་ཐོང་བ་ཡོད་དོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། གྲངས་ཇི་ལྟ་བ་བཞིན་དུ་དངོས་པོ་སོ་སོར་ངེས་
བ་དང། ཞེས་གསུངས། གཉིས་པ་ལྷའི་སྤྱན་ནི། ཤཱ་རིའི་བུས་གསོལ་པ། བཅོམ་ལྡན་འདས་བྱང་ཆེན་ལྷའི་མོག་ཡོངས་སུ་དག་པ་གང་ལགས། །བཅོམ་ལྡན་འདས་ཀྱི་བཀའ་སྩལ་པ། ཤཱ་རིའི་བུ་རྒྱལ་པོ་ཆེན་པོ་བཞིའི་རིགས་ཀྱི་

[158A]༄༅། །ལྷ་རྣམས་ཀྱི་ལྷའི་མིག་གང་ཡིན་པ་དེ་ནི་བྱང་ཆུབ་སེམས་དཔས་རབ་ཏུ་ཤེས་སོ། །ཞེས་སོགས་ཀྱི་དོན་འཆད་པ་ལ། སེམས་ཅན་ཐམས་ཅད་ཀྱི་འཆི་འཕོ་བ་དང་སྐྱེ་བ་དང། ཞེས་གསུངས། གསུམ་པ་ཤེས་
རབ་ཀྱི་སྤྱན་ནི། ཤཱ་རིའི་བུས་གསོལ་པ། བཅོམ་ལྡན་འདས་བྱང་ཆེན་ཤེས་རབ་ཀྱི་མིག་ཡོངས་སུ་དག་པ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་བྱང་ཆེན་ཤེས་རབ་ཀྱི་མིག་དང་ལྡན་པས་འདུས་བྱས་སམ་
འདུས་མ་བྱས་སམ། དགེ་བའམ་མི་དགེ་བའམ། ཁ་ན་མ་ཐོབ་བ་དང་བཅས་པའམ། ཁ་ན་མ་ཐོ་བ་མེད་པའམ། ཟག་པ་དང་བཅས་པའམ། ཟག་པ་མེད་པའམ། ཉོན་མོངས་པ་དང་བཅས་པའམ། ཉོན་མོངས་པ་མེད་པའམ་
འཇིག་རྟེན་པའམ། འཇིག་རྟེན་ལས་འདས་པའམ། ཀུན་ནས་ཉོན་མོངས་པའམ། རྣམ་པར་བྱང་བ་ཡང་རུང་སྟེ། ཆོས་གང་ཡང་རབ་ཏུ་མི་ཤེས་པ་དང། ཞེས་སོགས་ཀྱིས་བསྟན། དེའི་དོན་འཆད་པ་ལ། ཆོས་ཐམས་ཅད་ལ་རྣམ་པར་
མི་རྟོག་པ་དང། ཞེས་གསུངས། བཞི་པ་ཆོས་ཀྱི་སྤྱན་ནི། ཤཱ་རི་དྭ་རིའི་བུས་གསོལ་པ། བཅོམ་ལྡན་འདས་བྱང་ཆེན་ཆོས་ཀྱི་མིག་ཡོངས་སུ་དག་པ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་བྱང་ཆེན་ཆོས་ཀྱི་
མིག་ནི་གང་ཟག་འདི་དི་དད་པའི་རྗེས་སུ་འབྲང་བའོ། །ཞེས་སོགས་ཀྱིས་བསྟན། དེའི་དོན་འཆད་པ་ལ། འཕགས་པའི་གང་ཟག་ཐམས་ཅད་རྟོགས་པ་དང། ཞེས་གསུངས། ལྔ་པ་སངས་རྒྱས་ཀྱི་སྤྱན་ལ་གདམས་པ་ནི། ཤཱ་རིའི་

[158B] བཅོམ་ལྡན་འདས་བྱང་ཆེན་སངས་རྒྱས་ཀྱི་མིག་ཡོངས་སུ་དག་པ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་བྱང་ཆེན་བྱང་ཆུབ་ཀྱི་སེམས་ཀྱི་རྗེས་ལ་རྡོ་རྗེ་ལྟ་བུའི་ཏིང་ངེ་འཛིན་ལ་མཉམ་པར་
བཞག་ནས། སེམས་ཀྱི་སྐད་ཅིག་གཅིག་དང་ལྡན་པའི་ཤེས་རྦ་ཀྱིས་རྣམ་པ་ཐམས་ཅན་མཁྱེན་པ་ཉིད་རྗེས་སུ་མཐོང་བ་གང་ཡིན་པ་དེ་ནི་དེ་བཞིན་གཤེགས་པའི་སྟོབས་བཅུ་དང་ལྡན་པ་ཡིན། མི་འཇིགས་པ་བཞི་དང། སོ་སོ་ཡང་དག་
པར་རིག་པ་བཞི་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང། བྱམས་པ་ཆེན་པོ་དང། སྙིང་རྗེ་ཆེན་པོ་དང་ལྡན་པ་ཡིན། མིག་གང་གིས་བྱང་ཆེན་རྣམ་པ་ཐམས་ཅད་དུ་མ་མཐོང་བའམ། མ་ཐོས་པའམ། མ་བསམ་པའམ། རྣམ་པར་
མ་ཤེས་པ་ཅི་ཡང་མེད་པ་སྟེ། ཤཱ་རིའི་བུ་འདི་ནི་བྱང་ཆེན་བླ་ན་མེད་པའི་རྫོགས་བྱང་དུ་མངོན་པར་སངས་རྒྱས་པའི་སངས་རྒྱས་ཀྱི་མིག་ཡོངས་སུ་དག་པའོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། ཆོས་ཐམས་ཅད་རྣམ་པ་ཐམས་
ཅད་དུ་མངོན་པར་རྫོགས་པར་བྱང་ཆུབ་པའི་ཡུལ་ཅན་རྣམས། ཞེས་གསུངས། དེ་དག་གི་དོན་བསྡུས་ཏེ་སྟོན་པ་ལ། ཤཱ་རི་དྭ་ཏིའི་བུ་དེ་ལྟར་བྱང་ཆེན་མེག་ལྔ་ཡོངས་སུ་སྦྱོང་བར་འདོད་པ་དང་རབ་ཏུ་ཐོབ་པར་འདོད་པས་ཕྱིན་དྲུག་ལ་བསླབ་པར་
བྱའོ༑ ༑ཞེས་གསུངས། གསུམ་པ་སྟོན་པ་ལ། དེ་བཞིན་ཉིད་དུ་རོ་གཅིག་པ་ཉིད་དུ་སྒྲུབ་པོ་ཞེས་སློབ་བ། ཞེས་གསུངས། གཉིས་པ་སྟོན་པ་ལ། སྤྱན་ལྔ་ལ་འདོམས་པ་དང། ཞེས་གསུངས། གསུམ་པ་ལ་མཚན་ཉིད། དབྱེ་བ། ས་

[159A]༄༅། །མཚམས། རྒྱུ༑ རྒྱུ་ལས་སྐྱེ་བའི་དགོས་པ་དང་ལྔ་ལས། དང་པོ་ནི། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ལས་བྱུང་ཞིང་རང་ཡུལ་མངོན་སུམ་དུ་མཐོང་བས་རབ་ཏུ་ཕྱེ་
བའི་རིགས་སུ་གནས་པའི་རིག་པ། སྤྱན་གྱི་མཚན་ཉིད། གཉིས་པ་ལ་ལྔ་ལས། སྤྱན་ལྔའི་ནང་ཚན་གང་ཞིག་རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཤའི་མིག་ལ་བརྟེན་ནས་དཔག་ཚད་བརྒྱའི་གཟུགས་ཕྲ་རགས་མངོན་
སུམ་དུ་མཐོང་བའི་རིག་པ། ཤའི་སྤྱན་གྱི་མཚན་ཉིད། དེ་གང་ཞིག་དེར་གྱུར་པའི་ལྷའི་མིག་ལ་བརྟེན་ནས་སེམས་ཅན་གྱི་འཆི་འཕོ་བ་དང་སྐྱེ་བ་མངོན་གསུམ་མཐོང་བའི་རིག་པ། ལྷའི་སྤྱན་གྱི་མཚན་ཉིད། དེ་གང་ཞིག་
རྣམ་པར་མི་རྟོག་པའི་ཡེ་ཤེས་སུ་དམིགས་པ། ཤེས་རབ་ཀྱི་སྤྱན་གྱི་མཚན་ཉིད། དེ་གང་ཞིག་འཕགས་པའི་གང་ཟག་གི་དབང་པོ་རྣོ་རྟུལ་གྱི་རིམ་པ་ཇི་ལྟ་བ་བཞིན་དུ་རྟོགས་པའི་མཁྱེན་པ། ཆོས་ཀྱི་སྤྱན་གྱི་མཚན་ཉིད། དེ་གང་ཞིག་ཆོས་
ཐམས་ཅད་མངོན་སུམ་དུ་རྟོགས་པའི་མཐར་ཕྱིན་པའི་ཡེ་ཤེས། སངས་རྒྱས་ཀྱི་སྤྱན་གྱི་མཚན་ཉིད། ཁོ་ན་རེ། ཤའི་སྤྱན་ཡིན་ན། ཤེས་པ་ཡིན་དགོས་པར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཤའི་མིག་དེ་དེ་
ཡིན་པའི་ཕྱིར་ཏེ།། དེ་ཡོད་པའི་ཕྱིར་ན་མ་ཁྱབ་སྟེ། ཤའི་མིག་ཡུལ་ཅན་མ་ཡིན་པའི་ཕྱིར། ཁོ་ན་རེ། ཤའི་མིག་གིས་གཟུགས་མཐོང་བར་ཐལ། ལྷའི་མིག་གིས་གཟུགས་མཐོང་བའི་ཕྱིར་ཏེ། རྣམ་བཤད་ལས། ཚེ་འདིར་བསམ་གཏན་བསྒོམ་

[159B] མངོན་པར་ཤེས་
པ་ནི་དེས་བདག་རྐྱེན་བྱས་པ་ལ་བརྟེན་ནས་ཆོས་གཉིས་དང་མཚུངས་པར་ལྡན་པའི་ཡིད་ཀྱི་ཤེས་པའོ། །ཞེས་གསུངས་པའི་ཕྱིར་ན་མ་ཁྱབ་སྟེ། ལྷའི་མིག་གིས་དེ་འདྲའི་གཟུགས་མཐོང་བའི་མངོན་ཤེས་ཀྱི་བདག་རྐྱེན་བྱེད་པའི་དོན་
ཡིན་པའི་ཕྱིར། ཁ་ཅིག་སྤྱན་དང་པོ་དབང་ཤེས་ཡིན་ཏེ། དེ་ལྟར་མ་ཡིན་ན། སྤྱན་ལྔ་པོ་གང་རུང་ལ་ཡིད་ཤེས་ཀྱིས་ཁྱབ་པར་ཐལ། དེ་གཉིས་ཡིད་ཤེས་ཡིན་པའི་ཕྱིར། རྟགས་ཁས། འདོད་ན། སངས་རྒྱས་ཀྱི་མིག་ཤེས་ཆོས་
ཅན༑ དེར་ཐལ། དེའི་ཕྱིར། སངས་རྒྱས་ཀྱི་སྤྱན་ཡིན་པའི་ཕྱིར། ཆོས་ཐམས་ཅད་མངོན་སུམ་དུ་རྟོགས་པའི་ཕྱིན་པའི་ཡེ་ཤེས་ཡིན་པའི་ཕྱིར་ན་མ་ཁྱབ། ཁོ་ན་རེ། ཆོས་ཀྱི་སྤྱན་གྱི་མཚན་ཉིད་མི་འཐད་དེ། ཐེག་ཆེན་གྱི་མཐོང་
ལམ་པར་ཆད་མེད་ལམ་ཆོས་ཀྱི་སྤྱན་ཡིན་པའི་ཕྱིར་དང། ལུང་གི་ཆོས་ཀྱི་སྤྱན་ཡོད་པའི་ཕྱིར། དང་པོ་གྲུབ་སྟེ། མདོ་ལས། འདོད་པ་དང་གཟུགས་ཀྱི་ལྷའི་བུ་བྱེ་བ་ཕྲག་བརྒྱས་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་
རྣམ་པར་དག་པ་ཐོབ་བོ། །ཞེས་པའི་ཆོས་ཀྱི་མིག་དེ་མཐོང་ལམ་ལ་བྱེད་དགོས་པའི་ཕྱིར་ན་མ་ཁྱབ། གཉིས་པ་གྲུབ་སྟེ། རྒྱན་སྣང་ལས། གསུང་རབ་ཡན་ལག་བཅུ་གཉིས་ལ་ཐོགས་པ་མེད་པར་འཇུག་པ་ནི་ཆོས་ཀྱི་སྤྱན་ནོ། །ཞེས་

[160A]༄༅། །གསུངས་པའི་ཕྱིར། ཞེས་ཟེར། དེས་ན། ཤའི་སྤྱན་དཔག་ཚད་བརྒྱ་ནས་སྟོང་གསུམ་ཚུན་ཆད་ཀྱི་གཟུགས་ཕྲ་རགས་ཀྱི་ཡུལ་ཅན་དུ་མདོ་ལས་གསུངས་ན། འདིའི་ཡུལ་སྟོང་གསུམ་ཚུན་ཆད་དུ་ངེས་སམ་ཞེ་ན་
སྟོང་གསུམ་ཚུན་ཆད་ངེས་པར་ཡུལ་དུ་བྱེད་པས་མ་ཁྱབ་སྟེ། དཔག་ཚད་བརྒྱའི་གཟུགས་ཙམ་མཐོང་བ་ནས། སྟོང་གསུམ་གྱི་སྟོང་ཆེན་པོའི་གཟུགས་མཐོང་བའི་བར་ཅི་རིགས་ཡོད་པའི་ཕྱིར། དེས་ན་དཔག་ཚད་བརྒྱ་ནས་སྟོང་
གསུམ་ཚན་ཆད་ཅི་རིགས་པ་ཡུལ་དུ་ངེས་པར་ཉི་སྙང་ལས་གསུངས་ཏེ། དེ་ཉིད་ལས། དེ་ནི་རྣམ་པར་སྨིན་པ་ལས་བྱུང་བ་ཉིད་ཡུལ་སོ་སོར་ངེས་པ་ཡིན་པའི་ཕྱིར། ཤའི་མིག་ནི་བདག་པོའི་འབྲས་བུའི་ཡུལ་ཅན་ཡིན་ལ། དེ་ཡང་
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱིས་བསྡུས་པ་ཡིན་པའི་ཕྱིར། ཞེས་གསུངས་པའི་ཕྱིར། དེས་ན་ལུང་དེས་རྒྱུ་མཚན་གཉིས་བསྟན་ཡུལ་དེ་ལྟར་ངེས་པའི་རྒྱུ་མཚན་ཡོད་དེ། ཤའི་སྤྱན་ནི་ལས་ཀྱི་རྣམ་པར་
སྨིན་པ་ལས་བྱུང་བའི་ཕྱིར། ཞེས་པ་དང། ཤའི་སྤྱན་དེ་ནི་བདག་འབྲས་ཀྱི་ཡུལ་ཅན་ཡིན་པའི་ཕྱིར། ཞེས་པ་གཉིས་བསྟན་པའི་ཕྱིར། དེ་ལ་ཁྱབ་པ་ཡོད་པའི་རྒྱུ་མཚན་ནི། སྤྱིར་ཡུལ་ལྔ་པོ་འདི། དབང་པོ་ལྔའི་བདག་འབྲས་སམ་
དབང་འབྲས་ཡིན་ཏེ། ནང་དུ་དབང་པོ་ལྔ་གྲུབ་པའི་དབང་གིས་ཕྱི་རོལ་ཏུ་ཡུལ་ལྔ་འགྲུབ་པའི་ཕྱིར། ཁ་ཅིག་ཤེས་རབ་ཀྱི་སྤྱན་ལ་བདག་མེད་ཕྲ་རགས་གང་རུང་མངོན་སུམ་དུ་རྟོགས་པས་ཁྱབ་ཟེར་བ་མ་ཡིན་ཏེ། ཐེག་ཆེན་གྱི་མཐོང་

[160B] དེ་གང་རུང་དེའི་དངོས་གཞལ་མ་ཡིན་པའི་ཕྱིར་ཏེ༑ ལྷའི་སྤྱན་ལ་ཡང་སེམས་ཅན་ཐམས་ཅད་ཀྱི་འཆི་འཕོ་བ་སོགས་མངོན་སུམ་དུ་རྟོགས་པས་མ་ཁྱབ་སྟེ། དེ་ལ་
ནུས་མཐུ་ཆེ་ཆུང་གི་ཁྱད་པར་ཡོད་པའི་ཕྱིར། ཁོ་ན་རེ། རང་གི་བདག་རྐྱེན་དུ་གྱུར་པའི་མིག་དབང་གཟུགས་ཅན་པ་ལ་བརྟེན་ནས་དཔག་ཚད་བརྒྱའི་གཟུགས་ཕྲ་རགས་མངོན་སུམ་དུ་མཐོང་བའི་རིག་པ། ཤའི་སྤྱན་གྱི་མཚན་ཉིད། རང་གི་བདག་
རྐྱེན་དུ་གྱུར་པའི་བསམ་གཏན་བཞི་པ་ཐོབ་པའི་གང་ཟག་གི་རྒྱུད་ཀྱི་མིག་དབང་གཟུགས་ཅན་པ་ལ་བརྟེན་ནས་སྟོང་གསུམ་ཚན་ཆད་ཀྱི་གཟུགས་མངོན་སུམ་དུ་མཐོང་བའི་རིག་པ། །ལྷའི་སྤྱན་གྱི་མཚན་ཉིད། ཟེར་ན། དང་པོ་ལ། བྱང་
སེམས་ཚོགས་ལམ་པའི་རྒྱུད་ཀྱི་ཤའི་སྤྱན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དབང་ཤེས་སུ་ཐལ་ལོ། །འདོད་ནི་ནུས་ཏེ། ཚུལ་མཐོང་གི་རྒྱུད་ཀྱི་དབང་ཤེས་ཀྱིས་ཕྲ་རགས་ཚད་བསྐལ་གྱི་གཟུགས་མི་
མཐོང་བའི་ཕྱིར་ཏེ། རྣམ་འགྲེལ་ལས། བར་ཆོད་ལ་སོགས་ཡོད་ན་ཡང། །དབང་ཤེས་བློ་ནི་སྐྱེ་བར་འགྱུར། །ཞེས་གསུངས་པའི་ཕྱིར། གཉིས་པ་ལ། བྱང་སེམས་སྦྱོར་ལམ་པའི་རྒྱུད་ཀྱི་ལྷའི་སྤྱན་ཆོས་ཅན། མཚན་ཉིད་དེར་ཐལ། ལྷའི་
སྤྱན་ཡིན་པའི་ཕྱིར། འདོད་ན། དབང་ཤེས་སུ་ཐལ་ལོ། །འདོད་ན། ལྷའི་མིག་གི་མངོན་ཤེས་དབང་ཤེས་ཡིན་པར་ཐལ་ལོ། །ཁ་ཅིག་རང་གི་བདག་རྐྱེན་དུ་གྱུར་པའི་ཞི་ལྷག་ཟུད་འབྲེལ་གྱི་ཏིང་ངེ་འཛིན་ལ་བརྟེན་ནས་གཟུགས་ལས་

[161A]༄༅། །གཞན་པའི་རང་ཡུལ་དུ་གྱུར་པའི་ཀུན་རྫོབ་བདེན་པ་ངོནས་སུམ་དུ་རྟོགས་པའི་རིག་པ། ཆོས་ཀྱི་སྤྱན་གྱི་མཚན་ཉིད། ཟེར་ན། རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་
ཅན༑ མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཆོས་ཀྱི་སྤྱན་ཐོབ་པའི་རྒྱུན་ཞུགས་ཞུགས་པ་ཡོད་པར་ཐལ་ལོ། །འདོད་ན། འཕགས་པའི་གང་ཟག་པོ་རྣོན་རྟུལ་གྱི་རིམ་པ་ཇི་ལྟ་བ་བཞིན་དུ་མངོན་སུམ་དུ་རྟོགས་པའི་རྒྱུན་
ཞུགས་ཞུགས་པ་ཡོད་པར་ཐལ་ལོ། །འདོད་ན། གཞན་སེམས་ཤེས་པའི་མངོན་ཤེས་རྒྱུད་ལྡན་གྱི་དེ་ཡོད་པར་ཐལ་ལོ། །གསུམ་པ་ནི། རྣམ་བཤད་ལས། ཤའི་སྤྱན་ཚོགས་ལམ་ནས་དང། ལྷའི་སྤྱན་སྦྱོར་ལམ་ནས་དང། ཤེས་རབ་ཀྱི་སྤྱན་
མཐོང་ལམ་མཉམ་གྮ་ནས། ཆོས་ཀྱི་སྤྱན་མཐོང་ལམ་རྗེས་ཐོབ་ནས་དང། སངས་རྒྱས་ཀྱི་སྤྱན་སངས་རྒྱས་ཀྱི་ས་དང། རྗེས་མཐུན་པ་ས་བརྒྱད་པ་ཡོད་དོ། །ཞེས་གསུངས། དོན་ནི། དམན་ལམ་སྣོགྣ་དུ་སོང་བའི་ཐེག་ཆེན་གྱི་ཚོགས་
ལམ་གྱི་སྐབས་སུ་ཤའི་སྤྱན་ཐོབ་པ་དང། ཐེག་ཆེན་གྱི་སྦྱོར་ལམ་གྱི་གནས་སྐབས་སུ་ལྷའི་སྤྱན་ཐོབ་པ་དང། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ནས་ཤེས་རབ་ཀྱི་སྤྱན་ཐོབ་པས་ཁྱབ་པ་དང་ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ནས་ཆོས་ཀྱི་སྤྱན་ཐོབ་པས་ཁྱབ་པར་གསུངས་པ་དང། སངས་རྒྱས་ཀྱི་སྤྱན་མཚན་ཉིད་པ་སངས་རྒྱས་ཀྱིས་དང་རྗེས་མཐུན་པ་ས་བརྒྱད་པ་ནས་ཐོབ་པ་ཡིན་ཏེ། གསེར་ཕྲེང་ལས། འོན་ཀྱང་ལྷའི་སྤྱན་ཚོགས་ལམ་ནས་ཐོབ་པ་ལ་སྐྱོན་

[161B] ས་བརྒྱད་པའི་ཡོངས་སྦྱོང་གི་སྐབས་སུ་སངས་རྒྱས་ཀྱི་སྤྱན་ཐོབ་པར་གསུངས་པས་རྗེས་མཐུན་པ་དེ་ནས་ཡོད་དེ། །ཞེས་གསུངས། དེ་རྣམས་གཙོ་ཆེ་བའི་དབང་དུ་བྱས་ཀྱི་ངེས་བཟུང་གི་ས་མཚམས་དེ་ནས་འཇོག་པ་མ་ཡིན་ཏེ། ལྷའི་སྤྱན་ཐོབ་
པའི་ལམ་མ་ཞུགས་ཀྱི་གང་ཟག་ཀྱང་ཡོད། ཆོས་ཀྱི་སྤྱན་ཐོབ་པའི་ཉན་ཐོས་ལ་སོགས་པ་ཡང་ཡོད་པའི་ཕྱིར། དང་པོ་གྲུབ་སྟེ། བསམ་གཏན་བཞི་པའི་རྟེན་ཅན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཉིས་པ་གྲུབ་སྟེ། འཕགས་པའི་
གང་ཟག་གི་དབང་པོ་རྣོན་རྟུལ་གྱི་རིམས་པ་ཇི་ལྟ་བ་བཞིན་དུ་ཤེས་པའི་ཉན་ཐོས་ལ་སོགས་པ་ཡོད་པའི་ཕྱིར་ཏེ། གཞན་སེམས་ཤེས་པའི་མངོན་ཤེས་ཐོབ་པའི་དེ་ཡོད་པའི་ཕྱིར། བཞི་པ་ནི། མདོ་ལས། བྱང་ཆེན་མིག་ལྔ་ཡོངས་སུ་སྦྱོང་བར་
འདོད་པ་དང། རབ་ཏུ་ཐོབ་པར་འདོད་པས་ཕ་རོལ་ཏུ་ཕྱིན་པ་དྲུག་ལ་བསླབ་པར་བྱའོ། །ཞེས་གསུངས་པ་ལྟར་ཕ་རོལ་ཏུ་ཕྱིན་པ་དྲུག་ལ་སློབ་པ་དང། རྫུ་འཕྲུལ་གྱི་རྐང་པ་སྒོམ་པ་ལ་སོགས་པ་རྣམས་ཡིན་ནོ། །ལྔ་པ་ནི། རྣམ་བཤད་ལས་
སྤྱན་ལྔ་པོ་འདི་དག་དང་ལྡན་ན་ཤའི་སྤྱན་གྱིས་སྟོང་གསུམ་ཚུན་ཆད་ཀྱི་ཆོས་སྟོན་པའི་དགེ་བའི་བཤེས་གཉེན་དང། རང་གི་གདུལ་བྱ་ལ་སོགས་པ་གང་ན་གནས་པ་ཇི་ལྟ་བ་བཞིན་དུ་ཤེས་ཤིང། གཉིས་པས་གདུལ་བྱ་གང་དུ་ཤི་འཕོས་ཤིང་
སྐྱེ་བ་ཤེས་པ་དང། གསུམ་པས་གདུལ་བྱ་གདུལ་བའི་ཐབས་གནས་ལུགས་ཀྱི་དོན་མངོན་སུམ་དུ་ཤེས་ཤིང། བཞི་པས་གྲོགས་དང་ཆོས་བསྟན་པར་བྱ་བའི་གདུལ་བྱ་དབང་པོ་རྣོན་རྟུལ་བྱེ་བྲག་རྣམས་ལེགས་པར་ཤེས་པ་དང། ལྔ་པ་

[162A]༄༅། །རྗེས་མཐུན་པ་ཙམ་ཐོབ་ནས་ཡང་ཤེས་བྱ་ཇི་སྙེད་པ་ཕལ་ཆེར་ཤེས་ནས་སྒྲུབ་པ་ལ་ནང་ནས་བསྐུལ་ཞིང་བཞན་གྱི་དྲིང་མི་འཇོག་པར་རང་དབང་དུ་སྒྲུབ་པ་ལ་འཇུག་པ་ཡིན་ནོ། །ཞེས་གསུངས་པ་ལྟར་ཡིན་ལ། །
དོན་བསྡུ་ན། སྤྱན་ལྔ་རྒྱུད་ལ་བསྐྱེད་པ་ཆོས་ཅན། དགོས་པ་ཡོད་དེ། ཐེག་ཆེན་གྱི་སྒྲུབ་པ་ཉམས་སུ་ལེན་པ་ལ་གཞན་གྱི་དྲིང་མི་འཇོག་པར་སྒྲུབ་པ་ལ་རང་དབང་དུ་འཇུག་པ་སོགས་ཀྱི་དགོས་པ་ཡོད་པའི་ཕྱིར། སྤྱན་ལྔ་ལ་བརྟན་པ་ལ་དེ་
ལྟར་འགྱུར་བའི་དགོས་པ་ཡོད་དེ། དེ་ལ་བརྟེན་ནས་ཐེག་ཆེན་གྱི་སྒྲུབ་པ་ཉམས་སུ་ལེན་པའི་མཐུན་རྐྱེན་བརྟེན་ཚུལ་དང། འགལ་རྐྱེན་སྤོང་ཚུལ་རང་སྟོབས་ཀྱིས་བདེ་བླག་ཏུ་རྟོགས་པར་འགྱུར་བའི་ཕྱིར། ཐེན་ཆེན་གྱི་སྒྲུབ་པ་ཉམས་སུ་
ལེན་པའི་མཐུན་རྐྱེན་དེ་ལ་དུ་མ་ཡོད་དེ། བཤེས་སྤྲིངས་ལས། མཐུན་པར་གྱུར་པའི་ཡུལ་ན་གནས་པ་དང། །སྐྱེས་བུ་དམ་པ་རྣམས་ལ་བརྟེན་པ་དང། བདག་གི་ལེགས་སྨོན་སྔོན་ཡང་བསོད་ནམས་བགྱིས། །འཁོར་ལོ་ཆེན་པོ་བཞི་ནི་ཁྱོད་
ལ་མངའ། །ཞེས་གསུངས་པ་ལྟར་ཡོད་པའི་ཕྱིར། དེ་ལ་མཐུན་པའི་ཡུལ་ཡོད་དེ། མདོ་སྡེའི་རྒྱན་ལས། བློ་ལྡན་གང་དུ་སྒྲུབ་པའི་ཡུལ། །ལེགས་པར་རྙེད་དང་གནས་བཟང་དང། །ས་བཟང་བ་དང་གྲོགས་བཟང་དང། །རྣལ་འབྱོར་བདེ་
བའི་ཡོ་བྱད་ལྡན། །ཞེས་གསུངས་པ་ལྟར་ཡོད་པའི་ཕྱིར། བསྟེན་བྱའི་སྐྱེས་བྱ་དམ་པ་ཡང་ཡོད་དེ། དེ་ཉིད་ལས། བྱང་ཆུབ་སེམས་དཔའ་ཐོས་མང་དང། །བདེན་མཐོང་སྨྲ་མཁས་བརྩེ་བ་ཅན། །སྐྱེ་མེད་སྐྱེས་བུ་དམ་པ་ནི། ཆེན་པོ་ཡིན་

[162B] །ཞེས་གསུངས་པ་ལྟར་དགོས་པའི་ཕྱིར། སྨོན་ལམ་བཏབ་ཚུལ་ཡོད་དེ། དེ་ཉིད་ལས། དམིགས་པ་བཟང་དང་སྟོན་པ་བཟང། །ཐབས་བཟང་བ་དང་ངེས་འབྱུང་དང། །སྦྱོར་བ་བཟང་པོའི་བདག་ཉིད་ཀྱི། །ཡང་དག་སྨོན་ལམ་ཡིན་པའི་
ཕྱིར༑ ༑ཞེས་གསུངས་པ་ལྟར། དམིགས་པ་བཟང་པོ་ཐེག་ཆེན་ལ་དམིགས། སྟོན་པ་བཟང་པོ་ཚོགས་སྤེལ། ཐབས་བཟང་པོ་ཞི་ལྷག་བསྒོམས། ངེས་འབྱུང་བཟང་པོ་ཅུང་ཅད་ཙམ་གྱིས་ཆོག་པར་འཛིན། སྦྱོར་བ་བཟང་པོ་བདག་ཉིད་ཀྱི་རྟག་སྦྱོར་དང་
གུས་བྱོར་རྒྱུན་དུ་བརྟེན་པར་སྨོན་ལམ་བཏབ་དགོས་པའི་ཕྱིར། སྔོན་བསོད་ནམས་གསགས་ཚུལ་ཡང་ཡོད་དེ། དེ་ཉིད་ལས། དགའ་དང་དལ་བར་སྐྱེ་བ་དང། །ནད་མེད་དང་ཏིང་འཛིན། །རྣམ་པར་འབྱེད་པའི་བྱེད་རྒྱུ་ནི། །སྔོན་ཆད་
བསོད་ནམས་བྱས་པ་ཉིད། ཅེས་གསུངས་པ་ལྟར་ཡིན་དགོས་པའི་ཕྱིར། །གཞུང་དོན་ནི། བྱང་ཆེན་ཆའི་མིག་གི་ཞེས་སོགས་ཀྱི་མདོ་ཆོས་ཅན། སྤྱན་ལྔ་ལ་གདམས་པ་ཡིན་ཏེ། སྤྱན་ལྔ་ཡུལ་ཡུལ་ཅན་དང་བཅས་པ་རྣམས་ཀྱི་ས་མཐོ་དམན་དང་ཡོན་
གཅིག་པ་ཉིད་དུ་ཐོབ་བོ། །ཞེས་འདོམས་པའི་མདོ་ཚིག་ཡིན་པའི་ཕྱིར། འོ་ན༑ ཤའི་སྤྱན་གྱི་སྐབས་སུ། དཔག་ཚད་བརྒྱ་མཐོང་བ་ཡོད་དོ། །ཞེས་སོགས་སྨོས་པའི་རྒྱུ་མཚན་གང་ཞེ་ན། དེ་ཡོད་དེ། བྱང་སེམས་ཀྱི་ས་མཐོ་མན་དང་ཡོན་
ཏན་ཆེ་ཆུང་གི་རིམ་པས་དེ་ལྟར་བསྟན་པའི་ཕྱིར། ལྷ་རྣམས་ཀྱི་ལྷའི་མིག་བྱང་སེམས་ཀྱིས་ཤེས་པར་གསུངས་པའི་དོན་ཡོད་དེ། དེ་དག་གིས་མིག་དང་དེའི་ཡུལ་དང། ལྷ་དེ་དག་གི་བསམ་གཏན་དང་ཏིང་ངེ་འཛིན་རྣམས་བྱང་སེམས་

[163A]༄༅། །ཀྱི་ལྷའི་མིག་གིས་ཤེས་པར་འགྱུར་བའི་ཕྱིར། འདོད་གཟུགས་ཀྱི་ལྷ་རྣམས་ཀྱི་ལྷའི་མིག་གིས་བྱང་སེམས་ཀྱི་ལྷའི་མིག་མི་ཤེས་པར་གསུངས་པའི་དོན་ཡོད་དེ། དེ་དག་གིས་བྱང་སེམས་ཀྱི་ལྷའི་སྤྱན་ཅི་འདྲ་བ་དང་དེའི་སྤྱོད་
ཡུལ་ལ་སོགས་པ་ཤེས་པར་མི་ནུས་པའི་ཕྱིར། འོ་ན་གནས་གཙང་གི་ལྷ་རྣམས་ཀྱིས་དེ་ཤེས་མི་ནུས་པ་མེད་དེ། དེ་རྣམས་འཕགས་པ་ཁོ་ནར་ངེས་པའི་ཕྱིར་ན། སྐྱོན་མེད་དེ། དེ་ནི་གནས་གཙང་གི་རྟེན་ཅན་གྱི་ཐེན་གྱི་འཕགས་པ་ལ་དགོངས་པ་ཡིན་པའི་
ཕྱིར༑    ༈   འོ་ན༑ མངོན་ཤེས་ཀྱི། །ཡོན་ཏན་དྲུག་དང། ཞེས་པས་སྒྲུབ་པའི་ཡོན་ཏན་ཐམས་ཅད་རྫོགས་པའི་རྒྱུ་མངོན་ཤེས་དྲུག་ལ་གདམས་པའི་གདམས་ངག་འཆད་ཚུལ་གང་ཞེ་ན། འདི་ལ་ཡང་མདོ་ལས་གསུངས་ཚུལ་དང། བསྟན་བཅོས་
ཀྱིས་འགྲེལ་ཚུལ་གཉིས་ལས། དང་པོ་ནི། ཤཱ་རི་ཏིའི་བུ་ཤེར་ཕྱིན་འདི་ལ་སྤྱོད་པའི་བྱང་ཆེན་མངོན་ཤེས་ཀྱི་ཕ་རོལ་ཏུ་ཕྱིན་པ་ཐོབ་སྟེ། ཞེས་སོགས་ཀྱིས་བསྟན། གཉིས་པ་དེའི་དོན་འཆད་པ་ལ། མངོན་ཤེས་ཀྱི། །ཡོན་ཏན་དྲུང་དང། ཞེས་གསུངས། དེ་
ཉིད་ཚིག་དོན་གྱི་སྒོ་ནས་འཆད་པ་ལ། རྫུ་འཕྲུལ་དང། ཞེས་སོགས་གསུངས། འདི་ལ་ཡང་མིང་གི་སྒོ་ནས་གདམས་པ་དང། དོན་གྱི་སྒོ་ནས་གདམས་པ་དང། ཇི་ལྟར་གདམས་པའི་ཚུལ། མཇུག་བསྡུ་བའོ། །དང་པོ་ནི། འོ་ན།༑ མངོན་ཤེས་དྲུག་དང་
ཞེས་འཆད་ན། དེ་གང་ཞེ་ན། དེ་སྟོན་པ་ལ། རྫུ་འཕྲུལ་དང། ལྷའི་རྣ་བ་དང། གཞན་གྱི་སེམས་ཤེས་པ་དང། སྔོན་གྱི་གནས་རྗེས་སུ་དྲན་པ་དང། མངོན་པར་འདུ་བྱེད་པ་ལས་བྱུང་བ་ལྷའི་མིག་དང། ཟག་པ་ཟད་པ་ཤེས་པའི་མངོན་པར་ཤེས་པ་

[163B] གཉིས་པ་ལ་དྲུང་ཡོད་པའི་རྡུ་འཕྲུལ་གྱི་མངོན་ཤེས་ལ་གདམས་པ་ནི། ཤཱ་རིའི་བུ་ཤེར་ཕྱིན་འདི་ལ་སྤྱོད་པའི་བྱང་ཆེན་མངོན་པར་ཤེས་པའི་ཕ་རོལ་ཏུ་ཕྱིན་པ་ཐོབ་སྟེ་རྫུ་འཕྲུལ་གྱི་རྣམ་པ་དུ་མཉམས་སུ་མྱོང་བར་བྱེད་དོ། །དེ་ནི་ས་ཆེན་
པོ་འདི་ཡང་རབ་ཏུ་གཡོ་བར་བྱེད་ཅིང་གཅིག་ཏུ་འགྱུར་རོ། །ཞེས་སོགས་ཀྱིས་བསྟན། དེའི་དོན་འཆད་པ་ལ། ས་གཡོ་བ་ལ་སོགས་པ་དང། ཞེས་གསུངས། ལྷའི་རྣ་བའི་མངོན་ཤེས་ནི། དེ་ནི་ལྷའི་རྣ་བའི་ཁམས་རྣམ་པར་དག་པ་མི་
ལས་འདས་པས། ལྷ་དང་མི་གཉིས་ཀའི་སྒྲ་ཐོས་ཏེ། ཞེས་སོགས་ཀྱིས་བསྟན། དེའི་དོན་འཆད་པ་ལ། འཇིག་རྟེན་གྱི་ཁམས་ཐམས་ཅད་ན་གནས་པའི་སྒྲ་ཆུང་ངུ་དང་ཅིག་ཤོས་ཐོས་པ་དང། ཞེས་གསུངས། གཞན་སེམས་ཤེས་པའི་མངོན་ཤེས་ནི་
དེས་སེམས་ཅན་ཕ་རོལ་དང་གང་ཟག་ཕ་རོ་གྱི་སེམས་སེམས་ཀྱིས་ཡང་དག་པ་ཇི་ལྟ་བཞིན་རབ་ཏུ་ཤེས་སོ། །ཞེས་སོགས་ཀྱིས་བསྟན། དེའི་དོན་འཆད་པ་ལ། གཞན་གྱི་སེམས་འདོད་ཆགས་དང་བཅས་པ་ཡོངས་སུ་ཤེས་པ་དང་
ཞེས་གསུངས། སྔོན་གནས་རྗེས་དྲན་གྱི་མངོན་ཤེས་ནི། དེ་ནི་སྔོན་གྱི་གནས་རྗེས་སུ་དྲན་པའི་མངོན་པར་ཤེས་པས་སྐྱེ་བ་གཅིག་ཀྱང་རྗེས་སུ་དྲན་ནོ། །།ཞེས་སོགས་ཀྱིས་བསྟན་དེའི་དོན་འཆད་པ་ལ། རང་དང་གཞན་གྱི་ཚེ་རབས་སྔ་མ་དུ་
མརྗེས་སུ་དྲན་པ་དང། ཞེས་གསུངས། ལྷའི་མིག་གི་མངོན་ཤེས་ནི། དེ་ལྷའི་མིག་རྣམ་པར་དག་པ་མི་ལས་འདས་པས་སེམས་ཅན་འཆི་འཕོ་བ་དང། སྐྱེ་བ་དང། མདོག་སྐུག་པ་དང། མི་སྡུག་པ་དང། བཟང་བ་དང། ངན་པ་དང། ལས་ཇི་ལྟ་བ་བཞིན་

[164A]༄༅། །དུ་བདེ་འགྲོ་དང་ངན་འགྲོར་ཉེ་བར་འགྲོ་བ་རྣམས་རབ་ཏུ་ཤེས་ཏེ། ཞེས་སོགས་ཀྱིས་བསྟན། དེའི་དོན་འཆད་པ་ལ། གཟུགས་ཐམས་ཅད་མཐོང་བ་དང། ཞེས་གསུངས། ཟག་པ་ཟད་པའི་མངོན་ཤེས་ལ་གདམས་པ་
ནི༑ དེ་མི་སྐྱེ་བ་མངོན་དུ་བྱེད་པའི་མངོན་པར་ཤེས་པའི་མངོན་པར་བསྒྲུབས་ཏེ། ཉན་ཐོས་ཀྱིས་འམ་རང་སངས་རྒྱས་ཀྱི་སར་མི་ལྟུང་ཞིང། བླ་མེད་རྫོགས་བྱང་དུ་མངོན་པར་སངས་རྒྱས་པར་བྱའོ་སྙམས་པ་མ་གཏོགས་ཆོས་གཞན་འགའ་
ལ་ཡང་སྨོན་པར་མི་བྱེད་དོ། །ཞེས་སོགས་ཀྱིས་བསྟན། དེའི་དོན་འཆད་པ་ལ། ཉོན་མོངས་པ་དང་ཤེས་བྱའི་སྒྲིབ་པ་སྤོང་བར་བྱེད་པ་རྣམས། ཞེས་གསུངས། དེ་ལྟར་དོན་བསྡུས་ནས་གདམས་པ་ལ། ཤཱ་རིའི་བུ་བྱང་ཆེན་ཤེར་ཕྱིན་ལ་སྤྱོད་པས་མངོན་
པར་ཤེས་པ་དྲུག་ཡོངས་སུ་རྫོགས་པར་བྱེད་པ་དང། ཡོངས་སུ་དག་པར་བྱེད་དོ། །ཞེས་གསུངས། གསུམ་པ་སྟོན་པ་ལ། གཟོད་མ་ནས་ཞི་ཉིད་དུ་སྦྱར་བར་བྱའོ། །ཞེས་གསུངས། བཞི་པ་སྟོན་པ་ལ། མངོན་པར་ཤེས་པ་དྲུག་ལ་འདོམས་པ་དང་
ཞེས་གསུངས་གཞུང་དོན་ནི་བྱང་ཆེན་མངོན་ཤེས་ཀྱི་ཕ་རོལ་ཏུ་ཕྱིན་པ་ཐོབ་བོ། ཞེས་སོགས་ཀྱི་མདོ་ཆོས་ཅན། མངོན་པར་ཤེས་པ་དྲུག་ལ་གདམས་པ་ཡིན་ཏེ། མངོན་པར་ཤེས་པ་དྲུག་གིས་ཐ་སྙད་དུ་ཡུལ་གཟིགས་པའི་ནུས་པ་བསྟན་ནས། དེ་དྲུག་
པོ་དོན་དམ་པར་ཅེས་འདོམས་པའི་མདོ་ཚིག་ཡིན་པའི་ཕྱིར། མཐའ་དཔྱད་པ་ལ། མངོ་ཤེས་ཀྱི་རྟེན། བརྟེན་པ་མངོན་ཤེས་ཀྱི་རང་བཞིན། ས་མཚམས། རྒྱུ༑ དགོས་པ། ཁྱད་པར་དང་དདྲུག་ལས། དང་པོ་ནི། མངོན་ཤེས་དང་པོ་ལྔ་རང་གི་བདག་

[164B] ཀུན་བཏུས་ལས། ཕྱི་རོལ་པའམ། ཉན་ཐོས་སམ་བྱང་ཆུབ་སེམས་དཔའ་ཡང་རུང་སྟེ་དག་པའི་བསམ་གཏན་རྣམས་ལ་བརྟེན་ནས་ཚད་མེད་པ་རྣམས་འགྲུབ་བོ། །
ཚད་མེད་པ་རྣམས་ཇི་ལྟར་མངོན་པར་ཤེས་པར་རྣམས་དེ་བཞིན་ནོ། །ཞེས་གསུངས་པའི་ཕྱིར། དྲུག་པ་རབ་མཐའི་བསམ་གཏན་ལ་བརྟེན་ནས་སྐྱེ་བ་ཡིན་ཏེ། དེ་ཉིད་ལས། ཡོན་ཏན་ལྷག་མ་རྣམས་ནི། ཉན་ཐོས་སམ་བྱང་ཆུབ་སེམས་དཔའ་འམ་དེ་བཞིན་
གཤེགས་པས་ཀྱང་རུང་སྟེ་རབ་ཀྱི་མཐར་ཕྱིན་པའི་བསམ་གཏན་བཞི་པ་ལ་བརྟེན་ནས་འགྲུབ་བོ། །ཞེས་གསུངས་པའི་ཕྱིར། མངོན་ཤེས་དྲུག་ཀ་གཟུགས་མེད་ཀྱི་དངོས་གཞི་ལ་མི་བརྟེན་ཏེ། དེ་ཉིད་ལས། མངོན་ཤེས་དྲུག་ཀ་བསམ་གཏན་ལ་བརྟེན་
ནས༑ ཞེས་གསུངས་པ་ལ་དགོས་པ་ཡོད་པའི་ཕྱིར། གཉིས་པ་ནི། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་རང་ཡུལ་མངོན་སུམ་དུ་མཐོང་བས་རབ་ཏུ་ཕྱེ་བའི་རིགས་སུ་གནས་པ། མངོས་ཤེས་ཀྱི་མཚན་ཉིད། དབྱེ་ན་དྲུག་
ཡོད་དེ། མངོན་ཤེས་དྲུག་གི་ནང་ཚན་གང་ཞིག། ས་གཡོ་བ་དང་གཅིག་ཏུ་སྒྱུར་ཞིང་མང་པོར་སྤྲུལ་བ་ལ་སོགས་པ་བྱེད་པར་ནུས་པའི་རིག་པ། རྫུ་འཕྲུལ་གྱི་མངོན་ཤེས་ཀྱི་མཚན་ཉིད། རྫུ་འཕྲུལ་ཙམ་ལ་དབྱེ་ན་ལས་ལས་བྱུང་བ། སྔགས་ལས་བྱུང་བ། སྨན་ལས་
བྱུང་བ། ཏིང་ངེ་འཛིན་བསྒོམས་པ་ལས་བྱུང་བ་དང་བཞི་ལས། དང་པོ་ནི། མིའི་རྫུ་འཕྲུལ་ལྟ་བུ་དང། འཁོར་ལོས་སྒྱུར་བའི་རྒྱལ་པོ་དང། སྲིན་པོ་དང། ཤ་ཟ་འགའ་ཞིག་ལ་ཡོད་པའི་རྫུ་འཕྲུལ་ལྟ་བུ། གཉིས་པ་ནི་སྔགས་འགའ་ཞིག་བགྲངས་པའི་

[165A]༄༅། །མཐུས་རྫུ་འཕྲུལ་སྟོན་ནུས་པ་ལྟ་བུ། གསུམ་པ་ནི།སྨན་འགའ་ཞིག་བཅངས་པ་ཙམ་གྱིས་རྫུ་འཕྲུལ་སྟོན་ནུས་པ་ལྟ་བུ། བཞི་པ་ནི། སྐབས་འདིར་དངོས་སུ་བསྟན་པའི་རྫུ་འཕྲུལ་གྱི་མངོན་ཤེས་ལྟ་བུ། དེ་གང་ཞིག། རང་གི་བདག་རྐྱེན་
དུ་གྱུར་བའི་ལྷའི་རྣ་བ་ལས་སྐྱེས་ཤིང་འཇིག་རྟེན་གྱི་ཁམས་ཀྱི་སྒྲ་ཕྲ་རགས་ཤེས་པ། ལྷའི་རྣ་བའི་མངོན་ཤེས་ཀྱི་མཚན་ཉིད། ལྷའི་རྣ་བ་ཙམ་ལ་དབྱེ་ན། སྐྱེས་ནས་ཐོབ་པ། ལས་ལས་བྱུང་བ། ཏིང་ངེ་འཛིན་ལས་སྐྱེས་བ་དང་གསུམ་ལས། དང་པོ་ནི་
བསམ་གཏན་བཞི་པ་པའི་རྒྱུད་ཀྱི་ལྷའི་རྣ་བ་ལྟ་བུ། གཉིས་པ་ནི། འཁོར་ལོས་སྒྱུར་བའི་རྒྱལ་པོའི་དེ་ལྟ་བུ། གསུམ་པ་ནི། སྐབས་འདིར་བསྟན་གྱི་དེ་ལྟ་བུ། ཁ་ཅིག། མཚན་ཉིད་ཀྱི་ཟེར་ཕྱི་མ་ལ་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་ཞེས་སྣོན་
བ་མ་ཡིན་ཏེ། རྫུ་འཕྲུལ་གྱི་མངོན་ཤེས་སུ་གྱུར་པའི་ཤེས་རབ་མཚུངས་ལྡན་དུ་བྱུང་བའི་ཤེས་རབ་མེད་པའི་ཕྱིར། དེ་གང་ཞིག། གཞན་གྱི་སེམས་འདོད་ཆགས་དང་བཅས་མ་བཅས་སོགས་ཤེས་པའི་རིགས་སུ་གནས་པ། གཞན་སེམས་ཤེས་པའི་མངོན་
ཤེས་ཀྱི་མཚན་ཉིད། རིགས་གནས་སྨོས་པ་ལ་དགོས་པ་ཡོད་དེ། ཕྱི་རོལ་བའི་རྒྱུད་ཀྱི་གཞན་སེམས་ཤེས་པའི་མངོན་ཤེས་དེ་གཞན་གྱི་སེམས་འདོད་ཆགས་དང་བཅས་མ་བཅས་སོགས་རྟོགས་མི་ནུས་པའི་ཕྱིར་ཏེ། དེས་དེ་འདོད་ཆགས་དང་བྲལ་བ་
དེ་རྟོགས་མི་ནུས་པའི་ཕྱིར། གཞན་སེམས་ཤེས་པ་ཙམ་ལ་དབྱེ་ན། སྐྱེས་ནས་ཐོབ་པ་དང། ལས་ལས་བྱུང་བ་དང། རིག་བྱེད་ལས་ཤེས་པ་དང། ཏིང་ངེ་འཛིན་ལས་བྱུང་བ་བཞི་ལས། དང་པོ་ནི་འདོད་ལྷ་དང་འདྲེ་ཕལ་ཆེར་ལྟ་བུ། གཉིས་པ་

[165B] བར་སྲིད་པ་ལྟ་བུ། གསུམ་པ་ནི། རྟོག་གེ་བ་མཁས་པ་ལྟ་བུ། བཞི་པ་ནི་སྐབས་འདིར་བསྟན་གྱི་དེ་ལྟ་བུ། དེ་གང་ཞིག། རང་གཞན་གྱི་ཚེ་རབས་སྔ་མ་དུ་མ་རྗེས་སུ་དྲན་པའི་རིགས་སུ་གནས་པ། སྔོན་གནས་རྗེས་དྲན་གྱི་མངོན་ཤེས་ཀྱི་མཚན་ཉིད། རིགས་
གནས་སྨོས་པ་ལ་དགོས་པ་ཡོད་དེ། སྔར་བཞིན། སྔོན་གནས་རྗེས་དྲན་ཙམ་ལ་དབྱེ་ན་སྔར་བཞིན་གསུམ་ལས། དང་པོ་ནི། ལྷ་འདྲེ་ཕལ་ཆེར་ལྟ་བུ། གཉིས་པ་ནི་དམྱལ་བ་པ་ལྟ་བུ།། གསུམ་པ་ནི། སྐབས་འདིར་བསྟན་གྱི་མངོན་ཤེས་ལྟ་བུ། དེ་གང་ཞིག་
རང་གི་བདག་སྐྱེན་དུ་གྱུར་པའི་ལྷའི་མིག་ལ་བརྟེན་ནས་སྐྱེས་ཤིང་འཇིག་རྟེན་གྱི་ཁམས་ཀྱི་གཟུགས་ཕྲ་རགས་མངོན་སུམ་དུ་མཐོང་བ། ལྷའི་མིག་གི་མངོན་ཤེས་སུ་མི་འཐད་དེ། དེ་གཉིས་ཡིད་ཤེས་ཡི་པའི་ཕྱིར། དེ་གཉིས་རང་གི་ཐུན་མོང་མ་
བཞི་པའི་ལྷ་ལྟ་བུ། གཉིས་པ་ནི་འཁོར་ལོས་སྒྱུར་རྒྱལ་ལྟ་བུ། གསུམ་པ་ནི་སྐབས་འདིར་བསྟན་གྱི་དེ་ལྟ་བུའོ། །ལྷའི་མིག་དང་རྣ་བའི་མངོན་ཤེས་འདི་ཉིད་དབང་ཤེས་སུ་འཐད་དེ། དེ་གཉིས་ཡིད་ཤེས་ཡིན་པའི་ཕྱིར། དེ་གཉིས་རང་གི་ཐུན་མོང་མ་
ཡིན་ཨ་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལས་སྐྱེས་པའི་ཤེས་པ་ཡིན་པའི་ཕྱིར། དེ་ལྟ་མ་ཡིན་ན་ཚུར་མཐོང་གི་རྒྱུད་ཀྱི་གཏན་བཞི་པའི་སས་བསྡུས་ཀྱི་ལྷའི་མིག་གི་མངོན་ཤེས་མེད་པར་ཐལ། ལྷའི་མིག་གི་མངོན་ཤེས་
དབང་ཤེས་གང་ཞིག། དེའི་རྒྱུད་ལ་བསམ་གཏན་གཉིས་པ་ཡན་ཅད་ཀྱི་སས་བསྡུས་ཀྱི་དབང་ཤེས་མེད་པའི་ཕྱིར། དེའི་རྒྱུད་ལ་དེ་ཡན་ཅད་ཀྱི་སས་བསྡུས་ཀྱི་དཔྱོད་གཉིས་མེད་པའི་ཕྱིར། ཁོ་ན་རེ། ཚུར་མཐོང་གི་རྒྱུད་ཀྱི་ལྷའི་མིག་གི་མངོན་ཤེས་དེ་
[#DATA INCOMPLETE HERE]



﻿༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་བརྒྱད་པའི་སྤྱི་དོན་བཞུགས་སོ། །

[001A] །གསུམ་པ་འབྲས་བུ་ཆོས་སྐུའི་ཡན་ལག་རྒྱས་པར་བཤད་པ་ལ། འབྲེལ་བཀོད་པས་མཚམས་སྦྱར། ཆོས་སྐུ་མཚོན་བྱེད་ཀྱི་ཆོས་རྒྱས་པར་བཤད། སྐབས་བསྡུ་བ་དང་གསུམ་ལས། དང་པོ་ནི། སྐད་ཅིག་སྦྱོར་
གྱི་འོག་ཏུ་འབྲས་བུ་ཆོས་སྐུ་འཆད་པའི་རྒྱུ་མཚན་ཡོད་དེ། སྐད་ཅིག་མ་གཅིག་གིས་མངོན་པར་རྫོགས་པར་བྱང་ཆུབ་པའི་སྦྱོར་བ་རྣམ་པར་བསྒོམས་པའི་སྐད་ཅིག་མ་གཉིས་པ་ལ་འབྲས་བུ་ཆོས་ཀྱི་སྐུར་མངོན་པར་རྫོགས་
པར་བྱང་ཆུབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་ཡང་མདོའི་འབྲེལ་གྱི་དབང་དུ་བྱས་ན། སྐད་ཅིག་སྦྱོར་བཞི་པའི་སྐབས་སུ་མདོ་ལས། བྱང་སེམས་ཀྱིས་མཚན་མ་མེད་པའི་ཚུལ་གྱིས་ཡུམ་ལ་བསླབ་པར་བྱ་བར་
གསུངས་ནས་གཞན་ཡང་བྱང་ཆེན་ཟག་མེད་ཀྱི་ཆོས་རྨི་ལམ་ལྟ་བུ་མཚན་ཉིད་ཀྱིས་སྟོང་པ་ལ་བསླབ་པར་གསུངས་པས་ངོ་བོ་ཉིད་སྐུ་གསུངས། བསྟན་བཅོས་ཀྱི་འབྲེལ་གྱི་དབང་དུ་བྱས་ན། ལུས་རྣམ་གཞག་ཏུ། སྐད་ཅིག་
གཅིག་མངོན་རྫོགས་བྱང་ཆུབ། །ཆོས་ཀྱི་སྐུ་དང། ཞེས་བཤད་ན། སྐད་ཅིག་སྦྱོར་གྱི་རྗེས་སུ་འབྲས་བུ་ཆོས་སྐུ་འཆད་པའི་རྒྱུ་མཚན་གང་ཞེ་ན། སྐད་ཅིག་སྦྱོར་བསྒོམས་པས་འབྲས་བུ་ཆོས་སྐུ་འཐོབ་པའི་རྒྱུ་མཚན་གྱིས་དེ་ལྟར་
བཤད་པའི་ཕྱིར། དེ་ལྟར་ཡང། སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་རྣམ་པར་བསྒོམས་པའི་སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པ་ཡིན་ཏེ། ཞེས་གསུངས། གཉིས་པ་ནི་

[002A]༄༅། །འོ་ན། སྐབས་བརྒྱད་པ་འདིར་འབྲས་བུ་ཆོས་སྐུ་དེ་རྒྱས་པར་འཆད་ན་འཆད་ཚུལ་དེ་གང་ཞེ་ན། འདི་ལ། བྱེད་པ་པོ་སྐུའི་རང་བཞིན་བཤད་པ་དང། བྱ་བ་འཕྲིན་ལས་ཀྱི་རང་བཞིན་བཤད་པ་གཉིས་ལས་
དང་པོ་ལ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྤྱོད་རྫོགས་སྐུ། སྤྲུལ་སྐུའི་རང་བཞིན་བཤད་པ་དང་བཞི་ལས། དང་པོ་དེ་སྟོན་པ་ལ། ཐུབ་པའི་ངོ་བོ་ཉིད་སྐུ་ནི། །ཞེས་སོགས་གསུངས། གཉིས་པ་དེ་སྟོན་པ་ལ། བྱང་ཆུབ་ཕྱོགས་མཐུན་
ཚེད་མེད་དང། །ཞེས་སོགས་གསུངས། གསུམ་པ་དེ་སྟོན་པ་ལ། མཚན་ནི་སུམ་ཅུ་རྩ་གཉིས་དང། །ཞེས་སོགས་གསུངས། བཞི་པ་དེ་སྟོན་པ་ལ། གང་གིས་སྲིད་པ་ཇི་སྲིད་པར། །ཞེས་སོགས་གསུངས། གཉིས་པ་བྱ་བ་འཕྲིན་ལས་ཀྱི་
རང་བཞིན་སྟོན་པ་ལ། དེ་བཞིན་འཁོར་བ་ཇི་སྲིད་འདིའི། །ཞེས་སོགས་གསུངས། འོ་ན། ཐུབ་པའི་ངོ་བོ་ཉིད་སྐུ་ནི། ཞེས་སོགས་ཀྱིས་ངོ་བོ་ཉིད་སྐུ་དེ་འཆད་ན་འཆད་ཚུལ་དེ་གང་ཞེ་ན། འདི་ལ་མདོ་ལས་གསུངས་ཚུལ་དང། བསྟན་བཅོས་
ཀྱིས་འགྲེལ་ཚུལ་གཉིས་ལས། དང་པོ་ནི། གོང་དུ་སྐད་ཅིག་སྦྱོར་བཞི་པའི་སྐབས་སུ། རབ་འབྱོར་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་མཚན་མ་མེད་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་
པར་བྱའོ། །ཞེས་གསུངས་ནས། ངོ་བོ་ཉིད་སྐུ་སྟོན་པ་ལ། རབ་འབྱོར་གཞན་ཡང་ཟག་པ་མེད་པའི་ཆོས་རྨི་ལམ་ལྟ་བུ་དངོས་པོ་དང་མི་ལྡན་པ་དངོས་པོ་མེད་པའི་རང་བཞིན་ཅན་གྱི་མཚན་ཉིད་ཀྱིས་སྟོང་པ་རྣམ་པ་ཐམས་ཅད་དུ་ཡོངས་

[002B]
རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་གསུངས། གཉིས་པ་ལ། རྩ་བས་བསྟན་ཚུལ་དང། འགྲེལ་པས་བཤད་ཚུལ་གཉིས་ལས། དང་པོ་ལ། མདོ་དེའི་
དོན་འགྲེལ་པའི་སྒོ་ནས་སྐུ་དང་པོ་ངོ་བོ་ཉིད་སྐུ་དེ་འཆད་པ་ལ། ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཤོ་ལོ་ཀ་གཅིག་གསུངས། གཉིས་པ་ལ། མཚམས་སྦྱར་གྱི་སྒོ་ནས་འཆད་པ་ལ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་
བས་རྣམ་པ་བཞི་ཡིན་པས། དང་པོ་ངོ་བོ་ཉིད་ཀྱི་སྐུ། །ཞེས་གསུངས། ཚིག་དོན་གྱི་སྒོ་ནས་འཆད་པ་ལ། ཐུབ་པ་སངས་རྒྱས་ཞེས་སོགས་གསུངས། བརྒལ་ལན་གྱི་སྒོ་ནས་འཆད་པ་ལ། སྐུ་ལྷག་མ་གསུམ་པོ། །ཞེས་སོགས་གསུངས་
དེ་ཡང། ཐུབ་པའི་ངོ་བོ་ཉིད་སྐུ་ནི། །ཞེས་པས་ཁྱད་གཞི་ངོ་བོ་ཉིད་སྐུ་དེ་བསྟན་ནས། དེ་ཉིད་ཚིག་དོན་གྱི་སྒོ་ནས་འཆད་པ་ལ། ཐུབ་པ་སངས་རྒྱས་བཅོམ་ལྡན་འདས་ཀྱི་ངོ་བོ་ཉིད་ཀྱི་སྐུ་ནི། ཞེས་གསུངས། ཟག་པ་མེད་པའི་ཆོས་གང་
དག༑ ཐོབ་འགྱུར། ཞེས་པས། ངོ་བོ་ཉིད་སྐུའི་ལྡན་པའི་ཁྱད་པར་དེ་བསྟན་ནས། དེའི་དོན་འགྲེལ་པ་ལ། དྲན་པ་ཉེ་བར་བཞག་པ་ལ་སོགས་པ་ཡེ་ཤེས་ཀྱི་བདག་ཉིད། འཇིག་རྟེན་ལས་འདས་པའི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱི་
ཟག་པ་མེད་པའི། ཞེས་གསུངས། རྣམ་ཀུན་རྣམ་དག་པ། །ཞེས་པས། དེའི་བྲལ་བའི་ཁྱད་པར་དེ་བསྟན་ནས། དེའི་དོན་འགྲེལ་པ་ལ། དྲི་མ་རྣམས་གློ་བུར་བ་ཉིད་ཀྱིས་རྣམ་པ་ཐམས་ཅད་དུ་རྣམ་པར་དག་ཅིང། ཞེས་གསུངས། དེ་

[003A]༄༅། །དག་རང་བཞིན་མཚན་ཉིད་ཅན། །ཞེས་པས། དེའི་ངོ་བོའི་ཁྱད་པར་དེ་བསྟན་ནས། དེའི་དོན་འགྲེལ་པ་ལ། རང་བཞིན་གྱིས་དབེན་པའི་མཚན་ཉིད་དུ་གྱུར་པ་གང་དག་ཡིན་པ་དེ་དག་གི་རང་གི་ངོ་བོ་ཉིད་སྐྱེ་
བ་མེད་པའི་ངོ་བོ་ཉིད་ནི་འདི་ཡིན་ཏེ། ཞེས་གསུངས། ངོ་བོ་ཉིད་སྐུའི་སྒྲ་དོན་དེ་སྟོན་པ་ལ། བཅོས་མ་མ་ཡིན་པའི་དོན་གྱིས་ཞེས་གསུངས། ངོ་བོ་ཉིད་སྐུ་གང་ལ་བརྟེན་ནས་ཐོབ་པ་དེ་འཆད་པ་ལ། འཇིག་རྟེན་ལས་འདས་
པའི་ལམ་གྱིས་འཐོབ་ཀྱི། ཞེས་གསུངས། ཐོབ་ཚུལ་དེ་འཆད་པ་ལ། བྱས་པ་ནི་མ་ཡིན་པས་རྣམ་པར་ཤེས་པ་སྒྱུ་མ་ལྟ་བུས་ཆོས་ཐམས་ཅད་རྟོགས་པས་ཐོབ་པ་ཡིན་ནོ། །ཞེས་གསུངས། དེ་རྣམས་ཀྱི་ནང་ནས། སྐད་ཅིག་མ་གཅིག་
པའི་མངོན་པར་རྫོགས་པར་བྱང་ཆུབ་པ་རྣམ་པར་བསྒོམས་པའི་སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པ་ཡིན་ཏེ། ཞེས་པའི་སྐབས་སུ། མཐའ་དཔྱད་པ་ལ། ཁ་ཅིག་སྐད་ཅིག་སྦྱོར་གྱི་
རྗེས་སུ་ཆོས་སྐུ་འཆད་པའི་རྒྱུ་མཚན་ཡོད་དེ། ཆོས་སྐུ་དེ་སྐད་ཅིག་སྦྱོར་བསྒོམས་སྟོབས་ཀྱིས་ཐོབ་པའི་ཕྱིར། ཆོས་སྐུ་ལ་དབྱེ་ན་བཞི་ཡོད་དེ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་རྣམས་སུ་ཡོད་པའི་
ཕྱིར༑ ཞེས་ཟེར་ན། ལོངས་སྐུ་དེ་ཆོས་སྐུ་ཡིན་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། དེ་ཆོས་ཅན། གཙོ་བོར་རང་ཐོབ་བྱེད་ཀྱི་ཐབས་སུ་གྱུར་པའི་ཡེ་ཤེས་ཀྱི་ཚོགས་བསྒོམས་སྟོབས་ཀྱིས་ཐོབ་པར་ཐལ། ཆོས་སྐུ་ཡིན་པའི་
ཕྱིར༑ འདོད་མི་ནུས་ཏེ། གཙོ་བོར་རང་ཐོབ་བྱེད་ཀྱི་ཐོབ་བྱེད་ཀྱི་ཐབས་སུ་གྱུར་པའི་བསོད་ནམས་ཀྱི་ཚོགས་བསྒོམས་སྟོབས་ཀྱིས་ཐོབ་པའི་ཕྱིར་ཏེ། གཟུགས་སྐུ་ཡིན་པའི་ཕྱིར། ཁྱབ་སྟེ། རིན་ཆེན་ཕྲེང་བར། སངས་རྒྱས་རྣམས་ཀྱི་གཟུགས་ཀྱི་སྐུ། །

[003B] །ཆོས་ཀྱི་སྐུ་དེ་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་གསུངས་པའི་ཕྱིར། ཁོ་ན་རེ། འབྲས་བུ་ཆོས་སྐུ་ཆོས་ཅན། གཙོ་བོར་ཡེ་ཤེས་ཀྱི་ཚོགས་བསྒོམས་སྟོབས་ཀྱིས་བྱུང་བ་མ་ཡིན་པར་ཐལ། གཙོ་བོར་རང་ཐོབ་བྱེད་ཀྱི་
ཐབས་སུ་གྱུར་པའི་བསོད་ནམས་ཀྱི་ཚོགས་བསྒོམས་སྟོབས་ཀྱིས་བྱུང་བའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། རང་ཐོབ་བྱེད་ཀྱི་ཐབས་སུ་གྱུར་པའི་བསོད་ནམས་ཀྱི་ཚོགས་ཡོད་པའི་ཕྱིར་ཟེར་ན་མ་ཁྱབ། གཞན་ཡང་ཚོགས་གཉིས་བསྒོམས་སྟོབས་ཀྱིས་ཐོབ་
པའི་སངས་རྒྱས་ཀྱི་སྐུ་ཆོས་ཅན། གཙོ་བོར་རང་ཐོབ་བྱེད་ཀྱི་ཐབས་སུ་གྱུར་པའི་བསོད་ནམས་ཀྱི་ཚོགས་བསྒོམས་སྟོབས་ཀྱིས་ཐོབ་པ་མ་ཡིན་པར་ཐལ། གཙོ་བོར་རང་ཐོབ་བྱེད་ཀྱི་ཐབས་སུ་གྱུར་པའི་ཡེ་ཤེས་ཀྱི་ཚོགས་བསྒོམས་སྟོབས་ཀྱིས་ཐོབ་པའི་ཕྱིར། ཁྱབ་པ་
ཁས༑ དེར་ཐལ། གཙོ་བོར་དེར་གྱུར་པའི་ཚོགས་གཉིས་བསྒོམས་སྟོབས་ཀྱིས་ཐོབ་པའི་ཕྱིར་ཟེར་ན་མ་ཁྱབ་སྟེ། བྱང་སེམས་ཚོགས་ལམ་པ་ཆོས་ཅན། གཞི་ཤེས་ཀྱི་རྣམ་པ་བསྒོམ་བྱའི་གཙོ་བོར་བྱེད་པར་ཐལ། མཁྱེན་གསུམ་གྱི་རྣམ་པ་བསྒོམ་བྱའི་གཙོ་བོར་བྱེད་པའི་ཕྱིར། ཁྱབ་
པ་འགྲིག་དེ་དེར་ཐལ། དེ་འདྲ་བ་ཞིག་ཡོད་པའི་ཕྱིར། གཞན་ཡང། བྱང་སེམས་མཐོང་ལམ་པ་ཆོས་ཅན། གང་ཟག་གི་བདག་མེད་བསྒོམ་བྱའི་གཙོ་བོར་བྱེད་པར་ཐལ། བདག་མེད་གཉིས་ཀ་བསྒོམ་བྱའི་གཙོ་བོར་བྱེད་པའི་ཕྱིར། ཁྱབ་པ་འགྲིག། རྟགས་གྲུབ་སྟེ། དེ་འདྲ་བ་ཡོད་
པའི་ཕྱིར། ཁོ་ན་རེ། ལོངས་སྐུ་ཆོས་ཅན། ཆོས་སྐུ་ཡིན་པར་ཐལ། འབྲས་བུ་ཆོས་སྐུ་ཡིན་པའི་ཕྱིར་ཟེར་ན་མ་ཁྱབ། འབྲས་བུ་འགྲུབ་པའི་དུས་མཚམས་ལ་ཁ་ཅིག་བྱང་སེམས་རྒྱུན་མཐའ་པས་ཆོས་ཉིད་ལ་རྩེ་གཅིག་ཏུ་མཉམ་པར་བཞག་བཞིན་པའི་ངང་ནས་ཤེས་བྱ་ཇི་སྙེད་པ་ཐམས་
ཅད་མངོན་སུམ་དུ་རྟོགས་པ་དང། དེས་ཡེ་ཤེས་ཆོས་སྐུ་མངོན་དུ་བྱས་པ་དུས་མཉམ་ཟེར་ན། བྱང་སེམས་རྒྱུན་མཐའ་བས་ཆོས་ཉིད་ལ་རྩེ་གཅིག་ཏུ་མཉམ་པར་བཞག་བཞིན་པའི་ངང་ནས་ཤེས་བྱ་ཇི་སྙེད་པ་མངོན་སུམ་དུ་མ་རྟོགས་པར་ཐལ། དམ་བཅའ་དེའི་ཕྱིར། འདོད་མི་ནུས་

[004A]༄༅། །ཏེ༑ རྒྱུན་མཐའི་བར་ཆད་མེད་ལམ་པ་དེས་ཤེས་བྱ་ཇི་སྙེད་པ་མངོན་སུམ་དུ་རྟོགས་པའི་ཕྱིར་ཏེ། དེའི་རྒྱུད་ལ་དེ་མངོན་སུམ་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་རྒྱུན་མཐའི་བར་ཆད་མེད་ལམ་མངོན་སུམ་དུ་རྟོགས་པའི་བློ་ཡོད་པའི་ཕྱིར་ཏེ། དེའི་
རྒྱུད་ལ་དེ་ཉམས་སུ་མྱོང་བའི་རང་རིག་ཡོད་པའི་ཕྱིར། ཁོ་ན་རེ། སློབ་ལམ་ན་བློ་གཅིག་གིས་བདེན་གཉིས་དུས་གཅིག་ཅར་དུ་མངོན་སུམ་དུ་རྟོགས་པ་ཡོད་པར་ཐལ། དེ་ན་གང་ཟག་གཅིག་གིས་བདེན་གཉིས་ཅིག་ཅར་དུ་མངོན་སུམ་དུ་རྟོགས་པ་ཡོད་པའི་ཕྱིར་ཟེར་ན་མ་ཁྱབ་
ཁ་ཅིག་ ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་རྣམ་མཁྱེན་ཡོད་དེ། སྙིང་པོའི་རྒྱན་ལས། དེ་ནས་སྐད་ཅིག་མ་གཉིས་པ་ལ་རྣམ་གྲོལ་ལམ་སྐྱེས་པའི་ཚེ་ཤེས་བྱ་ཇི་ལྟ་བ་ལ་གཉིས་སྣང་ནུབ་ནས་ཆུ་ལ་ཆུ་བཞག་པ་བཞིན་སོང་བ་དེའི་གཟིགས་ངོར་
ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པ་དེའི་ཚེ། ཞེས་སོགས་གསུངས་པའི་ཕྱིར་ཟེར་ན། ཇི་ལྟ་བ་རྟོག་པའི་རྣམ་མཁྱེན་གྱིས་ཕུང་སོགས་ཀྱི་ཆོས་ཉིད་གཟིགས་པའི་གཟིགས་ངོར་ཕུང་པོ་ལྔ་གཟིགས་པར་ཐལ། དམ་བཅའ་
དེའི་ཕྱིར། འདོད་མི་ནུས་ཏེ། མདོ་སྡུད་པར། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང། །འདུ་ཤེས་མཐོང་བ་མེད་ལ་སེམས་ཡིད་མཐོང་བ་མེད། གང་ལ་རྣམ་པར་ཤེས་དང་སེམས་ཡིད་མཐོང་མེད་པ། །འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། །
ཞེས་གསུངས་པའི་ཕྱིར། །གཞན་ཡང། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མ་གཟིགས་པར་ཐལ། དེས་ཕུང་སོགས་ཀྱི་གནས་ལུགས་གཟིགས་པའི་གཟིགས་ངོར་ཕུང་སོགས་མ་གཟིགས་པའི་ཚུལ་གྱིས་ཕུང་སོགས་ཀྱི་
གནས་ལུགས་གཟིགས་པའི་ཕྱིར་ཏེ། འཇུག་འགྲེལ་ལས། དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་ཞིག་མངོན་སུམ་དུ་མཛད་པ་དེ་ཉིད་ཐུགས་སུ་ཆད་པས་དེའི་ཕྱིར་སངས་རྒྱས་ཞེས་བརྗོད་དོ། །ཞེས་དང། མདོ་ལས། མ་མཐོང་བ་ནི་མཐོང་བ་དམ་པའོ། །ཞེས་

[004B] ཁོ་ན་རེ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་སྙེད་པ་མ་གཟིགས་པར་ཐལ། དེས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མ་གཟིགས་པའི་ཕྱིར་ཟེར་ན་མ་ཁྱབ། ཁོ་ན་རེ། ཁྱོད་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། ཇི་ལྟ་བ་རྟོགས་
པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཁྱོད་ཡོད་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དེས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མེད་པའི་ཕྱིར་ཟེར་ན་མ་ཁྱབ། འདོད་ན། ཡོད་པ་ཆོས་ཅན། དེར་ཐལ། དེའི་ཕྱིར། གཞན་ཡང་
སྙིང་པོའི་རྒྱན་ལས། སངས་རྒྱས་ནི་རྟག་ཏུ་དེ་བཞིན་ཉིད་ལ་མཉམ་པར་བཞག་པ་ཡིན་ལ། དེའི་གཟིགས་པའི་ངོ་བོར་མ་གྲུབ་པའི་དོན་ནོ་ཞེ་ན་དེ་ཡང་མི་འཐད་པར་སྔར་བཤད་ཟིན་ཏོ། །ཞེས་གསུངས་པ་མི་འཐད་པར་ཐལ། གཟུགས་སྐུ་གཉིས་ཀྱི་ཆོས་ཉིད་གཟིགས་པའི་
རྣམ་མཁྱེན་གྱིས་གཟུགས་སྐུ་གཉིས་ཀྱི་ཆོས་ཉིད་གཟིགས་པའི་གཟིགས་ངོར་གཟུགས་སྐུ་གཉིས་མ་གཟིགས་པའི་ཕྱིར་ཟེར་ན་མ་ཁྱབ་སྟེ། དེས་དེ་གཉིས་ཀྱི་ཆོས་ཉིད་ལ་མཉམ་པར་བཞག་བཞིན་པའི་ངང་ནས་དེ་གཉིས་གཟིགས་པ་ལུང་དེའི་དོན་ཡིན་པའི་ཕྱིར། ཁ་ཅིག་བྱང་
སེམས་རྒྱུན་མཐའ་པས་སྐུ་བཞི་པོ་རིམ་ཅན་དུ་མངོན་དུ་བྱེད་པ་ཡིན་ཏེ། དེས་དང་པོར་ངོ་བོ་ཉིད་སྐུ་དང་ཡེ་ཤེས་ཆོས་སྐུ་གཉིས་མངོན་དུ་བྱེད། དེ་རྗེས་ལོངས་སྐུ་དང་སྤྲུལ་སྐུ་གཉིས་མངོན་དུ་བྱེད་པའི་ཕྱིར། ཞེས་ཟེར་ན། ཤེས་བྱ་ཆོས་ཅན། ཆོས་སྐུ་མངོན་དུ་བྱས་ནས་གཟུགས་
སྐུ་མངོན་དུ་མ་བྱས་པའི་སངས་རྒྱས་འཕགས་པ་ཡོད་པར་ཐལ། དམ་བཅའ་དེའི་ཕྱིར། འདོད་ན། ཡེ་ཤེས་ཀྱི་ཚོགས་མཐར་ཕྱིན་ནས་བསོད་ནམས་ཀྱི་ཚོགས་མཐར་མ་ཕྱིན་པའི་སངས་རྒྱས་འཕགས་པ་ཡོད་པར་ཐལ། འདོད་པའི་ཕྱིར། ཁྱབ་སྟེ། ཡེ་ཤེས་ཀྱི་ཚོགས་
མཐར་ཕྱིན་པ་དང་ཆོས་སྐུ་ཐོབ་པ་དུས་མཉམ། བསོད་ནམས་ཀྱི་ཚོགས་མཐར་ཕྱིན་པ་དང་གཟུགས་སྐུ་ཐོབ་པ་དུས་མཉམ་པའི་ཕྱིར། རྟགས་གཉིས་ཀ་གྲུབ་སྟེ། རིགས་པ་དྲུག་ཅུ་པ་ལས། དགེ་བ་འདི་ཡིས་སྐྱེ་བོ་ཀུན། །ཞེས་སོགས་དང། རིན་ཆེན་ཕྲེང་བར། སངས་རྒྱས་

[005A]༄༅། །རྣམས་ཀྱི་གཟུགས་ཀྱིས་སྐུ། །ཞེས་སོགས་གསུངས་པའི་ཕྱིར། ཁོ་ན་རེ། རྣམ་བཤད་ལས། སོགས་སྒྲས་ཆོས་སྐུས་ལོངས་སྐུའི་བདག་རྐྱེན་དང། ལོངས་སྐུས་སྤྲུལ་སྐུའི་བདག་རྐྱེན་བྱེད་པར་སྡུད་དོ། །ཞེས་གསུངས་པ་མི་འཐད་པར་ཐལ། བྱང་སེམས་རྒྱུན་
མཐའ་པས་སྐུ་བཞི་རིམ་ཅན་དུ་མངོན་དུ་མི་བྱེད་པའི་ཕྱིར་ཟེར་ན་མ་ཁྱབ་སྟེ། ཆོས་སྐུས་རང་འབྲས་ལོངས་སྐུའི་བདག་རྐྱེན་བྱེད་པ་དང། ལོངས་སྐུས་རང་འབྲས་སྤྲུལ་སྐུའི་བདག་རྐྱེན་བྱེད་པ་ལུང་དེའི་དོན་ཡིན་པའི་ཕྱིར། གཞན་ཡང། སྙིང་པོའི་རྒྱན་ལས། ལོངས་སྐུས་བདག་རྐྱེན་
བྱས་ནས་མཛད་པ་བཅུ་གཉིས་ཀྱི་སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་པའི་སྐུ་དེའི་ཚེ་ཚོགས་པ་གཅིག་ཏུ་མེད་ཀྱང། ཞེས་སོགས་གསུངས་པ་མི་འཐད་པར་ཐལ། ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་བ་གྲུབ་པའི་སྤྲུལ་སྐུ་མེད་པའི་ཕྱིར་
བྱང་སེམས་རྒྱུན་མཐའ་པས་ལོངས་སྐུ་དང་སྤྲུལ་སྐུ་གཉིས་རིམ་བཞིན་དུ་མངོན་དུ་བྱེད་པ་ཡིན་པའི་ཕྱིར་ཏེ། དམ་བཅའ་དེའི་ཕྱིར། ཁོ་ན་རེ། ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་སྤྲུལ་སྐུ་ཆོས་ཅན། ཁྱོད་སྤྲུལ་པ་པོའི་སངས་རྒྱས་
འཕགས་པ་ཡོད་པར་ཐལ། ཁྱོད་སྤྲུལ་སྐུ་ཡིན་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། བྱང་སེམས་རྒྱུན་མཐའ་པ་ཡང་དེ་སྤྲུལ་པ་པོ་མ་ཡིན། ལོངས་སྐུ་དེ་ཡང་དེ་མ་ཡིན་པའི་ཕྱིར། དང་པོ་སླ། གཉིས་པ་གྲུབ་སྟེ། དེ་དེ་དང་དུས་མཉམ་ཡིན་པའི་ཕྱིར། འོ་ན། བྱེ་བྲག་སྨྲ་བས་སྟོན་
པ་ཤཱཀྱ་ཐུབ་པ་སྤྲུལ་པ་པོའི་སངས་རྒྱས་འཕགས་པ་ཡོད་པར་ཁས་ལེན་པར་ཐལ། དེས་དེ་སྤྲུལ་སྐུར་ཁས་ལེན་པའི་ཕྱིར། ཁྱབ་པ་འགྲིག་དེར་ཐལ། དེ་སྤྲུལ་སྐུ་ཁས་ལེན་པའི་ཕྱིར། འདོད་མི་ནུས་ཏེ། དེས་རྒྱལ་པོ་གཞོན་ནུ་དོན་གྲུབ་སྲིད་པ་ཐ་མ་པའི་གང་ཟག་ཏུ་ཁས་ལེན་པའི་
ཕྱིར༑ ཁོ་ན་རེ། བྱང་སེམས་རྒྱུན་མཐའ་པ་འོག་མིན་གྱི་རྟེན་ལ་གསར་དུ་སངས་རྒྱས་པའི་ཚེ། དེའི་སྤྲུལ་པ་འདོད་ཁམས་ན་ཡོད་པ་རྣམས་ཀྱང་དེ་དང་དུས་མཉམ་དུ་སངས་རྒྱས་པར་ཐལ། ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་སྤྲུལ་སྐུ་

[005B] རྟགས་ཁས། འདོད་ན། དེའི་ཚེ་འདོད་པའི་རྟེན་ལ་སངས་རྒྱས་པར་ཐལ། འདོད་པ་གང་ཞིག་དེའི་ཚེ་ན་དེ་འདོད་ཁམས་ན་ཡོད་པའི་ཕྱིར་ཟེར་ན་མ་ཁྱབ་སྟེ། དེའི་ཚེ་དེ་འོག་མིན་གྱི་རྟེན་ལ་སངས་རྒྱས་པའི་ཕྱིར་ཏེ། དེ་འོག་མིན་གྱི་རྟེན་ཅན་ཡིན་པའི་ཕྱིར། དེ་དེར་
ཐལ༑ དེ་ཡོད་དེ་འདོད་པའི་རྟེན་ཅན་མ་ཡིན་པའི་ཕྱིར། ཁོ་ན་རེ། བྱང་སེམས་རྒྱུན་མཐའ་པའི་སྤྲུལ་པར་གྱུར་པའི་འདོད་པའི་རྟེན་ཅན་གྱི་གང་ཟག་ཡོད་པར་ཐལ། དེ་འདོད་པའི་རྟེན་ཅན་གྱི་གང་ཟག་ཏུ་སྤྲུལ་པ་ཡོད་པའི་ཕྱིར་ཟེར་ན་མ་ཁྱབ་སྟེ། དེ་བཞིན་གཤེགས་ལ་རེ་
དྭགས་རུ་རུར་སྤྲུལ་པའི་སྤྲུལ་པ་དེ། རི་དྭགས་ཀྱི་རྟེན་ཅན་ཡིན་པར་ཐལ། བྱང་སེམས་རྒྱུན་མཐའ་པ་འདོད་པའི་རྟེན་ཅན་དུ་སྤྲུལ་པའི་གང་ཟག་དེ་འདོད་པའི་རྟེན་ཅན་ཡིན་པའི་ཕྱིར། རྟགས་ཁས། འདོད་ན། དེ་དུད་འགྲོའི་རྟེན་ཅན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ་
སངས་རྒྱས་ཀྱི་སྤྲུལ་པ་ཡིན་པའི་ཕྱིར། གཞན་ཡང། དེ་བཞིན་གཤེགས་པ་ཆུ་དང་ཟམ་པ་དང་གྲོང་ཁྱེར་སོགས་སུ་སྤྲུལ་པའི་སྤྲུལ་པ་དེ་རྣམས་རིམ་པ་བཞིན་དུ་ཆུ་དང་ཟམ་པ་སོགས་སུ་འདོད་རིགས་པར་ཐལ། དེ་བཞིན་གཤེགས་པ་དེ་རྣམས་སུ་སྤྲུལ་པ་ཡོད་པའི་ཕྱིར། ཁྱབ་
པ་འགྲིག་འདོད་མི་ནུས་ཏེ། དེ་སངས་རྒྱས་ཡིན་པའི་ཕྱིར། རྟགས་གྲུབ་སྟེ། མདོ་སྡེའི་རྒྱན་ལས། སངས་རྒྱས་སྤྲུལ་པ་དཔག་མེད་པ། །སྤྲུལ་པའི་སྐུར་ནི་འདོད་པ་སྟེ། །ཞེས་གསུངས་པའི་ཕྱིར། མཁས་པའི་དབང་པོ་ཁ་ཅིག་མ་ཁྱབ་སྟེ། ལུང་དེས་སངས་རྒྱས་ཀྱི་སྤྲུལ་ཕར་གྱུར་
པའི་གཟུགས་སྐུ་ཡིན་ན་སངས་རྒྱས་ཡིན་པས་ཁྱབ་པ་བསྟན་པའི་ཕྱིར། དེ་ལྟ་མ་ཡིན་ན། བྱང་སེམས་རྒྱུན་མཐའ་པ་ཆུ་དང་ཟམ་པ་སོགས་སུ་སྤྲུལ་པའི་སྤྲུལ་པ་དེ་བྱང་སེམས་རྒྱུན་མཐའ་པ་ཡིན་པར་ཐལ། སངས་རྒྱས་ཀྱིས་ཆུ་དང་ཟམ་པ་སོགས་སུ་སྤྲུལ་པའི་སྤྲུལ་པ་དེ་
རྣམས་རིམ་པ་བཞིན་དུ་སངས་རྒྱས་ཡིན་པའི་ཕྱིར་ཟེར་ན་མི་མཚུངས་སོ། །གཞན་ཡང། དབུ་མ་འཇུག་པར། བ་སྤུའི་ཁུང་བུར་བྱང་ཆུབ་སེམས་དཔའ་རྣམས། །ལྷན་ཅིག་རྫོགས་སངས་རྒྱས་སྐུ་གྲངས་འདས་དང། །དེ་བཞིན་ལྷ་དང་ལྷ་མིན་མི་དག་ཀྱང། །སྐད་ཅིག་སྐད་ཅིག་

[006A]༄༅། །ལ་ནི་སྟོན་པར་ནུས། །ཞེས་གསུངས་པ་མི་འཐད་པར་ཐལ། བྱང་སེམས་ས་བཅུ་པ་ནས་རང་གི་བ་སྤུའི་ཁུང་བུ་རེ་རེར་རྫོགས་པའི་སངས་རྒྱས་ཀྱི་སྐུ་འཁོར་བྱང་སེམས་གྲངས་ལས་འདས་པས་བསྐོར་བ་རེ་རེ་སྤྲུལ་པ་མེད་པའི་ཕྱིར་ཏེ། དེ་རྫོགས་པའི་
སངས་རྒྱས་ཀྱི་སྐུར་སྤྲུལ་པ་མེད་པའི་ཕྱིར། མ་གྲུབ་ན། དེ་ཆོས་ཅན། དེའི་སྤྲུལ་པར་གྱུར་པའི་རྫོགས་པའི་སངས་རྒྱས་ཡོད་པར་ཐལ། མ་གྲུབ་པ་དེའི་ཕྱིར། ཁྱབ་པ་ཁས། དེ་བཞིན་དུ། བྱང་སེམས་འཕགས་པ་དུད་འགྲོར་སྤྲུལ་པ་སོགས་རིགས་འགྲེའོ།།    ༈    །།རང་ལུགས་ལ་
འབྲས་བུ་འགྲུབ་པའི་དུས་མཚམས་བཤད་པ་དང། སྐུའི་རྣམ་བཞག་བཤད་པ་དང་གཉིས་ལས། དང་པོ་ལ། བཤད་བྱའི་ལུང་འགོད་པ་དང། དེའི་དོན་བཤད་པ་གཉིས་ལས། དང་པོ་ནི། རྣམ་བཤད་སྙིང་པོའི་རྒྱུན་ལས། ས་བཅུ་རྒྱུན་གྱི་ཐ་མའི་བར་ཆད་མེད་ལམ་དེ་ཉིད་དེ་བཞིན་
ཉིད་ལ་ཆུ་ལ་ཆུ་བཞག་ཏུ་མཉམ་པར་བཞག་བཞིན་པ་ན། བར་ཆད་མེད་ལམ་གྱི་དུས་དེའི་ཚེ་མཉམ་གཞག་དེའི་གཟིགས་ངོ་ན་ཤེས་བྱ་ཇི་སྙེད་པའི་རྣམ་པ་ཅུང་ཟད་ཀྱང་མི་འཆར་ཏེ། བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པའི་ཕྱིར། འོན་ཀྱང་དེའི་ཚེ་
ཟག་པ་མེད་པའི་ཡེ་ཤེས་སྡེ་ཚན་ཉི་ཤུ་རྩ་གཅིག་པོའི་མངོན་པར་རྟོགས་པའི་རིགས་མ་ལུས་པ་ཐོབ་པའི་བདག་ཉིད་དུ་གནས་པ་ཡིན་ནོ། །དེ་ནས་སྐད་ཅིག་གཉིས་པ་ལ་རྣམ་གྲོལ་ལམ་སྐྱེས་པའི་ཚེ་ཤེས་བྱ་ཇི་ལྟ་བ་ལ་གཉིས་སྣང་ནུབ་ནས་ཆུ་ལ་ཆུ་བཞག་ཏུ་སོང་བ་
དེའི་གཟིགས་པའི་ངོར་ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྒྱུ་རུ་ར་བཞག་པ་ལྟར་མངོན་སུམ་དུ་གཟིགས་པ་དེའི་ཚེ་ཤེས་སྒྲིབ་ཟད་པར་སྤངས་པ་དང། ཡང་དག་པའི་མཐའ་མངོན་དུ་བྱས་པ་དང། ཆོས་ཀྱི་སྐུ་མངོན་དུ་བྱས་པ་དང། ཆོས་ཐམས་ཅད་རྣམ་པ་
ཐམས་ཅད་དུ་མངོན་པར་རྫོགས་པར་བྱང་ཆུབ་པ་ཞེས་བྱའོ། །ས་བཅུ་རྒྱུན་མཐའ་ལ་གནས་པའི་ཚེ་མཚན་དཔེས་སྤྲས་པའི་སྐུ་དེ་ཉིད་ཀྱི་རིགས་འདྲ་ཕྱི་མ་ཆོས་སྐུ་ཐོབ་པའི་ཚེ་མཚན་ཉིད་ལྔ་ལྡན་དང། ཡོན་ཏན་ལྔ་ལྡན་དང། ངེས་པ་ལྔ་ལྡན་ཀྱི་ལོངས་སྤྱོད་རྫོགས་པའི་སྐུ་

[006B] ལོངས་སྐུས་བདག་རྐྱེན་བྱས་ནས་མཛད་པ་བཅུ་གཉིས་ཀྱི་སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་པའི་སྐུ་དེའི་ཚེ་ཚོགས་པ་གཅིག་ཏུ་མེད་ཀྱང། སངས་རྒྱས་ཀྱི་སྤྲུལ་པའི་སྐུའི་བྱེ་བྲག་འགའ་ཞིག་ལོངས་སྤྱོད་རྫོགས་པའི་སྐུ་དང་དངོས་རྒྱུ་ཚོགས་པ་
ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་ཚུལ་དུ་ཐོབ་པར་ཤེས་པར་བྱའོ། །ཞེས་གསུངས། གཉིས་པ་ནི། ལམ་ལ་བསླབས་པའི་འབྲས་བུ་མཐར་ཐུགས་སངས་རྒྱས་ཀྱི་སྐུ་ཡིན་ལ། དེ་དངོས་སུ་ཐོབ་པའི་རྟེན་ཅན་ནི་བྱང་སེམས་རྒྱུན་མཐའ་པ་ཡིན་གྱི། དེས་སངས་རྒྱས་ཀྱི་
གཟུགས་ཀྱི་སྐུ་མཐར་ཐུགས་པ་དེ་གནས་འོག་མིན་དུ་མངོན་དུ་བྱེད་པ་ཡིན་ཏེ། འཇུག་པར། འོག་མིན་དུ་ནི་གང་གི་དོན་དུ་འབད་གྱུར་གོ་འཕང་མཆོག་ཞི་བ། །ཡོན་ཏན་མཐའ་དག་མཐར་ཐུག་མཚུངས་པ་མེད་པ་དེ་ནི་ཁྱོད་ཀྱིས་བརྙེས། །ཞེས་གསུངས་པའི་ཕྱིར། འོ་ན་སྐབས་
འདིའི་འོག་མིན་དེ་གང་ལ་བྱེད་ཟེར་ན། ཁ་ཅིག་གནས་གཙང་ལྔའི་ནང་ཚན་དུ་གྱུར་པའི་འོག་མིན་ལ་བྱེད་ཟེར་བ་མི་འཐད་དེ། དེ་ལང་གཤེགས་དང་འགལ་བའི་ཕྱིར། ཁ་ཅིག་སྔགས་བླ་མེད་ཀྱི་ཆེད་དུ་བྱ་བའི་གདུལ་བྱ་རིན་པོ་ཆེ་ལྟ་བུའི་གང་ཟག་དེས་འཛམ་བུའི་གླིང་པའི་
མིའི་རྟེན་ལ་ལོངས་སྐུ་མངོན་དུ་བྱེད་པས་དེ་གང་དུ་སངས་རྒྱས་པའི་འཛམ་བུའི་གླིང་གི་གནས་དེ་འོག་མིན་ཡིན། ཞེས་སྨྲ་བ་མི་འཐད་དེ། སྔགས་བླ་མེད་ལ་དེ་འདྲའི་གང་ཟག་ཡོད་པར་བཤད་ཀྱང་སྐབས་འདིར་དེ་ལྟར་ཁས་མི་ལེན་པའི་ཕྱིར། དེས་ན་བྱང་སེམས་རྒྱུན་མཐའ་
པ་གང་དུ་སངས་རྒྱ་བའི་ལོངས་སྐུའི་རྩ་བའི་གནས་འོག་མིན་ནི། གཟུགས་ཁམས་གནས་རིགས་བཅུ་བདུན་ལས་གཞན་པའི་གཟུགས་ཁམས་ཀྱི་གནས་བཻཌཱུརྱའི་ས་གཞི་ལ་གསེར་གྱིས་མིག་མང་རིས་སུ་བྲིས་པ་སྣོད་བཅུད་ཀྱི་འབྱོར་བ་ཕུན་སུམ་ཚོགས་པ་དང་ལྡན་
ཞིང་བྱང་སེམས་འཕགས་པ་ཡན་ཆད་ཁོ་ན་བཞུགས་པའི་གནས་གཅིག་ལ་བྱེད་པར་ཕལ་ཆེན་ལས་གསུངས་ལ་རང་ལུགས་ཀྱང་དེ་ལྟར་ཁས་ལེན་ཏེ། ལང་གཤེགས་ལས། གཙང་མའི་གནས་ལྔ་སྤངས་པ་ཡི། །འོག་མིན་གནས་ནི་ཉམས་དགའ་བ། །ཡང་དག་སངས་རྒྱས་

[007A]༄༅། །དེར་སངས་རྒྱ། །སྤྲུལ་པ་པོ་གཅིག་འདིར་སངས་རྒྱ། །ཞེས་དང། འདོད་པ་ཁམས་དང་གཟུགས་མེད་དུ། །སངས་རྒྱས་རྣམ་པར་སངས་མི་རྒྱ། །གཟུགས་ཀྱི་ཁམས་ཀྱི་འོག་མིན་དུ། །འདོད་ཆགས་བྲལ་ཁྱོད་མངོན་སངས་རྒྱ། །ཞེས་གསུངས་པའི་ཕྱིར། དེས་
ན་བྱང་སེམས་རྒྱུན་མཐའ་པས་ཆོས་སྐུ་མངོན་དུ་བྱས་པའི་དུས་ཡོད་དེ། ས་བཅུའི་རྒྱུན་གྱི་ཐ་མའི་བར་ཆད་མེད་ལམ་དེའི་སྐད་ཅིག་གཉིས་པ་ལ་དེས་དྲངས་པའི་རྣམ་གྲོལ་ལམ་སྐྱེས་པ་དེའི་ཚེ་ཤེས་བྱ་ཇི་ལྟ་བ་ལ་གཉིས་སྣང་ནུབ་ནས་ཆུ་ལ་ཆུ་བཞག་པ་ལྟར་དུ་སོང་བའི་
བར་ཆད་མེད་ལམ་དེས་ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་རློན་པ་བཞག་པ་ལྟར་གསལ་སིང་ངེ་མངོན་སུམ་དུ་རྟོགས་པ་དེའི་ཚེ། བྱང་སེམས་རྒྱུན་མཐའ་པས་ཤེས་སྒྲིབ་ཟད་པར་སྤངས་པ། ཡང་དག་མཐའ་མངོན་དུ་བྱས་པ། ཆོས་སྐུ་མངོན་དུ་
བྱས་པ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་ཞེས་བྱ་ཡིན་པའི་ཕྱིར་ཏེ། ས་བཅུ་རྒྱུན་གྱི་ཐ་མའི་བར་ཆད་མེད་ལམ་དེས་ཆོས་ཐམས་ཅད་ཀྱི་དེ་བཞིན་ཉིད་ལ་ཆུ་ལ་ཆུ་བཞག་པ་ལྟར་མཉམ་པར་བཞག་པའི་མཉམ་
གཞག་དེའི་གཟིགས་ངོར་ཤེས་བྱ་ཇི་སྙེད་པའི་རྣམ་པ་ཅུང་ཟད་ཀྱང་མི་འཆར་ཏེ། རྒྱུན་མཐའི་བར་ཆད་མེད་ལམ་པ་དེས་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པའི་ཕྱིར། འོན་ཀྱང་དེའི་ཚེ་རྒྱུན་མཐའི་བར་ཆད་མེད་ལམ་པ་དེས། ཟག་མེད་ཀྱི་ཡེ་
ཤེས་སྡེ་ཚན་ཉེར་གཅིག་པོའི་མངོན་པར་རྟོགས་པ་མཐའ་དག་གི་རིགས་ཏེ་དངོས་ཀྱི་ཉེར་ལེན་དུ་གྱུར་པའི་ཡེ་ཤེས་ཐོབ་པ་ཡིན་ཏེ། དེས་ཇི་ལྟ་བ་མཁྱེན་པའི་རྣམ་མཁྱེན་དང། ཇི་སྙེད་པ་མཁྱེན་པའི་རྣམ་མཁྱེན་གཉིས་ཀའི་དངོས་ཀྱི་ཉེར་ལེན་དུ་གྱུར་པའི་ཡེ་ཤེས་ཐོབ་པའི་
ཕྱིར༑ ས་བཅུ་རྒྱུན་གྱི་ཐ་མ་ལ་གནས་པའི་ཚེ། རྒྱུན་མཐའ་པས་མཚན་དཔེས་སྤྲས་པའི་བྱང་སེམས་ཀྱི་སྐུ་ཐོབ་ལ། རྒྱུན་མཐའ་པའི་རྒྱུད་ལ་ཤེས་སྒྲིབ་སྤངས་པའི་ལམ་སྐྱེས་པའི་ཚེ། མཚན་དཔེས་སྤྲས་པའི་བྱང་སེམས་ཀྱི་སྐུ་དེའི་རིགས་འདྲ་ཕྱི་མ་ངེས་པ་ལྔ་

[007B] དེའི་རྒྱུད་ཀྱི་ཆོས་དབྱིངས་དེ་ཡང་དེ་དང་དུས་མཉམ་དུ་མཚན་ཉིད་ལྔ་ལྡན་དང་ཡོན་ཏན་ལྔ་ལྡན་གྱི་ངོ་བོ་ཉིད་སྐུར་གྱུར་ཅིང། རྒྱུན་མཐའ་པའི་སྤྲུལ་པ་འཇིག་རྟེན་གྱི་ཁམས་དཔག་ཏུ་མེད་པར་ཡོད་པ་རྣམས་ཀྱང་དེ་
དང་དུས་མཉམ་དུ་སྤྲུལ་སྐུར་གྱུར་པ་ཡིན་ཏེ། བྱང་སེམས་རྒྱུན་མཐའ་པས་སྐུ་གསུམ་ཅིག་ཅར་དུ་མངོན་དུ་བྱེད་པའི་ཕྱིར། རྒྱུན་མཐའ་བ་དེ་དང་རྒྱུད་གཅིག་ཏུ་གྱུར་པའི་ལོངས་སྐུས་བདག་རྐྱེན་བྱས་ནས་མཛད་པ་བཅུ་གཉིས་ཀྱི་སྒོ་ནས་གདུལ་བྱ་རྗེས་སུ་འཛིན་པའི་
མཆོག་གི་སྤྲུལ་པའི་སྐུ་དེའི་ཚེ་ཚོགས་པ་གཅིག་ཏུ་མེད་དེ། དེའི་ཚེ་མཆོག་གི་སྤྲུལ་སྐུ་དེ་ལོངས་སྐུ་དང་དངོས་རྒྱུ་ཚོགས་པ་གཅིག་ལ་རག་ལས་ཀྱི་འབྲེལ་བ་མ་གྲུབ་པའི་ཕྱིར། དེ་ལྟར་མ་གྲུབ་ཀྱང། དེའི་སྤྲུལ་སྐུ་འགའ་ཞིག་དེ་དང་དུས་མཉམ་དུ་ཐོབ་པ་ཡིན་ཏེ། བྱང་
སེམས་རྒྱུན་མཐའ་པ་འོག་མིན་དུ་ལོངས་སྐུ་མངོན་དུ་བྱས་པ་དང་དུས་མཉམ་དུ། དེའི་སྤྲུལ་པ་འདོད་ཁམས་ན་བཞུགས་པ་རྣམས་ཀྱིས་ཀྱང་འདོད་ཁམས་སུ་སྤྲུལ་སྐུ་མངོན་དུ་བྱེད་པའི་ཕྱིར།།    ༈   སྦྱོར་བ་ཞི་
བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་འབྲས་བུ་ཆོས་སྐུའི་མཚན་ཉིད་ཟེར་ན། དེ་ལ་ཁ་ཅིག་ལོངས་སྐུའི་སེན་མོ་ཟངས་མདོག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་སངས་རྒྱས་ཡིན་པར་ཐལ་ལོ། །འདོད་ན། དེ་གཟུགས་
སྐུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། གང་ཟག་ཏུ་ཐལ། འདོད་པའི་ཕྱིར། འདོད་མི་ནུས་ཏེ། ཁ་དོག་ཡིན་པའི་ཕྱིར། ཞེས་བཀག་ནས། ཁོ་རང་གི་ལུགས་ལ། སྦྱོར་བཞི་བསྒོམས་སྟོབས་ཀྱིས་ཐོབ་པའི་སངས་རྒྱས་སུ་དམིགས་པ། འབྲས་བུ་ཆོས་སྐུའི་
མཚན་ཉིད་ཟེར་ན། ལོངས་སྐུའི་སེན་མོ་ཟངས་མདོག་ཆོས་ཅན། ཡོན་ཏན་མ་ཡིན་པར་ཐལ། མཐར་ཐུག་གི་ཡོན་ཏན་ཡང་མ་ཡིན། གནས་སྐབས་ཀྱི་ཡོན་ཏན་ཡང་མ་ཡིན་པའི་ཕྱིར། དང་པོ་མ་གྲུབ་ན། སངས་རྒྱས་སུ་ཐལ། མ་གྲུབ་པ་དེའི་ཕྱིར། གཞན་ཡང། ཤེས་བྱ་ཆོས་ཅན་

[008A]༄༅། །ལོངས་སྐུའི་དབུ་སྐྲ་བུང་བ་ལྟར་ནག་ནག་པོ་ཡིན་པར་ཐལ། ལོངས་སྐུའི་སེན་མོ་ཟངས་མདོག་དམར་པོ་ཡིན་པའི་ཕྱིར་ཏེ། དེ་ཁ་དོག་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ནག་པོ་མེད་ན་ཁྱོད་མེད་དགོས་པར་ཐལ་ལོ། གཞན་ཡང། ལོངས་
སྐུའི་ལྤགས་པ་གསེར་མདོག་སེར་པོ་ཡིན་པར་ཐལ། དེའི་སེན་མོ་ཟངས་མདོག་དམར་པོ་ཡིན་པའི་ཕྱིར། འདོད་ན། རྒྱལ་བ་སྨན་གྱི་བླ་ལ་ལྤགས་པ་གསེར་མདོག་མེད་པར་ཐལ་ལོ། །གཞན་ཡང། སྦྱོར་བཞིའི་སྔ་རོལ་ཏུ་བྱུང་བའི་རྣམ་མཁྱེན་ཡང་ཆོས་ཅན། མཚན་ཉིད་དེར་ཐལ་
མཚོན་བྱ་དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེ་ཡིན་པའི་ཕྱིར། རང་ལུགས་ལ། བྱེད་པ་པོ་སྐུའི་རང་བཞིན་དང། བྱ་བ་འཕྲིན་ལས་ཀྱི་རང་བཞིན་གཉིས་ལས། དང་པོ་ལ། ངོ་བོ། །དབྱེ་བ། སོ་སོའི་ངོ་བོ་ངོས་བཟུང་བའོ། །དང་པོ་ནི། ཡོན་ཏན་གྱི་ཆ་ཤས་དུ་མ་འདུས་
པའམ་ཚོགས་པ་མཐར་ཐུགས་པས་ན་སྐུ་ཞེས་བྱ་བ་སྟེ། སཾ་སྐྲྀ་ཏའི་སྐད་ལ་སྐུའི་སྐད་དོད་ཀཱ་ཡ་ཞེས་པ་བསགས་པ་འམ་འཚོགས་པ་ལ་འཇུག་པའི་ཕྱིར། དེས་ན་རང་ཐོབ་བྱེད་ཀྱི་ཐབས་སུ་གྱུར་པའི་སྦྱོར་བཞི་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་འབྲས་བུ་
ཆོས་སྐུའི་མཚན་ཉིད། གཉིས་པ་ལ། གཉིས་སུ་དབྱེ་བ། གསུམ་དུ་དབྱེ་བ། ལྔར་དབྱེ་བ། བཞིར་དབྱེ་བ་དང་བཞི་ལས། དང་པོ་ནི། འབྲས་བུ་ཆོས་སྐུ་ལ་དབྱེ་ན། རང་དོན་ཆོས་སྐུ་དང། གཞན་དོན་གཟུགས་སྐུ་གཉིས་སུ་ཡོད་དེ། རིན་ཆེན་འཕྲེང་བར། སངས་རྒྱས་རྣམས་ཀྱི་གཟུགས་
སྐུ་འདིར། །བསོད་ནམས་ཚོགས་ལས་བྱུང་བ་སྟེ། །ཆོས་ཀྱི་སྐུ་ནི་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་གསུངས་པའི་ཕྱིར། ཡང་དེ་ལ། རང་དོན་ཆོས་སྐུ་དམ་པ་དང། །གཞན་དོན་གཟུགས་སྐུ་དམ་པ་གཉིས་སུ་ཡང་ཡོད་དེ། རིགས་པ་དྲུག་ཅུ་པར། དགེ་
བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་ཏེ། བསོད་ནམས་ཡེ་ཤེས་ལས་བྱུང་བའི། །དམ་པ་གཉིས་ནི་ཐོབ་པར་ཤོག་ཅེས་གསུངས་པའི་ཕྱིར། ཡང་དེ་ལ། རང་དོན་དོན་དམ་པའི་སྐུ་དང། གཞན་དོན་ཀུན་རྫོབ་པའི་སྐུ་གཉིས་སུ་ཡང་དབྱེར་ཡོད་དེ། རྒྱུད་

[008B] རང་དོན་གཞན་དོན་དོན་དམ་སྐུ་དང་ནི། །དེ་ལ་བརྟེན་པ་ཀུན་རྫོབ་སྐུ་ཉིད་དེ། །ཞེས་གསུངས་པའི་ཕྱིར། གཉིས་པ་ནི། ཡང་དེ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་ཡང་ཡོད་དེ། མདོ་སྡེའི་རྒྱན་ལས། སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་
ནི་ཤེས་བྱ་སྟེ། །སྐུ་གསུམ་དག་གིས་རང་བཞིན་གྱི། །དོན་འདི་རྟེན་དང་བཅས་པར་བསྟན། །ཞེས་ལོངས་སྐུ་རང་དོན་སྤྲུལ་སྐུ་གཞན་དོན་གྱི་སྐུ་དང། ངོ་བོ་ཉིད་སྐུ་དེ་གཉིས་ཀྱི་རྟེན་དུ་གསུངས་པའི་ཕྱིར་དང། རྒྱུད་བླར་ཡང། དེ་དབྱེ་ཟབ་དང་རྒྱ་ཆེ་དང། །བདག་ཉིད་ཆེན་
པོའི་ཡོན་ཏན་གྱི། །ཆོས་ཀྱི་རབ་དབྱེ་རང་བཞིན་ལ། །སོགས་པའི་སྐུ་གསུམ་དག་གིས་འཇུག་ཅེས་དང། ཉི་སྣང་ལས། ད་ནི་ཆོས་ཀྱི་སྐུ་བརྗོད་པར་བྱ་བ་ཡིན་ལ། དེ་ནི་རྣམ་པ་གསུམ་དུ་རིག་པར་བྱ་སྟེ། ངོ་བོ་ཉིད་ཀྱི་སྐུ་དང། ལོངས་སྤྱོད་རྫོགས་པའི་སྐུ་དང། སྤྲུལ་པའི་སྐུའོ། །
ཞེས་གསུངས་པའི་ཕྱིར་དང། ཡང་དེ་ལ། རང་དོན་ཆོས་སྐུ་དང་ལོངས་སྐུ་སྤྲུལ་སྐུ་གསུམ་དུ་ཡང་དབྱེར་ཡོད་དེ། རྒྱན་སྣང་ལས། ཡུམ་གྱི་བཤད་སྦྱར་བྱས་པ་ལས་བྱུང་བདག་གི་དགེ་བའི་ས་བོན་ལས། །རྣམ་པ་ཀུན་གྱི་མཆོག་ཏུ་གྱུར་པའི་སྐུ་ནི་གསུམ་པོ་ངེས་པར་ཐོབ་པར་
ཤོག་ཅེས་གསུངས་པའི་ཕྱིར། གསུམ་པ་ལ། འབྲས་བུ་ཆོས་སྐུ་ལ་ལྔར་གྲངས་ངེས་པར་འགྲེལ་བྱེད་ཁ་ཅིག་བཞེད་དེ། ཚིག་གསལ་ལས། ཡང་ཁ་ཅིག་ལོངས་སྤྱོད་རྫོགས་པའི་སྐུ་ལ་མངོན་པར་རྫོགས་པར་བྱང་ཆུབ་པ་ས་བཅུ་པའི་བྱང་ཆུབ་སེམས་དཔའ་རྣམས་
འབའ་ཞིག་གི་སྣང་བའི་ལམ་དུ་གྱུར་པ་ལོངས་སྤྱོད་རྫོགས་པ་ཆེན་པོའི་སྐུ་ཇི་སྐད་བཤད་པའི་ཡེ་ཤེས་རྣམས་ཀྱི་གཞིར་གྱུར་པ་དང། ས་རབ་ཏུ་དགའ་བ་ལ་སོགས་པ་ལ་གནས་པའི་སྣང་བའི་ལམ་དུ་གྱུར་པ་སྤྲུལ་པའི་སྐུ་ལ་ལོངས་སྤྱོད་རྫོགས་པར་བཏགས་
པ་དང། སྤྲུལ་པའི་སྐུ་སྟེ་ལྔར་འདོད་དོ། །གཞན་དག་ནི་སྤྲུལ་པའི་སྐུ་ལ་རྣམ་པར་སྨིན་པ་དང། རྣམ་པར་སྨིན་པ་མ་ཡིན་པའི་དབྱེ་བས་སྐུ་ལྔར་སྟོན་པར་བཞེད་དོ། །ཞེས་ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ་ཆེན་པོ། ལོངས་སྐུ་བཏགས་པ་བ། སྤྲུལ་སྐུ་སྟེ་ལྔ་དང། ཡང་

[009A]༄༅། །སྔ་མ་གཉིས་ཀྱི་སྟེང་དུ་ལོངས་སྐུ། རྣམ་པར་སྨིན་པའི་སྤྲུལ་སྐུ། རྣམ་པར་སྨིན་པ་མ་ཡིན་པའི་སྤྲུལ་སྐུ་སྟེ་ལྔར་བཤད་ལ། རྟོགས་དཀར་ཡང། མཚན་ཡང་དག་པར་བརྗོད་པ་ལས། སངས་རྒྱས་སྐུ་ལྔའི་བདག་ཉིད་ཅན། །ཞེས་སྨོས་པ་དེ་ཡང་འཐད་
པ་ཁོ་ན་ཡིན་ཏེ། སྤྲུལ་པའི་སྐུའི་དབྱེ་བ་རྣམ་པར་སྨིན་པའི་སྐུ་ཡིན་པའི་ཕྱིར་རོ། །ཞེས་དང། སློབ་དཔོན་འཇམ་དཔལ་གྲགས་པས། ངོ་བོ་ཉིད་ཀྱི་སྐུ་དང། ཆོས་ཀྱི་སྐུ་དང། ཡེ་ཤེས་ཀྱི་སྐུ་སྟེ་ཆོས་ཀྱི་སྐུའི་དབྱེ་བ་གསུམ་དང། ལོངས་སྤྱོད་རྫོགས་པའི་སྐུ་དང། སྤྲུལ་
སྐུའོ༑ །ཞེས་དང། སློབ་དཔོན་སྒེག་པའི་རྡོ་རྗེས། ངོ་བོ་ཉིད་དང། ལོངས་སྤྱོད་རྫོགས་པ་དང། རྣམ་པར་སྨིན་པ་དང། སྤྲུལ་པ་དང། ཆོས་ཀྱི་སྐུའོ། །ཞེས་གསུངས་པའི་ཕྱིར། བཞི་པ་ལ། བཞིར་བཞེད་པ་དང། དེ་མི་བཞེད་པའི་ལུགས་དགོད། འཐད་པའི་ཕྱོགས་བརྟག་
པའོ༑ །དང་པོ་ནི། རྒྱན་སྣང་དང་འགྲེལ་པ་འདི་གཉིས་སུ་སྐབས་བརྒྱད་པའི་དངོས་བསྟན་གྱི་གཙོ་བོའི་སངས་རྒྱས་ཀྱི་སྐུ་ལ་ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་བཞིའི་དབྱེ་བ་བསྟན་པ་ཡིན་ཏེ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་
ཡིན་ཏེ། ཞེས་དང། དེ་ལྟར་སྐུ་དང་པོ་བསྟན་ནས་གཉིས་པ་ཆོས་ཀྱི་སྐུ། ཞེས་སོགས་གསུངས་པའི་ཕྱིར་དང། དེའི་ཕྱིར་ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་མི་འགལ་བར་ཤེས་པར་བྱའོ། །ཞེས་དང། དེ་དང་མཐུན་པར་རྟོགས་དཀའ་དང། །ཚིག་གསལ་
ལས་ཀྱང་གསུངས། ཤེར་འབྱུང་དང་བུད་དྷ་ཤྲིས་ཀྱང་སྐུ་བཞིར་བཤད་ལ། གཞོན་ནུ་དཔལ་གྱིས་ཀྱང་སྐུ་གསུམ་དུ་འདོད་པ་བཀག་ནས་བཞིར་བཤད་དོ། །གཉིས་པ་ནི། འཕགས་པ་གྲོལ་སྡེས་སྐབས་བརྒྱད་པའི་དངོས་བསྟན་གྱི་གཙོ་བོར་གྱུར་པའི་སངས་རྒྱས་ཀྱི་སྐུ་ལ་
ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་བཞེད་དེ། ཉི་སྣང་ལས། དེ་ནི་ཆོས་ཀྱི་སྐུ་བརྗོད་པར་བྱ་བ་ཡིན་ལ། དེ་ནི་རྣམ་པ་གསུམ་དུ་རིག་པར་བྱ་སྟེ། ཞེས་སོགས་གསུངས་པའི་ཕྱིར། དེ་དང་མཐུན་པར་ཉི་ཁྲིའི་རྣམ་འགྲེལ་ལས་བཤད་ཅིང། སྙིང་པོ་མཆོག་ལས་ཀྱང། མངོན་

[009B] དེའི་དངོས་པོ་ཡང་རྣམ་པ་བཞི་སྟེ། སྐུ་གསུམ་དང་མཛད་པའོ། །ཞེས་དང། དེ་དང་མཐུན་པར་ཐུབ་དགོངས་སུ་ཡང། དེའི་ཕྱིར་འཇིག་རྟེན་ལས་འདས་པའི་བྱང་ཆུབ་ཀྱི་ཕྱོགས་ལ་སོགས་པ་རྣམས་སྒྱུ་མ་ལྟ་བུའི་གཉིས་
སུ་མེད་པའི་ཡེ་ཤེས་ཀྱི་ངོ་བོ་ནི་ཆོས་ཀྱི་སྐུ་སྟེ་བཞི་པའོ་ཞེས་གང་དུ་ཡང་རྣམ་པར་བཞག་པ་མེད་ཀྱི། རྣམ་པར་བཞག་པ་དེ་ནི་སེང་གེ་བཟང་པོའི་རང་དབང་ལས་སྟེ་སྤང་བར་བྱའོ། །ཞེས་གསུངས་པའི་ཕྱིར། གསུམ་པ་ནི། ལུགས་དེ་གཉིས་ཀྱི་ནང་ནས་སློབ་དཔོན་གྱི་ལུགས་འདི་
ཉིད་རང་ལུགས་སུ་ཁས་བླང་བར་བྱ་སྟེ། དེའི་རྒྱུ་མཚན་ནི་འོག་ཏུ་གྲངས་ངེས་ཀྱི་སྐབས་སུ་འཆད་པར་འགྱུར་བའི་ཕྱིར་རོ། །གསུམ་པ་ལ། སྐུ་སོ་སོའི་ངོ་བོ་དང། ཡེ་ཤེས་ཀྱི་སྐུའོ། །དང་པོ་ལ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད་པ་
འོག་ཏུ་རང་རང་གི་སྐབས་སུ་བཤད་པར་བྱའོ། །གཉིས་པ་ལ། ཡེ་ཤེས་ཀྱི་ངོ་བོ། །དེའི་རྒྱུ། དེ་སྐུར་བསྟན་པའོ། །དང་པོ་ལ། སྤྱིར་སངས་རྒྱས་ཀྱི་ཡེ་ཤེས་ལ། ཆོས་དབྱིངས་ཡེ་ཤེས། མེ་ལོང་ལྟ་བུའི་ཡེ་ཤེས། མཉམ་པ་ཉིད་ཀྱི་ཡེ་ཤེས། སོ་སོར་རྟོག་པའི་ཡེ་ཤེས། བྱ་བ་སྒྲུབ་
པའི་ཡེ་ཤེས་དང་ལྔར་མཁས་པ་མང་པོས་གསུངས་ཀྱང། འཕགས་པ་སངས་རྒྱས་ཀྱི་ས་ལས། ཤིན་ཏུ་འདུས་པ་སངས་རྒྱས་ཀྱི་ས་ནི་རྣམ་པ་ལྔས་བསྡུས་ཏེ། ལྔ་གང་ཞེ་ན། ཆོས་ཀྱི་དབྱིངས་རྣམ་པར་དག་པ་དང། མེ་ལོང་ལྟ་བུའི་ཡེ་ཤེས་དང། མཉམ་པ་ཉིད་ཀྱི་ཡེ་ཤེས་དང་
སོ་སོར་རྟོག་པའི་ཡེ་ཤེས་དང། བྱ་བ་ནན་ཏན་གྱི་ཡེ་ཤེས་ཡིན་ནོ། །ཞེས་ལྔར་གསུངས་པའི་དང་པོ་ལ་ཆོས་ཀྱི་དབྱིངས་རྣམ་པར་དག་པ་དང། ཞེས་པ་མ་གཏོགས་ཡེ་ཤེས་ཀྱི་མིང་གིས་མ་གསུངས་པས་དང་པོ་ངོ་བོ་ཉིད་སྐུ་ཡིན་པར་གསེར་འཕྲེང་ལས་བཤད་པ་ལྟར་ཡིན་པས་
སངས་རྒྱས་ཀྱི་ཡེ་ཤེས་ལ་ཕྱི་མ་བཞིར་ཕྱེ་བ་ཡིན་ལ། དེ་དང་མཐུན་པར་མདོ་སྡེའི་རྒྱུན་ལས་ཀྱང་བཤད་དེ། དེ་ཉིད་ལས། མེ་ལོང་ཡེ་ཤེས་མི་གཡོ་སྟེ། །ཡེ་ཤེས་གསུམ་ནི་དེ་ལ་བརྟེན། །མཉམ་པ་ཉིད་དང་སོ་སོར་རྟོག། །བྱ་བ་སྒྲུབ་པ་ཁོ་ནའོ། །ཞེས་གསུངས་པའི་ཕྱིར་

[010A]༄༅། །དེའི་དོན་ནི། མེ་ལོང་ཡེ་ཤེས་དེ་ལ་མི་གཡོ་བ་ཞེས་བརྗོད་པའི་རྒྱུ་མཚན་ཡོད་དེ། དེ་དུས་རྒྱུན་མི་འཆད་དུ་འབྱུང་བས་དེ་ལྟར་བརྗོད་པའི་ཕྱིར། མཉམ་ཉིད་ཡེ་ཤེས་སོ་སོར་རྟོག་པའི་ཡེ་ཤེས་བྱ་སྒྲུབ་ཡེ་ཤེས་གསུམ་ཆོས་ཅན། ཁྱོད་ཀྱི་རྟེན་མེད་པ་མ་
ཡིན་ཏེ། ཁྱོད་མེ་ལོང་ལྟ་བུའི་ཡེ་ཤེས་ལ་བརྟེན་པའི་ཕྱིར། མེ་ལོང་ལྟ་བུའི་ཡེ་ཤེས་དེ་ཁྱད་ཆོས་ལྔའི་སྒོ་ནས་འཆད་པ་ལ། དེ་ཉིད་ལས། མེ་ལོང་ཡེ་ཤེས་ང་ཡི་མེད། །ཡོངས་སུ་མ་ཆད་རྟག་ཏུ་ལྡན། །ཤེས་བྱ་ཀུན་ལ་མ་རྨོངས་པ། །རྟག་ཏུ་དེ་ལ་མངོན་ཕྱོགས་མིན། །ཞེས་གསུངས་
དོན་ནི། མེ་ལོང་ལྟ་བུའི་ཡེ་ཤེས་ཆོས་ཅན། ཁྱད་ཆོས་ལྔ་དང་ལྡན་ཏེ། ང་དང་ང་ཡི་བ་དང་གཟུང་པ་དང་འཛིན་པའི་རྣམ་པར་རྟོག་པ་མེད་པའི་ཕྱིར་ང་ཡི་བ་རང་བཞིན་གྱིས་མེད་པའི་ཁྱད་པར། ཤར་ལ་སོགས་པའི་ཡུལ་གྱི་སྒོ་ནས་རིས་ཡོངས་སུ་མ་ཆད་པའི་ཁྱད་པར། དུས་ཀྱི་
སྒོ་ནས་རྟག་ཏུ་ལྡན་པའི་ཁྱད་པར། རྟག་ཏུ་སྒྲིབ་པ་དང་བྲལ་བས་ཤེས་བྱ་ཐམས་ཅད་ལ་མ་རྨོངས་པར་འཇུག་པའི་ཁྱད་པར། རྟག་ཏུ་ཡུལ་རེ་རེ་བ་ཁོ་ན་ལ་མངོན་སུམ་དུ་ཕྱོགས་པ་མིན་པའི་ཁྱད་ཆོས་རྣམས་དང་ལྡན་པའི་ཕྱིར། དེའི་སྒྲ་དོན་ནི། དེ་ཉིད་ལས། ཡེ་ཤེས་ཀུན་གྱི་རྒྱུ་
མཚན་ཕྱིར། །ཡེ་ཤེས་འབྱུང་གནས་ཆེན་པོ་འདྲ། །ལོངས་སྤྱོད་རྫོགས་པའི་སངས་རྒྱས་ཉིད། །ཡེ་ཤེས་གཟུགས་བརྙན་འབྱུང་ཕྱིར་རོ། །ཞེས་གསུངས། དོན་ནི། དེ་ཆོས་ཅན། ཡེ་ཤེས་ཀྱི་འབྱུང་གནས་ཆེན་པོ་དང་འདྲ་སྟེ། ཡེ་ཤེས་ཕྱི་མ་གསུམ་པོ་ཀུན་གྱི་རྒྱུ་མཚན་མཐར་
ཐུག་ཡིན་པའི་ཕྱིར། དེ་ཆོས་ཅན། ལོངས་སྤྱོད་རྫོགས་པའི་སངས་རྒྱས་ཉིད་ཅེས་གདགས་སུ་རུང་སྟེ། དེའི་གདགས་གཞི་མཐར་ཐུག་ཡིན་པའི་ཕྱིར། དེ་ཆོས་ཅན། མེ་ལོང་ལྟ་བུ་ཞེས་བརྗོད་པའི་རྒྱུ་མཚན་ཡོད་དེ། ཡེ་ཤེས་གཞན་གསུམ་གྱི་གཟུགས་བརྙན་འབྱུང་བའི་རྟེན་
དུ་གྱུར་པའི་མཐར་ཐུག་པའི་མཁྱེན་པ་ཡིན་པའི་ཕྱིར། མཉམ་ཉིད་ཡེ་ཤེས་དེ་ཁྱད་ཆོས་གསུམ་གྱི་སྒོ་ནས་འཆད་པ་ལ། དེ་ཉིད་ལས། སྒོམ་པ་དག་པ་སེམས་ཅན་ལ། །མཉམ་པ་ཉིད་ཀྱི་ཡེ་ཤེས་འདོད། །མི་གནས་ཞི་བར་ཞུགས་པ་ནི། །མཉམ་ཉིད་ཡེ་ཤེས་ཡིན་པར་

[010B] །དུས་རྣམས་ཀུན་ཏུ་བྱམས་པ་དང། །ཐུགས་རྗེ་ཆེན་པོ་དག་དང་ལྡན། །ཞེས་གསུངས། དོན་ནི། མཉམ་ཉིད་ཡེ་ཤེས་ཆོས་ཅན། རྒྱུའི་ཁྱད་པར་དང་ལྡན་ཏེ་བྱང་སེམས་ཀྱི་དུས་སུ་བདག་གཞན་མཉམ་པ་ཉིད་བསྒོམས་པ་དྲི་མས་དག་པ་ལས་ཐོབ་པའི་མཐར་ཐུག་
པའི་མཁྱེན་པ་ཡིན་པའི་ཕྱིར། དེ་ཆོས་ཅན། ངོ་བོའི་ཁྱད་པར་དང་ལྡན་ཏེ། སྲིད་ཞི་མཐའ་ལ་མི་གནས་པར་ཞུགས་པའི་མཐར་ཐུག་པའི་མཁྱེན་པ་ཡིན་པའི་ཕྱིར། དེ་ཆོས་ཅན། བྱེད་ལས་གྱི་ཁྱད་པར་དང་ལྡན་ཏེ། དུས་རྣམས་ཀུན་ཏུ་བྱམས་པ་དང་ཐུགས་རྗེ་ཆེན་པོ་
དག་དང་ལྡན་ཞིང་སེམས་ཅན་རྣམས་ལ་མོས་པ་ཇི་ལྟ་བ་བཞིན་དུ་སྔོ་སེར་ལ་སོགས་པའི་སྒོ་ནས་སངས་རྒྱས་ཀྱི་སྐུ་ནི་ངེས་པར་སྟོན་པའི་ཕྱིར། སོ་སོར་རྟོག་པའི་ཡེ་ཤེས་ཁྱད་ཆོས་གསུམ་གྱི་སྒོ་ནས་འཆད་པ་ལ། དེ་ཉིད་ལས། སོ་སོར་རྟོག་པའི་ཡེ་ཤེས་ནི། །ཤེས་
བྱ་ཀུན་ལ་རྟག་མི་ཐོགས། །ཏིང་ངེ་འཛིན་དང་གཟུགས་རྣམས་ཀྱི། །གཏེར་དང་འདྲ་བ་ཁོ་ན་ཡིན། །ཞེས་གསུངས། དོན་ནི། སོ་སོར་རྟོག་པའི་ཡེ་ཤེས་ཆོས་ཅན། ངོ་བོའི་ཁྱད་པར་དང་ལྡན་ཏེ། ཤེས་བྱ་ཀུན་ལ་རྟག་ཏུ་ཐོགས་པ་མི་མངའ་བའི་མཁྱེན་པ་ཡིན་པའི་ཕྱིར། དེ་ཆོས་ཅན་
ཡོན་ཏན་གྱི་ཁྱད་པར་དང་ལྡན་ཏེ། ཏིང་ངེ་འཛིན་དང་གཟུགས་ཀྱི་ཡོན་ཏན་རྣམས་ཀྱི་གཏེར་དང་འདྲ་བ་ཁོ་ན་ཡིན་པའི་ཕྱིར། དེ་ཆོས་ཅན། བྱེད་ལས་ཀྱི་ཁྱད་པར་དང་ལྡན་ཏེ། སངས་རྒྱས་ཀྱི་འཁོར་གྱི་དཀྱིལ་འཁོར་རྣམས་སུ་རྫུ་འཕྲུལ་གྱི་འབྱོར་པ་ཐམས་ཅད་སྟོན་པར་མཛད་
ཅིང༑ ཐེ་ཚོམ་ཐམས་ཅད་གཅོད་པའི་ཆོས་ཀྱི་ཆར་ཆེན་པོ་འབེབ་པར་མཛད་པའི་མཁྱེན་པ་ཡིན་པའི་ཕྱིར། བྱ་བ་སྒྲུབ་པའི་ཡེ་ཤེས་སྒྲ་དོན་གྱི་སྒོ་ནས་འཆད་པ་ལ། དེ་ཉིད་ལས། བྱ་བ་སྒྲུབ་པའི་ཡེ་ཤེས་ནི། །ཁམས་རྣམས་ཀུན་ཏུ་སྣ་ཚོགས་ཞིང། །དཔག་མེད་བསམ་ཡས་
སྤྲུལ་པ་ཡིས། །སེམས་ཅན་དོན་ཀུན་སྒྲུབ་པའོ། །ཞེས་གསུངས། དོན་ནི། བྱ་བ་སྒྲུབ་པའི་ཡེ་ཤེས་ཆོས་ཅན། ཁྱོད་ལ་བྱ་བ་སྒྲུབ་པ་ཞེས་བརྗོད་པའི་རྒྱུ་མཚན་ཡོད་དེ། འཇིག་རྟེན་གྱི་ཁམས་རྣམས་ཀུན་ཏུ་སྣ་ཚོགས་ཞིང་གྲངས་དཔག་ཏུ་མེད་པ་སྤྲུལ་པས་གདུལ་བྱ་བསམ་

[011A]༄༅། །གྱིས་མི་ཁྱབ་པའི་སེམས་ཅན་དོན་སྒྲུབ་པའི་མཐར་ཐུག་པའི་མཁྱེན་པ་ཡིན་པའི་ཕྱིར། གཉིས་པ་དེའི་རྒྱུ་སྟོན་པ་ལ། དེ་ཉིད་ལས། འཛིན་པའི་ཕྱིར་དང་སེམས་མཉམ་ཕྱིར། །ཡང་དག་ཆོས་རབ་སྟོན་ཕྱིར་དང། །བྱ་བ་སྒྲུབ་པ་ཉིད་ཀྱི་ཕྱིར། །ཡེ་ཤེས་
བཞི་པོ་ཡང་དག་འབྱུང། །ཞེས་གསུངས། དོན་ནི། ཤེས་བྱ་ཆོས་ཅན། ཡེ་ཤེས་བཞི་པོ་དེ་ཡང་དག་པར་འབྱུང་བའི་རྒྱུ་མེད་པ་མ་ཡིན་ཏེ། དམ་པའི་ཆོས་ཕྱིན་ཅི་མ་ལོག་པར་འཛིན་པ་དང། སེམས་མཉམ་པ་ཉིད་སྒོམ་པ་དང། །ཆོས་ཡང་དག་པར་རབ་ཏུ་སྟོན་པ་དང། གདུལ་
བྱའི་བྱ་བ་སྒྲུབ་པས་ཡེ་ཤེས་བཞི་པོ་དེ་གོ་རིམ་བཞིན་དུ་འགྱུར་བའི་ཕྱིར་རོ། །གསུམ་པ་ནི། ཡེ་ཤེས་བཞི་པོ་དེ་ཆོས་ཅན། ཡེ་ཤེས་ཆོས་སྐུ་ཡིན་ཏེ། གནས་གྱུར་མཐར་ཕྱིན་པའི་ཡེ་ཤེས་ཡིན་པའི་ཕྱིར། དེས་ན། སངས་རྒྱས་ཤཱཀྱ་ཐུབ་པ་ཆོས་ཅན། ཁྱོད་མིག་སོགས་དབང་པོ་ལྔ་པོ་
དང་དོན་ལྔ་པོ་ཀུན་ལ་འཇུག་པ་དང། ལྔ་པོ་ཐམས་ཅད་ཀྱི་ཡོན་ཏན་བརྒྱ་ཕྲག་བཅུ་གཉིས་བཅུ་གཉིས་འབྱུང་བའི་འབྱོར་པ་དམ་པ་ཐོབ་པར་འགྱུར་ཏེ། ཁྱོད་དབང་པོ་ལྔ་ཟག་བཅས་རྣམས་གནས་གཞན་དུ་གྱུར་བ་མཐར་ཐུག་པའི་སྐྱེས་བུ་ཡིན་པའི་ཕྱིར་ཏེ། མདོ་སྡེའི་རྒྱན་ལས་
དབང་པོ་ལྔ་ནི་གཞན་གྱུར་ན། །དོན་ཀུན་འཇུག་དང་ཐམས་ཅད་ལ། །ཡོན་ཏན་བརྒྱ་ཕྲག་བཅུ་གཉིས་འབྱུང། །འབྱོར་པ་དམ་པ་ཐོབ་པར་འགྱུར། ཞེས་གསུངས་པའི་ཕྱིར། ཡོན་ཏན་བརྒྱ་ཕྲག་བཅུ་གཉིས་ནི། །སྣ་མཚན་ལས་བཤད་པ་ནི་མིག་གི་དབང་ཤེས་ལ་ཡང་ཕྱོགས་
བཞི་སྟེང་འོག་གི་ཡུལ་དྲུག་ལ་འཇུག་པའི་དབང་ཤེས་དྲུག་ཏུ་ཕྱེ་ནས་དྲུག་པོ་རེ་རེས་ཀྱང་ཕྱོགས་བཅུ་བཅུའི་སྒྲ་དྲི་རོ་རེག་བྱ་སྟེ་ཡུལ་བཞི་པོ་དེ་ལ་བཅུ་བཅུ་སྟེ་ཡུལ་བཞི་བཅུ་རེ་ལ་འཇུག་པས་བཞི་བཅུ་ཆེན་པོ་དྲུག་བསྡོམས་པས་ཉིས་བརྒྱ་དང་བཞི་བཅུ་སྟེ་མིག་ཤེས་ཀྱིས་
གཟུགས་མཐོང་བ་མི་འདྲེན་པའི་རྒྱུ་མཚན་ཡོད་དེ། དེ་སངས་རྒྱས་ཁོ་ནའི་ཡོན་ཏན་མ་ཡིན་པའི་ཕྱིར། དེ་བཞིན་དུ། རྣ་བ། སྣ། ལྕེ། ལུས་ཀྱི་དབང་ཤེས་བཞི་ལ་ཡང་དྲུག་དྲུག་ཏུ་ཕྱེ་ནས་དྲུག་པོ་རེ་རེས་ཀྱང་རིམ་པ་བཞིན་དུ་ཕྱོགས་བཅུ་བཅུའི་གཟུགས་དྲི་རོ་རིག་བྱ་བཞི་དང་

[011B] གཟུགས་སྒྲ་དྲི་རེག་བྱ་བཞི་དང། གཟུགས་སྒྲ་དྲི་རོ་བཞི་ལ་རིམ་པ་བཞིན་དུ་འཇུག་པས་དེ་ལྟར་ཕྱེ་བས་བཞི་པོ་རེ་རེ་ལ་ཡང་བཞི་བཅུ་པ་དྲུག་ཡོད་པས་སྔ་མ་དང་བསྡོམས་པས་ཡོན་ཏན་བརྒྱ་ཕྲག་བཅུ་གཉིས་སུ་འགྱུར་བ་ཡིན་པའི་ཕྱིར་
གླང་ཐང་པ་མཚན་སོ་གཉིས་དང་དཔེ་བྱད་བརྒྱད་ཅུ་ལ་འདོད་ལ། འགའ་ཞིག་ས་དང་པོའི་ཡོན་ཏན་བརྒྱ་ཕྲག་བཅུ་གཉིས་ལ་འདོད་ལ། རྗེ་བཙུན་ཆ་པ་ན་རེ། དེ་ལྟར་གྲངས་ཀྱང་སུས་ཀྱང་མཐོང་བ་དང་རྟོགས་པ་མེད་ཅེས་འགྲེལ་བཤད་ལ་ཟུར་ཟ་མཛད་ཀྱང། འགྲེལ་བཤད་ལས་
འབྱུང་བ་ལྟར་ལེགས་ཤིང། སྣ་ཆན་གྱིས་བཤད་པ་ཅུང་ཟད་མདོ་དང་མཐུན་པར་སྣང་ངོ། །སྟོན་པ་ཤཱཀྱ་ཐུབ་པ་ཆོས་ཅན། དབང་པོ་ལྔའི་འབྱོར་བ་དང་མཐུན་པར་རྣམ་པར་མི་རྟོག་པའི་ཡེ་ཤེས་ཤིན་ཏུ་དྲི་མ་མེད་པ་ལ་འབྱོར་པ་དམ་པ་ཐོབ་པར་འགྱུར་ཏེ། ཉོན་
མོངས་པ་དང་བཅས་པའི་ཡིད་ཀྱི་རྣམ་པར་ཤེས་པ་གནས་གཞན་དུ་གྱུར་པ་མཐར་ཐུག་པའི་སྐྱེས་བུ་ཡིན་པའི་ཕྱིར་ཏེ། དེ་ལྟར་ཡང་དེ་ཉིད་ལས། ཡིད་ནི་གནས་གཞན་གྱུར་པ་ན། །འབྱོར་དང་མཐུན་སྤྱོད་མི་རྟོག་པའི། །ཡེ་ཤེས་ཤིན་ཏུ་དྲི་མེད་པ། །འབྱོར་བ་དམ་པ་ཐོབ་
པར་འགྱུར། །ཞེས་གསུངས་པའི་ཕྱིར། ཡང་དེ་ཆོས་ཅན། ཇི་ལྟར་འདོད་པ་བཞིན་དུ་ཟས་གོས་ལ་སོགས་པའི་ལོངས་སྤྱོད་དག་སྟོན་པའི་བཅུད་དག་པ་དང་སྣོད་ཀྱི་ཞིང་དག་པ་ལ་འབྱོར་པ་དམ་པ་ཐོབ་པར་འགྱུར་ཏེ། དོན་ལྔ་དེར་འཛིན་གྱི་ཤེས་པ་དང་བཅས་པ་གནས་གཞན་དུ་
གྱུར་པ་མཐར་ཐུག་པའི་སྐྱེས་བུ་ཡིན་པའི་ཕྱིར་ཏེ། དེ་ཉིད་ལས། དོན་བཅས་འཛིན་པ་གཞན་གྱུར་ན། །ཇི་ལྟར་འདོད་བཞིན་ལོངས་སྤྱོད་དང། །བརྟན་ཕྱིར་ཞིང་ནི་དག་པ་ལ། །འབྱོར་པ་དམ་པ་ཐོབ་པར་འགྱུར། །ཞེས་གསུངས་པའི་ཕྱིར། དེ་ཡང་ཆོས་ཅན། རྣམ་པ་
ཐམས་ཅད་དུ་རྟག་ཏུ་ཡེ་ཤེས་དང་འཕྲིན་ལས་རྣམས་ཀུན་ལ་ཐོགས་པ་མེད་པ་ལ་འབྱོར་བ་དམ་པ་ཐོབ་པར་འགྱུར་ཏེ། རྣམ་རྟོག་གནས་གཞན་དུ་གྱུར་པ་མཐར་ཐུག་པའི་སྐྱེས་བུ་ཡིན་པའི་ཕྱིར་ཏེ། དེ་ཉིད་ལས་རྣམ་རྟོག་གཞན་དུ་གྱུར་ན་ནི། །དུས་རྣམས་རྟག་ཏུ་ཡེ་ཤེས་

[012A]༄༅། །   ༈    །འབྱོར་པ་དམ་པ་ཐོབ་པར་འགྱུར། །ཞེས་གསུངས་པའི་ཕྱིར། ཡང་དེ་ཆོས་ཅན། སངས་རྒྱས་ཀྱི་དྲི་མ་མེད་པའི་གནས་ལ་ནི་གནས་ཤིང་མི་གནས་པའི་མྱ་ངན་ལས་འདས་པ་ལ་འབྱོར་པ་དམ་པ་ཐོབ་
པར་འགྱུར་ཏེ། ཀུན་བྱང་གི་ཆོས་ཀུན་གྱི་རྟེན་དུ་གྱུར་པའི་རྣམ་པར་ཤེས་པ་གནས་གཞན་དུ་གྱུར་པ་མཐར་ཐུག་པའི་སྐྱེས་བུ་ཡིན་པའི་ཕྱིར་ཏེ། དེ་ཉིད་ལས། རྟེན་ནི་གཞན་དུ་གྱུར་པ་ན། སངས་རྒྱས་དྲི་མེད་གནས་ལ་ནི། །མི་གནས་མྱ་ངན་འདས་པ་ཡི། །འབྱོར་པ་དམ་པ་ཐོབ་
པར་འགྱུར། །ཞེས་གསུངས་པའི་ཕྱིར། ཡང་དེ་ཆོས་ཅན། སངས་རྒྱས་ཀྱི་ཟག་མེད་ཀྱི་བདེ་བར་གནས་པ་དང། མོ་མཐོང་བའི་ཚེ་ཉོན་མོངས་པ་མེད་པ་ལ་འབྱོར་བ་དམ་པ་ཐོབ་པར་འགྱུར་ཏེ། འཁྲིག་པའི་འདོད་ཆགས་དང་བཅས་པའི་ཤེས་པ་གནས་གཞན་དུ་གྱུར་པ་མཐར་ཐུག་པའི་
སྐྱེས་བུ་ཡིན་པའི་ཕྱིར་ཏེ། དེ་ཉིད་ལས། འཁྲིག་པ་གཞན་དུ་གྱུར་ན་ནི། །སངས་རྒྱས་བདེ་བར་གནས་པ་དང། །མོ་མཐོང་ཉོན་མོངས་མེད་པ་ལ། །འབྱོར་པ་དམ་པ་ཐོབ་པར་འགྱུར། །ཞེས་གསུངས་པའི་ཕྱིར། ཡང་དེ་ཆོས་ཅན། ནམ་མཁའ་མཛོད་ཆར་འབབ་པ་སོགས་ཀྱི་
བསམ་པའི་དོན་འབྱོར་པ་དང་གཟུགས་རྣམ་པར་འབྱེད་པ་སྟེ་ཐོགས་མེད་དུ་འགྲོ་བ་ལ་འབྱོར་པ་དམ་པ་ཐོབ་པར་འགྱུར་ཏེ། ནམ་མཁའི་འདུ་ཤེས་གནས་གཞན་དུ་གྱུར་པ་མཐར་ཐུག་པའི་སྐྱེས་བུ་ཡིན་པའི་ཕྱིར་ཏེ། དེ་ཉིད་ལས། ནམ་མཁའ་འདུ་ཤེས་གཞན་གྱུར་ན་
བསམ་པའི་དོན་ནི་འབྱོར་པ་དང། །འགྲོ་གཟུགས་རྣམ་པར་འབྱེད་པ་ལ། །འབྱོར་པ་དམ་པ་ཐོབ་པར་འགྱུར། །ཞེས་གསུངས་པའི་ཕྱིར། དེས་ན། ཙནྟ་གོ་མིས། གང་ཡང་ཀུན་གཞིའི་རྣམ་པར་ཤེས། །མེ་ལོང་ཡེ་ཤེས་ཉིད་གྱུར་པ། །ཞེས་དང། ཉོན་མོངས་ཅན་ཡིད་གནས་གྱུར་པ། །
མཉམ་ཉིད་ཡེ་ཤེས་བརྗོད་པར་བྱ། །སོ་སོར་རྟོག་པའི་ཡེ་ཤེས་ནི། །ཡིད་ཀྱི་རྣམ་ཤེས་དེ་ཉིད་དོ། །ཞེས་དང། དབང་པོ་ལྔ་ཡི་རྣམ་ཤེས་གང། །དེ་ནི་དོན་ཀུན་ཡོངས་འཛིན་ཕྱིར། །སེམས་ཅན་ཀུན་གྱི་དོན་དུ་ནི། །བྱ་བ་སྒྲུབ་པ་ཙམ་ཉིད་ཐོབ། །ཅེས་གསུངས་པའི་དོན་ཡང་འདི་བཞིན་དུ་

[012B] །དེའི་ཚུལ་ནི། སངས་རྒྱས་འཕགས་པའི་ཐུགས་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། མེ་ལོང་ལྟ་བུའི་ཡེ་ཤེས་ཡིན་ཏེ། ཀུན་བྱང་གི་ཆོས་ཐམས་ཅད་ཀྱི་གཞི་རྟེན་དུ་གྱུར་པའི་ཡིད་ཀྱི་རྣམ་པར་ཤེས་པ་གནས་གཞན་དུ་གྱུར་པ་མཐར་ཐུག་པའི་ཡེ་ཤེས་ཡིན་པའི་
ཕྱིར༑ དེ་ཆོས་ཅན། མཉམ་པ་ཉིད་ཀྱི་ཡེ་ཤེས་ཡིན་ཏེ། ཉོན་མོངས་པ་དང་བཅས་པའི་ཡིད་ཀྱི་རྣམ་པར་ཤེས་པ་གནས་གཞན་དུ་གྱུར་པ་མཐར་ཐུག་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། སོ་སོར་རྟོག་པའི་ཡེ་ཤེས་ཡིན་ཏེ། སེམས་ཅན་གྱི་རྒྱུད་ཀྱི་ཡིད་ཀྱི་རྣམ་ཤེས་གནས་
གཞན་དུ་གྱུར་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། སངས་རྒྱས་འཕགས་པའི་རྒྱུད་ཀྱི་དབང་ཤེས་ལྔ་ཆོས་ཅན། བྱ་བ་སྒྲུབ་པའི་ཡེ་ཤེས་ཡིན་ཏེ། དྲི་མ་དང་བཅས་པའི་དབང་ཤེས་ལྔ་གནས་གཞན་དུ་གྱུར་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། སངས་རྒྱས་འཕགས་པའི་
ཐུགས་རྒྱུད་ཀྱི་སེམས་ཀྱི་ཆོས་ཉིད་ཆོས་ཅན། ངོ་བོ་ཉིད་སྐུ་ཡིན་ཏེ། གནས་གྱུར་མཐར་ཕྱིན་པའི་ཆོས་ཉིད་ཡིན་པའི་ཕྱིར། ཁོ་ན་རེ། སེམས་ཅན་གྱི་སེམས་ཀྱི་ཆོས་ཉིད་འགྱུར་བར་ཐལ། དེ་ཟག་མེད་དུ་འགྱུར་པའི་ཕྱིར་ཟེར་ན། སྐྱོན་མེད་དེ། ཆོས་ཉིད་ཀྱི་ངོ་བོ་ལ་འགྱུར་པ་མེད་
ཀྱང་གློ་བུར་དྲི་མས་དག་རུང་ཡིན་པའི་ཕྱིར་ཏེ། དཔེར་ན། ནམ་མཁའི་རང་བཞིན་ལ་རྡུལ་མ་ཞུགས་ཀྱང་གློ་བུར་གྱི་རྡུལ་དང་བྲལ་བ་དང། གསེར་གྱི་རང་བཞིན་ལ་གཡའ་མ་ཞུགས་ཀྱང་གློ་བུར་གྱི་གཡའ་དང་བྲལ་བ་དང། ཆུའི་རང་བཞིན་ལ་རྙོག་པ་མེད་ཀྱང་གློ་བུར་གྱི་རྙོག་
པ་དང་བྲལ་བ་བཞིན་ནོ། །དེ་ལྟར་ཡང། མདོ་སྡེའི་རྒྱུན་ལས། དེ་ནི་ནམ་མཁའ་ཆུ་གསེར་ལྟར། །ཉོན་མོངས་པ་ལ་རྣམ་དག་འདོད། །ཅེས་གསུངས་པའི་ཕྱིར། །    ༈    །།གཉིས་པ་བྱ་བ་འཕྲིན་ལས་ཀྱི་རང་བཞིན་བཤད་པ་ལ། ཁ་ཅིག་སངས་རྒྱས་ཀྱི་འཕྲིན་ལས་སངས་རྒྱས་
ཀྱི་ས་ཁོ་ནར་ཡོད་ཀྱི་གདུལ་བྱའི་རྒྱུད་ལ་མེད་དེ། སངས་རྒྱས་ཀྱི་སྐུ་གསུང་ཐུགས་ཀྱི་འཕྲིན་ལས་གསུམ་ག་ཡང་ཀུན་སློང་གི་རྣམ་པར་རྟོག་པ་ལ་མི་ལྟོས་པ་དང། རྒྱུན་མི་འཆད་པར་འབད་མེད་ལྷུན་གྲུབ་ཏུ་འཇུག་པར་བྱེད་པར་དཔེའི་སྒོ་ནས་རྒྱུད་བླ་མར་བསྟན་པའི་

[013A]༄༅། །ཕྱིར་ཏེ། དེ་ཉིད་ལས། བརྒྱ་བྱིན་རྡ་སྤྲིན་ཚངས་པ་དང། །ཞེས་སོགས་གསུངས་པའི་ཕྱིར་ཞེས་ཟེར་ན། སངས་རྒྱས་ཀྱི་འཕྲིན་ལས་ལ་བྱ་བ་ཡུལ་ལ་ཡོད་པའི་འཕྲིན་ལས་དང་བྱེད་པ་པོ་ལ་ཡོད་པའི་འཕྲིན་ལས་གཉིས་སུ་འབྱེད་མི་རིགས་པར་ཐལ་
གདུལ་བྱའི་རྒྱུད་ལ་སངས་རྒྱས་ཀྱི་འཕྲིན་ལས་མེད་པའི་ཕྱིར། རྟགས་ཁས། གཞན་ཡང། སྟོན་པ་ཤཱཀྱ་ཐུབ་པའི་བསྟན་པ་ཇི་སྲིད་གནས་ཀྱི་བར་དུ་དེའི་འཕྲིན་ལས་གནས་པ་མི་འཐད་པར་ཐལ། གདུལ་བྱའི་རྒྱུད་ལ་སངས་རྒྱས་ཀྱི་འཕྲིན་ལས་མེད་པའི་ཕྱིར། འདོད་ན་སླ། གཞན་
ཡང༑ དེ་བཞིན་འཁོར་བ་ཇི་སྲིད་འདིའི། །ཞེས་གསུངས་པ་མི་འཐད་པར་ཐལ། སངས་རྒྱས་ཀྱི་འཕྲིན་ལས་འཁོར་བ་མ་སྟོང་གི་བར་དུ་རྒྱན་མི་འཆད་དུ་མི་འབྱུང་བའི་ཕྱིར་ཏེ། དམ་བཅའ་འཐད་པའི་ཕྱིར། གཞན་ཡང། གདུལ་བྱའི་རྒྱུད་ལ་སངས་རྒྱས་ཀྱི་འཕྲིན་ལས་ཡོད་
པར་ཐལ། དེའི་རྒྱུད་ལ་སངས་རྒྱས་ཀྱི་བསྟན་པ་ཡོད་པའི་ཕྱིར་ཏེ། དེའི་རྒྱུད་ལ་ལུང་རྟོགས་ཀྱི་དམ་ཆོས་ཡོད་པའི་ཕྱིར། རོང་ཊཱིཀ་པ་ན་རེ། གདུལ་བྱའི་རྒྱུད་ལ་ཤེས་པའི་ཆར་གྱུར་པའི་སངས་རྒྱས་ཀྱི་འཕྲིན་ལས་མེད་དེ། དག་ལྡན་ལས། མཛད་པ་དང་མཛད་པ་ཅན་ཐམས་ཅད་ཐ་
མི་དད་པའི་ཕྱིར་ཆོས་ཀྱི་སྐུར་རྣམ་པར་བཞག་ཅེས་གསུངས་པའི་ཕྱིར། །འོ་ན། གདུལ་བྱ་ལམ་ལ་འགོད་པའི་སངས་རྒྱས་ཀྱི་འཕྲིན་ལས་མེད་པར་ཐལ། སངས་རྒྱས་ཀྱི་གདུལ་བྱ་ལམ་ལ་བཀོད་ནས་རྒྱུད་ལ་སྐྱེས་པའི་ལམ་དེ་སངས་རྒྱས་ཀྱི་འཕྲིན་ལས་མ་ཡིན་པའི་ཕྱིར་ཏེ་
དམ་བཅའ་འཐད་པའི་ཕྱིར། འདོད་ན། སངས་རྒྱས་འཕགས་པས་གདུལ་བྱ་ལམ་ལ་འགོད་པའི་འཕྲིན་ལས་མི་མཛད་པར་ཐལ་ལོ། །དེས་ན་ལུང་དེའི་དོན་ནི། བྱེད་པ་པོ་ལ་ཡོད་པའི་འཕྲིན་ལས་ཀྱི་དབང་དུ་བྱས་པའམ། ཆོས་སྐུ་མཚོན་བྱེད་ཀྱི་འཕྲིན་ལས་ངོས་འཛིན་པའི་
དབང་དུ་བྱས་པ་ཡིན་པའི་ཕྱིར་ཏེ། རྒྱན་སྣང་ལས། ཆོས་ཀྱི་སྐུ་ནི་ཐོབ་བྱ་མཐར་ཐུག་པ་ཡིན་པས། སྐབས་བརྒྱད་པར་སྒྲུབ་པ་མི་འཐད་དེ། དེར་ལམ་ལ་སློབ་པའི་བྱ་བ་དང་བྲལ་བའི་ཕྱིར། ཞེས་གསུངས་པའི་ཕྱིར་རོ། །དེས་ན་སངས་རྒྱས་ཀྱི་འཕྲིན་ལས་ཞེས་པ་སངས་རྒྱས་ཀྱི་

[013B] བྱ་བ་དེ་ཉིད་ཀྱང་བྱེད་པ་པོ་ལ་ཡོད་པ་དང། གདུལ་བྱ་ལ་ཡོད་པའི་ཐར་ལམ་སོགས་ནི་བྱ་བ་ཡུལ་ལ་ཡོད་པའི་འཕྲིན་ལས་ཡིན་ལ། དེའི་ཕྱིར་སངས་རྒྱས་ཀྱིས་གདུལ་བྱ་ལམ་དང་ལམ་གྱི་རྟེན་ལ་འགོད་པ་ནི་གཉིས་ཀ་ལ་ཡོད་ལ། བཀོད་པའི་ཆ་ནི་གདུལ་བྱ་
ལ་ཡོད་དེ། དཔེར་ན། སྐྱེས་བུ་ཤིང་གཤགས་པའི་རྩོལ་བ་ནི་སྐྱེས་བུ་ལ་ཡོད་ཅིང། ཤིང་དུམ་བུ་དུམ་བུར་གཤགས་པའི་ཆ་ཡུལ་ཤིང་ལ་ཡོད་པ་བཞིན་ཡིན་པའི་ཕྱིར། གདུལ་བྱ་ལམ་གྱི་རྟེན་ལ་འགོད་པ་ནས་འབྲས་བུ་མྱང་འདས་ལ་འགོད་པའི་བར་ཉེར་བདུན་སངས་རྒྱས་
ཀྱི་འཕྲིན་ལས་སུ་བཤད་པ་མི་འཐད་པར་འགྱུར་རོ་ཞེ་ན། སྐྱོན་མེད་དེ། བཀོད་པའི་ཆ་དང་འགོད་པའི་ཐབས་སངས་རྒྱས་ཀྱི་འཕྲིན་ལས་ཉེར་བདུན་ལ་ཡོད་པའི་ཕྱིར། སྤྱི་དོན་རྒྱས་པར་འོག་ཏུ་འཆད་དོ། །ངག་དོན་ནི། སྐད་ཅིག་སྦྱོར་གྱི་རྗེས་སུ་འབྲས་བུ་ཆོས་སྐུ་འཆད་པའི་
རྒྱུ་མཚན་ཡོད་དེ། སྐད་ཅིག་སྦྱོར་བསྒོམས་སྟོབས་ཀྱིས་འབྲས་བུ་ཆོས་སྐུ་འཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། འབྲས་བུ་ཆོས་སྐུ་ཡང་ཆོས་ཅན། རྣམ་པ་བཞིར་ཡོད་དེ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་རྣམས་སུ་ཡོད་པའི་ཕྱིར།།    ༈    །།
ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཀྱི་སྐབས་སུ། ཁ་ཅིག་ངོ་བོ་ཉིད་སྐུ་སངས་རྒྱས་མ་ཡིན་ཟེར་ན། སྤངས་པ་མཐར་ཐུག་སངས་རྒྱས་མ་ཡིན་པར་ཐལ། དམ་བཅའ་དེའི་ཕྱིར། འདོད་ན། རྟོགས་པ་མཐར་ཐུག་སངས་རྒྱས་མ་ཡིན་པར་ཐལ། འདོད་པའི་ཕྱིར། འདོད་ན་
རྣམ་མཁྱེན་སངས་རྒྱས་མ་ཡིན་པར་ཐལ་ལོ། །གཞན་ཡང། སྤངས་པ་ཁྱད་པར་གསུམ་ལྡན་གྱི་བདེ་གཤེགས་མེད་པར་ཐལ། དམ་བཅའ་དེའི་ཕྱིར། འདོད་ན། རྣམ་འགྲེལ་ལས། རྒྱུ་སྤངས་ཡོན་ཏན་གསུམ་བདེར་གཤེགས། །ཞེས་གསུངས་པ་མི་འཐད་པར་ཐལ་ལོ། །ཁོ་
ན་རེ། ངོ་བོ་ཉིད་སྐུ་ཆོས་ཅན། མ་རིག་པའི་གཉིད་སངས་ཤིང་ཤེས་བྱ་ལ་བློ་གྲོས་རྒྱས་པར་ཐལ། སངས་རྒྱས་ཡིན་པའི་ཕྱིར་ཟེར་ན་མ་ཁྱབ་སྟེ། སྐམས་ལས་སྐྱེས་པའི་པདྨ་ཆོས་ཅན། མཚོ་ལས་སྐྱེས་པར་ཐལ། མཚོ་སྐྱེས་ཡིན་པའི་ཕྱིར། ཁྱབ་པ་འགྲིག་གཞན་ཡང། སྟོན་པ་ཤཱཀྱ་

[014A]༄༅། །ཐུབ་པ་ཆོས་ཅན། ཤེས་རྒྱུད་ཉོན་མོངས་པས་གང་ཞིང་ཟག་པ་དང་བཅས་པ་ཡིན་པར་ཐལ། གང་ཟག་ཡིན་པའི་ཕྱིར། ཁྱབ་པ་འགྲིག་གོ་ཁ་ཅིག་ངོ་བོ་ཉིད་སྐུ་འདུས་མ་བྱས་མ་ཡིན་ཏེ། དེ་སློབ་པའི་དུས་སུ་མེད་ཅིང་ཕྱིས་སངས་རྒྱས་ཀྱི་དུས་སུ་ཡོད་
པའི་རེས་འགའ་བ་ཡིན་པའི་ཕྱིར་ཟེར་ན་མ་ཁྱབ་སྟེ། རེས་འགའ་བའི་རྟག་པ་ཡོད་པའི་ཕྱིར་ཏེ། ཡུལ་དུས་འགའ་ཞིག་ན་མེད་ཅིང་ཡུལ་དུས་ལ་ལར་ཡོད་པའི་རྟག་པ་ཡོད་པའི་ཕྱིར། རྟགས་སླ། ཁ་ཅིག་དབྱིངས་རང་བཞིན་གྱིས་རྣམ་པར་དག་པ་ལ་སྤང་བྱ་གློ་བུར་གྱི་དྲི་
མ་མཐའ་དག་དང་བྲལ་བས་ཁྱད་པར་དུ་བྱས་པའི་དེ་བཞིན་ཉིད། ངོ་བོ་ཉིད་སྐུའི་མཚན་ཉིད་ཟེར་ན། སངས་རྒྱས་འཕགས་པའི་ཐུགས་རྒྱུད་ཀྱི་འགོག་བདེན་ཆོས་ཅན། དེ་བཞིན་ཉིད་ཡིན་པར་ཐལ། ངོ་བོ་ཉིད་སྐུ་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེའི་ཕྱིར། འདོད་
ན༑ ཆོས་ཉིད་དུ་ཐལ་ལོ། །འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། འགོག་བདེན་ཡིན་པའི་ཕྱིར། ཁོ་ན་རེ། སྐྱོན་མེད་དེ། འགོག་བདེན་དོན་དམ་བདེན་པ་ཡིན་པའི་ཕྱིར་ཟེར་ན། འགོག་བདེན་
ཆོས་ཅན། ཁྱོད་མངོན་སུམ་དུ་རྟོགས་པའི་གང་ཟག་ཡིན་ན། དོན་དམ་བདེན་པ་མངོན་སུམ་དུ་རྟོགས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། བདེན་བཞི་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་ཕྱིར་ཏེ། དགྲ་བཅོམ་པ་ཡིན་པའི་ཕྱིར། འདོད་ན། དེ་ཆོས་ཅན། སྟོང་ཉིད་རྟོགས་པར་ཐལ་ལོ། །ཁོ་ན་རེ། ངོ་བོ་ཉིད་སྐུ་ཡིན་ན། དོན་དམ་བདེན་པ་ཡིན་དགོས་པར་ཐལ། དེ་ཡིན་ན། ཆོས་ཉིད་ཡིན་དགོས་པའི་ཕྱིར་ཏེ། དེ་ཆོས་ཉིད་ཡིན་
པའི་ཕྱིར་ཏེ། དེ་ཆོས་ཉིད་ཀྱི་སྐུ་ཡིན་པའི་ཕྱིར་ཏེ། སྐུ་ལྷག་མ་གསུམ་པོ་དོ་དམ་པར་ཆོས་ཉིད་ཀྱི་ངོ་བོ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ལ་དགོངས་པའི་ཕྱིར། དེ་ལ་ཁ་ཅིག་ཡེ་ཤེས་ཆོས་སྐུ་ཆོས་ཅན། དོན་

[014B] དོན་དམ་པའི་སྐུ་ཡིན་པའི་ཕྱིར། ཁྱབ་པ་འགྲིག་སྟོན་པ་ཤཱཀྱ་ཐུབ་པ་ཆོས་ཅན། གཟུགས་ཡིན་པར་ཐལ། གཟུགས་སྐུ་ཡིན་པའི་ཕྱིར། ཞེས་ཟེར་རོ། །ཁོ་ན་རེ། འགོག་བདེན་གྱི་རྣམ་པ་ལ་སྟོང་ཉིད་བཅུ་དྲུག་ཏུ་འབྱེད་པ་མི་རིགས་པར་ཐལ། འགོག་
བདེན་ཡིན་ན་ཀུན་རྫོབ་བདེན་པ་ཡིན་དགོས་པའི་ཕྱིར། འདོད་ན། འགོག་པའི་རྣམ་པའི་ངོ་བོ་ཉིད་ནི་ནང་དང་ཕྱི་དང་གཉིས་ཀའི་དངོས་པོ་རྣམ་པར་དག་པས། ནང་དང་ཕྱི་དང་གཉིས་ཀའི་སྟོང་པ་ཉིད་ཀྱི་རྣམ་པ་གསུམ་དང། ཞེས་གསུངས་པ་མི་འཐད་པར་ཐལ། འདོད་
པའི་ཕྱིར་ཟེར་ན་མ་ཁྱབ་སྟེ། ལུང་དེས་སྟོང་ཉིད་བཅུ་དྲུག་གློ་བུར་གྱི་དྲི་མ་དང་བྲལ་བའི་བྲལ་ཆ་ལ་འགོག་བདེན་གྱི་རྣམ་པར་བསྟན་པ་ཡིན་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། དོན་དམ་བདེན་པ་ཡིན་པར་ཐལ། མཐར་ཐུག་དཔྱོད་
པའི་རིགས་ཤེས་དེ་ཁྱོད་ལ་མཐར་ཐུག་དཔྱོད་པའི་རིགས་ཤེས་སུ་སོང་པའི་ཕྱིར། དེ་དེར་ཐལ། བདེན་གཉིས་ལས། རིགས་པའི་རྗེས་འབྲང་ངོ་བོའི་ཕྱིར། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། ལུང་དེས་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དེ་ཡིན་
པར་བསྟན་པའི་ཕྱིར། ཁ་ཅིག། དག་པ་གཉིས་ལྡན་གྱི་འགོག་བདེན་མཐར་ཐུག་ངོ་བོ་ཉིད་སྐུའི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། འགོག་བདེན་མཐར་ཐུག་ཏུ་ཐལ་
ལོ༑ །འདོད་ན། དེ་ཆོས་ཅན། འགོག་བདེན་ཡིན་པར་ཐལ། འདོད་པའི་ཕྱིར། ཁོ་ན་རེ། སྟོན་པ་ཤཱཀྱ་ཐུབ་པ་ཆོས་ཅན། དེར་ཐལ། དེའི་ཕྱིར་ཏེ། སྤངས་པ་མཐར་ཐུག་ཡིན་པའི་ཕྱིར་ཏེ། སྤངས་པ་མཐར་ཕྱིན་ཡིན་པའི་ཕྱིར་ཟེར་ན་མ་ཁྱབ་སྟེ། དེ་ཆོས་ཅན། རྟོགས་པ་ཡིན་པར་ཐལ་
རྟོགས་པ་མཐར་ཐུག་ཡིན་པའི་ཕྱིར་ཏེ། རྟོགས་པ་མཐར་ཕྱིན་ཡིན་པའི་ཕྱིར། ཁྱབ་པ་ཁས། དེར་ཐལ། སྤངས་རྟོགས་མཐར་ཕྱིན་པའི་གང་ཟག་ཡིན་པའི་ཕྱིར། ཁ་ཅིག་སྒྲིབ་གཉིས་ཟད་པར་སྤངས་པའི་འདུས་མ་བྱས་ཀྱི་སྐུ། དེའི་མཚན་ཉིད་ཟེར་ན། འབྲས་བུ་ཆོས་སྐུ་

[015A]༄༅། །ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་ །ཁ་ཅིག་སངས་རྒྱས་ཀྱི་ཆོས་ཉིད་ངོ་བོ་ཉིད་སྐུ་མ་ཡིན་ཟེར་ན། དེ་དེ་ཡིན་པར་ཐལ། སེམས་ཅན་ཀྱི་ཆོས་ཉིད་རང་བཞིན་གནས་རིགས་ཡིན་པའི་ཕྱིར་ཏེ། དྲི་མ་དང་བཅས་པའི་
སེམས་ཀྱི་ཆོས་ཉིད་རང་བཞིན་གནས་རིགས་ཡིན་པའི་ཕྱིར། ཁོ་ན་རེ། སངས་རྒྱས་ཀྱི་ཆོས་ཉིད་ཆོས་ཅན། ཁྱོད་སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པར་ཐལ། ཁྱོད་ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ། རྒྱུད་བླར། འབའ་ཞིག་བག་ཆགས་བཅས་སྤངས་
ཕྱིར༑ །ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། ལུང་དེས་ངོ་བོ་ཉིད་སྐུ་ཡིན་ན། སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པས་ཁྱབ་པར་བསྟན་པའི་ཕྱིར། དེ་ལྟ་མ་ཡིན་ན། ལམ་སྒྲིག་ལས། ཐེག་དམན་ལ་ཆོས་ཀྱི་བདག་མེད་ཕྲ་མོ་མངོན་སུམ་དུ་རྟོགས་པ་ཡོད་པར་
འདོད་པ་ལྟར་ན་ནི་ཉན་ཐོས་འཕགས་པས་ཀྱང་སངས་རྒྱས་ཀྱི་དོན་དམ་པའི་ཆོས་ཀྱི་སྐུ་མངོན་སུམ་དུ་རྟོགས་པ་ཡིན་པའི་ཕྱིར་ཏེ། ཞེས་གསུངས་པ་མི་འཐད་པར་ཐལ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་མངོན་སུམ་དུ་རྟོགས་པའི་ཉན་ཐོས་འཕགས་པ་
མེད་པའི་ཕྱིར་ཏེ། དེ་འདྲའི་སེམས་ཅན་མེད་པའི་ཕྱིར་ཏེ། ངོ་བོ་ཉིད་སྐུ་ཡིན་ན། སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་དགོས་པའི་ཕྱིར། རྟགས་ཁས། གཞན་ཡང། སངས་རྒྱས་ཀྱི་ཆོས་ཉིད་དེ་ཡོན་ཏན་མ་ཡིན་པར་ཐལ། དེ་མཐར་ཐུག་གི་ཡོན་ཏན་ཡང་མ་ཡིན་
གནས་སྐབས་ཀྱི་ཡོན་ཏན་ཡང་མ་ཡིན་པའི་ཕྱིར། དང་པོ་གྲུབ་སྟེ། དེ་ངོ་བོ་ཉིད་སྐུ་མ་ཡིན་པའི་ཕྱིར། གཉིས་པ་གྲུབ་སྟེ། དེ་རྒྱུད་ལྡན་གྱི་སེམས་ཅན་མེད་པའི་ཕྱིར། ཁོ་ན་རེ། སངས་རྒྱས་བདེན་སྟོང་ངོ་བོ་ཉིད་སྐུ་ཡིན་པར་ཐལ། སངས་རྒྱས་ཀྱི་ཆོས་ཉིད་དེ་ཡིན་པའི་ཕྱིར་ཟེར་ན་མ་
ཁྱབ༑ འདོད་ན། དེ་ཆོས་ཅན། ཁྱོད་རྒྱུད་ལྡན་གྱི་སེམས་ཅན་མེད་པར་ཐལ་ལོ། །འདོད་མི་ནུས་ཏེ། སེམས་ཅན་གྱི་རྒྱུད་ལ་སངས་རྒྱས་བདེན་སྟོང་ཡོད་པའི་ཕྱིར་ཏེ། དེའི་རྒྱུད་ལ་དེ་བདེན་གྲུབ་མེད་པའི་ཕྱིར། ཁོ་ན་རེ། སངས་རྒྱས་ཀྱི་ཆོས་ཉིད་ཡིན་ན། ངོ་བོ་ཉིད་སྐུ་ཡིན་དགོས་པར་

[015B] དེ་ངོ་བོ་ཉིད་སྐུ་ཡིན་པའི་ཕྱིར་ཟེར་ན་མ་ཁྱབ་སྟེ། སངས་རྒྱས་ཀྱི་ཆོས་ཉིད་ཡིན་ན། སེམས་ཅན་གྱི་རྒྱུད་ལ་མེད་པས་ཁྱབ་པར་ཐལ། སེམས་ཅན་གྱི་རྒྱུད་ལ་དེ་མེད་པའི་ཕྱིར། ཁྱབ་པ་ཁས། རྟགས་སླ། འདོད་ན། སངས་རྒྱས་བདེན་སྟོང་ཆོས་ཅན། དེར་ཐལ། དེའི་
ཕྱིར༑    ༈    །རང་ལུགས་ལ། ངོ་བོ་ཉིད་སྐུ་ལ་མཚན་ཉིད། དབྱེ་བ། ས་མཚམས། ཡོན་ཏན་རྒྱས་པར་བཤད་པ་དང་བཞི་ལས། དང་པོ་ནི། དག་པ་གཉིས་ལྡན་གྱི་དབྱིངས་མཐར་ཐུག་ངོ་བོ་ཉིད་སྐུའི་མཚན་ཉིད། གཉིས་པ་ནི། དེ་ལ་དབྱེ་ན། རང་བཞིན་རྣམ་དག་གི་ཆར་གྱུར་
པའི་ངོ་བོ་ཉིད་སྐུ་དང། གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས། དང་པོ་ནི། སངས་རྒྱས་འཕགས་པའི་རྒྱུད་ཀྱི་ཆོས་ཉིད་ལྟ་བུ། གཉིས་པ་ནི། དེའི་རྒྱུད་ཀྱི་འགོག་བདེན་ལྟ་བུ། གསུམ་པ་ནི། སངས་རྒྱས་ཀྱི་ས་ཁོ་ནར་ཡོད་དོ། །བཞི་པ་ལ། ངོ་བོ་ཉིད་སྐུ་དེ་
མཚན་ཉིད་ལྔ་ལྡན་དང། ཡོན་ཏན་ལྔ་ལྡན་དུ་ཐེག་པ་ཆེན་པོའི་རྒྱུད་བླ་མར་གསུངས་ཏེ། དེ་ཉིད་ལས། དེ་ལ་སངས་རྒྱས་རྣམས་ཀྱི་ནི། །ངོ་བོ་ཉིད་སྐུ་མཚན་ཉིད་ལྔ། །མདོར་ན་ཡོན་ཏན་ལྔ་དང་ནི། །ལྡན་པ་ཉིད་དུ་རིག་པར་བྱ། །ཞེས་གསུངས་པའི་ཕྱིར། ངོ་བོ་ཉིད་སྐུ་ཆོས་ཅན་
མཚན་ཉིད་ལྔ་དང་ཡང་ལྡན་ཏེ། སྐྱེ་འཇིག་དང་བྲལ་བ་འདུས་མ་བྱས་པ་དང། སྤངས་རྟོགས་ཀྱི་ཡོན་ཏན་དང་ངོ་བོ་དབྱེར་མེད་པ་དང། སྒྲོ་སྐུར་གྱི་མཐའ་གཉིས་སྤངས་པ་དང། ཉོན་མོངས་པ་དང་ཤེས་བྱའི་སྒྲིབ་པ་དང་སྙོམས་འཇུག་གི་སྒྲིབ་པ་གསུམ་ལས་གྲོལ་བ་
དང༑ རང་བཞིན་གྱི་འོད་གསལ་བའི་ཡོན་ཏན་དག་དང་ལྡན་པའི་ཕྱིར། ཕྱི་མ་གྲུབ་སྟེ། རང་བཞིན་གྱིས་དྲི་མ་མེད་ཅིང་ཇི་ལྟ་བ་བཞིན་དུ་རྣམ་པར་རྟོག་པས་རྟོག་པ་མེད་ཅིང། རྣལ་འབྱོར་པ་སྟེ་སངས་རྒྱས་རྣམས་ཀྱི་མངོན་སུམ་གྱི་སྤྱོད་ཡུལ་ཡིན་ཞིང། རང་བཞིན་གྱིས་
དྲི་མ་རྣམ་པར་དག་པའི་དབྱིངས་མཐར་ཐུག་ཡིན་པའི་ཕྱིར། དེ་ལྟར་ཡང། རྒྱུད་བླར། འདུས་མ་བྱས་ཤིང་རྣམ་དབྱེར་མེད། །མཐའ་གཉིས་དག་ནི་རྣམ་པར་སྤངས། །ཉོན་མོངས་ཤེས་བྱ་སྙོམས་འཇུག་གི། སྒྲིབ་གསུམ་ལས་ནི་ངེས་གྲོལ་ཏེ། །དྲི་མེད་རྣམ་ཐར་རྟོག་མེད་དང་

[016A]༄༅། །རྣལ་འབྱོར་རྣམས་ཀྱི་ཡུལ་ཡིན་ཕྱིར། །ཆོས་དབྱིངས་ངོ་བོ་ཉིད་ཀྱིས་ནི། །དག་པའི་ཕྱིར་ན་འོད་གསལ་བའོ། །ཞེས་གསུངས་པའི་ཕྱིར། དེ་ཆོས་ཅན། ཡོན་ཏན་ལྔ་དང་ཡང་ལྡན་ཏེ། གཞལ་དུ་མེད་པའི་ཡོན་ཏན། གྲངས་ཀྱི་མཐའ་མེད་པའི་ཡོན་
ཏན༑ མུ་བཞིར་རྟོག་གེ་བའི་བློས་བསམ་དུ་མེད་པའི་ཡོན་ཏན། མཉམ་པ་མེད་པའི་ཡོན་ཏན། དྲི་མ་དག་པའི་མཐར་ཐུག་པའི་ཡོན་ཏན་རྣམས་དང་ལྡན་པའི་ཕྱིར། གཞལ་དུ་མེད་པ་ལ་སོགས་པའི་ཡོན་ཏན་རྣམས་དང་གོ་རིམ་བཞིན་དུ་ལྡན་ཏེ། རྒྱ་ཆེ་བ་དང། གྲངས་
མེད་པ་དང། ཇི་ལྟ་བ་བཞིན་དུ་རྟོག་གེ་བའི་མངོན་སུམ་གྱི་སྤྱོད་ཡུལ་མ་ཡིན་པ་དང། སངས་རྒྱས་འབའ་ཞིག་གི་རྒྱུད་ལ་ཡོད་པ་དང། ཉོན་མོངས་པ་བག་ཆགས་དང་བཅས་པ་མ་ལུས་པར་སྤངས་པའི་རྒྱུ་མཚན་གྱིས་དེ་དང་ལྡན་པར་བཞག་པའི་ཕྱིར་ཏེ། རྒྱུད་བླར། གཞལ་
མེད་གྲངས་མེད་བསམ་མེད་པ། །མཉམ་མེད་དག་པའི་མཐར་ཐུག་པའི། །ཡོན་ཏན་རྣམས་དང་ཡང་དག་པར། །ངོ་བོ་ཉིད་ཀྱི་སྐུ་ལྡན་ཏེ། །རྒྱ་ཆེའི་ཕྱིར་དང་གྲངས་མེད་ཕྱིར། །རྟོག་གེའི་ཡུལ་ནི་མིན་ཕྱིར་དང། །འབའ་ཞིག་བག་ཆགས་བཅས་སྤངས་ཕྱིར། །གཞལ་མེད་ལ་སོགས་གོ་
རིམ་བཞིན། །ཞེས་གསུངས་པའི་ཕྱིར། ངག་དོན་ནི། ངོ་བོ་ཉིད་སྐུ་ཆོས་ཅན། ཁྱད་ཆོས་གསུམ་དང་ལྡན་ཏེ། ལྡན་པའི་ཁྱད་པར། བྲལ་པའི་ཁྱད་པར། ངོ་བོའི་ཁྱད་པར་གསུམ་དང་ལྡན་པའི་ཕྱིར།།    ༈   
དག་པའི་ཀུན་རྫོབ་ཏུ་སྣང་བ་ཇི་ལྟར་མོས་པས་རབ་ཏུ་ཕྱེ་བ་ནི། སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་ལ་སོགས་པའི་སྤྱོད་ཡུལ་དུ་རྣམ་པར་བཞག་པ་ཡིན་ནོ། །ཞེས་པའི་སྐབས་སུ། གཞུང་འདིས། ཐུབ་པའི་ངོ་བོ་ཉིད་སྐུ་ནི། །ཞེས་སོགས་བརྒལ་
ལན་གྱི་སྒོ་ནས་བཤད་ན་འཆད་ཚུལ་དེ་གང་ཞེ་ན། མཚམས་སྦྱར་དུ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས། ཞེས་བཤད་པ་ལ། འོ་ན། ཆོས་ཅན་གྱི་སྐུ་ལྷག་མ་གསུམ་པོ་དེ་ཆོས་ཉིད་ཀྱི་སྐུ་དང་ངོ་བོ་ཐ་དད་ཡིན་ནམ། ངོ་བོ་གཅིག་ཡིན། དང་

[016B] དེ་གཉིས་ཆོས་ཆོས་ཅན་མིན་པར་འགྱུར། གཉིས་པ་ལྟར་ན་དེ་གཉིས་ཐ་དད་དུ་བསྟན་པ་དང་འགལ་ལོ་ཞེ་ན། དེའི་ལན་སྟོན་པ་ལ་གཞུང་འདི་གསུངས། དེ་ཡང་ཆོས་ཅན་གྱི་སྐུ་ལྷག་མ་གསུམ་པོ་དེ་ཆོས་ཉིད་ཀྱི་སྐུ་དང་ངོ་བོ་ཐ་དད་མ་ཡིན་ཀྱང། དེ་གསུམ་
དེ་དང་ཐ་དད་དུ་བསྟན་པ་ལ་སྐྱོན་མེད་དེ། དེ་ལྟར་བསྟན་པ་ལ་རྒྱུ་མཚན་དང། དགོས་པ་ཁྱད་པར་ཅན་གཉིས་ཡོད་པའི་ཕྱིར། ཆོས་ཅན་གྱི་སྐུ་ལྷག་མ་གསུམ་པོ་ཆོས་ཅན། ཆོས་ཉིད་ཀྱི་སྐུ་དང་ངོ་བོ་ཐ་དད་མ་ཡིན་ཏེ། ཆོས་ཉིད་ཀྱི་སྐུའི་ངོ་བོ་ཡིན་པའི་ཕྱིར། ཞེས་འཆད་པ་ལ་
སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ། །ཞེས་གསུངས། དེ་གསུམ་དེ་དང་ངོ་བོ་ཐ་དད་མ་ཡིན་ཀྱང། དེ་དང་ཐ་དད་དུ་སྟོན་པའི་རྒྱུ་མཚན་ཡོད་དེ། གདུལ་བྱའི་མོས་པའི་དབང་གིས་དེ་ལྟར་བཞག་པའི་ཕྱིར། ཞེས་འཆད་པ་ལ། ཡང་དག་པའི་ཀུན་རྫོབ་ཏུ་སྣང་བ་ཇི་
ལྟར་མོས་པས་རབ་ཏུ་ཕྱེ་བ་ནི། ཞེས་གསུངས། དེ་ལྟར་བསྟན་པ་ལ་དགོས་པ་ཡོད་དེ། ཡེ་ཤེས་ཆོས་སྐུ་དེ་སངས་རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་དང། ལོངས་སྤྱོད་རྫོགས་པའི་སྐུ་དེ་སར་གནས་ཀྱི་བྱང་སེམས་ཡན་ཆད་ཁོ་ནའི་མངོན་སུམ་གྱི་སྤྱོད་
ཡུལ་དང། མཆོག་གི་སྤྲུལ་པའི་སྐུ་དེ་སོ་སོ་སྐྱེ་བོ་ལས་དག་ཡན་ཆད་ཁོ་ནའི་མངོན་སུམ་གྱི་སྤྱོད་ཡུལ་ཡིན་ནོ་ཞེས་ཤེས་པར་བྱ་བའི་ཆེད་དུ་ཡིན་པའི་ཕྱིར། ཞེས་འཆད་པ་ལ། སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་ལ་སོགས་པའི་སྤྱོད་ཡུལ་དུ་རྣམ་པར་བཞག་
པ་ཡིན་ནོ། །ཞེས་གསུངས། དེ་གསུམ་དེ་དང་ངོ་བོ་ཐ་དད་མ་ཡིན་པའི་ཤེས་བྱེད་འགོད་པ་ལ། ལུགས་ལས། གང་ཕྱིར་དབེན་པ་དབེན་གྱུར་ལ། །ཐ་མི་དད་པ་ཉིད་དུ་འདོད། །ཅེས་གསུངས། ཁོ་ན་རེ། ཡེ་ཤེས་ཆོས་སྐུ་ཆོས་ཅན། ཁྱོད་སངས་རྒྱས་འཕགས་པ་ཁོ་ནའི་ཡུལ་ཡིན་པར་
ཐལ༑ སངས་རྒྱས་འཕགས་པ་ཁོ་ནའི་མངོན་སུམ་གྱི་ཡུལ་ཡིན་པའི་ཕྱིར་ཟེར་ན་མ་ཁྱབ། དེར་ཐལ། དེ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། རྟགས་ཁས། འདོད་ན། དེ་མ་ཡིན་པར་ཐལ། སེམས་ཅན་གྱི་ཡུལ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། ཟེར་ན། གང་ཟག་གི་

[017A]༄༅། །བདག་མེད་ཆོས་ཅན། ཁྱོད་འཕགས་པ་ཁོ་ནའི་ཡུལ་ཡིན་པར་ཐལ། དེ་ཁོ་ནའི་མངོན་སུམ་གྱི་ཡུལ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། གང་ཟག་གི་བདག་མེད་མངོན་སུམ་དུ་རྟོགས་པའི་གང་ཟག་ཡིན་ན། འཕགས་པའི་གང་ཟག་ཡིན་
དགོས་པའི་ཕྱིར། འདོད་མི་ནུས་ཏེ། སོ་སོ་སྐྱེ་བོའི་ཡུལ་ཡིན་པའི་ཕྱིར་ཏེ། དེའི་གཞལ་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར་རོ། །ཁོ་ན་རེ། ཡེ་ཤེས་ཆོས་སྐུ་མངོན་སུམ་དུ་རྟོགས་པའི་སེམས་ཅན་མེད་པར་ཐལ། དེ་སངས་རྒྱས་འཕགས་པ་ཁོ་ནའི་མངོན་སུམ་གྱི་ཡུལ་ཡིན་པའི་
ཕྱིར༑ རྟགས་ཁས། འདོད་མི་ནུས་ཏེ། བྱང་འཕགས་ཀྱིས་ཡེ་ཤེས་ཆོས་སྐུ་མངོན་སུམ་དུ་རྟོགས་པའི་ཕྱིར་ཏེ། དེས་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་ཕྱིར་ཏེ། དེས་ཡེ་ཤེས་ཆོས་སྐུ་རྟག་སྟོང་དུ་མངོན་སུམ་དུ་རྟོགས་པའི་ཕྱིར་ཏེ། དེས་ཡེ་ཤེས་ཆོས་སྐུ་རྟག་
གཅིག་རང་དབང་ཅན་གྱིས་སྟོང་པར་མངོན་སུམ་དུ་རྟོགས་པའི་ཕྱིར་ན་གོང་དུ་མ་ཁྱབ། དེར་ཐལ། དེས་ཡེ་ཤེས་ཆོས་སྐུ་གང་ཟག་གི་བདག་མེད་དུ་མངོན་སུམ་དུ་རྟོགས་པའི་ཕྱིར། ཁ་ཅིག་བྱང་འཕགས་ཀྱི་རྒྱུད་ལ་ཡེ་ཤེས་ཆོས་སྐུ་མི་རྟག་པར་རྟོགས་པའི་མངོན་སུམ་ཡོད་
ཟེར་ན། དེ་འདྲའི་མངོན་སུམ་དེས་ཡེ་ཤེས་ཆོས་སྐུ་མངོན་སུམ་དུ་རྟོགས་པར་ཐལ། དེ་ཡེ་ཤེས་ཆོས་སྐུ་ལ་མངོན་སུམ་གྱི་ཚད་མ་ཡིན་པའི་ཕྱིར་ཏེ། དེ་ཡེ་ཤེས་ཆོས་སྐུ་མི་རྟག་པ་ལ་མངོན་སུམ་གྱི་ཚད་མ་གང་ཞིག་ཡེ་ཤེས་ཆོས་སྐུ་དང་ཡེ་ཤེས་ཆོས་སྐུ་མི་རྟག་པ་གཉིས་ཡུལ་དུས་རང་
བཞིན་གང་ལ་ལྟོས་ཀྱང་གྲུབ་པ་དེ་རྫས་གཅིག་ཡིན་པའི་ཕྱིར། འདོད་ན། ཡེ་ཤེས་ཆོས་སྐུ་མངོན་སུམ་དུ་རྟོགས་པའི་བྱང་འཕགས་ཡོད་པར་ཐལ་ལོ། །གཞན་ཡང། བྱང་སེམས་འཕགས་པའི་རྒྱུད་ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་ཡེ་ཤེས་
དེ་ཡེ་ཤེས་ཆོས་སྐུ་ལ་སྣང་ལ་མ་ངེས་ཀྱི་བློ་ཡིན་པར་ཐལ། དེ་ལ་ཡེ་ཤེས་ཆོས་སྐུ་སྣང་བ་གང་ཞིག་དེས་ཡེ་ཤེས་ཆོས་སྐུ་མ་རྟོགས་པའི་ཕྱིར། དང་པོ་གྲུབ་སྟེ། དེ་ལ་ཡེ་ཤེས་ཆོས་སྐུ་མི་རྟག་པ་སྣང་བ་གང་ཞིག་དེ་དང་དེ་གཉིས་ཡུལ་དུས་རང་བཞིན་གང་ལ་ལྟོས་

[017B] འདོད་མི་ནུས་ཏེ། འཕགས་རྒྱུད་ལ་སྣང་ལ་མ་ངེས་ཀྱི་བློ་མེད་པའི་ཕྱིར་ཏེ། རྣམ་འགྲེལ་ལས། བློ་གྲོས་ཆེན་པོས་མཐོང་ཉིད་ལས། །རྣམ་པ་ཐམས་ཅད་ངེས་པར་བྱེད། །ཅེས་གསུངས་པའི་ཕྱིར། ཁོ་ན་རེ། མཆོག་གི་སྤྲུལ་པའི་སྐུ་
མངོན་སུམ་དུ་མཐོང་བའི་སོ་སྐྱེ་དེ་ཡིན་ན་སོ་སྐྱེ་ལས་དག་ཡིན་དགོས་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། དགེ་སློང་ལྷས་བྱིན་ཆོས་ཅན། དེར་ཐལ། དེའི་ཕྱིར་ཏེ། སྟོན་པ་ཤཱཀྱ་ཐུབ་པ་མངོན་སུམ་དུ་མཐོང་བའི་སོ་སྐྱེ་ཡིན་པའི་ཕྱིར། འདོད་ན། ལས་མ་དག་
པའི་སོ་སྐྱེ་མེད་པར་ཐལ། འདོད་པའི་ཕྱིར་ཟེར་ན། སྐྱོན་མེད་དེ། སྐབས་འདིའི་ལས་དག་པ་དེ། མཆོག་གི་སྤྲུལ་སྐུ་མངོན་སུམ་དུ་མཐོང་བ་ལ་སྒྲིབ་བྱེད་ཀྱི་ལས་སྒྲིབ་མངོན་གྱུར་པས་དག་པ་ལ་བྱེད་པའི་ཕྱིར།།    ༈    །།བྱང་ཆུབ་ཕྱོགས་མཐུན་ཚད་མེད་དང། །ཞེས་
སོགས་ཀྱི་སྐབས་སུ། གཞུང་འདིས་ཡེ་ཤེས་ཆོས་སྐུ་འཆད་ན་འཆད་ཚུལ་དེ་གང་ཞེ་ན། འདི་ལ་ཡང་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། གོང་དུ། ཟག་པ་མེད་པའི་ཆོས་ཐམས་ཅད། །ཅེས་གསུངས་པ་ལས་འཕྲོས་ནས་
འོ་ན་ཟག་པ་མེད་པའི་ཆོས་དེ་གང་ཞེ་ན། དེའི་ལན་སྟོན་པ་ལ་མདོ་འདི་གསུངས་པ་ཡིན་ཏེ། རབ་འབྱོར་གྱིས་གསོལ་པ། བཅོམ་ལྡན་འདས་ཟག་པ་མེད་པའི་ཆོས་དེ་དག་ཀྱང་གང་ལགས། བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་
བདུན་དང། ཚད་མེད་པ་བཞི་དང། རྣམ་པར་ཐར་པ་བརྒྱད་དང། མཐར་གྱིས་གནས་པའི་སྙོམས་པར་འཇུག་པ་དགུ་དང། ཟད་པར་གྱི་སྐྱེ་མཆེད་བཅུ་དང། ཟིལ་གྱིས་གནོན་པའི་སྐྱེ་མཆེད་བརྒྱད་དང། ཉོན་མོངས་མེད་པའི་ཏིང་ངེ་འཛིན་དང། སྨོན་གནས་མཁྱེན་པ་དང་
མངོན་པར་ཤེས་པ་དྲུག་དང། སོ་སོ་ཡང་དག་པར་རིག་པ་བཞི་དང།  བསྲུང་བ་མེད་པ་གསུམ་དང། དྲན་པ་ཉེ་བར་བཞག་པ་གསུམ་དང། བསྙེལ་བ་མི་མངའ་བའི་ཆོས་

[018A]༄༅། །ཉིད་དང། བག་ཆགས་ཡང་དག་པར་བཅོམ་པ་དང། ཐུགས་རྗེ་ཆེན་པོ་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང། རྣམ་པ་ཐམས་ཅད་མཁྱེན་པ་ཉིད་དང། ལམ་གྱི་རྣམ་པ་ཤེས་པ་ཉིད་དང། ཐམས་ཅད་ཤེས་པ་ཉིད་དེ། རབ་འབྱོར་
འདི་དག་ནི་ཟག་པ་མེད་པའི་ཆོས་ཐམས་ཅད་ཅེས་བྱའོ། །ཞེས་གསུངས། གཉིས་པ་ལ། རྩ་བས་བསྟན་ཚུལ་དང། འགྲེལ་པས་བཤད་ཚུལ་གཉིས་ལས། དང་པོ་ལ། དངོས་ཀྱི་དོན་དང། དེའི་ཁྱད་པར། དེ་ལ་རྩོད་པ་སྤང་པ་དང་གསུམ་ལས། དང་པོ་ལ། ཡེ་ཤེས་ཆོས་
སྐུ་དེ་ཐ་དད་པའི་སྐུར་བསྟན་པ། ཐ་མི་དད་པར་འདོད་པ་དགག་པ་དང། ཐ་དད་ལ་རྩོད་པ་སྤང་བའོ། །དང་པོ་ནི། མདོ་དེ་དག་གི་དོན་འཆད་པའི་སྒོ་ནས་སྐུ་གཉིས་པ་ཡེ་ཤེས་ཆོས་སྐུ་དེ་སྟོན་པ་ལ། བྱང་ཆུབ་ཕྱོགས་མཐུན་ཚད་མེད་དང། །ཞེས་སོགས་གསུངས། དེ་ཡང་རྒྱུད་བཙན་
པའི་དབང་དུ་བྱས་ནས་སངས་རྒྱས་ཀྱི་ཐུན་མོང་མ་ཡིན་པའི་ཡོན་ཏན་དང། མཚན་ཉིད་བཙན་པའི་དབང་དུ་བྱས་ནས་ཉན་ཐོས་དང་རྟོགས་རིགས་ཐུན་མོང་བའི་ཡོན་ཏན་སྟོན་པ་ལ། བྱང་ཆུབ་ཕྱོགས་མཐུན་ཚད་མེད་དང། །ཞེས་པ་ནས། མངོན་ཤེས་སོ་སོ་ཡང་དག་
རིག༑ ཅེས་པའི་བར་གསུངས། རྒྱུད་བཙན་པའི་དབང་དུ་བྱས་ནས། སངས་རྒྱས་ཀྱི་ཐུན་མོང་མ་ཡིན་པའི་ཡོན་ཏན་དང། མཚན་ཉིད་བཙན་པའི་དབང་དུ་བྱས་ནས་བྱང་སེམས་དང་རྟོགས་རིགས་ཐུན་མོང་བའི་ཡོན་ཏན་དེ་སྟོན་པ་ལ། རྣམ་པ་ཐམས་ཅད་དག་
བཞི་དང། །དབང་བཅུ་དང་ནི། ཞེས་གསུངས། རྒྱུད་དང་མཚན་ཉིད་གཉིས་ཀ་བཙན་པའི་དབང་དུ་བྱས་ནས་སངས་རྒྱས་ཀྱི་ཐུན་མོང་མ་ཡིན་པའི་ཡོན་ཏན་དེ་འཆད་པ་ལ། སྟོབས་བཅུ་དང། ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན། ཞེས་པའི་བར་གསུངས། གཉིས་
པ་ནི། གཞན་དག་ན་རེ། ཞེས་སོགས་གྱིས་བཤད། གསུམ་པ་ནི། ཁོ་ན་རེ། ངོ་བོ་ཉིད་ལོངས། ཞེས་སོགས་གྱིས་བཤད། གཉིས་པ་དེའི་ཁྱད་པར་ལ། ཉོན་མོངས་མེད་པའི་ཁྱད་པར་དང། སྨོན་གནས་མཁྱེན་པའི་ཁྱད་པར་གཉིས་ལས། དང་པོ་དེ་སྟོན་པ་ལ། ཉན་ཐོས་ཉོན་མོངས་མེད་

[018B] །ཞེས་སོགས་གསུངས། གཉིས་པ་དེ་སྟོན་པ་ལ། སངས་རྒྱས་སྨོན་གནས་མཁྱེན་པ་ནི། །ཞེས་སོགས་གསུངས། གསུམ་པ་ལ། ཆོས་སྐུ་ཁྱད་པར་ལ་རྩོད་པ་སྤང་བ་དང། རྟག་པ་ལ་རྩོད་པ་སྤང་བ་གཉིས་ལས། དང་པོ་ལ། དོན་དངོས་དང། དཔེས་བསྒྲུབ་པ་གཉིས་
ལས༑ དང་པོ་དེ་སྟོན་པ་ལ། རྒྱུ་ནི་ཡོངས་སུ་སྨིན་གྱུར་ནས། །ཞེས་སོགས་གསུངས། གཉིས་པ་དེ་སྟོན་པ་ལ། ལྷ་ཡི་རྒྱལ་པོས་ཆར་ཕབ་ཀྱང། ཞེས་སོགས་གསུངས། གཉིས་པ་སྟོན་པ་ལ། དེ་ལྟར་མཛད་པ་རྒྱ་ཆེའི་ཕྱིར། །ཞེས་སོགས་གསུངས་སོ། །གཉིས་པ། མཚམས་སྦྱར་
གྱི་སྒོ་ནས་འཆད་པ་ལ། དེ་ལྟར་སྐུ་དང་པོ་བསྟན་ནས་གཉིས་པ་ཆོས་ཀྱི་སྐུ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཟག་པ་མེད་པའི་དྲན་པ་ཉེ་བར་བཞག་པ་ལ་སོགས་པའི་ངོ་བོ། །ཞེས་གསུངས། ཚིག་དོན་གྱི་སྒོ་ནས་འཆད་པ་ལ། དྲན་པ་ཉེ་བར་བཞག་པ་ལ་སོགས་པ་ནས་
ཞེས་པ་ནས། སྔར་བཤད་པ་དག་ཀྱང་ཡིན་ནོ། །ཞེས་པའི་བར་གསུངས། བསྡུས་དོན་གྱི་སྒོ་ནས་འཆད་པ་ལ། བྱང་ཆུབ་ཀྱི་ཕྱོགས་དང་མཐུན་པ་ལ་སོགས་པ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་གནས་གྱུར་པས་ཐམས་ཅད་ཀྱང་ཆོས་ཀྱི་སྐུར་མངོན་པར་བརྗོད་པ་ཡིན་
ནོ་ཞེས་གསུངས་པ་ནི་ཁ་ཅིག་གིའོ། །ཞེས་གསུངས། བརྒལ་ལན་གྱི་སྒོ་ནས་འཆད་པ་ལ། གཞན་དག་ན་རེ། ཐུབ་པའི་ངོ་བོ་ཉིད་སྐུ་ནི། །ཞེས་པ་ནས། སྐུ་ནི་གསུམ་ཁོ་ནའོ། །ཞེས་ཟེར་རོ། །ཞེས་པའི་བར་གསུངས། དགོས་དོན་གྱི་སྒོ་ནས་འཆད་པ་ལ། གཞན་དག་ན་རེ། དགོས་
པ་ཉེ་བར་བསྟན་པའི་ཤུགས་ཀྱིས་ཚིག་ལེའུ་བྱས་པ་སྦྱར་བའི་ངོར་རམ། ཡེ་ཤེས་ཁོ་ན་དང་མཛད་པ་སྦྱར་བའི་ཕྱིར་དེ་སྐད་གསུངས་པ་ཡིན་ཏེ། དེའི་ཕྱིར་ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་མི་འགལ་བར་འགྱུར་རོ། །ཞེས་ཟེར་རོ། །ཞེས་གསུངས་པའི་
ཕྱིར༑ དེས་ན་འདིའི་དོན་བསྡུ་ན། འོ་ན། དྲན་པ་ཉེ་བར་བཞག་པ་ལ་སོགས་པ། ཞེས་སོགས་ཀྱིས་ཚིག་དོན་གྱི་སྒོ་ནས་འཆད་ཚུལ་དེ་གང་ཞེ་ན། འདི་ལ་མདོ་རྩ་འགྲེལ་སྦྱར་ནས་བཤད་ན། མདོ་ལས། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང། ཞེས་པས་སངས་རྒྱས་ཀྱི་སའི་

[019A]༄༅། །བྱང་ཕྱོགས་སོ་བདུན་པོ་དེ་བསྟན་ནས་དེའི་དོན་འཆད་པ་ལ། བྱང་ཆུབ་ཕྱོགས་མཐུན། ཞེས་དང། དྲན་པ་ཉེ་བར་བཞག་པ་ལ་སོགས་པ་ནས། འཕགས་པའི་ལམ་ཡན་ལག་བརྒྱད་པའི་བར་བྱང་ཆུབ་ཀྱི་ཕྱོགས་རྣམས་དང། ཞེས་གསུངས། དེས་བསྟན་
ཚུལ་རིགས་འགྲོ་ཞིང། ཚད་མེད་པ་བཞི་དང། ཞེས་པའི་དོན་འཆད་པ་ལ། ཚད་མེད་དང། ཞེས་དང་སྔ་མ་བཞིན་དུ་བྱམས་པ་ལ་སོགས་པ་ཚད་མེད་པ་ཚངས་པའི་གནས་པ་རྣམས་དང། ཞེས་གསུངས། རྣམ་པར་ཐར་པ་བརྒྱད་དང། ཞེས་པའི་དོན་འཆད་པ་ལ། རྣམ་པར་ཐར་
དང༑ ཞེས་དང། ནང་གཟུགས་ཅན་དང། གཟུགས་ཅན་མ་ཡིན་པར་འདུ་ཤེས་པས་ཕྱི་རོལ་གྱི་གཟུགས་རྣམས་ལ་ལྟ་བ་ཞེས་བྱ་བ་གཉིས་དང། སྡུག་པའི་རྣམ་པར་ཐར་པ་ལུས་ཀྱིས་མངོན་སུམ་དུ་བྱས་ཏེ་རྫོགས་པར་བྱས་ནས་གནས་པ་ཞེས་བྱ་བ་གཅིག་དང། ནམ་མཁའ་དང་
རྣམ་ཤེས་དང། ཅི་ཡང་མེད་པ་དང་འདུ་ཤེས་མེད་འདུ་ཤེས་མེད་མིན་གྱི་སྐྱེ་མཆེད་ཅེས་བྱ་བ་བཞི་དང། འདུ་ཤེས་དང་ཚོར་བ་འགོག་པ་ཞེས་བྱ་བ་གཅིག་སྟེ། དེ་ལྟར་རྣམ་པར་ཐར་པ་བརྒྱད་དང། ཞེས་གསུངས། མཐར་གྱིས་གནས་པའི་སྙོམས་པར་འཇུག་པ་དགུ་དང། ཞེས་པའི་
དོན་འཆད་པ་ལ། མཐར་གྱིས་ནི། སྙོམས་འཇུག་དགུ་ཡི་བདག་ཉིད་དང། །ཞེས་དང། གཟུགས་ཀྱི་ཁམས་ཀྱི་བསམ་གཏན་བཞི་དང། གཟུགས་མེད་པའི་སྙོམས་པར་འཇུག་པ་བཞི་དང། འགོག་པའི་སྙོམས་པར་འཇུག་པ་ཞེས་བྱ་བ་མཐར་གྱིས་གནས་པའི་སྙོམས་པར་
འཇུག་པ་དགུ་དང། ཞེས་གསུངས། ཟད་པར་གྱི་སྐྱེ་མཆེད་བཅུ་དང། ཞེས་པའི་དོན་འཆད་པ་ལ། ཟད་པར་བཅུ་ཡི་བདག་ཉིད་དང། །ཞེས་དང། ས་དང། ཆུ་དང། མེ་དང། རླུང་དང། སྔོན་པོ་དང། སེར་པོ་དང། དམར་པོ་དང། དཀར་པོ་དང། ནམ་མཁའ་དང། རྣམ་པར་
ཤེས་པ་ཞེས་བྱ་བ་ཟད་པར་རྣམ་པ་བཅུ་དང། ཞེས་གསུངས། ཟིལ་གྱིས་གནོན་པའི་སྐྱེ་མཆེད་བརྒྱད་དང། ཞེས་པའི་དོན་འཆད་པ་ལ། ཟིལ་གྱིས་གནོན་པའི་སྐྱེ་མཆེད་ནི། རབ་ཏུ་དབྱེ་བས་རྣམ་བརྒྱད་དང། །ཞེས་དང། ནང་གཟུགས་དང་གཟུགས་མེད་པར་འདུ་ཤེས་པ་

[019B] ནང་གཟུགས་མེད་པར་འདུ་ཤེས་པ་དག་ཁོ་ནས་སྔོན་པོ་དང། སེར་པོ་དང། དམར་པོ་དང། དཀར་པོ་དག་ཟིལ་གྱིས་མནན་ནས་
མཐོང་ཞེས་བྱ་བ་རྣམ་པ་བཞི་སྟེ། དེ་ལྟར་ཟིལ་གྱིས་གནོན་པའི་སྐྱེ་མཆེད་རྣམ་པ་བརྒྱད་དང། ཞེས་གསུངས། ཉོན་མོངས་མེད་པའི་ཏིང་ངེ་འཛིན་དང། ཞེས་པའི་དོན་འཆད་པ་ལ། ཉོན་མོངས་མེད་དང། ཞེས་དང། ཕ་རོལ་གྱི་རྒྱུད་དུ་གཏོགས་པའི་ཉོན་མོངས་པའི་དགྲའི་
རྒྱུན་དྲུང་འབྱིན་པའི་ཏིང་ངེ་འཛིན་ཞེས་བྱ་བ་གང་ཡིན་པ་ཉོན་མོངས་པ་མེད་པ་དང། ཞེས་གསུངས། སྨོན་གནས་མཁྱེན་པ་དང། ཞེས་པའི་དོན་འཆད་པ་ལ། སྨོན་མཁྱེན་དང། ཞེས་དང། ཡང་དག་པར་མཚན་མ་ཐམས་ཅད་དང་བྲལ་ཞིང་ཆགས་པ་བཅོམ་པ་ཐེ་ཚོམ་
སེལ་བར་མཛད་པའི་སྨོན་ལམ་གྲུབ་པས་འཁོར་བ་ཇི་སྲིད་པ་དང་རྣམ་པར་གྲོལ་བ་ཇི་སྲིད་པའི་གནས་སྐབས་སུ་འཇུག་པ་ཞེས་བྱ་བ་སྨོན་གནས་མཁྱེན་པ་དང། ཞེས་གསུངས། མངོན་པར་ཤེས་པ་ཤེས་པ་དྲུག་དང། ཞེས་པའི་དོན་འཆད་པ་ལ། མངོན་ཤེས། ཞེས་དང་
སྔར་བཤད་པའི་མངོན་པར་ཤེས་པ་དྲུག་དང། ཞེས་གསུངས། སོ་སོ་ཡང་དག་པར་རིག་པ་བཞི་དང། ཞེས་པའི་དོན་འཆད་པ་ལ། སོ་སོ་ཡང་དག་རིག་ཅེས་དང། སོ་སོ་ཡང་དག་པར་རིག་པ་བཞི་དང། ཞེས་གསུངས། རྣམ་པ་ཐམས་ཅད་དུ་ཡོངས་སུ་དག་པ་བཞི་དང། ཞེས་
པའི་དོན་འཆད་པ་ལ། རྣམ་པ་ཐམས་ཅད་དག་བཞི་དང། །ཞེས་དང། རྟེན་དང་དམིགས་པ་དང་ཐུགས་དང་ཡེ་ཤེས་ཡོངས་སུ་དག་པ་ཞེས་བྱ་བ་དག་པ་བཞི་དང། ཞེས་གསུངས། དབང་བཅུ་དང། ཞེས་པའི་དོན་འཆད་པ་ལ། དབང་བཅུ་དང་ནི། ཞེས་དང། ཚེ་དང། སེམས་
དང༑ ཡོ་བྱད་དང། ལས་དང། སྐྱེ་བ་དང། མོས་པ་དང། སྨོན་ལམ་དང། རྫུ་འཕྲུལ་དང། ཡེ་ཤེས་དང། ཆོས་ལ་དབང་བ་ཞེས་བྱ་བ་དབང་བཅུ་དང། ཞེས་གསུངས། སྟོབས་བཅུ་དང། ཞེས་པའི་དོན་འཆད་པ་ལ། སྟོབས་བཅུ་དང། ཞེས་དང། སྔར་བཤད་པའི་སྟོབས་བཅུ་དང་

[020A]༄༅། །ཞེས་གསུངས། མི་འཇིགས་བཞི་དང། ཞེས་པའི་དོན་འཆད་པ་ལ། མི་འཇིགས་པ་ནི་བཞི་དག་དང། །ཞེས་དང། མི་འཇིགས་པ་བཞི་དང། ཞེས་གསུངས། བསྲུང་བ་མེད་པ་རྣམ་པ་གསུམ་དང། ཞེས་པའི་དོན་འཆད་པ་ལ། བསྲུང་བ་མེད་པ་རྣམ་
གསུམ་དང། །ཞེས་དང། དེ་བཞིན་གཤེགས་པའི་སྐུ་དང་གསུང་དང་ཐུགས་ཀྱི་སྤྱོད་པ་ཡོངས་སུ་དག་པ་སྟེ། འདི་ལ་ཕྱིན་ཅི་ལོག་གི་ཀུན་ཏུ་སྤྱོད་པ་གཞན་གྱིས་ཡོངས་སུ་ཤེས་པའི་བསྙེངས་པས་བཅབ་པར་བྱའོ་སྙམ་པའི་དགོངས་པ་མི་མངའོ་ཞེས་བྱ་བ་བསྲུང་བ་མེད་པ་
རྣམ་པ་གསུམ་དང། ཞེས་གསུངས། དྲན་པ་ཉེ་བར་བཞག་པ་རྣམ་པ་གསུམ་དང། ཞེས་པའི་དོན་འཆད་པ་ལ། དྲན་པ་ཉེ་བཞག་རྣམ་གསུམ་དང། །ཞེས་དང། ཆོས་སྟོན་པ་ན་ཉན་པར་འདོད་པ་དང། ཉན་པར་མི་འདོད་པ་དང། གཉིས་ཀ་དག་ལ་གོ་རིམ་བཞིན་དུ་རྗེས་སུ་ཆགས་པ་དང་
ཁོང་ཁྲོ་བ་དང། གཉིས་ཀས་དབེན་པ་ཁོ་ནར་བཏང་སྙོམས་སུ་དྲན་པ་དང་ལྡན་པར་གནས་སོ་ཞེས་བྱ་བ་དྲན་པ་ཉེ་བར་བཞག་པ་རྣམ་པ་གསུམ་དང། ཞེས་གསུངས། བསྙེལ་བ་མི་མངའ་བའི་ཆོས་ཉིད་དང། ཞེས་པའི་དོན་འཆད་པ་ལ། བསྙེལ་བ་མི་མངའི་ཆོས་ཉིད་དང། ཞེས་
དང༑ སེམས་ཅན་གྱི་དོན་མཛད་པའི་དུས་ལས་མི་འདའ་བའི་མཚན་ཉིད་ཅེས་བྱ་བ་བསྙེལ་བ་མི་མངའ་བའི་ཆོས་ཉིད་དང། ཞེས་གསུངས། བག་ཆགས་ཡང་དག་པར་བཅོམ་པ་དང། ཞེས་པའི་དོན་འཆད་པ་ལ། བག་ཆགས་ཡང་དག་བཅོམ་པ་དང། །ཞེས་དང། ཉོན་
མོངས་པ་དང་ཤེས་བྱའི་སྒྲིབ་པའི་བག་ལ་ཉལ་གྱི་ངོ་བོའི་ས་བོན་སྤངས་པས་བག་ཆགས་ཡང་དག་པར་བཅོམ་པ་དང། ཞེས་གསུངས། ཐུགས་རྗེ་ཆེན་པོ་དང། ཞེས་པའི་དོན་འཆད་པ་ལ། སྐྱེ་ལ་ཐུགས་རྗེ་ཆེན་པོ་དང། །ཞེས་དང། སྐྱེ་བོ་མཐའ་དག་ལ་ཕན་པའི་
བསམ་པ་ཉིད་ཅེས་བྱ་བའི་སྐྱེ་བོ་ལ་ཐུགས་རྗེ་ཆེན་པོ་ཉིད་དང། ཞེས་གསུངས། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང། ཞེས་པའི་དོན་འཆད་པ་ལ། ཐུབ་པ་ཁོ་ནའི་མ་འདྲེས་ཆོས། །བཅོ་བརྒྱད་བཤད་པ་གང་ཡིན་དང། །ཞེས་དང། སངས་རྒྱས་ཀྱི་ཆོས་མེ་འདྲེས་

[020B] ཞེས་གསུངས། རྣམ་པ་ཐམས་ཅད་མཁྱེན་པ་ཉིད་དང། ཞེས་པའི་དོན་འཆད་པ་ལ། རྣམ་པ་ཐམས་ཅད་མཁྱེན་ཉིད་དང། ཞེས་དང། རྣམ་པ་ཐམས་ཅད་མཁྱེན་པ་ཉིད་དང། ཞེས་གསུངས། ལམ་གྱི་རྣམ་པ་ཤེས་པ་ཉིད་དང། ཐམས་ཅད་ཤེས་པ་ཉིད་
དང༑ །ཞེས་པའི་དོན་འཆད་པ་ལ། འགྲེལ་པར། དང་ཞེས་བྱ་བའི་སྒྲས་བསྡུས་པ་ལམ་ཤེས་པ་ཉིད་ལ་སོགས་པ་སྔར་བཤད་པ་དག་ཀྱང་ཡིན་ཏེ། ཞེས་གསུངས། འདིའི་སྐབས་སུ། ཁ་ཅིག་སངས་རྒྱས་འཕགས་པའི་ཐུགས་རྒྱུད་ཀྱི་མཐར་གནས་སྙོམས་འཇུག་
དགུ་པོ་དེ། ཡེ་ཤེས་ཆོས་སྐུ་ཡིན་ཟེར་ན། དེའི་རྒྱུད་ཀྱི་འགོག་སྙོམས་དེ་ཡེ་ཤེས་ཆོས་སྐུ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། ཤེས་པ་ཡིན་པར་ཐལ། འདོད་པའི་ཕྱིར། ཁ་ཅིག་སངས་རྒྱས་འཕགས་པའི་རྒྱུད་ཀྱི་མཐར་གནས་སྙོམས་
འཇུག་དགུ་ལ་མཉམ་པར་བཞག་པའི་ཡེ་ཤེས་དེ། ཡེ་ཤེས་ཆོས་སྐུ་ཡིན་ཟེར། དེ་ལ་ཁ་ཅིག་སངས་རྒྱས་འཕགས་པའི་རྒྱུད་ལ་མཐར་གནས་སྙོམས་འཇུག་དགུ་ལ་མཉམ་པར་བཞག་པའི་ཡེ་ཤེས་ཡོད་པར་ཐལ། དམ་བཅའ་དེའི་ཕྱིར། འདོད་ན། དེའི་རྒྱུད་ལ་འགོག་
པ་ལ་མཉམ་པར་བཞག་པའི་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་འགོག་སྙོམས་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་ཚོར་འདུ་རགས་པ་བཀག་པའི་སྙོམས་འཇུག་མེད་པའི་ཕྱིར་ཟེར་ན། མ་ཁྱབ་སྟེ། འགོག་
སྙོམས་ཡིན་ན་ཚོར་འདུ་རགས་པ་བཀག་པའི་སྙོམས་འཇུག་ཡིན་པས་མ་ཁྱབ་པའི་ཕྱིར་རོ། །དེས་ན་ཇི་ལྟ་བ་དང་ཇི་སྙེད་པ་ལ་ལྟོས་ནས་གཟིགས་པའི་མཐར་ཐུག་པའི་ཡེ་ཤེས་དེ། ཡེ་ཤེས་ཆོས་སྐུའི་མཚན་ཉིད། དེ་དང་སངས་རྒྱས་ཀྱི་སའི་ཤེས་པ་དོན་གཅིག་དབྱེ་ན་
སྡེ་ཚན་གྱི་སྒོ་ནས་སངས་རྒྱས་ཀྱི་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ཡོད། རྒྱས་པར་ཕྱེ་ན། རྩ་བས་དངོས་སུ་བསྟན་པ་བརྒྱ་དང་ཞེ་བཞི། རྣམ་པ་ཐམས་ཅད་མཁྱེན་པ་ཉིད་དང། ཞེས་པའི་དང་ཞེས་པའི་སྒྲས་བསྡུས་པ་གཉིས་ཏེ། བརྒྱ་དང་ཞེ་དྲུག་ཡོད་ཏེ། སྔར་

[021A]༄༅། །བཤད་པའི་བྱང་ཕྱོགས་སོ་བདུན། ཚད་མེད་བཞི། རྣམ་པར་ཐར་པ་བརྒྱད། མཐར་གནས་སྙོམས་འཇུག་དགུ། ཟད་པར་གྱི་སྐྱེ་མཆེད་བཅུ། ཟིལ་གནོན་བརྒྱད། ཉོན་མོངས་མེད་པའི་ཏིང་ངེ་འཛིན། སྨོན་གནས་མཁྱེན་པའི་ཏིང་ངེ་འཛིན། མངོན་
ཤེས་དྲུག་སོ་སོ་ཡང་དག་པར་རིག་པ་བཞི། ལུས་དག་པ་དམིགས་པ་དག་པ་ཐུགས་དག་པ་ཡེ་ཤེས་ཡོངས་སུ་དག་པ་སྟེ་ཡོངས་སུ་དག་པ་བཞི། ཚེ། སེམས། ཡོ་བྱད། འབྲས་བུ། སྐྱེ་བ། མོས་པ། སྨོན་ལམ། རྫུ་འཕྲུལ། ཡེ་ཤེས། ཆོས་ལ་དབང་བ་སྟེ་དབང་བཅུ་དང། སྔར་
བཤད་པའི་སྟོབས་བཅུ་དང། མི་འཇིགས་པ་བཞི་དང། སྐུ་གསུང་ཐུགས་ཡོངས་སུ་དག་པས་བསྲུང་བ་མེད་པ་གསུམ་དང། ཆོས་བསྟན་པ་ལ་གུས་པས་ཉན་པ་ལ་ཆགས་པ་དང། མི་ཉན་པ་ལ་ཁོང་ཁྲོ་བ་དང། གཉིས་ཀ་འདྲེས་མ་ལ་ཆགས་སྡང་གཉིས་
ཀས་དབེན་པའི་དྲན་པ་ཉེ་བར་བཞག་པ་གསུམ་དང། སེམས་ཅན་གྱི་དོན་རྟག་ཏུ་རྒྱུན་མི་འཆད་པའི་བསྙེལ་བ་མི་མངའ་བ་དང། སྒོ་གསུམ་གྱི་བག་ཆགས་ཏེ་སྒྲིབ་གཉིས་ཀྱི་ས་བོན་སྤངས་པ་དང། གདུལ་བྱའི་ཕན་བདེ་སྒྲུབ་པའི་སྙིང་རྗེ་ཆེན་པོ་དང། སྔར་
བཞིན་མ་འདྲེས་པ་བཅོ་བརྒྱད་དང། རྒྱུ་འབྲས་གཙོ་བོའི་ཆོས་བཅུ་མངོན་སུམ་དུ་རྟོགས་པའི་རྣམ་པ་ཐམས་ཅད་མཁྱེན་པ་ཉིད་དང། སྒྲས་བསྡུས་པ་ལམ་ཤེས་པ་ཉིད་དང། ཐམས་ཅད་ཤེས་པ་ཉིད་རྣམས་སུ་ཡོད་པའི་ཕྱིར་རོ། །དེས་ན། ཡེ་ཤེས་ཆོས་སྐུ་ཡིན་ན་རྣལ་
འབྱོར་མངོན་སུམ་དང། ཡིད་ཤེས་ཡིན་པས་ཁྱབ་པ་མེད་དེ། སངས་རྒྱས་འཕགས་པའི་མིག་ཤེས་དེ་ཡེ་ཤེས་ཆོས་སྐུ་ཡིན་པའི་ཕྱིར། དེ་ཡིན་ན་གཞན་རིག་གི་ཤེས་པ་ཡིན་པས་ཀྱང་མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་རང་རིག་དེ་ཡེ་ཤེས་ཆོས་སྐུ་ཡིན་པའི་ཕྱིར་
དེས་ན། སངས་རྒྱས་ཀྱི་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་ཆོས་ཅན། ཡེ་ཤེས་ཆོས་སྐུ་ཡིན་ཏེ། ཇི་ལྟ་བ་དང་ཇི་སྙེད་པ་ལ་ལྟོས་ནས་གཟིགས་པ་མཐར་ཐུག་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། ཁྱོད་བྱེད་ལས་ཁྱད་པར་ཅན་དང་ལྡན་པ་ཡིན་ཏེ། རང་

[021B] དེ་ཆོས་ཅན། སྤངས་པའི་ཁྱད་པར་དང་ལྡན་ཏེ། ཟག་མེད་དུ་གནས་གྱུར་པ་ཡིན་པའི་ཕྱིར། དེ་ཆོས་ཅན། ངོ་བོའི་ཁྱད་པར་དང་ལྡན་ཏེ། སེམས་དང་
སེམས་ལས་བྱུང་བའི་ཁྱད་པར་དང་ལྡན་པའི་ཕྱིར། འོ་ན། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་སོ་སོར་བཤད་ན་ཇི་ལྟར་ཡིན་ཞེ་ན། དེ་ཡང་སྡེ་ཚན་དང་པོ་བཞི་པོ་དེ་སྔར་བསྟན་ཟིན་པ་ལྟར་ཡིན་ལ།།    ༈    །།ལྔ་པ་ཟད་པར་གྱི་ཏིང་ངེ་འཛིན་བཤད་པ་ལ་
ཟད་པར་གྱི་ངོ་བོ། །དབྱེ་བ། རྟེན། སྦྱོད་ཚུལ། མཚན་མ། དེ་ཡིད་ལ་བྱེད་པའི་ཚུལ། བྱེད་ལས། སྐྱེ་མཆེད་གཞན་ལ་ཟད་པར་མི་འཇོག་པའི་རྒྱུ་མཚན། ངེས་ཚིག་དང་དགུ་ལས། དང་པོ་ནི། རང་གི་བདག་རྐྱེན་དུ་གྱུར་པའི་དངོས་གཞིའི་སེམས་ལ་བརྟེན་ནས་རང་གི་དམིགས་
ཡུལ་ཇི་ལྟར་བཞེད་པ་ལྟར་སྤྲོ་བར་ནུས་པས་རབ་ཏུ་ཕྱེ་བའི་རིག་པ། ཟད་པར་གྱི་སྐྱེ་མཆེད་ཀྱི་ངོ་བོ། །དེ་ལ་ཤེས་རབ་དང་ཏིང་ངེ་འཛིན་ཅི་རིགས་སུ་ཡོད། མཛོད་འགྲེལ་ལས། དང་པོ་བརྒྱད་མ་ཆགས་པའི་དགེ་བ་དང་ཐ་མ་གཉིས་གཟུགས་མེད་དང་པོ་གཉིས་ཀྱི་དངོས་གཞི་
དག་པ་བ་ལ་བཤད་དོ། །གཉིས་པ་ནི། ཟད་པར་ས། ཆུ། མེ། རླུང། སྔོན་པོ། །སེར་པོ། དམར་པོ། དཀར་པོ། ནམ་མཁའ། རྣམ་ཤེས་ཀྱི་ཟད་པར་གྱི་ཏིང་ངེ་འཛིན་དང་བཅུ་ཡོད། གསུམ་པ་ནི། དང་པོ་བརྒྱད་བསམ་གཏན་བཞི་པ་དང། ཐ་མ་གཉིས་གཟུགས་མེད་དང་པོ་གཉིས་ཀྱི་
དངོས་གཞི་ལ་བརྟེན་ནས་སྐྱེ་བ་ཡིན་ཏེ། མཛོད་ལས། ཟད་པར་བཅུ་པོ་བརྒྱད་མ་ཆགས། །བསམ་གཏན་མཐའ་ན་སྤྱོད་ཡུལ་ནི། །འདོད་པའོ་གཉིས་ནི་གཟུགས་མེད་དག། ཅེས་གསུངས་པའི་ཕྱིར། བཞི་པ་ནི། སྔར་སྦྱང་བ་བྱས་པས་འགྲུབ་ཚུལ་དང། །མ་བྱས་པའི་སྦྱོང་ཚུལ་
ལོ༑ །དང་པོ་ནི། སྔར་གོམས་པར་བྱས་པས་ན་སོ་སོའི་དམིགས་རྟེན་མཐོང་བ་ཙམ་གྱིས་དེ་དང་དེའི་ཏིང་ངེ་འཛིན་མངོན་དུ་འགྱུར་བ་ཡིན་ཏེ། འདི་ལྟར། ཆུ་རླུང་སོགས་སུ་ཆུ་མཐོང་བ་ཙམ་ལས་འབད་པ་མ་བྱས་པར་ཟད་པར་ཆུའི་ཏིང་ངེ་འཛིན་འབྱུང་ངོ། །དེ་བཞིན་དུ་

[022A]༄༅། །ནགས་ཀྱི་མེ་འབར་ཞིང་དུ་བ་འཐུལ་བ་དང། རླུང་གིས་བསྐྱོད་པའི་འོད་མ་དང་འཁྲི་ཤིང་གི་ལོ་མ་ལ་སོགས་པ་རྣམས་ལ་རླུང་འདི་ནི་གནས་འདིར་རབ་ཏུ་རྒྱུ་བ་ཡིན་ནོ། །ཞེས་ཀུན་ཏུ་ལྟ་བ་ཙམ་དང། མེ་ཏོག་དང། ནོར་བུ་དང་གོས་ལ་སོགས་པ་སྔོན་
པོ་བཏིང་བ་དང། དེ་དག་ཉིད་སེར་པོ་དང། དམར་པོ་དང། དཀར་པོར་གྱུར་པ་དང། ཚོན་ སྐར་ཁུང་ནང་ན་ཤིང་གི་ལོ་མའི་གསེབ་ནས་ཟླ་བ་དང་ཉི་འོད་བྱུང་བས་ས་གཞི་ལ་སྐྱེད་པའི་འོད་ཀྱི་ཐེག་ལེ་ལ་ལྟ་བ་དང། སྐར་
ཁུང་དང་རྩིག་པའི་བུ་ག་མཐོང་བ་ན་རིམ་པ་ལྟར་ཟད་པར་མེ་ལ་སོགས་པའི་ཏིང་ངེ་འཛིན་མངོན་དུ་འགྱུར་རོ། །གཉིས་པ་ལ། དམིགས་རྟེན་བྱེད་ཚུལ་དང། དེ་ལ་ཡིད་གཏོད་པའི་ཚུལ་ལོ། །དང་པོ་ནི། སྔོན་པོ་སོགས་ཀྱི་ཁ་དོག་གི་དབྱེ་བ་དང་བྲལ་བའི་ཆུ་དྲི་མ་མེད་པས་སྣོད་
གཙང་མ་ལེགས་པར་བཀང་བ་དང། སྣུམ་ཞིང་སྙིང་པོ་དང་བཅས་པའི་ཤིང་དུམ་བུར་གཏུབ་ནས་ཤིང་དྲུང་དམ་མགྲོན་ཁང་ཡང་རུང་སྟེ་རྗེས་སུ་མཐུན་པའི་གནས་སུ་སྤུངས་ཏེ་མཐའ་རྩིག་པས་བསྐོར་བ་ལ་མཐོ་གང་སོར་བཞི་ཙམ་གྱི་བུ་ག་བྱས་ལ་མེ་སྦར་ཏེ། འོག་ཏུ་ཤིང་
དང༑ སྟེང་དུ་དུ་བ་དང། བར་དུ་མེ་འབར་བར་བྱས་པ་དང། ཡན་ལག་གིས་ཕྱོགས་གང་དུ་རླུང་གིས་རེག་པར་འགྱུར་བའི་སྐར་ཁུང་དང་རྩིག་པའི་བུ་ག་བྱས་པ་དང། རས་རྔ་བོ་ཆེའི་མཐིལ་ལྟར་བརྐྱངས་པ་ལ་ནི་མཐའ་མི་མཐུན་པས་བཅད་དེ། སྔོན་པོ་དང། སེར་པོ་དང། དམར་པོ་
དང༑ དཀར་པོ་སོགས་བྱས་པ་དང། བུམ་ནང་དུ་མར་མེ་སྦར་ཏེ་ཁ་བཅད་ཅིང་བུ་ག་མི་ཆེ་བར་བཏོང་ནས། དེའི་འོད་ཀྱིས་རྩིག་ངོས་ལ་ཕོག་པའི་སྣང་བའི་དཀྱིལ་འཁོར་ཡུན་རིང་བར་བྱས་པ་དང། རྩིག་པ་སྣམ་བུ་སོགས་ཀྱི་གཡོགས་པའི་གནས་སུ་མཐོ་གང་སོར་བཞི་ཙམ་གྱི་
བུ་ག་བཏོད་པ་མཐོང་བའི་ཡུལ་དུ་བྱའོ། །གཉིས་པ་ནི། དམིགས་རྟེན་དེ་དག་མཐོང་བའི་གནས་ཡིད་དང་མཐུན་པར་སྟན་བདེ་བ་ལ་འདུག་སྟེ། ས་ས་ཆུ་ཆུ་ཞེས་སོགས་བཅུ་ལོ་སོ་སོའི་མིང་ཙམ་ལ་དམིགས་ནས་ཡང་ཡང་གོམས་པར་བྱའོ། །ལྔ་པ་ནི། ལྦུ་བ་དང་ཆུ་བུར་འདྲེས་པའི་ཆུ་

[022B] མེ་ཆད་ཅིང་ཆད་ཅིང་ལྟུང་བ་དང། མགལ་དུ་མ་དང། ཐལ་བ་དང། སོལ་བ་རྣམས་ལ་ཅུང་ཟད་གནས་པ་དང། འོ་མ་བསྐོལ་བ་ཕོག་མ་ཐག་པའི་རླངས་པ་འཐུལ་བ་ལྟ་བུར་གནས་པ་དང། མེ་ཏོག་སྔོན་པོ་གེ་སར་དང་སྡོང་བུ་མེད་པ་ལྟ་བུ་སྟེ། སེར་པོ་
སོགས་གསུམ་ལའང་དེ་བཞིན་ཏེ། སའམ་རྩིག་པར་སྐྱེས་པའི་འོད་ཀྱི་དཀྱིལ་འཁོར་ལྟར་དངོས་པོ་འགའ་ཞིག་ཁོ་ན་གསལ་བ་དང། རྩིག་མཐའ་ལ་སོགས་པའི་བུ་ག་ལྟར་སྣང་ལ་བློས་སྐྱེད་ཀྱང་མི་འཕེལ་བ་ལྟར་སྣང་བ་རྣམས་ནི་མ་གྲུབ་པའི་མཚན་མའོ། །ནམ་མཁའ་
ལ་གནས་པའི་ནོར་བུའི་རླུང་གཡབ་དང། ནོར་བུའི་རང་བཞིན་གྱི་མེ་ལོང་གི་དཀྱིལ་འཁོར་ལྟ་བུ་མི་གཡོ་བའི་རྣམ་པ་ཅན་དུ་སྣང་བ་དང། ནམ་མཁའ་ལ་གནས་པའི་ཟླ་བའི་དཀྱིལ་འཁོར་དམར་པོ་ཟླུམ་པོ་དང། གསེར་གྱི་རླུང་གཡབ་དང། དེའི་ཀ་བ་ལྟ་བུར་གནས་པ་དང། འདུག་
པ་ལྟར་མི་གཡོ་བར་གནས་པ་མཐོང་བ་དང། དམིགས་རྟེན་ཟད་པར་གྱི་དཀྱིལ་འཁོར་ལས་འཕགས་ནས་ནོར་བུའི་རླུང་གཡབ་ལྟ་བུ་ནམ་མཁའ་ལ་སྣང་སྟེ་གཞན་གསུམ་ལའང་དེ་ལྟར་དང། སྣང་བའི་ཚོགས་སྟུག་པོ་རབ་ཏུ་དང་བ་དང་འདྲ་བར་ཐམས་ཅད་ལ་གསལ་
བ་དང། ནམ་མཁའི་དཀྱིལ་འཁོར་ལྟ་བུར་གྱུར་ནས་གནས་ཤིང་བློས་སྐྱེད་ན་ནི་འཕེལ་བར་སྣང་བ་རྣམས་ཟད་པར་ཆུ་ལ་སོགས་པ་དགུའི་གྲུབ་པའི་མཚན་མའོ། །ས་ལ་སྔར་སྦྱངས་པས་འགྲུབ་ཚུལ་དང། མ་སྦྱངས་པས་སྦྱོང་བའི་དམིགས་རྟེན་དང། གྲུབ་མ་གྲུབ་ཀྱི་མཚན་མ་མ་
གསུངས་པའི་རྒྱུ་མཚན་ནི་དཔྱད་དགོས་པར་སྣང་ངོ། །དྲུག་པ་ནི། དེ་ལྟར་མཚན་མ་དེ་དག་བྱུང་བའི་ཚེ་ཁ་དོག་ལ་སོ་སོར་རྟོག་པ་དང་མཚན་མ་ཡིད་ལ་བྱེད་པ་སྤངས་ཏེ། དེ་དང་དེའི་མིང་ལ་གསལ་བར་དམིགས་ནས་བསྒོམ་པར་བྱའོ། །བདུན་པ་ནི། གཅིག་ཏུ་གྱུར་ནས་མང་པོར་
གྱུར་པ་དང། ནམ་མཁའ་དང་ཆུ་ལ་སར་སྤྲུལ་ནས་རྐང་པས་འགྲོ་བ་སོགས་བྱེད་པ་དང། ས་ལ་བྱིའུ་འཛུལ་བྱེད་ཅིང་སྟེང་དུ་འབྱུང་བ་དང། ཆུའི་ཆར་འབེབས་པ་དང། ས་དང་རི་བོ་སོགས་ཆུ་བོ་དང། རྒྱ་མཚོ་སྤྲུལ་པ་དང། དུ་བ་འཐུལ་ཞིང་མེ་འབར་བ་དང་མེ་མདག་

[023A]༄༅། །གིས་ཆར་འབེབས་པ་དང་གང་འདོད་པ་དེ་སྲེག་པ་དང། མྱ་ངན་ལས་འདའ་བ་ན་ལུས་མེས་སྲེག་པ་དང། ལྷའི་མིག་གིས་ཡུལ་སྣང་བར་བྱེད་པ་དང། རླུང་ལྟར་མགྱོགས་པར་འགྲོ་ཞིང་རླུང་གི་ཆར་འབེབ་པ་དང། གཟུགས་སྔོན་པོར་སྤྲུལ་ཞིང་
མུན་པར་བྱེད་ལ་སོགས་དང། གཟུགས་སེར་པོར་སྤྲུལ་ཞིང་གསེར་དུ་བསྒྱུར་བ་དང། གཟུགས་དམར་པོར་སྤྲུལ་བ་སོགས་དང། གཟུགས་དཀར་པོར་སྤྲུལ་ཞིང་གཉིད་སྨུགས་རིང་དུ་བྱེད། མུན་པ་འཇིག་པར་བྱེད། ལྷའི་མིག་གིས་ཡུལ་སྣང་བར་བྱེད་པ་དང། གཟུགས་
གསལ་བ་དང། གཉིད་རྨུགས་རིང་དུ་བྱེད་པ་སོགས་དང་བསྒྲིབས་པ་རྣམས་འབྱེད་ཅིང་ས་དང་རི་བོ་སོགས་ཀྱི་ནང་ནས་ནམ་མཁར་སྤྲུལ་ཞིང་སྤྱོད་ལམ་བྱེད་པ་དང། རྩིག་པ་སོགས་ལ་ཐད་ཀར་འགྲོ་བར་བྱེད་པ་རྣམས་ཟད་པར་ཆུ་ལ་སོགས་པའི་བྱེད་ལས་སོ། །
སའི་དངོས་གཞིར་གསེར་ལ་སོགས་བ་གང་མོས་མོས་སུ་ཟད་པར་གྱིས་བསྒྱུར་བ་རྣམས་དེ་ཁོ་ན་བཞིན་དུ་འགྱུར་ཞིང་གསེར་ལ་སོགས་པས་ཀྱང་དེ་དང་དེའི་བྱ་བ་བྱེད་ནུས་པར་བཤད་དོ། །བརྒྱད་པ་ནི། གཟུགས་དང་རེག་བྱ་གཉིས་ལ་ཟད་པར་གཞག་ནས་གཟུགས་
ཅན་གཞན་བརྒྱད་ལ་ཟད་པར་མི་འཇོག་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། གཟུགས་རེག་གཉིས་ནི་བདག་གཞན་གཉིས་ཀ་དང། གཟུགས་ཅན་གྱི་སེམས་ཅན་གྱི་ཁམས་ཐམས་ཅད་ན་ཡོད་པ་དང། དབང་པོ་ལྔ་གཞན་རྒྱུད་ལ་མེད་པ་དང། དྲི་རོ་གཉིས་གཟུགས་
ཁམས་ན་མེད་པས་མ་བཞག་ཅིང། སྒྲ་ལ་རིགས་འདྲའི་རྒྱུན་མེད་པས་མ་བཞག་པའི་ཕྱིར་རོ། །གཟུགས་མེད་པ་ན་ནི་ནམ་མཁའ་ཐམས་ཅད་དུ་འགྲོ་བ་དང། རྣམ་ཤེས་ཀྱང་ཡུལ་ཟད་པར་གྱི་སྤྱོད་ཡུལ་ཅན་ཡིན་པས་བཞག་གོ་གཟུགས་མེད་ཕྱི་མ་གཉིས་ལ་མི་བཞག་
སྟེ༑ གསུམ་པས་ནི་དམིགས་པ་གཅོད། བཞི་པས་སེམས་ནང་དུ་བསྡུས་པས་མི་གསལ་བའི་ཕྱིར། དགུ་པ་ནི། ཉི་སྣང་ལས། རྒྱུན་མི་འཆད་པར་ཁྱབ་པར་སྤྲོ་པས་ན་ཟད་པར་གྱི་སྐྱེ་མཆེད་དོ། །ཞེས་གསུངས་པ་ལྟར་རོ། །སྡེ་ཚན་དྲུག་པ་ཟིལ་གནོན་གྱི་སྐྱེ་མཆེད་ནི་

[023B] ཟིལ་གནོན་གྱི་ཏིང་ངེ་འཛིན་གྱི་མཚན་ཉིད། དབྱེ་ན་ནང་རྣམ་འབྱོར་བ་རང་ཉིད་ལ་
གཟུགས་ཅན་དུ་འདུ་ཤེས་པའི་སྒོ་ནས་ཕྱི་རོལ་གྱི་གཟུགས་ཆུང་ངུ་སྟེ་སེམས་ཅན་རྣམས་ལ་དེ་དག་གི་རྣམ་པ་དགུ་དག་ཏུ་ལྟ་ཞིང་གཟུགས་དེ་དག་ཟིལ་གྱིས་མནན་ནས་ཤེས་ཤིང་མཐོང་ངོ། །དེ་ལྟར་འདུ་ཤེས་པའི་ཟིལ་གནོན་གྱི་སྐྱེ་མཆེད་དང། དེའི་སྒོ་ནས་ཕྱི་རོལ་གྱི་གཟུགས་ཆེན་
པོ་སྟེ་གཞལ་མེད་ཁང་དང་རི་ལ་སོགས་པ་ལ་དེ་དག་གི་རྣམ་པ་ཞེས་སོགས་སྔར་བཞིན་བྱས་པའི་དང། ནང་རྣལ་འབྱོར་པ་རང་ལ་གཟུགས་མེད་པར་འདུ་ཤེས་པའི་སྒོ་ནས་ཕྱི་རོལ་གྱི་གཟུགས་ཆུང་ངུ་དང་ཆེན་པོ་ཞེས་སོགས་སྔར་བཞིན་སྦྱར་བ་གཉིས་ཏེ་དབྱིབས་
ཟིལ་གནོན་གྱི་སྐྱེ་མཆེད་བཞི་དང། ནང་རྣལ་འབྱོར་པ་རང་ལ་གཟུགས་མེད་པར་འདུ་ཤེས་པའི་སྒོ་ནས་ཕྱི་རོལ་གྱི་གཟུགས་སྔོན་པོ་རྣམས་ལ་དེ་དག་གི་རྣམ་པར་ལྟ་ཞིང་དེ་དག་ཟིལ་གྱིས་མནན་ནས་ཤེས་ཟིལ་གྱིས་མནན་ནས་མཐོང་དེ་ལྟར་འདུ་ཤེས་པ་དང། དེ་
བཞིན་དུ་སེར་པོ། དམར་པོ། དཀར་པོ་རྣམས་ལ་སྦྱར་བས་ཁ་དོག་ཟིལ་གནོན་གྱི་སྐྱེ་མཆེད་བཞི་སྟེ་བརྒྱད་དུ་ཡོད་དོ། །ས་མཚམས་ལམ་མ་ཞུགས་ནས་ཡོད་དོ། །འདི་དག་མདོ་ལས། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་པོ་ཁ་དོག་སྔོན་པོ་ལྟ་བུར་སྟོན་པ་
འདི་སྔོན་པོ་འབྱུང་བ་རྣམས་ལ་བལྟ་སྟེ། དཔེར་ན་ཡུལ་བ་ར་ཎཱ་སིའི་རས་ཕུན་སུམ་ཚོགས་པ་སྔོན་པོ་ཁ་དོག་སྔོན་པོ་སྔོན་པོ་ལྟ་བུར་སྟོན་པ་འོད་སྔོན་པོ་འབྱུང་བ་དེ་བཞིན་དུ་ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་པོ་ཁ་དོག་སྔོན་པོ་སྔོན་པོ་
ལྟ་བུར་སྟོན་པ་འོད་སྔོན་པོ་འབྱུང་བ་རྣམས་ལ་བལྟ་ཞིང་དེ་དག་ཟིལ་གྱིས་མནན་ནས་ཤེས་ཟིལ་གྱིས་མནན་ནས་མཐོང་སྟེ། དེ་ལྟར་འདུ་ཤེས་པར་གྱུར་པ་འདི་ནི་ཟིལ་གྱིས་གནོན་པའི་སྐྱེ་མཆེད་ལྔ་པའོ། །ཞེས་པས་བསྟན། དེ་བཞིན་དུ་སེར་པོ། དོང་ཁ། དམར་པོ་བན་

[024A]༄༅། །དུ་ཛི་བཀའི་མེ་ཏོག་དཀར་པོ་སྐར་མ་པ་སངས་དང་སྦྱར་ནས་གསུངས། དེ་ལ་ནང་གཟུགས་ནས་བལྟ་སྟེའི་བར་མདོར་བསྟན་དང། དཔེར་ན་མན་ཆད་རྒྱས་བཤད་ཡིན་ལ། དེ་ཡང་དེ་བཞིན་དུ་ཡན་ཆད་དཔེ་དང། ཕྱིན་ཆད་དོན་ནོ། །དེ་ལ་སྔོན་པོ་ནི་
མདོར་བསྟན་ནོ། །ཁ་དོག་སྔོན་པོ་ནི་ལྷན་སྐྱེས་སོ། །སྔོན་པོ་ལྟ་བུར་སྟོན་པ་ནི་སྦྱར་བྱུང་གི་སྔོན་པོའོ། །འོད་སྔོན་པོ་འབྱུང་བ་དེ་གཉིས་ཀ་ལ་འོད་གསལ་པོ་འབྱུང་བ་སྟེ་ཐུན་མོང་པའོ། །མེ་ཏོག་ནི་ལྷན་སྐྱེས་དང་རས་སྦྱར་བྱུང་གི་དཔེའོ། །བདུན་པ་དང་བརྒྱད་པ་གཉིས་འོག་
ཏུ་འཆད། དགུ་པ་དང་བཅུ་པ་ནི་སྔར་བཤད་ཟིན་པ་ལྟར་རོ། །སྡེ་ཚན་བཅུ་གཅིག་པ་ནི། རང་གི་བདག་རྐྱེན་དུ་གྱུར་བའི་བསམ་གཏན་གྱི་དངོས་གཞི་ལ་བརྟེན་ནས་ལུས་འདོར་ལེན་སོགས་ལ་དབང་འབྱོར་པ་ཐོབ་པས་རབ་ཏུ་ཕྱེ་བའི་རིག་པ་དེ། ཡོངས་སུ་དག་པའི་
མཚན་ཉིད། དབྱེ་ན། ལུས་འདོར་ལེན་ལ་དབང་ཐོབ་པའི་རྟེན་དང། མེད་པ་ཡོད་པར་སྤྲུལ་ཏེ་བསྒྱུར་བ་ལ་དབང་ཐོབ་པ་དམིགས་པ་དང། སྐད་ཅིག་རེ་རེ་ལ་ཏིང་ངེ་འཛིན་གྲངས་མེད་པ་ལ་འཇུག་པའི་ཐུགས་དང། གཟུངས་ཀྱི་སྒོ་དཔག་ཏུ་མེད་པ་ལ་དབང་འབྱོར་པ་ཡེ་ཤེས་
ཡོངས་སུ་དག་པ་སྟེ་བཞི་ཡོད། སྡེ་ཚན་བཅུ་གཉིས་པ་ནི། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞི་ལ་བརྟེན་ནས་ཆོའི་འདུ་བྱེད་འདོར་བ་ཇི་ལྟར་འདོད་པ་བཞིན་བྱེད་པ་ལ་སོགས་པས་རབ་ཏུ་ཕྱེ་བའི་རིགས་སུ་གནས་པའི་རིག་པ། འདིར་བསྟན་དབང་གི་ངོ་
བོ༑ །དབྱེ་ན། ཚེའི་འདུ་བྱེད་འདོར་ལེན་ཇི་ལྟར་འདོད་པ་བཞིན་བྱེད་པས་བསྡུས་པའི་ཚེ་ལ་དབང་བ་དང། ཇི་ལྟར་འདོད་པ་བཞིན་སེམས་ཏིང་ངེ་འཛིན་ལ་འཇུག་པས་བསྡུས་པའི་སེམས་ལ་དབང་བ་དང། བསམ་པ་ཇི་ལྟ་བ་བཞིན་དུ་ཡོ་བྱད་ཉེ་བར་གནས་པར་བྱེད་པས་བསྡུས་
པའི་ཡོ་བྱད་ལ་དབང་བ་དང། ལུས་ངག་གི་ལས་ཇི་ལྟར་འདོད་པ་བཞིན་ཉེ་བར་བསྒྱུར་བས་བསྡུས་པའི་ལས་ལ་དབང་བ་དང། འགྲོ་བ་གང་དུ་ཇི་ལྟར་འདོད་པ་བཞིན་སྐྱེ་བས་བསྡུས་པའི་སྐྱེ་བ་ལ་དབང་བ་དང། ས་སོགས་གསེར་སོགས་ཀྱི་དངོས་པོར་ཇི་ལྟར་མོས་པ་བཞིན་དུ་

[024B] ཇི་ལྟར་མོས་པ་བཞིན་དུ་འགྲུབ་པས་བསྡུས་པའི་སྨོན་ལམ་ལ་དབང་བ་དང། མངོན་ཤེས་ཀྱིས་བསྡུས་པའི་རྫུ་འཕྲུལ་ལ་དབང་བ་དང། ཇི་ལྟར་འདོད་པ་བཞིན་ཡེ་ཤེས་མངོན་དུ་བྱེད་པས་བསྡུས་པའི་ཡེ་ཤེས་
ལ་དབང་བ་དང། གསུང་རབ་ཡན་ལག་བཅུ་གཉིས་ཇི་ལྟར་འདོད་པ་བཞིན་སྟོན་ནུས་པས་བསྡུས་པའི་ཆོས་ལ་དབང་བ་དང་བཅུ་ཡོད་པའི་ཕྱིར། དེ་ལ་དང་པོ་གསུམ་པོ་དེ་སྦྱིན་པའི་འབྲས་བུ་ཡིན་ཏེ། ལོངས་སྤྱོད་བྱིན་པས་ཚེའི་རྒྱུར་གྱུར་པ་དང། དེ་བཞིན་གཤེགས་
པས་སེམས་ཅན་གྱི་དོན་བསམ་པ་བཞིན་དུ་སེམས་ཀྱི་རྗེས་སུ་གཙོ་བོར་འཇུག་པ་དང། བསམ་པ་བཞིན་དུ་ཡོ་བྱད་སྦྱིན་པས་དེ་གསུམ་འབྱུང་བའི་ཕྱིར། ལས་དང་སྐྱེ་བ་ལ་དབང་བ་གཉིས་ནི་ཚུལ་ཁྲིམས་ཀྱི་འབྲས་བུ་ཡིན་ཏེ། སེམས་ཅན་རྣམས་ལུས་ང་གི་ལས་སྐྱོན་མེད་
པ་ལ་བསམ་པ་བཞིན་དུ་བསྐུལ་བ་དང་ཚུལ་ལྡན་གྱིས་སྨོན་ལམ་འགྲུབ་པའི་ཕྱིར། མོས་པ་ལ་དབང་བ་བཟོད་པའི་འབྲས་བུ་ཡིན་ཏེ། སེམས་ཅན་གྱི་མོས་པའི་རྗེས་སུ་ཞུགས་པའི་ཕྱིར། སྨོན་ལམ་ལ་དབང་བ་ནི། བརྩོན་འགྲུས་ཀྱི་འབྲས་བུ་ཡིན་ཏེ། སྔོན་སེམས་ཅན་གྱི་དོན་དུ་
བརྩོན་པ་མ་བཏང་བའི་ཕྱིར། རྫུ་འཕྲུལ་ལ་དབང་བ་བསམ་གཏན་གྱི་འབྲས་བུ་ཡིན་ཏེ། སྔོན་སེམས་ཅན་ཀྱི་དགོངས་པ་ཇི་ལྟ་བ་བཞིན་མཉམ་པར་བཞག་པའི་ཕྱིར། ཐ་མ་གཉིས་ཡུམ་གྱི་འབྲས་བུ་ཡིན་ཏེ། སྔོན་སེམས་ཅན་གྱི་འདོད་པ་བཞིན་དུ་ཡེ་ཤེས་མངོན་དུ་བྱེད་ལ་
དང་འདོད་པ་དང་མཐུན་པར་མདོ་སོགས་ལ་སྦྱར་བའི་ཕྱིར། བཅུ་གསུམ་པ་དང་བཅུ་བཞི་པ་ནི་སྔར་བཤད་པ་ལྟར་རོ། །སྡེ་ཚན་བཅོ་ལྔ་པ་ནི། དེ་བཞིན་གཤེགས་པའི་སྐུ་གསུང་ཐུགས་ཀྱི་སྤྱོད་པ་ཉེས་སྤྱོད་མཐའ་དག་གིས་ཡོངས་སུ་དག་པ་སྟེ་དེའི་དེ་བཞིན་གཤེགས་པ་
འདི་ལ་ཕྱིན་ཅི་ལོག་གི་ཀུན་སྤྱོད་ངན་པ་གང་ཟག་གཞན་གྱིས་ཡོངས་སུ་ཤེས་ཀྱིས་དོགས་པའི་བསྙེངས་པའམ་འཇིགས་པས་བཅབ་ཏེ་གསང་བར་བྱའོ་སྙམ་པའི་དགོངས་པ་མི་མངའ་བའི་མཁྱེན་པ་གསུམ་མོ། །སྡེ་ཚན་བཅུ་དྲུག་པ་ནི། སངས་རྒྱས་ཀྱི་དྲན་པ་ཉེར་བཞག་དེ་ལ་

[025A]༄༅། །གསུམ་ཡོད་དེ། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞི་ལ་བརྟེན་ནས་ཆོས་སྟོན་པ་ན་གུས་པས་ཉན་པ་ལ་རྗེས་སུ་ཆགས་པ་མེད་པར་དྲན་པ་དང་ལྡན་པ་དང། དེ་ལས་བཟློག་པ་ལ་ཁོང་ཁྲོ་བ་མེད་པར་དྲན་པ་དང་ལྡན་པ་
དང༑ དེ་གཉིས་ཀ་ལ་ཆགས་སྡང་གཉིས་ཀས་དབེན་པ་ཁོ་ནར་བཏང་སྙོམས་སུ་དྲན་པ་དང་ལྡན་པའི་དྲན་པ་ཉེར་བཞག་གསུམ་དུ་ཡོད་པའི་ཕྱིར། སྡེ་ཚན་བཅུ་བདུན་པ་ནི། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞི་ལ་བརྟེན་ནས། སེམས་ཅན་གྱི་དོན་
མཛད་དགོངས་པ་ན་དེའི་དུས་ལས་མི་འདའ་བར་བྱེད་པའི་མཁྱེན་པ། བསྙེལ་བ་མི་མངའ་བའི་ཆོས་ཉིད་ཀྱི་ཡེ་ཤེས་ཀྱི་ངོ་བོ། །སྡེ་ཚན་བཅོ་བརྒྱད་པ་ནི། དེ་ལ་བརྟེན་ནས་སྒྲིབ་གཉིས་ཀྱི་བག་ཆགས་ཡང་དག་པར་བཅོམ་པ་སྟེ་སྤངས་པའི་མཁྱེན་པ། བག་ཆགས་
ཡང་དག་བཅོམ་པའི་ཡེ་ཤེས་ཀྱི་ངོ་བོ། །སྡེ་ཚན་བཅུ་དགུ་པ་ནི། དེ་ལ་བརྟེན་ནས་ཉིན་མཚན་ལན་དྲུག་ཏུ་སེམས་ཅན་གྱི་དོན་ལ་སོ་སོར་རྟོག་པར་བྱེད་པའི་བརྩེ་བ། འདིར་བསྟན་སྐྱེ་བ་ལ་ཐུགས་རྗེ་ཆེན་པོའི་ངོ་བོ། །སྡེ་ཚན་ཉི་ཤུ་པ་ནི་སྔར་བཤད་པ་ལྟར་རོ། །སྡེ་ཚན་
ཉེར་གཅིག་པ་དང། རྩ་བའི་དང་ཞེས་པའི་སྒྲས་བསྡུས་པ་ལམ་ཤེས་དང་སོགས་པས་གཞི་ཤེས་གསུམ་ནི་སྔར་བཤད་པ་ལྟར་ཡིན་ནོ། །དེས་ན། བྱང་ཆུབ་ཕྱོགས་མཐུན་ཚད་མེད་དང། །ཞེས་སོགས་རྩ་འགྲེལ་རྣམས་ཀྱི་དོན་བསྡུ་ན། སྔར་ལྟར་དུ། དངོས་ཀྱི་དོན་དང་
དེའི་ཁྱད་པར་བཤད་པ། དེ་ལ་རྩོད་པ་སྤང་བ་གསུམ་ལས། དང་པོ་ལ། ཡེ་ཤེས་ཆོས་སྐུ་ཐ་དད་པའི་སྐུར་བསྟན་པ། ཐ་མི་དད་པར་འདོད་པ་དགག་པ། ཐ་དད་པ་ལ་རྩོད་པ་སྤང་པ་དང་གསུམ་ལས། དང་པོ་འདི་ཡན་ཆད་ཀྱིས་བཤད་ནས། གཉིས་པ་སྟོན་པ་ལ། གཞན་དག་ན་
རེ༑ ཐུབ་པའི་ངོ་བོ་ཉིད་སྐུ་ནི། །ཞེས་སོགས་གསུངས། འདི་ལ་ཡང་འདོད་པ་བརྗོད་པ་དང། དེ་དགག་པ་གཉིས་ལས། དང་པོ་ནི། གཞན་དག་ན་རེ། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག་ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་

[025B] །ཞེས་བྱ་བའི་སྒྲ་ཇི་བཞིན་དུ་འཇིག་རྟེན་ལས་འདས་པའི་ཟག་པ་མེད་པའི་ཆོས་རྣམས་ཁོ་ན་ཁས་བླངས་ནས་ངོ་བོ་ཉིད་ཀྱི་སྐུ་ནི་དེ་དག་གི་རང་བཞིན་སྐྱེ་བ་མེད་པ་ཉིད་གང་ཡིན་པ་དེའི་མཚན་ཉིད་ཅན་ཡིན་ཏེ། དེ་ཉིད་ཀྱང་ཆོས་ཉིད་ཀྱི་སྐུ་ཡིན་པས་ཆོས་ཀྱི་སྐུའོ་ཞེས་
ངོ་བོའི་རྐྱེན་མ་ནོར་བར་བྱས་ནས་བསྟན་ཏོ་ཞེས་རྣམ་པར་བཤད་ནས། ཆོས་ཀྱི་སྐུ་གང་དག་གི་རང་བཞིན་གྱི་མཚན་ཉིད་ཅན་ཡིན་པའི་ཟག་པ་མེད་པའི་ཆོས་དེ་དག་ཀྱང་གང་དག་ཅིག་ཡིན་ཞེ་ན། བྱང་ཆུབ་ཕྱོགས་མཐུན་ཚད་མེད་དང། །ཞེས་བྱ་བ་ལ་སོགས་པའི་ཚིག་
ལེའུ་བྱས་པ་ལས་འཇུག་པར་བྱེད་དོ། །ཞེས་པས་འཆད། གཉིས་པ་ནི། གཞན་དག་ན་རེ། དེ་དག་གི་ལྟར་ན་རྣལ་འབྱོར་བའི་ཀུན་རྫོབ་ཏུ་དོན་ཁྱད་པར་ཅན་སྣང་བ་བསྐྱེད་པའི་སྒོ་ནས། གནས་ཡོངས་སུ་གྱུར་པས་གྱུར་པ། ཆོས་སྟོན་པ་ལ་སོགས་པའི་དོན་གྱི་བྱ་བ་
མཛད་པ་གཉིས་སུ་མེད་པའི་སེམས་དང་སེམས་ལས་བྱུང་བ། གདོན་མི་ཟ་བར་ཁས་བླང་དགོས་པ་རྣམས་ཇི་ལྟར་བསྡུས་ཞེས་ཟེར་རོ། །ཞེས་པས་འཆད། གསུམ་པ་ལ་རྩོད་པ་དང། ལན་གཉིས་ཀྱི་དང་པོ་ནི། ཁ་ཅིག་ན་རེ། ངོ་བོ་ཉིད་ལོངས་རྫོགས་བཅས་དང། དེ་
བཞིན་གཞན་པ་སྤྲུལ་པ་ནི། །ཆོས་སྐུ་མཛད་པ་དང་བཅས་ཏེ། །རྣམ་པ་བཞིར་ནི་ཡང་དག་བརྗོད། །ཅེས་བྱ་བའི་ཚིག་ལེའུ་བྱས་པ་ལས་ངོ་བོ་ཉིད་ཅེས་བྱ་བའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་བྱ་བའི་སྒྲ་མི་འབྱུང་བས་སྐུ་ནི་གསུམ་ཁོ་ནའོ་ཞེས་ཟེར་རོ། །ཞེས་
པས་འཆད། གཉིས་པ་ནི། གཞན་དག་ན་རེ། དགོས་པ་ཉེ་བར་བསྟན་པའི་ཤུགས་ཀྱིས་ཚིག་ལེའུ་བྱས་པ་སྦྱར་བའི་ངོར་རམ། ཡེ་ཤེས་ཁོ་ན་དང་མཛད་པ་སྦྱར་བའི་ཕྱིར་དེ་སྐད་དུ་གསུངས་པ་ཡིན་ཏེ། དེའི་ཕྱིར་ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་མི་
འགལ་བར་འགྱུར་རོ་ཞེས་ཟེར་རོ། །ཞེས་པས་འཆད། དེས་ན་འདི་དག་གི་དོན་ནི། སྐུ་བཞིར་འདོད་པ་ལས་གཞན་འཕགས་པ་གྲོལ་སྡེའི་རྗེས་འབྲང་སྐུ་གསུམ་དུ་འདོད་པ་དག་ནི། བྱང་ཆུབ་ཕྱོགས་མཐུན་ཚད་མེད་དང། །ཞེས་སོགས་ཡེ་ཤེས་ཆོས་སྐུ་བསྟན་བྱའི་གཙོ་བོར་

[026A]༄༅། །བྱས་ནས་བསྟན་པ་མི་འཐད་དེ། དེས་ངོ་བོ་ཉིད་སྐུ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག་ཅེས་པར་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་ངོ་བོ་ཉིད་སྐུའི་ལྡན་པའི་
ཡོན་ཏན་དུ་དངོས་སུ་བསྟན་ནས། དེའི་ཡོན་ཏན་དུ་གྱུར་པའི་ཡེ་ཤེས་དེ་འཆད་པ་ལ། བྱང་ཆུབ་ཕྱོགས་མཐུན་ཚད་མེད་དང། །ཞེས་སོགས་གསུངས་པའི་ཕྱིར། འོ་ན། ཆོས་ཀྱི་སྐུ་ཞེས་བརྗོད་པ་ཡིན། །ཞེས་མི་འབྱུང་བར། ཆོས་ཉིད་སྐུ་ཞེས་བརྗོད་པ་ཡིན། །ཞེས་འབྱུང་རིགས་
པར་ཐལ་ལོ། །ཞེ་ན། སྐྱོན་མེད་དེ། སྡེབ་སྦྱོར་གྱི་དབང་གིས་ཆོས་ཉིད་ཀྱི་སྐུའི་སྐད་དོད་དྷརྨ་ཏ་ཀཱ་ཡ་ཞེས་འབྱུང་བའི་ངོ་བོའི་རྐྱེན་ཏ་ཕྱིས་ཏེ་མི་མངོན་པར་བྱས་ནས་ཆོས་ཉིད་ཀྱི་སྐུ་ལ་ཆོས་ཀྱི་སྐུ་ཞེས་བརྗོད་པ་ཡིན་པའི་ཕྱིར། ཞེས་འཆད་པ་ལ། གཞན་དག་ན་རེ། ཞེས་སོགས་གསུངས། དེས་
ན་སངས་རྒྱས་ཀྱི་སྐུ་ལ་ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པ་ཡིན་ཏེ། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་ངོ་བོ་ཉིད་སྐུས་བསྡུས་པའི་ཕྱིར། དེས་ན་དོན་དྲིལ་ན། འཕགས་པ་གྲོལ་སྡེ་ཡེ་ཤེས་ཆོས་སྐུ་བཞེད་ཀྱང། དེས་སྐབས་བརྒྱད་པའི་བསྟན་བྱའི་
གཙོ་བོར་གྱུར་པའི་ཡེ་ཤེས་ཆོས་སྐུ་མི་བཞེད་དོ། །སྐུ་གསུམ་འདོད་པ་ལས་གཞན་སྐུ་བཞིར་འདོད་པ་དག་ན་རེ། སངས་རྒྱས་ཀྱི་སྐུ་ལ་ངོ་བོ་ཉིད་ལོངས་སྤྲུལ་གསུམ་དུ་གྲངས་ངེས་པར་བཞེད་པ་དེ་དག་གི་ལྟར་ན། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན་
སངས་རྒྱས་ཀྱི་སྐུ་མ་ཡིན་པར་ཐལ། སངས་རྒྱས་ཀྱི་སྐུ་ལ་གསུམ་པོ་དེར་གྲངས་ངེས་པ་གང་ཞིག་ངོ་བོ་ཉིད་སྐུ་ཡང་མ་ཡིན། ལོངས་སྤྱོད་རྫོགས་སྐུ་ཡང་མ་ཡིན། སྤྲུལ་སྐུ་ཡང་མ་ཡིན་པའི་ཕྱིར། ཁྱད་པར་གསུམ་ནི། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་
ཉེར་གཅིག་ཆོས་ཅན། ཁྱད་པར་གསུམ་དང་ལྡན་ཏེ། ངོ་བོའི་ཁྱད་པར་སེམས་དང་སེམས་ལས་བྱུང་བ། སྤངས་པའི་ཁྱད་པར་ཟག་མེད་དུ་གནས་གྱུར་པ། བྱེད་ལས་ཀྱི་ཁྱད་པར་རྣལ་འབྱོར་པའི་ཀུན་རྫོབ་སྟེ་རྗེས་ཐོབ་ཏུ་དོན་ཁྱད་པར་ཅན་གཟུགས་སྐུ་གཉིས་སུ་སྣང་བ་བསྐྱེད་

[026B] ཁྱད་ཆོས་ཕྱི་མ་འདིས་འཕགས་པ་གྲོལ་སྡེས་ཁྱད་པར་གསུམ་ལྡན་གྱི་ཡེ་ཤེས་ཁས་ལེན་དགོས་པའི་རྒྱུ་མཚན་བསྟན་ཏེ། ཡོན་ཏན་དེ་དག་མེད་ན་བདག་རྐྱེན་མེད་པའི་ཕྱིར་
བདག་འབྲས་ཆོས་སྟོན་པ་སོགས་མེད་པར་ཐལ་བའི་སྐྱོན་ཡོད་པའི་ཕྱིར། གལ་ཏེ་ཁོ་ན་རེ། རྟེན་ཅིང་འབྲེལ་པར་འབྱུང་བ་གང། །དེ་ཉིད་ཁྱོད་ནི་སྟོང་པར་བཞེད། །ཅེས་པའི་ཚུལ་གྱིས་ཆོས་ཉིད་ཀྱི་བདག་ཉིད་ཅན་གྱི་སྐུ་བསྟན་པ་ཉིད་ཀྱིས་གཉིས་སུ་མེད་པའི་ཡེ་ཤེས་ཀྱི་བདག་
ཉིད་ཅན་གྱི་སྐུ་བསྟན་པ་ཡིན་པས། ཡེ་ཤེས་ཆོས་སྐུ་དེ་ངོ་བོ་ཉིད་སྐུས་བསྡུས་སོ་ཟེར་ན། དེ་ལྟར་ལོངས་སྤྲུལ་གཉིས་ཀྱང་དེ་ལྟར་བསྟན་དགོས་པས་སྐུ་ལ་སོགས་པར་སྟོན་མི་དགོས་པར་འགྱུར་ཏེ། རིགས་པ་མཚུངས་པའི་ཕྱིར། གལ་ཏེ་ལོངས་སྤྲུལ་གཉིས་པོ་དེ་རྣལ་འབྱོར་
པའི་ཀུན་རྫོབ་ཏུ་སྐུ་ལ་སོགས་པར་བཞག་སྟེ། གསུང་རབ་ལས་སྐུ་གསུམ་དུ་བརྗོད་པའི་ཕྱིར་ཞེ་ན། འོ་ན་གཉིས་སུ་མེད་པའི་ཡེ་ཤེས་ཀྱི་སྐུ་ཡང་ལོངས་སྤྲུལ་བཞིན་དུ་སྐུ་ལོགས་སུ་བཞག་དགོས་པར་ཐལ། གསུང་རབ་ལས་སྐུ་བཞིར་ཡང་བརྗོད་པའི་ཕྱིར། ཞེས་པའི་
ལན་སྟོན་པ་ལ། གཞན་དག་ན་རེ། དེ་དག་གི་ལྟར་ན། ཞེས་སོགས་གསུངས། གསུམ་པ་ཐ་དད་པ་ལ་རྩོད་པ་སྤང་བ་ལ། རྩོད་པ་དང། ལན་གཉིས་ལས། དང་པོ་ནི། སྐུ་གསུམ་དུ་འདོད་པ་ཁ་ཅིག་ན་རེ། བྱང་ཆུབ་ཕྱོགས་མཐུན་ཚད་མེད་དང། །ཞེས་སོགས་ཀྱིས་ཡེ་ཤེས་ཆོས་སྐུ་བསྟན་
བྱའི་གཙོ་བོར་བྱས་ནས་བསྟན་པ་མི་འཐད་དེ། དེས་དེ་ལྟར་བསྟན་ན། ངོ་བོ་ཉིད་ལོངས་རྫོགས་བཅས་དང། ཞེས་པའི་ངོ་བོ་ཉིད་ཅེས་པའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་འབྱུང་རིགས་པ་ལ། དེ་ལྟར་མ་བྱུང་བའི་ཕྱིར་ཞེས་ཟེར་ན་མི་འཐད་དེ། ཆོས་སྐུ་མཛད་པ་དང་
བཅས་པ། །ཞེས་པས་ཡེ་ཤེས་ཆོས་སྐུ་བསྟན་པའི་ཕྱིར། ཁོ་ན་རེ། དེ་མི་འཐད་དེ། མདོར་བསྟན་དང་རྒྱས་བཤད་གཉིས་གོ་རིམ་མི་མཐུན་པའི་ཕྱིར། ཞེས་ཟེར། གཉིས་པ་ནི། སྐུ་བཞིར་འདོད་པ་གཞན་དག་ནི། ངོ་བོ་ཉིད་ཀྱི་སྒྲའི་མཇུག་ཐོགས་སུ་ཆོས་སྐུའི་སྒྲ་མི་འབྱུང་བ་ནི་ཁྱེད་ཀྱི་སྒྲུབ་བྱེད་དུ་

[027A]༄༅། །མི་རུང་སྟེ། དགོས་པ་རྣམ་པ་གསུམ་གྱི་ཕྱིར་ལུས་རྣམ་གཞག་ཏུ་སྐུ་གསུམ་གྱི་མཇུག་ཐོགས་སུ་ཡེ་ཤེས་ཆོས་སྐུ་དང་སངས་རྒྱས་ཀྱི་མཛད་པ་འཕྲིན་ལས་སྦྱར་ནས་གསུངས་པའི་ཕྱིར། དཔེར་ན་དགོས་པའི་དབང་གིས་ལུས་དང་ཡན་ལག་མི་མཐུན་པ་
ཡོངས་འཛིན་དང་རྟོག་པ་བཞིན་ནོ། །ལུས་རྣམ་གཞག་ཏུ། ཆོས་སྐུ་མཛད་པ་དང་བཅས་པ། །ཞེས་ཡེ་ཤེས་ཆོས་སྐུ་དེ་སྐུ་གསུམ་གྱི་མཇུག་ཐོགས་སུ་སངས་རྒྱས་ཀྱི་འཕྲིན་ལས་དང་སྦྱར་ནས་བཤད་པ་ལ་དགོས་པ་གསུམ་ཡང་ཡོད་དེ། སྔར་བཤད་པའི་ཁྱད་པར་གསུམ་ལྡན་གྱི་ཡེ་
ཤེས་དེ་སྐུ་གཞན་གསུམ་དུ་མི་འདུ་ཞིང་ཆོས་སྐུར་འདུ་དགོས་པའི་ཤུགས་ཀྱིས་ཏེ་ཆེད་དུ་སྐུ་གཞན་གསུམ་བཤད་པའི་འོག་ཏུ་ཆོས་སྐུ་གསུངས་པའི་ཕྱིར་དང། རྒྱན་གྱི་ཚིགས་བཅད་སྡེབ་སྦྱོར་སླ་བའི་ཆེད་དུ་ཡིན་པའི་ཕྱིར་དང། ཡེ་ཤེས་ཆོས་སྐུ་ཁོ་ན་དང་མཛད་པ་འཕྲིན་ལས་
བྱ་བ་དང་བྱེད་པ་པོར་སྦྱར་བར་བྱ་བའི་དགོས་པ་ཡོད་པའི་ཕྱིར་རོ། །འོ་ན་རྒྱས་བཤད་དུའང་མདོར་བསྟན་བཞིན་མི་འཆད་པ་ཅི་ཞེ་ན། དེའི་རྒྱུ་མཚན་ཡོད་དེ། སྐུ་བཞི་གཙོ་བོའི་རིམ་པས་བསྟན་པ་དང། སྐུ་དང་པོ་གཉིས་ཆོས་ཆོས་ཅན་གྱི་འབྲེལ་པ་བསྒྲུབ་པའི་ཕྱིར་དུ་ཡིན་
པའི་ཕྱིར། ཞེས་པ་ཚིག་གསལ་ལས་བཤད་དོ། །དེས་ན་ཕྱོགས་གཞན་སྔགས་ཀྱི་ཐེག་པ་ནས་སྐུ་བཞིར་གསུངས་པ་ཐམས་ཅད་དང་མི་འགལ་ཞིང་མཐུན་པར་འགྱུར་ཏེ། སྐུ་བཞིར་འདོད་པ་ལ་གནོད་བྱེད་མེད་ཅིང་སྒྲུབ་བྱེད་ཡོད་པའི་ཕྱིར་རོ། །གཞུང་འདི་དག་གི་དོན་ལ་
ཁ་ཅིག་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་སྐུ་མ་ཡིན་པར་ཐལ། ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་པོ་གང་རུང་མ་ཡིན་པའི་ཕྱིར། ཁྱབ་པ་འཕགས་པས་སངས་རྒྱས་ཀྱི་སྐུ་ལ་དེ་གསུམ་དུ་གྲངས་ངེས་པར་ཁས་བླངས་
པའི་སྟེང་དུ་སོང། ཞེས་ཟེར་ཞིང། འཕགས་པ་གྲོལ་སྡེས་ཡེ་ཤེས་ཆོས་སྐུ་ཁས་མི་ལེན་ཞེས་བྱ་བ་ནང་འགལ་ཏེ། དེས་ཡེ་ཤེས་ཆོས་སྐུ་ཁས་ལེན་པར་ཐལ། དེས་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ་ཡེ་ཤེས་ཆོས་སྐུར་ཁས་ལེན་པའི་ཕྱིར་ཏེ། དེས་དེ་སངས་རྒྱས་

[027B] མ་གྲུབ་ན། དེ་ཆོས་ཅན། ཁྱོད་སངས་རྒྱས་ཀྱི་སྐུ་མ་ཡིན་པར་ཐལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་པོ་གང་རུང་མ་ཡིན་པའི་ཕྱིར། ཞེས་པའི་ཐལ་འགྱུར་འདི་འཕགས་པ་གྲོལ་སྡེ་ལ་མི་འདོད་པ་ཐལ་བར་འཕེན་པའི་ཐལ་འགྱུར་
ཡང་དག་མ་ཡིན་པར་ཐལ། དེས་དེ་ལ་འདོད་ལན་དོན་མཐུན་ཐེབས་པའི་ཕྱིར་ཏེ། དེས་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་སངས་རྒྱས་ཀྱི་སྐུར་ཁས་མི་ལེན་པའི་ཕྱིར། རྟགས་ཁས། གཞན་ཡང། དེས་ཡེ་ཤེས་ཆོས་སྐུ་ཁས་ལེན་པར་ཐལ། དེས་སྟོང་ཕྲག་བརྒྱ་བ་
ལས༑ གཟུགས་ཀྱི་སྐུ་དང་ཆོས་ཀྱི་སྐུ་དང་ཡེ་ཤེས་ཀྱི་སྐུ་མཐོང་བར་འཚལ་བ་དང་ཤེས་པར་འཚལ་བས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བརྩོན་པར་བྱའོ། །ཞེས་བྱ་བ་སྒྲ་ཇི་བཞིན་དུ་ཁས་ལེན་པའི་ཕྱིར་དང། ཉི་སྣང་ལས། གང་དག་གིས་རྣམ་པ་ཐམས་ཅད་དུ་ཤིན་ཏུ་རྣམ་
པར་དག་པའི་ངོ་བོ་ཉིད་ཆོས་ཀྱི་སྐུར་གྱུར་པ་ཟག་པ་མེད་པའི་ཡེ་ཤེས་དག་ཀྱང་གང་ཡིན་ཞེ་ན། བྱང་ཆུབ་ཕྱོགས་མཐུན་ཚད་མེད་དང། །ཞེས་གསུངས་པའི་ཕྱིར། གཞན་ཡང། དེ་སངས་རྒྱས་ཀྱི་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་དེ་ཡེ་ཤེས་ཆོས་སྐུར་
ཁས་ལེན་པར་ཐལ། རྒྱན་སྣང་ལས། རྟེན་ཅིང་འབྲེལ་པར་འབྱུང་བ་གང། །དེ་ཉིད་ཁྱོད་ནི་སྟོང་པར་བཞེད། །ཅེས་གསུངས་པའི་ཚུལ་གྱིས་བདག་ཉིད་ཅན་གྱི་སྐུ་བསྟན་པ་ཡིན་ནོ་ཞེ་ན། དེ་ལྟར་ན་རིགས་པ་དེ་མཚུངས་པ་ཉིད་ཀྱིས་ལོངས་སྤྱོད་རྫོགས་པ་དང། སྤྲུལ་པའི་སྐུ་
གཉིས་ཀྱང་ལོགས་ཤིག་ཏུ་བསྟན་པར་བྱ་བ་མ་ཡིན་པར་འགྱུར་རོ། །ཞེས་གསུངས་པའི་གཞུང་འདི་འཕགས་པ་གྲོལ་སྡེའི་བཞེད་པ་བསྐྱར་ནས་དེ་འགོག་བྱེད་ཀྱི་གཞུང་ཡིན་པའི་ཕྱིར། དེས་ན་འཕགས་སེང་གཉིས་ཀས་སངས་རྒྱས་ཀྱི་སྐུ་ཐམས་ཅད་ངོ་བོ་ཉིད་སྐུ་ལོངས་སྐུ་
སྤྲུལ་སྐུ་གསུམ་དུ་འདུས་པར་བཞེད་དེ། འཕགས་པས་དེ་ལྟར་བཞེད་པ་གང་ཞིག་སློབ་དཔོན་སེང་གེ་བཟང་པོས་ཀྱང་དེ་ལྟར་བཞེད་པའི་ཕྱིར་ཏེ། དེས་ཡེ་ཤེས་ཆོས་སྐུ་དེ་ངོ་བོ་ཉིད་སྐུས་བསྡུས་པར་བཞེད་པའི་ཕྱིར་ཏེ། རྒྱན་སྣང་ལས། རྣམ་པ་ཀུན་གྱི་མཆོག་དང་ལྡན་པའི་

[028A]༄༅། །སྐུ་ནི་གསུམ་པོ་ཁོ་ན་ངེས་པར་ཐོབ་པར་ཤོག་ཅེས་གསུངས་པའི་ཕྱིར་དང། རྣམ་བཤད་ལས། ཟག་པ་མེད་པའི་ཡེ་ཤེས་སྡེ་ཚན་ཉེར་གཅིག་གིས་བསྡུས་པའི་ཡེ་ཤེས་ཆོས་ཀྱི་སྐུ་ནི་སྔགས་ཀྱི་ཕྱོགས་ནས་ཀྱང་སྐུ་བཞི་བར་གསུངས་ལ། རྒྱལ་བའི་སྲས་
པོ་སེང་གེ་བཟང་པོས་ཀྱང་སྐུ་བཞི་བར་མཛད་པ་ནི་དབྱེ་བསྡུ་ཙམ་ཡིན་གྱི། གསུམ་དུ་མ་འདུས་པར་བཞེད་པ་ནི་མ་ཡིན་ཏེ། ཞེས་སོགས་གསུངས་པའི་ཕྱིར། དེས་ན་འཕགས་སེང་གཉིས་སྐུའི་གྲངས་ངེས་ལ་རྩོད་ཚུལ་ཡོད་དེ། འཕགས་པས་སངས་རྒྱས་ཀྱི་སྐུ་ལ་ངོ་བོ་ཉིད་སྐུ་
ལོངས་སྐུ་སྤྲུལ་སྐུ་གསུམ་དུ་གྲངས་ངེས་པར་བཞེད། སློབ་དཔོན་གྱིས་དེ་ལ་ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་བཞིར་གྲངས་ངེས་པར་བཞེད་པའི་ཕྱིར། དང་པོ་གྲུབ་སྟེ། ཉི་སྣང་ལས། ད་ནི་ཆོས་ཀྱི་སྐུ་བརྗོད་པར་བྱ་བ་ཡིན་ཏེ། དེ་ཡང་རྣམ་པ་གསུམ་དུ་རིག་
པར་བྱ་སྟེ། ཞེས་གསུངས་པའི་ཕྱིར། འཕགས་པས་ཡེ་ཤེས་ཆོས་སྐུ་བཞེད་ཀྱང། དེས་སྐབས་བརྒྱད་པའི་བསྟན་བྱའི་གཙོ་བོར་གྱུར་པའི་ཡེ་ཤེས་ཆོས་སྐུ་མི་བཞེད་དེ། དེས་མངོན་རྟོགས་རྒྱན་གྱི་བསྟན་བྱའི་གཙོ་བོར་གྱུར་པའི་མངོན་རྟོགས་ལ། མཁྱེན་གསུམ་དང་སྦྱོར་
བཞི་སྟེ་བདུན་དུ་གྲངས་ངེས་པར་བཞེད་པའི་ཕྱིར་ཏེ། ཉི་ཁྲི་རྣམ་འགྲེལ་ལས། མངོན་རྟོགས་བདག་ཉིད་བདུན་ཡིན་ཕྱིར། །ཤེས་རབ་ཕ་རོལ་ཕྱིན་པར་འདོད། །ཅེས་གསུངས་པའི་ཕྱིར། རོང་ཊཱིཀ་པ་ན་རེ། སློབ་དཔོན་གྱིས་སྐུ་བཞིའི་རྣམ་གཞག་གསུངས་པ་དེ་མཁན་པོ་
ཡང་དག་རྣམ་སྣང་མཛད་ཀྱི་བཞེད་པ་བཀོད་པ་ཡིན་གྱི། སློབ་དཔོན་གྱི་རང་ལུགས་མ་ཡིན་ཟེར་བ་མི་འཐད་དེ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་ཏེ། ཞེས་དང། དེ་ལྟར་སྐུ་དང་པོ་བསྟན་ནས་གཉིས་པ་ཆོས་ཀྱི་སྐུ་ཞེས་དང། དེ་ལྟར་སྐུ་གཉིས་
པ་བསྟན་ནས། ཞེས་དང། དེ་ལྟར་སྐུ་གསུམ་པ་བསྟན་ནས་བཞི་པ་སྤྲུལ་བའི་སྐུ། ཞེས་གསུངས་པ་རྣམས་སློབ་དཔོན་གྱི་རང་གཞུང་རྣམ་དག་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། སྐབས་བརྒྱད་པའི་འགྲེལ་བའི་གཞུང་ཚིག་རྣམས་དེ་མ་ཡིན་པར་ཐལ་

[028B]    ༈    །ཞེས་སོགས་ཀྱི་སྐབས་སུ། གཞུང་འདིས་སངས་རྒྱས་ཀྱི་ཉོན་མོངས་མེད་པའི་ཁྱད་པར་བཤད་ན་ཚུལ་ཇི་ལྟ་བུ་ཞེ་ན། འདི་ལ་མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། གོང་དུ། ཉོན་མོངས་མེད་
དང༑ ཞེས་བཤད་ན། སངས་རྒྱས་ཀྱི་ཉོན་མོངས་མེད་པའི་ཏིང་ངེ་འཛིན་དང་ཉན་ཐོས་ཉོན་མོངས་མེད་པའི་ཏིང་ངེ་འཛིན་ལ་ཁྱད་པར་ཡོད་དམ་མེད་ཅེ་ན་དེ་གཉིས་ལ་ཁྱད་པར་ཡོད་དོ་ཞེས་མཚམས་སྦྱར་གྱི་སྒོ་ནས་འཆད་པ་ལ། ཉན་ཐོས་ལ་སོགས་པའི་ཉན་མོངས་མེད་
པའི་ཏིང་ངེ་འཛིན་ལས་སངས་རྒྱས་ཀྱི་ཉོན་མོངས་མེད་པའི་ཏིང་ངེ་འཛིན་ཁྱད་པར་དུ་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ། ཞེས་གསུངས། གཉིས་པ་ནི། དེ་ལ་ཁྱད་པར་ཡོད་ཚུལ་དེ་སྟོན་པ་ལ། ཉན་ཐོས་ཉོན་མོངས་མེད་པའི་ལྟ། །ཞེས་སོགས་གསུངས་
གསུམ་པ་ནི། དེའི་དོན་འཆད་པ་ལ། ཉན་ཐོས་ལ་སོགས་པའི་ཉོན་མོངས་པ་མེད་པའི་ཏིང་ངེ་འཛིན་ནི་བདག་མཐོང་བ་ལས་འགའ་ཞིག་གི་ཉོན་མོངས་པ་སྐྱེ་བར་གྱུར་ན་མི་རུང་ངོ་ཞེས་མིའི་ཉོན་མོངས་པ་སྐྱེ་བ་ཡོངས་སུ་སྤོང་བ་ཉིད་ཡིན་ནོ། །དེ་བཞིན་གཤེགས་པ་རྣམས་ཀྱི་
ཉོན་མོངས་པ་མེད་པའི་ཏིང་ངེ་འཛིན་ནི། གྲོང་ལ་སོགས་པར་སྐྱེ་བོ་མཐའ་དག་གི་ཉོན་མོངས་པའི་རྒྱུན་དྲུངས་འབྱིན་པར་མཛད་པ་ཡིན་ནོ། ཞེས་གསུངས། ངག་དོན་ནི། ཉན་ཐོས་ལ་སོགས་པའི་ཉོན་མོངས་མེད་པའི་ཏིང་ངེ་འཛིན་ལས་སངས་རྒྱས་ཀྱི་ཉོན་མོངས་མེད་
པའི་ཏིང་ངེ་འཛིན་བྱེད་ལས་ཀྱི་སྒོ་ནས་ཁྱད་པར་དུ་འཕགས་པ་ཡིན་ཏེ། སྔ་མས་གྲོང་སོགས་སུ་མིས་མཚོན་པའི་སེམས་ཅན་གང་དག་གིས་ཉན་ཐོས་རང་ཉིད་མཐོང་བ་ན་རང་ཉིད་ལ་དམིགས་པའི་ཉོན་མོངས་སྐྱེ་བ་སྤོང་པར་འདོད་པ་ཙམ་གྱིས་དེ་ཙམ་ཞིག་ཟིལ་གྱིས་
གནོན༑ ཕྱི་མས་ནི་སེམས་ཅན་འདི་བདག་ལ་དམིགས་ནས་ཉོན་མོངས་རྒྱུན་དུ་གནས་པར་མ་གྱུར་ཅིག་ཅེས་དེ་ལ་ལྷག་པར་གཟིགས་པར་བཞེད་ཅིང་གྲོང་སོགས་སུ་གཤེགས་ནས་སེམས་ཅན་དེའི་ཉོན་མོངས་རྣམས་རྒྱུན་གཅོད་པར་བྱེད་པའི་བྱེད་ལས་དང་ལྡན་པའི་ཕྱིར་ཏེ་

[029A]༄༅། །དག་ལྡན་ལས། ཉན་ཐོས་རྣམས་ཀྱིས་གྲོང་སོགས་སུ་གང་དག་མཐོང་བར་གྱུར་པ་ནི་དེའི་ཉོན་མོངས་སྐྱེ་བར་ཤེས་པའི་ཚེ་སེམས་ཅན་མཐོང་བ་ཉིད་ཟློག་པར་བྱེད་ཀྱི། ཉོན་མོངས་མངོན་དུ་གྱུར་ཟིན་ཟློག་པར་མི་བྱེད་པ་ནི། ཉན་ཐོས་ཀྱི་ཉོན་
མོངས་མེད་པའི་ཏིང་ངེ་འཛིན་དང། མཐོང་བ་མི་ཟློག་གི་མཐོང་བ་ཡོད་ཀྱང་དེ་དག་གི་ཉོན་མོངས་རྒྱུན་གཅོད་པ་ནི། དེ་བཞིན་གཤེགས་པའི་ཉོན་མོངས་མེད་པའོ། །ཞེས་བཤད། འདི་གཉིས་ལྟར་ན་ཉན་ཐོས་ཀྱིས་ནི་དམིགས་རྐྱེན་དུ་གྱུར་དོགས་ནས་སེམས་ཅན་དེ་དག་གི་
དྲུང་དུ་མི་འགྲོ་བར་མངོན་ནོ། །དེས་ན། རང་གི་བདག་རྐྱེན་དུ་གྱུར་པའི་རབ་མཐའི་བསམ་གཏན་ལ་བརྟེན་ནས། རང་རྒྱུད་ལྡན་གྱི་གང་ཟག་དེ་ལ་དམིགས་པའམ་གང་ཟག་གཞན་ལ་དམིགས་པའི་ཉོན་མོངས་ཆུང་ངུ་ཟིལ་གྱིས་གནོན་ནུས་པས་རབ་ཏུ་ཕྱེ་བའི་དགྲ་བཅོམ་
པའི་རྒྱུད་ཀྱི་ཏིང་ངེ་འཛིན། ཉོན་མོངས་མེད་པའི་ཏིང་ངེ་འཛིན་གྱི་ངོ་བོ། དབྱེ་ན། ཉོན་མོངས་མེད་པའི་ཉན་ཐོས་ཀྱི་ཏིང་ངེ་འཛིན་དང། ཉོན་མོངས་མེད་པའི་དེ་བཞིན་གཤེགས་པའི་ཏིང་ངེ་འཛིན་གཉིས་སུ་ཡོད། ས་མཚམས། རབ་མཐའི་བསམ་གཏན་ཐོབ་པའི་དགྲ་
བཅོམ་པ་མཐའ་དག་གི་རྒྱུད་ལ་ཡོད་དོ།།    ༈    །།སངས་རྒྱས་སྨོན་གནས་མཁྱེན་པ་ནི། །ཞེས་སོགས་ཀྱི་སྐབས་སུ། གཞུང་འདིས་སྨོན་གནས་མཁྱེན་པའི་ཁྱད་པར་འཆད་ཚུལ་གང་ཞེ་ན་འདི་ལ་གསུམ་ལས། དང་པོ་ནི། གོང་དུ། སྨོན་མཁྱེན་དང། །ཞེས་བཤད་ན། སངས་རྒྱས་
ཀྱི་སྨོན་གནས་མཁྱེན་པ་དང་ཉན་ཐོས་ཀྱི་དེ་གཉིས་ལ་ཁྱད་པར་ཡོད་དམ་མེད་ཅེ་ན། དེ་གཉིས་ལ་ཁྱད་པར་ཡོད་པར་གཞུང་འདིས་འཆད་ཅེས་མཚམས་སྦྱོར་བ་ལ། ཉན་ཐོས་ལ་སོགས་པའི་སྨོན་གནས་ཤེས་པ་བས། དེ་བཞིན་གཤེགས་པའི་སྨོན་གནས་མཁྱེན་པ་ཁྱད་
པར་དུ་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ། ཞེས་གསུངས། གཉིས་པ་ནི། དེ་གཉིས་ཀྱི་ཁྱད་པར་དེ་གང་ཞེ་ན། དེ་སྟོན་པ་ལ། སངས་རྒྱས་སྨོན་གནས་མཁྱེན་པ་ནི། །ཞེས་སོགས་གསུངས། གསུམ་པ་ནི། དེའི་དོན་འགྲེལ་པ་ལ། དེ་བཞིན་གཤེགས་པའི་སྨོན་

[029B] མཚན་མ་མེད་པ་ཉིད་དུ་རང་གི་ངང་གིས་འཇུག་པ་དང། དངོས་པོ་ལ་མངོན་པར་མ་ཞེན་པས་གཟུགས་ལ་སོགས་པ་ལ་ཆགས་པ་དང་བྲལ་བ་དང་ཉོན་མོངས་པ་དང་ཤེས་བྱའི་སྒྲིབ་པ་བག་ཆགས་དང་བཅས་ཏེ་སྤངས་པས་ཤེས་བྱ་ཐམས་ཅད་ལ་
ཐོགས་པ་མེད་པ་དང། འཁོར་བ་ཇི་སྲིད་བར་གནས་པའི་ཕྱིར་རྟག་ཏུ་གནས་བ་དང། ཡང་དག་པའི་སོ་སོར་རིག་པ་བརྙེས་པས་འདྲི་བའི་ལན་འདེབས་པར་མཛད་པ་ཡིན་པར་བཞེད་དོ། །ཉན་ཐོས་ལ་སོགས་པ་ཡི་ནི་བཟློག་པ་ཉིད་ཀྱིས་དེ་ལྟ་མ་ཡིན་ནོ། །ཞེས་གསུངས་
དོན་ནི། དེ་བཞིན་གཤེགས་པའི་སྨོན་གནས་མཁྱེན་པ་ཆོས་ཅན། ཉན་ཐོས་ཀྱི་སྨོན་གནས་མཁྱེན་པ་ལས་ཁྱད་ཆོས་ལྔའི་སྒོ་ནས་ཁྱད་པར་དུ་འཕགས་པ་ཡིན་ཏེ། འབད་རྩོལ་མེད་པར་རང་གི་ངང་གིས་འཇུག་པས་ལྷུན་གྱིས་གྲུབ་པ། རྒྱུན་མི་འཆད་པས་ཆགས་པ་སྤངས་པ་
ཤེས་བྱ་ཐམས་ཅད་ལ་འཇུག་པས་ཐོགས་པ་མེད་པ། འཁོར་བ་མ་སྟོང་གི་བར་དུ་གཞན་དོན་དུ་གནས་བས་རྟག་ཏུ་གནས་པ། ཞུས་པའི་ལན་ཐམས་ཅད་འདེབས་པས་དྲི་བའི་ལན་ལྡོན་པའི་ཁྱད་ཆོས་ལྔས་ཁྱད་པར་དུ་འཕགས་པའི་ཕྱིར། ཇི་ལྟར་ལན་ལྡོན་པ་ནི། བདེན་
སྨྲས་ཞུས་པ་ལས། ཇི་ལྟར་སེམས་ཅན་ཀུན་གྱིས་ངེས་ཚིག་གིས། །མང་པོ་དག་གིས་དུས་གཅིག་ཞུ་ཞུས་ཀྱང། །སེམས་ཀྱི་སྐད་ཅིག་གཅིག་ལ་ཐུགས་ཆུད་ནས། །གསུང་དབྱངས་གཅིག་གིས་སོ་སོར་ལན་ཡང་འདེབས། །ཞེས་གསུངས་པ་ལྟར་རོ། །ཡེ་ཤེས་བརྒྱ་ཞེ་དྲུག་ལས་
འདི་གཉིས་ལ་ཁྱད་པར་འཆད་པ་ནི་གཞན་རྣམས་ལ་ཡང་མཚོན་པའི་ཆེད་ཡིན་ཏེ། དེ་ཐམས་ཅད་ཀྱང་སྒྲིབ་གཉིས་བག་ཆགས་དང་བཅས་པ་སྤངས་པས་རབ་ཏུ་ཕྱེ་བ་ཡིན་པའི་ཕྱིར། དེས་ན། རང་གི་བདག་རྐྱེན་དུ་གྱུར་པའི་རབ་མཐའི་བསམ་གཏན་ལ་བརྟེན་ནས་ཆགས་ཐོགས་
སྤངས་པས་རབ་ཏུ་ཕྱེ་བའི་མཐར་ཐུག་པའི་མཁྱེན་པ། སངས་རྒྱས་ཀྱི་སྨོན་གནས་མཁྱེན་པའི་མཚན་ཉིད་ཡིན་ནོ།།    ༈    །།རྒྱུ་ནི་ཡོངས་སུ་སྨིན་གྱུར་ནས། །ཞེས་སོགས་ཀྱི་དོན་ནི། སངས་རྒྱས་འཕགས་པ་འདི་དུས་རྟག་ཏུ་ཉེ་རིང་དང་བྲལ་བའི་ཐུགས་རྗེ་ཆེན་པོའི་ངང་ལ་

[030A]༄༅། །བཞུགས་ཀྱང། དེ་བཞིན་གཤེགས་པའི་སྐུ་དེ་གདུལ་བྱ་འགའ་ཞིག་ལ་དངོས་སུ་སྣང་བ་དང། གཞན་དག་ལ་དངོས་སུ་མི་སྣང་བ་མི་འཐད་པར་ཐལ་བའི་སྐྱོན་མེད་དེ། སྐུ་དངོས་སུ་སྣང་མི་སྣང་གདུལ་བྱ་རང་ངོས་ནས་སྐལ་པ་དང་ལྡན་མི་ལྡན་ཡིན་གྱི་
སངས་རྒྱས་ཀྱི་ཐུགས་རྗེའི་ཉེ་རིང་གི་དབང་གིས་མ་ཡིན་པའི་ཕྱིར་ཏེ། དཔེར་ན། ལྷའི་རྒྱལ་པོས་ཚར་ཕབ་ཀྱང་ས་བོན་མ་རུལ་བ་ལ་མྱུ་གུ་འབྱུང་གི་ས་བོན་རུལ་བ་ལ་མྱུ་གུ་མི་འབྱུང་བ་བཞིན་ནོ།།    ༈    །།དེ་ལྟར་མཛད་པ་རྒྱ་ཆེའི་ཕྱིར། །ཞེས་སོགས་ཀྱི་དོན་ནི། ཡེ་ཤེས་ཆོས་སྐུ་
དེ་སངས་རྒྱས་ཁོ་ནའི་རྒྱུད་ལ་ཡོད་ཀྱང། དེ་ལ་ཁྱབ་པ་དང། ཞེས་བརྗོད་པའི་རྒྱུ་མཚན་ཡོད་དེ། དེའི་འཕྲིན་ལས་སེམས་ཅན་ཐམས་ཅད་ལ་ཁྱབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་སྐད་ཅིག་རེ་རེ་ལ་སྐྱེ་འཇིག་བྱེད་ཀྱང། དེ་ལ་རྟག་གནས་དང་ཞེས་བཤད་པ་མི་
འཐད་པར་ཐལ་བའི་སྐྱོན་མེད་དེ། དེ་འཁོར་བ་མ་སྟོང་གི་བར་དུ་རྒྱུན་མི་འཆད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།།    ༈    །།མཚན་ནི་སུམ་རྩ་གཉིས་དང། །ཞེས་སོགས་ཀྱི་སྐབས་སུ། གཞུང་འདི་དག་གིས་ལོངས་སྤྱོད་རྫོགས་པའི་སྐུ་དེ་འཆད་ན་འཆད་ཚུལ་དེ་གང་
ཞེ་ན། འདི་ལ་ཡང། མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། མདོ་ལས། རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བསླབས་ཤིང་ཆོས་ཉིད་དེ་དག་ཐམས་ཅད་ཐོབ་ནས་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ། རྣམ་པ་ཐམས་ཅད་ནས་ཐམས་ཅད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ། དཔེ་བྱད་བཟང་པོ་བརྒྱད་ཅུས་
བརྒྱན་པ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཐེག་པ་མཆོག་གི་ལོངས་སྤྱོད་བླ་ན་མེད་པའི་དགའ་བ་དང་བདེ་བ་དང་ཚིམ་པ་དང་རབ་ཏུ་དགའ་བ་སྟོན་པར་མཛད་པར་འགྱུར་རོ། །རབ་འབྱོར་དེ་ལྟར་བྱང་ཆེན་ཤེར་ཕྱིན་ལ་བསླབ་པར་བྱའོ། །ཞེས་

[030B] གཉིས་པ་ལ། རྩ་བས་བསྟན་ཚུལ་དང། འགྲེལ་བས་བཤད་ཚུལ་གཉིས་ལས། དང་པོ་ནི། མདོ་དེའི་དོན་བཤད་པའི་སྒོ་ནས་ལོངས་སྤྱོད་རྫོགས་པའི་སྐུའི་རང་བཞིན་མདོར་བསྟན་གྱི་སྒོ་ནས་འཆད་པ་ལ། མཚན་ནི་སུམ་ཅུ་རྩ་གཉིས་དང། །ཞེས་སོགས་ཤོ་ལོ་ཀ་
གཅིག་གསུངས། དེ་ཉིད་ཡོན་ཏན་གྱི་སྒོ་ནས་རྒྱས་པར་འཆད་པ་ལ། ཕྱག་ཞབས་འཁོར་ལོའི་མཚན་དང་རུལ་སྦལ་ཞབས། །ཞེས་སོགས་གསུངས། གཉིས་པ་ལ། འོ་ན་ཡེ་ཤེས་ཆོས་སྐུའི་རྗེས་སུ་ལོངས་སྤྱོད་རྫོགས་པའི་སྐུ་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་
ཡོད་དེ། ཡེ་ཤེས་ཆོས་སྐུས་གདུལ་བྱའི་མིག་ཤེས་རང་འབྲས་ལོངས་སྐུའི་སྣང་བ་སྐྱེད་བར་བྱེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་མཚམས་སྦྱར་གྱི་སྒོ་ནས་འཆད་པ་ལ། དེ་ལྟར་སྐུ་གཉིས་བསྟན་ནས། གསུམ་པ་ལོངས་སྤྱོད་རྫོགས་པའི་སྐུ་གཟུགས་
ཀྱི་སྐུའི་ངོ་བོ་ཉིད་མཚན་དང་དཔེ་བྱད་འབར་བ། ཞེས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། མཚན་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུའི་ངོ་བོ་ཉིད་འདི་ནི་བྱང་ཆུབ་སེམས་དཔའ་ཆེན་པོ་ས་བཅུ་པ་ལ་ཞུགས་པ་རྣམས་དང་ཐབས་གཅིག་ཏུ་
ཐེག་པ་ཆེན་པོའི་ཆོས་ཀྱི་ལོངས་སྤྱོད་ཀྱི་དགའ་བ་དང་བདེ་བ་ཤིན་ཏུ་ཁ་ན་མ་ཐོ་བ་མེད་པ་ཉེ་བར་སྤྱོད་པའི་ཕྱིར། སངས་རྒྱས་བཅོམ་ལྡན་འདས་རྣམས་ཀྱི་ལོངས་སྤྱོད་རྫོགས་པའི་སྐུ་ཡིན་ནོ། །ཞེས་གསུངས། གཉིས་པ་ཡོན་ཏན་གྱི་སྒོ་ནས་རྒྱས་པར་བཤད་པ་ལ། མཚན་
དང༑ དཔེ་བྱད་གཉིས་ལས། དང་པོ་ནི། འོ་ན། མཚན་ནི་སུམ་ཅུ་རྩ་གཉིས་དང། །ཞེས་བཤད་ན། མཚན་སུམ་ཅུ་རྩ་གཉིས་པོ་དེ་དག་གང་ཡིན་ཞེས་མཚམས་སྦྱོར་བ་ལ། མཚན་སུམ་ཅུ་རྩ་གཉིས་པོ་དེ་དག་གང་དག་ཅིག་ཡིན་ཞེ་ན་བར་སྐབས་ཀྱི་ཚིགས་སུ་བཅད་པ་ལྔ་
ནི༑ ཞེས་གསུངས། མཚན་སུམ་ཅུ་རྩ་གཉིས་པོ་དེ་དག་སོ་སོར་འཆད་པ་ལ། ཕྱག་ཞབས། ཞེས་སོགས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། བླ་མ་སྐྱེལ་བ་དང་བསུ་བ་ལ་སོགས་པས་ཕྱག་དང་ཞབས་འཁོར་ལོའི་མཚན་དང་ལྡན་པ་ཉིད་དང། ཞེས་པ་ནས་

[031A]༄༅། །ཁོང་ཁྲོ་བ་ལ་སོགས་མེད་པར་བལྟས་པས་རྫི་མ་བའི་ལྟ་བུ་ཉིད་དོ། །ཞེས་པའི་བར་གསུངས། དེ་ཡང། ཕྱག་ཞབས་འཁོར་ལོའི་མཚན་དང། ཞེས་པའི་དོན་འཆད་པ་ལ། བླ་མ་སྐྱེལ་བ་དང། ཞེས་སོགས་གསུངས། རུས་སྤལ་ཞབས། །
ཞེས་པའི་དོན་འཆད་བ་ལ། སྡོམ་པ་ཡང་དག་པར་བླངས་པ་ལ་བརྟེན་པ་ཉིད་ཀྱིས་རུས་སྤལ་བཞིན་དུ་ཞབས་ཤིན་ཏུ་གནས་པ་ཉིད་དང། ཞེས་གསུངས། ཕྱག་དང་ཞབས་སོར་དྲ་བས་འབྲེལ་བ་དང། །ཞེས་བའི་དོན་འཆད་པ་ལ། བསྡུ་བའི་དངོས་པོ་བཞི་བསྟེན་
པས་ཕྱག་དང་ཞབས་ཀྱི་སོར་མོ་ངང་པའི་རྒྱལ་པོ་ལྟ་བུར་དྲ་བས་འབྲེལ་བ་ཉིད་དང། ཞེས་གསུངས། ཕྱག་ནི་ཞབས་བཅས་འཇམ་ཞིང་གཞོན་ཤ་ཆགས། །ཞེས་པའི་དོན་འཆད་པ་ལ། བཟའ་བ་དང་བཅའ་བ་ལ་སོགས་པ་གྱ་ནོམ་པ་བྱིན་པས་ཕྱག་དང་ཞབས་འཇམ་
ཞིང་གཞོན་ཤ་ཆགས་པ་ཉིད་དང། ཞེས་གསུངས། འདི་ཡི་སྐུ་ནི་བདུན་དག་མཐོ་བ་དང། །ཞེས་པའི་དོན་འཆད་པ་ལ། བལྔག་པ་ལ་སོགས་པ་ཤིན་ཏུ་གྱ་ནོམ་པ་བྱིན་པས་ཕྱག་དང། ཞེས་སོགས་གསུངས། སོར་མོ་རིང་དང། ཞེས་པའི་དོན་འཆད་པ་ལ། བསད་པར་བྱ་
བྱ་བ་ཐར་པར་བྱས་པས་སོར་མོ་རིང་བ་ཉིད་དང། ཞེས་གསུངས། རྟིང་ཡངས། ཞེས་པའི་དོན་འཆད་པ་ལ། འཚོ་བ་ལ་ཕན་བཏགས་པ་ཉིད་ཀྱིས་རྟིང་བ་ཡང་པ་ཉིད་དང། ཞེས་གསུངས། དེས་མཚོན་ནས་རྩ་འགྲེལ་སྦྱོར་ཚུལ་ཤེས་པར་བྱའོ། །འོ་ན་མཚན་དེ་དག་སྐྱེད་
པའི་རྒྱུ་དེ་གང་ཞེ་ན། དེ་མདོར་བསྟན་གྱི་སྒོ་ནས་སྟོན་པ་ལ། འདི་ལ་མཚན་ནི་གང་གང་གི། ཞེས་སོགས་ཤོ་ལོ་ཀ་གཅིག་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། མཚན་གང་གི་སྒྲུབ་པར་བྱེད་པའི་རྒྱུ་གང་ཡིན་པ་དེ་རབ་ཏུ་རྫོགས་པས་མཚན་སུམ་ཅུ་རྩ་གཉིས་པོ་
འདི་དག་འབྱུང་ངོ། །ཞེས་གསུངས། དེ་ཉིད་རྒྱས་པར་འཆད་པ་ལ། བླ་མ་སྐྱེལ་ལ་སོགས་པ་དང། །ཞེས་སོགས་གསུངས་སོ། །གཉིས་པ་དཔེ་བྱད་བཟང་པོ་བརྒྱད་ཅུ་འཆད་པ་ལ། འོ་ན། དཔེ་བྱད་བརྒྱད་ཅུའི་བདག་ཉིད་འདི། །ཞེས་འཆད་ན། དཔེ་བྱད་བརྒྱད་ཅུ་པོ་དེ་གང་ཡིན་ཞེ་

[031B] དེ་སྟོན་པ་ལ། ཐུབ་པའི་སེན་མོ་ཟངས་མདོག་དང། །ཞེས་པ་ནས། སངས་རྒྱས་དཔེ་བྱད་བཟང་པོར་བཞེད། །ཅེས་པའི་བར་གསུངས། འོ་ན་མཚན་དཔེ་གཉིས་ཀྱི་གོ་རིམ་འདི་ལྟར་སྟོན་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། མཚན་རྣམས་གཙོ་བོ་དང་
དཔེ་བྱད་རྣམས་འཁོར་ཡིན་པས་དེ་ལྟར་དུ་བཤད་པའི་ཕྱིར་ཞེས་ཁ་ཅིག་ཟེར་རོ། །དེ་ཉིད་འགྲེལ་བས་འཆད་ཚུལ་ལ་ཡང། མཚམས་སྦྱར་གྱི་སྒོ་ནས་འཆད་པ་ལ། དེ་ལྟར་མཚན་རྣམས་བརྗོད་ནས་བར་སྐབས་ཀྱི་ཚིགས་སུ་བཅད་པ་བཅུ་གཉིས་ཀྱིས་དབྱེ་བྱད་བཟང་པོ་
གསུངས་པ། ཞེས་གསུངས། ཚིག་དོན་གྱི་སྒོ་ནས་འཆད་པ་ལ། འདུ་བྱེད་ཐམས་ཅད་ལ་འདོད་ཆགས་དང་བྲལ་བ་ཉིད་ཀྱིས་སེན་མོ་ཟངས་ཀྱི་མདོག་ལྟ་བུ་ཉིད་དང། ཞེས་པ་ནས། རྣམ་པ་ཐམས་ཅད་དུ་མཛེས་པར་གྱུར་པ་ཉིད་ཀྱིས་ཕྱག་དང་ཞབས་དཔལ་གྱི་བེའུ་བཀྲ་ཤིས་
དང་གཡུང་དྲུང་འཁྱིལ་པས་བརྒྱན་པ་ཉིད་ཡིན་ནོ། །ཞེས་པའི་བར་གསུངས། དེས་ན་འདིའི་སྐབས་སུ། ཁ་ཅིག་ལོངས་སྐུ་ལ་ལོངས་སྐུ་ཆེན་པོ་དང། ལོངས་སྐུ་བཏགས་བ་པ་གཉིས་ལས། དང་པོ་ནི། ས་བཅུ་པ་ལ་གནས་པའི་བྱང་སེམས་འཕགས་པ་ཤ་སྟག་གིས་བསྐོར་
བའི་ལོངས་སྐུ་སྟེ། འདི་ལོངས་སྐུ་མཚན་ཉིད་པ་ཡིན། གཉིས་པ་ནི། ས་དང་པོ་ཡན་ཆད་ལ་གནས་པའི་བྱང་སེམས་ཤ་སྟག་གིས་བསྐོར་བའི་གཟུགས་སྐུ་སྟེ། འདི་ནི་ལོངས་སྐུ་བཏགས་པ་བ་དང་སྤྲུལ་སྐུ་མཚན་ཉིད་པ་ཡིན། འདི་ལྟ་བུའི་སྤྲུལ་སྐུ་འདི་ལོངས་སྐུ་དང་དངོས་
རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་བ་གྲུབ་པའི་ཚུལ་གྱིས་ཐོབ་པའི་སྤྲུལ་སྐུ་ཡིན་ཟེར་ན། ལོངས་སྐུ་ཡིན་ན། འཁོར་ངེས་པ་བྱང་སེམས་ས་བཅུ་པ་པ་ཤ་སྟག་གིས་བསྐོར་བས་ཁྱབ་པར་ཐལ། ཁྱོད་ཀྱི་དམ་བཅའ་དེ་འཐད་པའི་ཕྱིར། འདོད་ན། ལོངས་སྐུའི་སྐུ་
དངོས་ཀྱི་གདུལ་བྱ་དེ་ཡིན་ན། བྱང་སེམས་ས་བཅུ་པ་བ་ཡིན་དགོས་པར་ཐལ། འདོད་པའི་ཕྱིར། འདོད་ན། ཡེ་ཤེས་ཆོས་སྐུ་དེ་སངས་རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པ་དང། ལོངས་སྐུ་དེ་སར་གནས་ཀྱི་བྱང་སེམས་ཡན་ཆད་ཁོ་ནའི་

[032A]༄༅། །མངོན་སུམ་དུ་སྤྱོད་ཡུལ་ཡིན་པ་དང། མཆོག་གི་སྤྲུལ་པའི་སྐུ་དེ་སོ་སོ་སྐྱེ་པོ་ལས་དག་ཡན་ཆད་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཁྱད་པར་མི་འཐད་པར་ཐལ། ལོངས་སྤྱོད་རྫོགས་པའི་སྐུ་མངོན་སུམ་དུ་རྟོགས་པའི་ས་དགུ་པ་
མན་ཆད་ལ་གནས་པའི་བྱང་འཕགས་མེད་པའི་ཕྱིར་ཏེ། ལོངས་སྤྱོད་རྫོགས་པའི་སྐུ་དངོས་སུ་མཐོང་བའི་དེ་མེད་པའི་ཕྱིར་ཏེ། ལོངས་སྤྱོད་རྫོགས་པའི་སྐུའི་སྐུ་དངོས་ཀྱི་གདུལ་བྱར་གྱུར་པའི་དེ་འདྲ་བ་མེད་པའི་ཕྱིར། རྟགས་ཁས། འདོད་ན། ཇི་ལྟར་མོས་པས་
རབ་ཏུ་ཕྱེ་བ་ནི་སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་ལ་སོགས་པའི་སྦྱོད་ཡུལ་དུ་རྣམ་པར་བཞག་པ་ཡིན་ནོ་ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང། དེ་འདྲའི་སྤྲུལ་སྐུ་དེ་ཆོས་ཅན། ཁྱོད་སྤྲུལ་སྐུ་མ་ཡིན་པར་ཐལ། ཁྱོད་
ལོངས་སྐུ་ཡིན་པའི་ཕྱིར་ཏེ། ཁྱོད་ངེས་པ་ལྔ་ལྡན་གྱི་གཟུགས་སྐུ་ཡིན་པའི་ཕྱིར་ཏེ། ཁྱོད་སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ་དང། གནས་ངེས་པ་འོག་མིན་ཁོ་ནར་བཞུགས་པ་དང། །འཁོར་ངེས་བ་བྱང་འཕགས་ཤ་སྟག་གིས་བསྐོར་བ་དང། ཆོས་ངེས་
པ་ཐེག་ཆེན་གྱི་ཆོས་འབའ་ཞིག་གསུངས་པ་དང། དུས་ངེས་པ་འཁོར་བམ་སྟོང་གི་བར་དུ་བཞུགས་པའི་གཟུགས་སྐུ་ཡིན་པའི་ཕྱིར། དང་པོ་དང་ཐ་མ་གཉིས་སླ། བར་པ་གསུམ་གྲུབ་སྟེ། དེ་འདྲ་བའི་སྤྲུལ་སྐུ་གཅིག་ཡོད་པའི་ཕྱིར། ཁོ་ན་རེ། ལོངས་སྤྱོད་རྫོགས་པའི་སྐུའི་
སྐུ་དངོས་ཀྱི་གདུལ་བྱ་ཡིན་ན་བྱང་སེམས་ས་བཅུ་བ་པ་ཡིན་དགོས་པར་ཐལ། འགྲེལ་བར། བྱང་ཆུབ་སེམས་དཔའ་ཆེན་པོ་ས་བཅུ་པ་ལ་ཞུགས་པ་རྣམས་དང་ཐབས་གཅིག་ཏུ་ཐེག་བ་ཆེན་པོའི་ཆོས་ཀྱི་ལོངས་སྤྱོད་ཀྱིས། ཞེས་གསུངས་པའི་ཕྱིར་ན་མ་ཁྱབ་སྟེ་
མཚན་གཞི་བཟུང་བ་ཙམ་ཡིན་པའི་ཕྱིར། ཁོ་ན་རེ། ལོངས་སྐུ་ཡིན་ན། འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བས་མ་ཁྱབ་སྟེ། རྒྱལ་བ་འོད་དཔག་མེད་དེ་ལོངས་སྤྱོད་རྫོགས་པའི་སྐུ་ཡིན་པའི་ཕྱིར་ཏེ། དེ་དང་རྒྱལ་བ་མི་འཁྲུགས་པ་སོགས་

[032B] རྒྱལ་བ་འོད་དཔག་མེད་ཆོས་ཅན། འོག་མིན་གྱི་རྟེན་ཅན་གྱི་གང་ཟག་ཡིན་པར་ཐལ། ལོངས་སྤྱོད་རྫོགས་པའི་སྐུ་ཡིན་པའི་ཕྱིར། འདོད་ན། གཟུགས་ཀྱི་རྟེན་ཅན་གྱི་གང་ཟག་ཏུ་ཐལ། འདོད་པའི་ཕྱིར། འདོད་ན། བདེ་བ་ཅན་དེ་
གཟུགས་ཁམས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ཁམས་གསུམ་གང་རུང་དུ་མ་གཏོགས་པའི་ཕྱིར་ཏེ། དེ་དག་པའི་ཞིང་ཡིན་པའི་ཕྱིར། ཁོ་ན་རེ། ལོངས་སྐུའི་འཁོར་གྱི་བྱང་སེམས་དེ་ས་བཅུ་པ་ལ་གནས་པའི་བྱང་སེམས་ཁོ་ན་ལ་བྱེད་རིགས་ཏེ། གཞུང་
མང་པོ་ལས་ས་བཅུ་བ་ལ་གནས་པའི་བྱང་སེམས་ཞེས་འབྱུང་ཞིང། འགྲེལ་བཤད་ཚིག་གསལ་ལས་ཀྱང་དེ་དང་མཐུན་བར་བཤད་པའི་ཕྱིར། ཞེས་ཟེར་ན་མ་ཁྱབ་བོ། །དེས་མཚོན་ནས་གཞན་ཡང་ཤེས་པར་བྱའོ། །ཁ་ཅིག་གཟུགས་སྐུ་གཉིས་གདུལ་བྱའི་གཞན་
སྣང་ཙམ་ཡིན་གྱི་སངས་རྒྱས་རང་སྣང་ལ་མེད་དོ་ཞེ་ན། གཟུགས་སྐུ་གཉིས་ཆོས་ཅན། ཁྱོད་གཏན་ནས་མེད་པར་ཐལ། ཁྱོད་ཐམས་ཅད་མཁྱེན་པའི་ཡེ་ཤེས་ཀྱིས་མ་གཟིགས་པའི་ཕྱིར། མ་གྲུབ་ན། སངས་རྒྱས་རང་སྣང་ལ་ཡོད་པར་ཐལ་ལོ། །ཁོ་ན་རེ། སངས་རྒྱས་
འཕགས་པས་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཀྱི་གཟིགས་ངོར་གཟུགས་སྐུ་གཉིས་མེད་པ་དེ་དེ་གཉིས་སངས་རྒྱས་རང་སྣང་ལ་མེད་པའི་དོན་ཡིན་ཞེས་ཟེར་ན། དེ་འདྲའི་མཉམ་གཞག་ཡེ་ཤེས་ཆོས་ཅན། ཁྱོད་ཀྱི་གཟིགས་ངོར་གཟུགས་
སྐུ་གཉིས་ཡོད་པར་ཐལ། ཁྱེད་ཀྱིས་ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པའི་ཕྱིར། ཁ་ཅིག་གཟུགས་སྐུ་གཉིས་སངས་རྒྱས་རང་རྒྱུད་ཀྱིས་མ་བསྡུས་ཟེར་ན། གཟུགས་སྐུ་གཉིས་གང་ཟག་གསུམ་གང་གི་རྒྱུད་
ཀྱིས་མ་བསྡུས་པ་ཡིན་ནམ། དེ་གདུལ་བྱའི་རྒྱུད་ཀྱིས་བསྡུས། དང་ཕོ་ལྟར་ན། བྱང་སེམས་འཕགས་པས་སྦྱིན་པ་གཏོང་བ་དང་ཚུལ་ཁྲིམས་བསྲུང་བ་སོགས་རང་རྒྱུད་ལ་གོམས་པར་བྱས་པ་ལས་འབྲས་བུ་མཐར་ཐུག་ཐོབ་པ་མི་སྲིད་བར་ཐལ། བསོད་ནམས་ཀྱི་

[033A]༄༅། །ཚོགས་གོམས་པའི་འབྲས་བུ་མཐར་ཐུག་པ་དེ་གང་ཟག་གང་གི་རྒྱུད་ཀྱིས་ཐོབ་པ་མི་སྲིད་པའི་ཕྱིར་ཏེ། གཟུགས་སྐུ་གཉིས་གང་ཟག་སུ་གང་གི་རྒྱུད་ཀྱིས་བསྡུས་པ་མི་སྲིད་པའི་ཕྱིར། ཁོ་ན་རེ། སྐྱོན་མེད་དེ། ས་བཅུ་རྒྱུན་མཐའི་བར་དུ་རང་རྒྱུད་
ཀྱིས་བསྡུས་པའི་ཚོགས་གཉིས་གོམས་པར་བྱས་པས་སངས་རྒྱས་པའི་ཚེ་རིག་པ་རྒྱུན་ཆད་ནས་དེ་བཞིན་ཉིད་རྣམ་པར་དག་པའི་རང་བཞིན་འབའ་ཞིག་ཏུ་འགྱུར་བ་ཡིན་ནོ་ཞེ་ན། འོ་ན་རྒྱང་འཕེན་གྱིས་འཆི་ཁ་ཚུན་ཆད་དུ་རིག་པ་ཡོད་ཀྱི་དེ་ཕན་ཆད་ན་མེད་པར་
ཁས་བླངས་པ་ལ་གནོད་པ་ཅུང་ཟད་ཀྱང་མེད་པར་ཐལ། དམ་བཅའ་དེའི་ཕྱིར། གཉིས་པ་ལྟར་ན། གང་ཟག་ལྷས་བྱིན་གྱི་གཏོང་སེམས་དང་སྤོང་སེམས་མཐར་ཐུག་པ་ན། དེ་དང་རྒྱུད་ཐ་དད་དུ་གྱུར་པའི་མཆོད་སྦྱིན་ཚེ་རིང་བ་དང་ལོངས་སྤྱོད་ཆེ་བའི་མཐར་
ཐུག་པར་འདོད་རིགས་པར་ཐལ། གཟུགས་སྐུ་གཉིས་གདུལ་བྱའི་རྒྱུད་ཀྱིས་བསྡུས་པའི་ཕྱིར། ཁ་ཅིག་གཟུགས་སྐུ་གཉིས་སངས་རྒྱས་མ་ཡིན་ཟེར་ན། ངག་སྨྲ་དེ་ངག་སྨྲ་བའི་སྐྱེས་བུ་ཕ་རོལ་པོ་ཀུན་མཁྱེན་མ་ཡིན་པར་སྒྲུབ་པའི་རྟགས་ཡང་དག་ཏུ་ཐལ་
དམ་བཅའ་དེའི་ཕྱིར། ཁོ་ན་རེ། དམ་བཅའ་དེར་ཐལ། སུམ་བརྒྱ་པར། གང་དག་ང་ལ་གཟུགས་སུ་མཐོང། །གང་དག་ང་ལ་སྒྲར་ཤེས་པ། ལོག་པའི་ལམ་དུ་ཞུགས་པ་སྟེ། །སྐྱེ་བོ་དེ་དག་ང་མི་མཐོང། །ཞེས་གསུངས་པའི་ཕྱིར་ན་མ་ཁྱབ་སྟེ། གཟགས་སྐུ་
གཉིས་སངས་རྒྱས་མིན་པའི་ཤེས་བྱེད་དུ་ལུང་དེ་འདྲེན་མི་རིགས་པའི་ཕྱིར་ཏེ། ལུང་དེ་གསུང་བ་པོ་བཅོམ་ལྡན་འདས་མ་ཡིན་པའི་ཕྱིར་ཏེ། དེ་སངས་རྒྱས་མ་ཡིན་པའི་ཕྱིར་ཏེ། གཟུགས་སྐུ་གཉིས་སངས་རྒྱས་མ་ཡིན་པའི་ཕྱིར། ཁ་ཅིག་སངས་རྒྱས་ཀྱི་
ས་ན་བེམ་པོས་བསྡུས་པའི་རྡུལ་ཕྲ་རབ་བསགས་པའི་ལུས་ཡོད་ཟེར་ན། ཤེས་བྱ་ཆོས་ཅན། དེ་མེད་པར་ཐལ། ཡེ་ཤེས་ཆོས་སྐུ་དེ་གདུལ་བྱའི་སྣང་ངོར་གཟུགས་སྐུར་སྣང་བ་ཡིན་པའི་ཕྱིར་ཏེ། ཡེ་ཤེས་ཆོས་སྐུ་དེ་གདུལ་བྱ་ལ་གཟུགས་སྐུར་སྣང་བའི་ཕྱིར་ཏེ་

[033B] མཆོག་གི་སྤྲུལ་པའི་སྐུ་ཉིད་ཡེ་ཤེས་ཆོས་ཀྱི་སྐུ་ཉིད་སོ་སོ་སྐྱེ་བོ་འགའ་ཞིག་ལ་མཚན་དཔེས་སྤྲས་པའི་གཟུགས་ཀྱི་སྐུར་སྣང་བ་དགའ་ལྡན་གྱི་གནས་ནས་འཕོ་བ་ལ་སོགས་པའི་རིམ་པས་བྱང་ཆུབ་ཀྱི་ཤིང་དྲུང་དུ་མངོན་པར་རྫོགས་པར་
འཆད་རྒྱ་བའི་ཚུལ་བསྟན་པ་དེ་ཉིད་དོ། །ཞེས་པ་དང། དེས་ན་སངས་རྒྱས་ཀྱི་ཡེ་ཤེས་ཉིད་གདགས་པའི་གཞིར་བྱས་ནས་གཟུགས་ཀྱི་སྐུར་རྣམ་པར་བཞག་པ་ཡིན་གྱི། བམ་པོས་བསྡུས་པའི་རྡུལ་ཕྲ་རབ་བསགས་པའི་ལུས་ནི་ཅུང་ཟད་ཀྱང་མེད་པར་ཤེས་པར་
བྱའོ། །ཞེས་གསུངས་པའི་ཕྱིར། གཞན་ཡང། བེམ་པོ་ཡོད་པར་ཐལ། དམ་བཅའ་དེའི་ཕྱིར། འདོད་ན། ཕྱི་དོན་ཡོད་པར་ཐལ་ལོ། །ཁ་ཅིག་གཟུགས་སྐུ་གཉིས་སངས་རྒྱས་རང་རྒྱུད་ཀྱིས་བསྡུས་པའི་ཤེས་པ་ཡིན་ཞེས་ཟེར་ན། ཤེས་བྱ་ཆོས་ཅན། དེ་གཉིས་རྣམ་
མཁྱེན་ཡིན་པར་ཐལ། དམ་བཅའི་དེའི་ཕྱིར། འདོད་ན། དེ་ཆོས་ཅན། ཡེ་ཤེས་ཆོས་སྐུ་ཡིན་པར་ཐལ་ལོ། །འདོད་ན། དེ་ཆོས་ཅན། སངས་རྒྱས་ཁོ་ནའི་མངོན་སུམ་ཀྱི་སྤྱོད་ཡུལ་དུ་ཐལ་ལོ། །ཁ་ཅིག་གཟུགས་སྐུ་གཉིས་སངས་རྒྱས་མ་ཡིན་ཏེ། གལ་ཏེ་ཡིན་ན། བཻ་ཌཱུ་རྱའི་ས་
གཞིག་ཙང་མ་ལ་ཤར་བའི་བརྒྱ་བྱིན་གྱི་གཟུགས་བརྙན་དེ་བརྒྱ་བྱིན་ཡིན་པར་ཐལ། གདུལ་བྱའི་མིག་ཤེས་ལ་གཟུགས་སྐུར་སྣང་བའི་གཟུགས་སྐུ་གཉིས་སངས་རྒྱས་ཡིན་པའི་ཕྱིར་ན་མ་ཁྱབ། ཁྱབ་པར་ཐལ། རྒྱུད་བླར། ཇི་ལྟར་བཻཊཱུར་ས་གཞི་གཙང་མ་ལ། །ལྷ་དབང་
ལུས་ཀྱི་གཟུགས་བརྙན་འཆར་བ་བཞིན། །དེ་བཞིན་འགྲོ་བའི་ས་གཞི་གཙང་མ་ལ། ཐུབ་པའི་དབང་པོའི་སྐུ་ཡི་གཟུགས་བརྙན་འཆར། །ཞེས་གསུངས་པའི་ཕྱིར་ན་མ་ཁྱབ་སྟེ། ལུང་དེས་བཻ་ཌཱུ་རྱའི་ས་གཞི་གཙང་མ་ལ་བརྒྱ་བྱིན་གྱི་གཟུགས་བརྙན་ཤར་བ་བཞིན་དུ། །
གདུལ་བྱ་ལས་དག་པའི་མིག་ཤེས་ལ་གཟུགས་སྐུ་སྣང་བ་དེ་བསྟན་པའི་ཕྱིར། ཁ་ཅིག་མཆོག་གི་སྤྲུལ་སྐུ་དེ་ལོངས་སྐུའི་གཟུགས་བརྙན་ཡིན་ཏེ། རྒྱུད་བླ་མར། གཟུགས་བརྙན་གྱི་ནི་རང་བཞིན་ཕྱིར། སྤྲུལ་པ་གསེར་གྱི་གཟུགས་ལྷ་བུ། །ཞེས་གསུངས་པའི་ཕྱིར་ན་མ་ཁྱབ་

[034A]༄༅། །སྟེ༑ ལུང་དེས་ཟླ་བས་བདག་རྐྱེན་བྱས་ནས་ཆུའི་ནང་དུ་ཟླ་བའི་གཟུགས་བརྙན་འཆར་བ་བཞིན་དུ། ལོངས་སྐུ་བདག་རྐྱེན་བྱས་ནས་གདུལ་བྱ་ལས་དག་པ་ལ་སྤྲུལ་སྐུའི་སྣང་བ་འཆར་བ་དེ་བསྟན་པའི་ཕྱིར། གཞན་ཡང། མཆོག་གི་སྤྲུལ་
སྐུའི་བྱད་བཞིན་དེ་ལོངས་སྐུའི་བྱད་བཞིན་ཀྱི་གཟུགས་བརྙན་ཡིན་པར་ཐལ། དམ་བཅའ་དེའི་ཕྱིར། འདོད་ན། དེ་ཆོས་ཅན། བྱད་བཞིན་གྱི་གཟུགས་བརྙན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བྱད་བཞིན་ཡིན་པའི་ཕྱིར། ཁ་ཅིག་ལོངས་སྐུ་དང་
དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འགྲེལ་པ་གྲུབ་པའི་སྤྲུལ་སྐུ་དེ་འོག་མིན་ཁོ་ནར་བཞུགས་ཟེར་ན། དེའི་ཆེད་དུ་བྱ་བའི་གདུལ་བྱ་དེ་ལོངས་སྐུའི་ཆེད་དུ་བྱ་བའི་གདུལ་བྱ་ཡིན་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། སྤྲུལ་སྐུའི་ཆེད་དུ་
བྱ་བའི་གདུལ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག་ལོངས་སྐུའི་གནས་འོག་མིན་དེ་གནས་གཙང་ལྔའི་ནང་ཚན་གྱི་འོག་མིན་ལ་བྱེད་ཟེར་ན། ལོངས་སྐུའི་ཆེད་དུ་བྱ་བའི་གདུལ་བྱ་ཕྱིར་མི་འོང་ཡོད་པར་ཐལ། དམ་བཅའ་འཐད་པ་གང་ཞིག་གནས་
གཙང་ལྔའི་ནང་ཚན་དུ་གྱུར་པའི་འོག་མིན་གྱི་རྟེན་ཅན་གྱི་ཕྱིར་མི་འོང་ཡོད་པའི་ཕྱིར་ཏེ། གཟུགས་སུ་ཉེར་འགྲོའི་ཕྱིར་མི་འོང་འོག་མིན་མཐར་ཐུག་འགྲོ་ཡོད་པའི་ཕྱིར། ཁ་ཅིག་ལོངས་སྐུ་བཞུགས་པའི་གནས་འོག་མིན་དེ་གཟུགས་ཁམས་མ་ཡིན་ཏེ་
ལོངས་སྐུ་དེ་གཟུགས་ཁམས་ཀྱི་རྟེན་ཅན་མ་ཡིན་པའི་ཕྱིར། མ་གྲུབ་ན། གཟུགས་ཁམས་ཀྱི་རྟེན་ལ་ལྕེའི་རྣམ་པར་ཤེས་པ་ཡོད་པར་ཐལ། མ་གྲུབ་པ་དེའི་ཕྱིར། ཁྱབ་སྟེ། ལོངས་སྐུའི་རྒྱུད་ལ་ལྕེའི་རྣམ་ཤེས་ཡོད་པའི་ཕྱིར་ཏེ། འདི་ལ་རོ་མི་ཞིམ་པ་རོ་མཆོག་
སྣང༑ །ཞེས་གསུངས་པའི་ཕྱིར། འདོད་ན། དེ་ན་དྲི་རོ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་བཏུས་ལས། དེ་ན་དྲི་དང་རོ་ནི་རང་བཞིན་གྱིས་མེད་དེ། ཁམ་ཟས་ལ་འདོད་ཆགས་དང་བྲལ་བའི་ཕྱིར། ཞེས་གསུངས་པའི་ཕྱིར་ཟེར་ན། གཟུགས་

[034B] མཛོད་ལས། དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་གསུངས་པའི་ཕྱིར། ཁྱབ་པ་ཁས། ཁོ་ན་རེ། སྐྱོན་མེད་དེ། གཟུགས་ཀྱི་སས་བསྡུས་ཀྱི་མི་དགེ་བ་མེད་པ་ལུང་དེའི་དོན་ཡིན་པའི་
ཕྱིར་ཟེར་ན། ལུང་སྔ་མ་ལ་ཡང་དེ་དང་མཚུངས་སོ། །གཞན་ཡང། གཟུགས་ཁམས་ན་ལྕེའི་རྣམ་ཤེས་ཡོད་པར་ཐལ། དེ་ན་སྣའི་རྣམ་ཤེས་ཡོད་པའི་ཕྱིར་ཏེ། གཟུགས་ཀྱི་བར་སྲིད་ཀྱི་རྟེན་ལ་སྣའི་རྣམ་པར་ཤེས་པ་ཡོད་པ་གང་ཞིག་དེ་འདྲ་བ་དེ་གཟུགས་
ཁམས་པ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་སྣའི་རྣམ་ཤེས་ཡོད་པར་ཐལ། ཁྱོད་དྲི་ཟ་ཡིན་པའི་ཕྱིར་ཏེ། ཁྱོད་བར་སྲིད་ཀྱི་སེམས་ཅན་ཡིན་པའི་ཕྱིར། ཁྱབ་སྟེ། མཛོད་ལས། མི་ལྡོག་དེ་ནི་དྲི་ཟའོ། །ཞེས་གསུངས་པའི་ཕྱིར།    ༈    །
རང་ལུགས་ལ། ལོངས་སྐུ་ལ་མཚན་ཉིད། མཚན་གཞི། ཁྱད་ཆོས་ཡོན་ཏན་རྒྱས་བར་བཤད་པ་དང་གསུམ་ལས། དང་པོ་ནི། ངེས་བ་ལྔ་དང་ལྡན་པའི་མཐར་ཐུག་པའི་གཟུགས་སྐུ། ལོངས་སྐུའི་མཚན་ཉིད། ངེས་པ་ལྔ་ཡང་ཡོད་དེ། གནས་ངེས་པ་འོག་མིན་ལྷུག་པོ་
བཀོད་པ་ཁོ་ནར་བཞུགས་པ། འཁོར་ངེས་པ་བྱང་འཕགས་ཤ་སྟག་གིས་བསྐོར་པ། ཆོས་ངེས་པ་ཐེག་ཆེན་གྱི་ཆོས་འབའ་ཞིག་གསུངས་པ། སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ། དུས་ངེས་པ་འཁོར་བ་མ་སྟོང་གི་བར་དུ་བཞུགས་པ་རྣམས་སུ་ཡོད་
པའི་ཕྱིར་ཏེ། ཚིག་གསལ་ལས། གཞན་གང་དག་ལས་ལོངས་སྤྱོད་རྫོགས་པའི་སྐུ་མྱ་ངན་ལས་འདའ་བར་བཤད་པ་དེ་དག་ནི་སྔར་བཤད་པ་ལྟར་སྤྲུལ་པའི་སྐུ་ལ་ལོངས་སྤྱོད་རྫོགས་པའི་སྐུར་བཏགས་པའི་དབང་དུ་བྱས་པ་ཡིན་གྱི། ལོངས་སྤྱོད་རྫོགས་པའི་
སྐུ་ཡེ་ཤེས་རྣམ་པར་དག་པའི་གཞིར་གྱུར་པ་ན་ནམ་ཡང་མྱ་ངན་ལས་མི་འདའ་བའི་སྐད་ཅིག་མའི་རྒྱུན་ཅན་ཉིད་དུ་ནི་གནས་པར་གསུངས་སོ། །ཞེས་གསུངས་པའི་ཕྱིར། ངེས་པ་ལྔའི་ཐ་སྙད་བྱེད་པ་ཡང་མདོ་དང་བསྟན་བཅོས་རྣམས་སུ་ཕྱོགས་རེ་ཙམ་བསྟན་པ་

[035A]༄༅། །སྣ་བསྡུས་ནས་བྱས་པ་ཡིན་གྱི། དེ་རྣམས་ཕྱོགས་གཅིག་ཏུ་བསྡོམས་ནས་སྟོན་པའི་ཚད་ལྡན་གྱི་གཞུང་མེད་དེ། ལེགས་བཤད་གསེར་ཕྲེང་ལས། འདི་ལ་ངེས་པ་ལྔ་ལྡན་དུ་སྨྲ་བ་ནི། དོན་བསྡུས་སྒྲོན་མེར། ངེས་པ་བཞི་སྟེ་འཁོར་དང་ནི། །
གནས་དང་སྟོན་པ་ཆོས་སུ་སྟེ། ཞེས་པ་ཙམ་ལས་མ་མཐོང་ལ། འདིས་ནི་ཁུངས་མི་ཐུབ་ཅིང་དེར་མ་ཟད་ཐེག་བསྡུས་ལྟར་ན་དེ་ལ་གནོད་པ་ཡང་སྣང་བས་དཔྱད་པའོ། །ཞེས་གསུངས་པའི་ཕྱིར། ཐེག་བསྡུས་ཀྱི་གནོད་པ་ནི། ཐེག་བསྡུས་ལས་རྒྱལ་བ་འོད་
དཔག་མེད་ལོངས་སྐུར་བཤད་པས་སོ། །སྐབས་འདིའི་མདོས་ཀྱང་གནས་ངེས་པ་མ་གཏོགས་ངེས་པ་བཞི་བསྟན་ལ། རྩ་བར་སྐུ་ངེས་པ་དང་ཆོས་ངེས་པ་གཉིས་དངོས་སུ་བསྟན་ནས་འགྲེལ་པར་དེའི་སྟེང་དུ་འཁོར་ངེས་པ་དང་གསུམ་དངོས་སུ་
བསྟན་ཏོ། །འདིའི་འཁོར་གྱི་བྱང་འཕགས་དེ་གང་ལ་བྱེད་ཅེན། གཞུང་ཁ་ཅིག་ས་བཅུ་པ་ལ་གནས་པ། ཞེས་འབྱུང་ལ། དེ་དང་མཐུན་པར་སློབ་དཔོན་ཆེན་པོས་ཀྱང་བཞེད་ལ། ཉི་སྣང་དང་ཉི་ཁྲི་རྣམ་འགྲེལ་ལས་ནི། བྱང་ཆེན་ས་ཆེན་པོ་ལ་བཞུགས་པ་
རྣམས་ཞེས་པ་ཙམ་ལས་མ་གསུངས་ལ། རང་ལུགས་ནི་ས་ཐོབ་པའི་བྱང་སེམས་ཐམས་ཅད་ལ་བྱེད་པ་ཡིན་ཏེ། གཞུང་ཁ་ཅིག་ལས། ས་བཅུ་པ་ལ་གནས་པ། ཞེས་འབྱུང་ཞིང། རྒྱན་སྣང་ལས། བྱང་ཆེན་ས་ལ་བཞུགས་པ་རྣམས་དང། ཞེས་དང། ཤེར་སྒྲོན་
དང་གྲགས་ཆར་ཡང་དེ་ལྟར་བཤད་ཅིང། དག་ལྡན་ལས་ཀྱང། བྱང་སེམས་ས་ཐོབ་པ་རྣམས་ཀྱི་རྫོགས་པར་ལོངས་སྤྱོད་པའོ། །ཞེས་གསུངས་པའི་ཕྱིར། དེ་དང་མཐུན་པར་དཔལ་ལྡན་ཟླ་བས་ཀྱང་བཞེད་དེ། སྐྱབས་འགྲོ་བདུན་ཅུ་པ་ལས། སངས་རྒྱས་རྣམས་ཀྱི་
གཟུགས་སྐུ་ནི། མཚན་དང་དཔེ་བྱད་རབ་འབར་ཞིང། །སྐྱེ་བོ་རྣམས་ལས་སྣ་ཚོགས་གཟུགས། །རང་མོས་དབང་གིས་འཛིན་པར་བྱེད། །བསོད་ནམས་ཚོགས་ནི་དཔག་མེད་ལས། །བྱུང་བ་དེ་ནི་རྒྱལ་བའི་སྲས། །ས་བཅུ་ལ་ནི་གནས་རྣམས་ཀྱིས། །དེ་ལྟ་བུ་ཡི་སྐུར་གཟིགས་

[035B] །འདི་དེ་ཆོས་རྫོགས་ལོངས་སྤྱོད་ལས། །རྒྱལ་སྲས་རྣམས་ཀྱི་སྦྱང་བྱའོ། །ཞེས་སོགས་གསུངས་པའི་ཕྱིར། གཉིས་པ་ནི། འོག་མིན་གྱི་རྟེན་ཅན་གྱི་རྒྱལ་བ་རྡོ་རྗེ་འཆང་ལྟ་བུའོ། །གསུམ་པ་ལ། རྒྱུད་བླར་གསུངས་ཚུལ་དང། མདོ་སྡེའི་རྒྱན་ལས་གསུངས་ཚུལ་དང་
སངས་རྒྱས་ཀྱི་མཚན་དཔེའི་ཡོན་ཏན་བྱེ་བྲག་ཏུ་བཤད་པའོ། །དང་པོ་ནི། ལོངས་སྤྱོད་རྫོགས་པའི་སྐུ་ཆོས་ཅན། ཁྱད་ཆོས་ལྔ་དང་ལྡན་ཏེ། སྐུ་སྟོན་པ་དང། གསུང་བརྗོད་པ་དང། ཐུགས་མཛད་པ་རྒྱུན་མི་འཆད་པ་གསུམ་དང། དེ་དག་ལ་འབད་རྩོལ་གྱི་མངོན་པར་
འདུ་བྱེད་པ་མེད་པ་དང། རྒྱུད་ཐ་དད་པ་ལྟ་བུ་དུ་མར་སྣང་ཡང་དེ་ལྟར་དུ་མ་གྲུབ་པར་སྟོན་པའི་ཁྱད་པར་ལྔ་དང་ལྡན་བའི་ཕྱིར། རྟགས་དང་པོ་གཉིས་གྲུབ་སྟེ། དྲང་ངེས་སྣ་ཚོགས་པའི་ཆོས་ལ་རྫོགས་པར་ལོངས་སྤྱོད་པའི་རང་བཞིན་གང་ཞིག་གསུང་གི་
ཆོས་རྒྱུན་མི་འཆད་དུ་སྣང་བའི་གཟུགས་སྐུ་ཡིན་པའི་ཕྱིར། གསུམ་པ་གྲུབ་སྟེ། ཐུགས་རྗེ་ཆེན་པོ་དག་པའི་རྒྱུ་མཐུན་པའི་བྱང་ཆེན་རྣམས་དང། བརྒྱུད་ནས་རིགས་ཅན་གསུམ་གའི་འགྲོ་དོན་རྒྱུན་མི་འཆད་དུ་མཛད་པའི་ཕྱིར། བཞི་པ་གྲུབ་སྟེ། བཤད་མ་ཐག་
པའི་ཡོན་ཏན་གསུམ་པོ་དེ་ལ་འབད་རྩོལ་གྱི་རྣམ་རྟོག་མེད་ཅིང་གདུལ་བྱའི་འདོད་པ་ཇི་ལྟ་བ་བཞིན་དུ་ཡོངས་སུ་སྐོད་བར་མཛད་པའི་ཕྱིར། ལྔ་པ་གྲུབ་སྟེ། ཡིད་བཞིན་གྱི་ནོར་བུའི་མཐུན་པའི་ངོ་བོ་དང་ཁ་དོག་སྣ་ཚོགས་སུ་མ་གྲུབ་ཀྱང་ཚོན་སྣ་ཚོགས་དང་
འཕྲད་པ་ན་ནོར་བུ་དེ་རང་གི་ཁ་དོག་དངོས་མ་ཡིན་པར། ཚོན་དེ་དང་དེའི་ཁ་དོག་ཏུ་སྣང་བ་ལྟར། རང་གི་བསམ་པ་སྣ་ཚོགས་པའི་འགྲོ་བའི་རྐྱེན་སྣ་ཚོགས་པའི་དབང་གིས་ཁྱབ་བདག་ལོངས་སྐུ་རང་གི་སྐུ་དངོས་མ་ཡིན་པར་སྣ་ཚོགས་སུ་སྣང་ཡང་སྣང་བ་ལྟར་མ་
གྲུབ་པའི་གཟུགས་སྐུ་ཡིན་པའི་ཕྱིར། དེ་ལྟར་ཡང། རྒྱུད་བླ་མ་ལས། བརྗོད་སྟོན་མཛད་རྒྱུན་མི་འཆད་དང། །མངོན་པར་འདུ་བྱེད་མེད་པ་དང། །དེ་ཡི་ངོ་བོ་མིན་སྟོན་ལ། །འདིར་ནི་སྣ་ཚོགས་རྣམ་ལྔར་བརྗོད། །ཇི་ལྟར་ཚོན་ནི་སྣ་ཚོགས་ཀྱིས། །ནོར་བུ་དེ་དངོས་མིན་སྣང་

[036A]༄༅། །ལྟར༑ །དེ་བཞིན་འགྲོ་རྐྱེན་སྣ་ཚོགས་ཀྱིས། །ཁྱབ་བདག་དེ་དངོས་མིན་པར་སྣང། །ཞེས་གསུངས་པའི་ཕྱིར། གཉིས་པ་ནི། ལོངས་སྤྱོད་རྫོགས་པའི་སྐུ་ཆོས་ཅན། ཁྱད་ཆོས་དྲུག་དང་ལྡན་ཏེ། ཁམས་ཀུན་ཏུ་ཀུན་ཏུ་བཟང་པོ་ལ་སོགས་
པའི་འཁོར་ཡོངས་སུ་སྡུད་པའི་ཁྱད་པར། བཻ་ཌཱུརྱ་ལ་སོགས་པའི་ཞིང་གི་ཁྱད་པར། དབང་པོའི་ཏོག་ལ་སོགས་པའི་མཚན་གྱི་ཁྱད་པར། ཆེ་ཆུང་ལ་སོགས་པའི་སྐུའི་ཁྱད་པར། བློ་གྲོས་མི་ཟད་པ་ལ་སོགས་པ་ཆོས་ལ་རྫོགས་པར་ལོངས་སྤྱོད་
པའི་ཁྱད་པར། མཛད་པ་འཕྲིན་ལས་དག་གི་ཐ་དད་པའི་ཁྱད་པར་རྣམས་དང་ལྡན་པའི་ཕྱིར་ཏེ། དེ་ལྟར་ཡང། མདོ་སྡེའི་རྒྱན་ལས། ལོངས་སྤྱོད་རྫོགས་པ་ཁམས་ཀུན་ཏུ། །འཁོར་ཡོངས་སྡུད་དང་ཞིང་དང་མཚན། །སྐུ་དང་ཆོས་རྫོགས་ལོངས་སྤྱོད་
དང༑ །མཛད་པ་དག་གི་ཐ་དད་དེ། །ཞེས་གསུངས་པའི་ཕྱིར། གསུམ་པ་ལ། ངོ་བོ། དབྱེ་བ། སངས་རྒྱས་ཀྱི་མཚན་དཔེ་མཆོག་ཏུ་བསྒྲུབ་པ། ཐོབ་བྱེད་ཀྱི་རྒྱུ་བཤད་པའོ། །དང་པོ་ནི། རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་
ལ་བརྟེན་ནས་དེ་བཞིན་གཤེགས་པ་རྣམས་སྐྱེས་བུ་དམ་པར་མཚོན་པར་བྱེད་པའམ། དེ་བཞིན་གཤེགས་པའི་ཐུགས་རྒྱུད་ཀྱི་ཡོན་ཏན་གཞན་དག་གི་གོ་བྱེད་གང་རུང་དུ་གྱུར་པའི་རྣམ་དཀར་གྱི་ཡོན་ཏན་དེ། སངས་རྒྱས་ཀྱི་མཚན་དཔེའི་ཡོན་ཏན་གྱི་
མཚན་ཉིད་ཡིན་ཏེ། མདོ་སྡེའི་རྒྱན་ལས། ལུས་ཅན་རྣམས་ཀྱིས་ཁྱོད་མཐོང་ན། །སྐྱེས་བུ་དམ་པ་ལེགས་པར་མཐོང། །མཐོང་བ་ཙམ་གྱིས་རབ་དང་བར། །མཛད་པ་ཁྱོད་ལ་ཕྱག་འཚལ་ལོ། །ཞེས་གསུངས་པའི་ཕྱིར་དང། ཀུན་བཏུས་ལས། མཚན་དང་
དཔེ་བྱད་བཟང་པོ་རྣམས་ཀྱིས་ལས་ཅི་མཛད་ཅེན། མཐོང་མ་ཐག་ཏུ་སྐྱེས་བུ་ཆེན་པོ་ཉིད་དུ་ཡིད་ཆེས་པར་མཛད་པའོ། །ཞེས་གསུངས་པའི་ཕྱིར། གཉིས་པ་ནི། དེ་ལ་དབྱེ་ན། མཚན་དང་དཔེ་བྱད་ཀྱི་ཡོན་ཏན་གཉིས་ལས། རང་གི་བདག་རྐྱེན་དུ་གྱུར་པའི་

[036B] སངས་རྒྱས་ཀྱི་མཚན་བཟང་གི་ཡོན་ཏན་གྱི་མཚན་ཉིད། དེ་ལ་བརྟེན་ནས་དེ་བཞིན་གཤེགས་པའི་ཐུགས་རྒྱུད་
ཀྱི་ཡོན་ཏན་རྣམ་དག་གདུལ་བྱ་གཞན་དག་ལ་གོ་བར་བྱེད་པའི་རྣམ་དཀར་གྱི་ཡོན་ཏན། སངས་རྒྱས་ཀྱི་དཔེ་བྱད་ཀྱི་ཡོན་ཏན་གྱི་མཚན་ཉིད། འོ་ན་མཚན་དཔེ་འདི་དག་གཟུགས་ཤེས་ལྡན་མིན་འདུ་བྱེད་གསུམ་པོ་གང་ཡིན་ཟེར་ན་འདི་ལ་མཁས་པ་
ཁ་ཅིག་དེ་རྣམས་ལ་ཤེས་པ་དང་རྣམ་སྨིན་གྱི་ཆར་གྱུར་པའི་དབྱིབས་དང་ཁ་དོག་སོགས་དུ་མ་ཡོད་དེ། ཀུན་བཏུས་ལས། མཚན་དང་དཔེ་བྱང་བཟང་པོ་གང་ཞེ་ན། བསམ་གཏན་ལ་བརྟེན་ནས་མཚན་དང་དཔེ་བྱད་བཟང་པོས་བརྒྱན་པའི་སྐུ་སྟོན་པ་དང་ཡང་དག་
པར་འབྱོར་པའི་ཏིང་ངེ་འཛིན་དང་ཤེས་རབ་གང་ཡིན་པ་དང། དེ་དག་དང་མཚུངས་པར་ལྡན་པའི་སེམས་དང་སེམས་ལས་བྱུང་བའི་ཆོས་རྣམས་དང། དེ་དག་ལས་བྱུང་བའི་རྣམ་པར་སྨིན་པའོ། །ཞེས་གསུངས་པའི་ཕྱིར། ཞེས་གསུངས། ཁ་ཅིག་དེ་རྣམས་
ཤེས་པ་ཡིན་ཟེར་ན། མཚན་དཔེ་རྣམས་ཡེ་ཤེས་ཆོས་སྐུ་ཡིན་པར་ཐལ། དེ་ཤེས་པ་ཡིན་པའི་ཕྱིར། འདོད་ན། དེ་ཆོས་ཅན། སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་དུ་ཐལ། འདོད་པའི་ཕྱིར། འདོད་མི་ནུས་ཏེ། བྱང་འཕགས་ཀྱི་མངོན་སུམ་གྱི་སྤྱོད་
ཡུལ་ཡིན་པའི་ཕྱིར། དེ་དེར་ཐལ། སངས་རྒྱས་ཀྱི་མཚན་དཔེ་དེ་རྣམས་བྱང་འཕགས་ཀྱི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་ཏེ། གཟུགས་སྐུ་གཉིས་པོ་དེ་དེ་ཡིན་པའི་ཕྱིར། ཁ་ཅིག་དེ་རྣམས་ཁ་དོག་དང་དབྱིབས་ཅི་རིགས་ཀྱིས་བསྡུས་པའི་གཟུགས་ཡིན་ཏེ་
དེ་རྣམས་མིག་ཤེས་ཀྱི་གཟུང་བྱ་ཡིན་པའི་ཕྱིར་ཏེ། དེ་རྣམས་མངོན་སུམ་དུ་མཐོང་བའི་སེམས་ཅན་ཡོད་པའི་ཕྱིར། ཞེས་གསུངས། དེ་ཡང་མི་འཐད་དེ། དེར་གྱུར་པའི་ཤེས་པ་ཡོད་པའི་ཕྱིར། རྟགས་འོག་ཏུ་སྒྲུབ་བོ། །དང་པོ་ལ་དབྱེ་ན་སོ་གཉིས་སུ་ཡོད་དེ། དེ་ལ་ཕྱག་

[037A]༄༅། །ཞབས་ཀྱི་འཁོར་ལོའི་མཚན་དང། རུས་སྤལ་གྱི་ལྟོ་བཞིན་ཞབས་མཐིལ་མཉམ་པ་དང། ཕྱག་ཞབས་ཀྱི་སོར་མོ་རྣམས་དང་པ་ལྟར་དུ་བར་འབྲེལ་བ་དང། ཕྱག་ཞབས་རྣམས་འཇམ་ཞིང་གཞོན་ཤ་ཆགས་པ་དང། ཕྱག་ཞབས་ཀྱི་རྒྱབ་བཞི་དང་
ཕྲག་པའི་ཐལ་གོང་གཉིས་དང་ལྟག་པའི་རྒྱབ་སྟེ། བདུན་ཤས་ཁེངས་ཏེ་མཐོ་བ་དང། སོར་མོ་རྣམས་རིང་བ་དང། ཞབས་མཐིལ་གྱི་བཞི་ཆ་ཕྱིར་འཕགས་པའི་རྟིང་པ་ཡངས་པ་དང། སྐུ་ཆེ་ཞིང་དྲང་བ་དང། ཞབས་ཀྱི་ལྷ་ང་དང་ལོང་བུ་ཆེར་མི་མངོན་པ་དང། སྐུའི་སྤུ་
རྣམས་རེ་རེ་ནས་གྱེན་དུ་ཕྱོགས་པ་སྟེ་བཅུ་དང། ཞབས་ཀྱི་བྱིན་པ་ཟླུམ་ཞིང་རྒྱས་པར་རི་དྭགས་ཨེ་ན་ཡའི་འདྲ་བ་དང། ཕྱག་རིང་ཞིང་མཛེས་པ་དང། འདོམས་ཀྱི་སྦ་བ་སྤུ་བས་སུ་ནུབ་པ་དང། ལྤགས་པའི་མདོག་གསེར་ལྟར་དག་ཅིང་གསལ་བ་དང། ལྤགས་པ་
སྲབ་ཅིང་འཇམ་པ་དང། བ་སྤུའི་ཁུང་བུ་རེ་རེ་ནས་སྤུ་གཉིས་གཉིས་མེད་པར་རེ་རེ་གཡས་སུ་འཁྱིལ་པ་དང། སྨིན་མཚམས་སུ་མཛོད་སྤུས་བརྒྱན་པ་དང། རོ་སྟོད་སེང་གེ་ལྟར་རྒྱས་པ་དང། དཔུང་མགོ་བུམ་པའི་མགྲིན་པ་ལྟར་ཟླུམ་པ་དང། དཔུང་མགོ་ཕན་
ཚུན་གྱི་བར་ཐལ་གོང་རྒྱས་པ་སྟེ་བཅུ་དང། རོ་མཆོག་ཏུ་སྣང་ཞིང་མཁྱེན་པ་དང། སྐུའི་ཡན་མན་དང་འདོམ་མཉམ་པ་ནྱ་གྲོ་ཏ་ལྟར་ཆུ་ཞེང་གབ་པ་དང། དབུ་གཙུག་ཏོར་དང་ལྡན་པ་དང། ལྗགས་རིང་ཞིང་མཛེས་པ་དང། གསུང་ཤེས་ཤིང་རྣམ་པར་ཤེས་པར་འགྱུར་
པ་དང། མཉན་པར་འོས་ཤིང་མི་མཐུན་པ་མེད་པ་དང། ཟབ་ཅིང་རྗེས་སུ་སྒྲོག་པ་དང། བཏང་མི་བྲ་ཞིང་རྣར་སྙན་པ་དང། མ་འཁྲུགས་ཤིང་གསལ་བའི་ཡན་ལག་ལྔ་ལྡན་གྱི་ཚངས་དབྱངས་དང་ལྡན་པ་དང། འགྲམ་པ་ཟླུམ་ཞིང་རྒྱས་པ་སེང་གེའི་འདྲ་བ་དང། ཚེམས་ཤིན་
ཏུ་དཀར་བ་དང། ཚེམས་ཚད་མཉམ་པ་དང། བར་མཚམས་མ་དོད་པའི་ཚེམས་ཐགས་བཟང་བ་དང། ཚེམས་བཞི་བཅུ་ཚང་བ་དང། དཀར་ནག་གི་ཆ་མ་འདྲེས་པ་སོགས་ཀྱི་སྤྱན་ནོར་བུ་མཐོན་མཐིང་དང་འདྲ་བ་དང། སྟེང་འོག་གི་རྫི་མ་རྣམས་ལེགས་པར་གཞོལ་ཞིང་མ་འདྲེས་

[037B] །གཉིས་པ་དཔེ་བྱད་ལ་དབྱེ་ན་བརྒྱད་ཅུ་ཡོད་དེ། ལོངས་སྐུའི་སེན་མོ་ཟངས་ཀྱི་མདོག་ལྟ་བུ་དང། སེན་མོའི་མདོག་སྣུམ་པ་དང། སེན་མོ་ཤང་ཤོང་མེད་པར་མཐོ་བ་དང། སོར་མོ་རྣམས་ཟླུམ་
པ་དང། སོར་མོ་རྣམས་རྒྱས་པ་དང། སོར་མོ་བྱིན་གྱིས་ཕྲ་བ་དང། ལུས་ཀྱི་རྩ་ཕྱི་ནས་མི་མངོན་པ་དང། རྩལ་མདུད་པ་མེད་པ་དང། ཞབས་ཀྱི་ལོང་བུ་ཆུང་བ་མི་མངོན་པ་དང། ཞབས་རིང་ཐུང་མེད་པར་མཉམ་པ་སྟེ་བཅུ་དང། སེང་གེའི་སྟབས་སུ་གཤེགས་པ་
དང༑ གླང་པོ་ཆེའི་སྟབས་སུ་གཤེགས་པ་དང། དང་པ་ལྟར་ནམ་མཁར་གཤེགས་པ་དང། ཁྱུ་མཆོག་གི་སྟབས་སུ་སེམས་ཅན་གྱི་སྣ་འདྲེན་པར་འདོད་པའི་གནས་སུ་གཤེགས་པ་དང། གཡས་ཕྱོགས་སུ་ལྡོག་ཅིང་གཤེགས་པ་དང། མཛེས་པར་གཤེགས་པ་
དང༑ མི་གཡོ་བར་གཤེགས་པ་དང། ཤ་རྒྱས་ཤིང་འགྱིད་ལེགས་པས་སྐུ་འཁྲིལ་བག་ཆགས་པ་དང། གཙང་ཞིང་དག་པས་སྐུ་བྱི་དོར་བྱས་པ་ལྟ་བུ་དང། སྐུ་རིང་ཐུང་དང་ཕྲ་སྤོ་མ་སོགས་ཐད་ཀར་མ་འཆོལ་བས་རིམ་པར་འཚམས་པ་སྟེ་བཅུ་དང། སྐུ་རྣམ་པར་
དག་པས་གཙང་བ་དང། སྐུ་འཇམ་པ་ཉིད་དང། སྐུ་རྣམ་པར་དག་པ་ཉིད་དང་ལྡན་པ་དང། མཚན་རྫོགས་པ་དང། སྐུའི་ཁྱོན་ཆེ་ཞིང་ཁོ་ལག་ཡངས་པ་དང། གོམ་པ་ཆེ་ཆུང་མེད་པས་སྙོམས་པ་དང། སྤྱན་གཉིས་ར་རི་སོགས་མེད་པར་དག་པ་དང། སྐུ་ཤིན་ཏུ་གཞོན་
ཤ་ཅན་དང། སྐུ་ཤ་ཞུམ་པ་མེད་པ་དང། སྐུ་ཤ་རྒྱས་པ་སྟེ་བཅུ་དང། སྐུ་ཤ་མི་ལྷོད་པས་སྐུ་ཤིན་ཏུ་གྲིམ་པ་དང། ཕྱག་ཞབས་སོགས་ཡན་ལག་དང་སོར་ཚིགས་སོགས་ཉིང་ལག་རིང་ཐུང་སོགས་ཆ་ཕྱེད་པས་ཤིན་ཏུ་རྣམ་པར་འབྱེས་པ་དང། གཟིགས་པ་གློ་བུར་གྱི་དྲི་མའི་རབ་
རིབ་མེད་པར་རྣམ་པར་དག་པ་དང། སྐུའི་ཕྱལ་ཟླུམ་བ་དང། སྐད་སྐབས་འཚམ་པས་སྐུ་སྐབས་ཕྱིན་པ་དང། རྐེད་པ་ཧ་ཅང་མི་རིང་བས་སྐུ་མ་རྙོངས་པ་ཉིད་དང། སྐུའི་ཕྱལ་ཕྱང་ངེ་བ་མཐོ་དམན་མེད་པ་དང། ལྟེ་བ་གཏིང་ཟབ་པ་དང། ལྟེ་བའི་རི་མོ་གཡས་ཕྱོགས་སུ་

[038A]༄༅། །འཁྱིལ་བ་དང། སྤྱོད་ལམ་ཀུན་ནས་མཛེས་པ་དང་ལྡན་པ་སྟེ་བཅུ་དང། སྒོ་གསུམ་གྱི་ཀུན་སྤྱོད་གཙང་བ་དང། སྐུ་ལ་སྨེ་བ་དང་གནག་བག་མེད་པ་དང། ཕྱག་ཤིང་བལ་ལྟར་འཇམ་པ་དང། ཕྱག་གི་རི་མོ་མདངས་གསལ་བ་དང། ཕྱག་གི་
རི་མོ་ཟབ་པ་དང། དེ་རིང་བ་དང། ཞལ་ཧ་ཅང་མི་རིང་པ་དང། ཞལ་ལ་གཟུགས་ཀྱི་གཟུགས་བརྙན་སྣང་བ་མཆུ་བིམ་པ་ལྟར་དམར་བ་དང། ལྗགས་མཉེན་པ་དང། ལྗགས་སྲབ་པ་སྟེ་བཅུ་དང། ལྗགས་དམར་བ་དང། གསུངས་འབྲུག་གི་སྒྲ་དང་ལྡན་པ་དང། གསུངས་སྙན་
ཅིང་མཉེན་ལ་འཇམ་པ་དང། མཆེ་བ་ཟླུམ་པ་དང། མཆེ་བ་རྣོ་བ་དང། མཆེ་བ་དཀར་བ་དང། མཆེ་བ་རིང་ཐུང་མེད་པར་མཉམ་པ་དང་མ་ཆེ་བ་བྱིན་གྱིས་ཕྲ་བ་དང། ཤངས་གཟིངས་མཐོ་པ་དང། ཤངས་སྣབས་སོགས་ཀྱིས་དག་པའི་གཙང་བ་སྟེ་བཅུ་དང། སྤྱན་ཡངས་
པ་དང། རྫི་མ་མཛེས་ཤིང་སྟུག་པ་དང། སྤྱན་དཀར་ནག་མ་འདྲེས་པར་འབྱེས་ཤིང་པདྨའི་འདབ་མ་རྫོགས་པ་ལྟ་བུ་དང། སྨིན་ཚུགས་རིང་བ་དང། སྨིན་མ་འཇམ་པ་དང། སྨིན་མ་སྣུམ་པ་དང། སྨིན་མའི་སྤུ་རིང་ཐུང་མེད་པས་མཉམ་པ་དང། ཕྱག་རིང་ཞིང་རྒྱས་པ་
དང༑ སྙན་རིང་ཐུང་དང་ཆེ་ཆུང་མེད་པར་མཉམ་པ་དང། སྒྲ་ལ་འཇུག་པ་བྱེད་པ་སོགས་སྙན་གྱི་དབང་པོ་མ་ཉམས་པ་སྟེ་བཅུ་དང། དཔྲལ་བ་ལེགས་པར་འབྱེས་པས་སྐྲ་མཚམས་ལེགས་པར་དོད་པ་དང། དཔྲལ་བ་དབྱེས་ཆེ་བས་རྒྱས་པ་དང། དབུ་གདུགས་ལྟར་ཤིན་
ཏུ་རྒྱས་པ་དང། དབུ་སྐྲ་བུང་བ་ལྟར་གནག་པ་དང། དབུ་སྐྲ་བར་མཚམས་མེད་པར་སྟུག་པ་དང། དབུ་སྐྲ་འཇམ་པ་དང། དབུ་སྐྲ་མ་འཛིངས་པ་དང། དབུ་སྐྲ་མི་རྩུབ་ཅིང་མི་བཤོར་བ་དང། དབུ་སྐྲ་དྲི་ཞིམ་པ་དང། ཕྱག་དང་ཞབས་ཀྱི་མཐེ་བོང་ལ་རྡོ་རྗེའི་རི་མོ་ལྟ་བུ་
དཔལ་གྱི་བེའུ་དང་དེ་གཉིས་ཀྱི་མཐིལ་ལ་རི་མོ་གྲུ་བཞི་པའི་བཀྲ་ཤིས་དང་དེའི་མཐའ་སྲིན་ལག་ལ་སོགས་པའི་ཞབས་ན་རི་མོ་བདུན་གཡས་སུ་འཁྱིལ་བའི་རྒྱན་གཡུང་དྲུང་འཁྱིལ་པས་བསྟན་པ་དང་བཅུ་སྟེ་བརྒྱད་ཅུར་ཡོད་པའི་ཕྱིར། དཔལ་བེའུ་ཐུགས་ན་ཡོད་

[038B] །གསུམ་པ་ལ། ཁོ་ན་རེ། མཚན་དཔེ་འདི་དག་ལོངས་སྤྱོད་རྫོགས་སྐུ་དང་སྦྱར་ནས་བཤད་པ་མི་འཐད་དེ། རྒྱུད་བླར་མཐོང་ན་ཚིམ་བྱེད་ཡོན་ཏན་གང། །སུམ་ཅུ་རྩ་གཉིས་ཞེས་བྱ་བ། །སྤྲུལ་པ་ཆོས་ལ་རྫོགས་པར་ནི། །ལོངས་སྤྱོད་རྫོགས་སྐུ་
གཉིས་ལ་བརྟེན། །ཞེས་གསུངས། མཚན་སོ་གཉིས་པོ་དེ་ལོངས་སྐུ་སྤྲུལ་སྐུ་གཉིས་ཀ་ལ་ཡོད་པར་བཤད་པའི་ཕྱིར་ཞེན། །སྐྱོན་མེད་དེ། སྤྲུལ་སྐུ་ལ་དེ་ཡོད་ཀྱང་མཚན་དཔེ་དེ་རྣམས་ཀྱི་རྒྱུད་ལ་སྤྱོད་པའི་རྣམ་སྨིན་གྱི་འབྲས་བུ་དངོས་ནི་ལོངས་སྐུའི་མཚན་དཔེ་ཡིན་
པས་ན་དེ་རྣམས་ལོངས་སྐུ་དང་སྦྱར་ནས་གསུངས་པའི་ཕྱིར། ཡང། རིན་ཆེན་ཕྲེང་བར། འཁོར་ལོས་སྒྱུར་བ་ཐམས་ཅད་ལ། འདི་དག་ཡོད་པར་འདོད་མོད་ཀྱི། །དག་དང་མཛེས་དང་གསལ་བ་ནི། །སངས་རྒྱས་རྣམས་ཀྱི་ཆར་མི་ཕོད། །ཅེས་བུ་གསུངས་པའི་ཕྱིར་དང་
མཛོད་ལས། ཐུབ་མཚན་ཡུལ་ན་གནས་པ་དང། །གསལ་ལ་རྫོགས་པས་འཕགས་པ་ཡིན། །ཞེས་གསུངས་པའི་ཕྱིར། འོ་ན། མཚན་དང། །དཔེ་བྱད་གཉིས་ལ་ཁྱད་པར་ཅི་ཡོད་ཅེ་ན། དེ་གཉིས་ལ་ཁྱད་པར་ཡོད་དེ། མཚན་བཟང་རྣམས་གཙོ་བོ་དང། དཔེ་བྱད་
རྣམས་འཁོར་ཡིན་པས་གཙོ་འཁོར་གྱི་ཁྱད་པར་ཡོད་པའི་ཕྱིར། གཙོ་འཁོར་དུ་འགྱུར་ཚུལ་ཡང་ཡོད་དེ། །སེན་མོ་ཟང་མདོག་ནས་སོར་མོ་བྱིན་གྱིས་ཕྲ་བའི་བར་གྱི་དཔེ་བྱེད་དྲུག་ནི། ཕྱག་སོར་རིང་པའི་མཚན་གྱི་འཁོར་དང། དབུ་རྒྱས་པ་དང། དབུ་སྐྲ་བུང་བ་
ལྟར་གནག་ནས་དྲི་ཞིམ་པ་དང་ལྡན་པའི་བར་གྱི་དཔེ་བྱད་དྲུག་དང་བདུན་ནི། གཙུག་ཏོར་དང་སྤུ་གྱེན་དུ་ཕྱོགས་པ་དང། སྤུ་གཡས་སུ་འཁྱིལ་པའི་མཚན་གྱི་འཁོར་དང། དཔྲལ་བ་འབྱེས་པ་དང་དབྱེས་ཆེ་བ་གཉིས་དང་ཤངས་མཐོ་བ་བ་དག་པ་གཉིས་ཏེ་
བརྒྱད་ཀྱི་དཔེ་བྱད་རྣམས་ནི་མཛོད་སྤུའི་མཚན་གྱི་འཁོར་དང། སྤྱན་ཡངས་སོགས་སྤྱན་གྱི་དཔེ་བྱད་བཞི། སྨིན་ཚུགས་རིང་བ་སོགས་བཞི་དང་བརྒྱད་ནི་སྤྱན་མཐོན་མཐིང་ལྟ་བུའི་མཚན་གྱི་འཁོར་དང། རྫི་མ་སྟུག་པའི་དཔེ་བྱད་ནི་རྫིམ་བའི་རྫི་མ་ལྟ་བུའི་མཚན་གྱི་

[039A]༄༅། །འཁོར་དང། གཟིགས་པ་སྒྲིབ་མེད་དག་པ་ལ་སྤྱན་མཛེས་པར་འཛུམ་པ་ཞེས་ཟེར་རོ། །སྙན་མཉམ་སོགས་གཉིས་ཀྱི་དཔེ་བྱད་ནི་འགྲམ་པ་སེང་གེའི་འདྲ་བའི་འཁོར་དང། ཞལ་ཧ་ཅང་མི་རིང་བ་སོགས་གཉིས་དང། ལྗགས་མཉེན་སོགས་
གསུམ་སྟེ་ལྔ་ནི་ལྗགས་རིང་བ་དང་རོ་བྲོ་བའི་མཆོག་མཁྱེན་པ་གཉིས་ཀྱི་འཁོར་དང། གསུང་འབྲུག་གི་སྒྲ་དང། འཇམ་མཉེན་རྣམས་ཚངས་དབྱངས་ཀྱི་འཁོར་དང། མཆེ་བ་ཟླུམ་པ་སོགས་མཆེ་བའི་ལྔ་ནི་ཤིན་ཏུ་དཀར་པ་སོགས་ཚེམས་ཀྱི་མཚན་བཞིའི་འཁོར་དང། རྩ་
མི་མངོན་པ་དང། མདུད་པ་མེད་པ། ལོང་བུ་མི་མངོན་པ། སྐུ་གཞོན་ཤ་ཅན། ཕྱག་འཇམ་པ་ཕྱག་རིས་ཀྱི་གསུམ་སྟེ་བརྒྱད་ནི། ཕྱག་ཞབས་འཇམ་ཞིང་གཞོན་ཤ་ཆགས་པ་དང་ཞབས་ལོང་མི་མངོན་པའི་འཁོར་དང། ཞབས་མཉམ་པ་ནི་བྱིན་པ་ཨེནྱའི་འདྲ་བ་དང་
རུས་སྦལ་ཞབས་ཀྱི་འཁོར་དང། སེང་གེ་སོགས་གཤེགས་སྟབས་བདུན་དང་གོམ་སྙོམས་དང་བརྒྱད་ནི་སོར་མོ་དྲ་བས་འབྲེལ་བ་དང་རྟིང་པ་ཡངས་པ་གཉིས་ཀྱི་འཁོར་དང། སྐུ་འཁྲིལ་བག་ཆགས་པ་ནས། དག་པའི་བར་བདུན་དང། མཚན་རྫོགས་པ། ཁོ་ལག་
ཡངས་པ། སྐུ་མ་ཞུམ་པ་སོགས་གསུམ་དང། ཡན་ལག་རྣམ་འབྱེས་སྐུ་ཟླུམ་པ་ནས། ཕྱལ་ཕྱང་ངེ་པའི་བར་བཞི་དང། ཀུན་ནས་ལྟ་ན་སྡུག་པ་ནས། སྨེ་བ་གནག་པག་མེད་པའི་བར་གསུམ་སྟེ་བཅུ་དགུ་ནི། སྐུ་ཆེ་ཞིང་དྲང་བ་བདུན་མཐོ་བ། གསེར་མདོག་འདྲ་བ་
ལྤགས་སྲབ་པ། དཔུང་མགོ་ཟླུམ་པ་ཐལ་གོང་རྒྱས་པ། རོ་སྟོད་སེང་གེ་འདྲ་བ་ཆུ་ཞེང་གབ་པ་རྣམས་ཀྱི་འཁོར་དང། ལྟེ་བ་ཟབ་པ་དང། གཡས་སུ་འཁྱིལ་པ་གཉིས་གསང་གནས་སྤུབས་སུ་ནུབ་པའི་འཁོར་དང། ཕྱག་རིང་ཞིང་རྒྱས་པ། ཕྱག་རིང་ཞིང་
མཛེས་པའི་འཁོར་དང། དཔལ་བེའུ་དང་བཀྲ་ཤིས་ཉ་གཡུང་དྲུང་འཁྱིལ་པ་སོགས་ནི་འཁོར་ལོའི་མཚན་དང་དྲ་བས་འབྲེལ་བའི་འཁོར་ཡིན་པའི་ཕྱིར། བཞི་པ་ཤེར་ཕྱིན་གྱི་མདོ་ལས་ནི། སྔོན་སློབ་པའི་གནས་སྐབས་སུ་བླ་མ་ལ་སྐྱེལ་བསུ་ལ་སོགས་པ་

[039B] ཁོང་ཁྲོ་བ་ལ་སོགས་པ་མེད་པར་བལྟས་པའི་དབང་པོ་གཉིས་ལ་གོམས་པར་བྱས་པས་ཕྱག་ཞབས་འཁོར་ལོའི་མཚན་ནས། རྫི་མ་བའི་རྫི་མ་ལྟ་བུའི་བར་མཚན་སོ་གཉིས་དང། འདུ་བྱེད་ཐམས་ཅད་ལ་འདོད་ཆགས་དང་བྲལ་བ་ནས། རྣམ་པ་
ཐམས་ཅད་དུ་མཛེས་པར་གྱུར་པའི་བར་བརྒྱད་ཅུ་ལ་གོམས་པར་བྱས་པས་དཔེ་བྱད་བརྒྱད་ཅུ་གྲུབ་པར་བཤད་ལ། དེ་དང་མཐུན་པར་འགྲེལ་པ་འདིར་ཡང་བཤད་དོ། །མདོ་སྐལ་བཟང་ལས་ནི་མཚན་སོ་གཉིས་པོ་རེ་རེ་ཡང་ཕར་ཕྱིན་དྲུག་གི་རྒྱུ་ལས་བྱུང་བར་བཤད་
ཅིང༑ དེ་ཡང་མཛོད་སྤུ་ལྟ་བུ་ལ་མཚོན་ན། ཁ་དོག་དཀར་བ་དང། གཡས་སུ་འཁྱིལ་བ་དང། སྤ་ཞིང་ཟིལ་གྱིས་མི་ནོན་པ་དང། དྲང་ན་ཁྲུ་གསུམ་ལ་སོགས་པ་རིང་བར་གནས་པ་དང། ཤིན་ཏུ་འཁྱིལ་ཞིང་ལེགས་པར་གནས་པ་དང། འོད་མཐའ་ཡས་པས་
ཁྱབ་པ་རྣམས་རིམ་པ་ལྟར་ཕར་ཕྱིན་དྲུག་གི་འབྲས་བུར་གསུངས་སོ། །དེས་ན་རང་རྒྱལ་སོགས་འགྲུབ་པའི་བསོད་ནམས་བཅུ་འགྱུར་གྱི་ཚོགས་ཀྱིས་ཐུབ་པའི་བ་སྤུའི་བུ་ག་གཅིག་འགྲུབ་ལ། བ་སྤུ་བུ་ག་ཐམས་ཅད་འགྲུབ་པའི་བསོད་ནམས་བརྒྱ་འགྱུར་གྱི་
ཚོགས་ཀྱིས་དཔེ་བྱད་གཅིག་འགྲུབ་པ་དང། དཔེ་བྱད་ཐམས་ཅད་འགྲུབ་པ་དང། དཔེ་བྱད་ཐམས་ཅད་འགྲུབ་པའི་བསོད་ནམས་བརྒྱ་འགྱུར་གྱིས་མཚན་གཅིག་འགྲུབ་པ་དང། མཚན་ཐམས་ཅད་འགྲུབ་པའི་བསོད་ནམས་སྟོང་འགྱུར་གྱི་ཚོགས་ཀྱིས་མཛོད་སྤུ་འགྲུབ་པ་དང། མཛོད་སྤུ་སྐྱེད་
པའི་བསོད་ནམས་སྟོང་ཕྲག་བརྒྱར་བསྒྱུར་བའི་ཚོགས་ཀྱིས་གཙུག་གཏོར་འགྲུབ་ལ། དེ་སྐྱེད་པའི་བསོད་ནམས་བྱེ་བ་འབུམ་ཕྲག་བརྒྱར་བསྒྱུར་ནས་སངས་རྒྱས་ཀྱི་གསུངས་དབྱངས་ཡན་ལག་དྲུག་ཅུ་འགྲུབ་པ་ཡིན་ཏེ། རིན་ཆེན་ཕྲེང་བ་ལས། བསོད་ནམས་
བསམ་གྱིས་མི་ཁྱབ་པས། །ཇི་ལྟར་སངས་རྒྱས་མཚན་འབྱུང་བ། །ཐེག་པ་ཆེན་པོའི་ལུང་བསྟན་ལས། །རྒྱལ་པོ་ཆེན་པོ་དེ་བཞིན་གསོན། །རང་སངས་རྒྱས་ཀུན་འབྱུང་བ་དང། །སློབ་དང་མི་སློབ་ལས་འབྱུང་དང། །འཇིག་རྟེན་མ་ལུས་ཀུན་བསོད་ནམས། །འཇིག་རྟེན་

[040A]༄༅། །བཞིན་དུ་དཔག་མེད་གང། །དེ་བཅུར་བསྒྲེས་པར་གྱུར་པ་ཡི། །བ་སྤུའི་བུ་ག་གཅིག་འགྲུབ་སྟེ། །སངས་རྒྱས་བ་སྤུའི་བུ་ག་ནི། །ཐམས་ཅད་དེ་དང་འདྲ་བར་འབྱུང། །བ་སྤུའི་བུ་ག་ཐམས་ཅད་ནི། །སྐྱེད་པར་བྱེད་པའི་བསོད་ནམས་གང། །དེ་དག་
བརྒྱར་ནི་བསྒྱུར་བ་ཡིས། །དཔེ་བྱད་བཟང་པོ་གཅིག་ཏུ་བཞེད། །བསོད་ནམས་ཇི་སྙེད་དེ་སྙེད་ཀྱིས། །རྒྱལ་པོ་དཔེ་བྱད་བཟང་པོ་ནི། །རེ་རེ་མཐར་ཕྱིན་དེ་ལྟ་བུར། །བརྒྱད་ཅུའི་བར་དུ་འབྱུང་བར་འགྱུར། །དཔེ་བྱད་བཟང་པོ་བརྒྱད་ཅུ་དག། འགྲུབ་པའི་བསོད་ནམས་
ཚོགས་གང་ཡིན། །དེ་དག་བརྒྱར་ནི་བསྒྱུར་བ་ཡིས། །སྐྱེས་བུ་ཆེན་པོའི་མཚན་གཅིག་གོ། མཚན་ནི་སུམ་ཅུ་འགྲུབ་པའི་རྒྱུ། །བསོད་ནམས་རྒྱ་ཆེན་གང་ཡིན་པ། །དེ་དག་སྟོང་དུ་བསྒྱུར་བ་ཡིས། །ཟླ་བ་ཉ་འདྲའི་མཛོད་སྤུའོ། །མཛོད་སྤུ་ཡི་ནི་བསོད་ནམས་དག། སྟོང་ཕྲག་
བརྒྱར་ནི་བསྡོམས་པ་ཡིས། །སྤྱི་གཙུག་ལྟར་ནི་མི་སྣང་བ། །སྐྱོབ་པའི་གཙུག་ཏོར་སྐྱེད་པར་བྱེད། གཙུག་ཏོར་བསོད་ནམས་བྱེ་བ་ནི། གྲངས་མེད་རྒྱ་ཆེན་བཅུ་པོ་དག་སངས་རྒྱས་གསུང་གི་སྒྲ་དབྱངས་ནི། །ཡན་ལག་དྲུག་ཅུ་སྐྱེད་པའི་མཆོག་ཞེས་གསུངས་པའི་ཕྱིར་
རྗེ་བཙུན་ཆ་པ་ན་རེ། སངས་རྒྱས་ཀྱི་མཚན་དཔེ་དེ་རྣམས་ཐོབ་བྱ་མཐར་ཐུག་ཡིན་ཀྱང་སངས་རྒྱས་ཀྱི་སྐུ་མ་ཡིན་ཏེ། དེ་རྣམས་སངས་རྒྱས་མ་ཡིན་པའི་ཕྱིར་ཏེ། དེ་བེམ་པོ་ཡིན་པའི་ཕྱིར་ཏེ། དབུ་སྐྲ་བུང་བ་ལྟར་ནག་དེ་ནག་པོ་ཡིན་པའི་ཕྱིར་ཞེས་གསུངས། འོ་ན་
བེམ་པོ་ཡོད་པར་ཐལ། སངས་རྒྱས་ཀྱི་མཚན་དཔེ་དེ་རྣམས་བེམ་པོ་ཡིན་པའི་ཕྱིར། རྟགས་ཁས། འདོད་ན། ཕྱི་དོན་བེམ་པོ་ཡོད་པར་ཐལ། འདོད་པའི་ཕྱིར། འདོད་ན། ཕྱི་དོན་ཡོད་པར་ཐལ་ལོ། །འདོད་མི་ནུས་ཏེ། འགྲེལ་པར། སྔོན་པོ་དང་དེའི་བློ་དག་ལྷན་
གཅིག་དམིགས་པ་ངེས་པའི་ཕྱིར། འདི་ནི་སེམས་ཁོ་ན་ཡིན་གྱི། ཕྱི་རོལ་གྱི་དོན་ནི་མེད་དོ། །ཞེས་གསུངས་པའི་ཕྱིར། གཞན་ཡང། དེ་རྣམས་བེམ་པོ་མ་ཡིན་པར་ཐལ། སངས་རྒྱས་ཀྱི་ཡེ་ཤེས་ཉིད་གདུལ་བྱ་ལས་དག་པའི་དབང་ཤེས་ལ་མཚན་དཔེར་ཤར་བ་ཙམ་

[040B] བྱས་པ་ལ་ཁོ་ན་རེ། གདུལ་བྱའི་དབང་ཤེས་ལོག་ཤེས་སུ་ཐལ། སངས་རྒྱས་ཀྱི་ཡེ་ཤེས་མཚན་དཔེ་མ་ཡིན་པ་གང་ཞིག་དེ་གདུལ་བྱ་ལས་དག་གིས་མཚན་དཔེར་སྣང་བའི་ཕྱིར་ན་མ་ཁྱབ། དེ་རྡུལ་ཕྲན་བསགས་པའི་གཟུགས་སུ་མེད་དེ། ལོངས་སྐུ་
ལ་འབྱུང་བཞིས་བསྡུས་པའི་གཟུགས་མེད་པའི་ཕྱིར་ཏེ། རྒྱུད་བླར། འབྱུང་མེད་གཟུགས་སྟོན་ལྟ་དང་གཏམ་བཟང་ནི། །ཞེས་སོགས་གསུངས་པའི་ཕྱིར། སྤྲུལ་སྐུའི་མཚན་དཔེ་རྣམས་བེམ་པོ་ཡིན་ཏེ། སྤྲུལ་སྐུའི་གདུང་རུས་རིང་བསྲེལ་སོགས་ཁ་དོག་
དབྱིབས་བསྡུས་ཀྱིས་གཟུགས་སུ་ཚད་མས་གྲུབ་པའི་ཕྱིར། ཞེས་ཟེར་བ་མི་འཐད་དེ། བེམ་པོ་མེད་པའི་ཕྱིར་དང། ཁ་དོག་དང་དབྱིབས་བསྡུས་ཀྱིས་གཟུགས་ཡིན་ན་བེམ་པོ་ཡིན་པས་མ་ཁྱབ་པའི་ཕྱིར། གཞན་ཡང། སྤྲུལ་སྐུའི་རྒྱུད་ལ་བེམ་པོས་བསྡུས་
པའི་གཟུགས་ཡོད་པར་ཐལ། དམ་བཅའ་དེའི་ཕྱིར། འདོད་ན། སངས་རྒྱས་ཀྱི་ས་ན་བེམ་པོས་བསྡུས་པའི་རྡུལ་ཕྲ་རབ་བསགས་པའི་གཟུགས་ཡོད་པར་ཐལ་ལོ། །ཁ་ཅིག་སངས་རྒྱས་ཀྱི་མཚན་དཔེ་གང་རུང་ཡིན་ན། མིན་ཤེས་ཀྱི་གཟུང་བྱ་ཡིན་པས་
ཁྱབ་སྟེ། མཚན་རྣམས་རང་རྒྱུད་ལྡན་གྱི་གང་ཟག་སྐྱེས་བུ་ཆེན་པོར་མཚོན་བྱེད་དང། དཔེ་བྱད་རྣམས་རང་རྒྱུད་ལྡན་གྱི་གང་ཟག་ལ་ནང་ན་ཡོད་ཏན་ཁྱད་པར་ཅན་ཡོད་པ་དག་གཞན་ལ་གོ་བར་བྱེད་པའི་ཕྱིར་ཟེར་ན་མ་ཁྱབ་སྟེ། མཚན་དཔེ་དེ་རྣམས་ལ་གཟུགས་
ཀྱི་སྐྱེ་མཆེད་ཀྱིས་བསྡུས་པ་དང། སྒྲ་དང། དྲི་དང། རིག་བྱའི་སྐྱེ་མཆེད་ཀྱིས་བསྡུས་པ་ཡང་ཡོད་པའི་ཕྱིར། དང་པོ་སླ། གཉིས་པ་གྲུབ་ཏེ། གསུང་ཚངས་དབྱངས་ཀྱི་མཚན་བཟང་དེ་དེ་ཡིན་པའི་ཕྱིར། རྟགས་སླ། གསུམ་པ་གྲུབ་ཏེ། དབུ་སྐྲ་དྲི་ཞིམ་པོ་སྐྱེས་བུའི་ཡིད་
འཕྲོགས་པར་བྱེད་པའི་མཚན་བཟང་ཡོད་པའི་ཕྱིར། བཞི་པ་གྲུབ་སྟེ། དབུ་སྐྲ་འཇམ་པའི་མཚན་བཟང་ཡོད་པའི་ཕྱིར། དེས་ན་གོང་དུ་ཀུན་བཏུས་ཀྱི་ལུང་དྲངས་པ་ལྟར་ཤེས་པ་ཡོད་པར་བཞེད་ན། འདི་ལ་རོ་མི་ཞིམ་པ་རོ་མཆོག་སྣང། །ཞེས་པའི་མཚན་བཟང་དེ་

[041A]༄༅། །ཤེས་པ་ཡིན་པར་བཞེད་དམ་སྙམ་མོ། །འདི་ལ་ཁ་ཅིག་སངས་རྒྱས་ཀྱི་ལྗགས་ཤེས་ལ་རོ་མི་ཞིམ་པ་ཞིམ་པར་སྣང་ཞེ་ན། རེ་ཞིག་རོ་མི་ཞིམ་པ་རོ་ཞིམ་པར་སྣང་བ་ཆོས་ཅན། ཁྱོད་སྣང་བ་ལྟར་གྲུབ་པར་ཐལ། ཁྱོད་སངས་རྒྱས་འཕགས་
པའི་ལྗགས་ཤེས་ལ་སྣང་བ་ལྟར་གྲུབ་པའི་ཕྱིར་ཏེ། ཁྱོད་དེ་ལ་སྣང་བ་གང་ཞིག་དེ་ལ་སྣང་བ་དེ་ལ་སྣང་བ་ལྟར་གྲུབ་པའི་ཕྱིར། མ་གྲུབ་ན། སངས་རྒྱས་འཕགས་པའི་ལྗགས་ཤེས་ཆོས་ཅན། ཁྱོད་ལ་སྣང་བ་ཁྱོད་ལ་སྣང་བ་ལྟར་གྲུབ་པར་ཐལ། མ་འཁྲུལ་པའི་ཤེས་
པ་ཡིན་པའི་ཕྱིར། རྩ་བར་འདོད་ན། རོ་མི་ཞིམ་པ་རོ་ཞིམ་པ་ཡིན་པར་ཐལ་ལོ། །དེས་ན་ལུང་དེའི་དོན་ནི། གང་ཟག་ཕལ་པའི་ལྗགས་ཤེས་ལ་རོ་མི་ཞིམ་པར་སྣང་བའི་རོ་དེ་སངས་རྒྱས་འཕགས་པའི་ལྗགས་ཤེས་ཀྱི་སྟེང་དུ་བཞག་པ་ན་དེའི་ཐུགས་རྗེའི་དབང་གིས་
གནས་གྱུར་ནས་རོ་ཞིམ་པའི་མཆོག་ཏུ་གྱུར་པ་ཡིན་ཏེ། དཔེར་ན། སྟོན་པ་སངས་རྒྱས་ཀྱིས་རྟ་ཆས་ཀྱི་ནས་རུལ་བ་བཞེས་པའི་ཚེ་ཀུན་དགའ་བོས་སེམས་ཁྲལ་བྱས་པ་ལ་སངས་རྒྱས་ཀྱི་ཚེམས་ཀྱི་བར་ནས། ནས་རུལ་བ་བཏོན་ནས་ཀུན་དགའ་བོ་ལ་བྱིན་པས་དེས་
ཟོས་པ་དང་སྔར་མ་མྱོང་བའི་རོ་ཞིམ་པ་གཅིག་མྱོང་བ་བཞིན་ནོ། །འདི་ལ་བརྟེན་ནས་དཔྱད་པར་བྱ་བ་མང་དུ་སྣང་ཡང་མང་དུ་དོགས་པས་རེ་ཞིག་བཞག་གོ་དེས་ན་མཚན་དཔེ་དེ་རྣམས་ཕལ་ཆེ་བ་གཟུགས་ཀྱི་ཕུང་པོས་བསྡུས་པ་ཡིན་ཞིང། རོ་མཆོག་སྣང་
བའི་མཚན་ནི་ལྡན་མིན་འདུ་བྱེད་དུ་འདོད་དགོས་སམ་དཔྱད་པར་བྱའོ། །ཁོ་ན་རེ། ལོངས་སྐུའི་མཚན་དཔེ་རྣམས་རྣམ་སྨིན་གྱི་འབྲས་བུ་ཡིན་པར་ཐལ། དེ་རྣམས་རྣམ་སྨིན་གྱི་འབྲས་བུ་དངོས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ལུང་མ་
བསྟན་ཡིན་པར་ཐལ། འདོད་པའི་ཕྱིར། ཁྱབ་སྟེ། རྣམ་སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། ཟག་བཅས་ཀྱི་རྣམ་སྨིན་གྱི་འབྲས་བུ་ཡིན་ན་ལུང་མ་བསྟན་ཡིན་དགོས་པ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན། ཡེ་ཤེས་

[041B] དེར་ཐལ། དེའི་ཕྱིར། རྟགས་གྲུབ་སྟེ། དེ་ལ་དེའི་འབྲས་བུ་ཡིན་པས་ཆོས་ཀྱི་སྐུ་མཛད་པ་དང་བཅས་པ་ནི་ཐམས་ཅད་མཁྱེན་པ་ཉིད་གསུམ་གྱི་རྣམ་པར་སྨིན་པ་ཡིན་ནོ། །ཞེས་གསུངས་པའི་ཕྱིར། གཞན་ཡང། སངས་རྒྱས་ཀྱི་གསུང་དབྱངས་
ཡན་ལག་དྲུག་ཅུ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རྒྱུད་བླར། བྲལ་དང་རྣམ་པར་སྨིན་པའི་འབྲས་བུ་ནི། ཡོན་ཏན་དབྱེ་བས་དྲུག་ཅུ་བཞི་འདི་དག་ཅེས་གསུངས་པའི་ཕྱིར། ཁོ་ན་རེ། སྦྱོར་བ་བཞི་པོ་རྣམ་སྨིན་གྱི་རྒྱུ་ཡིན་པར་ཐལ། ཡེ་
ཤེས་ཆོས་སྐུ་རྣམ་སྨིན་གྱི་འབྲས་བུ་ཡིན་པའི་ཕྱིར། འདོད་མི་ནུས་ཏེ། རྣམ་སྨིན་གྱི་རྒྱུ་ལ་མི་དགེ་བ་དང་དགེ་བ་ཟག་བཅས་གཉིས་སུ་གྲངས་ངེས་པའི་ཕྱིར་ཏེ། མཛོད་ལས། རྣམ་སྨིན་རྒྱུ་ནི་མི་དགེ་དང། །དགེ་བ་ཟག་བཅས་རྣམས་ཁོ་ན་ཞེས་གསུངས་པའི་ཕྱིར་ཟེར་ན་མ་
ཁྱབ་སྟེ། འཁོར་བས་བསྡུས་པའི་རྣམ་སྨིན་གྱི་རྒྱུ་ལ་དེ་གཉིས་སུ་གྲངས་ངེས་པ་ལུང་དེའི་དོན་ཡིན་པའི་ཕྱིར།    ༈    །ཞེས་སོགས་ཀྱི་སྐབས་སུ། གཞུང་འདིས་སྤྲུལ་སྐུ་འཆད་ན་འཆད་ཚུལ་དེ་གང་ཞེ་ན། འདི་ལ་ཡང་མདོ་ལས་
གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། མདོ་ལས། རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་སློབ་པ་ནི། ཆོས་དེ་དག་ཐམས་ཅད་རྟོགས་པར་བྱས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཏུ་མངོན་པར་རྫོགས་པར་སངས་རྒྱས་ནས་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་པ་མཐའ་མེད་པར་དུས་ཐམས་ཅད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་སྤྲུལ་པ་སྣ་ཚོགས་ཀྱི་སྤྲིན་གྱིས་སེམས་ཅན་ཐམས་
ཅད་ཀྱི་དོན་མཛད་དེ། རབ་འབྱོར་དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་གོང་དུ་གསུངས་པའི་ཟག་མེད་ཀྱི་ཆོས་དེ་རྣམས་ཐོབ་པར་བྱས་ནས་སངས་རྒྱས་ཏེ་སྤྲུལ་པ་བྱེད་པར་གསུངས་སོ། །

[042A]༄༅། །གཉིས་པ་ལ། རྩ་བས་བསྟན་ཚུལ་དང། འགྲེལ་པས་འཆད་ཚུལ་གཉིས་ལས། དང་པོ་ནི། མདོ་དེའི་དོན་བཤད་པའི་སྒོ་ནས་སྐུ་བཞི་པ་སྤྲུལ་སྐུ་དེ་འཆད་པར་བྱེད་པ་ལ། གང་གིས་སྲིད་པ་ཇི་སྲིད་བར། །ཞེས་སོགས་ཤོ་ལོ་ཀ་གཅིག་
གསུངས༑ གཉིས་པ་ནི། ལུས་རྣམ་གཞག་ཏུ། ངོ་བོ་ཉིད་ལོངས་རྫོགས་བཅས་དང། །དེ་བཞིན་གཞན་པ་སྤྲུལ་པ་ནི། །ཞེས་འཆད་ན། ལོངས་སྐུའི་རྗེས་སུ་སྤྲུལ་སྐུ་འཆད་པའི་རྒྱུ་མཚན་དེ་གང་ཞེ་ན། དེའི་རྒྱུ་མཚན་ཡོད་དེ། ལོངས་སྐུས་གདུལ་བྱའི་མིག་ཤེས་ལ་རང་
འབྲས་སྤྲུལ་སྐུའི་སྣང་བ་སྐྱེད་པར་བྱེད་པའི་རྒྱུ་མཚན་གྱིས་དེ་ལྟར་དུ་བཤད་པའི་ཕྱིར། ཡང་ན་སྐབས་བརྒྱད་པ་འདིར་སྐུ་བཞིའི་རིམ་པ་འདི་ལྟར་འཆད་པའི་རྒྱུ་མཚན་ཡོད་དེ། ངོ་བོ་ཉིད་སྐུ་དེ་རྟེན་དང་སྐུ་ལྷག་མ་གསུམ་པོ་བརྟེན་པ་ཡིན་པས་ངོ་བོ་ཉིད་
སྐུ་དང་པོར་བསྟན། སྐུ་གསུམ་གྱི་ནང་ནས་ཡེ་ཤེས་ཆོས་སྐུས་རང་འབྲས་ལོངས་སྐུའི་བདག་རྐྱེན་དང། ལོངས་སྐུས་ཀྱང་རང་འབྲས་སྤྲུལ་སྐུའི་བདག་རྐྱེན་བྱེད་པས་ན་དེ་ལྟར་བཤད་པའི་ཕྱིར་དང། དེ་གསུམ་དམན་མཆོག་གི་རིམ་པའི་དབང་དུ་བྱས་ནས་ཀྱང་དེ་
ལྟར་འཆད་རིགས་ཏེ། ཡེ་ཤེས་ཆོས་སྐུ་དེ་སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན། ལོངས་སྤྱོད་རྫོགས་སྐུ་དེ་སར་གནས་ཀྱི་བྱང་སེམས་ཡན་ཆད་ཁོ་ནའི་མངོན་སུམ་གྱི་སྤྱོད་ཡུལ་ཡིན། མཆོག་གི་སྤྲུལ་སྐུ་དེ་སོ་སྐྱེ་ལས་དག་ཡན་ཆད་ཀྱི་མངོན་སུམ་གྱི་
སྤྱོད་ཡུལ་ཡིན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་སྐུ་གསུམ་བསྟན་ནས། བཞི་པ་སྤྲུལ་པའི་སྐུ་བྱིས་པའི་སྐྱེ་བོ་ཐམས་ཅད་དང་ཐུན་མོང་བ། ཞེས་གསུངས། ཚིག་དོན་གྱི་སྒོ་ནས་འཆད་པ་ལ། ཤཱཀྱ་ཐུབ་པ་ལ་སོགས་པའི་གཟུགས་སྐུ་གང་གིས་འཁོར་བ་ཇི་སྲིད་པར་
འཇིག་རྟེན་གྱི་ཁམས་ཐམས་ཅད་དུ་སེམས་ཅན་རྣམས་ཀྱི་འདོད་པའི་དོན་མཉམ་པ་ཉིད་དུ་མཛད་པའི་སྐུ་དེ་ནི་རྒྱུན་ཆགས་པ་ཉིད་ཀྱིས་སངས་རྒྱས་བཅོམ་ལྡན་འདས་ཀྱི་སྤྲུལ་པའི་སྐུ་རྒྱུན་མི་འཆད་པ་ཡིན་ནོ། །ཞེས་གསུངས། འདིའི་སྐབས་སུ་ཁ་ཅིག་ངེས་

[042B] དེ་ལ་ཁ་ཅིག་གཟུགས་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ངེས་པ་ལྔ་དང་མི་ལྡན་པ་གང་ཞིག་གཟུགས་སྐུ་མཐར་ཐུག་ཡིན་པའི་ཕྱིར། དང་པོ་མ་གྲུབ་ན་
དེ་ཆོས་ཅན། ལོངས་སྐུ་ཡིན་པར་ཐལ། ངེས་པ་ལྔ་དང་ལྡན་པའི་གཟུགས་སྐུ་མཐར་ཐུག་ཡིན་པའི་ཕྱིར་ཏེ། ངེས་པ་ལྔ་དང་ལྡན་པ་གང་ཞིག་གཟུགས་སྐུ་མཐར་ཐུག་ཡིན་པའི་ཕྱིར། དང་པོ་དངོས། འདོད་ན། དེ་ཆོས་ཅན། ཁྱོད་ལོངས་སྐུ་མ་ཡིན་པར་ཐལ་
མཆོག་གི་སྤྲུལ་སྐུ་ཁྱོད་ཡིན་པའི་ཕྱིར། ཞེས་ཟེར་རོ། །ཡང་ཁ་ཅིག་ངེས་པ་ལྔ་དང་མི་ལྡན་པའི་གཟུགས་སྐུ་མཐར་ཐུག་ཆོས་ཅན། ཁྱོད་ཡིན་ན་སྤྲུལ་སྐུ་ཡིན་དགོས་པར་ཐལ། ཁྱོད་སྤྲུལ་སྐུའི་མཚན་ཉིད་ཡིན་པའི་ཕྱིར། རྟགས་ཁས། འདོད་
ན༑ ངེས་པ་ལྔ་དང་མི་ལྡན་པའི་གཟུགས་སྐུ་ཆོས་ཅན། མཐར་ཐུག་ཡིན་པར་ཐལ། མཐར་ཐུག་གི་ཡོན་ཏན་ཡིན་པའི་ཕྱིར་ཏེ། སངས་རྒྱས་ཡིན་པའི་ཕྱིར། འདོད་ན། སྤྲུལ་སྐུ་ཡིན་པར་ཐལ། འདོད་པའི་ཕྱིར། འཁོར་གསུམ་ཁས། ཞེས་ཟེར་ན། མི་འཐད་དེ་
སངས་རྒྱས་དཀོན་མཆོག་ཡིན་ན་མཐར་ཐུག་གི་སྐྱབས་ཡིན་དགོས་པར་ཐལ། དེ་ཡིན་ན་སྐྱབས་གནས་མཐར་ཐུག་ཡིན་དགོས་པའི་ཕྱིར། འདོད་ན། མཐར་ཐུག་གི་སྐྱབས་ཡིན་པར་ཐལ། སངས་རྒྱས་དཀོན་མཆོག་ཡིན་པའི་ཕྱིར། ཁྱབ་པ་ཁས། དེར་ཐལ་
སངས་རྒྱས་སངས་རྒྱས་དཀོན་མཆོག་ཡིན་པའི་ཕྱིར། མ་ཁྱབ་ན། སངས་རྒྱས་ཆོས་ཅན། དཀོན་མཆོག་ཡིན་པར་ཐལ། སངས་རྒྱས་དཀོན་མཆོག་ཡིན་པའི་ཕྱིར། རྟགས་ཁས། ཆོས་ཅན་སོང། ཁ་ཅིག་ལོངས་སྤྲུལ་གང་རུང་གང་ཞིག་ངེས་པ་ལྔ་དང་མི་ལྡན་པའི་
གཟུགས་སྐུ་དེ་སྤྲུལ་སྐུའི་མཚན་ཉིད་ཟེར་བ་དང། གནས་འོག་མིན་སྟུག་པོ་བཀོད་པ་ཁོ་ནར་བཞུགས་པའི་སྤྲུལ་སྐུ་ཡོད་ཟེར་བ་ནང་འགལ་ཏེ། དེ་ཆོས་ཅན། མཚན་ཉིད་དེར་ཐལ། སྤྲུལ་སྐུ་ཡིན་པའི་ཕྱིར། དེ་དེར་ཐལ། དེ་ཡོད་པའི་ཕྱིར། འདོད་མི་ནུས་ཏེ། ངེས་པ་ལྔ་

[043A]༄༅། །ལྡན་གྱི་གཟུགས་སྐུ་ཡིན་པའི་ཕྱིར། ངེས་པ་ལྔ་དང་ལྡན་པ་གང་ཞིག་གཟུགས་སྐུ་ཡིན་པའི་ཕྱིར། དང་པོ་གྲུབ་སྟེ། དེ་འཁོར་ངེས་པ་བྱང་འཕགས་ཤ་སྟག་གིས་བསྐོར་བ་གང་ཞིག་དེ་གནས་ ཆོས་ངེས་པ་
ཐེག་ཆེན་གྱི་ཆོས་འབའ་ཞིག་གསུངས། དུས་ངེས་པ་འཁོར་བ་མ་སྟོང་གི་བར་དུ་བཞུགས། སྐུ་མཚན་དཔེ་གསལ་རྫོགས་ཀྱིས་སྤྲས་པ་ཡིན་པའི་ཕྱིར། དང་པོ་གྲུབ་སྟེ། དེའི་འཁོར་དུ་གྱུར་པའི་སོ་སྐྱེ་མེད་པའི་ཕྱིར། མ་གྲུབ་ན། འོག་མིན་གྱི་རྟེན་ཅན་གྱི་སོ་སྐྱེ་
ཡོད་པར་ཐལ། མ་གྲུབ་པ་གང་ཞིག་དེ་གནས་འོག་མིན་ཁོ་ནར་བཞུགས་པའི་གཟུགས་སྐུ་ཡིན་པའི་ཕྱིར། རྟགས་ཁས། གཉིས་པ་དངོས། གསུམ་པ་གྲུབ་སྟེ། དེ་ལ་ཆོས་དངོས་སུ་ཉན་པའི་གདུལ་བྱ་ཐེག་དམན་གྱི་རིགས་ཅན་མེད་པའི་ཕྱིར། རྟགས་གྲུབ་ཟིན་
གཞན་ཡང། དེ་འདྲའི་སྤྲུལ་སྐུ་དེའི་སྐུ་དངོས་ཀྱི་གདུལ་བྱ་དེ་ལོངས་སྐུའི་སྐུ་དངོས་ཀྱི་གདུལ་བྱ་ཡིན་པར་ཐལ། དེ་འདྲའི་སྤྲུལ་སྐུ་བཞུགས་པའི་གནས་དེ་ལོངས་སྐུ་བཞུགས་པའི་གནས་ཡིན་པའི་ཕྱིར། འདོད་ན། དེ་དང་ལོངས་སྐུ་གཉིས་ལ་ཁྱད་པར་མེད་པར་
ཐལ༑ འདོད་པའི་ཕྱིར། ཁོ་ན་རེ། གནས་འོག་མིན་ཁོ་ནར་བཞུགས་པའི་སྤྲུལ་སྐུ་ཡོད་པར་ཐལ། ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་སྤྲུལ་སྐུ་ཡོད་པའི་ཕྱིར། ཟེར་ན་མ་ཁྱབ། ཁོ་ན་རེ། དེ་འདྲའི་སྤྲུལ་སྐུ་དེ་གནས་འོག་
མིན་ཁོ་ནར་བཞུགས་པར་ཐལ། དེ་གནས་འོག་མིན་དུ་བཞུགས་པའི་ཕྱིར་ཏེ། དེ་འོག་མིན་དུ་སངས་རྒྱས་པའི་ཕྱིར་ཏེ། དེ་འོག་མིན་གྱི་རྟེན་ལ་སངས་རྒྱས་པའི་ཕྱིར་ཟེར་ན་མ་ཁྱབ། ཁ་ཅིག་ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་
པ་གྲུབ་པའི་སྤྲུལ་སྐུ་མེད་དེ། བྱང་སེམས་རྒྱུན་མཐའ་པས་དང་པོར་ལོངས་སྐུ་མངོན་དུ་བྱས་ནས། དེ་རྗེས་སྤྲུལ་སྐུ་མངོན་དུ་བྱེད་པ་ཡིན་པའི་ཕྱིར་ཟེར་ན། རྣམ་བཤད་ལས། སངས་རྒྱས་ཀྱི་སྤྲུལ་པའི་བྱེ་བྲག་འགའ་ཞིག་ལོངས་སྤྱོད་རྫོགས་པའི་སྐུ་དང་དངོས་

[043B] །ཞེས་གསུངས་པ་མི་འཐད་པར་ཐལ། དམ་བཅའ་དེའི་ཕྱིར། བྱས་པ་ལ་ཁོ་ན་རེ། ལོངས་སྤྱོད་རྫོགས་པའི་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་
འབྲེལ་པ་གྲུབ་པའི་ཚུལ་གྱིས་ཐོབ་པའི་སྤྲུལ་སྐུ་ཡོད་ཀྱང། དེ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་སྤྲུལ་སྐུ་མེད་པའི་ཕྱིར། ཞེས་ཟེར་ན། ལུང་དེའི་སྔ་ལོགས་དེ་མ་ཐག་ལོངས་སྐུས་བདག་རྐྱེན་བྱས་ནས་མཛད་པ་བཅུ་གཉིས་
ཀྱི་སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་པའི་སྐུ་དེའི་ཚེ་ཚོགས་པ་གཅིག་ཏུ་མེད་ཀྱང་སངས་རྒྱས་ཀྱི་སྤྲུལ་པའི་བྱེ་བྲག་འགའ་ཞིག་ཞེས་པའི་ཀྱང་སྒྲ་སྨོས་པ་ལ་དགོས་ནུས་གང་ཡང་མེད་པར་ཐལ། བྱང་སེམས་རྒྱུན་མཐའ་བས་ལོངས་སྐུ་མངོན་དུ་
བྱས་མ་ཐག་པའི་ཚེ་དེ་དང་རྒྱུད་གཅིག་ཏུ་གྱུར་པའི་སྤྲུལ་སྐུ་མེད་པའི་ཕྱིར། རྟགས་ཁས། ཁ་ཅིག་སྤྲུལ་སྐུ་དེ་ལོངས་སྐུའི་གཟུགས་བརྙན་ཡིན་གྱི་སངས་རྒྱས་མ་ཡིན་ཟེར་ན། དེ་བཞིན་གཤེགས་པ་ལ་ངན་སེམས་ཀྱིས་ཁྲག་བྱུང་བའི་མཚམས་མེད་ཀྱི་ལས་
བསགས་པ་གཅིག་མེད་པར་ཐལ། གཟུགས་སྐུ་སངས་རྒྱས་མ་ཡིན་པའི་ཕྱིར་ཏེ། དམ་བཅའ་དེའི་ཕྱིར། གཞན་ཡང། གདུལ་བྱ་ལ་ཆོས་འཁོར་བསྐོར་བའི་སངས་རྒྱས་མེད་པར་ཐལ། གཟུགས་སྐུ་སངས་རྒྱས་མ་ཡིན་པའི་ཕྱིར་ཏེ། དམ་བཅའ་དེའི་ཕྱིར་
གཞན་ཡང། བྱང་འཕགས་ལ་དངོས་སུ་སྣང་བའི་སངས་རྒྱས་མེད་པར་ཐལ། དམ་བཅའ་དེའི་ཕྱིར། དར་ཊཱིཀ་གི་རྗེས་འབྲང་ཁ་ཅིག་མཆོག་གི་སྤྲུལ་སྐུ་དེ་ལོངས་སྐུའི་གཟུགས་བརྙན་ཡིན་ཟེར་ན། མཆོག་གི་སྤྲུལ་སྐུ་ཆོས་ཅན། གཟུགས་བརྙན་ཡིན་
ལོ་རས་སུའི་གཟུགས་བརྙན་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་པས་རྟོགས་ནུས་པར་ཐལ། ཁྱོད་མངོན་སུམ་དུ་མཐོང་བའི་སོ་སྐྱེ་ཡོད་པ་གང་ཞིག་ཁྱོད་གཟུགས་

[044A]༄༅། །བརྙན་ཡིན་པའི་ཕྱིར། ཁྱབ་སྟེ། གཟུགས་བརྙན་དེ་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་དུ་མ་གྲུབ་པར་འཇིག་རྟེན་རང་ག་པས་རྟོགས་ནུས་པའི་ཕྱིར། འདོད་ན། གཟུགས་དེ་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་མ་
གྲུབ་པར་འཇིག་རྟེན་རང་ག་པས་རྟོགས་ནུས་པར་ཐལ་ལོ། །སངས་རྒྱས་ཀྱི་སྤྲུལ་པ་སངས་རྒྱས་ཀྱི་སྤྲུལ་སྐུ་མ་ཡིན་པ་སོགས་སྔར་བཤད་ཟིན་ཏོ། རང་ལུགས་ལ་སངས་རྒྱས་ཀྱི་སྤྲུལ་སྐུའི་མཚན་ཉིད། དབྱེ་བ། རྒྱལ་བའི་སྤྲུལ་སྐུ་རྣམས་ཀྱི་མཛད་
པའི་གཙོ་བོ་བཤད་པ། དེས་གདུལ་བྱ་སྨིན་གྲོལ་ལ་འགོད་ཚུལ་བཤད་པའོ། །དང་པོ་ནི། ངེས་པ་ལྔ་དང་མི་ལྡན་པས་རབ་ཏུ་ཕྱེ་བའི་མཐར་ཐུག་པའི་གཟུགས་སྐུ་དེ། སྤྲུལ་སྐུའི་མཚན་ཉིད། གཉིས་པ་ནི། དེ་ལ་དབྱེ་ན། བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ། བྱང་ཆུབ་
ཆེན་པོའི་སྤྲུལ་སྐུ་སྟེ་གསུམ་དུ་ཕལ་ཆེ་བས་བཞེད་ལ། ཀུན་མཁྱེན་བུ་སྟོན་སོགས་དང་བདག་གི་བླ་མ་རིན་པོ་ཆེས་ནི། དེའི་སྟེང་དུ་མྱ་ངན་ལས་འདས་པ་སོགས་མཛད་པ་བཅུ་གཉིས་ཀྱི་སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་སྐུ་སྟེ་བཞིར་
མཛད༑ དང་པོ་ནི། དྲི་ཟའི་རྒྱལ་པོ་རབ་དགའ་འདུལ་བའི་ཕྱིར་དུ་དྲི་ཟའི་པི་ཝང་ལེན་པའི་གཟུགས་སུ་སྤྲུལ་པའི་དེ་བཞིན་གཤེགས་པ་ལྟ་བུ། གཉིས་པ་ནི། དེ་བཞིན་གཤེགས་པ་རི་དྭགས་རུ་རུར་སྤྲུལ་པའི་དེ་བཞིན་གཤེགས་པ་ལྟ་བུ། གསུམ་པ་ནི། རྒྱལ་
བ་འོད་དཔག་མེད་དང། རྒྱལ་བ་མི་འཁྲུགས་པ་ལྟ་བུ། བཞི་པ་ནི། སྟོན་པ་ཤཱ་ཀྱ་ཐུབ་པ་ལྟ་བུའོ། །དེ་ལྟར་ཡང། མདོ་སྡེའི་རྒྱན་ལས། བཟོ་དང་སྐྱེ་བ་བྱང་ཆུབ་ཆེ། །མྱ་ངན་འདས་པ་རྟག་སྟོན་པ། །སངས་རྒྱས་སྤྲུལ་པའི་སྐུ་འདི་ནི། །རྣམ་པར་གྲོལ་བའི་
ཐབས་ཆེན་པོ། །ཞེས་དང། དེའི་འགྲེལ་པར། སྤྲུལ་པའི་སྐུ་དེ་ནི་རྟག་ཏུ་འདུལ་བའི་དོན་དུ་པི་ཝང་ལེན་པ་ལ་སོགས་པ། བཟོ་དང་སྐྱེ་བ་དང། མངོན་པར་རྫོགས་པར་བྱང་ཆུབ་པ་དང། མྱ་ངན་ལས་འདས་པ་སྟོན་པ་དག་གིས་རྣམ་པར་གྲོལ་བའི་ཐབས་

[044B] གཞན་གྱི་དོན་ཕུན་སུམ་ཚོགས་པའི་མཚན་ཉིད་དུ་རིག་པར་བྱའོ། །ཞེས་གསུངས་པའི་ཕྱིར་སེམས་ཅན་རྣམས་ཀྱི་གང་དང་གང་འདོད་པའི་
དངོས་པོ་སྣ་ཚོགས་པར་སྤྲུལ་པ་རྣམས་ཀྱང་སངས་རྒྱས་ཀྱི་སྤྲུལ་སྐུ་ཡིན་པའི་ཕྱིར་ཏེ། མདོ་སྡེའི་རྒྱན་ལས། སངས་རྒྱས་སྤྲུལ་པ་དཔག་མེད་པ། །ཞེས་སོགས་གསུངས་པའི་ཕྱིར། གསུམ་པ་ནི། མཆོག་གི་སྤྲུལ་སྐུའི་མཛད་པའི་གཙོ་བོ་རྣམས་བསྡུ་ན་བཅུ་
གཉིས་སུ་འདུ་ལ། འདི་ལ་ཡང་མདོ་བསྟན་བཅོས་རྣམས་སུ་འདྲེན་ཚུལ་དུ་མ་ཞིག་བྱུང་སྟེ། མདོ་ཁ་ཅིག་ཏུ་དམ་པའི་ཆོས་ནུབ་པ་ཡང་མཛད་པ་བཅུ་གཉིས་ཀྱི་ཡ་གྱལ་གཅིག་ཏུ་བགྲངས་ལ། དེའི་དོན་ནི་གདུལ་བྱའི་དོན་དུ་མི་འགྱུར་བར་གཟིགས་ནས་
དམ་བའི་ཆོས་བསྡུས་པ་ལ་དམ་པའི་ཆོས་ནུབ་པའི་མཛད་པ་ཞེས་བྱའོ། །རིན་ཆེན་ཕྲེང་བར། བདག་ཅག་གི་སྟོན་པ་ཡུམ་འདུལ་བའི་ཕྱིར་དུ་སུམ་ཅུ་རྩ་གསུམ་དུ་བྱོན་ནས་སླར་འཛམ་བུའི་གླིང་དུ་འབྱོན་པ་ན་ལྷ་རྣམས་ཀྱིས་རི་རབ་ལ་བཻ་ཌཱུརྱའི་
ཐེམ་སྐས་བཙུགས་པ་སོགས་ལྷ་བབས་ཀྱི་མཛད་པ་ཡང་མཛད་པ་བཅུ་གཉིས་ཀྱི་ཡ་གྱལ་གཅིག་ཏུ་འདྲེན་ཏེ། དེ་ཉིད་ལས། སྙིང་པོའི་དབང་དུ་གྱུར་བ་རྣམས། །གཤེགས་དང་བལྟམས་དང་རོལ་པ་དང། །ངེས་འབྱུང་དཀའ་བ་སྤྱོད་པ་དང། །བདུད་སྡེ་
བཅོམ་དང་བྱང་ཆུབ་དང། །དེ་བཞིན་ལྷ་ལས་བབས་པ་དང། །ཆོས་ཀྱི་འཁོར་ལོ་མྱ་ངན་ལས། །འདས་པ་སྟོན་པའི་མཛད་པ་ཡིན། །ཞེས་གསུངས་པའི་ཕྱིར། རྒྱུད་བླར། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་ནས་ནི། །ཆོས་ཀྱི་སྐུ་
ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང། །དགའ་ལྡན་གནས་ནས་འཕོ་བ་དང། །ལྷུམས་སུ་ཞུགས་དང་བལྟམས་པ་དང། །བཟོ་བའི་གནས་ལ་མཁས་པ་དང། །བཙུན་མོའི་འཁོར་དགྱེས་རོལ་པ་དང། །

[045A]༄༅། །ངེས་འབྱུང་དཀའ་བ་སྤྱོད་བ་དང། །བྱང་ཆུབ་སྙིང་པོར་གཤེགས་པ་དང། །བདུད་སྡེ་བཅོམ་དང་རྫོགས་པར་ནི། །བྱང་ཆུབ་ཆོས་ཀྱི་འཁོར་ལོ་དང། །མྱ་ངན་འདས་པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་ཇི་
སྲིད་གནས་པར་སྟོན། །ཞེས་གསུངས་ལ། འདིའི་དོན་དར་ཊཱིཀ་ཏུ། སྟོན་པ་དགའ་ལྡན་ནས་འཕོ་བའི་མཛད་པ་དེ་མཛད་པ་བཅུ་གཉིས་ཀྱི་དང་པོར་འདྲེན་པའི་ཚུལ་གཅིག་དང། སྟོན་པ་དམ་པ་ཏོག་དཀར་དུ་སྐྱེ་བ་བཞེས་པའི་སྐྱེ་བ་མངོན་པར་སྐྱེ་བའི་
མཛད་པ་དེ་མཛད་པ་དང་པོར་འདྲེན་པའི་ཚུལ་གཅིག་དང་གཉིས་སུ་གསུངས་པས། རང་ལུགས་ཕྱི་མ་ལྟར་འདྲེན་པ་ཡིན་ཏེ། བདག་ཅག་གི་སྟོན་པ་འདི་སྔོན་བྲམ་ཟེའི་ཁྱེའུ་བླ་མར་གྱུར་པ་དེ་ཚེ་འཕོས་ནས་དགའ་ལྡན་དུ་དམ་པ་ཏོག་དཀར་དུ་སྐྱེ་བ་
བཞེས་པ་ནི་མཛད་པ་དང་པོ་སྐྱེ་བ་མངོན་པར་སྐྱེ་བའི་མཛད་པ་དང། དགའ་ལྡན་ནས་གླང་པོ་ཆེ་ཐལ་དཀར་གྱི་གཟུགས་ཀྱིས་འཛམ་བུའི་གླིང་དུ་བྱོན་པ་ནི་མཛད་པ་གཉིས་པ་དགའ་ལྡན་ནས་འཕོ་བའི་མཛད་པ་དང། འཛམ་བུའི་གླིང་དུ་ཡུམ་གསོ་སྦྱོང་ལ་
གནས་པའི་ཚེ་གློ་གཡས་པ་ནས་ཞུགས་ཏེ་མངལ་དུ་ཟླ་བ་བཅུ་རྫོགས་པར་བཞུགས་པའི་ཚུལ་བསྟན་པ་ནི་མཛད་པ་གསུམ་པ་ལྷུམ་སུ་ཞུགས་པའི་མཛད་པ་དང། དེ་ནས་བཀྲ་ཤིས་ལུམྦིའི་ཚུལ་དུ་ཡུམ་གྱི་གློ་གཡས་པ་ནས་བལྟམས་ཏེ་ལྷ་ཚངས་པ་དང་བརྒྱ་
བྱིན་གྱིས་ཀ་ཤི་ཀའི་རས་ཀྱི་སྟེང་དུ་བླངས་ནས་སྐུ་ཁྲུས་གསོལ་བ་སོགས་མཛད་པ་བཞི་པ་བལྟམས་པའི་མཛད་པ་དང། དེ་ནས་སྒྱུ་རྩལ་སོགས་བཟོ་པའི་རིག་བྱེད་ཀྱི་གནས་མཐའ་དག་ལ་མཁས་པར་བྱས་པ་ནི་མཛད་པ་ལྔ་པ་བཟོ་པའི་གནས་ལ་མཁས་པའི་
མཛད་པ་དང། དེ་ནས་ས་འཚོམ་ཁབ་ཏུ་བཞེས་ཏེ་བཙུན་མོ་རྣམས་དང་རྩེ་དགས་རོལ་པའི་ཚུལ་བསྟན་པ་ནི་མཛད་པ་དྲུག་པ་བཙུན་མོའི་འཁོར་དགྱེས་རོལ་པའི་མཛད་པ་དང། དེ་ནས་མཆོད་རྟེན་རྣམ་དག་གི་དྲུང་དུ་རང་ཉིད་ཀྱིས་རབ་ཏུ་བྱུང་བར་མཛད་པ་ནི་མཛད་པ་

[045B] དེ་ནས་ཆུ་བོ་ནེ་རཉྫ་ནའི་འགྲམ་དུ་ཏིལ་འབྲུ་བཞི། རྒྱ་ འབྲེས་འབྲུ་དྲུག་རྣམས་ལ་བརྟེན་ནས་ དེ་ནས་
བྱང་ཆུབ་སྙིང་པོ་སྟེ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བའི་ཚུལ་བསྟན་པའི་ཕྱིར་དུ་མ་ག་ཏ་རྡོ་རྗེ་གདན་གྱི་བྱང་ཆུབ་ཀྱི་ཤིང་དྲུང་དུ་གཤེགས་ནས་སྲོད་ལ་དགའ་རབ་དབང་ཕྱུག་ལ་སོགས་པའི་བདུད་བཅོམ། གུང་ལ་མཉམ་
པར་བཞག་པར་མཛད་པ་ནི་མཛད་པ་དགུ་པ་བྱང་ཆུབ་སྙིང་པོར་གཤེགས་ཏེ་བདུད་སྡེ་བཅོམ་པའི་མཛད་པ་དང། འདྲེན་ཚུལ་སྔ་མ་ལྟར་ན་འདི་སོ་སོར་གཉིས་སུ་འདྲེན་ནོ། །དེ་ནས་ཐོ་རངས་ཀྱི་ཆ་ལ་མངོན་པར་རྫོགས་པར་འཚང་རྒྱ་བའི་ཚུལ་བསྟན་པ་ནི་མཛད་
པ་བཅུ་པ་རྫོགས་པར་བྱང་ཆུབ་པའི་མཛད་པ་དང། དེ་ནས་ཡུལ་ཝཱ་ར་ཎཱ་སི་སོགས་སུ་གདུལ་བྱ་ལ་ཆོས་གསུངས་པ་ནི་མཛད་པ་བཅུ་གཅིག་པ་ཆོས་འཁོར་བསྐོར་བའི་མཛད་པ་དང། དེ་ནས་གྲོང་ཁྱེར་རྩྭ་མཆོག་ཏུ་སེམས་ཅན་རྟག་འཛིན་ཅན་རྣམས་སྐྱོ་བ་བསྐྱེད་དེ་
ལམ་ལ་བརྩོན་པར་བྱ་བའི་ཕྱིར་དུ་མྱ་ངན་ལས་འདའ་ཚུལ་བསྟན་པ་ནི་མཛད་པ་བཅུ་གཉིས་པ་མྱ་ངན་ལས་འདས་པའི་མཛད་པ་ཡིན་པའི་ཕྱིར། འོ་ན་མཛད་པ་བཅུ་གཉིས་པོ་དེ་ཅིག་ཅར་དུ་མཛད་དམ་རིམ་ཅན་དུ་མཛད་ཅེ་ན། བདག་ཅག་གི་སྟོན་པས་སྤྱིར་མཛད་པ་བཅུ་
གཉིས་པོ་ཐམས་ཅད་ཅིག་ཅར་དུ་མཛད་པ་ཡིན་ཏེ། དེས་མི་མཇེད་འཇིག་རྟེན་གྱི་ཁམས་འདི་ཉིད་དུ་སྐྱེ་བ་མངོན་པར་སྐྱེ་བའི་མཛད་པ་སྟོན་པ་དང། འཇིག་རྟེན་གྱི་ཁམས་གཞན་དང་གཞན་དུ་དགའ་ལྡན་ནས་འཕོ་བའི་མཛད་པ་ནས། མྱ་ངན་ལས་འདས་པའི་
མཛད་པ་སྟོན་པའི་བར་རྣམས་དུས་མཉམ་དུ་བསྟན་པའི་ཕྱིར་ཏེ། མདོ་སྡེའི་རྒྱན་ལས། དེ་ནི་ཅིག་ཅར་ལ་ལར་སྒོ་མང་བརྒྱ་ནས་ཆོས་ཀྱི་འཁོར་ལོ་དང། །ལ་ལར་སྐྱེ་བ་མི་མངའ་ལ་ལར་སྐྱེ་བའི་སྤྱོད་པ་སྣ་ཚོགས་དང། །ལ་ལར་བྱང་ཆུབ་དང་ནི་ལ་ལར་དེ་ནི་མྱ་ངན་

[046A]༄༅། །འདས་སྟོན་ཀྱང། །དེ་ནི་གནས་དེ་ལས་ཀྱང་རྣམ་པར་གཡོ་མི་མངའ་ལ་མཛད་པ་ཐམས་ཅད་མཛད། །ཅེས་དང། དེ་བཞིན་གཤེགས་པའི་ཡོན་ཏན་དང་ཡེ་ཤེས་བསམ་གྱིས་མི་ཁྱབ་པར་ཡུལ་འཇུག་པ་བསྟན་པའི་མདོ་ལས། འཇམ་དཔལ་
དེ་བཞིན་གཤེགས་པ་འདི་སེམས་ཅན་ལ་ལ་དག་གིས་ནི་འཁོར་བ་འདི་ཉིད་རབ་ཏུ་བྱུང་བ་ལ་སོགས་པ་དང། ཁྱིམ་ནས་མངོན་པར་འབྱུང་བར་ཤེས་སོ། །ལ་ལ་དག་གིས་ནི་རབ་ཏུ་བྱུང་བ་དང། །ལ་ལ་དག་གིས་ནི་དཀའ་བ་སྤྱད་པ་ལ་གནས་པ་དང། ལ་ལ་དག་གིས་ནི་བྱང་
ཆུབ་ཀྱི་སྙིང་པོར་འགྲོ་བ་དང། ལ་ལ་དག་གིས་ནི་བྱང་ཆུབ་ཀྱི་སྙིང་པོ་ལ་འདུག་པ་དང། ལ་ལ་དག་གིས་ནི་བདུད་བཅོམ་པ་དང། ལ་ལ་དག་གིས་ནི་མངོན་པར་རྫོགས་པར་སངས་རྒྱས་པ་དང། ལ་ལ་དག་གིས་ནི་ཚངས་པ་དང་བརྒྱ་བྱིན་དང་འཇིག་རྟེན་སྐྱོང་བ་རྣམས་ཀྱིས་གསོལ་བ་
བཏབ་པ་དང། ལ་ལ་དག་གིས་ནི་ཆོས་ཀྱི་འཁོར་ལོ་རབ་ཏུ་ཤེས་སོ། །ཞེས་སོགས་དང། དགོངས་འགྲེལ་གྱི་འགྲེལ་ཆེན་ལས། འཇིག་རྟེན་གྱི་ཁམས་ཐམས་ཅད་དུ་སྤྲུལ་པའི་སྐུས་དང་པོ་དགའ་ལྡན་གྱི་གནས་ནས་བབས་པ་ནས་ཐམས་ཅད་ཡོངས་སུ་མྱ་ངན་ལས་འདས་
པ་ཆེན་པོ་སྟོན་པའི་བར་གྱི་སངས་རྒྱས་ཀྱི་མཛད་པ་བཅུ་གཉིས་ལ་སོགས་པ་ཅིག་ཅར་དུ་སྟོན། ཞེས་དང། ཕལ་ཆེན་ལས། དེ་བཞིན་གཤེགས་པས་ཕྱོགས་བཅུའི་འཇིག་རྟེན་གྱི་ཁམས་ཆོས་ཀྱི་དབྱིངས་ཀྱི་ཀླས་པ་ནམ་མཁའི་མཐས་གཏུགས་པ་རབ་འབྱམས་རྒྱ་མཚོ་
ཐམས་ཅད་དུ་འཇིག་རྟེན་གྱི་ཁམས་རེ་རེ་དང། གླིང་རེ་རེ་དང། སྐྲའི་ཁྱོན་ཙམ་རེ་རེ་ལ་ཡང་དགའ་ལྡན་གྱི་གནས་ནས་འཆི་འཕོ་པ་དང། ལྷུ་མས་སུ་འཇུག་པ་དང། ཞེས་པ་ནས། སྐྱེས་པའི་རབས་ཐམས་ཅད་དུའང་ལྷུན་གྱིས་གྲུབ་པས་རྣམ་པར་མི་རྟོག་བཞིན་དུ་ཅིག་
ཅར་ཀུན་ཏུ་སྣང་ངོ། །ཞེས་གསུངས་པའི་ཕྱིར། འོན་ཀྱང་ཞིང་འདི་ཉིད་དུ་དགའ་ལྡན་དུ་སྐྱེ་བ་མངོན་པར་སྐྱེ་བའི་མཛད་པ་ནས། གྲོང་ཁྱེར་རྩྭ་མཆོག་ཏུ་མྱ་ངན་ལས་འདས་པའི་ཚུལ་བསྟན་པའི་བར་རྣམས་རིམ་ཅན་དུ་བསྟན་པ་ཡིན་ནོ། །བཞི་པ་ནི། སངས་རྒྱས་ཀྱི་

[046B] དེས་གདུལ་བྱ་རྣམས་ལ་རང་རང་གི་སྐལ་པ་དང་འཚམ་པར་མི་རྟག་སྡུག་བསྔལ་སྟོང་བདག་མེད་སོགས་ཀྱི་སྒྲས་ཆོས་བསྟན་པའི་སྒོ་ནས་སྐྱོ་བ་བསྐྱེད་དེ། རིམ་གྱིས་ཐེག་པ་གསུམ་གྱི་མྱ་ངན་
ལས་འདས་པ་ལ་འགོད་པར་མཛད་པའི་ཕྱིར་ཏེ། རྒྱུད་བླ་མར། མི་རྟག་སྡུག་བསྔལ་སྟོང་བདག་མེད། །ཞི་བའི་སྒྲ་ཡིས་ཐབས་མཁྱེན་པས། །སྲིད་གསུམ་སེམས་ཅན་སྐྱོ་བསྐྱེད་ནས། །མྱ་ངན་འདས་ལ་རབ་འཇུག་མཛད། །ཅེས་སོགས་གསུངས་པའི་ཕྱིར།    ༈   
བཞིན་འཁོར་བ་ཇི་སྲིད་འདིའི། །ཞེས་སོགས་ཀྱི་སྐབས་སུ། །གཞུང་འདིས་སངས་རྒྱས་ཀྱི་བྱ་བ་འཕྲིན་ལས་ཀྱི་རང་བཞིན་རྒྱས་པར་འཆད་ན་འཆད་ཚུལ་གང་ཞེ་ན། འདི་ལ་མདོ་ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི་
སྐད་ཅིག་སྦྱོར་བཞིའི་སྐབས་སུ་ཆོས་ཐམས་ཅད་རྨི་ལམ་ལྟ་བུར་མཚན་ཉིད་ཀྱིས་སྟོང་པར་གསུངས་པ་ལས་འཕྲོས་ནས་གསུངས་པ་ཡིན་ཏེ། མདོ་ལས། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་ཆོས་ཐམས་ཅད་རྨི་ལམ་ལྟ་བུ་དངོས་པོ་མ་མཆིས་པའི་ངོ་བོ་ཉིད་རང་གི་མཚན་ཉིད་ཀྱིས་སྟོང་པ་རྣམས་ལ་འདི་དག་ནི་དག་པའི་ཆོས་སོ། །འདི་དག་ནི་འཇིག་རྟེན་པའི་ཆོས་སོ། །ཞེས་སོགས་དྲིས་པའི་ལན་དུ་རབ་འབྱོར་འདི་ལ་བྱིས་པ་ཐོས་པ་དང་མི་
ལྡན་པ་སོ་སོ་སྐྱེ་བོས་ནི་རྨི་ལམ་ཡང་དམིགས་ལ། རྨི་ལམ་མཐོང་བ་ཡང་དམིགས་སོ། །ཞེས་སོགས་ནས། དེ་ལ་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་དེས་ཕྱི་ནང་གི་དངོས་པོ་བཅད་ཅིང་གཏུབ་ཀྱང་བདག་ལ་སུ་ཡང་གཏུབ་བམ་བཅད་དོ་སྙམ་པའི་
སེམས་མི་འབྱུང་ངོ། །ཞེས་པའི་བར་གྱིས་མདོར་བསྟན་ནས། དེ་ཉིད་རྒྱས་པར་འཆད་པ་ལ། རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ན། ཞེས་སོགས་གསུངས། གཉིས་པ་ལ། མཚམས་སྦྱར་དང། རྩ་བ། འགྲེལ་པ་

[047A]༄༅། །གསུམ་ལས། དང་པོ་ལ། བཤད་ཟིན་གྱིས་མཚམས་སྦྱར་དང། འཆད་འགྱུར་གྱིས་མཚམས་སྦྱར་གཉིས་ལས། དང་པོ་ནི། དེ་ལྟར་ངོ་བོ་ཉིད་ཀྱི་སྐུའི་བདག་ཉིད་བསྒོམས་པའི་སྟོབས་ལས་བྱུང་བ་སངས་རྒྱས་ལ་སོགས་པའི་ཡུལ་ཉིད་དུ་ཡེ་
ཤེས་ལ་སོགས་པ་ལ་ལྟོས་ནས་རབ་ཏུ་བཏགས་པའི་སྐུ་གསུམ་བསྟན་ནས། ཞེས་འཆད། དོན་ནི། དེ་ལྟར་རབ་ཏུ་བརྟགས་པ་སྟེ་བློས་ཇི་ལྟར་མོས་པ་བཞིན་དུ་ཕྱེ་བའི་སྐུ་གསུམ་བསྟན་ཏེ། བྱང་ཆུབ་ཕྱོགས་མཐུན་ཚད་མེད་དང། །ཞེས་སོགས་གསུམ་དུ་
བཤད་པ་ལྟར་ཕྱེ་ནས་བསྟན་པའི་ཕྱིར་ཏེ། ངོ་བོ་ཉིད་ཀྱི་སྐུའི་བདག་ཉིད་དོན་དམ་བདེན་པ་བསྒོམས་པའི་སྟོབས་ཀྱིས་སངས་རྒྱས་ཀྱི་མངོན་སུམ་གྱི་ཡུལ་དུ་ཡེ་ཤེས་ལ་ལྟོས་ནས་ཡེ་ཤེས་ཆོས་སྐུ་དང། དེ་བསྒོམས་སྟོབས་ཀྱིས་བྱང་སེམས་ཀྱི་མངོན་སུམ་
གྱི་ཡུལ་དུ་མཚན་དཔེར་སྣང་བ་སྐྱེད་པའི་ནུས་པ་ལ་བལྟོས་ནས་ལོངས་སྐུ་དང། དེ་ལ་མོས་པ་ཙམ་དང་ཅུང་ཟད་བསྒོམས་པས་ཉན་ཐོས་དང་སོགས་པས་སོ་སྐྱེའི་མངོན་སུམ་གྱི་ཡུལ་དུ་སྤྲུལ་པ་སྐྱེད་བའི་ནུས་པ་ལ་ལྟོས་ནས་སྤྲུལ་སྐུར་བཏགས་ནས་བསྟན་
པའི་ཕྱིར། གཉིས་པ་ནི། ཀུན་རྫོབ་ཏུ་ཡེ་ཤེས་ཁོ་ན་ལོངས་སྤྱོད་རྫོགས་པའི་སྐུ་ལ་སོགས་པར་སྣང་བ་སྐྱེད་པའི་སྒོ་ནས་དོན་བྱ་བ་མཛད་པས་ན། གདུལ་བྱའི་སྐྱེ་བོའི་སྣང་བ་ལ་བརྟེན་པའི་ལས་དེའི་བདག་པོ་ལ་བརྟེན་ནས་བྱུང་བ་རྣམས་ནི་ཆོས་ཀྱི་སྐུའི་ཡིན་ནོ། །
ཞེས་འཆད། དོན་ནི། དེ་ལྟར་སྐུ་གསུམ་བསྟན་ཟིན་ནས་དེའི་འོག་ཏུ་སྐལ་པ་དང་ལྡན་པའི་གདུལ་བྱའི་དག་པའི་སྣང་བ་ལ་བརྟེན་པ་སྟེ་དེའི་ངོ་བོར་ཡེ་ཤེས་ཆོས་སྐུའི་འཕྲིན་ལས་བསྟན་པ་ཡིན་ཏེ་ཡེ་ཤེས་ཆོས་སྐུ་དེའི་བདག་པོའི་རྐྱེན་བྱས་པ་ལས་བྱུང་བ་རྣམས་ནི་
ཡེ་ཤེས་ཆོས་སྐུ་དེའི་འཕྲིན་ལས་ཡིན་པའི་ཕྱིར་ཏེ། རྣལ་འབྱོར་པའི་ཀུན་རྫོབ་སྟེ་ཀུན་རྫོབ་ཏུ་ཡེ་ཤེས་ཆོས་ཀྱི་སྐུ་ཁོ་ན་ལོངས་སྤྱོད་རྫོགས་པའི་སྐུ་དང། སོགས་པས་སྤྲུལ་སྐུར་སྣང་བ་གདུལ་བྱ་ལ་བསྐྱེད་པའི་སྒོ་ནས་དེ་དག་གི་དོན་བྱ་བ་མཛད་པའི་ཕྱིར། གཉིས་པ་ལ། དུས་ཀྱི་

[047B] དབྱེ་བའི་སྒོ་ནས་རྒྱས་པར་བཤད། གྲངས་ཀྱི་སྒོ་ནས་མཇུག་བསྡུ་བ་དང་གསུམ་ལས། དང་པོ་ནི། དེ་བཞིན་འཁོར་བ་ཇི་སྲིད་འདིའི། །ལས་ནི་རྒྱུན་མི་འཆད་པར་འདོད། །ཅེས་འཆད། གཉིས་པ་སྟོན་པ་ལ། འགྲོ་རྣམས་ཞི་བའི་ལས་དང་ནི། །
ཞེས་པ་ནས། མྱ་ངན་འདས་ལ་འགོད་པ་སྟེ། །ཞེས་པའི་བར་གསུངས། གསུམ་པ་སྟོན་པ་ལ། ཆོས་ཀྱི་སྐུ་ཡི་འཕྲིན་ལས་ནི། །རྣམ་པ་ཉི་ཤུ་བདུན་དུ་བཞེད། །ཅེས་གསུངས། གསུམ་པ་ལ། འཕྲིན་ལས་ཀྱི་དབྱེ་བ། དེའི་དུས། རིམ་པ་དེས་གཞན་ཡང་མཚོན་པའོ། །དང་
པོ་ནི། དང་པོར་འགྲོ་བ་བཟང་པོ་དང། ཞེས་པ་ནས། དེ་བཞིན་གཤེགས་པའི་ས་ལ་མྱ་ངན་ལས་འདའ་བ་ལ་འགོད་པར་མཛད་དེ། ཞེས་པའི་བར་གསུངས། གཉིས་པ་ནི། དེ་ལྟར་ན་ཆོས་ཀྱི་སྐུ་བཞིན་དུ་འདིའི་འཕྲིན་ལས་རྣམ་པ་ཉི་ཤུ་རྩ་བདུན་ཡང་འཁོར་བ་ཇི་སྲིད་
བར་བཞེད་པ་ཞེས་བྱ་བ་ནི་མཛད་པ་ཡིན་ནོ། །ཞེས་འཆད། གསུམ་པ་ནི། སེམས་བསྐྱེད་པ་དང་པོ་དང་ཐ་མའི་ལས་བསྟན་པའི་གོ་རིམ་བསྟན་པའི་རིམ་པས་ལྷག་མ་བར་གྱི་ཚིག་གི་དོན་རྣམས་ཀྱི་གོ་རིམ་ཀྱང་ཁོང་དུ་ཆུད་པར་བྱ་སྟེ། ཚིག་མངས་སུ་
དོགས་པས་བདག་གིས་ནི་མ་བྲིས་སོ། །ཞེས་འཆད། འདིའི་སྐབས་སུ་འཕགས་པ་ལྟར་ན་སྤྲུལ་སྐུའི་འཕྲིན་ལས་དང། སློབ་དཔོན་ལྟར་ན་ཡེ་ཤེས་ཆོས་སྐུའི་འཕྲིན་ལས་ལ་མཚན་ཉིད། དབྱེ་བ། གཞུང་གིས་བསྟན་ཚུལ། འཕྲིན་ལས་འཇུག་ཚུལ་
འཕྲོས་དོན་ནོ། །དང་པོ་ནི། རང་གི་བདག་རྐྱེན་དུ་གྱུར་པའི་ཡེ་ཤེས་ཆོས་སྐུས་བདག་རྐྱེན་བྱས་པ་ལས་བྱུང་བའི་རྣམ་དཀར་གྱི་ཡོན་ཏན། ཡེ་ཤེས་ཆོས་སྐུའི་འཕྲིན་ལས་ཀྱི་མཚན་ཉིད། གཉིས་པ་ནི། དེ་ལ་དབྱེ་ན་བྱ་བ་ཡུལ་ལ་ཡོད་པའི་འཕྲིན་ལས་དང། བྱེད་
པ་པོ་ལ་ཡོད་པའི་འཕྲིན་ལས་གཉིས་སུ་ཡོད། རྒྱས་པར་དབྱེ་ན། ལམ་གྱི་རྟེན་ལ་འགོད་པ་ནས་ལམ་གྱི་འབྲས་བུ་ལ་འགོད་པའི་བར་ཉེར་བདུན་དུ་ཡོད། ས་མཚམས། ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད། གསུམ་པ་ནི། མདོ་ཚན་དང་པོས་འཕྲིན་

[048A]༄༅། །ལས་མདོར་བསྟན་ནས། དེའི་དོན་འཆད་པ་ལ། དེ་བཞིན་འཁོར་བ་ཇི་སྲིད་འདིའི། །ལས་ནི་རྒྱུན་མི་འཆད་པར་འདོད། །ཅེས་གསུངས། དེས་ན་འཕྲིན་ལས་ཉེར་བདུན་པོ་དེ་ལ་ཡང། གདུལ་བྱ་ལམ་གྱི་རྟེན་ལ་འགོད་པ་དང། ལམ་ལ་འགོད་
པ་དང། ལམ་གྱི་འབྲས་བུ་ལ་འགོད་པའི་འཕྲིན་ལས་དང་གསུམ་ལས། དང་པོ་ནི། སྐྱེས་བུ་འབྲིང་གི་བསམ་པ་ཐར་པ་དོན་གཉེར་ལ་འགོད་པའི་འཕྲིན་ལས་དེ་སྟོན་པ་ལ། མདོ་ལས། རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་འཇིག་རྟེན་ལ་
རྣམ་པར་གཟིགས་ན་ཤར་ཕྱོགས་ཀྱི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་དག་ན་བྱང་ཆེན་དག་ཆེད་དུ་བསམས་ཏེ་སེམས་ཅན་དམྱལ་བ་དག་ཏུ་འདོང་ཞིང་སེམས་ཅན་དམྱལ་བའི་སྡུག་བསྔལ་ཞི་བར་བྱས་ནས། རྫུ་འཕྲུལ་གྱི་ཆོ་འཕྲུལ་དང་ཀུན་
བརྗོད་པའི་ཆོ་འཕྲུལ་དང་རྗེས་སུ་བསྟན་པའི་ཆོ་འཕྲུལ་དང་ཆོ་འཕྲོལ་རྣམ་པ་གསུམ་པོ་དེ་དག་གིས་སེམས་ཅན་དམྱལ་བའི་སེམས་ཅན་དེ་དག་ལ་ཆོས་སྟོན་ཅིང་རྫུ་འཕྲུལ་གྱི་ཆོ་འཕྲུལ་གྱིས་སེམས་ཅན་དམྱལ་བ་པའི་སྡུག་བསྔལ་ཞི་བར་བྱས་ཏེ། ཀུན་
བརྗོད་པའི་ཆོ་འཕྲུལ་དང་རྗེས་སུ་བསྟན་པའི་ཆོ་འཕྲུལ་གྱིས་ཆོས་སྟོན་པ་དང། ཞེས་པ་ནས། འཕགས་པའི་ཆོས་འཇིག་རྟེན་པའི་སྦྱིན་པ་ལ་བཀོད་ནས་རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་བཀོད་པ་ཡིན་ནོ། །ཞེས་པའི་བར་གྱིས་འགྲོ་བ་ལྔའི་སྡུག་བསྔལ་
ཞི་བར་མཛད་པའི་འཕྲིན་ལས་དེ་བསྟན་ནས། དེའི་དོན་འཆད་པ་ལ། འགྲོ་རྣམས་ཞི་བའི་ལས་དང་ནི། །ཞེས་དང། དང་པོར་འགྲོ་བ་བཟང་པོ་དང་བཟང་པོ་མ་ཡིན་པ་ལ་མངོན་པར་ཞེན་པ་མེད་པར་གནས་པའི་མཚན་ཉིད་འགྲོ་བར་རབ་ཏུ་ཞི་བའི་འཕྲིན་ལས་
མཛད་ནས། ཞེས་གསུངས། གཉིས་པ་ལ། ཚོགས་ལམ་ལ་འགོད་པ། སྦྱོར་ལམ་ལ་འགོད་པ། མཐོང་ལམ་ལ་འགོད་པ། སྒོམ་ལམ་ལ་འགོད་པ་དང་བཞི་ལས། དང་པོ་ལ། བསྡུ་བ་བཞི་ལ་འགོད་པ། བདེན་བཞི་ཤེས་པ་ལ་འགོད་པ། གཞན་དོན་གྱི་བསམ་པ་ལ་འགོད་པ་

[048B] དོན་གཉིས་སྒྲུབ་པའི་གཞི་ལ་འགོད་པ་དང་ལྔ་ལས། དང་པོ་ནི། མདོ་ལས། རབ་འབྱོར་བྱང་ཆེན་ འདི་ལྷ་སྟེ། དྲན་པ་ཉེ་བར་བཞག་པ་
བཞི་དང། ཞེས་པ་ནས། རབ་འབྱོར་དེ་ཡང་བྱང་ཆེན་རྣམས་ཀྱི་ངོ་མཚར་རྨད་དུ་བྱུང་བའི་ཆོས་སོ། །ཞེས་པའི་བར་གྱིས་བསྟན་ནས། དེའི་དོན་འཆད་པ་ལ། བསྡུ་རྣམ་བཞི་ལ་འགོད་པ་དང། །ཞེས་དང། སྦྱིན་པ་ལ་སོགས་པ་བསྡུ་བའི་དངོས་པོ་བཞི་ལ་བཀོད་དེ་
ཞེས་གསུངས། གཉིས་པ་ནི། མདོ་ལས། རབ་འབྱོར་གཞན་ཡང་བྱང་ཆེན་ཤེར་ཕྱིན་ལ་སྤྱོད་པའི་ཚེ་བྱང་ཆེན་གཞན་དག་ལ་འདི་སྐད་དུ་འདོམས་ཤིང་འདི་སྐད་དུ་སྟོན་ཏེ། །རིགས་ཀྱི་བུ་ཁྱོད་ཚུར་ཤོག་ཡི་གེ་མངོན་པར་སྒྲུབ་པ་ལ་མཁས་པར་གྱིས་ཤིག་ཡི་གེ་
གཅིག་ལ་མཁས་པར་གྱིས་ཤིག་ཡི་གེ་གཉིས་ནས་ཡི་གེ་བཞི་བཅུ་རྩ་གཉིས་ཀྱི་བར་ལ་མཁས་པར་གྱིས་ཤིག་ཅེས་པ་ནས། འདི་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་ཞེས་བྱ་བར་ཆོས་སྟོན་ཏོ། །ཞེས་པའི་བར་ཀྱིས་བཤད་ནས། དེའི་དོན་
འཆད་པ་ལ། ཀུན་ནས་ཉོན་མོངས་བཅས་པ་ཡི། །རྣམ་པར་བྱང་བ་རྟོགས་པ་དང། ཞེས་དང། ཐོས་པ་ལས་བྱུང་བ་ལ་སོགས་པའི་ཤེས་པས་མི་མཐུན་པའི་ཕྱོགས་དང་གཉེན་པོ་དོར་བ་དང་བླང་བར་བྱ་བའི་སྒོ་ནས་རྟོགས་པར་མཛད་ནས། ཞེས་གསུངས་
གསུམ་པ་ནི། རབ་འབྱོར་འདི་ལྟ་སྟེ། དཔེར་ན་སྒྱུ་མའི་མཁན་པོའམ་སྒྱུ་མའི་མཁན་པོའི་མཆན་བུ་མཁས་པ་ཞིག་གིས་རྫས་ཀྱི་རྣམ་པ་འགའ་ཞིག་ལ་བརྟེན་ཏེ། གཟུགས་ཀྱི་བྱེ་བྲག་སྣ་ཚོགས་པ་འདི་ལྟ་སྟེ། གླང་པོའི་གཟུགས་སམ། ཞེས་པ་ནས་ཐབས་མཁས་པས་
སེམས་ཅན་རྣམས་ཡོངས་སུ་སྨིན་པར་བྱེད་ཀྱང་སེམས་ཅན་དུ་མི་དམིགས་སེམས་ཅན་དུ་གདགས་པ་ཡང་མི་དམིགས་སོ་ཞེས་པའི་བར་གྱིས་བསྟན་ནས། དེའི་དོན་འཆད་པ་ལ། སེམས་ཅན་རྣམས་དོན་ཇི་བཞིན་གྱིས། །དོན་དང། ཞེས་དང། སྒྱུ་མ་མཁན་བཞིན་དུ་

[049A]༄༅། །རྗེས་སུ་ཆགས་པ་ལ་སོགས་པས་རྣམ་པར་དབེན་པ་ཉིད་ཀྱི་སེམས་ཅན་གྱི་དོན་ཏེ་གཞན་གྱི་དོན་བྱམས་པ་ལ་སོགས་པའི་མཚན་ཉིད་ཇི་ལྟ་བའི་བདག་ཉིད་ལ་བཀོད་དེ། ཞེས་གསུངས། བཞི་པ་ནི། དེ་བདག་ཀྱང་སྦྱིན་པ་གཏོང་བ་
ཡིན༑ གཞན་སྦྱིན་པ་ལ་ཡང་དག་པར་བསྐུལ་བ་ཡིན། སྦྱིན་པའི་ལེགས་པ་བརྗོད་པ་ཡིན། གཞན་གང་སྦྱིན་པ་གཏོང་བ་དེ་དག་གི་ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན། ཞེས་པ་ནས། གཞན་གང་ཤེས་རབ་བསྒོམས་པ་དེ་དག་གི་
ལེགས་པ་བརྗོད་ཅིང་མཐུན་པས་དགའ་བར་སྤྱོད་པ་ཡིན། ཞེས་པའི་བར་གསུངས། དེའི་དོན་འཆད་པ་ལ། ཕ་རོལ་ཕྱིན་དྲུག་དང། ཞེས་དང། དེ་རྗེས་ལ་རང་གི་དོན་འཁོར་གསུམ་རྣམ་པར་དག་པས་རབ་ཏུ་ཕྱི་བའི་ཕ་རོལ་ཏུ་ཕྱིན་པ་དྲུག་ལ་གོམས་པ་ལའོ། །ཞེས་
གསུངས༑ ལྔ་པ་ནི། བདག་ཀྱང་དགེ་བ་བཅུའི་ལས་ཀྱི་ལམ་ཡང་དག་པར་འཛིན། ཞེས་པ་ནས། སེམས་ཅན་གང་དག་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང། དཔེ་བྱད་བཟང་པོ་བརྒྱད་ཅུ་སྒྲུབ་པར་བྱེད་པ་དེ་དག་གི་ལེགས་པ་བརྫད་ཅིང་མཐུན་པས་དགའ་
བར་སྤྱོད་པ་ཡིན། ཞེས་པའི་བར་གྱིས་བསྟན། དེའི་དོན་འཆད་པ་ལ། སངས་རྒྱས་ལམ་དང། ཞེས་དང། དེའི་འོག་ཏུ་རང་དང་གཞན་གྱི་དོན་གྱི་མཚན་ཉིད་སངས་རྒྱས་ཀྱི་ལམ་སྟེ། དགེ་བ་བཅུའི་ལས་ཀྱི་ལམ་ལའོ། །ཞེས་གསུངས། གཉིས་པ་ནི། རབ་འབྱོར་གལ་
ཏེ་ཆོས་ཀྱི་དབྱིངས་སྔོན་ཇི་ལྟར་ཕྱིས་ཀྱང་དེ་ལྟར་མ་ཡིན་ནམ། བར་དུ་ཡང་དེ་བཞིན་དུ་མིན་དུ་ཟིན་ན་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་ཐབས་མཁས་པས་སེམས་ཅན་རྣམས་ལ་ཆོས་ཀྱི་དབྱིངས་སྟོན་པར་མི་འགྱུར། སེམས་ཅན་རྣམས་ཡོངས་སུ་སྨིན་པར་
བྱེད་པར་མི་འགྱུར། སངས་རྒྱས་ཀྱི་ཞིང་ཡོངས་སུ་དག་པར་མི་འགྱུར་ཏེ། རབ་འབྱོར་ཆོས་ དེའི་ཕྱིར་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཐབས་མཁས་པས་སེམས་ཅན་རྣམས་ལ་

[049B] །ཞེས་པ་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཐེ་ཚོམ་ཟ་བར་འགྱུར་བ་ལྟག་ལ་འོང། ཞེས་པའི་བར་གསུངས། དེའི་དོན་འཆད་པ་ལ། རང་བཞིན་གྱིས། །སྟོང་པ་ཉིད་དང། ཞེས་དང། དེ་ནས་ཆོས་ཐམས་ཅད་རང་
བཞིན་གྱིས་སྟོང་པ་ཉིད་གོམས་པ་ལའེ། །ཞེས་གསུངས། གསུམ་པ་ནི། རབ་འབྱོར་དེ་བཞིན་གཤེགས་པའི་སྤྲུལ་པས་དགེ་སློང་དམ་དགེ་སློང་མའམ་དགེ་བསྙེན་ནམ་དགེ་བསྙེན་མ་ལ་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མར་རྒྱུན་དུ་ཆོས་བསྟན་ན། རབ་འབྱོར་
དེ་ཅི་སྙམ་དུ་སེམས། སྤྲུལ་པ་དེ་དག་ལ་རྒྱུན་དུ་ཞུགས་པའི་འབྲས་བུ་ཐོབ་པར་འགྱུར་བའི་སྐལ་པ་ཡོད་དམ། ཞེས་པ་ནས། རང་བཞིན་དེ་ཡང་ཉེ་བར་ཞི་བ་སྟེ་ཆོས་གང་ཡང་འཕེལ་བའམ་འགྲིབ་པར་བྱེད་པའམ་སྐྱེ་བའམ་འགག་པའམ་ཀུན་ནས་ཉོན་
མོངས་པའམ་རྣམ་པར་བྱང་བའམ་ཐོབ་པའམ་མངོན་པར་རྟོགས་པར་བྱེད་པ་མེད་དོ། །ཞེས་པས་བསྟན། དེའི་དོན་འཆད་པ་ལ། གཉིས་ཟད་དང། །ཞེས་དང། དེའི་རྗེས་ལ་སྦྱིན་པའི་ཕ་རོལ་ཏུ་ཕྱིན་པ་ལ་བརྟེན་ནས་ས་དང་པོ་ཆོས་ཀྱི་དབྱིངས་ཀུན་ཏུ་འགྲོ་བ་
རྟོགས་པའི་མཚན་ཉིད་གཉིས་སུ་མེད་པའི་ཆོས་ལའོ། །ཞེས་གསུངས། བཞི་པ་ལ། ཆོས་ཐམས་ཅད་བརྡ་ཙམ་དུ་རྟོགས་པའི་ས་གཉིས་པ་ནས་ལྔ་པའི་བར་ལ་འགོད་པ། གཟུང་འཛིན་གཉིས་ཀྱི་རྣམ་པར་ཆོས་རྣམས་དམིགས་སུ་མེད་པ་དྲུག་པ་ལ། ལུས་ཅན་
གྱི་རྒྱུད་སྒྲིབ་པ་སྤང་རུང་དང་གཉེན་པོ་སྐྱེ་རུང་དུ་ཡོངས་སུ་སྨིན་པར་བྱེད་པ་ས་བདུན་པ་ལ། ས་བརྒྱད་པ་ལ། ས་དགུ་པ་ལ། ས་བཅུ་པ་ལ་འགོད་པའི་འཕྲིན་ལས་དང་དྲུག་ལས། དང་པོ་ནི། མདོ་ལས། རབ་འབྱོར་དེ་ཡང་འཇིག་རྟེན་གྱིས་ཐ་སྙད་དུ་བཏགས་པའི་ཆོས་
ཉིད་ དོན་དམ་པར་ནི་གཟུགས་སམ། ཚོར་བའམ། ཞེས་པ་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་

[050A]༄༅། །སངས་རྒྱས་ཏེ་སེམས་ཅན་རྣམས་ཀྱི་དོན་བྱེད་དོ། །ཞེས་པས་བསྟན་ནས། དེའི་དོན་འཆད་པ་ལ། བརྡ་དང། ཞེས་དང། དེ་ནས་ཚོགས་ཡོངས་སུ་རྫོགས་པའི་རྒྱུར་གྱུར་པས་ས་གཉིས་པ་ལ་སོགས་པར་ཚུལ་ཁྲིམས་ལ་སོགས་པའི་
ཕ་རོལ་ཏུ་ཕྱིན་པའི་ཆོས་ཐམས་ཅད་བརྡར་བཏགས་པའི་ཤེས་པ་ལ་འགོད་དོ། །ཞེས་གསུངས། གཉིས་པ་ནི། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ཕ་རོལ་ཏུ་ཕྱིན་པ་དྲུག་
ལ་སྤྱོད་པ་དང། སྟོང་པ་ཉིད་བཅུ་བཞི་དང། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་སྤྱོད་པ་དང། ཞེས་པ་ནས། དེའི་ཕྱིར་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཐབས་མཁས་པས་ཆོས་ཐམས་ཅད་དངོས་པོ་མེད་པར་མཐོང་ནས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་པར་འཇུག་གོ་ཞེས་པའི་བར་གྱིས་བསྟན། དེའི་དོན་འཆད་པ་ལ། དམིགས་པ་མེད་པ་དང། །ཞེས་དང། དེ་བཞིན་དུ་རིམ་ཀྱིས་ཤེར་ཕྱིན་ལ་བརྟེན་ནས་ས་དྲུག་པ་ལ་ཤེས་པ་དང། ཤེས་བྱའི་དངོས་པོར་
མངོན་པར་མ་ཞེན་པའི་མཚན་ཉིད་ཆོས་ཐམས་ཅད་དམིགས་སུ་མེད་པ་ལའོ། །ཞེས་གསུངས། གསུམ་པ་ནི། གསོལ་པ། བཅོམ་ལྡན་འདས་ཐབས་མཁས་པ་གང་གིས་བྱང་ཆེན་ཆོས་ཐམས་ཅད་དངོས་པོ་མེད་པར་མཐོང་ནས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་འཇུག་པའི་ཐབས་མཁས་པ་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཆོས་གང་ཡང་གང་ལ་ཐོགས་པར་འགྱུར་བའི་དངོས་པོའམ། གང་ལ་
ཐོགས་པར་འགྱུར་ནས། ཞེས་པ་ནས། བྱང་ཆུབ་ཀྱི་ལམ་ཡོངས་སུ་རྫོགས་པར་བྱེད་པ་དང། སངས་རྒྱས་ཀྱི་ཞིང་ཡོངས་སུ་དག་པར་བྱེད་པའི་ཚེ་སེམས་ཅན་རྣམས་ཡོངས་སུ་སྨིན་པར་བྱེད་དེ། སེམས་ཅན་ལ་ལ་ཞིག་དམིགས་པར་བྱས་ཤིང་

[050B] །ཞེས་པའི་བར་གྱིས་བསྟན། དེའི་དོན་འཆད་པ་ལ། ལུས་ཅན་རྣམས་ནི་ཡོངས་སྨིན་དང། །ཞེས་དང། དེའི་འོག་ཏུ་ས་བདུན་པ་ལ་ཐབས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་སེམས་ཅན་
ཡོངས་སུ་སྨིན་པར་བྱེད་པ་ལའོ། །ཞེས་གསུངས། བཞི་པ་ལ། སྤྱོད་པ་ཁྱད་པར་ཅན་ལ་འགོད་པ་དང། བདེན་འཛིན་མངོན་དུ་གྱུར་པ་ཞི་བ་ལ་འགོད་པ་གཉིས་ལས། དང་པོ་ནི། དེ་ནས་ཚེ་ལྡན་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་
ཏོ། །བཅོམ་ལྡན་འདས་བྱང་ཆེན་བྱང་ཆུབ་ཀྱི་ལམ་གང་ལ་སྤྱད་དེ་སེམས་ཅན་རྣམས་ཡོངས་སུ་སྨིན་པར་བྱ་བ་དང་སངས་རྒྱས་ཀྱི་ཞིང་ཡོངས་སུ་དག་པར་བགྱི་པའི་བྱང་ཆེན་བྱང་ཆུབ་ཀྱི་ལམ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་
འབྱོར་འདི་ལ་བྱང་ཆེན་སེམས་དང་པོ་བསྐྱེད་པ་ནས་ཉེ་བར་བཟུང་སྟེ། སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད། ཅེས་པ་ནས། སངས་རྒྱས་ནས་ཆོས་རྣམ་པར་འགོད་པར་བྱས་ཤིང་སེམས་ཅན་རྣམས་ལ་ཆོས་སྟོན་ཏོ། །ཞེས་པའི་བར་གྱིས་བསྟན། དེའི་དོན་
འཆད་པ་ལ། བྱང་ཆུབ་སེམས་དཔའི་ལམ་དང་ནི། །ཞེས་དང། དེ་ནས་སྟོབས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་ས་བརྒྱད་པ་ལ་ཉན་ཐོས་ལ་སོགས་པ་དང་ཐུན་མོང་མ་ཡིན་པའི་བྱང་ཆུབ་སེམས་དཔའི་ལམ་ལའོ། །ཞེས་གསུངས། གཉིས་པ་ནི། རབ་འབྱོར་དེ་
ལ་བྱང་ཆེན་བྱང་ཆུབ་ཀྱི་ལམ་ལ་སྤྱོད་པས་འདི་ལྟར་ཐོག་མ་ཉིད་དུ་འདི་ལྟར་ཡོངས་སུ་བརྟག་པར་བྱ་སྟེ། མངོན་པར་འདུ་བྱ་བ་མ་གཏོགས་པར་འདི་ལ་ཆོས་གང་ཡང་ངོ་བོ་ཉིད་ཀྱིས་དམིགས་སུ་མེད་དོ། །ཞེས་བྱ་བར་ཡོངས་སུ་བརྟག་པར་བྱའོ། །ཞེས་པ་ནས་
བྱང་ཆུབ་ཀྱི་ལམ་བསྐྱེད་དེ། ལམ་དེས་སེམས་ཅན་འཁོར་བ་ལས་ཡོངས་སུ་ཐར་བར་བྱེད་དོ། །ཞེས་པར་གྱིས་བསྟན་ཏོ། །དེའི་དོན་འཆད་པ་ལ། མངོན་པར་ཞེན་པ་ཟློག་པ་དང། །ཞེས་དང། དེ་ནས་དེ་ཉིད་ལ་ཆོས་ཐམས་ཅད་ལ་མངོན་པར་ཞེན་པ་སྤངས་པ་ལའོ། །

[051A]༄༅། །ཞེས་གསུངས། ལྔ་པ་བྱང་ཆུབ་ཐོབ་པ་ལ་འགོད་པ་ནི། གསོལ་པ། བཅོམ་ལྡན་འདས་ཅི་ལགས། སྐྱེས་པར་གྱུར་པའི་ལམ་གྱིས་བྱང་ཆུབ་ཐོབ་པར་འགྱུར་བ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། མ་ཡིན་ནོ། །ཞེས་པ་ནས་
སངས་རྒྱས་ཕྱིན་ཆད་དེ་བཞིན་གཤེགས་པ་ཐམས་ཅད་གཟིགས་པ་ཆོས་ཐམས་ཅད་ལ་དབང་བསྒྱུར་བ་ཞེས་བྱའོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། བྱང་ཆུབ་ཐོབ་དང། ཞེས་དང། དེའི་རྗེས་ལ་ས་དགུ་པ་ལ་སྨོན་ལམ་གྱི་ཕ་རོལ་ཏུ་ཕྱིན་
པའི་མཐུས་བྱང་ཆུབ་ཐོབ་པ་ལའོ། །ཞེས་གསུངས། དྲུག་པ་ལ་ས་བཅུ་ཐོབ་མ་ཐག་པ་ལ། སྐྱེ་བ་གཅིག་གིས་ཐོགས་པ་ལ། སྲིད་པ་ཐ་མ་པ་ལ་འགོད་པའི་འཕྲིན་ལས་གསུམ་ལས། དང་པོ་སངས་རྒྱས་ཀྱི་ཞིང་དག་པ་ལ་འགོད་པ་ནི། རབ་འབྱོར་གྱིས་གསོལ་པ་
བཅོམ་ལྡན་འདས་གལ་ཏེ་ཆོས་ཐམས་ཅད་རང་བཞིན་གྱིས་དབེན་པ་ལགས་ན་ཇི་ལྟར་བྱང་ཆེན་སངས་རྒྱས་ཀྱི་ཞིང་ཡོངས་སུ་དག་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆེན་དང་པོ་སེམས་བསྐྱེད་པ་ནས་ཉེ་བར་བཟུང་སྟེ་
བདག་དང་གཞན་གྱི་ལུས་ཀྱི་གནས་ངན་ལེན་དང། ངག་གི་གནས་ངན་ལེན་དང། ཡིད་ཀྱི་གནས་ངན་ལེན་ཡོངས་སུ་སྦྱོང་སྟེ། དེ་ཡོངས་སུ་དག་པར་བྱས་ནས་སངས་རྒྱས་ཀྱི་ཞིང་ཡོངས་སུ་དག་པར་བྱེད་དོ། །ཞེས་པ་ནས། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་ངེས་པར་འགྱུར་རོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། སངས་རྒྱས་ཞིང། །རྣམ་པར་དག་དང། ཞེས་དང། དེའི་འོག་ཏུ་ཡེ་ཤེས་ཀྱི་ཕ་རོལ་ཏུ་ཕྱིན་པའི་སྟོབས་ཀྱིས་ས་བཅུ་པ་ལ་སངས་རྒྱས་ཀྱི་ཞིང་སྣ་ཚོགས་པ་རྣམ་པར་དག་པ་ལ་
བཀོད་ནས། ཞེས་གསུངས། གཉིས་པ་ལ། སྐྱེ་བ་ཕྱི་མར་འཚང་རྒྱ་བར་ངེས་པ་ལ་འགོད་པ། གཞན་དོན་ལྷུན་གྲུབ་ལ་འགོད་པ། སངས་རྒྱས་ཀྱི་ཆོས་ལྷག་མ་རྫོགས་པ་ལ་འགོད་པ་དང་གསུམ་ལས། དང་པོ་ནི། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་

[051B] །བཅོམ་ལྡན་འདས་བྱང་ཆེན་ངེས་པ་ཞེས་བྒྱིའམ་མ་ངེས་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་བྱང་ཆེན་ངེས་པ་སྟེ་མ་ངེས་པ་མ་ཡིན་ནོ། །གསོལ་པ། ཉན་ཐོས་ཀྱི་ཕུང་པོའམ་རང་སངས་རྒྱས་ཀྱི་
ཕུང་པོའམ་ཕུང་པོ་གང་དུ་ངེས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་བྱང་ཆེན་ནི་ཉན་ཐོས་ཀྱི་ཕུང་པོའམ་རང་སངས་རྒྱས་ཀྱི་ཕུང་པོར་ངེས་པ་མ་ཡིན་གྱི། རབ་འབྱོར་བྱང་ཆེན་ནི་སངས་རྒྱས་ཀྱི་ཕུང་པོར་ངེས་པའོ། །ཞེས་པ་
ནས༑ དེ་ལྟ་བུའི་ལུས་ཡོངས་སུ་འཛིན་པ་ནི་ཐབས་ཤིན་ཏུ་མཁས་པ་སྟེ། དེ་ནི་ངོ་མཚར་ཆེའོ། །ཞེས་པའི་བར་གྱིས་བསྟན་ནས། དེའི་དོན་འཆད་པ་ལ། ངེས་པ་དང། ཞེས་དང། ཡང་དེ་ཉིད་ལ་སྐྱེ་བ་གཅིག་གིས་ཐོགས་པའི་རང་གི་ངོ་བོ་ཡང་དག་པར་རྫོགས་པའི་
བྱང་ཆུབ་ཏུ་སོ་སོར་ངེས་པ་དང། ཞེས་གསུངས། གཉིས་པ་ནི། བཅོམ་ལྡན་འདས་བྱང་ཆེན་ཆོས་དཀར་པོ་གང་དང་གང་ལ་གནས་ཤིང་དེ་དང་དེ་ལྟ་བུའི་ཐབས་མཁས་པ་བགྱིད་ཀྱང་ལས་དེ་ལྟ་བུས་མི་གོས་པར་བགྱིད་པ་ལགས། བཅོམ་ལྡན་འདས་ཀྱིས་
བཀའ་སྩལ་པ། རབ་འབྱོར་ཤེར་ཕྱིན་ལ་གནས་ཤིང་བྱང་ཆེན་ཐབས་མཁས་པ་ལ་སྤྱོད་དེ། །ཐབས་མཁས་པ་དེ་དག་གིས་ཕྱོགས་བཅུ་རེ་རེའི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་དུ་སེམས་ཅན་རྣམས་ཀྱི་དོན་བྱེད་ཀྱང་དེས་དེ་ལ་གང་ཡང་རིག་པར་
འགྱུར་བ་མེད་དོ། །ཞེས་པ་ནས། རྣམ་གྲངས་དེས་ན་བྱང་ཆེན་ཤེར་ཕྱིན་ལ་གནས་ཤིང་དེ་ལྟ་བུའི་ཐབས་མཁས་པ་ལ་སྤྱད་པར་རིག་པར་བྱའོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། སེམས་ཅན་དོན་ནི་ཚད་མེད་དང། །ཞེས་དང། ཕྱོགས་བཅུའི་
འཇིག་རྟེན་གྱི་ཁམས་ཀྱི་སེམས་ཅན་གྱི་དོན་དང་འཇིག་རྟེན་གྱི་ཁམས་ཐམས་ཅད་དུ་སངས་རྒྱས་ཀྱི་དྲུང་དུ་ཉེ་བར་འགྲོ་བ་ལ་སོགས་པའི་ཡོན་ཏན་ལ་བཀོད་དེ། ཞེས་གསུངས། གསུམ་པ་ནི། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་

[052A]༄༅། །སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་ཅིང་ཆོས་ཐམས་ཅད་སྟོང་པ་ཉིད་ལ་གནས་ཏེ་ཕྱོགས་བཅུའི་ཕྱོགས་རེ་རེའི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་དག་ཏུ་མཆི་བ་དང། འཇིག་རྟེན་གྱི་ཁམས་དེ་དག་ན་སངས་རྒྱས་བཅོམ་
ལྡན་འདས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང། ཆོས་སྟོན་པ་དེ་དག་ལ་བསྙེན་བྱེད་པ་དང་ཆོས་ཉན་ཅིང་སངས་རྒྱས་བཅོམ་ལྡན་འདས་དེ་དག་ལ་དགེ་བའི་རྩ་བ་བསྐྱེད་པའི་མངོན་པར་ཤེས་པའི་ཕ་རོལ་ཏུ་ཕྱིན་པ་མངོན་པར་བསྒྲུབས་པ་ལགས། དེ་སྐད་ཅེས་གསོལ་
པ་དང། བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཕྱོགས་བཅུའི་ཕྱོགས་རེ་རེའི་འཇིག་རྟེན་གྱི་ཁམས་གང་གའའི་ཀླུང་གི་བྱེ་མ་སྙེད་དེ་དག་ངོ་བོ་ཉིད་ཀྱིས་སྟོང་པར་མཐོང་ངོ། །ཞེས་པ་ནས་
ལམ་གྱི་ཡན་ལག་དང་མི་ལྡན་པའི་བྱང་ཆེན་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མེད་དོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། སངས་རྒྱས་བསྟེན་སོགས་ཡོན་ཏན་དང། །ཞེས་དང། འཇིག་རྟེན་གྱི་ཁམས་ཐམས་ཅད་དུ་སངས་རྒྱས་
ཀྱི་དྲུང་དུ་ཉེ་བར་འགྲོ་བ་ལ་སོགས་པའི་ཡོན་ཏན་ལ་བཀོད་དེ། ཞེས་གསུངས། གསུམ་པ་སྲིད་པ་ཐ་མ་ལ་འགོད་པ་ལ། ནུས་པའི་ཁྱད་པར། རྟོགས་པའི་ཁྱད་པར། སྤངས་པའི་ཁྱད་པར། དག་པའི་རྒྱུ་ཚོགས་ཀྱི་ཁྱད་པར་ལ་འགོད་པ་དང་བཞི་ལས། དང་པོ་ལ། བྱང་
ཆུབ་འདྲེན་པར་བྱེད་པ་ལ་འགོད་པ་དང། ལས་ཆུད་མི་ཟ་བ་ལ་འགོད་པ་གཉིས་ལས། དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་བྱང་ཆེན་ལམ་གྱི་ཡན་ལག་ཡོངས་སུ་རྫོགས་པར་བགྱིས་ཤིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་འཚང་རྒྱ་བར་འགྱུར་བའི་ལམ་དེ་དག་གང་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དགེ་བའི་ཆོས་ཐམས་ཅད་ནི་བྱང་ཆེན་གྱི་ལམ་གྱི་ཡན་ལག་གོ་ཞེས་པ་ནས། རབ་འབྱོར་དེ་ནི་བྱང་ཆེན་དང་དེ་བཞིན་གཤེགས་པ་དགྲ་བཅོམ་པ་

[052B] །ཞེས་པའི་བར་གྱིས་བསྟན། དེའི་དོན་འཆད་པ་ལ། བྱང་ཆུབ་ཡན་ལག་ཅེས་དང། དེ་ལྟ་བུའི་རིམ་པ་ཡང་དེ་ཉིད་ཁྱད་པར་གྱི་ལམ་གྱི་རང་གི་ངོ་བོ་བྱང་ཆུབ་མཐའ་དག་འདྲེན་པར་བྱེད་པའི་ཆོས་ཀྱི་མཚན་ཉིད་
བྱང་ཆུབ་ཀྱི་ཡན་ལག་དང། ཞེས་གསུངས། གཉིས་པ་ནི། རབ་འབྱོར་གྱིས་གསོལ་པ། བཅོམ་ལྡན་འདས་གལ་ཏེ་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པ་ལགས་ན། རང་གི་མཚན་ཉིད་ཀྱིས་སྟོང་པའི་ཆོས་དེ་དག་ལ་འདི་ནི་སེམས་ཅན་དམྱལ་བའོ། །ཞེས་
པ་ནས། བྱང་ཆུབ་སེམས་དཔའི་སྤྱད་པ་སྤྱོད་ཅིང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱའོ། །མངོན་པར་རྫོགས་པར་སངས་རྒྱས་ནས་རྒྱུད་ལྔའི་འཁོར་བ་ལས་སེམས་ཅན་རྣམས་ཡོངས་སུ་འགྲོལ་ཏོ། །ཞེས་པའི་བར་གྱིས་
བསྟན༑ དེའི་དོན་འཆད་པ་ལ། ལས་རྣམས་ནི། ཆུད་མི་ཟ་དང། ཞེས་དང། ལས་དང་འབྲས་བུར་འབྲེལ་པ་ཆུད་མི་ཟ་བ་དང། ཞེས་གསུངས། གཉིས་པ་ལ། བདེན་བཞི་མཐོང་བ་ཇི་སྙེད་པ་རྟོགས་པ་ལ་འགོད་པ་དང། འཁོར་འདས་མཉམ་པ་ཉིད་དུ་ཇི་ལྟ་བ་རྟོགས་པ་ལ་
འགོད་པ་གཉིས་ལས། དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་གལ་ཏེ་ཆོས་ཐམས་ཅད་རང་གི་མཚན་ཉིད་ཀྱི་སྟོང་པ་ལགས་ན་ཇི་ལྟར་བྱང་ཆེན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ཏེ། རྒྱུད་
ལྔའི་སེམས་ཅན་རྣམས་ཡོངས་སུ་འདྲེན་པ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆེན་བླ་ན་མེད་པ་ཡོངས་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ་སྡུག་བསྔལ་དང་སྡུག་བསྔལ་ཀུན་འབྱུང་དང་
སྡུག་བསྔལ་འགོག་པ་དང་སྡུག་བསྔལ་འགོག་པར་འགྲོ་བའི་ལམ་སེམས་ཅན་རྣམས་ལ་ཆོས་སྟོན་ཏོ། །ཞེས་པ་ནས། གཞན་དུ་ཡང་དག་པ་ཇི་ལྟ་བ་བཞིན་དུ་སེམས་ཅན་རྣམས་ཀྱིས་མི་ཤེས་མི་མཐོང་བས་དེའི་ཕྱིར་བྱང་ཆེན་ཤེར་ཕྱིན་ལ་སྤྱོད་ཅིང་ཐབས་མཁས་

[053A]༄༅། །པས་སེམས་ཅན་རྣམས་ལ་ཆོས་སྟོན་ཏོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། བདེན་མཐོང་དང། །ཞེས་དང། དངོས་པོ་ཐམས་ཅད་ཡང་དག་པ་ཇི་ལྟ་བ་བཞིན་རྟོགས་པ་དང། ཞེས་གསུངས། གཉིས་པ་ནི། རབ་འབྱོར་གྱིས་
གསོལ་པ། བཅོམ་ལྡན་འདས་གལ་ཏེ་དེ་ལྟར་སོ་སོ་སྐྱེ་བོ་རྣམས་ཀྱི་ཆོས་མཉམ་པ་ཉིད་གང་ལགས་པ་དེ་ཉིད་དད་པའི་རྗེས་སུ་འབྲང་བ་རྣམས་དང། ཆོས་ཀྱི་རྗེས་སུ་འབྲང་བ་རྣམས་དང་བརྒྱད་པ་རྣམས་དང་རྒྱུན་དུ་ཞུགས་པ་རྣམས་དང་ལན་ཅིག་ཕྱིར་
འོང་བ་རྣམས་དང་ཕྱིར་མི་འོང་བ་ནམས་དང་དག་བཅོམ་པ་རྣམས་དང་རང་སངས་རྒྱས་རྣམས་བྱང་ཆེན་རྣམས་ཀྱི་མཉམ་པ་ཉིད་དེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་མཉམ་པ་ཉིད་ལགས་ན། བཅོམ་ལྡན་འདས་མཚན་
ཉིད་མི་འདྲ་བའི་ཆོས་འདི་ལྟ་སྟེ། གཟུགས་དང། ཚོར་བ་དང། ཞེས་པ་ནས། །འདུས་བྱས་ཀྱི་ཁམས་ཀྱི་འདུ་ཤེས་དང་བྲལ་བར་བྱེད་ཅིང། འདུས་བྱས་ཀྱི་ཁམས་ཀྱི་འདུ་ཤེས་དང་འབྲལ་ནས་འདུས་མ་བྱས་ཀྱི་དབྱིངས་སྟོང་པ་ཡིན་ཡང་འདུས་མ་བྱས་ཀྱི་དབྱིངས་
སུ་འགོད་པ་ཡང་དེ་བཞིན་གཤེགས་པའི་ཕ་རོལ་ཏུ་ཕྱིན་པའི་མཐར་ཐུག་པར་རིག་པར་མི་འགྱུར་རོ། །ཞེས་པའི་བར་གྱིས་བསྟན། དེའི་དོན་འཆད་པ་ལ། འདུས་བྱས་འདུས་མ་བྱས་པ་ལ། །ཐ་དད་ཡོངས་སུ་མི་ཤེས་དང། །ཞེས་དང། སྟོང་པ་ཉིད་ཀྱི་ངོ་བོ་
ཉིད་ཀྱིས་འདུས་བྱས་དང་འདུས་མ་བྱས་ཐ་མི་དད་པར་ཡོངས་སུ་ཤེས་པ་ལ་བཀོད་ནས། ཞེས་གསུངས། འདི་འདིར་བཤད་པ་ནི་དོན་འབྲེལ་དབང་བཙན་པར་བྱའོ། །གསུམ་པ་ལ། ཕྱིན་ཅི་ལོག་ཟད་པ་ལ་འགོད་པ་དང། ཕྱིན་ཅི་ལོག་གི་གཞི་ཟད་པ་ལ་འགོད་
པ་གཉིས་ལས། དང་པོ་ནི། དེ་ནས་བྱང་ཆེན་བྱམས་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་གལ་ཏེ་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་ལགས་ན། བཅོམ་ལྡན་འདས་དེའི་ཚེ་ཤེར་ཕྱིན་ལ་སྤྱོད་པའི་བྱང་ཆེན་

[053B] ཞེས་པ་ནས། མི་རྟག་པ་ལ་རྟག་པའི་འདུ་ཤེས་སུ་གྱུར་པ། སྡུག་བསྔལ་བ་ལ་བདེ་བའི་འདུ་ཤེས་སུ་གྱུར་པ། བདག་མེད་པ་ལ་བདག་གི་འདུ་ཤེས་སུ་གྱུར་པ། མི་
སྡུག་པ་ལ་སྡུག་པའི་འདུ་ཤེས་སུ་གྱུར་པ་དངོས་པོ་ལ་མངོན་པར་ཞེན་པ་རྣམས་དངོས་པོ་ལས་རྣམ་པར་འགྲོལ་ཏོ། །ཞེས་པས་བསྟན། དེའི་དོན་འཆད་པ་ལ། ཕྱིན་ཅི་ལོག་ནི་སྤངས་པ་དང། །ཞེས་དང། ཕྱིན་ཅི་ལོག་ཐམས་ཅད་སྤངས་པ་དང། ཞེས་གསུངས། གཉིས་པ་
ནི༑ རབ་འབྱོར་གྱིས་གསོལ་པ། བཅོམ་ལྡན་འདས་ཅི་ལགས། བྱིས་པ་སོ་སོ་སྐྱེ་བོ་རྣམས་ལ་དངོས་པོར་ཞེན་ནས་མངོན་པར་ཞེན་པར་གྱུར་པ་དེ་ལྟ་བུའི་དངོས་པོ་དེ་བཞིན་མ་ནོར་བ་དེ་བཞིན་ཞེས་བགྱི་བ་མ་མཆིས་སམ། དེ་སྟེ་མ་མཆིས་ན་ནི་མངོན་པར་འདུ་
བགྱིད་པར་ཡང་ཇི་ལྟར་འགྱུར། སུག་ལས་དེས་ཀྱང་ཤུལ་རྒྱུད་ལྔའི་འཁོར་བ་ལས་ཅི་སྟེ་མི་འགྲོལ། བཅོམ་ལྡན་འདས་ཀྱི་བཀའ་སྩལ་པ། ཕྱིན་ཅི་ལོག་མ་གཏོགས་པར་གང་ལ་གནས་ཏེ། བྱིས་པ་སོ་སོ་སྐྱེ་བོ་རྣམས་ལས་མངོན་པར་འདུ་བྱེད་པའི་དངོས་པོ་
ནི་ཆུང་ངུ་ན་སྒྲའི་རྩེ་མོའི་ཆ་ཤས་གཤགས་པ་ཙམ་ཡང་མེད་དོ། །ཞེས་པ་ནས། ཇི་ལྟར་ཡང་དག་པར་མཐོང་བ་ལ་ཀུན་ནས་ཉོན་མོངས་པའམ་རྣམ་པར་བྱང་བར་འགྱུར་བ་མེད་པ་དེ་བཞིན་དུ་ཀུན་ནས་ཉོན་མོངས་པ་དང་རྣམ་པར་བྱང་བ་མེད་དོ། །ཞེས་པའི་བར་
གྱིས་བསྟན། དེའི་དོན་འཆད་པ་ལ། དེ་གཞི་མེད་པའི་ཚུལ་དང་ནི། །ཞེས་དང། ཕྱིན་ཅི་ལོག་གཞི་མེད་པར་སྤངས་པའི་ཡེ་ཤེས་དང། ཞེས་གསུངས། བཞི་པ་ལ། རང་བཞིན་རྣམ་དག་གི་ཆོས་སྐུའི་རྒྱུ་ཚོགས་དྲི་མས་རྣམ་པར་བྱང་བ་ལ་འགོད་པ། གློ་བུར་རྣམ་
དག་གི་རྒྱུ་ཚོགས་ལ་འགོད་པ་གཉིས་ལས། དང་པོ་ནི། དེ་ནས་ཚེ་ལྡན་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཡང་དག་པ་མཐོང་བ་ལ་ཀུན་ནས་ཉོན་མོངས་པར་འགྱུར་བའམ་རྣམ་པར་བྱང་བར་གྱུར་པ་མ་མཆིས་

[054A]༄༅། །པ་དེ་བཞིན་དུ། ཡང་དག་པ་མ་མཐོང་བ་ལ་ཡང་ཀུན་ནས་ཉོན་མོངས་པ་དང་རྣམ་པར་བྱང་བར་འགྱུར་བ་མ་མཆིས་ཏེ། ཞེས་པ་ནས། དེ་ནི་བརྗོད་དུ་མེད་ཅིང་སྨོས་སུ་མེད་པ་སྟེ་སྒྲ་དང་ཚིག་ཐམས་ཅད་ཀྱི་ལམ་ལས་འདས་པའི་ཆོས་སོ། །
ཞེས་པའི་བར་གྱིས་བསྟན། དེའི་དོན་འཆད་པ་ལ། རྣམ་པར་བྱང་དང། ཞེས་དང། རང་བཞིན་གྱིས་ཡོངས་སུ་དག་པའི་མཚན་ཉིད་ཀྱིས་བྱང་ཆུབ་སེམས་དཔའ་རྣམ་པར་བྱང་བ་དང། ཞེས་གསུངས། གཉིས་པ་ནི། གསོལ་པ། བཅོམ་ལྡན་འདས་གལ་ཏེ་ཆོས་
ཐམས་ཅད་རྨི་ལམ་ལྟ་བུ་སྒྲ་བརྙན་ལྟ་བུ་མིག་ཡོར་ལྟ་བུ་སྨིག་རྒྱུ་ལྟ་བུ་སྒྱུ་མ་ལྟ་བུ་སྤྲུལ་པ་ལྟ་བུ་ལགས་ན། ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཐམས་ཅད་རྨི་ལམ་ལྟ་བུ་དང། ཞེས་པ་ནས། དེ་དག་ལ་ཆོས་མཉམ་པ་ཉིད་ཅེས་བྱ་བ་གཞན་
གང་ཡང་མེད་དོ། །ཞེས་པའི་བར་གྱིས་བསྟན་ནས། དེའི་དོན་འཆད་པ་ལ། ཚོགས་དང་ནི། ཞེས་དང། དྲི་མ་ཐམས་ཅད་དང་བྲལ་བའི་རྣམ་པར་བྱང་བའི་རྒྱུའི་ཚོགས་དང། ཞེས་གསུངས། གསུམ་པ་ལམ་གྱི་འབྲས་བུ་མི་གནས་པའི་མྱང་འདས་དེ་བཞིན་གཤེགས་པའི་
ས་ལ་འགོད་པ་ནི། གསོལ་པ་བཅོམ་ལྡན་འདས་དེ་ཅེས་སྟོང་པ་ལགས། བཅོམ་ལྡན་འདས་ཀྱིས་བཀའ་སྩལ་པ། འདུ་ཤེས་ཐམས་ཅད་ནི་སྟོང་སྟེ། རབ་འབྱོར་ལ་ལ་ཞིག་གིས་སྤྲུལ་པ་ཞིག་སྤྲུལ་པ་ན་དེ་ལ་གང་སྟོང་པ་ཉིད་མ་ཡིན་པ་དེ་ལྟ་བུའི་དངོས་པོ་གང་ཡང་ཡོད་
དམ༑ གསོལ་པ། བཅོམ་ལྡན་འདས་དེ་ནི་མ་ལགས་སོ། །ཞེས་པ་ནས། དེ་ལ་ཡོངས་སུ་ཤེས་པར་བྱ་བའི་ངོ་བོ་ཉིད་སྟོང་པ་ཉིད་ཅེས་གསུངས་པ་ལྟ་ཡོད་པར་འགྱུར་རེ་སྐན། ཞེས་པའི་བར་གྱིས་བསྟན་ནས། དེའི་དོན་འཆད་པ་ལ། མྱ་ངན་འདས་ལ་འགོད་པ་སྟེ། །ཞེས་དང་
དེ་བཞིན་གཤེགས་པའི་ས་ལ་མྱ་ངན་ལས་འདའ་བ་ལ་བཀོད་པར་མཛད་དེ། ཞེས་གསུངས་སོ། །དེས་སློབ་དཔོན་གྱི་ལུགས་དེ་སོང་ནས། འཕགས་པ་ལྟར་ན་སྤྲུལ་སྐུའི་འཕྲིན་ལས་ལ། ལམ་ལ་འགོད་པ་དང། ལམ་གྱི་འབྲས་བུ་ལ་འགོད་པ་གཉིས་ལས། དང་པོ་ལ། ཚོགས་

[054B] སྦྱོར་ལམ། མཐོང་ལམ། སྒོམ་ལམ་ལ་འགོད་པ་དང་བཞི་ལས། དང་པོ་ལ་བསམ་པ་ཕུན་ཚོགས་ལ་འགོད་པ། གཞན་རྒྱུད་སྨིན་བྱེད་སྦྱོར་བ་ཕུན་ཚོགས་ལ་འགོད་པ། བདེན་བཞི་རྟོགས་པ་ལ་འགོད་པ་དང་གསུམ་ལས། དང་པོ་ནི། འགྲོ་རྣམས་ཞི་བའི་ལས་
དང་ནི། །ཞེས་པས་འཆད། གཉིས་པ་ནི། བསྡུ་རྣམ་བཞི་ལ་འགོད་པ་དང། ཞེས་པས་འཆད། གསུམ་པ་ནི། ཀུན་ནས་ཉོན་མོངས་བཅས་པ་དང། །རྣམ་པར་བྱང་བ་རྟོགས་པ་དང། །ཞེས་པས་འཆད། གཉིས་པ་ལ། བསམ་པ་ཕུན་ཚོགས་ལ་འགོད་པ། གཞན་རྒྱུད་
སྨིན་བྱེད་སྦྱོར་བ་ཕུན་ཚོགས་ལ་འགོད་པ། ལྟ་བ་རྣམ་པར་དག་པ་ལ་འགོད་པའོ། །དང་པོ་ནི། སེམས་ཅན་རྣམས་དོན་ཇི་བཞིན་གྱིས། །དོན་དང། ཞེས་པས་འཆད། གཉིས་པ་ལ། དངོས་དང། གཉིས་དོན་གྱི་སྤྱོད་པ་ལ་འགོད་པ་གཉིས་ལས། དང་པོ་ནི། ཕ་རོལ་
ཕྱིན་དྲུག་དང། །ཞེས་པས་འཆད། གཉིས་པ་ནི། སངས་རྒྱས་ལམ་དང། ཞེས་པས་འཆད། གསུམ་པ་ནི། རང་བཞིན་གྱིས། སྟོང་པ་ཉིད་དང། ཞེས་པས་འཆད། གསུམ་པ་ནི། གཉིས་ཟད་དང། །ཞེས་པས་འཆད། བཞི་པ་ལ། ས་གཉིས་པ་སོགས་གཉིས་ལ་འགོད་པ་
བཞི་པ་སོགས་གསུམ་ལ་འགོད་པ། ས་བདུན་པ་ལ་འགོད་པ། བརྒྱད་པ་ལ་འགོད་པ། དགུ་པ་ལ་འགོད་པ། ས་བཅུ་པ་ལ་འགོད་པའོ། །དང་པོ་ནི། བརྡ་དང། ཞེས་པས་འཆད། གཉིས་པ་ནི། དམིགས་པ་མེད་པ་དང། ཞེས་པས་འཆད། གསུམ་པ་ནི། ལུས་ཅན་
རྣམས་ནི་ཡོངས་སྨིན་དང། །ཞེས་པས་འཆད། བཞི་པ་ལ། ལམ་གསུམ་ཤེས་པའི་ལམ་ཤེས་ལ་འགོད་པ། བདེན་འཛིན་ཞི་བ་ལ་འགོད་པ། སངས་རྒྱས་དཀོན་མཆོག་བཏགས་པ་པ་ལ་འགོད་པ། སངས་རྒྱས་ཀྱི་ཞིང་དག་པའི་སྦྱོར་བ་ལ་འགོད་པའོ། །དང་པོ་ནི་
བྱང་ཆུབ་སེམས་དཔའི་ལམ་དང་ནི། ཞེས་པས་འཆད། གཉིས་པ་ནི། མངོན་པར་ཞེན་པ་ཟློག་པ་དང། །ཞེས་པས་འཆད། གསུམ་པ་ནི། བྱང་ཆུབ་ཐོབ་དང། ཞེས་པས་འཆད། བཞི་པ་ནི། སངས་རྒྱས་ཞིང། །རྣམ་པར་དག་དང། ཞེས་པས་འཆད། ལྔ་པ་ལ། རང་ཉིད་

[055A]༄༅། །འཚང་རྒྱ་བར་ངེས་པ་ལ་འགོད་པ། གཞན་རྒྱུད་སྨིན་པ་ལ་འགོད་པ་དང་གཉིས་ལས། དང་པོ་ནི། ངེས་པ་དང། ཞེས་པས་འཆད། གཉིས་པ་ནི། སེམས་ཅན་དོན་དང་ཚད་མེད་དང། །ཞེས་པས་འཆད། དྲུག་པ་ལ། ས་བཅུ་པས་བསྡུས་པའི་
བཤེས་གཉེན་བསྟེན་ཚུལ་ལ་འགོད་པ། རྟོགས་པ་གོང་ནས་གོང་དུ་འཕེལ་བ་ལ་འགོད་པ་གཉིས་ལས། དང་པོ་ནི། སངས་རྒྱས་བསྟེན་སོགས་ཡོན་ཏན་དང། །ཞེས་པས་འཆད། གཉིས་པ་ལ། བྱང་ཆུབ་ཡན་ལག་ཐོབ་པ་ལ་འགོད་པ། ལས་འབྲས་ཆུད་མི་ཟ་བ་ལ་
འགོད་པ་དང། བདེན་བཞི་རྟོགས་པ་ལ་འགོད་པ། ཕྱིན་ཅི་ལོག་ཟད་པ་ལ་འགོད་པ། གཞི་མེད་པ་ལ་འགོད་པ། རྣམ་བྱང་རྫོགས་པ་ལ་འགོད་པ། ཚོགས་རྫོགས་པ་ལ་འགོད་པ། སྲིད་ཞི་མཉམ་ཉིད་རྟོགས་པ་ལ་འགོད་པ་དང་བརྒྱད་ལས། དང་པོ་ནི། བྱང་ཆུབ་ཡན་ལག་ཅེས་པས་འཆད། གཉིས་
པ་ནི། ལས་རྣམས་ནི། །ཆུད་མི་ཟ་དང། ཞེས་པས་འཆད། གསུམ་པ་ནི། བདེན་མཐོང་དང། ཞེས་པས་འཆད། བཞི་པ་ནི། ཕྱིན་ཅི་ལོག་ནི་སྤངས་པ་དང། ཞེས་པས་འཆད། ལྔ་པ་ནི། དེ་གཞི་མེད་པའི་ཚུལ་དང་ནི། །ཞེས་པས་འཆད། དྲུག་པ་ནི། རྣམ་པར་བྱང་དང། ཞེས་
པས་འཆད། བདུན་པ་ནི། ཚོགས་དང་ནི། ཞེས་པས་འཆད། བརྒྱད་པ་ནི། འདུས་བྱས་འདུས་མ་བྱས་པ་ལ། །ཐ་དད་ཡོངས་སུ་མི་ཤེས་དང། །ཞེས་པས་འཆད། གཉིས་པ་ནི། མྱ་ངན་འདས་ལ་འགོད་པ་སྟེ། ཞེས་པས་འཆད་དོ། །འོ་ན་གང་དུ་ས་བཅུ་ཐོབ་མ་
ཐག་པའི་ཚེ་ན་སངས་རྒྱས་ཀྱི་ཞིང་དག་པའི་སྣང་བ་འབྱུང་བར་བཤད་ན། དེའི་ཚུལ་གང་ཞེ་ན། དེ་ནི་འོད་ཟེར་ཆེན་པོའི་དབང་བསྐུར་ཐོབ་ནས་འབྱུང་བ་ཡིན་ལ། འདི་ལ་སྣང་བས་འཕྲིན་ལས་སྒྲུབ་པ་དང། མཆོད་པས་དབང་བསྐུར་ཐོབ་པ་གཉིས་ལས་
དང་པོ་ལ། སྣོད་དག་པའི་སྣང་བ་དང། བཅུད་དག་པའི་སྣང་བ་དང། འཕྲིན་ལས་སྒྲུབ་ཚུལ་དང་གསུམ་ལས། དང་པོ་ནི། ས་བཅུ་ཐོབ་མ་ཐག་པའི་ཚེ་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་ཐོབ་པའི་རྗེས་ལ། ཏིང་ངེ་འཛིན་ཐམས་ཅད་མཁྱེན་པའི་

[055B] ཐོབ་མ་ཐག་ཏུ་སྟོང་གསུམ་འབུམ་ཕྲག་བཅུའི་རྒྱ་དང་མཉམ་པའི་པདྨ་རིན་པོ་ཆེ་དུ་མས་སྤྲས་པའི་གདན་དང། དེའི་འཁོར་དུ་སྟོང་གསུམ་འབུམ་ཕྲག་བཅུའི་རྡུལ་གྱི་གྲངས་དང་མཉམ་
པའི་པདྨས་གང་བའི་སྣང་བའི་སྣང་བ་འབྱུང་ངོ། གཉིས་པ་ལ། དེ་ནས་རང་ཉིད་གདན་དེ་ལ་འཚམས་ཤིང་རྐྱེན་དུ་འབབ་པར་འདུག་ལ། འཁོར་གྱི་པདྨ་ལ་ས་དགུ་པ་མན་ཆད་ཀྱི་བྱང་སེམས་བཞུགས་པས་བསྐོར་ཏེ་འདུག་པའི་སྣང་བ་འབྱུང་ངོ། །གསུམ་
པ་ནི། བྱང་སེམས་དེའི་ཞབས་མཐིལ་གཉིས་དང་པུས་མོའི་ལྷ་ང་གཉིས་དང་ལྟེ་བ་དང་རྩིབ་ལོགས་གཉིས་དང་ཕྱག་མཐིལ་གཉིས་ལས་འོད་ཟེར་གྲངས་མེད་པ་འབུམ་ཕྲག་བཅུ་བཅུ་སྤྲོས་པས་རིམ་པ་བཞིན་དུ་ཡི་དྭགས་དང། དམྱལ་བ་དང། དུད་འགྲོ་དང་
མི་དང། ལྷ་དང། ལྷ་མ་ཡིན་གྱི་གནས་ཐམས་ཅད་སྣང་བར་བྱས་ནས་སྡུག་བསྔལ་ཐམས་ཅད་ཞི་བར་བྱེད་དོ། །ཕྲག་པ་གཉིས་དང་རྒྱབ་མགུལ་གཉིས་དང་ཞལ་གྱི་སྒོ་ནས་འོད་ཟེར་གྲངས་མེད་པ་འབུམ་ཕྲག་བཅུ་བཅུ་སྤྲོས་པས་རིམ་པ་བཞིན་དུ་ཕྱོགས་བཅུའི་ཉན་ཐོས་
དང༑ རང་རྒྱལ་དང། སེམས་དང་པོ་བསྐྱེད་པ་ནས་ས་དགུ་པའི་བར་གྱི་གནས་གསུམ་པ་རྣམས་སྣང་བར་བྱས་ཤིང་ཆོས་སྣང་བའི་སྒོ་དང། ཞི་བའི་ཏིང་ངེ་འཛིན་གྱི་སྒོའི་ཚུལ་དང། ཤེས་རབ་དང་ཐབས་མཁས་པའི་ཚུལ་ཡང་རིམ་པ་བཞིན་དུ་ཉེ་བར་སྒྲུབ་བོ། །
གཉིས་པ་ལ། མཆོད་པ་དང། དབང་བསྐུར་བ་གཉིས་ལས། དང་པོ་ནི། བྱང་སེམས་དེའི་མཛོད་སྤུ་ནས་འོད་ཟེར་གྲངས་མེད་པ་འབུམ་ཕྲག་བཅུ་སྤྲོས་པས་ཕྱོགས་བཅུའི་བདུད་ཐམས་ཅད་ཟིལ་གྱིས་མནན་ཏེ་དབང་བསྐུར་ཐོབ་པའི་བྱང་སེམས་རྣམས་སྣང་བར་
བྱས་ཏེ། དེ་དག་གི་ལུས་ལ་ནུབ་པར་བྱེད་དོ། །བྱང་སེམས་དེའི་སྤྱི་གཙུག་ནས་འོད་ཟེར་གྲངས་མེད་སྟོང་གསུམ་གྲངས་མེད་པ་འབུམ་ཕྲག་བཅུའི་རྡུལ་དང་མཉམ་པ་འཕྲོས་ནས་ཕྱོགས་བཅུའི་དེ་བཞིན་གཤེགས་པའི་དཀྱིལ་འཁོར་ཐམས་ཅད་སྣང་བར་བྱས། འཇིག་

[056A]༄༅། །རྟེན་ལན་བཅུར་བསྐོར་ནས་སྟེང་གི་ནམ་མཁའ་ལ་འོད་ཟེར་གྱི་དྲ་བའི་དཀྱིལ་འཁོར་དུ་བྱས་ཏེ། དེ་བཞིན་གཤེགས་པ་མཆོད་སེམས་ཅན་གྱི་དོན་བྱས་ནས། དེ་བཞིན་གཤེགས་པ་རྣམས་ཀྱི་ཞབས་ཀྱི་མཐིལ་དུ་ནུབ་པར་བྱེད་དོ། །གཉིས་པ་
དབང་བསྐུར་བ་ནི། ཕྱོགས་བཅུའི་རྒྱལ་བ་སྲས་བཅས་དེ་དག་གིས་བྱང་སེམས་དེ་དབང་བསྐུར་བའི་དུས་ལ་བབས་པར་གཟིགས་ནས་ཕྱོགས་བཅུ་ནས་ས་དགུ་པ་མན་ཆད་ལ་གནས་པའི་བྱང་སེམས་མཐའ་ཡས་པ་འོངས་ནས། བྱང་སེམས་དེ་ལ་ལྟ་ཞིང་མཆོད་དེ་
ཏིང་ངེ་འཛིན་སྟོང་ཕྲག་བཅུ་བཅུ་ལ་སྙོམས་པར་འཇུག་གོ་བྱང་སེམས་དབང་བསྐུར་བ་ཐོབ་པ་རྣམས་ཀྱིས་དཔལ་བེའུ་དང་རྡོ་རྗེ་དང་བཀྲ་ཤིས་ལས་བདུད་ཀྱི་དགྲ་ལས་རྣམ་པར་རྒྱལ་བ་ཞེས་བྱ་བའི་འོད་ཟེར་གཅིག་འཁོར་འོད་ཟེར་གྲངས་མེད་པ་འབུམ་ཕྲག་
བཅུ་བཅུ་དང་བཅས་པ་བྱུང་སྟེ། ཕྱོགས་བཅུ་སྣང་བར་བྱས་ཆོ་འཕྲུལ་མུ་མེད་པ་བསྟན་ཏེ། བྱང་སེམས་དེའི་དཔལ་བེའུ་དང་རྡོ་རྗེ་དང་བཀྲ་ཤིས་རྣམས་སུ་རིམ་པ་བཞིན་དུ་ནུབ་པས། བྱང་སེམས་དེའི་མཐུ་སྟོབས་སྔར་ལས་ཀྱང་ལྷག་པར་འཕེལ་བར་འགྱུར་
རོ༑ །དེ་བཞིན་གཤེགས་པ་རྣམས་ཀྱི་མཛོད་སྤུ་ནས་ཀྱང་ཐམས་ཅད་མཁྱེན་པའི་མངོན་ཤེས་དང་ལྡན་པ་ཞེས་བྱ་བའི་འོད་ཟེར་གཅིག་འཁོར་འོད་ཟེར་གྲངས་མེད་པ་འབུམ་ཕྲག་བཅུ་བཅུ་དང་བཅས་པ་བྱུང་སྟེ་ཕྱོགས་བཅུ་ཐམས་ཅད་སྣང་བར་བྱས་
འཇིག་རྟེན་ལན་བཅུ་བསྐོར་ནས། ངན་སོང་བ་ཐམས་ཅད་ཀྱི་སྡུག་བསྔལ་ཞི་བར་བྱས་ཤིང་བདུད་ཐམས་ཅད་ཟིལ་གྱིས་མནན་ནས་བྱང་སེམས་དེའི་སྤྱི་པོར་ནུབ་ལ་འཁོར་གྱི་འོད་ཟེར་རྣམས་ནི་འཁོར་རྣམས་ཀྱི་སྤྱི་བོར་ནུབ་པར་འགྱུར་ཞིང། འོད་ཟེར་དེ་དག་གིས་
ཕོག་མ་ཐག་ཏུ་བྱང་སེམས་དེ་དག་གིས་སྔོན་མ་ཐོབ་པའི་ཏིང་ངེ་འཛིན་སྟོང་ཕྲག་བཅུ་བཅུ་འཐོབ་ཅིང། འོད་ཟེར་དེ་དག་ཀྱང་བྱང་སེམས་དེའི་མགོ་ལ་དུས་གཅིག་ཏུ་ནུབ་པར་འགྱུར་རོ། །འདི་དག་གི་སྒོ་ནས་རྗེ་བརྩུན་བཙོང་ཁ་པ་ཆེན་པོས་བྱམས་པ་མགོན་པོ་ལ་

[056B] །ཆོས་ཀྱི་སྐུ་ཡི་འཕྲིན་ལས་ནི། །ཞེས་སོགས་རྩ་འགྲེལ་ལས། ཆོས་སྐུའི་འཕྲིན་ལས་ཆོས་ཅན། ཁྱོད་ལ་ཉེར་བདུན་དུ་ཡོད་དེ། ཁྱོད་ལ་གདུལ་བྱ་ལམ་གྱི་རྟེན་ལ་འགོད་པའི་འཕྲིན་ལས་ནས་
ལམ་གྱི་འབྲས་བུ་མྱང་འདས་ལ་འགོད་པའི་བར་ཉེར་བདུན་དུ་ཡོད་པའི་ཕྱིར། སེམས་བསྐྱེད་པ་དང་པོ་དང་ཐ་མའི་ཞེས་སོགས་ལ། འགྲེལ་པ་འདིར་དང་པོར་སེམས་བསྐྱེད་དང་ཐ་མར་འཕྲིན་ལས་ལ་ས་མཚམས་ཀྱི་སྐྱེ་རིམ་བརྗོད་ནས་བར་པ་དོན་བདུན་
ཅུ་ལྷག་མ་རྣམས་ཀྱི་ས་མཚམས་དངོས་སུ་མི་སྨོས་པའི་རྒྱུ་མཚན་ཡོད་དེ། ཐོག་མཐའ་གཉིས་ལ་བརྟེན་ནས་བར་པ་རྣམས་ཀྱང་གོ་ནུས་པ་ལ་དགོངས་ནས་དངོས་སུ་མ་སྨོས་པའི་ཕྱིར། བཞི་པ་འཕྲིན་ལས་འཇུག་ཚུལ་བཤད་པ་ལ། རྒྱུད་བླ་མ་ལས་གསུངས་
ཚུལ་དང། མདོ་སྡེའི་རྒྱན་ལས་གསུངས་ཚུལ། འཇུག་ཚུལ་དེ་དཔེས་སྒྲུབ་པ་དང་གསུམ་ལས། དང་པོ་ལ། འཕྲིན་ལས་ལྷུན་གྲུབ་ཏུ་འཇུག་ཚུལ་དང། རྒྱུན་མི་འཆད་དུ་འཇུག་ཚུལ་གཉིས། དང་པོ་ལ། སྤྱིར་བསྟན་པ་དང། སོ་སོར་བཤད་པ་གཉིས་ལས། དང་
པོ་ནི། ཐུབ་པ་སངས་རྒྱས་བཅོམ་ལྡན་འདས་ཀྱི་འཕྲིན་ལས་དུས་རྟག་ཏུ་ལྷུན་གྲུབ་ཏུ་འཇུག་པ་ཡིན་ཏེ། སེམས་ཅན་གང་གི་རྒྱུད་ལ་ཐབས་གང་གིས་གདུལ་བྱ་འདུལ་བའི་བྱ་བ་གང་ཡུལ་གང་དུ་དུས་གང་གི་ཚེ་འདུལ་དགོས་པའི་འཕྲིན་ལས་སྒྲུབ་པ་ལ་
འབད་རྩོལ་གྱི་རྣམ་རྟོག་སྐྱེ་བ་མེད་པར་འཕྲིན་ལས་ངང་གིས་འཇུག་པའི་ཕྱིར། དེ་ལྟར་ཡང་རྒྱུད་བླ་མར། གང་གི་གང་གིས་འདུལ་བ་ཡི། །བྱ་གང་གང་དུ་གང་གི་ཚེ། །དེ་ཡི་རྣམ་རྟོག་སྐྱེ་མེད་ཕྱིར། །ཐུབ་པ་རྟག་ཏུ་ལྷུན་གྱིས་གྲུབ། །ཅེས་གསུངས་པའི་ཕྱིར་
གཉིས་པ་ནི། སངས་རྒྱས་ཀྱི་འཕྲིན་ལས་ལྷུན་གྲུབ་ཏུ་འཇུག་པ་ཡིན་ཏེ། རིགས་དང་ས་བོན་ལ་སོགས་པ་གདུལ་བྱའི་ཁམས་ནི་གང་གི་རྒྱུད་ལ་འདུལ་བའི་ཐབས་མང་པོ་གང་དག་གིས་གདུལ་བྱ་འདུལ་བའི་བྱ་བ་གང་དགོས་པ་དང་ཡུལ་གང་དུ་ནི་དུས་གང་

[057A]༄༅། །གི་ཆོ་འདུལ་དགོས་པའི་ཡུལ་དང་དུས་དེ་དག་ཇི་ལྟ་བ་བཞིན་དུ་འབད་རྩོལ་ཉེ་བར་ཞི་བའི་སྒོ་ནས་འཕྲིན་ལས་ལྷུན་གྲུབ་ཏུ་འཇུག་པའི་ཕྱིར་ཏེ། དེ་ཉིད་ལས། གདུལ་བྱའི་ཁམས་ནི་གང་ཞིག་གི་འདུལ་པའི་ཐབས་མང་གང་དག་གིས། གདུལ་བྱའི་
བྱ་གང་གང་དུ་ནི། །གང་ཚེ་ཡུལ་དང་དུས་དེ་དག་ཅེས་གསུངས་པའི་ཕྱིར། གཉིས་པ་ལ། མདོར་བསྟན། རྒྱས་པར་བཤད། །སྤྱིའི་དོན་བསྡུ་བའོ། །དང་པོ་ནི། སངས་རྒྱས་ཀྱི་འཕྲིན་ལས་རྒྱུན་མི་འཆད་དུ་འཇུག་པའི་རྒྱུ་མཚན་ཡོད་དེ། བྱང་ཆུབ་ཆེན་པོ་
ངེས་པར་འབྱིན་པ་དང། ངེས་འབྱིན་དེའི་རྟེན་དང། རྟེན་དེའི་འབྲས་བུ་དང། འབྲས་བུ་དེ་ཡོངས་སུ་འཛིན་བྱེད་དང། འབྲས་བུ་དེ་ཐོབ་པ་ལ་གེགས་བྱེད་ཀྱི་སྒྲིབ་པ་དང། སྒྲིབ་པ་དེ་སྤོང་བྱེད་ཀྱི་གཉེན་པོ་རྐྱེན་རྣམས་ལ་འབད་རྩོལ་གྱི་རྣམ་རྟོག་མེད་
པར་འཕྲིན་ལས་ངང་གིས་འཇུག་པའི་ཕྱིར་ཏེ། དེ་ཉིད་ལས། ངེས་འབྱིན་དེ་ཡི་རྟེན་པ་དང། །དེ་འབྲས་དེ་ཡི་ཡོངས་འཛིན་དང། །དེ་སྒྲིབ་དེ་སྤྱོད་རྐྱེན་ལས་ནི། །རྣམ་པར་རྟོག་པ་མེད་ཕྱིར་རོ། །ཞེས་གསུངས་པའི་ཕྱིར། གཉིས་པ་ལ་དོན་དྲུག་ངོས་བཟུང་བ་
དང༑ དཔེ་དྲུག་བཀོད་པ་དང། དཔེ་དོན་ཆོས་མཐུན་བཤད་པ་དང་གསུམ་ལས། དང་པོ་ནི། ངེས་པར་འབྱིན་པ་ནས། རྐྱེན་ཀྱི་བར་དྲུག་པོ་དེ་ཡང་གཞག་ཏུ་ཡོད་དེ། ས་བཅུ་པོ་དེ་བྱང་ཆུབ་ཆེན་པོ་ངེས་པར་འབྱིན་བྱེད་དང། ཚོགས་གཉིས་པོ་དེ་བྱང་
ཆེན་ངེས་པར་འབྱིན་བྱེད་དེའི་རྟེན་ནམ་རྒྱུ་དང། བྱང་ཆུབ་ཀྱི་མཆོག་རྫོགས་པའི་བྱང་ཆུབ་ནི་དེ་གཉིས་ཀྱི་འབྲས་བུ་དང། སེམས་ཅན་གྱི་རྒྱུད་ལ་ཡོད་པའི་རིགས་དེ་བྱང་ཆུབ་ཆེན་པོ་དེ་ཡོངས་སུ་འཛིན་པར་བྱེད་པ་དང་ཉོན་མོངས་པ་དང་ཉེ་བའི་ཉོན་མོངས་
པ་བག་ཆགས་དང་བཅས་པ་ནི་བྱང་ཆུབ་ཆེན་པོ་ཐོབ་པ་ལ་གེགས་བྱེད་ཀྱི་སྒྲིབ་པ་དང། སྒྲིབ་པ་དེ་རྣམས་འཇོམས་པར་བྱེད་པའི་རྐྱེན་དང་བྱང་ཆུབ་ཆེན་པོའི་རྐྱེན་ནི་སངས་རྒྱས་ཀྱི་ཐུགས་རྗེ་ཆེན་པོ་ཡིན་པའི་ཕྱིར་ཏེ། དེ་ཉིད་ལས། ངེས་པར་འབྱིན་པ་ས་བཅུ་

[057B] །ཚོགས་གཉིས་དག་ནི་དེ་ཡི་རྒྱུ། །དེ་འབྲས་བྱང་ཆུབ་མཆོག་ཡིན་ཏེ། །བྱང་ཆུབ་སེམས་ཅན་ཡོངས་སུ་འཛིན། །དེ་སྒྲིབ་མཐའ་ཡས་ཉོན་མོངས་དང། །ཉེ་བའི་ཉོན་མོངས་བག་ཆགས་སོ། །དུས་ཀུན་དུ་ནི་དེ་འཇོམས་པའི། །རྐྱེན་ནི་ཐུགས་རྗེ་ཆེན་པོ་ཡིན། །ཞེས་
གསུངས་པའི་ཕྱིར། གཉིས་པ་ནི། འཕྲིན་ལས་རྒྱུན་མི་འཆད་དུ་འཇུག་པའི་གནས་དྲུག་པོ་དེ་རྣམས་དཔེ་ཇི་ལྟར་ཤེས་པར་བྱ་བ་ཡང་ཡོད་དེ། དྲུག་པོ་དེ་དག་རྣམས་གོ་རིམ་བཞིན་དུ་རྒྱ་མཚོ་དང་ཉི་མ་དང་ནམ་མཁའ་དང་གཏེར་དང་སྤྲིན་དང་རླུང་བཞིན་དུ་
ཤེས་པར་བྱ་བ་ཡིན་པའི་ཕྱིར་ཏེ། དེ་ཉིད་ལས། གནས་དྲུག་པོ་ནི་འདི་དག་རྣམས། །གོ་རིམ་ཇི་བཞིན་རྒྱ་མཚོ་དང། །ཉི་མ་དང་ནི་ནམ་མཁའ་གཏེར། །སྤྲིན་དང་རླུང་བཞིན་ཤེས་པར་བྱ། །ཞེས་གསུངས་པའི་ཕྱིར། གསུམ་པ་ནི། ས་བཅུ་པ་དེ་རྒྱ་མཚོ་དང་འདྲ་སྟེ་
ཡེ་ཤེས་ཀྱི་ཆུས་རྒྱས་པར་བྱེད་པ་དང། ཡོན་ཏན་རིན་པོ་ཆེ་དཔག་ཏུ་མེད་པ་དང་ལྡན་པའི་ཕྱིར་ཏེ། དེ་ཉིད་ལས། ཤེས་ཆུ་ཡོན་ཏན་རིན་ཆེན་དང། །ལྡན་ཕྱིར་ས་རྣམས་རྒྱ་མཚོ་བཞིན། །ཞེས་གསུངས་པའི་ཕྱིར། ཚོགས་གཉིས་པོ་དེ་ཉི་མ་དང་འདྲ་སྟེ། དེ་གཉིས་
སེམས་ཅན་ཐམས་ཅད་ཀྱི་ཉེར་འཚོའི་གནས་སུ་གྱུར་པ་ཡིན་པའི་ཕྱིར་ཏེ། དེ་ཉིད་ལས། སེམས་ཅན་ཐམས་ཅད་ཉེར་འཚོའི་ཕྱིར། །ཚོགས་གཉིས་དག་ནི་ཉི་མ་བཞིན། །ཞེས་གསུངས་པའི་ཕྱིར། བྱང་ཆུབ་ཆེན་པོ་ནི་ནམ་མཁའ་དང་འདྲ་སྟེ། དེ་ཡོན་ཏན་རིན་པོ་
ཆེ་མཐའ་དབུས་མེད་པའི་བདག་ཉིད་ཡིན་པའི་ཕྱིར་ཏེ། དེ་ཉིད་ལས། རྒྱ་ཆེ་མཐའ་དང་དབུས་མེད་ཕྱིར། །བྱང་ཆུབ་ནམ་མཁའི་ཁམས་བཞིན་ནོ། །ཞེས་གསུངས་པའི་ཕྱིར། བྱང་ཆུབ་ཏུ་འགྱུར་རུང་གི་སེམས་ཅན་གྱི་རྒྱུད་ཀྱི་རང་བཞིན་གནས་རིགས་ནི་གཏེར་དང་
འདྲ་སྟེ། དེ་ཡང་དག་པར་རྫོགས་པའི་སངས་རྒྱས་ཀྱི་ཆོས་ཉིད་རང་བཞིན་རྣམ་པར་དག་པ་ཡོན་ཏན་ཐམས་ཅད་འབྱུང་རུང་སྟེ་དེ་ཉིད་ཀྱི་གནས་ཡིན་པའི་ཕྱིར་ཏེ། དེ་ཉིད་ལས། ཡང་དག་རྫོགས་སངས་ཆོས་ཉིད་ཕྱིར། །སེམས་ཅན་ཁམས་ནི་གཏེར་དང་འདྲ། །

[058A]༄༅། །ཞེས་གསུངས་པའི་ཕྱིར། སེམས་ཅན་གྱི་རྒྱུད་ཀྱི་ཉོན་མོངས་དང་ཉེ་བའི་ཉོན་མོངས་བག་ཆགས་དང་བཅས་པ་ནི་སྤྲིན་དང་འདྲ་སྟེ། དེ་རྣམས་གློ་བུར་བ་དང། བསྒྲིབ་བྱ་ལ་ཁྱབ་པ་དང། བདེན་པའི་རང་བཞིན་དུ་མ་གྲུབ་པའི་ཕྱིར་ཏེ། དེ་
ཉིད་ལས། གློ་བུར་ཁྱབ་དང་མ་གྲུབ་ཕྱིར། །དེ་ཡི་ཉོན་མོངས་སྤྲིན་ཚོགས་བཞིན། །ཞེས་གསུངས་པའི་ཕྱིར། སངས་རྒྱས་ཀྱི་ཐུགས་རྗེ་མི་ཟད་པ་རླུང་དང་འདྲ་སྟེ། དེ་སྒྲིབ་པ་དེ་འཐོར་བར་ནི་ཉེ་བར་གནས་པ་ཡིན་པའི་ཕྱིར་ཏེ། དེ་ཉིད་ལས། དེ་འཐོར་བར་ནི་ཉེར་
གནས་ཕྱིར། །ཐུགས་རྗེ་མི་མི་ཟད་རླུང་དང་འདྲ། །ཞེས་གསུངས་པའི་ཕྱིར། གསུམ་པ་ནི། སངས་རྒྱས་ཀྱི་འཕྲིན་ལས་རྒྱུན་མི་འཆད་དུ་འཇུག་པ་ཡིན་ཏེ། ས་བཅུ་དང་ཚོགས་གཉིས་ཀྱིས་བསྡུས་པའི་རྐྱེན་གཞན་གྱི་དབང་གིས་ངེས་པར་འབྱུང་བ་གཞན་དོན་རྒྱུན་མི་
འཆད་པའི་རྒྱུའི་ཁྱད་པར་དང། བདག་དང་སེམས་ཅན་མཚུངས་པར་ཆོས་ཉིད་ཀྱི་བདག་ཉིད་དུ་གནས་པར་གཟིགས་ནས་བྱང་ཆུབ་ཆེན་པོ་དང་སེམས་ཅན་གྱི་ཁམས་གཉིས་ཏེ་གཞན་དོན་རྒྱུན་མི་འཆད་པའི་ངོ་བོའི་ཁྱད་པར་དང། ཉོན་མོངས་པ་དང་ཉེ་
བའི་ཉོན་མོངས་པ་བག་ཆགས་དང་བཅས་པ་འཇོམས་པར་བྱེད་པའི་རྐྱེན་ཐུགས་རྗེ་ཆེན་པོ་སྟེ་གཞན་དོན་རྒྱུན་མི་འཆད་པའི་འབྲས་བུའི་ཁྱད་པར་དང་གསུམ་གྱི་སྒོ་ནས་མཛད་པ་ཡོངས་སུ་མ་རྫོགས་པའི་ཕྱིར་ཏེ། དེ་ཉིད་ལས། གཞན་གྱི་དབང་གིས་ངེས་འབྱུང་
དང༑ །བདག་དང་སེམས་ཅན་མཚུངས་གཟིགས་དང། །མཛད་པ་ཡོངས་སུ་མ་རྫོགས་ཕྱིར། །འཁོར་བ་སྲིད་དུ་མཛད་མི་འཆད། །ཅེས་གསུངས་པའི་ཕྱིར། གཉིས་པ་མདོ་སྡེའི་རྒྱན་ལས་གསུངས་ཚུལ་ལ་ལྷུན་གྲུབ་ཏུ་འཇུག་ཚུལ་དང། རྒྱུན་མི་འཆད་དུ་འཇུག་
ཚུལ་གཉིས་ལས། དང་པོ་ནི། སངས་རྒྱས་ཀྱི་འཕྲིན་ལས་འབད་མེད་ལྷུན་གྲུབ་ཏུ་འཇུག་པ་ཡིན་ཏེ། དཔེར་ན་ལྷའི་རྡ་བོ་ཆེ་དག་མ་བརྡུངས་པར་ཡང་སྔོན་གྱི་སྨོན་ལམ་གྱི་མཐུས་ཆོས་ཀྱི་སྡོམ་བཞི་སོགས་སྟོན་པའི་སྒྲ་ཀུན་ཏུ་འབྱུང་བར་བྱེད་པ་དང། ནོར་བུ་རིན་

[058B] སངས་རྒྱས་རྣམས་ཀྱང་འབད་རྩོལ་གྱི་གཟོ་དང་རྣམ་རྟོག་གི་རྒྱུ་བ་མེད་པར་གདུལ་བྱ་ལ་དམ་པའི་ཆོས་འཆད་ཅིང་ཕན་བདེ་ལ་འགོད་པའི་འཕྲིན་ལས་ངང་གིས་འཇུག་པའི་ཕྱིར་ཏེ། མདོ་སྡེའི་རྒྱན་
ལས༑ ཇི་ལྟར་རྔ་དག་མ་བརྡུངས་པར། །སྒྲ་ནི་ཀུན་ཏུ་འབྱུང་བ་ལྟར། །དེ་བཞིན་རྒྱལ་བ་གཟོ་མེད་པར། །བཤད་པ་དག་ནི་ཀུན་ཏུ་འབྱུང། །ཇི་ལྟར་ནོར་བུ་འབད་མེད་པར། །རང་གི་འོད་ནི་སྟོན་པ་ལྟར། །སངས་རྒྱས་རྣམས་ཀྱང་གཟོ་མེད་པར། །དེ་བཞིན་མཛད་པ་
ངེས་པར་སྟོན། །ཞེས་གསུངས་པའི་ཕྱིར། །གཉིས་པ་ནི། སངས་རྒྱས་ཀྱི་འཕྲིན་ལས་རྒྱུན་མི་འཆད་དུ་འབྱུང་བ་ཡིན་ཏེ། དཔེར་ན་ནམ་མཁའ་ལ་སྣོད་བཅུད་ཀྱི་འཇིག་རྟེན་གྱི་བྱ་བ་རྒྱུན་མི་འཆད་པ་དང། ནམ་མཁའ་ལ་སྣོད་བཅུད་ཀྱི་འཇིག་རྟེན་གྱི་བྱ་བ་སྔ་མ་ཉམས་
པ་སྟེ་འཇིག་ཅིང་ཕྱི་མ་བྱུང་བ་སྟེ་འཆགས་པ་ལྟར། སངས་རྒྱས་རྣམས་ཀྱང་ཆོས་ཀྱི་དབྱིངས་ལས་མ་གཡོས་པར་གདུལ་བྱ་ཕན་བདེ་ལ་འགོད་པའི་འཕྲིན་ལས་རྒྱུན་མི་འཆད་པར་འབྱུང་བའི་ཕྱིར་ཏེ། དེ་ཉིད་ལས། ཇི་ལྟར་མཁའ་ལ་འཇིག་རྟེན་གྱི། །བྱ་བ་
རྒྱུན་མི་འཆད་པར་སྣང། །དེ་བཞིན་ཟག་མེད་དབྱིངས་ན་ཡང། །རྒྱལ་བའི་མཛད་པ་རྒྱུན་མི་འཆད། །ཇི་ལྟར་མཁའ་ལ་རྟག་ཏུ་ནི། །བྱ་བ་ཉམས་ཤིང་འབྱུང་བ་ལྟར། །དེ་བཞིན་ཟག་མེད་དབྱིངས་ན་ཡང། །སངས་རྒྱས་འཕྲིན་ལས་སྐྱེ་ཞིང་འབྲི། །ཞེས་གསུངས་པའི་
ཕྱིར༑ དེས་ན་སངས་རྒྱས་རྣམས་ཀྱི་མཛད་པ་འཕྲིན་ལས་ཐམས་ཅད་སེམས་ཅན་གྱི་ཕན་བདེ་སྒྲུབ་པ་ལ་གཅིག་ཏུ་འཇུག་པ་ཡིན་ཏེ། དཔེར་ན་འདུས་མ་བྱས་ཀྱི་ནམ་མཁའ་ལ་ངོ་བོ་མི་འདྲ་བའི་དབྱེ་བ་མེད་ཅིང། ནམ་མཁར་ཉི་མའི་དཀྱིལ་འཁོར་དུ་མ་ཅིག་ཅར་
དུ་ཤར་ཡང་འོད་ཟེར་རྣམས་ནམ་མཁའ་དེ་ཉིད་དུ་འདྲེས་ཤིང་ལོ་ཐོག་སྨིན་པ་དང། འདམ་སྐམ་པ་དང། ཀུ་མུ་ད་ཁ་ཟུམ་པར་བྱེད་པའི་བྱ་བ་འདྲེས་པ་བཞིན་དུ། སངས་རྒྱས་ཀྱི་ཆོས་སྐུ་ལ་ངོ་བོ་མི་འདྲ་བའི་དབྱེ་བ་མེད་ཅིང། སངས་རྒྱས་རྣམས་ཀྱི་འཕྲིན་ལས་

[059A]༄༅། །ཀྱིས་གདུལ་བྱའི་ཕན་བདེ་སྒྲུབ་ཅིང་སྡུག་བསྔལ་སེལ་བར་བྱེད་པར་མཛད་པ་གཅིག་ཏུ་འདྲེས་པ་ཡིན་པའི་ཕྱིར་ཏེ། དེ་ཉིད་ལས། ཇི་ལྟར་ཉི་མའི་དཀྱིལ་འཁོར་གྱི། །འོད་ཟེར་དཔག་ཏུ་མེད་འདྲེས་ཤིང། །རྟག་ཏུ་བྱ་བ་གཅིག་ལ་འཇུག་
འཇིག་རྟེན་ལ་ཡང་སྣང་བར་བྱེད། །དེ་བཞིན་ཟག་མེད་དབྱིངས་ན་ཡང། །སངས་རྒྱས་དཔག་ཏུ་མེད་འདྲེས་ཤིང། །མཛད་པ་གཅིག་ནི་མཛད་པ་ལ། །ཡེ་ཤེས་སྣང་བ་མཛད་པར་འདོད། །ཅེས་གསུངས་པའི་ཕྱིར། གསུམ་པ་ལ། བསྟན་བཤད་གཉིས་ལས། དང་
པོ་ནི། སངས་རྒྱས་རྣམས་ཀྱི་འཕྲིན་ལས་འབད་མེད་ལྷུན་གྲུབ་རྒྱུན་མི་འཆད་དུ་འཇུག་པ་ཡིན་ཏེ། བརྒྱ་བྱིན་གྱི་གཟུགས་ཀྱི་དཔེས་སངས་རྒྱས་ཀྱི་གཟུགས་སྐུ་ལྷུན་གྲུབ་རྒྱུན་མི་འཆད་དུ་འབྱུང་བ་དང། ལྷའི་རྔ་པོ་ཆེའི་དཔེས་སངས་རྒྱས་ཀྱི་གསུང་ལྷུན་གྲུབ་
རྒྱུན་མི་འཆད་དུ་འབྱུང་བ་དང། ཆར་སྤྲིན་གྱི་དཔེས་སངས་རྒྱས་ཀྱི་ཐུགས་ལྷུན་གྲུབ་རྒྱུན་མི་འཆད་དུ་འབྱུང་བ་དང། ཚངས་པའི་སྤྲུལ་པའི་དཔེས་སངས་རྒྱས་ཀྱི་སྐུ་དང་གསུང་གི་འཕྲིན་ལས་གཉིས་དང། ཉི་མའི་དཔེས་སངས་རྒྱས་ཀྱི་ཐུགས་ཀྱི་འཕྲིན་
ལས་ལྷུན་གྲུབ་རྒྱུན་མི་འཆད་དུ་འབྱུང་བ་དང། ནོར་བུ་རིན་པོ་ཆེའི་དཔེས་སངས་རྒྱས་ཀྱི་ཐུགས་ཀྱི་གསང་བ་ལྷུན་གྲུབ་རྒྱུན་མི་འཆད་དུ་འབྱུང་བ་དང། སྒྲ་བརྙན་གྱི་དཔེས་སངས་རྒྱས་ཀྱི་གསུང་གི་གསང་བ་ལྷུན་གྲུབ་རྒྱུན་མི་འཆད་དུ་འབྱུང་བ་དང། ནམ་
མཁའི་དཔེས་སངས་རྒྱས་ཀྱི་སྐུའི་གསང་བ་ལྷུན་གྲུབ་རྒྱུན་མི་འཆད་དུ་འབྱུང་བ་དང། ས་གཞི་རིན་པོ་ཆེའི་དཔེས་དེ་ཐམས་ཅད་ཀྱི་རྟེན་ཐུགས་རྗེ་ཆེན་པོ་འབད་མེད་ལྷུན་གྲུབ་རྒྱུན་མི་འཆད་དུ་འབྱུང་བ་དེ་མཚོན་པ་ཡིན་པའི་ཕྱིར་ཏེ། རྒྱུད་བླ་མར། བརྒྱ་བྱིན་རྔ་
སྤྲིན་ཚངས་པ་དང། །ཉི་མ་ནོར་བུ་རིན་ཆེན་བཞིན། །དེ་བཞིན་གཤེགས་པ་སྒྲ་བརྙན་བཞིན། །ནམ་མཁའ་དང་ནི་ས་བཞིན་ནོ། །ཞེས་གསུངས་པའི་ཕྱིར། །གཉིས་པ་ལ་དགུ་ལས། དང་པོ་གཟུགས་སྐུ་བརྒྱ་བྱིན་གྱི་དཔེས་མཚོན་ཚུལ་ནི། སངས་རྒྱས་ཀྱི་

[059B] དཔེར་ན་ལྷའི་དབང་པོ་བརྒྱ་བྱིན་གྱི་ལུས་གཅིག་ཉིད་བཻ་ཌླུརྱའི་ས་གཞི་གཙང་མ་དུ་མར་གཟུགས་བརྙན་རེ་རེ་འཆར་བ་ལྟར། འགྲོ་བ་ཐ་དད་པ་མང་པོའི་དད་སོགས་ཀྱི་སེམས་ཀྱི་སྣང་པ་དག་པ་ལ་གཟུགས་
སྐུའི་སྣང་བ་འཆར་པའི་ཕྱིར་ཏེ་དེ་ཉིད་ལས། ཇི་ལྟར་བཻ་ཌཱུ་ར་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་གཟུགས་བརྙན་འཆར། །ཞེས་གསུངས་པའི་ཕྱིར། གཉིས་པ་
གསུང་ལེགས་པར་འདོམས་པ་ལྷའི་རྔ་པོ་ཆེའི་དཔེས་བསྟན་པ་ནི། སངས་རྒྱས་ཀྱི་གསུང་ལྷའི་རྔ་པོ་ཆེ་དང་འདྲ་བ་ཡིན་ཏེ། དཔེར་ན་སུམ་ཅུ་རྩ་གསུམ་ལ་སོགས་པའི་ལྷ་གནས་དག་ན་ལྷའི་རྔ་པོ་ཆེ་རྣམས་མ་བརྡུངས་པར་སྔོན་གྱི་སྨོན་ལམ་ལ་སོགས་པ་ལས་དཀར་
པོའི་མཐུ་ལས་ཆོས་ཀྱི་སྡོམ་བཞི་ལ་སོགས་པ་སྟོན་པའི་སྒྲ་འབྱུང་བ་ལྟར། ཐུབ་པ་སངས་རྒྱས་བཅོམ་ལྡན་འདས་རྣམས་ཀྱིས་ཆོས་སྟོན་པའི་འབད་རྩོལ་རྣམ་རྟོག་མེད་པར་འགྲོ་བ་རང་རང་གི་ལས་དང་སྐལ་བ་དང་འཚམ་པར་ཆོས་སྟོན་པར་མཛད་པའི་
ཕྱིར་ཏེ། དེ་ཉིད་ལས། ཇི་ལྟར་ལྷ་ན་ལྷ་རྣམས་ཀྱི། །རྔ་སྒྲ་རང་གི་ལས་ལས་བྱུང། །དེ་བཞིན་འཇིག་རྟེན་ཐུབ་པའི་ཆོས། །གསུང་པ་རང་གི་ལས་ལས་བྱུང། །ཞེས་གསུངས་པའི་ཕྱིར། གསུམ་པ་ཐུགས་ཆར་སྤྲིན་གྱི་དཔེས་བསྟན་པ་ནི། སངས་རྒྱས་ཀྱི་ཐུགས་ཆར་
སྤྲིན་དང་འདྲ་བ་ཡིན་ཏེ། དཔེར་ན་དབྱར་གྱི་དུས་ན་སྤྲིན་འཁྲིགས་པ་ལས་འཇིག་རྟེན་གྱི་ལོ་ཐོག་ཕུན་སུམ་ཚོགས་པར་འགྱུར་བའི་རྒྱུ་ཆུའི་ཆར་ས་ལ་རྒྱུན་དུ་འབེབས་པ་ལྟར། སངས་རྒྱས་ཀྱི་ཐུགས་རྗེའི་སྤྲིན་ལས་ཀྱང་འགྲོ་བའི་དགེ་པའི་ལོ་ཐོག་གི་རྒྱུར་གྱུར་པའི་
དམ་པའི་ཆོས་ཀྱི་ཆར་རྒྱུན་མི་འཆད་པར་འབད་རྩོལ་གྱི་རྣམ་རྟོག་མེད་པར་འབབ་པའི་ཕྱིར་ཏེ། དེ་ཉིད་ལས། ཇི་ལྟར་དབྱར་གྱི་དུས་ན་སྤྲིན། །ལོ་ཐོག་ཕུན་སུམ་ཚོགས་པའི་རྒྱུ། །ཆུ་ཡི་ཕུང་པོ་འབད་མེད་པར། །ས་ལ་རྒྱུན་དུ་འབེབས་པ་ལྟར། །དེ་བཞིན་

[060A]༄༅། །ཐུགས་རྗེའི་སྤྲིན་ལས་ནི། །རྒྱལ་བའི་དམ་ཆོས་ཆུ་ཡི་ཆར། །འགྲོ་བའི་དགེ་བའི་ལོ་ཐོག་རྒྱུ། །རྣམ་པར་རྟོག་པ་མེད་པར་འབབ། །ཅེས་གསུངས་པའི་ཕྱིར། བཞི་པ་དེ་བཞིན་གཤེགས་པའི་སྐུ་དང་གསུང་གི་འཕྲིན་ལས་གཉིས་ཚངས་བའི་
དཔེས་བསྟན་པ་ནི། དེ་བཞིན་གཤེགས་པའི་སྐུ་དང་གསུང་གི་འཕྲིན་ལས་གཉིས་ཚངས་པའི་སྤྲུལ་པ་དང་འདྲ་བ་ཡིན་ཏ། དཔེར་ན་ཚངས་པ་དེ་རང་གི་གནས་ནས་འཕོ་བ་མེད་པར་ཡང་ལྷའི་གནས་གཞན་དང་གཞན་དུ་ཚངས་པའི་སྣང་བ་དུ་མ་འབད་མེད་དུ་སྟོན་པ་
ལྟར༑ ཐུབ་པ་སངས་རྒྱས་རྣམས་ཀྱང་ཆོས་ཀྱི་སྐུ་ལས་མ་གཡོས་པར་འཇིག་རྟེན་གྱི་ཁམས་རྣམས་སུ་སྐལ་པ་དང་ལྡན་པའི་གདུལ་བྱ་རྣམས་ལ་སྤྲུལ་པ་དཔག་ཏུ་མེད་པ་དག་གིས་དམ་པའི་ཆོས་འབད་པ་མེད་པར་སྟོན་པའི་ཕྱིར་ཏེ། དེ་ཉིད་ལས། ཇི་ལྟར་ཚངས་
པ་ཚངས་པ་ཡི། །གནས་ལས་འཕོ་བ་མེད་བཞིན་དུ། །ལྷ་ཡི་གནས་ནས་ཐམས་ཅད་དུ། །སྣང་བ་འབད་མེད་སྟོན་པ་ལྟར། །དེ་བཞིན་ཐུབ་པ་ཆོས་སྐུ་ལས། །སྐྱོད་པ་མེད་པར་ཁམས་ཀུན་ཏུ། །སྐལ་ལྡན་རྣམས་ལ་འབད་མེད་པར། །སྤྲུལ་པ་དག་གིས་སྟོན་པར་
མཛད༑ །ཅེས་གསུངས་པའི་ཕྱིར། །ལྔ་པ་ཐུགས་ཀྱི་འཕྲིན་ལས་ཉི་མའི་དཔེས་བསྟན་པ་ནི། དེ་བཞིན་གཤེགས་པའི་ཐུགས་ཀྱི་འཕྲིན་ལས་ཉི་མ་དང་འདྲ་བ་ཡིན་ཏེ། དཔེར་ན་ཉི་མའི་འོད་ཟེར་གྱིས་གདུངས་པའི་ཚེ་དུས་གཅིག་ཏུ་པདྨ་ཁ་འབྱེད་པ་དང། ཀུ་མུ་ཏ་ཁ་ཟུམ་
པར་བྱེད་པ་དང། ལོ་ཐོག་སྨིན་པར་བྱེད་པ་ལ་སོགས་པ་རྣམས་དུས་གཅིག་འབྱུང་ཡང་ཉི་མའི་འོད་ཟེར་ལ་ཆུ་སྐྱེས་བྱེ་བར་བྱེད་པའི་ཡོན་ཏན་དང་ཀུ་མུ་ཏ་ཟུམ་པར་བྱེད་པའི་སྐྱོན་དེ་དང་དེ་བྱེད་པའི་རྣམ་པར་རྟོག་པ་མེད་པ་བཞིན་དུ། །དེ་བཞིན་གཤེགས་པས་ཀྱང་
གདུལ་བྱ་རྣམས་ཀྱི་དབང་པོ་དང་འཚམ་པར་མངོན་མཐོ་དང་ངེས་ལེགས་ཀྱི་གོ་འཕང་ལ་འགོད་པའི་ཆོས་སྟོན་ཀྱང་གདུལ་བྱ་འགའ་ཞིག་ལས་དབང་གིས་མངོན་མཐོ་དང་འགའ་ཞིག་ལས་དབང་གིས་ངེས་ལེགས་ལ་འགོད་པར་བྱེད་པ་ཡིན་གྱི། དེ་བཞིན་

[060B] དེ་ཉིད་ལས། ཇི་ལྟར་ཉི་མས་གདུངས་པའི་དུས་གཅིག་ཚེ་ཉིད་ལ། །པར་སོགས་རྒྱས་དང་ཀུན་མུ་ཏ་ནི་རབ་ཟུམ་པ། །ཆུ་སྐྱེས་ཕྱེ་དང་ཟུམ་པའི་ཡོན་ཏན་སྐྱོན་དག་ལ། །ཉི་
མ་རྟོག་མེད་འདིར་ནི་འཕགས་པའི་ཉི་དེ་བཞིན། །ཞེས་གསུངས་པའི་ཕྱིར། དྲུག་པ་ཐུགས་ཀྱི་གསང་བ་ཡིད་བཞིན་གྱི་ནོར་བུའི་དཔེས་བསྟན་པ་ནི། དེ་བཞིན་གཤེགས་པའི་ཐུགས་ཀྱི་གསང་པ་ཡིད་བཞིན་གྱི་ནོར་བུ་དང་འདྲ་བ་ཡིན་ཏེ། དཔེར་ན་ཡིད་བཞིན་གྱི་ནོར་བུ་རིན་
པོ་ཆེ་ལ་ཟས་གོས་སོགས་དོན་དུ་གཉེར་བ་རྣམས་ཀྱིས་གསོལ་བ་བཏབ་པ་ན་རང་རང་གི་འདོད་པ་རྣམས་ཡོངས་སུ་རྫོགས་པར་འགྱུར་ཀྱང་ནོར་བུ་རིན་པོ་ཆེ་ལ་དེ་རྣམས་ཀྱི་འདོད་པ་སོ་སོར་སྐོང་བར་བྱེད་པའི་རྣམ་པར་རྟོག་པ་མེད་པ་བཞིན་དུ་སངས་རྒྱས་ཀྱིས་
གདུལ་བྱ་ལ་ཆོས་གསུངས་པའི་ཚེ་གདུལ་བྱའི་བསམ་པ་ཐ་དད་པ་རྣམས་ཀྱི་རང་རང་གང་མོས་ཀྱི་ཆོས་སྣ་ཚོགས་པ་ཐོས་པར་འགྱུར་ཡང་དེ་བཞིན་གཤེགས་པ་ལ་གདུལ་བྱ་འདི་ལ་ཆོས་འདི་བསྟན་པར་བྱའོ་སྙམ་པའི་རྣམ་པར་རྟོག་པ་མེད་པར་འཕྲིན་ལས་
ངང་གིས་འཇུག་པའི་ཕྱིར་ཏེ། དེ་ཉིད་ལས། ཇི་ལྟར་ཡིད་བཞིན་ནོར་བུ་ནི། །རྟོག་པ་མེད་ཀྱང་ཅིག་ཅར་དུ། །སྦྱོད་ཡུལ་གནས་པ་རྣམས་ཀྱི་ནི། །བསམ་ཀུན་སོ་སོར་རྫོགས་བྱེད་ལྟར། །དེ་བཞིན་སངས་རྒྱས་ཡིད་བཞིན་ལ། །བརྟེན་ནས་བསམ་པ་ཐ་དད་རྣམས། །སྣ་ཚོགས་
ཆོས་ནི་ཐོས་འགྱུར་ཡང། །དེ་ནི་དེ་ལ་རྣམ་མི་རྟོག་ཅེས་གསུངས་པའི་ཕྱིར། བདུན་པ་གསུང་གི་གསང་བ་སྒྲ་བརྙན་གྱི་དཔེས་བསྟན་པ་ནི། །དེ་བཞིན་གཤེགས་པའི་གསུང་གི་གསང་བ་སྒྲ་བརྙན་དང་འདྲ་པ་ཡིན་ཏེ། དཔེར་ན་སྒྲ་བརྙན་གྱི་སྒྲ་ནི་གཞན་གྱི་རྣམ་པར་
རིག་ཕྱེད་ལས་བྱུང་བ་དང། རྣམ་རྟོག་གི་རྒྱུ་བ་མེད་པ་དང། འབད་རྩོལ་གྱི་གཟོ་མེད་པ་དང་ཕྱི་དང་ནང་ན་མི་གནས་པ་ལྟར། དེ་བཞིན་དུ་དེ་བཞིན་གཤེགས་པའི་གསུང་ཡང་གཞན་གྱི་རྣམ་པར་རིག་བྱེད་ལས་བྱུང་བ་དང། རྣམ་རྟོག་གི་རྒྱུ་བ་མེད་པ་དང། འབད་

[061A]༄༅། །རྩོལ་གྱི་གཟོ་མེད་ཅིང་ཕྱི་དང་ནང་ན་གནས་པ་མ་ཡིན་པར་འཕྲིན་ལས་དང་གིས་འཇུག་པའི་ཕྱིར་ཏེ། དེ་ཉིད་ལས། ཇི་ལྟར་སྒྲ་བརྙན་གྱི་ནི་སྒྲ། །གཞན་གྱི་རྣམ་རིག་ལས་བྱུང་བ། །རྣམ་པར་རྟོག་མེད་གཟོ་མེད་པ། །ཕྱི་དང་ནང་ན་མི་གནས་
ལྟར༑ །དེ་བཞིན་དེ་བཞིན་གཤེགས་པའི་གསུང། །གཞན་གྱི་རྣམ་རིག་ལས་བྱུང་བ། །རྣམ་པར་རྟོག་མེད་གཟོ་མེད་ཉིད། །ཕྱི་དང་ནང་ན་གནས་པ་མིན། །ཞེས་གསུངས་པའི་ཕྱིར། བརྒྱད་པ་སྐུའི་གསང་བ་ནམ་མཁའི་དབེས་བསྟན་པ་ནི། དེ་བཞིན་གཤེགས་
པའི་སྐུའི་གསང་བ་ནམ་མཁའ་དང་འདྲ་བ་ཡིན་ཏེ། དཔར་ན་ཐོགས་བཅས་ཀྱི་རེག་བྱ་ཅུང་ཟད་ཀྱང་མེད་ཅིང་ཁ་དོག་དང་དབྱིབས་དང་མིག་ཤེས་ཀྱི་གཟུང་བྱ་མིན་པ་དང་གཟུགས་མེད་པ་དང་བསྟན་དུ་མེད་པའི་ནམ་མཁའ་ལ་མཐོ་དམན་ལ་སོགས་པའི་རྣམ་
པར་མཐོང་བ་ཡོད་ཀྱང་ནམ་མཁའ་ལ་མཐོ་དམན་སོགས་མེད་པ་བཞིན་དུ། དེ་བཞིན་གཤེགས་པའི་སྐུ་ཡང་གདུལ་བྱ་འགའ་ཞིག་ལ་མཐོ་བ་དང། འགའ་ཞིག་ལ་དམའ་བ་ལྟར་སྣང་ཡང་དེ་བཞིན་གཤེགས་པའི་སྐུ་ལ་དེ་འདྲ་བའི་ཁྱད་པར་མེད་པའི་ཕྱིར་ཏེ། དེ་
ཉིད་ལས། ཅུང་ཟད་མེད་ཅིང་སྣང་བ་མེད། །དམིགས་པ་མེད་ཅིང་རྟེན་མེད་པ། །མིག་གི་ལམ་ལས་རབ་འདས་པ། །གཟུགས་མེད་བསྟན་དུ་མེད་པ་ཡི། །མཁའ་ལ་ཇི་ལྟར་མཐོ་དང་དམའ། །མཐོང་ཡང་དེ་ནི་དེ་ལྟར་མིན། །དེ་བཞིན་ཐམས་ཅད་སངས་རྒྱས་ལ། །མཐོང་
ཡང་དེ་ནི་དེ་ལྟར་མིན། །ཞེས་གསུངས་པའི་ཕྱིར། དགུ་པ་དེ་ཐམས་ཅད་ཀྱི་རྟེན་ཐུགས་རྗེ་ཆེན་པོ་ས་གཞི་རིན་པོ་ཆེའི་དཔེས་བསྟན་པ་ནི། དེ་བཞིན་གཤེགས་པའི་ཐུགས་རྗེ་ཆེན་པོ་ནི་ས་གཞི་རིན་པོ་ཆེ་དང་འདྲ་བ་ཡིན་ཏེ། དཔེར་ན་ས་གཞི་རིན་པོ་ཆེ་ལ་རྣམ་པར་རྟོག་པ་
མེད་ཀྱང་ལོ་ཐོག་ལ་སོགས་པའི་སྐྱེ་བ་ཀུན་ས་གཞི་ལ་བརྟེན་ནས་འཕེལ་བ་དང་བརྟེན་པ་དང་ཡངས་པར་འགྱུར་བ་ལྟར། རྫོགས་པའི་སངས་རྒྱས་ཀྱིས་འབད་རྩོལ་གྱི་རྣམ་པར་རྟོག་པ་མེད་པ་དེ་ལ་བརྟེན་ནས་འགྲོ་བའི་དགེ་བའི་རྩ་བ་རྣམས་ནི་མ་ལུས་པར་

[061B] དེ་ཉིད་ལས། ཇི་ལྟར་ས་ལ་སྐྱེ་བ་ཀུན། །རྟོག་མེད་ས་ལ་བརྟེན་ནས་ནི། །འཕེལ་དང་བརྟེན་དང་ཡངས་འགྱུར་ལྟར། །དེ་བཞིན་རྫོགས་པའི་སངས་རྒྱས་ས། །རྣམ་རྟོག་མེད་པ་ལ་བརྟེན་ནས། །འགྲོ་བའི་དགེ་བའི་རྩ་བ་ནི། །མ་ལུས་
པར་ནི་འཕེལ་བར་འགྱུར། །ཞེས་གསུངས་པའི་ཕྱིར། མདོར་ན་རྫོགས་པའི་སངས་རྒྱས་རྣམས་འབད་རྩོལ་ཀྱི་གཟོ་མེད་ཅིང་ཀུན་སློང་གི་རྣམ་རྟོག་མེད་པར་བརྩེ་བ་ཐུགས་རྗེ་ཆེན་པོ་ལ་བརྟེན་ནས་དམ་ཆོས་ལྷུན་གྲུབ་རྒྱུན་མི་འཆད་དུ་གསུངས་པས་སྐལ་ལྡན་
རྣམས་ཀྱིས་མངོན་པར་མཐོ་བ་དང་ངེས་པར་ལེགས་པ་ཐོབ་པར་འགྱུར་བའི་ཕྱིར་ཏེ། མདོ་སྡེའི་རྒྱན་ལས། འཇིག་རྟེན་ཀུན་ལ་ཉིན་མཚན་དུ། །ལན་དྲུག་ཏུ་ནི་སོ་སོར་གཟིགས། །ཐུགས་རྗེ་ཆེན་པོ་དང་ལྡན་པ། །ཕན་དགོངས་ཁྱོད་ལ་ཕྱག་འཚལ་ལོ། །ཞེས་གསུངས་
པའི་ཕྱིར། ལྔ་པ་འཕྲོས་དོན་ནི། ཁོ་ན་རེ། དེ་བཞིན་གཤེགས་པའི་སྐུ་གསུང་ཐུགས་གསུམ་གྱི་གསང་བ་ནོར་བུ་སོགས་ཀྱི་དཔེས་བསྟན་པ་མི་འཐད་དེ། དེ་ལ་ཤེས་བྱེད་མེད་པའི་ཕྱིར་ཟེར་ན། དེའི་ཤེས་བྱེད་ཡོད་དེ། མདོ་སྡེ་དུ་མ་ལས་གསུངས་པའི་ཕྱིར་ཏེ། དེ་ལ་
སྐུའི་གསང་བ་ནི། དཔེར་ན་བྱང་ཆུབ་སེམས་དཔའ་ཤུགས་འཆངས་ཀྱིས་དེ་བཞིན་གཤེགས་པའི་གཙུག་ཏོར་མི་མཐོང་ལ་སྐུ་ཚད་མེད་ཅིང་མཐའ་ཡས་ཀྱང་བདག་གིས་དེ་བཞིན་གཤེགས་པའི་མཐའ་ཡོངས་སུ་བཙལ་བར་བྱའོ་སྙམ་སྟེ། རང་གི་ལུས་དཔག་ཚད་
བརྒྱད་ཁྲི་བཞི་སྟོང་དུ་སྤྲུལ་ཏེ། དེ་བཞིན་གཤེགས་པའི་སྐུ་ལ་བལྟས་ཀྱང་དེ་བཞིན་གཤེགས་པའི་སྐུ་དཔག་ཚད་འབུམ་ཕྲག་དྲུག་ཅུ་རྩ་བརྒྱད་པར་མཐོང་ནས། དེ་ནས་དེས་རང་གི་རྫུ་འཕྲུལ་གྱི་སྟོབས་བསྐྱེད་ནས་སྟེང་གི་ཕྱོགས་སུ་སངས་རྒྱས་ཀྱི་ཞིང་གང་གའའི་
ཀླུང་ཕྲག་བརྒྱའི་བྱེ་མ་སྙེད་འདས་ཏེ་འཇིག་རྟེན་གྱི་ཁམས་པདྨ་ཅན་དུ་ཕྱིན་ཏེ་བལྟས་ཀྱང་དེ་བཞིན་གཤེགས་པའི་གཙུག་ཏོར་མཐོང་མ་ནུས་ཤིང་དེ་བཞིན་གཤེགས་པའི་སྐུའི་ཚད་དམ་སྐུའི་མཐའ་མཐོང་བར་མ་ནུས་པར་གསང་བ་བསམ་གྱིས་མི་ཁྱབ་པའི་

[062A]༄༅། །མདོ་ལས་གསུངས་པའི་ཕྱིར། གསུང་གི་གསང་བ་ནི། མོའུ་འགལ་གྱི་བུ་ཆེན་པོས་དེ་བཞིན་གཤེགས་པའི་གསུང་གི་ཚད་བརྟག་པའི་ཕྱིར་དུ་རི་རབ་ཀྱི་རྩེ་མོར་ཕྱིན་ཏེ་འདུག་ཀྱང་དེ་བཞིན་གཤེགས་པའི་གསུང་དེ་འདྲར་ཐོས། དེ་ནས་རང་གི་
རྫུ་འཕྲུལ་གྱི་སྟོབས་བསྐྱེད་དེ། འཇིག་རྟེན་གྱི་ཁམས་མི་མཛེད་ཀྱི་ནུབ་ཕྱོགས་ཀྱི་རི་ལ་འཕགས་ཏེ་གླིང་བཞི་ལས་ཀྱང་འདས་ཏེ། ཁོར་ཡུག་ལས་འདས་ནས། འཇིག་རྟེན་གྱི་བར་གྱི་ཁོར་ཡུག་གི་ཟོམ་ལ་འདུག་ན་ཡང་དེ་བཞིན་གཤེགས་པའི་གསུང་དེ་འདྲར་ཐོས་
དེ་ནས་དེ་བཞིན་གཤེགས་པའི་མཐུ་དང་རང་གི་རྫུ་འཕྲུལ་གྱི་སྟོབས་ཀྱིས་ནུབ་ཕྱོགས་ལོགས་སུ་སངས་རྒྱས་ཀྱི་ཞིང་གང་གའའི་ཀླུང་དགུ་བཅུ་རྩ་དགུའི་བྱེ་མ་སྙེད་འདས་པ་ན། འཇིག་རྟེན་གྱི་ཁམས་འོད་ཟེར་གྱི་རྒྱལ་མཚན་ཞེས་བྱ་བར་ཕྱིན་ཏེ། དེ་བཞིན་གཤེགས་
པ་འོད་ཟེར་གྱི་རྒྱལ་པོའི་ལྷུང་བཟེད་ཀྱི་ཞབས་སྐྱག་གི་གདུ་བུ་ལ་འཆག་ཅིང་འདུག་ཀྱང། དེ་བཞིན་གཤེགས་པའི་གསུང་སྔ་མ་ཇི་ལྟ་བ་བཞིན་དུ་ཐོས་པར་རྒྱས་པར་མདོ་དེ་ཉིད་ལས་གསུངས་པའི་ཕྱིར། ཐུགས་ཀྱི་གསང་པ་ནི། མདོ་དེ་ཉིད་ལས། དེ་བཞིན་གཤེགས་
པའི་ཐུགས་ལ་བཟློག་པ་མི་མངའ། ཐུགས་ལ་རྟོག་པ་མི་མངའ། ཞེས་སོགས་རྒྱས་པར་གསུངས་པའི་ཕྱིར་རོ། །ངག་དོན་ནི། ཡེ་ཤེས་ཆོས་སྐུ་ཆོས་ཅན། ཁྱོད་རྒྱུན་མི་འཆད་པ་བཞིན་དུ་ཁྱོད་ཀྱི་འཕྲིན་ལས་ཀྱང་རྒྱུན་མི་འཆད་པ་ཡིན་ཏེ། ཁྱོད་འཁོར་བ་ཇི་སྲིད་གནས་ཀྱི་བར་དུ་
སེམས་ཅན་གྱི་དོན་མཛད་པ་མཐར་ཕྱིན་པ་ཡིན་པའི་ཕྱིར། གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནས་གསལ་
བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཆོ་ཞེས་བྱ་བ་ལས་སྐབས་བརྒྱད་པའི་ལེགས་པར་བཤད་པའོ།།    ༈    །།གཉིས་པ་བར་མ་ལ་དད་པ་ལ་དྲུག་ཏུ་ཕྱེ་བ་ལ། མཚམས་སྦྱར། རྩ་བ། འགྲེལ་པ་དང་གསུམ་ལས། དང་པོ་ནི། རྒྱས་

[062B] ཡང་གཞན་དུ་རྣམ་པར་བཤད་པ། ཞེས་པས་འཆད། གཉིས་པ་ནི། མཚན་ཉིད་དེ་ཡི་སྦྱོར་བ་དང། །ཞེས་སོགས་ཀྱིས་འཆད། གསུམ་པ་ནི། དང་
པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་ནི་མངོན་པར་མཚོན་པའི་གནས་ཉིད་ཡིན་པས་མཚན་ཉིད་དོ། །ཞེས་སོགས་ཀྱིས་འཆད། དོན་ནི། མངོང་རྟོགས་བརྒྱད་ཀྱི་རིམ་པ་བརྒྱད་དུ་ཕྱེ་ནས་བསྟན་པའི་འོག་ཏུ་
དོན་དྲུག་ཏུ་བསྡུས་ནས་བསྟན་པ་ཆོས་ཅན། དགོས་པ་ཡོད་དེ། དོན་གྱིས་སྤྲོས་པ་བར་མ་ལ་དགའ་བ་རྣམས་རྗེས་སུ་བཟུང་བའི་ཆེད་ཡིན་པའི་ཕྱིར། མངོན་རྟོགས་རྒྱན་གྱི་བརྗོད་བྱ་ཆོས་ཅན། ཁྱོད་ལ་དྲུག་ཏུ་བསྡུ་བར་རུང་སྟེ། མཚན་ཉིད་དེ་གཏན་ལ་དབབ་བྱ་
མཁྱེན་པ་གསུམ། ཉམས་ལེན་སྦྱོར་བ་བཞི་དང། རྣམ་མཁྱེན་ཏེ་འབྲས་བུ་ཆོས་སྐུ་དང་དྲུག་ཏུ་འདུས་པའི་ཕྱིར།    ༈    དང་པོ་ནི། བར་མ་ལ་དགའ་བའི་སེམས་ཅན་ལ་ཕན་
གདག་པར་དེ་ལྟར་དོན་བསྡུས་པ་དྲུག་གིས་སྒོ་ནས་རྣམ་པར་བཤད་ནས། ཡང་མདོར་བསྡུས་པ་ལ་དགའ་བའི་སེམས་ཅན་ལ་ཕན་གདགས་པར་གཞན་དུ་རྣམ་པར་བཤད་པ། ཞེས་པས་འཆད། གཉིས་པ་ནི། ཡུལ་ནི་རྣམ་པ་གསུམ་པོ་རྒྱུ། ཞེས་སོགས་
ཀྱིས་འཆད། དང་པོར་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་ཐམས་ཅད་མཁྱེན་པ་ཉིད་གསུམ་གྱི་ངོ་བོ་ཉིད་ནི་འཇུག་པའི་ཡུལ་གྱི་རྒྱུ་ཡིན་ནོ། །ཞེས་སོགས་ཀྱིས་འཆད། དོན་ནི། མངོན་རྟོགས་ཀྱི་རིམ་པ་དྲུག་ཏུ་བསྡུས་ནས་གསུངས་པའི་འོག་ཏུ་དོན་
གསུམ་དུ་བསྡུས་ནས་བསྟན་པ་ཆོས་ཅན། དགོས་པ་ཡོད་དེ། དོན་གྱི་སྤྲོས་པ་མདོར་བསྡུས་པ་ལ་དགའ་བའི་གདུལ་བྱ་རྗེས་སུ་བཟུང་བའི་ཆེད་དུ་ཡིན་པའི་ཕྱིར། མངོན་རྟོགས་རྒྱན་གྱི་བརྗོད་བྱ་ཆོས་ཅན། ཁྱོད་ལ་གསུམ་དུ་དབྱེ་བར་རུང་སྟེ། ཡུལ་ལ་འཇུག་པ་

[063A]༄༅། །མཁྱེན་གསུམ། ཉམས་ལེན་སྦྱོར་བཞི། འབྲས་བུ་ཆོས་སྐུ་རྣམས་སུ་ཡོད་པའི་ཕྱིར།    ༈    གཞུང་གཟུགས་པ་དང། དགེ་བ་བསྔོ་བ་དང། ཁེངས་བསྐྱུངས་པ་དང། རྟོགས་པའི་དུས་ཀྱི་
ཁྱད་པར་བསྟན་པའོ། །དང་པོ་ལ། ཀུན་གྱི་རྒྱན་དུ་གྱུར་བ་དང། དགོས་པ་དང། བརྩམ་པར་དམ་བཅའ་བའི་གཞུང་གཟུགས་པའོ། །དང་པོ་ནི། ཁོ་ན་རེ། ཀུན་གྱི་རྒྱན་དུ་འགྱུར་བར་ནི། །ཞེས་འཆད་པ་མི་འཐད་དེ། རྒྱན་འདི་ལ་རྒྱས་འབྲིང་གི་དོན་ཚང་བར་
སྣང་ཡང་བསྡུས་པའི་དོན་མཚང་སྟེ། བསྡུས་པར་སེམས་བསྐྱེད་ཉེར་གཉིས་དང་གདམས་ངག་དྲུག་གི་མདོ་ལ་སོགས་པ་མི་སྣང་བའི་ཕྱིར། ཞེས་ཟེར་ན། དེའི་ལན། དོན་ལ་ཁྱད་པར་མེད་པར་རྗེས་འགྲོ་དང། ལྡོག་འགྲོའི་སྒོ་ནས་བསྟན། དེ་ལ་
ཟློས་སྐྱོན་སྤང་པ་དང་གསུམ་ལས། དང་པོ་ནི། ལ་ལ་ལས་དོན་གཞན་ལས་ཚིག་གཞན་ལས་རྣམ་གྲངས་མིང་གིས་ཏེ། མཁས་པ་རྣམས་ཀྱི་ཡུམ་ཀུན་ལ། །དོན་བསྡུས་དེ་ཙམ་ཤེས་པར་བྱ། །ཞེས་པས་འཆད། དོན་ནི། སློབ་དཔོན་སེང་གེ་བཟང་པོ་ཆོས་
ཅན༑ ཁྱོད་ཀྱིས་མངོན་རྟོགས་རྒྱན་ཡུམ་གསུམ་གའི་རྒྱན་དུ་བཀྲོལ་ཏེ། ཁྱོད་ཀྱིས་ཡུམ་རྒྱས་འབྲིང་བསྡུས་གསུམ་ལས་བསྟན་པའི་མངོན་རྟོགས་འགྲེལ་བ་འདིར་རྒྱན་གྱིས་བརྗོད་པར་བསྒྲུབས་པའི་ཕྱིར། གཉིས་པ་ནི། དེ་ལྟ་མ་ཡིན་ཐམས་ཅད་ཀྱིས། །
རིམ་པ་ལོགས་པར་བསྡུས་མ་ཡིན། །ཞེས་པས་འཆད། དོན་ནི། དེ་ལྟ་མ་ཡིན་ན། ཡུམ་བསྡུས་པས་མངོན་རྟོགས་བརྒྱད་བསྟན་པ་མིན་ན་ཡུམ་བསྡུས་པ་ཆོས་ཅན། ཁྱོད་ཀྱིས་ཡུམ་རྒྱས་འབྲིང་གཉིས་ལས་བསྟན་པའི་མངོན་རྟོགས་ཀྱི་རིམ་པ་ཚང་བར་
བསྟན་པ་མ་ཡིན་པར་ཐལ། ཁྱོད་ཀྱིས་མངོན་རྟོགས་བརྒྱད་བརྗོད་བྱར་མ་བསྡུས་པའི་ཕྱིར། རྟགས་ཁས། གསུམ་པ་ནི། དེ་ལ་བསྡུས་སོགས་རབ་དབྱེ་བས། །ཁྱད་པར་ཡོད་པ་ཁོ་ནར་ཟད། །ཅེས་པས་འཆད། དོན་ནི། འོ་ན་ཟློས་པར་འགྱུར་རོ་ཞེ་ན། ཡུམ་རྒྱས་

[063B] བརྗོད་བྱ་ལ་ཁྱད་པར་མེད་ན་ཁྱད་པར་མེད་མིད་གོས་པར་ཐལ། ཁྱོད་གསུམ་ལ་དོན་ལ་རྒྱས་བསྡུས་ཀྱི་ཁྱད་པར་མེད་ཀྱང་དོན་སྟོན་པའི་ཚིག་རྒྱས་བསྡུས་ཀྱི་ཁྱད་པར་ཡོད་པའི་ཕྱིར།    ༈    འཕགས་
པ་རྣམ་པར་གྲོལ་སྡེ་ཡི། །མཐུ་ཡིས་དོན་མཐོང་སྒོ་ནས་ནི། །གོ་བར་སླ་ཕྱིར་ཚིག་དང་ནི། །ངག་སོགས་སྦྱོར་བ་མ་བྱས་པར། །ཞེས་པས་འཆད། དོན་ནི། ཁོ་ན་རེ། བསྟན་བཅོས་མངོན་རྟོགས་རྒྱན་ཡུམ་ཀུན་གྱི་རྒྱན་དུ་གྲུབ་ཀྱང་ཁྱོད་ཀྱིས་འགྲེལ་པ་འདི་ལ་བརྟེན་
ནས་དེ་ལྟར་རྟོགས་མི་ནུས་ཏེ། མདོ་སྡེ་གསུམ་པོ་འདིར་མ་སྦྱར་བའི་ཕྱིར་ན། སྐྱོན་མེད་དེ། འཕགས་པ་གྲོལ་སྡེའི་འགྲེལ་བ་ལ་འདྲིས་པར་བྱས་པའི་བསྟན་བཅོས་ཀྱི་དོན་ཕྱིན་ཅི་མ་ལོག་པར་མཐོང་བ་ལ་བརྟེན་ནས་མདོའི་ཚིག་དང་ངག་དང་དོན་ལ་སོགས་པས་མིང་གི་རྣམ་གྲངས་དང་བསྟན་བཅོས་སྦྱོར་བ་མ་བྱས་པར་ཚིག་ཉུང་དུས་བྱས་པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། གཞུང་དོན་གོ་སླ་བའི་ཕྱིར།    ༈    མཁན་པོ་ཡང་དག་རྣམ་སྣང་མཛད། །བླ་མ་བཟང་ལ་ཕྱག་འཚལ་ནས། །
ཚིག་ལེའུ་བྱས་པའི་འགྲེལ་གསལ་བ། །འདི་ནི་སེང་གེ་བཟང་པོས་བྱས། །ཞེས་པས་འཆད། དོན་ནི། དེ་ལྟར་མཁས་པས་སྣང་བྱས་ཤིང། །ཞེས་འཆད་ན། མཁས་པ་གང་གི་མན་ངག་ལ་བརྟེན་ནས་ཚུལ་ཇི་ལྟར་དུ་འཆད་ཅེ་ན། སློབ་དཔོན་སེང་གེ་བཟང་པོ་ཆོས་
ཅན༑ འགྲེལ་པ་བརྩམ་པའི་བྱ་བ་མཐར་ཕྱིན་པ་ཡིན་ཏེ། མཁན་པོ་ཡང་དག་རྣམ་སྣང་མཛད་སོགས་མཁས་པ་སྔ་མའི་མན་ངག་ལ་བརྟེན་ནས་བལྟོས་ཀྱི་དོན་རྟོགས་པ་དེ་ཉིད་ཁྱོད་ཀྱིས་འགྲེལ་ཆུང་འདིར་རྒྱས་པར་བཀྲལ་བའི་ཕྱིར།    ༈   
བ་ནི། དེ་བསྡེབས་པ་ལས་བྱུང་བ་ཡི། །དགེ་བ་བདག་གིས་གང་ཐོབ་པ། །དེ་ཡིས་སྐྱེ་བོ་ཐམས་ཅད་ནི། །བདེ་གཤེགས་ཤེས་རབ་ཐོབ་པར་ཤོག་ཅེས་པས་འཆད། དོན་ནི། སློབ་དཔོན་གྱིས་འགྲེལ་པ་དེ་བསྡེབས་པ་ལས་བྱུང་བའི་དགེ་བ་གཞན་དོན་དུ་བསྔོས་

[064A]༄༅། །པ་ཆོས་ཅན། དགོས་པ་ཡོད་དེ། དེ་ལ་བརྟེན་ནས་དགེ་བ་མི་ཟད་ཅིང་བླ་མེད་བྱང་ཆུབ་ཀྱི་རྒྱུར་འགྱུར་པའི་ཕྱིར།    ༈    ནོངས་པ་འབྱུང་བའི་རྒྱུ་དང། དེ་ལ་བཟོད་པར་གསོལ་བ་གཉིས་ལས། དང་པོ་
ནི༑ ཤེས་རབ་མི་གསལ་བསྟན་བཅོས་ཀུན། །ཕྱི་རོལ་གྱུར་བདག་གང་ན་ཞིག་འཕགས་བློའི་སྤྱོད་ཡུལ་བདག་ཉིད་ཆེ། །བསྟན་བཅོས་དོན་ནི་གང་ན་ཡིན། །ཞེས་པས་འཆད། དོན་ན། བདག་གི་ནི། །སྤྱོད་ཡུལ་མིན་ཡང། ཞེས་འཆད་ན་ཡུམ་དོན་ཁྱོད་ཀྱི་མངོན་སུམ་
གྱི་སྤྱོད་ཡུལ་དུ་མ་གྱུར་པའི་རྒྱུ་མཚན་དེ་གང་དེ་ཁྱོད་ཀྱི་མངོན་སུམ་གྱི་སྤྱོད་ཡུལ་མ་ཡིན་ན། དེ་སུའི་མངོན་སུམ་གྱི་སྤྱོད་ཡུལ་ཡིན་ཟེར་ན། དེའི་རྒྱུ་མཚན་ཡོད་དེ། ཁོ་བོ་ཤེས་རབ་མི་གསལ་ཞིང་བསྟན་བཅོས་ཀྱི་དོན་ཁོ་བོའི་མངོན་སུམ་གྱི་ཡུལ་ལས་ཕྱི་རོལ་ཏུ་གྱུར་
པ་ཡིན་པའི་ཕྱིར་དང། མདོ་དང་བསྟན་བཅོས་ཀྱི་དོན་དེ་བདག་ཉིད་ཆེན་པོ་འཕགས་པ་རྣམས་ཀྱི་མངོན་སུམ་གྱི་སྤྱོད་ཡུལ་ཡིན་ལ། ཁོ་བོ་ཅག་སོ་སོ་སྐྱེ་བོ་ཡིན་པའི་ཕྱིར་རོ།    ༈    །གཉིས་པ་ནི། འོན་ཀྱང་སྤྱོད་ཡུལ་མ་ཡིན་ལ། །རང་དང་གཞན་གྱི་དོན་གྱི་
དོར༑ །བདག་གིས་འབད་བགྱིས་ནོངས་པ་ལ། །སྐྱེ་བོ་མཁས་རྣམས་བཟོད་པར་མཛོད། །ཅེས་པས་འཆད། ངག་དོན་ནི། བསྟན་བཅོས་ཀྱི་དོན་མཐའ་དག་ཁོ་བོའི་མངོན་སུམ་གྱི་སྤྱོད་ཡུལ་མ་ཡིན་པས་འགྲེལ་པ་བྱས་པ་ལ་ནོངས་པ་བྱུང་བ་མཁས་པ་རྣམས་
ཀྱིས་བཟོད་པར་མཛད་རིགས་ཏེ། དེ་ལྟ་མི་ན་ཡང་རང་གཞན་ལ་ཕན་གདགས་པའི་བསམ་པས་འགྲེལ་པ་བྱས་པ་ཡིན་པའི་ཕྱིར།    ༈    ཀྱེ་མ་གཞུང་ལུགས་སྣ་ཚོགས་ཀྱིས། །དུབ་པ་བདག་གི་ངལ་བསོའི་གནས། །ཤེས་རབ་ཕ་རོལ་ཕྱིན་པའི་ལུགས། །
རིང་མོ་ཞིག་ནས་མཐོང་བ་ཡིན། །ཞེས་པས་འཆད། དོན་ནི། སློབ་དཔོན་སེང་གེ་བཟང་པོ་ཆོས་ཅན། འགྲེལ་བ་རྩོམ་རིགས་ཏེ། གཞུང་ལུགས་སྣ་ཚོགས་ལ་ངལ་བ་དུ་མ་བྱས་པས་ངལ་བསོའི་གནས་སུ་གྱུར་པ་ཤེར་ཕྱིན་གྱི་དོན་ཕྱིན་ཅི་མ་ལོག་པར་རྟོགས་པའི་མཁས་

[064B] ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་ཅེས་བྱ་བའི་འགྲེལ་བ་སློབ་དཔོན་སེང་གེ་བཟང་པོས་མཛད་པ་རྫོགས་སོ།།    ༈    །།གསུམ་པ་ལ། འདི་ལོ་པཎ་གང་གིས་བསྒྱུར་བ་
ཡིན་ཞེ་ན། རྒྱ་གར་གྱི་མཁན་པོ་བིདྱ་ཀ་ར་བྲ་བྷ། ཞེས་པ་རིག་པའི་འབྱུང་གནས་འོད་ཟེར་རམ། རིག་བྱེད་འོད་ཟེར་དང། བདག་ཅག་གངས་རིའི་ཁྲོད་པ་རྣམས་ཀྱི་མིག་གཅིག་པུ་ཚིག་དོན་གཉིས་ཀའི་ཞུ་ཆེན་གྱི་ལོ་ཙྪ་བ་བན་བཧེ་དཔལ་བརྩེགས་རཀྵི་ཏ་
ཞེས་མཚན་ཡོངས་སུ་གྲགས་པ་དེས་རྒྱ་སྐད་ལས་བོད་སྐད་དུ་བསྒྱུར་ཅིང་ཚིག་དོན་གཉིས་ཀ་དག་པར་ཞུས་ཏེ། འཆད་ཉན་གྱིས་ཀྱང་གཏན་ལ་ཕབ་པའོ། །སླད་ཀྱིས་ཏེ་དུས་ཕྱིས་ཀྱི་པཎྜི་ཏ་གོ་མི་ནི་བཙུན་པའམ་དགེ་བསྙེན་འཆི་མེད་ལ་སོགས་པ་
དང༑ ལོ་ཙྪ་བ་ནི་བདེ་བར་གཤེགས་པའི་ཐུགས་རྗེ་གཅིག་ཏུ་བསྡུས་པའི་བདག་ཉིད་ཁམས་གསུམ་ཆོས་ཀྱི་རྒྱལ་པོ་ཆོས་རྗེ་རྡོག་བློ་ལྡན་ཤེས་རབ་ཀྱིས་ཀྱང་སྔར་ལྟར་བསྒྱུར་ཏེ་ལེགས་པར་གཏན་ལ་ཕབ་པའོ།། །།ཤེས་རབ་ཀྱི་ཕ་རོལ་ཏུ་
ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྒྱ་ཆེར་བཤད་པ་ལེགས་བཤད་གསེར་གྱི་ཕྲེང་བ་དང་རྣམ་བཤད་སྙིང་པོའི་རྒྱན་ཅེས་བྱ་བ་གཉིས་ཀྱི་དཀའ་བའི་གནས་གསལ་བར་བྱེད་པ་ལེགས་བཤད་སྐལ་
བཟང་ཀླུང་དབང་གི་རོལ་མཚོ་ཞེས་བྱ་བ་ཡོངས་འཛིན་དམ་པ་རྣམས་ཀྱི་གསུང་འགྲོས་ལྟར་ཟིན་བྲིས་སུ་བྱས་པ་འདིས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག་ །།སྨྲས་པ། བསླབ་པའི་འབྲས་བུའི་
ལེའུ་མདོ་ཡི་ནི། །ཤུགས་ལ་འཕངས་པའི་ཞུགས་འབྲས་ཆོས་ཀྱི་སྐུ། །མཚོན་པར་བྱེད་པའི་ཆོས་བཞི་ཆེས་གསལ་བར། །འཆད་བྱེད་སྐབས་ཀྱི་རྩ་འགྲེལ་རྣམས་ཀྱི་ནི། །རྒྱ་ཆེར་བཤད་པ་རྣམ་བཤད་རྣམ་གཉིས་ཀྱི། །དཀའ་བའི་གནས་རྣམས་ཤིན་ཏུ་རྟོགས་

[065A]༄༅། །དཀའ་བ། རྗེ་བཙུན་དམ་པས་ལེགས་པར་བཤད་པ་རྣམས། །ཡོངས་འཛིན་དམ་པའི་གསུང་བཞིན་ཡི་གེར་བཀོད། །མདོར་ན་རབ་འབྱོར་ལེའུ་ནས་བཟུང་སྟེ། །བསླབ་པའི་འབྲས་བུའི་ལེའུ་བར་དག་གི་མདོ་ཡི་སྦས་དོན་རྒྱན་
གྱིས་བཀྲལ་བ་ཡི། །མངོན་རྟོགས་རྣམ་བརྒྱད་མཚོན་པར་བྱེད་པའི་དོན། །བཅུ་ཕྲག་བདུན་པོ་འཕྲོས་དང་བཅས་པ་ཡི། །མཚན་ཉིད་གྲངས་ངེས་གོ་རིམ་ལ་སོགས་བ། །རྩ་འགྲེལ་དོན་རྣམས་རྒྱ་ཆེར་བཤད་པ་ཡི། །རྣམ་བཤད་རྣམ་པ་གཉིས་ཀྱི་དཀའ་
བའི་གནས། །དགོངས་པ་ཇི་བཞིན་རྗེས་བཙུན་བླ་མ་ཡིས། །གཟིགས་ཤིང་གཞན་ལ་ལེགས་པར་འདོམས་པ་ཡི། །གསུང་གི་བདུད་རྩི་གང་གའའི་ཆུ་རྒྱུན་ནི། །ཡོངས་འཛིན་དམ་པའི་ཞལ་གྱི་བུམ་བཟང་ལས། །བྱུང་བཞིན་ཡི་གེར་བཀོད་པའི་དགེ་བ་འདིས། །
རྒྱལ་བའི་བསྟན་པ་ཕྱོགས་བཅུར་རྒྱས་པ་དང། །བསྟན་འཛིན་སྐྱེས་བུ་རྣམས་ཀྱི་ཞབས་བརྟན་ཅིང། །ལུས་ཅན་ཀུན་ལ་ཕན་བདེ་འབྱུང་གྱུར་ཅིག་བདག་ཀྱང་སྐྱེ་ཞིང་སྐྱེ་བར་རྒྱལ་བ་ཡི། །བསྟན་ལ་ཡིད་ཆེས་དད་པས་རབ་ཞུགས་ཏེ། །གཅིག་ཏུ་ཐོས་
བསམ་སྒོམ་ལ་བརྩོན་པ་དང། །ལས་འབྲས་སེམས་ཤིང་མང་དུ་ཐོས་པ་སོགས། །རྣམ་པར་དཀར་བའི་བྱ་བ་མ་ལུས་པ། །ཡར་ངོའི་ཟླ་ལྟར་རབ་ཏུ་རྒྱས་གྱུར་ཏེ། །ཀུན་མཁྱེན་རྒྱལ་བའི་གོ་འཕང་མྱུར་ཐོབ་ནས། །འགྲོ་རྣམས་ས་སྲིད་པའི་མཚོ་ལས་སྒྲོལ་བར་
ཤོག༑༑    ༈    །།བསྐལ་བཟང་འདི་ན་བྱོན་དང་བྱོན་འགྱུར་གྱི། །རྣམ་འདྲེན་ཇི་སྙེད་སྤངས་རྟོགས་ཀུན་མཉམ་ཡང། །ཐོག་མར་ཞིང་དང་གདུལ་བྱ་འཛིན་ཚུལ་ལས། །ཆེར་འཕགས་པད་དཀར་ལྟར་བསྔགས་ཟས་གཏང་སྲས། །ལྟ་སྒོམ་སྤྱོད་ལ་འཇུག་
དང་བགྲོད་པའི་ཚུལ། །གཞན་ལས་ཆེར་འཕགས་རིང་ལུགས་དྲི་མ་མེད། །ཉི་ལྟར་གསལ་བའི་ཡུལ་དང་དུས་འདི་ན། །མངོན་མཐོའི་དཔལ་གྱིས་མཛེས་གང་ཨེ་མ་མཚར། །འདི་ན་བཀའ་དང་དེ་ཡི་དགོངས་འགྲེལ་ལ། བཤད་སྒྲུབ་ཐོས་བསམ་སྒོམ་བའི་བྱ་

[065B]ཅི་དགར་སྦྱོད་པའི་ཚུལ་འདི་བསམ་པའི་ཚེ། །བདེ་ཅན་ཞིང་ལ་སྨོན་པ་ཅི་དགོས་སྙམ། །དེ་ལྟ་བས་ན་ཐུབ་པའི་གསུང་རབ་དང། །དེ་ཡི་དགོངས་འགྲེལ་འཕགས་བོད་མཁས་པའི་གཞུང། །ཡང་སྙིང་འཇམ་མགོན་རྒྱལ་བའི་ལུགས་བཟང་
མཆོག༑ དེ་འཛིན་ཚོགས་བཅས་སྲིད་མཐར་རྒྱས་པར་སྨོན། །གཞུང་ཆེན་པོ་ཏི་ལྔ་ཡི་རྩ་བ་དང། །ཤེར་ཕྱིན་མན་ངག་འགྲེལ་པ་དོན་གསལ་དང། །མཁས་དབང་གཉལ་སྟོན་དཔལ་འབྱོར་ལྷུན་གྲུབ་དང། །འཇམ་དབྱངས་རྣམ་སྤྲུལ་རྗེ་བཙུན་ཆོས་ཀྱི་རྒྱན་
དེ་སྲས་ཐུ་བོ་བདེ་ཉི་དང་བཅས་པའི། །ལེགས་གསུང་ཕུལ་བྱུང་དབུ་ཕར་འདུལ་བའི་གཞུང། །འགའ་ཞིག་ལྗོངས་འདི་ར་སྔོན་ཆད་པར་གྱིས་དབེན། །ལ་ལ་དུས་ཀྱིས་བསྒྲེས་པའི་སྐབས་ཞིག་ན། །ཆོས་ཀུན་རབ་ཏུ་རྣམ་འབྱེད་ཤེས་རབ་ཀྱི། །སྒྲོན་མེ་
བཏེག་ཏེ་འཇིག་རྟེན་རྨོངས་པའི་མུན། །བསལ་ལ་མངོན་པར་སྤྲོ་བའི་མཁས་རྣམས་ཀྱི། །སྤྱན་གྱི་གཟིགས་མོར་དགྱེས་པ་སྐྱེད་སླད་དུ། །དུས་མཐའི་དགེ་སྦྱོང་བྱམས་པར་འབོད་པ་ནས། །རང་གི་ནུས་ཚོད་འགའ་ཞིག་བར་དུ་བསྐྲུན། །འདི་འབྲེལ་དགེ་
ཀུན་འབྲས་བུ་དམན་ཉུང་ལས། །འདས་ཏེ་འབྲས་མཆོག་མི་འཛད་གཏེར་དུ་ཤོག་ཐུབ་བསྟན་སྤྱི་དང་ཞྭ་སེར་ལུགས་བཟང་མཆོག་ཆ་ཙམ་མི་ཉམས་སྲིད་མཐར་དར་ཞིང་རྒྱས། །ཕྱག་ན་པདྨོ་ཡབ་སྲས་མཆོད་ཡོན་བཅས། །བསྟན་འཛིན་དམ་པའི་སྐུ་ཆོ་མཛད་
འཕྲིན་རྒྱས། །ཟབ་རྒྱས་ལམ་བགྲོད་བྱེ་སུ་བཞུགས་པ་ཡི། །མཁས་གྲུབ་བྱེ་བའི་བསྟི་གནས་ཆོས་ཀྱི་སྡེར། །ལེགས་བཤད་ཉན་འཚོལ་འདུས་གྲྭ་ཡར་ཟླར་འགྲན། །ཚང་ལ་མ་ནོར་ཆོས་ཚུལ་དར་རྒྱས་ཤོག་རྣམ་དག་ཐོས་བསམ་སྒོམ་པའི་ཧ་རའི་ལྗོན། །མཁས་བཙུན་
བཟང་པོའི་ཡལ་འདབ་རབ་རྒྱས་རྩེར། །འཆད་རྩོད་རྩོམ་པའི་འབྲས་བུས་ཡོངས་དུད་ནས། །ཀུན་ལ་སྐལ་བཟང་དགའ་སྟོན་རབ་འགྱེད་ཤོག་བཤད་སྒྲུབ་འཁོར་ལོས་དབང་བསྒྱུར་དཔལ་ལྡན་པས། །འགྲོ་ཀུན་བསྡུད་ཅིང་དགེ་བའི་ལུགས་བཟང་དར། །མི་མཐུན་

[066A]༄༅། །བགེགས་ཀྱི་དཔུང་ཚོགས་ཉེར་བཅོམ་སྟེ། །ཀུན་ཀྱང་ཆོས་འབྱོར་བདེ་དགས་འཚོ་བར་ཤོག་བདག་དང་བདག་དང་ཕན་ཚུན་བཟང་ངན་གྱིས། །གང་འབྲེལ་གང་དག་སྐྱེས་དང་སྐྱེ་བ་རུ། །དམ་པས་རྗེས་བཟུང་
དམ་པ་མཉེས་བྱས་ནས། །བདེ་གཤེགས་ལམ་ལ་བདེ་བླག་གིས་འཇུག་ཤོག་གཟུངས་སྤོབས་ཏིང་འཛིན་ཤེས་རབ་ཕུན་སུམ་ཚོགས། །འདོད་ཆུང་ཆོག་ཤེས་བག་ཡོད་བཟོད་བརྩོན་བརྟན། །ཚུལ་མིན་དམན་པའི་བསམ་སྦྱོར་ལས་ལྡོག་སྟེ། །
གཅིག་ཏུ་ཐོས་བསམ་སྒོམ་ལ་འཇུག་པར་ཤོག་འབྱོར་རྒུད་བདེ་སྡུག་སོགས་ཀྱིས་ཡིད་མི་འཁྲུགས། །གཅེས་དང་མཚན་མར་འཛིན་པའི་ཉེས་དམིགས་སེམས། །ཐབས་ཤེས་ཟུང་འབྲེལ་རྣལ་འབྱོར་ལ་བརྩོན་ཏེ། །བྱང་ཆེན་ལམ་བཟང་
སྒྲུབ་པའི་སྐལ་ལྡན་ཤོག་ལྷན་ཅིག་མཐུན་པར་སྤྱོད་པའི་གྲོགས་རྣམས་ཀྱང། །བཤད་སྒྲུབ་གཉིས་ཀྱི་སྒོ་ནས་རྒྱལ་བའི་བསྟན། །འཛིན་སྐྱོངས་སྤེལ་ལ་འགལ་རྐྱེན་ཀུན་ཞི་ཞིང། །མཐུན་རྐྱེན་ཀུན་ཚང་ཡིད་སྨོན་ལྷུན་འགྲུབ་ཤོག་མུ་
མེད་ཞིང་ཁམས་གང་དུ་སྐྱེས་སམ་གནས། །དེ་ཚེ་འགྲོ་ལ་གཅིག་ཏུ་སྨན་པའི་རྒྱུ། །རྒྱལ་བའི་དགོངས་པ་ཇི་བཞིན་བསྟན་པའི་གནད། །དྲི་མ་མེད་པར་རིང་དུ་གསལ་བྱེད་ཤོག་ཤིན་ཏུ་བྱ་དཀའི་དོན་གཉིས་གང་ལ་ཡང། །ནམ་ཡང་མི་ཞུམ་སྙིང་
སྟོབས་ཆེར་བསྐྱེད་ནས། །རབ་དཀར་སེམས་ཀྱི་གང་དང་གང་གི་དོན། །ཇི་ལྟར་བརྩམས་པ་མ་ལུས་མཐར་ཕྱིན་ཤོག་བླ་མ་རྒྱལ་བ་སྲས་དང་བཅས་རྣམས་ཀྱི། །བཞེད་པ་ཇི་བཞིན་སྒྲུབ་ལ་སྤྲོ་ནུས་ལྡན། །རྣམ་དག་ཚོགས་གཉིས་སྤྱོད་པ་ཕྲ་མོ་ཡང། །
ཡིད་ཅན་ཀུན་གྱི་ཁམས་དང་མཉམ་པར་ཤོག་དུས་གསུམ་དགེ་བའི་དངོས་པོ་མ་ལུས་པ། །རྒྱལ་ཀུན་དགྱེས་པའི་ཚོགས་ལས་མི་འདའ་བར། །དོན་གཉིས་ལྷུན་གྱི་འགྲུབ་པའི་འབྲས་བུ་མཆོག་མྱུར་ཐོབ་འགྲོ་འདྲེན་ཆེན་པོར་བདག་གྱུར་ཤོག་

[066B] །བདག་གི་སྨོན་པ་འགྲུབ་པའི་དཔད་མཛོད་ལ། །མི་སླུ་བདེན་པའི་བྱིན་རླབས་དཔུང་བསྐྱེད་དེ། །རེ་བའི་འབྲས་བུ་རབ་ཏུ་རྒྱས་པར་མཛོད།། །།ཨོཾ་སྭ་སྟི། ཟབ་དང་རྒྱ་ཆེའི་ཆོས་ཚུལ་
རྒྱ་མཚོའི་དབྱངས། །སྐལ་བཟང་ཡིད་ཀྱི་ངལ་བསོར་རྟག་འཕྲོལ་བས། །རྒྱལ་དཀའ་སྲིད་པའི་གདུང་བ་ཀུན་གཞིལ་བའི། །མཚན་སྙན་ཁོར་ཡུག་རི་བོའི་ཕ་མཐར་འགྲིམས། །གང་དེས་ཕ་རོལ་ཕྱིན་གཞུང་ཟབ་མོ་ཡི། །ཟབ་བརླིང་ཚིག་འབྲུ་
བཟང་པོའི་དོན་རྣམས་ཀུན། །བློ་གསལ་བློ་ཡི་མེ་ལོང་དྭངས་བའི་ངོས། །མ་འདྲེས་གསལ་བར་སྟོན་པའི་ལེགས་བཤད་རྣམས། །དཔར་དུ་བསྐྲུན་པའི་རབ་དཀར་དགེ་ཚོགས་ཀྱིས། །ས་གསུམ་ལུས་ཅན་ཀུན་གྱི་ཕན་བདེའི་དཔྱིད། །ཐུབ་
བསྟན་སྤྱི་དང་བློ་བཟང་རྒྱལ་བའི་བསྟན། །ནམ་ཡང་མི་ནུབ་རིང་དུ་རྒྱས་གྱུར་ཅིག་བསྟན་འཛིན་དགེ་འདུན་གུར་ཀུམ་གཞོན་ནུའི་ཚལ། །རབ་རྒྱས་བསླབ་པ་གསུམ་གྱི་ཟེའི་འབྲུའི་དཔལ། །ཆེས་ཆེར་དར་བའི་ངོ་མཚར་དྲི་བསུང་
གིས༑ །འཇིག་རྟེན་ཀུན་དགའི་དགའ་སྟོན་འཛིན་གྱུར་ཅིག་རྒྱུ་སྦྱོར་གྱིས་མཚོན་མཁའ་མཉམ་འགྲོ་བ་ཀུན། །ཚེ་རབས་ཕྲེང་བར་མི་ཕམ་ཆོས་རྗེ་སོགས། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །ལམ་འབྲས་ཤེར་ཕྱིན་རྟོག་པ་
མཐར་སོན་ཤོག་ཅེས་པ་འདི་ཡང་འཇམ་དབྱངས་རྣམ་འཕྲུལ་རིགས་པའི་དབང་ཕྱུག་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་
དང་བཅས་པ་རྒྱ་ཆེར་བཤད་པའི་ལེགས་བཤད་གསེར་གྱི་ཕྲེང་བ་དང་རྣམ་བཤད་སྙིང་པོ་རྒྱན་གཉིས་ཀྱི་དཀའ་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་སྐབས་དང་པོའི་ནང་ཚན་རིགས་ཀྱི་སྤྱི་དོན། སྦྱོར་ལམ་སྤྱི་

[067A]༄༅། །དོན། གོ་སྒྲུབ་མན་ཆད་སྤྱི་དོན། དགེ་འདུན་ཉི་ཤུ། དྲང་ངེས། རྟེན་འབྲེལ་སྤྱི་དོན། སྐབས་གཉིས་པའི་སྤྱི་དོན། སྐབས་གསུམ་པ། ལྔ་པ་ལེའུ་ཚན་གཉིས། དྲུག་པ། བདུན་པ། བརྒྱད་པ་ལེའུ་ཚན་གཉིས་ཀྱི་སྤྱི་དོན་
འདི་རྣམས་བློ་གསལ་དོན་གཉེར་ཅན་རྣམས་ལ་སྨན་སླད་གཞུང་བརྒྱ་སྨྲ་བ་སེར་བྱེས་ལྡན་མ་དགེ་བཤེས་ངག་དབང་ལེགས་ལྡན་ནས་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།། །།
གོང་གསལ་ཞབས་འདེབས་ཁོང་ཚེ་འདས་ཕ་ཕུན་ཚོགས་ནས་སྒོར་གཅིག་བརྒྱ་དང། བྱང་རྩེ་མཁན་རིན་པོ་ཆེ་ནས་སྒོར་ཉེར་ལྔ། ལྷོ་དགེ་བཤེས་བློ་བཟང་ནས་སྒོར་ལྔ་བཅུ། རྟྲེ་དཀར་མཛེས་དབང་དྲག་ནས་སྒོར་ལྔ་བཅུ་བཅས་བྱུང་བ་དཔར་ཡོན་ཁོང་གནད་སྨིན་
བགྱི་ཡོད། སྲྦ་མང་ག་ལཾ།།



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]
༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་བ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་གླུ་དབང་གི་རོལ་མཚོ་ཞེས་བྱ་བ་ལས་སྦྱོར་ལམ་གྱི་སྤྱི་དོན་གཞུགས་སོ། །

[001A]༄༅། །གསུམ་པ་གདམས་ངག་གི་འབྲས་བུ་ངེས་འབྱེད་ཡན་ལག་བཤད་པ་ལ། སྤྱིའི་མཚམས་སྦྱར་བ་དང། དོན་དངོས་བཤད་པའོ། །དང་པོ་ནི། འོ་ན། གདམས་ངག་དང། ངེས་འབྱེད་ཡན་ལག། ཅེས་བཤད་ན་
གདམས་ངག་གི་འོག་ཏུ་ཐེག་ཆེན་གྱི་སྦྱོར་ལམ་འཆད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། བྱང་སེམས་ཚོགས་ལམ་པས་གདམས་ངག་གི་དོན་སྒོམ་པས་དེའི་རྒྱུད་ལ་ཐེག་ཆེན་གྱི་ངེས་འབྱེད་ཡན་ལག་འབྱུང་བར་འགྱུར་བའི་
ཕྱིར། ཞེས་མཚམས་སྦྱོར་གྱི་སྒོ་ནས་བཤད་པ་ལ། ལས་དང་པོ་པ་དེ་ལྟར་གདམས་ངག་ཐོབ་པ་ལ་ངེས་པར་འབྱེད་པའི་ཡན་ལག་འབྱུང་བས་ངེས་པར་འབྱེད་པའི་ཡན་ལག། ཅེས་གསུངས། གཉིས་པ་ལ་ངོ་བོ་མདོར་བསྟན་པ། ཁྱད་ཆོས་
རྒྱས་བར་བཤད་པ་གཉིས་ལས། དང་པོ་ནི། དམིགས་པ་དང་ནི་རྣམ་པ་དང། །ཞེས་སོགས་ཀྱིས་འཆད། གཉིས་པ་ནི། དམིགས་པ་མི་རྟག་ལ་སོགས་པ། །ཞེས་སོགས་ཀྱིས་འཆད། འདི་ལ་ཡང། མདོ་ལས་གསུངས་ཚུལ། བསྟན་བཅོས་
ཀྱིས་འགྲེལ་ཚུལ་གཉིས་ལས། དང་པོ་ནི། སྒོམ་ལམ་ལ་འདོམས་པའི་གདམས་ངག་གི་སྐབས་སུ། བྱང་སེམས་རྩོམ་པའི་སྐྱོན་དུ་མི་ལྟུང་བ་དེ་ལྟ་བུའི་དགེ་བའི་རྩ་བ་རྫོགས་པར་བགྱི་བར་འཚལ་བས་ཤེར་ཕྱིན་ལ་བསླབ་པར་བྱའོ། །ཞེས་གསུངས་
པ་ལས་འཕྲོས་ནས། ཤཱ་རིའི་བུས་སྐྱོན་དེ་སྡེས་པའི་ལན་དུ། རབ་འབྱོར་གྱིས་སྨྲས་པ། ཚེ་དང་ལྡན་བ་ཤཱ་རིའི་བུ་སྐྱོན་ཞེས་བྱ་བ་ནི་ཆོས་ལ་སྲེད་པའོ། །ཞེས་གསུངས་པ་ལས་འཕྲོས་ནས། སྦྱོར་ལམ་གྱི་མདོ་འདིར་གསུངས་པ་ཡིན་ཏེ་

[002A]༄༅། །ཤཱ་རིའི་བུས་སྨྲས་པ། རབ་འབྱོར་ཆོས་ལ་སྲེད་པ་གང་ཡིན། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་འདི་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་མི་རྟག་ཅེས་བྱ་བར་མངོན་པར་ཞེན་པ་དང། ཞེས་
སོགས་གསུངས། གཉིས་པ་ལ། མདོ་དེའི་དོན་མདོར་བསྟན་གྱི་སྒོ་ནས་འཆད་པ་ལ། དམིགས་པ་དང་ནི་རྣམ་པ་དང། །ཞེས་པ་ནས། བཅས་པ་དག་ལས་ཁྱད་པར་འཕགས། །ཞེས་པའི་བར་གསུངས། དེའི་དོན་ཚིག་དོན་གྱི་སྒོ་ནས་བཤད་པ་
ལ༑ བྱང་ཆུབ་སེམས་དཔའ་རྣམས་ཀྱི་ཐོས་པ་ལ་སོགས་པ་རབ་ཀྱི་མཐར་ཕྱིན་པ་ཐོབ་པ་ཐར་པའི་ཆ་དང་མཐུན་པ་དད་པ་ལ་སོགས་པའི་མཚན་ཉིད་ཀྱི་དགེ་བའི་རྩ་བའི་འོག་ཏུ་བདེན་པ་བཞི་རྟོགས་པ་དང་རྗེས་སུ་མཐུན་པ་ངེས་པར་འབྱེད་པའི་ཆ་
དང་མཐུན་པ་བཞི་པོ་འཇིག་རྟེན་པའི་བསྒོམས་པ་ལས་བྱུང་བ། ཞེས་པ་ནས། དེའི་ཕྱིར་ཐེག་པ་གཞན་ལ་བརྟེན་ནས་ནི་གང་དུ་ཡང་སུན་འབྱིན་པ་བརྗོད་པར་མི་བྱའོ། །ཞེས་པའི་བར་གསུངས། འདི་ལ་ཡང། ཐེག་ཆེན་ཀྱི་སྦྱོར་ལམ་
ཁྱད་པར་ལྔ་ལྡན་དུ་བསྟན་པ། ཉན་རང་གི་སྦྱོར་ལམ་ལས་ཁྱད་པར་དུ་འཕགས་པར་བསྟན་པ། བྱང་སེམས་ཀྱི་དམིགས་ཚུལ་སྣ་ཚོགས་སུ་བསྟན་པ། དེ་ལ་རྩོད་པ་སྤང་བའོ། །དང་པོ་ལ། ཐེག་ཆེན་གྱི་སྦྱོར་ལམ་དེ་ཁྱད་པར་ལྔ་དང་ལྡན་
ཏེ༑ རྒྱུའི་ཁྱད་པར། དམིགས་པའི་ཁྱད་པར། རྣམ་པའི་ཁྱད་པར། ངོ་བོའི་སྒོ་ནས་དབྱེ་པའི་ཁྱད་པར། གནས་སྐབས་ཀྱི་དབྱེ་བའི་ཁྱད་པར་དང་ལྡན་པའི་ཕྱིར། ཞེས་བཤད་པ་ལ། བྱང་ཆུབ་སེམས་དཔའ་རྣམས་ཀྱི་ཞེས་སོགས་

[002B] དེ་ཡང་རྒྱུའི་ཁྱད་པར་དེ་སྟེན་པ་ལ། བྱང་ཆུབ་སེམས་དཔའ་རྣམས་ཀྱི་ཐོས་པ། ཞེས་སོགས་གསུངས། དམིགས་རྣམ་གྱ་ཁྱད་པར་སྟོན་པ་ལ། བདེན་པ་བཞི་རྟོགས་པ་དང་རྗེས་སུ་མཐུན་པ། ཞེས་གསུངས། ངོ་བོའི་ཁྱད་པར་སྟོན་པ་ལ་
ངས་པར་འབྱེད་པའི་ཆ་དང་མཐུན་པ་བཞི་པོ་འཇིག་རྟེན་པའི་སྒོམ་པ་ལས་བྱུང་བ་དྲོ་བར་འགྱུར་པ་ཞེས་བྱ་བའི་དགེ་བའི་རྩ་བ་དང། དེའི་འོག་ཏུ་རྩེ་མོར་གྱུར་པ་དང། དེའི་འོག་ཏུ་བཟོད་པར་གྱུར་པ་དང། དེའི་འོག་ཏུ་ཆོས་ཀྱི་མཆོག་ཅེས་བྱ་བ། ཞེས་གསུངས་
ཆུང་འབྲིང་ཆེན་པོའི་ཁྱད་པར་སྟོན་པ་ལ། ཆུང་ངུ་ལ་སོགས་པའི་རིམ་གྱིས་སྐྱེས་པས་སམ། བྱང་ཆུབ་སེམས་དཔའ་དང་འབྲེལ་བའི་དབང་པོ་རྟུལ་པོ་ལ་སོགས་པ་གང་ཟག་གི་བྱེ་བྲག་གིས་ཆུང་ངུ་དང་འབྲིང་དང་ཆེན་པོ་ནི། ཞེས་གསུངས། དེ་ལྟ་བུའི་
སྦྱོར་ལམ་དེ། ཐེག་དམན་གྱི་སྦྱོར་ལམ་ལས་དམིགས་པའི་སྒོ་ནས་ཁྱད་པར་དུ་འཕགས་པར་སྟོན་པ་ལ། འཆད་པར་འགྱུར་བ་དམིགས་པའི་ཁྱད་པར་གྱི་ངོ་བོ་ཉིད་བདེན་པ་བཞིའི་དངོས་པོ་ལ་དམིགས་པ་དང། ཞེས་གསུངས། རྣམ་པའི་སྒོ་ནས་
ཁྱད་པར་དུ་འཕགས་པར་སྟོན་པ་ལ། ཆོས་སུ་ལྟ་བའི་གཉེན་པོ་ཉིད་ཀྱིས་མངོན་པར་ཞེན་པ་མེད་པ་ལ་སོགས་པའི་རྣམ་པར་ཞུགས་པ་དང། ཞེས་གསུངས། རྒྱུའི་སྒོ་ནས་ཁྱད་པར་དུ་འཕགས་པར་སྟོན་པ་ལ། ཐེག་པ་གསུམ་ཆར་རྟོགས་པའི་
རྒྱུའི་ངོ་བོ་དང། ཞེས་གསུངས། ཡོངས་འཛིན་གྱི་སྒོ་ནས་ཁྱད་པར་དུ་འཕགས་པར་སྟོན་པ་ལ། དགེ་བའི་བཤས་གཉེན་ཐབས་ལ་མཁས་པའི་མཚན་ཉིད་ཀྱིས་ཡོངས་སུ་འཛིན་པ་དང་ལྡན་པ་དང། ཞེས་གསུངས། ལྡན་ཆོས་ཀྱི་སྒོ་ནས་
ཁྱད་པར་དུ་འཕགས་པར་སྟོན་པ་ལ། མཐོང་བ་དང་སྒོམ་པས་སྤང་པར་བྱ་བའི་གཟུང་པ་དང་འཛིན་པའི་རྣམ་པར་རྟོག་པ་རྣམ་པ་བཞི་པོ་འཆད་པར་འགྱུར་བའི་ཚུལ་དང་འབྲེལ་བར་འབྱུང་བ་ནི་ཉན་ཐོས་ལ་སོགས་པའི་དྲོ་བ་ལ་སོགས་པ་

[003A]༄༅། །ལས་ཁྱད་པར་དུ་འཕགས་པ་ཡིན་ནོ། ཞེས་གསུངས། གཉིས་པ་ནི། དེ་དེ་ལས་དེ་ལྟར་དུ་ཁྱད་པར་དུ་འཕགས་པའི་རྒྱུ་མཚན་སྟོན་པ་ལ། དེ་དག་གི་དྲོ་བར་གྱུར་པ་ལ་སོགས་པའི་དགེ་བའི་རྩ་བ་ནི། ལུགས་ལས་གཟུགས་སུ་རུང་བ་ལ་སོགས་པའི་མཚན་ཉིད་ཀྱི་དངོས་པོའི་བདག་ཉིད་ཀྱི་བདེན་པ་བཞི་ལ་དམིགས་པ་དང། བདག་ཏུ་ལྟ་བའི་གཉེན་པོ་ཉིད་ཀྱིས་མི་རྟག་པ་ལ་སོགས་པའི་རྣམ་པར་ཞུགས་པ་དང། རང་གི་ཐེག་པ་རྟོགས་པ་ཁོ་ནའི་ཆེད་དུ་
དང། ཡོངས་སུ་འཛིན་པ་དང་བྲལ་བ་དང། རྣམ་པར་རྟོག་པ་རྣམ་པ་བཞི་དང་མི་ལྡན་པར་འབྱུང་ངོ་ཞེས་འབྱུང་བའི་ཕྱིར་རོ། །ཞེས་གསུངས། གསུམ་པ་ནི། བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་པའི་ཆ་དང་མཐུན་པ་རྣམས་ནི། ཐབས་
མཁས་པའི་སྟོབས་ཀྱིས་ཁ་ཅིག་ཏུ་ནི་རྒྱུའི་སྒོ་ནས། ཁ་ཅིག་ཏུ་ནི་འབྲས་བུའི་སྒོ་ནས། ཁ་ཅིག་ཏུ་ནི་ངོ་བོ་ཉིད་ཀྱི་སྒོ་ནས། ཁ་ཅིག་ཏུ་ནི་ཆོས་ཉིད་ཀྱི་རྣམ་པའི་སྒོ་ནས་ཇི་ལྟར་སྲིད་པ་བཞིན་བདེན་པ་བཞིའི་དངོས་པོ་ལ་དམིགས་པ་ཡིན་ལ། སྔ་མ་བཞིན་
དུ་རྣམ་པ་གཞན་གྱིས་ཀྱང་བདེན་པ་བཞི་ལ་ཀུན་ཏུ་དམིགས་སོ། །ཞེས་བྱ་བར་ཤེས་པར་བྱའོ། །ཞེས་སོགས་ཀྱིས་བཤད། བཞི་པ་སྟོན་པ་ལ། གང་གི་ཕྱིར་འདི་ནི་རྣམ་པར་བཞག་པ་གཞན་ཁོ་ན་ཡིན་ཏེ། དེའི་ཕྱིར་ཐེག་པ་གཞན་ལ་བརྟེན་ནས་ནི་གང་
དུ་ཡང་སུན་འབྱིན་པ་བརྗོད་པར་མི་བྱའོ། །ཞེས་གསུངས། གཉིས་པ་ཁྱད་ཆོས་རྒྱས་པར་བཤད་པ་ལ། དམིགས་པ་མི་རྟག་ལ་སོགས་པ། །ཞེས་སོགས་གསུངས། འདི་ལ་ཡང་དམིགས་རྣམ་རྒྱུ་གསུམ་གྱི་ཁྱད་པར། མཚུངས་ལྡན་རྟོག་པའི་
ཁྱད་པར། ཡོངས་འཛིན་དགེ་བཤེས་ཀྱི་ཁྱད་པར་དང་གསུམ་ལས། དང་པོ་ལ། སྤྱིའི་མཚམས་སྦྱར་བ་དང། སོ་སོའི་དབྱེ་བ། བརྗོད་ཚུལ་ལ་རྩོད་པ་སྤང་བ་དང་གསུམ་ལས། དང་པོ་ནི། དམིགས་པ་དང་རྣམ་པའི་ཁྱད་པར་ཇི་ལྟ་བུ་ཞེ་ན། དེའི་

[003B] ཞེས་བཤད། གཉིས་པ་ལ། དྲོད། རྩེ་མོ། བཟོད་པ། ཆོས་མཆོག་གི་དམིགས་རྣམ་གྱི་ཁྱད་པར་རོ། །དང་པོ་ལ། དྲོད་ཆུང་ངུའི་བདེན་བཞིའི་དབང་དུ་བྱས་པའི་དམིགས་རྣམ་གྱི་ཁྱད་པར་གཉིས་
སྟོན་པ་ལ། ཤཱ་རིའི་བུས་སྨྲས་པ་ཚེ་དང་ལྡན་པ་རབ་འབྱོར་ཆོས་ལ་སྲེད་པ་གང་ཡིན། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་གང་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་མི་རྟག་ཅེས་བྱ་བར་མངོན་པར་ཞེན་པ་དང། ལྷག་པར་གནས་པ་དང། ཀུན་ཤེས་པ་འདི་ནི་ཤཱ་
རིའི་བུ་བྱང་ཆེན་མཐུན་པའི་ཆོས་ལ་སྲེད་པ་སྟེ་སྐྱོན་ཡིན་ནོ། །ཞེས་སོགས་དང། གཟུགས་འདི་ལྟར་སྤང་བར་བྱའོ། །འདིས་གཟུགས་སྤང་བར་བྱའོ། །ཞེས་མངོན་པར་ཞེན་པ་དང། ཞེས་སོགས་དང། འགོག་པ་དེ་ལྟར་མངོན་དུ་བྱའོ། །འདི་ལས་འགོག་པ་མངོན་དུ་བྱའོ། །ཞེས་བྱ་བ་དང། ཞེས་
སོགས་དང། ཚེ་དང་ལྡན་པ་ཤཱ་རིའི་བུ་གང་བྱང་ཆེན་ཤེར་ཕྱིན་ལ་སྤྱོད་པའི་ཚེ་འདི་ལྟར་བསླབ་པར་བྱ་སྟེ། སློབ་པའི་ཚེ་ཅི་ནས་ཀྱང་གཟུགས་ཤེས་པར་བྱ་སྟེ། གཟུགས་དེས་ཀྱང་རློམ་སེམས་སུ་མི་བྱའོ། །ཞེས་སོགས་གསུངས། དེའི་དོན་བཤད་པ་ལ། དམིགས་པ་མི་རྟག་ལ་སོགས་
པ། །བདེན་པའི་རྟེན་ཅན་དེ་ཡི་ནི། །རྣམ་པ་མངོན་ཞེན་ལ་སོགས་འགོག། ཅེས་དང། དེ་ལ་ཆུང་ངུའི་དམིགས་པ་ནི་སྡུག་བསྔལ་ལ་སོགས་པའི་བདེན་པ་བཞི་པོ་ལ་བརྟེན་པ་མི་རྟག་པ་ལ་སོགས་པའི་རྣམ་པ་བཅུ་དྲུག་ཡིན་ནོ། །དེའི་རྣམ་པ་ནི་སྡུག་བསྔལ་ལ་སོགས་པའི་བདེན་པ་
ལ་མངོན་པར་ཞེན་པ་དང་དམིགས་པ་ལ་སོགས་པ་འགོག་པ་ཡིན་ནོ། །ཞེས་གསུངས། རྒྱུའི་སྒོ་ནས་ཁྱད་པར་དུ་འཕགས་པར་སྟོན་པ་ལ། ཚེ་དང་ལྡན་པ་རབ་འབྱོར་ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེར་ཕྱིན་མཉན་པར་བྱ། བཟུང་བར་བྱ། བཅད་བར་བྱ། བཀླབ་
པར་བྱ། ཀུན་ཆུབ་པར་བྱ། ཚུལ་བཞིན་དུ་ཡིད་ལ་བྱའོ། །ཞེས་པ་ནས། ཐེག་པ་གསུམ་པོ་རྣམས་རྒྱ་ཆེར་བསྟན་ཏོ། །ཞེས་པའི་བར་གསུངས། དེའི་དོན་བཤད་པ་ལ། ཐེག་པ་གསུམ་ཆར་ཐོབ་པའི་རྒྱུ། །ཞེས་དང། དྲོ་བ་ལ་སོགས་པ་ཐམས་ཅད་ཀྱང་ཐེག་པ་གསུམ་

[004A]༄༅། །ཆར་གྱི་རྟོགས་པ་ཐོབ་པའི་རྒྱུའི་ངོ་བོ་ཡིན་པར་ཁོང་དུ་ཆུད་པར་བྱའོ། །ཞེས་གསུངས། དྲོད་འབྲིང་གི་དམིགས་རྣམ་གྱི་ཁྱད་པར་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་བདག་གིས་ནི་བྱང་ཆུབ་སེམས་དཔའ་དང་ཤེར་ཕྱིན་མ་དམིགས་ཡང་དག་པར་རྗེས་སུ་མ་མཐོང་སྟེ། ཞེས་པ་ནས། དེ་ལྟར་ན་མིང་དེ་གནས་པ་ཡང་མ་ལགས། མི་གནས་པ་ཡང་མ་ལགས། གནས་པ་དང་བྲལ་བ་མ་ལགས་སོ། །ཞེས་པའི་བར་གསུངས། དེའི་དོན་བཤད་
པ་ལ། གཟུགས་སོགས་འདུ་འགོད་གནས་བྲལ་དང། །ཞེས་དང། འབྲིང་གི་དམིགས་པ་ནི་མོས་པ་དང་དེ་ཁོ་ན་ཉིད་ཡིད་ལ་བྱེད་པ་དག་གིས་གྲངས་བཞིན་དུ་གཟུགས་ལ་སོགས་པ་སྒྲུབ་པ་དང་དགག་པ་དག་མི་དམིགས་ཤིང་མ་མཐོང་བ་ཞེས་བྱ་བ་ཡིན་ནོ། །རྣམ་པ་ནི་མིང་ཐམས་
ཅད་མེད་པ་ཉིད་ཀྱིས་རྒྱུན་མི་འདྲ་བ་དང་རྒྱུན་འདྲ་བར་འཇུག་པའི་མཚན་ཉིད་དག་མེད་པ་ཞེས་བྱ་བ་ཡིན་ནོ། །ཞེས་གསུངས། དྲོད་ཆེན་པོའི་དམིགས་རྣམ་གྱི་ཁྱད་པར་སྟོན་པ་ལ། བཅོམ་ལྡན་འདས་བརྡ་དང་ལྡན་པའི་ཆོས་བཏགས་པ་འདི་ལྟ་སྟེ་བྱང་ཆུབ་སེམས་དཔའ་ཞེས་བགྱི་
བ་གང་ལགས་པ་དེ་ཡང་ཕུང་པོའམ་ཁམས་སམ། སྐྱེ་མཆེད་དམ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་གང་གིས་ཀྱང་བརྗོད་པར་བགྱི་བ་མ་ལགས། ཞེས་པ་ནས། བྱང་ཆུབ་སེམས་དཔའ་ལ་མི་གནས་པའི་ཚུལ་གྱིས་གནས་པར་རིག་པར་བགྱིའོ། །ཞེས་གསུངས་
དེའི་དོན་བཤད་པ་ལ། གནས་དང་བཏགས་དང་བརྗོད་དུ་མེད། །ཅེས་དང། ཆེན་པོའི་དམིགས་པ་ནི་གཟུགས་ནས་སངས་རྒྱས་ཞེས་བྱ་བའི་བར་ཆོས་ཐམས་ཅད་བརྡར་བཏགས་པའི་ཆོས་ཐ་སྙད་པ་ཡིན་ནོ་ཞེས་བྱ་བ་ཡིན་ནོ། །རྣམ་པ་ནི་དགེ་བ་ལ་སོགས་པ་ཉིད་ཀྱི་ཆོས་གང་དུ་
ཡང་བརྗོད་དུ་མེད་པ་ཞེས་བྱ་བ་ཡིན་ཏེ། ཞེས་གསུངས། དེ་དག་གི་དོན་བསྡུས་ནས་འཆད་པ་ལ། དེ་ལྟར་ན་རྣམ་པར་མི་རྟོག་པའི་ཡེ་ཤེས་ཀྱི་མེའི་སྔ་ལྟས་ཡིན་པའི་ཕྱིར་དྲོ་བར་གྱུར་བ་དམིགས་པ་དང། རྣམ་པ་དང་ལྡན་པ་རྣམ་པ་གསུམ་མོ། །ཞེས་གསུངས། གཉིས་པ་

[004B] རྩེ་མོ་ཆུང་ངུའི་དམིགས་རྣམ་གྱི་ཁྱད་པར་སྟོན་པ་ལ། བཅོམ་ལྡན་འདས་གང་ཤེར་ཕྱིན་ལ་སྤྱོད་པས་གཟུགས་ལ་གནས་པར་མི་བགྱིའོ། །ཞེས་པ་ནས། གཞན་གྱི་ངོ་བོ་སྟོང་བ་ཉིད་ཀྱི་ཕྱིར་མི་བཟུང་བའོ། །ཞེས་གསུངས། དེའི་དོན་བཤད་པ་ལ། གཟུགས་སོགས་མི་གནས་དེ་
དག་ནི། །དེ་ཡི་ངོ་བོར་རང་བཞིན་མེད། །དེ་དག་གཅིག་གི་རང་བཞིན་གཅིག། དེ་མི་རྟག་སོགས་བར་མི་གནས། །ཞེས་དང། ཆུང་ངུའི་དམིགས་པ་ནི་གཟུགས་ལ་སོགས་པ་ནི་རང་གི་ངོ་བོ་དང་བྲལ་བའི་ངོ་བོ་ཉིད་ཡིན་པས། རང་གི་ངོ་བོ་སྟོང་པ་ཉིད་ཀྱིས་གཟུགས་ལ་སོགས་པ་ལ་མི་
གནས་པ་ཞེས་བྱ་བ་ཡིན་ནོ། །རྣམ་པ་ནི་དོན་དམ་པར་གཟུགས་ལ་སོགས་པའི་ཆོས་ཐམས་ཅད་དང། སྟོང་པ་ཉིད་དག་ཕན་ཚུན་ངོ་བོ་གཅིག་ཡིན་པས་སྟོང་པ་ཉིད་ལ་མི་རྟག་པ་ལ་སོགས་པ་མེད་པ་ཉིད་ཀྱིས་གཟུགས་ལ་སོགས་པ་དེ་དག་ལ་རྟག་པ་དང་མི་རྟག་པ་ལ་སོགས་པ་ཉིད་དུ་
མི་གནས་པ་ཞེས་བྱ་བ་ཡིན་ནོ། །ཞེས་གསུངས། རྩེ་མོ་འབྲིང་གི་དམིགས་རྣམ་སྟོན་པ་ལ། དེ་ཅིའི་སླད་དུ་ཞེ་ན། བཅོམ་ལྡན་འདས་འདི་ལྟ་སྟེ་རྣམ་པ་ཐམས་ཅད་མཁྱེན་པ་ཉིད་ནི་མཚན་མར་བཟུང་བ་བགྱི་བ་མ་ལགས་ཏེ། མཚན་མ་ནི་ཉོན་མོངས་པ་ལགས་སོ། །ཞེས་པ་ནས་
བཅོམ་ལྡན་འདས་འདི་ནི་བྱང་ཆེན་རྣམས་ཀྱི་ཤེར་ཕྱིན་ལགས་སོ། །ཞེས་གསུངས། དེའི་དོན་བཤད་པ་ལ། དེ་རྣམས་དེ་ཡི་ངོ་བོས་སྟོང། །དེ་དག་གཅིག་གི་རང་བཞིན་གཅིག། ཆོས་རྣམས་མི་འཛིན་གང་ཡིན་དང། །ཞེས་དང། འབྲིང་གི་དམིགས་པ་ནི་ཆོས་ཀྱི་དབྱིངས་ཀྱི་ངོ་
བོ་ཉིད་ཀྱིས་མི་རྟག་པ་ལ་སོགས་པ་དང། སྟོང་པ་ཉིད་རྣམས་ནི་རང་གི་ངོ་བོ་ཉིད་མེད་པ་ཡིན་པས་མི་རྟག་པ་ཉིད་ལ་སོགས་པ་དང། སྟོང་པ་ཉིད་དག་ཕན་ཚུན་བདག་ཉིད་གཅིག་པ་ཞེས་བྱ་བ་ཡིན་ནོ། །རྣམ་པ་ནི་ངོ་བོ་ཉིད་བཀག་པས་གཟུགས་ལ་སོགས་པ་ལ་རང་གིར་མི་བྱེད་པ་ཞེས་
བྱ་བ་གང་ཡིན་པ་དེ་ཡིན་ནོ། །ཞེས་གསུངས། རྩེ་མོ་ཆེན་པོའི་དམིགས་རྣམ་སྟོན་པ་ལ། བཅོམ་ལྡན་འདས་གང་བྱང་ཆེན་ཤེར་ཕྱིན་ལ་སྤྱོད་པ་ན་ཤེར་ཕྱིན་གང་གིས་ཤེར་ཕྱིན་འདི་ནི་ཅིའི་ཕྱིར་དེ་ལ་ཤེར་ཕྱིན་ཞེས་བྱ་བ་ཞེས་དེ་ལྟ་བརྟག་པར་

[005A]༄༅། །བགྱིའོ། །ཞེས་པ་ནས། ཀུན་ཏུ་སྐྲག་པས་ཟིན་པར་མི་འགྱུར་ན་བྱང་ཆེན་དང་ཤེར་ཕྱིན་མ་བྲལ་བར་ཤེས་པར་བྱའོ། །ཞེས་གསུངས། དེའི་དོན་བཤད་པ་ལ། དེ་དག་མཚན་མར་མི་མཐོང་ཕྱིར། །ཤེས་རབ་ཀྱིས་ནི་ཡོངས་རྟོགས་པ། །ཐམས་
ཅད་དམིགས་སུ་མེད་པར་རོ། །ཞེས་དང། ཆེན་པོའི་དམིགས་པ་ནི་ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པ་དེ་དག་ལ་སྔོན་པོ་ལ་སོགས་པའི་མཚན་མར་མི་མཐོང་བ་ཞེས་བྱ་བ་ཡིན་ནོ། །རྣམ་པ་ནི་ཤེས་རབ་ཀྱིས་ཡང་དག་པར་ཆོས་རབ་ཏུ་རྣམ་པར་འབྱེད་པས་དངོས་པོ་ཐམས་
ཅད་མི་དམིགས་པར་ངེས་པར་རྟོགས་པ་ཞེས་བྱ་བ་ཡིན་ནོ། །ཞེས་གསུངས། དེའི་དོན་བསྡུས་ནས་འཆད་པ་ལ། དེ་ལྟར་ན་དགེ་བའི་རྩ་བ་གཡོ་བའི་རྩེ་མོ་ཡིན་པའི་ཕྱིར། རྩེ་མོར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། །ཞེས་གསུངས། བཟོད་པ་ཆུང་ངུའི་
དམིགས་རྣམ་སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །རབ་འབྱོར་ཅིའི་ཕྱིར་ན་བྱང་ཆེན་ཤེར་ཕྱིན་དང་མ་བྲལ་བར་ཤེས་པར་བྱ། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་གཟུགས་ནི་གཟུགས་ཀྱི་རང་བཞིན་དང་བྲལ་
བ་སྟེ། དེ་བྱ་ཆེན་ཤེས་ཕྱིན་ལ་སྤྱོད་པའི་ཚེ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་སོགས་གསུངས། དེའི་དོན་བཤད་པ་ལ། གཟུགས་སོགས་ངོ་བོ་ཉིད་མེད་ཉིད། །དེ་མེད་པ་ནི་ངོ་བོ་ཉིད། །ཅེས་དང། ཆུང་ངུའི་དམིགས་པ་ནི་མཚན་ཉིད་ཀྱི་ངོ་བོ་ཉིད་དང་ངོ་བོ་ཉིད་ཀྱི་མཚན་
ཉིད་དག་སྟོང་པ་ཉིད་ཀྱིས་གཟུགས་ལ་སོགས་པའི་ངོ་བོ་ཉིད་མེད་པ་ཉིད་ཅེས་བྱ་བ་ཡིན་ནོ། །རམ་པ་ནི་སྐྱེ་བོ་དམིགས་པ་ཅན་གྱི་ངོ་བོར་གཟུགས་ལ་སོགས་པ་དངོས་པོ་མེད་པ་ཉིད་ངོ་བོ་ཉིད་དོ། །ཞེས་བྱ་བ་ཡིན་བོ། །ཞེས་གསུངས། བཟོད་པ་འབྲིང་གི་དམིགས་རྣམ་
སྟོན་པ་ལ། དེ་ཅིའི་ཕྱིར་ཞེ་ན། ཚེ་དང་ལྡན་པ་ཤཱ་རིའི་བུ་འདི་ལྟར་ཆོས་ཐམས་ཅད་ནི་མི་སྐྱེས་ཤིང་ངེས་པར་མ་བྱུང་བའོ། །ཞེས་སོགས་གསུངས། དེའི་དོན་བཤད་པ་ལ། དེ་དག་སྐྱེ་མེད་ངེས་འབྱུང་མེད། །དག་དང། ཞེས་དང། འབྲིང་གི་དམིགས་པ་ནི། རང་བཞིན་གྱིས་

[005B] ཅེས་བྱ་བ་ཡིན་ནོ། །རྣམ་པ་ནི་ཆོས་ཐམས་ཅད་ཀྱི་རང་གི་ངོ་བོ་རྟོགས་པ་ཁོ་ནས་ལུས་ལ་སོགས་པ་རྣམ་པ་ཐམས་ཅད་དུ་རྣམ་པར་དག་པ་ཞེས་བྱ་བ་ཡིན་ནོ། །ཞེས་གསུངས་
བཟོད་པ་ཆེན་པོའི་དམིགས་རྣམ་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསེལ་ཏོ། །བཅོམ་ལྡན་འདས་གལ་ཏེ་བྱང་ཆེན་ཤེར་ཕྱིན་ལ་སྤྱོད་པའི་ཚེ། ཐབས་མི་མཁས་པས་གཟུགས་ལ་སྤྱོད་ན་མཚན་མ་ལ་སྤྱོད་དེ་ཤེར་ཕྱིན་
ལ་མེད་སྤྱོད་དོ། །ཞེས་པ་ནས། བྱང་ཆེན་དེ་ནི་རྨན་པ་ཐམས་ཅད་མཁྱེན་པ་ཉིད་ལ་ཉེ་བར་རིག་པར་བྱའོ། །ཞེས་པའི་བར་གསུངས། དེའི་དོན་བཤད་པ་ལ། དེ་དག་མཚན་མ་མེད། །དེ་ཡི་མཚན་མར་མི་རྟེན་པས། །མོས་མིན་འདུ་ཤེས་མེད་པ་ཡིན། །ཞེས་དང། ཆེན་པོའི་
དམིགས་པ་ནི་རང་དང་སྤྱིའི་མཚན་ཉིད་མི་མཐད་པས་ཆོས་ཐམས་ཅད་མཚན་མ་མེད་པ་ཉིད་དོ། །ཞེས་བྱ་བ་ཡིན་ནོ། །རྣམ་པ་ནི་རང་བཞིན་ཁོ་ནས་གཟུགས་ལ་སོགས་པའི་མཚན་མ་རྣམས་ཀྱི་རྟེན་དང་བྲལ་བ་ཉིད་ཀྱིས་མོས་པ་ཡིད་ལ་བྱེད་པས་མི་མོས་ཤིང། དེ་ཁོ་ན་
ཉིད་ཡིད་ལ་བྱེད་པས་ཡོངས་སུ་ཤེས་པ་མེད་པ་ཞེས་བྱ་བ་ཡིན་ཏེ། ཞེས་གསུངས། དེ་དག་གི་དོན་བསྡུས་ཏེ་སྟེན་པ་ལ། དེ་ལྟར་ན་ངན་གྲོ་མེད་པས་ཆོས་ཆེན་པོ་ལ་བཟོད་པའི་ཕྱིར་བཟོད་པར་གྱུར་པ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། །ཞེས་
གསུངས། བཞི་པ་ཆོས་མཆག་ཆུང་ངུའི་དམིགས་རྣམ་སྟོན་པ་ལ། ཚེ་དང་ལྡན་པ་ཤཱ་རི་དྭ་ཏིའི་བུ་རྣམ་པ་ཐམས་ཅད་མཁྱེན་པ་ཉིད་དེ་ཡང་དངོས་པོ་མེད་པའི་ངོ་བོ་ཉིད་ཀྱི་ཕྱིར་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་པ་ནས། དེ་ནི་ནམ་མཁའ་ལྟར་ཆགས་
བ་མེད་པས་རྣམ་པར་གྲོལ་ཞིང་གོས་པ་མེད་པའི་ཏིང་ངེ་འཛིན་ཞེས་བྱའོ། །ཞེས་གསུངས། དེའི་དོན་བཤད་པ་ལ། རང་བཞིན་དེ་ཡི་བྱེད་པ་ཉིད། །ཅེས་དང། ཆུང་ངུའི་དམིགས་པ་ནི་ཆོས་ཐམས་ཅད་སྐྱེ་བ་མེད་པ་དང་དཔའ་བར་འགྲོ་བ་ལ་སོགས་པའི་ཏིང་ངེ་འཛིན་བསྒོམ་

[006A]༄༅། །པར་བྱའོ་ཞེས་བྱ་བ་ཡིན་ནོ། །རྣམ་པ་ནི་རང་གི་སྨོན་ལམ་དང་བསོད་ནམས་དང་ཡེ་ཤེས་དང་ཆོས་ཀྱི་དབྱིངས་ཀྱི་སྟོབས་ཀྱིས་ལྷུན་གྱིས་གྲུབ་པར་འཇིག་རྟེན་གྱི་ཁམས་ཐམས་ཅད་དུ་སྐལ་བ་ཇི་ལྟ་བ་བཞིན་དུ་ཏིང་ངེ་འཛིན་གྱི་བྱེད་པ་འཇུག་
པ་ཞེས་བྱ་བ་ཡིན་ནོ། །ཞེས་གསུངས། ཆོས་མཆོག་འབྲིང་གི་དམིགས་རྣམ་སྟོན་པ་ལ། དེ་ནས་སངས་རྒྱས་ཀྱི་མཐུས་ཚེ་དང་ལྡན་པ་རབ་འབྱོར་གྱིས་ཚེ་དང་ལྡན་པ་ཤཱ་རི་དྭ་ཏིའི་བུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་རི་དྭ་ཏིའི་བུ་བྱང་ཆེན་གང་ཏིང་ངེ་འཛིན་དེ་དག་གིས་
གནས་པ་དེ་ནི་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཀྱང་བླ་མེད་རྫོགས་བྱང་དུ་ལུང་བསྟན་ཏོ། །ཞེས་སོགས་གསུངས། དེའི་དོན་བཤད་པ་ལ། ལུང་སྟོན་པ་དང་རློམ་པ་ཟད། །ཅེས་དང། འབྲིང་གི་དམིགས་པ་ནི་ཡང་དག་པར་
ཞུགས་པའི་ཏིང་ངེ་འཛིན་དང་ལྡན་པའི་རྣལ་འབྱོར་པ་ལ་སངས་རྒྱས་རྣམས་ལུང་སྟོན་པར་མཛད་པ་འདི་ནི་ཆོས་ཉིད་དོ་ཞེས་བྱ་བ་ཡིན་ནོ། །རྣམ་པ་ནི་རྣམ་པར་རྟོག་པ་ཐམས་ཅད་མི་འཐད་པས་བྱང་ཆུབ་སེམས་དཔའ་ཏིང་ངེ་འཛིན་གྱི་རང་གི་ངོ་བོ་རྟོགས་པ་ལ་བདག་ནི་མཉམ་པར་
བཞག་པའོ་སྙམ་པ་ལ་སོགས་པའི་ཤེས་པ་མི་འབྱུང་བ་ཞེས་བྱ་བ་ཡིན་ནོ། །ཞེས་གསུངས། ཆོས་མཆོག་ཆེན་པོའི་དམིགས་རྣམ་གྱི་ཁྱོད་པར་སྟོན་པ་ལ། ཤཱ་རི་དྭ་ཏིའི་བུས་སྨྲས་པ། ཚེ་དང་ལྡན་པ་རབ་འབྱོར་ཏིང་ངེ་འཛིན་འདི་ལ་གནས་པའི་བྱང་ཆེན་ལ་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་ལུང་བསྟན་པ་ཡོད་དམ། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རི་དྭ་ཏིའི་བུ་དེ་ནི་མེད་དོ། །ཞེས་པ་ནས་རྣམ་པར་ཤེས་པ་མེད་དེ་འདུས་བྱས་སུ་གྱུར་པ་མེད་དེ། །ཞེས་པའི་བར་གསུངས། དེའི་
དོན་བཤད་པ་ལ། གསུམ་པོ་ཕན་ཚུན་ངོ་བོ་གཅིག། ཏིང་འཛིན་རྣམ་པར་མི་རྟོག་པ། །ཞེས་དང། ཆེན་པོའི་དམིགས་པ་ནི་ཆོས་ཉིད་ཀྱིས་ཏིང་ངེ་འཛིན་དང་བྱང་ཆུབ་སེམས་དཔའ་དང་ཤེས་རབ་ཀྱི་ཕ་རོལ་ཏུ་ཕྱིན་པ་དང་དོན་གསུམ་ཕན་ཚུན་ངོ་བོ་གཅིག་པའོ། །ཞེས་བྱ་བ་

[006B] །རྣམ་པ་ནི་ཆོས་ཐམས་ཅད་ཡོད་པ་མ་ཡིན་པ་ཉིད་ཀྱིས་ཏིང་ངེ་འཛིན་རྣམ་པར་མི་རྟོག་པ་ནི་ཐབས་དམ་པའོ། །ཞེས་བྱ་བ་ཡིན་ཏེ། ཞེས་གསུངས། དེ་དག་གི་དོན་བསྡུས་ནས་བཤད་པ་ལ། དེ་ལྟར་ན་འཇིག་རྟེན་པའི་ཆོས་ཐམས་ཅད་ཀྱི་མཆོག་ཡིན་པའི་ཕྱིར་ཆོས་ཀྱི་མཆོག་
ཅེས་བྱ་བ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། །ཞེས་གསུངས། གསུམ་པ་བརྗོད་ཚུལ་ལ་རྩོད་པ་སྤོང་བ་ལ། རྩོད་པ་དང། ལན་གཉིས་ལས། དང་པོ་ནི། ཁོ་ན་རེ། དམིགས་རྣམ་རྒྱས་བཤད་ཀྱི་གཞུང་ལ་བརྟེན་ནས་དྲོད་སོགས་ལྷག་མ་རྣམས་ཀྱི་དམིགས་
པ་བདེན་བཞི་ལ་བརྟེན་པ་མི་རྟོགས་པར་ཐལ། དེས་དྲོད་སོགས་ཆུང་ངུའི་དམིགས་པ་བདེན་བཞི་ལ་བརྟེན་པར་དངོས་སུ་བརྗོད་ཅིང། ལྷག་མ་རྣམས་དེ་ལ་བརྟེན་པར་དངོས་སུ་མ་བརྗོད་པའི་ཕྱིར། ཞེས་ཟེར་བའི་རྩོད་པ་དེ་སྟོན་པ་ལ། དམིགས་པ་མི་རྟག་ལ་སོགས་པ། །བདེན་པའི་རྟེན་
ཅན་དེ་ཡི་ནི། །ཞེས་བྱ་བ་མ་གཏོགས་པར་དམིགས་པ་དང་རྣམ་པ་ཁྱད་པར་ཅན་གྱི་ཆོས་ཅན་དང། ཆོས་བརྗོད་པས་བརྗོད་པར་བྱ་བ་ཡིན་ཡང། དམིགས་པ་དང་རྣམ་པ་ཁྱད་པར་ཅན་གྱི་ཆོས་བརྗོད་པས་ཐམས་ཅད་དུ་བརྗོད་པ་ནི། ཞེས་གསུངས། གཉིས་པ་ལ་ཆོས་ཅན་
བདེན་བཞི་ལ་བརྟེན་པར་དངོས་སུ་མ་བརྗོད་ཀྱང་དེར་མི་རྟོགས་པའི་སྐྱོན་མེད་པ་དང། དེ་ལྟར་དངོས་སུ་མ་བརྗོད་ཀྱང་དོན་གྱིས་གོ་བའི་ལན་གཉིས་ལས། དང་པོ་ནི། ཐལ་འགྱུར་དེ་ལ་ཁྱབ་པ་མེད་དེ། གཞི་གཅིག་ལ་ལྟོས་པའི་ཆོས་བརྗོད་ཀྱི་སྒྲ་དང་ཆོས་ཅན་བརྗོད་པའི་སྒྲ་
གཉིས་ཁྱད་པར་གཞན་སྤོང་བ་དང་མི་སྤོང་བ་ཙམ་མ་གཏོགས་བརྗོད་བྱ་གཅིག་གོ་བ་ལ་ཁྱད་པར་མེད་དེ། དེ་ལྟར་དུ་ཤིང་རྟ་ཆེན་པོ་དཔལ་ལྡན་ཆོས་གྲགས་ཀྱི་ལུགས་ལས་འབྱུང་བའི་ཕྱིར། ཞེས་བཤད་པ་ལ། ཁྱད་པར་གཞན་སྤོང་བ་དང་མི་སྤོང་བ་མ་གཏོགས་
པར་འདི་དག་ལ་དོན་གྱི་ཁྱད་པར་ནི་འགའ་ཡང་མེད་དོ། །ཞེས་ལུགས་ལས་འབྱུང་བའི་ཕྱིར། ཞེས་གསུངས། གཉིས་པ་ནི། གོང་གི་དེ་ལ་ཁྱབ་པ་མེད་དེ། དམིགས་རྣམ་རྒྱས་བཤད་ཀྱིས་ཞུང་གིས་དྲོད་སོགས་ལྷག་མ་རྣམས་ཀྱི་དམིགས་རྣམ་བདེན་བཞི་ལ་བརྟེན་

[007A]༄༅། །པར་དངོས་སུ་མ་བརྗོད་པ་ནི་རྒྱན་གྱི་ཚིག་ལེའུ་བྱས་པ་སྡེབ་སྦྱོར་སླ་བའི་དབང་དུ་བྱས་པ་ཡིན་གྱིས། དོན་ལ་དེ་རྣམས་ཀྱང་བདེན་བཞི་ལ་བརྟེན་པར་བསྟན་པའི་ཕྱིར་ཏེ། བདེན་བཞི་ལ་ཁྱད་པར་གྱི་གཞི་བཟུང་བའི་སྟེང་དུ་མངོན་པར་
ཞེན་པ་བཀག་ནས་དྲོད་ཆུང་ངུའི་རྣམ་པ་དེ་བསྟན། དེའི་སྟེང་དུ་དོན་དམ་པར་དགག་སྒྲུབ་བཀག་ནས་དྲེད་འབྲིང་གི་དམིགས་པ་བསྟན་པ་གང་ཞིག། དེ་བཞིན་དུ་གཞན་རྣམས་ལ་ཡང་མཚུངས་པའི་ཕྱིར། ཞེས་བཤད་པ་ལ། རྣམ་པ་གཅིག་ཏུ་ན་ཚིག་ལེའུ་བྱས་པ་སྡེབ་
པའི་ངོ་བོར་ཐ་དད་པར་བརྗོད་ཀྱང་མངོན་པར་ཞེན་པ་ལ་སོགས་པ་བཀག་པ་དང་ལྡན་པ་དག་དེ་ཁོ་ནར་སྒྲུབ་པ་དང་དགག་པ་དང་བྲལ་བར་འགྱུར་བའི་ཕྱིར་སྡུག་བསྔལ་ལ་སོགས་པའི་བདེན་པར་གཏོགས་པ་ཁོ་ན་དམིགས་པ་དང་རྣམ་པར་བྱང་བ་ཡིན་ཏེ། འོག་མ་དག་ལ་ཡང་
དེ་བཞིན་དུ་ཤེས་པར་བྱའོ། །ཞེས་གསུངས། གཉིས་པ་མཚུངས་ལྡན་རྟོག་པའི་ཁྱད་ཆོས་སྟོན་པ་ལ། གཞི་དང་དེ་ཡི་གཉེན་པོ་ཡི། །ཞེས་སོགས་གསུངས། ཡོངས་འཛིན་དགེ་བཤེས་ཀྱི་ཁྱད་ཆོས་སྟོན་པ་ལ། སེམས་མི་འགོང་བ་ཉིད་ལ་སོགས། །ཞེས་སོགས་
གསུངས། དེ་རྣམས་ཀྱི་ནང་ནས། དམིགས་པ་དང་ནི་རྣམ་པ་དང། །ཞེས་སོགས་ཀྱི་སྐབས་སུ། མཐའ་དཔྱད་པ་ལ། སྦྱོར་ལམ་གྱི་རྟེན་བཤད་པ་དང། བརྟེན་པ་སྦྱོར་ལམ་གྱི་རང་བཞིན་བཤད་པ་དང་གཉིས་ལས། དང་པོ་ལ། ལུས་རྟེན་དང། སེམས་རྟེན་གཉིས་
ལས། དང་པོ་ནི། ཐེག་ཆེན་གྱི་སྦྱོར་ལམ་དེ་གླིང་གསུམ་གྱི་སྐྱེས་པ་བུད་མེད་འདོད་ལྷ་རིགས་དྲུག་གི་རྟེན་ལ་དངོས་སུ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་དེ་དངོས་སུ་གསར་དུ་སྐྱེ་བའི་མཐུན་རྐྱེན་ཚང་ཞིང་འགལ་རྐྱེན་དང་བྲལ་བ་ཡོད་པའི་ཕྱིར། དེ་ལྟར་ཡང་
མཛོད་འགྲེལ་ལས། གསུམ་ནི་མི་རྣམས་ཀྱི་ནང་ཁོ་ན་དང་གླིང་གསུམ་དུ་འཕེན་པར་བྱེད་དོ། །སྔོན་སྐྱེས་པ་དག་ནི་ལྷ་རྣམས་ཀྱི་ནང་དུ་མངོན་དུ་བྱེད་དོ། །བཞི་པ་ནི། ལྷ་རྣམས་ཀྱི་ནང་དུ་ཡང་སྐྱེ་བར་བྱེད་དོ། །ཞེས་གསུངས་པའི་ཕྱིར། མིའི་རྟེན་ཁོ་ན་ལ་སྐྱེ་

[007B] །སྒྲ་མི་སྙན་པའི་རྟེན་ལ་དེ་དངོས་སུ་གསར་དུ་སྐྱེ་བ་མེད་དེ། དེ་རྣམས་ལས་སྒྲིབ་ཤས་ཆེན་པོ་དང་ལྡན་པའི་ཕྱིར། ངན་སོང་པའི་རྟེན་ལ་དེ་གསར་དུ་སྐྱེ་བ་མེད་དེ། དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་
དང་ལྡན་པའི་ཕྱིར། ཁམས་གོང་མའི་རྟེན་ལ་དེ་གསར་དུ་སྐྱེ་བ་མེད་དེ། ཁམས་གོང་གི་སོ་སྐྱེ་རྣམས་སྙོམས་འཇུག་གི་བདེ་བ་ལ་ཆགས་པས་སྐྱོ་ཤས་ཆུང་བའི་ཕྱིར་ཞེས་ཁ་ཅིག་གསུངས། དེ་ལ་དེ་སྐྱེ་བ་ཡོད་དོ། །ཁམས་གོང་གི་རྟེན་ལ་སྦྱོར་ལམ་ཆོས་མཆོག་
གསར་དུ་སྐྱེ་བ་མེད་དེ། རྣམ་བཤད་ལས། ཆོས་མཆོག་དངོས་སུ་སྐྱེ་བའི་རྟེན་མ་ཡིན་ཡང་དྲོད་དང་རྩེ་མོ་ནི་གཟུགས་ཁམས་པ་འགའ་ཞིག་ལ་ཡང་སྐྱེ་བར་མངོན་ནོ། །ཞེས་གསུངས་པའི་ཕྱིར། རོངས་ཏཱི་ཀ་པ་ནི། སྐྱེ་བའི་རྟེན་ལ་གཞན་སྟོབས་ཀྱིས་སྐྱེ་བའི་དབང་དུ་
བྱས་ན། ཁམས་གོང་དང། ངན་སོང་བའི་རྟེན་ལ་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་ཡོད་དེ། དེའི་རྟེན་ལ་མཐོང་ལམ་གསར་དུ་སྐྱེ་བ་ཡོད་པའི་ཕྱིར་ན་མི་འཐད་དེ། རང་ཉིད་ཀྱིས་ལམ་མ་སྒོམ་པར་གཞན་གྱིས་ཆོས་བསྟན་པ་ཙམ་གྱིས་སྦྱོར་ལམ་རང་རྒྱུད་ལ་
སྐྱེ་མི་ནུས་པའི་ཕྱིར་དང། ངན་སོང་གི་རྟེན་ལ་མཐོང་ལམ་གསར་དུ་སྐྱེ་བ་ཡོད་ན། ལས་ཉོན་གྱིས་ངན་སོང་དུ་སྐྱེ་བ་བླངས་པའི་སྦྱོར་ལམ་ཆོས་མཆོག་པ་ཡོད་དགོས་པས། མཛོད་ལས། བཟོད་ཐོབ་ངན་སོང་མི་འགྲོའོ། །ཞེས་གསུངས་པ་དང་འགལ་ལོ། །རྒྱས་
པར་མཐོང་ལམ་གྱི་སྐབས་སུ་འཆད་དོ། །གཉིས་པ་ལ། ཐེག་ཆེན་གྱི་སྦྱོར་ལམ་དངོས་སུ་གསར་དུ་སྐྱེ་བའི་སེམས་རྟེན་ཡིན་ན། བསམ་གཏན་གྱི་དངོས་གཞི་སྙོམས་འཇུག་ཡིན་པས་ཁྱབ་སྟེ། དེ་དངོས་སུ་གསར་དུ་སྐྱེ་བའི་སེམས་རྟེན་ཡོད། དེར་གྱུར་
པའི་འདོད་སེམས་ཡང་མེད། སྲིད་རྩེའི་སེམས་དང། བསམ་གཏན་གྱི་ཉེར་བསྡོགས་ཀྱང་མེད་པའི་ཕྱིར། གཉིས་པ་གྲུབ་སྟེ། ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་དཔའ་ཡིན་ན། བསམ་གཏན་གྱི་དངོས་གཞི་སྙོམས་འཇུག་ཐོབ་

[008A]༄༅། །པས་ཁྱབ་པ་གང་ཞིག། ལམ་སླ་བ་བསམ་གཏན་གྱི་དངོས་གཞི་བོར་ནས་ལམ་དཀའ་བ་ཉེར་བསྔོགས་ལ་བརྟེན་པ་ལ་དགོས་པ་མེད་པའི་ཕྱིར། མཛོད་ལས། སྒོམ་བྱུང་མི་ལྕོགས་མེད་པ་དང། །ཁྱད་པར་བསམ་གཏན་ས་པའོ། །ཞེས་
གསུངས་པའི་དོན་དུ་བསམ་ནས་དེར་གྱུར་པའི་བསམ་གཏན་ས་དྲུག་ཀ་ཡོད་པར་འདོད་པ་མི་འཐད་དེ། ཚོགས་ལམ་ཆེན་པོ་ལ་གནས་པའི་སེམས་དཔའི་རྒྱུད་ལ་བསམ་གཏན་གྱི་ཉེར་བསྡོགས་མེད་པའི་ཕྱིར། ཁ་ཅིག། ཐེག་ཆེན་གྱི་སྦྱོར་ལམ་གྱི་སེམས་རྟེན་དུ་གྱུར་
པའི་ཁམས་གསུམ་ས་དགུ་ག་ཡོད་དེ། ཐེག་ཆེན་གྱི་དྲན་པ་ཉེར་གཞག། ཡང་དག་སྤོང་བ། རྫུ་འཕྲུལ་གྱི་རྐང་པ། དབང་པོ། སྟོབས་ཏེ་ལམ་སྡེ་ཚན་ལྔ་པོ་དེའི་སེམས་རྟེན་དུ་གྱུར་བའི་དེ་ཡོད་པ་གང་ཞིག། ཡང་དག་སྤོང་བ་སོགས་བཞི་པོ་དེ་སྦྱོར་ལམ་གྱི་གནས་སྐབས་
ལ་འཇོག་རིགས་པའི་ཕྱིར། དང་པོ་གྲུབ་སྟེ། བྱང་ཆུབ་དང་ནི་ལམ་ཡན་ལག། མ་གཏོགས་འདོད་ཁམས་སྲིད་རྩེ་ན། །ཞེས་གསུངས་པའི་ཕྱིར། གཉིས་པ་གྲུབ་སྟེ། སྡེ་ཚན་བདུན་ནི་གོ་རིམ་བཞིན། །ལས་ནི་དང་པོ་བ་དག་དང། །ངེས་འབྱེད་ཆ་མཐུན་རྣམས་དང་ནི། །
སྒོམ་དང་མཐོང་ལ་རབ་ཏུ་ཕྱེ། །ཞེས་གསུངས་པའི་ཕྱིར་ན། འདོད་སེམས་དང་སྲིད་རྩེའི་སེམས་ལ་བརྟེན་ནས་སྐྱེས་པའི་བྱང་ཆུབ་ཡན་ལག་དང་འཕགས་ལམ་ཡན་ལག་མེད་པར་ཐལ། མཛོད་ལས། བྱང་ཆུབ་དང་ནི། ཞེས་སོགས་རྐང་པ་གཉིས་གསུངས་
བའི་ཕྱིར། ཁྱབ་པ་ཁས། འདོད་ན། འགྲེལ་ཆེན་ལས། གང་ཡང་འདོད་པ་ཁམས་དང་སྲིད་རྩེ་ན་བྱང་ཆུབ་ལམ་གྱི་ཡན་ལག་སྤངས་ཞེས་བྱ་བ་ནི་ཐབས་ལ་མི་མཁས་པའི་ཕྱིར། ཉན་ཐོས་ཀྱི་དབང་དུ་བྱས་པ་ཡིན་གྱིས་དེ་དང་འདི་ལ་འགལ་བ་མེད་དོ། །
ཞེས་བྱ་བ་ནི་ཁ་ཅིག་གིའོ། །ཞེས་གསུངས་པ་མི་འཐད་པར་ཐལ་ལོ། །གཉིས་པ་རང་ལུགས་ལ། མཚན་ཉིད། དབྱེ་བ། སོ་སོའི་རང་བཞིན། སྐྱེ་ཚུལ། ཐོས་བསམ་སྒོམ་གསུམ་གྱི་ཁྱད་པར། ཆུང་འབྲིང་ཆེན་པོའི་ཁྱད་པར། བློ་རིགས་གང་ཡིན་དཔྱད་

[008B] ཁྱད་བར་གྱི་ཆོས། སྒྲ་བཤད་པ་དང་དགུ་ལས། དང་པོ་ནི། ཐེག་ཆེན་གྱི་ཐར་པ་ཆ་མཐུན་རྫོགས་རྗེས་སུ་བྱུང་བའི་མངོན་པར་རྟོགས་པའི་རིགས་སུ་གནས་ཤིང། བདེན་པ་མངོན་པར་རྟོགས་པ་དང་རྗེས་སུ་མཐུན་པའི་ཐེག་ཆེན་གྱི་འཇིག་རྟེན་པའི་དོན་མངོན་པར་རྟོགས་པ་
ཐེག་ཆེན་གྱི་སྦྱོར་ལམ་གྱི་མཚན་ཉིད། མཚན་ཉིད་ཀྱི་ཟུར་དུ་ཐེག་ཆེན་གྱི་འཇིག་རྟེན་པའི་མངོན་རྟོགས་ཞེས་སྨོས་པ་ལ་དགོས་པ་ཡོད་དེ། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་དེ་བསྡུ་བར་བྱ་བའི་ཆེད་ཡིན་པའི་ཕྱིར། རིགས་གནས་སྨོས་པ་
ལ་དགོས་པ་ཡོད་དེ། ཐེག་ཆེན་གྱི་ཐར་པ་ཆ་མཐུན་གྱི་རྒྱུར་གྱུར་པའི་ཐེག་ཆེན་གྱི་སྦྱོར་ལམ་བསྡུ་བར་བྱ་བའི་ཆེད་ཡིན་པའི་ཕྱིར། ཁོ་ན་རེ། ཚོགས་ལམ་རྫོགས་རྗེས་སུ་བྱུང་ཞིང་མཐོང་ལམ་མ་སྐྱེས་གོང་གི་མཁྱེན་པ་ཟེར་བ་མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་ཐེག་ཆེན་གྱི་སྦྱོར་ལམ་གྱིས་མ་ངེས་པའི་ཕྱིར་དང། རྒྱུ་འབྲས་ཀྱི་སྐྱོན་དུ་མ་ཡོད་པའི་ཕྱིར། དེས་ན་འདི་ལ་ངོ་བོ་སྒོམ་བྱུང་གཙོ་ཆེ་ཡང། ཐོས་བསམ་ཡང་ཡོད་དེ། ཐེག་ཆེན་གྱི་ཚོགས་ལམ་ལ་དེ་ཡོད་པ་གང་ཞིག། མཚུངས་པའི་ཕྱིར། དང་པོ་གྲུབ་སྟེ། ཀུན་བཏུས་
ལས། ཚོགས་ཀྱི་ལམ་གང་ཞེ་ན། སོ་སོ་སྐྱེ་བོའི་ཚུལ་ཁྲིམས་དང་དབང་པོའི་སྒོ་སྡོམ་པ་དང། ཟས་ཀྱི་ཚོད་རིགས་པ་དང། ནམ་གྱི་ཆ་སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པའོ། ། ཡང་རྒྱུར་གྱུར་པའི་དགེ་བ་གཞན་དག་དང་ཐོས་པ་དང། བསམ་པ་དང་
སྒོམ་པ་ལས་བྱུང་བའི་ཤེས་རབ་དག་ཀྱང་རུང་སྟེ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཚོགས་ཀྱི་ལམ་གང་ཡིན་པ་དེ་ནི་སྦྱོར་བའི་ལམ་ཡང་དེ་ཡིན་ནོ། ཞེས་གསུངས་པའི་ཕྱིར། སྒོམ་བྱུང། ཞེས་པའི་མཛོད་འགྲེལ་ལས། ངེས་པར་འབྱེད་པའི་ཆ་དང་མཐུན་པའི་
རྣམ་པ་འདི་བཞིར་ཡང་སྒོམ་བྱུང། ཐོས་པ་དང་བསམ་པ་ལས་བྱུང་བ་ནི་མིན་ནོ། །ཞེས་གསུངས་པ་དང་མི་འགལ་ཏེ། དེ་ནི་ཐོས་བསམ་གཙོ་བོར་གྱུར་པ་མ་ཡིན་གྱི། སྒོམ་བྱུང་གཙོ་བོར་གྱུར་པ་ལ་དགོངས་པའི་ཕྱིར། གཉིས་པ་ནི། དེ་ལ་དབྱེ་ན། ངོ་བོའི་སྒོ་ནས། ཐེག་ཆེན་

[009A]༄༅། །གྱི་སྦྱོར་ལམ་དྲོད་སོགས་བཞི། དེ་རེ་རེ་ལ་ཡང་གནས་སྐབས་ཀྱི་སྒོ་ནས་ཆུང་འབྲིང་ཆེན་པོ་གསུམ་གསུམ་སྟེ་བཅུ་གཉིས་ཡོད། གསུམ་པ་ནི། ཐེག་ཆེན་གྱི་ངེས་འབྱེད་ཆ་མཐུན་དང་པོ་གང་ཞིག། ཤེས་སྒྲིབ་ཀུན་ནས་ཉོན་མོངས་གཟུང་རྟོག་མངོན་གྱུར་
པ་འཇོམས་པའི་ནུས་པ་ཐོབ་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ། ཐེག་ཆེན་གྱི་སྦྱོར་ལམ་དྲོད་ཀྱི་མཚན་ཉིད། དེ་གཉིས་པ་གང་ཞིག། ཤེས་སྒྲིབ་རྣམ་བྱང་གཟུང་རྟོག་མངོན་གྱུར་བ་འཇོམས་པའི་ནུས་པ་ཐོབ་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་ཐེག་
ཆེན་གྱི་སྦྱོར་ལམ་རྩེ་མོའི་མཚན་ཉིད། དེ་གསུམ་པ་གང་ཞིག། ཤེས་སྒྲིབ་རྫས་འཛིན་རྟོག་པ་མངོན་གྱུར་པ་འཇོམས་པའི་ནུས་པ་ཐོབ་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ། ཐེག་ཆེན་གྱི་སྦྱོར་ལམ་བཟོད་པའི་མཚན་ཉིད། དེ་བཞི་པ་གང་ཞིག། ཤེས་སྒྲིབ་བཏགས་
འཛིན་རྟོག་པ་མངོན་གྱུར་པ་འཇོམས་པའི་ནུས་པ་ཐོབ་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ། ཐེག་ཆེན་གྱི་སྦྱོར་ལམ་ཆོས་མཆོག་གི་མཚན་ཉིད་ཡིན། རོང་ཊཱིཀ་པས་ཐེག་ཆེན་གྱི་ངེས་འབྱེད་ཆ་མཐུན་དང་པོ་གང་ཞིག། །གཟུང་བ་རང་བཞིན་མེད་པའི་དོན་ལ་
གསལ་སྣང་དང་པོར་ཐོབ་པ་དང། དེ་གཉིས་པ་གང་ཞིག། དེའི་དོན་ལ་གསལ་སྣང་འཕེལ་བ་དང། དེ་གསུམ་པ་གང་ཞིག། འཛིན་པ་རང་བཞིན་མེད་པའི་དོན་ལ་གསལ་སྣང་ཐོབ་པ་དང། དེ་བཞི་པ་གང་ཞིག། དེའི་དོན་ལ་གསལ་སྣང་འཕེལ་བ་རིམ་པ་ལྟར་ཐེག་ཆེན་གྱི་
སྦྱོར་ལམ་དྲོད་སོགས་བཞིའི་མཚན་ཉིད་དུ་འདོད་པ་དང། ཐེག་ཆེན་གྱི་སྦྱོར་ལམ་ལ་འཇིག་རྟེན་པའི་སྒོམ་བྱུང་གཙོ་བོར་གྱུར་པའི་མཁྱེན་པས་ཁྱབ་པར་འདོད་པ་མི་འཐད་དེ། ཐེག་ཆེན་གྱི་སྦྱོར་ལམ་ལ་ཐོས་བསམ་སྒོམ་གསུམ་ཡོད་པར་བསྒྲུབས་ཟིན་པ་དང། །ཐེག་ཆེན་
གྱི་སྦྱོར་ལམ་ཡིན་ན། སྟོང་ཉིད་རྟོགས་པའི་མཁྱེན་པ་ཡིན་དགོས་པར་ཐལ་བའི་སྐྱོན་ཡོད་པའི་ཕྱིར། གཟུང་འཛིན་གཉིས་རང་བཞིན་གྱིས་མ་གྲུབ་པར་ཐལ་བའི་སྐྱོན་ཡོད་པའི་ཕྱིར། བཞི་པ་ནི། དང་པོ་ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་ཚོགས་ལམ་པ་དེས་

[009B] ཐེག་ཆེན་གྱི་སྦྱོར་ལམ་དྲོད་ཐོབ་པ་དང། སྟོང་ཉིད་ལ་དམིགས་པའི་སྒོམ་བྱུང་ཐོབ་པ་རྣམས་དུས་མཉམ་པ་ཡིན་ནོ། །ཁ་ཅིག། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པ་དང། ཐེག་ཆེན་
གྱི་སྦྱོར་ལམ་དྲོད་ཐོབ་པ་དུས་མཉམ་ཟེར་བ་དང། དམན་ལམ་སྟོན་དུ་མ་སོང་བའི་བྱང་སེམས་ཚོགས་ལམ་པས་དེ་གཉིས་ཐོབ་པ་དུས་མཉམ་ཟེར་བ་མི་འཐད་དེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པས་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་
ཐོབ་ཅིང། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་པ་དེས་ཐེག་ཆེན་གྱི་སྦྱོར་ལམ་དྲོད་མ་ཐོབ་པའི་སྔ་རོལ་ཏུ་དེ་ཐོབ་པ་ཡོད་པའི་ཕྱིར། དེས་དེའི་སྔ་རོལ་ཏུ་སྟོང་ཉིད་མངོན་སུམ་དུ་རྟོགས་པ་ཡོད་པའི་ཕྱིར་ཏེ། དེས་དེའི་སྔ་རོལ་ཏུ་ཐེག་དམན་ལམ་དུ་དེ་ལྟར་རྟོགས་
པ་ཡོད་པའི་ཕྱིར། ཁོ་ན་རེ། ཁྱོད་ཀྱི་དམ་བཅའ་མི་འཐད་དེ། དང་པོ་ཉིད་ནས་ཐེག་ཆེན་དུ་རིགས་ངེས་ཀྱི་བྱང་སེམས་ཚོགས་ལམ་པ་དེས་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པའི་ཕྱིར་ཏེ། དེའི་རྒྱུད་ཀྱི་སྟོང་ཉིད་རྟོགས་པའི་བསམ་གཏན་གྱི་དངོས་གཞི་སྙོམས་
འཇུག་དེ་སྟོང་ཉིད་རྟོགས་པའི་ཞི་ལྷག་ཟུང་འབྲེལ་ཡིན་པའི་ཕྱིར་ཏེ། དེ་སྟོང་ཉིད་ལ་དམིགས་པའི་བསམ་གཏན་གྱི་དངོས་བཞིའི་སྙོམས་འཇུག་གང་ཞིག། ཞི་ལྷག་ཟུང་འབྲེལ་ཡིན་པའི་ཕྱིར་ན་མ་ཁྱབ། གཞན་ཡང། དེ་འདྲའི་ཚོགས་ལམ་ཆེན་པོ་བ་དེས་སྟོང་
ཉིད་ལ་དམིགས་པའི་ཞི་གནས་ཐོབ་པར་ཐེལ། དེས་སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང། ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ་པ་གང་ཞིག། དེ་འདྲའི་ལྷག་མཐོང་ཐོབ་པ་ལ་དེ་འདྲའི་ཞི་གནས་ཐོབ་པ་སྔོན་དུ་འགྲོ་དགོས་པའི་ཕྱིར། འདོད་ན་
དེས་སྟོང་ཉིད་ལ་དམིགས་པའི་སྒོམ་བྱུང་ཐོབ་པར་ཐལ། འདོད་པ་གང་ཞིག། །ཞི་གནས་ཡིན་ན་སྒོམ་བྱུང་གི་བློ་ཡིན་དགོས་པའི་ཕྱིར་ན་མ་ཁྱབ། ལྔ་པ་ལ། གཙོ་བོར་གསུང་རབ་ཀྱི་ཚིག་མང་དུ་ཐོས་པ་ལས་བྱུང་བའི་ཤེས་རབ། ཐོས་བྱུང་གི་ཤེས་རབ་དང་

[010A]༄༅། །གཙོ་བིར་གསུང་རབ་ཀྱི་དོན་བསམས་པའི་སྟོབས་ལམ་བྱུང་བའི་ཤེས་རབ། བསམ་བྱུང་གི་ཤེས་རབ་དད། གཙོ་བོར་བསམ་གཏན་དང་པོ་ཏན་ཆད་ཀྱི་ཏིང་ངེ་འཛིན་སྒོམ་པའི་སྟོབས་ལས་བྱུང་བའི་ཤེས་རབ་སྒོམ་བྱུང་གི་ཤེས་རབ་ཏུ་
འཇོག་པ་ཡིན། ཁ་ཅིག། ཐོས་པའི་ཤེས་རབ་ཡིན་ན། མིང་རྐྱང་བ་ལ་དམིགས་པས་ཁྱབ། བསམ་བྱུང་གི་ཤེས་རབ་ཡིན་ན། མིང་དོན་གཉིས་ཀ་ལ་དམིགས་པས་ཁྱབ། སྒོམ་བྱུང་གི་ཤེས་རབ་ཡིན་ན། དོན་རྐྱང་བ་ལ་དམིགས་པས་ཁྱབ་སྟེ། མཛོད་ལས། མིང་
དང་གཉིས་ཀ་དོན་ཡུལ་ཅན། །ཞེས་གསུངས་པའི་ཕྱིར། ཟེར་བ་མི་འཐད་དེ། སངས་རྒྱས་འཕགས་པའི་རྒྱུད་ཀྱི་སྒོམ་བྱུང་གི་ཤེས་རབ་དེས་ཆོས་ཐམས་ཅད་ལ་དམིགས་པའི་ཕྱིར། ཁ་ཅིག། གཙོ་བོར་མང་དུ་ཐོས་པའི་སྟོབས་ལས་བྱུང་བའི་ཤེས་རབ། ཐོས་བྱུང་
གི་ཤེས་རབ་ཀྱི་དོན་དང། གཙོ་བོར་ལུང་གི་ཚིག་དོན་གཉིས་ཀ་བསམ་པའི་སྟོབས་ལས་བྱུང་བའི་ཤེས་རབ། བསམ་བྱུང་གི་ཤེས་རབ་ཀྱི་དོན་དང། གཙོ་བོར་ཏིང་ངེ་འཛིན་སྒོམ་པའི་སྟོབས་ལས་བྱུང་བའི་ཤེས་རབ་སྒོམ་བྱུང་གི་ཤེས་རབ་ཀྱི་དོན་དུ་འདོད་པ་མི་འཐད་དེ་
ཏིང་ངེ་འཛིན་ཡིན་ན། སྒོམ་བྱུང་གི་བློ་ཡིན་པས་མ་ཁྱབ་པའི་ཕྱིར་ཏེ། འདོད་སེམས་རྩེ་གཅིག་པའི་ཏིང་ངེ་འཛིན་ཡོད་པའི་ཕྱིར། དྲུག་པ་ནི། ཆུང་ངུ་ལ་སོགས་པ་རིམས་གྱིས་སྐྱེ་བས་སམ་བྱང་ཆུབ་སེམས་དཔའ་དང་འབྲེལ་བའི་དབང་པོ་རྟུལ་པོ་ལ་སོགས་པའི་
བྱེ་བྲག་གིས་ཆུང་ངུ་དང་འབྲིང་དང་ཆེན་པོ་ཞེས་གསུངས་པའི་དོན་ནི། རྒྱུད་གཅིག་པའི་དབང་དུ་བྱས་ན་དང་པོར་སྐྱེས་པའི་སྦྱོར་ལམ་དེ་སྦྱོར་ལམ་ཆུང་ངུ་དང། བར་དུ་སྐྱེས་པའི་དེ་འབྲིང་དང། ཐ་མར་སྐྱེས་པའི་དེ་ཆེན་པོ་ཡིན་ལ། རྒྱུད་ཐ་དད་པའི་དབང་དུ་བྱས་ན་
བྱང་སེམས་དབང་རྟུལ་གྱི་རྒྱུད་ཀྱི་དེ་ཆུང་ངུ། བྱང་སེམས་དབང་འབྲིང་གི་རྒྱུད་ཀྱི་དེ་འབྲིང། བྱང་སེམས་དབང་རྣོན་གྱི་རྒྱུད་ཀྱི་དེ་ཆེན་པོ་ཡིན། རྒྱུད་ཐ་དད་པའི་དབང་དུ་བྱས་པའི་སྦྱོར་ལམ་ཆེན་པོ་ལ་དེ་ཆེན་པོས་མ་ཁྱབ་པ་སོགས་རིགས་འདྲ། དེ་ལྟར་མ་ཡིན་ན་

[010B] སྦྱོར་ལམ་ཆེན་པོ་ཡིན་པར་ཐལ། རྒྱུད་ཐ་དད་པའི་དབང་དུ་བྱས་པའི་དེ་ཆེན་པོ་ཡིན་པའི་ཕྱིར་ཏེ། དབང་རྣོན་གྱི་རྒྱུད་ཀྱི་སྦྱོར་ལམ་ཡིན་པའི་ཕྱིར། འདོད་མི་ནུས་ཏེ། དེ་ཆུང་ངུ་ཡིན་པའི་ཕྱིར། རྒྱུད་གཅིག་
པའི་དབང་དུ་བྱས་པའི་དེ་ཆུང་ངུ་ཡིན་པའི་ཕྱིར། ཁོ་ན་རེ། རང་རྒྱལ་གྱི་མཐོང་ལམ་ཆོས་ཅན། ཐེག་པ་འབྲིང་མ་ཡིན་པར་ཐལ། ཐེག་པ་ཆུང་ངུ་ཡིན་པའི་ཕྱིར། ཁྱབ་པ་ཁས། ས་གཉིས་པ་པའི་རྒྱུད་ཀྱི་བསྔོ་བ་ཆོས་ཅན། བསྔོ་བ་ཆེན་པོ་མ་ཡིན་པར་ཐལ། དེ་ཆུང་ངུ་ཡིན་པའི་ཕྱིར་
ཁྱབ་པ་ཁས། ཟེར་བ་མི་འཐད་དེ། ཐེག་ཆེན་གྱི་སྦྱོར་ལམ་ཆུང་ངུ་མ་ཐོབ་པར་དེ་ཆེན་པོ་ཐོབ་པ་ཡོད་པར་ཐལ། བྱང་སེམས་དབང་རྣོན་གྱི་རྒྱུད་ཀྱི་དང་པོར་སྐྱེས་པའི་སྦྱོར་ལམ་དེ་ཆེན་པོ་ཡིན་པའི་ཕྱིར། གཞན་ཡང། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ཡིན་ན། ཚོགས་
སྒྲུབ་ཡིན་པས་མ་ཁྱབ་པར་ཐལ། བྱང་སེམས་དབང་རྣོན་གྱི་རྒྱུད་ཀྱི་དང་པོར་སྐྱེས་པའི་ཐེག་ཆེན་གྱི་སྦྱོར་ལམ་ཆོས་མཆོག་དེ་ཆེན་པོ་ཡིན་པའི་ཕྱིར། རྟགས་དོན་གྱིས་སོང། གཞན་ཡང། ཉན་ཐོས་ཀྱི་སྦྱོར་ལམ་དྲོད་ཆེན་པོའི་ཡེ་ཤེས་ཆོས་ཅན། སྦྱོར་ལམ་ཆེན་པོ་ཡིན་པར་ཐལ་
རྒྱུད་གཅིག་པའི་དབང་དུ་བྱས་པའི་དེ་ཡིན་པའི་ཕྱིར། འདོད་མི་ནུས་ཏེ། དེ་ཆུང་ངུ་ཡིན་པའི་ཕྱིར། རྒྱུད་ཐ་དད་པའི་དབང་དུ་བྱས་པའི་དེ་ཡིན་པའི་ཕྱིར། ཁྱབ་པ་ཁས། དེར་ཐལ། དབང་རྟུལ་གྱི་རྒྱུད་ཀྱི་དེ་ཡིན་པའི་ཕྱིར་ཏེ། ཉན་ཐོས་ཀྱི་སྦྱོར་ལམ་ཡིན་པའི་ཕྱིར། ཁྱབ་སྟེ། ཉན་ཐོས་
ཡིན་ན་རང་བཞིན་གྱི་དབང་རྟུལ་དང། རང་རྒྱལ་ཡིན་ན་རང་བཞིན་གྱི་དབང་འབྲིང་དང། བྱང་སེམས་ཡིན་ན་རང་བཞིན་གྱི་དབང་རྣོན་ཡིན་དགོས་པའི་ཕྱིར་ཏེ། འཇུག་ཊཱིཀ་ལས། ཐེག་པ་ཆེ་འབྲིང་ཆུང་གསུམ་ནི་དབང་པོ་རྣོ་འབྲིང་རྟུལ་བ་ཡིན་པས། ཞེས་གསུངས་པའི་ཕྱིར། བདུན་
པ་ལ། ཐེག་ཆེན་གྱི་སྦྱོར་ལམ་དུ་གྱུར་པའི་མངོན་རྗེས་སོགས་དུ་མ་ཡོད་ཀྱང། དང་པོ་ཉིད་ནས་ཐེག་ཆེན་དུ་རིགས་ངེས་པའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་དེ་བཅད་ཤེས་ཡིན་པའི་ཕྱིར། དེ་བློ་རིག་བདུན་པོ་

[011A]༄༅། །གང་རུང་ཡིན། དེ་རྗེས་དཔག། ཡིད་དཔྱོད། སྣང་ལ་མ་ངེས་པ། ཐེ་ཚོམ། ལོག་ཤེས། མངོན་སུམ་གང་རུང་མ་ཡིན་པའི་ཕྱིར། དང་པོ་སླ། གཉིས་པ་གྲུབ་སྟེ། སྒོམ་བྱུང་གི་བློ་ཡིན་པའི་ཕྱིར། བར་པ་རྣམས་གྲུབ་སྟེ། ཐར་
ལམ་ཡིན་པའི་ཕྱིར། ཕྱི་མ་གྲུབ་སྟེ། སོ་སྐྱེའི་རྒྱུད་ཀྱི་སྟོང་ཉིད་རྟོགས་པའི་བློ་ཡིན་པའི་ཕྱིར། དེ་འདྲའི་མཉམ་གཞག་ཡེ་ཤེས་དེ་ལ་ཆོས་ཉིད་གསལ་བར་སྣང་སྟེ། དེ་ལ་ཆོས་ཉིད་ཀྱི་དོན་སྤྱི་གསལ་བར་སྣང་བའི་ཕྱིར་ཏེ། རྣམ་བཤད་ལས། དེ་ལྟ་བུའི་མཉམ་གཞག་དེ་
སྟོང་ཉིད་རྟོགས་པའི་བཅད་ཤེས་ཀྱི་རྒྱུན་གོམས་པར་བྱས་པའི་སྟོབས་ཀྱིས་སྒོམ་བྱུང་དུ་གྱུར་ནས། སྟོང་ཉིད་ཀྱི་དོན་སྤྱི་གསལ་བར་སྣང་བ་སྤྱོད་པའི་ངོ་བོར་གྱུར་པ་རྣམས་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། དེ་ཆོས་ཅན། རང་ཡུལ་གསལ་བར་སྣང་བའི་ཤེས་པར་
ཐལ། སྟོང་ཉིད་ཀྱི་དོན་སྤྱི་གསལ་བར་སྣང་བའི་ཤེས་པ་ཡིན་པའི་ཕྱིར། འདོད་ན། རྟོག་མེད་ཀྱི་ཤེས་པ་ཡིན་པར་ཐལ་ལོ། །ཁྱབ་སྟེ། རྣམ་འགྲེལ་ལས། གསལ་བར་སྣང་བ་ཅན་བློ་གང། །དེ་ནི་དེ་ལ་རྟོག་མེད་འདོད། །ཅེས་གསུངས་པའི་ཕྱིར་ན་མ་ཁྱབ་སྟེ། དོན་སྤྱི་
དང་མ་འདྲེས་པར་རང་ཡུལ་གསལ་བར་སྣང་བའི་ཤེས་པ་ཡིན་ན། རྟོག་མེད་ཀྱི་ཤེས་པ་ཡིན་དགོས་པའི་དོན་དུ་ཊཱི་ཀར་གསུངས་པའི་ཕྱིར། ཁ་ཅིག། དེ་འདྲའི་མཉམ་གཞག་ཡེ་ཤེས་དེ་ཆོས་ཉིད་ལ་མངོན་སུམ་དུ་འདོད་པ་མི་འཐད་དེ། དེ་འདྲའི་བྱང་སེམས་
སྦྱོར་ལམ་པས་ཆོས་ཉིད་མངོན་སུམ་དུ་མ་རྟོགས་པའི་ཕྱིར། ཁོ་ན་རེ། དེ་ཆོས་ཅན། དེར་ཐལ། དེ་ལ་མ་འཁྲུལ་བའི་ཤེས་པ་ཡིན་པའི་ཕྱིར་ན་མ་ཁྱབ། མ་གྲུབ་ན། དེ་ཆོས་ཅན། རང་གི་ཞེན་ཡུལ་ལ་འཁྲུལ་ཤེས་སུ་ཐལ་ལོ། །གཞན་ཡང། དེ་
ཆོས་ཅན། དེ་ལ་འཁྲུལ་ཤེས་ཡིན་པར་ཐལ། དེ་ལ་རྟོག་པ་ཡིན་པའི་ཕྱིར་ན་མ་ཁྱབ། རོང་ཊཱིཀ་པས། དེ་འདྲའི་མཉམ་གཞག་དེ་གཅིག་དུ་བྲལ་གྱི་རྟགས་ལ་བརྟེན་པའི་རྗེས་དཔག་ཏུ་འདོད་པ་མི་འཐད་དེ། དེ་བསམ་བྱུང་གི་བློ་མ་ཡིན་པའི་ཕྱིར་

[011B] སྒོམ་བྱུང་གི་བློ་ཡིན་པའི་ཕྱིར། ཆོས་ཅན་དེའི་ཕྱིར། ཁ་ཅིག། དམན་ལམ་སྔོན་དུ་མ་སོང་བའི་ཆོས་ཅན་ཀུན་རྫོབ་བདེན་མེད་དུ་རྟོགས་པའི་ཐེག་ཆེན་གྱི་སྦྱོར་ལམ་ལ་ཆོས་ཅན་ཀུན་རྫོབ་པ་མི་སྣང་ཟེར་ན། དེ་ལ་དེ་སྣང་བར་ཐལ། དེ་འདྲའི་ཆོས་ཉིད་ལ་རྩེ་
གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་ལ་དེ་སྣང་བའི་ཕྱིར་ཏེ། དེ་ལ་ཆོས་ཉིད་ཀྱི་དོན་སྤྱི་སྣང་བའི་ཕྱིར་ཏེ། དེ་ཆོས་ཉིད་དོན་སྤྱིའི་ཚུལ་གྱིས་རྟོགས་པའི་བློ་ཡིན་པའི་ཕྱིར། ཁོ་ན་རེ། དེ་ཆོས་ཅན། ཁྱོད་ལ་ཆོས་ཅན་ཀུན་རྫོབ་པ་བདེན་པར་སྣང་བར་
ཐལ། ཁྱོད་ལ་དེ་སྣང་བ་གང་ཞིག། ཁྱོད་རྟོག་པ་ཡིན་པའི་ཕྱིར། འདོད་མི་ནུས་ཏེ། ཁྱོད་ལ་དེ་བདེན་མེད་དུ་སྣང་བའི་ཕྱིར་ན་མ་ཁྱབ་སྟེ། རྟོག་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། དེར་ཐལ། ཁྱོད་ཀྱི་དེ་བདེན་མེད་དུ་རྟོགས་པའི་ཕྱིར། རྟགས་གྲུབ་སྟེ་
ཆོས་ཅན་ཀུན་རྫོབ་པ་བདེན་མེད་དེ་དེའི་གཞལ་བྱ་ཡིན་པའི་ཕྱིར། རྩ་བར་འདོད་མི་ནུས་ཏེ། ཁྱོད་ལ་དེ་སྣང་བ་གང་ཞིག། ཁྱོད་རྟོག་པ་ཡིན་པའི་ཕྱིར། ཁྱབ་པ་ཁས། གཞན་ཡང། དེ་འདྲའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་
ལམ་ཆོས་ཅན། ཁྱོད་ལ་སྟོང་ཉིད་བདེན་གྲུབ་ཏུ་མི་སྣང་བར་ཐལ། ཁྱོད་ལ་སྟོང་ཉིད་བདེན་མེད་དུ་སྣང་བའི་ཕྱིར། ཁྱབ་པ་ཁས། རྟགས་གྲུབ་སྟེ། རྣམ་བཤད་ལས། སྦྱོར་ལམ་བཞི་གཟུང་བ་རང་བཞིན་མེད་པ་ལ་གསལ་སྣང་ཆུང་འབྲིང་ཆེན་པོར་གྱུར་པ་
དང། འཛིན་པ་རང་བཞིན་མེད་པ་ལ་གསལ་སྣང་རྫོགས་པའི་སྒོ་ནས་ཁྱད་པར་ཕྱེ་བ་ཤིན་ཏུ་དཀའ་སྟེ། མཉམ་གཞག་ཏུ་གཟུང་འཛིན་གྱི་ཆོས་ཐམས་ཅད་གཅིག་ཏུ་བསྡུས་ནས་དེ་བདེན་པས་སྟོང་པ་ལ་མཉམ་པར་བཞག་ཅིང། དེ་དག་གིས་ཆོས་ཉིད་
ཀྱི་དོན་སྤྱི་གསལ་བར་ཤར་བ་ལ་ཡང་ཁྱད་པར་མེད་པའི་ཕྱིར། ཞེས་གསུངས་པའི་ཕྱིར། ཁོ་ན་རེ། དེ་འདྲའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ཡིན་ན། ཀ་བ་བདོན་མེད་ལ་རྩེ་གཅིག་ཏུ་མཉམ་པར་

[012A]༄༅། །བཞག་པའི་མཉམ་གཞག་ཡེ་ཤེས་ཡིན་དགོས་པར་ཐལ། དེ་ཡིན་ན་སྟོང་ཉིད་བདེན་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་དགོས་པའི་ཕྱིར་ན་མ་ཁྱབ། གཞན་ཡང། དམན་ལམ་སྔོན་དུ་མ་སོང་
བའི་བྱང་སེམས་སྦྱོར་ལམ་པའི་རྒྱུད་ཀྱི་བདེན་མེད་བདེན་པར་མེད་པར་དངོས་སུ་རྟོགས་པའི་བློ་ཆོས་ཅན། ཁྱོད་ལ་བདེན་མེད་བདེན་པར་མི་སྣང་བར་ཐལ། ཁྱོད་བདེན་མེད་བདེན་མེད་དུ་རྟོགས་པའི་བློ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཁྱོད་ལ་དེ་སྣང་
བ་གང་ཞིག། ཁྱོད་རྟོག་པ་ཡིན་པའི་ཕྱིར། དང་པོ་གྲུབ་སྟེ། ཁྱོད་ཀྱིས་ཆོས་ཉིད་བདེན་མེད་དུ་དངོས་སུ་རྟོགས་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། དེ་མི་འཐད་པར་ཐལ། བུམ་པ་བདེན་མེད་དུ་རྟོགས་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་བདེན་
མེད་སྣང་བའི་ཕྱིར་ན་མ་ཁྱབ། གཟུགས་ཚུར་མཐོང་སྦྱོར་ནས་སྔར་བཞིན་གཏོང། ཁ་ཅིག། བྱང་སེམས་སྦྱོར་ལམ་པའི་རྒྱུད་ཀྱི་བྱམས་སོགས་ཚད་མེད་བཞི་པོ་དེ་མ་རྟོགས་པའི་བློ་དང། དེའི་རྒྱུད་ཀྱི་ཐོས་བྱུང་གི་ཤེས་རབ་ཡང་ཡོད་པ་ཡིན་པའི་ཕྱིར་ཞེས་ཟེར་རོ། །བརྒྱད་པ་
ནི། ཐེག་ཆེན་གྱི་སྦྱོར་ལམ་དེ་ཐེག་དམན་གྱི་སྦྱོར་ལམ་ལས་ཁྱད་ཆོས་ལྔའམ་དྲུག་གི་སྒོ་ནས་ཁྱད་པར་དུ་འཕགས་པ་ཡིན་ཏེ། དེ་དེ་ལས་དམིགས་པ། རྣམ་པ། རྒྱུ་བྱེད་ཚུལ། ཡོངས་འཛིན་གྱི་ཁྱད་པར། རྣམ་རྟོག་ལྡན་ཚུལ་དང། ཆུང་འབྲིང་ཆེན་པོའི་དབྱེ་བའི་སྒོ་ནས་
ཀྱང་ཁྱད་པར་དུ་འཕགས་པ་ཡིན་པའི་ཕྱིར། དང་པོ་གྲུབ་སྟེ། དེས་བདེན་བཞི་ལ་རིགས་པའི་རྣམ་གྲངས་མཐའ་ཡས་པའི་སྒོ་ནས་དམིགས། ཅིག་ཤེས་ཀྱིས་དེ་ལྟར་མ་དམིགས་པའི་ཕྱིར། དང་པོ་གྲུབ་སྟེ། བཟོད་པ་འབྲིང་གི་གནས་སྐབས་སུ་རྒྱུའི་སྒོ་ནས། ཆོས་
མཆོག་ཆུང་ངུའི་གནས་སྐབས་སུ་འབྲས་བུའི་སྒོ་ནས། བཟོད་པ་ཆུང་ངུའི་གནས་སྐབས་སུ་བདེན་གཉིས་ཀྱི་ངོ་བོའི་སྒོ་ནས། གཞན་དགུའི་གནས་སྐབས་སུ་ཆོས་ཉིད་ཀྱི་རྣམ་པའི་སྒོ་ནས་དམིགས་པའི་ཕྱིར། དང་པོ་གྲུབ་སྟེ། དང་པོ་གྲུབ་སྟེ། འཁོར་འདས་བདེན་པར་མེད་པར་རྟོགས་

[012B] གཉིས་པ་གྲུབ་སྟེ། དཔའ་བར་འགྲོ་བ་ལ་སོགས་པའི་ཏིང་ངེ་འཛིན་འདི་ནི་སེམས་ཅན་ལ་ཕན་པའི་འབྲས་བུ་དང་ལྡན་ནོ་ཞེས་རྟོག་པའི་ཕྱིར། གསུམ་པ་གྲུབ་སྟེ། དོན་དམ་པར་ངོ་བོ་ཉིད་མེད་པ་
འདི་ཉིད་ཀུན་རྫོབ་ཏུ་ངོ་བོ་ཡོད་པ་ཡིན་ནོ། །ཞེས་འཛིན་པའི་ཕྱིར། བཞི་པ་གྲུབ་སྟེ། བདེན་བཞི་སྤྲོས་བྲལ་དོན་དམ་པ་དེ་རྣམ་པར་འབྱེད་པའི་ཕྱིར། གཉིས་པ་གྲུབ་སྟེ། ཐེག་ཆེན་གྱི་སྦྱོར་ལམ་དེ་རིགས་པའི་རྣམ་གྲངས་མཐའ་ཡས་པའི་སྒོ་ནས་བདེན་བཞི་ལ་སྒྲོ་འདོགས་
གཅོད་པའི་རྣམ་པ་ཅན་ཡིན། ཅིག་ཤོས་དེ་ལྟར་མ་ཡིན་པའི་ཕྱིར། གསུམ་པ་གྲུབ་སྟེ། ཐེག་ཆེན་གྱི་སྦྱོར་ལམ་དེས་རྟོགས་རིགས་གསུམ་ཚང་བའི་ཐེག་ཆེན་གྱི་མཐོང་ལམ་གྱི་ཉེ་རྒྱུ་བྱེད། ཅིག་ཤོས་ཀྱིས་དེ་ལྟར་མི་བྱེད་པའི་ཕྱིར། བཞི་པ་གྲུབ་སྟེ། མཆོག་གི་སྤྲུལ་
སྐུས་རང་གི་ཆེད་དུ་བྱ་བའི་གདུལ་བྱ་བྱང་སེམས་སྦྱོར་ལམ་པ་ལ་ཐེག་པ་ཆེན་པོའི་ལམ་རྫོགས་པར་བསྟན་པའི་ཡོངས་འཛིན་བྱེད། ཅིག་ཤོས་ལ་དེ་ལྟར་མི་བྱེད་པའི་ཕྱིར། ལྔ་པ་གྲུབ་སྟེ། ཐེག་ཆེན་གྱི་སྦྱོར་ལམ་དྲོད་སོགས་བཞི་ལ་བདེན་འཛིན་སྤང་བྱའི་གཙོ་
བོར་ལྡན། ཅིག་ཤོས་ལ་དེ་ལྟར་མི་ལྡན་པའི་ཕྱིར། དྲུག་པ་གྲུབ་སྟེ། ཐེག་ཆེན་གྱི་སྦྱོར་ལམ་ཆོས་མཆོག་ལ་ཆུང་འབྲིང་ཆེན་པོའི་དབྱེ་བ་འཐད། ཐེག་དམན་གྱི་སྦྱོར་ལམ་ཆོས་མཆོག་ལ་དེ་ལྟར་མི་འཐད་པའི་ཕྱིར་ཏེ། དེ་དུས་མཐའི་སྐད་ཅིག་མ་ཡིན་པའི་ཕྱིར་ཏེ་
མཛོད་ལས། དེ་ནི་སྐད་ཅིག་གཅིག་དེ་བཞིན། །ཆོས་མཆོག། ཅེས་གསུངས་པའི་ཕྱིར། དགུ་པ་ནི། བདེན་པ་མངོན་པར་རྟོགས་པ་ལ་སྦྱོར་བའི་སྐབས་ཀྱི་ལམ་ཡིན་པས་སྦྱོར་ལམ། རྒྱུད་མཐོང་སྤང་ལས་ངེས་པར་འབྱེད་པའི་ལམ་གྱི་ཆའི་རྒྱུན་ཡིན་པས་
ངེས་འབྱེད་ཆ་མཐུན། དེའི་ཡན་ལག་ཡིན་པས་ངེས་འབྱེད་ཡན་ལག་ཅེས་གསུངས། རྣམ་པར་མི་རྟོག་པའི་ཡེ་ཤེས་ཀྱི་མེ་སྐྱེ་བའི་སྔ་ལྟས་ཡིན་པས་དྲོད། ལོག་ལྟས་དགེ་རྩ་གཅོད་པའི་རྩེ་མོར་གྱུར་པས་རྩེ་མོ། །བདེ་འགྲོ་འབའ་ཞིག་ཏུ་སྐྱེ་ཞིང་ངན་

[013A]༄༅། །འགྲོར་ལས་ཉོན་གྱིས་སྐྱེ་བ་ཆད་པས་བཟོད་པ། འཇིག་རྟེན་པའི་ཆོས་ཀྱི་མཆོག་ཡིན་པས་ཆོས་མཆོག་ཅེས་བརྗོད། གཞུང་དོན་ནི། ཐེག་ཆེན་གྱི་སྦྱོར་ལམ་ཆོས་ཅན། ཁྱད་པར་ལྔ་དང་ལྡན་ཏེ། རྒྱུའི་ཁྱད་པར་རང་གི་རྒྱུར་གྱུར་པའི་
ཐེག་ཆེན་གྱི་ཐར་པ་ཆ་མཐུན་ལས་བྱུང་ཞིང། དམིགས་པ་དང་རྣམ་པའི་ཁྱད་པར་རང་གི་འབྲས་བུར་གྱུར་པའི་བདེན་བཞི་རྟོགས་པའི་མཐོང་ལམ་དང་བདེན་བཞི་ལ་དམིགས་ཚུལ་མཚུངས། ངོ་བོའི་ཁྱད་པར་སྟོང་ཉིད་ལ་དམིགས་པའི་ཐེག་ཆེན་གྱི་འཇིག་རྟེན་པའི་
སྒོམ་བྱུང་གཙོ་བོར་གྱུར་པའི་བློ་ཡིན། དབྱེ་བའི་ཁྱད་པར་ངོ་བོའི་སྒོ་ནས་དྲོད་སོགས་བཞི། གནས་སྐབས་ཀྱི་སྒོ་ནས་ཆུང་འབྲིང་ཆེན་པོ་གསུམ་གསུམ་དུ་དབྱེར་ཡོད་པའི་ཁྱད་པར་དང་ལྡན་པའི་ཕྱིར། དེ་ཆོས་ཅན། ཐེག་དམན་གྱི་སྦྱོར་ལམ་ལས་ཁྱད་ཆོས་ལྔའམ་དྲུག་གི་སྒོ་
ནས་ཁྱད་པར་དུ་འཕགས་ཏེ། དེ་ལས་དམིགས་པ། རྣམ་པ། རྒྱུ་བྱེད་ཚུལ། ཡོངས་འཛིན། ལྡན་ཆོས་དང། ཆུང་འབྲིང་ཆེན་པོའི་དབྱེ་བའི་སྒོ་ནས་ཀྱང་ཁྱད་པར་དུ་འཕགས་པ་ཡིན་པའི་ཕྱིར་རོ།    ༈    །ཁྱད་པར་གཞན་སྤོང་བ་དང། ཞེས་སོགས་ཀྱི་སྐབས་སུ་
ཆོས་བརྗོད་པའི་སྒྲ་དང། ཆོས་ཅན་བརྗོད་པའི་སྒྲའི་ཁྱད་པར་ཇི་ལྟ་བུ་ཞེ་ན། ཆོས་དེ་ཁྱད་ཆོས་ལྟ་བུར་སྟོན་པའི་མཉན་བྱ། ཆོས་དེ་ལ་ལྟོས་པའི་ཆོས་བརྗོད་ཀྱི་སྒྲའི་མཚན་ཉིད། ཆོས་དེ་ཁྱད་གཞི་ལྟ་བུར་སྟོན་པའི་མཉན་བྱ། ཆོས་དེ་ལ་ལྟོས་པའི་ཆོས་ཅན་བརྗོད་པའི་
སྒྲའི་མཚན་ཉིད་ཡིན་ཏེ། རྣམ་འགྲེལ་ལས། ཀུན་ལས་རྫས་དང་དངོས་བརྗོད་པའི། །སྒྲ་ཡི་ཁྱད་པར་འདི་ཉིད་ནི། །དེའི་ཕྱིར་དེ་དག་བརྗོད་བྱ་ལ། །ཁྱད་པར་འགའ་ཡང་ཡོད་མ་ཡིན། །ཞེས་གསུངས་པའི་ཕྱིར། དེ་ཡང་ཆོས་བརྗོད་ཀྱི་སྒྲ་དེས་རང་གང་ལ་ཆོས་བརྗོད་ཀྱི་སྒྲར་སོང་བའི་
དོན་དེ་ཁྱད་པར་གཞན་སྤོང་བའི་ཚུལ་གྱིས་གོ་བར་བྱེད། ཆོས་ཅན་བརྗོད་པའི་སྒྲ་དེས་རང་གང་ལ་ཆོས་ཅན་བརྗོད་པའི་སྒྲར་སོང་བའི་དོན་དེ་ཁྱད་པར་གཞན་མི་སྤོང་བའི་ཚུལ་དུ་གོ་བར་བྱེད། དེ་ལྟར་བྱེད་པ་ཡང་བརྡ་དང་འདོད་པ་ཙམ་ཡིན་གྱི་དངོས་དབང་གིས་འཇུག་པ་མ་ཡིན་

[013B] རྣམ་འགྲེལ་ལས། ཁྱད་པར་གཞན་ནི་སྤོང་བ་དང། །མི་སྤོང་བ་ནི་མ་གཏོགས་པ། །བརྡ་ཡི་བྱེ་བྲག་རྟོགས་པའོ། །འདོད་པའི་རྗེས་སུ་བྱེད་པའི་གཞི། །ཞེས་གསུངས་པའི་ཕྱིར། དེ་ཡང་དཔེར་མཚོན་ན། སྒྲ་མི་རྟག་ཅེས་བརྗོད་པའི་སྒྲ་དེ་སྒྲ་ལ་ལྟོས་ཏེ་ཆོས་ཅན་བརྗོད་པ་དང། མི་
རྟག་པ་ལ་ལྟོས་ཏེ་ཆོས་བརྗོད་ཀྱི་སྒྲ་ཡིན་ཏེ། དེས་སྒྲ་ཁྱད་གཞི་དང། མི་རྟག་པ་ཁྱད་ཆོས་ལྟ་བུར་བརྗོད་པའི་ཕྱིར། སྒྲའི་མི་རྟག་ཅེས་བརྗོད་པའི་སྒྲ་དེ་སྒྲ་ལ་ལྟོས་ཏེ་ཆོས་དང། མི་རྟག་པ་ལ་ལྟོས་ཏེ་ཆོས་ཅན་བརྗོད་པའི་སྒྲ་ཡིན་ཏེ། དེས་སྒྲ་ཁྱད་ཆོས་དང། མི་རྟག་པ་ཁྱད་
གཞིར་བྱས་ནས་བརྗོད་པའི་ཕྱིར་ཏེ། སྒྲ་དེའི་རྗེས་སུ་འབྲང་བའི་རྟོག་པ་དེས་མི་རྟག་པ་སྒྲས་ཁྱད་པར་དུ་བྱས་ནས་གོ་བའི་ཕྱིར་ཏེ། བུམ་པའི་གཟུགས་མཛེས་ཞེས་བརྗོད་པའི་སྒྲའི་རྗེས་སུ་འབྲང་བའི་རྟོག་པ་དེས་གཟུགས་མཛེས་པ་བུམ་པས་ཁྱད་པར་དུ་བྱས་ནས་གོ་བའི་ཕྱིར་
ཏེ། རྣམ་འགྲེལ་ལས། དེ་སྤྱི་ཡན་ལག་ཏུ་བྱས་ཏེ། །བུམ་པ་ཡི་ནི་གཟུགས་སོ་ཞེས། །གཞི་གཅིག་པ་ཅན་སྒྲ་མ་ཡིན། །དེ་ནུས་ཁྱད་པར་བྱ་བའི་ཕྱིར། ཕྱོགས་འདི་གཞན་ལའང་བརྗོད་པར་བྱ། །ཞེས་གསུངས་པའི་ཕྱིར། དེ་བཞིན་དུ་ལྷས་བྱིན་གྱི་རིལ་བ་ཞེས་བརྗོད་པས་ལྷས་
བྱིན་ཁྱད་ཆོས་དང། རིལ་པ་ཁྱད་གཞི། མཆི་གུའི་ལུས་ཞེས་བརྗོད་པས་མཆི་གུ་ཁྱད་ཆོས། ལུས་ཁྱད་གཞི། རྭ་ཅན་གྱི་མགོ་བོ་ཞེས་བརྗོད་པས་རྭ་ཅན་ཁྱད་ཆོས་དང། མགོ་ཁྱད་གཞིར་བྱས་ནས་བརྗོད་པར་ཤེས་པར་བྱའོ།    ༈    །གཞི་དང་དེ་ཡི་གཉེན་པོ་
ཡི། །ཞེས་སོགས་ཀྱིས་མཚུངས་ལྡན་རྟོག་པའི་ཁྱད་ཆོས་རྒྱས་པར་འཆད་ཚུལ་དེ་གང་ཞེ་ན། འདི་ལ་ཡང། མདོ་ལས་གསུངས་ཚུལ། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་ལེགས་
སོ་ཞེས་བྱ་བ་གནང་སྟེ། རབ་འབྱོར་ཁྱོད་དེ་བཞིན་གཤེགས་པས་ཉོན་མོངས་པ་མེད་པ་ལ་གནས་པ་རྣམས་ཀྱི་ནང་ནས་མཆོག་ཏུ་བསྟན་པ་ལྟར་སྟོན་པ་ནི་ལེགས་སོ་ལེགས་སོ། །བྱང་ཆེན་དེ་ལྟར་ཤེར་ཕྱིན་ལ་བསླབ་པར་བྱའོ། །དེ་ལྟར་བསམ་གཏན་གྱི། བརྩོན་འགྲུས་ཀྱི་

[014A]༄༅། །བཟོད་པའི། ཚུལ་ཁྲིམས་ཀྱི། སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །དེ་ལྟར་བྱང་ཆོས་རྣམས་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་ལ་བསླབ་པར་བྱའོ། །དེ་ནས་ཚེ་དང་ལྡན་པ་ཤཱ་རིའི་བུས། བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་ལྟར་སློབ་པའི་བྱང་ཆེན་ཤེར་ཕྱིན་ལ་བསམ་གཏན་གྱི། བརྩོན་འགྲུས་ཀྱི། བཟོད་པའི། ཚུལ་ཁྲིམས་ཀྱི། སྦྱིན་པའི་ཕ་རོལ་ཏུ་ཕྱིན་པ་ལ་སློབ་པ་ལགས་སམ། བྱང་ཆོས་རྣམས་དང། སངས་རྒྱས་ཀྱི་ཆོས་
མ་འདྲེས་པ་རྣམས་ཀྱི་བར་ལ་སློབ་པ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་བྱང་ཆེན་དེ་ལྟར་སློབ་པ་ནི་ཤེར་ཕྱིན་ལ་མི་དམིགས་པའི་ཚུལ་གྱིས་སློབ་པ་ཡིན། ཞེས་པ་ནས། ཤཱ་རིའི་བུ་དེ་ལྟར་བྱང་ཆེན་ཆོས་ཐམས་ཅད་མི་དམིགས་
པའི་ཚུལ་གྱིས་སློབ་པ་ཡིན་ནོ། །ཞེས་སོགས་ཀྱི་བར་གྱིས་རྣམ་རྟོག་ལྡན་ཚུལ་གྱི་ཁྱད་པར་སྤྱིར་བསྟན་ནས། སོ་སོར་བཤད་པ་ལ། གསོལ་པ། བཅོམ་ལྡན་འདས། ཞེས་སོགས་གསུངས་པའི་ཕྱིར། གཉིས་པ་ལ་མཚམས་སྦྱར་བ། མདོར་བསྟན་པ། རྒྱས་པར་བཤད་པ་
དོན་བསྡུ་བ་དང་བཞི་ལས། དང་པོ་ནི། གཞི་དང་དེ་ཡི་གཉེན་པོ་ཡི། །ཞེས་སོགས་མཚུངས་ལྡན་རྟོག་པའི་ཁྱད་ཆོས་རྒྱས་བར་བཤད་པ་ཆོས་ཅན། དགོས་པ་ཡོད་དེ། མདོར་བསྟན་དུ། རྣམ་རྟོག་བཞི་པོ་ལྡན་བསྟེན་པ། །ཞེས་པ་ཙམ་ལས་མ་གསུངས་པས་དེའི་དོན་སྤང་བྱ་
རྟོག་པའི་ངོ་བོ་དང་དབྱེ་བ་སོགས་གསལ་བར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། རྣམ་པར་རྟོག་པ་བཞི་དང་ལྡན་པ་ཡང་དོན་གསལ་བར་བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ། ཞེས་གསུངས། གཉིས་པ་ལ། གཟུང་རྟོག་མདོར་བསྟན་པ་
འཛིན་རྟོག་མདོར་བསྟན་པ་གཉིས་ལས། དང་པོ་དེ་སྟོན་པ་ལ། གཞི་དང་དེ་ཡི་གཉེན་པོ་ཡི། །ཞེས་སོགས་ཚིགས་སུ་བཅད་པ་གཅིག་དང། གཟུང་བར་རྣམ་པར་རྟོག་པ་ཀུན་ནས་ཉོན་མོངས་པའི་གཞིའི་རྟེན་ཅན་དང། གཉེན་པོའི་རྟེན་ཅན་ཉིད་ཀྱིས་རྣམ་པ་གཉིས་ལ་མ་རིག་

[014B] །ཞེས་གསུངས། གཉིས་པ་སྟོན་པ་ལ། རྫས་དང་བཏགས་པའི་རྟེན་ཅན་གྱིས། །ཞེས་སོགས་ཚིགས་བཅད་གཅིག་དང། གང་ཟག་རྫས་སུ་ཡོད་པ་དང་སྐྱེས་བུ་བཏགས་པར་ཡོད་པ་ལ་དམིགས་
པས་འཛིན་པའི་རྣམ་པར་རྟོག་པ་ཡང་རྣམ་པ་གཉིས་ཡིན་ལ། བདག་རང་དབང་ཅན་དང། ཕུང་པོ་ལ་སོགས་པ་ལ་དམིགས་པ་ཉིད་ཀྱིས་སོ་སོར་དེ་ལྟར་རྣམ་པ་དགུའོ། །ཞེས་གསུངས། གསུམ་པ་ལ་མཚམས་སྦྱར་བ་དང། སོ་སོའི་དོན་བཤད་པ་གཉིས་ལས་
དང་པོ་ནི། དེ་ལ་མདོར་བསྡུས་པའི་དོན་ནི་འདི་ཡིན་ཏེ། ཞེས་གསུངས། གཉིས་པ་ལ། གཟུང་རྟོག་རྒྱས་པར་བཤད་པ། འཛིན་རྟོག་རྒྱས་པར་བཤད་པ་གཉིས་ལས། དང་པོ་ལ་ཡང། ཤེས་སྒྲིབ་ཀུན་ནས་ཉོན་མོངས་གཟུང་རྟོག་རྒྱས་པར་བཤད་པ་དང། རྣམ་བྱང་གཟུང་
རྟོག་རྒྱས་པར་བཤད་པ་གཉིས་ལས། དང་པོ་ནི། ཤེས་སྒྲིབ་ཀུན་ནས་ཉོན་མོངས་གཟུང་རྟོག་དེ་ལ་དགུ་ཡོད་དེ། དེ་ལ་ཡུལ་གྱི་སྒོ་ནས་དགུ་ཡོད་པའི་ཕྱིར། ཡུལ་དགུ་ཡོད་པའི་དང་པོ་མ་རིག་པའི་ཡུལ་གྱི་ཀུན་ནས་ཉོན་མོངས་གཟུང་རྟོག་དེ་སྟོན་པ་ལ། མདོ་ལས། གསོལ་
པ། བཅོམ་ལྡན་འདས་དེ་ལྟར་སློབ་པའི་བྱང་ཆེན་ཆོས་གང་ལ་སློབ་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་དེ་ལྟར་སློབ་པའི་བྱང་ཆེན་ཆོས་གང་ལ་ཡང་སློབ་པ་མེད་དོ། །ཤཱ་རིའི་བུ་ཆོས་འདི་དག་ནི་བྱིས་པ་སོ་སོའི་སྐྱེ་བོས་ཇི་ལྟར་མངོན་
པར་ཆགས་པ། བྱ་བ་དེ་ལྟ་བུའི་རྣམ་པར་རྟོག་པ་ཡོད་པ་མ་ཡིན་ནོ། །གསོལ་པ། བཅོམ་ལྡན་འདས་འོ་ན་ཆོས་འདི་དག་རྣམ་པ་ཇི་ལྟ་བུར་མཆིས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ཇི་ལྟར་མེད་པ་དེ་ལྟར་ཡོད་པ་མ་ཡིན་པས། དེའི་ཕྱིར་
མེད་ཅེས་བྱའོ། །ཞེས་གསུངས། དེའི་དོན་བཤད་པ་ལ། ཀུན་ནས་ཉོན་མོངས་པའི་གཞིའི་རྟེན་ཅན་མ་རིག་པ་དང། ཞེས་གསུངས། གཉིས་པ་གཟུགས་སོགས་ཟག་བཅས་ཀྱི་ཕུང་པོའི་ཡུལ་ཅན་གྱི་རྟོག་པ་དེ་སྟོན་པ་ལ། གསོལ་པ། བཅོམ་ལྡན་འདས་

[015A]༄༅། །ཅིའི་སླད་དུ་མ་མཆིས་པ་མ་ལགས་པ་ལ་མ་མཆིས་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་གཟུགས་ནང་སྟོང་པ་ཉིད་དང། དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་གྱི་ཕྱིར་ཡོད་པ་མ་ཡིན་ནོ། །ཞེས་པ་ནས་
སངས་རྒྱས་ཀྱི་ཆོས་མ་འདྲེས་པའི་བར་ལ་སྦྱར་ནས་གསུངས། དེའི་དོན་བཤད་པ་ལ། གཟུགས་ལ་སོགས་པའི་ཕུང་པོ་དང། ཞེས་གསུངས། གསུམ་པ་མིང་གཟུགས་ལ་མངོན་པར་ཞེན་པའི་རྟོག་པ་དེ་སྟོན་པ་ལ། དེ་ལ་བྱིས་པ་སོ་སོའི་སྐྱེ་བོ་རྣམས་ནི་མ་རིག་པ་དང་
སྲད་པ་ལ་མངོན་པར་ཞེན་ཏོ། །དེ་དག་ནི་མ་རིག་པ་དང་སྲེད་པ་བཏགས་སོ། །ཞེས་པ་ནས། སངས་རྒྱས་ཀྱི་ཆོས་མ་འདྲེས་པ་རྣམས་ཀྱི་བར་ལ་མངོན་པར་ཞེན་པར་འགྱུར་རོ། །ཞེས་གསུངས། དེའི་དོན་བཤད་པ་ལ། མིང་དང་གཟུགས་ལ་མངོན་པར་ཞེན་པ་དང། ཞེས་གསུངས་
བཞི་པ་མཐའ་གཉིས་ལ་ཆགས་པའི་རྣམ་རྟོག་དེ་སྟོན་པ་ལ། ཆོས་རྣམས་ལ་མངོན་པར་ཞེན་པ་དེ་དག་ནི་ཡོད་པ་དང་མེད་པའི་མཐའ་གཉིས་དག་ཏུ་རྟོག་པར་བྱེད་དོ། །ཞེས་པ་ནས། དེ་དག་ནི་བྱིས་པ་ཞེས་བྱ་བའི་གྲངས་སུ་འགྲོའོ། །ཞེས་གསུངས། དེའི་དོན་བཤད་པ་ལ། མཐའ་
གཉིས་ལ་ཆགས་པ་དང། ཞེས་གསུངས། ལྔ་བ་ཀུན་ནས་ཉོན་མོངས་པ་དང། རྣམ་པར་བྱང་བ་མི་ཤེས་པའི་རྟོག་པ་དེ་སྟོན་པ་ལ། དེ་དག་ནི་མ་རིག་པ་དང་སྲེད་པའི་རྐྱེན་གྱིས་མི་ཤེས་མི་མཐོང་ངོ། །ཞེས་པ་ནས། ཉན་ཐོས་དང་རང་སངས་རྒྱས་ཀྱི་ཆོས་དག་ལ་ངེས་པར་འབྱུང་བར་མི་
འགྱུར་རོ། །ཞེས་གསུངས། དེའི་དོན་བཤད་པ་ལ། ཀུན་ནས་ཉོན་མོངས་པ་དང་རྣམ་པར་བྱང་བ་མི་ཤེས་པ་དང། ཞེས་གསུངས། དྲུག་པ་འཕགས་པའི་ལམ་ལ་མི་གནས་པའི་རྟོག་པ་དེ་སྟོན་པ་ལ། དེ་དག་ནི་མི་དད་དོ་ཇི་ལྟར་མི་དད་ཅེ་ན། གཟུགས་གཟུགས་ཀྱིས་སྟོང་ངོ་ཞེས་
བྱ་བར་མི་དད་དོ། །ཞེས་པ་ནས། རྣམ་པ་ཐམས་ཅད་མཁྱེན་པ་ཉིད་དུ་མི་འབྱུང་བ་ཡིན་ནོ། །ཞེས་གསུངས། དེའི་དོན་བཤད་པ་ལ། འཕགས་པའི་ལམ་ལ་མི་གནས་པ་དང། ཞེས་གསུངས། བདུན་པ་དམིགས་པ་ལ་རྣམ་པར་རྟོག་པ་སྟོན་པ་ལ། གསོལ་པ། བཅོམ་

[015B] བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་ནམ་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཤེར་ཕྱིན་དེ་མི་དམིགས་ཤིང་
ཡང་དག་པར་རྗེས་སུ་མི་མཐོང་བ་དེ་ལྟར་སློབ་པ་ན་བྱང་ཆེན་མི་དམིགས་པའི་ཚུལ་གྱིས་རྣམ་མཁྱེན་དུ་ངེས་པར་འབྱུང་བར་འགྱུར་རོ། །ཞེས་སོགས་གསུངས། དེའི་དོན་བཤད་པ་ལ། དམིགས་པ་དང། ཞེས་གསུངས། བརྒྱད་པ་བདག་སོགས་ལ་རྣམ་པར་རྟོག་པ་སྟོན་པ་ལ་
ཤཱ་རིའི་བུས་གསོལ་པ། བཅོམ་ལྡན་འདས་གང་མི་དམིགས་པའི་ཚུལ་གྱིས་རྣམ་པ་ཐམས་ཅད་མཁྱེན་པ་ཉིད་དུ་འབྱུང་བ་ལགས། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་ཤིན་ཏུ་རྣམ་པར་དག་པའི་ཕྱིར་བདག་མི་དམིགས་ཤིང་མི་མཐོང་ངོ། །དེ་བཞིན་དུ་ཤིན་ཏུ་
རྣམ་པར་དག་པའི་ཕྱིར་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མི་དམིགས་ཤིང་མི་མཐོང་ངོ། །ཞེས་གསུངས། དེའི་དོན་བཤད་པ་ལ། བདག་ལ་སོགས་པ་དང། ཞེས་གསུངས། དགུ་པ་རྣམ་པར་དག་པ་སྐྱེད་པ་ལ་སོགས་པའི་རྣམ་པར་རྟོག་པ་སྟོན་པ་ལ། ཡཤཱ་རིའི་བུ་རྣམ་
པར་དག་པ་ནི་སྐྱེ་བ་མེད་པ་མ་བྱུང་བ་མངོན་པར་འདུ་བྱེད་པ་མེད་པའོ། །ཞེས་གསུངས། དེའི་དོན་བཤད་པ་ལ། རྣམ་པར་དག་པ་སྐྱེད་པ་ལ་སོགས་པ་ལ་གཟུང་བར་རྣམ་པར་རྟོག་པ་རྣམས་དང། ཞེས་གསུངས། གཉིས་པ་རྣམ་བྱང་གཟུང་རྟོག་རྒྱས་པར་བཤད་པ་ལ། གཉེན་
པོ་རྣམ་བྱང་གི་རྟེན་ཅན་གྱི་གཟུང་རྟོག་དག་ཡོད་པའི་ཕྱིར། དང་པོ་རྣམ་བྱང་གི་ཕུང་པོའི་དོན་ལ་རྣམ་པར་རྟོག་པ་སྟོན་པ་ལ། ཐབས་མི་མཁས་པས་གཟུགས་ལ་རྟོག་ཅིང་མངོན་པར་ཞེན་པ་ཡིན། རྣམ་པར་ཤེས་པའི་བར་ལ་རྟོག་ཅིང་མངོན་པར་ཞེན་པ་ཡིན། ཞེས་གསུངས་
དེའི་དོན་བཤད་པ་ལ། གཉེན་པོའི་རྟེན་ཅན་ཕུང་པོ་དང། ཞེས་གསུངས། གཉིས་པ་སྐྱེ་བའི་སྒོའི་དོན་གྱི་རྣམ་པར་རྟོག་པ་སྟོན་པ་ལ། མིག་ལ་རྟོག་ཅིང་མངོན་པར་ཞེན་པ་ཡིན། དེ་བཞིན་དུ་ཡིད་ཀྱི་བར་དང། གཟུགས་ལ་རྣམ་པར་རྟོག་ཅིང་མངོན་པར་ཞན་པ་ཡིན། དེ་བཞིན་དུ་

[016A]༄༅། །ཆོས་ཀྱི་བར་ལ་རྣམ་པར་རྟོག་ཅིང་མངོན་པར་ཞེན་པ་ཡིན། །ཞེས་གསུངས། དེའི་དོན་བཤད་པ་ལ། སྐྱེ་བའི་སྒོ་དང། ཞེས་གསུངས། གསུམ་པ་རིགས་ཀྱི་དོན་ལ་རྣམ་པར་རྟོག་པ་སྟོན་པ་ལ། མིག་གི་རྣམ་པར་ཤེས་པའི་ཁམས་སུ་རྟོག་ཅིང་མངོན་
པར་ཞེན་པ་ཡིན། དེ་བཞིན་དུ་ཡང་ཆོས་ཀྱི་ཁམས་དང་ཡིད་ཀྱི་རྣམ་པར་ཤེས་པའི་ཁམས་ཀྱི་བར་ལ་རྟོག་ཅིང་མངོན་པར་ཞེན་པ་ཡིན། ཞེས་གསུངས། དེའི་དོན་བཤད་པ་ལ། རིགས་དང། ཞེས་གསུངས། བཞི་པ་སྐྱེ་བའི་དོན་ལ་རྣམ་པར་རྟོག་པ་སྟོན་པ་ལ། མ་རིག་པར་རྟོག་
ཅིང་ཞེན་པ་ཡིན། དེ་བཞིན་དུ་རྒ་ཤིར་རྟོག་ཅིང་མངོན་པར་ཞེན་པ་ཡིན། ཞེས་གསུངས། དེའི་དོན་བཤད་པ་ལ། སྐྱེ་བ་དང། ཞེས་གསུངས། ལྔ་པ་སྟོང་པ་ཉིད་ཀྱི་དོན་ལ་རྣམ་པར་རྟོག་པ་སྟོན་པ་ལ། དེ་ནང་སྟོང་པ་ཉིད་ནས། དངོས་པོ་མེད་པའི་ངོ་བོ་ཉིད་ཀྱི་བར་ལ་རྟོག་ཅིང་
མངོན་པར་ཞེན་པ་ཡིན། ཞེས་གསུངས། དེའི་དོན་བཤད་པ་ལ། སྟོང་པ་ཉིད་དང། ཞེས་གསུངས། དྲུག་པ་ཕ་རོལ་ཏུ་ཕྱིན་པའི་དོན་ལ་རྣམ་པར་རྟོག་པ་སྟོན་པ་ལ། ཕ་རོལ་ཏུ་ཕྱིན་པ་དྲུག་ལ་རྟོག་ཅིང་མངོན་པར་ཞེན་པ་ཡིན། ཞེས་གསུངས། དེའི་དོན་བཤད་པ་ལ། ཕ་
རོལ་ཏུ་ཕྱིན་པའི་དོན་དང། ཞེས་གསུངས། བདུན་པ་མཐོང་བའི་ལམ་ལ་རྣམ་པར་རྟོག་པ་སྟོན་པ་ལ། བྱང་ཆོས་སུམ་ཅུ་རྩ་བདུན་ལ་རྟོག་ཅིང་མངོན་པར་ཞེན་པ་ཡིན། ཞེས་གསུངས། དེའི་དོན་བཤད་པ་ལ། མཐོང་བ་དང། ཞེས་གསུངས། བརྒྱད་པ་སྒོམ་པའི་ལམ་
ལ་རྣམ་པར་རྟོག་པ་སྟོན་པ་ལ། དེ་བསམ་གཏན་རྣམས་དང། མངོན་པར་ཤེས་པ་རྣམས་དང། ཚད་མེད་པ་རྣམས་དང། གཟུགས་མེད་པའི་སྙོམས་པར་འཇུག་པ་རྣམས་ལ་རྟོག་ཅིང་མངོན་པར་ཞེན་པ་ཡིན། ཞེས་གསུངས། དེའི་དོན་བཤད་པ་ལ། སྒོམ་པ་དང། ཞེས་
གསུངས། དགུ་པ་མི་སློབ་པའི་ལམ་ལ་རྣམ་པར་རྟོག་པ་སྟོན་པ་ལ། དེ་སྟོབས་བཅུ་ལ་རྟོག་ཅིང་མངོན་པར་ཞེན་པ་ཡིན། རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་རྟོག་ཅིང་མངོན་པར་ཞེན་པ་ཡིན། ཞེས་གསུངས། དེའི་དོན་བཤད་པ་ལ། མི་སློབ་པའི་ལམ་ལ་གཟུང་

[016B] ཞེས་གསུངས། གཉིས་པ་ལ། རྫས་འཛིན་རྟོག་པ་རྒྱས་པར་བཤད་པ་དང། བཏགས་འཛིན་རྟོག་པ་རྒྱས་པར་བཤད་པ་གཉིས་ལས། དང་པོ་ནི་ཤེས་སྒྲིབ་རྫས་འཛིན་རྟོག་པ་ལ་དགུ་ཡོད་པའི་དང་པོ་བདག་རང་དབང་ཅན་ལ་རྣམ་པར་རྟོག་
པ་སྟོན་པ་ལ། ཤཱ་རིའི་བུ་བདག་ཉེ་བར་མི་དམིགས། དེ་བཞིན་དུ་སེམས་ཅན་དང། སྲོག་དང། གསོ་བ་དང། སྐྱེས་བུ་དང། གང་ཟག་དང། ཤེད་ལས་སྐྱེས་དང། ཤེད་བུ་དང། བྱེད་པ་པོ་དང། ཚོར་བ་པོ་དང། མཐོང་བ་པོ་མི་དམིགས་སོ། །ཞེས་གསུངས། དེའི་དོན་བཤད་པ་
ལ། གང་ཟག་རྫས་སུ་ཡོད་པའི་རྟེན་ཅན་བདག་རང་དབང་ཅན་དང། ཞེས་གསུངས། གཉིས་པ་བདག་གཅིག་པུར་རྣམ་པར་རྟོག་པ་སྟོན་པ་ལ། ཤཱ་རིའི་བུ་གཟུགས་ཉེ་བར་མི་དམིགས་ཞེས་པ་ནས་རྣམ་པར་ཤེས་པའི་བར་དུ་ཉེ་བར་མི་དམིགས། ཞེས་གསུངས། དེའི་དོན་བཤད་པ་ལ་
གཅིག་པུ་དང། ཞེས་གསུངས། གསུམ་པ་རྒྱུའི་བདག་ཉིད་ལ་རྣམ་པར་རྟོག་པ་སྟོན་པ་ལ། ཤཱ་རིའི་བུ་མིག་མི་དམིགས་སོ། །དེ་བཞིན་དུ་ཡིད་ཀྱི་བར་དང་གཟུགས་མི་དམིགས་ཆོས་ཀྱི་བར་དུ་མི་དམིགས་སོ། །ཞེས་གསུངས། དེའི་དོན་བཤད་པ་ལ། རྒྱུ་དང། ཞེས་གསུངས། བཞི་
པ་ལྟ་བ་པོ་ལ་སོགས་པའི་བདག་ཏུ་རྣམ་པར་རྟོག་པ་སྟོན་པ་ལ། ཤཱ་རིའི་བུ་མིག་དང་གཟུགས་དང་མིག་གི་རྣམ་པར་ཤེས་པ་མི་ཤེས་སོ། །ཡིད་དང་ཆོས་དང་ཡིད་ཀྱི་རྣམ་པར་ཤེས་པའི་བར་དུ་མི་ཤེས་སོ། །ཞེས་གསུངས། དེའི་དོན་བཤད་པ་ལ། ལྟ་བ་པོ་ལ་སོགས་པའི་
བདག་དང། ཞེས་གསུངས། ལྔ་པ་ཀུན་ནས་ཉོན་མོངས་པའི་རྟེན་ཅན་གྱི་བདག་ཏུ་རྣམ་པར་རྟོག་པ་སྟོན་པ་ལ། ཤཱ་རིའི་བུ་རྟེན་ཅིང་འབྲེལ་བར་འབྱུང་བ་མི་དམིགས་སོ། །གཟུགས་མེད་པའི་ཁམས་ཀྱི་བར་དུ་མི་དམིགས་སོ། །ཞེས་གསུངས། དེའི་དོན་བཤད་པ་ལ་
ཀུན་ནས་ཉོན་མོངས་པ་དང། ཞེས་གསུངས། དྲུག་པ་འདོད་ཆགས་དང་བྲལ་བའི་བདག་ཏུ་རྣམ་པར་རྟོག་པ་སྟོན་པ་ལ། བསམ་གཏན་དང་པོ་མི་དམིགས་སོ། །གཟུགས་མེད་པའི་སྙོམས་པར་འཇུག་པའི་བར་དུ་མི་དམིགས་སོ། །ཞེས་གསུངས། དེའི་དོན་འཆད་པ་

[017A]༄༅། །ལ། འདོད་ཆགས་དང་བྲལ་བ་དང། ཞེས་གསུངས། བདུན་པ་མཐོང་བའི་རྟེན་ཅན་གྱི་བདག་ཏུ་རྣམ་པར་རྟོག་པ་སྟོན་པ་ལ། འཕགས་པའི་བདེན་པ་རྣམས་མི་དམིགས་སོ། །ཞེས་གསུངས། དེའི་དོན་འཆད་པ་ལ། མཐོང་བ་དང། ཞེས་གསུངས། བརྒྱད་པ་
སྒོམ་པའི་རྟེན་ཅན་གྱི་བདག་ཏུ་རྣམ་པར་རྟོག་པ་སྟོན་པ་ལ། རྣམ་པར་ཐར་པ་བརྒྱད་དང་མཐར་གྱིས་གནས་པའི་སྙོམས་པར་འཇུག་པ་དགུ་མི་དམིགས་སོ། །ཞེས་གསུངས། དེའི་དོན་འཆད་པ་ལ། སྒོམ་པ་དང། ཞེས་གསུངས། དགུ་པ་དོན་བྱས་པའི་རྟེན་ཅན་གྱི་བདག་ཏུ་རྣམ་པར་
རྟོག་པ་སྟོན་པ་ལ། སྟོབས་བཅུ་མི་དམིགས་སོ། །རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མི་དམིགས་སོ། །ཇི་ལྟར་མི་དམིགས་ཤེ་ན། བདག་ཉིད་དུའོ། །དེ་ཅིའི་ཕྱིར་ཞེ་ན། བདག་ཤིན་ཏུ་རྣམ་པར་དག་པའི་ཕྱིར་རོ། །ཞེས་གསུངས། དེའི་དོན་འཆད་པ་ལ། དོན་བྱས་པའི་རྟེན་
ལ་འཛིན་པར་རྣམ་པར་རྟོག་པ་རྣམས་དང། ཞེས་གསུངས། གཉིས་པ་བཏགས་འཛིན་རྟོག་པ་ལ་གཉིས་ཡོད་པའི་དང་པོ་སྤྱིར་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ལ་ལ་ཞིག་འདི་སྐད་དུ་འདྲི་ཞིང་
ཅི་སྒྱུ་མའི་སྐྱེས་བུ་འདི་ཤེར་ཕྱིན་ལ་བསླབ་ཅིང་རྣམ་པ་ཐམས་ཅད་མཁྱེན་པ་ཉིད་དུ་འབྱུང་བར་འགྱུར་བའི་ཕྱིར། རྣམ་མཁྱེན་ཉིད་ཐོབ་པར་འགྱུར་ཞེས་མཆིས་ན། བཅོམ་ལྡན་འདས་དེ་སྐད་དུ་འདྲི་བ་དེ་ལ་ཇི་སྐད་དུ་བསྟན་པར་བགྱི། ཞེས་པ་ནས། བཅོམ་ལྡན་འདས་
ཀྱིས་བཀའ་སྩལ་པ། རབ་འབྱོར་དེ་ལྟ་བས་ན་ཁྱོད་ཉིད་ལ་དྲི་ཡི། ཁྱོད་ཀྱིས་ཇི་ལྟར་བཟོད་པ་དེ་ལྟར་དུ་སྟོན་ཅིག། ཅེས་པའི་བར་དུ་གསུངས། གཉིས་པ་དེ་དགུ་སོ་སོར་སྟོན་པ་ལ། དང་པོ་ཕུང་པོ་ལ་བཏགས་པའི་རྣམ་པར་རྟོག་པ་སྟོན་པ་ལ། རབ་འབྱོར་དེ་ཇི་སྙམ་དུ་
སེམས། གཟུགས་ཀྱང་གཞན་ལ་སྒྱུ་མ་ཡང་གཞན་ཞིག་ཡིན་སྙམ་མམ། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་ཡང་གཞན་ལ། སྒྱུ་མ་ཡང་གཞན་ཞིག་ཡིན་སྙམ་མམ། གསོལ་པ། བཅོམ་ལྡན་འདས་དེ་ལྟ་མ་ལགས་སོ། །ཞེས་

[017B] དེའི་དོན་འཆད་པ་ལ། སྐྱེས་བུ་བཏགས་པར་ཡོད་པའི་རྟེན་ཅན་ཕུང་པོ་དང། ཞེས་གསུངས། གཉིས་པ་སྐྱེ་མཆེད་དུ་བཏགས་པའི་རྣམ་པར་རྟོག་པ་སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཅི་སྙམ་དུ་སེམས། མིག་ཀྱང་གཞན་ལ་
ཞེས་པ་ནས། ཆོས་ཀྱང་གཞན་ལ་སྒྱུ་མ་ཡང་གཞན་ཞིག་ཡིན་སྙམ་མམ། རབ་འབྱོར་གྱིས་གསོལ་པ། བཅོམ་ལྡན་འདས་དེ་ནི་མ་ལགས་སོ། །ཞེས་གསུངས། དེའི་དོན་འཆད་པ་ལ། སྐྱེ་མཆེད་དང། ཞེས་གསུངས། གསུམ་པ་ཁམས་སུ་བཏགས་པའི་རྣམ་པར་རྟོག་པ་
སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཅི་སྙམ་དུ་སེམས། མིག་དང་གཟུགས་དང་མིག་གི་རྣམ་པར་ཤེས་པ་ཡང་གཞན་ལ། ཞེས་པ་ནས། རྣམ་པར་ཤེས་པའི་ཁམས་ཉིད་ཀྱང་སྒྱུ་མ་སྒྱུ་མ་ཉིད་ཀྱང་རྣམ་པར་ཤེས་པའི་ཁམས་སོ། །
ཞེས་གསུངས། དེའི་དོན་འཆད་པ་ལ། ཁམས་དང། ཞེས་གསུངས། བཞི་པ་རྟེན་ཅིང་འབྲེལ་བར་འབྱུང་བར་བཏགས་པ་ལ་རྣམ་པར་རྟོག་པ་སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཇི་སྙམ་དུ་སེམས། སྒྱུ་མ་ཡང་གཞན་ལ་རྟེན་
ཅིང་འབྲེལ་བར་འབྱུང་བ་ཡང་གཞན་ཞིག་ཡིན་སྙམ་མམ། ཞེས་པ་ནས། སྒྱུ་མ་ཉིད་ཀྱང་རྒ་ཤི་ལགས་སོ། །ཞེས་གསུངས། དེའི་དོན་འཆད་པ་ལ། རྟེན་ཅིང་འབྲེལ་བར་འབྱུང་བ་དང། ཞེས་གསུངས། ལྔ་པ་རྣམ་པར་བྱང་བར་བཏགས་པ་ལ་རྣམ་པར་རྟོག་པ་
སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཇི་སྙམ་དུ་སེམས། བྱང་ཆོས་རྣམས་ཀྱི་བར་ཡང་གཞན་ལ། སྒྱུ་མ་ཡང་གཞན་ཞིག་ཡིན་སྙམ་མམ། གསོལ་པ། བཅོམ་ལྡན་འདས་དེ་ལྟ་མ་ལགས་སོ། །ཞེས་གསུངས། དེའི་དོན་འཆད་པ་ལ། རྣམ་
པར་བྱང་བ་དང། ཞེས་གསུངས། དྲུག་པ་མཐོང་བའི་ལམ་དུ་བཏགས་པ་ལ་རྣམ་པར་རྟོག་པ་སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཇི་སྙམ་དུ་སེམས། སྟོང་པ་ཉིད་དང་མཚན་མ་མེད་པ་དང་སྨོན་པ་མེད་པ་ཡང་གཞན་ལ། སྒྱུ་མ་ཡང་

[018A]༄༅། །གཞན་ཞིག་ཡིན་སྙམ་མམ། གསོལ་པ། བཅོམ་ལྡན་འདས་དེ་ལྟ་མ་ལགས་སོ། །ཞེས་གསུངས། དེའི་དོན་འཆད་པ་ལ། མཐོང་བ་དང། ཞེས་གསུངས། བདུན་པ་སྒོམ་པའི་ལམ་དུ་བཏགས་པ་ལ་རྣམ་པར་རྟོག་པ་སྟོན་པ་ལ། བཅོམ་
ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཅི་སྙམ་དུ་སེམས། སྒྱུ་མ་ཡང་གཞན་ལ། བསམ་གཏན་དང་གཟུགས་མེད་པའི་སྙོམས་པར་འཇུག་པ་ཡང་གཞན་ནམ། གསོལ་པ། བཅོམ་ལྡན་འདས་དེ་ནི་མ་ལགས་སོ། །ཞེས་གསུངས། དེའི་དོན་འཆད་པ་ལ། སྒོམ་
པ་དང། ཞེས་གསུངས། བརྒྱད་པ་ཁྱད་པར་གྱི་ལམ་དུ་བཏགས་པ་ལ་རྣམ་པར་རྟོག་པ་སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཅི་སྙམ་དུ་སེམས། སྒྱུ་མ་ཡང་གཞན་ལ། སྟོང་པ་ཉིད་ཐམས་ཅད་ཀྱང་གཞན་ཞིག་ཡིན་སྙམ་མམ་
གསོལ་པ། བཅོམ་ལྡན་འདས་དེ་ནི་མ་ལགས་སོ། །ཞེས་གསུངས། དེའི་དོན་འཆད་པ་ལ། ཁྱད་པར་དང། ཞེས་གསུངས། དགུ་པ་མི་སློབ་པའི་ལམ་དུ་བཏགས་པ་ལ་རྣམ་པར་རྟོག་པ་སྟོན་པ་ལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཅི་སྙམ་དུ་
སེམས། དེ་བཞིན་གཤེགས་པའི་སྟོབས་བཅུ་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་ཡང་གཞན་ལ། སྒྱུ་མ་ཡང་གཞན་ཞིག་ཡིན་སྙམ་མམ། ཞེས་པ་ནས། རྣམ་པ་ཐམས་ཅད་མཁྱེན་པ་ཉིད་རྗེས་སུ་ཐོབ་པར་རིག་པར་བྱའོ། །ཞེས་པའི་
བར་གསུངས། དེའི་དོན་འཆད་པ་ལ། མི་སློབ་པའི་ལམ་ལ་འཛིན་པར་རྣམ་པར་རྟོག་པ་རྣམས་ཏེ། ཞེས་གསུངས། དེ་ཡང་མདོ་ལས་ཇི་ལྟར་བསྟན་ཚུལ་ཡོད་དེ། ཀུན་ནས་ཉོན་མོངས་གཟུང་རྟོག་གཉིས་པ་དང། བདུན་པ། བརྒྱད་པ་དགུ་པ་རྣམས་མདོ་ལས་
གཉེན་པོའི་སྒོ་ནས་བསྟན། རྣམ་བྱང་གཟུང་རྟོག་བཞི་པ་མ་གཏོགས་པ་རྣམས་ངོ་བོའི་སྒོ་ནས་བསྟན། རྫས་འཛིན་རྟོག་པ་དགུ་གཉེན་པོའི་སྒོ་ནས་བསྟན། བཏགས་འཛིན་རྟོག་པ་དགུ་ཡུལ་གྱི་སྒོ་ནས་བསྟན་ཏོ། །བཞི་པ་དོན་བསྡུ་བ་ལ། དེ་ལྟ་བུའི་རྣམ་པར་རྟོག་པ་བཞི་དང་ངེས་པར་

[018B] །ཞེས་གསུངས།    ༈    སྤང་བྱ་རྟོག་པ་བཤད་པ་དང། སྤོང་བྱེད་གཉེན་པོ་བཤད་པའོ། །དང་པོ་ལ། གང་གིས་རྟོག་པའི་ངོ་བོ། གང་ལ་རྟོག་པའི་ཡུལ། ཇི་ལྟར་རྟོག་པའི་ཚུལ། རྟོག་པ་དེའི་རབ་དབྱེ་
གྲངས་ངེས་པ། གོ་རིམས་ངེས་པ། མུ་བཞིར་བརྩི་ཚུལ་ལ་དོགས་པ་དཔྱད་པ། ཁྱད་ཆོས་སུ་འགྱུར་ཚུལ་དང་བརྒྱད་ལས། དང་པོ་ལ། སྤྱི་དང་བྱེ་བྲག་བཤད་པ་གཉིས་ལས། དང་པོ་ལ། སྤྱིར་རྟོག་པ་ལ་གསུང་རབ་ལས་མང་དུ་གསུངས་ཏེ། མཛོད་ལས། རྟོག་དང་དཔྱོད་
པ་རྩིད་ཞིབ་ཉིད། །ཞེས་སེམས་པ་དང་ཤེས་རབ་ཀྱི་ཆར་གྱུར་པའི་སེམས་རྩིང་བའི་རྣམ་པ་ཅན་ལ་རྟོག་པར་བཤད་པ་དང། རྣམ་འགྲེལ་ལས། ཤེས་གང་གང་ལ་སྒྲ་དོན་འཛིན། །དེ་ནི་དེ་ལ་རྟོག་པ་ཡིན། །ཞེས་སྒྲ་དོན་འདྲེས་རུང་དུ་འཛིན་པ་ལ་རྟོག་པར་བཤད་པ་དང་
དབུས་མཐའ་ལས། ཡང་དག་མ་ཡིན་ཀུན་རྟོག་ཡོད། །སེམས་དང་སེམས་བྱུང་ཁམས་གསུམ་པ། །ཞེས་གཟུང་འཛིན་གཉིས་སུ་སྣང་བའི་ཁམས་གསུམ་པའི་སེམས་སེམས་བྱུང་ལ་རྟོག་པར་བཤད་པ་དུ་མ་ཡོད་པའི་ཕྱིར། དེ་དག་གི་ནང་ནས། སྐབས་འདིར་བསྟན་
གྱི་རྟོག་པ་དེ་ལ་སྒྲ་དོན་འདྲེས་རུང་དུ་འཛིན་པའི་རྟོག་པས་ཁྱབ། ཚུར་མ་ཁྱབ་བོ། །དེས་ན་རང་ཡུལ་བདེན་གྲུབ་ཏུ་འཛིན་པའི་བློ་སྐབས་འདིར་བསྟན་གྱི་ཤེས་སྒྲིབ་རྟོག་པའི་མཚན་ཉིད། ཁ་ཅིག། རང་ཡུལ་གཞི་གྲུབ་ཀྱི་ཆོས་ལ་དམིགས་ནས་བདེན་པར་ཞེན་པའི་བློ།།
ཤེས་སྒྲིབ་རྟོག་པའི་མཚན་ཉིད་ཟེར་བ་མི་འཐད་དེ། གཟུགས་ཕྱི་རོལ་དོན་དུ་འཛིན་པའི་རྟོག་པ་ཤེས་སྒྲིབ་ཡིན་པའི་ཕྱིར། དེ་སྒྲིབ་པ་གང་ཞིག། དེ་ཉོན་མོངས་པའི་སྒྲིབ་པ་མ་ཡིན་པའི་ཕྱིར། ཁྱབ་སྟེ། སྒྲིབ་པ་ལ་དེ་གཉིས་སུ་གྲངས་ངེས་པའི་ཕྱིར་ཏེ། དབུས་
མཐའ་ལས། ཉོན་མོངས་པ་ཡི་སྒྲིབ་པ་དང། །ཤེས་བྱའི་སྒྲིབ་པ་གཉིས་སུ་བསྟན། །དེ་ནི་སྒྲིབ་པ་ཐམས་ཅད་དོ། །དེ་ཟད་ནས་ནི་གྲོལ་བར་འགྱུར། །ཞེས་གསུངས་པའི་ཕྱིར། ཁོ་ན་རེ། རི་བོང་རྭ་བདེན་གྲུབ་ཏུ་འཛིན་པའི་བློ་ཆོས་ཅན། མཚོན་བྱ་དེར་ཐལ། མཚན་

[019A]༄༅། །ཉིད་དེའི་ཕྱིར། རི་བོང་རྭ་དེའི་ཕྱིར་ན་མ་ཁྱབ་བོ། །གཉིས་པ་ནི། འོ་ན་རྟོག་པ་འདི་དག་དགག་པའམ་སྒྲུབ་པའི་རྣམ་པ་ཅན་གང་ཡིན་ཞེ་ན། ཁ་ཅིག། དེ་ལ་དགག་རྟོག་གིས་ཁྱབ་པར་འདོད་པ་མི་འཐད་དེ། སྐབས་འདི་དང་རྩེ་སྦྱོར་གྱི་སྐབས་གཉིས་ཀར་
ཤེས་སྒྲིབ་རྟོག་པ་དང་སྒྲུབ་རྟོག་གི་གཞི་མཐུན་ཡོད་པར་བསྟན་པའི་ཕྱིར་ཏེ། སྐབས་འདིར་ཉོན་མོངས་ཅན་གྱི་མ་རིག་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་བློ་དེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང། རྣམ་བྱང་ཕྱོགས་ཀྱི་ཕུང་པོ་ལ་དམིགས་ནས་
ལོངས་སྤྱོད་བྱར་བདེན་པར་ཞེན་པའི་བློ་དེ། ཤེས་སྒྲིབ་རྣམ་བྱང་གཟུང་རྟོག་ཏུ་བསྟན་པའི་ཕྱིར་དང། རྩེ་སྦྱོར་གྱི་སྐབས་སུ། ཐེག་ཆེན་གྱི་ལམ་འབྲས་ལ་དམིགས་ནས་འཇུག་བྱར་བདེན་པར་ཞེན་པའི་བློ་དེ། ཤེས་སྒྲིབ་འཇུག་པ་གཟུང་རྟོག་དང། ཉན་རང་གི་ལམ་འབྲས་
ལ་དམིགས་ནས་ལྡོག་བྱར་བདེན་པར་ཞེན་པའི་ཞེན་རིག་དེ། ཤེས་སྒྲིབ་ལྡོག་པ་གཟུང་རྟོག་ཏུ་བསྟན་པའི་ཕྱིར། དེ་ལ་སྒྲུབ་རྟོག་གིས་ཀྱང་མ་ཁྱབ་སྟེ། གཟུགས་བདེན་སྟོང་བདེན་གྲུབ་ཏུ་ཞེན་པའི་ཞེན་རིག་དེ་འདིར་བསྟན་ཤེས་སྒྲིབ་རྟོག་པ་ཡིན་པའི་ཕྱིར། གཉིས་
པ་གང་ལ་རྟོག་པའི་ཡུལ་ནི། འདིར་བསྟན་ཤེས་སྒྲིབ་རྟོག་པའི་ཡུལ་ལ་གཉིས་སུ་ཡོད་དེ། དེ་ལ་གཟུང་བ་དང་འཛིན་པ་གཉིས་སུ་ཡོད་པའི་ཕྱིར། འོ་ན་འདིའི་གཟུང་འཛིན་གང་ལ་བྱེད་ཅེ་ན། སྤྱིར་སངས་རྒྱས་པ་ལ་གཟུང་འཛིན་གྱི་འཇོག་ཚུལ་གསུམ་དུ་ཡོད་དེ། སྐྱེ་
མཆེད་དང། ཤེས་པ་དང་ཤེས་བྱ། བདག་དང་བདག་གི་བའི་དབང་དུ་བྱས་པ་གསུམ་དུ་ཡོད་པའི་ཕྱིར། དང་པོའི་དབང་དུ་བྱས་ན་ཡུལ་དྲུག་གཟུང་བ་དང། དབང་པོ་དྲུག་འཛིན་པ་ཡིན་ལ། གཉིས་པའི་དབང་དུ་བྱས་ན་གཟུགས་སོགས་རྣམས་གཟུང་བ་དང་
རིག་པ་ཐམས་ཅད་འཛིན་པ་ཡིན་ལ། གསུམ་པའི་དབང་དུ་བྱས་ན་བདག་ནི་འཛིན་པ་དང། བདག་གི་བ་གཟུང་བ་ཡིན་པའི་ཕྱིར། དེ་ལ་འདིར་ན་ཕྱི་མའི་དབང་དུ་བྱས་པ་ཡིན་ཏེ། གཟུང་བ་ནི་རྫས་བཏགས་ཀྱི་ལོངས་སྤྱད་པར་བྱ་བ་སྟེ་བཟའ་བྱ་དང། འཛིན་

[019B] དེ་ལྟར་བདག་ཉིད་ཆེན་པོས་གསུངས་པ་འཐད་པར་གསེར་ཕྲེང་ལས་གསུངས་པའི་ཕྱིར། ཉི་སྣང་ལས། གཟུང་བའི་རྣམ་པར་རྟོག་པ་དང་པོ་ནི་དངོས་པོ་ཐམས་ཅད་པ་ཁོ་ན་ཡིན་ལ། གཉིས་པ་ནི་རྣམ་པར་བྱང་བའི་
དངོས་པོ་ཁོ་ན་ཡིན་ཏེ། འདི་ནི་གཟུང་བའི་རྣམ་པར་རྟོག་པ་འདི་དག་གི་ཁྱད་པར་ཡིན་ནོ། །དེ་ལྟར་བྱས་ན་གཟུང་བའི་རྣམ་པར་རྟོག་པ་དང་པོ་གང་ཡིན་པ་དེ་ནི་གཉིས་པ་ཡང་ཡིན་ནོ། །ཞེས་གསུངས་པ་ནི་ཚིག་སྔ་མ་དང་ལྡན་པའོ། །རེ་ཞིག་དང་པོ་གང་ཡིན་པ་གཉིས་པ་ཡང་
ཡིན་པ་དེ་ནི་གཟུང་བའི་རྣམ་པར་རྟོག་པ་དང་པོར་གྱུར་པ་དངོས་པོ་ཐམས་ཅད་པ་བཞིན་ནོ། །གཉིས་པ་ཁོ་ན་ཡིན་གྱི་དང་པོ་མ་ཡིན་པ་ནི་གཟུང་བའི་རྣམ་པར་རྟོག་པ་གཉིས་པ་རྣམ་པར་བྱང་བ་ཙམ་ལ་བརྟེན་པ་བཞིན་ནོ། །ཞེས་ཤེས་སྒྲིབ་ཀུན་ནས་ཉོན་མོངས་
གཟུང་རྟོག་གི་ཡུལ་ལ་ཀུན་བྱང་གཉིས་ཀ་ཡོད་པ་དང། རྣམ་བྱང་གཟུང་རྟོག་གི་ཡུལ་ལ་རྣམ་བྱང་གི་དངོས་པོ་ཙམ་དུ་གསུངས་ལ། འདི་ལ་ཁ་ཅིག་ཉི་སྣང་ལ་ནང་འགལ་ཏེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཆོས་ཅན། ཀུན་ནས་ཉོན་མོངས་པ་དང་རྣམ་པར་བྱང་
བའི་ཆོས་ལ་དམིགས་པར་ཐལ། ཆོས་ཅན་དེའི་ཕྱིར། མ་ཁྱབ་ན། གཟུང་བའི་རྣམ་པར་རྟོག་པ་དང་པོ་ནི་དངོས་པོ་ཐམས་ཅད་པ་ཁོ་ན་ཡིན་ནོ། །ཞེས་གསུངས་པ་དང་འགལ། འདོད་ན། དེ་གཉིས་ཀ་ལ་མ་དམིགས་པར་ཐལ། རྣམ་བྱང་གཟུང་རྟོག་ཡིན་པའི་ཕྱིར། མ་ཁྱབ་ན་
གཉིས་པ་ནི་རྣམ་པར་བྱང་བའི་དངོས་པོ་ཁོ་ན་ཡིན་ཏེ། ཞེས་གསུངས་པ་དང་འགལ་ལོ། །མ་གྲུབ་ན། དེར་ཐལ། ཆོས་ཅན་དེའི་ཕྱིར། མ་ཁྱབ་ན། གཟུང་བའི་རྣམ་པར་རྟོག་པ་དང་པོ་གང་ཡིན་པ་དེ་ནི་གཉིས་པ་ཡང་ཡིན་ནོ། །ཞེས་གསུངས་པ་དང་འགལ་ལོ། །ཞེས་ཟེར་བ་
མི་འཐད་དེ། གཟུང་བའི་རྣམ་པར་རྟོག་པ་དང་པོ་གང་ཡིན་པ་དེ་ནི་གཉིས་པ་ཡང་ཡིན་ནོ། །ཞེས་གསུངས་པའི་དོན་ནི། ཀུན་ནས་ཉོན་མོངས་པ་དང། རྣམ་བྱང་གི་གཟུང་བ་གཉིས་ཀ་ལ་དམིགས་ནས་གཟུང་བྱར་བདེན་པར་ཞེན་པའི་བློ་ཡིན་ན། ཤེས་སྒྲིབ་རྣམ་བྱང་

[020A]༄༅། །གཟུང་རྟོག་ཡིན་དགོས་པའི་དོན་ཡིན་གྱི། གཟུང་རྟོག་དང་པོ་ལ་གཉིས་པས་ཁྱབ་པའི་དོན་མ་ཡིན་པའི་ཕྱིར་ཏེ། རེ་ཤིག་དང་པོ་གང་ཡིན་པ་གཉིས་པ་ཡང་ཡིན་པས་དེ་ནི་གཟུང་བའི་རྣམ་པར་རྟོག་པ་དང་པོར་གྱུར་པ་དངོས་པོ་ཐམས་ཅད་པ་བཞིན་ནོ། །
ཞེས་གསུངས་པའི་ཕྱིར། དེ་ལྟར་ཡང། རྣམ་བཞད་ལས། བློབ་དཔོན་འཕགས་པས་བཟུང་བའི་རྣམ་པར་རྟོག་པ་དང་པོ་གང་ཡིན་པ་གཉིས་པ་ཡིན་པར་བསྟན་པའི་དོན་ནི། ཀུན་ནས་ཉོན་མོངས་པ་དང། རྣམ་བྱང་གི་གཟུང་བ་ཙམ་ལ་དམིགས་ནས་གཟུང་བྱར་བདེན་པར་ཞེན་པ་
ཡིན་ན། གཟུང་རྟོག་ཡིན་པས་ཁྱབ་པར་སྟོན་པ་ཡིན་གྱི། ཀུན་ནས་ཉོན་མོངས་གཟུང་རྟོག་ལ་རྣམ་བྱང་གཟུང་རྟོག་གིས་ཁྱབ་པར་སྟོན་པ་འབྲེལ་མེད་པའོ། །ཞེས་གསུངས་པའི་ཕྱིར། འགྲེལ་ཆེན་ལས། གཞན་དག་ན་རེ་ཀུན་ནས་ཉོན་མོངས་པའི་གཞི་ལ་བརྟེན་པ་ནི་དང་པོ་ཡིན་
ལ། རྣམ་པར་བྱང་བའི་གཞི་ལ་བརྟེན་པ་ནི་གཉིས་པ་ཡིན་པས། འདི་གཉིས་ཕན་ཚུན་རྣམ་པར་གཅོད་པའི་རང་བཞིན་ཡིན་པའི་ཕྱིར་འདི་གཉིས་ནི་ཐ་དད་པ་ཁོ་ནའོ། །ཞེས་ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང། རྣམ་བྱང་གཟུང་རྟོག་གཉིས་འགལ་བར་གསུངས། གཟུང་
རྟོག་དང་པོས་ཀུན་ནས་ཉོན་མོངས་ཕྱོགས་ཀྱི་ཆོས་ཙམ་དང། གཉིས་པས་རྣམ་བྱང་ཕྱོགས་ཀྱི་ཆོས་ཙམ་དམིགས་ཡུལ་དུ་བྱེད་པ་ཡིན་ནོ། །འཛིན་རྟོག་གི་ཡུལ་ལ། ཚིག་གསལ་དུ། སོ་སོའི་སྐྱེ་བོ་ཡུལ་དུ་བྱས་ཏེ་སྐྱེས་བུ་རྫས་སུ་ཡོད་པར་འཛིན་པ་དང། འཕགས་པའི་གང་
ཟག་ཡུལ་དུ་བྱས་ཏེ་དེ་ལ་བཏགས་པར་ཡོད་པར་འཛིན་པ་ཞེས་གཟུང་བ་དང་འཛིན་པར་སྦྱོར། ཞེས་བཤད་པ་མི་འཐད་པར་ཐལ། སོ་སྐྱེས་རྫས་ཡོད་དུ་ཤེས་པ་དང། འཕགས་པས་བཏགས་ཡོད་དུ་རྟོག་པར་བཤད་པ་མ་དགོངས་པའི་ཕྱིར། དེས་ན་རྩ་འགྲེལ་གཉིས་ཀར་
སེམས་ཅན་རྫས་སུ་ཡོད་པ་དང། སེམས་ཅན་བཏགས་པར་ཡོད་པར་རྟོག་པ། ཞེས་བཤད་པས་འཛིན་རྟོག་སྔ་མ་རྫས་འཛིན་དང། གཉིས་པ་བཏགས་འཛིན་ལ་དམིགས་པའི་ཡུལ་ཅན་ཡིན་ནོ། །དེས་ན་རྫས་འཛིན་རྟོག་པས་རྫས་འཛིན་ལ་དམིགས། རྫས་འཛིན་གྱི་རྫས་ཡོད་

[020B] བཏགས་འཛིན་རྟོགས་པས་བཏགས་འཛིན་ལ་དམིགས། བཏགས་འཛིན་གྱིས་བཏགས་ཡོད་ལ་དམིགས་པ་ཡིན་ལ། གང་ཟག་དོན་བྱེད་ནུས་པ་དང། གང་ཟག་རང་རྐྱ་ཐུབ་པའི་རྫས་ཡོད་གཉིས་འདིར་བསྟན་རྫས་ཡོད་དང། དེར་འཛིན་པའི་བློ་གཉིས་རྫས་
འཛིན་དང། ཕུང་པོའི་ཚོགས་ལ་སྐྱེས་བུར་བཏགས་པ་དང། གང་ཟག་བདེན་སྟོང་སྒྱུ་མ་ལྟ་བུ་ལ་སྐྱེས་བུར་བཏགས་པ་གཉིས་འདིར་བསྟན་བཏགས་ཡོད་དང། དེར་འཛིན་པའི་བློ་གཉིས་བཏགས་འཛིན་ཡིན་ནོ། །གསུམ་པ་ནི། འོ་ན་ཡུལ་དེ་དག་ལ་ཇི་ལྟར་ཞེན་པ་ཡིན་ཞེ་ན་
དེའི་ཚུལ་ཡོད་དེ། ཀུན་བྱུང་གི་གཟུང་བ་ལ་དམིགས་ནས་རིམ་པ་ལྟར་འདི་ནི་མཐའ་གཅིག་ཏུ་དོར་བྱའི་གཟུང་བའོ་སྙམ་དུ་མི་མཐུན་པ་དང། འདི་ནི་མཐའ་གཅིག་ཏུ་བླང་བྱའི་གཟུང་བའོ་སྙམ་དུ་མཐུན་པར་འཛིན་པ་ནི་གཟུང་རྟོག་གི་ཞེན་ཡུལ་དང། གང་ཟག་ཏུ་བཏགས་པའི་
གཞི་རྫས་སུ་གྲུབ་པ་འདི་དང་དེར་བཏགས་པའི་བཏགས་པ་ཙམ་འདི་ནི་ཡུལ་རྣམས་ཀྱི་འཛིན་པ་པོའམ། ལོངས་སྤྱོད་པ་པོའོ་སྙམ་དུ་ཞེན་པ་ནི་འཛིན་རྟོག་གི་ཞེན་ཡུལ་ཡིན་པའི་ཕྱིར། དེས་ན་འདིར་སེམས་ཅན་དང་སྐྱེས་བུ་ཞེས་པ་ནི་གང་ཟག་དང་ཆོས་གཉིས་ཀྱི་གང་ཟག་འབའ་ཞིག་
ལ་བསམ་པ་མ་ཡིན་གྱི་ཡུལ་རྣམས་ཀྱི་འཛིན་པ་ཙམ་གྱི་མཚོན་བྱེད་དོ། །བཞི་པ་ལ། སྐབས་འདིར་བསྟན་གྱི་ཤེས་སྒྲིབ་རྟོག་པ་དེ་ལ་རྩ་བའི་སྒོ་ནས་དབྱེ་ན་བཞིར་ཡོད་དེ། ཀུན་ནས་ཉོན་མོངས་གཟུང་རྟོག། རྣམ་བྱང་གཟུང་རྟོག། རྫས་འཛིན་རྟོག་པ། བཏགས་འཛིན་རྟོག་པ་རྣམས་སུ་ཡོད་
པའི་ཕྱིར། ཡུལ་གྱི་སྒོ་ནས་དབྱེ་ན་དུ་མར་ཡོད་དེ། དེ་དག་སོ་སོ་ལ་ཡུལ་གྱི་སྒོ་ནས་དགུ་དགུར་ཡོད་པའི་ཕྱིར། རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག། ཤེས་སྒྲིབ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་
པའི་ཀུན་ནས་ཉོན་མོངས་ཕྱོགས་ཀྱི་བདེན་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག། ཤེས་སྒྲིབ་ཀུན་ནས་ཉོན་མོངས་གཟུང་རྟོག་གི་མཚན་ཉིད། དབྱེ་ན། རང་གི་དམིགས་ཡུལ་དུ་གྱུར་པའི་ཉོན་མོངས་ཅན་གྱི་མ་རིག་པ་ལ་དམིགས་ནས་ལོངས་སྤྱད་བྱར་
[#DATA INCOMPLETE HERE]

[026A]༄༅། །པས་ཡོངས་སུ་འཛིན་པ་ཡིན་ནོ། །ཞེས་བཤད། གཞུང་དོན་ནི། བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཤེས་ཁྱད་པར་ཅན་ཆོས་ཅན། དེའི་ནང་གི་ཡོངས་འཛིན་ཡིན་ཏེ། དེ་སྲིད་ཞི་གང་རུང་གི་མཐར་ལྟུང་བ་འགོག་བྱེད་ཀྱི་དེའི་མཁྱེན་པ་ཡིན་པའི་ཕྱིར། དེའི་བདག་རྐྱེན་དུ་
གྱུར་པའི་མཆོག་གི་སྤྲུལ་སྐུ་ཆོས་ཅན། དེའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་ཀྱི་ཆོས་རྫོགས་པར་སྟོན་པའི་བདག་རྐྱེན་དུ་གྱུར་པའི་དགེ་བའི་བཤེས་གཉེན་ཡིན་པའི་ཕྱིར། ཁ་ཅིག། མཆོག་གི་སྤྲུལ་སྐུ་བྱང་སེམས་སྦྱོར་ལམ་པའི་ཡོངས་འཛིན་ཡིན་ཟེར་བ་མི་འཐད་དེ། དེ་དེའི་
བདག་རྐྱེན་མ་ཡིན་པའི་ཕྱིར་ཏེ། དེ་དེའི་འབྲས་བུ་ཡིན་པའི་ཕྱིར་ཏེ། སངས་རྒྱས་འཕགས་པ་དེའི་འབྲས་བུ་ཡིན་པའི་ཕྱིར་ཏེ། བྱང་ཆུབ་སེམས་དཔའི་འབྲས་བུ་ཡིན་པའི་ཕྱིར། ཁ་ཅིག། བྱང་སེམས་སྦྱོར་ལམ་པའི་ཡོངས་འཛིན་ཡིན་ན། དེ་ལ་ཐབས་ཤེས་ཡོངས་སུ་རྫོགས་པར་འདོམས་
པས་ཁྱབ་ཟེར་བ་མི་འཐད་དེ། ཇོ་བོ་རྗེའི་ཡོངས་འཛིན་དུ་གྱུར་པའི་སེམས་ཙམ་རྣམ་བདེན་པའི་ལྟ་བ་ལ་གནས་པའི་གསེར་གླིང་པ་ཆེན་པོ་དང། བྱེ་བྲག་ཏུ་སྨྲ་བར་གྱུར་པའི་བླ་མ་དྷརྨཱ་རཀྵི་ཏ་སོགས་ཡོད་པའི་ཕྱིར། དེས་ན་སྐབས་འདིར་ཡོངས་འཛིན་གྱི་རྣམ་གཞག་ལ། བསྟེན་བྱ་དགེ་
བའི་བཤེས་གཉེན་གྱི་མཚན་ཉིད། སྟེན་བྱེད་སློབ་མའི་མཚན་ཉིད། ཇི་ལྟར་བསྟེན་པའི་ཚུལ། བསྟེན་པའི་ཕན་ཡོན། མ་བསྟེན་པའི་ཉེས་དམིགས། གདམས་ངག་ཇི་ལྟར་སྟེར་ཚུལ་བསྟན་པའོ། །དང་པོ་ནི། སྤྱིར་ཐེག་ཆེན་གྱི་དགེ་བའི་བཤེས་གཉེན་དེ་ལ་ཡོན་ཏན་བཅུ་དང་ལྡན་པ་
ཞིག་དགོས་ཏེ། ལྷག་པ་ཚུལ་ཁྲིམས་ཀྱི་བསླབ་པས་དབང་པོ་དུལ་བ། ཏིང་ངེ་འཛིན་གྱི་བསླབ་པས་སེམས་རབ་ཏུ་ཞི་བ། ཤེས་རབ་ཀྱི་བསླབ་བས་སེམས་ཉེ་བར་ཞི་བ། སློབ་མ་དེ་ལས་ཡོན་ཏན་ལྷག་པ། ཆོས་སྟོན་པ་སོགས་གཞན་གྱི་བྱ་བ་ལ་བརྩོན་པ། མང་དུ་ཐོས་པའི་ལུང་
གི་ཡོན་ཏན་གྱིས་ཕྱུག་པ། གནས་ལུགས་ཀྱི་དེ་ཉིད་རབ་ཏུ་རྟོགས་པའི་ཤེས་རབ་དང་ལྡན་པ། གདུལ་བྱ་ལ་ཆོས་སྨྲ་བ་ལ་མཁས་པ། ཐབས་བརྩེ་བའི་བདག་ཉིད་སྙིང་རྗེ་དང་ལྡན་པ། ཆོས་བཤད་པ་སོགས་གཞན་གྱི་དཀའ་སྤྱད་ལ་སྐྱོ་ངལ་སྤངས་པ་སྟེ་བཟོད་པའི་ཡོན་ཏན་དང་ལྡན་

[026B] མདོ་སྡེའི་རྒྱན་ལས། བཤེས་གཉེན་དུལ་བ་བཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་ཕྱུག། དེ་ཉིད་རབ་ཏུ་རྟོགས་ལ་སྨྲ་མཁས་ལྡན། བརྩེ་བའི་བདག་ཉིད་སྐྱོ་ངལ་སྤངས་ལ་བསྟེན། །ཞེས་གསུངས་པའི་ཕྱིར། བསྟན་བཅོས་འདིར་ཐེག་ཆེན་གྱི་བཤེས་
གཉེན་ལ་ཁྱད་ཆོས་གསུམ་དང་ལྡན་པ་ཞིག་དགོས་པར་བསྟན་པ་ཡིན་ཏེ། ཐབས་མཁས་པའི་ཁྱད་པར་དེ་ཁོ་ན་ཉིད་ལ་སོགས་པའི་ཆོས་ལ་འཇིགས་པའི་དབང་བ་དང། དེ་དག་ལ་རྒྱུན་དུ་འཇིགས་པའི་སྐྲག་པ་དང། སྐྲག་པ་དེ་ཉིད་ངེས་པར་གྱུར་བའི་ཀུན་ཏུ་སྐྲག་པ་སྟེ་དེ་དག་གི་གཉེན་པོར་
གདུལ་བྱའི་སེམས་སྟོང་པ་ཉིད་ལ་མི་འགོང་ཞིང་མི་སྐྲག་པ་དང། ཀུན་ཏུ་མི་སྐྲག་པར་བྱེད་པའི་ཐབས་མཁས་པ་དང། ཆོས་སྟོན་པའི་ཁྱད་པར་རྒྱལ་པོའི་བཙུན་མོ་སྡུག་པ་ཤི་བ་ལ་རིམ་གྱིས་བརྡ་སྤྲོད་པ་དང་འདྲ་བར་གདུལ་བྱའི་བསམ་པ་ཇི་ལྟ་བ་བཞིན་དུ་ཆོས་ཐམས་ཅད་ངོ་བོ་ཉིད་མེད་པ་ལ་སོགས་
པར་སྟོན་པ། འགལ་རྐྱེན་སྤོང་བའི་ཁྱད་པར་ཐེག་ཆེན་གྱི་ལམ་ཕར་ཕྱིན་དྲུག་གི་མི་མཐུན་ཕྱོགས་ཀྱི་ཆོས་སེར་སྣ་སོགས་བོར་བ་སྟེ་མི་ལྡན་པར་གདུལ་བྱ་བདེ་འགྲོ་དང་ངེས་ལེགས་ཀྱི་འབྲས་བུ་ལ་འགོད་པར་བྱེད་པའི་ཁྱད་ཆོས་གསུམ་ལྡན་གཅིག་དགོས་པར་བསྟན་པའི་ཕྱིར། མདོར་ན་གྲོལ་
བ་དོན་གཉེར་བ་རྣམས་ཀྱིས་རང་ལས་མཆོག་ཏུ་གྱུར་པའི་བཤེས་གཉེན་དམ་པ་འཚོལ་རིགས་ཏེ། མཛའ་བཤེས་ཀྱི་ཚོམས་ལས། དམན་པ་བསྟེན་པས་མི་དག་ཉམས་གྱུར་ཞིང། ཐད་ཀ་བབས་པ་བསྟེན་པས་སོ་ན་གནས། །གཙོ་བོ་བསྟེན་པས་དམ་པ་ཐོབ་འགྱུར་བས། །དེའི་ཕྱིར་
བདག་པས་ཆེས་གཙོ་བསྟེན་པར་བྱ། །ཞེས་གསུངས་པའི་ཕྱིར། དེས་ནས་ཁྱད་པར་གསུམ་ལྡན་གྱི་ཐེག་ཆེན་གྱི་དགེ་བའི་བཤེས་གཉེན་དུ་དམིགས་པ། འདིར་དངོས་སུ་བསྟན་པའི་ཡོངས་འཛིན་གྱི་མཚན་ཉིད། གཉིས་པ་ནི། ཐེག་ཆེན་གྱི་གདམས་ངག་ཉན་པའི་ཐེག་ཆེན་གྱི་གདུལ་
བྱ་དེ་ཡང་ཡོན་ཏན་གསུམ་དང་ལྡན་པ་ཞིག་དགོས་ཏེ། གཡོ་སྒྱུ་སོགས་དང་བྲལ་བའི་བློ་གཟུ་བོར་གནས་པ། ལེགས་ཉེས་ཀྱི་རྣམ་གཞག་སོ་སོར་འབྱེད་པའི་བློ་གྲོས་དང་ལྡན་པ། ཐེག་ཆེན་གྱི་ཆོས་ལ་མོས་ཞིང་དོན་དུ་གཉེར་བ་ཞིག་དགོས་པའི་ཕྱིར་ཏེ། བཞི་བརྒྱ་བ་ལས་

[027A]༄༅། །གཟུར་གནས་བློ་ལྡན་དོན་གཉེར་པ། །ཉན་པོ་སྣོད་ཅེས་བྱ་བར་བརྗོད། །ཅེས་གསུངས་པའི་ཕྱིར། འདིར་ནི་ཤེར་ཕྱིན་གྱི་མདོ་ཉན་པའི་གདུལ་བྱ་དེ་ཁྱད་ཆོས་གསུམ་ལྡན་དུ་བསྟན་པ་ཡིན་ཏེ། སྔོན་སངས་རྒྱས་རྣམས་ལ་མཆོད་པ་སོགས་ལྷག་པར་
བྱ་བ་བྱས་པ། དེ་རྣམས་ལ་དགེ་བའི་རྩ་བ་རྒྱ་ཆེན་པོ་བསྐྲུན་པ། ཐེག་ཆེན་གྱི་དགེ་བའི་བཤེས་གཉེན་གྱི་མགོན་དང་མ་བྲལ་བ་ཞིག་དགོས་པར་བསྟན་པའི་ཕྱིར་ཏེ། སངས་རྒྱས་རྣམས་ལ་ལྷག་པར་བྱས། །ཞེས་སོགས་གསུངས་པའི་ཕྱིར། དེས་ན་བློ་གཟུ་བོར་གནས་པ་སོགས་ཡོན་ཏན་
གསུམ་ལྡན་གྱི་སྒོ་ནས་རང་གི་ཡོངས་འཛིན་དམ་པ་བསྟེན་པར་ཁས་ལེན་པའི་གང་ཟག་ཏུ་དམིགས་པ། སྟེན་བྱེད་སློབ་མའི་མཚན་ཉིད། གསུམ་པ་ནི། སློབ་མ་རྣམས་ཀྱིས་བཤེས་གཉེན་དམ་པ་ཇི་ལྟར་བསྟེན་པའི་ཚུལ་ཡོད་དེ། དེས་དེ་བསམ་སྦྱོར་གཉིས་ཀྱིས་སྒོ་ནས་བསྟེན་པར་བྱ་
དགོས་པའི་ཕྱིར། བསམ་པའི་སྒོ་ནས་བསྟེན་ཚུལ་ཡོད་དེ། བླ་མ་ལ་སངས་རྒྱས་དང་འདྲ་བའི་འདུ་ཤེས་བཞག་པའི་སྒོ་ནས་བསྟེན་པར་བྱ་བ་ཡིན་པའི་ཕྱིར་ཏེ། མདོ་སྡེའི་སྐབས་ལས། སངས་རྒྱས་འདྲ་བར་དེ་ལ་འདུ་ཤེས་གཞག། ཅེས་དང། མདོ་ལས། དགེ་བའི་བཤེས་གཉེན་ལ་ཇི་
ལྟར་བ་ལྟ་བར་བྱ་ཞེ་ན་དེ་བཞིན་གཤེགས་པ་ལ་ཇི་ལྟ་བ་དེ་བཞིན་ནོ། །ཞེས་གསུངས་པའི་ཕྱིར། སྦྱོར་བའི་སྒོ་ནས་བསྟེན་ཚུལ་ཡོད་དེ། བསོད་སྙོམས་དང་ན་བཟའ་དབུ་ལ་བ་སོགས་རྙེད་པ་དང། ཕྱག་དང་ལྡང་བ་སོགས་བཀུར་སྟི་དང། བླ་མའི་གཡོག་བྱེད་པ་སོགས་རིམ་གྲོ་ཚུལ་
བཞིན་དུ་སྒྲུབ་པའི་སྒོ་ནས་བསྟེན་པར་བྱ་བ་ཡིན་པའི་ཕྱིར་ཏེ། མདོ་སྡེའི་རྒྱན་ལས། རྙེད་དང་བཀུར་སྟི་དག་དང་རིམ་གྲོ་དང། སྒྲུབ་པའི་སྒོ་ནས་བཤེས་གཉེན་བསྟེན་པར་བྱ། །ཞེས་དང། བླ་མ་ལྔ་བཅུ་པ་ལས། མཆོག་ཏུ་དང་བས་དུས་གསུམ་དུ། །དཀྱིལ་འཁོར་མེ་ཏོག་བཅས་
ཐལ་མོས། །སྟོན་པ་བླ་མ་བསྙེན་བཀུར་ཞིང། །ཞབས་ལ་སྤྱི་བོས་ཕྱག་བྱའོ། །ཞེས་གསུངས་པའི་ཕྱིར། རང་ཉིད་རབ་བྱུང་དང། བླ་མ་ཁྱིམ་པ་སོགས་ཡིན་ནའང་སྤྱིར་བཏང་ལ་ཕྱག་འཚལ་དགོས་ཤིང། དེ་དགོས་པ་དང་འབྲེལ་པའི་ཚེ་རང་ཉིད་ལ་འཇིག་རྟེན་གྱིས་སྨོད་པ་སོགས་

[027B] བློས་བླ་མ་ལ་ཕྱག་འཚལ་དགོས་ཏེ། དེ་ཉིད་ལས། ཁྱིམ་པའམ་ནི་གསར་བྱ་ལ། །འཇིག་རྟེན་སྨོད་པ་སྤང་བའི་ཕྱིར། །དམ་ཆོས་ལ་སོགས་མདུན་བདར་ཏེ། །བརྟུལ་ཞུགས་འཛིན་པའི་
བློས་ཕྱག་འཚལ། །ཞེས་གསུངས་པའི་ཕྱིར། བཞི་པ་ནི། སློབ་མ་རྣམས་ཀྱིས་བཤེས་གཉེན་དམ་པ་ཚུལ་བཞིན་དུ་བསྟེན་པ་ལ་ཕན་ཡོན་ཆེན་པོ་དང་ལྡན་ཏེ། གནས་སྐབས་དང་མཐར་ཐུག་གི་དངོས་གྲུབ་ཐམས་ཅད་སློབ་དཔོན་ཚུལ་བཞིན་དུ་བསྟེན་པ་ལས་འབྱུང། རང་གི་བླ་མ་
མཉེས་པར་བྱས་པས་དུས་གསུམ་གྱི་སངས་རྒྱས་ཐམས་ཅད་མཉེས་པར་འགྱུར། བསྐལ་པ་གྲངས་མེད་པར་རྙེད་པར་དཀའ་བའི་སངས་རྒྱས་ཀྱི་གོ་འཕད་བླ་མ་ལ་བརྟེན་ནས་འབྱུང་བའི་ཕྱིར། དང་པོ་གྲུབ་སྟེ། དེ་ཉིད་ལས། དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་པ་
ཉིད་གསུངས་ཕྱིར། །ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་བྱ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྡོ་རྗེ་སྙིང་པོ་རྒྱན་གྱི་རྒྱུད་ལས། དེ་བས་ཐབས་ནི་ཐམས་ཅད་ཀྱིས། །རྡོ་རྗེ་འཛིན་པ་བླ་མ་མཆོག། རྗེས་སུ་མཐུན་པ་མཉེས་པར་བྱ། །
དེ་མཉེས་སངས་རྒྱས་ཐམས་ཅད་མཉེས། །ཞེས་གསུངས་པ་ལྟར་འཐད་པའི་ཕྱིར། གསུམ་པ་གྲུབ་སྟེ། དེ་ཉིད་ལས། གང་ཕྱིར་བསྐལ་པ་བྱེ་བ་ནི། །གྲངས་མེད་པར་ནི་རྙེད་དཀའ་བའི། །སངས་རྒྱས་ཉིད་ཀྱང་བརྩོན་ལྡན་ལ། །ཚེ་འདི་ཉིད་ལ་སྟེར་བར་བྱེད། །ཅེས་གསུངས་པའི་
ཕྱིར་དང། བླ་མ་ལྔ་བཅུ་པ་ལས། དབང་བསྐུར་མཆོག་ཐོབ་རྡོ་རྗེ་ཡི། །སློབ་དཔོན་ལ་ནི་དེ་བཞིན་གཤེགས། །ཕྱོགས་བཅུའི་འཇིག་རྟེན་ཁམས་བཞུགས་པས། །དུས་གསུམ་དུ་ནི་མངོན་ཕྱག་འཚལ། །ཞེས་གསུངས་པའི་ཕྱིར། ལྔ་པ་ནི། སློབ་དཔོན་ལ་སྨད་
པ་དང་མ་གུས་པ་སོགས་སྤང་དགོས་ཏེ། དེ་ལྟར་བྱེད་པ་ཉེས་པ་ཀུན་གྱི་འབྱུང་གནས་ཡིན་པའི་ཕྱིར་ཏེ། རང་གི་བླ་མ་སྙིང་ཐག་པ་ནས་བརྙས་ན་སངས་རྒྱས་ཐམས་ཅད་བརྙས་པ་དང་འདྲ་པས་དེའི་རྣམ་པར་སྨིན་པས་ཚེ་འདིར་ཚོར་བ་མི་བཟད་པ་མྱོང་བ་དང། ཕྱི་མར་

[028A] །དམྱལ་བར་འགྲོ་བ་སོགས་ཀྱི་ཉེས་པ་འབྱུང་བའི་ཕྱིར་ཏེ། དེ་ཉིད་ལས། དེ་འདྲའི་མགོན་ལ་བསམ་བྱས་ནས། །སློབ་མར་གྱུར་ནས་བརྙས་ན་ནི། །སངས་རྒྱས་ཐམས་ཅད་བརྙས་པས་ན། །དེ་ནི་རྟག་ཏུ་སྡུག་བསྔལ་ཐོབ། །ཅེས་དང། སློབ་དཔོན་ལ་ནི་
བརྙས་པ་དེ། །ཡམས་དང་འཚེ་བའི་ནང་རྣམས་དང། །གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མེ་དང་སྤྲུལ་གདུག་དང། །ཆུ་དང་མཁའ་འགྲོ་ཆོམ་རྐུན་དང། །གདོན་དང་ལོག་འདྲེན་རྣམས་ཀྱིས་ཀྱང། །བསད་ནས་སེམས་ཅན་
དམྱལ་བར་འགྲོ། ཞེས་གསུངས་པའི་ཕྱིར། དེ་ལ་སོགས་པ་མང་དུ་གསུངས་སོ། །དྲུག་པ་ནི། སྔར་བཤད་པའི་སློབ་མ་དེ་ལྟ་བུས་བཤེས་གཉེན་དེ་ལྟ་བུ་བསམ་སྦྱོར་གཉིས་ཀྱི་སྒོ་ནས་དེ་ལྟར་བསྟེན་པ་ན། བཤེས་གཉེན་དེས་ཀྱང་སློབ་མ་དེ་ཇི་ལྟར་གཟུང་བའི་ཚུལ་
ཡོད་དེ། དེས་དེ་ལ་ཆོས་དང་ཟང་ཟིང་གིས་ཕན་འདོགས་ཅི་དགོས་པ་དང་ཁྱད་པར་དུ་གདུལ་བྱའི་དབང་པོ་དང་འཚམས་པར་ཐེག་པ་ཆེ་ཆུང་གི་སྡེ་སྣོད་ལ་ཐོས་བསམ་བྱེད་དུ་བཅུག་པ་སོགས་ཀྱི་སྒོ་ནས་རྗེས་སུ་གཟུང་བར་བྱ་བ་ཡིན་པའི་ཕྱིར་ཏེ། སུམ་བརྒྱ་པ་ལས་
ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་པར་སྙིང་བརྩེ་ནང་འཁོར་དག་པ་དང། །ཆོས་དང་ཟང་ཟིང་ཕན་འདོགས་ལ་བརྩོན་པ། །དུས་སུ་འདོམས་པ་དེ་དག་བླ་མར་བསྔགས། །ཞེས་གསུངས་པའི་ཕྱིར།། །།ཤེར་ཕྱིན་སྦས་དོན་
རིན་ཆེན་གསལ་བའི་གཏེར། །མདོ་རྒྱན་འགྲེལ་གསུམ་སྦྱར་བའི་ལེགས་བཤད་ཆེ། །ཀུ་དབང་རོལ་མཚོ་རྒྱས་བྱེད་སྦྱོར་བརྩོན་དགེས། །རྨད་བྱུང་བཤད་སྒྲུབ་དགའ་སྟོན་རྒྱས་གྱུར་ཅིག། །།སརྦ་མངྒ་ལཾ།། །།



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]

[000]༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནས་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་སྐབས་གཉིས་པའི་སྤྱི་དོན་བཞུགས་སོ།།

[001A]༄༅། །གཉིས་པ་ཐོབ་བྱེད་པ་ཐོབ་བྱེད་ལམ་ཤེས་ཀྱི་ཡན་ལག་རྒྱས་པར་བཤད་པ་ལ། འབྲེལ་བཀོད་པས་མཚམས་སྦྱར་བ་དང། ལམ་ཤེས་ཀྱི་ཆོས་རྒྱས་པར་བཤད་པ་དང། བསྐབས་བསྡུ་བ་དང་གསུམ་ལས། དང་པོ་ནི་
ལུས་རྣམ་བཞག་ཏུ། རྣམ་ཀུན་མཁྱེན་ཉིད་ལམ་ཤེས་ཉིད། །ཅེས་འཆད་ན། རྣམ་མཁྱེན་གྱི་རྗེས་སུ་ལམ་ཤེས་འཆད་པའི་གྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ཐེག་པ་གསུམ་གྱི་ལམ་རྫོགས་པར་སྒོམ་པའི་རྒྱུ་
ལམ་ཤེས་མ་ཐོབ་པར། སྐབས་དང་པོར་བསྟན་པའི་སེམས་བསྐེས་སོགས་ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་རྣམ་མཁྱེན་ཐོབ་མི་ནུས་པའི་རྒྱུ་མཚན་གྱིས་དེ་ལར་བསྟན་པའི་ཕྱིར། ཞེས་མཚམས་
སྦྱོར་བ་ལ། རྣམ་པ་ཐམས་ཅད་མཁྱེན་པ་ཉིད་རྟོགས་པ་ན་ལམ་ཤེས་པ་ཉིད་ཡོངས་སུ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་ཤེས་པ་ཉིད། ཆེས་གསུངས། ཁོ་ན་ཏེ། སྐབས་གཉིས་པ་འདིར་ལམ་ཤེས་སྟོན་མི་དགོས་ཏེ་
སྐབས་དང་པོར་བསྟན་ཟིན་པའི་ཕྱིར། སྐབས་དང་པོར་རབ་དགའ་ལ་སོག་སྤའི་ས་བཅུ་བསྟན་པའི་ཕྱིར། དཔེར་ན། སྐབས་དང་པོར་བྱང་སེམས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་བསྟན་

[002A]༄༅། །ཟིན་པའི་རྒྱུ་མཚན་གྱིས་དེ་སྐབས་གཉིས་པར་མ་བཤད་པ་བཞིན་ནོ། །རྟགས་གྲུབ་སྟེ། འགྲེལ་ཆེན་ལས། མཐོང་བབའི་ལམ་དེའི་ངེས་པར་འབྱེད་པའི་ཆ་དང་མཐུན་པ་ནི་རྣམ་པ་ཐམས་ཅད་མཁྱེན་
པ་ཉིད་དུ་ཤད་པ་ལས་བཟུང་ངོ། །ཞེས་གསུངས་པའི་ཕྱིར། ཞེས་དང། དེ་ལྟར་ཡང་འགྲེལ་ཆེན་ལས། གལ་ཏེ་དེ་ལྟར་ཡིན་ན་རབ་ཏུ་དགའ་བ་ལ་སོགས་པའི་ས་རྣམས་དེར་སྨོས་པ་ཡིན་པས་བྱང་ཆུབ་སེམས་
དཔའ་རྣམས་ཀྱི་མཐོང་བ་ལ་སོགས་པའི་ལམ་བསྟན་པ་ཡིན་པའི་ཕྱིར། ཡང་ཅིའི་ཕྱིར་བསྟན་ཅེ་ན། ཞེས་གསུངས། རྩོད་པ་དེའི་སྐྱོན་མེད་དེ། སྐབས་གཉིས་པར་ལམ་ཤེས་བསྟན་པ་ལ་དགོས་པ་ཁྱད་པར་ཅན་
ཡོད་པའི་ཕྱིར་ཏེ། སྐབས་དང་པོར་སེམས་བསྐྱེད་སོགས་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་དེ་ཉིད་དོན་དུ་གཉེར་བྱའི་རྣམ་མཁྱེན་དུ་བསྟན་པ་ན། དེ་ལྟ་བུའི་རྣམ་མཁྱེན་དེས་ཆོས་ཐམས་ཅད་མངོན་
སུམ་དུ་གཟིགས་མདོ། དེ་ལྟ་བུའི་རྣམས་མཁྱེན་དེ་ཐོབ་པ་ལ་གནས་ལུགས་ཀྱི་དོན་གཅིག་པུ་བསྒོམས་པ་ཙམ་གྱིས་ཆོག་སྙམ་པ་དང། དཀོན་མཆོག་གསུམ་ལ་སྐྱབས་སུ་སོང་བ་ཙམ་གྱིས་འཐོབ་སྙམ་པ་དང། འཁོར་

[002B] བྱང་ཆུབ་སེསྨ་དཔའ་རྣམས་གཞན་དོན་དུ་འཁོར་བར་འཇུག་དགོས་པའི་ཕྱིར་སྙམ་པའི་ལོག་
རྟོག་དེ་རྣམས་བསལ་ནས་དེ་ལྟ་བུའི་རྣམས་མཁྱེན་ཐོབ་པ་ལ་ཐེག་པ་གསུམ་གྱི་ལམ་རྫོགས་པར་སྒོམ་པའི་རྒྱུ་ལམ་ཤེས་ཐོབ་པ་སྔོན་དུ་འགྲོ་དགོས་སོ་ཞེས་ཤེས་པར་བྱ་བའི་ཕྱིར་དུ་ཆོས་བཅུའི་ནང་ནས་རྒྱུ་ཙམ་ཞིག་
དྲངས་ནས་མཐོང་སྒོམ་གྱི་ལམྒ་གྱིས་བསྡུས་པའི་ལམ་ཤེས་ལོགས་སུ་བཤད་པའི་ཕྱིར། དེ་ལྟར་ཡང། འགྲེལ་ཆེན་ལས། བརྗོད་པར་བྱ་སྟེ་རྒྱུ་དང་འབྲས་བུ་མ་ལུས་པར་ཐུགས་སུ་ཆུད་པ་ལ་བལྟོས་ནས་དེ་བཞིན་
གཤེགས་པ་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཅེས་བརྗོད་པ་ཡིན་པས་རྒྱལ་བའི་སྲས་པོ་རྣམས་ཀྱི་ལམ་ནི་དེ་ལས་གསུངས་པ་མིན་ནོ། །ཞེས་དོགས་པ་བསལ་བའི་ཕྱིར། དེ་ཉིད་ལ་རྒྱུ་ཙམ་ཞིག་དྲངས་ནས་བྱང་ཆུབ་
སེམས་དཔའ་རྣམས་ཀྱི་མཐོང་བ་ལོགས་པའི་ལམ་གྱི་བདག་ཉིད་ཅན་ལམ་ཤེས་པ་ཉིད་ལོགས་ཤིག་ཏུ་བཞག་པ་ཡིན་ནོ། །ཞེས་གསུངས། དེས་ན་གཞུང་འདིའི་སྐབས་སུ་མཐའ་སྤྱོད་པ་ལ། གཞན་ལུགས་
དགག་པ་དང། རང་ལུགས་གཞག་པ་གཉིས་ལས། དང་པོ་ལ། རོང་ཊཱིཀ་པ་ནི་རེ། ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས། ལམ་ཤེས་ཀྱི་མཚན་ཉིད་ཅེས་ཟེར། དེར་འགོག་པ་ལ། རྣམ་བཤད་ལས། ཁ་ཅིག་

[003A]༄༅། །ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ལམ་ཤེས་ཀྱི་མཚན་ཉིད་དུ་འདོད་པ་མི་འཐད་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱིས་མི་རྟག་སོགས་བཅུ་དྲུག་མངོན་སུམ་དུ་མ་
རྟོགས་པར་འགྱུར་ལ། དེ་ལྟར་ན་བྱང་ཆུབ་སེམས་དཔའི་ཤེས་མཐོང་གིས་བལྟས་ནས་འདའ་བར་བྱ་བའི་མདོ་ན་རྟོགས་ཐེག་པ་ཆེན་པོའི་མཐོང་ལམ་གྱི་དུནས་ན་བསྐྱེད་པ་མི་རིགས་པར་ཐལ་བ་དང། ཉན་ཐོས་
ཀྱི་རིགས་ཅན་རྗེས་སུ་གཟུང་བའི་ཆེད་དུ་ལམ་ཤེས་གསུམ་གྱི་དད་པོ་སྒོམ་པ་མ་ཡིན་པར་ཐལ་བ་དང། མི་རྟག་སོགས་མངོན་སུམ་དུ་རྟོགས་པ་དེ་ཉིད་ཀྱིས་སྤྲོས་བྲལ་མངོན་སུམ་དུ་རྟོགས་པ་ཡིན་ན་ནི། སློབ་ལམ་
ན་བདེན་གཉིས་ངོན་བོ་ཐ་དད་དུ་འཛིན་པའི་དྲི་མ་ཟད་པར་སྤང་སྤ་ཡོད་པར་ཐལ་བ་དང། མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་སོགས་སོ། །གཞན་ཡང་ལམ་ཤེས་ལ་ཞི་བའི་མཐའ་འགོག་པའི་སྙིང་རྗེ་ཆེན་པོ་ལམ་
ཤེས་ཀྱིས་བསྡུས་པ་མེད་པར་ཐལ་བ་དང། བྱང་ཆུབ་སེམས་དཔའི་ཐུགས་རྒྱུད་ཀྱི་དམིགས་པ་མེད་པའི་སྙིང་རྗེས་སྐྱང་སྟོང་ཉིད་མངོན་སུམ་དུ་མ་རྟོགས་ན་ལམ་ཤེས་ལ་དེས་ཁྱབ་པར་འདོད་པ་ནི་མི་རིགས་པ་ཁོ་ན་འོ། །
ཞེས་གསུངས། དོན་ནི། བྱང་ཆུབ་སེམས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་ཆོས་ཅན། མཚན་ཉིད་དེར་ཐལ། ལམ་ཤེས་ཡིན་པའི་ཕྱིར། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། འདོད་ན། དེ་ཆོས་ཅན་

[003B] ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་སློབ་པའི་རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང་བྱང་སེམས་མཐོང་ལམ་པའི་རྒྱུད་ལ་འདའ་བྱའི་མཐོང་ལམ་གཅིག་མེད་པར་ཐལ། དེའི་
རྒྱུད་ལ་ཉན་ཐོས་ཀྱི་རྟོགས་རིགས་སུ་གནས་པའི་མཁྱེན་པ་མེད་པའི་ཕྱིར། དེའི་རྒྱུད་ཀྱི་མཁྱེན་པ་ཡིན་ན། སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཡིན་དགོས་པའི་ཕྱིར། གཞན་ཡང་སློབ་ལམ་ན་བློ་གཅིག་གིས་བདེན་གཉིས་ཅིག་ཅར་དུ་མངོན་
སུམ་དུ་རྟོགས་པ་གཅིག་ཡོད་པར་ཐལ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེས་སྟོང་ཉིད་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། སློབ་ལམ་ན་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་
པར་སྤངས་པ་ཡོད་པར་ཐལ་ལོ། །གཞན་ཡང། བྱངས་སེམས་འཕགས་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ། ལམ་ཤེས་ཡིན་པའི་ཕྱིར། འདོད་ན། དེ་ཆོས་ཅན། ཤེས་རབ་ཁྱད་པར་ཅན་གྱི་རྟོགས་རིགས་སུ་གནས་པར་ཐལ། སློབ་པའི་རྒྱུད་ཀྱི་
སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། ཐམས་ཁྱད་པར་ཅན་གྱི་རྟོགས་རིགས་སུ་གནས་པའི་ཕྱིར། སྙིང་རྗེས་ཞི་ལ་མི་གནས་པའི་ལམ་ཤེས་ཡིན་པའི་ཕྱིར། མ་གྲུབ་ན། སྙིང་རྗེས་ཞི་ལ་མི་གནས་པའི་ལམ་ཤེས་གཅིག་
མེད་པར་ཐལ་ལོ། །གཞན་ཡང། དེ་ཆོས་ཅན། ལམ་གསུམ་བདེན་པར་འཛིན་པའི་བདེན་འཛིན་དང་འཛིན་སྟངས་དངོས་སུ་འགལ་བའི་བློ་ཡིན་པར་ཐལ། ལམ་གསུམ་བདེན་སྟོང་དུ་མདོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། སློབ་པའི་
རྒྱུད་ཀྱི་སྙིང་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཤིན་ཏུ་ཉེས་པ་ཚམ་གཅོད་མིན། །ཞེས་གསུངས་པའི་ཕྱིར། ཁ་ཅིག་རྣམ་བཤད་ལས། སློབ་ལམ་ན་མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་དང། ཞེས་གསུངས་པའི་

[004A]༄༅། །དོན༑ བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་དོན་ཡིན་ཞེས་གསུངས་པ་མི་འཐད་དེ། རང་ཡུལ་དུ་གྱུར་པའ་ཀུན་རྫོབ་བདེན་པ་མདོན་སུམ་དུ་རྟོགས་པའི་ཡེ་ཤེས་ཡིན་ན་
རྗེས་ཐོབ་ཡེ་ཤེས་ཡིན་པས་ཁྱབ་པར་ཐལ་བ་དང། ཀུན་རྫོབ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་ན། རྗེས་ཐོབ་ཡེ་ཤེས་ཡིན་དགོས་པར་ཐལ་བའི་སྐྱོན་ཡོད་པའི་ཕྱིར། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་མི་རྟགས་སོགས་བཅུ་དྲུག་མངོན་
སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པར་ཐལ། ཐེག་ཆེན་མཐོང་ལམ་ལ་མཉམ་རྗེས་གཉིས་སུ་གྲངས་ངེས་པའི་ཕྱིར་ཏེ། དེ་ལ་ཀུན་རྫོབ་དངོས་ཡུལ་དུ་བྱེད་པའི་དེ་དང་དོན་དམ་དངོས་ཡུལ་དུ་བྱེད་པའ་དེ་གཉིས་སུ་གྲངས་ངེས་པའི་ཕྱིར་ན་མ་ཁྱབ་སྟེ། ཐེག་ཆེན་
མཐ་ལམ་བར་ཆད་མེད་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་ཡིན་པར་ཐལ། དེ་ཡོད་པ་གང་ཞིག་དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་རྗེ་ཐོབ་ཡེ་ཤེས་ཡོད་པར་ཐལ་ལོ། །འདོད་ན། དེ་རྗེས་ཐོབ་
ལ་གནས་པའི་སེམས་དཔའ་ཡིན་པར་ཐལ་ལོ། །འདོད་ན། རྗེས་ཐོབ་ལ་གནས་པའི་སེམས་དཔའི་རྒྱུ་ཀྱི་སྟོད་ཉིད་མངོན་སུམ་དུ་རྟོགས་པའི་མཁྱེན་པ་དེ་མཉམ་གཞག་ཡེ་ཤེས་ཡིན་པར་ཐལ་ཐལ་ལོ། །ཁོ་ན་རེ། ཐེག་ཆེན་མཐོང་ལམ་རྗེས་ཐོབ་ཡེ་ཤེས་ཡིན་ན། རང་གི་
ཉེར་ལེན་དུ་གྱུར་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་མ་ཡིན་པའི་ཕྱིར། འདོད་ན་
རྗེས་ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་པའི་མཉམ་གཞག་ཡེ་ཤེས་ལས་བྱུང་ལས་ཁྱབ་པར་ཐལ། འདོད་པའི་ཕྱིར་ན་མ་ཁྱབ། འདོད་ན་དམན་ལམ་སྔོན་དུ་མ་སོང་པའི་ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བཀྱེད་

[004B] དེར་ཐལ། དེའི་ཕྱིར། ཀུན་རྫོབ་སེམས་བསྐྱེད་མངོན་གྱུར་པ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར་ཁ་ཅིག་སློབ་ལམ་ན་བློ་གཅིག་གིས་བདེན་གཉིས་ཅིག་ཅར་དུ་དངོས་སུ་རྟོགས་པ་མེད་ཟེར་བ་མི་འཐད་དེ། དམན་ལམ་སྔོན་དུ་མ་སོང་བའི་བྱང་
སེམས་སྦྱོར་ལམ་པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའ་མཉམ་གཞག་ཡེ་ཤེས་དེས་སྟོང་ཉིད་དང་སྟོན་གཉིད་ཀྱི་དོན་སྤྱི་གཉིས་ཀ་ཅིག་ཆར་དུ་དངོས་སུ་རྟོགས་པའི་ཕྱིར། ཁ་ཅིག་ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་
དུ་རྟོགས་པའི་མཁྱེན་པ་ཡིན་ན། མཉམ་རྗེས་གཉིས་ཀ་ཡིན་པས་ཁྱབ་ཟེར་བ་དང། ཡང་ཁ་ཅིག་དེ་ཡིན་ན་མཉམ་གཞག་ཡེ་ཤེ་དེས་སྟོང་ཉིད་དང་སྟོང་ཉིད་ཀྱི་དོན་སྤྱི་གཉིས་ཀ་ཅིག་ཆར་དུ་དངོས་སུ་རྟོགས་པའི་ཕྱིར། ཁ་ཅིག་ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་
དུ་རྟོགས་པའི་མཁྱེན་པ་མཉམ་རྗེས་གང་ཡང་མ་ཡིན་པའི་ཕྱིར། གཉིས་པ་མི་འཐད་དེ། ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུར་ཏོགས་པའི་མཁྱེན་པ་ཡིན་ན། མཉམ་གཞག་ཡེ་ཤེས་མ་ཡིན་དགོས་པར་ཐལ། དམ་བཅའ་འཐད་པའི་
ཕྱིར༑ འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། གཞན་ཡང། ཉན་ཐོས་འཕགས་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་མཉམ་གཞག་ཡེ་ཤེས་མ་ཡིན་པར་ཐལ། བྱང་སེམས་འཕགས་པའི་རྒྱུད་ཀྱི་གང་ཟག་གི་
བདག་མེད་ལ་རྩེ་གཅིག་ཏུ་མཉམ་པར་ཞག་པའི་ཡེ་ཤེས་དེ་མཉམ་གཞག་ཡེ་ཤེས་མ་ཡིན་པའི་ཕྱིར། ཡང་ཁ་ཅིག་ཉན་ཐོས་དགྲ་བཅོ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་ཚོགས་ལམ་དེ་ལམ་ཤེས་ཡིན་ཟེར་བ་མི་འཐད་དེ། ལམ་ཤེས་ཡིན་ན། རང་གི་
ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་ལས་བྱུང་བས་ཁྱབ་པའི་ཕྱིར། ཉན་ཐོས་ཀྱི་ལམ་ཤེས་པའི་ལམ་ཤེས་ལ་ཡང་དེས་ཁྱབ། རང་རྒྱལ་གྱི་ལམ་ཤེས་པའི་ལམ་ཤེས་ལ་ཡང་དེས་ཁྱབ་པའི་ཕྱིར། དང་པོ་གྲུབ་སྟེ། བདེན་པ་བཞི་ཡོང་སུ་ཤེས་པ་མི་

[005A]༄༅། །ངེས་པར་འབྱེད་བའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཡིན་པས། ལསྨ་བརྗོད་ནས་ངེས་པར་འབྱེད་པའི་ཆ་དང་མཐུན་པ། ཞེས་གསུངས་པའི་ཕྱིར། གཉིས་པ་གྲུབ་སྟེ། ངེས་པར་འབྱེད་པའི་ཆ་དང་མཐུན་པ་ཐོབ་ན་ཇི་ལྐད་བཤད་པའི་
ལམ་སྐྱེ་བས། ཞེས་གསུངས་པའི་ཕྱིར་ཡང་ཁ་ཅིག་ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་པའི་སེམས་དཔའི་ཡོན་ཏེན། ལམ་ཤེས་ཀྱི་ཡན་ལག་གི་མཚན་ཉིད་དུ་འདོད་པ་མི་འཐད་དེ། སངས་རྒྱས་ཀྱི་ས་ལམ་ཤེས་ཀྱི་ཡན་ལག་
ཡོད་པ་གང་ཞིག་ལམ་མ་ཞུགས་ན་ཡང་དེ་ཡོད་པའི་ཕྱིར། དང་པོ་གྲུབ་སྟེ། དེ་ན་ཡན་ལག་ཅན་གྱི་ལམ་ཤེས་ཡོད་པའི་ཕྱིར། གཉིས་པ་གྲུབ་སྟེ། རྒྱུ་ཐེག་ཆེན་དུ་རིགས་སད་པ་དེ་ལམ་ཤེས་ཀྱི་ཡན་ལག་ཡིན་པའི་ཕྱིར་ཏེ། ཁྱབ་པ་དང། ཞེས་གསུངས་པའི་ཕྱིར་
ཁོ་ན་རེ། ལམ་ཤེས་ཀྱི་རང་བཞིན་དེ་ལམ་ཤེས་ཀྱི་ཡན་ལག་ཏུ་ཐལ། ཐེག་ཆེན་དུ་རིགས་སད་པ་དེ་དེ་ཡིན་པའི་ཕྱིར། འདོད་ན། ལམ་ཤེས་ཀྱི་ངོ་བོ་དེ་དེ་ཡིན་པར་ཐལ། འདོད་པའི་ཕྱིར། འདོད་ན། ལམ་ཤེས་དེ་དེ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན་
ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཞེས་ཟེར་བ་དང། ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་སེམས་དཔའི་ཡོན་ཏན་དེ། འདིར་བསྟན་ལམ་ཤེས་ཀྱི་ཡན་ལག་གི་མཚན་ཉིད་ཟེར་བ་ནང་འགལ་ཏེ། འདིར་བསྟན་ལམ་ཤེས་
ཡིན་ན། མཚན་ཉིད་དེ་ཡིན་དགོས་པཏ་ཐལ། འདིར་བསྟན་ལམ་ཤེས་ཀྱི་ཡན་ལག་ལ་དེ་དགོས་པའི་ཕྱིར། འདོད་ན། འདིར་བསྟན་ལམ་ཤེས་ཆོས་ཅན། དེར་ཐལ། དེའི་ཕྱིར། འདིད་ན། དེ་ཆོས་ཅན། འདིར་བསྟན་ལམ་ཤེས་ཀྱི་ཡན་ལག་ཏུ་ཐལ། མཚན་ཉིད་དེའི་ཕྱིར་འདོད་ན་
དེ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་ཁས། གཞན་ཡང། འཕགས་ལམ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། འཔགས་ལམ་ཡན་

[005B] ཁྱབ་སྟེ། བྱང་ཆུབ་ཡན་ལག་ཡིན་ན། བྱང་ཆུབ་ཀྱི་ཡན་ལག་ཡིན་དགོས་པའི་ཕྱིར་གཉིས་པ་རང་ལུགས་ལ། ལམ་ཤེས་ཀྱི་ཡན་ལག་བཤད་པ་དང། ཡན་ལག་ཅན་གྱི་ལམ་ཤེས་བཤད་པ་གཉིས་ལས། དང་པོ་ལ། མཚན་ཉིད། དབྱེ་བ་
ས་མཚམས་གསུམ་ལས། དང་པོ་ནི། ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་ཤིང་སྙིང་རྗེ་ཆེན་པོས་ཟིན་པའི་ཡོན་ཏན་ཁྱད་པར་ཅན། ལམ་ཤེས་ཀྱི་ཡན་ལག་གི་མཚན་ཉིད། གཉིས་པ་ལ་ལྔ་ལས། བགེགས་ང་རྒྱལ་མངོན་གྱུར་
པ་དང་བྲལ་བ། ལྷན་ཅིག་བྱེད་རྐྱེན་བྱང་ཆུབ་མཆོག་ཏུ་སེམས་བསྐྱེད་པ། རྒྱུ་ཐེག་པ་ཆེན་པོར་རིགས་སད་པ། རང་བཞིན་ཉོན་མོངས་སྤངས་བྱའི་གཙོ་བོར་བྱས་ནས་མི་སྤྱོང་བྦ། བྱེད་ལས་སེམས་ཅན་སྨིན་པར་བྱེད་པ་སོགས་ལ་མཁས་པ་རྣམས་སུ་ཡོད་པའི་
ཕྱིར༑ གསུམ་པ་ནི། ཐེག་ཆེན་དུ་རིགས་སད་པ་ནས་སངས་རྒྱས་ཀྱི་སའི་བར་དུ་ཡོད། གཉིས་པ་ལ་གསུམ་ལས། དང་པོ་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་གྱིས་ཟིན་པའི་ཐེག་ཆེན་འཕགས་པའི་མཁྱེན་པ་དེ་ལམ་ཤེས་
ཀྱི་མཚན་ཉིད། གཉིས་པ་ནི། དེ་ལ་ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའི་ལམ་ཤེས། བྱང་སེམས་ཀྱི་ལམ་ཤེས་པའི་ལམ་ཤེས་གསུམ་དུ་ཡོད་དེ། དེ་རེ་རེ་ལའང་རྒྱུ་ལམ་ཤེས་དང་འབྲས་བུ་ལམ་ཤེས་གཉིས་གཉིས་སུ་ཡོད། གསུམ་པ་ས་
མཚམ་ཐེག་ཆེན་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད་དི།    ༈    །གཉིས་པ་ལམ་ཤེས་མཚོན་བྱེད་ཀྱི་ཆོས་རྒྱས་པར་འཐད་པ་ལ། འོ་ན། སྐབས་གཉིས་པ་འདིར་ལམ་ཤེས་མཚོན་བྱེད་ཀྱི་ཆོས་བཅུ་གཅིག་གི་སྒོ་ནས་རྒྱས་པར་འཆད་ན། འཆད་ཚུལ་
དེ་གང་ཞེ་ན། འདི་ལ་ཡང་ལམ་ཤེས་ཀྱི་ཡན་ལག་དང། ཡན་ལག་ཅན་གྱི་ལམ་ཤེས་གཉིས་ལས། དང་པོ་ལ། མདོ་ལས་གསུངས་ཚུལ་དང་བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། འདི་ཡན་ཆད་ཀྱི་རབ་འབྱོར་གྱི་ལེའུ་ལས་རྣམ་མཁྱེན་བཤད་ཟིན་པ་

[006A]༄༅། །དང༑ དེའི་ཚེ་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁསྨ་འདི་ན་རྒྱལ་པོ་ཆེན་པོ་ཇི་སྙེད་ཅིག་ཡོད་པ་དེ་དག་ཐམས་ཅད་ཀྱང། ལྷའི་བུ་སྟོང་ཕྲ་གདུ་མ་དང་ལྷ་ཅིག་འཁོར་དེ་ཉིད་དུ་འདུས་པར་གྱུར་ཏོ། །དེ་བཞིན་དུ་ལྷ་
རྣམས་ཀྱི་དབང་པོ་བརྒྱ་བྱིན་རྣམས་དང། མཐའ་བྲལ་པ་རྣམས་དང། དགའ་ལྡན་པ་རྣམས་དང། འཕྲུལ་དགའ་བ་རྣམས་དང། གཞན་འཕྲུལ་དབང་ཕྱེད་པ་རྣམས་དང། ཚངས་འཁོར་ནས་ཚངས་པ་ཆེན་པོ་རྣམས་ཀྱི་བར་དང། གཞན་ཡང། སྟོང་གསུམ་གྱི་
སྟོད་ཆེན་པོའི་འཇིག་རྟེན་གྱི་ཁསྨ་འདི་ན། འོད་ཆུང་ནས་གནས་གནས་གཙད་མའི་རིས་ཀྱི་ལྷ་རྣམས་ཀྱི་བར་གྱི་ལྷའི་བུ་བྱེད་པ་ཁྲག་ཁྲིག་བརྒྱ་སྟོང་དུ་མ་དང་ལྷན་ཅིག་ཏུ་འཁོར་དེ་ཉིད་དུ་འདུས་པ་གྱུར་ཏེ། ཞེས་སོགས་གསུངས། གཉིས་པ་ལ་རྩ་འགྲེལ་གཉིས་ལས་
དང་པོ་ནི། མདོ་དེའི་དོན་འཆད་པ་ལ། ལྷ་རྣམས་རུང་བར་བྱ་བའི་ཕྱིར། །ཞེས་སོགས་སུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ། ལམ་ཤེས་པ་ཉིད་སྐྱེ་རུང་བ་ཉིད་དུ་བསྒྲུ་བཔའི་ཕྱིར། ཞེས་སོགས་གསུངས། རྩ་འགྲེལ་འདི་རྣམས་ཀྱི་དོན་བསྡུ་ན་ཡང། ལམ་ཤེས་ཀྱི་རྟེན་
དང༑ བརྟེན་པ་ལམ་ཤེས་ཀྱི་ཁད་པར་གཉིས་ལས། དང་པོ་ནི་རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ལས་ཀྱི་རྣམ་པར་སྨིན་པ་ལས་བྱུང་བའི་འདོ་གང་ཡིན་པ་དང། ཞེས་པ་ནས། དེ་བཞིན་གཤེགས་པའི་རང་བཞིན་གྱི་འོད་ཀྱི་དྲུང་ན་ལྷ་རྣམས་ཀྱི་རྣམ་པར་སྨིན་པ་ལས་སྐྱེས་
པའི་འོད་དེ་ནི་ལྷ་མ་མེ་མ་ཡིན། ལྷན་ནེ་མ་ཡིན། ལྷང་ངེར་མ་ཡིན་གྱི་དེ་བཞིན་གཤེགས་པའི་འོད་འབའ་ཞིག་རབ་ཅེས་བྱའོ། །གཅོ་བོ་ཞེས་བྱའོ། །བླ་ན་མེད་པ་དང་གོང་ན་མེད་པ་དང་གོང་མའི་ཡང་གོང་མ་ཞེས་བྱའོ། །ཞེས་དང། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ཚེ་
དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །བརྩུན་པ་རབ་འབྱོར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན། རྒྱལ་ཆེན་བཞིའི་རིས་ཀྱི་ལྷ་རྣམས་དང། སུམ་ཅུ་རྩ་གསུམ་པ་རྣམས་དང། མཐའ་བྲལ་པ་རྣམས་དང། དགའ་ལྡན་པ་རྣམས་དང། འཕྲུལ་དགའ་བ་

[006B] གཞན་འཕྲུལ་དབང་བྱེད་ཀྱི་ལྷ་རྣམས་ནས་གནས་གཙང་མའི་རིས་ཀྱི་ལྷ་རྣམས་ཀྱི་བར་གྱི་ལྷའི་བུ་གང་ཇི་སྙེད་པ་དེ་དག་ཐམས་ཅད་ཚེ་དང་ལྡན་བ་རབ་འབྱོར་གྱིས་ཤེས་ཕྱིན་རྒྱས་པར་བསྟན་པ་ཐོས་པར་འདོད་ནས། ཤེར་ཕྱིན་ཉེ་བར་བསྟན་པ་ཉན་པའི་ཕྱིར་
ལྷགས་ན། བཙུན་པ་རབ་འབྱོར་ཇི་ལྟར་བྱང་ཆེན་ཤེར་ཕྱིན་ལ་གནས་པར་བྱ། བྱང་ཆེན་ཤེར་ཕྱིན་གང་ཡིན་ཞེས་བྱ་བས་བསྟན། དེ་ཡང་མདོ་ཚན་དང་པོ་དེས། དེ་བཞིན་གཤེགས་པའི་འོད་ཀྱིས་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོ་སྟེ་གཟི་མེད་པར་
མཛད་པར་བསྟན་ནས། མདོ་ཚན་གཉིས་པས། འདོད་གཟུགས་ཀྱི་ལྷ་རྣམས་ཀྱི་རྒྱུད་ལ་ལམ་ཤེས་དངོས་དང་བེརྒྱུད་ནས་སྐྱེ་བའི་སྣོད་རུང་དུ་བྱས་པར་བསྟན་པ་ཡིན་ཏེ། གོང་དུ་འོད་ཟིལ་གྱིས་མནན་པ་ནི་ང་རྒྱལ་བཅགས་ཏེ། མཐུ་ཁྱུད་པར་ཅན་དེ་ལ་དད་ནས་སངས་རྒྱས་ཐོག་
ཕྱིར་དུ་སེམས་བསྐྱེད་ལ། དེ་ལ་བརྟེན་ནས་འདོད་པའི་ལྷ་འགའ་ཞིག་ལམ་ཤེས་དངོས་སུ་དང། གཟུགས་ཀྱི་ལྷ་རྣམས་ལམ་ཤེས་བརྒྱུད་ནས་སྐྱེ་བའི་སྣོད་རུང་དུ་གྱུར་པའི་ཕྱིར། དེའི་དོན་འཆད་པ་ལ། ལྷ་རྣམས་རུང་བར་བྱ་བའི་ཕྱིར། །འོད་ཀྱི་མོག་མོག་པོར་མཛད་དང་
ཞེས་དང། ལམ་ཤེས་པ་ཉིད་སྐྱེ་རུང་བ་ཉིད་དུ་བསྒྲུ་བཔའི་ཕྱིར། དེ་བཞིན་གཤེགས་པའི་རང་བཞིན་གྱི་འདོ་དག་གིས་ལྷ་ལ་སོགས་པའི་རྣམ་པར་སྨིན་པའི་འོད་མོག་མོག་པོར་མཛད་པ་ནི་ང་རྒྱལ་བཅོམ་པའི་རྒྱུད་ཁོ་ན་ལ་རྟོགས་པ་སྐྱེའོ་ཞེས་བྱ་བར་ཤེས་བར་
བྱ་བའི་ཕྱིར་མཛད་དེ། དེའི་ཕྱིར་ཚིག་གཟུར་གྱིས་རྟེན་བརྗོད་པ་ཡིན་ནོ། །ཞེས་གསུངས། དོན་ནི་དེ་བཞིན་གཤེགས་པའི་རང་བཞིན་གྱི་འོད་ཀྱིས་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་པ་ཆོས་ཅན། དགོས་པ་ཡོད་དེ། དེ་རྣམས་ཐེག་ཆེན་སེམས་བསྐྱེད་
དང་ལམ་ཤེས་བརྒྱུད་ནས་སྐྱེ་བའི་སྣོད་རུང་དུ་བསྒྲུབ་པར་བྱ་བའི་ཆེད་ཡིན་པའི་ཕྱིར། ལམ་ཤེས་སྐྱེ་བའི་རྟེན་དེ་ལ་བགེགས་ང་རྒྱལ་མངོན་གྱུར་པ་དང་བྲལ་བ་གཅིག་དགོས་ཏེ། དེ་དང་མ་བྲལ་བར་ལམ་ཤེས་སྐྱེ་མི་རུང་བའི་ཕྱིར།    ༈    །གཉིས་པ་བརྟེན་པ་ལམ་ཤེས་

[007A]༄༅། །ཀྱི་ཁྱད་པར་ལ། སྐྱེ་ཚུལ་དང། ངོ་བོ་དང་བྱེད་ལས་ཀྱི་ཁྱད་པར་གསུམ་ལས། དང་པོ་ལ། གནས་སྐབས་ཀྱི་སྐྱེ་ཚུལ་གྱི་ཁྱད་པར་དང། མཐར་ཐུག་གི་སྐྱེ་ཚུལ་གྱི་ཁྱད་པར་གཉིས་ལས། དང་པོ་དེ་སྟོན་པ་ལ། འོ་ན། ལམ་ཤེས་སྐྱེ་བ་ལ་བགེགས་ང་
རྒྱལ་མངོན་གྱུར་པ་དང་བྲལ་བ་དེ་ཙམ་གྱིས་ཆོག་གམ་ཞེ་ན་དེས་མི་ཆོག་སྟེ། དེ་ལ་མཐུན་རྐྱེན་བྱང་ཆུབ་མཆོག་ཏུ་སེམས་བསྐྱེད་པ་གཅིག་དགོས་པའི་ཕྱིར། ཞེས་འཆད་པ་ལ། མདོ་ལས། དེ་སྐད་ཅེས་སྨྲས་པ་དང། ཚེ་དང་ལྡན་པ་རབ་འབྱོར་གྱིས་ལྷ་རྣམས་ཀྱི་དབང་པོ་བརྒྱ་བྱིན་
ལ་འདི་སྐད་ཅེས་སྨྲས་སོ། །ཀོའུ་ཤི་ཀ་དེའི་ཕྱིར་སངས་རྒྱས་ཀྱི་མཐུ་དང་སངས་རྒྱས་ཀྱི་བྱིན་གྱིས་བརླབས་ཀྱིས་བྱང་ཆེན་རྣམས་ཀྱི་ཤེར་ཕྱིར་དང་ཁྱང་ཆེན་ཤེར་ཕྱིར་ལ་ཇི་ལྟར་གནས་པར་བྱ་བ་ཉེ་བར་བསྟན་ཏེ། ལྷའི་བུ་གང་དག་གིས་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སེམས་མང་སྐྱེད་བ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སེམས་བསྐྱེད་པར་བྱའོ། །གང་ཡང་དག་པར་སྐྱོན་མེད་པ་ལ་ཞུགས་པ་དེ་དག་ལ་ནི་གླ་མེད་རྫོགས་བྱང་དུ་སེམས་བསྐྱེད་པའི་མཐུ་མེད་དོ། །དེ་ཅིའི་ཕྱིར་ཞེ་ན། དེ་དག་
གིས་འཁོར་བའི་རྒྱུན་གྱི་མཚམས་བཅད་པའི་ཕྱིར་རོ། །ཞེས་གསུངས། དེའི་དོན་འཆད་པ་ལ། ཡུལ་ངེས་པ་དང། ཞེས་དང། དེ་ཡང་བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་པས་ཡུལ་སོ་སོར་ངེས་པ་ཡིན་ནོ། །ཞེས་གསུངས། དེའི་དོན་ནི། ལམ་ཤེས་སྐྱེ་བའི་རྟེན་གྱི་ཡུལ་སོ་སོར་ངེས་
པ་ཡིན་ཏེ། དེ་དངོས་སུ་སྐྱེ་བའི་རྟེན་གྱི་གང་ཟ་གྱིན་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཡིན་དགོས་པའི་ཕྱིར། ཁོ་ན་རེ། ལམ་ཤེས་དེ་ཁམས་གསུམ་གང་རུང་གི་རྟེན་ལ་དངོས་སུ་མི་སྐྱེ་བར་ཐལ། དེ་འདོད་པའི་རྟེན་ལ་དངོས་སུ་མི་སྐྱེ་བའི་ཕྱིར། མ་གྲུབ་ན། འདོད་
ཁམས་པའི་གང་ཟག་དེ་ལམ་ཤེས་དངོས་སུ་སྐྱེ་བའི་རྟེན་གྱི་གང་ཟག་ཏུ་ཐལ། འདོད་པའི་ཕྱིར་ན་མ་ཁྱབ། ཁ་ཅིག་ལམ་ཤེས་ཆོས་ཅན། ཁྱོད་དངོས་སུ་གསར་དུ་སྐྱེ་བའི་རྟེན་གྱི་ཡུལ་སོ་སོར་དེས་པ་ཡིན་ཏེ། ཁྱོད་བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཁོ་ནའི་རྒྱུད་ལ་དངོས་སུ་

[007B] སངས་རྒྱས་འཕགས་པའི་རྒྱུད་ལ་རྣམ་མཁྱེན་དངོས་སུ་གསར་དུ་སྐྱེ་བར་ཐལ། རྣམ་མཁྱེན་རྒྱུད་ལྡན་གྱི་གང་ཟག་ཡིན་ན། རང་རྒྱུད་ལ་རྣམས་མཁྱེན་དངོས་སུ་གསར་དུ་མི་སྐྱེ་བས་མ་ཁྱབ་བའི་ཕྱིར། ལམ་ཤེས་རྒྱུད་ལྡན་ལ་དེའི་ཕྱིར་
མ་གྲུབ་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཆོས་ཅན། དེར་ཐལ། དེའི་ཕྱིར། ཁྱོད་གང་ཟག་གང་ཞིག་ལམ་ཤེས་ཁྱོད་ཀྱི་རྒྱུད་ལ་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་གི་རྒྱུད་ལ་ཡོད་པར་ཐལ་
ཁྱོད་བྱང་སེམས་འཕགས་པའི་རྒྱུད་ལ་ཡོད་པའི་ཕྱིར། ཞེས་གསུངས། དེས་ན་གང་ཡང་དག་པའི་སྐྱོན་མེད་པ་ལ་ཞུགས་པ་ནི། ཉན་ཐོས་ཀྱི་མཐོང་ལམ་ཐོབ་པའི་ལམ་ཐམས་ཅད་ལ་ཞུགས་པ་དང། མཚམས་བཅད་པ་ནི། ཉོན་མོངས་མ་ལུས་པར་སྤངས་པས་འཁོར་བར་
སྐྱེ་བའི་རྒྱུ་ལོག་པ་ལ་བྱེད་པ་ཡིན་ཏེ། དེ་ལྟར་དུ་རྒྱན་སྣང་ལས་གསུངས་པའི་ཕྱིར།    ༈    །གཉིས་པ་ཏྨཧྲ་ཐུག་གི་སྐྱེ་ཚུལ་གྱི་ཁྱད་པར་སྟོན་པ་ལ། འོ་ན། བྱང་ཆུབ་སེསྨ་དཔའ་ལས་གཞན་པའི་རྒྱུད་ལ་ལམ་ཤེས་གཏན་མི་སྐྱེ་བ་ཡིན་ནམ་ཞེ་ན་མིན་ཏེ། སེམས་ཅན་
ཐམས་ཅད་ཀྱི་རྒྱུད་ལ་ལམ་ཤེས་སྐྱེ་བའི་ཕྱིར། དེ་དག་གི་རྒྱུད་ལ་སངས་རྒྱས་ཀྱི་རིགས་ཀྱིས་ཁྱབ་པའི་ཕྱིར། ཞེས་རྒྱུ་རིགས་ཀྱི་ཁྱད་པར་སྟོན་པ་ལ། མདོ་ལས། འོན་ཀྱང་གལ་ཏེ་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་ན་དེ་དག་ལ་
རྗེས་སུ་ཡི་རང་བར་བྱའོ། །ཞེས་གསུངས། དེའི་དོན་འཆེད་པ་ལ། ཁྱབ་པ་དང། ཞེས་དང། ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་གྱི་མཚན་ཉིད་པ་མ་ཡི་ནོ། །ཞེས་ལུགས་ལས་བྱང་བས་སྐྱེ་བོ་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་
མཐར་ཐུག་པ་ཅན་ཡིན་ཏེ། དེའི་ཕྱིར་འདོད་ཆགས་དང་བྲལ་བ་དང་ཅིག་ཤོས་ཀྱི་རྣལ་འབྱོར་པས་ཀྱང་སངས་རྒྱས་ཉིད་ཐོབ་པར་བྱ་བའི་ཕྱིར་ལམ་ཤེས་པ་ཉིད་བསྒོམ་པར་བྱ་བ་ཡིན་པས་ཁྱབ་པ་ཡིན་ནོ། །ཞེས་གསུངས། འདིའི་སྐབས་སུ། སྤྱི་དོན་དང། གཞང་དོན་

[008A]༄༅། །གཉིས་ལས། དང་པོ་ལ། མྟཧྲ་ཐུག་ཐེག་པ་གསུམ་དུ་གསུངས་པ་ལ་དྲང་ངེས་སུ་འདོད་ཚུལ། ཉན་རང་ཐེག་ཆེན་ལམ་དུ་གང་ནས་འཇུག་པ། འཁོར་བ་ལ་མཐའ་ཡོད་མེད་དཔྱད་པ་དང་གསུམ་ལས། དང་པོ་ལ་ཡང། དེ་ལྟར་
གསུངས་པ་ངེས་དོན་དུ་འདོད་པའི་ལུགས་དང། དེ་དྲང་དོན་དུ་འདོད་པའི་ལུགས་དང། ཞར་ལ་ཐེག་པའི་རྣམ་གཞག་བཤད་པའོ། །དང་པོ་ལ། མདོ་གང་གི་རྗེས་སུ་འབྲང་བ་དང། དེའི་དོན་ཇི་ལྟར་བཤད་པ་གཉིས་ལས། དང་པོ་ནི། མདོ་སྡེ་དགོངས་འགྲེལ་
ལས༑ ཉན་ཐོས་ཀྱི་རིགས་ཀྱི་གང་ཟག་ཞི་བ་བགྲོད་པ་གཅིག་པུ་ནི་སངས་རྒྱས་ཐམས་ཅད་བརྩོན་པ་དང་ལྡན་པར་གྱུར་ཀྱང་བྱང་ཆུབ་ཀྱི་སྙིང་པོ་ལ་བཞག་སྟེ། བླ་མེད་རྫོགས་བྱང་ཐོབ་པར་བྱར་མི་ནུས་སོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་སྙིང་རྗེ་ཤིན་
ཏུ་ཆུང་བ་དང། སྡུག་བསྔལ་གྱིས་ཤིན་ཏུ་འཇིགས་པའི་ཕྱིར་དང། རང་བཞིན་གྱི་རིགས་དམན་པ་ཁོ་ན་ཡིན་པའི་ཕྱིར་རོ། །ཞེས་དང། ཉན་ཐོས་བྱང་ཆུབ་ཏུ་ཡོངས་སུ་གྱུར་པ་གང་ཡིན་པ་དེ་ནི། དས་རྣམ་གྲངས་ཀྱི་བྱང་ཆུབ་སེམས་དཔའ་ཡིན་པར་བསྟན་ཏེ་
འདི་ལྟར་དེ་ནི་ཉོན་མོངས་པའི་སྒྲིབ་པ་ལས་རྣམ་པར་གྲོལ་ནས་དེ་བཞིན་གཤེགས་པ་རྣམས་ཀྱིས་སྡུག་བསྔལ་ནས་ཤེས་བྱའི་སྒྲིབ་པ་ལས་སེམས་ཤིན་ཏུ་རྣམ་པར་གྲོལ་བར་བྱེད་པའི་ཕྱིར། ཞེས་མདོ་དེ་ལས་ཞི་བ་བགྲོད་པ་དང་ཡོངས་སུ་གྱུར་པ་གཉིས་
ཐེག་ཆེན་ལས་ལྡོག་མི་སྲིད་པ་དང། ལྡོག་སྲིད་པར་གསུངས་པ་རྣམས་ཀྱི་རྗེས་སུ་འབྲངས་ནས་འཆད་དོ། །གཉིས་པ་ལ། རང་ལུགས་གཞག་པ་དང། དེ་ལ་ནང་འགལ་སྤང་བ་དང། མདོ་གཞན་དང་འགའ་བ་སྤང་བདད་གསུམ་ལས། དང་པོ་ནི། སེམས་རྩམ་པ་རྣམས་ན་རེ་
མཐར་ཐུག་ཐེག་པ་གསུམ་དུ་གྲུབ་པར་གསུངས་པ་སྒྲ་ཇི་བཞིན་པ་ཡིན་ཏེ། མཐར་ཐུག་ཐེག་པ་གསུམ་དུ་གྲུབ་པའི་ཕྱིར་ཏེ། དེ་ལྟར་ལུང་གིས་ཀྱང་གྲུབ། རིགས་པས་ཀྱང་གྲུབ་པའི་ཕྱིར། ང་པོ་གྲུབ་སྟེ། དགོངས་འགྲེལ་ལས་སྔར་བཞིན་གསུངས་པ་དང། ལང་

[008B] བློ་གྲོས་མི་ཟད་པར་བསྟན་པ་ལས་ཀྱང། གསུམ་པོ་འདི་དག་ནི་ངེས་པར་འབྱིན་པར་བྱེད་པའི་ཐེག་པ་ཡིན་ནོ། །འདི་ལྟ་སྟེ། ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པ་དང། ཐེག་པ་ཆེན་པོའོ། །ཞེས་
གསུངས་པ་དང། ཁམས་སྣ་ཚོགས་པའི་མདོ་ལས། སེམས་ཅན་རྣམས་ཁམས་སྣ་ཚོགས་པར་གསུངས་པ་དང། དེ་བཞིན་དུ་མདོ་སྡེ་དུ་མ་ལས་ཐེག་པ་གསུམ་སོ་སོར་གསུངས་པའི་ཕྱིར། གཉིས་པ་གྲུབ་སྟེ། སེམས་ཅན་ཐམས་ཅད་ཀྱི་རྒྱུད་ཀྱི་ཐེག་པ་སོ་སོའོ་ལམ་
དུ་དཀྲིར་རུང་བའི་ཟག་མེད་ཡེ་ཤེས་ཀྱི་ས་བོན་དོན་དམ་པར་རིགས་སོ་སོར་ངེས་པའི་ཕྱིར། གཞན་དབང་དང་ཡོངས་གྲུབ་བདེན་པར་གྲུབ་པའི་ཕྱིར་ཏེ། རིགས་ཆད་ཀྱི་སེམས་ཅན་ཡང་ཡོད་པའི་ཕྱིར་དང། ལྷག་མེད་མྱང་འདས་ལ་གནས་པའི་དགྲ་བཅོམ་པ་ཡང་
སྲིད་དུ་སྐྱེ་བ་ལེན་པ་མེད་པའི་ཕྱིར་ཏེ། ལྷག་མེད་མྱང་འདས་ཀྱི་ཚེ་རིག་པ་རྒྱུན་ཆད་པའི་ཕྱིར་ཏེ། དེ་ལྟར་ཡང། བསྡུ་བ་ལས། ཉནྟ་ཧོས་བྱང་ཆུབ་ཏུ་ཡོངས་སུ་གྱུར་པ་ཅི་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་སྒྲུབ་པར་བྱེད་དམ། འོན་ཏེ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་ལ་གནས་ཤིང་བྱེད་ཅེ་ན། སྨྲས་པ་ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་དེ་བྱེད་དེ། འདི་ལྟར་ཕུང་བོའི་
ལྷག་མ་མེད་པའི་མྱ་ང་ལས་འདས་པའི་དབྱིངས་ལ་གནས་པ་ནི། རྩོམ་པ་ཐམས་ཅད་དང་འབད་པ་ཐམས་ཅད་རྒྱུན་ཆད་པ་ཡིན་ནོ། །ཞེས་གསུངས། ལྷག་བཅས་ནས་ཐེག་ཆེན་དུ་ལྡོག་ཚུལ་ཡང་ཡོད་དེ། རྫུ་འཕྲུལ་གྱི་མཐུས་ཚེ་བསྲིངས་ནས་བྱང་ཆུབ་བསྒྲུབ་ལ། ར་གི་ལུས་
མྱ་ངན་ལས་མི་འདའ་བར་བྱིན་གྱིས་རླབས་ཤིང་སྤྲུལ་པའི་ལུས་ཀྱིས་གཞན་ངོར་ལྷག་མེད་དུ་མྱ་ངན་ལས་འདའ་ཚུལ་བསྟན་ནས། ལུས་སྔ་མ་ལྷ་རྣམས་ཀྱིས་ཀྱང་མི་མཐོང་བར་དཔེན་པར་གནས་ཏེ་ཚོགས་ཡོངས་སུ་རྫོགས་པར་བྱེད་པའི་ཕྱིར། དེས་ན་སྔར་བཤད་པའི་མདོ་

[009A]༄༅། ། སྡེ་དགོངས་འགྲེལ་དང། ཤེར་ཕྱིན་གྱི་མདོ་ལས། གང་ཡང་དག་པའི་སྐྱོན་མེད་པར་ཞུགས་པ་དེ་དག་ལ་ནི་བྱང་ཆུབ་ཏུ་སེམས་བསྐྱེད་པའི་མཐུ་མེད་དོ། །དེ་ཅིའི་ཕྱིར་ཞེ་ན། དེ་དག་གིས་འཁོར་བའི་རྒྱུན་གྱི་མཚམས་བཅད་པའི་ཕྱིར། །
ཞེས་གསུངས་པའི་མཐར་ཐུག་ཐེག་པ་གསུམ་དུ་སྟོན་པའི་མདོ་རྣམས་ངེས་དོན་གྱི་མདོར་འདི་པས་བཞེད་དེ། རྒྱན་སྣང་ལས། འཕགས་པ་ཐོགས་མེད་ཀྱི་ཞལ་སྔ་ནས་དང། དེའི་གཞུང་གི་རྗེས་སུ་འབྲང་བའི་ཐེག་པ་སྣ་ཚོགས་སུ་སྨྲ་བ་རྣམས་ནི་གཞན་དུ་བཤད་
དེ༑ གང་ཡང་དག་པའི་སྐྱོན་མེད་པ་ལ་ཞུགས་པ་ཞེས་བྱ་བའི་ཚིག་གི་དོན་ནི་ངེས་པའི་དོན་དང། འོན་ཀྱང་གང་ཡང་གལ་ཏེ་ཞེས་བྱ་བ་ལ་སོགས་པའི་ཚིག་གིས་དོན་ནི་དྲང་བའི་དོན། ཁྱབ་པ་ནི་སངས་རྒྱས་ཀྱི་རིགས་ཅན་གྱི་དབང་དུ་བྱས་པའོ། །ཞེས་གསུངས་པའི་
ཕྱིར༑ གཉིས་པ་དེ་ལ་ནང་འགལ་སྤང་བ་ལ། གལ་ཏེ་དེ་ངེས་དོན་དུ་འདོད་པ་མི་འཐད་དེ། ས་སྡེར་དགྲ་བཅོམ་པ་སྐྱེ་བ་མི་ལེན་པ་དང་མཐར་ཐུག་ཐེག་པ་གསུམ་རིགས་ཐ་དད་པར་བཤད་པ་དང། རྒྱུད་བླ་མའི་འགྲེལ་པར། དཔལ་ཕྲེང་གི་མདོ་དྲངས་ནས་བསམ་གྱིས་
མི་ཁྱབ་པའི་འཆི་འཕོ་བ་དང་སྐྱེ་བ་ཡོད་པར་བསྟན་པ་དང། དགྲ་བཅོམ་པ་དང་རང་སངས་རྒྱས་ཀྱི་མྱང་ངན་ལས་འདས་པའི་དབང་དུ་མཛད་ནས་བཅོམ་ལྡན་འདས་མྱ་ངན་ལས་འདས་པ་ཞེས་བགྱི་བ་འདི་ནི་དེ་བཞིན་གཤེགས་པ་རྣམས་ཀྱི་ཐབས་ལགས་སོ། །
ཞེས་གསུངས་པ་ཡིན་ཏེ། འདིས་ནི་ལམ་རིང་པོས་དུ་བ་པ་རྣམས་ལ་འབྲོག་དགོན་པའི་དབུས་སུ་གྲོང་ཁྱེར་སྤྲུལ་པ་བཞིན་དུ། འདི་ནི་ཆོས་ཀྱིད་བང་ཕྱུག་དམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཕྱིར་མི་ལྡོག་པའི་ཐབས་ཡིན་ནོ་ཞེས་
བསྟན་པ་ཡིན་ནོ། །ཞེས་ཐེག་པ་དམན་པ་གཉིས་རེ་ཞིག་པའི་ལམ་དུ་བསྟན་པ་དང། རྒྱུད་བླ་མར། ཞི་བའི་ལམ་ལ་རབ་ཞུགས་པ། མྱ་ངན་འདས་ཐོབ་འདུ་ཤེས་ཅན། །དམ་ཆོས་པདྨ་དཀར་ལ་སོགས། །ཆོས་ཀྱི་དེ་ཉིད་བསྟན་པ་ཡིས། །དེ་དག་སྔར་འཛིན་ལས་

[009B] །ཐབས་དང་ཤེས་རབ་ཡོངས་བཟུང་བ། ཐེག་པ་མཆོག་ལ་སྨིན་མཛད་དེ། །ཞེས་དང། པདྨ་དཀར་པོ་ལས། འཁོར་བའི་སྡུག་བསྔལ་དག་ལས་ཁྱོད་ཐར་ཡང། །ཁྱོད་ནི་ད་དུང་མྱ་ངན་ཡོངས་མི་འདའ། །སངས་རྒྱས་ཐེག་པ་འདི་ནི་བཙལ་བར་གྱིས། །ཞེས་པའི་
ཚིག་གིས་བསྐྲུལ་ནས་ཐེག་ཆེན་དུ་འཛུད་པར་གསུངས་པ་དང་འགལ་བའི་ཕྱིར། །ཞེས་ཟེར་ན། དང་པོ་དང་མི་འགལ་ཏེ། བསྡུ་བ་དང་རྒྱུད་བླ་མའི་འགྲེལ་པ་གཉིས་ཀའི་དགོངས་འགྲེལ་དང། དཔལ་ཕྲེང་གི་དོན་བཀྲལ་བས་དེ་གཉིས་ཀ་ཡང་ཐེག་ཆེན་གྱི་མདོའི་
རྗེས་སུ་འབྲང་བར་མཚུངས་ལ། རྒྱུད་བླ་མའི་འགྲེལ་པར་གསུངས་པ་ནི། ཡོངས་སུ་གྱུར་པའི་ཉནྟ་ཧོས་ཀྱིས་སྤྲུལ་པའི་ལུས་ཀྱིས་མྱ་ངན་ལས་འདས་ཚུལ་བསྟན་ནས་དང་པོའི་ལུས་ཀྱིས་དབྱེན་པར་གནས་པ་ན། ཁམས་གསུམ་གྱི་སྐྱེ་འཆི་ལས་འདས་ཀྱང། ཤེས་
སྒྲིབ་ཀྱི་རྟེན་བག་ལ་ཉལ་དང། དེས་ཀུན་ནས་བསླངས་པའི་ལས་དང། དེ་གཉིས་ཀ་ལ་བསྟེན་པའི་ཡིད་ལུས་ཡོད་པ་ལ་དགོངས་ནས་མ་རིག་བག་ཆགས་ཀྱིས་དང། ཟག་མེད་ཀྱི་ལས་ཀྱི་རྒྱུ་རྐྱེན་བྱས་པའི་ཡིད་ལུས་ཀྱི་སྐྱེ་བ་ལེན་པར་བཤད་པ་ཙམ་ཡིན་གྱི། དགྲ་
བཅོམ་པ་ཤི་སས་རིག་པ་ཕྱི་མ་མཚམས་སྦྱོར་བར་བསྟན་པ་མ་ཡིན་པའི་ཕྱིར། གཉིས་པ་དང་ཡང་མི་འགལ་ཏེ། མདོ་དེ་དྲངས་ནས་ཉན་རང་ལ་སྤངས་པ་ཉི་ཚེ་ལས་མེད་པའི་ཕྱིར། སྒྲིབ་པ་གཉིས་སྤངས་པའི་མྱང་འདས་མཚན་ཉིད་པ་ཡོད་པ་དྲང་དོན་དུ་བསྟན་གྱི། ཉན་རང་
ཐམས་ཅད་ཐེག་ཆེན་དུ་ལྡོག་པའི་སྒོ་ནས་མཐར་ཐུག་ཐེག་པ་གསུམ་དུ་གསུངས་པ་དྲང་དོན་དུ་སྟོན་པ་མ་ཡིན་པའི་ཕྱིར། གསུམ་པ་དང་ཡང་མི་འགལ་ཏེ། པད་དཀར་ལས་དེ་ལྟར་གསུངས་པ་དེས་ཡོངས་སུ་གྱུར་པའི་ཉན་ཐོས་སྔར་བཤད་པ་ལྟར་དང་
པོའི་ལུས་ཀྱིས་དབེན་པར་གནས་པའི་ཚེ་རང་དོན་ལ་དགའ་བས་ལམ་སྒོམ་པ་ལ་བག་ཆགས་མེད་པར་གྱུར་པ་དང་སངས་རྒྱས་བྱང་སེམས་ཀྱིས་བསྐུལ་བར་བྱེད་པར་བསྟན་པ་ཡིན་པའི་ཕྱིར། གསུམ་པ་མདོ་གཞན་དང་འགལ་ལ་སྤང་བ་ལ་

[010A]༄༅། ། གལ་ཏེ་མཐར་ཐུག་ཐེག་པ་གསུམ་དུ་གྲུབ་པར་གསུངས་པ་དེས་དོན་དུ་འདོད་པ་མི་འཐད་དེ། པད་དཀར་ལས། ཐེག་པ་ནི་གཅིག་ཁོ་ནའོ། །ཞེས་མཐར་ཐུག་ཐེག་པ་གཅིག་ཏུ་གྲུག་པར་གསུངས་པ་ངེས་དོན་དང། གསུམ་དུ་གྲུབ་
པར་གསུངས་པ་དྲང་དོན་དུ་གསུངས་པ་དང། ཤཱ་རིའི་བུ་ལ་སོགས་པའི་ཉན་ཐོས་ཆེན་པོ་རྣམས་ཀྱང་སངས་རྒྱས་སུ་འགྱུར་བར་གསུངས་པ་སོགས་དང་འགལ་བའི་ཕྱིར། ཞེ་ན་མི་འགལ་ཏེ། མཐར་ཐུག་ཐེག་པ་གཅིག་ཏུ་གྲུབ་པར་གསུནས་པ་རྣམས་
ནི་དྲང་དོན་དགོངས་པ་ཅན་ཡིན་པའི་ཕྱིར། དེའི་དགོངས་གཞི་ཡོད་དེ། བགྲོད་བྱའི་ཐེག་པ། ཐེག་པ་གསུམ་གའི་འཕགས་པ་རྣམས་ཀྱི་ཆོས་དབྱིངས་ནམ་མཁའ་ལྟར་ངོ་བོ་ཐ་དད་པ་མེད་པར་མཚུངས་པ་དང། བགྲོད་པ་པོའི་ཐེག་པ་འཕགས་པའི་གང་ཟག་
གསུམ་བདག་མེད་རྟོགས་པར་མཚུངས་པ་དང། གང་གི་ཆེད་དུ་བགྲོད་པའི་ཐེག་པ་སྡུག་ཀུན་སྤངས་པའི་འབྲས་བུ་རྣམ་གྲོལ་ལམ་མཚུངས་པ་དང། ཉན་ཐོས་སུ་རིགས་མ་ངེས་པའི་ཉན་ཐོས་ཁ་ཅིག་ཐེག་ཆེན་ལམ་དུ་ཞུགས་ནས་སངས་རྒྱས་ཐོབ་པར་
འགྱུར་བའི་རིགས་ཐ་དད་པ་གཉིས་ལམ་གཅིག་ཏུ་ཞུགས་པའི་རིགས་ཐ་དད་པར་མཚུངས་པ་དང། ཉན་ཐོས་སུ་རིགས་མ་ངེས་པའི་བྱང་སེམས་འགའ་ཞིག་རེ་ཞིག་བྱང་སེམས་ཀྱི་སྦྱོད་པ་སྤྱད་ནས། དེ་བཏང་ནས་ཉན་ཐོས་ལམ་དུ་ཞུགས་ཏེ། དེས་མྱང་
འདས་ཐོབ་པ་ན་དེ་བཞིན་གཤེགས་པས་སྔོན་བདག་གིས་བྱང་སེམས་ཀྱི་སྤྱོད་པ་སྤྱད་པས་སངས་རྒྱས་སོ་སྙམ་དུ་དགོངས་པ་དེ་བཞིན་དུ། དེ་ལ་ཡང་སངས་རྒྱས་ཀྱི་མཐུས་བདག་སྔོན་བྱང་སེམས་ཀྱི་སྤྱོད་པ་སྤྱད་པས་འཚང་རྒྱ་བར་འགྱུར་རོ་
སྙམ་པའི་བསམ་པ་མཚུངས་པ་ཐང་གཅིག་ཙམ་རྙེད་པས་བསམ་པ་གཉིས་ཐོབ་པ་དང། སྦྲུལ་པའི་ཉན་ཐོས་འགའ་ཞིག་གདུལ་བྱའི་དོན་དུ་མྱ་ངན་ལས་འདའ་ཚུལ་ལན་དུ་མར་བསྟན་པ་དང། སྤངས་རྟོགས་མཐར་ཕྱིན་པའི་ཐེག་པ་གཅིག་ཏུ་ངེས་པ་སྟེ་བདུན་

[010B] མདོ་སྡེའི་རྒྱན་ལས། ཆོས་དང་གང་ཟག་རྣམ་གྲོལ་ལམ། །མཚུངས་ཕྱིར་རིགས་ནི་ཐ་དད་ཕྱིར། །བསམ་གཉིས་ཐོབ་ཕྱིར་སྤྲུལ་པའི་ཕྱིར། །མཐར་ཐུག་ཕྱིར་ན་ཐེག་གཅིག་ཉིད། །ཅེས་གསུངས་པའི་ཕྱིར། དེ་ལྟར་
གསུངས་པ་ལ་དགོས་པ་ཡོད་དེ། ཉན་ཐོས་ཀྱི་རིགས་མ་ངེས་པ་ཁ་ཅིག་དག་ནི་ཐེག་ཆེན་དུ་ཁ་དྲངས་པའི་ཕྱིར་དང། །གཞན་དག་ཐེག་ཆེན་དུ་རིགས་མ་ངེས་པའི་བྱང་སེམས་རྫོགས་བྱང་ལས་མི་ཉམས་པར་བཟུང་བའི་དགོས་པ་ཡོད་པའི་ཕྱིར་ཏེ། དེ་ཉིད་ལས། ཁ་ཅིག་
དག་ནི་དྲང་ཕྱིར་དང། །གཞན་ཡང་ཀུན་དུ་བཟུང་བའི་ཕྱིར། །རྫོགས་པའི་སངས་རྣམས་ཀྱིས་ནི། །མ་ངེས་རྣམས་ལ་ཐེག་གཅིག་བསྟན། །ཞེས་གསུངས་པའི་ཕྱིར། ཉན་ཐོས་སངས་རྒྱས་སུ་གྱུར་པར་ལུང་བསྟན་པ་དང་ཡང་མི་འགལ་ཏེ། དེ་ནི་སྤྲུལ་པའི་ཉན་
ཐོས་སམ་ཡོངས་སུ་གྱུར་པའི་ཉན་ཐོས་ལ་དགོངས་པའི་ཕྱིར། སྦྱིར་ཉན་ཐོས་སུ་རིགས་མ་ངེས་པ་ལ་གཉིས་སུ་ཡོད་དེ། །ཐེག་དོན་བདེན་པ་མངོན་སུམ་དུ་མཐོང་བ་དང། །མ་མཐོང་བ་གཉིས་སུ་ཡོད་པའི་ཕྱིར། བདེན་པ་མངོན་སུམ་དུ་མཐོང་བ་དེ་ལ་ཡང་
གཉིས་སུ་ཡོད་དེ། འདོད་པ་ལ་འདོད་ཆགས་དང་བྲལ་བ་དང་མ་བྲལ་བ་གཉིས་སུ་ཡོད་པའི་ཕྱིར། བདེན་པ་མངོན་སུམ་དུ་མ་མཐོང་བ་དེ་ནི་ཆོས་ཅན། བདེ་པ་མངོན་སུམ་དུ་མཐོང་བ་ལས་དམན་པ་ཡིན་ཏེ། དེ་ལས་རྫོགས་བྱང་སྒྲུབ་པའི་རྟོགས་པ་བུལ་བའི་
ཕྱི༑ བདེན་པ་མངོན་སུམ་དུ་རྟོགས་པའི་ཉན་ཐོས་གཉིས་ཆོས་ཅན། བསམ་གྱིས་མི་ཁྱབ་པར་སྒྲུར་བའི་སྐྱེ་བ་ཡང་ལེན་ཏེ། རང་གིས་ཐོབ་པའི་འཕགས་ལམ་སྲིད་པར་སྐྱེ་བའི་རྒྱུ་དག་ཏུ་སྒྱུར་བར་བྱེད་ནུས་པས་དེ་ལྟར་བྱེད་པའི་ཕྱིར། དེ་གཉིས་གཅིག་འདོད་
ཆགས་དང་མ་བྲལ་བའི་ཉན་ཐོས་ཆོས་ཅན། སྐྱེ་བ་ལེན་ཚུལ་ཡོད་དེ། སྨོན་ལམ་གྱི་དབང་གིས་སྐྱེ་བ་རབ་ཏུ་སྒྲུབ་པའི་ཕྱིར། ཅིག་ཤོས་ཕྱིར་མི་འོང་བ་དང་ལྡན་པའི་ཉན་ཐོས་ཆོས་ཅན། སྐྱེ་བ་ལེན་ཚུལ་ཡོད་དེ། སྤྲུལ་པའི་དབང་གིས་སྐྱེ་བ་རབ་ཏུ་སྒྲུབ་པའི་ཕྱིར། དེ་

[011A]༄༅། །ཡིན་པར་ཐལ༑ སེམས་ཅན་ཐམས་ཅད་སངས་རྒྱས་འཕགས་པར་གྱུར་པའི་ཚེ་ན་སེམས་ཅན་ཐམས་ཅད་སངས་རྒྱས་འཕགས་པ་ཡིན་པ་ཡིན་པའི་ཕྱིར། དེར་ཐལ། སེམས་ཅན་ཐམས་ཅད་སངས་རྒྱས་འཕགས་པར་འགྱུར་བའི་དུས་སྲིད་པའི་ཕྱིར། མ་
གྲུབ་ན། སེམས་ཅན་ཐམས་ཅད་ཆོས་ཅན། ཁྱོད་སངས་རྒྱས་འཕགས་པར་འགྱུར་བའི་དུས་སྲིད་པར་ཐལ། ཁྱོད་སངས་རྒྱས་འཕགས་པར་འགྱུར་རུང་གི་རིགས་ཡིན་པའི་ཕྱིར། རྟོགས་གྲུབ་སྟེ། དེར་འགྱུར་རུང་གི་རིགས་གཅིག་ཡོད་པའི་ཕྱིར། ཁ་ཅིག། སེམས་ཅན་
ཐམས་ཅད་སངས་རྒྱས་འཕགས་པར་གྱུར་པའི་དེའི་ཚེ་སངས་རྒྱས་འཕགས་པ་མ་ཡིན་ཟེར་ན། སེམས་ཅན་ཐམས་ཅད་སངས་རྒྱས་པའི་དུས་ཀྱི་སེམས་ཐམས་ཅད་དང་རྒྱུད་གཅིག་ཏུ་གྱུར་པའི་སངས་རྒྱས་འཕགས་པར་གྱུར་ཟིན་པའི་གང་ཟག་སངས་རྒྱས་འཕགས་པ་
མ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་སངས་རྒྱས་འཕགས་པ་ཡིན་པར་ཐལ། ཁྱོད་སངས་རྒྱས་འཕགས་པར་གྱུར་པའི་གང་ཟག་ཡིན་པའི་ཕྱིར། ཁོ་ན་རེ། སེམས་ཅན་ཐམས་ཅད་ཆོས་ཅན། ཁྱོད་སེམས་ཅན་ཐམས་ཅད་
སངས་རྒྱས་པའི་ཚེ་ན། མི་རྟག་པར་གྱུར་པའི་སངས་རྒྱས་འཕགས་པ་ཡིན་པའི་ཐལ། དེའི་ཚེ་ན་སངས་རྒྱས་འཕགས་པ་ཡིན་པ་གང་ཞིག་དེའི་ཚེ་རྟག་པ་གྱུར་པའི་སངས་རྒྱས་འཕགས་པ་མ་ཡིན་པའི་འཕྱིར། འདོད་ན། དེ་ཆོས་ཅན། དེའི་ཚེན་མི་རྟག་པ་ཡིན་པར་ཐལ་
དེའི་ཚེ་ན་རྟག་པར་གྱུར་པའི་སངས་རྒྱས་འཕགས་པ་ཡིན་པའི་ཕྱིར། འདོད་ན། དེའི་ཚེ་ཡོད་པར་ཐལ། འདོད་པའི་ཕྱིར། ཟེར་ན། ཐལ་འགྱུར་བར་པ་ལ་མ་ཁྱབ་སྟེ། སེམས་ཅན་ཐམས་ཅད་ཆོས་ཅན། སེམས་ཅན་སངས་རྒྱས་པའི་ཚེ་ན་ཁྱོད་མ་འགག་པ་ཡིན་
པར་ཐལ། དེའི་ཚེ་ན་ཁྱོད་མ་འགག་པར་གྱུར་པའི་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། སེམས་ཅན་ཐམས་ཅད་ཆོས་ཅན། ཁྱོད་སངས་རྒྱས་པའི་ཚེ་ན་ཁྱོད་མ་འགགས་པར་གྱུར་པའི་སངས་རྒྱས་འཕགས་པ་ཡིན་པར་ཐལ། ཁྱོད་དེར་གྱུར་པའི་

[011B] དེར་འགྱུར་རུང་གི་རིགས་ཡིན་པའི་ཕྱིར། ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་ན་བྱང་སེམས་ཚོགས་ལམ་པ་སངས་རྒྱས་པར་ཐལ། དེའི་ཚེ་སེམས་ཅན་ཐམས་ཅད་སངས་རྒྱས་པའི་ཕྱིར། མ་གྲུབ་ན། སེམས་ཅན་ཐམས་ཅད་སངས་
རྒྱས་པའི་དུས་སྲིད་པར་བུད། འདོད་མི་ནུས་ཏེ། དེའི་ཚེ་ན་བྱང་སེམས་ཚོགས་ལམ་པ་ཡོད་པའི་ཕྱིར་ཏེ། དེའི་ཚེ་སེམས་ཅན་ཐམས་ཅད་སངས་རྒྱས་པའི་འཁོར་དུ་བྱུང་བའི་བྱང་སེམས་ཚོགས་ལམ་པ་ཡོད་པའི་ཕྱིར། ཞེས་ཟེར། འདིའི་ལན་ལ་ཁ་ཅིག། རྩ་
བར་མ་ཁྱབ་སྟེ། སེམས་ཅན་ཐམས་ཅད་ཀྱི་འབྲས་བུའི་དུས་བྱང་སེམས་ཚོགས་ལམ་པ་ཞིག་པར་ཐལ། སེམས་ཅན་ཐམས་ཅད་ཀྱི་འབྲས་བུའི་དུས་སུ་སེམས་ཅན་ཐམས་ཅད་ཞིག་པའི་ཕྱིར། ཁྱབ་པ་ཁས། འདོད་ན། བྱང་སེམས་ཚོགས་ལམ་པ་དེ་སེམས་ཅན་
ཐམས་ཅད་ཀྱི་འབྲས་བུའི་རྒྱུ་ཡིན་པར་ཐལ། འདོད་པའི་ཕྱིར། བུམ་པ་དེ་དངོས་པོ་ཐམས་ཅད་ཀྱི་འབྲས་བུའི་རྒྱུ་ཡིན་པར་ཐལ། འདོད་པའི་ཕྱིར། ཞེས་ཟེར་བ་མི་འཐད་དེ། སེམས་ཅན་ཐམས་ཅད་སངས་རྒྱས་པའི་ཚེ་བྱང་སེམས་ཚོགས་ལམ་པ་སངས་རྒྱས་
པར་ཐལ། ལམ་མ་ཞུགས་ཀྱི་གང་ཟག་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར། ཏེ། བྱང་ཆུབ་སེམས་དཔའ་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར། དེར་ཐལ། བྱང་སེམས་སོ་སྐྱེ་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར། དེར་ཐལ། བྱང་སེམས་
ཚོགས་སྦྱོར་བ་ཐམས་ཅད་སངས་རྒྱས་པའི་ཚེ་དེ་སངས་རྒྱས་པའི་ཕྱིར། དེར་ཐལ། བྱང་སེམས་ཚོགས་ལམ་པ་སངས་རྒྱས་པའི་དུས་སྲིད་པའི་ཕྱིར། གཞན་ཡང། རོང་ཊི་ཀ་པ་རྣམས་འཁོར་བ་ལ་ཕྱི་མཐའ་མེད་པར་འདོད་པ་ནི་རང་གི་ཚད་མར་ཁས་བྱངས་པའི་ལུང་འགལ་བ་ཡིན་
ཏེ༑ རིགས་གཏེར་ལས། ས་བོན་ཐོག་མ་ཡོད་མིན་ཡང། མེས་བསྲེག་པས་ནི་ཕྱི་མཐོང། །དེ་བཞིན་འཁོར་བ་ཐོག་མེད་ཀྱང། །བདག་མེད་མཐོང་ན་ཕྱི་མཐའ་མཐོང། ཞེས་བཤད་པ་མི་འཐད་པར་ཐལ། འཁོར་བའི་ཕྱི་མཐའ་མེད་པའི་ཕྱིར། རྟགས་སོང། ཁོ་ན་རེ། འཁོར་བའི་ཕྱི་

[012A]༄༅། །མཐའ་མེད་པར་ཐལ། འཁོར་བ་དེ་ཐོག་མ་དང་ཐ་མ་མེད་པ་སྟོང་པ་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར། ཟེར་ན། དུས་གསུམ་པོ་དེ་མི་དམིགས་པར་ཐལ། དུས་གསུམ་པོ་དེ་མི་དམིགས་པ་སྟོང་པ་ཉིད་ཀྱི་སྟོང་བཞི་ཆོས་ཅན་ཡིན་པའི་ཕྱིར། ཁྱབ་པ་ཁས་
རིང་ཊི་ཀ་པ་འགོག་འདོད་པ་ཁ་ཅིག། འཁོར་བའི་ཕྱི་མཐའ་ཡོདྲ་པར་ཐལ། འཁོར་བའི་ཐ་མ་ཡོད་པའི་ཕྱིར་ཏེ། སྲིད་པའི་ཐ་མ་ཡོད་པའི་ཕྱིར་ཏེ། སྲིད་པ་ཐ་མའི་བྱང་སེམས་ཀ་རྒྱུད་ཀྱི་འཁོར་བ་དེ་སྲིད་པའི་ཐ་མ་ཡིན་པའི་ཐ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན་ཁྱོད་ཀྱི་རྒྱུད་ཀྱི་འཁོར་བ་དེ་སྲིད་པའི་ཐ་
མ་ཡིན་པར་ཐལ། ཁྱོད་སྲིད་པ་ཐ་མའི་བྱང་སེམས་ཡིན་པའི་ཕྱིར། ཟེར་བ་མི་འཐད་དེ། བྱང་སེམས་ས་གཉིས་བའི་རྒྱུད་ལ་འཁོར་བ་ཡོད་པར་ཐལ། སྲིད་པ་ཐ་མའི་བྱང་སེམས་ཀྱི་རྒྱུད་ལ་སྲིད་པའི་ཕྱིར། འདོད་ན། བྱང་སེམས་གཉིས་པ་བ་དེ་འཁོར་བ་པ་ཡིན་པར་ཐལ། འདོད་
པའི་ཕྱིར། འདོད་ན། འཇུག་པ་ལས། རྒྱལ་སྲས་ཟླ་བ་མིན་སྲིད་པ་ཡི། ཞེས་ཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང་སྲིད་པ་ཐ་མའི་བྱང་སེམས་ཡིན་ན་རང་རྒྱུད་ལ་སྲིད་པ་ཡོད་པར་ཐལ། སྲིད་པ་ཐ་མའི་བྱང་སེམས་ཀྱི་རྒྱུད་ལ་སྲིད་པ་ཡོད་པའི་ཕིར་
རྟགས་སོང། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་རྒྱུན་མཐའ་བ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། བྱང་སེམས་རྒྱུན་མཐའ་བ་ཡིན་པའི་ཕྱིར། ཁྱབ་པ་གྲུབ་སྟེ། བྱང་སེམས་རྒྱུན་མཐའ་བ་ཡིན་པའི་ཕྱིར། ཁྱབ་པ་གྲུབ་སྟེ། བྱང་སེམས་དང་པོ་བ་ཡིན་ན། དོན་དམ་པའི་སེམད་དང་པོ་བསྐྱེད་པའི་
བྱང་ཆུབ་སེམས་དཔའ་ཡིན་དགོས་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། དེས་ན་ཉན་ཐོས་དགྲ་བཅོམ་པ་ཐེག་ཆེན་གྱི་ལམ་གང་ནས་འཇུག་དཔྱད་པ་ལ་ཅིག། ས་བརྒྱད་པ་ནས་འཇུག་ཟེར་ན། བྱུར་དུ་སངས་རྒྱས་ཐོབ་པར་འདོད་པས་དང་པོར་ཉན་ཐོས་ཀྱི་
ལམ་དུ་འཇུག་རིགས་པར་ཐལ། བརྩོན་འགྲུས་རབ་ཏུ་འབར་བའི་ཐོས་ཚོགས་ལམ་པས་ཚེ་གསུམ་ལ་ཉན་ཐོས་ཀྱི་བྱང་ཆུབ་ཐོབ་ནུས། སངས་རྒྱས་ཐོབ་པ་ལ་ཚོགས་སྦྱོར་གྱི་གནས་སྐབས་སུ་གྲངས་མེད་གཅིག། མ་དག་ས་བདུན་ཀྱི་གནས་སྐབས་སུ་བྲངས་མེད་གཅིག། དག་པ་

[012B] ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་པའི་ཚེ་ས་བརྒྱད་པ་ནས་འཇུག་རིགས་པའི་ཕྱིར། རིགས་པའི་ཕྱིར། དང་པོ་གྲུབ་སྟེ། མཛོད་ལས། མྱུར་བསྲིད་པ་གསུམ་གྱི་མཐར། །ཞེས་བཤད་པའི་ཕྱིར། གཉིས་པ་
གྲུབ་སྟེ། མཛོད་ལས། དེ་གྲངས་མེད་གསུམ་ལ་སངས་རྒྱས། ཞེས་བཤེས་པའི་ཕྱིར། མདོ་སྔེ་རྒྱན་ལས། དེ་ཉིད་ཡང་དང་ཡང་དུ་ནི། །རང་སེམས་ཀུན་ཏུ་འཇུག་ལྡན་པས། མྱ་ངན་འདས་ལ་མངོན་དགའི་ཕྱིར། རྟོགས་པ་བུལ་བ་ཡིན་པར་འདོད། །ཞེས་གཤུངས་པ་མི་འཐད་པར་ཐལ། འདོད་
པའི་ཕྱིར། འགྲེལ་ཆེན་ལས། གྲངས་མེད་སུམ་ཅུ་རྩ་གསུམ་དུ་བཤད་པ་ཟུར་དུ་དཔྱོད། དེ་བཞིན་དུ་ཉན་ཐོས་དགྲ་བཅོམ་པ་ཐེག་ཆེན་གྱི་ལམ་དུ་འཇུག་པའི་ཚེ་ས་དང་པོ་ནས་འཇུག་ཟེར་བ་ཡང་ཁྱེགས་སོ། ། ཁ་ཅིག། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་
དེ་སོ་སྐྱེ་ཡིན་ཟེར་ན། དེ་ཆོས་ཅན། ལམ་བདེན་མ་ཐོབ་པར་ཐལ། ཁྱོད་སོ་སྐྱེ་ཡིན་པའི་ཕྱིར། ཁྱབ་སྟེ། མཛོད་ལས། ལམ་མ་ཐོབ་པ་སོ་སོ་ཡི། ། སྐྱེ་བོར་འདོད། ཞེས་གསུངས་པའི་ཕྱིར། ཁ་ཅིག། དེ་ཐེག་ཆེན་འཕགས་པ་ཡིན་ཟེར་ན། དེ་ཆོས་ཅན། ཐེག་ཆེན་འཕགས་པ་མ་ཡིན་པར་
ཐལ༑ ཐེག་ཆེན་སོ་སྐྱེ་ཡིན་པའི་ཕྱིར་ཏེ། ཆེན་ཚོགས་ལམ་པ་ཡིན་པའི་ཕྱིར། ཁོ་ན་རེ། ཐེག་དམན་ཚོགས་ལམ་པ་ཡིན་ན། དམན་སོ་སྐྱེ་ཡིན་དགོས་པར་ཐལ། ཐེག་ཆེན་ཚོགས་ལམ་པ་ཡིན་ན་ཐེག་ཆེན་སོ་སྐྱེ་ཡིན་དགོས་པའི་ཕྱིར། རྟགས་སོང། འདོད་ན། སླང་བྱ་ཅིག་ཅར་
བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། རང་རྒྱལ་ཚོགས་ལམ་པ་ཡིན་པའི་ཕྱིར། འདོད་ན། དེ་ཆོས་ཅན། ཐག་དམན་སོ་སྐྱེ་མ་ཡིན་པར་ཐལ། ཐེག་དམན་འཕགས་པ་ཡིན་པའི་ཕྱིར། རྒྱུན་ཞུགས་ཀྱི་
རྟོགས་པ་སྔོན་དུ་སོང་བའི་ཐེག་དམན་གང་ཟག་ཡིན་པའི་ཕྱིར། ཟེར་ན། རྩ་བར་མ་ཁྱབ། ཐེག་དམན་ཚོགས་ལམ་པ་ཡིན་པ་ཡིན་ན། ཐེག་དམན་གྱི་མཐོང་ལམ་མ་ཐོབ་པས་ཁྱབ་པར་ཐལ། ཐེག་ཆེན་ཚོགས་ལམ་པ་ཡིན་ན་ཐེག་ཆེན་གྱི་མཐོང་ལམ་མ་ཐོབ་པས་ཁྱབ་པའི་ཕྱིར་

[013A]༄༅། །ཁྱབ་པ་སོང། རྟགས་བུད། འདོད་ན། སྤང་བྱ་ཅིག་ཅར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། ཁོ་ན་རེ། ཐེག་དམན་གྱི་ལམ་ལྔ་འགལ་བར་ཐལ། ཐེག་ཆེན་གྱི་ལམ་ལྔ་འགལ་བའི་ཕྱིར། འདོད་ན་
སོང༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོངས་བའི་རང་རྒྱལ་གྱི་ཚོགས་ལམ་ཆོས་ཅན། ཐེག་དམན་གྱི་མི་སློབ་ལ་ཡིན་པར་ཐལ། ཐེག་དམན་གྱི་ཚོགས་ལམ་ཡིན་པའི་ཕྱིར། ཁྱབ་པ་ཁས། མ་གྲུབ་ན་སོང། དེ་དེ་ཡིན་པར་ཐལ། སྤང་བྱ་ཅིག་ཅར་བའི་རྒྱུན་ཞུགས་
ཀྱི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་དེ་ཐེག་དམན་གྱི་ཚོགས་ལམ་ཡིན་པའི་ཕྱིར། མ་གྲུབ་ན། དེར་ཐལ། སྤང་བྱ་ཅིག་ཅར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་གསོ་ལམ་པ་དེ་ཐེག་དམན་ཚོགས་ལམ་པ་ཡིན་པའི་ཕྱིར། རྟགས་སོང། རྩ་བར་
འདོད་མི་ནུས་ཏེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་དམན་གྱི་ཚོགས་ལམ་ཡིན་པའི་ཕྱིར། ཞེས་ཟེར་ན། སྐྱོན་མེད་དེ། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་གཞི་མ་གྲུབ་པའི་ཕྱིར། རྟགས་འོག་ཏུ་སྒྲུབ། ཡང་
ཁོ་ན་རེ། ལམ་ལྔ་འགལ་བར་ཐལ། སློབ་ལམ་དང་མི་སློབ་ལམ་འགལ་བའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱར་སེམས་ཀྱི་ཚོགས་ལམ་ཆོས་ཅན། མི་སློབ་ལམ་མ་ཡིན་པར་ཐལ། ཚོགས་ལམ་ཡིན་པའི་ཕྱིར། ཁྱབ་པ་སོངས། མ་གྲུབ་
ན༑ དེར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་ཚོགས་ལམ་པ་ཡིན་པའི་ཕྱིར། མ་གྲུབ་ན་སོངས། དེར་ཐལ། སྤང་བྱ་ཅིག་ཅར་བའི་རྒྱུན་ཞུགས་གྱི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་དེ་ཚོགས་ལམ་
ཡིན་པའི་ཕྱིར། རྟགས་སོང། ཞེས་ཟེར་ན། འདི་དག་གི་དོགས་དཔྱོད་ལྷག་མ་འོག་ཏུ་འཆད་དོ། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཁྱོད་ཐེག་ཆེན་འཕགས་པ་ཡིན་པར་ཐལ། ཁྱོད་ཐེག་ཆེན་སེམས་

[013B] མ་ཁྱབ་ན། ཐེག་ཆེན་སེམས་བསྐྱེད་ཐོབ་པའི་སོ་སྐྱེ་ཡིན་ན། ཐེག་ཆེན་སོ་སྐྱེ་ཡིན་པས་མ་ཁྱབ་པར་ཐལ། ཆེན་སེམས་བསྐྱེད་ཐོབ་པའི་འཕགས་པ་ཡིན་ན། ཐེག་ཆེན་འཕགས་པ་ཡིན་པས་མ་ཁྱབ་པའི་ཕྱིར། འདོད་ན་
བུད་ཞེས་ཟེར་ན། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བའི་ཉན་ཐོས་མཐོང་ལམ་པ་ཆོས་ཅན། ཐེག་ཆེན་འཕགས་པ་ཡིན་པར་ཐལ། ཐེག་ཆེན་སེམས་བསྐྱེད་ཐོབ་པའི་འཕགས་པའི་ཕྱིར། ཁྱབ་པ་ཁས། དེར་ཐལ། འཕགས་པ་གང་ཞིག། ཁྱོད་
ཀྱིས་ཐེག་ཆེན་སེམས་བསྐྱེད་ཐོབ་པའི་ཕྱིར། ཕྱི་མ་དེར་ཐལ། ཁྱོད་ཀྱིས་ཐེག་ཆེན་གྱི་ཚོགས་ལམ་ཐོབ་པའི་ཕྱིར། དེ་བཞིན་དུ། བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བའི་ཉན་ཐོས་ཚོགས་ལམ་པ་ཆོས་ཅན། ཁྱོད་ཐེག་ཆེན་སོ་སྐྱེ་ཡིན་པར་ཐལ། ཁྱོད་
ཐེག་ཆེན་སྨེས་བསྐྱེད་ཐོབ་པའི་སོ་སྐྱེ་ཡིན་པའི་ཕྱིར་ཁྱབ་པ་ཁས། ཁོ་ན་རེ། དེ་ཆོས་ཅན། ཁྱོད་ཐེག་ཆེན་འཕགས་པ་ཡིན་པར་ཐལ། ཁྱོད་ཐེག་ཆེན་སེམས་བསྐྱེད་ཐོབ་ལམ་ཉམས་པའི་འཕགས་པ་ཡིན་པའི་ཕྱིར། ཟེར་ན། དེའི་རྟོགས་པ་སྔོན་དུ་སོང་བའི་
ཉན་ཐོས་དགྲ་བཅོམ་པ་ཆོས་ཅན། ཁྱོད་ཐེག་ཆེན་དགྲ་བཅོམ་ཡིན་པར་ཐལ། ཁྱོད་ཐེག་ཆེན་སེམས་བསྐྱེད་ཐོབ་ལམ་ཉམས་པའི་དགྲ་བཅོམ་ཡིན་པའི་ཕྱིར། ཁྱབ་པ་འགྲིག། བྱས་པ་ལ་ཁོ་ནར་རེ། ཐེག་ཆེན་གྱི་ལམ་རྒྱུད་ལྡན་གྱི་གང་ཟག་ཡིན་ན། ཐེག་ཆེན་གང་ཟག་ཡིན་དགོས་
ན༑ ཐེག་ཆེན་གྱི་ལམ་རྒྱུད་ལྡན་གྱི་དགྲ་བཅོམ་ཡིན་ན། ཐེག་ཆེན་དགྲ་བཅོམ་ཡིན་པས་ཁྱབ་པ་ཡོད་པར་ཐལ། ཁྱོད་ཀྱི་ཁྱབ་པ་འགྲིག་མཚམས་དེ་ལ་ཁྱབ་པ་ཡོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་རྒྱུད་ལྡན་གྱི་དགྲ་བཅོམ་པ་ཡིན་ན། ཐེག་ཆེན་དགྲ་བཅོམ་པ་ཡིན་
དགོས་པར་ཐལ། ཐེག་ཆེན་གྱི་མཐོང་ལམ་རྒྱུད་ལྡན་གྱི་འཕགས་པ་ཡིན་ན་ཐེག་ཆེན་འཕགས་པ་ཡིན་དགོས་པའི་ཕྱིར། མ་ཁྱབ་ན་འདོད་པ་དེ་ལ་ཁྱབ་པ་ཡོད་པར་བུད་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན་

[014A]༄༅། །ཁྱོད་དོན་དམ་སེམས་བསྐྱེད་ཐོབ་པའི་འཕགས་པ་ཡིན་པར་ཐལ། ཁྱོད་བྱང་སེམས་འཕགས་པ་ཡིན་པའི་ཕྱིར། མ་གྲུབ་ན། དེ་ཐེག་ཆེན་འཕགས་པ་ཡིན་པར་བུད། འདོད་ན། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པར་ཐལ་
འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། འདོད་པའི་ཕྱིར། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་ཐེག་ཆེན་འཕགས་པ་ཡིན་པར་ཐལ། སྟོང་ཉིད་
མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་ཐེག་ཆེན་འཕགས་པ་ཡིན་པའི་ཕྱིར། རྟགས་གྲུབ་སྟེ། དེ་འདྲའི་བྱང་སེམས་ཀྱི་ཚོགས་ལམ་དེ་ལམ་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན་
ལམ་ཤེས་ཡིན་པར་ཐལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གང་ཟག་གི་མངོན་པར་རྟོགས་པ་ཡིན་པའི་ཕྱིར། ཁྱབ་སྟེ། ཊི་ཀར། མཚན་ཉིད་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་
ཉིད་མངོན་དུ་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གང་ཟག་གི་མངོན་པར་རྟོགས་པའོ། །ཞེས་ཤད་པའི་ཕྱིར་ཟེར་ན། སྟོང་ཉིད་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་ཞིང། སྟོང་ཉིད་རྟོགས་པའི་ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཀྱི་ཚོགས་ལམ་ཆོས་ཅན། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་རྟོགས་པའི་ཤེས་རབ་ཀྱིས་ཟིན་པའི་ཐེག་པ་ཆེན་པོའི་གང་ཟག་གི་མངོན་པར་རྟོགས་པ་ཡིན་པར་ཐལ། ལམ་ཤེས་ཡིན་པའི་ཕྱིར་
ཁྱབ་སྟེ། ཊི་ཀ་ལས། མཚན་ཉིད་ནི་ཞེས་སོགས་སྔར་ལྟར་བཤད་པའི་ཕྱིར། འཁོར་སུམ། མ་གྲུབ་ན་སོང། དེ་ཆོས་ཅན། ལམ་ཤེས་ཡིན་པར་ཐལ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། མ་གྲུབ་ན་སོང། དེར་ཐལ། ཉན་ཐོས་དགྲ་བཅོམ་པའི་རྟོགས་

[014B] རྟགས་ཁས། རྩ་བར་འདོད་ན། དེ་འདྲ་བའི་བྱང་སེམས་དེ་སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པར་ཐལ། འདོད་པའི་ཕྱིར། གཞན་ཡང། སྟོང་ཉིད་མངོན་སུམ་དུ་
རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་དེ་ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་པར་ཐལ། དེའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་སྐད་ཅིག་དང་པོ་དེ་ལམ་
ཤེས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཐེག་ཆེན་སེམས་བསྐྱེད་རྒྱུད་ལྡན་གྱི་གང་ཟག་ཡིན་པར་ཐལ། ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་པའི་ཕྱིར། ཁྱབ་སྟེ། དེ་ཡང་བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་པས་
ཡུལ་སོ་སོར་ངེས་པ་ཡིན་ནོ་ཞེས་གསུངས་པའི་ཕྱིར། འདོད་མི་ནུས་ཏེ། ཐེག་ཆེན་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར། གཞན་ཡང། ཊི་ཀར། མཚན་གཞི་ནི། ཉན་ཐོས་ཀྱི་ལམ་ཤེས་པའི་ལམ་ཤེས་སོགས་སྟོང་ཉིད་གནོན་སུམ་དུ་རྟོགས་པའི་ཤེས་རབ་
ཀྱིས་ཟིན་པའི་ཐེག་ཆེན་འཕགས་པའི་མངོན་པར་རྟོགས་པ་འཐད་དག་གོ་ཞེས་གསུངས་པ་མི་འཐད་པར་ཐལ། བྱང་སེམས་ཚོགས་ལམ་པའི་རྒྱུད་ལ་ལམ་ཤེས་ཡོད་པའི་ཕྱིར། རྟགས་ཁས། གཞན་ཡང། ཊི་ཀ་ལས། ས་མཚམས་ནི་ཐེག་པ་ཆེན་པོའི་མཐོང་ལམ་ནས་
སངས་རྒྱས་ཀྱི་སའི་བར་རོ། །ཞེས་གསུངས་པ་མི་འཐད་པར་ཐལ། བྱང་སེམས་ཚོགས་ལམ་པའི་རྒྱུད་ལ་ལམ་ཤེས་ཡོད་པའི་ཕྱིར། ཁོ་ན་རེ། སྐྱོན་མེད་དེ། དམན་ལམ་སྔོན་དུ་སོང་བའི་དབང་དུ་བྱས་པ་ཡིན་པའི་ཕྱིར། ཟེར་ན། འོ་ན། ཊི་ཀར། མཚན་ཉིད་ནི་རང་རྒྱུད་
ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་པ་ཆེན་པོའི་གང་ཟག་མངོན་པར་རྟོགས་པའོ། །ཞེས་བཤད་ན། སྟོང་ཉིད་མངོན་སུམ་དུ་རྟོགས་པའི་བྱང་སེམས་ཀྱི་ཚོགས་ལམ་ལམ་ཤེས་ཡིན་དགོས་པར་ཐལ། དེ་ཡང་

[015A]༄༅། །དམན་ལམ་སྔོན་དུ་སོང་བའི་དབང་དུ་བྱས་པའི་ཕྱིར། འཁོར་སུམ། དེ་བཞིན་དུ། ཁ་ཅིག་སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ལ་དོན་དམ་སེམས་བསྐྱེད་
ཡོད་པར་འདོད་པ་མི་འཐད་དེ། ཊི་ཀ་ལས། དེ་ནི་མཐོང་ལམ་ཡན་ཆད་ལ་ཡོད་ཀྱི་སོ་སོ་སྐྱེ་བོ་ལ་ནི་མེད་དོ་ཞེས་བཤད་པའི་ཕྱིར། གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའ་ཆོས་ཅན་
ཁྱོད་ཀྱི་ཐེག་ཆེན་གྱི་ལམ་བདེན་ཐོབ་པར་ཐལ། ཁྱོད་ཐེག་ཆེན་འཕགས་པ་ཡིན་པའི་ཕྱིར། རྟགས་ཁས། དེ་ཆོས་ཅན། ཁྱོད་ཀྱི་རྒྱུད་ཀྱི་ལ་བདེན་དེ་ཐེག་པ་ཆེན་པོའི་ལམ་བདེན་ཡིན་པར་ཐལ། འདོད་པའི་ཕྱིར། འདོད་ན། ཁྱོད་ཀྱི་རྒྱུད་ཀྱི་
འགོག་བདེན་དེ་ཐེག་པ་ཆེན་པོའི་འགོག་བདེན་ཡིན་པར་ཐལ། ཁྱོད་ཀྱི་རྒྱུད་ལ་འགོག་བདེན་ཡོད་པ་གང་ཞིག་འདོད་པའི་ཕྱིར། དེའི་རྒྱུད་ཀྱི་འགོག་བདེན་ཆོས་ཅན། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་ལམ་བདེན་བསྒོམ་སྟོབས་ཀྱིས་
ཐོབ་པར་ཐལ། ཐེག་ཆེན་གྱི་འགོག་བདེན་ཡིན་པའི་ཕྱིར། འདོད་ན། ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ལ་ཐེག་ཆེན་གྱི་ལམ་བདེན་ཡོད་པ་ཐལ། འདོད་པའི་ཕྱིར། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་སོང་བའི་བྱང་སེམས་ཚོགས་ལམ་
པ་ཆོས་ཅན། ཁྱོད་ཐེག་ཆེན་འཕགས་པ་ཡིན་པར་ཐལ། ཁྱོད་བྱང་སེམས་འཕགས་པ་ཡིན་པའི་ཕྱིར་ཏེ། ཁྱོད་བྱང་སེམས་དགྲ་བཅོམ་ཡིན་པའི་ཕྱིར་ཏེ། ཁྱོད་བྱང་སེམས་ཚོགས་ལམ་པ་དགྲ་བཅོམ་ཡིན་པའི་ཕྱིར། རྟགས་སྒྲུབ་སྟེ། བྱང་སེམས་ཚོགས་ལམ་པ་དགྲ་
བཅོམ་པ་ཡིན་པ་གཅིག་ཡོད་པའི་ཕྱིར། མ་གྲུབ་ན། བྱང་སེམས་ཚོགས་ལམ་པ་ཡིན་ན། དགྲ་བཅོམ་མ་ཡིན་དགོས་པར་ཐལ། མ་གྲུབ་པ་དེའི་ཕྱིར། ཟེར་ན། དེ་ཆོས་ཅན། ཁྱོད་ཐེག་ཆེན་དགྲ་བཅོམ་པ་ཡིན་པར་ཐལ། ཁྱོད་བྱང་སེམས་དགྲ་བཅོམ་ཡིན་པའི་ཕྱིར་

[015B] ཁྱོད་སངས་རྒྱས་འཕགས་པའི་ཡིན་པར་ཐལ། འདོད་པའི་ཕྱིར། ཁ་ཅིག། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། ཐེག་ཆེན་སོ་སྐྱེ་དང་ཐེག་ཆེན་འཕགས་པ་གང་ཡང་མིན། ཞེས་ཟེར་ན། གང་ཟག་ལ་སྐྱེ་འཕགས་
གཉིས་སུ་གྲངས་མ་ངེས་པར་ཐལ། ཐེག་ཆེན་གྱི་གང་ཟག་ལ་ཐེག་ཆེན་སོ་སྐྱེ་དང་ཐེག་ཆེན་འཕགས་པ་གཉིས་སུ་གྲང་མ་ངེས་པའི་ཕྱིར། མ་གྲུབ་ན་སོང། དེར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། དེ་གཉིས་
གང་རུང་མ་ཡིན་པའི་ཕྱིར། རྟགས་ཁས། ཁ་ཅིག། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། འཕགས་པ་ཕུང་སུམ་པ་ཡིན་ཟེར་ན། དེ་དགྲ་བཅོམ་ཕུང་སུམ་པ་ཡིན་པར་ཐལ། དམ་བཅའ་དེ་འཐད་པའི་ཕྱིར། འདོད་ན། དེའི་རྟོགས་པ་སྔོན་
དུ་སོང་བའི་བྱང་སེམས་མཐོང་ལམ་པ་དེ་ཡང་དགྲ་བཅོམ་ཕུང་སུམ་པ་ཡིན་པར་ཐལ། འདོད་པའི་ཕྱིར། འདོད་ན། དགྲ་བཅོམ་ཕུང་སུམ་པ་ཡིན་ན། འཕགས་པ་ཕུང་སུམ་པ་ཡིན་དགོས་པར་ཐལ། འཕགས་པ་ཕུང་སུམ་པ་ཡོད་པའི་ཕྱིར། འདོད་ན། དེའི་རྟོགས་པ་སྔོན་
དུ་སོང་བའི་བྱང་སེམས་མཐོང་ལམ་པ་དེ་ཡང་དགྲ་བཅོམ་ཕུང་སུམ་པ་ཡིན་པར་ཐལ། འཕགས་པ་ཕུང་སུམ་པ་ཡིན་པའི་ཕྱིར། མ་གྲུབ་ན་སོང། དེར་ཐལ། དགྲ་བཅོམ་ཕུང་སུམ་པ་ཡིན་པའི་ཕྱིར། གཞན་ཡང། སྤང་བྱ་ཅིག། ཅར་བའི་རྒྱུན་ཞུགས་ཀྱི་རྟོགས་པ་
སྔོན་དུ་སོང་བའི་རྒྱལ་ཚོགས་ལམ་པ་དེ་ཐེག་དམན་འཕགས་པ་ཕུང་སུམ་པ་ཡིན་པར་ཐལ། དེ་ཐེག་དམན་འཕགས་པ་གང་ཞིག། དེ་རང་རྒྱལ་འཕགས་པ་མིན། དེ་ཉན་ཐོས་འཕགས་པ་ཡང་མ་ཡིན་པའི་ཕྱིར། མ་ཁྱབ་ན། ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་བྱང་སེམས་ཚོགས་ལམ་པ་འཕགས་པ་ཕུང་སུམ་པ་ཡིན་པའི་སྒྲུབ་བྱེད་མེད་པར་ཐལ། མ་ཁྱབ་པ་དེའི་ཕྱིར། རྩ་བར་འདོད་ན། དེ་ཆོས་ཅན། འཕགས་པ་ཕུང་སུམ་པ་ཡིན་པར་ཐལ། ཐེག་དམན་འཕགས་པ་ཕུང་སུམ་པ་ཡིན་པའི་ཕྱིར། འདོད་ན་

[016A]༄༅། །འདོད་ན། སེམས་ཅན་ཐམས་ཅད་སངས་རྒྱས་པའི་ཚེན་སེམས་ཅན་ཐམས་ཅད་སངས་རྒྱས་པའི་སངས་རྒྱས་འཕགས་པའི་འཁོར་དུ་བྱུང་བའི་སེམས་ཅན་མེད་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག་རྩ་བར་མ་ཁྱབ་ཟེར་བ་མི་
འཐད་དེ། དེའི་ཚེ་ན་སེམས་ཅན་ཡོད་པར་ཐལ། དེའི་ཚེ་ན་སངས་མ་རྒྱས་པའི་སེམས་ཅན་ཡོད་པ་གང་ཞིག་སངས་མ་རྒྱས་པའི་སེམས་ཅན་དང། སེམས་ཅན་གཉིས་དོན་གཅིག་པའི་ཕྱིར། ཁ་ཅིག་སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་
ཡོད་པར་ཐལ། དེའི་ཚེ་ན་སྨེས་ཅན་སངས་རྒྱས་འཕགས་པ་ཡིན་པའི་ཕྱིར་ཏེ། དེའི་ཚེ་ན་སེམས་ཅན་སངས་རྒྱས་འཕགས་པར་གྱུར་ཟིན་པའི་ཕྱིར་ན། རྩ་བར་མ་ཁྱབ། ཁ་ཅིག་དེའི་ཚེ་ན་སེམས་ཅན་གང་ཟག་ཡིན་པར་ཐལ། དེའི་ཚེ་ན་དེ་སངས་རྒྱས་འཕགས་
པ་ཡིན་པའི་ཕྱིར། འདོད་ན། དེའི་ཚེ་ན་དེ་སྲོག་དབང་རྒྱུད་ལྡན་གྱི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེའི་ཚེ་དེའི་རྒྱུད་ལ་སྲོག་དབང་ཡོད་པར་ཐལ། འདོད་པའི་ཕྱིར། འདོད་ན། དེའི་ཚེ་ན་སེམས་ཅན་ཡོད་པར་ཐལ་ལོ་ཟེར། །གཞན་ཡང། རིགས་གཏེར་
ལས༑ ས་བོན་ཐོབ་མཐའ་ཡོད་མིན་ཡང། །མེས་བསྲེགས་པ་ན། ཕྱིར་མཐའ་མཐོང། །དེ་བཞིན་འཁོར་བ་ཐོག་མེད་ཀྱང། །བདག་མེད་མཐོང་བས་ཕྱི་མཐའ་འགྲུབ། །ཅེས་གསུནས་པ་མི་འཐད་པར་ཐལ། འཁོར་བའི་ཕྱིར་མཐའ་མེད་པའི་ཕྱིར། ཁོ་ན་རེ། འཁོར་བའི་
མཐའ་མེད་པར་ཐལ། འཁོར་བ་དེ་ཐོག་མ་དང་ཐ་མ་མེད་པ་སྟོང་པ་མཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར་ཟེར་ན་མ་ཁྱབ་སྟེ། དུས་གསུམ་པོ་དེ་མི་དམིགས་པ་ཡིན་པར་ཐལ། དེ་མི་དམིགས་པ་སྟོད་པས་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར། ཁྱབ་པ་ཁས། ཁ་ཅིག་འཁོར་
པའི་ཕྱིར་མཐའ་ཡོད་པར་ཐལ། འཁོར་བའི་མཐའ་ཡོད་པའི་ཕྱིར་ཏེ། སྲིད་པའི་མཐའ་ཡོད་པའི་ཕྱིར་ཏེ། སྲིད་མཐའ་ལ་གནས་པའི་བྱང་སེམས་ཀྱི་རྒྱུད་ཀྱི་འཁོར་བ་དེ་སྲིད་པའི་ཐ་མ་ཡིན་པའི་ཕྱིར། མ་གྲུབ་ནས་དེ་ཆོས་ཅན། དེར་ཐལ། ཁྱོད་སྲིད་པ་ཐ་མ་པ་ཡིན་

[016B] མི་འཐད་དེ། ས་གཉིས་པ་པའི་རྒྱུད་ལ་འཁོར་བ་ཡོད་པར་ཐལ། སྲིད་པ་ཐ་མ་པའི་བྱང་སེམས་ཀྱི་རྒྱུད་ལ་དེ་ཡོད་པའི་ཕྱིར། འདིད་ན། དེ་འཁོར་བ་པ་ཡིན་པར་ཐལ།འདོད་མི་ནུས་ཏེ། འཇུག་པར། རྒྱལ་སྲས་ཟླ་བ་ལས་བྱུང་
སྲིད་མིན་སྲིད་པ་ཡི། །སྤལ་གྱུར། ཞེས་གསུངས་པའི་ཕྱིར། ཁོ་ན་ཏེ། སེམས་ཅན་ཐམས་ཅད་སངས་རྒྱས་པའི་ཚེ་བྱང་སེམས་ཚོགས་ལམ་པ་སངས་རྒྱས་པར་ཐལ། དེའི་ཚེ་སེམས་ཅན་ཐམས་ཅད་སངས་རྒྱས་པའི་ཕྱིར། འདོད་མི་ནུས་ཏེ། དེའི་ཚེར་ན་
སངས་རྒྱས་ཀྱི་འཁྲིན་ལས་འཇུག་ཡུལ་དུ་གྱུར་པའི་བྱང། སེམས་ཚོགས་ལམ་པ་ཡོད་པའི་ཕྱིར། ཞེས་ཟེར་ན་མ་ཁྱབ། དེས་ན་འཁོར་བ་ལ་ཐོག་མའི་མཐའ་མེད་ཀྱང་ཐ་མའི་མཐའ་ཡོད་དེ། སེམས་ཅན་ཐམས་ཅད་སངས་རྒྱས་ངེས་ཡིན་པའི་ཕྱིར། །སེམས་ཅན་
ཐམས་ཅད་ཀྱི་རྒྱུ་དཀྱི་སྒྲིབ་པ་དེ་གཉེན་པོས་སྤོང་རུང་ཡིན་པའི་ཕྱིར། དེ་ལྟར་ཡང། འགྲེལ་ཆེན་ལས། གང་ཉེན་པོའི་ཆོས་དང་ཕྲད་པ་ན་འབྲི་བའི་ཆོས་ཅན། དུ་སྣང་བ་དེ་ནི་གཉེན་པོའི་ཕྱོགས་ཤིན་དུ་འཕེལ་བ་ན་ཤིན་རུ་འགྲིབ་པར་གྱུར་པ་སྲིད་པ་ཡིན་ཏེ་
དཔེར་ན། གསེར་གྱི་དྲི་མ་ལ་སོགས་པ་བཞིན་ནོ། །འཁོར་བ་ཡང་བདག་མེ་དྤ་ལ་སོགས་པའི་མཚན་ཉིད་ཀྱི་གཉེན་པོའི་ཕྱོགས་མངོན་དུ་གྱུར་པ་ན་འགྲིབ་པའི་ཆོས་ཅན་ཡིན་ནོ། །ཞེས་གསུངས་པའི་རང་བཞིན་གྱི་གཏན་ཚིགས་ཀྱི་སྟོབས་ཀྱིས་འཁོར་བ་རྒྱུན་ཆད་
པ་ཡིན་ནོ་ཞེས་འདོད་དོ། །ཞེས་གསུངས། ཁོ་ན་རེ། འཁོར་བ་ལ་མཐའ་ཡོད་པ་མི་འཐད་དེ། ཐོག་མ་མེད་པ་ནས་སངས་རྒྱས་རེ་རེ་བྱོན་པས་ཀྱང་སེམས་ཅན་གྲངས་མེད་པ་མྱང་ངན་ལས་འདས་པ་ལ་བཀོད་ཀྱང། སེམས་ཅན་ལ་ཟད་པའི་མཐའ་མེད་པའི་ཕྱིར། ཞེས་ཟེར། དེ་ལྟར་
ཡང༑ རྒྱེན་སྣང་ལས། ཁ་ཅིག་ན་རེ། གང་འདི་སངས་རྒྱས་ཀྱི་རིགས་འདི་ཐོག་མ་མེད་པ་ཡིན་པའམ། སངས་རྒྱས་རེ་རེ་བྱུང་བ་ན་སེམས་ཅན་གྲང་མེད་པ་མྱ་ངན་ལས་འདས་མོད་ཀྱི། དེ་ལྟར་ན་ཡང་འཁོར་བ་ཟད་པ་མེད་པས་མཐའ་ཡས་པའི་ཕྱིར་ནམ་མཁའ་དང་

[017A]༄༅། །འདྲ་སྟེ། རི་བོ་ལ་སོགས་པའི་སྒྲིབ་གཡོ་དུ་མ་ཡོད་ཀྱང་ནམ་ཁའ་ལ་ནི་ཡོངས་སུ་ཟད་པ་མེད་དོ། །ཞེས་གསུངས་པའི་ཕྱིར། ལེགས་བཤད། གསེར་ཕྲེང་ལྟར་ན། འགྲེལ་པ་ཆེ་ཆུང་གཉིས་དང་ཨ་བྷྱ་སོགས་ཀྱིས་འཁོར་བ་མཐའ་ཡོད་དུ་འདོད་
ཀྱང༑ མཐའ་མེད་ཀྱི་ཕྱོགས་འཐད་པ་ཡིན་ཏེ། མཐའ་ཡོད་འདོད་པ་རྣམས་ཀྱི་རིགས་པ་ནི། རྣམས་འགྲེལ་ལས། འགྲིབ་དང་ཕུལ་བྱུང་སྲིད་པར་འཇུག་མི་མཐུན་ཕྱོགས་དང་བཅས་ཉིད་ཕྱིར། །དེ་གོམས་པ་ལས་བདག་འགྱུར་བས། །ལ་ལར་ཟག་པ་ཟད་པར་འགྱུར། །ཞེས་
པའི་དོན་དུ་སྣང་ལ། དེ་ནི་ཤེས་རྒྱུད། ལ་ལར་ཆགས་སོགས་ཉེས་པ་དང་བྲལ་བ་བྱུང་སྲིད་པ་ཙམ་དུ་སྒྲུབ་པ་ཡིན་ཞིང། དེ་ནི་སེམས་ཅན་རེ་རེ་ཞིང་སངས་རྒྱས་སྒྲུབ་དགོས་པས་དེའི་སྒྲུབ་བྱེད་དུ་མི་འགྱུར་པའི་ཕྱིར། དེས་ན་འཁོར་བ་ལ་མཐའ་ཡོད་པའི་སྒྲུབ་བྱེད་མཐར་ཐུག་ནི་
དྲི་མ་བློ་བུར་བ་དང་སེམས་ཀྱི་རང་བཞིན་འོད་གསལ་བ་ཡིན་པས་རྐྱེན་དང་འཕྲད་ན་གཉེན་པོ་སྐྱེ་རུང་དང་སྒྲིབ་པ་སྤང་རུང་ཙམ་ཡིན་ལ་དེ་ཙམ་གྱིས་འཁོར་བའི་མཐའ་ཡོད་པར་སྒྲུབ་མི་ནུས་པའི་ཕྱིར། འབས་བུ་འབྱུང་རུང་འབྱུང་ངེས་ལ་འཁྲུལ་པའི་ཕྱིར་རོ། །
གཉིས་པ་གཞུང་དོན་ནི། བྱང་ཆུབ་སེམས་དཔའ་ལས་གཞན་པའི་རྒྱུད་ལ་ལམ་ཤེས་མི་སྐྱེ་བ་མ་ཡིན་ཏེ། སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་ཀྱིས་ཁྱབ་པའི་ཕྱིར། ཁམས་གསུམ་ལས་འདོད་ཆགས་དང་བྲལ་བའི་ཉན་རང་དགྲ་བཅོམ་པ་དང་
འདོད་ཆགས་དང་མ་གྲལ་བའི་ཕྱི་རོལ་པ་ཆོས་ཅན། ཁྱོད་ལ་སངས་རྒྱས་ཀྱི་རིགས་ཀྱིས་ཁྱབ་པ་ཡིན་ཏེ། ཁྱོད་སངས་རྒྱས་ཐོབ་ཕྱིར་དུ་ལམ་ཤེས་སྒོམ་དགོས་ཀྱི་གང་ཟག་ཡིན་པའི་ཕྱིར། དེ་རྣམས་ཀྱིས་སངས་རྒྱས་ཐོབ་ཕྱིར་དུ་ལམ་ཤེས་སྒོམ་དགོས་ཏེ། སེམས་ཅན་
ཐམས་ཅད་སངས་རྒྱས་པའི་དུས་སྲིད་པའི་ཕྱིར་ཏེ། ཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། མཐར་ཐུག་ཐེག་པ་གཅིག་ཏུ་གྲུབ་པ་ལ་མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་འདོས་མི་གནོད་དེ། དེ་འདྲ་བ་དེ་དྲང་དོན་དགོངས་པ་ཅན་ཡིན་གྱི་ངེས་དོན་མཚན་ཉིད་པ་

[017B] །ཞེས་ཤིང་རྟ་ཆེན་པོ་མགོན་པོ་ཀླུ་སྒྲུབ་དནྟ་ཐོགས་མེད་ཀྱི་ལུགས་ལས་འབྱུང་བའི་ཕྱིར་ཁོ་ན་རེ། ལྷས་བྱིན་ཚད་མས་མ་དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། མཐར་ཐུག་ཐེག་པ་གཅིག་ཏུ་
གྲུབ་པའི་ཕྱིར། འདོད་ན། དེ་ཆོས་ཅན། སེམས་ཅན་ཐམས་ཅད་ཡོད་པར་ཐལ་ལོ། །འདོད་ན། དེ་ཆོས་ཅན། ལྷས་བྱིན་ཡོད་པར་ཐལ་ལོ། །འདོད་པའི་ཕྱིར་ན། མ་ཁྱབ། ལྷས་བྱིན་ཆོས་ཅན། སེམས་ཅན་ཐམས་ཅད་ཡོད་ན། ཁྱོད་ཡོད་དགོས་པར་ཐལ། མཐར་ཐུག་ཐེག་པ་གཅིག་ཏུ་
ཐམས་ཅད་ཀྱི་ཁོངས་སུ་གཏོགས་པའི་ཕྱིར་ན་མ་ཁྱབ་སྟེ། ཆོས་དེ་དང་ཕན་ཚུན་ཐ་དད་དུ་གྱུར་པའི་ལྷས་བྱིན་དང། རང་རྒྱུད་ཀྱི་སྒྲིབ་པ་སོགས་སྦྱར་ནས། སྐྱོན་འཕེན་ཚུལ་ཤེས་པར་བྱའོ། །གཉིས་པ་ལམ་ཤེས་ཀྱི་ངོ་བོ་སྟོན་པ་ལ། ཁྱད་པར་གསུམ་ལྡན་གྱི་ལམ་
ཤེས་དེ་ཡང་ཉོན་མོངས་སྤང་བྱའི་གཙོ་བོར་མི་བྱེད་པ་སོགས་རང་བཞིན་ཁྱད་པར་ཅན་དང་ལྡན་ནོ། །ཞེས་འཆད་པ་ལ། མདོ་ལས། ཁོ་བོས་ནི་དེ་དག་གིས་དགེ་བའི་ཕྱོགས་ལ་བར་ཆད་མི་བྱེད་དེ། ཞེས་གསུངས། དེའི་དོན་འཆད་པ་ལ། རང་བཞིན་དུ་ནི། ཞེས་དང་
བྱང་ཆུབ་ཏེ་སེམས་བསྐྱེད་པ་ནི། ཁོར་བ་ཇི་སྲིད་པར་སེམས་ཅན་གྱི་དོན་བྱེད་པར་ཞུགས་པ་ཉིད་ཀྱིས་ཉོན་མོངས་པ་རྣམ་པ་ཐམས་ཅད་དུ་སྤངས་པ་མ་ཡི་པར་ཤེས་བྱ་བ་ནི་རང་བཞིན་ཡིན་ནོ། །ཞེས་གསུངས། དེའི་སྐབས་སུ་མཐའ་དཔྱད་པ་ལ། འོད་ན་
ཉོན་མོངས་པ་རྣམ་པ་ཐམས་ཅད་དུ་སྤངས་པ་མ་ཡིན་པ། ཞེས་འཆད་ན། སྐབས་འདིར་བསྟན་གྱི་མི་སྤངས་རྒྱུའི་ཉོན་མོངས་དེ་གང་ཞེན། དེ་ལ་བྱང་སེམས་འཕགས་པ་གཞན་དོན་དུ་འཁོར་བ་སྐྱེ་བ་ལེན་པའི་རྒྱུ་བཤད་པ་དང། དེ་བརྒལ་ལན་གྱི་སྒོ་ནས་གཏན་
ལ་དབབ་པ་དང་ཉིས་ལས། དང་པོ་ལ། བསྟན་བཅོས་ལས་གསུངས་ཚུལ་དང། མདོ་ལས་གསུངས་ཚུལ་གཉིས་ལས། དང་པོ་ནི། ཉི་སྙང་ལས། བག་ལ་ཉལ་ཐམས་ཅད་ནས་ཐམས་ཅད་དུ་མེ་དྤ་ནི་མ་རིག་པ་དང་ལྟ་བས་བསྡུ་པའི་བག་ལ་ཉལ་

[018A]༄༅། །ཡིན་གྱི། བྱང་ཆུབ་སེམས་དཔའ་ནི་བསམ་བཞིན་དུ་སྲིད་པ་ལེན་པའི་ཕྱིར། འདོད་པ་དང་སྲིད་པའི་ཟག་ལས་བསྡུས་པ་ནི་མ་ཡིན་ནོ། །ཞེས་དང། བག་ལ་ཉལ་ཀུཀྣ་འཇོམས་པ་དང། ཞེས་པའི་ཐད་ཀྱི་འགྲེལ་ཆེན་ལས། མ་རིག་པ་དང་ལྟ་
བས་བསྡུས་པའི་བག་ལ་ཉལ་སྤྱོང་གི་འདོད་པ་དང་སྲིད་པའི་ཟག་པ་ནི་མ་ཡིན་ཏེར། བསམ་བཞིན་དུ་སྲིད་པར་སྐྱེ་བ་ལེན་པའི་ཕྱིར་ཞེས་དམན་ལམ་དསྔོན་དུ་མ་སོང་བའི་བྱང་སེམས་འཕགས་པས་བདེན་འཛིན་དུ་གྱུར་པའི་མ་རིག་པ་དང། འཇིག་ལྟའི་བག་ལ་
ཉལ་སྤང་བྱའི་གཙོ་བོར་བྱེད་ཅིང། དེས་འདོད་པའི་སས་བསྡུས་ཀྱི་འདོད་ཆགས་དང། གཟུགས་ཀྱི་སས་བསྡུས་ཀྱི་འདོད་ཆགས་ཉིད་པོ་དེ་གཞན་དོན་དུ་འཁོར་བར་སྐྱེ་བ་ལེན་པའི་རྒྱུར་དགོས་པར་གསུང། གཉིས་པ་ལ་བློ་གྲོས་རྒྱ་མཚོས་ཞུས་པའི་
མདོ་ལས་གསུངས་ཚུལ་དང། དཔལ་ཕྲེང་གི་མདོ་ལས་གསུངས་ཚུལ་གཉིས་ལས། དང་པོ་ནི། དེ་ཉིད་ལས། དེ་དག་གི་འཁོར་བའི་རྒྱུ་དགེ་བའི་རྩ་བ་དང་ཚུགས་པར་ལྡན་པའི་ཉོན་མོངས་པ་དེ་གང་ཞེ་ན། འདི་ལྟ་སྟེ། བསོད་ནམས་ཀྱི་ཚོགས་ཡོངས་སུ་འཚོལ་
པས་མི་ངོམས་པ་དང། བསམ་བཞིན་དུ་སྲིད་པར་སྐྱེ་བ་ཡོངས་སུ་འཛིན་པ་དང། སངས་རྒྱས་དང་ཕྲད་པ་དོན་དུ་གཉེར་བ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་མི་སྐྱོ་བ་དང། དམ་པའི་ཆོས་འཛིན་པ་ལ་བརྩོན་པ་དང། སེམས་ཅན་གྱི་བྱ་བ་ཅི་ཡོད་པ་
ལ་འགྲུས་པ་དང། ཆོས་ལ་ཆགས་པའི་བསམ་པ་དང། མ་བྲལ་བ་དང། ཕ་རོལ་དུ་ཕྱིན་པའ་ཀུན་ཏུ་སྦྱོར་བ་རྣམས་མི་འདོར་བ་སྟེ། ཞེས་བྱང་སེམས་ས་འཕགས་པ་གཞན་དོན་དུ་འཁོར་བར་སྐྱེ་བ་ལེན་པའི་རྒྱུ་བརྒྱད་གསུངས། འདི་དག་དགེ་རྩ་ཡིན་ན་ཉོན་མོངས་པ་མ་ཡིན་པས་
དགེ་རྩ་དང་མཚུངས་ལྡན་གྱི་ཉོན་མོངས་པ་ཞེས་གསུངས་པ་མི་འཐད་པར་འགྱུར་རམ་ཞེས་པའི་གྲི་བ་ནི། མདོ་དེ་ཉིད་ལས། བཅོམ་ལྡན་འདས་གང་གི་ཚེ་དགེ་བའི་རྟ་བ་ལགས་ན་དེ་རྒྱུ་ཅིའི་སླད་དུ་ཉོན་མོངས་པ་ཞེས་བགྱི། ཞེས་གསུངས། དེ་རྣམས་ཉོན་མོངས་པ་དངོས་

[018B] དེ་ཉོང་མོངས་པ་དང་བྱེད་ལས་མཚུགས་པའི་ཕྱིར་ཏེ། ཉོན་མོངས་པས་རང་རྒྱུད་ལྡན་གྱི་གང་ཟག་ཁྱམས་གསུམ་དུ་སྦྱོར་བར་བྱེད་ལ། འདིས་ཀྱང་དེ་ལྟར་སྦྱོར་བར་བྱེདས་པའི་ཕྱིར། ཞེས་འཆད་པ་ལ། བློ་
གྲོས་རྒྱ་མཚོ་འདི་ལྟར་དེ་ལྟ་བུའི་རང་བཞིན་གྱི་ཉོན་མོངས་པ་དེ་དག་གིས་བྱང་ཆུབ་སེམས་དཔའ་ཁམས་གསུམ་དུ་ཀུན་ཏུ་སྦྱོར་ལ། ཁམས་གསུམ་པོ་ཡང་ཉོན་མོངས་པ་ལས་བྱུང་བ་ཡིན་ནོ་ཞེས་གསུངས། བཏགས་པའི་དགོས་པ་མདོས་དངོས་སུ་མ་ཟིན་
ཀྱང་དོན་ཐོབ་འདི་ཡིན་ཏེ། བྱང་སེམས་འཕགས་པ་ནི་གཞན་དོན་ལྷུར་ལེན་པ་ཡིན་ནོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཏེ། དེས་གཞན་དོན་དུ་སྲིད་པར་ཉིད་མཚམས་སྦྱོར་བའི་ཕྱིར། རང་དོན་དུ་ཉོན་མོངས་པ་ཡང་མི་སྤང་བར་ཤེས་པར་བྱ་བའི་ཆེད་ཡིན་པའི་
ཕྱིར༑ དངོས་ལ་གནོད་བྱེད་ཡོད་དེ། དེས་སེམས་ཉེ་བར་ཉོན་མོངས་པར་བྱེད་མི་ནུས་པའི་ཕྱིར། ཞེས་འཆད་པ་ལ། དེ་ཉིད་ལས། ཇི་སྲིད་ཁམས་གསུམ་ཀུན་ཏུ་སྦྱོར་བས་ཡིན་གྱི་སེམས་ཉེ་བར་ཉོན་མོངས་པས་ནི་མ་ཡིན་ནོ། །ཞེས་གསུངས། གཉིས་པ་ནི། མདོ་དེ་ཉིད་ལས་
བཅོམ་ལྡན་འདས་དེར་ན་ལེན་པའི་རྐུཨྣ་གྱིས་ཟག་པ་དང་བཅས་པའི་ལས་ཀྱི་རྒྱུ་ལས་སྲིད་པ་གསུམ་འབྱུང་བ་དེ་བཞིན་དུ་བཅོམ་ལྡན་འདས་མ་རིག་པའི་བག་ཆགས་ཀྱི་སའི་རྐྱེན་གྱིས། ཟག་པ་མེ་དཔའི་ལས་ཀྱི་རྒྱུ་ལས་བྱུང་བ་དགྲ་བཅོམ་པ་དང་རང་སངས་
རྒྱས་དང་དབང་ཐོབ་པའི་བྱང་སེམས་རྣམས་ཀྱི་ཡིད་ཀྱི་རང་བཞིན་གྱི་ལུས་གསུམ་འབྱུང་སྟེ། ཞེས་གསུངས་པས་ཀྱང་ཉོན་མོངས་པའི་བག་ཆགས་སམ། མ་རིག་བག་ཆགས་ཀྱིས་དང། ཟག་མེད་ཀྱི་ལས་རང་རྒྱུ་ཤེས་སྒྲིབ་རྩམ་ལ་བརྟེན་ནས་བྱུང་བའི་ཀུན་སློང་གི་
རྩོལ་བ་ཕྲ་མོར་གྱུར་པའི་སེམས་བྱུང་སེམས་པ་གཉིས་ ཉན་རང་དགྲ་བཅོམ་དག་ཞིང་དང། དག་ས་ལ་གནས་པའི་བྱང་ཆུབ་སེམས་དཔའ་གཞན་དོན་དུ་འཁོར་བས་སྐྱེ་བ་ལེན་པའི་རྒྱུར་གསུངས་སོ། །གཉིས་པ་ལ་བྱང་སེམས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དང་

[019A]༄༅། །སྨོན་ལམ་སོགས་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུ་འི་ཉོན་མོངས་ཡིན་ཟེར་བ་དང། ཁ་ཅིག་སྲིད་པའི་སྐྱ་བ་དེ་དེ་ཡིན་ཟེར་བ་དང། ཁ་ཅིག་བློ་གྲོད་རྒྱ་མཚོས་ཞུས་པའི་མདོ་ལས་གསུངས་པའི་བྱང་འཕགས་འཁོར་བར་སྐྱེ་
བ་ལེན་པའི་རྒྱུ་བརྒྱད་པོ་དེ་དེ་ཡིན་ཟེར་བ་རྣམས་མི་འཐད་དེ། བྱང་སེམས་འཕགས་པའི་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་ན། ཉོན་མོངས་མ་ཚན་ཉིད་པ་ཡིན་དགོས་པའི་ཕྱིར་དང། དེ་ཡིན་ན། ཉན་རང་སློབ་པ་འཕགས་པའི་
རང་ཉིད་སྤང་བྱའི་གཙོ་བོར་བྱས་ནས་སྤོང་བས་ཀྱབ་པའི་ཕྱིར་ཏེ། ཉན་རང་སློབ་པ་འཕགས་པས་སྐབས་འདིར་བསྟན་གྱི་ཉོན་མོངས་སྤང་བྱའ་གཙོ་བོར་བྱས་ནས་སྤོང། བྱང་སེམས་འཕགས་པས་དེ་དེ་ལྟར་མི་སྤང་བའི་རྒྱུ་མཚན་གྱིས་བྱང་སེམས་འཕགས་
པའི་རྒྱུད་ཀྱི་ལམ་ཤེས་དེ་ཉན་རང་གི་ལམ་ལས་རང་བཞིན་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། ཉོན་མོངས་པ་རྣམ་པ་ཐམས་ཅ་དུ་སྤངས་པ་མ་ཡིན་པའི་ཞེས་བྱ་བ་ནི་རང་བཞིན་ནོ། ཞེས་དང་ཉིད་སྣང་ལས། རང་བཞིན་ཇི་ལྟར་ཉན་ཐོས་ལ་སོགས་པའི་
ལམ་གྱི་འབྲས་བུ་དང་ལམ་གྱི་རྟོགས་པ་སོ་སོར་ངེས་པ་དེ་ལྟར་བྱང་ཆུབ་སེམས་དཔའ་རྣམས་ཀྱི་ལམ་ཤེས་པ་ཉིད་ནི་མ་ཡིན་ཏེ། ཉོན་མོངས་པ་རྣམ་པ་ཐམས་ཅད་དུ་སྤོང་བ་མ་ཡིན་པའི་ཕྱིར། ཞེས་རང་གི་ངོ་བོའི་ཁྱད་པར་དུ་འཕགས་པས་གང་གསུངས་
པ་ཡིན་ནོ། །ཞེས་གསུངས་པའི་ཕྱིར་རོ། །རོང་འྚཱིཀ་པ་ན་རེ། བག་ལ་ཉལ་གྱི་ཉོན་སྒྲིབ་དེ་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་ཉོན་མོངས་པ་དང། མ་རིག་བག་ཆགས་ཀྱིས་དེ་བག་ལ་ཉལ་གྱི་ཉོན་སྒྲིབ་མཚན་ཉིད་པར་འདོད་པ་མི་འཐད་དེ་
བག་ལ་ཉལ་གྱི་ཉོན་སྒྲིབ་དེ་དེས་ཆེད་དུ་གཉེར་ནས་སྤོང་བའི་ཕྱིར་ཏེ། དེ་ཤེས་སྒྲིབ་ཡིན་པའི་ཕྱིར་ཏེ། མ་རིག་བག་ཆགས་ཀྱིས་དེ་བག་ལ་ཉལ་གྱི་ཉོན་སྒྲིབ་ཡིན་པའི་ཕྱིར་ཁ་ཅིག་ཉོན་མོངས་པའི་བག་ཆགས་དེ་བག་ལ་ཉལ་གྱི་ཉོན་སྒྲིབ་ཡིན་ཟེར་ན། དེའི་བག་ལ་ཉལ་

[019B] དམ་བཅའ་དེའི་ཕྱིར། འདོད་ན། དེ་ཆོས་ཅན། དེ་ཡིན་ན། ཉོན་སྒྲིབ་མ་ཡིན་པས་ཁྱབ་པར་ཐལ་ལོ། །འདོད་ན། ཉོན་སྒྲིབ་གྱི་ས་བོན་ཆོས་ཅན། དེར་ཐལ། དེའི་ཕྱིར་ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཉན་ཐོས་དགྲ་བཅོམ་
པས་དེ་སྤངས་པའི་ཕྱིར་ཏེ། དེས་ཉོན་སྒྲིབ་པ་མ་ལུས་པར་སྤངས་པའི་ཕྱིར་ཁ་ཅིག་བྱང་སེམས་འཕགས་པས་འཁོར་བར་སྐྱེ་བ་ལེན་པའི་རྒྱུའི་གཙོ་བོར་གྱུར་པའི་ཉོན་མོངས་ཡོད་ཟེར་ན། ལས་ཉོན་གྱིས་འཁོར་བར་སྐྱེ་བ་ལེན་པའི་བྱང་འཕགས་
ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། རྒྱུད་བླ་མ་ལས། འཕགས་པས་འཆི་དང་ན་བ་དང། །ཞེས་སོགས་གསུངས་པའི་ཕྱིར། ཁོ་ན་རེ། དམ་བཅའ་དེར་ཐལ། དེར་གྱུར་པ་ཉོན་སྒྲིབ་ཡོད་པའི་ཕྱིར་ཏེ། དེར་གྱུར་པའི་ཤེས་སྒྲིབ་ཡོད་པའི་ཕྱིར་
དེ༑ དེར་གྱུར་པའི་མ་རིག་བག་ཆགས་ཀྱིས་ཡོད་པའི་ཕྱིར་བྱང་འཕགས་མ་རིག་བག་ཆགས་ཀྱིས་དང་ཟག་མེད་ཀྱི་ལས་ལ་བརྟེན་ནས་འཁོར་བས་སྐྱེ་བ་ལེན་པའི་ཕྱིར་ཟེར་ན། བྱང་སེམས་འཕགས་པའ་ཉོན་མོངས་པའི་དབང་གིས། འཁོར་ཐར་སྐྱེ་བ་ལེན་
པར་ཐལ། དེ་ཉོན་སྒྲིབ་ཀྱི་དབང་གིས་དེར་སྐྱེ་བ་ལེན་པའི་ཕྱིར་ཏེ། དེ་ཤེས་སྒྲིབ་ཀྱི་དབང་གིས་དེར་སྐྱེ་བ་ལེན་པའི་ཕྱིར། ཁྱབ་པ་ཁས། དེར་ཐལ། དེ་ཤེས་སྒྲིབ་ལ་བརྟེན་ནས་དེར་སྐྱེ་བ་ལེན་པའི་ཕྱིར་ཏེ། དེ་མ་རིགས་བག་ཆགས་ཀྱིས་ལ་བརྟེན་ནས་དེར་སྐྱེ་བ་ལེན་
པའི་ཕྱིར། ཁོ་ན་རེ། ལས་དབང་གི་འཁོར་བར་སྐྱེ་བ་ལེན་པའི་བྱང་འཕགས་ཡོད་པར་ཐལ། དེ་འཁོར་བར་སྐྱེ་བ་ལེན་པའི་རྒྱུར་གྱུར་པའ་ལས་ཡོད་པའ་ཕྱིར་ན་མ་ཁྱབ། ཁོ་ན་རེ། ལས་ཉོན་གྱིས་དབང་གི་བྱུང་བའི་བྱང་འཕགས་ཀྱི་སྐྱེ་བ་མེད་པར་
ཐལ༑ དེ་ལས་ཉོན་གྱི་དབང་གིས་སྐྱེ་བ་ལེན་པའི་ཕྱིར། འདོད་མི་ནུས་ཏེ། བྱང་སེམས་སྦྱོར་ལམ་པ་ཚེ་དེ་ལ་མཐོང་ལམ་ཐོབ་པའི་བྱང་སེམས་མཐོང་ལམ་པའི་སྐྱེ་བ་དེ་དེ་ཡིན་པའི་ཕྱིར། བྱང་སེམས་སྦྱོར་ལམ་པའི་སྐྱེ་བ་དེ་དེ་ཡིན་པ་གང་ཞིག་དེ་གཉིས་ལུས་

[020A]༄༅། །རྟེན་གཅིག་པའི་ཕྱིར་ན་མ་ཁྱབ། དེས་ན་རང་ལུགས་ནི། འདོད་པའི་སས་བསྡུས་ཀྱི་འདིད་ཆགས་དང་གཟུགས་ཀྱི་སས་བསྡུས་ཀྱི་འདོད་ཆགས་དེ་དམན་ལམ་སྔོན་དུ་མ་སོང་བའི་བྱང་སེམས་འཕགས་པའི་ཆེད་དུ་གཉེར་ནས་
མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་ཏེ། དེ་འདོད་པའི་ཁམས་སུ་སྐྱེ་བ་ལེན་པའི་ཚེ་དང་རྒྱུད་ཀྱི་འདོད་པའི་འདོད་ཆགས་དེའྑོར་ལོས་སྒྱུར་པའི་རྒྱལ་པོ་སོགས་ཀྱི་ཚུལ་བཟུང་ནས་སྲས་སྟོང་བསྐྲུན་པ་སོགས་གཞན་དོན་བྱེད་པའི་
ཡན་ལག་ཏུ་སྒྱུར་བར་བྱེད་པ་དང། གཟུགས་སུ་སྐྱེ་བ་ལེན་པའི་ཚེ་རང་རྒྱུད་ཀྱི་སྲིད་པའི་ཟག་པ་དེ་གཞན་དོན་བྱེད་པའི་ཡན་ལག་ཏུ་སྒྱུར་བར་བྱེད་པའི་ཕྱིར། དམན་ལམ་སྔོན། དུ་མ་སོང་བའི་བྱང་འཕགས་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་
རང་གི་ལམ་ལས་རང་བཞིན་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། ཁྱོད་རང་རྒྱུད་ཀྱི་འདོད་པའི་ཟག་པ་དང་སྲིད་པའི་ཟག་པ་གཞན་དོན་བྱེད་པའི་ཡན་ལག་ཏུ་སྒྱུར་བར་བྱེད་པའི་རྒྱལ་སྲས་འཕགས་པ་ཡིན་པའི་ཕྱིར། གསུམ་པ་བྱེད་ལས་ཀྱི་ཁྱད་པར་
བཤད་པ་ནི། གོང་དུ་བཤད་པ་དེ་ལྟ་བུའི་རང་བཞིན་དང་ལྡན་པའི་ལམ་ཤེས་དེ་ཡང་དུས་མ་ཡིན་པར་ཡང་དག་པའི་མཐའ་མངོན་དུ་མི་བྱེད་པ་སོགས་བྱེད་ལས་ཁྱད་པར་ཅན་དང་ལྡན་ནོ། །ཞེས་འཆད་པ་ལ། མདོ་ལས་ཁྱད་པར་དུ་འཕགས་པའི་ཆོས་རྣམས་
ལས་མཆོག་ཏུ་ཁྱད་པའི་ཆོས་རྣམས་ཐོབ་པར་བྱའོ། །ཞེས་གསུངས། དེའི་དོན་འཆད་པ་ལ། དེའི་དོན་འཆད་པ་ལ། དེ་ཡི་ལས། ཞེས་དང། དེའི་འོག་ཏུ་དེ་ལྟ་བུའི་རང་བཞིན་ཅན་གྱི་ལས་ནི་ཡང་དག་པའི་མཐའ་མངོན་དུ་མི་བྱེད་པ་དང། ཤེས་རབ་དང་ཐབས་ལ་
མཁས་པས་སེམས་ཅན་ཡོངས་སུ་མ་བསྡུས་པ་ཡོང་སུ་སྡུས་པ་ལ་སོགས་པས་བྱེད་པ་ཡིན་ནོ། །ཞེས་གསུངས། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་རང་གི་ལམ་ལས་བྱེད་ལས་ཀྱི་སྒོ་

[020B] ཁྱོད་སེམས་ཅན་འཁོར་དུ་ཡོངས་སུ་མ་བསྡུས་པ་རྣམས་ཡོངས་སུ་སྡུས་ཅིང་སྨིན་འགྲོལ་ལ་འགོད་པར་བྱེད་པའི་རྒྱལ་སྲས་འཕགས་པ་ཡིན་པའི་ཕྱིར་ཏེ། རང་དོན་དུ་ཡང་དག་པའི་མཐའ་མངོན་དུ་མི་ཉེད་པ་དང་ཆོས་
ཐམས་ཅད་བདེན་མེད་དུ་རྟོགས་པའི་ཤེས་རབ་དང། ཐམས་སྙིང་རྗེ་ཆེན་པོ་དང་ལྡན་པའི་རྒྱལ་སྲས་འཕགས་པ་ཡིན་པའི་ཕྱིར།    ༈    ལུས་རྣམ་གཞག་ཏུ། མོག་མོག་པོས་བྱེད་ལ་སོགས་དང། སློབ་མ་བསེ་རུའི་
ལམ་གང་དང། ཞེས་འཆད་ན། ལམ་ཤེས་ཀྱི་ཡན་ལག་བཤད་པའི་འོག་ཏུ་ལམ་ཤེས་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ལམ་ཤེས་ཀྱི་ཡན་ལག་མ་ཐོབ་པར་ལམ་ཤེས་མི་འཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། འདོ་ན། ལམ་ཤེས་
དངོས་དེ་གང་ཞེ་ན། འདི་ལ་ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའི་ལམ་ཤེས། བྱང་སེམས་ཀྱི་ལམ་ཤེས་པའི་ལམ་ཤེས་དང་གསུམ་ལས། དང་པོ་ལ་ལམ་ཤེས་དངོས་དང། དེའི་རྒྱུ་ཤེས་འབྱེད་ཆ་མཐུན་གཉིས་ལས། དང་པོ་ལ། མདོ་
ལས་གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། བརྒྱ་བྱིན་གྱིས་བྱང་ཆེན་ཤེར་ཕྱིན་གང་ཞེས་རབ་འབྱོར་ལ་དྲིས་པའི་ལན་དུ། ཀོའུ་ཤི་ཀ་དེ་ལ་བྱང་ཆེན་ཤེར་ཕྱིན་གང་ཞེ་ན། འདི་ལ་བྱང་ཆེན་རྣམ་པ་ཐམས་ཅད་མཁྱེན་པ་ཉིད་དང་ལྡན་
པའི་སེམས་བསྐྱེ་དཔས་དེ་མི་དམིགས་པའི་ཚུལ་གྱིས་གཟུགས་ནི་མི་རྟག་པ་ཉིད་དུ་ཡིད་ལ་བྱའོ། །སྡུག་བསྔལ་བ་ཉིད་དང། བདག་མེད་པ་ཉིད་དང། ཞི་བ་ཉིད་དང། ནད་ཉིད་དང། འབྲས་ཉིད་དང། ཟུག་རྡུ་ཉིད་དང། སྡིག་པ་ཉིད་དང། ཕ་རོལ་ཉིད་དང། འཇིག་
པའི་ཆོས་ཅན་ཉིད་དང། གཡོ་བ་ཉིད་དང། རབ་ཏུ་འཇིག་པ་ཉིད་དང། འཇིགས་པ་ཉིད་དང། འགོག་བའི་ནད་ཉིད་དང། ཉེ་བར་འཚེ་བ་ཉིད་དུ་ཡིད་ལ་བྱའོ། །ཞེས་སོགས་གསུངས་པའི་ཕྱིར། གཉིས་པ་ལ། མཚམས་སྦྱར་རྩ་བ་འགྲེལ་པའོ། །དང་པོ་ནི། གོང་དུ་དེ་ལྟར་

[021A]༄༅། །ལམ་ཤེས་ཀྱི་རྟེན་ལ་སོགས་པའི་ཡན་ལག་རྣམས་བརྗོད་པའི་འོག་ཏུ། ཉན་ཐོས་ཀྱི་ལམ་ཤེས་པའི་ལམ་ཤེས་སོགས་འཆད་པའི་རྒྱུ་མཚན་ཡོད་དེ། ལམ་ཤེས་ཀྱི་སྐབས་སུ་བྱང་ཆུབ་སེམས་དཔའི་ཐེག་པ་གསུམ་གྱི་ལམ་ཐམས་
ཅད་རང་རྒྱུད་ལ་བསྐྱེད་ནས་ལམ་ཐམས་ཅད་རྫོགས་པར་ཤེས་པར་བྱ་དགོས་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་རྟེན་ལ་སོགས་པ་བརྗོད་ནས་ལམ་ཤེས་པ་ཉིད་ཀྱི་སྐབས་སུ་ལམ་ཐམས་ཅད་རྫོགས་པར་བྱ་
དགོས་པས། ཉན་ཐོས་ཀྱི་ལམ། ཞེས་གསུངས། ལམ་ཤེས་གསུམ་གྱི་ནང་ནས་དང་པོར་ཉན་ཐོས་ཀྱི་ལམ་ཤེས་པའི་ལམ་ཤེས་འཆད་པའི་རྒྱུ་མཚན་ཡོད་དེ། སྐྱེས་བུ་གསུམ་གྱི་ལམ་ཉམས་ལེན་གྱི་རིམ་པ་དང་མཐུན་པར་བསྟན་པའི་ཕྱིར་ཏེ། སྐྱེས་བུ་ཆེན་པོའི་
ལམ་རིམ་རྒྱུད་ལ་སྐྱེས་པ་ལ་སྐྱེས་བུ་འབྲིང་དང་ཐུན་མོང་བའི་བློ་སྦྱོང་བ་དེ་སྔོན་དུ་འགྲོ་དགོས་པར་ཤེས་པར་བྱ་བའི་ཕྱིར་དུ་དེ་ལྟར་བསྟན་པའི་ཕྱིར། གཉིས་པ་ལ། མདོ་དེ་དག་གི་དོན་བཤད་པའི་སྒོ་ནས་ཉན་ཐོས་ཀྱི་ལམ་ཤེས་པའི་ལམ་ཤེས་བཤད་པ་ལ་
ལམ་ཤེས་ཉིད་ཀྱི་ཚུལ་ལ་ནི། ཞེས་སོགས་གསུངས། གསུམ་པ་ལ་ཤེས་པར་བྱེད་པའི་ལམ་དང། དེ་ཤེས་པར་བྱ་བའི་ཚུལ་གཉིས་ལས། དང་པོ་ལ། ཀིན་ནས་ཉོན་མོངས་ཕྱོགས་ཀྱི་བདེན་པའི་རྣམ་པ་དང། རྣམ་བྱང་ཕྱོགས་ཀྱི་བདེན་པའི་རྣམ་པ་གཉིས་
ལས༑ དང་པོ་ལ། སོ་སོའི་རྣམ་པ་དང། ཐུན་མོང་བའི་རྣམ་པ་གཉིས་ལས། དང་པོ་ལ། སྡུག་བདེན་གྱི་རྣམ་པ་དང། ཀུན་འབྱུང་བདེན་པའི་རྣམ་པ་གཉིས་ལས། དང་པོ་ལ། མདོ་ལས། གཟུགས་ནི་མི་རྟེག་པ་ཉིད་དུ་ཡིད་ལ་བྱའོ། །སྡུག་བསྔལ་བ་ཉིད་དང། །
བདག་མེད་པ་ཉིད་དང། ཞི་བ་ཉིད་དང། ཞེས་གསུངས། དེའི་དོན་འཆད་པ་ལ། དེ་ལ་སྡུག་བསྔལ་གྱི་བདེན་པའི་གོ་རིམ་བཞིན་དུ། མི་རྟག་པ་དང། སྡུག་བསྔལ་བ་དང། སྟོང་བ་དང། བདག་མེད་པ་སྟེ། དེ་དག་གི་མཚན་ཉིད་ཞི་བའི་རྣམ་པ་བཞི་དག་དང། ཞེས་

[021B] གཉིས་པ་ཀུན་འབྱུང་བདེན་པའི་རྣམ་པ་བཞི་སྟོན་པ་ལ། ནད་ཉིད་དང། འབྲས་ཉིད་དང། ཟུག་རྡུ་ཉིད་དང། སྡིག་པ་ཉིད་དང། ཞེས་གསུངས། དེའི་དོན་འཆད་པ་ལ། ཀུན་འབྱུང་བའི་བདེན་པའི་རྒྱུ་དང། ཀུན་འབྱུང་བ་དང། རབ་ཏུ་སྐྱེ་བ་དང། རྐྱེན་གྱི་ངོ་
བོ་ཉིད་དང། ནད་དང། འབྲས་དང། ཟུག་རྡུ་དང། སྡིག་པའི་རྣམ་པ་རྣམས་དང། ཞེས་གསུངས། གཉིས་པ་ཐུན་མོང་བའི་རྣམ་པ་སྟོན་པ་ལ།ཨ་ཕ་རོལ་ཉིད་དང། འཇིར་པའི་ཆོས་ཅན་ཉིད་དང། གཡོ་བ་ཉིད་དང། རབ་ཏུ་འཇིག་པ་ཉིད་དང། འཇིགས་པ་ཉིད་དང་
འགོ་བའི་ནད་ཉིད་དང། ཉེ་བར་འཚོ་བ་ཉིད་དུ་ཡིད་ལ་བྱའོ། །ཞེས་གསུངས། དེ་ཡི་དོན་བཤད་པ་ལ། ཡིད་འབྱུང་བ་དང། འདོད་ཆགས་དང་བྲལ་བར་བྱ་བ་དང་འགོག་པའི་ཕྱིར་ཞུགས་པ་ཡིན་ནོ། །ཞེས་འབྱུང་བའི་ཕྱིར། སྡུག་བསྔལ་དང་ཀུན་འབྱུང་གི་བདེན་པ་
དེ་དག་ཉིད་སོ་སོའི་ཡིད་འབྱུང་བའི་མཚན་ཉིད་དག་གིས་ཕ་རོལ་དང་འཇིག་པའི་ཆོས་ཅན་གྱི་རྣམ་པའི་ངོ་བོ་ཉིད་དག་དང། འདོད་ཆགས་དང་བྲལ་བ་དག་གི་ངོ་བོ་གཡོ་བ་དད་རབ་ཏུ་འཇིག་པའི་རྣམ་པ་དག་དང། འགོག་པའི་རང་གི་ངོ་བོ་འཇིགས་པ་དང་
ནད་འགོ་བ་དང། འཚེ་བའི་རྣམ་པ་རྣམས་དང། ཞེས་གསུངས། གཉིས་པ་ལ་འགོག་བདེན་གྱི་རྣམ་པ་དང། ལམ་བདེན་གྱི་རྣམ་པ་གཉིས་ལས། དང་པོ་འགོག་བདེན་གྱི་རྣམ་པ་བཞི་སྟོན་པ་ལ། རྣམ་མཁྱེན་དང་ལྡན་པའི་སེམས་བསྐྱེད་པས་དེ་མི་དམིགས་པའི་
ཚུལ་གྱི་མ་རིག་པ་འགག་པས་འདུ་བྱེད་འགག་པ་ནི་བདག་མེད་པ་ཉིད་དུ་ཡིད་ལ་བྱའོ། །ཞི་བ་ཉིད་དང། དབེན་པ་ཉིད་དད། སྟོན་པ་ཉིད་དང། མཚན་མ་མེད་པ་ཉིད་དང། སྨོན་པ་མེད་པ་ཉིད་དང། མངོན་པར་འདུ་བྱ་བ་མེད་པ་ཉིད་དུ་ཡིད་ལ་བྱའོ། །ཞེས་
གསུངས༑ དེའི་དོན་འཆད་པ་ལ། འགོག་པའི་བདེན་པའི་འགོག་པའི་རང་གི་ངོ་བོ་བདག་མེད་པ་དང། ཞི་བ་དང། གྱ་ནོམ་པའི་རྣམ་པའི་བདག་ཉིད་དབེན་པ་དང། ངེས་པར་འབྱུང་བའི་མཚན་ཉིད་སྟོང་བ་ཉིད་དང། མཚན་མ་མེད་པ་དང་སྨོན་པ་མེད་པ་

[022A]༄༅། །མངོན་པར་འདུ་བྱེད་པ་མེད་པའི་རྣམ་པ་དག་དང། །ཞེས་གསུངས། གཉིས་པ་ལམ་བདེན་གྱི་རྣམ་པ་བཞི་སྟོན་པ་ལ། བྱང་ཆེན་རྣམ་མཁེན་དང་ལྡན་པའི་སེམས། བསྐྱེད་པས་དེ་མི་དམིགས་པའི་ཚུལ་གྱིས་དྲན་པ་ཉེ་བར་བཞག་པ་བཞི་བསྒོམ་
མོ༑ །ཞེས་པ་ནས། མ་འདྲེས་པ་བཅོ་བརྒྱད་ཀྱི་བར་དང། བྱང་ཆེན་རྣམ་མཁྱེན་དང་ལྡན་པའི་སེམས་བསྐྱེད་པས་དེ་མི་དམིགས་པའི་ཚུལ་གྱིས་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད། ཅེས་སོགས་དང། ཡང་བྱང་ཆེན་ཤེར་ཕྱིན་ལ་སྤྱོད་པའི་ཆོ་ཆོས་གང་གིས་
ཆོས་རྣམས་སྦྱོར་བར་བྱེད་པ་དང། ཆོས་ཀྱིས་ཆོས་རྣམས་སྙོམས་པར་བྱེད་པ་དང། ཡོངས་སུ་རྫོགས་པར་བྱེད་པ་དང། ཡོངས་སུ་རྒྱས་པར་བྱེད་པ་ལ་སོ་སོར་བ་རྟགས་པས་བདག་མེད་པ་ན་ཆོས་ཐམས་ཅད་ནི་དེ་ཚམ་སྟེ་བདག་གམ་བདག་གི་བ་དང་བྲལ་
བའོ༑ །ཞེས་སོགས་དང། ཡང་བཙུན་པ་རབ་འབྱོར་ཇི་ལྟར་ཡོངས་སུ་བསྡོ་བའི་སེམས་བྱང་ཆུབ་ཀྱི་སེམས་དང་འགྲོགས་པ་མ་ཡིན། ཇི་ལྟར་ན་བྱང་ཆུབ་ཀྱི་སེམས་ཡོངས་སུ་བསྡོ་བའི་སེམས་དང་འགྲོགས་པ་མིན། ཇི་ལྟར་ན་ཡོངས་སུ་བསྡོ་བའི་སེམས་
བྱང་ཆུབ་ཀྱི་སེམས་ལ་མེད་ཅིང་མི་དམིགས། ཇི་ལྟར་ན་བྱང་ཆུབ་ཀྱི་སེམས་ཡོངས་སུ་བསྡོ་བའི་སེམས་ལ་མེད་ཅིང་མི་དམིགས་ཞེས་དྲིས་པའི་ལེན་དུ་ཀོའུ་ཤི་ཀ་ཡོངས་སུ་བསྡོ་བའི་སེམས་གང་ཡིན་པ་དེ་ནི་སེམས་མ་ཡིན་ནོ་ཞེས་སོགས་ནས། བསམ་གྱིས་མི་
ཁྱབ་པ་གང་ཡིན་པ་དེ་ནི་སེམས་མ་ཡིན་ཏེ་སེམས་མ་ཡིན་པ་དེ་ནི་སེམས་མ་ཡིན་པས་ཡོངས་སུ་བསྡོ་བ་མེད་དོ། །ཀོའུ་ཤི་ཀ་འདི་ནི་བྱང་ཆེན་ཤེར་ཕྱིན་ནོ། །ཞེས་གསུངས། དེའི་དོན་བཤད་པ་ལ། ལམ་གྱི་བདེན་པའི་ལམ་དང། རིགས་བ་དང། སྒྲུབ་པ་དང། ངེས་པར་
འབྱིན་པའི་རྣམ་པ་རྣམས། །ཞེས་གསུངས། གཉིས་པ་ལམ་ཤེས་པར་བྱེད་པའི་ཚུལ་དེ་སྟོན་པ་ལ། ངོ་བོ་ཉིད་མི་དམིགས་པའི་སྒོ་ནས་ལམ་ཤེས་པ་ཉིད་ཀྱི་སྐབས་སུ་ཉན་ཐོས་རྣམས་ཀྱི་ལམ་ཡིན་པས་བྱང་ཆུབ་སེམས་དཔས་དེ་ལྟར་ཡོངས་སུ་ཤེས་པར་

[022B] །ཞེས་གསུངས། དེ་ཡང། འཕགས་པའི་བདེན་པ་བཞི་དག་གི། རྣམ་པ། ཞེས་པས་ཤེས་པར་བྱ་བའི་ཉན་ཐོས་ཀྱི་ལམ་ཤེས་བསྟན་ནས། ལམ་ཤེས་ཉིད་ཀྱི་ཚུལ་ལ་ནི། མི་དམིགས་སྒོ་ནས་ནི་ཉན་ཐོས་ལམ་འདི་ཤེས་པར་བྱ། །ཞེས་པས། ཉན་ཐོས་ཀྱི་
ལམ་ཤེས་པར་བྱེད་པའི་ཚུལ་དེ་བསྟན་ནས། ཐེག་ཆེན་སེམས་བསྐྱེད་དང་བསྡོ་བ་གཉིས་ཤུགས་ལ་བསྟན་ནོ། །འདིའི་སྐབས་སུ་མཐའ་ཅུང་ཟད་དཔྱད་པ་ལ། རོད་ཊཱིཀ་པས་ཉན་ཐོས་ཀྱི་ལམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་དེ་ཉན་ཐོས་ཀྱི་
ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁ་ཅིག། ཐེག་ཆེན་འཕགས་པའི་རྒྱུད་ཀྱི་རྣལ་འབྱོར་མངོན་སུམ་གང་ཞིག། ཉན་ཐོས་ཀྱི་རྟོགས་རིགས་སུ་གནས་པ།།
དེའི་མཚན་ཉིད་ཟེར་བ་མི་འཐད་དེ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྦྱིའི་ཚུལ་གྱིས་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། དེའི་རྒྱུད་ཀྱི་གཉིས་སྟོང་དོན་སྦྱིའི་ཚུལ་གྱིས་རྟོགས་
པའི་མཁྱེན་པ་ཡོད་པའི་ཕྱིར་ཏེ། དེའི་རྒྱུད་ལ་གཉིས་སྟོང་རྟོགས་པའི་ཟག་བཅས་སྒོམ་ལམ་ཡོད་པའི་ཕྱིར་ཏེ། དེའི་ཕྱིར་དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་པ་དང་ཟག་པ་མེད་པ་གཉིས་ཡིན་པས་ལམ་རྣམ་པ་
གསུམ་མོ། །ཞེས་གསུངས་པའི་ཕྱིར། ཁ་ཅིག། ཁྱད་ཆོས་གསུམ་གྱིས་ཟིན་པའི་སྒོ་ནས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་གང་ཞིག། གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས། དེའི་
མཚན་ཉིད་ཟེར་བ་མི་འཐད་དེ། སྟོང་ཉིད་མངོན་སུམ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྡོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་ཉན་ཐོས་ཀྱི་ལམ་ཤེས་པའི་ལམ་ཤེས་
[023A]༄༅། །མ་ཡིན་ཏེ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེས་མི་རྟག་སོགས་བཅུ་དྲུག་མདོན་སུཾ་མ་དུམ་རྟོགས་པའི་ཕྱིར། ཁ་ཅིག། ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་
འཕགས་པའི་མཁྱེན་པ་དེའི་མཚན་ཉིད་དུ་གསུངས། དེ་ལ་ཁ་ཅིག། ཉོན་སྒྲིབ་སྤངས་པའི་སྤངས། པ་དོན་དུ་གཉེར་བའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་ཤེས་རབ་ཀྱི་རྟོགས་རིགས་
སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར། དེར་ཐལ། ཉོན་སྒྲིབ་སྤངས་པའི་སྤངས་པ་དོན་དུ་གཉེར་བའི་ཉན་ཐོས་ཀྱི་མཐོང་ལམ་དེ་ཉན་ཐོས་ཀྱི་ཐབས་ཡིན་པའི་ཕྱིར་ཏེ། ཉན་ཐོས་ཀྱི་
སེམས་བསྐྱེད་དེ་ཉན་ཐོས་ཀྱི་ཐབས་ཡིན་པའི་ཕྱིར། ཞེས་ཟེར་ཞིང། ཁོ་རང་གི་ལུགས་ལ་ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི། ཞེས་སོགས་དང། དེས་རང་རྒྱལ་ལ་རིགས་འདྲ་ཟེར་ན། ཉན་ཐོས་ཀྱི་ཐབས་ཡིན་ན། ཉན་ཐོས་ཀྱི་ཤེས་རབ་མ་ཡིན་དགོས་
འཁོར་དུ་བྱུང་བའི་ཤེས་རབ་ཆོས་ཅན། དེར་ཐལ། དེའི་ཕྱིར། རྟགས་ཁས། གཉིས་པ་གྲུབ་སྟེ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། ཁ་ཅིག། ཉན་ཐོས་ཀྱི་ལམ་ཤེས་པའི་ལམ་ཤེས་དང། རང་རྒྱལ་གྱི་ལམ་ཤེས་པའི་ལམ་ཤེས་གཉིས་
འགལ་ཟེར་ན། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། ཉན་ཐོས་ཀྱི་དེ་མ་ཡིན་པར་ཐལ། རང་རྒྱལ་གྱི་དེ་ཡིན་པའི་ཕྱིར་ཏེ། རང་རྒྱལ་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་

[023B] དེར་ཐལ། གང་ཟག་གི་བདག་མེད་དེ་རང་རྒྱལ་སློབ་པ་འཕགས་པའི་བསྒོམ་བྱའི་གཙོ་བོ་ཡིན་པའི་ཕྱིར་ཏེ། གང་ཟག་གི་བདག་འཛིན་དེའི་སྤང་བྱའི་གཙོ་བོ་ཡིན་བའི་ཕྱིར་ཏེ། འཁོར་བའི་རྩ་བར་གྱུར་པའི་ཉོན་མོངས་ཅན་གྱི་མ་རིག་པ་དེ་དེ་
ཡིན་པའི་ཕྱིར་ཏེ། འཁོར་བ་དེ་དེ་ཡིན་པའི་ཕྱིར་ཏེ། ཐར་པ་དེ་དེའི་ཐོབ་བྱའི་གཙོ་བོ་ཡིན་པའི་ཕྱིར་ཏེ། དེས་ཐར་བ་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། རང་རྒྱལ་སློབ་པ་འཕགས་པ་ཆོས་ཅན། ཁྱོད་ཀྱིས་ཐར་པ་ཐོབ་བྱའི་གཙོ་བོར་བྱེད་པར་ཐལ། ཁྱོད་ཐེག་
དམན་སློབ་པ་ཡིན་པའི་ཕྱིར། ཁོ་ན་རེ། བྱང་སེམས་ཀྱི་ལམ་ཤེས་པའི་ལམ་ཤེསས་དང། ཉན་ཐོས་ཀྱི་ལམ་ཤེས་པའི་ལམ་ཤེས་གཉིས་མི་འགལ་བར་ཐལ། བྱང་སེམས་ཀྱི་རྟོགས་རིགས་དང་ཉན་ཐོས་ཀྱི་རྟོགས་རིགས་མི་འགལ་བའི་ཕྱིར་ཏེ། བྱང་སེམས་འཕགས་
པའི་བསྒོམ་བྱའི་གཙོ་བོ་དང་ཉན་ཐོས་སློབ་པའི་བསྒོམ་བྱའི་གཙོ་བོ་མི་འགལ་བའི་ཕྱིར་ཏེ། བདག་མེད་དེ་དེ་གཉིས་ཀའི་བསྒོམ་བྱའི་གཙོ་བོ་ཡིན་པའི་ཕྱིར་ཏེ། དེ་བྱང་འཕགས་ཀྱི་དེ་ཡིན་པའི་ཕྱིར་ཏེ། བྱང་འཕགས་ཀྱིས་དེ་བསྒོམ་བྱའི་གཙོ་བོར་བྱད་པའི་
ཕྱིར། མ་གྲུབ་ན། བྱང་འཕགས་ཆོས་ཅན། དེར་ཐལ། ཁྱོད་ཀྱིས་ཆོས་ཀྱི་བདག་མེད་བསྒོམ་བྱའི་གཙོ་བོར་བྱེད་པའི་ཕྱིར་ན་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་བདག་མེད་དངོས་སུ་རྟོགས་པར་ཐལ། ཁྱོད་ཀྱིས་ཆོས་ཀྱི་
བདག་མེད་དངོས་སུ་རྟོགས་པའི་ཕྱིར། ཁྱབ་པ་ཁས། འདོད་ན། བདག་མེད་ཆོས་ཅན། དོན་དམ་བདེན་པ་ཡིན་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། ཉན་ཐོས་
མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པའི་ཕྱིར་ཏེ། དེས་ཁྱོད་དངོས་སུ་རྟོགས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གང་ཟག་གི་བདག་མེད་དངོས་སུ་རྟོགས་པའི་ཕྱིར། ཁྱབ་པ་ཁས། ཁོ་ན་རེ། ཉན་ཐོས་སློབ་པ་འཕགས་པའི་ཐོབ་

[024A]༄༅། །བྱའི་གཙོ་བོ་ཡིན་ན། བྱང་སེམས་འཕགས་པའི་དེ་མ་ཡིན་དགོས་པར་ཐལ། དེ་གྱིས་འགལ་བའི་ཕྱིར་ཏེ། དེ་གཉིས་ཀྱི་སྤང་བྱའི་གཙོ་བོ་འགལ་བའི་ཕྱིར། རྟགས་ཁས། འདོད་ན། བྱང་ཆུབ་གསུམ་པོ་གང་རུང་ཆོས་ཅན། དེར་ཐལ་
དེའི་ཕྱིར་ཏེ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཐེག་དམན་གྱི་བྱང་ཆུབ་ཐོབ་བྱའི་གཙོ་བོར་བྱེད་པའི་ཕྱིར་ན་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། གང་ཟག་གི་བདག་མེད་དང་ཆོས་ཀྱི་
བདག་མེད་གང་རུང་དངོས་སུ་རྟོགས་པར་ཐལ། ཆོས་ཀྱི་བདག་མེད་དངོས་སུ་རྟོགས་པའི་ཕྱིར། ཁྱབ་པ་ཁས། དེས་མཚོན་ནས་ཐར་པ་ཆོས་ཅན། ཉན་ཐོས་སློབ་པའི་ཐོབ་བྱའི་གཙོ་བོ་མ་ཡིན་པར་ཐལ། ཅིག་ཤོས་ཡིན་པའི་ཕྱིར་ཏེ། དེས་ཐོབ་བྱའི་གཙོ་བོར་
བྱེད་པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། དེར་ཐལ་ རང་གི་ཐོབ་བྱའི་གཙོ་བོར་གྱུར་བའི་ཐར་པ་ཐོབ་བྱའི་གཙོ་བོར་བྱེད་པའི་ཕྱིར། ཟེར་ན་མ་ཁྱབ་སྟེ། སྐབས་དང་པོར་ཆོས་ཅན། ཁྱོད་ཀྱིས་ལམ་ཤེས་དངོས་ཀྱི་བསྟན་བྱའི་གཙོ་བོར་བྱེད་
པར་ཐལ། ཁྱོད་ཀྱིས་རང་གི་བསྟན་བྱའི་གཙོ་བོར་གྱུར་བའི་ལམ་ཤེས་དངོས་ཀྱི་བསྟན་བྱའི་གཙོ་བོར་བྱེད་པའི་ཕྱིར། ཁྱབ་པ་ཁས། དེར་ཐལ། ཁྱོད་ཀྱི་དངོས་ཀྱི་བསྟན་བྱའི་གཙོ་བོར་གྱུར་བའི་དེ་ཡོད་པའི་ཕྱིར་ཏེ། རྣམ་མཁྱེན་དེ་དེ་ཡིན་པའི་ཕྱིར། ཁ་ཅེག། རང་
གི་ཐོབ་བྱའི་གཙོ་བོར་གྱུར་བའི་ཐར་པ་ཆོས་ཅན། ཉན་ཐོས་སློབ་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་དེ་ཡིན་པའི་ཕྱིར་ཏེ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། རང་གི་
ཐོབ་བྱའི་གཙོ་བོར་གྱུར་བའི་ཐར་པ་ཐོབ་བྱའི་གཙོ་བོར་བྱེད་པར་ཐལ། ཁྱོད་ཀྱི་ཐོབ་བྱའི་གཙོ་བོར་གྱུར་པའི་ཐར་པ་ཡོད་པའི་ཕྱིར་ན། འདོད་དེ། ཆོས་ཅན་དེ་དང་གཅིག་ཡིན་པའི་ཕྱིར། དེ་ལ་རང་རྒྱལ་དང་ཉན་ཐོས་ཀྱི་མཐོང་ལམ་བར་ཆད་མེད་ལམ་དང་

[024B] །ཁོ་ན་རེ། ཉོན་སྒྲིབ་སྤངས་པའི་སྤངས་པ་ཆོས་ཅན། ཉན་ཐོས་སློབ་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་དེ་ཡིན་པའི་ཕྱིར། ཁྱབ་པ་ཁས། དེར་ཐལ་
དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་འཕགས་ཆོས་ཅན། དེར་ཐལ། ཁྱོད་ཀྱིས་དེ་མཐར་ཐུག་ཐོབ་བྱའི་གཙོ་བོར་བྱེད་པའི་ཕྱིར་ན་མ་ཁྱབ། ཁོ་ན་རེ། རྣམ་མཁྱེན་ཆོས་ཅན། བྱང་སེམས་འཕགས་པའི་དེ་མ་ཡིན་པར་ཐལ། ཅིག་ཤོས་
ཡིན་པའི་ཕྱིར། དེའི་ཐོབ་བྱ་གང་ཞིག། དེའི་ཐོབ་བྱ་ཕལ་པ་མ་ཡིན་པའི་ཕྱིར་ཏེ། དེའི་ཐོབ་བྱ་མཐར་ཐུག་ཡིན་པའི་ཕྱིར་ན་མ་ཁྱབ། བདེན་འཛིན་དི་ཉན་ཐོས་སློབ་པ་འཕགས་པའི་སྤང་བྱའི་གཙོ་བོ་ཡིན་པར་ཐལ། དེ་དེའི་སྤད་བྱ་གང་ཞིག། དེ་དེའི་སྤང་བྱ་
ཕལ་པ་མ་ཡིན་པའི་ཕྱིར། ཁྱབ་པ་འགྲིག། འདོད་ན། བདེན་མེད་དེ་དེའི་བསྒོམ་བྱའི་གཙོ་བོ་ཡིན་པར་ཐལ་ལོ། །ཁོ་ན་རེ། སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ་གྱི་མཁྱེན་པ་ཆོས་ཅན། ཉན་ཐོས་ཀྱི་རྟོགས་རིགས་སུ་མི་གནས་པར་ཐལ། བྱང་
སེམས་ཀྱི་རྟོགས་རིགས་སུ་གནས་པའི་ཕྱིར། ཁྱབ་པ་ཁས། དེར་ཐལ། བྱང་སེམས་འཕགས་པ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་ཡིན་པའི་ཕྱིར་ཟེར་ན་མ་ཁྱབ། དེར་ཐལ། དེའི་རྒྱུད་ཀྱི་ལམ་ཤེས་ཀྱི་རྣམ་པ་སོ་བཞིའི་ནད་ཚན་ཡིན་པའི་ཕྱིར་
དེས་ན། རང་ལུགས་ལ། མཚན་ཉིད། དབྱེ་བ། ས་མཚམས། བྱང་སེམས་འཕགས་པས་ཉན་ཐོས་ཀྱི་ལམ་ཤེས་པར་བྱེད་པའི་ཚུལ་ལོ། །དང་བོ་ནི། སེམས་བསྐྱེད་བསྡོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་གདུལ་བྱ་ཉན་ཐོས་ཀྱི་རིགས་
ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། གཉིས་པ་ནི། དེ་ལ་བྱང་སེམས་འཕགས་པའི་རྒྱུད་ཀྱི་དེ་དང། སངས་རྒྱས་

[025A]༄༅། །འཕགས་པའི་རྒྱུད་ཀྱི་དེ་གཉིས་སུ་ཡོད། གསུམ་པ་ནི། ཐེག་ཆེན་མཐོང་ལམ་ནས་སྔས་རྒྱས་ཀྱི་སའི་བར་དུ་ཡོད། བཞི་བ་ནི། བྱང་སེམས་འཕགས་པས་ཉན་ཐོས་ཀྱི་ལམ་ཤེས་པར་བྱེད་པའི་ཚུལ་ཡོད་དེ། དེས་མི་རྟག་སོགས་བཅུ་དྲུག་
མངོན་སུམ་དུ་རྟོགས་པའི་ཡེ་ཤེས་དེ་ཉིད་རང་རྒྱུད་ལ་བསྐྱེད་པའི་སྒོ་ནས་སྦྱོར་བའི་དུས་སུ་སེམས་བསྐྱེད། དངོས་གཞིའི་དུས་སུ་དེ་དག་གི་ངོ་བོ་བདེན་པར་མི་དམིགས་པར་རྟོགས་པ་དང། མཇུག་ཏུ་བསྡོ་བ་སྟེ་ཁྱད་ཆོས་གསུམ་ལྡན་དུ་ཤེས་པར་བྱེད་པའི་
ཕྱིར༑ གཞུང་དོན་ནི། བྱང་སེམས་འཕགས་པས་སེམས་བསྐྱེད་བསྡོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་མི་རྟོག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་བསྒོམ་པ་ཆོས་ཅན། དགོས་པ་ཡོད་དེ། གདུལ་བྱ་
ཉན་ཐོས་ཀྱི་རིགས་ཅན་རྗེས་སུ་གཟུང་བར་བྱ་བའི་ཆེད་ཡིན་པའི་ཕྱིར། ཁོ་ན་རེ། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཆོས་ཅན། ཉན་ཐོས་ལམ་ཤེས་པའི་ལམ་ཤེས་ཡིན་པར་ཐལ། མཚན་ཉིད་དེའི་ཕྱིར། རྟགས་
གྲུབ་སྟེ། དེ་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར། དེ་གདུལ་བྱ་རིགས་ཅན་གསུམ་ཀ་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་
ཕྱིར་ན་མ་ཁྱབ། དེར་ཐལ། རྫོགས་བྱང་སྒྲུབ་པའི་ཐབས་སུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར་ཞེས་ཟེར།    ༈    མདོ་ལས་གསུངས་ཚུལ་དང། བསྟན་བཅོས་ཀྱི་འགྲེལ་ཚུལ་གཉིས་
ལས༑ དབ་པོ་ནི། དེ་ནས་བཅོམ་ལྡན་འདས་ཀྱི་ཚེ་དང་ལྡན་པ་རབ་འབྱོར་ལ་བཀའ་སྩ་པ། རབ་འབྱོར་ལེགས་སོ་ལེགས་སོ། །དེ་ལྟར་བྱང་ཆེན་རྣམས་ལ་ཤེར་ཕྱིན་སྟོན་ཅིང་སྤྲོ་བ་བསྐྱེད་པ་རབ་འབྱོར་ཁྱོད་ཀྱང་ལེགས་སོ། །རབ་འབྱོར་གྱིས་གསོལ་བ་

[025B] །བཀའ་དྲིན་མི་དྲན་པར་མི་བགྱིའོ། །དེ་ནི་འདི་ལྟར་བཅོམ་ལྡན་འདས་སྔོན་བྱང་ཆུབ་སེམས་དཔའི་སྤྱད་པ་སྦྱོད་པའི་ཚེ་སྡོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སྔས་རྒྱས་རྣམས་ཀྱི་དྲུང་ན་གནས་པའི་ཉན་ཐོས་དེ་དག་གིས་ཕ་རོལ་ཏུ་ཕྱིན་པ་དྲུག་ལས་གདམས་པ། ཞེས་སོགས་གསུངས་པའི་ཕྱིར། གཉིས་པ་ལ། མཚམས་སར་བ་དང། རྩ་བ་དང། འགྲེལ་པ་གསུམ་ལས། དང་པོ་ནི། འོ་ན། ཉན་ཐོས་ཀྱི་ལམ་ཤེས་
པའི་ལམ་ཤེས་ཀྱི་འོག་ཏུ་དེའི་རྒྱུ་ངེས་འབྱེད་ཆ་མཐུན་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཉན་ཐོས་ཀྱི་ལམ་ཤེས་པའི་ལམ་ཤེས་དེ་ཐོས་ཀྱི་ལམ་ཤེས་པའི་ལམ་ཤེས་དེ་ཐོབ་པ་ལ། དེའི་རྒྱུ་ངེས་འབྱེད་ཆ་
འཐུན་ཐོབ་པ་སྔོན་དུ་འགྲོ་དགོས་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་མཚམས་སྦྱོར་བ་ལ། བདེན་པ་བཞི་ཡོངས་སུ་ཤེས་པ་ནི་ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཅན་ཡིན་པས་ལམ་བརྗོད་ནས་ངེས་པར་འབྱེད་
པའི་ཆ་དང་མཐུན་པ། ཞེས་གསུངས། གཉིས་པ་ནི། མདོ་འདི་འི་དོན་འཆད་པའི་སྒོ་ནས་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་བཞི་སྟོན་པ་ལ། འཕགས་པ་ཉན་ཐོས་ལམ་ལ་ནི། །ཞེས་སོགས་གསུངས། གསུམ་པ་ནི། གཟུགས་ལ་
སོགས་པའི་ཕུང་པོ་དང་རང་གི་ངོ་བོ་ཉིད་ཀྱི་ཞེས་སོགས་གསུངས། དེ་ཡང། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ཞེས་འབྱེད་ཆ་མཐུན་དེ་ལ། དྲོད། རྩེ་མོ། བཟོད་པ། ཆོས་མཆོག་བཞི་ཡོད་པའི་དད་པོ་དེ་སྟོན་པ་ལ་ཀོའུ་ཤི་ཀ་གཟུགས་ནི་གཟུགས་
ཀྱིས་སྟོང་ངོ། །ཀོའུ་ཤི་ཀ་ཚོར་བ་དང། འདུ་ཤེ་དང། འདུ་བྱེད་དང། འདུ་བྱེད་དང། རྣམ་པར་ཤེས་པ་ནི་རྣམ་པར་ཤེས་པས་སྟོང་ངོ། ། བྱང་ཆུབ་སེམས་དཔའ་ནི་བྱང་ཆུབ་སེམས་དཔས་སྟོང་ངོ། །ཀོའུ་ཤི་ཀ་གཟུགས་ཀྱི་སྟོང་བ་ཉིད་གང་ཡིན་པ་དང། ཚོར་བ་དང། འདུ་ཤེས་

[026A]༄༅། །དང༑ འདུ་བྱེད་རྣམས་དང། རྣམ་པར་ཤེས་པའི་ཏོང་པ་ཉིད་གང་ཡིན་པ་དང། བྱང་ཆུབ་སེམས་དཔའི་སྟོང་པ་ཉིད་གང་ཡིན་པ་དེ་ལ་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་སོགས་གསུངས། དེའི་དོན་འཆད་པ་ལ། །
འཕགས་པ་ཉན་ཐོས་ལམ་ལ་ནི། གཟུགས་ལ་སོགས་པ་སྟོང་པའི་ཕྱིར། སྟོང་པ་ཉིད་རྣམས་དབྱེར་མེད་པས། །དྲོ་བ། ཞེས་དང། གཟུགས་ལ་སོགས་པའི་ཕུང་པོ་རང་རང་གི་ངོ་བོ་ཉིད་ཀྱིས་སྟོང་པའི་ཕྱིར། སྟོང་པ་ཉིད་རྣམས་ཕན་ཚུན་ཐ་དད་པ་མེད་པ་
དང༑ ཞེས་གསུངས། གཉིས་པ་དེ་སྟོན་པ་ལ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་གནས་བརྟན་རབ་འབྱོར་ལ་འདི་སྐད་ཅེས་སྨྲས་སོ། །བརྩུན་པ་རབ་འབྱོར་ཇི་ལྟར་བྱང་ཆེན་ཤེར་ཕྱིན་ལ་གནས་པར་མི་བྱ། རབ་འབྱོར་གྱིས་སྨྲས་
པ་ཀོའུ་ཤི་ཀ་འདི་ལ་བྱང་ཆེན་དམིགས་པའི་ཚུལ་གྱིས་གཟུགས་ལ་གནས་པར་མི་བྱའོ། །ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པ་ལ་གནས་པར་མི་བྱའོ། །ཞེས་སོགས་གསུངས། དེའི་དོན་འཆད་པ་ལ། དེ་དག་མི་དམིགས་པས། རྩེ་
མོར་གྱུར་པ་དག་ཏུ་འདོད། ཅེས་དང། གཟུགས་ལ་སོགས་པ་སྔ་མ་བཞིན་དུ་མི་དམིགས་པ་དང། ཞེས་གསུངས། གསུམ་པ་དེ་སྟོན་པ་ལ། དམིགས་པའི་ཚུལ་གྱིས་གཟུགས་རྟག་ཅེས་བྱ་བར་གནས་པར་མི་བྱའོ། །ཞེས་སོགས་གསུངས། དེའི་དོན་འཆད་པ་ལ། དེ་ལ་
རྟག་ལ་སོགས་ཚུལ་གྱིས། །གནས་པ་བཀག་པས་བཟོད་པ་རྣམས། །ཞེས་དང། དེ་བཞིན་དུ་གཟུགས་ལ་སོགས་པ་ལ་རྟག་པའང་མ་ཡིན་མི་རྟག་པ་ཡང་མ་ཡིན་ནོ། །ཞེས་དམིགས་པའི་ཚུལ་གྱིས་གནས་པ་བཀག་བ་དང། ཞེས་གསུངས། བཞི་པ་དེ་སྟོན་པ་
ལ༑ ཀོའུ་ཤི་ཀ་གཞན་ཡང་བྱང་ཆེན་ས་དང་པོ་ལ་དམིགས་པའི་ཚུལ་གྱིས་གནས་པར་མི་བྱའོ། །ཞེས་པ་ནས། ཚེ་དང་ལྡན་པ་ཤཱ་རིའི་བུ་དེ་ལྟར་བྱང་ཆེན་ཤེར་ཕྱིན་ལ་གནས་པར་བྱ་སྟེ། གནས་པ་མེད་པའི་ཚུལ་གྱིས་གནས་པར་འགྱུར་རོ། །ཞེས་པའི་བར་

[026B] དེའི་དོན་འཆད་པ་ལ། ས་བཅུ་དག་ལས་བརྩམས་ནས་ནི། །མི་གནས་རྒྱས་པར་བསྟན་པ་ཡིས། །ཆོས་ཀྱི་མཆོག་ཏུ་འགྱུར་བཤད་དེ། །ཅིའི་ཕྱིར་ཞེ་ན་སངས་རྒྱས་ཀྱི། །མཁྱེན་ནས་ཆོས་རྣམས་མ་གཟིགས་ཕྱིར། །ཞེས་དང། གང་གི་ཕྱིར་དེ་བཞིན་
གཤེགས་པས་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་རྣམས་མ་གཟིགས་པ་ཞེས་བྱ་བ་ཚད་མའི་སྐྱེས་བུ་མི་དམིགས་པའི་གཏན་ཚིགས་ཀྱི་འཐད་པས། ས་རབ་ཏུ་དགའ་བ་ལ་སོགས་པ་ལ་མི་གནས་པ་རྒྱས་པར་ཇི་སྐད་དུ་བསྟན་པ་
ཞེས་བྱ་བའི་རྣམ་པ་དེ་རྣམས་ཀྱིས་གོ་རིམ་བཞིན་དུ་བདེན་པའི་དམིགས་པ་ལ་ངེས་པར་འབྱེད་པའི་ཆ་དང་མཐུན་པ་སྐྱེའོ། །ཞེས་བྱ་བ་ཡིན་ནོ། །ཞེས་གསུངས། གཞུང་དོན་ནི། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཆོས་ཅན་
ཁྱོད་ལ་དུ་མར་ཡོད་དེ། ཁྱོད་ལ་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད་པའི་ཕྱིར། དེས་ན། ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་དོན་མངོན་རྟོགས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་
ངེས་འབྱེད་ཆ་མཐུན་གྱི་མཚན་ཉིད། དེ་ལ་དབྱེ་ན་བཞིར་ཡོད། ཁོ་ན་རེ། ཉོན་སྒྲིབ་སྤངས་པའི་སྤངས་པ་དོན་དུ་གཉེར་བའི་ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་ཤེས་རབ་ཀྱི་རྟོགས་རིགས་
སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཉནྟ་ཧོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར་ཟེར་ན། བྱང་སེམས་སྦྱོར་ལམ་པའི་རྒྱུད་ཀྱི་འཁོར་བ་མཐའ་དག་སྡུག་བསྔལ་གྱི་རང་བཞིན་ཅན་དུ་སྒོམ་པའི་བློ་ཆོས་ཅན། དེར་ཐལ། དེའི་ཕྱིར། དེ་དེར་
ཐལ༑ དེའི་རྒྱུད་ཀྱི་ཐར་པ་དོན་གཉེར་གྱི་བློ་དེ་ཉན་ཐོས་ཀྱི་ཐབས་ཀྱིར་ཏོགས་རིགས་སུ་གནས་པའི་ཕྱིར། འདོད་མི་ནུས་ཏེ། དེའི་རྒྱུད་ཀྱི་འཁོར་བ་མཐའ་དག་སྡུག་བསྔལ་གྱི་རང་བཞིན་ཅན་དུ་རྟོགས་པའི་བློ་དེ་ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་

[027A]༄༅། །པའི་ཕྱིར་ཏེ། དེའི་རྒྱུད་ཀྱི་སྡུག་བསྔལ་བདེན་པ་རྟོགས་པའི་བློ་དེ་ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཕྱིར་ཏེ། དེའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་རྟོགས་པའི་བློ་དེ་དེར་གནས་པའི་ཕྱིར། ཁོ་ན་རེ། བྱང་
སེམས་སྦྱོར་ལམ་པའི་རྒྱུད་ཀྱི་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཉནྟ་ཧོས་ཀྱི་ལམ་སེཧྶ་པའི་ལམ་ཤེས་ཀྱི་རྒྱུ་གང་ཞིག་ངེས་འབྱེད་ཆ་མཐུན་ཡིན་པའི་ཕྱིར་ན་མ་ཁྱབ། རྣམ་མཁྱེན་ཆོས་ཅན་
ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། ཉན་ཐོས་ཀྱི་ལམ་ཤེས་པ་གང་ཞིག་ལམ་ཤེས་ཡིན་པའི་ཕྱིར། ཁྱབ་པ་འགྲིག་ཁོ་ན་རེ། དེ་ཆོས་ཅན། དེར་ཐལ། འཕགས་པ་ཉན་ཐོས་ལམ་ལ་ནི། ཞེས་སོགས་ཀྱི་སྐབས་ནས་དངོས་སུ་བསྟན་པའི་ཐེག་
ཆེན་གྱི་ངེས་འབྱེད་ཆ་འཐུན་ཡིན་པའི་ཕྱིར། ཁྱབ་སྟེ། གཞུང་དེས་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་བསྟན་པའི་ཕྱིར་ན་མ་ཁྱབ་བོ།    ༈    །གཉིས་པ་རང་རྒྱལ་གྱི་ལམ་ཤེས་པའི་ལམ་ཤེས་འཆད་པ་ལ། བགྲོད་པ་པོ་རྟེན་གྱི་
ཁྱད་པར་དང། བགྲོད་པར་བྱ་བ་ལམ་གྱི་ངོ་བོ་དང། དེའི་རྒྱུ་ངེས་འབྱེད་ཆ་མཐུན་དང་གསུམ་ལས། དང་པོ་ལ་ཁྱད་པར་དངོས་དང། རྩོད་པ་སྤོང་པའོ། །དང་པོ་ལ། མཚམས་སྦྱར་བ་དང། རྩ་བ་དང། འགྲེལ་པ་གསུམ་ལས། དང་པོ་ནི། ལུས་རྣམ་གཞག་གི་གོ་
རིམ་དང་བསུན་ན་ཉན་ཐོས་ཀྱི་ལམ་སེཧྶ་པའི་ལམ་ཤེས་ཀྱི་འཇུག་དེ་མ་ཐག་ཏུ་རང་རྒྱལ་གྱི་ལམ་ཤེས་པའི་ལམ་ཤེས་འཆད་རིགས་པ་ལ། དེ་ལྟར་མི་འཆད་པར་རང་རྒྱལ་གྱི་ལམ་གྱི་ཁྱད་པར་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ཉན་ཐོས་
ཀྱི་ལམ་དང་རང་རྒྱལ་གྱི་ལམ་གཉིས་ལ་ཁྱད་པར་ཡོད་དམ་མེད། མེད་ན་ལོགས་སུ་འཆད་མི་རིགས་པར་འགྱུར་ལ། ཡོད་ན་ཁྱད་པར་དེ་ཇི་ལྟ་བུ་ཞེ་ན། དེ་ཉན་ཐོས་གྱི་ལམ་ལས་ཁྱད་པར་དུ་མའི་སྒོ་ནས་ཁྱད་པར་དུ་འཕགས་པའི་ཕྱིར། ཞེས་འཚམས་སྦྱོར་བ་ལ་

[027B] ཉན་ཐོས་རྣམས་ལས་དེ་དག་ཇི་ལྟར་ཁྱད་པར་དུ་འཕགས་ན་གང་གིས་ན་དེ་དག་གི་ལམ་གཞན་ཡིན་སྙམ་པའི་དོགས་པ་བསུ་བར་རེ་ཞིག་ཁྱད་ཞུགས་པ་ཉིད་སྒྲུབ་པ། ཞེ་
གསུངས༑ གཉིས་པ་ལ། མདོ་ལས་གསུངས་ཚུལ་དང། དེ་ཉིད་རྩ་བས་འཆད་ཚུལ་གཉིས་ལས། དང་པོ་ནི། གོང་དུ་སྦྱོར་ལམ་གྱི་སྐབས་སུ་ཆོས་རྣམས་ལ་གནས་པ་དང་མི་གནས་པ་དང་བྲལ་བ་ཡུམ་ལ་གནས་པར་གསུངས་པ་ལས་འཕྲོས་ཏེ། དེ་ནས་ཡང་
འཁོར་དེ་རྣམས་ལས་ལྷའི་བུ་ཁ་ཅིག་འདི་སྙམ་དུ་སེམས་པར་གྱུར་ཏེ་གང་གནོད་སྦྱོན་རྣམས་ཀྱི་སྐད་དང། ཞེས་སོགས་ཀྱིས་འཆད། གཉིས་པ་ལ། མདོ་དེ་དག་གི་དོན་འཆད་པ་ལ། རང་བྱུང་བདག་ཉིད་རྟོགས་པའི་ཕྱིར། ཞེས་སོགས་གསུངས། གསུམ་པ་
ནི༑ དེ་ཉིད་ཚིག་དོན་གྱི་སྒོ་ནས་འཆད་པ་ལ། ལུང་ལས། ཉན་ཐོས་རྣམས་ནི་གཞན་གྱི་བསྟན་པ་ལ་བལྟོས་ནས་ཞེས་སོགས་གསུངས། འདི་ལ་ཡང་ལམ་བགྲོད་པའི་ཁྱད་པར་དང། ཆོས་སྟོན་པའི་ཁྱད་པར་གཉིས་ལས། དང་པོ་དེ་སྟོན་པ་ལ། མདོ་ལས་
དེ་ནས་ཡང་འཁོར་དེ་རྣམས་ལས། ལྷའི་བུ་ཁ་ཅིག་འདི་སྙམ་དུ་སེམས་པར་གྱུར་ཏེ་གང་གནོད་སྦྱིན་རྣམས་ཀྱི་སྐད་དང། གནོད་སྦྱིན་རྣམས་ཀྱི་ཚིག་དང། གནོད་སྦྱིན་རྣམས་ཀྱིས་སྨྲས་པ་དང། གནོད་སྦྱིན་རྣམས་ཀྱིས་བསྙད་པར་གྱུར་པ་གང་ཡིན་པ་དེ་
དག་ནི་སྨྲས་པར་གྱུར་ན་ཤེས་པར་རུང་གི། འཕགས་པ་རབ་འབྱོར་གྱིས་ཤེར་ཕྱིན་འཆད་པ་དང། རབ་ཏུ་བརྗོད་པ་དང། སྟོན་པ་དང་ཉེར་བར་སྟོན་པ་ནི་ཤེས་པར་མི་རུང་ངོ་སྙམ་པ་དང། དེ་ནས་འཕགས་པར་བ་འབྱོར་གྱིས་ལྷའི་བུ་དེ་དག་གི་སེམས་ཀྱི་རྟོག་པ་
སེམས་ཀྱིས་རིག་ནས། ལྷའི་བུ་དག་སྨྲས་པར་གྱུར་ན་ཤེས་པར་མི་རུང་ངམ། ལྷའི་བུ་དག་གིས་སྨྲས་པ་ཤེས་པར་མི་རུང་ངོ། །རབ་འབྱོར་གྱིས་སྨྲས་པ། ལྷའི་བུ་དག་གང་ཡི་གེ་གཅིག་ཀྱགྣ་བརྗོད་དུ་མེད་དེ་གང་བརྗོད་དུ་མི་རུང་བ་དེ་ནི་ཐོས་པར་མི་རུང་ངོ། །གང་

[028A]༄༅། །ཐོས་པར་མི་རུང་བ་དེ་ནི་སེཧྶ་པར་མི་རུང་ངོ། །ཞེས་གསུངས། དེ་ཡང་མདོ་ཚན་དང་པོ་དེས་ཤེས་པ་ཟབ་པ་དེ་བསྟན་ནས། ཡི་གེ་གཅིག་ཀྱང་ཞེས་སོགས་ཀྱིས་མ་བརྗོད་པ་ཟབ་པ་དེ་བསྟན། དེའི་དོན་འཆད་པ་ལ། རང་བྱུང་བདག་
ཉིད་རྟོགས་པའི་ཕྱིར། །གཞན་གྱིས་བསྟན་ཡང་མི་དགོས་ལ། །ཞེས་དང། ལུང་ལས། ཉནྟ་ཧོས་རྣམས་ནི་གཞན་གྱིས་བསྟན་པ་ལ་བལྟོས་ནས་རང་གི་བྱང་ཆུབ་རྟོགས་པར་འགྱུར་ལ། གཞན་དག་ཀྱང་བརྗོད་པ་དང་བཅས་པའི་ཆོས་བསྟན་པས་དགེ་བ་
ལ་འཇུག་པར་བྱེད་དོ་ཞེས་འབྱུང་ངོ། །རང་སངས་རྒྱས་རྣམས་ནི་སྔོན་ཐོས་པ་ལ་སོགས་པ་མངོན་པར་འདུ་བྱས་པས་གཞན་གྱི་བསྟན་པ་ལ་མི་ལྟོས་པར་བདག་ཉིད་ཀྱིས་རང་གི་བྱང་ཆུབ་མངོན་པར་རྟོགས་པར་འགྱུར་ཏེ། དེའི་ཕྱིར་དེ་དག་ལ་
སངས་རྒྱས་ལ་སོགས་པས་བསྟན་མི་དགོས་སོ་ཞེས་བྱ་བ་ནི་ཁྱད་ཞུགས་པ་ཉིད་གཅིག་ཡིན་ནོ། །ཞེས་གསུངས། གཉིས་ཆོས་སྟོན་པའི་ཁྱད་པར་སྟོན་པ་ལ། དེ་ནས་ལྷའི་བུ་དེ་དག་འདི་སྙམ་དུ་སེམས་པར་གྱུར་ཏེ། ཀྱེ་མ་གནས་བརྟན་འཕགས་པ་རབ་འབྱོར་
འདི་ནི་ཤེར་ཕྱིན་གསལ་བར་བྱེད་པ་སྟེ། ཟབ་པ་བས་ཀྱང་ཤིན་ཏུ་ཟབ་པར་བྱེད། ཕྲ་བས་ཀྱང་ཤིན་ཏུ་ཕྲུ་བ་སྟོན་པར་བྱེད་པའོ། །ཞེས་གསུངས། དེའི་དོན་འཆད་པ་ལ། བསེ་རུ་ལྟ་བུའི་ཡེ་ཤེས་ནི། །ཟབ་པ་ཉིད་དུ་མངོན་པར་བརྗོད། །ཅེས་དང། སྒྲར་བརྗོད་པའི་
ཆོས་བསྟན་པའི་སྒོ་ནས་ཉན་པ་པོ་རྣམས་ཀྱིས་འཆད་པ་པོའི་ཤེས་པའི་རྩལ་རྟོགས་པར་བྱེད་ན། དེ་དག་ནི་རང་གི་ཐོབ་པའི་ཡེ་ཤེས་ལ་སོགས་པའི་མཐུས་སྒྲ་མེད་པའི་ཆོས་བསྟན་པས། གཞན་དག་དགེ་བ་བཅུ་ལ་སོགས་ཕ་ལ་འཇུག་པར་བྱེད་དེ། དེའི་
ཕྱིར་དེ་དག་གིས་ཡེ་ཤེས་མི་རྟོགས་པ་ཉིད་ནི་ཁྱད་ཞུགས་པ་གཉིས་པ་ཡིན་ནོ། །ཞེས་གསུངས། དེ་ཡང་མདོ་ཚན་དང་པོའི་དོན་མཉམ་གཞག་ཏུ་བརྫོད་པའི་ཡུལ་མ་ཡིན་པའི་དོན་རྟོགས་པ་ནི་ཤེས་པ་ཟབ་པ་སྟེ་རང་ལ་གཞན་གྱིས་བསྟན་མི་དགོས་པ་དང་

[028B] རྩ་བའི་ཡང་སྒྲས་བསྡུས་པ་རང་གིས་གཞན་ལ་བསྟན་མི་དགོས་པའོ། །ཟབ་པ་དེ་གཉིས་དང་ལྡན་པའི་བསེ་རུ་ལྟ་བུའི་རང་རྒྱལ་གྱི་ཡེ་ཤེས་ནི་ཟབ་
པ་ཡིན་ནོ། །མདོ་ཚན་གསུམ་པའི་དོན་ནི། ཟབ་པ་ནི་ཉན་ཐོས་ཀྱི་ཡེ་ཤེས་ཡིན་ཏེ། གཞན་གྱིས་བསྟན་པའི་སྒྲ་ལས་བདེན་བཞིའི་རྣམ་པ་བཅུ་དྲུག་རྟོགས་པའི་ཕྱིར། དེ་བས་ཟབ་པ་ནི་རང་རྒྱལ་གྱི་ཡེ་ཤེས་ལ་བྱ་སྟེ། རང་གི་རྟོགས་པའི་རྐྱེན་འདི་ཙམ་གྱིས་ཁྱད་པར་
དུ་བྱས་པའི་ཕྱིར། ཕྲ་བ་ནི་ཉན་ཐོས་ཀྱི་ཡེ་ཤེས་ལ་བྱ་སྟེ། ཉོན་སྒྲིབ་ཙམ་སྤངས་པའི་འབྲས་བུ་ཉིད་ཡིན་པའི་ཕྱིར། དེ་བས་ཕྲ་བ་ནི་རང་རྒྱལ་དགྲ་བཅོམ་པའི་ཡེ་ཤེས་ལ་བྱ་སྟེ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་ཕྱིར། བརྒྱད་སྟོང་པར་
རིང་བ་བས་ཀྱང་ཆེས་རིང་བ། །ཞེས་འབྱུང་བས། དེ་ལ་རིང་བ་ནི་མུ་སྟེགས་ཀྱི་སྤྱོད་ཡུལ་དུ་བྱ་གྱུར་པའི་ཕྱིར་ཉནྟ་ཧོས་ཀྱི་ཡེ་ཤེས་དང། དེ་ལས་ཆེས་རིང་བ་ནི་ཉནྟ་ཧོས་ཀྱི་ཡུལ་མ་ཡིན་པས་རང་རྒྱལ་གྱི་ཡེ་ཤེས་སོ། །འདིའི་སྐབས་སུ། སྤྱི་དོན་དང། གཞུང་དོན་
གཉིས་ལས། དང་པོ་ལ་རིགས་ཀྱི་ཁྱད་པར་དང། ལམ་བགྲོད་པའི་ཁྱད་པར་དང། ཡང་དག་པར་འགྲུབ་པའི་ཁྱད་པར། ཚོགས་གསོག་ཚུལ་གྱི་ཁྱད་པྲ། གནས་པའི་ཁྱད་པར། རྒྱུ་བའི་ཁྱད་པར། སྒྲ་བཤད་པ་དང་བདུན་ལས། དང་པོ་ནི། བསེ་རུ་ལྟ་བུའི་
རང་རྒྱལ་ཆོས་ཅན། ཁྱད་པར་གསུམ་དང་ལྡན་ཏེ། ཉོན་མོངས་ཤས་ཆུང་བས་འདུ་འཛི་ལ་མི་དགའ་བར་རང་ཉིད་གཅིག་པུ་ལ་དགའ་བ་དང། བྱང་ཆུབ་སེམས་དཔའ་ལ་བལྟོས་ཏེ་སྙིང་རྗེ་ཆུང་པས་གཞན་དོན་རྒྱ་ཆེན་པོ་ལ་མི་འཇུག་པར་སེམས་ལས་ཆུང་ངུར་
གནས་པ་དང། དབང་པོ་འབྲིང་དུ་གྱུར་ཅིང་ང་རྒྱལ་སྤྱོད་པ་ཅན་ཏེ་སློབ་དཔོན་གཞན་ལ་ལྟོས་མེད་དུ་རང་གི་བྱང་ཆུབ་མངོན་དུ་བྱེད་པའི་ཁྱད་ཆོས་གསུམ་དང་ལྡན་པའི་ཕྱིར། གཉིས་པ་ནི། བསེ་རུ་ལྟ་བུའི་རང་རྒྱལ་གྱི་ལམ་ལ་སློབ་ཚུལ་ཡོད་དེ། རང་སངས་རྒྱས་

[029A]༄༅། །ཀྱི་རིགས་ལ་གནས་ནས་བསྐལ་བ་བརྒྱར་སངས་རྒྱས་འབྱུང་བ་མཉེས་པར་བྱས་ནས། རང་བྱང་ཆུབ་ཏུ་རྒྱུད་སྨིན་པར་བྱེད་ཅིང། གྱིས་རང་གི་བྱང་ཆུབ་ཐོབ་པར་བྱ་བའི་ཕྱིར་མཁས་པར་བྱ་བའི་དངོས་པོ་དྲུག་ལ་མཁས་པར་བྱེད་
པའི་ཕྱིར། དངོས་པོ་དྲུག་ཡོད་དེ། ཕུང་པོ་དང། ཁམས་དང། སྐྱེ་མཆེད་དང། རྟེན་འབྲེལ་དང། གནས་དང། གནས་མ་ཡིན་པ་དང། བདེན་པ་ལ་མཁས་པ་རྣམས་སུ་ཡོད་པའི་ཕྱིར། སྦྱོར་བ་སྔོན་དུ་བཏང་ལ་འབྲས་བུ་སྔོན་དུ་མ་བཏང་བའི་ཚོགས་སྤྱོད་ཀྱི་རང་
རྒྱལ་གྱི་ལམ་ལ་སློབ་ཚུལ་ཡོད་དེ། སངས་རྒྱས་འབྱུང་བ་མཉེས་པར་བྱས་ཤིང། སྐྱེས་བུ་དམ་པ་ལ་བརྟེན་ནས་ཆོས་ཉན་པ་དང་ཚུལ་བཞིན་ཡིད་ལ་བྱས་པ་ལ་བརྟེན་ནས། སྔོན་མངོན་དུ་མ་བྱས་པའི་སྦྱོར་ལམ་དང་པོ་གསུམ་རང་རྒྱུད་ལ་སྐྱེད་པར་བྱེད་ཅིང་ཆོས་
མངོན་པར་རྟོགས་པའམ། དགེ་སྦྱོང་ཚུལ་གྱི་འབྲས་བུ་ཚེ་དེ་ལ་མངོན་དུ་བྱེད་མི་ནུས་པས། ཕྱིས་དེ་ཉིད་ཐོབ་པར་བྱ་བའི་ཕྱིར་མཁས་པར་བྱ་བའི་དངོས་པོ་དྲུག་ལ་མཁས་པར་བྱེད་པའི་ཕྱིར། སྦྱོར་བ་དང་འབྲས་བུ་གཉིས་ཀ་སྔོན་དུ་བཏང་བའི་ཚོགས་སྤྱོད་ཀྱི་
རང་རྒྱལ་གྱི་ལམ་ལ་སློབ་ཚུལ་ཡོད་དེ། སངས་རྒྱས་འབྱུང་བ་མཉེས་པར་བྱས་ཤིང། སྐྱེས་བུ་དམ་པ་ལ་བརྟེན་ནས་དམ་པའི་ཆོས་ཉན་པ་དང་ཚུལ་བཞིན་ཡིད་ལ་བྱས་པ་ལ་བརྟེན་ནས་ཆོས་མངོན་པར་རྟོགས་པར་བྱེད་ཅིང་དགེ་སྦྱོང་ཚུལ་གྱི་འབྲས་བུ་ནི་འཐོབ་
ལ༑ དགྲ་བཅོམ་པ་ནི་ཐོབ་མི་ནུས་པས། འདས་ལམ་གྱི་སྟོབས་ཀྱིས་ཕྱིས་དེ་ཉིད་ཐོབ་པར་བྱ་བའི་ཕྱིར་དུ་མ་ཁས་པར་བྱ་བའི་དངོས་པོ་དྲུག་ལ་མཁས་པར་བྱེད་པ་ཡིན་པའི་ཕྱིར། དེ་ཡང་གསུམ་པོ་དེ་རང་རྒྱལ་གྱི་རིགས་ལ་གནས་ནས་སངས་རྒྱས་འབྱུང་བ་མཉེས་
པར་བྱས་ནས་རང་བྱང་ཆུབ་ཏུ་རྒྱུ་སྨིན་པར་བྱེད་ཅིང་ཚོགས་ལམ་མན་ཚད་ཀྱི་རྟོགས་པ་ལ་གནས་ཤིང་སྲིད་པ་ཐ་མའི་ཚེ་སྦྱོར་ལམ་དྲོད་ན་ས་རང་བྱང་ཆུབ་ཀྱི་བར་སྟན་ཐོག་གཅིག་ལ་མངོན་དུ་བྱེད་པ་དང། སྐྱེ་བ་གཅིག་ཐོགས་ཀྱི་ཚེ་བཟོད་པ་འབྲིང་མན་ཆད་ཀྱི་རྟོགས་

[029B] དེའི་ཚེ་དགེ་སྦྱོང་ཚུལ་གྱིས་འབྲས་བུ་ལ་གནས་ཤིང་དེའི་ཕྱི་མ་ལ་ལམ་ལྷག་མ་མངོན་དུ་བྱེད་པར་ཀུན་བཏུས་ལས་བཤད་དོ། །གསུམ་པ་ནི། ལམ་གསུམ་པོ་དེ་ལ་བསླབས་པས་འབྲས་བུ་འགྲུབ་
ཚུལ་ལ་གསུམ་ལས། ལམ་དང་པོ་འགྲུབ་ཚུལ་ཡོད་དེ། སྔར་བཤད་པ་ལྟར་ལམ་བསྒོམས་པ་ལ་བརྟེན་ནས་སངས་རྒྱས་མི་འབྱུང་བ་ན་སློབ་དཔོན་མེད་པར་བྱང་ཕྱོགས་སོ་བདུན་བསྒོམས་པ་ལ་བརྟེན་ནས་ཆོས་མངོན་པར་རྟོགས་པར་བྱེད་ཅིང་དགྲ་བཅོམ་པ་ཐོབ་པར་བྱེད་པའི་
ཕྱིར༑ ལམ་ཕྱི་མ་གཉིས་འགྲུབ་ཚུལ་ཡོད་དེ། སྔར་བཤད་པ་ལྟར་ལམ་བསྒོམས་པ་ལ་བརྟེན་ནས་སངས་རྒྱས་མི་འབྱུང་བ་ན་སློབ་དཔོན་མེད་པར་བྱང་ཕྱོགས་སོ་བདུན་བསྒོམས་པ་ལ་བརྟེན་ནས་ཆོས་མངོན་པར་རྟོགས་པར་བྱེད་ཅིང་དགྲ་བཅོམ་པའི་བར་དང། །
འབྲས་བུ་ལྷག་མ་ནས་དགྲ་བཅོམ་པའི་བར་དུ་རིམ་བཞིན་ཐོབ་པར་བྱེད་པའི་ཕྱིར་རོ། །བཞི་པ་ནི། བསེ་རུ་ལྟ་བུའི་རང་རྒྱལ་གྱིས་ཚོགས་གསོག་ཚུལ་གྱི་ཁྱད་པར་ཡོད་དེ། དེས་བསྐལ་ཆེན་བརྒྱར་ཚོགས་གསོག་དགོས་པའི་ཕྱིར་ཏེ། མཛོད་ལས། བསེ་རུ་བསྐལ་
པ་བརྒྱ་ཡི་རྒྱུས། །ཞེས་དང། དེའི་འགྲེལ་པར། བསྐལ་པ་ཆེན་པོ་བརྒྱར་བྱང་ཆུབ་ཀྱི་ཚོགས་དག་ལ་སྤྱད་པས་བསེ་རུ་ལྟ་བུར་འགྱུར་རོ། །ཞེས་གསུངས་པའི་ཕྱིར། ཁ་ཅིག། བསེ་རུ་ལྟ་བུའི་རང་རྒྱལ་གྱིས་བསྐལ་ཆེན་བརྒྱར་ཚོགས་གསོག་དགོས་པ་དང། ཚོགས་སྤྱོད་
ཆེན་པོས་བསྐལ་ཆེན་བརྒྱའི་སུམ་ཉིས་དང། ཚོགས་སྤྱོད་ཆུང་ངུའི་རང་རྒྱལ་གྱིས་བསྐལ་ཆེན་བརྒྱའི་སུམ་གཅིག་ལ་ཚོགས་གསོག་དགོས་ཟེར་བ་ལ། ལེགས་བཤད་གསེར་གྱི་འབྲེང་བར། དེ་བཀག་ནས། རང་རྒྱལ་གསུམ་ཚོགས་གསོག་ཚུལ་དུས་མཚུངས་པར་བཤད་ཀྱང་
ཚོགས་སྤྱོད་ཀྱི་རང་རྒྱལ་ལ་མཐའ་གཅིག་ཏུ་མ་ངེས་ཏེ། ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་ཅིག་ཅར་པའི་རྒྱུན་ཞུགས་ཡོད་པའི་ཕྱིར་ཏེ། ཀུན་བཏུས་ལས། སངས་རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་གསུངས་

[030A]༄༅། །པའི་ཕྱིར། ཁ་ཅིག་ཉན་ཐོས་དགྲ་བཅོམ་པ་རང་རྒྱལ་ལམ་དུ་འཇུག་པ་ཡོད་ཟེར་བ་མི་འཐད་དེ། རྩ་བ་ཤེས་རབ་ལས། རྫོགས་སངས་རྒྱས་རྣམས་མ་བྱུང་ཞིང། ཉན་ཐོས་རྣམས་ཀྱང་ཟད་པ་ན། རང་སངས་རྒྱས་ཀྱི་ཡེ་ཤེས་ནི། རྟེན་པ་མེད་པར་རབ་
ཏུ་སྐྱེ། །ཞེས་གསུངས་པ་མི་འཐད་པར་ཐལ། ཉན་ཐོས་དགྲ་བཅོམ་པ་ཚེ་དེ་ལ་རང་རྒྱལ་ལམ་དུ་འཇུག་པ་ཡོད་པ་གང་ཞིག་དེ་ཚེ་འཕོས་ནས་དེར་འཇུག་པ་མེད་པའི་ཕྱིར་ཏེ། ཉན་ཐོས་དགྲ་བཅོམ་པ་ལས་ཉོན་གྱི་དབང་གིས་འཁོར་བས་རྐྱེ་
བ་ལེན་པ་མེད་པའི་ཕྱིར། ཁ་ཅིག་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བསེ་རུ་ལྟ་བུའི་རང་རྒྱལ་ཡོད་ཟེར་བ་མི་འཐད་དེ། ཉན་ཐོས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཡིན་ན། ཚོགས་སྤྱོད་ཀྱི་རང་རྒྱལ་ཡིན་དགོས་པའི་ཕྱིར་ཏེ། མཛོད་འགྲེལ་ལས་
རང་སངས་རྒྱས་ནི་རྣམ་པ་གཉིས་ཏེ། ཚོགས་ཤིང་སྤྱོད་པ་དང། བསེ་རུ་ལྟ་བུའོ། །དེ་ལ་ཚོགས་ཤིང་སྤྱོད་པ་ནི་ཉན་ཐོས་ཀྱི་རིགས་སུ་གྱུར་པ་སྔོན་དུ་འགྲོ་བའི་རང་རྒྱལ་བ་རྣམས་སོ། །ཞེས་གསུངས་པའི་ཕྱིར། གཞན་ཡང། དེ་མི་འཐད་དེ། ཉན་ཐོས་དགྲ་བཅོམ་
རང་རྒྱལ་ལམ་དུ་འཇུག་པ་མེད་པའི་ཕྱིར་ཏེ། ཕྱིར་མི་འོང་དེར་འཇུག་པ་མེད་པའི་ཕྱིར་ཏེ། མཛོད་ཀྱི་འགྲེལ་བཤད་ལས། གང་གིས་རྒྱུན་དུ་ཞུགས་པ་དང། ཕྱིར་འོང་བའི་འབྲས་བུ་བསྐྱེད་པ་ལ་བདག་ཉིད་ཀྱིས་འདིར་དགྲ་བཅོམ་པ་ཉིད་ཐོབ་པར་འགྱུར་བ་དེ་དག་ནི་ཚོགས་
ཤིང་སྤྱོད་པ་ཡིན་ལ། ཞེས་གསུངས་པའི་ཕྱིར། ལྔ་པ་ལ། ཐུགས་ཀྱི་གནས་པ་དང། སྐུའི་གནས་པ་གཉིས་ལས། དང་པོ་ནི། རང་སངས་རྒྱས་གསུམ་ཀ་ཆོས་ཟབ་མོ་ལ་མོས་པ་དང། རྟེན་འབྲེལ་ཟབ་མོ་ལ་སོ་སོར་རྟོག་པ་ལྷུར་ལེན་པ་དང། རྣམ་ཐར་སྒོ་གསུམ་ཡིད་ལ་བྱེད་
ཅིང་གནས་པ་ཡིན་ནོ། །གཉིས་པ་ནི། བསེ་རུ་ལྟ་བུའི་རང་རྒྱལ་གཅིག་པུར་གནས་ཤིང། ཚོགས་སྤྱོད་ཀྱི་རང་རྒྱལ་གྲོགས་དང་བཅས་ཏེ་གནས་པ་ཡིན་ནོ། །དྲུག་པ་རང་རྒྱལ་རྣམས་གྲོང་དང་གྲོང་ཁྱེར་དུ་རྒྱུ་ཞིང་གནས་པའི་ཚེ་ལུས་ཤིན་ཏུ་བསྲུངས་པ་དང། དབང་པོ་རྣམས་ཤིན་

[030B] དྲན་པ་ལ་ཤིན་ཏུ་གནས་ཤིང་གྲོང་ཁྱེར་སོགས་སུ་བསོད་སྙོམས་ལ་རྒྱུ་ཞིང་རྫུ་འཕྲུལ་བསྟན་ཏེ། གདུལ་བྱ་རྣམས་སྨིན་གྲོལ་ལ་འགོད་པར་མཛད་དོ། །བདུན་པ་ལ། སྤྱིའི་སྒྲ་བཤད་ནི། སློབ་དཔོན་གཞན་གྱི་གདམས་ངག་ལ་ལྟོས་མེད་དུ་རང་ཉིད་
གཅིག་པུའི་དོན་དུ་སངས་རྒྱས་པ་སྟེ། དགྲ་བཅོམ་པའི་འབྲས་བུ་ཐོབ་པར་བྱེད་པའི་རྒྱུ་མཚན་གྱིས་རང་སངས་རྒྱས་ཞེས་བྱ་སྟེ། མདོ་ལས། ལུང་མེད་པར་བདག་གཅིག་པུའི་ཕྱིར་སངས་རྒྱས་པས་རང་སངས་རྒྱས་ཏེ། ཞེས་གསུངས་པའི་ཕྱིར། བསེ་རུའི་རྭ་ལྟ་བུར་གཅིག་
པུར་གནས་པས་ན། བསེ་རུ་ལྟ་བུ་ཞེས་པ་སྟེ། མཛོད་གྱི་འགྲེལ་བཤད་ལས། བསེ་རུ་ལྟ་བུ་ཡིན་ཞེས་བྱ་བ་ནི། ཇི་ལྟར་བསེ་རུ་དག་གཉིས་མེད་པ་དེ་བཞིན་དུ་དེ་དག་ཀྱང་ཁྱིམ་པ་དང་རབ་ཏུ་བྱུང་བ་རྣམས་དང། རང་སངས་རྒྱས་གཞན་དག་དང་མ་འདྲེས་པར་གནས་པས་
ན་བསེ་རུ་ལྟ་བུ་རྣམས་ཞེས་བྱའོ། །ཞེས་གསུངས་པའི་ཕྱིར། གྲོགས་ད་ད་ལྷན་ཅིག་ཏུ་སྤྱོད་པས་ན། ཚོགས་ཤིང་སྤྱོད་པ་ཞེས་བྱའོ། །གཉིས་པ་གཞུང་དོན་ནི། རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་ཏེ། སྲིད་པ་ཐ་
མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པར་ངེས་པའི་གང་ཟག་ཡིན་པའི་ཕྱིར། དེ་ཆོས་ཅན། ཉནྟ་ཧོས་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་ཏེ། གཙོ་བོར་རང་གི་གདུལ་བྱ་ལ་སྒྲ་མེད་ལུས་ཀྱི་
རྣམ་འགྱུར་གྱི་སྒོ་ནས་ཆོས་སྟོན་པར་བྱེད་བའི་ཕྱིར། ཁོ་ན་རེ། ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མདོན་དུ་བྱེད་པར་ངེས་པའི་སྤང་བྱ་ཅིག་ཅར་བའི་རྒྱུན་ཞུགས་ཆོས་ཅན། སྦྱོར་བ་སྔ་མ་ལ་དེར་ཐལ། དེའི་ཕྱིར། སྲིད་པ་ཐ་མའི་ཆེ་སློབ་དཔོན་གཞན་གྱི་
གདམས་ངག་ལ་མི་ལྟོས་པར་འདོད་པའི་རྟེན་ལ་ཐེག་དམན་གྱི་བྱང་ཆུབ་མངོན་དུ་བྱེད་པར་ངེས་པའི་གང་ཟག་གང་ཞིག་ཁྱོད་ཐེག་དམན་གང་ཟག་ཡིན་པའི་ཕྱིར་ན་མ་ཁྱབ། ཁ་ཅིག་བསེ་རུ་ལྟ་བུའི་རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ལམ་བགྲོད་ཚུལ་

[031A]༄༅། །སྒོ་ནས་ཁྱད་པར་དུ་འཕགས་ཏེ། སྲེད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་རང་གི་བྱང་ཆུབ་མངོན་དུ་བྱེད་པའི་ཕྱིར་ཟེར་བ་དང། འདོད་པའི་རྟེན་ལ་རང་གི་བྱང་ཆུབ་མངོན་དུ་བྱས་པའི་ཕྱིར་ཞེས་བསྟན་པ་
གཉིས་ལས། དང་པོ་མི་འཐད་དེ། གཟུགས་མེད་ཀྱི་རྟེན་ཅན་གྱི་ཕྱིར་མི་འོད་གིས་མ་ངེས་པའི་ཕྱིར། གཉིས་པ་མི་འཐད་དེ། བསེ་རུ་ལྟ་བུའི་རང་རྒྱལ་དགྲ་བཅོམ་པས་སྲིད་པ་ཐ་མའི་ཚེ་འདོད་པའི་རྟེན་ལ་རང་རྒྱལ་གྱི་བྱང་ཆུབ་མངོན་དུ་མ་བྱས་པའི་ཕྱིར་ཏེ། དེ་
སྲིད་པས་ཐ་མའི་ཚེ་དགྲ་བཅོམ་པ་མ་ཡིན་པའི་ཕྱི། ཁ་ཅིག་སྲིད་པ་ཐ་མ་པ་ཡིན་ན། །དགྲ་བཅོམ་མ་ཡིན་དགོས་ཟེར་བ་མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་རྒྱུན་མཐའ་པ་དེ་དགྲ་བཅོམ་པ་ཡིན་པའི་ཕྱིར། རོང་ཊཱིཀ་པས་
རང་རྒྱལ་སློབ་པ་མེད་གསུངས་པ་མི་འཐད་དེ། རང་དོན་དུ་ཐེག་དམན་གྱི་མྱང་འདས་དོན་དུ་གཉེར་བའི་རང་རྒྱལ་ཡོད་པའི་ཕྱིར། རང་སངས་རྒྱས་ཀྱང་སྟེ་མྱ་ངན་ལས་འདའ་བར་འདོད་པ་རྣམས། ཞེས་གསུངས་པའི་ཕྱིར་དང། ཉན་ཐོས་བསེ་རུ་ལྟ་བུ་དང། །བཅས་
པ་དག་ལས་ཁྱད་པར་འཕགས། །ཞེས་བསེར་རུ་ལྟུ་བུའི་རང་རྒྱལ་སྦྱོར་ལམ་པ་ཡོད་པར་བཤད་པའི་ཕྱིར། ཁ་ཅིག་རང་རྒྱལ་ཡིན་ན། དགེ་སློང་རྣམ་དག་ཡིན་པས་ཁྱབ་ཟེར་བ་མི་འཐད་དེ། ལྷག་མེད་མྱང་འདས་ལ་གནས་པའི་རང་རྒྱལ་དགྲ་བཅོམ་པ་ཡོད་པའི་ཕྱིར་
ཁ་ཅིག་དགེ་སློང་དུ་གྱུར་པའི་རང་རྒྱལ་ཡིན་ན། རང་རྒྱལ་དགྲ་བཅོམ་པ་ཡིན་པས་ཁྱབ་ཟེར་བ་མི་འཐད་དེ། རང་རྒྱལ་གྱི་རིགས་ཅན་གྱི་ཁྱིམ་པས། ཁྱིམ་ནས་མེད་པར་རབ་ཏུ་བྱུང་ནས་དུར་ཁྲོད་དུ་ཕྱིན་ཏེ་རུས་པ་འདི་དག་རྒྱུ་ཅི་ལས་བྱུང་སྙམ་དུ་བསམས་ནས་དེ་
མ་རིག་པ་ལས་བྱུང་བས་ཤེས་ཏེ་རྟེན་འབྲེལ་ཡན་ལག་བཅུ་གཉིས་ལུགས་འབྱུང་ལུགས་ལྡོག་ཏུ་བསྒོམས་པས་རང་རྒྱལ་དགྲ་བཅོམ་པའི་འབྲས་བུ་འཐོབ་པས་ཆོད་ལྡན་གྱི་གཞུངས་ལས་གསུངས་པའི་ཕྱིར།    ༈    རྩོད་པ་དང། ལན་

[031B] དང་པོ་ནི། གལ་ཏེ་པ་སེ་རུ་ལྟ་བུའི་རང་རྒྱལ་གྱིས་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པར་བཤད་པ་མི་འཐད་དེ། སྒྲ་མེད་ན་ཆོས་སྟོན་པ་འགལ་བའི་ཕྱིར། ཞེས་ཟེར་བའི་དོགས་པ་ཁོང་ན་གནས་པ་བསུ་བ་ལ། ཡང་ཇི་ལྟར་སྒྲ་མེད་པར་ཆོས་སྟོན་
སྙམ་པའི་དོགས་པ་གསུ་བར། ཞེས་གསུངས། གཉིས་པ་ལ། རྟ་འགྲེལ་གཉིས་ལས། དང་པོ་ནི། སྒྲ་མེད་ཀྱང་ཆོས་ཏོན་པ་མིའྒལ་ཏེ། བསེ་རུ་ལྟ་བུའི་རང་རྒྱལ་དེས་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་བསྟན་པོས་རང་གི་གདུལ་བྱ་གང་དག་གང་ལ་རང་རང་གི་མོས་པ་
ཇི་ལྟར་ཉན་འདོད་པ་དེ་ལ་བརྗོད་བྱའོ། དོན་དེ་དང་དེ་ནི་ཉན་པ་པོའི་ཇི་ལྟར་ཉན་འདོད་པ་དེ་ལྟར་སྣང་བའི་ཕྱིར། ཞེས་བཤད་པ་ལ། གང་གང་དོན་ནི་གང་གང་ལ། །ཞེས་སོགས་གསུངས། གཉིས་པ་ནི། སྒྲ་མེད་ཀྱང་ཆོས་སྟོན་པ་མི་འགལ་ཏེ། དཔེར་ན་སངས་རྒྱས་བཞིན་
ནོ༑ །འདི་ལ་ཡང་རྒྱུ་དུས་སུ་སྨོན་ལམ་འདེབས་ཚུལ་མཚུངས་པ་དང། འབྲས་དུ་སུ་སྨོན་ལམ་འགྲུབ་ཚུལ་མཚུངས་པར་བསྟན་པ་གཉིས། དང་པོ་ནི། སངས་རྒྱས་ཀྱིས་སྒྲ་མེད་དུ་ཆོས་སྟོན་པའི་རྒྱུ་གང་ཞེ་ན། དེའི་རྒྱུ་ཡོད་དེ། དེའི་རྒྱུར་ཚོགས་བསྒ་ཤིང་སྨོན་ལམ་བཏབ་
པའི་ཕྱིར། དེ་ཡང་སྨོན་ལམ་བཏབ་ཚུལ་ཡོད་དེ། སངས་རྒྱས་བཅོམ་ལྡན་འདས་རྣམས་སྔོན་བྱང་ཆུབ་སེམས་དཔར་གྱུར་པ་ན་བདག་སངས་རྒྱས་སུ་གྱུར་ནས་བརྗོད་པའི་སྒྲ་ལ་ལྟོས་པ་མེད་པར་ཆོས་སྟོན་ནུས་པར་གྱུར་ཅིག་ཅེས་སྨོན་ལམ་བཏབ་པའི་ཕྱིར། དེ་ལྟར་
སྨོན་ལམ་འདེབས་པའི་རྒྱུ་མཚན་ཡོད་དེ། ཚིག་ཏུ་བརྗོད་པ་ནི་ཡིད་ཕྱི་རོལ་ཏུ་རྣམ་པར་གཡེང་བྱེད་ཡིན་ལ། དེ་ཡང་རྒྱུ་འཕྲུག་པ་སྟེ་མ་ཞི་བར་བྱེད་པས་ཉེས་པ་དེ་མཐོང་ནས་སྨོན་ལམ་བཏབ་པའི་ཕྱིར། དེ་གཡེང་བ་ཡིན་པ་ཡང། རྟོག་པས་ངོ་བོ་ལ་རྣམ་པར་མ་བརྟགས་
དཔྱོད་པས་ཁྱད་པར་ལ་རྣམ་པར་མ་དཔྱད་པར་ཚིག་ཏུ་སྨྲ་མི་ནུས་ཏེ། རྟོག་དཔྱོད་དག་ཀུན་སློང་ཡིན་པའི་ཕྱིར། ཞེས་འཆད་པ་ལ། རྣམ་པར་མ་བརྟགས་རྣམ་པར་མ་དཔྱད་པར་ཚིག་ཏུ་མི་སྨྲ་བས་བརྗོད་པ་ནི། རྣམ་པར་གཡེང་པ་ཡིན་ལ། དེ་ཡང་རྒྱུ་འཕྲུག་པར་བྱེད་

[032A]༄༅། །པ་ཡིན་པས། བྱང་ཆུབ་སེམས་དཔའ་འདི་ལྟར་སངས་རྒྱས་སུ་གྱུར་ནས་བརྗོད་པ་མེད་པར་ཆོས་སྟོན་པར་གྱུར་ཅིག། ཅེས་སྨོན་ལམ་བཏབ་པོ། །ཞེས་གསུངས། རང། རྒྱལ་གྱི་སྒྲ་མེད་ཀྱང་ཆོས་སྟོན་པ་མི་འགལ་ཏེ། སྔར་བཞིན་སྨོན་ལམ་
འདེབས་ཚུལ་དེ་ལྟར་རང་རྒྱལ་གྱིས་ཀྱང་བཏབ་པ་དེ་བས་ན་སངས་རྒྱས་གཉིས་སྒྲ་མེད་དུ་ཆོས་ཏོན་པའི་རྒྱུ་སྨོན་ལམ་འདེབས་ཚུལ་འདྲ་བའི་ཕྱིར། ཞེས་འཆད་པ་ལ། དེ་བས་ན་སངས་རྒྱས་དང་འདྲ་བའི་ཕྱིར། ཞེས་གསུངས། གཉིས་པ་
ནི༑ སངས་རྒྱས་ཀྱི་སྔོན་གྱི་སྨོན་ལམ་བཏབ་པའི་མཐུས་སངས་རྒྱས་ཀྱི་གནས་སྐབས་སུ་སྒྲ་མེད་ཀྱང་གདལ་བྱའི་རྒྱུད་ལ་ཇི་ལྟར་འདོད་པ་ལྟར་གྱི་ཆོས་སྟོན་པ་ལྟར། རང་རྒྱལ་གྱིས་ཀྱང་སྔོན་སྒྲ་མེད་དུ་ཆོས་བསྟན་པས་གདུལ་བྱའི་རྒྱུད་ལ་ཇི་ཙམ་
འཚམས་པའི་རྟོགས་པ་སྐྱེད་ནུས་པའི་སྨོན་ལམ་བཏབ་པའི་མཐུས་རང་རྒྱལ་གྱི་བྱང་ཆུབ་ཐོབ་པའི་གནས་སྐབས་སུ་ཡང་གཙོ་བོར་རང་གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་བཏན་ནས་གདུལ་བྱའི་རྒྱུད་ལ་ཇི་ཙམ་འཚམས་
པའི་རྟོགས་པ་སྐྱེ་དཔར་བྱེད་པའི་ཕྱིར། ཞེས་འཆད་པ་ལ། སངས་རྒྱས་དང་འདྲ་བའི་སངས་རྒྱས་ཉིད་ཀྱི་གནས་སྐབས་ན་ཡང་སྨོན་ལམ་ལ་སོགས་པའི་མཐུས། སྒྲ་མེད་ཀྱང་གང་ཞིག་དོན་གང་ལ་རྣམ་པ་ཇི་ལྟར་ཉན་འདོད་པ་དེའི་རྣམ་པར་ཤེས་པ་
ལ་རྣམ་པ་དེ་ཁོ་ན་ལྟར་སྣང་བར་འགྱུར་བས་སྒྲ་མེད་པར་ཆོས་སྟོན་པ་ཞེས་བྱ་སྟེ། ཆོས་སྟོན་པའི་སྒྲའི་དོན་ནི། འདི་ལྟར་བརྗོད་པར་བྱ་བའི་ཆོས་ཉན་པ་པོའི་རྣམ་པར་ཤེས་པ་ལ་ཤིན་ཏུ་བྶྐུརྣ་ཅིང་བསྐྱེད་པ་ཞེས་བྱ་བ་འདེ་ཡིན་ནོ། །ཞེས་གསུངས། དོན་ནི། བསེ་རུ་
ལྟ་བུའི་རང་རྒྱལ་དགྲ་བཅོམ་པ་ཆོས་ཅན། གཙོ་བོར་རང་གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་ཏོན་པས་ཇི་ཙམ་འཚམས་པའི་རྟོགས་པ་སྐྱེད་པར་ནུས་ཏེ། དངོན་དེ་ལྟར་ནུས་པའི་སྨོན་ལམ་བཏབ་པས་སྨིན་ལམ་ལེགས་པར་གྲུབ་པའི་ཕྱིར་

[032B] །གཉིས་པ་བགྲོད་བྱ་ལམ་གྱི་ངོ་བོ་བཤད་པ་ལ། མདོ་ལས་གསུངས་ཚུལ་དང། བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། དེ་ནས་ཚེ་དང་ལྡན་པ་རབ་འབྱོར་གྱིས་ལྷའི་བུ་དེ་དག་ལ་འདི་སྐད་ཅེས་སྨྲོས་སོ། །ལྷའི་བུ་དག་
གཟུགས་ནི་ཟབ་པ་མ་ཡིན་ཕྲ་བ་མ་ཡིན་ཞེས་སོགས་གསུངས། གཉིས་པ་ལ། ཚམས་སྦྱར་བ། རྩ་བ། འགྲེལ་པ་གསུམ་ལས། དང་པོ་ནི། དེ་ལྟར་ཉན་ཐོས་ལས་རང་རྒྱལ་ཁྱད་ཞུགས་པ་བརྗོད་ནས། དེའི་འོག་ཏུ་རྣལ་མ་སྟེ་དཀྱུས་མ་རང་སངས་རྒྱས་ཀྱི་ལམ་ཤེས་
ཀྱི་ངོ་བོ་འཆད་དོ། །ཞེས་འཚམས་སྦྱོར་བ་ལ། དེ་ལྟར་ཁྱད་ཞུགས་པར་བརྗོད་ནས། ཁྱད་ཞུགས་པ་རྣམས་ཀྱི་ལམ་ནི་ཁྱད་པར་དུ་འཕགས་པ་ཁོ་ན་ཡིན་པས་རྣལ་མ་རང་སངས་རྒྱས་ཀྱི་ལམ་ཞེས་གསུངས། གཉིས་པ་ནི། མདོ་དེའི་དོན་འཆད་པའི་སྒོ་ནས་
རང་རྒྱལ་གྱི་ལམ་ཤེས་པའི་ལམ་ཤེས་འཆད་པ་ལ། གཟུང་དོན་རྟོག་པས་སྤོད་ཕྱིར་དང། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་དགོ་ནས་འཆད་པ་ལ། རང་སངས་རྒྱས་ཀྱི་ལམ་ལ་ཇི་སྐད་བཤད་པའི་བདེན་པ་སྒོམ་པ་ཁོ་ན་དང། ཞེས་སོགས་
གསུངས༑ མདོ་རྩ་འགྲེལ་འདི་དག་གི་དོན་ལའང། བརྟེན་པ་སྤངས་རྟོགས་ཀྱི་ཁྱད་པར་དང། རྟེན་རིགས་ཀྱི་ཁྱད་པར་གཉིས་ལས། དང་པོ་ལ། གཟུགས་ཁྱི་རོལ་དོན་འཛིན་གྱི་རྟོག་པ་སྤངས་པའི་ཁྱད་པར་དང། ཤེས་པ་ལ་བདེན་འཛིན་མ་སྤངས་པའི་ཁྱད་
པར་གཉིས་ལས། དང་པོ་ནི། མདོ་ལས། ལྷའི་བུ་དག་གཟུགས་ནི་ཟབ་པ་མ་ཡིན། ཕྲ་བ་མ་ཡིན། ཞེས་པ་རྣས། རྣམ་མཁྱེན་གྱི་བར་ལ་སྦྱར་ནས། ལྷའི་བུ་དག་དེ་ལྟར་བྱང་ཆེན་སེམས་དང་པོ་བསྐྱེད་པ་ནས་བརྗོད་པ་དང་མཉན་དུ་མེད་པ་ལས་གཟུང་སྟེ་ཤེར་ཕྱིན་ལ་གནས་པར་
བྱའོ༑ །ཞེས་པའི་བར་གྱིས་གཟུང་འཛིན་རྫས་གཞན་གྱིས་སྟོང་བའི་སྟོང་ཉིད་དེ་རང་སངས་རྒྱས་ཀྱི་ཤེས་པ་ལ་ལྟོས་ཏེ་ཟབ་པ་མ་ཡིན་ཕྲ་བ་མ་ཡིན་པའི་རྒྱུ་མཚན་གྱིས་རང་རྒྱལ་འཕགས་པ་ལ་གཟུང་འཛིན་རྫས་གཞན་དུ་འཛིན་པའི་རྟོགས་པ་སྤངས་པའི་སྤངས་པ་

[033A]༄༅། །ཡོད་པར་བསྟན་ནས། དེའི་དོན་འཆད་པ་ལ། གཟུང་དོན་རྟོག་པ་སྤོང་ཕྱིར་དང། །ཞེས་གསུངས། གཉིས་པ་ནི། དེ་ནས་ལྷའི་བུ་དེ་དག་འདི་སྙམ་དུ་སེམས་པར་གྱུར་ཏེ། གནས་བརྟན་རབ་འབྱོར་ལ་ཆོས་ཉན་པ་ནི་རྣམ་པ་ཇི་ལྟ་བུ་དག་བཙལ་བར་
བྱ་སྙམ་པ་དང། དེ་ནས་ཚེ་དང་ལྡན་པ་རབ་འབྱོར་གྱིས་ལྷའི་བུ་དེ་དག་གི་སེམས་ཀྱི་རྣམ་པར་རྟོག་པ་སེམས་ཀྱིས་ཡོང་སུ་ཤེས་ནས་ལྷའི་བུ་དེ་དག་ལ། འདི་སྐད་ཅེས་སྨྲས་སོ། །ལྷའི་བུ་དག་བདག་ལ་ཆོས་ཉན་པ་ནི་སྒྱུར་མ་ལྟ་བུ་དང་སྤྲུལ་པ་ལྟུ་བུར་བརྩལ་
བར་བྱའོ། །ཞེས་པ་ནས། ལྷའི་བུ་དག་འདི་ལྟར་རྨི་ལམ་ལྟ་བུ་དང་སྒྱུར་མ་ལྟ་བུ་དང། མྱ་ངན་ལས་འདས་པ་དེ་ལ་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་པའི་བར་གྱིས་སྒྱུར་མ་མཁན་གྱིས་རྡེ་ཤིང་རྟ་གླང་དུ་མ་གྲུབ་པར་མངོན་སུམ་དུ་རོགས་ཀྱང། དེ་ལྟར་སྣང་
པའི་ཤེས་པ་བདེན་མེད་དུ་མ་རྟོགས་པ་བཞིན་དུ་རང་རྒྱལ་འཕགས་པས་གཟུགས་ཕྱི་རོལ་དོན་གྱིས་ཏོང་པར་མངོན་སུམ་དུ་རྟོགས་ཀྱང། དེའི་ཕྱི་རོལ་དོན་སྣང་གི་ཤེས་པ་བདེན་མེད་དུ་མ་རྟོགས་པས་ཤེས་པ་ལ་བདེན་པར་འཛིན་པའི་བདེན་འཛིན་མ་སྤངས་པ་
བསྟན་ནས། རྟོག་པ་དག་གོ་རིམས་བཞིན་དུ་སྤངས་པ་དང་མ་སྤང་སྤ་དང། །ཞེས་གསུངས། གཉིས་པ་རྟེན་རིགས་ཀྱི་ཁྱད་པར་ནི། མདོ་ལས། དེ་ནས་ཚེ་དང་ལྡན་པར་ཤཱ་རིའི་བུས། ཚེ་དང་ལྡན་པ་མོའུ་འགལ་གྱི་བུ་ཆེན་པོ་དང། ཚེ་དང་ལྡན་པར་མཛོད་ལྡན་ཆེན་པོ་དང། ཚེ་
དང་ལྡན་པ་ཀ་ཏྱཱི་བུ་ཆེན་པོ་དང་པ་བྱམས་གང་གི་བུ་དང། ཚེ་དང་ལྡན་པ་འོད་སྲུང་ཆེན་པོ་དང། ལྷའི་བུ་བྱེ་བ་ཕྲག་ཁྲིག་བརྒྱ་སྟོང་དུ་མ་དང། ཚེ་དང་ལྡན་པ་གནས་བརྟན་རབ་འབྱོར་ལ་འདི་སྐད་ཅེས་སྨྲས་སོ། །བཙུན་པ་རབ་འབྱོར་ཤེར་ཕྱིན་འདི་ལྟར་ཟབ་

[033B] ཞེས་པ་ནས། དེ་ནི་དེ་བཞིན་གཤེགས་པ་མ་ཡིན་ནོ། །ཞེས་པའི་བར་གསུངས། དེའི་དོན་འཆད་པ་ལ། རྟེན་གྱི་བསེ་རུ་ལྟ་བུའི་ལམ། །ཞེས་སོགས་དང། རང་སངས་རྒྱས་ཀྱི་ཐེག་པས་བསྡུས་པའི་རྟེན་པའི་ཆོས་ཀྱི་གཞིའི་ཁྱད་པར་
ཀྱིས་ཁྱད་པར་དུ་འཕགས་པ་དང་ལྡན་པའི་ཆོས་རྟོགས་པར་བྱང་ཆུབ་སེམས་དཔས་ཤེས་པར་བྱ་བའི་རྣམ་པ་ཐམས་ཅད་ཤེས་པར་ནི་མ་ཡིན་ནོ། །ཞེས་བྱ་བ་ནི་རང་སངས་རྒྱས་ཀྱི་ལམ་མོ། །ཞེས་གསུངས། དེས་ན། གཟུང་དོན་རྟོག་པ་སྤོང་ཕིར་དང། ཞེས་སོགས་ཀྱི་
གཞུང་འདིས་རང་རྒྱལ་རང་རྒྱུད་ཀྱི་ལམ་དངོས་སུ་བསྟན་ནས། རང་རྒྱལ་གྱི་ལམ་ཤེས་པའི་ལམ་ཤེས་ཤུགས་ལ་བསྟན་ཏེ། རྣམ་བཤད་ལས། སྐབས་འདིར་མདོ་ལས་བསྟན་པའི་ཁྱད་པར་གྱི་ཆོས་གསུམ་ནི་ཐེག་པ་དམན་པའི་གང་ཟག་གི་རྒྱུད་ལ་བསྐྱེད་པར་བྱ་བ་དང་
བྱང་ཆུབ་སེམས་དཔའི་རྒྱུད་ལ་བསྐྱེད་པར་བྱ་བ་གཉིས་ཀར་བསྟན་ཅིང། དེ་ལྟར་བསྟན་བཅོས་འདིར་ཡང་ཤེས་པར་བྱའོ། །ཞེས་དང། གསེར་འཕྲེང་ལས། འདིར་རང་རྒྱལ་གྱི་ལམ་མཚན་ཉིད་པ་དངོས་སུ་བསྟན་ནས་དེ་མི་དམིགས་པའི་ལམ་ཤུགས་ལ་བསྟན་ཏོ། །ཞེས་
གསུངས་པའི་ཕྱིར། འདིའི་སྐབས་སུ་ཕྱི་དོན་དང། གཞུང་དོན་གཉིས་ལས། དང་པོ་ལ། ཁྱད་ཆོས་བཤད་པ་དང། ལམ་ཤེས་དངོས་བཤད་པར་གཉིས་ལས། དང་པོ་ལ། བརྟེན་པ་སྤངས་རྟོགས་ཀྱི་ཁྱད་པར་དང། རྟེན་རིགས་ཀྱི་ཁྱད་པར་གཉིས་ལས། དང་པོ་ལ། སྤངས་པ་
ལ་གཟུང་འཛིན་རྫས་གཞན་དུ་འཛིན་པའི་རྟོག་པ་སྤངས་པའི་སྤངས་པ་དང། གང་ཟག་གི་བདག་འཛིན་སྤངས་པའི་སྤངས་པ་གཉིས་ལས། རྟོགས་པ་ལ་ཡང་གཟུང་འཛིན་རྫས་གཞན་གྱིས་སྟོད་པར་རྟོགས་པའི་རྟོགས་པ་དང། གང་ཟག་གི་བདག་མེད་རྟོགས་པའི་རྟོགས་
པ་གཉིས་ལས། གཉིས་པ་ཉན་ཆོས་འཕགས་པ་དང་མཚུངས་པས་གོ་སླ་བ་ལ་དོངས་ནས་གཞུང་རྩ་བར་དངོས་སུ་མ་གསུངས་ལ། སློབ་དཔོན་གྱིས། རང་སངས་རྒྱས་ཀྱི་ལམ་ལ་ཇི་སྐད་བཤད་པའི་བདེན་པ་སྒོམ་པ་ཁོ་ན་དང། ཤེས་འགྲེལ་པའི་ཁ་བཀང་ནས་གསུངས་སོ།།

[034A]༄༅། །གཉིས་པ་ལ། སྒྲུབ་པ་པོའི་རྟེན་གྱི་གང་ཟག་བཤད་པ་དང། སྒྲུབ་པའི་དམིགས་པ་བཤད་པ་གཉིས་ལས། དང་པོ་ལ། བཤད་བྱའི་ལུང་དགོད་པ་དང། དེའི་དོན་བཤད་པའོ། །དང་པོ་ནི། ཡུམ་པར་མ་ལས། ཚེ་དང་ལྡན་པ་དག་ཕྱིར་མི་ལྡོག་
པའི་བྱང་ཆེན་རྣམས་སམ། བདེན་པ་མཐོང་བའི་གང་ཟག་གབ། དགྲ་བཅོམ་པ་ཟག་པ་ཟད་པ་བསམ་པ་ཡོངས་སུ་རྫོགས་པའམ། དངོན་གྱི་རྒྱལ་བ་ལ་བྱ་བ་བྱས་པ་སངས་རྒྱས་མང་པོ་ལ་དགེ་བའི་རྩ་བསྐྱེད་པ་དག་གམ། དགེ་བའི་བཤེས་གཉེན་གྱིས་
ཟིན་པའི་རིགས་ཀྱི་བུ་དང་རིགས་ཀྱི་བུ་མོ་དག་ཡུམ་འདི་ལྟར་ཟབ་པ། ཞེས་གང་ཟག་ལྔ་གསུངས། བརྒྱད་སྟོང་པར། ཚེ་དང་ལྡན་པ་དག་ཕྱིར་མི་ལྡོག་པའི་བྱང་ཆེན་རྣམས་སམ། ལྟ་བུ་ཕུན་སུམ་ཚོགས་པའི་གང་ཟག་རྣམས་སམ། དགྲ་བཅོམ་པ་ཟག་པ་ཟད་པ་
གང་ཡིན་པ་དེ་དག་ཤེར་ཕྱིན་ཡང་དག་པར་བཤེད་པ་འདི་ལ་ཡང་དག་པར་འཛིན་པར་འགྱུར་རོ། །ཞེས་གང་ཟག་གསུམ་གསུངས། མདོ་སྡུད་པ་ལས། རྒྱལ་སྲས་བདེན་ལ་མཁས་པ་ཕྱིར་མི་ལྡོག་པ་དང། །དགྲ་བཅོམ་དྲི་མ་པས་ལ་ཞིང་སོམ་ཉི་སྤངས་པ་དང། །
བཞི་པ་དགེ་བའི་བཤེས་ཀྱིས་ཡོངས་སུ་ཟིན་པའོ། །ཞེས་གང་ཟག་བཞི་གསུངས། གཉིས་པ་ནི། ཡུམ་པར་མ་ནས་གསུངས་པའི་གང་ཟག་དང་པོ་དང། བརྒྱད་སྟོང་པ་ནས་གསུངས་པའི་དང་པོ་དང། སྡུད་པར་གསུངས་པའི་གཉིས་པ་གསུམ་ནི་གནས་སྐབས་རང་
རྒྱལ་དུ་རིགས་ངེས་པའི་རང་རྒྱལ་སྦྱོར་ལམ་པ་ལ་བྱེད། །དེ་ཆོས་ཅན། ཕྱིར་མི་ལྡོག་པའི་བྱང་ཆུབ་སེམས་དཔའ་ཞེས་བརྗོད་པའི་རྒྱུ་མཚན་ཡོད་དེ། གནས་སྐབས་རང་རྒྱལ་གྱི་བྱང་ཆུབ་ལས་ཕྱིར་མི་ལྡོག་ཅིང། བྱང་ཆུབ་དོན་དུ་གཉེར་བས་བྱང་ཆུབ་སེམས་དཔའ་
སངས་རྒྱས་དང་བྱང་ཆུབ་སེམས་མི་འབྱུང་བའི་ཞིང་དུ་སེམས་ཅན་གྱི་དོན་བྱེད་པའི་བསམ་པ་དང་ལྡན་པའི་སེམས་དཔའ་ཆེན་པོ་ཞེས་བརྗོད་པའི་ཕྱིར། རྒྱན་སྣང་ལས། ཕྱིར་མི་ལྡོག་པ་ཞེས་བྱ་བ་ནི་ངེས་པསྲ་འབྱེད་པའི་ཆ་རྟོགས་པས་

[034B] །དེ་ཉིད་ཀྱི་རང་གི་བྱང་ཆུབ་འདོད་པ་ཡིན་པས་ན་བྱང་ཆུབ་སེམས་དཔའོ། །ལུས་ཀྱིས་ཆོས་སྟོན་པའི་སངས་རྒྱས་མི་འབྱུང་བའི་ཤིང་དུ་སེམས་ཅན་གྱི་དོན་བྱེད་པའི་བསམ་པ་དང་ལྡན་པས་ན་སེམས་དཔའ་ཆེན་པོའོ། །ཞེས་
གསུངས་པའི་ཕྱིར། ཡུམ་པར་མ་ནས་གསུངས་པའི་གཉིས་པ་དང། བརྒྱད་སྟོང་པ་ནས་གསུང་སྤའི་གཉིས་པ་དང། སྡུད་པ་ནས་གསུངས་པའི་དང་པོ་རྣམས་གནས་སྐབས་དང་རྒྱལ་དུ་རིགས་ངེས་པའི་རང་རྒྱལ་ཚོགས་ལམ་པ་ལ་བྱེད་པ་ཡིན་ཏེ་
སྡུད་འགྲེལ་ལས། དེ་ལས་ཤེས་རབ་འབྲིང་གི་ལྟ་བ་དང་ལྡན་པས་ཀུན་རྫོབ་དང་དོན་དམ་པའི་དབྱེ་བ་ཡོངས་སུ་ཤེས་པའི་ཐབས་ལ་མཁས་པ་ནི་རྒྱལ་བའི་སངས་པོ། །ཞེས་གསུངས་པའི་ཕྱིར། དེ་གསུམ་ཀ་ནས་གསུནས་པའི་གསུམ་པ་རྣམས་རང་རྒྱལ་དུ་
རིགས་ངེས་པའི་མཐོང་སྒོམ་མི་སློབ་ལམ་པ་རྣམས་ལ་རིམ་བཞིན་བྱེད་དམ། དེ་གང་རུང་ལ་བྱེ་དཔར་སྙམ་སྟེ། རྒྱན་སྣང་ལས། དགྲ་བཅོམ་པ་ཟག་པ་ཟད་པ་ཞེས་བྱ་བ་ནི་རང་གི་མཐོང་བའི་ལམ་གྱི་སྒྲིབ་པ་སླངས་པ་ཉིད་ཀྱིས་ནས་མཆོད་པར་འོས་པའོ། །ཞེས་
དང༑ སྡུད་འགྲེལ་ལས། ཐམས་ཅད་ཀྱིས་མཆོད་པར་འོས་པས་ན་དགྲ་བཅོམ་པ་སྟེ། ཞེས་གསུངས་པའི་ཕྱིར། ལྷག་མ་རྣམས་ནི་གང་ཟག་སྔ་མ་རྣམས་ཀྱི་ཁད་ཆོས་ལ་སྦྱར་རོ། །གཉིས་པ་སྒྲུབ་པའི་དམིགས་པ་ནི། རང་རྒྱལ་འཕགས་པའི་རྒྱུད་ཀྱི་སྐྱེ་མཆེད་
དྲུག་གི་ཆོས་ཉིད་ལྟ་བུ་ལ་བྱེད། གཉིས་པ་ལ། ཁྱད་ཆོས་གསུམ་གྱིས་ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་གཟུང་བའ་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། རང་རྒྱལ་གྱིས་པ་མ་
ཤེས་པའི་ལམ་ཤེས་ཀྱི་མཚན་ཉིད། དེ་ལ་དབྱེ་ནས་གཉིད་ཡོད། ས་འཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད། གཉིས་པ་གཞུང་དོན་ནི། བྱང་སེམས་འཕགས་པ་ཆོས་ཅན། ཁྱོད་ཀྱིས་རང་རྒྱལ་གྱི་ལམ་ཤེས་པར་བྱེད་པའི་ཚུལ་ཡོད་དེ་

[035A]༄༅། །ཁྱོད་ཀྱིས་དེ་སེམས་བཤེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་ཤེས་པར་བྱེད་པའི་ཕྱིར། བསེ་རུ་ལྟ་བུའི་རང་རྒྱལ་གྱི་སྒོམ་ལམ་ཆོས་ཅན། ཁྱད་ཆོས་གསུམ་དང་ལྡན་ཏེ། གཟུགས་ཕྱི་རོལ་དོན་དུ་འཛིན་
པའི་རྟོགས་པ་ཟད་པར་སྤོང་ནུས། རང་ལམ་དུ་ཤེས་པ་ལ་བདེན་པར་འཛིན་པའི་བདེན་འཛིན་སྤང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་པར་གསུམ་དང་ལྡན་པའི་ཕྱིར། ཁོ་ན་རེ། བསེ་རུ་ལྟ་བུའི་རང་རྒྱལ་གྱི་སྒོམ་ལམ་དེས་རང་རྒྱལ་གྱི་རང་
བཞིན་གནས་རིགས་ལ་བརྟེན་པར་ཐལ། དེས་རང་རྒྱལ་གྱི་རིགས་ལ་བརྟེན་པའི་ཕྱིར། འདོད་ན། དེས་དེ་ལ་དམིགས་པར་ཐལ། འདོད་པའི་ཕྱིར། ཁྱབ་སྟེ། སྐབས་འདིའི་རྟེན་དེ་དམིགས་རྟེན་ལ་བྱེད་རིགས་པའི་ཕྱིར། ཏེ། རྟེན་པའི་ཆོས་ཀྱི་བྱེ་བྲག་གིས། །ཞེས་
པའི་སྐབས་ཀྱི་རྟེན་དེ་དམིགས་རྟེན་ལ་བྱེད་རིགས་པའི་ཕྱིར་ན་མ་ཁྱབ། དེས་རང་རྒྱལ་གྱི་རིགས་ལ་བརྟེན་ཚུལ་ཡོད་དེ། མཁའ་ལ་རླུང་བརྟེན་དེ་ལ་ཆུ་ཡི་ཕུང་པོ་བརྟེན། །ཞེས་གསུངས་པའི་བརྟེན་ཚུལ་དེ་ལ་བྱེད་རིགས་པའི་ཕྱིར། རྣམ་བཤད་ལས། གཟུང་བར་བདེན་
མེད་དུ་མངོན་སུམ་དུ་རྟོགས་པའི་ཡེ་ཤེས་དེ་ཉིད་ལ་རང་སངས་རྒྱས་ཀྱི་ལམ་ཤེས་བྱ་ལ། དེ་ཉིད་རང་སངས་རྒྱས་ཀྱིས་རྒྱུད་ལ་ཡོད་པ་ནི་དེའི་སྐྱེ་མཆེད་དྲུག་གི་ཆོས་ཉིད་ལ་བརྟེན། །ཞེས་གསུངས་པའི་ཕྱིར། ཁྱབ་སྟེ། རང་སངས་རྒྱས་ཀྱི་རྒྱུད་ཀྱི་གཉིས་སྟོང་མངོན་སུམ་དུ་
རྟོགས་པའི་ཡེ་ཤེས་དེ་དེའི་རྒྱུད་ཀྱི་སྐྱེ་མཆེད་དྲུག་གི་ཆོས་ཉིད་ལ་བརྟེན་པར་གསུངས་པ་དེ་དམིགས་རྟེན་ལ་འཆད་མི་རིགས་པའི་ཕྱིར། ཁོ་ན་རེ། གཟུང་དོན་རྟོག་པ་སྤོང་ཕྱིར་དང། །ཞེས་སོགས་ཀྱི་དོན་ལ། །རང་རྒྱལ་གྱི་ལམ་ཤེས་པའི་རྒྱུད་ལམ་ཤེས་ཆོས་ཅན་
ཁྱད་ཆོས་གསུམ་དནག་ལྡན་ཏེ། གཟུགས་ཕྱི་རིལ་དོན་དུ་འཛིན་པཱི་རྟོག་པ་སྤང་བྱའི་གཙོ་བོར་བྱས་ནས་སྤོང་བའི་རིགས་སུ་གནས། ཤེས་པ་ལ་བདེན་པར་འཛིན་པའི་བདེན་འཛིན་སྤང་བྱའི་གཙོ་བོར་བྱས་ནས་མི་སྤོང་བའི་རིགས་སུ་གནས་པ་ཡང་ཡིན། རང་

[035B] དེས་ན་འདིའི་སྐབས་ཀྱི་རྟེན་དེ་དམིགས་རྟེན་ལ་བྱེད་པ་ཡིན་ཟེར་ན། རང་རྒྱལ་གྱི་ལམ་ཤེས་པའི་རྒྱུ་ལམ་ཤེས་དེ་རང་རྒྱལ་གྱི་རང་བཞིན་གནས་རིགས་ལ་དམིགས་པ་ཐལ། དེས་དེ་ལ་བརྟེན་པ་
གང་ཞིག་འདིའི་རྟེན་དེ་མིགས་རྟེན་ལ་བྱེད་པའི་ཕྱིར། འདོད་ན། དེས་དེ་རྟོགས་པར་ཐལ་ལོ། །ཁོ་ན་རེ། རང་རྒྱལ་གྱི་རང་བཞིན་གནས་རིགས་ལ་དམིགས་ན་དེ་རྟོགས་པས་ཁྱབ་པར་ཐལ། རང་རྒྱལ་གྱི་ལམ་ཤེས་པའི་ལམ་ཤེས་དེས་དེ་ལ་དམིགས་ན་དེ་
རྟོགས་པས་ཁྱབ་པའི་ཕྱིར་ན་མ་ཁྱབ། འདོད་ན། དེ་བདེན་པར་འཛིན་པའི་བདེན་འཛིན་ཆོས་ཅན། དེར་ཐལ། དེའི་ཕྱིར། ཁོ་ན་རེ། དེས་དེ་ལ་དམིགས་པར་ཐལ། གཟུགས་ཁྱི་རོལ་དོན་གྱིས་སྟོད་པར་རྟོགས་པའི་ཐེག་ཆེན་གྱི་མཐོང་ལམ་དེས་དེ་ལ་དམིགས་
པའི་ཕྱིར་ཏེ། རང་རྒྱལ་གྱི་མཐོང་ལམ་པར་ཆད་མེད་ལམ་གྱིས་དེ་ལ་དམིགས་པའི་ཕྱིར་ཏེ། དེ་དེའི་དམིགས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེས་སྒྲོ་འདོགས་བཅད་པར་བྱ་བའི་གཞི་ཡིན་པའི་ཕྱིར་ཏེ། དེས་ཕྱི་རོལ་དོན་དོན་དུ་སྒྲོ་འདོགས་གཅད་པར་
བྱ་བའི་གཞི་ཡིན་པའི་ཕྱི་ཏེ། ཁྱོད་ཕྱི་རོལ་དོན་གྱིས་སྟོང་པ་དེ་དེའི་གཞལ་བྱ་ཡིན་པའི་ཕྱིར། རྟགས་གྲུབ་སྟེ། བདེན་གཞི་བདེན་པར་སྟོང་པ་དེ་ཐེག་ཆེན་མཐོང་ལམ་པར་ཆད་མེད་ལམ་གྱི་གཞལ་བྱ་ཡིན་པའི་ཕྱིར་ཟེར་ན། རང་རྒྱལ་གྱི་རང་བཞིན་གཞན་གནས་རིགས་
ཕྱི་རོལ་དོན་དུ་འཛིན་པའི་རྟོག་པ་ལྷན་སྐྱེས་ཡོད་པར་ཐལ། བདེན་བཞི་བདེན་པར་འཛིན་པའི་རྟོག་པ་ལྷན་སྐྱེས་ཡོད་པའི་ཕྱིར། ཁྱབ་པ་འགྲིག་ཁ་ཅིག་བསེ་རུ་ལྟུ་བུའི་རང་རྒྱལ་གྱི་སྒོམ་ལམ་ཆོས་ཅན། ཁྱོད་ཆོས་གསུམ་དང་ལྡན་ཏེ་རང་ལམ་དུ་ཤེས་
སྒྲིབ་གཟུང་རྟོག་ཟད་པར་སྤོང་ནུས། དེར་ཐྶེས་སྒྲིབ་འཛིན་རྟོ་ཟད་པར་སྤོང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་གསུམ་དང་ལྡན་པའི་ཕྱིར་ཟེར་ན། རང་རྒྱལ་དགྲ་བཅོམ་པས་ཤེས་སྒྲིབ་གཟུང་རྟོག་ཟད་པར་སྤངས་པར་ཐལ། སྦྱོར་བ་འཐད་

[036A]༄༅། །པའི་ཕྱིར། འདོད་ན། དེས་བདེན་འཛིན་སྤངས་པར་ཐ་ལོ། །རྣམ་བཤད་ལས། རང་སངས་རྒྱས་ཉན་ཐོས་ཀྱི་སྡེ་སྣོད་ལ་དམིགས་པ་ཡིན་ཞིང་དབང་པོའི་ཁྱད་པར་གྱིས་ཆོས་ཀྱི་བདག་མེད་རྟོགས་པའོ། །ཞེས་གསུངས་པའི་དོན་ལ་
ཁ་ཅིག། རང་རྒྱལ་འཕགས་པ་ཡིན་ན་གཟུང་བ་ཆོས་ཀྱི་བདག་མེད་ཙམ་དུ་ཚད་མས་རྟོགས་པའི་གང་ཟག་ཡིན་དགོས་ཟེར་ན། རང་རྒྱལ་དགར་བཅོམ་པས་གཟུང་བ་ཆོས་ཀྱི་བདེན་འཛིན་སྤངས་པར་ཐལ། དམ་བཅའ་འཐད་པའི་ཕྱིར། འདོད་ན། དེས་གཟུགས་
བདེན་གྲུབ་ཏུ་འཛིན་པའི་རྟོག་པ་སྤངས་པར་ཐལ། འདོད་པ་གང་ཞིག། དེ་བཟུང་བ་ཆོས་ཀྱི་བདེན་འཛིན་ཡིན་པའི་ཕྱིར་ཏེ། གཟུགས་ལ་དམིགས་ནས་ལོངས་སྤྱད་བྱར་བདེན་པར་འཛིན་པའི་བདེན་འཛིན་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ༑ ཤེས་སྒྲིབ་གཟུང་རྟོག་ཡིན་པའི་ཕྱིར། གཞན་ཡང། གཟུང་བ་ཆོས་ཀྱི་བདེན་འཛིན་དེ་བདེན་འཛིན་མ་ཡིན་པར་ཐལ། གཟུགས་ཕྱི་རོལ་དོན་འཛིན་གྱི་རྟོག་པ་དེ་དེ་ཡིན་པའི་ཕྱིར། འདོད་མི་ནུས་ཏེ། གཟུང་བ་ཆོས་ཀྱི་བདག་ཏུ་འཛིན་པའི་བློ་ཏེ་བདེན་
འཛིན་ཡིན་པའི་ཕྱིར་ཏེ། བུམ་པ་ཆོས་ཀྱི་བདག་ཏུ་འཛིན་པའི་བློ་དེ་དེ་ཡིན་པའི་ཕྱིར། དེས་ན་ལུང་དེའི་དོན་ཡོད་དེ། རང་སངས་རྒྱས་ཀྱི་ཉན་ཐོས་ཀྱི་སྡེ་སྣོད་ལ་དམིགས་ཀྱང་དབང་པོའི་ཁྱད་པར་གྱིས་ཆོས་ཀྱི་བདག་མེད་རགས་པ་རྟོགས་ཞེས་པའོ། །ཁ་ཅིག་
སྐབས་འདིའི་རྟེན་དེ་རྟེན་གྱི་ཟག་རང་རྒྱལ་གྱི་རིགས་ལ་བརྟེན་པ་ལ་བྱེད་ཅིང། རང་རྒྱལ་གྱི་རིགས་དེ་རང་རྒྱལ་སློབ་པའི་སེམས་གཟུང་འཛིན་རྫས་གཞན་གྱིས་སྟོང་པ་ལ་བྱེད་ཟེར་བ་མི་འཐད་དེ། རྣམ་བཤད་ལས། འདིའི་སྐབས་ཀྱི་རིགས་རང་རྒྱལ་སློབ་
པའི་སེམས་གྱི་ཆོས་ཉིད་ཀྱི་དབང་དུ་བྱས་ནས་བཤད་པའི་ཕྱིར་དང། སྐབས་འདིའི་རྟེན་ལ་རང་རྒྱལ་གྱི་ལམ་ལ་གང་ཟག་གིས་བརྟེན་པ་དང། ཆོས་ཉིད་རིགས་ཀྱི་རྟེན་གཉིས་ཀ་ཡོད་པར་མདོ་ལས་བཤད་པའི་ཕྱིར་དང། གསེར་ཕྲེང་ལས། སློབ་དཔོན་འདིས་གང་ཟག་

[036B] །ཞེས་གསུངས་པའི་ཕྱིར། ཁ་ཅིག། སེམས་ཙམ་པ་དང་རང་སངས་རྒྱས་གཉིས་ཀྱི་ལྟ་བ་མི་མཚུངས་ཏེ། སྟོང་ཉིད་རྟོགས་པའི་རང་རྒྱལ་ཡོད། དེ་རྟོགས་པའི་སེམས་ཙམ་པ་མེད་པའི་ཕྱིར་ཟེར་བ་མི་
འཐད་དེ། དེ་གཉིས་ཀྱི་བསྒོམ་བྱའི་ལྟ་བའི་གཙོ་བོ་ལ་མཐོ་དམན་གྱི་ཁྱད་པར་མེད་པའི་ཕྱིར་ཏེ། དེ་གཉིས་ཀས་གཉིས་སྟོང་རྟོགས་པའི་ལྟ་བ་བསྒོམ་བྱའི་གཙོ་བོར་བྱས་ནས་སྒོམ་པའི་ཕྱིར།   ༈   །གསུམ་པ་དེའི་རྒྱུ་ངེས་འབྱེད་ཆ་མཐུན་འཆད་པ་ལ། མདོ་ལས་
གསུངས་ཚུལ་དང། བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱི་མ་གནས་བརྟན་རབ་འབྱོར་འདི་དེ་ལྟར་བཏགས་པ་དང་ཡང་མི་འགལ་ལ་ཆོས་ཉིད་
ཀྱང་སྟོན་པའི་ཤེས་རབ་ཟབ་མོ་དང་ལྡན་ནོ། །དེ་ནས་བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་བཀའ་སྩ། ལ་བ། དེ་དེ་བཞིན་ནོ། །ཀོའུ་ཤི་ཀ་དེ་དེ་བཞིན་ཏེ། གནས་བརྟན་རབ་འབྱོར་འདི་ནི་ཤེས་རབ་ཟབ་མོ་དང་ལྡན་པ་སྟེ། དེ་ལྟར་བཏགས་པ་དང་ཡང་མི་
འགལ་ལ་ཆོས་ཉིད་ཀྱང་སྟོན་ནོ། །དེ་ནས་ལྷ་རྣམས་ཀྱི་དབང་བོ་བརྒྱ་བྱིན་གྱིས་བཅོམ་ལྡན་འདས་ཇི་ལྟར་གནས་བརྟན་རབ་འབྱོར་འདི་བཏགས་པ་དང་ཡང་མི་འགལ་ལ་ཆོས་ཉིད་ཀྱང་སྟོན་པ་ལགས། ཞེས་སོགས་ཀྱིས་འཆེ། གཉིས་པ་ལ། མཚམས་སྦྱར་བ་
རྩ་བ། འགྲེལ་པ་གསུམ་ལས། དང་པོ་ནི། འོ་ན་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་འོག་ཏུ་དེའི་རྒྱུ་ངེས་འབྱེད་ཆ་མཐུན་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། དེ་འདྲའི་ལམ་ཤེས་ཐོབ་པ་ལ་དེའི་རྒྱུ་ངེས་འབྱེད་ཆ་མཐུན་ཐོབ་པ་སྔོན་དུ་འགྲོ་དགོས་
པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་མསྟམས་སྦྱོར་བ་ལ། ངེས་པར་འབྱེད་པའི་ཆ་དང་མཐུན་པ་ཐོབ་ན་ཇི་སྐད་བཤད་པའི་ལམ་སྐྱེ་བས་ངེས་པར་འབྱེད་པའི་ཆ་དང་མཐུན་པ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ། བཏགས་པའི་

[037A]༄༅། །ཆོས་ཉིད་མི་འགལ་བར། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱིས་གོ་ནས་འཆད་པ་ལ། གཟུགས་ལ་སོགས་པའི་ཆོས་ཀྱི་ཞེས་སོགས་གསུངས། དེ་ལ་ཡང་དྲོད་སོགས་བཞི་ཡོད་པའི་དང་པོ་དྲོད་དེ་སྟོན་པ་ལ། བཅོམ་
ལྷན་འདས་ཀྱིས་བཀའ་སྩལ་པ། ཀོའུ་ཤི་ཀ་གཟུགས་ནི་བཏགས་པ་ཙམ་མོ། །བཏགས་པ་ཙམ་གང་ཡིན་པ་དེ་ནི་ཆོས་ཉིད་དེ་དེ་ནི་གནས་བརྟན་རབ་འབྱོར་གྱིས་མི་འགལ་བར་བསྟན་ཏོ། །ཞེས་སོགས་ཀྱིས་བསྟན་ནས། དེའི་དོན་འཆད་པ་ལ། བཏགས་པའི་ཆོས་
ཉིད་མི་འགལ་བར། །སྟོན་པའི་རྣམ་པ་དྲོད་གྱུར་པ། །ཞེས་དང། གཟུགས་ལ་སོགས་པའི་ཆོས་ཀྱི་བརྡ་ལས་བྱུང་བའི་བཏགས་པའི་ཆོས་ཉིད་དང་མི་འགལ་བར་རབ་ཏུ་བསྟན་པ་དང། ཞེས་གསུངས། རྩེ་མོ་དེ་སྟོན་པ་ལ། གཟུགས་འཕེལ་བར་བྱ་
བའི་ཕྱིར་མི་སློབ་གཟུགས་འགྲིབ་པར་བྱ་བའི་ཕྱིར་མི་སློབ་ཞེས་སོགས་ཀྱིས་བསྟན། དེའི་དོན་འཆད་པ་ལ། རྩེ་མོར་གྱུར་པ་གཟུགས་ལ་སོགས། །འགྲིབ་པ་མེད་ལ་སོགས་པས་ཕྱིར། །ཞེས་དང། གཟུགས་ལ་སོགས་པ་ལ་དོན་དམ་པར་འགྲིབ་པ་དང་
འཕེལ་བ་མེད་པ་ལ་སོགས་པའི་དོན་དུ་སློབ་པ་དང། ཞེས་གསུངས། བཟོད་པ་དེ་སྟོན་པ་ལ། ཤཱ་རིའི་བུས་སྨྲས་པ། ཚེ་དང་ལྡན་པ་རབ་འབྱོར་ཅིའི་ཕྱིར་ན་བྱང་ཆེན་གཟུགས་ཡོངས་སུ་ཤེས་པར་བྱ་བ་དང། མེད་པར་བྱ་བའི་ཕྱིར་མི་སློབ་པ་ཡིན་ཞེས་སོགས་
དྲིས་པའི་ལན་དུ། འདི་ལྟར་གཟུགས་ཡོངས་སུ་བཟུང་དུ་མེད་དེ། དེ་ཅིའི་ཕྱིར་ཞེ་ན། ནང་སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་ཕྱིར་གཟུགས་ཀྱི་གཟུགས་ཡོངས་སུ་མེད་པས་སོ། །ཞེས་སོགས་ཀྱིས་བསྟན། དེའི་དོན་འཆད་པ་ལ། །
ནང་སྟོང་ཉིད་ལ་སོགས་པ་ཡིས། །གཟུགས་སོགས་མི་འཛིན་ཕྱིར་བཟོད་པ། །ཞེས་དང། ངོ་བོ་ཉིད་ཀྱིས་སྟོང་པ་ཉིད་ཀྱི་ཕྱིར་གཟུགས་ལ་སོགས་པ་ལ་ནང་དང་ཕྱི་ལ་སོགས་པ་སྟོང་ཉིད་ཀྱིས་ཡོངས་སུ་མི་འཛིན་པ་དང། ཞེས་གསུངས། ཆོས་མཆོག་དེ་སྟོན་པ་ལ་

[037B] ཚེ་དང་ལྡན་པ་རབ་འབྱོར་ཇི་ལྟར་སློབ་པའི་བྱང་ཆེན་ཆོས་ཐམས་ཅད་ཡོངས་སུ་གཟུང་བར་བྱ་བ་དང། མེད་པར་བྱ་བའི་ཕྱིར་མི་སློབ་ན་རྣམ་མཁྱེན་དུ་ཇི་ལྟར་ངེས་པར་འབྱུང་བར་འགྱུར། རབ་འབྱོར་གྱིས་སྨྲས་པ་
ཚེ་དང་ལྡན་པ་ཤཱ་རིའི་བུ་འདི་ལྟར་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་སྐྱེ་བ་མི་མཐོང་འགག་པ་དང་བླང་བ་དང་འདོར་བ་དང་ཀུན་ནས་ཉོན་མོངས་པ་དང་རྣམ་པར་བྱང་བ་དང་བོགས་པ་དང་འདྲི་བ་དང། འགྲིབ་པ་དང་འཕེལ་པ་མི་མཐོང་ངོ། །དེ་ཅིའི་
ཕྱིར་ཞེ་ན། ཚེ་དང་ལྡན་པ་ཤཱ་རིའི་བུ་དེ་ནི་འདི་ལྟར་གཟུགས་གཟུགས་ཀྱི་རང་བཞིན་གྱིས་མེད་པས་སོ། །ཞེས་པ་ནས། རྣམ་མཁྱེན་དུ་ངེས་པར་འབྱུང་ངོ། །ཞེས་གསུངས། དེའི་དོན་འཆད་པ་ལ། གཟུགས་སོགས་སྐྱེ་བ་མེད་སོགས་ཀྱི། རྣམ་པ་ཅན་ནི་ཆོས་ཀྱི་
མཆོག༑ ཆེས་དང། གཟུགས་ལ་སོགས་པའི་སྐྱེ་བ་དང་འགག་པ་ལ་སོགས་པ་མེད་པ་ཞེས་བྱ་བའི་རྣམ་པ་རྣམས་ཀྱིས་གོ་རིམས་བཞིན་དུ་བདེན་པ་བཞིའི་དམིགས་པ་ལ་ངེས་པར་འབྱེད་པའི་ཆ་དང་མཐུན་པ་སྐྱེ་བ་ཡིན་ནོ། །ཞེས་གསུངས། གཞུང་དོན་ནི་
རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མ་ཐུན་ཆོས་ཅན། ཁྱོད་ལ་དུ་མར་ཡོད་དེ། ཁོད་ལ་རང་རྒྱལ་གྱིས་རྟོགས་རིགས་སུ་གནས་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད་པའི་ཕྱིར། དེས་ན་རང་རྒྱལ་གྱི་རོགས་རིགས་སུ་གནས་པའི་
ཐེག་ཆེན་གྱི་དོན་མངོན་རྟོགས་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་ཉིད། དབྱེ་ན། མིང་དུ་བཏགས་པ་ཡང་མི་འདོར་ལ་ཆོས་ཉིད་དང་མི་འགལ་བར་སྟོན་པའི་རྣམ་པས་ཧེས་པར་བྱ་བའི་དྲོད་དང། གཟུགས་སོགས་ལ་
འགྲིབ་པ་མེད་པ་ལ་སོགས་པས་ཕྱི་པ་དེས་ཁྱབ་པར་དུ་བྱས་པའི་རྣམ་པས་རྟོགས་པར་བྱ་བ་རྩེ་མོ་དང། གཟུགས་སོགས་ངང་སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་ཡིན་པས་ཡོངས་སུ་མི་འཛིན་པའི་རྣམ་པས་རྟོགས་པར་བྱ་བ་

[038A]༄༅། །བཟོད་པ་དང། གཟུགས་སོགས་སྐྱེ་བ་མེད་པ་སོགས་ཀྱི་རནྨ་པ་ཅན་གྱིས་རྟོགས་པར་བྱ་བ་ཆོས་མཆོག་དང་བཞིར་ཡོད།    ༈    སྦྱིའི་མཚམས་སྦྱར་
བ་དང། སོ་སོའི་དོན་བཤད་པ་གཉིས་ལས། དང་པོ་ནི། རང་རྒྱལ་གྱི་ལམ་གྱི་མཇུག་ཐོགས་སུ་བྱང་སེམས་ཀྱི་ལམ་ཤེས་པའི་ལམ་ཤེས་བཤད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། དམན་མཆོག་གི་རིམ་པའི་དབང་དུ་བྱས་ནས་དེ་ལྟར་བསྟན་
པའི་ཕྱིར། ཞེས་མཚམས་སྦྱོར་བ་ལ། རང་སངས་རྒྱས་ཀྱི་ལམ་གྱི་མཇུག་ཐོགས་སུ་བྱང་ཆུབ་སེམས་དཔའི་ལམ་ཞེས་གསུངས། གཉིས་པ་ལ། གཉིས་པ་ལ། མཐོང་ལམ་བཤད་པ་དང། སྒོམ་ལམ་བཤད་པ་གཉིས་ལས། དང་པོ་ལ། མདོ་ལས་གསུངས་ཚུལ་དང། བསྟན་
བཅོས་ཀྱི་འགྲེལ་ཚུལ་གཉིས་ལས། དང་པོ་ནི། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ཚེ་དང་ལྡན་པ་ཤཱ་རིའི་བུ་ལ་སྨྲས་པ། ཚེ་དང་ལྡན་པ་ཤཱ་རིའི་བུ་ཤེར་ཕྱིན་གང་ལས་བཙལ་བར་བྱ། ཞེས་དྲིས་པ་དང། ཤཱ་རིའི་བུས་སྨྲས་པ། ཀོའུ་ཤི་ཀ་ཤེར་ཕྱིན་རབ་
འབྱོར་གྱི་ལེའུ་ལས་བཅོལ་བར་བྱའོ། །ཞེས་གསུངས་པ་ལས་འཕྲོས་ནས། དེ་ནས་ལྷ་རྣམས་ཀྱིས་དབང་པོ་བརྒྱ་བྱིན་གྱིས་ཚེ་དང་ལྡན་བ་རབ་འབྱོར་ལ་འདི་སྐད་ཅེས་སྨྲས་སོ། །འཕགས་པ་རབ་འབྱོར་འཕགས་པ་ཤཱ་རིའི་བུས་འདི་སྐད་དུ་སྐད་དུ་ཀོའུ་ཤིག་ཤེར་
ཕྱིན་ནི་རབ་འབྱོར་གྱི་ལེའུ་ལས་བཙམ་བར་བྱའི་ཞེས་ཟེར་ན། དེ་ཁྱོད་ཀྱི་མཐུན་བྱིན་གྱིས་བརླབས་པ་ཡིན་ནམ་ཞེས་སོགས་གསུངས། གཉིས་པ་ལ། མཐོང་ལམ་གྱི་ངོ་བོ་མདོར་བསྟན་པ་དང། སྒོམ་ཚུལ་གྱི་རྣམ་པ་རྒྱས་པར་བཤད་པར་དང་རྣམ་པ་མ་བཤད་པར་
འདོད་པ་དགག་པའོ། །དང་པོ་ལ། རྩ་འགྲེལ་གཉིས་ལས། དང་པོ་ནི། མདོ་དེའི་དོན་འཆད་པའི་སྒོ་ནས་སྐད་ཅིག་མ་བཅུ་དྲུག་མདོར་བསྟན་གྱི་སྒོ་ནས་བཤད་པ་ལ། བདེན་དང་བདེན་ལ་བཟོད་པ་དང། ཞེས་སོགས་རྐང་པ་བཞི་གསུངས། དོན་ནི་ཟག་བཞས་ཀྱི་བདེན་པ་

[038B] ཟག་མེད་ཀྱི་བདེན་པ་གཉིས་ཏེ་བཞི་ལ་བཟོད་པ་དང་ཤེས་པའི་སྐད་ཅིག་མ་བཞི་བཞིར་བསྟན་པའི་ཐེག་ཆེན་གྱི་མཐོང་ལམ་སྐད་ཅིག་མ་བཅུ་དྲུག་ཆོས་ཅན། ལམ་ཤེས་པ་ཉིད་ཀྱི་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་
ཡིན་ཏེ། སྐབས་འདིར་དངོས་སུ་བསྟན་པའི་འདི་ཕྱི་ཕན་ཡོན་ཆེ་པོ་ཅན་གྱི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། གཉིས་པ་ལ། གང་གིས་སྒོམ་པར་བྱེད་པའི་གང་ཟག། གང་དུ་བསྒོམ་པའི་གནས་སྐབས། གང་བསྒོམ་པར་བྱ་བ། གང་དང་ལྡན་
པ་བསྒོམ་པ་དང་བཞི་ལས། དང་པོ་སྟོན་པ་ལ། བྱང་ཆུབ་སེམས་དཔའ། ཞེས་གསུངས། གཉིས་པ་སྟོན་པ་ལ། ལམ་ཤེས་པ་ཉིད་ཀྱི་སྐབས་སུ། ཞེས་གཟུངས། གསུམ་པ་སྟོན་པ་ལ། འདི་དང་གཞན་པའི་ཡོན་ཏན་དག་དང་ལྡན་པ་བསྒོམ་པ་བྱ་བ་ནི་མཐོང་བའི་
ལམ་ཕན་ཡོན་ཆེན་པོ་ཞེས་བརྗོད་དོ། །ཞེས་གསུངས། བཞི་པ་སྟོན་པ་ལ། ཆོས་ཤེས་པའི་བཟོད་པ་དང། ཆོས་ཤེས་པ་དང། རྗེས་སུ་ཤེས་པའི་བཟོད་པ་དང། རྗེས་སུ་ཤེས་པ་ཞེས་བྱ་བའི་བཟོད་པ་དང། ཤེས་པའི་སྐད་ཅིག་མ་བཞི་པོ་སོ་སོར་སྡུག་བསྔལ་ལ་སོགས་
པའི་བདེན་པ་དང་འབྲེལ་བ་དག་དང་ལྡན་པ། ཞེས་གསུངས། གཉིས་པ་ལ། མཚམས་སྦྱར་བ། རྩ་བ། འགྲེལ་བ་གསུམ་ལས། དང་པོ་ནི། འོ་ན་སྐད་ཅིག་མ་བཅུ་དྲུག་པོ་དེ་སྒོམ་ཚུལ་གྱི་རྣམ་པ་ཇི་ལྟར་བུར་སྒོམ་པར་བྱེད། ཅེས་དྲིས་པའི་སྒོ་ནས་མཚམས་སྦྱོར་བ་
ལ༑ རྣམ་པ་ཇི་ལྟ་བུར་བསྒོམ་པར་བྱ་ཞེ་ན། ཞེས་གསུངས། གཉིས་པ་ལ་དེའི་ལན་སྟོན་པ་ལ། དེ་བཞིན་ཉིད་དང་སངས་རྒྱས་དག། ཅེས་སོགས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་འཆད་པ་ལ། དོན་དམ་པའི་ཚུལ་ཉིད་ཀྱིས་དེ་བཞིན་ཉིད་དང། ཞེས་སོགས་
གསུངས༑ འདི་ལ་ཡང་རྒྱས་པར་བཤད་པ་དང། དོན་བསྡུ་བ་གཉིས་ལས། དང་བོ་ནི། དོན་དམ་པའི་ཚུལ་ཞེས་སོགས་ཀྱིས་བཤད། གཉིས་པ་ནི། དེ་ལྟར་བུ་ནི་ལམ་ཤེས་པ་ཉིད་ཀྱི་སྐད་ཅིག་མ་དག་ཡིན་ནོ། །ཞེས་འཆད། དེས་ན་མདོ་རྩ་འགྲེལ་འདི་དདྒ་གི་དོན་རྒྱས་པར་

[039A]༄༅། །བཤད་པ་ལ་ཡང་ཐེག་ཆེན་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཏུ་ཡོད་དེ། མདོ་ལས་རྟོགས་བྱ་བདེན་བཞིའི་རྣམ་པ་བཅུ་དྲུག་བསྟན་པས་ཤུགས་ལས་འཕངས་པའི་ཤེ་བཟོད་སྐད་ཅིག་མ་བཅུ་དྲུག་ཏུ་ཡོད་པའི་ཕྱིར། དེ་ལ་ཡང་
སྡུག་བདེན་གྱི་རྣམ་པ། ཀུན་འབྱུང་བདེན་པའི་རྣམ་པ། འགོག་བདེན་གྱི་རྣམ་པ། ལམ་བདེན་གྱི་རྣམ་པ་དང་བཞི་ལས། དང་པོ་སྡུག་བདེན་གྱི་རྣམ་པ་ལ་བརྟེན་པའི་ཐེག་ཆེན་གྱི་མཐོང་ལམ་ཤེས་བཟོད་བཞི་ཡོད་པའི་དང་པོ་སྡུག་བསྔལ་ཆོས་བཟོད་སྟེན་པ་ལ། དེ་
བཞིན་ཉིད་ལ་ཡང་དེ་བཞིན་གཤེགས་པ་མི་དམིགས་སོ། །དེ་བཞིན་གཤེགས་པ་ལ་ཡང་དེ་བཞིན་ཉིད་མི་དམིགས་སོ། །ཞེས་སོགས་གསུངས། དེའི་དོན་འཆད་པ་ལ། དེ་བཞིན་ཉིད་དང་སངས་རྒྱས་དག། ཕན་ཚུན་བརྟེན་པ་རྟེན་མེད་ཕྱིར། །རྣམ་གྲངས་ཁས་མི་ལེན་
པ་དང། །ཞེས་དང། དོན་དྨ་པའི་ཚུལ་ཉིད་ཀྱི་དེ་བཞིན་ཉིད་དང། །སངས་རྒྱས་དག་ལ་རྟེན་དང་བརྟེན་པའི་དངོས་པོ་མེད་པས་དེའི་ཕྱིར་དེ་དག་ཕན་ཚུན་རྣམ་གྲངས་ཀྱིས་གནས་པར་ཁས་མི་ལེན་པ་དང། ཞེས་གསུངས། སྡུག་བསྔལ་ཆོས་ཤེས་སྟོན་པ་ལ། དེ་
ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་གནས་བརྟན་རབ་འབྱོར་ལ་འདི་སྐད་ཅེས་སྨྲས་སོ། །རབ་འབྱོར་བྱང་ཆེན་རྣམས་ཀྱི་ཕར་ཕྱིན་ནི་ཆེན་པོ་སྟེ། འདི་ལྟར་ཤེར་ཕྱིན་ནོ་ཞེས་སོགས་དང། ཀོའུ་ཤི་ཀ་གཟུགས་ཆེན་པོ་ཉིད་ཡིན་པའི་ཕྱིར་བྱང་ཆེན་རྣམས་
ཀྱི་ཕར་ཕྱི་དེ་ནི་ཆེན་པོའོ་ཞེས་སོགས་གསུངས། དེའི་དོན་འཆད་པ་ལ། ཆེན་པོ། ཞེས་དང། གཟུགས་ལ་སོགས་པ་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་ཆེན་པོ་ཉིད་དང། ཞེས་གསུངས། སྡུག་བསྔལ་རྗེས་བཟོད་སྟོན་པ་ལ། ཀོའུ་ཤི་ཀ་གཟུགས་ཚད་མ་
མེད་པའི་ཕྱིར་བྱང་ཆེན་རྣམས་ཀྱི་ཕར་ཕྱིན་ནི་ཚད་མ་མེད་པའོ། །ཞེས་སོགས་གསུངས། དེའི་དོན་འཆད་པ་ལ། ཚད་མ་མེད་བཅས་དང། ཞེས་དང། དེ་བཞིན་དུ་དེ་དག་ཚད་མ་མེད་པ་ཉིད་དང། ཞེས་གསུངས། སྡུག་བསྔལ་རྗེས་ཤིས་སྟོན་པ་ལ། ཀོའུ་ཤི་ཀ་

[039B] །ཞེས་སོགས་གསུངས། དེའི་དོན་འཆད་པ་ལ། ཚད་མེད་པ་དང། ཞེས་དང། སྔ་མ་བཞིན་དུ་ནམ་མཁའ་ཚད་མེད་པ་ཉིད་ཀྱིས་དེ་དག་ཚད་མེད་པ་ཞེས་བྱ་བ་དེ་ལྟ་བུ་ནི་སྡུག་བསྔལ་
གྱི་བདེན་པའི་རྣམ་པ་དག་ཡིན་ནོ། །ཞེས་གསུངས། གཉིས་པ་ཀུན་འབྱུང་བདེན་པའི་རྣམ་པ་ལ་བརྟེན་པའི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཞི་ཡོད་པའི་དང་པོ་ཀུན་འབྱུང་ཆོས་བཟོད་སྟོན་པ་ལ། ཀོའུ་ཤི་ཀ་གཟུགས་མཐའ་ཡས་
པའི་ཕྱིར་བྱང་ཆེན་རྣམས་ཀྱི་ཕར་ཕྱིན་ནི་མཐའ་ཡས་སོ། །ཞེས་སོགས་གསུངས། དེའི་དོན་འཆད་པ་ལ། མཐའ་མེད་དང། ཞེས་དང། གཟུགས་ལ་སོགས་པ་ལ་ངོ་བོ་ཉིད་མེད་པ་ཉིད་ཀྱིས་རྟག་པ་དང་ཆད་པའི་མཐའ་ཉིད་ལ་སོགས་པ་མེད་པ་དང། ཞེས་
གསུངས༑ ཀུན་འབྱུང་ཆོས་ཤེས་སྟོན་པ་ལ་དེ་ནས་དབང་པོ་དང་བཅས་པའི་ལྷ་རྣམས་དང་ཚངས་པ་དང་བཅས་པའི་ལྷ་རྣམས་དང་སྐྱེ་དགུའི་བདག་པོ་དང་བཅས་པའི་ལྷ་རྣམས་དང། སྐྱེས་པ་བུད་མེད་དང་བཅས་པ་དག་གིས་ལན་གསུམ་དུ་ཆེད་དུ་
བརྗོད་པ་ནི་འདི་ལྟ་སྟེ། ཨེ་མ་ཧོ། ཆོས་རྣམས་ཀྱི་ཆོས་ཉིད་འདི་ནི་དེ་བཞིན་གཤེགས་པའི་མཐུན་དང། ཞེས་སོགས་དང། བཅོམ་ལྡན་འདས་བདག་གིས་ཀྱང་བྱང་ཆེན་ཤེར་ཕྱིན་འདི་དང་མ་བྲས་བ་དེ་ནི་དེ་བཞིན་བཞིན་གཤེགས་པ་ཉིད་དུ་གཟུང་བར་བྱའོ། །ཞེས་
སོགས་གསུངས། དེའི་དོན་འཆད་པ་ལ། དེར་གནས་གཟུགས་ལ་སོགས་པ་ལ། །སངས་རྒྱས་ཉིད་དུ་ངེས་འཛིན་དང། །ཞེས་དང། ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་ནི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་གཟུགས་ལ་སོགས་པ་ལ་དེ་བཞིན་གཤེགས་
པ་ཉིད་དུ་ངེས་པར་འཛིན་པ་དང། ཞེས་གསུངས། དེ་ཡང་མདོའི་ཚིག་ཟིན་དང་བསྟུན་ན། །གཟུགས་སོགས་དོན་དམ་པར་མི་དམིགས་པར་རྟོགས་པའི་ཆོས་ཤེས་དེར་གནས་པའི་བྱང་སེམས་ཀྱི་ཕུང་པོ་ལ་གཞན་གྱིས་སངས་རྒྱས་སུ་གཟུང་དུ་རུང་བའི་ཕན་ཡོན་

[040A]༄༅། །བསྟན་པའོ། །ཀུན་འབྱུང་རྗེས་བཟོད་སྟོན་པ་ལ། །དེ་ནས་ལྷའི་བུ་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་རྣམས་ཀྱི་ཤེར་ཕྱིན་འདི་ནི་གཟུགས་མི་ལེན་མི་འདོར་བའི་ཚུལ་དང། ཞེས་
སོགས་གསུངས། དེའི་དོན་འཆད་པ་ལ། བླང་མེད་དོར་བ་མེད་སོགས་དང། ཞེས་དང། དེ་བཞིན་དུ་དེ་ལ་གནས་པ་ནི་ཆོས་ཐམས་ཅད་ལ་བླང་བ་དང་དོར་བ་མེད་བ་སྒོམ་པ་ལ་སོགས་པ་དང། ཞེས་གསུངས། ཀུན་འབྱུང་རྗེས་ཤེས་སྟོན་པ་ལ། ཀོའུ་ཤི་ཀ་ཡང་རིགས་
ཀྱི་བུའམ་རིགས་ཀྱི་བུ་མོ་དེ་དག་ལ་མིའམ་མི་མ་ཡིན་པ་དག་གླགས་རྙེད་པར་མི་འགྱུར་རོ། ། ཞེས་སོགས་དང། རིགས་ཀྱི་བུའམ་རིགས་ཀྱི་བུ་མོ་དེ་དག་གིས་མི་དམིགས་པའི་ཚུལ་གྱིས་སེམས་ཅན་ཐམས་ཅད་ཀྱི་དྲུང་དུ་བྱམས་པ་དང་སྙིང་རྗེ་དང་དགའ་བ་
དང་བཏང་སྙོམས་ཤིན་ཏུ་བསྒོམས་པའི་ཕྱིར་རོ། །ཞེས་སོགས་གསུངས། དེའི་དོན་འཆད་པ་ལ། བྱམས་ལ་སོགས་དང། ཞེས་དང། ངོ་བོ་ཉིད་པར་མོས་པ་སྔོན་དུ་འགྲོ་བའི་ཚད་མེད་པ་བཞི་བསྒོམ་པར་བྱའོ། །ཞེས་བྱ་བ་དེ་ལྟ་བུ་ནི་ཀུན་འབྱུང་པའི་བདེན་
པའི་རྣམ་པ་དག་ཡིན་ནོ། །ཞེས་གསུངས། སྐད་ཅིག་མ་བརྒྱད་པ་འདིར་བྱམས་སོགས་སྒོམ་པར་གསུངས་པ་ལ་དགོས་པ་ཡོད་དེ། འདིར་སྡུག་ཀུན་གྱི་སྐྱོན་རྫོགས་པར་རིགས་ཤིང། དགུ་པར་འགོག་པའི་ཡོན་ཏན་མཐོང་བ་ན་སྲིད་པར་གནས་ནས་གཞན་དོན་བྱེད་
པ་དོར་ནས་ཞི་བ་ལ་གཞོལ་པས་དེ་དགག་པར་བྱ་བའི་ཆེད་ཡིན་པའི་ཕྱིར། གསུམ་པ་འགོག་པ་བདེན་གྱི་རྣམ་པ་ལ་བརྟེན་པའི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཞི་ཡོད་པའི་དང་པོ། འགོག་པ་ཆོས་བཟོད་སྟོན་པ་ལ། ཀོའུ་ཤི་ཀ་གང་རིགས་
ཀྱི་བུའམ་རིགས་ཀྱི་བུ་མོ་གང་ཤེར་ཕྱིན་འདི་འཛིན་ཅིང་འཆད་བ་དང། ཀློག་ཅིང་ཀུན་ཆུ་བ་པར་བྱེད་པ་དང། ཞེས་པ་ནས། རིགས་ཀྱི་བུའམ་རིགས་ཀྱི་བུ་མོ་དེ་དག་གིས་ནང་སྟོང་བ་ཉིད་མི་དམིགས་པའི་ཚུལ་གྱིས་ཧིན་ཏུ་བསྒོམས་པའི་ཕྱིར་རོ། ཞེས་སོགས་

[040B] དེའི་དོན་འཆད་པ་ལ། སྟོང་ཉིད་དང། ཞེས་དང་གཟུགས་ལ་སོགས་པའི་ངོ་པོའི་གཉུག་མ་རང་བཞིན་ཁོ་ནའི་སྟོང་པ་ཉིད་དང། ཞེས་གསུངས། འགོག་པ་ཆོས་ཤེས་སྟོན་པ་ལ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་
འདི་སྐད་ཅེས་གསོལ་ཏོ། །བཅོམ་ལྡན་འདས་ཅི་ཙམ་དུ་བྱང་ཆེན་ཤེར་ཕྱིན་འདེ་འཛིན་པ་དང། འཆང་བ་དང། ཀློག་པའམ། ཀུན་ཆུབ་པར་བྱེད་པའམ། ཚུལ་བཞིན་ཏུ་ཡིད་ལ་བགྱིད་པ་དེ་དག་གིས་མཐོང་བའི་ཆོས་འདི་ཉིད་ལ་ཡོན་ཏན་འདི་དག་ཡོངས་སུ་
འཛིན་པར་འགྱུར་ཞིང། སེམས་ཅན་རྣམས་ཡོངས་སུ་སྨིན་པར་བགྱིད་པ་དང། སངས་རྒྱས་ཀྱི་ཞིང་ཡོངས་སུ་དག་པར་བགྱིད་པ་དང། ཞེས་སོགས་གསུངས། དེའི་དོན་འཆད་པ་ལ། སངས་རྒྱས་ཉིད་ནི་འཐོབ་པ་དང། ཞེས་དང། ཆོས་ཀྱི་དབྱིངས་དང་མཉམ་
པའི་དགེ་བའི་རྟ་བ་རྣམས་ཀྱི་འབྲས་བུ་དེ་བཞིན་གཤེགས་པ་ཉིད་འཐོབ་པ་དང། ཞེས་གསུངས། འགོག་པ་རྗེས་བཟོད་སྟོན་པ་ལ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་ཙམ་དུ་ཤེར་ཕྱིན་
ཟབ་མོ་འདི་ཡོངས་སུ་བཟུང་ན་ཕར་ཕྱིན་དྲུག་པོ་ཐམས་ཅད་ཡོངས་སུ་གཟུངས་བར་འགྱུར་བ་ནི་འདི་ལྟ་སྟེ། སྦྱིན་པའི་ཕར་ཕྱིན་དང། ཞེས་སོགས་གསུངས། དེའི་དོན་འཆད་པ་ལ། རྣམ་པར་བྱང་ཀུན་ཡོངས་བསྡུས་དང། །ཞེས་དང། ཤེས་རབ་ཀྱི་ཕ་རོལ་ཏུ་ཕྱིན་
པའི་ཕྱི་ར་གཉེན་པོ་རྣམས་རྣམ་པ་ཐམས་ཅད་དུ་བསྡུས་པ་དང། ཞེས་གསུངས། འགོག་པ་རྗེས་ཤེས་སྟོན་པ་ལ། ཀོའུ་ཤི་ཀ་གང་ཕྱོགས་གང་ན་རིགས་ཀྱི་བུའམ་རིགས་ཀྱི་བུ་མོ་ཤེར་ཕྱིན་འདི་འཛིན་པ་དང། འཆང་བ་དང། ཀློག་པ་དང། ཞེས་སོགས་ནས། ཤེར་
ཕྱིན་འདི་ལ་སེམས་རྣམ་པར་གཡེང་བ་འམ་བརྒལ་བའམ་བརྩོད་པའམ་འགལ་བར་བྱ་བའི་ཕྱིན་འོང་བར་མི་ནུས་ཏེ། ཞེས་པ་ནས། གང་ནས་བྱུང་བ་དེ་དང་དེ་ཉིད་དུ་མེད་པར་འགྱུར་ཞིང་རྣམ་པར་འཕེལ་བར་མི་འགྱུར་རོ། །ཞེས་གསུངས། དེའི་དོན་འཆད་པ་

[041A]༄༅། །ལ༑ ཉམ་ང་བ་དང་ནད་ཀུན་སེལ། །ཞེས་དང། དེ་ཉིད་ཀྱིས་ཕྱི་དང་ནང་གི་འཚེ་བ་རབ་ཏུ་ཞི་བ་ཞེས་བྱ་བ་དེ་ལྟར་བུ་ནི་འགོག་པའི་བདེན་པའི་རྣམ་པ་དག་ཡིན་ནོ། །ཞེས་གསུངས། བཞི་པ་ལམ་བདེན་གྱི་རྣམ་པ་ལ་བརྟེན་པའི་ཐེག་ཆེན་གྱི་མཐོང་
ལམ་ཤེས་བཟོད་སྐད་ཅིག་མ་བཞི་ཡོད་པའི་དང་པོ་ལམ་ཆོས་བཟོད་སྟོན་པ་ལ། དེ་ཅིའི་ཕྱིར་ཞེ་ན། ཀོ་འུ་ཤི་ཀ་དེ་ནི་འདི་ལྟར་ཤེར་ཕྱིན་ནི་ཆོས་ཐམས་ཅད་ཉེ་བར་ཞི་བར་བྱེད་པ་སྟེ། རྣམ་པར་འཕེལ་བར་བྱེད་པ་མ་ཡིན་ནོ། །ཞེས་སོགས་གསུངས། དེའི་དོན་འཆད་
པ་ལ། མྱ་ངན་འདས་འཛིན་ཞི་ཉིད་དང། །ཞེས་དང། ངོ་བོ་ཉིད་མེད་པ་སྒོམ་པ་ཁོ་ནས་གཟུགས་ལ་སོགས་པ་དང། མྱ་ངན་ལས་འདས་པ་ལ་མངོན་པར་ཞེན་པ་ཞི་བ་དང། ཞེས་གསུངས། ལམ་ཆོས་ཤེས་སྟོན་པ་ལ། དེ་ནས་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་འདི་ན་འཇིག་རྟེན་སྐྱོང་བའི་རྒྱལ་པོ་ཆེན་པོ་རྣམས་དང། ཞེས་པ་ནས། རིགས་ཀྱི་བུའམ་རིགས་ཀྱི་བུ་མོ་གང་ཤེར་ཕྱིན་འདི་འཛིན་ཅིང་འཆང་བ་དང། ཀློག་ཅིང་ཀུན་ཆུབ་པར་བྱེད་པ་དང། ཚུལ་བཞིན་དུ་ཡིད་ལ་བྱེད་པ་དེ་ལ་རྟག་ཏུ་རྒྱུན་མི་འཆད་
པར་བསྲུང་བ་དང། བསྐྱབ་པ་དང། སྤ་བར་མཛད་དེ། ཞེས་སོགས་གསུངས། དེའི་དོན་འཆད་པ་ལ། སངས་རྒྱས་རྣམས་ཀྱིས་བསྲུང་ལ་སོགས།། །ཞེས་དང། །ཤེས་རབ་དང་ཐབས་ལ་མཁས་པ་ལ་ཞུགས་པ་ལ་སངས་རྒྱས་རྣམས་ཀྱིས་བསྲུང་བ་དད་
བསྐྱབ་པ་དང། སྦ་བ་དག་མཛད་པ་དང། ཞེས་གསུངས། ལམ་རྗེས་བཟོད་སྟོན་པ་ལ། དེའི་ཚིག་བླང་བར་འོས་པ་དང་ལྡན་པར་འགྱུར་རོ། །ཞེས་པ་ནས། བདག་ཀྱང་སྲོག་གཅོད་པ་སྤོང་བར་འགྱུར་ལ་བཞན་ཡང་སྲོག་བཅོད་པ་སྤོང་བ་ལ་ཡང་དག་པར་སྐུལ་བར་
འགྱུར༑ ཞེས་སོགས་གསུངས། དེའི་དོན་འཆད་པ་ལ། སྲོག་མི་གཅོད་པ་ལ་སོགས་པ། །རྣམ་པ་ཀུན་མཁྱེན་ཚུལ་ལ་ནི། །བདག་ཉིད་གནས་ཏེ་སེམས་ཅན་དག་འགོད་དང། ཞེས་གསུངས། སངས་རྒྱས་ཉིད་མངོན་བར་འདོད་བས་བདག་ཉིད་སྲོག་གཅོད་པ་སྤོང་བ་

[041B] ཞེས་གསུངས། ལམ་རྗེས་ཤེས་སྟོན་པ་ལ། ཀོའུ་ཤི་ཀ་གཞན་ཡང་བྱང་ཆེན་ཕར་ཕྱིན་དྲུག་ལ་སྤྱོད་པའི་ཚེ་སྦྱིན་པ་ཡོངས་སུ་གཏོང་བ་གང་ཡིན་པ་དེ་ཡང་
སེམས་ཅན་ཐམས་ཅད་དང་ཐུན་མོང་དུ་བྱས་ཤིང་མི་དམིགས་པའི་ཚུལ་གྱིས་བླ་མེད་རྫོགས་བྱང་དུ་ཡོངས་སུ་བསྡོ་བར་བྱེད་དོ། །ཞེས་པ་ནས། རྣམ་མཁྱེན་གྱི་སེམས་དང་ཡང་མི་འབྲལ་བར་དེ་དག་གིས་ཚེ་འདི་དང་ཚེ་རབས་གཞན་གྱི་ཕན་ཡོན་རབ་ཏུ་འཐོབ་
པར་འགྱུར་རོ། །ཞེས་གསུངས། དེའི་དོན་འཆད་པ་ལ། སྦྱིན་པ་ལ་སོགས་པ་རྫོགས་པའི་བྱང་བཧུབ་ཏུ་བསྡོ་བ། །ལམ་ཤེས་ཉིད་ཀྱི་སྐད་ཅིག་མ། །ཞེས་གསུངས། སྦྱིན་པ་ལ་སོགས་པ་མི་ཟད་པར་བྱེད་འདོད་པས་ཡང་དག་པར་རྫོགས་པའི་བྱང་ཆུབ་ཏུ་བསྡོ་བར་
བྱའོ༑ །ཞེས་བྱ་བ་དེ་ལྟ་བུ་ནི་ལམ་གྱི་བདེན་པའི་རྣམ་པ་དག་ཡིན་ཏེ། ཞེས་གསུངས། མདོ་ལས། བསྲུང་བ་དང། བསྐྱབ་པ་དང། སྦ་བར་མཛད་དེ། ཞེས་གསུངས་པའི་དོན་རིམ་པ་ལྟར་ལྷས་བྱས་པ་དང། འབྱུང་བ་ལས་བྱུར་པ་དང། ནང་གི་བར་ཆད་སེལ་བའོ། །
   ༈    །ཁས་བླངས་བརྗོད་པ་དང། དེ་དགག་པ་གཉིས་ལས། དང་པོ་ནི། རྒྱན་གྱི་འགྲེལ་བྱེད་ཁ་ཅིག་དེ་བཞིན་ཉིད་དང་སངས་རྒྱས་དག་ཅེས་སོགས་ཀྱིས་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་
བཅུ་དྲུག་བསྟན་པ་ཙམ་ཡིན་གྱི་དེ་དག་གིས་རྣམ་པ་མ་བསྟན་ཏེ། དེ་དག་གིས་ནི་རྗེས་ཤེས་ཀྱི་ཕན་ཡོན་འབའ་ཞིག་བསྟན་པའི་ཕྱིར། དེ་བཞིན་དུ་སྔར་བཤད་པ་དང། མ་བཤད་པའི་ངེས་འབྱེད་ཆ་མཐུན་ལ་ཡང་ཤེས་པར་བྱའོ། །རྣམ་པ་རྣམས་ནི་རྣམ་པ་བརྒྱ་
བདུན་ཅུ་རྩ་གསུམ་གྱི་སྐབས་སུ་འཆད་དོ། །ཞེས་ཟེར་བའི་ཕྱོགས་སྔ་སྟོན་པ་ལ། ཁ་ཅིག་ནི་འདིར་ཚིག་ལེ་འུར་བྱས་པའི་དོན་ཉེ་བར་མཚོན་པ་ལྷུར་ལེན་པའི་གཞུང་གིས་རྣམ་པའི་དོན་མ་བཤད་པར། མཐོང་བའི་ལམ་གྱི་སྐད་ཅིག་མ་བཅུ་དྲུག་ཉེ་བར་མཚོན་པ་ཉི་

[042A]༄༅། །ཚེ་བ་མཛད་པར་ཟད་དེ། བཤད་པ་དང་མ་བཤད་པའི་ངེས་པར་འབྱེད་པའི་ཆད་དང་མཐུན་པ་ལ་སོགས་པའི་དོན་གྱིས་ཚིག་ལེའུ་བྱས་པ་རྣམས་སུ་ཡང་དེ་བཞིན་དུ་བལྟ་བར་བྱའོ། །ཞེས་ཟེར་རོ། །ཞེས་གསུངས། གཉིས་པ་ལ། རིགས་པས་
དགག་པ་དང། ལུང་གིས་དགག་པ་གཉིས་ལས། དང་པོ་ནི། དེ་བཞིན་ཉིད་དང། ཞེས་སོགས་ཀྱི་གཞུང་ཆོས་ཅན། ཁྱོད་ཀྱིས་མངོན་རྟོགས་ཀྱིས་རིམ་པ་མ་བསྟན་པར་ཐལ། ཁྱོད་ཀྱིས་ལམ་གྱི་འཛིན་སྟངས་ཀྱི་རྣམ་པ་མ་བསྟན་པའི་ཕྱིར། རྟགས་ཁས། ཞེས་འཆད་
པ་ལ། གཞན་དག་ན་རེ་དེ་དག་གིས་ནི་སྐྱོམ་པའི་རིམ་པ་ལ་སོགས་པ་མ་བསྟན་པའི་ཕྱིར། མངོན་པར་རྟོགས་པའི་རིམ་པ་ཅུང་ཟད་ཀྱང་མ་བསྟན་ཏོ། །ཞེས་གསུངས། གཉིས་པ་ནི། དམིགས་པ་དང་ནི་རྣམ་པ་དང། །ཞེས་པའི་བཞུང་སྒྲ་ཇི་བཞིན་དུ་ཁས་
གླང་དུ་མི་རུང་བར་ཐལ། དེས་ཐེག་ཆེན་གྱི་སྦྱོར་ལམ་གྱི་རྣམ་པ་མ་བསྟན་པའི་ཕྱིར། རྟགས་ཁས། ཞེས་འཆད་པ་ལ། གཞན་ཡང། དམིགས་པ་དང་ནི་རྣམ་པ་དང། །ཞེས་བྱ་བ་ལ་སོགས་པའི་ཚིགས་སུ་བཅད་པའི་དོན་ཀྱང་ཇི་ལྟར་དྲངས་ཞེས་ཟེར་རོ། །ཞེས་
གསུངས༑ དེས་ན་གཞུང་འདིའི་སྐབས་སུ་མཐའ་དཔད་པ་ལ། མཐོང་ལམ་སྐྱེ་བའི་རྟེན་བཤད་པ་དང། བརྟེན་པ་མཐོང་ལམ་བཤད་པ་གཉིས་ལས། དང་པོ་ལ་ལུས་རྟེན་བཤད་པ་དང། སེམས་རྟེན་བཤད་པའོ། །དང་པོ་ནི་སྒྲ་མི་སྙན་པ་དང། ཟ་མ་མ་ནིང་མ་
གཏོགས་པའི་གླིང་གསུམ་གྱི་སྐྱེས་པ་བུད་མེད་དང། འདོད་ལྷ་རིགས་དྲུག་གི་རྟེན་ལ་ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེ་བ་ཡོད་རེ། དེ་རྣམས་ཀྱི་རྟེན་ལ་དེ་དངོས་སུ་གསར་དུ་སྐྱེ་བའི་བཐུན་རྐྱེན་ཚང་ཞིང་འགལ་རྐྱེན་དང་བྲལ་བ་ཡོད་པའི་ཕྱིར། ཁམས་
གོང་མའི་རྟེན་ལ་ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེ་བ་མེད་དེ། དེ་རྣམས་ཀྱི་རྒྱུད་ལ་འཁོར་བ་ལ་དམིགས་པའི་སྐྱེ་ཤས་ཆུང་པའི་ཕྱིར་ཏེ། བསྡུ་བ་ལས། གཟུགས་དང་གཟུགས་མེད་པའི་ཁམས་གོང་མར་སྐྱེས་པས་ཀྱང་དང་པོར་བདེན་པ་རྣམས་

[042B] །འདི་ལྟར་གནས་དེ་དག་ནི་སྐྱོ་བར་འགྱུར་བ་དཀའ་བ་ཡིན་པས། རེ་ཤིག་སྐྱོ་བ་ཆུང་དུས་ཀྱང་བདེན་པ་རྣམས་མངོན་པར་མི་རྟོགས་ན་གང་ན་སྐྱོ་བ་ཆུང་དུ་ཡང་ཐམས་ཅད་ཀྱི་ཐམས་ཅད་དུ་མེད་པས་ལྟ་སྨོས་ཀྱང་ཅི་དགོས་པའི་ཕྱིར་རོ། །
ཞེས་དང། མཛོད་ལས། གོང་ན་མཐོང་ལམ་མེད། མི་སྐྱོ། ཞེས་གསུངས་པའི་ཕྱིར། དེ་ལྟར་ན་ཡང་ཟ་མ་ཏོག་བཀོད་པའི་མདོ་ལས་འཕགས་པ་འཇིག་རྟེན་དབང་ཕུག་གིས་ཡི་དྭགས་མང་པོ་བདེན་པ་མཐོང་བ་ལ་བཀོད་བར་གསུངས་པ་དང་མི་འགལ་ཏེ། དེ་
ནི་བདེན་པ་མཐོང་བའི་རྒྱ་ཐེག་ཆེན་སེམས་བསྐྱེད་ལ་བཀོད་པ་ལ་དགོངས་པ་ཡིན་པའི་ཕྱིར། ལྷའི་བུ་རབ་གནས་ཀྱིས་ཞུས་པའི་མདོ་ལས། འདོད་པ་དང་གཟུགས་ཀྱི་ལྷའི་བུ་བྱེ་བ་ཕྲག་བརྒྱ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་
བྲལ་བ་རྣམ་པར་དག་པ་ཐོབ་བོ། །ཞེས་གསུངས་པ་ཡང་གཟུགས་ཀྱི་ལྷ་རྣམས་ཀྱིས་ཐེག་ཆེན་སེམས་བསྐྱེད་ཐོབ་པ་དང། ཐེག་ཆེན་གྱི་སྦྱོར་ལམ་དྲོད་རྩེ་མོ་ཙམ་ཐོབ་པ་ལ་དགོངས་ནས་དེ་ལྟར་གསུངས་པ་ཡིན་ཏེ། དཔེར་ན། ལེགས་སྨོན་ཙམ་ལ་དགོངས་ནས་
ཀླུའི་རྟེན་ལ་བསྙེན་གནས་ཀྱི་སྡོམ་པ་ཡོད་པར་ཐད་པ་དང་ལྷའི་དགེ་བ་སྙེན་སོགས་ཡོད་བར་བཤད་པ་བཞིན་ནོ། །དར་ཊཱིཀ་གི་རྗེས་འབྲང་འགའ་ཞིག་ཁམས་གོང་མའི་རྟེན་ལ་མཐོང་ལམ་དངོས་སུ་གསར་དུ་སྐྱེ་བ་ཡོད་པར་འདོད་པ་མི་འཐད་དེ། རྣམ་
བཤད་ལས། སྒྲ་མི་སྙན་པ་དང་ཟམ་མ་ནིང་མ་གཏོགས་པའི་མི་དང་འདོད་ལྷའི་རྟེན་ལ་སྐྱེ་ཡི། གོང་མའི་རྟེན་ལ་མ་ཡིན་ཏེ། ཁམས་གསུམ་ལ་སྐྱོ་ཤས་ཆུང་བའི་ཕྱིར། ཞེས་དང། ལམ་རིམ་ལས། སྔོན་མའི་རྟེན་ལ་ལམ་ལ་སྦྱང་བའི་བག་ཆགས་འཐུག་
པོའི་དབང་གིས་འདོད་ལྷ་ཁ་ཅིག་དང་པོར་བདེན་པ་མཐོང་བའི་རྟེན་དུ་རུང་ཡང། ཁམས་གོང་མའི་རྟེན་ལ་དང་པོར་འཕགས་ལམ་ཐོབ་པ་མི་སྲིད་ཅིང། ཞིང་གསུངས་པ་དང་འགལ་བའི་ཕྱིར། ངན་སོང་བ་དང་སྒྲ་མི་སྙན་པའི་རྟེན་ལ་དེ་དངོས་སུ་གསར་དུ་སྐྱེ་

[043A]༄༅། །པ་མེད་དེ། དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར། གཉིས་པ་ལ། ཐེག་ཆེན་གྱི་མཐོང་ལམ་དེ་བསམ་གཏན་གྱི་དངོས་གཞིའི་སེམས་ལ་བརྟེན་ནས་དངོས་སུ་གསར་དུ་སྐྱེ་བ་ཡིན་ཏེ། དེ་དངོས་སུ་གསར་དུ་སྐྱེ་བའི་
སེམས་རྟེན་ཡོད། དེར་གྱུར་པའི་གཟུགས་མེད་ཀྱི་དངོས་གཞི་ཡང་མེད། དེར་གྱུར་བའི་བསམ་གཏན་གྱི་ཉེར་བསྔོགས་ཀྱང་མེད། དེ་འདྲའི་འདོད་སེམས་ཀྱང་མེད་པའི་ཕྱིར། གཉིས་པ་གྲུབ་བ་སྟེ། བསྡུ་བ་ལས། བདེན་པ་རྣམས་མངོན་པར་རྟོགས་པ་ནི་
བསམ་གཏན་རྣམས་ཁོ་ན་དང། ཞེས་དང། གཟུགས་མེད་པའི་སྙོམས་པར་ཞུགས་པ་ནི་མ་ཡིན་ཏེ། འདི་ལྟར་གཟུགས་མེད་པའི་སྙོམས་པར་འཇུག་པའི་ལམ་ནི་ཞི་གནས་ཤས་ཆེ་བ་ཡིན་ན་ལྷག་མཐོང་ཤས་ཆེ་བ་མ་ཡིན་པས། ལྷག་མཐོང་ཤས་ཆུང་བའི་
ལམ་གྱིས་དང་པོར་བདེན་པ་རྣམས་མངོན་པར་མི་རྟོགས་ཏེ། ཞེས་གསུངས་པའི་ཕྱིར། གསུམ་པ་གྲུབ་སྟེ། བྱང་སེམས་སྦྱོར་ལམ་པ་ཡིན་ན། བསམ་གཏན་གྱི་དངོས་གཞིའི་སྙོམས་འཇུག་ཐོབ་པས་ཁྱབ་པ་གང་ཞིག་ལམ་སླ་བ་དངོས་གཞི་པོར་ནས་དཀའ་བ་
ཉེར་བསྡོགས་ལ་བརྟེན་པ་ལ་དགོས་པ་མེད་པའི་ཕྱིར། བཞི་པ་གྲུབ་སྟེ། རྣམ་བཤད་ལས། འགྲེལ་ཆེན་དུ་སྒོམ་ལམ་འདོད་སེམས་དང་སྲིད་རྩེའི་སེམས་ལ་བ་རྟེན་པར་བཤད་ཀྱང་དེས་མཐོང་ལམ་ཡང་མཚོན་མི་ནུས་སམ་སྙམ་མོ། །ཞེས་གསུངས་པའི་ཕྱིར་
ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེ་བའི་སེམས་རྟེན་དུ་གྱུར་པའི་འདོད་སེམས་དང་སྲིད་རྟེའི་སེམས་དང་བསམ་གཏན་གྱི་ཉེར་བསྔོགས་རྣམས་ནི་མེད་དེ། འགྲེལ་ཆེན་ལས། གང་ཡང་འདོད་པ་ཁམས་དང་སྲིད་རྩེ་ན། བྱང་ཆུབ་ལམ་གྱི་ཡན་ལག་སྤངས་ཞེས་
བྱ་བ་ནི་ཐབས་ལ་མི་མཁས་པའི་ཕྱིར་ཉན་ཐོས་ཀྱི་དབང་དུ་བྱས་པ་ཡིན་གྱི་དེ་དང་འདི་ལ་འགལ་བ་མེད་དོ་ཞེས་བྱ་བ་ནི་ཁ་ཅིག་གིའོ། ཞེས་གསུངས་པའི་ཕྱིར་དང། བསྡུ་པ་ལས། བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་ལ་བརྟེན་ནས་མངོན་པར་རྟོགས་

[043B] གཉིས་པ་མཐོང་ལམ་གྱི་རྣམ་གཞག་བཤད་པ་ལ། མཚན་ཉིད། དབྱེ་བ། མཐོང་སྤང་སྤོང་ཚུལ་ཇི་ལྟར་བསྟན་པ། སྐད་ཅིག་མ་ངུར་སྐྱེ་བ་དཔྱད་པའོ། །དང་པོ་ལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོད་ཉིད་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་བདེན་པ་གནོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད། ཁ་ཅིག་སྦྱོར་ལམ་ཆོས་མཆོག་གི་འཇུག་ཐོགས་དེ་མ་ཐག་ཏུ་བདེན་བཞིའི་རྣམ་པ་བཅུ་དྲུག་ལ་དམིགས་ནས་སྤྲོས་བྲལ་
མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུང་ལྡན་དང་བཅས་པ་གང་ཞིག་སྦྱིན་སོགས་སྤྱོད་པའི་རིགས་མཐའ་དག་གིས་ཟིན་པ་དེ། ཐེག་ཆེན་གྱི་མཐོང་ལམ་གྱི་མཚན་ཉིད། ཁ་ཅིག་ དེ་ཐེག་ཆེན་ཐུན་མོང་མ་ཡིན་པའི་མཐོང་ལམ་གྱི་མཚན་ཉིད་
ཁ་ཅིག་དེ་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་བ་རྣམས་མི་འཐད་དེ། རིམ་པ་ལྟར་གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་དང། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱེད་དང། ཉན་ཐོས་དགྲ་བཅོམ་པའི་རྟོགས་པ་སྙོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་རྣམས་ཀྱིས་མ་ངེས་པའི་ཕྱིར། ཁ་ཅིག། །སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་དངོས་སུ་
བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་བ་མི་འཐད་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་ན། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་གང་རུང་ཡིན་དགོས་པའི་ཕྱིར། ཁ་ཅིག་སྲིད་ཞི་གཉིས་
ཀའི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐར། མཚོན་བྱ་དེའི་ཕྱིར། འདོད་ན། དེ་ཆོས་ཅན། དོན་དམ་ལ་ལྟོས་ཏེ་

[044A]༄༅། །སྲིད་ཞིའི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་སུ་ཐལ། འདོད་པ་གང་ཞིག་ཀུན་རྫོབ་ལ་ལྟོས་ཏེ་དེ་མ་ཡིན་པའི་ཕྱིར། ཀུན་རྫོབ་ལ་ལྟོས་ཏེ་སྲིད་མཐའ་འགོག་བྱེད་ཀྱི་དི་མ་ཡིན་པའི་ཕྱིར་ཏེ། བདག་མེད་ཕྲ་རགས་
གང་རུང་མ་རྟོགས་པའི་ཕྱིར། རྩ་བར་འདོད་མི་ནུས་ཏེ། སྲིད་ཞི་མདེན་དུ་རྟོགས་པའི་ཡེ་ཤེས་མ་ཡིན་པའི་ཕྱིར། གཉིས་པ་དབྱེ་བ་ལ། ཐེག་ཆེན་གྱི་མཐོང་ལམ་གྱི་དབྱེ་བ་དངོས་དང། སྐད་ཅིག་མ་ངུར་བཤད་པའོ། །དང་པོ་ལ། ཐེག་ཆེན་གྱི་མཐོང་ལམ་
ལ་དབྱེ་ན། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་དང་གསུམ་དུ་ཡོད། རང་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་གཞག་
པའི་ཐེག་ཆེན་གྱི་བདེན་པ་མངོན་རྟོགས་དེ། དང་པོའི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང། ཐེག་ཆེན་གྱི་མཐོང་ལམ་རྣམ་གྲོལ་ལམ་དང། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་
གསུམ་དུ་ཡོད། སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་གང་ཞིག། རང་གི་ངོས་སྐལ་གྱི་སྤང་བྱར་གྱུར་པའི་བདེན་འཛིན་ཀུན་བཏགས་ཀྱི་དངོས་གཉེན་བྱེད་པའི་ཐེགས་ཆེན་གྱི་བདེན་པ་མངོན་རྟོགས་དེ། དང་པོའི་མཚན་ཉིད། དབྱེ་ན། ཐེག་
ཆེན་གྱི་མཐོང་ལམ་བཟོད་པ་བརྒྱད་ཡོད། དེ་གང་ཞིག་རང་དང་མཉམ་གཞག་ཐུན་གཅིག་ལས་སྐྱེས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་ལས་གྲོལ་བའི་ཐེག་ཆེན་གྱི་བདེན་པ་མངོན་རྟོགས། གཉིས་པའི་མཚན་ཉིད། དབྱེན་ཐེག་
ཆེན་གྱི་མཐོང་ལམ་ཤེས་པ་བརྒྱད་ཡོད། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་ན། བདེན་འཛིན་ཀུན་བཏགས་ཀྱི་དངོས་གཉེན་བྱེད་པས་མ་ཁྱབ་སྟེ། བདེན་འཛིན་ཀུན་བཏགས་ཀྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡོད་པའི་

[044B] བདེན་འཛིན་ཀུན་བཏགས་སྤང་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡིན་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་གྱིན་པས་མ་ཁྱབ་སྟེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་དང་རྣམ་གྲོལ་ལམ་གང་རུང་མ་ཡིན་པའི་ཕྱིར། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་ལངས་པའི་ཐེག་ཆེན་གྱི་བདེན་པ་མངོན་
རྟོགས་གང་ཞིག་རང་རྒྱུད་ལྡན་གྱི་གང་ཟག་གི་རྒྱུད་ལ་མངོན་གྱུར་དུ་འབྱུང་བ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དབྱེ་ན། མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གྱིས་དྲངས་པའི་རྗེས་ཐོབ་ཡེ་ཤེས་བཅུ་དྲུག་ཡོད། ཁ་ཅིག་བདེན་
འཛིན་ཀུན་བཏགས་སྤངས་པའི་ཐེག་ཆེན་གྱི་བདེན་པ་མངོན་རྟོགས། ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད་དུ་འདོད་པ་མི་འཐད་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱིས་མ་ངེས་པའི་ཕྱིར། ཁ་ཅིག་ཐེག་ཆེན་གྱི་མཐོང་ལམ་
རྗེས་ཐོབ་ཡེ་ཤེས་ལ་རྟོག་པས་ཁྱབ་པར་འདོད་པ་མི་འཐད་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་པའི་རྒྱུད་ཀྱི་གཟུགས་བདེན་སྟོང་སྒྱུ་མ་ལྟ་བུར་མངོན་སུམ་དུ་རྟོགས་པའི་ཡེ་ཤེས་དེ་ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ཡིན་པའི་ཕྱིར་ཏེ། རྟགས་སྔར་བཞིན་ནོ། །ཁ་ཅིག་གིས། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོངས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེ་རྣམ་གྲོལ་ལམ་ཡིན་ཏེ། དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར་ན་མ་ཁྱབ། ཁོ་ན་རེ། དེ་ཆོས་
ཅན༑ རྣམ་གྲོལ་ལམ་དུ་ཐལ། ཉོན་སྒྲིབ་སྤངས་པའི་མཉམ་གཞག་ཡེ་ཤེས་ཡིན་པའི་ཕྱིར། ཁྱབ་སྟེ། ཤེས་སྒྲིབ་སྤངས་པའི་མཉམ་གཞག་ཡེ་ཤེས་ཡིན་ན། རྣམ་གྲོལ་ལམ་ཡིན་དགོས་པའི་ཕྱིར་ཟེར་ན་མ་ཁྱབ། གཉིས་པ་སྐད་ཅིག་མ་ངུར་བཤད་པ་ལ། སྡེ་པ་རྣམས་

[045A]༄༅། །ལ་གྲང་མང་ཉུང་གི་འདོད་ཚུལ་མང་དུ་ཡོད་ཀྱང། གྲངས་ཆེ་བ་ལ། མཛོད་ལས། འདི་ལ་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ། །ཞེས་མཐོང་ལམ་སྐད་ཅིག་བཅོ་ལྔར་བཤད། ཡུམ་གྱི་རྒྱན་འདི་དང་ཀུན་བཏུས་ལས་
སྐད་ཅིག་མ་བཅུ་དྲུག་ཏུ་བཤད་དོ། །གསུམ་པ་མཐོང་སྤང་སྤོང་ཚུལ་ཇི་ལྟར་བསྟན་པ་ལ། བཤད་ཚུལ་འགོད་པ་དང། འཐད་མི་འཐད་དཔྱད་པའོ། །དང་པོ་ལ། ཆོས་མཐོན་པ་ནས་ཇི་ལྟར་བཤད་པ་དང། རྗེས་འབྲང་རྣམས་ཀྱིས་ཇི་ལྟར་བཀྲལ་བ་གཉིས་
ལས༑ དང་པོ་ནི། མཛོད་ལས། ཆོས་བཟོད་པ་བཞི་འདོད་པའི་ས་ས་བསྡུས་ཀྱི་བདེན་པ་བཞིའི་མཐོང་སྤང་སྤོང་བའི་བར་ཆད་མེད་ལམ་དང། ཆོས་ཤེས་བཞི་དེ་སྤངས་པའི་རྣམ་གྲོལ་ལམ་དང། རྗེས་བཟོད་བཞི་ཁམས་གོང་མའི་ས་ས་བསྡུས་ཀྱི་བདེན་པ་
བཞིའི་མཐོང་སྤང་སྤོང་བའི་བར་ཆད་མེད་ལམ་དང། རྗེས་ཤེས་བཞི་དེ་སྤང་པའི་རྣམ་གྲོལ་ལམ་དུ་བཤད་ལ། ཀུན་བཏུས་ཀྱི་ལུགས་ལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱིས་ཁམས་གསུམ་གའི་སྡུག་བསྔལ་མཐོང་སྤང་སྤོང་ཞིང་
སྡུག་བསྣལ་ཆོས་ཤེས་དེ་སྤངས་པའི་རྣམ་གྲོལ་ལམ་དང། སྡུག་བསྔལ་རྗེས་བཟོད་ཀྱིས་སྡུག་བསྔལ་ཆོས་བཟོད་དང་ཆོས་ཤེས་གཉིས་ལ་དམིགས་ནས་འདི་ནི་འཕགས་པའི་ཆོས་རྣམས་ཀྱི་རྒྱུའོ་ཞེས་འཛིན་ལ། སྡུག་བསྔལ་རྗེས་ཤེས་ཀྱིས་རྗེས་
བཟོད་ལ་དམིགས་ནས་སྔར་ལྟར་འཛིན་ཅིང། དེས་ལྷག་མ་རྣམས་ལ་རིགས་ལ་རིགས་འདྲ་བར་བཤད་དེ། ཀུན་བཏུས་ལས། སྡུག་བསྔལ་ཆོས་ཤེས་པའི་བཟོད་པ་གང་ཞེ་ན་སྔར་རྣམས་པར་དཔྱད་པའི་དབང་དུ་བྱས་ནས་སོ་སོར་རང་ལ་མངོན་སུམ་དུ་གྱུར་
པའི་ཟག་པ་མེད་པའི་ཤེས་རབ་སྟེ། གང་གིས་སྡུག་བསྔལ་མཐོང་བས་སྤང་བར་བྱ་བའི་ཉོན་མོངས་པ་སྤོང་བ་དེ་སྡུག་བསྔལ་ལ་ཆོས་ཆེས་པའི་བཟོད་པ་ཞེས་བྱའོ། །ཆོས་ཤེས་པ་གང་ཞེ་ན། ཤེས་པ་གང་གི་བཟོད་པའི་མཇུག་ཐོགས་སུ་རྣམ་པར་

[045B] །སྡུག་སྔལ་ལ་རྗེས་སུ་རྟོགས་པར་བྱེད་པའི་བཟོད་པ་གང་ཞེ་ན། སྡུག་བསྔལ་ལ་ཆོས་ཤེས་པའི་བཟོད་པ་དང། སྡུག་བསྔལ་ལ་ཆོས་ཤེས་པ་འདི་གཉིས་འཕགས་པའི་ཆོས་རྣམས་ཀྱི་རྒྱུའོ་ཞེས་སོ་སོ་རང་ལ་མངོན་སུ་མ་
དུ་གྱུར་པའི་ཟག་པ་མེད་པའི་ཤེས་རབ་པོ། །སྡུག་བསྔལ་རྗེས་སུ་རྟོགས་པར་ཤེས་པ་གང་ཞེ་ན། སྡུག་བསྔལ་ལ་རྗེས་སུ་ཤེས་པའི་བཟོད་པ་སྟེ་ངེས་པར་འཛིན་པའོ། །བདེན་པ་ལྷག་མ་རྣམས་ལ་ཡང་བཟོད་པ་དང་ཤེས་པ་རྣམས་ཅི་རིགས་སུ་སྦྱར་བར་
ཤེས་པར་བྱའོ་ཞེས་གསུངས་པའི་ཕྱིར། གཉིས་པ་ལ། དཔལ་ལྡན་ཟླ་བས་མཛད་ཟེར་བའི་ཕུང་པོ་ལྔའི་རབ་བྱེད་ལས། སྤང་བྱའི་གྲང་དང། གཉེན་པོས་སྤོང་ཚུལ་རྣམས་མཛོད་ལས་བཤད་པ་ལྟར་བཤད་ལ། སློབ་དཔོན་འདིས་ནི་སྤང་བྱའི་གྲངས་ལ་
སོགས་པ་རྣམས་ཀུན་བཏུས་ལས་བྱུང་བ་བཞིན་བཤད། ཐུབ་པ་དགོངས་རྒྱན་གྱི་ལེའུ་གཉིས་པར་སྤང་བྱའི་གྲངས་གཉེན་པོས་སྤོང་ཚུལ་བར་ཆད་མེད་ལམ་དང་རྣམ་གྲོལ་ལམ་དུ་འགྱུར་ཚུལ་དང་པོ་བཅོ་ལྔ་མཐོང་ལམ་དང། བཅུ་དྲུག་པ་སྒོམ་
ལམ་དུ་འདོད་པ་མཛོད་ལྟར་བཤད་ནས། ལེའུ་གསུམ་པར་སྤང་བྱའི་གྲང་ཀུན་བཏུས་ལྟར་དང། གཉེན་པོས་སྤོང་ཚུལ་དང་ལམ་གཉིས་སུ་འཇོག་ཚུལ་མཛོད་ལྟར་བཤད་པ་སོགས་མི་འདྲ་བ་དུ་མ་བྱུང་ངོ། །གཉིས་པ་ནི། མཛོད་ལས་དེ་ལྟར་གསུངས་
བ་དེ་ལྔར་ཁམས་གོང་འོག་གི་བདེན་པ་སོ་སོར་གཏན་ལ་ཕབ་པའམ། ཁམས་གོང་འོག་གི་སྤང་བྱ་སྤོང་པའི་བྱེད་ལས་ཀྱི་སྒོ་ནས་ཆོས་ཤེས་དང་རྗེས་ཤེས་ཕྱོགས་མཐུན་དུ་བཤད་ལ། ཐུབ་དགོངས་ལས་སྤང་བྱ་ཀུན་བཏུས་ལྟར་དང་སྤོང་ཚུལ་མཛོད་
བཞིན་དུ་བཤད་པ་མི་འཐད་དེ། དེ་ཀུན་བཏུས་དང་འགལ་བའི་ཕྱིར། ཕུང་པོ་ལྔའི་རབ་བྱེད་ཅེས་པ་དེ་དཔལ་ལྡན་ཟླ་བས་མཛད་པ་མ་ཡིན་ཏེ། དེར་ཐལ་ཆེར་བྱེ་བྲག་སྨྲ་བའི་འདོད་པ་བཀོད་པའི་བཤད་པ་བྱས། དཔལ་ལྡན་ཟླ་བས་དོན་སྨྲ་གཉིས་ཀྱི་རྣམ་གཞག་

[046A]༄༅། །རྣམས་ཀུན་རྫོབ་ཙམ་དུ་གྲུབ་པར་འདོད་པ་ལ་ཡང་དགག་པ་མཛད་པའི་ཕྱིར། དེས་ན་རང་ལུགས་ནི་ཀུན་བཏུས་སུ་བཤད་པ་ལྟར་འཐད་དེ། ལེགས་བཤད་གསེར་གྱི་འཕྲེང་བར། ཆོས་བཟོད་ཉིད་ཁམས་གསུམ་ཀའི་མཐོང་སྤང་གི་གཉེན་
པོར་གསུངས་པའི་རྗེས་སུ་བཟང་པོའི་ཞབས་ལ་སོགས་པ་མཁས་པ་དུ་མ་ཞིག་གིས་འབྲངས་སོ་ཞེས་གསུངས་པའི་ཕྱིར། དེའི་ཚུལ་ཡང། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ནི་སྡུག་བདེན་གྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་སྒོ་ནས་སྡུག་བསྔལ་མཐོང་སྤང་གི་དངོས་གཉེན་བྱེད་པའི་བར་ཆད་མེད་ལམ་ཡིན། དེའི་ཆོས་ཤེས་ནི་དེ་སྤངས་པའི་རྣམ་གྲོལ་ལམ་དང། དེའི་རྗེས་བཟོད་ནི་སྔ་མ་གཉིས་རྒྱུ་འབྲས་སུ་རྟོགས་པའི་ནུས་པ་ཐོབ་པའི་བར་ཆད་མེད་ལམ་དང། དེའི་རྗེས་
ཤེས་ནི་རྗེས་བཟོད་དེ་ཡུལ་དུ་བྱེད་པའི་ནུས་པ་ཐོབ་པའི་རྣམ་གྲོལ་ལམ་ཡིན། དེས་ཤེས་བཟོད་ལྷག་མ་བཅུ་གཉིས་ལ་ཡང་རིགས་འགྲེལ་སྟེ་ཤེས་པར་བྱ་ལ། སྐད་ཅིག་མ་བཅུ་དྲུག་པོ་དེ་ཐམས་ཅད་མཐོང་ལམ་ཡིན་ཏེ། མཐོང་ལམ་སྐད་ཅིག་མ་བཅོ་ལྔ་ཁོ་ནར་
འདོད་པ་མི་རིགས་ཏེ། ལམ་རྗེས་བཟོད་དང་ལམ་རྗེས་ཤེས་གཉིས་མཐོང་ལམ་ཡིན་མིན་མཚུངས་པའི་ཕྱིར། དེ་ལྟར་ཡང། རྒྱན་སྣང་ལས། སོ་སོ་རང་གི་གདུལ་བྱའི་བདེན་པ་མངོན་སུམ་དུ་ཉམས་སུ་མྱོང་བའི་ཤེས་པ་ཟག་པ་མེད་པ་གང་གིས་སྡུག་བསྔལ་
མཐོང་བས་སྤང་བར་བྱ་བའི་ཉོན་མོངས་པ་སྤོང་བ་དེ་ནི་སྡུག་བསྔལ་ལ་ཆོས་ཤེས་པའི་བཟོད་པ་ཤེས་བྱའོ། །ཞེས་པ་གང་གིས་བཟོད་པའི་རྗེས་ཐོགས་ལ་རྣམས་པར་གྲོལ་བ་མངོན་སུམ་དུ་བྱེད་པ་དེ་ནི་སྡུག་བསྔལ་ལ་ཆོས་ཤེས་པ་ཞེས་བྱའོ། །སྡུག་བསྔལ་
ལ་ཆོས་ཤེས་པའི་རྗེས་ཐོགས་ལ་སྡུག་བསྔལ་ལ་ཆོས་ཤེས་པའི་བཟོད་པ་དང། སྡུག་བསྔལ་ལ་ཆོས་ཤེས་པའི་དེ་ནི་འཕགས་པའི་ཆོས་རྣམས་ཀྱི་རྒྱུའོ། །ཞེས་སོ་སོ་རང་ལ་མངོན་སུམ་དུ་རྗེས་སུ་མྱོང་བའི་ཤེས་པ་ཟག་པ་མེད་པ་གང་ཡིན་པ་དེ་ནི་སྡུག་བསྔལ་

[046B] །ཤེས་པ་གང་གིས་རྗེས་སུ་ཤེས་པའི་བཟོད་པ་ངེས་པར་འཛིན་པ་དེ་ནི་སྡུག་བསྔལ་ལ་རྗེས་སུ་ཤེས་པ་ཞེས་བྱའོ། །ཞེས་དང། དེ་བཞིན་དུ་བདེན་པ་ལྷག་མ་རྣམས་ལ་ཡང་བཟོད་པ་དང། ཤེས་པ་དག་ཅི་རིགས་པར་
ཤེས་པར་བྱ་སྟེ། ཞེས་དང། སྐད་ཅིག་མ་བཅུ་དྲུག་པོ་འདི་ཉིད་ནི་མཐོང་བའི་ལམ་ཡིན་པར་རིགས་པའི་ཕྱིར། སྐད་ཅིག་བཅོ་ལྔ་ལ་ནི་ལམ་ལ་རྗེས་སུ་ཤེས་པའི་བཟོད་པ་ངེས་པར་འཛིན་པར་མི་འགྱུར་རོ། །ཞེས་གསུངས་པའི་ཕྱིར། ཐེག་ཆེན་གྱི་མཐོང་ལམ་
ཆོས་བཟོད་བཞི་དང་ཆོས་ཤེས་བཞི་དེ་བཞིན་ཉིད་རྟོགས་པའི་ཆ་ནས་བསྟན་ནས། དེའི་རྗེས་བཟོད་བཞི་དང་རྗེས་ཤེས་བཞི་ཡུལ་ཅན་ཡེ་ཤེས་རྟོགས་པའི་ལྡོག་ཆ་ནས་བསྟན་པ་སློབ་དཔོན་གྱི་དགོངས་པ་ཡིན་ཏེ། འགྲེལ་ཆེན་ལས། ཆོས་ཤེས་པའི་
བཟོད་པ་དང་ཆོས་ཤེས་པ་ནི་གཟུང་བ་རྟོགས་ལ། རྗེས་སུ་ཤེས་པ་དང། རྗེས་སུ་ཤེས་པའི་བཟོད་པ་ནི་འཛིན་པ་རྟོགས་སོ། །ཞེས་དང། ཀུན་ཏུས་ལ། དེ་ལ་ཆོས་སེཧྶ་པའི་བཟོད་པ་དང། ཆོས་ཤེས་པ་རྣམས་ཀྱིས་ནི་གཟུང་བ་རྟོགས་སོ། །རྗེས་སུ་ཤེས་པའི་
བཟོད་པ་དང་རྗེས་སུ་ཤེས་པ་ནི་འཛིན་པ་རྟོགས་སོ། །ཞེས་གསུངས་པའི་ཕྱིར། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་ཐམས་ཅད་སྟོང་ཉིད་ལ་གཉིས་སྣང་ནུབ་པའི་སྒོ་ནས་མཚན་འཛིན་གྱི་སྤྲོས་པ་མེད་པའི་མཉམ་གཞག་
ཡེ་ཤེས་ཡིན་ཏེ། རྒྱན་སྣང་ལས། བཟོད་པ་དང་ཤེས་པ་ཐམས་ཅད་ལ་ནི་མཚན་མ་མེད་པར་གནས་པའི་རྣལ་འབྱོར་པ་ཁོ་ནར་ཤེས་པར་བྱའོ། །ཞེས་དང། ཀུན་བཏུས་ལས། བཟོད་པ་དང་ཤེས་པ་ཐམས་ཅད་ལ་ཡང་མཚན་མ་མེད་པར་གནས་པའི་
རྣལ་འབྱོར་ཅན་དུ་རིག་པར་བྱའོ། །ཞེས་གསུངས་པའི་ཕྱིར། དེས་ན་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་བདེན་བཞིའི་ཆོས་ཉིད་ལ་གཉིས་སྣད་ནུབ་པའི་སྒོ་ནས་ཆོས་བཟོད་བཞི་དང། ཆོས་བཟོད་བཞི་ཤུགས་ལ་རྟོགས་པའི་སྒོ་ནས་

[047A]༄༅། །རྗེས་བཟོད་བཞིར་བཞག་ཅིང། ཐེག་ཆེན་གྱི་མཐོང་ལམ་རྣམ་གྲོལ་ལ་དེས་བདེན་བཞིའི་ཆོས་ཉིད་རྟོགས་པའི་ཆ་ནས་ཆོས་ཤེས་བཞི། ཆོས་ཤེས་ཤེས་བཞི་ཤུགས་ལ་རྟོགས་པའི་ཆ་ནས་རྗེས་ཤེས་བཞིར་བཞག་པས། དེ་བཅུ་
དྲུག་པོ་དེ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཐུན་གཅིག་ཡིན་ཏེ། རྒྱན་སྣང་ལས། དགོངས་པ་འདི་ཉིད་ཀྱིས་ན་རིགས་པའི་ཏོབས་ཀྱིས་མཐོང་བའི་ལམ་གྱི་མངོན་པར་རྟོགས་པ་ནི་སྐད་ཅིག་མ་གཅིག་ཡིན་པས་བཅུ་དྲུག་ཉིད་དུ་
བཤད་པ་བཞིན་ནོ། །ཞེས་དང། རྣམ་བཤད་ལས། བདེན་བཞིའི་ཆོས་ཉིད་སྔར་མངོན་སུམ་དུ་མ་རྟོགས་པ་ཆུ་ལ་ཆུ་བཞག་པའི་ཚུལ་གྱིས་གསར་དུ་རྟོགས་པ་ན་སྔར་འཁོར་བར་འདྲིས་མ་མྱོང་བའི་ཟབ་མོའི་ཆོས་དེ་ལ་སྐྲག་རིགས་པ་ལ་མི་སྐྲག་པས་ན་
ཆོས་ཀྱི་བཟོད་པ་ཞེས་བྱ་ལ། དེས་ན་བདེན་བཞིའི་ཆོས་ཉིད་འཇལ་བའི་ལྡོག་ཆ་ནས་བཟོད་པ་བཞིའོ། །དེའི་རྗེས་སྣས་ཆོས་ཉིད་ལ་ཆུ་ལ་ཆུ་བཞག་ཏུ་སོང་བའི་བློ་དེ་ལ་སྐྲག་རིགས་པ་ལ་མི་སྐྲག་པར་རྟོགས་པས་རྗེས་ཀྱི་བཟོད་པ་ཞེས་བྱ་ལ། དེ་ཡང་བདེན་
བཞིའི་ཆོས་ཉིད་ཀྱི་ཡུལ་ཅན་ལྡོག་པས་ཕེ་བ་བཞི་རྟོགས་པའི་རྗེས་བཟོད་བཞི་སྟེ། བཟོད་པ་བརྒྱད་ངོ་བོ་གཅིག་ལ་ལྡོག་པ་ཐ་དད་པའི་ཚུལ་དུ་ཡོད་ལ། དེའི་དུས་ན་གློ་བུར་དྲི་བྲལ་གྱི་འགོག་བདེན་མ་ཐོབ་པ་ཡིན་ནོ། །བདེན་བཞིའི་ཆོས་ཉིད་རྟོགས་པ་ལ་ལྟོས་
ནས་དེ་དག་གི་ཡུལ་ཅན་རྟོགས་པར་འཇོག་པ་ཡིན་ནོ། །མཉམ་གཞག་དེ་ཉིད་ལས་མ་ལངས་པར་གློ་བུར་དྲི་བྲལ་གྱི་འགོག་བདེན་ཐོབ་པ་རྣམ་གྲོལ་ལམ་སྐྱེས་པ་ན། བདེན་བཞིའི་ཆོས་ཉིད་རྟོགས་པའི་ཆོས་ཤེས་ལྡོག་པས་ཕྱེ་བ་བཞི་དང། ཡུལ་ཅན་དེ་ཉིད་
རྟོགས་པའི་རྗེས་ཤེས་བཞི་དང་ཤེས་པ་བརྒྱད་ངོ་བོ་གཅིག་ལ་ལྡོག་པ་ཐ་དད་པའི་ཚུལ་དུ་ཡོད་པས། མཉམ་གཞག་ཐུན་གཅིག་གིས་བདེན་པ་མངོན་པར་རྟོགས་པ་སྐད་ཅིག་བཅུ་དྲུག་གིས་བདག་ཉིད་ཅན་དུ་སྐྱེ་བ་ཡིན་ནོ། །ཞེས་གསུངས་པའི་ཕྱིར། ལུང་འདི་

[047B]ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་གཞལ་བྱ་དོན་དམ་བདེན་པ་མ་ཡིན་པར་ཐལ། དེས་ཁོ་རང་རྟོགས་པའི་ཕྱིར། འདོད་ན། དེ་
ཆོས་ཅན། དོན་དམ་བདེན་པ་ཡིན་པར་ཐལ། དེའི་དངོས་གཞལ་ཡིན་པའི་ཕྱིར་ཏེ། དེས་ཁྱོད་དངོས་སུ་རྟོགས་པའི་ཕྱིར། མ་གྲུབ་ན། དེ་ཆོས་ཅན། རང་གི་གཞལ་བྱ་དངོས་སུ་རྟོགས་པར་ཐལ། ཚད་མ་ཡིན་པའི་ཕྱིར་ཟེར་ན་མ་ཁྱབ་སྟེ། ཚུར་མཐོང་གི་རྒྱུད་
ཀྱི་གཟུགས་འཛིན་དབང་སྔོན་ཆོས་ཅན། དེར་ཐལ། དེའི་ཕྱིར། འདོད་ན། དེའི་གཞལ་བྱ་ཆོས་ཅན། དངོས་པོ་ཡིན་བར་ཐལ། དེས་ཁྱོད་དངོས་སུ་རྟོག་པའི་ཕྱིར། གཞན་ཡང། དེས་དེ་རྟོགས་པར་ཐལ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་དེས་ཁོ་རང་རྟོགས་པའི་ཕྱིར་ཏེ། ལམ་སྒྲིགས་ལས། ཉན་ཐོས་ཀྱི་ལམ་གྱི་དམིགས་པ་ལ་སྒྲོ་འདོགས་ཆོད་པས་དེ་ལ་སྒྲོ་འདོགས་ཆོད་པ་ཡིན་ནོ། །ཞེས་གསུངས་པའི་ཕྱིར། དེས་ན་ཐེག་ཆེན་གྱི་མཐོང་ལམ་ཤེས་བཟོད་
དེ་རྣམས་བྱ་རྫོགས་ཀྱི་སྐད་ཅིག་མ་ཡིན་ཏེ། འགྲེལ་ཆེན་ལས། སྐད་ཅིག་མ་ནི་ཤེས་བྱ་ལ་ཤེས་པ་སྐྱེ་བ་ལ་ཡོངས་སུ་བཟུང་དོ། །ཞེས་དང། ཀུན་བཏུས་ལས། སྐད་ཅིག་མ་ནི་ཤེས་བྱ་ལ་ཤེས་པ་འབྱུང་བས་ཡོངས་སུ་རྫོགས་པར་རིག་པར་བྱའོ། །ཞེས་
གསུངས་པའི་ཕྱིརྐ། བཞི་པ་སྐད་ཅིག་མ་དུར་སྐྱེ་བ་བཤད་པ་ལ། འདོད་པ་དགོད་པ་དང། འཐད་ཕྱོགས་བསྟན་པ་དང། ལུང་ནས་གསུངས་ཚུལ་དང་གསུམ་ལས། དང་པོ་ལ། འབྲས་བུའི་མངོན་པར་རྟོགས་པ་ལ་བལྟོས་ནས་སྐད་ཅིག་མ་གཅིག་
ཡིན་ཞིང་སོ་སོའི་མངོན་པར་རྟོགས་པ་ལ་བལྟོས་ནས་སྐད་ཅིག་མ་བཅུ་དྲུག་རིམ་ཅན་དུ་སྐྱེ་བར་འདོད་པ་དང། སོ་སོའི་མངོན་པར་རྟོགས་པ་ཡང་ཅིག་ཅར་དུ་སྐྱེ་བར་འདོད་པའི་ལུགས་གཉིས་ལས། དང་པོ་ནི། ཁ་ཅིག་བདེན་བཞི་ལ་རིམ་པ་ལྟར་

[048A]༄༅། །ཤེས་པ་དང། སྤོང་བ་དང། མངོན་དུ་བྱ་བ་དང། སྒོམ་པར་བྱེད་པ་ནི་མཐོང་ལམ་གྱི་བྱ་བའི་ལས་ཡིན་པས་དེའི་འབྲས་བུ་ཡིན་ལ། དེའི་དབང་དུ་བྱས་ན་མཐོང་ལམ་སྐད་ཅིག་མ་བཅུ་དྲུག་པོ་ཐམས་ཅད་སྐད་ཅིག་སྐད་ཅིག་མ་གཅིག་ཡིན་ཏེ། ཐེག་
ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་ཚེ་ཀུན་འབྱུང་མཐོང་སྤང་རྣམས་སྤངས་པའི་ཕྱིར་ཏེ། དེའི་དུས་སུ་སྡུག་བསྔལ་མཐོང་སྤང་སྤངས་པའི་ཕྱིར། རྟག་གྲུབ་སྟེ། དེའི་དུས་སུ་སྡུག་བདེན་གྱི་ཆོས་ཉིད་མངོན་སུམ་དུ་རྟོགས་པའི་ཕྱིར། རྩ་བར་
ཁྱབ་སྟེ། ཀུན་འབྱུང་མཐོང་སྤང་དེ་སྡུག་བསྔལ་མཐོང་སྤང་གི་རྒྱུ་ཡིན་པ་གང་ཞིག། རྒྱུ་ཀུན་འབྱུང་བདེན་པ་མ་སྤངས་པར་འབྲས་བུ་སྡུག་བདེན་སྤོང་མི་ནུས་པའི་ཕྱིར་ཏེ། མཐུན་རྐྱེན་ཚང་ཞིང་འགལ་རྐྱེན་དང་བྲལ་བའི་རྒྱུ་ལས་རང་དང་རྗེས་སུ་མཐུན་པའི་
འབྲས་བུ་འབྱུང་བ་ཆོས་ཉིད་ཀྱི་རིགས་པས་གྲུབ་པའི་ཕྱིར། དེའི་ཚེ་སྡུག་ཀུན་མཐོང་སྤང་སྤངས་པའི་འགོག་པ་མངོན་དུ་བྱས་ཏེ། དེའི་ཚེ་སྡུག་ཀུན་མཐོང་སྤང་སྤངས་པའི་ཕྱིར། དེའི་ཚེ་སྡུག་ཀུན་མཐོང་སྤང་སྤངས་པའི་རྣམ་གྲོལ་ལམ་མངོན་དུ་བྱས་ཏེ་
དེའི་ཚེ་སྡུག་ཀུན་སྤངས་པའི་འགོག་པ་མངོན་དུ་བྱས་པ་གང་ཞིག་སྡུག་ཀུན་སྤངས་པའི་འགོག་བདེན་དང་རྣམ་གྲོལ་ལམ་ཐོབ་པ་ལམ་བདེན་ལ་རག་ལས་པའི་ཕྱིར། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་དུས་སུ་སྡུག་བསྔལ་ཆོས་
ཤེས༑ སྡུག་བསྔལ་རྗེས་བཟོད། སྡུག་བསྔལ་རྗེས་ཤེས་རྣམས་ཀྱང་རྫོགས་པར་སྐྱེས་ཏེ། དུས་དེར་བདེན་བཞིའི་མཐོང་སྤང་མ་ལུས་པར་སྤངས་པའི་འགོག་བདེན་དང་རྣམ་གྲོལ་ལམ་རྫོགས་པར་ཐོབ་པའི་ཕྱིར་ཏེ། དུས་དེར་སྡུག་ཀུན་མཐོང་སྤང་སྤངས་བའི་འགོག་བདེན་དང་རྣམ་
གྲོལ་ལམ་གཉིས་རྫོགས་པར་ཐོབ་པ་གང་ཞིག་རྒྱུ་མཚན་དུ་མ་ངེས་པའི་ཕྱིར། དེའི་ཚེ་བདེན་པ་ལྷག་མ་གསུམ་གྱི་ཤེས་བཟོད་སྐད་ཅིག་མ་བཅུ་གཉིས་རྫོགས་པར་སྐྱེས་ཏེ། དེའི་ཚེ་སྡུག་བདེན་གྱི་ཤེས་བཟོད་སྐད་ཅིག་མ་བཞི་ཅིག་ཅར་དུ་སྐྱེ་པ་གང་ཞིག་

[048B] དེས་ན་ཐེག་ཆེན་གྱི་མཐོང་ལམ་གྱི་བྱ་བའི་མངོན་པར་རྟོགས་པ་འབྲས་བུའི་མངོན་པར་རྟོགས་པ་སྐད་ཅིག་མ་གཅིག་ཁོ་ན་ཡིན་ཏེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་སྐྱེ་བའི་སྐད་ཅིག་དེ་ཉིད་ལ་ཐེག་ཆེན་གྱི་མཐོང་
ལམ་སྐད་ཅིག་མ་བཅུ་དྲུག་པོ་རྫོགས་པར་སྐྱེ་ཞིང། བདེན་བཞིའི་མཐོང་སྤང་མ་ལུས་པར་སྤྣགྶ་པའི་འགོག་ལམ་རྣམས་རྫོགས་པར་ཐོབ་པའི་ཕྱིར། སོ་སོའི་མངོན་པར་རྟོགས་པ་རིམ་ཅན་དུ་སྐྱེ་སྟེ། ཐེག་ཆེན་གྱི་མཐོང་ལམ་མཉམ་གཞག་ཐུན་གཅིག་ལ་
བདེན་བཞི་ལ་དམིགས་པའི་ལོག་ཞུགས་བཅུ་དྲུག་སྤོང་བའི་ནུས་པ་བཅུ་དྲུག་རིམ་ཅན་དུ་སྐྱེ་བར་འགྱུར་བའི་ཕྱིར། བྱང་སེམས་མཐོང་ལམ་པ་དེ་ཉིད་ལ་ཞུགས་གནས་ཀྱི་རྣམ་གཞག་འཐད་དེ། སོ་སོར་རྟོགས་པའི་མངོན་རྟོགས་ཀྱི་དབང་དུ་བྱས་ནས་མཉམ་གཞག་
ཐུན་གཅིག་ལ་ལོག་ཞུས་བཅུ་དྲུག་སེལ་བའི་ནུས་པ་བཅུ་དྲུག་རིམ་ཅན་དུ་སལ་བའི་ནུས་པར་མི་ཅན་དུ་ཐོབ་པའི་ཕྱིར་ཞེས་ཟེར། དེ་ལྟར་ཡང་རྒྱན་སྣང་ལས། རྒྱུ་མཚང་བ་མེད་པར་སྤོང་མི་ནུས་པའི་ཕྱིར་སྡུག་བསྔལ་མཐོང་བས་སྤང་བར་བྱ་བའི་དུས་སུ་ཀུན་
འབྱུང་སྤོང་ངོ། །དེ་ཉིད་ཀྱིས་ན་འགོག་པ་མངོན་དུ་བྱེད་དོ། །དེ་ཡང་གཞན་དུ་མི་འཐད་པས་ལམ་སྒོམ་མོ། །ཀུན་འབྱུང་ལ་སོགས་པ་ལ་དེ་བཞིན་ནོ། །ཐེག་པ་ཆེན་པོ་ལ་ནི་འབྲས་བུའི་མངོན་པར་རྟོགས་པས་སྐད་ཅིག་མ་གཅིག་ལ་མངོན་པར་རྟོགས་པ་ནི་
མཐོང་བའི་ལམ་དུ་བལྟ་བར་བྱའོ། །བདེན་པ་རེ་རེ་ལ་ཡང་ཕྱིན་ཅི་ལོག་རྣམ་པར་བསལ་བས་སོ་སོར་རྟོགས་པའི་མདོན་པར་རྟོགས་པ་ལ་སྐད་ཅིག་མ་བཅུ་དྲུག་ཁོ་ནས་མངོན་པར་ཤེས་པ་ཡིན་ནོ། །ཁ་ཅིག་ལ་ནི་འདིར་ཞུགས་པ་ཉིད་ལ་སོགས་པའི་རྣམ་གཞག་
ལེགས་པར་གནས་སོ་ཞེས་ཟེར་རོ། །ཞེས་གསུངས། གཉིས་པ་ལ། གཞན་དག་ན་རེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་དུས་དེར་བདེན་བཞིའི་ཆོས་ཉིད་མངོན་སུམ་དུ་རྟོགས་ཟིན་ཏེ། དེའི་ཚེ་ཆོས་ཐམས་ཅད་བདེན་གྲུབ་ཀྱི་དངོས་པོར་མེད་པ་དང་

[049A]༄༅། །བདག་མེད་པ་དང། སྟོང་པ་ཉིད་དུ་རྟོགས་པའི་སྒོམ་པ་ཡོངས་སུ་རྫོགས་པ་ཡིན་པའི་ཕྱིར་ཏེ། དེ་ལྟར་ཡགྣ་རྣམ་འགྲེལ་ལས། དོན་གྱི་རང་གི་ངོ་བོ་གཅིག་བདག་ཉིད་མངོན་སུམ་ཡིན་པ་ལ། །ཚད་མ་གཞན་གྱི་བརྟག་བྱ་གང། །མ་
མཐོང་ཆ་གཞན་ཅི་ཞིག་ཡོད། །ཅེས་གསུངས་པའི་རིགས་པ་ལ་བརྟེན་ནས་གྲུབ་པའི་ཕྱིར། དེའི་ཚེ་མཐོང་སྤང་དུ་གྱུར་པའི་འཇིག་ལྟ་དང་འདོད་ཆགས་ལ་སོགས་པའི་ཉོན་མོངས་ཐམས་ཅད་ཟད་པར་སྤངས་པ་ཡིན་ཏེ། དེའི་ཚེ་བདེན་འཛིན་ཀུན་བཏགས་
ཐམས་ཅད་ཟད་པར་སྤངས་པའི་ཕྱིར། ཁྱབ་སྟེ། འདོད་ཆགས་ལ་སོགས་པའི་ཉོན་མོངས་པ་ཐམས་ཅད་དངོས་པོ་བདེན་གྲུབ་ཏུ་ཞེན་ཅིང་ཞེན་པ་ལས་འབྱུང་བའི་ཕྱིར། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་བདེན་འཛིན་ཀུན་བཏགས་
ཐམས་ཅད་སྤོང་བར་ནུས་པའི་རྒྱུ་མཚན་ཡོད་དེ། དེ་འདྲ་བ་དེ་ནི་བདེན་འཛིན་ཀུན་བཏགས་ཀྱི་ཞེན་ཡུལ་མེད་པར་མཐོང་བའི་སྒོ་ནས་དེ་ཡོངས་སུ་སྦྱོང་པ་དང། བདེན་བཞིའི་རྣ་པ་ལྷག་མ་རྣམས་སྡུག་བདེན་གྱི་སྟོང་པ་བདག་མེད་རྟོགས་པའི་སྡུག་
བསྔལ་ལ་ཆོས་བཟོད་ཐོབ་པར་བྱེད་པའི་ཐབས་རྣམ་དག་ཡིན་པའི་ཕྱིར། སོ་སོའི་མངོན་རྟོགས་ལས་ཀྱང་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་སྐད་ཅིག་མ་གཅིག་ཁོ་ན་ཡིན་ཏེ། སྡུག་བསྔལ་ལ་ཆོས་བཟོད་ཀྱི་དུས་དེར་བདེན་བཞིའི་
ཆོས་ཉིད་མངོན་སུམ་དུ་རྟོགས་པའི་ཟག་མེད་ཀྱི་ཡེ་ཤེས་རྫོགས་པར་སྐྱེ་བའི་སྟོབས་བདེན་བཞིའི་མཐོང་སྤང་ཐམས་ཅད་མ་ལུས་པར་སྤངས་པའི་ཕྱིར་ཞེས་ཟེར། དེ་ལྟར་ཡང་རྒྱན་སྣང་ལས། གཞན་དག་ནི་འཇིག་ཚོགས་ལ་སོགས་པའི་ལྟ་བའི་ཚོགས་
དང༑ འདོད་ཆགས་ལ་སོགས་པའི་ཉོན་མོངས་པའི་ཚོགས་ནི་དངོས་པོ་རྣམས་ཡང་དག་པར་ཁས་ལེན་པའི་ཕྱིན་རྩི་ལོག་གིས་ཀུན་ནས་བསླངས་པ་ཡིན་ལ། གྲོལ་བ་ནི་དམིགས་སུ་མེད་པ་མཐོང་བ་དང། དེའི་ཡོངས་སུ་སྦྱོང་བར་འགྱུར་བ་ཉིད་ཀྱིས་དེའི་

[049B] །ཇི་སྐད་དུ་བཤད་པའི་སྒྲུབ་པའི་ཆོས་ཐམས་ཅད་ངོས་པོ་མེད་པའམ། བདག་མེད་པའམ་སྟོང་པ་ཞེས་སྒོམ་པའི་སྟོབས་རྫོགས་པ་ཡིན་ཏེ། དོན་གྱི་རང་གི་ངོ་བོ་གཅིག་བདག་ཉིད་མངོན་སུམ་ཡིན་པ་ལ། །ཚད་
མ་གཞན་གྱི་བརྟག་བྱ་གང། །མ་མཐོང་ཆ་གཞན་ཅི་ཞིག་ཡོད། །ཅེས་གསུངས་པའི་ཚུལ་གྱིས་རྣམ་པ་ཐམས་ཅད་དུ་རང་གི་རྟོགས་པར་བྱེད་པའི་ཤེས་པ་ཟག་པ་མེད་པ། ཆོས་ཐམས་ཅད་ཀྱི་ཡུལ་ལས་སྐྱེ་བར་འགྱུར་རོ། །དེ་ལྟར་ན་སོ་སོའི་མངོན་པར་རྟོགས་
པ་ལ་སྐད་ཅིག་མ་གཅིག་ལ་མངོན་པར་རྟོགས་པ་ནི་མཐོང་བའི་ལམ་ཡིན་ནོ་ཞེས་ཟེར་རོ། །ཞེས་གསུངས། གཉིས་པ་ལ་འཐད་ཕྱོགས་བསྟན་པ་ལ། ལུགས་དང་པོ་དེ་མི་འཐད་དེ། སྡུག་བསྔལ་མཐོང་སྤང་སྤངས་པའི་འགོག་ལམ་གྱི་བདེན་པ་གཉིས་རྫོགས་པར་ཐོབ་པའི་ཕྱིར། འོན་ཀྱང་སྡུག་བསྔལ་
ཆོས་བཟོད་ཀྱི་དུས་དེར་སྡུག་བསྔལ་མཐོང་སྤང་སྤངས་པའི་འགོག་བདེན་མངོན་དུ་བྱེད་འགྱུར་གྱི་དབང་དུ་བྱས་སོ་ཞེ་ན། ཐེག་ཆེན་གྱི་མཐོང་ལམ་བྱ་བའི་མངོན་རྟོགས་སྐད་ཅིག་མ་གཅིག་ཡིན་ལ། སོ་སོའི་རྟོགས་པའི་མངོན་རྟོགས་སྐད་ཅིག་མ་བཅུ་དྲུག་
ཏུ་དབྱེ་བ་བྱས་པ་དོན་མེད་པར་ཐལ། བྱ་བའི་མངོན་རྟོགས་ཀྱི་དབང་དུ་བྱས་ནས་ཀྱང་ཐེག་ཆེན་གྱི་མཐོང་ལམ་སྐད་ཅིད་མ་བཅུ་དྲུག་ཏུ་འབྱེད་རིགས་པའི་ཕྱིར་ཏེ། དེའི་དབང་དུ་བྱས་ནས་ཀྱང་འགོག་པ་མངོན་དུ་བྱེད་པའི་ནུས་པ་དང། ལམ་སྒོམ་པའི་
ནུས་པ་རྣམས་རིམ་གྱིས་འཐོབ་པར་འགྱུར་བའི་ཕྱིར། མདོར་ན་འཁོར་གསུམ་ཁས་བླངས་ཏེ། ཐེག་ཆེན་གྱི་མཐོང་ལམ་དེ་ཉིད་ཀྱིས་ལོག་ཞུགས་བཅུ་དྲུག་སྤོང་པའི་ནུས་པ་བཅུ་དྲུག་རིནྨ་ཅན་དུ་འཐོབ་པར་འགྱུར་བའི་རྒྱུ་མཚན་གྱིས་དེ་ལ་སོ་སོར་

[050A]༄༅། །རྟོགས་པའི་མངོན་པར་རྟོགས་པ་བཅུ་དྲུག་ཏུ་ཕྱེ་བའི་ཕྱིར། དེ་ལྟར་ཡང་རྣམ་བཤད་ལས། འདི་སློབ་དཔོན་གྱིས་བཞེད་པ་མ་ཡིན་ཞིང་རིགས་པས་ཀྱང་མི་འཐད་དེ། སྡུག་བསྔལ་གྱི་ཆོས་ཉིད་གསར་དུ་རྟོགས་པའི་དུས་སུ་འགོག་
པ་མངོན་དུ་བྱས་ནས། འགོག་བདེན་ལ་ལམ་བདེན་སྔོན་དུ་འགྲོ་མི་དགོས་པར་ཐལ་བ་དང། གཞི་གཅིག་གིས་བར་ཆད་མེད་ལམ་དང། རྣམ་གྲོལ་ལམ་གཅིག་ཅར་དུ་སྐྱེ་བར་ཐལ་བའི་ཕྱིར་རོ། །འོན་ཏེ་འགོག་པ་སྔོན་དུ་བྱེད་པར་འགྱུར་བ་ལ་ཟེར་ན། སྔ་
ཕྱི་གཉིས་ཀ་ལ་སྐད་ཅིག་མ་གཅིག་དང་བཅུ་དྲུག་གིས་དབྱེ་བ་དོན་མེད་པར་ཐལ་བའི་ཕྱིར་རོ་ཞེས་གསུངས། ལུགས་གཉིས་པ་ཡང་མི་འཐད་དེ། ཤེས་བྱ་ཆོས་ཅན། བྱང་སེམས་མཐོང་ལམ་པ་དེ་ཉིད་ལ་མཐོང་ལམ་བར་ཆད་མེད་ལམ་ལ་གནས་
པའི་ཚེ་གྱུན་ཞུགས་ཞུགས་པའི་མིང་ཅན་མཐོང་ལམ་རྣམ་གྲོལ་ལམ་ལ་གནས་པའི་ཚེ་རྒྱུན་ཞུགས་ཀྱི་མིང་ཅན་གྱི་རྣམ་གཞག་མི་འཐད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་དང་ཐེག་ཆེན་གྱི་མཐོང་ལམ་རནྨ་གྲོལ་ལམ་ཅིག་ཅར་
དུ་སྐྱེ་བའི་ཕྱིར། རྟགས་ཁས། དེ་ལྟར་ཡང་རྣམ་བཤད་ལས། འདི་བར་ཆད་མེད་ལམ་དང་རྣམ་གྲོལ་ལམ་སྔ་ཕྱི་རིམ་ཅན་དུ་མི་སྐྱེ་བར་སྐད་ཅིག་མ་གཅིག་ཏུ་འདོད་པ་ཡིན་ཏེ། གཞན་དུ་ཞུགས་གནས་ཀྱི་རྣམ་གཞག་མི་འཐད་པའི་ཐལ་བ་འདི་ལ་
འཕེན་པ་མི་རིགས་པའི་ཕྱིར་རོ། །འདི་ཡང་སློབ་དཔོན་གྱིས་བཞེད་པ་མ་ཡིན་ཏེ། བཟོད་པ་དང་ཤེས་པ་ཡང་རིམ་ཅན་དུ་སྐྱེ་བར་བཞེད་པའི་ཕྱིར། ཞེས་གསུངས། དེས་ན་རང་ལུགས་གང་ལྟར་བཞེད་སྙམ་ན། འདི་ལ་འགྲེལ་ཆེན་དུ། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་དེ་ཉིད་ཀྱིས་མངོན་སུམ་དུ་མ་རྟོགས་པའི་བདེན་པ་ཞིའི་ཆོས་ཉིད་ཤེས་བཟོད་ལྷག་མ་རྣམས་ཀྱིས་གོམས་པར་འགྱུར་བ་མི་འཐད་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་སྐད་ཅིག་མ་གཅིག་ཁོ་ནས་བདེན་བཞིའི་ཆོས་

[050B] འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ཉིད་ལ་ཞུགས་གནས་ཀྱི་རྣམ་གཞག་མི་འཐད་པར་ཐལ། འདོད་པའི་ཕྱིར། སྙམ་དུ་དོགས་པ་བསླངས་ཏེ་ལེགས་པའི་ལམ་གྱི་ངེས་པར་འབྱུང་
བ་རྣམས་འདོད་པ་ལ། དེ་ལྟ་ན་ནི་སྐད་ཅིག་མ་གཅིག་ཁོ་ན་ལ་རྣམ་པ་ཐམས་ཅད་རྟོགས་པ་ཡིན་པས། རྣམ་པ་གཞན་དག་གིས་མ་མཐོང་བའི་ལམ་སྒོམ་པ་གཞན་པ་མི་འཐད་པའི་ཕྱིར། ཞུགས་པ་ཉིད་ལ་སོགས་པའི་གནས་སྐབས་སུ་ཇི་སྐད་འགྱུར། ཞེས་ངེས་
པར་འབྱུང་བའི་ལེགས་པའི་ལམ་གྱིས་ངེས་པར་འབྱུང་བའི་རྗེས་སུ་འབྲང་བ་རྣམས་འདོན་ནོ། །ཞེས་གསུངས། དེའི་ལན་སྟོན་པ་ལ། རྒྱན་སྣང་ལས། དེ་ལྟ་ཡིན་དུ་ཆུ་་ན། གཟུགས་ཆོས་མཐུན་པ་མཐོང་བ་ལ། །ཉ་ཕྱིས་ལ་དངུལ་རྣམ་པ་ལྟར། །གལ་ཏེ་འཁྲུལ་
པའི་རྒྱུ་མཚན་གྱིས། །ཡོན་ཏན་གཞན་སྦྱོར་མི་བྱེད་ན། །གང་དུ་ཡང་རུང་འཁྲུལ་པའི་རྒྱུས་སྒྲོ་འདོགས་པའི་རྣམ་པ་གཞན་དགག་པ་ཡིན་ལ། ཕྱིན་ཅི་ལོག་ལས་བྱུང་བའི་ཉོན་མོངས་པ་དང། བཅས་པ་དྲུང་ནས་འབྱིན་པའི་རྣམ་པ་གཞན་དག་གི་སྒོམ་པ་གཞན་
ཡང་ཡོད་པས་བརྒྱད་པ་ལ་སོགས་པའི་གནས་སྐབས་ལེགས་པར་གནས་པ་ཡིན་ལ། དགོངས་པ་འདི་དང་རིགས་པའི་སྟོབས་ཀྱིས་མཐོང་བའི་ལམ་གྱི་མངོན་པར་རྟོགས་པ་སྐད་ཅིག་མ་གཅིག་ཡིན་ཞིང་སྐད་ཅིག་མ་བཅུ་དྲུག་གི་མངོན་པར་རྟོགས་པ་ཉིད་དུ་
བཤད་པ་ཡིན་ནོ། །དེ་བས་ན་རྣམ་པར་ཤེས་པས་རང་གི་ངོ་བོ་རྣམ་པ་ཐམས་ཅད་དུ་བཟུང་བ་ཉིད་ཡིན་ན་ཡང་ཆ་གང་ལ་གོམས་པ་གསལ་བར་འགྱུར་བ་ལ་སོགས་པར་སྒྲོ་འདོགས་པའི་རྣམ་པ་ངེས་པར་སེལ་བར་ནུས་པ་དེ་ཉིད་དུ་དེ་དང་འབྲེལ་བའི་སྒྲིབ་པ་སྤང་
པའི་ཚད་མ་ཡིན་གྱི་གཞན་དུ་ནི་མ་ཡིན་ཏེ། སྐད་ཅིག་མ་ཉིད་ལ་སོགས་པ་དང། འདྲའོ། །དེ་ལྟར་ན་འཕགས་པ་རྣམས་སོ་སོའི་སྐྱེ་བོ་རྣམས་ལས་ཁྱད་པར་ཅི་ཞིག་ཡོད། ཅེས་བརྗོད་པར་མི་བྱ་སྟེ། ཅི་ཙམ་གྱི་རྣམ་པས་ངེས་པར་སེལ་བར་བྱེད། བསལ་བ་དེ་རྣམས་ཀྱི་ཤེས་པ་
[#DATA INCOMPLETE HERE]



﻿
[001A]༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་སྐབས་གསུམ་པའི་སྤྱི་དོན་བཞུགས་སོ། །

[000A] །གསུམ་པ་ཐོབ་བྱེད་ལམ་ཤེས་དེ་ཉིད་རྣམ་པར་དག་བྱེད་གཞི་ཤེས་ཀྱི་ཡན་ལག་རྒྱས་པར་བཤད་པ་ལ་གསུམ། འབྲེལ་བཀོད་པས་མཚམས་སྦྱར། གཞི་ཤེས་མཚོན་བྱེད་ཀྱི་ཆོས་རྒྱས་པར་བཤད། སྐབས་བསྡུ་
བའོ། །དང་པོ་ནི། ལུས་རྣམ་གཞག་ཏུ། ལམ་ཤེས་ཉིད། དེ་ནས་ཐམས་ཅད་ཤེས་པ་ཉིད། །ཅེས་བཤད་ན། ལམ་ཤེས་བཤད་པའི་རྗེས་སུ་གཞི་ཤེས་བཤད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། སྐྱེས་བུ་འབྲིང་དང་ཐུན་མོང་
བའི་ལམ་རིམ་གྱིས་བསྡུས་པའི་མི་རྟག་སོགས་བཅུ་དྲུབ་རྟོགས་པའི་ལམ་མ་ཐོབ་པར། སྐྱེས་བུ་ཆེན་པོའི་ལམ་རིམ་གྱིས་བསྡུས་པའི་ལམ་ཤེས་མི་མཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་མཚམས་སྦྱར་བཀོད་པ་
ལ། གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་པས་ཐམས་ཅད་ཤེས་པ་ཉིད། ཅེས་གསུངས། ཁོ་ན་རེ། སྐབས་གསུམ་པ་འདིར་གཞི་ཤེས་བཤད་མི་རིགས་ཏེ། སྐབས་གཉིས་པར་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་བསྟན་ཟིན་པའི་ཕྱིར། ཞེས་ཟེར་ན། སྐྱོན་མེད་དེ། སྐབས་གཉིས་པར་སེམས་བསྐྱེད་བསྔོ་བ་སྟོན་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་ཡི་ཤེས་དེ་ཉིད་ལམ་ཤེས་སུ་
བསྟན་ནས། དེ་འདྲའི་ལམ་ཤེས་རྒྱུད་ལ་སྐྱེ་བ་ལ། ཐེག་ཆེན་སེམས་བསྐྱེད་རྒྱུད་ལ་སྐྱེ་བ་སྔོན་དུ་འགྲོ་དགོས། དེའི་སྔོན་དུ་སྙིང་རྗེ་ཆེན་པོ་དང། དེའི་སྔོན་དུ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་བ་སྔོན་དུ་འགྲོ་དགོས་པས། གཟུགས་

[002A]༄༅། །ནི་མི་རྟག་པ་ཉིད་དུ་ཡིད་ལ་བྱའོ། །ཞེས་སོགས་ཀྱི་མདོའི་བསྟན་དོན་དུ་གྱུར་པའི་མི་རྟག་སོགས་རྟོགས་པའི་ཡེ་ཤེས་དེ་ཉིད་རྩལ་དུ་བཏོན་ན་འཆད་པའི་ཕྱིར། དེ་ལྟར་ཡང། རྒྱན་སྣང་ལས། ལམ་ཤེས་པའི་སྐབས་སུ་ཉན་
ཐོས་ལ་སོགས་པའི་ལམ་ཡང་བཤད་པས། ཐམས་ཅད་ཤེས་པ་ཉིད་བཤད་པ་མ་ཡིན་ནམ། ཅིའི་ཕྱིར་ཡང་ཐམས་ཅད་ཤེས་པ་ཉིད་ལོགས་ཤིག་ཏུ་བསྟན་ཅེ་ན། དེ་བརྗོད་པར་བྱ་སྟེ། དེ་ལ་ལམ་ཤེས་ཉིད་ཀྱི་ཚུལ་ལ་ནི། འཕགས་པའི་
བདེན་པའི་བཞི་དག་གི། རྣམ་པ་མི་དམིགས་སྒོ་ནས་ནི། །ཉན་ཐོས་ལམ་འདི་ཤེས་པར་བྱ། །ཞེས་མི་དམིགས་པར་སྒོམ་པ་ལ་སོགས་པའི་ལམ་བྱང་ཆུབ་སེམས་དཔས་བསྒོམ་པར་བྱའོ། །ཤེས་བཤད་པ་ཡིན་ནོ། །དེ་བས་ནི་མི་རྟག་པ་ལ་
སོགས་པའི་རྣམ་པས་འཕགས་པ་རྣམས་ཀྱིས་གཞི་མ་ལུས་པར་ཡོངས་སུ་ཤེས་པ་ཡིན་པའི་དོན་དུ་ཐམས་བཅད་ཤེས་པ་ཉིད་ལོགས་ཤིག་ཏུ་བཤད་པར་བཟུང་ངོ། །ཞེས་གསུངས་པའི་ཕྱིར། འོ་ན། སྐབས་གསུམ་པའི་བསྟན་བྱའི་
གཙོ་བོར་གྱུར་པའི་གཞི་ཤེས་དེ་གང་ལ་བྱེད། མི་རྟག་སོགས་བཅུ་དྲུག་རྟོགས་པའི་ཡེ་ཤེས་དེ་དེ་ཡིན་ནམ། སློབ་དཔོན་སངས་རྒྱས་ཡེ་ཤེས་ཞབས་ལ་སོགས་པ་རྣམས་ཀྱིས་རྣམ་མཁྱེན་གྱི་རྒྱུའི་གོས་ས་མི་མཐུན་ཕྱོགས་ཤེས་པའི་ཕྱིར་
དུ་གསུངས་པའི་མི་མཐུན་ཕྱོགས་ཀྱི་གཞི་ཤེས་དེ་དེ་ཡིན་ནམ། གཞི་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ལ་ཁ་ཅིག་གཉེན་པོ་གཞི་ཤེས་ཀྱི་ཐ་སྙད་དུ་བྱས་པ་དེ་ཡིན། ཕྱི་མ་ལྟར་ན་མི་འཐད་དེ། བཞི་བདེན་སྟོང་དུ་མངོན་

[002B] གཉིས་པ་ལྟར་ན་ཡང་མི་འཐད་དེ། བྱང་སེམས་འཕགས་པས་མི་མཐུན་ཕྱོགས་ཀྱི་གཞི་ཤེས་རང་རྒྱུད་ལ་བསྐྱེད་ནས་མི་བསྒོམ་པའི་
ཕྱིར་དང། སྐབས་གསུམ་པའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་མེད་པའི་ཕྱིར། ཁ་ཅིག། གང་ཟག་གི་བདག་མེད་མངོན་སུམ་དུ་རྟོགས་པའི་ཉེ་ཚེ་བའི་མཁྱེན་པ། གཞི་ཤེས་ཀྱི་མཚན་ཉིད་ཟེར་བ་མི་འཐད་དེ། སངས་རྒྱས་འཕགས་
པའི་རྒྱུད་ལ་གཟི་ཤེས་ཡོད་པའི་ཕྱིར། རོང་ཊཱིཀ་པས། གཞི་གང་ཟག་གི་བདག་གི་སྐྱེ་བ་མེད་པར་མངོན་སུམ་དུ་རྟོགས་པའི་ཡེ་ཤེས། གཞི་ཤེས་ཀྱི་མཚན་ཉིད་དུ་འདོད་པ་མི་འཐད་དེ། ཉན་ཐོས་འཕགས་པའི་རྒྱུད་ཀྱི་འདུས་བྱས་མི་རྟག་པར་མངོན་
སུམ་དུ་རྟོགས་པའི་མཁྱེན་པ་དང། རང་རྒྱལ་གྱི་མཐོང་ལམ་བར་ཆད་མེད་ལམ་དང། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་མཁྱེན་པ་རྣམས་ཀྱིས་མ་ངེས་པའི་ཕྱིར། ཁ་ཅིག། གདུལ་བྱ་ཐེག་དམན་
གྱི་རིགས་ཅན་རྗེས་སུ་བཟུང་པའི་ཕྱིར་དུ་གཙོ་བར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད་ཟེར་ན། གང་ཟག་གི་བདག་མེད་ངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉེད་དེར་ཐལ། མཚོན་
བྱ་དེའི་ཕྱིར། འདོད་ན། དེ་བྱང་སེམས་མཐོང་ལམ་པས་གདུལ་བྱ་ཐེག་དམན་གྱི་རིགས་ཅན་རྗེས་སུ་བཟུང་པའི་ཕྱིར་དུ་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། དེ་བྱང་སེམས་མཐོང་ལམ་པས་གཙོ་བོར་སྒོམ་པར་ཐལ། འདོད་པའི་
ཕྱིར། འདོད་ན། བྱང་སེམས་མཐོང་ལམ་པས་གང་ཟག་གི་བདག་མོད་གཙོ་བར་སྒོམ་པར་ཐལ་ལོ། །འདོད་ན། དེས་གང་ཟག་གི་བདག་འཛིན་གཙོ་བོར་སྤོང་བར་ཐལ་ལོ། །ཁོ་ན་རེ། བྱང་སེམས་མཐོང་ལམ་པ་ཐོག་དམན་གྱི་རིགས་ཅན་རྗིས་སུ་བཟུང་

[003A]༄༅། །པའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པར་ཐལ། དེས་དེའི་ཕྱིར་དུ་གཙོ་བོར་བསྒོམ་པར་བྱ་བའི་མངོན་རྟོགས་གཅིག་ཡོད་པའི་ཕྱིར་ན་མ་ཁྱབ་སྟེ། དེས་དེའི་ཕྱིར་དུ་གང་ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ། དེས་
དེའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པའི་ཕྱིར། འདོད་ན། དེས་དེའི་ཕྱིར་དུ་འཁོར་བ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་འཁོར་བས་སྐྱེ་བ་མི་ལེན་པར་ཐལ་ལོ། །གཞན་ཡང་དེས་དེའི་ཕྱིར་དུ་རྡོགས་
བྱང་ཐོག་བྱའི་གཙོ་བོར་མི་བྱེད་པར་ཐལ། དེས་དེའི་ཕྱིར་དུ་བདེན་འཛིན་སྤང་བྱའི་གཙོ་བོར་མི་བྱེད་པའི་ཕྱིར་ཏེ། དེས་དེའི་ཕྱིར་དུ་སྟོང་ཉིད་བསྒོམ་བྱའི་གཙོ་བར་མི་བྱེད་པའི་ཕྱིར་ཏེ། དེས་དེའི་ཕྱིར་དུ་གང་ཟག་གི་བདག་མེད་བསྒོམ་བྱའི་གཙོ་བོར་བྱེད་པའི་ཕྱིར་
གཞན་ཡང་གཞི་ཤེས་ཡིན་ན། གཞན་དོན་དུ་གཙོ་བོར་སྒོམ་པར་བྱེད་པའི་ལམ་ཡིན་པས་ཕྱབ་པར་ཐལ། མཚན་ཉིད་འཐད་པའི་ཕྱིར། འདོད་ན། འཕགས་པ་ཡིན་ན་གཞན་དོན་གཙོ་བོར་དོན་དུ་གཉེར་བའི་གང་ཟག་ཡིན་པས་ཁྱབ་པར་ཐལ་
ལོ། །གཞན་ཡང། མཚན་ཉིད་དེ་ལྟར་འཇོག་པ་དང་ཐེག་དམན་འཕགས་པའི་མཁྱེན་པ་ལ་གཞི་ཤེས་ཀྱི་ཁྱབ་པར་འདོད་པ་མི་འཐད་དེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། དེ་དེར་ཐལ། དེ་ཡོད་པའི་ཕྱིར་ཏེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཉན་ཐོས་མཐོང་ལམ་པས་གཙོ་བོར་སྒོམ་པར་ཐལ། འདོད་པ་གང་ཞིག། ཉན་ཐོས་ཀྱི་མཐོང་ལམ་ཡིན་པའི་
ཕྱིར། འདོད་ན། དེས་གཙོ་བོར་སྟོང་ཉིད་སྒོམ་པར་ཐལ་ལོ། །ཁོ་ན་རེ། དེ་ཆོས་ཅན། མཚན་ཉིད་དེར་ཐལ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་བཟུང་པའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། དེ་དེར་

[003B] སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་གཙོ་བོར་རང་དོན་དུ་སྟོང་ཉིད་སྒོམ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཁིས་གཙོ་བོར་རང་དོན་དུ་སྟོང་ཉིད་སྒོམ་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར། དེས་ན་སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་བཙོ་བོར་རང་
དོན་བདུ་སྟོང་ཉིད་སྒོམ། རང་དོན་དུ་གཙོ་བོར་སྟོང་ཉིད་མི་སྒོམ་ཟེར་བ་ནང་འགལ་ཏེ། དེས་རང་དོན་དུ་གཙོ་བོར་སྟོང་ཉིད་སྒོམ་པར་ཐལ། དེས་ཁོ་རང་རྗེས་སུ་བཟུང་བའི་ཕྱིར་དུ་གཙོ་བོར་སྟོང་ཉིད་སྒོམ་པའི་ཕྱིར་ཏེ། སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་དེ་སྟོང་ཉིད་རྟོགས་པའི་ཉན་ཐོས་
མཐོང་ལམ་པ་རྗེས་སུ་བཟུང་བའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྟགས་ཁས། གཞན་ཡང། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་མི་མཐུན་ཕྱོགས་ཀྱི་གཞི་ཤེས་སུ་ཐལ། དེ་གཞི་
ཤེས་ཡིན་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོག་པའི་མཁྱེན་པ་དེ་གཉེན་པོ་ཕྱོགས་ཀྱི་གཞི་ཤེས་ཡིན་པར་ཐལ་ལོ། །ཁོ་ན་རེ། ཐེག་དམན་འཕགས་པའི་རྒྱུད་ཀྱི་མཁྱེན་པ་ཡིན་ན། གཞི་ཤེས་ཡིན་དགོས་པར་ཐ། ཐེག་ཆེན་འཕགས་
པའི་རྒྱུད་ཀྱི་མཁྱེན་པ་ཡིན་ན། ལམ་ཤེས་ཡིན་པར་ཁྱབ་པའི་ཕྱིར་ཟེར་ན་མ་ཁྱབ་སྟེ། ཐེག་དམན་འཕགས་པའི་རྒྱུད་ཀྱི་མཁེན་པ་ཡིན་ན། བདེན་འཛིན་གྱིས་བཅིངས་པས་ཁྱབ་པར་ཐལ། ཐེག་ཆེན་འཕགས་པའི་རྒྱུད་ཀྱི་མཁྱེན་པ་ཡིན་ན། བདེན་མེད་རྟོགས་པའི་ཤེས་རབ་
ཀྱིས་ཟིན་པས་ཁྱབ་པའི་ཕྱིར། ཁྱབ་པ་འཁྱབ་པ་འགྲིག། གཞན་ཡང། འཕགས་པའི་རྒྱུད་ཀྱི་མཁྱེན་པ་ཡིན་ན། མཁྱེན་གསུམ་གང་རུང་ཡིན་དགོས་པར་ཐལ། ཐེག་དམན་འཕགས་པའི་རྒྱུད་ཀྱི་མཁྱེན་པ་ཡིན་ན། གཞི་ཤེས་ཡིན་པས་ཁྱབ་པའི་ཕྱིར། རྟགས་ཁས། འདོད་ན། ཉན་ཐོས་
དགྲ་བཅོམ་པའི་རྟགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། གཞི་ཤེས་ཡང་མ་ཡིན། ལམ་ཤེས་ཡང་མ་ཡིན། རྣམས་མཁྱིན་ཡང་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་

[004A]༄༅། །སེམས་བསྐྱེད་ཡིན་པའི་ཕྱིར། གཉིས་པ་གྲུབ་སྟེ། ཐེག་ཆེན་སོ་སྐྱེའི་མཁྱེན་པ་ཡིན་པའི་ཕྱིར། ཁ་ཅིག། གཞི་ཤེས་ལ་དབྱེ་ན། གཉེན་པོ་གཞི་ཤེས་དང་མི་མཐུན་ཕྱོགས་ཀྱི་གཞི་ཤེས་གཉིས་སུ་ཡོད་ཟེར་བ་མི་འཐད་དེ། མི་མཐུན་གཉེན་པོའི་ཕྱོགས་དག་དང། །
ཞེས་ཕྱོགས་ཀྱི་སྒྲས་སྨོས་པ་ལ་དགོས་པ་ཡོད་པའི་ཕྱིར། གཞན་ཡང། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་གཞི་ཤེས་སུ་ཐལ། དམ་བཅའ་འཐད་པའི་ཕྱིར། ཁྱབ་སྟེ། གཉེན་པོའི་ཕྱོགས་དག་དང། །ཞེས་པའི་གཉེན་པོ་དེ་སྟོང་ཉིད་མངོན་
སུམ་དུ་རྟོགས་པའི་ཡེ་ཤེས་ལ་བྱེད་རིགས་པའི་ཕྱིར་ཏེ། མི་མཐུན་ཕྱོགས་ཀྱི་གཞི་ཤེས་ཞེས་པའི་མི་མཐུན་པ་དེ་བདེན་འཛིན་ལ་བྱེད་རིགས་པའི་ཕྱིར། གཞན་ཡང། མཚན་འཛིན་གྱི་གཞི་ཤེས་ཡོད་པར་ཐལ། གཉེན་པོ་གཞི་ཤེས་ཡོད་པའི་ཕྱིར། འདོད་ན། མི་
མཐུན་ཕྱོགས་ཀྱི་གཞི་ཤེས་དེ་མཚན་འཛིན་ཡིན་པར་ཐལ། འདོད་པའི་ཕྱིར། ཁ་ཅིག། ཐེག་དམན་འཕགས་པའི་རྒྱུད་ཀྱི་གཞི་ཤེས་ལ། མི་མཐུན་ཕྱོགས་ཀྱི་གཞི་ཤེས་ཀྱིས་ཁྱབ། མི་མཐུན་ཕྱོགས་ཀྱི་བཞི་ཤེས་ལ་བདེན་འཛིན་གྱིས་བཅིངས་པའི་གཞི་ཤེས་ཀྱིས་ཁྱབ་
ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཆོས་ཅན། དང་པོ་ལ་དེར་ཐལ། དེའི་ཕྱིར། འདོད་ན། དེ་ཆོས་ཅན། གཉིས་པ་དར་ཐལ། དེའི་ཕྱིར། འདོད་ན། དེ་ཆོས་ཅན། གཞི་ལམ་རྣ་གསུམ་བདེན་གྲུབ་ཏུ་བདེན་ཞེན་གྱིས་འདོད་པའི་
གང་ཟག་གི་རྒྱུད་ཀྱི་གཞི་ཤེས་སུ་ཐལ། འདོད་པའི་ཕྱིར་ཁྱབ་སྟེ། རྣམ་བཤད་ལས། བདན་འཛིན་གྱིས་བཅིངས་པའི་དོན་ནི་གཞི་དང་ལམ་ལ་བདེན་པར་གྲུབ་བརྟགས་པ་ན་བདེན་པར་ཞེན་པ་ལས་མི་འདའ་བའི་དོན་ཡིན་ཏེ། སྔར་ཆོས་ཀྱི་གནས་ལུགས་ཐོས་བསམ་གྱིས་
ཀྱང་གཏན་ལ་མ་དབབ་པའི་དབང་དུ་བྱས་པའོ། །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག། མི་མཐུན་ཕྱོགས་ཀྱི་གཞི་ཤེས་དེ་སྐབས་གསུམ་པའི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ཏེ། སྐབས་གསུམ་པས་དེ་བསྟན་བྱའི་གཙོ་

[004B] དེས་གཞི་ཤེས་མཚོན་བྱེད་ཀྱི་ཆོས་དགུ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཟེར་ན་མ་ཁྱབ་སྟེ། སྐབས་དང་པོར་སྟོང་ཉིད་བསྟན་བྱའི་གཙོ་བོར་བྱས་ནས་བསྟན་པར་ཐལ། དེས་སྒྲུབ་པའི་རྟེན་རང་བཞིན་གནས་རིགས་དེ་ལྟར་
བསྟན་པའི་ཕྱིར་ཏེ། དེས་རྣམ་མཁྱེན་མཚོན་བྱེད་ཀྱི་ཆོས་བཅུ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁྱབ་པ་ཁས། འདོད་མི་ནུས་ཏེ། རྣམ་བཤད་ལས། བསྟན་བཅོས་མངོན་པར་རྟོགས་པའི་རྒྱན་འདིར་སྟོང་པ་ཉིད་ཀྱི་དོན་ཡང་དང་ཡང་དུ་བསྟན་མོད་ཀྱི་གཏན་
ལ་དབབ་བྱའི་གཙོ་བོ་ནི། ཞེས་སོགས་གསུངས་པའི་ཕྱིར། ཁ་ཅིག། སྐབས་གསུམ་པའི་དངོས་བསྟན་བསྟན་བྱའི་གཙོ་བོར་གྱུར་བའི་གཞི་ཤེས་ཡིན་ན། གཉེན་པོ་ཕྱོགས་ཀྱི་གཞི་ཤེས་ཡིན་པས་ཁྱབ་ཟེར་བ་མི་འཐད་དེ། གཞི་ཤེས་དེ་དེ་ཡིན་པའི་ཕྱིར་ཏེ། དེས་གཞི་
ཤེས་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། མངོན་རྟོགས་རྒྱན་གྱིས་མངོན་པར་རྟོགས་པ་བརྒྱད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག། དམན་ལམ་སྔོན་དུ་མ་སོང་བའི་བྱང་སེམས་སྒོམ་ལམ་པའི་རྒྱུད་ཀྱི་མི་རྟག་སོགས་
བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་སྐབས་གསུམ་པའི་དངོས་ཀྱི་གྦྶྟན་བྱའི་གཙོ་བོར་གྱུར་པའི་གཞི་ཤེས་ཡིན་ཟེར་བ་མི་འཐད་དེ། མི་རྟག་སོགས་བཅུ་དྲུབ་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་བྱང་སེམས་མཐོང་ལམ་མེད་པའི་ཕྱིར་ཏེ། ཉན་ཐོས་
ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་བས་སྒོམ་པའི་ལམ་ནི་མ་བསྟན་ཏོ། །ཞེས་གསུངས་པའི་ཕྱིར་དང། ལམ་བསྒྲིགས་ལས། དེ་ཡང་མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་གོམས་པར་བྱ་
སྟེ། ལས་དང་ཉོན་མོངས་པའི་དབང་གིས་འཁོར་བའི་སྡུག་བསྔལ་རང་མཚན་པ་ཉམས་སུ་མྱོང་ན་གཞན་དོན་ལྟ་ཞོག། རང་དོན་ཡང་མི་ནུས་པས་ཉོན་མོངས་པའི་དཔལ་ལེགས་པར་གཞོམ་དགོས་པའི་ཕྱིར། བྱང་ས་ལས། འཁོར་བའི་སྡུག་བསྔལ་ལས་བྱང་ཆུབ་

[005A]༄༅། །སེམས་དཔའ་རྣམས་ཉན་ཐོས་ལས་འབུམ་འགྱུར་གྱིས་ཀྱང་སྐྱོ་བར་བྱ་དགོས་པར་གསུངས་པའི་ཕྱིར་གསུངས་སོ། །ཞེས་ཐེག་ཆིན་གྱི་མཐོང་ལམ་མན་ཆད་དུ་མི་རྟག་སོགས་བཅུ་དྲུག་གོམས་པ་ཤུར་ལེན་གྱི་ཚུལ་གྱིས་བསྒོམས་ཀྱང་མཐོང་ལམ་ཐོབ་
ནས་དེ་ལྟར་མི་སྒོམ་པར་གསུངས་པའི་ཕྱིར། དེས་ན་དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་
ལ༑ གཞི་ཤེས་ཀྱི་སྐབས་འདིར་མི་རྟག་སོགས་བཅུ་དྲུག་མངོན་དུམ་དུ་རྟོགས་པའི་ཐེག་ཆེན་གྱི་མཐོང་ལམ་བསྟན་ཀྱང། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་གོམས་པར་བྱེད་པའི་ཐེག་ཆེན་གྱི་མཐོང་ལམ་མ་བསྟན་ཏེ། རྣམ་བཤད་ལས་
ཕྱི་མ་ནི་མཐོང་ལམ་ལ་དམིགས་ཀྱིས་བཀར་བའོ་ཞེས་གསུངས་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་ཚོགས་སྦྱོར་བས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་གོམས་པར་བྱེད་ཀྱང། མི་རྟག་སོགས་བཅུ་དྲུག་བསྒོམ་བྱའི་
གཙོ་བོར་མི་བྱེད་དེ། ལམ་དེ་གོམས་པ་ལྷུར་ལེན་གྱི་ཚུལ་གྱིས་སྒོམ་ཞེས་པའི་དོན་ལམ་དེ་འབད་རྩོལ་ཆེན་པོས་སྒོམ་ཞེས་པའི་དོན་ཡིན་ལ། ལམ་དེ་འབད་རྩོལ་ཆེན་པོས་སྒོམ་ན་ལམ་དེ་བསྒོམ་བྱའི་གཙོ་བོར་བྱས་ནས་སྒོམ་པས་མ་ཁྱབ་པའི་ཕྱིར། ཁ་ཅིག་
ལམ་བསྒྲིགས་ཀྱི་ལུང་དེའི་དོན་དུ་བསམས་ནས། བྱང་སེམས་ཚོགས་སྦྱོར་པས་ཉོན་སྒྲིབ་སྤང་བྱའི་གཙོ་བོར་བྱེད་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་པ་དེ་ཉན་ཐོས་ཚོགས་ལམ་པ་ལས་དབང་པོ་རྟུལ་བར་ཐལ། དེས་ཚོགས་སྦྱོར་
གྱི་གནས་སྐབས་སུ་བསྐལ་ཆེན་དུ་མར་ཉོན་སྒྲིབ་སྤང་བྱའི་གཙོ་བོར་བྱེད་ཀྱང་མཐོང་ལམ་གྱི་སྐབས་སུ་ཉོན་སྒྲིབ་ཟད་པར་མ་སྤངས། བརྟོན་འགྲུབ་ཤིན་ཏུ་འབར་བའི་ཉན་ཐོས་ཚོགས་ལམ་པས་ཚེ་གསུམ་ལ་ཉོན་སྒྲིབ་ཟད་པར་སྤངས་པའི་མྱང་འདས་མངོན་

[005B] དེས་ན་གཞི་ཤེས་ལ་མཚན་ཉིད། དབྱེ་བ། ས་འཚམས། ཞར་ལ་སྐྱེས་བུ་གསུམ་གྱི་ལམ་གྱི་རྣམ་གཞག་བཤད་པའོ། །དང་པོ་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་
ཤེས་གང་ཞིག་ཐེག་དམན་གྱི་རྟོགས་རིགས་སུ་གནས་པ། གཞི་ཤེས་ཀྱི་མཚན་ཉིད། གཉིས་པ་ནི། དེ་ལ་གཉེན་པོ་ཕྱོགས་ཀྱི་གཞི་ཤེས་དང། མི་མཐུན་ཕྱོགས་ཀྱི་གཞི་ཤེས་གཉིས་སུ་ཡོད། གསུམ་པ་ནི། འཕགས་པ་མཐའ་དག་གི་རྒྱུད་ལ་ཡོད། བཞི་པ་ལ་
རང་ཉིད་ངན་སོང་གི་སྡུག་བསྔལ་ལས་ཐར་ནས་མངོན་མཐོའི་བདེན་བ་ཙམ་བསྒྲུབ་པའི་ཕྱིར་དུ་བརྟོན་བཞིན་པའི་གང་ཟག་དེ་སྐྱེས་བུ་ཆུང་དུ་དང། རང་ཉིད་འཁོར་བའི་སྡུག་གསྔལ་མཐའ་དག་ལས་ཐར་པའི་བདེ་བ་ཙམ་བསྒྲུབ་པའི་ཕྱིར་དུ་བརྩོན་བཞིན་པའི་གང་
ཟག་དེ་སྐྱེས་བུ་འབྲིང་དང། སེམས་ཅན་ཐམས་ཅད་འཁོར་བའི་སྡུག་བསྔལ་མཐའ་དག་ལས་བསྒྲལ་པའི་ཕྱིར་དུ་གརྩོན་བཞིན་པའི་གང་ཟག་དེ་སྐྱེས་བུ་ཆེན་པོ་ཡིན་ནོ། །དེ་གསུམ་གྱི་ལམ་གོ་རིམས་བཞིན་དུ། མངོན་མཐོའི་བདེ་བ་ཙམ་སྒྲུབ་པར་བྱེད་པ་དང་
ཐར་པའི་བདེ་བ་ཙམ་སྒྲུབ་པར་བྱེད་པ་དང། སེམས་ཅན་ཐམས་ཅད་ཀྱི་དོན་དུ་རྣམ་མཁྱེན་སྒྲུབ་པར་བྱེད་པའི་བསམ་པ་རྣམས་ཡིན་ལ། བསམ་བ་དེ་རྣམས་སྐྱེས་པའི་ཚད་ཡོད་དེ། རང་ཉིད་ངན་སོང་གི་སྡུག་བསྔལ་དང། འཁོར་བའི་སྡུག་བསྔལ་དང། སེམས་ཅན་
ཐམས་ཅད་འཁོར་པའི་སྡུག་བསྔལ་མཐའ་དག་དང་འབྲལ་བར་འདོད་པའི་བསམ་པ་རྣམས་ལ་མྱོང་བ་ཐོན་པ་ན་བློ་དེ་རྣམས་སྐྱེས་པར་འཇོག་པའི་ཕྱིར། བསམ་པ་དེ་རྣམས་སྐྱེས་པའི་ཐབས་ཡོད་དེ། ངན་སོང་གི་ཉེས་དམིགས་རིག་པ་དང། འཁོར་བ་མཐའ་དག་གི་
ཉེས་དམིགས་རིགས་པ་དང། སེམས་ཅན་རྣམ་དྲི་མ་ཅན་ཤ་སྟག་ཏུ་མཐོང་པའི་སྒོ་ནས་དེ་རྣམས་འཁོར་བའི་སྡུག་བསྔལ་གྱིས་མནར་ཚུལ་བསམ་པ་ལ་བརྟེན་ནས་བློ་དེ་རྣམས་སྐྱེ་བའི་ཕྱིར།    ༈    འོ་

[006A]༄༅། །ན༑ སྐབས་གསུམ་པ་འདིར་གཞི་ཤེས་འཆད་ན་འཆད་ཚུལ་དེ་ཏང་ཞེ་ན། འདི་ལ་ཡང་གཞི་ཤེས་ཀྱི་རང་བཞིན་དང། ཉེ་རིང་དུ་འཇོག་པའི་རྒྱུ་མཚན་དང། སྤང་བྱ་དང་གཉེན་པོའི་རབ་དབྱེ་དང། ཇི་ལྟར་ཉམས་སུ་ལེན་པའི་ཚུལ་དང། དེ་ལྟར་ཉམས་སུ་བླངས་
པའི་འབྲས་བུ་དང། མཁྱེན་གསུམ་གྱི་མཇུག་བསྡུ་བཤད་པ་དང་དྲུག་ལས། དང་པོ་ལ། མདོ་ལས་གསུངས་ཚུལ་དང། བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། གོང་དུ། འདི་ནི་བྱང་ཆེན་རྣམས་ཀྱི་ཤེར་ཕྱིན་ཡིན་ནོ། །ཞེས་གསུངས་པ་ལས་འཕྲོས་ནས། རབ་
འབྱོར་གྱིས་གསོལ་པ། བཅོམ་ལྡན་འདས་བྱང་ཆེན་རྣམས་ཀྱི་ཤེར་ཕྱིན་ནི་ཚུལ་རོལ་གྱི་མཐའ་མ་ལགས། ཞེས་སོགས་གསུངས། གཉིས་པ་ལ། རྩ་འགྲེལ་གཉིས་ལས། དང་པོ་ནི། མདོ་དེའི་དོན་འཆད་པ་ལ། ཚུ་རོལ་ཕ་རོལ་མཐའ་ལ་མིན། །ཞེས་སོགས་གསུངས། གཉིས་
པ་ལ། རྗེས་འགྲོའི་སྒོ་ནས་བསྟན་པའི་ཐེག་ཆེན་གྱི་གཞི་ཤེས་དང། ལྡོག་འགྲོའི་སྒོ་ནས་བསྟན་པའི་ཐེག་དམན་གྱི་གཞི་ཤེས་གཉིས་ལས། དང་པོ་ནི། ཚུ་རོལ་ཕ་རོལ་ཞེས་སོགས་ཀྱི་རྐང་པ་གཉིས་ཀྱིས། ཐབས་ཤེས་ཁྱད་པར་ཅན་གཉིས་ཀྱི་ཟིན་པའི་སྒོ་ནས་མི་རྟག་སོགས་
བཅུ་དྲུག་མངོན་སུམ་དུ་རྟོགས་པའི་ཡེ་ཤེས་སྒོམ་ཚུལ་དེ་ཉིས་དངོས་སུ་བསྟན་ནས། དུས་རྣམས་མཉམ་པ་ཉིད་ཞེས་ཕྱིར། །ཞེས་སོགས་ཀྱིས་སྒོམ་ཚུལ་དེ་ཉིས་འབྲས་ཡུམ་སྒྲུབ་པའི་ཉེ་ལམ་དུ་དངོས་སུ་བསྟན་པ་ནས། དེའི་དོན་འཆད་པ་ལ། དུས་གསུམ་པའི་ཆོས་རྣམས་
སྐྱེ་བ་མེད་པའི་རྣམ་པར་མཉམ་པ་ཉིད་དུ་རྟོགས་པས། སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་གྱུར་པར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། ཞེས་སོགས་གསུངས། དེ་ཡང། མདོ་ལས། བཅོམ་ལྡན་འདས་བྱང་ཆེན་རྣམས་ཀྱིས་ཤེར་
ཕྱིན་ནི་ཚུ་རོལ་གྱི་མཐའ་མ་ལགས། ཕ་རོལ་གྱི་མཐའ་མ་ལགས། གཉིས་ཀའི་བར་ན་མི་དམིགས་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཤིན་ཏུ་རྣམ་པར་དག་པའི་ཕྱིར་རོ། །ཞེས་པས་འཁོར་བ་དང་ཉང་འདས་ལ་དོན་དམ་པར་མི་གནས་པ་དེ་

[006B] དེའི་དོན་འཆད་པའི་སྒོ་ནས་ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སྒོ་ནས་མི་རྟག་སོགས་བཅུ་དྲག་མངོན་སུམ་དུ་རྟོགས་པའི་ཡེ་ཤེས་སྒོམ་ཚུལ་དེ་དངོས་སུ་སྟོན་པ་ལ། ཚུ་རོལ་ཕ་རོལ་མཐའ་ལ་མིན། །དེ་དག་པར་ན་མི་གནས་པ། །ཞེས་གསུངས་
དེའི་དོན་འཆད་པ་ལ། ཤེས་རབ་ཀྱིས་ཚུ་རོལ་གྱི་མཐའ་འཁོར་བ་དང། སྙིང་རྗེས་ཕ་རོལ་གྱི་མཐའ་མྱང་ངན་ལས་འདས་པ་སྟེ། གོ་རིམས་བཞིན་དུ་རྟག་པ་དང་ཆད་པའི་མཚན་ཉིད་དང་དེ་དག་གི་བར་ན་ཡང་མི་གནས་པས་སྲིད་པ་དང་ཞི་བ་ལ་མི་གནས་པ་ཡིན་ནོ། །ཞེས་
གསུངས། རབ་འབྱོར་གྱིས་གསོལ་པ། བཅོམ་ལྡན་འདས་ཅིའི་སླད་དུ་བྱང་ཆེན་རྣམས་ཀྱི་ཤེར་ཕྱིན་ནི་ཚུ་རོལ་གྱི་མཐའ་མ་ལགས། ཕ་རོལ་གྱི་མཐའ་མ་ལགས། གཉིས་ཀའི་བར་ན་མི་དམིགས་ཏེ། །ཤིན་ཏུ་རྣམ་པར་དག་པའི་ཕྱིར་ལགས་སོ། །བཅོམ་ལྡན་འདས་ཀྱི་བཀའ་
སྩལ་པ། རབ་འབྱོར་དུས་གསུམ་གྱི་ཆོས་ཐམས་ཅད་མཉམ་པ་ཉིད་ཀྱི་ཕྱིར་རོ། །ཞེས་པས་དུས་གསུམ་མཉམ་པ་ཉིད་དུ་ཤེས་པ་དེ་བསྟན་ནས། དེའི་དོན་བཤད་པའི་སྒོ་ནས་སྔར་གྱི་སྒོམ་ཚུལ་དེ་ཉིད་འབྲས་ཡུམ་སྒྲུབ་པའི་ཉེ་ལམ་དུ་དངོས་སུ་སྟོན་པ་ལ། དུས་རྣམས་མཉམ་པ་
ཉིས་ཤེས་ཕྱིར། །ཤེས་རབ་ཕ་རོལ་ཕྱིར་པར་འདོད། །ཅེས་གསུངས། དེའི་སོན་འཆད་པ་ལ། དུས་གསུམ་པའི་ཆོས་རྣམས་ཞེས་སོགས་གསུངས། གཉིས་པ་ལ།རྩ་བའི་རྐང་པ་དང་པོ་གཉིས་ཀྱིས་ཐབས་ཤེས་ཁྱད་པར་ཅན་གཉིས་དང་བྲལ་བའི་སྒོ་ནས་མི་རྟག་སོགས་བཅུ་
དྲུག་མངོན་སུམ་དུ་རྟོགས་པའི་ཡེ་ཤེས་སྒོ་ཚུལ་ཤུགས་ལ་བསྟན་ནས། དེའི་དོན་བཤད་པ་ལ། རང་གི་རྟོགས་པ་ཙམ་གྱི་ཤེས་རབ་གྱི་ཕ་རོལ་ཏུ་ཕྱིན་པ་སྙིང་བརྩ་བ་དང་ཤེས་རབ་དང་བྲལ་བའི་སྒོ་ནས་དངོས་པོ་དང་དངོས་པོ་མེད་པར་དམིགས་པ་ཉིད་ཀྱིས་འཁོར་བ་དང་མྱང་
ངན་ལས་འདས་པ་ལ་གནས་པ་ཡིན་པར་ཤེས་པར་བྱའོ། །ཞེས་གསུངས། རྐང་པ་ཕྱི་མ་གཉིས་ཀྱིས་སྒོམ་ཚུལ་དེ་ཉིད་འབྲས་ཡུམ་སྒྲུབ་པའི་རིང་ལམ་དུ་ཤུགས་ལ་བསྟན་ནས། དེའི་དང་འཆད་པ་ལ། ཉན་ཐོས་ལ་སོགས་པ་དུས་གསུམ་མཉམ་པ་ཉིད་དུ་ཤེས་པ་མེད་པའི་

[007A]༄༅། །ཕྱིར། ཡང་དག་པའི་ཤེར་ཕྱིན་དང་རིང་བར་འགྱུར་བས། ཞེས་གསུངས། ཁོ་ན་རེ། སྐབས་འདིར་ཐབས་ཤེས་ཁྱབ་པར་ཅན་དང་བྲལ་བའི་ཐེག་དམན་གྱི་བཞི་ཤེས་འཆད་མི་རིགས་ཏེ། དེ་ཚུལ་རོལ་ཕ་རོལ་མཐའ་ལམ་ནི། །ཞེས་སོགས་ཀྱི་སྒྲས་མ་ཟིན་པའི་ཕྱིར། ཞེ་
ན༑ སྐྱོན་མེད་དེ། གཞི་ཤེས་བཤད་པའི་སྐབས་སུ་ཐེག་ཆེན་གྱིས་གཞི་ཤེས་དེ་འཁོར་འདས་པར་གསུམ་དུ་དོན་དམ་པར་མི་གནས་པ་དང། དུས་གསུམ་མཉམ་པ་ཉིད་དུ་རྟོགས་པའི་ཤེས་རབ་ཀྱིས་ཟིན་པར་དངོས་སུ་བསྟན་པ་དེ་ལས་བཟློགས་སྟེ། ཤུགས་ལ་བསྟན་
པས་ཤུགས་བསྟན་ལ་ཡོད་པའི་ཕྱིར། ཞེས་འཆད་པ་ལ། ཀུན་ཤེས་པ་ཉིད་ཀྱི་སྐབས་ལས་བཟློགས་སྟེ་བསྟན་པས། ཞེས་གསུངས། གསུངས། གཟུངས་དོན་ནི། མི་རྟགས་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱིས་མཐོང་ལམ་ཆོས་ཅན། སྲིད་མཐའ་ལ་མི་གནས་
ཏེ༑ སྲིད་མཐའ་འགོག་བྱེད་ཀྱི་ཤེས་རབ་ཀྱིས་ཟིན་པའི་ཐེག་ཆེན་འཕག་སྤཱི་མཁྱེན་པ་ཡིན་པའི་ཕྱིར། དེ་ཆོས་ཅན། ཞི་མཐའ་ལ་མི་གནས་ཏེ། ཞི་མཐའ་འགོག་བྱེད་ཀྱི་སྙིང་རྗེས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། སྲིད་ཞི་
གཉིས་ཀྱི་བར་ན་དོན་དམ་པར་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་
བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་རྒྱུད་ཀྱི་མཀྱེན་པ་ཡིན་པའི་ཕྱིར། ཁ་ཅིག། གཉེན་པོ་གཞི་ཤེས་ཆོས་ཅན། སྲིད་མཐའ་ལ་མི་གནས་ཏེ། སྲིད་མཐའ་འགོག་ནུས་ཀྱི་ཟིན་པའི་ཕྱིར། ཞི་མཐའ་ལ་མི་
གནས་ཏེ། ཞི་མཐའ་འགོག་ནུས་ཞི་སྙིང་རྗེས་ཟིན་པའི་ཕྱིར། སྲིད་ཞི་གནས་ཀྱི་བར་ན་མི་གནས་ཏེ། སྲིད་ཞི་བདན་སྟོང་དུ་མངོན་སུམ་དུ་རྟོགས་པའི་ཕྱིར། སངས་རྒྱས་དང་བྱང་ཆུབ་སེམས་དཔའི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་

[007B] ཞེས་ཟེར་ན། ངེས་པའི་རྒྱུན་ཞུགས་སྲིད་པ་ལན་བདུན་པ་པའི་ཡིད་ཀྱི་རྣམ་པར་ཤེས་པ་ཆོས་ཅན། སྲིད་མཐའ་ལ་མི་གནས་པར་ཐལ། རྟགས་དེའི་ཕྱིར། ཏེ། གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཕྱིར་ཏེ། འཕགས་པའི་རྒྱུད་ཀྱི་མཁྱེན་
པ་ཡིན་པའི་ཕྱིར། འདོད་མི་ནུས་ཏེ། ངེས་པའི་རྒྱུན་ཞུགས་སྲིད་པ་ལན་བདུན་པ་སྲིད་མཐའ་ལ་གནས་པའི་ཕྱིར། གཞན་ཡང་བྱང་འཕགས་ཀྱི་རྒྱུད་ཀྱི་སྟོང་ཉིས་མངོན་སུམ་དུ་རྟོགས་པའི་མཁྱེན་པ་དེ་གཞི་ཤེས་སུ་ཐལ། གཉེན་པོ་གཞི་ཤེས་ཀྱི་སྲིད་ཞི་བདེན་སྟོང་
དུ་མངོན་སུམ་དུ་རྟོགས་པའི་ཕྱིར། རྟགས་ཁས། གཞན་ཡང། བྱང་འཕགས་ཀྱི་རྒྱུད་ཀྱི་གཉེན་པོ་གཞི་ཤེས་ཀྱིས་སྲིད་ཞི་བདེན་སྟོང་དུ་མངོན་སུམ་དུ་རྟོགས་པར་ཐལ། གཉེན་པོ་གཞི་ཤེས་ལ་དེའི་ཕྱིར། རྟགས་ཀཧྶ། འདོད་ན། སློབ་ལམ་དུ་བློ་གཅིག་གིས་བདེན་གཉིས་ཅིག་ཅར་དུ་
མངོན་སུམ་དུ་རྟོགས་པ་ཡོད་པར་ཐལ་ལོ། །གཞན་ཡང། གཉེན་པོ་གཞི་ཤེས་ཆོས་ཅན། སྲིད་ཞི་གཉིས་ཀྱི་བར་ན་གནས་པཏ་ཐལ། དེ་གཉིས་ཀྱི་དབུས་ན་གནས་པའི་ཕྱིར་ཏེ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། གཞན་ཡང། ཉན་ཐོས་འཕགས་པའི་རྒྱུད་ཀྱི་
སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། སངས་རྒྱས་དང་བྱང་ཆུབ་སེམས་དཔའི་རྒྱུད་ལ་ཉེ་བར་ཐལ། དུས་གསུམ་བདེན་སྟོང་དུ་མངོན་དུམ་དུ་རྟོགས་པཱི་ཡེ་ཤེས་ཡིན་པའི་ཕྱིར། ཁྱབ་པ་ཁས། ཁ་ཅིག། ཁྱད་པར་གསུམ་ལྡན་གྱི་ཞི་ཤེས་པའི་ཤེར་ཕྱིན་
ཆོས་ཅན། སངས་རྒྱས་དང་བྱང་ཆུབ་སེམས་དཔའི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། གཞི་ཤེས་པའི་ཤེར་ཕྱིན་ཆོས་ཅན། ཁྱད་པར་གསུམ་དང་ལྡན་ཏེ། སྲིད་མཐའ་ལ་མི་གནས་
ཞི་མཐའ་ལ་མི་གནས། སྲིད་ཞི་གནས་ཀྱི་བར་དུ་དོན་དམ་པར་མི་གནས་པའི་ཕྱིར། སྲིད་མཐའ་ལ་མི་གནས་ཏེ། སྲིད་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། ཞི་མཐར་མི་གནས་ཏེ། ཞི་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། སྲིད་ཞི་གཉིས་ཀྱི་བར་

[008A]༄༅། །ན་དོན་དམ་པར་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཞེས་ཟེར་ན། ཤེས་རབ་ཕ་རོལ་ཕྱིན་པར་འདོད། །ཅེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་པར་ཐལ་
སྦྱོར་བ་འཐད་པའི་ཕྱིར། འདོད་ན། དུས་གསུམ་པའི་ཆོས་རྣམས་སྐྱེ་བ་མེད་པའི་རྣམ་པར་མཉམ་པ་ཉེད་དུ་རྟོགས་པས་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་གྱུར་པས་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། ཞེས་པའི་སྐབས་ནས་དངོས་
སུ་བསྟན་པའི་ཤེར་ཕྱིན་ལ་བྱེད་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་བཤད་ལས། ལམ་ཤེར་ཕྱིན་འདི་ལ་མི་རྟགས་སོགས་རྟོགས་པའི་ཤེས་རབ་དང། སྙིང་རྗེ་ཆེན་པོ་དང། སྟོང་ཉིད་རྟོག་སྤ་ལ་སོགས་པ་དུ་མ་ཡོད་པའི་ནང་ནས་
ལག་རྗེས་མི་འདྲ་བ་སོ་སོར་བཞག་ན། ཞེས་གསུངས་པའི་ཕྱིར་དང། གསེར་འཕྲེང་ལས་ཀྱང། འདིར་ཉེ་རིང་དུ་གྱུར་པའི་ཡུམ་འབྲས་ཡུམ་ལ་འདོད་པ་ནི་རྒྱ་ཆུང་སྟེ། ཚིགས་བཅད་འདིས་ཟིན་པའི་ཡུམ་དེ་བྱང་སེམས་ལ་ཡོད་པར་མདོ་འགྲེལ་ཐམས་ཅ་ལད་གསུངས་
པས་སོ། །དེས་ན་རྒྱལ་བའི་ཡུམ་ཞེས་འབྱུང་ཡང་སྲས་ཀྱི་གཙོ་བོ་ཞེས་བརྗོད་པ་ཡི་ནོ། །ཞེས་གསུངས་པའི་ཕྱིར། ཁ་ཅིག། ལམ་ཤེས་གང་ཞིག། འདིར་བསྟན་སྲིད་མཐའ་འགོག་ནུས་ཀྱི་ཤེས་རབ་ཀྱིས་ཟིན་པ། ཤེས་པས་སྲིད་ལ་མི་གནས་པའི་ལམ་ཤེས་ཀྱིས་
མཐན་ཉིད། དེ་གང་ཞིག། འདིར་བསྟན་ཞི་མཐའ་འགོག་ནུས་ཀྱི་སྙིང་རྗེ་ཞི་ལ་མི་གནས་པའི་ལམ་ཤེས་ཀྱི་མཐན་ཉིད་ཟེར་བ་མི་འཐད་དེ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེ་མཐོན་བྱ་དང་པོ་དེ་མ་ཡིན་པའི་ཕྱིར་ཏེ། དེ་གཞི་ཀུན་
རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་མི་གནས་པའི་ཕྱིར་ཏེ། དེ་ཟེག་དམན་གྱི་རྟོགས་རིགས་སུ་མི་གནས་པའི་ཕྱིར། གཞན་ཡང། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཐོན་བྱ་གཉིས་པ་དེར་ཐལ། མཚན་དའི་

[008B] ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་མི་གནས་པའི་ཕྱིར་ཏེ། ཐབས་ཁྱད་པར་ཅན་གྱི་རྟོགས་རིགས་སུ་མི་གནས་པའི་ཕྱིར། ཁ་ཅིག། ཐེག་དམན་གྱི་རྟོགས་
རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། དང་པོའི་མཐན་ཉིས། ཐེག་ཆེན་གྱི་རྟོགས་རིགས་སུ་གནས་པའི་དེ་གཉིས་པའི་མཚན་ཉིད་དུ་འཇོག་པ་མི་འཐད་དེ། དང་པོ་ལ། བྱང་འཕགས་ཀྱི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་མཁྱེན་པ་དང་གཉིས་
པ་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མ་ངེས་པའི་ཕྱིར། ཁ་ཅིག། གཞི་ཤེས་ལ་ཤེས་པས་སྲིད་ལ་མི་གནས་པའི་གཞི་ཤེས་དང། སྙིང་རྗེས་ཞི་ལ་མི་གནས་པའི་གཞི་གཤེས་གཉིས་སུ་ཡོད་ཟེར་བ་མི་འཐད་དེ། བྱང་སེམས་མཐོང་ལམ་པའི་རྒྱུད་ཀྱི་སྙིང་
རྗེ་ཆེན་པོ་དེ་གཞི་ཤེས་སུ་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ་ལོ། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁོ་ན་རེ། དེ་ཐེག་དམན་གྱི་རྟོགས་རིགས་སུ་གནས་པར་ཐལ། སྙིང་རྗེ་ཚད་མེད་དེ་ཐེག་
དམང་གྱི་རྟོགས་རིགས་སུ་གནས་པའི་ཕྱིར་ཏེ། སྙིང་རྗེ་ཚད་མེད་གཙོ་བོར་སྒོམ་པའི་ཐེག་དམན་གྱི་གང་ཟག་ཡོད་པའི་ཕྱིར་ཏེ། དེ་རྒྱུད་ལྡན་གྱི་དེ་ཡོད་པའི་ཕྱིར། ཟེར་ན་མ་ཁྱབ། ཁོ་ན་རེ། དམ་བཅའ་དེར་ཐལ། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་
དུ་རྟོགས་པའི་ཡེ་ཤེས་དེ་ཤེས་པས་སྲིད་ལ་མི་གནས་པའི་གཞི་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གཞི་ཤེས་གང་ཤེས་གང་ཞིག། གཞི་ཀུན་རྫོབ་ལ་ལྟོས་ཏེ་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཕྱིར། ཟེར་ན་མ་ཁྱབ་སྟེ། ཤེས་བྱ་ཆོས་ཅན་
གཉེན་པོ་ཕྱོགས་ཀྱི་ལམ་ཤེས་ཡོད་པར་ཐལ། ཤེས་པས་སྲིད་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་ན། མི་མཐུན་ཕྱོགས་ཀྱི་ལམ་ཤེས་ཡོད་པར་ཐལ་ལོ། །འདོད་མི་ནུས་ཏེ། དེ་འདྲའི་ཐ་སྙད་བྱམས་པའི་གཞུང་ལས་མ་བཤད་པའི་ཕྱིར་

[009A]༄༅། །གཞན་ཡང། ཤེས་པས་སྲིད་ལ་མི་གནས་ཤིང། །ཞེས་པའི་གཞུང་འདིས་ཤེས་པས་སྲིད་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། དེ་ཡོད་པའི་ཕྱིར། རྟགས་ཁས། འདོད་མི་ནུས་ཏེ། དེ་ལམ་ཤེས་ལ་སོགས་པ་དཔྱོད་
པའི་གཞུང་ཡིན་པའི་ཕྱིར། ཁ་ཅིག། སྲིད་མཐའ་ཞེས་པའི་སྒྲ་འཇུག་པའི་འཇུག་གཞི་དེ་ལ་དུ་མ་ཡོད་དེ། ལས་ཉོན་གྱི་དབང་གིས་སྲིད་པར་སྐྱེ་བ་ལེན་པའི་ཆ་དེ་ཀུན་རྫོབ་ལ་ལྟོས་པའི་སྲིད་མཐའ་ཡིན། དེ་ནི། ཤེས་རབ་གྱིས་ཚུར་རོལ་གྱི་མཐའ་འཁོར་བ་དང། ཞེས་པས་བསྟན་
དེ་འདྲའི་ཆ་བདེན་པར་གྲུབ་པ་དེ་དོན་དམ་ལ་ལྟོས་པའི་སྲིད་མཐའ་ཡིན། ལས་ཉོན་གྱི་དབང་གི་སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་ཆ་དེ་བྱང་སེམས་ལམ་ལ་ལྟོས་པའི་སྲིད་མཐའ་ཡིན། དེ་ནི། དངོས་པོར་དམིགས་པ་ནིད་ཀྱིས་འཁོར་བ་ལ་གནས་པ་ཡིན་
པར་ཤེས་པར་བྱའོ། །ཞེས་པས་བསྟན། ཞི་མཐའ་ཞེས་པའི་སྒྲ་འཇུག་པའི་འཇུག་གཞི་དེ་ལ་དུ་མ་ཡོད་དེ། ལས་ཉོན་གྱིས་འཁོར་བ་སྐྱེ་བ་ཆད་ཙམ་གྱིས་ཐོབ་པའི་མྱང་འདས་དེ་ཀུན་རྫོབ་ལ་ལྟོས་པའི་ཞི་མཐའ་ཡིན། དེ་ནི། སྙིང་རྗེ་ཕ་རོལ་གྱི་མཐའ་མྱང་ངན་ལས་
འདས་པ་སྟེ། ཞེས་པས་བསྟན། དེ་འདྲའི་མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན། དེ་འདྲའི་མྱང་འདས་ལ་མཐའ་གཅིག་ཏུ་བླང་བྱར་བྱེད་པ་དེ་བྱང་སེམས་ལམ་ལ་ལྟོས་ཏེ་ཞི་མཐའ་ཡིན། དེ་ནི། དངོས་པོ་མེད་པར་དམིགས་པ་ཉིད་ཀྱིས་མྱང་ངན་ལས་འདས་
པ་ལ་གྣ་སྤ་ཡིན་པར་ཤེས་པར་བྱའོ། །ཞེས་པས་བསྟན་ བཞེས་ཟེར་ན། ཤེས་བྱ་ཆོས་ཅན། ལས་ཉོན་གྱི་དབང་གྱིས་སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་གང་ཟག་ཡིན་ན་བྱང་སེམས་ལམ་ལ་ལྟོས་ཏེ་སྲིད་མཐའ་ལ་གནས་པའི་གང་ཟག་ཡིན་དགོས་པར་
ཐལ། དེ་འདྲའི་ཆ་དེ་བྱང་སེམས་ལམ་ལ་སྟོས་ཏེ། སྲིད་མཐའ་ཡིན་པའི་ཕྱིར། འདོད་ན། བྱང་སེམས་སྦྱོར་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ལམ་བསྒྲིབ་ལས། དེ་ཡང་མཐོང་ལམ་མན་ཆད་དུ་གོ་མས་པ་ལྷུར་ལེན་གྱིས་ཀྱང། ཞེས་སོགས་གསུངས་པའི་

[009B] འདོད་ན། ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཞེས་སོགས་སྒྲ་སོས་པ་ལ་དགོས་པ་མེད་པར་ཐལ། དངོས་པོ་དང་དངོས་པོ་མེད་པར་དམིགས་པ་ཉིད་ཀྱི་ཞེས་སོགས་ཀྱི་སྐབ་སྐྱི་སྲིད་མཐའ་དེ་བྱང་སེམས་ལམ་ལ་ལྟོས་པའི་
སྲིད་མཐའ་དང། དེའི་སྐབས་ཀྱི་ཞི་མཐའ་དེ་བྱང་སེམས་ལམ་ལ་ལྟོས་པའི་ཞེ་མཐའ་ལ་བྱེད་རིགས་པ་གང་ཞིག། འདོད་པའི་ཕྱིར། གཞན་ཡང། སྟོང་ཉིད་རྟོགས་པའི་ཉན་ཐོས་དགྲ་བཅོམ་པ་དེ་བྱང་སེམས་ལམ་ལ་ལྟོས་ཏེ་སྲིད་མཐའ་ལ་གྣ་སྤར་ཐལ། ལས་ཉོན་
ཀྱིས་འཁོར་བས་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པ་དེ་བྱང་སེམས་ལམ་ལ་ལྟོས་དེ་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དངོས་པོ་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེས་པར་བྱའོ། །ཞེས་པའི་སྐབས་ནས་
དངོས་སུ་བསྟན་པའི་འཁྲ་བ་ལ་གནས་པར་ཐལ། འདོད་པ་གང་ཞིག། དེའི་སྐབས་ཀྱི་སྲིད་མཐའ་དེ་བྱང་སེམས་ལམ་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱི་སྟོང་ཉིད་མངོན་སུམ་དུ་མ་རྟོགས་པར་ཐལ། འདོད་པའི་
ཕྱིར། ཁྱབ་སྟེ། ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཞེས་གསུངས་པའི་ཕྱིར། ཁ་ཅིག། ཀུན་རྫོབ་ལ་ལྟོས་ཏེ་སྲིད་མཐའ་ལ་གནས་པའི་གང་ཟག་ཡིན་ན། ལས་ཉོན་གྱིས་འཁོར་བ་སྐྱེ་བ་ལེན་ལས་ཁྱབ་ཟེར་ན། སྲིད་
པ་ཐ་མ་པའི་ཉན་ཐོས་སྒོམ་ལམ་པ་ཆོས་ཅན། དེར་ཐལ། དེའི་ཕྱིར་ཏེ། ཀུན་རྫོབ་ལ་ལྟོས་པའི་སྲིད་ཞི་གང་རུང་གི་མཐའ་ལས་གནས། ཀུན་རྫོབ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་པོ་གྲུབ་སྟེ། ཐེག་ཅན་གྱི་གང་ཟག་ཡིན་པའི་ཕྱིར། ཁྱབ་སྟེ། སྲིད་
དང་ཞི་བར་ལྟུང་བའི་ཕྱིར། །ཞེས་གསུངས་པའི་ཕྱིར། གཉིས་པ་གྲུབ་སྟེ། ཐེག་དམན་སློབ་པ་ཡིན་པའི་ཕྱིར། འདོད་མི་ནུས་ཏེ། ཚེ་དེ་ལ་དགྲ་བཅོམ་པའི་འདྲས་བུ་མངོན་དུ་བྱེད་པའི་གང་ཟག་ཡིན་པའི་ཕྱིར། ཁ་ཅིག། འཁོར་བ་བདེན་པར་འཛིན་པའི་བདེན་འཛིན་དོན་

[010A]༄༅། །དམ་ལ་ལྟོས་པའི་སྲིད་མཐའ་དང། མྱང་འདས་བདེན་པར་འཛིན་པའི་བདེན་འཛིན་དོན་དམ་ལ་ལྟོས་པའི་ཞི་མཐའ་ཡིན་ཟེར་ན། མི་འཐད་དེ། དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་ཕྱིར་ཏེ། འཁོར་བ་བདེན་གྲུབ་དང་མྱང་འདས་བདེན་གྲུབ་མེད་
པའི་ཕྱིར། ཁོ་ན་རེ། དོན་དམ་ལ་ལྟོས་པའི་སྲིད་ཞིའི་མཐའ་ལ་གནས་པའི་གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་ཕྱིར། ཟེར་ན་མ་ཁྱབ་སྟེ། རྟག་ཆད་ཀྱི་མཐའ་ལ་གནས་པའི་གང་ཟག་མེད་པཏ་ཐལ། རྟག་ཆད་ཀྱི་མཐའ་མེད་པའི་
ཕྱིར། ཁྱབ་པ་ཁས། ཁོ་ན་རེ། སེམས་ཙམ་པ་དེ་དོན་དམ་ལ་ལྟོས་ཏེ་སྲིད་ཞིའི་མཐའ་ལ་གནས་པར་ཐལ། དེ་ལ་གནས་པའི་གང་ཟག་ཡོད་པའི་ཕྱིར། འདོད་ན་དེ་ཆོས་ཅན། སྲིད་ཞི་བདེན་གྲུབ་ལ་གནས་པར་ཐལ། འདོད་པའི་ཕྱིར། ཁྱབ་སྟེ། འཁོར་བ་བདེན་གྲུབ་
དོན་དམ་ལ་ལྟོས་པའི་སྲིད་མཐའ་དང། མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་པའི་ཕྱིར་ཟེར་ན་མ་ཁྱབ་སྟེ། བྱང་སེམས་འཕགས་པའི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་ཅན། བདེན་མེད་ལ་དམིགས་པར་ཐལ། དམིགས་མེད་
ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་སྟེ། དམིགས་མེད་ལ་དམིས་པའི་སྙིང་རྗེ་ཞེས་པའི་དམིགས་པ་མེད་པ་དེ། བདེན་མེད་ལ་བྱེད་རིགས་པའི་ཕྱིར། ཁྱབ་པ་ཁས། ཁ་ཅིག། སངས་རྒྱས་འཕགས་པ་དེ་སྲིད་པ་དེ་སྲིད་མཐའ་ལ་གནས་ཀྱང། སྐབས་འདིར་བསྟན་གྱིས་སྲིད་
མཐའ་ལ་མི་གནས་ཟེར་ན། ཤེས་བྱ་ཆོས་ཅན། སངས་རྒྱས་འཕགས་པའི་རྒྱུད་ལ་སྲིད་མཐའ་ཡོད་པར་ཐལ། དམ་བཅའ་དེའི་ཕྱིར། འདོད་ན། དེའི་རྒྱུད་ལ་ཀུན་རྫོབ་ལ་ལྟོས་པའི་སྲིད་མཐའ་ཡོད་པར་ཐལ་ལོ། །འདོད་ན། དེའི་རྒྱུད་ལ་གཞི་ཀུན་རྫོབ་ལ་ལྟོས་ཏེ་སྲིད་མཐའ་
འགོག་བྱེད་ཤེས་རབ་མེད་པར་ཐལ། འདོད་པའི་ཕྱིར། གཞན་ཡང། མྱང་འདས་དེ་སྲིད་མཐའ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་དམན་གྱི་མྱང་འདས་དེ་ཡང་དེར་ཐལ་ལོ། །འདོད་མི་ནུས་ཏེ། ཞི་མཐའ་ཡིན་པའི་ཕྱིར། ཁོ་ན་རེ། སངས་རྒྱས་འཕགས་པ་

[010B] སྲིད་མཐའ་ལ་གནས་པར་ཐལ། འཀོར་བའི་མཐའ་ལས་གནས་པའི་ཕྱིར་ཏེ། འཁོར་བའི་ཕྱིར་མཐའ་ལ་གནས་པ་གང་ཞིག། དེ་འཁོར་བའི་མཐའ་ཡིན་པའི་ཕྱིར། དང་པོ་གྲུབ་སྟེ། དེ་མངོན་དུ་བྱས་པའི་གང་ཟག་ཡིན་པའི་ཕྱིར། གཉིས་པ་གྲུབ་སྟེ། འཀོར་བའི་
མཐའ་ཅིག་ཡོད་པའི་ཕྱིར་ཟེར་ན་མ་ཁྱབ་སྟེ། སངས་རྒྱས་འཕགས་པ་ཆོས་ཅན། སྐབས་འདིར་བསྟན་གྱི་སྲིད་མཏའ་ལ་གནས་པར་ཐལ། སྐབས་འདིར་བསྟན་གྱི་འཁོར་བའི་མཐའ་ལ་གནས་པའི་ཕྱིར། ཞེས་སོགས་མཚུངས་པས་སྔར་བཞིན་བྱའོ། །ཁོ་ན་རེ། འཁོར་བ་དེ་འཁོར་
བའི་མཐའ་ཡན་པར་ཐལ། འཁོར་བའི་མཐའ་ཡོད་པ་གང་ཞིག། མྱང་འདས་དེ་དེ་མ་ཡིན་པའི་ཕྱིར། འདོད་ན། མྱང་འདས་དེ་མྱང་འདས་ཀྱི་མཐའ་ཡིན་པར་ཐལ། འདོད་པའི་ཕྱིར། ན་མ་ཁྱབ་འདོད་ན། སངས་རྒྱས་འཕགས་པ་དེ་མྱང་འདས་ཀྱི་མཐའ་ལ་གནས་པར་ཐལ་ལོ། །ཟེར་
ན། འཁོར་བ་ཡིན་ན་འཁོར་བའི་མཐའ་མ་ཡིན་དགོས་པཏ་ཐལ། འཁོར་བའི་མཐའ་ལ་གནས་པའི་གང་ཟག་ཡིན་ན་མྱང་འདས་ཐོབ་པས་ཁྱབ་པའི་ཕྱིར། འདོད་ན། མྱང་འདས་ཡིན་ན་མྱང་འདས་ཀྱི་མཐའ་མ་ཡིན་དགོ་སྤར་ཐལ་ལོ། །ཁ་ཅིག། ལས་མྱོན་གྱི་དབང་གིས་རྒྱུན་རིང་
བོར་ཉིད་མཚམས་སྦྱོར་བ་སྐབས་འདིར་བསྟན་གྱི་སྲིད་མཐའ་ཡིན་དེ་ནི། ཤེས་རབ་ཀྱིས་ཚུ་རོལ་གྱི་མཐའ་འཁོར་བ་རྟག་པའི་མཚན་ཉིད། ཅེས་པས་བསྟན། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པ་དེ་ཡང་སྐབས་འདིར་བསྟན་གྱི་སྲིད་མཐའ་ཡིན། དེ་ནི། དངོས་པོར་
དམིགས་པ་ཉིད་ཀྱིས་འཁོར་བ་ལ་བནས་པ་ཡིན་པར་ཤེས་པར་བྱའོ། །ཞེས་པས་བཤད། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་དེ་སྐབས་འདིར་བསྟན་གྱི་ཞི་མཐའ་ཡིན། དེ་ནི། སྙིང་རྗེས་ཕ་རོལ་གྱི་མཐའ་མྱང་ངན་ལས་འདས་པ་ཆད་པའི་མཚན་ཉིད། ཅེས་པས་
བཤད། དེ་འདྲའི་མྱང་འདས་ལ་མཐའ་གཅིག་ཏུ་བླང་བྱར་ཞེན་པ་དེ་ཡང་སྐབས་འདིར་བསྟན་གྱི་ཞི་མཐའ་ཡིན། དེ་ནི། དངོས་པོ་མེད་པར་དམིགས་པ་ཉིད་ཀྱིས་མྱང་ངན་ལས་འདས་པ་ལ་གནས་པ་ཡིན་པར་བྱའོ། །ཞེས་པས་བཤད། ཞེས་གསུངས། ཞེས་བྱ་ཆོས་ཅན་

[011A]༄༅། །ཉནྠོས་དགྲ་བཅོམ་པ་དེ་སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། སྐབས་འདིར་བསྟར་གྱི་སྲིད་མཐའ་གཉིས་པ་དེ་འཐད་པའི་ཕྱིར། འདོད་ན། དེ་ཆོས་ཅན། སྐབས་འདིར་བསྟན་གྱི་ཚུ་རོལ་འཁོར་བའི་མཐའ་ལ་གནས་པར་ཐལ་ལོ། །
འདོད་ན། འཁོར་བ་སྤངས་པའི་གང་ཟག་གི་རྒྱུད་ལ་སྐབས་འདིར་བསྟན་གྱི་སྲིད་མཐའ་ཡོད་པར་ཐལ་ལོ། །འདོད་མི་ནུས་ཏེ། རྣམ་བཤད་ལས། ཚུ་རོལ་ནི་སོ་སོ་སྐྱེ་བོ་ལ་ལྟོས་པ་སྟེ། ཚུར་ངོས་ན་ཡོས་ཀྱི་འཁོར་བ་སྤངས་པའི་ཕར་ངོས་ན་མེད་པའི་དོན་ནོ། །ཞེས་གསུངས་
པའི་ཕྱིར། གཞན་ཡང། དེ་ཆོས་ཅན། སྐབས་འདིར་བསྟན་གྱི་ཚུ་རོལ་གྱི་མཐའ་ལ་མི་གནས་པར་ཐལ། སྐབས་འདིར་བསྟན་གྱི་ཕ་རོལ་གྱི་མཐའ་ལ་གནས་པའི་ཕྱིར། གཞན་ཡང། ལས་དང་ཉོན་མོངས་པའི་དབང་གིས་རྒྱུན་རིང་པོར་ཉིད་འཚམས་སྦྱོར་བ་ཆོས་
ཅན༑ ཁྱོད་སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཚུར་མཐོང་ཐ་མལ་པ་ཁྱོད་ཡིན་པའི་ཕྱིར། རྟགས་སླ། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཡང་ཆོས་ཅན། སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཉན་ཐོས་དགྲ་བཅིམ་པ་
ཁྱོད་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་དེ་ལ་མཐའ་གཅིག་ཏུ་དོར་བྱར་ཞེན་པའི་གང་ཟག་གྱིན་པའི་ཕྱིར། གཞན་ཡང། སྲིད་མཐའ་སྤང་བྱའི་གཙོ་བོར་བྱེད་པའི་གང་ཟག་མེད་པར་ཐལ། ཉན་ཐོས་སློབ་པ་འཕགས་པས་དེ་ལྟར་མི་བྱེད་པའི་ཕྱིར་
ཏེ༑ ཉན་ཐོས་དགྲ་བཅོམ་པས་དེ་མ་སྤངས་པའི་ཕྱིར་ཏེ། དེའི་རྒྱུད་ལ་སྲིད་མཐའ་ཡོད་པའི་ཕྱིར་ཏེ། དེ་སྲིད་མཐའ་ལ་གནས་པའི་ཕྱིར། རང་ལུགས་ལ། འདིར་བསྟན་ལམ་ཤེས་གཉིས་བཤད་པ་དང། འདིར་བསྟན་སྲིད་ཞིའི་མཐའ་ལ་གནས་པའི་དོན་བཤད་པའོ། །དང་པོ་
ནི༑ གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། དཔེར་ན། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་

[011B] གཞི་ཀུན་རྫོབ་ལ་ལྟོས་ཏེ་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད། དཔེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗི་ཆེན་པོ་ལྟ་བུའོ། །གཉིས་པ་ལ། ལས་
ཉོན་གྱིས་འཕངས་བའི་འཁོར་བ་དེ་སྐབས་འདིར་བསྟན་གྱི་ཀུན་རྫོབ་ལ་ལྟོས་ཏེ་སྲིད་མཐའ་དང། དེ་ལ་གནས་པ་སྐབས་འདིར་བསྟན་གྱི་ཀུན་རྫོབ་ལ་ལྟོས་ཏེ་སྲིད་མཐའ་ལ་གནས་པའི་དོན་ཡིན། དེ་ནི། ཤེས་རབ་ཀྱིས་ཚུ་རོལ་གྱི་མཐའ་འཁོར་བརྟག་བའི་མཚན་ཉིད་
ཅེས་པས་བསྟན། དམན་པའི་མྱང་འདས་དེ་སྐབས་འདིར་བསྟན་གྱི་ཀུན་རྫོབ་ལ་ལྟོས་ཏེ་ཞི་མཐའ་དང། དེ་ལ་གནས་པ་འདིར་བསྟན་ཀུན་རྫོབ་ལ་ལྟོས་ཏེ་ཞི་མཐའ་ལ་གནས་པའི་དོན་ཡིན། དེ་ནི། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་ཆད་པའི་མཚན་ཉིད། ཅེས་
པས་བཤད། འཁོར་བ་བདེན་གྲུབ་དོན་དམ་ལ་ལྟོས་ཏེ་སྲིད་མཐའ་དང། འཁོར་བ་ལ་མཐའ་གཅིག་ཏུ་དོར་བྱར་བདེན་པར་ཞེན་པ་འདིར་བསྟ་དོན་དམ་ལ་ལྟོས་ཏེ་སྲིད་མཐའ་ལ་གནས་པའི་དོན་ཡིན། དེ་ནི། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་པར་
ཤེས་བར་བྱའོ། །ཞེས་པས་བཤད། མྱང་འདས་བདེན་གྲུབ་དེ་འདིར་བསྟ་དོན་དམ་ལ་ལྟོས་ཏེ་ཞི་མཐའ་དང། དམན་པའི་མྱང་འདས་ལ་མཐའ་གཅིག་ཏུ་བླང་བྱར་བདེན་པར་ཞན་པ་དོན་དམ་ལ་ལྟོས་ཏེ་ཞི་མཐའ་ལ་གནས་པའི་དོན་ཡིན། དེ་ནི། དངོས་པ་མེད་པར་དམིགས་
པ་ཉིད་ཀྱིས་བྱ་ངན་ལས་འདས་པ་ལ་གནས་ཡིན་པར་ཤེས་པར་བྱའོ། །ཞེས་པས་བཤད། དེ་ལྟར་ཡང། ལམ་བསྒྲིགས་ལས། སྲིད་ཞིའི་མཐའ་ལ་ཀུན་རྫོབ་ལ་ལྟོས་པ་དང་དོན་དམ་ལ་ལྟོས་པ་གཉིས་ལས།    ༈    ལས་ཉོན་གྱི་དང་གིས་སྲིད་པར་ཉིད་མཚམས་
སྦྱར་བ་སྲིད་པའི་མཐར་ལྷུང་བ་ཡིན་ལ། སྲིད་པར་སྐྱེ་བ་ཆད་ཚམ་ལས་ཐོབ་པའི་མྱང་འདས་གནི་མཐའ་དང། དེ་ཐོབ་པ་ཞི་བའི་མཐར་ལྷུང་བ་ཞེས་བྱའོ། །སྲིད་མཐའ་དེ་ཉིད་རིགས་ཅན་གསུམ་གས་འགོག་ལ། ཞི་བའི་མཐའ་དེ་ཉིད་བྱང་ཆུབ་སེམས་དཔའ་ཁོ་ནས་སྤོང་སྟེ། སྲིད་

[012A]༄༅། །མཐའ་སྔ་མ་བཀག་ནས་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་བླངས་ཏེ་མྱང་འདས་སྒྲུབ་པར་བྱེད་པའི་ཕྱིར། དོན་དམ་ལ་ལྟོས་པའི་སྲིད་ཞིའི་མཐར་ཤུང་བ་ནི། སྲིད་ཞི་ལ་དོར་བྱ་དང་བླང་བྱར་བདེན་པར་འཛིན་པ་ཡིན་ལ། དེ་བྱང་ཆུབ་སེམས་དཔས་
སྟོང་ཉིད་རྟོགས་པའི་ཤེས་རབ་ཀྱིས་སྤོང་ལ། ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་འདོད་པ་ལྟར་ན། དོན་དམ་ལ་ལྟོས་པའི་མཐར་མ་ལྷུང་ཡང། ཀུན་རྫོབ་ལ་ལྟོས་པའི་མཐར་ལྷུང་བ་ཞེས་བྱའོ། །ཞེས་གསུངས། ཁོ་ན་རེ། གང་ཟག་གི་བདག་མེད་རྟོགས་
པའི་ཤེས་རབ་དེ་གཞི་ཀུན་རྫོབ་ལ་སྟོས་ཏེ་སྲིད་མཐའ་འགོག་བྱེད་ཡིན་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། དེ་འགོག་བྱེད་ཀྱི་ཚད་མ་ཡོད་པར་ཐལ་ལོ། །འདོད་ན། གཞི་ཀུན་རྫོག་ལ་ལྟོས་ཏེ་སྲིད་མཐའ་མེད་པར་ཐལ། འདོད་པའི་ཕྱིར། ཟེར་ན་
མ་ཁྱབ་སྟེ། གང་ཟག་གི་བདག་འཛིན་མེད་པར་ཐལ། དེ་ལ་གནོད་བྱེད་ཀྱི་ཚད་མ་ཡོད་པའི་ཕྱིར། ཁྱབ་པ་ཁས། དེར་ཐལ། གང་ཟག་གི་བདག་མེད་རྟོགས་པའི་ཤེས་རབ་དེས་དེ་ལ་གནོད་པའི་ཕྱིར་ཏེ། རྣམ་འགྲེལ་ལས། དེ་ཡི་གནོད་བྱེད་ནི། །བདག་མེད་མཐོང་བས་
འགལ་བ་ཡིན། །ཞེས་གསུངས་པའི་ཕྱིར། ཁོ་ན་རེ། རང་རྒྱལ་དགྲ་བཅོམ་པ་ཆོས་ཅན། ཞི་མཐའ་ལ་གནས་པར་ཐལ། དམན་པའི་བྱང་འདས་ལ་གནས་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་ལ་
གནས་པར་ཐལ། འདོད་པའི་ཕྱིར། འདོད་མི་ནུས་ཏེ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་གང་ཟག་ཡིན་པའི་ཕྱིར། ཟེར་ན། དེ་ཆད་པའི་མྱང་འདལ་ལ་གནས་པར་ཐལ། དེ་ལས་ཉོན་གྱི་དབང་གིས་སྐྱེ་བ་དང་སྙིང་རྗེ་དང་སྨོན་ལམ་གྱི་དབང་གིས་
སྐྱེ་བ་ལེན་པ་གཉིས་ཀ་རྒྱུན་ཆད་པའི་གང་ཟག་ཡིན་པའི་ཕྱིར། ཁྱབ་སྟེ། རྣམ་བཤད་ལས། ཆད་མཐའ་ཡང་ལས་ཉེན་གྱི་དབང་གིས་སྐྱེ་བུ་རྒྱུན་ཆད་པར་མ་ཟད། སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ཆད་པའི་མྱང་འདས་སོ། །ཞེས་གསུངས་པའི་ཕྱིར། ཁོ་

[012B] སྲིད་པ་ཐ་མ་བའི་ཉན་ཐོས་སྒོམ་ལམ་པ་ཆོས་ཅན། སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། ལས་ཉོན་གྱིས་འཕངས་པའི་འཁོར་བ་ལ་གནས་པའི་ཕྱིར། ཀྱབ་པ་ཁས། འདོད་ན། སྐབས་འདིར་བསྟན་གྱི་རྟག་མཐའ་ལ་གནས་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་ལས། རྟག་མཐའ་ཡང་ལས་ཉོན་གྱི་དབང་གིས་རྒྱུན་རིང་པོར་ཉིད་མཚངས་སྦྱར་ནས་འཇུག་པའི་དོན་ཡིན་གྱི། རྟག་དངོས་ཀྱི་མཐའ་ནི་མ་ཡིན་
ནོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་རྟག་མཐའི་སྒྲ་བཤད་ཙམ་སྟོན་པའི་ལུང་ཡིན་པའི་ཕྱིར། ཁོ་ན་རེ། འཁོར་བ་བདེན་གྱུབ་ཆོས་ཅན། དོན་དམ་ལ་ལྟོས་ཏེ་སྲིད་མཐའ་མ་ཡིན་པར་ཐལ། མེད་པའི་ཕྱིར། མྱང་འདས་བདེན་གྲུབ་ཆོས་ཅན། དོན་དམ་ལ་ལྟོས་
དེ་ཞི་མཐའ་མ་ཡིན་པར་ཐལ། མེད་པའི་ཕྱིར་ཟེར་ན། འཁོར་བ་བདེན་གྲུབ་ཆོས་ཅན། ཡོད་མཐའ་མ་ཡིན་པར་ཐལ། མེད་པའི་ཕྱིར། ཁྱབ་པ་ཁས། འདོད་ན། འཁོར་བ་བདེན་གྲུབ་ཏུ་འཛིན་པའི་བློ་དེ་ཡོད་པའི་མཐར་འཛིན་མ་ཡིན་པར་ཐལ་ལོ།།    ༈    །།གཉིས་པ་ཉེ་རིང་དུ་
འཇོག་པའི་རྒྱུ་མཚན་སྟོན་པ་ལ། མདོ་ལས་གསུངས་ཚུལ་དང་བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་གལ་ཏེ་ཐེག་ཆེན་གྱི་རིགས་ཀྱི་བུའམ་རིགས་ཀྱི་བུ་མོ་ཐབས་མི་མཁས་པས་ཤེར་ཕྱིན་ལ་
དམིགས་པའི་ཚུལ་དུ་ཤེས་པར་བགྱིད་ན་ཤེར་ཕྱིན་འདི་འདོར་བར་འགྱུར་རིང་དུ་བགྱིད་དོ། །ཞེས་པ་ནས། དེ་ཤེར་ཕྱིན་ལ་རློམ་སེམས་སུ་བྱེད་པས་ཤེར་ཕྱིན་འདི་འདོར་པར་འགྱུར་རིང་དུ་བྱེད་པར་འགྱུར་རོ། །ཞེས་དང། རབ་འབྱོར་གྱིས་གསོལ་པ། བཅོམ་ལྡན་འདས་
བྱང་ཆེན་རྣམས་ཆགས་པ་དང་ཆགས་པ་མ་མཆིས་པར་ཤེར་ཕྱིན་འདི་ལ་ལེགས་པར་བཤད་པ་དང། ལེགས་པར་མཐར་ཕྱིན་པའི་བར་ནི་ངོ་མཚར་ཆེའོ། །ཞེས་གསུངས། གཉིས་པ་ལ་རྩོད་པ་དང། ལན་གཉིས་ལས། དང་པོ་ནི། ཁོ་ན་རེ། དུས་གསུམ་མཉམ་པ་

[013A]༄༅། །ཉིད་དུ་རྟོགས་པ་ཡོད་མེད་ཀྱི་རྒྱུ་མཚན་གྱིས། ཉན་རང་རྣམས་ལ་ཡང་དག་པའི་ཡུམ་རིང་བ་དང། བྱང་སེམས་དང་སངས་རྒྱས་ལ་ཉེ་བར་འགྱུར་བ་མ་ཡིན་པར་ཐལ། གཞི་རྟེན་འབྱེལ་གྱི་དོན་རྟོགས་པ་དེ་ཡང་ཉན་ཐོས་སོགས་ཐམས་ཅད་ལ་ཐུན་མོང་དུ་
ཡོད་པའི་ཕྱིར། ཁྱབ་སྟེ། ཡུལ་ལ་ཉེ་བར་འཇོག་པའི་རྒྱུ་མཚན་དུས་གསུམ་མཉམ་པ་ཉིད་དུ་ཤེས་པའི་དོན་ནི། གཞི་རྟེན་འབྲེལ་གྱི་དོན་རྟོགས་པ་ཁོ་ན་ཡིན་ཅིང་དེ་ལས་གཞན་མེད་པའི་ཕྱིར། རྟགས་དང་པོ་གྲུབ་སྟེ། འཕགས་པ་ཀླུ་སྒྲུབ་ཀྱི་འཇིག་རྟེན་ལས་འདས་པར་བསྟོད་
པ་ལས། རྟེན་ཅིང་འབྲེལ་པར་འབྱུང་བ་གང་ཡིན་པ། །དེ་ནི་ཁྱོད་ཀྱིས་སྟོང་པ་ཉིད་དུ་བཞེད། །ཅེས་འབྱུང་པའི་ཕྱིར། ཞེས་འཆད་པ་ལ། ལུགས་ལས། རྟེན་ཅིང་འབྲེལ་པར་འབྱུང་བ་གང། །དེ་ཉིད་ཁོད་ནི་སྟོང་པར་བཞེད། །ཅེས་འབྱུང་པའི་ཕྱིར། དུས་གསུམ་མཉམ་པ་ཉིད་དུ་
ཤེས་པ་ནི་གཞི་རྟོགས་པ་ཁོ་ན་ཡིན་ལ། དེ་ཡང་ཐམས་ཅད་ལ་ཡོད་པ་ཉིད་མ་ཡིན་ནམ། ཇི་ལྟར་ན་ཉན་ཐོས་དང་བྱང་ཆུབ་སེམས་དཔའ་ལ་སོགས་པ་ལ་ཡང་དག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་རིང་པ་དང་ཅིག་ཤོས་སུ་འགྱུར་ཞེ་ན། ཞེས་གསུངས། གཉིས་པ་ལ་
རྩ་འགྲེལ་གཉིས་ལས། དང་པོ་ལ་ཡང། ཐེག་དམན་འབྲས་ཡུམ་ལ་རིང་པར་བསྟན་པ་དང། ཐེག་ཆེན་ཉེ་བར་བསྟན་པ་གཉིས་ལས།    ༈    མདོ་ཚན་དང་པོ་དེའི་དོན་བཤད་པའི་སྒོ་ནས་ཡུམ་ལ་བདེན་པར་ཆགས་པའི་ཉེས་དམིགས་དེ་སྟོན་པ་ལ། དེ་ནི་མཚན་མར་
དམིགས་སྒོ་ནས། །ཐབས་མ་ཡིན་པས་རིང་བ་སྟེ། །ཞེས་གསུངས། གཉིས་པ་ནི། མདོ་ཚན་གཉིས་པ་དེའི་དོན་བཤད་པའི་སྒོ་ནས་ཡུལ་ལ་བདེན་པར་མ་ཆགས་པའི་ཡོན་ཏན་དེ་སྟོན་པ་ལ། དེ་ནི་ཐབས་ལ་མཁས་པ་ཡི། །ཡང་དག་ཉེ་བ་ཉིད་དུ་བཤད། །ཅེས་གསུངས་
གཉིས་པ་ལ། ཚིགས་རྐང་དང་པོ་གཉིས་ཀྱི་དོན་བཤད་པ་ལ། སྒྱུར་མ་མཁན་གྱིས་སྤྲུལ་པའི་དངོས་པོ་སྣང་བ་ལ་དེའི་རང་གི་ངོ་བོ་མི་ཤེས་པས་དངོས་པོར་མདོན་པར་ཞེན་པ་ཉིད་ཀྱིས་ངོ་བོ་ཉིད་མེད་པར་མི་སྣང་བ་བཞིན་དུ། དགེ་བའི་བཤེས་གཉིན་ལ་སོགས་པ་ཐབས་མཁས་

[013B] དེའི་ཕྱིར་དེ་དག་ལ་རྒྱལ་བའི་ཡུམ་རིང་པར་གྱུར་ཏོ། །ཞེས་གསུངས། ཚིགས་རྐང་ཕྱི་མ་གཉིས་ཀྱི་དོན་བཤད་པ་ལ་
བྱང་ཆུབ་སེམས་དཔའ་དུས་རིང་མོ་ཞིག་ནས་དགེ་བའི་བཤེས་གཉེན་ཡང་དག་པར་མགུ་བར་བྱས་པའི་མན་ངག་ཕྱིན་ཅི་མ་ལོག་པ་ཅན་བདེན་པ་གཉིས་ལ་བརྟེན་པའི་ཐོས་པ་ལ་སོགས་པའི་ཤེས་པ་སྐྱེ་བའི་ཐབས་ལ་མཁས་པས། དངོས་པོར་གནོན་པར་ཞེན་པའི་འཁྲུལ་
པའི་མཚན་མ་བསལ་བ་རྣམས་ལ་ནི། གཟུགས་ལ་སོགས་པའི་ཆོས་ཡོངས་སུ་ཤེས་པ་དེ་ཉིད་མཉམ་པ་ཉིད་དུ་ཡོངས་སུ་ཤེས་པ་ཡིན་ཏེ། དེའི་ཕྱིར་དེ་དག་ལ་ཡུམ་འདི་ཡང་དག་པར་ཉེ་བར་གྱུར་པས། ཞིས་གསུངས། དེ་དག་གི་དོན་བསྡུས་ཏེ་སྟོན་པ་ལ། ཐབས་མ་ཡིན་
པས་ནི་རིང་བ་ཉིད་ཡིན་ལ། ཐབས་ཀྱིས་ནི་མི་རིང་བ་ཉིད་ཡིན་ནོ། །ཞེས་གསུངས། གཞུང་དོན་ནི། སྟོང་ཉིད་མ་རྟོགས་པའི་ཉན་ཐོས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། འབྲས་ཡུམ་ལ་རིང་བའི་གཞི་ཤེས་ཡིན་ཏེ་
གཞི་ཤེས་གང་ཞིག། སྙིང་རྗེ་ཆེན་པོ་དང་བྲལ་ཞིང་མཚན་འཛིན་གྱིས་བཅིངས་པའི་ཕྱིར། བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱན་པ་ཆོས་ཅན། བྱས་ཡུམ་ལ་ཉེ་བའི་གཞི་ཤེས་ཡིན་ཏེ། གཞི་ཤེས་གང་ཞིག་
སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་གྱིས་ཟིན་པའི་ཐེག་ཆེན་འཕགས་པའི་རྒྱུད་ཀྱི་མཁྱེན་པ་ཡིན་པའི་ཕྱིར། དེས་ན་གཞི་ཤེས་གང་ཞིག། སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ། འགྲས་ཡུམ་ལ་རིང་བའི་གཞི་ཤེས་ཀྱི་མཚན་
ཉིད། དེ་དང་མི་མཐུན་ཕྱོགས་ཀྱི་གཞི་ཤེས་དོན་གཅིག་ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག། སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་

[014A]༄༅། །ཉིད། དེ་དང་གཉེན་པོ་ཕྱོགས་ཀྱི་གཞི་ཤེས་དོན་གཅིག། དང་པོའི་ས་མཚམས་ཐེག་དམན་གྱི་མཐོང་ལམ་ནས་ཐེག་དམན་གྱི་མི་སློབ་ལམ་གྱི་བར་དུ་ཡོད། གཉིས་པའི་ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད། ཁ་ཅིག་
མི་རྟག་སོགས་བཅུ་དྲུབ་མངོན་སུམ་དུ་རྟོགས་པའི་ཡེ་ཤེས་གང་ཞིག། སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ། དང་པོའི་མཚན་ཉིད། དེ་གང་ཞིག། སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟེན་པ། གཉིད་པའི་མཚན་ཉིད་ཟེར་བ་མི་
འཐད་དེ། དང་པོ་ལ། སྟོང་ཉིད་མ་རྟོགས་པའི་ཉན་ཐོས་འཕགས་པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་མཁྱེན་པ་དང། དེའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་རྣམས་ཀྱི་མ་ངེས། གཉིས་པ་ལ། ཉན་ཐོས་དགྲ་བཅིམ་པའི་རྟོགས་པ་
སྔོན་དུ་སོངས་བའི་བྱང་སེམས་སྦྱོར་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཀྱིས་མ་ངེས་པའི་ཕྱིར། ཁ་ཅིག། གཞི་ཤེས་གང་ཞིག། འབྲས་ཡུམ་སྒྲུབ་པའི་ཐབས་མཁས་མ་ཡིན་པ་ལ་ཞུགས་པ། དང་པོའི་མཚན་ཉིད་དང། དེ་གང་ཞིག་
དེ་ལ་ཞུགས་པ། ཅིག་ཤོས་ཀྱི་མཚན་ཉིད། ཟེར་ན། ཤེས་བྱ་ཆོས་ཅན། ཉན་ཐོས་ཀྱི་ཐེག་པ་དེ་འགྲས་ཡུམ་སྒྲུབ་པའི་ཐབས་མཁས་མ་ཡིན་པར་ཐལ། མཚན་ཉིད་འཐད་པའི་ཕྱིར་འདོད་ན།    ༈    དྲང་སྲིད་ཆེན་པོ་ཐེག་པ་གསུམ་བསྟན་པ། །
རྣམ་འདྲེན་རྣམས་ཀྱི་ཐབས་ལ་མཁས་པ་སྟེ། །ཞེས་སོགས་གསུངས་པ་མི་འཐད་པར་ཐལ་ལོ། །གཞན་ཡང། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་གཉིས་པ་དེར་ཐལ། མཚན་
ཉིད་དེའི་ཕྱིར། གཉིས་པ་གྱུབ་སྟེ། ཐེག་ཆེན་གྱི་ཚོགས་ལམ་ཡིན་པའི་ཕྱིར། ཁ་ཅིག་གཞི་ཤེས་གང་ཞིག་སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ། དང་པོའི་མཚན་ཉིད། དེ་གང་ཞིག། སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་

[014B] ཅིག་ཤོས་ཀྱི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་གཉིས་པ་དེར་ཐལ། མཐན་ཉིད་དེའི་ཕྱིར། གཉིས་
པ་གྲུབ་སྟེ། དེའི་རྒྱུད་ལ་སྙིང་རྗི་ཆེན་པོ་ཡང་ཡོད། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱང་ཡོད་པའི་ཕྱིར། དང་པོ་དེར་ཐལ། ཐེག་ཆེན་གྱི་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར།།    ༈    །།གསུམ་པ་སྤང་བྱ་དང་གཉེན་པོའི་རབ་དབྱེ་ལ། གཞི་
ལམ་ལ་མཚན་འཛིན་གྱི་སྤང་གཉེན་དང། འགྲས་བུ་ལ་མཚན་འཛིན་གྱི་སྤང་གཉེན་དང། དེ་དག་གི་མཇུག་བསྡུ་བ་དང་གསུམ་ལས། དང་པོ་ལ། སྤང་བྱ་དང་གཉེན་པོ་གཉིས་ལས། དང་པོ་ལ། མདོ་ལས་གསུངས་ཚུལ་དང། བསྟན་བཅོས་ཀྱི་འགྲེལ་ཚུལ་གཉིས་ལས་
དང་པོ་ནི། གོང་དུ་བྱང་ཆེན་ཆགས་པ་དང་ཆགས་པ་མ་མཆིས་པར་ཤེར་ཕྱིན་འདི་ལ་ལེགས་པར་བཤད་པ་དང་ལེགས་པར་མཐར་ཕྱིན་པའི་བར་ནི་ངོ་མཚར་ཆེའོ། །ཞེས་གསུངས་པ་ལས་འཕྲོས་ཏེ། དེ་ནས་ཚེ་དང་ལྡན་པ་ཤཱ་རིའི་བུས་རབ་འབྱོར་ལ་འདི་སྐད་ཅེས་སྨྱས་སོ། །
ཚེ་དང་ལྡན་པ་རབ་འབྱོར་བྱང་ཆེན་རྣམས་ཤེར་ཕྱིན་ལ་སྤྱོད་པའི་ཚེ་ཆགས་པ་དང་བཅས་པ་ནི་གང་ཡིན། ཆགས་པ་མ་མཆིས་པ་ནི་གང་ཡིན། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་འདི་ལ་བྱང་ཆེན་ཐབས་མི་མཁས་པས་གཟུགས་སྟོང་ཞེས་བྱ་བར་འདུ་ཤེས་
ན་ཆགས་པའོ། །ཞེས་སོགས་དང། བྱང་ཆེན་ཐབས་མི་མཁས་པས་འདས་པའི་ཆོས་རྣམས་པ་འདས་པའི་ཆོས་ཞེས་བྱ་བར་འདུ་ཤེས་ན་ཆགས་པའོ། །ཞེས་སོགས་དང། གཞན་ཡང། བྱང་ཆེན་དམིགས་པའི་ཚུལ་བྱེས་སེམས་དང་པོ་བསྐྱེད་པ་ནས་ཉེ་བར་བཟུང་
སྟེ་སྦྱིན་པའི་ཕར་ཕྱིན་ལས་སྤྱོད་ན་ཆགས་པའོ། །ཞེས་པ་ནས་རྣམ་མཁྱེན་གྱི་བར་ལ་སྤྱོད་ན་ཆགས་པའོ། །ཞེས་གསུངས། གཉིས་པ་ལ། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། གོང་གི་ཚུལ་དེ་སྟར་ཉན་ཐོས་དང་རང་རྒྱལ་རྣམས་འགྲས་ཡུམ་ལ་རིང་བར་

[015A]༄༅། །གྱུར་པའི་སྒྲུབ་བྱེད་མཚན་མར་དམིགས་པ་ཉིད་གཉེན་པོ་ཕྱོགས་ཀྱི་གཞི་ཤེས་ཀྱི་མི་མཐུན་ཕྱོགས་ཡིན་པས་དེ་ཉིད་བསྟན་པར་བྱའོ། །ཞེས་མཚམས་སྦྱོར་བ་ལ། དེ་ལྟར་ཉན་ཐོས་ལ་སོགས་པའི་ཡུམ་རིང་བར་གྱུར་པའི་སྒྲུབ་པ་ཉིད་མི་མཐུན་པའི་ཕྱོགས་
ཡིན་པར། ཞེས་གསུངས། གཉིས་པ་ལ། མདོ་དེའི་དོན་གཤད་པའི་སྒོ་ནས་མི་མཐུན་ཕྱོགས་ཀྱི་གཞི་ཤེས་སྟོན་པ་ལ། གཟུགས་སོགས་ཕུང་པོ་སྟོང་ཉིད་དང། །ཞེས་སོགས་གསུངས། གསུམ་པ་ནི། ཚེག་དོན་གྱི་སྒོ་ནས་བཤད་པ་ལ། གཟུགས་ལ་སོགས་པ་དུས་གསུམ་
པའི་ཆོས་ཟག་པ་དང་བཅས་པ་དང་ཟག་པ་མེད་པ་དང། གཉིས་ཀའི་ངོ་བོ་དངོས་པོར་མ་གྱུར་པ་ཐམས་ཅད་ལ་དངོས་པོར་དམིགས་པ་ཉིད་ཀྱི་གཞན་གྱི་ཀུན་བརྟགས་པའི་བདག་ལ་སོགས་པ་སྟོང་པ་ཉིད་དུ་ལྟ་བ་དང། སྒྲུབ་པའི་འདུ་ཤེས་ནི་དེ་དག་གི་གཉེན་པོ་ཡིན་ན་ཡང་
ཕྱིན་ཅི་ལོག་ཏུ་ཞུགས་པ་ཉིད་ཀྱིས་སྤང་བར་བྱ་བ་ཡིན་པའི་ཕྱིར། མི་མཐུན་པའི་ཕྱོགས་ཡིན་ནོ། །ཞེས་གསུངས། གཞུང་དོན་ནི། སྟོང་ཉིད་མ་རྟོགས་པའི་ཉན་ཐོས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མི་
མཐུན་ཕྱོགས་ཀྱི་གཞི་ཤེས་ཡིན་ཏེ། གཞི་ཤེས་གང་ཞིག། ཐབས་ཤེས་ཁྱད་པར་ཅན་དང་བྲལ་ཞིང། བདེན་འཛིན་གྱིས་བཅིངས་པའི་ཕྱིར། སྐབས་འདིར་བསྟན་གྱི་མི་མཐུན་ཕྱོགས་ལ་དུ་མ་ཡོད་དེ། གཟུགས་ནས་རྣམ་མཁྱེན་གྱི་བར་གྱི་ཕུང་པོ་རྣམས་དང། སྦྱིན་པ་
ནས་རྣམ་མཁྱེན་གྱི་བར་ལ་སྟོང་ཞེས་མཚན་མར་འདུ་ཤེས་པ་དང། དུས་གསུམ་དུ་གཏོགས་པའི་ཆོས་རྣམས་ལ་དེ་དག་ཏུ་མཚན་མར་འདུ་ཤེས་པ་དང། སྦྱིན་སོགས་དྲུག་དང་བྱང་ཕྱོགས་སོ་བདུན་ནས། རྣམ་མཁྱེན་གྱི་བར་རྣམས་ལ་སྦྱོད་པ་སྟེ་ལམ་དུ་མཚན་མར་
འདུ་ཤེས་པ་རྣམས་སུ་ཡོད་པའི་ཕྱིར། གཞི་ཤེས་གང་ཞིག། ཐབས་ཤེས་ཁྱད་པར་ཅན་དང་བྲལ་ཞིང། བདེན་འཛིན་གྱིས་བཆིངས་པ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། ཁོ་ན་རེ། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་

[015B] མཚོན་བྱ་དེར་ཐལ། མཚན་ཉིད་དེའི་ཕྱིར། གཉིས་པ་གྲུབ་དེའི་ཕྱིར། གཉིས་པ་གྲུབ་སྟེ། དེའི་རྒྱུད་ལ་ཐབས་ཤེས་ཁྱད་པར་ཅན་མེད་པའི་ཕྱིར་ཏེ། དེའི་རྒྱུད་ལ་སྟོང་ཉིད་རྟོགས་པའི་ཤེས་རབ་མེད་པའི་ཕྱིར་ཟེར་ན་མ་ཁྱབ། ཁ་ཅིག་
གཞི་ཤེས་གང་ཞིག། བདེན་འཛིན་གྱིས་བཅིངས་པ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་གང་ཞིག། མཚན་འཛིན་གྱི་གཉེན་པོ་བྱེད་པ་དེ། གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་
སོང་པའི་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། དེ་ཆོས་ཅན། སྙིང་རྗེ་ཆེན་པོ་དང་འབྲལ་བར་ཐལ་ལོ། །གཞན་ཡང། གཉེན་པོ་ཕྱོགས་ཀྱི་གཞི་
ཤེས་ཡིན་ན། སྟོང་ཉིད་མངོན་སུམ་དུ་རྟོགས་པས་ཀྱབ་པར་ཐལ། དེ་ཡིན་ན། བདེན་འཛིན་གྱི་གཉེན་པོ་བྱེད་པས་ཁྱབ་པའི་ཕྱིར། རྟགས་ཁས། ཁ་ཅིག། གཞི་ཤེས་གང་ཞིག། བྱང་ཆུབ་ཀྱི་སེམས་དང་བྲལ་ཞིང་བདེན་འཛིན་གྱིས་གཅིངས་པ། དང་པོའི་མཚན་ཉིད། དེ་གང་ཞིག་
བྱང་ཆུབ་ཀྱི་སེམས་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ། ཅིག་ཤོས་ཀྱི་མཚན་ཉིད། ཟེར་བ་མི་འཐད་དེ། དང་པོ་ལ། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་སྡུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་
ཤེས་དང། གཉིས་པ་ལ་སྟོང་ཉིད་མངོན་སུམ་དུ་རྟོགས་པའི་བྱང་སེམས་ཚོགས་ལ་པའི་རྒྱུད་ཀྱི་གཞི་ཤེས་ཀྱིས་མ་ངེས་པའི་ཕྱིར།།    ༈    །།གཉིས་པ་གཞི་ལམ་ལ་མཚན་འཛིན་གྱི་གཉེན་པོ་བཤད་པ་ལ། མདོ་ལས་གསུངས་ཚུལ་དང། བསྟན་བཅོས་
ཀྱིས་འགྲེལ་ཚུལ་གཉིས་ལས། དང་པོ་ནི། ཚེ་དང་ལྡན་པ་ཤཱ་རིའི་བུ་གང་ཡང་འདི་སྐད་དུ་བྱང་ཆེན་རྣམས་ཤེར་ཕྱིན་ལ་སྤྱོད་པའི་ཚེ། མཆགས་པ་ནི་གང་ཡིན་ཞེས་ཟེར་བ་ནི། ཚེ་དང་ལྡན་པ་ཤཱ་རིའི་བུ་འདི་ལ་བྱང་ཆེན་ཐབས་མཁས་པས་ཤེར་ཕྱིན་ལ་སྤྱོད་པའི་ཚེ་འདི་སྙམ་དུ་

[016A]༄༅། །གཟུགས་ལ་གཟུགས་ཞེས་བྱ་བར་འདུ་ཤེས་པ་མེད་དོ། །ཞེས་སོགས་དང། འདས་པའི་ཆོས་རྣམས་ལ་འདས་པའི་ཆོས་ཞེས་བྱ་བར་འདུ་ཤེས་པ་མེད་དོ། །ཞེས་སོགས་དང། བྱང་ཆེན་ཐབས་མཁས་པས་ཤེར་ཕྱིན་ལ་སྤྱོད་པའི་ཚེ་འདི་སྙམ་དུ་བདག་གི་
སྦྱིན་པ་ཞིག་བྱིན་པ་བྱིན། སྦྱིན་པ་འདི་ལྟ་བུ་ཞིག་སྦྱིན་ནོ། །ཞེ་འམ། ཞེས་པ་ནས། ཚེ་དང་ལྡན་པ་ཞཱ་རིའི་བུ་དེ་དག་མི་བྱང་ཆེན་ཐབས་མཁས་པས་ཤེར་ཕྱིན་ལ་སྤྱོད་པའི་ཚེ་མ་ཆགས་པའོ། །ཞེས་སོགས་གསུངས། གཉིས་པ་ལ་གསུམ་ལས། དང་
པོ་ནི། བྱང་ཆུབ་སེམས་དཔའ་རྣམས་གྱིས་འབྲས་ཡུམ་ལ་ཉེ་བའི་རྒྱུ་མཚན་དེ་ནི་མཚན་མར་མི་དམིགས་པ་ནི་སྤང་བྱ་ལས་བཟློག་སྟེ་གཉེན་པོ་ཡིན་པར་སྟོན་ནོ། །ཞེས་མཚམས་སྦྱོར་བ་ལ། བྱང་ཆུབ་སེམས་དཔའ་རྣམས་ཀྱིས་བཟློག་སྟེ་གཉེན་པོ་ཡིན་པར། ཞེས་གསུངས་
དག་དེ་ལ། སྤྱིར་ལྟ་སྒོམ་ལ་ལྟོས་པའི་སྤང་གཉེན་དང། སྤྱོད་པ་ལ་ལྟོས་པའི་སྤང་གཉེན་གཉིས་ལས། དང་པོའི་སྤང་བྱ་སྔར་བཤད་པ་དེ་ཡིན་ལ། དེའི་གཉེན་པོ་དེ་བསྟན་པའི་སྒོ་ནས་མདོ་དེའི་དོན་བཤད་པ་ལ། སྦྱིན་ལ་སོགས་ལ་ངར་འཛིན་མེད། །གཞན་
དག་དེ་ལ་སྦྱོར་བྱེད་པ། །དེ་ནི་ཆགས་པའི་མཐའ་འགོག་པས། །ཞེས་གསུངས། དེ་ཡང་གཞུང་འདིས་སྤང་བྱ་ཐ་མའི་གཉེན་པོ་དངོས་སུ་བསྟན་ནས། དང་པོ་གཉིས་ཀྱི་གཉེན་པོ་ཤུགས་ལ་བསྟན་ཏོ། །གཉིས་པའི་སྤང་བྱ་དེ་སྟོན་པ་ལ། མདོ་ལས། དེ་ནས་ལྷ་རྣམས་ཀྱི་དབང་པོ་བརྒྱ་
བྱིན་གྱིས་རབ་འབྱོར་ལ་འདི་སྐད་ཅེས་སྨྲས་སོ། །བཙུན་པ་རབ་འབྱོར་རྣམ་གྲངས་གང་གིས་ན་བྱང་ཆེན་རྣམས་ཀྱི་ཆགས་པར་འགྱུར་བ་ཡིན། རབ་འབྱོར་གྱིས་སྨྲས་པ། ཀོའུ་ཤི་ཀ་འདི་ལ་བྱང་ཆེན་སེམས་སུ་འདུ་ཤེས་པ་དང། སྦྱིང་པར་འདུ་ཤེས་པ་དང། ཞེས་པ་ནས། སངས་
རྒྱས་ཀྱི་ཆོས་མ་འདྲས་པ་བཅོ་བརྒྱད་དུ་འདུ་ཤེས་པ་དང། སངས་རྒྱས་བཅོམ་ལྡན་འདས་སུ་འདུ་ཤེས་པ་དང། སངས་རྒྱས་ལ་སྐྱེད་པའི་དགེ་བའི་རྩ་བ་དག་ཏུ་འདུ་ཤེས་ནས་དགེ་ནས་དགེ་རྩ་དེ་དག་གཅིག་ཏུ་བསྡུས་ནས་བསྡོམས་ཤིང་གཞལ་ནས་བླ་མེད་རྫོགས་བྱང་དུ་བསྡོ་བར་བྱེད་

[016B] ཀོའུ་ཤི་ཀ་བྱང་ཆེན་རྣམས་ཀྱིས་ཆགས་པ་སྟེ། ཞེས་སོགས་གསུང། དེའི་གཉེན་པོ་སྟོན་པ་ལ། ཀོའུ་ཤི་ཀ་གཞན་ཡང་བྱང་ཆེན་གྱིས་གཞན་ཞིག་བླ་མེད་རྫོས་བྱང་དུ་ཡང་དག་པར་བསྟན་པར་འདོད་པ་དང་ལེན་དུ་ཞུགས་པར་འདོད་པ་དང་གཟེངས་བསྟོད་པར་
འདོད་པ་དང་རབ་ཏུ་དགའ་བར་བྱ་བ་འདོད་པས་ཡང་དག་པ་ཇི་ལྟ་བ་བཞིན་དུ་རྗེ་སུ་སོང་བའི་ཡིད་ཀྱིས་གཞན་ལ་ཡང་དག་པར་བསྟན་པ་བྱའོ། །ཞེས་པ་ནས། དེ་ལྟར་རིགས་ཀྱི་བུའམ་རིགས་ཀྱི་བུ་མོ་དེས་ཆགས་པའི་མཐའ་ཐམས་ཅད་ཡོང་སུ་སྤོང་བར་འགྱུར་བ་ཡིན་
ནོ༑ ༑ཞེས་གསུངས། དེའི་དོན་བཤད་པ་ལ། གཞན་དག་དེ་ལ་སྦྱོར་བྱེད་པ། །དེ་ནི་ཆགས་པའི་མཐའ་འགོག་པས། །ཞེས་གསུངས། དེ་ཡང་གཞུང་འདིས་གཉེན་པོ་དངོས་སུ་བསྟན་ནས་སྤང་བྱ་ཤུགས་ལ་བསྟན་པ་ཡིན་ནོ། །གསུམ་པ་ནི། ཚིགས་རྐང་དེ་གསུམ་གྱི་ཚིག་དོན་
བཤད་པ་ལ། འཁོར་གསུམ་རྣམ་པར་དག་པས་སྦྱིན་པ་ལ་སོགས་པ་ལ་བདག་མེད་པར་རྟོགས་པས་རང་དང་གཞན་སྦྱོར་བ་ནི་ཡང་དག་པར་ཞུགས་པའི་ཕྱིར་དང། ཆགས་པའི་ཚོགས་ཀྱི་གནས་ཐམས་ཅད་བཀག་པས་བླང་བར་བྱ་བ་ཡིན་པའི་ཕྱིར། རྣམ་པ་ཐམས་ཅད་དུ་
གཉེན་པོ་ཡིན་ནོ། །ཞེས་གསུངས། མདོ་ལས། སྤང་གཉེན་འདི་དག་སོ་སོར་གསུང་ཀྱང། འགྲེལ་པ་འདིས་གཉེན་པོ་རྣམས་གཅིག་ཏུ་མཙད་ཅིང་སྤང་བྱ་དང་པོའི་གཉེན་པོ་མ་ཟིན་པར་གསུངས་པ་ལ་དགོས་པ་ཡོད་དེ། རིམ་པ་ལྟར་ཚིག་ཚོགས་སྐྱུངས་པ་དང་ཤུགས་ཀྱིས་
གོ་ནུས་པ་ལ་དགོངས་པའི་ཕྱིར། གཟུང་དོན་ནི། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། གཉེན་པོ་ཕྱོགས་ཀྱི་གཞི་ཤེས་ཡིན་ཏེ། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་
མཁྱེན་པ་གང་ཞིག། ཐབས་ཤེས་ཁྱད་པར་ཅན་གཉིས་ཀྱི་ཟིན་པའི་ཕྱིར། འདིར་བསྟན་གཉེན་པོ་དེ་ལ་དུ་མ་ཡོད་དེ། ཕུང་པོ་ལྔ་ལ་གཟུགས་ལ་སོགས་སྙམ་དུ་མངོན་པར་ཞེན་པ་མེད་པ་དང། དུས་གསུམ་ལ་འདས་སོགས་སུ་མངོན་པར་ཞིན་པ་མེད་པ་དང། སྦྱིན་པ་ནས་

[017A]༄༅། །རྣམ་མཁྱེན་གྱི་བར་ལ་ངར་འཛིན་པ་སྟེ་བདག་གིས་འདི་ལ་སྤྱད་པར་བྱའོ་འདི་ཐོབ་པར་བྱའོ་སྙམ་དུ་མངོན་པར་ཞེན་པ་མེད་པ་རྟོགས་པ་རྣམས་སུ་ཡོད་པའི་ཕྱིར། སྐབས་འདིར་བསྟན་གྱིས་སྤྱོད་པ་ལ་ལྟོས་པའི་སྤང་བྱ་ཡོད་དེ། བསྔོ་བར་བྱེད་པའི་སེམས་དང་བསྔོ་བྱའི་དགེ་བ་ལ་མཚན་མར་ཞེན་པས་རྫོགས་བྱང་དུ་བངོ་བའི་མཚན་བཅས་ཀྱི་སྤྱོད་པ་རྣམས་སུ་ཡོད་པའི་ཕྱིར། དེའི་གཉེན་པོ་ཡང་ཡོད་དེ། རང་ཉིས་ཀྱིས་བདག་ནི་སྦྱིན་པ་བྱང་པའོ་ཚུལ་ཁྲིམས་བསྲུང་བའོ་ཞེས་སོགས་སུ་མངོན་ཕར་རློམ་པ་བཀག་ནས་སྤྱོད་པ་
དེ་ལྟ་བུ་ལ་གདུལ་བྱ་གཞན་དག་ཀྱང་སྦྱོར་བར་བྱེད་པ་དེའི་སྒོ་ནས་རང་གཞན་གྱི་ཆགས་པའི་མཐའ་ཐམས་ཅད་འགོག་པར་བྱེད་པ་ཡིན་པའི་ཕྱིར། དེས་ན། འཁོར་གསུམ་དུ་དམིགས་པ་དང་བྲལ་བས་སྦྱིན་སོགས་ལ་སྤྱོད་པ་པོ་དང་ཐོབ་པ་བོ་བདག་མེད་པར་རྟོགས་ནས་
རང་དེ་ལ་གནས་ཤིང་འདུལ་བྱ་གཞན་དེ་ལ་སྦྱོར་བར་བྱེད་པའི་བྱང་སེམས་མཐོང་ལམ་པའི་མཁྱེན་པ་ཆོས་ཅན། ཉན་རང་གི་ལམ་ལྟར་རེ་འགའ་བའི་གཉེན་པོ་མ་ཡིན་པར་རྣམ་པ་ཐམས་ཅད་དུ་གཉེན་པོ་ཡིན་ཏེ། བླང་བར་བྱ་བ་འབའ་ཞིག་ཡིན་པའི་ཕྱིར་ཏེ། གཟུགས་
ལོགས་ཀྱི་གནས་ལུགས་ལ་ཡང་དག་པར་ཞུགས་པའི་ཕྱིར་དང། ཆགས་པ་མངོན་ཞེན་གྱི་ཚོགས་ཀྱི་གནས་ས་བོན་ཐམས་ཅད་གཉེན་པོས་བཀག་པའི་ཕྱིར། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག། ཐབས་
ཤེས་ཁྱད་པར་ཅད་གྱིས་ཟིན་པ། གཉེན་པོ་ཕྱོགས་ཀྱི་གཞི་ཤེས་ཀྱིས་མཚན་ཉི། ཁ་ཅིག། གཞི་ཤེས་གང་ཞིག། ཐབས་ཤེས་ཁྱད་པར་ཅན་གྱིས་ཟིན་པ། དེའི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་གཞི་ཤེས་སུ་ཐལ། འདོད་པའི་ཕྱིར། འདོད་ན། ཐེག་ཆེན་གང་ཟག་གི་རྒྱུད་ཀྱི་གཞི་ཤེས་ཡིན་ན། ཐེག་ཆེན་

[017B] འདོད་པའི་ཕྱིར། འདོད་ན། ཐེག་ཆེན་གང་ཟག་གི་རྒྱུད་ཀྱི་ལམ་བདེན་ཡིན་ན། ཐེག་ཆེན་གྱི་ལམ་བདེན་ཡིན་དགོས་པར་ཐལ། འདོད་པའི་ཕྱིར། གཞན་ཡང་སྟོང་ཉིད་མངོན་སུམ་དུ་རྟོགས་པའི་ཉན་ཐོས་འགྲ་བཅོམ་པའི་རྟོགས་
པ་སྔོན་དུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེའི་རྒྱུད་ལ་ཐབས་ཤེས་ཁྱད་པར་ཅན་ཡོད་པའི་ཕྱིར།།    ༈    །།གཉིས་པ་འབྲས་བུ་ལ་མཚན་འཛིན་
གྱི་སྤང་གཉེན་པ་ཤད་པ་ལ། ཆགས་པའི་ངོ་བོ། །ཆགས་པ་ཡིན་པའི་རྒྱུ་མཚན། ཆགས་པའི་གཉེན་པོ། རྒྱུ་མཚན་ལས་འཕྲོས་དོན་ནོ། །དང་པོ་ལ། མདོ་བསྟན་བཅོས་གཉིས་ལས། དང་པོ་ནི། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་བཀའ་སྩལ་
པ། རབ་འབྱོར་ཁྱོད་བྱང་ཆེན་རྣམས་ལ་ཆགས་པའི་མཐའ་འདི་དག་མདོར་སྟོན་པ་ལེགས་སོ་ལེགས་སོ། །རབ་འབྱོར་དེ་བས་ན་ཡང་ཆགས་པའི་མཐའ་ཕྲ་བ་རྒྱས་པར་བསྟན་པར་བྱ་སྟེ་ཤིན་ཏུ་ལེགས་པར་ཉོན་ལ་ཡིད་ལ་ཟུངས་ཤིག་དང་བཤད་པར་བྱའོ། །བཅོམ་
ལྡན་འདས་དེ་ལྟར་བགྱིའི། །ཞེས་ཚེ་དང་ལྡན་པ་རབ་འབྱོར་བཅོམ་ལྡན་འདས་ལ་ཕྱི་ཉན་ཏོ། །   ༈   བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །རབ་འབྱོར་འདི་ལ་རིགས་ཀྱི་བུའམ་རིགས་ཀྱི་བུ་མོ་བླ་མེད་རྫོགས་བྱང་དུ་ཡང་དག་པར་ཞུགས་པས་དེ་བཞིན་
བཤེས་པ་དགྲ་བཅོམ་པ་ཡང་དག་པར་བཛོགས་པའི་སངས་རྒྱས་མཚན་མར་ཡིན་ལ་བྱེད་ན། རབ་འབྱོར་ཅི་ཙམ་མཚན་མར་གྱུར་པ་དེ་ཙ་དུ་ཆགས་འཨ། །ཞེས་པ་ནས། དེ་རྣམས་གཞན་རྣམས་ཀྱི་དགོ་བའི་རྩ་བ་ཡང་མཚན་མར་ཡིད་ལ་བྱེད་མེད་པའི་ཕྱིར་རོ། །
ཞེས་གསུངས། གཉིས་པ་ལ། རྩ་འགྲེལ་གཉིས་ལས། དང་པོ་ནི། མདོ་དེའི་དོན་བཤད་པ་ལ། རྒྱལ་ལ་སོགས་ལ་ཆགས་པ་ཕྲ། །ཞེས་གསུངས། གཉིས་པ་ནི། དེ་ཉིད་ཚེག་གོན་གྱི་སྒོ་ནས་བཤད་པ་ལ། དེ་བཞེན་གཤིགས་པ་ལ་སོགས་པ་ལ་ཕྱག་

[018A]༄༅། །འཚལ་བ་ལ་སོགས་པ་ནི། བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱི་གཉེ་པོ་ཡིན་མོད་ཀྱིས། ཆགས་པ་ཕྲ་མོའི་ངོ་བོ་ཉིད་ཀྱིས་རྣམ་པ་ཐམས་ཅད་དུ་མ་ཡིན་པས། མི་མཐུན་པའི་ཕྱོགས་ཡིན་ནོ། །ཞེས་
གསུངས། གཞུང་དོན་ནི། དེ་བཞིན་གཤེས་པ་ལ་སྐྱབས་གནས་ཡང་དག་ཏུ་བདེན་པར་བཟུང་བའི་སྒོ་ནས་ཕྱག་འཚལ་བ་དང་བསྟོད་པ་དང། དེ་དག་གི་བདག་པ་ལ་མཚན་མར་བཟུང་བའི་སྒོ་ནས་རྫོགས་བྱང་དུ་བསྔོ་བ་རྣམས་ཆོས་ཅན། བྱང་སེམས་ལམ་གྱི་གོལ་
ས་མི་མཐུན་ཕྱོགས་ཡིན་ཏེ། དེའི་གཞོམ་བྱ་ཡིན་པའི་ཕྱིར། གལ་ཏེ། དེ་རྣམས་གཉེན་པོ་ཡིན་པས་སྤང་བྱར་འགལ་ལོ་ཞེ་ན། བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱིས་ལས་སྒྲིབ་སོགས་འགའ་ཞི་གི་གཉེན་པོ་ཡིན་ནོད་ཀྱིར་རྣམ་པ་ཐམས་ཅད་དུ་གཉེན་
པོ་མ་ཡིན་པས་སྐྱོན་མེད་དེ། ཆགས་པ་དེ་ཞེན་པ་ཕྲ་མོའི་ངོ་བོ་ཉིད་ཡིན་པའི་ཕྱིར།།    ༈    །།གཉིས་པ་ཆགས་པ་ཡིན་པའི་རྒྱུ་མཚན་སྟོན་པ་ལ། མདོ་བསྟན་བཅོས་གཉིས་ལས། དང་པོ་ནི། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་
སྐད་ཅེས་གཟོལ་ཏོ། །བཅོམ་ལྡན་འདས་ཤེར་ཕྱིརྣ་ནི་ཟེབ་བོ། །བཅོམ་ལྡན་འདས་ཀྱི་བཀའ་ཙལ་པ། རབ་འབྱོར་ཆོས་ཐམས་ཅད་རང་བཞིན་གྱིས་དབེན་པའི་ཕྱིར་རོ། །རབ་འབྱོར་གྱིས་གསོལ་པ། བཅོམ་ལྡན་འདས་ཤེས་ཕྱིན་ལ་འཚལ་ལོ། །བཅོམ་ལྡན་
འདས་ཀྱིས་བཀའ་སྩལ་པ། རབ་འབྱོར་དེ་ནི་འདི་ལྟར་མ་བྱས་མངོན་པར་འདུས་མ་བྱས་པ་སྟེ་དེ་ནི་སུས་ཀྱང་མངོན་པར་རྫོགས་པར་འཚང་རྒྱ་བར་བྱ་བ་མི་ནུས་སོ། །ཞེས་གསུངས། གཉིས་པ་ལ་གསུམ་ལས། དང་པོ་ནི། ཆགས་པ་ཕྲ་མོ་མི་མཐུན་ཕྱོགས་ཡིན་པའི་རྒྱུ་
མཚན་ཇི་ལྟ་ཞེ་ན། ངོ་བོར་མ་ཟད་དེའི་རྒྱུ་མཚན་གཞན་ཡང་ཡོད་དོ། །ཞེས་མཚམས་སྦྱོ་པ་ལ། ཡང་ཇི་ལྟར་ཆགས་པ་ཕྲ་མོ་ནི་མཐུན་པའི་ཕྱོག་ཡིན་ཞེ་ན། ཞེས་གསུངས། གཉིས་པ་ནི། མདོ་དེའི་དོན་བཤད་པ་ལ། ཆོས་ཀྱི་ལམ་ནི་རང་བཞིན་གྱིས། དབེན་པའི་ཕྱིར་

[018B] །ཞེས་གསུང། གསུམ་པ་ནི། དེའི་དོན་བཤད་པ་ལ། གང་གི་ཕྱིར་ཆོས་ཀྱི་རིགས་རྣམས་ངོ་བོ་ཁོ་ནས་སྟོང་པས། དེ་དག་ཟག་པ་ཉིད་ཡིན་པ་དེའི་ཕྱིར། དེ་བཞིན་གཤེགས་པ་ལ་དམིགས་པ་ཡང་མི་མཐུན་པའི་ཕྱོགས་ཡིན་ནོ། །ཞེས་གསུངས། གཞུངས་དོན་
དི། དེ་བཞིན་གཤེགས་པ་ལ་བདེན་པར་དམིགས་པ་ཡང་ཆགས་པ་ཕྲ་མོ་ཡིན་པས་མི་མཐུན་ཕྱོགས་ཡིན་ཏེ། རྒྱུ་མཚན་གང་གི་ཕྱིར་ན་ཆོས་ཀྱི་རིགས་རྣམས་བདེན་པའི་ངོ་བོ་ཉིད་ཁོ་ནས་སྟོང་པས་དེ་དག་གི་གནས་ལུགས་དེ་ཟབ་པ་ཉིད་ཡིན་པ་དེའི་ཕྱིར། དེ་བཞིན་
གཤེགས་པ་ལ་དམིགས་པ་ཡང་ཞེས་ཡང་སྒྲ་སྨོས་པ་ལ་དགོས་པ་ཡོད་དེ། གཟུགས་སོགས་ལ་བདེན་པར་དམིགས་པ་མི་མཐུན་ཕྱོགས་ཡིན་པར་མ་ཟད། དེ་བཞིན་གཤེས་པ་ལ་བདེན་པར་དམིགས་པ་ཡང་མི་མཐུན་ཕྱོགས་ཡིན་ནོ། །ཞེས་བསྟན་པར་བྱ་
བའི་ཆེད་ཡིན་པའི་ཕྱིར།།    ༈    །།གསུམ་པ་ཆགས་པའི་གཉེན་པོ་སྟོན་པ་ལ། མདོ་བསྟན་བཅོས་གཉིས་ལས། དང་པོ་ནི། རབ་འབྱོར་གྱི་གསོལ་པ། བཅོམ་ལྡན་འདས་ཆོས་ཐམས་ཅད་ནི་མངོན་པར་ཛོགས་པར་བྱང་ཆུབ་པར་དཀའ།།    ༈   །།བཅོམ་
ལྡན་འདས་ཀྱིས་བཀའ་སྩལ་པ། རབ་འབྱོར་དེ་ནི་འདི་ལྟར་ཆོས་ཐམས་ཅད་ཀྱི་རང་བཞིན་གཉིས་མ་ཡིན་ཏེ། རབ་འབྱོར་ཆོས་ཀྱི་རང་བཞིན་ནི་གཅིག་ཏུ་ཟད་དོ། །ཆོས་ཀྱི་རང་བཞིན་གང་ཡིན་པ་རང་བཞིན་ནི་མ་ཡིན་ནོ། །གང་རང་བཞིན་མ་ཡིན་པ་དེ་ནི་རང་
བཞིན་ནོ། །གང་རང་བཞིན་ཡིན་པ་དེ་ནི་མངོན་པར་འདུས་མ་བྱས་པའོ། །རབ་འབྱོར་འདི་ལྟར་བྱང་ཆེན་གྱི་ཆོས་ཀྱི་རང་བཞིན་གཅིག་པུ་རང་བཞིན་མ་ཡིན་པ་མངོན་པར་འདུས་མ་བྱས་པ་ཤས་ཤིང་མཐོང་ན་ཆགས་པའི་མཐའ་ཐམས་ཅད་ཡོང་སུ་སྤངས་པ་
ཡིན་ནོ། །ཞེས་གསུངས། གཉིས་པ་ལ་གསུམ་ལས། དང་པོའི། དེ་བཞིན་གཤེགས་པ་ལ་སྐྱབས་གནས་སུ་བདེན་པར་ཞེན་པ་དེ་ཆགས་པ་ཕྲ་མོ་ཡིན་ན་དེ་གཉེན་པོ་གང་གིས་ཚུལ་ཇི་ལྟར་སྤོང། ཞེས་མཚམས་སྦྱོར་བ་ལ། འོ་ན། ཇི་ལྟར་སྤོང་ཞེ་ན། ཞེས་གསུངས་

[019A]༄༅། །གཉིས་པ་ནི། མདོ་དེའི་དོན་བཤད་པ་ལ། ཆོས་རྣམས་རང་བཞིན་གཅིག་པར་ནི། །ཤེས་པས་ཆགས་པ་སྤོང་བ་ཡིན། །ཞེས་གསུངས།    ༈   གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། གཟུགས་ལ་སོགས་པའི་ཆོས་ཐམས་ཅད་རང་
བཞིན་གཅིག་པ་ཁོ་ན་སྟེ། འདི་ལྟ་སྟེ། རང་བཞིན་མེད་པ་ཞེས་ཤེས་པ་དང། ཤེས་བྱ་མཉམ་པ་ཉིད་དུ་གཅིག་པར་ཡོང་སུ་ཤེས་པ་ནི་ཆགས་པ་སྤོངས་པ་ཡིན་ནོ། །ཞེས་གསུངས། གཞུང་དོན་ནི། དེ་ལྟ་བུའི་ཆགས་པ་ཕྲ་མོ་དེ་སྤོང་བའི་གཉེན་པོ་དང་སྤོང་ཚུལ་ཡོད་
དེ། ཆོས་ཐམས་ཅད་བདེན་པའི་རང་བཞེན་མེད་པར་རང་བཞིན་གཅིག་ཏུ་ཤེས་པས་ནི་ཆགས་པ་དེ་སྤོངས་པའི་ཕྱིར། བྱང་སེམས་འཕགས་པའི་རྒྱུད་ཀྱི་སྟོང་ཉིས་མངོན་སུམ་དུ་རྟོགས་པའི་མཁྱེན་པ་ཆོས་ཅན། འབྲས་བུ་ལ་བདེན་ཞེས་སྤོང་བ་ཡིན་ཏེ། དེའི་དངོས་གཉེན་
བྱེད་པའི་རིགས་སུ་གནས་པའི་ཕྱིར། ཁ་ཅིག། བྱང་སེམས་ལམ། ལ་ལྟོས་ཏེ་གོལ་ས་མི་མཐུན་ཕྱོགས་ཡིན་ན། མི་མཐུན་ཕྱོགས་ཡིན་དགོས་ཟེར་ན། ཉན་ཐོས་ཚོགས་ལམ་པའི་རྒྱུད་ཀྱི་རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་ཅན། དེར་ཐལ། དེའི་ཕྱིར་ཏེ་
ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། གཉེན་པོ་ཕྱོགས་ཡིན་པའི་ཕྱིར་ཏེ། ཐར་ལམ་ཡིན་པའི་ཕྱིར། ཁ་ཅིག། བྱང་སེམས་ལམ་ལ་སྟོས་ཏེ་སྤང་བྱ་ཡིན་ན། སྤང་བྱ་ཡིན་དགོས་ཟེར་ན། མི་འཐད་དེ། གཞི་ལམ་ལ་དམིགས་པའི་མཚན་འཛིན་གྱི་བཅིངས་
པའི་ལམ་ཆོས་ཅན། དེར་ཐལ། དེའི་ཕྱིར་ཏེ། བྱང་སེས་ལམ་གྱི་གཞོམ་བྱ་ཡིན་པའི་ཕྱིར། དེ་དེར་ཐལ། ཕྱིན་དྲུག་ཉམས་ལེན་གྱི་སྤྱོད་པ་ཁྱད་པར་ཅན་ལ་རང་གནས་ནས་གཞན་དག་དེ་ལ་འགོད་པར་བྱེ་དཔའི་བྱང་འཕགས་ཀྱི་མཁྱེན་པ་ད་དེའི་དངོས་གཉིན་བྱེད་པའི་
རིགས་སུ་གནས་པའི་ཕྱིར་རོ།།    ༈    །།བཞི་པ་རྒྱུ་མཚན་ལས་འཕྲོས་དོན་ལ། ཟབ་པའི་རྒྱུ་མཚན་དང། རྟོགས་དཀའ་བའི་རྒྱུ་མཚན་གཉིས་ལས། དང་པོ་ལ། མདོ་བསྟན་བཅོས་གཉིས་ལས། དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་ཤེར་

[019B] །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ལྟར་ཤེར་ཡིན་ནི་སུས་ཀྱང་མ་མཐོང་མ་ཐོས་མ་ངེས་རྣམ་པར་མ་ངེས་མངོན་པར་སངས་རྒྱས་པས་སོ། །ཞེས་གསུང། གཉིས་པ་ལ་གསུམ་ལས། དང་པོ་ནི། དབེན་པའི་ཕྱིར་ན་དེ་
ཟབ་ཉིད། །ཅེས་བཤད་ན། ཆོས་རྣམས་ཀྱི་གནས་སམ་རང་བཞེན་ཟབ་པའི་རྒྱུ་མཚན་གང་ཞེ་ན། ཞེས་མཚམས་སྦྱོར་བ་ལ། ཡང་ཇི་ལྟར་ཆོས་རྣམས་རང་བཞིན་གྱིས་ཟབ་པ་ཡིན་ཞེ་ན། ཞེས་གསུངས། གཉིས་པ་ནི། མདོ་དེའི་དོན་བཤད་པ་ལ། མཐོང་བ་ལ་སོགས་
བཀག་པ་ཡིས། །དེ་ནི་རྟོགས་པར་དཀའ་བར་བཤད། །ཅེས་གསུངས། གསུམ་པ་ན། དེ་ཉིས་ཚིག་དོན་གྱི་སྒོ་ནས་བཤད་པ་ལ། གང་གི་ཕྱིར་རྣམ་པར་ཤས་པ་ཐམས་ཅད་ཀྱི་དམིགས་པའི་དོན་བསལ་བས་རང་བཞིན་དེ་རྟོགས་པར་དཀའ་མ་ཉིད་དུ་བཤད་པ་དེའི་ཕྱིར་
དེ་ཟབ་པ་ཉིད་ཡིན་ནོ། །ཞེས་གསུང། གཞུང་དོན་ནི། ཆོས་ཐམས་ཅད་ཀྱི་གནས་ལུགས་ཟབ་པའི་རྒྱུ་མཚན་ཡོད་དེ། དེ་རྟོགས་པར་དཀའ་བ་ཡིན་པའི་ཕྱིར། ཆོས་ཐམས་ཅད་བདེན་སྟོང་ཆོས་ཅན། རྟོགས་པར་དཀའ་བ་ཡིན་ཏེ། ཚུར་མཐོང་གི་མངོན་སུམ་གྱི་ཡུལ་
ལས་འདས་ཤིང། རིགས་ཤེས་ཀྱི་རྙེད་དོན་ཡིན་པའི་ཕྱིར།།    ༈    །།གཉིས་པ་ལ། མསོ་བསྟན་བཅོས་གཉིས་ལས། དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་ཤེར་ཕྱིན་ནི་བསམ་གྱིས་མི་ཁྱབ་བོ། །བཅོམ་ལྡན་འདས་ཀྱི་བཀའ་སྩལ་པ་
རབ་འབྱོར་དེ་ནི་འདི་ལྟར་ཤེར་ཕྱིན་ནི་སུས་ཀྱང་རྣམ་པ་མ་ཤེས་ཏེ། གཟུགས་དང་ཚོར་བ་དང་འདུ་ཤེས་དང། འདུ་བྱེད་རྣམས་དང་རྣམ་པར་ཤེས་པས་མ་ཤེས་སོ། །ཞེས་པ་ནས། བཅོམ་ལྡན་འདས་ཀྱི་བཀའ་སྩལ་པ། རབ་འབྱོར་ཆོས་ཐམས་ཅད་མི་དམིགས་
པའི་ཕྱིར། ཤེར་ཕྱིན་ནི་བྱེད་པ་པོ་མེད་པའོ། །ཞེས་གསུངས། གཉིས་པ་ལ། གསུམ་ལས། དང་པོ་ནི། འོ་ན། དེ་ནི་རྟོགས་པར་དཀའ་བར་བཤད། །ཅེས་བཤད་ན། ཡང་ཆོས་ཐམས་ཅད་ཀྱི་གནས་ལུགས་སམ་རང་བཞེན་དེ་རྟོགས་པ་དཀའ་བའི་རྒྱུ་མཚན་གང་

[020A]༄༅། །ཞེ་ན། ཞེས་མཚམས་སྦྱོར་བ་ལ། ཡང་དེ་ལྟར་རྟོགས་པར་དཀའ་བ་ཉིད་ཅི་ཡིན་ཞེ་ན། ཞེས་གསུངས། གཉིས་པ་ནི། མདོ་དེའི་དོན་བཤད་པ་ལ། གཟུགས་ལ་སོགས་པར་མི་ཤེས་ཕྱིར། །དེ་ནི་བསམ་མི་ཁྱབ་པར་འདོད། །ཅེས་གསུངས། གསུམ་པ་དེ་ཉིད་
ཚིག་དོན་གྱི་སྒོ་ནས་བཤད་པ་ལ། གང་གི་ཕྱིར་གཟུགས་ལ་སོགས་པ་ནས་སངས་རྒྱས་ཀྱི་ཆོས་མ་འདྲེས་པའི་རྣམ་པའི་རྣམ་པའི་བར་གྱི་རང་བཞིན་ཡོངས་སུ་མི་ཤེས་པས་བསམ་པ་ལས་འདས་པ་དེའི་ཕྱིར། དེ་ནི་རྟོགས་པར་དཀའ་བ་ཉིད་ཡིན་ནོ། །ཞེས་གསུངས་གཞུང་དོན་ནི་
ཆོས་ཐམས་ཅད་བདེན་སྟོང་ཆོས་ཅན། ཐ་སྙད་པའི་བློས་རྟོགས་པར་དཀའ་བའི་རྒྱུ་མཚན་ཡོད་དེ། ཐ་སྙད་པའི་བསམ་པའི་ཡུལ་ལས་འདས་པ་སྟེ་བསམ་གྱིས་མི་ཁྱབ་པའི་ཕྱིར་ཏེ། གཟུགས་ནས་མ་འདྲེས་པའི་བར་གྱི་ཆོས་ཐམས་ཅད་ཀྱི་རང་བཞིན་ནམ་གནས་
ལུགས་དེ། ཐ་སྙད་པའི་བློས་ཡོངས་སུ་མི་ཤེས་པ་སྟེ་དངོས་ཡུལ་དུ་བྱེད་པར་མི་ནུས་པའི་ཕྱིར།།    ༈    །།གསུམ་པ་དེ་དག་གི་མཇུག་བསྡུ་པ་ལ། མཚམས་སྦྱོར་བ་དང། རྩ་བ་འགྲལ་པ་གསུམ་ལས། དང་པོ་ནི། གོང་གི་ཚུལ་དེ་ལྟར་མི་མཐུན་ཕྱོགས་ཀྱི་གཞི་
ཤེས་དང་གཉེན་པོ་ཕྱོགས་ཀྱི་གཞི་ཤེས་གཉིས་བརྗོད་ཟིན་ནས། ད་ནི་དེའི་མཇུག་བསྡུ་བསྟན་པར་བྱའོ། །ཞེས་མཚམས་སྦྱོར་བ་ལ། དེ་ལྟར་མི་མཐུན་པའི་ཕྱོགས་ལ་སོགས་པ་བརྗོད་ནས་མཇུག་བསྡུ་བར། ཞེས་གསུངས། གཉིས་པ་ལ་སྔར་བཤད་པ་དེ་དག་
གི་དོན་བསྡུས་ཏེ་སྟོན་པ་ལ། དེ་ལྟར་ཀུན་ཤེས་ཉིད་ལུགས་ལ། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཐམས་ཅད་ཤེས་པ་ཉིད་ཀྱི་སྐབས་སུ་དེ་ལྟར་བཤད་པའི་ཚུལ་གྱིས་གོ་རིམས་བཞིན་དུ་ཉན་ཐོས་དང་བྱང་ཆུབ་
སེམས་དཔའ་ལ་སོགས་པའི་མི་མཐུན་པའི་ཕྱོགས་དང་གཉེན་པོའི་རབ་ཏུ་དབྱེ་བ་ཤེས་པར་བྱའོ། །ཞེས་གསུངས། གཞུང་དོན་ནི། སྔར་ཐམས་ཅད་ཤེས་པ་ཉིད་ཅེས་སོགས་ཀྱི་སྐབས་སུ་ཇི་སྐད་བཤད་པའི་མི་མཐུན་པའི་ཕྱོགས་དང་གཉེན་པོའི་རབ་དབྱེ་རྣམས་

[020B] འབྲས་ཡུམ་ལ་རིང་བའི་གཞི་ཤེས་དང། དེ་ལ་ཉེ་བའི་གཞི་ཤེས་གཉིས། གཟུགས་སོགས་ཕུང་པོ་སྟོང་ཉིད་དང། །ཞེས་སོགས་དང། སྦྱིན་ལ་སོགས་ལ་ངར་འཛིན་མེད། །ཅེས་སོགས་ཀྱི་སྐབས་སུ་ཇི་སྐད་བཤད་
པ་ལྟར་ཤེས་པར་བྱ་བ་ཡིན་པའི་ཕྱིར། འདིར་བསྟན་གྱི་གཞི་ཤེས་ཆོས་ཅན། ཁྱོད་ལ་གཉིས་སུ་དབྱེར་རུང་སྟེ། ཁྱོད་ལ་གཉེན་པོ་ཕྱོགས་ཀྱི་གཞི་ཤེས་དང་མི་མཐུན་ཕྱོགས་ཀྱི་གཞི་ཤེས་གཉིས་སུ་ཡོད་པའི་ཕྱིར། སྐབས་འདིར་སྤང་གཉེན་གྱི་རྣམ་དབྱེ་
རྒྱས་པར་མི་སྟོན་པའི་རྒྱུ་མཚན་ཡོད་དེ། སྔར་གོང་དུ་རྒྱས་པར་བསྟན་ཟིན་པ་དེ་ལྟར་འདིར་ཡང་ཤེས་པར་བྱ་བ་ཡིན་པའི་ཕྱིར།།    ༈    །།བཞི་པ་ཇི་ལྟར་ཉམས་སུ་ལེན་པའི་ཚུལ་ལ། གཞི་ཤེས་ཀྱི་སྦྱོར་པའི་ངོ་བོ་དང། རྣམ་པའོ།།    ༈    བདོ་ལས་
གསུངས་ཚུལ་དང། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་པས་ཇི་ལྟར་སྦྱད་པར་བགྱེ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆེན་
ཤེར་ཕྱིན་ལ་སྤྱོད་པའི་ཚེ་གལ་ཏེ་གཟུགས་ལ་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་སོགས་གསུངས། གཉིས་པ་ལ་གསུམ་ལས། དང་པོ་ནི། གོང་དུ་དེ་ལྟར་མི་མཐུན་པའི་ཕྱོགས་དང་གཉེན་པོ་ཉིད་བརྗོད་ནས་དེའི་འོག་ཏུ་གཞི་ཤེས་སྦྱོར་བའི་ལམ་སྟོན་
པའི་རྒྱུ་མཚན་ཡོད་དེ་སྤང་གཉེན་དེ་དག་གི་མཚན་ཉིད་ཤེས་ནས་དེ་དག་མི་དམིགས་པར་རྣམ་པར་སྒོམ་པའི་སྦྱོར་བ་དེ་གང་ཞེ་ན། དེའི་ལན་དུ་བསྟན་དགོས་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་མི་མཐུན་པའི་ཕྱོགས་ལ་སོགས་པ་བརྗོད་ནས་
དེ་དག་རྣམ་པར་བསྒོམ་པའི་སྦྱོར་བ་གང་ཡིན་ཞེ་ན། སྦྱོར་བ། ཞེས་གསུངས། གཉིས་པ་ནི། མདོ་དེའི་དོན་བཤད་པ་ལ། གཟུགས་སོགས་དེ་མི་རྟག་སོགས་དང། །ཞེས་སོགས་གསུངས། གསུམ་པ་ལ། དངོས་བསྟན་སེམས་དཔའི་རྣལ་འབྱོར་དང་


[021A]༄༅། །དེས་ཤུགས་ལ་འཕངས་ཚུལ་གཉིས་ལས། དང་པོ་ནི། གཟུགས་ལ་སོགས་པའི་ཞེས་སོགས་ཀྱིས་བཤད། གཉིས་པ་ནི། ཤུགས་ཀྱིས་ན་ཉན་ཐོས་ལ་སོགས་པ་ཡི་ནི་ཇི་སྐད་བཤད་པ་ལས་བཟློག་སྟེ་སྦྱོར་བ་ཡིན་ནོ། །ཞེས་བཤད། དེ་ཡང་
དང་པོ་ལ། གཞི་ཤེས་སྦྱོར་བ་ལ་བཅུ་ཡོད་པའི། དང་པོ་གཟུགས་སོགས་ཀྱི་སྦྱོར་བ་དེ་སྟོན་པ་ལ། མདོ་ལས། འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་ལ་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་པ་ནས། རྣམ་མཁྱེན་ལ་མི་སྤྱོད་ན་ཤེར་ཕྱིན་ལ་སྤྱོད་དོ། །
ཞེས་གསུངས། དེའི་དོན་བཤད་པ་ལ། གཟུགས་སོགས། ཞེས་དང། གཟུགས་ལ་སོགས་པའི་ཆོས་ཐམས་ཅད་དང། ཞེས་གསུངས། གཉིས་པ་གཟུགས་སོགས་དེ་དག་ལ་མི་རྟག་པ་ལ་སོགས་པའི་སྦྱོར་བ་སྟོན་པ་ལ། གལ་ཏེ་གཟུགས་རྟག་ཅེས་བྱ་བའམ་མི་
རྟག་ཅེས་བྱ་བར་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་པ་ནས། སངས་རྒྱས་ཀྱི་ཆོས་མཨ་འདྲེས་པ་དང་རྣམ་མཁྱེན་གྱི་བར་དེ་ནི་མེད་དོ། །ཞེས་གསུངས། དེའི་དོན་བཤད་པ་ལ། དེ་མི་རྟག་སོགས་དང། །ཞེས་དང། དེ་དག་ཉིད་ཀྱི་མི་རྟག་པ་དང། སྟོང་པ་ཉིད་ལ་སོགས་པ་དང། །ཞེས་
གསུངས།    ༈    །གསུམ་པ་གཟུགས་སོགས་དེ་མ་རྫོགས་པ་དང་ཡོངས་སུ་རྫོགས་པའི་སྦྱོར་པ་སྟོན་པ་ལ། རབ་འབྱོར་གཞན་ཡང་བྱང་ཆེན་གལ་ཏེ་གཟུགས་ཡོངས་སུ་མ་རྫོགས་པ་དང། ཡོངས་སུ་རྫོགས་པའོ་ཞེས་བྱ་བར་མི་སྤྱོད་ན། ཞེས་པ་ནས། རྣམ་
པ་ཐམས་ཅད་མཁྱེན་པ་ཉིད་ཡིན་པས་སོ། །ཞེས་བྱ་བ་དེ་ལྟར་མི་སྤྱོད་ན་ཤེ་རི་ཕྱིན་ལ་སྤྱོད་དོ། །ཞེས་གསུངས། དེའི་དོན་བཤད་པ་ལ། དེ་མ་རྫོགས་དང་རབ་རྫོགས་དང། །ཞེས་དང། སོ་སོར་མ་རྫོགས་པ་དང་རྫོགས་པ་ཉིད་དང། ཞེས་གསུངས། བཞི་པ་
གཟུགས་སོགས་དེ་ལ་ཆགས་པ་མེད་པའི་སྦྱོར་བ་སྟོན་པ་ལ། དེ་སྐད་ཅེས་བཀའ་སྩལ་བ་དང། ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་ལྟར་བྱང་ཆེན་རྣམས་ལ་ཆགས་པ་དནག་མ་ཆགས་པ་ལེགས་

[021B] །ཞེས་སོགས་དང། བྱང་ཆེན་གཟུགས་ཆགས་པ་དང་བཅས་པ་དང་མ་ཆགས་པའོ་ཞེས་བྱ་བར་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་པ་ནས། བལ་མེད་རྫོགས་བྱང་ཆགས་པ་དང་བཅས་བ་དང་མ་ཆགས་པའོ་ཞེས་བྱ་བར་འདུ་ཤེས་པ་མེད་དོ། །ཞེས་
གསུངས། དེའི་དོན་བཤད་པ་ལ། དེ་ལ་ཆགས་པ་མེད་ཉིད་ལ། །སྤྱོད་པ་བཀག་པའི་སྦྱོར་བ་དང། །ཞེས་དང། ཆགས་པ་མེད་པ་དང། ཞེས་གསུངས། ལྔ་པ་གཞན་དུ་མི་འགྱུར་བའི་སྦྱོར་བ་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་དེ་ལྟར་ཤེར་ཕྱིན་ཟབ་མོ་འདི་བསྟན་ཀྱང་ཡོངས་སུ་མི་འགྲིབ་མ་བསྟན་ཀྱང་ཡོངས་སུ་མི་འགྲིབ། བསྟན་ཀྱང་མི་འཕེལ། མ་བསྟན་ཀྱང་མི་འཕེལ་བ་ངོ་མཚར་ཆེའོ། །ཞེས་པ་ནས། ནམ་མཁའ་ལ་ནི་བསྔགས་པ་བརྗོད་ཀྱང་མི་འཕེལ། བསྔགས་
པ་མ་ཡིན་པ་བརྗོད་ཀྱང་མི་འགྲིབ་བོ། །ཞེས་གསུངས། དེའི་དོན་བཤད་པ་ལ། མི་འགྱུར། ཞེས་དང། གཞན་དུ་མི་འགྱུར་བ་དང། ཞེས་གསུངས། དྲུག་པ་བྱེད་པ་པོ་མེད་པའི་སྦྱོར་བས་སྟོན་པ་ལ། རབ་འབྱོར་འདི་ལྟ་སྟེ། དཔེར་ན། སྒྱུ་མའི་སྐྱེས་བུ་ནི་བསྔགས་བ་བརྗོད་ཀྱང་
འཕེལ་བ་མེད་དོ། །བསྔགས་པ་མ་ཡིན་པ་བརྗོད་ཀྱང་ཡོངས་སུ་འགྲིབ་པ་མེད་དོ། །བསྔགས་པ་བརྗོད་ཀྱང་ཆགས་པར་འགྱུར་བས་མེད་དོ། །བསྔགས་པ་མ་ཡིན་པ་བརྗོད་ཀྱང་ཁོང་ཁྲོ་བར་འགྱུར་བ་མེད་དོ། །རབ་འབྱོར་དེ་བཞིན་དུ་ཆོས་རྣམས་ཀྱི་ཆོས་ཉིད་གང་ཡིན་པ་དེ་བསྟན་
ཀྱང་དེ་བཞིན་མ་བསྟན་ཀྱང་དེ་བཞིན་ནོ། །ཞེས་གསུངས། དེའི་དོན་བཤད་པ་ལ། བྱེད་པོ་མེད་ཉིད་དང། །ཞེས་དང། བྱེད་པ་པོ་མེད་པ་ཉིད་དང། ཞེས་གསུངས། བདུན་པ་ཆེད་དུ་བྱ་བ་བྱ་དཀའ་བ་དང། སྦྱོར་བ་བྱ་དཀའ་པ་དང། བྱེད་པ་བྱ་དཀའ་བ་ཉིད་ཀྱང་སྦྱོར་བ་རྣམས་སྟོན་པ་ལ། རབ་
འབྱོར་གྱིས་གསོལ་པ། བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཤེར་ཕྱིན་བསྟན་པ་ན་སེམས་ཞུམ་པ་དང། གཡེང་བར་མི་འགྱུར་བ་དང། ཞེས་པ་ནས། བྱང་ཆེན་ན་མ་མཁའ་དང་མཉམ་པའི་ཆོས་རྣམས་ཀྱི་སླད་དུ་གོ་ཆ་བགོས་པས་སོ། །ཞེས་དང། བཅོམ་

[022A]༄༅། །ལྡན་འདས་སེམས་ཅན་རྣམས་ཀྱི་དོན་དུ་གོ་ཆ་འཚལ་བ་དེ་དག་ནི་ནམ་མཁའ་བར་སྣང་ལ་བཏེགས་པར་འཚལ་བའོ། །ཞེས་དང། བཅོམ་ལྡན་འདས་བྱང་ཆེན་གང་སེམས་ཅན་རྣམས་ཀྱི་སླད་དུ་བླ་མེད་རྫོགས་བྱང་འཚལ་བ་དེ་དག་བརྩོན་འགྲུས་
ཆེན་པོ་ཐོབ་པའོ། །ཞེས་པ་ནས། དེ་དག་ནི་ནམ་མཁའ་ཡོངས་སུ་འགྲོ་བར་འྪསླ་བ་ལྒས། ཞེས་ཟེར་མཆིའོ། །ཞེས་པའི་བར་གསུངས། དེའི་དོན་བཤད་པ་ལ། བྱང་དཀའ་རྣམ་གསུམ་སྦྱོར་བ་དང། །ཞེས་དང། གོ་རིམས་བཞིན་དུ་ཐམས་ཅད་མཁྱེན་པ་
ཉིད་གསུམ་གྱི་བདག་ཉིད་ཀྱི་ཆེད་དུ་བྱང་བ་དང་སྦྱོར་བ་དང་བྱེད་པ་རྣམས་ཀྱི་བྱ་དཀའ་བ་ཉིད་དང། ཞེས་གསུངས། །   ༈   །། བརྒྱད་པ་འབྲས་བུ་ཐོབ་པས་འབྲས་ཡོད་འདོད་པའི་སྦྱོར་བ་སྟོན་པ་ལ། དེ་ནས་དགེ་སློང་གཞན་ཞིག་འདི་སྙསྨ་དུ་གྱུར་ཏེ། གང་ལ་ཆོས་
གང་ཡང་སྐྱེ་བའམ་འགག་པ་མེད་ལ་ཚུལ་ཁྲིམས་ཀྱི་ཕུང་པོ་གདགས་སུ་ཡོད། ཅེས་པ་ནས། དཀོན་མཆོག་གསུ་དུ་གདགས་སུ་ཡོད། ཆོས་ཀྱི་འཁོར་ལོ་བསྐོར་བར་གདགས་སུ་ཡོད་པའི་བཅོམ་ལྡན་འདས་མ་ཤེར་ཕྱིན་མ་ལ་ཕྱག་འཚལ་ལོ་སྙམ་པ་དང་
ཞེས་གསུངས། དེའི་དོན་བཤད་པ་ལ། སྐལ་བ་ཇི་བཞིན་འབྲས་ཐོབ་པས། །འབས་ཡོད་འདོད་པ་དེ་དང་ནི། །ཞེས་གསུངས་པ་དང། སྐལ་བ་ཇི་ལྟ་བ་བཞིན་དུ་འབྲས་བུ་ཐོབ་པས་མི་སྟོང་པ་ཉིད་དང། ཞེས་གསུངས། དགུ་པ་གཞན་གྱི་རྐྱེན་གྱིས་མི་འཕྲོགས་པའི་
སྦྱོར་བ་སྟོན་པ་ལ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །བཙུན་པ་རབ་འབྱོར་བྱང་ཆེན་གང་ཤེར་ཕྱིན་ཟབ་མོ་འདི་ལ་བརྩོན་པར་བྱེད་པ་ཞེག་ཡོད་ན་དེ་གང་ལ་བརྩོན་པར་བྱེད་པ་ཡིན། རབ་འབྱོར་གྱིས་སྨྲས་པ་
ཀོའུ་ཤི་ཀ་ཤེར་བྱིན་ཟབ་མོ་འདི་ལ་བསླབ་པར་བྱ་བར་སེམས་པ་དེ་དག་ནི་ནམ་མཁའ་ལ་བརྩོན་པའོ། །ཞེས་སོགས་དང། རིགས་ཀྱི་བུའམ་རིགས་ཀྱི་བུ་མོ་ཇི་སྐད་བཤད་པའི་ཤེར་ཕྱིན་ལ་གནས་ན་དེ་ཉིད་དེའི་བསྲུང་བ་དང་བསྐྱབ་པ་དང་སྦ་བར་འགྱུར་རོ། །ཞེས་

[022B] དེ་ནི་བསམ་པ་ལྟར་མི་འགྲུབ་ཅིང། དུབ་པའི་སྐལ་བ་ཅན་དུ་འགྱུར་རོ། །ཞེས་གསུངས། དེའི་དོན་འཆད་པ་ལ། གཞན་ལ་རབ་ལས་མེད་གང་དང། །ཞེས་དང། གཞན་གྱི་རྐྱེན་གྱིས་མི་འཕྲོགས་པ་ཉིད་དང། ཞེས་གསུངས། བཅུ་པ་ཤེས་བྱེད་སྣང་བ་རྣམ་བདུན་ཤེས་
པའི་སྦྱོར་བ་སྟོན་པ་ལ། བརྒྱ་བྱིན་གྱིས་སྨྲས་པ། བཚུན་པ་རབ་འབྱོར་ཇི་ཙམ་གྱིས་ན་བྱང་ཆེན་ཤེར་ཕྱིན་ལ་སྤྱོད་པ་ན་ཆོས་ཐམས་ཅད་རྨི་ལམ་ལྟ་བུ་དང། སྒྱུ་མ་ལྟ་བུ་དང། སྨིག་རྒྱུ་ལྟ་བུ་དན། སྒྲ་བརྙན་ལྟ་བུ་དང། གཟུགས་བརྙན་ལྟ་བུ་དང། དྲི་ཟེའི་གྲོད་ཁྱོར་ལྟ་དུ་
དང། སྤྲུལ་པ་ལྟ་བུར་ཆོས་ཐམས་ཅད་ཡོངས་སུ་ཤེས་པར་འགྱུར་བ་ཡིན། རབ་འབྱོར་གྱི་ས་སྨྲས་པ། ཀོའུ་ཤི་ཀ་གང་གི་ཚེ་བྱང་ཆེན་རྨི་ལམ་རློམ་སེམས་སུ་མི་བྱེད། རྨི་ལམ་དག་གི་རློམ་སེམས་སུ་མི་བྱེད། རྨི་ལམ་དག་གི་རློམ་སེམས་སུ་མི་བྱེད། རྨི་ལམ་ལ་
རློམ་སེམས་སུ་མི་བྱེད། དེ་བཞིན་དུ་སྤྲུལ་པའི་བར་དུ། ཞེས་པ་ནས། སྤྲུལ་པ་ལྟ་བུའི་བར་དུ་ཡོངས་སུ་ཤེས་བར་འགྱུར་བ་ཡིན་ནོ། །ཞེས་གསུངས། དེའི་དོན་བཤད་པ་ལ། སྣང་བ་རྣམ་བདུན་ཤེས་བྱེད་དོ། །ཞེས་དང། །ཞེས་དང། ཡོངས་སུ་འགྱུར་བ་དང། མཉམ་དུ་ཚོགས་
པ་དང། འགལ་བ་དང། རྐྱེན་དང། མ་འཕོས་པ་དང། རྟེན་མེད་པ་དང། བྱེད་པ་པོ་མ་ཡིན་པ་རྣམས་སུ་ཤེས་པ་ལ་སྣང་བ་བདུན་ལ་སྒྲུབ་པའི་ཡོངས་སུ་ཤེས་པ་བསལ་བའི་སྒོ་ནས། བྱང་ཆུབ་སེསས་དཔའ་རྣམས་ཀྱི་དེ་དང་དེ་ལ་སྦྱོར་བ་རྣམ་པ་བཅུ་རྗེས་སུ་འགྲོ་བའི་
སྒོ་ནས་བསྟན་པས། ཞེས་གསུངས། གཞུང་དོན་ནི། གཞི་ཤེས་ཀྱི་སྐབས་སུ་བསྟན་པའི་བྱང་སེམས་ཀྱི་སྦྱོར་བ་ཆོས་ཅན། ཁྱོད་ལ་དུ་མ་ཡོད་དེ། ཁོད་ལ་གཟུགས་སོགས་བདེན་མེད་དུ་རྟོགས་པའི་བྱང་སེམས་ཀྱི་སྦྱོར་བ་སོགས་བཅུ་ཡོད་པའི་ཕྱིར། དེས་ན་གཞི་
ཀུན་རྫོབ་པའི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང། དོན་དམ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་བྱིན་ཅི་ལོག་ཏུ་ཞེན་པ་གང་རུང་གི་གཉེན་པོ་སྒོམ་པར་བྱེད་པའི་སེམས་དཔའི་རྣལ་འབྱོར། གཞི་ཤེས་ཀྱི་སྐབས་ནས་བསྟན་པའི་བྱང་སྨེས་ཀྱི་སྦྱོར་

[023A]༄༅། །པའི་མཚན་ཉིད། དབྱེ་ན་བཅུ་ཡོད་དེ། བྱ་དཀའ་རྣམ་གསུམ་ལ་བྱ་དཀའ་པའི་སྦོར་བ་ཞེས་གཅིག་ཏུ་བྱས་པས་བཅུར་ཡོད་པའི་ཕྱིར། སྦྱོར་བ་བཅུར་འབྱེད་པའི་རྒྱུ་མཚན་ཡོད་དེ། སྦྱོར་བའི་ཡུལ་བཅུར་ཡོད་པའི་སྒོ་ནས་དེ་ལྟར་ཕྱེ་བ་ཡིན་པའི་ཕྱིར། ཉི་ཁྲི་སྣང་བ་
ལས། སྦྱོང་བ་བཀག་པའི་སྦྱོར་བ་དང། །ཞེས་པ་སྦོར་བ་དང་པོ་བཞི་ཉིད་ལ་སྦྱོར་བ་མདོའི་ཚིག་ཟེན་དང་མཐུན་ཏེ། མདོ་ལས་གཟུགས་སོགས་དང། དེ་རྟག་མི་རྟག་སོགས་དང། དེ་རྫོགས་མ་རྫོགས་དང། དེ་ཆགས་བཅས་ཆགས་མེད་ལ་དེ་ལྟར་མི་སྦྱོད་ན། ཤེར་ཕྱིན་ལ་
སྤྱོད། ཅེས་བཞི་པོ་དེ་ལ་སྤྱོད་པ་བཀག་གི། ལྷག་མ་རྣམས་ལ་དངོས་སུ་དེ་མ་བཀག་པའི་ཕྱིར། འགྲེལ་བ་འདིར་རྐང་བ་དེ་ཐམས་ཅད་ཀྱི་མཐར་སྦྱར་ཏེ། དོན་གྱིས་ཐོབ་པ་ལ་དགོངས་པའི་ཕྱིར། དེས་ན་བྱང་སེམས་ཀྱི་སྦྱོར་བ་དེ་ལ་བཅུར་ཡོད་དེ། ཡུལ་གྱི་སྒོ་ནས་ཕྱེ་བ་བཞི། དོ་
བོའི་སྒོ་ནས་ཕྱེ་བ་གསུམ། བྱེད་ལས་ཀྱི་སྒོ་ནས་ཕྱེ་བ་གཉིས། ཤེས་བྱེད་ཀྱི་སྒོ་ནས་ཕེ་བ་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ཀུན་རྫོབ་བདེན་པ་ལ་དམིགས་པ་གསུམ། དོན་དམ་བདེན་པ་ལ་དམིགས་པ་གཅིག་ཡོད་པའི་ཕྱིར། དང་པོ་གྲུབ་སྟེ། ཁྱད་གཞི་གཟུགས་
སོགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ལ་བདེན་ཞེན་བཀག་པའི་སྦྱོར་བ། གཟུགས་ནས་རྣམ་མཁྱེན་གྱི་བར་དེ་དསྒ་གི་ཁྱད་ཆོས་མི་རྟག་པ་དང་སྟོང་པ་ཉིད་དང་བདེ་སྡུག་སོགས་ལ་བདེན་ཞེན་བཀག་པའི་སྦྱོར་བ། གཟུགས་སོགས་དེ་དག་རེ་རེ་ལ་ཡོན་ཏན་གྱི་
རྟེན་དུ་རྫོགས་མ་རྫོགས་ལ་བདེན་ཞེན་བཀག་པའི་སྦྱོར་བ་དང་གསུམ་དུ་ཡོད་པའི་ཕྱིར། གཉིས་པ་གྲུབ་སྟེ། གཟུགས་སོགས་ལ་མངོན་ཞེན་གྱི་དམིགས་པ་ཡོད་མེད་ཀྱི་ཆགས་བཅས་ཆགས་མེད་ལ་བྡེསྣ་ཞེན་བཀག་པའི་སྦྱོར་བ་དེ་དེས་ཡིན་པའི་ཕྱིར།།    ༈   །།རྩ་
རྟགས་གཉིས་པ་གྲུབ་སྟེ། ཚིག་གི་སྒོ་ནས་བསྟན་མ་བསྟན་གྱི་འཕེལ་འགྲིབ་ཀྱི་སྒོ་ནས་གཞན་དུ་མི་འགྱུར་བའི་གཙོ་བོའི་ཡུམ་རྣམ་པར་མི་རྟོག་པའི་ཡེ་ཤེས་ཏེ་ལས་སུ་བྱ་བ་ལ་བདེན་ཞེན་བཀག་པའི་སྦྱོར་བ། བསྔགས་པ་དང་བསྔགས་པ་མ་ཡིན་པ་བརྗོད་པས་རྗེས་སུ་

[023B] བྱེད་པ་པོ་ལ་བདེན་ཞེན་བཀག་པའི་སྦྱོར་བ། རྣམ་མཁྱེན་གྱི་བདག་ཉིད་ནི་ཆེད་དུ་བྱ་བའི་སྒོ་ནས་བྱ་དཀའ་བ་དང། ལམ་ཤེས་ཀྱི་བྡསྒ་ཉིད་ནི་སྦྱོར་བའི་སྒོ་ནས་བྱ་དཀའ་བ་དང། གཞི་ཤེས་ཀྱི་བདག་
ཉིད་ནི་སྟོན་པར་བྱེད་པའི་སྒོ་ནས་བྱ་དཀའ་བ་སྟེ་བྱ་དཀའ་རྣམ་གསུམ་ལ་བདེན་ཞེན་བཀག་པའི་སྦྱོར་བའམ་བྱ་བ་འབས་དུ་ལ་བདེན་ཞེན་བཀག་པའི་སྦྱོར་བ་གཅིག་རྣམས་སུ་ཡོད་པའི་ཕྱིར།།    ༈   །།གསུམ་པ་གྲུབ་སྟེ། ཤེར་ཕྱིན་ལ་བསླབ་པས་རང་ཉིད་སྐལ་བ་ཇི་ལྟ་བ་
བཞིན་དུ་འབྲས་བུ་འཐོབ་པས་འབྲས་ཐོབ་འདོད་པ་སྟེ་འབྲས་བུ་འཐོབ་པས་མི་སྟོང་པ་ཉིད་ལ་བདེན་ཞེན་བཀག་པའི་སྦྱོར་བ་དང། ཤེར་ཕྱིན་གྱི་རྣལ་འབྱོར་ལ་བརྩོན་པའི་གང་ཟག་ལ་དེ་ཉིད་སྲུང་བའི་མཆོག་ཡིན་པས་བསྲུང་མ་གཞན་གྱི་རྐྱེན་གྱིས་མི་འགྲོ་བའམ་རག་མ་ལས་པ་
ལ་བདེན་ཞེན་བཀག་པའི་སྦྱོར་བ་རྣམས་སུ་ཡོད་པའི་ཕྱིར།།   ༈    །།བཞི་པ་གྲུབ་སྟེ། ཤེས་པ་ལ་སྣང་བའི་སྣང་བ་བདུན་ལ་བྡེསྣ་ཞེན་བཀག་པའི་སྦྱོར་བ་དེ་དེ་ཡིན་པའི་ཕྱིར། དེས་ན་གཞུང་འདི་དག་གི་སྐབས་ནས་དངོས་སུ་བསྟན་པའི་སྦྱོར་བ་ཡིན་ན། ཐེག་ཆེན་གྱི་རྟོགས་རིགས་སུ་གནས་པས་ཁྱབ་སྟེ། དཔེར་ན། སྟོང་ཉིད་དོན་སྦྱིའི་ཚུལ་གྱིས་རྟོགས་པའི་བྱང་སེམས་ཀྱི་སྦྱོར་ལམ་ལྟ་བུ། འདིའི་བསྟན་བྱའི་གཙོ་བོར་གྱུར་བའི་བྱང་སེམས་ཀྱི་སྦྱོར་བ་ཡིན་ན། ཐེག་དམན་གྱི་རྟོག་རིགས་སུ་གནས་པས་ཁྱབ་སྟེས། དཔེར་ན། མི་རྟག་
སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་ལྟ་བུ། འདིའི་བསྟན་བྱའི་གཙོ་བོར་གྱུར་བའི་སྦྱོར་བ་ཡིན་ན། འདིའི་ཤུགས་བསྟན་གྱི་སྦྱོར་བས་ཡིན་པས་ཁྱབ་ཀྱང། འདི་འི་ཤུགས་བསྟན་གྱི་དེ་ལ་དེས་མ་ཁྱབ་སྟེ། བདེན་འཛིན་གྱིས་བཅིངས་པའི་ཉན་
ཐོས་ཀྱི་སྤྱོར་ལམ་དེ་འདིའི་ཤུགས་བསྟན་གྱི་སྦྱོར་བས་ཡིན་པའི་ཕྱིར།   ༈    ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ། མཚན་བྱ་དེའི་ཕྱིར་ཏེ། བྱང་སེམས་

[024A]༄༅། །ཀྱི་སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་གཞལ་བྱར་གྱུར་བའི་ཀུན་རྫོབ་བདེན་པ་དང་དོན་དམ་བདེན་བ་གང་རུང་ཡོད་པར་ཐལ། འདོད་པའི་ཕྱིར། འདོད་ན། སེམས་ཅན་དེ་དེའི་གཞལ་བྱ་ཡིན་པར་ཐལ། འདོད་པའི་ཕྱིར། འདོད་ན། སེམས་ཅན་
དེ་སེམས་ཅན་བདེན་མེད་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་གཞལ་བྱ་ཡིན་པར་ཐལ། དེ་དེའི་རྒྱུད་ཀྱི་སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་དེའི་གཞལ་བྱ་ཡིན་པའི་ཕྱིར། ཟེར་ན་མ་ཁྱབ་སྟེ། དེ་དེའི་གཞལ་བྱ་ཡིན་པར་ཐལ། དེ་
དེའི་ཡུལ་ཡིན་པའི་ཕྱིར་ཏེ། དེ་དེའི་རྒྱུད་ཀྱི་ཀུན་རྫོབ་སྨེས་བསྐྱེད་ཀྱི་ཡུལ་ཡིན་པའི་ཕྱིར་ཏེ། རྫོགས་པའི་བྱང་ཆུབ་དེ་དེའི་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེ་ཁྱོད་ཀྱི་ཡུལ་ཡིན་པར་ཐལ། ཁྱོད་རྫོགས་པའི་བྱང་ཆུབ་དོན་གཉེར་གྱི་བློ་ཡིན་པའི་ཕྱིར་ཏེ། ཆོས་ཅསྣ་དེའི་
ཕྱིར། ཁོ་ན་རེ། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེས་རྫོགས་པའི་བྱང་ཆུབ་རྟོགས་པར་ཐལ། རྫོགས་པའི་བྱང་ཆུབ་དེ་དེའི་ཡུལ་ཡིན་པའི་ཕྱིར། འདོད་ན། དེས་ཡེ་ཤེས་ཆོས་སྐུ་རྟོགས་པར་ཐལ། འདོད་པའི་ཕྱིར། འདོད་ན། དེ་ཡེ་ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པར་ཐལ་
འདོད་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། ཁྱོད་རྗེས་སུ་དཔག་པའི་ཚད་མ་ཡིན་པར་ཐལ། ཁྱོད་བྱང་སེམས་མཐོང་ལམ་པའི་རྒྱུད་ཀྱི་ཡེ་ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པའི་ཕྱིར། ཟེར་ན། བྱང་སྨེས་མཐོང་ལམ་བའི་རྒྱུད་ཀྱི་ཚད་མ་ཆོས་ཅན། དེར་ཐལ། དེའི་ཕྱིར་
ཁ་ཅིག། གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང་དོན་དམ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པར་བྱེད་པའི་སེམས་དཔའི་རྣལ་འབྱོར། གཞི་ཤེས་སྦྱོར་བའི་མཚན་ཉིད། ཟེར་བས་མི་འཐད་
དེ། གང་ཟག་གི་བདག་མེད་རྟོགས་པའི་ཉན་ཧོས་ཀྱི་སྦྱོར་ལམ་དེ་བཞི་ཤེས་སྦྱོར་བ་ཡིན་པའི་ཕྱིར། ཁ་ཅིག། །དེ་སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད། ཟེར་ན། གང་ཟསྒ་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། དོན་དམ་པའི་སྡོད་ལུགས་ཀྱི་ངོ་བོ་དང་

[024B] མཚོན་བྱ་དེའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། སྟོང་ཉིད་སྒོམ་པའི་སེམས་དཔའི་རྣལ་འབྱོར་དུ་ཐལ་ལོ། །ཁ་ཅིག། དེ་གང་རུང་གི་གཉེན་པོར་སྒོམ་པའི་སེམས་
དཔའི་རྣལ་འབྱོར། དེའི་མཚན་ཉིད་ཟེར་ན། ཐེག་ཆེན་གྱི་མཐོད་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་
ཅན་དེའི་ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་ལས། སྐབས་འདིར་སྟོང་བ་ཉིད་ཀྱི་རྣམ་པ་ཅན་གྱི་ལམ་བཤད་པ་ནི་གང་གིས་ཟིན་པའི་ལམ་དེ་ཉིད་བསྟན་པ་ཡིན་གྱི་བཞི་ཤེས་ཀྱི་སྦྱོར་བའི་མཚོན་
བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་བྱའོ། །ཞེས་གསུངས་པའི་ཕྱིར། ཁ་ཅིག། དེ་སྐབས་འདིར་དངོས་སུ་བསྟན་པའི་སྦྱོར་བའི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། གཞི་ཀུན་
རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པར་བྱེད་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་རྟོགས་རིགས་སུ་གནས་པར་ཐལ་ལོ།    ༈    །།དེ་མ་རྫོགས་དང་
རབ་རྫོགས་དང། ཞེས་པའི་དོན་ནི། རྣམ་བཤད་ལྟར་ན། གཞན་དབང་ལ་བདེན་པར་ཞེན་པ་ཆོས་ཅན། ཁོད་ལ་ཡོན་ཏན་གྱི་རྟེན་དུ་མ་རྫོགས་པ་ཞེས་བྱ་སྟེ། ཁྱོད་ཀྱིས་མཐར་ཐུག་གི་ཡོན་ཏན་འབྱུང་བ་ལ་གེགས་བྱེད་པའི་ཕྱིར། གཞན་དབང་བདེན་མེད་དུ་རྟོགས་པའི་བློ་
ཆོས་ཅན། ཁྱོད་ལ་ཡོན་ཏན་གྱི་རྟེན་དུ་རྫོགས་པ་ཞེས་བྱ་སྟེ། ཁྱོད་ལ་བརྟེན་ནས་མི་མཐུན་ཕྱོགས་སྤོང་ནུས་ཤིང་ཡོན་ཏན་གོང་ནས་གོང་དུ་འཕེལ་བར་འགྱུར་བའི་ཕྱིར། གསེར་འཕྲིང་ལྟར་ན། བདག་གཉིས་ཆོས་ཅས། མ་རྫོགས་པ་ཞེས་བྱ་སྟེ། ཚད་མས་མ་གྲུབ་པའི་

[025A]༄༅། །ཕྱིར། བདག་མེད་གཉིས་ཆོས་ཅན། རྫོགས་པ་ཞེས་བྱ་སྟེ། ཚད་མས་གྲུབ་པའི་ཕྱིར། སྐབས་འདིར་མཚན་ཉིད་གསུམ་གྱི་རྣམ་གཞག་ཅུང་ཟད་ཅིག་བཤད་ན། ཡོངས་གྲུབ་མ་ཡིན་པའི་འདུས་མ་བྱས། ཀུན་བརྟགས་ཀྱི་མཚན་ཉིད། དབྱེ་ན། མཚན་ཉིད་ཡོངས་སུ་ཆད་པའི་ཀུན་
བརྟགས་དང། རྣམ་གྲངས་པའི་ཀུན་བརྟགས་གཉིས་ལས། དང་པོ་ནི། བདག་གཉིས་ལྟ་བུ། གཉིས་པ་ནི། ཤེས་བྱ་དང་གཞལ་བྱ་ལྟ་བུ། རང་གི་རྒྱུ་རྐྱེན་ལས་སྐྱེས་པ་གཞན་དབང་གི་མཚན་ཉིད། དབྱེ་ན། དག་པའི་གཞན་དབང་དང་མ་དག་པའི་གཞན་དབང་གཉིས་ལས། དང་པོ་
ནི། དག་པའི་སྣོད་བཅུད་ཀྱི་འཇིག་རྟེན་ལྟ་བུ། གཉིས་པ་ནི། མ་དག་པའི་སྣོད་བཅུད་ཀྱི་འཇིག་རྟེན་ལྟ་བུ། རྣམ་དག་གི་དམིགས་པ་མཐར་ཐུག། ཡོངས་གྲུབ་ཀྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་འགྱུར་མེད་ཡོངས་གྲུབ་དང། ཕྱིན་ཅི་མ་ལོག་པའི་ཡོངས་གྲུབ་གཉིས་ལས་
དང་པོ་ནི། སྟོང་ཉིད་ལྟ་བུ། གཉིས་པ་ནི། སྟོང་ཉིད་རྟོགས་པའི་འཕགས་པའི་མཉམ་གཞག་ལྟ་བུ་རྟོག་པ་ལ་གཟུགས་སུ་སྣང་བ་གཟུགས་ཀྱི་ཀུན་བརྟགས་ཡིན་དེ་དང་ཀུན་བརྟགས་ཀྱི་གཟུགས་དོན་གཅིག། སྔོ་སེར་ལ་སོགས་པ་རྣམས་རྣམ་པར་བཏགས་པའི་གཟུགས། དེ་དང་གཟུགས་ཀྱི་གཞན་
དབང་དོན་གཅིག། གཟུགས་བདེན་པས་སྟོང་བ་དེ། གཟུགས་ཀྱི་ཆོས་ཉིད་དང་ཆོས་ཉིད་ཀྱི་གཟུགས་ཡིན། དེ་དང་གཟུགས་ཀྱི་ཡོངས་གྲུབ་དོན་གཅིག་གོ།    ༈    །།སྣང་བ་རྣམ་བདུན་ཤེས་བྱེད་དོ། །ཞེས་པའི་དོན་ནི། ཆོས་ཐམས་ཅད་ཆོས་ཅན། བདེན་པར་མེད་དེ། རྟེན་
འབྲེལ་ཡིན་པའི་ཕྱིར། དཔེར་ན། རྨི་ལམ་དང། སྒྱུ་མ་དང། སྨིག་རྒྱུ་དང། སྒྲ་བརྙན་དང། གཟུགས་བརྙན་དང། དྲི་ཟའི་གྲོང་ཁྱེར་དང། སྦྲུལ་པ་བཞིན་ནོ། །དཔེ་བདུན་པོ་དེ་ཆོས་ཅན། བདེན་པར་མེད་དེ། སྣང་ཚུལ་དང་གནས་ཚུལ་ཅུང་ཟད་ཀྱང་མི་མཐུན་པའི་ཕྱིར་ཏེ། དཔེར་ན་
ནམ་མཁའི་པད་མོ་བཞིན་ནོ། །དཔེ་རྣམ་པ་བདུན་པོ་དེ་ལ་བརྟེན་ནས་ཆོས་ཐམས་ཅད་བདེན་མེད་དུ་རྟོགས་པའི་སེམས་དཔའི་རྣལ་འབྱོར་ཆོས་ཅན། འདིར་བསྟན་སེམས་དཔའི་རྒྱུད་ཀྱི་སྦྱོར་བ་ཡིན་ཏེ། སྣར་གྱི་མཚན་ཉིད་དེའི་ཕྱིར། དེས་ན་སྦྱོར་བས་འདི་དག་རྗེས་ཐོབ་གཙོ་ཆེ་སྟེ། རྣམ་

[025B] རྣམ་པར་མི་རྟོག་པའི་ཡེ་ཤེས་ཀྱིས་ནི་ཆོས་ཐམས་ཅད་ནམ་མཁའི་དཀྱིལ་དང་མཚུངས་པར་མཐོང་ངོ། །དེའི་རྗེས་ལ་ཐོབ་པས་ནི་ཆོས་ཐམས་ཅད་སྒྱུ་མ་དང། སྨིག་རྒྱུ་དང། རྨི་ལམ་ལ་སོགས་པ་དང་མཚུངས་པར་མཐོང་ངོ། །ཞེས་
གསུངས་པའི་ཕྱིར། དེ་ཡང་སེམས་དཔའི་རྗེས་ཐོབ་ཡེ་ཤེས་ལ་ཕྱི་ནང་གི་དངོས་པོ་རྣམས་རྨི་ལམ་ལྟ་བུ་སོགས་སུ་སྣང་ཞིང་སྣང་པའི་རྒྱུ་མཚན་ཉི་རིམ་པ་ལྟར། བག་ཆགས་ཀྱི་རྣམ་ཤེས་ལ་དེ་དང་དེར་ཡོངས་སུ་འགྱུར་བར་སྣང་བས་རྨི་ལམ་ལྟ་བུ་དང། མིག་བསླད་པའི་སྔགས་དང་སྨན་
མཉམ་དུ་ཚོགས་པ་ལས་བྱུང་བས་སྒྱུ་མ་ལྟ་བུ་དང། བདེན་པར་སྣང་ཡང་བདེན་པར་མེད་ཕྱིར་འགལ་བ་སྣང་བས་སྨིག་རྒྱུ་ལྟ་བུ་དང། རྐྱེན་ལ་རག་ལས་ཏེ་སྣང་བས་སྒྲ་བརྙན་ལ་བུ་དང། ཤེས་བྱའི་ཚུལ་གཟུགས་བརྙན་འཇོག་བྱེད་ལྟ་བུའི་གང་གི་བག་ཆགས་ཀྱིས་ཇི་ལྟར་འཕངས་
པ་ལས་མ་འཕོས་པའམ་མི་འདའ་བར་སྣང་བས་ན་མིག་ཡོར་ལྟ་བུ་དང། འདི་ལ་མདོར་གཟུགས་བརྙན་ཞེས་བྱ་བ་དང། རྒྱན་སྣང་དུ་མིག་ཡོར་ཞེས་བྱ་ལ། གནོད་འཇོམས་ཆུང་བ་ལས་རབ་རིབ་ཅན་ལ་སྐྲ་བཤད་འཛག་པར་སྣང་བ་ལ་བཤད་ཅིང། བཤད་སྦྱར་ལས། བག་འདྲའི་
རྩེ་མོ་ཞེས་འབྱུང་བས། ཁ་ཅིག། མགལ་མེ་མྱུར་དུ་བསྐོར་བ་སོགས་ལ་བཤད་དོ། །གནས་པར་བྱ་བའི་རྟེན་མེད་པར་སྣང་བས་དྲི་ཟའི་གྲོང་ཁྱེར་ལྟ་བུ་དང། ལུས་ངག་གི་བྱེད་པ་དེ་ཁོ་ནར་རྒྱུ་དང་བྲསླ་བར་སྣང་བས་སྦྲུལ་བ་ལྟ་བུ་སྟེ། དཔེ་བདུན་པོ་དེས་ཆོས་ཐམས་ཅད་བདེན་མེད་དུ་
གཏན་ལ་འབེབས་སོ།།   ༈   །།གཉིས་པ་སྦྱོར་བའི་རྣམ་པའམ་མཉམ་ཉིད་ལ། མདོ་བསྟན་བཅོས་གཉིས་ལས། དང་པོ་ནི། སྣང་བ་རྣམ་བདུན་ལ་བདེན་ཞེན་བཀག་པ་ལས་འཕྲོས་ནས། རབ་འབྱོར་གྱིས་སྨྲ་པ། ཀོའུ་ཤི་ཀ་བཞན་ཡང་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་
རློམ་སེམས་སུ་མི་བྱེད། གཟུགས་ཀྱི་རློམ་སེམས་སུ་མི་བྱེད། གཟུགས་བདག་གི་རློམ་སེམས་སུ་མི་བྱེད། གཟུགས་ལ་རློམ་སེམས་སུ་མི་བྱེད། ཅེས་པ་ནས། སྤྲུལ་བ་ལ་རླེམ་སེམས་སུ་མི་བྱེད་དོ། །ཞེས་གསུངས། དོན་ནི། གཟུགས་དོན་དམ་བར་མ་གྲུབ་པས་གཟུགས་སོ། །།



