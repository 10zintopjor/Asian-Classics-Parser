
[001A]༄༅། །རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་དཀར་པོ་ལྷ་ལྔའི་དཀྱིལ་འཁོར་གྱི་ཆོ་ག་འཇམ་དབྱངས་དགྱེས་པའི་ཞལ་སྟོན་ཞེས་བྱ་བ་
བཞུགས་སོ།།

[001B]༄༅། །ན་མོ་གུ་རུ་མཉྫུ་གྷོ་ཥཱ་ཡ། མཉམ་ཉིད་སྤྲོས་མཚོན་དག་པའི་ཆོས་ཀྱི་སྐུ། །མཁའ་ལས་དབང་པོའི་གཞུ་རིས་དང་འདྲ་བར། །བརྟན་གཡོ་ཀུན་ཁྱབ་སྒྱུ་འཕྲུལ་སྣང་བའི་
གཏེར༑ །འཇམ་དབྱངས་ལྷག་པའི་ལྷ་ཡིས་རྟག་ཏུ་སྐྱོངས། །གངས་ཅན་ལོག་རྟོགས་མཐུས་གཏུམ་སྨག་གི་ཆེ། །མཁྱེན་བརྩེའི་རྟ་བདུན་གྱིས་དྲངས་མགོན་པོ་གང། །མ་རྨང་གསང་གསུམ་རྣམ་ཐར་ཉི་གཞོན་
གྱིས༑ །དྲུངས་འབྱིན་བློ་བཟང་གྲགས་པར་ཕྱག་འཚལ་ལོ། །ངག་གི་ལྷ་མོ་ཚངས་སྲས་ལ་དགྱེས་པའི། །དབང་ཕྱུག་བརྒྱད་ཀྱི་བདག་ཉིད་རྡོ་རྗེ་འཆང། །མཆོག་གི་ལམ་སྟོན་དེང་འདིར་བསླབ་གསུམ་དང་
ལྡན་པའི་བཤེས་གཉེན་གར་མཛད་དེ་ལ་འདུད། །ཀུན་ལ་ཕན་པར་སྟོན་ཡང་བདུད་སྡེའི་སྙིང། །མཚན་ཙམ་གྱིས་ཀྱང་དུམ་བུར་འགས་བྱེད་ཅིང། །སྤྲོས་མེད་མཁའ་དང་མཉམ་ཡང་འགྲོ་ཀུན་ལ། །སྙིང་རྗེས་ལྷག་པར་

[002A] །ཡིད་བཅིངས་འཇིག་རྟེན་དབང། །གང་གི་སྐུ་གསུང་ཐུགས་གསང་ཟླ་རིས་ནི། །སྲིད་ཞི་གང་ལ་ཕོག་ཀྱང་དེ་ཡི་མོད། །རྣམ་གྲོལ་དག་པ་མཆོག་གི་ལྟད་མོ་ནི། །རབ་དཀར་ཀུ་མུད་འཛུམ་
གྱི་རྗེས་འགྲོར་བྱས༑ །ཁྱད་པར་མི་ཏྲ་ཞེས་གྲགས་གྲུབ་མཆོག་གི་ཞབས་ཟུང་འཁོར་ལོའི་མཚན་མས་ཤིས་བྱས་པའི། །རྡུལ་ཕྲན་དེ་ཡང་འགྲོ་བ་མཐའ་དག་གི་གཙུག་ཏོར་རྒྱན་དུ་འོས་ཞེས་སྲིད་གསུམ་
གླེང༑ ༑དེ་ཡིས་ལེགས་གདམས་སྐྱབས་གཅིག་འཇམ་དཔལ་དབྱངས། །ཡིད་འོང་ལྷ་དང་ལྷ་མོའི་འཁོར་དང་བཅས། །དགྱེས་པའི་ཞལ་བཟང་མངོན་སྟོན་མོད་ཉིད་ལ། །བདེན་གཉིས་རྗེན་པར་རིག་པའི་ཐབས་འདི་
སྤྲོ༑  ༑འདིར་འཕགས་མཆོག་ཕྱག་ན་པདྨོའི་ཞལ་ལུང་གྲུབ་པའི་དབང་ཕྱུག་ཆེན་པོ་མི་ཏྲ་ནས་ཉེ་བར་བརྒྱུད་པའི་དཀྱིལ་འཁོར་བརྒྱ་རྩའི་ནང་ཚན་བྱ་རྒྱུད་དེ་བཞིན་གཤེགས་པའི་རིགས་ཀྱི་བདག་པོ་རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་སྟེ་འགྲོ་བ་སྨིན་བྱེད་དམ། སྤྲོས་པ་

[002B] མི་ཏྲའི་དཀྱིལ་ཆོག་རྡོ་རྗེ་ཕྲེང་བ་ཞེས་བྱ་བ་གཙོ་བོར་གྲུབ་ཆེན་རང་ཉིད་ཀྱི་གསུང་ལ། ལུགས་འདིའི་བརྒྱུད་པའི་བླ་མ་སྔ་རབས་པ་འགའ་ཞིག་གིས་མཆན་དཀྱུས་དང་བསྲེས་བས་ཅུང་ཟད་
ལྷད་ཞུགས་ཀྱིས་དཔྱད་མི་བཟོད་དུ་སོང་མོད་ཀྱང། ཤས་ཆེ་བ་གྲུབ་ཆེན་གྱི་གསུང་ཡིན་པར་མཛད་པས། དེ་ལ་གཞི་བྱས་མཁས་གྲུབ་འཇམ་དབྱངས་བཞད་པའི་གསུང་རྒྱུན་དང་ཕྱག་ལེན་བཞིན་བཀོད་པའི་སྔགས་འཆང་འཇམ་དབྱངས་པའི་མི་ཏྲའི་མངོན་དཀྱིལ་ཉིད། རྗེ་ཕ་བོང་ཁ་པའི་མི་
ཏྲའི་དཀྱིལ་ཆོག་དང་ཡང་མཐུན་པས་དེ་གཞིར་བཟུང། སློབ་དཔོན་ཆེན་པོ་འཇིགས་མེད་འབྱུང་གནས་ཞབས་ཀྱི་རྡོ་རྗེ་ཕྲེང་བ་དང་འདི་གཉིས་ཤིན་ཏུ་མཐུན་པས་མ་ཚང་བའི་རིགས་སོགས་དེ་ནས་ཁ་བསྐང་ཆོག་པར་གསུང་རྒྱུན་ལ་ཡོད་པ་བཞིན་ཕྱག་ལེན་ལ་ཡང་མཛད་པས་ཕྲེང་བའི་རྗེས་སུ་
འབྲངས་ནས་གསང་སྔགས་སྤྱིའི་དབང་བསྐུར་གྱི་རྣམ་གཞག་སྟོན་པ་སྔགས་རིམ་ཆེན་མོའི་དགོངས་པ་ཇི་ལྟ་བ་བཞིན་ལ་སྐབས་ཐོབ་ཀྱི་དབྱེ་བ་བྱེད་འོས་བྱ་རྒྱུད་ཀྱི་དཀྱིལ་ཆོག་ཚད་ལྡན་འགའ་ཞིག་ནས་བླངས་ཏེ་འདྲི་བར་བྱ་བ་ལ་གསུམ། སའི་ཆོག་སྟ་གོན་གྱི་ཆོ་ག་དངོས་གཞིའི་ཆོ་
གའོ། །དང་པོ་ལ་ལྔ། ས་བརྟག་པ། བསླང་བ། སྦྱང་བ། བཟུང་བ། བསྲུང་ཞིང་བྱིན་གྱིས་བརླབ་པའོ། །དང་པོ་ནི། ཕྱོགས་ཀྱི་སྒོ་ནས་བརྟག་པ་དང། ཁུང་བུ་བརྐོས་པ་ལ་ས་དང་ཆུས་བཀང་སྟེ་བརྟག་པ་དང། སའི་ཁ་དོག་ལ་བརྟག་པ་སོགས་ཡོད་ཀྱང། ལྷ་ཁང་དང་
གནས་ཁང་རྙིང་པའི་ནང་དུ་དཀྱིལ་འཁོར་གྱི་ལས་བྱ་བ་ལ་དེ་དག་མ་དགོས་པས་འདིར་མ་སྤྲོས་སོ། །གཉིས་པ་ལ། རྒྱལ་པོ་སོགས་གནས་ཀྱི་བདག་པོ་མངོན་པ་ལས་བསླང་བ་དང། ཞིང་སྐྱོང་སོགས་མི་མངོན་པ་ལས་བསླང་པ་གཉིས་ཀྱི་ཕྱི་མ་ལ་གཞི་བདག་ལ་བསླང་བ་དང། ས་ལྷར་བསླང་བ་

[003A]༄༅། །གཉིས་ལས། དང་པོ་ནི། རང་བདག་བསྐྱེད་ཀྱི་རྣལ་འབྱོར་རྒྱས་པའམ། ཡང་ན།  རང་ཉིད་སྐད་ཅིག་གིས་རྗེ་བཙུན་འཇམ་དཔལ་དབྱངས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རལ་
གྲི་དང་གླེགས་བམ་འཛིན་པ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན་དུ་གྱུར་ པར་བསམས་ནས་གཞི་བདག་གི་མཆོད་གཏོར་བཤམས་པ་རྣམས་སྒྲུབ་ཐབས་ལས་བཤད་པའི་སྔོན་འགྲོའི་མཆོད་གཏོར་བཞིན་བྱིན་གྱིས་བརླབ།  རང་གི་
ཐུགས་ཀའི་ཧཱུཾ་ལས་འོད་ཟེར་འཕྲོས་པས་གཞི་བདག་འཁོར་དང་བཅས་པ་སྤྱན་དྲངས། ཨོཾ་བྷཱུ་མི་པ་ཏི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྟའི་ བར་གྱིས་མཆོད།  ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣྟ་ཏཱཏ་
ཨོཾ་ཨཱ་ཧཱུཾ་ཕཊ་སཱཧཱ།  ཞེས་པ་ལན་གསུམ་གྱིས་གཏོར་མ་ཕུལ་ནས།  གང་དག་འདིར་གནས་ལྷ་དང་ཀླུ། །གནོད་སྦྱིན་སྲིན་པོའམ་གཞན་དག་ལ། །ས་འདི་བདག་གིས་བསླང་བར་བགྱི། །དཀྱིལ་འཁོར་དོན་དུ་ཁྱེད་ཀྱིས་སྩོལ།  །ཞེས་ལན་
གསུམ་བརྗོད།  དཀྱིལ་འཁོར་གྱི་ལས་ཅི་བདེ་བར་གྱིས་ཤིག་ཅེས་དགྱེས་བཞིན་དུ་གནང་བ་བྱིན་ནས་རང་གནས་སུ་གཤེགས་པར་གྱུར་ པར་བསམས་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་པ་བཟླས་པའི་ཡུངས་ཀར་དང་ཆུ་དང་ཐལ་
བས༑ ས་དེར་གཏོང་ལ་བསང་ངོ། །གཉིས་པ་ས་ལྷ་ལ་བསླང་བ་ནི། དཀྱིལ་འཁོར་གང་དུ་འོང་བའི་དབུས་སུ་དྲིའི་ཐིག་ལེའི་སྟེང་དུ་མེ་ཏོག་གི་ཚོམ་བུ་བཀོད། མཆོད་པ་བྱིན་རླབས་སྔར་བཞིན་ལ།  ཨོཾ་འོད་དུ་ཞུ་བ་ལས་བྱུང་བའི་ཞབས་བསིལ། ཞལ་བསིལ། མཆོད་

[003B] མེ་ཏོག་ །ཅེས་སོགས་དང།  ཨོཾ་པཱ་ཏྱཾ་ཨཱ་ཧཱུཾ། ཨོཾ་ཨཉྩ་མཱ་ནཾ་ཨཱ་ཧཱུཾ། ཨོཾ་ཨརྒྷཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ་ ནས།  ཤཔྟ་ འི་བར་བརྗོད་ཅིང་གཏོར་མ་སྔར་ལྟར་བྱིན་གྱིས་བརླབ།  དཀྱིལ་འཁོར་གྱི་སའི་དབུས་སུ་བཾ་ལས་སའི་ལྷ་མོ་སེར་མོ་ཞལ་གཅིག་ཕྱག་གཉིས་མ། དགའ་
བ་དང་ལྡན་པའི་ཐུགས་ཅན་ཞི་བ། ན་བཟའ་དཀར་པོ་མནབས་ཤིང་རྒྱན་ཐམས་ཅད་ཀྱིས་བརྒྱན་པ། ལུས་ཕྱེད་འཐོན་པ། གཡས་མི་འཇིགས་པའི་ཕྱག་རྒྱ་དང། གཡོན་གསེར་གྱི་བུམ་པ་བསྣམས་ཤིང་པདྨའི་གདན་ལ་བཞུགས་པར་གྱུར། རང་
གི་ལག་པ་གཡས་པའི་མཐིལ་དུ་ཟླ་བའི་སྟེང་དུ་ཧཱུཾ་ཧཱུཾ་ཧཱུཾ། སོར་མོའི་རྩེ་མོ་ས་ལ་ལན་གསུམ་བསྣུན་པའི་སྒྲ་དང་ཧཱུཾ་གི་འོད་ཟེར་གྱིས་བསྐུལ་བས་ས་གཡོས་པའི་གསེབ་ནས་སའི་ལྷ་མོའི་ཡེ་ཤེས་པ་སྤྱན་དྲངས། དམ་ཚིག་པ་དང་གཉིས་སུ་མེད་པར་གྱུར།  ཕྱག་རྒྱ་དང་
བཅས།  ཨོཾ་པྲྀ་ཐི་ཝཱི་དེ་ཝཱི་བྷྱ་ས་པ་རི་ཝཱ་ར་པཱ་ཏྱཾ་པྲཏཱིཙྪ་ཧཱུཾ་སཱཧཱ་ དང་པཱཏྱཾ་གྱི་གནས་སུ།  ཨཉྩ་མཱ་ནཾ་ཨརྒྷཾ་པུཥྤེ་ སོགས་བཅུག་པས་མཆོད།  ཨ་ཀཱ་རོ་ ལན་གསུམ་གྱིས་གཏོར་མ་ཕུལ། ལག་པ་གཡས་རྡོ་རྗེ་གསོར་ཞིང་གཡོན་དྲིལ་བུ་དཀྲོལ་བ་དང་བཅས།  སྐྱོབ་པ་སངས་རྒྱས་ཐམས་ཅད་ཀྱི། །
སྤྱོད་པའི་ཚུལ་དང་ཁྱད་པར་དང། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དཔང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་ཀྱི་དཔུང་བཅོམ་པ། །དེ་ལྟར་བདག་གིས་བདུད་ཀྱི་སྟོབས། །བཅོམ་ནས་དཀྱིལ་འཁོར་བྲི་བར་བྱ།  །ཞེས་ལན་གསུམ་
བརྗོད།  དཀྱིལ་འཁོར་གྱི་ལས་ཇི་ལྟར་བདེ་བགྱིས་ཤིག་ཅེས་གནང་བ་བྱིན་ནས་ནམ་མཁར་བཞུགས་པར་གྱུར་ བར་བསམ། གསུམ་པ་སྦྱང་པ་ལ། རྫས་སྔགས་ཏིང་ངེ་འཛིན་གསུམ་གྱིས་ཇི་ལྟར་སྦྱང་ཚུལ་ནི། རང་རྗེ་བཙུན་འཇམ་དཔལ་དབྱངས་ཀྱི་ང་རྒྱལ་ལ་གནས་པས།  ཨོཾ་བཛྲ་ཨ་མྲྀ་ཏ་ཀུཎྜ་

[004A]༄༅། །ལི་ཧ་ན་ཧ་ན་ཧཱུཾ་ཕཊ།  ཅེས་བཟླས་པའི་ཡུངས་ཀར་དང་ཆུ་དང་ཐལ་བས་དཀྱིལ་འཁོར་གྱི་ས་ལ་གཏོར་ཞིང་སྔགས་དེ་བཟླས་པའི་བ་བྱུང་ལྔས་ཤར་ནས་བརྩམས་ཏེ་བྱུགས་ལ། དྲིའི་ཆུས་ཀྱང་གཏོར། ལག་པ་གཡས་པས་གནོན་གྱི་ཕྱག་རྒྱའི་རྩེ་མོས་ལ་རེ་གནས།  ཨོཾ་བྷཱུ་
ཁཾ༑ ས་གཞི་སྟོང་པ་ཉིད་དུ་གྱུར། ཧཱུཾ་ལཾ་ཧཱུཾ། ས་གཞི་རྡོ་རྗེའི་རང་བཞིན་དུ་གྱུར། ཨོཾ་མེ་དའི་ནི་བཛྲི་བྷ་བ་བཛྲ་བྷན་དྷ་ཧཱུཾ། ས་གཞི་རྡོ་རྗེའི་རང་བཞིན་དུ་བཅིངས་ཏེ་བརྟན་པར་གྱུར། ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་ཕཊ། རྡོ་རྗེ་ཁྲོ་བོས་བགེགས་རྣམས་བཅོམ་པར་
གྱུར༑ ཨོཾ་ཨཱ་ཧཱུཾ་ཤོ་དྷ་ཡ་ཤོ་དྷ་ཡ། རཀྵ་རཀྵ་ཧཱུཾ་ཧཱུཾ་ཕཊ། རྡོ་རྗེ་གསུམ་གྱིས་སའི་ཉེས་སྐྱོན་སྦྱངས་ཤིང་བསྲུང་བར་གྱུར།  དེ་ནས།  སྔར་ནམ་མཁར་བཏེག་པའི་སའི་ལྷ་མོ་སྤྱན་དྲངས་མདུན་དུ་སའི་དབུས་སུ་བཞུགས་པར་གྱུར་ པར་བསམས་པ་ལ།  ཨོཾ་པྲྀ་ཐི་
ཝཱི་དེ་ཝཱི་བྷྱ་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད་ཅིང་སྔར་ལྟར་གཏོར་མ་ཕུལ།  སའི་ལྷ་མོ་དགྱེས་བཞིན་དུ་དེ་ཉིད་དུ་ཐིམས་པས་བྱིན་གྱིས་བརླབས་པར་གྱུར་ པར་བསམས་ནས་པད་ཀོར་བྱས་ལ།  ཨོཾ་ཨཱ་ཧཱུཾ་ དང་ཡིག་བརྒྱ་བཟླའོ། །དེ་ནས།  ས་ལ་སོགས་པ་སྣ་ཚོགས་པའི་ཆོས་ཐམས་
ཅད་སྟོང་པ་ཉིད་དང་རོ་གཅིག་ཏུ་གྱུར་ པར་མོས། འདི་ནི་བླ་ན་མེད་པའི་དག་པས་སྦྱང་བ་ཞེས་སྦྱང་བ་གཞན་ལས་མཆོག་ཏུ་རྣམ་སྣང་མངོན་བྱང་སོགས་ལས་བཤད་པས་མོས་པ་ཚུན་ཆད་ཀྱིས་བསྒོམ་པ་གལ་ཆེའོ། །བཞི་པ་ལ་གཉིས། ལྷའི་རྣལ་འབྱོར་བྱས་ནས་གསོལ་བ་གདབ་ཅིང་དཀྱིལ་འཁོར་འདེགས་པ་དང། ལངས་
ཏེ་ང་རྒྱལ་བཟུང་ནས་བགེགས་ལ་བཀའ་བསྒོ་བའོ། །དང་པོ་ནི། དཀྱིལ་འཁོར་གྱིས་གཞིར་མེ་ཏོག་གཅལ་དུ་བཀྲམ་པའི་དབུས་སུ་ཁ་ཤར་དུ་ཕྱོགས་པར་འདུག་སྟེ། བདག་བསྐྱེད་བཟླས་པ་ལ་ཐུག་གི་བར་རྫོགས་པར་གཏང།  རང་གི་ཐུགས་ཀའི་ཧཱུཾ་གི་འོད་ཟེར་གྱིས་རྒྱལ་བ་སྲས་བཅས་ཐམས་ཅད་བསྒོམས་པ་དང་

[004B] ཨོཾ་སརྦ་ཏ་ཐཱ་ག་ཏ་ཨརྒྷཾ༑  ནས།  ཤཔྟའི་ བར་གྱིས་མཆོད།  བདག་ཉིད་ཀྱི་ལྕེ་ཧཱུཾ་ལས་བྱུང་བའི་རྡོ་རྗེར་གྱུར་ བར་བསམས་ལ། ལག་པ་གཡས་པས་སྤོས་པོ་རལ་སོས་བཟུང་ནས།  མ་ལུས་ཕྱོགས་ན་བཞུགས་པ་ཡི། །
སངས་རྒྱས་རྣམས་ནི་བདག་ལ་དགོངས། །བདག་ནི་རྡོ་རྗེ་ཆེ་གེ་ཡིས། །འདིར་ནི་དཀྱིལ་འཁོར་པྲི་བར་བགྱི། །སངས་རྒྱས་ལ་སོགས་ཀུན་བྱོན་འཚལ། །དངོས་གྲུབ་འདི་ནི་ཡང་དག་སྩོལ།  །ཞེས་བརྗོད་ལ་སྙན་གསན་དབབ་ཅིང་དཀྱིལ་ཆོག་རིན་འཕྲེང་དང་བདེ་ཆེན་རོལ་མཚོར་
ལན་གསུམ་བྱ་བར་གསུངས། དེ་ནས་སྒོའི་སློབ་མ་བཞི་ཡོད་ན་ཕྱོགས་རེར་འཁོད་ནས་ཐམས་ཅད་ཀྱིས་ཐུན་མོང་དུ་བླ་མ་རྗེ་བཙུན་འཇམ་དཔལ་དབྱངས་སུ་མོས་པ་ལ།  ཨོཾ་ཨཱརྱ་མཉྫུ་ཤྲཱི་ས་པ་རི་ཝ་ར་ཨརྒྷཾ་ ནས།  ཤཔྟ་ འི་བར་གྱིས་མཆོད།  གཞོན་ནུའི་ཆ་ལུགས་འཆང་བ་པོ།  །ཞེས་སོགས་ཤླཽ་ཀ་གཅིག་གིས་བསྟོད་
མཆོད་པ་འདི་སྔགས་རིམ་དུ་མི་འབྱུང་བས་མ་བྱས་ཀྱང་ཆད་པའི་སྐྱོན་མེད་ལ། རྒྱ་བོད་ཀྱི་དཀྱིལ་ཆོག་ཚད་ལྡན་གཞན་མང་པོར་གསུངས་པས་བྱས་ཀྱང་རུང། སློབ་མ་ཐམས་ཅད་ཀྱིས་ཐུན་མོང་དུ།  ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ།  །ཞེས་སོགས་ཀྱིས་བླ་མ་ལ་མཎྜལ་ཕུལ། ཤར་གྱི་སློབ་མས།  རང་ཉིད་རྣམ་སྣང་
དཀར་པོ་ཞལ་གཅིག་ཕྱག་གཉིས་བྱང་ཆུབ་མཆོག་གི་ཕྱག་རྒྱ་ཅན་དུ་གྱུར་པས། ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་ཅིག་ཏུ་གསོལ་བ་ནི། དེ་བཞིན་གཤེགས་པ་ཀུན་ཞི་བ། །དེ་བཞིན་གཤེགས་པ་ཀུན་གྱི་གནས། །ཆོས་ཀུན་བདག་
མེད་པ་ཡི་མཆོག་ །དེ་བཞིན་གཤེགས་པ་བཞིའི་ཕྱག་སྟབས་འདི་འཇམ་དཔལ་གསང་ལྡན་དང་བྱ་རྒྱུད་ཐུགས་རྗེ་ཆེན་པོ་བཅུ་གཅིག་ཞལ་གྱི་སྒྲུབ་ཐབས་ལྷར་བཀོད།  དཀྱིལ་འཁོར་དམ་པ་བཤད་དུ་གསོལ།  །ཞེས་བརྗོད། ལྷོའི་སློབ་མས།  རང་ཉིད་རིན་འབྱུང་སེར་པོ་ཞལ་གཅིག་ཕྱག་གཉིས་མཆོག་

[005A]༄༅། །སྦྱིན་མཉམ་གཞག་གི་ཕྱག་རྒྱ་ཅན་དུ་གྱུར་པས་ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་ཅིག་ཏུ་གསོལ་བ་ནི། མཚན་ཉིད་ཐམས་ཅད་ཡང་དག་རྫོགས། །མཚན་ཉིད་མིན་པ་ཐམས་ཅད་སྤངས། །
ཀུན་ཏུ་བཟང་པོ་སྐུ་ཡི་མཆོག་དཀྱིལ་འཁོར་དམ་པ་བཤད་དུ་གསོལ།  །ཞེས་བརྗོད། ནུབ་ཀྱི་སློབ་མས།  རང་ཉིད་འོད་དཔག་མེད་དམར་པོ་ཞལ་གཅིག་ཕྱག་གཉིས་མཉམ་གཞག་གི་ཕྱག་རྒྱ་ཅན་དུ་གྱུར་པས་ནམ་མཁར་གནས་པའི་དེ་བཞིན་
གཤེགས་པ་རྣམས་དང་ལྷན་ཅིག་ཏུ་གསོལ་བ་ནི། ཞི་བའི་ཆོས་མཆོག་ལས་བྱུང་བ། །ཡེ་ཤེས་སྤྱོད་པ་རྣམས་སྦྱོང་མཛད། །ཀུན་ཏུ་བཟང་པོ་གསུང་གི་མཆོག་དཀྱིལ་འཁོར་དམ་པ་བཤད་དུ་གསོལ།  །ཞེས་བརྗོད། བྱང་གི་སློབ་མས།  རང་ཉིད་དོན་གྲུབ་
ལྗང་གུ་ཞལ་གཅིག་ཕྱག་གཉིས་སྐྱབས་སྦྱིན་མཉམ་གཞག་གི་ཕྱག་རྒྱ་ཅན་དུ་གྱུར་པས་ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་ཅིག་ཏུ་གསོལ་བ་ནི། སེམས་ཅན་ཀུན་གྱི་སེམས་ཆེན་པོ། །རང་བཞིན་དག་ཅིང་དྲི་མ་མེད། །ཀུན་
བཟང་ཐུགས་མཆོག་ཁ་ལོ་སྒྱུར། །དཀྱིལ་འཁོར་དམ་པ་བཤད་དུ་གསོལ།  །ཞེས་བརྗོད། སྒོའི་སློབ་མ་གཅིག་ལས་མེད་ན་གཅིག་པུས་ཤར་ནས་རིམ་བཞིན་གཡས་སྒོར་དུ་སོང་ནས་རིགས་སོ་སོའི་ང་རྒྱལ་དང་གསོལ་བ་འདེབས་པ་སྔར་བཞིན་བྱ་ཞིང། སློབ་མ་མེད་ན། བླ་མ་རང་ཉིད་ཀྱིས་དེ་བཞིན་
གཤེགས་པས་ཕྱོགས་སོ་སོ་ནས་གསོལ་བ་བཏབ་པར་མོས་ལ། ཚིག་རྣམས་རང་ཉིད་ཀྱིས་བརྗོད། དེ་ནས་སློབ་དཔོན་གྱིས་རྡོ་རྗེ་ཁུ་ཚུར་གཉིས་ཀྱི་མཛུབ་མོ་གཉིས་བརྐྱང་ལ་རྩེ་མོ་སྦྱར་བ་འོག་ཏུ་ཕྱོགས་པས་སྤྱི་བོར་བཟུང་སྟེ།  ཧཱུཾ་བཛྲ་ཨུཏ་ཏིཥྛ་ ཞེས་བརྗོད་ནས།  བསྒོམས་པའི་དཀྱིལ་འཁོར་སྟེང་གི་ནམ་མཁའ་

[005B]  ཅེས་དཀྱིལ་འཁོར་ནམ་མཁའ་ལ་བཏེག་གོ་གཉིས་པ་ནི། སློབ་དཔོན་ལངས་ཏེ་ཤར་དུ་ཕྱོགས་པས་མཉམ་པའི་རྐང་སྟབས་བྱས་མགོ་བོར་ཐལ་མོ་སྦྱར་ཏེ།  ཨོཾ་པྲ་ན་མ་མི་སརྦ་ཏ་ཐཱ་ག་ཏཾ།  ཞེས་བརྗོད་པས་དེ་བཞིན་གཤེགས་པ་རྣམས་ལ་ཕྱག་བྱ། དེ་ནས།  སེམས་ཅན་མ་རིག་པའི་མུན་པས་
བསྒྲིབས་ཤིང་བདུད་ཀྱི་དབང་དུ་སོང་བ་རྣམས་ཀྱི་བདུད་བསལ་བའི་ཕྱིར་རང་གཙོ་བོ་ལས་བྱེ་བའི་ཁྲོ་བོ་གཤིན་རྗེའི་གཤེད་པོ། སྐུ་མདོག་མཐིང་ནག་གཞལ་གཅིག་ཕྱག་གཉིས་ཀྱི་གཡས་རལ་གྲི་འཕྱར་ཞིང། གཡོན་སྡིགས་མཛུབ་ཀྱིས་བགེགས་ཐམས་
ཅད་འཇོམས་པ། ཧཱུཾ་གི་སྒྲ་སྒྲོག་པ། ཁྲོ་བོའི་ཉམས་ཐམས་ཅད་ཡོངས་སུ་རྫོགས་བར་གྱུར་པའི་མིག་གཡས་པ་མ་ལས་ཉི་མ། གཡོན་པ་ལས་ཟླ་བ། མིག་འབྲས་ཧཱུཾ་ལས་དུས་མཐའི་མེ་ལྟར་འབར་བའི་རྡོ་རྗེའི་ལྟ་བས་ཕྱོགས་ཐམས་ཅད་དུ་འགྲོ་བ་
རྣམས་ལ་བལྟས་པས་བགེགས་དང་བྲལ་བར་གྱུར་ བར་བསམ་པ་ལ། རྡོ་རྗེའི་ལྟ་བས་ཕྱོགས་ཐམས་ཅད་དུ་བལྟ། སྔགས་རིམ་ཆེན་མོར། རང་གཙོ་བོ་ཧཱུཾ་མཛད་དུ་བསྐྱེད་བར་གསུངས་པ་རྒྱུད་སྡེ་བཞི་ཀའི་སྐབས་སུ་རུང་བས་འདིར་ཡང་དེ་ལྟར་བྱས་ཆོག་མོད་ཀྱང། འཇམ་དཔལ་གསང་ལྡན་གྱི་དཀྱིལ་ཆོག་སློབ་དཔོན་བྱང་ཆུབ་
མཆོག་གིས་མཛད་པར་གཤིན་རྗེའི་གཤེད་གོང་དུ་བཀོད་པ་ལྟ་བུར་བསྐྱེད་པར་གསུངས་པ་འཇམ་དབྱངས་ཀྱི་སྐབས་འབྲེལ་ཤིན་ཏུ་ཆགས་པས་འདིར་སློབ་དཔོན་དེའི་རྗེས་སུ་འབྲངས་སོ། །དེ་ནས།  ང་ནི་རང་ཉིད་རྡོ་རྗེ་ཅན། །རྡོ་རྗེ་སེམས་དཔའ་རང་ཉིད་ང། །ང་ནི་སངས་རྒྱས་རྒྱལ་པོ་ཆེ། །ང་ནི་སྟོབས་ཆེན་
རྡོ་རྗེ་ཅན། །ང་ནི་རྣལ་འབྱོར་དབང་ཕྱུག་རྒྱལ། །ཕྱག་ན་རྡོ་རྗེ་བརྟན་པ་ང། །ང་ནི་བདག་པོ་རྡོ་རྗེ་ཆེ། །བྱིན་གྱིས་བརླབས་པ་མི་འདོར་རོ།  །ཞེས་བརྗོད་ནས་ང་རྒྱལ་བཟུང།  དེ་ནས། རྐང་མཐིལ་གཉིས་སུ་ཧཱུཾ་ཧཱུཾ་ལས་བྱུང་བའི་རྡོ་རྗེ་འབར་བ་རེ་རེ་ཧཱུཾ་ ཞེས་བརྗོད་ཅིང་འགྱིང་བ་དང་

[006A]༄༅། །བཅས་གཡས་རྡོ་རྗེ་གསོར། གཡོན་དྲིལ་བུ་དཀྲོལ་ཞིང་རྡོ་རྗེའི་རྐང་སྟབས་ཀྱིས་དབང་ལྡན་ཕྱོགས་སུ་ཕྱིན། དེ་ནས་བརྩམས་ཏེ་སྒོའི་སློབ་མ་ཡོད་ན་དེ་དང་ལྷན་ཅིག་ཏུ་དཀྱིལ་འཁོར་གྱིས་གཞིར་གཡས་སྐོར་དུ་རྡོ་རྗེའི་རྐང་སྟབས་ཀྱིས་གར་བྱས་ཏེ་སྐོར་བ་གཅིག་བྱ་ལ། མི་ཤེས་ན། སྐོར་
པ་གཅིག་བྱས་པའི་མཐར་དབང་ལྡན་ནས་ཁ་ནང་དུ་ཕྱོགས་ཏེ།  ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་ཀུན་ཡང་དག་ཉོན། །ང་ནི་དཔལ་ལྡན་རྡོ་རྗེ་འཆང། །བཀའ་ཡི་འཁོར་ལོ་སྦྱོར་བ་པོ། །རྡོ་རྗེ་འབར་བའི་གཟུགས་ཀྱིས་ནི། །ལུས་གསུམ་
ལས་བྱུང་དགས་བྱ་སྟེ། །གལ་ཏེ་ཁ་ཅིག་བདག་ལས་འདའ། །འདིར་ནི་འཇིགས་འགྱུར་གཞན་དུ་མིན།  །ཞེས་དང།  གང་དུ་ལྷ་དང་ལྷ་མིན་དང། །གནོད་སྦྱིན་སྲིན་པོ་ཡི་དྭགས་དང། །འབྱུང་པོ་ཤ་ཟ་བརྗེད་བྱེད་དང། །མཁའ་ལྡིང་ཀླུ་དང་གྲུལ་བུམ་
དང༑ ༑མིའམ་ཅི་དང་ལུས་སྲུལ་པོ། །གསང་བ་ལ་སོགས་བགེགས་ཀྱི་ཚོགས། །ས་འདིར་མ་འདུག་གཞན་དུ་དེངས། །གལ་ཏེ་གནས་འདིར་འདུག་གྱུར་ན། །དེ་བཞིན་གཤེགས་པ་ཐམས་ཅད་ཀྱི། །ཡེ་ཤེས་རྡོ་རྗེ་འབར་བ་ཡིས། །བགེགས་ཀྱི་
ཀླང་པ་བརྒྱར་འགས་ཤིང། །ཕྱེ་མར་འགྱུར་བ་གདོན་མི་ཟ།  །ཞེས་ལན་གསུམ་བརྗོད་ལ་གང་དུ་ལྷ་དང་ཞེས་སོགས་མན་ཆད་མ་བརྗོད་ཀྱང་ཆད་པའི་སྐྱོན་མེད། དེ་ནས།  རང་གི་ཐུགས་ཀ་ནས་ཁྲོ་བོ་དཔག་ཏུ་མེད་པ་སྤྲོས་ཏེ་བགེགས་ཐམས་ཅད་བསྐྲད་ པར་མོས་
ཤིང་དེའི་ཚེ་སྔགས་རིམ་ཆེན་མོར་སྔགས་བཟླ་བ་མི་གསལ་ཡང་འདི་དང་རྡོར་འཕྲེང་གི་ལྷན་ཐབས་སོགས་ལས་འབྱུང་བ་བཞིན།  སུམྦྷ་ནི་ དང་གཤིན་རྗེའི་གཤེད་ཀྱི་སྔགས་གང་ཡང་རུང་བ་བཟླ་ཞིང། གུ་གུལ་གྱིས་བདུག་ཡུངས་ཀར་གྱིས་བྲབས། རོལ་མོའི་ཚམ་རྔམས་བྱ།  དཀྱིལ་འཁོར་གྱི་ས་གཞི་ཡང་དབང་

[006B] པར་བསམས་ལ་བྱིན་གྱིས་བརླབ་པོ། །ལྔ་པ་ནི་འགྲོ་བ་རྣམས་རྡོ་རྗེ་འཆང་གི་གོ་འཕང་ལ་འགོད་པའི་ཕྱིར་འགེགས་བསྐྲད་པ་བྱའོ་སྙམ་དུ་སེམས་བསྐྱེད་ཅིང་སྟོང་ཉིད་སྒོམ།  སྟོང་པའི་ངང་ལས་སྐད་ཅིག་གིས་རཾ་ལས་ཉི་མའི་དཀྱིལ་
འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བར་ཧཱུཾ་གིས་མཚན་པའི་འོད་ཟེར་ལས་བྱུང་བའི་རྡོ་རྗེ་འབར་བ་སྤྲོས་པས། ཕྱོགས་མཚམས་མེད་པར་དུམ་བུ་གཅིག་ཏུ་གྱུར་པའི་རྡོ་རྗེའི་རྭ་བ་དང། སྟེང་དུ་རྡོ་རྗེའི་གུར་དང། དེའི་འོག་རྭ་བའི་སྟེང་དུ་རྡོ་རྗེའི་བླ་བྲེ་དང་
ཕྱི་རོལ་དུ་མདའི་དྲ་བ་དང། འོག་གི་ས་གཞི་ཡང་འབར་ཞིང་བཟོད་པར་དཀའ་བའི་སྣ་ཚོགས་རྡོ་རྗེའི་རང་བཞིན་དུ་གྱུར་ པར་མོས། དེ་ནས་ཕུར་གདབ་བྱ་བ་ལ། སྤྱིར་ཕུར་བུ་བཅུད་དང། ལྔ་དང། གཅིག་པའི་ལུགས་སོགས་དུ་མ་ཞིག་སྔགས་རིམ་ཆེན་མོར་གསུངས་པས་བྱ་རྒྱུད་ཀྱི་སྐབས་འདིར་ཡང་སྤྲོ་
ན་ཕུར་བུ་བཅུ་ཡང་རུང་མེད། གསང་བ་སྤྱི་རྒྱུད་ལས་ཕུར་བུ་ལྔ་དབུས་དང་མཚམས་བཞིར་གདབ་པ་དང། ལེགས་གྲུབ་ཀྱི་རྒྱུད་ལས། ཕུར་བུ་བཞི་ཕྱོགས་བཞིར་གདབ་པར་གསུངས་པ་གཉིས་འདིར་སྐབས་སུ་བབས་ཤིང་འཇུག་པ་བདེ་བས་སེང་ལྡེང་ངམ་ལྕགས་སོགས་ལས་བྱས་པའི་ཕུར་བུ་ཚད་ལྡན་ལ་དྲི་མར་པོས་བྱུགས་ཤིང། མེ་ཏོག་
དམར་པོའི་ཕྲེང་བ་བཅིངས་པ་དང། ཚོན་སྐུད་སྣ་ལྔའམ་ལེགས་གྲུབ་ལས་སྐུད་པ་དམར་པོ་དཀྲི་བར་གསུངས་པ་བཞིན་འདུ་བྱས་པ་ལྔའམ་བཞི་ཟངས་གཞོང་ལ་སོགས་པའི་སྣོད་དུ་བཀོད་པ་ལ།  བཛྲ་ཨ་མྲྀ་ཏ་ ས་བསངས།  ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨཀོཉཧཾ། ཕུར་བུ་རྣམས་སྟོང་པ་ཉིད་དུ་
གྱུར༑ སྟོང་པའི་ངང་ལས་ཕུར་བུ་རྣམས་སྟོད་ཁྲོ་བོ་བདུད་རྩི་འཁྱིལ་བ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་ཀྱི་གཡས་སྣ་ཚོགས་རྡོ་རྗེ་འཕྱར་ཞིང། གཡོན་ཐུགས་ཀར་སྡིགས་མཛུབ་མཛད་པ། ཁྲོ་བོའི་རྒྱན་རྣམས་ཀྱིས་བརྒྱན་པ། ལྟེ་བ་མན་

[007A]༄༅། །ཆད་མདུང་རྩེ་གཅིག་པའི་དབྱིབས་ཅན་གྱི་ཕུར་བུ་མེ་ཕུང་རབ་ཏུ་འབར་བ་རྣམས་སུ་གྱུར་ པར་བསམ་ཞིང། སྤྲོ་ན་ཡེ་ཤེས་པ་དགུག་གཞུག་དང་དབང་བསྐུར་རྒྱས་གདབ་མཆོད་བསྟོད་སོགས་ལས་བུམ་གྱི་སྐབས་ལྟར་བྱས་པས་རུང། ཐོ་བ་
ཨ་མྲྀ་ཏ་ འི་སྔགས་ཀྱིས་བསངས་སྦྱངས།  སྟོང་པའི་ངང་ལས་རྡོ་རྗེའི་ཐོ་བ་མེ་རབ་ཏུ་འབར་བར་གྱུར་ པར་བསམ། དེ་ནས་ལངས་ལ་དཀྱིལ་འཁོར་གྱི་དབང་ལྡན་ཕྱོགས་སུ་ཕྱིན་ཏེ་ལག་པ་གཡོན་དུ་ཕུར་བུ་དང། གཡས་པས་ཐོ་བ་ཐོགས་ཏེ།  རང་འཇམ་དཔལ་གཤིན་རྗེའི་གཤེད་དུ་གསལ་
བའི་ཐུགས་ཀའི་ས་བོན་ལས་འོད་ཟེར་འཕྲོས། བགེགས་ཐམས་ཅད་བཀུག་སྟེ་དཀྱིལ་འཁོར་ཀྱི་ཕྱིའི་དབང་ལྡན་སོགས་སུ་ཧཱུཾ་རིང་པོ་ལས་གྲུབ་པའི་ཁྲོན་པ་འབྲུབ་ཁུང་གི་རྣམ་པ་ཅན་རྣམས་སུ་བཅུག་པའི་མགོ་བོར་ཕུར་བུ་བཏབ་པར་གྱུར་ པར་བསམས་ནས།།
ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་ཧཱུཾ།  ཞེས་པའམ། ཡང་ན།  ཨོཾ་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་དུཥྚཾ་ཕཊ་ཕཊ། ཀཱི་ལ་ཡ་ཀཱི་ལ་ཡ་སརྦ་པཱ་པཾ་ཕཊ་ཕཊ། ཧཱུཾ་ཧཱུཾ་ཧཱུཾ་བཛྲ་ཀཱི་ལ་ཡ་བཛྲ་དྷཱ་ར་ཨཱཛྙཱ་པ་ཡ་ཏི་སརྦ་བིགྷྣན་ཀཱ་ཡ་ཝཱ་ཀ་ཙིཏྟ་བཛྲ་ཀཱི་ལ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ་
 ཅེས་པ་གཉིས་གང་ཡང་རུང་བ་ཞིག་གིས་ཕུར་བུ་འདེབས་ཤིང།  ཨོཾ་བཛྲ་མུད་ག་ར་ཨ་ཀོ་ཊ་ཡ་ཧཱུཾ།  ཞེས་བརྗོད་ནས་ཐོབས་ཕུར་བུ་རྣམས་ཀྱི་མགོ་བོ་ནས་བརྡུང།  བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་ཕུར་བུ་བཏབ་པས་ལུས་ངག་ཡིད་གསུམ་གཡོ་འགུལ་མེད་ཅིང། ཡིད་
དེ་བཞིན་ཉིད་ཀྱི་ངང་དུ་རོ་གཅིག་ཏུ་གྱུར། བགེགས་ལྷག་མ་རྣམས་རྒྱང་རིང་དུ་བྲོས་པ་དང། སྟེང་འོག་དང་ཕྱོགས་སུ་འཁོར་ཡུག་ཆེན་པོའི་བར་དུ་འགྲོ་བ་རྣམས་རྣམ་པ་ཐམས་ཅད་དུ་བགེགས་དང་བྲལ་བར་གྱུར་ པར་བསམ། དེ་ཡང་ཕུར་བུ་བཞི་བྱེད་ན་དབང་ལྡན་ནས་

[007B] ལྔ་བྱེད་ན། དང་པོར་དཀྱིལ་འཁོར་གྱི་དབུས་སུ་འབྲུབ་ཁུང་སྔར་ལྟར་བསྐྱེད་པའི་ནང་དུ་བགེགས་བཀུག་པ་ལ་བཏབ་པར་མོས་ནས་དབུས་སུ་འདེབས་སྟངས་བྱས་ལ་དངོས་སུ་དབང་ལྡན་གྱི་ཕུར་བུའི་འཁྲིས་སུ་འདེབས་པར་རྗེ་ཐམས་ཅད་མཁྱེན་པའི་རྡོར་དབྱིངས་འཁོར་སྒྱུར་གྱི་ཟིན་བྲིས་སུ་གསུངས་
ཤིང༑ སྔགས་རིམ་གྱི་དགོངས་པ་ཡང་ཡིན་ལ། དེ་ནས་དབང་ལྡན་ནས་བརྩམས་ཏེ་མཚམས་བཞིར་གདབ། དང་པོར་སློབ་དཔོན་གྱིས་གདབ་ཅིང་བརྗོད་ལ། དེ་ནས་མི་ནུས་ན་སྒོའི་སློབ་དཔོན་སོགས་ཀྱིས་བྱ་བར་རུང་ཞིང། དཀྱིལ་འཁོར་གྱི་ལས་མ་ཟིན་བར་ཐུན་སོ་སོ་ལ་ཕུར་བུའི་མཆོད་པ་ཉིན་རེ་བཞིན་བྱ། ཕུར་བུ་དངོས་སུ་མེད་ན་
རིམ་པ་དེ་དག་བསྒོམས་པ་ཁོ་ནས་བྱས་ཀྱང་རུང་ངོ། །དེ་ནས། ལག་པ་གན་རྐྱལ་དུ་གནས་པ་བསྒྱུར་ནས།  ཨོཾ་བཛྲ་ཨཱ་ཧཱུཾ།  ཞེས་བརྗོད་ཅིང་ས་ལ་བསྣུན་ཏེ།  ས་རྡོ་རྗེའི་རང་བཞིན་དུ་གྱུར་ པར་མོས་པར་བྱའོ། །གཉིས་པ་སྟ་གོན་ལ་ལྔ། ས་ལྷ་དང། ལྷ། བུམ་པ། སྟ་གོན། ལྷ་ལ་གསོལ་བ་གདབ་པ། སློབ་མ་སྟ་
གོན་ནོ། །དང་པོ་ནི། རང་ཉིད་ཤར་ནས་དཀྱིལ་འཁོར་གྱི་དབུས་སུ་ཕྱོགས་པར་འདུག་དཀྱིལ་འཁོར་གྱི་དབུས་དངོས་སམ། དེང་སང་གི་ཕྱག་ལེན་དུ་དཀྱིལ་འཁོར་གྱི་ས་གཞིའི་དབུས་མཉྩིའི་ཁར་མཎྜལ་གྱི་སྟེང་དུ་འགོད་པ་ལྟར་ཡང་རུང་བས་དེར་དྲིའི་ཐིག་ལེ་དང་ཚོམ་བུ་བཀོད། ས་ལྷའི་མཆོད་གཏོར་བྱིན་གྱིས་བརླབ།  དཀྱིལ་
འཁོར་གྱི་དབུས་སུ་བཾ་ལས་སའི་ལྷ་མོ་ ཞེས་པ་ནས།  བཅོམ་ནས་དཀྱིལ་འཁོར་བྲི་བར་བྱ།  །ཞེས་ལན་གསུམ་བརྗོད་པའི་བར་སྔར་ས་བསླང་གི་སྐབས་ལྟར་བྱས་རྗེས།  དཀྱིལ་འཁོར་གྱི་ལས་ཇི་ལྟར་བདེ་བར་གྱིས་ཤིག་ཅེས་གནང་བ་བྱིན་ནས་དེ་ཉིད་དུ་ཐིམ་པར་གྱུར་ པར་བསམ་
དེ་ནས། ལག་པ་གཉིས་རྡོ་རྗེ་ནང་བསྡམས་བྱས་པ་དེས་ས་མནན་ལ།  ཨོཾ་བཛྲི་བྷཱ་ཝ་ཧཱུཾ།  ཞེས་ལན་གསུམ་བརྗོད།  རྡོ་རྗེ་བསྡམས་པ་ལས་བྱུང་བའི་ཧཱུཾ་ཡིག་འོད་ཟེར་འབར་བ་འཕྲོས་པས་དབང་ཆེན་གསེར་གྱི་ས་གཞི་ལ་ཐུག་གི་བར་རྡོ་རྗེར་བྱས་པར་གྱུར་ པར་བསམས་ལ།  ཨོཾ་བཛྲ་

[008A]༄༅། །དྲྀཌྷ་ཏིཥྛ།  ཞེས་ལན་གསུམ་བརྗོད་ཅིང་བྱིན་གྱིས་བརླབ་བོ། །གཉིས་པ་ལ་གཉིས། ལྷ་གནས་ངེས་པའི་ཕྱིར་ཐིག་གདབ་པ་དང། དེ་ནས་ལྷ་སྟ་གོན་དངོས་བྱ་བའོ། །དང་པོ་ནི། གཙང་ཞིང་མཉམས་པའི་རས་སྐུད་ལ་སོགས་པ་སྐྲ་མ་འདྲེས་པ་ཁ་དོག་དཀར་པོ་འཇུར་མདུད་མེད་
པར་སུམ་བསྒྲིལ་དུ་བྱས་པའི་རིང་ཐུང་གི་ཚང་འཕྲེང་བ་ལས། སློབ་དཔོན་དང་སློབ་མའི་ལག་པ་གཡོན་པའི་མཛུབ་མོ་ནས་བརྩམས་ནས་སོར་མོ་བཞིའི་རྒྱབ་ནས་དཀྲིས་ཏེ་དབུས་སུ་བཅུག་ལ་མཛུབ་མོའི་སྟེང་ནས་བཏོན་པ་མཐེ་བོང་གིས་ས་ལ་སྦྱར་ཏེ་མནན་པའི་བར་གྱི་ལྷག་མ་གཏོགས་པ་ཇི་ལྟར་སྲིད་དུ་དཀྱིལ་འཁོར་གྱི་ཉིས་འགྱུར་དང་ཞེས་གསུངས་
པ་ལྟར་དཔོན་སློབ་གཉིས་ཀྱི་སོར་མོ་བཞི་ལ་དཀྲིས་པའི་ཆ་རྣམས་མ་གཏོགས་པའི་བར་ལ་དཀྱིལ་འཁོར་ཚད་ཇི་ཙམ་བྱེད་པ་དེའི་མདའ་ཡབ་ནས་མདའ་ཡབ་ཀྱི་བར་གྱི་ཚད་ཉིས་འགྱུར། སྦོམ་གྲ་སྒོའི་ཉི་ཤུ་ཆ་བྱེད་པ་སོགས་མཚན་ཉིད་དང་ལྡན་པའི་ལས་ཐིག་གི་སྐུད་པ་འདུ་བྱ། དེ་ལ་དྲི་བཟང་པོའི་ཆུ་དང། ཞོ༑ འོ་མ༑ མར༑ སྦྲང་
རྩི༑ ཀ་ར་སྟེ་ཕྱིའི་བདུད་རྩི་ལྔ་དང། བ་བྱུང་ལྔས་བྱུགས་ཏེ་སྣོད་གཙང་མར་བཞག་རང་འཇམ་དབྱངས་ཀྱི་རྣལ་འབྱོར་དང་ལྡན་པས།  ཨོཾ་བཛྲ་ཨམྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། ཐིག་སྐུད་སྟོང་པ་ཉིད་དུ་གྱུར། སྟོང་པའི་ངང་ལས་པདྨ་
དང་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་ཁྲོ་བོ་བདུད་རྩི་འཁྱིལ་བ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་ཀྱི་གཡས་སྣ་ཚོགས་རྡོ་རྗེ་འཕྱར་ཞིང། གཡོན་ཐུགས་ཀར་སྡིགས་མཛུབ་
མཛད་པ། ཁྲོ་བོའི་རྒྱན་དང་ཉམས་ཐམས་ཅད་ཡོངས་སུ་རྫོགས་པར་གྱུར་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་འཕྲོས། རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་

[008B] པར་བསམ། ཐིག་སྐུད་ཀྱི་མཆོད་པ་རྣམས་བསངས་སྦྱངས་སོགས་བྱས་ནས།  ཨོཾ་བཛྲ་མཧཱ་ཀྲོ་དྷ་རཱ་ཛ་ཨརྒྷཾ་ ནས།  ཤཔྟ་ འི་བར་གྱིས་མཆོད།  ཧཱུཾ༑ འཇིགས་པའི་ཧཱུཾ་སྒྲ་ངེས་སྒྲོག་ཅིང། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་ཐམས་
ཅད་སྩོལ་བའི་ལྷ། །བགེགས་ཀྱི་དགྲ་ལ་ཕྱག་འཚལ་བསྟོད།  །ཅེས་པས་བསྟོད། ལག་པས་ཐིག་སྐུད་ལ་རེག་ཅིང།  ཨོཾ་བཛྲ་ཨམྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཅེས་བཟླས་ཏེ་བསྲུང། སྔགས་དེ་ཉིད་བཟླས་པའི་ཕྱིའི་བདུད་རྩི་ལྔའི་ཆུ་དང། ཡུངས་ཀར་དང། དྲིའི་ཆུས་གཏོར་ལ་རྡོ་རྗེ་དང་བཅས་པའི་ལག་
པ་གཡས་པས་རེག་སྟེ།  ཨོཾ་བཛྲ་ས་མ་ཡ་སཱུ་ཏྲ་མ་ཏྲི་ཀྲ་མ་ཧཱུཾ།  ཞེས་བཟླས་ནས།  ཨོཾ་ཨཱ་ཧཱུཾ།  ལན་བརྒྱ་རྩ་བརྒྱད་བཟླས་ཏེ་ཐིག་སྐུད་ལྷག་གནས་བྱའོ། །དེ་ནས། དཀྱིལ་འཁོར་གྱི་ས་ལ་བུམ་པ་ཐམས་ཅད་ཀྱི་ཆུས་བསང་གཏོར་བྱ་ཞིང།  ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ།  ཅེས་བརྗོད་པས་གཙང་མར་བྱས་པའི་ས་ལ་
དྲིས་བྱུགས་ནས་ཕྱི་རོལ་དུ་མེ་ཏོག་བཀྲམ།  ནམ་མཁར་གནས་པའི་ཡེ་ཤེས་ཀྱི་དཀྱིལ་འཁོར་མངོན་སུམ་དུ་གྱུར་ པར་བསམས་པ་ལ།  ཨོཾ་སརྦ་ཏ་ཐཱ་ག་ཏ་ས་པ་རི་ཝཱ་ར་ཨརྒྷཾ་ ནས།  ཤཔྟ་ འི་བར་གྱིས་མཆོད།  གཞོན་ནུའི་ཆ་ལུགས་འཆང་བ་པོ།  །ཞེས་སོགས་ཤོ་ལོ་ཀ་གཅིག་གིས་
བསྟོད༑ དེ་ནས། ཤར་སོགས་ཕྱོགས་ཀྱི་ཐིག་ལེའི་སྟེང། །སྲད་བུ་བཟུང་ནས་མཎྜལ་བཞིས། །ཉ་ཡི་མགོ་དང་མཇུག་མའི་མཐར། །ཚངས་ཐིག་དང་ནི་ཟུར་ཐིག་གདབ། །ཅེས་གསུངས་པ་ལྟར་གྱི་ཚངས་ཟུར་གྱི་ཐིག་གི་འགྲོ་མཚམས་རྟོགས་པའི་ཕྱིར་ཟླུམ་པོ་ལྔ་སྐོར་བྱས་རྗེས།  རང་རྗེ་བཙུན་འཇམ་དཔལ་དབྱངས་དང་སློབ་
མ་སྐད་ཅིག་གིས་བདུད་རྩི་འཁྱིལ་པར་གྱུར་པའི་མིག་གཉིས་ཛ་ཛ་ལས་ཉི་མ་དང། ཟླ་བ་འོད་ཟེར་སེར་པོ་ཅན་དུ་གྱུར་ པར་བསྒོམས་ལ། སློབ་དཔོན་གྱི་ལག་གཡོན་པ་རྡོ་རྗེ་ཁུ་ཚུར་གྱིས་ཐིག་སྐུད་ལྟེ་བར་བཟུང་ཞིང་གྲོགས་ལ་ཛྫ་  ཛྫ་ཛྫ་ ཞེས་པ་དང།  ཛ་ གསུམ་བརྗོད་པས་ཐིག་སྐུད་ཀྱི་སྣེ་མོ་སློབ་མ་ལ་གཏད་

[009A]༄༅། །དེས་ཀྱང་སྔགས་དེ་བཞིན་དུ་བརྗོད་ནས། དྲངས་ཏེ་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་བཟུང་ལ།  ཤར་ལ་སོགས་པའི་ཕྱོགས་ཐམས་ཅད་བློས་བཏགས་པ་ཙམ་ལས་རང་བཞིན་མེད་པར་མཉམ་པ་ཉིད་དོ།  །སྙམ་དུ་མོས་ནས་རང་རྐང་པ་གཡོན་པ་སྐྱིལ་ཀྲུང་བྱེད་པ་
དང༑ གཡས་པ་ས་ལ་བཙུགས་ཏེ་བསྡད། སློབ་མས་དེ་ལས་ལྡོག་སྟེ་བསྡད་ནས་གཉིས་ཀའི་ལག་པ་ལྷན་ཅིགས་ལ་ཕབ། དེ་ཡང་བླ་མ་ནུབ་ནས་ཤར་དང། སློབ་མ་ཤར་ནས་ནུབ་ཏུ་ཕྱོགས་བས་ཤར་ནུབ་ཀྱི་ཚངས་ཐིག་གདབ། དེ་ནས།  རང་དང་སློབ་མའི་རྐང་མཐིལ་གཉིས་སུ་ཧཱུཾ་ཧཱུཾ་ལས་རྡོ་རྗེ་
འབར་བ་རེ་རེ།  ཞེས་བརྗོད་ཅིང་བསྒོམས་པས་རྐང་པ་བྱིན་གྱིས་བརླབས་ལ་གཉིས་ཀ་གཡས་སྐོར་གྱིས་སོང་སྟེ་བླ་མ་ལྷོ་དང། སློབ་མ་བྱང་དུ་གནས་པས་ལྷོ་བྱང་གི་ཚངས་ཐིག་གདབ། དེ་ནས་གཡས་སྐོར་གྱིས་ཡོངས་ཏེ་སློབ་དཔོན་ཤར་ལྷོ་དང། སློབ་མ་ནུབ་བྱང་དུ་གནས་ནས་མེ་རླུང་གི་ཟུར་ཐིག་གདབ། དེ་ནས་གཡས་
སྐོར་གྱིས་སློབ་དཔོན་ལྷོ་ནུབ་དང། སློབ་མ་བྱང་ཤར་དུ་གནས་པས་ཟུར་ཐིག་གཉིས་པ་གདབ། དེ་ནས། སློབ་དཔོན་ཤར་ལྷོ་དང། སློབ་མ་བྱང་ཤར་དུ་གནས་པས་ཤར་གྱི་རྩ་ཐིག་སློབ་དཔོན་ནུབ་བྱང་དང། སློབ་མ་ལྷོ་ནུབ་ཏུ་གནས་པས་ནུབ་ཀྱི་རྩ་ཐིག་སློབ་དཔོན་དེ་ཉིད་དང་སློབ་མ་བྱང་ཤར་དུ་གནས་པས་བྱང་གི་རྩ་ཐིག་སླར་
ཡང་སློབ་དཔོན་ཤར་ལྷོ་དང། སློབ་མ་ལྷོ་ནུབ་ཏུ་གནས་པས་ལྷོའི་རྩ་ཐིག་རྣམས་གདབ། དེ་ནས།  རང་རྗེ་བཙུན་འཇམ་དཔལ་དབྱངས་ལྷ་སྐུ་སྒྱུ་མ་ལྟ་བུར་གསལ་བའི་མིག་གཉིས་ཧཱི་ཧཱི་ལས་གཡས་ཉི་མ་དང། གཡོན་ཟླ་བར་གྱུར་ པར་བསམས་ཏེ་ཁྲོ་བོའི་ལྟ་བས་ཕྱོགས་ཐམས་ཅད་དུ་བལྟས་
ནས༑ ཧཱི་ཧཱི་ ཞེས་བརྗོད་ནས།  ཐར་པའི་སྒོའི་གེགས་སུ་གྱུར་པའི་སྒྲིབ་པ་རྣམས་དབྱི་བར་བྱའོ།  །སྙམ་དུ་བསམས་ནས་ཤར་སྒོའི་ཚངས་ཐིག་དང་རྩ་ཐིག་ཕྲད་མཚམས་གཡས་གཡོན་ནས་རྩ་ཐིག་གི་ཆེ་ཆུང་གཉིས་གཉིས་དབྱི་ལ། དེ་ནས་ལྷོ་ནུབ་བྱང་གི་སྒོའི་ཐིག་ཀྱང་དབྱི་བར་བྱ། དེ་ནས་དཀྱིལ་

[009B] ཁྲུ་ལ་སོགས་པའི་རྩ་ཐིག་གི་དབུས་སུ་བརྒྱད་ཆ་ཕྱིས་པ་དེ། །སྒོ་དེའི་བཞི་ཆ་ཆ་ཆུབ་སྟེ། །རྩ་བའི་ཕྱི་རོལ་གཅིག་དང་གཉིས། །གཅིག་གཉིས་གཅིག་དང་གཅིག་གི་མཐར། །ཐིག་དྲུག་ཟུར་ནས་ངོས་སུ་སྟེ། །ཚངས་ལས་རིམ་གྱིས་རིང་བར་ནི། །ཆ་ཆུང་གསུམ་དུ་དང་པོའི་ཐིག་
གཉིས་ཐིག་ཆ་ཆུང་གཉིས་རྩེར་རེག་ཆ་ཆུང་བརྒྱད་དུ་གསུམ་སྟེགས་བུའི། །ཐིག་ལས་དྲང་པོའི་ཐིག་པའི་སྟེ། །གསུམ་ནི་ཆ་ཆུང་ལྔ་བཞི་པ། །ཆ་ཆུང་བཞི་དེའི་དང་པོ་ནི། །ངོས་ཐིག་རྩེ་མོར་ཡང་དག་རེག་གསུམ་ནི་ཆ་ཆུང་རེ་རེའི་བར། །བཞི་པའི་རྩེ་ནས་ངོས་སུ་ཐིག་ཆ་ཆུང་བཅུ་དང་ལྡན་པའོ། །རྩ་བའི་རྩེ་ནས་བྱུང་བའི་ཐིག་ཆ་ཆུང་བཞི་པ་
ངོས་སྟེང་དུ། །ཆ་ཆུང་གཉིས་གཉིས་ཐད་ཀར་ནི། །ཆ་ཆུང་བརྒྱད་དེ་གསུམ་འཁྱོག་པ། །ཞེས་པའི་དོན་ལྟར་ལེགས་པར་གདབ་སྟེ་འགྲམ་ལོགས་སྒོ་དང་མི་མཉམ་པའི་ལུགས་སོ། །དེ་ནས་རྟ་བབས་ཀྱི་ཐིག་གདབ་པ་ནི། ཀ་བའི་རྩེ་ནས་ཕྱི་ངོས་སུ། །ཆ་ཆུང་རེ་རེ་དོར་བར་ཐིག་བཅུ་གཅིག་འདི་ལ་ལྔ་པ་དང། །བདུན་པ་ཆ་ཆུང་ཕྱེད་དང་གཉིས་
ཡང་ན་གསུམ་པ་བདུན་པ་དང། །དགུ་པ་ཆ་ཆུང་རེ་རེའོ། །བཞི་པ་དྲུག་པ་བཅུ་པ་རྣམས། །སོ་སོར་ཆ་ཆུང་ཕྱེད་ཕྱེད་དོ། །ལྔ་ནི་ཆ་ཆུང་ཕྱེད་དང་གཉིས། །དེ་ལ་ཕྱོགས་གཉིས་སུ་ནི་རྒྱར། །ཚངས་པའི་གཡས་དང་གཡོན་དུ་ནི། །ཆ་ཆུང་ཕྱེད་བཅས་མདའ་ཡི་མཐར། །སྣམ་བུ་ཆ་ཆུང་ཕྱེད་དང་གསུམ། །ཐིག་ནི་ཆ་ཆུང་ཕྱེད་དང་བཞི། །ཆ་ཆུང་དྲུག་མཐར་
གཉིས་པ་དང། །གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་པ་ནི། །ཆ་ཆུང་ལྔ་སྟེ་མདའ་ཕྱེད་བཅས། །གསུམ་དེར་ནས་ནི་ཕྱེད་དང་ལྔ། །གསུམ་ནས་དྲུག་པ་ཆ་ཆུང་ལྔ། །བཞི་ནི་ཆ་ཆུང་བདུན་རྣམས་ཏེ། །ཐི་བཅུ་གཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །བདུན་པའི་འོག་ལ་ཆ་ཆུང་
གསུམ། །སྟེང་ནི་ཆ་ཆུང་དྲུག་སྟེང་དུ། །སྣམ་བུ་རྣམས་མཐར་སོན་པའི་ཐིག་གཞན་གྱི་མཐའ་དང་ལྷན་ཅིག་སྟེ། །ཁྱོག་པོ་གཅིག་གོ་འདི་ནང་དུའང། །ཆ་ཆུང་ཕྱེད་ནས་དེ་བཞིན་གཞན། །དེའི་ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །ཆ་ཆུང་གཉིས་གཉིས་དོར་བར་རོ། །བཞི་དོར་བར་ནི་ཟླུམ་པོ་གཞན།།

[010A]༄༅། །ཞེས་པ་ལྟར་གདབ་སྟེ་རྟ་བབས་སྒོ་ཚད་གསུམ་མའི་ལུགས་ཡིན་པས་འདི་ཉིད་ལེགས་སོ། །སྣ་ཚོགས་རྡོ་རྗེའི་རའི་ཐིག་སྐོར་ལུགས་ནི། ཚངས་དང་མདའ་ཡབ་ཕྲད་པ་ནས། །ཆ་ཆུང་བཞི་དང་བཞི་གསུམ་ནི། །སོང་བར་ཆ་ཆུང་དགུ་དང་ནི། །བཞི་ཆས་གཡས་གཡོན་ཕྱི་རྭ་བསྐོར། །མདའ་ཡབ་ཚངས་
ལས་ཆ་ཆུང་ནི། །ཕྱེད་བཅས་གསུམ་ནས་ཐད་ཀར་གཡས། །དྲུག་ནས་ཕྱེད་བཅས་བཅུ་གཉིས་ཀྱིས། །གཡོན་བསྐོར་གཡས་པ་དེ་ལས་ལྡོག་ཅེས་པ་ལྟར་གདབ། དཀྱིལ་འཁོར་གྱི་ནང་གི་ཐིག་གདབ་ལུགས་ནི། ཚངས་པའི་ཐིག་ལས་ཕྱི་ངོས་སུ་ཆ་ཆུང་ལྔ་དོར་བར་པདྨའི་ལྟེ་བའི་དོན་དུ་ཐིག་ཟླུམ་པོ་གཅིག་དེའི་ཕྱི་ངོས་སུ་འདབ་མའི་དོན་དུ་ཆ་
ཆུང་བཅུ་དོར་བར་ཟླུམ་པོ་གཅིག་བསྐོར་དེའི་ཕྱི་ངོས་སུ་ཆ་ཆུང་གཅིག་དོར་བར་གདུང་འཁོར་གྱི་རྡོ་རྗེ་འཕྲེང་བའི་དོན་དུ་སྐོར་ཐེག་གཅིག་ནང་གི་ལྟེ་བའི་ཐིག་གི་ཕྱི་ངོས་སུ་གེ་སར་གྱི་དོན་དུ་སླར་ཡང་ཆ་ཆུང་ཕྱེད་དོར་ནས་ཐིག་ཟླུམ་གཅིག་བསྐོར་ལ། ཚངས་ཐིག་བཞི་འདེབ་མའི་དབུས་སུ་འོང་བར་བྱས་ནས་ཕྱོགས་ཀྱི་འདབ་མ་བཞི་ཆ་མཉམ་པར་བྱའོ་
ཕྱི་ནང་གི་ཐིག་གཞན་དེ་རྣམས་འདེབས་པའི་ཚེ་ཡང་སྐོར་ཕྱོགས་དང། སྡོད་སའི་གནས་དང། གོ་རིམ་རྣམས་སྔ་མ་ལྟར་བྱ་ཞིང་སྐབས་ཐམས་ཅད་དུ་སློབ་མས་བླ་མ་ལ་རྒྱབ་མི་སྟོན་པར་འགྲོ་ལ། རྡོ་རྗེ་ཁུ་ཚུར་གྱིས་ཐིག་ཐམས་ཅད་འདེབས་པ་མ་བདེན་དང་པོ་ལ་བྱ་ཞིང་ལྷག་མ་ཅི་བདེར་བྱ། སྐོར་ཐིག་རྣམས་བྱེད་པའི་ཚེ་སེང་ལྡེང་གི་ཕུར་བུ་
འོག་རྩེ་གཅིག་པ་སྟེང་རྡོ་རྗེ་ལྔ་པའི་དབྱིབས་ཅན་བསངས་སྦྱངས།  སྟོང་པའི་ངང་ལས་ཧཱུཾ་ལས་བྱུང་བའི་ཕུར་བུ་སྟེང་རྡོ་རྗེ་རྩེ་ལྔ་པ་འོག་རྡོ་རྗེ་རྩེ་གཅིག་པའི་རྣམ་པ་ཅན་དུ་གྱུར་ པར་བསམས་ནས།  ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་ཧཱུཾ།  ཞེས་པ་བརྒྱ་རྩ་བརྒྱད་བཟླས་ནས།  ཨོཾ་བཛྲ་
མུད་ག་ར་ཨ་ཀོ་ཊ་ཡ་ཧཱུཾ།  ཞེས་བརྗོད་ཅིང་རྡོ་རྗེ་ཐོ་བས་བརྡུངས་ནས་དཀྱིལ་འཁོར་གྱི་ས་གཞིའི་དབུས་སུ་བཏབ་པ་ལ་ཐིག་སྐུད་ཉིས་བལྟབ་ཏུ་བྱས་པ་བཏགས་ནས་དབང་ལྡན་ནས་བརྩམས་ཏེ་གཡས་སྐོར་དུ་བསྐོར་ལ་གདབ། སྐོར་ཐིག་ཟིན་རྗེས་ཕུར་བུ་དཀྱིལ་འཁོར་གྱི་མཇུག་ཆོག་སྐབས་སུ་བཤད་པའི་སྔགས་དང་ཕྱག་རྒྱས་དབྱུང་ནས་

[010B] པར་བསམ་ཞིང་ཕུར་བུ་དངོས་སུ་མེད་ནའང་བསྒོམས་པས་རིམ་པ་དེ་དག་བྱ་ལ། གཞན་ཡང་ཐིག་གི་ལྟས་བརྟག་ལུགས་སོགས་ཞིབ་པ་སྔགས་རིམ་ཆེན་མོ་ལས་ཤེས་པར་བྱས་ནས་ཚད་ལྡན་གྱི་ཕྱག་ལེན་མཐོང་བ་བརྒྱུད་པ་བཞིན་ཐིག་ལེགས་པར་གདབ་པར་བྱའོ། །དེ་
ལྟར་ཐིག་རྫོགས་པར་ཐེབས་ནས་ཐིག་སྐུད་ལ།  ཨོཾ་བཛྲ་མཧཱ་ཀྲོ་དྷ་རཱ་ཇ་ཨརྒྷཾ་ ནས།  ཤཔྟ་ འི་བར་གྱིས་མཆོད། སྔར་གྱི་བསྟོད་པས་བསྟོད།  ཨོཾ་ཨཱ་ཧཱུཾ་བཛྲ་མུཿ་ཐིག་སྐུད་ཀྱི་ཡེ་ཤེས་པ་རང་གནས་སུ་གཤེགས་པར་གྱུར།  ཅེས་བརྗོད་ཅིང་མོས་ལ། ཐིག་སྐུད་གནས་ཅི་བདེ་བར་བཞག་གོ་
གཉིས་པ་ལྷ་སྟ་གོན་དངོས་བྱ་བ་ནི། དཀྱིལ་འཁོར་གྱི་ས་གཞི་དྲི་བཟང་ལ་སོགས་པས་བྱུགས་ཤིང་མེ་ཏོག་གཅལ་དུ་བཀྲམ། བདུད་རྩི་ལྔ་དང་བཅས་པའི་དྲི་བཟང་པོས་ལྷ་གནས་སོ་སོར་ཐིག་ལེ་བྱ་ཞིང། དེ་ཡང་གཙོ་བོའི་གནས་སུ་གྲུ་བཞི་དང། ལྷ་གཞན་རྣམས་ཀྱི་གནས་སུ་ཟླུམ་པོ། དྲིའི་ཐིག་ལེའི་སྟེང་དུ་ལྷ་
རང་རང་གི་སྔགས་བརྗོད་ནས་མེ་ཏོག་གི་ཚོམ་བུ་རེ་འགོད། མཐའ་སྐོར་དུ་ཉེར་སྤྱོད་ཉུང་མཐའ་ཚར་བཅུ་ལས་མི་ཉུང་བ་མདུན་གྱི་ལྷའི་གཡས་ནས་འགོ་བརྩམས་ཏེ་བཤམ། སློབ་དཔོན་རང་ངམ་ཆུ་བཞི་འབུལ་མིའི་མདུན་དུ་སྟེགས་ཀྱི་ཁར་དུང་ཆོས་ལྟ་བུའི་སྣོད་གསུམ་དུ་ཆུ་བཞི་རྫས་དང་བཅས་པ། དེ་དག་གི་མདུན་དུ་མཉྫིའི་ཁར་
བཟེད་ཞལ་གྱི་སྣོད་གསུམ་བཞག་རང་ཤར་ནས་དབུས་སུ་ཕྱོགས་པར་འདུག་ལ་ལྷའི་རྣལ་འབྱོར་དང་ལྡན་པས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི་རྭ་བ་གུར་བླ་རེ་མེ་རི་དང་བཅས་པ་ཡོངས་
སུ་རྫོགས་པའི་དབུས་སུ། སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ།  ཞེས་པ་ནས།  ལྟེ་བ་དང་བཅས་པར་གྱུར།  ཅེས་པའི་བར་སྒྲུབ་ཐབས་ལྟར་བྱས་རྗེས།  དེའི་ལྟེ་བར་ཟླ་

[011A]༄༅། །པའི་དཀྱིལ་འཁོར་གྱི་སྟེང་དུ་ཨ་ཡིག་དཀར་པོ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་སྒྲིབ་དང་མི་ཤེས་པའི་མུན་པ་བསལ། འོད་ཟེར་ཚུར་འདུས་ཡོངས་སུ་གྱུར་པ་ལས་
རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་སྐུ་མདོག་སྟོན་ཀའི་ཟླ་བ་ལྟར་དཀར་ཞིང།  ཞེས་པ་ནས།  རྣམ་འགྱུར་གྱིས་སྒེག་པ།  ཞེས་པའི་བར་སྒྲུབ་ཐབས་བཞིན་བརྗོད།  རང་གི་ཐུགས་ཀའི་ཧཱུཾ་གི་འོད་ཟེར་གྱིས་སྔར་ནམ་མཁར་བཏེག་པའི་
དཀྱིལ་འཁོར་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་དབང་གི་ལྷ་རྣམས་སྤྱན་དྲངས། ཨོཾ་པཉྩ་ཀཱུ་ལ་ས་པ་རི་ཝཱ་ར་ཨརྒྷཾ་ནས། ཤཔྟ་ འི་བར་གྱིས་མཆོད།  དེ་བཞིན་
གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས་དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ་ཞེས་དབང་བསྐུར། ཆུའི་ལྷག་མ་ཡར་
ལུ་ད་པ་ལས་གཙོ་འཁོར་ཐམས་ཅད་ལ་རྣམ་སྣང་གིས་དབུ་བརྒྱན་པར་གྱུར་ པར་བསམ། སྟ་གོན་གྱི་མཆོད་པ་རྣམས།  ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར།  ཅེས་པ་ནས།།
ཨོཾ་འོང་དུ་ཞུ་བ་ལས་བྱུང་བའི། མཆོད་ཡོན། ཞབས་བསིལ། ཞལ་བསིལ། བསང་གཏོར། མེ་ཏོག་ །ཅེས་པ་ནས།  ཨོཾ་ཨ་རྒྷཾ་ཨཱ་ཧཱུཾ། ཨོཾ་པཏྱཾ་ཨཱ་ཧཱུཾ། ཨོཾ་ཨཉྩ་མཱ་ནཾ་ཨཱ་ཧཱུཾ། ཨོཾ་པྲོཀྵ་ཎཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ།  ནས།།

[011B]  ཞེས་པའི་བར་གྱིས་བྱིན་གྱིས་བརླབ།  དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གི་དད་པས་འབུལ་ལགས་ན། །བཞེས་ནས་བདག་ལ་བཀའ་དྲིན་སྩོལ། །ཨོཾ་ཨཱ་ཧྲཱི་པྲ་ཝ་ར་སང་ཀཱ་རཾ་ཨརྒྷཾ་པྲཏཱིཙྪ་
ཧཱུཾ་སཱཧཱ།  དེ་བཞིན་དུ། མཆོད་ཡོན་གྱི་གནས་སུ།  ཞབས་བསིལ། ཞལ་བསིལ། བསང་གཏོར།  ཞེས་དང། ཨརྒྷཾ་གྱི་གནས་སུ།  པཱཏྱཾ། ཨཉྩ་མཱ་ནཾ། པྲོཀྵ་ཎཾ།  ཞེས་པ་རྣམས་བཅུག་ལ་ཆུ་བཞི་དབུལ།  ལྷ་ཡི་མེ་ཏོག་དམ་པ་འདིས། །དཀྱིལ་འཁོར་མཆོད་
པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ཏེ། །མགོན་པོས་མཆོད་པ་འདི་བཞེས་ཤིག་ཨོཾ་སརྦ་ཏ་ཐཱ་ག་ཏ་པུཥྤེ་པྲ་ཏཱིཙྪ་ཧཱུཾ་སཱཧཱ།  དེ་བཞིན་དུ་མེ་ཏོག་གི་གནས་སུ་  བདུག་སྤོས། སྣང་གསལ། དྲི་ཆབ། ཞལ་ཟས། སྒྲ་སྙན།  ཞེས་
པ་རྣམས་དང། པུཥྤེའི་གནས་སུ།  དྷཱུ་པེ། ཨཱ་ལོ་ཀེ་གནྡྷེ། ནཻ་ཝིདྱ། ཤཔྟ་ རྣམས་བཅུག་པས་མཆོད། སྒྲུབ་ཐབས་ནས་འབྱུང་བ་ལྟར་གྱི་བསྟོད་པས་བསྟོད། གསུམ་པ་བུམ་པ་སྟ་གོན་ནི། རྣམ་རྒྱལ་བུམ་པ་མཚན་ཉིད་དང་ལྡན་པས་གཙོས་པའི་བུམ་པ་ལྷ་གྲངས་དང་མཉམ་པ་དང་ལས་བུམ་
མ་འབྱོར་ན་རྣམ་རྒྱལ་བུམ་པ་དང་ལས་བུམ་གཉིས་ལེགས་པར་བཀྲུས་ཏེ་གུ་གུལ་གྱིས་བདུག་ཡུངས་ཀར་གྱིས་བྲབ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བརྗོད་ནས་བསྲུངས། རྣམ་རྒྱལ་བུམ་པ་ལ་མདུན་ཕྱོགས་སུ་པད་ཟླའི་སྟེང་དུ་རྡོ་རྗེ་དང་དེ་འོག་འཁོར་ལོ། ལྷོར་རིན་པོ་ཆེ། ནུབ་ཏུ་པདྨ། བྱང་
དུ་རལ་གྲིའི་མཚན་མ། དེ་བཞིན་གཤེགས་པ་རང་རང་གི་མདོག་ཅན་དང། ལས་བུམ་ལ་པད་ཉིའི་སྟེང་དུ་སྣ་ཚོགས་རྡོ་རྗེ་འབྲི་བའམ་དྲས་པ་གདགས། དར་རམ་རས་ཀྱི་མགུལ་ཆིངས་ཟུང་བྲོག་གསུམ་པའི་ཚུལ་དུ་དཀྲི་ཞིང་མེ་ཏོག་གི་འཕྲེང་བའང་འཆིང།  ཨོཾ་བཛྲ་ཤེ་ཁ་ར་རུ་ཊ་མ་ཊ་དི་ཤཾ་བཧན་དྷ་ཧཱུཾ་

[012A]༄༅།  །ཞེས་བརྗོད་ཅིང་སྲད་བུ་དཀར་པོ་བདུན་གྱིས་མགུལ་ཆིངས་ཀྱི་སྟེང་ནས་དཀྲི། རྟ་གླང་དང་བོང་བུ་སོགས་ཀྱིས་མ་བགྲོད་པའི་ཆུ་གཙང་མ་སྲོག་ཆགས་མེད་པ་དྲི་བཟང་དང་བསྲེས་པས་རན་པར་དགང། གསེར། དངུལ། མུ་ཏིག་བྱུ་རུ། མུ་མེན་ཏེ་རིན་ཆེན་ལྔ། ནས་
འབྲས༑ གྲོ། སྲན་མ། ཏིལ་ཏེ་འབྲུ་ལྔ། སྦྲང། ཀ་ར། ཞོ། འོ་མ། མར་ཏེ་ཕྱིའི་བདུད་རྩི་ལྔ། སླེ་ཏྲེས། ཀཎྜ་ཀ་རི། དབང་ལག་རྒྱ་མཚོའི་ལྦུ་བ། ཤུ་དག་སྟེ་སྨན་ལྔ། ཙན་དན་དཀར་དམར། ཛཱ་ཏི། ག་པུར། གུར་ཀུམ་སྟེ་དྲི་ལྔ་རྣམས་ལ་རིམ་པ་བཞིན།  ཨོཾ་པཉྩ་རད་ན་
ཨཿ་ཧཱུཾ། ཨོཾ་པཉྩ་བེ་ག་ཨཱ་ཧཱུཾ། ཨོཾ་པཉྩ་ཨ་མྲྀ་ཏེ་ཨཱ་ཧཱུཾ། ཨོཾ་པཉྩ་བཧེ་ཤ་ཛེ་ཨཱ་ཧཱུཾ། ཨོཾ་པཉྩ་གནྡྷེ་ཨཱ་ཧཱུཾ།  ཞེས་བཟླས་པས་བྱིན་གྱིས་བརླབས་ནས་གཞུག་ཅིང། འབྲས་བུ་ཅན་གྱི་ཤིང་གིས་ཁ་བརྒྱན། སྟ་གོན་གྱི་དཀྱིལ་འཁོར་གྱི་ཤར་ཕྱོགས་སུ་སྟེགས་ཀྱི་ཁར་ཀུ་
ཤའི་གདན་ལ་རྣམ་རྒྱལ་བུམ་པ་གཡས་དང། ལས་བུམ་གཡོན་དུ་མདུན་རང་ལ་བསྟན་ནས་བཀོད། མདུན་དུ་མཆོད་པ་ལྷ་གྲངས་དང་མཉམ་པ་སོགས་ཅི་འབྱོར་བ་བཤམ། རྣམ་རྒྱལ་གྱི་སྟེང་དུ་ཧཱུཾ་གིས་བསྔགས་པའི་དུང་ཆོས་ཀྱི་ནང་དུ་ཕྱིའི་བདུད་རྩི་ལྔ་དང་དྲི་བཟང་གི་ཆུ་བླུག་པ་དང། དེའི་ཁར་གཟུངས་
ཐག་དང་མེ་ཏོག་གི་འཕྲེང་བ་བཅིངས་པའི་རྡོ་རྗེ་བཞག་དེ་ལྟར་འདུ་བྱས་ནས་བུམ་པ་རྣམས་ལ།  བཛྲ་ཨ་མྲྀ་ཏ་ ས་བསངས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། བུམ་པ་གཉིས་སྟོང་པ་ཉིད་དུ་གྱུར། སྟོང་པའི་ངང་ལས་བཾ་བཾ་ལས་བྱུང་བའི་རིན་པོ་ཆེའི་
བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་པ་མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏཔྟེ་མཧཱ་ཏཔྟེ་སཱཧཱ། ལྷའི་ཆུ་པོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པའི་ནང་དུ་རྗེ་བཙུན་

[012B] དབུས་སུ་རྗེ་བཙུན་འཇམ་དཔལ་དབྱངས་ཨ་ར་པ་ཙ་ན་སྐུ་མདོག་སྟོན་ཀའི་ཟླ་བ་ལྟར་དཀར་ཞིང།  ཞེས་པ་ནས།  རྡོ་རྗེ་སྐྱིལ་མོ་ཀྲུང་གིས་བཞུགས་པ། ཤར་
གྱི་འདབ་མ་ལ་དྲ་བ་ཅན། ལྷོར་ཟླ་འོད། ནུབ་ཏུ་སྐྲ་ཅན་མ། བྱང་དུ་ཉེ་བའི་སྐྲ་ཅན་མ། ཐམས་ཅད་ཀྱང་ཕྱག་མཚན་རྒྱན་ཆ་ལུགས་ལ་སོགས་པ་གཙོ་བོ་དང་མཚུངས་ཤིང། ལྷ་མོ་གཉིས་ནུ་འབུར་རབ་ཏུ་རྒྱས་ལ་ཟུར་གྱིས་བལྟ་བ་ལ་སོགས་
པའི་རྣམ་འགྱུར་གྱིས་སྒེག་པ།  ཞེས་པའི་བར་སྒྲུབ་ཐབས་བཞིན་བརྗོད།  རྣམ་རྒྱལ་བུམ་པའི་མཚན་མ་ལྔའི་གནས་སུ་པདྨ་དང་ཟླ་བའི་གདན་གྱི་སྟེང་དུ་དབུས་སུ་ཧཱུཾ་ལས་མི་བསྐྱོད་པ་སྔོན་པོ་ས་གནོན་མཉམ་གཞག་ཤར་དུ་ཨོཾ་ལས་རྣམ་སྣང་དཀར་
པོ་བྱང་ཆུབ་མཆོག་གི་ཕྱག་རྒྱ་ཅན། ལྷོར་ཏྲཱཾ་ལས་རིན་འབྱུང་སེར་པོ་མཆོག་སྦྱིན་མཉམ་གཞག་གི་ཕྱག་རྒྱ་ཅན། ནུབ་ཏུ་ཧྲཱི་ལས་འོད་དཔག་མེད་དམར་པོ་ཏིང་ངེ་འཛིན་གྱི་ཕྱག་རྒྱ་ཅན། བྱང་དུ་ཨཱ་ལས་དོན་ཡོད་གྲུབ་པ་ལྗང་གུ་སྐྱབས་སྦྱིན་
མཉམ་གཞག་གི་ཕྱག་རྒྱ་ཅན། ཐམས་ཅད་ཀྱང་དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པར་གྱུར། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པདྨ་དང་ཉི་མའི་གདན་གྱི་སྟེང་དུ། ཧཱུཾ་ལས་སྣ་ཚོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ་
དེ་ཡོངས་སུ་གྱུར་པ་ལས་ཁྲོ་བོ་བདུད་རྩི་འཁྱིལ་བ་སྐུ་མདོག་ལྗང་སྔོན་ཞལ་གཅིག་ཕྱག་གཉིས་ཀྱི་གཡས་སྣ་ཚོགས་རྡོ་རྗེ་འཕྱར་ཞིང། གཡོན་སྡིགས་མཛུབ་ཐུགས་ཀར་མཛད་པ། ཁྲོ་བོའི་རྒྱན་དང་ཉམས་ཐམས་ཅད་ཡོངས་སུ་རྫོགས་པར་གྱུར་

[013A]༄༅། །དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཡེ་ཤེས་པ་རྣམས་སྤྱན་དྲངས། ཨོཾ་སརྦ་ཏ་ཐཱ་
ག་ཏ་པཱ་ཏྱཾ་པྲ་ཏཱིཙྪ་ཧཱུཾ་སཱཧཱ་དང།  པཱ་ཏྱཾ་གྱི་གནས་སུ་  ཨཉྩ་མཱ་ནཾ། ཨརྒྷཾ་ ཞེས་ཆུ་གསུམ་ཕུལ།  ཛཿ་ཧཱུཾ་བཾ་ཧོཿ་ཡེ་ཤེས་པ་རྣམས་རང་རང་གི་དམ་ཚིག་པ་སོ་སོ་ལ་ཐིམ་པར་གྱུར་ པར་བསམ་མོ། །བུམ་པའི་མཆོད་པ་རྣམས་བྱིན་གྱིས་བརླབས་ནས།  ཨོཾ་སརྦ་ཏ་ཐཱ་ག་ཏ་
ཨརྒྷཾ་པྲ་ཏཱིཙྪ་ཧཱུཾ་སཱཧཱ་དང།  ཨརྒྷཾ་གྱི་གནས་སུ།  པཱ་ཏྱཾ། ཨཉྩ་མཱ་ནཾ། པྲོཀྵ་ཎཾ།  བཅུག་པའི་ཆུ་བཞི་དང།  པུཥྤེ་ནས། ཤཔྟ་ འི་བར་བཅུག་པའི་ཉེར་སྤྱོད་རོལ་མོ་དང་བཅས་པས་མཆོད་ཅིང། རྒྱས་པར་སྤྲོ་ན། ཚིགས་སུ་བཅད་པའི་མཆོད་འཕྲེང་གི་སྒོ་ནས་མཆོད་ཀྱང་རུང་ངོ། །
དེ་ནས་རྣམ་རྒྱལ་བུམ་པའི་ལྷ་ལ་སྒྲུབ་ཐབས་ནས་འབྱུང་བའི་བསྟོད་པ་རྒྱས་བསྡུས་གང་ཡང་རུང་བ་དང། ལས་བུམ་གྱི་ལྷ་ལ།  ཧཱུཾ་འཇིགས་པའི་ཧཱུཾ་སྒྲ་ངེས་སྒྲོག་ཅིང། །བགེགས་རྣམས་མ་ལུས་འཇོམས་མཛད་པ། །དངོས་གྲུབ་ཐམས་ཅད་སྩོལ་བའི་ལྷ། །བགེགས་ཀྱི་
དགྲ་ལ་ཕྱག་འཚལ་བསྟོད།  །ཅེས་པས་བསྟོད།  ཨོཾ་བཛྲ་ཨ་མྲྀ་ཏ་ཨུ་དཀ་ཋ་ཧཱུཾ་དང། ཨོཾ་ཨཱ་ཧཱུཾ་ ལན་བདུན་བཟླས།  དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར་ ཅེས་དུང་ཆོས་ཀྱི་ཆུ་བྱིན་གྱིས་བརླབ།  ཧཱུཾ།  ཞེས་བརྗོད་
ཅིང་གཟུགས་ཐག་གི་སྣེ་མོ་ལག་པ་གཡོན་པའི་ཁུ་ཚུར་གྱིས་བཟུང། གཡས་པས་བགྲང་འཕྲེང་བཟུང་ལ།  རང་གི་ཐུགས་ཀ་ནས་འོད་ཟེར་འཕྲོས་པ་གཟུངས་ཐག་ལ་འཁྲིལ་ཏེ་སོང་བས་བུམ་པའི་ལྷ་རྣམས་ཀྱི་ཐུགས་རྒྱུད་བསྐུལ། དེ་རྣམས་ཀྱི་ཐུགས་ཀའི་སྔགས་འཕྲེང་

[013B] པར་བསམས་ནས་སྒྲུབ་ཐབས་ནས་འབྱུང་བ་ལྟར་གྱི་གཙོ་བོའི་སྔགས་བརྒྱ་རྩ་བརྒྱད་དང་འཁོར་རྣམས་ཀྱི་སྔགས་བརྒྱ་རྩ་བརྒྱད་དམ་
ཉེར་གཅིག་གམ་བདུན་རེ་བཟླ། གཟུངས་རྡོར་ལས་བུམ་གྱི་ཁར་སྤོས་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བརྒྱ་རྩ་བརྒྱད་བཟླ།  ཡི་གེ་བརྒྱ་པ་བརྗོད་དེ་གཟུངས་ཐག་བསྡུ།  ཨོཾ་ཨ་ར་པ་ཙ་ན་དྷཱི་ ཞེས་པ་དང།  ཧཱུཾ་ ལན་བདུན་བཟླས་ནས་དུང་ཆོས་ཀྱི་ཆུས་བུམ་པ་རྣམས་སུ་
མཆོད་ཡོན་ཕུལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བཟླས་ནས་བུམ་པ་རྣམས་སུ་མེ་ཏོག་དཀར་པོ་གསུམ་གསུམ་གཞུག་  །ཨོཾ་སརྦ་ཏ་ཐཱ་ག་ཏ་པུཥྤེ་ ནས།  ཤཔྟའི་ བར་གྱིས་མཆོད།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བརྗོད་ཅིང་ལས་
བུམ་གྱི་ཆུས་བུམ་པ་རྣམས་ལ་གཡས་སྐོར་གྱིས་བསངས་ཏེ།  ཇི་སྲིད་དཀྱིལ་འཁོར་ཆེན་པོའི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིག་ །ཅེས་བརྗོད་ནས་ལས་ཀྱི་ལྷ་ལ་འཕྲིན་ལས་བཅོལ། གཏོར་མ་བྱིན་རླབས་སྒྲུབ་ཐབས་བཞིན་བྱས་རྗེས།།
བུམ་པའི་ལྷ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོའི་འོད་ཀྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་པར་ བསམས་ནས།  ཨོཾ་སརྦ་ཏ་ཐ་ག་ཏ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་
གསུམ་ལ་སོགས་པས་གཏོར་མ་ཕུལ།  གཞོན་ནུའི་ཆ་ལུགས་འཆང་བ་པོ།  །ཞེས་སོགས་ཤླཽ་ཀ་གཅིག་དང།  ཧཱུཾ་འཇིགས་པའི་ཧཱུཾ་སྒྲ་ངེས་སྒྲོག་ཅིང།  །ཞེས་སོགས་ཀྱིས་བསྟོད།  བུམ་པའི་ལྷ་རྣམས་ཀྱི་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་

[014A]༄༅། །པ་རྣམས་འོད་དུ་ཞུ་ནས་བུམ་པའི་ཆུ་དང་རོ་གཅིག་ཏུ་གྱུར་ཅིང། མཚན་མའི་ལྷ་རྣམས་ཀྱང་འོད་དུ་ཞུ་ནས་ཕྱག་མཚན་གྱི་རྣམ་པར་གནས་པར་གྱུར་ ཅེས་བརྗོད་ཅིང་མོས་ལ་རྣམ་རྒྱལ་བུམ་པ་གནས་དབེན་པར་སྦ་ཞིང། ལས་
བུམ་བསང་གཏོར་གྱི་དོན་དུ་རང་གི་ཉེ་ལོགས་སུ་འཇོག་བུམ་པ་རྣམས་ལ་དཀྱིལ་འཁོར་གྱི་བྱ་བ་མ་ཟིན་བར་ཉིན་རེ་བཞིན་མཆོད་བསྟོད་བཟླས་པ་སྔ་མ་བཞིན་ཚར་རེ་མ་ཆག་པ་བྱའོ། །སྐབས་འདིར་ལས་ཀྱི་ལྷ་ཁྲོ་བོ་གཤིན་རྗེའི་གཤེད་སོགས་ཀྱིས་ཀྱང་རུང་ལ། འདིར་བདུད་རྩི་འཁྱིལ་པས་བྱས་པ་ནི། གསང་བ་
སྤྱི་རྒྱུད་ལས་རྒྱུད་ཐམས་ཅད་དང། ལེགས་གྲུབ་ལས། ལས་ཐམས་ཅད་ཀྱི་སྐབས་བགེགས་བཟློག་པ་ལ་བདུད་རྩི་ཐབས་སྦྱོར་སྦྱར་རུང་བར་གསུངས་པ་བཞིན་མི་ཏྲའི་སྐབས་ཀྱང་བྱ་རྒྱུད་ལ་དེ་ལྟར་མཛད་པའི་ཕྱག་ལེན་བཞིན་བཀོད་པ་ཡིན་ནོ། །བཞི་པ་ལྷ་ལ་གསོལ་བ་གདབ་པ་ནི། སྟ་གོན་གྱི་ལྷ་ལ།།
ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས།  ཤཔྟ་ འི་བར་གྱིས་མཆོད། པུས་མོ་གཡས་པས་ལ་བཙུགས་ཏེ།  བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེ་ཧཱུཾ་གྱིས་མཚན་པར་གྱུར་ པར་བསམས་ལ། ལག་པ་གཡས་སྤོས་ཕོར་ཐོགས། གཡོན་པས་དྲིལ་བུ་དཀྲོལ་ནས།  བཅོམ་ལྡན་
མགོན་པོ་འཇམ་དབྱངས་མཆོག་རིག་པའི་རྒྱལ་པོ་ཁྱོད་ལ་འདུད། །སློབ་མ་རྣམས་ལ་བརྩེ་ཕྱིར་དང། །ཁྱེད་རྣམས་ལ་ཡང་མཆོད་པའི་ཕྱིར། །མགོན་པོ་ཐུགས་རྗེའི་བདག་ཉིད་ཅན། །དཀྱིལ་འཁོར་འབྲི་བར་བདག་འཚལ་ལོ། །དེ་ཕྱིར་
བཅོམ་ལྡན་བདག་གུས་ལ། །བཀའ་དྲིན་གནང་བར་མཛད་པར་རིགས། །སངས་རྒྱས་འགྲོ་འཁོར་བྱ་དོན་སྩོལ། །བྱང་ཆུབ་སེམས་དཔའ་འབྲས་གནས་དང། །གཞན་ཡང་གང་དག་གསང་སྔགས་ལྷ། །ལྷ་དང་འཇིག་རྟེན་སྐྱོང་བ་དང། །

[014B] །སེམས་ཅན་བསྟན་ལ་མངོན་དགའ་བ། །གང་སུ་རྡོ་རྗེའི་སྤྱན་མངའ་རྣམས། །བདག་ལ་ཡང་དག་དགོངས་སུ་གསོལ། །བདག་ནི་ཆེ་གེ་རྡོ་རྗེ་ཅན། །འཇམ་དཔལ་དབྱངས་ཀྱི་དཀྱིལ་འཁོར་ནི། །ཇི་ལྟར་
ནུས་པ་ཉེར་སྤྱོད་པས། །འགྲོ་བ་སྦྱང་ཕྱིར་བྲི་བར་བྱ། །དེ་ཕྱིར་བདག་དང་སློབ་མ་ལ། །རྗེས་སུ་བརྩེ་བར་ཉེར་བཟུང་ནས། །དཀྱིལ་འཁོར་དང་བཅས་ཐམས་ཅད་ནི། །ཉེ་བར་འབྱོན་པར་མཛད་པར་རིགས།  །ཞེས་ལན་གསུམ་གྱིས་གསོལ་བ་གདབ་པར་
བྱའོ། །ལྔ་པ་སློབ་མ་སྟ་གོན་ལ་ལྔ། ཀུན་སློང་འཆོས་ཤིང་གཙོ་བོར་བསྐྱེད་པ། གསོལ་བ་གདབ་ཅིང་འཛིན་དུ་གཞུག་པ། སྡོམ་པ་བཟུང་ཞིང་བྱིན་གྱིས་བརླབ་པ། སོ་ཤིང་དོར་ཞིང་ཁྱོར་ཆུ་སོགས་གསུམ་སྦྱིན་པ། སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟག་པར་གདམས་པའོ། །དང་པོ་ནི། སྟ་གོན་
གྱི་ཚོམ་བུ་དང་བུམ་པ་སོགས་ཡོ་ལ་བ་ལྟ་དུས་བསྒྲིབས་ཏེ་མི་མཐོང་པའི་གནས་སུ་མཚན་ཉིད་དང་ལྡན་པའི་སློབ་མ་རྣམས་ཁྲུས་བྱས་ཤིང་གོས་གསར་པ་བགོས་ནས་འཁོད་པ་ལ་མེ་ཏོག་བཀྱེ་བསྡུ་བྱ། སྟ་གོན་གྱི་རིམ་པ་རྣམས་ཞུ་བའི་ཡོན་དུ་མཎྜལ་འབུལ་དུ་གཞུག་པུས་མོ་བཙུགས། སྙི་མ་པ་མེ་ཏོག་དང་བཅས་པས་ཐལ་མོ་
སྦྱར་བ་ལ་སྔོན་འགྲོའི་སྤྱི་བྱེ་བྲག་གི་ཆོས་བཤད་ཇི་ལྟར་འཚམས་པ་དང། ཁྱད་པར་དུ།  ལ་ལ་གསང་སྔགས་སྒྲུབ་དོན་གཉེར། །འདི་ན་དཀྱིལ་འཁོར་འཇུག་པར་བྱེད། །བསོད་ནམས་འདོད་པས་དེ་ལས་གཞན། །གཞན་དག་འཇིག་རྟེན་གཞན་དོན་གཉེར། །
འཇིག་རྟེན་ཕ་རོལ་དོན་གཉེར་བའི། །དད་པ་མང་དུ་བྱེད་པ་ཡིས། །བློ་ལྡན་དཀྱིལ་འཁོར་འཇུག་བྱ་ཡིས། །ཚེ་འདིའི་འབྲས་བུ་འདོད་མི་བྱ། །ཚེ་འདི་འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་

[015A]༄༅། །སྐྱེས། །འཇིག་རྟེན་འདི་ཡི་འབྲས་བུ་རྒྱས།  །ཞེས་གསང་བ་སྤྱི་རྒྱུད་ནས་འབྱུང་བ་འདི་ཉིད་ཀྱི་དོན་གང་ཟག་ལ་ལ་ཚེ་འདིའི་ཕུན་ཚོགས་དོན་དུ་གཉེར་བས། གསང་སྔགས་ཀྱི་ལས་བསྒྲུབ་པར་འདོད་ནས་དེའི་ཆེད་དཀྱིལ་འཁོར་དུ་འཇུག་པ་དང་
ཡང་གང་ཟག་གི་རིགས་འགའ་ཞིག་ཕྱི་མར་ཕན་པའི་བསོད་ནམས་འདོད་ནས་དེའི་ཕྱིར་དཀྱིལ་འཁོར་དུ་འཇུག་པ་དང། ལ་ལ་འཇིག་རྟེན་ལས་གཞན་སངས་རྒྱས་ཀྱི་གོ་འཕང་ཐོབ་པར་འདོད་ནས་དེའི་ཆེད་དཀྱིལ་འཁོར་དུ་འཇུག་པ་གསུམ་ཡོད་པ་ལས་སྔ་མ་གཉིས་ལྟར་མི་བྱ་བར། ཕྱི་མ་ལྟར་བྱ་དགོས་པའི་
ཚུལ་བཤད་ནས་སློབ་མ་གཞན་དོན་དང་བྱང་ཆུབ་འདོད་པའི་སེམས་བསྐྱེད་དུ་བཅུག་ནས་ཀུན་སློང་འཆོས་པ་ཤིན་ཏུ་གལ་ཆེ་སྟེ་བསམ་པ་འདི་ཚེ་ག་ཙམ་དུ་སོང་ན་ཐེག་ཆེན་པ་ཡང་ཚིག་ཙམ་དུ་འགྲོ་བའི་ཕྱིར་རོ། །དེ་ནས་སློབ་མ་གཙོ་བོར་བསྐྱེད་པ་ནི། བསང་ཆུ་གཏོར་བ་དང་མཉམ་དུ།  ཨོཾ་བཛྲ་ཨ་མྲྀ་ཏ་
ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་པས་བསང།  སློབ་མ་རྣམས་སྐད་ཅིག་གིས་རྗེ་བཙུན་འཇམ་དཔལ་དབྱངས་དཀར་པོ་ཞལ་གཅིག་ཕྱག་གཉིས་པའི་རྣམ་པ་ཅན་དུ་གྱུར།  ཅེས་བརྗོད་ཅིང་བསམ། འཕྲེང་བའི་དབང་གི་སྐབས་སོགས་སུ་བླ་མེད་ཀྱི་ནང་དབང་གི་དོད་སློབ་
མ་སྐབས་གང་ཡིན་གྱི་གཙོ་བོར་བསྐྱེད་པ་ཙམ་མཛད་པ་བཞིན་འདིར་ཡང་བཀོད་པ་ཡིན་ལ། བླ་མེད་ཀྱི་དཀྱིལ་ཆོག་རྣམས་སུ་འབྱུང་བའི་ནང་དབང་བསྐུར་ཚུལ་དངོས་རྒྱུད་སྡེ་འོག་མའི་སྐབས་སུ་མི་རུང་ཞིང། དེའི་དོད་ཇི་འདྲ་ཞིག་བྱེད་པ་ཡིན་གྱི་གསལ་ཁའང་བུ་སྟོན་རིན་པོ་ཆེའི་དཔལ་མཆོག་རྩེ་མོ་རྡོར་དབྱིངས་གསུམ་
གྱི་དཀྱིལ་ཆོག་དང། རྗེ་འདུལ་བ་འཛིན་པའི་རྡོར་དབྱིངས་སོགས་རྣལ་འབྱོར་རྒྱུད་ཀྱི་དཀྱིལ་ཆོག་རྣམས་སུ་མ་བྱུང་བ་བཞིན་བྱ་རྒྱུད་ཀྱི་སྐབས་འདར་ཡང་བཞག་པས་ཀྱང་ཆོག་གོ་གཉིས་པ་ནི། སློབ་མ་ལ་གསོལ་འདེབས་ཀྱི་ཚིག་དོན་བཤད་ནས་དེ་རྣམས་དྲན་བཞིན་པའི་སྒོ་ནས་དཀྱིལ་འཁོར་གྱི་ཤར་སྒོའི་ཕྱི་རོལ་དུ་གནས་པས་

[015B]  སྐྱེ་རྒ་འཆི་བ་ན་ཀྲ་ཡི། །ཆུ་སྲིན་ལ་སོགས་འཇིགས་སུ་རུང་བ། །སྲིད་པའི་མཚོ་ལས་བདག་སྒྲོལ་མཛོད། །དགའ་ཆེན་སྟོན་པ་ཁྱོད་གཅིག་པུ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་
འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ།།
 ཞེས་པ་ལན་གསུམ་རྗེས་ཟློས་ཀྱིས་གསོལ་བ་བཏབ། དེ་ནས།  བུ་ཚུར་ཤོག་ཅིག་ཐེག་ཆེན་པོ། །གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་ཡང་དག་བསྟན་པར་བྱ། །ཁྱོད་ནི་ཚུལ་ཆེན་སྣོད་ཡིན་གྱིས། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་
སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་སྦྱོར་བ་མཉམ་མེད་པ། །གང་གིས་ཤཱཀྱ་སེང་གེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་སྟོབས་ཆེན་བཅོམ། །
འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡིས་བློ་གྲོས་འདི་གྱིས་ཤིག་ །ཅེས་སྡོམ་འབྱུང་སོགས་ལས་ཅི་རིགས་པར་འབྱུང་བའི་ཚིགས་བཅད་འདི་རྣམས་ཀྱི་དོན་བཤད་ནས་སྔགས་ལ་མོས་པ་
བརྟན་པོ་འཛིན་དུ་འཇུག་གོ་གསུམ་པ་ལ། བྱང་ཆུབ་སེམས་དཔའི་སྡོམ་པ་བཟུང་བ་ནི། མདུན་གྱི་ནམ་མཁར་དཀྱིལ་འཁོར་གྱི་ལྷ་ལ་སོགས་པའི་རྒྱལ་བ་སྲས་བཅས་ཐམས་ཅད་བཞུགས་པར་མོས་སུ་བཅུག་ནས། བླ་མ་དང་ལྷ་ཚོགས་ཀྱི་སྤྱན་སྔར་སྐྱབས་འགྲོ་དང་སྡིག་བཤགས་ཡི་རང་རྣམས་སྔོན་དུ་འགྲོ་བའི་སྒོ་ནས་སེམས་

[016A]༄༅། །ཅན་ཐམས་ཅད་ཀྱི་དོན་དུ་རྫོགས་པའི་བྱང་ཆུབ་ཐོབ་འདོད་ཀྱི་སྨོན་སེམས་བཟུང་བ་དང། བྱང་ཆུབ་སེམས་དཔའི་སྡོམ་པ་བླངས་ནས། རྒྱལ་སྲས་ཀྱི་སྤྱོད་པ་མཐའ་དག་ལ་བྱང་ཆུབ་མ་ཐོབ་ཀྱི་བར་དུ་བསླབ་པར་བྱ་སྙམ་པའི་སྡོམ་པ་བཟུང་བ་དང་སྲུང་འདོད་བསྐྱེད་པ་སོགས་བརྡ་འཕྲོད་
ངེས་བྱས་ནས།  དཀོན་མཆོག་གསུམ་ལ་བདག་སྐྱབས་མཆི།  །ཞེས་པ་ནས།  འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ །ཅེས་པའི་བར་ལན་གསུམ་གྱིས་བྱང་སྡོམ་འཛིན་དུ་གཞུག་ཅིང་ལན་གསུམ་པའི་མཐར་བྱང་སྡོམ་སྐྱེས་པའི་ཐོབ་དུས་ཀྱང་གོ་བར་བྱ། བྱིན་གྱིས་བརླབ་པ་ནི།།
བཛྲ་ཨ་མྲྀ་ཏ་ འི་སྔགས་བརྗོད་པ་དང་མཉམ་དུ་བསང་ཆུ་གཏོར་ལ་བསྲུང།  སློབ་མ་རྣམས་ཀྱི་སྙིང་གར་རྡོ་རྗེ་ནག་པོ་རྩེ་ལྔ་པའི་ལྟེ་བར་ཉི་མ་ལ་ཧཱུཾ་ནག་པོ། མགྲིན་པར་པདྨ་དམར་པོ་འདབ་མ་བརྒྱད་པའི་ལྟེ་བར་ཟླ་བ་ལ་ཨཱ་དམར་པོ། སྤྱི་བོར་འཁོར་ལོ་
དཀར་པོ་རྩིབས་བརྒྱད་པའི་ལྟེ་བར་ཟླ་བ་ལ་ཨོཾ་དཀར་པོས་མཚན་པར་གྱུར།  ཅེས་བརྗོད་ཅིང་བསམས་ནས་སློབ་མའི་སྙིང་ག་མགྲིན་པ། སྤྱི་བོ་རྣམས་སུ་རྡོ་རྗེ་དང་བཅས་པའི་ཁུ་ཚུར་གཡས་པའི་དྲིའི་ཆུ་བྱུག་ཅིང།  ཧཱུཾ་ཨཱ་ཨོཾ།  ཞེས་བརྗོད་ལ་གནས་གསུམ་བྱིན་གྱིས་བརླབ་
དེ་ནས། སློབ་མ་ལྷར་གསལ་བའི་སྒོ་གསུམ་རྡོ་རྗེ་གསུམ་གྱི་ངོ་བོར་བྱིན་གྱིས་བརླབས་ནས་མཆོད་ཡུལ་དུ་བྱས་པ་ལ། དབུ་ལ་མེ་ཏོག་ཤངས་ལ་བདུག་སྤོས། མདུན་ནམ་སྤྱན་ལ་མར་མེ། སྙིང་གར་དྲིའི་བྱུག་པ་ཕུལ་བར་མོས་ཏེ་མཆོད་པ་དེ་བཞི་རིམ་པ་བཞིན།  བཛྲ་པུཥྤེ། བཛྲ་དྷཱུ་པེ། བཛྲ་ཨཱ་
ལོ་ཀེ་བཛྲ་གནྡྷེ།  ཞེས་བརྗོད་པའི་སྒོ་ནས་འབུལ། བཞི་པ་ནི། སོ་ཤིང་དོར་བའི་གནས་རྒྱར་ཁྲུ་བཞི་པ། དབྱིབས་གྲུ་བཞི་པའི་དཀྱིལ་འཁོར་ལ་བ་ལྕི་སོགས་ཀྱིས་སྲབ་འཐུག་པའི་གོ་བ་ཙམ་བྱུག་སོ་ཤིང་འོ་མ་ཅན་གྱི་ཤིང་ཧ་ཅང་སྦོམ་ཕྲའི་སྐྱོན་དང་བྲལ་བ་དྲང་ཞིང་སྲོག་ཆགས་མེད་པ་

[016B] རྩེ་མོར་མེ་ཏོག་བཅིངས་པ་བླ་མས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བཟླས་ཏེ་ཁ་བྱང་དུ་ཕྱོགས་པས་སློབ་མའི་ལག་པ་ཐལ་མོ་སྦྱར་བའི་བར་དུ་བྱིན་ལ། དེས་བྱང་ངམ་ཤར་དུ་
ཕྱོགས་ཏེ།  ཨོཾ་བཛྲ་ཧཱ་ས་ཧཾ།  ཞེས་བརྗོད་ཅིང་རྩེ་མོ་ནས་འཆོས་ཏེ་མིག་སྟེང་དུ་བལྟ་བས་དཀྱིལ་འཁོར་གྱི་སྟེང་དུ་བལྟོས་པ་མེད་པར་འདོར་དུ་གཞུག་སོ་ཤིང་གི་མགོ་གང་དུ་བསྟན་པ་ལ་བརྟགས་ནས་དངོས་གྲུབ་འདི་འགྲུབ་ཅེས་བརྡ་སྤྲོད། དེ་ནས།  བཾ་ལས་སྐྱེས་པའི་ཆུ། བཾ་ བཟླས་པ་ཁ་
བཤལ་བའི་ཕྱིར་བྱིན་ཏེ་ཁ་བཤལ་དུ་བཅུག་དེ་ནས།  བཛྲ་ཨ་མྲྀ་ཏ་ ལན་བདུན་བཟླས་པའི་དྲི་ཞིམ་པོའི་ཆུ་ཁྱོར་བ་གསུམ།  ཨོཾ་ཧྲཱི་བི་ཤུདྡྷ་དྷརྨཱ་སརྦ་པཱ་པ་ནི་ཙ་ཨ་སྱ་ཤོདྷྱ་སརྦ་བི་ཀལྤཱན་ཨ་བ་ན་ཡ་ཧཱུཾ།  ཞེས་བརྗོད་ནས་བྱིན། དེ་ནས། བཀྲ་ཤིས་པའི་རྨི་ལམ་མི་འཁྲུལ་བའི་ཆེད་དུ་
ཀུ་ཤ་མང་བརྩེ་མོ་མ་ཉམས་པ།  ཧཱུཾ་ལས་བྱུང་བའི་ཀུ་ཤ་ཧཱུཾ་ ཞེས་བྱིན་གྱིས་བརླབས་པ་སྟན་དུ་བཏིང་བའི་དོན་དང།  ཀུ་ཤ་ཉུང་བ་དྷཱི་ལས་བྱུང་བའི་ཀུ་ཤ།  དྷཱི་ཞེས་དང།  བཛྲ་ཨ་མྲྀ་ཏ་ བཟླས་ནས་སྔས་ཀྱི་དོན་དུ་སློབ་མའི་ལག་པ་ཐལ་མོ་སྦྱར་བའི་བར།  ཨོཾ་བཛྲ་ཏཱིཀྵྞ་བཾ་
 ཞེས་པའི་སྔགས་བརྗོད་ནས་བྱིན། དེ་ནས།  ཧཱུཾ་ ལས་བྱུང་བའི་སྐུད་པ་དམར་པོ་སློབ་མའི་ལུས་ཚད་སུམ་བལྟབ་ལ་མདུད་པ་གསུམ་རྒྱབ་སྟེ།  ཨོཾ་བུད་དྷ་མཻ་ཏྲི་རཀྵ་རཀྵ་སརྦཱ་ན་སཱཧཱ།  ཞེས་བརྗོད་ཅིང་སློབ་མའི་དཔུང་པ་གཡས་སུ་བླ་མ་རང་ཉིད་ཀྱིས་བཅིང་ངོ། །ལྔ་པ་ནི།  འཇིག་རྟེན་དུ་ནི་ཀུན་
མཁྱེན་རྣམས། །རེས་འགའ་འབྱུང་ངམ་མི་འབྱུང་སྲིད། །ཨུ་དུམ་ཝཱ་རའི་མེ་ཏོག་བཞིན། །བརྒྱ་ལམ་ཡང་ནི་རེས་འགའ་ཞིག་གང་གིས་སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །གསང་སྔགས་སྤྱོད་

[017A]༄༅། །པའི་ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན། །བསྐལ་པ་བྱེ་བ་དུ་མ་རུ། །སྡིག་པ་གང་ཞིག་སྔོན་བྱས་པ། །དཀྱིལ་འཁོར་འདི་འདྲ་མཐོང་བ་ཡིས། །དེ་དག་ཐམས་ཅད་ཟད་འགྱུར་ན། །གྲགས་པ་
མཐའ་ཡས་སྔགས་སྤྱོད་པའི། །ཚུལ་ལ་གནས་པ་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། །སྤྱོད་མཆོག་འདི་ལ་གང་རྣམས་ཀྱི། །བློ་གྲོས་ཤིན་ཏུ་དྲི་མ་མེད། །དེ་རྣམས་ཀྱི་ནི་སྡུག་
བསྔལ་ཀུན། །འབྱུང་བའི་ངན་འགྲོ་ཡང་དག་ཞི། །བདག་ཉིད་ཆེན་པོ་ཁྱེད་རྣམས་ཀྱིས། །དེ་རིང་རྙེད་པ་མཉམ་མེད་རྙེད། །གང་གིས་ཁྱེད་རྣམས་རྒྱལ་བ་ཀུན། །བདག་ཉིད་ཆེན་པོ་སྲས་བཅས་ཀྱིས། །བསྟན་འདི་ཀུན་ལ་ཡོངས་སུ་
བཟུང། །གནས་པ་སྐྱེ་བར་འགྱུར་པ་ནི། །དེ་ཡིས་ཁྱེད་རྣམས་ཐེག་ཆེན་ལ། །ལེགས་པར་སྐྱེ་བ་ཉིད་དུ་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །གང་གིས་ཁྱེད་རྣམས་འགྲོ་འགྱུར་བས། །
དེ་བཞིན་གཤེགས་པར་འགྱུར་བ་ཡིན།  །ཞེས་རྣམ་སྣང་མངོན་བྱང་སོགས་ལས་འབྱུང་བ་འདིའི་དོན་བཤད་ནས་སྤྲོ་བ་བསྐྱེད་པར་བྱའོ། །དེ་ནས་སློབ་མ་རྣམས་ལ་བསང་ཆུ་གཏོར་བ་དང་མཉམ་དུ།  བཛྲ་ཨ་མྲྀ་ཏ།  འི་སྔགས་བཟླ་བས་བསྲུང། སྔགས་དེ་སློབ་མ་ལ་བཟླས་པའི་དོན་
དུ་བྱིན་ལ། ཁྱེད་རྣམས་ཀྱིས་ཀུ་ཤ་ཆེ་བ་སྟན་དང་ཆུང་བ་སྔས་སུ་བཅུག་ནས། ཤར་ཕྱོགས་སུ་མགོ་བསྟན་སེང་གེའི་ཉལ་སྟབས་ཀྱིས་ཉལ་བའི་མཚན་མོ་ལ་ཐུན་བཞིར་བྱས་པའི་ཐ་མ་ཐོ་རེངས་ཀྱི་ཆར་རྨི་ལམ་གང་བྱུང་བ་དེ་ཉིད་མ་བརྗེད་པར་བྱོས་ལ། ནང་པར་ང་ལ་སྨྲོས་ཤིག་ཅེས་པ་ལྟ་བུས་རྨི་ལམ་བརྟག་

[017B] པར་གདམས་ལ། སློབ་མས་སྟ་གོན་ཐོབ་པའི་གཏང་རང་གི་མཎྜལ་ཕུལ་རྗེས་རང་གནས་སུ་བཏང་ངོ། །བླ་མ་རང་ཉིད་དཀྱིལ་འཁོར་གྱི་ཁང་པར་ཞུགས་ཏེ་སྲུང་བའི་དོན་དུ།  བཛྲ་ཨ་མྲྀ་ཏ་ གང་འགྲུབ་བཟླ། སྟ་གོན་གྱི་ལྷ་ལ།  ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས།  ཤཔྟ་འི་བར་གྱིས་མཆོད་ནས་
ཧཱུཾ་བཛྲ་ཨུཏ་ཏིཥྛ་ ཞེས་པའི་སྔགས་དང་ཕྱག་རྒྱ་སྔར་བཤད་པས། སྟ་གོན་གྱི་དཀྱིལ་འཁོར་ནམ་མཁའ་ལ་བཞུགས་པར་གྱུར།  ཅེས་བརྗོད་ནས་བཏེག་གོ་གསུམ་པ་དངོས་གཞིའི་ཆོ་ག་ལ་གཉིས། ཡ་ཐིག་གདབ་ཅིང་ཚོན་དགྱེ་བ་དང། བསྒྲུབ་ཅིང་མཆོད་ནས་དབང་
བསྐུར་བའོ། །དང་པོ་ལ་གཉིས། ཡེ་ཐིག་གདབ་པ་དང། ཚོན་དགྱེ་བའི་ཆོ་གའོ། །དང་པོ་ནི། རང་ཤར་དུ་ཕྱོགས་ཏེ་གཙོ་བོའི་རྣལ་འབྱོར་དང་ལྡན་བཞིན་པའི་དང་ནས་ཐིག་སྐུད་ཀྱི་རྒྱུ་དང་འཁེལ་མཁན་སོགས་མཚན་ཉིད་དང་ལྡན་པའི་སྐུད་པ་ལྔ་ཚན་ལྔ་སྣོད་སོ་སོར་བཞག་ལ་ཡུངས་ཀར་གྱི་ཕྱེ་མ་དང་
བདུད་རྩི་ལྔ་དང། དྲི་ཞིམ་པོ་བསྲེས་པའི་ཚོན་སྣ་ལྔས་སྐུད་པ་ལྔ་ཚན་རེ་ཁ་བསྒྱུར། དེ་ནས།  རང་རྗེ་བཙུན་འཇམ་དཔལ་དབྱངས་དང་སློབ་མ་སྐད་ཅིག་གིས་བདུད་རྩི་འཁྱིལ་པར་གྱུར་ པར་བསམས་ལ། རང་གི་ལག་པ་གཡོན་པའི་མཐིལ་དུ་མཐེའུ་ཆུང་གི་རྩ་བ་ནས་མཐེ་བོང་གི་
རྩ་བའི་བར་དུ་སྐུད་པ་དཀར། སེར། དམར། ལྗང། སྔོ་བ་རྣམས་རིམ་པར་ལྟར་བཀོད།  ཐིག་སྐུད་དཀར་པོ་ཨོཾ་ལས་རྣམ་སྣང། སེར་པོ་ཏྲཱཾ་ལས་རིན་འབྱུང། དམར་པོ་ཧྲཱི་ལས་འོད་དཔག་མེད། ལྗང་གུ་ཨཱ་ལས་དོན་གྲུབ། སྔོན་པོ་ཧཱུཾ་ལས་
མི་བསྐྱོད་པའི་ངོ་བོར་གྱུར་པར་ བསམས་ལ།  མ་དུན་གྱི་ནམ་མཁར་དེ་བཞིན་གཤེགས་པ་རིགས་ལྔ་བཞུགས་པའི་ཐུགས་ཀར་ཨོཾ་ལ་སོགས་པ་རང་རང་གི་ས་བོན་ལས་བྱུང་བའི་ཡེ་ཤེས་ཀྱི་ཐིག་སྐུད་འོད་ཟེར་གྱི་རང་བཞིན་ཅན་དུ་གྱུར་པར་

[018A]༄༅།  །བསམས་ལ།  ཨོཾ་ཨཱ་ཤཱ་ཤྟ་བཛྲ་སཱུ་ཏྲ་མེ་པྲ་ཡཙྪ་མ་ཧཱ་མཎྜལ་སཱུ་ཏྲ་ཎཱ་ཡ་ཧཱུཾ།  ཞེས་པས་རྣམས་སྣང་ལ་གསོལ་བ་བཏབ། དེ་ནས། ཤཱ་ཤྟའི་གནས་སུ།  རཏྣ་སམྦྷ་ཝ་ ཞེས་པ་བཅུག་པས་རིན་འབྱུང་དང།  ཨ་མི་ཏ་
བྷ་ཝ་ བཅུག་པས་འོད་དཔག་མེད།  ཨ་མོ་གྷ་སིདྡྷི་ བཅུག་པས་དོན་གྲུབ།  ཨ་ཀྵོ་བྷྱ་ བཅུག་པས་མི་བསྐྱོད་པ་ལ་གསོལ་བ་བཏབ།  རང་གི་མིག་གཉིས་ཛ་ཛ་ལས་ཉི་མ་དང་ཟླ་བ་སེར་པོར་གྱུར། ཨོཾ་དཱིཔྟ་དྲྀཥྚ་ཨཾ་ཀུ་ཤི་ཛ།  ཞེས་བརྗོད་ཅིང་མིག་མྱུར་
དུ་བསྒྲིལ་ནས་རྫི་མ་འདེགས་ཞིང་རྡེབས་པ་དང་བཅས།  འབར་བའི་ལྟ་སྟངས་ལྕགས་ཀྱུ་ལྟ་བུས་དེ་བཞིན་གཤེགས་པ་རྣམས་ཀྱིས་བཏང་བའི་ཡེ་ཤེས་ཀྱི་ཐིག་སྐུད་བཀུག་པ་རྣམས་ལག་པའི་ཐིག་སྐུད་སོ་སོ་ལ་ཐིམ་པར་གྱུར་ པར་མོས། དེ་ནས་སློབ་
མ་དང་ལྷན་ཅིག་ཏུ།  ཨོཾ་ཨཱ་ཨ་ནྱོ་ནྱ་ཨ་ནུ་ག་ཏཱ་སརྦ་དྷརྨཱ་སྥ་ར་སྥ་ར་ཨ་ནུ་པྲ་བིཥྚཱ་སརྦ་དྷརྨཱ་ཨ་ཏྱནྟ་ཨ་ནུ་པྲ་བིཥྚ་སརྦ་དྷརྨཱ་ཨོཾ་ཨཱ་ཧཱུཾ།  ཞེས་པ་བརྗོད་ནས། དང་པོར་སྐུད་པ་དཀར་པོ་ལྔ་གཅིག་ཏུ་བསྒྲིལ་བ་སོགས་ལྔ་ཚན་ལྔ་སོ་སོར་བསྒྲིལ་བ་དང། དེ་
ནས་ལྔ་ཀ་གཅིག་ཏུ་བསྒྲིལ། དེ་ལྟར་ཟིན་པ་དང་སྔར་གྱི་ས་གཞིར་དྲིས་བྱུགས་པའི་སྣོད་གཙང་མར་དྲིའི་ཆུ་དང། བདུད་རྩི་ལྔ་དང། བ་བྱུང་ལྔས་སྤངས་ཤིང།  ཐིག་སྐུད་ཀྱི་ནང་གི་མཐའ་གཉིས་དང་དབུས་སུ་ཨོཾ་ཨཱ་ཧཱུཾ་གིས་མཚན་པར་གྱུར་ པར་བསམ། སྔགས་རིམ་དུ་དྲི་
དང་མེ་ཏོག་དང་སྤོས་ཀྱིས་མཆོད་པ་ལས་མཆོད་པ་གཞན་འབུལ་བའི་གསལ་ཁ་མ་མཛད་ཀྱང། བདེ་ཆེན་རོལ་མཚོ་སོགས་སུ་ཆུ་གཉིས་ནས་རོལ་མོའི་བར་གྱིས་མཆོད་པར་གསུངས་པ་ལྟར་མཆོད་པ་བྱིན་རླབས་བྱས་ནས།  ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས།  ཤཔྟ་ འི་བར་གྱིས་མཆོད། ལག་པ་གཡས་

[018B] པས་རེག་སྟེ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བཟླས་པས་བསྲུང།  རང་གི་མིག་གཡས་པ་མ་ལས་ཉི་མ། གཡོན་པ་ཊ་ལས་ཟླ་བ་འོད་ཟེར་སེར་པོ་ཅན་དུ་གྱུར་ པར་བསམས་ལ།  བཛྲ་དྲྀཥྚ་མ་ཊ།  ཞེས་བརྗོད་ནས་བརྟན་པར་བྱས་ཏེ།  ཨོཾ་བཛྲ་ཨ་
མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བཟླས་པའི་བདུད་རྩིའི་ཆུ་དང། ཡུངས་ཀར་དང། དྲིའི་ཆུས་གཏོར་ཏེ་རྡོ་རྗེ་དང་བཅས་པའི་ལག་པ་གཡས་པས་རེག་ལ།  ཨོཾ་བཛྲ་ས་མ་ཡ་སཱུ་ཏྲ་མ་ཏི་ཀྲ་མ་ཧཱུཾ།  ཞེས་བཟླས་ནས།  ཨོཾ་ཨཱ་ཧཱུཾ་ བརྒྱ་རྩ་བརྒྱད་བཟླས་ཏེ་ཐིག་སྐུད་ལྷག་གནས་
བྱ༑ དེ་ནས། དཀྱིལ་འཁོར་གྱི་ས་ལ་བུམ་པ་ཐམས་ཅད་ཀྱི་ཆུས་བསང་གཏོར་བྱ་ཞིང།  ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ།  ཅེས་བརྗོད་ལ་གཙང་མར་བྱས་པའི་ས་ལ་དྲིས་བྲབས་ནས་མེ་ཏོག་གཅལ་དུ་བཀྲམ།  ནམ་མཁར་གནས་པའི་ཡེ་ཤེས་པའི་དཀྱིལ་འཁོར་མངོན་སུམ་དུ་གྱུར་
 པར་མོས་ནས།  ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས།  ཤཔྟ་ འི་བར་གྱིས་མཆོད་ཅིང།  གཞོན་ནུའི་ཆ་ལུགས་འཆང་བ་པོ།  །ཞེས་སོགས་ཀྱིས་བསྟོད།  རང་རྗེ་བཙུན་འཇམ་དཔལ་དབྱངས་དང་སློབ་མ་སྐད་ཅིག་གིས་བདུད་རྩི་འཁྱིལ་པར་གྱུར་པའི་
མིག་གཉིས་ཛ་ཛ་ལས་ཉི་མ་དང་ཟླ་བ་འོད་ཟེར་སེར་པོ་ཅན་དུ་གྱུར་ པར་མོས་ནས།  ཛྫ་ཛྫ་ཛྫ་ ཞེས་དང།  ཛ་ཛ་ཛ།  ཞེས་བརྗོད་ནས་གཡོན་པའི་རྡོ་རྗེ་ཁུ་ཚུར་གྱིས་ཐིག་སྐུད་ལྟེ་བར་བཟུང་བའི་སྣེ་མོ་སློབ་མ་ལ་གཏད། དེས་ཀྱང་དེ་ལྟར་བརྗོད་ནས་གཡོན་པའི་རྡོ་
རྗེ་ཁུ་ཚུར་གྱིས་ལྟེ་བར་བཟུང།  ཤར་ལ་སོགས་པའི་ཕྱོགས་ཐམས་ཅད་བློས་བཏགས་པ་ཙམ་ལས་རང་བཞིན་མེད་པར་མཉམ་པ་ཉིད་དོ་ སྙམ་དུ་མོས་ནས། སློབ་དཔོན་དཀྱིལ་འཁོར་གྱི་ནུབ་དང། སློབ་མ་ཤར་དུ་གནས་ནས་སློབ་དཔོན་གྱིས་རྡོ་རྗེ་དང་བཅས་པའི་ལག་པ་

[019A]༄༅། །གཡས་པའི་མཐེ་བོང་དང་མཛུབ་མོས་ཐིག་སྐུད་བཟུང་ནས་ནམ་མཁར་འདེབས་ཤིང།  ཨོཾ་བཛྲ་ས་མ་ཡ་སཱུ་ཏྲ་མ་ཏི་ཀྲ་མ་ཧཱུཾ།  ཞེས་པ་དང།  ཧཱུཾ་ཨོཾ་སཱ་ཨཱ་ཧཱ།  ཞེས་བརྗོད་ཅིང་སེ་གོལ་གྱི་སྒྲ་བྱ་ལ་སྔགས་དེ་ཐིག་གདབ་པའི་སྐབས་ཐམས་ཅད་དུ་
བརྗོད། སྔགས་རིམ་སོགས་ལས་ནམ་མཁར་ཐིག་གདབ་ཚུལ་གོང་དུ་བཀོད་པ་ལས་མི་གསལ་ཡང། མཁས་གྲུབ་རྗེའི་བདེ་དགྱེས་ཀྱི་དཀྱིལ་ཆོག་གཉིས་ལས་མཐེབ་སྲིན་གྱིས་ཐིག་སྐུད་སྟེང་ནས་འོག་ཏུ་བཟུང་ལ། འོག་ཏུ་གཅུས་ནས་སྟེང་དུ་གདབ་པར་གསུངས་པ་རྗེ་ཐམས་ཅད་མཁྱེན་པའི་རྡོར་
དབྱིངས་འཁོར་སྒྱུར་གྱི་བསྙེན་པའི་ཟིན་བྲིས་དང་ཡང་མཐུན་པས་སྐབས་འདི་དག་ལའང་འྡྲའམ་སྙམ། དེའི་ཚེ།  ཐིག་གི་སྒྲས། སེམས་ཅན་དོན་དུ་ཁྱེད་རྣམས་ཀྱི། །དུས་ཡིན་དེ་ཕྱིར་འདིར་སྦྱོན་ཅིག་ཅེས་བསྐུལ་བས་ནམ་མཁའ་ཁྱབ་པའི་སངས་རྒྱས་རྣམས་བྱོན་
ཏེ་ཐིག་སྐུད་ལ་ཐིམ་པར་གྱུར་ པར་བསམ། དེ་ནས་དཔོན་སློབ་གཉིས་ཀས་ལག་པ་ས་ལ་མཉམ་དུ་ཕབ་ནས་ཚངས་ཐིག་དང་པོའི་སྟེང་དུ་ཡེ་ཐིག་གདབ།  ཐིག་གི་སྒྲས་སངས་རྒྱས་རྣམས་བསྐུལ་ཏེ་བྱོན་ནས་ཐིག་སྐུད་ལ་ཐིམ་ཞིང། ངོ་བོ་ཡེ་ཤེས་ལ་རྣམ་པ་སྲད་བུ་
ཁ་དོག་ལྔར་སྣང་བའི་ཐིག་སྐུད་རེ་ཆད་ནས་ལས་ཐིག་ལ་ཐིམ་པར་གྱུར་ པར་བསམ། དམིགས་པ་དེ་ནི་ཡི་ཐིག་གདབ་པ་འོག་མ་རྣམས་ལའང་འདྲ། དེ་ནས།  རང་དང་སློབ་མའི་རྐང་མཐིལ་གཉིས་སུ་ཧཱུཾ་ཧཱུཾ་ལས་རྡོ་རྗེ་འབར་བ་རེ་རེ།  ཞེས་རྐང་པ་བྱིན་གྱིས་བརླབས་
ནས་གཡས་སྐོར་དུ་ཡོངས་ཏེ་བླ་མ་ལྷོ་དང། སློབ་མ་བྱང་དུ་གནས་པས་ནམ་མཁའ་དང་ས་ལ་ཚངས་ཐིག་གདབ་ལུགས་སྔར་ལྟར་བྱ། དེ་ནས་སློབ་མས་རྣམ་པ་ཐམས་ཅད་དུ་སློབ་དཔོན་ལ་རྒྱབ་མི་སྟོན་པར་འགྲོ་བ་དང། སྐོར་ཕྱོགས་དང། དཔོན་སློབ་ཀྱི་སྡོད་སའི་ཕྱོགས་སོགས་སྔར་ལས་ཐིག་གི་སྐབས་

[019B] མེ་རླུང་གི་ཟུར་ཐིག་ནས་བཟུང་ལས་ཐིག་ཐམས་ཅད་ཀྱི་སྟེང་དུ་ཡེ་ཐིག་གདབ་ཅིང་དེ་རྣམས་ལ་ནམ་མཁའི་ཐིག་གདབ་པ་མི་དགོས་ལ་ཐིག་སྐུད་ཀྱི་ལྟས་རྟགས་ལུགས་ལས་ཐིག་དང་འདྲའོ། །དེའི་ཚེ་ཐིག་བྱིན་གྱིས་བརླབས་ཟིན་པ་ལ་འགོམ་དགོས་པ་དང། འོག་ཏུ་ཚོན་དགྱེ་བའི་ཚེ་ཚོན་བྱིན་རླབས་
ཅན་ལ་འགོམ་དགོས་པ་བྱུང་ན།  ཨོཾ་བཛྲ་བེ་ག་ཨ་ཀྲ་མ་ཧཱུཾ།  ཞེས་བརྗོད་ཅིང། ཐིག་ཚོན་གང་ཡིན་དེ་ནམ་མཁར་བཏག་པའི་འོག་ནས་འཛུལ་བར་བསམས་ཏེ་སོང་རྗེས་སླར་ཡང་ཐིག་ཚོན་སོ་སོ་ལ་ཐིམ་པར་མོས། དེ་ལྟར་ཡེ་ཐིག་རྫོགས་པར་ཐེབས་ཟིན་པའི་རྗེས་སུ་ཐིག་སྐུད་ལ།  ཨོཾ་སརྦ་ཏ་ཐཱ་ག་ཏ་
ཨརྒྷཾ་ ནས།  ཤཔྟ་ འི་བར་གྱིས་མཆོད། གཏོར་མ་བྱིན་གྱིས་བརླབས་ཏེ།  ཨོཾ་ཨ་ཀཱ་རོ་མུ་ཁཾ།  ཞེས་སོགས་ཀྱི་སྔགས་ཀྱིས་ཕུལ་རྗེས།  ཨོཾ་ཨཱ་ཧཱུཾ་བཛྲ་མུཿ་ ཞེས་པས།  ཡེ་ཤེས་ཀྱི་ཐིག་སྐུད་ནམ་མཁའི་སྟ་གོན་གྱི་ལྷའི་ཐུགས་ཀར་གཤེགས་པར་གྱུར་ པར་བསམས་ལ་ཐིག་སྐུད་
རྙིང་པ་མི་འགོམ་སའི་གནས་གཙང་མར་བཞག་པར་བྱའོ། །གཉིས་པ་ལ་གཉིས། ཚོན་བྱིན་གྱིས་བརླབ་པ་དང། དེས་རྟེན་དང་བརྟེན་པའི་དཀྱིལ་འཁོར་འབྲི་བའོ། །དང་པོ་ནི། གཏོར་མ་སྦྱིན་པ་སྔོན་དུ་འགྲོ་བས་རབ་རིན་པོ་ཆེ་ལས་བྱས་པའམ། རིན་པོ་ཆེ་བསྲེས་པ་དང། མ་འབྱོར་ན་འབྲས་དང་ཁམ་སའི་ཕྱེ་མ་སོགས་
ལས་བྱས་པའི་ཚོན་རྩི་སྣ་ལྔ་སྣོད་སོ་སོར་བླུག་པ་དབུས་དང་ཤར་ནས་བརྩམས་ཏེ་ཕྱོགས་བཞིར་དཀར་སྔོ་སེར་དམར་ལྗང་བའི་རིམ་པས་བཞག་  །བཾ་ལཾ་རཾ་ཧཾ་ཨཾ་རྣམས་ལས་རིམ་པ་བཞིན་བྱུང་བའི་དཀར་སེར་དམར་ལྗང་སྔོ་བའི་ཚོན་རྩི་རྣམས་སུ་གྱུར་ པར་བསམས་ནས། ཨོཾ་ཧཱུཾ་ཏྲཱཾ་ཧྲཱི་ཨཱ་རྣམས་སོ་སོར་བྲིས་པ་ལ།།
བཛྲ་ཨ་མྲྀ་ཏ་ ས་བསངས།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་རྡུལ་ཚོན་དཀར་པོ་ཨོཾ་ལས་རྣམ་སྣང། ནག་པོ་ཧཱུཾ་ལས་མི་བསྐྱོད་པ། སེར་པོ་ཏྲཱཾ་ལས་རིན་འབྱུང། དམར་པོ་ཧྲཱི་ལས་འོད་དཔག་མེད། ལྗང་གུ་ཨཱ་ལས་དོན་ཡོད་གྲུབ་

[020A]༄༅། །པའི་ངོ་བོར་གྱུར་ པར་བསམ།  རང་གི་མིག་གཉིས་ཛ་ཛ་ལས་ཉི་མ་དང་ཟླ་བ་སེར་པོར་གྱུར། ཨོཾ་དཱིཔྟ་དྲྀཥྚ་ཨངྐུ་ཤི་ཛ།  ཞེས་བརྗོད་ཅིང་སྔར་ཡེ་ཐིག་གི་སྐབས་སུ་བཤད་པ་ལྟ་བུའི་ལྟ་སྟངས་བྱས་ནས།  འབར་བའི་ལྟ་སྟངས་
ལྕགས་ཀྱུ་ལྟ་བུས་བཀུག་པའི་ནམ་མཁར་བཞུགས་པའི་དེ་བཞིན་གཤེགས་པ་ལྔའི་ཐུགས་ཀར་རང་རང་གི་ས་བོན་ལས་གྲུབ་པའི་ཡེ་ཤེས་ཀྱི་ཚོན་ཐུགས་ཀ་ནས་བཏང་བ་རྣམས་ཚོན་སོ་སོ་དར་རོ་གཅིག་ཏུ་གྱུར་ པར་བསམས་ལ།  ཨོཾ་ཧཱུཾ་ཏྲཱཾ་ཧྲཱི་
ཨཱ་ ཞེས་པས་བསྔགས་ནས།  ཨོཾ་བཛྲ་ཙི་ཏྲ་ས་མ་ཡ་ཧཱུཾ།  ཞེས་བརྒྱ་རྩ་བརྒྱད་བཟླ། དེ་ནས། འབར་བའི་ལྟ་སྟངས་ཀྱིས་གཟི་བརྗིད་བསྐྱེད་ཅིང་རྡུལ་ཚོན་རྣམས་ལ་ཧྲཱི་ཡིག་བཀོད་ནས།  བདེན་པ་གང་གིས་སེམས་ཅན་རྣམས་རྡུལ་ཚོན་མང་ཞིང་སངས་རྒྱས་རྣམས་ནི་
སེམས་ཅན་རྣམས་ལ་ཆགས་པས་རྗེས་སུ་ཆགས་པར་འགྱུར་བའི་བདེན་པ་དེས་རྡུལ་ཚོན་རྣམས་འབར་བར་གྱུར་ཅིག་ །ཅེས་ལྟ་སྟབས་དང་བདེན་པའི་བྱིན་རླབས་ཀྱིས་ཚོན་མང་པོར་འཕེལ་བར་བསམ། དེ་ནས་རྡུལ་ཚོན་ལ།  ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས།  ཤཔྟ་ འི་
བར་གྱིས་མཆོད་དོ། །གཉིས་པ་ནི། སྐོར་ཐིག་གི་དུས་བཏབ་པའི་ཕུར་བུ་སྔར་སྨོས་ཟིན་པ་ལྟར་སྔགས་རྒྱས་ཕྱུང་སྟེ་བཏབ་ཤུལ་ཚོན་སྣ་ལྔས་དགང་ལ་བསམ་གཏན་གྱིས་དེ་ལྟར་བྱས་པ་ཡིན་ན་ཚོན་ལྔས་བཀང་བར་མོས། དེ་ནས་སློབ་དཔོན་དཀྱིལ་འཁོར་གྱི་དབུས་སུ་འདུག་ནས་རྡོ་རྗེ་གསོར། དྲིལ་བུ་གསིལ་ཞིང་དེ་ཁོ་ན་ཉིད་
ཀྱི་དོན་དྲན་པར་བྱས་ལ།  ཆོས་དབྱིངས་འདི་ནི་དག་པ་སྟེ། །སེམས་ཅན་ཁམས་ནི་རབ་གྲོལ་བར། །རྒྱལ་ཆེན་དགྱེས་པ་རྡོ་རྗེ་ཡི། །དཀྱིལ་འཁོར་རབ་ཏུ་བྲི་བར་བྱའོ།  །ཞེས་བརྗོད། འདིའི་དགོས་པ་ནི་འོག་ཏུ་ཚོན་ལ་བརྟེན་ནས་བྱུང་བའི་མཚན་མ་ངན་པ་རྣམས་སེལ་

[020B] །དེ་ནས་སློབ་དཔོན་གྱི་ལག་པ་གཡས་སུ་རྡོ་རྗེ་བཟུང། གཡོན་པས་རྡོ་རྗེ་ཁུ་ཚུར་གྱིས་དབང་ལྡན་ནས་བརྩམས་ཏེ་ཤར་གྱི་རྩིག་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བའི་རིམ་པས་རྡུལ་ཚོན་དགྱེ་ལ། དེ་ཡང་སོར་བཅུ་གཉིས་ཀྱི་སྲིད་ཀྱི་བར་སློབ་དཔོན་རང་ཉིད་ཀྱིས་ངེས་པར་འདྲི་དགོས་ཤིང་རི་མོ་ཡོན་
པོས་གདུང་བ་བསྐྱེད། དམའ་བས་དངོས་གྲུབ་མི་འགྲུབ་པ་སོགས་གསུངས་པས་བག་དང་ལྡན་པར་བྱ་ལ། ཆོན་གྱི་རེ་ཁཱ་རྣམས་རིན་པོ་ཆེ་དཀར་པོ་སོགས་ལས་བྱས་པའི་ཐུར་མ་ལ་སོགས་པའི་ངོ་བོར་མོས། དེ་ནས་རང་དམ་སློབ་མ་སོགས་ཀྱིས་བགྱེ་བས་ཆོག་ཅིང། རྡོ་རྗེ་ཁུ་ཚུར་གྱིས་འདྲི་བ་ཡང་ཚོན་དགྱེ་བའི་དང་པོར་
བྱས་ནས། ཕྱིས་ཅི་བདེར་བྱ་རུང་ངོ། །དཀྱིལ་འཁོར་གྱི་ཚོན་ནས་ནི་རྟིག་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བ་དང། གཞལ་ཡས་ཁང་གི་ནང་ཤར་སྔོ། ལྷོ་སེར། ནུབ་དམར། བྱང་ལྗང། དབུས་དཀར་བ། ནང་གི་པད་འདབ་ཀྱི་ཁ་དོག་ཇི་ལྟར་ཡིན་འཇམ་དབྱངས་པའི་མངོན་དཀྱིལ་དུ་མི་གསལ་
ཞིང་འཇམ་དབྱངས་རལ་གྲིས་འདབ་མ་ཕྱོགས་མདོག་དང་ལྟེ་བ་དཀར་པོར་གསུངས་ཀྱང་དཔའ་བོ་གཅིག་གྲུབ་ཀྱི་རྒྱུད་ལས། ལྷ་ལྔ་འདིའི་སྐབས། པདྨ་དཀར་པོའི་སྟེང་གི་ཟླ་བའི་དཀྱིལ་འཁོར་གྱི་སྟེང་ན་བཞུགས་པ་ཞེས་གསུངས་པས་དཀར་པོ་བྱས་ན་ལེགས་ཤིང། གདུང་འཁོར་གྱི་རེ་ཁཱ་གཞི་སྔོན་པོ་ལ་རྡོ་
རྗེའི་རི་མེ་ཅན། གཞན་མ་ཐམས་ཅད་སྤྱི་དང་འདྲ་བས་དཀྱིལ་ཆོག་གཞན་ལས་ཤེས་པར་བྱ། བརྟེན་པ་ལྷའི་གནས་རྣམས་སུ་སྐུ་རྫོགས་པའམ། ཕྱག་མཚན་ནམ། ས་བོན་ནམ། སྐུ་མདོག་དང་མཐུན་པའི་ཚོན་གྱི་ཐིག་ལེ་རྣམས་གང་བ་དེ་བྱ་ཞིང་དཀྱིལ་འཁོར་བྲི་བ་ནས་བརྩམས་ཏེ་གནས་དེར་དབང་ཐོབ་པ་ཞིག་མེད་པར་སྟོང་
པར་བཞག་ཏུ་མི་རུང་ལ། ཚོན་གྱི་སྐབས་ཀྱི་ལྟས་རྟོག་ལུགས་དང། མཚན་མ་ངན་པ་བཟློག་པའི་ཐབས་ལ་སོགས་པ་ཞིབ་པར་སྔགས་རིམ་ཆེན་མོ་ལས་ཁོང་དུ་ཆུད་པར་བྱའོ། །དེ་ནས་སློབ་དཔོན་གྱིས་ཆད་ལྷག་ཡོད་མེད་ལེགས་པར་བརྟགས་ཏེ། ཆང་པ་འདི། ལྷག་པ་དང་ཚོན་འཐོར་བ་རྣམས་དབྱི་ལ། ཆང་ལྷག་མ་ཚོར་

[021A]༄༅། །བ་རྣམས་ཡི་གེ་བརྒྱ་པ་བརྗོད་དེ་ཉེས་པ་སྦྱང་བར་བདེ་ཆེན་རོལ་མཚོར་གསུངས།  ཧཱུཾ་ དང།  བཛྲ་ཨ་མྲྀ་ཏ་ བཟླས་པའི་བདུད་རྩི་ལྔ་དང་བཅས་པའི་དྲིའི་ནུས་དཀྱིལ་འཁོར་གྱི་ཕྱི་ངོས་སུ་བྱུགས་ཤིང། དེ་བཟླས་པའི་ཆོས་དཀྱིལ་འཁོར་ལ་བསངས། ཚོན་ལྷག་མ་
རྣམས་ལ།  ཨོཾ་སརྦ་ཏཱ་ཐཱ་ག་ཏ་ཨརྒྷཾ་ ནས།  ཤཔྟ་ འི་བར་གྱིས་མཆོད། སྔར་ཡེ་ཐིག་གི་སྐབས་ལྟར་གཏོར་མ་འབུལ་བའམ་མ་བྱས་ཀྱང་ཆད་པའི་སྐྱོན་མེད་ལ། དེ་ནས།  ཨོཾ་ཨཱ་ཧཱུཾ་བཛྲ་མུཿ་རྡུལ་ཚོན་གྱི་ཡེ་ཤེས་པ་ནམ་མཁར་བཞུགས་པའི་རིགས་ལྔའི་ཐུགས་ཀར་
གཤེགས་པར་གྱུར་ པར་བསམས་ནས། ཚོན་རྣམས་ཅི་བདེར་བཞག་གོ་གཉིས་པ་བསྒྲུབ་ཅིང་མཆོད་ནས་དབང་བསྐུར་བ་ལ་གཉིས། བསྒྲུབ་ཅིང་མཆོད་པ་དང། དབང་བསྐུར་བའོ། །དང་པོ་ནི། སྔར་ལྷག་གནས་བྱས་པའི་བུམ་པ་སྤོས་ཀྱིས་སྣ་དྲངས། རོལ་མོའི་ཆ་བྱེད་སྣ་ཚོགས་དང་བཅས་
དཀྱིལ་འཁོར་ལ་གཡས་སྐོར་ལན་གསུམ་བྱས་ནས་རྣམ་རྒྱལ་དང་ལས་བུམ་ཤར་སྒོའི་ཁ་ནང་ལྷའི་གཡས་གཡོན་དུ་འགོད། དཀྱིལ་འཁོར་ལ་ཉེར་སྤྱོད་དམའ་མཐའ་བཅུ་ལས་མི་ཉུང་བའི་གང་རྒྱས་དང། གཞན་ཡང་གོས་ཟུང་དང། གདུགས། རྒྱལ་མཚན། བ་དན་ལ་སོགས་པ་མཆོད་པའི་ཡོ་བྱད། ཐ་
ན་རི་མོར་བྲིས་པ་ཚུན་ཆད་ཀྱིས་ཀྱང་ཅི་འབྱོར་པ་བཤམས་པ་རྣམས་ལ།  ཧཱུཾ་ དང།  ཨོཾ་ཨ་ར་པ་ཙ་ན་དྷཱི་ ཞེས་དང།  ཨོཾ་བཛྲ་སྥ་ར་ཎ་ཁཾ།  ཞེས་བརྗོད་པས་འབུལ་ལོ། །དེ་ནས་བདག་བསྐྱེད་རྒྱས་པ་ཉེར་བསྡུའི་བར་བཏང་སྟེ་ལྷའི་རྣལ་འབྱོར་ལ་གནས་བཞིན་པའི་ངང་ནས་ཁ་དཀྱིལ་འཁོར་ལ་ཕྱོགས་ཏེ་འདུག།།
ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་པའི་སྔགས་བརྗོད་ནས་ལས་བུམ་གྱི་ཆུས་དཀྱིལ་འཁོར་ལ་བསངས།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉྷཾ། དཀྱིལ་འཁོར་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་བྱུང་བའི་སྣ་

[021B]  ཞེས་པ་ནས།  ལྷ་མོ་གཉིས་ནུ་འབུར་རབ་ཏུ་རྒྱས་ལ། ཟུར་གྱིས་བལྟ་བ་ལ་སོགས་པའི་རྣམ་འགྱུར་གྱིས་སྒེག་པ་ ཞེས་པའི་བར་གྱིས་གཞལ་ཡས་
ཁང་དང་ལྷ་བསྐྱེད་ཚུལ་ཐམས་ཅད་སྒྲུབ་ཐབས་བཞིན་བྱས་རྗེས།  གཙོ་འཁོར་དེ་ཐམས་ཅད་ཀྱི་སྤྱི་བོར་ཨོཾ་དཀར་པོ།  ཞེས་པ་ནས།  ཛཿ་ཧཱུཾ་བཾ་ཧོཿ་ཡེ་ཤེས་པའི་རྟེན་དང་བརྟེན་པ་རྣམས་རང་རང་གི་དམ་ཚིག་པ་སོ་སོ་ལ་ཐིམ་པས་གཉིས་སུ་མེད་པར་གྱུར།  ཅེས་པའི་བར་
བཏང༑ དེ་ནས་སྔར་ནམ་མཁར་བཏེག་པའི་སྟ་གོན་གྱི་ལྷ་ལ།  ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས།  ཤཔྟ་ འི་བར་གྱིས་མཆོད།  ཛཿ་ཧཱུཾ་བཾ་ཧོཿ་ ཞེས་པའི་སྔགས་རྒྱས་དགུག་གཞུག་བཅིང་མཉེས་བྱས་ནས།  སྟ་གོན་གྱི་དཀྱིལ་འཁོར་རྟེན་དང་བརྟེན་པ་རྣམས་རང་རང་གི་དམ་
ཚིག་པ་སོ་སོ་ལ་ཐིམ་པས་གཉིས་སུ་མེད་པར་གྱུར་ པར་བསམ།  སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རིགས་ལྔ་ཡབ་ཡུམ་ ཞེས་པ་ནས།  དབང་གི་ལྷ་རྣམས་རང་ཉིད་ལ་ཐིམ་པར་གྱུར།  ཅེས་པའི་བར་བརྗོད་ནས།  རང་ཉིད་
གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་དུ་མཆོད་པའི་ལས་ལ་གནས་པར་གྱུར་ པར་བསམས་ནས། དཀྱིལ་འཁོར་གྱི་མཆོད་པ་རྣམས་བསངས་སྦྱངས་བསྐྱེད་ཅིང་བྱིན་གྱིས་བརླབ་པ་རྣམས་བྱས་རྗེས།།
བསོད་ནམས་ཞིང་དུ་གྱུར་པའི་སངས་རྒྱས་ལ། །སྣང་ལ་རང་བཞིན་མེད་པའི་མཆོད་ཡོན་འདི། །སྣང་སྟོང་དབྱེར་མེད་སེམས་ཀྱིས་འབུལ་ལགས་ན། །དབྱེར་མེད་བདེ་ཆེན་ཐུགས་ཀྱིས་བཞེས་སུ་གསོལ།  །ཞེས་པའམ།  རྒྱལ་པ་རྒྱ་མཚོའི་མཆོད་རྫ་

[022A]༄༅། །ལས་གྲུབ་པའི། །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་ཚོགས།  །ཞེས་པ་ལྟ་བུའི་ཚིགས་བཅད་ཀྱི་མཇུག་  ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ།  ཞེས་སྦྱར་བ་དང། དེ་
བཞིན་དུ་མཆོད་ཡོན་གྱི་གནས་སུ།  ཞབས་བསིལ། ཞལ་བསིལ། བསང་གཏོར། མེ་ཏོག་བདུད་སྤོས། སྣང་གསལ། དྲི་ཆབ། ཞལ་ཟས། སྒྲ་སྙན།  རྣམས་དང། ཨརྒྷཾ་གྱི་གནས་སུ།  པཱཏྱཾ། ཨཉྩ་མཱ་ནཾ། པྲོ་ཀྵ་ཎཾ། པུཥྤེ་
དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དྱ། ཤཔྟ།  རྣམས་བཅུག་ལ་མཆོད།  ཁ་དོག་དབྱིབས་ལེགས་ཡིད་འོང་རྒྱན་དང་ལྡན། །ཕྱོགས་དུས་ཀུན་ཏུ་གཟུགས་མཆོག་ཅི་མཆིས་པ། །ཀུན་ཀྱང་མོས་བློས་མཆོད་གནས་རྣམས་ལ་འབུལ།།
བཞེས་ནས་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་རཱུ་པ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཕྱོགས་དུས་ཀུན་ན་ཟིན་དང་མ་ཟིན་པའི། །ཡོན་ཏན་སྒྲ་སྙན་ཁྱད་པར་གང་ཡོད་པ། །ཀུན་ཀྱང་མོས་བློས་
མཆོད་གནས་རྣམས་ལ་འབུལ། །བཞེས་ནས་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་ཤཔྟ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཕྱོགས་དུས་ཀུན་ན་ཙན་དན་སྦྲུལ་སྙིང་དང། །ཨ་ཀར་ལ་སོགས་དྲི་མཆོག་
མཆིས་པ་རྣམས། །ཀུན་ཀྱང་མོས་བློས་མཆོད་གནས་རྣམས་ལ་འབུལ། །བཞེས་ནས་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་གནྡྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཕྱོགས་དུས་ཀུན་ན་རོ་དང་བཅུད་ལྡན་

[022B] ༑ལུས་སེམས་བརྟས་བྱེད་རོ་མཆོག་ཐམས་ཅད་ཀྱང། །ཀུན་ཀྱང་མོས་བློས་མཆོད་གནས་རྣམས་ལ་འབུལ། །བཞེས་ནས་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་རཱ་ས་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུཾ། ཕྱོགས་
དུས་ཀུན་ན་འཇམ་མཉེན་འཁྲིལ་ཆགས་པའི། །ལུས་སེམས་བརྟས་བྱེད་རེག་བྱའི་ཁྱད་པར་རྣམས། །ཀུན་ཀྱང་མོས་པས་མཆོད་གནས་རྣམས་ལ་འབུལ། །བཞེས་ནས་བླ་མེད་གྲུབ་མཆོག་སྩལ་དུ་གསོལ། །ཨོཾ་སརྦ་ཏ་ཐཱ་ག་ཏ་སྤརཤ་པཱུ་ཛ་མེ་གྷ་
ས་མུ་དྲ་སྥ་ར་ཎ་ས་མ་ཡེ་ཧཱུཾ།  ཞེས་གསང་ལྡན་དཀྱིལ་ཆོག་ཡོན་ཏན་འབྱུང་གནས་ལས་འབྱུང་བ་འདིས་འདོད་ཡོན་ལྔ་འབུལ་ཞིང། སྤྲོ་ན་རྒྱལ་སྲིད་སྣ་བདུན་ཀྱང་འབུལ་བ་རུང། གཞན་ཡང་དཀྱིལ་འཁོར་གྱི་ལྷ་ཚོགས་ལ་སོགས་པ་རྒྱལ་བ་སྲས་བཅས་ཐམས་ཅད་ཀྱི་སྤྱན་སྔར་མཆོད་པའི་བྱེ་བྲག་སྣ་ཚོགས་པའི་སྤྲིན་གྱི་
ཕུང་པོ་བསམ་གྱིས་མི་ཁྱབ་པ་བྱུང་བར་བསམས་ནས་ལག་པ་གཉིས་ཐལ་མོ་ཁོང་སྟོང་དུ་སྦྱར་བ་སྤྱི་བོར་བཞག་ནས།  སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་མཐུ་དང། ཆོས་ཀྱི་དབྱིངས་བྱིན་གྱི་མཐུ་དང། བདག་གི་བསོད་ནམས་དང་ཡེ་ཤེས་དང་སྨོན་ལམ་གྱི་
མཐུ་དང། དམ་པའི་ཆོས་ཀྱི་དབྱིངས་ཀྱིས་ཁྱབ་པའི་མཆོད་པ་ཆེན་པོའི་སྤྲིན་ཆེན་པོ་དང། རྒྱན་དམ་པ་དང། བསྟོད་པ་སྣ་ཚོགས་པ་རྣམས་འཕགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་དུ་འབྱུང་ཞིང་དེ་བཞིན་གཤེགས་པ་ཐམས་ཅད་
ཀྱིས་བྱིན་གྱིས་བརླབ་པར་གྱུར་ཅིག་ །ཅེས་པ་དང།  ན་མཿ་ས་མནྟ་བུདྡྷཱ་ནཱཾ། ཨ་བཧི་ས་མ་ཡེ་སྥ་ར་ཎ་ཧི་མཾ་ག་ག་ན་ཁཾ། དྷརྨཱ་དྷཱ་ཏུ་ཨཱ་ཀཱ་ཤ་ས་མནྟཱ་ཡ། སརྦ་ཏ་ཐཱ་ག་ཏ་པ་རི་ཤུདྡྷ་མཎྜལ་ལ། མ་མ་པྲ་ཏི་པུནྣ་ཛྙཱ་ན་བ་ལནྟེ། སརྦ་ཏ་ཐཱ་ག་ཏ་ཨ་

[023A]༄༅། །དཧི་ཥྛ་ཎ་བ་ལེཉྩ་སཱཧཱ།  ཞེས་པའི་སྔགས་ལན་གསུམ་བརྗོད། འདི་ནི་སློབ་དཔོན་སངས་རྒྱས་གསང་བའི་ཕྱག་རྡོར་སྒྲུབ་ཐབས་ལས་འབྱུང་ལ། ཕན་ཡོན་ཡང་དེ་ཉིད་ལས། དེ་ལྟར་མཆོད་པའི་སྤྲིན་ཆེན་པོ་འཕགས་པ་ཐམས་ཅད་ཀྱི་དཀྱིལ་འཁོར་དུ་དེ་བཞིན་དུ་གནས་
པར་འགྱུར་བར་ཡིད་ཆེས་པར་བྱའོ་ཞེས་བཅོམ་ལྡན་འདས་ཀྱིས་གསུངས་སོ། །ཞེས་མཆོད་པའི་སྤྲིན་འབྱུང་བར་བྱེད་པའི་སྔགས་དེ་བཟླས་པས་སངས་རྒྱས་ཀྱི་ཞིང་ཐམས་ཅད་དུ་མཆོད་སྤྲིན་ངེས་པར་འབྱུང་བར་གསུངས་པ་ལྟར་ཡིན་ལ། མ་བྱས་ཀྱང་ཆད་པའི་སྐྱོན་མེད་དོ། །དེ་རྗེས།  རང་ཉིད་དཀྱིལ་
འཁོར་གྱི་ནང་དུ་ཞུགས། གཙོ་བོ་དང་ཐ་མི་དད་པར་གྱུར་ པར་བསམས་ལ། སྒྲུབ་ཐབས་ནས་འབྱུང་བའི་བསྟོད་པ་རྒྱས་བསྡུས་གང་རུང་གིས་བསྟོད་རྗེས།  ན་མཿ་སརྦ་པུདྡྷ་བོ་དཧི་ས་ཏཱ་ནཱཾ། སརྦ་ཏྲ་སཾ་ཀུ་རུ་མི་ཏ་ཨ་བི་ཛྙཱ་ན་ཤི་ནི་ན་མོ་སྟུ་ཏེ་སཱཧཱ།  ཞེས་བསྟོད་པ་འབྱུང་
བའི་སྔགས་འདི་ལན་བརྒྱ་བཟླ་བ་འགྲུབ་ན་བྱ་ཞིང་མ་བྱས་ཀྱང་ཆད་པའི་སྐྱོན་མེད་དོ། །གཙོ་བོའི་སྔགས་བརྒྱ་རྩ་བརྒྱད་དང། འཁོར་གྱི་སྔགས་ཉེར་གཅིག་རེ་ཙམ་གྱི་བཟླས་པ་གང་འགྲུབ་བྱས་པའི་མཐར་ཡིག་བརྒྱ་བརྗོད། འདས་པའི་གཏོར་མ་བྱིན་གྱིས་བརླངས་ནས།  ལྷ་རྣམས་ཀྱི་ལྗགས་ཧཱུཾ་ལས་
སྐྱེས་པའི་ ཞེས་པ་ནས། མཆོད་བསྟོད་ཀྱི་བར་བྱ་ཞིང། ཡང་ན་སྒྲུབ་ཐབས་ལྟར་གཏོར་མགྲོན་གསར་དུ་སྤྱན་དྲངས་པ་ལ་གཏོར་མ་ཕུལ་ཀྱང་རུང་ངོ། །དེ་ནས་སྒྲུབ་གྲོགས་དཀྱིལ་འཁོར་བསྲུང་དུ་བཅུག་ནས་ཕྱི་རོལ་དུ་ཕྱིན། གཏོར་མ་ཆ་གསུམ་ཡི་དྭགས་ཀྱི་གཏོར་མ་ཉེར་སྤྱོད་དང་བཅས་པ་བཤམས་ལ་
མཆོད་པ་སྔ་མ་རྣམས་ལྟར་དང། གཏོར་མ་རྣམས་སྔགས་དྲུག་དང་ཕྱག་རྒྱ་དྲུག་གི་སྒོ་ནས་བྱིན་གྱིས་བརླབས་ནས།  བདག་གི་བསམ་པའི་སྟོབས་དང་ནི།  །ཞེས་སོགས་ཀྱིས་བདེན་སྟོབས་བརྗོད།  མགོན་པོ་ཀུན་གཤེགས་གདན་ལ་བཞུགས།  །ཞེས་པ་ནས།  གདོན་རྣམས་རང་གི་

[023B]  །ཞེས་པའི་བར་ཡོངས་གྲགས་ཀྱི་ཆ་གསུམ་གཏོར་མ་བཞིན་བཏང་རྗེས།  སརྦ་བིགྷྣ་ན་གཙྪ། བགེགས་རྣམས་རང་གནས་སུ་གཤེགས་པར་གྱུར། ཨོཾ་དེ་ཝ། ནཱ་ག་ །ཞེས་པ་ནས།  ས་པ་རི་ཝཱ་ར་པྲ་ཝ་ར་སད་ཀཱ་རི་ཨརྒྷཾ་པྲ་ཏཱིཙྪ་སཱཧཱ། གཙྪ། སྡེ་
བརྒྱད་རྣམས་རང་གནས་སུ་གཤེགས་པར་གྱུར། ཨོཾ་རུ་དྲ་ཡེ།  ཞེས་པ་ནས།  ས་པ་རི་ཝཱ་ར་པྲ་ལྭ་ར་སད་ཀཱ་རཾ་ཨརྒྷཾ་པྲ་ཏཱིཙྪ་སཱཧཱ། གཙྪ། ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར། ན་མཿ་ས་མནྟ་བུདྡྷ་ནཾ་སརྦ་ཏ་ཐཱ་ག་ཏ་ཨ་ཝ་ལོ་ཀི་
ཏེ༑ ཨོཾ་སམྦྷ་ར་སམྦྷ་ར་ཧཱུཾ།  ཞེས་པ་ལན་གསུམ་གྱིས་ཡི་དྭགས་ལ་གཏོར་མ་བྱིན། དེ་ནས་ཉེ་རག་བྱ་བ་ནི་རང་ཉིད་ལག་པ་གཉིས་བཀྲུས་ཏེ་ཙོག་ཙོག་པུར་འདུག་ཅིང་སྨྲ་བ་བཅད། ལག་པ་གཉིས་པུས་མོའི་ནང་དུ་འོང་བར་བྱ། ལག་པ་གཡོན་པའི་མཐིལ་དུ་ཆུ་གཙང་མ་བླུག་པ་ལས་གཡས་
པའི་སོར་མོས་བླངས་ཏེ། ཁལ་ལན་མང་དུ་བྱ་བས། ལན་གཉིས་གསུམ་དུ་རྣ་བུག་གཉིས་དང། མིག་གཉིས། སྣ། ཁ། ལག་པ་གཉིས། ལྟེ་བ། མགོ་རྣམས་ལ་རེག་པའི་རྗེས་སུ། ཆུ་ཧུབ་གསུམ་འཐུངས་ནས་མཆུ་ལ་ལན་གཉིས་ཕྱི་བར་བྱའོ། །དེ་ནས། ལས་སྔགས་བརྗོད་ཅིང། སློབ་དཔོན་གྱིས་རྟིང་
མནན་ནས། ནང་དུ་འོངས་ཏེ་ཤར་སྒོའི་ཐད་ནས་དཀྱིལ་འཁོར་ལ་ཕྱོགས་ཏེ།  རང་ཉིད་སྐད་ཅིག་གིས་ཧཱུཾ་མཛད་སྔོན་པོ་ཞལ་གཅིག་ཕྱག་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང། གཡོན་བརྐྱང་བའི་སྟབས་ཀྱིས་བཞུགས་པ། རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་
གྱི་ནང་དུ་ཐོགས་པ་མེད་པར་ཞུགས་པར་གྱུར་ པར་བསམ། སྔགས་རིམ་དབང་དོན་སོགས་ལས་མེ་ཏོག་གི་འཕྲེང་བ་བླངས་རྗེས་རྡོ་རྗེ་ཤུགས་ཀྱི་འཇུག་པས་ཞུགས་པར་བཤད་ཅིང། སྔགས་རིམ་ལས། དེའི་ཚེ་བཛྲ་བེག་སོགས་ཀྱི་སྔགས་བརྗོད་པར་གསུངས་པ་ལྟར་བྱ། དེ་ནས་རྡོ་རྗེ་གསོར། དྲིལ་བུ་གསིལ་ཏེ་དཀྱིལ་

[024A]༄༅། །འཁོར་ལ་ལན་གསུམ་སྐོར་བ་བྱ་ཞིང་དེའི་ཚེ་ཧཱུཾ་བཞི་པའི་སྔགས་བཟླ་བར་མཁས་གྲུབ་རྗེའི་བདེ་དགྱེས་ཀྱི་དཀྱིལ་ཆོག་གཉིས་ལས་གསུངས་པ་སྔགས་རིམ་སོགས་ཀྱི་དགོངས་པར་གནས་འདྲ་སྙམ་ལ། འདུལ་འཛིན་རིན་པོ་ཆེས། ཀུན་རིག་དཀྱིལ་ཆོག་ཏུ་ཡིག་བརྒྱ་བཟླ་
བར་གསུངས། དེ་ནས་ཤར་སྒོར་ཕྱོགས་པས་འགྲེངས་ཏེ།  ཨོཾ་མཆོག་ཏུ་བདེ་བའི་སེམས་ནི་རོལ་པར་ལྡན། །སྒེག་པའི་ཕྱག་གིས་བཅོམ་ལྡན་འདས་ལ་འཁྲིལ། །ཛཿ་ཧཱུཾ་བཾ་ཧོཿ་ཧི་ཧི་ཧི་ཧཱི་ཧཱི་མགོན་པོ་སྙིམ་པའི་མེ་ཏོག་བཞེས་སུ་གསོལ།  ཞེས་བརྗོད་ནས་མེ་ཏོག་གི་
འཕྲེང་བ་གཙོ་བོའི་དབུ་ལ་ཕུལ་བར་མོས། དེ་ནས་གཡས་སྐོར་གྱིས་ནུབ་ཏུ་སོང་སྟེ། རྐང་པ་གཡོན་བརྐྱང་དང། ལག་པ་གཉིས་ཧཱུཾ་མཛད་ཀྱི་ཕྱག་རྒྱ་བྱས་ལ།  ཨོཾ་བཛྲོད་གྷཱ་ཊ་ས་མ་ཡ་པྲ་བེ་ཤ་ཡ་ཧཱུཾ།  ཞེས་བརྗོད་པས་ཕྱག་རྒྱ་དེ་བཀྲོལ་ནས། ཤར་སྒོ་ནང་ནས་ཕྱེ་བར་བསམ། དེ་ནས་
གཡས་སྐོར་གྱིས་ཡོངས་ཏེ་བྱང་ནས་ལྷོ་སྒོ་དང། ཤར་ནས་ནུབ་སྒོ་དང། ལྷོ་ནས་བྱང་སྒོ་རྣམས་སྔར་བཞིན་བྱེ་རྗེས། ཤར་སྒོ་ནས།  ཨོཾ་ས་མ་ཡ་པྲ་བེ་ཤཱ་ཡ་མི།  ཞེས་བརྗོད་ནས་སྔར་ཕུལ་བའི་མེ་ཏོག་གི་འཕྲེང་བ་གར་བྱེད་ཅིང་བླངས་ལ་རང་གི་མགོ་བོར་བཅིངས་ཏེ་དཀྱིལ་འཁོར་ལ་ཕྱག་བྱས་ལ།།
སེམས་ཅན་ཐམས་ཅད་ལ་དངོས་གྲུབ་ཐམས་ཅད་ཀྱི་བཀའ་དྲིན་སྩོལ་ཅིག་ །ཅེས་གསོལ་བ་གདབ་བོ། །གཉིས་པ་དབང་བསྐུར་བ་ལ་གསུམ། བདག་ཉིད་ཞུགས་ཤིང་དབང་བླངས་ཏེ་བདེན་པའི་བྱིན་བརླབ་བྱ་བ། སློབ་མ་བཅུག་ཅིང་དབང་བསྐུར་བ། དཀྱིལ་འཁོར་གྱི་མཇུག་
གི་བྱ་བའོ༑ །དང་པོ་ལ་གཉིས། བདག་ཉིད་ཞུགས་ནས་དབང་བླང་བ་དང། བདེན་པའི་བྱིན་བརླབ་བྱ་བའོ། །དང་པོ་ནི། དཀྱིལ་ཆོག་ཕལ་ཆེ་བར་དབང་བསྐུར་ལུགས་དང། དེའི་ས་བཅད་སོགས་སློབ་མ་ལ་དབང་བསྐུར་ཚུལ་གྱི་སྐབས་སུ་མཛད་མོད་ཀྱང། སློབ་མ་ལ་དབང་

[024B] བདག་འཇུག་དང། སློབ་མ་ལ་དབང་བསྐུར་བ་གཉིས་ཀྱི་ཚིག་གི་སྒྱུར་ཁ་བྱེད་ལུགས་སོགས་ཤེས་པར་ནུས་པས་འདིར་བདེ་ཆེན་རོལ་མཚོ་བཞིན་ལས་དང་པོ་པ་རྣམས་ལ་ཕན་པའི་ཆེད་བདག་འཇུག་གི་ངག་འདོན་གཙོ་བོར་བྱས་ནས་འགོད་པས། དེས་ན་
འདི་ལ་གཉིས། དཀྱིལ་འཁོར་དུ་འཇུག་པ་དང། ཞུགས་ནས་དབང་བླང་བའོ། །དང་པོ་ལ་གཉིས། གདོང་གཡོགས་དང་བཅས་ཏེ་འཇུག་པ་དང། དཀྱིལ་འཁོར་མཐོང་བའི་བདག་ཉིད་དུ་འཇུག་པའོ། །དང་པོ་ལ་གཉིས། ཡོལ་བའི་ཕྱི་འཇུག་དང། ནང་འཇུག་གོ་དང་པོ་ནི། བདག་འཇུག་
གི་མཆོད་པ་རྣམས་བྱིན་གྱིས་བརླབ། རྡོར་འཕྲེང་དང། འདི་གའི་དབང་གི་སྐབས་ཀྱི་གསུང་རྒྱུན་ལ། རང་ལ་དབང་བསྐུར་བའི་བླ་མ་དང། དཀྱིལ་འཁོར་གྱི་གཙོ་བོ་ངོ་བོ་དབྱེར་མེད་དུ་མོས་པ་བྱེད་པར་གསུངས་པ་བཞིན་མོས་པས་རང་ལ་དབང་གི་བྱ་བ་རྣམས་མཛད་པ་དང། རང་གཙོ་བོ་ལས་བྱེ་ནས་
དབང་ཞུ་བ་པོའི་སློབ་མའི་ཚུལ་དུ་མོས་ནས་ཐོག་མར་ཤར་སྒོའི་ཕྱི་རོལ་དུ་གནས་པས་དཀྱིལ་འཁོར་དུ་འཇུག་པའི་སྐོར་རྣམས་ཞུ་བའི་ཕྱིར་མཎྜལ་རྒྱས་བ་ཕུལ་ལ། གསོལ་འདེབས་ཀྱི་ཚིག་དོན་རྣམས་དྲན་བཞིན་པར་གདུང་ཤུགས་དྲག་པོས།  སྐྱེ་རྒ་འཆི་བ་ན་ཀྲ་ཡི། །ཆུ་སྲིན་ལ་སོགས་འཇིགས་
རུང་བ། །སྲིད་པའི་མཚོ་ལས་བདག་སྒྲོལ་མཛོད། །དགའ་ཆེན་སྟོན་པ་ཁྱོད་གཅིག་པུ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ།།
སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོ་བདག་ནི་གཞུག་ཏུ་གསོལ།  །ཞེས་ལན་གསུམ་གསོལ་བ་གདབ།  རང་ཉིད་སྐད་ཅིག་གིས་རྗེ་བཙུན་འཇམ་དཔལ་དབྱངས་

[025A]༄༅། །དཀར་པོ་ཞལ་གཅིག་ཕྱག་གཉིས་པའི་རྣམ་པ་ཅན་དུ་གྱུར་པར་བསམ། ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་བཟླས་པའི་གོས་དམར་པོའམ། སེར་པོ་སོགས་ཁ་དོག་གང་ཡང་རུང་བའི་སྨད་གཡོགས།  ཨོཾ་སརྦ་ཏ་ཐཱ་ག་
ཏ་ཨ་ནུ་ཏྟ་ར་བོ་དཧི་ཨ་ལཾ་ཀཱ་ར་ཝ་སྟྲ་པཱུ་ཛ་མེ་གྷ་ས་མུ་དྭ་སྥར་ཎ་ས་མ་ཡེ་ཧཱུཾ།  ཞེས་བརྗོད་ནས་སྦྱིན།  ཨོཾ་བཛྲ་རཀྵ་ཧཾ།  ཞེས་པས་སྟོད་གཡོགས་དང།  ཨོཾ་བཛྲ་ཨུཥྞཱི་ཥ་ཧཱུཾ་ཕཊ།  ཅེས་བརྗོད་པས་གཙུག་ཏོར་སྦྱིན།  ཨོཾ་ཙཀྵུ་བྷ་ན་དྷཾ་པ་ར་མ་ན་ཡ་ཧཱུཾ།  ཞེས་
པས་དར་དམར་པོ་སོགས་ཀྱི་མིག་དར་བཅིངས།  ཨཱ་ཁཾ་བའི་ར་ཧཱུཾ།  ཞེས་བརྗོད་ནས་མེ་ཏོག་གི་འཕྲེང་བ་བཟུང། དེ་ནས་བྱིན་གྱིས་བརླབ་པ་ནི།  བཛྲ་ཨ་མྲྀ་ཏ་ འི་སྔགས་དང་ལས་སུམ་གྱི་ཆུས་བསངས།  རང་གི་སྙིང་གར་རྡོ་རྗེ་ལ་གནས་པའི་ཉི་མའི་སྟེང་དུ་ཧཱུཾ་ནག་པོ། མགྲིན་
པར་པདྨ་ལས་གནས་པའི་ཉི་མའི་སྟེང་དུ་ཨཱ་དམར་པོ། སྤྱི་བོར་འཁོར་ལོ་ལ་གནས་པའི་ཟླ་བའི་སྟེང་དུ་ཨོཾ་དཀར་པོ། ཡི་གེ་གསུམ་གྱི་འོད་ཟེར་གྱིས་ལུས་འོད་གསལ་བར་བྱས་པར་གྱུར། ཧཱུཾ་ ཞེས་བརྗོད་ནས་དཀྱིལ་འཁོར་གྱི་ཤར་སྒོའི་ཐད་ཀྱི་
ཕྱི་རོལ་དུ་བཞག་པར་བསམ། དེ་ནས། བླ་མས།  ཀྱེ་ཁྱོད་སུ་ཡིན་ཅི་ལ་དགའ།  །ཞེས་རིགས་དང་མོས་པ་དྲིས་པའི་ལན་དུ།  སྐལ་བཟང་བདག་ནི་བདེ་ཆེན་ལ།  །ཞེས་ལན་གདབ་པར་མོས། བྱང་སྡོམ་འཛིན་པའི་ཡུལ་དང། ཀུན་སློང་ཇི་ལྟ་བུས་འཛིན་པ་སོགས་སྔར་སྟ་
གོན་གྱི་སྐབས་ལྟར་ལེགས་པར་གསལ་བཏབ་སྟེ།  དཀོན་མཆོག་གསུམ་ལ་བདག་སྐྱབས་མཆི།  །ཞེས་སོགས་ལན་གསུམ་གྱིས་བྱང་སྡོམ་བཟུང། དེ་ནས། ཐམས་ཅད་རྣལ་འབྱོར་གྱི་སེམས་བསྐྱེད་པ་ལ། སེམས་ཅན་ཐམས་ཅད་ལ་སྙིང་རྗེ་ཆེན་པོ་སྔོན་དུ་བཏང་ནས་ཆེད་དུ་བྱ་བའི་ཡུལ་དེ་

[025B]  ཆོས་ཐམས་ཅད་ཀྱི་གནས་ལུགས་སྟོང་པ་ཉིད་ལ་དམིགས་པའི་དོན་དམ་པའི་བྱང་ཆུབ་ཀྱི་སེམས་གཉིས་ལེགས་པར་བསྐྱེད་ཅིང། དེ་གཉིས་ཀྱང་འབྲས་དུས་ཀྱི་སེམས་གཉིས་ཀྱི་ངོ་བོར་མོས་ནས། སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་སྙིང་གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པ་ཅན་དུ་གྱུར། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་
གཅིག་ཏུ་གྱུར་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་དུ་གྱུར་ པར་བསམས་ནས།  ཨོཾ་སརྦ་ཡོ་ག་ཙིཏྟཾ་ཨུད་པཱ་ཏ་ཡཱ་མི།  ཞེས་བརྗོད། བླ་མས་རྡོ་རྗེ་མེ་ཏོག་དང་བཅས་པས་སྙིང་གར་རེག་ཅིང།  ཨོཾ་སུ་
ར་ཏེ་ས་མ་ཡ་སྟྭཾ་ཧོཿ་སིདྡྷྱ་བཛྲ་ཡ་ཐཱ་སུ་ཁཾ།  ཞེས་བརྗོད་ནས་བརྟན་པར་བྱས་པར་མོས། དེ་ནས་གསང་བར་གདམས་པ་ནི།  དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱིས་ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་
མཆོག་ཏུ་གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་མ་དད་པ་རྣམས་ལའང་མ་ཡིན་ནོ།  །ཞེས་གསུང་བར་མོས། འདིའི་ཚེ་སྔགས་རིམ་སོགས་ཀྱི་དགོངས་པར་རྡོ་རྗེ་མེ་ཏོག་དང་བཅས་པ་སྙིང་གར་བཟུང་ནས་བྱེད་པ་ཡིན་ལ་
བདེ་ཆེན་རོལ་མཚོར། རྡོ་རྗེ་མགོ་བོར་འཇོག་པར་གསུངས་སོ། །གཉིས་པ་ཡོལ་བའི་ནང་འཇུག་ལ། ནང་དུ་འཇུག་ཅིང་བསྐོར་ནས་ཕྱག་བྱ་བ་དང། ཡེ་ཤེས་ཕབ་ནས་བདེན་པའི་སྟོབས་བརྗོད་པ་གཉིས་ལས། དང་པོ་ནི། བླ་མས།  ཨཱ་ཁཾ་བའི་ར་ཧཱུཾ།  ཞེས་བརྗོད་པས་དཀྱིལ་འཁོར་གྱི་ནང་དུ་བཅུག་

[026A]༄༅། །པར་མོས་ལ། དངོས་སུ་དཀྱིལ་འཁོར་གྱི་ཡོལ་བ་བསལ། དེ་ནས།  མཧཱ་ར་ཏ་སུ་དྲྀཌྷ་སུ་ཏོ་ཥོ། སུ་སུ་ཁོ། བཛྲ་སཏ་ཨཱ་དྱ་སིདྡྷྱ་མཱཾ།  ཞེས་བརྗོད་ནས་བསྐོར་བ་གསུམ་བྱས་པར་མོས་རྗེས། ཤར་སྒོ་ནས་རིམ་པ་བཞིན་ཐལ་
མོ་སྤྱི་བོ་དང། མགྲིན་པ་དང། སྙིང་ག་རྣམས་སུ་སྦྱར་ཞིང།  ཨོཾ་ན་མཿ་ཏེ་ཧཱུཾ། ན་མཿ་མི་ཧཱུཾ། ན་མོ་ན་མ་ཧཱུཾ་སཱཧཱ།  ཞེས་བརྗོད་ནས་གཙོ་བོ་ལ་ལུས་ངག་ཡིད་གསུམ་གྱིས་ཕྱག་བྱ། གཉིས་པ་ཡེ་ཤེས་ཕབ་ནས་བདེན་པའི་སྟོབས་བརྗོད་པ་ནི།  ཨོཾ་ཤཱུ་ནྱ་ཏཱ་ཛྙཱ་ན་
བཛྲ་སྭ་བྷཱ་ཝ་ཨཱཏྨ་ཀོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་རང་ཉིད་ཨཱ་ལས་རྗེ་བཙུན་འཇམ་དབྱངས་དཀར་པོ་ཞལ་གཅིག་ཕྱག་གཉིས་པ་རལ་གྲི་དང་གླེགས་བམ་འཛིན་པ། གཡོན་བརྐྱང་བའི་སྟབས་ཀྱིས་
བཞུགས་པར་གྱུར་ པར་བསམས་ནས།  དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབ་ཏུ་གསོལ། རྡོ་རྗེ་སེམས་དཔའ་བདག་ལ་འབབ་པར་གྱུར་ཅིག་ །ཅེས་པ་ལན་གསུམ་གྱིས་བླ་མ་དང་གཙོ་བོ་ཐ་མི་དད་པར་ཡེ་ཤེས་དབབ་པའི་དོན་དུ་
གསོལ་བ་བཏབ།  རང་ཉིད་རྗེ་བཙུན་འཇམ་དཔལ་དབྱངས་སུ་གསལ་བའི་སྙིང་གར་ལཾ་ལས་བྱུང་བའི་སའི་དཀྱིལ་འཁོར་སེར་པོ་གྲུ་བཞི་པ་གྲུ་བཞིར་རྡོ་རྗེ་རྩེ་གསུམ་པས་མཚན་པར་ཉི་མ་ལ་ཧཱུཾ་སྔོན་པོ། མགོ་བོར་བཾ་ལས་བྱུང་བའི་ཆུའི་
དཀྱིལ་འཁོར་དཀར་ཞིང་ཟླུམ་པ་བུམ་པས་མཚན་པར་ཟླ་བ་ལ་ཧཿ་དཀར་པོ། མགྲིན་པར་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་གཡོ་བ་གཉིས་ཀྱིས་མཚན་པར་ཟླ་བ་ལ་ཨཱ་དམར་པོ་གནས་པར་

[026B] བླ་མའི་ཐུགས་ཀའི་ས་བོན་གྱི་འོད་ཟེར་གྱིས་སྐུ་གསུང་ཐུགས་རྡོ་རྗེའི་ལྷ་ཚོགས་རྣམས་སྤྱན་དྲངས། རང་གི་སྤྱི་བོ། མགྲིན་པ། སྙིང་གའི་ས་བོན་གསུམ་ལ་རིམ་པ་བཞིན་དུ་ཐིམ་པར་གྱུར། རྐང་པའི་འོག་ཏུ་ཡཾ་ལས་རླུང་གི་དཀྱིལ་འཁོར་
སྔོན་པོ་གཞུ་ལྟ་བུ་བ་དན་གཡོ་བ་གཉིས་ཀྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པར་རས་མཚན་པ། དེའི་སྟེང་དུ་རྐང་མཐིལ་གཉིས་སུཛྷཻ་དམར་པོ་རེ་རེ། རྐང་པའི་འོག་གི་རླུང་གིས་སྤར་བའི་
མེའི་འོད་ཟེར་ལ་གནས་པའི་ཛྷཻ་ཡིག་གིས་རང་ཉིད་འདེགས་ཤིང་གནས་གསུམ་གྱི་ཡི་གེ་གསུམ་གྱི་འོད་ཟེར་གྱིས་ལུས་ཀུན་ནས་གང། ཛྷཻ་འི་འོད་ཟེར་གྱི་ཚོགས་རྐང་པའི་བུ་ག་ནས་ཞུགས་པས་ཀྱང་ལུས་ཐམས་ཅད་གང་ཞིང་
སྙིང་གའི་ས་བསྲེགས། མགྲིན་པའི་རླུང་གཡོས་པས་སྤྱི་བོའི་ཆུ་ཁོལ་བ་ལས་བདུད་རྩི་འཛགས་པས་ལུས་ཐམས་ཅད་གང་ཞིང་ཚིམ་པ་དང། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་དཀྱིལ་འཁོར་གྱི་ལྷའི་རྣམ་པར་སྤྱན་དྲངས། རང་གི་ལུས་ལ་ཆར་ཆེན་པོ་བབ་བ་བཞིན་དུ་བ་སྤུའི་སྒོ་ཐམས་ཅད་ནས་ནང་དུ་ཞུགས་ཤིང་གཉིས་སུ་མེད་པར་ཐིམ་པར་གྱུར་ པར་བསམས་ནས་དྲིལ་བུ་གསིལ་ཞིང། བདུག་པས་
འདུགས་ཏེ།  ཨཱ་བེ་ཤ་ཡ་སབྷ་ཡ་ར་རར་ར་ཙཱ་ལ་ཡ་ཙཱ་ལ་ཡ། ཧཱུཾཧ་ཨཱ་ཛྷཻ་ ཞེས་པའི་སྔགས་ལན་མང་དུ་འདོན་ཅིང་དམིགས་བ་བརྟན་པོས་ཡེ་ཤེས་དབབ་བར་བྱ། དེ་ནས་མགོ་བོར་རྡོ་རྗེ་བཞག་ལ།  ཏིཥྛ་བཛྲ།  ཞེས་བརྗོད་དོ་བབ་པ་བརྟན་པར་བྱ་བར་འདི་གའི་དཀྱིལ་ཆོག་

[027A]༄༅། །རྡོར་འཕྲེང་ལས་འབྱུང་བ་བཞིན་ཕྱག་ལེན་དུ་མཛད་དོ། །དེ་ནས་སློབ་མ་ལ་དབང་བསྐུར་བའི་སྐབས་ཡིན་ན། སློབ་མའི་མིག་དར་ཅུང་ཟད་བསལ་ནས་དཀྱིལ་འཁོར་གྱི་སྟེང་གི་བར་སྣང་ལ་ཧར་གྱིས་བལྟར་བཅུག་ནས། ཁྱོད་ཀྱི་མིག་ལ་ཇི་ལྟར་སྣང་ཞེས་དྲིས་ལ་
དཀར་པོ་སོགས་སུ་སྣང་ཟེར་ན། ཁ་དོག་དང་བསྟུན་ནས་ཞི་སོགས་ཀྱི་དངོས་གྲུབ་འགྲུབ་པའི་སྐལ་པ་དང་ལྡན་ཚུལ་གོ་བར་བྱ་ཞིང། འདི་བདག་འཇུག་ལ་མི་དགོས་སོ། །དེ་ནས་རང་གི་མཐེ་བོང་གཉིས་བླ་མའི་ཕྱག་གཡས་པ་རྡོ་རྗེ་དང་བཅས་པས་བཟུང་སྟེ། རྡོ་རྗེའི་རྐང་སྟབས་ཀྱིས་གར་གྱི་ཚུལ་གྱིས་དཀྱིལ་འཁོར་
ལ་སྐོར་བ་གསུམ་བྱས་པར་མོས་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།  ཅེས་པའི་ལས་སྔགས་ལན་གསུམ་བརྗོད་དོ། །དེ་ནས་བླ་མ་དཀྱིལ་འཁོར་གྱི་ཤར་སྒོ་ནས་གཙོ་བོ་ལ་མངོན་དུ་ཕྱོགས་པར་བྱས་ཏེ་རྡོར་དྲིལ་བཟུང་བས།  ཡང་དག་པ་ཡི་དཀྱིལ་འཁོར་འདིར། །བདག་གིས་
སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་ཇི་ལྟ་དེ་ལྟར་ཤོག་འདི་ཡི་དངོས་གྲུབ་ཇི་འདྲར་འགྱུར། །རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ཇི་འདྲ་བ། །དེ་འདྲ་དཀྱིལ་འཁོར་དུ་
གྱུར་ཅིག་ །ཅེས་བ་བརྗོད་ནས་བདེན་པའི་བྱིན་བརླབ་བྱ་ཞིང། ཕྱག་ལེན་ལ་ལག་པ་སྙིང་གར་ཐལ་མོ་སྦྱར་ནས་རྫོགས་མཐར་དྲིལ་བུ་གསིལ་བ་དང་ལན་གསུམ་མཛད་དོ། །གཉིས་པ་དཀྱིལ་འཁོར་མཐོང་བའི་བདག་ཉིད་ཅན་དུ་འཇུག་པ་ནི། སྔར་བཟུང་བའི་མེ་ཏོག་གི་འཕྲེང་བ་ཏྲཱཾ་གྱིས་བསྔགས་པ་ལས་ཡང་
ཞིང་མ་རྙིངས་པའི་མེ་ཏོག་གཅིག་བཏོན་ལ་ལག་པ་ཐལ་མོ་སྦྱར་བའི་བར་དུ་བཟུང་བ་རིན་པོ་ཆེའི་འཕྲེང་བར་མོས།  རང་ཉིད་འབྲུ་གསུམ་གྱི་འོད་ཟེར་གྱིས་སྒོ་གསུམ་གྱི་སྡིག་སྒྲིབ་བཀྲུས་ཏེ་དཀྱིལ་འཁོར་གྱི་ནང་དུ་ཞུགས། གཙོ་བོ་འཁོར་བཅས་ཀྱི་མདུན་ན་གནས་པར་གྱུར་པར་

[027B] དེ་ནས་མེ་ཏོག་གཅིག་འཕྲེང་བར་མོས་པ་དེ་ཉིད་གཙོ་བོའི་དབུ་ལ་ཕུལ་བར་བསམས་ནས།  ཨོཾ་ཏིཥྛ་བཛྲ་ཌྀ་ཌྷོ་མེ་བྷ་བ་ཤཱ་ཤཱ་ཏེ་མེ་བྷ་བ་ཧྲྀ་ད་ཡ་མེ་ཐ་དཧི་ཏིཥྛ་སརྦ་སིད་དཧི་མེ་པྲ་ཡཙྪ་ཧཱུཾ། ཨཱ་ཁཾ་བའི་ར་ཧཱུཾ་པྲ་ཏཱིཙྪ་ཀུ་སུ་མ་ཨཉྫ་ལི་ནཱ་ཐ་ཧོཿ་ ཞེས་བརྗད་པས་མེ་ཏོག་དོར། སྔགས་
དེ་དཀྱིལ་ཆོག་རྡོ་རྗེ་འཕྲེང་བ་ལས་འབྱུང་ཞིང། ཡང་ན་དེ་ཉིད་བསྡུས་པ་ལས་གསུངས་པའི།  པྲ་ཏཱིཙྪ་བཛྲ་ཧོཿ་ ཞེས་པ་འདི་བརྗོད་ནས་དོར་ཀྱང་རུང་སྟེ། སྔགས་དེ་མི་ཏྲ་པའི་དཀྱིལ་ཆོག་རྡོ་རྗེ་འཕྲེང་བར་ཡང་འབྱུང་ངོ། །སློབ་མ་ལ་དབང་བསྐུར་བའི་སྐབས་ཡིན་ན་ལྷའི་མཚན་མ་ལས་རིང་ན་དངོས་གྲུབ་རིང་ཞིང། ཉེ་
ན་དངོས་གྲུབ་མྱུར་བ་དང་ལྷའི་སྐུ་བཀོད་ཡོད་ན། དེའི་མཛོད་སྤུའམ་དྦུའམ་གཙུག་ཏོར་ལ་ལྷུང་ན་ཕྱག་ཆེན་དང། སྤྱན་ནམ་ཞལ་ལ་ནི་སྔགས་ཀྱི་དངོས་གྲུབ་འགྲུབ། སྐུའི་སྟོད་དང་བར་དང་སྨད་ལ་ཕོག་ན་རིམ་བཞིན་བྱང་ཆུབ་དང་དབང་ཕྱུག་དང་ནོར་གྱི་དངོས་གྲུབ་འགྲུབ། རྩིག་པའི་ཕྱིར་ལྷུང་ན་ལན་གསུམ་བསྐྱར་ཞིང་གསུམ་
ཀ་ལ་དེ་ལྟར་ལྷུང་ན་དངོས་གྲུབ་ཕྲ་མོ་ལས་མི་འགྲུབ། ཕྱིའི་རྡོར་འཕྲེང་གི་ནང་དུ་ལྷུང་ན་ཚེགས་ཆེན་པོས་འགྲུབ། ཕྱི་རོལ་གྱི་རེ་ཁཱ་ཟླུམ་པོ་རྣམས་དང་རྡོ་རྭའི་ཕྱི་རོལ་དུ་ལྷུང་ན་དངོས་གྲུབ་མེད་ཅིང་དཀྱིལ་འཁོར་ཡང་མི་བསྟན། སྔགས་བཟླས་པ་ལ་སོགས་པས་སྐལ་བ་དང་ལྡན་པར་བསྒྲུབས་ནས་སྐབས་གཞན་དུ་གཞུག་པར་
སོགས་ཀྱི་བརྡ་སྤྲད་པར་བྱའོ། །དེ་ནས་བླ་མས་མེ་ཏོག་ཕུལ་བ་དེ་བཟུང་ནས།  ཨོཾ་པྲ་ཏི་གྲྀ་ཧྣ་སྟྭཾ་ཨི་མཾས་ཏྭ་མ་ཧཱ་པཱ་ལ།  ཞེས་བརྗོད་ནས་སློབ་མའི་མགོ་བོར་བཅིངས། དེ་ནི་སེམས་དཔའ་སྟོབས་པོ་ཆེ། ཞེས་མེ་ཏོག་ཕོག་པའི་ལྷ་ལ་བོས་ནས། སློབ་མ་འདི་བྱང་ཆུབ་མ་ཐོབ་ཀྱི་བར་དུ་རྗེས་སུ་ཟུང་ཞི་གཅེས་ལྷ་ལ་
སློབ་མ་གཏད་པས་དེས་བྱང་ཆུབ་བར་དུ་རྗེས་སུ་འཛིན་པའི་ཐབས་ཟབ་མོའོ། །དེ་ནས།  རང་གི་སྙིང་གར་ཟླ་བ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་འོད་ཟེར་འབར་བ་རེ་རེ་ བསམས་ནས། བླ་མས།  ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་མི་ག་ནི་འབྱེད་པར་

[028A]༄༅། །བརྩོན། །རྡོ་རྗེའི་མིག་ནི་བླ་ན་མེད། །ཐམས་ཅད་མིག་ནི་འབྱེད་པར་མཛད། །ཨོཾ་ཛྙཱན་ཙཀྵུ་ཧཱུཾ་ཨཱ་སཱཧཱ།  ཞེས་བརྗོད་ནས་གདོང་གཡོགས་བསལ་བར་བསམ།  ཧེ་བཛྲ་པཱ་ཤྱ།  ཞེས་པས་དཀྱིལ་འཁོར་ལ་
བལྟ་པར་བསྐུལ་རྗེས་དཀྱིལ་འཁོར་བསྟན་པའི་རིམ་པ་བཞིན་དུ་མཐོང་བར་མོས་ལ།  དེ་ཡང་ཕྱི་རོལ་དུ་རྡོ་རྗེའི་རྭ་བ་མེ་རི་དང་བཅས་པས་བསྐོར་བའི་དབུས་སུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་གྲུ་བཞི་སྒོ་བཞི། རྒྱན་རྟ་
བབས་དང་བཅས་པའི་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་རྗེ་བཙུན་འཇམ་དཔལ་དབྱངས། ཤར་དུ་གཞོན་ནུ་དྲ་བ་ཅན། ལྷོར་གཞོན་ནུ་ཟླ་འོད། ནུབ་ཏུ་ལྷ་མོ་སྐྲ་ཅན་མ། བྱང་དུ་ལྷ་མོ་ཉེ་བའི་སྐྲ་ཅན་མ་སྟེ། དེ་
ལྟར་རྟེན་དང་བརྟེན་པའི་དཀྱིལ་འཁོར་ཐམས་ཅད་མངོན་སུམ་དུ་མཐོང་བར་གྱུར་བར་བསམ།  དེ་ནས་སློབ་དཔོན་གྱིས།  དེ་ནི་དད་པའི་ཤུགས་ཀྱིས་སུ། །དཀྱིལ་འཁོར་འདི་དེ་ཉིད་ལ་ལྟོས། །ཁྱོད་ནི་སངས་རྒྱས་རིགས་སུ་སྐྱེས། །ཕྱག་རྒྱ་
སྔགས་ཀྱིས་བྱིན་གྱིས་བརླབས། །དངོས་གྲུབ་ཀུན་ནི་ཕུན་སུམ་ཚོགས། །དམ་ཚིག་མཆོག་ཏུ་ཁྱོད་འགྱུར་གྱིས།  །ཞེས་བརྗོད་པར་བསམ། དེ་ནས་སློབ་མས།  རྡོ་རྗེའི་དཀྱིལ་འཁོར་དཀྱིལ་འཁོར་ཆེན་པོར་བདག་ཞུགས་སོ། །རྣལ་འབྱོར་དཀྱིལ་
འཁོར་དཀྱིལ་འཁོར་ཆེན་པོ་བདག་གིས་མཐོང། །གསང་བའི་དཀྱིལ་འཁོར་དཀྱིལ་འཁོར་ཆེན་པོར་བདག་དབང་བསྐུར། །ས་མ་ཡ་ཧོཿ་ཧོཿ་ཧོཿ་ ཞེས་བརྗོད་པར་བྱའོ། །གཉིས་པ་ཞུགས་ནས་དབང་བླང་བ་ལ་ལྔ། ཆུའི་དབང། ཅོད་པན་གྱི་དབང། སྔགས་

[028B] ཆོས་བཤད་ཀྱི་རྗེས་གནང། རྒྱལ་སྲིད་སྣ་བདུན་དང་བཀྲ་ཤིས་རྫས་བརྒྱད་ཀྱི་དབང་ངོ། །དང་པོ་ནི། རང་ཉིད་དཀྱིལ་འཁོར་གྱི་ཤར་སྒོར་གནས་པས་ཆུའི་དབང་བསྐུར་ཞུ་བའི་ཡོན་དུ་མཎྜལ་ཕུལ།  བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་བསྩལ་བ་ལྟར། །བདག་
ཀྱང་བསྐྱབ་པའི་དོན་གྱི་ཕྱིར། །ནམ་མཁའི་རྡོ་རྗེ་དེང་བདག་སྩོལ།  །ཞེས་པ་ལན་གསུམ་གྱིས་ཆུ་དབང་གི་དོན་དུ་གསོལ་བ་བཏབ།  རང་ཉིད་དཀྱིལ་འཁོར་གྱི་ཤར་སྒོའི་ཕྱི་རོལ་དུ་ཁྲུས་ཀྱི་དཀྱིལ་འཁོར་ལ་གནས་པའི་པདྨ་དང་ཟླ་བའི་སྟེང་དུ་སྐད་ཅིག་གིས་རྗེ་
བཙུན་འཇམ་དཔལ་དབྱངས་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱི་གཡས་རལ་གྲི་འཕྱར་ཞིང། གཡོན་གླེགས་བམ་འཛིན་པ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པར་གྱུར་པའི་
སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་བ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་
མེད་པར་གྱུར་པར་བསམ།  འདི་གའི་དཀྱིལ་ཆོག་རྡོ་རྗེ་འཕྲེང་བར་སློབ་མ་དཀྱིལ་འཁོར་གྱི་ཤར་ཕྱོགས་སུ་དབང་སྟེགས་ཀྱི་སྟེང་དུ་འཇོག་པ་ཙམ་ལས་ལྷ་གང་དུ་བསྐྱེད་མི་གསལ་ཞིང། དཀྱིལ་ཆོག་ནམ་མཁའ་འོད་ཟེར་བས་མཛད་པ་ལས། ཆུ་དབང་སྐབས་བླ་མ་དང་སློབ་མ་དང་དབང་རྫས་གསུམ་
ཀ་མི་བསྐྱོད་པར་བསྐྱེད་པར་བཤད་པ་བཞིན་རྡོ་རྗེ་འཕྲེང་བའི་དབང་གི་སྐབས་ཀྱང་སློབ་མ་དང་དབང་རྫས་རིགས་སོ་སོར་བསྐྱེད་པར་མཛད་པས་འདིར་ཡང་དེ་ལྟར་འགལ་བ་མེད་མོད། འོན་ཀྱང་རྗེ་ཕ་བོང་ཁ་པ་དང། སྔགས་འཆང་འཇམ་དབྱངས་པས་སློབ་མ་སྐབས་གང་ཡིན་གྱི་གཙོ་བོར་བསྐྱེད་པར་གསུངས་པ་

[029A]༄༅།  །བཞིན་བདག་གི་བླ་མའི་ཕྱག་བཞེས་སུ་མཛད་དོ། །དེ་ནས་དབང་རྫས་བུམ་ཆུ་  ཨ་མྲྀ་ཏས་ བསངས།  སྭ་བྷཱ་ཝས་ སྦྱངས།  སྟོང་པའི་ངང་ལས་ཨོཾ་ཧཱུཾ་ཏྲཱཾ་ཧྲཱི་ཨཱ་རྣམས་ཡོངས་སུ་གྱུར་པ་ལས་ཡེ་ཤེས་ལྔའི་རང་བཞིན་གྱི་བུམ་པའི་ཆུར་
གྱུར་ པར་བསམ། མི་ཏྲའི་དབང་གི་རྒྱུད་སྡེ་འོག་མའི་སྐབས་དབང་རྫས་བསྐྱེད་ཆོག་བསྡུས་པ་འདི་ལྟར་གནང་སྲོལ་འདུག་པ་ལྟར་བཀོད་བ་ཡིན་ཞིང། དབང་རྫས་རིགས་སོ་སོར་བསྐྱེད་པའི་རྒྱས་པའང་མི་རུང་པ་མིན་ཞེས་གསུང་རྒྱུན་ལས་འབྱུང་བ་ལྟར་འཐད་པས་དེ་ལྟར་བྱ་བར་འདོད་ན། བུམ་ཆུ་བསངས་
སྦྱངས། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་ས་གནོན་མཉམ་གཞག་གི་ཕྱག་རྒྱ་མཛད་པ། རིན་པོ་ཆེའི་རྒྱན་དང་དར་སྣ་ཚོགས་ཀྱིན་བཟའ་ཅན་དུ་གྱུར་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར་
ཐུགས་ཀའི་ཧཱུཾ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་དབང་བསྐུར། མི་བསྐྱོད་པས་དབུ་བརྒྱན་པར་གྱུར་པར་བསམ། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྟའི་བར་གྱིས་མཆོད། མི་བསྐྱོད་པ་ཞུ་བ་
ལས་བྱུང་བའི་དབང་རྫས་བུམ་ཆུར་གྱུར་པར་བསམ། དེ་ནས།  བླ་མ་དང་གཙོ་བོ་ཐ་མི་དང་པའི་ཐུགས་ཀའི་ས་བོན་གྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་དུ་བསྐུལ་ཏེ་སྤྱན་དྲངས་བ་རྣམས་ནམ་མཁར་འཁོད་
བསྒྲུབས་པའི་དཀྱིལ་འཁོར་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རང་གི་སྟེང་ཕྱོགས་སུ་འཛིན་

[029B] མེ་ཏོག་དང་གུར་ཀུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་
བཀྲ་ཤིས་ཀྱི་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར་ པར་བསམ།  ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་བ། །སངས་
རྒྱས་པདྨ་རྣམ་རྒྱས་འདབ་འདྲའི་སྤྱན་མངའ་བ། །དེ་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དེ་ཡིས་ཉེ་བར་བསྟན་པའི་མཆོག་རབ་མི་གཡོ་བ། །འཇིག་རྟེན་གསུམ་ན་གྲགས་ཤིང་ལྷ་དང་མི་ཡིས་མཆོད། །ཆོས་མཆོག་སྐྱེ་དགུ་རྣམས་ལ་
རྟག་ཏུ་ཞི་བྱེད་པ། །དེ་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དམ་ཆོས་ལྡན་པ་ཐོགས་དང་བཀྲ་ཤིས་ཀྱིས་ཕྱུག་ཅིང། །དགེ་འདུན་མི་དང་ལྷ་དང་ལྷ་མིན་ཡོན་གྱི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེ་
ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་ །ཅེས་བླ་མ་ལྷ་དང་བཅས་པ་ཐམས་ཅད་ཀྱིས་ཤིས་པ་བརྗོད་པར་བསམ། དེ་ནས་སློབ་དཔོན་གྱིས།  ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་
བདག་གིས་ཁྲུས་བགྱིད་དོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏེ་ས་མ་ཡ་ཤྲི་ཡེ་ཧཱུཾ།  ཞེས་པའམ།  བཛྲ་ཨ་བཧི་ཥིཉྩ་མི།  ཞེས་པ་གང་རུང་བརྗོད་ནས་བུམ་པའི་ཆུས་དབང་བསྐུར་ཞིང་བུམ་པ་མགོ་བོར་འཇོག་པ་དང། བུམ་ཆུ་འཐུང་དུ་འཇུག་པ་ཡང་རུང་ངོ།  །དེ་ལྟར་བུམ་

[030A]༄༅། །པའི་ཆུས་དབང་བསྐུར་བས་ལུས་ཀྱི་ནང་ཐམས་ཅད་གང། སྒོ་གསུམ་གྱི་དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་དེ་བཞིན་གཤེགས་པའི་རིགས་ཀྱི་བདག་པོས་དབུ་བརྒྱན་
པར་གྱུར་ པར་བསམ།  བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། རང་གི་བ་སྤུའི་སྒོ་ནས་ཐིམ་པར་གྱུར་ པར་བསམ།  ཨོཾ་སརྦ་ཏ་ཐཱ་ག་ཏ་ཨརྒྷཾ་ སོགས་ཀྱིས་མཆོད།  དེ་ལྟར་ཆུའི་དབང་ཐོབ་
ཉོན་མོངས་པ་ལྔའི་དྲི་མ་སྦྱངས། རྣམ་པར་ཤེས་པ་ལྔ་གནས་བསྒྱུར། ལམ་མཚན་མ་མེད་པའི་རྣལ་འབྱོར་སྒོམ་པ་ལ་དབང་བར་བྱས། འབྲས་བུ་ཆོས་ཀྱི་སྐུ་འགྲུབ་པའི་ནུས་པ་ཁྱད་པར་ཅན་འཇོག་གོ་ །ཞེས་དག་པ་བརྗོད། དེ་ནས་
བཀྲུ་བྱབས་སོགས་བྱ་བའི་ཚུལ་ནི། བླ་མས།  བུམ་པའི་ཆུ་སྤྱི་བོ་ནས་བླུགས་པས་ལུས་ཀྱི་ཕྱི་ནང་ཐམས་ཅད་ཁྱབ་པར་བཀྲུས་ཏེ་ནད་གདོན་སྡིག་སྒྲིབ་ཐམས་ཅད་བྱང་ཞིང་དག་པར་གྱུར་ པར་བསམས་ལ།  ཨོཾ་ཨ་ར་བ་ཙ་ན་དྷཱི་སརྦ་པཱ་པཾ་ཤནྟིཾ་
ཀུ་རུ་སཱཧཱ།  ཞེས་པ་དང། དེ་བཞིན་དུ་ཐམས་ཅད་ཀྱི་འགོར་སྙིང་པོ་སྦྱར་ནས།  སརྦ་བིགྷྣཱན་ བགེགས་ཐམས་ཅད།  ཤིནྟཾ་ཀུ་རུ་སཱཧཱ། སརྦ་རོ་ག་ ནད་ཐམས་ཅད།  ཤནྟིཾ་ཀུ་རུ་སཱཧཱ། སརྦ་དུཥྚན་ གདུག་པ་ཐམས་ཅད།  ཤནྟིཾ་ཀུ་རུ་སཱཧཱ།  སྡིག་པ་ཐམས་
ཅད་ཞི་བར་མཛོད་དམ་གྱུར་ཅིག་  །སརྦ་ཛ་རེ་ རིམས་ཐམས་ཅད།  ཤནྟིཾ་ཀུ་རུ་སཱཧཱ། སརྦ་པྱཱ་དཧི་ འགོ་བའི་ནད་དང་ནད་སྤྱི་ལའང་འཇུག་  །ཤནྟིཾ་ཀུ་རུ་སཱཧཱ། སརྦ་ཨུ་པ་དྲ་ཝེ་ ཉེ་བར་འཚེ་བ་ཐམས་ཅད།  ཤནྟིཾ་ཀུ་རུ་སཱཧཱ། སརྦ་གྲ་ཧེ་ གདོན་ཐམས་ཅད།  ཤནྟིཾ་ཀུ་རུ་སཱཧཱ། སརྦ་ཨ་ཀཱ་

[030B] དུས་མ་ཡིན་པར་འཆི་བ་ཐམས་ཅད།  ཤནྟིཾ་ཀུ་རུ་སཱཧཱ། སརྦ་དུར་སོ་བ་ནི་ རྨི་ལམ་ངན་པ་ཐམས་ཅད།  ཤནྟིཾ་ཀུ་རུ་སཱཧཱ། སརྦ་དུ་རྨི་ཏེ་ མཚན་མངན་པ་ཐམས་ཅད།  ཤནྟིཾ་ཀུ་རུ་སཱཧཱ། སརྦ་ཙིཏྟ་བྷྱ་ཀུ་ལེ་ཤནྟིཾ་ཀུ་རུ་སཱཧཱ།  ཞེས་པ་རྣམས་བརྗོད་ཅིང་བཀྲུ་བར་བྱའོ། །བྱབས་པ་ནི། སློབ་
མའི་ཁ་ནང་དུ་ཆུ་ཉུང་དུ་བཟུང་དུ་བཅུག་ལ།  རྡོ་རྗེ་དང་བཅས་པའི་རྨ་བྱའི་སྒྲོའི་ཆུན་པོའི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ་དྷཱི་ཡིག་གི་མཐར་སྔགས་ཀྱི་འཕྲེང་བས་བསྐོར་བ་ལས་ སེམས་ཀྱི་འཇིགས་པའམ་གནོད་པའི་རིགས་ཐམས་ཅད་ཞི་བར་མཛོད་དམ་གྱུར་ཅིག་།
འོད་ཟེར་འཕྲོས་པས། རང་གི་ལུས་ངག་ཡིད་གསུམ་གྱི་ནད་གདོན་སྡིག་སྒྲིབ་སོགས་བཀྲུས་པས་མ་དག་པ་ཐམས་ཅད་བྱབས་ཤིང་དེད་ནས་ཁ་ནང་གི་ཆུ་ལ་ཐིམ་པར་གྱུར་ པར་བསམས་ལ།  ཨོཾ་ཨ་ར་པ་ཙ་ན་དྷཱི་སརྦ་པཱ་པཾ་ཨ་པ་ན་ཡེ་སཱཧཱ།  དེ་བཞིན་དུ།།
སརྦ་བི་གྷྣ་ན་ ལ་སོགས་པ་ཀུན་གྱི་འགོར་སྙིང་པོ་དང་མཐར།  ཨ་པ་ན་ཡེ་སཱཧཱ།  ཞེས་སྦྱར་ནས། བླ་མས་རྡོ་རྗེ་རྨ་བྱའི་མཇུག་སྒྲོ་དང་བཅས་པས་བྱབས་ནས་ཁའི་ཆུ་ཕྱིར་འཕོ། བསྲུང་བ་ནི།  སློབ་དཔོན་གྱི་ཐུགས་ཀའི་ས་བོན་ལས་འོད་ཟེར་འཕྲོས། རང་གི་ལུས་ཀྱི་ཕྱི་ནང་བར་
གསུམ་ཐམས་ཅད་ཁྱབ། ཤས་ཀྱི་པགས་མཚམས་ཐམས་ཅད་འོད་ཟེར་ལས་གྲུབ་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར་ཏེ་ནད་གདོན་སྡིག་སྒྲིབ་ཐམས་ཅད་ཀྱི་གནོད་པས་མི་ཚུགས་པའི་བསྲུང་བ་ཆེན་པོར་བྱིན་གྱིས་བརླབས་པར་གྱུར་ པར་བསམས་ནས་རྡོ་རྗེས་གནས་བདུན་དུ་རེག་ལ།།
ཨོཾ་ཨ་ར་པ་ཙ་ན་དྷཱི་སརྦ་པཱ་པཾ་རཀྵ་རཀྵ།  ཞེས་པ་ནས།  སརྦ་ཙིཏྟ་བྷྱ་ཀུ་ལེ་རཀྵ་རཀྵ།  ཞེས་པའི་བར་བརྗོད་ནས་རྡོ་རྗེའི་གོ་བསྐོན་པར་བསམ་རྗེས།  ཨོཾ་ཨ་ར་པ་ཙ་ན་དྷཱི་རྒྱལ་བ་སྲས་བཅས་བདེན་པའི་བྱིན་རླབས་དང། །མགོན་པོ་འཇམ་དཔལ་དབྱངས་ཀྱི་མཐུ་སྟོབས་

[031A]༄༅། །ཀྱིས། །འགྲོ་བ་འདི་ལ་བདག་གིས་བསྲུངས་ཟིན་གྱིས། །འདི་ལ་སུས་ཀྱང་གནོད་པར་མ་བྱེད་ཅིག་བཛྲ་རཀྵ་རཀྵ།  ཞེས་བརྗོད་པར་མོས། བསྡུ་སྐབས་བཀྲུ་བྱབས་བསྲུང་བའི་སྐོར་འདི་རྣམས་བཞག་བས་ཀྱང་ཆོག་གོ་གཉིས་པ་ཅོད་པན་གྱི་
དབང་ནི། སློབ་མས་མཎྜལ་ཕུལ།  བྱང་ཆུབ་རྡོ་རྗེས་སངས་རྒྱས་ལ།  །ཞེས་སོགས་ལན་གསུམ་གྱིས་གསོལ་བ་བཏབ། འཇུག་པ་བདེ་བར་བྱེད་ན་གོང་དུ་ཆུ་ཅོད་པན་གཉིས་ཀའི་དབང་གི་དོན་དུ་མཎྜལ་དང་གསོལ་གདབ་ཕྱོགས་གཅིག་ཏུ་བྱས་ནས་འདིར་མ་བྱས་ཀྱང་རུང་ངོ། །དེ་ནས་དབང་རྫས་ཅོད་པན་ལ་
ཨ་མྲྀ་ཏ་ འི་སྔགས་ཀྱིས་བསངས༑  སྭ་བྷཱ་ཝ་ ས་སྟོང་བར་སྦྱངས།  སྟོང་པའི་ངང་ལས་ཨོཾ་ཧཱུཾ་ཏྲཱཾ་ཧྲཱི་ཨཱ་རྣམས་ཡོངས་སུ་གྱུར་པ་ལས་དེ་བཞིན་གཤེགས་པ་རིགས་ལྔའི་རང་བཞིན་གྱི་དབུ་རྒྱན་ཅོད་པན་དུ་གྱུར་ པར་བསམ། བསྐྱེད་ཆོག་དེ་བས་རྒྱས་བར་བྱེད་
འདོད་ན། ཅོད་པན་བསངས་སྦྱངས་སྔོན་དུ་འགྲོ་བས་སྟོང་པའི་ངང་ལས་ཏྲཱཾ་ལས་རིན་པོ་ཆེ་ཏྲཱཾ་གྱིས་མཚན་པ་ཡོངས་སུ་གྱུར་པ་ལས་རིན་འབྱུང་སེར་པོ་ཞལ་གཅིག་ཕྱག་གཉིས་མཆོག་སྦྱིན་མཉམ་གཞག་གི་ཕྱག་རྒྱ་མཛད་པ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཅན་དུ་གྱུར་པའི་སྤྱི་བོར་ཨོཾ་དཀར་པོ། ཞེས་
པ་མན་ཆད་སྔར་བཞིན་ལ། རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར་ཅེས་དང། རིན་ཆེན་འབྱུང་ལྡན་ཞུ་བ་ལས་བྱུང་བའི་དབང་རྫས་ཅོད་པན་དུ་གྱུར། ཅེས་ཁ་བསྒྱུར།  བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་
 ཅེས་པ་ནས། ཤིས་བརྗོད་ཀྱི་བར་སྔར་བཞིན་བཏང། སློབ་དཔོན་གྱིས་ཅོད་པན་ལག་ཏུ་ཐོགས་ཏེ།  ཉོན་མོངས་གསུམ་ནི་སྦྱོང་བྱེད་པ། །སྐུ་གསུང་ཐུགས་ཀྱི་རང་བཞིན་ཅན། །མཚན་དང་དཔེ་བྱད་ཡང་དག་རྫོགས། །དཔལ་ལྡན་ཅོད་པན་དབང་བསྐུར་རོ། །

[031B]  ཞེས་བརྗོད་ནས་ཅོད་པན་དར་དཔྱངས་དང་བཅས་པ་མགོ་བོར་བྱིན་ཏེ་དབང་བསྐུར་བར་བསམ།  ཇི་ལྟར་བལྟམས་པ་ཙམ་གྱིས་ནི།  །ཞེས་སོགས་སྤགས་དང་བཅས་པས་མཐའ་རྟེན་གྱི་ཆུ་དབང་བསྐུར།  དེ་ལྟར་བུམ་པའི་ཆུས་དབང་བསྐུར་བས་ལུས་ཀྱི་ནང་ཐམས་
ཅད་གང། སྒོ་གསུམ་གྱི་དྲི་མ་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་དེ་བཞིན་གཤེགས་པའི་རིགས་ཀྱི་བདག་པོས་དབུ་བརྒྱན་པར་གྱུར་ པར་བསམ།  བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་
འོད་ཟེར་གྱིས་དབང་གི་ལྷ་རྣམས་སྤྱན་དྲངས། རང་གི་བ་སྤུའི་སྒོ་ནས་ཐིམ་པར་གྱུར་ པར་བསམ།  ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས།  ཤཔྟ་ འི་བར་གྱིས་མཆོད།  དེ་ལྟར་ཅོད་པན་གྱི་དབང་ཐོབ། དྲི་མ་ལྔ་སྦྱངས། ཕུང་པོ་ལྔ་གནས་བསྒྱུར་
ལམ་མཚན་མ་དང་བཅས་པའི་རྣལ་འབྱོར་སྒོམ་པ་ལ་དབང་བར་བྱས། འབྲས་བུ་གཟུགས་ཀྱི་སྐུ་འགྲུབ་པའི་ནུས་པ་ཁྱད་པར་ཅན་འཇོག་གོ་ །ཞེས་དག་པ་བརྗོད་དོ། །ཡེ་ཤེས་ཐིག་ལེའི་རྒྱུད་ལས། ཆུ་ཡིད་དབང་བསྐུར་དབུ་རྒྱན་དག་བྱ་བའི་རྒྱུད་ལས་རབ་ཏུ་གྲགས། །ཞེས་གསུངས་པ་བཞིན་
འདི་དང་རྡོ་རྗེ་འཕྲེང་བའི་སྐབས་སོགས་སུ་བསྡུ་སྐབས་དབང་གཉིས་པོ་དེ་ཙམ་ལས་ན་བསྡུས་ཀྱང་ཆོག་པས་འདིར་འཇུག་པ་བདེ་ཕྱིར་དེའི་རྗེས་སུ་འབྲངས་ལ། རིག་པའི་དབང་ལྔ་ཀ་བསྐུར་བ་ཡང་འདི་དག་གི་སྐབས་མི་རུང་བ་མིན་ཞིང་བདག་གི་བླ་མའི་ཕྱག་བཞེས་སུ་ཡང་མཛད་པས་དེ་ལྟར་འདོད་ན། རྡོར་དྲིལ་གཉིས་ལ་བསྐྱེད་
ཆོག་གནང་སྲོལ་མེད་ཅིང། སངས་རྒྱས་ཀུན་གྱི་རྡོ་རྗེའི་དབང། །དེ་རིང་ཁྱོད་ལ་བསྐུར་བར་བྱ། །སངས་རྒྱས་ཀུན་ཏུ་རབ་བསྒྲུབ་ཕྱིར། །རྡོ་རྗེ་འདི་ནི་ཁྱོད་ཀྱིས་བཟུང། །ཨོཾ་མཧཱ་བཛྲ་ཨ་བཧི་ཥིཉྩ་མི། ཞེས་པས་རྡོ་རྗེ་སྙིང་མགྲིན་དཔྲལ་བར་གཏུགས་ནས་ལག་པ་གཡས་སུ་སྟེར་བ་དང། ཐམས་ཅད་ནམ་མཁའི་མཚན་ཉིད་དེ། །ནམ་

[032A]༄༅།  །མཁའ་ལ་ཡང་མཚན་ཉིད་མེད། །ནམ་མཁའ་མཉམ་པར་སྦྱོར་བ་ཡིས། །ཀུན་མཆོག་མཉམ་བ་ཉིད་དུ་གསལ། །ཨོཾ་བཛྲ་ཨ་དཧི་པ་ཏི་སྟྭཾ། ཨ་བཧི་ཥིཉྩ་མི་ཞེས་པས་དྲིལ་བུ་ལག་པ་གཡོན་དུ་གཏང་ནས། ལྷའི་ང་རྒྱལ་གྱིས་དཀྲོལ་དུ་གཞུག་རྡོར་དྲིལ་མཉམ་པོར་སྤྱི་བོར་བཟུང་སྟེ་
རྡོ་རྗེ་མིང་གི་དབང་བསྐུར་བས། །བྱང་ཆུབ་སྙིང་པོར་མཆིས་ཀྱི་བར། །ཅིས་ཀྱང་མི་ཆོད་མི་ཤིགས་པའི། །མིང་གི་དབང་བསྐུར་བླ་ན་མེད། །ཨོཾ་བཛྲ་སཏ་སཏཾ་ཨ་བཧི་ཥིཉྩ་མི། ཀྱེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ། །ཞེས་བརྗོད་པས། མིང་དབང་བསྐུར་ལ། དེ་གསུམ་ཀ་ལའང་དབང་ལྷ་སྤྱན་འདྲེན་པ་དང། བསྟིམ་པ་སོགས་སྔ་མ་
གཉིས་དང་འདྲ་བར་བྱའོ། །གསུམ་པ་སྔགས་ཀྱི་བཟླས་ལུང་ནི།  བླ་མ་དང་གཙོ་བོ་ཐ་མི་དད་པའི་ཐུགས་ཀར་དྷཱི་ཡིག་གི་མཐར་སྔགས་ཀྱི་འཕྲེང་བས་བསྐོར་བ་ལས་སྔགས་འཕྲེང་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང། སྐུའི་དབྱིབས་བརྒྱུད་ཞལ་ནས་
འཐོན་པ་རང་གི་ཁར་ཞུགས། སྙིང་གའི་ས་བོན་གྱི་མཐར་འཁོད་པར་གྱུར་ པར་བསམས་ལ།  ཨོཾ་ཨ་ར་པ་ཙ་ན་དྷཱི་ ཞེས་པ་ལན་གསུམ་བཟླ།  བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་ལ་བྱིན་གྱིས་རློབས།  །ཞེས་པ་ལན་གསུམ་གྱིས་
གསོལ་བ་བཏབ། བླ་མས།  བཅོམ་ལྡན་འདི་ལ་སྩལ་ལགས་ཀྱིས། །བཅོམ་ལྡན་འདི་ལ་བྱིན་གྱིས་རློབས།  །ཞེས་བརྗོད་ཅིང་མེ་ཏོག་འཐོར། བཞི་པ་ནི། འདི་གའི་དཀྱིལ་ཆོག་རྡོ་རྗེ་འཕྲེང་བར། རྡོ་རྗེའི་བརྟུལ་ཞུགས། མིག་སྨན་མིག་ཐུར། མེ་ལོང་བསྟན་པ་རྣམས་བྱ་བར་
གསུངས་པ་བཞིན་བྱས་ཀྱང་རུང་ལ། ཡང་ཨ་བྷྱའི་རྡོ་རྗེ་འཕྲེང་བའི་སྐབས། ཆོས་བཤད་ཀྱི་རྗེས་གནང་ལ། རྡོ་རྗེ་སློབ་དཔོན་གྱི་དབང་གི་མིང་གིས་བཏགས་པ་དེ་ཉིད་མཛད་པའི་སྲོལ་ཡོད་པ་ལྟར་བྱེད་པར་སྦྲོ་ན།  བྷཱུཾ་ལས་བྱུང་བའི་འཁོར་ལོ་ མདུན་ནམ་སྟན་དུ་བྱིན་ལ།  ཨོཾ་བཛྲ་ཧེ་ཏུ་མཾ།  ཞེས་བརྗོད།  དབྱངས་

[032B] ཨོཾ་བཛྲ་བྷཱ་ཥ་རཾ།  ཞེས་པས་ལག་པ་གཡས་སུ་བྱིན།  དབྱངས་དང་པོ་ཨ་ལས་བྱུང་བའི་པོ་ཏི།  ཨ་ཞེས་བརྗོད་ནས་ལག་པ་གཡོན་དུ་བྱིན་ལ།  དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་དུང་བླ་མེད་པ། །ཀུན་ནས་ཡོངས་
སུ་བཀང་ནས་ནི། །ཆོས་ཀྱི་འཁོར་ལོ་བསྐོར་བར་གྱིས།  །ཞེས་བརྗོད།  དབྱངས་ཐ་མ་ཨཿ་ལས་བྱུང་བའི་དྲིལ་བུ་ཨཿ་ ཞེས་བརྗོད་ནས་ལག་པ་གཡོན་དུ་བྱིན་ལ་དཀྲོལ་དུ་གཞུག་  །ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ཡང་ནི་མཚན་ཉིད་མེད། །
ནམ་མཁའ་མཉམ་པ་ཉིད་སྦྱར་བས། །ཐམས་ཅད་མཆོག་ནི་མཉམ་ཉིད་གསལ།  །ཞེས་བརྗོད།  ད་ནི་དཀྱིལ་འཁོར་སློབ་དཔོན་གྱུར། །སྔགས་དང་རྒྱུད་ཀྱང་འཛིན་པར་གྱུར། །སངས་རྒྱས་བྱང་ཆུབ་སེམས་དཔའ་དང། །ལྷ་རྣམས་ཀྱིས་ཀྱང་
མཐུན་པར་གསུངས། །སེམས་ཅན་རྣམས་ལ་སྙིང་བརྩེའི་ཕྱིར། །ཁྱོད་ཀྱིས་དཀྱིལ་འཁོར་ཆོ་ག་བཞིན། །ནན་ཏན་བསྐྱེད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར།  །ཞེས་བརྗོད།  དེ་ལྟར་རིགས་གསུམ་སྤྱི་དང་བྱེ་བྲག་གི་ཆོས་སྟོན་པ་སོགས་
ཀྱི་སློབ་དབོན་དུ་བྱ་བའི་ཆེད་དུ་རྗེས་སུ་གནང་བ་བྱིན་པས་རིགས་གསུམ་སྤྱི་དང་བྱེ་བྲག་གི་དཀྱིལ་འཁོར་བྲི་སྒྲུབ། དབང་བསྐུར་བ་སོགས་ལ་དབང་བར་བྱས། འཕྲིན་ལས་བཞིའི་སྒོ་ནས་འགྲོ་བའི་དོན་འགྲུབ་པའི་ནུས་པ་བཞག་འབྲས་བུ་རིགས་
གསུམ་གྱི་ཆོས་ཀྱི་འཁོར་ལོས་སྒྱུར་བའི་གོ་འཕང་མྱུར་དུ་ཐོབ་པའི་སྐལ་བ་ཅན་དུ་བྱས་སོ།  །ཞེས་བརྗོད། རྗེ་ལ་གནང་འདི་དག་རྣམ་སྣང་མངོན་བྱང་སོགས་ལས་ཅི་རིགས་པར་གསུངས་པས་བྱ་སྦྱོད་གཉིས་ཀའི་སྐབས་སུ་སྟེར་བར་འགལ་བ་མེད་པར་མ་ཟད་ལགས་པ་ཡིན་ལ། སྔགས་འཆང་འཇམ་

[033A]༄༅།  །དབྱངས་པའི་མི་ཏྲའི་མངོན་དཀྱིལ་སོགས་ལས་མ་བྱུང་བ་ཆད་པའི་སྐྱོན་མིན་པས་བཞག་ཀྱང་ཆོག་གོ་ལྔ་པ་ནི། དེ་ནས་རྒྱལ་སྲིད་སྣ་བདུན་གྱི་གཟུགས་བརྙན་ལ།  བཛྲ་ཨ་མྲྀ་ཏ་ འི་སྔགས་ཀྱིས་བསངས།  སྭ་བྷཱ་ཝ་ ས་སྟོང་བར་སྦྱངས།  སྟོང་པའི་ངང་ལས་ཨོཾ་
ལས་བྱུང་བའི་རྒྱལ་སྲིད་རིན་པོ་ཆེ་སྣ་བདུན་དྭངས་ཤིང་ཐོགས་པ་མེད་པ་ཡེ་ཤེས་ཀྱི་རང་བཞིན་ཅན་དུ་གྱུར་ པར་བསམས་ནས།  དུས་གསུམ་རྒྱལ་བ་ཀུན་གྱིས་བསྔགས་པ་ཡི། །ཐེག་མཆོག་ཆོས་ཀྱི་སྲིད་ལ་དབང་སྒྱུར་བའི། །རྒྱལ་སྲིད་རིན་ཆེན་
བདུན་གྱི་དབང་བསྐུར་བས། །བདུད་བཞིའི་གཡུལ་ལས་རྣམ་པར་རྒྱལ་གྱུར་ཅིག་ཨོཾ་སཔྟ་རཏྣ་ཨ་བཧི་ཥིཉྩ་མི།  ཞེས་བརྗོད་ནས་སློབ་མའི་ལག་ཏུ་བྱིན། སྟེར་བའི་ཚིགས་བཅད་དེ་བས་རྒྱས་པར་བྱེད་འདོད་ན།  ལྷ་རྫས་ལས་བྱས་ལྟེ་བ་ཤིན་ཏུ་ཟླུམ། །རྩིབས་སྟོང་
ལྡན་ཞིང་མུ་ཁྱུད་རབ་མཉམ་བཟང། །སྡང་བའི་དགྲ་ལས་རྣམ་པར་རྒྱལ་གྱུར་པའི། །འཁོར་ལོ་རིན་ཆེན་དམ་པས་དབང་བསྐུར་རོ། །ཨོཾ་ཙཀྲ་རཏྣ་ཨབྷི་ཥིཉྩ་མཱཾ། བདུད་ཐམས་ཅད་ལས་རྒྱལ་བའི་ཆོས་ཀྱི་འཁོར་ལོ་ནམ་མཁའི་མཐའ་གཏུགས་
བར་བསྐོར་བར་གྱུར་ཅིག་རིན་ཆེན་ངོ་བོ་ལྷ་རྫས་བཻཌཱུརྱ། །ཀུན་ཏུ་དཔག་ཚད་ཙམ་དུ་སྣང་བྱེད་ཅིང། །དྲི་མེད་ཉིན་མོ་ཇི་བཞིན་མཚན་དེ་བཞིན། །ནོར་བུ་རིན་ཆེན་དམ་བས་དབང་བསྐུར་རོ། །ཨོཾ་མ་ཎི་རཏྣ་ཨ་བཧི་ཥིཉྩ་མཱཾ། སྟོབས་བཅུ་པའི་འོད་
དང་ལྡན་ཞིང། ལྷ་དང་བཅས་པའི་སེམས་ཅན་ཐམས་ཅད་རང་གི་གཟི་བརྗིད་ཀྱིས་ཟིལ་གྱིས་གནོན་པའི་དབང་དང་ལྡན་པར་གྱུར་ཅིག་གཟུགས་མཛེས་བལྟ་ན་སྡུག་ཅིང་ཚུལ་བཟང་ལ། །པགས་པའི་མདོག་ལེགས་འཇམ་ཞིང་དྲི་མཆོག་

[033B] ༑ཡིད་འོང་འདོད་དགུའི་རེག་བྱ་དང་ལྡན་པའི། །བཙུན་མོ་རིན་ཆེན་དམ་པས་དབང་བསྐུར་རོ། །ཨོཾ་སྟྲི་རཏྣ་ཨ་བཧི་ཥིཉྩ་མཱཾ། སེམས་ཅན་ཐམས་ཅད་ཏིང་ངེ་འཛིན་ཞི་བའི་ཚུལ་གྱིས་འཇིག་རྟེན་དང་འཇིག་རྟེན་ལས་འདས་པའི་ཡོ་བྱད་ཡོངས་སུ་དག་པས་
བདག་དང་གཞན་གྱི་དོན་བདེ་བས་བསྒྲུབ་པ་ལ་ཡིད་བཞིན་དུ་འབྱོར་པའི་དབང་དང་ལྡན་པར་གྱུར་ཅིག་གང་ཡང་རྒྱལ་བ་མུ་ཏིག་མདངས་ལྡན་པས། །གསེར་སོགས་མང་པོ་ཐུབ་ལ་ཕུལ་བ་ལྟར། །བཟོད་ལྡན་མཚུངས་པའི་ཁྱིམ་བདག་ནོར་ལྡན་ཏེ། །
བློན་པོ་རིན་ཆེན་དམ་པས་དབང་བསྐུར་རོ། །ཨོཾ་པུ་རུ་ཥ་རཏྣ་ཨབྷི་ཥི་ཉྩ་མཱཾ། ལྷའི་མིག་རྣམ་པར་དག་པ་ཐོབ་སྟེ་འཕགས་པའི་ནོར་བདུན་དང་ལྡན་ཞིང་རང་གཞན་གྱི་དགོས་པ་ཐམས་ཅད་མཐར་ཕྱིན་ནས་ཤེས་བྱ་ཐམས་ཅད་ལ་ཐོགས་པ་མེད་པའི་དབང་
དང་ལྡན་པར་གྱུར་ཅིག་ཡན་ལག་ཐམས་ཅད་ལེགས་སྐྱེས་ས་ལ་ནི། །རབ་གནས་གངས་ཆེན་རི་འདྲ་གླང་པོ་ཆེ། །རྒྱལ་པོ་ལ་འོས་མཁའ་ལ་རབ་འགྲོ་བའི། །གླང་པོ་རིན་ཆེན་དམ་པས་དབང་བསྐུར་རོ། །ཨོཾ་ཧ་སྟི་རཏྣ་ཨ་བཧི་ཥིཉྩ་མཱཾ། སྟོབས་བཅུ་དང་
ལྡན་ཞིང་བདུད་སྡེའི་སྟོབས་ཚར་བཅད་ནས་སེམས་ཅན་ཐམས་ཅད་ཐེག་པ་ཆེན་པོ་ལ་འཛུད་ནུས་པའི་དབང་དང་ལྡན་པར་གྱུར་ཅིག་ཐོ་རེངས་དུས་སུ་ཕྱོགས་རྣམས་མ་ལུས་པའི། །ས་རྣམས་བགྲོད་དེ་སླར་ཡང་ལྡོག་འགྱུར་བ། །རྨ་བྱའི་མགྲིན་པའི་
སྤུ་ལྟར་ཡིད་འོང་བའི། །རྟ་མཆོག་རིན་ཆེན་དམ་པས་དབང་བསྐུར་རོ། །ཨོཾ་ཏུ་རཾ་ག་ཨ་ཤྭ་རཏྣ་ཨབྷི་ཥཉྩ་མཱཾ། སོ་སོ་ཡང་དག་པར་རིག་པ་བཞིས་འགྲོ་བ་རྣམས་མྱ་ངན་ལས་འདས་པའི་དབྱིངས་སུ་ཐོགས་པ་མེད་པར་སྐྱེལ་ནུས་པའི་དབང་དང་ལྡན་

[034A]༄༅། །པར་གྱུར་ཅིག་འགྲོ་དང་ལྡོག་དང་ཀུན་ནས་འོང་འགྱུར་བའི། །བདུད་དཔུང་མ་ལུས་འཇིག་པར་བྱེད་པ་སྟེ། །དཔལ་ལྡན་འབྱོར་པའི་དཔུང་དང་བཅས་པ་ཡི། །དམག་མི་རིན་ཆེན་དམ་པས་དབང་བསྐུར་རོ།།
ཨོཾ་ཁཌྒ་རཏྣ་ཨ་བཧི་ཥིཉྩ་མཱཾ། ཐབས་ཤེས་གཉིས་སུ་མེད་པའི་དགོས་བ་མཐར་ཕྱིན་ནས་འཇིག་ཚོགས་ལ་ལྟ་བའི་རི་བོ་མཐོན་པོ་ཉི་ཤུ་འཇོམས་ཤིང་ཡེ་ཤེས་ཕུན་སུམ་ཚོགས་པའི་དབང་དང་ལྡན་པར་གྱུར་ཅིག་ །ཅེས་བརྗོད། ཚིག་ལྷུག་པ་
དེ་རྣམས་མ་བརྗོད་ཀྱང་རུང་ཞིང། ཚིགས་བཅད་རྣམས་ཀྱང་བ་ཞག་པའི་སོ་སོའི་སྔགས་ཙམ་གྱིས་ཀྱང་རུང་ངོ། །འདི་ལ་ངན་སོང་སྦྱོང་རྒྱུད་དུ་དབང་གི་ཐ་སྙད་ཀྱིས་གསུངས་ལ། དེ་ཡང་འཁོར་ལོས་སྒྱུར་བའི་རྒྱལ་པོ་རིན་ཆེན་སྣ་བདུན་དང་ལྡན་པས་རྒྱལ་སྲིད་ལ་དབང་སྒྱུར་བ་དེ་བཞིན་དུ་སློབ་མ་ཡང་རིན་
ཆེན་སྣ་བདུན་དང་འདྲ་བའི་ཡོན་ཏན་གྱི་ཚོགས་ཐོབ་ནས་ཆོས་ཀྱི་རྒྱལ་སྲིད་ལ་མངའ་སྒྱུར་བའི་དོན་དུ་སྟེར་པ་ཡིན་ལ། ཡོན་ཏན་གང་རིན་ཆེན་སྣ་བདུན་དང་འདྲ་བ་ཡང། ཕ་རོལ་ཕྱིན་བ་རྟག་འབྱུང་འཁོར་ལོ་ཡིན་ཏེ་གླང་པོ་མངོན་པར་ཤེས་པ་མཆོག་ཡེ་ཤེས་རྫུ་འཕྲུལ་རྟ་སྟེ་ཆགས་པ་མེད་འགྲོ་ཤེས་རབ་ནོར་བུ་
ཡིན༑ ༑སྤྱོད་པ་བཙུན་མོ་བཟང་མོ་བསྡུ་བ་རྣམ་པ་བཞི་པོ་ཁྱིམ་བདག་དམ་པའོ། །ཐབས་ལ་ཤིན་ཏུ་མཁས་པ་བློན་པོ་ཡིན་ཏེ་འཁོར་ལོས་སྒྱུར། །ཞེས་སྡོང་པོ་བཀོད་པ་སོགས་ལས་གསུངས་པ་ལྟར། ཕར་ཕྱིན་དྲུག་ལ་རྟག་ཏུ་སྤྱོད་པ་འཁོར་ལོ་རིན་པོ་ཆེ་དང། མངོན་ཤེས་གླང་པོ་རིན་པོ་ཆེ་དང་ཆོས་མཚུངས་པ་
སོགས་སམ། ཡང་ན། མདོ་སྡེ་རྒྱན་ལས། ཡོན་ཏན་དེ་ལྟའི་སེམས་དཔའ་ན། །འཁོར་ལོས་སྒྱུར་བ་འདྲ་བར་འཇོག་རྟག་ཏུ་རིན་ཆེན་བདུན་ལྟ་བུའི། །བྱང་ཆུབ་ཡན་ལག་རྣམས་ཀྱིས་བསྐོར། །ཞེས་བྱང་ཆུབ་ཡན་ལག་བདུན་རིན་ཆེན་སྣ་བདུན་དང་འདྲ་བར་གསུངས་ཤིང། དེ་ཡང། ཤེས་བྱ་མ་རྒྱལ་

[034B] །དྲན་པ་དག་ནི་ཀུན་ཏུ་སྤྱོད། །ཅེས་སོགས་ཀྱིས་དྲན་པ་དང། ཆོས་རབ་ཏུ་རྣམ་འབྱེད་བརྩོན་འགྲུས། དགའ་བ། ཤིན་སྦྱངས། ཏིང་ངེ་འཛིན། བཏང་སྙོམས་ཡང་དག་བྱང་ཆུབ་ཀྱི་ཡན་ལག་བདུན་རིམ་པ་བཞིན་འཁོར་ལོ་དང། གླང་པོ་དང། རྟ་དང། ནོར་བུ་དང། བཙུན་མོ་དང། བློན་པོ་དང་
ཁྱིམ་བདག་རིན་ཆེན་བདུན་དང་འདྲ་བར་གསུངས་སོ། །དེ་ནས་བཀྲ་ཤིས་ཀྱི་རྫས་བརྒྱད།  ཨ་མྲྀ་ཏ་ ས་བསངས།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་མཾ་ལས་བྱུང་བའི་བཀྲ་ཤིས་པའི་རྫས་བརྒྱད་མཐོང་བ་ཙམ་གྱིས་ཀྱང་མི་ཤིས་པ་མཐའ་དག་སེལ་བར་བྱེད་
པའི་ཡོན་ཏན་དང་ལྡན་པར་གྱུར་ པར་བསམས་ནས།  གང་ཞིག་རེག་ཅིང་མཐོང་ཐོས་དྲན་པས་ཀྱང། །མི་ཤིས་ཀུན་སེལ་ཕུན་ཚོགས་མཆོག་སྩོལ་བར། །རྒྱལ་བས་བྱིན་གྱིས་བརླབས་པའི་བཀྲ་ཤིས་རྫས། །དམ་པས་དབང་བསྐུར་དགེ་ལེགས་
འབར་གྱུར་ཅིག་ཨོཾ་ཨཥྚ་དྲ་བ་མངྒ་ལཾ་ཨ་བཧི་ཥིཉྩ་མི།  ཞེས་བརྗོད་དེ་སྦྱིན་ལ། རྒྱས་པར་སྤྲོ་ན།  མེ་ལོང་ཡེ་ཤེས་ཆེན་པོ་རྒྱ་མཚོ་ཡིས།  །ཞེས་སོགས་ཀྱི་ཚིགས་བཅད་ཀྱི་སྒོ་ནས་སྦྱིན་ཀྱང་རུང་ངོ། །དེ་ནས་དབང་རྫོགས་པར་ཐོབ་པའི་བཀའ་དྲིན་གཏང་རག་གི་ཡོན་དུ་བླ་མ་དང་
དཀྱིལ་འཁོར་གྱི་གཙོ་བོ་ཐ་མི་དད་དུ་མོས་པ་ཁ་མཎྜལ་རྒྱས་པ་དབུལ་ལོ། །གཉིས་པ་ནི། དེ་ལྟར་བདག་འཇུག་ཟིན་ནས་སློབ་མ་ལ་དབང་བསྐུར་བའི་སྐབས་ཡིན་ན། བདེན་པའི་སྟོབས་བརྗོད་ནས་བྱིན་གྱིས་བརླབ་པར་བྱ་དགོས་པས་རྡོར་དྲིལ་བཟུང་སྟེ།  བདེན་པ་གང་གིས་ཡེ་ཤེས་མཆོག་ཤེས་རབ་
ཐབས་བདག་དཀྱིལ་འཁོར་གྱི། །བདེན་པ་དེ་ཡིས་མགོན་པོ་ཁྱོད། །འདོད་པ་བདག་ལ་ཡོངས་རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་

[035A]༄༅། །འབྱུང། །དེ་ཉིད་དེ་བཞིན་ཉིད་ངེས་འབྱུང། །བདེན་པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་སྒྲིབ་མེད་མཐོང་པར་ཤོག་ །ཅེས་ལན་གསུམ་བརྗོད་ནས་སློབ་མ་དབང་བསྐུར་
བའི་རིམ་པ་ལ་འཇུག་པར་བྱའོ། །གཉིས་པ་སློབ་མ་བཅུག་ཅིང་དབང་བསྐུར་བ་ནི། གོང་དུ་བཀོད་པ་དེ་རྣམས་བདག་འཇུག་གི་དབང་དུ་བྱས་པ་ཡིན་པས་གཞན་ལ་དབང་བསྐུར་བའི་ཚེ་རང་ཉིད་ཅེས་པ་དང་རང་ལ་ཞེས་སོགས་རྣམས།  སློབ་མ་རྣམས་ ཞེས་པ་ལྟ་བུར་བསྒྱུར་ཞིང། ཚིགས་བཅད་དང་
སྔགས་རྣམས་ཀྱི་དོན་དང། དབང་གི་ངོ་བོ་ཇི་ལྟ་བུ་ཞིག་རྒྱུད་ལ་སྐྱེ་ཚུལ་སོགས་སློབ་མའི་དབང་པོ་དབང་པོ་དང་འཚམས་པར་བརྡ་ལེགས་པར་སྤྲད་ནས། མེད་དུ་མི་རུང་བའི་དབང་གི་སྐོར་རྣམས་མ་ཆད་ཅིང་མཐའ་རྟེན་སོགས་ལ་ལོང་སྐབས་དང་མོས་པ་དང་བསྟུན་པའི་རྒྱས་བསྡུས་ཀྱི་དབྱེ་བ་ཤེས་པ་བྱས་ནས་བརྒྱུད་ལྡན་དམ་པའི་
ཕྱག་ལེན་མཐོང་བ་བརྒྱུད་པས་ཀྱང་བརྒྱན་ཏེ་ལེགས་པར་དབང་བསྐུར་བར་བྱའོ། །གསུམ་པ་དཀྱིལ་འཁོར་གྱི་མཇུག་གི་བྱ་བ་ནི། ཆོ་གའི་ཆད་ལྷག་གི་ཉེས་པ་ཞི་བར་བྱ་བའི་ཕྱིར་ཞི་བའི་སྦྱིན་སྲེག་དང། ལྷ་ཚིམ་པར་བྱ་བའི་ཕྱིར་རྒྱས་པའི་སྦྱིན་སྲེག་དངོས་སུ་བྱ་བའམ། མ་འགྲུབ་ན་བསམ་གཏན་གྱི་སྦྱིན་སྲེག་བྱ་
གཏང་རག་གི་མཆོད་པ་བྱིན་གྱིས་བརླབས་ཏེ། རྒྱས་པར་ན་ཚིགས་བཅད་སྔགས་དང་བཅས་པའམ། བསྡུ་ན།  ཨོཾ་སརྦ་ཏ་ཐཱ་ག་ཏ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤྤྟ་ འི་བར་གྱིས་མཆོད་ཅིང། བསྟོད་པ་རྒྱས་བསྡུས་གང་རུང་གིས་བསྟོད། སློབ་མ་རྣམས་ལའང་ནུས་པ་དང་བསྟུན་པའི་དཀྱིལ་
འཁོར་མཆོད་དུ་བཅུག་ལ། བཟའ་བ་ལ་སོགས་པས་ཚིམ་པར་བྱ། དཀྱིལ་འཁོར་བསྒྲུབ་ཅིང་མཆོད་པ་དང། དབང་བསྐུར་ཚུལ་བཞིན་དུ་བྱས་པ་སོགས་ཀྱི་དགེ་བའི་རྩ་བ་རྣམས་བྱང་ཆུབ་ཀྱི་རྒྱུར་འགྱུར་བའི་སྨོན་ལམ་དང། བསྔོ་བ་ཤུགས་དྲག་པོ་བྱ་ཞིང། ཕྱག་བཞེས་ཀྱི་རྒྱུན་ལ་གཏང་རག་གི་མཎྜལ་ཕུལ་བའི་མཇུག་ཏུ་

[035B]ཤིས་བརྗོད་བཅས་མཛད་པའི་སྲོལ་ཡོད། དེ་ནས་བླ་མས་དཀྱིལ་འཁོར་ལ་ལན་གསུམ་བསྐོར་བའམ། དེ་ལྟར་མོས་ནས་ཤར་སྒོ་ནས་གཙོ་བོ་ལ་ཕྱོགས་པར་འདུག་སྟེ་ཆད་ལྷག་གི་ཉེས་པ་ཞི་བར་བྱ་བའི་ཕྱིར་ཡི་གེ་བརྒྱ་པ་ལན་གསུམ་བརྗོད།།
མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱེད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་
པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་བོས་བཟོད་མཛད་རིགས།  །ཞེས་པས་མ་ཚང་བ་ལ་སོགས་པའི་ཉེས་པ་ཞི་བར་བྱ་བའི་ཕྱིར་བཟོད་གསོལ་བྱ་ཞིང། རང་གཞན་གྱི་ཆོས་སྒྲུབ་པའི་འགལ་རྐྱེན་ཐམས་ཅད་ཞི་ཞིང་གནས་སྐབས་མཐར་ཐུག་གི་འདོད་དོན་རྣམས་
འགྲུབ་པ་དང། བཤད་སྒྲུབ་ཀྱི་བསྟན་པ་རྒྱས་པ་སོགས་ཀྱི་གསོལ་བ་བཏབ། དེ་ནས།  ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །ཨོཾ་
ཨཱ་ཧཱུཾ་བཛྲ་མུཿ་ ཞེས་བརྗོད་ནས།  ཡེ་ཤེས་པའི་དཀྱིལ་འཁོར་རང་གནས་སུ་གཤེགས། དམ་ཚིག་པའི་རྟེན་དང་བརྟེན་པའི་དཀྱིལ་འཁོར་འོད་དུ་ཞུ་ནས་རང་ཉིད་ལ་ཐིམ་པར་གྱུར་ པར་མོས། དེ་ནས།  ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུད་
པན་ན་ཏཱ་ཏ་ཨོཾ་ཨཱ་ཧཱུཾ་ཕཊ་སཱཧཱ་ཨོཾ་ཨཱ་ཧཱུཾ་མུཿ་ ཞེས་འདོན་ཅིང་ཆོས་ཐམས་ཅད་རང་བཞིན་མེད་པར་མོས་ནས་གཡོན་པས་དྲིལ་བུ་དཀྲོལ། གཡས་པས་ཐོག་མར་ལྷ་མཚན་རྣམས་མཐའ་ནས་རིམ་བཞིན་བསྡུས། དེ་ནས་གཡས་པའི་རྡོ་རྗེས་ཤར་སྒོ་ནས་བརྩམས་ཏེ་ཚངས་ཐིག་གི་ལམ་ནས་གཙོ་བོའི་

[036A]༄༅། །གནས་ཀྱི་བར་དུ་དབྱི་ཞིང། རང་གི་མགོ་བོ་ལ་རྡུལ་ཚོན་ཅུང་ཟད་ཙམ་བླུག་ནས་པདྨ་ལ་སོགས་པ་རྣམས་དབྱི། དེ་ནས་སྒོ་རྣམས་དང་ཟུར་རྣམས་རྡོ་རྗེའི་རྩེ་མོས་གཞིག་པར་བྱའོ། །དེ་ནས་རྡོར་དྲིལ་བཟུང་པའི་ལག་པ་རྡོ་རྗེ་ཁུ་ཚུར་གཉིས་ཀྱི་མཛུབ་མོ་ལྕགས་ཀྱུ་བཞིན་བྱས་ཏེ། ཕན་
ཚུན་འཁྱུད་པ་སྐམ་པའི་ཕྱག་རྒྱས།  ཨོཾ་བཛྲ་ཀཱི་ལ་ཨུད་ཀཱི་ལཱ་ཡ་སརྦ་ཀཱི་ལཱ་ན་བཛྲ་དྷ་ར་ཨཱ་ཛྙཱ་པ་ཡ་ཧཱུཾ་ཧཱུཾ་ཧཱུཾ་ཧཱུཾ་ཕཊ་ཧོཿ་ ཞེས་བཟླས་ཏེ་ཕུར་བུ་རྣམས་དབྱུང་ངོ།  །ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནེ་སརྦ་ཨརྠ་སཱ་དྷ་ནི་སཱཧཱ།  ཞེས་འོ་མ་ལ་བརྒྱ་རྩ་བརྒྱད་བཟླས་ཏེ་
ཕུར་བུ་རྣམས་བཀྲུས་པས་བགེགས་རྣམས་སོས་ཏེ་སངས་རྒྱས་པར་བསམ་ཞིང་ཕུར་བུའི་ཁུང་བུ་དགང། བསམ་གཏན་གྱི་ཕུར་བུ་བཏབ་ན་དབྱུང་བ་དང་དགང་བ་མོས་པས་བྱ་ལ་སྔར་ཕུར་བུ་ལ་ཡེ་ཤེས་པ་བསྟིམ་པ་ཡིན་ན། ཡེ་ཤེས་པ་རང་བཞིན་གྱི་གནས་སུ་གཤེགས་པར་གྱུར་པར་བསམས་མོ། །ནད་ཞི་བ་ལ་སོགས་
བའི་དོན་དུ་སློད་བ་ལ་ཅུང་ཟད་རེ་བྱིན་ནས་རྡུལ་ཚོན་བྱིངས་རྣམས་རྣམ་རྒྱལ་ལ་སོགས་པའི་བུམ་པ་གོས་ཀྱིས་བརྒྱན་པར་བླུག་རོལ་མོའི་སྒྲ་དང། གདུགས་དང་རྒྱལ་མཚན་དང་མཆོད་པ་རྣམས་དང་ལྡན་པས་ཁྱེར་ནས་འབབ་ཆུ་ལ་སོགས་པའི་འགྲམ་དུ་ཀླུའི་དཀྱིལ་འཁོར་བྱ་ཚུལ་སོགས་སྔགས་རིམ་ཆེན་མོ་ལས་
འབྱུང་བ་བཞིན་བྱས་ནས་ཀླུ་རྣམས་ལ་བྱིན་གྱིས་བརླབས་པའི་རྡུལ་ཚོན་རྣམས་གཏད། ཀླུ་རྣམས་ཀྱིས་ཀྱང་བསྐུར་སྟི་ཆེན་པོས་ས་འོག་ཏུ་ཁྱེར་པར་མོས། རྡུལ་ཚོན་ཁྱེར་བའི་བུམ་པ་དེ་ཆུས་བཀང་ནས་སྔ་མ་བཞིན་དུ་ཁྱེར་ཏེ་ཆུ་དེས་ཞི་བའི་དོན་དུ་དཀྱིལ་འཁོར་གྱི་ཁང་པ་ལ་སོགས་པར་གཏོར་ཏེ་ཤིས་པར་
བྱ༑ དེ་ལྟར་སྔར་བཤད་པའི་ས་ཆོག་ལ་སོགས་པ་དང། མཇུག་ཆོག་གི་རིམ་པ་འདི་དག་རྡུལ་ཚོན་གྱི་དཀྱིལ་འཁོར་དུ་དབང་བསྐུར་བའི་དབང་དུ་བྱས་པ་ཡིན་ལ། རས་བྲིས་ཀྱི་དཀྱིལ་འཁོར་དུ་དབང་བསྐུར་ན། ས་བསླང་བ་དང་སྦྱང་བའི་སྐོར་དང། ཐིག་ཚོན་གྱི་སྐོར་ཐམས་ཅད་བཞག་ནས་གཞན་མ་ས་

[036B] བསྲུང་ཞིང་བྱིན་གྱིས་བརླབ་པ་དང། ལྟ་གོན་བཞི་རྣམས་སྔར་བཤད་པའི་རིམ་པ་ལྟར་ལ། ཚིགས་བཅད་ཀྱི་དཀྱིལ་འཁོར་བྲི། ཞེས་པ་རྣམས་ལ། དཀྱིལ་འཁོར་བསྒྲུབ་ཅེས་པར་ཁ་བསྒྱུར་བ་སོགས་ལྕང་སྐྱ་རྡོ་རྗེ་འཆང་གིས་མཛད་པའི་རྡོ་རྗེ་འཕྲེང་བའི་དབང་ཆོག་ལས་འབྱུང་བ་ལྟར་མི་ཏྲའི་སྐབས་འདིར་ཡང་མཛད་པ་
བདག་གི་བླ་མ་དམ་པའི་ཕྱག་བ་ཞེས་ལ་ཡོད་ཅིང། དཀྱིལ་འཁོར་བསྒྲུབ་མཆོད་མན་ནས་དབང་གི་བར་ཐམས་ཅད་གོང་དུ་བཤད་པ་ཇི་ལྟ་བ་བཞིན་དང། མཇུག་ཆོག་གི་སྐབས། བཟོད་གསོལ་དང། འདོད་དོན་ལ་གསོལ་བ་བཏབ་པའི་མཇུག་ཏུ།  འདིར་ནི་རྟེན་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་
ཀྱང༑ ༑ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་དུ་གསོལ། །ཨོཾ་སུ་པྲ་ཏིཥྛ་བཛྲ་ཡེ་སཱཧཱ།  ཞེས་བརྗོད་ནས་ཡེ་ཤེས་པ་རས་བྲིས་ལ་བརྟན་བཞུགས་བྱ། རྡུལ་ཚོན་བསྡུ་བ་དང། སྦྱན་འདྲེན་གྱི་སྐོར་མ་གཏོགས། ཕུར་བུ་དབྱུང་བ་སོགས་ཀྱང་
སྔ་མ་བཞིན་བྱ། ཡང་རང་གཞན་གྱི་དོན་དུ་དཀྱིལ་འཁོར་བསྒྲུབ་མཆོད་ཙམ་དང། དེར་བདག་འཇུག་ལེན་པ་སོགས་བྱ་བར་འདོད་ན། བདག་བསྐྱེད་རྒྱས་པ་བཏང་ཟིན་པའི་མཇུག་ཏུ་མདུན་གྱི་རས་བྲིས་ཀྱི་དཀྱིལ་འཁོར་བསྒྲུབས་ནས་བདག་འཇུག་དག་འདོན་སྔར་ལྟར་དང། མཇུག་ཆོག་སློབ་མ་དབང་བསྐུར་བའི་སྐབས་
བཞིན་བྱེད་པ་ཡིན་པས། དེ་དག་ཇི་ལྟ་བུ་ཞིག་བྱ་བར་འདོད་ཀྱང་འོལ་ཚོད་ཙམ་མ་ཡིན་པར་ཚད་ཐུབ་ཀྱི་གཞུང་གི་དགོངས་པ་བཞིན་བྱས་པའི་སྒོ་ནས་རང་གཞན་གྱི་ཕན་བདེའི་དོན་བསྒྲུབ་པ་ལ་བརྩོན་པར་བྱའོ།  །རྒྱལ་ཀུན་སྐུ་གསུམ་ལང་ཚོ་གསར་པའི་དཔྱིད། །སྤྲོ་མཛད་ཡབ་ཏུ་གྱུར་མོད་གང་འདུལ་དོར། །
བརྒྱད་གཉིས་བགྲང་བྱས་སྤ་བའི་གཞོན་ནུའི་གཟུགས། །ཁྱོད་གཅིག་སྲིད་ཞིའི་དགེ་མཚན་ཡོངས་ཀྱི་ཕུལ། །གང་གི་གསང་བ་རབ་འབྱམས་ཡིད་བཞིན་ནོར། །དྲན་པའི་མོད་ལ་དངོས་གྲུབ་མཐའ་ཡས་ཀྱི། །འདོད་པ་ཆར་དུ་འབེབས་ཕྱིར་མཁྱེན་

[037A]༄༅། །པའི་གཏེར། །བྱང་ཆུབ་དེ་སྲིད་གཙུག་གི་རྒྱན་དུ་སྨོན། །གདོད་ནས་རྣམ་དག་སེམས་ཀྱི་ཨཱ་ངརཤ། །ཀུན་རྟོག་དྲི་མའི་རྙོག་པ་ཡོངས་ཕྱིས་ནས། །དམ་པའི་སྐུ་གཉིས་གཟུགས་སྣང་རྗེན་པ་རུ། །སྟོན་མཛད་
ཡོངས་འཛིན་བཀའ་དྲིན་གཞལ་ནུས་མིན། །དེ་ལྟར་མཚན་ལྡན་རྡོ་རྗེ་སློབ་དཔོན་གྱི། །ཞལ་ལུང་འཁྲུལ་བྲལ་གནད་དོན་ཆ་རྫོགས་པ། །འདི་བཀོད་དགེ་བས་བདག་སོགས་འགྲོ་བ་རྣམས། །མགོན་པོ་འཇམ་དབྱངས་ཉིད་དང་
མཚུངས་པར་ཤོག་ཤེས་རབ་འཁོར་ལོའི་ཟེར་བརྒྱས་སྙིང་དབུས་ཀྱི། །མ་རིག་དྲུང་ཕྱུངས་འཆད་རྩོད་རྩོམ་པ་སོགས། །ཐོགས་མེད་རྣམ་པར་འབྱེད་པའི་དཔལ་གྲུབ་ནས། །ཐུབ་བསྟན་ཕྱོགས་དུས་ཀུན་ཏུ་སྤེལ་བར་ཤོག་ །ཅེས་རྒྱལ་བ་
ཐམས་ཅད་ཀྱི་མཁྱེན་པའི་རང་གཟུགས་རྗེ་བཙུན་འཇམ་དཔལ་དབྱངས་ཨ་ར་པ་ཙན་དཀར་པོ་ལྷ་ལྔའི་དཀྱིལ་འཁོར་གྱི་ཆོ་ག་འཇམ་དབྱངས་དགྱེས་པའི་ཞལ་སྟོན་ཞེས་བྱ་བྱ་འདི་ནི། ཐོ་ཡོན་དར་རྒྱས་ཀྱིས་རི་བོ་རྩེ་ལྔའི་གནས་ཆེན་འདི་ཉིད་རྗེ་བཙུན་འཇམ་དཔལ་དབྱངས་ཀྱི་ཕོ་བྲང་དངོས་དང་མཚུངས་པའི་སྟབས། ཕྱོགས་
དེའི་གྲ་རིགས་སྦྱིན་བདག་མང་པོས་ལྷ་མཆོག་འདི་ཉིད་ཀྱི་སྒྲུབ་དཀྱིལ་ཉམས་སུ་ལེན་བདེ་བ་ཞིག་བྱུང་ན་སྙམ་པ་མང་བ་བཅས་དགོས་ཞེས་ལྷག་བསམ་བཟང་པོས་ཀུན་ནས་བསླངས་ཏེ་བསྐུལ་མ་བྱུང་བ་བཞིན། གྲུབ་པའི་འཁོར་ལོས་སྒྱུར་བ་ཆེན་པོ་མི་ཏྲའི་གསུང་རྒྱུན་དང། སྔགས་འཆང་འཇམ་དབྱངས་བློ་གྲོས་ཀྱི་མི་ཏྲའི་མངོན་དཀྱིལ་
གཞན་ཡང་འཇམ་དཔལ་གསང་ལྡན་གྱི་དཀྱིལ་ཆོག་སོགས་རྒྱུད་སྡེ་འོག་མའི་ཚད་ཐུབ་ཀྱི་རྒྱ་གཞུང་འགའ་ལའང་གཞིགས། གཙོ་བོར་རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ལམ་གྱི་རིམ་པ་ཉིད་གཞིར་བཟུང་ནས། འཁོར་ལོའི་མགོན་པོ་བཀའ་དྲིན་གསུམ་ལྡན་གྱི་རྩ་བའི་བླ་མ་ཁྲི་ཆེན་ངག་དབང་མཆོག་ལྡན་

[037B] ལུགས་འདི་ལ་སོགས་པ་འཇམ་དབྱངས་ཞི་ཁྲོའི་སྐོར་གྱི་སྨིན་བྱེད་དང་གྲོལ་བྱེད་ཀྱི་གདམས་པ་དུ་མཐོབ་པའི་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་རི་བོ་གྲུ་འཛིན་གཉིས་པའི་གཟིམ་ཆུང་ཉི་འོད་འཁྱིལ་བར་སྦྱར་བའི་ཡི་གེ་པ་ནི་བྱམས་གླིང་མཁན་པོ་བློ་བཟང་ཚེ་རིང་གིས་
བགྱིས་པའོ། །དགེ་ལེགས་འཕེལ།། །།།




