[#THE FOLLOWING TEXT HAS INCOMPLETE SECTIONS, WHICH ARE ON ORDER]
༄༅། །དགའ་ལྡན་ཁྲི་ཆེན་བྱང་ཆུབ་ཆོས་འཕེལ་གྱི་སྐྱེ་གྲལ་དུ་རློམ་པའི་ཕྱིན་པ་ཞིག་གིས་རང་གི་ངང་ཚུལ་མ་བཅོས་ལྷུག་པར་བཀོད་པ་འཁྲུལ་སྣང་སྒྱུ་མའི་ཟློས་གར་ཞེས་བྱ་བ་དགེ། །།

[001A] །རྒྱལ་ཀུན་གསང་གསུམ་རྡོ་རྗེ་སྙིང་པོའི་ཁམས། །བདག་གི་མགོན་དུ་ཤར་བའི་དྲིན་ཅན་རྗེ། །གཉིས་ལྷག་བཅུ་ཕྲག་ཟུང་གི་
ཞབས་སེན་རྡུལ། །བྱང་ཆུབ་སྙིང་པོའི་བར་དུ་སྤྱི་བོས་བསྟེན། །དུས་རིང་འཁོར་བའི་མལ་དུ་ལས་ཉོན་གྱི། །སྲད་བུ་གྲངས་མེད་ཐགས་སུ་བྲེས་པ་ལས། །
བདེ་དང་ཅིག་ཤོས་ཟ་འོག་གོས་ཀྱི་རིས། །བཀོད་པ་སྣ་ཚོགས་ཤར་འདི་ཉམ་རེ་ང། །འོན་ཏེ་མཚན་མོ་མུན་རུམ་གློག་འགྱུ་ལྟར། །དམ་པའི་དྲིན་ལས་ཆོས་
ལམ་དྲི་མེད་ཀྱི། །སྣང་བ་ལན་གཅིག་ཡུད་ཙམ་ཐོབ་པ་འདིས། །སྲིད་པའི་སྐྱེ་བ་དོན་ལྡན་འགྱུར་དུ་རེ། །དེ་ལྟ་མོད་ཀྱང་བདེན་དང་རྟག་འཛིན་གདོན། །སྙིང་

[002A] །ལ་འཐམས་པས་འདི་སྣང་སྤྲེའུ་གར། །བར་མེད་ཡོན་པོར་བསྒྱུར་བའི་རྣམ་གཡེང་གིས། །གཏན་འདུན་རླུང་ལ་བསྐུར་བའི་གཏམ་འདི་
གླེང། །དེ་ལ་འདིར་གྱི་ན་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པ་བདག་དགའ་ལྡན་ཁྲི་ཐོག་དྲུག་ཅུ་རེ་དགུ་པ་ཡོངས་འཛིན་ཁྲི་ཆེན་བྱང་ཆུབ་ཆོས་འཕེལ་དང་
དེའི་སྤྲུལ་སྐུ་དགའ་ལྡན་ཁྲི་ཐོག་བརྒྱད་ཅུ་གྱ་ལྔ་པ་ཁྲི་ཆེན་བློ་བཟང་ཚུལ་ཁྲིམས་དཔལ་ལྡན་གྱི་ཡང་སྤྲུལ་དུ་སྒྲོ་བཏགས་ཀྱང། རང་བློ་རང་ལ་ལྐོག་ཏུ་མ་གྱུར་པས་དམ་པ་དེ་དག་
གི་སྐྱེ་སྤྲུལ་དུ་འོས་པའི་ཡོན་ཏན་ནམ་མཁའི་པདྨོའི་མཆེད་ཟླར་གྱུར་རུང། སྔོན་ལས་བཙན་པོས་སྤྲུལ་སྐུའི་མིང་འཛིན་དུ་སྟེས་དབང་གིས་སོན་ཅིང། རྗེ་གུང་ཐང་པས་

[002B] །བཤད་སྒྲུབ་ལག་རྗེས་ཤིག་ཡོད་དགོས། །གསུངས་པ་ལྟར། སྔོན་གྱི་སྐྱེས་བུ་དམ་པ་རྣམས་ཀྱི་རྣམ་ཐར་མཐོང་ན་ཡིད་འཕྲོག་ཅིང། ཐོས་ན་དད་པ་སྐྱེ་ལ་གདུལ་
བྱའི་རྒྱུད་ལ་རྣམ་གྲོལ་ཐར་པའི་བག་ཆགས་འཇོག་ནུས་པ་དེ་ལྟ་བུ་ཞིག་ནི། རྨོངས་པ་དུག་གསུམ་གྱི་གོང་བུ་འདུ་ཤེས་གསུམ་པ་ཁོ་བོ་ལྟ་བུ་ལ་རུས་སྦལ་གྱི་སྤུ་བཞིན་ག་ལ་འོང། དེ་ལྟར་མེད་ཀྱང་
བླ་མའི་མིང་ཙམ་འཛིན་ཁུལ་སྟབས་མིང་སྐམ་དོན་སྟོང་དུ་མ་སོང་ཙམ་གྱི་ཐོས་བསམ་བཤད་སྒྲུབ་ཀྱི་སྒོ་ནས་བསྟན་པ་འཛིན་སྐྱོང་སྤེལ་བའི་བྱ་བ་འདི་བྱས་ཀྱི་ལག་རྗེས་ཕྲན་བུ་ཞིག་དགོས་ངེས་ཀྱང་
དེ་ཡང་མ་བརྟག་མ་དཔྱད་ན་ཡོད་ཡོད་འདྲ་ལ་བརྟག་ན་དཔྱད་མི་བཟོད་པ་འཇའ་ཚོན་གྱི་རང་བཞིན་ལས་སྟོན་རྒྱུ་མ་མཆིས་པ་ཞིག་གིས་འདི་སྣང་ཟ་ཟིའི་རྗེས་གཅོད་ཀྱི་ལོ་རྒྱུས་ཡི་གེར་འགོད་རྒྱུ་

[003A]༄༅། །འདབ་ཆགས་ཕ་ཝང་མཁའ་ལྡིང་དུ་རློམ་པའི་མངོན་པའི་ང་རྒྱལ་གྱིས་བླ་མ་གོང་མ་དག་གི་ལད་མོ་བྱས་འདྲར་སོང་སྟེ་དཔྱོད་ལྡན་རྣམས་ཐུགས་ཁྲེལ་གཞི་ལྟ་བུར་འགྱུར་སྲིད་
མོད། འོན་ཀྱང་ཕྱི་ལོ་ཆིག་སྟོང་དགུ་བརྒྱ་རེ་བཞི་བོད་ཤིང་འབྲུག་ལོར་གོང་ས་ལྷ་མིའི་རྣམ་འདྲེན་སྐྱབྶ་མགོན་རྒྱལ་བའི་དབང་པོ་མཆོག་ནས། ཁྱེད་རང་གི་ལོ་རྒྱུས་རྣམས་ཡི་གེར་འགོད་དགོས་
ཞེས་བཀའ་ལུང་སྤྱི་བོར་ཕེབས་ཤིང། དེ་རྗེས་སེར་བྱེས་ཏྲེ་ཧོར་དགེ་བཤེས་རྟ་མགྲིན་རབ་བརྟན་སོགས་དད་ལྡན་སློབ་བུ་འགས་ཀྱང་ནན་གྱིས་བསྐུལ་བ་མ་ཟད། བཀའ་ཟུར་སྐུ་ངོ་སྣེ་ཤར་ཐུབ་
བསྟན་ཐར་པ་ནས་ཀྱང་ཐུབ་དབང་གི་སྣང་བརྙན་ལི་མ་ཞིག་དང། ལྷ་རེག་བཅས་རྩོམ་བསྐུལ་གནང་ཞིང། ཉེ་བའི་ཆར་ཡང་འཇར་མན་གྱི་ཡུལ་ནས་བྲག་གཡབ་ཧོ་ཐོག་ཐུ་རིན་པོ་ཆེས་གསུང་བྲིས་

[003B]གམ་ན་ཡུན་རིང་ཉེ་བར་གནས་པ་དཔལ་ལྡན་ནས་ཀྱང་ཁོ་བོའི་གནས་ཚུལ་དངོས་མཐོང་དང། གླེང་མོའི་ཞོར་འཕྲོས་སུ་གང་ཐོས་རྣམས་གཙིགས་པོ་ཆེར་བཟུང་ནས་
བརྗེད་ཐོ་བཀོད་འདུག་པ་རྣམས་སྔ་ཕྱི་གུང་སྡེབ་དང་འབྲེལ་ཆ་ཚང་ཞིག་དགོས་ལུགས་ནན་བསྟུད་རྣ་བསུན་ཆེ་བ་བཅས་ལ་བརྟེན། སྔོན་དུས་སྡེ་པ་སྐྱིད་ཤོད་པའམ་སྟག་རྩེ་བ་ཞབས་དྲུང་རྡོ་རྗེ་རྣམ་རྒྱལ་དང་
བཀའ་བློན་དགའ་བཞི་བ་རྡོ་རིང་བསྟན་འཛིན་དཔལ་འབྱོར། བཀའ་བློན་མདོ་མཁར་ཞབས་དྲུང་ཚེ་རིང་དབང་རྒྱལ་སོགས་སྡེ་དཔོན་མི་དྲག་འགས་ཀྱང་སོ་སོའི་ལོ་རྒྱུས་ཡི་གེར་བཀོད་པའི་གླེགས་བམ་དག་
མཆིས་པར་དཔགས་ན། རང་གི་ངང་ཚུལ་གསོང་པོར་བརྗོད་པ་ལ་འགལ་བ་ཆེར་མེད་འདྲ་སྙམ་སྟེ། མ་རིག་པ་དང་མངོན་པར་འདུ་བྱེད་པའི་དཀར་ནག་ལས་ཀྱིས་ཉེ་བར་བསྐྱེད་པའི་བདེ་སྡུག་དུས་བཞིའི་ནམ་
ཟླ་རེས་མོས་སུ་ཤར་ཞིང། མི་ཚེ་ཧྲིལ་པོ་ཆོས་པར་བརྫུས་ཏེ་དལ་འབྱོར་སྟོང་ཟད་བྱས་ཚུལ་དང། མཚན་ལྡན་དགེ་བའི་བཤེས་གཉེན་སངས་རྒྱས་དངོས་འདྲ་དུ་མའི་དྲུང་ནས་ཟབ་རྒྱས་མདོ་སྔགས་ཀྱི་ཆོས་

[004A]༄༅། །ཚུལ་ཇི་ལྟར་ནོད་པའི་ཚུལ་དང། དེ་ལྟར་གང་ནོད་པ་རྣམས་ཐོས་ལོ་ཙམ་ལས་རང་གི་རྒྱུད་སྟེང་དུ་ཁེལ་བའི་ཉམས་ལེན་བློ་གདེངས་ཁེལ་བ་འདི་བྱས་སྣེ་གཅིག་ཙམ་སྟོན་རྒྱུ་
མེད་ཀྱང། ཇི་སྐད་དུ། རྒྱལ་མཆོག་བསྐལ་བཟང་རྒྱ་མཚོས། སེམས་དང་དམ་ཆོས་འདྲེས་པའི་ཡོན་ཏན་གྱིས་དབུལ་ཡང། །གཞན་ལ་ཐར་ལམ་སྟོན་པའི་འགྲོ་དོན་གྱི་གོ་ཐུགས་
བརྙན། །རང་གཞན་གཉིས་ཀ་ངལ་བའི་རྒྱུ་ཙམ་དུ་འདུག་པ། །རང་མགོ་རང་གིས་གཡོགས་པའི་སྣང་ཚུལ་འདི་སྐྱོ་བ། །ཞེས་གསུངས་པ་ལྟར་སྒྲ་སྡུད་འཕྲུལ་འཁོར་དང། ནེ་ཙོའི་མ་
ཎི་བཞིན་དོན་གཉེར་ཅན་རྣམས་ལ་འཆད་སྤེལ་ཅུང་ཟད་བགྱིས་ཚུལ་སོགས་མདོར་ན། བོད་མཁས་པ་མི་ཕམ་དགེ་ལེགས་ཀྱིས། སྙིང་ལ་རབ་ཞིའི་ནགས་ཚལ་བཀོད་ཀྱང་དེང། །ཚུལ་
ཆོས་ཁྲིམས་ཀྱི་འཁར་བ་འཁྱོག་པོ་ཞིག་གཏད་ནས་རང་གཞན་མཉམ་དུ་བསླུ་བའི་ཐབས། །བརྩེ་མེད་ལས་ཀྱི་བྱེད་པོས་བདག་ལ་སྦྱིན། །ཞེས་གསུངས་པ་ལྟར། ཆོས་བརྒྱད་དཀར་

[004B] མ་བྱས་
བྱས་ཚུལ་གྱི་སླད་པ་མེད་པར་རགས་རིམ་ཙམ་ཡི་གེའི་རིས་སུ་སྤྲོས་མེད་ལྷུག་པར་འགོད་ན་འདི་ལྟ་སྟེ། དེ་ཡང་ངེད་རང་གི་སྐྱེས་ཡུལ་ནི་འཕགས་མཆོག་ཕྱག་ན་པདྨོའི་གདུལ་ཞིང། བོད་ལྗོངས་
ཆོལ་ཁ་གསུམ་གྱི་ཡ་གྱལ་དབུས་གཙང་ཆོས་ཀྱི་ཆོལ་ཁ་ལ་རུ་བཞིར་ཕྱེ་བའི་དབུ་རུ་སྐྱིད་ཤོད་ཚལ་གུང་ཐང་ཞེས་པ་སྔར་ཞང་འགྲོ་བའི་མགོན་པོ་གཡུ་བྲག་པ་ཞེས་ཚལ་པ་བཀའ་བརྒྱུད་ཀྱི་བསྟན་
པའི་སྲོལ་འབྱེད་དེ་ཉིད་འཁྲུངས་ཤིང། གནས་དེར་དགོན་པ་ཕྱག་བཏབ་ནས་བཤད་གྲྭ་རྒྱ་ཆེར་འཕེལ་ཏེ། འཇམ་མགོན་ཙོང་ཁ་པ་ཆེན་པོས་གདན་ས་རི་བོ་དགེ་ལྡན་ཕྱག་འདེབས་མ་མཛད་གོང་དུ་
སང་བདེ་གུང་གསུམ། དགའ་སྐྱོར་ཟུལ་གསུམ་ཞེས་དབུས་ཀྱི་ཆོས་སྡེ་ཆེན་པོ་དྲུག་ཏུ་གྲགས་པའི་ནང་ཚན། ཚལ་གུང་ཐང་ཞེས་གྲགས་པ་དེར་ཡིན། ཚལ་པ་ཁྲི་དཔོན་གྱི་མངའ་ཐང་རྒྱས་

[005A]༄༅། །སྐབས་ཚལ་དུ་དབུས་གླིང་དང། ཡང་དགོན་ཞེས་པའི་གྲྭ་ཚང་གཉིས། གུང་ཐང་དུ་ཆོས་ཁྲི་དང། གཟིམ་ཁང་ཤར། ཆོས་འཁོར་གླིང་བཅས་གྲྭ་ཚང་གསུམ་
སོགས་ཆོས་སྲིད་གང་ཅི་མི་དམན་པ་ཡོད་འདུག་ཀྱང། རྗེས་སོར་ཚལ་པ་ཁྲི་དཔོན་གྱི་མངའ་ཐང་ཉམས་པ་དང། རབ་བྱུང་དགུ་པའི་མེ་ཡོས། ཕྱི་ལོ་ཆིག་སྟོང་ལྔ་བརྒྱ་བདུན་གྱི་ལོར་གུང་
ཐང་དུ་མེ་སྐྱོན་བྱུང་བ་བཅས་ཀྱིས་གུང་ཐང་དུ་གཙུག་ལག་ཁང་དབུས་མ་དང། ལྷ་ཆེན་ཐུབ་དབང། ཞང་རིན་པོ་ཆེའི་སྣང་བརྙན། གདུང་རྟེན་བཀྲ་ཤིས་འོད་འབར། མགོན་པོ་ཕྱག་བཞི་
པའི་སྐུ་སོགས་རྟེན་གསུམ་བྱིན་ཅན་འགའ་ཤས། ཆོས་ཁྲི་དང། གཟིམ་ཁང་ཤར་ཞེས་པའི་གྲྭ་ཚང་ཆུང་དུ་གཉིས་ཙམ་ལས་ཆོས་སྲིད་གང་ཐད་ནས་ཉམས་ཆག་ཆེན་པོར་སོང་བ་རྒྱལ་མཆོག་ལྔ་
པ་ཆེན་པོའི་སྐབས་ཟུར་ཆེན་ཆོས་དབྱིངས་རང་གྲོལ་གྱིས་འཛིན་བདག་བསྐྱངས། དེ་རྗེས་དགའ་ལྡན་ཁྲི་ཐོག་ལྔ་བཅུ་པ་ཨ་མདོ་བྱ་བྲལ་དགེ་འདུན་ཕུན་ཚོགས་ཀྱིས་དགའ་ལྡན་དུ་འཇམ་མགོན་

[005B] གྲྭ་ཚང་གཉིས། མཆོད་ཐེབས། ས་ཁང་མི་ནོར་བཅས་
པའི་བདག་དབང་འབུལ་གནང་མཛད་འདུག་པའི་སྟབས་ཀྱིས་ཁྲི་ཆེན་གུང་ཐང་པ་ཞེས་གྲགས་ཤིང། རྗེ་བསྟན་པའི་སྒྲོན་མེ་སོགས་ཡང་སྲིད་རིམ་ཅན་ལའང་གུང་ཐང་ཚང་ཞེས་མཚན་ཡོངས་གྲགས་ཀྱང་
ཁྲི་ཆེན་དེ་ཉིད་ཀྱི་ཡང་སྲིད་རིམ་བྱོན་རྣམས་ཨ་མདོ་བཀྲ་ཤིས་འཁྱིལ་དུ་བླ་བྲང་རྒྱུན་ཆགས་མཛད་སྟབས་ས་ཁང་འགྱངས་པས་གུང་ཐང་གི་བླ་ས་འཛིན་སྐྱོང་མ་གནང་བར་གཞུང་ས་མཆོག་ལ་ཕྱིར་འབུལ་མཛད་འདུག་
རྗེས་སོར་རྒྱལ་མཆོག་བདུན་པ་བསྐལ་བཟང་རྒྱ་མཚོའི་སྐབས་རྒྱལ་དབང་མཆོག་གི་སྐུ་ཞང་སྔགས་རམས་པ་བསམ་གཏན་རྒྱ་མཚོ་ཞེས་རྒྱལ་དབང་སྐུ་ན་ཕྲ་སྐབས་བདག་གཅེས་སྲི་ཞུ་དང། ཀློག་གི་སློབ་
དཔོན་ཆབས་ཅིག་མཛད་པོ་དེ་ཉིད་དང། སྐུ་ཚ་དར་ཧན་མཁན་པོ་དགེ་སློང་སྐལ་བཟང་ཡོན་ཏན་ཅན་ཚ་རིགས་བརྒྱུད་བཅས་ལ་མཐོང་བཟོས་བདག་རྐྱེན་དུ་གུང་ཐང་གཙུག་ལག་ཁང་མཆོད་གཞིས་ཡོང་
འབབ་དང་བཅས་པ་གཏན་འཇགས་སུ་གསོལ་རས་གནང་ཞིང། ཕྲན་གྱི་སྐྱེད་བྱེད་ཚེ་རིང་དོན་གྲུབ་དེ་ཉིད་ཀྱང་གོང་གསལ་གོང་ས་སྐུ་ཕྲེང་བདུན་པ་ཆེན་པོའི་ཞང་ཚན་གྱི་རིགས་བརྒྱུད་པ་བསྙོན་མེད་
[006A]༄༅། །ཡིན་ལ། གུང་ཐང་བླ་བྲང་གི་མི་ངོ་ཡིག་རྩིས་ལེགས་ཤིང་སྲིད་ཀྱི་བྱ་བར་བརྟན་བརླིང་ཚོད་ཆེ་སྒམ་པས་ཚལ་གུང་ཁུལ་དུ་ཚང་མས་བརྩི་མཐོང་ཆ་འཇོག་གིས་བློ་གྲོས་འདྲི་ཡུལ་ལྟ་བུ་ཞིག་
ཡིན་ཚོད་འདུག་ཅིང། སྐྱེད་བྱེད་དེ་ཉིད་ལ་ཐོག་མར་བླངས་པའི་མཆིས་འབྲང་དེར་རིགས་བརྒྱུད་སེར་བྱེས་བྲ་ཏི་ཁམ་ལུང་ཁྲི་སྤྲུལ་གཙོས་པའི་བུ་ལྔ་དང། བུ་མོ་གཉིས་བཅས་བྱུང་རྗེས་སྐུ་ཟླ་སྔོན་མ་དེ་བཞིན་འདས་གྲོངས་སོང་
འདུག་བར་དེར་བྲན་མོ་ཞིག་དང་འདུས་པ་ལས་དགའ་ལྡན་ཕུ་ཁང་མཁྱེན་རབ་སྤྲུལ་སྐུ་བཙས། གོང་གསལ་བུ་ལྔའི་ཐ་ཆུང་དེ་རང་ལོ་ཉི་ཤུ་སྐོར་སོན་སྐབས་གུང་ཐང་ནང་གོང་ཞེས་པའི་ཁྱིམ་ཚང་ནས་ཕྲན་གྱི་སྐྱེས་མ་ཚེ་
རིང་སྒྲོལ་མ་བག་མར་བཞེས་འདུག་ཀྱང། བུ་དེ་ཉིད་ལྷ་སར་བསྐྱོད་སྐབས་ཤིག་ལ་སྐྱིད་ཆུར་ཆུ་རབས་བཅད་སྐབས་ཆུས་འཁྱེར་གྱིས་འདས་གྲོངས་སོང་བའི་ཤུལ་ལུས་མནའ་མ་སྐྱེད་བྱེད་ཕ་དེ་ཉིད་ནས་བདག་ཉར་མཛད་དེ་བུ་ཆེ་བ་
ངེད་རང་དང། དེ་འོག་བུ་མོ་འཇམ་དཔལ་ཆོས་འཚོ། བུ་ཆུང་བ་སླེ་ལུང་སྤྲུལ་སྐུའི་ཡང་སྲིད་རེད་ཟེར་བ་གཅིག་བཅས་མིང་སྲིང་གསུམ་བྱུང་བའི་ཐོག་མ། ངེད་རང་ནི་ཕ་ཆུ་ཡོས་ལོ་པ་ཚེ་རིང་དོན་གྲུབ་དེ་ཉིད་དགུང་གྲངས་ལྔ་བཅུ་ང་
དགུའི་སྐབས་དང། མ་ཚེ་རིང་སྒྲོལ་མ་ཤིང་ཕག་ལོ་མ་རང་ལོ་ཉེར་བདུན་དུ་སོན་པ་གཉིས་ཀྱི་བུར་སྔོན་བསགས་ལེགས་བྱས་བཟང་པོའི་མཐུ་ལས་ཕྱི་ལོ་ཆིག་སྟོང་དགུ་བརྒྱ་གཅིག་རབ་བྱུང་བཅོ་ལྔ་པའི་ལྕགས་གླང་ཟླ་བ་གསུམ་པའི་

[006B] ཟླ་སྐར་དབོ་འཆར་བའི་སྔ་དྲོ་ཉི་མ་རྩེ་ཤར་ལ་མའི་མངལ་ལས་བཙས་ཡོད་ཚོད་འདུག་གུང་ཐང་བླ་བྲང་ཞེས་གཙུག་ལག་ཁང་དང། ཆོས་སྡེ་གྲྭ་ཚང་གཉིས་ཀྱི་འཛིན་སྐྱོང་གནང་དགོས་གཤིས་བླ་སའི་
མིང་གི་རྗེས་འབྲེལ་མི་ངོའི་གྲས་ནས་གཞུང་ཞབས་སེར་མོ་བ་རེ་དགོས་སྟབས་དེ་སྔོན་རྩེ་མཁན་མགྲོན་ཆེ་བ་བྱམས་པ་བསྟན་རྒྱས་ཞེས་པ་སོགས་བྱུང་ཞིང། དེ་རྗེས་ངེད་རང་གི་དྲན་ཐོག་ཏུའང་མཁན་དྲུང་གུང་ཐང་པ་བསྟན་འཛིན་དབང་པོ་ཞེས་པའི་
གཞུང་ཞབས་སྙན་གྲགས་ཅན་ཞིག་བྱུང་བ་རེད། ཕྲན་གྱི་གཅེན་མོ་རྒན་པ་སྐལ་བཟང་སྒྲོལ་མར་སྒེར་ཁེ་སྨད་པའི་སྲས་རིན་ཆེན་དབང་རྒྱལ་ཞེས་པ་གོ་མག་ཏུ་བཞེས་ཏེ་གཞུང་ཞབས་ཤོད་དྲུང་ཞུས་རྗེས་ཁེ་སྨད་དང། གུང་ཐང་བླ་བྲང་སྐྱིད་
སྡུག་འདོད་བསྒྲིལ་གྱིས་ཁེ་གུང་ཞེས་བཏགས་ཤིང། མི་ངོ་གཞུང་ཞབས་སེར་སྐྱ་གཉིས་ཀ་ལྷ་སར་ལས་ཁུངས་སུ་རྟག་བཅར་དགོས་སྟབས་ཕྲན་རང་ལོ་གསུམ་བཞིའི་སྐབས་ལྷ་སར་ས་ཆ་སྤུས་གཟིགས་ཀྱིས་ཀུན་བཟང་རྩེར་གྲགས་པའི་
གཟིམ་ཤག་ཨར་པོ་གསར་རྒྱག་གནང་འདུག་ཕྲན་རང་ལོ་གསུམ་ཙམ་གྱི་སྐབས་མཁན་དྲུང་བསྟན་འཛིན་དབང་པོ་དང། སྐྱེད་བྱེད་དམ་པ་གཉིས་ཀྱིས་ཁུར་བཞེས་ཀྱིས་གུང་ཐང་གཙུག་ལག་ཁང་སྟེང་ཤོད་པར་གསུམ། ཡང་སྟེང་དུ་
༸རྒྱལ་བའི་གཟིམ་ཆུང། ཕྱི་ཁྱམས་ཤག་འཁོར་དང་བཅས་པ་ཉམས་གསོ་རྒྱ་ཆེར་གནང་བ་དང། ས་སྐྱའི་ཕུན་ཚོགས་ཕོ་བྲང་གི་བདག་ཆེན་འཛམ་གླིང་ཆེ་དགུ་དབང་འདུས་ཞེས་པ་གུང་ཐང་དུ་གདན་ཞུ་གནང་སྟེ་ཚེ་དབང་དང། བྱད་

[007A]༄༅། །དགྲོལ་བཅས་ཞུ་གནང་མཛད་དེ་ཚེ་རིལ་དངུལ་ཐུར་ནང་གནང་བ་དང། བྱད་དགྲོལ་སྐབས་སླང་ངའི་ནང་མེ་སྤར་ཏེ་དེའི་སྟེང་མི་ངོ་ཚོ་ཕར་འགྲོ་ཚུར་འགྲོ་བྱེད་དགོས་པ། ཚྭ་ཚྭ་མགོ་ཐོག་བཞག་ཅིང་དེའི་
སྟེང་བུམ་ཆུ་བླུགས་ནས་ཁྲུས་གནང་བ། ས་སྐྱའི་བདག་མོ་བགྲེས་སོང་ཞིག་གིས་ངེད་རང་སྐུ་པང་དུ་བཞེས་ཏེ་གཅེས་སྐྱོང་ཆེ་མདོག་གནང་བ་སོགས་ད་ལྟའང་དྲན་གྱི་འདུག་རྗེས་སོར་ཕྲན་རང་ལོ་སོ་བདུན་སྐབས་གཙང་ཁུལ་གནས་
མཇལ་དུ་བསྐྱོད་སྐབས་ས་སྐྱ་ཕུན་ཚོགས་ཕོ་བྲང་གི་ནང་རྟེན་དུ་གོང་གསལ་ཚེ་དབང་ཞུ་སའི་བདག་ཆེན་དེ་ཉིད་ཀྱི་གདུང་གི་སྒལ་ཚིགས་མཐོ་གང་ལྷག་ཙམ་མེ་ཏོག་པདྨའི་གཟུགས་སུ་རང་བྱོན་ངོ་མཚར་ཅན་ཕེབས་པ་མཇལ་རྒྱུ་འདུག་ཕྲན་
ཚོའི་གོང་མ་བློ་བཟང་ཚུལ་ཁྲིམས་དཔལ་ལྡན་དེ་ཉིད་དབོན་སྟོན་སྐྱེར་སྒང་པའི་གདུང་བརྒྱུད་དུ་ཕྱི་ལོ་ཆིག་སྟོང་བརྒྱད་བརྒྱ་སུམ་ཅུ་སོ་དགུ་ས་ཕག་ལོར་སྟོད་ལུང་རགས་སྐོར་དུ་སྐུ་བལྟམས་ཤིང། ཕྱི་ལོ་ཆིག་སྟོང་བརྒྱད་བརྒྱ་དགུ་
བཅུ་གོ་དྲུག་མེ་སྤྲེ་ལོར་དགའ་ལྡན་གསེར་ཁྲིར་ཕེབས་ཏེ་ཕྱི་ལོ་ཆིག་སྟོང་དགུ་བརྒྱ་པ་ལྕགས་བྱི་ལོར་ཁྲི་པའི་མཛད་ཁུར་བསྐྱངས་མུས་ཐོག་༸རྒྱལ་དབང་སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོ་ཆོས་འཁོར་རྒྱལ་དུ་ཆིབས་བསྒྱུར་
སྐབས་སྔར་སྲོལ་ལྟར་ཡར་ལམ་དགའ་ལྡན་དུ་ཆིབས་བསྒྱུར་མཛད་གཏན་ཁེལ་བར་བརྟེན། ༸རྒྱལ་བའི་ཕེབས་བསུ་ཞུ་བ་སོགས་ཀྱི་སླད་དུ་ཟླ་བ་གསུམ་པ་ནང་ལྷ་ས་ནས་ཆིབས་རགས་སྐུ་འཁོར་དང་དབུ་གདུགས་སེར་པོ་སོགས་

[007B] ཞབས་གྲས་ཚོས་ཆིབས་རགས་སྐུ་འཁོར་སོགས་ཡོད་བཞིན་
དུ་གྲོང་སྡེའི་ཉེ་འཁྲིས་སུ་རང་སར་བཞུགས་ན་ཨེ་འགྲིགས་ཞུས་པར། ཅི་སྐྱོན་འདི་རང་ལ་ཅུང་ཟད་བཞུགས་ཀྱི་ཡིན་གསུངས་ཏེ་ཆིབས་བཤོལ་གྱིས་ཅུང་ཟད་བཞུགས་ཏེ། ས་ཆ་འདིའི་ཁུལ་དུ་ངོ་ཤེས་ཤིག་ཡོད་ན་དགའ་ལྡན་དུ་
ཡར་མར་འགྲོ་དུས་ཚ་བབ་རྒྱག་ས་ཡག་པོ་ཡོང་བ་འདུག་ཨང། ཞེས་གསུངས་ཤིང། དེ་ནས་དགའ་ལྡན་དུ་༸རྒྱལ་དབང་མཆོག་མཛད་སྒོ་རྣམས་གྲུབ་ནས་རྒྱལ་དུ་ཆིབས་བསྒྱུར་ཟིན་མཇུག་ཁྲི་ཆེན་དེ་ཉིད་སྐུ་ཁམས་རྙོག་ཚུལ་
བཞེས་མུས་ཀྱི་ངང་ལ་དགའ་ལྡན་གླིང་གི་ཞབས་བསྐོར་དུ་ཉིན་ལྟར་ཕེབས་དུས་ཞབས་སྟེགས་ཁྲིའུ་ཤིང། ཞལ་སྐྱེམས་ཆབ་ཚན་སོགས་འཁྱེར་ཏེ་གདན་ཞུ་བྱ་དགོས་ཡོད་པའི་ཐོག་ལྕགས་བྱི་ཟླ་བ་བཞི་པའི་ཚེས་ཉེར་ལྔ་ཉིན་ཞབས་བསྐོར་དུ་
ཕེབས་ཏེ་ཁྲི་ཐོག་ཁང་དུ་འཁོར་ཉེའི་མཚམས་ཆོས་རའི་ལྟག་སྒོའི་འགྲམས་དེར་ཞབས་སྟེགས་ཐོག་བཞུགས་ཏེ་ཞབས་གྲས་རྣམས་ཡོད་སར་ཕྱག་མཛོད་སྔགས་རམས་པ་རྒྱུད་སྟོད་བློ་བཟང་བསྟན་དར་ལ་ཞལ་ཕྱོགས་ཏེ་མི་འདིས་རྩད་ཆོད་
ཡོང་ཞེས་སོགས་བཀའ་མོལ་མང་ཙམ་གསུངས་མཐར། ཞལ་ནུབ་ཕྱོགས་ཀྱི་ནམ་མཁར་གཟིགས་ཏེ། ཧ་ཧ། ཞེས་བཞད་གད་དང་བཅས་དགའ་ལྡན། དགའ་ལྡན་ཞེས་གསུངས་མུར་ས་གནས་དེ་རང་ལ་གློ་བུར་དུ་དགོངས་པ་ཞི་

[008A]༄༅། །དབྱིངས་སུ་གཤེགས་ཤིང། དེ་འཕྲལ་བསམ་གླིང་དགེ་བཤེས་ཉི་མཚོ་འཕྲིན་ལས་ཀྱིས་ཁྲུ་ཏེ་སྐུ་གདུང་ཁྲི་ཐོག་ཁང་གི་རྗེའི་གཟིམ་ཆུང་འོད་གསལ་ཕུག་ཏུ་གདན་དྲངས། ཞག་བདུན་ཕྲག་གཅིག་རིང་གདུང་
མཆོད་ཞུས་རྗེས་དགའ་ལྡན་འགོག་རིའི་རྒྱབ་ཏུ་སྐུ་གདུང་མེ་མཆོད་ཞུགས་འབུལ་ཞུས་པར། པུར་ཁང་སྟེང་གི་སྨན་རྩེའི་གདུགས་དེ་ཞུགས་མེའི་དུད་པ་དང་རླུང་གིས་དེད་པ་ལྟ་བུས་ནམ་མཁའི་དབྱིངས་མཐོན་པོར་འཕགས་རྗེས་གདུགས་
དང་དུད་པ་གཉིས་ཀ་ནུབ་ཕྱོགས་སུ་དེངས་ཤིང། ཞག་བདུན་སོང་རྗེས་པུར་ཁང་ཞལ་ཕྱེ་སྐབས་སྐུ་གདུང་ནས་ཐུགས་ལྗགས་སྤྱན་གསུམ་མེ་མ་བཞེས་པར་བཞུགས་ཡོད་འདུག་པ་ཆ་ཕྲེང་པས་གཞིས་དགོན་དུ་གདུང་རྟེན་བཞེངས་རྒྱུའི་
ནང་གཟུངས་སུ་འབུལ་རྩིས་ཀྱིས་གདན་དྲངས་ཀྱང། རྗེས་སོར་ཆ་ཕྲེང་བ་དང་རྒྱ་མི་གཡུལ་འཁྲུགས་སྐབས་ཆ་ཕྲེང་བས་ཐོག་མར་ཐུགས་ལྗགས་སྤྱན་གསུམ་ལ་ཁྲུས་གསོལ་ཞུས་པའི་ཁྲུས་ཆུ་བཏུང་བས་མཚོན་འགོག་ཐུབ་པ་བྱུང་
སྟབས་ཐུགས་ལྗགས་སྤྱན་གསུམ་མཚོན་སྲུང་དུ་ཆ་བགོས་ཀྱིས་ཟ་བ་སོགས་བྱས་འདུག་གཤིས། ཕྱག་མཛོད་སྔགས་རམས་པས་རྗེས་སོར་ཆ་ཕྲེང་བ་ཚེ་ངའི་བླ་མའི་སྙིང་ཟ་མཁན་ཡིན་ཅེས་སྐྱོན་བརྗོད་ཀྱང་མཛད་ཀྱི་འདུག་དེ་
ནས་ཕྱག་མཛོད་སྔགས་རམས་དམ་པ་དང། ཕྱག་རོགས་སྤྱི་ཟུར་ལེགས་བཤད་རྒྱ་མཚོ་ཞེས་པ་ཁྲི་ཆེན་གོང་མའི་སྐུ་ཚར་འགྲོ་བ་དེ་གཉིས་ནས་དགོངས་རྫོགས་མཆོད་སྤྲིན་བསྒྲུབ་རྒྱུ་དང། ཡང་སྲིད་གསར་འཚོལ་གནང་རྒྱུའི་ཐུགས་

[008B]
འདུག་ཅིང། དེ་ནས་ངེད་རང་མ་བཙས་པའི་སྔོན་ཙམ་ལ་གུང་ཐང་བླ་བྲང་གི་སྤྲོ་ཁང་ལྕང་གསེབ་ནང་ཁམ་སྡོང་ཞིག་ལ་དགུན་དུས་སུ་མེ་ཏོག་ཤར་ཏེ་ཁམ་འབྲས་སུམ་ཅུ་སྐོར་བརྩེགས་མར་མ་སྨོས་ལོ་ཐོག་འདྲ་བ་བྱུང་ཡོད་ཚོད་འདུག་པ་
དང། བཙས་རྗེས་གོམ་པ་འདོར་ཐུབ་མིན་ཙམ་གྱི་སྐབས་ནས་ལྷ་སྐུ་རྟེན་གསུམ་ལ་དག་སྣང་ཆེ་མདོག་དང། རྡོར་དྲིལ་རྔ་སྦུག་སོགས་མཆོད་ཆའི་རིགས་ལ་དགའ་སྣང་དང་གྲྭ་རིགས་ལ་དགའ་ཞིང། ཚོགས་གྲལ་དུ་སྡོད་པ། འདོན་
པའི་ལད་མོ་བྱེད་རྒྱུར་དགའ་མོས་བྱེད་པ་སོགས་ཀྱི་བྱ་སྤྱོད་གང་ཅི་ཕྲན་བུའི་བདག་ཆགས་བཟང་པའི་རྣམ་པ་བྱུང་ཡོད་ཚོད་འདུག་པར་བརྟེན་དགའ་ལྡན་ལྷོ་པའི་དགེ་བཤེས་གུང་ཐང་བླ་བྲང་གི་ཞབས་རིམ་མཛད་པོར་ཡང་ཡང་ཕེབས་མཁན་
མཆོད་གནས་ཤིག་ཡོད་འདུག་པ་དེས་གུང་ཐང་བླ་བྲང་དུ་ཁྱེའུ་ངོ་མཚར་ཅན་ཞིག་འདུག་པ་དེ་དག་ཁྱེད་ཚོས་སྤྲུལ་སྐུའི་ཡང་སྲིད་ངོས་འཛིན་གནང་སྐབས་འོས་འཆར་ཁོངས་སུ་འཇུག་གནང་གིས་བརྟག་ཞིབ་གནང་ན་ལེགས་ཚུལ་གསུངས་
པར་བརྟེན། སྔགས་རམས་དམ་པ་དེ་ཉིད་དང་ཁྲི་པའི་སྐབས་ཀྱི་དབུ་གདུགས་པ་ཆ་ཕྲེང་དགེ་བཤེས་ས་དུལ་དགེ་འདུན་གྲགས་པ་ཅན་སྐྱིད་ཤོད་ཚལ་གུང་ཐང་དུ་ཁྱེའུ་བརྟག་དཔྱད་སླད་ཐོག་མར་ཕེབས་སྐབས། ངེད་རང་མ་མའི་རྒྱབ་

[009A]༄༅། །ཏུ་འཁྱེར་ཏེ་ལྕགས་རིའི་ཕྱི་རོལ་ཏུ་ཡོད་སྐབས་དང་འཁེལ་ཏེ་འཕྲད་པར་དགེ་འདུན་གྲགས་པ་ཞེས་སྐད་འབོད་ཆེན་པོ་བྱས་ཡོད་འདུག་པར་བརྟེན་ཕྱག་མཛོད་སྔགས་རམས་པས་དེ་ག་གུང་ཐང་བླ་བྲང་གི་
ཞབས་ཁོངས་སུ་དགེ་འདུན་གྲགས་པ་ཟེར་བའི་མིང་ཅན་ཞིག་ཡོད་མེད་འདྲི་རྩད་གནང་བར་དེ་རིགས་གཏན་ནས་མེད་ཅེས་ཞུས་པར། ཡ་མཚན་སྐྱེ་བཞིན་པའི་ཐོག་ཁོང་ཚོ་ནང་དུ་འབྱོར་མཚམས་སླར་ཡང་ངེད་རང་ནས་དགེ་འདུན་གྲགས་
པའི་པང་པར་ཕྱིན་ཏེ་རྐང་པ་བརྐྱངས་ནས་ཁྲུས་ཤིག་ཅེས་ལབ་པར། ཁོང་རང་དེ་སྔོན་རྗེ་གོང་མ་ཞབས་འབམ་བསྙུན་སྐབས་ལབ་ཁུས་ཞབས་བསིལ་ཞུ་མཁན་ཡིན་འདུག་སྟབས་སྔོན་གནས་རྗེས་དྲན་བྱུང་བ་ལྟ་བུར་མངོན་ཏེ་མིག་ནས་
མཆི་མའི་ཐིགས་པ་བྲུལ་བཞིན་པར་རྐང་མཐིལ་ལ་ལྕེས་འདག་གིན་ཁྲུས་འཕྱིས་བྱས་པ་ད་ལྟའང་དྲན་གྱི་འདུག་མོད། སྟེས་དབང་སྟབས་འགྲིགས་ཙམ་ལས་ངེད་རང་ལ་ནི་སྔོན་གནས་ཀྱི་དྲན་བསམ་གང་ཡང་མ་མཆིས། བླ་
བྲང་གི་ཤེ་མ་བཀྲ་ཤིས་དོན་གྲུབ་ཟེར་བ་མདུན་གཡོགས་གསོལ་དཔོན་རྒན་པ་ལྷའུ་དང། དཔལ་ལྡན་གཉིས་ཀྱི་སྐྱེད་བྱེད་དེ་བཞིན་རྗེ་གོང་མར་དད་ཞེན་ཆེ་བས་ཁོང་རང་ལྷ་སར་ཡོང་ཞོར་ཚལ་གུང་ཐང་དུ་སྤྲུལ་སྐུ་ཞིག་ཡོད་ཚུལ་གོ་ཐོས་
ཀྱིས་རྟོགས་ཞིབ་ངོས་འཕྲད་དུ་ཡོང་སྟེ་གུང་ཐང་བླ་བྲང་གི་གཟིམ་ཆུང་རབ་གསལ་ནང་གྲལ་མཇུག་ཏུ་བསད་ཡོད་པའི་སར་ངེད་རང་ནས་ཐོག་རྒྱུག་གིས་ཊམ་དཀར་གཅིག་འཁྱེར་ཏེ་ཤེ་མར་སྤྲད་པ་དང། ཤེ་མས་ལེན་ཚོད་མ་ཐིངས་པར་

[009B]༸རྒྱལ་དབང་སྐུ་ཕྲེང་བཅུ་གསུམ་པ་ཆེན་པོར་ཡང་སྲིད་སྐོར་ཐུགས་དམ་ཐོག་མར་ཕུལ་བའི་བཀའ་ལན་དུ་
ཆུ་སྟག་ཟླ་བ་གཉིས་པ་ནང་ལྷ་ལྡན་ལྷོ་བརྒྱུད་དུ་རྟོགས་ཞིབ་བགྱིས། ཞེས་ཕེབས་འདུག་པ་དེ་སྐབས་ཨ་མ་ལགས་ལྷ་སར་ཕྱག་བསྐོར་གསོག་སྦྱོང་དུ་ཕེབས་ཏེ་ལྷ་སའི་གཙུག་ལག་ཁང་གི་ལྷོ་བརྒྱུད་ཁང་གཉེར་ཨ་ཁུ་འཕྲིན་ལས་ལགས་
ཟེར་བའི་ལས་ཤག་ཏུ་གནས་ཚང་གཡར་ཏེ་བཞུགས་སྐབས་སུ་འཁེལ་ཡོད་འདུག་ཡོངས་འཛིན་ཕུར་ལྕོག་བྱམས་པ་རིན་པོ་ཆེར་ཐུགས་དམ་ཕུལ་བའི་བཀའ་ལན་དུ། གདན་ས་དགའ་ལྡན་ནས་བརྩིས་པའི་ནུབ་ཕྱོགས་ཐག་མི་རིང་
བ་ཞིག་ཏུ་མཆོག་སྤྲུལ་ཞལ་གཟིགས་ཡོང་ངོ་ཤར་ཞེས་པ་དང། དགའ་གདོང་ཆོས་སྐྱོང་ལ་ལུང་ཞུ་ཐོག་མ་འབུལ་སྐབས་བཀའ་ལུང་ལ། གན་དཧོ་ལ་ཡི་ཤར་ཕྱོགས་འདབ་འབྲེལ་མཚམས་ལ་མ་མིང་སྒྲོལ་མའི་མཐའ་ཅན་ཁྱེའུ་ལྕགས་
གླང་ལོ་བར་རྟོགས་ཞིབ་ཆུགས། ཞེས་དང། ཡོངས་འཛིན་གླིང་སྐུ་གོང་མར་ཐུགས་དམ་ཕུལ་བའི་བཀའ་ལན་དུ། སྐུ་གསུང་ཐུགས་ཡོན་ཏན་འཕྲིན་ལས་དང་བཅས་པའི་སྤྲུལ་པ་ལྔ་ཙམ་ཡོད་པའི་ནང་ནས་ཐུགས་ཀྱི་སྤྲུལ་པ་ལྷ་
ལྡན་ལྷོ་ཕྱོགས་དང་ཐག་མི་རིང་བའི་སར་ཡོད་ངོ་ཤར། ཞེས་དང། ༸རྒྱལ་དབང་སྐུ་ཕྲེང་བཅུ་གསུམ་པ་ཆེན་པོར་ཁྱེའུ་རྟགས་མཚན་ཕྲན་བུ་བཟང་རིགས་འགའ་ཤས་ཀྱི་མིང་ཐོ་དང་བཅས་ཐུགས་དམ་གཉིས་པ་ཕུལ་བའི་བཀའ་ལན་

[010A]༄༅། །དུ༑ གུང་ཐང་གི་མཚེ་རིང་སྒྲོལ་མའི་ཁྱེའུ་ལྕགས་གླང་ལོ་བདེ་བཞིན་ཁྲི་ཆེན་གོང་མའི་སྐྱེ་སྲིད་དུ་ངོས་འཛིན་བགྱིད་ན་བཟང་བར་བབས། ཞེས་དང། དགའ་གདོང་གི་བཀའ་ལུང་གཉིས་པར། མ་ཚེ་
རིང་སྒྲོལ་མའི་ཁྱེའུ་ལྕགས་གླང་ལོ་པ་དམ་པའི་སྐྱེ་སྤྲུལ་ངོས་སུ་འཛིན་པ་དེ་རང་ལ་ཞུས་ཆོག་ཅེས་དང། གནས་ཆུང་ཆོས་སྐྱོང་ལ་ཁྱེའུ་མིང་ཐོ་དང་བཅས་ལུང་ཞུ་ཕུལ་འདུག་པར། གུང་ཐང་མ་ཚེ་རིང་སྒྲོལ་མའི་ཁྱེའུ་ལྕགས་
གླང་ལོ་པ་ཞེས་པའི་མིང་ཐོག་ཏུ་ཆོས་སྐྱོང་རང་ནས་ཕྱག་ཐམ་ཕབ་འདུག་ཕྱག་མཛོད་སྔགས་རམས་པ་སོགས་ཀྱིས་ཐོག་མར་བརྟག་དཔྱད་ངོས་འཛིན་གནང་སྐབས་ཁྲི་ཆེན་གོང་མའི་བསྙེན་རྫོགས་ཀྱི་འབྲལ་དཔང་ཐུབ་སྐུ་དང་
ཕྱག་ཕྲེང། མཆོད་ཞལ་བཅས་ངོ་མ་དང་ངོ་འདྲ་རེ་བཅས་ངེད་རང་ལ་བསྟན་སྐབས་འབྲལ་དཔང་ཐུབ་སྐུ་ངོ་མ་ལག་ཏུ་བླངས་ཏེ་ཐུབ་སྐུའི་དབུ་ཁ་ནང་དུ་འཇུག་རྩིས་བྱས་འདུག་པར་ཁོང་ཚོས་ངེད་རང་ནས་བསྟན་པའི་བདག་པོར་ཁས་
བླངས་པ་ལྟ་བུའི་རྟེན་འབྲེལ་དུ་རྩིས་འདུག་པ་དང། དེ་བཞིན་མཆོད་ཞལ་ངོ་མ་བླངས། ཕྱག་ཕྲེང་ངོ་འདྲ་དེ་བཞིན་ལག་ཏུ་བླངས་ཙམ་བྱས་རྗེས་ཕར་བཞག་ནས་ངོ་མ་ལག་ཏུ་བླངས་ཏེ་ཕྱིར་མ་སྤྲད་པར་བདག་ཉེར་བྱས་ཡོད་འདུག་
སྟབས་ཁོང་རྣམས་ཡིད་ཆེས་ཆེན་པོ་བྱུང་ཡོད་ཚོད་འདུག་བར་སྐབས་དེར་ཆ་ཕྲེང་སྟོད་ཤོག་ཆ་གོང་བེ་མདའ་ཁྲོ་རྟིས་ཚང་ཞེས་པར་ཁྱེའུ་རྟགས་མཚན་བཟང་བ་ཞིག་བྱུང་བ་དེ་དག་ཆ་ཕྲེང་བ་ཚོས་ཡུལ་ཞེན་ཕྱོགས་རིས་ཀྱིས་ཁྲི་ཆེན་

[010B] ཚལ་གུང་ཐང་ཁུལ་དུ་ཕྱག་མཛོད་རྫོང་ཟུར་ལེགས་བཤད་རྒྱ་མཚོའི་ཕྲུག་གུ་ཡོད་པ་སྤྲུལ་སྐུར་ངོས་འཛིན་བྱེད་རྩིས་ཡོད་སྐད་མི་བདེན་བརྫུན་བསྒྲིགས་ཀྱིས་གཏམ་འཁྱར་འཕྲིན་
ལན་ཡར་མར་བསྐུར་རེས་བྱས་མཐར་ཆ་ཕྲེང་དགོན་པ་ནས་ལྷ་སར་ཕྱག་མཛོད་སྔགས་རམས་དམ་པ་དང། རྫོང་ཟུར་ལེགས་བཤད་རྒྱ་མཚོ་གཉིས་ལ། ང་ཚོའི་བླ་མའི་ཡང་སྲིད་ཆ་ཕྲེང་རང་དུ་ཡོད་པས་གུང་ཐང་བུ་ལིར་བདག་པོ་སྤྲད་མི་
ཆོག་ཅེས་པ་དང། གུང་ཐང་གི་སྤྲང་ཕྲུག་ངོས་འཛིན་བྱས་ན་མི་འགྲིགས། ལར་ནས་ཁྲི་བྱང་བླ་བྲང་གི་རྒྱུ་དངོས་ཟོག་གསུམ་ཆ་ཕྲེང་དགོན་ཡུལ་ནས་བདག་སྤྲོད་བྱ་རྒྱུར་ཁྱོད་གཉིས་ཀྱིས་དབང་འཛིན་བྱས་མི་ཆོག་ཅེས་པ་སོགས་ཡི་གེ་
ཚ་ནན་སྔ་རྗེས་བསྐུར་བ་མ་ཟད། དགའ་ལྡན་དང། སེ་རའི་ཆ་ཕྲེང་མི་ཚན་སོ་སོར་ཡང་དེ་དོན་གནས་ཚུལ་བཏང་བར་བརྟེན་མི་ཚན་ཚོའི་ནང་ནས་ཀྱང་འགའ་ཞིག་གིས་བླ་མ་འཁྲུལ་མེད་ཅིག་བྱུང་ན་འཐུས་པ་ལས། ཡུལ་ཕྱོགས་
སོགས་ལ་ཁྱད་པར་མེད་ལུགས་བརྗོད་མཁན་ཕྱོགས་གཅིག་དང། མང་ཆེ་བས་ཆ་ཕྲེང་དུ་ཡོད་པའི་ཁྱེའུ་དེ་རང་ངོས་འཛིན་བྱེད་དགོས་ཟེར་མཁན་བཅས་ཕྱོགས་གཉིས་སུ་གྱེས་པ་སོགས་ཀྱིས་འཐེན་འཁྱེར་གླེང་བརྗོད་སྣ་ཚོགས་བྱུང་བར་
བརྟེན་སྨོན་ལམ་སྐབས་ལྷ་སའི་བླ་བྲང་དུ་དགའ་ལྡན་ཤར་རྩེ་གྲྭ་ཚང་གི་མཁན་པོ་ལས་སྣེ་དང། རྡོ་ཁང་ཁང་ཚན། བསམ་གླིང་མི་ཚན་བཅས་ཀྱི་ཚོགས་འཐུས་རྣམས་ཚོགས་འཛོམས་ཀྱིས་བཤད་སྦྱང་ཉིན་བསྟུད་བྱས་མཐར་

[011A]༄༅། །༸རྒྱལ་དབང་མཆོག་གིས་དབུས་པའི་བླ་ལྷའི་ལུང་བརྟག་དགོངས་དོན་གཞིར་བཞག་གིས་ངོས་འཛིན་བྱ་རྒྱུར་ཐག་གཅོད་བྱས་ཏེ་ཕྲན་ལ་ངོས་འཛིན་བྱེད་རྒྱུར་གྲོས་འཆམས་བྱུང་འདུག་སྐབས་དེར་ཆ་ཕྲེང་
དགོན་ཡུལ་ནས་ཤག་ལ་བཏང་བའི་ཡི་གེ་སྔ་རྗེས་དང། དེར་ལ་ན་ཇི་སོང་གི་ཟིན་བྲིས་ཡིག་ཁག་དང། ་གོང་ས་མཆོག་གིས་དབུས་པའི་བླ་ལྷ་ཁག་ལ་ལུང་བརྟག་ཕུལ་བའི་ལུང་ཞུ་ཁག་ཡང་སྲིད་ངེས་རྙེད་འབྱུང་སླད་ཞབས་རིམ་རྒྱ་ཆེ་
བསྒྲུབས་གནང་དང། ཁྲི་ཆེན་གོང་མ་དགོངས་པ་རྫོགས་ནས་ངེད་རང་ངོས་འཛིན་བདག་སྤྲོད་ཀྱིས་གྲྭ་སར་ཆོས་ཞུགས་མ་ཟིན་བར་གྱི་ལོ་རྒྱུས་ཡིག་ཆ་བཅས་ཕྱོགས་བསྡེབས་ཀྱིས་ཤག་གི་ཡིག་ཆའི་གྲས་སུ་ཐུགས་ཉར་མཛད་འདུག་པ་དུས་ཕྱིས་
བར་ཆུ་བཟང་རི་ཁྲོད་དུ་ཡོད། ལྷ་སར་གྲོས་འཆམས་ཐག་གཅོད་འབྲེལ་ཁོ་བོར་སྤྲུལ་སྐུ་ངོས་འཛིན་གྱིས་གོང་མའི་ཁྲིར་བཀོད་བྱས་རུང། ཆ་ཕྲེང་རང་དུ་ཡོད་པ་རྣམས་བར་གནས་ཉུང་ཤས་ཙམ་ལས། མང་ཆེ་བ་འཛིན་སྟངས་སྔར་རྒྱུན་
དམ་བཟུང་གིས་ངོ་རྒོལ་བྱ་རྩིས་བྱས་ཀྱང། ཤིང་སྦྲུལ་ལོ་མཇུག་ནས་རྒྱ་མིའི་དམག་དཔོན་གྲའོ་ཨེར་ཕུང་ངམ་གྲའོ་རྟ་རིན་གྱི་རྒྱ་དམག་ཁྱོན་ཆེ་ལྷགས་ཏེ་ལི་ཐང་དང། འབའ་ཆོས་སྡེ་དགོན་སོགས་ཡུལ་དགོན་མང་པོ་དང། ལྷག་པར་
ཆ་ཕྲེང་དགོན་དུ་ཡུན་རིང་དམག་འཐབ་རྗེས་མེ་རྟ་ཟླ་བ་བཞི་པའི་ཚེས་བཅོ་ལྔ་ཉིན་དགོན་པ་ཤོར་ནས་སྐྱ་སེར་མང་པོ་འདས་གྲོངས་སོང་ཞིང། ལྷག་ལུས་གྲྭ་པ་དང། ཡུལ་མི་སྐྱེས་པ་ཚང་མ་ནགས་གསེབ་ཏུ་བྲོས་ཡིབ་ཀྱིས་བསྡད་དེ་རྒྱ་མིར་

[011B] བར་ལམ་ལོ་བཅུ་གསུམ་རིང་དགོན་ཡུལ་ཚང་མ་ལྷིངས་འཇགས་མ་བྱུང་སྟབས་
ལྷ་སར་བསྙོན་འཛུགས་ཀྱི་སྤྲོས་པ་ཡང་རང་ཤུགས་ཀྱིས་ཡུན་རིང་བག་ལ་ཞ། ས་རྟ་ལོ་དེར་ཁོ་བོ་དགེ་བཤེས་ལྷ་རམས་མིང་བཏགས་ཀྱི་མཚམས་སུ་སོན་ཟིན་ཅིང། མི་མང་གང་འཚམས་ཤིག་ཚུར་བློ་སྣ་རིམ་འགྱུར་ཟིན་ཡང་བེ་མདའི་ཕྱོགས་ཀྱི་
སྡེ་ཚན་འགའ་ཤས་ནས་རྗེས་སོར་ཁོ་བོ་ལོ་ཉེར་བརྒྱད་དུ་སོན་པ་ས་འབྲུག་ལོའི་ནང་བར་དུ་རྙོག་མ་བསྐྱར་སློང་གི་བྱ་བ་སྔ་ཕྱིར་བྱུང་བ་རྣམས་འོག་ཏུ་རིམ་པར་གསལ་ཞིང། འོན་ཀྱང་ལས་འབྲས་ཀྱི་མཐའ་འདི་ཁྱབ་འཇུག་ལག་པ་སྟོང་དུ་སྤྲུལ་
པས་ཀྱང་བསྒྱུར་དུ་མི་བཏུབ་པའི་ངང་ཚུལ་དེར་ཟད། རང་ལོ་བཞིར་སོན་པ་ཤིང་འབྲུག་ཟླ་བ་དང་པོའི་ཚེས་ཉེར་གསུམ་ཉིན་ངེད་རང་སྐྱེས་ཡུལ་གུང་ཐང་ནས་ལྷ་ས་ཁྲི་བྱང་བླ་བྲང་དུ་ཐོག་མར་བསུ་ལེན་བྱས། དེ་ཉིན་ལྷ་ས་སྨོན་ལམ་ཆེན་
མོའི་མཇུག་ཏུ་དགའ་ལྡན་ཁྲི་རིན་པོ་ཆེ་ལྷ་སའི་སྐྱིད་ཆུའི་ཆུ་རགས་ལ་སྔར་སྲོལ་རབ་གནས་མཛད་སར་རྩེ་ཤོད་དྲུང་འཁོར་སོགས་ཆིབས་ཞབས་རྒྱས་སྤྲོས་དང་བཅས་ཕེབས་ཏེ་རབ་གནས་གྲུབ་ནས་ཕྱིར་ཕེབས་གནང་བ་དང། ངེད་ཚོ་ཡང་དེའི་
ཕེབས་རྗེས་བསྐྱོད་པ་མ་བསྒྲིགས་ལྷུན་འགྲུབ་ཀྱིས་ཁྲི་རིན་པོ་ཆེས་ཕེབས་བསུར་བྱོན་པ་ལྟ་བུའི་རྟེན་འབྲེལ་གྱི་ལ་ཉེ་བཟང་པོ་བྱུང་སོང་ཞེས་སྐབས་དེར་གླེང་འདུག་པ་དང། བླ་བྲང་གི་སྒོ་འགྲམ་དུ་སླེབས་ཉེའི་མཚམས་གྲོ་འཐག་པའི་དོ་འཁྱེར་བུ་མོ་

[012A]༄༅། །ཞིག་གིས་གྲོ་རིལ་དོ་གཅིག་རྒྱབ་ཏུ་འཁུར་ཡོད་པ་ལ་རྟ་རགས་འཁོར་ཚོགས་མང་པོ་ཡོད་སྟབས་ལྟད་མོར་ཡེངས་ཏེ་དོ་འཁྱེར་ཐག་པ་ལག་ནས་ཤོར་ཏེ་གྲོ་དོ་རྒྱབ་ནས་ལྷུང་སྟེ། བླ་བྲང་གི་སྒོ་འགག་ཏུ་གྲོ་རྣམས་
ཕལ་ཆེར་བོ་བས་དེར་ཡོད་བསུ་བསྐྱེལ་བྱེད་མི་ཚང་མས་གྲོ་སྦར་བ་གང་ཙམ་རེ་ཕུད་གཏོར་གྱིས་རྟེན་འབྲེལ་དུ་བརྩིས་པར་བརྟེན་གྲོའི་བདག་པོར་བླ་བྲང་ནས་གྲོ་རིན་སློག་ཆ་གནང་དགོས་བྱུང་འདུག་ཤག་ཏུ་སླེབས་འཕྲལ་ཚོམ་ཆེན་དུ་
བཞུགས་གྲལ་མཛད་སྒོ་བྱས་སོང་བར་ཕྱོགས་གཙང་གི་སྟབས་སམ་གང་ལྟར་ཁྲིའི་ཁ་ཕྱོགས་བྱང་ལ་བསྟན་འདུག་ཅིང། དགའ་བསུར་ཕེབས་པའི་དགའ་ལྡན་གྱི་བླ་མ་ལས་སྣེ་རྣམས་བྱང་ནས་ལྷོར་གཟིགས་ཏེ་གྲལ་འཁོད་ཀྱིས་
བཞུགས་འདུག་པར། རྗེ་གོང་མ་དང་དམ་སེལ་ཡོད་པའི་ཆ་ཕྲེང་གཟིམ་འགག་ཁམས་ཕྲུག་ཅེས་པའི་ཤག་ཚང་གཅིག་གྱུར་ཤར་རྩེའི་གཉེར་ཚང་སྡེ་པ་ལས་ཐོག་པ་མཁས་གྲུབ་ཟེར་བ་བློའི་འཛིན་སྟངས་གཞན་དུ་གྱུར་བ་ཞིག་
བཞུགས་གྲལ་དུ་ཡོད་པར། ངེད་རང་ནས་ཁོང་གི་གདོང་ལ་བལྟས་ཏེ་མཛུབ་མོ་འགྲམ་པའི་ངོས་སུ་བཙུགས་ཏེ་ངོ་ཚ་བསྐུལ་བའི་སྟངས་ཀ་བྱས་ཡོད་འདུག་གཤིས། དེར་ཡོད་རྣམས་ཡ་མཚན་སྐྱེས་ཤིང། སྡེབ་ཁོང་རང་བཞིན་
མདོག་འགྱུར་ཏེ་ངོ་གནོངས་ཀྱི་རྣམ་པ་བསྟན་ཡོད་སྐད། དེ་རྗེས་ཉིན་ཤས་སོང་མཚམས་ནས་སྔགས་རམས་དམ་པ་དང། རྫོང་ཟུར་ལེགས་བཤད་རྒྱ་མཚོ་སོགས་དང་བཅས་བསྐྱོད་དེ་ཆུ་བཟང་རི་ཁྲོད་དུ་ཐོག་མར་འབྱོར་སྐབས་

[012B]
ཅན་མང་པོས་ཆོས་གོས་སྣམ་སྦྱར་དང། རི་ཁྲོད་པཎ་ཞྭ་བཞེས་ཏེ་བསུ་བ་སེར་སྦྲེང་གནང་བྱུང། ཚོམ་ཆེན་དུ་བཞུགས་ཁྲི་ཤར་བསྟན་གྱིས་རྒྱབ་འདུག་པའི་ཁྲི་སྟེང་འཁོད་རྗེས་གསོལ་ཇ་བཞེས་འབྲས་དང། དགེ་སློང་ཚོས་གནས་
བརྟན་ཕྱག་མཆོད་དང་འབྲེལ་བའི་བརྟན་བཞུགས་ཀྱི་རྟེན་འབྲེལ་གནང་བྱུང་བར། གནས་བཅུའི་ཕྱག་ཆས་ཀྱི་གྲས་ནེའུ་ལེ་གོས་ཆེན་གྱིས་བཟོས་པ་སྙིང་རྗེ་པོ་གཅིག་འདུག་པ་ངེད་རང་ནས་ཉར་ཏེ་ཡུད་ཙམ་མ་སྤྲད་པ་ད་ལྟའང་དྲན་གྱི་
འདུག་དེ་ནས་ཉིན་བཅུ་སྐོར་སོང་རྗེས་ཕྱག་མཛོད་སྔགས་རམས་དམ་པས་སྔར་གྱི་ལོ་ཙཱ་བ་ཚོས་ཏཱ་ལའི་ལོ་མར་བྲིས་པའི་རྒྱ་དཔེ་སློབ་སྦྱོང་གིས་བོད་དུ་བསྟན་པ་སྤེལ་གནང་མཛད་པའི་རྟེན་འབྲེལ་ཡོད་ཅེས་བྱང་ཤིང་ཆུང་ཆུང་གཅིག་
ཆེད་བསྐྲུན་གྱི་སྟེང་དབུ་ཆེན་གྱི་ཀ་ལི་སུམ་ཅུ་དང། བརྩེགས་འཕུལ་འདོགས་ཅན་གྱི་ཡི་གེ་ཆ་ཚང་དང་མཇུག་དེར། མི་ཡི་མིག་གིས་རི་ཡི་སྤྲིན་འདི་རིག་བཙུན་ཆུང་ཆུང་ཆུང་བུམ་ཆུང་འབུམ་ཆུང་ཁུར། །བནྡེ་རེ་རེས་སེ་བྲེ་རེ་རེ་
འཁྱེར། །སོགས་ཚིག་འགའ་ཤས་ཤིག་བཅས་བྲི་གནང་མཛད་དེ་དེའི་སྟེང་ནས་གཙུག་ལག་ཀུན་གྱི་མ་མོར་གྱུར་པ་ཡི་གེའི་ཕྱི་མོ་སུམ་ཅུ་ཀློག་བསླབ་ཀྱི་འགོ་འཛུགས་གནང་བྱུང་བར། ངེད་རང་ནས་ཀ་མད་སུམ་ཅུ་ཆ་ཚང་ཉི་མ་གཅིག་

[013A]༄༅། །པོ་དེ་རང་ལ་ཡིག་ངོ་ཤེས་པ་བྱུང་སོང་བས་དམ་པ་དེ་ཉིད་ནས་མཉེས་ཚོར་ཆེན་པོ་གནང་བ་མ་ཟད། རྗེས་སོར་མི་གཞན་དག་ཚོར་སྤྲུལ་སྐུས་ཀ་ཁ་ཉིན་གཅིག་ལ་ཤེས་པ་རེད་ཅེས་ངོ་སོ་བསྐྱོན་ནས་
གསུང་གི་འདུག་དེ་ནས་བརྒྱད་སྟོང་དང་བཀའ་གདམས་བུ་ཆོས་གཉིས་ཀྱི་སྟེང་ནས་ཡི་གེ་གཟབ་མ་དང། པཎ་ཆེན་ཆོས་རྒྱན་གྱི་དངོས་སློབ་བཀའ་ཆེན་ནམ་མཁའ་རྡོ་རྗེའི་གསུང་ལམ་རིམ་བྲིས་མ་ཡི་གེ་ཤར་མ་བསྡུས་
ཡིག་ཧ་ཅང་མང་བ་པོད་གཅིག་བཅས་ཀྱི་སྟེང་ནས་སྦྱོར་ཀློག་ཡུན་རིང་སློབ་གནང་མཛད་པའི་དྲིན་གྱིས་རྗེས་སོར་ཡི་གེ་གཟབ་ཤར་གང་ཡིན་ཁྱད་མེད་ཉིན་རེ་པོ་ཏི་རེ་ཀློག་འདོན་བདེ་བླག་ཏུ་ཐུབ་པ་བྱུང། ཆུ་བཟང་རི་ཁྲོད་དུ་སྡོད་
སྐབས་ཕྱག་མཛོད་རྫོང་ཟུར་ལེགས་བཤད་རྒྱ་མཚོ་ལྷ་ས་ནས་མ་ཕེབས་གོང་ནས་རྫོང་སྐུ་ཞབས་ཕེབས་ཀྱི་འདུག་ཅེས་ལབ་པར་དེ་རྗེས་རྫོང་སྐུ་ཞབས་ཕེབས་པ་དང། ཉིན་གཅིག་སྔ་དྲོ་ཚ་རྟིང་ཙམ་ལ་ལྷུན་གྲུབ་ཤི་སོང་ཞེས་
བརྗོད་པ་ལྟར། རྗེས་སོར་མལ་གྲོ་བྱ་ར་མདོའི་གཞིས་སྡོད་བན་ལོག་ལྷུན་གྲུབ་ཟེར་བ་གཡོག་རྙིང་ཞིག་དུས་ཚེས་གོང་གི་ཉིན་པར་འདས་གྲོངས་སོང་འདུག་ཚུལ་ངོ་མཚར་ཆེ་ཆེ་མོར་བཟུང་ནས་སྔགས་རམས་དམ་པས་བསྙེལ་ཐོ་གནང་
འདུག་བྱིས་པའི་ཁ་ཐེ་རང་གིས་བསྐུལ་ཏེ་ཁ་ནས་གང་ཐོན་སྨྲས་པ་མོ་སྟོན་ཕག་མགོའི་དཔེ་ལྟར་བྱུང་བ་ཞིག་ལས། ད་ནང་ཟས་ཟོས་པའི་རྟུག་པ་དོ་ནུབ་ས་འདིར་གཏོང་གི་ཚོད་ཀྱང་མི་ཤེས་པ་ཞིག་གིས་མ་འོངས་པའི་ལྐོག་གྱུར་ག་ལ་

[013B] ངེད་རང་ལོ་ངོ་ལྔ་ལ་སླེབས་སྐབས་སྐྱེད་བྱེད་ཕ་ཚེ་རིང་དོན་གྲུབ་དེ་ཉིད་བྱང་རྩེ་ཆོས་རྗེ་མཁྱེན་རབ་ཡོན་ཏན་རྒྱ་མཚོ་དཔལ་བཟང་པོའི་དྲུང་ནས་དགེ་ཚུལ་སློང་གི་བསླབ་སྡོམ་ཞུས་ཏེ་རྒན་ཞུགས་གནང་བར་མཁྱེན་རབ་ཆོས་འཕེལ་
ཞེས་པའི་མཚན་ཡང་གནང་འདུག་ཅིང། སྐྱེད་བྱེད་དེ་ཉིད་ནས་མ་ཚེ་རིང་སྒྲོལ་མ་དང་ནུ་མོ་འཇམ་དཔལ་ཚོས་འཚོ།  འདི་རྗེས་སོར་དགའ་ལྡན་གསེར་ཁྲིར་ཕེབས་  དེ་འོག་བུ་ཆུང་བཅས་མ་བུ་གསུམ་ལ་འཚོ་རྟེན་ས་ཞིང་སོགས་གནང་སྟེ་གུང་ཐང་ཆོས་འཁོར་གླིང་ཞེས་པར་
ཞང་པོ་ཆོས་ཁྲིའི་དགེ་སློང་རྒྱ་མཚོ་ལགས་ཀྱི་བཞུགས་གནས་ཉེ་འགྲམ་དུ་ཟུར་འཇོག་གནང་འདུག་ཕྲན་རང་ལོ་དྲུག་ཏུ་སོན་སྐབས་དེར་ཆུ་བཟང་རི་ཁྲོད་དུ་བསྟན་གླིང་དེ་མོ་རིན་པོ་ཆེ་མཆོག་ལྡེ་འཆང་བློ་མཁས་ལགས་ཀྱི་བཞུགས་གནས་སུ་
ཕེབས་ཤིང། ཉིན་གཅིག་བློ་མཁས་ལགས་ནས་ཕྲན་ཚོའི་ཤག་ཏུ་གདན་ཞུས་ཀྱིས་ཕྲན་དང། དེ་མོ་གཉིས་ཐོག་མའི་མཇལ་འཕྲད་བྱུང་བར་གཉིས་ཀ་ན་མཉམ་ཡིན་པ་དང། བཞུགས་སྒྲོམ་གཅིག་གི་ནང་དུ་མཉམ་པོར་བསྡད་
པས་དེ་སྐབས་དགའ་སྡུག་གི་རྒྱུ་མཚན་ཅི་ཡང་མེད་པར་དེ་མོ་དང། ངེད་རང་གཉིས་ཀས་མིག་ཆུ་བཏང་སྟེ་ཕྲན་བུ་ངུས་འདུག་པར། ཕྲན་ཚོའི་ཕྱག་མཛོད་སྔགས་རམས་དང། བསྟན་གླིང་ལྡེ་འཆང་བློ་མཁས་རྣམ་གཉིས་ཀྱི་
གཟིགས་སྣང་ལ་བསྟན་རྒྱས་གླིང་བླ་བྲང་དང། ཕྲན་ཚོའི་བླ་བྲང་གཉིས་ཁྲི་ཆེན་བྱང་ཆུབ་ཆོས་འཕེལ་གྱི་དུས་ནས་བཟུང་ཆོས་སྲིད་གཉིས་ཀྱི་སྒོ་ནས་ཧ་ཅང་འབྲེལ་ལམ་ཟབ་མོ་ཡོད་པ་དང། དེ་མོ་སྐུ་གོང་མ་བོད་ཀྱི་རྒྱལ་པོ་གནང་

[014A]༄༅། །མཁན་དེ་དག་༸རྒྱལ་དབང་བཅུ་གསུམ་པ་ཆེན་པོའི་བཀའ་བཀྱོན་ཕོག་ནས་ཁྲིམས་མུན་དུ་བཞུགས་ཏེ་སྐུ་ཚེ་རྫོགས་དགོས་ཀྱི་སྐུ་ངལ་བྱུང་བ་སོགས་སྔོན་གནས་རྗེས་སུ་དྲན་ཏེ་ཕྲན་གཉིས་ནས་མིག་ཆུ་བཏང་
བར་དགོངས་འདུག་པ་སྟེས་དབང་གིས་དེ་འདྲ་ཞིག་བྱུང་བ་ཙམ་ལས། ཕྲན་རང་ལ་དེ་འདྲའི་སྣང་བ་གང་ཡང་མ་མཆིས། སྔོན་བསགས་བསོད་ནམས་ཀྱི་ཕུང་པོ་མེད་མི་དམན་པ་དང། སྨོན་ལམ་གྱི་འབྲེལ་བ་སྟོབས་མཚུངས་སུ་
དར་བའི་མཐུས་གསེར་གྱི་ཕ་བོང་སྒོ་རྩར་འགྲིལ་བའི་ངང་ཚུལ་ལྟར་་སྐྱབས་མཆོག་རྡོ་རྗེ་འཆང་ཕ་བོང་ཁ་པ་དཔལ་བཟང་པོ་མཆོག་ཀྱང་ཆུ་བཟང་རི་ཁྲོད་དུ་ཕྱག་ཕེབས་ཏེ། ངེད་ཚོའི་ཤག་གི་ཆོས་རའི་སྤྲོ་ཁང་དུ་བཞུགས་འཇགས་
མཛད་ཅིང། དེ་ནས་ཆུ་བྱི་ལོའི་མཇུག་བར་ལོ་བདུན་རིང་དེ་གར་གཏན་བཞུགས་མཛད། དེ་སྐབས་བླ་མ་རྡོ་རྗེ་འཆང་དགུང་གྲངས་ཉེར་དགུར་ཕེབས་པ་རྒྱུད་སྟོད་ནས་དགོངས་ཞུ་མཛད་འཕྲལ་ཡིན་འདུག་ཅིང། ཞབས་ཞུར་སྐུ་མཆེད་
བགྲེས་པ་གསོལ་དཔོན་ལགས་ཞེས་པ་རྗེས་སོར་ཕྱག་མཛོད་སྐུ་བགྲེས་ངག་དབང་རྒྱ་མཚོ་ཞུ་བ་དེ་དང། ཞོལ་བཀྲས་ཁང་ནས་ཞབས་ཕྱིར་ཕུལ་བ་བློ་བཟང་ཟེར་བ་དེ་གཉིས་ལས་མེད། སེ་ར་ནས་རྒྱལ་རོང་དགེ་བཤེས་ཚངས་དབྱངས་ཟེར་བ་
གསོལ་ཚིགས་བཟོ་མཁས་པ་ཞིག་སྐབས་རེ་ཡོང་ནས་ཉིན་རེ་ཟུང་བསྡད་ཅིང། ཁོང་ནས་མ་བྱན་གཏོང་གི་འདུག་གུང་སྤྲུལ་རིན་པོ་ཆེ་མཁྱེན་རབ་དཔལ་ལྡན་བསྟན་པའི་ཉི་མ་དང། ཕན་པོ་གངས་སྐྱ་རིན་པོ་ཆེ། མི་ཉག་རི་ཁུང་རིན་

[014B] ཆུ་བཟང་གནས་བླ་མ་འབྲོམ་སྟོད་དགེ་བཤེས་རིན་པོ་ཆེ་སོགས་སྐབས་རེ་ཞལ་འཛོམས་ཀྱིས་གསུང་ཆོས་ཕར་འབུལ་ཆུར་གསན་མཛད་པ་དང། སེ་ར་སོགས་ནས་ཕེབས་པའི་དགེ་འདུན་ཉི་ཤུ་སུམ་ཅུ་
ཡས་མས་ལ་གསུང་ཆོས་སྐབས་རེ་གནང་བ། དེ་དག་གི་བར་མཚམས་སུ་སྐུ་མཚམས་བཅད་རྒྱ་ཡང་ཡང་མཛད་ཅིང། བཅད་རྒྱ་གྲོལ་རྗེས་སྤྱིན་སྲེག་རེ་མཛད་ཀྱིན་འདུག་པར་ཐབ་ཐིག་བསྐྱོན་རྒྱུ་དང། རྫས་ཆ་བཤམས་རྒྱུ། ཆུ་བཞི་
དཀྲུགས་འབུལ་སོགས་ཐམས་ཅད་བླ་མ་རིན་པོ་ཆེ་ཉིད་རང་གཅིག་པུས་མཛད་ཀྱིན་འདུག་ཅིང། ཁོ་བོ་ལོ་ན་ཕྲ་སྟབས་ལྟད་མོ་དང་སྦྲགས་ཏེ་རྫས་ཡར་འབུལ་མར་ཞུ་སོགས་མཆོད་གཡོག་ཞུ་རྒྱུར་གསོལ་དཔོན་ལགས་དང་ཧབ་ཐོབ་རྒྱབ་
རེས་བྱེད་ཀྱི་ཡོད། བླ་མ་རིན་པོ་ཆེ་དེ་སྐབས་ཕྱག་དཔེ་ཁྱོན་འབོར་ཆེ་ཙམ་ལས་དེ་མིན་སྐུ་ཆས་ཆེར་མེད་པས་གྲྭ་རྐྱང་དཀྱུས་ལས་དྲག་ཙམ་ཞིག་མ་གཏོགས་མི་སྣང། ངེད་རང་སྔ་དྲོའི་དཔེ་ཆ་སློབ་སྦྱོང་ཟིན་ནས་ཉིན་མོའི་གུང་ཚིགས་བར་
དུ་གུང་སེང་ཡོད་སྟབས་ཆོས་རའི་ནང་དུ་རྩེད་མོར་འགྲོ་ཞིང། ཞར་དང་ཞོར་དུ་༸སྐྱབས་མཆོག་རྡོ་རྗེ་འཆང་གི་ཞབས་དྲུང་དུ་བསྐྱོད་ནས་བྱིས་པའི་སྣང་བས་གུས་བཀུར་སོགས་གང་ཡང་མེད་པའི་མཉམ་འགྲོགས་ཀྱིས་སྐུ་མདུན་དེར་གུང་
ཐང་དཀར་མེའི་འཆམས་དང། མེ་ཏོག་མཆོད་པའི་འཆམས་ཡིན་ཞེས་འཆམས་འཁྲབ་པ་དང། སྐབས་རེ་སྐུ་པང་དུ་ཉལ་ནས་རྩེ་བ། རྡོ་རྗེ་འཆང་རི་མོ་འབྲི་གནང་མཁས་གཤིས་ཤོག་བུར་རི་མོ་སྣ་ཚོགས་འདྲིར་གཞུག་པ་དང་

[015A]༄༅། །གསོལ་ཚིགས་ཀྱི་སྐབས་འཁེལ་ཚེ་བཞུགས་གདན་ཐོག་མཉམ་བསྡད་མཉམ་ཟོས་བྱེད་པ་སོགས་ཧ་ཅང་ཐུགས་བསུན་བཟོས་ཀྱང། བླ་མ་རིན་པོ་ཆེ་ཐུགས་གཤིས་ཧ་ཅང་འཇམ་པས་ཐུགས་ཚོམ་
འཁྲུགས་ཀྱི་རྣམ་པ་ཡེ་མི་མཛད་པར་དགྱེས་བརྩེས་སྐྱོང་གནང་མཛད་ཀྱིན་ཡོད་པ་ད་ཆ་བསམས་ཚེ་༸ཕ་བླ་མ་བཀའ་དྲིན་མཚུངས་མེད་ཆེན་པོའི་ཞལ་སྔ་ནས་ཟབ་རྒྱས་ཀྱི་གདམས་པ་དུ་མ་ཞིག་ནོད། སྒྲུབ་པ་ཉམས་ལེན་གྱི་སྒོ་ནས་བླ་
མའི་བཞེད་དགོངས་སྒྲུབ་མ་ཐུབ་ཀྱང། མེ་ཁྱེར་ཉི་གྲལ་དུ་རློམ་པའི་ངང་ཚུལ་བཟུང་སྟེ། ཨ་ཕའི་སྐད་དུ་དང། ཁ་ཆེམས་རླུང་ལ་བསྐུར་བའི་དཔེ་ལྟར་ཕ་བླ་མའི་གསུང་གི་ལད་མོར་བཟློས་ཏེ་བྱང་ཆུབ་ལམ་རིམ་གཙོ་བོར་གྱུར་པའི་
མདོ་སྔགས་ཀྱི་ཆོས་འཆད་སྤེལ་གྱི་གཟུགས་བརྙན་ཡང་གང་འཚམས་ཤིག་བྱས། བླ་མ་རྡོ་རྗེ་འཆང་གི་ཡང་སྲིད་མཆོག་སྤྲུལ་རིན་པོ་ཆེ་དེ་ཉིད་སྤྱི་སྒོས་བསྟན་པའི་སྐུ་གེགས་བདོ་བ་ལྟ་བུས་གློ་བུར་ཞི་བར་མནལ་བ་མ་གཏོགས་ཐོག་
མར་སྤྲུལ་སྐུ་ངོས་འཛིན་ནས་བཟུང་དགེ་བཤེས་ལྷ་རམས་དམ་བཅའ་མ་གྲུབ་བར་དུ་ལུགས་གཉིས་གང་ཐད་ནས་རང་ནུས་གང་ཡོད་ཀྱིས་ཞབས་འདེགས་ཞུ་རྒྱུ་བྱུང་བ་སོགས་ལ་བསམས་ཚེ་འདི་ཕྱིའི་ལེགས་ཚོགས་ཇི་སྙེད་པའི་རྟེན་
འབྲེལ་གྱི་རྩ་བ་བླ་མའི་རྟེན་འབྲེལ་ལ་རགས་ལས་པར་གསུངས་པ་ལྟར་བྱིས་པ་བསམ་མེད་ཀྱི་ཐོ་ཅོའི་སྤྱོད་པ་དེ་དག་ལོག་ལམ་དུ་མ་འཕྱན་པར་ལེགས་ཕྱོགས་སུ་སོང་འདྲ་སྙམ། སྔགས་རམས་དམ་པ་ནས་དཔེ་ཆ་བློ་འཛིན་གྱི་

[015B] འཇམ་དབྱངས་དམར་སེར་གྱི་སྒྲུབ་ཐབས་ཉུང་དུ་ཞིག་བློ་འཛིན་གྱིས་ཨ་ར་པ་ཙ་དང་
ཤེས་རབ་བློ་འཕེལ་གྱི་གཟུངས་བཟླར་འཇུག་གནང་བྱུང་བར། ཤེས་རབ་འཕེལ་བའི་རེ་བས་མ་བསྐུལ་དྭང་བླང་གིས་ཨ་ར་པ་ཙ་སྔ་དགོང་ཚང་མར་འབད་ནས་བགྲངས་ཏེ་རིམ་པས་འབུམ་གཅིག་ལོངས་ངེས་བསགས། སྐབས་
ཤིག་སེ་ར་ནས་གཅེན་པོ་བྲ་ཏི་ཁམས་ལུང་རིན་པོ་ཆེ་ཆུ་བཟང་དུ་ཕྲན་ངོ་འཕྲད་ལ་ཕེབས་ཏེ་ཀ་ཁའི་ཀློག་དཔེ་སེར་བྱེས་དཔར་མ་དཔེ་རིང་ཞིག་གནང་བྱུང་བ། ཁོང་གི་དགོངས་པར་ཀ་ཁའི་ཀློག་གཞི་ནས་བསླབ་རྒྱུར་ཡིན་ཚོད་དགོངས་
འདུག་ཀྱང། ཁོ་བོ་ཆོས་སྤྱོད་འདོན་ཆའི་རིགས་མང་པོ་དང། མངོན་རྟོགས་རྒྱན་ཡང་ཕལ་ཆེར་བློ་འཛིན་ཟིན་སྟབས་ཁམས་ལུང་རིན་པོ་ཆེ་ཞལ་སྐྱེངས་དང་དགྱེས་མཉེས་གཉིས་ཀ་བྱུང་སོང། ལོ་ཚོད་དེ་ཙམ་ལ་དཔེ་ཆ་བློ་འཛིན་
དེ་ཙམ་ཟིན་པ་དཀའ་མོད། སྔགས་རམས་དམ་པས་ཞི་དྲག་སྐབས་སུ་གང་བབས་ཀྱིས་སྐྱོང་ཚུལ་ཤིན་ཏུ་བཟང་བ་དང། ངེད་རང་ཡང་དཔེ་ཆ་བློ་འཛིན་བྱེད་སྐབས་བཟུང་རྒྱུའི་ཚིག་དེའི་དོན་དངོས་མ་ཤེས་རུང་བློས་བྱས་ཀྱི་གོ་
བ་ཞིག་བླངས་ཏེ་བཟུང་ན་ལམ་སེང་བློར་འཇགས་པ་ཞིག་ཡོད་གཤིས། སྔགས་རམས་དམ་པར་ཚིག་དེའི་གོ་དོན་བསླབ་རོགས་ཞུས་ནས་བློ་འཛིན་བྱེད་པ་སོགས་རྒྱུ་རྐྱེན་རྟེན་འབྲེལ་ལེགས་འཛོམས་ཤིག་བྱུང་བར་གདའ་

[016A]༄༅། །རང་ལོ་བདུན་ལ་སོན་པ་མེ་ལུག་ཟླ་བ་བཞི་པ་ནང་སྔགས་རམས་བློ་བཟང་བསྟན་དར་མཆོག་དང། མཛོད་པ་སྤྱི་ཟུར་ལེགས་བཤད་རྒྱ་མཚོ། དགའ་ཤར་རྡོ་ཁང་པ་ཆ་ཕྲེང་ཉི་མཚོ་འཕྲིན་ལས་བསྟན་
འཛིན་དང། གནས་ནང་འབྲས་ཞིང་དགེ་བཤེས། གསོལ་དཔོན་ཕུན་ཚོགས་སོགས་དང་བཅས་ཆུ་བཟང་རི་ཁྲོད་ནས་ཐོན་ཏེ་ཕན་པོ་རྒོ་ལ་བརྒྱུད་གླང་ཐང་གི་ལྷ་ཁང་དུ་ཞག་སྡོད་བྱས། དེ་ནས་ཆག་ལའི་ལ་རྒྱབ་སྟེ་ཕོད་མདོ་བརྒྱུད་
རྭ་སྒྲེང་དགེ་འཕེལ་གླིང་དུ་འབྱོར། ཟླ་བ་བཞི་པའི་ཚེས་བརྒྱད་ཉིན་རྭ་སྒྲེང་སྐུ་ཕྲེང་བཞི་པ་རྗེ་བཙུན་ངག་དབང་ཡེ་ཤེས་བསྟན་པའི་རྒྱལ་མཚན་དཔལ་བཟང་པོ་ཞལ་སྔ་ནས་ཀྱི་དྲུང་ནས་དགེ་བསྙེན་དང། རབ་བྱུང་དགེ་ཚུལ་
བཅས་ཀྱི་བསླབ་སྡོམ་ནོད། བློ་བཟང་ཡེ་ཤེས་བསྟན་འཛིན་རྒྱ་མཚོ་ཞེས་པའི་མིང་དང། མཚན་དཔེའི་ཉམས་ཀྱིས་སྒེག་པའི་རི་དྭགས་མིག་ཅེས་སོགས་ཀྱི་རིང་འཚོའི་སྨོན་ཚིག་ཉམས་འགྱུར་ལེགས་པ་དེ་བཀའ་རྩོམ་གྱིས་
གསོལ་རས་སྩལ་ཞིང་རྒྱན་འཇུག་གཉིས་ཀྱི་བཀླག་ལུང་ཡང་བཀའ་དྲིན་ཐོབ། ཚེས་བཅོ་ལྔ་ཉིན་རྭ་སྒྲེང་ཁོར་ཡུག་མཆོད་པའི་དུས་ཆེན་འཁེལ་བས་གོས་སྐུ་ཞལ་དབྱེ་དང། གར་འཆམས་སོགས་མཇལ་ཞིང། དེ་སྐབས་
རྭ་སྒྲེང་གི་རྟེན་གཙོ་ཇོ་བོ་འཇམ་དཔལ་རྡོ་རྗེ་སོགས་གཙུག་ལག་ཁང་ལེ་ལག་དང་བཅས་པའི་གནས་མཇལ་ཞུས་ཏེ་སྟོང་མཆོད་ཅིག་ཀྱང་ཕུལ། རྭ་སྒྲེང་གི་ཉེ་སྐོར་རྩེ་ཉ་རི་ཁྲོད། ཡང་དགོན་རི་ཁྲོད། བཙུན་དགོན་བསམ་

[016B] སྔར་ཆུ་བཟང་དུ་ཀློག་བསླབ་པའི་སྐབས་བཀའ་གདམས་བུ་ཆོས་ཚར་གཉིས་དག་ཐོན་བཀླགས་པས་རྒྱལ་བུ་དཀོན་ཅོག་འབངས་ཀྱི་རྣམ་ཐར་བློ་ངེས་ཡོད་སྟབས་རྭ་སྒྲེང་གི་
གནས་ཀྱི་ཁྱད་ཆོས་རྣམས་དཀོན་གཉེར་ནས་གནས་བཤད་འགོ་སྨོས་ཙམ་ནས་ལམ་སེང་ངོ་འཕྲོད་རྒྱུས་ཡོད་ཀྱིས་འདི་དང་འདི་རེད་སྙམ་པ་བློ་ལ་འཆར་བྱུང། ལར་ནས་དེ་སྔོན་བུ་ཆོས་ཀློག་སྦྱོང་སྐབས་ཐོག་མར་སྔགས་རམས་དམ་པས་
རྣམ་ཐར་གྱི་ལོ་རྒྱུས་རྣམས་ནས་འགའ་ཤས་ངོ་སྤྲོད་འགྲེལ་བཤད་གནང་བར་བརྟེན། དེ་རྗེས་རྣམ་ཐར་འཕྲོས་རྣམས་ཀློག་སྐབས་ཚིགས་བཅད་བརྗོད་དོན་གོ་སླའི་རིགས་དང། རྣམ་ཐར་ལོ་རྒྱུས་བྱིངས་ཕལ་ཆེར་ལམ་རོབ་ཙམ་རང་སྟོབས་
ཀྱིས་གོ་ཐུབ་ཅིང། དེ་མཚུངས་ཆོས་སྤྱོད་བློ་འཛིན་སྐབས་ཀྱང་སྤྱོད་འཇུག་སྨོན་ལམ་གྱི་ཚིག་ཟིན་གྱི་དོན་རགས་པ་རྣམས་ཕལ་ཆེར་ལམ་ཙམ་རྟོགས་ཀྱི་ཡོད་པས་ལོ་ཚོད་ལ་དཔགས་པའི་ཤེས་རབ་དགའ་མོ་ཡོད་ཚོད་འདུག་རྭ་སྒྲེང་དུ་
སྡོད་རྒྱུན་རིང་རྭ་སྒྲེང་བླ་བྲང་ནས་གཟིམ་ཆུང་བར་ཐོག་གི་རབ་གསལ་ཞིག་ཏུ་འཇོག་གནང་ཐོག་ངོ་གཡོག་ཚང་མར་འཚོ་བ་ནར་གཏོང་གིས་སྣེ་ལེན་ཟབ་རྒྱས་གནང་བྱུང། ཚུར་ལམ་སྟག་ལུང་དགོན་དུ་ཞག་གཅིག་བསྡད་དེ་གཙུག་ལག་
ཁང་སྟེང་ཤོད་ཀྱི་གནས་རྟེན་ཞིབ་མཇལ་དང། དེར་འབྲོམ་སྟོན་གྱི་སྐུ་བརྙན་དབུ་སྐྲ་འཁྲུངས་བཞིན་པ་ངོ་མཚར་ཅན་བཞུགས་པ་ཡང་མཇལ། དེ་ནས་ཐང་སག་དགའ་ལྡན་ཆོས་འཁོར་སོགས་ཕན་པོའི་གཞུང་ལམ་བརྒྱུད་འབྲོམ་

[017A]༄༅། །སྟོད་དུ་སླེབས་རྭ་སྒྲེང་བླ་བྲང་ནས་ཞོ་མང་པོ་གནང་བ་ར་རྐྱལ་དུ་བླུགས་ཏེ་ལམ་བར་ཞོ་ཟན་ཟོས་ཀྱིན་འབྲོམ་སྟོད་བར་ལྡེང་པ་བྱུང། དེ་ནས་ཆུ་བཟང་རི་ཁྲོད་དུ་འབྱོར། ཕྲན་རྭ་སྒྲེང་དུ་མ་བསྐྱོད་གོང་ཙམ་དེར་
སྐྱེད་བྱེད་དམ་པ་དེ་ཉིད་སྐུ་ཚེའི་འདུ་བྱེད་བཏང་རྗེས་མཁན་དྲུང་བསྟན་འཛིན་དབང་པོ་སོགས་མི་ངོ་སྐྱ་སེར་ཚང་མ་ལྷ་ལྡན་ཀུན་བཟང་རྩེར་གཏན་བཞུགས་ཀྱིས་གུང་ཐང་དུ་ངོ་ཚབ་གཞིས་སྡོད་འཇོག་གནང་མཛད་ཅིང། གུང་བླའི་གཞིས་སྡོད་
གསར་པ་ཕ་དམ་པའི་སྐུ་མཆེད་ཨ་ནེ་གཡང་འཛོམས་ལགས་དང་དེའི་བཟའ་ཟླ་ཁམས་རིགས་འབའ་པ་ཨ་ཕོ་ལགས་ཟེར་བ་གཉིས་ནས་ཀུན་རྩེའི་སྐུ་ངོ་དྲུང་ཆེ་བསྟན་འཛིན་དབང་པོ་དང། ཁེ་སྨད་སྲས་རིན་ཆེན་དབང་རྒྱལ་སོགས་ལ་ཨ་
མར་རྒྱུ་དངོས་ལྐོག་གསོག་མང་པོ་ཡོད་ཚུལ་གྱི་དབྱེན་དཀྲུགས་ཕྲ་མ་སྦྱར་ཐོག་གཅེན་མོ་ལྕམ་སྐལ་བཟང་སྒྲོལ་མས་ཀྱང་ཆར་པ་ཆུ་གྲོགས་ཀྱི་ཕན་ཆར་མེད་ཁར་མེ་འབར་ཤིང་བསྣན་གནང་རྐྱེན་ཉིན་གཅིག་གློ་བུར་གུང་ཐང་ཆོས་འཁོར་
གླིང་དུ་ཨ་མའི་སྡོང་ཁང་ལ་ཨ་ཕོ་ལགས་ཡོང་ནས་ཁང་པར་སྒོ་རྒྱ་ཐེལ་བསྣན་བྱས་ཏེ་མ་མས་གསུམ་ཕྱིར་བཏོན་གྱིས་ཉིན་ཞག་གང་འཚམས་རིང་ཞང་པོ་རྒྱ་མཚོ་ལགས་ནས་ལྟོ་སྟེར་མཉམ་སྡོད་བྱ་དགོས་སོགས་རྗེ་བཙུན་མི་ལའི་མ་ཡུམ་
ཉང་ཚ་དཀར་རྒྱན་དང། སྲིང་མོ་པྲེ་ཏ་མགོན་སྐྱིད་ཀྱི་གནས་ཚུལ་དང་ཕྱོགས་འདྲའི་ཉེ་བ་དགྲར་ལངས་ཀྱི་དཀའ་ངལ་ཆེན་པོ་བྱུང་འདུག་དེའི་གནས་ཚུལ་ཤག་ནས་གོ་ཐོས་བྱུང་འཕྲལ་ཕྱག་མཛོད་སྤྱི་ཟུར་ལེགས་བཤད་རྒྱ་མཚོས་

[017B] སྒོ་རྒྱ་སློད་དཀྲོལ་ཐོག་དངོས་ཟོག་ཞིབ་བཤེར་བྱེད་སྐབས་གཞིས་སྡོད་པས་ཞུས་དབང་ལྟར་གྱི་རྒྱུ་དངོས་ལྐོག་གསོག་མེད་པའི་བདེན་པ་གསལ་
ཐོན་བྱུང་འདུག་ཨ་མར་དཀའ་ངལ་བྱུང་སྐོར་གྱི་གནས་ཚུལ་ཆུ་བཟང་དུ་ཐོས་སྐབས་སྐྱོ་སྣང་གི་སེམས་ངལ་ཆེ་ཙམ་བྱུང། ལོ་དེའི་དབྱར་གནས་སྐབས་དགའ་ལྡན་དུ་སྒྲིགས་ཞུགས་བྱ་རྒྱུར་བརྟེན་ཟླ་ནག་གི་སྒྲིབ་བཅོས་དང་
སྤོམ་གཏའ་སྒམ་བཅིངས་སོགས་གཟའ་སྐར་གྱི་སྒྲིབ་གཏོའི་རིགས་རྩིས་གཞུང་ནང་གསལ་ཇི་དགོས་རྣམས་སྔགས་རམས་དམ་པ་དཀར་ནག་གི་རྩིས་ལ་བྱང་ཆུབ་པར་སོང་གཤིས་དེ་ཉིད་ནས་མཛད་སོང་ཞིང། ཟླ་བ་བདུན་པའི་ཚེས་
གསུམ་ཉིན་སྔགས་རམས་དེ་ཉིད་དང། ཕྱག་མཛོད་སྤྱི་ཟུར། བསྟན་གླིང་ལྡེ་འཆང་བློ་མཁས། སྐྱབས་མགོན་རྩེའི་སྐུ་ཚབ་རྩེ་མགྲོན་བྱང་ཆུབ་ནོར་བཟང་བཟང་སོགས་རྟ་རགས་གཟབ་མཆོར་དང་བཅས་ལྷ་སའི་བླ་བྲང་ནས་ཐོན་ཅིང་
གུང་ཐང་བླ་བྲང་ནས་སྡོད་སྒྲིག་བདག་སྤྲོད་བྱ་འོས་ཆེ་ཡང་ཨ་ནེ་གཡང་འཛོས་ཅན་གྱི་བྱེད་ལས་སྟབས་བདག་སྤྲོད་མེད་གཤིས། གུང་ཐང་ཆོས་ཁྲི་གྲྭ་ཚང་གི་ཡང་སྟེང་དུ་ཞག་གཅིག་བསྡད། དེ་ཉིན་ངེད་རང་གི་རྟར་གསེར་སྒ་དང་
ཟེ་ལོང་ཁེབས་སོགས་རྒྱན་སྤྲོས་དང། ངེད་རང་ལའང་རྟ་འཕྱིང་ཕོ་རོག་མིག་དང། ཞྭ་མོ་ཐང་ཞ་སོགས་གཡོག་སྟེ་གཟབ་སྤྲོས་རྒྱབ་རྒྱུ་བྱུང་བས་ཕྲུག་གུའི་སྣང་བས་དགའ་ཚོར་སྐྱེས། དེའི་ཕྱི་ཉིན་གུང་ཐང་ནས་ཐོན་ཏེ་བདེ་ཆེན་

[018A]༄༅། །གསང་སྔགས་མཁར་གྱི་རྒྱུད་སྨད་གྲྭ་ཁང་ཡང་སྟེང་དུ་ཞག་གཅིག་བསྡད། གསང་སྔགས་མཁར་གྲྭ་ཚང་ནས་བསུ་བ་སྣེ་ལེན་གཟབ་ཅིང་དེ་ཁུལ་དཀར་ཉེ་ཁག་ནས་རྟེན་འབྲེལ་མཇལ་དར་དང་དངོས་སྐྱེས་
སྤྲོད་མཁན་འགའ་ཤས་བྱུང། དེའི་སང་ཉིན་དགའ་ལྡན་ཞོལ་སྲོང་མཁར་བའི་ལྕང་གསེབ་ཏུ་དགའ་ལྡན་རྡོ་ཁང་བསམ་གླིང་མི་ཚན་གྱིས་སྡོད་སྒྲིག་གུར་དང། བཟའ་བཏུང་སོགས་ཀྱི་གྲ་སྒྲིག་གནང་འདུག་པ་དེར་ཞག་གཅིག་བསྡད་
དེའི་ནངས་པར་ཉི་མ་རྩེ་ཤར་སྐབས་ཐོན་ཏེ་གསེར་ཁང་གཞིས་ཀྱི་གཡུལ་ཁའི་ནང་རྡོ་ཁང་ཁང་ཚན་གྱིས་ཐབ་བསུའི་གྲ་སྒྲིག་ཟབ་རྒྱས་གནང་འདུག་པ་དེར་འབྱོར་འཕྲལ་ཁང་ཚན་དགེ་རྒན་དང་ཚོགས་འདུ་བ་སོགས་མང་པོ་ཕེབས་འདུག་པ་
ནས། ཇ་འབྲས་དང། རྟེན་གསུམ་མཇལ་དར་སོགས་གནང། དེའི་ཉིན་སྔོན་མ་རྣམས་སུ་རྡོ་ཁང་ཁང་ཚན་དགེ་རྒན་ཧ་ཅང་རླུང་ལང་པོ་ཕྲུག་གུ་ཚོར་བརྡུངས་བརྡེག་ལམ་སེང་བྱེད་མཁན་ཞིག་ཡོད་ལུགས་ཀྱིས་རྫིག་གཏམ་འཇིགས་
སྣང་མང་པོ་བསྐུལ་བྱུང་བས་དེ་ཉིན་ཁང་ཚན་རྒན་ངོ་མ་གྲྭ་པ་རྒྱ་བོ་ངོ་ནག་སྟོད་སྦོག་རྒྱངས་པ་ཞིག་འདུག་པ་མཐོང་སྐབས་ཁ་སང་ཁོང་ཚོས་བརྗོད་པ་ལྟར་ཡོད་མདོག་མི་འདུག་སྙམ་སྟེ་འཇིགས་སྣང་མ་བྱུང། དེ་ནས་གཙང་ཐོག་ཏུ་
འབྱོར་སྐབས་ཤོན་འབག་ཐང་དུ་དགའ་ལྡན་ཤར་རྩེ་གྲྭ་ཚང་གིས་ཐབ་བསུའི་གུར་སོགས་གྲ་སྒྲིག་རྒྱ་ཆེ་གནང་འདུག་ཅིང། དེར་དགའ་ལྡན་ཤར་བྱང་གི་མཁན་པོ་ལས་ཟུར་རྣམས་ཀྱིས་མཚོན་བླ་སྤྱི་དང། གྲྭ་ཚང་གཉིས། ཁང་

[018B]དེ་ཁོངས་དགའ་བྱང་ཁྲི་དྭགས་རིན་པོ་ཆེ་མཇལ་མ་ཐག་ངོ་སྤྲོད་མ་དགོས་
པར་འདི་ཁྲི་དྭགས་རིན་པོ་ཆེ་རེད་སྙམ་ཏེ་སྔར་ནས་ངོ་ཤེས་ཡིན་པ་ཞིག་འཕྲད་པ་ལྟ་བུ་བྱུང། དེར་བཞུགས་གྲལ་སར་ཤར་རྩེ་གྲྭ་ཚང་ནས་གསོལ་ཇ་དང། བཞེས་འབྲས། མཇལ་དར་རྟེན་གསུམ། བླ་སྤྱི། གྲྭ་ཚང་བཅས་ཀྱིས་རྟེན་
གསུམ་མཇལ་དར་སོགས་གནང། དེ་ནས་ཐབ་བསུར་ཕེབས་པའི་བླ་སྤྲུལ་ལས་སྣེ་རྣམས་གཟབ་མཆོར་དང་བཅས་རྟ་རགས་གྲལ་སྒྲིག་གིས་ལྷན་ཕེབས་གནང་ཞིང། འབྲོག་རི་སྒང་དུ་དགའ་ལྡན་བླ་སྤྱིས་ཐབ་བསུའི་དབུ་གུར་སོགས་
གྲ་སྒྲིག་གནང་འདུག་པ་དེར་གོང་བཞིན་གྲལ་འཁོད་ཐོག་གསོལ་ཇ་བཞེས་འབྲས། མཁན་པོ་གཉིས་ནས་བླ་སྤྱིའི་མཇལ་དར་རྟེན་གསུམ་སོགས་གནང་ཞིང། དེ་ནས་གྲལ་རིམ་གྱིས་ཐོན་ཏེ་དགའ་ལྡན་མདུན་གྱི་ཚོགས་ཆེན་ཆུ་འགོར་
འབྱོར་ཉེའི་མཚམས་ནས་ཤར་བྱང་གྲྭ་ཚང་གཉིས་ཀྱི་དགེ་འདུན་ཁྱོན་ཆེ་སེར་སྦྲེང་གྲལ་སྒྲིག་གིས་བཞུགས་འདུག་ཆུ་འགོར་སླེབས་མཚམས་རྟ་ལས་བབས་ཏེ་ཁང་ཚན་ནས་ཕྱག་གདན་སྟན་དམར་བ་ཏིང་འདུག་པའི་སྟེང་དགོན་པར་ཁ་ཕྱོགས་
ཏེ་བརྐྱངས་ཕྱག་གསུམ་འཚལ་རྗེས་ཤིས་བརྗོད་ཀྱི་འཐོར་ནས་གཏོར་བ་སོགས་སྔར་སྲོལ་རྣམས་སྔགས་རམས་དམ་པས་སློབ་གནང་བཞིན་བྱས། དེ་ནས་ཕེབས་བསུ་བ་རྣམས་ཀྱིས་སྤོས་སྣེ་དང་བཅས་རྡོ་ཁང་ཁང་ཚན་གྱི་འདུ་ཁང་དུ་འབྱོར་

[019A]༄༅། །ཏེ་གྲལ་འཁོད་ཐོག་བླ་སྤྱི། གྲྭ་ཚང། ཁང་ཚན་ཁག་བཅས་ནས་ལེགས་སོའི་རྟེན་འབྱུང་གི་རྟེན་གསུམ་མཇལ་དར་གནང་རྗེས། ཁང་ཚན་ནས་བཞུགས་གྲལ་དུ་ཡོད་ཚད་ལ་གསོལ་ཇ། བཞེས་འབྲས་
དཀར་སྤྲོ། གསོལ་ཚིགས་སོགས་གསོལ་སྟོན་རྒྱས་པར་ཕུལ་སོང་ཞིང། དེ་སྐབས་མཚན་ཉིད་སློབ་གཉེར་བ་གཉིས་ནས་བགྲོ་གླེང་བརྒལ་བརྟགས་ཀྱི་ཚོགས་ལངས་ཀྱང་བྱས་སོང། བཞུགས་གྲལ་གྲོལ་ནས་ཁང་ཚན་ཡང་སྟེང་བླ་
བྲང་ཤག་ཏུ་འབྱོར། དེར་ཡང་སྤྱི་སྒེར་མང་པོ་ཞིག་གིས་གསོལ་འབྲས་རྟེན་གསུམ་མཇལ་དར་སོགས་གནང་བྱུང། དེ་དག་ཟིན་ནས་ཁང་ཚན་ཐོག་ཁའི་སེང་གཡབ་ཁར་བསྐྱོད་དེ་མདུན་དུ་བལྟ་སྐབས་ཚོགས་ཆེན་ཆོས་ར་དར་ཆེན་དང་
བཅས་པ་མཐོང་ཚེ་དེ་སྔོན་ཆུ་བཟང་དུ་ཡོད་སྐབས་དགའ་ལྡན་གྱི་གླེང་མོལ་བྱུང་དུས་ངེད་རང་གི་ཡིད་ངོར་འདི་འདྲ་ཞིག་ཡོད་ཀྱི་རེད་སྙམ་པའི་སྣང་བ་ཤར་བའི་རྣམ་པ་དེ་རང་ཇི་ལྟ་བ་བཞིན་འཁྲུལ་མེད་དུ་འདུག་ཉིན་གཅིག་དགའ་ལྡན་ཁྲི་
ཆེན་ལས་ཐོག་པ་ཚེ་སྨོན་གླིང་སྐུ་ཕྲེང་གསུམ་པ་བློ་བཟང་བསྟན་པའི་རྒྱལ་མཚན་གྱི་ཞབས་དྲུང་དུ་མཇལ་ཁར་བཅར་རྗེས་ཤར་རྩེ་མཁན་པོ་ཕུ་ཁང་བློ་བཟང་མཁྱེན་རབ་ཀྱི་སྐུ་མདུན་དུ་ཁང་ཚན་དགེ་རྒན་གྱིས་སྣེ་ཁྲིད་བྱས་ཏེ་སྔར་སྲོལ་གསར་
མཇལ་དུ་བསྐྱོད། དེ་ནས་ཚོགས་ཆེན་དང་གྲྭ་ཚང་བཅས་པར་མང་འགྱེད་བསྙེན་བཀུར་དང་འབྲེལ་ཆོས་ཞུགས་དངོས་གཞིའི་རྟེན་འབྲེལ་བགྱི་སྐབས་ཚོགས་ཆེན་དུ་ཁྲི་རིན་པོ་ཆེ་ཚེ་སྨོན་གླིང་པ་ཚོགས་མགོན་དུ་སྤྱན་འདྲེན་ཞུས་ཏེ་ངེད་རང་

[019B] ༸སྐྱབས་མགོན་རྩེའི་སྐུ་ཚབ་ནས་གསོལ་ཇ་དངུལ་དམ་དང། དཀར་སྤྲོ་ལྔ་བརྩེགས་ཕྱག་མདུད་བཅས་སྩལ་རྗེས་བླ་སྤྱི། གྲྭ་ཚང། ཁང་ཚན་ཁག་གཞན་ཡང་དཀར་ཉེ་ཁག་གིས་རྟེན་འབྱུང་
ལེགས་སྐྱེས་རྒྱ་ཆེ་བསྟར་ཞིང། ༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་མཆོག་ནས་ཀྱང་ཞབས་གྲས་ཆེད་གཏོང་གནང་སྟེ་རྟེན་འབྱུང་མཇལ་དར་དང་གོས་ཆེན་གྱོན་ལྡེང་སོགས་གསོལ་རས་བཀའ་དྲིན་སྩལ། ཤར་རྩེའི་ཆོས་གྲ་ལེགས་
བཤད་ཀུན་སྒྲོག་གླིང་དུ་ཐོག་མར་ཞུགས་སྐབས་སྔགས་རམས་དམ་པ་དེ་ཉིད་ཀྱི་ཐུགས་བཞེད་ལྟར་ཀ་ཊོ་ར་སོགས་ཀྱི་ཡོལ་གོར་ཤིང་འབྲས་སྣ་ཚོགས་ཕྱུར་བུར་བཀང་སྟེ་ཚོགས་ཕེབས་དགེ་འདུན་ཡོངས་ལ་འཐོར་འགྲེམས་གནང་སོང། དེ་
ནས་ཉིན་ལྟར་ཚོགས་ཆེན་མང་ཇ་དང། གྲྭ་ཇ། ལྷག་པར་སྔ་དགོང་ཆོས་ར་བཅས་པའི་ཚོགས་སུ་ཆག་མེད་བསྐྱོད་ཅིང། ཆོས་སྤྱོད་ཞལ་འདོན་གྱི་རིགས་མང་ཆེ་བ་དེ་སྔོན་ནས་བློ་འཛིན་ཟིན་སྟབས་མཁན་བརྒྱུད་གསོལ་འདེབས་དང་
དགོང་མོ་སྒྲོལ་འདོན་སྐབས་ཀྱི་ཆ་གསུམ་ཆོ་ག་ཙམ་མ་གཏོགས་ཕལ་ཆེར་བློ་ཐོག་ནས་མཉམ་འདོན་ཐུབ་ཀྱི་ཡོད། འདི་སྐབས་ཉིན་གཅིག་བཀའ་ཟུར་བཤད་སྒྲ་བ་ཕྲན་སར་ཕེབས་ཀྱི་འདུག་ཅེས་ཤག་ཏུ་བྲེལ་ཟིང་ཆེ་ཙམ་བྱུང་སོང་བ་དེ་
འཕྲལ་སྐུ་ངོ་སྐུ་ཤ་འབྱོར་པོ་དབུ་སྐྲ་ཆེར་མེད་ཅིང་གང་ཡོད་ལྕང་ལོའི་ལན་ཚར་བྱས་པ། ན་བཟའ་གོས་ཆེན་སྔོ་སྐྱའི་ཚལ་ཕྱུ་བཞེས་པ་རྫིག་པོ་ཞིག་ཕེབས་ཏེ་མཇལ་དར་སོགས་ལེགས་སྐྱེས་ཕྱག་རྟགས་སྩལ་བྱུང། ངེད་རང་ནི་ན་ཚོད་ཕྲ་

[020A]༄༅། །སྟབས་བཀའ་མོལ་གང་ཡང་ཞུ་མ་ཤེས་པར་ཙོག་གེར་བསྡད་ཅིང། སྔགས་རམས་དམ་པ་དང་བཤད་སྒྲ་བ་གཉིས་སྔོན་ནས་ཐུགས་འདྲིས་ཡོད་འདུག་སྟབས་དེ་སྔོན་གྱི་ལོ་རྒྱུས་བཀའ་མོལ་ཡུན་རིང་གནང་
མཐར། བཤད་སྒྲ་བས། ཨ་ཡོད་ནང་གི་ད་ཡོད། སྒོ་ངའི་ནང་གི་སེར་རིལ་ཟེར་བ་བཞིན་ང་ཚོ་དགའ་ལྡན་པའི་གཙུག་རྒྱན་ལྟ་བུ་ཡིན་གཤིས་སློབ་གཉེར་ལ་བརྩོན་འགྲུས་ཡག་པོ་དགོས་ཚུལ་གྱི་བཀའ་སློབ་མང་པོ་ཕྲན་ལ་གནང་
བྱུང། བཤད་སྒྲ་ཚང་སྤྱིར་དགའ་ལྡན་པའི་མཆོད་སྦྱིན་རྙིང་ཁུངས་ཐུན་མོང་མ་ཡིན་པ་དང། ཡང་སྒོས་རྡོ་ཁང་ཁང་ཚན་གྱི་ཡོན་བདག་གཙོ་བོ་ཞིག་ཡིན་འདུག་སྟབས་འདི་སྐབས་ཙམ་མ་ཟད། རྗེས་སོར་སྲིད་བློན་མཛད་དེ་༸རྒྱལ་
དབང་མཆོག་དང་ལྷན་དུ་དགའ་ལྡན་ལ་ཆིབས་བསྒྱུར་ནམ་མཛད་སྐབས་ཀྱང་ཕྲན་སར་ངོས་འཕྲད་དུ་ཕེབས་ཀྱི་ཡོད། བཤད་སྒྲ་བ་དཔལ་འབྱོར་རྡོ་རྗེ་ཞུ་བ་འདི་ནི་ཁོང་དང། ཞོལ་ཁང་པ། ཆང་ཁྱིམ་པ། ཧོར་ཁང་པ་བཅས་པ་ཞི་
བཀའ་བློན་མཛད་ཁུར་གནང་བཞིན་པའི་སྐབས། ཆུ་ཡོས་ལོར་༸རྒྱལ་དབང་སྐུ་ཕྲེང་བཅུ་གསུམ་པ་ཆེན་པོས་ངེས་དོན་དུ་དགོངས་གཞི་དགོས་པ་ཁྱད་པར་ཅན་ཞིག་ཡོད་པ་གཞིར་བཅས་ཀྱང། ཐུན་མོང་སྣང་ཚོད་དུ་སྐུ་བཅར་ཞབས་
འབྲིང་རེ་ཟུང་གིས་དབྱེན་སྦྱོར་གཡོ་ཞུའི་སྟབས་ཀྱི་ས་བོད་ལྗོངས་ཚོགས་འདུ་བརྒྱུད་ཆབ་སྲིད་ཀྱི་ཞུ་སྒོ་འཐུས་ཚང་མ་བྱུང་བའི་བཀའ་ནན་ཕེབས་ཏེ་ནོར་གླིང་ཕོ་བྲང་དུ་དོ་དམ་བཙོན་འཇུག་མཛད་ཅིང། དེ་སྐབས་ཧོར་ཁང་པ་གསང་བྲོས་

[020B] བཤད་ཞོལ་ཆང་གསུམ་ལས་ཞབས་ཆབས་ཅིག་གནས་དབྱུངས་ཀྱིས་སྒེར་གཞིས་སོ་སོར་བསྡད་འཐུས་སྩལ་ཏེ་བཤད་སྒྲ་བ་ཀོང་པོ་ཨོ་རོང་དུ་བཞུགས་དགོས་བཀའ་བཅད་མཛད་རྗེས་ཤིང་འབྲུག་ལོར་ཨིན་ཅིའི་དཔུང་
དམག་གཙང་ཕྱོགས་ནས་ཆུ་ཤུར་དུ་འབྱོར་རྐྱེན་༸རྒྱལ་དབང་མཆོག་གློ་བུར་རྒྱ་སོག་ཡུལ་གྲུར་ཆིབས་བསྒྱུར་མཛད་ཅིང། དེའི་ཤུལ་རྒྱ་དཔོན་ཨམ་བན་ཀྲང་རྟཱ་རིན་ཟེར་བ་ལྷ་སར་འབྱོར་དེ། 
འདེབས་སྒྲུབ་དགོས་ཚུལ་གྱི་བཀོད་རྒྱ་ནན་བསྟུད་བཏང་བར་བརྟེན་ཀོང་པོ་ནས་ཕེབས་ཏེ་དགའ་ལྡན་ཞོལ་བཤད་སྒྲ་འོག་ཏུ་བཞུགས་ཤིང། ཨམ་བན་ལ་ངེད་རང་ཐོག་མར་༸རྒྱལ་དབང་རིན་པོ་ཆེས་བཀའ་བཅད་གནང་སྟེ་ཕྱིར་འབུད་གནང་བའི་མི་
རེད། ད་ཆ་རྒྱལ་ཁབ་ཏུ་བཅར་ན་༸རྒྱལ་བའི་བཀའ་དང་འགལ་གཤིས་མི་འགྲིགས་པས་འདི་ག་བཤད་སྒྲ་འོག་ཏུ་སྡོད་ཀྱི་ཡིན་ཅེས་ཨུ་ཚུགས་ཀྱིས་བཞུགས་བཞིན་པའི་སྐབས་ཡིན་འདུག་རྗེ་རིན་པོ་ཆེའི་རྣམ་ཐར་སོགས་སྔོན་གྱི་ཡིག་རྙིང་
རྣམས་སུ་ཤ་ར་ཧོར་ཞེས་གསལ་ཞིང། རྗེས་སོར་བཤད་སྒྲ་སྡེ་སྲིད་ཀྱི་སྐབས་ཙམ་ནས་བཤད་སྒྲ་འོག་པ་ཞེས་མིང་ལེགས་བཅོས་བཏང་ཚོད་འདུག་གང་ལྟར་རྗེ་བདག་ཉིད་ཆེན་པོའི་ཡོན་བདག་རྙིང་ཁུངས་ཡིན་པར་སྣང་སྟེ་བཤད་སྒྲ་འོག་ཏུ་
རྗེའི་གཟིགས་དཔེ་བཀའ་འགྱུར་སོགས་ནང་རྟེན་འགངས་ཆེ་མང་བ་དང། དགའ་ལྡན་ཆོས་རྒྱལ་ཁང་གི་ནང་མཆོད་ཀྱང་ཉིན་བསྟར་བཤད་འོག་ནས་འབུལ་སྲོལ་སོགས་སྣང། དེ་ནས་རིང་པོར་མ་སོང་བར་རྒྱ་ནག་ནས་༸རྒྱལ་དབང་མཆོག་ལྷ་

[021A]༄༅། །དགོངས་གསལ་དྭང་གིས་བཀའ་རྒྱ་སྩལ་ཏེ་བཤད་ཞོལ་ཆང་གསུམ་ལ་སྲིད་བློན་གྱི་གོ་གནས་གཟེངས་བསྟོད་བསྐོ་གཞག་མཛད་སྟབས་སྐུ་མ་གཤེགས་བར་དུ་ཆབ་སྲིད་ཀྱི་ཁུར་བཞེས་གནང་སོང། དབྱར་གནས་
གྲོལ་རྗེས་དགའ་ལྡན་ནས་ཐོན་ཏེ་མར་ལམ་བདེ་ཆེན་གོང་ཀོ་ཚང་ནས་མཁར་རབ་ཤན་ཁའི་མདུན་སྤང་སྟེང་ཞིག་ཏུ་ཚ་བབ་ཀྱི་གྲ་སྒྲིག་བྱས་འདུག་པར་ཁྱུག་ཙམ་བསྡད་རྗེས་བདེ་ཆེན་གསང་སྔགས་མཁར་གྱི་བླ་བྲང་དུ་ཞག་སྡོད། དེ་སྐབས་རང་
ཁོངས་བདེ་ཆེན་ལ་མོ་རྩེའི་གཞིས་སྡོད་དང། དེ་མིན་འབྲེལ་ཡོད་ཁག་ནས་རྟེན་འབྱུང་དངོས་སྐྱེས་བསྟར། དེ་ནས་མར་ལམ་གུང་ཐང་ཆོས་ཁྲི་བའི་ཆབ་ཞུགས་གཏོང་སྐབས་འཁེལ་འདུག་པས་སྦྱར་རག་གླིང་ཁར་ཚོགས་གུར་ཕུབ་སྟེ་དྲི་མེད་ཀུན་
ལྡན་གྱི་རྟོགས་བརྗོད་ལས་བརྩམས་པའི་ལྷ་མོའི་ཟློས་གར་འཁྲབ་སྟོན་འདུག་པར་ཁྱུག་བསྐྱོད་ཚ་བབས་དང་འབྲེལ་ལྟད་མོ་ཅུང་ཟད་བལྟས་ཏེ་དེ་ཉིན་ཕྱི་དྲོ་ལྷ་སར་སླེབས་བྱུང། དེ་དུས་ལྷ་མོའི་ཟློས་གར་མཐོང་བའི་ཐོག་མར་སོང་གཤིས་ལྷ་
མོར་བལྟས་ཏེ་སྡོད་འདོད་ཀྱི་སེམས་འཕྲེང་ཙམ་བྱུང། ལྷ་སར་སླེབས་ནས་སྐྱབྶ་མགོན་རྩེར་གསར་མཇལ་མཇལ་ཕྱག་ཞུ་དགོས་པ་གོང་ས་རྒྱལ་དབང་མཆོག་རྒྱ་སོག་ཡུལ་གྲུ་ནས་ཕྱིར་ཞབས་འཁོད་རྒྱུར་བརྟེན་རྩེའི་གཟིམ་ཆུང་ཉི་
འོད་དུ་བཞུགས་ཁྲི་ཆེན་པོའི་དྲུང་སྔར་སྲོལ་ལྟར་ཞུས་ཤིང། དེ་འབྲེལ་རྒྱལ་ཚབ་དགའ་ལྡན་ཁྲི་ཟུར་བློ་བཟང་རྒྱལ་མཚན་རིན་པོ་ཆེ་ལྷ་ལྡན་རྨེ་རུ་གྲྭ་ཚང་གི་ཡང་ཐོག་ཏུ་བཞུགས་པར་ཡང་གསར་མཇལ་དུ་བཅར། དེ་ནས་ཆུ་བཟང་རི་ཁྲོད་

[021B]
བཤེས་རིན་པོ་ཆེ་དང། རི་ཁྲོད་ཀྱི་སྤོང་བ་བསམ་གཏན་པ་དགེ་སློང་ཇི་ཡོད་གདན་ཞུས་ཀྱིས་ཉིན་གཉིས་རིང་སྤྲོ་སེང་གསོལ་སྟོན་ཕུལ་སོང་ཞིང། དེ་མོ་རིན་པོ་ཆེ་དང་ངེད་གཉིས་ཁེ་གཙང་ལ་གུར་ཆུང་ཞིག་ཟུར་དུ་ཕུབ་སྟེ་རྩེད་མོའི་དགའ་སྟོན་
ཉམས་སུ་མྱོང། སྔགས་རམས་དམ་པས་སྐྱབྶ་རྗེ་རྡོ་རྗེ་འཆང་ཕ་བོང་ཁ་པ་ཆེན་པོར་འཇམ་དབྱངས་ཆོས་སྐོར་གྱི་རྗེས་གནང་ཆ་ཚང་ཞུ་བསྐུལ་མཛད་པར་དེ་སྔོན་འཇིགས་བྱེད་སོགས་བླ་མེད་ཀྱི་དབང་ཆེན་ཐོབ་མྱོང་མེད་ཀྱང། བླ་མ་རྡོ་རྗེ་
འཆང་ནས་རྟེན་འབྲེལ་སླད་དམིགས་བསལ་གྱིས་རྗེས་གནང་ཆ་ཚང་སྩལ་བྱུང་བར། ལོ་ན་ཕྲ་སྟབས་གསུང་བཤད་གཞན་རྣམས་མ་ངེས་ཀྱང་ཆོས་རྒྱལ་རྗེས་གནང་གནང་སྐབས་སྔར་ཐོ་ཡོན་བླ་མ་དོན་གྲུབ་རྒྱལ་མཚན་གྱིས་ཆོས་རྒྱལ་རྗེས་གནང་
སྐབས་ཕྱག་མཚན་དབྱུག་ཏོ་མ་འབྱོར་བར་བརྟེན་ཁོལ་རྩེ་ཡ་གཅིག་རྩེར་མོག་མོག་བཀོན་ཏེ་ཐོད་དབྱུག་གི་ཚབ་མཛད་དེ་རྗེས་གནང་གནང་བའི་ལོ་རྒྱུས་གསུང་བ་དང། ཆོས་རྒྱལ་རྗེས་གནང་སྐབས་དེ་དེ་བཞིན་དུ་བགྱིའོ་ཞེས་རྗེས་ཟློས་འགའ་
ཤས་བྱས་པ་བློ་ལ་ངེས་ཀྱི་འདུག་ཡང་ཉིན་གཅིག་ཕྱག་མཛོད་སྔགས་རམ་དམ་པས་ཞུ་བསྐུལ་གནང་བ་ལྟར་སྐྱབྶ་མཆོག་ཕ་བོང་ཁ་མཆོག་ཤག་ཏུ་གདན་ཞུས་ཀྱིས་རྟེན་འབྲེལ་གྱི་སླད་དུ་ཞི་རྒྱས་དབང་གསུམ་གྱི་སྦྱིན་སྲེག་ཐབ་ཐིག་སློབ་ཁྲིད་བསྐྱངས་

[022A]༄༅། །བྱུང་བར། དབང་གི་ཐབ་ཐིག་ཕྲན་བུ་མགོ་རྙོག་ཆེ་ཙམ་ལས་དེ་མིན་ལམ་སེང་ཤེས་བྱུང། གོང་དུ་གསལ་བའི་འཇམ་དབྱངས་ཆོས་སྐོར་གྱི་རྗེས་གནང་དེ་དག་སྐབས་དེར་བླ་མ་རྡོ་རྗེ་འཆང་ནས་རྟེན་འབྲེལ་དགོངས་གཞི་
དགོས་པ་ཁྱད་པར་ཅན་ལ་དགོངས་ཏེ་དམིགས་བསལ་གཟིགས་བསྐྱངས་ཀྱིས་སྩལ་བ་ཡིན་ནའང། རང་གི་རྒྱུད་ཚོད་རང་གིས་ཤེས་སྟབས་དེ་ཙམ་གྱིས་ཆོག་པར་མ་བྱས་པར་རྗེས་སོར་རང་ལོ་ཉེར་གཅིག་པའི་སྐབས་སླར་ཡང་རྗེ་ཉིད་ཀྱི་དྲུང་ནས་
འཇམ་དབྱངས་ཆོས་སྐོར་གྱི་རྗེས་གནང་ཆ་ཚང་བསྐྱར་ཞུ་བྱས་པ་ཡིན། དེ་རྗེས་སྔགས་རམས་དམ་པ་དང། མཛོད་པ་སྤྱི་ཟུར་གཉིས་བཀའ་བགྲོས་ཀྱིས་གཞུང་ཆེན་སློབ་ཁྲིད་གནང་མཁན་གྱི་དགེ་རྒན་གཅིག་དགོས་པ་དགའ་ཤར་གྲྭ་ཚང་ཁོངས་
ནས་སློབ་གཉེར་བཟང་གྲས་འགའ་ཤས་ཀྱི་མཚན་ཐོ་བཞེས་ཏེ་སྐྱབྶ་མཆོག་རྡོ་རྗེ་འཆང་ཕ་བོང་ཁ་པ་མཆོག་དང། བསྟན་སྲུང་རྒྱལ་ཆེན་ཤུགས་ལྡན་གཉིས་ལ་ལུང་བརྟག་ཞུ་གནང་ལ་ཕུ་ཁང་སྣང་བཟང་བ་བློ་བཟང་ཚུལ་ཁྲིམས་ཞལ་སྔ་
ནས་དེ་ཉིད་ལ་བཟང་ཕེབས་རྩེ་མཐུན་བྱུང་བར་བརྟེན་དགའ་ལྡན་ནས་གདན་ཞུས་ཀྱིས་རྡོ་བསམ་ཉི་འཚོ་འཕྲིན་ལས་དང་ལྷན་ཅིག་དེ་ལོ་ཟླ་བ་བཅུ་པ་ནང་ཆུ་བཟང་རི་ཁྲོད་དུ་ཕྱག་ཕེབས་ཤིང། གཟའ་སྐར་དུས་ཚེས་དགེ་བ་དང་བསྟུན་ཐོག་མར་
གསོལ་ཇ་བཞེས་འབྲས་དང་མཇལ་དར་སོགས་འབུལ་མཚོན་ཕྲན་བུ་ཕུལ་རྗེས། རྭ་སྟོད་བསྡུས་གྲའི་དབུའི་མཆོད་བརྗོད་ཀྱི་ཚིག་འགྲེལ་ཙམ་འགོ་འཛུགས་མཛད། མངོན་རྟོགས་རྒྱན་ཆ་ཚང་དང། དབུ་མ་འཇུག་པ་ཡང་ཕྱེད་ལྷག་

[022B] རྭ་སྒྲེང་ཁོར་ཡུག་མཆོད་པར་ཤ་བ་དང། གཡག་གི་འཆམས་ཧ་ཅང་འཁྲུགས་པོ་རྐང་པ་ཡ་གཅིག་སར་འཛུགས་ཀྱིས་གཡས་
སྐོར་གཡོན་སྐོར་དགུ་རེ་བརྒྱ་བ་དགོས་པ་ཞིག་འདུག་པ་དེའི་ལད་མོ་བྱས་ཏེ། རག་གི་མེ་དཀྲུག་ཅིག་ཡོད་པ་བཟུང་ནས་སྐུ་དྲུང་དེར་འཁྲབ་པས་རྫ་ཁོའི་མེ་ཕོར་ཞིག་ལྟོ་བ་བརྡོལ་ཤོར་སོང་བས་ཅུང་ཟད་སྐྲག་ཀྱང་དེ་ཉིན་ཐོག་མར་སོང་སྟབས་ཀྱིས་
བཀའ་བཀྱོན་སོགས་མ་བྱུང། དེ་ནས་བཟུང་རྒན་ཡོངས་འཛིན་དམ་པ་དེ་ཉིད་ངེད་རང་དང་ལྷན་དུ་རྟག་བཞུགས་བསྐྱངས། དེ་ལོ་དགུན་ཆོས་སྐབས་དགའ་ལྡན་དུ་བསྐྱོད་དེ་རྭ་སྟོད་བསྡུས་གྲའི་སྟེང་ནས་ཚད་མའི་རིགས་པ་བསྡུས་པ་བསྡུས་གྲའི་
རིགས་ལམ་ཁ་དོག་དཀར་དམར་གྱི་རྣམ་གཞག་སོགས་སྦྱོར་བ་བརྩི་ཚུལ་རྟགས་བསལ་འགོ་འཛུགས་དང། དེ་ནས་རིམ་བཞིན་གཞི་གྲུབ། ལྡོག་པ་ངོས་འཛིན་སོགས་ནས་བཟུང་བསྡུས་གྲའི་རིགས་ལམ་ཆུང་འབྲིང་ཆེ་གསུམ་ལོ་བཞིའི་རིང་
སྦྱོང་ཁུལ་བྱས། དེ་ལོ་ནས་བཟུང་དགེ་བཤེས་མིང་བཏགས་མ་ཟིན་བར་ལོ་ལྟར་དུས་བཞིའི་ཆོས་ཐོག་སོ་སོ་དང། གསང་ཕུ་དབྱར་ཆོས། ལྷ་ལྡན་སྨོན་ཚོགས་སོགས་ལ་ཆག་མེད་འགྲོ་བསྐྱོད་བྱས། །རང་ལོ་བརྒྱད་དུ་སོན་པ་ས་སྤྲེ་
ཟླ་བ་དྲུག་པ་ནང་དགའ་ལྡན་གྱི་དུས་འཁོར་ཆོག་གྲ་བ་རྣམས་ཀྱིས་ཞུ་བསྐུལ་ལྟར་ངེས་པ་དོན་གྱི་མཁས་གྲུབ་གཉིས་ལྡན་གྱི་བདག་ཉིད་ཆེན་པོ་དགའ་ལྡན་གསེར་ཀོང་རྡོ་རྗེ་འཆང་ངག་དབང་ཚུལ་ཁྲིམས་དོན་ལྡན་དཔལ་བཟང་པོའི་ཞལ་སྔ་ནས་ཀྱིས་

[023A]༄༅། །དགའ་ལྡན་ཚོགས་ཆེན་གྱི་འདུ་ཁང་དཀར་མོར་དཔལ་དུས་ཀྱི་འཁོར་ལོའི་དབང་ཆེན་སྟ་གོན་དང་བཅས་པ་ཉིན་གསུམ་རིང་སྩལ་སོང་བའི་སྐབས། ངེད་རང་ཡང་མགོན་པོ་གང་དེའི་ཞབས་རྡུལ་ཨུཏྤལ་དམར་
པོས་སྒེག་པའི་ཆོས་ཀྱི་རྐང་སྟེགས་དམ་པར་སྤྱི་བོས་འདུད་པའི་སྐལ་བཟང་མངོན་དུ་གྱུར་ཏེ་དབང་གྲལ་དུ་ཆུད་ཅིང། ཆོས་ཞུ་བ་ཧ་ཅང་མང་བས་ཚོགས་ཆེན་འདུ་ཁང་ནང་དུའང་མ་གཤོངས་པར་སྒོ་འཕྱོར་འོག་སོགས་སུ་སྡོད་དགོས་བྱུང་
སོང་བར། ངེད་རང་དཀྱིལ་འཁོར་གྱི་མདུན་དེར་འབྲས་སྤུངས་སྒོ་མང་སྐྱབྶ་རྗེ་ཁང་གསར་རིན་པོ་ཆེའི་སྐུ་རྒྱབ་དེར་སྡོད་འཇུག་གནང་ཐོག་བུམ་དབང་སྐབས་དགེ་ཚུལ་གྱི་ཁྲུས་དཀྱིལ་རས་བྲིས་ཀྱི་སྟེང་དུ་འཇོག་གནང་དང། རྟེན་འབྲེལ་ཞིག་
ལ་དགོངས་པ་ཡིན་ནམ་གང་ལྟར་མིག་སྨན་སྦྲང་རྩིར་སྦྱར་བ་དེ་ཡང་གསོལ་རས་གནང་བྱུང་བ་ཞིམ་དྲགས་ནས་ལྷག་མེད་དུ་ཟོས། རྩེ་རྣམ་གྲྭའི་དུས་འཁོར་བ་འགའ་ཤས་ཀྱིས་གར་ཆས་བཞེས་ཏེ་བུམ་པ་བཟུང་ནས་དབྱངས་དང་བཅས་ཤིས་བརྗོད་
གསུངས་པ་སོགས་ལྟད་མོ་ཆེ་ཞིང། རྡོ་རྗེ་འཆང་དེ་ཉིད་ནས་གསུང་ཆོས་སྐབས་ཟབ་བཤད་རྒྱ་ཆེར་མཛད་དེ་སྐབས་རེ་སྤྱན་ཆབ་བསིལ་བ་དང། ཡང་དེ་འཕྲལ་བཀའ་བཀྱོན་ཞལ་ཤོབ་སོགས་ངེས་མེད་གནང་གི་འདུག་པ་མཇལ་བ་ཙམ་
ལས་ལོ་ན་ཕྲ་གཤིས་དབང་བརྡ་ནི་ག་ལ་འཕྲོད། འོན་ཀྱང་ཉིན་རྗེས་མར་ད་ལམ་འདིར་འདུས་ཚང་མ་དབང་ཐོབ་མིན་ལ་ཐེ་ཚོམ་མི་དགོས་པར་ངེས་པར་ཐོབ་ཡོད་ཅེས་ཞལ་བཞེས་དབུགས་དབྱུངས་སྩལ་སོང་བ་སྔོན་གྱི་གྲུབ་ཆེན་རྣམས་ཀྱིས་

[023B]རང་
ལོ་དགུ་ལ་སོན་པ་ས་བྱ་ལོར་དགེ་བསྐོས་ཆོས་ཐོག་སྐབས་གྲྭ་ཚང་དུ་བཀའ་བཅུའི་མིང་བཏགས་ཀྱི་བསྙེན་བཀུར་དང་འབྲེལ་ཚོགས་དབུས་སུ་སྔར་སྲོལ་གཞུང་གང་རུང་ཞིག་གི་བཤད་པ་སྐྱོར་འབུལ་དགོས་ཀྱི་འདུག་པ་ངེད་རང་ནས་དྲང་ངེས་ལེགས་
བཤད་སྙིང་པོའི་དབུ་ནས་ཤོག་གྲངས་གཉིས་ཙམ་ཞིག་བློ་འཛིན་གྱིས་སྐྱོར་བར་འཇིགས་ཞུམ་རིགས་གང་ཡང་མ་བྱུང་བརྟེན་ལོ་ཚོད་ལ་དཔགས་པའི་ཡག་པོ་བྱུང་སོང་ཞེས་ཚང་མས་བསྔགས་བརྗོད་གནང་གི་འདུག་ཁང་ཚན་དང་མི་ཚན་སོ་སོར་
བཀའ་བཅུ་མིང་བཏགས་རྗེས་འབྲེལ་གྱི་བསྙེན་བཀུར་གཏོང་སྒོ་ཟབ་རྒྱས་ཕུལ། བདེ་ཆེན་བ་ལམ་ཤར་གྱི་འབྲོག་ས་ནས་ཤེ་མ་བཀྲ་ཤིས་དོན་གྲུབ་ཀྱི་བུ་ལྷ་བུ་ལོ་ངོ་བཅུར་སོན་པ་ཤག་གི་དགེ་ཕྲུག་ཏུ་འབྱོར་ཞིང། ངེད་རང་གི་རྩེད་མོའི་རོགས་
ཟླར་གྱུར། དེ་ནས་བཟུང་བགྲང་བྱ་རེ་དྲུག་ཏུ་སོན་ཏེ་ཚེ་འཕེན་མ་རྫོགས་བར་དུ་སྡོང་པོ་བཀོད་པའི་མདོ་ནས་གསུངས་པ་ལྟར། གྲུ་དང་ཐེག་པ་རྡོ་རྗེ་རི་འདྲའི་བརྟུལ་ཞུགས་བཟུང་སྟེ་མདུན་གཡོག་ཚུལ་བཞིན་བསྒྲུབས་ཤིང་བྱས་རྗེས་དྲིན་དུ་ཆེ་
དེ་ལོ་ཟླ་བ་བཅུ་པ་ནང་རྒྱལ་དབང་སྐུ་ཕྲེང་བཅུ་གསུམ་པ་མཆོག་རྒྱ་སོག་ཡུལ་གྲུ་ནས་བོད་ལྗོངས་སུ་ཆིབས་ཞལ་བསྒྱུར་སྐབས་ཕན་པོ་དགའ་ལྡན་ཆོས་འཁོར་དགོན་དུ་དགའ་ལྡན་ཁྲི་རིན་པོ་ཆེ་དང། ཤར་བྱང་ཆོས་རྗེ་སོགས་ཀྱིས་དབུས་

[024A]༄༅། །དགའ་ལྡན་ཤར་བྱང་གི་མཁན་པོ། བླ་སྤྲུལ། ལས་སྣེ་རྣམས་ཕེབས་བསུར་བཅར་ཏེ་ཕེབས་སྟོན་དཀར་སྤྲོ་རྒྱས་གཤོམས་ཞུས་སོང་བར་དེ་སྐབས་ཕྲན་རང་ཡང་ཕེབས་བསུའི་གྲས་སུ་བཅར་ཏེ་རྒྱལ་བའི་གསེར་
ཞལ་དགེ་ལེགས་ཀྱི་མཚན་བཟང་དཀྱིལ་འཁོར་ཡོངས་སུ་རྫོགས་པ་གང་དེ་ཐོག་མར་མཇལ་བའི་སྐལ་བཟང་ཉམས་སུ་མྱོང་ཞིང། དེ་ནས་ཁྲི་རིན་པོ་ཆེ་སོགས་བླ་སྤྲུལ་ལས་སྣེ་རྣམས་ལྷ་སར་ཕེབས་སྟོན་དཀར་སྤྲོ་སོགས་ཀྱི་མཛད་སྒོའི་སར་
བཅར་གནང་སོང་བར། ཕྲན་རང་ལྷ་སར་འགྲོ་འདོད་བྱུང་རུང་ལོ་ན་ཕྲ་བས་མཛོད་པ་རྫོང་ཟུར་གྱི་ཐུགས་འདོད་ལྟར་ཕན་པོ་ནས་དགོངས་ཞུས་ཀྱིས་དགའ་ལྡན་དུ་ཕྱིར་ལོག་རང་ལོ་བཅུ་ལ་སོན་པ་ལྕགས་ཁྱི་སྨོན་ལམ་ཆེན་མོའི་སྐབས་
ཀུན་བདེ་གླིང་རྟ་ཚག་སྐུ་ཕྲེང་བཅུ་པ་ཐུབ་བསྟན་སྐལ་བཟང་བསྟན་པའི་སྒྲོན་མེ་རིན་པོ་ཆེ་སྨོན་ལམ་དམ་བཅའི་མཚན་བཏགས་འཁེལ་གཤིས་སྔར་སྲོལ་གོང་ས་མཆོག་ཚོགས་མགོན་སྤྱན་འདྲེན་གནང་བ་དང། དེ་མཚུངས་ཨ་མདོ་བཀྲ་
ཤིས་འཁྱིལ་ཀུན་མཁྱེན་འཇམ་དབྱངས་བཞད་པ་སྐུ་ཕྲེང་བཞི་པ་སྐལ་བཟང་ཐུབ་བསྟན་དབང་ཕྱུག་ནས་ཀྱང་ཚོགས་ཕེབས་སྤྱན་འདྲེན་གནང་སྟབས་ལྷ་སྡེ་མི་སྡེ་ཚང་མར་གོང་ས་མཆོག་ཚོགས་དབུས་ཆིབས་བསྒྱུར་མཛད་ཆེན་བསྐྱང་རྒྱུའི་སྟ་
གོན་གྱི་བྲེལ་ཟིང་ཆེན་པོ་བྱུང་སོང་ཡང། ཟླ་བ་དང་པོའི་ཚེས་གསུམ་སྨོན་ལམ་ཆེན་མོའི་གྲལ་འཛིན་གྱི་དགོང་ཇ་ཚུགས་ཤུལ་དུ་ལུའུ་ཅུན་རྒྱ་དམག་ཁྱོན་ཆེ་གློ་བུར་ལྷགས་འབྱོར་གྱིས་ལྷ་སའི་ཤར་ཕྱོགས་ཐལ་ཕུང་སྒང་དུ་རྒྱ་མིས་མེ་

[024B] ཀླུ་སྦུག་རྒྱལ་སྒོའི་ཉེ་འགྲམ་དུ་སྨོན་ལམ་སྤྱི་ཁྱབ་པ་རྩེ་མགྲོན་འཇམ་དབྱངས་རྒྱལ་མཚན་ཞེས་པ་དེ་བསད། ཕུན་ཁང་གུང་བཀྲ་ཤིས་རྡོ་རྗེ་མེ་མདས་རྨས་སྐྱོན་བྱུང་བ་སོགས་ཀྱིས་
ཚང་མར་འུར་ཟིང་དངངས་སྐྲག་ཅི་ཆེའི་གནས་སུ་གྱར་ཞིང། དེ་ནུབ་མཚན་མོ་གོང་ས་མཆོག་སྟོན་འཁོར་ཧྲག་བསྡུས་བཅས་རྩེ་ཕོ་བྲང་ནས་ནོར་གླིང་བརྒྱུད་གློ་བུར་རྒྱ་གར་ཕྱོགས་སུ་གསང་སྟབས་ཀྱིས་ཆིབས་ཞལ་བསྒྱུར་འདུག་ཅིང་
སྐབས་དེའི་རྒྱ་མིའི་སྐུ་ཚབ་ཨམ་བན་ལན་ཟེར་བ་སོགས་ནས་རྒྱ་དམག་གང་འཚམས་ཤིག་ཕེབས་རྗེས་སུ་བསྙེགས་གཏོང་བྱས་ཀྱང་ཆུ་ཤུར་ལྕགས་ཟམ་གྲུ་ཁར་སྤྱན་བསལ་གནམ་གང་ཞེས་པ་རྗེས་སོར་ཚ་རོང་གི་གོ་མག་ཏུ་ཕེབས་པའི་ཚ་རོང་ཟླ་བཟང་
དགྲ་འདུལ་སོགས་ཉུང་ཤས་ཀྱིས་གདོང་ལེན་བྱས་ཏེ་རྒྱ་དམག་བཀག་འགོག་ཐུབ་སྟེ་ཕྱིར་ལོག་བྱ་དགོས་བྱུང་འདུག་དེ་ལོ་དགེ་རྒན་ཡོངས་འཛིན་བློ་བཟང་ཚུལ་ཁྲིམས་ཞལ་སྔ་ནས་དེ་ཉིད་ཀྱང་ལྷ་རམས་དམ་བཅའ་འཇོག་གནང་གིས་དགེ་བཤེས་
ལྷ་རམ་མཁས་པ་ཨང་གཉིས་པའི་གཟེངས་རྟགས་ཐོབ་སོང། གོང་ས་མཆོག་རྒྱ་སོག་ཡུལ་གྲུ་ནས་ཆིབས་བསྒྱུར་བསྐྱངས་པའི་སྐུ་སྐྱེས་ལྟ་བུར་གཞུང་གནས་ནས་དངུལ་རྐྱང་གི་སྲང་གང་སྒོར་མོ་དང་ཐུབ་བསྟན་གསེར་ཊམ་ཞེས་པའི་ཊམ་དཀར་
དཔར་འདེབས་ཐོག་མར་གནང་བའི་གྲས་ནས་སྨོམ་ལམ་ཆེན་མོར་དགེ་འདུན་རེར་དངུལ་སྲང་གསུམ་རེ་དང། ཁ་བཏགས་ཟུབ་ཕྱི་རེ་བཅས་སྐུ་འགྱེད་སྩལ་ཞིང། ཀུན་བདེ་གླིང་བླ་བྲང་ནས་དགེ་འདུན་རེར་སྐུ་འགྱེད་དངུལ་ཊམ་དཀར་ཞོ་ལྔ་རེ་དང་

[025A]༄༅། །འཇམ་བཞད་བླ་བྲང་ནས་ཊམ་དཀར་ཞོ་གསུམ་རེ་ཕུལ་སོང། སྨོན་ལམ་སྐབས་རྒྱ་མིས་འཁྱམས་རའི་གསེང་གཡབ་ཀྱི་ནག་རྩིའི་སྟེང་རྐང་པ་བརྐྱངས་བསྡད་ཐོག་ཐ་མི་ཁ་འཐེན་པའི་ལྷག་རོ་ཚོགས་དབུས་སུ་
གཡུགས་པ། གསུང་ཆོས་ར་བར་ཁྲི་རིན་པོ་ཆེས་གསུང་ཆོས་སྩལ་སྐབས་གསུང་རའི་མདུན་དུ་རྒྱ་དམག་རུ་སྒྲིག་གིས་བསྐྱོད་ཅིང་རྔ་བརྡུང་རོལ་རྩེད་བྱས་ཏེ་དགེ་འདུན་ལ་མི་གུས་པའི་བརྙད་འཚོལ་གྱི་རྣམ་པ་ཅི་རིགས་བྱེད་ཀྱིན་འདུག་
དེ་ལོ་གསང་ཕུར་དབྱར་ཆོས་སུ་བསྐྱོད་དེ་ཆོས་རའི་གསེང་དབར་མཚན་ཉིད་སློབ་སྦྱོང་གི་ཞོར་སྦྱོངས་སུ་སྔགས་རམས་དམ་པ་དེ་ཉིད་ནས་ཕྲན་དང། རྒན་ཡོངས་འཛིན་དམ་པ་གཉིས་ལ་སྐར་རྩིས་ཀྱི་སློབ་ཁྲིད་བསྐྱངས་བཞེད་ཀྱིས་དགུ་མཐའ་
ནས་བཟུང་སྟེ་ས་རིས་འབྲི་སྦྱོང་འགོ་འཛུགས་མཛད་ཅིང། དེ་ནས་རིམ་གྱིས་ལྔ་བསྡུས་དང། གཟའ་ལྔ། ཞག་གསུམ་རྣམ་དབྱེ་ལ་སོགས་པའི་སྐར་རྩིས་ཀྱི་རི་མོ་ཕལ་ཆེ་བ་སློབ་ཁྲིད་ཀྱིས་རྩིས་གཞོང་ནང་ས་རིས་བྲི་བསུབ་བྱས་ཏེ་མཛུབ་
མོ་རྡོལ་ལ་ཁད་ཙམ་དུ་ཨ་གསར་གྱིས་སྦྱངས་ཀྱང། ལོ་ན་ཕྲ་སྐབས་སུ་སྦྱངས་པ་དང་དེ་རྗེས་ཆོས་གྲ་འགྲིམ་རྒྱུ་དང་མཚན་ཉིད་སྐོར་བློ་འཛིན་སློབ་སྦྱོང་བྱ་རྒྱུ་སོགས་ཀྱིས་རྩིས་སྐོར་ལ་དོ་སྣང་མ་བྱས་པར་ལུས་གཤིས་ད་ལྟ་བརྗེད་ནས་བྱ་ལམ་
རྗེས་མེད་དུ་སོང། གསང་ཕུ་དབྱར་ཆོས་སུ་ཡོད་སྐབས་ཨ་མདོ་འཇམ་དབྱངས་བཞད་པ་གསང་ཕུར་གནས་གཟིགས་སུ་ཕེབས་ཤིང་དེ་སྐབས་འཇམ་དབྱངས་བཞད་པ་རིན་པོ་ཆེར་ལྷ་སྡོད་རྒྱ་མི་ཨམ་བན་སོགས་རྒྱ་ཕྱོགས་ནས་མཐོང་བཟོས་

[025B] ངེད་ཚོའི་གནས་ཚང་ཁང་བདག་སོགས་ཁྲལ་འཁྲི་མི་
སེར་འགའ་ཤས་གསང་ཕུའི་མདུན་ཕྱོགས་རྒྱ་མ་ནགས་རིའི་གསེབ་ཏུ་ཉིན་ཞག་གཉིས་གསུམ་རིང་བྲོས་ཡིབ་བྱ་དགོས་བྱུང་སོང། འཇམ་བཞད་རིན་པོ་ཆེ་གསང་ཕུར་བཞུགས་ཞག་གཅིག་མཛད་དེ་ཕྱི་ཉིན་ཕེབས་ཁར་གཙུག་ལག་ཁང་དུ་གསང་
ཕུ་བླ་ཁག་བཅུའི་ཚོགས་ཆེན་ལ་སྐུ་འགྱེད་བོད་དངུལ་ཊམ་ཕྱེད་རེ་གནང་ཞིང། གྲྭ་མང་ནས་མཇལ་ཁ་ཞུས་རྗེས་ལྷ་སར་ཕྱིར་ཕེབས་གནང་སོང། ཁོང་སྐུ་ན་བགྲེས་ཙམ་ཞལ་ཚོམ་དཀར་པོ་རིང་པོ་ཅན་བླ་ཆས་ཐོག་གོས་ཆེན་སེར་པོའི་དྷཱ་སྒོག་རྩེ་བཞེས་
པ་ཞིག་འདུག་ལྷ་ས་བ་སོགས་མང་པོས་རྒྱ་མིའི་བླ་མ་རེད་ཅེས་སྐུར་འདེབས་ཞུ་མུས་སྟབས་ཀྱིས་ངེད་རང་དད་མོས་ཧ་ཅང་མ་བྱུང་ཡང། དུས་ཕྱིས་བརྟག་སྐབས་རྒྱ་མི་ཡོད་པ་དང་དུས་མཚུངས་སྟབས་འཁེལ་ཙམ་ལས་བླ་མ་སྐྱོན་མེད་ཚད་ལྡན་ཡིན་
ཚོད་སྣང། སྟོན་དུས་བོད་དབུས་གཙང་ཡོངས་ལ་འབྲུམ་ནད་བག་ཁྱབ་ཆེ་བས་དགའ་ལྡན་དུ་གཏན་སྡོད་བགྱིས་ཤིང་སྐྱབྶ་མཆོག་རྡོ་རྗེ་འཆང་ཕ་བོང་ཁ་པ་མཆོག་ནས་སྣ་ཚོགས་ཡུམ་གྱི་སྒྲུབ་ཐབས་དང་སྐུ་བརྙན་ཙཀ་ལི་བཅས་ཆུ་བཟང་རི་ཁྲོད་ནས་
ཆེད་བསྐུར་གནང་སྟེ་སྣ་ཚོགས་ཡུམ་གྱི་བཟླས་བསྙེན་གྲངས་གསོག་དགོས་ཕེབས་བཞི་ནང་བཟླས་པ་འབུམ་ཕྲག་ལོངས་ངེས་ཤིག་དང། སྒྲོལ་དཀར་ཚེ་བསྙེན་འབུམ་གཅིག་དམིགས་བརྩེ་མ་འབུམ་གཅིག་བཅས་རྒན་ཡོངས་འཛིན་དམ་པ་མཆོག་

[026A]༄༅། །དང་ལྷན་དུ་གྲངས་གསོག་བྱས། དེ་སྐབས་ལྷ་འབྲུམ་འབྲུམ་བཅོས་དང། ནད་འགོག་ཁབ་སྨན་སོགས་དེང་སང་ལྟ་བུ་མེད་སྟབས་དགའ་ལྡན་རང་དུའང་དགེ་འདུན་གྲོངས་ཚབ་ཧ་ཅང་ཆེ་བས་དུར་ཁྲོད་དུ་ཕུང་པོ་སྦ་སའི་
དུར་ཁུང་བྲུ་སྐབས་ཕུང་པོ་སྔོན་མ་ཐོན་ཏེ་འཇུགས་མི་རྙེད་པ་ལྟ་བུ་བྱུང་སོང་ཞིང། ངེད་རང་ཡང་ཟླ་བ་བཅུ་པ་ནང་འབྲུམ་ནད་ཀྱིས་ཟིན་ཏེ་ངོ་གདོང་དང། རྐང་ལག་ལ་འབྲུམ་ཐོར་མང་ཐོན་གྱིས་ཉིན་ཞག་མང་ཙམ་ན་ཡང་གཙོ་ཆེར་བླ་མ་རྡོ་རྗེ་འཆང་
གི་བཀའ་སློབ་ལྟར་བཟླས་བསྙེན་གྲངས་གསོག་བགྱིས་པ་དང། ལྷག་པར་རྒན་ཡོངས་འཛིན་དམ་པ་མཆོག་དེས་ཉིན་ཞག་མང་པོར་སྦྲེལ་ཏེ་མནལ་ཡེ་ནས་མེད་པར་ནད་གཡོག་གཅེས་སྐྱོང་གནང་བའི་བཀའ་དྲིན་གྱིས་འབྲུམ་ནད་ལས་གྲོལ་ཏེ་དགུན་
ཆོས་ཚུགས་སྐབས་ཆོས་རར་འགྲོ་བསྐྱོད་ཐུབ་པ་བྱུང་སོང། དེ་སྐབས་འབྲུམ་ནད་གཞི་ལྕིའི་སྐབས་ཤིག་རྨི་ལམ་མམ་འཁྲུལ་སྣང་ལྟ་བུ་ཞིག་ལ་ཕྲན་རང་དགའ་ལྡན་ཉག་རོང་ལ་ཁའི་ལམ་སྐེད་དུ་ཡོད་པ་ལྟ་བུ་དང། དེའི་ཐོད་ནས་དགེ་སློང་
ཆོས་གོས་གྱོན་པ་འགའ་ཤས་ཤིག་གིས། བུ་བུ་ཚུར་ཤོག་དགའ་ལྡན་གནས་སུ་འགྲོ། །ཞེས་སྐྱོར་ཏེ་ལག་བརྡ་བྱེད་པ་ལྟ་བུ་ཞིག་བྱུང་བ་དེ་སྐབས་ཤི་བ་ཡིན་ན་དཀོར་ནག་གིས་མ་ཚོས་སྟབས་དགའ་མོ་ཙམ་ཡོང་རྒྱུ་ཡིན་པ་འདྲ། དེ་དང་དུས་
མཚུངས་ཕྲན་གྱི་པང་པར་ཁྱི་ཕྲུག་གམ་ཞུམ་བུ་ལྟ་བུའི་སྲོག་ཆགས་ཤིག་འདུག་པ་དེ་དག་བུད་མེད་ཅིག་གིས་འཕྲོགས་ཏེ་འཁྱེར་སོང་བའི་འཁྲུལ་སྣང་ཞིག་ཀྱང་འཆར་བྱུང་བ། དེ་ནི་ཕྲན་གྱི་གཅུང་མོ་འཇམ་དཔལ་ཆོས་འཚོའི་འོག་མ་སླེ་ལུང་

[026B]དེ་དུས་ཕུ་ཁང་མཁན་པོ་བློ་བཟང་མཁྱེན་རབ་ནས་རྒན་ཡོངས་འཛིན་
མཆོག་ལ་འབྲུམ་ནད་ན་སྐབས་ཐོག་མར་འོམ་བུའི་ཐང་གཏོང་དགོས་པ་དང། ལྷགས་རླུང་ལུས་ལ་ཕོག་མི་ཉན་པ་རྗེས་སོར་འབྲུམ་པ་རྣག་ཁུག་སྐབས་སྤོས་དཀར་གྱི་དུད་པ་གཏོང་དགོས་པ་སོགས་ཀྱི་མན་ངག་སློབ་སྟོན་གནང་འདུག་པ་དང་
ཉིན་གཅིག་འབྲུམ་བུའི་ཐོར་པ་རྣམས་ནང་དུ་བརྡིབས་ཏེ་ཐོར་རྩེ་ཀོང་བུར་སོང་ཞིང། ཉེན་ཆེར་གྱར་སྐབས་རྒན་ཡོངས་འཛིན་མཆོག་ལ་ཐུགས་ཚབ་ཆེན་པོ་བྱུང་འདུག་ཅིང་རྒན་ནས་ཕུ་ཁང་མཁན་པོར་དགོངས་བསྐོར་ཞུ་གནང་ལ། མཁན་པོས་
ཕག་ཤ་ལྕུག་གཅིག་བསྐུར་གནང་གིས་དེ་བཙོས་ནས་ཕག་ཚིལ་རྐྱང་པ་བཅད་ཁམ་འགའ་ཤས་སྟེར་དགོས་གསུངས་པ་ལྟར། གནང་བས་སང་ཞོག་དེར་ཐོར་པ་བརྡིབས་པ་དེ་རང་གི་སྟེང་དུ་མཆོད་རྟེན་བང་རིམ་འདྲ་བའི་ཐོར་པ་ཉིས་བརྩེགས་ཤིག་ཐོན་ཏེ་
དེ་ནས་རིམ་བཞིན་དྲག་བསྐྱེད་ཀྱི་ངོ་བརྟས། ནུ་བོ་ཆུང་བ་འབྲུམ་ནད་ཀྱིས་གྲོངས་རྗེས་ཨ་མ་ལགས་དང་བུ་མོ་འཇམ་དཔལ་ཆོས་འཚོ་གཉིས་རྐྱང་པར་ལུས་ཤིང། གུང་བླའི་གཞིས་སྡོད་ཨ་ཕོ་དང་ཨ་ནེ་དབྱངས་འཛོམས་གཉིས་ནས་རྒྱུན་
དུ་སྡང་སེ་བ་ཞིག་བྱས་པས་སྡོད་ཟོས་མ་བདེ་བ་སོགས་ལ་བརྟེན། མཛོད་པ་ལེགས་བཤད་རྒྱ་མཚོ་ནས་བླ་བྲང་གི་ཁོངས་གཏོགས་བདེ་ཆེན་ཁ་རབ་འོག་གོང་ཀོ་ཚང་གི་ཕ་བསྟན་འཛིན་བཟང་པོ་དང། བུ་དོན་གྲུབ་གཉིས་ཀྱི་མདུན་མར་

[027A]༄༅། །ཨ་མ་དང་འཇམ་ཆོས་གཉིས་བསྐྱལ་འདུག་རང་ལོ་བཅུ་གཅིག་པ་ལྕགས་ཕག་ལོར་ལྷ་ལྡན་རྨེ་རུའི་འདུ་ཁང་ཤར་དུ་བདེ་ཡངས་མཚན་ཞབས་གཉལ་གྲ་འོར་མཆོག་སྤྲུལ་བསྟན་འཛིན་འཕྲིན་ལས་འོད་ཟེར་རིན་
པོ་ཆེའི་དྲུང་ནས་ཐུ་བཀྭན་ཆོས་ཀྱི་ཉི་མའི་གསུང་འབུམ་བཀའ་རྒྱ་མ་དང་བཅས་མདོ་སྨད་དཔར་མ་པོད་བཅུ་བཞི་ཆ་ཚང་གི་བཀླག་ལུང་སྩལ་བ་ཐོབ། བསྟན་རྒྱས་གླིང་བླ་བྲང་དང་འབྲེལ་ཟབ་ཆེ་བའི་བབས་ཀྱིས་ལོ་ལྟར་དེ་མོ་དགུ་འཆམས་སྐབས་
མགྲོན་འབོད་གནང་སྟེ་བསྐྱོད་བཞིན་པར་བརྟེན། ཟླ་བ་བརྒྱད་པའི་ཚེས་ཉེར་དགུ་ཉིན་དེ་མོ་དགུ་འཆམས་བལྟ་སར་བསྐྱོད་སྐབས་སྟེང་ཐོག་རབ་གསལ་གྱི་དབུས་སུ་དེ་མོ་རིན་པོ་ཆེ་དང། གཡས་ཕྱོགས་དེར་ལོ་སེམས་དཔའ། བྲག་གཡབ་ཆུང་
ཚང། གཙང་པ་མཁན་ཆེན། ངེད་རང། དེ་མོའི་ཡོངས་འཛིན་བཅས་ཡོད་ཅིང། གཡོན་ཕྱོགས་སུ་ལན་ཨམ་བན་གྱིས་གཙོས་པའི་རྒྱ་མིའི་དཔོན་རིགས་སྣ་ཚོགས། བཀའ་ཤག་ཞབས་པད་རྣམ་པ་སོགས་མཐོ་རིམ་རྣམས་གཟིམ་
ཆུང་ཕན་ཚུན་གྱི་རབ་གསལ་ནང་དང། གཞུང་ཞབས་བྱིངས་ཤག་འཁོར་ཐོག་སྟེང་གུར་གཡབ་འོག་འཁོད་འདུག་རབ་གསལ་ནང་རྒྱ་མི་ཚོས་ཐ་མི་ཁ་འཐེན་པའི་དུ་བས་ཁེངས་པ་དང། ཛ་སག་ཆོས་བྱང་དགྲ་འདུལ་ལགས་ཟེར་བ་དེས་རྒྱ་མིར་
ངོ་སྲུང་དགའ་མདོག་ཆེན་པོ་བྱེད་པ་སོགས་མཐོང་སྐབས་ངེད་རང་མི་དགའ་བ་ཆེ་ཙམ་བྱུང། དགོང་དྲོ་ལྷ་མོ་དམག་ཟོར་མ་གཙོ་འཁོར་གྱི་འཆམས་ཡར་ལོག་སྐབས་བསྟན་མ་བཅུ་གཉིས་གྲས་ཀོང་བཙུན་དེ་མོ་སྒོ་འཕྱོར་འོག་ཏུ་ཁ་བུབ་ཏུ་འགྱེལ་བ་

[027B] ཨམ་བན་ནས་འཆམས་པ་བ་ཚང་མར་ཁ་བཏགས་རེ་གཡོགས་སོང་བ་ལྷ་ས་བ་ཚོས་ངན་རྟགས་སུ་བརྩིས་སོང་བ་ལྟར། དེའི་ཕྱི་ལོར་ཆུ་བྱི་རྒྱ་དམག་གི་ཟིང་འཁྲུགས་རྐྱེན་པས་བསྟན་རྒྱས་གླིང་གི་དགོན་པ་རྩ་འཐོར་དུ་སོང། དེ་ལོ་ཕྲན་རང་
དབྱར་ཆོས་གྲོལ་ནས་སྟོན་དུས་ལྷ་སའི་ཤག་ཏུ་ཡོད་མུས་སྐབས་རྒྱ་ནག་ཏུ་གསར་བརྗེའི་ངོ་ལོག་བྱུང་རྐྱེན་ལྷ་སར་ཡང་ལྷ་བབས་དུས་ཆེན་ཉིན་ལྷ་སྡོད་རྒྱ་མི་རྣམས་རྒྱ་མིའི་ཆབ་སྲིད་རིང་ལུགས་གསར་རྙིང་དབར་ནང་འཁྲུགས་བྱུང་སྟེ་ནང་ཁུལ་གསོད་རེས་
དང། ལྷ་སའི་ཁྱིམ་ཚང་འགའ་ཤས་ཀྱི་ནང་དུའང་འཚངས་ཏེ་རྟ་དྲེལ་འཕྲོག་པ་སོགས་ཟང་ཟིང་ཆེན་པོ་བྱས་རྐྱེན་རྒན་ཡོངས་འཛིན་དམ་པ་དང། ངེད་རང་གཉིས་ལྷ་ལྡན་སྤྲོ་ཁང་ལྕོག་གི་ཤག་ཆུང་ཞིག་ཏུ་གནས་གཡར་གྱིས་ཉིན་ཤས་བསྡད་
སྐབས་དེར་རྒྱའི་ཨམ་བན་ལན་ཞེས་པ་ལྷ་ས་ནས་འབྲས་སྤུངས་སུ་གབ་བྱོལ་བྱ་དགོས་བྱུང་སོང། ལྔ་མཆོད་གོང་ཙམ་དེར་དགའ་ལྡན་དུ་བསྐྱོད་དེ་སྔགས་རམས་དམ་པ་དེ་ཉིད་ནས་རྒན་ཡོངས་འཛིན་དང། ངེད་གཉིས་ལ་གསང་བདེ་འཇིགས་གསུཾ་
དང། ཀུན་རིག་བཅས་ཀྱི་དཀྱིལ་འཁོར་བྲི་ཐིག་རྣམས་ཐིག་རྩ་ར་སྤྲོད་དང་ཚོན་བཀྱེ་ཆོ་ག་སོགས་ཞིབ་ཆ་དང་བཅས་ཏེ་སློབ་ཁྲིད་མཛད་ཅིང། སྦྱངས་ཚད་ཀྱང་དགའ་ལྡན་ཤག་གི་རྩིག་ངོས་སུ་གསང་བདེ་འཇིགས་གསུམ་གྱི་དཀྱིལ་འཁོར་ཆ་ཚང་ཞིག་རྒན་
རིན་པོ་ཆེ་དང་ངེད་གཉིས་ཁེར་རྐྱང་གིས་ཚོན་མདངས་སུ་སྤེལ་ཏེ་གང་ལེགས་ཤིག་བྲིས་ཡོད་པ་རྗེས་སོར་ཁང་ཚན་ཚོགས་ཁང་སྟེང་ཤོད་ཉམས་གསོའི་སྐབས་བཤིག་འདུག་དགུན་ཆོས་སྐབས་ཕར་ཕྱིན་གྱི་གཞུང་གསར་ཚུགས་གཞུང་གསར་

[028A]༄༅། །གྱི་འཛིན་གྲར་ཞུགས་ཏེ་ཕར་ཕྱིན་གྱི་གཞུང་ལ་སློབ་སྦྱོང་འགོ་འཛུགས་བྱས། ལྷ་ཁུལ་རྒྱ་མིའི་ཟིང་འཁྲུགས་དུས་གཟིར་གྱིས་རྐྱེན་པས་ཉེན་ཁ་ཆེ་སྟབས་རྒན་རིན་པོ་ཆེ་དང། སྔགས་རམས་དམ་པ་བཅས་ངེད་རང་རང་ལོ་
བཅུ་གཉིས་སུ་སོན་རྒྱུའི་ཆུ་བྱི་ལྷ་སའི་སྨོན་ལཾ་དུ་མ་བསྐྱོད་པར་དགའ་ལྡན་དུ་བསྡད་ཅིང། དེ་ལོ་གཞུང་ས་མཆོག་ནས་གདན་ས་སོ་སོར་དགེ་འདུན་སྟོང་ཕྲག་རེ་ཉེན་སྲུང་དུ་འཇོག་གནང་གིས་སྨོན་ལམ་མང་འགྱེད་ཀྱི་སྐུ་སྐལ་གནང་སོང། ཟླ་བ་གཉིས་
པའི་ཚེས་ལྔའི་ནུབ་མོ་རྒྱ་མིས་སེ་རར་གློ་བུར་དམག་འཐབ་བྱས་རྐྱེན་གཞུང་གནས་ནས་བཀའ་རྒྱ་ཕེབས་དགོངས་བཞིན་དགའ་ལྡན་ནས་སེར་དམ་གཉིས་བརྒྱ་སྐོར་འཕྲལ་ཐོན་བྱ་དགོས་བྱུང་སོང་བ། མགོན་ཁང་ཁག་གི་སྤྱན་གཟིགས་བོད་མདའ་
དང་གྲི་མདུང་སོགས་ལ་དར་ཚོན་བཏགས་ཏེ་འཁྱེར་བ་དང། གྱོན་པ་སྐྱ་ཆས་ཆ་ཚང་མེད་མཁན་འགའ་ཤས་ཀྱིས་སྟོད་འགག་རིང་འགག་སྟེང་ཕྱུ་པ་དང། ཀོ་བའི་གྲྭ་ལྷམ་གྱོན་པ། རས་ཁྲའི་དཔེ་རས་མགོ་དཀྲིས་སུ་བྱེད་པ་སོགས་ཆ་ལུགས་
ཡ་མཚན་རྣམ་པ་སྣ་ཚོགས་ཀྱིས་ཐོན་སོང། སེ་རར་འབྱོར་སྐབས་སེ་རའི་དགེ་འདུན་བགྲེས་གྲས་འགའ་ཤས་ཀྱིས་གདན་ས་གོང་གི་དགེ་འདུན་ཕེབས་བྱུང་ཞེས་དཔྲལ་བ་གཏུགས་ཏེ་མིག་ཆུ་གཏོང་བ་དང། འགའ་ཤས་ཀྱིས་དབྱུག་པའི་འགོར་ཤ་
གྲི་ལྷམ་སྒྲོག་གིས་བཅིངས་ཏེ་རྒྱ་མི་གང་དུ་འདུག་ངེད་ཀྱིས་གསོད་ཀྱི་ཡིན་ཅེས་སྒུར་འགྲོས་བྱེད་ཀྱི་འདུག་ཅེས་ཟེར། རྗེས་སོར་གཞུང་གི་དམག་མི་དང། སེ་ར་བ། དགའ་ལྡན་པ་བཅས་མཉམ་རུབ་ཀྱིས་རྒྱ་མི་སེ་ར་ནས་འཕྲལ་མྱུར་ཕྱིར་

[028B]ངེད་རང་གི་གསོལ་དཔེན་ལྷ་བུ་སོགས་ཤག་གི་དགེ་ཕྲུག་འགའ་ཤས་དང། བཀའ་འགྱུར་ཀློག་མི་དགའ་ལྡན་པ་བརྒྱད་གྲ་གཅིག་ཡོད་པ་ལྷོ་བརྒྱུད་རྒྱ་འོག་ཏུ་ཟླ་ཤས་རིང་ཚུད་དེ་ཟ་ཆས་ཉེར་མཁོ་རྫོགས་ཐོག་
རྒྱ་མིས་དམག་སའི་འཛིངས་རགས་ཤུར་འདྲུ་ས་དང། རྡོ་འོར་འདྲེན་བྱེད་སར་ཁྲལ་འདེད་ཀྱིས་ལྷ་བུ་སོགས་འགའ་ཤས་ལ་སྒལ་རྨ་ཡང་ཐོན་པ་སོགས་ཁོང་ཚོར་དཀའ་ངལ་འཇིགས་སྐྲག་ཚད་མེད་བྱུང་འདུག་དེ་ལོ་དམག་ཟིང་གིས་རྐྱེན་པས་
ཚོགས་མཆོད་དང། གསང་ཕུ་དབྱར་ཆོས་ཚུགས་མ་ཐུབ། འཛིན་གྲ་གཅིག་པའི་ཆོས་གྲོགས་ཕུ་ཁང་ཡར་མི་ཚན་ཁོངས་སྨར་ཁམས་ཆ་ཤལ་ཁུལ་ཁ་པོ་གཟེ་གྲོང་ནང་པའི་བུ་ཟ་འབྲུ་དགོན་གྱི་གྲ་རིགས་ངག་དབང་བློ་བཟང་ཞེས་པ་རིགས་ལམ་ཤིན་ཏུ་
བྱང་ཞིང་རྣོ་བ། རང་བཞིན་བཟང་པོ་ཞིག་ཡོད་པ་ཁོང་རྒན་རིན་པོ་ཆེའི་དགེ་ཕྲུག་ཏུ་སོང་གཤིས་འདི་ལོ་ནས་བཟུང་དགེ་བཤེས་མིང་བཏགས་མ་ཟིན་བར་དུ་བགྲོ་གླེང་གི་རོགས་ཟླར་རྟག་བསྟེན་བྱས། དགོན་དུ་དབྱར་གནས་སྐབས་གྲྭ་ཚང་དུ་རྡོ་ཁང་ཡང་སྟེང་
པ་བློ་བཟང་ཆོས་གྲགས་ཞེས་སློབ་གཉེར་བཟང་བ་ཞིག་དང་མཉམ་དུ་ངེད་རང་ནས་ཕར་ཕྱིན་ཆོས་འཁོར་གྱི་གཞུང་ལས་བརྩམས་པའི་ཚོགས་ལངས་ཀྱི་སྤྱི་བཤད་གུས་འདུད་དང། བརྒལ་བརྟག་བགྲོ་གླེང་སོགས་བྱས་པར་གྲ་མ་འགྲིགས་ཀྱི་རིགས་མེད་པ་
ལེགས་ལམ་གང་ཆེ་བྱུང་ཞིང། སྔར་སྲོལ་ཚོགས་ལངས་ཀྱི་གཏོང་སྒོ་ཆེ་ཕྲ་རྣམས་ཀྱང་མཛོད་པ་རྫོང་ཟུར་ལེགས་བཤད་རྒྱ་མཚོས་ཁུར་བླངས་ཀྱིས་གང་རྒྱས་ཕུལ་སོང། ལྷ་སར་དམག་འཁྲུགས་སྐབས་མེ་སྒྱོགས་རྒྱབ་པའི་སྒྲ་སྐད་དགའ་ལྡན་

[029A]༄༅། །ཉག་རོང་ལ་ཁར་ཐོས་ཀྱི་འདུག་དེ་ལོ་གཞུང་ས་མཆོག་གི་བཀའ་དགོངས་བཞིན་༸སྐྱབས་རྗེ་དགའ་ལྡན་གསེར་ཀོང་རྡོ་རྗེ་འཆང་ཆེན་པོ་དགའ་ལྡན་དུ་ཕེབས་ཏེ་ཡངས་པ་ཅན་དུ་ཆོས་རྒྱལ་ཁང་མདུན་ཆོས་རྒྱལ་ཡང་
གསང་དུག་རི་ནག་པོའི་གཏོར་སྒྲུབ་མཛད་དེ་ཁྲོམ་སྒང་དུ་ཟོར་འཕེན་མཛད་ཉིན་དེར། གསེར་སྐྱེམས་བཞེས་སྒྲ་གསུང་ཤུགས་ཆེན་པོས་གསུངས་པ་རྡོ་ཁང་སྟེང་ཕྲན་གྱི་ཤག་ཏུ་ཐོས་ཀྱི་འདུག་གཞན་ཡང་ལྷ་མོ་དང། རྟ་མགྲིན་གྱི་གཏོར་བཟློག་
སྲི་མནན་སོགས་དྲག་ལས་སྣ་ཚོགས་ཟླ་བ་སྦྲེལ་ནས་མཛད་སོང། དེ་སྐབས་ཉིན་གཅིག་དེ་སྔོན་ལྕགས་ཁྱི་ལོར་༸གོང་ས་༸སྐྱབས་མགོན་ཆེན་པོ་ལྷ་ལྡན་ནས་ཕེབས་རྗེས་སུ་དང་བླངས་ཀྱིས་རྗེས་འདེད་འགྲོ་མི་ར་མོ་ཆེ་རྒྱལ་སྒོ་གདོང་གི་ཆོས་མཛད་
ཟེར་བ་དེ་དང། རྒྱ་མིའི་དམག་དཔོན་ཆེ་བ་གཅིག་བཅས་དགའ་ལྡན་པའི་ཁོངས་གཏོགས་ཀྱི་དམག་མིས་བསད་པའི་མགོ་ལག་ཀྱང་འབྱོར་པ་བྲག་སྒོ་ཆེའི་ཕར་ནང་དེར་སྲི་མནན་གནང་སོང། གཏོར་རྒྱག་སོ་སོའི་སྐབས་གསེར་སྐོང་རྡོ་རྗེ་འཆང་
ཐུགས་ཉམས་འུར་ཏེ་ཟོར་འཆམས་སྣ་ཚོགས་འཁྲུལ་ལིང་ལིང་དུ་བསྐྱོན་གྱི་འདུག་པར། རྡོ་རྗེ་འཆང་དབུ་ལོ་ཆེར་མེད་པའི་སྤྱི་ཐེར་དུ་བཞུགས་སྟབས་དབུ་ཞྭ་རྩེ་ཞྭ་དེ་བུད་ན་ཡ་མཚན་ལྟད་མོ་ཡོང་ལ་རེས་དབུ་ཞྭ་བུད་ན་སྙམ་པ་བྱིས་པའི་མནོ་
བསམ་འཁོར་མྱོང། དེ་ལོ་དབྱར་གནས་གྲོལ་རྗེས་ལྷ་སར་དམག་ཐག་མ་ཆོད་སྟབས་བདེ་ཆེན་ལ་མོ་རྩེའི་གཞིས་སུ་དཔེ་མཚམས་ཟླ་བ་གཉིས་ལྷག་ཙམ་བསྡད་ཅིང། རྒན་རིན་པོ་ཆེ་ནས་དྲང་ངེས་ལེགས་བཤད་སྙིང་པོ་བློ་འཛིན་བྱེད་དུ་

[029B] བློ་རྒྱུགས་བཞེས་སྐབས་དཔེ་ཆའི་དབུ་ཕར་ཚུར་གར་བསྟན་ཁྱད་མེད་པར་རྒྱབ་ཕྱོགས་ནས་བཀླག་
གིན་རྒྱུགས་ཕུལ་ནས་ཤོག་གྲངས་བཅོ་ལྔ་ཙམ་བར་འཁྱོལ། དེ་མཚམས་རྫུན་ཕུགས་བརྡོལ་ནས་བཀའ་བཀྱོན་དང་རྟ་ལྕག་གཉིས་ཀ་རག་ཅིང། སླར་དབུ་ནས་བློ་འཛིན་བྱ་དགོས་བྱུང་བ་འབད་ནས་གཟུང་བས་ཤོག་གྲངས་བདུན་ཅུ་ཙམ་དང། པཎ་ཆེན་
གྱི་ཕར་ཕྱིན་སྤྱི་དོན་དགེ་འདུན་ཉི་ཤུ་ནས་སྐབས་བཞི་པ་རྫོགས་པར་བློ་འཛིན་བྱས། སྐབས་དེར་ངེད་རང་རིག་པ་དགའ་མོ་ཡོད་པས་དཔེ་ཆ་འཛིན་རྩོད་གང་ཅི་ཡར་རྒྱས་གྱི་ཐུགས་རེ་ཆེན་པོ་ཞིག་རྒན་རིན་པོ་ཆེ་དམ་པ་དེ་ཉིད་ལ་ཡོད་ཀྱང། བརྩོན་འགྲུས་ཆུང་
སྟབས་རྒན་རིན་པོ་ཆེ་ནས་དོ་དམ་ཚ་འཇུན་ཆེ་ཙམ་གནང་གཤིས་ལུས་ལ་ཤིག་ཧ་ཅང་མང་པོ་རྒྱབ་སྟེ་ཉིན་གཅིག་རོགས་བྱེད་ཡོན་ཏན་ལགས་ནས་མལ་གཟན་རྩུག་ཕྲུག་ལ་ཤིག་སྒྲུབ་རྒྱབ་སོང་བར་ཤིག་དང་སྤུ་འདྲེས་པ་དཀར་ཡོལ་ཆེ་བ་གང་ཁེངས་པ་བྱུང་སོང་
ཟླ་བ་དགུ་པ་ནང་ཙམ་ལ་གུང་ཐང་དུ་སྐྱེས་ལྷ་གསོལ་བར་རྒན་དང་སྔགས་རམས་དམ་པ་བཅས་ལྷན་དུ་བསྐྱོད་དེ་གུང་ཐང་བླ་བྲང་གི་ཁང་གཉེར་ཞང་པོ་འཇམ་དབྱངས་རྒྱ་མཚོས་གཙུག་ལག་ཁང་གི་ཡང་ཐོག་གཟིམ་ཆུང་རབ་གསལ་ཆེན་མོར་འཇོག་གནང་གིས་ཉིན་ཤས་
བསྡད་རིང་བཟའ་བཏུང་རྣམས་ཞང་པོའི་ཤག་ནས་དུས་ཐོག་བསྐྱལ་གནང་བྱུང་བ་ལས། གུང་ཐང་བླ་བྲང་ངེད་རང་གི་སྐྱེས་ཁང་དང་ངེད་རང་ཡང་གུང་བླའི་མི་ངོའི་བུ་བརྒྱུད་ངོ་མ་ཡིན་རུང་གོང་གསལ་ཨ་ནེ་གཡང་འཛོམས་བཟའ་ཚོས་དབང་འཛིན་བྱེད་སྐབས་

[030A]༄༅། །ལ་བརྟེན་ཉིན་གཅིག་ཙམ་གྱི་བཟའ་བཏུང་སྣེ་ལེན་ཡང་བྱེད་མཁན་མེད་ཅིང། དེ་སྐབས་ཀུན་རྩེའི་གོ་མག་རྩིས་དཔོན་རིན་དབང་དང། སྐུ་ཟླ་ཕྲན་གྱི་གཅེན་མོ་བཅས་ལ་ས་ནས་གུང་ཐང་དུ་ཕེབས་ཏེ་བདུན་ཕྲག་གཅིག་
ཙམ་བཞུགས་སོང་བས་ཉིན་གཅིག་ཕྲན་དང། སྔགས་རམ་དམ་པ་གཉིས་མཇལ་འཕྲད་དུ་བསྐྱོད་པར་གསོལ་ཇ་དང་གསོལ་ཚིགས་སྤེལ་བཞི་ཞིག་ལྷན་དུ་གནང་བྱུང་བ་ལས། དེ་མིན་གྲིབ་མ་མེད་པའི་ལྗོན་ཤིང་བཞིན་དུ་ཡལ་བར་དོར་ཏེ་
དམིགས་བསལ་བདག་སྤྲོད་ཀྱི་རྗེས་འཛིན་མ་ཐོབ། འདི་སྐབས་ཙམ་མ་ཟད་དགེ་བཤེས་དམ་བཅའ་མ་ཟིན་པར་ཆོས་མཚམས་སྐབས་ལྷ་ས་དང་དགའ་ལྡན་བར་འགྲུལ་བཞུད་ལམ་ཞོར་གུང་ཐང་དུ་སྐྱེས་ལྷ་གསོལ་རྒྱུ་སོགས་ཀྱིས་ནམ་བསྐྱོད་སྐབས་
ཆོས་འཁོར་གླིང་དུ་ཞང་པོ་རྒྱ་མཚོའི་སར་བསྐྱོད་བསྡད་བྱ་རྒྱུ་ལས་གུང་བླར་འགྲོ་སྡོད་བྱ་ཡུལ་མེད། ལྷ་སར་དམག་འཁྲུན་མ་ཆོད་སྟབས་ལྔ་མཆོད་གོང་བདེ་ཆེན་ནས་དགའ་ལྡན་དུ་ཕྱིར་ལོག་བྱས་ཏེ་ཕར་ཕྱིན་གཞུང་རྙིང་འཛིན་གྲར་སོན་ཏེ་
སེམས་བསྐྱེད་དང། གདམས་ངག་སོགས་ནས་བཟུང་རིམ་གྱིས་སྦྱང་བརྩོན་བྱས། དགུན་ཆོས་གྲོལ་རྗེས་ལྷ་སར་བསྐྱོད་དེ་ཟླ་བ་བཅུ་གཉིས་པའི་ཚེས་བཅུ་དྲུག་ཉིན་༸རྒྱལ་མཆོག་སྐུ་ཕྲེང་བཅུ་གསུམ་པ་རྒྱ་གར་ནས་ལྷ་སར་རྒྱལ་ཁབ་ཏུ་
ཞབས་འཁོད་མཛད་སྐབས་སྐྱིད་ཚལ་ཀླུ་ལྡིང་དུ་གཞུང་གནས་ཀྱི་ཕེབས་བསུའི་སར་གདན་ས་གསུམ་གྱི་བླ་སྤྲུལ་སྤྱི་མཚུངས་མཇལ་ཁར་བཅར། །རང་ལོ་བཅུ་གསུམ་པ་ཆུ་གླང་ལོར་ལྷ་སར་སྨོན་ལམ་ཆེན་མོ་གྲོལ་རྗེས་སྔགས་

[030B] ལྷ་བུ། རྫོང་ལེགས་བཤད་ཀྱི་ཚ་བོ་ཚུལ་ཁྲིམས་བསྟན་འཛིན་བཅས་ངེད་གསུམ་ཡི་གེ་འབྲི་
སྦྱོང་གི་འགོ་འཛུགས་བྱས་ཏེ། མཚན་ཉིད་དཔེ་ཆ་འཛིན་སྐྱོར་དང། དཔེ་ཁྲིད་སོགས་ཀྱི་གསེང་དབར་ལ་ཟླ་བ་གཉིས་གསུམ་ཙམ་ཞོར་སྦྱོང་བྱས། ཚོགས་མཆོད་གྲོལ་རྗེས་རྒན་རིན་པོ་ཆེ་དང། ངག་དབང་བློ་བཟང་བཅས་ལྷན་དུ་
འབྲས་སྤུངས་སུ་བསྐྱོད་དེ། སྒོ་མང་ཧར་གདོང་རྒྱུད་ཁང་དུ་ཁྱབ་བདག་བཀའ་འགྱུར་བ་ཆེན་པོ་རྗེ་བཙུན་བློ་བཟང་དོན་ལྡན་དཔལ་བཟང་པོའི་ཞལ་སྔ་ནས་ཀྱི་དྲུང་ནས་རྒྱལ་བའི་བཀའ་བོད་དུ་འགྱུར་རོ་ཅོག་ཡོངས་རྫོགས་དང། བསྟན་འགྱུར་
གྲས་ནས་ལུང་རྒྱུན་གང་བཞུགས། མ་ཎི་བཀའ་འབུམ། བཀའ་གདམས་ཕ་ཆོས་བུ་ཆོས་སོགས་ཀྱི་བཀླག་ལུང་མང་པོ་ཞིག་ཟླ་བ་གསུམ་ལྷག་ཙམ་རིང་ནོད་ཅིང། བླ་མ་རིན་པོ་ཆེ་སྐུ་ཟིལ་ཆེ་ཞིང་ནོན་ཆེ་བས་སློབ་མ་རྣམས་ཀྱིས་གཉིད་དང་
ལོང་གཏམ་སྨྲ་བ། ཡི་གེ་འབྲི་བ་སོགས་ཕྲན་བུ་བྱས་ཚེ་སྤྱན་གྲུ་གསུམ་དུ་གཟིགས་ནས་ལྗགས་ལུང་ཅུང་ཟད་མཚམས་འཇོག་གནང་སྐབས་ཐམས་ཅད་འཇམ་ཆག་གེར་འགྲོ་བ་འདུག་འབྲས་སྤུངས་གསུང་ཆོས་གྲུབ་འཕྲལ་དགའ་ལྡན་དུ་
བསྐྱོད་ཅིང། དབྱར་ཐོག་དང་སྟོན་ཁའི་རིང་རྒན་རིན་པོ་ཆེའི་ཐུགས་བཞེད་བཞིན་ཕར་ཕྱིན་དགེ་འདུན་ཉི་ཤུ་ནས་བཟུང། སྐབས་གསུམ་པ་བར་ལ་དཀའ་སྤྱད་བརྩོན་ཤུགས་ཆེན་པོ་བྱས་ཏེ་ཆོས་གྲོགས་ངག་དབང་བློ་བཟང་དང་

[031A]༄༅། །མཉམ་དུ་བགྲོ་གླེང་སྦྱངས་བརྩོན་གྱིས་དེ་ལོའི་དགུན་ཆོས་སྐབས་ཕར་ཕྱིན་སྐབས་བརྒྱད་རྙིང་པའི་འཛིན་གྲར་ཐོད་བརྒལ་གྱིས་འཕོ་ཐུབ་པ་བྱུང་ཞིང། དགུན་ཆོས་དང་གཉིས་རིང་ཕར་ཕྱིན་སྐབས་བཞི་པར་སྦྱངས་
རང་ལོ་བཅུ་བཞི་པ་ཤིང་སྟག་ལོར་སྨོན་ལམ་ཆེན་མོ་གྲོལ་མཇུག་དེར་རྟ་ཚག་ཧོ་ཐོག་ཐུ་རིན་པོ་ཆེས་གསོལ་འདེབས་ཞུ་བསྐུལ་གནང་བ་བཞིན། ལྷ་ལྡན་ཀུན་བདེ་གླིང་འདུ་ཁང་དུ་ལུས་ཅན་རྒྱ་མཚོའི་རྒྱུད་དུ་ཟུང་འཇུག་སྐུ་བཞིའི་ལམ་དང་འབྲས་
བུ་ཅི་རིགས་པ་སྦྱོར་བའི་དཔལ་ལྡན་རིགས་བརྒྱའི་ཁྱབ་བདག་རྡོ་རྗེ་སེམས་དཔའ་འབྲས་སྒོ་མང་འབུལ་སྡུད་རྡོ་རྗེ་འཆང་རྗེ་བཙུན་བློ་བཟང་ཡེ་ཤེས་བསྟན་པའི་རྒྱལ་མཚན་གྱི་ཞལ་སྔ་ནས་འཇིགས་བྱེད་དཔའ་གཅིག་དང། ལྷ་བཅུ་གསུམ་
གསང་འདུས་འཕགས་ལུགས་མི་བསྐྱོད་རྡོ་རྗེ། བདེ་མཆོག་ལཱུ་ཨི་པའི་ལུགས་ལྷ་དྲུག་ཅུ་རྩ་གཉིས། བདེ་མཆོག་དྲིལ་བུ་ལུགས་ལྷ་ལྔ། ཐུགས་རྗེ་ཆེན་པོ་དཔལ་མོ་ལུགས་བཅས་ཀྱི་རས་བྲིས་ཀྱི་དཀྱིལ་འཁོར་དུ་དབང་ཆེན་སྟ་གོན་དང་
བཅས་པ། མི་ཏྲ་ལུགས་སྤྱན་རས་གཟིགས་ཀྱི་རྣལ་འབྱོར་སྙིང་པོ་དོན་གསུམ་གྱི་ཁྲིད་དང། གཉན་ཚེམ་བུ་པའི་ལུགས་སྤྱན་རས་གཟིགས་ཀྱི་རྣལ་འབྱོར་གྱི་ཁྲིད་བཅས་སྩལ་སོང་བའི་ཆོས་གྲལ་དུ་ཆུད་ཅིང། སྐབས་དེར་རྡོ་རྗེ་འཆང་ནས་
དབང་བཤད་ཟབ་ཅིང་རྒྱ་ཆེ་བ་དང། ཕྱག་ལེན་ཕྲ་མོ་ཚུན་ཆད་ཞིབ་ཏུ་ཕྱེ་ནས་བཀའ་སྩལ་བ་ངེད་རང་ལོ་ན་ཕྲ་སྟབས་མདོ་སྔགས་ཀྱི་དཀའ་གནད་ཟབ་དོན་མཐའ་ཀླས་པ་རྣམས་བློ་གྲོས་ཀྱི་ཡོལ་གོར་མ་ཆུད་ཀྱང། དབང་དོན་གྱི་དམིགས་རིམ་རྣམས་

[031B] དེའི་དྲིན་གྱིས་དེང་སང་ཡང་སྐབས་དེའི་གསུང་བཤད་དང། བླ་མ་རིན་པོ་ཆེའི་སྐུའི་རྣམ་འགྱུར་ཚུན་གྱི་དོན་སྤྱི་ཡིད་ལ་ལམ་མེར་འཆར་གྱི་འདུག་པ། དབང་བརྒྱ་ཚར་ཞུས་ཀྱང་
དམིགས་རྣམ་རགས་པ་ཙམ་ཡང་གོ་དོན་མི་རྟོགས་པའི་ཆོས་ཞུ་རྒན་པོ་འགའ་རེའི་ངང་ཚུལ་ལ་བལྟས་ན་ལོ་ནར་དཔགས་པའི་ཆོས་ཉན་ལུགས་དགའ་མོ་བྱུང་ཚོད་སྣང། དཔྱིད་ཆོས་སྐབས་ཕར་ཕྱིན་སྐབས་ལྔ་པ་ནས་བཟུང་སྦྱངས་ཤིང་
དབྱར་གནས་སྐབས་དགའ་ལྡན་ཚོགས་ཆེན་དུ་རྩོད་ཟླ་དགའ་བྱང་གོ་བོ་ཡིན་པ་སློབ་གཉེར་ལེགས་པར་གྲགས་པ་ཞིག་དང་མཉམ་དུ་ཕར་ཕྱིན་སྐབས་བརྒྱད་པའི་ཚོགས་ལངས་སྤྱི་བཤད་དང། བགྲོ་གླེང་སོགས་མཁས་པ་རྣམས་ཁྲེལ་དགོད་འཆོར་
མི་དགོས་ཙམ་བགྱིས་ཤིང། ཕྱོགས་མཚུངས་ཁྲི་ཆེན་རྡོ་རྗེ་འཆང་མཁྱེན་རབ་ཡོན་ཏན་རྒྱ་མཚོ་དཔལ་བཟང་པོ་ཚོགས་མགོན་དུ་གདན་ཞུ་དང་འབྲེལ་མང་འགྱེད་བསྙེན་བཀུར་སོགས་ཐོག་མཐའ་བར་གསུམ་གྱི་གཏོང་སྒོ་ཆེ་ཕྲ་ཡང་སྔར་སྲོལ་ལྟར་
གང་ལེགས་འབུལ་རྒྱུ་བྱུང། དགུན་ཆོས་སྐབས་དབུ་མ་གསར་པའི་འཛིན་གྲར་གནས་སྤོས་བྱས། །རང་ལོ་བཅོ་ལྔ་པ་ཤིང་ཡོས་ཟླ་བ་དྲུག་པའི་ཚེས་བཅུ་བདུན་ནས་བཟུང་དགའ་ལྡན་ཡངས་པ་ཅན་གྱི་གཙུག་ལག་ཁང་དུ་དགའ་
བྱང་ཚ་བ་དགེ་བསྐོས་ཟུར་པ་ཡེ་ཤེས་ལགས་ཀྱིས་ཞུས་བསྐུལ་བཞིན་དགའ་ལྡན་ཁྲི་ཐོག་གྱ་བརྒྱད་པ་ཁྲི་ཆེན་མཁྱེན་རབ་ཡོན་ཏན་རྒྱ་མཚོ་དཔལ་བཟང་པོའི་ཞལ་སྔ་ནས་འཕགས་ཡུལ་གྱི་སློབ་དཔོན་ཆེན་པོ་ཨ་བྷྱ་ཀ་ར་གུཔྟ་ཞེས་སམ་འཇིགས་མེད་འབྱུང་

[032A]༄༅། །གནས་ཞབས་ཀྱིས་སྲོལ་ལེགས་པར་ཕྱེ་བའི་རྡོ་རྗེ་ཕྲེང་བའི་དཀྱིལ་འཁོར་ཞེ་གཉིས་དང། པཎྜི་ཏ་དར་པཎ་ཨ་ཙརྱ་འཾ་འགྲོ་བའི་མེ་ལོང་ཞབས་ཀྱིས་སྲོལ་ཕྱེ་བའི་ཀྲྀ་ཡ་ས་མུ་ཙྪ་ནས་བཤད་པའི་བདེ་ལེགས་སུ་བྱེད་པའི་
དཀྱིལ་འཁོར་གསུམ་བཅས་དཀྱིལ་འཁོར་ཞེ་ལྔའི་དབང་ཆེན་སྟ་གོན་དང་བཅས་པར་ལེགས་པར་སྩལ་སོང་བར་༸སྐྱབས་མཆོག་འབུལ་སྡུད་རྡོ་རྗེ་འཆང་དང། ལྔ་རིག་སྨྲ་བའི་དབང་ཕྱུག་འབྲས་སྤུངས་ཀླུ་འབུམ་དགེ་བཤེས་ཤེས་རབ་རྒྱ་མཚོ་
རིན་པོ་ཆེ། གཞན་ཡང་བླ་སྤྲུལ་དགེ་བཤེས་མཁས་གྲགས་ཅན་སོགས་དགེ་འདུན་དྲུག་བརྒྱ་ལྷག་ཙམ་དང་ལྷན་དུ་སྐལ་བཟང་གི་དགའ་སྟོན་ཐོབ་ཅིང། བདེ་མཆོག་འཁོར་ལོ་བསྒྱུར་དྲུག་གི་དབང་ཆེན་གྱི་བརྟུལ་ཞུགས་དབང་སྐབས་ཁོ་བོར་རུས་
པའི་རྒྱན་དྲུག་སོགས་ཆས་འཇུག་རྒྱས་པར་སྩལ་ཞིང། གདུགས་རྒྱལ་མཚན་སོགས་དང་བཅས་དཀྱིལ་འཁོར་ལ་བསྐོར་བ་དང། སློབ་མ་ལྷ་ལ་འབུལ་བ་སོགས་བསོད་ནམས་ཀྱི་སྐལ་བ་མོད་མི་དམན་པ་ཐོབ། དབང་ཆེན་འདི་དག་གི་རིང་༸སྐྱབས་
མཆོག་འབུལ་སྡུད་རྡོ་རྗེ་འཆང་གི་སྐུའི་གཞོགས་འགྲམ་དེར་སྡོད་རྒྱུ་ཁེལ་ཞིང། རྡོ་རྗེ་འཆང་ཉིད་དབང་ཚུགས་ནས་མ་གྲོལ་བར་དམིགས་པ་ཡེངས་མེད་དུ་བཞུགས་པའི་དཔེ་སྟོན་བཟང་བ་དང། ལོ་སྔོན་མར་ཀུན་བདེ་གླིང་དུ་དབང་ཆེན་སྐབས་གསུང་
བཤད་ལེགས་ཐོས་བྱུང་བ་སོགས་ཀྱིས་འདི་རེས་ཀྱང་དམིགས་རྣམ་རྐང་གྲངས་མ་ཆད་ཙམ་སྐྱོང་ཁུལ་བྱས། སྐབས་དེར་༸སྐྱབས་མཆོག་འབུལ་སྡུད་རྡོ་རྗེ་འཆང་གི་ཞབས་དྲུང་ནས་སུམ་རྟགས་ཀྱི་དཔེ་ཁྲིད་འགོ་འཛུགས་ཙམ་ཞུས་ཤིང། གཞི་

[032B] དེ་ལོ་དགུན་ཆོས་སྐབས་དབུ་མ་རྙིང་པའི་འཛིན་གྲར་སླེབས། །རང་ལོ་བཅུ་དྲུག་པ་མེ་འབྲུག་ལོར་སྨོན་ལམ་གྲོལ་རྗེས་རྒན་
རིན་པོ་ཆེ་དེ་ཉིད་དང། ཕྲན་གཉིས་ནས་འབྲས་སྒོ་མང་ཀླུ་འབུམ་དགེ་བཤེས་ཤེས་རབ་རྒྱ་མཚོ་མཆོག་གདན་ཞུས་ཀྱིས་ཆུ་བཟང་རི་ཁྲོད་དུ་བསྐྱོད་དེ་དགེ་བཤེས་རིན་པོ་ཆེའི་དྲུང་ནས་སུམ་རྟགས་རྩ་བ་དང། སི་ཏུའི་འགྲེལ་ཆེན་གཞིར་བཟུང་ཐོག་
བྲ་ཏི་དགེ་བཤེས་ཀྱི་སུམ་འགྲེལ་ནས་ལེགས་ཆ་བསྣན་ཏེ་སུམ་ཅུ་པ་དང། རྟགས་འཇུག་གཉིས་ཀྱི་མཛུབ་ཁྲིད་ཟླ་གཅིག་ལྷག་ཙམ་རིང་ཞིབ་པར་ནོས་ཤིང། དཔེར་བརྗོད་ཀྱང་རྗེས་སོར་ཚིགས་བཅད་ཀྱི་རྩོམ་པ་བྱང་ཆེད་ཚིགས་བཅད་ཤ་སྟག་རྒྱག་ཏུ་
འཇུག་གནང་བྱུང་བ་ཐོག་མར་སླར་བསྡུའི་དཔེར་བརྗོད་ལ་ཀ་ཕྲེང་བསྒྲིགས་པའི་ཚིགས་བཅད་ཅན་ཞིག་བཟོས་པར་རྩོམ་གྱི་ཐོག་མ་ཡིན་ཀྱང་གང་ལེགས་ཤིག་སྟབས་འགྲིགས་བྱུང་བར་བརྟེན་དགེ་བཤེས་རིན་པོ་ཆེ་དགྱེས་མཉེས་ཆེན་པོས། ཀ་
ཕྲེང་བསྒྲིགས་པའི་མཁྱེན་དཔྱོད་བཟང་པོ་ལ། །ཁ་ཙམ་མིན་པའི་སྤྲོ་བ་ཁོང་ནས་ཤར། །ཞེས་སོགས་ལེགས་སོའི་དབུགས་དབྱུངས་ཀྱི་ཚིགས་བཅད་ཀ་ཕྲེང་བསྒྲིགས་པ་ཞིག་ཀྱང་མཛད། སྐབས་དེའི་དཔེར་བརྗོད་ཀྱི་རྩོམ་ཚིག་ནས་
ཅུང་ངོ་མཐོ་བ་རྣམས་ཕྱོགས་བསྡུས་བགྱིས་པའི་དཔེར་བརྗོད་ལེ་ཚན་ཞིག་ཀྱང་དེ་ལོ་དགའ་ལྡན་དུ་གསར་བསྒྲིགས་བྱས། སུམ་རྟགས་ཁྲིད་མཇུག་རྫོགས་མཚམས་གསང་ཕུ་དབྱར་ཆོས་སུ་བསྐྱོད། གཟུགས་བརྙན་གྱི་རི་མོ་སྐྱོན་མེད་ཙམ་

[033A]༄༅། །འབྲི་ཤེས་སྟབས་དབྱར་གནས་སྐབས་དགའ་ལྡན་དུ་རྩོད་གྲོགས་འཛིན་གྲ་གཅིག་པ་ངག་དབང་བློ་བཟང་གི་ཤག་ཏུ་ཚེ་རིང་དྲུག་སྐོར་དང། མཐུན་པ་སྤུན་བཞིའི་རི་མོ་ཞིག་བྲིས་ཏེ་སོ་སོའི་གཤམ་དུ་ཁ་བྱང་ཚིགས་བཅད་
འགའ་ཤས་བརྩམས་པའི་མཐུན་པ་སྤུན་བཞིའི་ཁ་བྱང་མཇུག་ཏུ། ལྔ་རིག་རྒྱ་ཆེར་སྨྲ་ལ་གཟེངས་མཐོ་བའི། །མགྲིན་མཚོར་དབྱངས་ཅན་ངང་མོ་རྩེན་དེས་སྦྱར། །ཞེས་བྲིས་པ་སྟོང་སྐད་ཀྱི་ཁ་ཕོ་ཧ་ཅང་ཐལ་ཆེར་སོང་སྟབས་རྒན་ཤེས་
རབ་རིན་པོ་ཆེས་སྐུ་རྩེད་ཀྱི་ཚུལ་དུ། ལྔ་རིག་རྒྱ་ཆེར་སྨྲ་ལ་གཟེངས་མཐོ་ཞེས། །ལྔ་མདོའི་རྨོངས་པ་བདག་འདྲར་འཛེར་རུང་མོད། །ལྔ་རིག་མཁས་པ་གཞན་གྱིས་སུན་ཕྱུངས་ཚེ། །ལྔ་རིག་མཁྱེན་པའི་ཁས་ལེན་ཤོར་ན་ནོངས། །ཧ་ཧ་འདྲིས་
པའི་ཀུ་རེ་ཞུས་པ་སྟེ། །མ་ལས་བུ་ལྷག་ཚུལ་དུ་འཁྲུངས་པ་སྤྲོ། །ད་དུང་ཁྱེད་ཀྱི་དཔལ་ཡོན་ཟླ་མེད་དུ། །འཕེལ་བའི་ཐབས་འཕྲུལ་རྣོན་པོར་བདག་གིས་འཁྱུག་ཅེས་སོགས་འཁོད་པའི་ཕྱག་བྲིས་ཤིག་སྩལ་བྱུང་བ་ཐུགས་མད་པར་
གདའ། དེ་ལོ་དགུན་ཆོས་སྐབས་མཛོད་ཀྱི་འཛིན་གྲར་སྤོས། ཕར་ཕྱིན་དང། དབུ་མའི་གཞུང་ལ་སློབ་སྦྱོང་སྐབས་རྗེ་ཡབ་སྲས་ཀྱི་གསུང་དང། པཎ་ཆེན་བསོད་ནམས་གྲགས་པའི་གསུང་རྣམས་གཙོ་བཟུང་ཐོག་རྒན་རིན་པོ་ཆེའི་
བཀའ་བཞིན་རྗེ་དགེ་འདུན་གྲུབ་དང། ཀུན་མཁྱེན་འཇམ་དབྱངས་བཞད་པ། རྗེ་བཙུན་ཆོས་ཀྱི་རྒྱལ་མཚན་གྱི་གསུང་རྣམས་ལའང་ལྟ་རྟོག་གང་ནུས་སུ་བྱས། །རང་ལོ་བཅུ་བདུན་པ་མེ་སྦྲུལ་ལོར་སྨོན་ལམ་གྲོལ་རྗེས་འབྲས་

[033B] སྒྲུབ་ཐབས་རིན་འབྱུང་བརྒྱ་རྩའི་རྗེས་གནང་བཅས་སྩལ་སོང་བར་རྒན་རིན་པོ་ཆེ་དང་ལྷན་ཅིག་ཆོས་ཞུར་བཅར་ཞིང། ཀླུ་འབུམ་ཁང་
ཚག་སྟེ་འགན་ཤེས་རབ་རིན་པོ་ཆེའི་གཟིམ་ཤག་ཏུ་གནས་མལ་བྱས། སྔགས་རམས་དམ་པ་ཤེས་རབ་
མ་སླད་པའི་བཀའ་སློབ་སྙིང་པོ་ཅན་མང་ཙམ་ཞིག་སྤྱན་ཆབ་དང་སྦྲགས་སྩལ་བྱུང་ཞིང། ཕྲན་རང་ཡང་སླར་མཇལ་ཨེ་ཡོང་སྙམ་པའི་ཡིད་གདུང་གིས་མིག་ཆུ་དབང་མེད་དུ་འཆོར་བཞིན་ཕྱིར་ཐོན་བྱས། འབྲས་སྤུངས་སུ་བཀའ་ཆོས་ཞུ་རིང་བོད་
ཟླ་གཉིས་པའི་ཚེས་བཅུ་བདུན་ཉིན་སྔགས་རམས་དམ་པ་དེ་ཉིད་དགོངས་པ་ཞི་བར་གཤེགས་པའི་གནས་ཚུལ་ཐོས་འཕྲལ་ཧ་ཅང་འགྱོད་གདུང་མི་བཟད་པ་གཟུགས་ཅན་བཞིན་དུ་གྱུར། སྔགས་རམས་དམ་པ་དེ་ཉིད་ནི་བར་ཁམས་ཤོ་སྟར་
ལྷོ་གསུམ་ཁོངས་ཨ་ལ་རྔོད་གྲོ་སྐད་ཀྱི་གྲོང་དུ་ཨ་ཡིག་ཐང་འགོ་ཞེས་པའི་ཁྱིམ་ཚང་དུ་རབ་བྱུང་བཅུ་བཞི་པའི་ཤིང་འབྲུག་ལོར་འཁྲུངས། ཨ་རིག་དགོན་པར་སྒྲིགས་ཞུགས་ཀྱིས་འདོན་ཆ་རྣམས་ལ་སྦྱངས། དེ་རྗེས་དབུས་སུ་ཕེབས་ནས་འབྲས་
སྤུངས་གུང་རུ་ཁང་ཚན་དུ་ཞུགས་ནས་ལོ་རེ་ཟུང་སོང་རྗེས་རྒྱུད་སྟོད་གྲྭ་ཚང་དུ་སྒྲིགས་ཞུགས་གནང་ལ་རྒྱུད་གྲའི་ཆོག་ཕྱག་ལེན་རྣམས་ཞིབ་པར་སྦྱངས། རྒྱུད་པའི་མཆོད་གཡོག་གི་གྲལ་དུ་ཞུགས་ཏེ་རྡུལ་ཚོན་གཏོར་བཟོ་སོགས་མཁས་གྲས་སུ་

[034A]༄༅། །སོན། རྟ་ཚག་ཡོངས་འཛིན་དགེ་འདུན་རྒྱ་མཚོ་ཞེས་མཁས་གྲུབ་ཆེན་པོ་དེ་དང། བཀའ་འགྱུར་བ་ལྷོ་སྤྲུལ་ངག་དབང་མཁྱེན་རབ་བསྟན་པའི་དབང་ཕྱུག་སྒོ་མང་མཁན་ཆེན་མཁྱེན་རབ་བསྟན་པ་
ཆོས་འཕེལ། གུང་སྤྲུལ་རིན་པོ་ཆེ་མཁྱེན་རབ་དཔལ་ལྡན་བསྟན་པའི་ཉི་མ། ཡོངས་འཛིན་གླིང་རིན་པོ་ཆེ་སྐུ་གོང་མ་བློ་བཟང་ལུང་རྟོགས་བསྟན་འཛིན་འཕྲིན་ལས་སོགས་ཚད་ལྡན་བླ་མ་དུ་མའི་ཞབས་ལ་གཏུགས་ཏེ་དབང་ལུང་མན་ངག་
མཐའ་ཡས་པ་གསན་པ་མ་ཟད། རྩིས་དཀར་ནག་གི་ཚུལ་ལའང་བྱང་ཆུབ་ཅིང། བར་སྐབས་ཤིག་ཡོངས་འཛིན་གླིང་རིན་པོ་ཆེའི་བཀའ་བཞིན་ཕ་ཡུལ་དུ་ཕེབས་ཏེ་རྡོ་རྗེ་འཇིགས་བྱེད་ཀྱི་གཞི་བསྙེན་ཆེན་མོ་སྦྱོར་དངོས་རྗེས་གསུམ་ཚང་
ངེས་ཤིག་མཛད་ནས་སླར་དབུས་སུ་ཕེབས་ནས་རྒྱུད་པར་སྔར་རྒྱུན་བཞུགས། ཨ་མདོ་ཁང་ཚན་རྒན་གྱི་འགན་ཁུར་ཡང་ལོ་ཤས་རིང་གནང་དགོས་བྱུང་བར་རྒྱུད་པ་གྲྭ་ཚང་ལ་སྤྱི་སེམས་ཆེན་པོས་ཞབས་འདེགས་རིམ་པར་བསྒྲུབས་པའི་ལོ་
རྒྱུས་མང་དག་ཅིག་ཕྲན་ལ་སྔ་ཕྱིར་བཀའ་གནང་བྱུང་བ་མཐའ་དག་འདིར་འབྲིར་མི་ལང། དེ་རྗེས་ཁྲི་ཆེན་གོང་མ་བློ་བཟང་ཚུལ་ཁྲིམས་དཔལ་ལྡན་རྒྱུད་སྟོད་མཁན་པོ་མཛད་སྐབས་ནས་བཟུང་དགའ་ལྡན་གསེར་ཁྲིར་ཕེབས་ཏེ་ཁྲི་ལོ་ལྔ་
འཚོ་བཞུགས་རིང་བར་མཛོད་པའི་འགན་ཁུར་བསྐྱངས་ཤིང། དུས་ཕྱིས་དང་མི་འདྲ་བར་དེ་སྔོན་ཕྱི་ལོ་ཆིག་སྟོང་དགུ་བརྒྱ་ཉི་ཤུ་ཡན་ཆོད་དུ་རྒྱུད་པའི་མཁན་པོ་དང། དགའ་ལྡན་ཁྲི་པ་རྣམས་རང་ཁོངས་དགེ་འདུན་སྤྱིའི་མཆོད་ཐེབས་

[034B] འཆར་འཕར་གྱི་གཏོང་སྒོ་འབུལ་དགོས་མཐའ་དག་སྐབས་དེ་དང་དེའི་བླ་བྲང་ནས་འགན་བཞེས་གནང་དགོས་ཀྱི་ཡོད་པ་རྣམས་འཐུས་ཤོར་མེད་ཅིང། དགེ་འདུན་གྱི་བསྙེན་བཀུར་རྣམས་ཀྱང་ཐུད་ཀྱི་སྔོ་ས་དང་ལོ་མའི་སེར་ས་
ལྟ་བུའི་ངན་ངོན་དང་སླ་བཅོས་ཀྱི་རིགས་མེད་པར་གཟབ་གཟེངས་ཐོན་ངེས་འབུལ་གནང་མཛད། ཁྲི་ཆེན་གོང་མ་ཞི་བར་གཤེགས་རྗེས་དགོངས་རྫོགས་མཆོད་འབུལ་བསྒྲུབ་རྒྱུ་དང། དགའ་ལྡན་ཡངས་པ་ཅན་དུ་གདུང་རྟེན་མཆོད་རྟེན་བཞེངས་རྒྱུ་སོགས་
སྐུ་རྗེས་ཞུ་སྒོའི་སྐོར་རྣམས་མ་ཟིན་བར་དུ་ཤག་གི་འགན་ཁུར་རྐང་བཞེས་བསྐྱངས། ངེད་རང་སྤྲུལ་སྐུར་ངོས་འཛིན་བདག་སྤྲོད་གྲུབ་མཚམས་ཁྲི་ཆེན་གོང་མའི་སྐུ་ཚ་དགའ་ལྡན་སྤྱི་ཟུར་ལེགས་བཤད་རྒྱ་མཚོར་ལས་ཁུར་རྩིས་སྤྲོད་གནང་སྟེ་ཆུ་བཟང་རི་
ཁྲོད་དུ་ཕྲན་གྱི་ཀློག་གི་སློབ་དཔོན་མཛད་པ་ནས་བཟུང་རྗེས་སོར་སྐུ་གཤེགས་ལ་ཉེ་བའི་བར་ཕྲན་དང་མཉམ་འགྲོགས་མཛད་དེ་ཕ་མ་དང་ཁྱད་མེད་ཀྱི་གཅེས་སྐྱོང་བཀའ་དྲིན་ཆེན་པོ་གནང་ཞིང་གོང་དུ་སྨོས་པ་ལྟར་ཡི་གེའི་ཀློག་དང། ཆོས་སྤྱོད་འདོན་
ཆ༑ བྱེད་གྲུབ་ཀྱི་རྩིས་ཀྱི་རི་མོ། རྒྱུད་སྡེའི་དཀྱིལ་འཁོར་གྱི་ཐིག་རྡུལ་ཚོན། དཀྱིལ་འཁོར་བློས་བསླང། རྒྱུད་གྲྭའི་ཕྱག་བཞེས་ཀྱི་བསྐང་གསོ་དང། ཆོ་གའི་འགྲོ་སྟངས། ཕྱག་རྒྱ་འཆིངས་ཚུལ་སོགས་སྨོས་ཅི། ལྕགས་མཁར་ཟུར་
བཅུ་དྲུག་པ་དང། དགུ་པའི་དབྱུ་གུ་བརྩིག་ཚུལ། དྲུག་ཅུ་མའི་གཏོར་མའི་སྨད་ནས་བཅད་དེ་དབྱུ་གུ་བཞི་ཚན་བཅུ་དྲུག་བཟོས་ཏེ་བཞི་འབུལ་བྱེད་དགོས་པའི་རྒྱུ་མཚན་སོགས་མདོར་ན་གཏོར་མ་བཞེངས་ཚུལ་དང་དེའི་རྒྱུ་མཚན། རྒྱུད་པའི་ཆོས་ཐོག་

[035A]༄༅། །སྐབས་སོ་སོའི་འགྲོ་ལུགས། ཚོགས་ཚུགས་གྲོལ། ལས་སྣེའི་བྱེད་སྒོ་ཚུན་ཆད་ཀྱི་ཕྱག་ལེན་སྣ་ཚོགས་ཤིག་ཆོས་བརྒྱད་ཟོག་པོའི་ལྦུ་ཕྲེང་གི་རང་བཞིན་མི་འཛིན་པར་མཐོང་ཐོས་བརྒྱུད་པའི་ཕྱག་ལེན་རྣམ་པར་དག་
པ་འབའ་ཞིག་ཞར་དང་ཞོར་དུ་བཀའ་སློབ་གནང་བར་བརྟེན་རྗེས་སོར་དགེ་བཤེས་མིང་བཏགས་ཟིན་ནས་རྒྱུད་གྲྭར་ཆོས་འགྲིམས་སྐབས་དགེ་བཤེས་རྒྱུད་ཞུགས་གསར་བུ་བ་དག་ལྟར་གསར་སློབ་མི་དགོས་པར་རྒྱུད་གྲྭའི་ཕྱག་ལེན་ཕལ་ཆེར་རྒྱུས་
ཡོད་མ་ཟད། བྲག་ཡེར་པའི་ཆོས་ཐོག་སྐབས་དཀྱིལ་འཁོར་གྱི་ཐིག་ཆེན་དང། མཁན་བླར་ཐིག་རྒྱུགས་འབུལ་དགོས་སོགས་ཀྱང་ཐོགས་གཏུགས་མེད་པར་བྱས་ཆོག་བྱུང་ཞིང། རྒྱུད་གྲ་གཞོན་པ་རྣམས་ཀྱིས་ཕྱག་ལེན་སྐོར་དོགས་གཅོད་
འདྲི་གཏུགས་བྱེད་ཡུལ་དུ་གྱུར་པ་ཞིག་བྱུང་བ་དེ་སྔགས་རམས་དམ་པ་དེ་ཉིད་ཀྱི་བཀའ་དྲིན་ཁོ་ནར་མཆིས་པས་དྲིན་ལན་བསྐལ་པར་ཡང་གཞལ་དཀའ་བའི་ཁུར་དུ་ལྕིད། དམ་པ་དེའི་རྒྱུན་གྱི་ཉིན་ཞག་ཕྲུགས་གཅིག་གི་མཛད་པར་མཚོན་ན་སྔ་
དྲོ་ཐོ་རེངས་བྱ་སྐད་དང་པོ་ཙམ་ལ་བཞེངས་ཏེ་ཁྲུས་དང། དུས་དྲན་བསྟེན་རྗེས་ངག་བྱིན་རླབས། འགྱུར་སྔགས། དགའ་ལྷ་དང་འབྲེལ་བའི་དམིགས་བརྩེ་མ་བརྒྱ་ཕྲག་དང། སྐྱབས་འགྲོ་བཞི་སྐོར་བརྒྱ་ཚར། འཇིགས་བྱེད་དཔའ་
གཅིག་གི་བདག་བསྐྱེད་དང་འབྲེལ་ཡིག་བརྒྱ་ཕྲེང་སྐོར་གཅིག་འཇིགས་བྱེད་ཀྱི་བཟླས་པ་མང་ཙམ་བཅས་དལ་བུས་གསུངས་མཇུག་ནམ་ཟིར་ཙམ་ལ་འཇིགས་བྱེད་ཀྱི་གཏོར་འབུལ་གྲུབ་ནས་ཆོས་རྒྱལ་གྱི་ཆོ་གའི་དབུ་ཙམ་ལ་སླེབས་ཤིང། ཆོས་

[035B] བསྐང་བཤགས་རྒྱས་བསྡུས་བསྟོད་པ་དང་བཅས་པ་ཡོངས་རྫོགས་རྒྱས་པར་གསུང་བཞིན་དུ་ཡོན་ཆབ་བརྒྱ་ཚར་རེ་འབུལ་བར་མཛད་མཇུག་ཕྲན་གྱི་རིམ་གྲོར་དམིགས་ཏེ་སྒྲོལ་དཀར་ཚེ་སྒྲུབ། གཏོར་མ་ཤཱ་ཀ་ཐུབ་
མ་དང་བརྒྱ་རྩ། སུ་རུ་པ། བསུར་བསྔོ་བཅས་རྒྱས་པར་གཏོང་གནང་ཟིན་རྗེས་སྔ་དྲོའི་གསོལ་ཇ་དང། གསོལ་བ་བཞེས། དེ་ནས་ཕྲན་ལ་ཡི་གེའི་ཀློག་དང། ཆོས་སྤྱོད་འདོན་ཆའི་རིགས་རྒྱུགས་བཞེས་དང། གསར་ཁྲིད་གནང་འོས་རིགས་
གྲུབ་མཚམས་སྦྱོར་ཆོས་ཐུབ་བསྟན་ལྷུན་པོའི་མཛེས་རྒྱན་དང་འབྲེལ་བར་ཁྲུས་གསོལ་རྒྱས་པ། མཎྜལ་མང་ཙམ་གྲངས་གསོག་ལྟུང་བཤགས་དང་སྦྲགས་ཏེ་བརྒྱ་ཕྱག་རེ་འབུལ་བར་མཛད། དེ་ནས་སྐྱེར་སྒང་ལུགས་རྟ་མགྲིན་གསང་
སྒྲུབ་ཀྱི་བདག་བསྐྱེད་དང་འབྲེལ་རྩ་སྔགས་ཀྱི་བཟླས་པ་སྟོང་ཕྲག་ལྔ་རེ་ཆག་མེད་མཛད་བཞིན་དུ་ཆུ་བཟང་གི་ཆོས་རའི་ནང་སོགས་སུ་ཞབས་འཆམས་གཟིགས་བསྐོར་ཅུང་ཟད་ཅིང། ཉིན་གུང་ལ་དཀོན་མཆོག་རྗེས་དྲང་ཡི་མདོ་གསུངས་
ཏེ་གུང་ཚིགས་བཞེས་རྗེ་ཆངས་བུ་དོར་ནས་ཟ་བྱེད་མཁའ་འགྲོའི་སྦྱིན་སྲེག་ཕུད་མཆོད་ཀྱི་ཟན་ལ་ཐུབ་དབང་གི་སྐུ་ཆུང་ངུ་ཞིག་བརྒྱ་སྐོར་ཙམ་དཔར་འདེབས་མཛད་ཅིང་དེའི་རིང་བླ་མགོན་དབྱེར་མེད་ཀྱི་གསོལ་འདེབས་ཆོས་དབྱིངས་མཐའ་
ཀླས་མ་ཚར་གང་འགྲོ་གསུངས། དམ་ཚིག་རྡོར་བཟླས་ཕྲེང་སྐོར་གཅིག་ཤམ་བྷ་ལའི་སྨོན་ལམ། ཕྲན་གྱི་རིམ་གྲོར་གནས་བཅུ་དང། རིང་འཚོའི་སྨོན་ཚིག་རྟ་མགྲིན་གྱི་བཟློག་པ་རྣམ་རྒྱལ་སྟོབས་ཀྱི་མཚོན་ཆ། རྒྱན་དཔུང། ཕྱོགས་

[036A]༄༅། །བཅུ་མུན་སེལ་རྣམས་ཚར་རེ། གསང་འདུས་རྩ་རྒྱུད་ལེའུ་བཅུ་གཉིས་ཡོངས་རྫོགས་དང། བདེ་མཆོག་རྩ་རྒྱུད་ལེའུ་དང་པོ། ཤེར་ཕྱིན་མདོ་སྡུད་པ་ཆ་ཚང་བཅས་དག་སྒྲོག་མཛད། དེ་མཚམས་ཆུ་
བཟང་རི་ཁྲོད་ཀྱི་གླིང་བསྐོར་དུ་ཕེབས། དགོང་དྲོའི་གསོལ་ཇ་གྲུབ་ནས་ཕྲན་གྱི་བྱ་བའི་དོན་དུ་དམིགས་ཏེ་རིག་བྱེད་མ་གསང་སྒྲུབ་ལྷ་ལྔའི་བདག་བསྐྱེད་དང་བཟླས་པ། ཁྱུང་ནག་མེ་ཡི་སྤུ་གྲིའི་བཟླས་བསྒོམ་བཅས་ཟིན་མཇུག་མ་ཎི་སྟོང་ཕྲག་
གསུམ་ཙམ། ཉིན་ལྟར་སྔ་དགོང་སོ་སོར་ཐུན་དྲུག་བླ་མའི་རྣལ་འབྱོར་དང། ཟླ་བང་རེ་བཞིན་གྱི་དགུ་གསུམ་ནམ་ཡིན་ལ་དྲུག་ཅུ་མ་རྒྱས་པ་རེ་དང། ཉ་སྟོང་བརྒྱད་གསུམ་སོ་སོར་ངེད་རང་ལ་རྟ་མགྲིན་དང་རྣམ་འཇོམས་རེས་མོས་ཀྱི་སྒོ་ནས་བྱ་བ་
ཁྲུས་བཅས་ཁྲིགས་ཆགས་སུ་མཛད། རྒྱུན་གྱི་ཞལ་འདོན་ཆོ་གའི་རིགས་དང། ཆོས་ཚན་སྒྲོག་རྒྱུ་རྣམས་ཀྱང་མགྱོགས་བྲེལ་མེད་པའི་སྒྲ་དག་གསལ་གསུམ་དལ་བུས་གསུང་གནང་མཛད་སྟབས་ངེད་རང་གི་རྣ་ལམ་དུ་བྱང་སྟེ་ཕལ་ཆེར་
བློར་འཇགས་ཤིང། རྒྱུད་གྲར་ཞུགས་སྐབས་གསང་འདུས་རྩ་རྒྱུད་ཀྱང་རང་སྐྱ་མ་འཕེར་བ་ཙམ་ལས་ཚོགས་མང་དང་མཉམ་འདོན་ཐུབ་ཀྱི་ཡོད། ལྷ་ས་དང་དགའ་ལྡན་དུ་བཞུགས་སྐབས་སྔ་དྲོ་རྟ་མགྲིན་གྱི་བཟླས་འགོ་ཚུགས་པ་དང་
བཟླས་པ་གསུང་བཞིན་དུ་གླིང་བསྐོར་རེ་ཕེབས། ལར་ནས་སྔགས་རམ་དམ་པ་དེ་ཉིད་ཆོས་ཕྱོགས་ནས་ག་སའི་དགེ་བཤེས་དང། བཀའ་རམས་སོགས་ཀྱི་མཚན་གནས་མེད་ཀྱང་བླ་མ་ཚད་ལྡན་དུ་མའི་དྲུང་ནས་དབང་ལུང་ཁྲིད་གསུམ་སོགས་

[036B] ཐུགས་དམ་ཉམས་བཞེས་ཀྱི་རིམ་པ་ཡང་གོང་སྨོས་ལྟར་རི་ཁྲོད་དུ་མཚམས་པར་མིང་བཏགས་པ་ཕལ་གྱིས་བསྒྲུན་དུ་མེད་པ་ལྟ་བུ་མཆིས། སྲིད་ཕྱོགས་ནས་ཀྱང་དགོས་མི་དགོས་ཀྱིས་མཚམས་ཕྱེད་ཅིང་
ལྟག་ཚུགས་ཟིན་པ་སོགས་དགོངས་པ་ཟབ་དཀྱིལ་ཆེ་བ་མེས་པོ་ཚངས་པའི་བློ་ལ་འགྲན་པ་ལྟ་བུ་མཆིས་པས་དེ་སྔོན་རྒྱུད་སྟོད་གྲྭ་ཚང་དུ་ཨ་མདོ་ཁང་ཚན་དགེ་རྒན་སོགས་ཀྱི་མཛད་ཁུར་སྐབས་ཀྱང་རྒྱུད་གྲྭ་ཚང་མས་ཆ་འཇོག་གཞན་ལས་ཆེ་བ་ཡོད་ཚོད་
མ་ཟད། ཕྲན་ཚོའི་ཉ་ག་ལ་མཚོན་ན་ཁྲི་ཆེན་གོང་མ་དགོངས་པ་རྫོགས་རྗེས་གཞིས་དགོན་ཆ་ཕྲེང་ཕྱོགས་ནས་དང། གདན་སའི་ནང་ཁུངས་སོགས་ཕྱི་ནང་མང་པོ་ཞིག་ནས་གནས་དུས་ཚོད་བརྩིས་ཀྱི་སྙད་འདོགས་བསྙོན་དཀྲི་སྣ་ཚོགས་ཀྱིས་
གླགས་བལྟ་བ་བྱུང་འདུག་ཀྱང། མཆོག་རབ་རི་བོ་ལྟར་སུས་ཀྱང་གཡོ་འགུལ་མ་ཐུབ་པའི་རང་ཚུགས་བཟུང་སྟེ་བླ་བྲང་གི་འཛིན་སྐྱོང་འཐུས་ཤོར་མེད་པ་གནང་འདུག་དགོངས་པ་རྫོགས་ཉེའི་བསྙུན་གཞིའི་སྐབས་ཉིན་ལྟར་ཐེག་ཆེན་གསོ་སྦྱོང་
བཞེས་ཏེ་གསོལ་ཟས་རགས་པ་མེད་པར་འོ་མ་ཙམ་ཞིག་གསོལ་ཞིང། གང་ཉིད་ཀྱི་སྐུ་གདུང་ལ་སྒྲོན་འབུལ་ཞུ་རྒྱུའི་དབང་རྫས་ཀྱང་ཆེད་དུ་གསར་བཟོ་བྱེད་འཇུག་གནང་ཐོག་རྗེས་སོར་སྐུ་པུར་ཞབས་ཞུ་སྒྲུབ་ཕྱོགས་སོགས་ཀྱི་སྐོར་ཡང་བསྙུན་
གཡོག་ཞུ་མི་ཆ་ཕྲེང་ཉི་ཚོ་འཕྲིན་ལས་དང། རྫོང་ཟུར་ལེགས་བཤད་ལ་བཀའ་མངགས་གནང་འདུག་ཅིང། དགོངས་པ་རྫོགས་རྒྱུའི་ལོ་གཅིག་གི་སྔོན་ཙམ་ནས་དགོང་མོ་གཟིམ་ཁར་འཕོ་བ་དཀར་ཁུང་མདའ་འཕེན་མའི་ཉམས་བཞེས་ཆག་

[037A]༄༅། །མེད་མཛད་པ་སོགས་སྒོ་གངས་ནས་དགེ་བའི་བཤེས་གཉེན་གྱི་མཚན་ཉིད་ཡོངས་སུ་ཚང་བ་ཞིག་མཆིས་པ་དགུང་གྲངས་བདུན་ཅུ་དོན་བཞིར་སོན་པ་མེ་སྤྲུལ་ཟླ་བ་གཉིས་པའི་ཚེས་བཅུ་བདུན་ཉིན་དགོངས་པ་ཞི་
བར་གཤེགས། ཚོགས་མཆོད་གྲོལ་རྗེས་སླར་ཡང་འབྲས་སྤུངས་ཧར་གདོང་རྒྱུད་ཁང་དུ་འབུལ་སྡུད་རྡོ་རྗེ་འཆང་གི་ཞལ་སྔ་ནས་རྟ་མགྲིན་གསང་སྒྲུབ་ཀྱི་དབང་ཆེན་དང། ཟུར་བཀའ་བརྒྱ་རྩའི་རྗེས་གནང། བླ་མ་ལྔ་བཅུ་པ་དང་
སྡོམ་པ་ཉི་ཤུ་པ། སྔགས་ཀྱི་རྩ་ལྟུང་སྦོམ་པོའི་སྡོམ་ཚིག་བཅས་ཀྱི་བཤད་ཁྲིད་བཅས་སྩལ་བ་ཐོབ། རང་ལོ་བཅོ་བརྒྱད་དུ་སོན་པས་རྟ་ཟླ་བ་དང་པོའི་ཚེས་ཤར་ཙམ་ནས་མཛོད་པ་རྫོང་ཟུར་ལེགས་བཤད་རྒྱ་མཚོ་བསྙུན་མནར་
བབས་ལྕ་བྱུང་བ་རིམ་ལོད་ཀྱིས་སྨན་བཅོས་ཐབས་རིམ་གྱིས་བཟློག་ཏུ་མེད་པར་ཟླ་བ་གསུམ་པའི་ཆོས་གཅིག་ཉིན་སྐུ་གཤེགས་སོང་ཞིང། བར་ལམ་ཤག་གི་འགན་ཁུར་ཡོངས་རྫོགས་སྤྱི་ཟུར་དེ་ཉིད་ནས་གནང་སྟེ་རྒན་རིན་པོ་ཆེ་དང་
ངེད་གཉིས་ལ་ཆོས་ཕྱོགས་སློང་ཁྲིད་བྱ་རྒྱུ་ཁོན་ལས་འཛིན་སྐྱོང་འགན་ཁུར་ཉམས་མྱོང་མེད་ཐོག་འགན་ཁུར་ཐེག་པའི་དགེ་ཕྲུག་དྲག་པ་ཡང་མེད་སྟབས་གློ་བུར་ཞིག་ལ་རྒན་རིན་པོ་ཆེ་དང། ངེད་གཉིས་ལ་ཤག་གི་འཛིན་སྐྱོང་འགན་
ཁུར་ཐོག་ཏུ་བབས་པས་ཕྱག་མཛོད་ཁང་གི་ཡིག་ཆ་དང་དངོས་པོ་ཡོད་རིགས་བདག་ཚགས་ཞིབ་གཤེར་སྐབས་དངུལ་རྐྱང་ལག་ཡོད་དངུལ་སྲང་བརྒྱ་ཁ་ལོང་པ་ཡང་མེད་ཅིང། སྐུ་གཤེགས་དེ་ཉིད་བསྙུན་ཡུན་རིང་སོང་སྟབས་ཀྱིས་གཉེར་

[037B] ཇ་སྦག་རེ་ཟུང་ཙམ་ལས་ཉེར་མཁོའི་རིགས་ཀྱང་རྫོགས་ཉེར་གཏུགས་པས་དགོངས་རྫོགས་སྒྲུབ་བྱེད་ཀྱི་ལག་སྣེ་དང། ཉེར་མཁོ་སོགས་གཞན་གཡར་ཐབས་འཚོལ་གྱིས་བསྒྲུབ་དགོས་བྱུང། སྤྱི་ཟུར་དེ་
ཉིད་ཕྱི་རྒྱར་མཁྱེན་ཡོན་ལྡན་པ་ཞིག་ལ་རང་གཞན་ཚང་མས་བརྩི་མུས་སྟབས་ཤག་ཚང་ཚགས་ཚུད་གནང་སྟེ་དངུལ་བུན་བསྡུ་རྒྱུ་དགའ་རབ་ཅིག་ཡོད་ལ་རེས་གན་འཛིན་ཡིག་རིགས་འཚོལ་ཞིབ་བྱས་པར། ཚུར་བསྡུ་རྒྱུའི་གན་འཛིན་མ་ཐོན་པའི་ཁར་
ཟླ་ངོ་སོ་སོར་རྩེ་ཤོད་ལས་ཁུངས་ཀྱིས་མཚོན་པའི་གཞུང་སྒེར་ཁག་ལ་དངུལ་བུན་སྐྱེད་ཁ་འབུལ་རྒྱུའི་བརྗེད་ཐོ་དེབ་ཆུང་ནག་པོ་ཞིག་ཐོན་བྱུང་བ་དེ་ནང་དངུལ་བུན་མ་འབོར་བསྡོམས་སྐབས་ཊམ་རྡོ་ཉིས་བརྒྱ་དགུ་བཅུ་གོ་བཞི་ཙམ་ཆགས་འདུག་པ་དང་
དེའི་སྟེང་དགོངས་རྫོགས་སྒྲུབ་བྱེད་དུ་ཊམ་རྡོ་དྲུག་དངུལ་བུན་གསར་བླངས་དང་བཅས་དངུལ་བུན་སྤྲོད་རྒྱུ་ཊམ་རྡོ་སུམ་བརྒྱ་ཐམ་པར་སོན། དུས་སྐབས་དེ་དག་གི་ཚེ་བོད་ལྗོངས་སྤྱིར་དངུལ་ཧ་ཅང་དཀོན་སྟབས། དེའི་དུས་ཀྱི་ཊམ་རྡོ་སུམ་བརྒྱའི་བུ་
ལོན་དེ་དག་དུས་ཕྱིས་རྒྱ་དམར་བོད་འབྱོར་སྐབས་ཀྱི་ཊམ་རྡོ་སུམ་ཁྲིའི་བུ་ལོན་དང་འདྲ་མཉམ་གྱི་ཁུར་ཤིན་ཏུ་ལྕི། གཞན་ཡང་ཚོང་རིགས་ཁག་མང་པོ་ཞིག་ནས་ཇ་དང། རས་ཆ་སོགས་དངོས་ཟོག་སྣ་ཚོགས་རིམ་ཉོས་ཀྱི་རིན་བབས་རྩིས་ཆད་
འདེད་གཙེར་ཡང་ཡང་བྱུང་བ་བཅས་ཀྱིས་དཀའ་ངལ་ཅི་ཆེའི་མལ་དུ་ལྷུང། ལར་ནས་སྔགས་རམས་དམ་པས་མཛོད་པའི་མཛད་ཁུར་རྫོང་ཟུར་ལེགས་བཤད་ལ་གནང་རྗེས་ལེགས་བཤད་ནས་ལྷ་སའི་ཆུ་བྱི་རྒྱ་དམག་གི་ཟིང་འཁྲུགས་དང། ཚུར་

[038A]༄༅། །ཡོང་འབབ་སྒོ་མེད་ཁར་ཕྲན་གྱི་ཆོས་ཞུགས་དང། ཚོགས་ལངས་སྔ་རྗེས་ཀྱི་གཏོང་སྒོ་སོགས་ཕར་སོང་འགྲོ་ཆེ་ཞིང། འབྲོག་དུད་ཁག་གསུམ་ལས་དེ་མིན་རང་དབང་རང་བདག་གི་ས་ཞིང་ལག་
མཐིལ་ཙམ་ཡང་མེད་སྟབས་མཆོད་གཞིས་ཁག་གསུམ་ཙམ་བོགས་འཛིན་བྱས་མོད་ཀྱང་གཞིས་སྡོད་རྣམས་གཉེན་འབྲེལ་ལྟོས་བཅས་ཤ་སྟག་ལ་བརྟེན་གཞིས་འབབ་ཚང་མ། རྗེ་མི་ལས། འབྲུག་དང་གློག་དང་ལྷོ་སྤྲིན་གསུམ། །
བྱུང་ཡང་ནམ་མཁའ་ཉིད་ལས་བྱུང། །ཐིམ་ཡང་ནམ་མཁའ་ཉིད་ལ་ཐིམ། །དེ་ཡང་རང་བྱུང་རང་ཐིམ་ཡིན། །འཇའ་དང་ན་བུན་ཁུག་སྣ་གསུམ། །བྱུང་ཡང་བར་སྣང་རང་ལས་བྱུང། །ཐིམ་ཡང་བར་སྣང་རང་ལ་ཐིམ། །དེ་ཡང་རང་བྱུང་
རང་ཐིམ་ཡིན། །ཞེས་གསུངས་པའི་དོན་ཐོག་ཏུ་སོང་སྟེ་བླ་བྲང་ཕྱི་ཆེ་ནང་སྟོང་བོན་པོའི་རྔ་གོག་ལྟ་བུ་ཞིག་ལས་མེད་ཚོད་སྟབས་ཁོ་བོ་གྲྭ་སར་སྡོད་རིང་ལྷ་སའི་སྨོན་ཚོགས་སྐབས་མ་གཏོགས་རྒྱུན་དུ་སྟོད་འགག་ལྷན་པ་ལྔ་དྲུག་ཕོག་པ་དང་
གཟན་ཤམ་ཡང་དེ་མཚུངས་ལྷན་པ་ཅན་འབའ་ཞིག་གྱོན་དགོས་མ་ཟད། འཚོ་བའང་ཉིན་ལྟར་རྩམ་ཟན་དང་ཚོད་མའི་རིགས་ཤས་ཆེར་བསྟེན་དགོས་གཤིས་དགེ་བཤེས་དང། ལས་སྣེའི་གཏོང་སྒོའི་མགྲོན་དང། གྲོང་ཆོག་རེ་ཙམ་འབོད་མི་བྱུང་
སྐབས་དོ་ནུབ་ནས་སེམས་དགའ་ཡལ་ལེ་འོང་གི་ཡོད། གྲོང་ཆོག་ཡོན་སོགས་བྱུང་བའི་དངུལ་ནས་ཊམ་ཀ་རེ་ཙམ་ལྐོག་བསགས་ཀྱིས་ལྷ་སར་སྡོད་དུས་མདུན་གཡོག་ལྷ་བུ་བཏང་སྟེ་སྐབས་རེ་ཟ་ཁང་ནས་མོག་མོག་སོགས་ཉོས། སྐབས་རེ་རྒྱུད་པ་

[038B] དེ་སྐབས་དངུལ་དཀོན་ཟ་ཆས་ཉོ་ཐང་ཁེ་བས་ཡར་འབྲོག་གི་ལུག་ཤ་སྐམ་པོ་བཞི་གླིང་རེར་ཐོག་མར་པད་ཤག་ཞོ་གསུམ་རེ་དང་དེ་རྗེས་ཞོ་ལྔ་རེ་བྱས་ནས་ཐོབ་ཀྱི་
ཡོད་པ་ཉོས་ཏེ་ལྐོག་ཟོས་བྱེད་དགོས་པ་སོགས་འཚོ་གོས་གཉིས་ཀ་བཀྲེན་སེ་བ་ཞིག་ལས་མེད་སྟབས་ལྷ་སའི་སྨོན་ལམ་དང། ཚོགས་མཆོད་སྐབས་སེ་འབྲས་ཀྱི་བླ་སྤྲུལ་འགའ་ཤས་ཀྱི་གཟི་བརྗིད་ལ་ཡིད་སྨོན་འཆོར་གྱི་ཡོད། འོན་ཀྱང་དེ་སྐབས་
དཀའ་ངལ་ཕྲན་བུ་མྱངས་རུང། དགེ་བཤེས་འབན་གྱིས། སྔར་ངའི་ཁས་ཟས་མི་རྙེད། ད་ལྟ་ཟས་ཀྱིས་ངའི་ཁ་མི་རྙེད། ཅེས་གསུངས་པ་ལྟར་མི་ཚེ་འདིར་སྐྱིད་སྡུག་གོ་མ་ལྡོག་ཙམ་བྱུང་བ་འདི་དགེ་བའི་བཤེས་གཉེན་རྣམས་ཀྱི་བཀའ་དྲིན་ཁོ་
ནར་ཁུམས། དེ་ལོ་གསང་ཕུ་དབྱར་ཆོས་སུ་བསྐྱོད་སྐབས་དགའ་ཤར་རྡོ་ཁང་གི་གྲྭ་ཞིག་གིས་བསྐུལ་ངོར་དགེ་འདུན་བརྒྱད་ཅུ་སྐོར་ལ་བརྒྱད་སྟོང་པའི་བཀླག་ལུང་ཆ་ཚང་ཞིག་བཀླགས། མཛོད་རྩ་བ་ལོ་ཤས་སྔོན་ནས་བློ་འཛིན་ཟིན་ཏེ་ཁ་ཏོན་ལྟར་བྱང་ཆུབ་
པ་ཡོད་སྟབས། རྗེ་དགེ་འདུན་གྲུབ་པའི་མཛོད་ཊིཀ་ཐར་ལམ་གསལ་བྱེད་དང་སྦྲགས་ཏེ་མཛུབ་ཁྲིད་ཞིབ་ཞུས་ཐོག་སེར་སྨད་རྒྱལ་དབང་ཆོས་རྗེའི་མཛོད་དང། མཆིམས་འཇམ་དབྱངས་པའི་མཛོད་ཊིཀ་ལའང་རྟོག་ཞིབ་དང་འབྲེལ་སྦྱང་བརྩོན་གྱིས་མཛོད་
གནས་བརྒྱད་ཀར་རྩ་བའི་ཚིག་འགྲེལ་ཤར་མར་ཐོན་གྱི་ཡོད་པ་དང། དེ་སྐབས་ཤར་རྩེའི་མཁན་པོ་ལས་ཐོག་པ་ཉག་རེ་བློ་གྲོས་ཆོས་འཕེལ་ཞེས་པ་དགའ་ལྡན་གསེར་སྐོང་རྡོ་རྗེ་འཆང་གིས་བསྔགས་བརྗོད་མཛད་ཡུལ་གྱི་ཞལ་སློབ་དྲག་གྲས་སུ་གྱུར་

[039A]༄༅། །པ་དེ་ཉིད་རྒན་རིན་པོ་ཆེ་དང། ངེད་གཉིས་ལ་ཐུགས་གཙིགས་ཆེ་བ་གཉིས་ཚོགས་ལ་བརྟེན་ནས་མཁན་རིན་པོ་ཆེ་ནས་ནང་མའི་བཀའ་སློབ་དང་འབྲེལ་ས་ལུག་ལོའི་ལྷ་རམས་དམ་བཅའ་བར་དམིགས་བསལ་གྱིས་
སྤར་འཇོག་གནང་བྱུང་ཞིང། དེར་བརྟེན་སྤྱིར་བཏང་གྲྭ་ཚང་གི་ལམ་སྲོལ་ལ་དགེ་བཤེས་རྡོ་རམ་དང། གླིང་བསྲེ་གང་རུང་ཞིག་མ་ཟིན་པར་མཛོད་ནས་འདུལ་བའི་འཛིན་གྲར་འགྲོ་སྲོལ་མེད་ཀྱང་ཕྲན་ལ་མཁན་པོས་འདུལ་བར་སློབ་སྦྱོང་བྱེད་ཁྱད་
དུ་དབྱར་གནས་སྐབས་འདུལ་བའི་འཛིན་གྲར་སྤོས་འཐས་དམིགས་བསལ་གྱིས་སྩལ་བ་ལྟར། སེར་སྨད་ཤར་ཆེན་གྱིས་མཛད་པའི་འདུལ་སྡོམ་བློ་འཛིན་སྔོན་ཟིན་ཡོད་ཐོག་མཚོ་ཊི་ཀ་ནས་གནད་ཆེའི་རིགས་ཁོལ་འདོན་གྱིས་དཔེ་ཁྲིད་ཞུས་ཏེ་དབྱར་
གནས་སྐབས་འདུལ་བའི་གཞུང་ལ་སྦྱངས་ཤིང། སྔར་སྲོལ་ཚོགས་ཆེན་དུ་འདུལ་བ་གཞི་སྟོད་ཀྱི་ཚོགས་ལངས་དང། གྲྭ་ཚང་དུ་མཛོད་ཀྱི་ཚོགས་ལངས་བཅས་གཉིས་ཀ་ཆབས་ཅིག་བྱས། བསྐང་གསོ་དང་ཆོས་སྤྱོད་ཀྱི་རྟ་དབྱངས་ལ་
དགའ་མོས་ཆེན་པོ་ཡོད་སྟབས་སྔར་ནས་རིམ་སློབ་ཀྱིས་གྲྭ་ཚང་གི་བསྐང་གསོ་ཆེན་མོ་དང། ཆོས་སྤྱོད་དུས་ཆེན་གྱི་ཚོགས་ལ་བསྐྱོད་མུས་ཡིན་གཤིས་འདི་ལོ་ཤར་རྩེ་གྲྭ་ཚང་གི་ཐུན་མོང་མ་ཡིན་པའི་བསྐང་གསོ་དང། ཆོས་སྤྱོད་ཀྱི་དབྱངས་
ཡིག་སྔོན་མཚོ་དང་མི་འདྲ་བའི་ཁ་གསལ་རི་མོ་གསར་གཏོད་ཅིག་འདྲི་དགོས་ཞེས་གྲྭ་ཚང་གི་གདོང་གྲལ་བ་འགས་བསྐུལ་བ་བཞིན་མཇུག་ཏུ་རྩོམ་བྱང་དང་བཅས་པ་ཞིག་ལག་བྲིས་སུ་བྲིས། ལྔ་མཆོད་གོང་དེར་དགའ་ལྡན་ཚོགས་ཆེན་དུ་དགེ་

[039B] དམ་བཅའ་འཇོག་དགོས་པར་དྲང་ངེས་ལེགས་བཤད་སྙིང་པོ་ཤོག་གྲངས་སུམ་ཅུ་ཙམ་བཤད་པ་སྐྱོར་ཞིང། ཚོགས་ཆེན་འདུ་ཁང་ནང་དང་ཆོས་གྲར་དམ་བཅའ་ཉིན་གཉིས་རེ་འཇོག་དགོས་པར་ཤར་བྱང་གཉིས་ཀྱི་
སློབ་གཉེར་བ་སྣ་ཚོགས་ནས་རྟགས་བསལ་འཕེན་གནང་བྱུང་བར་ལན་འདེབས་བླ་མའི་རྐང་མ་དྲངས་ཙམ་འགྲིགས། སྐབས་དེའི་རྡོ་རམ་ཆོས་གྲོགས་བྱང་རྩེ་ཚ་བ་དགེ་བཤེས་ཆོས་ལྡན་པ་ཞེས་སློབ་གཉེར་ལེགས་ཤིང། མི་གཤིས་བཟང་པོ་ཞིག་
ཡོད་པ་ཁོང་རྗེས་སར་རྒྱལ་བ་སྐུ་གོང་མས་བྱང་རྩེ་མཁན་པོར་བསྐོ་གཞག་སྩལ་སོང། རྡོ་རམ་དམ་བཅའ་གྲུབ་ཉིན་དེར་ལྷ་ས་ནོར་གླིང་ཕོ་བྲང་གཟིམ་ཆུང་འགག་ནས་བང་ཆེན་རྟ་ཤད་གདོང་བཀའ་རྒྱ་ཕེབས་དགོངས་སུ། ས་ལུག་ལོའི་ལྷ་རམས་
དང། ཚོགས་རམས་པའི་དམ་བཅའ་འཇོག་མི་དགེ་བཤེས་ཇི་ཡོད་གནངས་ཉིན་ཉི་མ་རྩེ་ཤར་ལ་ནོར་གླིང་བསྐལ་བཟང་ཕོ་བྲང་དུ་རྩོད་རྒྱུགས་འབུལ་བར་བཅར་དགོས་ཞེས་ཕེབས་གཤིས། དེའི་སང་ཉིན་རྒན་རིན་པོ་ཆེ་དང། ངེད་གཉིས་
ཆོས་གྲོགས་ངག་དབང་བློ་བཟང་བཅས་གསུམ་ཤད་རྩོལ་གྱིས་དགའ་ལྡན་ནས་ཉིན་གཅིག་ལ་ལྷ་སར་འབྱོར་བ་བསྐྱོད་དེ་ཕྱི་ཉིན་ཉི་མ་རྩེ་ཤར་ལ་ནོར་གླིང་གཟིམ་ཆུང་འགག་ཏུ་བཅར། དེ་སྔོན་ཕན་ཆད་དགེ་བཤེས་ལྷ་རམས་པ་རྣམས་གདན་ས་སོ་
སོའི་མཁན་པོས་བསྐོ་གཞག་གནང་བ་དེ་རང་སོར་གནས་ལས། གཞུང་ནས་དམིགས་བསལ་རྩོད་རྒྱུགས་བཞེས་ལམ་མེད་ཀྱང་ངེད་ཚོའི་སྔ་ལོའི་དགེ་བཤེས་རྣམས་གློ་བུར་དུ་ནོར་གླིང་ཕོ་བྲང་དུ་རྩོད་རྒྱུགས་བཞེས་ཤིང། རྩོད་རྒྱུགས་གྲུབ་

[040A]༄༅། །མཚམས་གདན་ས་སོ་སོའི་མཁན་པོ་རྣམས་བཀའ་འགུགས་ཀྱིས་འདི་ལོའི་དགེ་བཤེས་གྲས་ནས་འགའ་ཤས་ལྷ་རམས་མི་འོས་པ་ལྟ་བུ་འདུག་རུང། ད་ལམ་རྩོད་རྒྱུགས་ཐོག་མར་སོང་གཤིས་དམིགས་བསལ་རང་
བབས་བཞག་པ་ཡིན་ཅིང། ཕྱི་ལོ་ནས་བཟུང་དགེ་བཤེས་སློབ་གཉེར་བཟང་གྲས་གོ་འཕེར་ཤ་སྟག་མ་བྱུང་ཚེ་དོ་བདག་དགེ་བཤེས་ཕྱིར་འཐེན་བྱ་རྒྱུ་སྨོས་མེད་ཐོག་གྲྭ་ཚང་སོ་སོའི་མཁན་པོར་ཡང་ཉེས་བཀོད་གནང་རྒྱུ་ཡིན་ཞེས་བཀའ་ནན་
ཕེབས་ཟིན་པར་བརྟེན་རྩོད་རྒྱུགས་ཚུགས་ནས་ཉིན་གཉིས་ཙམ་མ་སོང་བར་དུ་འཇིགས་ཡེ་རེའི་སེམས་ངལ་བྱུང། རྩོད་རྒྱུགས་དངོས་གཞི་ནོར་གླིང་ཕོ་བྲང་གི་གཟིམ་ཆུང་ཉི་འོད་འཁྱིལ་དུ་རྩོད་དཔང་མགྲོན་གཉེར་ཆེན་མོ་བསྟན་པ་དར་རྒྱས་དང་
བདེ་ཡངས་མཚན་ཞབས་རིན་པོ་ཆེ་ཞལ་སྔ་ནས་བཅས་ཕེབས་ཏེ་རྒྱུགས་བཞེས་གནང་སོང་ཞིང། རྒྱལ་དབང་མཆོག་ཀྱང་སྐབས་རེ་ཉི་འོད་ཀྱི་གདེངས་ཆའི་གཟིམ་སྒོའི་ཡོལ་བའི་ཕག་ཏུ་བྱོན་ནས་མངོན་ཆུང་གིས་གསན་གཟིགས་བསྐྱངས་ཀྱི་
ཡོད་འདུག་རྟགས་བསལ་གཏོང་མི་རྣམས་ནས་རང་རང་གང་འདོད་ཀྱིས་བཏང་མི་ཆོག་པར་བདེ་ཡངས་མཚན་ཞབས་རིན་པོ་ཆེ་ནས་གཞུང་ཚིག་འདི་དང། དཀའ་གནད་འདི་འདྲ་ཞིག་གི་ཐད་ནས་ཐོངས་ཞེས་ཕེབས་པ་ལྟར་གཏོང་དགོས་ཀྱི་འདུག་པར་
དགེ་བཤེས་འགའ་ཤས་ནས་བློ་ངེས་མེད་པར་ཡར་འགྲོ་མར་འགྲོ་བྱེད་ནས་སྡོད་ཅིང། གཞུང་ཚིག་བསྐྱར་སྤོ་དགོས་པ་སོགས་བྱུང་སོང་ཡང། ངེད་རང་ལ་སྟེས་དབང་སྟབས་འགྲིགས་ལྟ་བུ་ཤ་སྟག་ལས་དེ་འདྲའི་འགག་ཆའི་རིགས་མ་བྱུང་ཞིང་

[040B] འོན་ཀྱང་རྩོད་རྒྱུགས་གྲུབ་རྗེས་བཀའ་
ཇི་འདྲ་ཕེབས་ཡོང་སྙམ་པའི་བློ་གཡེང་གི་ངང་དགའ་ལྡན་དུ་ཕྱིར་ལོག་བྱས། ཕྲན་གྱི་དགེ་བཤེས་ཆོས་གྲོགས་རྡོ་ཁང་བསམ་གླིང་འབའ་ཐར་ཟེར་བ་དེ་དང། སེར་སྨད་སྤོམ་ར་ར་ལྟག་ཟེར་བ་གཅིག་སེར་བྱེས་ལྡན་མ་སྤྲུལ་སྐུ་ཞིག་སྒོ་མང་ཨུ་ཆུ་
མུ་ཅིན་སོག་པོ་ཧོ་ཐོག་ཐུ་བཅས་ཁོང་བཞི་པོ་རེ་ཞིག་ལྷ་སར་སྡོད་ཅེས་ཕེབས་ཏེ་ཟླ་གཅིག་ཙམ་བར་བཟང་ངན་བཀའ་ཐག་མ་ཆོད། རྗེས་སོར་ཧོ་ཐོག་ཐུར་བཀའ་ཉེས་གསེར་སྲང་བཅུ་དང། ལྡན་མ་སྤྲུལ་སྐུར་གསེར་སྲང་ལྔ། སེར་སྨད་ར་ལྟག་དང་
དགའ་ཤར་འབའ་ཐར་གཉིས་ལ་གསེར་སྲང་གང་རེ་བཅས་བཀའ་ཉེས་ཕབས་ནས་དགེ་བཤེས་རང་འཇགས་གནས་ཙམ་བྱུང་སྟེ། དགེ་བཤེས་འབའ་ཐར་གྱི་གཏོང་སྒོ་དགུན་ཆོས་གཉིས་པའི་ནང་གཏོང་རྒྱུ་ཁེལ་སོང། ཟླ་བ་བཅུ་གཅིག་པའི་ཡར་
ཚེས་ནང་དགུན་ཆོས་དང་པོའི་ཐོག་དགེ་བཤེས་ལྷ་རམས་པའི་མིང་བཏགས་གཏོང་སྒོར་ཚོགས་ཆེན་ལ་མང་ཇ་གཉིས་དང་བཞེས་ཐུག་འབྲས་ཚ། སྐུ་འགྱེད་བོད་ཊམ་གཉིས་རེ། ཤར་རྩེ་གྲྭ་ཚང་ལ་གྲྭ་ཇ་ཤས་མ་གཉིས་དང་བཞེས་ཐུག་འབྲས་ཚ་
དགེ་འདུན་རེར་མཇལ་དར་ཟུབ་ཕྱི་རེ་དང་སྐུ་འགྱེད་ཊམ་དཀར་དགའ་ལྡན་ཕོ་བྲང་འཁོད་པ་གཉིས་རེ་དང། གཡང་ཊམ་རྙིང་མ་རེ། སྤྱི་འབུལ་དུ་ཚེ་ལྷ་རྣམ་གསུམ་གྱི་གོས་ཐང་ལྷན་དྲུབ་མ་གསུམ་དང། བསྐང་གསོ་ཆེན་མོའི་སྐབས་དབུ་མཛད་ཀྱི་ཕྱག་

[041A]༄༅། །སྦུབ་མཛད་དམིགས་གྲ་སྦུབ་ལེགས་པ་ཆ་འགྲིགས་ཤུབ་ལྡན། རྡོ་ཁང་ཁང་ཚན་དུ་ཚོམ་ཇ་བཞེས་ཐུག་གི་བསྙེན་བཀུར་དང་སྐུ་འགྱེད་བཅས་གྲྭ་ཚང་དང་འདྲ་མཚུངས་ཐོག་སྤྱི་འབུལ་དུ་རྟེན་གཙོའི་སྤྱན་སྔར་དངུལ་ཀོང་
ཆེ་ལེགས་གཅིག་མཆོད་ཐེབས་སུ་བདེ་ཆེན་བ་ལམ་ཤར་རུ་བ་ནས་བླངས་ཏེ་འབྲི་མོ་བཞི། རྡོ་ཁང་བསམ་གླིང་མི་ཚན་ལ་བསྙེན་བཀུར་ཁང་ཚན་དང་འདྲ་མཚུངས་ཐོག་སྤྱི་འབུལ་ལོ་གསར་གཏོང་སྒོའི་མ་བསྣོན་ཕྲན་བུ། བྱང་རྩེ་གྲྭ་ཚང་ལ་གྲྭ་ཇ་
དང་སྐུ་འགྱེད་ཊམ་དཀར་གཉིས་རེ། གསེར་ཀོང་ཁང་ཚན་དང་བསམ་གླིང་མི་ཚན་བཅས་པར་བསྙེན་འགྱེད་བྱང་རྩེ་གྲྭ་ཚང་དང་འདྲ་མཚུངས་བཅས་ཕུལ་ཞིང། གྲྭ་ཚང་ཆོས་རའི་ནང་དགེ་བཤེས་དམ་བཅའ་ཉིན་གཉིས་དང། རྡོ་ཁང། སོག་པ་
དགའ་བྱང་ཀླུ་འབུམ། རྒྱལ་རོང། ཏྲེ་ཧོར་ཁང་ཚན་བཅས་སུ་དམ་བཅའ་མཚན་འབུད་རེ་བཅས་འཇོག་དགོས་པ་རྣམས་སྔར་ལམ་ལྟར་བགྱིས། དགའ་ལྡན་གྱི་གཏོང་སྒོ་ཟིན་ནས་མར་ལམ་ཚལ་གུང་ཐང་དུ་ཆོས་ཁྲི་གྲྭ་ཚང་དང། གཟིམ་ཁང་ཤར་གྲྭ་ཚང་
ལ་གཏོང་སྒོའི་སྐུ་སྐལ་ས་བཅད་མ་སྟོང་ཙམ་རེ་ཕུལ། ཟླ་བ་བཅུ་གཉིས་པའི་ཚེས་བརྒྱད་ཉིན་འབྲས་སྤུངས་སུ་སྐྱབས་མགོན་རྩེའི་སྐུ་ཚབ་དང། གཞུང་ལས་པ་མཁན་པོ་གཉིས་བཅས་ཀྱི་སར་དགེ་བཤེས་ལྷ་རམས་པ་རྣམས་སྨོན་ལམ་དམ་བཅའི་
ཚེས་གྲངས་གོ་རིམ་རྒྱན་བསྐྱུར་བྱེད་དགོས་པར་ཕྲན་གྱི་ངོ་ཚབ་ཏུ་རྒན་ཡོངས་འཛིན་དམ་པ་ཕེབས་ཏེ་དམ་བཅའ་ཟླ་བ་དང་པོའི་ཚེས་དྲུག་ལ་གཏན་ཁེལ་འདུག་རང་ལོ་བཅུ་དགུ་པ་ས་ལུག་ལོའི་སྨོན་ལམ་ཆེན་མོར་ལྷ་རམས་དམ་བཅའ་

[041B] ཟླ་བ་དང་པོའི་ཚེས་དྲུག་ཉིན་དམ་བཅའ་དངོས་གཞི་འཁྲེལ་བར་རློན་ཚོགས་གསུམ་ལ་ཚོགས་དབུས་སུ་པོ་ཏི་ལྔའི་རྩ་བའི་གཞུང་བཤད་དང། སྔ་
དྲོ་གསུང་ཆོས་ར་བར་རྣམ་འགྲེལ། ཉིན་གུང་དབུ་ཕར། དགོང་མོ་འདུལ་མཛོད་བཅས་ཀྱི་དམ་བཅའ་འཇོག་དགོས་རྣམས་ངེས་འབྱུང་བྱང་སེམས་སོགས་ཀྱི་ཀུན་སློང་རྣམ་དག་གི་རྩིས་ཟིན་པ་མ་བྱུང་ཡང། རེ་དོགས་ཁེངས་དྲེགས་སོགས་ཀྱི་ཀུན་སློང་
ངན་པས་མ་བསླད་པར་རྟགས་བསལ་གང་བབས་ལ་ལན་འདེབས་གང་ཤེས་དྲང་པོར་བྱས་པ་ལས། མ་མཐོང་མཐོང་ཚུལ་དང། མི་ཤེས་ཤེས་ཚུལ་གྱི་བརྫུ་བག་མ་བྱས་ཤིང། སེ་འབྲས་ཀྱི་སློབ་གཉེར་བ་དྲག་གྲས་མང་པོས་རྟགས་བསལ་འཕངས་བྱུང་
ཡང་ལན་འདེབས་མུན་ནག་འདོམས་འཇལ་གྱི་འོལ་ཚོད་བྱ་མི་དགོས་ཙམ་བྱུང། ཚེས་བདུན་ཉིན་སྨོན་ལམ་ཆེན་མོའི་གུང་ཚིགས་མང་ཇར་དོད་འབུལ་གསོལ་ཇ་གཅིག་དང། ལག་འདོན་སྐུ་འགྱེད་ཊམ་རེ་ཕུལ་ཞིང་དེ་ཉིན་དགའ་ལྡན་བླ་སྤྱི། གྲྭ་ཚང་
གཉིས་དང་ཁང་ཚན་མི་ཚན། གཞན་ཡང་འབྲེལ་ཡོད་བློ་དཀར་ཁག་ནས་དམ་བཅའི་ལེགས་སྐྱེས་ཀྱི་རྟེན་འབྱུང་མཇལ་དར་གནང་མི་མང་ཙམ་བྱུང་བ་བདག་གིར་བྱས། རྒན་རིན་པོ་ཆེ་དང། དགེ་བཤེས་ཤེས་རབ་རིན་པོ་ཆེ། གཞན་ཡང་
འབྲེལ་འདྲིས་ཡོད་པའི་དགེ་བཤེས་དང། ཆོས་གྲོགས་སློབ་གཉེར་བ་མང་པོས་ཁ་སང་དམ་བཅའ་ལེགས་པོ་བྱུང་སོང་ཞེས་མཉེས་མཛད་ཀྱི་འདུག་གོང་སྨོས་ལྟར་ཤག་ཏུ་བུ་ལོན་ཆེ་ཆགས་ཀྱིས་དགེ་བཤེས་གཏོང་སྒོའི་དམིགས་ཐེབས་

[042A]༄༅། །འདི་ཡིན་གྱི་སྟོན་རྒྱུ་མེད་སྟབས་རྗེ་གོང་མའི་སྐབས་ཀྱི་མཆོད་ཀོང་དང། གསེར་སྐྱེམས་ཡོ་བྱད་སོགས་དངུལ་ཆས་ཕྲན་བུ་ཡོད་པ་དང། གསེར་གྱི་ཟེའུ་ལྷ་ཁང་གའུ་སོར་དྲུག་པ་གཅིག་གྱོན་ཆས་སོགས་དངོས་
རིགས་ཕྱིར་ཚོང་བྱས་པའི་རིན་འབབ་ནས་འགྱེད་དངུལ་དང་འབྲས་རིན་སོགས་འདེངས་ཙམ་བྱུང་ཐོག་མར་བདེ་ཆེན་བ་ལམ་ཤར་གྱི་རུ་ས་ནས་ཕལ་ཆེར་འདེངས་ཤིང་ཁ་བསྣོན་ཕྲན་བུ་གཞན་གཡར་བྱས་ཏེ། དགེ་བཤེས་གཏོང་སྒོར་བུ་ལོན་གསར་
བླངས་ཆེར་མ་དགོས་ཙམ་འགྲིགས། སྨོན་ལམ་སྐབས་ཉིན་ལྟར་སྔ་དགོང་གུང་གསུམ་གྱི་མང་ཇ་དང་ཚོགས་དབར་དམ་བཅའ། གསུང་ཆོས། ཉིན་གུང་སྨོན་ལམ་བཅས་པར་བསྐྱོད་རྒྱུ། བཤད་ཆུང་དམ་བཅའ། སྦྱོར་གཞུང་སྦྱོར་འགོད་བྱ་རྒྱུ་
སོགས་གནའ་སྲོལ་གྱི་བྱེད་སྒོ་ཇི་ཡོད་རྣམས་ལེགས་པར་བགྱིས་ཤིང། སྨོན་ལམ་གཏོར་རྒྱབ་ཟིན་རྗེས་ལྷ་སའི་བླ་བྲང་སྟེང་གཟིམ་ཆུང་དུ་དགེ་བཤེས་རྣམས་༸གོང་ས་ཆེན་པོའི་མཇལ་ཁའི་ཐོག་དམ་བཅའ་བཟང་གྲས་རྣམས་ལ་ཨང་རིམ་དང་
བཅས་གཟེངས་བསྟོད་གནང་སྦྱིན་སྩལ་སྲོལ་དེ་ལྟར་ཡང། འདི་ལོ་༸གོང་ས་མཆོག་ནོར་གླིང་དུ་འཇིགས་བྱེད་ཀྱི་བསྙེན་ཆེན་བཅད་རྒྱར་བཞུགས་སྐབས་ཁེལ་བས་གཞུང་ལས་མཁན་པོ་གཉིས་དང། ཕྲན་ཚོ་དགེ་བཤེས་རྣམས་ནོར་གླིང་
གཟིམ་ཆུང་དུ་མཇལ་ཁར་བཅར་ཏེ་གཟིམ་ཆུང་ཉི་འོད་འགག་ནས་རྩེ་མཁན་དྲུང་ཆེན་མོས་ཨང་རིམ་མཚན་ཐོ་ཀློག་གནང་ལ། ཨང་དང་པོར་འབྲས་སྒོ་མང་ཧར་གདོང་སོག་པོ་སྦོ་རད་ཐུ་བ་ཐུབ་བསྟན་སྙིང་པོ་དང། བློ་གླིང་མི་ཉག་བཀྲ་ཤིས་

[042B]  འདིས་རྗེས་སོར་དགའ་ལྡན་ཁྲི་ཐོག་གོ་ལྔ་པའི་གསེར་ཁྲིར་ཕེབས་  ཨང་གཉིས་པར་སེར་བྱེས་ཧར་གདོང་སོག་པོ་མགོན་པོ་ཚེ་རིང་དང་དགའ་བྱང་ཏྲེ་ཧོར་རྟའུ་ཚེ་དབང་མགོན་པོ། ཨང་གསུམ་པར་བློ་གླིང་དེ་མོ་སྤྲུལ་སྐུ་རིན་པོ་ཆེ་དང། ངེད་རང་བཅས་
ཐོན་ཏེ་ཨང་ཡོད་རྣམས་ཨང་གནས་ལྟར་དང། ཨང་རིམ་ཁོངས་མེད་པ་རྣམས་རྒན་གཞོན་གྲ་སའི་གྲལ་རིམ་ལྟར་གྲལ་འཁོད་འཇུག་གནང་ལ་ཧོ་ཐོག་ཐུ་ཨང་རིམ་དུ་མེད་སྟབས། ངེས་ཚོ་མི་དྲུག་གི་གྲལ་མཇུག་གཟིམ་སྒོའི་ཉེ་འགྲམ་དེར་ཁྲི་རྒྱབ་ཡོལ་
སོགས་ཧོ་ཐོག་ཐུའི་གདན་ཐོབ་སྟེང་བཞུགས་པ་སོགས་སྔར་མེད་ཡ་མཚན་ཞིག་བྱུང། ཚང་མར་གསོལ་ཇ་བཞེས་འབྲས་དང། ཨང་ཡོད་རྣམས་ལ་ལེགས་སྐྱེས་གཟེངས་བསྟོད་ཀྱི་གནང་ཆ་སྩལ་བར། ཕྲན་དང་དེ་མོ་རིན་པོ་ཆེ་གཉིས་ལ་ཨང་
གསུམ་པའི་གནང་ཆ་ཆོས་གོས་དང། བན་གཟན། ཞྭ་སེར། དར་ཨ་ཤེས། ཇ་སྦག་གཉིས་བཅས་གསོལ་རས་ཐོབ། དེ་ལྟར་དགེ་བཤེས་མིང་བཏགས་ཀྱི་དམ་བཅའ་དང། རྩོད་རྒྱུགས་སོགས་ལ་མཁས་པ་རྣམས་ཐུགས་ཁྲེལ་གཞིའི་ངོ་
ནོངས་མ་དགོས་ཙམ་བྱུང་རུང། བརྩོན་པ་ཆེན་པོས་དཔེ་ཆར་ཡུན་རིང་གོམས་འདྲིས་ཀྱིས་གཞུང་དོན་བརྡར་ཤ་བཅད་དེ་སེམས་ལ་གཟེར་བུ་ཐེབ་པ་ཞིག་མ་བྱུང་ན། འཕྲལ་སེལ་རིག་རྩལ་ཁོ་ནས་ཁ་ཚ་དགོས་གཏུགས་ཀྱི་བཙན་ཐབས་ཚ་སྦྱོང་
བྱས་པ་དེ་དག་འཕྲལ་སྒང་ཙམ་མ་གཏོགས་ལོ་རིམ་སོང་གིས་བརྗེད་ནས་འཇའ་ལུས་འོད་སྐུར་དེངས་ཏེ། རྗེས་སོར་དྲན་ཡུལ་ན་རྨི་ལམ་ཙམ་ལས་མི་སྡོད་པར་སྣང། སྨོན་ལམ་དམ་བཅའི་བྱེད་སྒོ་ཟིན་རྗེས་དགྲ་བཅོམ་པ་རྣམས་ཀྱིས། བདག་

[043A]༄༅། །གིས་བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །གསུངས་པ་ལྟར་ཉིན་ཤས་བློ་ལྷོད་དུ་ངལ་གསོར་བསྡད་རྗེས། སླར་ཡང་སྨོན་ཚོགས་གཉིས་ཀྱི་དབར་དེར་དགེ་བཤེས་ཤེས་རབ་རྒྱ་མཚོ་རིན་
པོ་ཆེ་ནོར་གླིང་དུ་བཀའ་འགྱུར་དཔར་ཡིག་ཞུ་དག་མཛད་ཅིང་བཞུགས་མུས་ཀྱི་དྲུང་དུ་ཉིན་ལྟར་བཅར་ཏེ་སྙན་ངག་རྩ་བ་དང། འགྲེལ་པ་དབྱངས་ཅན་དགྱེས་གླུའི་སྟེང་ནས་ལེའུ་བར་པའི་བཀའ་ཁྲིད་ཞུས་ཤིང། དེ་སྔོན་སུམ་རྟགས་ཁྲིད་སྐབས་
དཔེར་བརྗོད་ཚིགས་བཅད་ཤ་སྟག་རྒྱབ་པའི་དྲིན་གྱིས་རྩོམ་ལ་གོམས་འདྲིས་ཕྲན་བུ་ཡོད་སྟབས་དཔེར་བརྗོད་ཀྱང་ཐད་ཀ་ཐད་ཀར་རྒྱུགས་འབུལ་ཞུས། ལེའུ་ཐོག་མཐའ་གཉིས་རིམ་བཞིན་སྦྱོང་རྩིས་ཀྱང་རྒྱུད་པའི་ཆོས་འགྲིམས་དང། བཀའ་ཆོས་ཞུ་
བ་སོགས་ཀྱིས་འཕྲོར་ལུས། མངལ་བཤོལ་གྱི་ཟླ་བ་བསྣན་ཏེ་ས་ལུག་ཟླ་བ་གཉིས་པར་ཚོགས་མཆོད་སྐབས་ནོར་གླིང་བསྐལ་བཟང་ཕོ་བྲང་དུ་དོན་གྱི་སླད་དུ་མཚན་ནས་སྨོས་ཏེ་ཡོངས་རྫོགས་བསྟན་པའི་མངའ་བདག་མཁན་ཆེན་འདུལ་བ་འཛིན་
པ་༸རྒྱལ་མཆོག་སྐུ་ཕྲེང་བཅུ་གསུམ་པ་ཆེན་པོ་རྗེ་བཙུན་ངག་དབང་བློ་བཟང་ཐུབ་བསྟན་རྒྱ་མཚོ་འཇིགས་བྲལ་དབང་ཕྱུག་ཕྱོགས་ལས་རྣམ་པར་རྒྱལ་བའི་སྡེ་དཔལ་བཟང་པོའི་ཞལ་སྔ་ནས་མཁན་སློབ་སྦྲགས་མ་དང། བདེ་ཡངས་མཚན་ཞབས་
རིན་པོ་ཆེ་བསྟན་འཛིན་འཕྲིན་ལས་འོད་ཟེར་ཞལ་སྔ་ནས་ཀྱིས་གསང་སྟོན། རྣམ་གྲྭ་དུས་འཁོར་སློབ་དཔོན་བྱམས་པ་བསོད་ནམས་ཀྱིས་དུས་བསྒོ་བ། བྱང་རྩེ་ཆོས་རྗེ་བློ་གླིང་ཏྲེ་ཧོར་བྱམས་པ་ཆོས་གྲགས་དང། ཤར་པ་ཆོས་རྗེ་སེར་བྱེས་ལ་

[043B]  འདི་གཉིས་ཀ་དགའ་ལྡན་གསེར་ཁྲིར་ཕེབས།  སོགས་མཁན་སློབ་དགེ་འདུན་བཅུ་ཚོགས་ཀྱིས་དབུས་སུ་བསྙེན་པར་རྫོགས་པ་དགེ་སློང་གི་བསླབ་སྡོམ་ལེགས་པར་ནོད། མཚམས་འདིར་བརྗོད་པར་བྱ་བ་འདི་མཆིས་ཏེ། དེ་ཡང་རྒན་རིན་
པོ་ཆེ་ཤག་ཏུ་ཐོག་མར་བྱོན་ནས་བཟུང་རྗེས་སོར་ཁོ་བོ་རྒྱུད་གྲྭའི་ཆོས་འགྲིམས་ཀྱི་སྐབས་བར་མཉམ་འགྲོགས་གཏན་བཞུགས་མཛད་སྟབས་ཀྱིས་སྔ་དྲོ་ཐོ་རེངས་སྐབས་ཙམ་ནས་ཡར་ལྡང་སྟེ་དགའ་ལྷ་དང། མཚན་བརྗོད། འཇིགས་བྱེད་བདག་བསྐྱེད་བཅས་
ཁ་ཏོན་ཟིན་ནས་ཞོག་ཇ་མ་རན་པར་དུ་མཚན་ཉིད་ཀྱི་གཞུང་ཚན་སྐབས་གང་ཁེལ་དཔེ་རིང་ཤོག་བུ་ཕྱེད་གཉིས་ཙམ་རེ་མ་མཐར་བློ་འཛིན། སྔ་དྲོའི་བཟའ་བཏུང་ཟིན་རྗེས་དགོན་དུ་དུས་བཞིའི་ཆོས་ཐོག་སོ་སོའི་སྐབས་སྔ་དྲོའི་ཆོས་གྲྭ་དང། དགོང་དྲོའི་
སྒྲེལ་འདོན་སྐུ་རིམ་ཆོས་གྲྭ་ཆག་མེད་རྟག་བསྐྱོད་ཀྱིས་མཚན་མོ་ཆུ་ཚོད་བཅུ་པ་ཡོལ་ཙམ་བར་རྩོད་གྲ་རྒྱུན་རིང། གྲྭ་ཇ་དང་ཉིན་གུང་ཆོས་གྲྭ་གཉིས་སྐབས་རེ་ངེས་མེད། ཚོགས་དབར་ལ་རྒན་རིན་པོ་ཆེ་ནས་དཔེ་ཁྲིད་དང་ཆོས་གྲོགས་ངག་དབང་བློ་བཟང་
དང་བགྲོ་གླེང་སོགས་ནང་སྦྱོང་བྱེད་དགོས། དགུན་ཆོས་སྐབས་གྲང་ངད་ཧ་ཅང་ཆེ་བས་རྣ་མཆོག་དང་ལག་པར་ལོ་ལྟར་རྨ་དང་སེར་ཁ་གས་ཏེ་ཆུ་སེར་འཛག་ཀྱང་ཆོས་གྲྭར་རྟག་བསྐྱོད་བྱ་རྒྱུར་དཀའ་ངལ་གྱི་སྐྱོ་བསུན་མེད། ཆོས་མཚམས་སྐབས་
དང། ལྷ་སར་སྔ་དྲོའི་དཔེ་ཁྲིད་གྲུབ་རྗེས་རྒན་རིན་པོ་ཆེ་གླིང་སྐོར་ལ་ཕེབས་ཤིང། ལོ་ན་ཕྲ་སྐབས་རི་མོ་འབྲི་བ་སོགས་རྩེད་མོ་སྣ་ཚོགས་རྩེ་བའི་གོ་སྐབས་ཡོད། གླིང་སྐོར་ནས་འཁོར་ཉེའི་མཚམས་དེར་ངེད་རང་གི་ཉེ་འགྲམ་དང་མདུན་ཅོག་སོགས་

[044A]༄༅། །གང་རུང་ཞིག་ནས་ཚེག་སྒྲ་ཆེ་ཙམ་ཞིག་འཆར་ཅན་འོང་བས། དེ་འཕྲལ་རྩེད་ཆས་རྣམས་བསྡུས་ཏེ་དཔེ་ཆ་ལྟ་ཁུལ་གྱིས་བསྡད་ན་རྒན་རིན་པོ་ཆེ་ཕེབས་དུས་བཀའ་བཀྱོན་མེད་པའི་གྲ་འགྲིགས་འོང་གི་ཡོད་སྟབས་
ཚེག་སྒྲ་མ་བྱུང་བར་བློ་ལྷོད་ཀྱིས་འཁྲབ་རྩེད་བྱས་ཆོག་རྒྱལ་ཆེན་རྡོ་རྗེའི་མཚན་ཅན་འདིས་ཁོ་བོ་བྱིས་པ་རྩེད་མོའི་གནས་སྐབས་འདི་འདྲ་ལའང་བྱམས་པའི་མ་བཞིན་བསྐྱངས་པ་གྲངས་མེད། ཆོས་མཚམས་སྐབས་དང་ལྷ་ས་སོགས་སུ་དགོང་མོ་ས་
སྲིབས་ཙམ་ནས་མཚན་མོའི་ཆུ་ཚོད་བཅུ་པ་བཅུ་གཅིག་ཙམ་བར་ཐོག་སྟེང་དུ་ཕྱིར་ཐོན་ཏེ་དཔེ་ཆ་སྐྱོར་དགོས། དེ་སྐབས་གཞུང་ཚིག་མི་དྲན་པར་ཆད་པ་དང། གཉིད་ཁུག་པ། ཚིག་སྒྲ་མི་གསལ་བ་སོགས་བྱུང་ཚེ་ནང་དུ་འཁོར་མཚམས་རྒན་རིན་པོ་ཆེ་
ནས་ཕྱག་འབེབས་དང་བཀའ་བཀྱོན་ཅི་རིགས་ཀྱི་ཆར་བབས་ཀྱི་ཡོད། དབུ་མ་རྙིང་པའི་འཛིན་གྲར་མ་སོན་བར་དུ་སློབ་གཉེར་བ་རྣམས་ཀྱིས་ལོ་ལྟར་དགུན་ཆོས་ཆེན་མོའི་སྐབས་གྲྭ་ཚང་མཁན་རིན་པོ་ཆེའི་མདུན་དཔེ་འཛིན་བློ་རྒྱུགས་འབུལ་དགོས་པར་
ཤོག་གྲངས་སྟོང་དུ་ལོངས་པའི་ཨང་དང་པོའི་གཟེངས་བསྟོད་ཀྱི་ལེགས་དར་ནང་མཛོད་ཀྱང་ལོ་གཉིས་གསུམ་རིང་ཐོབ། ལྷ་སའི་ཤག་ཏུ་བཀའ་འགྱུར་སྣར་ཐང་དཔར་མ་ཆ་ཚང་ཞིག་ཡོད་མུས་ཐོག་ཆུ་བྱི་ལོར་ལྷ་སར་རྒྱ་དམག་ཟིང་འཁྲུག་སྐབས་
བསྟན་རྒྱས་གླིང་གྲྭ་ཚང་འཐོར་ཞིག་ཏུ་སོང་བའི་གསུང་རྟེན་གྲས་བསྟན་འགྱུར་བྲིས་མ་ཆ་ཚང་ཞིག་གཞུང་གནས་ནས་དགའ་ལྡན་བླ་སྤྱིར་སྩལ་འདུག་པ་ཡང་ལོ་ཤས་རིང་ངེས་ཚོའི་ཤག་ཏུ་བཅོལ་འཇོག་གནང་སྟབས། རང་ལོ་བཅུ་གསུམ་སྐབས་བཀའ་

[044B] དེ་རྗེས་བསྟན་འགྱུར་གྲས་ནས་བསྟོད་ཚོགས་དང། མདོ་སྔགས་རིག་
གནས་སྐོར་སོགས་རྣམ་པ་སྣ་ཚོགས་ཕྱེད་ལྷག་ཙམ་བཀླགས་ཤིང། དེ་ཡང་རྒན་རིན་པོ་ཆེ་ནས་བཀའ་བཀྱོན་ཕེབས་དོགས་ཀྱིས་པོད་ཕྱེད་ཙམ་རེ་སྔས་འགོའི་ཆ་སྒམ་ནང་སྦས་ཏེ་སྐབས་རེ་ཉིན་དུས་རྒན་ཕྱིར་ཕེབས་སྐབས་དང། ཕལ་ཆེར་དགོང་
མོ་དཔེ་ཆ་སྐྱོར་སྦྱོང་ཚར། རྒན་རིན་པོ་ཆེ་སྐུ་གཟིམ་གནང་བར་ཕེབས་གྲུབ་རྗེས་མལ་ས་ནས་ཙོག་པུར་སྒྲོན་མེའི་འོད་ལ་ཤོག་གྲངས་བཞི་བཅུ་ལྔ་བཅུ་རེ་སྒྲ་མེད་ཡིད་བཤར་གྱིས་བཀླགས་གྱི་ཡོད། གཞན་ཡང་ལྷ་ས་དང། ཆུ་བཟང་རི་ཁྲོད་དུ་རྗེ་ཡབ་
སྲས་དང། རྒྱལ་བ་པཎ་ཆེན་ན་རིམ་སོགས་ཀྱིས་མཚོན་པའི་བླ་མ་དུ་མའི་གསུང་འབུམ་དང་རྣམ་ཐར། མདོ་སྔགས་རིག་གནས་སྐོར་སོགས་ཐོར་བུའི་རིགས་སྣ་ཚོགས་བཅས་གླེགས་བམ་ཁྱོན་ཆེ་ཡོད་པ་རྣམས་འདི་མ་བལྟས་བྱ་བ་མེད་པ་ལྟ་བུའི་ཡམ་
མེ་བ་ཞིག་ཤིང་བྱི་ལོ་ཆ་ཕྲེང་དུ་བསྐྱོད་ཁའི་བར་ཞར་དང་ཞོར་དུ་བཀླགས་ཤིང། ཁམས་སུ་སྡོད་རིང་དང་སླར་དབུས་སུ་འཁོར་ནས་ཀྱང་གྲུབ་མཐའ་རིས་མེད་ཀྱི་བླ་མ་མང་པོའི་གསུང་རབ་དུ་མ་ཞིག་སྔ་ཕྱིར་མཇལ་མོད་དེ། ཇི་སྐད་དུ། ཤེས་རབ་བརྒྱ་བ་
ལས། རིག་པ་གླེགས་བམ་ནང་གནས་དང། །མ་བསྒྲུབས་པ་ཡི་གསང་སྔགས་དང། །བརྗེད་ངས་ཅན་གྱི་བསླབས་པ་རྣམས། །དགོས་པའི་ཚེ་ན་བསླུ་བ་མང། །ཞེས་གསུངས་པ་ལྟར་བྱིས་པས་ལྷ་ཁང་གི་ལྟད་མོ་མཐོང་བའི་དཔེར་སོང་སྟེ་

[045A]༄༅། །མཐོང་གོམས་ཀྱི་ལག་རྗེས་རི་བོང་གི་རྭའི་མཆེད་ཟླར་གྱུར་པ་འདིར་ཟད། ཚོགས་མཆོད་གྲོལ་རྗེས་དཔལ་ལྡན་སྟོད་རྒྱུད་གྲྭ་ཚང་དུ་སྒྲིགས་ཞུགས་བགྱིས་ཤིང། དེ་ནས་དབུས་སྟོད་ཆུ་མདར་རྒྱུད་གྲྭའི་དཔྱིད་ཆོས་སུ་
བསྐྱོད་དེ་མཁན་རིན་པོ་ཆེ་སེར་སྨད་རྒྱལ་རོང་བློ་བཟང་བརྩོན་འགྲུས་ཞལ་སྔ་ནས་ཀྱི་དྲུང་ནས་གསང་འདུས་འགྲེལ་པ་བཞི་སྦྲགས་ཀྱི་བཤད་ལུང་རིམ་ཞུས་དང། དཔྱིད་ཆོས་གྲོལ་ནས་དགའ་ལྡན་དབྱར་ཆོས། ལྷ་སར་གཏོར་ཆེན་དང་སྒྲུབ་མཆོད་
ཁག་སེ་ར་ཆོས་ཐོག་བཅས་སུ་རིམ་པར་བསྐྱོད་རྗེས་ཟླ་བ་བདུན་པ་ནང་བྲག་ཡེར་པར་རྒྱུད་གྲྭའི་དབྱར་ཕྱི་མའི་ཞལ་བཞེས་དང་འབྲེལ་ཆོས་ཐོག་ཚུགས་སྐབས་དགེ་བཤེས་ཚོས་ དཀྱིལ་འཁོར་ཐིག་སྦྱོང་ཉིན་
བདུན། མཁན་བླར་རྒྱུགས་འབུལ་གྱི་ཐིག་ཆེན་ཉིན་གསུམ་སོགས་ཚང་མར་བསྐྱོད་ཅིང། ཐིག་ཆེན་སྐབས་སྔར་ལམ་མཁན་བླ་གཉིས་ནས་དགེ་བཤེས་རྣམས་ལ་གསང་བདེ་འཇིགས་གསུམ་གྱི་བློས་སླངས་དང། དཀྱིལ་འཁོར་གྱི་མཚོན་དོན་སྐོར་
མཆོད་གཡོག་རྣམས་ལ་དཀྱིལ་འཁོར་གྱི་ཚོན་ཐོབ། གསར་བུ་རྣམས་ལ་ཐིག་རྩ་ར་སྤྲོད་བཅས་རྒྱུགས་བཞེས་མཛད་སྲོལ་ལྟར་དགེ་བཤེས་ཚོར་བློས་བསླང་སོགས་ཀྱི་དྲི་བ་གནང་བར་ངེད་རང་དགེ་བཤེས་ཚོའི་མདུན་དེར་ཡོད་གཤིས་སྔགས་རམས་དམ་
པའི་བཀའ་དྲིན་གྱིས་དྲི་ལན་ཚང་མ་ཐད་ཀར་འབུལ་ཐུབ་པ་བྱུང། ཡེར་བར་འགྲེལ་པ་བཞི་སྦྲགས་དང། བདེ་མཆོག་རྩ་རྒྱུད་དང་འགྲེལ་པ་སྦས་དོན་ཀུན་གསལ་གྱི་འཆད་ཉན་མཇུག་འགྲིལ། རྗེ་གོང་མའི་སྐུ་ཚ་རིག་འཛིན་དང། བླ་ཚབ་དགེ་

[045B]ཆོག་གྲོགས་རྒྱུད་སྟོད་པ་གཉིས་བཅས་མི་བཞི་དེ་སྔོན་རྫོང་ཟུར་ལེགས་བཤད་དེ་ཉིད་ནས་སོག་ཡུལ་ཐོར་གོད་ཕྱོགས་སུ་འབུལ་སྡུད་དུ་བཏང་ནས་ལོ་ཤས་སོང་བ་འདི་སྐབས་ཕྱིར་འཁོར་ཡང། ཐོག་མར་འགྲོ་ཆས་ཀྱི་བུ་ལོན་ལོ་མང་སོང་བའི་
མ་བསྐྱེད་ཕུད་འཕྲོས་ལྷག་བསྡད་རྣམས་མི་བཞིར་ཆ་བགོས་སྐབས་འབུལ་སྡུད་འཁོར་བའི་མི་ཁ་ལྡང་ཐུབ་ཙམ་ལས་ནུས་པ་ཐོན་པ་ཞིག་མ་མཆིས། དེ་མཚམས་ནས་རྒན་རིན་པོ་ཆེ་དང་ངེད་གཉིས་ནས་ཤག་གི་སྲིད་དོན་ལས་འགན་གང་ཅི་རིག་འཛིན་ལ་
རྩིས་སྤྲད། ཡེར་པའི་ཆོས་ཐོག་གྲོལ་རྗེས་ལྷ་སར་སྟོན་ཆོས་དང་གཉིས་དང། རྩེ་ཆོས་ཐོག་དགའ་ལྡན་དགུ་ཆོས། འབྲས་སྤུངས་ཆོས་ཐོག་བཅས་སུ་རིམ་བཞིན་བསྐྱོད་ཅིང། རང་ལོ་ཉི་ཤུ་པ་ལྕགས་སྤྲེ་ལོར་སྨོན་ལམ་གྲོལ་རྗེས་སྐྱོར་
མོ་ལུང་དུ་རྒྱུད་གྲྭའི་ཆོས་ཐོག་ཏུ་བསྐྱོད། རྒྱུད་གྲྭའི་སྔར་སྲོལ་ལ་ཚོགས་ཆེན་སྤྲུལ་སྐུ་རྣམས་ཐོག་མར་རྒྱུད་གྲྭར་ཞུགས་ནས་ཞག་གསུམ་རིང་གྲལ་གནས་མིང་མཚམས་སུ་བསྡད་དེ་གྲྭ་དཀྱུས་གསར་བུ་ཚོ་ནང་བཞིན་ཚོགས་དང་ཆོས་ར་འགྲིམས་དགོས་པ་
དང། ཉིན་ཞག་གསུམ་སོང་རྗེས་ལས་སྣེ་ཚོར་སྣེ་ཇ་ཞེས་པའི་གསོལ་ཇ་གཟབ་ངེས་ཤིག་དང། དགེ་འདུན་བྱིངས་ལ་བསྙེན་འགྱེད་འབུལ་དགོས། དེ་ནས་བཟུང་ལས་སྣེ་ཐོན་ཟིན་གྱི་གྲལ་མཚམས་སུ་གནས་སྤོས་ཀྱིས་ཚོགས་ཆོས་དགོངས་ཞུ་སོགས་
ལས་སྣེ་ཟུར་པ་སྤྱི་མཚུངས་ཀྱི་གནང་བ་ཐོབ་ཀྱི་འདུག་ཀྱང། རྒྱུད་པའི་ཆོས་འགྲིམས་ལོ་གཅིག་མ་འཁོར་བར་གནང་བ་ཞུ་མ་དགོས་པ་གཙོ་འདོན་གྱིས་གྲྭ་རྐྱང་དཀྱུས་མཚོ་དང་ཁྱད་མེད་ཚོགས་ཆོས་འགྲིམས་ཁུལ་བྱས་གཤིས་རྒྱུད་གྲྭ་རྣམས་ཐུགས་དགྱེས་

[046A]༄༅། །ཚོར་ཆེན་པོ་མཛད་དེ་རྗེས་སོར་སྤྲུལ་སྐུ་རྒྱུད་ཞུགས་མཛད་མཁན་རྣམས་ལ་སྔོན་མ་ཁྲི་བྱང་ཚང་གིས་ཚོགས་ཆོས་གྲྭ་འདི་འདྲ་འགྲིམ་ཡོང་ཞེས་དཔེ་སྟོན་བྱེད་པ་ཡང་བྱུང་འདུག་དེ་ལོ་རྒྱུད་གྲྭའི་དགའ་ལྡན་དགུན་ཆོས་སུ་
བསྐྱོད་སྐབས་རྨི་ལི་དགེ་བཤེས་དགེ་འདུན་ནས་བསྐུལ་བ་བཞིན་རྡོ་ཁང་ཁང་ཚན་གྱི་ཚོམ་ནང་དགེ་འདུན་སུམ་བརྒྱ་སྐོར་ལ་དམིགས་བརྩེ་མའི་བེའུ་བུམ་པོད་གསུམ་དང། བཀྲས་ལྷུན་སྔགས་ཆོག་པོད་གཉིས་ཀྱི་བཀླག་ལུང་ཕུལ། ཁོ་བོ་རྒྱུད་པར་
སྒྲིགས་ཞུགས་ཟིན་རྗེས་རྒྱུད་གྲྭའི་ཆོས་འགྲིམས་དང། དེ་ནས་ཆུ་བཟང་རི་ཁྲོད་དུ་ཆོས་ཞུ་སོགས་ཀྱིས་གཏན་སྡོད་བྱ་རྒྱུ་མེད་སྟབས་རྒན་རིན་པོ་ཆེ་ཉིད་དགའ་ལྡན་དུ་ཤར་བྱང་གྲྭ་ཚང་གཉིས་ཀའི་ཁོངས་ནས་དགེ་ཕྲུག་སློབ་གཉེར་བ་མང་པོ་ཡོད་པ་རྣམས་
ཀྱིས་གསོལ་འདེབས་ཞུ་བསྐུལ་བཞིན་དགོངས་པ་ཞི་བར་མ་མནལ་བར་དུ་ལོ་ལྟར་དབྱར་གནས་དང། དགུན་ཆོས་ཆེན་མོའི་སྐབས་སུ་དགའ་ལྡན་དུ་ཕེབས་བཞུགས་དང། དེ་མིན་སྟོན་དཔྱིད་གཉིས་ཀར་ལྷ་སར་ཁོ་བོའི་ཤག་ཏུ་བཞུགས་འཇགས་མཛད་
རང་ལོ་ཉེར་གཅིག་པ་ལྕགས་བྱ་ལོར་དཔྱིད་དུས་ཆུ་བཟང་རི་ཁྲོད་དུ་༸སྐྱབས་མཆོག་རྡོ་རྗེ་འཆང་ཕ་བོང་ཁ་པའི་ཞལ་སྔ་ནས་རྡོ་རྗེ་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས་དང་བསྐྱེད་རྫོགས་ཟབ་ཁྲིད། ས་སྐྱའི་གསེར་ཆོས་བཅུ་གསུམ། སྟག་
 ཕུའི་དག་སྣང་བཅུ་གསུམ། འཇམ་དབྱངས་ཆོས་སྐོར། ལྷོ་བྲག་སྙན་བརྒྱུད། རྣམ་སྲས་བཀའ་བཅོ་ལྔ་བཅས་ཀྱི་རྗེས་གནང་རྣམས་རིམ་པར་ནོད། བཤོལ་ཟླ་བདུན་པ་ཕྱི་མའི་ཚེས་གསུམ་ནས་ཟླ་བ་བརྒྱད་པའི་ཚེས་དྲུག་བར་སྟག་བྲག་རི་ཁྲོད་དུ་རྒྱུད་ཀྱི་སྟོན་པ་རྡོ་རྗེ་འཆང་དང་ཞལ་མི་གཉིས་པ་སྟག་བྲག་

[046B] ༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་དཔལ་བཟང་པོ་མཆོག་དང། ཁྱབ་བདག་བཀའ་འགྱུར་བ་ཆེན་པོ་བློ་བཟང་དོན་ལྡན། སྒོ་མང་ཁང་
གསར་རྡོ་རྗེ་འཆང། གྲོ་མོ་དགེ་བཤེས་རིན་པོ་ཆེ་ངག་དབང་སྐལ་བཟང། འོན་རྒྱལ་སྲས་རིན་པོ་ཆེ། ཚ་བ་འོད་ཟེར་སྤྲུལ་སྐུ། ཁྲི་ངག་དབང་ནོར་བུ་རིན་པོ་ཆེ། དགའ་བྱང་ཁྲི་དྭགས་རིན་པོ་ཆེ་སོགས་བླ་སྤྲུལ་ཉི་ཤུ་རྩ་གཅིག་དང། བྲག་གཡབ་འོ་འབོམ་
རྟོགས་ལྡན་འཇམ་དབྱངས་བློ་གྲོས་སོགས་དགེ་བའི་བཤེས་གཉེན་དགུ་བཅུ་གོ་བདུན་བཅས་འཁོར་ཕུན་སུམ་ཚོགས་པ་དུ་མ་དང་ལྷན་ཅིག་གྲུབ་ཆེན་མི་ཏྲ་ཛྭ་ཀིས་ལེགས་པར་བཀྲལ་བའི་དཀྱིལ་འཁོར་བརྒྱ་རྩ་བརྒྱད་ལས། མི་ཏྲ་ཐུན་མོང་མ་ཡིན་པ་དཀྱིལ་
འཁོར་དྲུག་ཅུ་རྩ་ལྔའི་དབང་ཆེན་ཉིན་རེ་སྔ་དྲོ་རྒྱུད་སྡེ་འོག་མའི་དབང་རེ་དང། ཕྱི་དྲོ་བླ་མེད་ཀྱི་དབང་རེ་བཅས་ཉིན་རེ་དབང་གཉིས་རེ་དང། རྒྱུད་སྡེ་བཞི་པོ་སོ་སོའི་དབང་གི་སྟ་གོན་ཡང་སྐབས་སོ་སོའི་སྔོན་དུ་མཛད་པ་སོགས་ཕྱག་ལེན་མཐའ་དག་སླ་བཅོས་སུ་
མ་སོང་བར་བརྒྱུད་ལྡན་དམ་པའི་ཕྱག་བཞེས་ལྟར་ཆ་ཚང་ནོད། དེ་ལོ་འབྲས་སྤུངས་བློ་གསལ་གླིང་གི་ཕྱག་སྦུག་བསྐོ་གཞག་སྐོར་གྱི་གླེང་བརྗོད་ཅིག་གིས་རྐྱེན་པས་ལས་སྣེ་རྣམས་ལ་དབང་ཇུས་མེད་པར་གྲྭ་དཀྱུས་དོན་མ་གོ་བ་རེ་ཟུང་གིས་ངན་བསྐུལ་བྱས་
ཏེ་གྲྭ་དམངས་གང་འཚམས་ཤིག་གིས་ནོར་གླིང་ཕོ་བྲང་གི་ཞལ་དཀར་འོག་གདེངས་ཆའི་སྟེང་ནས་ཕྱག་འཚལ་ཞུ་འབོད་སོགས་ཁྲིམས་སྲོལ་དང་མཐུན་མིན་བྱས་རྐྱེན། ༸གོང་ས་མཆོག་ཆོས་ཀློང་རྙོག་འགལ་གྱི་རྣམ་པས་བྱེད་གཏེ་རྣམས་བཀའ་འགུགས་

[047A]༄༅། །བསྐྱངས་སྐབས་ཉག་རེ་རྒྱའོ་ཞེས་པ་སྟོད་ལུང་ཁུལ་བྲོས་ཡིབ་ཡོད་སྐད་ཀྱིས་གཞུང་དམག་འགའ་ཤས་སྟག་ལུང་བྲག་ཏུ་འཚོལ་ཞིབ་ཏུ་འབྱོར་ཏེ་བཀའ་ཆོས་ཚུགས་སར་ཡང་བལྟ་ཞིབ་བྱས་སོང་བས། ཆོས་ཞུའི་
གྲས་ལ་རྒྱའོ་ཡོད་རིགས་རྣམས་དམག་མིས་འོལ་ཚོད་ཀྱིས་འཇུ་བཟུང་བྱས་མི་ཡོང་ངམ་སྙམ་པའི་འཇིགས་དོགས་ཆེན་པོ་བྱུང་སོང། སྐབས་དེར་ཆོས་དབར་ཞིག་ལ་༸སྐྱབས་མཆོག་རྡོ་རྗེ་འཆང་ཕ་བོང་ཁ་པའི་ཞལ་སྔ་ནས་ལས་རྡོ་རྗེ་རྣལ་
འབྱོར་མའི་སྔགས་བཏུའི་རྗེས་གནང་དང། ཆོས་རྒྱལ་གྱི་དྲུག་ཅུ་མ་ཞི་དྲག་གི་ཕྱག་ཁྲིད་བཅས་ཀྱང་ཐོབ། སྟག་བྲག་རི་ཁྲོད་ནས་ཆུ་བཟང་དུ་འཁོར་རྗེས་ལྷ་ཀླུའི་ལྷ་ལྕམ་གཡང་འཛོམས་ཚེ་རིང་གིས་གསོལ་བ་བཏབ་པ་བཞིན། ཉང་བྲན་ཆུ་བཟང་
རི་ཁྲོད་ཀྱི་ཆོས་རར་༸སྐྱབས་ཀུན་འདུས་ཞལ་བློ་བཟང་ཐུབ་དབང་རྡོ་རྗེ་འཆང་དངོས་རྗེ་ཕ་བོང་ཁ་བ་ཆེན་པོའི་ཞལ་སྔ་ནས་ཆོས་ཞུ་བླ་སྤྲུལ་དགེ་འདུན་གཙོ་གྱུར་གྱི་སེར་སྐྱ་ཆིག་སྟོང་བརྒལ་བར་ཟླ་བ་བརྒྱད་པའི་ཚེས་སུམ་ཅུ་ནས་བཟུང་ཉིན་ཉེར་བཞིའི་
རིང་ལམ་རིམ་འཇམ་དཔལ་ཞལ་ལུང་དབུས་བརྒྱུད་དང། ལྷོ་བརྒྱུད། མྱུར་ལམ་དམར་ཁྲིད་བཅས་གསུམ་སྦྲགས་ཀྱི་སྟེང་ནས་བྱང་ཆུབ་ལམ་གྱི་རིམ་པའི་ཉམས་ཁྲིད་ཞིབ་རྒྱས་སྩལ་མཇུག་སྨོན་འཇུག་ཅིག་ཅར་འཛིན་པའི་སེམས་བསྐྱེད་ཆོ་
ག་དང་བཅས་མཛད་སོང་བའི་ཆོས་གྲལ་དུ་སྐལ་བཟང་ཐོབ་ཅིང། བླ་མ་རྡོ་རྗེ་འཆང་འདི་ཉིད་ནས་གསུང་ཆོས་གནང་སྐབས། ཇི་སྐད་དུ། བློ་གྲོས་ལྡན་ལ་ཟབ་རྒྱ་ཆེ། །བློ་ཆུང་གོ་སླ་བཟུང་བདེ་བ། །ཞེས་པ་ལྟར་འཆད་ཚུལ་མཁས་པའི་

[047B] ཚིག་གི་ན་ཡམ་ཙམ་མིན་པར་མྱོང་སྟེང་དུ་བསྐོར་ཏེ་གནང་བས་ཐམས་ཅད་བློ་སྣ་བསྒྱུར་ཐུབ་པ་ཞིག་མཆིས་སྟབས། འདི་སྐབས་རང་སེམས་རྟ་རྒོད་རི་ལ་ཡར་འདྲའི་དྲེད་པོ་ལང་ཤོར་འདི་ཆོས་ལམ་དྲང་པོར་
འཛུད་པར་མཛད་པའི་བཀའ་དྲིན་བྱང་ཆུབ་སྙིང་པོའི་བར་མགོ་ལ་ཐོད་བཞིན་བཀུར་ཀྱང་གཞལ་ནུས་བྲལ་བར་གྱུར། སྐབས་དེར་བྲག་གཡབ་གདོང་གོང་སྤྲུལ་སྐུས་གསུང་བཤད་ཟིན་བྲིས་ལམ་རོབ་བཀོང་འདུག་པ་སྦྱོར་ཆོས་ཚོགས་ཞིང་སྤྱན་འདྲེན་མཚམས་བར་
༸སྐྱབས་མཆོག་རྡོ་རྗེ་འཆང་ཉིད་ནས་གཟིགས་ཞིབ་བསྣོན་འཁྲི་བསྐྱར་བཅོས་མཛད་ཟིན་པའི་འཕྲོ་སྐྱོང་རྣམས་རྗེས་སོར་དོན་གཉེར་ཅན་མང་པོས་བསྐུལ་མ་གནང་བ་བཞིན་ལམ་རིམ་གསུང་ཆོས་སྔ་རྗེས་སུ་སྩལ་བའི་ཟིན་བྲས་ཁག་ནས་ལེགས་ཆ་ཁུ་བསྡུ་
དང། དེ་དག་ཏུ་མ་གསལ་བའི་གསུང་བཤད་རང་བློར་ཕྲན་བུ་ངེས་རིགས་གསར་བསྣོན་བྱ་འོས་སོགས་བགྱིས་ཏེ་ད་ལྟ་དཔར་དུ་བཀོད་པ་རྣམ་གྲོལ་ལག་བཅངས་ཞེས་པ་དེ་ཡིན། ཆ་ཕྲེང་ནས་ཆ་གོང་བེ་མདའ་སྤྲུལ་སྐུ་དང། ལ་ཀག་སྤྲུལ་སྐུ་གཉིས་
ཕ་ཡུལ་ནས་མཉམ་ཐོན་གནང་འདུག་ཀྱང། བེ་མདའ་འཁོར་བཅས་ཀྱིས་བང་མི་སྔོན་བཏང་གིས་༸རྒྱལ་དབང་མཆོག་མདུན་ལྷ་སར་ཁྲི་བྱང་བླ་བྲང་དུ་བྱ་ཚང་འཛུལ་དང། རལ་གྲི་ཤུབ་བཅུག་ལྟར་ཤར་མར་བསྐྱོད་བསྡད་ཆོག་པ་ཞེས་༸སྙན་ཞུའི་
བཀའ་ལན་དུས་འབྱོར་མ་བྱུང་བར་ཆབ་མདོར་ཟླ་གཅིག་ལྷག་ཙམ་སྒུག་དགོས་བྱུང་སྟབས། ལ་ཀག་སྤྲུལ་སྐུ་སྔོན་ཐོན་གྱིས་ཆུ་བཟང་རི་ཁྲོད་དུ་ངེད་སར་ཕེབས་ནས་དགའ་ལྡན་དུ་སྒྲིགས་ཞུགས་བྱ་རྒྱུར་ཁྱོད་ནས་དགེ་རྒན་དང་འབྲེལ་གང་ཅིར་

[048A]༄༅། །རོགས་མགོན་བྱེད་དགོས་གསུངས་པ་ལྟར་བྱས་ཤིང། ལམ་རིམ་གསུང་ཆོས་གྲོལ་རྗེས་ལྷ་སར་ཡོང་སྐབས་ལྷ་སའི་གླིང་སྐོར་གྱི་བྱང་ཤར་སྨིན་གྲོལ་ཟམ་པའི་འགྲམ་དེར་ཁོ་བོ་འབྱོར་པ་དང། བེ་མདའ་སྤྲུལ་སྐུ་སྟོན་འཁོར་
རྣམས་སེར་སྨད་སྤོམ་ར་དགེ་བཤེས་མདའ་དཔོན་ཟེར་བས་བསུས་ཏེ་ལྷ་སར་ཐོག་མར་ཕེབས་པ་གཉིས་མཉམ་འཛོམས་མ་བསྒྲིགས་ལྷུན་གྲུབ་རུས་སྦལ་དང་གཉའ་ཤིང་འཕྲད་པའི་དཔེ་བཞིན་ཡ་མཚན་ཅན་ཞིག་བྱུང། ༸རྒྱལ་དབང་མཆོག་ནས་
བེ་མདའི་སྙན་ཞུའི་ཕྱིར་ཕེབས་སུ། ཁྲི་བྱང་སྤྲུལ་སྐུ་ངོས་ཀྱི་བརྟག་དོན་བཞིན་སྤྲུལ་སྐུ་ངོས་འཛིན་འབྲེལ་གདན་ས་དགའ་ལྡན་དུ་ཆོས་ཞུགས་སློབ་གཉེར་དང། ལྷ་རམས་མིང་བཏགས་ཀྱང་ཟིན་ཏེ་དེང་སྐབས་དཔལ་ལྡན་སྟོད་རྒྱུད་གྲྭ་ཚང་དུ་སྒྲིགས་
ཞུགས་ཡོད་མུས་སྟབས། ཁྲི་བྱང་བླ་བྲང་དུ་ཐད་འཛུལ་བྱ་འོས་མི་ཆེ་བས། ཕ་མེས་ཀྱི་ཐོབ་ཁུངས་གང་ཡིན་གྱི་གདན་སར་སྒྲིགས་ཞུགས་བྱེད་འཐུས། ཞེས་ཕེབས་ཡོད་འདུག་རྐྱེན་སྤྲུལ་སྐུ་སེར་སྨད་གྲྭ་ཚང་དུ་ཆོས་ཞུགས་མཛད་སོང། གོང་
གསལ་འདིས་མཚོན་༸རྒྱལ་དབང་མཆོག་ལ་སྙན་ཞུ་སྔ་རྗེས་ཕུལ་བའི་ཕྱིར་ཕེབས་བཀའ་ཡིག་འགའ་ཤས་སྤྲུལ་སྐུའི་སྐུ་མཆེད་དགེ་བཤེས་ཡེ་ཤེས་ཞེས་པ་སྙོམས་ཆུང་ཞིག་ཡོད་པ་ནས་སྤྲུལ་སྐུ་དགོངས་པ་རྫོགས་རྗེས་ཕ་ཡུལ་དུ་བསྐྱོད་ཁར་ངེད་ཚོས་སྔར་
དོན་མེད་ཀྱི་བྱ་བ་མང་པོ་བྱས་པར་བཟོད་བཞེས་དགོས་ཚུལ་དང་བཅས་ངེད་ལ་སྤྲད་བྱུང། ལམ་རིམ་གྲུབ་རྗེས་ཉིན་ཤས་རིང་ཆོས་སེང་མཛད་དེ་སླར་ཡང་ཆུ་བཟང་རི་ཁྲོད་ཀྱི་འདུ་ཁང་དུ་༸སྐྱབས་མཆོག་རྡོ་རྗེ་འཆང་གི་ཞལ་སྔ་ནས་ཆོས་ཞུ་དྲུག་ཅུ་སྐོར་ལ་

[048B] རྡོ་རྗེ་རྣལ་འབྱོར་མ་རྣམས་ཀྱིས་གཉེར་དུ་བྱ་བའི་དོན་པོ། གསང་བ་ལས་ཀྱང་ཆེས་ཤིན་ཏུ་གསང་བའི་རྒྱུད་ཀྱི་མཐར་ཐུག་དཔལ་འཁོར་ལོ་སྡོམ་པ་དྲིལ་བུ་ལུགས་ཕྱི་དཀྱིལ་ལྷ་ལྔ་
དང། དྲིལ་བུ་ལུས་དཀྱིལ་གྱི་བཀའ་དབང་བཅས་རིམ་སྩལ་རྗེས་ལུས་དཀྱིལ་བསྐྱེད་རྫོགས་ཀྱི་ཟབ་ཁྲིད་དང། ནཱ་རོ་ཆོས་དྲུག་གི་ཁྲིད་བཅས་སྩལ་བར་ཁོ་བོར་ཡང་སྐལ་བཟང་ཐོབ་ཅིང། ཆོས་ཞུ་བྱིངས་གྲོལ་རྗེས་ངེད་ཚོ་ཉུང་ཤས་ལ་མཚན་མོ་བསྐྱར་
ཚོགས་ཀྱིས་ཆོས་དྲུག་གི་ལུས་སྦྱོང་འཕྲུལ་འཁོར་སོགས་ཕྱག་ཁྲིད་ཞིབ་པར་སྩལ་ནོད། འདི་རེས་དགོང་མོ་ཞིག་བླ་མ་རིན་པོ་ཆེ་དང་ངེད་ཚོ་ཚང་མས་རླུང་བུམ་པ་ཅན་བཟུང་བ་དང་སྦྲགས་ལུས་སྦྱོང་འཕྲུལ་འཁོར་གནང་སྟེ་འཇམ་ཏིང་ངེར་བཞུགས་སྐབས་
རྒྱབ་གྲལ་ཞིག་ནས་གྲྭ་གཅིག་གིས་འོག་རླུང་སྒྲ་ཅན་ཞིག་ཤོར་རྐྱེན། བླ་སློབ་ཚང་མ་རེ་ཞིག་རིང་བཞད་ཆ་དིར་རེ་བར་མཚམས་ཆོད་པ་ཞིག་བྱུང། རང་ལོ་ཉེར་གཉིས་པ་ཆུ་ཁྱི་ལོའི་སྨོན་ལམ་གྲོལ་རྗེས་༸སྐྱབས་མཆོག་རྡོ་རྗེ་འཆང་ཕ་བོང་
ཁ་པ་མཆོག་ནས་༸གོང་ས་ཆེན་པོའི་བཀའ་དགོངས་བཞིན་ལྷ་ལྡན་རྨེ་རུའི་འདུ་ཁང་དུ་ཆོས་ཞུ་བ་བཞི་སྟོང་ཙམ་ལ་བྱང་ཆུབ་ལམ་རིམ་འབྲིང་པོའི་བཤད་ལུང་སྩལ་སོང་བར་ཆོས་ཞུར་བཅར། ཚོགས་མཆོད་གྲོལ་མཚམས་ཁྱབ་བདག་སྟག་ཕུ་རྡོ་རྗེ་འཆང་
བློ་བཟང་འཇམ་དཔལ་བསྟན་པའི་དངོས་གྲུབ་བམ། པདྨ་བཛྲ་མཆོག་བར་ཁམས་ནས་ལྷ་སར་ཞབས་འཁོད་ཀྱིས་བཀའ་ཤག་ལྷོ་ཞེས་པར་བཞུགས་པའི་ཞབས་ཀྱི་པདྨོར་ཕྱག་བགྱིད་པའི་སྐལ་བཟང་ཐོབ་ཅིང། སྲིད་བློན་ཞོལ་ཁང་པའི་སྲས་ཤར་པ་སྤྲུལ་

[049A]༄༅། །སྐུ་ནས་གསོལ་བ་བཏབ་པ་བཞིན་རྡོ་རྗེ་འཆང་གང་དེའི་དག་སྣང་ཟབ་ཆོས་ཀྱི་དབང་བཀའ་སུམ་ཅུ་ལྷག་ཙམ་ཞིག་༸སྐྱབས་རྗེ་སྟག་བྲག་རྡོ་རྗེ་འཆང་དང། དགའ་ལྡན་ཁྲི་དྭགས་རིན་པོ་ཆེ། འབྲས་སྤུངས་རྨོག་ལྕོག་
རིན་པོ་ཆེ་སོགས་དམ་པའི་སྐྱེས་མཆོག་བདུན་དང་ལྷན་ཅིག་པར་ཁོ་བོ་ཡང་བྱིན་རླབས་བླ་ན་མེད་པའི་བདུད་རྩིས་རེ་བའི་ཡོལ་གོ་གཏམས། ཉིན་གཅིག་རྡོ་རྗེ་འཆང་ཤག་ཏུ་གདན་དྲངས་ཏེ་སྒྲོལ་མ་ཙིཏྟ་མ་ཎིའི་སྙིང་ཞུགས་རྗེས་གནང་དང། ཐང་སྟོང་
སྙན་བརྒྱུད་ཚེ་དབང་འཆི་མེད་དཔལ་སྟེར་བཀའ་དྲིན་ནོད། རྡོ་རྗེ་འཆང་འདི་ཉིད་ལ་སྟག་ཕུ་བསྟན་པའི་རྒྱལ་མཚན་དང། གར་དབང་རིན་པོ་ཆེ་སོགས་ལྟར་ལྷ་དང་བླ་མའི་ཞལ་གཟིགས་དག་སྣང་སྤྱི་དང། ལྷག་པར་རྗེ་བཙུན་སྒྲོལ་མ་མི་དང་མི་འཕྲད་པ་
ལྟར་ཡང་ཡང་ཞལ་གཟིགས་ལུང་བསྟན་སོགས་གསང་བ་བསམ་མི་ཁྱབ་པའི་ཆོས་སྐོར་མ་ཡིག་པོད་གཅིག་དང། བུ་ཡིག་པོད་གསུམ་ཙམ་མཆིས་ཤིང། རབ་འབྱམས་དཀྱིལ་འཁོར་རྒྱ་མཚོ་དང་ཐབས་ཅིག་པར་བཞུགས་པའི་བདག་ཉིད་ཆེན་
པོར་བརྟེན་ཁོ་བོའི་ལྷག་པའི་ལྷ་སྐལ་དང། ཕྱི་མའི་འགྲོ་བ་ཅིར་འགྱུར་ལུང་སྟོན་པར་གསོལ་བ་བཏབ་པ་བཞིན། སྒྲོལ་མར་ཞུ་གནང་གི་ལུང་ཚིགས་བཅད་རྐང་པ་བརྒྱད་ཅན་ཞིག་ཀྱང་སྩལ་བྱུང་བ་ལྡེམ་པོར་དགོངས་པའི་གསུང་མིན་ན་སྐྱིད་ཉལ་ཆོག་
རིགས་སུ་གདའ། བཀའ་འགྱུར་བླ་མ་རིན་པོ་ཆེ་བློ་བཟང་དོན་ལྡན་དཔལ་བཟང་པོའི་ཞལ་སྔ་ནས་ཁོ་བོར་རྒྱུན་དུ་ཐུགས་བརྩེ་བས་ཉིན་གཅིག་ཤག་ཏུ་བྱོན་ཏེ། ཁྱེད་རང་རྗེ་ཡབ་སྲས་གསུམ་གྱི་གསུང་འབུམ་གྱི་ལུང་དེ་སྔོན་མ་ཐོབ་གཤིས་ལུང་ཉོན་

[049B]འབུལ་བ་སོགས་མི་དགོས་ཞེས་གསོལ་བ་བཏབ་མ་དགོས་པར་དགྱེས་བརྩེས་རྗེས་འཛིན་གྱི་བཀའ་བཟང་ཕེབས་པ་བཞིན། གཟིམ་ཤག་བཤད་སྒྲའི་གཟིམ་ཆུང་དུ་འཇམ་མགོན་ཙོང་ཁ་པ་ཡབ་སྲས་གསུམ་གྱི་གསུང་
འབུམ་གཙང་དཔར་གྱི་སྟེང་ནས་བཀླག་ལུང་སྩལ་བ་ཐོབ་ཅིང། དེ་སྐབས་འཁོས་འབྱོར་ཞན་པས་འབུལ་བ་དངུལ་རྡོ་ཚད་ལྔ་ལས་འབུལ་མ་ཐུབ། དེའི་མཇུག་ཙམ་ལ་བཞི་སྡེ་སྨྱང་གནས་ལྷ་ཁང་དུ་བཀའ་འགྱུར་བླ་མ་རིན་པོ་ཆེའི་དྲུང་ནས་སྟག་ཕུ་
གར་དབང་གི་གསུང་འབུམ་པོད་ལྔའི་ལུང་ཐོབ། སྐབས་འདི་ཤེད་ཅིག་ཏུ་༸སྐྱབས་མཆོག་རྡོ་རྗེ་འཆང་ལ་དགོངས་བསྐོར་དང་འབྲེལ་དགའ་བྱང་ཁྲི་དྭགས་རིན་པོ་ཆེ་དང། སྒོ་མང་རྨོག་ལྕོག་རིན་པོ་ཆེ། མཚོ་སྣ་དགོན་རྩེ་རིན་པོ་ཆེ་སོགས་བླ་སྤྲུལ་དགེ་
བཤེས་འགའ་ཤས་དང། ཁོ་བོ་ཅག་བཅས་ནས་ལྷ་ལྡན་བཤད་ཟུར་གཟིམ་ཤག་ཏུ་གསང་བདེ་འཇིགས་གསུམ་གྱི་དཀྱིལ་འཁོར་བློས་སླངས་ལག་ལེན་ཞིབ་པར་སྦྱངས། །རང་ལོ་ཉེར་གསུམ་པ་ཆུ་ཕག་ལོར་ཆུ་བཟང་རི་ཁྲོད་དུ་༸སྐྱབས་
མཆོག་རྡོ་རྗེ་འཆང་ཕ་བོང་ཁའི་དྲུང་ནས་བ་རི་བརྒྱ་རྩ་དང། སྒྲུབ་ཐབས་རྒྱ་མཚོ། སྣར་ཐང་བརྒྱ་རྩ། གྲུབ་ཐོབ་བརྒྱད་ཅུ་བཅས་ཀྱི་རྗེས་གནང། འཇིགས་བྱེད་ལྷ་བཅུ་གསུམ་མའི་སྒྲུབ་ཐབས་ཟ་མ་ཏོག་གི་སྟེང་ནས་བསྐྱེད་རྫོགས་ཀྱི་ཉམས་ཁྲིད་
 ཟབ་ལམ་བླ་མ་མཆོད་པ་དང་ཕྱག་ཆེན་རྩ་བའི་སྟེང་ནས་བླ་མཆོད་དང་ཕྱག་ཆེན་གྱི་ཁྲིད་ ། འཇིགས་བྱེད་དཔའ་བོ་གཅིག་པའི་གཞི་བསྙེན་ཆེན་མོའི་ཁྲིད་ཀྱིས་མཚོན་གཞན་ཡང་ལུང་ཁྲིད་སྣ་ཚོགས་ཤིག་རིམ་ཅན་དུ་ཐོབ། གོང་སྨོས་ལྟར་ཤག་གི་འགན་ཁུར་རྣམས་མཛོད་པ་རིག་

[050A]༄༅། །འཛིན་ལ་དྲག་རེས་ཀྱིས་སྤྲད་ཀྱང། ཁོང་ཤེས་འཁོས་དམན་པའི་ཁར་ཤོ་སྦག་གི་རྩེད་མོར་དགའ་བས་འཛིན་སྐྱོང་འཐུས་ཤོར་ཆེ་ཞིང། རྒན་རིན་པོ་ཆེ་དང་ངེད་གཉིས་ཀྱི་བཟའ་བཏུང་ཡང་ཤ་ཁོག་ཕར་
སྤྲད་གཏིགས་ཀ་ཚུར་སྒུག་གི་དཔེ་ལྟར་ཚུལ་བཞིན་འབྱོར་མིན་སྟབས། བཀའ་བློན་ཁེ་སྨད་ཞབས་པད་རིན་ཆེན་དབང་རྒྱལ་དེ་ཉིད་སྐབས་དེའི་བཀའ་བློན་ནང་ནས་ནུས་པ་ཆེ་ཤོས་ཤིག་ཡིན་སྟབས་གྲོགས་མགོན་ཞིག་གནང་ན་ཚིག་ཙམ་གྱིས་
འགྲུབ་ངེས་ལ་བསམ་པའི་རེ་ཆེས་འབུལ་མཚོན་ཕྲན་བུ་འཁྱེར་ནས་ཀུན་བཟང་རྩེར་ཁོང་སར་བཅར་ཏེ་གང་ཅིའི་གནས་ལུགས་རྣམས་ཞིབ་ཞུས་འབྲེལ། རིག་འཛིན་ལ་བསམ་སྤྱོད་བརྗེ་བསྒྱུར་གྱིས་བྱེད་སྒོ་ཚགས་ཚུད་ལུགས་མཐུན་དགོས་པའི་
བཀའ་ཁྱབ་གནང་གྲོགས་ཞུས་པར། སྤྲུལ་སྐུ་ཁྱེད་རང་ནས་ཁོ་བར་གསུང་ལུགས་འདི་འདྲ་གནང་དགོས་སོགས་ཀྱི་བཀའ་སློབ་ཕྲན་བུ་ལས་དོན་ཕན་ཕྱག་བཞེས་གནང་མ་བྱུང་བས། ཇི་སྐད་དུ། བདག་ཉིད་བདག་གི་མགོན་ཡིན་གྱི།།
གཞན་དག་སུ་ཞིག་མགོན་དུ་འགྱུར། །ཞེས་པ་ལྟར་རང་མགོ་རང་གིས་མ་ཐོན་ན་གཞན་ལ་རེ་དགོས་འདི་བྱ་བའི་ཐ་མར་མ་ཟད། རྗེ་འབའ་ར་བ་རྒྱལ་མཚན་དཔལ་བཟང་གིས། གཉེན་ཉེ་འབྲེལ་ཉེ་རིང་མཉམ་ལགས་ཀྱང། །འབྱོར་ལྡན་ཁ་སོ་ངོ་
ལག་བལྟ། །དབུལ་ཞིང་ཕོངས་པ་བྱུར་དུ་ཆེ། །འཁོས་མེད་མི་མཐོང་མཐོ་ཁ་འགྲིམས། །དུས་ངན་གཉེན་ཟླ་སྲོང་བར་དཀའ། །ཞེས་གསུངས་པ་ཐུགས་མད་སྙམ་སྟེ་ཉེ་འབྲེལ་ལ་རེ་བའི་ཁོ་ཐག་ཆོད། རྒྱུད་གྲྭའི་ལོ་འཁོར་ཆོས་

[050B] ལོ་སྔ་ཕྱིའི་གསུང་ཆོས་ཀྱི་སེང་དབར་རྣམས་ལ་རྡོ་རྗེ་རྣལ་འབྱོར་མ་དང་འཇིགས་བྱེད་དཔའ་
གཅིག་ལྷ་བཅུ་གསུམ། བདེ་མཆོག་དྲིལ་བུ་ལྷ་ལྔ། རྟ་མགྲིན་གསང་སྒྲུབ། ཐུགས་རྗེ་ཆེན་པོ་དཔལ་མོ་ལུགས་སོགས་ལྷག་ལྷའི་ལས་རུང་བསྙེན་མཚམས་དང། གཙོ་བོར་སྔོན་འགྲོ་བསག་སྦྱངས་དང་སྦྲགས་ཏེ་ལམ་རིམ་གྱི་དམིགས་
སྐོར་ལ་ཅི་ནུས་འབད་ཁུལ་གྱིས་བློ་ལ་ཡར་བསྐྱེད་ཅིག་འབྱུང་རེའི་ངང། རིང་མིན་ཆ་ཕྲེང་དུ་བསྐྱོད་དགོས་སོགས་གཞན་རྐྱེན་རྣམ་གཡེང་འདུ་འཛིའི་རྒྱར་ཚུད་དེ་བསམ་སྒོམ་ཉམས་མྱོང་གི་ལག་རྗེས་དགུན་གྱི་ན་བུན་ལྟར་ཡལ་ཏེ་བསམ་ཐོག་ཏུ་མི་རྒྱུགས་
པ་འདི་ཚེ་རབས་སྔོན་མར་བསོད་ནམས་མིན་པའི་ལས་མང་དུ་བསགས་པའི་འབྲས་བུར་སེམས། །རང་ལོ་ཉེར་བཞི་པ་ཤིང་བྱི་ལོར་མདོ་སྨད་ཆ་ཕྲེང་དགོན་ཡུལ་སྤྱི་མགྲིན་ནས་འབོད་བསྐུལ་བྱུང་བ་ལྟར་ཆ་ཕྲེང་དུ་བསྐྱོད་གཏན་འཁེལ་
ཏེ་སྨོན་ལམ་གྲོལ་རྗེས་རྒྱུད་གྲྭའི་སྒྲིགས་ཁོངས་ནས་དགོངས་ཞུ་བྱས་ཏེ་གདིང་བ་འཐེན། དེ་ཉིན་༸སྐྱབས་རྗེ་གླིང་མཆོག་སྤྲུལ་རིན་པོ་ཆེ་མཆོག་རྒྱུད་གྲྭར་གསར་ཞུགས་ཀྱིས་བཞུགས་གདིང་སྐྱོན་པ་དང་སྟབས་ཁེལ་གྱིས་གྲྭ་ཇ་ཚ་རྟིང་མའི་ཚོགས་
ཐེངས་གཅིག་རིང་མཉམ་དུ་བྱུང། ཚོགས་མཆོད་གྲོལ་རྗེས་ལྷ་ལྡན་རང་ཤག་བཀྲ་ཤིས་རབ་བརྟན་དུ་དགའ་ཤར་རྡོ་ཁང་བསམ་གླིང་དགེ་བཤེས་ཡོན་ཏན་གྱིས་བསྐུལ་ངོར་ཆོས་ཞུ་དགེ་འདུན་ཉིས་བརྒྱ་སྐོར་ལ་རྗེ་ཙོང་ཁ་པ་ཡབ་སྲས་གསུམ་གྱི་

[051A]༄༅། །གསུང་འབུམ་གྱི་བཀླག་ལུང་ཕུལ། དེ་སྐབས་ཉིན་རེར་པོད་རེ་རེ་བཀླགས་ཤིང། གཞན་དག་ལྟར་ཉིན་རེར་པོད་གཉིས་གསུམ་བཀླག་པ་ནི་རང་གི་ལྕེའི་དབང་པོས་བསྐལ་བས་མ་ནུས་སོ། །དུས་སྐབས་དེར་སླར་
ཡང་སེར་སྨད་སྤོམ་ར་ཆ་ཕྲེང་དཔལ་ཕྱུག་མདའ་དཔོན་དགེ་བཤེས་དང། ཁྲོ་ཏིས་ཚུལ་ཁྲིམས་སོགས་ནས་༸རྒྱལ་དབང་མཆོག་བཀའ་བློན་ཚ་རོང་པ་ཟླ་བཟང་དགྲ་འདུལ་ལ་གཟིགས་པ་དགེ་བས་ཁོང་བརྒྱུད་ཁོ་བོ་ཅག་ཁམས་བསྐྱོད་སྐོར་ལ་བསྙད་
པའི་རྙོག་མ་བསྐྱར་སློང་གི་༸སྙན་ཞུ་ཕུལ་ཡོད་འདུག་པ་དང། ཁམས་ཕྱོགས་སུའང་འགལ་རྐྱེན་ཇི་འབྱུང་མ་ངེས་པ་མ་ཟད། ཁམས་བསྐྱོད་བྱས་ཤུལ་ཤག་གི་འཛིན་སྐྱོང་སོགས་གྲྭ་སའི་ཁམས་ཚན་ལ་བཅོལ་ན་ལེགས་མིན་སོགས་བློ་དོགས་
མ་ཆོད་སྟབས། བཞི་སྡེ་ཏཱ་བླ་མ་ཞེས་པ་གཞུང་ཞབས་དགོངས་ཞུས་ཀྱིས་ཆུ་བཟང་རི་ཁྲོད་དུ་བླ་མ་རྡོ་རྗེ་འཆང་གི་༸ཞབས་པད་བསྙེན་ནས་ཅི་གསུངས་བཀའ་བཞིན་སྒྲུབ་པའི་དགེ་སློང་རྣམ་དག་ཅིག་ཡོད་པ་ཁོང་ལ་རྒྱལ་ཆེན་ཤུགས་ལྡན་བརྒྱ་ལམ་
ན་ཐེངས་རེ་ཙམ་གསང་རྒྱ་དམ་པོའི་སྒོ་ནས་ཁོག་ཕེབས་གནང་གི་ཡོད་པ་ཉིན་གཅིག་ཤག་ཏུ་བོས་ཏེ་སྤྱན་འདྲེན་ལུང་བསྐུལ་ཞུས་པར་བཀའ་ལུང་དུ། ༸རིན་ཆེན་གདུགས་དེ་ཚ་གདུང་སྐྱོབ་པའི་མཆོག་ ༸རྒྱལ་དབང་རིན་པོ་ཆེ་  གསེར་ཉའི་
ཐུགས་གཏད་རྒྱ་མཚོ་ཆེན་པོར་དགེ་ གདན་སའི་ཁམས་ཚན་  འདོད་རྒུའི་བུམ་པར་དགྲ་མང་ཀུན་གྱི་ཆོས། ། ལོག་སྒྲུབ་མང་བ་ཆོས་ཉིད་  པདྨའི་གཉེན་བྱེད་ཟླ་བར་དོགས་མ་དགོས། ། གཅིག་ཤོས་ཀྱི་དོན་ལ་༸གོང་ནས་མི་གཟིགས་པ་  ཆོས་

[051B] །ཐུགས་གསང་དཔལ་བེའུ་ཉིད་ནས་འཛིན་གྱུར་ན། །ཆོས་ཀྱི་རྒྱལ་མཚན་གཡུལ་ལས་རྒྱལ་བ་ཡི། །གྲོགས་ཀྱི་འཁོར་ལོ་དྲེགས་པ་ངེད་ནས་བྱེད། །ཅེས་ཕེབས་པ་དེ་ཁོ་ན་བཞིན་བྱུང། དེའི་མཇུག་
ཙམ་ལ་ཏྲེ་ཧོར་དཀར་མཛེས་འཁྲུངས་གསར་རིན་པོ་ཆེས་བསྐུལ་གནང་བཞིན་ཁྱབ་བདག་བཀའ་འགྱུར་བ་ཆེན་པོ་རྗེ་བཙུན་བློ་བཟང་དོན་ལྡན་དཔལ་བཟང་པོ་མཆོག་གིས་དབུས་བླ་སྤྲུལ་དགེ་འདུན་བརྒྱད་ཅུ་སྐོར་ལ་ཐུ་ཀྭན་ཆོས་ཀྱི་ཉི་མའི་གསུང་
འབུམ་བཀའ་རྒྱ་མ་དང་བཅས་པའི་བཀླག་ལུང་ཕུལ། སྤང་མདའི་ཆོས་བཙུན་འཕྲིན་ལས་བདེ་དེ་ནས་བསྐུལ་ངོར་ཆོས་ཉན་པ་སེར་སྐྱ་དྲུག་ཅུ་སྐོར་ལ་རྡོ་རྗེ་རྣལ་འབྱོར་མའི་བྱིན་རླབས་དང། བསྐྱེད་རྫོགས་ཀྱི་ཟབ་ཁྲིད། དོན་གཉེར་ཅན་ཉིས་
བརྒྱ་སྐོར་ལ་བདེ་མཆོག་དྲིལ་བུ་ལྷ་ལྔ་དང། རྟ་མགྲིན་གསང་སྒྲུབ་ཀྱི་དབང་ཆེན་བཅས་རིམ་པར་འཆད་སྤེལ་བགྱིས། ཁམས་ཕྱོགས་སུ་ཐོན་ཉེའི་སྐབས་ནོར་གླིང་དུ་༸གོང་ས་སྐྱབས་མགོན་ཆེན་པོའི་ཞབས་བརྟེན་གྱི་པདྨ་ལ་མངོན་པར་འདུད་
པའི་མཇལ་བཅར་ཞུས་པར་ཁམས་ཕྱོགས་བྱེད་སྒོའི་སྐོར་བཀའ་སློབ་མང་ཙམ་ཕེབས། ཡར་ལམ་རྗེ་བཀའ་འགྱུར་བ་ཆེན་པོ་བློ་བཟང་དོན་ལྡན་མཆོག་རྩེ་རྣམ་གྲྭའི་དབྱར་གནས་སྐབས་སོ་ཐར་གྱི་མདོ་རྒྱས་པ་འཆད་སར་༸གོང་ས་ཆེན་པོའི་བཀའ་
འབྲེལ་བཞིན་བཞུགས་འཇགས་མཛད་འདུག་པར་ཐོན་ཕྱག་མཇལ་བཅར་ཞུས། ༸སྐྱབས་ཀུན་འདུས་ཞལ་རྡོ་རྗེ་འཆང་ཕ་བོང་ཁ་པ་དཔལ་བཟང་པོ་འབྲས་སྤུངས་བློ་གླིང་གྲྭ་ཚང་དུ་ལམ་རིམ་ཆེན་མོའི་གསུང་ཆོས་སྩལ་མུས་ཀྱིས་ཕོ་བྲང་ཀུན་དགའ་

[052A]༄༅། །ར་བར་བཞུགས་པའི་༸ཞབས་དྲུང་དུ་ཐོན་མཇལ་དུ་བཅར་བར། ཁམས་ཕྱོགས་སུ་དགེ་ལྡན་རིང་ལུགས་གཙང་མ་སྤེལ་དགོས་སོགས་རྗེས་སུ་བརྩེ་བའི་བཀའ་སློབ་བདུད་རྩིའི་སྙིང་པོ་ཅན་ཞིབ་རྒྱས་དང་གནང་
སྐྱེས་ཀྱང་རྒྱ་ཆེར་སྩལ། ཤག་ཏུ་ལས་བྱེད་རིག་འཛིན་གོང་སྨོས་ལྟར་བྱེད་སྤྱོད་ཚུལ་ལྡན་ཞིག་མེད་གཤིས། ཁོ་བོ་ཁམས་བསྐྱོད་བྱ་ཤུལ་དུ་ཤག་ཚང་འཛིན་སྐྱོང་འཐུས་ཤོར་ཡོང་ཉེན་སྟབས་དགའ་ལྡན་རྡོ་ཁང་ཁང་ཚན་ལ་འགན་བཅོལ་གྱིས་
དགའ་ལྡན་གྱི་ཤག་དང། པོགས་འཛིན་བྱ་མུས་དགའ་ལྡན་བླ་སྤྱིའི་ཆོས་གཞིས་མལ་དྲོ་བྱ་ར་མདོའི་གཏོང་ཡོང་རྣམས་ཁང་ཚན་ལ་འགན་དཀྲི་དང། ལྷ་སའི་ཤག་དང་ཤར་རྩེའི་ཆོས་གཞིས་བོགས་འཛིན་བདེ་ཆེན་ལ་མོ་རྩེ། བདེ་ཡངས་པའི་
ཆོས་གཞིས་རྒྱ་མག་གཞིས་བོགས་འཛིན་བཅས་ཀྱི་ཟ་ལས་འཛིན་སྐྱོང་མཛོད་པ་རིག་འཛིན་ལ་འགན་དཀྲི་རྩིས་སྤྲོད་ཀྱིས་ཕྱི་བུན་སྤྲོད་འཇལ་ཊམ་རྡོ་སུམ་བརྒྱ་ཡོད་པ་ནས་ཁང་ཚན་ལ་ཊམ་རྡོ་ཉིས་བརྒྱ་དང། རིག་འཛིན་ལ་ཊམ་རྡོ་བརྒྱ་ཐམ་པ་
གཙང་སེལ་བྱེད་རྒྱུའི་འགན་དཀྲི་བྱས་ཀྱང། རྗེས་སོར་ཕྲན་ཁམས་ནས་ཕྱིར་འཁོར་སྐབས་ཁང་ཚན་ནས་ཊམ་རྡོ་ཉིས་བརྒྱའི་བུ་ལོན་གཙང་སེལ་ཐོག་ད་དུང་འབྲུ་དངུལ་གང་འཚམས་གསོག་གནང་འདུག་ཅིང། རིག་འཛིན་ནས་བུ་ལོན་
སྔོན་ཡོད་ཐོག་ད་དུང་ཕྲན་བུ་འཕར་བླངས་བྱས་འདུག་བར་སྐབས་ཤག་ཏུ་ཕྱག་མཛོད་སྔ་རྗེས་རིམ་གཤེགས་དང། ཕྲན་རང་གི་དགེ་བཤེས་གཏོང་སྒོ་སོགས་འགྲོ་སོང་རིམ་བསྟུད་གཏོང་དགོས་ཐོག་འཁུར་འགན་ཐེག་པའི་ལས་བྱེད་

[052B] སློབ་བུ་སྦྱིན་བདག་ཁག་ལ་རེ་བཅོལ་སྔ་གཡར་སོགས་བྱས་ཏེ་ངན་གྲ་འགྲིགས་ཙམ་གྱི་ཐོག་ནས་ཟླ་བ་བདུན་པའི་ཚེས་
ཤར་ལ་ཕྲན་དང། མདུན་གཡོག་ལྷ་བུ། མཆོད་གཡོག་རྒྱུད་སྟོད་སྔགས་རམ་སྨར་ཁམས་ཟེ་འབྲུ་དགོན་གྲྭ་བུ་རྡོར། ཆོག་གྲོགས་རྒྱུད་སྟོད་ཕུ་ཁང་བློ་བཟང་བཀྲ་ཤིས། མ་ཆེན་རྣམ་རྒྱལ་རྡོ་རྗེ། འཚེམས་བཟོ་བསྟན་འཛིན་ལྷ་དབང། རྟ་དྲེལ་
གཡོག་བསོད་ནམས་དབང་འདུས་ཅན་མི་གཉིས། ཆ་ཕྲེང་བའི་གདོང་བསུ་སྟན་གྲོང་དཔལ་འབར་ཐོགས་མེད་སོགས་སྤྱི་འཐུས་བཞི་བཅས་ལྷ་ས་ནས་རྡོག་ཐོན་བྱས་ཏེ་ཡར་ལམ་གུང་ཐང་དུ་ཞག་གཉིས་བསྡད། སྐྱེས་ལྷ་དྲག་ཤུལ་དབང་པོ་དང་
ཉི་མ་གཞོན་ནུ་གཙོ་འཁོར་སོགས་ཁོག་བརླམས་སྤྱན་འདྲེན་ཞུ་སྐབས་མཛོད་པ་རིག་འཛིན་ཕྲན་སྐྱེལ་ཐུང་དུ་ཡོང་བ་ལས་ཁམས་བསྐྱོད་བྱེད་མི་མིན་ཡང། དྲག་ཤུལ་དབང་པོའི་ལས་བྱེད་བཙན་རྒོད་ནས་ལམ་བགྲོད་སྐབས་ལམ་ཕྲང་ཆུ་གསུམ་དང་
ཕྲན་གྱི་ཟས་སྤྱོད་འཕྲོད་བསྟེན་སྐོར་དོ་ཁུར་བྱ་དགོས་སོགས་ཀྱི་ལུང་སྟོན་བྱས་སོང་བ་དགོད་བྲོ་མཚང་དུ་ཆེ། དེ་ནས་བསྐྱོད་དེ་བདེ་ཆེན་ཁ་རབ་འོག་གོང་ཀོ་ཚང་དུ་ཨ་མ་ལགས་དང་སྲིང་མོ་འཇམ་དཔལ་ཆོས་མཚོ་གཉིས་སར་ཞག་གཅིག་བསྡད་ནས་
སང་དེར་དགའ་ལྡན་དུ་འབྱོར་ཏེ་རྒན་རིན་པོ་ཆེ་བློ་བཟང་ཚུལ་ཁྲིམས་མཆོག་དང་ལྷོད་མཇལ་ཞུས་ཏེ་ཉིན་ཤས་བསྡད་ཞོར་རྡོ་ཁང་ཁང་ཚན་གྱི་འདུ་ཁང་དུ་དགེ་འདུན་ལྔ་བརྒྱ་ལྷག་ཙམ་ལ་འཇིགས་བྱེད་ལྷ་བཅུ་གསུམ་མའི་དབང་ཆེན་སྟ་གོན་དང་བཅས་པ་ཉིན་

[053A]༄༅། །གཉིས། གསེར་སྡོང་ཆེན་མོའི་སྤྱན་སྔར་མཆོད་འབུལ། དབང་བསྐུར་རིར་ལྷ་བསངས་ཉིན་གཅིག་ཤར་རྩེ་གྲྭ་ཚང་ནས་དགའ་སྐྱེལ་མགྲོན་འབོད་ལྟར་བསྐྱོད་ཅིང། དེར་མཁན་པོ་ལས་ཐོག་པ་ཕུ་ཁང་བློ་བཟང་
མཁྱེན་རབ་ནས་གྲྭ་ཚང་གི་སྐྱེལ་རྫོངས་མཎྜལ་རྟེན་གསུམ་འདེགས་གནང་སྐབས། སྐུ་གསུང་ཐུགས་རྟེན་སོ་སོར་ཚིགས་བཅད་རེ་གསུངས་ཏེ་མཆོད་རྟེན་གནང་སྐབས། བསྐལ་པ་བྱེ་བ་བསམ་ཡས་སུ། །མཆོད་རྟེན་མཛད་ཅིང་བཞུགས་གྱུར་
ཅིག་ཅེས་གསུངས་སོང་བ་ཁོང་མཚན་ཉིད་ཕྱག་དཔེ་མཁས་སྙན་ཆེ་ཡང། ཡི་གེའི་བརྡ་དག་མ་མཁྱེན་པའི་སྐྱོན་ཆ་མངོན་ཚན་ཅན་ཞིག་བྱུང་སོང། ཆ་ཕྲེང་བ་རྣམས་དམག་ཇག་ལ་འཛེམས་མེད་དགྲ་ཤུགས་ཆེ་བའི་གྲགས་པ་ཡོད་མུས་ཁར་
ཕྲན་ལ་དང་བ་མི་རྟོན་པའི་ཕྱོགས་ཤིག་ཀྱང་ཡོད་མུས་བཅས་ཀྱིས་ཁོ་བོ་ཆ་ཕྲེང་ནས་སླར་དབུས་སུ་བདེ་འཁོར་ཐུབ་དཀའི་ངང་ཚུལ་ལྟ་བུར་ཚང་མས་གཟིགས་བཞིན་ལྟ་བུས་སམ། གང་ལྟར་ཁོ་བོ་དགའ་ལྡན་ནས་ཐོན་མཇུག་ཙམ་ནས་མཁན་རིན་པོ་
ཆེས་ཤག་སྡོད་རིག་འཛིན་དང། ཁམས་ཚན་གྱི་འཐུས་མི་སོགས་ལ་གནས་དུས་ཚོད་རྩིས་ལྟ་བུའི་བསྙོན་དཀྲི་ཀ་ཀོར་མང་ཙམ་གནང་འདུག་པ། ༸སྐྱབས་མཆོག་རྡོ་རྗེ་འཆང་གིས། སྐྱོབ་པར་འོས་པའི་ཆར་སྤྲིན་ལས། །སྐྱིན་ཐང་མེ་ལྕེའི་
ཐོག་མདའ་འབེབས། །བསྟེན་འོས་ཉིན་བྱེད་འོད་བརྒྱ་ཡང། །སྲེག་བྱེད་དམྱལ་མེའི་ཞགས་པ་བཞིན། །ཞེས་གསུངས་པ་ལྟར་བྱུང་སྣང། དགའ་ལྡན་དུ་རྟེན་མཇལ་ཞུ་རྒྱུ་དང་དགའ་ཉེ་ཆོས་གྲོགས་ཁག་དང་ངོ་འཕྲད་སོགས་ཀྱི་བྱེད་སྒོ་ཟིན་རྗེས་

[053B] དེ་འཕྲོས་ཇི་ཡོད་རྒན་རིན་པོ་ཆེར་ཕུལ། དགའ་ལྡན་ནས་ཐོན་ཉིན་དེར་རྒན་རིན་པོ་ཆེ་ཧ་ཅང་ཐུགས་འཕྲེང་བའི་རྣམ་
པས་སྤྱན་ཆབ་དང་སྦྲགས་འགྲོ་འདུག་བྱེད་སྒོའི་སྐོར་སོགས་ལུགས་གཉིས་ཀྱི་བཀའ་སློབ་སྙིང་གི་ཐིག་ལེར་བསྐྱིལ་བར་འོས་པ་མང་དུ་སྩལ་འབྱུང་བར། ངེད་རང་འབྲལ་མི་ཕོད་པར་སེམས་འཕྲེང་བཞིན་དུ་བསྐྱོད་དགོས་བྱུང། དེ་ནས་མལ་གྲོ་བྱ་ར་
མདོའི་གཞིས་སུ་ཞག་གཉིས་བཅའ་སྡོད་བྱས་ནས་རིན་ཆེན་གླིང་དང། འོད་ཟེར་རྒྱངས། མཚོ་མོ་རག་ཀོང་པོ་སྦ་ལ་དང་རྒྱ་མདའ། ཁྲོ་ལ་དང་ལྷ་རི་འགོ་བན་དྷ་ལ། ནུབ་གོང་ལ། ཨ་ལ་རོང་གི་ལམ་འཕྲང་ཉམ་ང་གཅོང་རོང་ཟབ་པ་དང་
ཆུ་ཟམ་བགྲོད་དཀའ་བ་རྣམས་རིམ་བགྲོད་ཀྱིས་རྔོད་གྲོ་སྐད་དུ་འབྱོར་ཞིང། དེར་དྲིན་ཅན་སྔགས་རམ་དམ་པའི་གཞིས་དགོན་ཨ་རིག་དགོན་དུ་ཞག་གཅིག་བསྡད་དེ་བསྙེན་བཀུར་ས་བཅད་ཙམ་ཕུལ། སང་དེར་དམ་པ་དེ་ཉིད་ཀྱི་གཟིམ་ཁང་ཨ་ཡིག་
ཐང་འགོ་བའི་ནང་དུ་ཁྱུག་ཙམ་བསྐྱོད་དེ་སྐུ་ཚ་ངོ་ཡོད་རྣམས་ལ་ལག་རྟགས་མཚོན་བྱེད་ཙམ་རེ་བསྟབས། རྒྱ་མཚོ་གླིང་དགོན་དུ་བླ་བྲང་ནས་འབོད་གནང་ལྟར་བསྐྱོད་དེ་ཞག་གཅིག་བསྡད། གུང་སྤྲུལ་རིན་པོ་ཆེ་སྐུ་གོང་མ་ནས་བརྒྱུད་པའི་ཆོས་བཀའ་
མང་ནོད་ལ་བརྟེན་གདུང་རྟེན་ལ་མཆོད་འབུལ་ཞུས། ཡང་སྲིད་ད་ལྟའི་རྒྱ་མཚོ་གླིང་སྤྲུལ་སྐུ་དེར་བཞུགས་འདུག་པ་སྐུ་ན་ཕྲ་བས་སྐུ་རྩེད་ལ་རོལ་བཞིན་སྣང། ཤར་གོང་ལ་བརྒལ་ཏེ་ལྕགས་ར་དཔལ་འབར་དུ་སླེབས། དེར་རྒྱུད་སྨད་སྔགས་རམ་པ་

[054A]༄༅། །དཔལ་འབར་དགེ་བཤེས་ངག་དབང་ཆོས་འབྱོར་ཅན་ནས་བསྐུལ་བ་བཞིན་དཔལ་འབར་གྲྭ་ཚང་གི་དགེ་འདུན་བཅུ་སྐོར་ཞིག་ལ་བསྙེན་རྫོགས་ཀྱི་བསླབ་པ་སྡོམ་འབོག་ཆོག་བྱས། དེ་ནས་ལྷ་རྩེ་དང། ཤོ་པ་མདོ་
སོགས་རིམ་བསྐྱོད་ཀྱིས་རྫི་ཐོར་ཉིན་པ་དང། སྲིབས་པ་ཞེས་པའི་གྲྭ་ཚང་གཉིས་ཡོད་པའི་ཉིན་པ་གྲྭ་ཚང་ནས་བསྐུལ་བ་བཞིན་དེར་ཉིན་གསུམ་བསྡད་དེ། དེ་གའི་བྱམས་སྐུ་གསར་བཞེངས་ལ་གྲྭ་ཚང་གི་ཆོག་གྲྭ་བ་དང་བཅས་འཇིགས་བྱེད་ཀྱི་སྒོ་ནས་
རབ་གནས་རྒྱས་པ་དགེ་ལེགས་ཆར་འབེབས་དང། དེ་ཁུལ་མི་མང་དང་བཅས་ལ་ཚེ་དབང་ཞིག་ཀྱང་བསྐུར། ཚོགས་དབར་ལ་སྲིབས་པ་གྲྭ་ཚང་དང་བྲག་ནག་བླ་བྲང་ནས་མགྲོན་འབོད་ལྟར་བསྐྱོད་དེ་རབ་གནས་སོགས་བྱས། དེ་ནས་ལྷོ་རྫོང་དུ་རྗེ་
གོང་མའི་ཡོན་བདག་དཔོན་རྙིང་ཚང་དུ་བསྡད་ཅིང། གཞི་བཀྲམ་དགོན་ནས་འབོད་བསྐུལ་ལྟར་འཁྱུག་ཙམ་བསྐྱོད་དེ་རྟེན་ལ་རབ་གནས་དང། དགེ་འདུན་རྣམས་ལ་ཆོས་འབྲེལ་མདོར་བསྡུས་ཤིག་བྱས། ཡི་དྭགས་ལ་དང། རྒྱལ་མོ་རྔུལ་ཆུའི་ཟམ་
ཆེན་ཞབས་གཡས་ཟམ་པར་གྲགས་པ་དང། ཆུ་ཚུལ་ལ་བཅས་བརྒལ་ཏེ་ཝ་ཀོ་དམར་རིར་འབྱོར། ཁྱུང་པོ་སྟེང་ཆེན་ནས་ཧོར་སྤྱི་མཁན་ཆུང་གཡུ་ཐོག་པ་དབང་འདུས་ནོར་བུ་ནས་བང་མི་ཆེད་གནང་གིས་ཝ་ཀོ་དམར་རིར་ངོ་ཕེབས་ལྷོད་
མཇལ་གནང་རྒྱུར་དེར་སྒུག་སྡོད་བྱེད་དགོས་ཞེས་གསུངས་འདུག་པར་བརྟེན། དམར་རིར་བཅའ་ཞག་གཅིག་བསྡད་པའི་སང་དེར་ཧོར་སྤྱི་ངོ་ལས་དང་བཅས་ཕེབས་བྱུང་བ་ཉིན་གཅིག་ལྷོད་མཇལ་གྱིས་གྲུབ་རྒྱལ་ལུགས་ཀྱི་ཚེ་དབང་ཕུལ་

[054B] ལམ་བར་དད་རྫས་ཀྱི་དངུལ་ཕྲན་བུ་བྱུང་བ་རྣམས་ཧོར་སྤྱིར་ཕུལ་ཏེ་རྡོ་ཁང་ཁམས་ཚན་དུ་འབུལ་བྱེད་གསེར་ཟངས་ཀྱི་འཕན་འགོ་ཛི་པར་གཟུགས་ཆ་གཉིས་བཟོ་
བསྐྲུན་བཀའ་མངགས་ཞུས། མཁན་ཆུང་འདི་པ་དེ་སྔོན་ས་རྟ་ལོར་༸རྒྱལ་དབང་མཆོག་གི་བཀའ་འབྲེལ་བཞིན་གཞུང་གནས་ནས་གསང་ཕུའི་གཙུག་ལག་ཁང་ཉམས་གསོ་བསྐྱངས་སྐབས་དོ་དམ་དབུ་འཛིན་ཡིན་ཞིང། ཕྲན་དེ་ལོ་དབྱར་
ཆོས་སུ་ཡོད་པས་ཆོས་གྲར་རྟག་བསྐྱོད་ཀྱིས་རིགས་ལུང་རྩོད་པ་སོགས་གཟིགས་ཏེ་མགུ་བ་དང། གཙུག་ལག་ཁང་གི་རྩིག་ངོས་སུ་འབྲི་རྒྱུའི་ཉམས་གསོའི་དཀར་ཆག་རྒྱས་པ་འབྲི་རྩོམ་བྱ་རྒྱུ་བསྐུལ་བར། དད་པའི་ངག་དང་ དད་གྲོལ་གྱི་དོན་
དབང་པོའི་པདྨོར་བློ་འཕྲོག་དྲི་བཟང་འདྲེན་པའི་གཉེན། །ཐུབ་པས་ལུང་བསྟན་སྲིད་ཞིའི་སྒྲོན་མེ་རྒྱ་ཆེན་ཆོས་ཀྱི་མཚོ་ལས་སོན། །འཇིགས་མེད་ཟླ་བྲལ་སྣང་བའི་དབང་ཕྱུག་བདུད་དང་མི་མཐུན་ཕྱོགས་ཀུན་ལས། །རྣམ་པར་རྒྱལ་བའི་
སྟོབས་བཅུའི་སྡེ་ཞེས་མི་ཡི་ཉི་མ་སྤྱི་བོར་བསྟེན། །ཞེས་སོགས་སྐྱབས་ཡུལ་རྣམས་ལ་མཆོད་བརྗོད་དང། མཇུག་སྨོན་ཚིག་དང་བཅས་པའི་ལེགས་ངེས་ཤིག་བརྩམས་པ་བཅས་ཀྱིས་དེ་སྐབས་ནས་བཟུང་ཡོན་མཆོད་དུ་འབྲེལ་ཏེ་
བརྩེ་ཞེན་ཆེན་པོ་མཛད་ཀྱི་ཡོད། དེ་ནས་ཚ་བ་སྤོམ་མདའ་མཛོ་སྒང་སོགས་རིམ་བརྒྱུད་ཀྱིས་སྨར་ཁམས་སྡེ་ཁོངས་ཇོ་ལ་ཞེས་པའི་ལ་རྩར་ཞག་གཅིག་བསྡད། དེ་ནུབ་རྨི་ལམ་དུ་ཕྲན་གྱི་སྲིང་མོ་ཀུན་རྩེའི་ལྕམ་བདེ་སྐྱིད་གཡང་ཅན་ཡིན་

[055A]༄༅། །འདྲ་བཞིག་རྒྱན་གོས་གཟབ་མཆོར་གྱིས་དགའ་བའི་རྣམ་འགྱུར་མང་པོ་བྱེད་ཅིང། རྩེ་པོ་ཏཱ་ལའི་ཕོ་བྲང་དམར་པོ་དང་ཆ་འདྲ་མཁར་རྫོང་ཆེན་པོ་ཞིག་གི་ནང་དུ་འཁྲིད་བྱུང་བ་ཁང་པ་རྒྱ་ཆེ་ལྷ་ཁང་ཁང་མིག་མང་པོའི་
ནང་སྐུ་གསུང་ཐུགས་རྟེན་དང། མཆོད་འབུལ་བ་གྲྭ་བ་མང་པོ་ཡོད་པ། ནང་གི་ཐེམ་སྐས་རྣམས་ཀྱང་ཟངས་སེར་གྱིས་བསྟུམས་པ་ཤ་སྟག་འདུག་པར་རིམ་གྱིས་འཁྲིད་དེ་བཟའ་བཏུང་ཞིག་ཀྱང་བྱིན་པ་རྨིས། སང་དེར་ཡུལ་མི་ཚོས་བརྗོད་
སྐབས་ཡུལ་དེའི་གནས་བདག་དཔའ་བོ་ཁྲོ་འབར་གྱི་སྲིང་མོ་རྟ་ལྕང་མ་ཞེས་པ་ཞིག་ཡོད་ཚུལ་ཟེར་བས་ཕྲན་གྱི་བསམ་པར་དེ་གའི་འཁྲུལ་ཞིག་ཡིན་འདྲ་སྙམ་པ་བྱུང། རྗེས་སོར་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བཞི་ལོར་འདི་ག་རྡ་རམ་ས་ལར་
ཁམས་མོ་རྣམ་རྒྱལ་སྒྲོལ་མར་ཁྲོ་འབར་དང་རྟ་ལྕང་མ་གཉིས་ཁོག་བརླམས་ངོས་འཕྲད་སྐབས། རྟ་ལྕང་མ་སྔར་དམ་པ་ཁྱོད་ངེད་ཚོའི་ཡུལ་ལུང་ས་ཐོག་ཏུ་ཕེབས་སྐབས་མནལ་ལམ་ཐོག་ངོས་མཇལ་བརྡ་སྟོན་ཞུས་པ་དགོངས་པར་
འཇགས་ཡོད་ཀྱི་རེད་ཅེས་ཟེར་བྱུང་བ་ངེས་ཤེས་འདྲོངས་པོ་བྱུང། དེའི་ཕྱི་ཉིན་དྷ་ཆུ་ཟེར་བའི་ཆུ་ཆེན་ལ་བསམ་པ་འབྲེང་ཞེས་གཡག་ཀོའི་འབྲེང་ཐག་ལ་མི་དང། རྟ་དྲེལ་བཏགས་ཏེ་ཐག་ཤུར་གཏོང་བའི་སྟེང་དུ་བསྐྱོད་དགོས་པར། དེ་སྔོན་དེ་
རིགས་ལ་འགྲོ་མྱོང་མེད་པའི་སྟབས་ཀྱིས་ངེད་ཚོ་ཚང་མ་འཇིགས་སྣང་ཆེ་ཙམ་བྱུང་ཡང་སྐྱོན་མེད་བདེ་བགྲོད་ཀྱིས་རིམ་བཞིན་སྨར་ཁམས་སྒར་ཐོག་ཏུ་སླེབས་ཤིང། དེར་སྨར་ཁམས་འོད་ཟེར་དགོན་དུ་བླ་བྲང་གཟིམ་ཤག་ཏུ་བསྡད། འོད་

[055B] སྒར་ཐོག་ནས་ཐོན་ཏེ་མར་ལམ་ལྷ་མདུན་དུ་རྒྱ་བཟའ་བོད་དུ་ཕེབས་ཞོར་གྱི་ཕྱག་བཟོར་གྲགས་པའི་རྣམ་སྣང་གི་རྡོ་
སྐུ་བཞུགས་པའི་ལྷ་ཁང་མཇལ། དེ་ནས་སྨར་ཁམས་ཟེའུ་འབྲུ་དགོན་དུ་འབྱོར་ཉིན་གངས་དཀར་བླ་མ་རིན་པོ་ཆེ་དཀོན་མཆོག་ཆོས་གྲགས་ཞེས་གྲུབ་པའི་དབང་ཕྱུག་ཆེན་པོ་དེ་ཉིད་དགོན་གཤམ་རྫོང་རྩར་བསུ་བར་ཕེབས་ཤིང། དགོན་དུ་བླ་
བྲང་གི་གཟིམ་ཤག་གསར་པར་ཉིན་ཤས་བསྡད། གངས་དཀར་རིན་པོ་འདི་ཉིད་སྔར་གྲ་ས་འབྲས་སྤུངས་བློ་གླིང་དུ་བཞུགས་ཤིང་སློབ་གཉེར་ཡུན་རིང་མ་གནང་བས་ལུང་གི་ཡོན་ཏན་མཁས་ཚུལ་མི་ཆེ་མོད། རྟོགས་པ་མཐོན་པོར་ཕེབས་
པས་མངོན་ཤེས་ཐོགས་མེད་མངའ་ཞིང་མཚོ་དང་རི་བྲག་སོགས་ལས་སྐུ་བརྙན་དམ་རྫས་གཏེར་ཁ་ཡང་ཁྲོམ་གཏེར་དུ་འདོན་གནང་མཛད་པའི་རྣལ་འབྱོར་པ་ཆེན་པོ་ཡིན་ཡང། དགེ་ལྡན་ལྟ་གྲུབ་གཙང་མ་སྐྱོང་བའི་ཁྲིམས་ལྡན་དགེ་སློང་རྣམ་དག་དུ་
བཞུགས་པ་ཞིག་ཡིན། ཕྲན་ལ་དེ་སྔ་ཕན་དངོས་མཇལ་མ་བྱུང་ཡང་ཚེ་རབས་སུ་ལས་འབྲེལ་ཡོད་ཚུལ་གྱིས་ཕྲན་བོད་དུ་སྡོད་སྐབས་བླ་མ་རང་ནས་ཕྱག་བྲིས་ཡང་ཡང་གནང་གི་ཡོད། དགོན་པར་དགེ་འདུན་ཚོར་འཇིགས་བྱེད་ལྷ་བཅུ་གསུམ་
གྱི་དབང་དང། སེར་སྐྱ་མི་མང་སྤྱིར་ཐུགས་རྗེ་ཆེན་པོའི་དབང་ཆེན་བཅས་བསྐུར། བླ་མ་རིན་པོ་ཆེ་ནས་ཕྲན་ལ་ཁོང་གིས་འབུམ་མཚོ་ཞེས་པའི་མཚོའི་དབུས་ཀྱི་བྲག་རི་ནས་ཁྲོམ་གཏེར་དུ་བཞེས་པའི་བདེ་མཆོག་ལྷན་སྐྱེས་ཀྱི་ལི་སྐུ་ཞིག་འབྲལ་

[056A]༄༅། །དཔང་རྟེན་སྐལ་དུ་གནང་བ་ད་ལྟ་ཡང་མཉམ་འཁྱེར་ཡོད། དེ་ནས་གོ་བོ་རོང་དགོན་གསར་སྟེང་དགོན་བརྒྱུད་འབྲི་ཆུ་བརྒལ་ཏེ་ཁྲམ་ཀོ་ལམ་ཞེས་པའི་ལམ་འཕྲང་གཡང་གཟར་ཅན་བགྲོད་དེ་རིམ་པས་མཛེས་
མཛེས་དགོན་དུ་འབྱོར། དེར་དབྲ་ནག་བླ་མའམ་བླ་མ་ཆོས་འཕགས་ཞེས་པ་སྔར་བོད་དུ་བཀའ་འགྱུར་ལུང་ཞུ་སྐབས་ཆོས་གྲོགས་ཡིན་པ་ཞིག་ཡོད་པ་ཁོང་བར་ལམ་ལྷ་འདྲེའི་ཆོ་འཕྲུལ་ལམ། གང་ལྟར་ཁོང་ནས་ཁམས་ཕྱོགས་ཡུལ་དགོན་
མང་པོར་གཅོད་གཏོང་སྐབས་མཚན་མོ་གཅོད་ཞུ་མི་རྣམས་འདུས་མཚམས་མུན་ནག་གི་ཁྲོད་དུ་གཅོད་གཏོང་ཞིང། དེ་སྐབས་གཟུགས་མེད་པའི་རྒྱ་སྐད་དང། བོད་སྐད་སོགས་སྐད་རིགས་འདྲ་མིན་མང་པོ་སྒྲོག་པ། མཚོན་ཆའི་རིགས་དོན་
མེད་དུ་རང་འགུལ་གྱིས་མེ་མདའ་རྒྱབ་པ། དངུལ་མང་པོ་བརྩི་བ། ཨ་ཚ་ཨ་ར་ཟེར་བའི་སྐད་ཅོར་སྒྲོག་པ་སོགས་ཁང་པའི་ཕྱི་ནང་ཚང་མ་ནས་སྐད་སྒྲ་དང་འུར་ཆོམ་གྱིས་ཟིང་ཆ་སྣ་ཚོགས་བྱེད་པ་སོགས་ཆོ་འཕྲུལ་ཆེ་སྟབས་སློབ་དཔོན་རིན་པོ་
ཆེའི་སྤྲུལ་པ་རེད་ཅེས་ཚང་མ་འུར་ལངས་ཏེ་དད་མོས་ཆེན་པོ་ཞུས་པར་བརྟེན། བླ་མ་བྱ་བྱེད་ཇེ་མང་ལ་སོང་སྟེ་རྗེས་སོར་མི་མང་ཁ་སྡུད་ཀྱིས་རྒྱ་བོད་མང་པོར་འཐབ་འཛིངས་སོགས་དམག་དཔོན་ལྟ་བུར་གྱུར་ནས་མཛེས་མཛེས་དགོན་གྱི་ཕྱི་ནང་ཚང་
མར་གོ་མཚོན་ལྡན་པའི་དམག་མི་ཁྱོན་ཆེན་དང་བཅས་འདུག་པར། ངེད་རང་ནས་དེ་སྔ་ཆོས་ཞུའི་ཆོས་གྲོགས་ལ་སོང་སྟབས་དེ་འདྲ་མི་རིགས་ཚུལ་བསམ་འཆར་གསལ་འདེབས་བྱས་པར་་གོང་ས་་རྒྱལ་དབང་མཆོག་གི་བཀའ་འབྲེལ་ཡིན་

[056B] དེར་དགོན་པའི་དགེ་འདུན་ཚོར་ཆོས་འབྲེལ་ཞིག་བྱས། དེ་ནས་ཤོག་དྲུག་སྒྲོ་འདོག་གྲོང་དུ་་རྒྱལ་བ་ཚུལ་ཁྲིམས་རྒྱ་མཚོའི་འཁྲུངས་ཁང་
དུ་ཞག་གཅིག་བསྡད། དེར་ཆ་ཕྲེང་དགོན་ཡུལ་གྱི་བསུ་མི་རྟ་པ་ལྔ་བཅུ་སྐོར་འབྱོར། རག་ལྟག་དགོན་པ་སོགས་བརྒྱུད་དེ་ཆ་ཕྲེང་གནས་ནང་ཚང་དུ་ཞག་གཅིག་བསྡད། དེར་བསམ་གླིང་དགོན་པའི་མཁན་པོ་ལས་ཐོག་པ་གཉའ་ནང་གྲོ་འབྲུ་
དགེ་བཤེས་བློ་བཟང་མཐར་ཕྱིན་སོགས་ལས་སྣེ་རྣམས་འབྱོར། གྲོ་འབྲུ་དགེ་བཤེས་ཁོང་ཕྲན་གྲ་སར་སྡོད་སྐབས་གྲྭ་ཚང་དབུ་མཛད་ཡིན་ཞིང་རྒན་རིན་པོ་ཆེ་ནས་ཕྲན་ལ་བཀའ་བཀྱོན་ཕྱག་འབེབས་སོགས་གནང་སྐབས་ངོ་ཆེན་དགོངས་སེལ་ཞུ་བ་
སོགས་ཀྱིས་ཕན་ཚུན་དགའ་བརྩེ་ཆེ་བ་བྱེད་ཡུལ་ཞིག་ཡིན་སྟབས་དེ་ཉིན་ངོས་འཕྲད་སྐབས་ངེད་གཉིས་ཀ་དགའ་ཚོར་ཆེན་པོ་བྱུང། དེའི་སང་ཉིན་ཟླ་བ་བཅུ་གཅིག་པའི་ཚེས་གསུཾ་ལ་ཆ་ཕྲེང་བསམ་འཕེལ་གླིང་དགོན་དུ་འབྱོར། རེ་ཞིག་ངལ་
གསོས་ཀྱིས་ལྷོད་བསྡད་ཐོག་ཕྱི་ལུས་ཀྱི་ཆ་ལུགས་གཅིག་ཀྱང་ནང་སེམས་ཀྱི་འཁྱེར་སོ་ཐ་དད་པའི་སྐྱེ་བོ་སྣ་ཚོགས་ཤིག་ངོས་འཕྲད་དུ་བྱུང། །རང་ལོ་ཉེར་ལྔ་པ་ཤིང་གླང་ཟླ་བ་དང་པོའི་ཚེས་ནང་དགོན་གྱི་སྨོན་ལམ་སྐབས་ཉིན་ལྟར་
སྔ་དྲོའི་ཆོས་རར་བསྐྱོད་ཅིང། སྔར་སྲོལ་སྐྱེས་རབས་སོ་བཞི་པ་འཆད་ཚེ་སྙན་ངག་གིས་བཅིངས་པ་དང། དེ་ཕྱོགས་སྐྱ་སེར་ཕལ་ཆེ་བ་ཆོས་ཉན་མ་མྱོང་བར་ལོ་མང་སོང་བ་ཤ་སྟག་ཡིན་གཤིས་གོ་སླ་དང་དོན་རྟོགས་སླ་བའི་ཆེད་དང། མི་ཕལ་ཆེར་

[057A]༄༅། །བར་ལམ་དམག་ཇག་ལ་གོམས་པ། ལས་འབྲས་ཀྱི་བླང་དོར་ལ་རྨོངས་པར་སོང་གཤིས་མདོ་མཛངས་བླུན་ཆ་ཕྲེང་གི་ཕལ་སྐད་དུ་གསལ་བཤད་བྱས། སྨོན་ལམ་གྲོལ་རྗེས་དགོན་ཡུལ་སྤྱིས་བསྐུལ་
བ་ལྟར་སྐྱ་སེར་ལྔ་སྟོང་ཙམ་ལ་དགོན་པའི་རྡོ་གཅལ་སྟེང་དུ་དཔལ་མོ་ལུགས་ཐུགས་རྗེ་ཆེན་པོའི་དབང་ཆེན་བསྐུར་ཞིང། དབང་དངོས་གཞིའི་ཉིན་བུམ་དབང་སྐབས་ཆར་ཟིམ་བབས་པ་དང་འཇའ་ཚོན་ཤར་བ་སོགས་ལྷ་ཀླུ་དགའ་བའི་མཚན་
མ་བཟང་པོར་མངོན་པར་བྱུང། ལུ་ཅུན་རྒྱ་དམག་གིས་རྐྱེན་པས་བར་ལམ་ལོ་མང་རིང་དགོན་པ་སྟོངས་ཤིང། ཡུལ་མི་རྣམས་ཀྱང་རི་ལ་གྱར་དགོས་པ་སོགས་ཀྱིས་ཡུལ་ལུང་ས་བཅུད་དང་ལྷ་ཀླུ་གཞི་བདག་ཉམས་གུད་བྱུང་བ་གསོ་སླད་
དམིགས་བརྩེ་མའི་སྒོ་ནས་ས་བཅུད་བུམ་པ་ཆིག་སྟོང་ཉིས་བརྒྱ་ཙམ་གནད་སྨིན་སྒྲུབ་སྟེ་ཡུལ་ཚོ་སྟོད་སྨད་ཚང་མར་འགྲེམས་སྤེལ་སྦ་ཆོག་བྱས་རྗེས། ཟླ་བ་གསུམ་པ་ནང་དགོན་གྱི་དགེ་འདུན་དང་ཕྱོགས་འདུས་ཡུལ་མི་བཅས་ཉིས་
སྟོང་སྐོར་ལ་ཆ་ཕྲེང་དགོན་པའི་འདུ་ཁང་དུ་ལམ་རིམ་མྱུར་ལམ་གྱི་བཤད་ཁྲིད་ཉིན་བཅོ་ལྔ་དང། མཇུག་ཏུ་སེམས་བསྐྱེད་མཆོད་པ་བཅས་བྱས། དེ་རྗེས་ཐུན་དྲུག་བླ་མའི་རྣལ་འབྱོར་དང། ཉིན་རེར་དམིགས་བརྩེ་མ་བརྒྱ་ཕྲག་རེའི་
ཁས་ལེན་བྱེད་མི་དགེ་འདུན་ལྔ་བརྒྱ་སྐོར་ལ་འཇིགས་བྱེད་ལྷ་བཅུ་གསུམ་མའི་དབང་ཆེན་སྟ་གོན་དང་བཅས་པ་ཉིན་གཉིས་དང། འཇིགས་བྱེད་དཔའ་གཅིག་གི་བདག་བསྐྱེད་ཆག་མེད་དམ་བཅའ་ཅན་བརྒྱ་དང་བཞི་བཅུ་ཞེ་བརྒྱད་ལ་དཔའ་

[057B] འཇིགས་བྱེད་བསྙེན་ཆེན་ཁས་ལེན་བྱ་མི་དྲུག་ཅུ་རེ་གསུམ་ལ་ཉིན་བཅུ་གཉིས་རིང་འཇིགས་བྱེད་བསྐྱེད་རྫོགས་དང་བསྙེན་ཆེན་གྱི་ཟབ་ཁྲིད་བཅས་བླ་མ་རྡོ་རྗེ་འཆང་གི་ཕྱག་བཞེས་ལྟར་བྱས། དེ་ལོ་ཟླ་བ་བཞི་པ་ནང་ལོ་རྗེས་མར་
དགོན་པའི་རྟེན་གཙོ་གསེར་ཟངས་ཀྱི་བྱམས་སྐུ་གསར་བཞེངས་བྱ་རྩིས་ཀྱིས་ཕྲ་རྒྱན་སོགས་དགོས་མཁོ་ཉོ་སྒྲུབ་སོགས་ཀྱི་སླད་མདུན་གཡོག་ལྷ་བུ་རོགས་ཟླ་དང་བཅས་ལྷ་ལྡན་དུ་ཆེད་གཏོང་བྱས་ཤིང། དེ་གདོང་་གོང་ས་་སྐྱབས་མགོན་ཆེན་པོ་
མཆོག་དང། ་སྐྱབས་མཆོག་རྡོ་རྗེ་འཆང་ཕ་བོང་ཁ་པ། བཀའ་འགྱུར་བླ་མ་རིན་པོ་ཆེ། རྒན་ཡོངས་འཛིན་རིན་པོ་ཆེ་བློ་བཟང་ཚུལ་ཁྲིམས་ཞལ་སྔ་ནས་དང། དགེ་བཤེས་ཤེས་རབ་རིན་པོ་ཆེ་ལ་སོགས་པའི་ཆོས་འབྲེལ་དངོས་ཐོབ་ཀྱི་་སྐྱབས་
ཡུལ་བླ་མ་རྣམས་ལ་སྐྱབས་ཞུ་འབུལ་བསྐུར་ཞུས་པའི་ཁོངས་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོར་སྐྱབས་ཞུ་སྙན་ངག་ཚིགས་བཅད་ཅན་ཞིག་འབུལ་ལམ་ཞུས། དེ་མཚུངས་གྲོ་མོ་དགེ་བཤེས་རིན་པོ་ཆེ་ངག་དབང་སྐལ་བཟང་མཆོག་
ལ་ཞུ་ཡིག་དང་གྲོ་མོ་དུང་དཀར་དགོན་གྱི་རྒྱལ་ཆེན་ཤུགས་ལྡན་སྐུ་ཕེབས་ལ་ཆ་ཕྲེང་གི་གནས་ཚུལ་རྣམས་ཞིབ་བཀོད་དང་འབྲེལ་བའི་ལུང་ཞུ་ཕུལ། དེ་སྔོན་ཕྲན་ཁམས་ཕྱོགས་ཆ་ཕྲེང་དུ་མ་སླེབས་གོང་གི་ལོ་སྔོན་མ་དེར་ཆ་ཕྲེང་འབུ་ཚ་བུ་རྒན་ཟེར་བའི་
གྲགས་ཅན་ཞིག་ཡོད་པ་དེ་ཆ་ཕྲེང་ནང་ཁུལ་ནས་ཕྱག་ཞྭ་བསྟན་པ་སོགས་ཀྱིས་ཕྲག་དོག་དང་དགའ་མིན་གྱིས་ལྐོག་བསད་བྱུང་བའི་སྙིང་ནད་ཞེ་བཞག་གི་མུར་ཡོད་པ་དང། ཆ་ཕྲེང་གྲྭ་ཚང་གི་མཛོད་སྦུག་ནས་དངུལ་མང་ཙམ་ཞིག་རྐུ་ཤོར་བྱུང་འདུག་པའི་

[058A]༄༅། །རྐུན་ཕུགས་སུ་བསྟན་པ་ཡོད་སྐད་བཅས་ལ་བསྙད་དེ་དགོན་ཡུལ་གྱི་སྣེ་མོ་བ་སེར་སྐྱ་གཙོ་དྲག་བུ་རྒན་གྱི་ཕྱོགས་གཏོགས་འགའ་ཤས་ནས་སྒེར་དོན་སྙིང་ནད་སྤྱི་དོན་དུ་ཁ་གཡར་རི་བསྒུལ་མཚོ་སྐྱོམས་ཀྱིས་ཆ་ཕྲེང་
ཡུལ་ཚོ་སྟོད་སྨད་དང། གངས་དཀར་གླིང། འདབ་པ། རྨེ་བོ། མོང་ར་སོགས་ནས་སོ་སོའི་འབྲེལ་ཡོད་ཁག་གི་དམག་མི་ཁྱོན་ཆེ་བསྡུ་འགུགས་ཐོག་འབའི་ས་སྲུང་འགོ་དཔོན་རྒྱ་མི་རྨའ་སི་ལིང་དཔུང་དམག་བཅས་རོགས་སུ་སྦྲན་ཏེ་ཆ་
ཕྲེང་ཕྱག་ཞྭ་བསྟན་པ་ཞེས་པ་དེ་བཞིན་རྐུན་ཚང་ལྟ་བུར་ངོས་འཛིན་གྱིས་འཇུ་བཟུང་བྱེད་གྲབས་སྐབས། ཕྱག་ཞྭ་བསྟན་པ་འཁོར་བཅས་མང་ཙམ་ཞིག་མཛེས་མཛེས་དགོན་དུ་གོང་སྨོས་དབྲ་ནག་བླ་མ་ཆོས་འཕགས་ཀྱི་སར་མགོ་བཅོལ་
གྱིས་བསྡད་ཡོད་པར། ཆ་ཕྲེང་དགོན་ཡུལ་གྱི་དམག་ཐོན་རྩིས་བྱེད་སྐབས་ཕྲན་ནས་དེ་འདྲ་མི་རིགས་ཚུལ་གྱི་དགེ་བཤད་སྡིག་བཀྲོལ་གང་ནུས་བྱས་ཁུལ་ཡང། སྐྱེས་བུའི་འདོད་ཐོག་ཏུ་བཞོན་པའི་གོམ་པ་བཀོད་པའི་ངེས་པ་མ་མཆིས་
པ་ལྟར། རང་འགྲོས་འབའ་ཞིག་ལས་བསམ་བཟང་གི་བསླབ་བྱར་ཉན་འཇོག་ཡེ་ནས་མ་བྱས་པར་བསྒོ་བ་རྣར་གཟོན་གྱིས་དམག་མང་ཁྱོན་ཆེ་ཐོན་བསྐྱོད་སོང་བ་མ་ཟད། དགོན་ནང་དུའང་ཕྲན་ལ་གསང་སྟབས་ཀྱིས་ཕྱག་ཞྭ་བསྟན་པའི་ཕྱོགས་
གཏོགས་གྲྭ་གཉིས་ཙམ་མཚན་མོ་ཞིག་གློ་བུར་ཤག་མེར་བསྲེག་གིས་བསད་པ་དང། འགའ་ཤས་ཁྱིམ་ནང་དུ་བསད་པ་སོགས་ཚུལ་མིན་བྱ་སྤྱོད་མང་པོ་ཞིག་བྱས་སོང་བ། ཇི་སྐད་དུ། ཞང་ཞུང་པ་ཆོས་དབང་གྲགས་པས། རྡོ་ཡི་སྣ་

[058B] །དྲི་མེད་ཐེམ་སྐས་ལ་ཁྲིད་ནས། །རྣམ་པར་རྒྱལ་བའི་ཁང་བཟང་དུ། །བརྒྱ་བྱིན་གྱིས་ཀྱང་གཞུག་ནུས་མིན། །ཞེས་གསུངས་པ་བཞིན་བྱུང་བས་དུས་ངན་སྙིགས་མའི་བླ་མ་ང་འདྲ་བ་ལ་གྲྭ་སློབ་འདི་འདྲ་བ་འོང་བ་སྙམ་སྟེ་
འདུག་རྒྱུ་ལས་གཞན་མ་མཆིས། མཛེས་མཛེས་དགོན་དུ་དབྲ་ནག་བླ་མ་ཅན་ཡང་དཔུང་བཙན་མང་འཛོམས་ལ་བརྟེན་པས་ཆ་ཕྲེང་པའི་དམག་མི་རྣམས་མཛེས་མཛེས་དགོན་གྱི་མཐའ་རྒྱ་ནས་བསྐོར་བ་ཙམ་ལས། དགོན་ནང་ཞུགས་
འཛུལ་འཐབ་ར་མ་འཕྲོད་པར་ཟླ་བ་སྦྲེལ་ཏེ་སྡོད་དགོས་བྱུང་འདུག་དབྱར་གནས་རིང་དགོན་དུ་གསང་འདུས་མི་བསྐྱོད་རྡོ་རྗེའི་ལས་རུང་གི་བསྙེན་པ་བཏང་སྟེ་གྲོལ་རྗེས་དམག་ཟིང་སོགས་ཀྱིས་ལྷིངས་འཇགས་བག་ཕེབས་མེད་པ་དང་
གངས་དཀར་གླིང་དགོན་ཡུལ་གྱིས་འབོད་བསྐུལ་བྱུང་བ་སྟབས་འགྲིགས་ཀྱིས་ངོ་འཁོར་ཧྲག་བསྡུས་ཀྱིས་མོང་ར་ཞེས་པའི་ཡུལ་ལུང་བརྒྱུད་བསྐྱོད་དེ་གངས་གླིང་མཚོ་ཐོག་དཔོན་ཚང་དུ་འབྱོར། དེར་ཉིན་བཅོ་ལྔ་སྐོར་བསྡད་དེ་དེའི་རིང་དོན་
གཉེར་ཅན་འགའ་ཤས་ཀྱིས་བསྐུལ་བར་བདེ་མཆོག་དྲིལ་བུ་ལྷ་ལྔའི་དབང་དང། རྡོ་རྗེ་རྣལ་འབྱོར་མའི་སིནྡྷུ་རའི་བྱིན་རླབས། བསྐྱེད་རྫོགས་ཀྱི་ཟབ་ཁྲིད་མདོར་བསྡུས་བཅས་བགྱིས་རྗེས་དེ་སྔོན་གྲྭ་སར་སྡོད་སྐབས་ཀྱི་འཛིན་གྲ་གཅིག་པ་གངས་
གླིང་ཤེས་རབ་སྤྲུལ་སྐུ་ཡང་བསུ་བར་ཕེབས་འབྱོར་དང་བཅས་གངས་གླིང་དགོན་དུ་དགེ་འདུན་རྣམས་ཀྱིས་བསུ་པ་གཟབ་རྒྱས་དང་བཅས་དགོན་དུ་འབྱོར། དེར་དགེ་འདུན་རྣམས་དང་བཅས་ཆོས་ཞུ་བཞི་བརྒྱ་སྐོར་ལ་གསང་འདུས་མི་བསྐྱོད་

[059A]༄༅། །རྡོ་རྗེའི་རས་བྲིས་ཀྱི་དཀྱིལ་འཁོར་དུ་དབང་སྟ་གོན་དང་བཅས་པ། མི་མང་སྟོང་ཕྲག་བརྒལ་བར་ཐུགས་རྗེ་ཆེན་པོའི་དབང་ཆེན་དང། ཚེ་དབང་བཅས་བསྐུར། དེ་ནས་ཤེས་རབ་སྤྲུལ་སྐུ་དང་ལྷན་དུ་ཁྲི་ཆེན་
གོང་མའི་ཡོན་བདག་རྙིང་ཁུངས་འབུམ་མཛེས་འབལ་སྲས་དཔོན་ནས་ནན་འབོད་ལྟར་ཉིན་ལམ་གཉིས་ཀྱི་སར་བསྐྱོད་དེ་དཔོན་ཚང་དུ་འབྱོར་ཏེ་ཉིན་བཅུ་སྐོར་བསྡད་དེ་ངོ་འཁོར་རྣམས་དང། མངའ་ཁོངས་རྣམས་ལ་ཐུགས་རྗེ་ཆེན་པོའི་དབང་ཆེན་
དང་ཚེ་དབང་བཅས་བསྐུར། དཔོན་ཚང་གི་བཀའ་འགྱུར་ལྷ་ཁང་དང་མགོན་ཁང་སོགས་ལ་རབ་གནས་རྟ་ཐོག་མ་དང། མཛོད་དུ་རྣམ་སྲས་གཡང་སྒྲུབ་བཅས་བྱས། དེ་ནས་ཡར་ལམ་གངས་དཀར་རིགས་གསུམ་མགོན་པོ་ཞེས་གྲགས་
པའི་གནས་ནང་དུ་མཇལ་བར་ཆེད་བསྐྱོད་ཀྱིས་མཚོ་འགོ་རི་ཁྲོད་དུ་གནས་མལ་བྱས་ཏེ་བདུན་ཕྲག་གསུམ་རིང་བདེ་མཆོག་དྲིལ་བུ་ལྷ་ལྔའི་བསྙེན་སྒྲུབ་ཁ་གསོ་ལྟ་བུར་བཟླས་གྲངས་གང་ལོན་ཞིག་བསགས། དེར་ཕྱོགས་རིས་ཆགས་སྡང་
གི་གླེང་བརྗོད་རིགས་ཐོས་རྒྱུ་མེད་གཤིས་བག་ཕེབས་སྐྱིད་པོ་བྱུང། གོང་དུ་སྨོས་པའི་ཟེའུ་འབྲུ་དགོན་གངས་དཀར་བླ་མ་རིན་པོ་ཆེ་ལ་གངས་དཀར་བླ་མ་ཞེས་མཚན་ཆགས་པ་ཡང་ཁོང་གི་སྐུ་ཕྲེང་གོང་མ་དེ་གནས་འདིར་བཞུགས་ནས་སྒྲུབ་པ་ཡུན་
རིང་མཛད་པ་ཞིག་བྱུང་འདུག་པ་ལ་བརྟེན་ནས་ཡིན་འདུག་གངས་དཀར་གནས་ནང་ཡོད་པའི་དགེ་འདུན་དང་གནས་མཇལ་བ་འགའ་ཤས་ལ་ཚེ་དབང་དང་རིགས་གསུམ་མགོན་པོའི་རྗེས་གནང་བསྐུར། གནས་ནང་སྡོད་ཤུལ་དེར་མཛེས་

[059B] བླ་མའི་དགྲ་ཡ་ཆ་ཕྲེང་བ་ཕྱོགས་གཏོགས་ངན་མཐུན་གྱིས་བླ་མ་རང་གི་དམག་ཁོངས་སུ་ཡོད་པའི་མི་ཞིག་ལ་རྒྱུ་བརྔན་སྤྲད་དེ་ཁོ་པས་མཚན་མོ་གསང་ཕུ་བླ་མའི་སྲིང་མོ་ནད་གཞི་ཧ་
ཅང་བབས་ལྕི་ཡོད་པས་དེའི་དོན་དུ་བླ་མར་མོ་བརྟག་ཞུ་མཁན་ཡིན་ཚུལ་གྱིས་ཕྱི་ནས་ཡོང་ཞིང། ཁོས་སྐད་འབོད་བྱུང་འཕྲལ་གསོལ་དཔོན་གྱིས་སྒོ་ཕྱེ་སྟེ་ནང་དུ་འབྱོར་འཕྲལ་མི་དེས་བླ་མ་ཆོས་འཕགས་མལ་སར་ཡོད་པ་ལ་སྟ་གྲི་བསྣུན་ཏེ་དཀྲོངས་
འདུག་པ་དེ་སྔོན་བླ་མར་མངོན་ཤེས་དང་རྫུ་འཕྲུལ་ཡོད་སྐད་ཀྱི་སྒྲ་བོ་ཆེ་དེ། དགོས་པའི་དུས་སུ་བསླུས་ཏེ། སྐབས་དེར་སྔོན་མོའུ་གལ་གྱི་བུ་ཀུན་ཏུ་རྒྱུ་རྣམས་ཀྱིས་བཅོམ་སྐབས་བརྫུ་བ་ལྟ་ཅི། འཕྲུལ་བ་ཙམ་ཡང་མ་དྲན་གསུངས་པ་ལྟར་ཁྱད་
ཆོས་གང་ཡང་སྟོན་རྒྱུ་མ་བྱུང་བར་གདའ། དེ་ནས་བླ་མའི་ཕྱོགས་གཏོགས་འཁོར་དམག་རྣམས་ཀྱང་མགོ་མེད་རོ་ཡི་དཔེ་ལྟར་སོང་བ་དང། དགྲ་ཡའི་དཔུང་དམག་རྣམས་ཀྱང་དམག་སར་སྡོད་ཡུན་རིང་བས་མ་འཁྱོངས་པར་གཅིག་རྗེས་
གཉིས་མཐུད་ཀྱིས་མང་ཙམ་རང་གནས་སུ་རིམ་གྱེས་སོགས་ཕན་ཚུན་གཉིས་ཀ་བྱ་བ་ཐབས་ཟད་ཀྱིས་རྗེས་སུ་གྱོད་བཤད་ཀྱིས་ཐག་གཅོད་བྱ་རྒྱུ་བྱས་ཏེ་རང་ཞིར་སོང་འདུག་ཕྲན་རང་གནས་ནང་ནས་ཐོན་ཏེ་ལམ་ཞོར་གངས་གླིང་གཟི་བ་དཔོན་
ཚང་དུ་བསྐྱོད་དེ་དེར་འདུས་ཡུལ་མི་རྣམས་ལ་ཚེ་དབང་དང། མ་ཎིའི་བཀླག་ལུང་སོགས་བྱས་རྗེས་སླར་ཡང་གངས་དཀར་གླིང་དགོན་པར་ཞག་ཤས་བསྡད་དེ་རྨེའོ་བརྒྱུད་ཆ་ཕྲེང་དགོན་དུ་བོད་ཟླ་བཅུ་གཉིས་པ་ནང་ཕྱིར་ལོགས་བྱས། །

[060A]༄༅། །རང་ལོ་ཉེར་དྲུག་པ་མེ་སྟག་ལོའི་སྨོན་ལམ་སྐབས་དགོན་དུ་གསུང་ཆོས་ར་བར་མདོ་མཛངས་བླུན་སྔ་ལོའི་འཕྲོས་ནས་བཤད་པར་བློ་བ་འགོ་སྦ་ཟེར་བ་སོགས་འགའ་ཤས་ཀྱིས་ཁོ་པར་ཆོས་བཤད་རྒྱུ་ཟད་ནས་སྲིད་པའི་
གནའ་སྒྲུང་ཤོད་ཀྱི་འདུག་ཅེས་བརྗོད་ཡོད་སྐད། དཔྱིད་ཐོག་དགོན་དུ་བདེ་མཆོག་ལཱུ་ཨི་པའི་ལུགས་ཀྱི་ལས་རུང་བཟླས་བསྙེན་དང། ཀུན་རིག་གི་བསྙེན་པ་སྔ་རྗེས་སུ་བཏང། དབྱར་གནས་སྐབས་དགེ་འདུན་རྣམས་ལ་གྲུབ་ཆེན་ལཱུ་ཨི་
པའི་ལུགས་བདེ་མཆོག་ལྷ་རེ་གཉིས་དང། ཀུན་རིག་གི་དབང་ཆེན། རིན་འབྱུང་བརྒྱ་རྩའི་རྗེས་གནང་བཅས་རིམ་མཐུད་དུ་བསྐུར། དེ་ལོ་ཟླ་བ་བཞི་པ་ནང་གསོལ་དཔོན་ལྷ་བུ་ངོ་འཁོར་ལྷ་ས་ནས་ཕྱིར་འཁོར་གདོང་་སྐྱབས་མགོན་ཆེན་པོ་མཆོག་
གི་བཀའ་ལན་དང། ་སྐྱབས་མཆོག་རྡོ་རྗེ་འཆང་ཕ་བོང་ཁ་པ་མཆོག་དང། དགེ་བཤེས་ཤེས་རབ་རིན་པོ་ཆེ་རྣམ་གཉིས་ཀྱི་བཀའ་ལན་སྙན་ཚིག་གིས་བརྒྱན་པ། རྒན་རིན་པོ་ཆེ། གཞན་ཡང་ཐུགས་ཉེ་ཁག་ནས་གསུང་བྲིས། བྱམས་
མགོན་གྱི་ཕྲ་རྒྱན་དང་གཟུངས་གཞུག་བྱིན་རྟེན་འགངས་ཆེ་སྣ་ཚོགས་བཅས་འཁྱེར་འདུག་པ་མ་ཟད། སྔ་ལོ་གསོལ་དཔོན་ལྷ་བུ་དབུས་བསྐྱོད་མདུན་ཆབ་མདོར་མདོ་སྨད་སྤྱི་ཁྱབ་བཀའ་བློན་ཁྲི་སྨོན་པ་ནོར་བུ་དབང་རྒྱལ་ལ་སྐྱབས་བསྐུལ་
ཞུས་པ་ལྟར་བྱམས་སྐུ་བཞེངས་མི་ཆབ་ཁོངས་རྫ་ཆུ་ཁའི་ལྷ་བཟོ་དྲག་གྲས་མི་གཉིས་ཆེད་བརྫོངས་གནང་བའང་མཉམ་འབྱོར་བྱུང་བ་བཞིན་ཆ་ཕྲེང་དགོན་དུ་བྱམས་སྐུ་གསར་བཞེང་གི་ལས་གྲ་འགོ་འཛུགས་བྱས་ཏེ། ཆ་ཕྲེང་བའི་བཟོ་རིགས་དྲག་

[060B] གཟུངས་ཆེན་སྡེ་ལྔ་སོགས་ཆོས་སྐུའི་རིང་བསྲེལ་
དང། དེ་བཞིན་གཤེགས་པའི་འཕེལ་གདུང་དང། དགའ་ལྡན་བཤད་སྒྲ་འོག་པའི་ནང་རྟེན་འཇམ་མགོན་ཙོང་ཁ་པའི་སྣང་བརྙན་རྗེ་ཉིད་ཀྱི་ཕྱག་ནས་མ། གཞན་ཡང་རྒྱ་བོད་ཀྱི་སྐྱེས་ཆེན་དུ་མའི་སྐུ་གདུང་དང། སྐུ་བལ་གྱི་རིང་བསྲེལ་དུ་མ་
གནོད་སྦྱིན་ཕོ་མོའི་འཁོར་ལོ་དང་བུམ་གཏེར་སོགས་གཟུངས་གཞུག་རྣམས་རུ་ང་ཚད་ལྡན་དུ་འདུ་བགྱིས་པ་རྣམས་གཟུངས་སྒྲུབ་དང་འབྲེལ་ཕྲན་རང་ནས་ལག་བསྟར་གྱིས་ཕུལ་ཏེ་དགོན་གྱི་འདུ་ཁང་ཆེན་མོའི་གཙང་ཁང་སྦུག་ཏུ་བཞུགས་སུ་གསོལ་
བྱམས་སྐུ་བཞེངས་སྐབས་ཀྱི་ཐོག་མཐའ་བར་གསུམ་གྱི་འགྲོ་སོང་དང་ནང་གཟུངས་བྱིན་རྟེན་བཅས་ཀྱི་ཐོ། སྣང་བརྙན་བཞེངས་པ་དང་ཕྱག་མཆོད་ཀྱི་ཕན་ཡོན་སོགས་བཀོད་པའི་དཀར་ཆག་ཅིག་ཀྱང་བྱམས་ཁང་གི་རྩིག་ལོགས་སུ་བཀོད། སྟོང་
མཆོད་ཀྱི་ཆུ་ཏིང་དང་མེ་ཀོང། རྒྱུན་འཛུགས་མར་མེ་དང། ཡོན་ཆབ་ཆབ་ཏིང་སོགས་དེར་དགོས་པའི་མཆོད་འབུལ་གྱི་ཡོ་བྱད་ཆེ་ཕྲ་མཐའ་དག་ཀྱང་ཚང་བར་བསྒྲུབས་རྗེས་ངེད་རང་གིས་རྡོ་རྗེ་སློབ་དཔོན་དང། འཇིགས་བྱེད་བསྙེན་སོང་དགེ་
འདུན་ཉི་ཤུ་སྐོར་དང་བཅས་ཏེ་རྡོ་རྗེ་འཇིགས་བྱེད་ཀྱི་སྒོ་ནས་རབ་གནས་རྒྱས་པ་དགེ་ལེགས་ཆར་འབེབས་སྦྱོར་དངོས་རྗེས་གསུམ་ཚང་བར་བྱས། ཡོན་བདག་བསྒོ་བའི་སྐབས་རྟེན་བཞེངས་དོ་དམ་པ་ངོ་ལས་དང། དགོན་པའི་རྒན་སོང་ཚོགས་

[061A]༄༅། །འདུ་བ་རྣམས་དང་བཅས་པར་བཀྲ་ཤིས་རྫས་བརྒྱད་གཏོད་པ་སོགས་སྤྲོས་པ་ཆེ་ཙམ་བགྱིས། སྟོན་མཇུག་ཏུ་འདབ་ཡངས་སྟེང་གྲྭ་ཚང་ནས་འབོད་བསྐུལ་ལྟར་བསྐྱོད་དེ་ཡངས་སྟེང་དགོན་དུ་ལམ་རིམ་མྱུར་ལམ་
གྱི་ཁྲིད་ཉིན་བཅུ་སྐོར་དང། འཇིགས་བྱེད་བཅུ་གསུམ་མའི་དབང་ཆེན། གཞན་ཡང་དོན་གཉེར་ཅན་རྣམས་ལ་དབང་དང་རྗེས་གནང་སོགས་མང་ཙམ་བྱས་ཤིང། དེ་གའི་ཉེ་འཁོར་གསལ་ལྷ་བདེ་ཆེན་ཚང་སོགས་ཡུལ་ཚོ་སོ་སོར་བསྐྱོད་
དེ་འདོད་ཆོས་ཀྱི་རིགས་སྐབས་བསྟུན་བྱས་ཟིན་རྗེས་ཆ་ཕྲེང་དགོན་དུ་ཕྱིར་ལོག་བྱས། ཆ་ཕྲེང་དགོན་པའི་སྔར་སྲོལ་གསང་བདེ་འཇིགས་གསུམ་གྱི་དཀྱིལ་འཁོར་སྒྲུབ་མཆོད་བདག་འཇུག་དང། བསྐང་གསོ་ཆེན་མོའི་མགོན་ཆོས་གཉིས་ཀྱི་
དབྱངས་རོལ་རྣམས་རྒྱུད་སྟོད་གྲྭ་ཚང་དང། ལྷ་མོ། རྣམ་སྲས། བསེ་ཁྲབ་གསུམ་གྱི་དབྱངས་རོལ་དང། ཆོས་སྤྱོད་ཀྱི་རྟ་དབྱངས་རྣམས་དགའ་ལྡན་ཤར་རྩེའི་ཕྱག་བཞེས་ཡིན་འདུག་རུང། བར་སྐབས་ལོ་མང་དགོན་པ་འཐོར་གྱར་གྱིས་
གདོང་གྲལ་བ་རྒན་གྲས་ཉུང་ཤས་ལས་མེད་ཁར། ཁོང་ཚོས་ཀྱང་དབྱངས་རྣམས་བརྗེད་ངས་ཀྱི་དབང་དུ་སོང་བས་ཉམས་ཆག་ཅི་ཆེར་གྱུར་འདུག་པར་བརྟེན་སྨར་ཁམས་ཀླུ་ར་དགོན་ནས་རྒྱུད་སྟོད་སྔགས་རམ་པ་བུ་བསོད་ནམས་ཞེས་པ་
ཆེད་འབོད་ཐོག་ཁོང་དང། དགོན་གྱི་མཁན་པོ་ལས་ཐོག་པ་དགའ་ལྡན་ཤར་རྩེའི་དབུ་མཛད་ཟུར་པ་གྲོ་འབྲུ་དགེ་བཤེས་བློ་བཟང་མཐར་ཕྱིན་གཉིས་ནས་གོང་གསལ་བསྐང་གསོ་ཆོས་སྤྱོད་སོགས་ཀྱི་རྟ་དབྱངས་རྣམས་དགོན་པའི་

[061B]དེ་ནས་རྒྱུད་སྟོད་སྔགས་རམ་པ་བུ་བསོད་ནམས་དང། བྱམས་མགོན་བཞེངས་མི་ཆབ་མདོ་བའི་ལྷ་བཟོ་བ་གཉིས་དང་བཅས་པ་ཡོན་དང་ལེགས་སྐྱེས་ཀྱིས་མགུ་བར་བྱས་ཏེ་ཁུངས་
སོ་སོར་ཕྱིར་བརྫོངས་བྱས། དགོན་པའི་དགུ་གཏོར་གྱི་འཆམས་གོས་རྣམས་གཞི་མཚུངས་ཆ་ལག་ཚང་བ་ཞིག་མི་འདུག་པར་བརྟེན་ལོ་སྔོན་མར་བཟང་གོས་འབའ་ཞིག་ཐབས་འཚོ་ལ་གྱིས་ཚང་མ་ཆ་འགྲིགས་ཉམས་གསོ་བྱས་ཟིན་སྟབས་
ཟླ་བ་བཅུ་གཅིག་པའི་དགུ་གཏོར་གྱི་འཆམས་སྔོན་ཡོད་ཐོག་འདི་ལོ་སྨར་ཁམས་འོད་ཟེར་དགོན་ནས་གྲྭ་གཅིག་ཆེད་འབོད་ཀྱིས་ཨ་ཙ་ར་དང། དུར་བདག་གི་འཆམས་བསྟན་རྒྱས་གླིང་པའི་ལུགས་ལྟར་གསར་འཛུགས་བྱས། ཟླ་བ་བཅུ་
གཉིས་པའི་ནང་སྣང་བཟང་དགོན་ཡུལ་ནས་ནན་འབོད་གནང་བ་ལྟར་དཔལ་ཤར་དང། གོ་བོ་དཔལ་འབར་དགོན་སོགས་བརྒྱུད་དེ་སྣང་བཟང་འཕེལ་རྒྱས་གླིང་དུ་བསྐྱོད། དེར་དགེ་འདུན་བདུན་བརྒྱ་སྐོར་འདུག་པར་གསང་འདུས་མི་བསྐྱོད་རྡོ་རྗེའི་
དབང་ཆེན་དང། བྱིངས་ལ་ཐུགས་རྗེ་ཆེན་པོའི་དབང་ཆེན་དང་ཚེ་དབང་བཅས་བསྐུར། རྒན་ཡོངས་འཛིན་རིན་པོ་ཆེ་བློ་བཟང་ཚུལ་ཁྲིམས་ཞལ་སྔ་ནས་ཀྱི་འཁྲུངས་ཁང་མི་ངོ་རྣམས་ལ་དངུལ་དངོས་གྱོན་ཆས་ཀྱི་སྐྱེས་བཟང་བསྟབས།།
རང་ལོ་ཉེར་བདུན་པ་མེ་ཡོས་ལོ་གསར་སྐབས་ཆ་ཕྲེང་དགོན་དུ་ཕྱིར་བསྐྱོད་ཀྱིས་སྨོན་ལམ་གསུང་ཆོས་སྐབས་བཀའ་གདམས་བུ་ཆོས་ཀྱི་དབུ་ནས་བཤད། སྨོན་ལམ་གྲོལ་རྗེས་དགོན་པའི་མཁན་པོ་གྲོ་འབྲུ་དགེ་བཤེས་ཀྱིས་བསྐུལ་བ་ལྟར་

[062A]༄༅། །བླ་མཆོད་ཆག་མེད་རྒྱུན་འདོན་ཁས་ལེན་བྱ་མི་དགེ་འདུན་བརྒྱད་ཅུ་སྐོར་ལ་བླ་མཆོད་ཀྱི་ཁྲིད་ཉིན་བཅོ་ལྔ་སྐོར་འཆད་སྤེལ་བྱས། གངས་དཀར་བླ་མ་དཀོན་མཆོག་ཆོས་གྲགས་རིན་པོ་ཆེས་བཀའ་ལན་གནང་
གསལ་དུ། ཁྱེད་རང་གི་སྐུ་གོང་མའི་སྐབས་གཞན་གྱི་ཕ་རོལ་བསམ་སྦྱོར་ངན་པའི་བྱད་གཏད་ཅིག་ཆ་ཕྲེང་གི་རི་ཞིག་གི་རྩེ་མོར་བྲག་ཉ་ཡི་གཟུགས་ཅན་ཐུར་དུ་རྒྱུག་པ། དེའི་རྩ་བ་ནས་ཆུ་བབས་པའི་རྒྱུན་རི་གཤམ་གྱི་ཆུ་ཆེན་དུ་འབབ་སའི་
ཉེ་འགྲམ་གྱི་གོང་དུ་མཛེ་ནད་ཅན་འགའ་ཤས་ཡོད་ཅིང། དེ་འདྲའི་བྲག་དེར་གནས་པའི་ཀླུ་ལ་གཏད་བཅོལ་བྱས་འདུག་པ་ངེད་རང་དེར་སླེབས་ན་བཏོན་ཆོག་འདུག་ཀྱང་སྟབས་འགྲིགས་དཀའ་བས་གཏད་རུལ་ཚད་ལྡན་ཞིག་བསྒྲུབས་ཏེ་བྲག་
རྩ་དེར་སྦ་ཆོག་བྱ་རྒྱུ་གལ་ཆེན་ཡིན་ཅིང། རི་དེ་ཆ་ཕྲེང་དགོན་པའི་གཟིམ་ཆུང་ནང་གི་ཁྱེད་རང་གི་བཞུགས་སྒྲོམ་སྟེང་ནས་མཐོང་ཐུབ་པ་ཞིག་ཡོད་ཅེས་ནན་ཏན་གལ་པོ་ཆེའི་གསུང་འཕྲིན་བསྐུར་གནང་འདུག་པར་བརྟེན་མཁན་པོ་གྲོ་འབྲུ་དགེ་
བཤེས་སོགས་འཇིགས་བྱེད་བསྙེན་ཆེན་སོང་བའི་དགེ་འདུན་བཅུ་སྐོར་ཞིག་གིས་གཏད་རུལ་ཚད་ལྡན་བསྒྲུབས་ཏེ་གྲོ་འབྲུ་དགེ་བཤེས་དང། མདུན་གཡོག་སྔགས་རམ་བུ་རྡོར་གཉིས་བཏང་བར། གངས་དཀར་བླ་མས་ཇི་གསུངས་ལྟར་
རི་བྲག་ཆུ་སོགས་གང་ཅི་ནས་ངེས་པ་རྙེད་དེ་ས་གནས་དེར་གཏད་རུལ་སྦ་ཆོག་བྱས་འདུག་དེ་ལོ་ཟླ་བ་བཅུ་གཅིག་པ་ནང་མཚན་མོ་སྲོད་ཡོལ་ཙམ་ལ་གློ་བུར་དུ་དགོན་གྱི་ལྷོ་ཕྱོགས་ནས་མེ་སྒྱོགས་ཀྱི་སྒྲ་སྐད་ལྟ་བུའི་སྒྲ་ཆེན་པོ་ལན་གཉིས་

[062B] མཇུག་ཏུ་འབྲུག་སྐད་ཡིན་པ་ངོ་ཤེས་ཙམ་གྱི་འུར་སྒྲ་ཞིག་བྱུང་སོང་བ་ཆ་ཕྲེང་དུ་དགུན་དུས་འབྲུག་སྒྲ་གྲགས་སྲོལ་མེད་ཀྱང་ལྟས་འདི་ཅི་ཡིན་སྙམ་པའི་ཐེ་ཚོམ་བྱུང་བར། རྗེས་སོར་བརྟག་
དུས་སྔར་གཏད་རུལ་སྦ་སའི་རི་རྩེར་ཐོག་རྒྱབ་སོང་ཞེས་ཐག་ཉེའི་ཡུལ་མི་ཚོས་བརྗོད་ཀྱི་འདུག་ཅིང། ཁོ་བོ་ལྷ་སར་འབྱོར་རྗེས་ཙམ་ལ་སྒེར་ཀ་ཤོད་པའི་མཆོད་གནས་ཚེ་དབང་རྒྱལ་མཚན་ཞེས་པ་རྙིང་མའི་བླ་མ་ཞིག་ཡོད་པ་ཁོང་ཕྲན་དང་ངོས་
འཕྲད་བྱུང་བར། བླ་མ་ནས་ཁྱེད་རང་གི་སྐུ་གོང་མའི་སྐབས་གཞན་གྱིས་མནན་གཏད་བྱས་པ་ཁམས་དང་དབུས་ཕྱོགས་གཉིས་ཀར་འགའ་ཤས་འདུག་པ་ནས། ཁམས་ཀྱི་དེར་ཁྱེད་རང་ནས་ཐོག་གཉིས་ཕབ་འདུག་པས་འཇོམས་འདུག་ཅིང། དགའ་
ལྡན་གྱི་མདུན་ཆུ་མིག་ཡོད་སར་གཅིག་འདུག་པར་གཏད་རུལ་བྱ་དགོས་ཞེས་གསུངས་བྱུང་བ། ཆ་ཕྲེང་གི་གནས་ཚུལ་དེ་ལྷ་བུ་ངེད་གཉིས་ལས་གཞན་སུས་ཀྱང་མི་ཤེས་པས་ཚེ་དབང་རྒྱལ་མཚན་ལ་མངོན་ཤེས་ཡོད་སྐད་ཟེར་བ་བདེན་པར་སྣང་
ཞིང་གཏད་རུལ་དེ་དག་ཚད་ལྡན་ཞིག་བྱུང་ཚོད་གདའ། ཆ་ཕྲེང་དཔལ་འབར་བླ་རྒན་ཆོས་གྲགས་དང། དཔལ་ཕྱུག་དམ་པ་ཆོས་གྲགས་གཉིས་ནས་ཕྲན་ལ་བརྗོད་རིགས་སུ་ཁྱེད་རང་བོད་དུ་ཕེབས་མཚམས་ཁམས་ནས་འཁོར་བའི་རྗེས་
འབྲེལ་གྱིས་གདན་ས་གསུམ་དང་རྒྱུད་གྲྭ་སྟོད་སྨད། ཁམས་ཚན། མི་ཚན་སོགས་དང། ལྷ་སའི་སྨོན་ལམ་ཆེན་མོ་བཅས་པར་མང་འགྱེད་བསྙེན་བཀུར་སོགས་གཏོང་སྒོ་རྒྱ་ཆེན་འབུལ་དགོས་ཀྱི་འགྲོ་སོང་ཆེ་ངེས་ཡོང་རྒྱུར་

[063A]༄༅། །འདི་ཕྱོགས་དད་འབུལ་ཕྲན་བུ་བྱུང་བ་དེས་གར་ཡང་མི་སླེབས་པས་ཚོང་འཁོས་ཤིག་གནང་ན་འགབ་ཚུལ་དང། ངེད་གཉིས་ཐུན་མོང་ནས་རྟ་དྲེལ་དང་བཅས་ཚོང་པ་ཞིག་ཆབ་མདོར་གཏོང་གཏན་ཁེལ་
བས་དེའི་གདོང་མ་དངུལ་ཇི་ཡོད་ཚོང་བཅོལ་ཞིག་བསྐུར་གནང་མཛད་ན། ངེད་གཉིས་ནས་རོགས་རམ་ཞུས་ཏེ་ཁྱེད་ཚོ་ཕྱག་ལས་གང་ཡང་མི་དགོས་པར་མ་རྩ་ཁེ་འབབ་དང་བཅས་པ་གསོལ་ལྕོག་སྟེང་ཁྲོབ་སྒྲ་དང་བཅས་ཁྲིག་སེ་འབུལ་
ཆོག་ཅེས་བརྗོད་བྱུང་བ། ས་སྐྱ་ལེགས་བཤད་ལས། གཡོ་ཅན་སྙན་པར་སྨྲ་བ་ནི། །རང་དོན་ཡིན་གྱི་གུས་ཕྱིར་མིན། །སྲིན་བྱ་བསྙེན་ནས་དགོད་པ་འདི། །ལྟས་ངན་གཏོང་གི་དགའ་ནས་མིན། །གསུངས་པ་ལྟར་
བེའུ་ལྗང་ཁྲིད་ཀྱི་གཡོ་བྱུས་ཡིན་པ་མ་ཤེས་པར་ཁོང་གཉིས་ཀ་དགོན་གྱི་ཚོགས་འདུ་བ་དྲག་གྲས་ལ་བརྟེན་ཕན་སེམས་དངོས་འབྲེལ་ཡིན་ཤག་གིས་དེ་དོན་ཁས་ལེན་ཐོག་ལག་ཡོད་ཀྱི་དངུལ་ཐམས་ཅད་ཕྱོགས་བསྒྲིལ་གྱིས་
རྒྱ་མིའི་སྒོར་མོ་ཁྲམ་ཆན་ཞེས་པ་སུམ་ཁྲི་ཐམ་པ་དང། དྲེའུ་ཉི་ཤུར་རྒྱབ་ཆ་དྲེལ་པ་རང་འགྲིགས་བཅས་གཏོང་རྒྱུ་བྱས་ཤིང། ཁོང་གཉིས་ནས་ཚོང་རྩ་འདི་ཡོད་ཀྱི་གསལ་ཁ་མ་སྨོས་ཀྱང་མང་ཙམ་ཡོད་མདོག་ལྟ་བུའི་ངང་
རྗེས་སོར་ཚོང་པ་སང་ཉིན་ཐོན་རྒྱུའི་ནུབ་མོ་ཚོང་རྩ་མ་དངུལ་ཕྱོགས་བསྡོམས་རྩིས་རྒྱག་སྐབས་ཕྱོགས་གསུམ་གཞུང་ཐོག་ཏུ་དཔལ་འབར་ཚང་ནས་རྒྱ་སྒོར་ཁྲམ་ཆན་ཁྲི་གཅིག་དང། དཔལ་ཕྱུག་དམ་པ་ཆོས་གྲགས་ནས་

[063B] དཔལ་འབར་ཚང་གིས་ཟུར་དུ་སྒེར་ཚོང་ཡིན་ཞེས་དྲེའུ་རྒྱབ་ཆ་རང་འགྲིགས་ཉི་ཤུ་ཐམ་པ་དང་སྤྱི་སྒེར་གཉིས་
ཐོག་གི་ཚོང་འགྲོར་མི་ངོ་བསྟན་འཛིན་ཟེར་བ་བཅས་བཏང་སྟེ་སྒེར་ཚོང་གི་མཁེ་འབབ་དཔལ་འབར་ལ་རང་བདག་སྨོས་མེད་ཐོག་ངེད་ཚོའི་མ་དངུལ་ལ་བསྐྱེད་ཆའང་མེད་ཅིང་གཞུང་ཐོག་གི་ཚོང་ལ་མཁེ་འབབ་ཇི་བྱུང་མ་འབོར་མང་ཉུང་གི་དབྱེ་བ་
མེད་པར་གསུམ་བགོས་བྱ་རྒྱུ་ཟེར་བར་ཁོང་གཉིས་ཀྱི་སྒེར་དོན་དུ་ཁྲི་བྱང་བླ་བྲང་གི་ཚོང་པའི་མིང་འཁྱེར་ནས་ཕྲན་གྱི་མ་རྩར་བེད་སྤྱོད་བྱ་རྩིས་རང་དོན་ཕུགས་བཅུག་གི་བསླུ་བྲིད་ཡིན་པ་གསལ་པོར་ཐོན་ཀྱང། ཆོས་དང་ཟང་ཟིང་གིས་འབྲེལ་
བའི་ངོ་ཤེས་ནང་ཁུལ་ལ་སོང་གཤིས་ཚོང་སྦྲེལ་ཕྱིར་འཐེན་མ་ཤེས་པར་ཁོང་གཉིས་ཀྱི་འདོད་ཐོག་ཏུ་བཏང། ཏྲེ་ཧོར་གཞི་ཚེ་བརྒྱ་དཔོན་ཚང་དང། བེ་རི་དགོན་པའི་སྤྱི་སོ་ཡ་ཕྲུག་ཚོང་དཔོན་གཉིས་དེ་སྔོན་ལྷ་ས་ནས་མཆོད་ཡོན་དུ་འབྲེལ་
གཤིས་ཁོང་གཉིས་ནས་ཏྲེ་ཧོར་ཁུལ་དུ་ཡོང་དགོས་ཞེས་འཕྲིན་ཡིག་གི་ལམ་ནས་སྔ་རྗེས་འབོད་བསྐུལ་རིམ་བྱུང་བཞིན། དབྱར་ཐོག་ཆ་ཕྲེང་དགོན་ནས་ངོ་འཁོར་ཧྲག་བསྡུས་ཀྱིས་ཐོན་ཏེ་སྟོང་འབྱུང་ནང་དང་གད་མོ་ལྔ་བཅུའི་འབྲོག་སྡེ་
བརྒྱུད་ལི་ཐང་ས་ཁོངས་སྡེ་གཞུང་ན་ཁ་ཐང་ཞེས་རྩྭ་ཐང་མེ་ཏོག་སྣ་ཚོགས་བཞད་པའི་རང་མདངས་ཀྱིས་མི་དང། རྟ་དྲེལ་གྱི་མདོག་ཁ་ཡང་འགྱུར་ནུས་པ་རྩྭ་ཐང་གི་རྒྱ་ཁྱོན་ཉིན་ལམ་གཉིས་ཙམ་ཡོད་པ་རི་དྭགས་རྒོ་བ་སོགས་ཁྱུ་སྦྲེལ་

[064A]༄༅། །གྱིས་འགྲོ་བ་དེ་དང། ཉག་རོང་གི་ས་སྣེ་ཁྲོམ་ཐར་སོགས་རིམ་བརྒྱུད་ཀྱིས་ཏྲེ་ཧོར་བེ་རི་ས་ཐོག་ཏུ་འབྱོར། བེ་རིའི་ཆུ་ཁར་དགེ་རྟག་སྤྲུལ་སྐུ་རིན་པོ་ཆེས་དབུས་བེ་རི་དགོན་པའི་དགེ་འདུན་རྣམས་ཀྱིས་བསུ་བ་
སེར་སྦྲེང་ གོང་གསལ་ཡོན་བདག་གཉིས་བཅས་པའི་བསྐུལ་མ་བྱུང་བ་ལྟར་གཉུག་མར་གནས་པའི་དགེ་འདུན་དང་ཕྱོགས་འདུས་བཅས་ཀྱི་སྐྱ་སེར་
བདུན་བརྒྱ་ལྷག་ཙམ་ལ་ལམ་རིམ་བདེ་ལམ་གྱི་ཉམས་ཁྲིད་དང། གསང་བདེ་འཇིགས་གསུམ་དང། ཀུན་རིག་ཐུགས་རྗེ་ཆེན་པོ་བཅས་ཀྱི་དབང་ཆེན། མགོན་ཆོས་ལྷ་མོ་རྣམ་སྲས་ལྕམ་སྲིང་བཅས་ཀྱི་རྗེས་གནང། གྲུབ་རྒྱལ་ཚེ་དབང་
གཞན་ཡང་འདོད་ཆོས་བཀླག་ལུང་རིགས་སོགས་ཟླ་གཅིག་ལྷག་ཙམ་རིང་འཆད་སྤེལ་བྱས། དེ་རྗེས་ཏྲེ་ཧོར་དཀར་མཛེས་འཁྲུངས་གསར་རིན་པོ་ཆེས་འབོད་གནང་བཞིན་འཁྲུངས་གསར་རི་ཁྲོད་དུ་བསྐྱོད་དེ་རིན་པོ་ཆེར་༸རྒྱལ་བ་དབེན་ས་པ་དང་
མཁས་གྲུབ་སངས་རྒྱས་ཡེ་ཤེས་ཀྱི་བཀའ་འབུམ། དམིགས་བརྩེ་མའི་བེའུ་བུམ་སོགས་ཀྱི་བཀླག་ལུང་དང། རི་ཁྲོད་ཀྱི་འདུ་ཁང་དུ་དཀར་མཛེས་དགོན་པའི་དགེ་འདུན་སོགས་སེར་སྐྱ་མང་འདུས་ལ་ཀུན་རིག་གི་དབང་ཆེན་བསྐུར། ཉིན་གཅིག་
དཀར་མཛེས་དགོན་སྤྱི་ནས་འབོད་གནང་ལྟར་བསྐྱོད་དེ་ཚོགས་ཆེན་དང། གྲ་ཁང་ཁག་གསུམ་བཅས་པར་གནས་མཇལ་ཐོག་རབ་གནས་ཀྱི་མེ་ཏོག་གཏོར། དེ་ཞོར་ཁང་གསར་༸སྐྱབས་མགོན་སྤྲུལ་སྐུ་ནས་བླ་བྲང་དུ་མགྲོན་འབོད་ལྟར་

[064B] དེ་སྐབས་ཏྲེ་ཧོར་བྲག་དཀར་རིན་པོ་ཆེ་ཞེས་པའི་མཁས་པའི་སྙན་གྲགས་ཆེ་བ་དེ་དང། ལམ་བྲག་སྐུ་གོང་མ་གྲུབ་ཐོབ་རྣལ་འབྱོར་པའི་ངང་ཚུལ་ཅན་ཞིག་དེ་ཕྱོགས་བཞུགས་ཡོད་འདུག་པ་
མཇལ་འདོད་བྱུང་རུང། བྲག་དཀར་ཚང་དང། ཁང་གསར་སྐུ་གོང་མ་བློ་བཟང་ཚུལ་ཁྲིམས་རྣམ་གཉིས་ཆོས་ཕྱོགས་ནས་ཕན་ཚུན་དགག་པ་དགག་ལན་གནང་རེས་ཡོད་པ་དང། ལམ་བྲག་ཁང་གསར་དཔོན་མོའི་ཐུགས་ལ་མི་འགྲོ་ཞིང་
དཔོན་མོ་ཧ་ཅང་དབང་བཙན་མ་ཞིག་ཡིན་ཚོད་སྟབས། འཁྲུངས་གསར་རིན་པོ་ཆེ་དང་བརྒྱ་དཔོན་བུ་སོགས་ཀྱང་འཇིགས་ཟོན་དགོས་ཀྱི་འདུག་པའི་སྟབས་ཀྱིས་མཇལ་སྟབས་བདེ་བ་ཞིག་མ་བྱུང། ཉིན་གཅིག་དཀར་མཛེས་དགོན་པའི་མདུན་གྱི་
ཐང་དེར་སྡེ་མགོན་ཁང་ཞེས་པར་སྔར་འགྲོ་མགོན་ཆོས་རྒྱལ་འཕགས་པ་རྒྱ་ནག་ནས་ཕེབས་པའི་ཡར་ལམ་བཞེངས་གནང་མཛད་པར་གྲགས་པའི་མགོན་པོ་གུར་ལྷ་བརྒྱད་ཀྱི་སྣང་བརྙན་ཐོག་ཚད་མ་བྱིན་ཅན་ཞིག་འདུག་པ་མཇལ། དེ་ནས་སླར་
ཡང་བེ་རི་དགོན་དུ་འབྱོར། ཏྲེ་ཧོར་དར་རྒྱས་དགོན་དེ་དུས་སྐབས་དེའི་ཚེ་དགེ་འདུན་ཚོགས་ཆེ་ལ་སྲིད་འབྱོར་རྒྱས་པ་ཞིག་འདུག་ཀྱང། ཚོགས་འདུ་བ་རྣམས་ཆོས་ཕྱོགས་ཀྱི་ཡོན་ཏན་དབུལ་བའི་ཚོང་རིགས་ཤ་སྟག་གིས་དབང་བཟུང་བྱེད་
སྟབས་དགེ་འདུན་མང་ཆེ་བ་རྟ་དང། གྲི༑ མེ་མདའ་སོགས་ལ་དང་ཞེན་བྱེད་པ་ལས་ཆོས་བྱེད་གཤའ་མའི་དགེ་འདུན་ཉུང་ཞིང། རེ་ཟུང་ཡོད་པ་རྣམས་ལའང་དགོན་པའི་ཆོས་སྲིད་ཀྱི་དབང་ནུས་མེད་སྟབས། བརྒྱ་དཔོན་ཚང་གི་ཕ་

[065A]༄༅། ། རྒྱལ་ལུ་  ཆོས་རྒྱལ་དེ་དར་དགོན་དང་མཆོད་ཡོན་བབས་ཀྱིས་དགེ་འདུན་རྣམས་ཞི་དུལ་བག་ཡོད་ལ་བཀྲི་བའི་རེ་འདུན་ལྷག་བསམ་བཟང་ངོས་དར་དགོན་དུ་ལམ་རིམ་ཞིག་འཆད་དགོས་ཞེས་ཟེར་བ་ལྟར་ཁས་ལེན་བྱས་
ཀྱང། ཡོན་བདག་གིས་དགོན་པའི་ཚོགས་འདུ་བ་རྣམས་ལ་མོལ་སྐབས་ངེད་ཚོར་ཉིན་མང་འགོར་བའི་ལམ་རིམ་ཞུ་མི་དགོས་ཤིང། སྟེང་གྲིབ་ཀྱིས་དགེ་འདུན་གཤེགས་ཆད་ཆེ་བས་གཟའ་དབང་ཞིག་དང། གཤིན་གསོན་དོན་དུ་ཀུན་
རིག་གི་ཆོ་ག་ཡང་ཡང་དགོས་སྟབས་ཀུན་རིག་གི་དབང་ཆེན་ཞིག་དགོས་ཞེས་བརྗོད་འདུག་པར་བརྒྱ་དཔོན་ཚང་གི་ཕ་བློ་ཕམ་ཡ་མཚན་གྱི་ངང་ནས་ཕྲན་ལ་ཁོང་ཚོའི་འདོད་པ་བཞིན་ཀུན་རིག་དབང་ཆེན་ཞིག་བགྱིད་དགོས་ཟེར། བརྒྱ་དཔོན་ཕ་
རྒྱལ་ལུ་འདི་དེ་སྔོན་༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་མཆོག་དྭགས་པོར་༸སྐྱབས་རྗེ་འཇམ་དཔལ་ལྷུན་གྲུབ་རྒྱ་མཚོའི་དྲུང་དུ་ལམ་རིམ་གསན་པར་ཐོག་མར་ཕེབས་སྐབས་སུ་འདི་པས་ཆིབས་པ་ཆིབས་དྲེལ་ཚང་མ་རང་གཤོམ་གྱིས་ཞབས་ཞུ་
བསྒྲུབས་ཤིང། ཁོང་རང་ཞབས་ཞུར་ལྷན་བཅར་བྱས་པར། དྭགས་པོ་བླ་མ་རིན་པོ་ཆེ་ནས་ཚེམས་ཤིག་ཁོང་ལ་གནང་འདུག་པ་འདི་རེད་ཅེས་ཕྲན་ལ་མིག་སྟོན་བྱུང་བར་སྤྱན་རས་གཟིགས་ཕྱག་བཞི་པའི་རང་བྱོན་གསལ་ངེས་ཤིག་འདུག་ཁོང་
རང་རྒྱུན་དུ་སྦྱོར་ཆོས་སོགས་ཁ་ཏོན་དགེ་སྦྱོར་ལ་བརྩོན་པ་ཞིག་ཡོད། དེ་ནས་རྒྱལ་ལུའི་ངག་བཞིན་བེ་རི་ནས་ངར་དགོན་དུ་བསྐྱོད་དེ་ཉིན་གཉིས་རིང་དགོན་པའི་མདུན་ངོས་ཐང་ཆེན་སྟེང་གུར་ཕུབ་སྟེ་དགོན་ཡུལ་ཚོགས་མང་ལ་ཀུན་རིག་གི་

[065B] ལམ་རིམ་འཆད་རྒྱུ་མ་འགྲིགས་རུང་དབང་གི་སྔོན་འགྲོའི་ཆོས་བཤད་གང་རྒྱས་བྱས། དགོན་པའི་འདུ་ཁང་སྟེང་ཤོད་དུ་རབ་གནས་ཀྱི་མེ་ཏོག་གཏོར། དེ་ནས་གཞི་ཚེ་བརྒྱ་དཔོན་ཚང་དུ་བསྐྱོད་དེ་བདུན་ཕྲག་
གཉིས་ཙམ་བསྡད་ཅིང། དེར་ལྷ་ཁང་དུ་རྟེན་གཙོ་སྤྱན་རས་གཟིགས་དང། བཀའ་འགྱུར་སོགས་རྟེན་གསུམ་འགངས་ཆེ་འདུག་པ་རྣམས་ལ་དར་དགོན་ཆོག་གྲ་དང་བཅས་རབ་གནས་རྒྱས་པ་ཉིན་གསུམ། མཛོད་ནང་དུ་རྣམ་སྲས་གཡང་སྒྲུབ་
ཡུལ་མི་གང་འཚམས་ལ་བློ་སྦྱོང་དོན་བདུན་མའི་བཤད་ཁྲིད། ཚེ་དབང་བཅས་བགྱིས་ཟིན་བསྟུན་ཕྱིར་ལོག་གིས་ཉག་རོང་གི་ས་ཁོངས་ཁྲོམ་ཁོག་སྟོད་ཀྱི་རི་མ་འདབས་ཤིག་ཏུ་རྩ་ཆུ་འཛོམས་པའི་བག་ཕེབས་འདུག་གཤིས་བཅའ་ཞག་བྱས་
དེར་བརྒྱ་དཔོན་ཚང་གི་བུ་དོན་གྲུབ་རྣམ་རྒྱལ་དང། ཚོང་དཔོན་ཡ་ཕྲུག་འཁོར་བཅས་བསྐྱེལ་ཐུང་དུ་ཡོང་བ་ཕྱིར་ལོག་བྱེད་ཁར་སྒྲ་མི་སྙན་གྱི་ཚེ་སྒྲུབ་ཀྱི་ཁྲིད་དགོས་ཟེར་བ་ལྟར་མདོར་བསྡུས་ཤིག་བྱས། དེ་ཉིན་ཕྱི་དྲོ་དགོང་ཇ་ཙམ་ལ་གློ་བུར་
དུ་སྤྲིན་ནག་འཁྲིགས་ཏེ་སེར་བ་ཁམ་སྐམ་ཆེ་ཆུང་ཙམ་དྲག་ཏུ་བབས་པ་དང། དེ་མཚུངས་གནམ་ས་འགས་པ་ལྟ་བུའི་འབྲུག་སྒྲ་དང་གློག་དམར་འཁྱུག་པ་གུར་གྱི་ནང་དུའང་དམར་འཚུབ་འཚུབ་བྱེད་ཅིང། རྫས་དྲི་དྲོ་བ་སོགས་ཀྱིས་གནམ་ལྕགས་
འབབ་ལ་ཁད་ཀྱི་འཚུབ་ལྷོངས་ཤིན་ཏུ་ཆེ་བ་བྱུང་གཤིས་གསུར་དང། གཞི་བདག་གཏོར་མ། སྡེ་བརྒྱད་གསེར་སྐྱེམས། འཕྲིན་བཅོལ། ཐོག་སེར་སྲུང་བའི་སྔགས་དང་དམིགས་རྣམ་ཅི་དྲག་བྱས་ཀྱང། ཕན་ནུས་མ་ཐོན་སྟབས་མིའི་དྲི་

[066A]༄༅། །ཆེན་རློན་པ་ཞིག་མེ་ལ་ཚ་དྲག་ཏུ་བསྲེགས་པས་དེ་མ་ཐག་རྒྱ་མཐོང་ཁ་དབྱེ་བ་ལྟར་ནམ་མཁའི་དཀྱིལ་སྔོ་སངས་སུ་ཐོན་ཏེ་ཐོག་སེར་རང་ཞིར་གྱུར་པས་ཉི་འོད་ཀྱང་འཆར་ཐུབ་པ་བྱུང་སོང། དེ་ནུབ་མཚན་ཕྱེད་
ཙམ་ལ་རྟ་དྲེལ་རྣམས་དོན་མེད་གློ་བུར་འུར་འདྲོག་གིས་གདང་ཐག་ཀྱང་བཅད་དེ་ཕྱོགས་བཞིར་བྱེར་བ་སང་ཉིན་ཉི་ཤར་ཙམ་བར་འདུས་མ་ཐུབ། རྗེས་སོར་ལི་ཐང་དུ་འབྱོར་སྐབས་མི་རྒན་འགའི་བརྗོད་རིགས་སུ་སྔར་་རྒྱལ་མཆོག་བསོད་
ནམས་རྒྱ་མཚོ་ས་ཕྱོགས་དེར་ཕེབས་སྐབས་བོན་པོའི་གཞི་བདག་གི་འཕྲུལ་གྱིས་ཐག་བབས་ཚུལ་དང། ངེད་ཚོའི་ཁྲི་ཆེན་གོང་མ་དེ་ཕྱོགས་ཕེབས་སྐབས་ཀྱང་གནམ་གཤིས་འཚུབ་ལྷོངས་ཆེན་པོ་བྱུང་ཚུལ་བརྗོད་ཀྱི་འདུག་དེ་
ནས་ལི་ཐང་འབུམ་ཉག་ཐང་ཞེས་སྤང་ལྗོངས་ཕྱོགས་ཀྱི་ཐ་གྲུ་ཡངས་པ་དེར་འབྱོར་སྐབས་ལི་ཐང་གི་སྡེ་ཁོངས་ཝ་ཤུལ་གཡོན་རུ་ཞེས་གཡོན་རུ་དཔོན་ཁོངས་ཀྱི་འབྲོག་སྡེ་ཚང་མ་འདུ་འཛོམས་ཐོག་གཡོན་རུའི་ཁོངས་ཀྱི་གྲྭ་རིགས་
དགེ་ལུགས་པ་དང། ས་སྐྱ། རྙིང་མ་བཅས་ཀྱི་དགེ་འདུན་རྣམས་ཚོགས་གུར་ཕུབ་སྟེ་ཁུངས་སོ་སོར་གཡོན་རུ་ཆོས་ཐོག་ཅེས་པ་ཚོགས་ཤིང། རང་ལུགས་ཀྱི་ཆོ་ག་གཏོང་བ་སོགས་མཛད་སྲོལ་འདུག་པ་དང་སྟབས་འཁེལ་
བྱུང་གཤིས་གཡོན་རུ་དགེ་དགོན་རབ་རྒྱས་གླིང་གི་མཁན་ཁྲི་ལས་ཐོག་པ་ཁྲོམ་ཐོག་སྤྲུལ་སྐུ་སོགས་བླ་མ་ལས་སྣེ་རྣམས་ཕྲན་སར་ཕེབས་ཏེ་ཁྱོད་རང་གི་སྐུ་གོང་མ་ངེད་ཚོའི་ཆོས་ཐོག་སར་ཕེབས་ནས་ཆོས་འབྲེལ་མཛད་དེ་ལྷོད་བཞུགས་

[066B] ཡུན་
རིང་སྡོད་ཁོམ་མ་བྱུང་ཡང་ཆོས་ཐོག་སྒར་ཆེན་གྱི་དགེ་ལུགས་དགོན་པའི་སྒར་གྲལ་དུ་བདུན་ཕྲག་གཉིས་ཙམ་བསྡད་དེ་དགེ་འདུན་ལྔ་བརྒྱ་སྐོར་འདུག་པར་རྗེའི་ལམ་རིམ་ཉམས་མགུར་གྱི་བཤད་ཁྲིད་དང། བདེ་མཆོག་ལཱུ་ཨི་པའི་ལུགས་ཀྱི་དབང་
ཆེན་སྟ་གོན་དང་བཅས་པ། རྗེ་རིགས་གསུམ་སྤྱི་སྒྲུབ་ཀྱི་རྗེས་གནང་སོགས་ཕུལ། དེར་དགེ་འདུན་རྣམས་ཀྱིས་གསང་བདེ་འཇིགས་གསུམ། ཀུན་རིག་བཅས་ཀྱི་དཀྱིལ་འཁོར་སྒྲུབ་མཆོད་ཉིན་ལྔ་རེ་མཛད་ཀྱི་འདུག་པ་ནས་བདེ་མཆོག་
སྒྲུབ་མཆོད་ཉིན་གཅིག་རིང་ཚོགས་སུ་བསྐྱོད་པར། ཕྱག་ལེན་རྒྱུད་སྨད་དང་ཕལ་ཆེར་ཕྱོགས་མཚུངས་མཆིས། རྗེ་གོང་མས་སྤྱི་འབུལ་གནང་བའི་མཆོད་རྫས་གོས་ཆེན་ཕྱེ་ཕུར་ཆ་གཅིག་འདུག་ཅིང། ཕྲན་ནས་ཀྱང་ཉིན་འཁྱོངས་གཅིག་གི་
བསྙེན་བཀུར་དང་སྐུ་འགྱེད་བཅས་ཕུལ། དགེ་ལུགས་དགོན་པའི་ཚོགས་གུར་ཤིན་ཏུ་ཆེ་བར་དགེ་འདུན་ལྔ་བརྒྱ་སྐོར་བདེ་གཤོང་ཀ་རིང་ཐོག་ཚད་གཉིས་ཙམ་བྱས་པ་བཞི་དང། དེར་མཆོད་རྫས་རྒྱན་འགྲེམས་བཟང་ཞིང། མཁན་པོ། བླ་
སྤྲུལ། དགེ་བཤེས་རྣམས་ན་མའི་སྤང་དྲས་ཏེ་བརྩིགས་པའི་སྟེང་ཕྱིང་པ་དང་གྲུམ་རྩེ་སོགས་བཏིང་བའི་ཁྲི་ལ་བཞུགས་པ་སོགས་བག་གྲོ་བྱིན་ཆགས་ཤིག་སྣང། འབྲོག་སྡེའི་དགོན་པར་སོང་ཡང་སྔོན་གྱི་དམ་པ་དག་གིས། ནས་རྩམ་དང་

[067A]༄༅། །འབྲས། མར་ཁུ་སོགས་ཀྱི་གཏོང་སྒོ་འབུལ་བ་ལས། ཤའི་རིགས་བཏང་མི་ཆོག་པའི་དཀར་འཁྱོངས་འབའ་ཞིག་གི་སྲོལ་བཟང་འཛུགས་གནང་མཛད་པའི་རྒྱུན་མ་ཉམས་པར་འདུག་པ་རྗེས་སུ་ཡི་
རང་གི་གནས་སུ་གྱུར། ས་སྐྱ་དང་རྙིང་མའི་གྲྭ་ཚང་གཉིས་ཀྱང་ཁད་ཉེར་འདུག་པར་འབོད་གནང་བཞིན་བསྐྱོད་དེ་བསྙེན་བཀུར་དང་སྐབས་བབས་ཀྱི་ཆོས་འབྲེལ་བཀླག་ལུང་གི་རིགས་སོགས་ཕུལ། དེ་གར་སྡོད་རིང་ཉེ་འཁོར་ཡས་
མས་སུ་འཁོད་པའི་འབྲོག་སྡེ་ཆོས་བོས་པ་བཞིན་ཉིན་རེ་སྦྲ་དུད་བཅོ་ལྔ་ཉི་ཤུ་སྐོར་ལ་བསྐྱོད་དེ་རབ་གནས། ཆོས་འབྲེལ་འདོད་བསྟུན་བྱས་པར་འབྲོག་ཁག་ཚོས་རྟ་མང་པོ་བྱིན་པས་བརྒྱ་ཕྲག་ལྷག་ལོངས་པ་བྱུང་ཞིང། སྡོད་གནས་སྤང་
ཐང་ལ་སོང་གཤིས་རྟ་རྣམས་མཚན་མོ་རང་གནས་སུ་ཕྱིར་ལོག་སོགས་ཀྱིས་ཉར་ཚགས་དཀའ་བས་དེ་ཁུལ་འབྲོག་པ་ཚོར་སྤུས་ཚོང་བྱས། རིན་རྣམས་དགེ་དགོན་རབ་རྒྱས་གླིང་གྲྭ་ཚང་ལ་ལོ་ལྟར་བསྙེན་འགྱེད་ཐེབས་རྩར་སྦྱོར་འབུལ་ཞུས་
དེ་ནས་ལི་ཐང་དགོན་ཆེན་དུ་ངོ་བསྐྱོད་དགོས་ཞེས་འབོད་པར་བླ་མ་ལས་སྣེ་འགའ་ཤས་ཆེད་ཕེབས་ཀྱིས་གསུང་ནན་བཞིན་ལི་ཐང་ཐུབ་ཆེན་བྱམས་པ་གླིང་དགོན་དུ་མཁན་སློབ་འདུས་པ་རྒྱ་མཚོའི་རྟ་བསུ་སེར་སྦྲེང་གིས་སྡུན་བསུས་ཏེ་དགོན་པར་
འབྱོར་ཞིང། དེར་ཚོགས་ཆེན་རྡོ་གཅལ་དུ་དགོན་སྤྱིས་བསྐུལ་བ་བཞིན་དགེ་འདུན་སུམ་སྟོང་ཙམ་དང་ཡུལ་མི་ཁྱོན་ཆེ་བཅས་པར་དཔལ་མོ་ལུགས་ཐུགས་རྗེ་ཆེན་པོའི་དབང་ཆེན་སྟ་གོན་དང་བཅས་པ་དང། གྲུབ་རྒྱལ་ལུགས་ཀྱི་ཚེ་

[067B] ཚོགས་ཆེན་འདུ་ཁང་རྙིང་པར་ཚ་ལྟག་རིན་པོ་ཆེ་དང། སྒོ་ཟབ་རིན་པོ་ཆེ་སོགས་བླ་སྤྲུལ་དགེ་འདུན་ལྔ་བརྒྱ་སྐོར་ལ་ལམ་རིམ་མྱུར་ལམ་གྱི་བཤད་ཁྲིད་དང། འཇིགས་བྱེད་དཔའ་གཅིག་གི་དབང་ཆེན། ཐུབ་ཆེན་ལྷ་ཁང་དུ་ངེད་རང་ནས་མཁན་པོ་
དང། ཚ་ལྟག་མཁན་ཟུར་རིན་པོ་ཆེས་ལས་སློབ། སྒོ་ཟབ་མཁན་པོས་གསང་སྟོན་མཛད་དེ་ཡོངས་རྒྱ་སྤྲུལ་སྐུ་སོགས་དགེ་འདུན་སུམ་ཅུ་སྐོར་ལ་བསྙེན་རྫོགས་ཀྱི་བསླབ་སྡོམ་འབོག་ཆོག་མཚོ་གསུམ་ཁང་ཚན་དུ་མགོན་པོ་ཞལ་སྒྲུབ་དུས་
ཀྱི་རྗེས་གནང། སྒོ་ཟབ་བླ་བྲང་དུ་སྤྲུལ་སྐུ་སྐུ་འཁོར་ལ་བྲུབ་རྒྱལ་ལུགས་ཀྱི་ཚེ་དབང་དང། རྗེ་རིགས་གསུམ་སྤྱི་སྒྲུབ་ཀྱི་རྗེས་གནང་བཅས་བགྱིས་ཤིང། གཞན་ཡང་སེར་སྐྱ་དུ་མར་རང་རང་འདོད་ཆོས་སྣ་ཚོགས་ཀྱིས་རེ་བ་བསྐངས། ལི་ཐང་
ཚོགས་ཆེན་དུ་མང་འགྱེད་བསྙེན་བཀུར་དང། ཐེབས་རྩ་སྤྱི་འབུལ་སོགས་གཟབ་པར་བསྟབས། ལི་ཐང་གྲོང་པའི་ནང་་རྒྱལ་མཆོག་བསྐལ་བཟང་རྒྱ་མཚོའི་འཁྲུངས་ཁང་གི་མི་ངོ་རྣམས་ཀྱིས་བོས་པ་ལྟར་འཁྲུངས་ཁང་དུ་ཉིན་གཅིག་བསྐྱོད་དེ་
་རྒྱལ་བའི་འདྲ་སྐུ་སོགས་རྟེན་གསུམ་རྣམས་ལ་ཁྲུས་གསོལ་རབ་གནས་དང་མི་ངོ་ཚོར་ཆོས་འབྲེལ་མདོར་བསྡུས་ཤིག་བྱས། ལི་ཐང་འབྲོག་སྡེའི་ཁོངས་ཨོ་ཏོག་དཔོན་ཚང་ནས་བོས་པ་ལྟར་དེར་བསྐྱོད་དེ་གཡང་སྒྲུབ་དང་རབ་གནས། དཔོན་
ཨ་ཆོས་སོགས་ངོ་འཁོར་དང་མངའ་ཞབས་ཡུལ་མི། ཨོ་ཏོག་དགོན་པའི་དགེ་འདུན་སོགས་སེར་སྐྱ་མི་མང་ཁྱོན་ཆེ་ཞིག་ལ་སྤྱན་རས་གཟིགས་ཀྱི་རྗེས་གནང་དང་ཚེ་དབང་སོགས་འདོད་ཆོས་སྣ་ཚོགས་བྱས། ཝ་ཤུལ་གཡོན་རུ་དང་ཨོ་

[068A]༄༅། །ཏོག་གསུམ་པའི་འབྲོག་རིགས་རྣམས་ཆོས་དད་ཆེ་ཞིང། ཡིག་དྲུག་དུ་ཕྱུར་དང་དམིགས་བརྩེ་མ་དུང་ཕྱུར་སོང་ཟིན་མང་པོ་འདུག་ཅིང་འདི་སྐབས་ཀྱང་མ་ཎི་དང། དམིགས་བརྩེ་མ་སོགས་དུང་ཕྱུར། བཟང་
སྤྱོད་འབུམ་ཐེར། སྨྱུང་གནས་བརྒྱ་ཚར་སོགས་དགེ་རྩ་ཁས་ཆེ་ལེན་མི་ཤིན་ཏུ་མང་པོ་བྱུང་བ་འབྲོག་དུད་ཆུ་ལྟར་མྱུལ་བའི་དོན་པོ་ཞིག་ཐོབ། འབྲོག་སྡེ་རྣམས་ཀྱི་ལུགས་སྲོལ་ལ་བླ་མ་ནང་དུ་དྲངས་སྐབས་གནག་ལུག་ཆེད་དུ་བསད་པའི་དམིགས་
ཤས་གསོལ་སྟོན་དྲངས་ཀྱི་ཡོད་སྐད་ཐོས་གཤིས། ཕྲན་སར་འབོད་མི་སུ་བྱུང་ལ་ཐོག་མ་ནས་དཀར་ཟས་ཁོ་ན་ལས། ཤ་སྟོན་བཏང་ན་མི་འགྲིགས་པའི་ནང་མོལ་ནན་ཏན་བྱས་པ་ཡིན། ཨོ་ཏོག་ཁུལ་གྱི་འབྲོག་སྡེ་མང་པོར་ངོ་བསྐྱོད་ཀྱིས་
ཁྲུས་གསོལ་རབ་གནས་དང། འདོད་ཆོས་ཅི་རིགས་བྱས་ཏེ་ལི་ཐང་ཁུལ་གྱི་བྱེད་སྒོ་ཟིན་མཚམས་ཚུར་ལམ་ཀམ་པོ་གནས་ཞེས་ཀརྨ་པ་དུས་གསུམ་མཁྱེན་པ་ཡུན་རིང་དུ་བཞུགས་ཏེ་རྟོགས་པ་བརྙེས་ཤིང། རྗེས་སུ་ཆོས་བརྒྱུད་ལའང་
ཀམ་ཚང་བཀའ་བརྒྱུད་ཅེས་མཚན་ཐོགས་གཞི་དཔལ་འཁོར་ལོ་བདེ་མཆོག་གི་གནས་ཆེན་དེར་མཇལ་བསྐྱོད་ཀྱིས་གནས་སྒོ་གྲྭ་ཚང་གི་འདུ་ཁང་ཡང་སྟེང་དུ་གནས་སུ་ དེར་བདེ་མཆོག་གི་བསྙེན་བཟླས་ཉིན་བདུན་ཕྲག་
གཅིག་ཙམ་དང་བདེ་མཆོག་གི་སྒོ་ནས་རབ་གནས་རྒྱས་པ་ཉིན་གསུམ་བྱས། གནས་དེར་གཉུག་མར་གནས་པའི་དགེ་འདུན་ལྔ་བཅུ་སྐོར་ལ་བདེ་མཆོག་དྲིལ་བུ་ལྔའི་

[068B] དགེ་འདུན་རྣམས་ལ་བསྙེན་བཀུར་དང། ཉིན་གཅིག་གནས་དེའི་ཕུར་ཀམ་པོ་གནས་ཞེས་ཐ་སྙད་གདགས་
གཞིའི་རྩ་བ་ཕ་བོང་ཆེན་པོ་ཡི་གེ་ཀ་རང་བྱོན་ཅན་ཞིག་ཡོད་པ་དེ་མཇལ་ཞིང་ཚོགས་འཁོར་ཕུལ། དེའི་ལམ་ཞོར་ལྷ་ཁང་ཞིག་ཏུ་གླིང་གེ་སར་གྱི་དཔའ་བརྟུལ་མང་པོའི་གོ་ཁྲབ་དང། མདའ་གྲི་མདུང་གསུམ་སོགས་མཚོན་ཆ་མང་པོ་དང་
རྒྱ་ཚ་ཞལ་དཀར་གྱི་རལ་གྲི་ཡ་ཟི་སྐར་བྲན་སོགས་མཇལ་རྒྱུ་འདུག་ཀམ་པོ་གནས་དེ་འཁོར་ལོ་བདེ་མཆོག་གཙོ་བོའི་གནས་རི་གངས་རི་ཆེ་བ་ཞིག་དང། འཁོར་གྱི་ལྷ་རྣམས་ཀྱི་གངས་རི་ཆུང་དུ་མང་པོ་ཕྲེང་བར་བསྒྲིགས་པ། གནས་ནང་
དེར་སླེབས་ཙམ་ཉིད་ནས་རིག་པ་དྭངས་ཤིང་བག་ཕེབས་པ་ཞིག་འདུག་དེར་ཅུང་ཟད་ལྷོད་ཙམ་བྱ་འདོད་ཡོད་མུར་ཆ་ཕྲེང་ནས་དཔལ་འབར་དང་དམ་པ་ཚང་ཐུན་མོང་ནས་ཆེད་བཏང་གི་བང་ཆེན་གློ་བུར་དུ་འབྱོར་བའི་གནས་ཚུལ་ནང། ངེད་ཚོ་
གསུམ་གྱི་མཉམ་སྦྲེལ་ཚོང་པ་རྟ་དྲེལ་ཟོག་དང་བཅས་ཆབ་མདོ་ནས་ཕྱིར་འཁོར་གྱིས་འབུམ་པ་སྟོད་པའི་ས་ཁོངས་ཁང་བརྩེགས་ལའི་ཚུར་ནང་སྟར་ཁ་གྲོང་ཟེར་བའི་ཐག་ཉེའི་ལམ་འཕྲང་ཞིག་ཏུ་འབུམ་པ་སྟོད་སྨད་ཀྱི་ཇག་དམག་གང་
འཚམས་ཤིག་གིས་སྒུག་ར་སྤྲད་དེ་ཆ་ཕྲེང་དཔལ་འབར་ཚང་གི་ཚ་བོ་བསྟན་འཛིན་དང། དམ་པ་ཆོས་གྲགས་ཀྱི་ཚ་བོ་མཐར་ཕྱིན། དཔལ་འབར་ཚང་གི་དྲེལ་པ་གཅིག་ངེད་ཚོའི་དྲེལ་པ་གཅིག་བཅས་མི་བཞི་བསད། རྟ་དྲེལ་དངོས་

[069A]༄༅། །ཟོག་ཡོད་དོ་ཅོག་འཕྲོག་འཁྱེར་བྱས་འདུག་པར་དགྲ་བོ་རྣམས་ལ་དེ་ལན་དེ་མཇལ་མ་བྱས་མཐུ་མེད་སྟབས། ཆ་ཕྲེང་དུ་འཕྲལ་མྱུར་ཡོང་དགོས་ཞེས་གསལ་བ་ལྟར་རིངས་སྟབས་ཀྱིས་ཆ་ཕྲེང་དུ་བསྐྱོད་དེ་འབྱོར་
མཚམས་དཔལ་འབར་ཆོས་གྲགས་དང། དམ་པ་ཆོས་གྲགས་གཉིས་ནས་དམག་འཐབ་དགོས་པའི་རྒྱུ་མཚན་མང་བརྗོད་ཀྱིས་ངར་ངར་བྱེད་ཀྱིན་འདུག་པར། ཕྲན་ནས་ཚོང་ཁག་གསུམ་སྦྲེལ་གྱི་ཁོངས་སུ་ངེད་རང་གི་མིང་ཡང་ཡོད་སྟབས་
ཁོ་བོ་བླ་མའི་མིང་གནས་དང་འབྲེལ་བ་ཞིག་གིས་ཐོག་མར་དགོན་པར་འབྱོར་སྐབས་མདོ་སྔགས་ཀྱི་ཆོས་བཤད་ཅིང། ཐ་མར་བོད་དུ་ལོག་ཁར་དམག་འཐབ་བྱ་རྒྱུ་འདི་ཕྱི་གཏམ་དོན་གང་ལའང་མི་བཏུབ་པས་མི་རྒྱུ་ཟོག་གསུམ་དགྲ་ཤོར་སོང་བ་
བློས་བཏང་ཁོ་ན་ལས། དམག་འཐབ་ཀྱི་གྲབ་གཤོམ་ཅམ་བཞག་བྱ་རྒྱུ་དམ་བཅའ་གཙང་མར་ཟིན་པ་ཡིན་ཅེས་ནན་ཏན་ཆེན་པོས་བཀག་ལར་ནས་རྗེས་སུ་ཞིབ་བརྟག་སྐབས་འབུམ་པས་ཚོང་པའི་ཐོག་ཇག་བཅོམ་བྱེད་དོན་ཡང་དེ་སྔ་
མཛེས་མཛེས་དགོན་དུ་དབྲ་ནག་བླ་མ་དང་དམག་འཐབ་སྐབས། ཆ་ཕྲེང་པའི་དམག་མིའི་འགོ་འཁྲིད་དུ་དཔལ་འབར་ཐོགས་མེད་ཟེར་བ་ཡོད་སྟབས་འབུམ་པའི་ས་ནས་དམག་རྒྱག་གོ་མཚོན་དང། བཟའ་ཆས་ཁྱོན་ཆེ་བླངས་པའི་བསྐྱིན་
ཚབ་འདི་ཡིན་གཏན་ནས་མ་བྱུང་བར་དཔལ་འབར་ཐོགས་མེད་དམག་སར་ནད་འདས་སོང་བ་བཅས་ཀྱིས་འདེད་ཡུལ་མ་བྱུང་བས། འབུམ་པ་ཚོས་དཔལ་འབར་ཚང་ལ་ཞེ་འཁོན་སྙིང་བརྣག་གིས་འདི་སྐབས་ཚོང་དཔོན་དུ་དཔལ་འབར་ཚང་

[069B]འབུམ་པའི་ཐོག་དམག་བྱ་རྒྱུ་ཕྱིར་བཤོལ་གྱིས་
ཕན་ཚུན་ངོས་འཕྲད་ཞི་མོལ་བྱ་རྒྱུར་ཐག་བཅད་ཀྱིས་དཔལ་འབར་ཚང་གི་ངོ་ཚབ་སྟན་གྲོང་བསམ་འཕེལ་བསྟན་འཛིན་དང། དམ་པ་ཚང་ནས་ཆོས་གྲགས་ངོ་མ། ངེད་ཚོའི་དྲུང་ཡིག་མགོན་པོ་དང་སྔགས་རམ་བུ་རྡོར་གཉིས་བཅས་བཏང་
བར། གོ་བོ་དགོན་གསར་སྟེང་གི་བྱེ་མ་བླ་མའི་ཕྱག་མཛོད་བཟང་ལྡན་ཞེས་པའི་གྲགས་ཅན་ཞིག་ཡོད་པ་དེས་འབུམ་པ་དང་ཡུལ་ལུང་ཐག་ཉེའི་བབས་ཀྱིས་བར་འདུམས་བྱེད་སར་ཡོང་སྟེ་གོ་བོ་རོང་དུ་ཟི་འཕྲོས་བྱེད་སྐབས། འབུམ་པས་
ཀྱང་ངེད་ཚོས་ཕན་ཚུན་དམག་འཐབ་ཀྱི་དཀའ་ངལ་མི་དགོས་པའི་མྣྡོ་བསམ་རྒྱ་ཆེ་བཏང་བར་བསམ་ཤེས་མེད་པར་ངན་བརྒལ་ཀ་ཀོར་བཤད་དེ་གྱོད་གཞི་འཁྲུན་ཐག་གཙང་ཆོས་མ་ཐུབ་པར་ཟླ་གསུམ་ཙམ་འགོར་འདུག་ཅིང། མཐའ་
མར་འབུམ་པས་སློག་ཆར་དངུལ་རྐྱང་ཕྲན་བུ་དང། དྲེལ་རྒན་འགའ་ཤས། གྱོན་དངོས་ཕན་ཐོགས་ཡོད་མེད་སྣ་ཚོགས་ཤིག་ལ་མི་རི་གོང་ཆེན་དུ་བརྩིས་ཏེ་སྤྲད་འདུག་པ་ནས་དངུལ་རྐྱང་ལག་ཡོད་རྣམས་ཕལ་ཆེར་དཔལ་འབར་དང་དམ་
པ་ཚང་གི་མི་ངོ་གཉིས་རྐྱེན་འདས་ཀྱི་སྟོང་འཇལ་དང། ཁོང་གཉིས་ཀྱི་མཚོན་སྲུང་གའུ། གནམ་ལྕགས་རྡོ་རྗེ། ལག་མདའ་བཅས་ཀྱི་རིན་ཐང་སོགས་མིང་འདོགས་སྣ་ཚོགས་ཀྱིས་ཟུར་འཐེན་བྱས་འཕྲོས་དངུལ་ལྷག་ཅུང་ཟད་དང་

[070A]༄༅། །གྱོན་དངོས་སྣ་ཚོགས་ཡོད་པ་རྣམས་ཚོང་པ་ཐོག་མར་གཏོང་སྐབས་ཀྱི་མ་འབོར་མང་ཉུང་ལ་གཞིག་པའི་ཐོབ་ཆ་ཆེ་ཆུང་ཞིག་དགོས་གལ་ཡང། དེ་ལས་ལྡོག་སྟེ་འཁོར་འདས་རོ་མཉམ་གྱིས་ཕྱོགས་གསུམ་འདྲ་
མཉམ་དུ་བགོས་ཏེ་ཕྲན་ཚོར་ཕྲན་བུ་ཙམ་ལས་མ་བྱུང་བས། ཕྱི་ནང་གཉིས་ཀ་ནས་གྱོང་ཐོག་གྱོང་བརྩེགས་ཤིག་བྱུང་ཡང། ཇོ་བོའི་བླ་མ་དྷརྨ་རཀྵི་ཏས། གཞན་གྱི་མུག་སྐྱོས་རང་ཉིད་བསླུས་པའི་ཚེ། །རང་ཉིད་ང་རྒྱལ་ལྟོགས་འདོད་ཆེས་
པས་ལན། །ལས་ངན་མཚོན་ཆ་རང་ལ་འཁོར་བ་ཡིན། །ཞེས་གསུངས་པ་ལྟར་བློ་ཆུང་མལ་དུ་མི་གནས་པར་གཞན་ཟེར་རྗེས་འབྲངས་སྡོད་མ་ཚུགས་ལྟོགས་ལ་མེ་འབར་གྱི་ལེ་ལན་རང་ཐོག་ཏུ་བདའ་རྒྱུ་མ་ཟད། མི་གསོད་ཐལ་ཆར་
འགྲོ་གཞིའི་དམག་འཐབ་ཀྱི་བྱ་བ་ངན་པ་བརྩམས་དགོས་མ་བྱུང་བ་ཁོ་ནས་ཡིད་འཚེ་ངས་ཏེ་བློ་འགྱོད་ཀྱི་རིགས་མ་བྱུང་ཞིང། ཁོང་གཉིས་ནི་ཐོག་མ་ནས་རང་ཁེ་བསྒྲུབ་འདོད་སྙིང་ལ་བརྣག་ཀྱང་བསམ་པ་གཅིག་གི་ཐོག་ཏུ་མ་བསམ་པ་བརྒྱའི་
དཔེ་ལྟར་མི་ངོ་གཙོ་ཆེ་གཉིས་དགྲ་ཤོར་སོགས་མི་འདོད་ཐོག་བབས་ཤིག་བྱུང་སོང། དུས་སྐབས་དེ་ཙམ་ན་གོང་སྨོས་སེར་སྨད་སྤོམ་འབོར་ཁང་ཚན་གྱི་སྒྲིགས་ཁོངས་སུ་ཞུགས་པའི་བེ་མདའ་ཁྲོ་རྟིས་སྤྲུལ་སྐུའི་ཞང་པོ་བེ་མདའ་ཚུལ་
ཁྲིམས་ཟེར་བ་ལྷ་ས་ནས་འབྱོར་ཏེ་སྤྲུལ་སྐུ་དགེ་བཤེས་མཚན་བཏགས་གནང་རྒྱུའི་གཏོང་སྒོའི་མཐུན་རྐྱེན་དམིགས་རྟེན་ཆ་ཕྲེང་དགོན་ཡུལ་ལ་བསྐུལ་སློང་བྱེད་མཁན་ཡིན་ཚུལ་མདའ་སྐད་གླིང་བསྒྱུར་གྱིས་ཆ་ཕྲེང་སྟོད་ཤོག་སེར་སྐྱ་གཙོ་

[070B] ནང་དོན་སྤྲུལ་སྐུའི་ཉེ་ལྟོས་དང་འབྲེལ་ཟབ་ཆེ་བའི་གཙོ་དྲག་འགའ་ཤས་ངན་མཐུན་
གྱིས་ཁོ་བོ་ཅག་རྒྱུ་དངོས་བཅས་པར་གློ་བུར་གསང་སྟབས་ཀྱིས་ལག་རྒྱག་བསད་བཟུང་བཅོམ་འཕྲོག་གང་བདེ་བྱེད་རྒྱུའི་གྲོས་ངན་བཤམས་ཏེ་སྤྲུལ་སྐུའི་གཉེན་ཚན་དུ་འགྲོ་བ་སྟན་གྲོང་བསམ་འཕེལ་བསྟན་འཛིན་ལ་ནང་འདྲི་བྱེད་སྐབས་
བསྟན་འཛིན་གྱིས་བརྗོད་གསལ་ཐོག་མར་ཁྱེད་ཚོས་སྦོམ་པོ་ལག་ན་ཨེ་ཚུད་བལྟ་དགོས། ཆ་ཕྲེང་མི་མང་གིས་ཁོང་ཚོའི་རྒྱབ་ལ་ལངས་མཁན་ཨེ་ཡོང་མི་ཤེས་ཤིང། གལ་ཏེ་མི་མང་ལངས་པ་སྲིད་ཚེ་ངེད་རང་ནས་བར་གཟུ་ཡིན་ཁུལ་བཀག་འགོག་
བྱས་ཆོག་ངེད་རང་ཁྲི་བྱང་ཚང་དང་མཆོད་ཡོན་གྱི་ཚུལ་དུ་ཡོད་སྟབས་དངོས་སུ་མཉམ་ཐེ་བྱས་ན་མི་འགྲིགས་ཞེས་བརྗོད་དེ། དོན་སྙིང་ཁྱི་སྤྱང་ལག་སྦྲེལ་གྱི་བྱ་ངན་ཚབ་ཆེ་ལག་ལེན་བསྟར་རྒྱུའི་བཟོ་ཆོ་ཐོན་སྐབས་དེར་ཡོད་ཚོགས་མིའི་གྲས་ནས་
གཟུར་གནས་བསམ་ཡོད་འགའ་ཞིག་ཕྱིར་ཐོན་བྱས་ཚུལ་སོགས་སྟོད་ཤོག་ཁོངས་དད་ཞེན་ཅན་ཚ་ཁ་བླ་རྒན་དང། འབའ་ལི་མཁས་གྲུབ་སོགས་ནས་གསང་གཏམ་སྒོ་སྐྱེལ་བྱུང་བར་བརྟེན། ངེད་རང་ངོ་འཁོར་ཉུང་ཤས་ལས་མེད་སྟབས་བོད་
དུ་འགྲོ་ཆ་སྟ་གོན་རོགས་བྱེད་ཡིན་ཁུལ་གྱིས་གྲྭ་པ་བློས་ཐུབ་འགའ་ཤས་རོགས་སུ་སྦྲན་ཏེ་འདུ་ཁང་སྟེང་ཐོག་ཤག་གི་སྒོ་ཡས་མས་ལ་སྒོ་གཏན་བསྐྱར་བ་སྣོན་དང། ངེད་རང་སྡོད་སའི་མལ་སྒྲོམ་གྱི་རྒྱབ་དེར་རྩིག་པ་དང་ཡོལ་བའི་བར་སྟོང་མི་

[071A]༄༅། །ཞིག་གཤོང་ཚོད་ཙམ་ཡོད་པ་དེར་གབ་བྲོས་བྱས་ཆོག་བཅོས། གནས་ནང་ཕུན་ཚོགས་དར་རྒྱས་སོགས་དགོན་དང་ཐག་ཉེར་ཡོད་པ་རྣམས་དང། དགོན་ནང་ཡོད་པའི་གྲྭ་རིགས་ལྷག་བསམ་གཅིག་ཏུ་
དཀར་བ་དག་གིས་མདུན་གཡོག་རྣམས་ལ་ཁྱེད་ཚོས་དུས་ཡུན་ཕྲན་བུ་ཙམ་གྱི་རིང་བཀག་འགོག་ཐུབ་ན་དེ་མཚམས་ངེད་ཚོས་རྒྱབ་གཉེར་དུ་ཡོང་རྒྱུ་ཨང་སར་བྱས་འཐུས་སོགས་བརྗོད་འདུག་པར་བརྟེན། མདུན་གཡོག་ཚོས་ཀྱང་འཕྲལ་སེལ་
ཉེན་བསྲུང་བྱ་རྒྱུའི་སྟ་གོན་འདུ་བྱས། ངེད་རང་ནི་དཀོན་མཆོག་ལ་གསོལ་འདེབས་དང། སྲུང་མར་འཕྲིན་བསྐུལ་ཐོག་ལས་མ་བྱས་པ་དང་མི་འཕྲད་ཅིང་བྱས་པ་ཆུད་མི་ཟ་བའི་བདེན་པར་བློ་ཕུགས་གཏད་དེ་ལས་བསྐོས་གང་ཡོད་
སྒུག་སྟེ་སྡོད་རྒྱུ་ལས་གཞན་བྱ་ཐབས་ཟད་བཞིན་པའི་ངང་དུ་ཟླ་གཅིག་ཙམ་གནས་དགོས་ཐོག་སུས་བཅག་དང་སུས་ཁྱེར་མ་ཚོར་བར་ཕྱི་སྒོའི་ནང་ལྕགས་བཅག་པ་དང། སྒོའི་འཕྲེད་གཏན་བརླག་པ་སོགས་གང་ཅི་ནས་ཞག་བཅུ་
སྐོར་ནང་ཚུན་ཡ་ཡུད་རྐྱེན་ངན་ཞིག་ཡོང་རྒྱུར་གདོན་མི་ཟ་བ་ལྟ་བུའི་མུར། ཉིན་གཅིག་གློ་བུར་དུ་སྲོད་འཁོར་ཡོལ་ཙམ་ལ་ཤག་གི་རྟ་རའི་ཕྱི་སྒོ་བརྡུང་སྟེ་འབོད་མི་བྱུང་བར་མདུན་གཡོག་རྣམས་དངངས་ཚབས་ཀྱིས་སུ་ཡིན་དྲིས་སྐབས་དཔལ་
འབར་ཆོས་གྲགས་ཚང་གི་མག་པ་དབང་རྒྱལ་ཟེར་བ་བསམ་འཕེལ་བསྟན་འཛིན་གྱི་སྤུན་དེ་ཡིན་འདུག་ཅིང། ཁོ་པས་ང་ཚོའི་བསམ་འཕེལ་བསྟན་འཛིན་ད་ལྟ་གློ་བུར་སྟེང་གྲིབ་ལྟ་བུས་ནད་མནར་གྱིས་མགོ་བོའི་གཞོགས་ཕྱེད་གས་ལ་

[071B] སང་ཉིན་བཀའ་བསྒོ་དང་བགེགས་བསྐྲད་བྱ་བར་ཁོ་བོ་ཡོང་གྲོགས་ཞེས་བརྗོད་འདུག་པ་བསམ་འཕེལ་བསྟན་འཛིན་དང་མཆོད་ཡོན་ནང་མ་ཡིན་
ཁུལ་གྱི་མུར་སོང་སྟབས་བརྡ་སློག་བྱ་ཐབས་མེད་པར་བདུག་རྫས་བྱིན་རྟེན་སོགས་བསྐུར་ཏེ་སང་ཉིན་ཡོང་འཐུས་ཁས་ལེན་བྱ་དགོས་བྱུང་ཞིང། སྔགས་རམ་བུ་རྡོར་གྱིས་མཚོན་མདུན་གཡོག་རྣམས་ནི་གནས་ཚུལ་དེ་མགོ་སྐོར་བསླུ་བྲིད་ཀྱི་
ངན་གཡོ་མིན་ནམ་སྙམ་པའི་དོགས་པ་དང། ཡང་དབང་རྒྱལ་གྱི་ལུས་ངག་གི་རྣམ་འགྱུར་ལ་བལྟས་ན་ཕལ་ཆེར་བདེན་འདྲ་སྙམ་ནས་ཁ་འཛུམ་ཁོག་པར་མི་གཤོང་བའི་དགའ་ཚོར་ཆེན་པོ་བྱུང་སོང། ངེད་རང་ཡང་བླ་མའི་དྲུང་ནས་བློ་སྦྱོང་
གི་གདམས་པ་ལན་མང་ནོད་ཁུལ་ཡིན་རུང། ཉམས་མྱོང་རྒྱུད་ཐོག་ཏུ་མ་འཁེལ་བའི་སྟབས་ཀྱིས། ལྟོ་འགྲངས་ཉི་མས་དྲོས་དུས་ཆོས་པའི་གཟུགས། །རྐྱེན་ངན་ཐོག་ཏུ་བབས་ཚེ་ཐ་མལ་པ། །ཞེས་པ་ལྟར་རང་ཉིད་འཇིགས་པ་
ལས་ཐར་ཉམས་ཀྱི་བློ་ལྷོད་དུ་སོང། ནངས་པར་དམ་ཉམས་ཀྱི་མདུན་སར་བསྐྱོད་དེ་དབང་བསྐུར་བྱིན་རླབས་བྱ་རྒྱུ་སོགས་ཤིན་ཏུ་འཚེར་ཡང། ཕྱི་རྒྱར་ཡོན་མཆོད་ཡིན་ཁུལ་སྟབས་གཡོག་འཁོར་འགའ་ཤས་དང་བཅས་སྟན་གྲོང་བསམ་
འཕེལ་ཚང་གི་ཁྱིམ་དུ་བསླུ་བྲིད་མགོ་སྐོར་མིན་ནམ་སྙམ་པ་སོགས་རེ་དོགས་ཀྱིས་བཅིངས་བཞིན་དུ་བསྐྱོད་ཅིང། དེར་འབྱོར་མཚམས་བསྟན་འཛིན་ཁོ་པ་མལ་སར་ལུས་བསྡད་འདུག་པས་བརྗོད་རིགས་སུ། འབུམ་པས་ཚོང་པ་

[072A]༄༅། །ཇག་བཅོམ་སྐབས་ཁྱེད་རང་ནས་དགྲ་ལན་བྱེད་དུ་མ་འཇུག་པའི་ཉེར་ལེན་གྱིས་འབུམ་པས་ངན་པ་གཉའ་རེངས་ཀྱིས་སྤྲོད་ལེན་ཇི་བཞིན་མ་བྱུང་བར་བརྟེན་ངེད་རང་ཁྱེད་ལ་དད་གུས་གཏིང་ནས་འགྱུར་བ་ཅི་ལ་སྲིད་
ཀྱང། ཕྲན་བུའི་སྐུར་འདེབས་ཞུ་དགོས་བྱུང་གཤིས་ཆོས་སྐྱོང་སྲུང་མ་བཀའ་གཉན་པས་སྲུང་མར་ཕོག་ཐུག་བྱུང་བ་སོགས་ཡིན་ཚེ་འགྱོད་ཚངས་བཤགས་སྡོམ་ཞུས་ཆོག་པ་དང། གོ་རོང་ཁུལ་བླ་མ་ཞིག་གི་ལུང་བསྟན་ལ་ཁྱེད་ཀྱི་དྲུང་ནས་རྗེ་
རིགས་གསུམ་སྤྱི་སྒྲུབ་ཀྱི་རྗེས་གནང་ཞིག་ངེས་པར་ཞུས་ཞེས་གསུངས་བྱུང་བས་ད་རེས་ཅིས་ཀྱང་གནང་དགོས་ཞེས་ཟེར་བ་སོགས་རང་ནོངས་མ་བཟོད་ནས། ནོངས་པ་འཆབ་ཅིང་སྦེད་པའི་བཤགས་པའི་གཟུགས་བརྙན་ཞིག་བྱས་ཏེ་ཕྲན་གྱི་ས་
ནས་དབང་ཞིག་བྱུང་ན་རང་མཐུ་རང་ལོག་ལྟ་བུས་ཁོང་རང་དྲག་བསྐྱེད་ཅིག་ཨེ་ཡོང་གི་རེ་བ་ཡིན་པ་ཤེས་ཏེ། ནོངས་བཤགས་དེ་དང་མཚུངས་པའི་བཟོད་གསོལ་དང་ལེན་དང་རྗེས་གནང་ཡང་དེ་མཚུངས་ཤིག་བྱས་པ། རྭ་ལོ་ཆེན་པོས་
ཁྱོད་གསེར་དང་འདྲ་བའི་འདྲ་མེན་ཕུལ། །ངས་འཇིགས་བྱེད་འདྲ་བའི་གདོང་དྲུག་བཤད། །ཅེས་གསུངས་པའི་དཔེར་སོང། དེའི་སང་ཉིན་ནས་ཁོང་རང་ནད་ངོ་ཕྲན་བུ་དྲག་བསྐྱེད་རིམ་བརྟས་ཀྱིས་ཉིན་ཉི་ཤུ་སྐོར་ནས་ཕར་ཚུར་འགྲོ་
བསྐྱོད་ཐུབ་པ་བྱུང་འདུག་རུང། སླར་ཡང་ཁོ་ཚོའི་ཁྱིམ་གྱི་ཐོག་ཁར་དཔལ་འབར་ཆོས་གྲགས་དང་ཁོང་གཉིས་གུང་ཚིགས་ཤ་ཁུ་མཉམ་བཟོས་ཐོག་སྔོན་མའི་ངན་གྲོས་མཇུག་སྐྱོང་ཕྲན་ཚོ་བཅོམ་རྒྱུའི་གྲབ་གཤོམ་སྐོར་བསྐྱར་མོལ་

[072B] དེ་ནུབ་མཚན་མོ་འདས་གྲོངས་སོང་འདུག་པའི་ནངས་པ་སྔ་མོར་འཕོ་བ་འདེབས་སར་ཡོང་དགོས་འབོད་མི་བྱུང་བ་ལྟར་བསྐྱོད་དེ་འཕོ་བ་དང་གསོལ་འདེབས་བསྔོ་སྨོན་
སོགས་གང་ཤེས་བགྱིས། བསམ་འཕེལ་བསྟན་འཛིན་འདས་གྲོངས་སོང་གཤིས་རྒྱབ་རྟེན་གྱི་རྟེན་ཕུར་ཞིག་པ་ལྟར་ཁྲོ་རྟིའི་འཁོར་བཅས་ཀྱི་ངན་གཤོམས་ཀྱང་རང་ཞིར་གྱུར། བསམ་འཕེལ་བསྟན་འཛིན་ལ་ནད་གཞི་མ་ཕོག་ཙམ་གྱི་སྔོན་དེར་
ནུབ་གཅིག་རྨི་ལམ་དུ་མི་ཞིག་གིས་གཡག་ཆེན་པོ་གཅིག་བསད་པ་རྨིས་བྱུང་བ་རིང་ནས་བསྟེན་པའི་སྲུང་མས་མངོན་སྤྱོད་ཀྱི་འཕྲིན་ལས་བསྒྲུབས་པའི་ལྟས་སུ་མངོན། འདི་སྐབས་ཙམ་མ་ཟད་ར་ལུག་གཡག་སོགས་སྲོག་ཆགས་གང་རུང་བསད་
པའི་རྨི་ལམ་ནམ་བྱུང་རེས་ཀྱི་རྗེས་ཐོག་དེར་རིང་བོར་མི་ཐོགས་པར་དངོས་སམ་བརྒྱུད་ནས་ལོག་པར་འཁུ་བའི་སྐྱེ་བོ་ཞིག་འཇིག་རྟེན་ཕྱི་མར་བཞུད་པ་སྔ་རྗེས་རིམ་པར་བྱུང། །རང་ལོ་ཉེར་བརྒྱད་པ་ས་འབྲུག་ལོར་སྨོན་ལམ་གྲོལ་རྗེས་ཆ་
ཕྲེང་ཕྲེང་ཤོག་ཁོངས་རི་སྒང་དང། ལྕགས་ར་སྒང་སོགས་ཀྱི་གྲོང་སྡེ་ཁག་ནས་བོས་པ་བཞིན་རིམ་བསྐྱོད་ཀྱིས་སྤྱི་སྒེར་ཁྱིམ་སྡེ་སོ་སོར་ཆོས་འབྲེལ་སོགས་སོ་སོའི་འདོད་མོས་ལྟར་བགྱིས་ཤིང། ལྷག་པར་ལྕགས་ར་ལྷ་ཁང་ཞེས་པ་སྔར་ཀརྨ་པ་དྲུག་
པ་མཐོང་བ་དོན་ལྡན་གནས་དེར་ཕེབས་ནས་དགུན་ཐོག་གཅིག་རིང་བཞུགས་ཤིང། ཕྱག་ཕྲེང་རྡོག་པོ་ས་ལ་བཏབ་པ་ལས་སྐྱེས་པའི་བཧོ་དཧི་རྩེའི་ལྗོན་པ། མཐོང་བ་དོན་ལྡན་གྱི་འདྲ་སྐུ་བྱིན་ཅན་སོགས་ཡོད་པ་དེར་ཞག་རེ་ཟུང་བསྡད་དེ་མི་མང་

[073A]༄༅། །བྱིངས་ལ་ཚེ་དབང་དང་ཡིག་དྲུག་གི་བཟླས་ལུང། ཆ་ཕྲེང་འདིར་སྔར་ཀརྨ་པའི་ཆོས་བརྒྱུད་དར་ཁྱབ་ཀྱིས་ཡུལ་ཚོ་སྟོད་སྨད་ཚང་མར་ཀར་དགོན་གྱི་དགོན་ཤུལ་ལྷ་ཁང་ཁག་མང་པོ་ཡོད་པ་མ་ཟད། གྲོང་སྡེ་
སོ་སོར་གཏོ་མདོས་སོགས་ཀྱི་རིམ་གྲོ་བྱེད་མི་ཨ་མྱེ་ཟེར་བའི་སྔགས་བརྒྱུད་རེ་ཡོད་ཅིང། དེ་དག་གིས་གུ་རུ་རིན་པོ་ཆེར་ཚེས་བཅུའི་མཆོད་པ་དང། སྲུང་མ་མཚུར་ཕུའི་བཀའ་སྲུང་མགོན་པོ་བེར་ནག་ཞིང་སྐྱོང་ཏྲག་ཤད། བཀྲ་ཤིས་ཚེ་རིང་མ་བཅས་
བསྟེན་གསོལ་བྱེད་པར་བརྟེན་ཡས་མས་ཀྱི་སྔགས་པ་རྣམས་འཚོ་འདུས་ཀྱིས་དབང་ལུང་དགོས་ཚུལ་ཟེར་བ་ལྟར་ལྕགས་ར་ལྷ་ཁང་དུ་༸རྒྱལ་བ་དགེ་འདུན་རྒྱ་མཚོའི་ཡི་དམ་སྒྲུབ་སྐོར་ནང་གསལ་གུ་རུ་ཞི་དྲག་གི་རྗེས་གནང་དང། སྒྲུབ་ཐབས་རིན་
འབྱུང་ནང་གསལ་མགོན་པོ་ལེགས་ལྡན་དང། བེར། ཏྲག་ཤད། ཚེ་རིང་མཆེད་ལྔ་བཅས་ཀྱི་རྗེས་གནང་བྱས་ཤིང། གུ་རུའི་བྱིན་རླབས་བྱེད་སྐབས་དེར་ལྕགས་རའི་པདྨ་ཚང་ཞེས་པའི་ཁྱིམ་ཚང་ནས་མེ་ཏོག་པདྨ་དཀར་པོ་འདབ་མ་རྒྱས་པ་
ཆེ་ལེགས་ཆུན་པོ་ཞིག་སྤྲད་བྱུང་བ་མ་བསྒྲིགས་ལྷུན་གྲུབ་ཀྱི་རྟེན་འབྲེལ་བཟང་པོར་མངོན། དེ་ནུབ་རྨི་ལམ་དུ་མི་ནག་པོ་ཞིག་ཡོང་ནས་ལྷ་ཁང་ཉམས་གསོ་དགོས་ཚུལ་ཟེར་བྱུང་བ། སྲུང་མའི་བསྐུལ་མར་གོ་སྟེ་སང་ཉིན་ལྕགས་རའི་ཡུལ་མི་
རྣམས་ལ་ལྷ་ཁང་ཉམས་གསོ་གསར་རྒྱག་དགོས་པ་དང་དེའི་སྟེང་གཟིམ་ཆུང་ཞིག་ཀྱང་བཟོ་རྒྱུའི་བསྐུལ་མ་བྱས་པར། ཁོང་ཚོས་ཕྱི་ལོ་དེར་ལྷ་ཁང་གསར་བཞེངས་བྱས་འདུག་ཀྱང་སྟེང་དུ་གཟིམ་ཆུང་མ་བརྩིགས་པར་ལོ་མང་ལུས་ཏེ་རྗེས་སོར་

[073B]
འཆར་གྱིས་བརྗོད་པ་ལྟ་བུར་ངོས་འཛིན་བྱེད་ཀྱི་འདུག་པ་སྟེས་དབང་སྟབས་འགྲིགས་བྱུང་བ་ཙམ་ལས་གང་ཡང་མིན། ཉེ་གནས་དད་པ་ཅན་གྱིས་བླ་མ་ཟོག་པོར་གཏོང་ཞེས་པའི་དཔེ་ལྟར་རང་འདྲའི་བླ་མ་ཚོའི་མངོན་ཤེས་ལུང་བསྟན་ཕལ་ཆེར་ཡང་འདི་
མཚུངས་ཤིག་འོང་གི་མེད་དམ་སྙམ། དེ་ནས་རག་པོ་སྟོད་སྨད་གཉིས་སུ་བསྐྱོད་དེ་རག་སྟོད་དུ་ཆུ་ཚན་ཞིག་ཡོད་པར་ཡང་ཞག་གསུམ་འཕྲོད་བསྟེན་དང། ཡུལ་མི་སྤྱིས་བསྐུལ་བ་ལྟར་རག་སྟོད་བཀྲ་ཤིས་ལྷ་ཁང་གི་བསྐོར་ཚད་ཕན་ཡོན་དང་
བཅས་པ་རྩོམ་བྲིས་བྱས། གདོང་གསུམ་གྱི་ཡུལ་ཁག་གསུམ་ནས་བོས་པ་ལྟར་རིམ་བསྐྱོད་བྱས་ཤིང། ལྷག་པར་ཁྲི་ཆེན་གོང་མ་བྱང་ཆུབ་ཆོས་འཕེལ་འཁྲུངས་ཡུལ་ཕྱོགས་གདོང་གསུམ་རིགས་ལྔ་ལྷ་ཁང་དུ་བདུན་ཕྲག་གཅིག་ཙམ་བསྡད་དེ་
མི་ཚན་ལ་སངས་རྒྱས་སྟོང་སྐུའི་ཞལ་ཐང་གོང་ཤམ་རང་འགྲིགས་ངོ་གྲངས་བཅུ་སྤྱི་འཇོག་ཏུ་བཞག་མི་མང་ལ་ཐུགས་རྗེ་ཆེན་པོའི་དབང་ཆེན་དང་ཚེ་དབང་སོགས་བསྐུར། ཁྲི་ཆེན་གོང་མའི་གཟིམ་ཁང་ཆུ་བཟང་དགོན་དུ་ངོ་བསྐྱོད་ཀྱིས་ཁྱིམ་
ལ་རབ་གནས་དང་ནང་མི་རྣམས་ལ་འཕྲད་སྐྱེས་གྱོན་ཆས་དང་དངོས་པོའི་རིགས་རྣམ་གྲངས་མང་ཙམ་བསྟབས། ལར་ནས་ཆ་ཕྲེང་དུ་སྡོད་རིང་ཁྲོ་རྟི་སྤྲུལ་སྐུའི་ལྟོས་ཕྱོགས་ཆ་གོང་ཤོག་གི་ཁྱིམ་ཚང་ཡོངས་རྫོགས་དང། གསོས་པ་དང་དཔལ་

[074A]༄༅། །དགེ་གྲོང་ཚོའི་ཁོངས་ནས་ཁྱིམ་ཚང་འགའ་ཤས་བཅས་ཀྱིས་ཕྱོགས་རིས་དམ་འཛིན་གྱིས་འབོད་མཁན་མ་བྱུང་བ་ལས་དེ་མིན་ཆ་ཕྲེང་སྟོད་སྨད་ཀྱི་གྲོང་ཚོ་ཁག་གིས་ཆོས་འབྲེལ་རིམ་གྲོ་སོགས་ཀྱི་དོན་དུ་སྔ་རྗེས་
རིམ་འབོད་ཚང་མར་དཀའ་ཚེགས་ལ་མ་འཛེམས་པར་བསྐྱོད་དེ་སོ་སོའི་རེ་བ་བསྐངས། ཤེས་རབ་སྡོང་བུ་ལས། གོས་མེད་གཅེར་བུའི་གྲོང་ཁྱེར་དུ། །ཁྲུས་མཁན་གྱིས་ནི་ཅི་ཞིག་བྱ། །གསུངས་པ་ལྟར་བསྡད་ཀྱང་དགོས་པ་དང་ཕན་ཐོགས་
མི་ཆེ་བ་མ་ཟད། སྐྱེས་རབས་ལས། གང་ན་མི་རྣམས་ཕྲག་དོག་བྱེད་འགྱུར་ནས། །གཞན་གྱི་རྙེད་ལ་རྟག་ཏུ་མི་བཟོད་ཅིང། །སྡང་བའི་བསམ་པས་རྣམ་རྨོངས་ཚུལ་འཆོས་པ། །དེ་ཚེ་བདག་འདོད་ཡུལ་གཞན་འགྲོ་བར་གྱིས། །ཞེས་གསུངས་
པ་བཞིན་ཕྲན་ལོ་འདིའི་ནང་དབུས་ཕྱོགས་སུ་ཕྱིར་ལོག་བྱ་རྒྱུ་གཏན་འཁེལ་ལ་བརྟེན་ཟེའུ་འབྲུ་དགོན་གངས་དཀར་བླ་མ་རིན་པོ་ཆེས་གསུང་འཕྲིན་གནང་འབྱོར་དུ་ཟླ་བ་བཞི་པའི་ཚེས་བཅོ་ལྔ་ནང་ཚུན་ཆ་ཕྲེང་ནས་རྡོག་ཐོན་མ་ཐུབ་ཚེ་འགལ་རྐྱེན་ཆེན་པོ་
ཡོད་ཚུལ་གསུངས་འདུག་ཀྱང། གོང་གསལ་ལྕགས་ར་སྒང་དང་རག་པོ། གདོང་གསུམ་སོགས་ཀྱི་གྲོང་སྡེ་ཁག་ལ་བསྐྱོད་དགོས་བྱུང་བ་དང། འགྲོ་ཆས་ཚགས་ཚུད་མ་ཐུབ་པས་ནར་ལུས་སོང་བའི་མུར་ཆ་ཕྲེང་གྲྭ་རྒྱུན་དང། ཚོང་རིགས་
སྔ་ལོ་ལྷ་སར་བསྐྱོད་པ་རྣམས་ཕྱིར་འཁོར་གྱིས་ཟླ་བ་བཞི་པའི་ཚེས་ཤར་ལ་སྨར་ཁམས་སྒར་ཐོག་ཏུ་འབྱོར་སྐབས་སྨར་ཁམས་པའི་མི་སེར་འགའ་ཤས་ནས་དེ་སྔོན་ཆ་ཕྲེང་དང་འཁོན་འཁྲུགས་བྱུང་བ་ཞིག་གི་ཞེ་ནད་འཁོན་བཟུང་

[074B] འགྲུལ་རོགས་སྒྲོ་འདོག་
ཆོས་གྲགས་ཚང་གི་བུ་བཅས་འཇུ་བཟུང་བཀག་བསྐྱིལ་དང། རྟ་དྲེལ་དངོས་ཟོག་རྣམས་དོ་དམ་བདག་ཉར་བྱས་ཏེ་འཁྲུན་ཐག་མ་ཆོད་པར་ཡོད་སྟབས་དཔལ་འབར་བླ་རྒན་ཆོས་གྲགས་ནས་བསམ་འཕེལ་འདས་པོའི་ལར་ཞེན་དམ་འཛིན་གྱིས་ཕྲན་
ཚོ་ལྷ་བསྐྱོད་བྱ་རྒྱུ་བཀག་བསྐྱིལ་བྱ་རྩིས་བསམ་ངན་ཁོག་བཅུག་གིས་ཤེ་བ་ཕག་ཕྲུག་སོགས་གྲྭ་རྒྱུན་དང། ཚོང་རིགས་ཚོའི་ཁྱིམ་ཁག་དང། སྒྲོ་འདོག་ཆོས་གྲགས་ཞེས་སྒྲོ་འདོག་ཁུལ་དུ་དབང་ཤུགས་ཆེ་བ་དེ་བཅས་ལ་ཁོ་བོ་ཅག་ལྷ་སར་འགྲོ་
རྒྱུ་བཤོལ་ཐབས་བྱེད་ཐུབ་ཚེ་སྨར་ཁམས་མདའ་རྫོང་གིས་གྲྭ་རྒྱུན་རྣམས་དང་དངོས་ཟོག་ལམ་སེང་གློད་ཁྲོལ་གྱི་དོན་ཕན་ཆེན་པོ་འབྱུང་ངེས་སོགས་ཤོག་སྦུག་རླུང་འཚངས་ཀྱི་བསམ་འཆར་སློབ་སྟོན་བྱས་པར་བརྟེན་སྒྲོ་འདོག་ཆོས་གྲགས་
སོགས་ནས་ཁོང་ཚོའི་གྱོད་འཁྲུན་མ་ཆོད་པར་ལྷ་བསྐྱོད་ངང་འཐེན་བྱེད་དགོས་ནན་བརྗོད་བྱུང་བར། འདི་ལོ་དབུས་བསྐྱོད་བྱ་རྒྱུ་གཏན་འཁེལ་གཙང་མར་ཟིན་ཏེ་རྒྱལ་ཁབ་ཏུ་༸གོང་ས་ཆེན་པོར་སྙེན་ཕུལ་ཀྱང་ཞུས་ཟིན་ལུགས་བརྗོད་དེ་བཤོལ་
རྒྱུའི་ཁས་ལེན་མ་བྱས་སྟབས་དཔལ་འབར་བླ་རྒན་དང། སྒྲོ་འདོག་ཆོས་གྲགས་ཅན་ནང་དོན་ངན་མཐུན་གྱིས་ཡར་ལམ་སྒྲོ་འདོག་ཁུལ་དུ་སྒུག་ར་སྤྲད་དེ་བཅོམ་འཕྲོག་བྱ་སེམས་ཀྱིས་དམག་མི་བསྡུ་གསོག་གི་གྲབ་གཤོམ་བྱས་འདུག་

[075A]༄༅། །ཅིང། དཔལ་དགེ་རྒྱག་སེར་གཡའ་པ་ཞེས་པའི་གྲྭ་པ་ལྦ་བ་ཅན་ཁྲོ་རྟི་སྤྲུལ་སྐུའི་ཞང་པོར་གཏོགས་པ་ཐོག་མར་ཁོ་བོའི་མདུན་ནས་ལམ་རིམ་དང། འཇིགས་བྱེད་ཀྱི་དབང་ཁྲིད་ཉན་ཏེ་བསྙེན་ཆེན་ཁས་བླངས་ཚུན་
བྱས་པ་ཞིག་ཡོད་པ་དེས་ཀྱང། ཁྲི་བྱང་ཚང་ལྷ་སར་བདེ་པོ་དྲང་པོ་ཞིག་བྱས་ནས་བཏང་ཨེ་སོང་ལྟད་མོ་ལྟོས་ཤིག་ཅེས་བརྗོད་སྐད། གཡའ་པ་འདི་རྗེས་སོར་སྐེའི་ལྦ་བ་རྣག་ཏུ་རུལ་ནས་ཤི་གསོན་མ་ཕྱེད་པར་ཡུན་རིང་མནར་ཏེ། ལྷ་
སར་ཕྲན་ལ་འགྱོད་བཤགས་ཀྱི་ཡི་གེ་བསྐུར་འདུག་ཀྱང་ཕན་བསྐྱེད་མ་བྱུང་བར་འདས་འདུག་གོང་སྨོས་ལྟར་སྒོ་གངས་ནས་ཉེན་ཀ་ཅི་ཆེའི་མཚམས་སུ་སླེབས་གཤིས་ཀླུ་ལྟག་བཀྲ་ཤིས་ཚོང་དོན་དང། གཉའ་ནང་ཕུན་ཚོགས་དར་
རྒྱས། ཤབ་རྒྱ་མཚོ་ཉི་མ་སོགས་གཙོ་དྲག་རྣམས་ནས་ཁོང་ཚོས་རྟ་དམག་ཆིག་སྟོང་སྐོར་དང་བཅས་སྨར་ཁམས་བར་སྐྱེལ་སྒྲོལ་འགན་ལེན་ཞུས་ཆོག་པས་སྒྲོ་འདོག་བརྒྱུད་ཤར་མར་ཐད་བསྐྱོད་འགབ་ཚུལ་བརྗོད་པ་ལྟར། ཡར་ལམ་ཁོང་
ཚོས་སྐྱེ་ལ་སྒྲོལ་བྱས་ཚེ་འཇིགས་མེད་བདེ་གྲོལ་ཐུབ་ངེས་ཀྱང། སྐྱེལ་མི་ཚོ་དང་མར་ལམ་འཐབ་འཁྲུགས་ཀྱིས་མི་གསོད་ཐལ་ཆ་རྒྱ་ཆེ་འབྱུང་བ་གདོན་མི་ཟ་བར་བརྟེན་སྣང་བཟང་དགོན་ཡུལ་ཕྱོགས་ནས་བསྐོར་བསྐྱོད་བྱ་རྩིས་ཀྱིས་སྣང་
བཟང་གྲྭ་ཚང་ལ་གསང་སྟབས་ཀྱི་ཕོ་ཉ་བཏང་བའི་ལན་དུ་ཁོང་ཚོས་འགན་ལེན་བྱ་རྒྱུ་ཡིན་གཤིས་དེ་ཕྱོགས་ནས་ངེས་བསྐྱོད་དགོས་ཚུལ་གསལ་བ་བཞིན་ལམ་ཙམ་གཏན་ཁེལ་ཡང། དེ་སྐོར་སྒྲོ་འདོག་ཆོས་གྲགས་ཀྱིས་ཤེས་ཏེ་སྣང་བཟང་གྲྭ་

[075B] ཁྱེད་ཚོས་སྣང་བཟང་ཕྱོགས་ནས་གདན་ཞུ་བྱ་རྩིས་ཡོད་འདུག་པ་དེ་ཕྱོགས་ནས་ཕེབས་ཚེ་བླ་མ་ཕེབས་ཟིན་ཀྱང་རྗེས་
སོར་ངེད་ཚོ་ཕན་ཚུན་འཕྲོས་མོལ་བྱ་རྒྱུ་སྡོད་ཀྱི་རེད་ཅེས་བསྡིགས་གཏམ་གྱི་འཕྲིན་ལན་བསྐུར་བར། སྣང་བཟང་བས་ཁྱོད་ཚོས་ཕྱིན་ཆད་ཇི་འདྲ་བྱེད་རུང་ཆོག་རྒྱུར་ང་ཚོས་བླ་མ་གདན་འདྲེན་འགན་ལེན་བྱེད་ཀྱི་ཡིན་ཞེས་བརྗོད་འདུག་པ་སོགས་
ཀྱིས་སྣང་བཟང་ཕྱོགས་ནས་བསྐྱོད་རྒྱུ་ཡང་ཕྱིན་ཆད་གྱོད་རྩ་ལྷག་ཉེན་གྱིས་སྟབས་བདེ་མེད་པ་སོགས་ཅི་དྲག་ལ་གྱར་ཞིང། ཟླ་བ་དྲུག་པའི་ཚེས་གསུམ་ཉིན་ཆ་ཕྲེང་ནས་ཐོན་རྒྱུར་སྔོན་ནས་གཏན་འཁེལ་ཟིན་ཀྱང་ཚེས་གཉིས་ཉིན་བར་འགྲོ་
ཡུལ་ལམ་ཕྱོགས་གཏན་འཁེལ་མ་ཐུབ། དེ་ཉིན་ཐབས་ཟད་ཡ་ཡུད་ཀྱིས་བསྐང་གསོ་འཕྲིན་བཅོལ་དང་འབྲེལ་སྒྲོ་འདོག་བརྒྱུད་དང། སྣང་བཟང་བརྒྱུད། ཡང་འགའ་ཞིག་གིས་གྲོས་འཆར་ལྟར་ལི་ཐང་བརྒྱུད། རྒྱལ་ཐང་བཅས་ལམ་ཕྱོགས་
གང་བཟང་ཟན་བསྒྲིལ་བརྟག་པ་བགྱིས་པར། རྒྱལ་ཐང་ཕྱོགས་བརྒྱུད་ཐོན་རྒྱུ་བཟང་བབས་བྱུང་བ་ལྟར་གསང་རྒྱ་དང་བཅས་ནང་དོན་གཏན་འཁེལ་གྱིས་ཕྱི་རྒྱར་ཆ་ཕྲེང་གི་བྱང་ཕྱོགས་སྒྲོ་འདོག་བརྒྱུད་ཐོན་རྒྱུ་གཞིར་བཞག་ཡིན་ཁུལ་བྱས་ཏེ་
ཚེས་གསུམ་སྔ་དྲོ་སྔོན་བསྐྱོད་དྲེལ་པ་དགོན་པའི་གཞུང་སྒོ་ནས་ཆ་ཕྲེང་གི་ལྷོ་ཕྱོགས་རྒྱལ་ཐང་གི་ལམ་ཕྱོགས་སུ་གཏོང་སྐབས་མ་གཏོགས་སུས་ཀྱང་མི་ཚོར་བའི་གསང་རྒྱ་དམ་པོ་བྱས་པར་བརྟེན་འགྲུལ་རོགས་གྲྭ་རྒྱུན་དང། སྐྱེལ་ཐུང་ཡོང་མཁན་

[076A]༄༅། །སོགས་འགའ་ཞིག་ཤོག་དྲུག་སྒྲོ་འདོག་གི་ཕྱོགས་སུ་ཐོན་བསྐྱོད་ཟིན་པ་སླར་ཡང་ཕྱིར་ལྡོག་གིས་རྒྱལ་ཐང་དུ་ཡོང་དགོས་བྱུང་སོང། དེ་ཉིན་ཕྲན་ངོ་འཁོར་རྣམས་ཆ་ཕྲེང་བསམ་འཕེལ་གླིང་དགོན་ནས་ཐོན་ཏེ་
དགོན་མདུན་ཟམ་ཆེན་གྱི་ཕ་རིར་འབྱོར་མཚམས། དེ་སྔ་ཕན་སེམས་སུན་ཕྱུང་བའི་བྱ་ངན་རིམ་བྱུང་གི་དཀའ་ངལ་གནས་ཚུལ་རྣམས་དྲན་ཏེ་བཙོན་པ་ཁྲིམས་མུན་ནས་ཐར་བ་ལྟ་བུའི་ཉམས་ཤར་ཞིང། ཕྱིན་ཆད་ས་ཕྱོགས་འདིར་ནམ་ཡང་མི་
འོང་སྙམ་པ་ཞིག་ཤར་ཡང། ཞིབ་ཏུ་བསམ་སྐབས་དགོན་པའི་འདུ་ཁང་ནང་གི་ཁྲི་སྟེང་དུ་པཎ་ཞྭ་དང་གདིང་བ་ལུས་པ་དྲན་ཏེ་ལྟས་ངན་བལྟ་བསྐྱར་དང། དྲི་ངན་བསྐྱར་སྣོམ་ཞིག་བྱ་དགོས་ཡོང་འདྲ་སྙམ་པའི་རྣམ་རྟོག་ཅིག་འཆར་བ་བཞིན་
རྗེས་སོར་རང་ལོ་ང་ལྔ་པ་ཤིང་ལུག་ལོར་རྒྱ་ནག་ནས་ཡར་ལམ་༸གོང་ས་མཆོག་གི་བཀའ་འབྲེལ་སྐུ་ཚབ་ལྟ་བུར་ལི་ཐང་དང། ཆ་ཕྲེང། འབའ་སོགས་ཁམས་ལྷོ་ཕྱོགས་ཀྱི་དགེ་དགོན་ཁག་ལ་བསྐྱོད་དགོས་ཀྱིས་ཆ་ཕྲེང་དུ་ཡང་བསྐྱར་སླེབས་
སོང་བ་དེའི་རྟེན་འབྲེལ་དུ་མངོན་ཞིང། བཟང་ངན་ལས་ཀྱི་སྲད་བུས་སྦྲེལ་བའི་འཆིང་ཐག་དེ་བཅད་ཀྱང་མི་ཆོད་པར་གདའ། ལར་ནས་ཁོ་བོ་ཁྲི་ཆེན་བྱང་ཆུབ་ཆོས་འཕེལ་གྱི་སྐྱེ་ཕྲེང་གི་གྲལ་དུ་སྟེས་དབང་གིས་སོན་གཤིས་རང་ངོས་ནས་ཆ་
ཕྲེང་དགོན་ཡུལ་ཚང་མར་ཆོས་སྲིད་གང་ཅིའི་ཐད་ནས་ཉམས་པ་གསོ་བ་དང། མི་ཉམས་གོང་འཕེལ་གྱི་ཐབས་ཚུལ་ལ་སྒོ་གསུམ་ངལ་བ་རིང་དུ་དོར་ནས་འབད་ཁུལ་བྱས་ཤིང། དེར་བརྟེན་སྐྱ་སེར་མི་མང་བྱིངས་ཆེ་མོས་དུང་བརྩེ་ཞེན་དམ་

[076B] ཇི་སྐད་དུ། ཐུ་ཀྭན་ཆོས་ཀྱི་ཉི་མས། ཕར་ཆོས་བཤད་ཚུར་ལ་སྡིག་པ་གསོག་དྲིན་ཕར་བཏགས་ལན་དུ་གནོད་པ་སྐྱེལ། །བློ་ཕར་གཏད་མགོ་སྐོར་ཚུར་ལ་གཏོང། །དུས་སྙིགས་མའི་མི་དང་འགྲོགས་པ་དཀའ། །
ཞེས་དང། ཆོས་རྗེ་ཟུར་མཁར་བ་ལེགས་བཤད་འཚོལ་གྱིས། ཕྱོགས་རིས་དྲག་ཞན་མེད་པའི་སྐྱེ་བོ་ལ། །བཏང་སྙོམས་ཆེན་པོས་ལེགས་པར་ཕན་བཏགས་ཀྱང། །ཕྱེ་སྐྱིན་ཐལ་བས་འཇལ་བའི་ཁྲེལ་མེད་པོ། །མང་པོ་ཞིག་གིས་
ངེས་འབྱུང་བསྐྱེད་དུ་བཅུག་ཅེས་གསུངས་པ་ལྟར་བྱས་པ་དྲིན་དུ་མི་གཟོ་ཞིང། རི་ཟས་སྙིང་ལ་འདོད་ཀྱང་རི་མི་འདོད་པའི་སྐྱེ་བོ་བྱེད་གཙོ་འགའ་ཤས་རྗེས་འབྲངས་དང་བཅས་པས་མགོ་ལ་ཏིལ་བརྡུང་བྱ་རྩིས་ཀྱི་བསམ་དང་སྦྱོར་བ་
ཟུང་དུ་གནག་པའི་བྱ་བ་སྔ་རྗེས་རིམ་པར་བརྩམས་ཀྱང་བླ་མ་མཆོག་གསུམ་གྱི་ཐུགས་རྗེ་དང། ལས་འབྲས་ཀྱི་བདེན་མཐུ། རིང་ནས་ལུས་དང་གྲིབ་མ་བཞིན་དུ་འགྲོགས་པའི་སྲུང་མ་རྡོ་རྗེའི་མཚན་ཅན་གྱི་འཕྲིན་ལས་དུས་ལས་མི་ཡོལ་
བ་བཅས་ཀྱི་མཐུས་འགལ་རྐྱེན་གྱི་འཕྲང་ཐམས་ཅད་ལས་གྲོལ་ཏེ་ཟླ་བ་སྤྲིན་བྲལ་གྱི་ངང་ཚུལ་དུ་གྱུར། ཆ་ཕྲེང་དགོན་པ་ནས་ཐོན་པའི་ནུབ་མོ་དེར་རག་པོ་སྟོད་བཀྲ་ཤིས་ལྷ་ཁང་དུ་ཞག་གཅིག་བསྡད། དེ་ནས་དབང་ཤོད་དང་འགུམ་
ནགས་ལ་སོགས་རིམ་བརྒྱུད་རྒྱལ་ཐང་སུམ་རྩེན་གླིང་གི་དགོན་གྱི་མཁན་པོ་ལས་ཟུར་དང། བླ་སྤྲུལ། ལས་སྣེ་སོགས་ཀྱིས་ཐབ་བསུ་དང། གྲྭ་མང་གི་སེར་སྦྲེང་སོགས་བསུ་བའི་བཀོད་པ་གཟབ་རྒྱས་དང་འབྲེལ་དགོན་དུ་འབྱོར་

[077A]༄༅། །ཞིང། ཚོགས་ཆེན་འདུ་ཁང་གི་ཡང་སྟེང་རབ་གསལ་དུ་གནས་མལ་བྱས། དེར་ཚོགས་ཆེན་དུ་དགེ་འདུན་ཉིས་སྟོང་སྐོར་ལ་ལམ་རིམ་མྱུར་ལམ་གྱི་བཤད་ཁྲིད་དང། རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་ཆེན་
ཆ་ཕྲེང་ཁང་ཚན་སོགས་ཁང་ཚན་ཁག་བརྒྱད་སོ་སོ་ནས་འབོད་གནང་ལྟར་བསྐྱོད་དེ་ཆོས་འབྲེལ་དང། རབ་གནས་སོགས་ཐུགས་འདོད་ལྟར་བགྱིས་ཏེ་བདུན་ཕྲག་གསུམ་ཙམ་བསྡད། དེ་སྐབས་རྒྱལ་ཐང་སྟོང་བ་ལྷ་མཁར་རིན་པོ་ཆེ་སྐུ་གོང་མ་དེ་
བཞིན་དགུང་ལོ་དྲུག་ཅུ་ལྷག་ཙམ་ལ་ཕེབས་པ་ཞིག་འདུག་པ་མཇལ་འཕྲད་ལན་འགའ་ཤས་བྱུང་ཞིང། ཐོག་མར་མཇལ་སྐབས་ཁོང་ནས་ཉམས་སད་ལྟ་བུར་མདོ་སྔགས་སྐོར་དྲི་བ་མང་ཙམ་གནང་བྱུང་བར་ལན་མ་ཕོངས་ཙམ་ཞུས་པར་
ཐུགས་དགྱེས་ཏེ་ལམ་རིམ་གསན་པར་ཕེབས་པ་དང། རྗེས་སོར་ཡང་དགོངས་པ་ཞི་བར་མ་གཤེགས་བར་ལོ་ལྟར་ཁམས་འགྲུལ་གདོང་རིན་ཆེན་དང་པོའི་སྐྱེས་དང་བཅས་ཏེ་གསུང་བྲིས་གནང་གི་ཡོད་ཅིང། ལྷ་སར་འབྱོར་སྐབས་
༸སྐྱབས་རྗེ་རྡོ་རྗེ་འཆང་ཕ་བོང་ཁ་མཆོག་ནས་ལྷ་མཁར་རིན་པོ་ཆེ་དེ་སྔོན་གྲྭ་སར་བཞུགས་སྐབས་རྡོ་རྗེ་འཆང་ཉིད་དང་འཛིན་གྲྭ་ལྟག་འོག་ཡིན་ལ་མཁྱེན་ཡོན་ཆེ་ངེས་ཡོད་ཅེས་བཀའ་ཕེབས་ཀྱི་འདུག་གཞན་ཡང་སྤང་ལུང་བླ་བྲང་དང། བཀའ་
འགྱུར་ཚང་སོགས་བླ་བྲང་ཁག་གིས་མགྲོན་འབོད་གནང་བར་ཡང་བསྐྱོད། རྒྱལ་ཐང་སུམ་རྩེན་གླིང་གི་དགོན་གནས་དེ་བཞིན་༸རྒྱལ་མཆོག་ལྔ་པ་ཆེན་པོའི་དུས་འཛུགས་གནང་མཛད་ཅིང། ༸རྒྱལ་མཆོག་མཆོད་ཡོན་ན་རིམ་དང། རྒྱ་ནག་གོང་མ་

[077B] སྡེ་སྲིད། ༸རྒྱལ་བ་སྐུ་ཕྲེང་རིམ་པའི་བཀའ་གཏན་ཕྱག་རྒྱ་གོས་སེར་ཐོག་བྲིས་པ་མང་པོ་ཀ་རིང་གི་ངོས་སུ་བསྟར་སྒྲིགས་ཀྱིས་མཆོད་རྫས་ལྟར་
རྒྱན་འགྲེམས་གནང་རྒྱུ་འདུག་མདོ་སྔགས་ཆོས་སྤྱོད་ཀྱི་རྟ་དབྱངས་ཐད་ཁང་ཚན་ཁག་བརྒྱད་སོ་སོའི་རྟ་དབྱངས་མི་འདྲ་བ་རེ་དང། ཚོགས་ཆེན་ལ་གཅིག་བཅས་སོ་སོར་གནང་སྲོལ་ཡོད་སྐད། རྒྱལ་ཐང་དགོན་སྤྱི་ནས་དེ་གའི་སྒྲིགས་ཁོངས་མིང་
བཀོད་གདིང་འཇོག་བྱ་དགོས་གསུངས་ནན་ལྟར་མཚན་ཐོར་མིང་འགོད་བྱས་ཤིང། ཚོགས་ཆེན་དང། ཐོབ་ཁུངས་ཆ་ཕྲེང་ཁང་ཚན་བཅས་པར་བསྙེན་འགྱེད་མཚོན་པ་རེ་ཕུལ། རྒྱལ་ཐང་ནས་རོང་པ་ཐང་སྟོད་དང། ཐང་སྨད་བརྒྱུད་འབྲི་ཆུ་ཁར་
འབྱོར་ཉེར་རི་རོང་ཤིན་ཏུ་གཡང་གཟར་ཞིག་ལ་ཉིན་གཅིག་ཐུར་བབས་ཀྱིས་འབྲི་ཆུའི་གྲུ་ཁ་འདབ་ཐང་ཟེར་བར་སླེབས། དེར་གདུང་མ་བསྒྲིགས་པ་ཐག་པས་སྤྲེལ་བའི་གདུང་གྲུ་མཐའ་སྐྱོར་མེད་པའི་ལེབ་མོ་ཞིག་ཐོག་བག་ཚ་བའི་ངང་བསྐྱོད་དེ་འབྲི་
ཆུའི་ཆུ་ཆེན་བརྒལ། ཆུ་འགྲམ་རོང་ལམ་ས་རོང་ཤིན་ཏུ་རྩུབ་པ་ཉིན་གཉིས་བརྒྱུད་ཀོང་རྩེ་རག་གམ་སྤོམ་རྩེ་རག་གི་ཞལ་ངོ་ཡོད་སའི་གྲོང་སྡེར་འབྱོར། དེ་ནས་ཡར་ལམ་ཤིས་དཔལ་རི་ཁྲོད་དུ་བཀྲ་ཐང་སྐུ་གོང་མ་ནས་གཞིས་ལེན་གཟབ་
སང་དེར་འཇོལ་དོན་གྲུབ་གླིང་དགོན་དུ་བླ་སྤྲུལ་ལས་སྣེའི་བསུ་བ་དང་བཅས་འབྱོར་ཏེ་ཀླུ་སྒྲུབ་བླ་བྲང་དུ་ཞག་ཤས་བསྡད། ད་ལྟའི་ཀླུ་སྒྲུབ་སྤྲུལ་སྐུ་འདི་པའི་སྐུ་གོང་མ་དེ་སྐུ་གཞོན་ནུ་དགུང་ལོ་བདུན་བརྒྱད་ཙམ་སོན་པ་ཞིག་འདུག་བཀྲ་ཐང་

[078A]༄༅། །རིན་པོ་ཆེ་སོགས་བླ་སྤྲུལ་དགེ་འདུན་ཚོགས་ཡོངས་ལ་བདེ་མཆོག་དྲིལ་བུ་ལྷ་ལྔའི་དབང་ཆེན་ཕུལ། འཇོལ་བདེ་ཆེན་གླིང་དགོན་པར་ཟམ་གདོང་བླ་བྲང་དུ་ཞག་གསུམ་བསྡད་ཅིང། དགེ་འདུན་རྣམས་ལ་རྗེ་རིགས་
གསུམ་སྤྱི་སྒྲུབ་ཀྱི་རྗེས་གནང་དང། ཚེ་དབང་སོགས་སྐབས་བསྟུན་བྱས། ཟམ་གདོང་སྐུ་ཕྲེང་གོང་མ་དེ་བཞིན་ངེད་ཚོ་ལྷ་སར་བཀའ་ཆོས་མཉམ་ཞུའི་ཆོས་གྲོགས་བཟང་པོ་ཞིག་ཡོད་པ་རང་ཡུལ་དུ་ཕེབས་ནས་གྲོང་སྡེ་ཞིག་ཏུ་མི་མང་ལ་ཚེ་
དབང་གནང་སྐབས་ཁུལ་དེའི་མི་ངན་རེ་ཟུང་གིས་ཕ་རིའི་ནགས་གསེབ་ནས་མེ་མདའ་འཕངས་རྐྱེན་སྐུ་གཤེགས་ཟིན་འདུག་དེ་ནས་འཇོལ་གདོང་ཞེས་པའི་གྲོང་སྡེ་བརྒྱུད་ལ་ཆུང་ཞིག་བརྒལ་ཏེ་མཚོ་སྐམ་ཁ་ཞེས་པར་ཞག་གསུམ་བཞི་ཙམ་
བསྡད། དེར་གངས་དཀར་བླ་མ་ཚང་དང། ཟེའུ་འབྲུ་དགོན་པའི་བསུ་མི་རྣམས་འབྱོར་ཞིང། ཆ་ཕྲེང་བ་བསྐྱེལ་མི་རྣམས་སྣང་བཟང་ཕྱོགས་བརྒྱུད་ཕྱིར་སློག་བྱས། ངེད་ངོ་འཁོར་རྣམས་ཚྭ་ལའི་ལ་བརྒྱུད་དབྲ་ནག་དགོན་དུ་འབྱོར། ཉི་ར་
སྤྲུལ་སྐུས་གཙོས་དགེ་འདུན་རྣམས་ལ་ཡོན་ཏན་གཞིར་གྱུར་མའི་བཤད་ལུང་སོགས་ཕུལ། ཆུ་གསུམ་མདོ་དང་ཁ་པོ་འབུ་ཚ་སོགས་གྲོང་སྡེ་རིམ་བརྒྱུད་ཀྱིས་ཟེའུ་འབྲུ་དགོན་གངས་དཀར་བླ་མ་ཚང་དུ་འབྱོར་ཏེ་ཉིན་བཅུ་ལྷག་ཙམ་བསྡད་རིང་བླ་
མ་ཚང་ནས་ངོ་འཁོར་ཚང་མར་གཞིས་ལེན་གྱི་སྟོན་མོ་གཟབ་ཅིང། བླ་མ་རིན་པོ་ཆེ་སྐུ་འཁོར་རྣམས་དང་འདྲིས་ཟབ་ཆེ་བས་རང་ཁྱིམ་དུ་སླེབས་པ་ལྟ་བུའི་བག་ཕེབས་ཀྱི་ངང་དགོན་ཡུལ་སེར་སྐྱ་རྣམས་ལ་ཐུགས་རྗེ་ཆེན་པོའི་དབང་ཆེན་དང། དགེ་

[078B] བླ་མ་ཚང་ནས་ཉིན་གཅིག་ཕྲན་ལ་རིང་འཚོའི་བརྟན་བཞུགས་ཚོགས་འཁོར་དང་བཅས་རྒྱས་པར་གནང་ཞིང། དེ་ཉིན་བླ་མའི་གཟིགས་སྣང་ལ་ཁོ་བོ་སློབ་དཔོན་པདྨ་སཾ་བྷ་ཝར་
གཟིགས་པ་དང། བླ་མ་རང་ཉིད་སྔར་ལོ་ཆེན་བཻ་རོར་འཁྲུངས་པ་སོགས་སྐྱེས་རབས་འགའ་ཤས་བར་དུ་འབྲེལ་བའི་གནས་ཚུལ་ཐུགས་དྲན་གསོས་ཚུལ་སྔགས་རམ་བུ་རྡོར་ཅན་ལ་གསུངས་འདུག་པ་རྣལ་འབྱོར་པའི་ཉམས་སྣང་ལ་ངེས་མེད་ཅི་ཡང་
འཆར་སྲིད་པ་ཡིན་གཤིས་དམ་གཙང་ཐུགས་མོས་ཆེ་བའི་སྟབས་ཀྱིས་སྣང་སྲིད་དག་པ་རབ་འབྱམས་ལྟ་བུའི་ཉམས་ཤིག་ཤར་བ་ཡིན་ཚོད་ལས། ངེད་རང་ལ་དེ་ལྟའི་བག་ཆགས་ཀྱི་དྲི་ཙམ་ཡང་མི་བྲོ་བའི་ཁ་སྟབས་འདིར་ཟད་པས་བླ་མའི་ཉམས་
སྣང་འདི་རྒྱུ་མཚན་དུ་བྱས་པའི་མངོན་པའི་ང་རྒྱལ་རྨི་ལམ་དུའང་མེད། ཕྲན་ནས་ཀྱང་བླ་མ་རིན་པོ་ཆེར་ཚོགས་འཁོར་དང་བཅས་བརྟན་བཞུགས་ཟབ་རྒྱས་ཕུལ། ཁོ་བོ་ཆ་ཕྲེང་དུ་སྡོད་སྐབས་དེར་སྨར་ཁམས་མདའ་དཔོན་ཤེལ་དཀར་གླིང་པས་བླ་མའི་
མངའ་ཁོངས་ཚྭ་ཁ་ལྷོའི་ཚྭ་ཁ་དེ་བཞིན་འཕྲོག་འདོད་ཀྱིས་གྲ་བཞི་བའི་དམག་སྒར་གྱི་དམག་མི་ལྔ་བརྒྱའི་ཐོག་སྨར་ཁམས་སྡེ་ཁག་དགུའི་ཡུལ་དམག་དང་བཅས་གློ་བུར་གསང་སྟབས་སུ་ཟེའུ་འབྲུ་དགོན་པར་བླ་མ་ཚང་ལ་དམག་གིས་བསྐོར་ཏེ་མེ་
སྒྱོགས་དང་མེ་མདའ་མང་པོ་འཕངས་པ་སོགས་བྱས་འདུག་ཀྱང། གསང་དམག་མ་འོང་གོང་ཙམ་དེར་བླ་མའི་མནལ་ལམ་དུ་ལུང་བསྟན་བྱུང་བ་ལྟར་བྱ་ཁྱུང་བྲག་དཀར་རྫོང་ནས་མཚོན་སྲུང་འཆི་མེད་ལྕགས་རྡོ་རིལ་བུ་གཏེར་ནས་བཞེས་པ་སྐབས་

[079A]༄༅། །དེར་གཏེར་སྒྲོམ་ཞལ་དབྱེ་གནང་སྟེ་གྲྭ་བདུན་དམིགས་བསལ་མིང་འཛུགས་ཀྱིས་རིལ་བུ་གནང་ནས་ཁོང་ཚོར་རལ་གྲི་རྐྱང་པ་རེ་བསྐུར་གནང་གིས་ཕ་རོལ་གྱི་དམག་མི་རྣམས་དགོན་གཤམ་རི་སྐེད་མཆོད་རྟེན་ཡོད་
མཚམས་བར་འདེད་དགོས་དང། དེ་མཚམས་ནས་མ་བརྒལ་བར་ཕྱིར་ལོག་བྱ་དགོས་ཞེས་བཀའ་མངགས་དང་འབྲེལ་བཏང་བར། གོང་གསལ་དམག་མི་ཁྱོན་ཆེན་དེ་རྣམས་གྲྭ་བདུན་གྱིས་སྤྱང་གིས་ལུག་ཁྱུ་འདེད་པ་ལྟར་དེད་ནས་དམག་མི་
རྣམས་ཀྱིས་འཛིངས་རའི་ནང་གོ་ལག་དང། ལྟོ་སྣོད་ལྷམ་སོགས་བཞག་སྟེ་བྲོས་དགོས་བྱུང་བ་དང། དམག་མིས་དགོན་པར་འཕངས་པའི་མེ་སྒྱོགས་ཀྱི་མདེའུ་ཁྲུ་གང་ཙམ་པ་ཞིག་བླ་མའི་གཟིམ་ཆུང་ནང་དུ་འབར་གས་མ་ཐུབ་པར་ལྷུང་བ་
ཞིག་ཀྱང་མཐོང་རྒྱུ་བསྡད་འདུག་དེ་འདྲའི་ལྕགས་རྡོ་རིལ་བུའི་གཏེར་སྒྲོམ་བཞུགས་ཡུལ་གྱི་ཁང་བའི་ནང་སྨན་དྲིས་ཁྱབ་ཅིང། བླ་མ་རིན་པོ་ཆེས་ཕྲན་ངོ་འཁོར་ཚོར་གཏེར་སྒྲོམ་མཇལ་ཁ་དང་ཞལ་དབྱེ་གནང་སྟེ་མཚོན་སྲུང་ལྕགས་རྡོ་རིལ་བུ་
གནང་བྱུང་བར་གཏེར་སྒྲོམ་གྱི་ངོ་བོ་དེ་ཀླུ་འཇིམ་འདྲ་བ་དཔང་ལ་མཁྱིད་གང་ཙམ་དང། ཞེང་ལ་སེར་གསུམ་ཙམ་ཡོད་པ་ལོགས་སུ་སྐུ་འདྲ་སྣ་ཚོགས་ཀྱི་རང་བྱོན་ཡོད་པ་ཞིག་ལ་ནང་དུ་རིལ་བུ་བྱུར་ཁེངས་འདུག་པ་དེ་ནས་ཕྲན་ངོ་འཁོར་དང་ཆ་ཕྲེང་བ་
བཅས་ཉི་ཤུ་སྐོར་ལ་སྤོམ་ཚོད་ཀྱིས་རིལ་བུ་ཁྱོན་ཆེ་གནང་བྱུང་ཡང། དེ་འཕྲལ་རིལ་བུ་འཕེལ་ཏེ་སླར་གཏེར་སྒྲོམ་དུ་མ་གཤོང་པར་ལྷག་མ་ཤོག་ཆག་བསྐྱོན་ཏེ་འཇོག་པ་གནང་རྒྱུ་བྱུང་སོང་བས་ཡིད་ཆེས་ངོ་མཚར་ཆེ་བ་ཞིག་འདུག་ཐོན་ཁར་

[079B] བླ་མས་མདངས་ངའི་རྨི་ལམ་དུ་འདུ་ཁང་ཆེན་པོ་ཞིག་ནང་བཞུགས་ཁྲི་རྙིང་པ་ཆེན་པོ་གཅིག་འདུག་པ་དང། དེའི་མདུན་མི་འགའ་ཤས་ཚོགས་ཏེ་ཁྲི་གསར་པ་
ཞིག་བྲེལ་ཚབ་ཀྱིས་རྩིག་བཞིན་འདུག་པའི་མུར་མགྲོན་གཉེར་ཆེན་མོ་འདྲ་བའི་རྩེ་དྲུང་རྫིག་པོ་ཞིག་འབྱོར་སོང་བའི་དེ་མ་ཐག་ཁྲི་རྩིག་མི་རྣམས་འཇམ་ལྷིངས་སུ་བསྡད་སོང། རྩེ་དྲུང་འདྲ་བ་དེའི་གཡོག་པོ་མི་གོས་དམར་པོ་གྱོན་པ་གཅིག་གིས་ཁྲི་གསར་
པ་དེ་རྩ་བ་ནས་བཤིགས་ཏེ་ཁྲི་ཤུལ་འཕྱག་མས་ཕྱགས་ཤིང་མི་དེ་རྣམས་གཅིག་ཀྱང་མ་ལུས་པར་ཕྱིར་འབུད་བྱས་སོང་བས། སྐུ་ཞབས་ཁྱེད་ཀྱི་སྐུ་མཛད་གཉིས་ཀར་ཕ་རོལ་པོའི་འགལ་རྐྱེན་གྱིས་མི་ཚུགས་ཐག་ཆོད་རྒྱལ་ཆེན་གྱིས་ཁྲིག་ཁྲིག་
བྱེད་ས་རེད། ངེད་རང་གིས་ཁག་ཁུར་ཆོག་ཅེས་ཐུགས་འུར་ཉམས་དང་བཅས་གསུང་གི་འདུག་པ་ལྟར། རྗེས་སོར་ལྷ་སར་ཆུ་སྤྲེལ་ལོར་སྨོན་ལམ་སྐབས་ཁྲོ་རྟིས་སྤྲུལ་སྐུའི་ཕྱོགས་ཀྱི་གཙོ་གྲས་ཆ་ཕྲེང་དཔལ་ཕྱུག་མདའ་དཔོན་དགེ་བཤེས་ཚད་
རིམས་ཀྱིས་ནད་འདས་སོང་ཞིང། དེ་མཇུག་ཉིན་བདུན་སོང་རྗེས་སྤྲུལ་སྐུ་རང་ཡང་བསྙུན་གཤེགས་སོང་བ་དང། དེ་སྔོན་ཁམས་ཕྱོགས་སུ་བསམ་སྦྱོར་ལོག་སྒྲུབ་བྱེད་མི་རྣམས་ཀྱང་རིང་པོར་མ་ཐོགས་པར་འཆི་རྐྱེན་ངན་པ་སྣ་ཚོགས་ཀྱིས་རིམ་
འདས་སོང་འདུག་ལར་ནས་གངས་དཀར་རིན་པོ་ཆེ་འདི་པར་སྤྲུལ་སྐུ་ངོས་ཛིན་དང། དངོས་པོ་བོར་རླག་སོང་བ་སོགས་དྲི་བ་ཞུས་ཚེ་སྐབས་རེ་རྨི་ལམ་བརྟག་པ་དང། སྐབས་རེ་དེ་འཕྲལ་སྤྱན་ཟིམ་མེར་ཅུང་ཟད་མཉམ་པར་བཞག་ནས་ཡུལ་ལུང་

[080A]༄༅། །ས་ཕྱོགས། གྲོང་སྡེ། ཁང་པའི་སྒོ་ཕྱོགས། ནང་མི། མིང་བཅས་གསལ་པོར་མཛུབ་ཚུགས་སུ་ལུང་སྟོན་པ་ཞིག་ཡོད་ཅིང། ལུང་བསྟན་ཇི་བཞིན་ཚང་མ་ར་འཕྲོད་ངེས་རྙེད་ཤ་སྟག་འོང་བ་ཁོ་བོ་རང་གིས་མངོན་
སུམ་དུ་ལན་འགར་མྱོང། དེར་མ་ཟད་ཁོ་བོ་ཐོག་མར་ཆ་ཕྲེང་དུ་མར་བསྐྱོད་སྐབས་བླ་མ་དབུ་སྐྲ་དཀར་པོར་ཡོད་པ་རྗེས་སོར་ཡར་ལམ་མཇལ་སྐབས་ནག་པོར་འགྱུར་འདུག་པ་དང། ༸རྒྱལ་མཆོག་བཅུ་གསུམ་པ་ཆེན་པོར་དད་འདུན་ཆེ་ཞིང་༸རྒྱལ་
བ་ཞལ་ནམ་བཞུགས་བར་ཁོ་བོ་འཆི་མི་ཡོང་ཞེས་རྒྱུན་དུ་གསུང་གི་ཡོད་འདུག་པ་ལྟར། རྗེས་སོར་༸རྒྱལ་བ་དགོངས་པ་རྫོགས་པའི་གནས་ཚུལ་གསན་འཕྲལ་ད་བླ་རྒན་འགྲོ་རན་པ་ཡིན་ཞེས་གསུངས་ཤིང། ཆབ་ཀྱི་བསྙུན་གྷྯི་ཕྲན་བུ་བཞེས་
དགོངས་པ་རྫོགས་ཉེར་ཞབས་གྲས་རྣམས་སྐུ་མདུན་དུ་བོས་ཏེ་ཚང་མས་ཤེས་རབ་སྙིང་པོ་མཉམ་གསུང་གི་མཇུག་ཏུ་ག་ཏེའི་སྔགས་ཚར་གཅིག་གསུང་རྗེས་ཕཊ་སྒྲ་ཆེན་པོ་གཅིག་བསྐྱོན་ཏེ་ཞི་བར་གཤེགས་འདུག་པ་སོགས་གྲུབ་པའི་ཉམས་རྟོགས་
ཀྱི་རྟགས་མཚན་གསལ་པོ་ཡིད་ཆེས་ཅན་བྱུང་འདུག་བླ་མའི་རྒྱུན་གྱི་ཉམས་བཞེས་སུ་བླ་མཆོད་དང་འཇིགས་བྱེད། རྟ་མགྲིན་གསང་སྒྲུབ། གཅོད་སྟན་ཐོག་གཅིག་མ། སྲུང་མ་བསེ་ཁྲབ་བཅས་ལས་དེ་མིན་ཡི་དམ་ཆོས་སྐྱོང་གི་རྣམ་
གྲངས་མང་པོ་བསྟེན་གསོལ་མི་མཛད་པ་ཞིག་ཡིན། ཟེའུ་འབྲུ་དགོན་ནས་ཐོན་ཏེ་སྨར་ཁམས་ལྷ་མདུན་དང། འགོ་ཤོད་སྤོམ་མདའ་ཚང་སོགས་བརྒྱུད་སྨར་ཁམས་སྒར་ཐོག་ཏུ་རྫོང་དཔོན་ཐའི་ཇི་དྲུང་འཁོར་སྤེལ་བཞི་བས་རྫོང་ཁང་དུ་

[080B] དེར་སྐུ་ངོ་སྟངས་དཔྱལ་དང་འོད་ཟེར་དགོན་པའི་དགེ་འདུན་འགའ་ཤས་བཅས་ལ་རྣལ་འབྱོར་མའི་སིནྡྷུ་རའི་བྱིན་རླབས་དང། སེར་སྐྱ་བྱིངས་ལ་ཐུགས་རྗེ་ཆེན་པོའི་དབང་ཆེན་བཅས་བགྱིས། སྨར་ཁམས་ས་སྲུང་
མདའ་དཔོན་ཤེལ་དཀར་གླིང་པས་འབོད་བསྐུལ་བཞིན་དམག་སྒར་དུ་བསྐྱོད་དེ་ངོ་འཁོར་རྣམས་ལ་ཚེ་དབང་བསྐུར། འོད་ཟེར་དགོན་པ་ཐོག་མའི་ཆགས་ཡུལ་ནས་གནས་སྤོས་ཀྱིས་སྒར་ཐོག་གི་ཡར་ཕྱོགས་སུ་གསར་རྒྱག་ཟིན་འདུག་པར་རབ་གནས་
ལ་འབོད་གནང་ལྟར་བསྐྱོད་དེ་རབ་གནས་རྟ་ཐོག་མ་ཞིག་བྱས། དེ་ནས་ཁྱུང་འབུམ་ཀླུར་དགོན་གྱིས་འབོད་གནང་ལྟར་ཆེད་བསྐྱོད་ཀྱིས་དགེ་འདུན་རྣམས་ལ་འཇིགས་བྱེད་ལྷ་བཅུ་གསུམ་མའི་དབང་ཆེན་བསྐུར། ལམ་ཁེལ་རི་འབུར་དགོན་པར་ཞག་
གཅིག་གནས་མལ་ཐོག་དེར་གསང་འདུས་ཀྱི་བློས་སླངས་གསར་བཞེངས་གནང་མུས་སུ་འདུག་པར་ཁོང་ཚོས་དེའི་སྐོར་དོགས་འདྲི་འགའ་ཤས་གནང་བར་དོགས་སེལ་ཞུ་དགོས་རིགས་དང་ཆོས་འབྲེལ་ཙག་ཙིག་བགྱིས། ཕྱག་ན་མུ་ཏིག་དགོན་དུ་
ཞག་གཉིས་བསྡད་ཅིང་དེ་གའི་གྲྭ་གྲས་སུ་སྔར་ལྷ་སར་བསྟན་རྒྱས་གླིང་གྲྭ་ཚང་གི་འཆམ་དཔོན་བྱེད་མྱོང་བ་ཞིག་འདུག་པ་དེས་འཆམ་བསླབས་པ་ལེགས་པོ་ཡོད་ཚུལ་གསུངས་ཏེ་ཉིན་གཅིག་མགོན་ཆོས་ལྷ་མོ། ཞྭ་ནག་སོགས་ཀྱི་གར་འཆམ་གྱི་ལྟད་མོ་
སྟོན་གནང་བྱུང་བ་དེ་སྔོན་བསྟན་རྒྱས་གླིང་དེ་མོ་དགུ་འཆམ་ཇི་ལྟ་བ་བཞིན་འདུག་དེ་ནས་བསམ་པ་འབྲེང་གི་རྡ་ཆུ་བརྒལ་ཏེ་ཚ་བ་རོང་དུག་མདའ་དང། མཛོ་སྒང་གསང་སྔགས་གླིང། དབུ་ཡག་ཚ་བ་ཀོ་ཆེན་ཐང། སྤང་མདའ་དགོན་

[081A]༄༅། །ཝ་ཀོ་དམར་རི། ཞབས་གཡས་ཟམ་པ། ལྷོ་རྫོང་གཞི་བཀྲམས་དགོན། རྫི་ཐོ་དགོན། ཤོ་མདོ་དགོན། པོ་ཏི་དགོན། ལྷ་རྩེ་དགོན་སོགས་ལམ་འཁེལ་དགོན་ཁག་དང། གྲོང་སྡེ་ཁག་ལ་དབང་ལུང་ཁྲིད་
སོགས་འདོད་ཆོས་ཀྱི་རིགས་སྣ་ཚོགས་བགྱིས་བཞིན་པར་བཤུལ་ལམ་རིམ་བརྒྱུད་ཀྱིས་ལྕགས་ར་དཔལ་འབར་དུ་འབྱོར་ཏེ་དཔལ་འབར་རྫོང་དུ་བསྡད་ཅིང་རྒྱུད་སྨད་སྔགས་རམ་ངག་དབང་ཆོས་འབྱོར་གྱིས་བསྐུལ་བ་ལྟར། དགོན་པའི་དགེ་འདུན་
རྣམས་ལ་ལམ་རིམ་བསྡུས་དོན་གྱི་བཤད་ལུང་ཞིག་བྱས། དེར་མགོན་པོ་ཚེ་བདུད་ནག་པོ་ཞེས་པའི་ལྷ་ཞིག་ཁོག་བརླམས་བྱེད་ཀྱིན་ཡོད་འདུག་པའི་རྟེན་གཞི་དེ་བཞིན་སྔགས་རམ་ངག་ཆོས་ཀྱིས་ཕྲན་སར་འཁྲིད་བྱུང་བར། ལྷ་བབས་བཅུག་
པས་རྟེན་གཞི་ཁོ་རང་གིས་ལག་གཡོན་གྱིས་རྔ་བཟུང། གཡས་པས་རྔ་བརྡུངས་ཏེ་སྤྱན་འདྲེན་འདོན་ཆོག་གཏོང་གི་འདུག་པར་ལྷ་བབས་པ་དང་མཉམ་དུ་རྔ་དེ་བཟུང་མཁན་མི་དགོས་པར་གདན་གྱི་འཁྲིས་དེར་ཀེར་རེར་སྡོད་ཀྱི་འདུག་པ། གཡས་
པས་རྔ་བརྡུངས་བཞིན་པར་སྔོན་བྱུང་ལོ་རྒྱུས་དང་བཅས་ལུང་བསྟན་རྒྱབ་ཀྱི་འདུག་པ་ལོ་རྒྱུས་ཁུངས་ལྡན་ར་འཕྲོད་གང་ལེགས་འདུག་ཅིང། འབྱུང་འགྱུར་གྱི་བླང་དོར་སྐོར་ལུང་བསྟན་འགའ་ཤས་བརྗོད་པ་རྗེས་སོར་དེ་བཞིན་བྱུང། དེ་ནས་
ཤར་གོང་ལ་བརྒལ་ཏེ་ཨ་རིག་དགོན་དུ་འབྱོར། སྔགས་རམ་དམ་པའི་སྐུ་ཉེ་ལྟོས་བཅས་ལ་ཟང་ཟིང་སྐྱེས་བཟང་དང་བཅས་ངོས་འཕྲད་བྱས། ཨ་ལ་ལྕགས་གོང་ནས་ཐོན་ཏེ་རྡོ་ཐུག་ཏུ་མ་སླེབས་པའི་བར་དེར་མ་ཆེན་རྣམ་རྒྱལ་རྡོ་རྗེ་ཟེར་བ་

[081B] ནུབ་གོང་ལ་བརྒལ་ཏེ་ལྷ་རི་འགོ་དང། ཀོང་པོ་རྒྱ་མདའ་སོགས་
རིམ་བརྒྱུད་འོད་ཟེར་རྒྱངས་སུ་སླེབས་སྐབས་དེར་དགའ་ལྡན་རྡོ་ཁང་ཁང་ཚན་དང། བསམ་གླིང་མི་ཚན་གྱི་ལས་བྱེད་འགའ་ཤས་བསུ་བར་ཕེབས། བཙུན་མོ་ཚལ་དགོན་དུ་རྡོ་ཁང་ཁང་ཚན་ནས་སྡོད་སྒྲིག་གནང་འདུག་པར་ཞག་གཅིག་བསྡད་
དེ་འདུལ་འཛིན་གྲགས་པ་རྒྱལ་མཚན་གྱི་སྐུ་གདུང་མཆོད་རྟེན་ལ་མཆོད་སྤྲིན་སྤྲོས། བཙུན་ཚལ་དུ་འདུལ་འཛིན་རིན་པོ་ཆེའི་སྐུ་གདུང་བཞུགས་སྐད་སྔར་ནས་ཡོངས་གྲགས་མ་ཟད། བར་སྐབས་ཤིག་མཆོད་རྟེན་བཞུགས་ཡུལ་ལ་བཟོ་བཅོས་
ཞུ་དགོས་བྱུང་རྐྱེན་དགོན་སྤྱི་ནས་དགའ་ལྡན་ལྷོ་པ་རྒྱལ་སྲས་སྤྲུལ་སྐུ་གོང་མ་དེ་དང། རྡོ་ཁང་དགེ་བཤེས་ཆོས་གྲགས་ཟེར་བ་གདན་ཞུས་ཀྱིས་མཆོད་རྟེན་ལ་ཨ་རྒའི་ཆོ་ག་ཞུས་ཏེ་བཤིགས་སྐབས་བུམ་པའི་ནང་གཟུངས་སུ་ཤིང་སྒམ་ཞིག་ནང་
སྐུ་གདུང་རིལ་པོ་མ་ཉམས་ཤིང་དབུ་སྐྲ་ཡང་གང་འཚམས་འཁྲུངས་པ། སྣམ་སྦྱར་གསར་རྙིང་ཉིས་བརྩེགས་ཀྱིས་བསྟུམས་ཏེ་ཙོག་པུར་བཞུགས་པའི་མདུན་དེར་བཞེས་ཅན་རྙིང་པ་ཤིང་འབྲས་ཀྱིས་བཀང་བ་གཅིག་སྣང་ཞིང། ཚུལ་
ཁྲིམས་ཀྱི་དྲི་བསུང་རྒྱང་རིང་ཁྱབ་པ་ཞིག་འདུག་ཅེས་ཁོ་བོ་གྲྭ་སར་སྡོད་སྐབས་དགེ་བཤེས་ཆོས་གྲགས་ངོ་མའི་ངག་ལས་ཐོས། བསྙེན་འགྱེད་སོགས་ཀྱི་སྟ་གོན་བྱེད་ཁྱད་དགའ་ལྡན་དུ་བསྐྱོད་རྒྱུ་རེ་ཞིག་ངང་འཐེན་གྱིས་བོད་ཟླ་བཅུ་པའི་ཚེས་

[082A]༄༅། །ཤར་ལ་ལྷ་ལྡན་རང་ཤག་ཏུ་བདེ་བར་འབྱོར་ཞིང། བཀའ་དྲིན་མཚུངས་ཟླ་བྲལ་བ་རྒན་ཡོངས་འཛིན་རིན་པོ་ཆེ་དང། དགེ་བཤེས་ཤེས་རབ་རིན་པོ་ཆེ་སོགས་ཀྱི་སྐུའི་དཀྱིལ་འཁོར་མིག་གི་བདུད་རྩིར་ཐོབ་
ཅིང་བཀྲ་ཤིས་བདེ་ལེགས་ཀྱི་ངང་ནས་ཞལ་འཛོམས་དགའ་སྟོན་གྱི་རོ་བདེའི་དཔལ་ལ་རྩེན་བཞིན་པར་གཞིས་བྱེས་གཉིས་གའི་བར་ལམ་བདེ་སྡུག་གི་གནས་ཚུལ་གསུང་གླེང་ཉིན་མཚན་དུ་སྦྲེལ། འབྲེལ་ཡོད་བློ་དཀར་ཁག་མང་ངོས་འཕྲད་
དུ་ཕེབས་པ་རྣམས་མཇལ། ནོར་གླིང་གཟིམ་ཆུང་ཉི་འོད་དུ་་གོང་ས་་སྐྱབས་མགོན་ཆེན་པོར་སྔར་སྲོལ་འབྱོར་ཕྱག་མཇལ་ཁ་དང། དབུ་རྩེའི་གཟིམ་ཆུང་བྱང་ཆུབ་དགའ་འཁྱིལ་དུ་་གོང་ས་མཆོག་སྒེར་མཇལ་ཐོག་ཞབས་བསྟེན་གྱི་
པདྨ་སྲིད་པའི་ཆེ་རྒུ་དག་གི་གཙུག་གི་ནོར་བུ་འོད་འབར་བས་འདུད་པར་བྱེད་པ་ལ་སྤྱི་བོས་བཏུད་ཅིང་མཎྜལ་རྟེན་གསུམ་དང། གསེར་སྲང་གང། རྒྱ་མིའི་སྒོར་མོ་ལྔ་སྟོང། ཁམས་ཕྱོགས་ཀྱི་ཐོན་ཁུངས་དངོས་ཟོག་ཕྲན་བུ་བཅས་ཕུལ་
ཁམས་ཕྱོགས་ཀྱི་གནས་ཚུལ་བཀའ་འདྲི་མང་ཙམ་ཕེབས་པའི་ལན་རྣམས་གཡོ་ལྷད་མེད་པའི་དྲང་གསོལ་ཞུས། དེ་རྗེས་ཆུ་བཟང་རི་ཁྲོད་དུ་་སྐྱབ་མཆོག་རྡོ་རྗེ་འཆང་པ་བོང་ཁ་པ་ཆེན་པོའི་ཞབས་དྲུང་དུ་འབྱོར་མཇལ་དུ་བཅར་ཏེ་
བཟོད་པ་དམ་པའི་ནོར་གྱིས་ལན་བརྒྱར་ཕྱིས་པ་སྙམ་བྱེད་པའི་མཐོང་དོན་ཆེ་བའི་ཞལ་གྱི་དཀྱིལ་འཁོར་མཇལ་བ་དང་ཆབས་ཅིག་ཡན་ལག་མཆོག་གིས་བཏུད་ནས་ཕྱག་བྱས་ཤིང། རིན་ཆེན་དང་གཉིས་སོགས་དངོས་འབུལ་གྱི་མཆོད་སྤྲིན་

[082B] ཅོ་ནེ་བླ་མ་རིན་པོ་ཆེ་བློ་བཟང་རྒྱ་མཚོ་སྤྲིན་དཔལ་བཟང་པོ་ཡང་ཆུ་བཟང་དུ་བཞུགས་འདུག་པ་མཇལ་བཅར་གྱིས་རྗེས་སོར་བཀའ་ཆོས་ཇི་སྩལ་ཞུ་བཅར་ཆོག་པའི་
སྙན་གསན་ཕུལ། ཟླ་བ་བཅུ་གཅིག་པའི་ཚེས་ཤར་ལ་དགའ་ལྡན་དུ་བསྐྱོད་པར་དགོན་གཤམ་བོན་པོ་དགོན་གསར་དུ་ཤར་རྩེ་གྲྭ་ཚང་གི་ཐབ་བསུའི་ཐོག་མཁན་པོ་ལས་ཐོག་པ་རྡོ་ཁང་ཡངས་སྟེང་བློ་བཟང་དར་རྒྱས་སོགས་ལས་སྣེ་རྣམས་ཕེབས་
འདུག་པ་མཇལ་ཏེ་ཉག་རོང་ལ་ཁ་ནས་ཁྲོམ་སྒང་དུ་བབས་ཤིང། དེ་ནས་ཤར་རྩེའི་དགེ་འདུན་རྣམས་ཀྱིས་སེར་སྦྲེང་དང། དགའ་ལྡན་ཤར་བྱང་གྲྭ་ཚང་གཉིས་ཀྱི་མཁན་པོ་དང་བླ་སྤྲུལ་ལས་སྣེ་རྣམས་ཀྱིས་སྤོས་སྣེ་དང་བཅས་རྡོ་ཁང་ཁང་ཚན་
གྱི་ཚོམ་དུ་ཁང་ཚན་ནས་དཀར་སྤྲོའི་སྟོན་མོ་སྒྲིགས་གཤོམ་གནང་འདུག་པའི་སར་བཅར་ཏེ་བླ་སྤྱི། གྲྭ་ཚང། ཁང་ཚན། མི་ཚན་སོགས་སྤྱི་སྒེར་ཁག་མང་གིས་ལེགས་སྐྱེས་མཇལ་དར་སོགས་གནང་བ་བདག་གིར་ཞུས། ཕྲན་ངོ་འཁོར་རྣམས་
ཁམས་ཕྱོགས་སུ་བསྐྱོད་བསྡད་རིང་འགལ་རྐྱེན་གྱིས་མ་གཙེས་པར་བདེ་བར་ཕྱིར་འཁོར་བྱུང་བའི་རྟེན་འབྱུང་ལེགས་སྐྱེས་ཀྱི་ཚུལ་དུ་དགའ་ལྡན་ཚོགས་ཆེན་འདུས་ཚོགས་སུ་བསྙེན་བཀུར་མང་ཇ་གཉིས་དང་བཞེས་ཐུག་དགེ་འདུན་རེར་སྐུ་འགྱེད་དངུལ་
སྲང་གང་ཞོ་ལྔ་རེ་དང། འབྲུ་གཙང་རུའི་ཁལ་གཅིག་རེ། སྤྱི་འབུལ་དུ་ལོ་ལྟར་ཊམ་འགྱེད་རེ་འབུལ་རྒྱུའི་ཐེབས་རྩ། ཤར་རྩེ་གྲྭ་ཚང་དུ་གྲྭ་ཇ་གཉིས་དང་བཞེས་ཐུག་འབྲས་ཚ་ལེགས་པ། དགེ་འདུན་རེར་སྐུ་འགྱེད་དངུལ་སྲང་གསུམ་རེ་དང་

[083A]༄༅། །འབྲུ་གཙང་རུའི་ཁལ་གཅིག་རེ། སྤྱི་འབུལ་དུ་འདུ་ཁང་གི་གྲལ་རིང་བཅོ་བརྒྱད་ལ་གམ་རུམ་སེར་ཁྲ་པདྨ་རིས་ཀྱི་སྐྱོང་གདན་ཡུག་རིང་དང། མཁན་བླ་དབུ་ཆོས་སོགས་ལ་གདིང་རྒྱུའི་རུམ་གདན་ཁ་གང་མ་གཞི་
མཚུངས་འགའ་ཤས་བཅས་འགོ་སྣམ་མཚལ་ཁའི་མཐའ་ལྕགས་ཅན་སྤུས་ལེགས་ཆ་ཚང། ལོ་རེ་ཊམ་འགྱེད་རེ་འབུལ་རྒྱུའི་ཐེབས་རྩ། བྱང་རྩེ་གྲྭ་ཚང་དུ་བསྙེན་བཀུར་ཇ་ཐུག་གསུམ་དང་སྐུ་འགྱེད་དངུལ་སྲང་གསུམ་རེ། ཊམ་འགྱེད་
གཅིག་གི་ཐེབས་རྩ། རྡོ་ཁང་ཁང་ཚན་དུ་ཚོམ་ཇ་དང། བཞེས་ཐུག་འབྲས་ཚ། སྐུ་འགྱེད་དངུལ་སྲང་གསུམ་རེ་དང་འབྲུ་ཁལ་གཅིག་རེ། སྤྱི་འབུལ་དུ་འདུ་ཁང་གི་ཀ་རིང་བཞིར་གསེར་ཟངས་ཀྱི་འཕན་འགོ་ཙི་པར་གཟུགས་ལ་བཟང་
གོས་རུ་སུའི་རྒྱ་སེའི་མཐོང་དང་ཐོན་ཐི་ཚོས་ཚོགས་ཀྱི་འཕན་ལག་རང་འགྲིགས་བྱས་པའི་ཀ་འཕན་བཞི་དང། གོས་ཆེན་བཅད་ལྡན་གྱི་ཕྱེ་ཕུར་ཆེ་བ་གཉིས་དང། རྒྱལ་མཚན་གཅིག་ཊམ་འགྱེད་ཐེབས་རྩ། རྡོ་ཁང་བསམ་གླིང་མི་ཚན་དང་
གསེར་ཀོང་ཁང་ཚན། གསེར་ཀོང་བསམ་གླིང་མི་ཚན་བཅས་པར་ཡང་ཚོམ་ཇ་དང་སྐུ་འགྱེད། བསྙེན་འགྱེད་ཐེབས་རྩ་བཅས་ཕུལ་ཏེ་དགའ་ལྡན་ནས་མར་ལམ་བདེ་ཆེན་གསང་སྔགས་མཁར་དགོན་པར་བསྙེན་འགྱེད། གོང་ཀོ་ཚང་དུ་
ཨ་མ་ལགས་སོགས་ནང་མིར་འཕྲད་སྐྱེས། གུང་ཐང་དུ་ཆོས་ཁྲི་གྲྭ་ཚང་དང། གཟིམ་ཤར་གྲྭ་ཚང་སོ་སོར་ཉིན་འཁྱོངས་བསྙེན་བཀུར་སྐུ་འགྱེད། སྐྱེས་ལྷ་དྲག་ཤུལ་དབང་པོ་དང་ཉི་མ་གཞོན་ནུ་གཙོ་འཁོར་རྣམས་རྟེན་གཞིར་སྤྱན་

[083B] །རང་ལོ་ཉེར་དགུ་པས་སྦྲུལ་ལོར་སྨོན་ལམ་ཆེན་མོར་མང་ཇ་གཅིག་དང་སྐུ་འགྱེད་དངུལ་ཞོ་གསུམ་རེ་དང། སྨོན་ལམ་གྲོལ་རྗེས་འབྲས་སྤུངས་དང། སེ་ར་
ཚོགས་ཆེན། རྒྱུད་གྲྭ་སྟོད་སྨད་གཉིས། ཆུ་བཟང་རི་ཁྲོད་འདུས་སྤྱི་བཅས་པར་ཡང་བསྙེན་བཀུར་མང་འགྱེད་ཕུལ་ཞིང། དེ་སྐབས་རྒྱུད་སྟོད་གྲྭ་ཚང་ལ་ཆ་ཕྲེང་དུ་ཆེད་བསྐྲུན་གྱི་དབང་རྫས་རིགས་ལྔ་རྒྱ་རྩི་མ་ཆ་འགྲིགས་ངོ་གྲངས་བརྒྱ་
དང་ལྔ་བཅུ་ཐམ་པ་ཕུལ། དེ་ལོ་ཆུ་བཟང་རི་ཁྲོད་དུ་་སྐྱབས་རྗེ་རྡོ་རྗེ་འཆང་ཕ་བོང་ཁ་པའི་དྲུང་ནས་བླ་མཆོད་ཁྲིད་ཡིག་ཆེན་མོ་དང། ཕྱག་ཆེན་རྩ་འགྲེལ་སོགས་ཀྱི་སྟེང་ནས་བླ་མཆོད་དང་ཕྱག་ཆེན་གྱི་བཀའ་འཁྲིད། འཇིགས་བྱེད་བཅུ་
གསུམ་མའི་བསྐྱེད་རྫོགས་ཀྱི་ཁྲིད་རྩལ་སོང་བར་བསྐྱར་ཞུ་དང། དེ་མིན་གསུང་ཆོས་ཀྱི་རིགས་མང་ཙམ་སྩལ་སོང་བ་རྣམས་སྐལ་བཟང་བགོ་སྐལ་དུ་ནོད། །རང་ལོ་སུམ་ཅུ་པ་ལྕགས་རྟ་ལོར་གུང་ཐང་བླ་བྲང་གི་ལས་འཛིན་དམག་
དྲུང་སྐལ་བཟང་ནས་ཆོས་ཁྲི་གྲྭ་ཚང་དུ་འཇིགས་བྱེད་ཀྱི་སྒྲུབ་མཆོད་གསར་འཛུགས་དང། བདེ་མཆོག་དྲིལ་བུ་ལྷ་ལྔའི་སྒྲུབ་མཆོད་སྔོན་ཡོད་ཉམས་གསོ་སོགས་ཀྱི་ཆེད་ཡི་དམ་བདེ་འཇིགས་གཉིས་ཀྱི་དབང་ཆེན་བསྐུར་བར་ཡོང་དགོས་བསྐུལ་
བ་ལྟར། དེ་སྐབས་ཕྲན་རང་གྲང་བའི་ནད་ཀྱིས་བདེ་མིན་ཡོད་མུས་ཀྱང་དམག་དྲུང་སྐལ་བཟང་གི་བསྐུལ་ངོ་མ་བཟློག་པར་ཟླ་བ་བཞི་པའི་ཚེ་ཤར་ལ་གུང་ཐང་དུ་བསྐྱོད་དེ་དབང་ཆེན་བསྐུར་བས་ནད་གཞི་འཁྲུགས་རྐྱེན་ཐོག་ཡར་མར་

[084A]༄༅། །གཙང་ཆུ་བརྒལ་ཏེ་འགྲུལ་བཞུད་སོགས་ཀྱིས་རྐྱེན་བྱས་གྲང་བ་གཉན་སྡོང་གི་ནད་གཞི་བབས་ལྕི་དང། མཇུག་ཏུ་རྐང་འབམ་ནད་མནར་སོགས་ཀྱིས་ཤག་གི་སྒོ་ཕྱིར་བསྐྱོད་མ་ཐུབ་པར་བོད་ཟླ་བཅུ་གཅིག་པའི་ཚེས་
ཤར་བར་མལ་དུ་ལུས་ཏེ་དཀའ་ངལ་ཆེ་ཙམ་བྱུང། སྐབས་དེར་དགའ་ལྡན་བྱང་རྩེ་ཁྲི་དྭགས་རིན་པོ་ཆེ་ཕྲན་སར་ཡང་ཡང་ཕེབས་ཏེ་ཁྲུས་དང། གླུད་རྫོང་སོགས་རྐྱེན་སེལ་གྱི་རིགས་གནང་ཞིང་ཡེ་ཤེས་ཁྱུང་ཁྲའི་རྗེས་གནང་ཞིག་ཀྱང་བསྐྱར་
སྩལ་གྱིས་བསྙེན་པ་གཏོང་ཐུབ་ན་ལེགས་ཚུལ་བཀའ་སློབ་ཕེབས་པ་བཞིན་བཟླས་བསྙེན་བཏང་བར་ནུབ་གཅིག་རང་ཉིད་བྱ་ཁྱུང་ཆེ་ཆུང་ལུག་ཙམ་བྱས་པའི་རྒས་པོ་ཞིག་ཏུ་གྱུར་ཏེ་ཤག་གི་ཁང་སྟེང་དུ་བབས་པའི་རྨི་ལམ་དང། ཡང་སྡེར་མ་
གཅིག་གི་ནང་སྦལ་བ་མང་པོ་ཞིག་བླུགས་པའི་ཁ་རས་ཀྱིས་གཡོགས་ཏེ་སྣེ་མོ་རྣམས་སྡེར་མའི་འོག་ནས་ངེད་རང་གི་ལག་པ་གཡོན་པས་བསྡམས་ནས་བཟུང་ཞིང། སྡེར་མའི་སྦལ་བ་འགུལ་བསྐྱོད་ཀྱིས་ཁ་ཁེབས་རས་ལོང་ལོང་དུ་བྱེད་འདུག་པར་
ལག་གཡས་ཀྱིས་རས་ཁེབས་ཅུང་ཟད་ཕྱེ་ནས་བལྟས་སྐབས་སྦལ་པ་གཉིས་ཕྱིར་ཤོར་བ་ལས། དེ་མིན་སྦལ་བ་རྣམས་འདུར་ནས་སྒལ་ལྤགས་རས་ལ་འབྱར་ཏེ་སྒལ་རྨ་དམར་ཚལ་ལེ་བྱེད་པ་ཞིག་བྱུང་བ་གདོན་གནོད་ཞི་བའི་མཚན་མར་གོ་
ཞིང། ཤེལ་དཀར་ཨེམ་རྗེ་འཇིགས་མེད་དང། ལྕགས་པོ་རི་པའི་སྨན་དགེ་སྐལ་བཟང་ལགས་ཟུང་སྦྲེལ་དུ་བསྟེན་ནས་སྨན་བཅོས་བྱས་པས་ནད་གཞི་རིམ་དྭངས་ཀྱིས་དུས་ཀྱི་ཕོ་ཉའི་མགྲོན་དུ་མ་བོས་ཙམ་བྱུང། ཁྲི་དྭགས་པོ་ངག་དབང་

[084B] སྙན་ངག་སུམ་རྟགས་སྒྲ་སོགས་ལེགས་མཁྱེན་མ་ཟད། རྒྱུད་སྡེའི་ཆོ་ག་ཕྱག་ལེན་དཀྱིལ་འཁོར་ཐིག་ཚོན་སོགས་ལ་བྱང་ཆུབ། ལྷ་རིས་ཀྱང་ཐང་སྐུ་
བཞེངས་ཕེར་མཁྱེན་པ་སོགས་སྐུ་ཡོན་གྱི་རྩལ་རྫོགས་ཤིང། གསེར་ཀོང་རྡོ་རྗེ་འཆང་དང་་སྐྱབས་རྗེ་རྡོ་རྗེ་འཆང་ཕ་བོང་ཁ་པ་སོགས་དམ་པ་དུ་མ་ལས་དབང་ལུང་མན་ངག་གསན་རྒྱ་ཆེ་ཡང། ང་ཆེ་ང་མཁས་ཀྱི་ཁེངས་པ་དང། ཡོན་ཏན་ཅུང་
ཟད་ཅིག་ཡོད་ན་སྤོ་ལ་དར་འཕྱར་བ་ལྟར་གཞན་ལ་ངོམས་པའི་བླ་གཟུགས་ཕལ་གྱི་རྣམ་ཐར་ཡེ་ནས་མི་མཛད་པར་བུམ་ནང་མར་མེའི་ངང་ཚུལ་མཛད་པ་ཞིག་ཡོད། རིན་པོ་ཆེ་དང་ངེད་གཉིས་བླ་མ་གཅིག་གི་སློབ་མ་དམ་ཚིག་ཤིན་ཏུ་གཙང་ཞིང་
མཉམ་འགྲོགས་ཞུས་མོད། རིན་པོ་ཆེས་གསེར་ཀོང་རྡོ་རྗེ་འཆང་དྲུང་ནས་དགའ་ལྡན་སྙན་བརྒྱུད་ཀྱི་མན་ངག་འགངས་ཅན་མང་པོ་གསན་ཡོད་པ་ཤེས་བཞིན་དུ་ལྷ་སའི་རྒན་མོས་ཇོ་བོ་མི་མཇལ་བའི་དཔེ་ལྟར་སྙན་བརྒྱུད་མན་ངག་རྣམས་ཞུ་
སེམས་ཀྱི་མུར་ནང་ལུས་ཀྱིས་རིན་པོ་ཆེ་ཞི་བར་མནལ་བས་འགྱོད་ཀྱང་ཕྱིས། གསོལ་དཔོན་ལྷ་བུའི་ཕ་བཀྲ་ཤིས་དོན་གྲུབ་ཅེས་པ་བདེ་ཆེན་ཕུར་བླ་བྲང་གི་ཤེ་འཛིན་ལོ་མང་ལྷག་བསམ་རྣམ་དག་གིས་བྱ་མི་དེ་བཞིན་ས་སྤྲུལ་ལོར་ནད་འདས་
སོང་བའི་ཁ་ཆེམས་སུ་བུ་ཆུང་ཤོས་དཔལ་ལྡན་ཚེ་རིང་འདི་བཞིན་བླ་བྲང་ཞབས་ཁོངས་སུ་སྐྱེལ་དགོས་ཞེས་བརྗོད་པ་ལྟར་འདི་ལོ་སྟོན་མཇུག་འཕྲོག་ས་ནས་དཀར་ཤེ་སྐྱེལ་མི་དང་མཉམ་དུ་ཕྲན་སར་འབྱོར་ཞིང། དཔལ་ལྡན་འདི་བར་ཕྲན་

[085A]༄༅། །ནས་ཡི་གེ་ཀློག་འདོན་བསླབ་ཅིང། དེ་རྗེས་རིང་མིན་ལྷ་ལྡན་ཉག་རོང་ཤར་གྱི་ལྷ་རྗེ་རིག་འཛིན་ལྷུན་གྲུབ་སར་ཡི་གེའི་སློབ་གྲར་མངགས་པ་སོགས་ཆུང་དུས་ནས་བསྐྱངས་པ། ཇི་སྐད་དུ། སྐྱིད་དྲག་ཀྱང་ལང་དུ་
མི་འཆོར་ཞིང། །སྡུག་དྲག་ཀྱང་བྱོལ་འགྲོས་མི་འདོན་པ། །ལས་ལེགས་ཉེས་ཅི་བཅོལ་ཐེག་པ་སྟེ། །སེམས་བརྩེ་བ་གཡོག་གི་ཡང་རྩེ་ཡིན། །ཞེས་པ་ལྟར། སྒོ་གསུམ་ངལ་བ་རིང་དུ་དོར་ནས་ལྷག་བསམ་མ་མེད་པའི་མདུན་གཡོག་ཚུལ་བཞིན་
བསྒྲུབས་དང་སྒྲུབ་བཞིན་གྱིས་རྒན་པོའི་ལག་གི་འཁར་རྟེན་གཅིག་པུར་གྱུར་པ་འདི་ལགས། །རང་ལོ་སོ་གཅིག་པ་ལྕགས་ལུག་ལོར་ཆུ་བཟང་རི་ཁྲོད་དང་བཀྲ་ཤིས་ཆོས་གླིང་རི་ཁྲོད་ཅི་རིགས་སུ་བླ་མ་རྡོ་རྗེ་འཆང་གི་དྲུང་ནས་གསུང་ཆོས་ཆེ་ཕྲ་
ནམ་སྩལ་ལ་ཕལ་ཆེར་བཅར་ཞིང། ལྷ་སར་མཚན་ཞབས་སྟག་བྲག་རྡོ་རྗེ་འཆང་གི་ཞལ་སྔ་ནས་ལས་གསང་འདུས་ཡེ་ཤེས་ཞབས་ལུགས་འཇམ་དཔལ་རྡོ་རྗེ་དང། ཇོ་ལུགས་འཇིག་རྟེན་དབང་ཕྱུག་གི་དབང་ཆེན། རྡོ་རྗེ་འཇིགས་བྱེད་
ཀྱི་ཆོས་སྐོར་རྭ་པོད་དང། དཔལ་པོད། མགོན་པོ་ཞལ་གྱི་བེའུ་བུམ་མ་ཡིག་དང། བུ་ཡིག་ཧ་ལ་ནག་པོའི་སྐོར་སོགས་ཀྱི་བཀླག་ལུང་མང་ཙམ་ནོད། དེ་ལོའི་སྟོན་མཇུག་ཏུ་ཆ་ཕྲེང་དགོན་ཡུལ་སྤྱི་ནས་ཕྲན་སླར་ཡང་དགོན་ཡུལ་དུ་འབོད་མིར་
སྤྱི་འཐུས་སྟོད་ཤོག་ཆ་གོང་ཕག་རྒེད་བློ་བཟང་ཡེ་ཤེས་དང། ཕྲེང་ཤོག་དཔག་པོ་འབུ་ཚ་དགེ་སློང་བསྟན་པ་རྣམ་རྒྱལ་གཉིས་འབྱོར། །རང་ལོ་སོ་གཉིས་པ་ཆུ་སྤྲེ་ལོར་མདོ་སྨད་འབའི་ཕྱོགས་ནས་རྒྱ་དམག་ལྷགས་ཏེ་མདོ་

[085B]
བྱུང་སོང་ཞིང། དབྱར་ཐོག་རིང་ཕལ་ཆེར་ཆུ་བཟང་དུ་བསྡད་དེ་བླ་མ་རྡོ་རྗེ་འཆང་གི་དྲུང་ནས་རྡོ་རྗེ་འཇིགས་བྱེད་ཀྱི་ལས་བཞིའི་འཁྲུལ་འཁོར་གྱི་ཕྱག་ཁྲིད་སོགས་གསུང་ཆོས་རྣམ་གྲངས་མང་ཙམ་ནོད་ཅིང། དེ་དག་གི་གསེང་དབར་དུ་ལྷག་ལྷའི་
བཟླས་བསྙེན་འགའ་ཤས་བྱས། དེ་ལོ་ཟླ་བ་བཅུ་གཉིས་པ་ནང་དགའ་ལྡན་ཁྲི་ཐོག་གོ་གཅིག་པ་སེར་བྱེས་ལ་བ་བློ་བཟང་རྒྱལ་མཚན་སྐུ་གཤེགས་པར་ཁྲི་བའི་ཕྱག་མཛོད་སོགས་ཀྱིས་དམིགས་བསལ་འབོད་བསྐུལ་མ་བྱུང་ཡང། ་གོང་ས་
་སྐྱབས་མགོན་ཆེན་པོ་མཆོག་གིས་དབྱིངས་དཔྱད་ནོར་གླིང་ནས་ཆིབས་གཡོག་ཆེད་སྩལ་གྱིས་འབོད་གནང་བྱུང་བ་ལྟར་ཞབས་བཅར་སྐབས་སྐུ་བཅར་ཐུབ་བསྟན་ཀུན་འཕེལ་བརྒྱུད་བཀའི་ཕེབས་སྒོར་དགའ་ལྡན་ཁྲི་རིན་པོ་ཆེ་ཁ་ས་སྐུ་གཤེགས་
འདུག་པར་སྐུ་གདུང་གདུང་ཁྲུས་དང། སྤུར་བཞུ་བྱ་རྒྱུ་སོགས་ལ་ཁྱེད་རང་བསྐྱོད་དགོས་ཞེས་བཀའ་ཕབ་པ་ལྟར་དེ་འཕྲལ་ཁྲི་བའི་བཞུགས་གནས་ཕུར་ལྕོག་བླ་བྲང་དུ་བསྐྱོད་སྐབས། རྣམ་གྲྭའི་སློབ་དཔོན་སྐུ་ཞབས་བསོད་ནམས་ལགས་
ཀྱང་ཕེབས་འདུག་པ་ཁོང་ལ་་གོང་ས་ཆེན་པོའི་བཀའ་ལན་དུ་སྐུ་གདུང་ཞབས་ཞུའི་སྐོར་ཁྲི་བྱང་སྤྲུལ་སྐུ་དང་ཁྱེད་རང་གཉིས་ནས་རྒྱུས་ཡོད་ཀྱིས་བྱེད་རྒྱུ་དང། ཕུར་ལྕོག་སྤྲུལ་སྐུ་རིན་པོ་ཆེ་ཡང་ཕྱིན་ཆད་ཕྱག་ལེན་ཉམས་མྱོང་གོམས་སླད་དེར་

[086A]༄༅། །ཡག་པོ་གཟིགས་དགོས། ཞེས་བཀའ་མངགས་སྩལ་འདུག་པ་རྗེས་སོར་བརྟག་སྐབས་ཕྱི་ལོ་དེར་༸གོང་ས་མཆོག་དགོངས་པ་ཆོས་དབྱིངས་སུ་གཤེགས་པའི་སྐུ་གདུང་རིན་པོ་ཆེའི་སྲི་ཞུར་ཕུར་ལྕོག་རིན་པོ་
ཆེ་དང། ཕྲན་ཚོ་བཅར་དགོས་པ་མ་འོངས་མངོན་གཟིགས་ཀྱི་དགོངས་གཞི་ཁྱད་པར་ཅན་ཞིག་ཡིན་ཚོད་འདུག་ཅིང། བཀའ་དགོངས་བཞིན་ཁྲི་བའི་སྐུ་གདུང་སྤུར་བཞུ་མ་ཟིན་པར་ཉིན་ལྟར་གདུང་ཁྲུས་དེར། བདག་འཇུག་སོགས་བཏང་སྟེ་ཕ་
བོང་ཁའི་རི་ཁྲོད་དུ་ཕྲན་ནས་རྡོར་སློབ་བྱས་ཏེ་སྐུ་གདུང་བསྲེགས་ཆོག་ཐུ་ཀྭན་ཆོས་ཀྱི་ཉི་མའི་གསུང་གི་ནང་གསལ་ལྟར་བྱས་ཤིང། ཕུར་ལྕོག་རིན་པོ་ཆེ་ཡང་གདུང་ཁྲུས་འབུལ་བ་ནས་བཟུང་ཐོག་མཐའ་བར་གསུམ་ཚང་མར་སྤྱན་ཞིབ་གནང་བར་
ཕེབས། །རང་ལོ་སོ་གསུམ་པ་ཆུ་བ་ལོར་ལྷ་སའི་སྨོན་ལམ་གྲོལ་རྗེས་དགའ་ལྡན་སྟག་རྩེ་སྒྲུབ་མཆོད་སྐབས་༸གོང་ས་༸རྒྱལ་དབང་མཆོག་དགའ་ལྡན་དུ་ཆིབས་བསྒྱུར་བསྐྱངས་སོང་བར། ཕྲན་ལྷ་སར་དལ་སྡོད་མ་ཕོད་པར་ཤད་
རྩོལ་གྱིས་དགའ་ལྡན་དུ་བསྐྱོད་དེ་ཤར་རྩེ་བའི་འཇིགས་བྱེད་ཆོག་གྲལ་དུ་བསྐྱོད། དེ་སྐབས་ཁྲི་ཐོག་ཁང་གི་གཟིམ་ཆུང་འོད་གསལ་སྦུག་ཏུ་༸གོང་ས་ཆེན་པོ་མཆོག་སྒེར་མཇལ་ཞིག་ཞུས་པར་བཀའི་མཚམས་འདྲི་དང། དགའ་ལྡན་སྒྲུབ་
མཆོད་ཀྱི་སྐོར་སོགས་བཀའ་འདྲི་ཕེབས་རིགས་ལ་སྔར་སྲོལ་ཇི་ཡོད་སྙན་གསོལ་ཞུས་ཏེ་༸གོང་ས་མཆོག་དགའ་ལྡན་ནས་ཆིབས་བསྒྱུར་གྲུབ་རྗེས་ལྷ་སར་ཕྱིར་ལོག་བྱས། དགའ་ལྡན་དུ་འགྲོ་ཁར་ཕྲན་དེ་སྔོན་གྲྭ་སར་སྡོད་སྐབས་མཚན་ཉིད་སློབ་

[086B] ཕྲན་དང་ལོ་མང་དམ་ཚིག་གཅིག་འབྲེལ་ཅན་དེ་ཚད་རིམས་ཀྱིས་མནར་ཏེ་ལྷ་སའི་ཤག་ཏུ་ཡོད་པ་ཕྲན་དགའ་ལྡན་
ནས་ཕྱིར་འཁོར་མ་བྱུང་བའི་དབར་འདས་གྲོངས་སོང་འདུག་པ་འཆི་ཁར་ངོ་འཕྲད་མ་ཐུབ་པར་འགྱོད་ཕམ་ཧ་ཅང་ཆེན་པོ་བྱུང་ཞིང། རྗེས་མཇུག་དགེ་རྩ་གང་རྒྱས་བསྒྲུབས། དབྱར་མཇུག་ཏུ་ཆུ་བཟང་རི་ཁྲོད་ཀྱི་ཤག་ཏུ་༸སྐྱབས་མཆོག་རྡོ་རྗེ་
འཆང་ཕ་བོང་ཁ་གདན་ཞུས་ཀྱིས་མགོན་པོ་ཞལ་རྣམ་འགྱུར་བཅུ་བདུན་གྱི་རྗེས་གནང་ཞུ་བཞིན་སྐབས་ནོར་གླིང་ནས་ཆིབས་གཡོག་བང་ཆེན་ཆེད་སྩལ་གྱིས་སང་ཉིན་སྔ་དྲོ་ནོར་གླིང་སྤྱན་གསལ་ཕོ་བྲང་དུ་བཅར་འབྱོར་དགོས་ཞེས་ཕེབས་དོན་བཞིན་
བཅར་བར་སྐུ་བཅར་ཀུན་འཕེལ་བརྒྱུད་བཀའི་ཕེབས་སྒོར། ཆ་ཕྲེང་དགོན་ཡུལ་ནས་དགོངས་ཞུའི་སྙན་ཞུ་འབྱོར་བས་ཁྱོད་རང་ཁམས་ཕྱོགས་འཕྲལ་ཐོན་གྱིས་བསྟན་སྲིད་གྱན་འདེགས་ཀྱི་ཞབས་འགྱུར་དུ་སྨན་ཕྱིར་ཁམས་ཕྱོགས་སེར་སྐྱ་མི་མང་
ལ་སློབ་གསོ་དང། རྒྱ་ཕྱོགས་ནས་ཚུར་རྒོལ་བསམ་སྦྱོར་ངན་གཡོའི་རིགས་ཇི་ཡོད་འོན་སེང་གིས་གནས་སྙན་འབུལ་དགོས་སོགས་བྱེད་སྒོའི་སྐོར་བཀའ་སློབ་ཞིབ་རྒྱས་སྩལ་བྱུང་བར། འདི་ལོ་ལམ་སེང་འཕྲལ་ཐོན་ཞུ་རྒྱུ་རྟ་ཁལ་འགྲོ་ཆས་གང་
ཅི་གྲ་བསྒྲིག་ཐུབ་མིན་ལ་བརྟེན་ཕྱི་ལོ་གསར་འཕྲལ་ཐོན་བསྐྱོད་ཆོག་པ་ཞེས་གསོལ་བར་དེ་དོན་བགྱིད་འཐུས་བཀའ་ཕེབས། མགོན་ཞལ་རྗེས་གནང་གྲས་ནས། རྗེས་གནང་གསུམ་ཙམ་དང་མགོན་པོའི་གསང་ཁྲིད་བཅས་འཕྲོར་ལུས་པ་

[087A]༄༅། །རྗེས་སོར་ཕན་པོ་ན་ལེནྜའི་༸སྐྱབས་རྗེ་གཟིམ་འོག་རིན་པོ་ཆེའི་དྲུང་ནས་ཞུས། ཁམས་བསྐྱོད་བྱ་རྩིས་ཀྱིས་ཆ་ཕྲེང་པའི་སྤྱི་འཐུས་བློ་བཟང་ཡེ་ཤེས་རྒྱ་གར་དུ་བཏང་ནས་ཉེར་མཁོ་རྩོལ་སྒྲུབ་བྱ་རྒྱུའི་མངགས་
གདམས་སོགས་བྱས་ཀྱང། དེ་ལོ་ཟླ་བ་བཅུ་པའི་ཚེས་སུམ་ཅུ་ཉིན་༸སྐྱབས་མགོན་ཆེན་པོ་མཆོག་དགོངས་པ་ཆོས་དབྱིངས་སུ་གཤེགས་ཚུལ་བསྟན་པར་བརྟེན་ཕུར་ལྕོག་བྱམས་མགོན་མཆོག་སྤྲུལ་དང། མཚན་ཞབས་སྟག་བྲག་རྡོ་རྗེ་འཆང་
དང། མཚན་ཞབས་སེར་སྨད་ཀོང་པོ་རྒྱལ་དབང་སྤྲུལ་སྐུ། སེར་བྱེས་ཧར་གདོང་ཀེའུ་ཚང་སྤྲུལ་སྐུ། ༸སྐྱབས་རྗེ་གླིང་རིན་པོ་ཆེ། ཕྲན་རང། རྣམ་གྲྭ་དབུ་སློབ་གཉིས་བཅས་སྐུ་གདུང་རིན་པོ་ཆེའི་གདུང་སྒྲུབ་ཆོ་ག་སོགས་ཀྱི་སྲི་ཞུ་བའི་
གྲས་སུ་བཅར་དགོས་བྱུང་བ་སོགས་ཀྱིས་ཁམས་བསྐྱོད་བྱ་རྒྱུ་བཤོལ་ཞིང། སྐུ་གདུང་རིན་པོ་ཆེ་སྤྱན་བསལ་ཕོ་བྲང་གི་དབུ་རྩེའི་གཟིམ་ཆུང་སྲིད་ཞིའི་དཔལ་འབར་དུ་གདུང་སྒྲུབ་ཆོ་ག་དང། གདུང་ཁྲུས། བདུན་ཕྲག་རེའི་མཚམས་སྤུར་ཚྭ་
བརྗེ་འབུལ་སོགས་ཞུ་རྒྱུའི་འགོ་བརྩམས། དེ་ནས་ཉིན་ཤས་མཚམས་ནོར་གླིང་ཕོ་བྲང་དུ་སྐུ་བཅར་ཐུབ་བསྟན་ཀུན་འཕེལ་སོགས་སྐུ་བཅར་ཞབས་ཞུ་བ་རྣམས་དང། ཨེམ་ཆི་བྱམས་པ་བཅས་ལ་བོད་ལྗོངས་ཚོགས་འདུ་ཆེན་མོ་ནས་༸རྒྱལ་དབང་
མཆོག་དགོངས་པ་ཞི་བར་གཤེགས་རྐྱེན་བསྙུན་གཞིའི་སྐོར་དང། གསོལ་སྨན་འབུལ་ཕྱོགས་སྐོར་སོགས་ལས་བརྩམས་པའི་དྲི་རྩད་ཀྱིས་ཞུ་བ་མང་བཞེས་མཐར་དོ་དམ་བཙོན་འཇུག་དང་འབྲེལ་ཐུབ་བསྟན་ཀུན་འཕེལ་ཀོང་པོ་དང་

[087B] ཟླ་བ་བཅུ་གཉིས་པའི་ནང་སྐུ་གདུང་རིན་པོ་ཆེ་རྩེ་ཕོ་བྲང་གི་ཤར་བརྒྱུད་གཟིམ་ཆུང་དགའ་ལྡན་སྣང་གསལ་དུ་གདན་ཞུ་མཛད་ཅིང། དེ་ནས་བཟུང་གསེར་སྡོང་
གསར་བཞེངས་གཟུངས་འབུལ་མ་གྲུབ་བར་ལོ་ངོ་ཕྱེད་གཉིས་ཙམ་རིང་ཉིན་ལྟར་སྐུ་གདུང་རིན་པོ་ཆེའི་གདུང་སྒྲུབ་མཆོད་འབུལ་སོགས་སྲི་ཞུ་ཞུ་དགོས་རྣམས་འཆར་ཅན་ཞུ་དགོས་སྨོས་མེད་ཐོག་གསེར་སྡོང་གསར་བཞེངས་ཀྱི་ཚད་གཞི་ཐིག་གདབ་
དང། ནང་གཟུངས་ཉེར་བསྡོག་ཞུ་དགོས་ཀྱི་རིགས་མཐའ་དག་༸རྒྱལ་ཚབ་གསར་པ་རྭ་སྒྲེང་རིན་པོ་ཆེ་དང། སྲིད་བློན་ཡབ་གཞིས་གླང་མདུན་གུང་ལྷན་རྒྱས་ནས་ངེད་ཚོར་བཀའ་མངགས་འགན་དཀྲི་སྩལ་བ་བཞིན། མཆོད་རྟེན་གྱི་ཚད་གཞི་
རས་གཞིར་ཐིག་འདེབས་སྐབས་རྩེ་ཕོ་བྲང་གི་བདེ་ཡངས་ཤར་གྱི་མཐིལ་དུ་རས་གཞི་བཏིང་ནས་༸རྒྱལ་མཆོག་ལྔ་པ་ཆེན་པོའི་གསེར་སྡོང་འཛམ་གླིང་རྒྱན་གཅིག་གི་ཐིག་ཚད་ལས་ཁྲུ་དོ་ཙམ་འཕར་བའི་ཐིག་བཏབ་ཅིང། རྗེས་སོར་རྭ་སྒྲེང་ནས་
སྲོག་ཤིང་ཤུག་པ་འབྱོར་བ་དེ་དག་མཆོད་རྟེན་གྱི་ཏོག་ནས་བུམ་གདན་པདྨ་བར་རིང་ཐུང་ཆད་ལྷག་མེད་པ་ཁྲིག་གེར་འབྲིགས་པ་མ་འགྲིགས་ལྷུན་གྲུབ་ཀྱི་རྟེན་འབྲེལ་འགྲིགས། སྤྱིར་བཏང་ལ་མཆོད་རྟེན་གྱི་སྲོག་ཤིང་གི་ཚད་ཏོག་ནས་དགེ་བཅུ་པདྨའི་
བར་དགོས་ཀྱང། དྲི་མེད་རྣམ་གཉིས་ཀྱི་དཀྱིལ་འཁོར་དང་འབྲེལ་བའི་སྲོག་ཤིང་འཛུགས་ཆོག་བྱེད་སྐབས་བུམ་གདན་པདྨའི་མཚམས་དེར་དྲི་མེད་རྣམ་གཉིས་ཀྱི་དཀྱིལ་འཁོར་བཤམས། དེའི་སྟེང་སྲོག་ཤིང་གི་རྩ་བ་འཛུགས་དགོས་

[088A]༄༅། །པས་སྐབས་འདིར་ཡང་དེ་གའི་ལུགས་སུ་མཛད། །རང་ལོ་སོ་བཞི་པ་ཤིང་ཁྱི་ལོར་སྐུ་གདུང་རིན་པོ་ཆེའི་སྲི་ཞུ་སྒྲུབ་བཞིན་པའི་སྐབས་ཟླ་བ་གཉིས་པའི་ཚེས་བཅུ་དྲུག་ཉིན་ཤག་གི་མཛོད་པ་རིག་འཛིན་
སྟེང་གྲིབ་ཀྱིས་གློ་བུར་ནད་འདས་སོང་བར་དགེ་མཇུག་བྱ་རྒྱུས་མཚོན་ཤག་གི་གཏོང་ཡོང་འགན་ཁུར་ཚང་མ་ངེད་རང་དང། གསོལ་དཔོན་ལྷ་བུ་གཉིས་ནས་ལེན་དགོས་བྱུང་ཞིང། གོང་སྨོས་ལྟར་ཕྱག་མཛོད་འདས་པོ་དེ་ཉིད་ཤེས་འཁོས་
དམན་ཅིང་ལམ་འགྲོ་ཞན་པ་གཉིས་འཛོམས་ཀྱིས་ཤག་ཏུ་འབྲུ་དངུལ་དང་ཉེར་མཁོ་གང་ཅི་ལག་འཛངས་ཆེ་ཞིང། སྐབས་རེ་རྩམ་པ་ཡང་གྲོང་གསེབ་ནས་དུས་ཐོག་འཁོར་མིན་དབར་ཆད་དེ་གྲོང་པ་ཁྱིམ་མཚེས་ནས་སྔ་གཡར་བྱེད་དགོས་
དང། ཤེ་མར་གྱིས་ལོ་འཁོར་མ་ལྡེང་པར་དཔྱིད་མཇུག་ཙམ་ལ་འབྲོག་ས་ནས་སྔོན་ལེན་བྱ་དགོས། འོག་མཛོད་རྣམས་ལ་འབུད་ཤིང་གི་ལྕི་བ་དང་མར་ཀོ་སྟོང་པ། ཤིང་ཁྲོག་སོགས་ཀྱིས་ཁེངས་པ་ཞིག་ཡོད་སྟབས་ཟླ་ཤས་རིང་ཉེར་མཁོ་
མ་ལྡེང་པའི་དཀའ་ངལ་ཆེ་ཙམ་བྱུང་ཡང། ངེད་རང་དང་ལྷ་བུ་གཉིས་ཀ་རྒྱ་བཤིག་སྟོང་འགུགས་ཀྱི་ནུས་རྩལ་དམན་པས་ཐབས་ཤེས་གང་ཡང་མ་བྱས་རུང། མཆོག་གསུམ་བྱིན་མཐུས་ལོ་རེ་ནས་ལོ་རེ་བཞིན་༸ཁོས་འབྱོར་ཇེ་ལེགས་སུ་
སོང་སྟེ་སྐྱིད་འགོ་ཚུགས་ཤིང། ཚོགས་བསགས་མཆོད་འབུལ་དང་དགེ་འདུན་བསྙེན་བཀུར་སོགས་ཀྱང་ཇི་ལྟར་ཁྲོན་པའི་ཆུ་རྒྱུན་བླངས་ཀྱིན་འཕེལ་བའི་ངང་ཚུལ་ལྟར་གང་འདོད་བྱ་རྒྱུ་བྱུང། དེ་ལོ་རྩིས་དཔོན་ལུང་ཤར་བ་རྡོ་རྗེ་ཚེ་རྒྱལ་

[088B] བཀའ་བློན་ཁྲི་སྨོན་པ་ནོར་བུ་དབང་རྒྱལ་གཉིས་གཞུང་སྲིད་དབང་འཛིན་གྱི་སྐོར་ལམ་མནན་པར་རྩོད་པ་ཅན་དུ་གྱུར་ཏེ་ཕན་ཚུན་གཉིས་ཕྱོགས་ནས་གཞུང་ཞབས་སྐྱ་སེར་མང་པོར་རྒྱུད་བསྐུལ་དང་འབྲེལ་འཐེན་འཁྱེར་སྣ་ཚོགས་ཀྱིས་ཟིངས་
བསླངས་མཐར། རྩིས་དཔོན་ལུང་ཤར་བ་དོ་དམ་བཙོན་འཇུག་དང་འབྲེལ་ཟླ་བ་བཞི་པའི་ཚེས་བརྒྱད་ཉིན་རྩེ་པོ་ཏཱ་ལའི་ཞོལ་ལས་ཁུངས་ཀྱི་ཁྲིམས་སར་མིག་འབྲས་གཉིས་རྩ་བ་ནས་ཕྱུངས་ཏེ་ཚེ་བཙོན་དོ་དམ་དང། རོགས་ཟླ་འགའ་ཤས་ཀྱང་
རྫོང་གཞིས་ཁག་ཏུ་རྒྱངས་ཕུད་བཏང་སོང། སྔར་༸རྒྱལ་དབང་མཆོག་གསེར་ཞལ་འཚོ་བཞུགས་སྐབས་གཟིགས་པ་དགེ་བའི་སྟབས་ཀྱིས་རྩིས་དཔོན་ལུང་ཤར་བ་དང། སྐུ་བཅར་ཐུབ་བསྟན་ཀུན་འཕེལ་གཉིས་ཀ་མཚན་ཤུགས་ཆེ་ཞིང། ལྷག་
པར་སྐུ་བཅར་ཀུན་འཕེལ་དེ་གཞུང་ཞབས་དྲག་འབྲིང་དཀྱུས་གསུམ་སོགས་ཚང་མས་ཁོང་གི་ཞལ་ངོ་དཀར་ནག་ལ་བལྟ་དགོས་པ་མ་ཟད། གཞུང་གི་ལས་ཁུངས་ཁག་རྣམས་ཀྱིས་ཀྱང་ཁོང་གི་བཀའ་བསྟུན་ཞུ་དགོས་ཀྱི་གནས་ཤིག་ཡིན་རུང་
ཇི་སྐད་དུ། འདུལ་བ་ལུང་ལས། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང། ལྟུང་བ་དང། རྣམ་པར་འཐོར་བ་དང། རྣམ་པར་འཇིག་པའི་ཆོས་ཅན་ནོ། །ཞེས་གསུངས་པ་ལྟར། ཁོང་རྣམ་གཉིས་འབྲེལ་ལྟོས་དང་བཅས་པར་གློ་
བུར་གྱི་འགྱུར་བ་མི་བཟད་པ་བྱུང་བ་སོགས་ལོ་སྔ་ཕྱི་འདི་དག་ཏུ་ཟག་བཅས་འཁོར་བའི་བདེ་སྡུག་དང། དར་རྒུད་གློག་ལྟར་གཡོ་བའི་རྣམ་འགྱུར་མང་ཞིག་ཤར་བ་སྐྱོ་ཤས་དང་ངེས་འབྱུང་གི་བསྣོན་མར་ཆེ། ལོ་འདིའི་རིང་ཉིན་ལྟར་རྩེར་ཆག་མེད་

[089A]༄༅། །བཅར་ཏེ་གདུང་སྒྲུབ་ཆོག་དང་བདུན་ཕྲག་རེའི་མཚམས་སྤུར་ཚྭ་གསར་རྙིང་བརྗེ་འབུལ་ཞུ་རྒྱུ་སོགས་ཞུ་མུས་ཐོག་སྟོན་མཇུག་ཙམ་ནས་གསེར་སྡོང་ཆེན་མོའི་འོག་གཞིས་འཛིན་ནས་བཟུང་བཟོ་བོས་ཤིང་
བསྒྲིགས་ཟིན་རིམ་དང་བསྟུན་གཟུངས་འབུལ་འགོ་འཛུགས་ཞུས་ཤིང། གཟུངས་འབུལ་ཞུ་སྟངས་སྐོར། གཟུངས་དཔར་ཡོངས་གྲགས་ལས་གཟུངས་སྔགས་ཀྱི་རྣམ་གྲངས་ཆེས་ཤིན་ཏུ་རྒྱས་པ་སྡེ་སྲིད་སངས་རྒྱས་རྒྱ་མཚོའི་སྐབས་
དཔར་བསྐྲུན་མཛད་དེ་རྩེ་ཕོ་བྲང་གི་ལྟག་སྒོ་རྒྱབ་ཏུ་བཞུགས་པའི་གཟུངས་དཔར་བཀའ་རྒྱ་མར་གྲགས་པ་དཔར་འདེབས་ཀྱིས་གཟུངས་ཆེན་སྡེ་ལྔས་མཚོན་པའི་སྟོད་སྨད་བར་གསུམ་གྱི་གཟུངས་རྣམས་དང། གནོད་སྦྱིན་ཕོ་མོའི་འཁོར་ལོ་
སོགས་རྒྱལ་མཆོག་ལྔ་པའི་གསུང་གཟུངས་འབུལ་འཁྲུལ་སྤོང་ཉིན་བྱེད་དང། ལྕང་སྐྱའི་གསུང་ཤེལ་དཀར་མེ་ལོང་གཉིས་ཀྱི་དགོངས་དོན་བཞིན་གནས་སོ་སོར་འབུལ་དགོས་རྣམས་འཕྱུགས་མེད་ཐོག་༸རྒྱལ་བ་ལྔ་པ་ཆེན་པོའི་གསེར་
སྡོང་འཛམ་གླིང་རྒྱན་གཅིག་གི་དཀར་ཆག་ནང་གསལ་གྱི་ལམ་ལྟར་འཕར་དུ་འོག་གཞི་ས་འཛིན་ནང། ཛམ་སེར། ཛམ་དཀར། རྣམ་སྲས། ནོར་རྒྱུན་མ། སའི་ལྷ་མོ། རྒྱལ་བ་རིགས་ལྔ་བཅས་ཀྱི་གཏེར་བུམ། སེང་ཁྲིའི་གདོང་
ཆེན་ནང་གི་ཟུར་བཞི་དང་དབུས་བཅས་པར་མགོན་པོ་ཕྱག་དྲུག་ཆོས་རྒྱལ། ལྷ་མོ་དམག་ཟོར་མ། གནོད་སྦྱིན་ལྕམ་དྲལ། རྒྱལ་པོ་སྐུ་ལྔ་བཅས་ཀྱི་རྟེན་སྒྲོམ་སོ་སོར་བཀོད་པའི་ནང་ཆོས་སྐྱོང་རང་རང་གི་བླ་རྡོ་སྲོག་འཁོར། སྐུ་གསུང་

[089B] རྟེན་མངོས་རྣམས་རྫས་སྔགས་འདོད་གསོལ་སྒྲུབ་པ་རབ་གནས་སོགས་སོ་སོའི་བེའུ་བུམ་ནས་གསུངས་པ་ལྟར་ཚད་ལྡན་དུ་འདུ་བགྱིས་པ་དང། མཆོད་རྟེན་གྱི་དབུ་རྩེའི་ཉི་ཟླ་
ཏོག་སོགས་ཀྱི་ནང་དམིགས་བརྩེ་མའི་ཞི་རྒྱས་དབང་གསུམ་གྱི་འཁོར་ལོ་དང། དགེ་འདུན་འདུ་འཁོར། གདུགས་དཀར་ཡུལ་སྲུང་འཁོར་ལོ། དཔལ་ལྡན་ས་སྐྱའི་གསེར་ཆོས་བཅུ་གསུམ་ནང་ཚན་དབང་གི་ལྷ་དམར་མོ་སྐོར་གསུམ་གྱི་དང་
པོ་རྗེ་བཙུན་རིག་བྱེད་མ་ཀུ་རུ་ཀུ་ལཱེའི་སྒྲུབ་ཐབས་ཚར་ཆེན་གྱི་གསུང་ཁམས་གསུམ་དབང་དུ་བསྡུ་བའི་གནད་ཡིག་གངྒའི་ཆུ་རྒྱུན་དང། དྭགས་པོ་བཀྲ་ཤིས་རྣམ་རྒྱལ་གྱི་ཡིག་ཆ་དངོས་གྲུབ་འབྱུང་གནས་ནང་གསལ་ལྟར་བདག་ཉིད་ནུས་ལྡན་དུ་
བྱ་བའི་འཁོར་ལོ་དང། ཁམས་གསུམ་དབང་དུ་བསྡུ་བའི་ལས་སྦྱོར་འཁོར་ལོ། དོན་ཀུན་སྒྲུབ་པའི་འཁོར་ལོ། དབང་གི་ལྷ་གཉིས་པ་ཚོགས་བདག་དམར་ཆེན་གྱི་སྒོ་ནས་གསང་བ་སྙིང་གི་འཁོར་ལོའི་ལས་བཞི་སྒྲུབ་ཚུལ་སྟོན་པའི་ཡི་གེ་རིན་
ཆེན་ལྗོན་ཤིང་ནང་གསལ་ལྟར་ཚོགས་བདག་གི་རྒྱས་པ་དང། དབང་གི་འཁོར་ལོ་སོ་སོ་ནས་གནམས་བར་གསུམ་གྱི་འཁོར་ལོ་གསུམ་བརྩེགས་མ། དབང་ལྷ་གསུམ་པ་ཁྲོ་བོ་ཀག་ཆོལ་འདོད་པའི་རྒྱལ་པོའི་སྒྲུབ་ཐབས་ནོར་བུ་གསལ་འབར་ནས་
གསུངས་པ་ལྟར་གྱི་ཕོ་འཁོར་མོ་འཁོར། གནད་འབེབས་ཉི་ཟླའི་འཁོར་ལོ་སོགས་སྟེང་འོག་བར་གསུམ་གྱི་འཁོར་ལོ་དགུ་བརྩེགས་མ་བཅས་རྣམས་འབྲི་གཞི། བྱུག་རྫས། འབྲི་དུས། སྒྲུབ་པ་སོགས་སོ་སོའི་གཞུང་དང། ༸རྒྱལ་

[090A]༄༅། །མཆོག་ལྔ་པ་ཆེན་པོའི་གསུང་དམར་པོ་སྐོར་གསུམ་གྱི་དཀའ་གནད་མདུད་གྲོལ་རེག་གཟིགས་ཨུཏྤལ་དམར་པོའི་ཆུན་པོ་དང། འཁོར་ལོའི་གསལ་བྱེད་ཁམས་གསུམ་འགུགས་པའི་ལྕགས་ཀྱུ་རྣམས་
གུང་བསྒྲིགས་པའི་ཕྱག་ལེན་འཕྱུགས་མེད་དུ་བསྟར་བ་བཅས་བཞུགས་གསོལ་སྐོར་ཞིབ་པ་གསེར་སྡོང་ཆེན་པོ་དགེ་ལེགས་འདོད་འཇོའི་དཀར་ཆག་ཏུ་གསལ། དེ་སྐབས་གསེར་སྡོང་ནང་གཟུངས་སུ་འབུལ་རྒྱུའི་བྱིན་རྟེན་ཉེར་བསྡོག་མཛད་
སླད་རྩེ་ཕོ་བྲང་གི་གཟིམ་ཆུང་དགའ་ལྡན་ཡངས་རྩེའི་ནང་༸རྒྱལ་ཚབ་རྭ་སྒྲེང་རིན་པོ་ཆེ་དང། སྲིད་བློན་ཡབ་གཞིས་གླང་མདུན་གུང་ཀུན་དགའ་དབང་ཕྱུག་གསེར་སྡོང་དོ་དམ་པ་བཀའ་བློན་ཁྲི་སྨོན། རྩེ་མཁན་དྲུང་རྣམ་པ་བཞི། ངེད་
ཚོ་གདུང་སྒྲུབ་སྲི་ཞུ་བ་རྣམས་བཅས་ལྷན་འཛོམས་ཀྱིས་གཞུང་གི་རྟེན་སྒམ་ཆེན་མོ་ཞལ་གྲངས་ལྔ་བཅུ་སྐོར་བཞུགས་པ་རྣམས་ཚང་མ་རེ་རེ་བཞིན་ཞལ་དབྱེ་མཛད་དེ་འཕགས་བོད་སྐྱེས་ཆེན་དམ་པ་ཚད་ལྡན་རིས་སུ་མཆད་པའི་རིང་བསྲེལ་
ན་བཟའ། དབུ་ལོ། གདུང་དང་རྟེན་རྫས་སོགས་ངོ་མཚར་བསམ་བརྗོད་ལས་འདས་པ་བཞུགས་པའི་ཆ་ཤས་རེ་ཉེར་བསྡོག་མཛད་པ་རྣམས་གསེར་སྡོང་གི་སྟད་སྨད་གང་འོས་སོ་སོར་རིམ་འབུལ་ཞུས་ཤིང། ཁོ་བོ་ཅག་སྐུ་གདུང་རིན་པོ་ཆེའི་
སྲི་ཞུ་བ་རྣམས་ལའང་སྐབས་དེར་བྱིན་རྟེན་གྲས་ནས་ཐོར་བུ་ཉུང་ཤས་རེ་གསོལ་རས་སྩལ་ཐོབ་བྱུང་བའི་ངོས་རང་གི་ཐོབ་སྐལ་རྣམས་དང། རྗེས་སོར་གཤམ་གསལ་ལྷོ་ཁ་ཁུལ་སོགས་དབུས་གཙང་གི་གནས་མཇལ་དུ་བསྐྱོད་སྐབས་

[090B]ཕྱི་ལོ་ཆིག་སྟོང་དགུ་བརྒྱ་ང་དགུ་ས་ཕག་ལོར་བོད་ལྗོངས་ནས་རྒྱ་གར་དུ་བཙན་བྱོལ་དུ་ཡོང་སྐབས་
མཉམ་འཁྱེར་བྱས་ཡོད་པ་ནས་འདི་གའི་ཤག་ཏུ་རྟེན་སྐལ་ཆ་ཤས་ཙམ་ཉར་ཏེ་དེ་བྱིངས་མང་ཆེ་བ་རྣམས་འགྲོ་བའི་བསོད་ནམས་ཀྱི་ཞིང་དུ་ཡུན་གནས་ཆེད་༸གོང་ས་༸སྐྱབས་མགོན་ཆེན་པོ་མཆོག་ལ་མཚན་བྱང་དཀར་ཆག་དང་བཅས་འབུལ་
ལམ་ཞུས། སྐུ་གདུང་རིན་པོ་ཆེར་སྤུར་ཚྭ་བརྗེ་འབུལ་ཡང་ཡང་ཞུས་སྟབས་སྐུའི་རླན་གཤེར་རྣམས་ཕལ་ཆེར་སྐམ་ཐག་ཆོད་ནས་སྐུ་ཤ་བྲི་སྟེ་རུས་ཚུགས་རྣམས་ཇེ་གསལ་དུ་སོང་སྐབས་སྐུ་རྒྱབ་ཀྱི་སྨད་ཆ་སྐུ་ཚིགས་བཅུ་གསུམ་ཙམ་ནས་
འཕགས་པ་ལོ་ཀེ་ཤྭ་རའི་སྣང་བརྙན་དབུ་དང། ཕྱག་ཞབས་པད་གདན་དང་བཅས་པ་དབང་སོར་དྲུག་ཙམ་གསལ་ངེས་ཤིང་རང་བྱོན་འབུར་ཐོན་མོས་གུས་ཀྱི་དཔལ་དུ་ཆེ་བ་ཞིག་མཆིས། །རང་ལོ་སོ་ལྔ་པ་ཤིང་ཕག་ལོར་ཟླ་བ་
གསུམ་པ་ནང་གསེར་སྡོང་གི་བུམ་ནང་མ་གཏོགས་པའི་སྟོད་སྨད་ཡོངས་རྫོགས་དང། ལྷ་ཁང་གི་དབུ་རྩེའི་གསེར་ཟངས་ཀྱི་རྒྱལ་མཚན་སོ་སོའི་ནང་གདུགས་དཀར་དང། དམིགས་བརྩེ་མའི་སྒོ་ནས་རྒྱལ་མཚན་འཛུགས་པའི་ཆོག། རྟེན་
ཐུགས་ཁག་ནང་ལྷ་མོ་དང། ལྕམ་སྲིང་སོགས་ཀྱི་རྟེན་ཐུགས་འཛུགས་ཆོག་རྒྱ་ཕིབས་ཀྱི་ཏོག་བཅས་ལ་གཟུངས་འབུལ་གྲུབ་ཅིང། ས་ག་ཟླ་བའི་ཡར་ཚེས་གཟའ་སྐར་དགེ་ཉིན་སྐུ་གདུང་རིན་པོ་ཆེ་ན་བཟའ་ཆོས་གོས་རྣམ་གསུམ་ཐོག་

[091A]༄༅། །དབུ་རྒྱན་རིགས་ལྔ་སོགས་ལོངས་སྐུའི་ཆ་ལུགས་སུ་བྱས་ཏེ་གདན་ཞུས་ཀྱིས་བུམ་ནང་དུ་བཞུགས་སུ་གསོལ་སྐབས་གཞུང་ས་མཆོག་ནས་རྟེན་འབྲེལ་མཛད་སྒོ་གཟབ་རྒྱས་བསྐྱངས་ཤིང། དེ་མཇུག་ཏུ་༸རྒྱལ་ཚབ་
རྭ་སྒྲེང་རིན་པོ་ཆེ་དབུ་བཞུགས་ཐོག་རྣམ་གྲྭ་ཚོགས་ཡོངས་བཅས་ཏེ་དཔལ་རྡོ་རྗེ་འཇིགས་བྱེད་ཀྱི་སྒོ་ནས་རབ་གནས་རྒྱས་པ་ཉིན་གསུམ་རིང་མཛད་སོང་བའི་ཆོག་ཞབས་སུ་བཅར། དེ་རྗེས་གསེར་སྡོང་དགེ་ལེགས་འདོད་འཇོ་རྟེན་དང་བརྟེན་པར་བཅས་པ་
གསར་བཞེངས་ལེགས་གྲུབ་ཀྱི་དགའ་སྟོན་དུ་རྩེ་ཕོ་བྲང་གི་ཚོམ་ཆེན་སྲིད་ཞིའི་ཕུན་ཚོགས་སུ་གཞུང་གནས་ནས་སྟོན་ཆེན་དཀར་སྤྲོ་རྒྱས་གཤོམས་ཐོག་གསེར་སྡོང་དོ་དམ་ཞབས་པད་ཁྲི་སྨོན་པ་དང། ཨར་པོའི་དོ་དམ་ངོ་ལས། བཟོ་བོའི་རིགས་
རྣམས་དང། ངེད་ཚོ་སྐུ་གདུང་སྲི་ཞུ་བ་བཅས་ཚང་མར་ལེགས་སྐྱེས་ཀྱི་གནང་ཆ་བབས་བསྟུན་གསོལ་རབ་སྩལ་བ་ནས། ངེད་རང་ལ་གཟན་གཤམ། སྟོད་འགག་ཆོས་གོས། སྣམ་སྦྱར། རྩེ་ཞྭ། ལྷམ་སོགས་གྱོན་ཆས་ཆ་ཚང་
དང། བཟང་ཇ་སྒམ་གཅིག་གོས་ཡུག་དངུལ་དར་སོགས་གསོལ་རས་སྩལ་བྱུང་ཞོང། ཐོག་མར་སྐུ་གདུང་གདུང་སྒྲུབ་ནས་བཟུང་མཇུག་ཏུ་གསེར་སྡོང་དགེ་ལེགས་འདོད་འཇོ་རྟེན་དང་བརྟེན་པར་བཅས་པ་རབ་གནས་མ་གྲུབ་བར་
ལོ་ཕྱེད་གཉིས་ཙམ་རིང་ངལ་བ་ཁྱད་བསད་ཀྱིས་སྲི་ཞུ་རྣམ་དག་བསྒྲུབས་ཁུལ་ཞུས་པ་འདི་དག་ལེགས་བྱས་ཀྱི་སྐལ་བ་མཆོག་ཏུ་སེམས། དབྱར་གནས་སྐབས་དགའ་ལྡན་དུ་བསྐྱོད་དེ་དགའ་བྱང་ཕ་ར་ཁང་ཚན་འདུས་སྤྱི་ནས་བསྐུལ་གནང་

[091B] ཕ་ར་ཁང་ཚན་དུ་གསང་འདུས་སྒྲུབ་མཆོད་གསར་འཛུགས་གནང་བའི་ཚོགས་སུ་ཉིན་བདུན་རིང་བསྐྱོད་
ཕྲན་གཞིས་དགོན་ཆ་ཕྲེང་དུ་ངོ་བསྐྱོད་མ་ཐུབ་སྟབས་འཐུས་མི་དཔའ་བོ་འབུ་ཚ་དགེ་སློང་བསྟན་པ་རྣམ་རྒྱལ་ཕྱིར་སློག་གདོང་གྲྭ་ཚང་གིས་ཕྲན་ཚོའི་ལམ་གྲོན་གཏོང་བྱེད་དུ་བསྐུར་བའི་སྤྱི་དངུལ་ཕྲན་ཡོད་དང། ཆ་ཕྲེང་མི་རིགས་ལྷ་སར་ཡོད་རིགས་
ནས་ཞལ་འདེབས་བྱུང་བ་བཅས་ཀྱི་ཐོག་དངུལ་གྱི་འགྲོ་གྲོན་ཁ་བསྣོན་དགོས་རིགས་དང། བཟོ་བོའི་བཟའ་བཏུང་བཅས་ཤག་ནས་ནར་གཏོང་གིས་བཟང་གོས་འབའ་ཞིག་ལྷན་དྲུབ་ཀྱིས་གཙོ་བོ་དགའ་ལྡན་ལྷ་བརྒྱའི་ཞིང་བཀོད་དང། ལྷ་
མགྲོན་དུ་ཁྲི་ཆེན་གོང་མ་རྣམ་གཉིས། ཆོས་རྒྱལ། འཕྲིན་ལས་རྒྱལ་པོ་བཅས་ཡོད་པའི་གོས་སྐུ་ཐོག་ཚད་གསུམ་ལྷག་ཙམ་ཡོད་པ་གསར་བཞེངས་ཀྱིས་ཆ་ཕྲེང་བསམ་འཕེལ་གླིང་དགོན་དུ་སྦྱོར་འབུལ་ཞུ་རྒྱུར་བསྐུར། །རང་ལོ་སོ་དྲུག་
པ་མེ་བྱི་ལོར་ཟླ་བ་གཉིས་པའི་ཚེས་ཤར་ནས་རྒན་ཡོངས་འཛིན་རིན་པོ་ཆེ་བློ་བཟང་ཚུལ་ཁྲིམས་ཞལ་སྔ་ནས་དགུང་གྲངས་དྲུག་ཅུ་རེ་བདུན་དུ་ཕེབས་པ་སྐུ་ཁམས་ཕྲན་བུ་བདེ་མིན་ལ་ཤེལ་དཀར་ཨེམ་རྗེ་འཇིགས་མེད་ལགས་བསྟེན་ཏེ་གསོལ་
སྨན་འབུལ་རྒྱུ་དང། ཞབས་རིམ། བསྙུན་གཡོག་སོགས་གང་ཤེས་ཞུས་རུང་ཟླ་བ་གཉིས་པའི་ཚེས་བཅོ་ལྔའི་དགོང་ཇ་ཁར་དགོངས་པ་ཞི་བར་གཤེགས་སོང་བ་ཡིད་ལ་གདུང་བ་བརྣག་དཀའ་བས་གཟིར་ཡང་ཅི་བྱའི་ཐབས་དང་བྲལ་གཤིས་

[092A]༄༅། །སྲན་བསྐྱེད་དེ་སྐུ་གདུང་གདུང་ཁྲུས་ཞུ་རྒྱུ་སོགས་ཁོ་བོ་རང་ནས་ལག་བསྟར་གྱིས་ཞུས་ཤིང། ངེད་རང་བགྲང་བྱ་བདུན་དུ་སོན་པ་ཤིན་ཏུ་ན་ཕྲ་བའི་ལུས་ཀྱི་མྱུ་གུར་གནས་པ་ནས་བཟུང་འདི་ལོའི་བར་གཙོ་ཆེར་
ཆོས་ཕྱོགས་ཀྱི་བཀའ་སློབ་སྐུ་ངལ་འཛེམས་མེད་ཀྱིས་བོང་བུ་མི་གྲལ་དུ་འཛུད་པའི་བཀའ་དྲིན་ཆས་ཆེར་བསྐྱངས་པ་མ་ཟད། སྲིད་ཕྱོགས་ནས་ཀྱང་ཕྱག་མཛོད་སྔ་ཕྱི་འདས་གྲོངས་སྐབས་ཀྱིས་མཚོན་པར་བླ་བྲང་གི་འཛིན་སྐྱོང་ཁུར་ལེན་
ཉག་ཕྲའི་སྐབས་སུ་ཐུགས་ཁུར་སློབ་སྟོན་སྩལ་བ་སོགས་ཆོས་སྲིད་གཉིས་ཕྱོགས་ནས་བཀའ་དྲིན་གྱི་ཕུང་པོའི་མཐའ་ཚད་བསྐལ་པར་བཙལ་ཡང་མུར་ཐུག་པ་ཡོད་སྙམ་མི་བགྱིད། རྒྱུན་དུ་རྒན་རིན་པོ་ཆེ་དང་མཉམ་འགྲོགས་སྟབས་ཀྱིས་
བཤེས་གཉེན་བསྟེན་ཚུལ་ཇི་བཞིན་ཡོང་དཀའ་ཡང། ཐུགས་ཞེ་མ་ཁྲེལ་ཙམ་ཞུ་ཁུལ་བྱས་མོད་འོན་ཀྱང་བཤེས་གཉེན་བསྟེན་ཚུལ་འདི་ཤིན་ཏུ་གལ་ཆེ་ཞིང་བསྟེན་ཚུལ་ལེགས་ཉེས་ཕྲན་བུས་ཀྱང་ཁེ་ཉེན་གཉིས་ཀ་ཆེ་གཤིས་ཉེས་ལྟུང་བྱུང་རིགས་
རྣམས་སྐུ་གདུང་གི་སྤྱན་སྔར་འགྱོད་བཤགས་ཞུས་རྗེས་སྐུ་གདུང་ཆུ་བཟང་རི་ཁྲོད་དུ་གདན་ཞུས་ཀྱིས་ངེད་རང་དང། རྒྱུད་སྟོད་ཆོག་གྲྭ་བཅས་ནས་ཞུགས་འབུལ་སྲེག་ཆོག་ཞུས། སྐུ་ཚིགས་སོ་སོར་ཚོགས་མཆོད་ཆེན་མོ་དང་རྒྱུད་གྲྭ་སྟོད་
སྨད། གདན་ས་གསུམ་སོགས་ལ་མང་འགྱེད་བསྙེན་བཀུར། ཆོས་འཁོར་རྣམས་གསུམ་གྱིས་གཙོས་པའི་གནས་རྟེན་ཁག་ལ་དགོངས་རྫོགས་མཆོད་སྤྲིན་གང་ནུས་སྤྲོས། རྒན་རིན་པོ་ཆེ་དམ་པ་མཆོག་དེ་མདོ་སྨད་སྣང་བཟང་ཁོངས་སྦྱར་

[092B] དགའ་ལྡན་ཤར་རྩེ་གྲྭ་ཚང་དུ་ཆོས་ཞུགས་མཛད་དེ་གཞུང་ཆེན་བཀའ་པོད་ལྔ་ལ་གསན་སྦྱོང་དཔྱིས་ཕྱིན་མཛད་པས་མཁས་པའི་ཕུལ་དུ་སོན་ཏེ་ལྕགས་ཁྱི་ལོར་ལྷ་ལྡན་སྨོན་ལམ་སྐབས་
དགེ་བཤེས་ལྷ་རམས་པའི་དམ་བཅའ་འཇོག་གནང་གིས་ཨང་གཉིས་པའི་གཟེངས་བསྟོད་ཐོབ། ཤར་རྩེ་མཁན་པོ་ཕུ་ཁང་བློ་བཟང་མཁྱེན་རབ་ལོ་དུས་རྫོགས་ནས་དགོངས་ཞུས་ཟུར་བཞུགས་སྐབས་དང། དེ་རྗེས་མཁན་པོ་ཉག་རེ་བློ་གྲོས་
ཆོས་འཕེལ་ལོ་ལྔ་སོང་མཚམས་གཤེགས་འདས་བཅས་མཁན་པོ་སྔ་རྗེས་འཕོ་འགྱུར་སྐབས་༸གོང་ས་མཆོག་ནས་ཁྲི་བྱང་ཡོངས་འཛིན་བློ་བཟང་ཚུལ་ཁྲིམས་ཞེས་མཚན་གསལ་གྱི་རྩོད་རྒྱུགས་སུ་ཆེད་འབོད་མཛད་དེ་མཁན་པོ་བསྐོ་གཞག་
གནང་ཉེའི་མཚམས་འདྲེན་བྱེད་མི་གསལ་བ་དང། སྲིད་དོན་མི་མཁྱེན་པ་སོགས་ཀྱི་རྒྱུ་མཚན་རྣམས་བདེ་ཡངས་མཚན་ཞབས་རིན་པོ་ཆེ་སོགས་བརྒྱུད་སྙན་གསོལ་གྱིས་དགོངས་ཞུ་མཛད་སོང་ཞིང། གཞན་ཞིག་ཡིན་ན་༸གོང་ས་མཆོག་
ནས་དམིགས་བསལ་གཟིགས་བསྐྱངས་ཀྱིས་བསྐོ་བཞག་སྩལ་བཟོ་ཐོན་ཚེ་ཐོབ་བྱ་མཐར་ཐུག་ཏུ་མཐོང་སྟེ་དགའ་སྤྲོའི་ངང་ནས་དང་ལེན་ཞུ་བ་གཞིར་བཅས་ཀྱང། རྒན་རིན་པོ་ཆེ་དེ་ཉིད་དེ་འདྲའི་སྤྲོས་པ་ལ་ནམ་ཡང་མི་དགྱེས་པ་ཞིག་ཡིན་
སྟབས་སྐབས་དེར་ཐུགས་ཁྲལ་ཆེན་པོས་ཉིན་ཞག་མང་པོར་མནལ་མི་ཁུག་པ་དང། སྐུ་རླུང་སྟོད་འཚང་གིས་བསྙུན་ཅིང་སྤྱན་ཆབ་ཡང་ཡང་གནང་བར་ཆ་ཕྲེང་ཉི་འཚོ་དགེ་བཤེས་འཕྲིན་ལས་ཀྱིས་ཐུགས་གསོ་ཞུ་དགོས་སོགས་བྱུང་

[093A]༄༅། །སོང། ལར་ནས་རྒན་རིན་པོ་ཆེ་དེ་ཉིད་ཀྱི་མཛད་ཚུལ་རྒྱུན་དུ་ཐོ་རེངས་ཙམ་ནས་སྔ་བཞེངས་ཀྱིས་བླ་མཆོད་དང། ཐུན་དྲུག་བླ་རྣལ། འཇིགས་བྱེད་བདག་བསྐྱེད། སྨན་བླ། སྨོན་ལམ་གྱི་རིགས་སོགས་ཞལ་
འདོན་མང་ཞིང་དཔེ་ཁྲིད་དང། ཕྱག་དཔེ་གཟིགས་རྟོག་སོགས་གནང་སྐབས་ལས་དེ་མིན་གཙོ་བོར་དམིགས་བརྩེ་མ་དང་བྱམས་གཟུངས། མ་ཎིའི་བཟླས་བརྗོད་ཁོ་ནར་བརྩོན་གནང་མཛད་པ་མ་གཏོགས་དོན་མེད་སོས་དལ་བྲེ་མོའི་གཏམ་
གྱིས་དུས་འདའ་བ་སོགས་ནམ་ཡང་མི་མཛད། དགའ་ལྡན་དུ་བཞུགས་སྐབས་ཤར་བྱང་གཉིས་ཀའི་སློབ་གཉེར་བ་མང་པོས་ཉིན་ལྟར་དཔེ་ཁྲིད་ཞུ་བཅར་ལ་སྐྱོ་ངལ་གྱི་རྣམ་པ་མེད་པར་དཔེ་ཁྲིད་སྩོལ་གནང་མཛད་ལ། དགེ་ཕྲུག་གྲས་ནས་
སློབ་གཉེར་བཟང་བ་མང་པོ་ཐོན་བསྐྱེད་ཀྱིས་དེ་དག་གིས་ཀྱང་སློབ་གཉེར་བ་གཞན་ལ་སློབ་ཁྲིད་བགྱིས་པའི་སློབ་བརྒྱུད་དགེ་བཤེས་དེང་སྐབས་ཀྱང་མཆིས་པ་སོགས་བསྟན་པའི་ཞབས་འདེགས་མཛད་རྗེས་ཆེན་པོ་འཇོག་གནང་མཛད་
རྒན་རིན་པོ་ཆེའི་དཔེ་ཁྲིད་མཛད་ལུགས་དེ་བཞིན་བཤད་པ་ཐུག་མེད་ཀྱི་སྤྲོས་པ་མི་མཛད་ཀྱང་དཀའ་གནད་ཀྱི་འགག་སྡོམ་ཆེ་སར་ཚིག་ཉུང་ལ་དོན་འགྲིལ་བའི་བཤད་པ་གོ་བདེ་འདུས་ཆེ་བ་རེ་མཛད་པ་ཞིག་ཡོད། ངེད་རང་ལ་དཔེར་མཚོན་
ན་ཕར་ཕྱིན་བལྟ་སྐབས་རང་ལོ་བཅུ་གཉིས་བཅུ་གསུམ་སོགས་ཀྱི་སྐབས་སོང་གཤིས་ལོ་ནའི་བབས་ཀྱིས་དོན་གཉེར་དང་གོ་སྟོབས་གཉིས་ཀ་ཆུང་མོད། རྒན་རིན་པོ་ཆེ་ནས་དཔེ་ཁྲིད་གནང་སྐབས་དྲང་ངེས་སོགས་གཞུང་ཚན་ཆེ་རིགས་

[093B] སེམས་བསྐྱེད། ཆོས་འཁོར་ལྟ་བུའི་གཞུང་ཚན་ཆུང་བ་རྣམས་ཡིག་ཆའི་སྟེང་མཛུབ་ཁྲིད་ཡམ་མེ་བ་ཞིག་ཁྲིད་གནང་ཐོག་གཞུང་དེའི་དོན་གྱི་ཁོག་ཕུབ་པའི་རྟགས་བསལ་ཞིག་སློབ་གནང་མཛད་པ་བློ་ངེས་བྱུང་
མཚམས་བྱ་བརྒྱ་འུར་རྡོ་གཅིག་གིས་འདེད་པའི་དཔེ་བཞིན་གཞུང་དེའི་འགོ་མཇུག་བར་གསུམ་ཐམས་ཅད་ལ་ངེས་པ་རྙེད་ཅིང་གུང་འགྲིགས་ཐུབ་པ་ཞིག་ཡོང་གི་ཡོད། དགོངས་པ་ཞི་བར་གཤེགས་ནས་ལོ་གཉིས་ལྷག་ཙམ་སོང་རྗེས་སྐུ་སྐྱེ་ཡང་
སྲིད་འདྲ་རྙེད་ཚེ་ཕྱི་རྒྱར་སྤྲུལ་སྐུའི་མིང་སོགས་མེད་པར་ངེད་རང་གི་གམ་དུ་བདག་གཅེས་ཐོག་རིམ་བཞིན་གྲྭ་དཀྱུས་གྲས་སུ་སློབ་གཉེར་ལ་བཙུད་དེ་འཚོ་སྐྱོང་གིས་བཀའ་དྲིན་གསོབ་ཐུབ་རེས་ཕན་པོ་སེངྒེའི་སྒང་གི་བླ་མ་ཞེས་པ་གཡུ་སྒྲོན་མའི་
བསྙོན་པ་འབུམ་བརྒྱ་སོང་ཞིང། ༸སྐྱབས་རྗེ་རྡོ་རྗེ་འཆང་ཕ་བོང་ཁ་པ་མཆོག་ནས་ཀྱང་ཆ་འཇོག་མཛད་པ་ཞིག་ཡོད་པ་ཁོང་ལ་ཡང་སྲིད་སྐོར་པྲ་མོ་འདེབས་རྒྱུ་བསྐུར་བའི་ལན་དུ། ཟླ་བ་ཉ་ལ་ཞོན་པའི་དུས། །མཻ་ཏྲི་ལྷ་ཡི་ཐུགས་ཀ་ནས། །
འོད་དཀར་ལམ་གྱི་རྩེ་མོར་དྲངས། །ད་ལྟ་དགའ་ལྡན་ལྷ་ཡུལ་དུ། །མི་ཕམ་ལྷ་ཡི་འཁོར་དུ་གནས། །ཞེས་འབྱོར་བྱུང་བ་ཕར་པྲ་ལུང་ཞུ་རྒྱུའི་ས་བོན་གྱི་ཡི་གེར་གཤེགས་དུས་ཀྱི་ཟླ་ཚེས་བཀོད་མེད་མོད། ལན་དུ་ཚེས་བཅོ་ལྔ་ཉིན་
གཤེགས་ཤིང་དགའ་ལྡན་ལྷ་ཡུལ་དུ་འཁྲུངས་པ་གསལ་བས་ཡང་སྲིད་འཚོལ་རྒྱུའི་རེ་ཐག་ཆོད་ཀྱང་དད་གུས་ཀྱི་ས་བོན་འཕེལ་བའི་གསོས་སུ་གྱུར། ཟླ་བ་གསུམ་པ་ནང་དགའ་ལྡན་དུ་རྒན་དམ་པའི་དགོངས་རྫོགས་མཆོད་འབུལ་ཞུ་

[094A]༄༅། །ཕྱིར་བསྐྱོད་སྐབས་དགའ་ཤར་ལྷོ་པ་དགེ་བཤེས་ངག་དབང་བཀྲ་ཤིས་ཀྱིས་བསྐུལ་བ་བཞིན། ཤར་རྩེའི་འདུ་ཁང་དུ་ཤར་བྱང་གཉིས་ཀྱི་མཁན་པོས་གཙོས་པའི་བླ་སྤྲུལ་དགེ་འདུན་ཁྱོན་ཆེར་གྲུབ་ཆེན་ལུ་ཨི་
པའི་ལུགས་ཀྱི་བདེ་མཆོག་ལྷ་རེ་གཉིས་པའི་དབང་ཆེན་ཕུལ། དེ་ལོ་དབྱར་ཐོག་རིང་ལས་གྲ་བཙུགས་ཏེ་ཤར་རྩེ་གྲྭ་ཚང་འདུ་ཁང་གི་མཐོང་འཁོར་ཕྱོགས་བཞི་གསེང་གཡབ་ཁ་དང་བཅས་པར་གཟབ་འགྲེམས་གནང་རྒྱུའི་མཆོད་རྫས་
སུ་བཟང་གོས་ཚོས་ཚོགས་འབའ་ཞིག་ལྷན་དྲུབ་ཀྱི་ནོར་བུའི་དྲ་བ་དྲ་ཕྱེད་ཀྱི་དབུས་སུ་ལྟུང་བཤགས་ལྷ་སོ་ལྔ་དང། སྒོ་བཀག་གི་དྲ་ཕྱེད་ལ་བསེ་ཁྲབ་ཀྱི་སྣང་བརྙན་བཅས་ཡོད་པ་དང། རྡོ་ཁང་ཁང་ཚན་ལ་ཚོགས་ཁང་གི་མཐོང་འཁོར་ཀ་
ཐུང་བཅུ་གཉིས་ལ་གོས་བཅད་ལྡན་ཚོས་ཚོགས་ཀྱི་ཀ་འཕན་འཕན་འགོ་ཙི་པར་ལྷན་དྲུབ་རང་འགྲིགས་དང། ཕྱེ་ཕུར་ཆུང་བ་བཅུ་གཉིས་བཅས་གསར་བཞེངས་ཀྱིས་དགའ་ལྡན་དུ་བསྐྱོད་དེ་ལྔ་མཆོད་སྐབས་གྲྭ་ཚང་ཁང་ཚན་སོ་སོར་བསྙེན་འགྱེད་དང་
བཅས་སྦྱོར་འབུལ་ཞུས་ཤིང། དེ་མཚུངས་བྱང་རྩེ་གྲྭ་ཚང་ལའང་བསྙེན་འགྱེད་དང་ཊམ་འགྱེད་ཐེབས་རྩ་བཅས་ཕུལ། །རང་ལོ་སོ་བདུན་པ་མེ་གླང་ལོར་རྒན་རིན་པོ་ཆེའི་དགོངས་རྫོགས་དང། ངེད་རང་གི་སོ་བདུན་སྐེག་སེལ་
ཆེད་སྨོན་ལམ་སྐབས་མང་འགྱེད་བསྙེན་བཀུར་གྱི་ཚོགས་གསོག་བྱས། རྒྱུད་སྟོད་གྲྭ་ཚང་ལ་རྒན་རིན་པོ་ཆེའི་སྐུའི་འདས་མཆོད་དང་འབྲེལ་བསྙེན་འགྱེད་ཐོག་ལོ་ལྟར་ཟླ་བ་གཉིས་པའི་ཚེས་བཅོ་ལྔའི་ཉིན་ཊམ་འགྱེད་ཀྱི་ཐེབས་རྩ་ཕུལ། གཟིམ་

[094B] རྟེན་མདོས་བཅས་ལྷ་མོའི་བེའུ་བུམ་
དང་༸རྒྱལ་མཆོག་ལྔ་པ། ཐུ་ཀྭན་རིན་པོ་ཆེ་སོགས་ཀྱི་ཡིག་ཆ་ཚད་ལྡན་རྣམས་ཀྱི་དགོངས་དོན་བཞིན་ཕྱག་ལེན་རྣམ་དག་ཏུ་འདུ་བགྱིས་ཏེ་རྟེན་འཛུགས་མདོས་ཆོག་གི་ཆོ་ག་ཉིན་བདུན་རིང་བསྒྲུབས། ཆུ་བཟང་རི་ཁྲོད་ཀྱི་འདུ་ཁང་དུ་༸སྐྱབས་མཆོག་
རྡོ་རྗེ་འཆང་གི་ཞལ་སྔ་ནས་རྒྱུད་སྡེ་ཐམས་ཅད་ཀྱི་སྙིང་པོ་རབ་དང་ཕུལ་དང་རྩེ་མོ་མཐར་ཐུག་པ། གདུལ་བྱ་དབང་རྣོན་རྣམས་འཁོར་བ་ལས་བསྒྲལ་ཏེ་ཡེ་ཤེས་རྡོ་རྗེའི་སར་ཚེ་འདི་ཉིད་ལ་འགོད་པའི་མན་ངག་དཔལ་གསང་བ་འདུས་པའི་རྫོགས་རིམ་
རིམ་ལྔ་གསལ་སྒྲོན་གྱི་བཤད་ཁྲིད་ཞིབ་རྒྱས་སུ་ནོད་ཅིང། སྒྱུ་ལུས་ཀྱི་བཤད་པའི་མཚམས་དེར་མཆོད་གཏོར་དང་ཚོགས་ཀྱི་འཁོར་ལོ་སོགས་རྒྱས་པར་བཤམས་ཏེ། བླ་མ་རྡོ་རྗེ་འཆང་ཉིད་དཀྱིལ་འཁོར་གྱི་གཙོ་བོར་བསྐྱེད་པ་ལ་ཕྱི་ནང་གསང་
བ་དེ་ཁོ་ན་ཉིད་ཀྱི་མཆོད་པས་མཆོད་ཅིང། སྒྱུ་ལུས་ཀྱི་གདམས་པ་སྟོན་པར་གསོལ་བ་འདེབས་པ་སོགས་གསང་ཆེན་རྒྱུད་གྲྭའི་ཕྱག་བཞེས་ལྟར་གྱི་སྒྱུ་ལུས་མཆོད་པ་ཡང་དག་པར་བསྒྲུབས་ཤིང་སྐབས་དེར། བླ་མ་སངས་རྒྱས་ཀུན་འདུས་བདེ་
ཆེན་གྱི་སྙིང་པོས། །དཔལ་ལྡན་འདུས་པའི་མན་ངག་རྒྱུད་ཀུན་གྱི་ཡང་རྩེ། །གསུང་དབྱངས་འགག་མེད་ཆོས་སྒྲ་ལྷང་ལྷང་དུ་སྒྲོག་པ། །ཚངས་དང་དབང་པོས་མི་རྙེད་སྐལ་བཟང་འདི་དགའ་བ། །ལོངས་སྤྱོད་འཁོར་ལོ་བདེ་བའི་གྲེ་འགྱུར་ཞིག་

[095A]༄༅། །མེད་ཀྱང། །སྤྲོ་དགའ་ཁོང་ནས་ལུད་པའི་ཐོལ་བྱུང་གི་སྐྱིད་གླུ། །མཚུངས་མེད་བླ་མ་དགྱེས་པའི་མཆོད་སྤྲིན་དུ་འབུལ་ན། །དམ་གཙང་རྡོ་རྗེའི་མཆེད་ཚོས་རམ་འདེགས་ཤིག་མཛོད་དང། །བློ་དང་བརྩོན་
པ་འཛོམས་པའི་སྟངས་ཀ་དེ་ཞན་ཀྱང། །བླ་མ་མི་བསྐྱོད་རྡོ་རྗེའི་བྱིན་རླབས་ཀྱི་མཐུ་ལས། །ང་ཚོ་སྐལ་བ་བཟང་པོའི་དགའ་སྐྱིད་ཀྱི་རྐང་བྲོ། །གསང་ཆེན་བླ་ན་མེད་པའི་མྱུར་ལམ་ལ་བརྒྱབ་ཆོག་སྣང་སྲིད་དག་པ་རབ་འབྱམས་དཀྱིལ་
འཁོར་གྱི་འཁོར་ལོ། །འབྱུང་འཇུག་རླུང་གི་རང་གདངས་གསང་སྔགས་སུ་ཤར་བས། །སྲིད་གསུམ་འཁོར་ལོ་སྤྲོ་བའི་མགྱོགས་འགྲོ་ཡི་དཔུང་ཚོགས། །གཉིས་སྤངས་ལམ་དུ་འཆིང་བའི་སྒྱུ་རྩལ་དེར་དགའོ། །སྤྲོས་མཚན་ཉེར་ཞིའི་
དབྱིངས་དང་རོ་མཉམ་གྱི་འོད་གསལ། །གཉུག་མ་ལྷན་ཅིག་སྐྱེས་པའི་འཛུམ་དཀར་གྱི་ལང་ཚོ། །ལྔ་ལྡན་སྒྱུ་མའི་སྤྲིན་ཆེན་འགོག་མེད་དུ་གྲོལ་བས། །མཁའ་ཁྱབ་འཁོར་ལོ་འགེངས་པའི་གར་མཁན་ཞིག་བྱེད་དོ། །མཚན་དཔེའི་ཚོམ་
བུར་ཤར་ཡང་ཡེ་ཤེས་ཀྱི་རང་བཞིན། །སྒྲིབ་བྲལ་ཡེ་ཤེས་ཉིད་ཀྱང་གཟུགས་སྐུ་ཡི་རྣམ་འགྱུར། །རོ་གཅིག་དུ་མར་འཆར་བའི་ཟུང་འཇུག་གི་རྩེ་དགའ། །དཔལ་སྟུག་འོག་མིན་ཞིང་ན་སྤྱོད་པ་ཞིག་སྨོན་ནོ། །ཨིནྡྲ་བཧོ་དཧི་ཞེས་བྱའི་
གྲུབ་ཐོབ་ཀྱི་དྲིན་ལས། །ཨུ་ཚུགས་དཀའ་སྤྱད་མེད་པར་འགྲོ་མང་ཞིག་གྲོལ་སྐད། །ཨེ་མ་ཟབ་མོའི་ལམ་བཟང་འདི་འདྲ་དང་མཇལ་ཚེ། །ཨོ་ཌི་ཡ་ན་ཟེར་ཡང་དེ་འདྲ་ཞིག་རེད་སྙམ། །ཨ་མ་འགྲོ་ཀུན་སྒྲོལ་བའི་བཟོད་སྟོབས་དང་

[095B] །ཨ་འདུས་ཀ་ཕྲེང་ལྡན་པའི་རྒྱུད་དོན་ལ་ཞུགས་ཏེ། །ཨ་འཐས་གཉིས་འཛིན་འཁྲུལ་པའི་དྲི་མ་ཀུན་སྦྱངས་ཏེ། །ཨ་ལི་ལ་མོའི་དགའ་གླུ་ལེན་པ་རུ་གྱུར་ཅིག་ཅེས་པའི་མགུར་མ་ཞིག་ཀྱང་མཆོད་སྤྲིན་དུ་སྤྲོས་པར། མཚུངས་
མེད་བླ་མ་རིན་པོ་ཆེ་ཤིན་ཏུ་དགྱེས་པའི་གསུང་གི་དབུགས་དབྱུང་ཐོབ། འོན་ཏེ་མི་ཚེ་ཧྲིལ་པོར་འདུ་འཛིའི་གཟེབ་ཏུ་ཆུད་དེ་ཡིད་སྨོན་ལག་ཏུ་ལོངས་པའི་སྐལ་བས་ཕོངས་པ་འདི་ཚེ་རབས་སྔོན་མ་རྣམས་ཀྱི་ལས་ངན་པའི་བྱེད་པ་རྒྱུ་མཐུན་གྱི་
འབྲས་བུ་སྟོབས་ཆེན་ཞིག་ཏུ་ངེས། སྟོན་མཚམས་ཕྲན་དང་ལྷ་བུ་སོགས་ངོ་འཁོར་ཉུང་ཤས་བཅས་ལྷ་ས་ནས་ཐོན་ཏེ་ཡར་ལམ་དགའ་ལྡན་དང། མལ་གྲོ་ཀ་ཚལ། རྒྱས་སྟེང། འཆད་ཀ་དགོན། སྤང་ས། རིན་ཆེན་གླིང་དགོན་
རུ་ཐོག་དགོན། གཏད་དཀར་ལ་བརྒལ་ཏེ་འོལ་ཁ་རྫིང་ཕྱི། བསམ་གླིང། རྒྱལ་ཀློང་ལ་རྒྱབ་སྟེ་ཆོས་འཁོར་རྒྱལ། ལྷ་མོའི་བླ་མཚོ། རྒྱལ་ལྷ་ཐོག་དྭགས་ལྷ་སྒམ་པོའི་མཆོད་ཁང་ཆེན་མོ་དང་བཟང་ལུང་རི་ཁྲོད། ཚུར་ལ་མ་འོལ་ཁ་
ཆུ་བཟང་དང་ཆོས་ལུང། རྒྱ་སོག་ལྷ་སྡིང། ཉི་མ་གླིང་བཅས་མཇལ་ཏེ་འོལ་ཁའི་རྫོང་ཞོལ་ཆུ་ཚན་ལ་ཞག་རེ་ཟུད་བསྡད། དྭགས་ལྷ་སྒམ་པོར་སྐུ་གསུང་ཐུགས་རྟེན་བློ་ཡུལ་ལས་འགོངས་པ་ཞིག་བཞུགས་ཀྱང་རྟེན་རྣམས་བསྟི་
སྟང་ཆུང་བར་བཞུགས་སྣང་བ་ཡི་ཕམ་གྱི་རང་བཞིན་དུ་གྱུར། སྒམ་པོར་སྒམ་པོ་རིན་པོ་ཆེའི་མཇལ་ཁར་བཅར་ཞིང་གླགས་འཚོལ་གྱི་བསམ་པས་མ་བསླད་པར་ཕྱག་ཆེན་དང། ཆོས་དྲུག་གི་སྐོར་རེ་ཟུང་དོགས་འདྲི་ཞུས་པར། ཐུགས་

[096A]༄༅། །འཚེར་གནང་བའམ་གང་ལྟར་བཀའ་ལན་སྤམ་མེ་བ་ཞིག་ལས་མ་ཐོབ། མཁར་ལྟག་ལ་བརྒལ་ཏེ་ཟངས་རི་ཁང་དམར་དང། གདན་ས་ཐེལ། འོན་མངའ་རིས་གྲྭ་ཚང་བཅས་མཇལ། གཙང་
ཆུའི་ཉང་པོ་གྲུ་ཐོན་ཏེ་རྩེད་ཐང་དུ་འབྱོར་ཏེ་དེར་ལྔ་མཆོད་གྲྭ་ཚང་དང་དགའ་ལྡན་ཆོས་འཁོར། རྣམ་རྒྱལ་ལྷ་ཁང། སྣེ་གདོང་རྩེ་ཚོགས་པ། བན་གཙང་དགོན། ཁྲ་འབྲུག་གཙུག་ལག་ཁང། རི་བོ་ཆོས་གླིང། ཡམ་བུ་བླ་སྒང་
ཡར་ཀླུང་རྟེན་གསུམ་གྲས་ལྷ་རུ་སྨན་པའི་རྒྱལ་པོ། རྟག་སྤྱན་འབུམ་པ། བཀྲ་ཤིས་ཆོས་སྡེ། རས་ཆུང་ཕུག་ཐང་པོ་ཆེ། སྲོང་བཙན་བང་སོ། སྤྱན་གཡས་དགོན་དུ་རྟེན་གསུམ་གྲས་སྨན་བླ་རིན་ཆེན་ཟླ་བ། རི་སྒང་དུ་
རྟེན་གསུམ་གྲས་སྟོན་པ་མཚན་ལེགས་ཡོངས་གྲགས། འཕྱོངས་རྒྱས་རི་བོ་བདེ་ཆེན། དགོན་ཐང་འབུམ་མོ་ཆེ། བཙན་ཐང་གཡུའི་ལྷ་ཁང། ཤེལ་བྲག་སྒྲུབ་ཕུག་བྱས་ལྷ་ཁང་བཅས་མཇལ་ཞིང་ཤེལ་བྲག་ཏུ་གུ་རུ་རིན་པོ་ཆེའི་
དྲུང་དུ་ཚོགས་འབུལ་སྐབས་གུ་རུའི་སྣང་བརྙན་དེ་སྐུ་དངོས་ལྟ་བུར་གཟི་བྱིན་ཇེ་ཆེར་སོང་སྟེ་སྤྱན་འབྲས་ཀྱང་གཡོ་འགུལ་མཛད་འདྲ་བ་མཇལ་ཞིང་གསུང་བྱོན་ལ་ཁད་ལྟ་བུར་འདུག་པས་གསུང་ཞིག་འབྱོན་རེ་ཆེ་ཡང་མ་བྱུང། འོན་ཀྱང་འདི་
ཉིན་རྒྱུན་གཏན་དང་མི་འདྲ་བར་འདི་ཡིན་གྱི་གཏད་སོ་མེད་པའི་རིག་པ་སྟོང་སང་ངེ་དགའ་ཡལ་ལེ་བ་སྨྲ་བསམ་བརྗོད་མེད་ཅིག་བྱུང་བ་ཨོ་རྒྱན་སངས་རྒྱས་གཉིས་པའི་བྱིན་རླབས་ཀྱི་མཚན་མར་གོ་གོང་གསལ་དགོན་ཁག་ཕལ་ཆེ་བར་སོ་

[096B] རི་བོ་ཆོས་གླིང་དུ་དགེ་འདུན་རྣམས་ཀྱི་བཞེད་པ་ལྟར་གསང་འདུས་མི་བསྐྱོད་རྡོ་རྗེའི་དབང་ཆེན་ཕུལ། དེ་ནས་ཕྱིར་ལམ་གཙང་པོའི་གད་པ་གྲུ་ཐོན་ཏེ་
དཔལ་བསམ་ཡས་མི་འགྱུར་ལྷུན་གྱི་གྲུབ་པའི་གནས་རྟེན་རྣམས་ཞིབ་མཇལ་རྗེས་མཆིམ་ཕུའི་གནས་གོང་འོག་གཡའ་མ་ལུང་བཅས་རིམ་མཇལ་གྱིས་གོང་གསལ་གནས་རྟེན་ཁག་ལ་སྟོང་མཆོད་དང། བརྒྱ་མཆོད། ཚོགས་འཁོར། དགེ་
འདུན་བསྙེན་བཀུར་སོགས་སྐབས་སུ་གང་འོས་ཀྱི་ཚོགས་གསོག་གང་ནུས་སྤྲོས། གོང་གསལ་གནས་རྟེན་རྣམས་ཀྱི་རྟེན་གཙོ་སོགས་ཀྱི་ཁྱད་ཆོས་ལོ་རྒྱུས་རྣམས་ཆོས་འབྱུང་རྣམ་ཐར་དང། མཁྱེན་བརྩེའི་གནས་ཡིག་སོགས་ལ་གསལ་
བས་འདིར་མ་སྨོས། དེ་ནས་རྒོད་དཀར་ལ་བརྒྱུད་ལྷ་སའི་ཤག་ཏུ་ཕྱིར་འཁོར། དེ་ལོ་དགུན་ཆོས་སྐབས་དགའ་ལྡན་དུ་བསྐྱོད་དེ་ཤར་རྩེ་གྲྭ་ཚང་ལ་བསྙེན་འགྱེད་ཐོག་འདུ་ཁང་གི་ཀ་རིང་མདུན་མ་བཞིར་འགྲེམས་རྒྱུའི་གསེར་ཟངས་ཀྱི་འཕན་
འགོ་ཙི་པར་གཟུགས་ལ་རྒྱ་ནག་ནས་གསར་ཐོན་གྱི་གོས་སྟག་ཤུན་འབྲུག་ཆེན་རིས་ཚོས་ཚོགས་འཕན་ལག་བྱས་པའི་ཀ་འཕན་ཆེ་ལེགས་བཞི་སྤྱི་འབུལ་ཞུས། །རང་ལོ་སོ་བརྒྱད་པ་ས་སྟག་ལོར་ལྷར་བཅས་འགྲོ་བའི་༸སྐྱབས་གཅིག་
རྡོ་རྗེ་འཆང་ཕ་བོང་ཁ་པ་ཆེན་པོར་སྔོན་ནས་གསོལ་བ་ལན་མང་བཏབ་པ་བཞིན། འདི་ལོ་དབྱར་ཐོག་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་དུ་བྱང་ཆུབ་ལམ་རིམ་ཆེན་མོ་མཆན་བཞི་སྦྲགས་ཀྱི་བཤད་ཁྲིད་བཀའ་དྲིན་སྩོལ་རྒྱུའི་ཞལ་

[097A]༄༅། །བཞེས་ཐོབ་པར་བརྟེན། ངེད་རང་དགའ་ལྡན་དུ་སྔོན་ཐོན་གྱིས་བཞུགས་བསྒྲིགས་སྟ་གོན་ཞུ་སྒོ་སོགས་ལེགས་པར་འདུ་བགྱིས་ཤིང། དགའ་ཞོལ་གཙང་ཐོག་གི་སྤང་སྟེང་དུ་དབུ་གུར་སོགས་ཕེབས་བསུའི་
བཞུགས་སྒྲིག་སྔོན་ཞུས་ཀྱི་སར་༸སྐྱབས་མཆོག་རྡོ་རྗེ་འཆང་སྟོན་འཁོར་རྣམས་ཆིབས་བསྒྱུར་ཞབས་འཁོད་མཚམས་མཇལ་དར་རྟེན་གསུམ་སོགས་ཕུལ་ཏེ་བཞུགས་ཞག་གཅིག་གི་ཞབས་ཏོག་བསྐུབས། དེའི་ནངས་པར་སྔ་དྲོ་དགའ་ལྡན་དུ་ཆིབས་
བསྒྱུར་སྐབས་དགའ་ལྡན་ཚོགས་ཆེན་ཆུ་འགོའི་འཁྲིས་ནས་ཁོ་བོ་ཅག་དང། དགའ་ལྡན་ཤར་རྩེ་མཁན་པོ་ལས་ཐོག་པ་ཟོང་རིན་པོ་ཆེ་བློ་བཟང་བརྩོན་འགྲུས་སོགས་བླ་སྤྲུལ་ལས་སྣེ་རྣམས་ཀྱིས་སྤོས་སྣེ་དང་བཅས་རྡོ་ཁང་ཁང་ཚན་གྱི་འདུ་ཁང་དུ་
ཕེབས་སྟོན་དཀར་སྤྲོ་སྔོན་བསྒྲིགས་ཀྱི་བཞུགས་ཁྲིར་གདན་དྲངས། ཞབས་གྲས་རྣམས་དང་གྲྭ་ཚང་གི་མཁན་བླ་ལས་སྣེ་སོགས་གྲལ་འཁོད་ཐོག་གསོལ་ཇ། བཞེས་འབྲས། དཀར་སྤྲོ། ཤིང་འབྲས་སོགས་རིམ་བཏེགས་འབྲེལ་ངེད་
རང་དང་གྲྭ་ཚང་ཁང་ཚན་བཅས་ཀྱིས་རྟེན་གསུམ་མཇལ་དར་བཏེགས་འབུལ་ཞུས་ཏེ་བཞུགས་གྲལ་མཛད་སྒོ་གྲོལ་མཚམས་ཁང་ཚན་གྱི་ཡང་སྟེང་ཕྲན་ཚོའི་ཤག་ཏུ་ཕེབས་སྒྲིག་སྔོན་ཞུས་སར་བཞུགས་འཇགས་བཀའ་དྲིན་ཆེ་ཞིང་
ངེད་རང་ངོ་གཡོག་རྣམས་ཁང་ཚན་དགེ་རྒན་གྱི་སྡོད་ཤག་ཏུ་གནས་སྤོས་བྱས། ༸སྐྱབས་མཆོག་སྟོན་འཁོར་རྣམས་ལ་ཉིན་ཤས་རིང་ཤག་ནས་གསོལ་བ་ནར་འབུལ་ཞུས་ཤིང། དེ་ནས་གསུང་ཆོས་མ་གྲུབ་བར་སྐུའི་ཁམས་བསྟུན་འཕྲོད་འབུལ་

[097B] གསོལ་ཞིབ། གྲོ་ཞིབ། གསོལ་ཇ་སོགས་ཁྲོམ་གཟིགས་མི་དགོས་པའི་རིགས་རྣམས་ངོ་འབུལ་དང། བཞེས་ཚལ་གྱི་རིགས་སོགས་
ཡང་ཡང་སྤུས་གཟིགས་མཛད་འོས་རིགས་རྣམས་ཕྱག་སྣེ་སྤོམ་བསྡོག་གིས་རྩིས་འབུལ་ཞུས། ཟླ་བ་ལྔ་པའི་ཚེས་གསུམ་གཟའ་སྐར་འཕྲོད་སྦྱོར་དགེ་ཉིན་ཤར་རྩེ་ཐོས་བསམ་ནོར་བུའི་གླིང་གྲྭ་ཚང་གི་འདུ་ཁང་ཆེན་མོར་སྤྱན་འདྲེན་རྒྱ་གླིང་
སྤོས་སྣེ་སོགས་ཀྱིས་སྔུན་བསུས་ཏེ་༸རྒྱལ་ཀུན་སྤྱི་གཟུགས་ཁམས་གསུམ་འགྲོ་བའི་བླ་མ་རིན་པོ་ཆེ་གདན་དྲངས་འཇིགས་བྲལ་ཆོས་ཀྱི་ཁྲི་ལ་༸ཞབས་ཀྱི་པདྨོ་བཀོད་དེ། མཐོང་ན་དོན་ཡོད་པའི་ཞལ་གྱི་དཀྱིལ་འཁོར་དགྱེས་འཛུམ་གྱི་ཉམས་དང་
དང་བཅས་ཤར་བྱང་གཉིས་ཀྱི་མཁན་པོ་ལས་ཟུར། བླ་སྤྲུལ་ལས་སྣེ། དགེ་འདུན་བྱིངས་བཅས་ཀྱི་ཐོག་སེར་བྱེས་བྲག་རི་མཆོག་སྤྲུལ་རིན་པོ་ཆེ་དང། སེར་སྨད་ཀོང་པོ་ཤར་སྤྲུལ་རིན་པོ་ཆེ། ཆབ་མདོར་མཚན་ཉིད་གྲྭ་ཚང་གསར་
ཚུགས་ཀྱི་ཐོག་མའི་སློབ་དཔོན་ཆེན་པོ་སེར་བྱེས་ཚ་བ་དགེ་བཤེས་བྱམས་པ་མཐའ་ཡས་སོགས་མཚན་ཡོངས་སུ་གྲགས་པའི་བསྟན་འཛིན་དམ་པ་རྣམས་དང། གཞན་ཡང་སེ་འབྲས་གཉིས་དང། ལྷ་ས་སོགས་ཕྱོགས་ཕན་ཚུན་
ནས་ཕེབས་པའི་བླ་སྤྲུལ། དགེ་བཤེས། བྱ་བཏང་རི་ཁྲོད་པ་སོགས་ཁྱོན་བསྡོམས་ཆོས་ཞུ་བ་ཉིས་སྟོང་བརྒལ་བར་རྒྱལ་བའི་གསུང་རབ་ཀུན་གྱི་སྙིང་པོའི་གནད་བསྡུས་པ་ཤིང་རྟ་ཆེན་པོ་ཀླུ་ཐོགས་གཉིས་ཀྱིས་ཕྱེ་བའི་ལམ་སྲོལ་

[098A]༄༅། །སྐལ་བཟང་སྐྱེ་བོའི་འཇུག་ངོགས་གཅིག་པུ་ཆེ་བ་བཞི་དང། ཁྱད་ཆོས་གསུམ་གྱི་སྒོ་ནས་ཁྱད་པར་དུ་འཕགས་པ། ས་གསུམ་གྱི་སྒྲོན་མེ་བྱང་ཆུབ་ལམ་རིམ་ཆེན་མོ་མཆན་བུ་བཞི་སྦྲགས་ཀྱི་སྟེང་ནས་ཞིབ་བཤད་
ཀྱི་བཤད་ཁྲིད་དང། པཎ་ཆེན་བློ་བཟང་ཡེ་ཤེས་ཀྱི་གསུང་ལམ་རིམ་མྱུར་ལམ་གྱི་སྟེང་ནས་བཤད་དོན་ལག་ལེན་མྱོང་ཐོག་ཏུ་བཀལ་ཏེ་ཉམས་སུ་ལེན་ཚུལ་གྱི་ཉམས་ཁྲིད་སྦྲགས་པའི་གསུང་ཆོས་དབུ་འཛུགས་བཀའ་དྲིན་ཆེ་ཞིང། ཐོག་
མའི་ཉིན་པར་བླ་མ་རིན་པོ་ཆེས་ལམ་རིམ་ཆེན་མོའི་དབུ་ནས་རྟེན་འབྲེལ་གྱི་སླད་དུ་བརྩི་བཞག་ཚར་གསུམ་གནང་རྗེས་ཁོ་བོ་ནས་ལན་གཅིག་སྐྱོར། དེ་ཉིན་ཚོགས་པ་རྣམས་ལ་བསྙེན་འགྱེད་ཕུལ། དེ་ཉིན་ནས་བཟུང་སྟེ་ཐོག་མའི་རིང་ཉིན་ལྟར་
ཉིན་གུང་ཡོལ་མ་ཐག་ནས་མུན་རུབ་མཚམས་བར་ཆོས་ཐུན་གཉིས་རེ་ཆག་མེད་དང། རྗེས་སོར་དབྱར་ཆོས་ཆེན་མོ་ཚུགས་ཉེར་གཏུགས་སྐབས་སྔ་དྲོ་ཆོས་ཐུན་རེ་འཕར་ཚུགས་མཛད་དགོས་བྱུང་སོང་ཡང་བླ་མ་རིན་པོ་ཆེ་སྐུ་ངལ་གྱི་རྣམ་པ་ཡེ་
མེད་པར་ཐུགས་དགྱེས་སྤྲོའི་ངང་ནས་བརྩེ་བའི་བདག་ཉིད་སྐྱོ་བ་སྤངས་པའི་རྣམ་ཐར་བདག་གིར་བཞེས། གསུང་ཆོས་རིང་ཡོན་བདག་ཁག་གིས་ཚོགས་པར་བསྙེན་བཀུར་འབུལ་མི་ཡོད་སྐབས་མ་གཏོགས་དེ་མིན་ཉིན་ལྟར་གསོལ་ཇ་ཐེང་རེའི་བསྙེན་
བཀུར་ཕུལ། གསུང་ཆོས་དངོས་གཞིའི་མཇུག་མ་རྫོགས་ཀྱང་ཟླ་བ་དྲུག་པའི་ཚེས་བཅུ་བཞི་ཉིན་༸སྐྱབས་ཡུལ་ཀུན་འདུས་འདྲེན་མཆོག་ཆོས་ཀྱི་རྒྱལ་པོ་བླ་མ་རྡོ་རྗེ་འཆང་དགུང་གྲངས་དྲུག་ཅུ་རེ་གཅིག་ཏུ་ཕེབས་པའི་འཁྲུངས་ཚེས་དུས་ཆེན་འཁེལ་

[098B] མཆོད་སྤྲིན་སྣ་ལྔ་སྟོང་ཆར་དང་ཚོགས་འཁོར་སོགས་རྒྱས་གཤོམ་ཐོག་ཚེས་བཅུ་གསུམ་ཉིན་སེམས་བསྐྱེད་མཆོད་པའི་སྟ་གོན་དང་
ཚེས་བཅུ་བཞི་སྔ་དྲོར་ཞི་བ་ལྷའི་ལུགས་ལྟར་སྨོན་འཇུག་ཅིག་ཆར་དུ་འཛིན་པའི་སེམས་བསྐྱེད་ཀྱི་སྡོམ་པ་འབོག་ཆོག་བཀའ་དྲིན་ནོད་ཅིང། དེ་རྗེས་ཟབ་ལམ་བླ་མ་མཆོད་པའི་ཚོགས་འཁོར་དང་འབྲེལ་བའི་སྒོ་ནས་མཁའ་འགྲོ་བརྟན་བཞུགས་བསྟར་
འབུལ་སྐབས་འཇུངས་སེམས་ཀྱི་སྲད་བུས་བཅིངས་པ་མེད་པར་འདུས་ཚོགས་སུ་བསྙེན་བཀུར་གཟབ་རྒྱས་དང་སྐུ་འགྱེད། བླ་མ་རྡོ་རྗེ་འཆང་ཆེན་པོར་རང་གི་འབྱོར་པ་དང། བསམ་པའི་ཁྱད་པར་དང་མཚུངས་པའི་བདོག་པའི་དངོས་འབུལ་
གྱི་མཆོད་སྤྲིན་སྤྲོས་ཏེ་སྐུ་ཆེ་བའི་ཡོན་ཏན་དང། ཕུན་ཚོགས་ལྔ་ལྡན་ལས་བརྩམས་པའི་བསྟོད་བསྔགས་སྔོན་དུ་འགྲོ་བའི་སྒོ་ནས་༸ཞབས་ཟུང་སྲིད་མཐར་བརྟན་པའི་གསོལ་འདེབས་མཎྜལ་བཤད་འབུལ་རྒྱས་པར་ཞུས་པར། མཎྜལ་བཤད་
པའི་ཚིག་དོན་ལ་ཐུགས་དགྱེས་པ་ཆེན་པོས་བསྔགས་བརྗོད་དབུགས་དབྱུང་སྩལ་ཞིང། རྗེས་སོར་བཤད་པའི་ཟིན་བྲིས་ཤིག་ཀྱང་བཞེས་ཆ་མཛད་སོང། ཕྱི་ཉིན་ནས་ཚེས་བཅུ་དགུ་བར་གསུང་ཆོས་འཕྲོ་སྐྱོང་མཛད་ཅིང་དེ་ཉིན་གྲོལ་སྟོན་རྟེན་
འབྱུང་སླད་མཎྜལ་རྟེན་གསུམ་དང་འབུལ་མཚོན་ཕྲན་བུ། འདུས་ཚོགས་སུ་མང་འགྱེད་བསྙེན་བཀུར་བཅས་བུལ་ཏེ་གསུང་ཆོས་ལེགས་པར་གྲོལ་བའི་མཇུག་བསྡོམས་སུ་བླ་མ་རིན་པོ་ཆེས་ཆོས་ཞུ་བ་རྣམས་ལ། ངས་ནི་ཁྱོད་ལ་ཐར་པའི་ལམ་

[099A]༄༅། །བསྟན་གྱི། །ཐར་པ་རང་ལ་རག་ལས་ཤེས་པར་གྱིས། །ཞེས་སོགས་ཀྱི་ལུང་འདྲེན་དང་བཅས་ཆོས་ཐོས་པ་ཙམ་གྱིས་མི་ཕན་པར་ཐོས་བསམ་སྒོམ་གསུམ་ཡམ་བྲལ་བར་གཅིག་གྲོགས་སུ་གཅིག་བགྲོ་དགོས་
ཚུལ་དང། དེ་ལྟ་མིན་པར་ཐོས་པ་ཁ་ཕྱིར་བལྟས་སུ་སོང་ན་ལྷ་བདུད་དུ་བབས་པ་ལྟར་ཆོས་པ་འདྲེས་འཁྱེར་དུ་འགྲོ་ཉེན་ཡོད་ཚུལ་སོགས། ཇི་སྐད་དུ། དབུ་མ་སྙིང་པོ་ལས། ཙནྡན་པས་ལྷག་གསུང་གི་ཆུས། །ལུས་ཅན་ཡིད་ཀྱི་ཉོན་
མོངས་མེས། །རབ་ཏུ་གདུངས་པ་ཞི་བར་བྱེད། །ཅེས་གསུངས་པ་ལྟར་གྱི་བཀའ་སློབ་སྙིང་གི་བཅུད་དུ་སྨིན་པ་ཞིབ་རྒྱས་སུ་སྩལ་ཞིང། དེའི་ཞར་ལ་བླ་མ་རྡོ་རྗེ་འཆང་མཆོག་ཉིད་ཀྱི་ཞལ་སློབ་གྲས་ནས་སྒོ་མང་ཁང་གསར་རིན་པོ་ཆེ་དང་
ཁོ་བོ་ཅག་གཉིས་དྲག་གྲས་ཐུགས་གཙིགས་ཆེ་ཤོས་ཡིན་ཅིང། ཁོང་རྣམ་གཉིས་སྐུ་ཚེ་བརྟན་ན་མཛད་འཕྲིན་མི་རྒྱས་དོགས་མེད། དྭགས་པོ་བླ་མ་རིན་པོ་ཆེས་ཕ་ལས་བུ་རྫིག་བུ་ལས་ཚ་བོ་རྫིག་ཚ་བོ་ལས་ཡང་ཚ་རྫིག་པ་འོང་ཞེས་
ལུང་བསྟན་གནང་ཡོད་ཅིང། དེ་བཞིན་ཡོང་ངེས་པས་སྐུ་ཚེ་ཡུན་དུ་བརྟན་ཆེད་ཚང་མས་ཐུགས་སྨོན་གནང་དགོས་སོགས་བཀའ་སྩལ་སོང་བར། གོང་སྨོས་བྲག་རི་རིན་པོ་ཆེ་སོགས་བླ་སྤྲུལ་དགེ་བཤེས་ཚད་ལྡན་བསྟན་པ་འཛིན་སྤེལ་ཐུབ་
ངེས་འགའ་ཤས་འཁྲིས་དེར་ཡོད་པ་དང་བསྟོད་བསྔགས་ཧ་ཅང་མཛད་ཆེས་པས་ཚོགས་པའི་དབུས་སུ་ཅུང་འཚེར་བ་བྱུང། དེ་རྗེས་ཉིན་གྲངས་འགའ་ཤས་སྐུ་ལྷོད་བཞུགས་དང་འབྲེལ་སེང་དབར་ལ་དབང་བསྐུར་རིར་ལྷ་བསངས་འབྲེལ་བའི་

[099B] དགའ་ལྡན་གྱི་གླིང་བསྐོར་ལ་ཞབས་བསྐོར་དང་འབྲེལ་ད་རེས་འཇམ་མགོན་བླ་མའི་གདན་སར་རྗེའི་གསུང་གི་སྙིང་པོ་བྱང་ཆུབ་ལམ་རིམ་ཆེན་མོའི་གསུང་ཆོས་འཆད་སྤེལ་མཛད་རྒྱུ་བྱུང་བ་སྐལ་བ་བཟང་པོ་བྱུང་ཞེས་དགྱེས་མཉེས་
གསུང་གི་གསང་བས་རྣ་བ་བདུད་རྩིའི་བང་མཛོད་བཟུང། དགའ་ལྡན་ནས་ཆིབས་བསྒྱུར་བསྐྱངས་ཉིན་སྔ་དྲོ་དེར་བླ་མ་རྡོ་རྗེ་འཆང་ཉིད་ཀྱི་རྒྱུན་བཞེས་དབུ་པཎ་དེ་ཕྲན་གྱི་མགོ་བོར་བཀོན། ལམ་རིམ་ཆེན་མོ་དབུ་ཤོག་གསུམ་ཙམ་གསེར་བྲིས་ཅན་
གྱི་གླེགས་བམ་ཞིག་དང། རྡོ་དྲིལ་ལག་ཏུ་གཏོད་གནང་ཐོག་དངུལ་གྱི་རྣམ་བུམ་ལས་བུམ་བུམ་རྫས་ཀྱིས་བཀང་བ་དང། སྒྲོལ་མའི་གསེར་སྐུ། བླ་མ་རྡོ་རྗེ་འཆང་གི་གསོལ་ཞལ་རྙིང་པ་ཞིག་གཡུ་བྱུར་སོགས་རིན་པོ་ཆེ་འབའ་ཞིག་གིས་
བཀང་བ། གོས་ཆེན་བཅད་ལྡན་རྟགས་བརྒྱད་རིས་སེར་པོ་ཡུག་ཚང་བཅས་གསོལ་རས་སྩལ་ཏེ་འཇམ་མགོན་བླ་མའི་མདོ་སྔགས་ཀྱི་བསྟན་པ་འཛིན་སྐྱོང་སྤེལ་གསུམ་རྒྱ་ཆེར་བགྱིད་དགོས་སོགས་ཆོས་མཐུན་གྱི་བཀའ་སློབ་དང། ཟོལ་མེད་པའི་
བཀའ་མཆིད་ཀྱི་དབུགས་དབྱུང་བླ་ན་མེད་པ་སྩལ་བ་བསོད་ནམས་ཀྱི་ཕུལ་ཆེན་པོར་གྱུར། སྐབས་དེར་ངེད་རང་གི་བསམ་པར་སྐྱེས་སྦྱངས་ཀྱི་ཡོན་ཏན་དམན་ཅིང་རྣམ་གཡེང་ཟད་མི་ཤེས་པའི་འདམ་དུ་བྱིངས་ཏེ་སྒྲུབ་པའི་ཉམས་མྱོང་གིས་དབུལ་བ་
བདག་འདྲ་བ་ཞིག་གིས་བསྟན་པ་ལ་བྱ་བ་བྱེད་ཐུབ་པ་ཤིན་ཏུ་དཀའ་སྙམ་རུང། བླ་མའི་ཐུགས་བསྐྱེད་དང་རྟེན་འབྲེལ་གྱིས་རྗེས་སོར་བླ་མ་རྡོ་རྗེ་འཆང་དགོངས་པ་ཞི་བར་མནལ་རྗེས་བྱ་ཕོ་མེད་དུས་བོང་བུས་ནམ་ཚོད་འཛིན་པའི་དཔེ་ལྟར་རང་ལ་

[100A]༄༅། །ཉམས་ལེན་གྱི་གཏད་སོ་གཅིག་ཀྱང་མེད་པའི་ཁ་བཤད་སྐམ་པོ་ཞིག་ཕ་བླ་མའི་གསུང་དུ་བརྫུས་ནས་ལམ་རིམ་གཙོ་བོར་གྱུར་པའི་འཆད་སྤེལ་གྱི་གཟུགས་བརྙན་མང་པོ་ཞིག་བྱ་དགོས་བྱུང་བ་འདི་ལ་དགོངས་པ་
ཡིན་ཚོད་གདའ། དེ་ནས་བླ་མ་རྡོ་རྗེ་འཆང་ཆེན་པོ་མཆོག་བདེ་ཆེན་གསང་སྔགས་མཁར་དགོན་གྱིས་གདན་ཞུས་ལྟར་ཞབས་འཁོད་སྐབས་ཕེབས་ཞབས་སུ་བཅར། དེར་བདེ་ཆེན་དགོན་ཡུལ་གྱི་དུས་སྟོན་དང་སྟབས་འགྲིགས་ཀྱིས་དཀར་མེའི་
འཆམས་གཟིགས་ཀྱང་ཕུལ་སོང་བར་ཁོ་བོས་ཀྱང་ལྟད་མོའི་དགའ་སྟོན་མྱངས། དེ་ལྟར་ལམ་རིམ་གྱི་གསུང་ཆོས་འདིའི་ཐོག་མཐའ་བར་གསུམ་དུ་གྲ་མ་འགྲིགས་པ་དང། རྟེན་འབྲེལ་གྱི་འཇུག་སྒོ་ལོག་པར་སོང་རིགས་ཅི་ཡང་མེད་པར་
ལེགས་པ་རབ་ཀྱི་རྩེར་ཕྱིན་པ་འདི་དག་རྣམ་སྨིན་དཀར་པོ་འཛག་པའི་ལས་འབྲས་ཀྱི་བདེ་བ་ངོ་མཚར་བ་ཞིག་ཏུ་སེམས། མཛོད་པ་རིག་འཛིན་འདས་ནས་བཟུང་འདི་སྐབས་བར་ལྷ་བུ་ངེད་གཉིས་ནས་ཀུན་འདུས་ནོར་བུ་ལུགས་སུ་ཤག་གི་ལས་
འགན་ཁུར་བླངས་བྱས་ཤིང། འདི་རེས་རྡོ་ཁང་མུ་ལི་བློ་བཟང་དོན་གྲུབ་མཛོད་པའི་ལས་བྱེད་དུ་ཉར། དེ་རྗེས་གྲོ་སྟོད་དུང་དཀར་དགོན་བླ་གྲྭ་དང་མཆོད་སྦྱིན་ཐུན་མོང་གིས་ལན་མང་འབོད་ལྟར་གྲོ་མོ་དགེ་བཤེས་རིན་པོ་ཆེ་ངག་དབང་སྐལ་
བཟང་སྔ་ལོ་དགོངས་པ་གཞན་དོན་དུ་གཤེགས་པའི་སྐུའི་དམར་གདུང་མཆོད་རྟེན་ལ་གཟུངས་འབུལ་རབ་གནས་སོགས་ཀྱི་སླད་ཟླ་བ་བཅུ་པ་ནང་ངེད་རང་དང། ལྷ་བུ། མ་བྱན་ཕུན་ཚོགས། རྣམ་གྲྭ་སྐུ་ཞབས་སྐལ་བཟང་དབང་རྒྱལ་སོགས་

[100B] དཔལ་དི། སྣ་དཀར་རྩེ། ར་ལུང། རྒྱལ་རྩེ། ཕག་རི་སོགས་རིམ་བརྒྱུད་གྲོ་སྟོད་དུང་དཀར་དགོན་དུ་འབྱོར་ཞིང། དེར་མཆོད་རྟེན་གཟུངས་འབུལ་བྱས་ཏེ་རབ་གནས་བྱ་རྒྱུ་ཕྱི་ལོ་གསར་མཆམས་
བར་བཤོལ། དེ་མཚམས་ད་ཆ་གྲོ་མོ་བར་སླེབས་ཟིན་གཤིས་རྒྱ་གར་དང། བལ་ཡུལ་དུ་གནས་མཇལ་ཞིག་ཏུ་སླེབས་ན་དགེ་མཚན་ཆེ་བར་མཐོང་སྟེ་ངོ་འཁོར་རྣམས་རྫ་ལེབ་ལ་དང། རོང་གླིང་སོགས་བརྒྱུད་ཀ་སྦུག་བར་རྟ་དྲེལ་ཐོག་བསྐྱོད་དེ་ཐར་
པ་ཆོས་གླིང་དགོན་གྱི་གྲོ་མོ་བླ་བྲང་དུ་ཉིན་ཤས་བསྡད། དེ་ནས་སྐད་བསྒྱུར་རོགས་ཟླ་དང་བཅས་རྡོ་རྗེ་གདན་དང། བྱ་རྒོད་ཕུང་རི། ན་ལེནྜ། རྩྭ་མཆོག་གྲོང། གཉན་ཡོད། ཝ་ར་ཎ་སི། ལུམ་བིའི་ཚལ་བཅས་དང། བལ་ཡུལ་དུ་མཆོད་
རྟེན་རྣམ་གསུམ་སོགས་གནས་རྟེན་ཁག་རྣམས་ཞིབ་མཇལ་བགྱིས་ཤིང། སྟག་མོ་ལུས་སྦྱིན་གྱི་མཆོད་རྟེན་མཇལ་ཉིན་དེར་ཡར་ལམ་མོ་ཊོར་འཁོར་ལོ་ཞིག་གླས་ཏེ་མཆོད་རྟེན་གྱི་ལ་གཤམ་བར་བསྐྱལ་ཡང། མར་འོངས་ཏེ་དེར་སླེབས་སྐབས་མོ་
ཊོར་དེ་སྐྱོན་ཞིག་གིས་འགྲོ་བསྐྱོད་མ་ཐུབ་སྟབས་ངེད་ཚོ་ཚང་མ་རྐང་བགྲོད་བྱ་དགོས་བྱུང་གཤིས་མཚན་མོའི་ཆུ་ཚོད་བཅུ་གཅིག་པ་ཙམ་བར་མཆོད་རྟེན་ཆེན་མོའི་འཁྲིས་གནས་ཚང་དུ་སླེབས་མ་ཐུབ་པའི་དཀའ་ངལ་ཆེ་ངེས་བྱུང། གནས་རྟེན་ཁག་
ལ་སྐབས་བསྟུན་མཆོད་འབུལ་ཚོགས་གསོག་གང་ནུས་བགྱིས། དེ་སྐབས་རྡོ་རྗེ་གདན་དུ་ལ་དྭགས་བླ་མ་ངག་དབང་བསམ་གཏན་ཞེས་པ་བྱང་ཆུབ་ཆོས་ཚོགས་ཀྱི་མགྲོན་ཁང་དུ་འདུག་པར་གནས་མལ་བྱེད་སྐབས་ཁོང་ནས་རྡོ་རྗེ་གདན་དུ་བོད་ཀྱི་

[101A]༄༅། །དགོན་པ་ཞིག་གསར་འདེབས་བྱ་རྒྱུའི་ས་ཆ་སྤུས་ཉོས་བྱ་རྒྱུ་ནང་དོན་ལམ་ཙམ་གཏན་འཁེལ་ཟིན་པས་ས་ཡུལ་དེར་ས་ཆོག་བྱ་རྒྱུ་བསྐུལ་བ། དུས་སྐྱབས་དེ་དག་ཏུ་མཆོད་རྟེན་ཆེན་མོ་དང་ཉེ་སྐོར་ས་ཁུལ་རྣམས་
ཛྭ་ཀི་ར་ཛས་དབང་འཛིན་བྱེད་མུས་ལ་བརྟེན་གསང་སྟབས་ཀྱིས་ད་ལྟའི་བོད་དགོན་འཕེལ་རྒྱས་གླིང་ཆགས་ཡུལ་གྱི་ས་མལ་དེར་བོད་ཟླ་བཅུ་གཅིག་པའི་ཚེས་བཅོ་ལྔ་ཉིན་ཕྱི་དྲོ་ཟླ་བ་ཤར་བ་དང་དུས་མཚུངས་སུ་རྡོ་རྗེ་འཇིགས་བྱེད་ཀྱི་སྒོ་ནས་
དང། ས་ལྷ་ལས་ས་སློང་བ། ས་བཟུང་བ། སྲུང་ཞིང་བྱིན་གྱིས་བརླབ་པ་སོགས་དང། གཏེར་བུམ་ཆུང་ངུ་ཞིག་སྦ་ཆོག་བྱས། རྡོ་རྗེ་གདན་གྱི་བྱང་ཆུབ་ཆེན་པོར་གསེར་གསོལ་འབུལ་རྒྱུ་སོགས་ཛྭ་ཀི་ར་ཛར་གནང་བ་ཞུ་དགོས་འདུག་
སྟབས་ངོ་བསྲུང་ཆེད་ཁོངས་ར་འཕྲད་རྟེན་དངོས་པོ་ཕྲན་ཚེགས་དང་བཅས་བསྐྱོད་ཅིང། ཁོང་གཟིག་ལྤགས་སྡེར་བཞི་མགོ་འབྱར་ཞིག་གི་སྟེང་འཁོད་འདུག་པར་ཁ་བཏགས་ཕུལ་བར་ཕྱག་དབང་ཡང་འཇོག་གི་འདུག་ཁོང་ཡིད་མགུ་
ནས་ཁོ་བོ་ཅག་བསིལ་བ་ཚལ་མཇལ་བསྐྱོད་སྐབས་ངེད་རང་ལ་བཞོན་པར་གླང་ཆེན་དང། གཡོག་ཚོར་རྟ་བཅས་གཡར་བཏང་བྱུང་བར་གླང་ཆེན་ཐོག་དེ་སྔོན་བསྐྱོད་མ་མྱོང་སྟབས་ཐོག་མར་སྐྱིད་ཉམས་ལྟ་བུ་འཆར་རུང། ལམ་བར་
འཁྲུགས་ལིང་ཆེ་བས་མགོ་བོ་འཁོར་བ་སོགས་ཀྱིས་སྡུག་བསྔལ་དུ་གནས་འགྱུར། བྱང་ཆུབ་ཤིང་དྲུང་དུ་བོད་མི་གནས་མཇལ་བ་གང་འཚམས་ཤིག་ལ་སྐབས་གསུམ་མ་དང། རྟེན་འབྲེལ་བསྟོད་པ། སྨོན་ལམ་རྣམ་གསུམ་སོགས་

[101B] དེ་སྐབས་རྒྱ་གར་དབྱིན་ཇིས་དབང་བསྒྱུར་གྱི་དུས་སྐབས་སུ་སོང་བས་དེང་དུས་ལྟར་ཡར་རྒྱས་མེད་སྟབས་གྲོང་ཁྱེར་གྱི་རི་ལིའི་བབས་ཚུགས་བརྒལ་ནས་གནས་སོ་སོར་མཇལ་བསྐྱོད་སྐབས་
འཁོར་ལམ་མེད་གཤིས་རྟ་སྒ་རིལ་དང། རྐང་བགྲོད་ཅི་རིགས་ཀྱིས་བསྐྱོད་དགོས་ཀྱིན་འདུག་གནས་མཇལ་འཁོར་རྗེས་ཀ་སྦུག་ཏུ་འབྱོར་ཏེ་སྐྱིད་སྡུག་ཚོགས་པ་ཞིག་གིས་བསྐུལ་བ་ལྟར་ཐར་ཆོས་དགོན་པའི་མདུན་ཐང་དེར་སྐྱ་སེར་སྟོང་ཕྲག་ལྷག་
ཙམ་ལ་ཐུགས་རྗེ་ཆེན་པོའི་དབང་ཆེན་བསྐུར། ཀ་ལི་ཀ་ཏ་དང། རྡོ་རྗེ་གླིང་གཉིས་ལ་ཡང་ཡུལ་གྱི་དགེ་མཚན་ཉམས་སུ་མྱོང་ཕྱིར་ལྟད་མོར་ཁྱུག་ཙམ་རི་བསྐྱོད་ཅིང། རྡོར་གླིང་ལམ་ཞོར་དུ་གུམ་དགོན་རྙིང་པ་དགའ་ལྡན་ཆོས་གླིང་ནས་འབོད་
གནང་ལྟར་བསྐྱོད་དེ་ཆོས་འབྲེལ་མདོར་བསྡུས་ཤིག་བྱས། རྡོར་གླིང་དུ་དེ་སྔོན་༸གོང་ས་ཆེན་པོའི་ཞབས་ཞུ་སྒྲུབ་མི་ལེགས་ལྡན་སྦ་བུའི་ནང་དུ་མི་མང་གང་འཚམས་ཤིག་ལ་ཚེ་དབང་ཞིག་བསྐུར། །རང་ལོ་སོ་དགུ་པ་ས་ཡོས་ལོར་
བོད་ཀྱི་ལོ་གསར་ཁ་ཤང་བཀྲ་ཤིས་ཆོས་གླིང་དགོན་དུ་བཏང་ཞིང། དེ་གའི་སྦྱིན་བདག་ཚོའི་འདོད་མོས་ལྟར་ཁ་ཤང་གནས་སྲུང་རྒྱལ་པོའི་གསོལ་མཆོད་ཅིག་ཀྱང་ལོ་གསར་ཚེས་གཅིག་གི་ཉིན་པར་བརྩམས། ཚུར་ལམ་ཀ་སྦུག་ནས་རོང་
གླིང་དང། རྫ་ལེགས་ལ་སོགས་རིམ་བརྒྱུད་ཀྱིས་གྲོ་མོ་དུང་དཀར་དགོན་དུ་འབྱོར་ཞིང་སྐུ་གདུང་མཆོད་རྟེན་ལ་རབ་གནས་རྒྱས་པ་ཉིན་གསུམ་ཟིན་རྗེས། བླ་གྲྭ་རྣམས་དང་དགོན་གྱི་སྦྱིན་བདག་རྙིང་ཁུངས་དགའ་གླིང་སྒང་བོན་པོ་ཚང་གི་ཕ་ཇོ་

[102A]༄༅། །དོན་ཡོད་སོགས་ཀྱིས་བསྐུལ་བ་ལྟར་དགོན་པའི་འདུ་ཁང་དུ་སེར་སྐྱ་ཉིས་བརྒྱ་ལྷག་ཙན་ལ་ལམ་རིམ་མྱུར་ལམ་གྱི་ཁྲིད་ཉིན་བཅོ་ལྔ་སྐོར་མཇུག་ཏུ་སེམས་བསྐྱེད་མཆོད་པ་བཅས་དང། གསང་འདུས་དང་
འཇིགས་བྱེད། བདེ་མཆོག་དྲིལ་བུ་ལྷ་ལྔ། ཐུགས་རྗེ་ཆེན་པོ་བཅས་ཀྱི་དབང་ཆེན། མགོན་ཆོས་སོགས་ཆེ་བསྲུང་ཁག་གི་རྗེས་གནང། རྣལ་འབྱོར་མའི་སིནྡྷུ་རའི་བྱིན་རླབས་དང་བསྐྱེད་རྫོགས་ཀྱི་ཉམས་ཁྲིད། བླ་མ་མཆོད་པའི་ཁྲིད་
བཅས་འཆད་སྤེལ་གྱིས་ཟླ་བ་ཕྱེད་གསུམ་ཙམ་རིང་བསྡད། གྲོ་མོ་ནས་ཐོན་ཏེ་ཕག་རིར་སྤང་མངའ་ཚར་གི་ཚོང་དཔོན་ཆེ་ཆོས་ཀྱི་སར་གནས་མལ་བྱས་ཐོག་རྒྱུད་སྟོང་གྲྭ་ཚང་གི་འཛིན་ཁོངས་བྲག་ཐོག་སྒང་དང། དགའ་ལྡན་ཤར་རྩེའི་
འཛིན་ཁོངས་རི་ཆུང་སྤོ་མཐོ་དགོན། བཀྲས་ཁོངས་དགོན་པ་གོང་འོག་བཅས་པར་ཉིན་རེ་བསྐྱོད་ཅིང་ཆེས་འདྲེལ་ཕྲན་ཆེ་གསར་དང། སྔར་མདའི་ར་སྐོར་ནང་མི་མང་ཁྱོན་ཆེར་དཔལ་མོ་ལུགས་ཐུགས་རྗེ་ཆེན་པོའི་དབང་ཆེན་བསྐུར་
དེ་ནས་ཕག་རི་ཁམ་བུའི་ཆུ་ཚན་འཕྲོད་བསྟེན་སླང་བསྐྱོད་པར་སྡོད་སྒྲིག་སོགས་ཚོང་དཔོན་ཆེ་ཆོས་ཀྱིས་འགན་ལེན་བྱས་ཏེ་བདུན་ཕྲག་གཉིས་ཙམ་བསྡད། དེར་བཀྲས་ལྷུན་སྔགས་ཟུར་ཏཱ་བླ་མ་རིན་པོ་ཆེ་ཕེབས་འདུག་པ་མཇལ་འཕྲད་
ཞུས་ནས་ཚུར་ལམ་སྔགས་ཆེན་དམ་ཆོས་ཡར་འཕེལ་གྱིས་བཏབ་པའི་ཁམ་བུ་དགོན་ཞེས་པར་ཞག་གཅིག་བསྡད། དེར་གསུང་རབ་དཔེ་ཆ་མང་ཙམ་བཞུགས་འདུག་པ་ནས་རེ་ཟུང་མཇལ་བར་པོད་གཅིག་གི་ནང་ལུང་བསྟན་བྲིས་མ་ཤོག་

[102B] སྤྱན་རས་གཟིགས་དབང་ཐུབ་པའི་མིང་ཅན་འབྱུང། །མཛད་སྤྱོད་ཐམས་ཅད་ར་ཧུལ་དང་མཚུངས། །བློན་ཆེན་མགར་བ་དེ་ལ་ཐོག་འབེབས་འབྱུང། །ཞེས་སོགས་དང། བྱ་ཡི་ལོ་
ལ་བྱ་བ་མ་ལུས་རྫོགས། །ཞེས་པའི་ཚིག་མཚམས་ནས་ལུང་ཚིག་རྫོགས་འདུག་པར་དཔྱད་ཚེ་༸རྒྱལ་མཆོག་སྐུ་གོང་མ་སྐུ་ཟིལ་བཙན་བརྗིད་ཆེ་བ་དང། དེ་མོ་རིན་པོ་ཆེར་བཀའ་ཉེས་ཕོག་པ། ཆུ་བྱི་ལོར་རྒྱ་དམག་ཟིང་འཁྲུག་འབྱུང་
བ། བྱ་ལོར་དགོངས་པ་གཞན་དོན་དུ་གཤེགས་པ་སོགས་ལུང་གསལ་ངེས་རྙེད་ཅིག་འདུག་དེ་ནས་ཕག་རི་བརྒྱུད་གཙང་ཁུལ་གནས་རྟེན་ཁག་མཇལ་རྩིས་ཀྱིས་ཐོན་ཏེ་ཁྲ་ཚང་མདོ་ཞེས་པར་རྭ་དྷརྨ་སེངྒེས་བཏབ་པའི་བཙུན་མའི་
དགོན་དང། རྡོ་ཁྲ་དགོན། སྤྱི་ལུང་སོགས་རིམ་བརྒྱུད་ཀྱིས་ཟླ་བ་ལྔ་པའི་ཚེས་བཅོ་ལྔ་ཉིན་འབྲོང་དུ་ལ་བརྒལ་ཏེ་དཔལ་ལྡན་ས་སྐྱར་འབྱོར། དེ་ཉི་ནས་སྐྱའི་ལྷ་ཁང་ཆེན་མོའི་ཉེ་འགྲམ་གྲོང་ཚོའི་གསེབ་ཏུ་ལྷ་སའི་འཛམ་གླིང་སྤྱི་བསངས་
སྐབས་ལྟར་དེ་ཁུལ་གྱི་ཡུལ་ལྷ་ཁག་རེ་ཟུང་ཁོག་བརླམས་བྱེད་བཞིན་གནས་མུས་དང། འགའ་ཤས་ཁོག་བརླམས་ཟིན་ཏེ་ལྷ་མི་བ་རྣམས་གྲལ་འཁོད་ཀྱིས་མྱོས་བྱེད་ཀྱི་བཏུང་བར་རོལ་བཞིན་དུ་བསྡད་འདུག་ས་སྐྱ་གཞུང་རྐྱང་ནས་
དྲུང་འཁོར་ཞིག་གི་ཁྱིམ་ནང་སྡོད་སྒྲིག་དང། སྣེ་ཤན་དྲུང་འཁོར་རྨ་བྱ་བ་འཛུགས་འཇོག་གིས་ཕྱེ་རྩམ་དང། རྟ་ཆག་སོགས་ཟུར་གསོས་ཀྱིས་སྣེ་ལེན་སྩལ། སྡོད་ཁང་དེར་དཔེ་རྙིང་བྲིས་མ་སྣ་ཚོགས་འདུག་པ་རེ་ཟུང་བཀླག་པར་གྲྭ་བསྐོར་

[103A]༄༅། །བ་རྣམས་ཀྱིས་ཚད་མ་དང། ཕར་ཕྱིན། དབུ་མ་སོགས་ཀྱི་ཚོགས་ལངས་བཤད་པ་དང། གཞུང་ལས་པའི་སར་གཞུང་སྦྱོར་འགོད་ལེན། ཚིག་བཀྲ་སོགས་ནག་འགྲོས་ཀྱི་བསྒྲིགས་མ་སྣ་ཚོགས་འདུག་
པ་དེ་རྣམས་གདན་ས་གསུམ་གྱི་ཚོགས་ལངས་པ་རྣམས་ཀྱི་བཤད་འབུལ་དང། སྨོན་ལམ་རབ་འབྱམས་པའི་གཞུང་སྦྱོར་འགོད་སྟངས་སོགས་ཚིག་ར་ཟུང་གི་རྒྱས་བསྡུས་དང། བརྗོད་ཕྱོགས་ཕྲན་བུ་མ་གཏོགས་ཕལ་ཆེར་འདྲ་མཚུངས་
འདུག་པ་སྔར་རྗེ་ཡབ་སྲས་རྣམས་ས་སྐྱར་ཐུགས་གཉེར་གསན་བསམ་མཛད་པ་དང། ས་སྐྱར་མཚན་ཉིད་ཀྱི་བཤད་གྲྭ་དར་ཁྱབ་ཡོད་པའི་ཕྱག་སྲོལ་དགེ་ལུགས་ཕྱོགས་ལ་དར་བ་ཡིན་ཚོད་སྣང། སྒྲིག་ཁང་དེར་འདྲེ་ཤིག་མང་བས་
སང་དེར་ཆུ་འགྲམ་གྱི་སྤང་གཤོངས་ཤིག་ཏུ་གུར་ཕུབ་ཀྱིས་སྡོད་དགོས་བྱུང། སྐབས་དེར་ས་སྐྱའི་ཁྲི་ཆེན་ལས་ཐོག་ཕུན་ཚོགས་ཕོ་བྲང་གི་བདག་ཆེན་རིན་པོ་ཆེས་མཛད་མུས་ལ་མཇལ་ཁ་དྲུང་ཇ་དང་སྟབས་བསྟུན་གྱིས་བཅར་དགོས་ཀྱི་
འདུག་པ་ལྟར་གཟིམ་ཆུང་དུ་བཅར་ཏེ་གུས་ཕྱག་གིས་མངོན་པར་བཏུད་ཅིང་ས་སྐྱའི་གསེར་ཆོས་ཀྱི་ཉམས་ལེན་དང། དམར་པོ་སྐོར་གསུམ་གྱི་འཁོར་ལོའི་ལག་ལེན་སྐོར་སོགས་དོགས་སེལ་བཀའ་འདྲི་འགའ་ཤས་ཞུས་པར་
གདུང་སྲས་རྣམ་གཉིས་ཀྱི་ཡོངས་འཛིན་དང་བཀའ་མོལ་ཞུས་ཞེས་ཕེབས་པ་ཙམ་ལས་ཞིབ་ཆའི་བཀའ་སློབ་རིགས་མ་ཐོབ། བདུད་རྩི་རིལ་བུ་སོགས་བྱིན་རྟེན་གང་འཚམས་གསོལ་རས་སྩལ། ལྷ་ཁང་ཡས་མས་ཀྱི་གནས་

[103B] ཆོས་དུང་དཀར་པོ་རྒྱང་བསྒྲགས། སྒོ་རུམ་མགོན་ཁང་གི་བསེ་འབག་
ནག་པོ་འཕུར་ཤེས་སོགས་གནས་རྟེན་རྣམས་ཞིབ་མཇལ་ཐོག་མཆོད་སྤྲིན་གང་རྒྱས་སྤྲོས་ཤིང་དགེ་འདུན་རྣམས་ལ་མང་འགྱེད་བསྙེན་བཀུར་བསྟབས། གདུང་སྲས་ཡོངས་འཛིན་དང་གང་ཅིའི་གླེང་མོ་ལ་སྣ་ཚོགས་བྱུང་བར་ཁོང་མདོ་
ཕྱོགས་ལ་ཐུགས་འདྲིས་གང་ལེགས་འདུག་ཅིང། གསེར་ཆོས་སོགས་ས་སྐྱའི་སྙན་བརྒྱུད་ཀྱི་སྐོར་ལ་ཐུགས་འདྲིས་ཆེ་བ་ཞིག་ཡོད་བཟོ་མི་སྣང། ས་སྐྱ་ནས་མར་ལམ་བསམ་གླིང་ལྷ་མོའི་མགོན་ཁང་དང། དཔལ་མགོན་ཞལ་
བཞི་པའི་གནས་མཆོག་ཁ་འུའི་བྲག་རྫོང་མཇལ་ཏེ་ཨ་ཁྲོ་ལ་ཞེས་པ་ཞིག་རྒྱབ་ནས་ཆ་རོང་ཁུལ་དང། དེ་ནས་ལྷུན་པོ་རྩེ་དགོན་པ། ཁྲོ་ཕུ་བྱམས་ཆེན། གངས་ཅན་ཆོས་འཕེལ་དགོན་བཅས་རིམ་མཇལ་གྱིས་དཔལ་སྣར་ཐང་དགོན་
དུ་འབྱོར། དེར་ནང་རྟེན་འགངས་ཆེ་བཞུགས་པ་རྣམས་མཇལ་ཞིང་ལྷ་ཁང་ཞིག་ཏུ་སྔར་བཅོམ་ལྡན་རིག་རལ་གྱི་དུས་བཞེངས་པར་གྲགས་པའི་ཙནྡན་ལས་བཞེངས་པའི་རྒྱ་གར་རྡོ་རྗེ་གདན་གྱི་གནས་བཀོད་ཆ་ཚང་བཟོ་སྤུས་ལེགས་པ་
གཉིས་ཤིག་འདུག་པ་མཇལ་སྐབས། ད་ལྟའི་ཡོངས་གྲགས་ཀྱི་རྡོ་རྗེ་གདན་གྱི་གནྡྷོ་ལ་དང། བྱང་ཆུབ་ཤིང་གི་བཀོད་པ་སོགས་ཇི་ལྟ་བ་བཞིན་འདུག་པས་རྡོར་གདན་གྱི་གནས་ལ་ངེས་པ་ལྷག་པར་རྙེད། བྱང་ཆེན་རི་ཁྲོད་དང་ཞྭ་ལུ་

[104A]༄༅། །གཉིས་མཇལ་འདོད་ཆེ་ཡང་དུས་ཚོད་ཀྱིས་མ་ཁོམ་པས་གནས་ལྷག་ཏུ་ལུས། གཙང་སྟོད་བཀྲ་ཤིས་ལྷུན་པོའི་གདན་སར་འབྱོར་སྐབས་བླ་བྲང་གཞུང་ནས་སྣེ་ཤན་རྩེ་དྲུང་ཞིག་འཇོག་གནང་ཐོག་
ཉེར་མཁོའི་ཟུར་གསོས་གནང་ཆ་སྤམ་ཆེ་གསོལ་སྩལ་དང་འབྲེལ་ཡོངས་འཛིན་ལོ་ཆེན་རིན་པོ་ཆེའི་བླ་བྲང་ཕན་བདེ་ཁང་གསར་དུ་སྡོད་སྒྲིག་གནང་འདུག་པ་དེར་བསྡད། སྐབས་དེར་སེམས་ཅན་གྱི་དབང་པོ་ཞི་བ་ལ་འགོད་པའི་ཐུགས་
རྗེ་ཆེན་པོ་དང་ལྡན་པ་༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་དཔལ་བཟང་པོ་མཆོག་བཀྲས་ལྷུན་བླ་བྲང་ནས་ཆེད་དུ་གདན་ཞུས་ཀྱིས་བདེ་ཆེན་ཕོ་བྲང་དུ་ཆོས་ཞུ་བ་སྟོང་ཕྲག་མང་པོར་བྱང་ཆུབ་ལམ་རིམ་ཆེན་མོའི་བཤད་ལུང་སྩལ་སྐབས་
སུ་འདུག་གཤིས་༸ཕ་བླ་མ་བཀའ་དྲིན་མཚུངས་མེད་ཆེན་པོའི་ཞབས་རྡུལ་ལ་སྤྱི་བོས་རེག་པའི་སྐལ་བཟང་ཐོབ་ཅིང་ཕ་བུ་འཕྲད་པ་ལྟ་བུར་དགྱེས་པའི་བཀའ་སྩལ་ལྷུག་པར་ནོད། ཀུན་གཟིགས་པཎ་ཆེན་ཐམས་ཅད་མཁྱེན་པ་རྒྱ་སོག་
གི་ཡུལ་གྲུ་ནས་ཕྱིར་ཞབས་མ་འཁོད་སྟབས་བཞུགས་འཇགས་མེད་ཀྱང། སྔར་སྲོལ་ལྟར་དྲུང་ཇའི་ཐོག་འབྱོར་ཐོན་གྱི་ཕྱག་འབུལ་སྦྲགས་མའི་མཇལ་ཁར་བཅར་བར་མཇལ་དར་རྟེན་གསུམ་འབུལ་དངོས་བཅས་བསྟར་ཞིང། ཕོ་
བྲང་རྒྱལ་མཚན་མཐོན་པོའི་གཟིམ་ཆུང་བཀའ་གདམས་ཕོ་བྲང་དུ་ཀུན་གཟིགས་རིན་པོ་ཆེའི་བཞུགས་སྒྲོམ་མདུན་སྐྱབས་དབྱིངས་ཛ་སག་བླ་མ་བློ་བཟང་རིན་ཆེན་གྱི་སྐུ་མདུན་དེར་འཇོག་གནང་གིས་གསོལ་ཇ་དང། བཞེས་འབྲས་

[104B] ཐོན་ཕྱག་གནང་ཆར་བྱིན་རྟེན། ཕྱག་ཚ། གཟིམ་སྤོས། གོས་རྒྱུ་ལྷན་སྣམ་གཟན་ལྡེང་སོགས་སྤམ་མཐོ་བ་སྩལ། དེའི་གཟིམ་སྦུག་ཏུ་མགོན་ཁང་བཀའ་རྒྱ་མ་དང། གཟིམ་ཆུང་ནང་དགའ་ལྡན་སྤྲུལ་པའི་གླེགས་བམ་དུ་
གྲགས་པའི་ཕྱག་དཔེ་པོད་གཅིག་ཀྱང་མཇལ་རྒྱུ་འདུག་པཎ་ཆེན་བློ་བཟང་ཆོས་རྒྱན་ནས་བཟུང་སྟེ་སྐུ་ཕྲེང་རིམ་པས་ཡུན་རིང་བཞུགས་ཏེ། བསྟན་པའི་བྱ་བ་རླབས་ཆེན་མཛད་པའི་གཟིམ་ཆུང་བྱིན་ཅན་དུ་སོང་གཤིས་གུས་སྤྲོ་ཆེན་པོས་ཡན་
ལག་བདུན་པ་དང་འབྲེལ་བའི་གསོལ་འདེབས་སྨོན་ལམ་ཤུགས་དྲག་བཏབ། དེ་འབྲེལ་པཎ་ཆེན་སྐུ་ཕྲེང་རིམ་བྱོན་གྱི་སྐུ་གདུང་མཆོད་སྡོང་ཁག་དང། བྱམས་ཆེན། གཞན་ཡང་ལྷ་ཁང་ཆེས་མང་བ་རྣམས་དང། གྲྭ་ཚང་ཁག་བཅས་
ཞིབ་མཇལ་གྱིས་མཆོད་སྤྲིན་དང། བཀྲས་ལྷུན་ཚོགས་ཆེན་དུ་མང་འགྱེད་བསྙེན་བཀུར་སོགས་བསོད་ནམས་ཀྱི་ཕུང་པོ་འདུ་བགྱིས། སྐྱབས་དབྱིངས་ཛ་སག་དང་དྲུང་ཆེ་སོགས་ལྷན་འཛོམས་ཀྱིས་བླ་བྲང་གཞུང་གི་རྟེན་སྒམ་རྣམས་ཞལ་
དབྱེ་མཛད་དེ་ནང་རྟེན་འགངས་ཆེ་མང་དུ་མཆིས་པ་རྣམས་རྟེན་མཇལ་གྱི་སྐལ་བཟང་བཀའ་དྲིན་བསྐྱངས། ཉིན་གཅིག་བདེ་ཆེན་ཕོ་བྲང་དུ་བཀའ་ཆོས་སར་བླ་མ་རྡོ་རྗེ་འཆང་ཆེན་པོར་རྟེན་གསུམ་འབུལ་དངོས་ཀྱི་བདོག་པ་བསྟར་བ་དང་འབྲེལ་
ཆོས་ཞུ་བ་རྣམས་ལ་མང་འགྱེད་སོགས་བཀུར་བསྟི་དང་ཕུ་དུད་བཟང་པོས་བསྙེན་བཀུར་ཞིང། གསུང་ཆོས་ཆོས་ཐུན་གཅིག་གི་རིང་རྟེན་འབྲེལ་གྱི་སླད་ཆོས་གྲལ་དུ་བསྡད་ནས་གསུང་གི་བདུད་རྩིའི་སྐལ་བཟང་ཉམས་སུ་མྱངས་ཏེ་ཀུན་ཏུ་དོན་ཡོད་

[105A]༄༅། །པའི་བཀའ་དྲིན་ཐོབ། བཀྲས་ལྷུན་དུ་སྡོད་རིང་ཉིན་ལྟར་གསུང་ཆོས་ཆོས་ཞུ་བས་མཚོན་དགེ་འདུན་མང་རབ་ཅིག་ཕྲན་སར་ཕེབས་པར་བླ་མཆོད་དང། དགའ་ལྡན་ལྷ་བརྒྱ་མ་སོགས་སོ་སོའི་འདོད་
ཆོས་ཀྱི་བཀླག་ལུང་དང་ཁྲིད་སོགས་ཆོས་འབྲེལ་གཅིག་མཇུག་ཉིས་མཐུད་ཀྱི་འབུལ་དགོས་ཤར། ལོ་ཆེན་མཆོག་སྤྲུལ་རིན་པོ་ཆེ་ད་ལྟའི་འདིའི་གོང་མ་དེ་སྐུ་གཞོན་ནུ་ཞིག་འདུག་པར་རྗེ་རིགས་གསུམ་སྤྱི་སྒྲུབ་ཀྱི་རྗེས་གནང་ཞིག་དགོས་
ཚུལ་གསུངས་པ་ལྟར་བཞེད་པ་བསྐངས། བཀྲས་ལྷུན་ནས་བཏེགས་ཏེ་པ་རྣམ་དགའ་གདོང་དགོན་དང། རྒྱལ་རྩེ་སྤོས་སྒང་ཚོགས་པ་གཉིས་མཇལ་ཞིང་དེ་གཉིས་སུའང་ནཱ་རོའི་ཐུགས་དམ་ཀྱཻ་རྡོར་གྱི་དཀྱིལ་ཐང། ཁ་ཆེ་པཎ་
ཆེན་གྱི་ན་བཟའ་དང། རྒྱ་དཔེ་སོགས་ནང་རྟེན་འགངས་ཆེ་མང་ཞིག་འདུག་པ་མཇལ། མཁར་ཁ་ཀ་ཤོད་གཞིས་ནས་འབོད་གནང་ལྟར་བསྐྱོད་དེ་དེ་ཁུལ་ཡུལ་མི་ཚོར་ཚེ་དབང་ཞིག་བསྐུར། རྒྱལ་རྩེར་གསེར་ལྕོག་ཏུ་གནས་མལ་
བྱས་ཐོག་དཔལ་འཁོར་ཆོས་སྡེའི་གནས་རྟེན་ལྷོད་མཇལ་དང། ཞི་གནས་གྲྭ་ཚང་དུ་དགའ་ལྷའི་རྣལ་འབྱོར་གྱི་ཁྲིད་ཕུལ། ར་ལུང་དགོན་པ་དང། སྤོས་སྐྱ་རི་ཁྲོད་སོགས་གོང་གསལ་ལམ་ཁེལ་གནས་དགོན་ཚང་མར་མང་འགྱེད་མཆོད་
འབུལ་གྱི་རྣམ་དཀར་འདུ་བགྱིས། མཁའ་རོ་ལ་དང། སྣ་དཀར་རྩེ་སོགས་བརྒྱུད་ཉ་སོགས་གྲུ་ཁ་ནས་གཙང་ཆུ་བརྒལ་ཏེ་མཉེས་ཐང་དུ་ཞག་བསྡད་ཀྱིས་སྒྲོལ་མ་ལྷ་ཁང་གི་རྟེན་གཙོ་སྒྲོལ་མ་གསུང་བྱོན་མ་དང། ཇོ་བོའི་ཐུགས་དམ་

[105B] སྟོན་དུས་རྡོ་རྗེ་འཆང་ཕ་བོང་ཁ་པ་མཆོག་སེར་སྔགས་གྲྭ་ཚང་དུ་ཞབས་འཁོད་ཀྱིས་བླ་མ་ལྔ་བཅུ་པའི་བཤད་ཁྲིད་དང། གསང་འདུས་མི་བསྐྱོད་རྡོ་རྗེའི་དབང་
ཆེན། སེར་བྱེས་ཧར་གདོང་ཁང་ཚན་དུ་ཕྱག་རྡོར་འཁོར་ལོ་ཆེན་པོའི་དབང་ཆེན་བཅས་རིམ་སྩལ་སྐབས་ཁོ་བོ་ཡང་བྱིན་རླབས་དབང་གི་ཆུ་བོ་སྙིང་གི་བཅུད་དུ་ཐོབ། གངས་རིའི་ལྗོངས་ཀྱི་མགོན་པོ་འཕགས་པ་ཕྱག་ན་པུཎྜ་རི་ཀས་མཚན་པའི་
འགྲོ་འདུལ་སྤྲུལ་པའི་གར་གྱི་རོལ་པ་༸གོང་ས་༸སྐྱབས་མགོན་སྐུ་ཕྲེང་བཅུ་བཞི་པ་ཆེན་པོ་མདོ་སྨད་ནས་གདན་དྲངས་ཏེ་ཟླ་བ་བརྒྱད་པའི་ཟླ་མཇུག་ཏུ་ལྷ་ལྡན་རྒྱལ་ཁབ་ཏུ་ཞབས་འཁོད་བཀའ་དྲིན་ཆེ་སྐབས་སྒང་སྟོད་འདོད་རྒུ་ཐང་དུ་གཞུང་ས་ཆེན་པོའི་
ཕེབས་བསུའི་སྒར་ཆེན་སར་སེ་འབྲས་དགེ་གསུམ་གྱི་བླ་སྤྲུལ་རྣམས་དང་ལྷན་དུ་ཕེབས་བསུའི་མཇལ་ཁར་བཅར་བས་མཚན་དཔེའི་དཀྱིལ་འཁོར་མཐོང་བས་རྣམ་པར་གྲོལ་བ་འདྲེན་བྱེད་ཀྱི་བདུད་རྩིར་ཐོབ། །རང་ལོ་བཞི་བཅུ་པ་
ལྕགས་འབྲུག་ལོར་དཔྱིད་དུས་ནོར་གླིང་དུ་རིགས་བརྒྱའི་ཁྱབ་བདག་ཡོངས་འཛིན་སྟག་བྲག་རྡོ་རྗེ་འཆང་གི་ཞབས་དྲུང་ནས་གཙུག་ཏོར་དྲི་མེད་ལྷ་ལྔ་དང། འོད་ཟེར་དྲི་མེད་ལྷ་ལྔའི་དབང། གྲུབ་རྒྱལ་ལུགས་ཚེ་དཔག་མེད་ཞི་བ་ལྷ་མང་དང། ཁྲོ་བོ་
ལྷ་མང། དཀར་པོ་ལྷ་དགུ། རས་ཆུང་གོང་ཁུག་མ་བཅས་ཀྱི་དབང་སོགས་དབང་དང་རྗེས་གནང་གི་རིགས་མང་ཙམ་ཞིག་བཀའ་དྲིན་ནོད་ཅིང། ༸སྐྱབས་མཆོག་གླིང་སྤྲུལ་རྡོ་རྗེ་འཆང་གི་དྲུང་ནས་གསང་འདུས་བསྐྱེད་རིམ་དངོས་གྲུབ་རྒྱ་མཚོའ་

[106A]༄༅། །བཤད་ཁྲིད་ཀྱང་ཐོབ། དབྱར་གནས་སྐབས་དགའ་ལྡན་དུ་བསྐྱོད་ཅིང་དགའ་བྱང་ཕ་ར་སྤྲུལ་སྐུ་ནས་བསྐུལ་གནང་བཞིན་ཕ་ར་ཁང་ཚན་འདུ་ཁང་དུ་ཤར་བྱང་གྲྭ་ཚང་གི་མཁན་པོ་ལས་ཟུར་རྣམས་དང། བླ་སྤྲུལ་
དགེ་འདུན་ལྔ་བརྒྱ་ལྷག་པར་བླ་མཆོད་དང། ཕྱག་ཆེན་གྱི་ཉམས་ཁྲིད་འཆད་སྤེལ་བྱས། དགུན་ཐོག་དེར་ཉིན་གཅིག་རྩ་བའི་བླ་མ་རྡོ་རྗེ་འཆང་ཕ་བོང་ཁ་པ་མཆོག་ནས་གསོལ་དཔོན་རྣམ་དག་ལགས་ལྷ་སར་ཆེད་དུ་གཏོང་གནང་གི་བཀའི་ཕེབས་
སྒོར་སང་ཉིན་ནས་བཟུང་སྒྲོལ་མ་ཙིཏྟ་མ་ཎིའི་བསྐྱེད་རྫོགས་ཀྱི་ཟབ་ཁྲིད་ཅིག་སྩལ་རྒྱུ་གཏན་འཁེལ་ཞིང་རྗེས་སོར་ཐོབ་དཀའ་བསད་རེས་ངེས་པར་ཡོང་ན་ལེགས། སྡོད་གནས་ཀྱང་རི་ཁྲོད་དུ་བླ་བྲང་རང་ལ་བསྡད་འཐུས་ཞེས་ཕེབས་པར་བརྟེན་
བཀྲ་ཤིས་ཆོས་གླིང་རི་ཁྲོད་དུ་འཕྲལ་བཅར་གྱིས་སྟག་ཕུའི་དག་སྣང་སྒྲོལ་མ་ཙིཏྟ་མ་ཎིའི་སྒྲུབ་ཐབས་རྩ་གཞུང་དང། བླ་མ་རིན་པོ་ཆེས་མཛད་པའི་བསྐྱེད་རྫོགས་ཁྲིད་ཡིག་བཅས་སྦྲགས་པའི་སྟེང་ནས་བསྐྱེད་རྫོགས་གཉིས། ལས་ཚོགས་
ཆར་འབེབས་དང་བཅས་པའི་ཟབ་ཁྲིད་དང། དེའི་མཇུག་ཏུ་རྒྱལ་ཆེན་ཤུགས་ལྡན་གྱི་བསྙེན་སྒྲུབ་ལས་གསུམ་གྱི་ཆོས་སྐོར་གྱི་ལུང་དང་ལག་ལེན་མན་ངག་རྟེན་འབྲེལ་གྱི་སླད་ཡིན་ཞེས་བདེ་མཆོག་ཚེ་ལྷ་དཀར་པོའི་རྣལ་འབྱོར་དང་འབྲེལ་
བར་རྡོར་བཟླས་ཀྱི་རླུང་ལ་བརྟེན་ནས་ཚེ་བསྲིང་བའི་མན་ངག་གི་ལུང་ཁྲིད་བཅས་ཞིབ་རྒྱས་སུ་ནོད། སྐབས་དེར་གོང་སྨོས་ལྟར་བླ་མ་རྡོ་རྗེ་འཆང་ནས་ཆེད་འབོད་མ་བསྐྱངས་ཚེ་ཁོ་བོ་ལྷ་སར་གྲོང་ཆོག་གི་རྣམ་གཡེང་ལ་མགོ་བོ་འཁོར་ནས་ཟབ་ཁྲིད་འདི་

[106B]གི་ཐུགས་བརྩེའི་དཔྱང་ཐག་གིས་བཟུང་བའི་བཀའ་དྲིན་གྱི་ཕུང་པོ་ལྷུན་པོ་བྱེ་བའི་ཚད་དུ་ལྕི། ལོ་སྔོན་མ་ནས་བཟུང་༸སྐྱབས་མཆོག་རྡོ་རྗེ་འཆང་ལ་མནལ་ལྟས་འཚུབ་རིགས་
མང་པོ་བྱུང་འདུག་པ་དང། ཐུགས་ཉམས་ཀྱང་བག་ཕེབས་མེད་པ་ལྟ་བུས་ཐག་རིང་གི་ཡུལ་གཞན་ཞིག་ཏུ་འབྱོན་བཞེད་སོགས་ཐུགས་ཕྱུངས་བའི་རྣམ་པ་ཅི་རིགས་མཛད་ཀྱིན་འདུག་པར་བརྟེན་གསུང་ཆོས་གྲུབ་འཕྲལ་༸སྐྱབས་རྗེ་གླིང་རིན་པོ་ཆེ་
དང། དེ་མོ་རིན་པོ་ཆེ། བྲག་རི་རིན་པོ་ཆེ། ཀོང་པོ་ཤར་སྤྲུལ་སོགས་ངེད་ཚོ་བླ་སྤྲུལ་བགྲེས་གྲས་རྣམས་ནང་མོལ་གྱིས་སྤྱི་ཐོག་ནས་བརྟན་བཞུགས་འབུལ་འཐུས་སྙན་སེང་ཞུས་ཏེ་བཀྲས་ཆོས་འདུ་ཁང་དུ་ཆོས་ཞུ་བླ་སྤྲུལ་དགེ་བཤེས་གང་ཡོད་
ཐོག་རི་ཁྲོད་ཀྱི་དགེ་སློང་རྣམས་དང་བཅས་ཏེ་བདེ་མཆོག་ཚེ་ལྷ་དཀར་པོའི་སྒོ་ནས་མཁའ་འགྲོའི་བསུ་བཟློག་གི་བརྟན་བཞུགས་ཚོགས་འཁོར་རྒྱས་པར་ཕུལ་ཏེ་སྤྱི་དང་བྱེ་བྲག་གི་བསྟན་པ་རིན་པོ་ཆེ་མི་ནུབ་པའི་སྲོག་ཟུངས་ཆེན་པོར་སྐུ་གསུང་ཐུགས་
འཕོ་བྲལ་མི་ཕྱེད་རྡོ་རྗེའི་རང་བཞིན་དུ་བྱིན་རླབས་ཕན་བདེའི་གཟི་བརྒྱ་འབར་བཞིན་པར་ཇི་སྲིད་སྲིད་པ་མཐའ་ཅན་དུ་མ་གྱུར་པ་དེ་སྲིད་བརྟན་པར་བཞུགས་པའི་གསོལ་བ་ཕུར་ཚུགས་སུ་བཏབ་པར་བཀའི་ཕྱིར་ཕེབས་སུ། ད་རེས་ངའི་སློབ་མ་དྲག་
གྲས་མང་འཛོམས་ཀྱིས་བསུ་བཟློག་བརྟན་བཞུགས་གནང་བར་བརྟེན་བར་ཆད་སེལ་རྒྱུ་ཡོད་རིགས་ངེས་པར་དུ་སེལ་བས་རྡོ་རྗེ་འཆང་ཉིད་ནས་ཀྱང་དེ་བསྟུན་དགོངས་བཞེས་གནང་འཐུས་ཀྱི་བཀའ་བཟང་ཕེབས་པ་ངེད་ཚོར་སེམས་གསོའི་སླད་དྲང་དོན་

[107A]༄༅། །དགོངས་པ་ཅན་གྱི་གསུང་དུ་སྣང། །རང་ལོ་ཞེ་གཅིག་པ་ལྕགས་སྦྲུལ་ལོར་སྔ་ལོ་ཟླ་བ་བཅུ་གཉིས་པ་ནང་སྲིད་སྐྱོང་རྭ་སྒྲེང་རིན་པོ་ཆེ་གློ་བུར་མཛད་ཁུར་དགོངས་ཞུ་མཛད་དེ་ཡོངས་འཛིན་སྟག་བྲག་རྡོ་རྗེ་འཆང་སྲིད་
སྐྱོང་དུ་མངའ་གསོལ་གནང་བ་བཞིན་ཟླ་བ་དང་པོའི་ཚེས་གཅིག་ཉིན་རྩེ་ཕོ་བྲང་ཆེན་པོར་སྲིད་སྐྱོང་ཁྲི་བཞེངས་ཀྱི་མཛད་ཆེན་དངོས་གཞི་བསྐྱང་རྒྱུའི་སྔོན་འགྲོར་སྔ་དྲོ་ལྷ་ལྡན་ཀུན་བཟང་ཕོ་བྲང་དུ་བླ་བྲང་སྐུ་སྒེར་ནས་ནང་མའི་རྟེན་འབྲེལ་གྱི་བརྟན་བཞུགས་
མཛད་སྒོའི་སར་འབོད་གནང་ལྟར་བཅར་ཏེ་མཎྜལ་བཤད་འབུལ་དང། བཀྲ་ཤིས་རྟགས་རྫས་སོགས་འབུལ་བ། བཀྲ་ཤིས་མངའ་གསོལ་གྱི་བདེན་ཚིག་བརྗོད་པ་སོགས་གྲ་རྟེན་ལེགས་འགྲིགས་ཀྱི་ཚུལ་དུ་བསྒྲུབས། དེ་ལོ་ལྷ་ལྡན་སྨོན་
ལམ་ཚོགས་ཆེན་ལ་༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་མཆོག་ནས་མང་འགྱེད་བསྙེན་བཀུར་འབུལ་གནང་བསྐྱངས་ཤིང། ཁོ་བོ་ནས་ཀྱང་མང་འགྱེད་ཕུལ་བས་༸གོང་ས་ཆེན་པོར་སྨོན་འགྱེད་སྐུ་སྐལ་འབུལ་མཇལ་གྱི་མཇལ་ཁ་ཉིན་གཅིག་ལ་
སྟབས་མཚུངས་སུ་ཁེལ་ཞིང། མཇལ་ཁར་གྲལ་འཁོད་སྐབས་ཚོགས་ཆེན་སྤྲུལ་སྐུའི་མིང་གནས་རྗས་འབྲེལ་གྱིས་བླ་མ་རྡོ་རྗེ་འཆང་གི་གོང་དེར་སྡོད་རྒྱུ་ཁེལ་གྱི་འདུག་སྟབས་སྐུ་རྒྱབ་ཏུ་ཕྱིར་ནུད་བྱས་པར། རྡོ་རྗེ་འཆང་ནས་སྤྱིར་བཏང་དམིགས་
བསལ་གྱི་ཁྱད་ཡོད་པས་ངེས་པར་སྡོད་ཅིག་ཅེས་ཕེབས་པར་བརྟེན་ཤིན་ཏུ་འཇིགས་ཤིང་བག་ཚ་བའི་ངང་ནས་སྡོད་དགོས་བྱུང། སྨོན་ལམ་ཆེན་མོ་གྲོལ་མཇུག་དེར་འདི་སྙམ་དུ། བླ་མ་སྐུ་དངོས་ཀྱིས་འགྲོ་དོན་མཛད་བཞིན་པ་དེ་རང་གི་འཁྲིས་

[107B]
འཁོར་མངོན་སུམ་དུ་བཞུགས་ཤིང། མཆོད་པ་འབུལ་བཞེས་གཉིས་ཀ་དངོས་སུ་བྱར་ཡོད་པ་འདི་ཉིད་ལ་མཆོད་པ་དོན་ཆེ་བར་བསམ་ནས་ཟླ་བ་དང་པོའི་ཚེས་ཉེར་ལྔ་ཉིན་རེ་སྐོང་༸སྐྱབས་མཆོག་གཅིག་པུ་བླ་མ་རྡོ་རྗེ་འཆང་སྟོན་འཁོར་ཤག་ཏུ་གདན་
དྲངས་ཏེ་གསོལ་སྟོན་ཞབས་ཏོག་གི་བསོད་ནམས་འདུ་བྱས་པར་དགྱེས་སྤྲོར་ལྷོད་བཞུགས་ཐོག་དམ་པའི་ཆོས་ལས་འཕྲོས་པའི་གསུང་གི་བདུད་རྩི་ཚིག་གི་ཆ་ཤས་རེར་ཡང་དོན་བཟང་པོའི་རོ་མཆོག་འབུམ་ཕྲག་ཏུ་བྲོ་བའི་དགའ་སྟོན་ངོམས་པར་
སྩལ་ཞིང། གསུང་གི་འཕྲོས་ཤིག་ཏུ་ད་ལྟའི་༸རྒྱལ་བ་རིན་པོ་ཆེ་འདི་སྐུ་གེགས་བར་ཆད་ཀྱིས་དབང་དུ་མ་སོང་ན་༸རྒྱལ་མཆོག་བསྐལ་བཟང་རྒྱ་མཚོ་དང་མཚུངས་པ་ཞིག་འབྱུང་བར་ངེས་པས་ཁྱེད་ཚོས་ཞབས་ཞུ་བསྒྲུབ་དགོས་ཤར་ཚེ་ལྷག་བསམ་
རྩལ་སྤྲུགས་ཀྱིས་ཞུ་དགོས་ཞེས་ཕེབས་པ་རྗེས་སོར་མཚན་ཉིད་གསན་བསམ་ཞབས་ཞུ་དང། རིམ་པས་ཡོངས་འཛིན་གྱི་མིང་ཁུར་བཟུང་སྟེ་ད་ལྟའི་བར་ཆོས་ཕྱོགས་ཀྱི་སྲི་ཞུ་ལོ་མང་རིང་བསྒྲུབ་རྒྱུའི་མ་འོངས་མངོན་གཟིགས་ཀྱི་ལུང་བསྟན་སྩལ་
བ་ཡིན་ཚོད་གདའ། གཟིམ་ཤག་ལྷ་ཀླུ་དགའ་ཚལ་བའི་ལྷ་ལྕམ་གཡང་འཛོམས་ཚེ་རིང་ནས་མགོན་ཁང་དུ་རྒྱལ་ཆེན་ཤུགས་ལྡན་གྱི་ཕྱི་ནང་གསང་བའི་རྟེན་དང། རྟེན་མདོས་འཛུགས་རྒྱུ་༸སྐྱབས་རྗེ་རྡོ་རྗེ་འཆང་ལ་ལོ་ཤས་སྔོན་ནས་གསོལ་

[108A]༄༅། །འདེབས་སྙན་སེང་ཞུས་འདུག་པར་རྡོ་རྗེ་འཆང་ནས་རྟེན་འཛུགས་དང། རྟེན་མདོས་གྲ་སྒྲིག་བྱེད་སྒོ་རྣམས་ཕྲན་ལ་བཀའ་སློབ་དང་འབྲེལ་གྲ་སྒྲིག་བགྱིད་དགོས་ཕེབས་པ་ལྟར་སྔོན་ཚུད་ནས་རིམ་
བཞིན་འདུ་བགྱིས་པ་རྣམས་ལེགས་པར་གྲུབ་ཅིང། འདི་ལོ་ཚོགས་མཆོད་ཆེན་མོ་གྲོལ་འཕྲལ་བླ་མ་རྡོ་རྗེ་འཆང་ཆེན་པོ་མཆོག་དང། གསུང་ཞབས་སུ་བཀྲ་ཤིས་ཆོས་གླིང་གི་དགེ་འདུན་བརྒྱད་གྲྭ་གཅིག་བཅས་ལྷ་ཀླུ་དགའ་ཚལ་དུ་ཞབས་འཁོད་
དང་འབྲེལ་རྟེན་འཛུགས་མདོས་ཆོག་སོགས་ཉིན་གསུམ་རིང་ཟབ་རྒྱས་མཛད་སོང་བའི་ཆོག་གྲལ་དུ་བཅར་ཞིང། དེ་སྐབས་ལྷ་ཀླུའི་སྐུ་ངོ་རྩིས་དཔོན་འགྱུར་མེད་ཚེ་དབང་རྡོ་རྗེ་དང། ལྷ་ལྕམ། ཁོ་བོ་བཅས་ལ་ཤུགས་ལྡན་གྱི་སྲོག་
གཏད་རྗེས་གནང་ཡང་ཆབས་ཅིག་སྩལ་བ་ཐོབ། བླ་མ་རྡོ་རྗེ་འཆང་ལྷ་ཀླུ་ནས་ལྕགས་ཟམ་ཚེ་ཆུ་སྒྲུབ་སྡེ་བརྒྱུད་དྭགས་པོ་བཤད་སྒྲུབ་གླིང་དུ་ལམ་རིམ་གསུང་ཆོས་སྩལ་བར་ཆིབས་བསྒྱུར་སང་ཉིན་བསྐྱང་རྒྱུའི་དོ་ནུབ་དེར་ངེད་རང་གི་གཟབ་
གྱོན་གོས་ཆེན་གྱི་སྣམ་སྦྱར་གྲྭ་རྟགས་སུ་མེ་ཏོག་གི་རི་མོ་མུ་ཏིག་ཞིབ་མོའི་ཕྲེང་བས་བཀོད་པ་ཅན་ཞིག་དང། མཎྜལ་རྟེན་དོད་མཇལ་དར་བཅས་ཕུལ་ཏེ་གཙོ་བོར་བདག་སོགས་བསྟན་འགྲོའི་མགོན་དུ་ཞབས་པད་བརྟན་པ་དང། རྒྱལ་ཆེན་
ཤུགས་ལྡན་གྱི་རྟེན་བསྐང་བཟློག་གསུམ་གྱི་མདོས་ཆོག་དང། གཏོར་བཟློག་སྦྱིན་སྲེག་གཡང་སྒྲུབ་སོགས་ལས་ཚོགས་ཆ་ཚང་བཀའ་རྩོམ་ཐུགས་རྗེ་ཆེ་བ་མཁྱེན་ཞེས་གསོལ་བར། འདི་དག་ངེད་རང་ནས་བཟོ་ཐུབ་པ་ཞིག་ཡོང་

[108B] དེ་མིན་རྣམས་ལ་ཆོ་གའི་འཆིང་དང་ཕྱག་ལེན་འདི་དང་འདི་ལྟར་བགྱིས་ཞེས་བཀའ་སློབ་སྩལ་རྗེས། ད་ལྟ་གང་བསླབ་པ་རྣམས་གཞིར་བཞག་པའི་
ཐོག་རིགས་མཐུན་གྱི་ཆོ་ག་གཞན་ནས་ཁ་འགེངས་འོས་རྣམས་བསྐངས་ཏེ་འདིའི་ལས་ཚོགས་རྣམས་ཁྱེད་རང་ནས་ལེགས་པར་སྒྲིགས་ཤིག་དོན་དུ་ཆོས་སྐྱོང་འདི་ཉིད་ལ་བརྟེན་པའི་ངེད་ཀྱི་ལས་ཀའི་མཇུག་སྐྱོང་སྐབས་བབས་ཁྱེད་རང་ལ་ཡོད་པས་
བཅོལ་བ་ཡིན་ཞེས་བཀའ་ཕེབས་བྱུང་བར་ཕྲན་གྱི་བསམ་པར་བླ་མ་རིན་པོ་ཆེ་མཛད་འཕྲིན་ཧ་ཅང་རྒྱས་གཤིས་ཐུགས་ཁོམ་མི་ཡོང་དགོངས་པའི་བཀའ་ཡིན་པ་གཞིར་བཞག་ལས། མཛད་པ་ཐ་མ་སྟོན་བཞེད་ཀྱི་བཀའ་སློབ་དགོངས་གཞི་
ཅན་ཡིན་པ་རྨོངས་བྱེད་ཀྱི་མདས་ཟིན་ཏེ་མ་ཤེས་པ། སྔར་བཅོམ་ལྡན་འདས་ཀྱིས་དེ་བཞིན་གཤེགས་པ་བཞེད་ན་བསྐལ་པ་ནས་བསྐལ་པའི་བར་དུ་ཡང་བཞུགས་སོ། །ཞེས་ལན་གསུམ་གསུངས་ཀྱང་ཀུན་དགའ་བོ་བདུད་ཀྱིས་ནོན་པས་
མ་ཤེས་ཤིང་གསོལ་བ་མ་བཏབ་པ་དང་མཚུངས་པས་འགྱོད། དེའི་རྗེས་ཙམ་ན་ཉིན་གཅིག་ནོར་གླིང་ཤོད་གཟིམ་ཆུང་འགག་ནས་བརྡ་ཐོ་ཕེབས་གསལ་ཁྲི་བྱང་སྤྲུལ་སྐུ་དང། སེར་སྨད་རྒྱལ་རོང་དགེ་བཤེས་མཁྱེན་རབ་རྒྱ་མཚོ་གཉིས་སང་ཉིན་
ཤོད་གཟིམ་ཆུང་འགག་ཏུ་བཅར་དགོས་ཕེབས་པ་ལྟར་བཅར་སྐབས་སྣེ་མགྲོན་བརྒྱུད་༸སྐྱབས་མགོན་སྲིད་སྐྱོང་རིན་པོ་ཆེའི་བཀའི་ཕེབས་སྒོར་༸གོང་ས་༸སྐྱབས་མགོན་ཆེན་པོའི་གསན་བསམ་ཞབས་འདེགས་པ་མཚན་ཞབས་གླིང་རིན་པོ་

[109A]༄༅། །ཆེ་ཡོངས་འཛིན་དུ་གནས་སྤར་བསྐྱངས་པའི་ཚབ་ཁྲི་བྱང་སྤྲུལ་སྐུ་ཁྱོད་རང་དང། གནས་སྐབས་རིང་མཚན་ཞབས་འཁར་བསྣོན་གཅིག་དགོས་པ་སེར་སྨད་རྒྱལ་རོང་དགེ་བཤེས་མཁྱེན་རབ་རྒྱ་མཚོར་བསྐོ་གཞག་
སྩལ་བ་ཡིན་ན། ཁྲི་བྱང་སྤྲུལ་སྐུའི་གདན་ཐོབ་ཐད་གླིང་རིན་པོ་ཆེའི་ལམ་བཞིན་མཁན་སྡེ་ཆེ་ཁའི་གྲལ་འགོར་བསྡད་འཐུས་དང། དགེ་བཤེས་མཁྱེན་རབ་རྒྱ་མཚོ་སྔར་ལམ་མཚན་ཞབས་ཀྱི་མིང་མཚམས་སུ་བསྡད་འཐུས། ཞེས་
བཀའ་བསྒྱུར་སྩལ་བ་ལྟར་གཟའ་ཚེས་དགེ་བ་དང་སྟབས་བསྟུན་གྱིས་༸སྐྱབས་མགོན་རྩེ་ཤོད་གཉིས་ལ་བཀའ་བསྒྱུར་མཇལ་དར་གྱི་མཇལ་ཁ་ཞུས། དེ་རྗེས་ཟླ་བ་བཞི་པའི་ཚེས་བཅོ་ལྔ་ཉིན་ནོར་བུ་གླིང་ཁའི་ཕོ་བྲང་གི་གཟིམ་ཆུང་ཉི་འོད་དུ་དྲུང་
ཇའི་ཐོག་༸སྐྱབས་མགོན་མཆོད་ཡོན་གསེར་ཞལ་ལྷན་རྒྱས་ཞབས་དྲུང་དུ་ཁོ་བོ་ཅག་དང། དགེ་བཤེས་མཁྱེན་རབ་རྒྱ་མཚོ་གཉིས་མཚན་ཞབས་གསར་མཇལ་གྱི་མཇལ་ཁར་བཅར་ཏེ་སྔར་སྲོལ་རྟེན་གསུམ་མཇལ་དར་དང། གསོལ་འབྲས་
དོད། འབུལ་དངོས་བཅས་བསྟར་ཏེ་མཇལ་ཁ་གྲུབ་རྗེས་བཀའ་དགོངས་ལྟར་དྲུང་ཇའི་གྲལ་མཚམས་སུ་བསྡད། དེ་ཉིན་ཤག་ཏུ་མཆོད་ཡོན་ནང་ཁུལ་སོགས་ཀྱིས་ལེགས་སྐྱེས་རྟེན་འབྱུང་སྩལ་བ་བདག་གིར་བླངས། དེ་ནས་ཉིན་
ལྟར་སྔ་དྲོ་དྲུང་ཇ་དང། འཆར་འཕར་གྱི་མཛད་སྒོ་ཁག་བཅས་པར་རྩེ་ཞབས་དྲུང་རིགས་སྤྱི་མཚུངས་བཅར་དགོས་འདུག་པ་ལྟར་བཅར་ཞིང། ཉིན་ཤས་སོང་རྗེས་སྲིད་སྐྱོང་ཡོངས་འཛིན་སྟག་བྲག་རིན་པོ་ཆེ་ཆབ་སྲིད་མཛད་

[109B] ༸སྐྱབས་རྗེ་ཡོངས་འཛིན་གླིང་རིན་པོ་ཆེ་ཐུགས་ཁོམ་མ་གྱུར་པའི་གསེང་དབར་ལ་༸གོང་ས་ཆེན་པོར་གཟབ་གཤར་གྱི་ཡི་གེའི་ཀློག་དང། ཐུགས་དམ་ཞལ་འདོན་ཆོས་སྤྱོད་ཀྱི་རིགས་ཐུགས་འཛིན་མཛད་མུས་རྣམ་གསན་
སྦྱོང་གསལ་འདེབས་ཞབས་ཞུར་བཅར་དགོས་ཞེས་སྲིད་སྐྱོང་རིན་པོ་ཆེའི་བཀའ་དགོངས་ལྟར་གཟའ་ཚེས་དགེ་བ་ཞིག་ལ་༸གོང་ས་མཆོག་གི་༸ཞབས་དྲུང་དུ་མཇལ་དར་རྟེན་གསུམ་དང་བཅས་བཅར་ཏེ་ཚིག་བཀྲ་ལེགས་པ་ཞིག་ནས་འགོ་
འཛུགས་ཞུས། དེ་ནས་བཟུང་ཡོངས་འཛིན་རྣམ་གཉིས་ཆིབས་བསྒྱུར་མ་གྲུབ་པའི་བར་གསེང་ནམ་བྱུང་སྔ་དགོང་ངེས་མེད་དུ་ཞབས་བཅར་ཞུས་ཤིང། སྡོད་གནས་ཀྱང་ནོར་གླིང་དུ་མཚན་ཞབས་ཀྱི་ལས་ཤག་ཅིག་ཏུ་གནས་སྤོས་གཏན་
སྡོད་བྱས། སྐུ་བཅར་ཞབས་ཞུ་བ་རྣམས་ཀྱིས་ཁྲི་བྱང་སྤྲུལ་སྐུ་དེ་བཞིན་ཧ་ཅང་རླུང་ལངས་པོ་ཞིག་ཡོད་ཚུལ་ཞུས་ཡོད་ཚོད་ལ་བརྟེན་ཐོག་མར་བཅར་སྐབས་༸གོང་ས་མཆོག་ཐུགས་འཚེར་གྱི་རྣམ་པ་ཕྲན་བུ་མཛད་ཀྱིན་འདུག་ཅིང་
ངེད་རང་ནས་ཀྱང་སྲིད་སྐྱོང་རིན་པོ་ཆེའི་བཀའ་སློབ་བཞིན་འཛུམ་མདངས་སོགས་མེད་པར་སྒམ་ཚུགས་འཛིན་ཁུལ་ཞུས། དགུང་ནའི་བབས་ཀྱིས་སྐབས་རེ་ཕྱག་དཔེ་ཐུགས་འཛིན་རྒྱུགས་སྩལ་ཇི་བཞིན་མ་བྱུང་བའི་སྐབས་སྐུའི་གཅེན་
པོ་བློ་བཟང་བསམ་གཏན་ལ་ཁྱེད་རང་ནས་དབུ་བསྐོར་ཞུས་འདུག་ཚུལ་བསྙོན་འཛུགས་ཀྱིས་ངོ་ནག་ཕྲན་བུ་བྱས་ན་དེ་གས་འགྲིགས་འགྲོ་བ་ལས། ༸གོང་ས་མཆོག་ལ་ཚིག་རྩུབ་སོགས་ཀྱི་རིགས་གཏན་ནས་ཞུ་དགོས་མ་བྱུང་

[110A]༄༅། །རིགས་དང་དཀྱིལ་འཁོར་ཀུན་གྱི་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོ་མཆོག་གཟིམ་ལྷ་ཀླུ་དགའ་ཚལ་ནས་ཞབས་བཏེགས་ཏེ་མར་ལམ་ཆུ་ཤུལ་ལྕགས་ཟམ་ཚེ་ཆུ་སྒྲུབ་སྡེར་གསུང་ཆོས་
དང། དེ་ནས་དྭགས་པོ་བཤད་སྒྲུབ་གླིང་དགོན་དུ་ཞབས་འཁོད་ཀྱིས་བྱང་ཆུབ་ལམ་རིམ་ཆེན་མོའི་བཤད་ཁྲིད་སོགས་རིམ་སྩལ་གྲུབ་རྗེས་ཟླ་བ་དྲུག་པའི་ཚེས་གཅིག་ཉིན་དགོངས་པ་ཆོས་དབྱིངས་ཞིབ་ཆེན་པོའི་ཀློང་དུ་མནལ་བའི་གཏམ་
ངན་རྣ་བའི་ཚེར་མར་ཐོས་ཤིང། དྲིན་ཅན་བླ་མ་མཆོག་དང་བྲལ་ཏེ་སྐལ་བ་དམན་པའི་མྱ་ངན་གྱི་དུས་སྐབས་ལ་སྦྱོར་བའི་སྔོན་ལས་ཀྱི་བྱེད་པོ་དེ་གློ་བུར་ཐོག་བབས་སུ་བྱུང། དེའི་ཚེ་ཡིད་ལ་བཟོད་པར་དཀའ་བའི་གདུང་བས་ནོན་
བཞིན་དུ་ཐུགས་དགོངས་རྫོགས་པའི་གསོལ་འདེབས་དང། ལྷ་ལྡན་སྤྲུལ་པའི་གཙུག་ལག་ཁང་སོགས་ལ་མཆོད་སྤྲིན་གང་ནུས་སྤྲོས། སྐུ་ཚ་ཕྱག་མཛོད་འཕྲིན་ལས་དར་རྒྱས་ནས་སྐུ་གདུང་རིན་པོ་ཆེ་རིལ་པོར་བཞུགས་གསོལ་དང་
ཞུགས་འབུལ་ཞུས་པ་ཇི་འགབ་བརྟག་བསྒྲིལ་ཞུ་སར་ཡོང་དགོས་གསུང་བ་བཞིན་བཀྲ་ཤིས་ཆོས་གླིང་དུ་བསྐྱོད་པར། རི་ཁྲོད་བླ་བྲང་དང་བཅས་པ་སྣུམ་ཞག་དང་བྲལ་བའི་སྐྱ་བོ་ཡུལ་ཡུལ་པོ་ཞིག་དང་བླ་མ་རྡོ་རྗེ་འཆང་གི་གཟིམ་ཆུང་
ཡང་སྟོང་ལྷང་ངེ་བ་ལྟ་བུར་མཐོང་བས་འདྲེན་བྱེད་ནས་མཆི་མའི་རྒྱུན་འབབ་བཞིན་པར། རྟེན་གཙོ་དྭགས་པོ་བླ་མ་རིན་པོ་ཆེའི་འདྲ་སྐུའི་མདུན་ཟན་བརྟག་ཕུལ་བར་ཞུགས་འབུལ་ཞུ་རྒྱུ་བབས་སོང་བ་བཞིན་བཀྲས་ཆོས་གནས་བླ་མ་བློ་བཟང་

[110B] ༸སྐྱབས་མགོན་སྲིད་སྐྱོང་བཀའ་འབྲེལ་ཞོལ་བཀའ་འགྱུར་དཔར་ཁང་དུ་ཐུ་ཀྭན་ཆོས་ཀྱི་ཉི་མ་དང། གུང་ཐང་
བསྟན་པའི་སྒྲོན་མེ། རྗེ་ཤེས་རབ་རྒྱ་མཚོ་སོགས་དབུས་ཕྱོགས་དཔེ་རྒྱུན་དཀོན་རིགས་ཀྱི་གསུང་འབུམ་དཔར་གཞི་གསར་བརྐོའི་ཞུས་དགའ་གོ་འཛིན་དུ་ཕྲན་དང། སེར་སྨད་མཚན་ཞབས་གཉིས་ལ་བསྐོ་གཞག་སྩལ་བ་ལྟར་ལོ་ཤས་
རིང་ཞབས་འདེགས་བསྒྲུབས། གཞུང་གནས་ནས་ཚོགས་མཆོད་སེར་སྦྲེང་སྐབས་འགྲེམས་རྒྱུའི་གོས་སྐུ་གཉིས་ལོ་མང་ཡུན་སོང་གིས་བགྲེས་ཟད་སོང་ཚབ་གསར་བཞེངས་གནང་སྐབས་ལྷ་སྐུའི་ཐིག་ཚད་དང། བཟོ་བོ་ལྷར་བསྐྱེད་
ལས་གྲ་དངོས་གཞིའི་སྐབས་སྐུ་འདྲའི་བྱོན་ཚུགས་ཆ་ཚད་གང་ཅིར་རྟོག་ཞིབ་དོ་དམ་དགོས་ཞེས་ཕེབས་པ་ལྟར་ལས་མཇུག་མ་ཟིན་པར་རྟག་བསྐྱོད་ཀྱིས་རུང་ཞིབ་ཚག་གིས་བལྟ་རྟོག་སྐྱོན་བསྲང་བྱ་འོས་འཕྱུག་མེད་བྱས། ལོ་འདི་དག་གི་སྔ་
རྗེས་ཙམ་ནས་ཆེ་ཞེ་དང། སྲིང་མོ། ཚ་བོ་ཡང་ཚ་སོགས་སྣག་གི་གཉེན་མཚམས་དང། ཉེ་འབྲེལ་རྩ་ལག་རིམ་བཞིན་ཇེ་མང་གིས་འབྲེལ་གཏུགས་དང། དེ་སྔོན་ཨ་མ་ལགས་མ་མད་ལ་སྡང་པོ་བྱེད་པའི་ཨ་ནེ་གཡང་འཛོམས་
ཀྱིས་ཀྱང་ངེད་ལ་གུས་ཚུལ་དང། ཨ་མ་ལགས་ལ་མཛའ་བརྩེའི་རྣམ་འགྱུར་སྟོན་པ་སོགས་སྔར་མི་ཞིག་གིས། ཞང་པོ་མེད་པའི་ཞང་པོ་བྱུང། རྡོག་རྡོག་ཁྱེད་ལ་ཕྱག་འཚལ་ལོ། །ཞེས་དངུལ་འཐུམ་ལ་ཕྱག་བྱས་པའི་དཔེ་

[111A]༄༅། །ལྟར་བྱུང་བ་མཛའ་བོ་དང་ཉེ་དུའི་མཐུན་འབྲེལ་དེ་ཡང། འཇམ་མགོན་ས་སྐྱ་པཎྜི་ཏས། འབྱོར་པའི་དུས་ན་ཐམས་ཅད་གཉེན། །གལ་ཏེ་རྒུད་ན་ཀུན་ཀྱང་དགྲ། རིན་ཆེན་གླིང་དུ་རིང་ནས་འདུ། །
མཚོ་སྐམ་པ་ལ་སུ་ཡང་སྤོང། །གསུངས་པ་ལྟར་རང་ཉིད་དར་རྒུད་ཀྱི་རྗེས་སུ་འགྲོ་ལྡོག་བྱེད་པ་དེ་སྐྱེ་བོ་ཕལ་དང་ཕལ་གྱི་གཤིས་ལུགས་སུ་སྣང། །རང་ལོ་ཞེ་གཉིས་པ་ཆུ་རྟ་ལོར་ཟླ་བ་དང་པོའི་ཚེས་བཅུ་ཉིན་ལྷ་ལྡན་སྤྲུལ་
པའི་གཙུག་ལག་ཁང་དུ་སྲིད་སྐྱོང་སྟག་བྲག་རིན་པོ་ཆེས་མཁན་སློབ་སྦྲགས་མ་མཛད་དེ་༸གོང་ས་མཆོག་ལ་བར་མ་རབ་བྱུང་དང། དགེ་ཚུལ་གྱི་བསླབ་སྡོམ་འབུལ་བཞེས་བསྐྱངས་སྐབས་ཕྲན་ནས་དགེ་འདུན་ལ་རབ་བྱུང་ཞུ་བའི་གྲོགས་དན་
པ་ཞུས། ཚོགས་མཆོད་གྲོལ་འཕྲལ་དཔལ་ལྡན་སྨད་རྒྱུད་གྲྭ་ཚང་གི་དགེ་འདུན་གསར་གྲས་བསྙེན་རྫོགས་བསླབ་སྡོམ་གསར་ནོད་ཚོགས་པ་རིམ་ཅན་ནས་ཁོང་ཚོའི་སྤྱི་དངུལ་ནས་སྔར་སྲོལ་ཆོས་ཕྱོགས་དང་འབྲེལ་བའི་དགའ་སྟོན་དུ་བསྙེན་
བཀུར་དང། སྤྱི་རྫས་འཇོག་འབུལ། འགའ་རེས་ཆོས་རྒྱུན་དབང་ལུང་གི་སྦྱིན་བདག་ཞུ་བ་སོགས་གནང་སྲོལ་ལྟར་འདི་ལོའི་དགེ་སློང་གསར་པ་རྣམས་ནས་ཕྲན་ལ་བསྐུལ་མ་གནང་དོན་བཞིན་ལྷ་སར་རྒྱུད་སྨད་གྲྭ་ཁང་ལྕང་ལོ་ཅན་དུ་རྒྱུད་
སྨད་ཚོགས་ཡོངས་ཐོག་རྒྱུད་སྟོད། གདན་ས་གསུམ་སོགས་ཕན་ཚུན་ནས་ཕེབས་པ་བཅས་འདུས་པ་ཉིས་སྟོང་བརྒལ་བར་ཡི་དམ་གསང་བདེ་འཇིགས་གསུམ་གྱི་དབང་ཆེན་སྟ་གོན་དང་བཅས་པ་ཕུལ། དབྱར་གནས་སྐབས་༸སྐྱབས་

[111B] ནོར་གླིང་གྲུ་འཛིན་ཕོ་བྲང་དུ་འཕགས་བོད་མཁས་གྲུབ་རིས་སུ་མ་ཆད་པའི་གསུང་རབ་དབུས་གཙང་མདོ་ཁམས་སྟོད་སྨད། རྒྱ་སོག་ཡུལ་གྲུ་སོགས་ནས་ཐོན་པའི་དཔར་མ་དང་བྲིས་མ་
སྔོན་ཡོད་རྣམས་ཀྱི་དཀར་ཆག་ལ་དག་བཤེར་དང། རྗེས་སོར་གསར་དུ་རིམ་ཕེབས་ཀྱི་གསུང་འབུམ་ཁག་དང་ཐོར་བུ་སྣ་ཚོགས་ཁྱོན་ཆེར་བཞུགས་པ་རྣམས་ཀྱི་དཀར་ཆག་གསར་འགོད་ཞུ་དགོས་བཀའ་ཕེབས་བཞིན་བླ་མ་སོ་སོའི་
གསུང་འབུམ་རྣམས་ཟུར་བཞུགས་ཕུད། དེ་མིན་ཐོར་བུའི་རིགས་རྣམས་དབུ་ཕར་འདུལ་མཛོད་སོགས་མཚན་ཉིད་ཀྱི་གཞུང་དང། ལམ་རིམ་བློ་སྦྱོང་སོགས་མདོ་ཕྱོགས། གསང་སྔགས་གསར་རྙིང་གི་རྒྱུད་སྡེ་སོ་སོའི་ཆོ་ག་དང་
ཁྲིད་ཡིག་སོགས་སྔགས་ཕྱོགས། རྣམ་ཐར། ཆོས་འབྱུང། རྒྱལ་རབས། སྒྲ་དང། སྙན་ངག་སྨན་རྩིས་སོགས་སྡེ་ཚན་སོ་སོར་ཕྱོགས་སྡེབས་ཀྱིས་ཟླ་གཉིས་ལྷག་ཙམ་རིང་དཀར་ཆག་ཞིབ་འགོད་ཞུས། ཟླ་བ་བརྒྱད་
པ་ནང་དབེན་གནས་བཀྲ་ཤིས་ཆོས་གླིང་དུ་༸སྐྱབས་མཆོག་རྡོ་རྗེ་འཆང་གི་སྐུ་གདུང་རིང་བསྲེལ་སྙིང་པོར་བཞུགས་པའི་མཆོད་སྡོང་རིན་པོ་ཆེ་གསར་བཞེངས་ཕྱག་མཛོད་འཕྲིན་ལས་དར་རྒྱས་ཀྱིས་ཁུར་བཞེས་ཀྱིས་ལེགས་གྲུབ་མཚམས་
གཟུངས་འབུལ་དང། མཇུག་ཏུ་བཀྲ་ཤིས་ཆོས་གླིང་རི་ཁྲོད་ཀྱི་དགེ་སློང་སྤོང་བ་པ་རྣམས་དང་ལྷན་དུ་རྡོ་རྗེ་འཇིགས་བྱེད་ཀྱི་སྒོ་ནས་རབ་གནས་རྒྱས་པ་ཉིན་གསུམ་བཅས་པར་རྡོ་རྗེ་སློབ་དཔོན་གྱིས་བགྱི་བར་འོས་པ་མཐའ་དག་སླ་

[112A]༄༅། །བཅོས་སུ་མ་སོང་བར་རུང་ཞིབ་ཚག་གིས་ཡང་དག་པར་བསྒྲུབས་ཤིང། རབ་གནས་མཇུག་ཆོག་གི་ཡོན་བདག་བསྒོ་བའི་སྐབས་བླ་མའི་བཀའ་དྲིན་དྲན་ཅིང། མཆོག་སྤྲུལ་མྱུར་བྱོན་གྱི་གསོལ་
འདེབས་བུ་ཆུང་ཐང་དུ་འཕྱིན་པའི་སྐྱོ་གླུ་རིང་མོ་ཞེས་པ་ཞིག་ཀྱང་མགུར་དུ་བླངས། དུས་འཁོར་རྩ་རྒྱུད་ཀྱི་དུམ་བུ་བླ་མའི་ཡོན་ཏན་ཡོངས་སུ་བཟུང་བ་ལས། ཉེ་དུ་འབྲེལ་པ་ཤུལ་ན་གནས་པ་ཡིས། །གཤིན་གྱི་དོན་དུ་དགེ་བ་གང་
བྱས་པ། །རྣམ་པར་སྨིན་པ་མ་ཕྱིར་བེའུ་བཞིན། །གང་དུ་གནས་པ་དེ་ཡི་རྗེས་སུ་འབྲངས། །དེ་བཞིན་མོས་གུས་ལྡན་པའི་སློབ་མ་ཡིས། །བླ་མ་འདས་པའི་ལོ་ཟླའི་ཚེས་གྲངས་དག་ངེས་པར་བཟུང་སྟེ་མཆོད་པ་བྱས་གྱུར་
ན༑ ༑ཐུགས་ཀྱི་དགོངས་པ་ཡོངས་སུ་རྫོགས་འགྱུར་ཞིང། །སློབ་མས་བླ་མའི་རྣམ་ཐར་སྙེག་པར་གྱུར། །ཅེས་དང། དགེ་བཤེས་པོ་ཏོ་བས། འབྲོམ་རྒད་པོ་དེའི་ཤིད་ལན་བཅུ་དགུ་བྱས། སྐྱེ་བ་ཕྱི་མ་ལ་མཇལ་དུ་
རེ་བ་ཡིན། གསུངས་པ་ལྟར་ལོ་ལྟར་ཟླ་བ་བྱུང་ངོ་ཅོག་གི་ཚེས་གཅིག་ནམ་ཡིན་ལ་བདེ་མཆོག་བདག་འཇུག་དང་འབྲེལ་བར་བླ་མཆོད་ཚོགས་འཁོར་བཅས་སྐུ་མཆོད་ཆག་མེད་འབུལ་རྒྱུའི་མཆོད་བསྙེན་གྱི་མ་ཐེབས་བཀྲས་ཆོས་
དགེ་སློང་འདུས་སྤྱིར་ཕུལ། དེ་ལོ་སྟོན་མཇུག་ཏུ་མཁན་ཆེན་དོན་དཔལ་བའམ་བཀྲ་ཤིས་གླིང་པ་མཁྱེན་རབ་དབང་ཕྱུག་ནས་ནན་བསྐུལ་གནང་བ་ལྟར། ལྷ་ལྡན་རྨེ་རུ་གྲྭ་ཚང་གི་འདུ་ཁང་དུ་བླ་སྤྲུལ་དང་དགེ་འདུན་སོགས་འདུས་པ་སུམ་

[112B] འཇམ་དཔལ་ཞལ་ལུང་གི་བཤད་ཁྲིད་སེམས་བསྐྱེད་མཆོད་པ་དང་བཅས་རྒྱས་པར་བྱས། །རང་ལོ་ཞེ་གསུམ་པ་ཆུ་ལུག་ཟླ་བ་གསུམ་པ་ནང་ཕ་བོང་ཁའི་བླ་བྲང་ཕྱག་
མཛོད་འཕྲིན་ལས་དར་རྒྱས་ནས་གསུང་ནན་བཞིན་ལྷ་ལྡན་རྨེ་རུ་གྲྭ་ཚང་གི་འདུ་ཁང་དུ་འདུས་པ་སེར་སྐྱ་སུམ་སྟོང་ལྔ་བརྒྱ་སྐོར་ལ་བྱང་ཆུབ་ལམ་རིམ་མྱུར་ལམ་དང། འཇམ་དཔལ་ཞལ་ལུང་སྦྲགས་མའི་ཉམས་ཁྲིད། མཇུག་ཏུ་རྨེ་རུའི་རྡོ་
གཅལ་དུ་སེམས་བསྐྱེད་མཆོད་པ་བཅས་ཟླ་གཅིག་ཙམ་རིང་འཆད་སྤེལ་བྱས། དེའི་མཇུག་རྣམ་གྲྭ་དབུ་མཛད་ལས་ཐོག་པ་ཁྲི་སྨོན་ཆོས་མཛད་ཐུབ་བསྟན་བདེ་གཤེགས་དང། མཆོད་གཡོག་སྐལ་བཟང་དབང་རྒྱལ་ལགས་གཉིས་
ནས་བསྐུལ་བ་ལྟར་རྩེ་རྣམ་རྒྱལ་གྲྭ་ཚང་གི་འདུ་ཁང་གསང་སྔགས་དགའ་ཚལ་དུ་འདུས་པ་བདུན་བརྒྱ་ལྷག་ཙམ་ལ་ལམ་རིམ་བདེ་ལམ་གྱི་ཁྲིད་ཉིན་བཅོ་ལྔ་སྐོར་དང། མཇུག་ཏུ་གསང་བདེ་འཇིགས་གསུམ། ཐུགས་རྗེ་ཆེན་པོ་བཅས་
ཀྱི་དབང་ཆེན། མགོན་ཆོས། ལྷ་མོ། རྣམ་སྲས། ཞལ་བཞི་ལྕམ་སྲིང་སོགས་ཀྱི་རྗེས་གནང་བཅས་ཕུལ། དབྱར་གནས་རིང་ནོར་གླིང་ཕོ་བྲང་དུ་གནས་ཀྱི་བླ་མའི་བགྱི་བ་བསྒྲུབས་ཤིང། དགག་དབྱེ་ཟིན་རྗེས་སྐྱིད་ཤོད་ཡབ་
ཕུའི་ར་ཚག་དགོན་པར་བསྐྱོད་ནས་ཞག་གསུམ་བསྡད་དེ་པཎ་ཆེན་ནཱ་རོ་པའི་ཐུགས་དམ་རྟེན་རྗེ་བཙུན་རྡོ་རྗེ་རྣལ་འབྱོར་མའི་སྣང་བརྙན་བྱིན་རླབས་ཀྱི་གཟི་འོད་འབར་བ་དེའི་དྲུང་དུ་དཀྱིལ་འཁོར་སྒྲུབ་མཆོད་དང་འབྲེལ་བར་མཆོད་འབུལ་ཚོགས་

[113A]༄༅། །འཁོར་བཅས་རྒྱས་པར་བགྱིས་ཤིང། དེ་གའི་དགེ་འདུན་རྣམས་ལ་བསྙེན་འགྱེད་དང། ཟླ་རེའི་ཡར་མར་ཚེས་བཅུའི་སྒྲུབ་མཆོད་ཀྱི་མ་ཐེབས་ཤིག་ཀྱང་འབུལ་སྦྱོར་ཞུས། ཡོན་བདག་བཙུན་མ་
མཁྱེན་རབ་ལྷ་མོ་ནས་བསྐུལ་བ་བཞིན་གནས་དེར་གཉུག་མར་གནས་པ་དང་ཕྱོགས་འདུས་བཅས་ཀྱི་སྐྱ་སེར་བརྒྱ་སྐོར་ལ་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས་བྱས། དེ་སྐབས་རྨི་ལམ་བཟང་པོར་མངོན་པ་འགའ་ཤས་བྱུང་བ་
ད་ལྟ་བརྗེད་ནས་མི་དྲན། ལར་ནས་དེ་སྔོན་ལོ་ན་ཕྲ་སྐབས་དང་རྗེས་སོར་ཡང་མཚམས་རེ་རྨི་ལམ་དུ་ལྷ་དང་བླ་མ། སྐྱེ་བོ་ཕལ་པ་སོགས་རྣམ་པ་ཅི་རིགས་ཀྱིས་ལུང་བསྟན་འདྲ་བའི་ཚིགས་བཅད་མང་ཉུང་ངེས་མེད་སྣ་ཚོགས་ཞལ་ནས་གསུངས་པ་
དང། སྐབས་རེ་ཤོག་དྲིལ་གྱི་ཡི་གེ་མིག་ལ་སྟོན་པ་སོགས་འོང་བའི་ལུང་ཚིག་རྣམས་ནངས་པར་གཞན་ལ་བཤད་ཤོར་ན་ལམ་སེང་བརྗེད་འགྲོ་བ་དང། མ་བཤད་ན་མི་བརྗེད་ཅིང་མོ་སྟོན་ཕག་མགོའི་དཔེ་ལྟར་རྗེས་སོར་བདེན་བདེན་འདྲ་བ་
ཞིག་ཡོང་མུས་ཀྱང། བར་སྐབས་ཤིག་ནས་རྨི་ལམ་དེ་རིགས་བརྒྱ་ལམ་ན་རེ་ཙམ་ལས་མི་འོང་བ་དཀོར་དང་ཉམས་གྲིབ་ཀྱིས་ས་ཚོས་རྡོ་ཚོས་སུ་སོང་བའི་སྐྱོན་དུ་གདའ། སྟོན་དུས་༸སྐྱབས་མགོན་ཡས་ཕྱིན་རྣམ་གཉིས་ལ་དགོངས་
ཞུས་ཀྱིས་མདུན་གཡོག་ལྷ་བུ་དང། དཔལ་ལྡན། རྒྱུད་སྨད་ཏྲེ་ཧོར་སྔགས་རམས་ཚུལ་ཁྲིམས་དར་རྒྱས་སོགས་ངོ་འཁོར་ཉུང་ཤས་དང་བཅས་སྔོན་བཀའ་གདམས་ཀྱི་སྐྱེས་ཆེན་དུ་མས་བྱིན་གྱིས་བརླབས་པའི་གནས་དབུ་རུ་ཕན་

[113B] ཀུན་མཁྱེན་རོང་སྟོན་པའི་གདན་ས་ན་ལེནྜ། པ་ཚབ་ལོ་ཙཱ་བའི་སྐུ་འབུམ་མཆོད་རྟེན། བྱམས་པའི་
སྤྲུལ་པ་སྣ་ནམ་རྡོ་རྗེ་དབང་ཕྱུག་གིས་བཞེངས་པའི་རྒྱལ་ལྷ་ཁང། ཐང་སག་དགའ་ལྡན་ཆོས་འཁོར། དགེ་བཤེས་ཤར་བའི་སྐུ་འབུམ་མཆོད་རྟེན་སོགས་མཇལ་ཞིང། པ་ཚབ་ལོ་ཙཱས་ཚེ་མདོ་བསྒྱུར་བའི་རྟེན་འབྲེལ་གྱིས་
པ་ཚབ་མཆོད་རྟེན་བསྐོར་ན་ཚེ་གེགས་སེལ་བར་གྲགས་པས་བསྐོར་མི་མང་ཡང། ཁོ་བོས་ནི་ལོ་ཙཱ་བ་འདིས་དཔལ་ལྡན་ཟླ་བའི་དབུ་མ་འཇུག་པ་བོད་དུ་བསྒྱུར་ཏེ་ཐལ་འགྱུར་བའི་ལྟ་བ་ཆེས་ཆེར་དར་བར་མཛད་གཤིས་ཟབ་མོའི་ལྟ་བ་
ལ་ཡིད་སྨོན་གྱིས་བསྐོར་ཚད་འབྲིང་པོ་ཞིག་བསགས། དེ་སྔ་༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་ཆེན་པོ་ནས་དཔལ་ལྡན་ས་སྐྱ་བའི་གསང་ཆེན་སློབ་བཤད་ཀྱི་སྙན་བརྒྱུད་མན་ངག་མཛོད་འཛིན་གཟིམ་འོག་རྡོ་རྗེ་འཆང་བྱམས་པ་
ཀུན་དགའ་བསྟན་འཛིན་དཔལ་བཟང་པོ་དེ་ཉིད་ཉང་བྲན་ཆུ་བཟང་རི་ཁྲོད་དུ་ཐོག་མར་མཇལ་འཛོམས་སྐབས་གཟིམ་འོག་རིན་པོ་ཆེར་དཔལ་མགོན་ཞལ་རྣམ་འགྱུར་བཅུ་བདུན་གྱི་རྗེས་གནང་དང་ལུང་མན་ངག་རྣམས་བཞུགས་པར་
མཁྱེན་ཡང་སྐུ་ཆེ་བའི་ཡོན་ཏན་རྣམས་ཇི་བཞིན་མ་དགོངས་པ་ལྟ་བུས་ཐེ་ཚོམ་ངང་དོན་གཉེར་ཐུགས་སྣང་མ་མཛད་པར་འཇོག་གནང་ལ་བརྟེན། གཟིམ་འོག་རིན་པོ་ཆེ་སང་ཉིན་ཕྱིར་ཕེབས་རྒྱུའི་དོ་ནུབ་དེར་རྡོ་རྗེ་འཆང་གི་

[114A]༄༅། །མནལ་ལམ་དུ་ཁྲི་ཆེན་པོ་ཞིག་གི་སྟེང་མི་རྒན་སྐྲ་དང་སྨ་ར་ཨག་ཚོམ་སོགས་དཀར་པོ་བརྗིད་བག་ཅན་ཞིག་གིས་མགོན་ཞལ་གྱི་མན་ངག་མ་གསན་པར་མི་དགའ་བའི་ཁྲོས་ཉམས་ཆེར་བྱེད་པ་ཞིག་བྱུང་
རྐྱེན་སང་ཉིན་དེ་གར་དབང་ལུང་མན་ངག་ཡོངས་རྫོགས་ཀྱི་གསོལ་འདེབས་མཛད་དེ་རིམ་ཞུ་མཛད་པའི་གནས་ཚུལ་༸བླ་མ་རྡོ་རྗེ་འཆང་ཉིད་ཀྱི་ཞལ་ལས་དངོས་སུ་ཐོས་པས་དད་མོས་ཡོད་ཀྱང། རིན་པོ་ཆེ་ཕན་པོར་གཏན་བཞུགས་
མཛད་སྟབས་འདི་རེས་མ་གཏོགས་ཞལ་མཇལ་མ་ཐོབ། འདི་སྐབས་ན་ལེནྜའི་གཟིམ་འོག་བླ་བྲང་དུ་ཕྱག་རྟེན་མཚོན་པ་དང་བཅས་བཅར་ཏེ་གསེར་ཞལ་དངོས་སུ་མཇལ་བའི་སྐལ་བཟང་ཐོབ་ཅིང། ཟབ་ཆོས་རིམ་སྩོལ་གྱི་
གསོལ་འདེབས་ཀྱང་ཞུས་པར་དགྱེས་པའི་ཞལ་བཞེས་དང་བཟའ་བཏུང་གི་སྟོན་མོའང་གྱ་ནོམ་པར་སྩལ། ཕྱོགས་མཚུངས་བཅོ་བརྒྱད་བླ་བྲང་ནས་འབོད་གནང་ལྟར་བསྐྱོད་དེ་ད་ལྟའི་བཅོ་བརྒྱད་ཁྲི་ཆེན་རིན་པོ་ཆེ་འདི་པ་དང་
ལྷོད་མཇལ་ཞུས། ཐང་སག་དགའ་ལྡན་ཆོས་འཁོར་དུ་དགེ་འདུན་རྣམས་ལ་ཡོན་ཏན་གཞིར་གྱུར་མའི་བཤད་ལུང་ཞིག་ཕུལ། དེར་དཔལ་ལྡན་ཟླ་བའི་གཟིགས་དཔེ་གསང་འདུས་འགྲེལ་པ་སྒྲོན་གསལ་གྱི་རྒྱ་དཔེ་ཞིག་འདུག་
པ་མཇལ། དགའ་ལྡན་ཁྲི་ཆེན་འཇམ་དཔལ་ཚུལ་ཁྲིམས་ཀྱི་ཡང་སྤྲུལ་ཁམས་ལུང་སྤྲུལ་སྐུ་ད་ལྟའི་གོང་མ་དེ་ཁོ་བོ་དང་ཕ་གཅིག་པའི་གཅེན་པོར་སོང་བ་སྐུ་གཤེགས་ཟིན་ཀྱང་ཞབས་གྲས་རྣམས་ནས་ནན་འབོད་ལྟར་དགེ་བཤེས་

[114B] སྣེ་ཟུར་སོགས་བཀའ་གདམས་གོང་མ་རྣམས་ཀྱི་གནས་དགོན་འགའ་ཤས་རི་ཕུག་ཁ་འཐོར་དུ་ཡོད་འདུག་
པས་མཇལ་སྟབས་མ་འགྲིགས། དབུ་རུ་སྟོད་སྒེར་ལྷ་སྡིང་པའི་སྐུ་ངོ་རྣམས་ནས་འབོད་བསྐུལ་བཞིན་ཕན་མདའ་བྱེ་རི་སྟག་རྩེ་བརྒྱུད་ལྷ་སྡིང་གཞིས་སུ་འབྱོར་ཞིང། དེ་ཉིན་ཚེས་བཅུ་ཞིག་དང་སྟབས་ཁེལ་བས་དགོང་མོ་ལྷ་སྡིང་སྐུ་ངོ་རྣམས་
དང་ལྷན་དུ་རྡོ་རྗེ་རྣལ་འབྱོར་མའི་བདག་འཇུག་དང་འབྲེལ་བའི་ཚོགས་འཁོར་ཕུལ་བར་ཡོན་བདག་གི་ཐུགས་འདོད་ལྟར། ཡ་གི་དག་པ་མཁའ་སྤྱོད་འོག་མིན་གྱི་ཞིང་ན། །མཚར་སྡུག་ལང་ཚོས་སྒེག་པའི་རྒྱལ་ཡུམ་གྱི་དབང་མོ། །བྱེ་བ་བསམ་ཡས་སྒྱུ་
འཕྲུལ་དྲྭ་བ་ཡི་བཀོད་པས། །སྐལ་བཟང་མཁའ་སྤྱོད་འཁྲིད་པའི་ས་མཁན་ཞིག་མཛད་སྐད། །དྲུག་ཅུ་རྩ་བཞི་ཨེ་དབྱིངས་མཁའ་འགྲོ་ཡི་གྲོང་ན། །མཆོག་གི་མཛེས་ལྡན་དབང་མོ་ཙནྜ་ལིའི་འཛུམ་དཀར། །མཉེན་ལྕུག་གློག་ལྟར་གཡོ་པའི་རོལ་རྩེད་
ཀྱི་གར་གྱིས། །ཨེ་ཝཾ་ལྷན་ཅིག་སྐྱེས་དགའི་སྟོན་མོ་ཞིག་འགྱེད་དོ། །ཙིཏྟ་འདབ་བརྒྱད་ཨ་ཝ་དྷཱུ་ཏི་ཡི་དབུས་ན། །སྟོང་ཆེན་སྤྲོས་པ་ཀུན་བྲལ་འོད་གསལ་གྱི་དགའ་མ། །འོད་ལྔའི་སྒྱུ་མའི་ལང་ཚོའི་འཇོག་སྒེག་གི་རོལ་བས། །ཟུང་འཇུག་
བསམ་མི་ཁྱབ་པའི་ལྟད་མོ་ཞིག་སྟོན་ནོ། །ཨ་ཧོ་གསང་མཐའི་མྱུར་ལམ་ཟབ་མོ་འདི་སྐྱིད་པ། །དམ་གཙང་དཔོན་སློབ་འདུས་པའི་ཚོམ་བུ་འདི་དགའ་བ། །དགའ་སྐྱིད་ཟུང་དུ་འཇུག་པའི་ཚོགས་འཁོར་གྱི་དཔལ་ལ། །རྟག་ཏུ་འདུ་འབྲལ་མེད་

[115A]༄༅། །པའི་རྟེན་འབྲེལ་ཞིག་བཞག་ཡོད། །ཅེས་པའི་མགུར་མ་ཞིག་ཀྱང་བླངས། དེར་ཉིན་ཤས་བསྡད་དེ་སྐུ་ངོ་རྣམས་དང། ཁད་ཉེའི་དགོན་ཁག་གི་དགེ་འདུན་སོགས་གང་འཚམས་ཤིག་ལ་རྣལ་འབྱོར་མའི་སིནྡྷཱུ་
རའི་བྱིན་རླབས་དང། ཡུལ་མི་རྣམས་ལ་སྤྱན་རས་གཟིགས་ཀྱི་རྗེས་གནང། ཚེ་དབང་སོགས་བྱས། ཐང་སྐྱ་དགོན་པ་ནས་འབོད་གནང་ལྟར་བསྐྱོད་དེ་དགེ་འདུན་རྣམས་ལ་འཇིགས་བྱེད་ལྷ་བཅུ་གསུམ་མའི་དབང་ཆེན་ཕུལ། ལྷ་སྡིང་ནས་
མར་ལམ་ཕག་མོ་ཆོས་སྡེར་དགེ་འདུན་རྣམས་ཀྱི་ཐུགས་འདོད་ལྟར་གཙུག་ལག་ཁང་ལ་རབ་གནས་སོགས་བྱས་ནས་འབྲོམ་སྟོད་བརྒྱུད་ལྷ་སར་འབྱོར། གོང་གསལ་གནས་རྟེན་ཁག་ལ་མཆོད་སྤྲིན་དང། དགོན་ཁག་ལ་མང་འགྱེད་ཀྱི་བསྙེན་
བཀུར་གང་ནུས་སྤྲོས། །རང་ལོ་ཞེ་བཞི་པ་ཤིང་སྤྲེ་ལོར་ཟླ་བ་བཞི་པ་ནང་ཀུན་གླིང་རྟ་ཚག་ཧོ་ཐོག་ཐུ་རིན་པོ་ཆེས་གསུང་བསྐུལ་གནང་བ་བཞིན་ཀུན་བདེ་གླིང་གི་འདུ་ཁང་དུ་འདུས་པ་ཆིག་སྟོང་བརྒལ་བར་བྱང་ཆུབ་ལམ་རིམ་ཆེན་མོའི་བཤད་
ཁྲིད་ཟླ་གཅིག་དུང་ཕུལ། དབྱར་ཐོག་ཐའི་ཇི་ཤན་ཁ་པ་འགྱུར་མེད་བསོད་ནམས་སྟོབས་རྒྱས་ནས་སྐུ་གཤེགས་རིགས་སྲས་བདེ་ཆེན་དགའ་བའི་དབང་ཕྱུག་གི་དགེ་རྩར་དམིགས་ཏེ་བསྐུལ་གནང་ལྟར། ལྷ་ལྡན་རྨེ་རུའི་འདུ་ཁང་དུ་འདུས་པ་སུམ་
སྟོང་ལྷག་ཙམ་ལ་གསང་བདེ་འཇིགས་གསུམ་གྱི་དབང་ཆེན་སྟ་གོན་དང་བཅས་པ་ཉིན་ལྔའི་རིང་ཕུལ། ཟླ་བ་བརྒྱད་པ་ནང་སྟོད་ལུང་དུ་ཆུ་ཚན་འཕྲོད་བསྟེན་སླད་བསྐྱོད་ཅིང། དེ་སྐབས་དཔལ་ལྡན་སྨད་རྒྱུད་གྲྭ་ཚང་གི་དགེ་འདུན་རྣམས་ཆུ་མིག་

[115B]
པའི་ནང་ཚན་གསང་བ་འདུས་པའི་རིམ་ལྔའི་ཁྲིད་རྡོ་ལག་བརྒྱུད་མ་དང། བཤད་པ་རྡོ་ལག་བརྒྱུད་མ་གཉིས་ཀྱི་བཀླག་ལུང་ཕུལ་ཞིང་ཚོགས་པར་མང་འགྱེད་བསྙེན་བཀུར་སྤྲོས། ཆུ་ཚན་འཕྲོད་བསྟེན་སླད་བདུན་ཕྲག་གཉིས་བསྡད། རྗེ་གོང་
མའི་འཁྲུངས་ཁང་སྟོད་ལུང་རགས་སྐོར་གྱི་མི་ངོ་རྣམས་ངོས་འཕྲད་དུ་བྱུང་བར་དངོས་སྐྱེས་ཀྱི་བདོག་པ་ཅུང་ཟད་བསྟབས། སྟོད་ལུང་ནས་འཁོར་འཕྲལ་སྨན་སྟོད་གཟིམ་ཤག་ཏུ་བཞུགས་པ་སྦ་ཡེར་ཚང་གི་ལྕམ་ཚེ་རིང་སྒྲོལ་དཀར་ནས་བསྐུལ་བ་བཞིན་
ལྷ་ལྡན་བཞི་སྡེ་གྲྭ་ཚང་གི་འདུ་ཁང་དུ་གདན་ས་གསུམ་གྱི་བླ་སྤྲུལ་དགེ་བཤེས་དང། སློབ་གཉེར་བ། རྒྱུད་གྲྭ་སྨད་སྟོད། རི་ཁྲོད་ཕན་ཚུན་གྱི་དགེ་འདུན་སོགས་འདུས་པ་ཉིས་སྟོང་འདུན་བརྒྱ་སྐོར་ལ་ལམ་རིམ་མྱུར་ལམ་དང། འཇམ་དཔལ་ཞལ་
ལུང་སྦྲགས་པའི་ཉམས་ཁྲིད་སེམས་བསྐྱེད་མཆོད་པ་དང་བཅས་པ་ཟླ་བ་གཅིག་ཙམ་རིང་བྱས། གཞིས་དགོན་ཆ་ཕྲེང་གྲྭ་ཚང་ལ་འདུ་ཁང་གི་ཀ་རིང་བཞིར་འགྲེམས་རྒྱུའི་མཆོད་རྫས་གོས་སྟག་ཤུན་འབྲུག་ཆེན་ཚོས་ཚོགས་ཀྱི་ཀ་འཕན་བཟང་གོས་
ལྷན་དྲུབ་ཀྱི་འཕན་འགོ་ཛི་པར་གཟུགས་ཅན་ཆེ་ལེགས་བཞི་དང། གདོང་གསུམ་རིགས་ལྔ་མི་ཚན་ལ་བཀའ་འགྱུར་ཆ་ཚང་ན་བཟའ་རང་འགྲིགས་བཅས་འབུལ་རྒྱུར་བསྐུར། མིང་དང་གོས་ཡུལ་རྟེན་མཐོ་དམན་གྱི་རིམ་པའི་དྲེགས་སྙེམས་དོར་

[116A]༄༅། །ནས་མཁས་པའི་ངག་ལས་ལེགས་བཤད་འཚོལ་བཞིག་མ་བྱུང་ཚེ་ཁེངས་པའི་རི་རྩེར་ཆུ་བོ་གྱེན་ལ་ལྡོག་དཀའ་བར་བརྟེན། དགུན་ཐོག་དེར་ལྷ་ལྡན་སྨན་རྩིས་ཁང་གི་སློབ་དགེའི་གྲས་སྟོད་ལུང་ཡངས་པ་ཅན་པ་དགེ་སློང་
དཔལ་ལྡན་རྒྱལ་མཚན་རྩེ་པོ་ཏཱ་ལའི་རིག་གནས་སློབ་གྲ་ཁང་གི་ཡང་སྟེང་ངེད་རང་གི་ལས་ཤག་ཏུ་གདན་ཞུས་ཀྱིས་དགའ་ཤར་ཛེ་སྨད་སྤྲུལ་སྐུ་དང་མཉམ་དུ་དབྱངས་ཅན་སྒྲ་མདོ་དང། དགེ་ཚེ་པཎྜི་ཏ་འགྱུར་མེད་ཚེ་དབང་མཆོག་གྲུབ་ཀྱིས་མཛད་པའི་
སྒྲ་འགྲེལ་འོད་ཟེར་བརྒྱ་པ་གཉིས་ཀྱི་སྟེང་ནས་མཚམས་སྦྱོར་ལྔ་པ་བར་དང། པཎྜི་ཏ་རིན་ཆེན་འབྱུང་གནས་ཞི་བས་མཛད་པའི་སྡེབ་སྦྱོར་རིན་འབྱུང་རྩ་བ་དང། སྨིན་གླིང་ལོ་ཆེན་དང། བླ་མ་ལྷག་བསམ་གྱི་འགྲེལ་པ་བཅས་ཀྱི་སྟེང་ནས་སྡེབ་
སྦྱོར་གྱི་རི་མོ་བཅས་མཛུབ་ཁྲིད་ཞུས། སྒྲའི་རི་མོ་ཡོངས་རྫོགས་ཤིག་ཐུབ་རེའི་མུར་གཞན་དབང་རྣམ་གཡེང་གིས་འཕྲོར་ལུས། དེ་ལོ་ཟླ་བ་བཅུ་པ་ནང་མཁན་དྲུང་ཆོས་འཕེལ་ཐུབ་བསྟན་གྱི་ཐབ་རྟེན་ཕན་པོ་ལྷུན་གྲུབ་རྫོང་གི་གཞིས་སྡོད་དང། སེར་
བྱེས་གྲྭ་ཚང་གི་བུན་འདེད་པ་རྣམས་འབྲུ་བུན་འདེད་ཕྱོགས་སྐོར་མཐུན་མིན་གྱིས་ལག་འཐབ་བྱུང་སྟེ་གཞིས་སྡོད་རྐྱེན་འདས་སོང་བར་བརྟེན། མཁན་དྲུང་ནས་གཞུང་སར་སྲིད་སྐྱོང་མཚན་འགོད་ཀྱིས་སྙན་འབུལ་ཞུས་གཤིས་ཞིབ་དཔྱོད་པ་དྲུང་རྩིས་དྲུག་
སྦྲེལ་བསྐོ་གཞག་གནང་སྟེ་བྱེད་གཏེ་བཀའ་འགུགས་ཀྱིས་ཞིབ་འགོ་ཚུགས་ཉེའི་སྐབས། ཤིང་བྱ་ལྷ་ལྡན་སྨོན་ལམ་ཆེན་མོར་ཚེ་སྨོན་གླིང་ཧོ་ཐོག་ཐུའི་དམ་བཅའི་ཚོགས་མགོན་དུ་༸རྒྱལ་དབང་རིན་པོ་ཆེ་གདན་ཞུའི་མཛད་ཆེན་འཁེལ་བར། སེ་ར་

[116B]
ཚུགས་ཐུབ་ཙམ་བྱུང་ཞིང། སྨོན་ལམ་དང་ཚོགས་མཆོད་ཆེན་མོ་གྲུབ་མཚམས་བཀའ་ཞིབ་མཇུག་སྐྱོང་མཐར་བྱེས་སྔགས་མཁན་པོ་གཉིས་གནས་དབྱུངས་ཐོག་ལས་སྣེ་འགའ་ཤས་དང་བུན་འདེད་པ་རྣམས་གྲྭ་སའི་སྒྲིགས་དབྱུངས་ཀྱིས་རྫོང་གཞིས་ཁག་ཏུ་
རྒྱང་ཕུད་དུ་འགྲོ་དགོས་བྱུང་བ་དང། དེར་བརྟེན་བྱེས་སྔགས་གཉིས་ཀྱི་དགེ་འདུན་མང་པོས་༸སྐྱབས་མགོན་སྲིད་སྐྱོང་རིན་པོ་ཆེར་སྐུར་འདེབས་ཞུབ་སོགས་སྐྱེ་བོ་ངན་པ་རེ་གཉིས་ཀྱི་བྱེད་ལས་ལ་བརྟེན་ནས་ལས་མཐའ་ངན་པ་ཞིག་བྱུང་སོང། སྐབས་
འདི་དག་དང། གཞན་ཡང་རྭ་སྒྲེང་རིན་པོ་ཆེའི་ཐུགས་ནང་དགེ་བའི་གཞུང་ཞབས་འགའ་ཤས་གོ་གནས་ཕྱིར་འབེབས་སོགས་བླ་སློབ་དབར་དམ་སེལ་འབྱུང་གཞིའི་ཆོ་ག་སྔ་ཕྱི་རིམ་རྩོམ་སྐབས། རང་བློས་མ་བཟོད་པར་སྟག་བྲག་ཕྱག་མཛོད་བསྟན་
པ་མཐར་ཕྱིན་ལ་ཉེས་འགོག་གི་བསམ་འཆར་ལྷག་བསམ་དྲང་པོས་ཇི་ཙམ་ཞུས་ཀྱང། ལེགས་བཤད་ལས། འབབ་ཆུ་ཇི་ལྟར་བཟློག་གྱུར་ཀྱང། །ཐུར་དུ་འབབ་པ་ཁོ་ནར་འདོད། །ཅེས་པ་ལྟར་བཟློག་ཏུ་མ་བཏུབ། །རང་ལོ་
ཞེ་ལྔ་པ་ཤིང་བྱ་ལོར་འབྲས་སྤུངས་དགའ་ལྡན་ཕོ་བྲང་ལོ་མང་ཡུན་སོང་གིས་གོག་སྐྱོན་ཆེ་སྟབས་གཞུང་ས་མཆོག་ནས་ཉམས་གསོ་རྒྱ་ཆེར་མཛད་མུས་ཀྱི་ཕོ་བྲང་དབུ་རྩེའི་ནུབ་རྒྱུད་རྣམས་རྙིང་པ་བཤིང། དབྲལ་གྱིས་ཉམས་གསོ་བསྐྱང་ཉེར་གཏུག་གཤིས་

[117A]༄༅། །གཟིམ་ཆུང་སྒོ་ཁྲ་ལྷ་མོའི་མགོན་ཁང་དམ་སྦྱར་མ་དེ་བཞིན་ཧ་ཅང་གཉན་ཞིང། དེ་ནས་སྙན་དར་རེ་ཙམ་འཁྱེར་མཁན་ལའང་ནད་སོགས་མི་ཤིས་པའི་རྟགས་མཚན་འཕྲལ་མར་འོང་མུས་སྟབས་ཁྱོད་རང་ནས་རྟེན་རྣམས་
སྤོ་ཆོག་ཞུ་དགོས་ཞེས་༸སྐྱབས་མགོན་སྲིད་སྐྱོང་རིན་པོ་ཆེའི་བཀའ་འབྲེལ་བཞིན་ལྷ་སའི་ཚོགས་མཆོད་གྲོལ་རྗེས་འབྲས་སྤུངས་སུ་ཆོག་གྲ་རྣམ་གྲྭའི་དབུ་སློབ་སོགས་དང་བཅས་བསྐྱོད་དེ་ལྷ་མོའི་བསྐབས་གཟབ་གསོལ་ཉིན་ཤས་ཞུས་ཏེ། སང་སྤོ་
རྒྱུའི་དོ་ནུབ་དེར་རྨི་ལམ་དུ་འདུ་ཁང་ལྟ་བུའི་ཁང་པ་ཆེན་པོ་ནང་དུ་མདོས་དང། གཏོར་མ་ཆེན་པོ་གསར་རྙིང་མང་པོ་དང། དངོས་ཟོག་སྣ་ཚོགས་ཀྱིས་བྱུར་བུར་ཁེངས་ཏེ་གོམ་པ་འདོར་ས་མེད་པ་ལྟ་བུ་ཞིག་གི་ནང་ངེད་རང་འགྲོ་ལམ་མ་རྙེད་པར་
བསྡད་མུར་བུད་མེད་ལང་ཚོ་དར་ཡོལ་ཙམ་ཞིག་འོང་ནས་དགའ་བའི་རྣམ་འགྱུར་བྱེད་ཅིང་ལམ་སྟོན་བྱས་པ་ཞིག་རྨིས་བྱུང་བ་མགོན་ཁང་སྤོ་རྒྱུ་དུས་བབས་ཀྱིས་ལྷ་མོ་མཉེས་པའི་མཚན་མར་གོ་ནངས་པར་དངོས་གཞི་སྤོ་སྐབས་༸སྐྱབས་མགོན་རྩེའི་སྐུ་
ཚབ་མགྲོན་གཉེར་དང་བཅས་མགོན་ཁང་སྒོ་དབྱེ་ཞུས་ཏེ་ཐོག་མར་ཁོང་ཚོ་གཞན་ངག་གིས་རྟེན་རྫས་སོགས་ལ་ལག་འཆང་ཚུར་ཞུ་མི་ནུས་པ་བྱེད་ཀྱིན་འདུག་སྟབས། ངེད་རང་ལ་ལྟ་བའི་གདེང་དང། བསྒོམ་པའི་རྩལ་གང་ཡང་མེད་རུང་ལྷ་མོའི་
བཟླས་བ་སྙེན་སོང་ཙམ་དང། མདང་གི་རྨི་ལམ་ལ་བློ་གདེང་བཅས་ཏེ་ཡི་དམ་དང། ལྷ་མོའི་སྔགས་བཟླ་བཞིན་དུ་སྙན་དར་དང་རྟེན་རྫས་འགའ་ཤས་བླངས་ཏེ་གཟིམ་ཆུང་ཉི་འོད་དུ་སྤོས་ཤིང། དེ་རྗེས་ཆོག་གྲོགས་རྣམ་གྲྭའི་དབུ་སློབ་

[117B] ཨར་པོའི་དོ་དམ་མཁན་ཆུང་ངོ་ལས། སྐུ་ཚབ་རྩེ་མགྲོན་སོགས་ཚང་མས་རྟེན་རྫས་སྤྱན་གཟིགས་གོ་མཚོན་སོགས་ལོ་མང་རིམ་གསོག་གི་ཁྱོན་ཆེ་མཆིས་པ་རྣམས་ཉིན་གསུམ་ཙམ་རིང་སོ་འདོན་དང། དེ་རྗེས་རྟེན་གཙོ་ལྷ་མོའི་དངུལ་སྐུ་
མི་ཚད་ཙམ་པ་འོག་གཞི་ཁྲག་མཚོ། དྲེའུ་རྒྱབ་ཡོལ་མེ་རི་དང་བཅས་པའི་དཔངས་ཐོག་ཚད་ཙམ་དང། འཁོར་གདོང་ཅན་གཉིས་བྱིས་པ་ལོ་བརྒྱད་ཚོད་ཙམ་བཅས་འདུག་ཀྱང། ཐོག་མར་སྐུ་བརྙན་བཞེངས་སྐབས་སུ་སོ་སོར་བཞེངས་གནང་
མཛད་འདུག་སྟབས་གདན་ཞུ་བྱ་སྟབས་མི་བདེ་བ་མི་སྣང་བས། སྐུ་དང། དྲེའུ། ཁྲག་མཚོ་སོགས་སོ་སོར་ཕྲལ་ཏེ་ཤར་བརྒྱུད་གཟིམ་ཆུང་དུ་གདན་ཞུ་སྐབས་རྣམ་གྲྭའི་སྐུ་ཞབས་རྣམས་ལ་ལྷ་མོའི་སྤྱན་འདྲེན་དབྱངས་རོལ་དང་བཅས་པ་རྒྱས་པར་
མཛད་དུ་བཅུག་ངེད་རང་དང་ཕོ་བྲང་ཉམས་གསོའི་དོ་དམ་པ་མཁན་ཆུང་ངག་དབང་བཟོད་པ། རྩེའི་སྐུ་ཚབ་རྩེ་མགྲོན་སོགས་ནས་སྤོས་སྣེ་དང། འབྲས་སྤུངས་གྲྭ་ཚང་བཞིའི་ཁོངས་བླ་སྤྲུལ་དགེ་བཤེས་དྲག་གྲས་འགས་སྐུ་བརྙན་གདན་
དྲངས་ཏེ་གཟིམ་ཆུང་དུ་ལྷུ་སྒྲིགས་ཞུས་པའི་མདུན་དུ་མཆོད་གཏོར་གཟབ་གཤོམ་ཀྱིས་བསྐང་གསོ་ཚོགས་འཁོར་སོགས་གཟབ་གསོལ་རྒྱས་པར་ཕུལ། མགོན་ཁང་དུ་ཞལ་ཐང་སྣ་ཚོགས་ཡོད་པའི་ཐང་སྒམ་ཆེན་པོ་ཞིག་འདུག་པ་ཞལ་དབྱེ་སྟེ་
མཇལ་བར་རྭ་ལོའི་ཐུགས་དམ་རྟེན་འཇིགས་བྱེད་ཞལ་བརྩེགས་ཞལ་ཅན་གྱི་ཞལ་ཐང་ཧ་ཅང་རྙིང་སོང་རྭ་ཁྲིད་མཁའ་འགྲོ་སྙན་བརྒྱུད་དང་མཐུན་པ་ཞིག་དང། དེའི་འདྲ་བཤུས་རྒྱལ་མཆོག་ལྔ་པས་ཟུར་སྔགས་འཆང་འཕྲིན་ལས་རྣམ་རྒྱལ་

[118A]༄༅། །ལ་འབྲིར་འཇུག་གནང་མཛད་པ་བཅས་ཞལ་ཐང་མ་བུ་གཉིས་ཀ་དེང། འགྲོ་མགོན་ཆོས་རྒྱལ་འཕགས་པའི་ཐུགས་དམ་རྟེན་མགོན་པོ་གུར་ཞབས་གཉིས་བཞེངས་སྟབས་ཀྱི་བྲིས་སྐུ། ཟུར་ཆེན་ཆོས་དབྱིངས་
རང་གྲོལ་གྱི་ཕྱག་བྲིས་དྲང་སྲོང་ཁྱབ་འཇུག་གི་བྲིས་ཐང་སོགས་ལོ་རྒྱུས་ངོ་མཚར་ཅན་གྱི་ཐང་ཀ་མང་པོ་འདུག་གཞན་ཡང་ས་ཆེན་གོང་མ་འགའི་ཐུགས་དམ་རྟེན་མགོན་པོ་གུར་དང། དཔལ་མགོན་ཞལ་གྱི་སྣང་བརྙན་འགའ་ཤས། གཏོར་
སྒམ་ཞིག་ནང་༸རྒྱལ་བ་ཚངས་དབྱངས་རྒྱ་མཚོའི་ཕྱག་བྲིས་ཕྱག་བསྟར་མའི་བཀའ་རྩོམ་གསོལ་འདེབས་འཕྲིན་བཅོལ་འགའ་ཤས་དང། ལ་མོ་ཚངས་པར་སྲིད་དོན་སྣ་ཚོགས་ཀྱི་ལུང་འདྲི་བསྐྱངས་པ་ལན་དང་བཅས་པ་གཉིས་གསུམ་ཙམ་
རིག་པ་བརྟུལ་ཞུགས་ཀྱི་སྤྱོད་པ་དང་འབྲེལ་བའི་ཐུགས་ནང་དགེ་སར་སྩལ་བའི་ཕྱག་བྲིས་ཁག་སོགས་སྙན་ཞིང་ཡ་མཚན་པའི་ཤོག་དྲིལ་སྣ་ཚོགས་ཀྱི་ཕོན་པོ་ཞིག་ཀྱང་མཇལ་རྒྱུ་འདུག་པར་ཕྱག་བྲིས་གཟུགས་འབྲིང་ཙམ་ལ་བཀའ་རྩོམ་ཚིགས་བཅད་
རྣམས་ཉམས་འགྱུར་ལེགས་པར་སྣང། ཕོ་བྲང་ཉམས་གསོ་དང་ཆབས་ཅིག་དགེ་འཕེལ་རི་ཁྲོད་ཀྱི་རྒྱལ་བའི་ཕོ་བྲང་ཡང་ཉམས་གསོ་བསྐྱང་རྒྱུར་བརྟེན་ཉིན་གཅིག་དགེ་འཕེལ་རི་ཁྲོད་དུ་བསྐྱོད་དེ་རབ་གནས་ཨར་ཆོག་དང། ལྷ་ཀླུ་སྤོ་
ཆོག་བགྱིས། དེ་དག་གི་རིང་རང་གཞན་ལས་བྱེད་ཚང་མར་འཚུབ་ལྷོངས་ཀྱི་རིགས་གང་ཡང་མེད་པར་ལམ་ལྷོངས་བྱུང་བ་མཆོག་གསུམ་སྲུང་མར་བཅས་པའི་འཕྲིན་ལས་ཁོ་ནར་སེམས། རྗེས་སོར་འབྲས་སྤུངས་ཕོ་བྲང་ཉམས་གསོ་

[118B] རྟེན་རྫས་རྣམས་སྒོ་ཁྲ་མགོན་ཁང་དུ་སྔར་བཞིན་ཚུར་གདན་ཞུས་ཀྱིས་ཉིན་བདུན་རིང་གཏང་རག་གཟབ་གསོལ་ཚོགས་འཁོར་དང་བཅས་པ་བསྒྲུབས་
དེ་སྔོན་མགོན་ཁང་དུ་ལྷ་མོའི་རྟེན་མདོས་མི་སྣང་ཡང་འདི་སྐབས་གསར་བཞངས་དགོས་རྒྱུ་བཀའ་ཕེབས་བཞིན་རྟེན་མདོས་ཆ་ཚང་བཀོད་ལེགས་དངོས་གཙང་གསར་བཞེངས་དང་འབྲེལ་མདོས་ཆོག་ཀྱང་རྒྱས་པར་བཏང། དབྱར་ཐོག་དེར་རྩེ་རྣམ་རྒྱལ་
གྲྭ་ཚང་གི་སྐུ་ཞབས་ཚེ་རབས་ལགས་ཀྱིས་སྐྱེས་མ་དང་ལ་སྐྱིད་དེ་ཉིད་ཀྱི་དགེ་རྩར་དམིགས་ཏེ་བསྐུལ་ངོར། རྣམ་གྲྭའི་དགེ་འདུན་རྣམས་དགག་དབྱེའི་སྤྲོ་གསེང་ཚུགས་ཡུལ་སྦྱར་རག་གླིང་ཁའི་ཚོགས་ཁང་དུ་རྣམ་གྲྭ་ཚོགས་ཡོངས་ཀྱིས་མཚོན་འདུས་
པ་ཚིག་སྟོང་བརྒལ་བར་ལམ་རིམ་མྱུར་ལམ་དང། འཇམ་དཔལ་ཞལ་ལུང་སྦྲགས་མའི་ཉམས་ཁྲིད་བགྱིས་ཤིང། མཇུག་ཏུ་སེམས་བསྐྱེད་མཆོད་པའི་ཉིན་ལྷ་ལྡན་དར་པོ་གླིང་ཆོས་སྐྱོང་ཇོ་བོ་ཕྱིང་དཀར་བ་རྟེན་གཞིར་ཁོག་བརླམས་ཀྱིས་ཁོ་བོར་ད་
ལམ་ལམ་རིམ་འཆད་ཉན་ལ་ལེགས་གསོའི་བསྔགས་པ་རྗོད་དང། ཕྱི་ལོ་ནས་ལོ་ལྟར་རྣམ་གྲྭ་འདུས་སྤྱི་ནས་ཁུར་བཞེས་ཀྱིས་ལམ་རིམ་དང། གསང་བདེ་འཇིགས་གསུམ་གྱི་བསྐྱེད་རྫོགས་ཀྱི་ཁྲིད་སོགས་རེས་མོས་ཆག་མེད་ཞུ་དགོས་ཞེས་རྣམ་གྲྭའི་
ལས་སྣེ་ཚོར་ལུང་བསྟན་གནང་སོང། དེ་ལོ་སྟོན་མཇུག་ཏུ་གོང་གསལ་སྦ་ཡེར་ཚང་གི་ལྕམ་ཚེ་རིང་སྒྲོལ་དཀར་གྱིས་བསྐུལ་བ་ལྟར་ལྷ་ལྡན་བཞི་སྡེ་གྲྭ་ཚང་དུ་སེ་འབྲས་དང། རྒྱུད་གྲྭ་སྟོད་སྨད་ཀྱི་བླ་སྤྲུལ་དགེ་བཤེས་སོགས་ཡི་དམ་གསང་བདེ་འཇིགས་

[119A]༄༅། །གསུམ་གྱི་དབང་ཆེན་ཐོབ་ཟིན་གྱི་དགེ་འདུན་ཉིས་སྟོང་བརྒལ་བར་ཟབ་ལམ་བླ་མ་མཆོད་པ་དང། ཕྱག་ཆེན་སྦྲགས་མའི་ཟབ་ཁྲིད་རྒྱས་པར་འཆད་སྤེལ་བྱས། དགུན་ཐོག་༸སྐྱབས་མགོན་སྲིད་སྐྱོང་རིན་པོ་ཆེས་
མཚན་ཞབས་འཕར་བསྣོན་དུ་སྒོ་མང་གུང་རུ་རྒྱ་མཚོ་གླིང་སྤྲུལ་སྐུ་བསྐོ་བཞག་གནང་སྟེ་མཁན་སྡེ་ཆེ་ཁའི་གདན་ཐོབ་དང། ཕྲན་ལ་དར་ཧན་གྱི་མིང་ཐོག་གནས་སྤར་གྱིས་གྲལ་མཚམས་ཛ་སག་དང། ཏཱ་བླ་མ། ཐའི་ཇི་སོགས་ཀྱི་གྲལ་འགོར་
བསྡད་འཐུས་བཀའ་བསྒྱུར་སྩལ་བ་ལྟར། ༸གོང་ས་༸སྐྱབས་མགོན་ཡས་ཕྱིན་རྣམ་གཉིས་ལ་སྔར་སྲོལ་གསར་མཇལ་ཞུ་རྒྱུ་སོགས་རྟེན་འབྲེལ་གྱི་སརྒ་མ་འཆོལ་ཙམ་ཞིག་ཀྱང་བྱས། །རང་ལོ་ཞེ་དྲུག་པ་མེ་ཁྱི་ལོ་གསར་ལྷ་སའི་
སྨོན་ལམ་ཆེན་མོའི་སྐབས་རྨེ་རུ་རྙིང་པའི་ལྕོག་ཏུ་གནས་ཆུང་ཆོས་རྒྱལ་ཆེན་པོ་རྟེན་གཞིར་སྤྱན་འདྲེན་ཞུས་པར། ཆོས་སྐྱོང་ནས་མཎྜལ་རྟེན་གསུམ་དང་མཇལ་དར་བཅས་གནང་སྟེ། འདྲེན་པ་མཉམ་མེད་ཟས་གཙང་སྲས་ཀྱི་བསྟན་པ་རིན་པོ་ཆེ་ཆེས་
ཆེར་ཉམས་དམས་སུ་གྱུར་པའི་སྐབས་འདིར་རྗེ་ཉིད་ནས་སྐལ་ལྡན་གྱི་གདུལ་བྱ་རྣམས་ལ་ཟབ་རྒྱས་ཆོས་ཀྱི་བདུད་རྩི་རྒྱ་ཆེར་སྤེལ་བ་ལེགས་ཚོགས་ཤིན་ཏུ་ཆེ། ཞེས་དགྱེས་པའི་རྣམ་འགྱུར་ཆེར་མཛད། སྨོན་ལམ་གྲོལ་རྗེས་༸གོང་ས་མཆོག་
མཚན་ཉིད་རིགས་ལམ་གསན་བཞེས་ཀྱི་མཛད་སྒོ་དངོས་གཞི་སྔར་སྲོལ་འབྲས་སྤུངས་ཀུན་དགའ་ར་བར་མཛད་རྒྱུ་ཡང། སྔ་འཕྲོས་ནང་སྦྱོང་སྟ་གོན་དབུ་འཛུགས་ཀྱི་རྟེན་འབྲེལ་མཛད་སྒོ་ཞིག་རྩེའི་གཟིམ་ཆུང་དགའ་ལྡན་ཡང་རྩེར་མཛད་སོང་

[119B]སྲིད་སྐྱོང་སྟག་བྲག་རིན་པོ་ཆེ་དང། ཡོངས་འཛིན་གླིང་རིན་པོ་ཆེ། ཕྲན། རྒྱ་མཚོ་གླིང། སེར་སྨད་དགེ་བཤེས་མཁྱེན་རབ་རྒྱ་མཚོ་བཅས་གཡས་གཡོན་གྲལ་རིམ་དུ་བཞུགས་ནས་མཁའ་མཉམ་
མ་དང། འཇམ་དཔལ་མཚན་བརྗོད་ཀྱི་ཞལ་འདོན་ལྷན་གསུངས་བསྐྱངས་པར་རྒྱ་མཚོ་གླིང་དང། སེར་སྨད་དགེ་བཤེས་ལགས་གཉིས་ཀྱི་གསུང་སྐད་ཕྲ་སྦོམ་དང་སྒྲ་གདངས་མ་སྙོམས་པ་སོགས་ཀྱིས་ཡོངས་འཛིན་གླིང་རིན་པོ་ཆེ་བཞད་མོ་ཤོར་
ཞིང། དེའི་སྟབས་ཀྱིས་༸གོང་ས་མཆོག་ཀྱང་ཆེར་བཞད། ངེད་རང་ཡང་གད་མོ་དབང་མེད་དུ་ཤོར་ནས་ཞལ་འདོན་ཆད་ཉེར་གཏུགས་གཤིས་སྲིད་སྐྱོང་རིན་པོ་ཆེས་ཞལ་ངོ་ནག་པོ་སྟོན་གནང་མཛད་ཀྱིན་འདུག་ཀྱང་འཇིགས་བཞིན་དུ་གད་མོ་བསྲན་
ཐབས་ཡེ་ནས་མེད་པ་ཞིག་དང། དེར་ཡོད་སྤྱི་མཁན། གསོལ་གཟིམ་མཆོད་གསུམ། མགྲོན་གཟིམ་སོགས་ཚང་མ་དགོད་པའི་ཁ་ལ་བལྟས་ན་དགོད་བྲོ་བའི་དཔེ་ལྟར་བཞད་ཆ་དབང་མེད་ཤོར་བ་བྱུང་སོང་བ་དེ་དག་རྗེས་སོར་༸གོང་ས་མཆོག་
གསན་བསམ་མཁས་རྩེར་སོན་རྒྱུའི་རྟགས་རྟེན་ལེགས་པ་ཞིག་ཏུ་མངོན། འདི་ནས་བཟུང་གཞུང་གི་མཛད་སྒོ་འཆར་འཕར་ཁག་སོགས་ལ་ཆོས་དབར་འཇོག་གནང་སྐབས་ལས་དེ་མིན་ཉིན་བསྟར་ཆགས་སུ་ངེད་ཚོ་མཚན་ཞབས་གསུམ་རེས་མོས་ཀྱིས་
ཉིན་གུང་རྒྱབ་ཏུ་༸གོང་ས་མཆོག་བསྡུས་གྲའི་གསན་བསམ་གྱི་བགྲོ་གླེང་ཞབས་ཞུར་བཅར་ཞིང། ངེད་ཚོ་སྒེར་ལ་ཆོས་འཆད་སྤེལ་སོགས་དམིགས་བསལ་གྱི་བྲེལ་བ་བྱུང་ཚེ་དགོངས་ཞུ་ཆོག་གི་ཡོད། ཡབ་གཅིག་བཀའ་དྲིན་ཟླ་མེད་རྡོ་རྗེ་འཆང་ཕ་

[120A]༄༅། །བོང་ཁ་པ་ཆེན་པོའི་མཆོག་སྤྲུལ་སྐོར། ནགས་ཤོད་སྟག་ཕུ་རིན་པོ་ཆེའི་གཟིགས་སྣང། སྤང་ལུང་རྒྱལ་ཆེན་ཤུགས་ལྡན་དང། དགའ་གདོང་ཆོས་སྐྱོང་གི་བཀའ་ལུང། ཁོ་བོ་རང་ནས་ཀྱང་བརྟག་པ་སྔ་
ཕྱིར་ལན་མང་བགྱིས་པ་རྣམས་རྩེ་མཐུན་ངེས་རྙེད་བྱུང་བ་བཞིན། དབུས་སྟོད་འབྲི་གུང་དུ་སྐུ་བལྟམས་པའི་ཆུང་སྲིད་དེ་ཉིད་ཟླ་བ་གཉིས་པའི་ཡར་ཚེས་ནང་དབེན་གནས་བཀྲ་ཤིས་ཆོས་གླིང་དུ་གདན་དྲངས་ཏེ། རྗེ་གོང་མའི་ཆོས་ཀྱི་ཁྲི་ལ་མངའ་
གསོལ་བའི་ཚེ། ཁོ་བོ་ཅག་ཀྱང་ཆེད་བཅར་གྱིས་ཞིང་ཁམས་རྒྱ་མཚོའི་བཀོད་པས་སྣ་དྲངས་པའི་དངོས་འབུལ་གྱི་བདོག་པའི་ཕྲེང་བ་བསྟར། ཟླ་བ་གསུམ་པའི་ཡར་ཚེས་ནང་རྒྱུད་སྨད་དགེ་སློང་གསར་སྒྲུབ་ཚོགས་པ་རྣམས་ཀྱིས་བསྐུལ་བ་
བཞིན་རྒྱུད་སྨད་གྲྭ་ཁང་དུ་རྒྱུད་གྲྭ་སྟོད་སྨད་གཙོ་གྱུར་གྱི་དགེ་འདུན་ཁྱོན་ཆེར་གསང་བདེ་འཇིགས་གསུམ་གྱི་དབང་ཆེན་སྟ་གོན་དང་བཅས་པ་ཉིན་ལྔ་དང། བླ་མ་ལྔ་བཅུ་པའི་བཤད་ལུང་ཕུལ། ༸སྐྱབས་མགོན་སྲིད་སྐྱོང་སྟག་བྲག་རྡོ་རྗེ་འཆང་གི་
བཀའ་དགོངས་བཞིན་སྟག་བྲག་རི་ཁྲོད་ཀྱི་དགེ་འདུན་རྣམས་ཀྱི་གསུང་རྒྱུན་འདུལ་བའི་གཞི་གསུམ་ཆོ་གས་མཚོན་པའི་མདོ་སྔགས་ཆོས་སྤྱོད་ཀྱི་སྐོར་རྣམས་སྤྱི་དང། ལྷག་པར་རབ་གནས་རྒྱས་པ་དགེ་ལེགས་ཆར་འབེབས་ཀྱི་འདོན་སྒྲིག་
དཔལ་ལྡན་སྨད་རྒྱུད་པའི་ཕྱག་ལེན་ཇི་ལྟ་བ་ནག་པོ་འགྲོ་ཤེས་དང། གསང་འདུས་འཇིག་རྟེན་དབང་ཕྱུག་གི་བདག་མདུན་བུམ་པ་དབང་ཆོག་སྦྱིན་སྲེག་བཅས་ཀྱི་འདོན་ཆོག་ཆ་ཚང་ནག་འགྲོས་གསར་སྒྲིགས་ཞུ་དགོས་ཕེབས་པའི་བཀའ་

[120B] ཕྱོགས་མཚུངས་རྒྱུད་སྨད་དགེ་འདུན་རྣམས་ནས་བྲག་དཀར་སྔགས་རམ་པས་མཛད་པའི་ཆོས་རྒྱལ་ལ་བརྟེན་པའི་སྲི་མནན་རྡོ་རྗེའི་ཐོག་མདའི་ཡིག་ཆ་སྔོན་ཡོད་བྲིས་མ་རྣམས་ལ་ཆོ་གའི་ཚིག་དང། ཕྱག་ལེན་ཡིག་
ཆུང་སོགས་འདྲ་མིན་མང་བས་ཁུངས་ལྡན་གསར་སྒྲིགས་ཤིག་༸སྐྱབས་མགོན་སྲིད་སྐྱོང་རིན་པོ་ཆེར་སྙན་བསྐུལ་ཞུས་པ་མཛད་རྒྱའི་དབང་གིས་ཐུགས་ཁོམ་མ་གྱུར་བར་བརྟེན་ཁྱོད་ནས་སྒྲིགས་ཤིག་ཅེས་བཀའ་ཕེབས་བཞིན། གཤེད་སྐོར་གྱི་
ཡིག་ཆ་སྤྱི་དང། ལྷག་པར་བྲག་དཀར་སྔགས་རམ་པ་རང་གི་གསུང་ལེ་ཚན་རྣམས་ལ་ཞིབ་བརྟག་གིས་སྲི་མནན་གྱི་འདོན་ཆོག་རྡོ་རྗེ་རི་རབ་བརྩེགས་པའི་འཕྲུལ་འཁོར་ཞེས་པ་ཁུངས་ལྡན་གྱི་ལུགས་སུ་ཕྱོགས་བསྒྲིགས་ཞུས། དབྱར་སྟོད་
སྐབས་ལྷ་ལྡན་ཤ་ཁྲོམ་འོག་ཏུ་སྡོད་པ་དམན་ལྷ་མོ་ཚེ་རིང་ནས་སྐུ་གཤེགས་དགེ་བསྙེན་ཚེ་དབང་ནོར་བུ་དེ་ཉིད་ཀྱི་དགེ་རྩར་བསྐུལ་ངོར་རྣམ་གྲྭའི་སྦྱར་རག་གླིང་ཁའི་ནང་གུར་གཡབ་ཕུབ་སྟེ་འདུས་པ་སུམ་སྟོང་ལྷག་ཙམ་ལ་ལམ་རིམ་མྱུར་ལམ་གྱི་ཁྲིད་
ཉིན་ཉེར་ལྔ་སྐོར་དང། དེའི་མཇུག་མཐུད་རྣམ་རྒྱལ་གྲྭ་ཚང་འདུས་སྤྱི་ནས་བསྐུལ་གནང་བཞིན་འཇིགས་བྱེད་ཀྱི་དབང་ཆེན་ཐོབ་པའི་ཆོས་ཞུ་བ་ཆིག་སྟོང་བརྒལ་བར་འཇིགས་བྱེད་བཅུ་གསུམ་མའི་བསྐྱེད་རྫོགས་ཟབ་ཁྲིད་དང། བློས་བསླང་
གི་ཁྲིད། ཞར་དང་ཞོར་དུ་གཏོར་ཆེན་དང། དྲུག་ཅུ་མ། སྦྱིན་སྲེག་སོགས་ཀྱི་དམིགས་རིམ་དང། ཕྱག་ལེན་སྐོར་ཡང་ཞལ་ཤེས་མན་ངག་མ་སྦས་པར་ཞིབ་བཤད་ཀྱི་ཁྲིད་ཞག་བཅོ་ལྔ་བྱས། རྣམ་རྒྱལ་གྲྭ་ཚང་དུ་གསང་བདེ་འཇིགས་

[121A]༄༅། །གསུམ་སོགས་ཀྱི་བྲིས་ཐིག་དང། རྡུལ་ཚོན་གྱི་ཕྱག་བཞེས་ལེགས་ངེས་ཡོད་མུས་ཀྱང། དཀྱིལ་འཁོར་བློས་བསླང་གི་ལག་ཁྲིད་མཛད་རྒྱུན་ཕྱག་བཞེས་མེད་སྟབས་སྐུ་བཅར་མཆོད་དཔོན་མཁན་པོ་
བློ་བཟང་བསམ་གཏན་དང། སློབ་དཔོན་བསྟན་པ་དར་རྒྱས་སོགས་དང་མོལ་བསྡུར་གྱིས་བདེ་གསང་འཇིགས་གསུམ་གྱི་བློས་སླངས་བཞེངས་རྒྱུའི་ལག་ལེན་སློབ་ཁྲིད་རྒྱུན་སྤེལ་ཆད་མེད་གསར་འཛུགས་བྱས་ཤིང། ཐོག་མའི་སློབ་
ཁྲིད་དགེ་རྒན་དུ་རྒྱུད་སྨད་ཏྲེ་ཧོར་སྔགས་རམ་པ་ཚུལ་ཁྲིམས་དར་རྒྱས་ལ་འགན་དཀྲི་བྱས་པ་གཞིན་སློབ་དཔོན་དང་དབུ་མཛད་སོགས་རྣམ་གྲྭའི་སྐུ་ཞབས་བརྒྱད་ཙམ་ནས་སློབ་སྦྱོང་མཐར་སོན་གྱིས་སྦྱང་འབྲས་དཀྱིལ་འཁོར་གསར་བཞེངས་
གནང་བ་གང་ལེགས་བྱུང་འདུག་དེ་ལོ་ཟླ་བ་དྲུག་པ་ནང་རྒྱུ་ཚད་ཀྱི་ནད་གཞི་ཤིན་ཏུ་མཐུ་བ་ཉིན་ཉི་ཤུ་སྐོར་དང། དེ་མཇུག་ཆུ་གཞིའི་ནད་ཀྱིས་ཟིན་ཏེ་འཆིལ་ཁད་ལྟ་བུར་གྱར་ཡང་སྨན་རྒྱལ་གཡུ་ཐོག་པ་དང་མཚུངས་པའི་མཁས་དབང་
བོད་གཞུང་སྨན་རྩིས་སློབ་གྲ་ཆེན་མོའི་དབུ་འཛིན་མཁན་ཆེ་མཁྱེན་རབ་ནོར་བུ་མཆོག་དང། ༸གོང་ས་མཆོག་གི་བླ་སྨན་མཁན་ཆུང་ཐུབ་བསྟན་ལྷུན་གྲུབ་རྣམ་གཉིས་ནས་གསོལ་སྨན་གཟབ་སྩལ་ཐོག་རིམ་གྲོ་སོགས་འཕྲོད་བསྟེན་
ལྷོད་མེད་བྱས་སྟབས་ཟླ་བ་དགུ་པའི་ནང་དྲག་བསྐྱེད་ཀྱིས་ཕྱིར་འགྲོ་ཐུབ་ཙམ་བྱུང། དགུན་ཐོག་ཏྲེ་ཧོར་གཞི་ཚེ་བརྒྱ་དཔོན་ཚང་གི་ཆོས་མཛད་ངག་དབང་རྡོ་རྗེ་ཞེས་པ་སེར་བྱེས་ནང་སློབ་གཉེར་ལེགས་གྲས་ཤིག་ཡོད་པ་དེ་དང། དེའི་སྤུན་བུ་དོན་

[121B] ཆོས་ཞུའི་ཁོངས་སེར་བྱེས་ཀྱི་དགེ་འདུན་སློབ་གཉེར་བ་འགའ་ཤས་ཡོད་སྟབས་
ཉིན་གཅིག་སྣེ་མགྲོན་མཁན་ཆུང་ཐུབ་བསྟན་ལེགས་སྨོན་ཁོ་བོའི་སར་ཕེབས་ནས་ད་རེས་འདི་ག་ནོར་གླིང་དུ་ལམ་རིམ་གནང་རྒྱུ་དེ་བཞིན་རྐུན་མ་ནང་ལ་བཞག་ནས་སྒོ་ལྕགས་ཕྱིའི་དཔེ་ལྟར་འདུག་གཤིས་རེ་ཞིག་མཚམས་འཇོག་བྱས་ན་ལེགས། ཞེས་གསུངས་པར་
བརྟེན་ལྷ་སའི་རང་ཤག་ཏུ་གནས་སྤོས་ཀྱིས་དོན་གཉེར་བ་བརྒྱ་སྐོར་ཞིག་ལ་ལམ་ཁྲིད་འཕྲོ་སྐྱོང་བྱས། ༸སྐྱབས་མགོན་སྲིད་སྐྱོང་རིན་པོ་ཆེ་བདག་ཉིད་ཆེན་པོར་སོང་གཤིས་དེ་ལྟའི་ཐུགས་དོགས་ཀྱི་རྣམ་པ་ཡེ་མེད་ཀྱང། སྣེ་མགྲོན་རང་ཉིད་བློ་ཆུང་གུ་དོག་གྲིབ་
མ་ཤ་ཟར་དོགས་པའི་དོགས་པ་སྡུན་བསུས་བྱས་ཚོད་དུ་གདའ། །རང་ལོ་ཞེ་བདུན་པ་མེ་ཕག་ལོར། རྒྱལ་ཟུར་རྭ་སྒྲེང་རིན་པོ་ཆེ་དང། སྲིད་སྐྱོང་ལས་ཐོག་སྟག་བྲག་རིན་པོ་ཆེ་རྣམ་པ་གཉིས་ཀ་སྤངས་རྟོགས་མཐོན་པོར་གཤེགས་པའི་
བདག་ཉིད་ཆེན་པོར་རྩོད་མེད་དུ་གྲུབ་ཀྱང། སངས་རྒྱས་བྱང་སེམས་རྣམས་ཀྱིས་གདུལ་བྱའི་མོས་ངོ་དང་འཚམས་པར་གདུལ་བྱ་འདུལ་བྱེད། དག་དང་མ་དག་བདུད་དང་སྲིན་པོ་སོགས་གང་འདུལ་སྒྱུ་འཕྲུལ་གྱི་རོལ་པ་ཅི་ཡང་སྟོན་པ་ཆོས་ཉིད་སྟབས་
ཐུན་མོང་གདུལ་བྱའི་སྣང་ངོར། འཇམ་མགོན་ས་པཎ་གྱིས། རྟག་ཏུ་འབྱེད་ལ་བརྩོན་པའི་མིས། །མཛའ་བོ་བརྟན་པའང་ཕྱེད་འགྱུར་ཏེ། །ཆུ་ཡིས་རྟག་ཏུ་གཙེས་གྱུར་ན། །བྲག་ལ་སེར་ཀ་མི་འབྱུང་ངམ། །གསུངས་པ་ལྟར། སྟག་བྲག་རིན་པོ་ཆེར་

[122A]༄༅། །ཕྱག་མཛོད་བསྟན་པ་མཐར་ཕྱིན་དང། སྣེ་མགྲོན་ཐུབ་བསྟན་ལེགས་སྨོན། མཁན་དྲུང་ངག་དབང་རྣམ་རྒྱལ་སོགས་དང། རྭ་སྒྲེང་རིན་པོ་ཆེར་སྐུ་མཆེད་ཛ་སག་དང། བཞི་སྡེ་སྨྱུང་གནས་སྤྲུལ་སྐུ། སེར་བྱེས་
མཁར་རྡོ་སྤྲུལ་སྐུ་སོགས་ཞབས་འབྲིང་འགའ་ཤས་ཀྱིས་དབྱེན་བཅོས་ཏེ་ལོག་པའི་སྙན་བསྐྱོད་དུ་མ་སྔ་ཕྱི་རིམ་གསོག་རྐྱེན་གྱིས་ཕན་ཚུན་དགོངས་པ་སྣོད་གཅིག་ཏུ་མ་གྱུར་པ་ལྟ་བུས་རྭ་སྒྲེང་ཕྱོགས་གཏོགས་ནས་རང་ཉིད་རླག་པར་བྱེད་པའི་ཆོ་ག་དང་པོ་སྲིད་
སྐྱོང་སྟག་བྲག་རིན་པོ་ཆེའི་སྐུ་ལ་བདོ་བའི་རྣམ་པ་ཐོན་གཤིས། སྲིད་སྐྱོང་དང་བཀའ་ཤག་ལྷན་ཐོག་ནས་ཟླ་བ་གཉིས་པའི་ཚེས་ཉེར་གསུམ་གྱི་ནུབ་མོ་གློ་བུར་དུ་བཀའ་བློན་ཟུར་ཁང་པ་དབང་ཆེན་དགེ་ལེགས་དང། ལྷ་ཀླུ་བ་ཚེ་དབང་རྡོ་རྗེ་གཉིས་གྲྭ་བཞི་དམག་སྒར་
ནས་འགོ་དམག་གང་འཚམས་དང་བཅས་རྭ་སྒྲེང་དུ་རྒྱལ་ཟུར་རིན་པོ་ཆེ་གདན་ཞུར་ཐོན་འདུག་པའི་གནས་ཚུལ་སང་ཉིན་ཚ་རྟིང་སྐབས་ཙམ་མ་གཏོགས་མ་ཤེས། དེ་སྐབས་ཕྲན་ལྷ་སའི་ཤག་ཏུ་སྡོད་སྐབས་འཁེལ་བས་བཀའ་བློན་བླ་མ་རམ་པ་བ་ཐུབ་བསྟན་ཀུན་
མཁྱེན་ནས་གསང་ལན་གནང་སྟེ་ད་ལྟ་ལམ་སེང་རྩེར་བསྐྱོད་ལེགས་དང། བཀའ་བླ་ཉིད་ཀྱང་ཉིན་ཤས་རྩེར་བཞུགས་དགོས་འདུག་པས་ཕྲན་གྱི་ཤག་ཏུ་བཞུགས་སྒྲིབ་ དེ་ཉིན་ཕྱི་དྲོ་
བཀའ་ཤག་བཀའ་འབྲེལ་རྭ་སྒྲེང་བླ་བྲང་དང། ཡབ་གཞིས་ཕུན་ཁང་གི་མཁར་དབང་ལ་སྒོ་རྒྱ་ཐེལ་བསྣན་ཐོག་རྭ་སྒྲེང་ཛ་སག་ལས་ཟུར་གཉིས་དང། ཕུན་ཁང་བཀའ་ཟུར་གུང་བཀྲ་ཤིས་རྡོ་རྗེ་ཡབ་སྲས་གཉིས་བཅས་རྩེར་འགུགས་འབོད་ཀྱིས་

[122B] དེའི་སང་ཉིན་རྭ་བླའི་ཕྱོགས་གཏོགས་མཁར་རྡོ་སྤྲུལ་སྐུ་དང། བཞི་སྡེ་སྨྱུང་གནས་སྤྲུལ་སྐུ། ཏྲེ་ཧོར་ས་འདུ་སོགས་ཀྱི་ཁང་པར་སྒོ་རྒྱ་
དོ་དམ་དང་འབྲེལ་མཁར་རྡོ་དང། ས་འདུ་འགྱུར་མེད་བཅས་ཀྱང་རྩེ་ཤར་ཆེན་ལྕོག་ཏུ་དོ་དམ་གནང། སྨྱུང་གནས་བླ་མ་འཇུ་བཟུང་བྱ་ཉེའི་སྐབས་གསང་བྲོས་ཀྱིས་མེ་མདས་རང་སྲོག་བཅད་འདུག་ཟླ་བ་གཉིས་པའི་ཚེས་ཉེར་བདུན་ཉིན་རྭ་སྒྲེང་རིན་པོ་
ཆེ་ཕན་པོ་རྒོ་ལ་དང། སེ་རའི་དགོན་མདུན་ཚེས་གསུམ་ཐང་བཅས་རིམ་བརྒྱུད་རྩེ་ཕོ་བྲང་ལ་གཡས་བསྐོར་གྱིས་ཞོལ་ཤར་སྒོ་ནས་རྩེ་ཤར་ཆེན་ལྕོག་ཏུ་གདན་ཞུས་དོ་དམ་འབྲེལ་སྲུང་འདོམས་འགོ་དམག་མང་པོ་འཇོག་གནང་དང། བོད་ལྗོངས་ཚོགས་འདུ་
རྒྱས་པའི་སར་རྭ་སྒྲེང་རིན་པོ་ཆེ་དྲི་བ་ཞུ་བཞེས་སླད་རྩེའི་བདེ་ཡངས་ཤར་གྱི་གསུམ་སྐས་བརྒྱུད་སྲུང་འདོམས་ཅི་ཆེའི་ཐོག་ནས་ཡར་མར་གདན་དྲངས་པ་ཕྲན་རང་གི་སྡོད་གནས་རྩེའི་ལས་ཤག་ནས་མཇལ་གྱི་འདུག་སྟབས་སྔར་གཞུང་སྒེར་གཉིས་ཀྱི་ཞབས་འབྲིང་
དུ་མའི་འཁོར་ཚོགས་དང་བཅས་གཟི་བརྗིད་དང་ལྡན་པར་ཕེབས་བཞིན་པའི་བླ་དཔོན་ཆེན་པོ་དེ་ད་ཆ་ཁྲིམས་མུན་དུ་བཞུགས་ཏེ་ཞབས་འབྲིང་གཅིག་ཀྱང་མེད་པར་དམག་མིས་བསྐོར་ནས་ཉིན་ལྟར་ཚོགས་འདུར་ཞུ་འབུལ་དུ་ཕེབས་དགོས་པའི་འོ་རྒྱལ་དེ་ཅི་དྲག་སྙམ་
ཡིད་བློང་བློང་པོར་གྱུར་ཀྱང་བྱ་ཐབས་ཟད། རྭ་སྒྲེང་རིན་པོ་ཆེ་ཟླ་བ་གསུམ་པའི་ཚེས་བཅུ་བདུན་མཚན་མོ་བཙོན་ཁང་དུ་སྐུ་གཤེགས་ཟིན་ཚུལ་ཐོས་པར་དེའི་སྔ་ཉིན་དེར་རྭ་སྒྲེང་རིན་པོ་ཆེ་ཞུ་ཐག་ཆོད་དེ་བཀའ་ཉེས་འཆར་གཞི་འགོད་ཕྱོགས་སྐོར་ཚོགས་འདུ་བ་རྣམས་

[123A]༄༅། །དགོངས་པ་མཐུན་མིན་བྱུང་ཡོད་ཚོད་སྟབས་རིན་པོ་ཆེ་རང་ནས་བཀའ་ཉེས་བབས་ལྕི་ཕེབས་དོགས་ཀྱིས་བསམ་བཞིན་རང་དབང་གིས་གཤེགས་པ་ཡིན་ནམ། གློ་བུར་གཞན་རྐྱེན་ཞིག་བྱུང་བ་ཇི་ཡིན་ཆ་མ་འཚལ་ཞིང་
རྗེས་སོར་བཙོན་སྲུང་བའི་འགོ་འདོམས་པ་དག་གིས་གསང་སྟབས་དཀྲོངས་སྐད་སོགས་ལྐོག་ཏུ་གླེང་བརྗོད་མང་ཙམ་ཞིག་ཀྱང་ཐོན་ཚོད་སྣང། རྭ་སྒྲེང་སྐུ་མཆེད་ཛ་སག་དང། མཁར་རྡོ་སྤྲུལ་སྐུ་གཉིས་ཚེ་སྒོ་ཚེ་ལྕགས་དང་བཅས་ནོར་གླིང་སྐུ་སྲུང་དམག་སྒར་དུ་
བཙོན་ཁང་ཕྱི་ནང་ཉིས་རིམ་གསར་བཅོས་ཀྱིས་ཚེ་བཙོན་སོགས་ལེ་ཐོག་ཆེ་ཆུང་ཚང་མར་ཡང་ཚོགས་འདུ་རྒྱས་པ་ནས་བཀའ་ཉེས་བབས་ལྕི་གནང་སོང་ཞིང། ཕུན་ཁང་བཀའ་ཟུར་ཡབ་སྲས་དང། ས་འདུ་འགྱུར་མེད་གཉིས་རྭ་བླ་དང་འབྲེལ་ཟབ་ཆེ་སྟབས་
ཐུགས་དོགས་ཀྱིས་ཐོག་མར་དོ་དམ་བཙོན་འཇུག་གནང་བ་ཙམ་ལས། རྗེས་སོར་བྱ་ངན་ལག་སྦྲེལ་གྱི་ནོངས་པ་མེད་པ་གསལ་ཐོན་སྟབས་མཁར་དབང་ཕྱིར་སྩལ་ཐོག་ཅི་བདེར་གནས་འཐུས་ཐོབ། སྐབས་དེར་སེར་བྱེས་གྲྭ་ཚང་གི་ལས་སྣེ་བྱིངས་ལ་དབང་
ཇུས་མེད་པར་རྩེ་ཉ་སྤྲུལ་སྐུས་གཙོས་པའི་གྲྭ་མང་ཁྱོན་ཆེ་བསྡེབས་ཚོགས་ཀྱིས་གཞུང་སར་ཡ་བཟུང་རྒོལ་འཛིངས་ཞུ་རྩིས་ཀྱི་ཟིང་ཆ་ཆེ་ཙམ་བྱུང་སྟབས། གཞུང་གནས་ནས་བཀའ་བློན་ཀ་ཤོད་པ་ཆོས་རྒྱལ་ཉི་མ་དང། དམག་སྤྱི་ཛ་སག་སྐལ་བཟང་ཚུལ་
ཁྲིམས། མཁན་དྲུང་ངག་དབང་རྣམ་རྒྱལ། རྩིས་དཔོན་ང་ཕོད་པ་ངག་དབང་འཇིགས་མེད་དང། རྣམ་གླིང་པ་དཔལ་འབྱོར་འཇིགས་མེད་བཅས་གྲ་བཞི་དམག་སྒར་དུ་ཕེབས་ཏེ་དམག་བསྐུལ་འབྲེལ་སེ་རར་འཕྱར་རྒྱག་གདེངས་གསུམ་གྱི་དཔུང་

[123B] རྭ་སྒྲེང་དགོན་དུ་བླ་བྲང་གི་ཞབས་གྲས་རྣམས་ཀྱིས་བླ་བྲང་གི་སྒོ་རྒྱ་དམ་སྲུང་བ་གྲ་བཞི་བའི་དམག་མི་བཅུ་བདུན་བསྡེབས་བསད་
བཏང་གཤིས་གཞུང་ནས་དམག་སྤྱི་སྐལ་བཟང་ཚུལ་ཁྲིམས་དང། བྱང་སྤྱི་ཞྭ་སྒབ་པ་བློ་གསལ་དོན་གྲུབ་ཅན་དཔུང་དམག་ཁྱོན་ཆེ་བཅས་གཏོང་གནང་མཛད་གཤིས་རྭ་སྒྲེང་གདན་སར་མེ་སྒྱོགས་འཕེན་པ་དང། གཙུག་ལག་ཁང་གི་རྟེན་གསུམ་མཆོད་
ཆར་དོ་ཕོག་ཅི་ཆེ། རྭ་སྒྲེང་བླ་བྲང་གི་སྐུ་ཆས་རྨུག་འཛིན་དབང་པོའི་བང་མཛོད་ལ་འགྲན་བཟོད་པ་དེ་དག་དམག་མིས་འཕྲོག་འཁྱེར་དང། གཞུང་བཞེས་བཅས་ཀྱིས་རྩ་མེད་དུ་འཐོར་བ་སོགས་སྲིད་པ་འཁོར་བའི་བདེ་སྡུག་མི་བརྟན་གློག་གི་ལྕེ་ལྟར་ཡུད་ཡུད་
གཡོ་ཞིང་འགྱུར་བའི་ངང་ཚུལ་མཐའ་ཀླས་པ་ཞིག་བྱུང་བ་འདི་དག་ལ་བསམ་ཚེ་འདི་སྣང་སྙིང་པོ་མེད་པའི་བྱ་གཞག་ཚང་མ་བཙན་ཆོད་དུ་བསྐྱུར་ཏེ་རི་དྭགས་རྨས་མ་བཞིན་དབེན་གསུམ་བདུད་རྩིས་བྲན་པའི་རི་སུལ་དུ་འཕྲལ་བསྐྱོད་ཀྱིས་འཕགས་པའི་རིགས་བཞི་ལ་
གནས་ཏེ་སྒོ་གསུམ་དབེན་པ་ལ་སྦྱོར་བའི་ངོས་ནས་རྩེ་གཅིག་སྒྲུབ་ལ་གཞོལ་དགོས་པར་སྣང་ཡང། ཚེ་འདིའི་སྣང་ཞེན་ཨ་འཐས་ཀྱི་འཆིང་བ་དམ་ཆེས་བས་རང་གཡེང་གཞན་བསླུའི་བྱ་བའི་འཕྲོ་གཅོད་མ་ཐུབ་པར་ལུས། གོང་གི་གནས་ཚུལ་འདི་དག་གིས་
རྐྱེན་པས་སྲིད་སྐྱོང་རིན་པོ་ཆེ་དང། རྭ་སྒྲེང་རིན་པོ་ཆེར་ཕྱོགས་སོ་སོའི་སྐྱེ་བོ་དུ་མ་ཞིག་གིས་སྒྲོ་སྐུར་སྣ་ཚོགས་ཞུས་སོང་ཡང། གདུལ་བྱའི་སྣང་ཚུལ་དང་ལས་དབང་མཐུ་བཙན་པའི་དབང་དུ་བྱས་ན་ངེས་པ་མེད་པ་འཕགས་པ་མཽའུ་གལ་བུ་དང་

[124A]༄༅། །དགྲ་བཅོམ་པ་འཆར་ཀ་མངའ་བདག་ཁྲི་རལ་སོགས་ཀྱི་བྱུང་བ་བཞིན་དུ་དམ་པའི་མཛད་པ་ལ་སྐྱོན་དུ་མི་གདགས་པར་རང་ཉིད་བག་ཡོད་ལ་གནས་དགོས་རིགས་སུ་གདའ། ལར་ནས་མཛའ་བཤེས་ཀྱི་ཚོམས་ལས་
གལ་ཏེ་སྡིག་པ་བྱེད་པ་དག་སྡིག་མི་བྱེད་པས་བསྟེན་ན་ཡང། །སྡིག་པ་བྱེད་པར་དོགས་སྐྱེ་ཞིང། །མི་སྙན་པ་ཡང་འཕེལ་བར་གྱུར། །བསྟེན་བྱ་མ་ཡིན་བསྟེན་པའི་མི། །དེ་ཡི་སྐྱོན་གྱིས་སྐྱོན་ཅན་འགྱུར། །དོང་པར་དུག་བསྐུས་མདའ་བཅུག་པས་
དུག་མ་བསྐུས་པའང་གོས་པ་བཞིན། །ཞེས་དང། འཇམ་མགོན་ས་པཎ་གྱིས། སྐྱེ་བོ་དམ་པ་ངན་པ་དང། །འགྲོགས་ན་ངན་པའི་ཤན་དུ་འགྱུར། །གངྒཱའི་ཆུ་ནི་རབ་ཞིམ་པ། །རྒྱ་མཚོར་སླེབས་ན་བ་ཚྭར་འགྱུར། །ཞེས་གསུངས་པ་ལྟར་
༸སྐྱབས་མགོན་སྲིད་སྐྱོང་སྟག་བྲག་རྡོ་རྗེ་འཆང་མཆོག་ནི་གསུམ་ལྡན་རྡོ་རྗེ་འཛིན་པ་ཆེན་པོ་དཀྱིལ་འཁོར་རྒྱ་མཚོའི་བདག་ཉིད་དམ་པའི་ཆོས་ཀྱི་འཁོར་ལོས་སྒྱུར་བ་ཆེན་པོར་བཞུགས་ཤིང། རྒྱལ་ཟུར་རྭ་སྒྲེང་རིན་པོ་ཆེ་ཡང་སྐུ་གཞོན་ནུའི་སྐབས་དྭགས་པོར་
བཞུགས་དུས་བྲག་ལ་ཤིང་ཕུར་བཏབ་པ་དང། རྡོ་ལ་ཞབས་རྗེས་བཞག་པའི་ཞབས་རྗེས་རྭ་སྒྲེང་གི་མཆོད་ཁང་ཆེན་མོར་གདན་དྲངས་པ་དངོས་སུ་མཇལ་རྒྱུ་མཆིས་པ་སོགས་དམ་པའི་རང་རྟགས་གསལ་བ་ཞིག་ཡིན་རུང། སྤྱིར་ན་སྐྱེ་འགྲོའི་
བསོད་ནམས་དམན་པ་དང། གཉིས་སུ་ན་སྟག་བྲག་རིན་པོ་ཆེ་དང། རྭ་སྒྲེང་རིན་པོ་ཆེ་རྣམ་གཉིས་ཀྱི་ཞབས་འབྲིང་གོང་སྨོས་རྣམས་དང། དེ་དག་གི་རྗེས་སུ་འབྲངས་པའི་སྐྱེ་བོ་ཡིད་སྲུབས་ཀྱི་ཆང་གིས་སྙིང་མྱོས་ཏེ་འཕྲལ་ཡུན་གྱི་བདེ་བ་

[124B] དཀོན་མཆོག་གསུམ་ལ་བརྟེན་པའི་ལས་ངན་གྱི་ཕུང་པོ་མི་བཟང་པ་ལ་སྦྱར་བ་སོགས་འགྲོ་བ་ཐམས་ཅད་ཀྱི་གཉེན་གཅིག་བླ་མ་ཆེན་པོ་
དེ་ལྟ་བུ་དག་ཀྱང་ཐུན་མོང་སྣང་ངོར་བཟང་པོའི་མཛད་འཕྲིན་ལ་ཞབས་འབྲིང་ངན་པའི་ཤན་གྱིས་བསླད་པའི་ངང་ཚུལ་འདི་དག་ལ་བསམ་ན། བཅོམ་ལྡན་འདས་ཀྱིས་ཀྱང་འཁོར་དག་དང་མ་དག་གིས་བུང་འཚེང་ཆེན་པོ་འབྱུང་བར་དགོངས་ནས་མདོ་དུ་
མར། འཁོར་དག་པར་དགོས་པར་གསུངས་པ་དེ་ཐུགས་མད་པར་སྣང། དབྱར་ཐོག་ཏྲེ་ཧོར་ས་འདུ་ཚང་གི་མི་ངོ་བསོད་ཆོས་ཅན་གྱིས་བསྐུལ་ངོར་སྦྱར་རག་གླིང་ཁར་རྣམ་གྲྭའི་ཚོགས་ཁང་ཆེན་མོའི་མདུན་ཐང་དེར་འདུས་པ་སུམ་སྟོང་བརྒལ་བར་བླ་
མཆོད་རྩ་ཚིག་དང། བཀའ་ཆེན་གསུང་ཁྲིད་ཡིག་ཆེན་མོ་སྦྲགས་པའི་སྟེང་ནས་བླ་མཆོད་ཁྲིད་དང། པཎ་ཆེན་ཆོས་རྒྱན་གསུང་ཕྱག་ཆེན་རྩ་འགྲེལ་སྦྲགས་པའི་སྟེང་ནས་དགའ་ལྡན་ཕྱག་རྒྱ་ཆེན་མོའི་ཟབ་ཁྲིད་རྒྱས་པར་འཆད་ཁུལ་བྱས་
དེའི་རྗེས་སྐུ་འབུམ་མི་ཉག་རིན་པོ་ཆེའི་དྲུང་ནས་རྗེའི་གསུང་དྲང་ངེས་ལེགས་བཤད་སྙིང་པོ་དང། དབུ་མ་དགོངས་པ་རབ་གསལ། མཁས་གྲུབ་གསུང་སྟོང་ཐུན་སྐལ་བཟང་མིག་འབྱེད། གུང་ཐང་གསུང་བསྟོད་པ་དོན་ལྡན་མའི་འགྲེལ་པ། བློ་སྦྱོང་
ཉི་མའི་འོད་ཟེར་དང། ཚིག་བརྒྱད་མ། མཚོན་ཆ་འཁོར་ལོ་བཅས་ཀྱི་བཤད་ལུང་ནོད། དེ་ལོ་སོན་མཚམས་གོང་ས་སྐྱས་མགོན་ཆེན་པོ་མཆོག་སྔར་སྲོལ་གདན་སར་ཆོས་ཞུགས་དང། མཚན་ཉིད་གསན་བཞེས་དགུ་འཛུགས་སླད་འབྲས་

[125A]༄༅། །སྤུངས་སུ་ཆིབས་རག་རྒྱས་གཤོམས་དང་བཅས་ཆིབས་བསྒྱུར་བསྐྱངས་པའི་ཆིབས་ཞབས་སུ་བཅར་ཞིང། ཀུན་དགའ་ར་བའི་བར་ཐོག་ལས་ཤག་ཅིག་ཏུ་བསྡད། སྲིད་སྐྱོང་རིན་པོ་ཆེ་ནས་སྔར་ལམ་གདན་ས་
གསུམ་གྱི་མཚན་ཉིད་གྲྭ་ཚང་བདུན་ནས་མཚན་ཞབས་རེ་རེ་བསྐོ་གཞག་གནང་སྲོལ་ལྟར། སྔོན་ཡོད་ཁོ་བོ་ཅག་གསུམ་གྱི་སྟེང་དུ་བློ་གླིང་རྒྱལ་རོང་དགེ་བཤེས་བློ་བཟང་དོན་ལྡན། བདེ་ཡངས་དགེ་བཤེས་ཆོས་འཕེལ་དགའ་བ། སེར་བྱེས་ཧར་གདོང་
དགེ་བཤེས་དངོས་གྲུབ་མཆོག་བརྙེས། དགའ་བྱང་གསེར་ཀོང་ཐུགས་སྲས་ཐུབ་བསྟན་སྟོབས་འབྱོར་བཅས་འཕར་བསྣོན་བསྐོ་གཞག་སྩལ་སོང། མཛད་ཆེན་དངོས་གཞིའི་ཉིན་ཀུན་དགའ་ར་བའི་ཆོས་རར་གཞུང་ཞབས་སེར་སྐྱ་ཡོངས་རྫོགས་
དང། གདན་ས་གསུམ་གྱི་མཁན་པོ་བླ་སྤྲུལ་སོགས་ཚང་འཛོམས་གྲལ་འཁོད་ཐོག་༸གོང་ས་མཆོད་ཡོན་རྣམ་གཉིས། ༸སྐྱབས་རྗེ་ཡོངས་འཛིན་གླིང་རིན་པོ་ཆེ། ངེད་ཚོ་མཚན་ཞབས་བདུན་བཅས་ནས་རྒྱན་དྲུག་མཆོག་གཉིས་ཀྱི་བསྟོད་
པ་མཁའ་མཉམ་མ་དང། འཇམ་དཔལ་མཚན་བརྗོད་ཀྱི་ཆོས་ཀྱི་རྒྱལ་མཚན་ལེགས་པར་འཛུགས། ཞེས་པའི་བར་གསུངས་རྗེས་སྲིད་སྐྱོང་རིན་པོ་ཆེས་ཕར་ཕྱིན་གྱི་དབུ་ནས་བརྩི་གཞག་གནང་བར། ༸གོང་ས་མཆོག་དང། མཚན་ཞབས་
གསར་རྙིང་ཚང་མས་ཚར་གཅིག་སྡེབ་སྐྱོར་ཞུས་རྗེས། ༸གོང་ས་མཆོག་དམ་བཅར་བཞུགས་པ་ལ་ངེད་རང་ནས་བཟུང་སྟེ་མཚན་ཞབས། བདུན་གྱིས་ཕར་ཕྱིན་གྱི་དབུ་ནས་བརྩམས་པའི་རྟགས་བསལ་རེ་ཕུལ། མཇུག་ཏུ་ཕྲན་ནས་ཚིག་བཀྲ་བརྗོད་

[125B] དེ་ནས་ཉིན་སོ་སོར་ཚོགས་ཆེན་དང། གྲྭ་ཚང་ཁག་བཞི། རྣམ་རྒྱལ་གྲྭ་ཚང། བཀྲ་ཤིས་ཁང་གསར། དགེ་འཕེལ་རི་ཁྲོད་བཅས་ལ་སྔར་སྲོལ་མཛད་ཆེན་གྱི་ཆིབས་ཞབས་
སུ་བཅར། འབྲས་སྤུངས་ཀྱི་མཛད་ཆེན་གྲུབ་ནས་མར་ལམ་གནས་ཆུང་ལྕོག་ཏུ་ཆིབས་བསྒྱུར་གྱིས་སྤྲུལ་པའི་ཆོས་རྒྱལ་ཆེན་པོ་རྡོ་རྗེ་གྲགས་ལྡན་སྤྱན་འདྲེན་ཐོག་ཆོས་སྐྱོང་ནས་བསེ་འབག་སྨུག་ཆུང་སོགས་རྟེན་རྫས་རྣམས་༸གོང་ས་ཆེན་པོར་གསང་
སྟབས་ཀྱིས་སྤྱན་ཞུ་མཛད་སོང་བར་ཟུར་མཇལ་ཐོབ། དེ་ནས་སྤ་རིའི་རི་གཤམ་བརྒྱུད་སེ་ར་ཐེག་ཆེན་གླིང་དུ་ཆིབས་བསྒྱུར་གྱི་ཆིབས་གྲལ་དུ་བཅར། སེ་རར་ཚོགས་ཆེན་འདུ་ཁང་གི་ལྟག་སྒོའི་ཉེ་འགྲམ་ལྡན་མ་ཁང་ཚན་གྱི་ཡང་སྟེང་དུ་བསྡད་
སེ་རར་ཡང་ཚོགས་ཆེན་དང། གྲྭ་ཚང་གསུམ། ཧ་ར་གདོང་ཁང་ཚན་བཅས་པར་༸གོང་ས་མཆོག་ཆིབས་བསྒྱུར་མཛད་ཞབས་སུ་བཅར། ༸གོང་ས་མཆོག་སྔར་གྲོལ་ཕ་བོང་ཁའི་རི་ཁྲོད་དུ་ཆིབས་བསྒྱུར་མཛད་རིང་དགོངས་ཞུས་ཀྱིས་བཀྲ་
ཤིས་ཆོས་གླིང་རི་ཁྲོད་དུ་བསྐྱོད་དེ་༸སྐྱབས་མཆོག་རྡོ་རྗེ་འཆང་གི་མཆོག་སྤྲུལ་རིན་པོ་ཆེ་མཇལ་ཞིང་ཚེ་དབང་སོགས་ལུང་ཆོས་འགའ་ཤས་ཕུལ། སེ་རའི་མཛད་ཆེན་གྲུབ་རྗེས་རྩེ་ཕོ་བྲང་དུ་ཆིབས་བསྒྱུར་བསྐྱངས་པ་བཞིན་ཁོ་བོ་ཡང་རྩེར་བསྐྱོད་
བསྡད་བྱས། གསུམ་ལྡན་རྡོ་རྗེ་འཛིན་པ་ཆེན་པོ་རྒྱལ་རོང་དགེ་བཤེས་བློ་བཟང་བསམ་འགྲུབ་རིན་པོ་ཆེ་ནས་དཔལ་ལྡན་སྨད་རྒྱུད་པའི་ལྷ་སའི་གྲྭ་ཁང་ལྕང་ལོ་ཅན་གྱི་གཙང་ཁང་སྦུག་ཏུ་རྗེ་ཡབ་སྲས་གསུམ་གྱི་སྣང་བརྙན་ཐོག་ཚད་གཉིས་ཙམ་པ་གསར་

[126A]༄༅། །བཞེངས་མཛད་པའི་རབ་གནས་སུ་ཡོང་དགོས་གསུངས་པ་ལྟར་སྨད་རྒྱུད་གྲྭ་ཚང་གི་དགེ་འདུན་ཚོགས་ཡོངས་དང་ལྷན་དུ་དཔལ་གསང་བ་འདུས་པའི་སྒོ་ནས་རབ་གནས་རྒྱས་པ་དགེ་ལེགས་ཆར་འབེབས་སྦྱོར་དངོས་མཇུག་
གསུམ་ཆ་ཚང་བསྒྲུབས་ཤིང། མཇུག་ཆོག་ཉིན་ཡོན་བདག་བསྒོ་བའི་སྐབས་དགེ་བཤེས་རིན་པོ་ཆེ་རང་ཉིད་དང། ཉམས་གསོའི་དོ་དམ་ཐའི་ཇི་ཤན་ཁ་བ་བཅས་ཕེབས་པར་རབ་གནས་ཀྱི་ཡོན་བདག་བསྒོ་བའི་བཤད་པ་རང་བློས་གང་ནུས་སྤྲོས་
ཏེ་བཀྲ་ཤིས་རྫས་བརྒྱད་འབུལ་བ་སོགས་རྒྱས་པར་བྱས། སྟོན་མཇུག་༸གོང་ས་མཆོག་རྩེར་ཞབས་སོར་འཁོད་རྗེས་༸སྐྱབས་མགོན་སྲིད་སྐྱོང་རིན་པོ་ཆེའི་བཀའ་ལས། རྩེ་པོ་ཏཱ་ལའི་གཟིམ་ཆུང་དཔེ་མཛོད་ཁང་སྟེང་ཤོད་དུ་༸རྒྱལ་མཆོག་ན་རིམ་གྱི་
གཟིགས་དཔེ་ཁྱོན་ཆེར་བཞུགས་པ་རྣམས་༸རྒྱལ་མཆོག་སྐུ་གོང་མའི་སྐབས་སེར་སྨད་ཚ་བ་ཁྲི་སྤྲུལ་ལ་དཀར་ཆག་འགོད་དུ་འཇུག་གནང་མཛད་པ་ལམ་ཧྲོབ་ཙམ་ལས་ཞིབ་འགོད་མཇུག་འཁྱོངས་བྱུང་ཚོད་མེད་གཤིས་ཁྱོད་རང་ནས་འགན་འཁུར་ཐོག་
མཚན་ཞབས་དགེ་བཤེས་རྣམས་དང་བཅས་ཞིབ་བཤེར་མཇུག་སྐྱོང་ཞུ་དགོས་ཕེབས་པ་བཞིན་བཀའ་སྩལ་ཁུར་དུ་བཟོད་པར་བྱས་ཏེ། ཕོ་བྲང་དམར་པོའི་དབུ་རྩེ་བྱང་ངོས་ཀྱི་དཔེ་མཛོད་ཁང་སྟེང་མའི་ནང་བཞུགས་གསུང་རབ་པོད་གྲངས་སུམ་སྟོང་སྐོར་
བཞུགས་པ་རྣམས་ཕར་ཚུར་གདན་ཞུ་དང། ན་བཟའ་གླེགས་ཐག་སོགས་བཤིག་སྒྲིལ་རོགས་བྱེད་རྣམ་གྲྭའི་དགེ་འདུན་བཅོ་ལྔ་སྐོར་གྱིས་གནང་སྟེ། རྩའི་གཟིམ་ཆུང་ས་གསུམ་དུ་ངེད་ཚོ་མཚན་ཞབས་དགེ་བཤེས་བདུན་ནས་ཉིན་གྲངས་མང་པོའི་རིང་

[126B]འཁྲུག་སྡེབ་དང། གསར་འགོད་ཞུ་རྒྱུ་སོགས་རུང་ཞིབ་ཚགས་ཀྱི་ཁུལ་དུ་ཞུས་ཤིང། གཟིགས་དཔེའི་ཁྲོད་དུ་རྗེ་བཙུན་མི་ལའི་འཁྲུངས་ཁང་གི་མདོ་སྡེ་དཀོན་མཆོག་བརྩེགས་པ་དང། བུ་སྟོན་ཐམས་
ཅད་མཁྱེན་པའི་གཟིགས་དཔེ་བུ་སྟོན་རང་ཉིད་ཀྱི་ཕྱག་བྲིས་མཆན་འབྱར་ཅན། གཞན་ཡང་མཁས་གྲུབ་ནོར་བཟང་རྒྱ་མཚོ། ཞྭ་ལུ་ལོ་ཆེན་ཆོས་སྐྱོང་བཟང་པོ་སོགས་སྔོན་གྱི་མཁས་གྲུབ་ཚད་ལྡན་གྲགས་ཅན་དུ་མའི་གཟིགས་དཔེ་ཕྱག་བྲིས་ཕྱག་བསྟར་
མ་དང། མཆན་འཁོད་ཀྱི་རིགས་མང་པོ། ༸རྒྱལ་མཆོག་ལྔ་པ་ཆེན་པོའི་གཟིགས་དཔེ་ཞལ་ཡིག་གི་གཤམ་དུ། བདག་ཟ་ཧོར་གྱི་སྔགས་སྨྱོན་བཞད་པ་རྩལ་གྱིས་ལག་ལེན་དུ་བསྟར་ཞིང་རྟགས་ཀྱང་མང་དུ་བྱུང་བ་ལགས་སོ། །ཞེས་ཕྱག་བྲིས་
འཁོད་པ་སོགས་ལྔ་པའི་ཕྱག་བྲིས་ཅན་མང་པོ་དང། སྡེ་སྲིད་སངས་རྒྱས་རྒྱ་མཚོའི་ཕྱག་བྲིས་ཀྱི་མཆན་འཁོད་སོགས་མདོར་ན་རྒྱལ་བའི་བཀའ་དང། དེའི་དགོངས་འགྲེལ་དུ་གྱུར་པའི་མདོ་རྒྱུད་ཀྱི་བསྟན་བཅོས་གྲུབ་མཐའ་རིས་སུ་མཆད་པའི་མཁས་
གྲུབ་གོང་མ་རྣམས་ཀྱིས་མཛད་པ་དག་དང། རྒྱལ་རབས་ཆོས་འབྱུང། ཕྱི་ནང་ཐུན་མོང་བའི་ཐ་སྙད་རིག་པའི་གཙུག་ལག་སྐོར་སོགས་བསམ་བརྗོད་ཀྱི་ཡུལ་ལས་འདས་པ་ལྟ་བུ་སྣང་ཞིང། དེ་དག་གི་ཁྲོད་ན་ངེད་རང་གིས་དེ་སྔོན་མཐོང་བ་ལྟ་ཅི་
མཚན་ཙམ་ཡང་མ་ཐོས་པའི་དཔེ་རྒྱུན་དཀོན་པ་ཆེས་མང་བ་ཞིག་འདུག་པ་སྐབས་དེར་འོལ་སྤྱི་རེ་ཙམ་ལས་ལྷོད་མཇལ་གྱི་གོ་སྐབས་ནི་མ་ཐོབ། དེ་གའི་མཇུག་མཐུད་དུ་རྩེ་ཕོ་བྲང་ཤར་བརྒྱུད་གཟིམ་ཆུང་ཉི་འོད་ཆེན་མོ་དགའ་ལྡན་སྣང་གསལ་དུ་

[127A]༄༅། །ཕྱག་དཔེ་མང་རབ་ཅིག་འདུག་པར་ཡང་དཀར་ཆག་ཞིབ་འགོད་ཞུས། དཔེ་མཛོད་ཁང་ཤོད་ཀྱི་ནང་དུའང་གསུང་རབ་གླེགས་བམ་ཧ་ཅང་ཁྱོན་ཆེ་བཞུགས་པར་རྗེས་སོར་དུས་སྐབས་གང་འོས་ཤིག་ཏུ་ཞིབ་འཇུག་ཞུ་
དགོས་ཡོད་ཅེས་ཕེབས་ཀྱང་རིམ་ལུས་སུ་སོང། །རང་ལོ་ཞེ་བརྒྱད་པ་ས་བྱི་ལོར་ཚོགས་མཆོད་གྲོལ་རྗེས་ཟླ་བ་གསུམ་པའི་ཡར་ཚེས་ནང་རྒྱུད་སྟོད་མཁན་པོ་ལས་ཐོག་པ་འབྲས་བློ་གླིང་མི་ཉག་སྐྱོར་དཔོན་བློ་བཟང་ཡོན་ཏན་གྱིས་
བསྐུལ་གནང་བཞིན་ལྷ་ལྡན་རྭ་མོ་ཆེའི་རྒྱུད་སྟོད་ཆོས་རར་རྒྱུད་སྟོད་དགེ་འདུན་ཚོགས་ཡོངས་གཙོ་བཟུང་གི་འདུས་པ་བཞི་སྟོང་སྐོར་ལ་གསང་བདེ་འཇིགས་གསུམ་གྱི་དབང་ཆེན་སྟ་གོན་བཅས་ཉིན་ལྔ་དང། རྩེ་དྲུང་བློ་བཟང་རྒྱལ་མཚན་གྱིས་བཀའ་
ཤག་ཨེ་དྲུང་བཀྲས་ཚེ་འདས་པོའི་དགེ་རྩར་བསྐུལ་ངོར་ཐུགས་རྗེ་ཆེན་པོའི་དབང་ཆེན་བཅས་བུལ། འདི་སྐབས་༸སྐྱབས་གཅིག་བཀའ་དྲིན་མཚུངས་མེད་རྡོ་རྗེ་འཆང་ཕ་བོང་ཁ་པའི་ཡང་སྲིད་མཆོག་སྤྲུལ་རིན་པོ་ཆེ་ཡང་གསང་སྔགས་བླ་མེད་ཀྱི་དཀྱིལ་
འཁོར་དུ་ཐོག་མར་འཇུག་པའི་རྣམ་ཐར་བཟུང། ཤར་ཕྱོགས་དྭགས་པོ་བཤད་སྒྲུབ་གླིང་གྲྭ་ཚང་གི་དགེ་འདུན་རྣམས་༸གོང་ས་མཆོག་གདན་སའི་ཆོས་ཞུགས་མཛད་ཆེན་ལེགས་འབུལ་བརྟན་བཞུགས་བསྟར་བར་ཕེབས་འབྱོར་སྐབས་ལས་སྣེ་
རྣམས་ཀྱིས་བསྐུལ་ངོར། བཞི་སྡེ་གྲྭ་ཚང་དུ་དྭགས་གྲྭའི་དགེ་འདུན་གཙོ་གྱུར་གྱི་ཆོས་ཞུ་བ་ལྔ་བརྒྱ་སྐོར་ལ་ཐུགས་རྗེ་ཆེན་པོའི་དབང་ཆེན་དང། དྲི་རྗེས་སྐུ་བཅར་མཁན་ཆེན་རྩེ་དྲུང་བློ་བཟང་སྐལ་བཟང་གིས་སྐུ་མཆེད་སྐལ་ལྡན་ཚེ་རིང་འདས་

[127B] ལྷ་ལྡན་ཚེ་སྨོན་གླིང་གྲྭ་ཚང་གི་འདུ་ཁང་དུ་འདུས་པ་སུམ་བརྒྱ་ལྷག་ཙམ་ལ་རྡོ་རྗེ་རྣལ་འབྱོར་མའི་དབང་བཞི་བྱིན་རླབས་དང། རིམ་གཉིས་ཁྲིད་ཉིན་བརྒྱད་བཅས་བགྱིས། འདི་ལོ་གཞུང་གནས་ནས་དགའ་ལྡན་
ཚོགས་ཆེན་འདུ་ཁང་ཉམས་གསོ་ལེགས་གྲུབ་ཐོག་སྲིད་སྐྱོང་སྟག་བྲག་རིན་པོ་ཆེ་རབ་གནས་སླད་ཆིབས་བསྒྱུར་བསྐྱངས་པའི་གསུང་ཞབས་སུ་ཕྲན་དང། རྣམ་གྲྭའི་ཆོག་གྲྭ་བཅས་བཅར་ཏེ་རབ་གནས་རྒྱས་པ་ཉིན་གསུམ་མཛད་ཅིང། རབ་
གནས་ཀྱི་ཞི་རྒྱས་སྦྱིན་སྲེག་སྲིད་སྐྱོང་རིན་པོ་ཆེས་མཛད་རྒྱུ་སྐུ་ངལ་སྟབས་ཀྱིས་མཛད་མ་གྲུབ་པར་བརྟེན་ཁོ་བོས་བྱས། ཚོགས་ཆེན་འདུ་ཁང་ཞལ་བསྲོའི་རྟེན་འབྱུང་མཚོན་བྱེད་དུ་མང་ཇ་དང། བཞེས་ཐུག་འབྲས་ཚ་ལེགས་པ། སྐུ་འགྱེད་བཅས་
ཀྱི་མཆོད་སྤྲིན་སྤྲོས། སྲིད་སྐྱོང་རིན་པོ་ཆེ་ལྷ་སར་སྔོན་ཕེབས་གྲུབ་རྗེས་ཚོགས་ཆེན་ཉམས་གསོའི་ཨར་ལས་དོ་དམ་ཐའི་ཇི་ཤན་ཁ་བ་འགྱུར་མེད་བསོད་ནམས་སྟོབས་རྒྱལ་གྱིས་བསྐུལ་གནང་བཞིན། ཚོགས་ཆེན་ཆོས་རར་ཤར་བྱང་དགེ་འདུན་
རྣམས་དང། ཨར་ལས་འགོ་དམངས་བཅས་པར་རྗེ་ཚེ་འཛིན་མའི་ཚེ་དབང་ཞིག་ཕུལ། རྒྱུད་སྟོད་གྲྭ་ཚང་གི་དགེ་འདུན་རྣམས་ལོ་ལྟར་བྲག་ཡེར་བར་དབྱར་ཕྱི་མའི་ཞལ་བཞེས་དབྱར་ཆོས་སྐབས་གསང་བདེ་འཇིགས་གསུམ་གཙོ་གྱུར་གྱི་དཀྱིལ་
འཁོར་བྲི་ཐིག་སློབ་སྦྱོང་དང། མཁན་པོ་དང་བླ་མ་དབུ་མཛད་ནས་རྒྱུགས་བཞེས་མཛད་མུས་ཀྱང། དཀྱིལ་འཁོར་བློས་བསླང་སྐོར་ངག་ཐོག་ནས་དྲི་བཞེས་ཙམ་ལས་གནང་སྲོལ་མ་མཆིས་སྟབས། ལག་ལེན་དངོས་སུ་མཐོང་གོམས་ཤིག་མེད་ན་བློ་

[128A]༄༅། །གྲོས་དམན་པ་རྣམས་ཀྱིས་ཡིག་ཐོག་ནས་ཇི་བཞིན་རྟོགས་དཀའ་བར་བརྟེན་འདི་ལོ་ནས་བཟུང་ལོ་ལྟར་བློས་བསླང་དངོས་བཞེངས་ཀྱི་ལག་ལེན་སློབ་ཁྲིད་ཆག་མེད་མཛད་རྒྱུ་མཁན་བླ་ལས་སྣེ་རྣམས་དང་གྲོས་བསྡུར་གྱིས་གསར་དུ་བཙུགས་
སྐབས་འདི་ཤེད་དུ་ནོར་གླིང་གྲུ་འཛིན་ཕོ་བྲང་དུ་སྲིད་སྐྱོང་སྟག་བྲག་རྡོ་རྗེ་འཆང་གི་དྲུང་ནས། ༸གོང་ས་མཆོག་དང་ལྷན་ཅིག་༸རྒྱལ་དབང་ལྔ་པ་ཆེན་པོའི་དག་སྣང་གསང་བ་རྒྱ་ཅན་གྱི་དབང་ཡོངས་རྫོགས་ནོད། །རང་ལོ་ཞེ་དགུ་པ་ས་གླང་ལོར། དཔྱིད་དུས་རྒྱུད་སྨད་
དགེ་སློང་གསར་སྒྲུབ་ཚོགས་ཁག་ནས་བསྐུལ་བ་བཞིན་ལྷ་སར་རྒྱུད་སྨད་གྲྭ་ཁང་དུ་རྒྱུད་གྲྭ་སྟོད་སྨད་ཀྱི་མཁན་བླ་དགེ་འདུན་རྣམས་དང། གདན་ས་གསུམ་གྱི་བླ་སྤྲུལ་དགེ་འདུན་སོགས་ཁྱོན་ཆེར་གསང་བདེ་འཇིགས་གསུམ་གྱི་དབང་ཆེན་དང། གསང་བདེ་འཇགས་
གསུམ་གྱི་སྔགས་བཏུའི་རྗེས་གནང། མགོན་པོ། ཆོས་རྒྱལ། ལྷ་མོ། རྣམ་སྲས་བཅས་པའི་རྗེས་གནང། འཇིགས་བྱེད་དཔའ་བོ་གཅིག་པའི་བདག་བསྐྱེད་རྒྱུན་འདོན་དམ་བཅའ་ཅན་ཆིག་སྟོང་ཙམ་ལ་འཇིགས་བྱེད་དཔའ་གཅིག་གི་དབང་ཆེན་བཅས་ཕུལ། རང་ལོ་ཞེ་དགུའི་
སྐེག་ཐོག་གི་རྐྱེན་སེལ་དང། འདས་སོན་འབྲེལ་ཐོགས་རྣམས་ཀྱི་དགེ་རྩར་དམིགས་ས་ག་ཟླ་བའི་ནང་མདུན་གཡོག་དཔལ་ལྡན་རོགས་ཟླ་དང་བཅས་ཆེད་བཏང་གིས་འོལ་ཁ་ཁུལ་དང། བསམ་ཡས། ཁྲ་འབྲུག་སོགས་ལྷོ་གནས་ཁག་གི་གནས་རྟེན་རྣམས་ལ་
མཆོད་སྤྲིན་གྱི་བསོད་ནམས་མངོན་པར་འདུ་བྱས། འདི་སྐབས་༸གོང་ས་མཆོག་ལ་སུམ་ཅུ་པ་དང་རྟགས་འཇུག་གི་མཛུབ་ཁྲིད་རིམ་འབུལ་ཞུས། ཟླ་བ་ལྔ་པ་ནང་ལྷ་ལྡན་བྱེ་སྟི་གླིང་ནང་གནས་སྡོད་བསོད་ནམས་རིན་ཆེན་ཁྱིམ་སྤྱི་ནས་དམན་བློ་བཟང་སྒྲོལ་མ་དེ་ཉིད་ཀྱི་

[128B] ནོར་གླིང་ཕོ་བྲང་དུ་དབྱར་ཁས་བླངས་ཀྱིས་སྡོད་མུར་ཟླ་བ་
དྲུག་པའི་ཚེས་ཉེར་ལྔ་ནས་བཟུང་རྒྱུ་ཚད་ཀྱི་ནད་རོ་རྙིང་པ་འཕར་ལྡང་གིས་བཤལ་འགྲིམས་ཧ་ཅང་ཆེ་བས་མནར་བཞིན་ཡང། ཟླ་བ་བདུན་པའི་ཚེས་གཉིས་ཉིན་ནོར་གླིང་ཞོ་སྟོན་ལྷ་མོའི་ཟློས་གར་གྱི་གཟིགས་མོའི་མཛད་སྒོའི་སར་གཞུང་ཞབས་སྐྱ་སེར་ཡོངས་རྫོགས་
བཅར་དགོས་སྟབས་ཀྱིས་ཆུ་ཚོད་གཅིག་ཙམ་སྡུག་རུས་ཀྱིས་བཅར་བས་འཁྲུགས་རྐྱེན་གྱིས་དེ་ནུབ་མཚན་མོ་ལྟོ་བར་གཟེར་ཟུག་ཧ་ཅང་ཆེ་བ་དང། བཤལ་འགྲིམས་ལྷག་པར་ཤུགས་ཆེས་རྐྱེན་པས་གཟུགས་བབས་འོར་ལྷུངས་འགུལ་བསྐྱོད་མ་ཐུབ་པར་མལ་ཁྲིའི་མདུན་དུ་
རང་སར་ཉལ་དགོས་སོགས་ཀྱི་ནད་བབས་གཞི་ལྕིས་གཟུགས་པོའི་དྲོད་ཉམས་དྲན་པ་མི་གསལ་བ་བྱུང་བ། སྐབས་དེར་མདུན་གཡོག་དཔལ་ལྡན་གྱིས་རླུང་སྨན་ཨ་གར་སོ་ལྔ་རྩམ་པ་དང་བསྲེས་པའི་འདུག་པ་དང། མགོ་བོ་དང། ངོ་གདོང་ལ་ལག་པའི་སྦར་དྲོད་ཀྱིས་བསྲོ་
བ་སོགས་བྱས་གཤིས་དེ་ནུབ་འཁྱོལ་ཙམ་བྱུང་ཞིང། སང་ཉིན་སྔ་མོར་བོད་གཞུང་སྨན་རྩིས་ཁང་གི་སྐུ་ངོ་སྐུ་བགྲེས་མཁན་ཆེ་མཁྱེན་རབ་ནོར་བུ་དང། སྐུ་གཞོན་མཁན་ཆུང་ཐུབ་བསྟན་ལྷུན་གྲུབ་རྣམ་གཉིས་གདན་ཞུས་རྩ་ཆུར་བརྟག་སྐབས་རྩ་ཆུའི་རྟགས་གང་
ཅི་ནས་འཚོ་རེ་བྲལ་བ་ལྟ་བུ་བྱུང་ཡོད་ཚོད་འདུག་སྟབས་སྐུ་ངོ་རྣམ་གཉིས་ཞོ་སྟོན་མཛད་སྒོའི་ས་ནས་ཡང་ཡང་རེ་མོས་ཀྱིས་ཕྲན་རྩར་གཟིགས་པར་ཕེབས་ཏེ་སྨན་སྦྱོར་གཟབ་འབུངས་གནང་བ་དང། རྐྱེན་སེལ་རིམ་གྲོ་གཏོས་ཆེ་སྒྲུབ་པ་སོགས་ཀྱི་བྱིན་

[129A]༄༅། །མཐུ་དང། དད་ལྡན་རྣམས་ཀྱི་མགོ་བོ་མགལ་མེ་ལྟར་བསྐོར་བའི་དཀོར་ནག་ཟ་སྐལ་མ་རྫོགས་པ་ལྟ་བུས་རིམ་པས་ལྟོ་བའི་གཟེར་ཟུག་ཕྲན་བུ་ཆག་པ་སོགས་ཅུང་ཟད་ངོ་དཀར་དུ་སོང་སྟེ་ཚེས་བཞི་ཉིན་ཕྱི་དྲོ་སྐུ་བཅར་གཟིམ་
དཔོན་མཁན་པོ་བྱམས་པ་ཆོས་བཟང་དང། རྩེ་མཁན་མགྲོན་ཆེ་བ་ཕ་ལྷབ་ཐུབ་བསྟན་འོད་ལྡན་རྣམ་གཉིས་ནས་༸རྒྱལ་དབང་མཆོག་གི་ཕེབས་བྱམས་གདན་ཞུ་བ་ཚོས་ནང་སྦྱོང་ཞུ་སའི་དོ་ལི་དང། ཕེབས་བྱམས་པ་རང་འགྲིགས་ཆེད་གཉེར་གཏོང་
གནང་མཛད་བྱུང་བ་ལྟར། དོ་ལིའི་ནང་བཏེགས་ཏེ་ནོར་གླིང་ནས་ལྷ་སའི་ཤག་ཏུ་གནས་སྤོས་བྱས་ཤིང། བཤལ་འགྲིམས་ཆོད་རྗེས་ཆུ་གཞིས་བྲོ་འཚལ་བ་སོགས་ཀྱིས་ནད་ཡུན་ཟླ་གསུམ་ཙམ་རིང་འགོར། གཞིས་དགོན་ཆ་ཕྲེང་དུ་གསེར་
ཟངས་ལས་གྲུབ་པའི་ཚེ་དཔག་མེད་ཀྱི་སྐུ་ཐོག་ཚད་ཕྱེད་གཉིས་ཙམ་དང། སྒྲོལ་དཀར་དང་རྣམ་རྒྱལ་མའི་སྐུ་མི་ཚད་ལྷག་ངེས་བཅས་གསར་བཞེངས་བྱ་རྒྱུའི་སྐུ་གཟུགས་བྱིངས་ཁམས་སུ་བཞེངས་རྒྱུའྷྲྩིས་ཀྱིས་ཞལ་ཁྱིམ་བཟོ་བཀོད་བྱོན་
ལེགས་ཁྱད་ལྷ་སར་གསར་བཞེངས་ལ་ཕྲ་རྒྱན་ནང་གཟུངས་བཅས་རང་འགྲིགས་ཁམས་འགྲུལ་ཕྱིར་ལོག་གདོང་བསྐུར་ཞིང། ཆ་ཕྲེང་དགོན་ཡུལ་ནས་ཀྱང་ཁོ་བོའི་ངག་བཀོད་བཞིན་སྐུ་གསུམ་གྱི་སྐུ་གཟུགས་བཞེངས་རྒྱུ་དང། གྲྭ་ཚང་འདུ་
ཁང་གི་གཡས་དེར་ཚེ་དཔག་ལྷ་ཁང་གསར་བཞེངས་སོགས་མཇུག་སྐྱོང་བྱས་འདུག་དགུན་ཐོག་རྩེ་ཕོ་བྲང་དུ་སྡོད་སྐབས་༸གོང་ས་མཆོག་ནས་ཆོས་རྒྱལ་ཡང་གསང་དུག་རི་ནག་པོའི་ཕྱི་ནང་གསང་བའི་རྟེན་རྫས་ཆ་ཚང་གསར་བཞེངས་ཞུ་དགོས་

[129B] གཟའ་སྐར་བྱེད་སྦྱོར་དྲག་ཅིང་རྩུབ་པའི་ཉིན་བཟོ་བོ་ལྷ་་
[#DATA INCOMPLETE HERE]

[131A]༄༅། །དང་དངུལ་གྱི་ཟླ་བ། མཚོན་གྲུ། བྱང་དམར། ཤོ་རྡེ་དཀར་ནག་སོགས་༸རྒྱལ་མཆོག་དགེ་འདུན་རྒྱ་མཚོའི་གསུང་ལྷ་མོའི་ལས་གསུམ་རྣམ་གཞག་དང། ༸རྒྱལ་མཆོག་ལྔ་པའི་དག་སྣང་གསང་བ་རྒྱ་ཅན་གྱི་བུ་ཡིག་
སོགས་ལས་གསུངས་པ་ལྟར་ཚད་ལྡན་དུ་འདུ་བགྱིས་ཤིང། རྟེན་བསྐྱེད་རབ་གནས་སོགས་ལེགས་པར་བསྒྲུབས་རྗེས་ཤིང་སྒམ་རྩི་ནག་དྲག་པོའི་མཚོན་རིས་ཅན་གྱི་ནང་རྒྱས་བཏབ་སྟེ་རྩེ་ཕོ་བྲང་གི་གཟིམ་ཆུང་མཚན་གཟིམ་ཁང་དུ་ལྷ་མོའི་སྤྱན་སྔར་བཞུགས་
གསོལ་ཞུས། སྐབས་འདི་ཤེད་ཅིག་ཏུ་ནོར་གླིང་གཟིམ་ཆུང་དབུ་རྩེ་བྱང་ཆུབ་དགའ་འཁྱིལ་དུ་༸གོང་ས་མཆོག་དང་ལྷན་ཅིག་༸སྐྱབས་རྗེ་ཡོངས་འཛིན་གླིང་རིན་པོ་ཆེའི་ཞལ་སྔ་ནས་ལས་སྐྱིད་ཤོད་པའི་ཡིག་ཆའི་སྟེང་ནས་གདུགས་དཀར་ལྷ་བཅུ་བདུན་མའི་དབང་
ཆེན་ཐོབ། །རང་ལོ་ལྔ་བཅུ་པ་ལྕགས་སྟག་ལོར། མཚམས་ཁུངས་བཙུན་མ་ཕུན་ཚོགས་འདའ་མོའི་དགེ་རྩར་རྗེས་མཇུག་རྣམས་ནས་བསྐུལ་བ་བཞིན་དཔྱིད་དུས་ལྷ་ལྡན་མཚམས་ཁུངས་བཙུན་མའི་དགོན་དུ་དོན་གཉེར་བ་བརྒྱ་ལྷག་ཙམ་ལ་བདེ་
མཆོག་དྲིལ་བུ་ལྷ་ལྔ་དང། དྲིལ་བུ་ལུས་དཀྱིལ་གྱི་དབང་ཆེན། དྲིལ་བུ་ལུས་དཀྱིལ་གྱི་བསྐྱེད་རྫོགས་ཉམས་ཁྲིད། རྡོ་རྗེ་རྣལ་འབྱོར་མའི་དབང་བཞི་བྱིན་རླབས་དང། བསྐྱེད་རྫོགས་ཟབ་ཁྲིད་བཅས་རིམ་པར་བྱས། སེར་བྱེས་མཁན་པོ་ཏྲེ་ཧོར་ཐུབ་
བསྟན་བསམ་གཏན་ནས་བསྐུལ་གནང་བཞིན་སེ་རའི་དབྱར་གནས་སྐབས་སེར་བྱེས་མཁས་སྙན་གྲྭ་ཚང་གི་འདུ་ཁང་དུ་གྲྭ་ཚང་བྱེས་སྨད་སྔགས་གསུམ་གྱི་དགེ་འདུན་མང་ཆེ་བ་དང། གཞན་ཡང་ལྷ་ས་དང་འབྲས་སྤུངས་ནས་སེ་རར་ཉིན་ལྟར་སྔ་དགོང་ཕར་

[131B] མྱུར་ལམ། འཇམ་དཔལ་ཞལ་ལུང་གསུམ་སྦྲགས་ཀྱི་སྟེང་ནས་ལམ་རིམ་ཉམས་ཁྲིད་དང། བློ་སྦྱོང་དོན་བདུན་མའི་ཁྲིད། ཐུན་
དྲུག་བླ་མའི་རྣལ་འབྱོར་གྱི་ཁྲིད་བཅས་ཟླ་གཅིག་ལྷག་ཙམ་རིང་གཞུང་བརྒྱར་ནང་བྱན་ཚུད་པའི་མཁས་མང་རྒྱ་མཚོའི་དབུས་སུ་གཟིག་ལྤགས་གྱོན་པའི་མགྲིན་བཟང་གི་ངང་ཚུལ་ལྷུར་བླངས། དེ་སྐབས་ཆོས་ཉན་གྱི་གྲལ་དུ་འབྲས་སྤུངས་བློ་གླིང་དགེ་བཤེས་ཡེ་ཤེས་བློ་
ལྡན་ཞེས་གདན་ས་གསུམ་གྱི་མཁས་པའི་ཁྲོད་ན་གྲགས་ཆེ་བ་ཁོང་ཡོད་པ་ལམ་རིམ་ཚར་རྗེས་ཉིན་གཅིག་ཕྲན་སར་ཕེབས་ཏེ། ད་ལམ་ཁྱོད་ཀྱི་ལམ་ཁྲིད་འདི་ཚིག་གི་བཤད་ཡམ་ཙམ་མིན་པར་ཉམས་མྱོང་དོན་ཐོག་འདྲིལ་བའི་ལེགས་པོ་བྱུང་ཚུལ་གྱི་མཉེས་
མཉེས་མཛད་ཀྱིན་འདུག་པ། རང་ལ་ཉམས་ལེན་གྱི་གཏད་སོ་སྣེ་གཅིག་མེད་ཀྱང་ཕ་བླ་མ་བཀའ་དྲིན་མཚུངས་མེད་ཆེན་པོའི་གསུང་གི་ལད་མོ་འཕྲིན་སྐྱེལ་གྱི་ཚུལ་བསྐྱར་བ་ཁ་བཤད་དོན་སྟོངས་བྲོ་པའི་ཆོས་བཤད་ཡིན་པ་དེ་ཁོང་གིས་མ་དགངས་པར་སྣང་
དེ་ལོ་དབྱར་སྟོད་དུ་ལྷ་སའི་ལྷོ་ཕྱོགས་བུམ་པ་རིའི་ཐད་ན་ཞོག་པ་ཐོ་རེངས་ཐན་སྐར་དུ་བ་མཇུག་རིང་ཟླ་གཅིག་ཙམ་ཤར་བ་དང། སེ་རར་ལམ་རིམ་འཆད་སྐབས་དེར་ཉིན་གཅིག་མཚན་མོ་སྲོད་ཡོལ་ཙམ་ལ་སེ་རའི་ལྷོ་ཕྱོགས་གྲ་བཞི་དམག་སྒར་གྱི་ཐད་ཙམ་གྱི་ནམ་
མཁའ་ནས་གློ་བུར་དུ་མེ་མདའ་མང་པོ་རྒྱབ་འདྲའི་སྒྲ་སྐད་གྲགས་ཤིང། དེའི་མཇུག་ཐོག་ཙམ་ནས་ས་གཡོས་ཧ་ཅང་ཆེ་བ་ཡུན་རིང་རྒྱབ་སྟེ་སེར་བྱེས་གྲྭ་ཁང་གི་དབུ་རྩེའི་གསེར་ཟངས་ཀྱི་གཉྫིར་དང། རྒྱལ་མཚན་གྱི་དྲིལ་བུ་རྣམས་ཀྱང་སིལ་སིལ་དུ་

[132A]༄༅། །རང་ཁྲོལ་བྱེད་ཀྱི་འདུག་པས་ཁོ་བོ་གྲྭ་ཁང་གི་ཡང་སྟེང་གཟིམ་ཆུང་དུ་བསྡད་མུས་སྟབས་ཐོག་མར་འཇིགས་སྐྲག་ཆེ་ཙམ་བྱུང་ཡང་ཞིབ་ཏུ་བསམ་ཚེ་ལས་མ་བྱས་པ་དང་མི་འཕྲད་ཅིང་བྱས་པ་ཆུད་མི་ཟ་བའི་ཚུལ་ལ་བློ་གདེང་
བཅས། གནམ་མདའི་སྒྲ་སྐད་དེ་དང་ས་གཡོས་དེ་བོད་ས་ཁུལ་ཡས་མས་མང་པོ་ཞིག་ལ་དུས་མཚུངས་སུ་བྱུང་འདུག་པ། ཀླ་ཀློ་རྒྱ་དམར་གྱི་དུག་རླངས་དེ་འོངས་ཉེའི་ཐན་ལྟས་སུ་སྣང། ཏྲེ་ཧོར་བེ་རི་དགེ་རྟག་སྤྲུལ་སྐུ་རིན་པོ་ཆེ་ཆབ་མདོར་ཕེབས་ཏེ་རྒྱ་
དམར་གུང་བྲན་གྱི་བསམ་སྦྱོར་ངན་གཡོས་བོད་སར་ལྷགས་ཉེན་སྔོན་འགོག་ཆེད་རྒྱ་བོད་གཉིས་དབར་བར་གཟུའི་འཕྲོས་མོལ་གནང་སར་ཐུགས་སེམས་ལྷད་མེད་ཀྱིས་ཕེབས་འདུག་པ། རིན་པོ་ཆེ་མཆོག་སྲིད་སྐྱོང་སྟག་བྲག་རིན་པོ་ཆེའི་སྐུ་མདུན་ནས་མདོ་
སྔགས་གསུང་ཆོས་མང་པོ་གསན་ཅིང། ཁོ་བོ་དང་ཡང་སྔར་ནས་བླ་སློབ་འདྲིས་ཟབ་ཆེ་བས་རང་རེའི་བསྟན་ལར་དད་ཞེན་བཅོས་མིན་དུ་མངའ་བས་ཕན་ཐོགས་གང་ཐུབ་མཛད་རྒྱུ་ལས། གནོད་འགལ་ལོག་སྒྲུབ་ཀྱི་རིགས་གནང་དོགས་ཡེ་ནས་མེད་
ཀྱང། སྤྱི་མཐུན་གེགས་དབང་ལྟ་བུས་གྲིབ་མ་འདྲེར་མཐོང་གི་སྐྱེ་བོ་འགའ་ཞིག་གི་བྱེད་ལས་ཀྱིས་དགེ་རྟག་སྤྲུལ་སྐུར་རང་གཞུང་ནས་ཐུགས་དོགས་རྣམ་པས་ཆབ་མདོར་ཡུན་རིང་བཀག་འགོག་དང། མཐའ་མ་དུག་སྦྱོར་བྱུང་སྐད་སོགས་གང་ལྟར་
ཆབ་མདོར་སྐུ་གཤེགས་ཏེ་བོད་དུ་ངོ་ཕེབས་ཐུབ་པ་བྱུང་མ་སོང་བར་བློ་འགྱོད་ཡིད་ཁོལ་ལས་ཅི་བྱ་མ་མཆིས། ཟླ་བ་དགུ་པའི་ཚེས་བརྒྱད་ཉིན་རྒྱ་དམར་གུང་བྲན་གྱི་དབུང་དམག་ཆབ་མདོར་གློ་བུར་ལྷགས་འབྱོར་གྱིས་བོད་དམག་རྣམས་ཀྱིས་མ་བསྟེན་

[132B] མདོ་སྤྱི་བཀའ་བློན་ང་ཕོད་ངོ་ལས། ཞི་དྲག་འགོ་གཙོ་ཁྱོན་ཆེ་བཅས་ཆབ་ཁོངས་གྲུ་གུ་དགོན་ནས་རྒྱ་མིས་བཙན་བཟུང་བཙོན་འཇུག་བྱས་ཚུལ་སོགས་ཀྱི་གནས་ཚུལ་ཇེ་ཞན་ཇེ་སྡུག་ཏུ་སོང་གཤིས་༸སྐྱབས་མགོན་མཆོད་ཡོན་རྣམ་
གཉིས་དང། བཀའ་ཤག་དྲུང་རྩིས་བཅས་ལྷན་རྒྱས་ནས་ནོར་གླིང་གཟིམ་ཆུང་ཉི་འོད་འཁྱིལ་དུ་གནས་ཆུང་ཆོས་རྒྱལ་ཆེན་པོ་དང། དགའ་གདོང་ཆོས་སྐྱོང་ཤིང་བྱ་ཅན་འཕར་མའི་སྤྱན་འདྲེན་གནང་སོང་བར། དགའ་གདོང་ཆོས་སྐྱོང་ནས་༸རྒྱལ་བའི་
སྤྱན་སྔར་བརྐྱངས་ཕྱག་དང་འབྲེལ་༸གོང་ས་ཆེན་པོ་མཆོག་ནས་གངས་ལྗོངས་ཆབ་སྲིད་ཀྱི་མཛད་ཁུར་བཞེས་རྒྱུ་དུས་ལ་བབས་པ་ཡིན་ཞེས་ཞུ་གནང་མཛད་ཅིང། ཡང་བསྐྱར་གནས་ཆུང་ནས་ཀྱང་ཕྱོགས་མཐུན་བཀའ་ལུང་སྩལ་བ་བཞིན། དེ་འཕྲལ་བཀའ་
ཤག་དང། དྲུང་རྩིས། བོད་ལྗོངས་ཚོགས་འདུ་བཅས་ནས་བཀའ་བགྲོས་དགོངས་མཐུན་གྱིས་༸རྒྱལ་དབང་མཆོག་ལ་ལུགས་གཉིས་ཐུགས་འགན་བསྐྱེད་བཞེས་ཡོང་བའི་གསོལ་བ་བཏབ་པ་བཞིན་ཞལ་བཞེས་ཐོབ་སྟེ། ཟླ་བ་བཅུ་པའི་ཚེས་བདུན་ཉིན་
༸སྐྱབས་མགོན་སྲིད་སྐྱོང་སྟག་བྲག་རིན་པོ་ཆེས་བོད་རྗེའི་ཁྲི་བཤོལ་བསྐྱངས་ཤིང། ཚེས་བརྒྱད་ཉིན་རྩེ་ཕོ་བྲང་ཆེན་པོའི་ཚོམ་ཆེན་སྲིད་ཞིའི་ཕུན་ཚོགས་སུ་སྟོན་ཆེན་རྒྱས་གཤོམ་དང་འབྲེལ་༸གོང་ས་མཆོག་ལ་བོད་ལྗོངས་ལུགས་ཟུང་ཆབ་སྲིད་ཀྱི་གསེར་འཁོར་ཕྱག་
མཚན་དུ་ཕུལ་ཏེ་མངའ་གསོལ་མཛད་ཆེན་བསྐྱངས། དེ་ཉིན་རྭ་སྒྲེང་ཛ་སག་དང། མཁར་རྡོ་སྤྲུལ་སྐུ། རྩེ་ཉ་སྤྲུལ་སྐུ། བཀའ་བློན་ཀ་ཤོད་པ་སོགས་ཀྱིས་མཚོན་བོད་ལྗོངས་སྟོད་སྨད་རྒྱ་ཁྱབ་ཡོངས་ཀྱི་ཁྲིམས་མུན་དུ་ཚུད་པའི་བཙོན་པ་མཐའ་དག་དུས་གཅིག་

[133A]༄༅། །ཏུ་དགོངས་ཡངས་ཀྱིས་གློད་བཀྲོལ་མཛད། དེ་རྗེས་རྒྱ་དམར་གྱི་དཔུང་ཚོགས་དྲག་ཤུགས་ཇེ་ཆེར་སོང་སྟབས་ཟླ་བ་བཅུ་གཅིག་པའི་ཚེས་བཅུ་སྐོར་ལ་༸རྒྱལ་དབང་མཆོག་ནས་སྐུ་བཅར་མཁན་ཆེ་བློ་བཟང་བཀྲ་ཤིས་དང་
རྩིས་དཔོན་བདེ་མཁར་བ་ཚེ་དབང་རབ་བརྟན་གཉིས་སྲིད་སྐྱོང་ལས་ཚབ་ཏུ་བསྐོ་གཞག་བསྐྱངས་ཏེ། ༸གོང་ས་མཆོག་དང། སྲིད་ཟུར་སྟག་བྲག་རྡོ་རྗེ་འཆང། ཡོངས་འཛིན་གླིང་རིན་པོ་ཆེ། བཀའ་བློན། དྲུང་རྩིས་སོགས་གཞུང་ཞབས་སྐུ་འཁོར་ཧྲག་བསྡུས་ཀྱིས་གསང་
སྟབས་སུ་རྩེ་ནས་ནོར་གླིང་བརྒྱུད་ས་མཚམས་གྲོ་མོ་བར་ཆིབས་ཞལ་བསྒྱུར་བའི་ཆིབས་ཞབས་སུ་ངེད་རང་དང། ལྷ་བུ། དཔལ་ལྡན། རྒྱུད་སྨད་སྔགས་རམ་ཏྲེ་ཧོར་ཚུལ་ཁྲིམས་དར་རྒྱས་སོགས་ངོ་འཁོར་ཉུང་ཤས་བཅས་ལྷན་བཅར་ཞུས་ཤིང་
སྔ་དྲོ་ལྷ་ས་ནས་ཐོན་ཏེ་མཉེས་ཐང་བཀྲ་ཤིས་སྒང་དུ་བཞུགས་ཞག་སར་བསྡད་དེ། མཉེས་ཐང་སྒྲོལ་མ་ལྷ་ཁང་གི་ནང་རྟེན་ཇོ་བོ་རྗེའི་ཐུགས་དམ་རྟེན་སྒྲོལ་མ་གསུང་བྱོན་དང། གསེར་གླིང་པའི་གདུང་རྟེན་འབྲལ་མེད་མཆོད་རྟེན་སོགས་མཇལ་ཁ་ཐོབ་
དེའི་ནངས་པར་ལྗང་སྨད་ས་ཐོག་ཏུ་ཕེབས་སྐབས་ལྗང་དགུན་ཆོས་སུ་ཕེབས་པའི་གདན་ས་གསུམ་གྱི་དགེ་འདུན་རྣམས་ནས་༸གོང་ས་མཆོག་སྟོན་འཁོར་ཆིབས་བསྒྱུར་མཛད་ཀྱི་ཡོད་སྐད་གསན་ཐོས་ཀྱིས་དགེ་འདུན་ཁྱོན་ཆེ་ཞིག་གིས་ཕེབས་ལམ་དུ་
མཇལ་སྒུག་ཞུས་འདུག་ཀྱང། ༸གོང་ས་མཆོག་ན་བཟའ་དཀྱུས་ཆས་མནབས་བཞེས་སྟབས་ཞལ་མ་ཚོར་བའི་ངང་སྔོན་ཕེབས་གྲུབ་ཅིང། ༸སྐྱབས་རྗེ་ཡོངས་འཛིན་གླིང་རིན་པོ་ཆེ་དང། ཁོ་བོ་དེར་འབྱོར་སྐབས་དགེ་འདུན་མང་པོས་མཐའ་

[133B] དངུལ་སོགས་འཕེན་གནང་དང། བཤུམས་ཤིང་རྟ་ཁ་བཟུང་སྟེ་མི་གཏོང་བ་སོགས་བྱེད་དཀའ་ཆེན་པོ་བྱུང་བར། དགེ་འདུན་རྣམས་ལ་རིང་མིན་མཇལ་རྒྱུ་སོགས་ཐུགས་གསོའི་བཀའ་མོལ་
ཞུས། དགེ་འདུན་རྣམས་ནས་དངུལ་མང་པོ་གཏོར་བ་རང་སར་ལུས་གཤིས་ལམ་ཟུར་གྱི་གྲོང་གསེབ་པ་རྣམས་ལ་དངུལ་གྱི་དངོས་གྲུབ་ཕྲན་བུ་ཐོབ་ཚོད་ཡིན། དེ་ནུབ་ཆུ་ཤུལ་གྱི་གྲོང་ཁྱིམ་ཞིག་ཏུ་བསྡད་ཅིང་དེར་ཡང་གདན་སའི་དགེ་འདུན་མང་པོ་ཞིག་
རྗེས་སྙེགས་ཀྱིས་སླར་ཡང་འཕྲད་སར་ཕེབས། ལྕགས་ཟམ་གྲུ་ཁ་ཐོན་ནས་ཆུ་བོ་རིའི་སྒྲུབ་གནས་སུ་གྲུབ་ཐོབ་ཐང་སྟོང་པའི་གནས་རྟེན་རྣམས་མཇལ། དེ་ནས་གམ་པ་ལ་དང་ཡར་འབྲོག་ཁ་རོ་ལ། རྭ་ལུང། རྒྱལ་རྩེ། ཕག་རི་སོགས་རིམ་
བརྒྱུད་ཀྱིས་གྲོ་མོ་སྨད་ཆུ་འབིར་གྲོ་མོ་སྤྱི་ཁྱབ་ཀྱི་ལས་ཁང་དུ་༸གོང་ས་མཆོག་བཞུགས་ཤིང། ཕྲན་ངོ་འཁོར་དང། རྒྱལ་ཡུམ། སྟག་འཚེར་རིན་པོ་ཆེ་སོགས་ཡབ་གཞིས་སྐུ་འཁོར་རྣམས་ཆུ་འབི་བླ་བྲང་ཞེས་པའི་ཁྱིམ་ཚང་གི་སྟེང་ཤོད་སོ་སོར་གྲ་བསྒྲིགས་
འདུག་པར་གནས་མལ་བྱས། སྐབས་དེར་༸གོང་ས་མཆོག་སྟོན་འཁོར་རྣམས་ཕྱི་ནང་གནས་ཚུལ་ལ་དགོངས་བཞེས་ཀྱིས་གནས་སྐབས་རིང་གྲོ་མོར་བཞུགས་ཏེ་རྒྱ་དམར་དང་ཞི་མཐུན་གྲོས་མོལ། ཕྱི་རྒྱལ་ཁག་ལ་རྒྱབ་གཉེར་རོགས་མགོན་ཞུ་བསྐུལ་
མཛད་རྒྱུའི་འཆར་གཞི་ལམ་ཙམ་དོད་གཤིས་ཕྲན་དང། ལྷ་བུ། རྒྱུད་སྨད་ཏྲེ་ཧོར་ཆབ་རིལ་ཚུལ་ཁྲིམས་དར་རྒྱས་སོགས་དེ་གར་བསྡད། དཔལ་ལྡན་དེ་སྔོན་རྒྱ་བལ་གནས་རྣམས་མཇལ་མྱོང་མེད་སྟབས་རོགས་ཟླར་ཚོང་དཔོན་བློ་བཟང་ཡེ་ཤེས་བཅས་

[134A]༄༅། །རྒྱ་གར་དང། བལ་ཡུལ་ཁུལ་གནས་མཇལ་དུ་བཏང་ཞིང། གནས་རྟེན་ཁག་ལ་མཆོད་སྤྲིན་སྤྲོ་རྒྱུའི་ལག་སྣེ་མི་ཉུང་ཙམ་བསྐུར་བས་མཆོད་འབུལ་གང་རྒྱས་བྱུང་འདུག་རང་ལོ་ང་གཅིག་ཏུ་སོན་པ་ལྕགས་
ཡོས་ལོ་གསར་སྐབས་༸གོང་ས་མཆོག་དང། ཡོངས་འཛིན་གླིང་རིན་པོ་ཆེ། ཕྲན། རྣམ་གྲྭ་གསུང་ཞབས་བཅས་ནས་ལྷ་མོའི་ཚེས་གཏོར་འབུལ་གནང་དང། བཀའ་བློན་སོགས་གཞུང་ཞབས་ཇི་ཡོད་བཅས་དགུང་གསར་གྱི་མཛད་སྒོ་སྟབས་བདེ་
ཞིག་གྲོ་སྤྱི་ཁང་དུ་བསྐྱངས་གྲུབ་མཇུག་༸སྐྱབས་མགོན་སྲིད་ཟུར་སྟག་བྲག་རྡོ་རྗེ་འཆང་གྲོ་སྨད་བྱེ་མར་བཞུགས་འཇགས་སར་དགུང་གསར་གྱི་རྟེན་འབྱུང་མཇལ་ཕྱག་ཏུ་བཅར། དགུང་གསར་ཚེས་གསུམ་གཟབ་གསོལ་གྲུབ་རྗེས་༸གོང་ས་མཆོག་གྲོ་མོ་
སྨད་བཀའ་བརྒྱུད་དགོན་པར་གནས་གཟིགས་བསྐྱངས་པའི་ཆིབས་ཞབས་སུ་བཅར་ཏེ་ཞག་གཉིས་བསྡད་རྗེས་༸གོང་ས་མཆོག་སྟོན་འཁོར་གྲོ་སྟོད་དུང་དཀར་དགོན་དུ་བཞུགས་མལ་གནས་སྤོས་མཛད་སོང་བར། ཕྲན་ཚོ་ཡང་དུང་དགོན་གྲྭ་ཚང་གི་
གྲྭ་ཤག་ཁོངས་བོན་ཚང་གྲྭ་ངག་དབང་བརྩོན་འགྲུས་ཀྱི་ཤག་ཏུ་གནས་མལ་བཅའ་སྡོད་བྱས། ༸གོང་ས་མཆོག་ནས་ཕྲན་ལ་མཚན་ཞབས་དར་ཧན་གྱི་མིང་གནས་རང་འཇགས་ཐོག་གཞུང་ཞབས་བཀའ་བློན་ཁྱིམ་པའི་གྲལ་གཤམ་དུ་སྡོད་རྒྱུ་
མི་འགབ་པས་བཀའ་བློན་རྣམ་པའི་གྲལ་འགོར་བསྡད་འཐུས་ཀྱིས་གནས་སྤར་ཞིག་སྩལ་བ་བཞིན་བཀའ་བསྒྱུར་མཇལ་དར་དང། གསར་མཇལ་མཚོན་བྱེད་ཀྱི་རྟེན་འབྲེལ་སྟབས་བདེ་ཞིག་ཀྱང་བྱས། བཀའ་ཚབ་བླ་མ་བཀྲ་ཤིས་གླིང་པ་མཁྱེན་རབ་

[134B] གྲོ་སྟོད་དུང་དགོན་ཁོངས་བཀྲ་ཤིས་ཆོས་གླིང་རི་ཁྲོད་ཀྱི་འདུ་ཁང་ཕྱི་ནང་དུ་ཆོས་ཉན་པ་སུམ་བརྒྱ་སྐོར་ལ་ལམ་རིམ་མྱུར་ལམ་གྱི་ཁྲིད་ཉིན་བཅོ་ལྔ་སྐོར་དང་
མཇུག་སེམས་བསྐྱེད་མཆོད་པ་དང་བཅས་པ་འཆད་སྤེལ་བྱས། གྲོ་སྟོད་དགའ་གླིང་སྒང་བོན་པོ་ཚང་གི་མེས་པོ་གོང་འཐུས་ཕ་དོན་ཡོད་འདས་པོའི་དུས་ནས་བཟུང་བླ་སློབ་མཆོད་ཡོན་དུ་ལོ་མང་འབྲེལ་ཟབ་ཆེ་བས་ཤུལ་སྡོད་ནང་མི་རྣམས་
ཀྱིས་འབོད་བསྐུལ་ལྟར་ཁྱིམ་ཚང་དུ་བསྐྱོད་དེ་གཡང་སྒྲུབ་དང། ཚེ་དབང་སོགས་བྱས་ཏེ་ཉིན་ཤས་བསྡད། དེ་སྔོན་གྲོ་མོ་དགེ་བཤེས་རིན་པོ་ཆེ་སྐུ་གོང་མ་ངག་དབང་སྐལ་བཟང་ཞེས་མཚན་སྙན་ཡོངས་གྲགས་ཀྱི་བདག་ཉིད་ཆེན་པོ་དེ་དང་ཧ་ཅང་
འབྲེལ་ཟབ་ཡོད་ཐོག་དུང་དཀར་དགོན་པའི་དགེ་འདུན་རྣམས་ཀྱང་སྔར་ནས་བླ་སློབ་ཏུ་འབྲེལ་གཤིས་དགོན་པར་བསྙེན་འགྱེད་དང། འདུ་ཁང་གི་ཀ་རིང་རྣམས་ཀྱི་ཀ་འཕན་འགོ་རྒྱན་བཟང་གོས་ལྷན་དྲུབ་ཀྱི་ཙི་པར་གཟུགས་བཞི་སྦྱོར་འབུལ་
ཞུས། ཟླ་བ་གསུམ་པའི་ཚེས་བརྒྱད་ཉིན་སྔར་སྲོལ་བརྒྱད་གཏོར་མཛད་སྒོ་སྟབས་བདེ་བསྐྱངས་སྐབས་མདུན་གཡོག་དཔལ་ལྡན་རྩེ་སྐོར་ཞབས་སྡོད་གསར་མཇལ་ཞུས། ༸གོང་ས་མཆོག་ནས་གྲོ་མོར་བཞུགས་རིང་འཇིགས་བྱེད་དཔའ་
གཅིག་གི་རྩ་སྔགས་ཀྱི་ལས་བསྙེན་དང། དཔལ་མོ་ལུགས་ཐུགས་རྗེ་ཆེན་པོའི་ལས་བསྙེན། ཆོས་རྒྱལ་ནང་སྒྲུབ་ཀྱི་བསྙེན་པ་བཅས་རིམ་མཛད་ལ་གསུང་ཆོག་གི་ཞབས་ཞུར་བཅར། རྒྱ་ནག་ཏུ་བོད་གཞུང་སྐུ་ཚབ་བཀའ་བློན་ང་ཕོད་ངག་དབང་

[135A]༄༅། །འཇིགས་མེད་དང། ཁེ་སྨད་ཛ་སག་བསོད་ནམས་དབང་འདུས། མཁན་དྲུང་ཐུབ་བསྟན་བསྟན་དར། མཁན་ཆུང་ཐུབ་བསྟན་ལེགས་སྨོན་སོགས་གཏོང་གནང་རྒྱ་མིས་བཙན་བསྐུལ་ལྟར་གྲོས་མཐུན་དོན་ཚན་བཅུ་
བདུན་ཞེས་པ་བཀོད་དེ་ང་ཕོད་སོགས་ངོ་ལས་འགའ་ཤས་རྒྱ་ནག་ནས་ཁམས་བརྒྱུད་བོད་དུ་འབྱོར་པ་དང། ཛ་སག་ཁེ་སྨད་པ་དང། མཁན་དྲུང་ཐུབ་བསྟན་བསྟན་དར་གཉིས་རྒྱ་ནག་ནས་ཧོང་ཀོང་དང། རྒྱ་གར་བརྒྱུད་གྲོ་མོར་ཕྱིར་ལོག་
གནང་བ་དང་ཆབས་ཅིག་རྒྱ་ནག་ནས་བོད་དུ་བཏང་བའི་རྒྱ་དམར་སྐུ་ཚབ་ཀྲང་ཅིན་ཨུ་དང། ཨ་ལོ་བུ་ཀྲང་ཟེར་བ་བཅས་གྲོ་མོར་འབྱོར་ཏེ་༸གོང་ས་མཆོག་དང་མཇལ་འཕྲད་དང་འབྲེལ་བོད་ཞི་བས་བཅིངས་བཀྲོལ་གྱིས་ཡུལ་ལུང་ཡར་རྒྱས་དང་
མི་མང་བདེ་ལ་འགོད་རྒྱུ་ཡིན་ཚུལ་སོགས་ཀྱི་མཁས་སྙན་འདྲ་ཆགས་བཅས་༸གོང་ས་མཆོག་སྟོན་འཁོར་རྣམས་འཕྲལ་མྱུར་ལྷ་ལྡན་༸རྒྱལ་ཁབ་ཏུ་ཕྱིར་ཕེབས་མཛད་དགོས་ནན་ཞུས་ལྟར་གང་ཅིར་མཁེ་ཉེན་དགོངས་བཞེས་ཀྱིས་དེ་དོན་ཕྱིར་ཕེབས་
གནང་རྒྱུར་ཐུགས་གཏན་འཁེལ་ཏེ་གྲོ་མོ་ནས། ཟླ་བ་ལྔ་པའི་ཚེས་ཤར་ལ་ཆིབས་བསྒྱུར་གྱིས་ཕག་རི་དང། རྒྱལ་རྩེ། སྣ་དཀར་རྩེ། ཡར་འབྲོག་བསམ་སྡིང། སྟག་ལུང་དགོན། དཔལ་དི། ཉ་སོག་ཟད་ཆོས་འཁོར་
ཡངས་རྩེ། མཉེས་ཐང་རྭ་སྟོད། ཚག་གུར་གླིང་གར་གཞུང་གནས་ཀྱི་ཕེབས་བསུའི་བཞུགས་སྒྲིག་སྟག་བྲག་རི་ཁྲོད་སོགས་ལ་རིམ་ཕེབས་ཀྱིས་སྐྱིད་ཚལ་ཀླུ་སྡིང་དུ་གཞུང་གི་ཕེབས་བསུ་དངོས་གཞི་སྔར་སྲོལ་རྒྱས་གཤོམས་ཀྱི་མཛད་སྒོ་དང་བཅས་

[135B] ལམ་ཁེལ་རྒྱལ་རྩེ་གནས་རྙིང་དགོན་གྱི་དགེ་འདུན་རྣམས་དང། རྒྱལ་རྩེ་ཞི་གནས་གྲྭ་ཚང། ཆོས་
འཁོར་ཡང་རྩེ་བཅས་སུ་དགེ་འདུན་རྣམས་ཀྱི་ཐུགས་མོས་ལྟར་སོ་སོར་ཆོས་འབྲེལ་གྱི་ས་བཅད་ཙམ་རེ་ཕུལ་ཞིང། ༸སྐྱབས་མགོན་སྲིད་ཟུར་སྟག་བྲག་རྡོ་རྗེ་འཆང་གྲོ་མོ་ནས་སྔོན་ཕེབས་ཀྱིས་སྟག་བྲག་རི་ཁྲོད་དུ་བཞུགས་སྟན་འཇགས་མུས་ཀྱི་ཞབས་
སོར་ལ་མངོན་པར་བཏུད། ལྷ་སར་འབྱོར་རྗེས་ཙམ་ལ་ལྷ་ལྡན་སྒོ་མང་ཁང་གསར་དུ་སྡོད་པ་ཕྲ་བཟོ་བ་ཕ་སྐལ་བཟང་དང། བུ་མོ་ཆོས་བཙུན་ངག་དབང་ཆོས་འཛིན་ཅན་ནས་ནེ་ཆུང་རིའི་བཙུན་མའི་དགོན་དུ་རྣལ་འབྱོར་མའི་བདག་འཇུག་སྒྲུབ་མཆོད་
གསར་བཙུགས་དང་ཆབས་ཅིག་འབོད་བསྐུལ་ལྟར་ནེ་ཆུང་རིར་བསྐྱོད་དེ་བཙུན་མ་རྣམས་ལ་བདེ་མཆོག་དྲིལ་བུ་ལྷ་ལྔའི་དབང་ཆེན་དང། རྣལ་འབྱོར་མའི་སིནྡྷཱུ་རའི་དབང་བཞི་བྱིན་རླབས་བཅས་བགྱིས་ཏེ་ཞག་ཤས་བསྡད། དེ་སྐབས་མར་ལམ་
སེ་རར་སྤོམ་འབོར་ཁང་ཚན་ཁོངས་བསམ་གླིང་མི་ཚན་གྱི་གྲྭ་རིགས་སྤྱི་ནས་གྲྭ་ཤག་ཞིག་ཏུ་གྲ་སྒྲིག་གིས་འབོད་བསྐུལ་ལྟར་བསྐྱོད་དེ་མི་ཚན་ཚོགས་པར་བསྙེན་འགྱེད་དང། ལོ་ལྟར་དགག་དབྱེའི་སྤྲོ་སེང་གི་མཐུན་རྐྱེན་མ་ཐེབས་ཕྲན་བུ་ཕུལ་
དེ་རྗེས་དགའ་ལྡན་ཕ་ར་མཆོག་སྤྲུལ་རིན་པོ་ཆེ་ནས་ཆེད་འབོད་གནང་བ་བཞིན་དགའ་ལྡན་དུ་བསྐྱོད་དེ་ཕ་ར་ཁང་ཚན་དུ་ཤར་བྱང་གྲྭ་ཚང་གཉིས་ཀྱི་མཁན་བླ་དགེ་འདུན་ཁྱོན་ཆེར་གསང་འདུས་མི་བསྐྱོད་རྡོ་རྗེའི་དབང་ཆེན་སྟ་གོན་དང་བཅས་པ་ཉིན་གསུམ་

[136A]༄༅། །རིང་ཕུལ། ཆ་ཕྲེང་བསམ་གླིང་དགོན་དུ་འཇམ་མགོན་ཙོང་ཁ་པའི་སྣང་བརྙན་ཐོག་ཚད་ཕྱེད་གཉིས་ཙམ་དང། རྒྱལ་ཚབ་དང་མཁས་གྲུབ་ཀྱི་སྣང་བརྙན་མི་ཚད་ལྷག་ངེས་བཅས་གསེར་ཟངས་ལས་གྲུབ་པ་
ཞིག་གསར་བཞེངས་བྱ་རྒྱུའི་སྐུ་གཟུགས་དངོས་གཞི་ཁམས་སུ་བཞེངས་རྒྱུའི་རྩིས་ཀྱིས་སྐུ་གསུམ་གྱི་ཞལ་ཁྱིམ་བཟོ་བཀོད་ལེགས་ཁྱད་ལྷ་སར་བཞེངས་བསྐྲུན་ཐོག་ནང་གཟུངས་སྣེ་འཛོམས་བཅས་ཁམས་འགྲུལ་གདོང་བསྐུར་བར། གཞིས་
དགོན་ནས་ཀྱང་སྐུ་གཟུགས་དངོས་གཞི་བཞེངས་རྒྱུ་དང། རྗེ་ལྷ་ཁང་གསར་བསྐྲུན་སོགས་ཁོ་བོའི་ངག་བཞིན་བསྒྲུབས་འདུག་རང་ལོ་ང་གཉིས་པ་ཆུ་འབྲུག་ལོར། ཟླ་བ་གསུམ་པ་ནང་༸གོང་ས་མཆོག་གིས་ཡོངས་
འཛིན་གླིང་སྤྲུལ་རྡོ་རྗེ་འཆང་གི་ཞལ་སྔ་ནས་ལས་རྩེ་པོ་ཏཱ་ལའི་ཚོམ་ཆེན་དུ་དཔལ་དུས་ཀྱི་འཁོར་ལོའི་དབང་ཆེན་གསན་བཞེས་སྐབས་ཕྲན་ཡང་དབང་ཆེན་བསྐྱར་མ་བཀའ་དྲིན་ཐོབ། ཟླ་བ་བཞི་པའི་ཚེས་བཅུ་ནས་བཟུང་ཉིན་དགུའི་རིང་ཀུན་
བདེ་གླིང་བླ་བྲང་གི་ཞབས་སྡོད་ཟླ་བ་དར་རྒྱས་ཀྱིས་བསྐུལ་བ་བཞིན་ལྷ་ལྡན་བཞི་སྡེའི་འདུ་ཁང་དུ་དོན་གཉེར་བ་ཁྱོན་ཆེན་ཞིག་ལ་རྡོ་རྗེ་རྣལ་འབྱོར་མའི་དབང་བཞི་བྱིན་རླབས་དང། སྔགས་བཏུའི་རྗེས་གནང། བསྐྱེད་རྫོགས་ཀྱི་ཉམས་ཁྲིད་བཅས་
གསང་ཆེན་སློབ་བཤད་པའི་ཕྱག་ལེན་ལྟར་བགྱིད་ཁུལ་བྱས། བར་སྐབས་ཤིག་ཏུ་༸སྐྱབས་རྗེ་ཡོངས་འཛིན་གླིང་རིན་པོ་ཆེའི་ཐུགས་བཞེད་ལྟར་བདེ་མཆོག་ལུ་ཨི་པའི་ལུགས་ལྷ་རེ་གཉིས་པའི་དབང་ཆེན་སྟ་གོན་དང་བཅས་པ་ཕུལ་

[136B]
དཀྱིལ་ལྷ་ལྔའི་དབང་ཆེན་དང། ལུས་དཀྱིལ་གྱི་དབང་ཆེན། དྲིལ་བུ་ལུས་དཀྱིལ་གྱི་རིམ་གཉིས་ཀྱི་ཁྲིད། ནཱ་རོ་ཆོས་དྲུག་གི་ཉམས་ཁྲིད་བཅས་ཉིན་ཉི་ཤུ་སྐོར་འཆད་སྤེལ་བྱས། ནོར་གླིང་དབྱར་གནས་གྲོལ་རྗེས་སྟོད་ལུང་ཆུ་ཚན་འཕྲོད་
བསྟེན་དུ་བསྐྱོད་དེ་ཡར་ལམ་ཆུ་མིག་ལུང་དུ་དཔལ་ལྡན་སྨད་རྒྱུད་གྲྭ་ཚང་དབྱར་ཕྱི་མའི་ཞལ་བཞེས་དང་འབྲེལ་ཆོས་ཐོག་ཚུགས་སྐབས་ལ་བརྟེན་དེར་ཞག་གསུམ་བསྡད་ནས་ཚོགས་པར་བསྙེན་འགྱེད་ཀྱི་མཆོད་སྤྲིན་སྤྲོས། རྒྱུད་པ་རྣམས་དབྱངས་
སྦྱོང་གི་དབྱངས་ར་ཚུགས་མུས་སུ་འདུག་ཅིང། ཁང་ཚན་སོ་སོའི་བཞུགས་གནས་སུ་འབོད་གནང་ལྟར་འཁྱུག་ཙམ་རེ་བསྐྱོད། ཁྲིད་ཁང་དུ་ཀུན་མཁྱེན་འཇམ་དབྱངས་བཞད་པ་དང། ཀློང་བརྡོལ་བླ་མ་རིན་པོ་ཆེ་སོགས་བཞུགས་སའི་
སྤྱི་ལ་བུ་ཆུང་དུ་ཁག་རྣམས་ཀྱང་མཇལ། དེ་ནས་ཆུ་ཚན་འཕྲོད་བསྟེན་གྱིས་བདུན་ཕྲག་གཉིས་ཙམ་རིང་བསྡད་ཅིང། དེ་སྐབས་བོད་གཞུང་སྨན་རྩིས་དབུ་འདོམས་མཁན་ཆེ་མཁྱེན་རབ་ནོར་བུ་དང། གོང་དཀར་ཁྲུལ་འབྲུག་ལུགས་
བདེ་ཆེན་ཆོས་འཁོར་དགོན་གྱི་ཆོས་མགོན་རིན་པོ་ཆེ་སྐུ་འཁོར་རྣམས་ཀྱང་ལྷན་འཛོམས་བྱུང་བ་ཕན་ཚུན་ཚང་མ་སྔར་འདྲིས་དམ་གཙང་ནང་མར་སོང་ཞིང། ཆོས་མགོན་རིན་པོ་ཆེ་ཆོས་སྲིད་གཉིས་ཀར་དགོངས་པ་ཟབ་དཀྱེལ་ཆེ་ལ་གསུང་སྒོ་

[137A]༄༅། །ཡངས་པ་དང། སྨན་རྩིས་མཁན་ཆེ་ཡང་བཅུ་ཕྲག་རིག་པའི་གནས་ལ་མཁྱེན་དཔྱོད་མི་དབང་བུདྡྷ་ས་རའི་རྗེས་སུ་འཆིང་བ་བཅས་གཙུག་ལག་རིག་གནས་སྐོར་དང། སྔོན་བྱུང་ལོ་རྒྱུས་སོགས་ཀྱིས་མཚོན་
པའི་སྤྱི་བྱེའི་གསུང་གླེང་ཐང་མར་བརྡལ་བས་ཆུ་ཚན་དུ་སྡོད་རིང་དུས་ཚོད་ཇི་སོང་མ་ཤེས་པར་ཡུད་ཡུད་འགྲོ་བ་ལྟ་བུའི་སྐྱིད་དུ་ཚོར་བ་བྱུང། ཆུ་ཚན་འཕྲོད་བསྟེན་ཟིན་རྗེས་སྟོད་ལུང་སྡིངས་ཁ་རིན་པོ་ཆེས་འབོད་གནང་ལྟར་སྡིངས་ཁ་དགོན་དུ་
བསྐྱོད་དེ་རྡོ་རྗེ་རྣལ་འབྱོར་མའི་དབང་བཞི་བྱིན་རླབས་དང། རྗེ་རིན་པོ་ཆེའི་དངོས་སློབ་འབྲོམ་བཙུན་ཤེར་འབྱུང་བློ་གྲོས་ཀྱི་གདན་ས་ཆུ་བཟང་དགོན་སྤྱིས་འབོད་བསྐུལ་ལྟར་དགེ་འདུན་རྣམས་ལ་འཇིགས་བྱེད་ལྷ་བཅུ་གསུམ་མ་དང། ཀུན་
རིག་གི་དབང་ཆེན་སོགས་ཕུལ་ཏེ་ལྷ་སར་ཕྱིར་འཁོར། དུས་སྐབས་འདི་ཤེད་ཅིག་ཏུ་༸གོང་ས་མཆོག་གི་ཐུགས་དམ་གྱི་རྟེན་དུ་འཇིགས་བྱེད་དཔའ་གཅིག་དང། རྒྱལ་པོ་སྐུ་ལྔ། རྒྱལ་ཆེན་ཤུགས་ལྡན་རིགས་ལྔ་བཅས་ཀྱི་སྣང་བརྙན་བྲིས་
ཐང་ཚད་ལྡན་གསར་བཞེངས་ཞུ་དགོས་བཀའ་སྩལ་བཞིན། ལྷ་བྲིས་དབུ་དྲུང་དཔལ་འབྱོར་རྒྱལ་པོ་འཇིགས་བྱེད་ཀྱི་དབང་ཆེན་དེ་སྔ་ཐོབ་ཟིན་འདུག་པས་འཐུས་པ་བྱས་ཤིང། རྒྱལ་པོ་སྐུ་ལྔའི་སྲོག་དབང་གསར་དུ་བསྐུར་ཞིང། བཟོ་
བོ་ལྷར་བསྐྱེད་དང། རྒྱུ་དང་ལག་ཆ་བྱིན་རླབས་སོགས་བྱས་ཏེ་ཐོག་མར་ཐང་ཀའི་རས་གཞི་སོ་སོར་རྒྱུད་དང། བེའུ་བུམ་སོགས་གཞུང་ནས་བཤད་པ་ལྟར་གྱི་བྱུག་རྫས་བྱུགས་ཤིང་སྔགས་ཡིག་འགོད་རྒྱུ་དང། སྐུ་ལྔ་དང། ཤུགས་

[137B] སྲོག་སྔགས་འདོད་གསོལ་ཅན་འབྲི་རྒྱུ་སོགས་སྡེ་བརྒྱད་རྒྱུ་དུས་ཀྱི་ཐེབས་དང་བསྟུན་ཏེ་སྒྲུབ་པ་རབ་གནས་དང་བཅས་པ་ཚུལ་བཞིན་སྔ་རྗེས་སུ་བསྒྲུབས། །རང་ལོ་ང་གསུམ་པ་ཆུ་སྤྲུལ་ལོར་རྨེ་གྲྭ་ཆོས་མཛད་རྒྱ་
ཕྲུག་གིས་བསྐུལ་ངོར། རྨེ་རུའི་འདུ་ཁང་དུ་འདུས་པ་ཆིག་སྟོང་ལྷག་པར་བདེ་མཆོག་དྲིལ་བུ་ལྷ་ལྔ་དང། འཇིགས་བྱེད་ལྷ་བཅུ་གསུམ་མའི་དབང་སྟ་གོན་དང་བཅས་པ་ཕུལ། དབྱར་ཐོག་རིང་༸གོང་ས་མཆོག་གི་དགོངས་བཞེད་ལྟར་གཞུང་གནས་ནས་
རྩེ་པོ་ཏཱ་ལའི་ཞོལ་བཀའ་འགྱུར་དཔར་ཁང་བྱང་ངོས་རྒྱ་བསྐྱེད་དང་འབྲེལ་ལྷ་ཁང་གསར་བཞེངས་ནང་འཇིགས་བྱེད་དང། དུས་འཁོར། ལྷ་མོ་རིག་བྱེད་མ་གསུམ་གྱི་སྣང་བརྙན་ཐོག་ཚད་གསུམ་པ་རེ་གསར་བཞེངས་མཛད་པའི་སྐུ་རྒྱུ་བྱིན་
རླབས་དང། བཟོ་བོ་ལྷར་བསྐྱེད་བྱ་རྒྱུ། སྐུ་བརྙན་གྱི་ཐིག་ཚད་དང། བཟོ་དབྱིབས་ལ་རྟོག་ཞིབ་བྱ་རྒྱུ། གཟུངས་སྒྲུབ་གཟུངས་འབུལ་ཞུ་རྒྱུ་སོགས་ཐོག་མཐའ་བར་གསུམ་གྱི་ཟུ་སྒོ་རྣམས་བཀའ་སྩལ་ཁུར་དུ་བཟོད་པར་བྱས་ཏེ་བསྒྲུབས་
ཤིང། མཇུག་ཏུ་རབ་གནས་རྒྱས་པ་ཉིན་གསུམ་རིང་༸གོང་ས་མཆོག་ཆིབས་བསྒྱུར་བསྐྱངས་ཏེ་ལྷག་གནས་ཀྱི་མེ་ཏོག་འཐོར་གནང་་
[#DATA INCOMPLETE HERE]
།ཞིག་གསར་བྮེངྶ་
ཀྱིས་བསྐུར། སྟོན་དུས་འབྲས་སྒོ་མང་
གེང་རུ་དགེ་བཤེས་ཡེ་ཤེས་རྒིཨ་མཚ་བསྐུལ་ངོར་དཔལ་ལྡན་བཀྲ་ཤིས་སྒོ་མང་གྲྭ་ཚང་གིའྡུ་ཁང་དུ་གདན་སའི་མཁན་པོ་ལས་ཟུར་དང། བླ་
སྤྲུལ་རྣམ་པ་སོགས་ཀྱིས་མཚོན་སེ་འབྲས་དགེ་གསུམ་གྱི་དགེ་འདུན་གཙོ་གྱུར་གྱ་
གི་དེ་ཉིད་སྟོན་པའི་བརྟུལ་ཞུག་[#DATA INCOMPLETE HERE]

[141A]༄༅། །རྒྱལ་ཆེད་མངགས་ཀྱིས་ལན་འགའ་ཤས་ནན་བསྐུལ་བྱེད་ཀྱིན་འདུག་པར་ཁས་ལེན་རྩ་བ་ནས་མ་བྱས་སྟབས། མཐའ་དོན་ཁོང་ཚོས་༸གོང་ས་མཆོག་ལ་༸སྙན་ཞུ་ནན་ཆེ་ཞུས་རྐྱེན་་གོང་ས་མཆོག་ནས་ད་ལམ་
ཁས་ལེན་བགྱིས་ཞེས་ཕེབས་པར། མཛད་དཀའི་ཀ་ཀོར་ཞུ་ནུས་བྲལ་བས་ཁས་ལེན་མི་ཞུ་མཐུ་མེད་བྱུང་ཞིང། དེ་ནས་དབུས་གཙང་ཁོངས་ནས་༸གོང་ས་༸སྐྱབས་མགོན་ཆེན་པོ་མཆོག་དང། ཀུན་གཟིགས་པཎ་ཆེན་རིན་པོ་ཆེ། ཁོ་བོ་
ཅག་བཀའ་བློན་ང་ཕོད་ངག་དབང་འཇིགས་མེད། ༸རྒྱལ་བའི་གཅེན་མོ་ཚེ་རིང་སྒྲོལ་མ། བཀྲས་བླའི་ཛ་སག་བཀྲས་མཐོང་པ་བཅས་ལ་གཏན་འཁེལ་བ་བཞིན། ༸གོང་ས་༸སྐྱབས་མགོན་ཆེན་པོ་མཆོག་༸སྐྱབས་
རྗེ་ཡོངས་འཛིན་གླིང་རིན་པོ་ཆེ། ཀརྨ་པ་རིན་པོ་ཆེ། སྨིན་གྲོལ་གླིང་གཅུང་རིན་པོ་ཆེ། བཀའ་ཤག་དྲུང་རྩིས་སོགས་སྐུ་འཁོར་དང་བཅས་བོད་ཟླ་ལྔ་པའི་ཚེས་བཅུ་ཉིན་ལྷ་ལྡན་རྒྱལ་ཁབ་ནས་ཆིབས་ཞལ་བསྒྱུར་བ་དང་ལྷན་
ཅིག་ཁོ་བོ་དང་རོགས་ཟླར་ལྷ་བུ། དཔལ་ལྡན། བློ་བཟང་ཤེས་རབ། བློ་བཟང་ཡེ་ཤེས། རྣམ་གྲོལ་བཅས་ཀྱང་ཐོན་བསྐྱོད་བྱས། ཡར་ལམ་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་དུ་༸གོང་ས་མཆོག་གནས་གཟིགས་ཆིབས་
བསྒྱུར་བཀའ་དྲིན་ཆེ་ཞིང། དེ་སྐབས་ཁོ་བོ་ཅག་གི་ཤག་ཚང་ནས་རྟེན་མཆོག་རྣམས་ལ་མཆོད་སྤྲིན་དང། ཚོགས་ཆེན་གྱི་དགེ་འདུན་འདུས་པའི་ཚོགས་སུ་མང་ཇ་དང། བཞེས་ཐུག་འབྲས་ཚ། སྐུ་འགྱེད། འགྱེད་ཐེབས་མ་རྩ་བཅས་

[141B] དགའ་ལྡན་ནས་བཟུང་ཀོང་པོའི་རྦ་ལ་བརྒལ་
ཙམ་བར་སྐུ་འཁོར་ཆེ་ཁག་རྣམས་རླངས་འཁོར་དང། བྱིངས་རྣམས་རྟ་ཐོག་ཕེབས་ཤིང། དེ་ནས་སྤོ་བོ་སྤྲ་མོ་བར་རླངས་འཁོར་འགྲོ་ལམ་བཟོས་མཚར་སྟབས་སྐུ་འཁོར་ཚང་མ་མགྱོགས་འགྲོའི་བཞོན་པ་ལ་བརྟེན་ནས་ཀོང་པོ་རྒྱ་མདའ། ང་ཕོད་
འབྲུལ། ཞོ་ཁ། ཉང་ཁྲི། དེ་མོ། ཀླུ་ནང། སྤོ་བོ་སྟོང་རྒྱུགས་སོགས་སུ་རིམ་གྱིས་ཕེབས་པར། ཤིང་གི་ཡལ་ག་ཚང་ཚིང་དུ་འཁྲིགས་ཏེ་ནམ་མཁའ་མི་མཐོང་བའི་ནགས་གསེབ་སྟུག་པོར་ས་རོང་རྩུབ་ཅིང། ཉིན་རེ་རེར་ཡང་ལ་
འཕྲང་ཆུ་གསུམ་མང་པོ་འགྲིམ་དགོས་མ་ཟད། དེ་ལོ་དབྱར་དུས་ཀྱི་ཆར་ཞོད་སྔར་མི་གྲགས་པའི་ཤིན་ཏུ་ཆེ་སྐབས་དང་ཁེལ་ཏེ་གྱེན་ཐུར་གྱི་ལམ་ཕལ་ཆེར་ལ་རྐང་བགྲོད་བྱ་དགོས་ཐོག་སྟེང་ནས་རི་ཉིལ་རྦབ་འདྲིལ་གྱི་རྡོ་ཕོག་ཉེན་དང་
འོག་ཏུ་ཐོག་ཚད་མང་པོའི་གཅོང་རོང་གི་གཡང་ས་ཉམ་ང་བར་ལྷུང་དོགས་ཀྱི་འཇིགས་སྐྲག་རོང་ཆུ་དྲག་པོར་འབབ་པ་རྦ་རྒོད་ཀྱི་རླབས་ཕྲེང་གནམ་དུ་འཕྱོ་བ་དག་ལ་འཕྲལ་སེལ་ཙམ་གྱི་ཤིང་ཟམ་ཕྲ་མོ་ལྡེམ་ལྡེམ་དུ་བྱེད་པའི་སྟེང་བསྐྱོད་དགོས་
པ་སོགས། རྗེ་ལྷོ་བྲག་མར་པས། བཅའ་འཕྲང་དང་ཆུ་ལ་ཐར་དུས་མེད། །ནགས་མཐུག་པོ་ཞིག་ལ་ཐོན་དུས་མེད། །ཅེས་དང། ལམ་དེ་ཀུན་གྱི་འཇིགས་པ་མཐོང་བ་རྣམས། །དུས་ད་ལྟ་དྲན་ཡང་གློ་སྙིང་འདར། །གསུངས་པ་

[142A]༄༅། །ལྟར་ཙྭ་རི་རོང་སྐོར་གྱི་ལམ་འཕྲང་སྐད་གྲགས་ཅན་དེ་བས་ཀྱང་དཀའ་ཉེན་ཆེ་བ་ལྟ་བུར་ཟླ་གཅིག་ཙམ་རིང་ལུས་སེམས་གཉིས་ངལ་གྱིས་བགྲོད། དེ་ནས་སྤོ་བོ་སྤྲ་མོ་ཞེས་པར་རྒྱ་མིའི་རླངས་འཁོར་འགའ་
ཤས་ཕེབས་བསུར་འབྱོར་འདུག་པའི་ནང་སྟོན་འཁོར་རྣམས་དང་ལྷན་བསྐྱོད་བྱས་ཤིང། ཞག་ས་ཁེལ་སར་རྒྱ་མིས་གུར་གཡབ་སོགས་ངན་ངོན་ཙམ་གྱི་སྡོད་སྒྲིག་དང། རྒྱ་མི་ལམ་བཟོ་བའི་ཐབ་ཚོ་ཡོད་སར་ཇ་ཐང་སོགས་བཟའ་བཏུང་གི་སྣེ་
ལེན་བྱེད་ཀྱིན་འདུག་པར། བྲམ་ཟེ་ཁྱི་དང་གདོལ་པ་གསུམ། །དབྱེར་མེད་གཅིག་ཏུ་རོལ་བ་གསང་སྔགས་བླ་མེད་ཀྱི་བརྟུལ་ཞུགས་བསྐྱངས་ཏེ་རྒྱ་མི་ལམ་བཟོ་བ་རྣམས་དང་སྣོད་གཅིག་ཏུ་རོ་མཉམ་གྱིས་སྤྱད། ལྷ་ས་ནས་མཉམ་དུ་ཡོད་པའི་
བཞོན་ཁལ་རྟ་དརྡ་དང་གཡོག་པོ་བྱིངས་སྤྲ་མོ་ནས་ཕྱིར་སློག་བྱས་པར་ངེད་ཚོ་མར་ལམ་གྱི་སྐབས་ལས་ཁོ་ཚོར་ཕྱིར་ལམ་དཀའ་ངལ་ཧ་ཅང་ཆེ་བ་བྱུང་འདུག་ཆ་བ་སྤང་དབྒ། བྲག་གཨྦ་དཀྱིལ་ཐང་བརྒྱུད་ཆབ་མདོ་བྱམས་པ་གླིང་དགོན་དུ་
འབྱོར་སྐབས། ཕྲན་རང་ཞི་བ་ལྷའི་བླ་བྲང་དུ་སྡོད་སྒྲིག་གནང་འདུག་པ་དེར་ཞག་གཅིག་བསྡད་པར་ཞི་བཟང་རིན་པོ་ཆེདེ་སྔོན་ལྷ་ས་ནས་བླ་སློབ་ཏུ་འབྲེལ་བས་སྣེ་ལེན་གཟབ། དེ་ནས་སྡེ་དགེ་ཀམ་ཐོག་གྲུ་ཁའི་ཆུ་ཆེན་བགལ་ཏེ་སྡེ་དགེ་ཁ་ལ་
[#DATA INCOMPLETE HERE]ཞེས་པའི་ལ་ཆེ་དགོན་པར་དགེ་བའི་བཤེས་གཉེན་ཆེན་པོ་བྱམས་

[142B] ལམ་རིམ་འཆད་སྤེལ་གྱིས་དགེ་འདུན་རྣམ་ཞི་དུལ་བག་ཡོད་ཀྱི་བརྟུལ་ཞུགས་ལ་འགོད་པ་པོ་དེ་དང། པེ་རི་གླིང་ཐོག་ཏུ་དགེ་རྟག་སྤྲུལ་སྐུའི་ཡང་སྤྲུལ་དང་
   ༈   ཡོན་བདག་དང། སློབ་མ་མང་ཙམ་རེ་ངོས་འཕྲད་བྱུང་ཞིག། ཁོང་ཚོས་ལམ་ཆས་བཟའ་བཅའི་རིས་མང་པོ་སྟེར་བྱུང་ཡང་འཁྱེར་སྟབས་མ་བདེ་བས་རྩམ་པ་ཁུག་མ་གཉིས་ཙམ་ལས། གཞན་
[#DATA INCOMPLETE HERE]
རྣམས་མ་ཐེག་དཀར་མ་་དགོན་པས་བཞུགས་ཞག་ཕེབས་སྒྲིག་ཞུས་ཀྱང་རྒྱ་མིའི་བཞུགས་་
[#DATA INCOMPLETE HERE]
དགོན་ཡུལ་
གྱི་སྤྱི་འཐ་འགའ་ཤས་ཕྲན་ངོས་འཕྲད་སླད་དཀར་མཛེས་སུ་ཆེད་འབྱོར་གྱིས་ཟླ་གཅིག་ཙམ་རིང་སྒུག་བསྡད་འདུག་པ་རྒྱ་མིའི་སྒོ་སྲུང་གིས་ནང་དུ་མ་བཏང་བར་བཀག་རྐྱེན་ངེད་རང་ཕྱིར་ཐོན་གྱིས་ཁོང་ཚོའི་སྡོད་
གུར་དུ་ཕ་
[#DATA INCOMPLETE HERE]
། དཔལ་ལྡན། བློ་བཟང་ཤེས་རབ་བཅས་གསུམ་ཁྲིད་ནས་འར་ལ་སན་དུ་གྲགས་པའི་ལ་ཆེན་དེ་བརྒལ་ནས་གཡའ་རྔན་ཞེས་པའི་རྒྱ་ཡུལ་ནོར་འཛིན་གྱི་ཐིག་ལེར་སོན། སྤོའོ་སྤྲ་མོ་ནས་
[#DATA INCOMPLETE HERE]
བཟུང་འདིར་སླེབས་ཀྱི་བར་ཉིན་ལྟར་མོ་ཊོར་ཐོག་ཉིན་ཧྲིལ་པོར་བསྐྱོད་དགོས་སྟབས་མགོ་ན་ཞིང་སྐྱུག་མེར་བྱེད་པ་སོགས་ཀྱིས་ཉིན་རེ་བཟའ་བཏུང་ཡང་ཉུང་ཟད་ལས་སྤྱོད་མ་ནུས། མུ་ལི་སྐྱབས་མགོན་སྤྲུལ་སྐུ་དང། མུ་ལི་རྒྱལ་པོ་
[#DATA INCOMPLETE HERE]
དཔོན་་་རྣམས་དེར་ཡོད་དང་སྟབས་འགྲིགས་ཀྱིས་ངོས་འཕྲད་དུ་ཕེབྤ་
མཆོག་སྐུ་འི་
[#DATA INCOMPLETE HERE]

[146A]༄༅། །ཚོའི་ཁྲི་ཆེན་༸གོང་མ་ཕེབས་ཏེ་གསུང་ཆོས་གནང་བ་སོགས་ཀྱིས་ཟླ་ཤས་རིང་བཞུགས་ཚུལ་ངག་སྒྲོས་འདུག་པ་ལྟར། ལས་སྣེ་རྣམས་ཀྱིས་འབོད་བསྐུལ་བྱུང་བ་བཞིན་འཁྱུག་ཙམ་བསྐྱོད་དེ་ཚོགས་པར་བསྙེན་འགྱེད་
སྟོང་མིན་དང། ཆོས་འབྲེལ་ཞིག་ཀྱང་ཕུལ། མི་ཉག་ར་རྔ་ཁ་ནས་ཆ་ཕྲེང་བའི་རྟ་དྲེལ་ཐོག་ཕྲན་ངོ་འཁོར་དང། སྐུ་ཞབས་ཛེ་སྨད་སྤྲུལ་སྐུ། གཞུང་ཞབས་སྣེ་ཤན་མཁན་ཆུང། བླ་སྨན་པ་བཅས་སྔོན་ཡོད་ཐོག་རྒྱ་མིས་ཉེན་སྲུང་རོགས་བྱེད་ཡིན་
ཞེས་དོན་དུ་ཁོ་བོའི་རྒྱབ་རྫི་སོ་ཉུལ་བ་རྒྱ་དམག་འགོ་དམངས་བཅུ་ཤོག་གཉིས་ཙམ་ཞིག་བཏང་བྱུང་བ་ཁྲིད་འདོད་མེད་བཞིན་དུ་མཉམ་ཁྲིད་བྱེད་དགོས་ཤར། ཉག་ཆུ་བརྒལ་ཏེ་རིམ་གྱིས་ལི་ཐང་གི་སའི་ཐིག་ལེར་ལྷགས་པ་ན་ཨོ་ཏོག་གསུམ་པའི་
དཔོན་ཚང་དང་ལམ་འཁེལ་དགོན་ཁག་རེ་ཟུང་བརྒྱུད་ལི་ཐང་གི་ས་མཚམས་ཐང་ཆེན་ཞིག་ཏུ་ཞག་ས་ཁེལ་ཞིང། དེར་དགའ་ཤར་ཟོང་རིན་པོ་ཆེ་ཞེས་མདོ་དང། རྒྱུད་སྡེའི་བདག་ཉིད་དུ་གྱུར་པ་དེ་ཉིད་ཆ་ཕྲེང་དུ་ཕྲན་གྱི་བླ་ཚབ་ཏུ་ལོ་ཤས་སྔོན་ནས་
ཕེབས་ཏེ་བཞུགས་མུས་ལ་བརྟེན་ཆ་ཕྲེང་དགོན་ཡུལ་གྱི་གདོང་བསུར་ཟོང་རིན་པོ་ཆེ་དང། ལ་ཀག་སྤྲུལ་སྐུ་སོགས་རྟ་པ་མང་ཙམ་འབྱོར། ནངས་པར་ཆ་ཕྲེང་གི་བསུ་མི་རྣམས་དང་བཅས་མཉམ་བསྐྱོད་ཀྱིས་ལི་ཐང་དགོན་ཆེན་དུ་འབྱོར་ཉེའི་རི་
མཚམས་ཤིག་ཏུ་དགོན་སྤྱིའི་ཐབ་བསུའི་གུར་ཕུབ་གྲ་བསྒྲིགས་འདུག་པར་འཁྱུག་ཙམ་བསྐྱོད། དེར་བླ་མ་ལས་སྣེ་སོགས་ན་བཟའ་གཟབ་བཞེས་ཅན་གྱི་བསུ་མི་མང་པོ་ཕེབས་འབྱོར་དང་ལྷན་དུ་ལི་ཐང་དགོན་ཆེན་ཐུབ་ཆེན་ཆོས་འཁོར་གླིང་

[146B] ཞི་བ་ཁང་ཚན་གྱི་ཡང་སྟེང་དུ་སྡོད་སྒྲིག་གནང་འདུག་པར་གནས་མལ་བཅས། དེར་ཞག་ཤས་བསྡད་ཐོག་དགེ་འདུན་སུམ་སྟོང་སྐོར་ལ་༸གོང་ས་མཆོག་གི་སྤྱན་བསལ་
སྐུ་འགྱེད་བསྙེན་བཀུར་དང། དང་རྟེན་སྐུ་དཔར་བཅས་ཕུལ་ཞིང། ཕྲན་ཚོ་སྒེར་ནས་ཀྱང་མང་འགྱེད་བསྙེན་བཀུར། ཐུབ་ཆེན་ལྷ་ཁང་དུ་མཆོད་སྤྲིན་སོགས་གཟབ་པར་སྤྲོས། དགོན་སྤྱིས་བསྐུལ་གནང་བཞིན་ཚོགས་ཆེན་རྡོ་གཅལ་དུ་དགེ་འདུན་
རྣམས་དང། གཞན་དག་སྐྱ་སེར་མང་ཙམ་ལ་དཔལ་མོ་ལུགས་ཐུགས་རྗེ་ཆེན་པོའི་དབང་ཆེན་དང། ཡོན་ཏན་གཞིར་གྱུར་མའི་བཤད་ལུང། ཆ་ཕྲེང་ཁང་ཚན་སོགས་ཁང་ཚན་རྣམས་དང། ལི་ཐང་གྲོང་སྡེར་༸རྒྱལ་མཆོག་བདུན་པ་
ཆེན་པོའི་འཁྲུངས་ཁང་དུ་བོས་པ་ལྟར་བསྐྱོད་དེ་ཆོས་འབྲེལ་རབ་གནས་སོགས་སོ་སོའི་ཐུགས་འདོད་ལྟར་བསྒྲུབས། ཟླ་བ་དང་པོའི་ཚེས་བཅོ་ལྔ་ཉིན་དགོན་ཆེན་དུ་སྨོན་ལམ་བཅོ་ལྔ་མཆོད་པ་གང་ལེགས་བཞེངས་གནང་འདུག་པ་ཀུན་བཟང་
སྤྲིན་ཕུང་སྤྲོ་བའི་མཆོད་འབུལ་སྨོན་ལམ་གྱི་མཚམས་སྦྱོར་བྱས། ལི་ཐང་ནས་བྲག་དཀར་ལ་བརྒལ་ཏེ་འཚོ་གསུམ་བརྒྱུད་འཇའ་བྱ་མོ་དགོན་སོགས་ལམ་ཁེལ་དགོན་ཁག་འགའ་ཤས་ལ་བསྐྱོད་དེ་ཆོས་འབྲེལ་རབ་གནས་སོགས་འདོད་
བསྟུན་བགྱིས་ཤིང། འདབ་ཡང་སྟེང་དགོན་པའི་བསུ་མི་སྔོན་འབྱོར་བཞིན་ཡང་སྟེང་དགོན་པར་བསྐྱོད། དེར་གཞུང་སྒེར་གཉིས་ཀྱི་བསྙེན་འགྱེད་ཕུལ་ཞིང། དགོན་སྤྱིས་བསྐུལ་ངོར་ཡུལ་དགོན་སྐྱ་སེར་སྤྱིར་སྤྱན་རས་གཟིགས་

[147A]༄༅། །ངན་སོང་ཀུན་སྒྲོལ་གྱི་རྗེས་གནང་དང། ཡོན་ཏན་གཞིར་གྱུར་མའི་བཤད་ལུང་མདོར་བསྡུས་སོགས་ཀྱི་ཆོས་འབྲེལ་བྱས། ཛེ་སྨད་རིན་པོ་ཆེ་ཡང་དེ་གའི་དགེ་འདུན་ཚོ་དང། ཡབ་ཡུམ་སྐུ་མཆེད་
སོགས་དང་ལོ་མང་རིང་མ་འཕྲད་པ་ད་རེས་མཇལ་འཕྲད་བྱུང་སྐབས་ཕན་ཚུན་རབ་དགའི་ཚོར་བ་རྒྱ་ཆེར་འཕེལ། འདབ་པའི་མི་དྲག་གསལ་ལྷ་བདེ་ཆེན་ཆོས་འཛིན་སོགས་དེ་སྔོན་ཁོ་བོ་ཁམས་པ་སྐྱོད་སྐབས་ཡོན་མཆོད་དང་འབྲེལ་བའི་
མི་རྒན་འགའ་ཤས་ཀྱང་འཕྲད། རྗེ་ཀརྨ་པ་དུས་གསུམ་མཁྱེན་པའི་སྒྲུབ་གནས་སྤང་ཕུག་དགོན་དང། འབྲུག་ཤོད་དགོན་སོགས་ནས་ཀྱང་ལམ་ཁེལ་ས་གནས་སུ་ཐབ་བསུའི་གྲ་སྒྲིག་གནང་འདུག་པའི་སར་འཁྱུག་ཙམ་རེ་
བསྐྱོད་ཅིང། དེར་སྤང་ཕུག་དགོན་པའི་མཁན་པོ་བགྲེས་སོང་ཞིག་འདུག་པར། དགོན་པར་ཆོས་ཕྱོགས་ཀྱི་ཕྱག་བཞེས་ཇི་ཡོད་དང། རྗེ་ཀརྨ་པ་དུས་གསུམ་མཁྱེན་པའི་ཐུགས་དམ་ལྔ་ཚན་ལྔའི་སྒྲུབ་མཆོད་ཆོ་ག་ཚུགས་ཀྱི་
ཡོད་མེད་དྲིས་པར་ལྔ་ཚན་ལྔ་ཡོད་པ་ཙམ་ཡང་ཤེས་ཀྱི་མི་སྣང་བར། སླད་ནས་རང་བསྟན་རང་གིས་བཟུང་སྟེ་རྗེ་དུས་མཁྱེན་གྱི་གདན་ས་མིང་ཡོད་དོན་སྟོང་དུ་མ་སོང་བ་དགོས་ལུགས་ཀྱི་རྨོངས་འཆར་བཤད་པ་རྣ་བར་སོང་ཡོད་མེད་མ་
ཤེས། དེ་ནས་དཔལ་བདེ་ལ་བརྒལ་ཏེ་ཆ་ཕྲེང་སྟོད་ཤོག་ཁོངས་ཆ་གོང་ཐང་སྟེང་ཕག་དགེས་ཚང་ཞེས་པ་ཚོང་དཔོན་བློ་ཡེའི་ཁྱིམ་ནང་དུ་བློ་ཡེའི་འདོད་བསྟུན་ཞག་གཉིས་བསྡད། ཡུལ་མི་གང་འཚམས་ཤིག་ལ་ཆོས་འབྲེལ་གྱིས་ཡི་

[147B] དེར་ཡུལ་སྐད་དུ་མོ་མ་ཞེས་པ་ལྷ་བབས་མི་ཞིག་ལ་ཆ་གོང་གི་ཡུལ་ལྷ་གོང་བཙན་ཀརྨ་ཚེ་རིང་ཐོག་བབས་ཁོག་བརླམས་ཀྱིས་ད་ལམ་ས་གནས་འདིར་ཕེབས་པ་བཀའ་དྲིན་ཆེ་ཚུལ་དང། དགའ་ཚོར་ཆེན་པོ་བྱུང་ལུགས་སོགས་
ལེགས་སོའི་སྨྲ་བརྗོད་བྱེད་ཀྱི་འདུག་པ། ཁོ་བོ་ཐོག་མར་སྤྲུལ་སྐུ་ངོས་འཛིན་སྐབས་དང། དེ་རྗེས་ཆ་ཕྲེང་དུ་བསྐྱོད་བསྡད་སྐབས་སོགས་ལ་ཆ་གོང་ཕྱོགས་ཀྱི་ལྷ་མི་ཚང་མས་ངོས་ལེན་ཆ་འཇོག་མེད་པ་ཞིག་ཡིན་རུང། ད་ཆ་བཤུལ་རིང་ཕྱི་
མའི་ལམ་ཆེན་དུ་རང་འགོ་ཐོན་པའི་གདེང་ཚད་མ་ཐོབ་ཀྱང། འདི་སྣང་བྱིས་པའི་རྩེད་མོ་རང་འགོ་རང་ཐོན་གྱིས་༸རྒྱལ་བའི་ཡོངས་འཛིན་གྱི་མིང་གནས་སོགས་མགྲིན་བཟང་གཟིག་ལྤགས་གྱོན་པའི་བརྫུ་བག་ལ་བརྟེན་ལྷ་མི་ཚང་མས་གུས་
བཀུར་བསྔགས་བརྗོད་བྱེད་པ་འདི། སྐྱིད་ན་ནམ་མཁའི་བྱ་འཁོར། སྡུག་ན་མཆན་གྱི་བུ་བྲོས་ཟེར་བ་ལྟར་ལྷ་འདྲེ་མི་གསུམ་སྤྱོད་ཚུལ་གཅིག་ཏུ་སྣང་བ་དགོད་བྲོའི་རང་བཞིན་དུ་གྱུར། ཐང་སྟེང་ཕག་དགེས་ཚང་དུ་ཡོད་སྐབས་གྲོ་འབྲུ་དགེ་
བཤེས་བསྟན་འཛིན་འཕྲིན་ལས་ཞེས་པ་ཡོན་ཏན་བཟང་ཞིང། གྲ་སར་ངེད་རང་གི་འཛིན་གྲ་འོག་མ་ཡིན་པ་འདྲིས་ཟབ་ཤིན་ཏུ་ཆེ་བ་དེ་ཐོག་མར་ངོས་འཕྲད་བྱུང། དེ་ནས་དཔལ་དགེས་དང། གསོལ་བ་སོགས་ཡུལ་གྲོང་རིམ་བརྒྱུད་ཀྱིས་ངེས་
ཕྱི་སྟེང་དུ་གྲྭ་ཚང་གི་ཐབ་བསུ་འདུག་པར་འཁྱུག་ཙམ་བསྡད་རྗེས་ཆ་ཕྲེང་བསམ་འཕེལ་གླིང་དགོན་དུ་འབྱོར་ཞིང། དགེ་འདུན་རྣམས་ཀྱི་བསུ་བ་སེར་སྦྲེང་གཟབ་རྒྱས་དང་བཅས་དགོན་དུ་འབྱོར་འཕྲལ། འདུ་ཁང་དུ་དགའ་བསུའི་སྟོན་མོ་

[148A]༄༅། །དཀར་སྤྲོ་སྒྲིག་བཤམས་བྱས་འདུག་པའི་ཐོག་ཟོང་རིན་པོ་ཆེ་དང། ལ་ཀག་སྤྲུལ་སྐུ། མཁན་པོ་ལས་སྣེ་བཅས་ཀྱིས་རྟེན་གསུམ་མཇལ་དར་སོགས་གནང་ཞིང། དབྱར་ལམ་སྒང་ལྕགས་ལེགས་
དགེ་བཤེས་དང། འབུ་ཚ་ནགས་སྒ་དགེ་བཤེས་གཉིས་ནས་དཀར་སྤྲོའི་ཚོགས་ལངས་བགྲོ་གླེང་སོགས་བོད་ཡུལ་དབུས་ལྗོངས་ཀྱི་ལམ་སྲོལ་ཉམས་མེད་རྒྱས་པར་བསྟར། དགོན་པའི་འདུ་ཁང་གི་ཡང་སྟེང་ཕྲན་གྱི་ཤག་ཏུ་ཉིན་གྲངས་
བཅོ་ལྔ་ཙམ་བསྡད་རིང་དགོན་པར་དགེ་འདུན་ཆིག་སྟོང་ལྷག་པར་གཞུང་གི་བསྙེན་འགྱེད་དང། དགོན་སྤྱིར་༸གོང་ས་ཆེན་པོའི་སྐུ་དཔར་སོགས་ཕུལ་ཞིང། ཕྲན་ཚོ་སྒེར་ནས་ཀྱང་མང་འགྱེད་བསྙེན་བཀུར་གཟབ་པར་སྤྲོས། དགོན་ཡུལ་
སྤྱིས་བསྐུལ་ངོར་དགོན་ཡུལ་སེར་སྐྱ་ཁྱོན་ཆེར་ཐུགས་རྗེ་ཆེན་པོའི་དབང་ཆེན་དང། ཡོན་ཏན་གཞིར་གྱུར་མའི་བཤད་ཁྲིད། དེ་སྔ་ཁམས་བསྐྱོད་སྐབས་དགོན་དུ་བསྐང་གསོ་དང། ཆོས་སྤྱོད་ཀྱི་རྟ་དབྱངས་རྣམས་ཉམས་གསོ་བྱས་པ་
བར་ལམ་ལོ་མང་ཡུན་སོང་གིས་ཉམས་ཆག་བྱུང་ཡོད་མེད་བརྟག་ཞིབ་སླད་གདོང་གྲལ་བ་ལྔ་བཅུ་སྐོར་ཡོད་པ་རྣམས་གཟིམ་ཆུང་ཚོམ་ཆེན་དུ་ཆེད་འབོད་ཀྱིས་དབྱངས་རྒྱུགས་རགས་བསྡུས་ཉིན་གཅིག་དང། འཆམ་པ་བ་རྣམས་ལ་དགུ་
གཏོར་གྱི་འཆམ་རྒྱུགས་ལྟད་མོ་ཉིན་གཅིག་བླངས་ཤིང། དེ་ཉིན་དེ་སྔོན་ལྷ་ས་ནས་བསྐུར་བའི་དགའ་ལྡན་ལྷ་བརྒྱ་མའི་གོས་སྐུ་དང། སྤྱི་སྒྲུབ་གཏོར་རྒྱག་གི་མངའ་གསོལ་སྐབས་འགྲེམས་རྒྱུའི་ཆོས་རྒྱལ་གྱི་གོས་སྐུ་གཉིས་ཀྱང་

[148B] བར་ལམ་གསར་བཞེངས་ཚེ་དཔག་ལྷ་ཁང་དང། རྗེ་ལྷ་ཁང་གཉིས་སུ་ཡང་ཉིན་གཅིག་རེ་བསྐྱོད་དེ་ཁྲུས་གསོལ་རབ་གནས་སོགས་བགྱིས་ཤིང། རྗེ་ལྷ་ཁང་དུ་མཚན་ཉིད་
བཤད་གྲ་གསར་བཙུགས་ཀྱི་སློབ་གཉེར་བ་སུམ་ཅུ་སྐོར་ནས་བསྡུས་གྲའི་རིགས་ལམ་གྱི་རྩོད་རྒྱུགས་སྤྲད་བྱུང་བ་སློབ་གསར་བར་ལྟོས་པའི་གང་ལེགས་འདུག་ལ་ཀག་རིན་པོ་ཆེས་གསར་འཛུགས་གནང་བ་རྒྱལ་ཆེན་ཤུགས་ལྡན་གྱི་
བསྐང་གསོའི་ཚོགས་པ་རྣམས་ནས་ཤུགས་ལྡན་གྱི་གཏོར་བཟློག་གར་འཆམ་དང་བཅས་པ་ཡང་ཉིན་གཅིག་མིག་ལམ་དུ་ཕབ། དེ་ནས་ཉི་མ་གཞན་ཞིག་ལ་ཆ་ཕྲེང་ཤོག་ཁ་བཞིའི་གཙོ་དྲག་སྐྱ་སེར་རྣམས་གཟིམ་ཆུང་ཚོམ་ཆེན་དུ་འདུ་འཛོམས་
ཀྱིས་དེ་སྔོན་སྤྲུལ་སྐུ་ངོས་འཛིན་སྐབས་ནས་བཟུང། སྔ་སོར་ཆ་ཕྲེང་དུ་སྡོད་སྐབས་སོགས་ཀྱིས་མཚོན་པར་མི་ཤེས་རྨོངས་སྒྲིབ་ཕྱོགས་རིས་ཆགས་སྡང་གིས་བླ་སློབ་དམ་ཚིག་དང་འགལ་ནོངས་ཅི་མཆིས་སྙིང་ནས་འགྱོད་བཤགས་ཀྱིས་
ཕྱིན་ཆན་སྤང་བླངས་ཚུལ་བཞིན་ཞུ་རྒྱུ་ལགས་ན། གདོན་གྱིས་སྨྱོས་པའི་བུ་ལ་མ་ཡིས་ལྷག་པར་བརྩེ་བ་བཞིན་བཟོད་བཞེས་ཀྱིས་དགོན་ཡུལ་སེར་སྐྱ་ཐམས་ཅད་ལ་ཚེ་རབས་རྗེས་འཛིན་ཡོང་བ་ཞེས་ནན་ཏན་ཆེན་པོས་བརྗོད་ཀྱི་འདུག་
པའི་ལན་དུ། སྔོན་ཆད་རང་རེའི་སྐྱ་སེར་སྣ་ཚོགས་ཀྱིས་དངོས་དང་བརྒྱུད་ནས་ངན་གཡོའི་བསམ་སྦྱོར་འདྲ་མིན་ཇི་སྙེད་ཅིག་བྱུང་རུང། དེ་སྐབས་ཀྱི་བྱེད་གཙོའི་གྲས་ཕལ་མོ་ཆེ་ད་ཆ་ཚེ་འདས་ཟིན་པ་དང། རེ་ཟུང་ལྷག་བསྡད་

[149A]༄༅། །ཡོད་རིགས་ཀྱང་བློ་ཁ་ཚུར་ཕྱོགས་པ་མ་ཟད། ངེད་རང་བླ་མའི་མིང་འཛིན་ཞིག་ནས་ཞེ་འཁོན་ཡུན་འཛིན་གྱིས་ཕ་རོལ་པོས་བསམ་པ་དག་པའི་ཤད་སྦྱངས་བཟོད་གསོལ་བྱེད་པ་དྭང་དུ་མ་བླངས་ཚེ་ཆོས་
ཕྱོགས་ནས་ཀྱང། ཕ་རོལ་ཤད་ཀྱིས་འཆགས་པ་སྤངས། །ཞེས་བྱང་སེམས་ཀྱི་བསླབ་བྱ་དང་འགལ་གཞིར་བརྟེན་ད་ཕྱིན་རང་རེ་ཚང་མ་དམ་གཙང་སེལ་མེད་སྤྲིན་བྲལ་ཉི་མའི་རང་བཞིན་ལྟར་ཆོག་པས་ཁྱེད་ཚོ་ཚང་མ་བློ་དོགས་མི་དགོས་
ཤིང། ཡུལ་དགོན་ཚང་མ་དམ་ཚིག་གཅིག་མཐུན་གྱིས་དགེ་འདུན་རྣམས་ནས་སྒྲིག་ལམ་ཆོས་སྤྱོད་སོགས་མི་ཉམས་གོང་སྤེལ། ཡུལ་སྡེ་རྣམས་ནས་ཀྱང་མི་ཆོས་ཡ་རབས་ཀྱི་སྲོལ་བཟང་རྒྱུན་འཛིན་བྱེད་དགོས་སོགས་ཀྱི་
བསླབ་བྱ་ལྷུག་པར་གདམས། གྲོང་ཚོ་སོ་སོར་ནན་འབོད་བྱེད་ཀྱིན་འདུག་ཀྱང། ༸གོང་ས་མཆོག་དང་ཆབ་མདོར་མཇལ་འཛོམས་ཐུབ་པ་དགོས་སྟབས་དུས་ཚོད་རིང་པོ་མེད་གཤིས་སོ་སོར་བསྐྱོད་རྒྱུ་དོར་ནས་ཕྲེང་ཤོག་རྣམས་
ལྕགས་ར་སྒང་དང། རག་ཤོག་རྣམས་རག་སྨད། གདོང་གསུམ་རྣམས་རིགས་ལྔ་ལྷ་ཁང་སོགས་སུ་འདུ་འཛོམས་ཐོག་ངོས་འཕྲད་ཆོག་རྒྱུ་མོལ་བ་ལྟར་དགོན་ནས་ཐོན་ཏེ་ལྕགས་ར་ལྷ་ཁང་དུ་ཞག་གཅིག་བསྡད་དེ་ཕྲེང་ཤོག་
མི་མང་ལ་ཚེ་དབང་ཆོས་འབྲེལ་དང། ཀརྨ་པ་མཐོང་བ་དོན་ལྡན་གྱི་སྣང་བརྙན་སོགས་ལ་མཆོད་འབུལ་རབ་གནས། གདོང་གསུམ་བྱང་ཕྱོགས་པ་རྣམས་གོང་གསུམ་ཞང་སྨད་ཚང་དུ་ངོས་འཕྲད་ཀྱིས་ཆོས་འབྲེལ་བྱས་རྗེས་

[149B] དེ་ནས་རག་སྨད་ལྷ་ཁང་དུ་ཞག་གཅིག་བསྡད་དེ་རག་པོ་སྟོད་སྨད་ཀྱི་སྐྱ་སེར་སྤྱིར་ཆོས་འབྲེལ། རག་སྨད་ནས་ཕྱིར་འཁོར་གྱི་ཡར་ལམ་
དཔལ་རི་གཡང་དར་ཚང་དུ་ཞག་ས་ཁེལ་བར་རྒྱལ་ཐང་ཨ་སྦོ་སྤྲུལ་སྐུ་རིན་པོ་ཆེ་ཞེས་༸སྐྱབས་མཆོག་རྡོ་རྗེ་འཆང་དང། ཁོ་བོའི་དྲུང་ནས་ཆོས་བཀའ་མང་དུ་གསན་ཅིང་རང་ཡུལ་དུ་ཕེབས་ནས་ལམ་རིམ་གཙོ་གྱུར་གྱི་གསུང་ཆོས་འཆད་སྤེལ་
རྒྱ་ཆེར་མཛད་པ་པོ་དེ་ངོས་འཕྲད་དུ་ཆེད་ཕེབས་གནང་བ་མཇལ་ཞིང། ཚེས་བཅུའི་ཚོགས་སྟོན་མཉམ་དུ་བྱས། ཆ་ཕྲེང་དུ་སྡོད་རིང་གངས་དཀར་གླིང་ནས་སྐུ་ཞབས་ཤེས་རབ་རིན་པོ་ཆེ། རྨི་ལི་ནས་དེ་སྔོན་གྲྭ་སའི་དགེ་རྒན་གཅིག་གྱུར་གྱི་
འདྲིས་བཤེས་སུ་གྱུར་པ་དགེ་བཤེས་བསྟན་འཛིན་ཆོས་འཕེལ། སྣང་བཟང་ནས་རྒྱལ་ཁང་རྩེ་སྤྲུལ་སྐུ་དང་རྒན་རིན་པོ་ཆེ་དམ་པའི་ཞབས་ཞུའི་དགེ་ཕྲུག་ལྕང་འགོ་བ་དགེ་བཤེས་རྒྱལ་མཚན། ཀོང་རག་ནས་ཆབ་མདོ་ཞི་བ་ལྷའི་ཡོངས་
འཛིན་ལ་བ་དགེ་བཤེས་ཁུ་རྣ་བ་སོགས་དེ་སྔོན་འདྲིས་ཟབ་ཆེ་བ་མང་པོ་ཐག་རིང་ནས་ངོས་འཕྲད་དུ་ཕེབས་ཤིང། རྨི་ལི་༸སྐྱབས་མགོན་མཆོག་སྤྲུལ་ནས་ཀྱང་ཞབས་གྲས་ཆེད་མངགས་གདོང་ཆིབས་དྲེལ་སྒ་ཆས་རང་འགྲིགས་སོགས་
སྐྱེལ་རྫོངས་གཟབ་པར་གནང་བ་འབྱོར། མི་རིང་བར་ཆ་ཕྲེང་དགོན་ཡུལ་གྱི་སྐྱེལ་མི་རྟ་པ་མང་ཙམ་དང་བཅས་དམག་འཕགས་ལ་བརྒལ་ཏེ་ཤོག་དྲུག་ར་ལྟག་དགོན་པར་ཞག་མལ་ཐོག་དགོན་ཡུལ་སྐྱ་སེར་སྤྱིར་སྤྱན་རས་གཟིགས་ཀྱི་རྗེས་

[150A]༄༅། །གནང་སོགས་ཆོས་འབྲེལ་དང། རྗེ་ལྷ་ཁང་གསར་བཞེངས་ལ་རབ་གནས་བགྱིས། སྟོང་འབྱུང་ནང་དང། སྟག་ཤོད་སོགས་རིམ་བགྲོད་ཀྱིས་འཁོར་ལོ་བདེ་མཆོག་གི་གནས་ཀ་འབུར་གངས་ཀྱི་ར་བའི་
གནས་ཀྱི་མདའ་སྟག་ལྤགས་ཐང་ཞེས་པར་སྡོད་སྒར་བཅས། སང་དེར་གནས་སྒོ་གྲྭ་ཚང་གིས་བོས་གནང་ལྟར་གནས་ནང་དུ་བསྐྱོད་དེ་དགོན་པར་བསྙེན་འགྱེད་དང། འདུ་ཁང་དུ་སྐྱ་སེར་མང་ཙམ་ལ་སྤྱན་རས་གཟིགས་ཕྱག་བཞི་པའི་
རྗེས་གནང་བསྐུར། གནས་ནང་ཕུར་ཁ་བ་ཚན་ཆེ་བ་སོགས་ཀྱིས་བསྐྱོད་མ་ཐུབ་ཀྱང། མཁན་ཆུང་བསམ་མཆོག་དང། དཔལ་ལྡན་ཅན་ཕ་ཝང་དཀར་ལེབ་དང། ཀཾ་འབུར་བྲག་སོགས་ལ་མཆོད་འབུལ་གནས་མཇལ་ཞུ་བར་
བཏང། གནས་སྒོ་གྲྭ་ཚང་གིས་དད་རྟེན་ཐང་སྐུ་རྙིང་མ་ཞིག་གནང་བ་ཞུས་ཤིང། དངུལ་དངོས་གནང་བ་རྣམས་ཕྱིར་འབུལ་ཞུས་ཐོག་བདེ་མཆོག་གི་ཚེས་བཅུའི་མཆོད་ཐེབས་ཤིག་དད་འབུལ་ཞུས། སྟག་ལྤགས་ཐང་དུ་རྒྱལ་ཐང་
ཨ་སྦོ་རིན་པོ་ཆེས་བསྐུལ་གནང་བཞིན་རིན་པོ་ཆེ་ཉིད་དང། སྐུ་ཞབས་ཛེ་སྨད། ཡངས་སྟེང་མཁྱེན་རབ་སྤྲུལ་སྐུ་བཅས་གསུམ་ལ་བདེ་མཆོག་ལུས་དཀྱིལ་གྱི་དབང་ཆེན་དང་སྟ་གོན་སྒྲགས་མ་ཉིན་གཅིག་ལ་བྱས། གད་མོ་རུ་
[#DATA INCOMPLETE THIS LINE]ཐོག་ཏུ་རུ་པ་སྤྱི་ནས་ཐབ་བསུ་གྲ་སྒྲིག་འདུག་པ་སོགས་རིམ་པར་བརྒྱུད་འབའ་ལ་ཁ་རི་ཁྲོད་དུ་ཆོས་སྡེ་དགོན་པའི་མཁན་པོ་བླ་སྤྲུལ་སོགས་ཡུལ་དགོན་གྱི་གཙོ་དྲག་་་ཙམ་བསུ་བར་འབྱོར། དེ་ནས་འབའ་ཆོས་སྡེ་ལྷུན་གྲུབ་རབ་བརྟན་

[150B] ཆོས་སྡེ་དགོན་པར་༸གོང་ས་མཆོག་གི་བཀའ་ཡིག་དང། དད་རྟེན་སྐུ་དཔར། སྤྱན་བསལ་སྐུ་འགྱེད། ཕྲན་ཚོ་སྒེར་ནས་མང་འགྱེད་
བསྙེན་བཀུར་བཅས་ཕུལ། དགོན་ཡུལ་སྤྱིས་བསྐུལ་གནང་བཞིན་ཐུབ་ཆེན་ལྷ་ཁང་གསར་བཞེངས་ཀྱི་མདུན་ངོས་ཐང་ཆེན་དུ་བླ་སྤྲུལ་དགེ་འདུན་དང་མི་མང་ལ་ཐུགས་རྗེ་ཆེན་པོའི་དབང་ཆེན་དང། འབའ་པ་རྒྱ་ཤོག་ཁང་ཚན་དུ་བོས་གནང་
ལྟར་བསྐྱོད་དེ་རབ་གནས་ཆོས་འབྲེལ་སོགས་བགྱིས་ཟིན་རྗེས་སྤྱི་སྲུང་སྒང་བརྒྱུད་འབྲི་ཆུའི་ཆུ་ཆེན་ཤིང་གི་གདུང་མ་གཤིབ་སྒྲིག་གི་གྲུ་གཟིངས་ལ་བརྟེན་ནས་བརྒལ་མཚམས་དེར་གངས་དཀར་བླ་མ་ཚང་གི་ཕྱག་མཛོད་ཨ་འབྲུག་སོགས་བསུ་
མི་རྟ་པ་མང་ཙམ་སླེབས་འདུག་པ་དང་འཕྲད། དེ་ནས་དེ་སྔོན་ཆ་ཕྲེང་དཔལ་འབར་ཚང་དང། དམ་པ་ཚང། ཕྲན་ཚོའི་ཚོང་འགྲོ་རྟ་དྲེལ་རྣམས་བཅོམ་འཕྲོག་བྱ་སའི་ས་གནས་སྟར་ཁ་གྲོང་དང། ཁང་བརྩེགས་ལ་བརྒལ་ནས་
འབུམ་པ་སྟོད་བརྒྱུད་འབུམ་ཉ་མ་གོ་དགོན་དུ་འབྱོར། དེར་དགོན་ཡུལ་སྐྱ་སེར་སྤྱིར་ཚེ་དབང་དང། ཡིག་དྲུག་གི་བཟླས་ལུང་སོགས་འདོད་ཆོས་ཀྱི་རེ་བ་བསྐངས། འབུམ་པ་སྨད་ནས་ལ་ཞིག་བརྒལ་ཏེ་སྒོས་ནང་ཞེས་པའི་ལུང་པ་
རིམ་བརྒྱུད་ཀྱིས་ཟེའུ་འབྲུ་དགོན་གངས་དཀར་བླ་བྲང་དུ་འབྱོར། དེར་ཞག་གསུམ་བསྡད་རིང་བླ་བྲང་ནས་གཞིས་ལེན་གྱི་སྟོན་མོ་གཟབ། ཡུལ་དགོན་སྐྱ་སེར་མང་ཙམ་ལ་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་སོགས་
[151A]༄༅། །ཆོས་འབྲེལ་དང། གངས་དཀར་བླ་མ་རིན་པོ་ཆེ་དམ་པའི་གདུང་རྟེན་ལ་ཡེ་ཤེས་རྡོ་རྗེའི་བྱིན་བརྒྱ་འབེབས་པའི་ལྷག་གནས་ཀྱི་ཆོ་ག་བྱས། གཏེར་བྱོན་འཆི་མེད་ལྕགས་རྡོ་རིལ་བུའི་གཏེར་སྒྲོམ་སྔོན་
མ་དེ་བླ་མ་ཞི་བར་མ་གཤེགས་བར་དུ་རིལ་བུ་འཛད་མེད་འཕེལ་ཞིང། དེ་རྗེས་རིལ་བུ་རིམ་ཟད་ཀྱིས་གཏེར་སྒྲོམ་སྟོང་པར་འདུག་བླ་མ་གོང་མ་གཞན་དོན་མ་གཤེགས་གོང་ཙམ་དེར་ལྕགས་རྡོ་རིལ་བའི་གཏེར་སྒྲོམ་གསར་པ་ཞིག་
གཏེར་ནས་བཞེས་ཏེ་ཞལ་དབྱེ་མཛད་མི་འདུག་པ་གཏེར་སྒྲོམ་ལག་ཏུ་བླངས་ཏེ་དཀྲུགས་སྐབས་ནང་དུ་རིལ་བུ་མང་པོ་ཡོད་ཉམས་འདུག་གཤིས་ཞབས་གྲས་རྣམས་ཀྱིས་ཕྲན་ལ་ཞལ་དབྱེ་བྱེད་དགོས་ཟེར་ཡང། གཏེར་སྒྲོམ་བྱ་སྒོང་
ལྟར་ཁ་ཞབས་འདི་རེད་ཀྱི་ངོས་བཟུང་མེད་པའི་དུམ་བུ་གཅིག་པ་ལྟ་བུར་འདུག་སྟབས་རང་བཞིན་གྱ་ཚོམ་དུ་ཞལ་དབྱེ་བྱ་ཚོད་མ་ཐིངས། དེ་ནས་སྨར་ཁམས་ལྷ་མདུན་དུ་རྒྱ་བཟའི་ཕྱག་བཟོར་གྲགས་པའི་རྣམ་སྣང་གི་རྡོ་སྐུ་བྱིན་ཅན་
མཇལ་ཞིང། མགུ་ཤོད་སྤང་མདའ་སོགས་བརྒྱུད་དེ་སྨར་ཁམས་སྒར་ཐོག་འོད་ཟེར་དགོན་དང། རི་འབུར་དགོན། ཁྱུང་འབུམ་ཀླུ་ར་དགོན་སོགས་ནས་འབོད་གནང་ལྟར་དགོན་ཁག་སོ་སོར་རིམ་བསྐྱོད་ཀྱིས་བསྙེན་འགྱེད་དང་
ཆོས་འབྲེལ་དབང་ལུང་སོགས་སོ་སོའི་ཐུགས་རེ་ལྟར་བསྐངས། ཀླུ་ར་དགོན་གྲགས་པ་སྤྲུལ་སྐུ་དང། དགོན་སྤྱི་ནས་ནན་གསུངས་ལྟར་དེར་ཞག་གསུམ་བསྡད་ཅིང། ཉིན་གཅིག་ལྷ་སའི་བསྟན་རྒྱས་གླིང་དེ་མོ་དགུ་འཆམ་

[151B]
སྟབས་དང་ཕལ་ཆེར་ཕྱོགས་འདྲ་སྣང། དེ་ནས་བཤུལ་ལམ་རིམ་བསྐྱོད་ཀྱིས་བྲག་གཡབ་ཀྱི་ས་སྣེ་ཟིན་མཚམས་བྲག་གཡབ་བླ་བྲང་ནས་ངེད་ཚོར་སྣེ་ཤན་མགྲོན་གཉེར་ཞིག་གཏོང་གནང་འདུག་པ་ནས་ལམ་འཁེལ་ཞག་ས་སོ་སོར་གྲ་
སྒྲིག་སྣེ་ལེན་གཟབ་ཅིང། ས་དཀར་རི་ཁྲོད་པ་རྣམས་ནས་ཆེད་འབོད་གནང་བ་ལམ་སྐྱོག་འགོར་གཞི་ཆེ་ཡང། བླ་མ་ཨ་རབ་རིན་པོ་ཆེ་དམ་པ་དེ་ཉིད་ཞལ་འཚོ་བཞུགས་སྐབས་འཕྲིན་ཡིག་གི་ལམ་ནས་འབྲེལ་བའི་ཆོས་གྲོགས་ལ་བརྟེན་
དཀའ་ངལ་ལ་མ་བལྟས་པར་བསྐྱོད་དེ་སྤོང་བ་པ་རྣམས་ལ་ཡོན་ཏན་གཞིར་གྱུར་མའི་བཤད་ལུང་བགྱིས། དེར་མཚན་ཉིད་ཀྱི་བཤད་གྲ་གསར་ཚུགས་འདུག་པའི་སློབ་གཉེར་བ་རྣམས་ཀྱིས་རིགས་ལམ་བརྒལ་བརྟག་བགྲོ་གླེང་ཡང་
གནང་བ་ལེགས་ངེས་འདུག་དེ་ནས་བྲག་གཡབ་བུ་དགོན་དུ་འབྱོར་ཉིན་བླ་བྲང་དང། དགོན་པའི་ཐབ་བསུ། སེར་སྦྲེང་སོགས་བསུ་བའི་བཀོད་པ་རྒྱ་ཆེན་དང་བཅས་བུ་དགོན་འདུ་ཁང་གི་ཡང་སྟེང་བྲག་གཡབ་ཧོ་ཐོག་ཐུ་
རིན་པོ་ཆེའི་གཟིམ་ཆུང་དུ་གྲ་སྒྲིག་འདུག་པར་ཉིན་བཞི་ལྔ་ཙམ་ཞིག་བསྡད། དགེ་འདུན་ཚོགས་ཆེན་ལ་འཇིགས་བྱེད་ལྷ་བཅུ་གསུམ་མའི་དབང་ཆེན་དང། ཡུལ་མི་རྣམས་ལ་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་

[152A]༄༅། །བཅས་བགྱིས། ཉིན་གཅིག་ལོ་རྒྱུས་ཡོངས་གྲགས་ཀྱི་བྱམས་མདུན་ལྷ་ཁང་དུ་ངོ་བསྐྱོད་ཀྱིས་མཆོད་སྤྲིན་གང་རྒྱས་སྤྲོས་ཏེ་རབ་གནས་རྟ་ཐོག་མ་ཞིག་བགྱིས་ཤིང། བྱམས་མདུན་གྱི་རྟེན་གཙོ་བྱམས་
སྐུ་གཙོ་འཁོར་རྣམས་ས་འོག་ནས་རང་འཁྲུངས་ཀྱི་རྡོ་སྐུ་ངོ་མཚར་ཆེ་བ་འདུག་བུ་དགོན་དུ་སྡད་སྐབས་དེ་སྔ་གྲྭ་སར་འཛིན་གྲ་གཅིག་པའི་དགེ་བཤེས་བུ་ཆོས་རྒྱལ་ཟེར་བ་དེ་རི་ཁྲོད་ནས་ངོས་འཕྲད་དུ་ཆེད་ཕེབས་བྱུང་བ་ཐོག་མར་འཕྲད་
སྐབས་དམན་ས་བཟུང་ནས་གུས་ཞབས་སོགས་ཆེར་བྱེད་ཀྱིན་འདུག་པར། དེ་སྔོན་ལོ་མང་མཉམ་འགྲོགས་ཀྱི་ཆོས་གྲོགས་ལ་བརྟེན་ཕྲན་ནས་སྔར་ལུགས་ནང་ཉམས་མ་བཅོས་ལྷུག་པར་བྱས་པས་རྗེས་སོར་དགེ་བཤེས་ནས་ཀྱང་གྲྭ་སའི་
གནས་སྐབས་ལྟར་སྔོན་བྱུང་ལོ་རྒྱུས་སོགས་ཀྱི་མོལ་མཆིད་ལྷུག་པོར་འཕེལ། ཁོང་སོགས་དོན་གཉེར་ཅན་འགའ་ཞིག་ལ་དགའ་ལྡན་ལྷ་བརྒྱ་མའི་ཁྲིད་སྤྲོས་བཤད་མེད་པའི་གནད་དོན་འདྲིལ་བ་བཤད། དར་སྡོད་རིང་ནམ་ཟླའི་དུས་
བབས་ཀྱིས་སྔོ་ཚལ་སོགས་ཆེར་མེད་འདྲ་བས་བྲ་གཡབ་བླ་བྲང་ནས་ངོ་བོ་གཅིག་ལ་ལྡོག་པ་ཐ་དད་པའི་མམ་སའི་བཟའ་བའི་རྣམ་གྲངས་ཤིང་འབྲོལ་ཆེན་པོ་ཁེངས་པ་ཞིག་ཉིན་ལྟར་གཏོང་གནང་མཛད་ཀྱིན་འདུག་སྟབས་ལངྐའི་བདག་
པོའི་བརྟུལ་ཞུགས་བཟུང། བྲག་གཡབ་ནས་ཆབ་མདོའི་ས་མཚམས་སུ་འབྱོར་སྐབས་ཆབ་མདོའི་སྤྱི་མཛོད་ཞི་བ་ལྷ་རིན་པོ་ཆེ་དང། འཕགས་ཆེན་རིན་པོ་ཆེའི་གཅེན་པོ་མཁན་ཆུང་བསོད་ནམས་རྒྱལ་མཚན་སོགས་གཏོས་

[152B] སང་དེར་ཆབ་མདོ་ཆོས་འཁོར་བྱམས་པ་གླིང་དུ་འབྱོར་ཉེའི་མཚམས་ཐབ་བསུའི་དབུ་གུར་སོགས་གྲ་སྒྲིག་རྒྱས་གཤོམས་གནང་འདུག་པར་ཅུང་ཟད་བསྡད་རྗེས་
ཆབ་མདོ་དགོན་ཡུལ་གྱི་གཙོ་དྲག་སོགས་བསུ་མི་ཁྱོན་ཆེ་དང་བཅས་རྟ་རགས་གྲལ་སྒྲིགས་ཀྱིས་བསྐྱོད་ཅིང། རྫ་ཆུའི་ཟམ་པ་གྲོལ་མཚམས་ཆབ་མདོར་ཡོད་པའི་རྒྱ་མིའི་ཞི་དྲག་འགོ་དམངས་དང། སློབ་ཕྲུག་དེ་སྔ་ཆབ་མདོ་ས་
ཤོར་སྐབས་རྒྱ་མིས་འཇུ་བཟུང་བྱས་པའི་བོད་དམག་གང་འཚམས། ལྷ་ལྡན་རྒྱལ་ཁབ་ནས་༸གོང་ས་ཆེན་པོའི་ཕེབས་བསུར་བཅར་འབྱོར་གྱི་གཞུང་ཞབས་དང། གདན་ས་གསུམ་གྱི་མཁན་འཐུས། མི་མང་སྤྱི་འཐུས་སོགས་
ཧ་ཅང་ཁྱོན་ཆེས་དགའ་བསུའི་ཕྲེང་བ་བསྟར་བསྒྲིགས་སུ་འདུག་ཅིང། དགོན་དུ་འབྱོར་མཚམས་ཞི་བ་ལྷའི་བླ་བྲང་དུ་ཅི་བདེར་གནས་མལ་བཅས། དར་མདོའི་ཕྱོགས་སུ་ས་གཡོས་ཀྱིས་འཁོར་ལམ་སྐྱོན་ཤོར་སྟབས་༸གོང་ས་
མཆོག་ཕེབས་འགྱངས་ཕྲན་བུ་བྱུང་འདུག་གཤིས་དེའི་བར་སྤྱི་མཛོད་ཞི་བ་ལྷ་རིན་པོ་ཆེ་ནས་ནན་བསྐུལ་གནང་དོན་བཞིན་ཆབ་དགོན་ཚོགས་ཆེན་འདུ་ཁང་དུ་ཆབ་མདོར་གཉུག་མར་གནས་པའི་དགེ་འདུན་རྣམས་དང། ༸རྒྱལ་བའི་ཕེབས་
བསུ་དང་ཞལ་མཇལ་་ཕྱོགས་ཕན་ཚུན་ནས་ལྷགས་པ་སོགས་དོན་གཉེར་ཅན་ཆིག་སྟོང་ལྷག་ཙམ་ལ་ཞག་བཅུ་བཞིའི་རིང་ལམ་རིམ་བདེ་ལམ་གྱི་བཤད་ཁྲིད་འཆད་སྤེལ་བྱས། ཉིན་གཅིག་མཚན་ཉིད་གྲྭ་ཚང་གིས་ཆེད་འབོད་གནང་

[153A]༄༅། །བ་བཞིན་མཚན་གྲྭའི་ཆོས་གྲྭར་བསྐྱོད་དེ་དགེ་འདུན་རྣམས་ལ་ལམ་རིམ་ཆེན་མོའི་དབུ་ནས་ཆོས་ཐུན་གཅིག་བཤད། དེ་རྗེས་སློབ་གཉེར་བ་རྣམས་ཀྱིས་འཛིན་གྲྭ་སོ་སོར་རིགས་ལམ་རྩོད་གྲྭ་ཚུགས་སོང་བར་
མང་དུ་ཐོས་པའི་དཀྱིལ་འཁོར་ཡོངས་སུ་རྫོགས་པའི་དགེ་བའི་བཤེས་གཉེན་ཆེན་པོ་བྱམས་པ་མཐའ་ཡས་རིན་པོ་ཆེའི་བཀའ་དྲིན་གྱིས་སེར་བྱེས་གྲྭ་ཚང་གི་ཆོས་གྲྭའི་བགྲོ་གླེང་གི་ངང་ཚུལ་དང་ཕྱོགས་འདྲ་བ་གྲ་རྒྱས་ཕུན་སུམ་ཚོགས་པ་
འདུག་དེ་ནས་༸གོང་ས་༸སྐྱབས་མགོན་ཆེན་པོ་མཆོག་ཆབ་མདོར་༸ཞབས་འཁོད་སྐབས་རྫ་ཆུའི་ཟམ་ཆེན་གྱི་ཕར་ཕྱོགས་སུ་ཕེབས་བསུར་བཅར་ཏེ་མཐོང་ན་དོན་ཆེ་བའི་གསེར་ཞལ་དགེ་ལེགས་ཀྱི་སྣང་བ་འབུམ་ཕྲག་ཏུ་གྲོལ་བ་
མཇལ་སྐབ་དགྱེས་བརྩེའི་རྣམ་པ་འགོག་མེད་ཆེས་ཆེར་མཛད་ཅིང། བཞུགས་སྒྲིག་གཟིམ་ཆུང་དུ་༸ཞབས་འཁོད་གྲུབ་འཕྲལ་སྐུ་མདུན་དུ་འབོད་གནང་ལྟར་བཅར་བར། བར་ལམ་རྒྱ་ཕྱོགས་ཡུལ་གྲུ་གཞན་དང། མདོ་སྨད་ཁུལ་ཕེབས་
བཞུགས། མའོ་ཙེ་ཏུང་མཇལ་འཕྲད་སྐབས་ཁོ་པའི་ངག་ལམ་ནས་བསམ་ཕུགས་ཀྱི་ལྟ་ངན་དེ་གསལ་ཐོན་བྱུང་ཚུལ་སོགས་སྤྱི་བྱེའི་གནས་ཚུལ་གྱི་བཀའི་གསང་བ་སྙིང་གི་ཐིག་ལེར་འཁྱིལ་བར་འོས་པ་དུ་མ་ཞིག་ཞིབ་ལྷུག་ཏུ་སྩལ་ཞིང་
ཁོ་བོ་ནས་ཀྱང་ཁམས་ཁུལ་རིམ་བསྐྱོད་ཀྱི་གནས་ཚུལ་རྣམས་སྙན་གསོལ་ཞུས་ཏེ་ལྷོད་མཇལ་གྱི་གོ་སྐབས་ཐོབ་པས་ཡིད་ཀྱི་པདྨོ་གུས་སྤྲོའི་ཆར་རྒྱུན་གྱིས་རབ་ཏུ་བརླན་པར་བྱས་པའི་སྐལ་བཟང་གི་འདབ་རྒྱ་ལྷག་པར་གྲོལ། ཆབ་མདོར་

[153B] རིན་པོ་ཆེ་སྐུ་རྐྱང་ལ་མགོན་པོ་ཞལ་རྣམ་འགྱུར་བཅུ་བདུན་གྱི་རྗེས་གནང་ཁོངས་ནས་གསང་སྒྲུབ་ཀྱི་རྗེས་གནང་དང། བྲམ་ཟེ་ནག་པོ་མངས་གཏད་ཀྱི་
ཀྱི་རྗེས་གནང་མ་གཏོགས་གཞན་རྣམས་ཡོངས་རྫོགས་བཞེད་པ་འབྲས་ལྡན་དུ་བྱས། ཐོན་ཁར་སྐྱེལ་རྫོངས་དངུལ་གྱི་རྣམ་བུམ་ལས་བུམ་དང། ནང་མཆོད་ཀ་ལི་སྟེགས་བཅས་ཚ་གསེར་མ་སོགས་མཆོད་ཆས་སྤུས་ལེགས་མང་པོ་
སྩལ། ༸གོང་ས་མཆོག་དང་ལྷན་དུ་ཆབ་མདོ་ནས་ཐོན་ཏེ་བྲག་གཡབ་ས་ཁོངས་དཀྱིལ་ཐང་དུ་བྲག་གཡབ་སྤྱི་མཛོད་མཁར་འགོ་སྤྲུལ་སྐུ་སོགས་འཕྲད། ཚ་བ་སྤང་མདའ་དང། རྒྱ་མོ་དངུལ་ཆུའི་ཟམ་ཆེན་སོགས་བཤུལ་ལམ་རིམ་
བགྲོད་ཀྱིས་སྤོ་བོ་བཀྲ་མོར་འབྱོར། དེ་ནས་ཐོན་ཉིན་སྔ་དྲོ་དྲག་ཆར་ཧ་ཅང་བབས་ཆེས་པས་རི་རྡོ་རྦབ་འདྲིལ་གྱིས་ལམ་འགགས་ཏེ་ཡུན་རིང་འགོར་ཞིང། རྦབ་རྡོ་ཕར་ཚུར་བསལ་ནས་མོ་ཊོར་ཐར་ཙམ་བྱུང་ཡང། ཕྱི་དྲོ་ཉི་རྒས་ཙམ་ལ་
རི་སུལ་ཞིག་ཏུ་རི་གཟར་གྱི་ཆུ་ཀླུང་གནོད་པ་ཅན་དྲག་པོར་འབབ་ཅིང་རྦ་རླབས་མཐོན་པོར་འཁྲུག་པ་ལ་ཟམ་པ་ཟུར་སྣེ་གཅིག་ཕྲན་བུ་ཤོར་བ་ཞིག་འདུག་པ་དེར་མོ་ཊོར་ནང་བསྐྱོད་རྒྱུ་ཉེན་ཁའི་སྟབས་ཀྱིས་མ་བཟོད་པར་༸གོང་ས་མཆོག་
དང། ཡོངས་འཛིན་གླིང་རིན་པོ་ཆེ་སོགས་ངེད་ཚོ་སྟོན་འཁོར་ཉུང་ཤས་ཤིག་ཟམ་པའི་སྟེང་གོམ་བགྲོད་ཀྱིས་ཚུར་ཁར་ཐོན་རྗེས་འཇིབ་འཁོར་མོ་ཊོར་སྟོང་པ་ཟམ་ཐོག་ཏུ་རེ་རེ་བཞིན་བགྲོད་དེ་རེ་ཟུང་ཞིག་ཚུར་ཁར་ཐོན་མཚམས་འཇིབ་འཁོར་

[154A]༄༅། །གཅིག་ཟམ་སྟེང་བགྲོད་མུས་སུ་ཚག་སྒྲ་དང་བཅས་ཟམ་སྐེད་ཆག་ལྷུངས་སོང་ཡང་མིར་སྐྱོན་བྱུང་མ་སོང། ཆིབས་ཞབས་བྱིངས་དང་སྐུ་ཆས་རྣམས་ཕར་ཁར་ལུས། ཚུར་ཁར་ཐོན་པའི་སྐུ་འཁོར་རྣམས་མོ་ཊོར་
སྔོན་ཐོན་རེ་ཟུང་ནང་འཚངས་ཏེ་མཚན་བསྐྱོད་ཀྱིས་ཆུ་དང་བྲག་གཡང་སོགས་ཀྱི་རོང་ལམ་ཡང་བདག་ཏུ་འཇིགས་དངངས་དང་བཅས་མཚན་ཕྱེད་ཙམ་ལ་ཀོང་པོ་ཀླུ་ནང་ཞེས་ཕར་འབྱོར། དེར་ལྷས་ནས་གཞུང་གི་ཕེབས་བསུར་རིམ་བཞི་སྨན་
སྟོད་པ་སོགས་གཞུང་ཞབས་འགའ་ཤས་འབྱོར་འདུག་པའི་རས་གུར་ནང་ཕྲན་དང། བློ་བཟང་ཤེས་རབ་གཉིས་མལ་ཆས་སོགས་གང་ཡང་མེད་པར་ཉལ་བསྡད་ཅིང། ཟླ་གྲས་བཤུལ་ལུས་རྣམས་ལ་ཇི་འདྲ་ཞིག་འོང་སྙམ་པའི་བློ་གཡེང་
གིས་དེ་ནུབ་གཉིད་ཡེ་མ་བྱུང། མཚན་མོ་དེར་རྒྱ་མི་ལམ་བཟོ་བ་རྣམས་ཀྱིས་ཤིང་གདུང་ཉིས་གཤིབ་ཐག་པས་སྦྲེལ་བའི་རྐང་ཟམ་འཕྲལ་སེལ་ཞིག་བཅོས་པའི་ཐོག་༸རྒྱལ་བའི་ཞབས་འབྲིང་གཟིམ་གཡོག་ལགས་དང། གསོལ་ཐབ་པ་རེ་
ཟུང་དང་མཉམ་དུ་དཔལ་ལྡན་ནས་ཁོ་བོ་སྔོན་ཐལ་བློས་མ་བཟོད་པར་ཡ་ཡུད་ཀྱིས་འོངས་ཏེ་ཆུ་ཚུར་ཁ་ནས་མོ་ཊོར་ཐོག་ནངས་པར་ནམ་ཟིར་ཙམ་ལ་ཁོ་བོའི་འབྲིས་སུ་འབྱོར། ལྷ་བུ་དང། བློ་བཟང་ཡེ་ཤེས་སོགས་རྗེས་སུ་ལུས་པ་ཁོ་བོ་མལ་གྲོ་
དག་པ་དགོན་པར་འབྱོར་སྐབས་མ་གཏོགས་རྗེས་ཟིན་མ་ཐུབ། དེ་ནས་དེ་མོ། ཉང་ཁྲི། རྒྱ་མདའ་སོགས་ཀོང་པོའི་ས་ལམ་རིམ་བརྒྱུད་ཀྱིས་སྦ་ལ་བརྒལ་ནས་མལ་གྲོ་ཁུལ་དག་པ་དགོན་པར་རྩེ་རྣམ་རྒྱལ་གྲྭ་ཚང་ཕན་བདེ་ལེགས་བཤད་གླིང་པ་

[154B] དེར་མལ་དྲོ་བྱ་ར་མདོའི་གཞིས་སྡོད་དང་ལྷ་སའི་ཤག་ནས་ལྷག་ཆུང་ཅན་བཅས་བསུ་བར་འབྱོར། དགའ་ལྡན་ཞོལ་གཙང་ཐོག་གི་སྤང་ལྗོངས་ནེའུ་གསིང་ནེ་ཙོའི་གཤོག་པ་
བཀྲམ་པ་ལྟ་བུ་དེར་འབྲོག་རི་པོ་ཆེ་དགའ་ལྡན་རྣམ་པར་རྒྱལ་བའི་གླིང་གི་བླ་སྤྱི་ནས་ཐབ་བསུའི་དགུ་གུར་གྲ་སྒྲིག་རྒྱས་པར་གནང་འདུག་པར། སྟོན་འཁོར་རྣམས་དང་ལྷན་དུ་གུང་གི་དྲོ་བཏབ་ཅིང་མཁན་པོ་བླ་སྤྲུལ་ལས་སྣེ་སོགས་དང་འཕྲད་རྗེས་
ངེད་རང་གི་སྐྱེས་ཡུལ་ཚལ་གུང་ཐང་གི་གཙུག་ལག་ཁང་དུ་འབྱོར། དེར་༸གོང་ས་མཆོག་གི་ཕེབས་བསུར་གཞུང་ཞབས་སེར་སྐྱ་དྲག་འབྲིང་དཀྱུ་ས་གསུམ་ཡོངས་རྫོགས་དང། གདན་ས་སེ་འབྲས་གཉིས་ཀྱི་མཁན་པོ་བླ་སྤྲུལ་སོགས་
ཁྱོན་ཆེ་ཕེབས་འབྱོར་འདུག་ཅིང། གཙུག་ལག་ཁང་དུ་གཞུང་གནས་ནས་ཕེབས་སྟོན་དཀར་སྤྲོ་རྒྱས་གཤོམ་དང། དབུ་རྩེའི་གཟིམ་ཆུང་ཉི་འོད་དུ་གུང་ཐང་བླ་བྲང་སྒེར་ནས་དཀར་སྤྲོ་སྤོམ་སྒྲིག་བསྟར་འབུལ་ཞུས་རྗེས་ལྷ་སར་ཕེབས་རྒྱུ་
གཟའ་ཚེས་དང་བསྟུན་གུང་ཐང་དུ་ཞག་གསུམ་བཞུགས་མཛད་རིང་ཁོ་བོ་ཡང་བསྡད། ཟླ་བ་ལྔ་པའི་ཚེས་བཅུ་གསུམ་སྐོར་ལ་གུང་ཐང་ནས་ནོར་གླིང་བསྐལ་བཟང་ཕོ་བྲང་དུ་ཕེབས་བྱམས་སོགས་སྔར་སྲོལ་ཆིབས་རགས་རྒྱས་གཤོམས་
བཅས་༸ཞབས་སོར་འཁོད་ཅིང། དེ་ཉིན་གུང་ཐང་ནས་ཆིབས་ཞལ་བསྒྱུར་ཙམ་ནས་བཟུང་ནོར་བུ་གླིང་ཁའི་ཕོ་བྲང་དུ་ཕེབས་ཀྱི་བར་ཆར་པ་འབབ་ཆེས་རྐྱེན་པས་ཕེབས་བྱམས་ལ་ཆར་ཁེབས་སྒྲོན་པ་དང། ཆིབས་ཞབས་ཚང་མ་ལས་ཞྭ་

[155A]༄༅། །ལས་གོས་ཀྱི་ན་བཟའ་གཟབ་བཞེས་སྟེང་འགོ་སྣམ་དམར་པོའི་ཆར་ཁེབས་བཞེས་ཏེ་ཕེབས་དགོས་པ་ཞིག་བྱུང་སོང་བརྟེན་འབྲེལ་གྱི་ལ་ཉེ་མི་བཟང་བའི་རྣམ་རྟོག་ཅིག་རང་གཞན་མང་པོའི་བློ་ལ་ཤར། ནོར་
གླིང་དུ་ཕེབས་སྟོན་དཀར་སྤྲོའི་མཛད་སྒོ་སོགས་གྲུབ་རྗེས་ལྷ་སའི་ཤག་ཏུ་ལོག་སྟེ་ཆོས་དང་ཟང་ཟིང་གིས་འབྲེལ་བའི་ཡོན་མཆོད་དང། སློབ་མ་ཁག་སོགས་མཆོག་དམན་མང་པོས་ཉིན་མང་རིང་ངོས་འཕྲད་བསྙེན་བཀུར་སྤྲིན་བཞིན་གཏིབས་པ་
རྣམས་དང་དུ་བླངས། དེ་ལོ་རྒྱ་མིས་ལྷ་སའི་སློབ་གྲ་འབྲིང་བའི་གཙོ་འཛིན་བྱེད་དགོས་ཞེས་ནན་བསྐུལ་བྱུང་བར། དེང་དུས་ཀྱི་ལུགས་དང་མཐུན་པའི་སློབ་གྲའི་ལམ་སྲོལ་རྒྱུས་མེད་པ་སོགས་ཀྱིས་རྔོ་མི་ཐོགས་ཚུལ་བརྗོད་པར་བརྟེན་རྒྱ་
མིས་༸གོང་ས་ཆེན་པོའི་བཀའ་བསྐུལ་ཞུས་ཏེ་མིང་ལེན་བྱ་དགོས་བྱུང་ཞིང། བདུན་ཕྲག་རེ་ཙམ་ཐོག་སློབ་གྲར་བལྟ་བསྐྱོད་ཀྱིས་དགེ་སློབ་རྣམས་ལ་བསམ་འཆར་སློབ་སྟོན་བྱེད་ཁུལ་བྱས། སྟོན་དུས་ཆབ་མདོ་འཕགས་ཆེན་ཧོ་ཐོག་ཐུས་བསྐུལ་གནང་བཞིན་བཞི་སྡེའི་འདུ་ཁང་དུ་རིན་པོ་ཆེ་ཉིད་དང། བྲག་གཡབ་
ཧོ་ཐོག་ཐུ། ༸སྐྱབས་རྗེ་རྡོ་རྗེ་འཆང་ཕ་བོང་ཁའི་མཆོག་སྤྲུལ་རིན་པོ་ཆེ་སོགས་བླ་སྤྲུལ་དགེ་བཤེས་དང། གདན་སའི་དགེ་འདུན་གཙོ་གྱུར་གྱི་འདུས་པ་ཆིག་སྟོང་སུམ་བརྒྱ་ལྷག་ཙམ་ལ་སྒྲུབ་ཐབས་རིན་འབྱུང་བརྒྱ་རྩའི་རྗེས་གནང་ཡོངས་རྫོགས་ཕུལ། རྒྱ་ནག་ནས་
ཕྱིར་འཁོར་བའི་སྐྱེས་ཀྱི་ཚུལ་དུ་གདན་ས་གསུམ་དང། རྒྱུད་གྲྭ་རྣམ་གཉིས་བཅས་པར་མང་འགྱེད་ཀྱི་བསྙེན་བཀུར་དང་འགྱེད་ཐེབས་སྦྱོར་འབུལ། དགའ་ཤར་གྲྭ་ཚང་དུ་ཀ་རིང་བརྒྱད་ལ་ཝ་ར་ཎ་སིའི་རྒྱ་སེའི་ཀ་འཕན་ཆེ་ལེགས་བརྒྱད་

[155B] རྒྱལ་མཚན་ཕྱེ་ཕུར་གསུམ་བཅས་དད་འབུལ་བགྱིས། །རང་ལོ་ང་དྲུག་པ་མེ་སྤྲེ་ལོར་ངེད་རང་གི་སྐྱེས་མ་ཚེ་རིང་སྒྲོལ་མ་དགུང་ལོ་བརྒྱད་ཅུ་གྱ་གཉིས་སུ་སོན་པ་དགུང་ནའི་བབས་
ཀྱིས་བགྲེས་ནད་ལྟ་བུས་ཉིན་ཤས་བསྙུན་རྗེས་ཟླ་བ་དང་པོའི་ཚེས་བཅུ་གཉིས་ཉིན་སྐུ་ཚེའི་འདུ་བྱེད་བཏང་སོང་བར། མ་གཤེགས་གོང་དང། གཤེགས་ཁ་བཅས་པར་ངེད་རང་ཡང་ཡང་ངོས་མཇལ་གྱིས་དགེ་སེམས་གསལ་འདེབས་དང་
དེ་བཞིན་གཤེགས་པའི་མཚན་དང། གཟུངས་སྔགས་ཟབ་མོའི་རིགས་སྙན་ལམ་དུ་བསྒྲགས་རྗེས། འཕོ་འདེབས་གཟབ་ཁུལ་བྱས་ཤིང། མ་དམ་པ་དེ་ཉིད་ཀྱང་ཉམས་ལེན་གྱི་རྣམ་གྲངས་མང་པོ་མི་མཁྱེན་ཡང་ཕན་སེམས་ཆེ་ཞིང་
རྒྱུན་དུ་ཡིག་དྲུག་གི་བཟླས་བརྗོད་དང། ལྷ་སའི་གཙུག་ལག་ཁང་ཕྱི་ནང་དང། གླིང་སྐོར་སོགས་ལ་ཕྱག་མཆོད་ཞབས་སྐོར་སོགས་ལུས་ངག་གི་དགེ་སྦྱོར་ལ་བརྩོན་པ་ཆེན་པོ་མཛད་པ་བཅས་གཤེགས་ཁར་གནད་གཅོད་ཀྱི་ཚོར་བར་དང། ཞེན་
ཆགས་ཀྱི་རེ་དོགས་གང་ཡང་མེད་པར་སྣུམ་ཟད་མར་མེའི་ཚུལ་ལྟར་མནལ་ཁུག་པ་བཞིན་བདེ་བའི་ངང་སྐུ་ཚེ་འཕོས་སོང་བ། དེ་སྐབས་ལྷ་ལྡན་སྨོན་ལམ་ཆེན་མོ་ཚུགས་མུས་ལ་བརྟེན་ཚེས་བཅོ་ལྔ་ཉིན་མང་འགྱེད་བསྙེན་བཀུར་གྱིས་མཚོན་པའི་
སྐུ་ཚིགས་སོ་སོར་དགོན་ཁག་ཡས་མས་དང། ཆོས་འཁོར་རྣམ་གསུམ་སོགས་གནས་རྟེན་ཁག་ལ་དགོངས་རྫོགས་མཆོད་འབུལ་གང་ནུས་བསྒྲུབས། རྒྱ་ནག་ནས་དམག་དཔོན་དྲིན་ཡིའི་ཞེས་པ་ཆེད་འབྱོར་གྱིས་བོད་རང་སྐྱོང་ལྗོངས་གྲ་

[156A]༄༅། །སྒྲིག་ལྷན་ཚོགས་ཞེས་པ་གཞུང་དང། བཀྲས་ལྷུན་བླ་བྲང། ཆབ་མདོ་ས་ཁུལ་བཅས་ཁག་གསུམ་ནས་འཐུས་མི་ལྔ་བཅུ་ང་གཅིག་མིང་གསལ་བྱས་པའི་ཚོགས་པ་ཞིག་བཙུགས་སོང་བར། ཕྲན་ཡང་གོང་གསལ་
འཐུས་ཚོགས་དེ་ཁོངས་དབང་མེད་བསྐྱོད་དགོས་བྱུང་བ་མ་ཟད། ཆོས་དོན་ལས་ཁུངས་ཞེས་ཐ་སྙད་བཏགས་པའི་ལས་ཁུངས་ཀྱི་གཙོ་འཛིན་གྱི་མིང་ཡང་མི་འདོད་བཞིན་དུ་ལེན་དགོས་བྱུང། འོན་ཀྱང་ལས་ཁུངས་དངོས་གཞི་ཚུགས་
སྐབས་ཚོགས་པའི་གྲལ་འགོར་བསྡད་ཁུལ་ཙམ་ལས། ལས་དོན་སྐོར་རང་གི་བསམ་འཆར་ཇི་ལྟར་བརྗོད་ཀྱང། རྒྱ་རིགས་ལས་བྱེད་འུའི་ཁོ་ཀྲང་ཞེས་པ་སོགས་ཀྱིས་འཆར་སྟོན་གང་བྱས་དེ་ཁོ་ན་ལས་གཞན་དུ་འདའ་ས་མེད་པར་
དེའི་སྟེང་དུ་འགྲོ་དགོས་ཀྱི་ཡོད། གོང་གསལ་སློབ་གྲའི་གཙོ་འཛིན་བྱེད་ཁུལ་སྐབས་ཀྱང་དེ་བཞིན་དོན་དམ་གྱི་དབང་ཆ་མེད། དེ་ལྟར་ནང་དུ་དབང་མེད་ཅིང་ཕྱི་རོལ་ཏུ་བོད་མི་མང་གི་ཡི་གར་མི་འོང་བའི་མིང་སྐམ་པོ་ཞིག་སྔ་རྗེས་
དུ་མར་དབང་མེད་དུ་འཁྱེར་དགོས་བྱུང་བ་འདི་ནི། ཇི་སྐད་དུ། འཇམ་མགོན་ས་པཎ་གྱིས། སྤྲེའུ་ཟློས་གར་མི་བྱེད་ན། །མགུལ་དུ་ཐག་པ་ཅི་སྟེ་འདོགས། །ཞེས་དང། ནེ་ཙོ་སྨྲ་བས་གཟེབ་ཏུ་ཆུད། །བྱིའུ་ལྐུག་པ་ཅི་བདེར་རྒྱུ།།
ཞེས་པ་ལྟར་རང་ལ་ཉམས་ལེན་མེད་པའི་ཚིག་སྤྱི་ཙམ་གྱི་ཆོས་གཏམ་སོགས་དད་ལྡན་མགོ་བོ་བསྐོར་བའི་ཆོས་བརྒྱད་ཀྱི་གར་སྟབས་བསྒྱུར་ཆེས་པའི་ལེ་ལན་རང་ཐོག་ཏུ་བབས། བོད་ཟླ་བཞི་པའི་ནང་ཚོགས་ཆེན་དེ་དག་དངོས་སུ་ཚུགས་

[156B] ཀུན་གཟིགས་པཎ་ཆེན་རིན་པོ་ཆེ་རྣམ་གཉིས་ཆིབས་བསྒྱུར་བསྐྱངས་དགོས་བྱུང་ཞིང་རྒྱ་ནག་གི་ཞིང་ཆེན་ཁག་དང། ཨ་མདོ། ནང་སོག་ཁམས་ཁུལ་བཅས་པའི་མི་སྣ་གཏོས་ཆེ་འཛོམས་ཏེ་ཚོགས་
འདུ་རྟེན་འབྲེལ་གྱི་སྤྲོས་པའི་ཡོ་ལང་རྒྱ་ཆེ་དང་བཅས་ཚུགས་སོང་ཞིང། དེའི་རྗེས་འབྲེལ་ཟ་ཟིར་གྱི་གཡེང་བ་ཉིན་མང་བསྟུད། ཟླ་བ་དྲུག་པའི་ནང་རོང་བདེ་སྐྱིད་གླིང་གི་སྲས་དགེ་སློང་དགེ་འདུན་ཆོས་དབྱངས་ནས་བསྐུལ་བ་བཞིན་
བཞི་སྡེའི་འདུ་ཁང་དུ་བླ་སྤྲུལ་དགེ་བཤེས་སོགས་དོན་གཉེར་བ་ཆིག་སྟོང་ལ་ཉེ་བར་སྟག་ཕུའི་དག་སྣང་ཉེ་བརྒྱུད་སྒྲོལ་མ་ཙིཏྟ་མ་ཎིའི་དབང་དང། རིམ་གཉིས་ཀྱི་ཉམས་ཁྲིད་ཉིན་ཤས་ཤིག་བགྱིས། དེ་རྗེས་བྲག་གཡབ་ཧོ་ཐོག་ཐུ་རིན་པོ་
ཆེས་བསྐུལ་གནང་བཞིན་བཞི་སྡེ་གྲྭ་ཚང་དུ་འདུས་པ་ཆིག་སྟོང་བརྒལ་བར་སྐྱེར་སྒང་ལུགས་རྟ་མགྲིན་གསང་སྒྲུབ་ཀྱི་དབང་ཆེན་སྟ་གོན་དང་བཅས་པ་དང། དེ་གའི་མཇུག་མཐུད་དུ་སྒྲུབ་ཐབས་ཟུར་བཀའ་བརྒྱ་རྩ་དང། གྲུབ་ཆེན་བརྒྱད་ཅུ་
༸རྒྱལ་བ་དགེ་འདུན་རྒྱ་མཚོའི་གསུང་ཡི་དམ་སྒྲུབ་སྐོར་གྱི་ལྷ་ཚོགས་རྣམས་ཀྱི་རྗེས་གནང། སྒྲ་མི་སྙན་ཚེ་དཔག་མེད་ཀྱི་ཚེ་དབང་རིང་བརྒྱུད་དང། འབྲི་གུང་ཆོས་གྲགས་ཀྱི་དག་སྣང་ཉེ་བརྒྱུད་གཉིས། གྲུབ་རྒྱལ་ལུགས་ཚེ་དཔག་མེད་ལྷ་
གཅིག་བུམ་གཅིག་གི་ཚེ་དབང་ཐུན་མོང་མ་ཡིན་པ་དབང་བཞི་བྱིན་རླབས་དང་འབྲེལ་བ། བཅོམ་ལྡན་འདས་དམ་ཚིག་རྡོ་རྗེའི་རྗེས་གནང། གསང་བདེ་འཇིགས་གསུམ་གྱི་སྔགས་བཏུའི་རྗེས་གནང་བཅས་རིམ་པར་ཕུལ། ཟླ་བ་བརྒྱད་

[157A]༄༅། །པ་ནང་རྭ་སྒྲེང་བླ་བྲང་ནས་གདན་ཞུས་ལྟར་༸གོང་ས་མཆོག་དང། ཡོངས་གླིང་རིན་པོ་ཆེ། ཁོ་བོ་ཅག་སོགས་སྐུ་འཁོར་ཉུང་བསྡུས་ཀྱིས་ནོར་གླིང་ནས་སྟོད་ལུང་ནང་དང། དེ་ནས་འདམ་གསང་གཞུང་སོགས་
བྱང་ངོས་ཀྱི་འཁོར་ལམ་བརྒྱུད་དེ་རྭ་སྒྲེང་དགེ་འཕེལ་གླིང་དུ་༸ཞབས་སོར་འཁོད་ཅིང། གཙུག་ལག་ཁང་དུ་༸གོང་ས་མཆོག་དབུ་བཞུགས་ཀྱི་ངེད་ཚོ་གསུང་ཞབས་རྣམས་དང་བཅས་རབ་གནས་རྒྱས་པ་ཉིན་གསུམ་རིང་མཛད། རྟེན་གཙོ་
ཇོ་བོ་འཇམ་དཔལ་རྡོ་རྗེ་དང། ཇོ་བོ་རྗེའི་གདུང་རྟེན། སྐུ་ཆོས། སྣམ་སྦྱར། གཟིགས་དཔེ་རྒྱ་དཔེ། འབྲོམ་གྱི་གཟིགས་དཔེ་བརྒྱད་སྟོང། ཇོ་བོའི་སྐུ་བརྙན་དབུ་ཡོན་མ། བླ་མ་དྷརྨ་རཀྵི་ཏའི་ཐུགས་དམ་རྟེན་གཤིན་རྗེ་གཤེད་ཀྱི་
ཐང་ཀ་སོགས་ནང་རྟེན་རྣམས་མཇལ། ཁོ་བོའི་སྡོད་གནས་སྔར་ངེད་རང་དགེ་ཚུལ་སྒྲུབ་སའི་གཟིམ་ཆུང་དེར་ཁེལ་འདུག་དེར་ཕྱག་དཔེ་མང་ཙམ་ཞིག་བཞུགས་པ་ནས་རྗེ་བདག་ཉིད་ཆེན་པོས་ཞུ་བསྐུལ་ལྟར་རྗེ་བཙུན་རེད་མདའ་བས་
མཛད་པའི་མངོན་པ་ཀུན་བཏུས་ཀྱི་འགྲེལ་ཆེན་པོད་གཅིག་དང། ཡང་རེད་མདའ་བའི་གསུང་ཐོར་བུ་སྣ་ཚོགས་པོད་གཅིག་བཅས་བྲིས་མ་པོད་གཉིས་འདུག་པ་མཇལ་བར། ཀུན་བཏུས་འགྲེལ་པ་གཞུང་རྒྱ་ཧ་ཅང་ཆེ་བས་མགོ་ཡོན་
གྱི་མལ་དུ་ལྷུང། དེང་སང་རྗེའི་གསུང་འབུམ་ནང་ཡོད་པ་དེ་ཙམ་མིན་པར་རྗེ་རིན་པོ་ཆེ་དང་རྣམ་གཉིས་སྤྱིར་མདོ་སྔགས་དང། ཡང་སྒོས་ལྟ་བའི་སྐོར་དྲི་བ་དྲིས་ལན་གྱི་ཕྱག་བྲིས་འབུལ་རེས་མཛད་པ་འགའ་ཤས་ཤིག་འདུག་པ་དཔེ་བཤུ་

[157B] རྗེས་སོར་ལྷ་སར་གཡར་ཞུ་བྱ་རྩིས་ཀྱང་བྲེལ་གཡེང་གི་མུར་ལུས་པ་འགྱོད་ཀྱང་དེར་ཟད། རྗེ་བདག་ཉིད་ཆེན་པོས་ལམ་རིམ་ཆེན་མོ་མཛད་ས་ཡང་དགོན་རི་ཁྲོད་དུ་༸རྒྱལ་དབང་མཆོག་དང། ངེད་ཚོ་
ཆིབས་ཞབས་རྣམས་དང་བཅས་པས་ལམ་རིམ་ཆེན་མོ་ཆ་བགོས་ཀྱིས་དག་སྒྲོག་མཛད། དེ་སྔ་མེ་ཕག་ལོར་རྭ་སྒྲེང་རྒྱལ་ཟུར་རིན་པོ་ཆེ་ལྟོས་པར་བཅས་པ་ཉམས་ཉེས་པའི་སྐབས་དམག་མི་རྣམས་ཀྱིས་དངུལ་གྱི་མཆོད་རྟེན་གྱི་ཤུན་པ་བཤུས་
པ་དང། མཆོད་རྟེན་དང་སྐུ་བརྙན་གྱི་ཕྲ་རྒྱན་བཀོག་པ། མེ་མདེལ་གྱིས་སྐྱོན་ཅན་དུ་བྱས་པ། གསང་འདུས་ཀྱི་དཀྱིལ་འཁོར་བློས་བསླང་ཞིག་དབྱུག་པས་འདམ་བུ་ལྟར་བཅོམ་སྟེ་གསིལ་བུར་སྤུངས་པ་སོགས་སྙིགས་མ་ལས་ཀྱང་ཆེར་
སྙིགས་པའི་རང་མདངས་ཉེ་བའི་མཚམས་མེད་ཀྱི་ལས་ངན་མང་དུ་བརྩམས་པ་དུ་མ་ཞིག་མཐོང་ཚེ་བཀའ་གདམས་བསྟན་པའི་ཆུ་འགོ་གནས་ཆེན་ཁྱད་པར་ཅན་འདིར་ཉམས་གུད་ཀྱི་གནས་སྐབས་འདི་འདྲ་བྱུང་འདུག་སྙམ་ཡིད་གདུང་གི་
ཚོར་བ་སྐྱེས། ༸སྐྱབས་རྗེ་ཡོངས་འཛིན་གླིང་རིན་པོ་ཆེ་ནས་མཁན་པོ་དང། ཁོ་བོ་ནས་ལས་སློབ་བགྱིས་ཏེ་རྭ་སྒྲེང་མཆོག་སྤྲུལ་རིན་པོ་ཆེ་དགེ་ཚུལ་གྱི་དངོས་པོར་བསྒྲུབས། ཚུར་ལམ་གསང་ཆེན་རྒྱུད་སྡེའི་མཛོད་འཛིན་དཔལ་ལྡན་སྨད་
རྒྱུད་གྲྭ་ཚང་སྟོད་ལུང་ཕུ་ཆུ་མིག་ལུང་དུ་དབྱར་ཕྱི་མའི་ཞལ་བཞེས་ཆོས་ཐོག་ཚུགས་མུས་ནས་གདན་ཞུས་ལྟར་༸གོང་ས་མཆོག་ཞབས་འཁོད་རྒྱུད་གྲྭར་ཆོས་འབྲེལ་སོགས་མཛད་སོང་ཞིང། ཁོ་བོ་ཡང་ལྷན་བཅར་གྱིས་རྒྱུད་པའི་ནང་རྟེན་རྗེ་བདག་

[158A]༄༅། །ཉིད་ཆེན་པོས་རྗེ་ཤེས་རབ་སེངྒེར་སྩལ་བའི་ཞལ་ཐང་བྱིན་ཅན་རྣམས་མཇལ་ཁ་ཐོབ། སྟོད་ལུང་ནས་འཁོར་རྗེས་དགའ་ལྡན་ཤར་རྩེའི་རབ་གནས་སུ་འབོད་བསྐུལ་ལྟར་བསྐྱོད་ཅིང། ཉིན་གཅིག་ཤར་རྩེའི་
ཆོས་བར་ཤར་བྱང་གཉིས་ཀྱི་དགེ་འདུན་མང་ཚོགས་ལ་དགའ་ལྡན་ལྷ་བརྒྱ་མའི་བཤད་ཁྲིད་ཕུལ། དེ་ལོ་འཕགས་ཡུལ་གནས་བརྟན་སྡེ་པའི་ལུགས་ལྟར་སྟོན་པ་སངས་རྒྱས་མྱ་ངན་ལས་འདས་ནས་ལོ་ངོ་ཉིས་སྟོང་ལྔ་བརྒྱ་འཁོར་བའི་
དྲན་གསོའི་དུས་ཆེན་རྒྱ་གར་བྱང་ཆུབ་ཆེན་པོའི་ཆོས་ཚོགས་ནས་བསྒྲིགས་བཙུགས་དང་འབྲེལ་༸གོང་ས་མཆོག་དང། ཀུན་གཟིགས་པཎ་ཆེན་རིན་པོ་ཆེ་རྣམ་གཉིས་ལ་གདན་ཞུའི་སྙན་སེང་སྔ་རྗེས་ཕུལ་བར་ཆིབས་བསྒྱུར་བསྐྱང་བཞེད་
ཆེ་ཡང། རྒྱ་ཕྱོགས་ནས་ཁག་འདོགས་སྣ་ཚོགས་ཀྱིས་༸གོང་ས་མཆོག་ཕེབས་འགབ་མི་ཆེ་བས་སྐུ་ཚབ་ཅིག་བཏང་ན་ལེགས་ཚུལ་ཞུས་རྐྱེན་སྐུ་ཚབ་ཏུ་ཕྲན་དང། སྣེ་ཤན་རོགས་ཟླར་ཛ་སག་ཁེ་སྨད་པ་བསོད་ནམས་དབང་འདུས་དང་
མཁན་ཆུང་དངོས་གཞི་ནི་ཐུབ་བསྟན་བསམ་མཆོག་སྐད་བསྒྱུར་ས་འདུ་རིན་ཆེན་བཅས་ལ་བསྐོ་གཞག་སྩལ་ཏེ་ཐོན་ཕྱག་མཇལ་བཅར་ཞུ་ཉིན་དེར་ལྷ་སའི་རྒྱ་མིའི་སྐུ་ཚབ་ཀྲང་ཅིན་ཨུས་༸གོང་ས་མཆོག་རྒྱ་གར་ཆོས་ཚོགས་སུ་ཕེབས་
ན་འགྲིགས་ལུགས་རྒྱ་ནག་ནས་ཏར་འཕྲིན་འབྱོར་ཚུལ་ཞུས་འདུག་པར་བརྟེན་ཆིབས་བསྒྱུར་བསྐྱང་རྒྱུ་གློ་བུར་གཏན་འཁེལ་ཐོག་ཕྲན་ཡང་ཆིབས་ཞབས་སུ་བཅར་དགོས་བཀའ་ཕེབས་ཤིང། དེ་ནས་མི་རིང་བར་ལྷ་ལྡན་ནས་༸གོང་ས་

[158B]༸སྐྱབས་རྗེ་ཡོངས་འཛིན་གླིང་རིན་པོ་ཆེ། ཁོ་བོ་ཅག་བཀའ་བློ་ནང་ཕོད་སོགས་སྟོན་འཁོར་ཧྲག་བསྡུས་དང་བཅས་སྟབས་གཅིག་པར་སྟོད་ལུང་ཕུ་དང། འུ་ཡུག་སོགས་བརྒྱུད་དབུས་གཙང་འཁོར་ལམ་ཐོག་ཆིབས་བསྐྱོད་
ཀྱིས་ཕར་ལམ་བཀྲས་ལྷུན་དུ་ཀུན་གཟིགས་པཎ་ཆེན་རིན་པོ་ཆེ་དང་མཇལ་འཛོམས་ཀྱིས་བཞུགས་ཞག་གཅིག་མཛད་སོང་ཞིང། ༸སྐྱབས་རྗེ་ཡོངས་འཛིན་གླིང་རིན་པོ་ཆེ་དང། ཕྲན་གཉིས་མགྲོན་གཉེར་ཆེན་མོ་ཕ་ལྷ་བ་ནས་ཕ་ལྷའི་སྒོས་
[#DATA APPARENTLY INCOMPLETE THIS LINE]གཞིས་་ཡལ་རྩེ་དཔལ་འབྱོར་ལྷུན་པོར་ཞག་བཞུགས་དགོས་ལུགས་གསུང་ནན་ལྟར་བཀྲས་ལྷུན་དུ་པཎ་ཆེན་མཇལ་ཞུ་ཟིན་འཕྲལ་སྔོན་ཐོན་གྱིས་མཚན་མོའི་ཆུ་ཚོད་བཅུ་གཅིག་ཙམ་ལ་དཔལ་ལྷུན་དུ་འབྱོར། ཁོ་བོ་དེ་སྔོན་རྒྱལ་རྩེར་འགྲོ་མྱོང་
[#DATA APPARENTLY INCOMPLETE THIS LINE]ཙམ་ཡོད་ཀྱང་དེ་ནུབ་མཚན་་ཟླ་འོད་མེད་པའི་མུན་ནག་དང་ཁེལ་བ་ས་ཚོད་མ་ཐིངས་ཤིང། ༸སྐྱབས་རྗེ་ཡོངས་གླིང་རིན་པོ་ཆེ་སྟོན་འཁོར་མ་ཟད། མོ་ཊོར་ཁ་ལོ་པ་རྒྱ་མི་ཞིག་འདུག་པ་དེར་ཡང་ལམ་རྒྱུས་མི་སྣང་གཤིས། འོལ་
ཚོད་ཀྱིས་བསྐྱོད་རྒྱུར་བརྟེན་ལམ་ནོར་དང་གཡང་ལྷུང་སོགས་ཀྱི་འཇིགས་དངངས་བཅས་ཚང་མར་ལུས་སེམས་གཉིས་ངལ་གྱིས་བདེན་བཞིའི་དང་པོ་ཡང་ཅུང་ཟད་ཉམས་སུ་བཏར། རྒྱལ་རྩེ་ནས་གྲོ་མོ་སྨད་བྱེ་མ་བར་ཉིན་གཅིག་
ལ་བགྲོད་ཅིང། དེའི་ནངས་པར་སྣ་ཐོས་ལར་༸གོང་ས་མཆོག་གི་ཆིབས་ཞབས་སུ་བཅར། ༸རྒྱལ་མཆོག་ཡབ་སྲས་རྣམ་གཉིས་ལྷན་ཅིག་ཏུ་ཆིབས་ཞལ་བསྒྱུར་ཞིང། ལ་རྩེའི་བར་རྒྱ་མིའི་དཔོན་དམག་གང་འཚམས་ནས་ཕེབས་

[159A]༄༅། །བསྐྱེལ་དང། དེ་ནས་རྒྱ་གར་གཞུང་གི་ཕེབས་བསུ་སྲུང་དམག་གིས་གུས་འདུད་རུ་སྒྲིག་སོགས་ཞུས་ཏེ་མཚོ་འགོ་སོགས་བརྒྱུད་སྦས་ཡུལ་འབྲས་ལྗོངས་སུ་སྒང་ཏོག་ཕོ་བྲང་ནས་ཕེབས་སྒྲིག་ཞུས་
འདུག་པར་བཞུགས་ཞག་ནངས་པར་ནམ་མ་གསལ་གོང་ནས་ཕེབས་ཐོན་གྱིས་ཤི་ལི་གུ་རིའི་གནམ་ཐང་བར་ཕེབས་འཁོར་དང། དེ་ནས་གནམ་གྲུའི་ཐོག་ཕེབས་ཏེ་དེ་ཉིན་ཕྱི་དྲོ་རྒྱལ་ས་ལྡི་ལི་གསར་པར་༸ཞབས་སོར་
འཁོད་སྐབས་གནམ་ཐང་དུ་རྒྱ་གར་སྲྐྡ་འཛིན་སྐུ་གཞོན་དང། སྲིད་བློན་ནེ་རུ། ཕྱི་རྒྱལ་སྐུ་ཚབ་ཁག་ཆོས་ཚོགས་ཀྱི་འཐུས་མི་རྣམ་པ་སོགས་ཆེ་རྒུ་མང་པོས་ཕེབས་བསུའི་བཀོད་པ་རྒྱ་ཆེན་པོ་ཞུས་ཏེ། དེ་ནས་༸གོང་ས་
མཆོག་སྟོན་འཁོར་ཧས་དྷཱ་བ་དར་ཧོ་སེ་ཞེས་པའི་ཕྱི་མགྲོན་གལ་ཆེའི་མགྲོན་ཁང་ཞིག་ཏུ་གདན་ཞུས་བཞུགས་འཇགས་མཛད་ཅིང། ཡོངས་འཛིན་གླིང་རིན་པོ་ཆེ་དང། ཕྲན་གཉིས་ཀྱང་༸གོང་ས་ཆེན་པོའི་གཟིམ་ཆུང་དང་ཁད་
ཉེར་གྲ་སྒྲིག་འདུག་པ་དེར་བསྡད། ཕྱི་ཉིན་སྔ་དྲོར་མཧཱ་དྷ་མ་གན་དཧིའི་སྐུ་གདུང་བསྲེག་ས་དེར་༸རྒྱལ་པཎ་རྣམ་གཉིས་ཆིབས་བསྒྱུར་དང་ལྷན་ཅིག་བཅར། དེ་ནས་ཉིན་ཤས་རིང་ཆོས་ཚོགས་ཀྱི་མཛད་སྒོ་ཁག་ལ་རིམ་ཕེབས་
བསྐྱངས་པའི་ཆིབས་ཞབས་སུ་བཅར། འཇིགས་བྲལ་སྨྲ་བའི་སེངྒེ་དྲིན་ཅན་བཤེས་གཉེན་ཆེན་པོ་ཀླུ་འབུམ་ཤེས་རབ་རྒྱ་མཚོ་མཆོག་ཀྱང་རྒྱ་ནག་ནས་ཆོས་ཚོགས་ཀྱི་འཐུས་མིར་ཆིབས་བསྒྱུར་གྱིས་ལྡི་ལིའི་ཨ་ཤོ་ཀའི་

[159B] ཆོས་ཚོགས་མཛད་ཆེན་གྲོལ་རྗེས་རྒྱ་གར་གཞུང་གིས་གྲ་སྒྲིག་
གནང་བ་ལྟར་རྡོ་རྗེ་གདན་དང། ཝ་ར་ཎ་སི། ན་ལེནྡྲ། རྩྭ་མཆོག་གྲོང། ལུམ་འབི་ནི། བྱ་རྒོད་ཕུང་རི། སན་ཅི། ཨ་ཇན་ཏའི་བྲག་ཕུག་ལྷོ་ཕྱོགས་དཔལ་གྱི་རི་སོགས་གནས་ཆེན་ཁག་ལ་གནས་གཟིགས་དང། འབོམ་
འབེལ་དང། མའི་སོར། བཧེང་ལོར། ཀ་ལི་ཀ་ཏ་སོགས་གྲོང་ཁྱེར་དང། བཟོ་གྲ་ཆེ་ཁག་ལ་གཟིགས་བསྐོར་བཅས་པར་ཡང་ལྷན་བཅར་ཞུས་ཤིང། སྟོན་པའི་གནས་ཆེན་ཁག་དང། ན་ལེནྡྲ་སོགས་མཇལ་སྐབས་སྔར་
སྟོན་པ་ཐུགས་རྗེ་ཅན་དང། རྒྱན་དྲུག་མཆོག་གཉིས་སོགས་ཀྱིས་ས་གནས་འདིར་མཛད་པ་འདི་འདྲ་ཞིག་མཛད་པ་རེད་སྙམ་སྟེ་རྣམ་ཐར་དྲན་པའི་དད་པ། གནས་དེར་སླེབས་པའི་དགའ་བ། ད་ལྟ་ཤུལ་ཙམ་ལས་མེད་པས་མི་རྟག་དྲན་པའི་སྐྱོ་
ཤས་སོགས་དགའ་དད་སྐྱོ་གསུམ་མཉམ་འགྲན་ཞིག་དང། དེ་སྔོན་རྒྱ་ནག་དང། འདི་རེས་རྒྱ་གར་བཅས་ཀྱི་བཟོ་གྲ་ཁག་མང་ལ་སླེབས་ཏེ་ལྕགས་བཟོའི་བཟོ་གྲར་ལྕགས་དང། ཟངས་ཞུན་མེ་འབར་བ་ཆུ་རྒྱུན་ལྟར་འབབ་ཅིང་བཞུ་བླུགས་བྱེད་
པ་དང། འཁྲུལ་འཁོར་ཆེན་པོས་འཚིར་བ་དང། བརྡུང་བ་སོགས་མཐོང་སྐབས་དམྱལ་བའི་སྡུག་བསྔལ་དྲན་པའི་འཇིགས་སྣང་ཉིན་རེ་ཙམ་འོང་གིན་འདུག་ཀྱང་ཆོས་དྲེད་དུ་སོང་བའི་བློ་རྒོད་ལང་ཤོར་རང་སོར་ཆུད་དེ་དུག་གསུམ་གྱི་རྟོག་

[160A]༄༅། །པ་འོག་འགྱུ་སྔར་རྒྱུན་ཁོ་ན་ལས་བཅོས་སུ་མེད་པ་འདི་སྔོན་གོམས་ལས་ངན་གྱི་བག་ཆགས་ཆེས་ལྕི་བའི་རྟགས་སུ་མངོན། དེ་ནས་༸གོང་ས་མཆོག་ཀ་སྦུག་ཏུ་གསུང་ཆོས་སྩོལ་རྒྱུ་སོགས་ཀྱིས་ཉིན་
ཤས་བཞུགས་འཇགས་མཛད་རྗེས་སྒང་ཏོག་ཏུ་ཆིབས་བསྒྱུར་བསྐྱངས་སོང་ཞིང། དེར་ལྷ་ས་ནས་སྲིད་བློན་བདེ་མཁར་བ་ ཀླུ་ཁང་པ་  ཚེ་དབང་རྡོ་རྗེ་དང། བཀའ་ཚབ་གཡུ་ཐོག་པ་བཀྲ་ཤིས་དོན་གྲུབ། མཁན་དྲུང་ངག་དབང་དོན་
གྲུབ་སོགས་ཕྱི་ཚུལ་ཕེབས་བསུའི་གདན་ཞུར་བཅར་ཏེ་ནང་དོན་རྒྱ་ཕྱོགས་ཀྱི་བཙན་བྱུས་༸སྙན་སེང་དང་འབྲེལ་རེ་ཞིག་རྒྱ་གར་རང་དུ་བཞུགས་འཇགས་མཛད་ལེགས་སོགས་ཞུ་གནང་མཛད་པ་ལྟར། ཕེབས་བཞུགས་བཀའ་བགྲོས་ཐུགས་
གཏན་མ་འཁེལ་བར་ཟླ་ཕྱེད་ཙམ་རིང་ཐུགས་འགོར་བྱུང་ཞིང། དེའི་རིང་ཕྲན་རང་ཀ་སྦུག་ཏུ་ས་འདུའི་ཀོ་ཊིར་དལ་སྡོད་བྱས། ཀུན་གཟིགས་པཎ་ཆེན་རིན་པོ་ཆེ་སྟོན་འཁོར་རྣམས་ཀ་སྦུག་ནས་གཙང་དུ་སྔོན་ཕེབས་མཛད། ༸གོང་ས་
མཆོག་བོད་ཕྱོགས་སུ་ཆིབས་བསྒྱུར་བསྐྱང་གཏན་འཁེལ་འཕྲལ་སྒང་ཏོག་ཏུ་བཅར་ཞིང། དེ་ནས་ལྷན་བཅར་ཞུས་ཏེ་ས་མཚམས་རྣ་ཐོས་ལ་རྩེར་འབྱོར་སྐབས་རྒྱ་མིའི་ཕེབས་བསུ་སྲུང་དམག་གི་རུ་དར་མཐོང་སྐབས་བཙོན་ཁང་དུ་སླར་
འཛུལ་རྒྱུ་ཡིན་པ་ལྟ་བུའི་སྐྱོ་ཉམས་དང་འཇིགས་ཡེ་རེ་བ་ཞིག་བྱུང། གྲོ་མོ་དང། ཕག་རི་སོགས་བཤུལ་ལམ་རིམ་བགྲོད་ཀྱིས་རྒྱལ་རྩེར་སོན། རྒྱལ་རྩེར་མེ་བྱ་གནམ་ལོ་གསར་ཚེས་དང་སྟབས་འཁེལ་བས་༸རྒྱལ་མཆོག་སྟོན་

[160B] ཕྲན་རྒྱལ་རྩེ་ཞི་གནས་གྲྭ་ཚང་དུ་གྲ་སྒྲིག་འདུག་པར་བསྡད་ཅིང། ཞི་གནས་གྲྭ་ཚང་དང། རི་ཁ་གྲྭ་ཚང་གཉིས་སོ་སོར་དགའ་ལྷ་དང། ཡོན་ཏན་གཞིར་གྱུར་མའི་ཁྲིད་སོགས་ཆོས་འབྲེལ་
གྱི་ཐུགས་བཞེད་བསྐངས། ཟླ་བ་བཅུ་གཉིས་པའི་ཚེས་ཉེར་དགུ་ཉིན་ཞི་གནས་གྲྭ་ཚང་ནས་༸གོང་ས་མཆོག་ལ་དགུ་གཏོར་གར་འཆམས་ཀྱི་གཟིགས་མོ་བསྟར་བ་ཁྲོམ་པ་མགོ་བོ་བསྐོར་བའི་འཁྲབ་ཁྱེར་གང་བདེ་ཙམ་མིན་པའི་རྣམ་འགྱུར་བྱིན་
ཆགས་པར་སྣང། གཞུང་གནས་ནས་དགུང་གསར་གྱི་དགྱེས་སྟོན་དཀར་སྤྲོའི་མཛད་སྒོ་སྟབས་བདེ་ཞིག་མཛད་སོང་བར་དཀར་སྤྲོའི་སྐབས་དགའ་ཤར་ཛེ་སྨད་རིན་པོ་ཆེ་དང། ར་སྟོད་སྐྱོང་བླ་སྤྲུལ་སྐུ་གཉིས་ནས་བགྲོ་གླེང་ཚོགས་ལངས་སོགས་
ཞུས་སོང། དགུང་གསར་གྲུབ་རྗེས་༸གོང་ས་མཆོག་པ་རྣམ་བརྒྱུད་གཞིས་ཀ་བསམ་འགྲུབ་རྩེའི་རྫོང་དུ་༸ཞབས་སོར་འཁོད་ཅིང། ཁོ་བོ་ཅག་ཀྱང་རྫོང་དུ་གནས་མལ་ཕབ། རྫོང་གི་ཚོམ་ཆེན་དུ་གཞུང་ཁོངས་གཙང་ཁུལ་རྫོང་ཁག་
བཅུ་གསུམ་གྱི་ལྷ་སྡེ་མི་སྡེ་སྤྱི་ནས་༸གོང་དུ་བརྟན་བཞུགས་བསྟར་འབུལ་དང། ༸གོང་ས་མཆོག་ནས་མི་མངལ་གསུང་ཆོས། ཆོས་སྡེ་ཆེན་པོ་བཀྲ་ཤིས་ལྷུན་པོར་ཆིབས་བསྒྱུར་གྱིས་ཀུན་གཟིགས་པཎ་ཆེན་རིན་པོ་ཆེ་དང་མཇལ་འཛོམས་
ལྷ་ཁང་ཁག་ལ་གནས་གཟིགས་མཆོད་འབུལ་རབ་གནས། བཀྲས་ལྷུན་ཚོགས་ཆེན་དང། བདེ་ཆེན་ཕོ་བྲང་དུ་གསུང་ཆོས་བཅས་བསྐྱངས་རྗེས་ངོར་ཨེ་ཝཾ་ཆོས་སྡེ་དང། དཔལ་སྣར་ཐང། ཞྭ་ལུ་རི་མཐིལ་གཉིས་དང། འཇམ་

[161A]༄༅། །མགོན་ས་པཎ་གྱིས་ཁ་ཆེ་པཎ་ཆན་དྲུང་བསྙེན་རྫོགས་བསྒྲུབས་གནས་ཞྭ་ལུ་རྒྱན་གོང་གི་ལྷ་ཁང་བཅས་ལ་གནས་གཟིགས་རིམ་ཕེབས་སུའང་ཆིབས་ཞབས་སུ་ལྷན་བཅར་ཞུས་ཏེ་སྐལ་བཟང་གི་གོ་སྐབས་
ཐོབ། གོང་ས་མཆོག་བཀྲས་ལྷུན་དུ་བཞུགས་འཇགས་མཛད་རིང་ཕྲན་རང་སྡོད་གནས་བཀྲས་བླ་ནས་ཡོངས་འཛིན་ལྷོ་པ་སྤྲུལ་སྐུ་རིན་པོ་ཆེའི་གཟིམ་ཤག་དཔོན་ཚང་བྲང་ཁང་དུ་གྲ་སྒྲིག་གནང་འདུག་པ་དེར་བསྡད། ཡོངས་འཛིན་གླིང་
[#DATA INCOMPLETE HERE]
རིན་པོ་ཆེ་དང། ཕྲན་གཉིས་ཀུན་ག་
[#DATA INCOMPLETE HERE]
རྟེན་གྱི་བདོག་པ་དང་བཅས་མཇལ་བཅར་ལ་དགྱེས་པའི་བཀའ་མཆིད་ལྷུག་པོར་སྩལ། དེའི་ཞར་དུ་ཡོངས་འཛིན་དངུལ་ཆུ་རིན་པོ་ཆེ་ཡང་དེ་སྔོན་ཕྲན་གྱི་ས་
ནས་རྗེ་ཡབ་སྲས་གསུམ་གྱི་གསུང་འབུམ་གྱི་བཀླག་ལུང་གསན་ཏེ་འབྲེལ་ཡོད་ལ་བརྟེན་མཇལ་འཕྲད་ཞུས། རྒྱལ་མཆོག་ཡབ་སྲས་རྣམ་གཉིས་ནང་དོན་དགོངས་པ་སྣོད་གཅིག་ཏུ་དཀར་ཞིང་ཐུགས་མཉེས་གཤིན་པའི་རང་བཞིན་ཁོ་ན་
ལས་ཅུང་ཟད་ཙམ་འདའ་བ་མ་མཆིས་ཀྱང། སྤྱིར་གྱི་དགའ་ལྡན་ཕོ་བྲང་གཞུང་དང། བཀྲས་ལྷུན་བླ་བྲང་གཉིས་དབར་མཐུན་ལམ་དམ་གཙང་སེལ་མེད་ཀྱི་འབྲེལ་ཟབ་ཅིག་ཡོང་དུ་རེ་ནས། ཀུན་གཟིགས་རིན་པོ་ཆེ་མདོ་སྨད་ནས་
ལྷ་སར་ཐོག་མར་བྱོན་སྐབས་དང། འདི་རེས་ཀྱི་སྐབས་སོགས་སྔ་ཕྱི་དུ་མར་གཞུང་ཁོངས་གནད་ཡོད་ཀྱི་ཞབས་འབྲིང་འབྲེལ་ཟབ་ཁག་ལ་ལྷག་བསམ་རྨ་མེད་པའི་བསམ་འཆར་གང་ཡོད་ཞུས་ཁུལ་ཡང། ཆོས་ཟབ་བདུད་ཟབ་

[161B] གཉིས་སུ་ན་བླ་བྲང་དང། གཞུང་གཉིས་ཀའི་ཞབས་འབྲིང་ཡིད་སྲུབས་སྙིང་ཞུགས་ཅན་བསྟན་སེལ་གྱི་བགྱི་བའི་མཐུ་ལྷག་
པར་བརྟས་པ་ལ་ལ་དག་གི་བྱེད་ལས་ལ་བརྟེན་ནས་ཧ་ཅང་ལུགས་ལེགས་ཤིག་བྱུང་མ་སོང་བ། མཁར་རྡོ་རིག་འཛིན་ཆོས་ཀྱི་རྡོ་རྗེའི་མ་འོངས་ལུང་བསྟན་དུ། དབུས་གཙང་གཉིས་ཀྱི་སྣལ་མའི་བམ་པོ་དེ། །ལོ་མང་སྲིན་འབུས་ཟོས་
པས་ཧྲུལ་པོར་སོང། །ད་དུང་འཇམ་ཕྲུགས་ཐགས་སུ་རེ་རེ་ནས། །ཐགས་མཁན་འཚོལ་བའི་ཕྲབ་གཤོམ་ཐང་རེ་ཆད། །ཅེས་གསུངས་པའི་ལུང་དོན་ཐོག་ཏུ་བབས་པར་སྣང། གཞིས་རྩེ་ནས་སྟག་གྲུ་ཁ་བརྒྱུད་ཤངས་དགའ་ལྡན་
ཆོས་འཁོར་དགོན་དང། བདེ་ཆེན་རབ་རྒྱས་གླིང། པཎ་ཆེན་ཤ་ཀ་མཆོག་པའི་གདན་ས་ཐུབ་བསྟན་གསེར་མདོག་ཅན་དགོན་པ། སྟོད་ལུང་ཡངས་ཅན་དགོན་སོགས་ནས་གདན་ཞུས་ལྟར་གོང་ས་མཆོག་ཆིབས་བསྒྱུར་རིམ་མཛད་ཀྱིས་ལྷ་
ལྡན་ནོར་བུ་གླིང་ཁའི་ཕོ་བྲང་དུ་ཞབྶ་སེན་གྱི་པདྨོ་རྣམ་པར་བཀོད་ཀྱི་བར་ཆིབས་རྗེས་སུ་འབྲངས། ཟླ་བ་བཞི་པ་ནང་གྲིབ་ཚེ་མཆོག་གླིང་བླ་བྲང་ནས་བསྐུལ་ངོར་ཚེ་མཆོག་གླིང་གི་རྡོ་གཅལ་ཆེན་མོར་བྲག་གཡབ་རིན་པོ་ཆེ་དང་
༸སྐྱབས་རྗེ་ཕ་བོང་ཁའི་མཆོག་སྤྲུལ་རིན་པོ་ཆེ་སོགས་སེ་འབྲས། ལྷ་ས་སོགས་ནས་ཕེབས་པའི་བླ་སྤྲུལ་དགེ་བཤེས་དང་བཅས་པའི་འདུས་པ་བརྒྱད་བརྒྱ་སྐོར་ལ་ཟབ་ལམ་བླ་མ་མཆོད་པ་རྩ་ཚིག་དང། ཡོངས་འཛིན་ཡེ་ཤེས་རྒྱལ་

[162A]༄༅། །མཚན་གྱི་གསུང་ཁྲིད་ཡིག་ཆེན་མོ། པཎ་ཆེན་ཆོས་རྒྱན་གསུང་དགའ་ལྡན་ཕྱག་རྒྱ་ཆེན་པོའི་རྩ་འགྲེལ་བཅས་ཀྱི་སྟེང་ནས་ཟབ་ཁྲིད་ཉིན་ཉེར་ལྔ་ཙམ་རིང་སྨྲ་བ་དོན་ལྡན་གྱི་དགེ་རྩ་བསྒྲུབས། སྒྲུབ་
བརྒྱུད་བསྟན་པའི་གཉེན་མཆོག་མཚུར་ཕུ་ཀརྨ་པ་རིན་པོ་ཆེ་ནས་གདན་ཞུ་གནང་བ་ལྟར། གོང་ས་སྐྱབྶ་མགོན་ཆེན་པོ་སྟོད་ལུང་མཚུར་ཕུའི་དགོན་དུ་ཞབྶ་འཁོད་སྐབས་ཡོངས་འཛིན་གླིང་རིན་པོ་ཆེ་དང། ཕྲན་གཉིས་ཀའང་
ལྷན་བཅར་ལ་མཚུར་བླ་ནས་གཞིས་ལེན་གཟབ་ཅིང། རྟེན་གཙོ་ཀརྨ་པཀཤིས་རྫུ་འཕྲུལ་གྱིས་བཞེངས་པའི་ཐུབ་ཆེན་འཛམ་གླིང་རྒྱན་དང། རྗེ་དུས་གསུམ་མཁྱེན་པའི་གདུང་རྟེན་བཀྲ་ཤིས་འོད་འབར་སོགས་མཇལ། ཟླ་བ་ལྔ་
པའི་ཚེས་བཅུ་ཉིན་མཚུར་ཕུ་དབྱར་འཆམ་ཞེས་གྲགས་པ་གུ་རུ་མཚན་བརྒྱད་ལ་སོགས་པའི་གར་འཆམ་གྱི་སྟངས་སྟབས་བརྗིད་ལ་ལྷོད་ཆགས་པ་དང། དཔའ་བོ་མཁའ་འགྲོའི་གར་འཆམ་གྱི་གར་དཔོན་ཀརྨ་པ་རིན་པོ་ཆེ་ཉིད་ནས་
མཛད་པ་སོགས་ཀྱི་ལྟད་མོའི་དགའ་སྟོན་མྱངས། དེར་ཉིན་གཅིག་མཚུར་བླའི་རྟེན་སྒམ་ཆེན་མོ་རྣམས་ཞལ་དབྱེ་དང་འབྲེལ་བཀའ་བརྒྱུད་གསེར་ཕྲེང་གི་བླ་རབས་རྣམས་དང། གཞན་ཡང་འཕགས་བོད་ཀྱི་མཁས་གྲུབ་དུ་མའི་
བྱིན་རྟེན་སྣ་ཚོགས། ཞྭ་ནག་གསེར་མདོངས་ཅན་སོགས་གོང་དུ་གཟིགས་འབུལ་མཛད་ཞར་ཞིབ་མཇལ་གྱི་སྐལ་བཟང་ཐོབ། ཀརྨ་པ་སྐུ་ཕྲེང་ལྔ་པ་དེ་བཞིན་གཤེགས་པ་རྒྱ་ནག་ཏུ་ཕེབས་ནས་གོང་མའི་འདས་མཆོད་མཛད་

[162B] སེངྒེ་སོགས་སྣ་ཚོགས་པའི་གཟུགས་ཅན་དང། སྤྲིན་གསེབ་ཏུ་སངས་རྒྱས་བྱང་སེམས་དང་ལྷའི་མཆོད་སྤྲིན་མངོན་སུམ་དུ་
མཐོང་བ། ཐ་མའི་ཉིན་ནུབ་ཕྱོགས་ནས་གསེར་འོད་འཕྲོས་པས་རྒྱ་ནག་གི་རྒྱལ་ཁམས་ཁྱབ་པ་སོགས་ངོ་མཚར་དུ་མ་བྱུང་བ་རྣམས་གོང་མའི་བཀས་སྐབས་དེར་ཉིན་སོ་སོར་རི་མོར་བྲིས་ཏེ། བོད། རྒྱ༑ ཡུ་གུར་བཅས་ཀྱི་ཡི་གེའི་ཞལ་བྱང་
བཀོད་པའི་དར་ཡུག་ཆེན་གྱི་བསྒྲིལ་ཁ་ཡོད་ཚུལ་དཔའ་བོ་གཙུག་ལག་ཕྲེང་བའི་ཆོས་འབྱུང་དུ་གསལ་བ་དེ་ཁོ་བོར་མིག་སྟོན་གནང་བྱུང་བ་རྒྱ་བྲིས་རྙིང་མ་ལེགས་ངེས་ཤིག་སྣང་ཞིང། སྐབས་དེའི་ལྟས་བཟང་ཡ་མཚན་དེ་དག་དད་དང། ཡིད་
ཆེས་བསྐྱེད་པའི་ངོ་མཚར་ཅན་དུ་གདའ། གོང་ས་མཆོག་མཚུར་ཕུ་ནས་མར་ལམ་གནས་ནང་དཔའ་བོ་རིན་པོ་ཆེས་གདན་ཞུས་ལྟར་དགོན་པར་ཆིབས་བསྒྱུར་བསྐྱངས་ཞོར་དུ་ཁོ་བོ་ཅག་ཀྱང་དེར་བསྐྱོད་ཅིང་རྟོགས་ལྡན་གྲགས་སེང་
པའི་གདུང་རྟེན་སོགས་མཇལ་ཏེ་ལྷ་སར་སོན། ནོར་གླིང་གི་དཔྱར་གནས་གྲོལ་རྗེས་ཟླ་བ་བརྒྱད་པའི་ནང་གོང་ས་མཆོག་གནས་ཆེན་ཡེར་པར་ཆིབས་བསྒྱུར་གྱིས་ཡེར་པ་གྲྭ་ཚང་དགའ་ལྡན་གསང་སྔགས་ཡང་རྩེའི་འདུ་ཁང་སྟེང་དུ་
བཞུགས་འཇགས་མཛད་ཅིང། ཁོ་བོ་ཡང་དེར་གནས་མལ་བྱས། ཇོ་བོའི་གསོལ་སྡེར་ལ་ཇོ་བོའི་ཕྱག་བྲིས་ཀྱི་འདྲ་སྐུ་ཡོད་པ་སོགས་མཇལ། སྐབས་དེར་གསང་ཆེན་རིན་འཛིན་འདུས་པའི་ཁྱུ་མཆོག་དཔལ་ལྡན་སྟོད་རྒྱུད་གྲྭ་ཚང་

[163A]༄༅། །གི་དགེ་འདུན་རྣམས་དབྱར་ཕྱི་མའི་ཞལ་བཞེས་ཆོས་ཐོག་ཚུགས་མུས་དང་སྟབས་ཁེལ་གཤིས་རྒྱུད་གྲྭ་ཚོགས་ཡོངས་དང་ལྷན་དུ་གོང་ས་མཆོག་དབུ་བཞུགས་ཐོག་ཁོ་བོ་ཅག་བཅས་དཔལ་གསང་
བ་འདུས་པའི་ཆོ་ག་དང་འབྲེལ་བའི་རབ་གནས་རྒྱས་པ་ཉིན་གསུམ་གྱི་སྒོ་ནས་རྟེན་དང་བརྟེན་པར་བཅས་པའི་སྣོད་བཅུད་ཀུན་ལ་ཡེ་ཤེས་རྡོ་རྗེའི་བྱིན་བརྒྱ་དབབ་པར་མཛད་པ་དང་ཆབས་ཅིག་བྱམས་ཁང་དུ་རྨ་སྟོན་ཆོས་ཀྱི་འབྱུང་གནས་ཀྱིས་
བཞེངས་པའི་བྱམས་ཆེན། སྲོང་བཙན་ཕུག་ཏུ་རིག་འཛིན་ཀུ་མ་རས་བཞེངས་པའི་ཐུགས་རྗེ་ཆེན་པོ་དང། སྲོང་བཙན་སྐབས་ཀྱི་རྣམ་སྣང། དཔལ་ལྷའི་མགོན་ཁང། ལྷ་ལུང་དཔལ་རྡོར་གྱི་སྒྲུབ་ཕུག་ཇོ་བོ་རྗེའི་རྟེན་འབྲེལ་ཕུག་
སྲས་གུང་རི་གུང་བཙན་གྱི་ལྷ་ཁང་སོགས་སུ་གནས་གཟིགས་མཆོད་འབུལ། ཨོ་རྒྱན་སངས་རྒྱས་གཉིས་པའི་གཟིམ་ཕུག་ཟླ་བ་ཕུག་ཏུ་ཚོགས་འཁོར་གྱི་མཆོད་སྤྲིན་སྤྲོ་འབུལ། རྒྱུད་སྟོད་གྲྭ་ཚང་དང། ཡེར་པ་གྲྭ་ཚང་གི་དགེ་འདུན་
སྤྱིས་ཞུས་ངོར། འབྲོམ་སྟོན་སྤྲུལ་པའི་ཟློས་གར་རྒྱལ་དབང་མཆོག་ནས་ཡེར་པ་ལྷ་རི་སྙིང་པོའི་མགུལ་དུ་སྐྱེ་བོའི་ཚོགས་ཆེན་པོར་བྱང་ཆུབ་ལམ་སྒྲོན་གྱི་བཀླག་ལུང་ཆོས་འབྲེལ་སོགས་སྔོན་ཇོ་བོ་ཡབ་སྲས་ཀྱིས་བཀའ་གདམས་ལྷ་
ཆོས་བདུན་ལྡན་གྱི་བསྟན་པའི་སྒྲོན་མེ་སྦར་བའི་གནས་མཆོག་དེར་བསྟན་འགྲོའི་ཕན་བདེར་ཆེ་བའི་འཕྲིན་ལས་བསྐྱངས་སྐབས་ཁོ་བོ་ཡང་ལྷན་ཅིག་ཞབས་ཞུའི་སྐལ་བཟང་གི་དགའ་སྟོན་ཐོབ། ༸གོང་ས་མཆོག་ཡེར་པའི་མཛད་སྒོ་

[163B]བརྟན་བཞུགས་ཞབྶ་བརྟན་སོགས་འབུལ་བཞེས་
ཀྱིས་བཞུགས་ཞག་གསུམ་བཞི་ཙམ་མཛད་དེ་སྔོན་ཕེབས་བསྐྱངས་རྗེས། ཁོ་བོར་རིན་པོ་ཆེ་ནས་ཞག་ཤས་དལ་སྡོད་གྱིས་ཞེས་ཕེབས་པ་ལྟར་ལྷོད་མཇལ་རིང་ཟབ་པ་དང་རྒྱ་ཆེ་བའི་གསུང་གླེང་ལྷུག་པར་གྲོལ་ཏེ་ནོར་གླིང་དུ་ཕྱིར་ལྡོག་
དེ་རྗེས་གཡུ་ཐོག་སྐྱིད་ཚལ་ལྕམ་རྡོ་རྗེ་གཡུ་སྒྲོན་གྱིས་བསྐུལ་བ་ལྟར་ལྷ་ལྡན་བཞི་སྡེ་གྲྭ་ཚང་གི་འདུ་ཁང་དུ་༸སྐྱབས་རྗེ་རྡོ་རྗེ་འཆང་ཕ་བོང་ཁའི་མཆོག་སྤྲུལ་རིན་པོ་ཆེ་དང། བྲག་གཡབ་ཧོ་ཐོག་ཐུ། ཆབ་མདོ་འཕགས་ཆེན་ཧོ་ཐོག་ཐུ་སོགས་
བླ་སྤྲུལ་ཆེ་ཆུང་ལྔ་བཅུར་ཉེ་བ་དང། སེར་བྱེས་མཁན་ཟུར་གཙང་བ་ཐབས་མཁས་སོགས་དགེ་བཤེས་གྲགས་ཅན་དུ་མས་མཚོན་དགེ་འདུན་གཙོ་གྱུར་གྱི་འདུས་པ་བཞི་སྟོང་ལྷག་ཙམ་ལ་ལམ་རིམ་བདེ་མྱུར་གཉིས་དང། འཇམ་
དཔལ་ཞལ་ལུང་དབུས་བརྒྱུད་ལྷོ་བརྒྱུད་གཉིས། ལམ་རིམ་ཟིན་བྲིས་རྣམ་གྲོལ་ལག་བཅངས་བཅས་སྦྲགས་པའི་སྟེང་ནས་ཉམས་ཁྲིད་ཐོག་བདག་གཞན་མཉམ་བརྗེའི་སེམས་བསྐྱེད་སྐབས་བློ་སྦྱོང་དོན་བདུན་མ་དང་སྦྲགས་
ཤིང། མཇུག་ཏུ་སེམས་བསྐྱེད་མཆོད་པ་དང་བཅས་ཟླ་གཅིག་ཙམ་རིང་ཁོ་བོས་བོད་དུ་ལམ་རིམ་འཆད་སྤེལ་གྱི་མཇུག་མ་དེ་བྱས། དེ་རྗེས་སེར་བྱེས་ཏྲེ་ཧོར་དགེ་བཤེས་གཞུང་བརྒྱ་སྨྲ་བ་ཨོ་རྒྱན་ཚེ་བརྟན་གྱིས་ནན་བསྐུལ་ལྟར་

[164A]༄༅། །ཉིན་གཅིག་སེ་རར་བསྐྱོད་དེ་ཏྲེ་ཧོར་ཁང་ཚན་གྱི་རྡོ་གཅལ་ཆོས་རར་རྭ་སྒྲེང་མཆོག་སྤྲུལ་རིན་པོ་ཆེ་དང། བྱེས་སྨད་སྔགས་གསུམ་གྱི་མཁན་པོ་ལས་ཟུར། བླ་སྤྲུལ་དགེ་བཤེས་སོགས་དགེ་འདུན་ཁྱོན་ཆེ་
ཞིག་ལ་དགའ་ལྡན་ལྷ་བརྒྱ་མའི་བཤད་ཁྲིད་རྒྱས་པར་ཕུལ། །རང་ལོ་ང་བརྒྱད་པ་ས་ཁྱི་དཔྱིད་དུས་སྐྱབྶ་རྗེ་རྡོ་རྗེ་འཆང་ཕ་བོང་ཁའི་མཆོག་སྤྲུལ་རིན་པོ་ཆེ་ནས་གསུང་བསྐུལ་གནང་བ་བཞིན་ལྷ་སར་ཕ་བོང་ཁའི་བླ་བྲང་
དུ་མཆོག་སྤྲུལ་རིན་པོ་ཆེས་གཙོས་པའི་བླ་སྤྲུལ་དགེ་འདུན་ཤ་སྟག་ཉིས་བརྒྱ་སྐོར་ལ་རྗེ་བཙུན་འཇམ་དཔལ་དབྱངས་ཀྱིས་རྗེ་བདག་ཉིད་ཆེན་པོར་སྩལ་བའི་ཉེ་བརྒྱུད་འཇམ་དབྱངས་ཆོས་སྐོར་དང། དཔལ་ལྡན་ས་སྐྱ་བའི་ཐུན་མོང་མ་
ཡིན་པའི་གསེར་ཆོས་བཅུ་གསུམ། སྟག་ཕུའི་དག་སྣང་གསང་བ་བཅུ་གསུམ་བཅས་ཀྱི་རྗེས་གནང། གོང་གསལ་རྗེས་ཆོག་རྣམས་ཀྱི་བཀླག་ལུང་བཅས་བཞེད་དོན་བསྐངས། གོང་ས་སྐྱབྶ་མགོན་ཆེན་པོ་མཆོག་
གཞུང་ཆེན་བཀའ་པོད་ལྔའི་ཐུགས་གཉེར་གསན་བསམ་ལེགས་གྲུབ་ཀྱི་གྲྭ་བསྐོར་མཚན་བཏགས་སླད་གདན་ས་གསུམ་ལ་ཆིབས་བསྒྱུར་བསྐྱངས་སྲོལ་ལྟར། ཟླ་བ་དྲུག་པ་ནང་དཔལ་ལྡན་འབྲས་སྤུངས་སུ་ཆིབས་བསྒྱུར་བསྐྱངས་
པའི་ཆིབས་ཞབས་སུ་བཅར་ཞིང། ཕོ་བྲང་ཀུན་དགའ་ར་བའི་ཡང་སྟེང་དུ་སྡོད་སྒྲིག་འདུག་པ་ལྟར་གནས་མལ་བཅས། ཚོགས་ཆེན་གྱི་རྡོ་གཅལ་ཆེན་མོར་རིག་གྲོལ་འདུས་པ་རྒྱ་མཚོའི་དབུས་སུ་གོང་ས་མཆོག་ནས་ཐོག་མར་

[164B] རིགས་ལམ་ལ་བྱང་ཆུབ་པའི་དགེ་བཤེས་དྲག་གྲས་རྣམས་ནས་བཀའ་པོད་ལྔའི་དཀའ་གནད་ལས་བརྩམས་ཏེ་
བརྒལ་བརྟག་ཕུལ་བར་གསུང་ལན་ཐོགས་མེད་དུ་སྩལ་རྗེས། སྒོ་བློ་གཉིས་ཀྱི་མཁན་པོ་དམ་བཅར་འཁོད་པ་ལ་ཡྒོང་ས་མཆོག་ནས་རྟགས་བསལ་འཕེན་གནང་སོགས་མཁས་རྣམས་མགུ་བ་བསྐྱེད་པའི་ལེགས་བཤད་ཀྱི་འོད་སྣང་སྤྲོ་
བར་མཛད་སོང་ཞིང། ཕྱོགས་མཚུངས་ཚོགས་ཆེན་འདུ་ཁང་དུ་འབྲས་སྤུངས་བླ་སྤྱིའི་སྟོན་ཆེན་དཀར་སྤྲོ་འབུལ་བཞེས། ཚོགས་མང་ལ་ཆོས་འབྲེལ་གསུང་ཆོས། འབྲས་སྤུངས་གླིང་སྐོར་ལ་སྟོན་འཁོར་རྒྱས་པ་དང་བཅས་
༸ཞབས་བསྐོར་དང་འབྲེལ་ཕྱོགས་བཞིར་ཁྲུས་གསོལ་རབ་གནས། ༸སྐྱབས་རྗེ་ཡོངས་འཛིན་ཤར་ཆོས་གླིང་རིན་པོ་ཆེའི་བླ་བྲང་ནས་འབྲས་སྤུངས་ཚོགས་ཆེན་གྱི་དགེ་འདུན་རྣམས་ལ་མང་འགྱེད་བསྙེན་བཀུར་ཐོག་༸གོང་ས་
མཆོག་ཚོགས་མགོན་དུ་གདན་ཞུས་ཆིབས་བསྒྱུར། སྐུ་བཅར་རྣམ་རྒྱལ་གྲྭ་ཚང་འདུས་སྤྱི་ནས་གྲུ་ཁང་གསང་སྔགས་དགའ་ཚལ་དུ་གདན་ཞུས་ལྟར་ཞབྶ་འཁོད་ཆོས་འབྲེལ་སོགས་མཛད་ཆེན་ཁག་ལ་ཞབས་བཅར་གྱི་སྐལ་
བཟང་རིམ་པར་ཐོབ། གཞུང་གནས་ནས་ཀྱང་ཚོགས་ཆེན་ལ་མཚན་བཏགས་ཀྱི་བསྙེན་བཀུར་མང་འགྱེད་རྒྱ་ཆེར་སྤྲོ་འབུལ་མཛད་པ་སོགས་འབྲས་སྤུངས་ཀྱི་མཛད་ཆེན་གྲུབ་རྗེས་མར་ལམ་གནས་ཆུང་ལྕོག་ཏུ་ཆིབས་བསྒྱུར་

[165A]༄༅། །སྐབས་སྤྲུལ་པའི་ཆོས་རྒྱལ་ཆེན་པོ་རྟེན་གཞིར་ཁོག་ཕེབས་ཀྱིས་ནུབ་སྒོའི་རྡོ་སྐས་ཀྱི་གཤམ་དུ་ཕེབས་ནས་གོང་ས་མཆོག་ལ་གུས་བཏུད་ཕྱག་འཐེན་གྱིས་འདུ་ཁང་དུ་གདན་ཞུའི་ཐོག་གྲྭ་ཚང་ནས་གསོལ་
སྟོན་དཀར་སྤྲོ་འབུལ་བཤམས་དང། ཆོས་སྐྱོང་ནས་བསེ་འབབ་སྨུག་ཆུང་སོགས་རྟེན་རྫས་སྤྱན་བསྟར་ཞུ་གནང་མཛད་ཅིང། གོང་ས་མཆོག་དང། ཡོངས་འཛིན་གླིང་རིན་པོ་ཆེ། ཕྲན་བཅས་ཡོད་སར་བཀའ་བློན་རྣམས་འགུགས་
འབོད་གནང་སྟེ། མགོན་མེད་པའི་དུས་ངན་ཤར་ཉེན་ཡོད་ཅེས་པ་ལ་སོགས་པའི་བསྟན་སྲིད་སྐོར་བཀའ་ལུང་འགའ་ཤས་གནང་སོང་བ་སྐབས་དེར་རང་གཞན་ཚང་མའི་འཆར་སྒོར་གོང་ས་ཆེན་པོའི་སྐུ་ཕྱར་འགལ་རྐྱེན་གྱི་ལུང་
ཡིན་པར་དོགས་ཀྱང། རྗེས་སོར་རྒྱ་གར་དུ་ཕེབས་ཏེབོད་ལྗོངས་མགོན་མེད་དུ་ལུས་རྒྱུ་དེ་ལུང་བསྟན་པ་ཡིད་ཚོད་སྣང། དེ་ནས་ཆོས་སྡེ་ཆེན་པོ་སེ་རར་ཆིབས་ཞལ་བསྒྱུར་ཏེ་ཚོགས་ཆེན་དུ་དམ་བཅའ། ཆོས་འབྲེལ། སྟོན་ཆེན་དཀར་
[#DATA APPARENTLY MISSING THIS LINE]སྤྲོ༑ གཞུང་གནས་ཀྱི་བསྙེན་འགྱེད་བཅས་འབྲས་སྤུངས་དང་ཕྱོགས་མཚུངས་བསྐྱངས་པའི་མཛད་ཞབས་སུ་བཅར་ཏེ་སེ་་་བཞུགས་རྒྱུན་རིང་ལྡན་མ་ཁང་ཚན་དུ་སྡོད་སྒྲིག་འདུག་པར་གནས་མལ་བཅའ་སྡོད་བྱས། དེ་སྐབས་
ཉིན་གཅིག་སྐྱབྶ་མཆོག་རྡོ་རྗེ་འཆང་གིམྖོག་སྤྲུལ་རིན་པོ་ཆེའི་གཟིམ་ཤག་ཏུ་བསྐྱོད་དེ་ལྷོད་མཇལ་ཞུས། རྒྱལ་དབང་མཆོག་སེ་རའི་མཛད་ཆེན་ཐུགས་གྲེ་ལེགས་འགྲིགས་ཀྱིས་ནོར་གླིང་ཕོ་བྲང་དུ་ཞབྶ་སོར་འཁོད་

[165B][#DATA INCOMPLETE THIS PAGE]རྗེས། སླར་ཡང་ཟླ་བ་བརྒྱད་པ་ནང་གདན་ས་དགའ་ལྡན་དུ་ཆིབས་བསྒྱུར་སྐབས་ལྷ་ས་ནས་དགའ་ལྡན་གྱི་ལ་གཤམ་གཙང་ཐོག་པར་མོ་ཊོར་ཐོག་ཆིབས་བསྒྱུར་གྱིས་ཡར་ལམ་བདེ་ཚན་གསང་སྔགས་མཁར་དགོན་པར་འཁྱུག་ཙམ་ཞབས་
འཁོད་འབྲེལ་དགོན་གྱི་རྟེན་གཙོ་མཁས་གྲུབ་རྗེའི་རབ་གནས་མའི་མགོན་པོ་ཕྱག་དྲུག་པར་འཕྲིན་བསྐུར་མཛད། གཙང་ཐོག་ནས་སྔར་སྲོལ་ཆིབས་རག་རྒྱས་གཤོམས་དང་བཅས་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་དུ་
ཞབྶ་སོར་འཁོད་ཅིང། ངེད་རང་ཡང་རྡོ་ཁང་ཁང་ཚན་གྱི་ཡང་སྟེང་རང་ཤག་ཏུ་བསྡད། གོང་ས་མཆོག་སྔར་སྲོལ་ཐོག་མའི་ཆོས་ཞུགས་མཛད་སྒོ་འབྲས་སྤུངས་དང། སེ་རར་དེ་སྔོན་མེ་ཕག་ལོར་བསྐྱངས་ཟིན་ཅིང། དགའ་
ལྡན་དུ་ཆོས་ཞུགས་མཛད་སྒོ་བསྐྱང་རྒྱུར་བསྡད་པ་སྐབས་འདིར་ཆོས་ཞུགས་དང། མཚན་བཏགས་ཀྱི་མཛད་ཆེན་ཆབས་་
ཞུགས་དགའ་སྟོན་གྱི་བསྙེན་འགྱེད་
ཚོགས་ཆེན་འདུ་ཁང་དུ་བླ་ས་  ྾ ཨིས་སྟོན་ཆེན་དཀར་སྤ་འབུལ་བཤམས་དང་

[166A]༄༅། །ཚོགས་མང་ལ་ཆོས་འབྲེལ། ཚོགས་ཆེན་ཆོས་རར་མཚན་བཏགས་དམ་བཅའ་སོགས་སེ་འབྲས་ཀྱི་ལམ་ལྟར་བསྐྱངས་པ་དང། ཡངས་པ་ཅན་གཙུག་ལག་ཁང་དུ་ཁྲི་པ་བླ་བྲང་ནས་གསོལ་སྟོན་དཀར་སྤྲོ་
འདེགས་འབུལ། འཇམ་མགོན་བླ་མའི་གདུང་རྟེན་གསེར་སྡོང་ཆེན་མོ་སོགས་རྟེན་མཆོག་རྣམས་ལ་གཞུང་གནས་ནས་སྟོང་མཆོད། ཚོགས་འཁོར་སོགས་རྒྱས་གཤོམ་ཐོག་༸གོང་ས་མཆོག་དབུ་བཞུགས་ཀྱིས་དགའ་ལྡན་ཁྲི་ལས་ཐོག་པ་ཐུབ་
བསྟན་ཀུན་དགའ། ཡོངས་འཛིན་ཤར་ཆོས་གླིང་རིན་པོ་ཆེ། ཁོ་བོ་ཅག་རྣམ་གྲྭ་གསུང་ཞབས་པ་རྣམས་དང། ཤར་བྱང་གཉིས་ཀྱི་མཁན་པོ། བླ་སྤྲུལ། དགེ་བཤེས་སོགས་མང་ཚོགས་ཀྱིས་འཇིགས་མཛད་རྡོ་རྗེའི་ཆོ་ག་དང་འབྲེལ་
བའི་རབ་གནས་རྒྱས་པ་ཉིན་གསུམ། ཆོས་རྒྱལ་ཁང་དུ་གཟབ་གསོལ་བསྐང་ཚོགས་བཅས་རྒྱས་པར་བསྐྱངས་ཤིང། དེ་སྐབས་ཉིན་གཅིག་ཁོ་བོ་ཅག་གི་ཤག་ནས་ལྷ་མིའི་ཡོན་གནས་དམ་པ་དགའ་ལྡན་ཚོགས་ཆེན་གྱི་རིག་གྲོལ་འདུས་
པ་རྒྱ་མཚོར་མང་ཇ་སྦྱོར་སྦྲེལ་དང། བཞེས་ཐུག་འབྲས་ཚ་ལེགས་པ། དགེ་འདུན་རེར་སྐུ་འགྱེད་དངུལ་སྲང་བཅོ་ལྔ་དང། མཇལ་དར་རེ། ལོ་ལྟར་སྐུ་འགྱེད་དངུལ་སྲང་གང་རེ་འབུལ་རྒྱུའི་མ་ཐེབས་བཅས་ཀྱི་བསྙེན་བཀུར་བའི་བྱ་བ་
སྒྲུབ་པ་དང་ཆབས་ཅིག་ཚོགས་ཀྱི་མགོན་དུ་ཕྱོགས་བཅུ་སྟོང་གི་འདྲེན་པ་རྒྱ་མཚོའི་མཁྱེན་བརྩེ་ནུས་གསུམ་གཅིག་ཏུ་བསྡུས་པའི་བདག་ཉིད་༸རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་འཇམ་མགོན་ཆོས་ཀྱི་རྒྱལ་པོ་

[166B] གསང་གསུམ་གྱི་ཆེ་བའི་ཡོན་ཏན་ལས་བརྩམས་པའི་མཎྜལ་བཤད་འབུལ་དང་འབྲེལ་དངུལ་དངོས་ཀྱི་འབུལ་བ་བསོད་ནམས་ཀྱི་བགོ་སྐལ་དང་འཚམ་པ་མོ་དྲ་མི་དམའ་བའི་མཆོད་སྤྲིན་སྤྲོས་
ཤིང། མང་ཚོགས་གྲོལ་རྗེས་འདུ་ཁང་གི་ཡང་སྟེང་གཟིམ་ཆུང་དུ་གཞུང་གནས་ནས་དཀར་སྤྲོའི་སྟོན་མོ་དང། ལེགས་བྱའི་གནང་ཆ་གསོལ་རས་སྩལ་བ་བདག་གིར་ཞུས། དེ་ནས་ཉིན་གཅིག་དགའ་ལྡན་གླིང་སྐོར་དུ་སྔར་སྲོལ་སྐུ་འཁོར་
རྒྱས་གཤོམ་དང་བཅས་ཆིབས་བསྒྱུར་གྱིས་སྐོར་ལམ་གྱི་ཕྱོགས་བཞིར་ཁྲུས་གསོལ་དང། ཞལ་འདོན། ཚོགས་ཆེན་ཆུ་འགོའི་འཁྲིས་སུ་༸ཞབས་འཁོད་ཀྱིས་ཤར་གངས་རི་མ་དང། ༸རྒྱལ་མཆོག་བསྐལ་བཟང་རྒྱ་མཚོའི་གསུང་དགའ་
ལྡན་གྱི་གནས་བསྟོད་གནས་ས་འཛིན་མ་རྟ་དབྱངས་དང་བཅས་ཞལ་འདོན་བསྐྱངས། ཤར་གངས་རི་མ་སོགས་རྩེ་རྣམ་རྒྱལ་གྲྭ་ཚང་གི་ཚོགས་འདོན་དུ་རྒྱུ་གཏན་གསུང་སྲོལ་མེད་པ་དང། འདི་ཉིན་༸གོང་ས་མཆོག་གི་ཞལ་མཇལ་དུ་ལྷགས་
པའི་སྐྱེ་བོའི་ཚོགས་ཆེན་པོའི་འདུ་ལོང་ཟ་ཟིར་སོགས་ལ་བརྟེན་ཞལ་འདོན་ཞབས་ཞུ་བ་རྣམ་གྲྭའི་སྐུ་ཞབས་རྣམས་ཀྱིས་ཤར་གངས་རི་མའི་ཕྱེད་ཙམ་ནས་ཚིག་འཁྲུགས་སོང་བར། མི་མང་གི་མདུན་སར་ཞལ་འདོན་ཆད་དོགས་ཀྱི་སེམས་
ཚབས་ཆེ་ཙམ་བྱུང་ཡང་སྐུ་ཞབས་རྣམས་གསུང་སྐད་བཟང་བའི་མཐུས་དབྱངས་ཀྱི་གདངས་འགྱུར་སྙན་བརྗིད་ཆགས་པའི་འོག་ཏུ་མངོན་མཚན་མེད་པར་སྐབས་ཤིག་ཚིག་མཇུག་མཐུད་དེ་གྲ་འགྲིགས་ཙམ་བྱུང་སོང། ཉིན་གཅིག་

[167A]༄༅། །དབང་བསྐུར་རིར་༸གོང་ས་མཆོག་ལྷ་གཡག་དཀར་པོར་ཆིབས་ཏེ་སྐུ་འཁོར་ཧྲག་བསྡུས་དང་བཅས་ཆིབས་བསྒྱུར་གྱིས་ལྷ་བསངས་དགྲ་ལྷ་དཔང་བསྟོད་སོགས་རྒྱས་པར་མཛད་སྐབས་ཁོ་བོ་ཡང་ཞབས་ཞུ་
བཅར་ཏེ་རི་རྩེ་ནས་དགའ་ལྡན་གྱི་དགོན་པའི་བཀོད་པར་མཇལ་སྐབས་རྗེ་ཡབ་སྲས་ཀྱི་བཀའ་དྲིན་དང། ངེད་རང་སྔོན་མ་གྲ་སར་ཚོགས་དང་ཆོས་གྲ་འགྲིམས་སྐབས་ཀྱི་གནས་ཚུལ་རྣམས་དྲན་ཏེ་དགའ་སྐྱོ་ཟུང་འབྲེལ་གྱི་ཡིད་མནན་པས་
མི་ནོན་པ་ཞིག་བྱུང། སྐབས་ཤིག་དགའ་ལྡན་ཁྲི་ཐོག་ཁང་དུ་ཡོད་པའི་རྟེན་སྒམ་དམ་འབྱར་རྣམས་ཞལ་དབྱེ་དང་འབྲེལ་རྗེ་བདག་ཉིད་ཆེན་པོའི་སྐུ་འགག་དང། སྐུའི་ཆོས་གོས་རྣམ་གསུམ་སོགས་ནང་རྟེན་འགངས་ཆེ་རྣམས་མཇལ་
གནང་མཛད་ཅིང། ཁོ་བོ་ཅག་ལའང་རྟེན་སྐལ་ཆ་ཤས་ཙམ་རེ་གསོལ་རས་ཐོབ། དགའ་ལྡན་དུ་བཞུགས་སྐབས་༸གོང་ས་མཆོག་རྒྱུ་ཚད་ལྟ་བུས་ཉིན་རེ་ཟུང་སྐུ་ཁམས་རྙོག་ཚུལ་ཆེ་ཙམ་བཞེས་སོང་བར་རང་གཞན་ཚང་མ་བློ་
གཡེང་ཅི་ཆེ་བྱུང་ཡང། གཙོ་ཆེར་འཕགས་ཆེན་དམ་པའི་ཐུགས་བསྐྱེད་ཀྱི་རྩལ་ཆེན་པོའི་གོ་ཆ་བདག་གིར་བཞེས་པའི་མཐུ་དང། འཕྲལ་སེལ་གསོལ་སྨན་འཕྲོད་བཞེས་སོགས་ཀྱི་མཐུས་གཞི་ལྕིར་མ་གྱུར་པར་དྲངས་
བསྐྱེད་བཞེས། དགའ་ལྡན་གྱི་མཛད་ཆེན་ལེགས་གྲུབ་རྗེས་མར་ལམ་ཚལ་གུང་ཐང་གི་གཙུག་ལག་ཁང་ཡང་སྟེང་དུ་ཞབས་འཁོད་མཛད་ཅིང། ༸སྐྱབས་རྗེ་ཡོངས་འཛིན་གླིང་རིན་པོ་ཆེ་དང། ཕྲན་གཉིས་གཙུག་ལག་

[167B] ༸གོང་ས་མཆོག་གུང་ཐང་བླ་བྲང་གི་དཀར་སྤྲོའི་གསོལ་སྟོན་འབུལ་བཞེས་གྲུབ་རྗེས་གླིང་ཁའི་ནང་གི་སྤྲོ་ཁང་དུ་བཞུགས་འཇགས་ཀྱིས་
ཕྱག་དཔེ་ཐུགས་གཞིག་མཛད་རྒྱུ་ཞིག་འཁྱེར་ཤོག་ཅེས་ཀུན་རྩེའི་ཛ་སག་དང། རྩིས་དཔོན་གཉིས་ལ་བཀའ་སྩལ་འདུག་པ་གུང་བླར་དཔེ་ཆ་ཇི་ཡོད་ཁོང་ཚོར་ཐུགས་རྒྱུས་མེད་གཤིས་ཕྲན་ལ་ནང་འདྲི་བྱུང་བར། གཙུག་ལག་ཁང་སྟེང་རབ་
གསལ་ཆེན་མོའི་ཆ་སྒམ་ནང་དཔེ་རྙིང་མང་པོའི་ཁྲོད་དུ་འགྲོ་མགོན་ཞང་གཡུ་བྲག་པའི་བཀའ་འབུམ་བྲིས་མ་པོད་ལྔ་ཡོད་པ་དེ་བླངས་ཏེ་ཕུལ། དེ་སྐབས་ཕྱག་དཔེ་ལེན་པར་གཅུང་པོ་རྩིས་དཔོན་ཚེ་དབང་དོན་གྲུབ་ལགས་ཕེབས་བྱུང་བར་ངེད་
ནས་རྩེད་མོའི་ཚུལ་དུ། ཁྱེད་ཚོས་བོད་དཔེ་ཐམས་ཅད་ཀློག་ཤེས་ཀྱི་མ་རེད་བརྗོད་པར། བོད་ཡིག་ལ་མི་ཤེས་པ་ཅི་ཡོད་ཟེར། དེར་དཔེ་ཆའི་ཁྲོད་དུ་ཕར་ཕྱིན་གྱི་མཐའ་དཔྱོད་ཡིག་འབྲུ་བཞི་ལྔ་ཙམ་རེ་བསྡུས་པའི་བསྡུས་ཡིག་ཧ་ཅང་མང་
པོ་ཅན་བྲིས་མ་ཞིག་འདུག་པ་བསྟན་སྐབས་བཀླག་མ་ཐུབ་པར་མགོ་བོ་སྤྲུགས་ཀྱི་ན་སྣང། ༸གོང་ས་མཆོག་ཞང་བཀའ་འབུམ་གཟིགས་ཞིབ་ཀྱིས་སྤྲོ་བཞུགས་མཛད་མུར་ལྷ་སྡོད་རྒྱ་དཔོན་ཀྲང་ཅིན་ཨུ་ནས་ཆུ་བཞི་སྒང་དྲུག་གི་དམག་མིས་
སྙེ་མོར་རྒྱ་ཕྱོགས་དང་དམག་འཐབ་ཀྱིས་མི་གསོད་ཐལ་ཆ་ཆེན་པོ་ཡོང་བཞིན་པ་དེ་དག་ཏཱ་ལའི་བླ་མ་དང། ས་གནས་གཞུང་གི་ས་བཀག་སྡོམ་འགན་ལེན་དགོས་ཤིང། དེ་ལྟར་མ་བྱུང་ཚེ་རྒྱ་ཕྱོགས་ནས་དྲག་གནོན་བྱ་རྒྱུ་ཡིན་ཚུལ་སོགས་

[168A]༄༅། །ཀྱི་འཇིགས་བསྐུལ་༸སྙན་སེང་བཀའ་ཤག་བརྒྱུད་ཕུལ་འབྱོར་བྱུང་གཤིས་ཐུགས་དམ་སད་རྐྱེན་མི་བཟད་པ་བྱུང་སོང། དེའི་ནངས་པར་༸གོང་ས་མཆོག་ཐུགས་ཉམས་མི་སྤྲོ་བའི་ངང་ནོར་གླིང་དུ་ཆིབས་
བསྒྱུར་བསྐྱངས། དེ་ལོ་དགུན་ཐོག་སེར་སྔགས་རབ་འབྱམས་པ་བློ་བཟང་དབང་ལྡན་ཅན་ནས་བསྐུལ་བ་བཞིན། སེར་སྔགས་གྲྭ་ཚང་དུ་བསྐྱོད་དེ་སེ་རའི་དགེ་འདུན་གཙོ་བོར་གྱུར་པའི་འདུས་པ་ཉིས་སྟོང་ཙམ་ལ་གསང་འདུས་འཕགས་
ལུགས་མི་བསྐྱོད་རྡོ་རྗེ་དང། འཇིགས་བྱེད་ལྷ་བཅུ་གསུམ། བདེ་མཆོག་དྲིལ་བུ་ལྷ་ལྔ། ཀུན་རིག་བཅས་ཀྱི་དབང་ཆེན་སྟ་གོན་དང་བཅས་པ། གསང་བདེ་འཇིགས་གསུམ་གྱི་སྔགས་བཏུའི་རྗེས་གནང་བཅས་ཕུལ། དེ་དང་
སྟབས་མཚུངས་གྲོ་མོ་དགེ་བཤེས་རིན་པོ་ཆེའི་མཆོག་སྤྲུལ་དགེ་བཤེས་མཚན་བཏགས་ཀྱི་གཏོང་སྒོ་འཁེལ་བར་བརྟེན་འབོད་གནང་ལྟར་གྲོ་མོ་བླ་བྲང་དུ་བསྐྱོད་དེ་ཞག་གཉིས་བསྡད། ༸སྐྱབས་མཆོག་རྡོ་རྗེ་འཆང་ཕ་བོང་ཁའི་མཆོག་སྤྲུལ་རིན་
པོ་ཆེའི་གཟིམ་ཤག་ཏུ་བཅར་ཏེ་ལྷོད་མཇལ་ཐོག་ཡོངས་འཛིན་རྒྱལ་རོང་མཁན་སྤྲུལ་རིན་པོ་ཆེ་སྐུ་ཁམས་མི་བདེ་བར་ཞབས་ཟུང་ཡུན་བརྟན་གྱི་གསོལ་འདེབས་ཞུས། འདི་ཡན་ཆད་དུ་ལོ་མང་རིང་གདན་ས་གསུམ་དང། ལྷ་སར་རྒྱུད་
གྲྭ་སྟོད་སྨད། རྨེ་རུ། བཞི་སྡེ་སོགས་སུ་གཉུག་མར་གནས་པ་དང། ཕྱོགས་འདུས་ཀྱི་དགེ་འདུན་གཙོ་བོར་གྱུར་པའི་འདུས་པ་སྟོང་ཕྲག་གཅིག་གཉིས་ནས་བཞི་ལྔའི་བར་ལ་བྱང་ཆུབ་ལམ་རིམ་གཙོ་བོར་གྱུར་པའི་མདོ་སྔགས་ཀྱི་

[168B] དེ་དག་གི་སྐབས་བླ་སྤྲུལ་ཆེ་ཆུང་ཡང་དྲུག་ཅུ་བདུན་ཅུ་ནས་ཉུང་མཐར་ཉི་ཤུ་སུམ་ཅུ་ཙམ་དང། གདན་ས་གསུམ་གྱི་མཁན་པོ་ལས་ཟུར་གྱིས་མཚོན་པའི་དགེ་བཤེས་སྙན་
གྲགས་ཅན་དང། སློབ་གཉེར་བ་བཟང་གྲས་དུ་མ་ཞིག་འདུས་འཛོམས་སྟབས། རང་ངོས་ནས་པཎ་ཆེན་བློ་བཟང་ཆོས་རྒྱན་གྱིས། ཆོས་བཤད་ཀྱིས་གཞན་སེམས་བསྒྱུར་མཁས་ཀྱང། །རང་རྒྱུད་ཀྱི་ཀོ་སྐམ་གྱོང་པོར་ལུས། །
གླུ་མཁན་དང་བྲོ་པའི་ཆོས་བཤད་བཞིན། །ཆོས་རྒྱུས་མཁན་ཆོས་ཀྱི་ཕོངས་ཉེན་གདའོ། །ཞེས་གསུངས་པ་ལྟར་ཁ་བཤད་ལག་ལེན་འགལ་བའི་ཟོག་པོ་ཆོས་དྲེད་མཁན་གྱི་རང་བཞིན་ཁོ་ནར་ཟད་མོད། འོན་ཀྱང་སྔོན་རང་གི་མ་
བསད་པའི་སྡིག་ཅན་ཞིག་གིས་སྟོན་པའི་བསྟན་པར་ཞུགས་ནས་སྡེ་སྣོད་ལ་སྦྱངས་ཏེ། ཡུལ་མཐའ་འཁོབ་ཏུ་དགེ་སྦྱོང་དུ་བརྫུས་ནས་ཆོས་བཤད་པས་སློབ་མས་དགྲ་བཅོམ་གྱི་འབྲས་བུ་ཐོབ་པ་བྱུང་བ་བཞིན། སློབ་བུའི་ཁྲོད་ནས་བསྟན་པ་
འཛིན་སྐྱོང་གི་ཁུར་ཆེན་འདེགས་པ་དུ་མ་ཞིག་འོང་དུ་རེ་ནས་ཡབ་རྗེ་དྲིན་ཅན་བླ་མ་སངས་རྒྱས་འདུས་སྐུ་རྣམས་ཀྱི་ཞལ་སྔ་ནས་ལས་ཐར་པ་དང་ཐམས་ཅད་མཁྱེན་པའི་ལམ་བདེ་བླག་ཏུ་མཚོན་པའི་གསུང་གི་བདུད་རྩི་སྙིང་དང་རྣ་བའི་བཅུད་དུ་
ཕྲན་བུ་ཆགས་པ་རྣམས་གང་ནུས་སུ་སྤེལ་བའི་བརྟུན་པ་བསྐྱེད་ཁུལ་བྱས་མོད། ཡིད་སྲུབས་ཀྱི་ཕོ་ཉ་ཀླ་ཀློ་རྒྱ་དམར་གྱིས་གངས་ལྗོངས་བསྟན་འགྲོའི་དགེ་མཚན་མཐའ་དག་ཆང་གིས་མྱོས་པའི་གླང་ཆེན་གཏུམ་པོའི་ཁྱུ་ཚོགས་ཀྱིས་པདྨའི་ཚལ་

[169A]༄༅། །ཆེན་ཉམ་ཉེས་པར་བྱས་པ་ཇི་འདྲ་བ་དེ་ལྟར་གློ་བུར་དུས་གཅིག་ལ་བཅོམ་སྟེ་བོད་ལྗོངས་ཆོལ་ཁ་གསུམ་གྱི་ཁྱོན་ལ་རབ་བྱུང་གི་རྟགས་ཙམ་འཛིན་པའང་མཐོང་དུ་མེད་པར་བཅོས་སྟབས། བླ་སྤྲུལ་དང་
དགེ་བའི་བཤེས་གཉེན་རེ་བ་ཆེ་བ་མང་པོ་ཞིག་རྒྱ་མིའི་བཙན་གནོན་འོག་རྩ་འཐོར་དུ་སོང་ཞིང། ༸གོང་ས་༸སྐྱབས་མགོན་ཆེན་པོའི་ཞབས་རྗེས་སུ་བསྙེགས་ཏེ་རྒྱ་གར་འཕགས་པའི་ཡུལ་དུ་བྱེས་ཕེབས་ཉུང་ཤས་ཤིག་མཆིས་པ་འདི་དག་ལས་
ཀྱང་རེ་ཟུང་ནི་ཞི་བར་གཤེགས། ལ་ལ་ཞིག་ནི་སློབ་དཔོན་དབྱིག་གཉེན་གྱིས། ཕྲ་རྒྱས་སྤངས་པ་མ་ཡིན་དང། །ཡུལ་ནི་ཉེ་བར་གནས་པ་དང། །ཚུལ་བཞིན་མ་ཡིན་ཡིད་བྱེད་ལས། །ཉོན་མོངས་རྒྱུ་ནི་ཆང་བ་ཡིན། །ཞེས་གསུངས་
པའི་དོན་ཐོག་ཏུ་སོང་སྟེ་རེ་བ་འབྲས་མེད་དུ་གྱུར་པའི་ངང་ཚུལ་འདི་དག་ལ་བསམས་ཚེ་བྱས་པ་རྗེས་མེད་བྱིས་པས་བྱེ་མའི་མཁར་རྫོང་བརྩིགས་པའི་མཆེད་ཟླར་གྱུར་སྙམ་ཡིད་ཕམ་ཆེ་ཡང་དེར་ཟད། །རང་ལོ་ལྔ་བཅུ་ང་དགུ་པ་ས་
ཕག་ཟླ་བ་དང་པོའི་ཚེས་གཅིག་ཉིན་རྩེ་ཕོ་བྲང་དུ་༸གོང་ས་མཆོག་གི་གཟིམ་ཆུང་མཚན་གཟིམ་ཁང་ལྷ་མོ་གསུང་བྱོན་མའི་སྤྱན་སྔར་བསྐང་བ་གཟབ་གསོལ་དང། ཕོ་བྲང་གི་དབུ་རྩེར་ཚེས་གཏོར་གསུང་ཆོག་གཞན་ཡང་དགུང་གསར་
ཉིན་སྔ་ཕྱིའི་དགྱེས་སྟོན་མཛད་སྒོ་ཁག་ལ་སྔར་ལམ་བཞིན་བཅར། ལོ་གསར་ཚེས་གཅིག་ཞོག་པ་ཁ་བ་ཕྲན་བུ་བབས་པ་དུས་ཟིར་ཡོ་འཁྱོམས་བསྟན་སྲིད་སྤྱི་ལ་སྐུ་གེགས་མི་ཤིས་པའི་མཚན་མར་སྣང། འདི་ལོ་༸གོང་ས་མཆོག་གཞུང་

[169B]
ཆིབས་བསྒྱུར་བསྐྱངས་པར་བརྟེན་ཕྲན་ཡང་སྨོན་ལམ་རིང་བླ་བྲང་སྟེང་གཟིམ་ཆུང་སྣང་སྲིད་དུ་བསྡད་ཅིང། ཚེས་བཅུ་གསུམ་༸གོང་ས་མཆོག་ལྷ་རམས་དམ་བཅའི་མཛད་ཆེན་དངོས་གཞི་བསྐྱངས་ཉིན་སྨོན་ལམ་ཆེན་མོའི་ཞོག་ཚོགས་མང་
ཇ་དང། གསུང་ཆོས་ར་བའི་དམ་བཅའ། གུང་ཚིགས་མང་ཇ། ཉིན་གུང་སྐམ་ཚོགས་དམ་བཅའ། དགོང་ཇ། དགོང་དྲོ་དམ་བཅའ་ཆེན་མོ་བཅས་པར་༸གོང་ས་མཆོག་ནས་མང་ཇའི་སྐབས་སོ་སོར་གཞུང་ཆེན་གྱི་གསུང་བཤད་
དང་གུས་བཏུད་ཆོས་ཡར། སྔ་གུང་ཚོགས་དབར་དམ་བཅའ་དང། དགོང་དྲོའི་དམ་བཅའ་ཆེན་མོ་བཅས་པར་སྤུར་ལེན་གྱི་དོ་ཤལ་གཅལ་དུ་བཀྲམ་པའམ། ས་ཆེན་གུར་ཀུམ་གཞོན་ནུའི་ཚལ་གྱིས་དཀྲིགས་པ་ལྟ་བུའི་དགེ་འདུན་ཁྲི་ཁྲག་
གསུམ་ལ་ཉེ་ཞིང། མང་ཐོས་བློ་གསལ་རིགས་པ་སྨྲ་བའི་ཁྱུ་ཚོགས་ཆེན་པོའི་དབས་སུ་གདན་ས་གསུམ་གྱི་དགེ་བཤེས་ཕྱོགས་གླང་ཆོས་གྲགས་ཀྱི་སྙེམས་པ་འཆང་བ་རྣམས་ཀྱིས་སྔ་དྲོ་གསུང་ཆོས་ར་བར་ཚད་མ། ཉིན་གུང་ལ་དབུ་
པར། དགོང་དྲོ་འདུལ་མཛོད་བཅས་ཀྱི་གཞུང་དོན་དཀའ་གནད་ལས་བརྩམས་པའི་བརྒལ་བརྟག་རིགས་ལུང་རིམ་ཕུལ་ལ་གསུང་ལན་ཐོགས་མེད་དུ་སྩལ་བས་གཟུར་གནས་རྣམ་དཔྱོད་ཅན་རྣམས་དད་གུས་ཀྱི་པདྨོ་བཞད་ཅིང་

[170A]༄༅། །མཁས་རློམ་ཁེངས་དྲེགས་ཅན་རྣམས་ཀྱི་སྤོབས་པའི་འཁྲི་ཤིང་ཉམ་ཉེས་པར་བྱས་ཏེ་ང་རྒྱལ་གྱི་གདེངས་ཀ་ལ་ཞབས་མཐིལ་གྱིས་སྐྱང་ནུལ་མཛད་པའི་ངོ་མཚར་ལྟད་མོའི་སྐལ་བཟང་ལོངས་སུ་སྤྱད། ཉིན་
གུང་དམ་བཅའི་སྐབས་གནས་ཆུང་སྤྲུལ་པའི་ཆོས་རྒྱལ་ཆེན་པོ་ཡང་རྟེན་གཞིར་ཁོག་བརླམས་ཐོག་བབས་ཀྱིས་༸གོང་ས་མཆོག་ལ་བདེན་བཞི་ཆོས་འཁོར་གྱི་སྐོར་ལས་བརྩམས་པའི་རྟགས་བསལ་མདོར་བསྡུས་ཤིག་འབུལ་གནང་དང་
འབྲེལ་ལེགས་སོའི་ལུང་འབུལ་གནང་མཛད། ཚེས་བཅུ་བཞི་ཉིན་འཁྱམས་ར་ཆེན་མོར་གཞུང་གནས་ནས་༸གོང་ས་མཆོག་ལ་དམ་བཅའི་མཛད་ཆེན་དངོས་གཞི་ལེགས་གྲུབ་ཀྱི་ལེགས་འབུལ་སྟོན་ཆེན་དཀར་སྤྲོ་ཤིན་ཏུ་རྒྱས་པ་དང་
མིག་སྐྱའི་ཁེངས་པ་ཐུང་ངུར་བྱེད་པའི་ནོར་སྣའི་འབུལ་བ་གཏོས་ཆེ་བ་བསྟར་འབུལ་འབྲེལ་ཡོངས་འཛིན་ཤར་ཆོས་༸སྐྱབས་རྗེ་གླིང་རིན་པོ་ཆེ་དང། ཁོ་བོ་ཅག་མཚན་ཞབས་རྣམ་པ་བཅས་སོ་སོར་ཡང་གསན་བསམ་ཞབས་ཞུ་
ལེགས་འགྲུབ་བྱུང་བའི་ལེགས་སྐྱེས་ཀྱི་རྟེན་འབྱུང་གསོལ་རས་དཔངས་མཐོ་སྩལ་བ་བདག་གིར་ཞུས། ཟླ་བ་དང་པོའི་ཚེས་བཅུ་ཉིན་སྔར་སྲོལ་ལྷ་ལྡན་རྨེ་རུ་རྙིང་པར་གནས་ཆུང་ཆོས་རྒྱལ་ཆེན་པོ་གཟབ་གསོལ་གྱི་སྐབས་དང་
དེ་རྗེས་ཚེས་བཅུ་བདུན་ཉིན་བླ་བྲང་སྟེང་གཟིམ་ཆུང་དགའ་ལྡན་ཡང་རྩེར་འཕར་མའི་སྤྱན་འདྲེན་མཛད་སྐབས་བཅས་པར། ཆོས་སྐྱོང་ནས་རྒྱ་ཆུ་རབ་མེད་ལ་ཟམ་པ་ཞིག་འཛུགས་ཨེ་ཐུབ་གཟུགས་མེད་ནས་བལྟ་རྒྱུ་ཡིན་ཞེས་ལུང་

[170B] རྗེས་སུ་བརྟག་སྐབས་ལྷ་སའི་
ཕྱོགས་མཚམས་ཀྱིས་གནད་ཚང་མ་རྒྱ་དམག་བཅའ་སྡོད་ཀྱིས་བསྐོར་ཏེ་བྲོས་ཐར་གྱི་གོ་སྐབས་ཡེ་ནས་བྲལ་བ་ལྟ་བུ་ཡང། ༸གོང་ས་ཆེན་པོ་སྟོན་འཁོར་བརྒྱ་ཕྲག་ཏུ་ཉེ་བ་འགལ་རྐྱེན་ཕྲ་མོ་ཙམ་མེད་པར་ཤར་ཕེབས་ཐུབ་པ་འདི་དག་ཆོས་སྲུང་གི་
རྡོ་རྗེའི་ཐ་ཚིག་མི་འགྱུར་བའི་འཕྲིན་ལས་སུ་ངེས་པ་རྙེད། སྨོན་ལམ་གྲོལ་ཉེའི་ཉིན་གཅིག་༸གོང་ས་མཆོག་སྔར་སྲོལ་གུང་ཚིགས་མང་ཇའི་ཚོགས་དབུས་སུ་༸ཞབས་འཁོད་ཐོག་དེང་སྐབས་སློབ་གྲྭ་ཁག་ཏུ་ངག་ཐོག་ནས་དྲི་བའི་རྒྱུགས་ལེན་
པའི་སྲོལ་དང་མཚུངས་པར་ཁོ་བོ་ནས་སྦྱོར་འགོད་ཀྱི་དྲི་ཚིག་ཏུ་བཀའ་པོད་ལྔའི་རྒྱ་གཞུང་ཁག་གི་ནང་ནས་ཚིགས་བཅད་ཤོལོ་ཀ་སྣ་ཚོགས་ཤིག་རིམ་པར་སྨོས་རྗེས་༸གོང་ས་མཆོག་ནས་ཚིགས་བཅད་སོ་སོར་དོན་འགྲེལ་རྟགས་སྦྱོར་འགོད་གནང་
མཛད་ཅིང། གུང་ཚིགས་མང་ཇ་གྲོལ་རྗེས་འཁྱམས་རར་མཁས་མང་མདུན་སར་བཤད་ཆུང་དམ་བཅའ་འཇོག་གནང་མཛད། དེ་རྗེས་ཉིན་གཅིག་རྒྱ་མིའི་དམག་སྒར་སི་ལིང་པུའུ་ཞེས་པར་གཏམ་བརྗོད་ཀྱི་ཟློས་གར་ལྟད་མོ་སྟོན་གྱི་ཡོད་
པས་དེར་ཡོངས་འཛིན་གླིང་རིན་པོ་ཆེ་དང། ཕྲན། བཀའ་ཤག་བཀའ་བློན་རྣམ་པ་སོགས་དོ་ནུབ་ངེས་པར་ཕེབས་དགོས་ཞེས་དམག་སྒར་ལས་ཁུངས་དེ་ནས་བརྡ་ལན་འབྱོར་བྱུང་བར། དེ་སྔོན་མདོ་སྟོད་དང། མདོ་སྨད་ཕྱོགས་སུ་ཚོགས་

[171A]༄༅། །འདུ་དང། མགྲོན་འབོད་ཀྱི་སྐབས་སོགས་ལ་བསྟུན་ཏེ་བླ་དཔོན་མི་དྲག་མང་པོ་འཇུ་བཟུང་ཁྲིམས་གཅོད་བཏང་བ་གོ་ཐོས་སྟབས་ཟབ་མོའི་ལྟ་བ་དང། བློ་སྦྱོང་ཁ་བཤད་དུ་ལུས་པའི་བདག་འཛིན་གྱི་དབང་
གིས་ངེད་ཚོ་ཚང་མ་དོ་ནུབ་རྒྱ་མིས་མགོ་བསྐོར་གྱིས་འཇུ་བཟུང་བྱས་མི་ཡོང་ངམ་སྙམ་པའི་བློ་གཡེང་ཅི་ཆེའི་ངང་བསྐྱོད་དགོས་བྱུང་ཡང། རྒྱ་ཕྱོགས་ནས་རྗེས་སོར་༸གོང་ས་མཆོག་གཡོ་བསྐོར་གྱིས་གདན་ཞུའི་སྔོན་འགྲོ་ལྟ་བུ་ཡིན་ཚོད་
ལ་བརྟེན་དེ་ནུབ་ངེད་ཚོར་ཇ་དང། བཞེས་ཟས་སོགས་ཀྱི་སྣེ་ལེན་དང་བཅས་ཕྱི་ཚུལ་རྣམ་འགྱུར་མཛེས་ལམ་གྱི་ངང་ནས་ཕྱིར་ལོག་ཐུབ་ཙམ་བྱུང། འཕགས་པའི་དགེ་འདུན་ནི་བསྙེན་བཀུར་ཕུ་དུད་རིམ་གྲོ་བྱ་བའི་འོས་སུ་གྱུར་ཅིང་
བསོད་ནམས་དང་དཔལ་གྱི་ཞིང། མཆོད་པའི་ཡོན་གནས་དམ་པ་ཡིན་པས། སྦྱིན་པ་ལས་བྱུང་བའི་བསོད་ནམས་མངོན་པར་འདུ་བྱ་བར་སེམས་ཏེ། ལོ་ཤས་ཀྱི་སྔོན་ནས་བཟུང་ལྷ་ལྡན་སྨོན་ལམ་ཆེན་མོའི་འདུས་ཚོགས་སུ་
མང་ཇ་དང། བཞེས་ཐུག་སྐུ་འགྱེད། འགྱེད་ཐེབས་མ་རྩ་བཅས་ལོ་བསྟར་ཆགས་སུ་འབུལ་མུས་ལྟར་འདི་ལོ་ཡང་འདུས་ཚོགས་སུ་མང་འགྱེད་ཐེབས་སྦྱར་གྱི་ཚོགས་གསོག་གི་མཐའ་མ་དེ་བྱས། རིང་ནས་བསྟེན་པའི་སྲུང་
མའི་གཙོ་བོ་རྒྱལ་ཆེན་རྡོ་རྗེ་ཤུགས་ལྡན་གྱི་སྐུ་བསྟེན་སྤང་ལུང་ཆོས་རྗེ་ཤག་ཏུ་ཆེད་འབོད་ཀྱིས་ཆོས་སྐྱོང་སྐུ་ཕེབས་སྤྱན་འདྲེན་གྱིས་བླང་དོར་ལུང་ཞུ་བགྱིས་པའི་བཀའ་ལུང་དུ། བསྟན་དགྲ་རྒྱ་དམར་གྱི་བསམ་སྦྱོར་ངན་གཤོམ་ཉེ་

[171B] ཁོ་བོ་ཅག་སོགས་རྒྱ་གར་ཕྱོགས་སུ་གསང་ཕེབས་གནང་གལ་ཤིན་ཏུ་ཆེ་བ་མ་ཟད། ལྷག་པར་ཕྲན་བོད་དུ་སྡོད་རྒྱུ་གཏན་ནས་མི་འགབ་པས་བསྐྱོད་ཐབས་དགོས་གལ་དང། ༸གོང་ས་མཆོག་ལའང་༸སྙན་
བསྐུལ་ཞུ་གལ་ཆེ་ཞིང། ཕེབས་དགོས་པ་ཞིག་དང། ཕེབས་ཐུབ་པའི་དུས་སྐབས་ངེས་པར་ཡོང་རྒྱུའི་ལུང་བསྟན་གནང་ཡང། ༸གོང་ས་མཆོག་ཕེབས་བཞུགས་ཐུགས་གཏན་མ་ཁེལ་སྟབས་ཁོ་བོ་ཅག་བསྐྱོད་རྒྱུ་ཅིར་འགྱུར་སྙམ་སོམ་ཉིའི་
མལ་དུ་གནས། སྨོན་ལམ་གྲོལ་མཇུག་བྱམས་པ་ཆོས་བསྐོར་གདན་འདྲེན་ཟིན་འཕྲལ་༸གོང་ས་མཆོག་ལྷ་ལྡན་ནས། ནོར་གླིང་བསྐལ་བཟང་ཕོ་བྲང་དུ་འཁོར་ཚོགས་རྒྱ་མཚོའི་བཀོད་པ་དང་བཅས་ཆིབས་བསྒྱུར་བསྐྱངས་སྐབས་ཁོ་བོ་
ཅག་ཀྱང་ལྷན་བཅར་ཞུས། རྒྱ་མིའི་དམག་སྒར་ནས་ཕྱི་ལོ་ཆིག་སྟོང་དགུ་བརྒྱ་ལྔ་བཅུ་ང་དགུ་ཟླ་བ་གསུམ་པའི་ཚེས་བཅུ། བོད་ས་ཕག་ཟླ་བ་གཉིས་པའི་ཚེས་གཅིག་ཉིན་༸གོང་ས་༸རྒྱལ་དབང་མཆོག་དང། ཡོངས་འཛིན་རྣམ་གཉིས་
བཀའ་བློན་ལྷན་རྒྱས་ཀྱིས་གཙོས་པའི་གཞུང་ཞབས་གནད་ཡོད་ཁག་རྣམས་རྒྱ་དམར་གུང་བྲན་གྱི་དམག་སྒར་དུ་ཟློས་གར་གཟིགས་མོར་ཕེབས་དགོས་ཀྱི་མགྲོན་ཤོག་སྔོན་ཕུལ་ཐོག་སྐུ་སྲུང་མདའ་དཔོན་སྟག་ལྷ་ཕུན་ཚོགས་བཀྲ་ཤིས་རྒྱ་
མིའི་དམག་སྒར་དུ་ཆེད་འབོད་འབྲེལ་༸གོང་ས་མཆོག་གི་སྐུ་སྲུང་དམག་མི་བཅུ་ལྷག་ལྷན་བཅར་མི་ཆོག་ཅིང། དེ་དག་གིས་ཀྱང་གོ་མཚོན་འཁྱེར་མི་ཆོག་པ་དང། ཡོངས་འཛིན་གཉིས། བཀའ་བློན་སོགས་ངོ་མ་རྐྱང་པ་ལས་ཞབས་

[172A]༄༅། །གྲས་མཉམ་འཁྲིད་མི་ཆོག་ཚུལ་བརྗོད་པ་སོགས་བྱེད་བབས་ཆོ་སྤྱོད་གང་ཅི་ནས་ངན་གཡོའི་རྟགས་མཚན་དངོས་ཐོན་དེ་ལྟར་ཡང། རྒྱ་དམར་བཙན་ཤུགས་ཆེ་བས་༸གོང་ས་མཆོག་ནས་གཟིགས་
མོར་ཕེབས་རྒྱུའི་ཞལ་བཞེས་མི་གནང་མཐུ་མེད་ཀྱིས་ཐུགས་གཏན་འཁེལ་མཚམས། སྤྱིར་ན་བོད་མི་སེར་སྐྱ་ཡོངས་རྫོགས་རྒྱ་དམར་གྱི་བྱེད་སྤྱོད་ལ་ཞེ་ནས་མི་དགའ་བ་ཡོད་མུས་ཁར། ལྷག་པར་རྒྱ་དམར་ལྷ་སར་སླེབས་ནས་བཟུང་
ད་ཕན་ལོ་ངོ་བརྒྱད་རིང་༸གོང་ས་མཆོག་རྒྱ་མིའི་དམག་སྒར་དུ་གདན་ཞུ་བྱེད་སྲོལ་མེད་པར་ད་ལམ་གློ་བུར་གདན་ཞུ་བྱ་རྩིས་ཐོག་སྐུ་སྲུང་དམག་མིས་གོ་མཚོན་འཁྱེར་མི་ཆོག་ཅིང། ལྷན་བཅར་གཞུང་ཞབས་རྣམས་ནས་གཡོག་མཉམ་
འཁྲིད་མི་ཆོག་བརྗོད་བབས་དང། ཕྱོགས་ཡས་མས་ཚང་མ་ནས་མཚན་མོ་མོ་ཊོར་ཆེ་བ་མང་པོའི་ནང་རྒྱ་དམག་ཁྱོན་ཆེ་དམག་སྒར་དུ་བསྡུ་བསྐོང་བྱས་པ་སོགས་བོད་མི་མང་པོས་དངོས་སུ་མཐོང་ཐོས་ལ་བརྟེན་གདན་ས་གསུམ་གྱིས་
གཙོས་པའི་དགོན་སྡེ་ཁག་གི་བླ་མ་དགེ་འདུན་དང། གཞུང་ཞབས་སེར་སྐྱ། མི་མང་ཕོ་མོ་ཁྲི་ཁྲག་འགའ་ཤས་ཤིག་སུས་ཀྱང་བསྐུལ་བ་མེད་པར་མ་བགྲོས་བསམ་པ་གཅིག་གྱུར་དང་བླངས་ཀྱིས་བོད་ཚེས་གཅིག་ཉིན་སྔ་དྲོ་ནོར་གླིང་ཕོ་བྲང་
ལྕགས་རི་ཕྱི་མའི་རྒྱལ་སྒོའི་འགག་ཏུ་སྡེབས་འཛོམས་ཀྱིས་༸གོང་ས་མཆོག་ད་ཉིན་གཟིགས་མོར་ཕེབས་རྒྱུ་བློས་འགན་བཟོད་མིན་གྱིས་བཤོལ་རྒྱུའི་གསོལ་འདེབས་སྐད་འབོད་རྒྱབ་སྟེ་ཕེབས་ལམ་བཀག་བཀའ་བློན་བསམ་ཕོ་བ་ཆེ་

[172B]
ཆབ་མདོ་འཕགས་པ་ལྷའི་སྐུ་མཆེད་མཁན་ཆུང་བསོད་ནམས་རྒྱལ་མཚན་ཞེས་པ་ལོ་ན་ཕྲ་བས་རྒྱ་མིའི་ལས་བྱེད་དག་དང་རྒྱུན་དུ་འགྲོགས་འདྲིས་ཆེ་ཁར། ལྷག་པར་འདི་ཉིན་ནོར་གླིང་དུ་འོང་སྐབས་རྒྱ་མིའི་ཁ་རས་དཀྲིས་པ་སོགས་གྱོན་ཆས་དང་
བྱེད་སྦྱོང་བཟོ་མིན་བྱུང་བར། མི་མང་དོགས་འཆར་གྱིས་ནོར་གླིང་གཞུང་སྒོའི་འགག་ཏུ་རྡོ་ཆར་ཕབ་སྟེ་རྐྱེན་འདས་སོང་བ་བཅས་༸གོང་ས་མཆོག་རྒྱ་མིའི་དམག་སྒར་དུ་ཆིབས་བསྒྱུར་བསྐྱང་རྒྱུ་ཕྱིར་བཤོལ་མཛད། མི་མང་ནས་ང་ཚོ་བོད་མི་རྣམས་
རང་དབང་རང་བཙན་ཡིན་ཞེས་ལྷ་སར་སྐད་འབོད་ཁྲོམ་བསྐོར་བྱས་ཐོག་ཆོལ་གསུམ་མི་མང་སྤྱི་ནས་དང་བླངས་ཀྱིས་སྐུ་སྲུང་དམག་མི་སྟོང་ཕྲག་བརྒལ་བས་རང་རང་གི་གོ་མཚོན་འཁྱེར་ཏེ་ནོར་གླིང་ཕོ་བྲང་གི་ལྕགས་རི་ཕྱི་ནང་དང་
རྩེ་ཕོ་བྲང། ལྷ་སའི་གཙུག་ལག་ཁང་སོགས་ལ་སྲུང་འདོམས་ཞུས་བསྡད་ཐོག་ནོར་གླིང་༸ཞབས་བརྟན་ཁང་དུ་མི་མང་ནས་སྒྲིགས་བཙུགས་ཀྱི་སྐུ་སྲུང་དམག་སྤྱི་ཁང་གསར་དུ་ཚུགས། ལྷ་སའི་བུད་མེད་སྟོང་ཕྲག་མང་པོས་ཀྱང་རྒྱ་མི་
བོད་ནས་ཕྱིར་རྒྱུགས་ཤིག་ཅེས་རྒྱ་དམར་ལ་ངོ་རྒོལ་སྐད་འབོད་ཀྱི་རྔམས་སྟོན་ཁྲོམ་བསྐོར་བྱས་འདུག་ཚེས་བརྒྱད་ཉིན་རྒྱ་དམར་ནས་ནོར་གླིང་ཕོ་བྲང་ཉེ་འགྲམ་བྱང་ཕྱོགས་སུ་དགེ་འདུན་པ་གཉིས་མེ་མདའ་འཕངས་ཏེ་བསད་པ་དང་

[173A]༄༅། །ཕོ་བྲང་གི་ཕྱོགས་སུ་མེ་སྒྱོགས་གཉིས་འཕངས་པ་སོགས་ལོ་རྒྱུས་ཞིབ་པ་༸གོང་ས་མཆོག་གི་མཛད་རྣམ་དུ་གསལ་བ་ལྟར་ཉེན་འགན་ཆེས་ལྕི་བར་སོང་སྟབས་བདག་དང་བདག་འདྲ་བའི་རིགས་རྣམས་ཆོས་ཀུན་
སྒྱུ་མར་ཤེས་པའི་བློ་དང་མི་ལྡན་པས་སེམས་འཁུ་འཕྲིག་གི་གནས་སུ་བཀོད། གནས་ཚུལ་དེ་དག་ལ་བརྟེན་ནས་བཀའ་ཤག་དྲུང་རྩིས་བཅས་ནས་སྐུ་ཕྱའི་ཉེན་ཡོལ་དུ་ཕྱི་རྒྱལ་གང་འོས་སུ་ཆིབས་བསྒྱུར་ཡོང་བ་ཞེས་སྙན་བསྐུལ་རིམ་ཞུས་
ཐོག་ལྷ་མོ་གསུང་བྱོན་མའི་སྤྱན་སྔའི་བརྟག་བསྒྲིལ། གནས་ཆུང་ཆོས་རྒྱལ་ཆེན་པོ་དང། དགའ་གདོང་ཆོས་སྐྱོང་ཤིང་བྱ་ཅན་གྱི་བཀའ་ལུང། ༸གོང་ས་མཆོག་གི་བཀའ་དགོངས་བཞིན་ཁོ་བོ་ནས་གསང་སྟབས་ཀྱིས་རྭ་སྟོད་ཆུ་དབར་
རིན་པོ་ཆེ་སྤང་ལུང་རི་ཁྲོད་དུ་རྒྱལ་ཆེན་ཤུགས་ལྡན་སར་ལུང་ཞུར་མངགས་པར་ཆོས་སྐྱོང་ནས་ད་རེས་འཕྲལ་ཕེབས་དགོས་ཤིང། ཕེབས་ལམ་ལྷོ་ནུབ་བརྒྱུད་ཕེབས་ན་སྐུ་འཁོར་ཚང་མར་ཉེས་སྐྱོན་མེད་པར་ངས་ཁས་བླངས་ཆོག་རལ་
གྲི་འདི་༸རྒྱལ་བའི་ཆིབས་གྲལ་གྱི་སྣེ་མོར་རྡོ་རྗེའི་མིང་ཅན་གྱིས་འཕྱར་སྟབས་སུ་གདེངས་ཏེ་བསྐྱོད་དགོས། ཞེས་གསུངས་ཤིང་ལྷོ་ནུབ་ར་མ་སྒང་ཕྱོགས་སུ་ཞལ་གཏད་དེ་མདའ་འཕེན་པ་དང། རལ་གྲིའི་གར་སྟབས་མཛད་འདུག་པ་བཅས་
ལུང་བརྟག་རྣམས་རྩེ་མཐུན་བྱུང་བ་ལྟར་བོད་ཟླ་གཉིས་པའི་ཚེས་བརྒྱད་ཀྱི་མཚན་མོའི་ཆུ་ཚོད་དགུ་ཐོག་རྒྱལ་ཡུམ་ཆེན་མོ་སོགས་ཡབ་གཞིས་སྐུ་ངོ་རྣམས་སྔོན་ཕེབས་དང། དེའི་རྗེས་༸གོང་ས་མཆོག་སྐུ་འཁོར་ཉུང་ཤས་བཅས་ཆིབས་

[173B] དེ་རྗེས་༸སྐྱབས་རྗེ་ཡོངས་འཛིན་གླིང་རིན་པོ་ཆེ་དང། ངེད་རང། བཀའ་བློན་ཟུར་ཁང་པ་དབང་ཆེན་དགེ་ལེགས། སྣེ་ཤར་ཐུབ་བསྟན་ཐར་པ། ཤན་ཁ་བ་འགྱུར་མེད་སྟོབས་རྒྱས། སྐུ་བཅར་གསོལ་གཟིམ་མཆོད་གསུམ་སོགས་སྐུ་
འཁོར་ཉུང་བསྡུས་བཅས་ཚང་མ་ན་བཟའ་རྒྱུན་ཆས་དོར་ནས་ཞབས་གྲས་རྣམས་དང་ཞེ་འདྲེས་དཀྱུས་ཆས་མནབས་ཏེ་ནོར་གླིང་ནས་ལྷ་སའི་སྐྱིད་ཆུའི་ལྷོ་ནུབ་ཕྱོགས་ར་མ་སྒང་གི་གྲུ་ཁ་བར་ཞབས་ཐང་དང། གྲུ་ཐོན་ནས་རིབས་ཆས་སོགས་དཀྱུས་
འདྲིས་ཀྱིས་ལྷན་དུ་ཆིབས་བསྒྱུར་བསྐྱངས། ངེད་རང་གི་མདུན་གཡོག་ལྷ་བུ་དང། འཇམ་དབྱངས་བཀྲ་ཤིས། ནོར་བུ་ཆོས་འཕེལ། རྣམ་གྲོལ། བསོད་ནམས་བསྟན་འཛིན་བཅས་ཚེས་བརྒྱད་ཀྱི་ཉིན་མོ་སྐྱིད་ཆུའི་ཕ་རིར་ར་མ་སྒང་
བར་མངོན་ཚན་མེད་པར་སྔོན་བཏང་གིས་སྒུག་ཏུ་བཅུག་དཔལ་ལྡན། བློ་བཟང་ཤེས་རབ། བློ་བཟང་ཡེ་ཤེས་བཅས་མཚན་མོ་ངེད་རང་དང་མཉམ་བསྐྱོད་བྱས། ངེད་ཚོ་ནོར་གླིང་ཕོ་བྲང་ནས་ཐོན་སྐབས་རླངས་འཁོར་ཆེན་པོ་རས་
ཀྱིས་བཀབ་པའི་ནང་གབ་སྟེ་གཞུང་སྒོ་ཆེན་མོའི་སྒོ་སྲུང་བ་རྣམས་ཀྱིས་ཀྱང་སུ་ཡིན་མ་འཚལ་བ་བྱས་ནས་ཐོན་ཅིང། སྐྱིད་ཆུའི་ཕ་རིར་ཐོན་ནས་སྣེའུ་རྫོང་གི་བྱེ་ལ་ཆུང་ངུ་དེ་མ་བརྒལ་བར་དུ་སྐྱིད་ཆུའི་བྱང་དུ་ནོར་བུ་གླིང་ཁའི་ནུབ་ཕྱོགས་ནོར་
ཐོད་གླིང་ཁ་ཞེས་པར་རྒྱ་མིའི་དམག་སྒར་ཞིག་ཡོད་པ་དེའི་ཞུན་མར་རྣམས་ཁྲ་ལམ་མེར་ཐག་ཉེར་ཡོད་པ་མཐོང་ཞིང། ཟླ་འོད་ནི་རྒྱུན་གཏན་ལས་གསལ་ཉམས་ལྟ་བུ་སྣང་བས་ད་ལྟ་རང་རྒྱ་མིས་ཤེས་ཚོར་གྱིས་མཇུག་འདེད་བྱས་དོགས་

[174A]༄༅། །དང། སྐྱིད་ཆུ་བརྒལ་ཐུབ་གཤིས་སྟབས་ལེགས་བྱུང་ན་བྲོས་ཐར་ཐུབ་རེ་སོགས་ཁྱིར་བ་མགོན་པོ་རྡོ་རྗེའི་ཤ་བ་ནག་པོའི་དཔེ་ལྟར་རེ་དོགས་ཀྱི་ངང་ནས་བསྐྱོད། རྒྱུན་གཏན་རྐྱེན་ངན་དང་མ་འཕྲད་པའི་སྐབས་
ཁྲི་ཐོག་ནས་མགྲིན་པ་གཟེངས་མཐོར་བཏེགས་ཏེ་མི་གཞན་ལ་རྐྱེན་ངན་ལམ་འཁྱེར་སོགས་བློ་སྦྱོང་གི་སྟོང་སྐད་འབྲུག་ལྟར་སྒྲོག་ཁུལ་དེ་འདི་ཉིན་རྫུན་ཕུགས་རྡིབས་ཏེ་གར་སོང་མི་སྣང། སྣེའུ་ལ་རྩེར་སོན་པ་ན་ཟླ་བ་ནུབ་སྟེ་མུན་ནག་ཏུ་
སོང་ཞིང། རྒྱའི་དམག་སྒར་ཡང་ཡོལ་ཟིན་པས་བློ་ཅུང་ཟད་ལྷོད་དུ་སོང། འོན་ཀྱང་མུན་ནག་ནང་གློག་ཞུ་སྟོན་མ་ནུས་པར་བསྐྱོད་དགོས་སྟབས་རོགས་ཟླ་རྣམས་སྔོན་རྗེས་ངེས་མེད་དུ་ཁ་འཐོར་ཞིང། མདུན་གཡོག་ལྷ་བུ་ལམ་
ནོར་ཆེས་པས་རྗེས་ལུས་ཀྱིས་སང་ཉིན་ཚེས་དགུའི་མཚན་མོའི་ཆུ་ཚོད་དགུ་པ་ཙམ་བར་མ་སླེབས་སྟབས་རྒྱ་ལག་ཏུ་ཚུད་པ་མིན་ནམ་སྙམ་བློ་གཡེང་ཆེ་ངེས་བྱུང། ནོར་གླིང་ནས་གྲུ་ཁ་བར་རྐང་བགྲོད་བྱ་རྩིས་ཀྱིས་གྱོན་པ་ཡང་ཆས་བྱས་
པ་དང། ལྷགས་རླུང་གྲང་ངད་ཆེ་རྐྱེན་བད་མཁྲིས་ལྡང་སྟེ་མགོ་འཁོར་ཞེ་མེར་གྱིས་རྟ་ཐོག་ནས་སྐྱུགས་པ་འཆོར་བཞིན་པར་བསྐྱོད་དེ་ཚེ་སྨོན་གླིང་གི་གཞིས་ཀ་རྣམ་རྒྱལ་སྒང་ཞེས་པ་དེར་གཞིས་སྡོད་པ་དེའི་གྱོན་པ་ཙུག་ཕྲུག་གི་ཟླ་གམ་དྲི་ནོག་
ཅན་ཞིག་གཡར་གྱོན་གྱིས་ཅུང་ཟད་ངལ་བསོས་ནས་ཆུ་སྐོལ་ཕོར་དོ་ཙམ་བཏུང་བས་ཅུང་བདེར་སོང། བྱེ་ལའི་ཚུར་ནང་དེར་སྟག་བྲག་བླ་བྲང་ཕྱག་མཛོད་ནས་༸གོང་ས་མཆོག་ལ་གསོལ་འདྲེན་ཕེབས་སྐྱེལ་ཟིན་ཏེ་ཕྲན་ཚོ་སྒུག་འདུག་པ་ནས་

[174B] རླུང་པོའི་སྟབས་ཀྱིས་གྲུ་འགྲོ་འོང་དཀའ་བས་གྲུ་ཚུར་མ་འཁོར་བར་བྱེ་རྡུལ་འཁྱེར་བའི་
ལྷགས་པ་མདའ་ལྟར་ཚ་བའི་ཁྲོད་དུ་ཡུན་རིང་སྒུག་ཅིང་མུན་པ་མ་རུབ་ཙམ་དེར་གྲུ་ཐོན་ཏེ་དེ་ནུབ་རྭ་བ་སྨད་དགོན་པའི་སྟེང་ཐོག་ཏུ་བསད། ༸གོང་ས་མཆོག་ཀྱང་དེར་མཇལ། ནོར་གླིང་ནས་ཐོན་སྐབས་༸གོང་ས་མཆོག་གི་སྐུ་ཕྱ་འགངས་ཤིན་ཏུ་ཆེ་
བས་འགལ་རྐྱེན་མི་འབྱུང་བ་ཞིག་དང། རང་སྲོག་ཐར་ཙམ་ཞིག་གི་རེ་འདུན་ཁོ་ན་ལས་དངོས་རྫས་འཁྱེར་རྒྱུའི་རེ་བ་བག་ལ་ཞ་སྟེ་ངེད་རང་གི་གཟན་ཤམ་དང། ཁ་ཏོན་དཔེ་དེབ། བྱིན་རྟེན་རྟེན་སྒམ། དེ་མིན་ངོ་གཡོག་ཚང་མས་འབྲལ་
དཔང་མཚོན་སྲུང་གའུ་དང། ལག་མདའ། འཕྲལ་གྱི་བཟའ་བཏུང་ཉུང་ཤས་དང། གྱོན་པ་ལུས་འབྱར་ཙམ་ལས་གཞན་གང་ཡང་མེད་པར་འོང། མདོར་ན་ཁོ་བོ་ཅག་ཙམ་མ་ཟད་སྐབས་དེར་མཉམ་ཕེབས་བཀའ་བློན་རྣམ་པ་སོགས་
དང། དེ་རྗེས་བོད་མི་སེར་སྐྱ་མཆོག་དམན་མང་པོ་སྔ་རྗེས་རིམ་ཕེབས་ཐམས་ཅད་ཀྱང། ཇི་སྐད་དུ། རྗེས་པཎ་གྱིས། ཤེས་རབ་མེད་པའི་ལོངས་སྤྱོད་དེ། །ཕལ་ཆེར་རང་ལ་ཕན་པ་ཉུང། །འདོད་འཇོའི་བ་ཡི་འོ་མ་དེ། །བེའུ་
འཐུང་བ་བརྒྱ་ལམ་ཡིན། །གསུངས་པ་ལྟར་བདག་ཏུ་བཟུང་བའི་འཛིན་དབང་སྣོད་བཅུད་ཡོད་དོ་ཅོག་དབང་བྱར་མེད་པར་ཡུད་ཙམ་ལ་དོར་ཏེ་མདང་གི་རྨི་ལམ་ལྟར་གྱུར་ཅིང། ཉེ་འབྲེལ། འཁོར་གཡོག་གྲྭ་སློབ་ཡོན་བདག་སོགས་

[175A]༄༅། །སྙིང་དུ་གཅེས་པ་དུ་མ་ཞིག་དབང་མེད་གསོན་བྲལ་བྱ་དགོས་བྱུང་བ་མཐོང་ཐོས་སོགས་འདུས་བྱས་རྟག་པ་མེད་པའི་རང་བཞིན་མངོན་སུམ་ངོ་སྤྲོད་དམར་ཁྲིད་དུ་ཐོབ་པས་ཉམས་ལེན་གྱི་བོགས་ཆེན་པོ་ཞིག་ཐོན་
དགོས་ཚོད་དུ་གདའ་ནའང་ཚེ་རབས་མང་པོར་ངན་གོམས་ཀྱི་བག་ཆགས་མཐུག་ཆེས་པས་རྒྱ་གར་དུ་འབྱོར་རྗེས་འདི་སྣང་འཁྲུལ་པའི་རྗེས་གཅོད་ཀྱི་བློ་ངན་དྲེད་པོས་མི་ཚེ་སྟོང་ཟད་དུ་གཏོང་བའི་འདུ་འགོད་རིམ་གྱིས་སྔ་སོར་ཆུད། དེ་ནས་སྐྱིད་བདེ་
ཞོལ་གྱི་ས་ཁོངས་དོལ་རྡོ་ཕུད་ཆོས་འཁོར་དགོན་དུ་གནས་མལ་ཐོག་སང་དེར་ཆོས་སྐྱོང་རྒྱལ་ཆེན་གྱི་རྟེན་ཁང་མཇལ་བསྐྱོད་ཀྱིས་འཕྲིན་བསྐུལ་བྱས་ཤིང། དེ་ནུབ་གཡོ་རུ་གྲ་ནང་གྲ་ཐང་དགོན་ཞེས་པ་གཏེར་སྟོན་གྲ་པ་མངོན་ཤེས་ཅན་གྱིས་
ཕྱག་བཏབ་པ་དེར་སླེབས། ཡོངས་འཛིན་གླིང་རིན་པོ་ཆེ་དང། ཕྲན། བཀའ་བློན་ཟུར་ཤན་སྣེ་གསུམ་བཅས་དེར་ཞག་བཞུགས་མཛད་ཅིང། ༸གོང་ས་མཆོག་དེར་བཞུགས་བློས་བཟོད་མིན་གྱིས་གྲ་ནང་ཕུར་གྱང་འགོ་རྒྱལ་བཟང་གཞིས་
སུ་ཆིབས་བསྒྱུར་བསྐྱངས། དེའི་ནངས་པར་ཕྲན་ཚོ་གཞུང་ལམ་བརྒྱུད་གྲ་ཕྱིར་རྩོད་བྲལ་གྱི་རིག་འཛིན་གཏེར་ཆེན་འགྱུར་མེད་རྡོ་རྗེས་ཕྱག་བཏབ་པ་འོག་མིན་སྨིན་གྲོལ་གླིང་ཞེས་དགེ་འདུན་རྣམས་གཞི་གསུམ་གྱི་ཕྱག་ལེན་སོགས་འདུལ་ཁྲིམས་
གཙང་ཞིང། རྙིང་མ་བཀའ་གཏེར་གཉིས་ཀྱི་ནང་ནས་བཀའ་མའི་བཤད་སྒྲུབ་གཙོ་བཟུང་ཐོག་གཏེར་ཆེན་ཉིད་ཀྱི་གཏེར་ཆོས་བསྲེ་སླད་མེད་པར་སྐྱོང་བ་སོགས་དབུས་ལྗོངས་རྙིང་དགོན་གྱི་ཡང་རྩེར་གྱུར་པ་དེར་འབྱོར་ཞིང། དེ་གའི་

[175B] དེར་སྨིན་གླིང་
ཁྲི་ཚབ་གཅུང་རིན་པོ་ཆེ་ནས་གུང་གི་གསོལ་སྟོན་སོགས་སྣེ་ལེན་གཟབ་པར་གནང་ཞིང། དགོན་གྱི་གཙུག་ལག་ཁང་བྱིན་ཅན་ཁག་དང། དགོན་ཁང་ཤིན་ཏུ་གཉན་པ་སོགས་མཇལ་ཟིན་རྗེས་ཡོངས་གླིང་རིན་པོ་ཆེ་དང། ངེད་གཉིས་གཅུང་
རིན་པོ་ཆེ་དང་སྔོན་ནས་ཐུགས་ནང་དགེ་ཞིང་ཞལ་འདྲིས་ཆེ་བར་བརྟེན་སྟེང་ཐོག་གཟིམ་ཆུང་དུ་ལྷོད་མཇལ་གྱིས་ལྷ་སར་དུས་འགྱུར་བྱུང་བའི་གནས་ཚུལ་ཞིབ་ཞུས་དང་འབྲེལ་རིན་པོ་ཆེ་ཉིད་ཀྱང་གནས་སྐབས་དགོན་དུ་བཞུགས་འགབ་མི་ཆེ་
བས་ཕྱོགས་ཕེབས་མཛད་ལེགས་ནན་ཏན་ཞུས་ཀྱང། གཅུང་རིན་པོ་ཆེ་ནས་ངེད་རང་མ་བསྡད་ན་དགོན་པ་འཐོར་ཉེན་ཡོད་ཚུལ་གྱིས་ཕེབས་བཞེད་མ་མཛད་པར་བྱ་ཐབས་ཟད། སྨིན་གླིང་ནས་དགོང་དྲོ་ཙམ་ལ་བཏེགས་ཏེ་དེ་ནུབ་ལྷོ་ཕྱོགས་ཀྱི་ལུང་པའི་ཕུར་སྨོན་འགྲོ་གཞིས་ཞེས་པར་ཞག་སྡོད་བྱས། དེ་ནས་ཉེ་བར་བགྲོད་དེ་འདུས་སྤྱི་ལ་ཞེས་ལམ་ཐག་ཧ་ཅང་རིང་བ་ཞིག་བརྒྱུད་འཕྱོངས་རྒྱས་ཕུར་སྤྱན་གཡས་དགོན་དུ་འབྱོར། རྟེན་གཙོ་སྨན་བླ་རིན་ཆེན་ཟླ་བའི་སྣང་
བརྙན་ལ་མཆོད་འབུལ་གསོལ་འདེབས་བྱས། སང་དེར་འཕྱོངས་རྒྱས་རི་བོ་བདེ་ཆེན་དགོན་དུ་སོན་ཅིང། དེར་ཞག་སྡོད་བྱ་རྩིས་བྱས་མོད། ༸གོང་ས་མཆོག་སྐུ་འཁོར་དགོན་གནས་དེར་སྔ་ཉིན་༸ཞབས་འཁོད་ཟིན་ཏེ་སྐུའི་ངལ་བ་

[176A]༄༅། །ལྟ་བུར་ཉིན་གཅིག་ལྷག་པོ་བཞུགས་རྩིས་ཀྱང། ལྷ་སར་བོད་ཚེས་བཅུའི་ནུབ་མོ་རྒྱ་དམར་གྱིས་མེ་སྒྱོགས་སོགས་དྲག་མཚོན་ཆར་ལྟར་ཕབ་ནས་ནོར་གླིང་ཕོ་བྲང་དང། རྩེ་ཕོ་བྲང། ལྷ་སའི་
ཡས་མས་གང་སར་སྟོར་སྐྱོན་དང། མི་བསད་ཐལ་ཆ་ཅི་ཆེས་བོད་དམག་གིས་རང་ས་སྲུང་བཀག་མ་ཐུབ་པར་མི་མང་སེར་སྐྱ་རྣམས་སྲོག་འགོ་གང་ཐོན་གྱིས་ས་ཁུལ་གང་ས་ནས་བྲོས་བྱོལ་མི་འགྲོ་མཐུ་མེད་ཀྱི་ཉེན་ཁའི་གནས་ཚུལ་
[#DATA APPARENTLY INCOMPLETE THIS LINE]ཛ་དྲག་གསན་ཐོས་སྟབས་ཐུགས་ཉེན་མ་བཟོད་པར་གློ་བུར་རིངས་སྟབས་སུ་སྟོན་འཁོར་་ཨྨྶ་ཕེབས་ཐོན་གྱིས་འཕྱོངས་རྒྱས་ཕུའི་དོན་དཀར་ལ་བརྒྱུད་ཡར་ལུང་ཆོས་སྡེ་གོང་ཐོས་བསམ་དར་རྒྱས་གླིང་དགོན་དུ་༸ཞབས་སོར་འཁོད་
ཅིང། ཁོ་བོ་ཅག་ཀྱང་མཐར་གྱིས་སོང་སོང་བ་ལས་དེར་སོན། འདི་ཉིན་སྤྱན་གཡས་ནས་འདིའི་བར་ཉིན་ལམ་གཉིས་ཀྱི་ས་ཉིན་གཅིག་ལ་ཤར་བསྐྱོད་བྱ་དགོས་ཀྱིས་མི་རྟ་ཚང་མར་ངལ་དུབ་ཆེ་ངེས་བྱུང་ཡང། དགོན་གྱི་འཛིན་
བདག་༸སྐྱབས་རྗེ་ཡོངས་འ་
བརྒྱུད་ཨེ་ཆུ་མོ་རྒྱངས་ཞེས་པའི་གྲོང་སྡེ་ཆུང་ངུ་སྣོད་བཅུད་གཉིས་ཞན་མེད་དགུ་འཛ་པའི་ཧ་ཅང་ཐ་སྐྱོ་ཞིག་ཏུ་བསྡད། ཡུལ་དེའི་མི་རྣམས་ཚེ་རབས་སྔོན་མའི་མི་དགེ་བའི་ལས་ལམ་གྱི་བདག་འབྲས་ཉམས་སུ་མྱོང་དགོས་

[176B] དེ་མིན་ཁོ་བོ་ཅག་ལྟ་བུ་ཉིན་གཅིག་ཀྱང་སྡོད་ཐུབ་པ་མི་སྣང།    ༈   ཉིན་་
ཚེས་བཅུ་བདུན་ཉིན་གཉལ་གྱི་གཡུལ་རྒྱལ་ལྷུན་པོ་རྩེའི་རྫོང་ཆེན་དུ་༸གོང་ས་མཆོག་༸ཞབས་འཁོད་ཐོག་དེར་བོད་ཀྱི་གནས་སྐབས་ཀྱི་རྒྱལ་ས་མཛད་བཞེད་ཀྱིས་ཚོམ་ཆེན་དུ་སྟོན་འཁོར་ཚང་འཛོམས་ཀྱིས་རྟེན་འབྲེལ་མཛད་སྒོ་རོབ་བསྡུས་ཤིག་
མཛད་སོང་བའི་བཞུགས་གྲལ་དུ་བཅར་ཞིང། ཡོངས་འཛིན་གླིང་རིན་པོ་ཆེ་ནས་མཎྜལ་བཤད་འབུལ་དང། ཕྲན་ནས་བཀྲ་ཤིས་རྫས་རྟགས་སོགས་ཚིགས་བཅད་དང་འབྲེལ་འདེགས་འབུལ་ཞུས་ཏེ་མཛད་སྒོ་གྲོལ་འཕྲལ་
གཉལ་དྲེའུ་ལྷས་དགོན་དུ་བཞུགས་ཞག་སར་ལྷན་བཅར་ཞུས། དེ་ནས་རིམ་བསྐྱོད་ཀྱིས་གཉལ་སྦྱོར་ར་དགོན་པ་དང། དཀར་པོ་ལ་བརྒྱུད་མཚོ་སྣ་དགོན་པ་རྩེར་སླེབས་ཤིང། མཚོ་སྣར་སླེབས་ཉིན་དེར་སྒོར་པོ་ལ་ཞེས་པའི་རི་ཁུག་
ཏུ་སོན་སྐབས་རྒྱལ་ཁབ་སུའི་ཡིན་མ་འཚལ་བའི་གནམ་གྲུ་ཞིག་ཐག་ཉེར་སླེབས་བྱུང་བ་དགྲ་བོའི་རྗེས་འདེད་དུ་དོགས་པའི་འཇིགས་སྣང་ཆེ་ཙམ་བྱུང། བྲག་གཡབ་ཆེ་ཚང་ཧོ་ཐོག་ཐུ་སྟོན་འཁོར་རྣམས་དང། རྒྱལ་ཁབ་ནས་རྗེས་
ཕེབས་མཁན་ཆུང་རྟ་ར་བ་ཅན་ཡང་མཚོ་སྣར་ལྷན་དུ་འཛོམས། རྟར་བའི་གསུང་གསལ་དུ་བོད་ཚེས་བཅུའི་ནུབ་མོ་ཆུ་ཚོད་གཉིས་པའི་ཐོག་ནོར་གླིང་ཕོ་བྲང་ལ་ཕྱོགས་གང་ས་ནས་མེ་སྒྱོགས་མང་པོ་བར་མེད་རྒྱབ་སྟེ་སང་དགོང་དྲོ་ཆུ་

[177A]༄༅། །ཚོད་དྲུག་པ་བར་མེ་སྒྱོགས་སྟོང་ཕྲག་འགའ་ཤས་རྒྱབ་རྐྱེན་ནོར་གླིང་ཕོ་བྲང་གི་ལྕགས་རི་ཕྱི་ནང་དང། ༸གོང་ས་ཆེན་པོའི་བཞུགས་ཡུལ་ལྕགས་རི་སེར་པོའི་ནང་གི་ཕོ་བྲང་ལའང་སྐྱོན་ཆེར་བཏང་བ་མ་ཟད་
ཕོ་བྲང་པོ་ཏཱ་ལར་ཡང་མེ་སྒྱོགས་ཀྱིས་གནོད་སྐྱོན། ལྕགས་རི་འགྲོ་ཕན་རིག་བྱེད་གླིང་སྨན་པ་གྲྭ་ཚང་རྩ་བསྟོར་བཏང་བ་སོགས་ཀྱི་སྐོར་ཞིབ་ཆ་༸གོང་ས་ཆེན་པོའི་མཛད་རྣམ་ཕྱག་དེབ་ཏུ་གསལ་བ་ལྟར་གནས་ཚུལ་ཛ་དྲག་ཅན་རྣ་ལམ་དུ་
སོན། མཚོ་སྣ་ནས་སྤོས་ལ་བརྒྱུད་མང་མ་ཞེས་པའི་ས་གནས་སུ་འབྱོར། གོང་གསལ་ལ་ཆེན་ཁག་ཚོར་བསྐྱོད་སྐབས་ཁ་རླུང་བུ་ཡུག་འཚུབས་པའི་གདུང་བ་ཉམས་སུ་བསྟར། དེ་ཉིན་སྤོས་ལའི་ཐུར་ལམ་གཟར་ཞིང་ཐག་རིང་
འདམ་རྫབ་མང་བ་སོགས་ཀྱིས་བགྲོད་དཀར་བརྟེན། དེ་ཁུལ་འབྲོག་སྡེའི་གཡག་གི་བཞོན་པ་ལ་བརྟེན་ཏེ་བསྐྱོད། མང་མར་༸གོང་ས་མཆོག་སྐུ་ཁམས་ཅུང་བདེ་མིན་གྱིས་བཅའ་ཞག་མཛད་སྟབས་ཁོ་བོ་ཅག་ཀྱང་དེ་ཉིན་བསྡད། ༸གོང་ས་
མཆོག་གི་ཕེབས་སྐྱེལ་དང། ཕྲན་གྱི་སྐྱེལ་མ་ཆབས་ཅིག་པར་ཡོང་པའི་ཆ་ཕྲེང་བ་གང་འཚམས་ཤིག་ཡོད་པ་ཕྱིར་ལོག་བྱ་རྒྱུར་བྱིན་རྟེན་སྲུང་བ་སོགས་སྤྲད། ཚེས་ཉེར་གཉིས་ཉིན་རྒྱ་གར་གྱི་ས་མཚམས་ཆུ་དྭངས་མོ་ཞེས་པར་རྒྱ་གར་
གཞུང་གི་ཕེབས་སྒྲིག་དང། སྐུ་སྲུང་དམག་མི་བཅས་འདུག་པར་༸གོང་ས་མཆོག་སྟོན་འཁོར་དང་ལྷན་དུ་སྡོད་སྒྲིག་གུར་གྱི་ནང་བསྡད་ཅིང། རྒྱ་མིས་གླགས་བལྟ་བའི་ཉེན་འཇིགས་ལས་ཐར་བས་སེམས་ཀྱི་ཁྱེའུ་ཀུན་རྟོག་གི་ཞགས་པ་དམ་

[177B] དེ་ནས་བཤུལ་ལམ་རིམ་བགྲོད་ཀྱིས་གོང་གསུམ་མཆོད་རྟེན་ཞེས་པ་བལ་ཡུལ་མཆོད་རྟེན་ཆེན་མོའི་དབྱིབས་འདྲའི་ལྷ་ཁང་ཞིག་དང། ཤར་རྟི། ཀླུང་ལ། མཐོང་ལེགས་ཞེས་སོགས་ཀྱི་གྲོང་སྡེ་རྣམས་
སུ་རིམ་པར་ཞག་སྡོད། ཚེས་ཉེར་བརྒྱད་ཉིན་༸གོང་ས་མཆོག་རྟ་དབང་དགོན་དུ་བཞུགས་འཇགས་བསྐྱངས་ཤིང། ཡོངས་གླིང་རིན་པོ་ཆེ་དང། ཕྲན་གཉིས་རྟ་དབང་དགོན་ཞོལ་གྲོང་པའི་ཁྱིམ་ཁང་ཞིག་ཏུ་སྡོད་སྒྲིག་བྱས་འདུག་པ་དེར་
ཉིན་གཉིས་རིང་བཅག་མལ་བྱས། སྔོན་འདྲིས་ཆོས་གྲོགས་རྙིང་ཁུངས་མཚོ་སྣ་དགོན་རྩེ་རིན་པོ་ཆེ་ངོས་འཕྲད་དུ་ཕེབས་ཏེ་ཉེར་མཁོའི་བཟའ་བཅའི་རིགས་སྩལ་ཞིང་ལྷོད་མཇལ་བྱུང། རྟ་དབང་ནས་ཐོན་ཏེ་འཇང་ཞེས་པའི་གྲོང་སྡེ་དང་
ཟེ་ར་ཞེས་པའི་ལ་ཆེན་བརྒལ་ཏེ་སེངྒེ་རྫོང། དཧི་རང་གི་ས་ཁོངས་ལྡུམ་ཞེས་པའི་གྲོང་ཚོ། ར་དབང་ཞེས་པའི་གྲོང་སྡེ་བཅས་སུ་རིམ་བཞིན་ཞག་སྡོད་བྱས་ཏེ། བོད་ཟླ་གསུམ་པའི་ཚེས་བཞི་ཉིན་འབུམ་བདེ་ལར་རྒྱ་གར་གཞུང་གི་གྲོང་སྡེའི་
སྤྱི་ཁྱབ་པའི་ཁང་ཁུངས་ཉེ་འདབ་ཏུ་རྒྱ་གར་གཞུང་གི་སྡོད་སྒྲིག་སར་བསྡད། འདི་ཉིན་འབུམ་ལའི་སྤྱི་ཁྱབ་རྒྱ་གར་སྐུ་ཚབ་པས་༸གོང་ས་ཆེན་པོ་སྟོན་འཁོར་རྣམས་གསོལ་ཇའི་སྐུ་མགྲོན་དུ་གདན་ཞུས་ལྟར་ཁོ་བོ་ཡང་བསྐྱོད། མཚོ་སྣ་ནས་འདིར་
མ་སླྡྦྶ་ཀྱི་བར་དུ་རི་རོང་གཡང་གཟར་གྱི་ལམ་འཕྲང་དང། ནགས་ཀླུང་སྟུག་པོར་དཀྲིགས་པའི་ལ་ཆེ་ཆུང་ངུ་མར་རྐང་བགྲོད་དང། བཞོན་པ་ཅི་རིགས་ལ་བརྟེན་ནས་འབབ་འཛེག་བྱ་དགོས་སོགས་ཕྱིའི་ལུས་ལ་ངལ་དུབ་ཆེ་ཙམ་བྱུང་

[178A]༄༅། །ཡང་ནང་གི་སེམས་ལ་ཡིད་བདེ་འབའ་ཞིག་རྒྱུན་དུ་བསྟེན་བཞིན་པའི་སྟབས་ཀྱིས་སྡུག་བསྔལ་དང་ལེན་གྱི་བཟོད་པ་ཟེར་བ་སྔར་ཆོས་ཕྱོགས་ལ་མ་ནུས་པ་དེ་འདི་རེས་ལག་ལེན་དུ་བསྟར། འབུམ་ལར་
ཞག་གསུམ་བསྡད་རྗེས་ཡོངས་གླིང་རིན་པོ་ཆེ་དང། ཕྲན་ཚོ་ཐབས་གཅིག་པར་སྔོན་ཕེབས་ཀྱིས་རྒྱ་གར་གཞུང་གི་འཇིབ་འཁོར་ཐོག་རི་རོང་གཡང་གཟར་ཅན་གྱི་ལམ་བརྒྱུད་ལྕགས་གུ་ཞེས་པ་དང། ཁེ་ཀློང་ས་ཁོངས་རྟག་མ་ཞེས་པའི་གྲོང་
སོགས་རིམ་པར་བརྒྱུད་ཚེས་བཅུ་ཉིན་ཕུ་ཀྲེ་ཧེལ་ས་གནས་མགྲོན་ཁང་དུ་༸གོང་ས་མཆོག་དང་ལྷན་དུ་སྔ་དྲོའི་གསོལ་ཚིགས་ཞུས་རྗེས། ཤེ་ལོང་ས་ཁོངས་ཏིའི་ཅི་པུར་ཞེས་པའི་གྲོང་སྡེའི་རི་སྟེང་མགྲོན་ཁང་དུ་གྲོང་སྡེ་སྤྱིའི་སྣེ་ལེན་སར་
བསྐྱོད་ཅིང། དེར་ཀ་སྦུག་ནས་ཆེད་ཕེབས་སྲིད་ཚབ་བདེ་མཁར་བ་དང། བཀའ་ཚབ་གཡུ་ཐོག་པ། འབྲས་ལྗོངས་རྒྱལ་པོའི་མགྲོན་གཉེར། འབྲས་སྤྱིའི་ལས་དྲུང་སོགས་༸གོང་ས་ཅེན་པོའི་མཇལ་བཅར་དང་འབྲེལ་ཕྲན་ཡོངས་
འཛིན་གཉིས་སར་ཡང་ངོས་འཕྲད་དུ་ཕེབས། དེར་གུང་གི་གསོ་ཚིགས་གྲུབ་རྗེས་ཏིའི་ཅི་པུར་གྱི་མེ་འཁོར་བབས་ཚུགས་སུ་རྒྱ་གར་གཞུང་གི་ཕེབས་བསུར་ཆེད་སྒྲིག་གནང་བའིམེ་འཁོར་དངོས་གཙང་ཞིག་ནང་༸གོང་ས་ཆེན་པོ་
སྟོན་འཁོར་རྣམས་དང་ལྷན་བསྐྱོད་ཀྱིས་ཆོས་བཅུ་གཅིག་གི་སྔ་དྲོ་ཤི་ལི་གུ་རིའི་མེ་འཁོར་བབས་ཚུགས་སུ་སོན་ཅིང། དེར་སྤང་ལྗོངས་སྟེང་ས་གནས་ཀྱི་དཔོན་རིགས་དང། འབྲས་ལྗོངས་རྒྱལ་པོ་སོགས་མི་དྲག་ཆེ་རྒུ། ཀ་རྡོར་ཁུལ་

[178B] དེ་ནས་ཝ་ར་ཎ་སི་དང། ལག་ནའུ། རྡེར་ཌོན་
སོགས་རིམ་བརྒྱུད་ཀྱིས་ཕྱི་ཟླ་བཞི་པའི་ཚེས་ཉི་ཤུ། བོད་ཟླ་གྶུཨ་པའི་ཚེས་བཅུ་གསུམ་ཉིན་མ་སུ་རིར་རྒྱ་གར་གཞུང་གིས་སྦི་ཨར་ཧའོ་སེ་ཞེས་པར་༸གོང་ས་མཆོག་སྟོན་འཁོར་རྣམས་བཞུགས་སྒྲིག་གནང་འདུག་པ་དེར་གནས་མལ་
བྱས། དེནས་ཉིན་ཤས་སོང་རྗེས་རྒྱ་གར་གྱི་སྲིད་བློན་ནེ་ཧ་རུ་༸གོང་ས་མཆོག་མཇལ་འཕྲད་ཕེབས་པར་ཕྲན་ཕེངས་འཛིན་གཉིས་དང། བཀའ་བློན་རྣམ་པ་སོགས་དེར་ཡོད་གཞུང་ཞབས་རྣམས་ནས་གུས་འདུད་བསུ་བསྐྱེལ་ཞུས་
༸གོང་ས་མཆོག་རྒྱལ་ཁབ་ནས་ཆིབས་བསྒྱུར་གྲུབ་རྗེས་རྒྱ་དམར་གྱིས་བཀའ་ཤག་ཞབས་པད་རྣམ་པ་སོགས་དང། ལྷག་པར་ཕྲན་ལ་ལོག་སྤྱོད་པའི་གཙོ་བོ་ཞེས་མིང་འདོགས་དང་འབྲེལ་ཆུ་བཞི་སྒང་དྲུག་དང་ངན་འབྲེལ་གྱིས་ངོ་ལོག་
ཇིང་སློང་དང། ཏཱ་ལའི་བླ་མ་ཕེབས་འདོད་མེད་བཞིན་བཙན་ཁྲིད་བྱེད་པོ། ཕྱི་རྒྱལ་བཙན་དབང་རིང་ལུགས་དང་ངན་འབྲེལ། ཆོས་འབག་གྱོན་ཏེ་མི་མང་མགོ་བསྐོར་བསླུ་བྲིད་ཀྱིས་བཤུ་གཞོག་བུད་མེད་ལ་ལོག་གཡེམ་བྱས་
ཚུལ་སོགས་སྐྱོན་གྱི་རྣམ་གྲངས་བརྗོད་མཐའ་བྲལ་བ་ཞིག་སྒྲོ་བཏགས་དྲིལ་བསྒྲགས་དང་འབྲེལ་གཏམ་བརྗོད་ཟློས་གར་ཞིག་ཀྱང་ལྷ་སའི་ཕྱོགས་སོ་སོར་འཁྲབ་སྟོན་དང། ཁོ་བོའི་འདྲ་རིས་མགོ་དང་ལག་པ་མང་པོ་ཅན་ཁྲོམ་

[179A]༄༅། །གཞུང་ལ་སྦྱར་འགྲེམས་བྱས་པ་སོགས་ལོག་སྤྱོད་ཀྱི་གཙོ་བོ་དུག་གི་ས་བོན་ལྟ་བུ་ཞིག་ཏུ་ངོས་འཛིན་བྱེད་ཀྱི་ཡོད་སྐད་རླུང་འཕྲིན་དང། ལྷ་ས་ནས་འདི་ཕྱོགས་རྗེས་འབྱོར་དག་གི་ངག་ལམ་ནས་ཡང་ཡང་
རིམ་ཐོས་བྱུང་བ། ཇི་སྐད་དུ། སྒྲོ་སྐུར་གཞན་གྱི་སྡིག་གསོག་བྱུང་བའི་ཚེ། །རང་གིས་དམ་པ་རྣམས་ལ་སྨད་པ་ཡི། །ལས་ངན་མཚོན་ཆ་རང་ལ་འཁོར་བ་ཡིན། །ཞེས་བློ་སྦྱོང་མཚོན་འཁོར་ལས་གསུངས་པ་ལྟར་ཚེ་སྔོན་གྱི་ལས་འབྲས་
རང་ཐོག་ཏུ་བབས་པ་ཞིག་ཏུ་གོར་མ་ཆགས་ཀྱང་འཕྲལ་རྐྱེན་དེ་སྔོན་ཁོ་བོས་ཁམས་བོད་གང་སར་ཆོས་འཆད་སྤེལ་དུ་མ་བྱས་ཏེ་ཆོལ་ཁ་གསུམ་གྱི་མི་རིགས་སྐྱ་སེར་དྲག་ཞན་ཆེས་མང་པོ་ཞིག་བླ་སློབ་ཡོན་མཆོད་དུ་འབྲེལ་བར་བརྟེན་རྒྱ་
དམར་ནས་ཁོ་བོར་བོད་དུ་སློབ་གྲའི་སྤྱི་ཁྱབ་དང། རང་སྐྱོང་ལྗོངས་ཀྱི་ཚོགས་འཐུས། ཆོས་དོན་ལས་ཁུངས་ཞེས་པའི་གཙོ་འཛིན་སོགས་སུ་བསྐོས་ཏེ་མི་མང་བློ་འགུགས་ཀྱི་ལྕགས་ཀྱུ་ཞིག་ཡོང་རེ་བྱས་མོད། རྒྱ་དམར་གྱི་སྲིད་ཇུས་
ལྟར་ཕྲན་ནས་མ་བསྒྲུབས་པའི་ཉེར་ལེན་གྱིས་ཞེ་འཁོན་འཛིན་གྱི་ཡོད་ཚོད་འདུག་གཤིས་བོད་དུ་རྒྱ་དམར་གྱི་བཙན་འོག་ཏུ་ལུས་ཚེ་ཁྲིམས་གཅོད་ཀྱི་སྡུག་ལས་སྣ་དགུ་ཞིག་མྱོང་རྒྱུར་གདོན་མི་ཟ་བ་ཡིན་འདུག་ཀྱང། མཆོག་གསུམ་སྲུང་
མར་བཅས་པའི་འཕྲིན་ལས་དང། ༸གོང་ས་༸སྐྱབས་མགོན་ཆེན་པོའི་ཐུགས་རྗེའི་དཔྱང་ཐག་གིས་བཟུང་བའི་དྲིན་ལས་རྒྱ་གར་འཕགས་ཡུལ་དུ་སོན་ཏེ་སྒོ་གསུམ་རང་དབང་དུ་སྤྱོད་པའི་དཔལ་ཡོན་ཐོབ། དེ་ལྟར་རེ་ཞིག་རྒྱ་དམར་

[179B] བརྣག་དཀའ་ངན་འགྲོའི་ཁྲིམས་ར་བཙན་
པོ་དེར་འགྲོ་ལྡོག་གི་འདམ་ག་རང་གི་སུག་པར་མཆིས་ཀྱང་ད་ལྟའི་སྒོ་གསུམ་ལང་ཤོར་གྱི་ངང་ཚུལ་འདི་ལ་གཞིག་ན་སྟངས་བཟང་བར་མི་གདའ། མ་སུ་རིར་གནས་སྡོད་སྐབས་བོད་མི་རྒྱ་གར་དུ་སྔོན་འབྱོར་ཉུང་ཤས་༸གོང་ས་ཆེན་པོའི་
མཇལ་བཅར་ཞོར་དུ་འཕྲད་སར་ཡོང་བ་སྐབས་རེ་ཙམ་ལས། རྗེས་འབྱོར་བོད་མི་རྣམས་ས་རྒྱུས་མེད་ཅིང་སྐད་བརྡ་མ་འཕྲོད་པ་སོགས་ཀྱིས་འགྲིམས་འགྲུལ་ཉུང་བ་དང། ཁོ་བོ་ཅག་ཀྱང་ལུང་པ་རྒྱུས་མེད་སྟབས་ཀྱིས་དོན་དང་བྱ་བ་མང་
པོའི་འདུ་འཛིའི་བྲེལ་གཡེང་རང་ཤུགས་ཀྱིས་འགག་གཤིས་ལྷོད་དལ་ཁ་ཏོན་དགེ་སྦྱོར་སོགས་ཕྲན་བུ་འཕེལ་ཞིང། བྱ་བས་ཚུར་བཏང་བའི་བྱ་བཏང་གི་བརྟུལ་ཞུགས་བཟུང། བོད་ཟླ་བཅུ་པའི་ཡར་ཚེས་ནང་བལ་ཡུལ་བོད་དགོན་དགའ་
ལྡན་ཆོས་འཕེལ་གླིང་གི་གནས་འཛིན་སོག་པོ་སྤྲུལ་སྐུ་གུ་རུ་དེ་ཝས་དགོན་པར་རབ་གནས་སུ་འབོད་བསྐུལ་བཞིན། ཕྲན་ཚོ་ངོ་འཁོར་ཚང་མ་བལ་ཡུལ་དུ་བསྐྱོད་དེ་རྒྱུད་གྲྭ་སྟོད་སྨད་གཉིས་ཀྱི་དགེ་འདུན་བརྒྱད་གྲ་དང་བཅས་ཏེ་རྡོ་རྗེ་འཇིགས་བྱེད་ཀྱི་
སྒོ་ནས་ཉིན་གསུམ་རིང་རབ་གནས་རྒྱས་པ་བྱས་ཤིང། ཕྱོགས་མཚུངས་དགོན་གྱི་འདུ་ཁང་དུ་སྐྱ་སེར་མི་མང་མང་ཙམ་ཞིག་ལ་ཚེ་དབང་དང། སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང། ལ་དྭགས་ཟངས་མཁར་དགེ་སློང་

[180A]༄༅། །བཀྲ་ཤིས་ཀྱིས་བསྐུལ་བ་བཞིན་བྲག་གཡབ་ཆེ་ཚང་རིན་པོ་ཆེ་དང། འབྲུག་པ་ཚེས་བཅུ་སྤྲུལ་སྐུ། ཛེ་སྨད་རིན་པོ་ཆེ་སོགས་ཉུང་ཤས་ལ་བདེ་མཆོག་དྲིལ་བུ་ལུས་དཀྱིལ་གྱི་དབང་ཆེན་སྟ་གོན་དང་བཅས་པ་ཉིན་
གཉིས། དེ་ཁུལ་གྱི་གྲྭ་རིགས་ཉི་ཤུ་སྐོར་ལ་དགེ་ཚུལ་གྱི་བསླབ་སྡོམ་འབོག་ཆོག་དང། དགེ་འདུན་འགའ་ཤས་ལ་རྒྱལ་ཆེན་ཤུགས་ལྡན་གྱི་སྲོག་གཏད་རྗེས་གནང་སོགས་བགྱིས། བལ་ཡུལ་མཆོད་རྟེན་རྣམ་གསུམ་གྱིས་གཙོས་ཡས་
མས་རྟེན་གནས་ཁག་ལ་གནས་མཇལ་དང་འབྲེལ་སྟོང་མཆོད་སོགས་མཆོད་སྤྲིན་གང་ཐུབ་སྤྲོས། བལ་ཡུལ་ནས་ཚུར་ལམ་ས་འདུ་ཚང་སྦྱིན་བདག་འགྱུར་མེད་ལགས་ནས་འབོད་བསྐུལ་ལྟར་ཀ་སྦུག་ཏུ་བསྐྱོད་པར། ཀ་སྦུག་ཐར་ཆོས་
དགོན་དང། སྐྱིད་སྡུག་ཚོགས་པ་ཁག་དེར་ཡོད་གཞུང་ཞབས་དང། བླ་སྤྲུལ་ཁག་སོགས་ཀྱིས་མལ་ལེ་བདུན་པའི་ས་གནས་སུ་ཐབ་བསུ་སྣེ་ལེན་དང་བཅས་ས་འདུའི་ཀོ་ཀྲིར་འབྱོར་ཏེ་དེར་གནས་མལ་བཅས། ཐར་པ་ཆོས་གླིང་དགོན་
སྤྱིས་བསྐུལ་བ་བཞིན། དགོན་དུ་འཇིགས་བྱེད་དཔའ་གཅིག་གི་དབང་ཆེན་དང། ས་འདུའི་ཀོ་ཀྲིར་སྦྱིན་བདག་གི་འདོད་མོས་བཞིན་དོན་གཉེར་བ་གང་འཚམས་ལ་རྡོ་རྗེ་རྣལ་འབྱོར་མའི་སིནྡྷུ་རའི་བྱིན་རླབས། དྲག་པོ་གསུམ་བསྒྲིལ་གྱི་རྗེས་
གནང་སོགས་འདོད་ཆོས་སྣ་ཚོགས་ཀྱི་རེ་བ་བསྐངས། ཁར་ཤང་དུ་གནས་སྡོད་ཡོན་བདག་ངོ་ཤེས་རྙིང་ཁུངས་ཨ་མདོ་འཇམ་དཔལ་བསམ་འཕེལ་གྱིས་རྒན་པོ་ནད་མནར་འཆི་ཁར་གཏུགས་པས་ངོས་འཕྲད་དུ་ཡོང་དགོས་ཞེས་འབོད་བསྐུལ་

[180B] དེ་ནས་༸གོང་ས་ཆེན་པོ་རྡོར་གདན་དུ་ཆིབས་བསྒྱུར་དང་
སྟབས་བསྟུན་གྱིས་ཤི་རི་གུ་རི་བརྒྱུད་མེ་འཁོར་ཐོག་རྡོ་རྗེ་གདན་དུ་བསྐྱོད་ཅིང། དགེ་སྦྱོང་གི་དངོས་པོ་དོན་གཉེར་བ་གང་འཚམས་ཤིག་ལ་༸གོང་ས་མཆོག་ནས་བསྙེན་རྫོགས་ཀྱི་བསླབ་སྡོམ་ཐོག་མར་སྩལ་བའི་ལས་གྲལ་དུ་བཅར། རྡོར་
གདན་དང། ཝ་ར་ཎ་སི་བཅས་པར་གནས་མཇལ་མཆོད་འབུལ་བྱས་རྗེས་བོད་ཀྱི་ལོ་གསར་སྐབས་མ་སུ་རིར་ཕྱིར་ལོག་བྱས། །རང་ལོ་དྲུག་ཅུར་སོན་པ་ལྕགས་བྱི་བོད་ཟླ་གསུམ་པ་ནང་༸གོང་ས་ཆེན་པོ་སྟོན་འཁོར་རྣམས་རྒྱ་
གར་གཞུང་གི་བཀའ་འབྲེལ་ལྟར་ཧི་མ་ཅལ་གྱི་མངའ་ཁུལ་རྡ་རམ་ས་ལར་བཞུགས་སྒར་སྤོ་གནང་མཛད་པ་དང་སྟབས་ཅིག་ཕྲན་ངོ་འཁོར་ཡང་གནས་སྤོས་ཀྱིས་རྡ་སར་ན་རོ་འཇིའི་ཀོ་ཀྲིར་གཞིས་ཕབས། ༸གོང་ས་ཆེན་པོའི་བཀའ་འབྲེལ་
བཞིན་བྲག་གཡབ་ཧོ་ཐོག་ཐུ་རིན་པོ་ཆེ་དང། པཎ་ཆེན་འོས་སྤྲུལ། སེར་སྨད་སྤང་ལུང་སྤྲུལ་སྐུ་དང། ལྷ་མཁར་སྤྲུལ་སྐུ། ཡེར་པ་མཚན་ཞབས་སྤྲུལ་སྐུ། ཆོས་རྩེ་སྤྲུལ་སྐུ། བློ་གླིང་ཟམ་གདོང་སྤྲུལ་སྐུ་དང། ཡིད་དགའ་སྤྲུལ་
སྐུ། ཤག་སྐོར་མཁན་སྤྲུལ། ཉག་རེ་མཁན་སྤྲུལ། སེར་སྨད་དགེ་བཤེས་འཇམ་དཔལ་སེངྒེ་དང། བསྟན་པའི་རྒྱལ་མཚན་བཅས་པར་བོད་ཡིག་གི་ཕྱི་མོ་སུམ་ཅུ་པ་དང། རྟགས་ཀྱི་འཇུག་པ་གཉིས་ཞིབ་ཁྲིད་ཉིན་བསྟུད་ན་

[181A]༄༅། །བྱས་ཏེ་དཔེར་བརྗོད་ཀྱང་ཐད་ཀ་ཐད་ཀར་རྒྱུགས་ལེན་བྱས། བོད་ཟླ་བརྒྱད་པའི་ཚེས་དགུ་ནས་ཉིན་བཞིའི་རིང་༸གོང་ས་ཆེན་པོ་སྐུ་འཁོར་ཉུང་ཤས་ལ་བདེ་མཆོག་དྲིལ་བུ་ལུགས་ཕྱི་དཀྱིལ་ལྷ་ལྔ་དང། དྲིལ་བུ་
ལུས་དཀྱིལ་གྱི་དབང་ཆེན། རྡོ་རྗེ་རྣལ་འབྱོར་མའི་སིནྡྷུ་རའི་བྱིན་རླབས་བཅས་རིམ་འབུལ་ཞུས། རྡོར་གདན་མཁན་ཟུར་ལ་དྭགས་བླ་མ་ངག་དབང་བསམ་གཏན་བརྒྱུད་རྡོར་གླིང་ས་ཁུལ་མ་ནེ་སྦ་ལྗང་ཤར་པ་དམན་ཕུར་བུ་ལྷ་མོ་ནས། ཚེ་འདས་
བཟའ་ཟླ་ཀོ་དེ་སུ་བཧི་དྷ་ར་དེ་ཉིད་ཀྱི་དགེ་རྩར་དམིགས་རྡོར་གླིང་རྫོང་ཁོངས་ཀྱི་སུ་ན་དཧའི་ལྷ་ཁང་ཉེ་འྒྲམྒྱི་ཀོ་ཀྲི་སྟེང་ཤོད་རྣམས་ཁོ་བོ་ཅག་ལ་དད་སྦྱོར་དང་འབྲེལ་འབོད་སྐུལ་བཞིན་རྡོར་གླིང་སུ་ན་དཧར་བསྐྱོད་ཅིང། ཕྱོགས་དེར་གཉུག་མར་
གནས་པ་དང། གློ་བུར་ལྷགས་པའི་སྐྱ་སེར་མི་མང་ཁྱོན་ཆེ་ཞིག་ལ་ཐུགས་རྗེ་ཆེན་པོ་དཔལ་མོ་ལུགས་ཀྱི་དབང་ཆེན་དང། ཐང་སྟོང་སྙན་བརྒྱུད་ཀྱི་ཚེ་དབང་བསྐུར། དེ་འབྲེལ་གུམ་དགོན་བསམ་གཏན་ཆོས་གླིང་དུ་གྲོ་མོ་དུང་དཀར་དགོན་གྱི་དགེ་འདུན་
རྣམས་ཀྱིས་བསྐུལ་གནང་ལྟར་དེར་བསྐྱོད་དེ་ཞག་བདུན་ཙམ་བསྡད་ཅིང། དགེ་འདུན་སྤྱིར་འཇིགས་བྱེད་དཔའ་བོ་གཅིག་པའི་དབང་ཆེན་དང། དགེ་འདུན་རྣམས་ནས་གསུམ་ཚན་རེ་བྱས་ནས་རྒྱལ་ཆེན་ཤུགས་ལྡན་གྱི་སྲོག་གཏད་རྗེས་གནང་ལན་
འགའ་ཤས། ཁར་ཤང་དགོན་བཀྲ་ཤིས་ཆོས་གླིང་གི་ཡོན་བདག་རྣམས་ཀྱི་འདོད་མོས་ལྟར་དེར་བསྐྱོད་དེ་ཡུལ་མི་རྣམས་ལ་སྤྱན་རས་གྮྒྶ་ངན་སོང་ཀུན་སྒྲོལ་གྱི་རྗེས་གནང་སོགས་དེ་ཁུལ་ཡས་མས་རྣམས་ལ་ཆོས་འབྲེལ་ཙག་ཙིག་སྣ་

[181B] ཐར་ཆོས་དགོན་དུ་བདེ་མཆོག་དྲིལ་བུ་ལྷ་ལྔའི་དབང་ཆེན་དང། རྡོ་རྗེ་རྣལ་འབྱོར་མའི་སིནྡྷུ་རའི་བྱིན་རླབས། གྲོ་མོ་བླ་བྲང་གི་གཟིམ་ཆུང་དུ་༸སྐྱབས་རྗེ་རྡོ་རྗེ་འཆང་ཕ་བོང་ཁའི་
མཆོག་སྤྲུལ་རིན་པོ་ཆེ་དང། སེར་སྨད་བྲག་རྒྱབ་རིན་པོ་ཆེ་སོགས་དགེ་འདུན་དྲུག་ཅུ་སྐོར་ལ་བདེ་མཆོག་དྲིལ་བུ་ལུས་དཀྱིལ་གྱི་དབང་ཆེན། ཀ་སྦུག་ཡིད་མཐུན་སྐྱིད་སྡུག་གིས་བསྐུལ་ངོར་ས་འདུའི་ཀོ་ཀྲིའི་མདུན་སྤང་ཐང་དེར་སེར་སྐྱ་མི་མང་ལ་གྲུབ་
རྒྱལ་ལུགས་ཀྱི་ཚེ་དབང་སོགས་མཆོག་དམན་གྱི་སྐྱེ་བོ་སྣ་ཚོགས་ལ་ཆོས་འབྲེལ། མཚུར་ཕུ་ཀརྨ་པ་རིན་པོ་ཆེ་དང་ཕར་ཚུར་ལྷོད་མཇལ་ཐེངས་གཉིས། ཁམས་སྤྲུལ་རིན་པོ་ཆེ་ནས་འབོད་གནང་ལྟར་ཀ་སྦུག་རྡོར་སྤིན་ཟངས་མདོག་དཔལ་རིའི་དགོན་
གནས་གསར་བཞེངས་གནང་མུས་ལ་རབ་གནས་སོགས་ཀ་སྦུག་ཁུལ་གྱི་བྱེད་སྒོ་རྣམས་ཟིན་རྗེས་༸གོང་ས་ཆེན་པོའི་བཀའ་དགོངས་བཞིན། བོད་ཟླ་བཅུ་པའི་ཚེས་བཅུ་དགུ་ཉིན་གདན་ས་གསུམ་དང། ས་རྙིང་བཀའ་གསུམ་བཅས་པའི་དགེ་འདུན་
བོད་ནས་བྱེས་ཕེབས་ཆིག་སྟོང་ལྔ་བརྒྱ་ཐམ་པའི་གནས་སྐབས་ཀྱི་བསྟི་གནས་སྦག་ས་ཆོས་སྒར་དུ་བསྐྱོད་དེ་དགའ་ལྡན་ལྔ་མཆོད་དུས་ཆེན་སྐབས་དགེ་འདུན་རྣམས་ལ་༸གོང་ས་མཆོག་ནས་སྩལ་བའི་སྦུག་དམ་བཀའ་ཡིག་སྙན་སྒྲོན་དང་འབྲེལ་གཞུང་
གནས་ཀྱི་མང་ཇ་དང། སྐུ་འགྱེད་བཅས་ཕུལ་ཞིང། ཕྱོགས་མཚུངས་ཁོ་བོ་ཅག་ནས་ཀྱང་བསྙེན་འགྱེད་མཆོད་སྤྲིན་སྤྲོས། སྤྱི་སྒེར་སྣ་ཚོགས་ཀྱི་ཐུགས་འདོད་ལྟར་ཚོགས་མང་ལ་བླ་མཆོད་ཀྱི་བཤད་ཁྲིད་དང། འཇིགས་བྱེད་ལྷ་བཅུ་གསུམ་

[182A]༄༅། །མའི་དབང་ཆེན། ཚེ་དབང། དྲག་པོ་གསུམ་བསྒྲིལ་གྱི་རྗེས་གནང། སྔགས་བཟླས་དམ་བཅའ་བྱེད་མི་རྣམས་ལ་རྡོ་རྗེ་རྣལ་འབྱོར་མའི་བྱིན་རླབས། ཟོང་རིན་པོ་ཆེའི་གཟིམ་ཤག་ཏུ་དགེ་འདུན་བརྒྱ་སྐོར་ལ་
སྒྲོལ་མ་ཙིཏྟ་མ་ཎིའི་ཐུན་མོང་བ་གཏོར་མའི་དབང་དང། ཐུན་མོང་མ་ཡིན་པ་ལུས་དཀྱིལ་གྱི་དབང་བཞི་བྱིན་རླབས། ཆབ་མདོ་ཀུན་རྡོར་སྤྲུལ་སྐུ་སོགས་ལ་དགེ་ཚུལ་དང། སེར་བྱེས་ལྡན་མ་མཚན་འབར་སྤྲུལ་སྐུ་སོགས་བསྒྲུབ་བྱ་དྲུག་ཅུ་སྐོར་
ལ་དགེ་སློང་གི་བསླབ་སྡོམ་འབོག་ཆོག་སོགས་སོ་སོའི་འདོད་ཆོས་ཀྱི་བཞེད་པ་བསྐངས། སྦག་ས་དེ་བཞིན་དེ་སྔོན་རྒྱ་གར་བས་རང་བཙན་རྩོད་གླེང་སྐབས་དབྱིན་ཅིས་རྒྱ་གར་གྱི་མེས་པོ་གྷན་དཧི་དང། ནེ་ཧ་རུ་སོགས་ངོ་རྒོལ་བ་མང་པོ་བཙོན་
དུ་འཇོག་ཡུལ་ཡིན་སྐད་ལྟར་ས་རོང་དོག་ཅིང། གནམ་ས་གྲུ་གསུམ་ཅན་སྣོད་བཅུད་གང་ཅི་ཐ་ཞན་ཞིག་སྣང་ཡང་དགེ་འདུན་རྣམས་གནས་མལ་དང། ཁ་ཟས་ངན་ངོན་ཙམ་གྱིས་ཆོག་ཤེས་པ་སོགས་འཕགས་པའི་རིགས་བཞི་དང་དུ་བཞེས་ཏེ་
བག་ཕེབས་བཞུགས་འདུག་པ་རྗེས་སུ་ཡི་རང་གི་གནས་སུ་གྱུར། སྦག་སའི་བྱེད་སྒོ་ཟིན་རྗེས་གཟུགས་པོར་འཕྲོད་བསྟེན་བརྟག་དཔྱད་སླད་ཀ་ལི་ཀ་ཏར་བསྐྱོད་དེ་ཕུན་ཁང་པའི་བཞུགས་ཁང་དུ་བསྡད། ༸སྐྱབས་རྗེ་ཡོངས་འཛིན་གླིང་རིན་
པོ་ཆེ་གསོལ་སྨན་འཕྲོད་བཞེས་མཛད་དེ་སྨན་ཁང་དུ་བཞུགས་འཇགས་སར་མཇལ་བཅར། ཀ་ཏར་གཏན་སྡོད་བྱམས་པ་ལགས་ཀྱི་འདོད་པ་ལྟར་བོད་རིགས་བརྒྱ་སྐོར་ལ་སྒྲོལ་དཀར་གྱི་ཚེ་དབང། མཚུར་ཕུ་ཀརྨ་པ་རིན་པོ་ཆེ་ཀ་ཏར་

[182B] སྨན་ཁང་ཆེ་བ་ཞིག་ཏུ་ངེད་རང་གི་གཟུགས་པོར་བརྟག་དཔྱད་སྔ་རྗེས་རྣམས་བྱས་རྗེས་རྡ་སར་ཕྱིར་ལྡོག་རང་ལོ་དྲུག་ཅུ་རེ་གཅིག་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་གཅིག་བོད་
ལྕགས་གླང་ཟླ་པ་དང་པོའི་ནང་རྡོར་གདན་མཁན་ཟུར་ལ་དྭགས་བླ་མ་ངག་དབང་བསམ་གཏན་ནས་རྒྱུ་སྦྱར་ཁུར་བླངས་ཀྱིས་རྡོ་རྗེ་གདན་དུ་སྦག་ས་ནས་གདན་དྲངས་པའི་དགེ་འདུན་ལྔ་བརྒྱ་གཙོ་གྱུར་ཐོག་ཕྱོགས་གཞན་ནས་ཕེབས་པའི་དགེ་འདུན་
བཅས་སྟོང་ཕྲག་ཙམ་གྱིས་ཆོ་འཕྲུལ་སྨོན་ལམ་ཆེན་མོའི་དུས་མཆོད་ཚུགས་པའི་གསུང་ཆོས་འཆད་རྒྱུ་སོགས་ཀྱི་དོན་དུ་༸གོང་ས་མཆོག་གི་བཀའ་དགོངས་བཞིན་རྡོར་གདན་དུ་བསྐྱོད་དེ། བོད་ཚེས་བརྒྱད་ནས་ཚེས་བཅོ་ལྔ་བར་ཉིན་ལྟར་སྔ་དྲོ་བྱང་ཆུབ་
ཤིང་དྲུང་དུ་སྔར་སྲོལ་སྐྱེས་རབས་སོ་བཞི་པའི་བཤད་ལུང་དང། འཕར་དུ་སྨོན་ལམ་སྤྱི་ཁྱབ་མཁན་དྲུང་ངག་དབང་དོན་གྲུབ་ཀྱིས་བསྐུལ་བ་བཞིན་ལམ་གཙོ་རྣམ་གསུམ་གྱི་བཤད་ཁྲིད། ༸སྐྱབས་མཆོག་ཕ་བོང་ཁའི་མཆོག་སྤྲུལ་རིན་པོ་ཆེས་
གསུང་བསྐུལ་བཞིན་སྤྱོད་འཇུག་ཆེན་མོའི་བཀླག་ལུང་བཅས་རིམ་ཕུལ་ཐོག་ཉིན་གུང་སྐམ་ཚོགས་སྨོན་ལམ་སྐབས་བསྔོ་བ་དང། བསྟན་འབར་མ། བདེ་བ་ཅན་གྱི་སྨོན་ལམ་མཐུན་འགྱུར་བྱ་རྒྱུ་སོགས་ལྷ་ལྡན་སྨོན་ལམ་ཆེན་མོའི་ཕྱག་
བཞེས་ལྟར་བགྱིས་ཤིང། ཕྱི་དྲོ་དེ་ལོའི་ལྷ་རམས་དགེ་བཤེས་རྣམས་ཀྱི་དམ་བཅའ་ལེགས་ཞེར་བལྟ་རྟོག་བྱ་རྒྱུ་ཡང་བཀའ་དགོངས་བཞིན་བསྒྲུབས། ཚེས་བཅོ་ལྔ་ཉིན་བྱང་ཆུབ་ཤིང་དྲུང་དུ་དུས་འབྲེལ་གསོ་སྦྱོང་དང། སྐྱ་སེར་འདུས་ཚོགས་

[183A]༄༅། །ཆེན་པོར་སེམས་བསྐྱེད་མཆོད་པའི་ཆོ་ག་དང་འབྲེལ་བའི་བྱང་སྡོམ་འབོག་ཆོག་མཆོད་རྟེན་ཆེན་པོར་སྟོང་མཆོད་དང། དགེ་འདུན་རྣམས་ལ་བསྙེན་འགྱེད་སྤྲོ་འབུལ་སོགས་སྐལ་བཟང་གི་བྱ་བ་རྣམས་ལེགས་པར་ཟིན་
རྗེས་རྡ་རམ་ས་ལར་ཕྱིར་ལོག་བྱས། བོད་ཟླ་བཞི་པའི་ཚེས་བརྒྱད་ནས་བཟུང་ཉིན་བཅུའི་རིང་༸གོང་ས་༸སྐྱབས་མགོན་ཆེན་པོར་སྒྲུབ་ཐབས་ཟུར་བཀའ་བརྒྱ་རྩ་ནས་བཤད་པའི་ལྷ་ཚོགས་རྣམས་ཀྱི་རྗེས་གནང་རྣམས་ཆ་ཚང་རིམ་འབུལ་ཞུས་
ཤིང། དེ་མཇུག་ལ་དྭགས་བ་ཀུ་ལ་རིན་པོ་ཆེ་སོགས་ལ་བདེ་མཆོག་དྲིལ་བུ་ལྷ་ལྔ་དང། དྲིལ་བུ་ལུས་དཀྱིལ་དབང་ཆེན་ཕུལ། བོད་ཟླ་དྲུག་པ་ནང་རྡ་ས་ནས་རྡོར་གླིང་སུ་ན་དཧར་ཐོན་བསྐྱོད་ཀྱིས་སུ་ན་དཧའི་ཤག་ཏུ་ཟླ་བ་གཉིས་ཙམ་བསྡད་ཅིང་
དེར་༸སྐྱབས་རྗེ་ཡོངས་འཛིན་གླིང་རིན་པོ་ཆེ། གྲོ་མོ་རིན་པོ་ཆེ། སྨིན་གླིང་ཁྲི་ཆེན་རིན་པོ་ཆེ། སྐྱབས་རྗེ་རྡོ་རྗེ་འཆང་གི་མཆོག་སྤྲུལ་རིན་པོ་ཆེ་སོགས་ངོས་འཕྲད་དུ་ཕེབས་ཤིང། གླིང་རིན་པོ་ཆེ་གུམ་དགོན་དུ་བཞུགས་པར་ཡང་བསྐྱར་མཇལ་བཅར་
ཞུས། སུ་ན་དཧའི་ལྷ་ཁང་དུ་ཁོ་བོ་ཅག་ནས་རྒྱུ་ཡོན་སྦྱར་ཏེ་ཐུགས་རྗེ་ཆེན་པོའི་སྐུ་བརྙན་གསར་བཞེངས་ལ་འཕགས་བོད་སྐྱེས་ཆེན་དུ་མའི་ན་བཟའ་དབུ་ལོ་སོགས་བྱིན་རྟེན་འགངས་ཆེ་དུ་མ་གཟུངས་འབུལ་དང། རབ་གནས་སྤྱན་དབྱེའི་ཆོ་ག་བྱས་
དེར་ཉིན་གཉིས་རིང་སྐྱ་སེར་བདུན་བརྒྱ་སྐོར་ལ་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་དང། གྲུབ་རྒྱལ་ལུགས་ཀྱི་ཚེ་དབང་བསྐུར། ཟླ་བ་བརྒྱད་པའི་ཚེས་ཉེར་ལྔ་ཉིན་སྒྲུབ་བརྒྱུད་བསྟན་པའི་སྲོག་ཤིང་མཚུར་ཕུ་ཀརྨ་པ་རིན་པོ་

[183B]
སྒོ་བརྒྱ་ཡངས་པོར་གྲོལ། ཆོས་སྒར་དགེ་འདུན་རྣམས་ལ་བསྙེན་འགྱེད་སྤྲོ་འབུལ་སོགས་ཞུས་རྗེས་ཀ་སྦུག་ས་འདུའི་ཤག་ཏུ་བསྐྱོད། ཀ་སྦུག་ཐར་ཆོས་དགོན་དུ་ལྷ་ས་བ་བསོད་ནམས་ཆོས་འཕེལ་གྱིས་བསྐུལ་ངོར་དོན་གཉེར་བ་མང་ཙམ་ཞིག་ལ་
རྡོ་རྗེ་རྣལ་འབྱོར་མའི་དབང་བཞི་བྱིན་རླབས་དང། རྡོ་རྗེ་འཆང་ཕ་བོང་ཆའི་མཆོག་སྤྲུལ་རིན་པོ་ཆེའི་ཐུགས་བཞེད་ལྟར། རིན་པོ་ཆེ་ཉིད་དང། གྲོ་མོ་རིན་པོ་ཆེ་སོགས་དགེ་འདུན་དགུ་བཅུ་ལ་བདེ་མཆོག་དྲིལ་བུ་ལུས་དཀྱིལ་གྱི་དབང་ཆེན། དེ་གའི་
མཇུག་ཐོག་ཏུ་ས་འདུའི་ཀོ་ཀྲིར་༸སྐྱབས་རྗེ་མཆོག་སྤྲུལ་རིན་པོ་ཆེས་བཀའ་སྩལ་བཞིན་བདག་བསྐྱེད་རྒྱུན་འདོན་ཁས་ལེན་ཅན་གྱི་ཆོས་ཞུ་བ་ལྔ་བཅུ་ང་བརྒྱད་ལ་དྲིལ་བུ་ལུས་དཀྱིལ་གྱི་བསྐྱེད་རྫོགས་ཟབ་ཁྲིད་ཉིན་བཅུ་བདུན་རིང་ཞིབ་རྒྱས་སུ་ཕུལ་ཏེ་
ཐུགས་བཞེད་བསྐངས། ཆ་ཕྲེང་ཁང་གསར་ཡེ་ཤེས་ཉི་མ་འདས་པོའི་དགེ་རྩ་དང། ཀ་སྦུག་ཡིད་མཐུན་ཀ་ཡན་སྐྱིད་སྡུག་སྤྱིས་བསྐུལ་ངོར་མི་གྲངས་སྟོང་ཕྲག་གཉིས་ཙམ་ལ་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་ལན་
གཉིས། ས་འདུ་འགྱུར་མེད་ལགས་ཀྱིས་བསྐུལ་ངོར་བདག་བསྐྱེད་རྒྱུན་འདོན་དང་ལས་རུང་བསྙེན་པ་ཁས་ལེན་བྱེད་མི་བརྒྱ་དང་སུམ་ཅུ་སོ་གཉིས་ལ་ཟླ་བ་བཅུ་པའི་ཚེས་བཅུ་ནས་བཟུང་ཉིན་བརྒྱད་རིང་རྡོ་རྗེ་རྣལ་འབྱོར་མའི་དབང་དང། བསྐྱེད་

[184A]༄༅། །རྫོགས་ཀྱི་ཉམས་ཁྲིད་འཆད་སྤེལ་བྱས། དགའ་ལྡན་ལྔ་མཆོད་དུས་ཆེན་ཉིན་ཀ་སྦུག་ཀྲང་ཧོལ་ཚོགས་ཁང་དུ་ཨིན་ཅིའི་མི་རིགས་དགེ་སློང་སངྒ་རཀྵི་ཏས་འབོད་བསྐུལ་བཞིན་ལྔ་མཆོད་དུས་དྲན་ཚོགས་
འདུར་ས་དགེ་བཀའ་རྙིང་གི་བླ་ཁག་སོགས་དང། ཆོས་བྱེད་སྐྱ་སེར་ཕོ་མོ་མང་ཚོགས་སར་བསྐྱེད་དེ་རྗེ་བདག་ཉིད་ཆེན་པོའི་གསང་གསུམ་གྱི་ཆེ་བའི་ཡོན་ཏན་དང། རི་བོ་དགེ་ལྡན་པའི་ཆོས་བྱེད་སྤྱིའི་བཤད་སྒྲུབ་ཉམས་བཞེས་སྐྱོང་ཚུལ་གྱི་ཁྱད་
ཆོས་རྣམས་གསལ་བཤད་བྱས། བོད་ཟླ་བཅུ་གཅིག་པ་ནང་རྡ་སར་༸གོང་ས་མཆོག་གི་༸ཞབས་དྲུང་དུ་མངོན་པར་བསྙེན་རྗེས། གཡུ་ཐོག་ལྷ་ལྕམ་རྡོ་རྗེ་གཡུ་སྒྲོན་སོགས་ཉུང་ཤས་ལ་རྣལ་འབྱོར་མའི་དབང་དང། གནས་ཆུང་སྐུ་བསྟེན་སོགས་
ལ་སྐྱེར་སྒང་ལུགས་རྟ་མགྲིན་གསང་སྒྲུབ་ཀྱི་དབང་ཆེན་བསྐུར། དགའ་ཤར་ཛེ་སྨད་རིན་པོ་ཆེ་རྐྱང་པར་ལམ་རིམ་ཆེན་མོ་མཚན་བཞི་སྦྲགས་ཀྱི་བཤད་ཁྲིད་འགོ་བཙུགས་ཏེ་སེང་དབར་ནམ་བྱུང་ལ་མུ་མཐུད་ཀྱིས་མཇུག་རྫོགས་པར་བྱས། །
རང་ལོ་དྲུག་ཅུ་རེ་གཉིས་སུ་སོན་པ། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་གཉིས། བོད་ཆུ་སྟག་ཟླ་བ་དང་པོ་ནང། ན་ལེནྡྲའི་༸སྐྱབས་རྗེ་གཟིམ་འོག་རྡོ་རྗེ་འཆང་རྡ་རམ་ས་ལར་ཞབས་འཁོད་ལ་ཞལ་མཇལ་དུ་བཅར་བར་དགྱེས་འཛུམ་ལྷུག་པར་
གྲོལ་བའི་བཀའ་མཆིད་སྙིང་གི་བཅུད་དུ་ཐོབ། རྡོ་རྗེ་འཆང་ཕ་བོང་ཁའི་མཆོག་སྤྲུལ་རིན་པོ་ཆེ་བསྙེན་རྫོགས་སྡོམ་བཞེས་སླད་རྡ་སར་ཕེབས་པར་སྟོན་འཁོར་རྣམས་ཁོ་བོ་ཅག་གི་སྡོད་ཤག་ཏུ་ཕེབས་སྒྲིག་དང། ནར་མའི་བསྙེན་བཀུར་གཟབ་

[184B]སྤོ་བོ་གསུམ་རྫོང་བླ་མ་དང། སྟོད་གཞུང་རུ་བླ་མ་གཉིས་ལ་རྒྱལ་ཆེན་ཤུགས་ལྡན་གྱི་སྲོག་གཏད་རྗེས་གནང། གཞུང་རུ་བླ་མར་རྣལ་འབྱོར་མའི་
རྫོགས་རིམ་རྩ་དབུ་མའི་ཁྲིད། སྤྱི་འཐུས་བསམ་མཁར་བ་དང། རྩེ་དྲུང་བྱམས་པ་དབང་འདུས། སྟོད་པ་རྟ་མགྲིན་ཚེ་རིང་བཅས་སོ་སོས་སྔ་རྗེས་སུ་བསྐུལ་བ་བཞིན་འཇིགས་བྱེད་དཔའ་གཅིག་གི་དབང་ཆེན། རྟ་མགྲིན་གསང་སྒྲུབ་དང། ངན་
སོང་ཀུན་སྒྲོལ་གྱི་རྗེས་གནང་བཅས་རིམ་པར་བྱས། ཟླ་བ་གཉིས་པའི་ཚེས་དགུ་དང་བཅུར་༸གོང་ས་༸སྐྱབས་མགོན་ཆེན་པོ་མཆོག་གི་བཀའ་དགོངས་བཞིན། ༸གོང་ས་མཆོག་དང། བྲག་གཡབ་རིན་པོ་ཆེ་སོགས་ཉི་ཤུ་སྐོར་ལ་ཕོ་བྲང་གཟིམ་
ཆུང་དུ་བདེ་མཆོག་དྲིལ་བུ་ལུས་དཀྱིལ་གྱི་དབང་ཆེན་སྟ་གོན་དང་དངོས་གཞི། ཚེས་བཅུ་གཅིག་ནས་བཟུང་ཉིན་བཅུ་བདུན་རིང་༸གོང་ས་མཆོག་དང། བྲག་གཡབ་རིན་པོ་ཆེ། མཚན་ཞབས་གསེར་ཀོང་རིན་པོ་ཆེ། སྐུ་བཅར་མཆོད་དཔོན་མཁན་པོ་
མཆོད་གཡོག་ཛེ་སྨད་རིན་པོ་ཆེ་བཅས་ལ་བདེ་མཆོག་ལུས་དཀྱིལ་གྱི་བསྐྱེད་རྫོགས་དང། ནཱ་རོ་ཆོས་དྲུག་གི་ཉམས་ཁྲིད་ཕུལ། དེ་རྗེས་ཆུ་ཤུར་བསམ་མཁར་བའི་ཇོ་ལགས་ནས་བསྐུལ་ངོར་སེར་སྨད་མཁན་ཟུར་ངག་དབང་གྲགས་པ་སོགས་
བླ་གྲྭ་སུམ་ཅུ་ཙམ་ལ་འཇིགས་བྱེད་དཔའ་གཅིག་གི་དབང་ཆེན་དང། རྡོ་རྗེ་རྣལ་འབྱོར་མའི་དབང་བཞི་བྱིན་རླབས། དགའ་ལྡན་ལྷ་བརྒྱ་མའི་ཁྲིད། ཌལ་ལ་ཧོ་སེའི་དགེ་འདུན་བཅུ་བཞི་དང། མངའ་རིས་ཟངས་མཁར་བ་མི་བཞི། ཕྱག་ནང་

[185A]༄༅། །ལྷ་དབང་ཚེ་རིང་བཅས་ལ་དགེ་ཚུལ་གྱི་བསླབ་སྡོམ་འབོག་ཆོག་རྣམས་རིམ་པར་བྱས། སྤི་རྟི་དཀྱིལ་དགོན་འདུས་སྤྱི་ནས་འབོད་བསྐུལ་ལྟར། བོད་ཟླ་དྲུག་པའི་ཚེས་གསུམ་ཉིན་རྡ་ས་ནས་ཐོན་ཏེ་མན་ཌི་དང་
ཀུ་ལུ། མ་ན་ལི། ར་བྲང་ལ། ཆར་ལི་ཐིང་བཅས་རིམ་བརྒྱུད་ཀྱིས་སྦི་རྟི་བློ་གསལ་ཞེས་པའི་གྲོལ་ཚོར་སྤྱི་པའི་ལྷ་ཁང་དུ་གྲ་སྒྲིག་འདུག་པར་བསྡད། ཆར་ལི་ཐང་ནས་དཀྱིལ་དགོན་དུ་་སླེབས་བར་དུ་ཕྲན་ངོ་འཁོར་རྣམས་ལོ་ཆེན་བླ་བྲང་གི་རྟ་
བསུའི་བཞོན་པར་བསྟེན་ཏེ་བསྐྱོད་ཅིང། བློ་གསལ་དུ་འབྱོར་ཉིན་དེར་རི་ཟུར་ཞིག་ཏུ་མོ་ཊོར་འཇིབ་འཁོར་ཞིག་དང་གློ་བུར་འཕྲད་སྟབས་བཞོན་རྟ་འདྲོག་དོགས་ཀྱིས་རྟ་ལས་བརྟབ་བརྟབ་པོར་འབབ་དགོས་བྱུང་བས་རྐང་པ་གཡས་པའི་སྦོལ་ཚིགས་
འགྱུར་ཏེ་སྐྲང་སྦོས་ཐོག་ན་ཟུག་ཆེ་གཤིས་བློ་གསལ་དུ་སྤི་རྟི་བའི་སྨན་པ་བཀྲ་ཤིས་མགོན་པོ་བསྟེན་ཏེ་ཉིན་བདུན་རིང་སྡོད་དགོས་བྱུང། དེའི་རིང་དེ་ཁུལ་ཡུལ་མི་ཁྱོན་ཆེར་ཡིག་དྲུག་དང། སྐྱབས་འགྲོ། སྒྲོལ་མ་སོགས་ཀྱི་བཟླས་ལུང་བྱས་
ན་ཟུག་ཕྲན་བུ་ཆག་མཚམས་བློ་གསལ་ནས་ཐོན་ཏེ་སྤྱི་ཀེམ་དང། དཀྱིལ་དབར་སོགས་སུ་ཞག་ཚུགས་རིམ་བགྲོད་ཀྱིས་གྲོང་ཚོ་སོ་སོར་ཚེ་དབང་དང། སྐྱབས་འགྲོ། ཡིག་དྲུག་གི་བཟླས་ལུང་སོགས་ཆོས་འབྲེལ་རིམ་པར་བགྱིས། བློ་
གསལ་ནས་བཟུང་དཀྱིལ་དགོན་དུ་མ་འབྱོར་བར་དུ་ཉིན་ལྟར་རྟ་ཐོག་རྐང་པ་གཡས་པ་ཡོབ་ཀྱི་ནང་དུ་འཇོག་མ་ཐུབ་པར་སྒའི་སྔ་རུའི་མདུན་དེར་གཡས་བསྐུམ་གྱིས་བཞག་པའི་པུས་མོ་ནས་མི་ཞིག་གིས་བརྟེན། གཡོན་པ་ཡོབ་ནང་དུ་བཙུད་

[185B] ཚེས་བཅུ་དགུ་ཉིན་བཀྲས་ལྷུན་ཡོངས་འཛིན་ལོ་ཆེན་རིན་པོ་ཆེའི་གདན་ས་སྤི་རྟི་དཀྱིལ་དགོན་ནོར་བུ་དགེ་འཕེལ་དུ་འབྱོར། དེར་དེ་གའི་འདུས་མང་དང། བྲག་
དཀར་དགོན། སྟག་མོ་དགོན་གྱི་དགེ་འདུན་རྣམས་དང། གཞན་ཡང་ཡུམ་མི་སེར་སྐྱ་ཁྱོན་ཆེར་ཡོན་ཏན་གཞིར་གྱུར་མའི་བཤད་ལུང་དང། དགེ་འདུན་རྣམས་ལ་འཇིགས་བྱེད་ལྷ་བཅུ་གསུམ་མ་དང། གསང་འདུས་འཕགས་ལུགས་མི་བསྐྱོད་རྡོ་རྗེའི་
དབང་ཆེན། སྨན་བླ། མགོན་ཆོས། ལྷ་མོ། རྣམ་སྲས། ལྕམ་སྲིང་བཅས་ཀྱི་རྗེས་གནང། དགེ་འདུན་བཅུ་སྐོར་ཞིག་ལ་དགེ་ཚུལ་གྱི་སྡོམ་པ་འབོག་ཆོག་དགོན་པའི་རྒྱབ་ཀྱི་སྤང་ལྗོངས་སུ་མི་མང་སྟོང་ཕྲག་ལྷག་ཙམ་ལ་ཐུགས་རྗེ་ཆེན་པོའི་དབང་
ཆེན་དང། གྲུབ་རྒྱལ་ལུགས་ཀྱི་ཚེ་དབང། སྐྱབས་འགྲོ། ཡིག་དྲུག་སོགས་ཀྱི་བཟླས་ལུང་བཅས་དང། ལོ་ཆེན་རིན་པོ་ཆེའི་གཟིམ་ཆུང་དུ་དོན་གཉེར་ཅན་ཉུང་བསྡུས་ལ་རྣལ་འབྱོར་མའི་དབང་བཞི་བྱིན་རླབས་བཅས་སྤྱི་སྒེར་སོ་སོའི་འདོད་ཆོས་ཀྱི་རེ་བ་
བསྐངས། རྐང་པའི་སྦོལ་ཚིགས་ལ་སྨན་པ་བཀྲ་ཤིས་མགོན་པོས་གཏར་ཁའི་བཅོས་བྱས་པས་ཚུར་ལམ་གཡས་བསྐུམ་གཡོན་བརྐྱང་གི་སྟངས་སྟབས་བཟུང་མ་དགོས་ཙམ་བྱུང། དེ་ཁུལ་དགོན་ཁག་ཚོའི་དགེ་འདུན་རྣམས་ཀྱིས་དེ་སྔ་དགོན་པའི་
ཚོགས་གཞུང་དང། གྲོང་ཆོག་སྐབས་སོགས་ལ་མྱོས་འགྱུར་གྱི་བཏུང་བ་འཛེམས་བག་མེད་པར་སྤྱོད་པ་དང། དགོན་དུ་དུས་མཆོད་སོ་སོའི་གཏོང་སྒོར་ཆེད་དུ་བསད་པའི་གནག་ལུག་གི་ཤའི་གཏོང་སྒོ་འབུལ་བཞེས་བྱེད་ཅིང། ཡུལ་མི་རྣམས་

[186A]༄༅། །ཀྱིས་ལོ་ཏོག་གི་ལོ་རིམ་དང། ནད་པའི་རྐྱེན་སེལ་རིམ་གྲོར་ར་ལུག་སོགས་བསད་དེ་ཡུལ་ལྷར་དམར་མཆོད་བྱེད་པ་སོགས་མུ་སྟེགས་དང། བོན་གྱི་ལུགས་ལྟར་སྡིག་ཏོ་ཅན་གྱི་ལྟ་བ་ངན་པའི་ལམ་སྲོལ་ཞིག་ཡོད་འདུག་པ་དེ་
དག་ཚེ་རབས་ཕྱི་མ་རྣམས་སུ་ལས་ཀྱི་འབྲས་བུ་བརྣག་དཀའ་བ་མྱོང་དགོས་ཚུལ་སོགས་བཅོམ་ལྡན་འདས་ཀྱིས་འདུལ་བ་དང། མདོ་སྡེ་ནས་གསུངས་པའི་ལུང་དང། སྔོན་བྱུང་གི་ལོ་རྒྱུས་སོགས་སྦྲགས་ཏེ་ཞིབ་བཤད་དང་འབྲེལ་ཕྱིན་ཆད་བཀག་སྡོམ་
གནང་ན་དག་མཚན་ཆེ་བའི་སྐོར་ཆོས་དང་འབྲེལ་བའི་བསླབ་བྱ་ནན་ཏན་བྱས་གཤིས། དགོན་སོ་སོ་ནས་སླད་ཕྱིན་ཆད་ཆང་ཁྲིམས་སྡོམ་རྒྱུ། དམིགས་ཤའི་གཏོང་སྒོ་མཚམས་འཇོག་དམ་ཆོས་འདུལ་བའི་དགོངས་དོན་ལྟར་གཞི་གསུམ་ཕྱག་བཞེས་
ཚུལ་བཞིན་སྐྱོང་རྒྱུ་བཅས་ཀྱི་ཞལ་བཞེས་དམ་བཅའ་མཛད་ཅིང། ཡུལ་སྡེ་རྣམས་ནས་ཀྱང་ཕྱིན་ཆད་དམར་མཆོད་མཚམས་འཇོག་གིས་ཆོས་མཐུན་གྱི་རིམ་གྲོ་བྱ་རྒྱུའི་ཁས་ལེན་བྱས་སོང་བ་ལྟར་དེ་གའི་རྒྱུན་བཟང་ད་ལྟའི་བར་སྤང་བླངས་བྱེད་མུས་
སུ་ཡོད་འདུག་པ་ལམ་བར་དཀའ་ངལ་ཆེ་ཙམ་བྱུང་ཡང། སྡིག་རྒྱུན་བཅད་པའི་ལེགས་བྱས་དོན་དང་བཅས་པར་གྱུར་སྙམ་སྟེ་སྤྲོ་བ་འཕེལ་བཞིན་པར་མཆིས། སྤི་རྟི་དཀྱིལ་དགོན་འདུས་སྤྱི་ནས་རིང་འཚོའི་བརྟན་བཞུགས་ཆོ་ག་དང་འབྲེལ་ཧིན་སྒོར་
བདུན་སྟོང་ཐམ་པ་གནང་བྱུང་བ་ཕྱིར་འབུལ་ཐོག་དེའི་སྟེང་ཧིན་སྒོར་ལྔ་བརྒྱ་ཐམ་པ་བསྣན་ཏེ་ལོ་ལྟར་དབྱར་གནས་ཀྱི་མ་རྩར་སྦྱོར་འབུལ་ཞུས། དཀྱིལ་དགོན་ནས་ཚུར་ལམ་ཁོ་རིག་དང། དཀྱིལ་སྤྲོ། བློ་གསལ། ཆ་ཐུལ་སོགས་བཤུལ་

[186B][#DATA INCOMPLETE THIS PAGE]ལམ་རིམ་བགྲོད་ཀྱིས་མ་ན་ལིར་འབྱོར་ཞིང། དེར་ཡུལ་མི་ཁྱོན་ཆེར་གྲུབ་རྒྱལ་ལུགས་ཀྱི་ཚེ་དབང་དང། སྐྱབས་འགྲོ། ཡིག་དྲུག་གི་བཟླས་ལུང་བྱས་ཏེ་ཀུ་ལུ་བརྒྱུད་བོད་ཟླ་བདུན་པའི་ཚེས་བཅུ་ཉིན་རྡ་སར་ཕྱིར་འཁོར་བྱུང་འཕྲལ་༸གོང་ས་མཆོག་ཤག་
ཏུ་༸ཞབས་འཁོད་ཀྱིས་རྐང་པའི་ནད་ག་
ཙོམ་མཛད་པ་དེ་དང། རྟེན་དོད་མཇལ་དར་བཅས་གསོལ་རས་སྩལ་ཏེ་རིང་འཚོའི་འདུན་པ་དགོས་ཚུལ་ཕེབས་ཤིང་
ཁོ་བོ་ནས་རིན་པོ་ཆེར་མཇལ་དར་རྟེན་དོད་ཕུལ་ཏེ་གསོལ་འདེབས་ཀྱི་ལུང་ཡང་ཞུས། རྣམ་གྲྭ་སྐུ་ཞབས་ཆོས་གྲགས་ལགས་ཀྱིས་བསྐུལ་བ་བཞིན་རྣམ་གྲྭའི་དགེ་འདུན་གང་ཡོད་ཐོག་བྲག་གཡབ་རིན་པོ་ཆེ་དང། མཚན་ཞབས་གསེར་ཀོང་རིན་པོ་ཆེ་
ཛེ་སྨད་རིན་པོ་ཆེ་སོགས་བླ་སྤྲ་འགའ་ཤས་བཅས་ལ་རྣམ་གྲྭའི་སྔགས་ཆོག་ནང་བཀྲས་ལྷུན་སྔགས་ཆོག་དང་གཅིག་མཐུན་གང་  ྾ ཨོད་ཀྱི་བཀླག་ལུང་་  ྾ ཨིན་བཞིའི་རིང་དང། ཌལ་ཧོར་ནས་ཆེད་ཕེབས་རྒྱུད་སྨད་གྲྭ་ཚང་གི་མཁན་པོ་དང། དགེ་འདུན་ཉེར་
གཅིག་ལ་འཇིགས་བྱེད་ཀྱི་སྔགས་བཏུའི་རྗེས་གནང་དང། རྒྱུད་སྨད་ཕྱག་་
[#DATA INCOMPLETE HERE]

[191A]༄༅། །བཞེད་ལྟར་ཚོགས་མང་ལ་མགོན་པོ་ཕྱག་དྲུག་པ་དང། ཆོས་རྒྱལ་ཕྱི་སྒྲུབ་ཀྱི་རྗེས་གནང་བཅས་རིམ་པར་བྱས་ཤིང། སྐྱ་སེར་ཚང་མར་༸གོང་ས་མཆོག་གི་བཀའ་དྲིན་རྗེས་སུ་དྲན་ཏེ་དགོངས་གཞི་དང་མཐུན་
པར་ཆོས་སྲིད་ཀྱི་བླང་དོར་ཚུལ་བཞིན་དགོས་པའི་བསམ་འཆར་ལྷུག་པོར་ཞུས། ཨོ་ཀ་སིར་ཌལ་ཧོར་དུ་ཡོད་པའི་སེར་སྐྱ་སྤྱི་ནས་བླ་མཆོད་ཀྱི་ཚོགས་འཁོར་དང་འབྲེལ་བའི་རིང་འཚོའི་ཆོ་ག་གནང་བ་རྟེན་འབྲེལ་ལེགས་ཚོགས་སུ་སྨིན་ཅིང་
དངུལ་དངོས་ཀྱི་བདོག་པ་སྩལ་བ་ཕྱིར་འབུལ་ཞུས། ཌལ་ཧོར་གྱི་བྱེད་སྒོ་རྣམས་ཟིན་ཏེ་བོད་ཚེས་ཉེར་བརྒྱད་ཉིན་སེར་སྐྱ་མི་མང་རྣམས་ཀྱིས་དགའ་བསྐྱེལ་དང་བཅས་རྡ་སར་ཕྱིར་ལོག་བྱས། ཟླ་བ་དགུ་པ་ནང་༸གོང་ས་ཆེན་པོའི་ཕོ་བྲང་དུ་
༸གོང་ས་མཆོག་དབུ་བཞུགས་ཀྱིས་བསྟན་སྲུང་དྭང་བླངས་དམག་གི་མཚོན་སྲུང་སྒྲུབ་པ་མཛད་པའི་གསུང་ཞབས། བསྟན་སྲིད་བདེ་ཐབས་སུ་འབུམ་ཚོགས་གྲངས་གསོག་བསྐྱངས་པའི་ཆོག་གྲལ། ས་དགེ་བཀའ་རྙིང་བོན་བཅས་རིས་
མེད་ཆོས་ལུགས་ཁག་གི་ཚོགས་འདུ་ཉིན་ལྔ་བསྐྱངས་པའི་ཚོགས་འདུ་བཅས་སུ་རིམ་པར་བཅར། འདི་དག་གི་སྐབས་སུ་ས་སྐྱ་བདག་ཁྲི་རིན་པོ་ཆེ་དང། ཀརྨ་པ་རིན་པོ་ཆེ་དང། འབྲུག་བདེ་ཆེན་ཆོས་འཁོར་གྱི་ཆོས་མགོན་རིན་པོ་ཆེ་
རྙིང་མ་བདུད་འཇོམས་རིན་པོ་ཆེ་དང། དིལ་འགོ་མཁྱེན་བརྩེ་རིན་པོ་ཆེ། བཀའ་བརྒྱུད་ཀ་ལུ་རིན་པོ་ཆེ་སོགས་རིམ་པར་ངོས་འཕྲད་དུ་ཕེབས་ཤིང། ས་སྐྱ་དང། ཀརྨ་པ་རིན་པོ་ཆེ་རྣམ་གཉིས་ཀྱི་དྲུང་དུ་ཕར་ཡང་མཇལ་བཅར་ཞུས་

[191B] ཕུན་ཚོགས་ལྔ་ལྡན་གྱི་ཚུལ་ལས་བརྩམས་
པའི་མཎྜལ་བཤད་འབུལ་རྒྱས་པར་མཛད་སོང་ཞིང། ཁོ་བོ་ལུས་གཟུགས་ཆེ་བའི་ཚད་ལྟ་བུར་སྙེམས་ཁུལ་ཡང། དིལ་འགོ་མཁྱེན་བརྩེའི་སྐུ་ཚད་སྲིད་ཞེང་གཉིས་ཀ་ཆེ་བས་གཅོམ་ཆུང་ངུའི་གནས་ལ་བཀོད། ཆོས་ལུགས་ཁག་
སྤྱི་ནས་ཕྲན་ལའང་ཚོགས་འཁོར་དང་འབྲེལ་བརྟན་བཞུགས་ཆོ་ག་གནང་བར་རྟེན་དོད་མཇལ་དར་ཙམ་ལས་དེ་མིན་གནང་སྐྱེས་རྣམས་ཕྱིར་འབུལ་ཐོག་བླ་མ་རྣམ་པས་མཚོན་ཚོགས་ཕེབས་ཚང་མར་གསོལ་སྟོན་ཞིག་ཀྱང་བཤམས་
ཟླ་བ་བཅུ་པའི་ཚེས་དགུ་ནས་ཉིན་ལྔའི་རིང་༸གོང་ས་མཆོག་ལ་རྗེའི་གསུང་རྩ་ཤེས་ཊིཀ་ཆེན་དང། ལེགས་བཤད་གསེར་ཕྲེང་གི་བཀླག་ལུང་ཕུལ། དེ་རྗེས་སྲིད་ཚབ་བདེ་མཁར་བ་དང། རྒྱུད་སྨད་བསམ་གཏན། བློ་གྲོས་བཅས་
ནས་བསྐུལ་བ་བཞིན་བྲག་གཡབ་རིན་པོ་ཆེ་དང། ན་ལེནྡྲའི་བཅོ་བརྒྱད་ཁྲི་ཆེན་རིན་པོ་ཆེ་སོགས་བླ་སྤྲུལ་དགེ་བཤེས། རྣམ་གྲྭ་དགེ་འདུན། གཞན་ཡང་སྐྱ་སེར་སྣ་ཚོགས་བརྒྱ་དང་བཞི་བཅུ་སྐོར་ལ་རྡོ་རྗེ་རྣལ་འབྱོར་མའི་སིནྡྷུ་རའི་བྱིན་རླབས་
དང། བདག་བསྐྱེད་ཆག་མེད་དང་ལས་བསྙེན་དམ་བཅའ་ཁས་ལེན་ཅན་བརྒྱ་དང་བཅོ་ལྔ་ལ་རིམ་གཉིས་ཟབ་ཁྲིད་ཉིན་བརྒྱད། སྔགས་བཏུའི་རྗེས་གནང་བཅས་ཕུལ། དེའི་མཇུག་ཐོགས་སུ་༸གོང་ས་མཆོག་ལ་པཎ་ཆེན་ཆོས་རྒྱན་གསུང་

[192A]༄༅། །བླ་མཆོད་རྩ་ཚིག་དང། ཡོངས་འཛིན་ཡེ་ཤེས་རྒྱལ་མཚན་གྱི་གསུང་ཁྲིད་ཡིག་ཆེན་མོ་གཉིས་སྦྲགས་པའི་སྟེང་ནས་ཟབ་ལམ་བླ་མ་མཆོད་པའི་ཉམས་ཁྲིད་དང། པཎ་ཆེན་ཆོས་རྒྱན་གྱི་གསུང་ཕྱག་
ཆེན་རྩ་བ་དང། རང་འགྲེལ་ཡང་གསལ་སྒྲོན་མེ་སྦྲགས་པའི་སྟེང་ནས་དགའ་ལྡན་ཕྱག་རྒྱ་ཆེན་པོའི་ཉམས་ཁྲིད་བཅས་རིམ་པར་ཕུལ། དེ་དག་གི་སེང་དབར་ལ་ཏྲེ་ཧོར་དར་དགོན་བློ་བཟང་བསོད་ནམས་ལ་ངན་སོང་ཀུན་སྒྲོལ་གྱི་རྗེས་
གནང། ཆ་ཕྲེང་འབྱུང་གནས་སོགས་གསུམ་ལ་བསྙེན་རྫོགས། ཆབ་མདོ་བ་རྡོ་ཚེར་འཇམ་དཀར་རྗེས་གནང་དང། རྣལ་འབྱོར་མའི་བསམ་མི་ཁྱབ་ཀྱི་ཉམས་ཁྲིད། བལ་ཡུལ་ནས་འབྲུག་པ་ཚེས་བཅུ་སྤྲུལ་སྐུའི་སློབ་མ་དགེ་ཚུལ་
ལྔ་ལ་བསྙེན་རྫོགས་བཅས་བྱས། ཟླ་བ་བཅུ་གཅིག་པའི་ཚེས་གསུམ་ཉིན་རྡ་ས་ནས་ཐོན་ཏེ་ཚེས་བཞིའི་སྔ་དྲོ་ས་ར་ན་ཐའི་སངྒ་རམ་མགྲོན་ཁང་དུ་གནས་འཁོད་བྱས། མཆོད་རྟེན་རིན་པོ་ཆེར་སྟོང་མཆོད་ཚོགས་འཁོར་གྱི་མཆོད་སྤྲིན་དང་
ཕྱག་བསྐོར་སོགས་ཉིན་ཤས་བྱས་རྗེས་རྡོ་རྗེ་གདན་དུ་བསྐྱོད་དེ་༸སྐྱབས་རྗེ་ཡོངས་འཛིན་གླིང་སྤྲུལ་རྡོ་རྗེ་འཆང་གི་གསེར་ཞལ་མཇལ། དེར་དགེ་འདུན་སྤྱིར་ཉིན་འཁྱོངས་བསྙེན་འགྱེད་དང་འབྲེལ་མཆོད་རྟེན་རིན་པོ་ཆེར་སྟོང་མཆོད་རྒྱས་
པ་སོགས་ཚོགས་གསོག་བྱས། ལ་དྭགས་བློ་བཟང་བཀྲ་ཤིས་ཀྱི་འདོད་མོས་བཞིན་ལོ་དྲུག་དཀའ་སྤྱད་གནས་སུ་བོད་དགོན་གསར་བཞེངས་ལ་རབ་གནས་བགྱིས། ཚེས་ཉེར་ལྔ་ཉིན་ཁོ་བོ་ཅག་ནས་རྒྱུ་ཡོན་སྦྱར་ཏེ་རྡོར་གདན་དུ་

[192B] མཁའ་འགྲོ་བརྟན་བཞུགས་ཀྱི་ཆོ་ག་བསྟར་ཏེ་ཞབས་ཟུང་གཡུང་དྲུང་གི་ཁམས་
སུ་བརླིང་བའི་གསོལ་འདེབས་ཞུས། ཕྱི་དྲོ་ཡོངས་འཛིན་གླིང་རིན་པོ་ཆེ་དང་ལྷན་དུ་རྡོ་རྗེ་རྣལ་འབྱོར་མའི་དཀྱིལ་འཁོར་སྒྲུབ་མཚོད་བྱས། ལ་དྭགས་བླ་མ་ངག་དབང་བསམ་གཏན་ནས་ཡོན་སྦྱར་ཏེ་ཁོ་བོར་རིང་འཚོའི་རྟེན་འབྲེལ་བཅས་
ཟིན་མཇུག་སླར་ཡང་ས་ར་ན་ཐར་བསྐྱོད། བོད་དགོན་གནས་འཛིན་དགེ་ཐུབ་བསྟན་འབྱུང་གནས་ནས་བླ་མཆོད་ཚོགས་འཁོར་དང་འབྲེལ་ཡུན་བརྟན་གྱི་ཆོ་ག་བསྒྲུབས་ཤིང། ཁོ་བོ་ཅག་ནས་དགོན་པའི་དགེ་འདུན་རྣམས་ལ་བསྙེན་
བཀུར་དང། རྟེན་བཞེངས་ལ་ཞལ་འདེབས་ཕུལ། ཆབ་མདོ་རྒྱ་ར་རིན་པོ་ཆེས་བསྐུལ་གནང་བཞིན་༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་ཆེན་པོའི་གསང་བའི་རྣམ་ཐར་གསོལ་འདེབས་གསར་བརྩམས་བྱས། སྨན་ཟུར་བའི་ལྕམ་
ནས་བསྐུལ་བ་བཞིན་ས་ར་ན་ཐའི་བོད་དགོན་དུ་བླ་སྤྲུལ་དགེ་འདུན་སོགས་སེར་སྐྱ་མང་ཙམ་ཞིག་ལ་བདེ་མཆོག་དྲིལ་བུ་ལྷ་ལྔའི་དབང་ཆེན་སྟ་གོན་དང་བཅས་པ་དང། རྡོ་རྗེ་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས། ཨ་མདོ་སྦྱིན་པ་རྒྱ་
མཚོས་བསྐུལ་ངོར་དགའ་ལྷ། ལམ་སྒྲོན་སོགས་ཆོས་ཚན་མང་ཙམ་གྱི་བཀླག་ལུང། ངམ་རིང་དགེ་སློང་རྒྱལ་མཚན་གྱིས་བསྐུལ་ངོར་སྒྲོལ་མ་ཙིཏྟ་མ་ཎིའི་ཐུན་མོང་བ་གཏོར་མའི་དབང་དང། ཐུན་མོང་མ་ཡིན་པ་ལུས་དཀྱིལ་གྱི་

[193A]༄༅། །[#DATA INCOMPLETE THIS PAGE]དབང་བཞི་བྱིན་རླབས། ར་སྟོད་གཉེར་ཟུར་ཐུབ་བསྟན་ངག་དབང་གི་འདོད་མོས་ལྟར་ཐུན་དྲུག་བླ་མའི་རྣལ་འབྱོར་གྱི་ཁྲིད། ཆབ་མདོ་དགེ་སློང་ཕུར་ཚེའི་དགེ་རྩར་སྤྱན་རས་གཟིགས་ངན་སོང་ཀུན་སྒྲོལ་
གིཨ་རྗེས་གནང་བཅས་བསྐུལ་བ་པོ་སོ་སོའི་རེ་བའི་ཤིང་རྟ་བསྐངས། །རང་ལོ་དྲུག་ཅུ་རེ་བཞིར་སོན་པ། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བཞིའི་ཟླ་བ་གཉིས་པའི་ཚེས་ཉེར་དྲུག་བོད་ཤིང་འབྲུག་ཟླ་དང་པོའི་ཚེས་བཅུ་
གསུམ་ཉིན་ཝ་ཎ་ནས་རྡ་རམ་ས་ལར་བསྐྱོད། ཆ་ཕྲེང་པ་སྤྱི་ནས་དགོན་ཡུལ་གྱི་ལོ་རྒྱུས་འགོད་དགོས་བསྐུལ་བ་བཞིན་ཧ་ཅང་ཞིབ་པར་མ་ངེས་ཀྱང་མདོར་བདུས་ཤིག་བྲིས། ཟླ་བ་གཉིས་པའི་ཚེས་གཉིས་ནས་ཉིན་བཅུའི་རིང་
༸གོང་ས་མཆོག་གི་བཀའ་དགོངས་བཞིན་རྣམ་གྲ་ཚོགས་ཡོང་
ཉན་རྒྱལ་སྲས་ཀྱི་སྤྱོད་པ་སྤྱི་ལ་བསླབ་ཚུལ་གྱི་ས་བཅད་རྫོགས་མཚམས་རེ་ཞིག་ཆོས་དབར་བཞག་དེ་རྗེས་སྟོད་རུ་ཐོག་མཁན་པོའི་གསོལ་དཔོན་

[193B] རྡ་སར་གཏན་བཞུགས་དགེ་འདུན་འགའ་ཤས་བཅས་མི་གྲངས་་  ྾ ཨི་ཤུ་རྩ་ལྔ་ལ་འཇིགས་བྱེད་དཔའ་གཅིག་གི་དབང་ཆེན་སྟ་གོན་དང་བཅས་པ། ཚེ་མཆོག་གླིང་གི་སྤྲུལ་སྐུའི་
[#DATA INCOMPLETE THIS LINE]གཙུག་ཕུད་བླངས་ཏེ་དགའ་ལྷའི་བཀླག་ལུང། ཆ་ཕྲེང་གྲགས་པ་ཨ་གྲགས་ནས་བྶིཨླ་ངོར་རྣལ་འབྱོར་མའི་སིནྡྷུ་རའི་བྱ་
མཆོད་གསུམ་སོགས་འགའ་ཤས་ལ་རྗེ་རིགས་གསུམ་སྤྱི་སྒྲུབ་ཀྱི་རྗེས་གནང། གནས་པོ་དངོས་གྲུབ་བཟའ་ཚོར་སྒྲོལ་དཀར་ཚེ་དབང་དང། ཕྱག་རྡོར་དྲག་པོ་གསུམ་བྒྲྷླ་གྱི་རྗེས་གནང་བཅས་རིམ་པར་བྱས། ༸སྐྱབས་རྗེ་ཡོངས་
འཛིན་གླིང་རིན་པོ་ཆེའི་༸ཞབས་བརྟན་དུ་རྟ་མགྲིན་གསང་སྒྲེབ་ཀྱི་སྒོ་ནས་ཕྱིར་བཟློག་གི་སྒྲུབ་པ་ཉིན་བདུན་ཞུས་པར་སྐུ་གེགས་བཟློག་པའི་མཚན་མ་བཟང། ཟླ་བ་ལྔ་པའི་ཚེས་བ་བདུན་ནས་༸གོང་ས་ཆེན་པོར་ལམ་རིམ་མཆན་བཞིའི་
སྨད་ཆ་ཕར་ཕྱིན་མཐའ་མ་གཉིས་ལ་སློབ་ཚུལ་གྱི་དབུ་ནས་བཤད་ལུང་འབུལ་འགོ་བཙུགས་ཏེ་ཉིན་རིམ་མཐུད་ཀྱིས་ཟླ་བ་དྲུག་པའི་ཚེས་བཅུ་བར་དུ་མཇུག་རྫོགས་པར་ཕུལ། དེའི་རྗེས་སྦགས་ནས་ཕེབས་པའི་གདན་ས་གསུམ་
གྱི་མཁན་པོ་རྣམས་ལ་སུམ་རྟགས་རྩ་བ་དང་ལེགས་བཤད་ལྗོན་དབང་སྦྲགས་ཏེ་དཔེ་ཁྲིད་ཉིན་ཤས་ཤིག་ཕུལ་བར། མཁན་པོ་རྣམས་དགེ་བཤེས་མཁས་གྲས་ཤ་སྟག་ཡིན་སྟབས་གོ་དོན་བདེ་བླག་ཏུ་ཐུགས་སུ་ཆུད་སོང་ཡང། དཔེར་

[194A]༄༅། །བརྗོད་འབྲི་འགོད་མཛད་རྒྱུ་ཐུགས་བཞེད་མ་གནང་བས། གཞུང་དོན་ལག་ལེན་ཐོག་འཁྱོལ་བ་ཞིག་བྱུང་ཡོད་མེད་མ་འཚལ། ཤར་རྩེ་མཁན་པོ་སྦག་སར་ཕྱིར་ཕེབས་གདོང་གྲྭ་ཚང་ལ་བླ་མཆོད་ཚོགས་
ཞིང་གི་སྐུ་ཐང་དང། ལྟུང་བཤགས་ཀྱི་འཕྲེད་ཐང་གོང་ཤམ་རང་འགྲིགས། དབང་རྫས་རྒྱུར་བྷ་ཎའི་གོས་ཆེན་མངགས་བཏགས་དམར་སར་སྔོ་གསུམ་ཁ་གྲངས་མང་ཙམ་བཅས་འབུལ་རྒྱུ་བསྐུར། བསྟན་སྲིད་ཞབས་རིམ་དུ་ལྷ་
མོ་དང། བསྟན་མ་བཅུ་གཉིས། སྐུ་ལྔ། ཤུགས་ལྡན་བཅས་ཀྱི་བསྐང་བསྐུལ་གྲངས་གསོག་སླད་རྣམ་གྲྭའི་ཚོགས་སུ་བདུན་ཕྲག་གསུམ་རིང་བསྐྱོད། ཟླ་བ་བཅུ་པའི་ཚེས་བཅུ་དགུ་ནས་ཉིན་གསུམ་རིང་བཀའ་ཟུར་ཤན་ཁ་
བའི་ཐུགས་འདོད་བཞིན་དོན་གཉེར་བ་གང་འཚམས་ཤིག་ལ་བློ་སྦྱོང་མཚོན་ཆ་འཁོར་ལོའི་བཤད་ཁྲིད་ཕུལ། ཚེས་ཉེར་དགུ་ཉིན་རྡ་ས་ནས་རྡོ་རྗེ་གདན་དུ་བསྐྱོད་དེ་ཟླ་གཅིག་བསྡད་རིང་ཕྱག་བསྐོར་སོགས་རྣམ་པར་དཀར་བའི་
ལས་ལམ་ལྷུར་བླངས། ཀ་ཏའི་ཚོང་པ་བྱམས་པ་ལགས་ཀྱི་འདོད་མོས་ལྟར་བྱང་ཆུབ་ཤིང་དྲུང་དུ་མི་གྲངས་དྲུག་བརྒྱ་སྐོར་ལ་གྲུབ་རྒྱལ་ལུགས་ཀྱི་ཚེ་དབང་དང། སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་བསྐུར་
རྡོར་གདན་དུ་བོད་དགོན་ལ་བསྙེན་འགྱེད་དང། མཆོད་རྟེན་ཆེན་པོར་སྟོང་མཆོད་རྒྱས་པ་ཕུལ་བའི་ཚོགས་མགོན་དུ་༸སྐྱབས་རྗེ་ཡོངས་གླིང་རིན་པོ་ཆེ་སྤྱན་དྲངས། ཟླ་བ་བཅུ་གཅིག་པ་ཉིས་བརྩེགས་ཀྱི་ཕྱི་མའི་ཚེས་གཅིག་ཉིན་

[194B] བོད་དགོན་རྟེན་གཙོ་ཐུབ་དབང་གསར་བཞེངས་ཀྱི་ནང་གཟུངས་སུ་སྟོན་པ་བདེ་བར་གཤེགས་པ་ནས་བཟུང་རྒྱ་བོད་པཎ་གྲུབ་གྲུབ་མཐའ་རིས་མེད་ཀྱི་བྱིན་རྟེན་ན་བཟའ་དབུ་ལོ་སོགས་
ཁུངས་དག་ལེ་ཚན་བརྒྱ་དང་གཅིག་ཕུལ་ཞིང་གཟུངས་སྒྲུབ་ཆོ་ག་བྱས། ཚེས་དགུ་ནས་བཟུང་སོགས་སྤྲུལ་གུ་རུ་དེ་ཝ་རིན་པོ་ཆེས་བསྐུལ་བའི་ཐོག་ཕག་རི་བླ་སྤྱིའི་ཇོ་ལགས་དང། གསེར་ཁང་ཨ་མ། བྲག་གཡབ་གཉེར་ཟུར་ཐུབ་
བསྟན་ཆོས་འབྱོར་བཅས་པས་ཀྱང་བསྐུལ་བ་ལྟར། ས་ར་ཎ་ཐའི་བོད་དགོན་བཤད་སྒྲུབ་འདོད་རྒུ་འཁྱིལ་གྱི་ཚོགས་ཁང་དུ་གདན་ས་གསུམ་གྱི་མཁན་པོ་བླ་སྤྲུལ་དང། དགེ་བཤེས། སློབ་གཉེར་བ་སོགས་ཕྱོགས་ཕན་ཚུན་སྣ་ཚོགས་
ནས་ཆོས་ཉན་དུ་ཆེད་ཕེབས་རྣམས་ཀྱི་ཐོག་གནས་བསྐོར་བ་ཉུང་ཤས་བཅས་སེར་སྐྱ་མི་གྲངས་བརྒྱད་བརྒྱ་སྐོར་ལ་བྱང་ཆུབ་ལམ་རིམ་བདེ་ལམ་དང། ལམ་རིམ་ཟིན་བྲིས་རྣམ་གྲོལ་ལག་བཅངས་སྦྲགས་པའི་སྟེང་ནས་ལམ་རིམ་གྱི་ཉམས་ཁྲིད་ཉིན་
ཉི་ཤུ་རྩ་གཉིས་དང། དེ་གའི་མུ་མཐུད་དུ་གོང་གསལ་སྦྱིན་བདག་རྣམས་ཀྱི་ཐོག་ཆབ་མདོ་བ་རྡོ་ཚེ་དང། ཚ་བ་རོང་པ་དམ་པ་བློ་གྲོས་ཀྱིས་བསྐུལ་ངོར་བླ་མཆོད་རྩ་ཚིག་དང་ཚེ་མཆོག་གླིང་གི་ཁྲིད་ཡིག་ཆེན་མོ་སྦྲགས་པའི་སྟེང་ནས་བླ་མ་
མཆོད་པའི་ཁྲིད་ཉིན་ལྔ། མཇུག་ཏུ་སེམས་བསྐྱེད་མཆོད་པ་བཅས་རང་ལ་ཉམས་ལེན་གྱི་གཏད་སོ་སྣེ་གཅིག་ཙམ་སྟོན་རྒྱུ་མེད་ཀྱང་མགྲིན་བཟང་གཟིག་ལྤགས་གྱོན་པའི་ངང་ཚུལ་བཟུང་སྟེ། སྟོན་པ་སངས་རྒྱས་ཀྱིས་ཆོས་འཁོར་བསྐོར་

[195A]༄༅། །བའི་གནས་སུ་དུས་གསུམ་བདེ་གཤེགས་མ་ལུས་གཤེགས་ཤིང་གཤེགས་པར་འགྱུར་བའི་ལམ་པོ་ཆེ་གསུང་རབ་ཀུན་གྱི་སྙིང་པོ་བྱང་ཆུབ་ལམ་གྱི་རིམ་པའི་མན་ངག་རྣམས་མང་ཐོས་མཁས་པའི་ཚོགས་པར་
གླུ་མཁན་དང་བྲོ་པའི་ཆོས་བཤད་ལྟ་བུ་ཞིག་འབུལ་རྒྱུ་དེ་ཡང་སྐལ་བཟང་ལེགས་བྱས་ཀྱི་ཕུང་པོར་བསམས་ཏེ་ངལ་བ་དང་དུ་བླངས་ནས་འཆད་ཁུལ་བྱས། ཚ་བ་རོང་པ་ཨ་ཆེན་ནས་བསྐུལ་ངོར་རྗེ་ཚེ་འཛིན་མའི་ཚེ་དབང་དང། ཕྱག་རྡོར་དྲག་པོ་
གསུམ་བསྒྲིལ་གྱི་རྗེས་གནང་ཞིག་ཀྱང་བགྱིས། ཟླ་བ་བཅུ་གཉིས་པའི་ཚེས་བཅུ་གཅིག་ཉེན་ཝ་ཎ་ནས་ལྡི་ལིར་བསྐྱོད། ལ་དྭགས་ནང་པའི་ལྷ་ཁང་དུ་ལ་དྭགས་བླ་མ་བློ་བཟང་གིས་བསྐུལ་བ་བཞིན་མི་མང་གང་འཚམས་ཤིག་ལ་སྒྲོལ་
དཀར་ཚེ་དབང་དང། སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང། ལྷ་ཁང་ལ་རབ་གནས་རྟ་ཐོག་མ་བཅས་བྱས། ཚེས་བཅུ་བདུན་ཉིན་ལྡི་ལི་ནས་སྦོ་སྤལ་སི་ཧོར་དུ་ས་འདུའི་སྦྱིན་བདག་འགྱུར་མེད་ལགས་ནས་འབོད་བསྐུལ་
ལྟར་བསྐྱོད། དེར་ཡོན་བདག་གི་འདོད་མོས་བཞིན་མི་གྲངས་བཅུ་སྐོར་ཞིག་ལ་རྣལ་འ་  ྾ ཨོར་མའི་དབང་བཞི་བྱིན་རླབས་དང། ཤོག་བཟོའི་བཟོ་གྲའི་ངོ་ལས་རྣམས་ལ་གྲུབ་རྒྱལ་ལུགས་ཀྱི་ཚེ་དབང་བགྱིས། །རང་ལོ་དྲུག་ཅུ་
རེ་ལྔ། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་ལྔ་ཟླ་བ་གསུམ་པའི་ཚེས་དགུ་བོད་ཤིང་སྤྲུལ་ཟླ་བ་དང་པོའི་ཚེས་དྲུག་ཉིན་སིལ་ཧོར་ནས་ཐོན་ཏེ་ལྡི་ལི་བརྒྱུད་རྡ་རམ་ས་ལར་འབྱོར། ༸སྐྱབས་རྗེ་རྡོ་རྗེ་འཆང་ཕ་བོང་ཁའི་མཆོག་སྤྲུལ་

[195B][#DATA INCOMPLETE THIS PAGE]རིན་པོ་ཆེ་སྐུའི་གསོལ་སྨན་འཕྲོད་བཞེས་དང། བཀའ་ཆོས་གསན་རྒྱུའི་ཆེད་རྡ་སར་ཕྲན་ཚོའི་ཤག་ཏུ་ཕེབས་པ་བཞུགས་རྒྱུན་རིང་ནར་མའི་བསྙེན་བཅུར་གཟབ་པར་ཞུས། ཚེས་བཅུ་ཉིན་༸གོང་ས་ཆེན་པོའི་སྐུ་མདུན་དུ་བཅར་ཏེ་མཚན་དཔེའི་
ངོ་མཚར་གསལ་བའི་དངོས་དཀྱིལ་ལ་ལོངས་སྤྱད། གཞུང་གནས་ནས་༸གོང་ས་མཆོག་ལ་སྟག་ཕེའི་དག་སྣང་ཚེ་དཔག་མེད་ནང་སྒྲུབ་འཆི་མེད་ལྷ་ལྔའི་ཆོ་ག་དང་འབྲེལ་བར་མཁའ་འགྲོའི་བསུ་བཟློག་བརྟན་བཞུགས་རྒྱས་པར་ཕུལ་བའི་
ཆོག་གྲལ་དུ་བཅར། ༸སྐྱབས་རྗེ་ཡོངས་འཛི་གླིང་རི་པོ་ཆེ་འཇམ་མགོན་རྒྱད་བ་གཉིས་པའི་རྒྱལ་ཚབ་ཏུ་མངོན་པར་བཞེངས་པའི་ཆེ་འདོན་མཛད་སྒོ་དངོས་གཞི་རྡོ་རྗེ་གདན་་བསྐྱངས་ཤིང་སི་

[196A]༄༅། །དུ་རང་གཞུང་ལས་བྱེད་སེར་སྐྱ་རྣམས་དང། ཕྱོགས་གཞན་ནས་འབྱོར་པའི་གདན་ས་གསུམ། རྒྱུད་གྲྭ་སྨད་སྟོད། ཆོས་ལུགས་ཁག་བཅས་ཀྱི་མཁན་པོ་བླ་སྤྲུལ། དགེ་འདུན། རྡ་སར་
གཏན་སྡོད་བཅས་པའི་སེར་སྐྱ་མི་མང་ཁྱོན་ཆེ་ཞིག་ལ་བློ་སྦྱོང་དོན་བདུན་མ་དང། ཚིག་བརྒྱད་མ་སྦྲགས་ཏེ་ཁ་བཤད་ལག་ལེན་འགལ་བའི་བཤད་ཁྲིད་ཞིབ་རྒྱས་ཕུལ། ཚེས་ཉི་ཤུ་ཙམ་ནས་མདུན་གཡོག་ལྷ་བུ་མཁྲིས་ཚད་དང་
གླང་འཐབ་སྣེ་འདོམས་ཀྱིས་ཕྲན་བུའི་གཟུགས་ཁམས་མི་བདེ་བའི་འགོ་བརྩམས་གཤིས། སྦག་སར་དགེ་འདུན་སྤྱིའི་ཚོགས་ཆེན་དང། ཤར་བྱང་གྲྭ་ཚང་གཉིས། ཌལ་ཧོར་རྒྱུད་གྲྭ་སྟོད་སྨད་བཅས་པར་རིམ་གྲོ་བསྒྲུབ་རྒྱུ་བསྐུར་
ཚེས་ཉེར་བཞི་ཉིན་༸སྐྱབས་རྗེ་རྡོ་རྗེ་འཆང་གི་མཆོག་སྤྲུལ་རིན་པོ་ཆེའི་ཐུགས་བཞེད་ལྟར་རིན་པོ་ཆེ་ཉིད་དང། བྲག་གཡབ་རིན་པོ་ཆེ། ར་སྟོད་ཆུ་དབར་རིན་པོ་ཆེ། ཛེ་སྨད་རིན་པོ་ཆེ་སོགས་བླ་སྤྲུལ་དགེ་འདུན་བཅུ་གཉིས་ལ་དཔལ་མཉམ་
མེད་ཇོ་བོ་རྗེ་ནས་རིམ་བརྒྱུད་བཀའ་གདམས་པའི་བླ་མ་རྣམས་ཀྱིས་ཐུགས་དམ་དུ་མཛད་ཅིང། སྣར་ཐང་པ་མཆིམ་ནམ་མཁའ་གྲགས་ཀྱིས་ཕྱོགས་གཅིག་ཏུ་བསྡེབས་པར་མཛད་པ་སྣར་ཐང་བརྒྱ་རྩར་གྲགས་པའི་ལྷ་ཚོགས་རྣམས་ཀྱི་
རྗེས་གནང་འབུལ་རྒྱུ་འགོ་འཛུགས་ཀྱིས་འདི་ཉིན་རྗེས་གནང་བཅུ་གཉིས་དང། ཚེས་ཉེར་ལྔ་ཉིན་རྗེས་གནང་བཅུ་གཉིས་ཕུལ། འདི་ནུབ་སྙིང་ནས་བརྩེ་བའི་གསོལ་དཔོན་ལྷ་བུ་རང་བཞིན་དྲང་ཞིང། གྱ་གྱུ་མེད་པ་དེ་ཉིད་དེ་སྔོན་

[196B]
ཅིང། ལྷག་བསམ་རྩེ་གཅིག་པའི་སྒོ་ནས་ཇི་ལྟར་བསྒོ་བ་དེ་དེ་བཞིན་སྒྲུབ་པའི་ངང་ཚུལ་ཅན་དེ་སྨན་བཅོས་རིམ་གྲོ་སོགས་ཐབས་གང་གིས་ཀྱང་བཟློག་ཏུ་མེད་པར་སྒོ་ལྔའི་དབང་ཤེས་ནུབ་པ་ལ་མངོན་དུ་ཕྱོགས་པར། ངེད་རང་ནས་དགེ་སེམས་
གསལ་འདེབས་དང། སངས་རྒྱས་ཀྱི་མཚན་དང་གཟུངས་སྔགས་ཟབ་མོ་རྣ་ལམ་དུ་བསྒྲགས། ཁོང་རང་ཡང་རྒྱུན་དུ་ཁ་ཏོན་ལ་བརྩོན་ཞིང། ཆགས་སྡང་གི་ཀུན་རྟོག་ཧ་ཅང་ཆུང་བ་ཞིག་ཡིན་སྟབས་ཞེན་ཆགས་རེ་དྭོགས་སོགས་གང་ཡང་
མེད་པར་བློ་ལྷོད་དགེ་སེམས་ཀྱི་ངང་ནས་མཚན་མོའི་ཆུ་ཚོད་བཅུ་གཅིག་དང་སྐར་མ་སུམ་ཅུའི་ཐོག་འདུས་བྱས་ཀྱི་ཆོས་ཉིད་རྟག་པ་མ་ཡིན་པ། འཆི་བ་ཞེས་བྱ་བའི་ལམ་པོ་ཆེར་ཐེག་ཅིང་དེའི་ཚེ། ཇི་སྐད་དུ། སྐྱེས་རབས་ལས། མཛའ་བ་
ཡུན་རིང་འཁོད་འཁོད་ནས། །འཆི་བས་སོ་སོར་འབྲལ་འགྱུར་ཞིང། །མྱ་ངན་ཆེན་པོ་ལྡང་འགྱུར་བ། །དེ་ནི་འཇིག་རྟེན་འདི་ན་ངེས། །ཞེས་གསུངས་པ་ལྟར་ཡིད་ལ་གདུང་བའི་ཚོར་བ་ཆེས་ཆེར་བརྟས་ཀྱང་བསྲན་བཟོད་པར་བྱས་ཏེ་
འཕོ་བ་དང་སྨོན་ལམ་གང་ཤེས་བཏབ། འདི་ནས་བཟུང་ཞག་ཞེ་དགུ་མ་རྫོགས་བར་དུ་སྦྱང་ཆོག་སོགས་དུས་ཐ་མའི་ཆོ་ག་ཉིན་ལྟར་ཆག་མེད་དུ་བྱས། བླ་སྤྲུལ་རྣམས་ལ་སྣར་ཐང་བརྒྱ་རྩའི་རྗེས་གནང་གི་འཕྲོ་རྣམས་རེ་ཞིག་འབུལ་

[197A]༄༅། །མཚམས་བཞག་འདས་པོའི་དགེ་རྩར་༸གོང་ས་མཆོག་གིས་དབུས་སྐྱབས་ཡུལ་ཁག་ལ་བསྔོ་རྟེན་དང། གདན་ས་གསུམ་དང་རྒྱུད་གྲྭ་སྟོད་སྨད་སོགས་ཌལ་ཧོར་དང། སྦག་སར་བཞུགས་པའི་དགེ་
འདུན་རྣམས་ལ་མང་འགྱེད་བསྙེན་བཀུར། རྒྱ་བལ་གྱི་གནས་ཆེན་ཁག་ལ་མཆོད་འབུལ་སོགས་སྒྲུབ་པའི་བྱ་བ་ལྷུར་བླངས། ཚེས་ཉེར་བདུན་ཉིན་སྐུ་ཕུང་དུར་ཁྲོད་དུ་ཞུགས་ལ་སྦྱངས། སེར་སྨད་མཁན་ཟུར་ངག་དབང་གྲགས་པར་
རྒྱལ་ཆེན་ཤུགས་ལྡན་གྱི་རྟེན་འཛུགས། མདོས་ཆོག་སྦྱིན་སྲེག་སོགས་ཕྲན་གྱི་ངག་རྩོམ་གང་ཡོད་བཀླག་ལུང་དང། ཟླ་བ་གསུམ་པའི་ཚེས་ཉེར་བརྒྱད་ཉིན་ཚ་བ་རོང་པ་དམ་པ་བློ་གྲོས་ཀྱིས་བསྐུལ་ངོར་མི་གྲངས་སུམ་བརྒྱ་སྐོར་ལ་ཐེག་
ཆེན་གསོ་སྦྱོང་གི་སྡོམ་པ་འབོག་ཆོག་བྱས། ཟླ་བ་བཞི་པའི་ཚེས་ཤར་ལ་༸སྐྱབས་རྗེ་ཡོངས་འཛིན་གླིང་རིན་པོ་ཆེ་ནས་གསང་འདུས་མི་བསྐྱོད་རྡོ་་ཨཱི་ལྗགས་བསྙེན་བསྐྱར་བཞུགས་མཛད་རྩིས་ལ་དབང་བསྐྱར་མ་ཞིག་འབུལ་དགོས་ཕེབས་
པ་བཞིན་ཉིན་གཉིས་རིང་རིན་པོ་ཆེ་སྐུ་རྐྱང་ལ་གསང་འདུས་དབང་ཆེན་སྟ་གོན་དང་བཅས་པ་ཕུལ། ཟླ་བ་བཞི་པའི་ཚེས་བཅོ་ལྔ་ཉིན་གསོལ་དཔོན་འདས་པོ་དེ་ཉིད་ཀྱི་བདུན་ཚིགས་བདུན་པ་ཞག་ཞེ་དགུ་འཁེལ་བར་༸གོང་ས་མཆོག་དང་
ཡོངས་འཛིན་ཁྲི་ཆེན་རིན་པོ་ཆེ་ཚོགས་མགོན་དུ་གདན་ཞུས་ཀྱིས་རྣམ་གྲྭ་ཚོགས་ཡོངས་དང། རྡ་སར་གཏན་བཞུགས་བླ་སྤྲུལ་དགེ་བཤེས་རྣམས་ལ་ཉིན་འཁྱོངས་བསྙེན་བཀུར་དང་འབྲེལ་བླ་མཆོད་ཚོགས་འཁོར་ཕུལ། ཕྱི་ཉིན་ནས་ཡོན་

[197B] གསོལ་པོན་ལྷ་བུ་འདས་པོའི་རུས་ཕྱེ་རུས་ཆོག་ལན་མང་བྱས་པ་དེདག་ཆབས་ཅིག་ཏུ་མི་འཁྲུགས་པ་དང། སྤྱན་རས་གཟིགས་
སོགས་སྐུ་བརྙན་སྣ་ཚོགས་དཔར་འདེབས་ཀྱི་འགོ་བརྩམས། སྦག་ས་ནས་ཕེབས་པའི་དགེ་འདུན་སུམ་ཅུ་ཙམ་གྱི་སྟེང་འདིར་ཡོད་བླ་སྤྲུལ་དགེ་བཤེས་བཅས་ཁྱོན་བདུན་ཅུ་སྐོར་ལ་ཉིན་གཅིག་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས་
བྱས། ཚེས་ཉེར་བཞི་ཉིན་གོང་གསལ་བླ་སྤྲུལ་རྣམས་ལ་སྣར་ཐང་བརྒྱ་རྩའི་རྗེས་གནང་ལྷག་འཕྲོས་དང། དེའི་ཕྱི་ཉིན་ནས་བཟུང་བླ་མ་རྡོ་རྗེ་གདན་པ་ནས་བ་རི་ལོ་ཙཱ་བ་ལ་བརྒྱུད་པའི་སྒྲུབ་ཐབས་བརྒྱ་རྩའམ། བ་རི་བརྒྱ་རྩར་གྲགས་པའི་
ལྷ་ཚོགས་ཀྱི་རྗེས་གནང་རྣམས་རིམ་འབུལ་གྱི་འགོ་བཙུགས་ཏེ་རྒྱ་གཞུང་གི་བཀླག་ལུང་དང་བཅས་པ་རྫོགས་པར་ཕུལ། ༸སྐྱབས་རྗེ་མཆོག་སྤྲུལ་རིན་པོ་ཆེ་ནས་སྒྲུབ་ཐབས་རྒྱ་མཚོའི་རྗེས་གནང་ཡང་མུ་མཐུད་འབུལ་དགོས་ཕེབས་རུང་
རྒྱ་གཞུང་གི་དཔེ་ཆ་མ་འབྱོར་བས་རེ་ཞིག་བཤོལ། ཟླ་བ་དྲུག་པའི་ཚེས་གསུམ་ཉིན་བྲག་གཡབ་རིན་པོ་ཆེ་འཇར་མན་ནུབ་ཕྱོགས་སློབ་གྲ་ཞིག་གིས་གདན་ཞུས་གཟིགས་བསྐོར་སྐུ་མགྲོན་དུ་ཕེབས་ཁའི་ཐོན་ཕྱག་ཏུ་ཕེབས་པར། ཕེབས་
སྐྱེས་ཕྲན་བུ་དང་ཐུགས་བཞེད་བཞིན་དགའ་བསྐྱེལ་གྱི་མགུར་མའི་གླུ་དབྱངས། ཚེ་རབས་ལས་སྨོན་དགེ་བའི་རྟེན་འབྲེལ་གྱི་མདུད་རྒྱ། །གཅིག་མིན་དུ་མར་སྦྲེལ་བའི་མཚུངས་མེད་ཀྱི་སྐྱེས་མཆོག་རིང་ནས་ཆོས་ཀྱིས་གསོས་པའི་

[198A]༄༅། །དམ་གཙང་གི་བུ་གཅིག་དཔག་ཚད་དུ་མས་བསྐལ་བའི་ཐག་རིང་དུ་བྱོན་ཡང། །བསུབ་ཀྱང་ཟུབ་ཏུ་མེད་པའི་མཛའ་གཅུག་གི་རི་མོ། །མ་བྲིས་སྙིང་ལ་བཀོད་པ་ལམ་ལམ་དུ་ལོས་འཆར། །བུ་
རྒོད་བློ་རྩལ་རྫོགས་པའི་མཁའ་ལྡིང་གི་གཞོན་ནུ། །རྒྱ་ཆེའི་རྒྱལ་ཁམས་ཉུལ་བའི་གཤོག་རླབས་དེ་བསྒྱུར་དང། །ཕ་རྒན་རེ་བའི་མིག་ལྤགས་ནམ་མཁའ་ལ་བཏེགས་ཏེ། །ལེགས་ལམ་ནམ་འཕང་གཅོད་པའི་སྨོན་ལམ་ཞིག་
ཞུས་ཡོང། །ཉི་ཟླ་གླིང་བཞི་བསྐོར་བའི་ལྟད་མོ་དེ་མཚར་ཡང། །ནག་ཕྱོགས་སྒྲ་གཅན་གདུག་པའི་ཁ་རླངས་དེ་ཉེན་ཆེ། །སྟག་མོ་གྲ་འཛུམ་རྒྱས་པ་ནགས་མཐའ་རུ་འགྲིམས་དུས། །མི་མངོན་ཤ་ཝ་རི་པའི་ས་མདའ་དེར་གཟོན་
དགོས། །ལྷ་ཡུལ་ས་ལ་འཕོས་འདྲའི་མི་ཡུལ་གྱི་ལྗོངས་ན། །བདེ་སྐྱིད་དཔལ་འབྱོར་འཛོམས་པའི་འདི་སྣང་གི་ཡོ་ལང། །འཁྲུལ་པ་སྒྱུ་མ་ལས་ཀྱང་ཡང་འཁྲུལ་གྱི་ཆུ་རིས། །སྙིང་པོའི་དོན་གྱིས་སྟོངས་པའི་ངང་ཚུལ་ལ་
གཟིགས་ཤིག་ཟིན་མེད་བྱ་བའི་བྲེལ་འཚུབ་ཟོ་ཆུན་གྱི་འཁོར་ལོ། །དལ་མེད་རྟག་ཏུ་བསྐོར་བས་རང་སྡུག་ལ་བཀོལ་ཡང། །བྱུར་ལ་རྒྱན་དུ་རློམ་པའི་སྨྱོན་པ་ཡི་ཟློས་གར། །འཆི་ཁར་ལག་སྟོང་འགྲོ་བའི་ཀླད་ཆུང་ཚོར་གཟིགས་
ཤིག་ཆོས་མེད་ཀླ་ཀློའི་ཡུལ་གྱི་སྤྱོད་ཚུལ་ལ་གཟིགས་ནས། །ཆོས་ལྡན་གངས་རིའི་ལྗོངས་ཀྱི་ཁྱད་ཆོས་ལ་བསམ་ཚེ། །རང་རིགས་ལམ་ཟན་སྒུག་པའི་རྒན་མོ་ཞིག་མཐོང་ཡང། །ཡི་རང་དགའ་བ་བསྐྱེད་པའི་ཡིད་སྨོན་

[198B] །ཁུ་བྱུག་ལྷོ་མོན་ནགས་ཀྱི་སྨན་ལྗོངས་དེ་བསྐོར་ནས། །རབ་དགའི་གསེང་སྙན་བསྒྱུར་ཞིང་མྱུཅ་
[#DATA INCOMPLETE HERE]
བྱེས་འཛོམས་པའི་བཀྲ་ཤིས་ཀྱི་དགའ་གླུ། །གྲོགས་ཁྱོད་དབྱངས་ཅན་མགྲིན་པའི་བང་
མཛོད་ལས་ལོངས་ཤོག་ཅེས་པ་ཞིག་བླངས། སྐབས་ཤིག་བློ་སྦྱོང་དོན་བདུན་མའི་རྩ་ཚིག་ལ་བློ་སྦྱོང་ཉི་མའི་འོད་ཟེར་གྱི་དགོངས་པ་གཞིར་བཞག་པའི་མཆན་བུ་ཉུང་བསྡུས་ཤིག་དྲན་གསོར་ལག་བྲིས་བཏབ། ༸སྐྱབས་མཆོག་
རྡོ་རྗེ་འཆང་གི་མཆོག་སྤྲུལ་རིན་པོ་ཆེ་སྐུ་འཁོར་གསུམ་དང། འདི་གའི་མདུན་གཡོག་དཔལ་ལྡན་བཅས་ལ་ནཱ་རོ་ཆོས་དྲུག་གི་ཁྲིད་ཡིག་ཡིད་ཆེས་གསུམ་ལྡན་དང། ཏྲེ་ཧོར་ནགས་ཚང་བསྟན་པ་དར་རྒྱས་ཀྱི་གསུང་ཁྲིད་ཡིག་གཉིས་
སྦྲགས་པའི་སྟེང་ནས་ཆོས་དྲུག་གི་ཉམས་ཁྲིད་ཉིན་བདུན་རིང་བགྱིས། ཨ་མདོ་ལྷ་བྲིས་པ་རྡོ་རྗེའི་འདོད་མོས་བཞིན་དོན་གཉེར་བ་སུམ་ཅུ་ལ་རྣལ་འབྱོར་མའི་བྱིན་རླབས་བྱས། སྐབས་འདི་དག་ཏུ་དུས་ཚོད་སྔ་ཕྱི་ངེས་མེད་ཀྱི་སེང་དབར་
ནམ་བྱུང་ལ་༸སྐྱབས་རྗེ་མཆོག་སྤྲུལ་རིན་པོ་ཆེ་ལྷོད་མཇལ་གྱིས་དབང་ལུང་ཁྲིད་གསུམ་གྱི་ཕྱག་ལེན་མན་ངག་ཡབ་རྗེ་༸གོང་མ་བཀའ་དྲིན་ཅན་གྱི་དྲུང་ནས་མཐོང་ཐོས་གང་ངེས་རྣམས་ཞར་དང་ཞོར་ལ་གསལ་འདེབས་ཞུས། ཟླ་བ་

[199A]༄༅། །བདུན་པའི་ཚེས་དྲུག་ཉིན་སྔ་དྲོ་༸གོང་ས་མཆོག་ཕྲན་སར་༸ཞབས་འཁོད་ལ་ཐུགས་བཞེད་ལྟར་གུ་རུ་རིན་པོ་ཆེའི་གསོལ་འདེབས་བསམ་པ་ལྷུན་འགྲུབ་མ་དང། བར་ཆད་ལམ་སེལ་གྱི་བཀླག་ལུང་ཕུལ་
ཕྱི་དྲོ་༸གོང་ས་མཆོག་བཞུགས་སྒར་ནས་ཆིབས་བསྒྱུར་བསྐྱངས་པར་པ་ཋན་ཀོ་ཊི་ཉེ་མཚམས་སུ་ཕེབས་སྐབས་པ་ཀི་སི་ཐན་གྱིས་རྒྱ་གར་ལ་ཚུར་རྒོལ་དམག་ཟིང་འགོ་ཚུགས་ཏེ་གནམ་ཐོག་ནས་དམག་མི་འཕང་པ་སོགས་ཉེན་ཆེ་བྱུང་
འདུག་ཀྱང། སྟོན་འཁོར་རྣམས་འགལ་རྐྱེན་ཕྲ་མོ་ཙམ་མེད་པར་བདེ་ཕེབས་བྱུང་འདུག་ཚེས་བཅུ་བཞིའི་ནུབ་མོ་ཆུ་ཚོད་བཅུ་གཅིག་པ་ཟིན་ཉེའི་སྐབས་པ་ཀི་སི་ཐན་གྱིས་གནམ་ཐོག་ནས་རྡ་སའི་ཤད་ཀྱི་དམག་སྒར་ཉེ་འགྲམ་དུ་
འབོམ་མདེལ་གཉིས་འཕངས་ཏེ་གྲོང་གསེབ་པ་མི་གཉིས་དང། བ་ཕྱུགས་རེ་ཟུང་བསད། འགའ་ཤས་ལ་རྨས་སྐྱོན་བྱུང་ཞིང། དེ་རྗེས་ཉིན་ཤས་རིང་མཚན་མོ་པ་ཀི་སི་ཐན་གྱི་གནམ་གྲུ་འགྲུལ་བཞུད་ཀྱིས་རྡ་སའི་ཉེ་འགྲམ་གྲོང་
གསེབ་འགའ་ཤས་ལ་འབོམ་མདེལ་འཕངས་པ་སོགས་ཀྱིས་ཛ་དྲག་གི་ཉེན་ཁ་ཅི་ཆེའི་སྟབས་ཀང་རའི་རྫོང། ངས་སུ་གཏོགས་པའི་ས་གནས་ཚང་མར་མཚན་མོ་གློག་ཞུ་དང། སྒྲོན་མེ་སོགས་ཀྱི་འོད་སྣང་མེད་པ་དང། སྡོད་ཁང་གི་འགྲམ་
དུ་ས་དོང་དྲུས་ཏེ་ཕ་རོལ་པོས་འབོམ་མདེལ་འཕངས་སྐབས་ལམ་སེང་གབ་བྲོས་བྱས་ཆོག་དགོས་ཚུལ་སོགས་ས་གནས་ཁྲིམས་ཁང་ནས་བརྡ་ཁྱབ་དང་བསྐོར་གཡེང་བྱེད་པ་བཅས་ཀྱིས་བློ་གཡེང་ཅི་ཆེའི་ངང་སྡོད་དགོས་བྱུང། ཉིན་

[199B] རྒྱལ་ཡུམ་ཆེན་མོ་བཅས་གནས་སྐབས་རིང་
ལྡི་ལིར་ཕེབས་འགབ་ཆེ་ལུགས་གསུངས་པར་བརྟེན་༸སྐྱབས་རྗེ་ཕ་བོང་ཁའི་མཆོག་སྤྲུལ་རིན་པོ་ཆེ་གནས་སྐབས་འདི་གར་བཞུགས་ཏེ་རིམ་པས་ཕེབས་བཞུགས་ཇི་འགབ་གནས་འབུལ་ཞུ་རྒྱུ་བྱས་ཏེ། རིན་པོ་ཆེར་ཕྱག་བཞེས་མཆོད་ཆར་རྡོ་
དྲིལ་དངུལ་གྱི་རྩེ་རྡོར་ཅན་ཆ་འགྲིགས། དངུལ་གྱི་འབྲུ་བཟེད་དང། ནང་མཆོད་ཀ་ལི་སྟེགས་ཁེབས་རང་འགྲིགས། བ་སོའི་ཕྱག་ཌམ་གསེར་གྱི་སྐེད་འཆིངས་ཅན། དངུལ་གྱི་ཚེ་བུམ། དངུལ་ཀོང་ཆེ་འབྲིང་གསུམ། ཧིན་སྒོར་
ཆིག་སྟོང་ཐམ་པ་བཅས་ཕུལ་ཞིང། ༸སྐྱབས་རྗེ་ཡོངས་གླིང་རིན་པོ་ཆེ་སྐུ་འཁོར་དང། ཕྲན་ངོ་གཡོག་གསུམ། རྒྱལ་ཡུམ་སྐུ་འཁོར་ཉུང་བསྡུས་བཅས་རྡ་ས་ནས་ཚེས་ཉེར་ལྔ་ཉིན་སྔ་དྲོའི་ཆུ་ཚོད་དྲུག་སྟེང་མོ་ཊོར་ཐོག་ཕེབས་ཤིང་
དམག་དུས་ཟིང་ཆས་བགྲོད་བདེ་མེད་པ་དང། ལམ་བར་འཁོར་ལོར་སྐྱོན་ཤོར། མོ་ཊོར་གློག་འོད་མེད་པར་མུན་ནག་ཏུ་བསྐྱོད་དགོས་སོགས་ཀྱི་རྐྱེན་པས་མཚན་མོ་ཆུ་ཚོད་བཅུ་པ་ཙམ་བར་ལམ་འགོར་བྱུང་ཞིང། ལྡི་ལིར་བོད་ཁང་དུ་སྡོད་
སྒྲིག་གནང་འདུག་པ་དེར་ཡོངས་འཛིན་གླིང་རིན་པོ་ཆེ་དང། ཕྲན་ཚོ་གནས་སྐབས་རིང་བཞུགས་རྒྱུ་གཏན་འཁེལ་གྱིས་གནས་མལ་བྱས། གྲོ་མོ་མཆོག་སྤྲུལ་རིན་པོ་ཆེ་ནས་གྲོ་མོའི་རིན་ཆེན་རིལ་བུ་གསར་སྦྱོར་གནང་བཞེད་ཀྱིས་

[200A]༄༅། །བྱིན་རྟེན་དགོས་ལུགས་གསུངས་པར་སྟོན་པ་སངས་རྒྱས་ཀྱིས་མཚོན་རྒྱ་གར་དང། བོད་ཀྱི་སྐྱེས་མཆོག་གྲུབ་མཐའ་རིས་མེད་ཀྱི་གདུང་རིང་བསྲེལ། དབུ་ལོ། ན་བཟའ་སོགས་འཁྲུལ་མེད་ཁུངས་
ལྡན་སྲིད་ན་རྙེད་དཀའ་རྣམ་གྲངས་བརྒྱ་དང་བདུན་ཅུ་སྐོར་འབུལ་ལམ་ཞུས། ཡུན་འགྱངས་ཆེར་མ་སོང་བར་ཧིན་པ་གཉིས་ཀྱི་དམག་འཁྲུགས་རེ་ཞིག་མཚམས་འཇོག་བྱས་སྟབས་བློ་བག་ཕེབས་པར་བྱུང། བོད་ཁང་གཟིམ་ཆུང་དུ་
༸སྐྱབས་རྗེ་ཡོངས་འཛིན་དགའ་ཁྲི་གླིང་རིན་པོ་ཆེ་མཆོག་དང། ཕྱག་མཛོད་བློ་བཟང་ལུང་རིགས་ལགས། ཁོ་བོ་ཅག་བཅས་ལྷན་བཞུགས་ལྷོད་མཇལ་གྱི་སྐབས་ཤིག་རིན་པོ་ཆེ་སྐུ་བགྲེས་ཉམས་ཆེ་ཙམ་ཞིག་མཇལ་བའི་རྐྱེན་གྱིས་
༸ལེགས་སྨོན་པད་དཀར་འདབ་མ་ཁྲི་ཁྲག་ཏུ་བཞད་ཀྱང། །དོན་མེད་རང་གར་འཕྱན་པའི་གཞན་དབང་གི་བ་མོས། །བྱང་ཆུབ་སྙིང་པོའི་སྦྲང་རྩིའི་བཅུད་བཟང་དེ་བཅོམ་པའི། །རྨོངས་རྒན་གཉིས་མེད་སེངྒེའི་ཞུ་དོན་འདི་དགོངས་
ཤིག་ཐུབ་དབང་བསྟན་པའི་སྙིང་པོ་བློ་བཟང་གི་ཞལ་ལུང། །དྲི་མེད་ཚུལ་བཞིན་རྟོགས་ནས་རྣམ་མང་གི་གདུལ་བྱར། །རྒྱལ་བའི་ལམ་མཆོག་འདོམས་པའི་འཕྲིན་བཟང་གི་རྒྱང་གླུ། །བསྐལ་པའི་མཐའ་ལས་འདས་པར་
ལྷང་ལྷང་དུ་སྒྲོགས་མཛོད། །རྒོལ་བས་མི་ཐུབ་རྗེས་བསྟན་ལུང་རིགས་ཀྱི་ལམ་ནས། །འཕགས་བཞིའི་མངོན་རྟོགས་གསལ་བའི་རྣམ་ཐར་གྱི་བཀོད་པ། །རྒྱལ་ཀུན་ངོ་མཚར་རྫོགས་པའི་མཛད་འཕྲིན་གྱི་འོད་དཀར། །མི་མཐུན་

[200B]ཅེས་དང། དེ་གའི་མུར་ཕྱག་མཛོད་ལགས་ལའང། བློ་གྲོས་མཛངས་ལ་དཀྱེལ་ཆེའི་གྲོགས་པོ་ཁྱོད་གསོན་དང། །ནོར་བཟང་གཞོན་ནུའི་རྣམ་ཐར་ད་མུས་བཞིན་བཟུང་ནས། །མི་ཕྱེད་
དད་པའི་ཨ་ལུང་སྙིང་དབུས་སུ་བཅང་ན། །རིགས་གསུམ་ཐུགས་རྗེའི་ལྕགས་ཀྱུས་འདོར་མེད་དུ་ལོས་འཛིན། །བློ་སེམས་རྩེ་གཅིག་བསྒྲིལ་ནས་དྲིན་ཅན་གྱི་བླ་མ། །བསམ་སྦྱོར་བཟང་པོས་ངལ་མེད་ཚུལ་བཞིན་དུ་བསྟེན་དང། །
ལ་ལུང་གཞན་འཚོལ་མ་དགོས་ཡིད་བཞིན་གྱི་ནོར་བུ། །རང་གི་ལག་ན་མཆིས་སོ་རིགས་བཟང་གི་སྐྱེས་བུ། །ཞེས་གློ་བུར་སེམས་ལ་གང་དྲན་གྱི་མགུར་མ་ཞིག་ལོངས་སྤྱོད་འཁོར་ལོའི་གདངས་སུ་སྤྲོས། ཟླ་བ་བརྒྱད་པའི་ཚེས་ཉེར་དྲུག་ཉིན་
༸གོང་ས་མཆོག་རྒྱ་གར་ལྷོ་ཕྱོགས་མའི་སོར་ནས་ལྡི་ལིར་༸ཞབས་འཁོད་ལ། ཡོངས་གླིང་རིན་པོ་ཆེ་དང་ལྷན་དུ་མཇལ་བཅར་གྱིས་བཀའ་སློབ་ཞུས་པར། དགུན་ཐོག་རིང་རྡོར་གདན་སོགས་ལ་བཞུགས་ལེགས་ཕེབས། ལ་དྭགས་བློ་བཟང་ཅན་ནས་
གདན་ཞུས་བཞིན་ཡོངས་གླིང་རིན་པོ་ཆེ་དང། ཁོ་བོ་བཅས་ཉིན་གཅིག་ལ་དྭགས་ནང་པའི་གཙུག་ལག་ཁང་དུ་ཕེབས་བསྐྱོད་ཀྱིས་རབ་གནས་དང། ཕྱི་དྲོ་ལ་དྭགས་སློབ་ཕྲུག་ཚོས་ཡུལ་ལུགས་ཀྱི་བྲོ་དང། གླུ་གཞས་ཀྱི་གཟིགས་མོ་བསྟར་
ཟླ་བ་དགུ་པའི་ཚེས་གཉིས་ཉིན་ལྡི་ལི་བོད་ཁང་གི་སྒོ་དབྱེའི་རྟེན་འབྲེལ་མཛད་སྒོར་༸གོང་ས་མཆོག་དང། ཕྲན་ཡོངས་འཛིན་གཉིས། རྒྱ་གར་ཤེས་རིག་བློན་ཆེན་ཅག་ལ། གྲོ་མོ་མཆོག་སྤྲུལ་རིན་པོ་ཆེ། ནེ་རུའི་སྲས་མོ་ཨིན་དཧར་གྷན་དཧི་

[201A]༄༅། །སོགས་ལྡིང་ཆའི་སྟེང་གཙོ་འཛིན་གྲས་སུ་བཞུགས་ཤིང། ཕྱི་མགྲོན་མི་སྣ་གལ་ཆེའི་རིགས་ཁྱོན་ཆེ་འདུ་འཛོམས་ཐོག་༸གོང་ས་མཆོག་དང། ཡོངས་འཛིན་གཉིས། རྣམ་གྲྭ་གསུང་ཞབས་བཅས་
ནས་ཤིས་བརྗོད་ཞལ་འདོན་གསུངས་རྗེས་ཤེས་རིག་བློན་ཆེན་ནས་སྒོ་དབྱེ་སོགས་མཛད། ༸སྐྱབས་རྗེ་ཕ་བོང་ཁའི་མཆོག་སྤྲུལ་རིན་པོ་ཆེ་རྡ་ས་ནས་ལྡི་ལིར་ཕེབས་དགོས་ཞུས་པ་ལྟར་ཕེབས་འབྱོར་བྱུང་ཞིང། མཆོག་སྤྲུལ་རིན་པོ་ཆེ་ནས་
གསུང་བསྐུལ་ལྟར། རིན་པོ་ཆེ་ཉིད་དང། གྲོ་མོ་རིན་པོ་ཆེ། ལྡན་མ་བློ་ཆོས་རིན་པོ་ཆེ། ལ་དྭགས་རི་རྫོང་སྤྲུལ་སྐུ་བཅས་ལ་རྗེའི་གསུང་ལམ་རིམ་འབྲིང་པོ་ལ་ཕྲན་ནས་གསར་བསྒྲིགས་ཀྱིས་བཅད་དང་སྦྲགས་ཏེ་བཤད་ཁྲིད་ཉིན་བརྒྱད་རིང་
ཕུལ། ཕ་བོང་ཁའི་མཆོག་སྤྲུལ་རིན་པོ་ཆེར་ཡང་རྗེས་སོར་འགྲོ་ཕན་འཕྲིན་ལས་རྒྱ་ཆེར་སྐྱོང་དུ་རེ་ནས་གྲོ་མོ་རིན་པོ་ཆེ་དང་ཕྱོགས་མཚུངས་ཀྱི་བྱིན་རྟེན་ཆ་ཚང་དང། རིན་ཆེན་རིལ་བུའི་གྲས་སྣེ་འཛོམས་ཕུལ་ཐོག་མཁས་བཙུན་བཟང་གསུཾ་
གྱི་རྣམ་ཐར་སྐྱོང་དགོས་ཀྱི་གསལ་འདེབས་ཞུས། ལྡི་ལིར་སྡོད་སྐབས་བོད་ཁང་དུ་རིས་སུ་མ་མཆིས་པའི་གསུང་རབ་ཁྱོན་ཆེ་འདུག་པ་ནས་བོ་གདོང་ཕྱོགས་ལས་རྣམ་རྒྱལ་གྱི་གསུང་འབུམ་དང། སྡེ་དགེ་ཞུ་ཆེན་ཚུལ་ཁྲིམས་རིན་ཆེན་
གྱི་གསུང་འབུམ་སོགས་གསུང་རབ་མང་པོ་ཞིག་མཇལ་ཞིང། བོད་ཁང་སྤྱི་ནས་ཀྱང་འཚོ་བ་ནར་གཏོང་སོགས་གཟབ་གནང་གིས་ལྷོད་དལ་སྐྱིད་དུ་ཚོར་བ་བྱུང། ཚེས་ཉེར་གཅིག་ཉིན་སྦོ་སྤལ་སི་ཧོར་ཤོག་བཟོར་ས་འདུ་འགྱུར་

[201B] དགའ་ཤར་གྲྭ་ཚང་ནས་༸གོང་ས་ཆེན་པོར་ཕྲན་གྱི་སྒོ་གསུམ་སྐོར་ཐུགས་དམ་ཕུལ་བར་འཚུབ་ལྷོངས་ཆེ་ཙམ་བབས་ཚོད་སྟབས། ༸གོང་ས་མཆོག་ནས་རིང་འཚོའི་འདུན་པ་ཆེ་བསྐྱོད་དགོས་པའི་
བཀའ་ཡིག་ནན་ཆེ་ཞིག་ཕེབས་ལན་ཚིགས་བཅད་དུ་ཕུལ་པར། ངག་གིས་མི་མཚོན་རབ་འབྱམས་རྒྱལ་དབང། །བློ་འདས་སྒྱུ་འཕྲུལ་དྲ་བའི་སྤྲིན་བཟང། །བསྟན་ཡོད་གཟུགས་སྐུའི་འཇོ་སྒེག་གར་འཛིན། །རྒྱ་ཚད་མ་དམིགས་ཕན་
བདེའི་རོལ་མཚོ། །ཁྱོད་ཐུགས་ཐུགས་རྗེས་བསྐྱོད་པའི་རྦ་རླབས། །ལེགས་གསུང་གསུང་གི་བདུད་རྩིའི་ཐིགས་ཕྲེང། །རྨོངས་རྒན་རྒན་པོའི་སྤྱི་བོར་ལྷུང་ཚེ། །སྤྲོས་ཀུན་ཀུན་ཞིའི་བདེ་བར་འབྱམས་ལགས། །བློ་ལ་ཀུན་རྟོག་གདོན་གྱིས་
བརླམས་པས། །བཟང་མེད་ངན་དགུའི་སྤྱོད་པའི་གར་སྟབས། །ཡེ་རེར་འཁོར་ཞིང་ཉམ་ངའི་གཡང་སར། །ཤེས་བཞིན་མཆོངས་པའི་སྨྱོན་པ་བདག་ཀྱང། །ཡོན་བདག་ཡོན་གྱི་ནོར་ལ་བརྐམ་པས། །ཤོག་བཟོར་ཤོག་བུ་རླུང་འཁྱེར་
བཞིན་དུ། །འཁྱམས་ཤིང་འཁྱམས་ཤིང་བཟོ་མདོག་བདེ་བར། །དལ་བུར་དལ་རྟེན་ཆུད་ཟོས་གཏོང་མུས། །ཆོས་ཀུན་མ་འདྲེས་ཅིག་ཅར་འཆར་བཟོད། །ཆོས་དབྱིངས་དག་པའི་ཡེ་ཤེས་གཟིགས་ངོར། །ཆོས་མེད་རག་གནག་སེར་
དུ་གཟིགས་འདི། །ཆོས་ཀུན་རྟོག་བཏགས་ཙམ་ལ་དགོངས་སྙམ། །དོན་ཆེན་རྟེན་བཟང་ཡུན་དུ་འཚོ་ཕྱིར། །དོན་མཐུན་རྐྱེན་བཟང་བསྒྲུབ་ལ་རེམས་ཞེས། །དོན་ལྡན་སྙིང་པོས་ལྕི་བའི་བཀའ་ལུང། །དོན་ཟབ་སྙིང་གི་བཅུད་དུ་སིམ་

[202A]༄༅། །ལགས། །ཆོས་ལྡན་གངས་ལྗོངས་སྐྱིད་པའི་ལྷ་ཡུལ། །ཆོས་མིན་དཔུང་པ་གཏུམ་པོས་བཅོམ་པ། །ཆོས་ནོར་འདོད་ཐར་སླར་ལ་འཕེལ་བའི། །ཆོས་སྲིད་ལྟད་མོ་མཐོང་དུ་རེ་མོད། །དབང་མེད་སོ་སྐྱེ་
བདག་འདྲར་ཅི་ཆ། །དབང་བཅུའི་རྩལ་རྫོགས་མགོན་པོ་ཁྱོད་ཀྱིས། །དབང་ནུས་བྱིན་བརྒྱའི་མཐུ་དཔུང་བསྐྱེད་ན། །དབང་ཆེན་གཤིན་རྗེའི་མཆེ་བ་བརྟུལ་ངེས། །རྟག་འཛིན་གྲོགས་པོ་གཞུང་བཟང་དེ་ཡིས། །རྟག་ཏུ་སྙིང་ལ་འབྲལ་
མེད་འཐམས་པས། །རྟག་བརྟན་རེ་བའི་བློ་སྣ་རིང་པོས། །རྟག་མིན་བཟློག་པའི་མགོན་སྐྱབས་ཁྱེད་ཞུ། །བསྟན་པའི་སྙིང་པོ་བློ་གཏེར་རྒྱལ་བའི། །བསྟན་ཞབས་འདི་ལ་བཟང་པོའི་ཞབས་འདེགས། །བསྟན་དོན་ཡེ་ནས་མི་ཤེས་
ཤེས་བརྫུའི། །བསྟན་འཛིན་གཟུགས་བརྙན་བདག་འདྲས་ཅི་བགྱི། །ཟབ་རྒྱས་རྒྱལ་བསྟན་མཐའ་དག་གནད་རྣམས། །ཇི་བཞིན་ཉིད་ཀྱིས་གཟིགས་བཞིན་འཛིན་ཅིང། །པད་དཀར་འདབ་རྒྱ་བཞད་ལྟར་མཛད་ནས། །འགྲོ་ཚོགས་
ཉོན་མོངས་འཁོར་མཚོ་སྒྲོལ་མཛོད། །མི་མཐུན་རྐྱེན་བརྒྱ་ཀུན་ནས་ལྡང་ཞིང། །མི་རྣམས་དམུ་རྒོད་གཡོ་སྒྱུའི་འཕྲུལ་འཁོར། །མི་བཟད་དུས་ཀྱི་སྐལ་ངན་འདི་འདྲར། །མི་ཞུམ་བཟོད་སྟོབས་གོ་ཆ་བཞེས་པར། །མི་མངོན་
དབྱིངས་ནས་སྲས་བཅས་རྒྱལ་བས། །མི་ཡི་སེངྒེར་བསྔགས་ཤིང་བསྟོད་ན། །མི་ཤེས་གླེན་རྨོངས་དུད་འགྲོ་ལས་གཞན། །མི་གུས་སྐྱེ་བོ་ཤེས་ལྡན་སུ་ཞིག་ཀྱེ་ཀྱེ་མགོན་པོ་ཐུགས་རྗེའི་གཏེར་ཁྱོད། །ལམ་ལམ་སྙིང་

[202B] །ལྷང་ལྷང་གསོལ་བ་འདེབས་པའི་རྒན་པོ། །དུང་དུང་བརྩེ་བའི་ལྕགས་ཀྱུས་ཟུངས་ཤིག་དེ་སྐད་གསོལ་འདེབས་དབྱངས་ཀྱི་རོལ་མོ། །སྙན་འཇེབས་ཚིག་དང་དོན་ཟབ་བྲལ་ཡང། །རིང་ནས་རྗེས་བརྩེས་བསྐྱངས་
པའི་ནང་ཉམས། །གང་དྲན་སྤྱི་བརྟོལ་བསྐྱེད་དེ་གུས་ཕུལ། །ཞེས་པ་ཕུལ། འགྱུར་མེད་ལགས་སོགས་བཟོ་གྲའི་ངོ་ལས་མི་གྲངས་དྲུག་ཅུ་སྐོར་ལ་གྲུབ་རྒྱལ་ལུགས་ཀྱི་ཚེ་དབང། །སྨྱུང་གནས་ཀྱི་ཆོ་ག་དང། སྤྱོད་འཇུག་ཆེན་མོའི་
བཀླག་ལུང་བཅས་བགྱིས། སྦོ་སྤལ་ནས་རྡོར་གདན་དུ་བསྐྱོད་ཅིང། དེར་༸གོང་ས་མཆོག་དང། ༸སྐྱབས་རྗེ་ཡོངས་གླིང་རིན་པོ་ཆེར་མཇལ་ཕྱག་བྲག་གཡབ་རིན་པོ་ཆེ་ཡང་འཇར་མན་ནས་ཕྱིར་ཕེབས་མཇལ། ལྷ་བུ་འདས་པོའི་
དགེ་རྩར་མཆོད་རྟེན་ཆེན་མོར་སྟོང་མཆོད་རྒྱས་པ་དང། དེར་ཡོད་དགེ་འདུན་རྣམས་ལ་ཉིན་འཁྱོངས་བསྙེན་འགྱེད་ཀྱི་མཆོད་སྤྲིན་སྤྲོས། ས་སྐྱ་བདག་ཁྲི་རིན་པོ་ཆེ་དང། རྙིང་མ་བདུད་འཇོམས་རིན་པོ་ངོས་འཕྲད་དུ་རིམ་ཕེབས་ལྷོད་
མཇལ་གྱིས་མཉེས་གཤིན་པའི་གསུང་གླེང་ཞིབ་མོལ་བྱུང་བར་བདུད་འཇོམས་རིན་པོ་ཆེས་མངའ་བདག་ཉང་གི་གཏེར་ཆོས་བཀའ་བརྒྱད་བདེ་གཤེགས་འདུས་པའི་ཤོག་སེར་པོད་དགུ་ཡོད་པ་ནས་ཉང་གི་གདན་ས་ལྷོ་བྲག་སྨྲ་བོ་ལྕོག་ཏུ་
རེ་ཟུང་ཡོད་ཚུལ་དང། གཏེར་ཡིག་དེ་ལྡན་མ་རྩེ་མང་གི་ཕྱག་བྲིས་ཡིན་ལུགས་གསུངས་པར། ཕྱག་བྲིས་དེའི་ཡིག་གཟུགས་ཇི་ཡོད་བཀའ་འདྲི་ཞུས་ལན་བདུད་འཇོམས་ཀྱིས་གསུངས་པ་དང་རྩེ་ཕོ་བྲང་གི་རྟེན་སྒམ་ཆེན་མོའི་ནང་

[203A]༄༅། །བཞུགས་ཉང་གི་ཤོག་སེར་གྱི་ཡིག་གཟུགས་གཉིས་རྩེ་མཐུན་ངེས་པ་རྙེད། ཟླ་བ་བཅུ་གཅིག་པའི་ཚེས་གསུམ་ཉིན་རྡོར་གདན་དགོན་པའི་འདུ་ཁང་རྒྱ་བསྐྱེད་ཉམས་གསོ་གྲུབ་པའི་རྟེན་འབྲེལ་དུ་བཀྲ་ཤིས་
གསོ་སྦྱོང་དང། བོད་གཞུང་ནས་བསྟན་སྲིད་སྤྱི་རིམ་དུ་མཆོད་རྟེན་ཆེན་མོའི་དྲུང་དུ་སྟོང་མཆོད་རྒྱས་པ་འབུལ་གནང་སྐབས་༸གོང་ས་མཆོག་གི་གསུང་ཞབས་སུ་ས་སྐྱ་བདག་ཆེན་རིན་པོ་ཆེ། རྙིང་མ་བདུད་འཇོམས། བཀའ་བརྒྱུད་
འབྲུག་པ་ཐུགས་སྲས། བཀའ་བརྒྱུད་བླ་མ་ཀ་ལུ་སོགས་དང། ཕྲན་ཡོངས་འཛིན་གཉིས་སོགས་བཅར། ཉིན་གཅིག་དུར་ཁྲོད་བསིལ་བ་ཚལ་དགོན་གྱི་གནས་འཛིན་ཨ་མདོ་དགེ་སློང་སྐལ་བཟང་ནས་ནན་འབོད་ལྟར་བསྐྱོད་དེ་
བརྒྱ་མཆོད་དང། བསྐང་གསོ། རབ་གནས་སོགས་བགྱིས་ཤིང། ཤངས་ཆོས་རྒྱུད་སྡེ་ལྔའི་སྐོར་གྱི་དཔེ་ཆ་དཔར་གསར་པོད་གཅིག་མགོན་ཁང་གི་གསུང་རྟེན་དུ་བཞག་རྡོ་རྗེ་གདན་ནས་ཝ་ཎར་བསྐྱོད་བསྡད་ཐོག་ལྷ་བུ་འདས་
པོའི་དགེ་རྩར་དམིགས་ས་ར་ཎ་ཐར་སྔར་ཡོད་དགེ་འདུན་རྣམས་ཀྱི་སྟེང། བོད་གཞུང་ནས་དགེ་ལུགས་གདན་ས་གསུམ་དང། ས་རྙིང་བཀའ་གསུམ་བཅས་ཆོས་ལུགས་ཁག་བཞི་ནས་མཁས་གྲས་འོས་འདེམས་བསྐྱངས་པའི་
གཙུག་ལག་སློབ་དཔོན་དགེ་བཤེས་ལྔ་བཅུ་ང་བཞི་ཡོད་པ་བསྣན་པའི་འདུས་ཚོགས་ལ་བསྙེན་བཀུར་ཉིན་འཁྱོངས་འབྲེལ་མཆོད་རྟེན་དྲུང་དུ་མཆོད་པ་སྣ་ལྔ་སྟོང་ཚར་དང། ཚོགས་འཁོར་བཅས་ཀྱི་མཆོད་སྤྲིན་སྤྲོས། ཉིན་གཅིག་གཙུག་

[203B]
པར་འཆད་ཅིང་སྤེལ་བའི་བྱ་བ་སྒྲུབ་པ་ནི་དགོས་པ་ཐམས་ཅད་ཀྱི་གཙོ་བོར་བཟུང་དགོས་པའི་སྐོར་གསལ་འདེབས་ཞིབ་པར་ཞུས། དགའ་ཤར་གྲྭ་ཚང་ལ་སིལ་སྙན་རྒྱུ་རྙིང་ཆེ་ལེགས་ཆ་གཅིག་དང། རྒྱ་སྦབ་ཆ་གཅིག་བྱང་རྩེ་གྲྭ་ཚང་
ལ་སིལ་སྙན་རྒྱུ་རྙིང་ཆ་གཅིག་བཅས་ཁུངས་སོ་སོའི་དགེ་བཤེས་ཕྱིར་ཕེབས་གདོང་སྦག་སར་འབུལ་རྒྱུ་བསྐུར། ལ་དྭགས་རི་རྫོང་སྤྲུལ་སྐུ་ནས་སྔ་རྗེས་རིམ་པར་བསྐུལ་མ་གནང་བ་མ་ཟད། ༸སྐྱབས་གཅིག་བཀའ་དྲིན་ཟླ་མེད་རྡོ་རྗེ་
འཆང་ཕ་བོང་ཁ་པ་ཆེན་པོར་གང་གི་སློབ་མ་ཡང་སློབ་བདུན་བརྒྱུད་ཚུན་ཆད་རྗེས་སུ་འཛིན་པར་དཔལ་ཧེ་རུ་ཀཿ་ཉིད་ཀྱིས་དངོས་སུ་ཞལ་གྱིས་འཆེས་པའི་ཐུགས་དམ་གྱི་ལྷ་མཆོག་འཕགས་བོད་གྲུབ་བརྙེས་བྱེ་བའི་གཤེགས་ཤུལ་
དཔལ་འཁོར་ལོ་བདེ་མཆོག་དྲིལ་བུ་ལུགས་ལུས་དཀྱིལ་གྱི་བཤད་སྒྲུབ་ཕྱོགས་འདིར་ཉག་ཕྲར་གྱུར་པ་ཅུང་ཟད་འཕེལ་དུ་རེ་ནས་ས་ར་ཎ་ཐའི་བོད་དགོན་དུ་བླ་སྤྲུལ་དགེ་འདུན་སུམ་བརྒྱ་སྐོར་ལ་དཔལ་འཁོར་ལོ་བདེ་མཆོག་དྲིལ་བུ་ལུགས་
ཕྱི་དཀྱིལ་ལྷ་ལྔའི་དབང་ཆེན་སྟ་གོན་དང་བཅས་པ་དང། དག་པ་གསུམ་གྱི་རྣལ་འབྱོར་རྒྱུན་འདོན་དམ་བཅའ་བྱེད་མཁན་ཉིས་བརྒྱ་ལྔ་བཅུ་སྐོར་ལ་དྲིལ་བུ་ལུས་དཀྱིལ་གྱི་དབང་ཆེན། ལུས་དཀྱིལ་བདག་བསྐྱེད་རྒྱས་པ་རྒྱུན་འདོན་དམ་

[204A]༄༅། །བཅའ་ཅན་བརྒྱ་དང་དགུ་བཅུ་གོ་བཞི་ལ་དྲིལ་བུ་ལུས་དཀྱིལ་གྱི་བསྐྱེད་རྫོགས་ཟབ་ཁྲིད་བཅས་ཉིན་བཅུ་བདུན་རིང་དམ་པའི་ཕྱག་བཞེས་མ་ཉམས་པའི་ཚུལ་དུ་བགྱིས་ཤིང། མཇུག་ཏུ་གླིང་ཞབས་སྦྱིན་པ་རྒྱ་
མཚོས་བསྐུལ་བ་ལྟར་བདེ་མཆོག་ཚེ་ལྷ་དཀར་པའི་ཚེ་སྒྲུབ་བཀའ་རྒྱ་མའི་ཚེ་ཁྲིད་དང། བ་ཀུ་ལ་རིན་པོ་ཆེ་དང། རི་རྫོང་རིན་པོ་ཆེ་ཐུན་མོང་ནས་ཡོན་སྦྱར་གྱིས་བླ་མཆོད་བདེ་མཆོག་དང་འབྲེལ་བའི་ཚོགས་ཀྱི་འཁོར་ལོ་བཅས་ལེགས་པར་
བསྒྲུབས། ཝ་ཎའི་མཆོད་རྟན་མདུན་འབྲེལ་ཐོགས་སྤྱིར་དམིགས་སླར་ཡང་སྟོང་མཆོད་རྒྱས་པ་གཅིག་དང། ལྷ་བུའི་དགེ་རྩར་མར་མེ་ཁྲི་མཆོད་བཅས་ཕུལ་ཏེ་རྣམ་པ་ཐམས་ཅད་མཁྱེན་པའི་བྱང་ཆུབ་ཀྱི་ས་བོན་བསྐྲུན། །
རང་ལོ་དྲུག་ཅུ་རེ་དྲུག་ཏུ་སོན་པ། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དྲུག་ཟླ་བ་གསུམ་པའི་ཚེས་གཉིས། བོད་མེ་རྟ་ཟླ་བ་དང་པོའི་ཚེས་བཅུ་ཉིན་ཝ་ར་ཎ་སི་ནས་རྡ་སར་ཕྱིར་ལྡོག་ཚེས་ཉེར་བདུན་ཉིན་༸སྐྱབས་རྗེ་ཡོངས་ཁྲི་གླིང་རིན་
པོ་ཆེ་རྡོར་གདན་ནས་ཕྱིར་ཕེབས་ཀྱིས་ཡར་ལམ་ཁོ་བོའི་སར་༸ཞབས་སོར་འཁོད་ཅིང། ཕྱི་ཉིན་དེར་ཕྲན་རང་གཟིམ་ཤག་ཏུ་མཇལ་བཅར་གྱིས་རྟགས་རྟེན་སླད་སྒྲོལ་དཀར་གྱི་དངུལ་སྐུ་གཅིག་སོགས་ཕུལ། ཟླ་བ་གཉིས་པའི་ཚེས་
གཅིག་ནས་ཉིན་བདུན་རིང་བོད་གཞུང་ནས་བྱེས་འབྱོར་བོད་རིགས་སྤྱིའི་སླད་དུ་༸གོང་ས་མཆོག་དབུ་བཞུགས་ཐོག་ཡོངས་འཛིན་ཁྲི་ཆེན་གླིང་རིན་པོ་ཆེ། རྣམ་རྒྱལ་གྲྭ་ཚང་ཚོགས་ཡོངས་བཅས་ནས་རྣམ་སྲས་གཡང་འགུགས་དང། ཛམ་

[204B] མགོན་དཀར། རྣམ་སྲས་བཅས་ཀྱི་བུམ་སྒྲུབ་མཛད་པའི་ཚོགས་གྲལ་དུ་བཅར། ཚེས་ཉེར་བདུན་ཉིན་༸གོང་ས་ཆེན་པོར་རྒྱལ་ཚབ་རྗེའི་གསུང་ཕར་ཕྱིན་རྣམ་བཤད་སྙིང་པོའི་རྒྱན་གྱི་བཀླག་ལུང་འབུལ་འགོ་བཙུགས་ཤིང། དེ་
ནས་བཟུང་༸གོང་སའི་མཛད་སེང་དང། ངེད་རང་གི་གཟུགས་ཁམས་སྟབས་བསྟུན་གྱིས་སེང་དབར་ནམ་བྱུང་ལ་རྒྱལ་ཚབ་རྗེའི་གསུང་འབུམ་གྲས་ནས་ལུང་རྒྱུན་གང་ཡོད་རིམ་འབུལ་ཞུས། ཟླ་བ་གསུམ་པའི་ཚེས་གསུམ་ཉིན་སྨར་
ཁམས་ཟེའུ་འབྲུ་དགོན་གངས་དཀར་བླ་མ་ཚང་གི་མངའ་ཁོངས་དབྲི་བ་འབལ་སྲས་ཀྱི་བུ་འཇམ་དབྱངས་ཁམས་ཕྱོགས་རྒྱ་མིའི་བཙན་འོག་ནས་བྲོས་ཐར་གྱིས་ངོས་འཕྲད་དུ་སླེབས་པར་སྨར་ཁམས་ཕྱོགས་ཀྱི་གནས་ཚུལ་སྤྱི་དང་
ལྷག་པར་རྒྱ་དམར་གྱི་ཟིང་འཁྲུགས་སྐབས་གངས་བླའི་སྤྲུལ་སྐུ་དང། མཛོད་པ་ཨ་འབྲུག་བཅས་ནགས་གསེབ་ཏུ་བྲོས་ཕེབས་རྒྱ་མིས་བཟུང་ཉེར་སྤྲུལ་སྐུ་ཞི་བར་གཤེགས་ཏེ་རྒྱ་ལག་ཏུ་མ་ཚུད་པ་དང། ཨ་འབྲུག་དགྲ་ཐོག་འཐབ་
འཛིངས་ཀྱིས་འདས་གྲོངས་སོང་ལུགས་སོགས་ངེས་འདྲོངས་ཞིབ་པར་བརྗོད་བྱུང་ཞིང། སྤྲུལ་སྐུ་གྲྭ་སར་བཞུགས་སྐབས་ཕྲན་ལ་གུས་བརྩེ་ཆེ་བ་དང། བཙུན་ཚུགས་བཟང་བ་ཙམ་ལས་སྐུ་ཡོན་མི་ཆེ་བའི་ཚུལ་དུ་སྣང་བ་ཞིག་ཡོད་ཀྱང་
གལ་ལ་ཐུག་སྐབས་རང་དབང་གིས་མྱ་ངན་ལས་འདས་པ་འདི་དག་སྐྱེས་བུ་དམ་པའི་དན་རྟགས་ངོ་མཚར་ཅན་དུ་མངོན། དགའ་གདོང་སྐུ་བསྟེན་ངོ་གཡོག་གསུམ་དང། སྲིད་ཚབ་ཀླུ་ཁང་པའི་ལྕམ་སོགས་ལ་དྲག་པོ་གསུམ་བསྒྲིལ་གྱི་

[205A]༄༅། །རྗེས་གནང་དང། བཀའ་ཟུར་ཤན་ཁ་བ་ཕེབས་ནས་རྒྱུ་འབྲས་མན་ངག་བདུན་དང། བདག་གཞན་མཉམ་བརྗེའི་དམིགས་པ་ཟུང་འབྲེལ་དུ་སྐྱོང་ཚུལ་སྐོར་དོགས་འདྲི་གནང་བར་ཞིབ་པར་ཁྲིད། ཟླ་བ་
བཞི་པའི་ཚེས་བཅུ་གཉིས་ནས་ཉིན་གསུམ་རིང་རྣམ་རྒྱལ་གྲྭ་ཚང་གི་སྐུ་ཞབས་ཐུབ་བསྟན་ཆོས་དབྱངས་འདས་པོའི་ཁ་ཆེམས་ལྟར་རྣམ་གྲྭ་ཐུབ་བསྟན་ཆོས་ལྡན་གྱིས་བསྐུལ་བ་བཞིན། རྣམ་གྲྭའི་ཚོགས་ཡོངས་སོགས་ཆོས་ཞུ་བ་བརྒྱ་སྐོར་ལ་བློ་
སྦྱོང་དོན་བདུན་མའི་བཤད་ཁྲིད་ཕུལ། ཟླ་བ་ལྔ་པའི་ཡར་ཚེས་ནང་ར་སྟོད་སྐྱོང་བླ་སྤྲུལ་སྐུ་ངག་དབང་བློ་བཟང་གིས་བསྐུལ་ངོར་སྤྲུལ་སྐུ་ཉིད་དང། བཀའ་ཟུར་ཤན་ཁ་བ་སོགས་ཉུང་ཤས་ཤིག་ལ་བདེ་མཆོག་དྲིལ་བུ་ལུས་དཀྱིལ་གྱི་དབང་
ཆེན། ཟླ་བ་དྲུག་པའི་ཚེས་བཅུ་དགུ་དང། ཉི་ཤུར་རྣམ་རྒྱལ་གྲྭ་ཚང་འདུས་སྤྱིས་བསྐུལ་གནང་བཞིན་དགེ་འདུན་རྣམས་དང། གཞན་དག་བླ་སྤྲུལ་དགེ་འདུན་བཅས་བརྒྱ་ལྷག་ཙམ་ཞིག་ལ་བདེ་མཆོག་ལཱུ་ཨི་པའི་ལུགས་ཀྱི་དབང་
ཆེན་སྟ་གོན་དང་བཅས་པ་ཕུལ། སུས་སིའི་ཡུལ་ནས་ཏྲེ་ཧོར་ས་འདུའི་ངོ་མ་ཆོས་མཛད་གཡུལ་རྒྱལ་ལགས་ཀྱིས་ཕྲན་གྱི་གཟུགས་ཁམས་འཕྲོད་བསྟེན་བརྟག་དཔྱད་སླད་སུས་སིར་ལན་ཅིག་ཡོང་དགོས་ནན་བསྐུལ་ཐོག་ཕར་ཕྱིར་
ལམ་གྲོན་ཁོང་ཉིད་ནས་ནར་གཏོང་བྱེད་རྒྱུ་བཅས་ཀྱིས། སུས་སིར་ཐོན་གཏན་འཁེལ་ཏེ་ཚེས་ཉེར་གཉིས་ཉིན་༸གོང་ས་ཆེན་པོའི་༸ཞབས་དྲུང་དུ་ཐོན་ཕྱག་ཏུ་བཅར། ཚེས་ཉེར་བཞི་ཉིན་ཕྲན་དང། དཔལ་ལྡན་ལྷན་ཅིག་རྡ་ས་ནས་ལྡི་

[205B] ཚེས་ཉེར་བདུན་ཉིན་མོའི་ཆུ་ཚོད་བཅུ་གཅིག་ཡོལ་ཙམ་ལ་ལྡི་ལིའི་གནམ་ཐང་ནས་རྒྱ་གར་གྱི་གནམ་གྲུའི་ཐོག་བསྐྱོད་སྐབས་ལྡི་ལི་བོད་གཞུང་དོན་གཅོད་དང། བོད་ཁང་ངོ་ལས་སོགས་ཀྱིས་སྐྱེལ་ཐུང་གནང་ཞིང། དེ་ཉིན་ཕྱི་
དྲོ་རྒྱ་གར་གྱི་མཚན་མོའི་ཆུ་ཚོད་དགུ་ཡོལ་ཙམ་དང། ནུབ་ཕྱོགས་ཀྱི་ཕྱི་དྲོའི་ཆུ་ཚོད་ལྔ་པའི་ཐོག་སུས་སི་འཇི་ནི་ཝ་ར་གནམ་གྲུའི་བབས་ཐང་དུ་འབྱོར། དེར་སུས་སིའི་དོན་གཅོད་སྐུ་ངོ་ཕ་ལྷ་བ་དང། གཅེན་པོ་བློ་བཟང་བསམ་གཏན་
ཡོན་བདག་ཆོས་མཛད་གཡུལ་རྒྱལ་བཅས་ཀྱིས་གདོང་བསུ་གནང་སྟེ་ཆོས་མཛད་ཀྱི་སྡོད་ཤག་ཏུ་སོན། འདི་ནུབ་སུས་སིའི་དུས་ཆེན་ཞིག་འཁེལ་བས་འཇི་ནི་ཝའི་མཚོ་ཁར་མི་ཚོགས་ཁྱོན་ཆེ་འདུ་འཛོམས་ཀྱིས་ཤོག་སྦག་གྲངས་མེད་ནམ་
མཁར་སྦར་བ་མེ་ཏོག་ཚོན་ཁྲ་སྣ་ཚོགས་སུ་ཤར་ཏེ་མཁའ་དབྱིངས་ནས་ཆར་ལྟར་འབབ་པ་སོགས་ཀྱི་ལྟད་མོ་མཐོང་བ། ཁ་ཏོན་སྐབས་འོད་ཟེར་སྤྲོ་བསྡུ་དང། བདུད་རྩི་འབེབས་སྦྱང་གི་དམིགས་རྣམ་སྐྱོང་བ་ལ་བོགས་འདོན་གང་ལེགས་
བྱུང། ཆོས་མཛད་གཡུལ་རྒྱལ་ལ་བདེ་ཅན་ཞིང་བཀོད་སོགས་སྐུ་ཐང་ངོ་བཞི་དད་རྟེན་དུ་ཕུལ། ཉིན་གཉིས་ཙམ་སོང་རྗེས་ཁང་པའི་གོ་ཡུལ་དང་བཅས་སྐུ་ངོ་ཕ་ལྷ་བ་བཞུགས་ཡུལ་དེར་གནས་སྤོས་བྱས་ཤིང། དྭགས་པོ་བམ་
ཆོས་རིན་པོ་ཆེ་ནས་གསོལ་དཔོན་ཐུབ་བསྟན་ལགས་དཔལ་ལྡན་གྱི་ལས་རོགས་སུ་བཟའ་བཏུང་གཡོས་སྦྱོར་བྱེད་པོར་འཇོག་གནང་བྱུང་བ་སུས་སིར་སྡོད་རིང་ཕན་ཐོགས་ཆེ། ར་སྟོད་སྐྱོང་བླ་སྤྲུལ་སྐུས་བསྐུལ་ངོར་ཁོང་དང། བམ་

[206A]༄༅། །ཆོས་རིན་པོ་ཆེ། རག་ར་སྤྲུལ་སྐུ། སྐུ་ངོ་ཕ་ལྷ། སེར་སྨད་དགེ་བཤེས་མཁས་གྲུབ་ཐུབ་བསྟན་སོགས་ལ་རྣལ་འབྱོར་མའི་སིནྡྷུ་རའི་བྱིན་རླབས་བྱས། ཁོངས་རྣམས་ནས་ཡོན་སྦྱར་གྱིས་བླ་མཆོད་
བདེ་མཆོག་དང་འབྲེལ་བའི་ཚོགས་འཁོར་དང། ཕྲན་ལ་རིང་འཚོའི་བརྟན་བཞུགས་ཆོ་ག་ནང་ཞིང། སྐྱོང་བླ་ནས་ཕྲན་ལ་སྒྲ་སྡུད་འཁོར་ལོའི་ནང་མགུར་མ་ཞིག་འཇུག་དགོས་བསྐུལ་བ་ལྟར། ་ཡ་གི་སྟེང་ཕྱོགས་ལྷ་ཡུལ་སྣོད་
བཅུད་ཀྱི་དགེ་མཚན། །ཚངས་ཆེན་ཡིད་ཀྱི་གཡོ་བས་ས་སྟེང་འདིར་བཀོད་འདྲ། །བདེ་སྐྱིད་དགའ་བ་འཛོམས་པའི་སུས་སི་ཡི་གྲོང་ན། །རང་རེ་དམ་ཚིག་གཙང་མའི་བླ་སློབ་དང་ཡོན་མཆོད། །ཞལ་བཟང་ལྷན་ཅིག་འཛོམས་པའི་
བཀྲ་ཤིས་ཀྱི་དགའ་སྟོན། །གསང་ཆེན་ཚོགས་ཀྱི་འཁོར་ལོ་འདོད་རྒུ་རུ་སྤྱོད་ཅིང། །ཡར་ལ་བལྟས་པས་དྲིན་ཆེན་རྩ་བརྒྱུད་ཀྱི་བླ་མ། །བྱིན་རླབས་ཐུགས་རྗེའི་ཚད་མེད་སྤྲིན་ཕུང་དེ་འཐིབས་སེ། །ཡི་དམ་ཞི་ཁྲོ་དྲ་བའི་དཀྱིལ་འཁོར་
གྱི་ལྷ་ཚོགས། །མཆོག་ཐུན་དངོས་གྲུབ་ཆར་པ་སིམ་སིམ་དུ་འབབ་ཅིང། །གནས་གསུམ་དཔའ་བོ་མཁའ་འགྲོའི་གར་སྟབས་དེ་ཤིག་སེ། །གསང་ཆེན་ཚོགས་འཁོར་རོལ་བའི་སྐལ་བཟང་འདི་དགའ་བ། །ད་དུང་ཚེ་རབས་ཕྲེང་བར་
ལྷན་ཅིག་ཏུ་འགྲོགས་ནས། །ཐེག་མཆོག་བདུད་རྩིའི་སྐལ་བ་མཉམ་ཉིད་དུ་སྤྱོད་ཅིང། །ལྷུན་གྲུབ་མངོན་པར་དགའ་བའི་འོག་མིན་གྱི་ཞིང་ན། །ལྷན་ཅིག་རྫོགས་སངས་རྒྱས་པའི་ཡིད་སྨོན་ཞིག་འཆའོ། །ཞེས་མགུར་དབྱངས་

[206B] ཆོས་མཛད་གཡུལ་རྒྱལ་ནས་མཚམས་སྦྱོར་གྱིས་ཌོག་ཀྲོར་ཝི་སི་མཱ་ཞེས་པ་སྒེར་གྱི་སྨན་པ་ཞིག་གི་སར་གཟུགས་ཁམས་བརྟག་དཔྱད་དུ་བསྐྱོད་པར། གཟུགས་པོ་དང། རྩ་ཆུ། ཁྲག་སོགས་ལ་ཉིན་གཉིས་རིང་ཞིབ་
བརྟག་བྱས་སོང་བར། ཁྲག་ཚད་དམའ་བ་དང། རྒྱུ་མའི་ནང་ནད་འབུ་ཕྲན་བུ་ཞིག་ཡོད་བཟོ་ཙམ་ལས། དེ་མིན་ནད་གཞི་ཆེ་རིགས་མི་འདུག་སྟབས། ལུས་སྟོབས་གསོ་ཆེད་སྨན་ཁབ་དང། སྨན་རིམ་བསྟེན་དགོས་ཚུལ་བརྗོད་
པ་ལྟར་འཕྲོད་བསྟེན་བྱས་ཤིང། སྨན་པའི་གླ་དང། སྨན་རིན་སོགས་ཇི་དགོས་ཆོས་གཡུ་རང་ནས་ཁུར་དུ་བླངས། ཟླ་བ་བདུན་པའི་ཚེས་ཉེར་བཞི་ཉིན་འཇི་ནི་ཝ་ནས་གནམ་གྲུའི་ཐོག་བསྐྱོད་དེ་ཛུས་རིས་གྲོང་ཁྱེར་དུ་སེར་སྨད་དགེ་
བཤེས་བློ་བཟང་ཆོས་གྲགས་ཀྱི་སྤྱིན་བདག་ཧོ་ལེན་གྱི་མི་རིགས་ཨ་མ་ཁལ་ལེ་མའི་ནང་དུ་ཞག་སྡོད་ཐོག་ཨ་མས་ཛུས་རིས་གྲོང་ཁྱེར་གྱི་མེ་ཏོག་སྐྱེད་ཚལ་ཞིག་ཏུ་གཅན་གཟན་རི་དྭགས་དང། བྱ་བྱིའུ་སོགས་སྲོག་ཆགས་འདྲ་མིན་སྣ་ཚོགས་
ཡོད་སར་སྐྱོ་སངས་ལྟད་མོར་ཁྲིད། བོད་མི་གཞིས་ཆགས་ཁག་རྣམས་ནས་འབོད་བསྐུལ་མ་ཟད། ས་གནས་སོ་སོར་ངོ་བསྐྱོད་ཀྱི་འབྲེལ་བ་བགྱིས་ན་ཆོས་རིགས་གོམས་གཤིས་སླར་གསོར་ཕྲན་བུ་ཕན་རེས་གཞིས་ཆགས་སོ་སོར་རིམ་བསྐྱོད་
བྱ་རྩིས་ཀྱིས་ཐོག་མར་ཨོ་ཀྲི་ཝི་ལ་དང། རུའུ་དིའི་ས་གནས་སུ་བོད་མི་གཞིས་ཆགས་གནས་འཁོད་སར་རིམ་བསྐྱོད་ཆོས་འབྲེལ་དང། བསླབ་བྱ་སོགས་བྱས་ཏེ་རི་ཀོན་ཞེས་པར་འབྲས་སྒོ་མང་རྒྱལ་མཚན་རྣམ་གྲོལ་གྱི་ཤག་ཏུ་བསྡད་

[207A]༄༅། །ཅིང། ཉིན་གཅིག་མུན་ཁུད་ལིང་དུ་ཡོད་པའི་གཞིས་ཆགས་སར་བསྐྱོད་དེ་ཆོས་འབྲེལ་སོགས་བྱས་ཏེ་རི་ཀོན་དུ་ཕྱིར་ལྡོག་སུས་སིའི་མི་རིགས་ཁྱིམ་ཚང་འབྱོར་ལྡན་སྣ་ཚོགས་སར་དེ་སྔོན་རྡ་སའི་
བུ་གསོ་ཁང་ནས་བོད་ཕྲུག་ཕོ་མོ་གང་འཚམས་ཤིག་བུ་ཚབ་ཏུ་བཏང་བ་རྣམས་སྐུ་ངོ་ཕ་ལྷས་འགུགས་འབོད་གནང་བར། བོད་ཕྲུག་བོད་མིར་འབྲེལ་གཏུགས་འཇུག་རྒྱུར་མི་དགའ་བའི་ཁྱིམ་བདག་རེ་ཟུང་མ་གཏོགས་དེ་མིན་ཕལ་ཆེར་སྔ་
རྟིང་རིམ་པར་ཁྱིམ་བདག་དང་བཅས་ངོས་འཕྲད་དུ་འབྱོར་པར་བརྔན་སྐྱེས་སོགས་སྤྲད་དེ་རང་ཡུལ་གྱི་རིགས་ཞེན་མ་བརྗེད་པ་དགོས་ཚུལ་སོགས་བསླབ་བྱ་བྱས་པར། ཕྲུག་གུ་གང་འཚམས་ཤིག་བོད་ཀྱི་གོམས་གཤིས་ལྟ་ཅི་བོད་སྐད་ཀྱང་
བརྗེད་དེ་སྒྲ་མེད་ལུས་ཀྱི་རྣམ་འགྱུར་ལ་བརྟེན་དགོས་པར་གྱུར་ཟིན་འདུག་པ་ཡིད་ཕམ་གྱི་གནས་སུ་ཆེ་ཡང་ཅི་བྱར་མ་མཆིས། ཉིན་གཅིག་རི་ཀོན་གཞིས་ཆགས་བོད་མིའི་ཐོག་གཞིས་ཆགས་གཞན་ནས་འོངས་པ་བཅས་མི་གྲངས་
དྲུག་ཅུ་སྐོར་ལ་སྒྲོལ་དཀར་ཚེ་དབང་དང། དགའ་ལྷ། སྒྲོལ་མ། སྐྱབས་འགྲོ། ༸རྒྱལ་བའི་༸ཞབས་བརྟན་གྱི་ལུང་སོགས་བཏོན་ཅིང། སྐྱབས་འགྲོ་ལས་འབྲས་སོགས་ཆོས་ཀྱི་སློབ་སྟོན་དང། གཞན་ཡང་ཡུལ་ཁྲིམས་
བརྩི་འཁུར་དང། མཐུན་ལམ་སོགས་སྤྱོད་བཟང། ཕྲུག་གུ་ཚོར་ཡང་བོད་ཀྱི་སྐད་ཡིག་དང་ཆོས་དད་སོགས་རང་རིགས་ཀྱི་གོམས་གཤིས་མ་བརླག་པར་བོད་མི་ཆོས་སྲིད་གཉིས་ལྡན་ཡོང་ཐབས་བྱེད་དགོས་ཀྱི་ལེགས་སློབ་བྱས་

[207B] གཞིས་ཆགས་འགོ་འཛིན་སྐུ་ཞབས་ཌོག་ཊར་ལིན་དྷ་ཀིར་ཐབས་ཤེས་ཀྱང་ཉིན་སྔ་ཕྱི་གཉིས་ཀར་བོད་ཆས་གྱོན་ཏེ་ཚོགས་གྲལ་དུ་བསྡད་
སོང་བ་མ་ཟད། ཁོང་ནས་བོད་སྐད་ཀྱང་གང་ལེགས་ཤེས་ཀྱི་འདུག་ཟླ་བ་བརྒྱད་པའི་ཚེས་བཞི་ཉིན་རི་ཀོན་ནས་རས་ཀྲེ་ནའོ་གཞིས་ཆགས་སར་བསྐྱོད་དེ་ཆོས་འབྲེལ་བསླབ་བྱ་བྱས་རྗེས་ཀྲོར་གེན་བོད་མིའི་སློབ་གྲ་ཡོད་སར་བསྐྱོད་
དེར་བོད་ཕྲུག་འགོ་འཛིན་བཀྲས་མཐོང་རཀ་ར་རིན་པོ་ཆེ་དང། བསོད་དཔལ་ལགས། གྲོང་གསེབ་སྤྱི་ཁྱབ་ཨ་ཐར་བཧིལ། རྒྱ་གྲམ་ཚོགས་པའི་ལས་བྱེད། བོད་ཕྲུག་རྣམས་བཅས་པས་དགའ་བསུ་འབྲེལ་བོད་ཁྱིམ་ཡུམ་བུ་བླ་
སྒང་དུ་ཚང་མ་གྲལ་འཁོད་གསོལ་འབྲས་འདེགས་འབུལ་སོགས་བོད་ལུགས་རྟེན་འབྲེལ་བྱེད་སྒོ་ཟིན་རྗེས་བོད་ཁྱིམ་ལུགས་ཟུང་མངོན་དགར་སྡོད་སྒྲིག་གནང་འདུག་པར་ཉིན་ལྔ་བསྡད། གྲོང་གསེབ་སྤྱི་ཁྱབ་ཨ་ཐར་བཧིལ་སར་དངོས་
སྐྱེས་ཕྲན་བུ་དང་བཅས་ངོས་འཕྲད་དུ་བསྐྱོད་པར་ཁོང་བོད་མིར་བརྩེ་ཞེན་ཆེ་ཞིང། ལྷག་བསམ་དགེ་བའི་བསམ་འཆར་ཞིབ་གླེང་བྱུང། ཀྲོར་གེན་ནས་ཐོན་ཏེ་ཝལ་ཤེ་ཀྲ་བོད་མི་གཞིས་ཆགས་སར་ཞག་གཅིག་བསྡད་ཅིང་
དེར་རྒྱ་གྲམ་དམར་པོའི་ལས་བྱེད་ཤོ་ཚན་བཧར་ཞེས་པའི་བུད་མེད་བོད་མི་གཞིས་ཆགས་འཚོ་ཁག་བཅུའི་འགོ་འཁྲིད་དེ་ངོས་འཕྲད་དུ་བྱུང་བར་དངོས་སྐྱེས་སྤྲད་དེ་གཞིས་ཆགས་སྔོན་ཟིན་ཚོར་རོགས་རམ་བཟང་པོ་བྱུང་བར་ལེགས་

[208A]༄༅། །སོའི་བསྔགས་བརྗོད་དང། འབྱུང་འགྱུར་ཡང་སྔར་བཞིན་ཡོང་བའི་རེ་བསྐུལ་བྱས། དེའི་ཕྱི་ཉིན་ས་མེན་དྷ་ཞེས་གངས་རིའི་ཉེ་མཚམས་ཀྱི་གྲོང་གསེབ་ཅིག་ཏུ་ཏྲེ་ཧོར་ལམ་བྲག་སྤྲུལ་སྐུ་སོགས་བོད་
མི་གཞིས་ཆགས་ཡོད་སར་བསྐྱོད། འདི་ཉིན་ལམ་ཐག་རིང་ཞིང་རི་བརྒྱུད་ཀྱི་ལམ་ཀྱག་ཀྱོག་མང་བ་དང། རི་བོའི་ཁོག་པའི་ནང་བརྒྱུད་འགྲོ་བསྐྱོད་མང་བ་སོགས་ཀྱིས་ངལ་དུབ་ཆེ་ཙམ་བྱུང། དེར་ལམ་བྲག་སྤྲུལ་སྐུའི་གཟིམ་ཁང་དུ་བསྡད་
ཅིང། རྒྱུད་སྨད་ཏྲེ་ཧོར་ཆབ་རིལ་ཚུལ་ཁྲིམས་དར་རྒྱས་ཞེས་དེ་སྔོན་བོད་དུ་ནང་མི་དང་ཁྱད་མེད་གློབ་ཉེ་བ་དེའི་ཚ་བོ་བློ་བཟང་ཉི་མ་དང། ངེད་རང་གི་ཚ་མོར་གཏོགས་པ་བཀྲ་ཤིས་སྒྲོལ་མ་བཟའ་ཚོ་བུ་ཕྲུག་བཅས་ཀྱང་འཕྲད། དེ་གའི་བོད་མི་
རྒན་གཞོན་བཞི་བཅུ་སྐོར་ལ་མཚན་བརྗོད། འཕགས་བསྟོད། སྒྲོལ་མ། ༸རྒྱལ་བའི་༸ཞབས་བརྟན་སོགས་ཆོས་ཚན་བཀླག་ལུང་མང་ཙམ་དང། ཆོས་སྲིད་ཀྱི་བསླབ་བྱ་ལྷུག་པར་བྱས་ཤིང། བོད་མི་སྤྱི་ནས་རྒྱུ་སྦྱར་ཏེ་བླ་མཆོད་
ཚོགས་འཁོར་རྒྱས་པར་ཕུལ། ཉིན་གཅིག་ས་མེན་དཧའི་རི་ཞེས་པ་དེར་རི་ལི་ཆུང་ངུ་གྱེན་དུ་གློག་ཤུགས་ཀྱིས་ཐད་ཀར་འགྲོ་བ་ཞིག་ལ་ཞུགས་ཏེ་རི་རྩེར་བལྟ་བསྐོར་སྤྲོ་སེང་དང། དེར་ཟ་ཁང་ཞིག་ཏུ་བཟའ་བཏུང་སོགས་བྱས། ས་མེན་
དྷ་ནས་ཡང་ཁོ་ཀྲ་དང། འབུ་ཁེན། ཨེབ་ན་ཐ་ཀ་སྤེལ། ཨུན་ཌ་ཝ་སེ་བཅས་ས་གནས་ཁག་བཞིའི་གཞིས་ཆགས་སོ་སོར་རིམ་བསྐྱོད་ཀྱིས་ཞག་རེ་བཤད་དེ་ཆོས་འབྲེལ་དང། བསླབ་བྱ་སོགས་གོང་མཚུངས་བྱས། ཨུན་ཌ་

[208B] ཁོང་ཚོ་མཉམ་དུ་བླ་མཆོད་ཚོགས་འཁོར་བྱས་པར་ཕྲུག་གུ་རྣམས་ཀྱིས་
བླ་མཆོད་མཉམ་འདོན་ཐུབ་ཅིང། དལ་བརྒྱད་འབྱོར་བཅུ་དང། དགེ་མི་དགེའི་ལས་ལམ་བཅུ། རྒྱུ་འབྲས་མན་ངག་བདུན་སོགས་ཀྱི་གྲངས་འདྲེན་རྣམས་དྲི་བ་བྱས་པར་ཕྲུག་གུ་རྣམས་ནས་ལན་འདེབས་ཚུལ་བཞིན་བྱུང་བ། གདན་ས་
ཆེན་པོའི་དགེ་བཤེས་ཤིག་འགོ་འཛིན་དུ་ཡོད་པའི་ཡོད་གོ་ཆོད་འདུག་སྙམ་སྟེ་ཡིད་སྤྲོ་བརྟས། དི་ནས་སླར་ཡང་ཀྲོར་གེན་ཡུམ་བུ་བླ་སྒང་དུ་ཉིན་བརྒྱད་བསྐྱོད་བསྡད་རིང་རག་ར་སྤྲུལ་སྐུར་རྗེ་རིགས་གསུམ་སྤྱི་སྒྲུབ་ཀྱི་རྗེས་གནང་དང་
ཤུགས་ལྡན་སྲོག་གཏད། སློབ་ཕྲུག་ལས་བྱེད་སོགས་བདུན་ཅུ་སྐོར་ལ་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་དང། སྒྲོལ་དཀར་ཚེ་དབང། དགའ་ལྷ། མཚན་བརྗོད་སོགས་ཆོས་ཚན་གྱི་བཀླག་ལུང། ཆོས་སྲིད་བྱེད་
སྒོའི་སྤང་བླངས་བསླབ་བྱ། ཆོས་མཛད་གཡུལ་རྒྱལ་ལགས་ཀྱིས་བསྐུལ་བ་ལྟར་སྐུ་ངོ་ཕ་ལྷ་དང། རག་ར་སྤྲུལ་སྐུ་སོགས་མི་བདུན་ལ་འཇིགས་བྱེད་དཔའ་གཅིག་གི་དབང་ཆེན་སོགས་འདོད་ཆོས་རེ་བ་བསྐངས། དགོང་དྲོ་ཞིག་སློབ་
ཕྲུག་རྣམས་ཀྱིས་ལྷ་བླ་མ་བྱང་ཆུབ་འོད་ཀྱིས་ཇོ་བོ་རྗེ་བོད་དུ་གདན་དྲངས་པའི་རྣམ་ཐར་ཟློས་གར་འཁྲབ་སྟོན་བྱས་སོང་བར་ལུས་ངག་གི་གཡོ་བ་གང་ཅི་ལེགས་ངེས་འདུག་དེ་ནས་འཇར་མན་གྱིས་ཁོངས་ཝལ་ཕ་སེ་ཞེས་པར་བོད་ཕྲུག་

[209A]༄༅། །བཅུ་གཉིས་དང། ཆོས་དགེ་བློ་གླིང་རྒྱལ་ཟུར་སྤྲུལ་སྐུ། ཕ་ཚབ་བློ་བཟང་རྣམ་གྲོལ་ཐབས་ཤེས་བཅས་ཡོད་སར་བསྐྱོད་དེ་ཞག་གཅིག་བསྡད་དེ་ཆོས་འབྲེལ་བསླབ་བྱ་བྱས་ཤིང། ཕྲུག་གུ་རྣམས་
རི་མོ་དང། བོད་ཡིག་ཀྱང་ལེགས་རབ་སྣང། ཨིན་ལན་དུ་ཡོད་པའི་བོད་ཁྱིམ་ཁྲི་སྲོང་མངོན་དགའི་འགོ་འཛིན་དང། དགེ་སློབ་སྤྱི་ནས་ནན་འབོད་ལྟར་ཚེས་སུམ་ཅུ་ཉིན་ཕྲན་དང། དཔལ་ལྡན། སྐུ་ངོ་ཕ་ལྷ་བཅས་ཛུས་རིས་ནས་
གནམ་གྲུའི་ཐོག་ཐབས་གཅིག་པར་བསྐྱོད་དེ་ཨིན་ཅིའི་རྒྱལ་ས་ལོན་ཌོན་གྱི་གནམ་ཐང་དུ་འབྱོར་ཞིང། དེར་དགའ་ཤར་དགེ་བཤེས་ཚུལ་ཁྲིམས་རྒྱལ་མཚན་དང། སློབ་ཕྲུག་འགོ་འཛིན་ཞབས་ཟུར་ཐུབ་བསྟན་ངག་དབང་གཉིས་
བསུ་སར་འབྱོར་ཕེབས་འདུག་པ་དང་མཉམ་དུ་མོ་ཊོར་ཐོག་བསྐྱོད་དེ་བོད་ཕྲུག་གྲོང་སྡེ་ཁྲི་སྲོང་མངོན་དགར་འབྱོར་ཏེ་ཉིན་བཅུའི་རིང་བསྡད། ཆོས་དགེ་དགེ་བཤེས་དང། འགོ་འཛིན། སློབ་ཕྲུག་བཅས་པར་སྒྲོལ་དཀར་ཚེ་དབང་དང་
སྐྱབས་འགྲོ། སྒྲོལ་མ་སོགས་ཆོས་ཚན་འགའ་ཤས་ཀྱི་བཀླག་ལུང་བྱས། དེར་བོད་ཕྲུག་རྣམས་ནས་བོད་གཞས་དང། ཞབས་བྲོའི་རྣམ་གྲངས་འགའ་ཤས་འཁྲབ་སྟོན་བྱུང་བར་སྐད་གྲ་འགྲིགས་ལ། འཁྲབ་སྟངས། རོལ་
དབྱངས་སོགས་ལེགས་པར་གདའ། དགེ་བཤེས་དང་ཞབས་ཟུར་གཉིས་ནས་ཁྲིད་དེ་ཉིན་གཅིག་སྔ་དྲོ་ཆུ་ཚོད་བརྒྱད་ཐོག་རི་ལི་ཆུང་ངུ་ཞིག་ནང་ཞུགས་ཏེ་ལོན་ཌོན་རྒྱལ་སར་ལྟད་མོར་ཕྱིན་པར་འགྲེམས་སྟོན་ཁང་ཆེན་ཞིག་ཏུ་

[209B] བློན་ཚན་སོགས་གཙོ་འཛིན་རྣམས་དང། སྔོན་གྱི་ཨིན་རྒྱལ་ན་རིམ། གཞན་ཡང་རྒྱ་གར་གྱི་སྲིད་བློན་ནེ་རུ་དང། ཤ་ས་ཏི་རི། རྒྱ་ནག་མའོ་ཅེ་ཏུང་དང། ཀྲའུ་ཨན་ལེ། ཨ་རིའི་སྲིད་འཛིན་སོགས་འཛམ་
གླིང་རྒྱལ་ཁབ་ཆེ་གྲས་སྣ་ཚོགས་ཀྱི་དཔོན་རིགས་གྲགས་ཅན་དང། སྔོན་དང་ད་ལྟར་གྱི་རིག་རྩལ་མཁན་སྙན་གྲགས་ཅན་མང་པོའི་འདྲ་བརྙན་མི་མངོན་སུམ་དུ་འཁྲུལ་བའི་ངོ་མཚར་ཅན་ཤིན་ཏུ་མང་བ་ཡོད་ས་ཞིག་དང། དེ་རྗེས་ལོན་ཊོན་
གྱི་གྲོང་ཁྱེར་ལ་ལྟད་མོ་བལྟ་ཡུལ་ཁང་པ་ཐོག་བརྩེགས་སོ་བདུན་ཡོད་པ་ཕྲ་ལ་མཐོ་བ་ཞིག་ཏུ་གློག་གི་འཕྲུལ་སྐས་བརྒྱུད་རྩེ་མོར་ཐོན་ཏེ་གྲོང་ཁྱེར་ལ་བལྟ་སྐབས་རྒྱ་ཆེ་ཕ་མཐའ་མི་མངོན་ཞིང། ཁང་པ། ལམ་སྲང་གི་བཀོད་པ་ཤིན་
ཏུ་མཛེས་པ། གྲོང་ཁྱིམ་མང་པོ་འབྲས་དཀར་ཐང་ལ་བཀྲམས་པ་ལྟར་ཁྲ་ཕུང་ངེ་བལྟ་བས་མི་ངོམས་པ་འདུག་པ་རྣམས་བལྟས་རྗེས་དེ་ནུབ་མགྲོན་ཁང་ཞིག་ཏུ་བསྡད། ཕྱི་ཉིན་ཁྲོམ་བསྐོར་དང་འབྲེལ་ཡ་ཤུའི་ལྷ་ཁང་རྙིང་པ་ཆེན་པོ་
ཨིན་ཅི་རྒྱལ་མོ་ན་རིམ་གྱིས་ཐོག་མའི་ཁྲི་འདོན་སྐབས་མཆོད་འབུལ་སྨན་ལམ་ཞུ་ཡུལ་སྐད་གྲགས་ཅན་དེར་བལྟ་སར་བསྐྱོད་པར་ལྷ་ཁང་དེ་བཞིན་མཐོ་བརྗིད་མཛེས་ལ་སྔ་ཉམས་དོད་པ་ཡེ་ཤུའི་བླ་མས་ཆོས་འཆད་ཀྱི་ཁྲི་སོགས་ཧ་ཅང་
གཟི་བརྗིད་ཅན་འདུག་ཅིང། ཆོས་ཉན་བཤད་ཀྱི་སྤྱོད་ལམ་གུས་བཀུར་ཆེན་པོ་ཡོད་པར་མངོན། དེས་མཚོན་བལྟ་བསྐོར་གང་འཚམས་ཤིག་བྱས་ཏེ་བོད་ཁྱིམ་ཁྲི་སྲོང་མངོན་དགར་ཕྱིར་ལོག་དེར་སྡོད་རིང་རས་ཆུང་སྤྲུལ་སྐུར་རོགས་

[210A]༄༅། །རམ་བྱེད་མི་མ་རི་ཡན་ཝུན་ཊར་ཞེས་པའི་བུད་མེད་ནང་ཆོས་ལ་དད་ཅིང་སྒྲོལ་དཀར་གྱི་གཟུངས་སྔགས་ཁ་ཏོན་བྱེད་མཁན་ཞིག་འདུག་པ་དེར་སྔགས་ཀྱི་བཟླས་ལུང་དང། གསོལ་འདེབས་དམིགས་རྣམ་
སྐྱོང་ཚུལ་གྱི་སློབ་སྟོན། དགེ་བཤེས་ཚུལ་ཁྲིམས་རྒྱལ་མཚན་ལ་བློ་སྦྱོང་དོན་བདུན་མའི་ཁྲིད། ཁྲི་མངོན་གྱི་དགེ་སློབ་སོགས་བོད་རིགས་འགའ་ཤས་ལ་འཇམ་དབྱངས་དམར་སེར་གྱི་རྗེས་གནང་དང། བླ་མཆོད། དགའ་ལྷ་སོགས་ཀྱི་
བཀླག་ལུང། ཧས་སེ་ཀྲི་རེ་ཞེས་པའི་གྲོང་ཁྱེར་དང། དེའི་འཁྲིས་རྒྱ་མཚོ་ཆེན་པོའི་མཚོ་ཁར་བསྐྱོད་དེ་མཚོ་དཀྱིལ་དུ་ཟན་སྣེ་རིང་གོའི་ཁར་ལྟད་མོའི་ཁང་པ་དང། ཟ་ཁང་སོགས་འདུག་པ་དེ་དག་ལ་བལྟ་ཞིབ་སོགས་ཨིང་ལན་གྱི་བྱེད་
སྒོ་རྣམས་ཟིན་རྗེས། འཇར་མན་བཧོན་ནས་བྲག་གཡབ་ཆེ་ཚང་ཧོ་ཐོག་ཐུ་རིན་པོ་ཆེ་ནས་འབོད་གནང་ལྟར། ཟླ་བ་དགུ་པའི་ཚེས་བཅུ་གཅིག་ཉིན་ལོན་ཌོ་ན་གནམ་གྲུའི་བབས་ཚུགས་སུ་འབྱོར་སྐབས་དེ་སྔོན་བོད་དུ་ཨིན་གཞུང་སྐུ་ཚབ་
ཏུ་བཞུགས་པ་སྐུ་ཞབས་རི་ཆར་སན་ངོས་འཕྲད་དུ་ཆེ་ཕེབས་བྱུང་བར། བོད་སྐད་ཐོག་ནས་གླེང་མོལ་ཡུན་རིང་ཙམ་བྱས་རྗེས་གནམ་ཐོག་ནས་འཇར་མན་ཀོ་ལོན་གནམ་ཐང་དུ་འབྱོར། དེར་བྲག་གཡབ་རིན་པོ་ཆེ་དང། དགའ་ཤར་
ཕུ་ཁང་མཁན་སྤྲུལ། རྫ་རོང་ཕུ་སྤྲུལ་སྐུ། ཨེ་བླ་མ། རྙིང་མ་པདྨ་ཚེ་རིང་བཅས་བསུ་སར་ཕེབས་ཤིང་རྒྱལ་ས་བཧོན་གྱི་ཉེ་འགྲམ་བྲག་གཡབ་རིན་པོ་ཆེའི་བཞུགས་གནས་སུ་ཉིན་ཤས་བསྡད། དེའི་རིང་འཇར་མན་བཧོན་གྱི་ཛན་ཏ་རའི་ཨེ་ཤ་

[210B] རྫ་སྤྲུལ་སོགས་མཉམ་བསྐྱོད་ཀྱིས་ལས་ཁུངས་དེར་རྒྱ་གར་རིག་གཞུང་ཁང་གི་སྤོ་ཕེ་ས་ཧང་དང། རིས་མེད་ཆོས་ལུགས་སྤོ་ཕེ་ས་མན་ཤེ་
ལས་ཁུངས་དེའི་གཙོ་འཛིན་ངོ་མ་འཇའ་པན་དུ་བསྐྱོད་སྐབས་འཁེལ་གཤིས་ལས་རོགས་ཌོག་ཀྲར་སར་ཀ་སི་ཀྲར་སོགས་ནས་སྣེ་ལེན་དང་འབྲེལ་ཆོས་ལུགས་སྐོར་སོགས་དང། ནང་པ་ཚོས་ཆོས་ཀྱི་འཁོར་ལོའི་རི་མོ་འབྲི་བའི་མཚོན་
དོན་ཇི་ཡིན་སོགས་དྲི་བ་མང་པོ་བྱུང་བར་འཁོར་ལོ་ལ་འཛིན་པར་བྱེད་པའི་ལྟེ་བ། བཅོད་པར་བྱེད་པའི་རྩི་བས། སྡུད་པར་བྱེད་པའི་མུ་ཁྱུད་བཅས་གསུམ་ཡོད་པ། ལྷག་པའི་བསླབ་པ་གསུམ་མཚོན་ཚུལ་སོགས་སྐབས་བསྟུན་
ལན་འདེབས་དོན་མཐུན་གང་ལེགས་སུ་བཏབ། དེ་གའི་དཔེ་མཛོད་ཁང་ཁག་དང། ལས་ཁུངས་སོ་སོ་བཅས་ལ་བལྟ་བསྐོར་བྱས། འཇར་མན་གཞུང་གི་སྣེ་ལེན་ཁང་ནས་མོ་ཊོར་དང། སྣེ་ཤན་རོགས་བྱེད་ཆེད་མངགས་ཀྱིས་མ་རི་ཡ་ལག་
ཅེས་པའི་ཡེ་ཤུའི་དགོན་རྙིང་ཞིག་ཏུ་ལྷ་ཁང་དང། གྲྭ་པ་ཚོའི་འཚོ་ཐབས་ཀྱི་བཟོ་ལས་སྣ་ཚོགས་བྱེད་སའི་ཁང་པ་རྣམས་ལ་ངོ་སྤྲོད་དང་འབྲེལ་བལྟ་བསྐོར་དུ་ཁྲིད་ཅིང། ཕྱི་དྲོ་མུན་མཚམས་རང་གནས་སུ་འཁོར། གོང་གསལ་དབུས་ཨེ་ཤ་
ཡའི་རིག་གཤུང་ཁང་གི་གཙོ་འཛིན་ལས་རོགས་ཌྒ་ཀྲར་ས་ཀ་སི་ཀྲ་བསྐྱར་མའི་ངོས་འཕྲད་དུ་ཡོང་སྟེ་དྲི་བ་སྣ་ཚོགས་བྱུང་བར་སྐབས་སྦྱར་ལན་འདེབས་བྱས་པས། ཁོང་རང་ཧ་ཅང་དགའ་མགུའི་རྣམ་པ་སྟོན་གྱི་འདུག་ཕུ་ཁང་མཁན་

[211A]༄༅། །སྤྲུལ་གྱི་བཞུགས་གནས་སུ་ཡང་ཡུད་ཙམ་བསྐྱོད། འཇར་མན་མིའུ་ནིག་ཏུ་སྡོད་པ་སོག་པོ་དགེ་སློང་ཨ་ཆུ་ནོར་གྱིས་གཙོས་སོག་རིགས་སྤྱི་ནས་ནན་འབོད་ལྟར་ཚེས་བཅུ་དྲུག་ཉིན་ལུབ་ཐང་སའི་གནམ་གྲུ་
བརྒྱུད་འཇར་མན་མིའུ་ནིག་ཏུ་བསྐྱོད་ཅིང། དེར་དགེ་སློང་ཨ་ཆུ་ནོ་དང། སེར་སྨད་སྤང་ལུང་སྤྲུལ་སྐུ། ཡེར་པ་མཚན་ཞབས་སྤྲུལ་སྐུ། ནང་པའི་ཆོས་ཚོགས་ཀྱི་གཙོ་འཛིན་ནང་ཆོས་ལ་དད་ཅན་ཧང་ག་རིའི་མཁས་པ་ཕཱ་ལོ་བཅས་བསུ་
བར་ཕེབས་འདུག་པ་དང་མཉམ་དུ་སོག་པོའི་དགོན་པར་འབྱོར། དེར་ཞག་བདུན་བསྡད་རིང་སྤང་ལུང་དང། ཡེར་པ་མཚན་ཞབས་གཉིས་ཀྱི་ཕྱག་ལས་གནང་ཡུལ་ཡུ་ནི་ཝ་སི་ཀྲིའི་འགོ་ཁྲིད་སྤོར་ཕེ་ས་སྤྱི་ཐེར་ཞག་ནས་བོས་པ་ལྟར་བསྐྱོད་
ཅིང། ཁོང་ནས་ཏུང་ཧས་ས་ཁུལ་ནས་ཐོན་པའི་བོད་ཀྱི་ཡིག་རྙིང་དཔར་འདེབས་བྱས་པ་ལེ་ཚན་འགའ་ཤས་སྤྲད་དེ་བོད་ཀྱི་རྒྱལ་རབས་དང་ཆོས་འབྱུང་སྐོར་གྱི་དྲི་བ་འགའ་ཤས་བྱུང་བར་ལན་བཏབ། དགེ་སློང་ཨ་ཆུ་ནོ་ནས་དགེ་
བསྐུལ་གྱིས་གསར་བཞེངས་བྱས་པའི་དགོན་པའི་སྒོ་དབྱེ་རྟེན་འབྲེལ་སྐབས་འཇར་མན་གཞུང་གི་སྐྱོབ་གསོའི་ལས་ཁུངས་ཀྱི་བློན་ཆེན་དང། ལས་རོགས་དྲུང་ཆེ། ནང་པའི་ཆོས་ཚོགས། དེར་ཡོད་སོག་རིགས། གཞན་ཡང་ཕྱི་
མགྲོན་སྣ་ཚོགས་ཚང་འཛོམས་ཐོག་ཕྲན་དང། ཆོས་དགེ་སྒོ་མང་བློ་བཟང་དར་རྒྱས། སྤང་ལུང་སྤྲུལ་སྐུ་བཅས་ནས་ཤིས་བརྗོད་སྔོན་འགྲོའི་རྗེས་ཕྲན་ནས་སྒོ་དབྱེའི་དར་ཚོན་བཅད་ཅིང། དགོན་པ་གསར་བཞེངས་ཀྱི་དགོས་པ་

[211B] དགོན་པའི་རྟེན་གཙོར་སྙན་ཤལ་དང། མཆོད་འབུལ། རབ་གནས་སོགས་བྱས་ཏེ་དགོན་པའི་མིང་ལ་ཐེག་ཆེན་ཆོས་འཕེལ་གླིང་ཞེས་བཏགས། ཉིན་གཅིག་མིའུ་ནིག་གྲོང་ཁྱེར་དུ་
བསྐྱོད་དེ་འཇར་མན་གྱི་འགྲེམས་སྟོན་ཁང་ཆེན་པོ་ཞིག་ཏུ་མཚོ་གྲུ་དང། གནམ་གྲུའི་རིགས་སྔ་བར་ཕྱིས་གསུམ་གྱི་བཟོ་དབྱིབས་ཁག་དང། རྡོ་སོལ་འདོན་ལུགས་རྣམས་སྔ་བར་ཕྱིས་གསུམ་དུ་རིམ་གྱིས་ཡར་རྒྱས་ཕྱིན་པའི་འདྲ་
གཟུགས། ཚན་རིག་རྡུལ་ཕྲན་ནུས་ཤུགས་ལག་ལེན། སྔོན་དང་དེང་དུས་སོ་སོར་སྨན་གྱི་ལག་ལེན་བྱེད་སྟངས། མེ་ཤུགས་འཕུར་མདེལ་རོ་ཀེ་ཀྲི་ཞེས་པའི་བཟོ་དབྱིབས་ནང་དུ་མི་གཟུགས་དང་བཅས་པ་དང། དེའི་འཕུར་བསྐྱོད་
བྱེད་སྟངས་སོགས་སྣ་ཚོགས་མཐོང། ཕྱི་མི་དེ་དག་གིས་ཚན་རིག་དང། བཟོ་འཕྲུལ་གྱི་གནད་ལ་སོ་སོ་སྐྱེ་བོའི་རིག་ཤེས་ཀྱིས་དཔྱད་ཅིང། དཀའ་སྤྱད་སྙིང་རུས་ཀྱི་བཟོད་བསྲན་བསྐྱེད་པའི་གྲུབ་འབྲས་སྔོན་གྱི་གྲུབ་ཆེན་དག་གི་རྫུ་འཕྲུལ་
ལ་འགྲན་བཟོད་ལྟ་བུ་ཐོན་པ་དེ་དག་ལ་དཔགས་ན། རང་རེ་རྣམས་སྤངས་པ་དང་རྟོགས་པའི་བདག་ཉིད་ཀྱི་བདེ་བར་གཤེགས་པ་ཁྱད་པར་གྱི་ཆོས་གསུམ་དང་ལྡན་ཅིང། བདེན་བཞིའི་གནས་ལུགས་གཟིགས་པ་མཐར་ཕྱིན་པའི་
སྟོན་པ་སངས་རྒྱས་ཀྱིས་བསྟན་པའི་མདོ་སྔགས་ཀྱི་ལམ་ལ་འབད་ཁུལ་བྱས་པར་གྲུབ་འབྲས་ཅུང་ཟད་ཅིག་ཐོན་དགོས་ཚོད་དུ་འདུག་ཀྱང། བདག་འདྲའི་རིགས་ལ་གང་ཡང་མི་ཐོན་པ་འདི་བློ་དང་བརྩོན་འགྲུས་གཉིས་ཞན་ཐོག་

[212A]༄༅། །ཚེས་གཅིག་ནས་འཕྱུག་ན་གནམ་གང་བར་འཕྱུག་པ་ལྟར་ལམ་གྱི་རྩ་བ་བཤེས་གཉེན་བསྟེན་ཚུལ་ནས་བཟུང་སྟེ་རིམ་གྱིས་འཕྱུག་པའི་ཉེར་ལེན་གྱིས་མ་བྱུང་བ་ཁོ་ན་ལས། རང་སྐྱོན་ཆོས་ལ་བཀལ་དུ་མ་
མཆིས་སྙམ། ཨལ་ཏི་པེ་ཐར་ཟེར་བའི་ཡེ་ཤུའི་ལྷ་ཁང་རྙིང་ཤོས་གྲགས་ཅན་ཞིག་ལ་བལྟ་བསྐོར། ཟློས་གར་སྐད་གྲགས་ཅན་མཐོ་རིམ་གྱི་མི་དང། འབྱོར་ལྡན་མ་གཏོགས་དེ་མིན་སྐྱེ་བོ་ཕ་ལ་པ་ནང་དུ་མི་གཏོང་བའི་ཁང་པ་ཐོག་བརྩེགས་
ལྔ་ཙམ་གྱི་ནང་རིམ་ནས་བལྟ་ས་ཡོད་པ་སོགས་ཤིན་ཏུ་ལེགས་པའི་ངོ་མཚར་ཡི་གེར་འགོད་མི་ལང་པ་ཞིག་ཏུ་ཕྲན་དང། དཔལ་ལྡན། ཕ་ལྷ། སྤང་ལུང་བཅས་བསྐྱོད་པར་འཁྲབ་སྟོན་དངོས་གཞི་མིག་ལ་དེ་སྔོན་གོམས་འདྲིས་མེད་པས་
སམ་གང་ལྟར་ལྟད་མོ་ཆེར་མ་བྱུང། འཇར་གཞུང་སྐྱོབ་གསོའི་ལས་ཁུངས་ནས་ཆེད་འབོད་ལྟར་ལས་ཁུངས་ཀྱི་གཙོ་འཛིན་དང། ལས་རོགས་དྲུང་ཆེ་སོགས་མཇལ་འཕྲད་བྱས་རྗེས་འགྲེམས་སྟོན་ཁང་ཞིག་ཏུ་བསྐྱོད་པར་རི་སྤིན་གྱི་བྲིས་
ཆ་དང། དངོས་རྫས། སྐུ་བརྙན། ཨ་ཕེ་རི་ཀའི་མི་རིགས་ཀྱི་དངོས་རྫས་སོགས་ཆེས་མང་བ་སྣང། ཚེས་ཉེར་གཉིས་ལྷ་བབས་དུས་ཆེན་ཉིན་ངེད་ཚོ་དང་སོག་པོ་བཅས་མཉམ་ཚོགས་ཀྱིས་བླ་མཆོད་བདེ་མཆོག་དང་འབྲེལ་བའི་ཚོགས་
འཁོར་ཕུལ་བར་སོག་པོ་རྣམས་དགའ་གུས་ཀྱི་རྣམ་པ་ཆེར་སྟོན་གྱི་འདུག་རྙིང་མ་པདྨ་ཚེ་རིང་ནས་བློ་སྦྱོང་དོན་བདུན་མའི་དོན་དམ་སེམས་བསྐྱེད་ཀྱི་བློ་སྦྱོང་སྐོར་དྲིས་བྱུང་བར་ལན་ཞིབ་པར་བྱས་པས་ཁོང་ཡིད་མགུ་བ་བྱུང་སོང། ཕ་རན་

[212B] དེར་བམ་ཆོས་རིན་པོ་ཆེ་དང། རྒྱུད་སྨད་མཁན་ཟུར་སྒོ་མང་
ངག་དབང་ལེགས་ལྡན། ཕ་རན་སེའི་སོག་པོ་ཕོ་མོ་འགའ་ཤས་བཅས་བསུ་སར་ཕེབས་པ་དང་མཉམ་དུ་བམ་ཆོས་རིན་པོ་ཆེའི་བཞུགས་གནས་སུ་འབྱོར་འཕྲལ་སོག་རིགས་མང་པོ་ངོས་འཕྲད་དུ་བྱུང། ཕྱི་ཉིན་རྒྱུད་སྨད་མཁན་ཟུར་ངོས་
འཕྲད་དུ་ཕེབས་ཤིང། ཁོང་མདོ་སྔགས་གཉིས་ཀའི་སྐུ་ཡོན་ཆེ་ལ་སྨྲ་བའི་འབབ་སྟེགས་པདྨ་འདབ་རྒྱ་གྲོལ་བ་ལྟར་ཆེས་ཆེར་ཡངས་ཤིང། བློ་རྒྱ་དང་སེམས་ཤུགས་གཉིས་ཀ་ཆེ་བས་འཛམ་གླིང་སྤྱི་དང། བྱེ་བྲག་བོད་ཀྱི་ཆོས་སྲིད་
སྐྱོང་སྟངས་སོགས་སྤྱི་སྒོས་སྣ་ཚོགས་པའི་གནད་དོན་དགོངས་འཆར་འབྱམས་སུ་ཀླས་པ་ཞིག་ཉིན་འཁྱོངས་ཐང་མར་བརྡལ། བམ་ཆོས་རིན་པོ་ཆེ་དང། སྦྱིན་བདག་ཨ་མ་ཨི་ཕང་གིས་འཁྲིད་དེ་ཕ་རན་སིའི་རྒྱལ་ས་པད་རི་སིའི་གྲོང་ཁྱེར་མཱ་
བཧལ་ཞེས་པའི་འགྲེམས་སྟོན་ཁང་སྔར་རྒྱལ་པོའི་བཙུན་མོའི་ཕོ་བྲང་ཡིན་པ་ཞིག་ནང་བལྟ་བསྐོར་དུ་བསྐྱོད་པར། ཁང་པ་ཧ་ཅང་རྒྱ་ཆེ་ཞིང་ནང་གི་ལོགས་བྲིས་བྲིས་ཆ་རྙིང་པ་ཤིན་ཏུ་ལེགས་པ། ཁང་མིག་དུ་མ་ཅན་ཞིག་ནང་སྔོན་གྱི་རྒྱལ་པོའི་
འཛིན་ཆས་རིན་ཐང་ཅན་ཤིན་ཏུ་མང་པོ་དང། གཞན་ཡང་ཨ་རབ། འཇའ་པན་སོགས་ཀྱི་བྲིས་ཆ་དང། དངོས་རྫས་སྣ་ཚོགས་སོགས་ཞིབ་བལྟ་བྱས་ན་ཉིན་གཉིས་གསུམ་ལའང་མི་ཚར་བའི་ཤིན་ཏུ་མང་བ་ཞིག་དང། ཡང་ཏུའུ་རེ་

[213A]༄༅། །ཕེལ་ཞེས་པའི་ལྕགས་སྒྲོམ་ཤིན་ཏུ་མཐོ་བ་རྩེ་མོར་ཟ་ཁང་དང་བཅས་ཡོད་པ་ཞིག་གི་རྩེར་གློག་སྐས་ཐོག་བསྐྱོད་དེ་རྒྱལ་སའི་གྲོང་ཁྱེར་ལ་ལྟ་སྐབས་གྲོང་རྒྱ་ཤིན་ཏུ་ཆེ་བ་ཕ་མཐའ་མི་མངོན་པ་མཛེས་ལ་དབྱིབས་
བཀོད་ལེགས་པར་མཐོང། ཉིན་གཅིག་ཕ་རན་སིའི་མཁས་པ་སྤོ་ཕེ་སར་སི་ཏན་ཞེས་པས་མགྲོན་འབོད་ལྟར་བསྐྱོད་དེ་བོད་ཀྱི་ལོ་རྒྱུས་འཕྲོས་མོལ་བྱུང་ཞིང། ཁོང་པ་གེ་སར་སྒྲུང་ལ་དགའ་སྣང་ཆེན་པོ་ཞིག་འདུག་བམ་ཆོས་རིན་པོ་ཆེའི་ཐུགས་འདོད་ལྟར་རིན་པོ་ཆེ་ཉིད་
དང། ཕྲན་དཔལ་གཉིས། སྐུ་ངོ་ཕ་ལྷ་བཅས་ཕ་རན་སེའི་གྲོང་མཐར་ཤར་ཕེལ་ཞེས་པའི་གྲོང་ཆུང་བོད་དགོན་གྱི་དམིགས་སྒོར་བཟུང་བའི་ཁང་པ་ལེ་ལག་འགའ་ཤས་དང། དེར་རྒྱུད་སྨད་མཁན་ཟུར་ངག་དབང་ལེགས་ལྡན་དང། ཨ་མདོ་
ཡོན་ཏན། ངག་དབང་གྲགས་པ། འཇམ་དབྱངས་སྨོན་ལམ་སོགས་ཡོད་སར་བསྐྱོད་དེ་ཞག་ལྔ་བསྡད་ཅིང། མཁན་ཟུར་སོགས་དེར་བཞུགས་དགེ་འདུན་ལྔ་དང། སྦྱིན་བདག་མ་རྒན་སོགས་དང་མཉམ་དུ་བླ་མཆོད་ཚོགས་འཁོར་དནག་
མཁན་ཟུར་གྱི་ཐུགས་འདོད་བཞིན་ལམ་རིམ་ཆེན་མོའི་དབུ་ནས་བཤད་ལུང་དང། ཡོན་ཏན་གཞིར་གྱུར་མའི་བཤད་ལུང་མདོར་བསྡུས་ཤིག་བྱས། ཕ་རན་སེའི་གྲོང་གསེབ་བཧེ་ལའི་ནུའུ་ཞེས་པར་སློབ་སྦྱོང་དུ་ཡོད་པའི་བོད་ཕྲུག་ཕོ་མོ་
གཞོན་ནུ་ཉི་ཤུ་དང། ཕ་མའི་ཚབ་ཤོད་དྲུང་ནོར་རྒྱས་ཐབས་ཤེས་བཅས་ངོས་འཕྲད་ཆེད་འབྱོར་བྱུང་བར་སྐྱབས་འགྲོ་དང། དགའ་ལྷ། སྒྲོལ་མ་སོགས་ཀྱི་ཆོས་འབྲེལ་དང། རྒྱལ་གཅེས་རིགས་ཞེན་ཆོས་དད་སྤྱོད་ལམ་སོགས་

[213B] ཕ་རན་སེའི་གཞས་དང་ཞབས་བྲོ་འཁྲབ་སྟོན་གང་ལེགས་བྱས་ཏེ་དེ་ནུབ་ཁོང་ཚོ་རང་གནས་སུ་ཕྱིར་ལོག་དེ་ནས་སླར་ཡང་པད་རི་སིར་བམ་ཆོས་ཀྱི་བཞུགས་གནས་སུ་
འཁོད་དེ་ཉིན་གཅིག་གྷི་རིག་གི་འགྲེམས་སྟོན་ཁང་ཞིག་ཏུ་བསྐྱོད་པར་ཕ་རན་སེའི་རྒྱལ་རབས་སྔོན་མ་ཚོའི་འདྲ་བརྙན་དང། དེང་དུས་ཕྱི་རྒྱལ་ཁག་གི་སྲིད་འཛིན་སོགས་ཀྱི་འདྲ་གཟུགས་སྣ་ཚོགས་དབྱིན་ཡུལ་ལོན་ཌོན་གྱི་དེ་དང་ཕྱོགས་འདྲ་
མང་པོ་དང། ཕ་རན་སིའི་རྒྱལ་པོ་རྗེས་མ་དེར་མི་མང་ངོ་རྒོལ་གྱིས་གསར་བརྗེ་བྱེད་སྐབས་རྒྱལ་བཙུན་སྲས་སོགས་བཙོན་འཇུག་བྱས་པ་དང། ངོ་རྒོལ་བྱེད་སྟངས་ཀྱི་རྣམ་པ་གསལ་བའི་འདྲ་བརྙན་མང་པོ། གཞན་ཞིག་ཏུ་གློག་བཞུ་
ཚོན་ཁྲ་ཤེལ་སྒོ་སོགས་ཀྱིས་ཐབས་འཕྲུལ་ལ་བརྟེན་ནས་ཁང་པ་དང། མི་གཅིག་ཉིད་ཀྱང་བརྒྱ་ཕྲག་དུ་མར་འཆར་བ་སོགས་སྔོན་ལངྐ་མགྲིན་བཅུའི་ཕོ་བྲང་གི་གཏམ་རྒྱུད་དང་ཕྱོགས་འདྲ་ངོ་མཚར་ཆེ་བ་བཅས་མཐོང། ཟླ་བ་བཅུ་པའི་
ཚེས་བཅུ་གཉིས་ཉིན་སྤ་རི་སི་ནས་གནམ་གྲུའི་ཐོག་སུས་སི་འཇི་ནི་ཝར་དུ་བསྐྱོད་དེ་ཉིན་ཤས་རིང་སྨན་བཅོས་འཕྲོད་བསྟེན་བྱས་ཤིང། ཉིན་གཅིག་འཇི་ནི་ཝར་འཛམ་གླིང་རྒྱལ་སྤྱིའི་ཚོགས་ཁང་དུ་བལྟ་སར་བསྐྱོད། གཟིམ་ཟུར་
ཁང་པའི་སྐུ་ངོ་སྐུ་འབྲིང་ལྷ་དབང་སྟོབས་རྒྱལ་དང། ལྷ་ལྕམ་བདེ་སྐྱིད་ལྷ་མཛེས་རྣམ་གཉིས་ཕྲན་ངོས་འཕྲད་དུ་ཕེབས་ཏེ་བར་སྐབས་ཀྱི་གནས་ཚུལ་དང། སྐུ་ངོ་སྐུ་བགྲེས་བཀའ་ཟུར་དབང་ཆེན་དགེ་ལེགས་ཕྲན་སར་ཕེབས་བཞེད་ཆེ་

[214A]༄༅། །ཡང། ཨ་རིའི་སློབ་གྲའི་ཕྱག་ལས་དུས་ཚོད་སྟབས་ཀྱིས་ཕེབས་མ་ཐུབ་ཚུལ་གསུངས། ཟུར་ཁང་སྐུ་ངོ་བཀའ་ཟུར་འདི་ཉིད་ཆོས་སྲིད་གང་ཅིར་དགོངས་པ་ཟབ་དཀྱེལ་ཆེ་ཞིང། སྦྱང་གྲུང་འཛོམས་
པ་༸རྒྱལ་དབང་མཆོག་གི་སྲི་ཞུ་བར་མེད་མི་རུང་ལྟ་བུ་ཞིག་ཡིན་ཡང། ཕྲ་མེན་གྱི་རིག་པ་འཛིན་པ་ལ་ལ་ཞིག་གི་དབྱེན་སྦྱོར་གྱི་རྫུན་རིས་སྣ་ཚོགས་ལ་བརྟེན་ནས། ཇི་སྐད་དུ། ས་སྐྱ་ལེགས་བཤད་ལས། རྐུན་པོ་རྣམས་ཀྱིས་ཁྱིར་
བཏགས་པའི། །ར་སྐྱེས་ཁུར་བ་བྲམ་ཟེས་བོར། །ཞེས་པ་ལྟར་སོང་བ་འགྱོད་ཀྱང་དེར་ཟད། སུས་སི་རི་ཀོན་གཞིས་ཆགས་སར་ཡང་བསྐྱར་བསྐྱོད་དེ་ཧ་ཡང་བཟོ་གྲའི་སྦྱིན་བདག་ཁུན་ནས་བོད་དགོན་གསར་བཞེངས་བྱ་སའི་ས་ཡུལ་
དེར་ས་ཆོག་སྟབས་བདེ་ཞིག་དང། ཤིས་བརྗོད་རབ་གནས་བྱས། རྒྱ་གྲམ་དམར་པོའི་ཚོགས་པས་འབོད་གནང་ལྟར་སུས་སིའི་རྒྱལ་ས་བཧེན་དུ་རྒྱ་གྲམ་དམར་པོའི་ཚོགས་པའི་བསྟི་གནས་སུ་བསྐྱོད་དེ་ཚོགས་པའི་གཙོ་འཛིན་མ་རྒན་ཕི་
ཤཱ་སོགས་དང་མཉམ་དུ་ཁ་ཟས་ཀྱི་རྣམ་པ་རོ་བདའ་བ་སྣ་ཚོགས་ལོངས་སུ་སྤྱད་ཅིང། བྱེས་འབྱོར་བོད་རིགས་སྤྱི་དང། ལྷག་པར་བོད་མི་གཞིས་ཆགས་བླངས་ཟིན་རྣམས་ལ་རོགས་ཕན་རྒྱ་ཆེ་གནང་བར་ལེགས་སོའི་སྔགས་བརྗོད་
དང། ད་དུང་བོད་མི་གང་མང་ལེན་ཐབས་གནང་དགོས་སྐོར་རེ་བསྐུལ་བྱས་པར་ཁས་ལེན་བཟང། དེ་ནས་འཇི་ནི་ཝར་དུ་ཕྱིར་འཁོད་ཉིན་ཤས་བསྡད་རྗེས་ཟླ་བ་བཅུ་གཅིག་པའི་ཚེས་དགུ་ཉིན་འཇི་ནི་ཝ་ནས་གནམ་ཐོག་བསྐྱོད་དེ་ཨེ་

[214B] དེར་སེར་སྨད་དགེ་བཤེས་འཇམ་དཔལ་སེང་གེ་དང། ཁོང་གི་དགེ་ཕྲུག་ཨེ་ཊ་ལིའི་ཕོ་མོ་འགའ་ཤས། བཀའ་བརྒྱུད་སྤྲུལ་སྐུ་ནམ་མཁའི་ནོར་བུ་བཅས་བསུ་བར་འབྱོར་པ་ལྟར་མཉམ་བསྐྱོད་ཀྱིས་ནམ་
མཁའི་ནོར་བུའི་ཤག་ཏུ་གྲ་སྒྲིག་འདུག་པ་དེར་ཉིན་གསུམ་བསྡད་ཅིང། ༸གོང་ས་མཆོག་གི་བཀའ་ཡིག་ཕེབས་དགོངས་བཞིན་ཕྲན་དང། ཕ་ལྷ་བ། དཔལ་ལྡན། སྐད་བསྒྱུར་ནམ་ནོར་བཅས་ཡེ་ཤུའི་བླ་ཆེན་སྤོབ་ཀྱི་མཇལ་འཕྲད་དུ་
བཅར་བར། ཡེ་ཤུའི་ལྷ་ཁང་ཆེན་པོའི་ཟུར་ཞིག་ཏུ་སྤོབ་ཀྱི་ཕོ་བྲང་རྒྱ་ཁྱོན་ཆེ་ཞིང། ཐོག་བརྩེགས་མང་པོ་ཅན་དེའི་སྒོ་སྲུང་རིམ་པ་རྣམས་བརྒྱུད་སྟེང་ཐོག་ཏུ་འབྱོར་སྐབས་མགྲོན་གཉེར་ལྟ་བུ་ཞིག་གིས་ཁྲིད་དེ་གཟིམ་ཆུང་ཕྱི་མ་ཞིག་ཏུ་ངང་
ཙམ་བཞག་རྗེས། སྤོབ་ཀྱི་སར་བཏང་བྱུང་བ་སྤོབ་ཉིད་བཞེངས་ནས་འདུག་པར་མཇལ་དར་ནང་མཛོད་དང། འབུལ་རྟེན་བོད་ཀྱི་རོལ་མོ་སྦུབ་ཆོལ་རྒྱུ་རྙིང་ཆ་གཅིག་ཕུལ་ཏེ་མཇལ་འཕྲད་ཀྱིས་ངེད་ཚོ་ཚང་མ་ཞབས་སྟེགས་ཐོག་མཉམ་འཁོད་
རྗེས། ༸སྐྱབས་མགོན་ཏཱ་ལའི་བཀའ་བཞིན་ད་ལམ་ཆེད་བཅར་ཞུ་དོན་ནི་བླ་ཆེན་མཆོག་ལ་མཚམས་འདྲི་ཞུ་རྒྱུ་དང་འབྲེལ་ང་ཚོ་བོད་མི་ཆོས་བྱེད་ཀྱི་ལུང་པ་སྙོམྒྶ་ཆུང་ཞིག་ནང་རྒྱ་ནག་དམར་པོའི་རིང་ལུགས་འྡིཟྣ་པས་བཙན་
གནོན་ཚབ་ཆེས་རྐྱེན་པས་བོད་མི་མང་པོ་ཞིག་བྲོས་གྱུར་སྐབས་ཡེ་ཤུའི་ཆོས་ཚོགས་ཁག་ནས་སྐྱོབ་གསོའི་རོགས་ཕན་གནང་བར་ཐུགས་རྗེ་ཆེ་ཞེས་དང། ཕྱིན་ཆད་ཀྱང་རང་རེ་ཆོས་བྱེད་གཅིག་གྱུར་གྱི་གནས་ལ་བརྟེན་རང་མོས་

[215A]༄༅། །ཆོས་ལ་བརྟེན་ནས་འཛམ་གླིང་ཞི་བདེར་གནས་ཐབས་ལ་དགོངས་བཞེས་ངེས་པ་ཡོད་པ་ཞེས་བརྗོད་པར། ཁོང་ནས་ཏཱ་ལའི་བླ་མས་འཚམས་འདྲི་གནང་བ་ལ་ཧ་ཅང་དགའ་པོ་བྱུང། ངས་ཀྱང་ཏཱ་ལའི་
བླ་མ་དང། བོད་ཀྱི་སྐོར་ལ་དོ་སྣང་སེམས་ཁུར་བྱེད་བཞིན་པ་ཡིན། ཁྱེད་ཚོར་རོགས་རམ་ཞུ་དགོས་པ་གང་འདུག་ཅེས་དང། ཁྱེད་རང་སྒེར་ལ་རོགས་རམ་ཞུ་དགོས་པ་འདྲ་མི་འདུག་གམ་ཞེས་དྲིས་བྱུང་བར། ངེད་རང་སྒེར་ལ་རོགས་
རམ་ཞུ་དགོས་པ་མེད། ང་ཚོ་བོད་ཀྱི་ཆོས་བྱེད་བྱེས་འབྱོར་ཁྱོན་ཆེར་འཚོ་གོས་ཀྱི་རོགས་རམ་གནང་འོས་དགོངས་པར་འཇགས་པ་ཞེས་སོགས་བརྗོད་དེ་མཇལ་འཕྲད་ཆུ་ཚོད་གཅིག་མ་ཟིན་ཙམ་རིང་མཐུན་ལམ་ལུགས་ལེགས་ལྟ་བུ་
བྱུང་སོང་ཞིང། ཁོང་ནས་༸གོང་ས་མཆོག་ལ་འབུལ་རྒྱུའི་དཔར་དེབ་དང། འཚམས་རྟགས། ཁོ་བོ་རང་ལའང་དངུལ་གྱི་རྟགས་མ་བཅས་གནང་བ་བདག་གིར་ཞུས། ཟླ་བ་བཅུ་གཅིག་པའི་ཚེས་བཅུ་གསུམ་ཉིན་ཨེ་ཀྲ་ལི་ནས་
སྔ་དྲོ་གནམ་གྲུའི་ཐོག་ཐོན་ཏེ་བཧི་རུ་ཀྲ་ཞེས་པར་ཡུད་ཙམ་བབས་རྗེས་སླར་ཡང་ཐོན་ཏེ་ཕྱི་དྲོ་རྒྱ་གར་གྱི་ཆུ་ཚོད་ལྔ་པའི་ཐོག་ལྡི་ལི་གསར་པའི་གནམ་ཐང་དུ་བདེ་བར་སོན། དེར་༸གོང་ས་མཆོག་གི་གཅེན་པོ་རྒྱལ་དོན་དང། ལྡི་ལོ་དོན་གཅོག་ངོ་
ལས། བོད་ཁང་ངོ་ལས་བཅས་ཀྱིས་བསུ་སར་ཕེབས་འདུག་པ་དང་ཆབ་ཅིག་ཏུ་ལྡི་ལི་བོད་ཁང་དུ་བསྐྱོད་བསྡད་བྱས། དེ་ལྟར་ཀུན་ཏུ་རྒྱུའི་ངང་ཚུལ་བཟུང་སྟེ་འཛམ་གླིང་ནུབ་ཕྱོགས་ཀྱི་ཡུལ་གྲུ་ཆུ་བཞིན་ཉུལ་བའི་ཚེ་ཡུལ་

[215B] ཉམས་བདེ་བ། ལོ་ལེགས་པ། གྲོང་དང་གྲོང་ཁྱེར་གྱི་བཀོད་པ་མཛེས་ཤིང་དངོས་གཙང་བ་སོགས་སྣོད་བཅུད་ཀྱི་དགེ་མཚན་ཕུན་སུམ་ཚོགས་པ་འབའ་ཞིག་ཏུ་སྣང་རུང། ཡང་དག་
པའི་ཆོས་ཀྱི་འབྱོར་པ་དབེན་པས་ཚུ་རོལ་མཐོང་བའི་སྐྱེ་བོ་རྟག་འཛིན་ཅན་རྣམས་ཀྱི་འདི་སྣང་འཁྲུལ་པའི་སྤྱོད་ཡུལ་དུ་བདེ་བ་ཙམ་ཞིག་ཏུ་ཟད་པར་མཐོང་སྟེ་ཡིད་འཁོས་སུ་ཕེབས་པ་ཞིག་མ་བྱུང། མདོ་ལས། བསགས་པ་ཀུན་གྱི་མཐའ་
འཛད་ཅིང། །མཐོན་པོ་རྣམས་ཀྱང་མཐའ་ལྟུང་འགྱུར། །གསུངས་པ་ལྟར། སྔོན་གྱི་རྒྱལ་པོ་རྒྱལ་མོ་སོགས་ཆེ་བཙན་དཔུང་སྟོབས་ཀྱིས་དྲེགས་པའི་སྙན་གྲགས་ཅན་དག་གི་མཁར་རྫོང་སྐྱེ་བོ་དམངས་ཕལ་པས་གོམ་པའི་འདེགས་
འཇོག་འགོད་པ་ཙམ་ཡང་ཐོབ་དཀའ་བ་དག་དང། རྒྱལ་པོའི་རྒྱན་གོས་སོགས་ཆེ་བའི་ཡོ་བྱད་རྣམ་པ་སྣ་ཚོགས་རྣམས་དུས་ཀྱི་འགྱུར་བས་ད་ལྟ་འགྲེམས་སྟོན་གྱི་ལྟད་མོའི་ཡུལ་དུ་གྱུར་ཏེ་མིང་ཙམ་ཞིག་ལྷག་མར་ལུས་པ་དང། རྒྱལ་པོ་ལ་
ལ་ནི་འབངས་གྱེན་ལྡོག་གིས་ཁྲིམས་མུན་དུ་བཙུད་ཅིང། མཐར་རང་སྲོག་ཀྱང་མི་དབང་བར་བྲལ་བ་སོགས་ཀྱི་གཟུགས་བརྙན་དང། ལོ་རྒྱུད་མང་པོ་མཐོང་ཐོས་སྐབས་སྲིད་པའི་ཕུན་ཚོགས་ཇི་འདྲ་ཞིག་ཡིན་ཡང་མཐའ་རྒུད་
པས་མ་སྡུད་པ་མེད་པ་འདི་ལ་མནོ་བསམ་གཏིན་གཚུགས་པ་ཞིག་རྙེད་དགོས་ཚོད་དུ་འདུག་རུང། འཕྲལ་སྒང་དེར་ངེས་འབྱུང་སྣ་ཐུང་སྤུ་སུད་ཙམ་ཞིག་མ་གཏོགས། རྗེ་མི་ལས། སྲ་བའི་ཤིང་དང་གྱོང་པོའི་རྭ། །བཀུག་ན་ཁུག་ཙ་

[216A]༄༅། །གདའ་ལགས་ཏེ། །རང་སེམས་གྱོང་པོ་འདི་ལ་ཁུག་དུས་མེད། །གསུངས་པ་ལྟར། རང་རྒྱུད་ཐ་རྒོད་ལྟར་རེངས་པ་འདི་ནང་དུ་ཁུག་དུས་ཤིག་མི་སྣང་བ་ཐོག་མེད་ནས་ངན་གོམས་ཀྱི་བག་ཆགས་ཤིན་
ཏུ་བརྟན་པའི་མཐུ་ཉིད་ལས་གཞན་ཅི་ཞིག་ཚེས་བཅོ་ལྔའི་ནུབ་མོ་ལྡི་ལི་ནས་ཐོན་ཏེ་ཕྱི་ཉིན་སྔ་དྲོ་རྡ་རམ་ས་ལ་འབྱོར་འཕྲལ་༸གོང་ས་༸སྐྱབས་མགོན་ཆེན་པོ་མཆོག་ཤག་ཏུ་ཆིབས་བསྒྱུར་གྱིས་དགྱེས་འཛུམ་ལྷུག་པར་གྲོལ་བའི་སྐུའི་དཀྱིལ་
འཁོར་མིག་གི་བདུད་རྩིར་ཐོབ་ཅིང་བཀའ་མཆིད་ཀྱི་ཕྲེང་བ་འཕེལ། ཚེས་བཅོ་བརྒྱད་ཉིན་ཕྱག་རྟེན་གྱི་བདོག་པ་ཉུང་ཤས་དང་བཅས་༸གོང་ས་མཆོག་གི་༸ཞབས་པད་ག་ལ་བར་གུས་པས་བསྙེན་ཅིང་བཏུད་དེ་ནུབ་ཕྱོགས་ཁུལ་ཡོད་བླ་
སྤྲུལ་དགེ་བཤེས། བོད་མི་སློབ་ཕྲུག་དང། གཞིས་ཆགས་སོགས་ཀྱི་གནས་སྟངས། ཡེ་ཤུའི་བླ་ཆེན་སྤོབ་དང་མཇལ་འཕྲད་བྱུང་སྐོར་གྱི་གནས་ཚུལ་ཞིབ་ལྷོངས་གསོལ་བས་དགྱེས་མཉེས་བརྟས། དེ་རྗེས་ཉིན་གཅིག་༸གོང་ས་
མཆོག་ལ་སྒྲུབ་ཐབས་རིན་འབྱུང་ནང་གསལ་ལྷ་མོ་དམག་ཟོར་མའི་རྗེས་གནང་ཐུན་མོང་མ་ཡིན་པའི་ལུགས་ལྟར་ཕུལ་ཞིང། མཇུག་ཏུ་ཚོགས་འཁོར་ཡང་མཛད། ཚེས་ཉེར་བདུན་ཉིན་རྡ་ས་ནས་ཐོན་ཏེ་ས་ར་ཎ་ཐའི་པོད་དགོན་དུ་
བསྐྱོད། དེར་གསོལ་དཔོན་ལྷ་བུ་འདས་པོ་དེ་ཉིད་དང། ཕྲན་གྱི་ཚ་བོ་ཀུན་རྩེའི་རྩིས་དཔོན་ཚེ་དབང་དོན་གྲུབ་གཉིས་ཀྱི་དགེ་རྩར་དམིགས་ཏེ་བོད་དགོན་བཤད་སྒྲུབ་འདོད་རྒུ་འཁྱིལ་གྱི་ལྷ་ཁང་དུ་སངས་རྒྱས་སྟོང་སྐུ་དང། ལྟུང་

[216B] གནས་བརྟན་བཅུ་དྲུག་བཅས་དང། སྒོ་འཆོར་དུ་རྒྱལ་ཆེན་སྡེ་བཞི་བཅས་ཀྱི་ལྡེབ་བྲིས་བཞེངས་རྒྱུར་ཁོ་བོ་ཅག་གི་ཤག་དང། ཀུན་རྩེ་ཐུན་མོང་ནས་རྒྱུ་ཡོན་སྦྱར་ཏེ་གསར་བཞེངས་བགྱིད་རྒྱུའི་དོ་དམ་ཀུན་
རྩེའི་སྐུ་ངོ་ཁེ་སྨད་བསོད་ནམས་དབང་འདུས་དང། གཉེར་པར་ཕྲན་ཚོའི་བློ་བཟང་ཤེས་རབ་གཉིས་ཆེད་འཛུགས་ཀྱིས་ལྷ་བྲིས་པ་རྒྱུད་སྨད་སྔགས་རམས་ངག་དབང་ནོར་བུ་རོགས་བཅས་ནས་བྱ་རྒྱུར། ངེད་རང་སུས་སིར་བསྐྱོད་
ཁར་མངགས་ཆ་བྱས་དོན་བཞིན་ཁོང་ཚོས་ལས་གྲ་འགོ་འཛུགས་ཀྱིས་ཕྱེད་ལྷག་ཙམ་ཟིན་འདུག་ཅིང། གནས་བརྟན་བཅུ་དྲུག་དང། རྒྱལ་ཆེན་བཞིའི་རི་མོར་ལེགས་བཅོས་བྱ་རྒྱུ་འགའ་ཤས་འདུག་པ་རྣམས་དགེ་ངག་ནོར་ལ་སློབ་
སྟོན་བྱས། སེར་སྨད་སྤོམ་ར་ཁང་ཚན་ནས་བསྐུལ་བ་ལྟར་སྤང་ལུང་ཆོས་སྐྱོང་གི་སྐུ་བསྟེན་འདས་པོའི་བུ་གྲགས་པ་བསམ་གྲུབ་ལ་རྒྱལ་ཆེན་ཤུགས་ལྡན་ཁོག་བརླམ་རྩ་དབྱེའི་འགོ་འཛུགས་སྤྱན་འདྲེན་བགྱིས་པར་ཐོག་མར་སོང་
གཤིས་སྐུ་ཕེབས་མ་བྱུང་རུང་སྤྱན་འདྲེན་རིམ་བསྟུད་བྱ་རྒྱུ་དང། གྲགས་བསམ་ནས་དམིགས་བརྩེ་མ་འབུམ་ཕྲག་དང། འཇིགས་བྱེད་དང། རྟ་མགྲིན་གསང་སྒྲུབ་ཀྱི་ལས་བསྙེན་བསྒྲུབ་རྒྱུ། རྒྱུན་དུ་གཙང་སྦྲ་གང་ཆེ་
དགོས་སྐོར་སློབ་སྟོན་བྱས། ཆ་ཕྲེང་འ་ཉག་གཉའ་ཕྱོགས་དོན་གྲུབ་ཚེ་རིང་ནས་བསྐུལ་བ་ལྟར་བླ་སྤྲུལ་དགེ་འདུན་དང། གནས་བསྐོར་བ་སོགས་སྐྱ་སེར་བཞི་བརྒྱ་སྐོར་ལ་སྒྲོལ་དཀར་ཚེ་དབང་བསྐུར། འབའ་པ་

[217A]༄༅། །སྐལ་བཟང་ལེགས་བཤད་ནས་ས་ར་ཎ་ཐའི་བོད་དགོན་དུ་མ་ཎི་དུང་འཁོར་གསར་བཞེངས་བྱེད་མུས་ལ་ཞལ་འདེབས་སུ་ལྷ་བུའི་དགེ་རྩར་ཧིན་སྒོར་ཚིག་སྟོང་ཐམ་པ་བསྟབས་ཤིང། རྡོར་གདན་དུ་བསྐྱོད་
རྒྱུ་མ་ཁོམ་པས་༸སྐྱབས་རྗེ་ཡོངས་འཛིན་གླིང་རིན་པོ་ཆེར་སྐྱབས་ཞུ་དང་སྦྲགས་མཆོད་རྟེན་རིན་པོ་ཆེར་སྟོང་མཆོད་དང། དགོན་དུ་བསྙེན་འགྱེད་འབུལ་རྒྱུ་སོགས་ཕུལ། ཟླ་བ་བཅུ་གཉིས་པའི་ཚེས་བཅུ་ཉིན་རྡོ་རྗེ་རྣལ་འབྱོར་མའི་སིནྡྷུ་
རའི་སྒྲུབ་མཆོད་ཚོགས་འཁོར་དང་བཅས་པ་བྱས་ཤིང། འདི་ཉིན་བལ་ཡུལ་ནས་ཁ་ཚར་བ་བྱམས་པ་བཟོད་པས་རྣལ་འབྱོར་མའི་སྐུ་བརྙན་རྒྱ་ནག་ལི་མ་ཆུང་ངུ་གཅིག་བསྐུར་བ་ལག་སོན་རྟེན་འབྲེལ་བཟང། བློ་གླིང་ཏྲེ་ཧོར་བཟང་ར་
སྤྲུལ་སྐུ་ཕྲན་ངོས་འཕྲད་ཀྱིས་སྦག་སར་ཕྱིར་ཕེབས་གདོད་༸སྐྱབས་རྗེ་རྡོ་རྗེ་འཆང་ཕ་བོང་ཁའི་མཆོག་སྤྲུལ་རིན་པོ་ཆེར་དགེ་བཤེས་མཚན་བཏགས་གཏོང་སྒོའི་མཐུན་རྐྱེན་དུ་ཧིན་སྒོར་ཆིག་སྟོང་ཐམ་པ་འབུལ་རྒྱུ་བསྐུར། སློབ་བུ་ཁ་ཚར་
བ་བསོད་ནམས་ཆོས་འཕེལ་བལ་ཡུལ་དུ་བསྐྱོད་དེ་ཕྱིར་འཁོར་ངོས་འཕྲད་དུ་འབྱོར་ཞིང། བལ་ཡུལ་དུ་ལྷ་ས་ནས་གསར་འབྱོར་བའི་བརྗོད་རིགས་སུ་རྒྱ་དམར་དམར་སྲུང་ཚོགས་པ་ཁྱོན་ཆེ་ལྷ་འབྱོར་ཐོག་དེ་དག་དང། ལྷ་སའི་ན་གཞོན་
རྒྱ་སློབ་རྣམས་ཀྱིས་ར་ཆེའི་གཙུག་ལག་ཁང་གི་རྟེན་གཙོ་ཇོ་བོས་དབུས་པའི་རྟེན་གསུམ་ཡོད་ཚད་དང། ཚེ་དཔག་ལྷ་ཁང། དགའ་བཞི་འཕྲུལ་སྣང་གཙུག་ལག་ཁང་ནང་ཇོ་བོ་རིན་པོ་ཆེ་དང། ཆོས་རྒྱལ་ལྷ་ཁང་གི་སྲོང་བཙན་གཙོ་

[217B] གསུང་རབ་གླེགས་བམ་ཡོད་དོ་ཅོག་མེར་བསྲེགས། པོ་ཏཱ་ལའི་ཞོལ་བཀའ་འགྱུར་དཔར་ཁང་གིས་མཚོན་མདོར་ན་ཁྱིམ་
ཚང་སོ་སོའི་དད་རྟེན་དཔེ་ཆ་དང། སྐུ་འདྲ་ཆུང་ངུ་ཚན་ཆད་བཤིགས་གཏོར། གཙུག་ལག་ཁང་གི་ལྡེབ་བྲིས་རྣམས་དཀར་རྩིས་བསུབ་པ་སོགས་སྔར་མི་གྲགས་ཀྱི་དུས་འགྱུར་བྱུང་རྐྱེན་བོད་མི་མང་པོ་གཙང་ཆུར་ལྕེབས་ཚུལ་བརྗོད་
ལུགས་ཟེར་བ་ཐོས་སྐབས་རིགས་གསུམ་འཕགས་པའི་སྒྱུ་འཕྲུལ་སྔོན་བྱོན་ཆོས་རྒྱལ་ལོ་པཎ་སོགས་སྐྱེས་བུ་དམ་པ་དེ་རྣམས་ཀྱི་རླབས་ཆེན་འཕྲིན་ལས་ཀྱི་ཕྱག་རྗེས་བཟང་པོའི་ཕྱི་མཐའ་བསྐལ་པའི་བར་དུ་བརྟན་པར་སེམས་
ཤིང་རེ་བ་དེ་དག་རྐྱེན་གློ་བུར་བས་སྟབས་གཅིག་ཏུ་དུས་མྱུར་པོར་བརྟུལ་བའི་གནས་སྐབས་ངན་པ་འདི་ལྟ་བུ་ཤར་བ་སྐྱེ་རྒུའི་བསོད་ནམས་ཀྱི་ངང་ཚུལ་ཡང་དེ་འདྲ་ཙམ་དུ་ཟད་དོ་སྙམ་པའི་ཡིད་སྐྱོ་ཚད་མེད་པ་ཞིག་བྱུང། འབྲེལ་
ཐོགས་འདས་གསོན་སྤྱིར་དམིགས་རྟེན་མཆོག་སྤྱིའི་དྲུང་དུ་བླ་སྤྲུལ་དགེ་འདུན་བདུན་ཅུ་སྐོར་ལ་ཉིན་འཁྱོངས་བསྙེན་བཀུར་དང། སྟོང་མཆོད་རྒྱས་པ་དང། བླ་མཆོད་བདེ་མཆོག་དང་འབྲེལ་བའི་ཚོགས་འཁོར་བཅས་ཕུལ་
སྤག་ས་ནས་དགའ་ཤར་མཁན་པོ་དང། གྲྭ་ཚང་དབུ་མཛད་གཉིས་ཆེད་ཕེབས་ཀྱིས་ཕྲན་སུས་སི་ནས་ཕྱིར་འཁོར་ལེགས་སྐྱེས་དང་སྦྲགས་རིང་འཚོའི་རྟེན་འབྲེལ་མཛད། །རང་ལོ་དྲུག་ཅུ་རེ་བདུན་དུ་སོན་པ། ཕྱི་ལོ་

[218A]༄༅། །ཆིག་སྟོང་དགུ་བརྒྱ་དྲུག་ཅུ་རེ་བདུན་ཟླ་བ་གཉིས་པའི་ཚེས་བཅུ་གཅིག་བོད་མེ་ལུག་ཟླ་བ་དང་པོའི་ཚེས་གཉིས་ཉིན་ས་ར་ཎ་ཐའི་བོད་དགོན་གནས་འཛིན་དགེ་ཐུབ་བསྟན་འབྱུང་གནས་ནས་རྒྱུ་སྦྱར་
མཆོད་སྤྲིན་བསྙེན་བཀུར་དང་འབྲེལ་ས་དགེ་བཀའ་རྙིང་གི་བླ་སྤྲུལ་དགེ་འདུན་གཉུག་མར་གནས་པ་དང། གློ་བུར་ཕེབས་པའི་འདུས་ཚོགས་རྣམས་ནས་བླ་མཆོད་ཚོགས་འཁོར་འབྲེལ་ཁོ་བོའི་ཚེ་སྲོག་ཡུན་དུ་བསྲིང་བའི་བདེན་ཚིག་གི་
ཤིས་བརྗོད་དབྱངས་སུ་གྱེར། ཤར་རྩེའི་དབུ་མཛད་ནས་གྲྭ་ཚང་གི་ཕྱག་བཞེས་བསྐང་གསོ་དང་ཆོས་སྤྱོད་ཀྱི་དབྱངས་ཡིག་རྙིང་པ་བོད་དུ་ལུས་པས་སྦག་སར་གསར་བྲིས་བྱས་པ་ཞིག་མིག་སྟོན་དང་འབྲེལ་དབྱངས་རིང་དང་
བར་རྟ་སོགས་དོགས་འདྲི་བྱུང་བ་ངེད་རང་དེ་སྔོན་གྲྭ་སར་སྡོད་སྐབས་དབྱངས་རྣམས་གང་ལེགས་ངེས་ཀྱི་ཡོད་ཀྱང། དགེ་བཤེས་མིང་བཏགས་ཟིན་ནས་ལོ་བཞི་བཅུ་ཞེ་བརྒྱད་ཙམ་སོང་གཤིས་ཕལ་ཆེར་བརྗེད་ཟིན་འདུག་མོད་
གང་དྲན་རྣམས་སློབ་སྟོན་ལེགས་བཅོས་བྱས་ཤིང། དབྱངས་ཡིག་གསར་པའི་འགོ་བརྗོད་ཚིགས་བཅད་ཀྱང་གསར་རྩོམ་བྱས། ཚེས་བཅུ་ཉིན་སྔ་དྲོ་གཙུག་ལག་ཁང་ཕྱི་ནང་གི་ལོགས་བྲིས་དང། ་གདུང་བཅས་པར་ཚོན་རྩི་ལེགས་
གྲུབ་ལ་ཕྲན་དང། ཏྲེ་ཧོར་འཁྲུངས་གསར་རིན་པོ་ཆེ། གྲོ་མོ་རིན་པོ་ཆེ། སེར་བྱེས་རོང་ཐ་སྤྲུལ་སྐུ་བགྲེས་གཞོན་གཉིས་སོགས་ཆོག་གྲ་དགེ་འདུན་གང་འཚམས་བཅས་ནས་རབ་གནས་རྟ་ཐོག་མ་དང། དེ་ཉིན་རང་ཤག་དང་

[218B]དེར་བཞུགས་དགེ་འདུན་གང་ཡོད་ལ་ཉིན་འཁྱོངས་བསྙེན་བཀུར། སྐུ་ཡོན་བཅས་ཕུལ་ཏེ་བླ་མཆོད་ཚོགས་འཁོར་གྱི་མཆོད་སྤྲིན་སྤྲོས། ལྷ་བྲིས་པ་རྒྱུད་སྨད་
ངག་དབང་ནོར་བུ་དང། ཆ་ཕྲེང་རི་སྒང་ཨ་འགའ་འཇམ་དབྱངས། སེར་སྨད་ཐུབ་བསྟན་ཐར་པ་སོགས་བདུན་དང། ལག་གཡོག་སོགས་ལས་བྱེད་ཚང་མར་སྟོན་མོ་གཟབ་རྒྱས་དང། གླ་ཡོན་ལེགས་སྐྱེས་བཅས་ཀྱིས་ཚིམ་པར་
བྱས། ཚེས་བཅུ་གསུམ་ཉིན་ཝ་ཎ་ནས་རྡ་རམ་ས་ལར་བསྐྱོད། ཉིན་གཅིག་ལྷ་སའི་ཐུགས་རྗེ་ཆེན་པོ་རང་བྱུང་ལྔ་ལྡན་རྒྱ་མིས་གཏོར་བཤིགས་བཏང་བའི་རྩ་ཞལ་དང། ཁྲོ་ཞལ་གཅིག་བཅས་རྡ་སའི་ཕོ་བྲང་དུ་བཞུགས་པར་༸གོང་ས་
མཆོག་རྣམ་གྲ་གསུང་ཞབས་བཅས་གདན་དྲངས་ཏེ་མཆོད་འབུལ་ཞུས། ཚེས་བཅུ་དགུ་ནས་ཉིན་ལྔའི་རིང་བསྟན་སྲིད་ཞབས་བརྟན་དུ་རྣམ་གྲ་ཚོགས་ཡོངས་ནས་བོད་སྐྱོང་བསྟན་མ་བཅུ་གཉིས་ཀྱི་གསོལ་མཆོད་ཚུགས་པའི་རྡོར་སློབ་
ཕྲན་དང། རྙིང་མ་དིལ་མགོ་མཁྱེན་བརྩེ་རིན་པོ་ཆེ་ནས་བྱས། བཀའ་ཟུར་ཤན་ཁ་བ་འགྱུར་མེད་བསོད་ནམས་སྟོབས་རྒྱལ་དགུང་ན་མཐོ་ཁར། བསྙུན་གཞི་བབས་ལྕིར་བརྟེན་བླ་སློབ་འབྲེལ་ཆེའི་གནས་ལ་བསམས་ཏེ་བཞུགས་
གནས་སུ་ཆེད་བསྐྱོད་བསྙུན་འདྲི་དང། བློ་སྦྱོང་གི་སྐོར་གསལ་འདེབས་ཞུས་པ་ཐུགས་ལ་འཕྲོད་ངེས་བྱུང་སོང། ༸གོང་ས་མཆོག་ནས་བསྟན་སྲིད་སྤྱི་རིམ་དུ་གནས་ཆུང་ལུང་དོན་བཞིན་གཏེར་སྟོན་བསོད་རྒྱལ་ལས་རབ་གླིང་པའི་

[219A]༄༅། །ཕུར་པ་ཡང་ཟབ་ཀྱི་སྒོ་ནས་གཏོར་བཟློག་སྒྲུབ་པ་མཛད་པའི་དབུ་བཞུགས་སུ་༸གོང་ས་མཆོག་དང། ཡོངས་གླིང་རིན་པོ་ཆེ། དིལ་འགོ་མཁྱེན་བརྩེ། རྣམ་གྲྭ་ཚོགས་ཡོངས་བཅས་ནས་ཚུགས་
པའི་ཚོགས་གྲལ་དུ་ཉིན་ལྔའི་རིང་བཅར། ལྷ་ས་བ་དམན་མཚམས་ཆོད་སྒྲོལ་མ་དེ་ཉིད་ཀྱིས་སྔོན་ནས་རེ་བསྐུལ་བྱུང་བར་ཁས་བླངས་ཟིན་པ་མ་ཟད། ཕྲན་སུས་སིར་བསྐྱོད་ཤུལ་ཁོ་རང་ཚེ་འཕེན་རྫོགས་ཁར་ཁ་ཆེམས་བཞག་འདུག་
དོན་བཞིན། ཟླ་བ་གཉིས་པའི་ཚེས་བཅུ་ཉིན་བུ་གསོ་ཁང་གི་ཚོགས་ཁང་དུ་ཌལ་ཧོར་དང། མ་སུ་རི་སོགས་ཉེ་སྐོར་ནས་གློ་བུར་ལྷགས་པ་དང། རྡ་སར་གཉུག་མར་གནས་པའི་བླ་སྤྲུལ་དགེ་འདུན་གཙོ་གྱུར་ཆོས་ཞུ་སེར་སྐྱ་མི་
གྲངས་སུམ་བརྒྱ་བརྒལ་བར་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་དུ་དབང་བཞི་བྱིན་རླབས། མཇུག་ཏུ་ཚོགས་འཁོར་དང་བཅས་པ་བྱས་ཤིང། ཕྱི་ཉིན་ནས་བཟུང་བདག་བསྐྱེད་ཆག་མེད་ཐོག་ལས་རུང་བསྙེན་
བཟླས་འབུམ་ཐེར་བཞི་ཁས་ལེན་བྱེད་མི་སུམ་བརྒྱ་བཞི་ལ་བསྐྱེད་རྫོགས་ཀྱི་ཉམས་ཁྲིད་ཉིན་བརྒྱད་རིང་བླ་མ་གོང་རིམ་གྱི་ཕྱག་ལེན་ཉམས་མེད་ཀྱི་ཚུལ་དུ་འཆད་སྤེལ་བྱས། སེར་བྱེས་ཏྲེ་ཧོར་དགེ་བཤེས་རྟ་མགྲིན་རབ་བརྟེན་དང་
དགེ་བཤེས་ངག་དབང་དར་རྒྱས་གཉིས་ལ་རྒྱལ་ཆེན་ཤུགས་ལྡན་གྱི་སྲོག་གཏད་རྗེས་གནང་དང། རྡ་སྟེང་རས་ཀྲེ་ཀོ་ཀྲིར་ཟུར་གསོག་སློབ་ཕྲུག་ཉིས་བརྒྱ་སྐོར་ཡོད་སར་ཆེད་འབོད་བཞིན་བསྐྱོད་དེ་འདོན་ཆའི་བཀླག་ལུང་འབྲེལ་

[219B] ༸གོང་ས་མཆོག་གི་བཀའ་དགོངས་བཞིན་ས་དགེ་བཀའ་རྙིང་སོ་སོའི་མ་དགོན་འཛུགས་རྒྱུའི་གྲོས་ཆོད་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་ལྔ་ལོར་རྡོར་གདན་དུ་ཐག་ཆོད་ཟིན་ཀྱང། དགེ་ལུགས་
མ་དགོན་འཛུགས་རྒྱུ་རིམ་ལུས་སོང་བ་སྦག་སའི་དགེ་འདུན་རྣམས་བཀའ་བགྲོས་ཀྱིས་མ་དགོན་འཛུགས་གཏན་འཁེལ་བའི་རྒྱུན་ལས་འཐུས་མིར་སྒོ་བློ། བྱེས་སྨད། ཤར་བྱང་བཅས་གྲྭ་ཚང་དྲུག་ནས་སྤྱི་འཐུས་རེ་ཟུར་བསྐོ་གནང་འདུག་པ་
རྣམས་འདིར་འབྱོར་གྱིས་ཆོས་དོན་བརྒྱུད་༸གོང་ས་མཆོག་ལ་སྙན་སེང་ཞུས་ཐོག་ཡོངས་འཛིན་ཁྲི་རིན་པོ་ཆེ་དང། ཕྲན་སར་ཆེད་ཕེབས་ཀྱིས་གནས་ལུགས་ཞིབ་གསུང་བྱུང་བར། ཁོང་ཚོར་འཕྲལ་སེལ་འགྲོ་གྲོན་གཏོང་བྱེད་ཀྱི་ཕྱག་
དངུལ་ཞལ་འདེབས་སུ་ཡོངས་འཛིན་གཉིས་སོ་སོ་ནས་ཧིན་སྒོར་ཆིག་སྟོང་ཐམ་པ་རེ་ཕུལ། ཟླ་བ་གསུམ་པའི་ཚེས་ཉི་ཤུ་ཉིན་སྐྱིད་གྲོང་འཕགས་པ་ཝ་ཏི་བཟང་པོ་ཞེས་རང་བྱོན་འཕགས་པ་མཆེད་བཞིའི་ཡ་གྱལ་དེ་ཉིད་སྐྱིད་གྲོང་རྫོང་
དགའ་ཆོས་སྡེའི་དགེ་འདུན་རྣམས་ནས་གདན་དྲངས་ཏེ་བལ་ཡུལ་དུ་ལོ་ཤས་བཞུགས་པ་འདི་སྐབས་རྡ་ས་ཕོ་བྲང་དུ་གདན་ཞུ་བསྐྱངས་པར་སྤོས་སྣེ་ཕེབས་བསུ་དང། ༸གོང་ས་མཆོག་དང། ཡོངས་འཛིན་གཉིས། རྣམ་གྲྭ་ཚོགས་ཡོངས་
བཅས་ནས་མཆོད་འབུལ་ཁྲུས་གསོལ་མཛད། ལྷ་ས་ནས་བལ་ཡུལ་བརྒྱུད་ཇོ་བོ་ཐུགས་རྗེ་ཆེན་པོ་རང་བྱུང་ལྔ་ལྡན་གྱི་ཞལ་ཞི་ཁྲོ་གཉིས་སྔོན་ཕེབས་ཐོག་འདི་སྐབས་སླར་ཡང་ཐུགས་རྗེའི་ཁྲོ་ཞལ་གཅིག་དང། བྱམས་པ་མཆེད་བཞིའི་

[220A]༄༅། །གྲས་དངུལ་སྐུ་གཅིག་གི་ཞབས་འགོ་གཡས་པ། ཐུགས་རྗེའི་སྲོག་ཤིང་དུམ་བུ། རྗེ་ཙོང་ཁ་པ་ཆེན་པོས་རྗེ་བཙུན་ཤེས་རབ་སེང་གེར་རྒྱུད་ཀྱི་བཤད་གྲ་འཛུགས་པར་བཀའ་བསྒོ་མཛད་སྐབས་སྩལ་བའི་གསང་
འདུས་ཀྱི་གསེར་སྐུ་བཅས་༸གོང་ས་ཆེན་པོའི་ཕྱག་ཏུ་བྱོན་པ་མཇལ། ཉིན་གཞན་ཞིག་ལ་སྐྱོང་ལུང་མངའ་རིས་རིན་པོ་ཆེ་ཕྲན་སར་ཕེབས་ནས་དབུ་མའི་ལྟ་བའི་སྐོར་དྲི་བ་འགའ་ཤས་གནང་བྱུང་བར་དགུང་ལོ་གཞོན་རུང་དབུ་མའི་ལྟ་བར་དོན་
གཉེར་གནང་བ་ལེགས་སྙམ་དགའ་ཞིང་ཡི་རང་བའི་སྒོ་ནས་རང་བློར་ཤར་ཚོད་ཀྱི་ལན་སྙིང་པོར་དྲིལ་ཏེ་ཞུས་མོད་དེ། རིན་པོ་ཆེ་ནས་ལྟ་བའི་དཔྱད་པ་ལོ་ཤས་རིང་མཛད་མཐར་དོན་དམ་དཔྱོད་བྱེད་ཀྱི་རིགས་པའི་རྙེད་དོན་དུ་བདེན་བཞིའི་
དང་པོས་བསྡུས་པའི་བེམ་གཟུགས་རགས་པ་གདོས་བཅས་ཤིག་རྙེད་ནས་གདའ། ཉིན་གཅིག་སྐུ་ངོ་ཏཱ་བླ་མ་ཐུབ་བསྟན་ནོར་བཟང་ནས་རྣལ་འབྱོར་མའི་ལས་བསྙེན་བསྐྱར་མ་གཏོང་རྒྱུར་སྐུ་གསུམ་ལམ་འཁྱེར་སྐོར་དོགས་དཔྱོད་
དང། རྫོགས་རིམ་བསྲེ་བ་སྐོར་དགུའི་དམིགས་རྣམ་སྐྱོང་ཚུལ་ཁྲིད་དགོས་གསུངས་པ་ལྟར་ཞིབ་ཁྲིད་བྱས། ཟླ་བ་བཞི་པའི་ཚེས་བདུན་ཉིན་སྦག་ས་ནས་ཏར་འཕྲིན་འབྱོར་གསལ་༸སྐྱབས་རྗེ་ཕ་བོང་ཁའི་མཆོག་སྤྲུལ་རིན་པོ་ཆེ་བསྙུན་
བབས་ལྕི་བཞེས་ཡོད་ཚུལ་འཁོད་པ་ཐོས་འཕྲལ་ཡིད་བློང་བློང་པོར་གྱུར་ཏེ་དེ་མ་ཐག་༸གོང་ས་མཆོག་དང། ཡོངས་གླིང་རིན་པོ་ཆེར་ཐུགས་དམ་སྐྱབས་བསྐུལ་ཞུས། ཌལ་ཧོར་སེར་སྨད་དགེ་འདུན་སྤྱིར་མདོ་སྡེ་བསྐལ་བཟང་དགུང་

[220B] ཚེས་བཅུ་གཅིག་ནས་༸གོང་ས་མཆོག་ལ་མཁས་གྲུབ་རྗེའི་གསུང་དུས་འཁོར་སྤྱི་དོན་ནས་བཟུང་བཀླག་ལུང་འབུལ་འགོ་བཙུགས་ཤིང། ༸གོང་
ས་ཆེན་པོའི་མཛད་སེང་དང། ཕྲན་རང་གི་བྲེལ་བབས་སྟབས་བསྟུན་གྱིས་བཀླག་ལུང་རིམ་འབུལ་ཞུས། ཚེས་བཅུ་གསུམ་ཉིན་བཀའ་ཟུར་ཤན་ཁ་བ་འགྱུར་མེད་བསོད་ནམས་སྟོབས་རྒྱལ་གཞུང་ཞབས་བགྲེས་གྲས་དགུང་གྲངས་བདུན་ཅུ་
དོན་གཉིས་ལ་ཕེབས་པ་དེ་ཉིད་སྐུ་ཚེ་མ་ཟིན་པའི་མགྱོགས་བསྔོ་འབྱོར་པར་བསྔོ་སྨོན་བྱས་ཤིང། ཁོང་༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་དང། སྒོ་མང་ཁང་གསར་རིན་པོ་ཆེ། བཀའ་འགྱུར་བླ་མ་རིན་པོ་ཆེ་བློ་བཟང་དོན་ལྡན་སོགས་
བླ་མ་ཚད་ལྡན་མང་པོའི་དྲུང་ནས་མདོ་སྔགས་ཟབ་ཆོས་མང་དུ་ནོད་ཅིང། དགེ་ལྡན་ལྟ་གྲུབ་གཙང་མར་སྐྱོང་བ། བསམ་ཡས་ཙུག་ལག་ཁང་དང། དགའ་ལྡན་ཚོགས་ཆེན་སོགས་གཞུང་གནས་ནས་ཉམས་གསོའི་སྐབས་ཀྱི་དོ་དམ་
གནང་ཞིང། རྒྱུན་དུ་ཉམས་ལེན་ལ་བརྩོན་པ་དང། གསུང་རབ་གཟིགས་རྒྱ་ཆེ་ཞིང། ཁྱད་པར་བྱང་ཆུབ་ལམ་རིམ་ལ་གོམས་འདྲིས་ཆེ་བས་ལམ་རིམ་པར་རློམ་པ་གང་བྱུང་གིས་ཁོང་གི་དྲུང་ན་སྨྲ་ཚོད་བཟུང་དགོས་པ་ཞིག་ཡོད། ཚེས་
བཅོ་ལྔ་ཉིན་༸གོང་ས་ཆེན་པོའི་བཀའ་འབྲེལ་ཆོས་དོན་ལས་ཁུངས་ནས་བསྐུལ་གནང་བཞིན་རྡ་སའི་མོ་ཀྲི་མ་ཧོལ་ཐང་སྟེང་དུ་བོད་གཞུང་ལས་བྱེད་དང། རྣམ་གྲྭ་ཚོགས་ཡོངས། མི་མང་བྱིངས་ཁྱོན་ཆེ་བཅས་ལ་ཐེག་ཆེན་གསོ་སྦྱོང་གི་

[221A]༄༅། །སྡོམ་པ་འབོག་ཆོག་བྱས། ཚེས་བཅུ་བདུན་ཕྱི་དྲོ་རྡོར་གླིང་ཁར་ཤང་ནས་ཏར་འཕྲིན་འབྱོར་གསལ། ༸སྐྱབས་རྗེ་རྡོ་རྗེ་འཆང་གི་མཆོག་སྤྲུལ་རིན་པོ་ཆེ་སྦག་ས་ནས་ཁར་ཤང་སྨན་ཁང་དུ་གདན་དྲངས་
ཏེ་བཞུགས་མུར་ཁ་ས་དགོང་དྲོ་ཆུ་ཚོད་ཕྱེད་དགུའི་ཐོག་གསང་གསུམ་གྱི་བཀོད་པ་ཆོས་དབྱིངས་སུ་བསྡུས་ཚུལ་གསལ་བ་དགེ་ལྡན་བསྟན་པའི་ཁུར་ཆེན་ཐེག་ངེས་ཀྱི་མཁས་བཙུན་བཟང་གསུམ་འཛོམས་ཤིང། རྒྱ་གར་དུ་ཕེབས་འབྱོར་བླ་སྤྲུལ་ཀུན་གྱི་
ནང་ནས་མཛད་བཟང་ཕུལ་དུ་བྱུང་བས་གཟུར་གནས་བློ་ལྡན་ཀུན་གྱིས་བསྔགས་བརྗོད་ཀྱི་ཡུལ་དུ་བྱེད་བཞིན་པ། ཡོངས་འཛིན་གླིང་རིན་པོ་ཆེ་དང། ཕྲན་གཉིས་ཀས་མ་འོངས་དགེ་ལྡན་བསྟན་པའི་སྲོལ་འཛིན་ཆེན་པོ་ཞིག་འོང་དུ་རེ་ནས་
དབང་ལུང་ཁྲིད་གསུམ་སོགས་མདོ་སྔགས་ཀྱི་ཆོས་བཀའ་ཆེས་མང་བ་བརྟུན་པ་བསྐྱེད་དེ་ཕུལ་བའི་སྐྱེས་མཆོག་གཞོན་ནུ་དགུང་གྲངས་ཉེར་དྲུག་ཏུ་ཕེབས་པ་དེ་ཉིད་རྟ་བདུན་དབང་པོ་ནམ་མཁའི་དཀྱིལ་དུ་གློ་བུར་ནུབ་པ་ལྟ་བུར་གྱུར་པ་
ཤིན་ཏུ་གཅེས་པའི་བུ་གཅིག་འདས་པར་མཚུངས་པའི་འགྱོད་གདུང་མི་ཟད་པའི་ཁུང་བུར་ཚུད། དེ་འཕྲལ་༸སྐྱབས་རྗེ་ཡོངས་གླིང་རིན་པོ་ཆེར་སྙན་སེང་ཞུ་བར་བཏང། འཕགས་པ་ཝ་ཏི་བཟང་པོ་སོགས་ཀྱི་སྤྱན་སྔར་མཆོད་འབུལ་
དང་འབྲེལ་དགོངས་རྫོགས་སྨོན་ལམ་གང་ཤེས་བཏབ། ཕ་བོང་ཁའི་ཕྱག་སྐུ་འཕྲིན་ལས་དར་རྒྱས་ལ་ཐུགས་གསོ་དང་འབྲེལ་དགོངས་རྫོགས་མཆོད་སྤྲིན་ཞལ་འདེབས་སུ་ཧིན་སྒོར་ཆིག་སྟོང་ཐམ་པ་དང། མཆོག་སྤྲུལ་མྱུར་

[221B] དེ་རྗེས་ཉིན་གཞན་པ་ཞིག་ལ་ཁུ་ནུ་ནས་འབྲས་བློ་གླིང་དགེ་བཤེས་དཔལ་ལྡན་སེངྒེ་དང། སློབ་མ་གྲྭ་བཙུན་བརྒྱད་བཅས་འབྱོར་པར་འཇིགས་བྱེད་དཔའ་གཅིག་གི་དབང་ཆེན་བྱས་
༸རྒྱལ་དབང་ཆོས་རྗེའི་གསུང་རྗེ་ཙོང་ཁ་པ་ཆེན་པོའི་རྣམ་ཐར་ཆེན་མོ་སོགས་སྤྲུལ་གུ་རུ་དེ་ཝ་རིན་པོ་ཆེས་དཔར་བསྐྲུན་གནང་བར་འབྲེལ་ཐོགས་འདས་གསོན་སྤྱིར་དམིགས་ཞལ་འདེབས་ཧིན་སྒོར་ཆིག་སྟོང་དང། ལྷ་བུ་འདས་པོའི་ཆེད་ཧིན་སྒོར་
ཆིག་སྟོང་ཐམ་པ། འབྲས་བློ་གླིང་བཀའ་འགྱུར་རིན་པོ་ཆེ་དེ་ཉིད་ནས་དཔར་འདེབས་དམིགས་ཐེབས་སུ་སྩལ་བ་ཧིན་སྒོར་ཉིས་སྟོང་བརྒྱད་བརྒྱ་བཅས་དང། དཔེ་དེབ་ཀྱི་གླེང་བརྗོད་དང། དཔར་བྱང་སྨོན་ཚིག་བཅས་གསར་རྩོམ་གྱིས་
སྦྲགས་ཐོག་བསྐུར། སེར་བྱེས་ཏྲེ་ཧོར་དགེ་བཤེས་ཨོ་རྒྱན་ཚེ་བརྟན་དང། རྫོང་རྩེ་སྤྲུལ་སྐུ། ཏྲེ་ཧོར་བློ་གྲོས་སྤྲུལ་སྐུ་སོགས་སུས་སི་རི་ཀོན་དགོན་པར་ཕེབས་མི་མཁན་སློབ་དྲུག་ལ་ཐོན་སྐྱེས་ཕྲན་བུ་ཕུལ་ཏེ་སྤྱོད་ལམ་དང། ཆོས་
སྲིད་གནང་སྒོའི་སྐོར་བསམ་འཆར་སློབ་སྟོན་ཞུས་ཤིང། ཨོ་རྒྱན་ཚེ་བརྟན་ལ་དགོན་གསར་ས་ཆོག་སྐབས་ལྟོ་ཕྱེའི་ཐིག་འདེབས་ཚུལ་སློབ་ཁྲིད་བྱས། སོག་སྤྲུལ་ལ་རྗེའི་རྣམ་ཐར་ཆེན་མོ་དཔར་འདེབས་ལེགས་ཟིན་གྱི་དཔེ་དེབ་
ཆིག་སྟོང་ཐམ་པ་དགེ་ལུགས་མ་དགོན་གྱི་འགོ་འཛིན་ཚོགས་པར་ཞལ་འདེབས་སུ་འབུལ་ལམ་ཞུ་རྒྱུའི་སྐོར་མོས་བསྡུར་བྱས་པར། སོག་སྤྲུལ་ནས་ཀྱང་མོས་མཐུན་གནང་སོང་ཞིང། དཔར་འདེབས་ལེགས་སྐྱེས་སུ་མཛོད་

[222A]༄༅། །གོས་སེར་པོའི་ཤ་འཇུག་གསར་ལེགས་གཅིག་དང། ཁ་བཏགས་ནང་མཛོད་བཅས་ཕུལ། ༸སྐྱབས་མཆོག་རྡོ་རྗེ་འཆང་ཕ་བོང་ཁའི་གསུང་རྒྱལ་ཆེན་ཤུགས་ལྡན་གྱི་བསྟོད་པ་དཔག་མེད་བསྐལ་སྔོན་
མའི་འགྲེལ་པ་རྣམ་ཐར་ལོ་རྒྱུས་རྣམས་གསལ་འཁོད་ཅིག་བརྩམ་དགོས་ཞེས་སྔོན་དུས་ལྷ་སར་ཏྲེ་ཧོར་འཁྲུངས་གསར་རིན་པོ་ཆེ་དང། བཀྲ་ཤིས་ཆོས་གླིང་གི་གནས་བླ་མ་བློ་བཟང་ཆོས་འཕེལ། དྲུང་ཡིག་བློ་བཟང་རྡོ་རྗེ། གཟིམ་ལྷ་ཀླུ་
དགའ་ཚལ་བའི་སྐུ་ངོ་རྣམ་གཉིས་སོགས་མཆོག་དམན་མང་པོས་བསྐུལ་མ་གནང་བ་ལྟར་འབྲེལ་ཡོད་རྣམ་ཐར་དང། ཡིག་ཆ་གང་རྙེད་ནས་ཁུ་བསྡུས་ཀྱིས་ཟིན་ཐོ་བཀོད་དེ་ཕྱོགས་སྡེབ་འབྲི་རྩོམ་བྱ་རྩིས་མུར་རྒྱ་དམར་ཟིང་འཁྲུག་
སྟབས་ཀྱིས་གློ་བུར་བྱེས་བསྐྱོད་བྱ་དགོས་བྱུང་རྐྱེན་ཡིག་ཆ་རྣམས་ལྷ་སར་ལུས་པས་བརྩམ་རྒྱུའི་རེ་བ་ཙམ་འཇོག་བྱས་རུང། ལྷ་ས་ནས་བོད་མི་བྱེས་འབྱོར་གདོང་ལོ་རྒྱུས་ཟིན་ཐོ་ཁག་དང། ལྷ་སའི་ཤག་གི་རྟེན་རྙིང་གྲས་རྒྱལ་ཆེན་གྱི་
ཐང་ཀ་བཅས་འདི་གར་རིམ་སོན་བྱུང་བ་ཆོས་སྐྱོང་ཉིད་ཀྱི་འཕྲིན་ལས་སུ་ངེས་རྙེད་ཐོག་བྲག་གཡབ་ཧོ་ཐོག་ཐུ་རིན་པོ་ཆེ་དང། གྲོ་མོ་མཆོག་སྤྲུལ་རིན་པོ་ཆེ་སོགས་མང་པོ་ཞིག་གིས་བསྐུལ་གནང་ལ་བརྟེན་ཤུགས་ལྡན་བསྟོད་
འགྲེལ་དམ་ཅན་རྒྱ་མཚོ་དགྱེས་པའི་རོལ་མོ་ཞེས་པ་གསར་བརྩམས་བྱས། ཟླ་བ་བདུན་པའི་ཚེས་དགུ་ཉིན་༸གོང་ས་ཆེན་པོར་རྗེ་ཡབ་སྲས་གསུམ་གྱི་གསུང་འབུམ་བཀླག་ལུང་མཇུག་འགྲིལ་ཕུལ་ཟིན་རྗེས། གསང་འདུས་རྩ་

[222B] བོད་གཞུང་ནས་རྒྱ་གར་བཧོམ་བཧེལ་དུ་འགྲེམས་སྟོན་ཞིག་ལ་འདོན་གནང་མཛད་རྒྱུར་ཐུགས་རྗེ་ཆེན་པའི་དཀྱིལ་འཁོར་བློས་བསླང་བཞེང་རྒྱུ་རྒྱུད་སྨད་གྲྭ་ཚང་ལ་བཀའ་གནང་བར་བརྟེན་རྒྱུད་སྨད་
ལྡན་མ་ཚུལ་ཁྲིམས་དོན་ལྡན་བློས་བསླང་སྐོར་དོགས་དཔྱོད་བྱེད་པར་སླེབས་བྱུང་བ་ལག་ལེན་ཞིབ་ཁྲིད་བྱས། ཟླ་བ་བདུན་པ་ཉིས་བརྩེགས་ཀྱི་ཕྱི་མའི་ཚེས་བཅུ་བདུན་ཉིན་སྤི་རྟི་དཀྱིལ་དགོན་ནས་བཀྲས་ལྷུན་ལོ་ཆེན་རིན་པོ་ཆེའི་ཡང་སྤྲུལ་
དགུང་ལོ་དྲུག་སོན་པ་དང། ཡོངས་འཛིན་བཀའ་ཆེན་བློ་བཟང་རྒྱལ་མཚན་སོགས་སྐུ་འཁོར་ཉི་ཤུ་ཙམ་ངོས་འཕྲད་དུ་ཕེབས་པར་སྤྲུལ་སྐུ་ཧ་ཅང་གྲུང་ཞིང། གསོལ་ཇའི་སྐབས་ཇ་མཆོད་གངས་ཅན་ཤིང་རྟ་སྤྲུལ་སྐུ་རྐྱང་པས་བག་
ཚ་བ་མེད་པར་གསུངས་གནང་མཛད། དེ་རྗེས་ཉིན་གཅིག་ལོ་ཆེན་མཆོག་སྤྲུལ་སྐུ་འཁོར་དང། སྤི་རྟི་བའི་ཡུལ་མི་གང་འཚམས་ལ་རྗེ་ཚེ་འཛིན་མའི་སྒོ་ནས་ཚེ་དབང་ཕུལ་ཞིང། སྤྲུལ་སྐུར་དགེ་བསྙེན་གྱི་སྡོམ་པ་འབོག་ཆོག་དང་
གཙུག་ཕུད་བླངས། གསེར་ཟངས་ཀྱི་ཐུབ་སྐུའི་སྣང་བརྙན་གཅིག་རྡོ་དྲིལ་སོགས་ཕུལ། སྦག་སར་དགའ་བྱང་ཕ་ར་རིན་པོ་ཆེའི་ཡང་སྲིད་སྤྲུལ་སྐུ་ངོས་འཛིན་ཁྲི་གསོལ་སྐབས་འདི་ནས་མཇལ་དར་རྟེན་དོད་བསྐུར་བ་འབུལ་སྐབས་
སྤྲུལ་སྐུ་ཡར་བཞེངས་ཏེ་མཇལ་དར་མགུལ་དུ་བཞེས། ཕྱག་གསུམ་བཙལ་ཏེ་ཐལ་སྦྱར་གུས་འདུད་དང། ཡིད་སྐྱོའི་རྣམ་པ་བསྟན་ཏེ་ཅུང་ཟད་བཞུགས་པ་སོགས་གནས་ཚུལ་སྦག་ས་ནས་ཕ་ར་བླ་བྲང་གི་ཡེ་ཤེས་ཚེ་དབང་ནས་ཡི་གེ་

[223A]༄༅། །བསྐུར་འདུག་པ། ཁོང་གི་སྐུ་གོང་མ་དེ་ཕྲན་གྱི་སློབ་བུ་དད་གུས་ཅན་ཞིག་ཡིན་གཤིས་སྔོན་གྱི་བག་ཆགས་སད་འདྲ་ཞིག་བྱུང་འདུག་ཟླ་བ་བརྒྱད་པ་ནང་ཚེ་མཆོག་གླིང་མཆོག་སྤྲུལ་དང། མཛོད་པས་བསྐུལ་
བ་བཞིན་སྤྲུལ་སྐུ་ངོ་འཁོར་དང། ཐེ་པོ། བླ་རྟི་སོགས་བླ་སྤྲུལ་དགེ་བཤེས་གང་འཚམས་ཤིག་ལ་འཇམ་དབྱངས་ཆོས་སྐོར་ནས་བཤད་པའི་འཇམ་དབྱངས་ཕྱི་སྒྲུབ། ནང་སྒྲུབ། གསང་སྒྲུབ་གསུམ་ཀའི་རྗེས་གནང་ཕུལ། རྡ་རམ་ས་ལའི་
ཤོད་དུ་བོད་གཞུང་ནས་ས་ཁང་སྤུས་གཟིགས་གནང་བའི་ཁང་ཁུངས་སུ་ཕྲན་ཚོར་སྡོད་ཤག་ཅིག་གནང་བྱུང་བ་སྐབས་དེར་ལས་ཁུངས་ཀྱི་ཁང་པ་གོ་ཡུལ་ཕྲན་བུ་དོག་སྐྱོན་མ་ཟད། གཞུང་གི་ལས་བྱེད་རྣམས་ཀྱི་ཤག་ཀྱང་ཉུང་སྐྱོན་ལྟ་བུ་
ཡོད་འདྲར་བརྟེན་ཕྲན་ཚོར་སྡོད་ཤག་གནས་སྐབས་ཞུ་མི་དགོས་ཞེས་ཞུས་ཀྱང། ནང་སྲིད་བཀའ་བློན་དབང་འདུས་རྡོ་རྗེ་དང། རྒྱུན་ལས་ཚོགས་གཙོ་སྐལ་བཟང་དགྲ་འདུལ་རྣམ་གཉིས་ཕྲན་སར་ཆེད་ཕེབས་ཀྱིས་ལས་ཁུངས་དང། ལས་བྱེད་
བཅས་པར་ཁང་ཁུངས་ཉུང་སྐྱོན་མེད་གཤིས་གངས་ཅན་སྐྱིད་གཤོངས་སུ་ངེས་པར་སྤོ་དགོས་ནན་གསུངས་ལྟར་སྤོ་རྒྱུའི་ཁས་ལེན་ཞུས་ཤིང། ཟླ་བ་བརྒྱད་པའི་ཚེས་ཉེར་གཅིག་ཉིན་གཟའ་སྐར་ལེགས་པས་དངོས་ཆས་འོར་འདྲེན་གྱི་ཐོག་མར་བླ་མཆོད་ཚོགས་ཞིང་ཐང་ག་དང། བརྒྱད་སྟོང་པའི་གླེགས་བམ་སོགས་
གདན་ཞུས་ཀྱིས་མདུན་གཡོག་དཔལ་ལྡན་སོགས་བཏང་བར་ལམ་དུ་ཐོག་མར་འོ་མ་འཁྱེར་བ་དང། ར་དཀར་པོའི་ཁྱུ། སྦག་ས་ནས་བསྐུར་བྱུང་ཞེས་སྒྲོལ་དཀར་གྱི་སྒོ་ནས་བརྟན་བཞུགས་དཔེ་ཆའི་དཔར་ཕུད་བསྐྱེལ་མི་སོགས་རིམ་འཕྲད་

[223B]བར་དེར་ཉིན་གཅིག་ཡོངས་གླིང་རིན་པོ་ཆེའི་བཀའ་དགོངས་བཞིན་བཅར་ཏེ་ཐུ་ཀྭན་གསུང་བཀའ་རྒྱའི་གྲས་ནས་འཇིགས་བྱེད་ཀྱི་བླ་མའི་རྣལ་འབྱོར་དངོས་གྲུབ་གཏེར་མཛོད་དང་
དེའི་ཡན་ལག་ཞི་རྒྱས་ཀྱི་ལས་སྒྲུབ་ཚུལ། གཤིན་རྗེ་གཤེད་རིགས་ལྔར་བརྟེན་པའི་དམ་ཚིག་ཉམས་ཆག་གསོ་བ། འཇམ་དཔལ་ཞི་དྲག་གི་བསྲུང་བ་སོགས་ཀྱི་ལུང་ཁྲིད་ཕུལ། ཟླ་བ་དགུ་པའི་ཚེས་གསུམ་ཉིན་གཟའ་ཚེས་ལེགས་
པས་ཕྲན་ཚོའི་སྡོད་གནས་སྤོ་འདེགས་ཀྱིས་སྡོད་གནས་རྙིང་པ་ན་རོ་འཇིའི་ཀོ་ཀྲི་ནས་ཐོན་སྐབས་ཤག་མཚེས་རྣམ་གྲའི་དགེ་འདུན་རྣམས་ནས་སྐྱེལ་མའི་མཇལ་དར་གནང་ཞིང། གངས་ཅན་སྐྱིད་གཤོངས་ཀྱི་ལས་ཤག་བཀྲ་ཤིས་རབ་
བརྟན་དུ་འབྱོར་སྐབས་བོད་གཞུང་ལས་ཁུངས་ཀྱི་ལས་བྱེད་ཆེ་ཕྲ་ངོ་ཡོད་རྣམས་དང། རྣམ་གྲྭའི་སློབ་དཔོན་རྭ་སྟོད་རིན་པོ་ཆེ་བཅས་ཀྱིས་སྤོས་སྣེ་སོགས་ཀྱིས་བསུས་ཏེ་ཤག་ཏུ་འབྱོར་འཕྲལ་བོད་གཞུང་བཀའ་ཤག་དང། ཆོས་དོན་ལས་
ཁུངས་གཉིས་ནས་རྟེན་གསུམ་མཇལ་དར་དང། གཞན་ཡང་མཆོག་དམན་སྣ་ཚོགས་ནས་ལེགས་སྐྱེས་ཀྱི་རིམ་པ་སྩལ། རྭ་སྟོད་རིན་པོ་ཆེ་སྐུ་སྒེར་ནས་ཡོན་སྦྱར་ཏེ་བླ་མཆོད་ཚོགས་འཁོར་དང་འབྲེལ་བའི་བརྟན་བཞུགས་གནང་བ་
སོགས་ཡུལ་དུས་ཀྱི་ཚོད་ན་རྟེན་འབྲེལ་གང་རྒྱས་སུ་ལེགས། དེའི་ཕྱི་ཉིན་བཤད་སྒྲའི་ཕྱག་མཛོད་མ་ཎི་ཐང་ཇོ་ལགས་བཟའ་མི་གཉིས་ནས་ནན་བསྐུལ་བཞིན་སྐྱ་སེར་བརྒྱ་ཕྲག་ཙམ་ལ་རྡོ་རྗེ་རྣལ་འབྱོར་མའི་སིནྡྷུ་རའི་བྱིན་རླབས་དང་

[224A]༄༅། །ཚོགས་འཁོར་བྱས། འདི་ཉིན་ཕྱི་དྲོ་༸གོང་ས་མཆོག་ཤག་ཏུ་ཆིབས་བསྒྱུར་གྱིས་ལྷོད་བཞུགས་ཐོག་ཤག་སྐྱིད་པོ་བྱུང་འདུག་ཅིང་ད་ཆ་ཡུན་འཚོའི་འཕེན་འདུན་གཏོང་གལ་ཆེ་ཚུལ་ཕེབས་པར་
ཐོག་མ་མེད་པ་ནས་རྟག་འཛིན་ལ་གོམས་འདྲིས་ཆེ་བས་ཡུན་འཚོའི་རེ་འདུན་རྨི་ལམ་ཚུན་ཆད་ལའང་ཆེ་ལུགས་སོགས་གསོལ། སེར་བྱེས་རི་སྐྱ་སྤྲུལ་སྐུའི་ཐུགས་འདོད་བཞིན་སྒྲོལ་མ་ཙིཏྟ་མ་ཎིའི་ཐུན་མོང་མ་ཡིན་པའི་སྙིང་ཞུགས་ཀྱི་
རྗེས་གནང་ཆིག་བརྒྱུད་མ། རྡོར་གཅོད་དང་མདོ་སྡུད་པའི་བཀླག་ལུང་བཅས་ཕུལ། ཚེས་ཉེར་གསུམ་ཉིན་༸གོང་ས་མཆོག་ཤག་ཏུ་ཆིབས་བསྒྱུར་གྱིས་བར་ལམ་ཐས་ལན་ཌར་ནང་པའི་ཆོས་ཚོགས་སུ་ཆིབས་བསྒྱུར་བསྐྱངས་པའི་
མཛད་རིམ་དང། ཕྱོགས་དེའི་རྒྱལ་པོ་ཚུན་ཆད་སྐྱེ་བོ་ཐམས་ཅད་ཆོས་དང་དགེ་འདུན་ལ་གུས་བཀུར་ཆེ་བ་དང། གནས་བརྟན་སྡེ་པའི་དགེ་འདུན་ཆེས་མང་ཞིང། དེ་དག་ཞི་དུལ་གྱི་བཙུན་ཚུགས་ཅན་མཐོང་ན་དྭང་བ་འདྲེན་པ་
འདུལ་བའི་ཀུན་སྤྱོད་གཙང་བ་སོགས་ངོ་མཚར་ཆེ་ཚུལ་དང། ཞི་ལྷག་ཏིང་འཛིན་དང། བྱང་ཕྱོགས་སོ་བདུན་སོགས་ལས་བརྩམས་པའི་ཆོས་ཀྱི་དྲི་ལན་མཛད་ལུགས་བཀའ་ཕེབས། ༸སྐྱབས་རྗེ་ཡོངས་གླིང་རིན་པོ་ཆེ་རྡོར་གདན་དུ་
ཆིབས་བསྒྱུར་མཛད་ཞོར་ཤག་ཏུ་ཞབས་འཁོད་བསྐྱངས་པར་འཇིགས་བྱེད་ལ་རྟེན་པའི་ཡི་གེ་བཞི་པའི་བསད་བཟློག་གི་ལུང་ཁྲིད་དང། མཁའ་འགྲོའི་གྲིབ་སེལ་གྱི་སྐུ་ཁྲུས་ཕུལ། ཚོང་དཔོན་བློ་ཡེ་རྡོར་གདན་དུ་གནས་མཇལ་

[224B] ལྷ་བུ་འདས་པོའི་དགེ་རྩར་མཆོད་མེ་ཁྲི་མཆོད་གཉིས་དང། འབྲེལ་ཐོགས་འདས་གསོན་སྤྱིར་དམིགས་མཆོད་མེ་ཁྲི་མཆོད་གཉིས་བཅས་རྡོ་གདན་དང་ཝ་ཎར་ཆ་བགོས་ཀྱིས་འབུལ་རྒྱུ་བསྐུར། ཟླ་བ་བཅུ་གཅིག་པའི་ཚེས་བཞི་
ཉིན་དགའ་ཤར་ཐེ་པོ་རིན་པོ་ཆེ་དང། བླ་རྟི་སྤྲུལ་སྐུ། སེར་བྱེས་ཏྲེ་ཧོར་དགེ་བཤེས་རབ་བརྟན་སོགས་ལ་དགའ་ལྡན་ལྷ་བརྒྱ་མ་རྩ་བ་དང། ༸རྒྱལ་མཆོག་བསྐལ་བཟང་རྒྱ་མཚོའི་གསུང་ཁྲིད་ཡིག་དངོས་གྲུབ་ཀུན་འབྱུང་གཉིས་སྦྲགས་
པའི་སྟེང་ནས་དགའ་ལྷའི་བཤད་ཁྲིད་ཕུལ། ཟླ་བ་བཅུ་གཉིས་པའི་ཚེས་བཅུ་ཉིན་གསེར་ཀོང་རྡོ་རྗེ་འཆང་གི་དགོངས་རྫོགས་དུས་མཆོད་འཁེལ་བར་བརྟེན་མཚན་ཞབས་གསེར་ཀོང་ཐུགས་སྲས་རིན་པོ་ཆེ་ནས་བསྐུལ་གནང་བཞིན། རིན་
པོ་ཆེ་ཉིད་དང། རྭ་སྟོད་རིན་པོ་ཆེ་སོགས་བླ་སྤྲུལ་དགེ་བཤེས། རྣམ་གྲྭ་དང། རྫོང་དགའ་ཆོས་སྡེ་སོགས་ཀྱི་དགེ་འདུན། མི་སྐྱ་ཕོ་མོ་བཅས་བརྒྱ་ལྷག་ཙམ་ལ་རྡོ་རྗེ་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས། མཇུག་ཏུ་ཚོགས་འཁོར་
དང་བཅས་པ་རྒྱས་པར་བྱས་ཏེ་བཞེད་པ་བསྐངས། །རང་ལོ་དྲུག་ཅུ་རེ་བརྒྱད་དུ་སོན་པ། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བརྒྱད་ཟླ་བ་གཉིས་པའི་ཚེས་ཉེར་དགུ་བོད་ས་སྤྲེ་ཟླ་བ་དང་པོའི་ཚེས་གཅིག་ཉིན་༸གོང་ས་མཆོག་
གི་ཞབས་དྲུང་དུ་ལོ་གསར་མཇལ་ཕྱག་དང། ཚེས་གཏོར་གསུང་ཆོག་སར་བཅར་ཞིང། མཛད་སྒོ་གྲུབ་རྗེས་གཟིམ་ཆུང་དུ་ལྷོད་མཇལ་སྐབས་སྤྱི་བྱེའི་གནས་ཚུལ་སྣ་ཚོགས་དང། ལྷག་པར་མྱང་འདས་སྟོང་ཉིད་ཡིན་མིན་དང་

[225A]༄༅། །གྲུབ་མཐའ་འོག་མའི་འདོད་པ་ལྟར་གྱི་གང་ཟག་རང་སྐྱ་ཐུབ་པའི་རྫས་སུ་གྲུབ་པར་འཛིན་པའི་འཛིན་པས་བསྐྱེད་པའི་ཉོན་མོངས་དང། ཐལ་འགྱུར་བའི་བཞེད་པ་ལྟར་གང་ཟག་རང་བཞིན་གྱིས་གྲུབ་
པར་འཛིན་པའི་འཛིན་པས་བསྐྱེད་པའི་ཉོན་མོངས་གཉིས་ཁྱད་པར་ཡོད་མེད་དང། ཐལ་འགྱུར་བའི་ལུགས་ལ་ཉོན་མོངས་ཐམས་ཅད་རང་བཞིན་གྲུབ་འཛིན་དང་མཚུངས་ལྡན་དུ་གསུངས་པས་དེ་ལྟར་ན་གྲུབ་མཐའ་འོག་མས་བཞེད་པ་
ལྟར་གྱི་གང་ཟག་གི་བདག་མེད་སྒོམ་པས་ཉོན་མོངས་མངོན་འགྱུར་བ་རྩམ་ཡང་སྤོང་མི་ནུས་པར་ཐལ་བ་སོགས་ཀྱི་སྐོར་ལས་བརྩམས་པའི་བཀའ་འདྲི་མང་ཙམ་ཕེབས་པར། མྱང་འདས་སྟོང་ཉིད་ཡིན་མིན་ལ་བཞེད་པ་མི་
མཐུན་པ་ཡོད་པ་དང། གོང་གསལ་ཉོན་མོངས་གཉིས་ལ་ཕྲ་རགས་ཀྱི་ཁྱད་པར་ཡོད་པ། ཐལ་འགྱུར་བའི་ལུགས་ལ་གྲུབ་མཐའ་འོག་མའི་འདོད་པ་ལྟར་གྱི་གང་ཟག་གི་བདག་མེད་སྒོམ་པས་ཉོན་མོངས་རགས་པ་མགོ་ནོན་པ་
ཙམ་ལས་སྤོང་མི་ནུས་པས་མངོན་པ་ནས་བཤད་པའི་དགྲ་བཅོམ་ཞེས་འཇོག་པ་ཡིན་ཚུལ་སོགས་བློར་ཤར་ཚོད་འགའ་རེ་གསོལ་བ་དོན་མཐུན་ཞིག་བྱུང་མིན་ནི་མ་ཤེས། ཚེས་བཅུ་གཅིག་ཉིན་༸གོང་ས་མཆོག་འདི་གའི་ཤག་ཏུ་
ཆིབས་བསྒྱུར་གྱིས་ཚེས་བཅོ་ལྔ་ནས་བཟུང་སྐུ་བཅར་མཆོད་མཁན་གྱིས་ཞུས་བསྐུལ་ལྟར་ལམ་རིམ་ཆེན་མོའི་བཤད་ལུང་སྩལ་རྒྱུའི་སྐོར་སོགས་བཀའ་སྩལ་ཞིབ་ལྷུག་ཏུ་ཕེབས་པར། ཕྲན་ནས་བསྟན་འགྲོ་སྤྱི་བྱེར་བཀའ་དྲིན་ཆེ་ཞུ་

[225B]
རྒྱལ་དང་རྒྱལ་སྲས་བྱེ་བའི་ཤུལ་ལམ་མཆོག་ཡོངས་རྫོགས་ཡོངས་སུ་བགྲོད་པའི་རིམ་པ་གང། །བློ་གཏེར་བློ་བཟང་རྒྱལ་བས་ལེགས་གསལ་བ། །ཆེ་མཆོག་ཆེ་བ་བཞི་ལྡན་གླེགས་བམ་འདི། །བློ་ལ་བཟང་པོའི་ཡོན་ཏན་
མ་དམིགས་ཀྱང། །ཡེ་ནས་དད་གུས་རབ་བརྟན་ཤེས་རྨོངས་དེས། །སྲིད་ཞིའི་རྣམ་འདྲེན་སྲིད་པ་ཇི་སྲིད་བར། །ཐེག་མཆོག་ཆོས་ཀྱི་འཁོར་ལོ་བསྐོར་ཕྱིར་ཕུལ། །ཞེས་ལག་བྲིས་ཀྱིས་བཀོད་དེ་མཇལ་དར་རྟེན་དོད་དང་བཅས་རྟེན་
འབྲེལ་གྱི་སླད་དུ་ཕུལ། ཚེས་བཅོ་ལྔ་ཉིན་ཆོས་དོན་ལས་ཁུངས་ཀྱི་བཀའ་འབྲེལ་བཞིན་ལས་ཁུངས་ཁག་གི་ལས་བྱེད་ཡོངས་རྫོགས་དང། སྐྱ་སེར་གཞན་དག་བཅས་བདུན་ཅུ་སྐོར་ལ་ཐེག་ཆེན་གསོ་སྦྱོང་གི་སྡོམ་པ་འབོག་ཆོག་
ཚེས་ཉེར་དྲུག་ཉིན་རྗེའི་གསུང་ལམ་རིམ་ཆུང་ངུར་རྩ་བ་ནང་གསལ་གྱི་ས་བཅད་ལ་ནང་གསེས་ས་བཅད་ཞིབ་ཏུ་བཀྲལ་བ་ཞིག་སྔ་ལོ་ནས་འགོ་འཛུགས་ཀྱིས་འབད་པ་ཆེན་པོས་བྲིས་པ་མཇུག་འགྲིལ་དཔར་འདེབས་ཀྱི་མ་ཕྱི་ལྡན་མ་བྱམས་
པ་ཆོས་རྒྱལ་གྱིས་འབྲི་རྒྱུའི་ལས་འགོ་བཙུགས། ཟླ་བ་གཉིས་པའི་ཚེས་ལྔ་ཉིན་རྒྱུད་སྟོད་གྲྭ་ཚང་ནས་ཡོན་སྦྱར་གྱིས་མཁན་བླ་དགེ་འདུན་རྣམས་ནས་བླ་མཆོད་དང་འབྲེལ་བའི་རིང་འཚོའི་བདེན་ཚིག་བསྐྱངས། དེ་རྗེས་རྒྱུད་སྨད་ཏེ་

[226A]༄༅། །ཧོར་བསམ་གཏན་གྱི་འདོད་མོས་བཞིན་འདི་གའི་ཤག་གི་མདུན་གྱི་སྤང་ལྗོངས་སུ་རྣམ་གྲྭ་དང། རྫོང་དགའ་ཆོས་སྡེ། ཌལ་ཧོར་ནས་ཕེབས་པའི་གདན་ས་གསུམ་དང། རྒྱུད་གྲྭའི་དགེ་འདུན་
སོགས་གཙོ་གྱུར་མི་གྲངས་བཞི་བརྒྱ་ལྷག་ཙམ་ལ་དགའ་ལྡན་ལྷ་བརྒྱ་མའི་རྣལ་འབྱོར་ཐུན་མོང་མིན་པའི་འདོན་སྒྲིགས་༸སྐྱབས་རྗེ་རྡོ་རྗེ་འཆང་གི་གསུང་གི་སྟེང་ནས་བཤད་ཁྲིད་ཉིན་གཉིས་དང། ཟླ་བ་གསུམ་པའི་ཚེས་གཅིག་ལ་ཕན་པོ་
ན་ལེནྡྲའི་བཅོ་བརྒྱད་ཁྲི་ཆེན་རིན་པོ་ཆེའི་ཐུགས་བཞེད་ལྟར་སྟོན་འཁོར་རྣམས་ལ་སྒྲོལ་དཀར་གྱི་ཚེ་དབང་ཕུལ་ཞིང། སེར་བྱེས་གཙང་པ་དགེ་བཤེས་རབ་རྒྱས་འོང་ནས་ཞི་གནས་ཀྱི་ཏིང་འཛིན་ཐོབ་རེས་ཟླ་དྲུག་ལྷག་ཙམ་བསྒོམས་ཀྱང་
སེམས་དམིགས་པར་ཡུན་རིང་གནས་ཆ་འོང་དཀའ་བའི་ལང་ཤོར་འགོག་མི་ཐུབ་པ་ཞིག་འོང་གི་འདུག་པས་དེར་དམིགས་པའི་ཐབས་འཕྲུལ་ཇི་འགབ་དྲིས་བྱུང་བར། སེམས་དམིགས་རྟེན་ལ་འདྲེས་པའམ་ཐིམ་པ་ལྟ་བུ་དང། དེ་
ཡང་ལྕིད་དེ་སྡོད་པ་ལྟ་བུ་བསམ་ན་ཅུང་ཟད་ཕན་སྲིད། དེས་ཀྱང་མ་ཕན་ན་རེ་ཞིག་ཐུན་བཞག་སྟེ་གསོལ་འདེབས་བསགས་སྦྱངས་བྱས་ལེགས་བརྗོད་ཅིང། རྗེས་སོར་ཁོང་གིས་དེ་བཞིན་བྱས་པས་ཕན་ཚུལ་ཟེར། ཚེས་གསུམ་
ཉིན་དགའ་ཤར་གྲྭ་ཚང་ནས་ཕྲན་གྱི་ཚེ་གེགས་ཞི་ཆེད་བརྟན་བཞུགས་གཟབ་རྒྱས་སྨིན་སྒྲུབ་དགོས་ཚུལ་རྡ་སར་གཏན་བཞུགས་ཐེ་པོ་རིན་པོ་ཆེ་སོགས་བླ་སྤྲུལ་དགེ་བཤེས་རྣམས་ལ་ཕྱག་བྲིས་གནང་འབྱོར་ལྟར་ཁོང་རྣམ་པས་དོ་ཁུར་

[226B] ཚེས་ཉི་ཤུ་ཉིན་རྡ་སའི་བུ་གསོ་ཁང་གི་དུས་དྲན་རྟེན་འབྲེལ་མཛད་སྒོར་༸གོང་ས་
མཆོག་ཆིབས་བསྒྱུར་ཐོག་ཡོངས་འཛིན་གླིང་རིན་པོ་ཆེ་དང། ཕྲན་གཉིས་ཀྱང་མགྲོན་འབོད་ལྟར་བཅར་ཞིང། དེར་༸གོང་ས་མཆོག་ནས་ལམ་རིམ་སོགས་སུ་རྟེན་འབྲེལ་ཡན་ལག་བཅུ་གཉིས་དེ་རྟེན་འབྲེལ་ཚར་གཅིག་གི་དབང་དུ་
བྱས་ན། ཚེ་གསུམ་ལས་ལྷག་པའི་བཞི་ལྔ་སོགས་ལ་རྫོགས་པ་མི་སྲིད་པར་གསུངས་པ། དཔེར་ན་དམྱལ་བའི་བར་དོ་དགེ་བའི་སྟོབས་ཀྱིས་ལྷའི་བར་དོར་འཕོས་པ་ལྟ་བུའི་ཚེ། འགྲུབ་བྱེད་སྲེད་ལེན་གྱིས་དམྱལ་བའི་བར་དོར་གསོས་
བཏབ་ཟིན་རུང། དམྱལ་བར་མ་སྐྱེས་ཤིང། དེ་ནས་ནམ་ཞིག་དམྱལ་བར་སྐྱེས་ཚེ་ཡང་བསྐྱར་གསོས་བཏབ་དགོས་སམ། སྔོན་མའི་སྲེད་ལེན་གྱིས་གསོས་བཏབ་པ་དེས་གོ་ཆོད། དེ་ལྟར་ན་ཚེ་བཞི་ལྔ་སོགས་ཀྱིས་རྫོགས་པར་ཡོད་དགོས་
པ་དང། སེམས་ཙམ་པས་འདོད་པའི་ཕྱི་དོན་སྐོར་ལ་གསུང་གླེང་མང་ཙམ་བྱུང་བར། གོང་གསལ་སྲེད་ལེན་གྱིས་ཡང་བསྐྱར་གསོས་བཏབ་དགོས་བཟོ་ཡང། དེས་ཚེ་བཞི་ལྔར་རྫོགས་པར་ཐལ་མི་དགོས་འདྲ་ཞེས་འཕྲལ་སེལ་གྱི་ལན་
ཞིག་གསོལ། དགོང་དྲོ་བུ་གསོ་ཁང་གི་ཕྲུག་གུ་རྣམས་ཀྱིས་ལྷ་བླ་མ་ཁུ་དབོན་གྱིས་ཇོ་བོ་རྗེ་བོད་དུ་གདན་དྲངས་པའི་རྣམ་ཐར་གྱི་ཟློས་གར་གཟིགས་འབུལ་ཞུས་སོང་བ་ཁུངས་དང་འབྲེལ་ཞིང་འཁྲབ་སྟངས་གླེང་བརྗོད་སོགས་གང་ལེགས་འདུག་

[227A]༄༅། །ཟླ་བ་བཞི་པའི་ཚེས་བཅུ་གཉིས་ཉིན་ཌལ་ཧོར་དུ་གཏན་བཞུགས་སེ་འབྲས་དགེ་གསུམ་གྱི་དགེ་འདུན་སྤྱི་ནས་རྒྱུ་སྦྱར་ཐོག་༸གོང་ས་ཆེན་པོའི་ལམ་རིམ་ཆོས་ཞུར་ཕེབས་པའི་དགེ་འདུན་རྣམས་དང་བཅས་ལྷན་ཚོགས་
ཀྱིས་གནས་བརྟན་ཕྱག་མཆོད་དང་འབྲེལ་བའི་རིང་འཚོའི་ཆོ་ག་གནང་བ་དགེ་འདུན་མི་ཕྱེད་འདུན་པའི་རྟེན་འབྲེལ་གྱིས་མཐར་བྱེད་ཀྱི་མཆེ་བ་རི་མོའི་གནས་སུ་བཀོད་ཅིང། འདུས་སྤྱིས་གནང་བའི་བདོག་པའི་རྟེན་རྣམས་ཕྱིར་འབུལ་ཞུས་
༸གོང་ས་མཆོག་ནས་སེམས་བསྐྱེད་སྡོམ་བཞེས་བསྐྱང་རྒྱུའི་མཆོད་སྤྲན་བཞེངས་དོད་དུ་ཧིན་སྒོར་ཆིག་སྟོང་ཐམ་པ་སྩལ་ཏེ་མཆོད་པ་གཟབ་རྒྱས་གྲབས་གཤོམ་དགོས་ཕེབས་ལ། ཁང་པའི་གོ་ཡུལ་དང་ཡོ་བྱད་ཀྱིས་གྲངས་
མང་གཤོམ་ཐབས་བྲལ་གཤིས། ཞལ་ཟས་རྣམས་མར་ཁུ་དང་མངར་གསུམ་སྦྱར་བའི་ལྷ་བཤོས་ཕུན་སུམ་ཚོགས་པ་ཆེ་ཚད་སུམ་བརྒྱ་ལྷག་ཙམ་དང། ཤིང་འབྲས་སྣ་ཚོགས་དོ་པོ་འགའ་ཤས་སོགས་རྒྱུ་སྤུས་ལེགས་སུ་འདུ་བྱས་
དངོས་གཞི་ཚེས་བཅུ་གསུམ་སྔ་དྲོ་ཆུ་ཚོད་བརྒྱད་ཐོག་༸གོང་ས་མཆོག་འདི་གའི་ཤག་ཏུ་༸ཞབས་འཁོད་ཀྱིས་སེམས་བསྐྱེད་སྡོམ་བཞེས་བསྐྱང་རྒྱུར་བརྟེན། ནམ་ལངས་སྔ་ཆར་ཕྲན་རང་ནས་སྦྱོར་ཆོས་དང་འབྲེལ་སྨོན་འཇུག་གི་བྱང་སྡོམ་
བླངས་ཤིང། དེ་ནས་༸གོང་ས་སྐུ་རྐྱང་དང། ཁོ་བོ་མཉམ་དུ་སྦྱོར་ཆོས་མཆོད་ཕྲེང་དང་བཅས་རྒྱས་པ་སྔོན་དུ་བཏང་ནས་ཞི་བ་ལྷའི་ལུགས་ལྟར་སྨོན་འཇུག་ཅིག་ཅར་དུ་འཛིན་པའི་སྡོམ་པ་འབོག་ཆོག་ཞུས་མཐར། ༸གོང་ས་མཆོག་ནས་

[227B] སྤྱོད་འཇུག་ཆེན་མོ་མཉམ་གསུང་བཅས་བླ་མ་གོང་རིམ་གྱི་ཕྱག་ལེན་ཉམས་མེད་དུ་བསྐྱངས་གྲུབ་
རྗེས་ཕོ་བྲང་དུ་ཆིབས་བསྒྱུར་གྱིས་ལམ་རིམ་ཆེན་མོའི་ཆོས་ཞུ་བ་རྣམས་ལ་སེམས་བསྐྱེད་འབོག་ཆོག་བཀའ་དྲིན་སྩལ་ཏེ་རྣམ་པ་ཐམས་ཅད་མཁྱེན་པའི་བྱང་ཆུབ་ཀྱི་ས་བོན་བསྐྲུན་པར་མཛད། བོད་ཟླ་ལྔ་པའི་ཚེས་བརྒྱད་ཉིན་ཆ་ཕྲེང་བ་
མི་མང་སྤྱི་ནས་རྒྱུ་ཡོན་སྦྱར་ཏེ་ཟོང་རིན་པོ་ཆེ་དང། ཛེ་སྨད་རིན་པོ་ཆེ་སོགས་བླ་གྲྭ་གདན་ཞུས་ཀྱིས་རིང་འཚོའི་བརྟན་བཞུགས་བསྒྲུབས་ཤིང། དེ་རྗེས་ཆ་ཕྲེང་པ་རྣམས་ནས་སྐྱིད་སྡུག་ཚོགས་པ་འཛུགས་རྒྱུར་མང་མོས་གྲོས་མཐུན་སྔོན་ཟིན་
འདུག་པར་བརྟེན་ཚོགས་པའི་མ་རྩའི་ཞལ་འདེབས་སུ་ཧིན་སྒོར་ཉིས་སྟོང་ཐམ་པ་བསྟབས། ཟླ་བ་བདུན་པའི་ཚེས་བརྒྱད་ཉིན་༸གོང་ས་མཆོག་ཕོ་བྲང་རྙིང་པ་སརྦ་ཨ་ཤེ་རམ་ནས་ཀ་སྤུ་ཐར་ལའི་ཕོ་བྲང་གསར་པ་ཐེག་ཆེན་ཆོས་གླིང་དུ་སྤོ་
བཞུགས་མཛད་སྒོའི་སར་བཅར་ཏེ་རྟེན་འབྲེལ་མཇལ་དར་རྟེན་གསུམ་ཕུལ་ཞིང། ལྷ་སའི་ཐུགས་རྗེ་ཆེན་པོའི་ཞལ་ཁྱིམ་དང། སྐྱིད་གྲོང་ཇོ་བོ་ཝ་ཏི་བཟང་པོ་བཅས་གདན་ཞུ་མཛད་གནང་ལ་སྤོས་སྣེ་དང། ཚོམ་ཆེན་དུ་བཞུགས་
གསོལ་གྲུབ་རྗེས་༸གོང་ས་མཆོག་དང། ཕྲན་ཡོངས་འཛིན་གཉིས། རྣམ་གྲྭ་དགེ་འདུན་བཅས་ནས་མཆོད་འབུལ་ཁྲུས་གསོལ་རབ་གནས། བཀྲ་ཤིས་གསོ་སྦྱོང། ཡུམ་ཉི་ཁྲིའི་གླེགས་བམ་ཞལ་དབྱེ་ཚོགས་པ་རྣམས་ལ་ཆ་བགོས་

[228A]༄༅། །དག་སྒྲོགས་སོགས་མཛད་སྒོ་རྣམས་ཟིན་རྗེས་རང་གནས་སུ་ལྡོག་ཚེས་བཅུ་གཉིས་ཉིན་ཕོ་བྲང་གསར་པར་རྒྱུད་སྨད་མཁན་བླ་གཉིས་བཅས་དགེ་འདུན་བཅུ་དང། རྣམ་གྲྭ་དགེ་འདུན་འགའ་ཤས་བཅས་
ནས་གསང་འདུས་ཀྱི་སྒོ་ནས་རབ་གནས་རྒྱས་པ་དང། རྒྱུད་སྟོད་མཁན་བླ་གཉིས་བཅས་དགེ་འདུན་བཅུ་དང། རྣམ་གྲྭ་བརྒྱད་ནས་བདེ་མཆོག་དང་འབྲེལ་བའི་རབ་གནས་རྒྱས་པ་ཉིན་གསུམ་བཅས་ཚུགས་པའི་རབ་གནས་དངོས་གཞི་འདི་
ཉིན་འཁེལ་བར་༸སྐྱབས་རྗེ་ཡོངས་གླིང་རིན་པོ་ཆེ་གསང་འདུས་ཆོག་གྲའི་དབུ་བཞུགས་དང། བདེ་མཆོག་ཆོག་གྲའི་རྡོར་སློབ་ཏུ་ཁོ་བོ་བཅར། སེར་བྱེས་ལྡན་མ་བྱམས་པ་ཆོས་རྒྱལ་ལ་ལམ་རིམ་ཆུང་བ་ས་བཅད་ཁ་སྐོང་གསར་སྒྲིག་
ཅན་འབྲིར་བཅུག་པ་ལེགས་གྲུབ་རྡ་ཤོད་དཔར་ཁང་དུ་ངོ་གྲངས་ཆིག་སྟོང་ཐམ་པ་དཔར་འདེབས་ཟིན་པ་རྩིས་བླངས་ཏེ་ཁོང་པར་ཡོན་གྱིས་ཚིམས་པར་བྱས། ཕག་རི་རི་ཆུང་སྤོ་མཐོའི་མཁན་འཛིན་དགའ་ཤར་མུ་ལི་མཁན་སྤྲུལ་ཐུབ་
བསྟན་ལམ་བཟང་གི་ཡང་སྤྲུལ་འབྲུག་ཡུལ་དུ་འཁྲུངས་ཏེ་དགུང་ལོ་བརྒྱད་སྟེང་སོན་པ་གོང་མའི་དགེ་ཕྲུག་དགེ་འདུན་ནས་གདན་ཞུས་ཀྱིས་ཕྲན་སར་ཕེབས་པ་གཙུག་ཕུད་བླངས་ཏེ་མཚན་ལ་བློ་བཟང་དོན་ཡོད་དཔལ་ལྡན་ཞེས་བཏགས་
སྨར་ཁམས་ཟེའུ་འབྲུ་དགོན་གྱི་གངས་དཀར་བླ་མ་རིན་པོ་ཆེ་དཀོན་མཆོག་ཆོས་གྲགས་ཀྱི་སྤྲུལ་སྐུ་ཁམས་ཕྱོགས་སུ་དམག་ཟིང་སྐབས་སྙུན་གཞིས་གཤེགས་པའི་ཡང་སྲིད་བརྩད་དཔྱོད་དགོས་ཚུལ་དགོན་གྱི་གྲ་རིགས་དང། ཚ་ཁ་ལྷོ་པ་མི་

[228B] བླ་མ་གོང་མ་རྣམ་གཉིས་དང་དམ་ཚིག་གཙང་མའི་མཐར་ཐུག་ལས་སྨོན་གྱི་འབྲེལ་བ་ཆེ་གཤིས་ངེད་རང་ལའང་ཁུར་དུ་བབས་པ་བཅས་ཀྱིས་དགའ་གདོང་ཆོས་སྐྱོང་ལ་ལོ་སྔ་ཕྱི་གསུམ་རིང་ལུང་
བསྐུལ་རིམ་ཞུས་ལ་རྡ་སའི་བཞུགས་སྒར་ནས་བརྩིས་པའི་ཤར་ཕྱོགས་སྔོན་གྱི་རང་ཁོངས་ཤིག་ལ་ངེས་རྙེད་ཡོང་ཞེས་སྔ་ཕྱི་རྩེ་མཐུན་ཤ་སྟག་བྱུང་ཞིང། ངེད་རང་གི་མོ་བརྟག་རིམ་པར་ཡང་སྒང་ཏོག་ལམ་བཟོའི་ཁོངས་སྡོད་ཚ་ཁ་ལྷོ་པའི་མི་
ཁོངས་མ་སྐལ་བཟང་གི་བུ་ཀརྨ་ལྷུན་གྲུབ་ཟེར་བ་བཟང་བབས་རྩེ་མཐུན་མ་ཟད། གངས་བླའི་ཞབས་གྲས་རྙིང་ཁོངས་ཨ་ཕོ་དབང་ལྡན་ལ་མངོན་ཚན་མེད་པར་བུ་ཆུང་དེར་བརྟག་ཞིབ་བྱ་དགོས་མངགས་པ་བཞིན་དབང་ལྡན་ཁྱིམ་དེར་འབྱོར་རྒྱུའི་དེ་
ཉིན་སྔ་དྲོ་བུ་ཆུང་གིས་དེ་རིང་མི་ཞིག་ཡོང་བ་ཡོད་ཅེས་བརྗོད་པ་དང། དབང་ལྡན་ཁྱིམ་དུ་འབྱོར་རྗེས་ཁྱེའུ་དེས་ཁྱིམ་ཚང་གི་དངུལ་གྱི་མཆོད་ཀོང་འགའ་དང། ཆབ་ཏིང་བདུན་ཚར་བཅས་དབང་ལྡན་གྱི་ལག་བཟུང་ཕད་བུའི་སྣོད་དུ་བསྡུ་འཇུག་བྱས་
པ་བཅས་གང་ཅི་ནས་ངེས་རྙེད་ར་འཕྲོད་སྟབས་ཁྱེའུ་དེ་བཞིན་གངས་བླའི་སྤྲུལ་སྐུར་ངོས་འཛིན་ཐག་གཅོད་བྱས། ཚེས་ཉེར་གསུམ་ཉིན་སུས་སི་རི་ཀོན་དུ་ཧ་ཡང་བཟོ་གྲའི་སྦྱིན་བདག་ཁུན་ནས་བོད་དགོན་གསར་བཞེངས་ལེགས་པར་ཟིན་པའི་སྒོ་
དབྱེའི་རྟེན་འབྲེལ་དང། རབ་གནས་ཀྱི་སླད་དུ་༸སྐྱབས་རྗེ་ཡོངས་འཛིན་དགའ་ཁྲི་གླིང་རིན་པོ་ཆེ་དང། ཕྲན་ལ་གདན་ཞུ་ནན་བསྐུལ་རིམ་བྱུང་༸གོང་ས་ཆེན་པོར་དགོངས་བསྐོར་བཀའ་འཁྲོལ་གྱིས་འདི་ཉིན་ཐོན་ཕྱག་མཇལ་ཁར་བཅར་ཞིང། ལམ་

[229A]༄༅། །རིམ་ཆུང་ངུ་ས་བཅད་རྒྱས་པར་ཕྱེ་བ་གསར་བསྒྲིགས་དཔར་འདེབས་ཟིན་པའི་དཔར་ཕུད་པོད་གཅིག་ཕུལ། ཚེས་ཉེར་ལྔ་ཉིན་ཕྲན་དང། དཔལ་ལྡན། ནོར་བུ་ཆོས་འཕེལ་བཅས་རྡ་ས་ནས་ཐོན་ཏེ་སྤ་ཋན་
ཀོ་ཀྲར་འབྱོར་མཚམས་ཡོངས་གླིང་རིན་པོ་ཆེ་སྐུ་འཁོར་ཡང་དེར་ཕྱག་ཕེབས་ཀྱིས་མཉམ་འཛོམས་མེ་འཁོར་ཐོག་ཞུགས་ཏེ་ནངས་བར་ལྡི་ལི་རྙིང་པའི་མེ་འཁོར་བབས་ཚུགས་སར་འབྱོར། དེར་༸གོང་ས་ཆེན་པོའི་གཅེན་པོ་བརྒྱ་ལོ་དོན་གྲུབ་དང་
བོད་གཞུང་དོན་གཅོད་ངོ་ལས། བོད་ཁང་ངོ་ལས་སོགས་བོད་རིགས་ཁྱོན་ཆེས་བསུ་བ་དང་བཅས་ལྡི་ལི་བོད་ཁང་དུ་གནས་མལ་ཕབས། ཚེས་ཉེར་བདུན་ཕྱི་དྲོ་ཆུ་ཚོད་བཅུ་ཐོག་ལྡི་ལི་གནམ་གྲུའི་བབས་ཚུགས་ནས་ཕ་རན་སིའི་གནམ་གྲུའི་
ཐོག་ཐོན་ཏེ་ཨི་རན་གྱི་རྒྱལ་ས་ཀེའི་རོ་དང། ཨི་སི་རལ་གྱི་རྒྱལ་ས་ཀྲེ་ལི་སྤིར་གཉིས་སུ་ཅུང་ཟད་རེ་བབས་ཏེ་ཚེས་ཉེར་བརྒྱད་སྔ་དྲོ་ཆུ་ཚོད་བདུན་གྱི་ཐོག་ཕ་རན་སེའི་རྒྱལ་ས་པའི་རི་སིའི་གནམ་ཐང་དུ་འབྱོར་ཞིང། དེ་ནས་གནམ་གྲུབ་བརྗེས་ཏེ་
སུས་སི་ཛུས་རིག་གནམ་ཐང་དུ་འབྱོར་སྐབས་བོད་གཞུང་དོན་གཅོད་སྐུ་ངོ་ཕ་ལྷ་བ་དང། དགོན་པའི་སྦྱིན་བདག་ཁུན། མཁན་པོ་སེར་བྱེས་ཏྲེ་ཧོར་དགེ་བཤེས་ཨོ་རྒྱན་ཚེ་བརྟན་སོགས་བོད་རིགས་སྐྱ་སེར་མང་པོ་བསུ་བར་ཕེབས། དེར་མགྲོན་
ཁང་དུ་ཅུང་ཟད་ངལ་བསོས་ཀྱིས་རླངས་འཁོར་ཐོག་ཞུགས་ཏེ་རི་ཀོན་དགོན་པར་འབྱོར་པར་བོད་ལུགས་ཀྱི་རྟེན་འབྲེལ་མཛད་སྒོ་ཟིན་རྗེས་སྡོད་སྒྲིག་བྱས་པའི་འཚེར་ཤག་ཏུ་གནས་མལ་ཕབ། བོད་ཟླ་བརྒྱད་པའི་ཚེས་གཅིག་ཉིན་བཟོ་གྲའི་

[229B] ཕྲན་ངོ་འཁོར་བཅས་རི་ཀེའི་མའོན་ཀྲན་ཞེས་པའི་རི་བོའི་ངོགས་སུ་གློག་སྐུད་ཐོག་ཁང་སྒྲོམ་ཆེ་ལེགས་མི་ཉི་ཤུ་སྐོར་གཤོངས་པ་ཞིག་གློག་ཤུགས་ཀྱིས་ཐད་
ཀར་འཐེན་པའི་ཞང་ཞུགས་ཏེ་རི་རྩེར་སླེབས་ཤིང། དེར་ཟ་ཁང་ཆེ་ལེགས་ཤིག་ནང་ངལ་གསོ་དང། བཟའ་བཏུང་བྱས་རྗེས་རི་རྩེའི་གཡས་ཕྱོགས་སུ་བསྐོར་བསྐྱོད་ཀྱིས་རི་གཤམ་གྱི་ཡུལ་ལྗོངས་དང། མཚོ་གླིང་སྣ་ཚོགས་བཀོད་པ་ཤིན་
ཏུ་མཛེས་པ་རྒྱ་ཆེའི་ངོ་མཚར་ལ་བལྟས་རྗེས་སླར་ཡང་གློག་སྐུད་བརྒྱུད་ཡུད་ཙམ་ལ་ཐུར་བབས་རླངས་འཁོར་ཐོག་ཕྱིར་ལོག་གིས་ལམ་བར་ཡེ་ཤུའི་ལྷ་ཁང་ཆེན་པོ་ཞིག་ཏུ་བལྟ་བསྐོར་དུ་ཁྲིད་བྱུང་བར་ཡེ་ཤུའི་ཆོས་པ་རྣམས་སྨོན་ལམ་འདེབས་
མུས་སུ་འདུག་པ་མཐོང། འདི་ཉིན་སྔ་དྲོའི་ཆུ་ཚོད་བརྒྱད་པ་ནས་དགོང་མོའི་ཆུ་ཚོད་བཅུ་པ་ཙམ་བར་དུ་འགོར་ཞིང། རི་རྩེ་དང། ཡེ་ཤུའི་ལྷ་ཁང་དུ་བསྡད་ཡུན་ཅུང་ཟད་ལས་དེ་མིན་ལམ་ཀྱོག་མང་པོར་འགྲིམས་དགོས་པའི་ལམ་ཐག་རིང་
པོར་བཤར་བསྐྱོད་བྱ་དགོས་སྟབས་མགོན་ཞེ་མེར་ལྡང་བ་སོགས་ཀྱི་ངལ་བ་ཅི་ཆེ་བྱུང་བས་ཡོན་བདག་གི་བཀུར་སྟི་གཟབ་པ་དེ་ཁོ་བོར་སྡུག་བསྔལ་གྱི་རང་བཞིན་དུ་གྱུར། ཟླ་བ་བརྒྱད་པའི་ཚེས་བདུན་ཉིན་དགོན་པའི་སྒོ་དབྱེ་མཛད་སྒོ་ཚུགས་
པར་ཉེ་འཁོར་དུ་ཡོད་པའི་བོད་རིགས་ཕལ་ཆེར་དང། སུད་སིའི་ཡུལ་མི་སོགས་མི་མང་ཁྱོན་ཆེ་འདུ་འཛོམས་ཀྱིས་དར་འཕྱར། རྔ་རོལ་གླིང་བུ་སོགས་ཀྱིས་བསུ་བ་བསྟར་བསྒྲིགས་ཀྱིས་དབུས་བརྒྱུད་ཡོངས་གླིང་རིན་པོ་ཆེ་དང། ཁོ་བོ། དེར་

[230A]༄༅། །འདུས་བླ་གྲྭ་རྣམས་བཅས་ཆོས་གོས་རྣམ་གསུམ་མནབས་ཏེ་ཞི་དུལ་དང་བ་འདྲེན་པའི་སྤྱོད་ལམ་འཕགས་པ་རྟ་ཐུལ་གྱི་རྗེས་སུ་འཆིང་བར་བསྐྱོད་དེ་གཙུག་ལག་ཁང་གི་སྒོ་དྲུང་དུ་འབྱོར་འཕྲལ་མཆོག་གསུམ་ཤིས་
བརྗོད་དང་འབྲེལ་ཡོངས་འཛིན་གླིང་རིན་པོ་ཆེས་དར་ཐག་གཅོད་གནང་གིས་སྒོ་དབྱེ་མཛད། འདུ་ཁང་ནང་དུ་ཕེབས་ནས་གྲལ་འཁོད་ཀྱིས་གནས་དང་ཡོ་བྱད་བྱིན་རླབས། སྤྱན་འདྲེན་ཁྲུས་གསོལ། ཡན་ལག་བདུན་པ་སོགས་ཆོས་
སྤྱོད་ཀྱི་རིམ་པ་རྣམས་གྲུབ་རྗེས་ངེད་ཚོ་ཚང་མས་རྟེན་གཙོ་ཐུབ་དབང་གི་སྣང་བརྙན་ལ་སྙན་ཤལ་ཕུལ། ༸གོང་ས་མཆོག་གིས་གསུང་འཕྲིན་གནང་བ་སྤང་ལུང་སྤྲུལ་སྐུས་འཇར་མན་གྱི་སྐད་ཐོག་བསྒྲགས། སྦྱིན་བདག་ཁུན་ནས་དགོན་
པའི་གནས་ལུགས་སྐོར་ལེགས་སྦྱར་གནང་མཇུག་ཕྲན་ནས་ནང་པ་སངས་རྒྱས་པའི་ཆོས་དང། རིག་གཞུང་གི་ཁྱད་ཆོས། བོད་དུ་ནང་ཆོས་དར་ཁྱབ་ཆེ་ཞིང། དེ་ཡང་སྟོན་པ་སངས་རྒྱས་ཀྱི་དགོངས་པ་ལས་གཞན་དུ་མ་གྱུར་པར་བཤད་
སྒྲུབ་ཚུལ་བཞིན་བྱེད་པ་ལས། རང་གར་བློས་བྱས་ཀྱི་ཉི་ཚེ་བ་ཞིག་མིན་ཚུལ་སོགས་ཀྱི་སྐོར་ལེགས་སྦྱར་མདོར་བསྡུས་བཤད་རྗེས་མཛད་སྒོ་གྲོལ། ཚེས་བརྒྱད་ཉིན་སྔ་དྲོ་སེར་སྐྱ་མི་མང་ལ་ཡོངས་གླིང་རིན་པོ་ཆེ་ནས་སྒྲོལ་དཀར་ཚེ་དབང་
སྩལ་རྗེས་ངེད་རང་ནས་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་དང། ཆོས་སྲིད་ཀྱི་སློབ་སྟོན་ཉུང་བསྡུས་ཤིག་བྱས། ཕྱི་དྲོ་བོད་གཞུང་དོན་གཅོད་ལས་ཁུངས་ནས་དགོན་པའི་སྦྱིན་བདག་ཁུན་ནང་མི་འཁོར་བཅས། ཌོག་ཀྲར་

[230B] ངེད་ཚོ་བཅས་ཚང་མར་ཡུལ་ལུགས་ཀྱི་རིམ་པ་དང་མཚུངས་པའི་གསོལ་སྟོན་རྒྱས་པར་སྩལ་བ་ལོངས་སྤྱད། ༸སྐྱབས་མཆོག་ཡོངས་འཛིན་གླིང་རིན་པོ་ཆེ་སྐུ་ན་ཕྲ་དུས་ན་རྒྱལ་མཆོག་སྐུ་
ཕྲེང་བཅུ་གསུམ་པ་ཆེན་པོའི་དྲུང་ནས་ལམ་རིམ་ཆེན་མོའི་བཤད་ལུང་ཞིག་གསན་བཞེས་མཛད་འདུག་ཀྱང་དགུང་ན་ཕྲ་བའི་སྐབས་ཡིན་པ་དང། ༸སྐྱབས་མཆོག་རྡོ་རྗེ་འཆང་ཕ་བོང་ཁ་པ་ཆེན་པོའི་དྲུང་ནས་གསན་རྒྱུ་མ་གྲུབ་པ་བཅས་ལ་བརྟེན་ད་
ལམ་བླ་མ་རྡོ་རྗེ་འཆང་ནས་བརྒྱུད་པ་ཞིག་གསན་བཞེད་ཀྱིས་ཕྲན་ལ་ལམ་རིམ་ཆེན་མོའི་བཤད་ལུང་འབུལ་དགོས་ཞེས་བཀའ་ཕེབས་པ་བཞེད་སྐོང་སླད། ཟླ་བ་བརྒྱད་པའི་ཚེས་བཅུ་བདུན་ནས་བཟུང་རིན་པོ་ཆེ་སྐུ་རྐྱང་ལ་ཉིན་བྱེད་འོད་སྟོང་
འབར་བའི་མདུན་སར་མེ་ཁྱེར་སྲིན་བུའི་རང་འོད་སྤྲོ་བའི་ངང་ཚུལ་བཞིན་བཤད་ལུང་གི་ས་བཅད་མ་སྟོང་ཙམ་ཞིག་གྲུབ་ཟིན་སྒྲུབ་པའི་བཤད་ཉོག་གི་ཕྲེང་བ་བསྟར་བའི་ངལ་པ་མ་བསྟེན་པར་མདོར་བསྡུས་ཙམ་དུ་འབུལ་འགོ་བཙུགས། དེ་རྗེས་
ཉིན་གཅིག་རི་གོང་བོད་མི་གཞིས་ཆགས་སྤྱི་པའི་འདོད་མོས་ལྟར་མི་མང་སྤྱིར་ཡོངས་གླིང་རིན་པོ་ཆེས་སྒྲོལ་ལྗང་གི་རྗེས་གནང་དང། ཕྲན་ནས་གྲུབ་རྒྱལ་ལུགས་ཀྱི་ཚེ་དབང་བསྐུར། ཚེས་ཉེར་གསུམ་སྔ་དྲོ་ཐུར་བིན་ཐལ་གྱི་སྨན་པས་ཕྲན་གྱི་
བྱང་ཁོག་སྤྱི་དང། ལྷག་པར་རྙིང་ལ་སྐྱོན་ཡོད་མེད་ཞིབ་བརྟག་བྱས་སོང་བར་སྙིང་སྐྱོན་སོགས་ཁོག་ནང་ནད་གཞི་ལྕི་རིགས་གང་ཡང་མེད་ལུགས་ཟེར། ཚེས་ཉེར་བདུན་ཉིན་རི་གོང་དགོན་པའི་རྟེན་གཙོ་ཐུབ་དབང་གི་གཟུངས་སྒྲུབ་ཆོ་་

[231A]༄༅། །ཡོངས་གླིང་རིན་པོ་ཆེ་དང། ཁོ་བོ་ཅག་དགེ་བཤེས་ཨོ་རྒྱན་ཚེ་བརྟན་སོགས་དགོན་པའི་དགེ་འདུན་བཞི་བཅས་ནས་གནང་རྗེས་རིན་པོ་ཆེ་དང། ཕྲན་གཉིས་ནས་གཟུངས་འབུལ་རུ་ང་ཞིབ་ཚག་གི་ལུགས་སུ་
ཕུལ། ཚེས་ཉེར་བརྒྱད་ཉིན་སྨན་པ་ཡོང་སྟེ་བརྟག་དཔྱད་བྱས་རྗེས་སྤྱིར་ལུས་ལ་ཁྲག་ཚད་བརྒྱ་དང་བཞི་བཅུ་དགོས་པ་ལ་ཁོ་བོར་བརྒྱ་ལས་མི་འདུག་པས་ཤ་དང། འོ་མ། ཞོ། སྔོ་ཚལ་སོགས་མང་ཙམ་བརྟེན་དགོས་ཟེར། ཟླ་བ་དགུ་པའི་
ཚེས་གཉིས་ཉིན་ཀྲོར་གྷེན་གྲོང་གསེབ་སྤྱི་ཁྱབ་པ་དང། བོད་ཕྲུག་དགེ་སློབ་སྤྱི་ནས་མགྲོན་འབོད་ལྟར་༸སྐྱབས་རྗེ་ཡོངས་འཛིན་གླིང་རིན་པོ་ཆེ་དང་ལྷན་དུ་ཀྲོར་གྷེན་བོད་ཁྱིམ་ཡུམ་བུ་བླ་སྒང་དུ་ཕེབས་འབྱོར་སྐབས་བོད་ཕྲུག་རྣམས་ནས་མེ་ཏོག་དང་
སྤོས་སོགས་མཆོད་རྫས་སྣ་ཚོགས་ཐོགས་ཏེ་བསུས་ཤིང། མཆོད་ཁང་ནང་བོད་ལུགས་ཀྱི་རྟེན་འབྲེལ་རག་བསྡུས་ཟིན་རྗེས་གཟིམ་ཆུང་སོ་སོར་འཁོད། བཀྲས་མཐོང་རག་ར་སྤྲུལ་སྐུས་སྔོན་བསྐུལ་བཞིན་ཉིན་གཅིག་རིན་པོ་ཆེ་ཉིད་དང་
སྐུ་ངོ་ཕ་ལྷ་ཐུབ་བསྟན་འོད་ལྡན་གཉིས་ལ་དགའ་ལྷ་རྒྱས་པ་ཐུན་མོང་མ་ཡིན་པའི་འདོན་སྒྲིགས་༸སྐྱབས་མཆོག་རྡོ་རྗེ་འཆང་ཕ་བོང་ཁའི་གསུང་དེའི་སྟེང་ནས་ཁྲིད་རྒྱས་བསྡུས་འཚམས་ཤིང་གནད་དོན་འདྲིལ་བ་ཞིག་བྱས། ཚེས་དྲུག་ཉིན་
ཡུམ་བུ་བླ་སྒང་དང། ལུགས་ཟུང་མངོན་དགའི་བོད་ཕྲུག་ཕོ་མོ་རྣམས་དང། འགོ་འཛིན་རག་ར་སྤྲུལ་སྐུ། བཀྲས་མཐོང་བསོད་དཔལ། བོད་ཡིག་དགེ་རྒན་ཤོད་དྲུང་རབ་སྒང་པ། སྐུ་ངོ་ཕ་ལྷ་སོགས་ལ་སྔ་དྲོ་ཡོངས་གླིང་རིན་པོ་ཆེས་

[231B] སྒྲོལ་ལྗང་གི་རྗེས་གནང་སྩལ་ཞིང། ཉིན་གུང་རྒྱབ་ཏུ་ཕྲན་ནས་སྒྲོལ་དཀར་ཚེ་དབང་དང། དབྱངས་ཅན་མ་དཀར་མོའི་རྗེས་གནང་བཅས་བྱས། འདི་སྐབས་དབྱངས་ཅན་མའི་རྗེས་གནང་གི་དཔེ་ཆ་མེད་སྟབས་
བདག་མདུན་གྱི་ཆོ་ག་བྱ་རྒྱུད་སྤྱིའི་ལུགས་ལྟར་བློ་ཐོག་ནས་བྱས་ཤིང། རྗེས་གནང་དངོས་གཞི་ཡི་དམ་སྤྱི་འགྲོའི་རྗེས་གནང་གི་འཆིངས་གཞིར་བཞག་ཐོག་བཟླས་ལུང་སྐབས་དབྱངས་ཅན་གྱི་འཁོར་ལོ་བཀོད་ནས་སྤྲོ་བསྡུ་སོགས་བསྣན་ཏེ་བྱས་པས་
བླུན་པོ་སྙིང་ཁམས་ཅན་རང་སྣང་གང་དྲན་གྱིས་སྐལ་མཉམ་རྨོངས་པ་མགོ་བོ་བསྐོར་བའི་ཆོ་ག་ཁུངས་མེད་བྱེད་མཁན་ཚོ་ལྟར་མ་སོང་ཙམ་ཞིག་བྱས་ཁུལ་ཡིན། ཚེས་བདུན་ཉིན་ཀྲོར་གྷེན་གྲོང་གསེབ་སྤྱི་ཁྱབ་ཨ་ཐར་བཧིལ་ནས་མགྲོན་འབོད་
ལྟར་༸སྐྱབས་རྗེ་ཡོངས་གླིང་རིན་པོ་ཆེ་དང་ལྷན་དུ་ཕྲན་ཡང་བསྐྱོད་ཅིང། ཁོང་ལ་འཕྲད་སྐྱེས་སྟོང་མིན་ཙམ་རེ་བསྟབས། ཁོང་ནི་བོད་མིར་བརྩེ་ཞེན་ཆེ་ཞིང་འཕྲལ་སྒང་དཀའ་ངལ་སེལ་ཐབས་ཙམ་མིན་པར་བོད་རིགས་སྤྱིར་ཕུགས་ཕན་གྱི་
བསམ་འཆར་རོགས་རམ་བྱེད་མཁན་ཞིག་འདུག་ཅིང། ཁོང་ནས་བོད་མི་ཚོས་གདན་སོགས་ལ་འབྲུག་རིས་མང་པོ་འབྲི་བའི་རྒྱུ་མཚན་གང་ཡིན་གསུང་བར། འབྲུག་སྒྲ་ཁྱབ་ཆེ་བ་ལྟར་སྙན་གྲགས་རྒྱས་པའི་རྟེན་འབྲེལ་དུ་འབྲི་སྲོལ་
ལས། རྒྱ་མིས་འབྲུག་རིས་བྲི་བའི་རྒྱུ་མཚན་དང་མི་འདྲ་ཚུལ་བརྗོད། དེའི་ཕྱི་ཉིན་རཀ་ར་སྤྲུལ་སྐུར་ཕྱག་རྡོར་གོས་སྔོན་ཅན་དང། གཏུམ་པོ་ཁྱུང་ལྔ། འཁོར་ལོ་ཆེན་པོ་གསུམ་གྱི་རྗེས་གནང་བསྐུར། ཚེས་དགུ་ཉིན་སྔ་དྲོ་གྲོང་གསེབ་

[232A]༄༅། །སྤྱི་པའི་ལྷ་ཁང་དུ་ཡོངས་གླིང་རིན་པོ་ཆེ་དང་ལྷན་བསྐྱོད་ཀྱིས་མཆོད་འབུལ་སྨོན་ལམ་རབ་གནས་བཅས་བྱས། ཕྱི་དྲོ་དེ་ནས་ཐོན་ཏེ་རི་གོང་བོད་དགོན་དུ་འབྱོར། ཧང་སྒ་རིའི་མི་རིགས་འཇར་མན་
གྱི་སྤོར་ཕེ་སར་ཞེས་པའི་མཁས་པ་ཕཱ་ལོ་ཟེར་བས་རབ་བྱུང་དགེ་ཚུལ། དགེ་སློང་བཅས་ཀྱི་བསླབ་སྡོམ་འབོག་དགོས་ཚུལ་སྔ་རྗེས་ནན་བརྗོད་ལྟར་འགལ་རྐྱེན་རིགས་ཡོད་མེད་སྔོན་ནས་དྲི་བརྩད་བགྱིས་ཏེ་དགེ་བཤེས་ཨོ་རྒྱན་ཚེ་བརྟན་
དང། བློ་གྲོས་སྤྲུལ་སྐུ་སོགས་དགེ་འདུན་ལྔ་ཚོགས་ཀྱི་དབུས་སུ་བསླབ་སྡོམ་འབོག་ཆོག་གོ་བརྡ་འཕྲོད་ངེས་སྐད་བསྒྱུར་དང་འབྲེལ་བྱས་ཤིང་བསྟན་འཛིན་ཆོས་འཕེལ་ཞེས་པའི་ཆོས་མིང་བཏགས། གཞིས་ཆགས་བོད་མི་དང་
ཀྲོར་གྷེན་སློབ་གྲ་བ་སོགས་མིན་པའི་བོད་ཕྲུག་གཞོན་ནུ་སུས་སིའི་མི་ཁྱིམ་ཁག་ལ་ཁ་འཐོར་གྱིས་བུ་ཚབ་ཏུ་བཞག་པ་རྣམས་འཚོ་བའི་གནས་སྟངས་ལེགས་ཀྱང། ཕལ་ཆེ་བས་བོད་སྐད་བརྗེད་ཟིན་འདུག་པ་རྗེས་སོར་བོད་མིའི་འདུ་ཤེས་
ཀྱང་བརྗེད་དེ་གཞོན་ནུ་མང་པོ་འཕྲོ་བརླག་ཏུ་འགྲོ་ཉེན་ཆེ་སྟབས་སྐུ་ངོ་ཕ་ལྷ་བས་ཐབས་ཤེས་ཀྱིས་ལོ་རེ་གསུམ་བཅུའི་དུས་དྲན་སོགས་སུ་སུས་སིའི་ས་གནས་གང་འོས་སུ་གཞོན་ནུ་རྣམས་འདུ་འཛོམས་བྱེད་དུ་འཇུག་གནང་ཡོད་
འདུག་ཀྱང། སྒྲིག་བཙུགས་གཏན་འབེབས་མ་ཐུབ་པར་ལུས་འདུག་གཤིས་ད་ལམ་སྐུ་ངོ་ཕ་ལྷ་བའི་དགོངས་འཆར་བཞིན་ཚེས་བཅུ་གསུམ་ཉིན་ཡོངས་གླིང་རིན་པོ་ཆེ་དང། ཕྲན་ནས་གོང་གསལ་བུ་ཕྲུག་སོ་སོའི་ཕ་ཚབ་མ་ཚབ་ལག་

[232B] ཕ་མ་ཁག་འབྱོར་ཞིང། གསོལ་ཇ། བཞེས་ཟས། ཤིང་འབྲས་ཀྱི་ཉིང་ཁུ་སོགས་བཟའ་བཏུང་གི་རིགས་སྣ་ཚོགས་གཟབ་གཤོམ་
བསྟར་ཐེག་ཡོངས་གླིང་རིན་པོ་ཆེ་དང། ཕྲན་གཉིས་ནས་ཕ་མ་ཚོས་བུ་ཕྲུག་རྣམས་ལ་གཅེས་སྐྱོང་གིས་བོད་ཀྱི་སྐད་དང་གོམས་གཤིས་མ་བརླག་པའི་ཐབས་ཤེས་གནང་རྒྱུ་དང། ཕྲུག་གུ་རྣམས་ནས་ཀྱང་ཡ་རབས་སྤྱོད་བཟང་ཐོག་རང་རིགས་
ཀྱི་སྐད་ཡིག་གོམས་གཤིས་གཅེས་འཛིན་གལ་ཆེ་སོགས་ཀྱི་སློབ་སྟོན་གང་རྒྱས་ཀྱི་ཚུལ་དུ་བྱས་ཤིང། ཕྱི་ལོ་ནས་བཟུང་ལོ་ལྟར་༸གོང་ས་མཆོག་གི་འཁྲུངས་སྐར་དུས་དྲན་སྟབས་མཚུངས་རི་གོང་དགོན་དུ་ད་ལམ་ལྟར་འདུ་འཛོམས་བྱ་
དགོས་ཞེས་ཡོངས་གླིང་རིན་པོ་ཆེ་དང། ཕྲན་གཉིས་ཐུན་མོང་ནས་མཐུན་རྐྱེན་ཞལ་འདེབས་སུ་སུད་སྒོར་ཆིག་སྟོང་ཐམ་པ་བསྟབས་པར་ཁྱིམ་འཛིན་ཚོའི་ཐོག་མའི་སྲོལ་འབྱེད་ཌོག་ཀྲོར་ཨ་ཤེ་མན་ནས་དེ་དོན་གཏན་འབེབས་བྱ་རྒྱུའི་ཁས་
ལེན་གཙང་མ་བྱས་ཏེ་དེར་འཁོད་ཕ་མ་ཚང་མར་ངོ་བསྒྲགས་བྱས་སོང་བར། ཕ་མ་དང། བུ་ཕྲུག་རྣམས་ཀྱིས་ཧ་ཅང་དགའ་བའི་ལུས་ངག་གི་རྣམ་འགྱུར་བཅོས་མིན་དུ་སྟོན་གྱི་འདུག་དེའི་ཕྱི་ཉིན་དགོན་པའི་སྦྱིན་བདག་ཁུན་བཟའ་མི་
དང། དགོན་པའི་འགོ་འཛིན་རོགས་བྱེད་ལིན་དྷ་ཀིར་བཟའ་མི། རྒྱ་གྲམ་དམར་པོའི་འགོ་འཛིན་མ་རྒན་ཕིའི་ཤཱ། སུས་སིའི་བོད་མི་གཞིས་ཆགས་ཁག་གི་འགན་འཛིན་མ་རྒན་ཆོ་དཧན་སྦར། ཌོག་ཀྲར་ཨ་ཤེ་མན་སོགས་བོད་མིར་འབྲེལ་

[233A]༄༅། །གནད་ཆེ་བའི་མི་དྲག་ཁག་རྣམས་དང། བོད་གཞུང་དོན་གཅོད་སྐུ་ངོ་ཕ་ལྷ་བ་དང། ༸གོང་ས་མཆོག་གི་གཅེན་པོ་བློ་བཟང་བསམ་གཏན་སོགས་མགྲོན་འབོད་ཀྱིས་ཡོངས་གླིང་རིན་པོ་ཆེ་དང་
ཕྲན་ཚོ་ཐུན་མོང་ནས་གསོལ་སྟོན་རྒྱས་པ་ཞིག་བཤམས་ཏེ་སྔ་མའི་གཏང་རག་དང། ཕྱིན་ཆད་ཀྱི་རེ་བསྐུལ་ཆབས་ཅིག་བྱས། ཚེས་བཅོ་ལྔ་ཉིན་ཡོངས་གླིང་རིན་པོ་ཆེ་དང། ཕྲན། དགོན་པའི་མཁན་པོ་དགེ་བཤེས་ཨོ་རྒྱན་ཚེ་བརྟན་ཅན་
དགེ་འདུན་བཞི་བཅས་ནས་རྟེན་གཙོ་ཐུབ་དབང་གིས་མཚོན་པའི་སྐུ་གསུང་ཐུགས་རྟེན་དང། གཙུག་ལག་ཁང་བཅས་པར་འཇིགས་བྱེད་དཔའ་གཅིག་གི་རྣལ་འབྱོར་སྔོན་དུ་བཏང་སྟེ་རབ་གནས་འབྲིང་པོ་བཀྲ་ཤིས་སྙེ་མའི་ཆོ་ག་གཞིར་བཞག་ཐོག་
པ་ལ་ཁྲུས་དང་མཆོག་ཁྲུས་སྐོར་རབ་གནས་རྒྱས་པའི་ཕྱག་ལེན་ལྟར་ཁ་བསྐངས་ནས་སྤྲོས་བཅས་རྒྱས་ཙམ་ཞིག་བྱས་ཤིང། ཡོན་བདག་བསྒོ་བའི་སྐབས་སྦྱིན་བདག་ཁུན་ནང་མི་རྣམས་དང། རོགས་བྱེད་ལིན་དྷ་གིར་སོགས་ལ་བཀྲ་
ཤིས་རྫས་བརྒྱད་ལག་ཏུ་གཏོད་པ་ཡང་བྱས། ཚེས་བཅོ་བརྒྱད་ཉིན་རྫ་རོང་ཕུའི་ཡབ་ཚང་དང། ཏྲེ་ཧོར་བྲག་སྲས་སྤྲུལ་སྐུའི་ཁྱིམ་ཚང་ཐུན་མོང་ནས་མགྲོན་འབོད་ལྟར་ཨེབ་ན་ཐ་ཀ་ཕེལ་དུ་ཕྲན་དཔལ་ནོར་གསུམ་མཉམ་བསྐྱོད་
ཀྱིས་ཞག་གསུམ་བསྡད་པར་སྣེ་ལེན་གཟབ། ཚེས་ཉེར་གཉིས་ཉིན་མུན་ཁུད་ལིང་གཞིས་ཆགས་ཁོངས་ཙ་རི་བ་ཕུན་ཚོགས་བཟའ་མི་ནས་བསྐུལ་ངོར་མི་གྲངས་བརྒྱ་སྐོར་ལ་ཡོངས་གླིང་རིན་པོ་ཆེས་ཕྱག་རྡོར་དྲག་པོ་གསུམ་བསྒྲིལ་གྱི་

[233B] ཕྲན་ནས་གྲུབ་རྒྱལ་ལུགས་ཀྱི་ཚེ་དབང། དགོང་དྲོ་ཙ་རི་བས་ཡོན་སྦྱར་དགེ་འདུན་མི་མང་བཅས་མཉམ་ཚོགས་ཀྱིས་བླ་མཆོད་དང་འབྲེལ་བའི་ཚོགས་འཁོར་ཕུལ། ཚེས་ཉེར་དྲུག་ཉིན་ཕྲན་ངོ་འཁོར་རྣམས་བཧའོ་མ་ཞེས་པར་
བོད་མི་གསར་འབྱོར་ཉེར་གཅིག་ཡོད་པའི་གཞིས་ཆགས་རྣམས་ཀྱིས་ནན་འབོད་ལྟར་བསྐྱོད་དེ་གནས་ཁང་སོ་སོར་ཁྲུས་གསོལ་རབ་གནས་དང། སྤྱིར་ཆོས་འབྲེལ། བླང་དོར་ལེགས་སློབ་སོགས་བྱས་རྗེས་ཝ་ལ་ཌ་ཞེས་པར་ཏྲེ་ཧོར་བློ་བཟང་ཉི་
མ་དང་ཚ་མོ་བཀྲ་ཤིས་སྒྲོལ་མའི་ཁྱིམ་ནང་དུ་གུང་གི་དྲོ་བཏབ་རྗེས་ལན་ཌ་ཁོ་ཀྲར་བྲག་གཡབ་རིན་པོ་ཆེ་དང། ཤག་སྐོར་མཁན་སྤྲུལ། ཡིད་དགའ་སྤྲུལ་སྐུ་བཅས་པས་འབོད་གནང་ལྟར་བསྐྱོད་དེ་ཞག་བདུན་རིང་བཟའ་བཏུང་སོགས་ཀྱི་སྣེ་ལེན་
གཟབ། བྲག་གཡབ་རིན་པོ་ཆེ་སྐུ་རྐྱང་ལ་སྡེ་དགེ་ཤར་བླ་མའི་ཡིག་ཆའི་སྟེང་ནས་རྗེ་བཙུན་རིག་བྱེད་མའི་བསྐྱེད་རྫོགས་ཀྱི་ཉམས་ཁྲིད་ཉིན་གསུམ་ཕུལ། བྲག་གཡབ་རིན་པོ་ཆེ་དང། ཤག་འཁོར་མཁན་སྤྲུལ། ཡིད་དགའ་སྤྲུལ་སྐུ་
གསུམ་ནས་ཀྲེབ་རི་ཁོར་ཆེན་པོ་ཞིག་ཆེད་ཉོས་ཀྱིས་ཕྲན་ལ་མགུར་མ་ཞིག་སྐད་འཁོར་ནང་འཇུག་དགོས་གསུངས་པ་ལྟར་གང་དྲན་ཐོལ་བྱུང་ཞིག་སྒྲ་འཇུག་བྱས། སྐུ་ངོ་ཕ་ལྷ་བ་དང། ལིན་དྷ་ཀིར་གཉིས་ནས་ཐབས་བསྐུལ་བགྱིས་ཏེ་ཟླ་བ་བཅུ་
པའི་ཚེས་དྲུག་ཉིན་སུས་སིའི་གཞུང་ཁོངས་ཝུན་ཌ་ཐུར་ཞེས་པའི་གྲོང་སྡེའི་སྨན་ཁང་ཆེ་བ་ཞིག་ཏུ་ཕྲན་དང། དཔལ་ལྡན་གཉིས་ངལ་བསོ་དང། འཕྲོད་བསྟེན་སླད་བསྐྱོད་བསྡད་ལ་ཁང་པ་དང་ཁྲུས་ཁང། གྱོན་ཆས་འཇུག་སྒམ། ཁ་སྤར་

[234A]༄༅། །སོགས་མཐུན་རྐྱེན་ཕུན་སུམ་ཚོགས་ཤིང། ནད་རིགས་སོ་སོའི་བརྟག་དཔྱད་བྱེད་མི་ཁག་མང་གིས་འདི་ཉིན་ནས་བཟུང་ངེད་གཉིས་ཀྱི་གཟུགས་པོའི་སྟོད་སྨད་དང། རྒྱབ་མདུན་གང་ཅིར་གློག་དང་
འཕྲུལ་འཁོར་ཅི་རིགས་ཀྱི་སྒོ་ནས་བརྟག་ཞིབ་དང། ཁྲག་དང། ལུད་པ། དྲི་ཆེན། དྲི་ཆུ་སོགས་ལ་ལན་མང་བརྟག་ཞིབ་བྱེད་འགོ་བཙུགས། ནོར་བུ་ཆོས་འཕེལ་བྲག་གཡབ་རིན་པོ་ཆེ་ལྷན་དུ་འཇར་མན་བཧོན་དུ་ལྟད་མོར་བཏང། སྨན་
ཁང་དེར་བདུན་ཕྲག་གཉིས་རིང་བསྡད་རྗེས། ཚེས་ཉེར་དྲུག་ཉིན་ཝིན་ཌར་ཐུན་སྨན་པས་ཕྲན་གྱི་གློ་རྩར་ཀྲི་པིའི་ནད་ཕྲན་བུ་ཞིག་སྔོན་དུ་བྱུང་འདུག་ཀྱང་ད་ཆ་ཕལ་ཆེར་གསོས་ཟིན་འདུག་འོན་ཀྱང་མཇུག་བཅོས་སུ་ཝལ་དྲའི་སྨན་ཁང་དུ་
བསྐྱོད་ལེགས་ཀྱི་ལམ་སྟོན་བྱས་པ་ལྟར་ཕྲན་དཔལ་གཉིས་ཝལ་ཌའི་སྨན་ཁང་དུ་བསྐྱོད་དེ་ཁང་པ་ཁེ་གཙང་ཞིག་ནང་བསྡད། ནོར་བུ་ཆོས་འཕེལ་འཇར་མན་ནས་ཕྱིར་འཁོར་བ་སྨན་ཁང་གི་རི་ཞོལ་དུ་ཏྲེ་ཧོར་བློ་བཟང་ཉི་མ་དང། ཚ་མོ་བཀྲ་ཤིས་
སྒྲོལ་མའི་ཁྱིམ་དུ་བཞག་སྟེ་ཕྲན་གཉིས་སར་བལྟ་བསྐོར་དུ་ཡང་ཡང་འབྱོར། སྨན་ཁང་དེ་རི་བོའི་ངོས་ནགས་ཚལ་ཁྲོད་དུ་ཁང་པ་སྟེང་ཤོད་མང་ཞིང། ཐོག་བརྩེགས་འོག་མར་ནད་པ་རྣམས་རྩེད་མོའི་རིགས་སྣ་ཚོགས་རྩེད་ས་ཡོད་པ་
གཟུགས་མཐོང་རླུང་འཕྲིན་གྱི་ལྟད་མོ་བལྟ་ས་སོགས་དང། ཕྱི་རོལ་ཏུ་རྐང་འཆམས་འགྲོ་ཡུལ་རྒྱ་ཆེ་བ་སོགས་སྡོད་གནས་ཡོ་བྱད་གང་ཅི་མཐུན་རྐྱེན་འཛོམས་ཤིང་བཟའ་བཏུང་ཡང་གཙང་ཞིང་གྱ་ནོམ་པ་འདུག་སྨན་པས་ཕྲན་དང་

[234B]རྭ་སྟོད་བློ་བཟང་འཇམ་དབྱངས་ཀྱིས་ནན་བསྐུལ་ལྟར་རྣལ་
འབྱོར་མའི་སིནྡྷུ་རའི་བྱིན་རླབས་བྱ་རྒྱུའི་སླད་སྨན་ཁང་ནས་ཞག་གཉིས་གནང་བ་ཞུས་ནས་རི་གོང་དགོན་དུ་བསྐྱོད་དེ། ཟླ་བ་བཅུ་གཅིག་པའི་ཚེས་ཉེར་ལྔ་ཉིན་མི་གྲངས་ཉི་ཤུ་རྩ་གཅིག་ལ་རྡོ་རྗེ་རྣལ་འབྱོར་མའི་བྱིན་རླབས་བྱས། ཕྱི་ཉིན་སྔ་
དྲོ་བློ་གྲོས་སྤྲུལ་སྐུར་སྒྲོལ་མ་ཙིཏྟ་མ་ཎིའི་ཆོས་སྐོར་ལེ་ཚན་མང་ཙམ་ཞིག་གི་བཀླག་ལུང་དང། དགེ་བཤེས་ཨོ་རྒྱན་ཚེ་བརྟན་ལ་བླ་འགུགས་ཚེ་འགུགས་ཀྱི་ཆོ་གའི་ལག་ལེན་སློབ་ཁྲིད་བྱས་ཏེ་ཕྱི་དྲོ་ཝལ་གྱི་སྨན་ཁང་དུ་འབྱོར། སྐུ་ཞབས་
བློ་གྲོས་སྤྲུལ་སྐུ་ནས་བྱ་པ་སྐལ་བཟང་རྒྱ་མཚོས་མཛད་པའི་ཐུབ་དབང་གི་རྟོགས་བརྗོད་རྒྱ་ནག་དཔར་མ་པོད་གཅིག་གཡར་བསྐྱེལ་བྱུང་བ་ཉིན་བཞིན་བཀླག་ཟླ་བ་བཅུ་གཉིས་པའི་ཚེས་ལྔ་ཉིན་ཛུས་རིག་ཏུ་སྡོད་པ་ཌོག་ཀྲར་བྷ་རོང་ནི་ཞེས་པ་
སེམས་ཀྱི་བརྟག་དཔྱད་མཁས་པར་གྲགས་པ་ཞིག་འོང་སྟེ་སྐྱེ་བ་སྔ་ཕྱི་འཕོས་སྟངས་དང། སྤྲུལ་སྐུའི་ཡང་སྲིད་བྱོན་སྟངས། ཐར་པ་ཐོབ་ཆེད་ཉམས་ལེན་ཇི་དགོས། སྟོང་ཉིད་བསྒོམ་ཚུལ་སོགས་ཀྱི་དྲི་བ་སྣ་ཚོགས་ཤིག་བྱུང་བར་སྐབས་
བསྟུན་ལན་འོས་འཚམས་རེ་བཏབ། ཚེས་བཅུ་གསུམ་ཉིན་ཨེམ་རྗེ་སོ་སྤལ་གྱིས་ཕྲན་གྱི་གློ་རྩར་ཡོད་པའི་ཀྲི་རྦིའི་ནད་གཞི་ཧ་ཅང་དྲག་བསྐྱེད་བྱུང་ལུགས་དང། དཔལ་ལྡན་གྱི་གཞོགས་གཡོན་དུ་ཁ་སྔོན་ནད་ངོ་ཐོན་པ་ད་ཆ་སིང་དྲག་རེད་

[235A]༄༅། །ཅེས་ཟེར། ཚེས་བཅུ་དྲུག་ཉིན་༸གོང་ས་མཆོག་དང། ཡོངས་འཛིན་གླིང་རིན་པོ་ཆེ། ས་སྐྱ་ཁྲི་ཆེན། ཀརྨ་པ་རིན་པོ་ཆེ་སོགས་བླ་ཆེན་རྣམ་པ་དང། འབྲེལ་འདྲིས་ཆེ་བའི་བོད་རིགས་ཁག་ལ་ས་
བྱ་གནམ་ལོ་གསར་ཚེས་ཀྱི་རྟེན་འབྱུང་ཤིས་དབྱངས་སུ་ཇོ་བོ་རྗེའི་རྣམ་ཐར་བྲིས་ཐང་ཚོན་ཁྲ་དཔར་མའི་རྒྱབ་ཏུ། ༸ཕུན་ཚོགས་འདབ་སྟོང་བཀྲ་བའི་སྐྱེད་ཚལ་དུ། །ས་གསུམ་ཤིས་པ་མགྲོན་དུ་འབོད་པའི་སླད། །བདེ་ལྡན་རྨ་བྱ་སྒེག་
པའི་མགྲིན་གླུའི་དབྱངས། །དགེ་ལེགས་གཡུ་ལོ་དཀྲིགས་པའི་ལྗོངས་ནས་བསྒྲགས། །ཞེས་བཀོད་དེ་ཁུངས་སོ་སོར་སྦྲག་ཐོག་འབུལ་འགྲེམས་བྱས། ཚེས་ཉེར་ལྔ་ཉིན་ཝལ་གྱི་སྨན་ཁང་ནས་ཐོན་ཁར་ཕྲན་གྱི་གཟུགས་ཁམས་
ལ་བརྟགས་དཔྱད་འགན་ཁུར་བྱེད་མི་ཌོག་ཀྲོར་སོ་སྤེལ་ལ་རུམ་གདན་གྲུ་བཞི་གཅིག་དང། བོད་གཡག་གི་རི་མོ་སྣ་ཚོགས་ལེགས་སྐྱེས་སུ་སྤྲད་ཅིང། ཁོང་ནས་ཕྲན་དང། དཔལ་ལྡན་གཉིས་ཀར་ནད་གཞིའི་ཉེན་འགན་གང་ཡང་མི་
འདུག་ཅེས་དབུགས་དབྱུང་བྱས་བྱུང་བར། ཇི་སྐད་དུ། རིག་འཛིན་འཇིགས་མེད་གླིང་པས། བདེན་པ་གཟིགས་པ་གང་ཞིག་མ་གཏོགས་པ། །རྙེད་དང་མ་རྙེད་ལ་སོགས་ཆོས་བརྒྱད་ཀྱིས། །དགེ་སྦྱོང་བྲམ་ཟེ་བླ་མར་བཏགས་པ་ཀུན། །
དཀྲིས་ཤིང་དམ་ལ་མ་བཞག་ཡོད་མ་ཡིན། །གསུངས་པ་ལྟར་ཆོས་བརྒྱད་ཀྱི་དམ་འོག་ཏུ་གནས་པའི་སྟབས་ཀྱིས་གཏམ་སྙན་དང་ཡིད་བདེའི་ཚིམ་པ་ཐོབ། རྒྱུན་དུ་འཕྲོད་བསྟེན་བྱ་རྒྱུའི་སྨན་ཁྱོན་ཆེ་སྤྲད་བྱུང་བ་འཁྱེར་ཏེ་སྨན་ཁང་ནས་ཐོན་

[235B] བཀྲས་སྒྲོལ་གཉིས་སར་བསྡད་ནས་ཉེར་ལྔའི་ཚོགས་འཁོར་ཕུལ། ཕྱི་ཉིན་རི་གོང་དུ་བསྐྱོད་དེ་རྒྱལ་མཚན་རྣམ་གྲོལ་གྱི་ཤག་ཏུ་ལྷོད་བསྡད་བྱས། ཨིང་ལན་བོད་ཕྲུག་ཁྱིམ་སྡེ་ཁྲི་སྲོང་མངོན་དགའི་ཕ་ཚབ་ཞབས་ཟུར་འོད་ཟེར་ངག་
དབང་ཐབས་ཤེས་དང། ཆོས་དགེ་དགའ་ཤར་ཚུལ་ཁྲིམས་རྒྱལ་མཚན་བཅས་པས་ནན་འབོད་བཞིན་ཚེས་ཉེར་དགུ་ཉིན་སྔ་དྲོ་ཆུ་ཚོད་བཅུ་གཅིག་ཐོག་ཛུས་རིག་ནས་མཁའ་ལམ་བརྒྱུད་བསྐྱོད་དེ་ཨིང་ལན་ལོན་ཌོན་གྱི་གནམ་ཐང་དུ་འབྱོར་
སྐབས་ཨིང་ལན་བོད་དོན་ཚོགས་པའི་ལས་བྱེད་འགའ་ཤས་དང། རས་ཆུང་སྤྲུལ་སྐུ་ཐབས་ཤེས། ཞབས་ཟུར་འོད་ཟེར་ངག་དབང་ཅན་སོགས་བསུ་བར་འབྱོར་འདུག་པ་དང་མེ་འཁོར་ཐོག་མཉམ་བསྐྱོད་ཀྱིས་བོད་ཁང་དུ་ཕྱི་དྲོ་ཆུ་ཚོད་བཞི་
པའི་ཐོག་འབྱོར། །རང་ལོ་དྲུག་ཅུ་རེ་དགུར་སོན་པ། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་གཉིས་པའི་ཚེས་བཅུ་བདུན། བོད་ས་བྱ་ཟླ་བ་དང་པོའི་ཚེས་་ཉིན་ཨིང་ལན་བོད་ཁྱིམ་ཁྲི་སྲོང་མངོན་དགའི་ཚོགས་ཁང་དུ་ཁོ་བོ་
ཅག་དང། སློབ་གྲའི་ཆོས་དགེ་དགེ་བཤེས་ཚུལ་ཁྲིམས་རྒྱལ་མཚན། འགོ་འཛིན་ཞབས་ཟུར་ཐབས་ཤེས། སློབ་ཕྲུག་ཕོ་མོ་རྣམས་བཅས་ལྷན་ཚོགས་ཀྱིས་བོད་ལུགས་ལོ་གསར་རྟེན་འབྲེལ་གང་རྒྱས་དང་འབྲེལ་ཚང་མས་སྐྱབས་སེམས་
དང། གང་བློ་མ། ༸རྒྱལ་བའི་༸ཞབས་བརྟན་སོགས་གསུངས། ལོ་གསར་ཉིན་སྔ་ཕྱིར་ལོན་ཌོན་གྲོང་ཁྱེར་དང། གཞན་ཡང་ས་གནས་ཁ་ཐོར་དུ་ཡོད་པའི་བོད་རིགས་གཞོན་ནུ་ཕོ་མོ་མང་ཙམ་ངོས་འཕྲད་དུ་འབྱོར་པར་གནས་ཚུལ་

[236A]༄༅། །ཞིབ་མོལ་འབྲེལ་རང་རིགས་ཀྱི་གོམས་གཤིས་དང་ཆོས་དད་སོགས་ཉམས་མེད་དགོས་པའི་ལེགས་སློབ་བྱས། ལོ་གསར་ཟིན་རྗེས་དགེ་བཤེས་ཚུལ་ཁྲིམས་རྒྱལ་མཚན་རྐྱང་པར་བདེ་མཆོག་དྲིལ་བུ་ལུས་
དཀྱིལ་གྱི་དབང་བཞི་སྟ་གོན་དང་བཅས་པ་དང། དགེ་བཤེས་དང། ཞབས་ཟུར་ཐབས་ཤེས་བཅས་པར་རྡོ་རྗེ་རྣལ་འབྱོར་མའི་དབང་བཞི་བྱིན་རླབས། སློབ་གྲའི་འགོ་འཛིན་དང། ཆོས་དགེ་སློབ་ཕྲུག་བཅས་པར་གྲུབ་རྒྱལ་ལུགས་ཀྱི་ཚེ་དབང་
དང། ལམ་རིམ་ཉམས་མགུར་གྱི་བཀླག་ལུང་རྣམས་ཉིན་རིམ་པར་བྱས་ཤིང། ཚང་མས་ཆོས་སྲིད་ཟུང་འབྲེལ་གྱི་ཤེས་ཡོན་གོང་འཕེལ་དང། ཕྱི་ཡུལ་དུ་བོད་སྤྱིའི་མཚན་ལར་སྨན་པའི་སྤྱོད་ལམ་བཟང་པོ་དགོས་གལ་སོགས་ཀྱི་སློབ་
སྟོན་བྱས། དེ་རྗེས་ཉིན་གཅིག་ཧས་སེ་ཀྲིང་ཞེས་པའི་གྲོང་ཁྱེར་དང། དེའི་ཉེ་འགྲམ་རྒྱ་མཚོའི་དཀྱིལ་ཟམ་པ་རིང་པོའི་སྟེང་ཟ་ཁང་དང། རྩེད་ཆས་སྣ་ཚོགས་ཡོད་སར་བལྟ་བསྐྱོད་དང། སྤེ་ཛ་ལོ་ཛིའི་གྲོང་གསེབ་སྤྱི་ཁྱབ་པས་མཚོན་
སློབ་གྲ་དང་འབྲེལ་ཡོད་མི་དྲག་བཅོ་ལྔ་སྐོར་མགྲོན་འབོད་ཀྱིས་བཟའ་བཏུང་གི་སྟོན་མོ་གཟབ་པར་བསྟབས་ཤིང། དེང་ཕན་བོད་ཕྲུག་རྣམས་ལ་རོགས་ཕན་གཟབ་སྐྱོང་གནང་བར་བསྟོད་བསྔགས་དང། སླད་ཀྱང་ད་མུས་གཟིགས་
སྐྱོང་ཡོང་བའི་རེ་བསྐུལ་ཞུས། ཚེས་བཅུ་དྲུག་ཉིན་ཁྲི་སྲོང་མངོན་དགའ་ནས་རྡོག་ཐོན་གྱིས་ལོན་ཌོན་གྲོབ་ཁྱེར་གྱི་མགྲོན་ཁང་ཞིག་ཏུ་གནས་མལ་བྱས་ཏེ་ཉི་ཟླ་སོགས་གཟའ་སྐར་གྱི་བྱེད་ལས་གནས་ཚུལ་གློག་བརྙན་ཐོག་ནས་སྟོན་ཅིང་

[236B] ཟླ་བའི་འཕེལ་འགྲིབ་ཀྱི་འགྲོ་སྟངས་ཀྱང་མངོན་སུམ་ལྟ་བུར་གསལ་བར་མཐོང། ཕྱི་ཉིན་སྔ་དྲོ་རས་ཆུང་སྤྲུལ་སྐུའི་ངོ་ཤེས་ཨིན་ཅིའི་སྐྱེ་དམན་ནང་
ཆོས་ལ་དད་པ་ཞིག་ལ་ཞི་གནས་སྒོམ་སྟངས་སློབ་ཁྲིད་ཞིབ་པར་བྱས། ཕྱི་དྲོ་ཨིན་ཅི་རྒྱལ་མོའི་མཁར་རྫོང་རྙིང་པ་གྲགས་ཅན་ཞིག་ཏུ་རྒྱལ་མོའི་ཞྭ་མོ་སོགས་རིན་ཐང་ཆེ་ཞིང་རྒྱལ་པོའི་མངའ་ཐང་གི་ཆེ་བའི་ཡོད་བྱད་སྣ་ཚོགས་ཡོད་པ་དང། བྱ་དང་གཅན་
གཟན་རི་དྭགས་སྣ་ཚོགས་ཡོད་པའི་སྐྱེད་ཚལ་ཞིག་ལ་བལྟ་བསྐོར་དུ་བསྐྱོད། ཚེས་བཅོ་བརྒྱད་ཉིན་ཨིང་ལན་བོད་དོན་ཚོགས་པས་མགྲོན་འབོད་ལྟར་ཁོང་ཚོས་སྒྲིགས་བཙུགས་བྱས་པའི་བོད་ཀྱི་གསུམ་བཅུའི་དུས་དྲན་གྱི་ཚོགས་འདུའི་སར་བསྐྱོད་
ཅིང། དེར་ཨིན་ཅིའི་མི་རིགས་ཕོ་མོ་ཉིས་བརྒྱ་ལྷག་ཙམ་དང། བོད་མི་ལྔ་བཅུ་ལྷག་ཙམ་འདུག་པར་༸གོང་ས་མཆོག་གི་གསུང་འཕྲིན་སྒྲོག་སྦྱང་དང། ཕྲན་ནས་ལེགས་སྦྱར་མདོར་བསྡུས་ཤིག་བཤད་པ་ཕྲེང་རིང་ལྕམ་རིན་ཆེན་སྒྲོལ་མས་དབྱིན་སྐད་དུ་
བསྒྱུར། བོད་ཕྲུག་རྣམས་ནས་རྒྱལ་གླུ་དང། བོད་ལུགས་ཀྱི་ཞབས་བྲོ། གླུ་གཞས་སོགས་བཏང་སྟེ་རང་རིགས་ཀྱི་ཁྱད་ཆོས་གསལ་བའི་དགེ་མཚན་ངོམ། ཚེས་བཅུ་དགུ་ཉིན་ལོན་ཌོན་ནས་གནམ་ཐོག་ཐོན་ཏེ་ཕ་རན་སིའི་རྒྱལ་ས་སྤ་རི་སིའི་གནམ་
ཐང་དུ་འབྱོར་སྐབས་དྭགས་པོ་བམ་ཆོས་འཇམ་དཔལ་ལྷུན་གྲུབ་རྒྱ་མཚོ་དཔལ་བཟང་པོའི་མཆོག་སྤྲུལ་རིན་པོ་ཆེ་དང། ཤོད་དྲུང་ནོར་རྒྱས། སོག་པོ་འགའ་ཤས་བཅས་བསུ་བར་འབྱོར་པ་ལྟར་བམ་ཆོས་བཞུགས་གནས་སུ་གནས་མལ་བྱས་

[237A]༄༅། །དེར་༸སྐྱབས་རྗེ་ཡོངས་འཛིན་གླིང་རིན་པོ་ཆེ་གསོལ་སྨན་འཕྲོད་བཞེས་ཀྱིས་བཞུགས་འཇགས་མཛད་མུའི་དགྱེས་ཞལ་མཇལ་ཏེ་བར་སྐབས་ཀྱི་གནས་ཚུལ་གསུང་མཆིད་དང། རྗེས་སོར་རྒྱ་གར་དུ་ལྷན་ཕེབས་ཀྱི་དུས་ཚོད་ཀྱང་
བཀའ་བསྡུར་ཞུས། ཚེས་ཉེར་གཅིག་ཉིན་སྤ་རི་སིར་གཏན་སྡོད་སོག་པོའི་མི་རིགས་རྣམས་ཀྱིས་སོག་པོའི་ལོ་གསར་གྱི་གསོལ་སྟོན་དུ་ཡོངས་འཛིན་གླིང་རིན་པོ་ཆེ་དང། ཁོ་བོ་ཅག་མགྲོན་འབོད་ལྟར་བསྐྱོད་དེ་སོག་རིགས་རྣམས་ལ་ལེགས་གསོའི་
བསྔགས་བརྗོད་དང་འབྲེལ་ན་གཞོན་རྣམས་ཆོས་དད་སོགས་སོག་རིགས་སྔོན་རབས་ཀྱི་གོམས་སྲོལ་བཟང་པོ་རྒྱུན་འཛིན་དགོས་པའི་བསམ་འཆར་མདོར་བསྡུས་བརྗོད། སང་དེར་༸སྐྱབས་རྗེ་ཡོངས་ཁྲི་གླིང་རིན་པོ་ཆེ་སུས་སིར་སྔོན་ཕེབས་གནང་བར་
ཕེབས་སྐྱེལ་ཞུས་ཤིང། དེའི་ཕྱི་ཉིན་བམ་ཆོས་རིན་པོ་ཆེ་དང། ཐུབ་བསྟན། ངག་དབང་གྲགས་པ། ཁང་བདག་ཨ་མ་གཉིས་སོགས་ལ་ལམ་གཙོའི་བཤད་ལུང་མདོར་བསྡུས་དང། སྔགས་རིམ་ཆེན་མོའི་དབུ་ནས་བཀླག་ལུང་ཕྲན་ཙམ་བྱས་
ཉིན་གཅིག་ཕ་རན་སིའི་འགྲེམས་སྟོན་ཁང་ཞིག་ནང་འཛམ་གླིང་གི་མི་རིགས་ཐོག་མ་སྤྲེའུ་ནས་བཟུང་སྟེ་རིམ་འགྱུར་དུ་བྱུང་ཚུལ་གྱི་རུས་སྒྲོམ་སྔ་རྗེས་རིམ་ཅན་དག་དང། མི་རྣམས་ཀྱིས་ཐོག་མར་རྡོའི་ལག་ཆར་བདེ་སྤྱོད་བྱས་པ་ནས་བཟུང་རིག་རྩལ་ཡར་རྒྱས་
རིམ་བྱུང་གི་དངོས་ཟོག་དང། ཆོས་གོས་སྣེ་མང་འདུག་པར་བལྟ་བསྐོར་བྱས། ཚེས་ཉེར་བདུན་ཉིན་བཧེ་ལས་ནུའུ་ཞེས་པར་བོད་ཕྲུག་ཕོ་མོ་ཉི་ཤུ་དང། འགོ་འཛིན་ཤོད་དྲུང་ནོར་རྒྱས་ཐབས་ཤེས་བཅས་ཡོད་སར་འབོད་བསྐུལ་ལྟར་བསྐྱོད་དེ་ཞག་

[237B]དགའ་ལྷ་དང། གང་བློ་མའི་ཁྲིད་ལུང་ཆོས་འབྲེལ་ཐོག་བསམ་འཆར་ལེགས་སློབ་བྱས་ཤིང། སློབ་ཕྲུག་རྣམས་ཀྱིས་གླུ་གར་ཞབས་བྲོའི་རིག་རྩལ་ལྟད་མོ་ཡང་བསྟར། ཁོང་ཚོ་ཡིག་གཟུགས་དང། རི་མོ། སྤྱོད་ལམ་སོགས་
གང་ཅི་ལེགས་ངེས་འདུག་པས་ཡིད་ཚིམས། སྤ་རི་སི་ནས་ཐོན་ཏེ་སུས་སིའི་འཛིན་ནི་ཝར་དུ་སྐུ་ངོ་ཕ་ལྷ་བའི་བཞུགས་གནས་སུ་བསྡད། བོད་ཟླ་གཉིས་པའི་ཚེས་བཅུ་གཅིག་ཉིན་འཇི་ནི་ཝ་ནས་རས་ཀྲེ་ནའོའི་བོད་མི་གཞིས་ཆགས་སར་བསྐྱོད་དེ་
ཞག་བསྡད་ཐོག་ཆོས་འབྲེལ་རབ་གནས་དང། ཕྱི་ཉིན་ལམ་ཞོར་དུ་ཨུ་ཀྲུ་ཝི་ལ་བོད་མི་གཞིས་ཆགས་སར་བསྐྱོད་དེ་དྲག་པོ་གསུམ་བསྒྲིལ་གྱི་རྗེས་གནང་བསྐུར་རྗེས་རི་ཀོན་དུ་སྒོ་མང་རྒྱལ་མཚན་རྣམ་གྲོལ་གྱི་ཤག་ཏུ་འབྱོར་ཞིང། ཡོངས་གླིང་
རིན་པོ་ཆེ་དང་ལྷོད་མཇལ་ཐོབ། ཚེས་བཅུ་གསུམ་ཉིན་ཡོངས་གླིང་རིན་པོ་ཆེ་ཕ་རན་སིར་སྐུ་གཟུགས་བརྟག་དཔྱད་བསྐྱར་མ་མཛད་སླད་སྔོན་ཕེབས་བསྐྱངས། ཚེས་ཉི་ཤུ་ཉིན་རི་ཀོན་ནས་ཐོན་ཏེ་ཛུས་རིག་གནམ་གྲུའི་བབས་ཚུགས་ནས་གནམ་ཐོག་
བརྒྱུད་སྤ་རི་སིའི་གནམ་ཐང་དུ་འབྱོར། དེར་ཡོངས་གླིང་རིན་པོ་ཆེ་སྐུ་འཁོར་དང་མཇལ་འཛོམས་བྱུང་ཞིང། བམ་ཆོས་རིན་པོ་ཆེ་སོགས་མང་ཙམ་ཞིག་ཕེབས་འདུག་པར་འཁྱུག་ཙམ་འཕྲད་རྗེས་ཡོངས་གླིང་རིན་པོ་ཆེ་དང་ལྷན་ཅིག་རྒྱ་གར་གྱི་གནམ་
གྲུའི་ནང་ཞུགས་ཏེ་ཕ་རན་སིའི་མཚན་མོའི་ཆུ་ཚོད་དགུ་པར་ཐོན་ནས། ཚེས་ཉེར་གཅིག་ཉིན་རྒྱ་གར་གྱི་ཉིན་མོའི་ཆུ་ཚོད་བཅུ་གཉིས་ཡོལ་ཙམ་ལ་ལྡི་ལིའི་གནམ་ཐང་དུ་འབྱོར། དེར་ལྡི་ལི་དོན་གཅོད་ཁང་དང། བོད་ཁང་གི་ངོ་ལས། ལ་དྭགས་པ་

[238A]༄༅། །ཀུ་ལ་རིན་པོ་ཆེ། ཉག་རེ་མཁན་སྤྲུལ། སོག་སྤྲུལ་གུ་རུ་དེ་ཝ་སོགས་བསུ་སར་ཕེབས་ཤིང། ལྡི་ལི་བོད་ཁང་དུ་སྣེ་ལེན་གྲ་སྒྲིག་གནང་འདུག་པར་གནས་མལ་བཅས། དེར་འབྲས་ཉག་རེ་མཁན་སྤྲུལ་ངག་
དབང་དགེ་ལེགས་ནས་བསྐུལ་བ་བཞིན་བོད་ཁང་གི་ཚོགས་ཁང་དུ་མི་མང་བརྒྱ་སྐོར་ཙམ་ལ་རྗེའི་གསུང་ལམ་རིམ་ཉམས་མགུར་གྱི་བཤད་ལུང་མདོར་བསྡུས་ཤིག་བྱས། ཚེས་ཉེར་གསུམ་ཉིན་ལྡི་ལི་ནས་ཐོན་ཏེ་ཕྱི་ཉིན་རྡ་རམ་ས་ལའི་རང་ཤག་ཏུ་
འབྱོར། ཉིན་གཅིག་༸གོང་ས་༸སྐྱབས་མགོན་ཆེན་པོའི་སྤྱན་སྔར་ཕྱག་རྟེན་གྱི་བདོག་པ་ཕྲན་བུ་དང་བཅས་༸ཞབས་རྡུལ་ལ་སྤྱི་བོས་བཏུད་ཅིང། དགྱེས་བརྩེའི་བཀའ་མཆིད་ཀྱི་དབུགས་དབྱུང་ཐོབ། ཟླ་བ་གསུམ་པའི་ཚེས་བཅུ་ཉིན་གནས་པོ་དངོས་
གྲུབ་ཀྱི་འདོད་ངོར་དོན་གཉེར་བ་གང་འཚམས་ཤིག་ལ་རྡོ་རྗེ་རྣལ་འབྱོར་མའི་ཚེས་བཅུའི་མཆོད་པ་དང་འབྲེལ་སིནྡྷུ་རའི་དབང་བཞི་བྱིན་རླབས་བསྐུར། ༸གོང་ས་མཆོག་ནས་ལྷ་ལྡན་གཙུག་ལག་ཁང་གི་རྟེན་གཙོ་ཐུགས་རྗེ་ཆེན་པོ་རང་བྱུང་ལྔ་ལྡན་རྒྱ་
དམར་གྱིས་བཤིགས་གཏོར་ཞུས་པའི་ཞལ་ཁྱིམ་ཕྱག་ཏུ་བྱོན་པ་རྣམས་ནང་གཟུངས་སུ་གཞུག་རྒྱུའི་རིན་གཉིས་ལས་གྲུབ་པའི་ཐུགས་རྗེ་ཆེན་པོའི་སྣང་བརྙན་དང། གུ་རུ་སྣང་སྲིད་ཟིལ་གནོན་གྱི་སྐུ་གསེར་ཟངས་ལས་གྲུབ་པ། སྟོན་པ་ཐུབ་
པའི་དབང་པོའི་སྣང་བརྙན་བཅས་གསར་བཞེངས་བསྐྱངས་པར་གསོན་གཤིན་གྱི་འགྲོ་བ་ཕན་གནོད་ལས་ཀྱི་འབྲེལ་བ་ཐོགས་པ་རྣམས་ཀྱི་དགེ་རྩར་དམིགས་ཞལ་འདེབས་ཧིན་སྒོར་ལྔ་སྟོང་ཕུལ། ཟླ་བ་བཞི་པའི་ཚེས་བཅུ་ཉིན་༸གོང་ས་མཆོག་

[238B] རྒྱུད་གྲྭ་སྟོད་སྨད་སོགས་ཕྱོགས་འདུས་ཀྱི་དགེ་འདུན་ཁྱོན་ཆེར་རྗེའི་གསུང་སྔགས་རིམ་ཆེ་མོའི་བཤད་ཁྲིད་དབུ་འཛུགས་བསྐྱང་རྒྱུར་བརྟེན། སྔོན་དུས་༸རྒྱལ་ཚབ་རྗེ་དང། རྟོགས་ལྡན་འཇམ་དཔལ་རྒྱ་མཚོ་
སེམས་དཔའ་ཆེན་པོ་ཀུན་བཟང་པ་གསུམ་གྱིས་བསྐུལ་མ་གནང་བ་ལྟར། སྣེ་གདོང་སྡེ་སྲིད་གྲགས་པ་རྒྱལ་མཚན་གྱིས་ལྷོ་ཁ་གོང་དཀར་རྫོང་དཔོན་དུ་བསྐོས་པ་དཔོན་བཞི་འཛོམས་ཞེས་པས་རྒྱུ་སྦྱར་ཏེ་རྗེ་ཙོང་ཁ་པས་ཕག་ལོར་ཞི་བར་གཤེགས་ནས་ལོ་
དྲུག་འདས་པའི་ཟིལ་གནོན་ཞེས་པ་མེ་རྟ་ལོར་དཔར་དུ་བསྐྲུན་ཏེ། ༸རྒྱལ་ཚབ་ཆོས་རྗེ་ཁྲི་ལོ་བདུན་པའི་ཐོག་དབར་གཞི་གདན་ས་དགའ་ལྡན་དུ་ཕུལ་བའི་དཔར་རྙིང་འཁྲུལ་མེད་ཀྱི་སྔགས་རིམ་ཆེན་མོ་པོད་གཅིག་གི་དབུ་ཤོག་སྟེང། ༸ཁྱབ་བདག་དཔལ་ལྡན་
རྡོ་རྗེ་འཆང་གི་སར། །རྨད་བྱུང་རྣལ་འབྱོར་ཆེན་པོའི་ཉེ་ལམ་ལས། །བགྲོད་པའི་རིམ་པ་རྣམ་པར་ཕྱེ་བའི་ཚུལ། །སྐལ་བཟང་ཡིད་ལ་དགའ་བསྐྱེད་དོན་ལྡན་འདི། །ཁྲི་འབུམ་བསྐལ་པར་རྙེད་དཀའི་བྱང་ཆུབ་ལམ། །མ་ནོར་བསྒྲུབ་ལ་བློ་ནུས་
རབ་དམན་པས། །ཀུན་བཟང་ཡེ་ཤེས་སྣང་བ་རིང་བསྐལ་བའི། །རྒན་པོས་སྲིད་ཞིའི་རྣམ་འདྲེན་དམ་པར་ཕུལ། །ཞེས་ལག་བྲིས་སུ་བཀོད་དེ་འབུལ་ལམ་ཞུས། ཚེས་ཉེར་བཞི་ཉིན་རྒྱུད་སྟོད་གྲྭ་ཚང་མཁན་བླ་གཉིས་ཀྱིས་གཙོས་སྔགས་རིམ་ཆོས་
ཞུར་ཕེབས་པའི་རྒྱུད་གྲྭ་བདུན་ཅུ་ཐམ་པ་ཕྲན་སར་ཕེབས་ཏེ་མཎྜལ་རྟེན་དོད་སོགས་གནང་སྐྱེས་སྩལ་ཏེ་ཚེ་སྲོག་རིང་དུ་བསྲིངས་པའི་དྲང་སྲོང་བདེན་ཚིག་གི་ཤིས་བརྗོད་མཛད། སྔགས་རིམ་གསུང་ཆོས་གྲུབ་རྗེས་རྒྱུད་གྲྭ་སྟོད་སྨད་ཀྱི་དགེ་འདུན་སྤྱི་ནས་བསྐུལ་

[239A]༄༅། །གནང་བཞིན་རྡ་སའི་བུ་གསོ་ཁང་ཚོགས་ཁང་དུ་རྒྱུད་གྲྭ་སྟོད་སྨད་དང། གདན་ས་གསུམ་གྱི་དགེ་འདུན། གཞན་ཡང་ལ་དྭགས་པ་དང། ཁུ་ནུ། སྤི་ཏི་སོགས་ནས་ཕེབས་པ་བཅས་དགེ་འདུན་ཆིག་སྟོང་ལ་ཉེ་བར་གྲུབ་ཆེན་
ཀུན་ཏུ་དགེ་བའི་ལུགས་ཀྱི་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་པའི་དབང་ཆེན་སྟ་གོན་དང་བཅས་པ་ཉིན་གཉིས་རིང་ཕུལ། ཚེས་ཉེར་དགུ་ཉིན་ཆོས་སྐྱོང་རྒྱལ་ཆེན་ཤུགས་ལྡན་གྱི་ཟླ་བསྐང་དང་འབྲེལ་སེར་སྨད་གྲྭ་གཉིས་དང། དགའ་བྱང་གྲྭ་
གཅིག་བཅས་ལ་སྲོག་གཏད་རྗེས་གནང་བསྐུར་རྩིས་ཀྱིས་བསྐང་ཆོག་ཚུགས་པ་དང། སྒང་ཏོག་ནས་གྲོ་མོ་བ་དགེ་སློང་བློ་བཟང་རྡོ་རྗེས་རྒྱལ་ཆེན་གྱི་བསྟོད་པ་དཔག་མེད་བསྐལ་སྔོན་མའི་འགྲེལ་པ་ཕྲན་གྱི་ངག་རྩོམ་དེ་དག་དཔར་བསྐྲུན་ཟིན་པའི་
དཔར་ཕུད་སྐྱེལ་མི་འབྱོར་བ་དུས་འགྲིགས་རྟེན་འབྲེལ་གྱི་ལ་ཉེ་བཟང་པོར་མངོན། ཟླ་བ་ལྔ་པའི་ཚེས་གཅིག་ཉིན་དཔལ་ལྡན་སྨད་རྒྱུད་གྲྭ་ཚང་གི་མཁན་བླ་དང། དགེ་འདུན་བརྒྱ་ལྷག་ཙམ་ཤག་ཏུ་ཆེད་ཕེབས་ཀྱིས་མཎྜལ་རྟེན་དོད་སོགས་གནང་
སྟེ་གནས་བརྟན་ཕྱག་མཆོད་དང། ཕྲན་རིང་འཚོའི་སྨོན་ལམ་སོགས་ཞལ་འདོན་དང་འབྲེལ་རིང་འཚོའི་འདུན་པ་དགོས་ཚུལ་གསུང་བར་དེ་དོན་སྨོན་འདུན་ཞུ་ཞིང། དགེ་འདུན་རྣམས་ནས་རྒྱུད་ཆེན་གོང་རིམ་གྱི་བཞེད་སྲོལ་ཉམས་མེད་སྐྱོང་
གནང་མཛད་དགོས་ཀྱི་གསལ་འདེབས་ཞུས། ཚེས་དགུ་ཉིན་སྨར་ཁམས་ཟེའུ་འབྲུ་དགོན་གངས་དཀར་བླ་མའི་ཡང་སྤྲུལ་ངེས་རྙེད་ཀྱིས་རྡ་སར་ཕེབས་པ་ངོས་མཇལ་ཐོག་ཟེ་འབྲུ་དགོན་གྱི་གྲྭ་རིགས་སྤྱི་ནས་འདི་ཉིན་དགའ་གདོང་ཆོས་སྐྱོང་རྟེན་

[239B] ཆོས་སྐྱོང་ནས་ཀྱང་ཞལ་ཇ་དང། མཇལ་དར་གནང་སྟེ་ཧ་ཅང་དགྱེས་ཉམས་ཆེན་པོས་ཕྱག་གཉིས་ཀྱིས་སྤྲུལ་སྐུ་པང་པར་
བཏེགས་ཤིང། རྟ་ར་སྤྲུལ་སྐུ་རིན་པོ་ཆེ་དང། དགེ་བཤེས་ཡེ་ཤེས་ཐུབ་བསྟན་སོགས་ཟེའུ་འབྲུ་དགོན་གྱི་གྲྭ་རིགས་དེར་ཡོད་རྣམས་ལ་སྤྲུལ་སྐུར་ཐེ་ཚོམ་གྱི་དྲ་བ་བཅད་དེ་ཡིད་ཆེས་ངོས། ཞབས་པད་བརྟན་ཐབས་འབྱེད་དགོས་ཞེས་ལུང་གིས་དབུགས་
དབྱུང་མཛད། ཕ་རན་སི་ནས་དྭགས་པོ་བམ་ཆོས་མཆོག་སྤྲུལ་རིན་པོ་ཆེ་རྡ་སར་ཕེབས་ཏེ་བཞུགས་མུས་ཀྱིས་བསྐུལ་གནང་ལྟར་རིན་པོ་ཆེ་ཉིད་དང། མཚན་ཞབས་གསེར་ཀོང་ཐུགས་སྲས་རིན་པོ་ཆེ་སོགས་དགུ་ལ་བདེ་མཆོག་དྲིལ་བུ་ལུས་དཀྱིལ་གྱི་
དབང་ཆེན་སྟ་གོན་དང་བཅས་ཉིན་གཉིས་རིང་བཞེད་པ་བསྐངས། ཟླ་བ་དྲུག་པའི་ཚེས་གཅིག་ནས་བཟུང་ཉིན་བདུན་རིང་༸གོང་ས་མཆོག་གི་བཀའ་དགོངས་བཞིན་བསྟན་སྲིད་ཞབས་རིམ་ཆེད་གནས་ཆུང་ལྕོག་གྲའི་ཚོགས་ཁང་དུ་བསྐྱོད་དེ་ལྕོག་གྲ་བ་
རྣམས་དང་བཅས་སྐུ་ལྔ་དང། སྤྲུལ་པའི་ཆོས་རྒྱལ་རྡོ་རྗེ་གྲགས་ལྡན་གྱི་བསྐང་བཤགས་ཚོགས་སྐོང་གྲངས་གསོག་རྡོར་སློབ་གྱི་བྱ་བ་བསྒྲུབས། ཟླ་བ་དྲུག་པའི་ཚེས་བཞི་ཉིན་འཇར་མན་མི་རིགས་ རོ་ལངས་  ཞེས་པ་དང། དེ་མིན་བོད་རིགས་
མི་དྲུག་བཅས་ལ་དགེ་ཚུལ་གྱི་བསླབ་སྡོམ་འབོག་ཆོག་དང། རོ་ལངས་ལ་ཆོས་མིང་བློ་བཟང་སྐལ་ལྡན་ཞེས་བཏགས། ཁོ་པ་ཝ་ཎར་བོད་ཆོས་སློབ་སྦྱོང་དུ་བསྐྱོད་ཁར་དགེ་ཚུལ་གྱི་ཚིག་ལེའུ་བྱས་པ་ཀ་རི་ཀ་ལྔ་བཅུ་པའི་དཔེ་ཞིག་སྤྲད། ཚེས་

[240A]༄༅། །བཅུ་ནས་བཟུང་མཚན་ཞབས་གསེར་ཀོང་རིན་པོ་ཆེ་དང། དྭགས་པོ་བམ་ཆོས་རིན་པོ་ཆེ་རྣམ་གཉིས་ཀྱི་ཐུགས་བཞེད་ལྟར་ཁོང་རྣམ་གཉིས་དང། མདུན་གཡོག་དཔལ་ལྡན་བཅས་གསུམ་ཁོ་ནར་རྡོ་རྗེ་
རྣལ་འབྱོར་མའི་བསྐྱེད་རྫོགས་ཀྱི་ཉམས་ཁྲིད་གསང་སྟབས་སུ་ཉིན་བདུན་རིང་ཕུལ། སྤང་ལུང་རྒྱལ་ཆེན་གྱི་སྐུ་བསྟེན་འདས་པོའི་བུ་གྲགས་པ་བསམ་གྲུབ་ལ་ཆོས་སྐྱོང་སྐུ་ཕེབས་ཡོང་རེས་སེར་སྨད་སྤོམ་ར་ཁང་ཚན་སོགས་ལྷ་བདག་རྣམས་ནས་རེ་
བསྐུལ་བྱུང་བ་བཞིན། ཤག་ཏུ་རྒྱལ་ཆེན་སྤྱན་འདྲེན་ལན་ཁ་ལར་བཏང་བ་བབས་མདངས་ཕྲན་བུ་བྱུང་རྗེས་སྤང་ལུང་བཙན་རྒོད་ཀྱི་སྤྱན་འདྲེན་བཏང་བར་སྔར་ལས་བབས་མདངས་ཆེ་ཙམ་བྱུང་ཡང། ཡུན་རིང་མི་གནས་པ་ཞིག་འདུག་པ་ཁོག་མ་
བྱང་བའི་སྟབས་ཀྱིས་ཡིན་འདྲ་བས་རེ་ཞིག་དེ་ཙམ་ལ་ཆ་བཞག་ཅིང། རྒྱུན་མཐུད་ན་སྐུ་ཕེབས་ཡོང་བཟོ་ཐོན། ཟླ་བ་བདུན་པའི་ཚེས་བཅོ་ལྔའི་སྔ་དྲོ་མཚན་ཞབས་གསེར་ཀོང་རིན་པོ་ཆེ་སྟོན་འཁོར་ལ་སྒྲོལ་དཀར་ཚེ་དབང་ཕུལ་ཞིང། འདི་
ཉིན་ནས་བཟུང་ཉིན་གུང་རྒྱབ་ཏུ་གསེར་ཀོང་རིན་པོ་ཆེ་དང། བམ་ཆོས་རིན་པོ་ཆེའི་ཐུགས་འདོད་ལྟར་ཁོང་རྣམ་གཉིས། རྭ་སྟོད་ཆུ་དབང་རིན་པོ་ཆེ། དགའ་ཤར་ཐེ་པོ་དང། ཕུ་ཁང་བླ་རྟི་སྤྲུལ་སྐུ། དགེ་བཤེས་རབ་བརྟན་སོགས་མི་
བརྒྱད་ལ་རྗེའི་གསུང་ལམ་རིམ་འབྲིང་པོར་ངེད་རང་ནས་ས་བཅད་ཁ་སྐོང་རྒྱས་པར་བཀྲལ་བ་དེའི་སྟེང་ནས་བཤད་ཁྲིད་ཉིན་བརྒྱད་རིང་ཕུལ་ཞིང། ཁོང་རྣམ་སྐུ་ཡོན་ལེགས་གྲས་ཤ་སྟག་ཡིན་སྟབས་ལས་དང་པོ་བར་འཆད་ཚུལ་གྱི་ནག་པོ་འབྲུ་

[240B] གཙོ་བོར་དམིགས་རྣམ་མྱོང་ཁྲིད་དུ་སྐྱོང་ཚུལ་རྣམས་ཞིབ་པར་ཞུས་ཤིང། དེ་མིན་ཡོངས་གྲགས་བྱིངས་རྣམས་གྲུབ་ཟིན་སྒྲུབ་པའི་ངལ་བ་མ་བྱས། ཟླ་བ་བརྒྱད་
པའི་ཚེས་བཞི་ཉིན་༸གོང་ས་མཆོག་གི་བཀའ་དགོངས་བཞིན་གཟིམ་ཆུང་དུ་བཅར་ཏེ་སྔ་དྲོ་འཇམ་དབྱངས་ཆོས་སྐོར་ནང་གསལ་བདེ་མཆོག་ཚེ་ལྷ་དཀར་པོའི་ཚེ་དབང་ཕུལ་ཞིང། ཉིན་གུང་ཡོལ་མཚམས་ནས་རྗེའི་གསུང་ལམ་རིམ་འབྲིང་པོའི་
བཤད་ཁྲིད། ལམ་རིམ་བདེ་ལམ་ང་བ། འཇམ་དཔལ་ཞལ་ལུང་ལྷོ་བརྒྱུད་ཀྱི་ཉམས་ཁྲིད། ལམ་རིམ་ཟིན་བྲིས་རྣམ་གྲོལ་ལག་བཅངས་ཀྱི་ལུང་ཁྲིད་བཅས་བཞི་གོ་གཅིག་ཆོད་ཀྱི་ཚུལ་དུ་ཁྲིད་འབུལ་རྒྱུའི་འགོ་འཛུགས་ཞུས་ཏེ་ཉིན་བཅོ་ལྔའི་རིང་
ལ་རྫོགས་པར་ཕུལ་ཞིང། དེའི་མཇུག་ཏུ་༸རྒྱལ་བ་བསོད་ནམས་རྒྱ་མཚོའི་གྲུབ་ཆེན་དཔལ་ལྡན་རྡོ་རྗེས་སྩལ་བའི་ཉེ་བརྒྱུད་ཚེ་སྒྲུབ་འཆི་མེད་རྡོ་རྗེའི་སྲོག་ཤིང་གི་ཚེ་དབང་ཕུལ། ཚེས་ཉེར་གསུམ་ནས་བཟུང་ཉིན་གསུམ་རིང་༸སྐྱབས་རྗེ་ཡོངས་
འཛིན་ཁྲི་ཆེན་གླིང་རིན་པོ་ཆེར་སྔ་ལོ་ལམ་རིམ་ཆེན་མོའི་བཤད་ལུང་འབུལ་འཕྲོས་ལྷག་བསྡད་རྣམས་མཇུག་རྫོགས་པར་ཕུལ་ཞིང། རིན་པོ་ཆེ་མཆོག་ཉིད་མདོ་སྔགས་གང་ཅིའི་དཀའ་བའི་གནད་ཀུན་བདེ་བླག་ཏུ་ཐུགས་སུ་ཆུད་དེ་གདུལ་བྱ་རྣམས་
ལ་འཆད་སྤེལ་མཛད་དང་མཛད་བཞིན་གྱི་སྟོན་པ་ཆེན་པོར་བཞུགས་སྟབས། ད་ལམ་ཁྲིད་འབུལ་སྐབས་སྔར་མ་གསན་པ་དང་མ་དགོངས་པ་ཞིག་གསར་ཞུ་བྱ་རྒྱུ་གང་ཡང་མེད་གཤིས་འབྲུ་གནོན་གྱི་བཤད་པ་ཞུ་མ་དགོས་པར་བཞག་སྟེ་གཞུང་དོན་

[241A]༄༅། །དམིགས་རྣམ་སྐྱོང་ཚུལ་མདོར་བསྡུས་པ་ཞིག་ཐུགས་དགྱེས་པའི་མཆོད་སྤྲིན་དུ་སྤྲོས། དེ་རྗེས་ཉིན་གཅིག་མཚན་ཞབས་གསེར་ཀོང་རིན་པོ་ཆེ་ནས་པཎ་ཆེན་ཆོས་རྒྱན་གྱི་གསུང་བཀའ་རྒྱ་མའི་གྲས་དྲུག་ཅུ་མའི་
ལྕགས་མཁར་གྱི་ཆོ་ག་སྲོག་གཅོད་མཚོན་ཆ་འབར་བའི་འཕྲུལ་འཁོར་སོགས་ལྕགས་མཁར་གྱི་སྐོར་ལེ་ཚན་གཉིས། ངེད་རང་གི་ངག་བརྩམས་ཆོས་རྒྱལ་ཕྱི་སྒྲུབ་ལ་བརྟེན་པའི་དྲུག་ཅུའི་ལྕགས་མཁར་གྱི་ས་ཆོག་དང། འདོན་ཆོག་བཅས་ཀྱི་
བཀླག་ལུང་དགོས་ཕེབས་ལྟར་ཕུལ། མ་སུ་རི་སློབ་གྲ་དང། བུ་ཁྱིམ་སྤྱི་ནས་ནན་འབོད་བཞིན་ཟླ་བ་དགུ་པའི་ཚེས་བདུན་ཉིན་རྡ་ས་ནས་ཐོན་ཏེ་ཕྱི་ཉིན་མ་སུ་རིའི་བོད་དགོན་དུ་འབྱོར། ཚེས་བཅུ་ཉིན་སྔ་དྲོ་ས་སྐྱ་བདག་ཆེན་རིན་པོ་ཆེ་ཁོ་བོ་ཅག་
སར་ཞབས་འཁོད་ཀྱིས་རྡ་སར་ཕྱིར་བསྐྱོད་ལམ་ཞོར་ར་ཅ་སྤུར་ས་སྐྱའི་ཆོས་སྒར་དུ་བསྐྱོད་དགོས་ཞེས་བཀའ་ཕེབས། ཕྱི་དྲོ་སྒོ་མོ་སྤྲུལ་སྐུས་རེ་བསྐུལ་བཞིན་དགོན་པའི་འདུ་ཁང་དུ་དོན་གཉེར་བ་བརྒྱ་སྐོར་ལ་རྡོ་རྗེ་རྣལ་འབྱོར་མའི་སིནྡྷུ་
རའི་དཀྱིལ་འཁོར་གྱི་དབང་བཞི་བྱིན་རླབས་བྱས། ཕྱི་ཉིན་ས་སྐྱ་བདག་ཆེན་རིན་པོ་ཆེའི་ཞབས་དྲུང་དུ་བཅར་ཏེ་ལྷོད་མཇལ་ཞུས་ཤིང། རིན་པོ་ཆེ་དགུང་ན་གཞོན་ཡང་གསན་བསམ་མཛད་སྤྱོད་སོགས་འཇམ་དབྱངས་འཁོན་གྱི་གདུང་
རིགས་ཀྱི་དམ་པའི་རང་བཞིན་མངོན་པར་གསལ་བར་གུས་སྤྲོ་འཕེལ། དེའི་ཕྱི་ཉིན་ནས་བཟུང་སློབ་གྲ་དང། བུ་ཁྱིམ་གྱི་གཞོན་ནུ་ཕོ་མོ་གཙོ་གྱུར་ཐོག་མ་སུ་རིར་གནས་འཁོད་མི་གྲངས་ཁྱོན་ཆེར་སྒྲོལ་དཀར་ཚེ་དབང་དང། ལམ་གཙོ་

[241B] མཇུག་ཏུ་ཆོས་སྲིད་ཤེས་ཡོན་སློབ་སྦྱོང་བྱེད་སྒོ་སོགས་ཀྱི་གཞེན་བསྐུལ་ལེགས་སློབ། སློབ་ཕྲུག་བུ་དྲུག་ཅུ་རེ་གཉིས་དང། བུ་མོ་གཅིག་བཅས་ལ་དགེ་བསྙེན་དང། རབ་བྱུང། དགེ་ཚུལ་གྱི་བསླབ་སྡོམ་འབོག་
ཆོག་དགོན་པའི་འདུ་ཁང་དུ་དུས་འབྲེལ་གསོ་སྦྱོང། སློབ་གྲ་དང། བུ་ཁྱིམ་གྱི་ཁང་ཁུངས་སྡེ་ཚན་ཁག་ལ་ངོ་བསྐྱོད་ཀྱིས་རབ་གནས་སོགས་ཉིན་རིམ་བསྟུད་ཀྱིས་བྱས། ཚེས་བཅུ་བདུན་ཉིན་དབུ་འཛིན་ཕྲེང་རིང་སྐུ་ངོ་སྟེང་ཞལ་དང། དགེ་
ལས་སློབ་ཕྲུག་བཅས་པའི་དགའ་སྐྱེལ་དང་འབྲེལ་ཐོན་ཏེ་ལམ་ཞོར་ར་ཅ་སྤུར་དུ་ས་སྐྱའི་ཆོས་སྒར་ལ་བདག་ཆེན་རིན་པོ་ཆེའི་བཀའ་དགོངས་བཞིན་བསྐྱོད་ཐོག་དགེ་འདུན་བགྲེས་གཞོན་ལྔ་བཅུ་ལྷག་ཙམ་འདུག་པ་མཇལ་ཞིང། ཚོགས་པར་
བསྙེན་འགྱེད་དོད་འབུལ་དུ་བསྟབས་ཏེ་དགེ་འདུན་རྣམས་ཐུགས་མཐུན་ཐོག་རང་ལུགས་མདོ་སྔགས་ཀྱི་བཞེད་སྲོལ་གཙང་མ་ཉམས་མེད་འཛིན་སྐྱོང་གནང་གལ་སོགས་སྙན་བསྐུལ་ཞིབ་པར་ཞུས་རྗེས་དེ་ནས་ཐོན་ཏེ་ཨམ་བྷ་ལ་ཞེས་པའི་གྲོང་
ཁྱེར་དུ་མགྲོན་ཁང་ཞིག་ལ་ཞག་སྡོད་བྱས། ཕྱི་ཉིན་རྡ་རམ་ས་ལར་འབྱོར། ཚེས་ཉེར་བརྒྱད་ཉིན་མཚན་ཞབས་གསེར་སྐོང་རིན་པོ་ཆེའི་ཐུགས་འདོད་བཞིན། རིན་པོ་ཆེ་དཔོན་འཁོར་དང། སྐུ་ངོ་ལྕོག་སྟེང་ཏཱ་བླ་མ་བཅས་ལ་རྡོ་རྗེ་རྣལ་འབྱོར་
མའི་སྔགས་བཏུའི་བྱིན་རླབས་དང། རྒྱུད་སྨད་ཕྱག་བཞེས་འཇིགས་བྱེད་ཀྱི་དྲག་སྲེག་ཆོ་ག་ངེད་རང་གི་ངག་བརྩམས་དེ་དང། སྲི་གནོན་གྱི་ཆོ་ག་བཅས་ཀྱི་བཀླག་ལུང་ཕུལ། ཟླ་བ་བཅུ་པའི་ཚེས་གཅིག་གི་སྔ་དྲོ་རྡ་སྟེང་ཕོ་བྲང་དུ་གུ་རུ་རིན་པོ་

[242A]༄༅། །ཆེ་དང། ཐུབ་དབང་གི་སྐུའི་གཟུངས་སྒྲུབ་ཏུ་བཅར་ཞིང། དེའི་ཞར་རྒྱུད་སྨད་མཁན་བླ་དགེ་འདུན་ཉུང་ཤས་ལ་སྒྲོལ་དཀར་ཚེ་སྒྲུབ་དང། མཁས་གྲུབ་རྗེའི་གསུང་མགོན་པོའི་མན་ངག་ཡིད་བཞིན་ནོར་བུའི་
བཀླག་ལུང་དང་འབྲེལ་ལག་ལེན་མན་ངག་སྐོར་ཕྲན་བུ་གསོལ། གཞུང་གི་བསྟན་སྲིད་ཞབས་རིམ་གནང་བར་ཆེད་ཕེབས་རྒྱུད་སྟོད་མཁན་བླ་དང། དགེ་འདུན་དགུ་ལ་ཁྲོ་བཅུའི་སྲུང་བཟློག་གི་གནད་ལྔ་དང། བསྲུང་བཟློག་བསང་གསུམ་གྱི་
དམིགས་རིམ་སྐོར་ཞིབ་ཁྲིད་དུས། བར་སྐབས་ཤིག་ཏུ་༸གོང་ས་མཆོག་ལ་རྒྱལ་མཁན་ཆེན་གྲགས་པ་རྒྱལ་མཚན་གྱི་ཡིག་ཆའི་སྟེང་ནས་སྐྱེར་སྒང་ལུགས་རྟ་མགྲིན་གསང་སྒྲུབ་ཀྱི་དབང་ཆེན་སྟ་གོན་དང་བཅས་པ་ཞིག་ཕུལ། ལ་དྭགས་བ་ཀུ་
ལ་རིན་པོ་ཆེ་རྡ་སར་ཕྲན་སར་ཆེད་ཕེབས་ཀྱིས་ལྡི་ལི་ལ་དྭགས་ནང་པའི་གཙུག་ལག་ཁང་དུ་དགེ་ལུགས་རིག་གཞུང་གཅེས་སྐྱོང་ལྷན་ཚོགས་ནས་འགྲོ་གྲོན་བཏང་སྟེ་ལྔ་མཆོད་དུས་དྲན་ཚོགས་འདུ་བྱ་རྒྱུར་བརྟེན་དེར་ཡོང་དགོས་ཞེས་ནན་གསུངས་
ལྟར་བོད་ཚེས་ཉེར་གཉིས་ཉིན་ལྡི་ལིར་བསྐྱོད། ཚེས་ཉེར་ལྔའི་སྔ་དྲོ་ལ་དྭགས་དཔེ་མཛོད་ཁང་དུ་བཞུགས་མོལ་ཚོགས་འདུའི་སར་ཕྲན་ནས་རྗེ་བདག་ཉིད་ཆེན་པོས་གསན་བསམ་དང། འཆད་རྩོད་རྩོམ་གསུམ་སོགས་མཛད་པའི་གཙོ་བོ་
གསུང་གི་མཛད་པ་ལས་བརྩམས་པའི་གཏམ་གླེང་བརྗོད་པར། ལྷ་ལུང་བློ་བཟང་ཕུན་ཚོགས་ཀྱིས་དབྱིན་སྐད་ཐོག་བསྒྱུར་ཞིང། ཚོགས་འདུ་དེའི་སར་ཌོག་ཀྲར་སུ་ནེ་སབ་དང། ཌོག་ཀྲར་རའོ་སོགས་ནས་རྗེའི་མཛད་པའི་སྐོར་དྲི་བ་ཕྲན་

[242B] ཕྱི་དྲོ་ཚོགས་འདུ་དངོས་གཞིའི་སྐབས་རྒྱ་གར་གྱི་བློན་ཆེན་ཀ་རན་སིང་དང། སིངྒ་ལའི་གཞུང་ཚབ་སོགས་མི་དྲག་ཁྱོན་ཆེ། ཕྱི་རྒྱལ་མི་རིགས། བོད་རིགས་སེར་སྐྱ་མཆོག་དམན་སྣ་ཚོགས་མི་
གྲངས་ཁྱོན་ཆེ་འདུ་འཛོམས་སར་བློན་ཆེན་ཀ་རང་སིང་དང། ལ་དྭགས་བ་ཀུ་ལ་སོགས་ཕྱི་ནང་མི་དྲག་སྣ་ཚོགས་ནས་ལེགས་སྦྱར་གསུངས་སོང་ཞིང། ཁོ་བོས་ཀྱང་རྗེ་བདག་ཉིད་ཆེན་པོའི་མཛད་རྣམ་དང། རི་བོ་དགེ་ལྡན་པའི་བསྟན་
འཛིན་རྣམས་ཀྱིས་ཐོས་བསམ་སྒོམ་གསུམ་དང། མཁས་བཙུན་བཟང་གྲུབ་ཡ་མ་བྲལ་བར་གཅིག་གྲོགས་སུ་གཅིག་འགྲོ་བའི་ཉམས་བཞེས་སྐྱོང་སྟངས་སོགས་ལས་བརྩམས་པའི་གཏམ་གླེང་རྒྱས་ཙམ་ཞིག་མགྲིན་པ་གཟེངས་
མཐོར་བཏེགས་ཏེ་བཤད་པ་ལྷ་ལུང་བློ་ཕུན་གྱིས་དབྱིན་སྐད་དུ་བསྒྱུར། ཚེས་ཉེར་བདུན་དགོང་དྲོ་ལྡི་ལི་ནས་རྡ་སའི་ཕྱོགས་སུ་ཐོན། ཟླ་བ་བཅུ་གཅིག་པའི་ཚེས་དྲུག་ནས་རྡ་སའི་སྨན་རྩིས་དགེ་རྒན་གཙུག་ལག་རིག་གཞུང་ལ་འདྲེན་བྱེད་དཀྱུས་
སུ་ཡངས་པ་བར་ཞི་ཕུན་ཚོགས་དབང་རྒྱལ་ལ་བློ་སྦྱོང་དོན་བདུན་མའི་མྱོང་ཁྲིད་ཉིན་གསུམ་དང། ཚེས་བཅོ་ལྔ་ཉིན་རྡ་སྟེང་དུ་སྨྱུང་གནས་ཚོགས་སྤྱིས་སྒྲོལ་དཀར་ཚེ་དབང་དང། རྟེན་འབྲེལ་སྙིང་པོའི་བཟླས་ལུང་དགོས་བསྐུལ་ལྟར་
ལྷ་ཁང་དུ་མི་མང་ཁྱོན་ཆེར་ཚེ་དབང་དང་རྟེན་འབྲེལ་སྙིང་པོའི་བཟླས་ལུང་དང་སྦྲགས་རྟེན་སྙིང་སྔགས་དོན་བོད་སྐད་དུ། ཆོས་རྣམས་ཐམས་ཅད་རྒྱུ་ལས་བྱུང། །ཞེས་སོགས་ཚིག་རྐང་བཞིས་བདེན་བཞིའི་འཇུག་ལྡོག་གི་རིམ་པ་སྟོན་

[243A]༄༅། །ཚུལ་རྒྱས་ཙམ་དང། སྨྱུང་གནས་དང་ཡིག་དྲུག་གི་ཕན་ཡོན་མདོར་བསྡུས་བཅས་བཤད། ཚེས་བཅུ་དགུ་ཉིན་༸གོང་ས་མཆོག་ཁོ་བོའི་སར་གློ་བུར་ཞབས་ཀྱི་པདྨོ་བཀོད་དེ་བདེ་མཆོག་ཚེ་ལྷ་དཀར་
པོའི་སྒོ་ནས་ཚེ་སྒྲུབ་བསྐྱངས་པའི་ཚེ་རྫས་རིལ་བུ་གསོལ་རས་སྩལ་ཐོག་འཇིགས་བྱེད་ཀྱི་ལྗགས་བསྙེན་སྐབས་མནལ་ལྟས་བཟང་པོ་བྱུང་ཚུལ་འབྲེལ་རྗེའི་གསུང་དབུ་མ་རྩ་ཤེས་ཊིཀ་ཆེན་དང། འཇུག་ཊིཀ་དགོངས་པ་རབ་གསལ་
དྲང་ངེས་ལེགས་བཤད་སྙིང་པོ་རྣམས་གཟིགས་པར་ལྟ་བའི་སྐོར་དེ་སྔོན་ཐུགས་དོགས་མ་ཆོད་པ་འགའ་ཤས་ད་ལམ་དགོངས་པར་འཆར་ཚུལ་སོགས་བཀའ་ཕེབས་པ་དམ་པའི་ཁྱད་ཆོས་བླ་མེད་ངོ་མཚར་མཆོག་ཏུ་ཆེ་བ་དད་གུས་ཀྱི་གསོས་
སུ་སྨིན། ཟླ་བ་བཅུ་གཅིག་པའི་ཚེས་ཉེར་ལྔ་ཉིན་ཤར་པ་ཀརྨ་དབང་ཕྱུག་དང། གྲོ་མོ་བ་དགེ་སློང་ཆོས་དར་སོགས་དོན་གཉེར་བ་གང་འཚམས་ཤིག་ལ་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས་བྱས། ༸གོང་ས་མཆོག་སོ་བདུན་དགུང་
སྐེག་ཏུ་ཕེབས་པའི་༸ཞབས་བརྟན་དུ་དམིགས་ཟླ་བ་བཅུ་གཉིས་པའི་ཚེས་ལྔ་ནས་བཟུང་སྒྲོལ་དཀར་གྱི་ཚེ་སྒྲུབ་རྒྱུན་བསྲིངས་འགོ་འཛུགས་བྱས། ཚེས་བརྒྱད་ཉིན་ཐེག་ཆེན་ཆོས་གླིང་གཙུག་ལག་ཁང་དུ་ཐུབ་དབང་དང། གུ་རུ་རིན་པོ་ཆེའི་
སྣང་བརྙན་གསར་བཞེངས་ལེགས་ཟིན་གྱིས་བཀྲ་ཤིས་གསོ་སྦྱོང་དུ་བཅར་ཞིང། སྔར་སྨོས་པ་ལྟར་དེ་སྔ་༸རྒྱལ་མཆོག་སྐུ་ཕྲེང་བཅུ་གསུམ་པ་ཆེན་པོའི་གསེར་སྡོང་ཞབས་ཞུའི་སྐབས་གཞུང་སའི་རྟེན་སྒམ་ཆེན་མོའི་བྱིན་རྟེན་ཁོངས་ནས་

[243B] ངེད་རང་གནས་རྟེན་ཁག་མཇལ་བསྐྱོད་སྐབས་བྱུང་བའི་འཕགས་བོད་སྐྱེས་ཆེན་དུ་མའི་བྱིན་རྟེན་རྣམས་རྒྱ་གར། ས་དགེ། བཀའ་རྙིང། བཀའ་གདམས་སོགས་སྡེ་ཚན་མ་འདྲེས་པར་དཀར་ཆག་དང་བཅས་
ཁུངས་ལྡན་ཤ་སྟག་རྣམ་གྲངས་སུམ་བརྒྱ་ཉི་ཤུ་ཐམ་པ་གོས་སེར་སྒྲིལ་འབོག་བཅས་༸གོང་ས་མཆོག་ལ་གུས་འབུལ་ཞུས། ཚེས་བཅུ་ནས་ཉིན་གསུམ་རིང་གཙུག་ལག་ཁང་དུ་༸གོང་ས་མཆོག་ནས་རྡོ་རྗེ་སློབ་དཔོན་མཛད་དེ་དཔལ་ལྡན་སྟོད་རྒྱུད་
ཀྱི་མཁན་པོ་དང་བླ་མས་གཙོས་པའི་རྒྱུད་སྟོད་དགེ་འདུན་སུམ་ཅུ་སོ་གཉིས་བཅས་ནས་དཔལ་འཁོར་ལོ་བདེ་མཆོག་གི་སྒྲུབ་མཆོད་དང་འབྲེལ་བའི་རབ་གནས་དགེ་ལེགས་ཆར་འབེབས་ཀྱི་ཆོ་ག་ཤིན་ཏུ་རྣམ་པར་དག་པའི་སྒོ་ནས་ཡེ་ཤེས་འཁོར་ལོ་
རྟེན་དམ་ཚིག་གི་གཟུགས་བརྙན་ལ་གཉིས་སུ་མེད་པར་བསྟིམ་པའི་སྦྱོར་དངོས་རྗེས་གསུམ་སྨིན་རྒྱས་སུ་མཛད་པའི་ཚོགས་གྲལ་དུ་བཅར། ཚེས་བཅུ་གསུམ་ཉིན་རྒྱུད་སྟོད་མཁན་བླ་དང། དགེ་འདུན་རྣམས་ཤག་ཏུ་གདན་ཞུས་ཀྱིས་ཁྲུས་
གསོལ་རབ་གནས་སོགས་མཛད་ཅིང། དགོང་དྲོ་དགེ་འདུན་རྣམས་ལ་རབ་གནས་ཆེན་མོའི་མཆོག་ཕལ་གྱི་ཁྲུས་དང་སྦྱང་བ་སོགས་ཀྱི་དགོས་པ་དང། བྱེད་ལས། དྲུག་ཅུ་མ་དང། ལྕགས་མཁར་སོགས་ཀྱི་དབྱུ་གུ་དང། གཏོར་
མའི་དྲང་ངེས་ཀྱི་གནད་དང། དགོས་པ་ཇི་ཡོད་ཀྱི་སྐོར་སོགས་བླ་མའི་ཞལ་རྒྱུན་དང་ཕྱག་བཞེས་རྣམས་སྦ་གསང་མེད་པར་ཞིབ་ལྷོངས་ཞུས། ཚེས་ཉེར་གསུམ་ཉིན་མཚུར་ཕུ་ཀརྨ་པ་རིན་པོ་ཆེ་དང། ཞྭ་དམར། ཀ་ཐོག་སི་ཏུ། དྲུང་པ་རྒྱལ་

[244A]༄༅། །ཚབ། ཀོང་སྤྲུལ་རིན་པོ་ཆེ་བཅས་ཕྲན་སར་ངོས་འཕྲད་དུ་ཕེབས་པར་གསོལ་སྟོན་གཟབ་འབུལ་འབྲེལ་ལྷོད་མཇལ་ཞུས་ཤིང། ཀརྨ་པ་རིན་པོ་ཆེ་ནས་༸གོང་ས་མཆོག་དགུང་སྐེག་ཏུ་ཕེབས་ཉེར་བརྟེན་
༸ཞབས་བརྟན་གསོལ་འདེབས་ཤིག་གསར་རྩོམ་དགོས་ཞེས་རྟེན་བཅས་བསྐུལ་གནང་བཞིན། འཕགས་པའི་གནས་བརྟན་བཅུ་དྲུག་ལ་གསོལ་འདེབས་དང་འབྲེལ་བའི་༸ཞབས་བརྟན་སྨོན་ཚིག་དྲང་སྲོང་བདེན་པའི་དབྱངས་སྙན་ཞེས་པ་
ཞིག་ཀྱང་བརྩམས། །རང་ལོ་བདུན་ཅུ་ཐམ་པར་སོན་པ། ཕྱི་ལོ་ཆིག་སྟོང་དགུ་བརྒྱ་བདུན་ཅུ་ཟླ་བ་གཉིས་པའི་ཚེས་བཅུ་གསུམ། བོད་ལྕགས་ཁྱི་ཟླ་བ་དང་པོའི་ཚེས་བདུན་ཉིན་བོད་གཞུང་ལས་བྱེད་རྣམས་དང། ཆོས་ལུགས་
ཁག་མི་མང་སྤྱི་འཐུས་བཅས་ལྷན་ཐོག་ནས་༸གོང་ས་ཆེན་པོར་སྟག་ཕུ་གར་དབང་གི་དག་སྣང་འཆི་མེད་ལྷ་ལྔའི་སྒོ་ནས་མཁའ་འགྲོའི་བསུ་བཟློག་གི་༸ཞབས་བརྟན་བསྟར་འབུལ་ཞུས་པའི་ཆོག་གྲའི་རྡོར་སློབ་ཏུ་བཅར། ཚེས་བཅོ་ལྔ་ཉིན་བཀྲས་ལྷུན་ལོ་ཆེན་སྤྲུལ་སྐུ་རིན་པོ་ཆེའི་འཁྲུངས་རབས་གསོལ་འདེབས་གསར་རྩོམ་དགོས་ཞེས་བཀའ་ཆེན་བློ་བཟང་རྒྱལ་མཚན་གྱིས་བསྐུལ་བ་ལྟར། པཎ་ཆེན་གསུང་འཁྲུངས་རབས་རྙིང་པར་གཞི་བཅོལ་ཏེ་ཚིག་སྦྱོར་གསར་བརྩམས་
ཀྱིས་ལོ་ཆེན་སྤྲུལ་སྐུར་མཇལ་དར་དང་བཅས་ཕུལ། དེ་རྗེས་སེར་བྱེས་རི་སྐྱ་སྤྲུལ་སྐུ་ངོ་གཡོག་ལ་རྟ་མགྲིན་གསང་སྒྲུབ་ཀྱི་རྗེས་གནང་དང། སྒྲ་མི་སྙན་གྱི་ཚེ་དབང་རིང་བརྒྱུད་ཀྱི་རྗེས་གནང། གྲོ་མོ་དུང་དཀར་དགོན་པའི་དགེ་སློང་

[244B] རོགས་པ་བཀྲས་ལྷུན་སྔགས་རམས་ཚེ་རིང་དབང་འདུས་སོགས་མི་གྲངས་ལྔ་ལ་བདེ་མཆོག་དྲིལ་བུ་ལུས་དཀྱིལ་གྱི་དབང་ཆེན། བློ་རྡོར་ལུས་དཀྱིལ་བསྙེན་ཆེན་གཏོང་རྩིས་ལ་ཐོག་ཐ་བར་གསུམ་
གྱི་བསྙེན་སྒྲུབ་བྱ་རིམ་ཞིབ་ཁྲིད་བཅས་ཉིན་རིམ་པར་བྱས། བར་ལམ་རྨི་ལྟས་སུ་རྒྱལ་གདོན་གྱི་ཆོ་འཕྲུལ་ལྟ་བུ་ཡང་ཡང་འོང་སྟབས་དགའ་ཤར་ཟོང་རིན་པོ་ཆེ་དང། རྒྱུད་སྟོད་དགེ་འདུན་རྟ་མགྲིན་བསྙེན་སོང་གཉིས་བཅས་ནས་རྒྱལ་རྫོངས་
ཀྱི་ཆོ་ག་ཉིན་གསུམ་བསྒྲུབས་ཏེ་ཟླ་བ་གཉིས་པའི་ཚེས་དགུ་ཉིན་གླུད་གཏོར་དཀོར་ཆ་རྣམས་ཕྱིར་བརྫངས་ཤིང། ངེད་རང་ནས་ཀྱང་ཤེར་སྙིང་གི་སྔགས་གྲངས་གསོག་ཐོག་གནོད་བྱ་གནོད་བྱེད་དོན་དམ་པར་མ་དམིགས་ཀྱང། ཀུན་རྫོབ་
འཁྲུལ་པའི་སྣང་ངོར་རྨི་ལམ་སྒྱུ་མ་ལྟར་ཤར་བ་རྣམས་རང་སར་དེངས་པའི་ལྟ་སྒོམ་སྐྱོང་ཁུལ་བྱས་པས་རྨི་ལྟས་ངན་འཆུབ་ཀྱི་མཚམས་ཆོད། ༸གོང་ས་མཆོག་ནས་དུས་འཁོར་དབང་ཆེན་ཟླ་བ་གཉིས་པའི་ཚེས་བཅོ་ལྔ་སྐོར་ལ་སྩལ་ཉེར་
བརྟེན་ཆོས་ཞུར་ཆ་ཕྲེང་མི་རིགས་བརྒྱ་ལྷག་ཙམ་འདུ་འཛོམས་སྟབས་ཁོང་ཚོ་སྤྱི་ནས་ཕྲན་ལ་རིང་འཚོའི་བརྟན་བཞུགས་ཀྱི་རྟེན་འབྲེལ་བགྱི་དགོས་ནན་བརྗོད་ལ་བརྟེན་ཟོང་རིན་པོ་ཆེ་དབུ་བཞུགས་ཐོག་ཆོག་གྲ་བཅས་ནས་བླ་མཆོད་
ཚོགས་འཁོར་དང་འབྲེལ་བའི་ཆོ་ག་མཛད་ཅིང། ཆ་ཕྲེང་སྤྱི་ནས་ལེགས་སྐྱེས་སུ་ཧིན་སྒོར་ཉིས་སྟོང་བརྒྱ་ཐམ་པ་སྤྲད་བྱུང་བ་ནས་སྒོར་དྲུག་བརྒྱ་བླངས་ཏེ། དེ་འཕྲོས་ཧིན་སྒོར་ཆིག་སྟོང་ལྔ་བརྒྱ་ཐམ་པ། ཆ་ཕྲེང་མི་མང་སྐྱིད་སྡུག་ཚོགས་

[245A]༄༅། །པ་འཛུགས་རྒྱུའི་མ་རྩ་སྔོན་སྤྲད་སྒོར་ཉིས་སྟོང་ཐམ་པའི་སྟེང་བསྣན་ཏེ་སྤྱི་དངུལ་དུ་བཞག་དུས་འཁོར་དབང་ཆེན་གྱི་སྦྱིན་བདག་རྡོར་གདན་གྲ་རིགས་ཨ་མདོ་སྦྱིན་པ་དང། དཔའ་ཤོད་ཐུབ་བསྟན་གཉིས་
ནས་ནན་བསྐུལ་ལྟར་ཐེག་ཆེན་ཆོས་གླིང་གཙུག་ལག་ཁང་དུ་དུས་འཁོར་ཆོས་ཞུ་བའི་གྲས་མི་གྲངས་ཉིས་ཁྲི་བརྒལ་བར་སྔ་དྲོ་ཡོངས་གླིང་རིན་པོ་ཆེས་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་སྩལ་མཇུག་དར་ངེད་རང་ནས་ཇོ་བོ་ལུགས་སྒྲོལ་
མ་ཉེར་གཅིག་གི་རྗེས་གནང་བསྐུར། ཚེས་སུམ་ཅུ་ཉིན་བཙུན་མ་ངག་དབང་དཔལ་སྒྲོན་གྱིས་བསྐུལ་བ་བཞིན་གཙུག་ལག་ཁང་དུ་སྐྱ་སེར་ཁྱོན་ཆེར་ཐེག་ཆེན་གསོ་སྦྱོང་གི་སྡོམ་པ་འབོག་ཆོག་བྱས། ཟླ་བ་གསུམ་པའི་ཚེས་བརྒྱད་ཉིན་ལྷོ་ཁ་
རི་བོ་ཆོས་གླིང་རྒྱལ་ཆེན་ཤུགས་ལྡན་གྱི་སྐུ་ཕེབས་རྟེན་གཞིར་ཆོས་སྐྱོང་སྤྱན་འདྲེན་ཞུས་ཏེ་༸སྐྱབས་མཆོག་ཕ་བོང་ཁའི་མཆོག་སྤྲུལ་དམ་པའི་ཡང་སྲིད་སྐོར་ལུང་ཞུ་བགྱིས་པར་རིམ་གསལ་ཡོང་ངོ་ཞེས་པ་ཙམ་ལས། གསལ་ཁ་ཆེ་བ་ཞིག་
མ་བྱུང་ཡང། དེ་ནུབ་ཐོ་རངས་རྨི་ལམ་དུ་གཟིམ་ཆུང་ཉི་འོད་འཁྱིལ་བ་ལྟ་བུའི་ཚོམ་ཆེན་ཞིག་གི་ཁྲི་སྟེང་སྲིད་སྐྱོང་སྟག་བྲག་རིན་པོ་ཆེ་བཞུགས་འདུག་པར་ཕྲན་མཇལ་བཅར་སྐབས་དགྱེས་སྣང་དང་འབྲེལ་རིང་འཚོའི་ཐོག་བསྟན་པར་ཞབས་
འདེགས་དགོས་ཚུལ་གསུངས་པར། ཁོ་བོ་ནས་ངེད་རང་ལོ་ནའི་བབས་ཀྱིས་ཞབས་འདེགས་འགྲུབ་རེ་ཆེར་མེད་ཅིང། ༸སྐྱབས་རྗེ་དམ་པའི་མཆོག་སྤྲུལ་དེ་ཉིད་མཁས་བཙུན་བཟང་གསུམ་འཛོམས་པའི་རེ་བ་ཆེ་ཡང་གློ་བུར་ཞི་བར་གཤེགས་

[245B] བཀའ་ལན་དུ་ཁྱེད་རང་གིས། སྟོབས་བཅུའི་
སྟོབས་ཀྱིས་འཕྲུལ་བའི་མཻ་ན་ཀཿ་ཞེས་པའི་རྩོམ་ཚིག་དེ་ཧ་ཅང་ལེགས་པོ་བྱུང་འདུག་ཅེས་གལ་ཆེར་གསུངས་པ་དང། ངེད་རང་གི་ངག་ཏུ། སྟོབས་བཅུའི་སྟོབས་ཀྱིས་འཕྲུལ་པའི་ཀ་ད་ཀ་ཞེས་པ་ཞིག་བློ་ཤར་ཏེ་ཡང་ཡང་བསྐྱར་བ་
ཞིག་རྨིས་བྱུང་བ་རྗེས་སོར་ཡང་སྲིད་ཆུང་ངུ་འདི་པའི་ཡུམ་གྱི་མིང་ཟུར་དང་མཐུན་པར་སྣང། ཚེས་ཉེར་གཉིས་ཉིན་བལ་ཡུལ་བོད་དགོན་དགའ་ལྡན་ཆོས་འཕེལ་གླིང་གི་རྒྱལ་ཆེན་སྐུ་རྟེན་པ་བོས་ཏེ་སྤྱན་འདྲེན་ཐོག་༸སྐྱབས་རྗེའི་མཆོག་
སྤྲུལ་སྐོར་ལུང་བསྐུལ་བགྱིས་པར། ལོ་སྔོན་མར་སྐུ་བལྟམས་ཏེ་ལོ་གཅིག་དང་ཟླ་ངོ་བཅུར་ཟིན་ཉེ་ཡོད་ཚུལ་གསུངས་པ་རྗེས་སུ་བརྟག་སྐབས་ད་ལྟའི་མཆོག་སྤྲུལ་གཞོན་ནུ་བྱ་ལོ་ཟླ་བ་བདུན་པའི་ཚེས་བཞི་ཉིན་འཁྲུངས་འདུག་པ་དང་
འགྲིགས་པས་ངེས་པ་རྙེད། ཚེས་ཉེར་གསུམ་ནས་བཟུང་༸གོང་ས་མཆོག་དང། མཚན་ཞབས་གསེར་ཀོང་རིན་པོ་ཆེ་རྣམ་གཉིས་ལ་སྡེ་དགེ་ཤར་བླ་མ་ཀུན་དགའ་དཔལ་ལྡན་གྱིས་མཛད་པའི་ཡིག་ཆའི་སྟེང་ནས་ཁམས་གསུམ་དབང་
སྡུད་རྗེ་བཙུན་རིག་བྱེད་མ་ཀུ་རུ་ཀུ་ལླེའི་བསྐྱེད་རྫོགས་ཀྱི་ཉམས་ཁྲིད་བཤད་པ་བཞི་བཤད་ཀྱི་ཚུལ་དུ་སྒྲོ་འདོགས་གཅོད་པ་དང། སེམས་འཛིན་གཏོང་བ་སོགས་ཕྱག་ལེན་ལྟར་བྱས་ནས་ཕུལ་ཞིང། ཞར་དུ་ས་སྐྱའི་གསེར་ཆོས་བཅུ་གསུམ་

[246A]༄༅། །གྱི་རྗེས་གནང་གི་ཆོ་ག་གངྒའི་ཆུ་རྒྱུན་ཞེས་པ་སྟག་ཕུ་གར་དབང་རིན་པོ་ཆེས་མཛད་པ་པོད་གཅིག་གི་བཀླག་ལུང་ཡང་ཕུལ། ཟླ་བ་བཞི་པའི་ཚེས་གསུམ་ནས་བཟུང་༸གོང་ས་མཆོག་གི་བཀའ་འབྲེལ་བཞིན་
ཕྱི་འགྲུལ་མཚམས་བཅད་ཀྱིས་བཀའ་གདམས་ཐིག་ལེ་བཅུ་དྲུག་གི་བསྙེན་པ་དང། དེའི་མཇུག་མཐུད་དུ་༸གོང་ས་ཆེན་པོའི་༸ཞབས་བརྟན་དུ་སྒྲོལ་དཀར་ཚེ་བསྙེན་བཅས་བགྱིས་ཏེ་ཟླ་བ་བཞི་པ་ཉིས་བརྩེགས་ཀྱི་ཕྱི་མའི་ཚེས་ཉེར་བཞི་ཉིན་
མཚམས་གྲོལ། དེ་རྗེས་ཧང་ག་རིའི་མི་རིགས་དགེ་སློང་བསྟན་འཛིན་ཆོས་འཕེལ་གྱི་འདོད་པ་བཞིན་ཁོ་རང་སོགས་ཉུང་ཤས་ཤིག་ལ་འཇིགས་བྱེད་དཔའ་གཅིག་གི་དབང་ཆེན་སྟ་གོན་དང་བཅས་པ་དང། རྗེ་བཙུན་རྡོ་རྗེ་རྣལ་འབྱོར་མའི་དབང་
བཞི་བྱིན་རླབས་བྱས། ཟླ་བ་དྲུག་པའི་ཚེས་བཅོ་ལྔ་ཉིན་༸གོང་ས་མཆོག་ལ་བཀའ་ཆེན་ཡེ་ཤེས་རྒྱལ་མཚན་གྱི་གསུང་དང། དངུལ་ཆུ་དྷརྨ་བྷ་དྲའི་ཡིག་ཆ་སྦྲགས་པའི་སྟེང་ནས་བཀའ་གདམས་ཐིག་ལེ་བཅུ་དྲུག་གི་དབང་ཕྱག་ལེན་རྒྱས་པའི་
ལུགས་སུ་ཕུལ། ཚེས་བཅུ་དྲུག་ནས་བཟུང་སྐུ་ཞབས་ཛེ་སྨད་རིན་པོ་ཆེར་སྡེ་དགེ་ཤར་བླ་མའི་ཡིག་ཆའི་སྟེང་ནས་རྗེ་བཙུན་རིག་བྱེད་མའི་བསྐྱེད་རྫོགས་ཀྱི་ཉམས་ཁྲིད་སེམས་འཛིན་གཏོང་བ་སོགས་ཕྱག་ལེན་ལྟར་ཉིན་དྲུག་དང། དེའི་མཇུག་
མཐུད་དུ་རྗེའི་གསུང་སྒྲ་མི་སྙན་གྱི་ཚེ་སྒྲུབ་རྩ་གཞུང་དང། ༸སྐྱབས་རྗེ་རྡོ་རྗེ་འཆང་གི་གསུང་ཚེ་སྒྲུབ་ཚིགས་བཅད་མ། རྗེ་ཤེས་རབ་རྒྱ་མཚོའི་གསུང་ཚེ་ཁྲིད་ཁག་གཉིས་བཅས་སྦྲགས་པའི་སྟེང་ནས་སྒྲ་མི་སྙན་གྱི་ཚེ་ཁྲིད། ཤེར་རྒྱམ་

[246B] རྗེའི་གསུང་གསང་འདུས་ཡིག་ཆུང་ཉེར་གཅིག་ནང་གསལ་དམ་ཚིག་རྡོར་བཟླས་དང། ཟ་བྱེད་མཁའ་འགྲོའི་སྦྱིན་སྲེག་གི་ཁྲིད། ལྕང་སྐྱ་རོལ་རྡོར་གྱི་གསུང་སྟེང་ནས་སྤྱན་རས་གཟིགས་
གཉན་ཚེམ་བུ་ལུགས་ཀྱི་ཁྲིད། འཇམ་བཞད་འཇིགས་མེད་དབང་པོའི་གསུང་སྟེང་ནས་སྤྱན་རས་གཟིགས་མི་ཏྲ་ལུགས་སྙིང་པོ་དོན་གསུམ་གྱི་ཁྲིད། རྗེ་ཤེར་རྒྱམ་གསུང་སྟེང་ནས་ངག་བྱིན་རླབས་ཀྱི་ཁྲིད་བཅས་རིམ་པར་བཞེད་པ་བསྐངས་
ཧང་ག་རིའི་དགེ་སློང་བསྟན་འཛིན་ཆོས་འཕེལ་དང། འཇར་མན་དགེ་སློང་བློ་བཟང་སྐལ་ལྡན་གཉིས་རང་ཡུལ་དུ་ཐོན་ཁར་བསྟན་ཆོས་ཀྱི་འདོད་པ་ལྟར། ཉོན་མོངས་དུག་གསུམ་གྱི་གཉེན་པོ་བསྟེན་དགོས་པ་དང། རྒྱུན་དུ་སྒོ་གསུམ་ལ་བརྟག་
དགོས་པ། དབུ་མའི་ལྟ་བའི་ངོ་སྤྲོད་ཉུང་ཟད་བཅས་སྒྲ་སྡུད་འཁོར་ལོའི་ནང་བཅུག་ཟླ་བ་བདུན་པའི་ཚེས་གཅིག་ནས་བཟུང་ར་སྟོད་ཆུ་དབང་རིན་པོ་ཆེ་དང། སྐུ་ཞབས་ཛེ་སྨད་རིན་པོ་ཆེ། དགའ་ཤར་ཕུ་ཁང་བླ་རྟི་རིན་པོ་ཆེ། མདུན་
གཡོག་དཔལ་ལྡན་བཅས་ལ་གྲུབ་རྒྱལ་ལུགས་ཚེ་དཔག་མེད་གསང་སྒྲུབ་ཁྲོ་བོ་དམར་པོ་ལྷ་ཉེར་གསུམ་མ་དང། ཡང་གསང་རས་ཆུང་གོང་ཁུག་ཏུ་གྲགས་པ་དམར་པོ་ལྷ་དགུ། ཚེ་དཔག་མེད་འཆི་མེད་ངེས་སྟེར་ལྷ་དགུ་བཅས་ཀྱི་ཚེ་
དབང་དང་འབྲེལ་བའི་དབང་བཞི་བྱིན་རླབས་རྣམས་རིམ་པར་བསྐུར། ཌས་ར་ཌོན་དུ་གནས་འཁོད་དྲག་པོའི་སློབ་སྦྱོང་པ་བོད་རིགས་དྭང་བླངས་པ་འགོ་དམངས་སྤྱི་ནས་ནན་འབོད་ལྟར། ཟླ་བ་བརྒྱད་པའི་ཚེས་བཅུ་གཉིས་ཉིན་རྡ་ས་ནས་ཐོན་ཏེ་

[247A]༄༅། །འགྲུལ་འཁོར་རིམ་བརྒྱུད་ཀྱིས་ཕྱི་ཉིན་ཅག་གེ་རི་ཐར་ཟེར་པར་དམག་སྒར་དུ་འབྱོར། ཚེས་བཅོ་ལྔ་ཉིན་དམག་སྒར་གྱི་རྩེད་ཐང་དུ་འགོ་དམངས་དང། སློབ་ཕྲུག་སོགས་བོད་མི་བཞི་སྟོང་སྐོར་ལ་སྤྱན་རས་
གཟིགས་ངན་སོང་ཀུན་སྒྲོལ་གྱི་རྗེས་གནང་དང། ཕྱི་ཉིན་དེར་གྲུབ་རྒྱལ་ལུགས་ཀྱི་ཚེ་དབང་བསྐུར། དེའི་ཉིན་ཞག་རྗེས་མ་རྣམས་སུ་དམག་སྒར་འགོ་ཁྲིད་རྒྱ་གར་བའི་དཔོན་རིགས་ཆེ་བའི་སར་ངོས་འཕྲད་དང། བརྒྱ་ཤོག་ཁག་སོ་སོའི་
མཆོད་ཁང་དུ་བསྐྱོད་དེ་ཚོགས་པ་སོ་སོར་ཆོས་འབྲེལ་བཀླག་ལུང་སྣ་ཚོགས། དམག་སྒར་གྱི་གཞོན་ནུའི་སློབ་གྲ་སྨན་ཁང་སོགས་ལ་རིམ་བསྐྱོད་ཀྱིས་ཆོས་འབྲེལ་སློབ་སྟོན་སོགས་གང་ལ་དེ་འཚམས་ཀྱི་རེ་བ་འབྲས་ལྡན་དུ་བྱས། ཚེས་ཉི་ཤུ་
ཉིན་དམག་སྒར་ནས་ཐོན་ཏེ་མར་ལམ་དམག་མི་ནད་གཅོང་དང། བཟའ་མི་བུད་མེད་སོགས་མཉམ་སྡོད་ཀྱི་ལག་རྩལ་བཟོ་གྲ་ཞིག་འདུག་པར་བསྐྱོད་དེ་ཆོས་འབྲེལ་རབ་གནས་སོགས་བྱས་རྗེས་ས་རན་སྤུར་སོགས་བཤུལ་ལམ་རིམ་བགྲོད་
ཀྱིས་ཚེས་ཉེར་གཅིག་ཉིན་རྡ་སར་འབྱོར། ཟླ་བ་དགུ་པའི་ཚེས་གཅིག་ནས་བཟུང་༸གོང་ས་༸སྐྱབས་མགོན་ཆེན་པོ་མཆོག་ལ་སྟག་ཕུའི་དག་སྣང་ཉེ་བརྒྱུད་སྒྲོལ་མའི་སྒྲུབ་ཐབས་ཙིཏྟ་མ་ཎི་རྩ་གཞུང་དང། ༸སྐྱབས་མཆོག་རྡོ་རྗེ་འཆང་གི་
གསུང་སྒྲོལ་མའི་བསྐྱེད་རྫོགས་སྦྲགས་པའི་སྟེང་ནས་ཉམས་ཁྲིད་ཉིན་གསུམ་དང། རྡོ་རྗེ་རྣལ་འབྱོར་མའི་སྒྲུབ་ཐབས་བདེ་ཆེན་ཉེ་ལམ་གཞིར་བཟུང་ཐོག་སྟག་ཕུའི་ཁྲིད་ཡིག་དང། དངུལ་ཆུའི་ཁྲིད་ཡིག་ཞ་ལུ་རི་ཟུར་བློ་བཟང་མཁྱེན་

[247B] སེམས་འཛིན་གཏོང་བ་སོགས་དཔལ་ལྡན་ས་སྐྱ་
བའི་ཕྱག་བཞེས་ཉམས་མེད་ལྟར་ཉིན་བདུན། རྣལ་འབྱོར་མའི་སྔགས་བཏུའི་རྗེས་གནང། ཙིཏྟ་མ་ཎིའི་ཆར་འབེབས་སོགས་ལས་ཚོགས་འགའ་ཤས་ཀྱི་བཀླག་ལུང་རྣམས་རིམ་མཐུད་ཀྱིས་བཞེད་དགོངས་ཡང་དག་པར་བསྒྲུབས། དེ་རྗེས་
ཡོངས་འཛིན་ཁྲི་ཆེན་རྡོ་རྗེ་འཆང་གླིང་རིན་པོ་ཆེའི་ཞལ་སྔ་ནས་ཀྱིས་༸གོང་ས་མཆོག་ལ་སྤྱོད་རྒྱུད་རྣམ་སྣང་མངོན་བྱང་གི་དབང་ཆེན་འབུལ་གནང་མཛད་སྐབས་ཁོ་བོ་ཡང་རྣམ་གྲོལ་གྱི་འབྲས་བུ་མཆོག་ཏུ་དར་བའི་སྐལ་བཟང་ནོད། མོན་གོར་དགའ་
ལྡན་ཚོགས་ཆེན་གྱི་རྟེན་གཙོར་གསེར་ཟངས་ལས་གྲུབ་པའི་རྗེ་ཙོང་ཁ་པ་ཆེན་པོའི་སྐུ་བརྙན་པད་སྦྲགས་ཀྱི་དཔངས་ལ་ཕི་ཀྲི་གཉིས་དང་ཨིན་ཅི་བརྒྱད་ཡོད་པ་དང། སྲས་གཉིས་ཀྱི་སྐུ་བརྙན་འབོལ་སྦྲགས་ཀྱི་དཔངས་ལ་ཕི་ཀྲི་གཉིས་དང་
ཨིན་ཅི་ལྔ་རེ་ཡོད་པ་སོ་སོར་དབུ་པཎ་དང། ན་བཟའ་སྐུ་བེར་སྤང་ཁེབས་སོགས་རང་འགྲིགས་དང། ཚོགས་ཆེན་འདུ་ཁང་གསར་བཞེངས་གནང་རྒྱུའི་ཞལ་འདེབས་ཧིན་སྒོར་ལྔ་སྟོང་ཐམ་པ་བཅས་དད་འབུལ་ཞུས། ཚེས་ཉེར་བཞི་ཉིན་
སོག་སྤྲུལ་གུ་རུ་བདེ་ཝ་ཕྱི་སོགས་དྷཱ་ཁུ་རལ་དུ་ནང་པའི་ཆོས་ཚོགས་སུ་ཕེབས་ཏེ་ཕྱིར་འཁོར་གྱི་སྐྱེས་སུ་ཆ་ཧར་དགེ་བཤེས་བློ་བཟང་ཚུལ་ཁྲིམས་ཀྱི་གསུང་པོད་བཅུ་དང། སོག་པོ་བློ་བཟང་རྡོ་རྗེའི་གསུང་ལམ་རིམ་ཆེན་མོའི་མཐའ་དཔྱོད་

[248A]༄༅། །པོད་གཅིག་དཔལ་ལྡན་ཆོས་རྗེའི་གསུང་གྲུབ་མཐའ་བཞིའི་བདེན་གཉིས་འཇོག་ཚུལ་ལེ་ཚན་གཅིག་དང། མཛོད་ཀྱི་མཐའ་དཔྱོད། པཎ་ཆེན་བསོད་གྲགས་དང་རྒྱལ་ཆེན་ཤུགས་ལྡན་གྱི་རྣམ་ཐར་བྱ་
བྲལ་ལྷ་དབང་རྒྱ་མཚོ་ཅན་གྱི་གསུང་ལེ་ཚན་གཅིག་ཐོ་ཡོན་བླ་མ་དོན་གྲུབ་རྒྱལ་མཚན་གྱི་གསུང་ལམ་རིམ་ལུང་མེད་བཤད་འབུམ་ཞེས་པ་པོད་གཅིག་སིལ་སྙན་རྒྱ་སིལ་ཆེ་བ་ཆ་གཅིག་བཅས་གནང་བྱུང་བ་དཔེ་ཆ་གསེར་ལས་དཀོན་
གཤིས་སྐྱེས་ཀྱི་མཆོག་ཏུ་གྱུར། ཚེས་ཉེར་དྲུག་ཉིན་སྤང་ལུང་སྐུ་བསྟེན་འདས་པོའི་བུ་དགེ་ཚུལ་ཐུབ་བསྟན་འཕེལ་རྒྱས་ལ་རྒྱལ་ཆེན་གཙོ་འཁོར་ཁོག་ཕེབས་ངེས་འདྲོངས་ལ་བརྟེན་འདི་ཉིན་ཕྲན་དང། གྲོ་མོ་མཆོག་སྤྲུལ་རིན་པོ་ཆེ། ར་སྟོད་
རིན་པོ་ཆེ་སོགས་ལྷན་འཛོམས་སར་སྤྱན་འདྲེན་ཐོག་ཁོ་བོ་ནས་རྒྱལ་ཆེན་དང། བསེ་ཁྲབ། ཕྱིང་དཀར་བ། གཡུ་དམར་བཙན་རྒོད་བཅས་རིམ་ཕེབས་ལ་དམ་བཞག་གཉེར་གཏད་སོགས་རྩ་དབྱེའི་རྟེན་འབྲེལ་བྱས། ཟླ་བ་བཅུ་
པའི་ཚེས་བཞི་ཉིན་རྡ་ས་ནས་རྡོ་རྗེ་གདན་དུ་བཏེག་ཚེས་དྲུག་ཉིན་༸སྐྱབས་རྗེ་ཡོངས་འཛིན་གླིང་བླ་བྲང་ནས་རྒྱུ་ཡོན་སྩལ་ཏེ་རྡོར་གདན་དགེ་འདུན་མང་ཚོགས་ཀྱིས་དགོན་པའི་འདུ་ཁང་དུ་བླ་མཆོད་དང་འབྲེལ་བའི་ཚོགས་འཁོར་དང་
ཁོ་བོར་རིང་འཚོའི་ཆོ་ག་དང་འབྲེལ་ཡོངས་འཛིན་ཁྲི་ཆེན་རྡོ་རྗེ་འཆང་མཆོག་ནས་བཀྲ་ཤིས་རྫས་བརྒྱད་ཀྱི་མཐུན་འགྱུར་སོགས་མཛད་དེ་དྲང་སྲོང་བདེན་པའི་དབྱངས་ཀྱི་ཤིས་བརྗོད་མེ་ཏོག་ཆར་དུ་བསྙིལ་བའི་བཀའ་དྲིན་སྩལ། གསང་

[248B]
རིམ་ཆེན་མོའི་བཤད་ལུང་སྩལ་རྒྱུའི་དབུ་ཚུགས་ཤིང། འདི་ཉིན་ནས་བཟུང་ཉིན་གུང་རྒྱབ་ཆུ་ཚོད་གཉིས་པ་ནས་དགོང་དྲོ་བར་ཆོས་ཐུན་ཆག་མེད་དུ་མཛད། དཀོན་མཆོག་གསུམ་མཆོད་ཅིང་བསྟི་སྟང་བགྱིད་པ་ལ་བརྩོན་པ་ནི་སྙིང་པོ་
མཆོག་ཏུ་བསམས་ཏེ། མཆོད་རྟེན་དྲུང་དུ་ཉིན་རིམ་བསྟུད་ཀྱིས་མར་མེ་ཁྲི་མཆོད་ལྷག་ཙམ་དང། ཚེས་བཅོ་ལྔ་ཉིན་རྡོར་གདན་དགོན་དུ་ཉིན་འཁྱོངས་བསྙེན་འགྱེད་གཟབ་འབུལ་དང་འབྲེལ་འདུ་ཁང་གི་ལྡེབ་བྲིས་གསར་བཞེངས་ལ་ཞལ་
འདེབས་ཧིན་སྒོར་ཆིག་སྟོང་ཐམ་པ་ཕུལ་ཞིང། ཕྱི་དྲོ་༸སྐྱབས་རྗེ་ཡོངས་ཁྲི་རིན་པོ་ཆེ་ཚོགས་མགོན་དུ་སྤྱན་དྲངས་ཏེ་གསོན་གཤིན་འབྲེལ་ཐོགས་སྤྱིར་དམིགས་མཆོད་རྟེན་ཆེན་མོར་སྟོང་མཆོད་རྒྱས་པར་ཕུལ། ཚེས་བཅུ་དྲུག་ཉིན་སྔགས་
རིམ་ཆེན་མོའི་བཤད་ལུང་མཇུག་རྫོགས་པར་ནོད་དེ་གསང་ཆེན་ཆོས་ཀྱི་བདུད་རྩི་ཐར་པ་བླ་ན་མེད་པའི་སྲོག་འཚོའི་བཅུད་ལེན་དམ་པར་ཐོབ་པས་མི་ལུས་ཀྱི་བརྙན་པོ་ཙམ་བཟུང་བ་དོན་དང་བཅས་པར་གྱུར། དེའི་ཕྱི་ཉིན་རྡོར་གདན་གྲྭ་
བརྩོན་འགྲུས་རྒྱ་མཚོས་བསྐུལ་ངོར་དེ་གའི་དགེ་འདུན་གཙོ་གྱུར་གྱི་ཆོས་ཞུ་ལྔ་བཅུ་ཙམ་ལ་རྣལ་འབྱོར་མའི་སིནྡྷུ་རའི་དཀྱིལ་འཁོར་ལ་བརྟེན་པའི་དབང་བཞི་བྱིན་རླབས་ཕུལ། ཚེས་བཅོ་བརྒྱད་དང་ཚེས་བཅུ་དགུར་༸སྐྱབས་རྗེ་ཡོངས་གླིང་རིན་

[249A]༄༅། །པོ་ཆེའི་ཐུགས་བཞེད་ལྟར་རིན་པོ་ཆེ་སྐུ་རྐྱང་ལ་འཇིགས་བྱེད་དཔའ་གཅིག་དང། ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་དུ་དབང་ཆེན་སྟ་གོན་དང་བཅས་པ་ཕུལ་ཞིང། རིན་པོ་ཆེ་མཆོག་ཉིད་ཕྱི་དང་
ནང་གི་དེ་ཉིད་ཉི་ཤུར་མངའ་དབང་འབྱོར་བའི་རྡོ་རྗེ་སློབ་དཔོན་ཆེན་པོའི་བདག་ཉིད་དུ་བཞུགས་གཤིས་དབང་བཤད་རྣམས་གྲུབ་ཟིན་སྒྲུབ་པའི་རྒྱས་ཞུ་མི་དགོས་པར་མདོར་བསྡུས་ཀྱིས་འཐུས་པ་ཞུས། ཚེས་ཉི་ཤུ་ཉིན་ཁོ་བོ་ཅག་ནས་རྒྱུ་ཡོན་
སྦྱར་ཏེ་༸སྐྱབས་རྗེ་ཡོངས་འཛིན་ཁྲི་ཆེན་རྡོ་རྗེ་འཆང་ཆེན་པོ་དགོན་པའི་འདུ་ཁང་དུ་གདན་དྲངས་ནས་དགེ་འདུན་མང་ཚོགས་དང་བཅས་བླ་མཆོད་ཚོགས་འཁོར་དང་འབྲེལ་༸ཞབས་ཟུང་སྲིད་མཐར་བརླིང་བའི་གསོལ་འདེབས་ཞུས་ཤིང། བདོག་
པའི་འབུལ་དངོས་ཀྱང་ཕྲན་བུ་བསྟར། ཚེས་ཉེར་གཅིག་ཉིན་ཡོངས་འཛིན་ཁྲི་རིན་པོ་ཆེའི་བཀའ་འབྲེལ་དང། རྡོར་གདན་དགེ་འདུན་སྤྱིས་བསྐུལ་ངོར་འདུ་ཁང་དུ་མི་གྲངས་ཉིས་བརྒྱ་ལྷག་ཙམ་ལ་དགའ་ལྡན་ལྷ་བརྒྱ་མ་དང། ཡོན་ཏན་
གཞིར་གྱུར་མའི་བཤད་ལུང་སྟབས་བདེ་ཞིག་འཆད་ཁུལ་བྱས། དེའི་ཕྱི་ཉིན་རྡོར་གདན་ནས་ཝ་ར་ཎ་སིར་བསྐྱོད། ཚེས་ཉེར་ལྔ་ཉིན་ཨ་མ་མིག་དམར་སྒྲོལ་མས་བསྐུལ་ངོར། ས་ར་ན་ཐའི་བོད་དགོན་དུ་མཐོ་རིམ་སློབ་སྦྱོང་པ་བླ་སྤྲུལ་དགེ་བཤེས་
སོགས་དོན་གཉེར་ཅན་ཉིས་བརྒྱ་ལྷག་ཙམ་ལ་རྡོ་རྗེ་རྣལ་འབྱོར་མའི་སིནྡྷུ་རའི་དབང་བཞི་བྱིན་རླབས་དང། དགོང་དྲོ་མཆོད་རྟེན་དྲུང་སྟོང་མཆོད་རྒྱས་འབུལ་བྱས། ཕྱི་ཉིན་དགའ་ཤར་ཟོང་རིན་པོ་ཆེ་དང། མཚན་ཞབས་གསེར་ཀོང་རིན་པོ་

[249B] ཆབ་མདོ་རྒྱ་ར་སྤྲུལ་སྐུ། ཏྲེ་ཧོར་དར་དགོན་རྡོ་འབུམ་སྤྲུལ་སྐུ་བཅས་ལ་ངག་རྩོམ་ཤུགས་ལྡན་གྱི་བསྟོད་འགྲེལ་གྱི་བཀླག་ལུང་ཕུལ། ཟླ་བ་བཅུ་གཅིག་པའི་ཚེས་བརྒྱད་ཉིན་ཝ་ཎ་ནས་ལྡི་ལི་བརྒྱུད་རྡ་རམ་ས་ལར་ཕྱིར་ལྡོག་༸གོང་ས་མཆོག་
སོ་བདུན་དགུང་སྐེག་ཏུ་ཕེབས་པའི་༸ཞབས་བརྟན་དུ་དམིགས་ཚེས་ཉེར་བདུན་ནས་བཟུང་གྲུབ་རྒྱལ་ལུགས་ཚེ་དཔག་མེད་ནང་སྒྲུབ་ཞི་བ་ལྷ་སོ་གསུམ་མའི་བསྙེན་པ་ཕྱི་འགྲུལ་མཚམས་བཅད་ཀྱིས་ཚུགས། ཟླ་བ་བཅུ་གཉིས་པའི་ཚེས་བཅུ་
ཉིན་༸གོང་ས་མཆོག་ནས་འདི་ཉིན་ནས་བཟུངས་ལོ་གསུམ་ཕྱོགས་གསུམ་རིང་ཟླ་རེའི་ཡར་མར་གྱི་ཚེས་བཅུ་གཉིས་ནམ་ཤར་ལ་ཚོགས་འཁོར་གྱི་དོད་དུ་གུང་ཚིགས་གཟབ་པ་རེ་སྤྱོད་རྒྱུའི་མཐུན་རྐྱེན་དུ་ཚེས་བཅུ་རེར་སྒོར་བཅོ་ལྔ་རེ་རྩིས་ཧིན་སྒོར་
ཆིག་སྟོང་བརྒྱ་དང་ཉི་ཤུ་རྩ་ལྔ་གསོལ་རས་སྩལ་ཏེ་ཆོས་དྲུག་གི་གཏུམ་མོ་དང་འབྲེལ་བའི་རྫོགས་རིམ་གྱི་ཉམས་བཞེས་རྒྱུན་སྐྱོང་མཛད་བཞེད་སོགས་བོང་བ་གསེར་གཟིགས་ཀྱི་བཀའ་གླེགས་ཕེབས་ལན་དུ། ༸སྲིད་གསུམ་བླ་མ་ཡིད་བཞིན་
གྱི་ནོར་བུས། །རག་གན་གསེར་གྱི་གོང་བུ་རུ་གཟིགས་ཏེ། །རྗེས་བརྩེའི་བཀའ་ཡིག་ལྷུག་པོ་རུ་ཕེབས་ཚེ། །དགའ་དད་གུས་གསུམ་འགྲན་བཞིན་དུ་འཕེལ་ལགས། །ཁྱི་རྒན་རུལ་པ་རེ་ཞིག་གི་བར་ལ། །ལྷོ་ཕྱོགས་ཕོ་ཉས་གུང་སེང་
ཞིག་བྱུང་ན། །ལོ་གསུམ་ཚེས་བཅུའི་ཟས་དོད་དུ་སྩལ་བ། །རྐན་སྒྲ་ཏོག་གེ་ཧབ་ཟས་སུ་ཞུའོ། །གཏུམ་མོ་ཨ་ཐུང་རྫོགས་རིམ་གྱི་རྨངས་རྡོ། །འཕགས་བོད་གྲུབ་བརྙེས་མང་པོ་ཡི་ཐུགས་བཅུད། །སྟོང་སྲོག་དྷཱུ་ཏིར་སྡུད་བྱེད་ཀྱི་

[250A]༄༅། །ལྕགས་ཀྱུ། །ཕྱག་ཆར་བཞེས་འདི་དམ་པ་ཡི་རྣམ་ཐར། །ནང་གི་དགའ་མས་གཉིས་སྤང་གི་ལམ་དུ། །རོལ་རྩེད་གློག་ཞགས་འཁྱུག་པོ་རུ་གཡོ་བས། །སྤྲོས་ཀུན་འུབ་ཀྱིས་ཆོས་དབྱིངས་སུ་འཆིང་
བའི། །གཟིགས་མོ་འདི་ཀོ་ངོ་མཚར་དུ་ཆེ་སྙམ། །སྟོང་ཉིད་སྙིང་རྗེའི་སྙིང་པོ་ཡིས་ལྕི་བའི། །རྣལ་འབྱོར་ཟབ་མོའི་རྫོགས་རིམ་གྱི་ལམ་དེ། །ཐང་ལྷོད་རན་ཞིང་རེས་འཇོག་ཏུ་མིན་པར། །རྒྱུན་དུ་བསྐྱངས་ན་ཕྱག་རྗེས་ཤིག་ལོས་
ཐོན། །ཁ་བཤད་སྙན་པོའི་འཇའ་རིས་དེ་བཀྲ་ཡང། །དཔྱད་ན་མི་བཟོད་སྟོང་པ་ཡི་རང་བཞིན། །བཅོས་མའི་ཚུལ་འཆོས་ཟོལ་ཟོག་གི་ངང་ལ། །མི་ཚེ་ཟད་པ་བདག་ཉིད་རང་སྐྱོ་ལགས། །ཞེས་ཕུལ། །རང་ལོ་དོན་གཅིག་
ཏུ་སོན་པ་ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གཅིག་ཟླ་བ་གསུམ་པའི་ཚེས་གཉིས། བོད་ལྕགས་ཕག་ཟླ་བ་དང་པོའི་ཚེས་དྲུག་ཉིན་ཚེ་བསྙེན་ལེགས་ཟིན་གྱི་ཁ་སྐོང་སྦྱིན་སྲེག་ཕུལ། ཚེས་བཅུ་གསུམ་ཉིན་བོད་གཞུང་བཀའ་ཤག་གི་
གཙོས་ལས་ཁུངས་ཁག་གི་ལས་བྱེད་དང། མི་མང་སྤྱི་འཐུས་ལྷན་ཚོགས་བཅས་སྤྱི་མགྲིན་ནས་༸གོང་ས་ཆེན་པོར་དགུང་སྐེག་འགལ་རྐྱེན་ཞི་ཕྱིར་སྒྲོལ་དཀར་ཡིད་བཞིན་འཁོར་ལོའི་སྒོ་ནས་བརྟན་བཞུགས་གསོལ་འདེབས་ཀྱི་ཆོ་ག་རྒྱས་
པར་བསྟར་བའི་ཆོག་གྲལ་དུ་བཅར་ཞིང། ཆོག་གྲུབ་མཚམས་གཟིམ་ཆུང་དུ་༸ཞབས་སོར་ལ་མངོན་པར་འདུད་པའི་ཕྱག་དང་བཅས་ལོ་གསར་གྱི་རྟེན་འབྱུང་བསྟར། དགའ་ཤར་ཉག་རེ་ཁང་ཚན་ནས་སྲུང་མ་རྣམ་སྲས་མདུང་དམར་

[250B] གཡང་འབོད། ཚོགས་འཁོར་ཆོ་ག་བཅས་གསར་རྩོམ་དགོས་ཞེས་ལོ་ཤས་སྔོན་ནས་བསྐུལ་ཡང་བར་ལམ་རིམ་ལུས་སོང་བར། ཉེ་ཆར་རྨི་ལམ་དུ་སྲུང་མ་ཉིད་ཀྱིས་མྱུར་བསྐུལ་
མཚན་མ་གསལ་བར་བྱུང་གཤིས་སྤྱི་བསྟབས་དང། གཡང་འགུགས་བྱ་ཚུལ་གཉིས་གསར་རྩོམ་དང། ཚོགས་མཆོད་བྱ་ཚུལ་ཐུ་ཀྭན་གསུང་ནས་ཟུར་འདོན་གྱིས་ཉག་རེ་ཁང་ཚན་ལ་བསྐུར། ཟླ་བ་གཉིས་པའི་ཚེས་བཞི་ཉིན་མོན་གོ་
ཌ་ནས་དགའ་ཤར་འདུས་སྤྱིས་ཕྱག་བྲིས་གནང་དོན་ལྟར་རྡ་སར་གཏན་བཞུགས་ཐེ་པོ་རན་པོ་ཆེ་དང། བླ་རྟི་རིན་པོ་ཆེ་སོགས་ནས་ཁུར་བཞེས་ཀྱིས་ཝ་ཎའི་མཐོ་རིམ་སློབ་གྲ་བ་སོགས་ཤར་རྩེའི་གྲྭ་ཁོངས་རྡ་སར་ཕེབས་རིགས་བླ་སྤྲུལ་དགེ་
བཤེས་བཞི་བཅུ་སྐོར་འདུ་འཛོམས་ཀྱིས་བླ་ཚོགས་དང་འབྲེལ་བའི་རིང་འཚོའི་བདེན་ཚིག་ཤིས་དབྱངས་སྒྲོག་པར་མཛད། ཚེས་དགུ་ནས་བཟུང་མཚན་ཞབས་གསེར་ཀོང་རིན་པོ་ཆེའི་ཐུགས་བཞེད་ལྟར་བཀྲས་ལྷུན་ལོ་ཆེན་རིན་པོ་ཆེ་སོགས་བླ་
སྤྲུལ་དགེ་བཤེས་རྐྱང་པ་བཅུ་དགུ་ལ་བདེ་མཆོག་དྲིལ་བུ་ལུགས་ལྷ་ལྔའི་དབང་ཆེན་སྟ་གོན་དང་བཅས་པ་དང། སོག་སྤྲུལ་གུ་རུ་དེ་ཝས་བསྐུལ་གནང་བཞིན་བླ་སྤྲུལ་བགྲེས་གྲས་དང། དགེ་བཤེས་རྐྱང་པ་མི་བཅུ་བདུན་ལ་བྱང་
ཆུབ་ལམ་རིམ་བདེ་ལམ་གྱི་སྟེང་ནས་ཉམས་ཁྲིད་འཆད་འགོ་བཙུགས་ཤིང། ཆོས་ཞུ་བ་རྣམས་ལམ་རིམ་གསན་མྱོང་དང་གོ་དོན་རྟོགས་ངེས་ཤ་སྟག་ཡིན་སྟབས་དམིགས་སྐོར་ཉམས་མྱོང་འདོན་ཚུལ་གྱི་སྐོར་སོགས་གནད་ཆེ་སར་བཤད་

[251A]༄༅། །པ་རྒྱས་ཙམ་ལས། དེ་མིན་རྣམས་མདོར་བསྡུས་བྱས་ཏེ་ལམ་ཁྲིད་མཇུག་སེམས་བསྐྱེད་མཆོད་པ་དང་བཅས་པ་བྱས་ཤིང། སོག་སྤྲུལ་ནས་ཚོགས་འཁོར་གྱི་ཡོན་སྦྱར་ཐོག་བྱང་ཆུབ་ལམ་རིམ་ཆེན་མོའི་གླེགས་བམ་
གསེར་བྲིས་གསར་བཞེངས་མཛད་པ་དེ་ཡང་སེམས་བསྐྱེད་མཆོད་རྫས་སུ་གནང། ཟླ་བ་གསུམ་པའི་ཚེས་བཅུ་ཉིན་བར་ཞི་བའི་སྐུ་ཞབས་བྱམས་པ་བསྟན་སྐྱོང་ཀེ་ཎ་ཌའི་གཞིས་ཆགས་སུ་ཐོན་ཉེར་བརྟེན་རྣལ་འབྱོར་མའི་དབང་བཞི་བྱིན་རླབས་དགོས་
བསྐུལ་ལྟར་གསང་སྟབས་ཀྱིས་བསྐུར། དེ་རྗེས་ཉིན་བཞིའི་རིང་གྲོ་མོ་དུང་དགོན་དགེ་སློང་བློ་བཟང་རྡོ་རྗེ་རྐྱང་པར་ཏྲེ་ཧོར་ནགས་ཚང་པའི་གསུང་སྟེང་ནས་ནཱ་རོ་ཆོས་དྲུག་གི་ཉམས་ཁྲིད་བྱས། ཟླ་བ་བཞི་པའི་ཚེས་གཉིས་ཉིན་མཚན་ཞབས་
གསེར་ཀོང་རིན་པོ་ཆེས་བསྐུལ་གནང་ལྟར་བླ་སྤྲུལ་ཉུང་ཤས་ལ་ཡེ་ཤེས་ཁྱུང་ཁྲའི་རྗེས་གནང་དང། སྒྲོལ་དཀར་བཀའ་བབས་དགུ་ལྡན་གྱི་རྗེས་གནང། རྗེའི་གསུང་གསང་འདུས་ཡིག་ཆུང་ཉེར་གཅིག་ནང་གསལ་དམ་ཚིག་རྡོར་བཟླས་དང་
ཟ་བྱེད་མཁའ་འགྲོའི་སྦྱིན་སྲེག་གི་ཁྲིད་བཅས་ཕུལ། འཇམ་མགོན་ས་སྐྱ་བདག་ཁྲི་རིན་པོ་ཆེ་༸གོང་ས་ཆེན་པོར་བརྟན་བཞུགས་འབུལ་སླད་རྡ་སར་ཆིབས་བསྒྱུར་བསྐྱངས་སྐབས་ཕར་བཅར་ཚུར་ཕེབས་ཀྱིས་ལྷོད་མཇལ་བྱུང་ཞིང། དེ་དང་ཆབས་
ཅིག་ན་ལེནྜའི་བཅོ་བརྒྱད་རིན་པོ་ཆེ་ལྷོད་མཇལ་བྱུང་བར་རྒྱུད་སྡེ་ཀུན་འདུས་ཀྱི་དབང་ཆེན་སྔོན་འགྲོ་བསྙེན་པ་གཏོང་ཚུལ་སྐོར་སོགས་ཕྱག་བཞེས་ཇི་ཡོད་བཀའ་འདྲི་ཞུས་པར། རྡོར་ཕྲེང་དང། མི་ཏྲ་བརྒྱ་རྩའི་དབང་གནང་སྐབས་རྡོར་ཕྲང་དང་

[251B] བསྙེན་པ་རྒྱུད་སྡེ་སོ་སོའི་ལྷ་རེ་རེ་ནས་སམ། ཡང་ན་རིགས་བསྡུས་ཀྱི་བསྙེན་པ་བྱེད་པའི་ཕྱག་ལེན་རྒྱས་བསྡུས་གཉིས་ཡོད་ཚུལ་གསུངས། ཟླ་བ་ལྔ་
པའི་ནང་རྣམ་རྒྱལ་གྲྭ་ཚང་སྤྱི་ནས་བསྐུལ་གནང་ལྟར་མཁན་སློབ་དགེ་འདུན་རྣམས་ལ་སྤྱན་རས་གཟིགས་སེངྒེ་སྒྲའི་རྗེས་གནང། སེར་བྱེས་ཚ་བ་དགེ་ཐུབ་བསྟན་ཡེ་ཤེས་དང། ཁོང་གི་སློབ་མ་ཨ་རི་པ་མེ་སེ། དགེ་ཚུལ་མ་བློ་བཟང་ཆོས་སྐྱིད་ཅན་
ལ་སེང་ལྡེང་ནགས་སྒྲོལ་གྱི་རྗེས་གནང། ཐེ་བོ་རིན་པོ་ཆེའི་ཐུགས་འདོད་ལྟར་བླ་སྤྲུལ་དགེ་འདུན་ཉི་ཤུ་ལ་དཔལ་མགོན་ཞལ་སྒྲུབ་དུས་མགོན་པོའི་རྗེས་གནང་རྣམས་རིམ་པར་བྱས། ཟླ་བ་བདུན་པའི་ཚེས་བརྒྱད་ཉིན་མཚན་ཞབས་གསེར་ཀོང་
རིན་པོ་ཆེའི་ཐུགས་བཞེད་ལྟར་བླ་སྤྲུལ་དགེ་བཤེས་སུམ་ཅུ་སྐོར་ལ་རྗེ་རིགས་གསུམ་སྤྱི་སྒྲུབ་ཀྱི་བྱིན་རླབས་རྗེས་གནང་དང། ༸རྒྱལ་བ་བསྐལ་བཟང་གི་གསུང་ཁྲིད་ཡིག་དངོས་གྲུབ་ཀུན་འབྱུང་གི་སྟེང་ནས་དགའ་ལྡན་ལྷ་བརྒྱ་མའི་ཁྲིད་ཕུལ། དེའི་
ཕྱི་ཉིན་ནས་བཟུང་༸གོང་ས་མཆོག་གི་བཀའ་དགོངས་བཞིན་རྡ་སྟེང་ཐེག་ཆེན་ཆོས་གླིང་གཙུག་ལག་ཁང་གི་ཡང་སྟེང་ཚོགས་ཁང་དུ་༸གོང་ས་མཆོག་དང། འབྲས་ཤག་སྐོར་མཁན་པོ་ཉི་མ་རྒྱལ་མཚན། རྣམ་གྲྭ་མཁན་སློབ། མཚན་ཞབས་
གསེར་ཀོང་རིན་པོ་ཆེ་སོགས་བླ་སྤྲུལ་དགེ་བཤེས་དང། བྱ་བཏང་རི་ཁྲོད་པ། རྣམ་གྲྭའི་དགེ་འདུན་བགྲེས་གྲས་སོགས་འདུས་པ་དྲུག་ཅུ་སྐོར་ལ་དཔལ་འཁོར་ལོ་སྡོམ་པའི་བཤད་རྒྱུད་མངོན་བརྗོད་འབུམ་པ་ལས་གསུངས་པའི་ཚེ་དཔག་མེད་

[252A]༄༅། །ཀྱི་ཆོས་སྐོར་མ་གཅིག་གྲུབ་པའི་རྒྱལ་མོ་ནས་རས་ཆུང་པར་བརྒྱུད་པའི་ཚེ་དཔག་མེད་གྲུབ་རྒྱལ་ལུགས་ནང་སྒྲུབ་ཞི་བ་ལྷ་སོ་གསུམ་མའི་དབང་ཆེན་གྱི་སྔོན་འགྲོ་སློབ་མ་སྟ་གོན། དབང་ཆེན་དངོས་གཞི་ཚེ་དབང་དང་
སྦྲགས་པ། ཚེ་དཔག་མེད་གསང་སྒྲུབ་ཁྲོ་བོ་ལྷ་ཉེར་གསུམ་མའི་ཚེ་དབང་དབང་བཞི་བྱིན་རླབས་དང་འབྲེལ་བ་རྒྱས་པ། ཚེ་དཔག་མེད་ཡང་གསང་རས་ཆུང་གོང་ཁུག་མ་དམར་པོ་ལྷ་དགུའི་དབང་བཞི་བྱིན་རླབས་དང་འབྲེལ་བའི་ཚེ་དབང། ཚེ་
དཔག་མེད་འཆི་མེད་ངེས་སྟེར་དཀར་པོ་ལྷ་དགུའི་ཚེ་དབང། ཚེ་དཔག་མེད་ཡང་སྙིང་དམར་པོ་ལྷ་གཅིག་བུམ་གཅིག་གི་ཚེ་དབང་དབང་བཞི་བྱིན་རླབས་དང་འབྲེལ་བའི་ཐུན་མོང་མ་ཡིན་པ། གསང་འདུས་ནས་བཤད་པའི་དམ་ཚིག་རྡོ་རྗེ་ཡབ་ཡུམ་
གྱི་རྗེས་གནང་བཅས་ཉིན་རིམ་མཐུད་ཀྱིས་ཕུལ་ཞིང། དེ་དག་གི་སྐབས་སུ་ཉིན་རེ་ཚེ་དབང་ཕུལ་ཟིན་རྗེས་བླ་མ་དྷརྨ་རཀྵི་ཏའི་གསུང་བློ་སྦྱོང་མཚོན་ཆ་འཁོར་ལོའི་རྩ་ཚིག་གི་སྟེང་ནས་བཤད་ལུང་རིམ་པར་ཕུལ་བ། རྫ་དཔལ་སྤྲུལ་རིན་པོ་ཆེས་
ད་ལྟ་བཤད་པ་བྱེད་ཙ་ན། །འདྲེ་ངན་སྔགས་པས་གཟིར་པ་བཞིན། །རང་མཚང་འཆད་པའི་ཉམས་ཤིག་ཤར། །ངོ་རེ་ཚ་བ་དེ་ལྟར་ལགས། །ཞེས་གསུངས་པ་ལྟ་བུ་ཞིག་བྱུང། དེ་གའི་མཇུག་ཏུ་༸གོང་ས་ཆེན་པོའི་ཐུགས་བཞེད་ལྟར་གཙུག་
ལག་ཁང་གི་ཚོམ་ཆེན་དུ་༸གོང་ས་མཆོག་དང། གཞན་ཡང་བླ་སྤྲུལ་དགེ་བཤེས། རྣམ་གྲྭ་ཚོགས་ཡོངས། གཉུག་མར་གནས་པ་དང། ཕྱོགས་འདུས་ཀྱི་དགེ་འདུན་དང་ཁྱིམ་པ་སོགས་འདུས་པ་བདུན་བརྒྱ་ཙམ་ལ་རྣལ་འབྱོར་རྒྱུད་ཀྱི་རྩ་རྒྱུད་དེ་

[252B] དབང་དངོས་གཞི་བཅས་འདུལ་འཛིན་གྲགས་པ་རྒྱལ་མཚན་
གྱིས་མཛད་པའི་ཀུན་རིག་གི་ཆོ་ག་རྒྱུད་དོན་གསལ་བའི་དགོངས་པ་བཞིན་ཕུལ་ཏེ་༸རྒྱལ་བ་དགྱེས་པའི་མཆོད་སྤྲིན་བསྒྲུབས། དེ་རྗེས་བུ་གསོ་ཁང་གི་ལས་བྱེད་བཙུན་མ་བློ་བཟང་དབང་མོ་ནས་བསྐུལ་བ་བཞིན་རྡ་སྟེང་སྨྱུང་གནས་ལྷ་ཁང་དུ་བླ་
སྤྲུལ་དགེ་འདུན། ཁྱིམ་པ་ཕོ་མོ་སོགས་འདུས་པ་སུམ་བརྒྱ་ཙམ་ལ་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་དུ་དབང་བཞི་བྱིན་རླབས་བྱས། ཉིན་གཅིག་༸གོང་ས་མཆོག་ལ་གསང་འདུས་རྩ་རྒྱུད་ཀྱི་རྒྱུད་ཕྱི་མ་དང། གསང་འདུས་བཤད་
རྒྱུད་རྡོ་རྗེའི་ཕྲེང་བ། དགོངས་པ་ལུང་སྟོན། ཡེ་ཤེས་རྡོ་རྗེ་ཀུན་ལས་བཏུས་པ། ལྷ་མོ་བཞིས་ཞུས་བཅས་ཀྱི་བཀླག་ལུང་ཕུལ། ཟླ་བ་བརྒྱད་པའི་ཚེས་བཅུ་བདུན་ཉིན་ཐེག་ཆེན་ཆོས་གླིང་གཙུག་ལག་ཁང་དུ་༸གོང་ས་མཆོག་ནས་གསང་འདུས་
རྩ་རྒྱུད་འགྲེལ་པ་བཞི་སྦྲགས་ཀྱི་གསུང་ཆོས་སྩལ་བའི་ཆོས་ཞུར་ཆེད་ཕེབས་རྒྱུད་གྲྭ་སྟོད་སྨད་ཀྱིས་གཙོས་པའི་འདུས་པ་ལྔ་བརྒྱ་བརྒལ་བར་༸སྐྱབས་རྗེ་ཡོངས་འཛིན་དགའ་ཁྲི་གླིང་རིན་པོ་ཆེའི་བླ་བྲང་དང། ཕྲན་ཚོའི་ཤག་ཐུན་མོང་ནས་
རྒྱུ་ཡོན་སྦྱར་ཏེ་བསྙེན་བཀུར་དང་འབྲེལ་བླ་མཆོད་ཚོགས་འཁོར་དང་བཅས་པའི་མཆོད་སྤྲིན་རྒྱས་འབུལ་ཐོག་ལྷར་བཅས་སྲིད་ཞིའི་རྣམ་འདྲེན་ཆེན་པོ་མཆོག་དགུང་སྐེག་འགལ་རྐྱེན་གྱི་ཚུལ་བཞེས་ཕྲ་མོ་ཙམ་མེད་པར་གསང་གསུམ་

[253A]༄༅། །འཕོ་བྲལ་རྡོ་རྗེའི་ཁམས་སུ་བརྟན་པའི་གསོལ་འདེབས་ཀྱི་ཆོ་ག་ལེགས་པར་བསྒྲུབས་ཤིང་འབུལ་མཚོན་གྱི་བདོག་པའི་ཕྲེང་བ་བསྟར། ༸གོང་ས་མཆོག་གི་གསུང་ཆོས་གྲོལ་མཇུག་དེར་སྨར་ཁམས་པ་བྱང་ཆུབ་
རྒྱལ་མཚན་གྱི་ནན་བསྐུལ་ལྟར་ཐེག་ཆེན་ཆོས་གླིང་གཙུག་ལག་ཁང་དུ་༸གོང་ས་༸སྐྱབས་མགོན་ཆེན་པོ་མཆོག་དང། རྒྱུད་གྲ་སྨད་སྟོད་ཀྱི་མཁན་བླ་སོགས་དགེ་འདུན་གཙོ་གྱུར་གྱི་འདུས་པ་བདུན་བརྒྱ་སྐོར་ལ་གྲུབ་ཆེན་ཀུན་ཏུ་དགེ་བའི་ལུགས་ཀྱི་དཔལ་
འཁོར་ལོ་བདེ་མཆོག་ལྷ་རེ་གཉིས་པའི་དབང་གི་སྟ་གོན་དང། དབང་དངོས་གཞི་དབང་དོན་བརྡའ་སྤྲོད་ཀྱི་བཤད་པ་བཅས་ཁོ་བོ་རང་ངོས་ནས་གསང་སྔགས་ཀྱི་རྡོ་རྗེ་སློབ་དཔོན་དུ་འོས་པའི་ཡོན་ཏན་ལྟ་ཅི་སློབ་མའི་མཚན་ཉིད་ཀྱང་ཇི་བཞིན་ཚང་མིན་ལྟ་བུ་ལས་མ་འདས་ཀྱང། འབྲོག་པ་ཁྱིས་བདས་པ་གྲལ་འགོར་སླེབས་པའི་དཔེ་ལྟར་དུས་མཐའི་སློབ་དཔོན་གྱི་རེས་སུ་སོན་སྟབས་ཕ་བླ་མ་བཀའ་དྲིན་ཅན་རྣམས་ཀྱི་ཕྱག་བཞེས་ལྟར་བགྱིད་ཁུལ་དུ་ཕུལ། མའི་སོར་གཞིས་ཁོངས་
ཆོས་བཙུན་རྒྱལ་མཚན་དཔལ་མོས་ལོ་སྔ་ཕྱིར་འབོད་བསྐུལ་ཐོག་ཆོས་སྒར་དང། གཞིས་ཆགས་འགོ་དམངས་སྤྱི་ནས་ཀྱང་ནན་འབོད་བཞིན་ཟླ་བ་དགུ་པའི་ཚེས་བཞི་ཉིན་རྡ་ས་ནས་ཐོན་ཅིང། ལྡི་ལི་ནས་གནམ་གྲུའི་ཐོག་བཧེང་ལོར་གནམ་
ཐང་དུ་འབྱོར་སྐབས་མའི་སོར་དང། མོན་གོའི་གཞིས་ཆགས་འགོ་འཛིན། གདན་ས་གསུམ་དང། ས་དགེ་བཀའ་རྙིང་གི་ཆོས་སྒར་ཁག་གི་མཁན་པོ་ལས་སྣེ་སོགས་བསུ་བར་ཕེབས། དེ་ནུབ་བཧེང་ལོར་དུ་རྒྱ་གར་གཞུང་གི་མགྲོན་ཁང་

[253B] ནངས་པར་མའི་སོར་གཞིས་སྒར་དུ་འབྱོར་སྐབས་དེར་ཡོད་སེར་སྐྱ་མི་མང་རྣམས་ཀྱིས་བསུ་བ་དང་བཅས་༸གོང་ས་མཆོག་གི་བཞུགས་ཡུལ་ཕོ་བྲང་དུ་སྡོད་བསྒྲིགས་གནང་འདུག་པར་གནས་མལ་ཕབ་
དེའི་ཕྱི་ཉིན་ནས་སེ་རའི་ཆོས་སྒར་དུ་གྲྭ་ཚང་བྱེས་སྨད་སྤྱིས་བསྐུལ་གནང་ལྟར་རྗེའི་གསུང་ལམ་གཙོ་རྣམ་གསུམ་རྩ་བའི་སྟེང་ནས་བཤད་ཁྲིད་རྒྱས་ཙམ་ཞིག་དང། ཆོས་བཙུན་རྒྱལ་མཚན་དཔལ་མོས་བསྐུལ་བ་བཞིན་རྡོ་རྗེ་འཇིགས་བྱེད་
དཔའ་བོ་གཅིག་པའི་དབང་གི་སྔོན་འགྲོ་སྟ་གོན་དང། དབང་ཆེན་དངོས་གཞི་བཅས་དབང་བརྡ་འཕྲོད་ངེས་ཞིབ་རྒྱས་བཅས་རིམ་པར་ཕུལ། ཚེས་བཅུ་གསུམ་ཉིན་ལྷ་མིའི་ཡོན་གནས་དམ་པ་སེ་ར་ཚོགས་ཆེན་གྱི་དགེ་འདུན་རྣམས་ལ་
བསྙེན་བཀུར་མང་ཇ་དང། བཞེས་བག་སྐུ་འགྱེད་ཧིན་སྒོར་ལྔ་དང་ཁ་བཏགས་ཟུབ་ཕྱི་རེ། ཚོགས་ཆེན་འདུ་ཁང་གསར་བཞེངས་ཀྱི་ཞལ་འདེབས་ཧིན་སྒོར་ཆིག་སྟོང་བཅས་ཕུལ། འདི་ཉིན་སྤང་ལུང་སྐུ་བསྟེན་གསར་པ་ཐུབ་བསྟན་
འཕེལ་རྒྱས་ལ་རྒྱལ་ཆེན་ཤུགས་ལྡན་དང། བསེ་ཁྲབ། གཡུ་དམར་བཙན་རྒོད་བཅས་སྤྱན་འདྲེན་ཞུས་པར་ཆོས་སྐྱོང་ནས་བཀའ་ལུང་འགོ་སྨོས་ཙམ་གནང། ཚེས་བཅུ་བཞི་ཉིན་རྙིང་དགོན་རྣམ་གྲོལ་གླིང་དང། ས་སྐྱའི་དགོན་
པ༑ དགེ་དགོན་ཐེག་ཆེན་གླིང་སོ་སོར་རིམ་བསྐྱོད་ཀྱིས་མང་འགྱེད་བསྙེན་བཀུར་དང། ཆོས་འབྲེལ་རབ་གནས། གཞིས་སྒར་ལས་ཁུངས་དང། སྨན་ཁང། སློབ་གྲ་བཅས་པར་བལྟ་བསྐོར་རབ་གནས་བཅས་བྱས། ཚེས་བཅུ་

[254A]༄༅། །དྲུག་ཉིན་གཞིས་ཆགས་སྤྱི་མགྲིན་ནས་བསྐུལ་བ་བཞིན་ཕོ་བྲང་མདུན་གྱི་སྤང་ལྗོངས་ཕྱོགས་ཀྱི་ཐ་གྲུ་རྣམ་པར་ཡངས་པར་སྐྱ་སེར་མི་མང་གི་ཚོགས་ཆེན་པོར་ཕྱག་རྡོར་དྲག་པོ་གསུམ་བསྒྲིལ་གྱི་རྗེས་གནང་དང། གྲུབ་
རྒྱལ་ལུགས་ཀྱི་ཚེ་དབང་བསྐུར་རྗེས་སྐྱ་སེར་ཚང་མས་༸གོང་ས་ཆེན་པོའི་བཞེད་དགོངས་དང་མཐུན་པའི་ཆོས་སྲིད་བླང་དོར་ཉམས་ལེན་དགོས་པའི་གསལ་འདེབས་ཞུས། དེའི་ཕྱི་ཉིན་ཧུན་སུའི་གཞིས་ཆགས་ས་གནས་སུ་ཆེད་བསྐྱོད་ཀྱིས་
སྒང་ཏོག་ཁུལ་ནས་གསར་འབྱོར་སེར་སྐྱ་མི་མང་བརྒྱད་བརྒྱ་སྐོར་ལ་སྐྱབས་འགྲོ། ཡིག་དྲུག་སྒྲོལ་མ། ༸རྒྱལ་བའི་༸ཞབས་བརྟན་སོགས་ཀྱི་བཀླག་ལུང་བྱས་རྗེས་ཕྱིར་ལམ་དགེ་ལུགས་མ་དགོན་ཆགས་ཡུལ་ས་གནས་དང། གཞིས་
ཆགས་གྲོང་སྡེ་ལྔ་པ་དང། དྲུག་པའི་ལྷ་ཁང་དུ་བསྐྱོད་དེ་རབ་གནས་བྱས། ཚེས་བཅོ་བརྒྱད་ཉིན་སེར་བྱེས་སྨད་གཉིས་ཁོངས་གྲྭ་རིགས་གསར་ཞུགས་བཙུན་ཆུང་བརྒྱད་ཅུ་གྱ་གསུམ་ལ་བར་མ་རབ་བྱུང་དང་དགེ་ཚུལ་གྱི་བསླབ་སྡོམ་འབོག་
ཆོག་བྱས། དེའི་ཕྱི་ཉིན་སྔ་དྲོ་སེ་ར་བླ་སྤྱི་དང། གཞིས་ཆགས་སྤྱི་ནས་ཡོན་སྦྱར་དགེ་འདུན་རྣམས་ནས་བླ་མཆོད་ཚོགས་འཁོར་དང་འབྲེལ་བའི་རིང་འཚོའི་ཆོ་ག་རྒྱས་པར་གནང་ཞིང། དགེ་འདུན་མི་ཕྱེད་འདུན་པའི་བདེན་ཚིག་བཀྲ་ཤིས་
ཀྱི་མེ་ཏོག་ཆར་དུ་བསྙིལ། ཕྱི་དྲོ་སེར་བྱེས་གྲྭ་ཚང་གིས་བསྐུལ་གནང་ལྟར་དགེ་འདུན་རྣམས་ལ་སེང་གདོང་མའི་རྗེས་གནང་ཕུལ། ཚེས་ཉི་ཤུ་ཉིན་བཧེ་ལ་ཀོ་སྤི་ནས་མོ་ཊོར་ཐོག་ཐོན་ཏེ་ཤོ་མོ་སྒང་ཞེས་པའི་མགྲོན་ཁང་དུ་ཞག་བསྡད་ཀྱིས་ཕྱི་ཉིན་

[254B] ས་སྐྱ། རྙིང་མ་བཅས་ཀྱི་མཁན་པོ་བླ་སྤྲུལ་དགེ་འདུན། གཞིས་ཆགས་འགོ་མང་བཅས་ཀྱིས་བསུ་བ་དང་བཅས་༸གོང་ས་མཆོག་གི་ཕོ་བྲང་དུ་སྡོད་བསྒྲིགས་འདུག་པར་གནས་མལ་བཅས། ཚེས་
ཉེར་གཉིས་ལྷ་བབས་དུས་ཆེན་ཉིན་ཁོ་བོ་ཅག་ནས་དགའ་ལྡན་ཚོགས་ཆེན་གྱི་རྟེན་གཙོར་གསེར་ཟངས་ལས་གྲུབ་པའི་རྗེ་ཡབ་སྲས་གསུམ་གྱི་སྣང་བརྙན་སྔོན་ཕུལ་དེ་དག་གནས་སྐབས་རིང་ལྷ་ཁང་ཆུང་དུ་ཞིག་ནང་བཞུགས་གསོལ་གྱིས་རྟེན་འབྲེལ་
རབ་གནས་དང། ཤར་རྩེ་གྲྭ་ཚང་ལ་ཐུབ་དབང་གནས་བརྟན་བཅུ་དྲུག་གིས་བསྐོར་བ་དང། པཎ་ཆེན་འཁྲུངས་རབ་ཀྱི་ཞལ་ཐང་རྒྱ་ནག་འཐགས་དྲུབ་མ་བཟང་གོས་ཐོན་ཐི་ཚོས་ཚོགས་ཀྱི་གོང་ཤམ། སྲི་ཤན་ཚོས་ཚོགས་འཇའ་སྒྲིག་གི་འཛར་
ལྡན་ཅན་ངོ་གྲངས་བཅུ་བདུན་དད་འབུལ་ཞུས། དེའི་ཕྱི་ཉིན་ནས་བཟུང་དགའ་འབྲས་གཉིས་ཀྱི་བླ་སྤྱིས་གསུང་བསྐུལ་བཞིན་བྱང་རྩེའི་འདུ་ཁང་དུ་བླ་མའི་རྣལ་འབྱོར་དགའ་ལྡན་ལྷ་བརྒྱ་མ་རྩ་བའི་སྟེང་ནས་བཤད་ཁྲིད། འབྲས་བློ་གླིང་གྲྭ་ཚང་
གི་ཆོས་རར་དགེ་འདུན་རྣམས་ལ་སེང་གདོང་མའི་རྗེས་གནང་དང། ཐུན་དྲུག་བླ་མའི་རྣལ་འབྱོར་གྱི་ཁྲིད། དགའ་འབྲས་གཉིས་ཀྱི་དགེ་འདུན་གསར་ཞུགས་བཙུན་ཆུང་དྲུག་ཅུ་རེ་ལྔར་རབ་བྱུང་དང་དགེ་ཚུལ་གྱི་བསླབ་སྡོམ་འབོག་ཆོག་
ཤར་རྩེ་གྲྭ་ཚང་ནས་བསྐུལ་གནང་བཞིན་འདུ་ཁང་དུ་དགའ་འབྲས་གཉིས་ཀྱི་དགེ་འདུན་རྣམས་ལ་རྗེ་བླ་མ་རིགས་གསུམ་སྤྱི་སྒྲུབ་ཀྱི་རྗེས་གནང། སྒོ་མང་གྲྭ་ཚང་དུ་རབ་གནས་དང། དགེ་འདུན་རྣམས་ལ་རྟེན་འབྲེལ་བསྟོད་པའི་བཀླག་ལུང་

[255A]༄༅། །བྱང་རྩེ་གྲྭ་ཚང་ནས་བསྐུལ་གནང་བཞིན་འདུ་ཁང་དུ་ལྷ་མོ་དམག་ཟོར་མའི་རྗེས་གནང་བཅས་རིམ་པར་ཕུལ་ཞིང། འབྲས་སྤུངས་དང། དགའ་ལྡན་ཚོགས་ཆེན། ས་སྐྱའི་གྲྭ་ཚང། རྙིང་མ་གྲྭ་ཚང་བཅས་ཀྱི་
རིག་གྲོལ་འདུས་པའི་ཚོགས་སོ་སོར་མང་ཇ་དང། བཞེས་བག་དགེ་འདུན་རེར་སྐུ་འགྱེད་ཧིན་སྒོར་ལྔ་རེ་དང། མཇལ་དར་རེ་བཅས་ཕུལ། ཚེས་སུམ་ཅུ་ཉིན་དེར་ཡོད་ཆོས་ལུགས་ཁག་དང། གཞིས་ཆགས་འགོ་མང་སྤྱི་ནས་ཡོན་
སྦྱར་གྱིས་དགེ་འདུན་རྣམས་ནས་བླ་མཆོད་ཚོགས་འཁོར་དང་འབྲེལ་བའི་བརྟན་བཞུགས་ཆོ་ག་གནང་བ་སྲོག་འཚོའི་བཅུད་ལེན་དུ་གྱུར། ཟླ་བ་བཅུ་པའི་ཚེས་གཅིག་ཉིན་གཞིས་སྒར་ཁོངས་རྒན་གསོ་ཁང་དང། སྨན་ཁང། བཟོ་གྲ་
སློབ་གྲ་ཁག་བཅས་པར་རིམ་བསྐྱོད་ཀྱིས་རབ་གནས་མེ་ཏོག་འཐོར་ཞིང། ཁུངས་སོ་སོར་སྐབས་སྦྱར་གྱིས་ལེགས་སློབ་བྱས། ཚེས་གཉིས་ཉིན་གཞིས་ཆགས་སྤྱི་མགྲིན་ནས་བསྐུལ་བ་བཞིན་ཕོ་བྲང་གི་ཕྱི་རོལ་དེར་བླ་སྤྲུལ་དགེ་འདུན་
གཞིས་ཆགས་མི་མང་ཁྱོན་ཆེར་ཕྱག་རྡོར་དྲག་པོ་གསུམ་བསྒྲིལ་གྱི་རྗེས་གནང་དང། གྲུབ་རྒྱལ་ལུགས་ཀྱི་ཚེ་དབང་ཕུལ་རྗེས་དགེ་འདུན་རྣམས་དང། མི་མང་ཚང་མས་ཆོས་སྲིད་བྱ་གཞག་གནང་སྒོའི་ཐད་༸གོང་ས་༸སྐྱབས་མགོན་ཆེན་པོའི་
བཞེད་དགོངས་ལས་གཞན་དུ་མ་གྱུར་པ་དགོས་གལ་ཆེ་བའི་གསལ་འདེབས་གང་ཤེས་ཞུས། ཚེས་གསུམ་ཉིན་མོན་གོ་ཌ་ནས་ཧུབ་ལི། དེ་ནས་བཧིང་ལོ་བར་རི་ལི། དེ་ནས་གནམ་གྲུའི་ཐོག་ཐོན་ཏེ་ལྡི་ལིར་སོག་བླའི་ཤག་ཏུ་འབྱོར། ཚེས་བརྒྱད་

[255B] ལ་དྭགས་ནང་པའི་གཙུག་ལག་ཁང་དུ་སྐྱ་སེར་ཁྱོན་ཆེར་སྒྲོལ་དཀར་ཚེ་དབང་བསྐུར། ཚེས་བཅུའི་ཕྱི་དྲོ་ལྡི་ལི་ནས་རྡ་སར་བཏེག་ཚེས་བཅུ་བཞི་ཉིན་༸གོང་ས་ཆེན་པོའི་༸ཞབས་
སེན་ལ་མངོན་པར་བཏུད་པའི་མཇལ་ཕྱག་ཞུས། ཚེས་བཅུ་དྲུག་གི་ཕྱི་དྲོ་ནས་རྒྱ་གར་དང། སྤ་ཀི་སི་ཐན་གཉིས་ས་མཚམས་རྩོད་གཞིས་གཡུལ་གྱི་རལ་ཁ་བཀྱེ་འགོ་ཚུགས་པས་ཉིན་ཤས་རིང་རྡ་རམ་ས་ལར་འཇིགས་སྣང་ཅི་ཆེའི་ངང་
གནས་དགོས་བྱུང། ཚེས་ཉི་ཤུ་ཉིན་ཀ་སྦུག་ཏུ་ཕ་བོང་ཁའི་ཕྱག་མཛོད་འཕྲིན་ལས་དར་རྒྱས་ལ་མཆོག་སྤྲུལ་ངོས་འཛིན་ངེས་གསལ་ཐག་གཅོད་ཀྱི་གནས་ཚུལ་འབུལ་རྒྱུའི་ཡིག་ཟིན་བཟོས་པའི་ནུབ་མོ་རྨི་ལམ་དུ་༸སྐྱབས་རྗེ་རྡོ་རྗེ་འཆང་
སྐུ་གོང་མ་བཞུགས་ཁྲི་ཆེན་པོ་ཞིག་སྟེང་བཞུགས་ཤིང། ལྷ་ཀླུའི་ལྷ་ལྕམ་བགྲེས་མོ་གཡང་འཛོམས་ཚེ་རིང་ནས་རྒྱན་གོས་གཟབ་མཆོར་དང་བཅས་མཇལ་དར་ཕུལ་བ་སོགས་རྟེན་འབྲེལ་མཛད་སྒོ་རྒྱས་པར་གནང་བ་དང། བླ་མ་རྡོ་རྗེ་
འཆང་གིས་ན་བཟའ་གོས་བེར་མནབས་པའི་རྒྱ་སེའི་གོང་པ་ཕྱག་གིས་བཟུང་སྟེ་ཕྲན་ལ་ཆེད་དུ་སྟོན་གནང་འབྲེལ་ད་རེས་ངེད་ནས་འཁྲུངས་སྐར་མཛད་སྒོར་ན་བཟའ་གོས་བེར་ཡང་གཟབ་བཞེས་གནང་ཡོད་ཅེས་ངོ་སོ་དང་བཅས་གསུངས་པ་
རྨིས། བྲག་གཡབ་ཆེ་ཚང་རིན་པོ་ཆེ་འཇར་མན་གྱི་ཡུལ་ནས་རྡ་སར་ཆེད་ཕེབས་ཀྱིས་ཁོ་བོའི་སྡོད་གནས་སུ་བཞུགས་འཇགས་འབྲེལ་གསུང་བསྐུལ་གནང་བ་ལྟར། ཟླ་བ་བཅུ་གཅིག་པའི་ཚེས་བཅོ་བརྒྱད་ནས་བཟུང་རིན་པོ་ཆེ་ཉིད་དང་

[256A]༄༅། །སེར་བྱེས་ཁམས་ལུང་སྤྲུལ་སྐུ། དགོན་གསར་སྤྲུལ་སྐུ། ཏྲེ་ཧོར་ཐུབ་བསྟན་སྤྲུལ་སྐུ། སེར་སྨད་ཀོང་ཤར་སྤྲུལ་སྐུ། སེར་ཏྲེ་དགེ་བཤེས་ངག་དབང་དར་རྒྱས། བློ་གླིང་བྱང་དམར་སྤྲུལ་སྐུ། དགའ་
ཤར་དགེ་བཤེས་ཨ་སོང་སོགས་དགུ་ལ་རྗེའི་གསུང་ལམ་རིམ་འབྲིང་པོའི་བཤད་ཁྲིད་ཉིན་བཅོ་ལྔ་དང། དེ་རྗེས་རིན་པོ་ཆེ་ཉིད་སོགས་ཉུང་ཤས་ཤིག་ལ་རྣལ་འབྱོར་མའི་སིནྡྷུ་རའི་བྱིན་རླབས། རིན་པོ་ཆེ་དང། བློ་གླིང་ལྡན་མ་བློ་ཆོས་
རིན་པོ་ཆེ། ར་སྟོད་ཆུ་དབར་རིན་པོ་ཆེ་སོགས་བླ་སྤྲུལ་དགེ་བཤེས་ཉེར་དགུ་ལ་བཀའ་གདམས་ཐིག་ལེ་བཅུ་དྲུག་གི་དབང། རིན་པོ་ཆེ་ཉིད་སོགས་བླ་སྤྲུལ་དགེ་བཤེས་དགུ་ལ་རྒྱལ་ཆེན་བསྟོད་འགྲེལ་ངག་བརྩམས་ཀྱི་བཀླག་ལུང། རིན་པོ་ཆེ་
སྐུ་རྐྱང་ལ་སྒྲ་མི་སྙན་གྱི་ཚེ་ཁྲིད་རྗེ་རིན་པོ་ཆེའི་གསུང་རྩ་གཞུང་དང། ༸སྐྱབས་མཆོག་རྡོ་རྗེ་འཆང་གི་གསུང་ཚེ་སྒྲུབ་འདོན་སྒྲིག་རྗེ་ཤེས་རབ་རྒྱ་མཚོའི་གསུམ་འབུམ་ནང་གི་ཚེ་ཁྲིད་ཁག་གཉིས་བཅས་ཡིག་ཆ་བཞི་སྦྲགས་ཀྱི་སྟེང་ནས་
སྒྲ་མི་སྙན་གྱི་ཚེ་ཁྲིད་བཅས་བྲག་གཡབ་རིན་པོ་ཆེའི་ཐུགས་བཞེད་ཀྱི་ཡོལ་གོ་བཀང་ཞིང་རིན་པོ་ཆེ་རྡ་ས་ནས་ཕྱིར་ཕེབས་མཛད། །རང་ལོ་དོན་གཉིས་སུ་སོན་པ་ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གཉིས་ཟླ་བ་གཉིས་པའི་
ཚེས་བཅོ་ལྔ། བོད་ཆུ་བྱི་ཟླ་བ་དང་པོའི་ཚེས་གཅིག་སྔ་དྲོ་རྡ་སྟེང་ཕོ་བྲང་དུ་༸གོང་ས་ཆེན་པོར་སྒྲོལ་དཀར་གྱི་སྒོ་ནས་སྐུའི་ཚེ་སྒྲུབ་ཞུས་པའི་ཚེ་རྫས་ཕུལ། ཐེག་ཆེན་ཆོས་གླིང་གཙུག་ལག་ཁང་དུ་ཆོ་འཕྲུལ་སྨོན་ལམ་གྱི་དུས་མཆོད་

[256B] སྤྱོད་པ་ཕྱིན་དྲུག་ལ་སློབ་དགོས་ཚུལ། དེ་ཡང་སྔོན་
བྱུང་སྟོན་པའི་སྐྱེས་རབས་རྣམ་ཐར་རྗེས་འཇུག་གདུལ་བྱའི་ཉམས་ལེན་དུ་འཁྱེར་དགོས་པ་དང། འཁྱེར་ཚུལ་བྱང་ཆུབ་ལམ་གྱི་རིམ་པའི་མན་ངག་དང་སྦྱར་ཏེ་དམ་པ་གོང་མ་རྣམས་ཀྱིས་འཆད་སྲོལ་བཞིན་ད་ལམ་ཡང་དེ་ལྟར་སྐྱེས་རབས་
འཆད་རྒྱུ་ཡིན་ཚུལ་སོགས་སྔོན་འགྲོའི་བཤད་པ་རྒྱས་ཙམ་དང་འབྲེལ་སྐྱེས་རབས་ཀྱི་འགྲེལ་བཤད་ཆོས་ཐུན་གཅིག་དེ་རྗེས་ཉིན་གུང་གུང་ཚིགས་མང་ཇའི་ཚོགས་སུ་བསྐྱོད་དེ་སྐྱབས་སེམས་འགོ་བསྐུལ་བྱ་རྒྱུ། མང་ཇ་གྲོལ་རྗེས་
མཆོད་འབུལ་སྨོན་ལམ་གྱི་ཚོགས་སུ་བསྐྱོད་དེ་བསྔོ་བ་དང། བསྟན་འབར་མ། བདེ་བ་ཅན་གྱི་སྨོན་ལམ་སོགས་སྔར་སྲོལ་འདོན་དགོས་རྣམས་བཏོན། ཚེས་བཅུ་གཉིས་ཉིན་སྨོན་ལམ་མང་ཚོགས་ཀྱི་དགེ་འདུན་ལྔ་བརྒྱ་སྐོར་ལ་
མང་ཇ་སྦྱོར་སྦྲེལ་དང། བཞེས་ཐུག་འབྲས་ཚ། དངུལ་འགྱེད་སོགས་བསྙེན་བཀུར་ཕུ་དུད་ཀྱི་ཚོགས་གསོག་བསྒྲུབས། ཚེས་བཅོ་ལྔ་ཉིན་༸གོང་ས་མཆོག་སྨོན་ལམ་ཚོགས་མགོན་དུ་ཕེབས་པར་སྔ་དྲོ་གསོ་སྦྱོང་ནས་བཟུང་ཉིན་གང་
ཚོགས་གྲལ་དུ་བཅར་ཏེ་སྟོན་པ་ཐུགས་རྗེ་ཅན་དང། འཇམ་མགོན་བླ་མའི་ཡོན་ཏན་དང། བཀའ་དྲིན་རྗེས་སུ་དྲན་པའི་གསོལ་འདེབས་སྨོན་ལམ་ཅི་ནུས་སུ་བཏབ། ཟླ་བ་གཉིས་པའི་ཚེས་དྲུག་ཉིན་ཆ་ཕྲེང་གཡང་དར་ཆོས་འཛིན་

[257A]༄༅། །དང། འགའ་ལུ་བློ་བཟང་རྒྱལ་མཚན། སྟོད་པ་ཀ་ཀོ་བཀྲ་ཤིས་བཅས་ནས་བསྐུལ་བ་བཞིན་རྡ་སྟེང་ཐེག་ཆེན་ཆོས་གླིང་གཙུག་ལག་ཁང་དུ་༸གོང་ས་ཆེན་པོའི་ལམ་རིམ་གསུང་ཆོས་སུ་བཅར་བའི་
ཆོས་ཞུ་སྐྱ་སེར་ཁྱོན་ཆེར་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་བྱས་ཤིང། ཚེས་བཅུ་ཉིན་ལྷ་ས་བ་ཆོས་བཙུན་ཐུབ་བསྟན་ཆོས་སྒྲོན་དང། ཆ་ཕྲེང་གཡང་དར་ཆོས་འཛིན་གཉིས་ནས་བསྐུལ་བ་བཞིན་གདན་ས་གསུཾ་
དང། རྒྱུད་གྲྭ་སྟོད་སྨད་ཀྱི་མཁན་པོ་ལས་ཟུར། བླ་སྤྲུལ། དགེ་འདུན་སོགས་དྲུག་བརྒྱ་ཙམ་དང། ཁྱིམ་པ་ཕོ་མོ་ཉིས་བརྒྱ་ལྷག་ཙམ་ལ་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་ལ་བརྟེན་ནས་དབང་བཞི་བྱིན་རླབས་དང་
ཕྱི་ཉིན་ནས་བཟུང་ཉིན་བདུན་རིང་ཆོས་ཞུ་གོང་གསལ་ཁོངས་ནས་བདག་བསྐྱེད་རྒྱས་པ་དང། ལས་རུང་བསྙེན་པ་གཏོང་རྒྱུའི་དམ་བཅའ་བྱེད་མི་དྲུག་བརྒྱ་སྐོར་ལ་རྣལ་འབྱོར་མའི་བསྐྱེད་རྫོགས་ཀྱི་ཉམས་ཁྲིད་བཤད་པ་བཞི་བཤད་
འབྲེལ་བསྒོམ་བྱའི་དོན་ལ་སྒྲོ་འདོགས་གཅོད་པ་དང། བཅད་དོན་སེམས་འཛིན་གཏོང་བ་སོགས་གསང་ཆེན་སློབ་བཤད་པའི་ཕྱག་བཞེས་ལྟར་བྱས་ཤིང། དེའི་མཇུག་མཐུད་རྟེན་འབྲེལ་གྱི་སླད་དུ་བདེ་མཆོག་ཚེ་ལྷ་དཀར་པོའི་རྣལ་
འབྱོར་དང་འབྲེལ་བར་རྡོ་རྗེའི་བཟླས་པའི་རླུང་སྦྱོར་གྱི་སྒོ་ནས་ཚེ་སྒྲུབ་བྱ་ཚུལ་གྱི་ཁྲིད་ལུང་སྦྲགས་མ་བྱས། དགའ་བྱང་གསེར་ཀོང་དབུ་ཟུར་མོན་གོ་ཌར་ཕྱིར་ལོག་གདོང་བྱང་རྩེ་གྲྭ་ཚང་ལ་རྟེན་གཙོ་གསར་བཞེངས་གནང་རྒྱུའི་ཞལ་འདེབས་

[257B] སྤྱི་འབུལ་དུ་རྒྱ་སྦུབ་རྒྱུ་རྙིང་ལེགས་པ་ཆ་འགྲིགས་གཅིག་འབུལ་རྒྱུ་བསྐུར། ཟླ་བ་གསུམ་པའི་ཚེས་བཅུ་གསུམ་ནས་བཟུང་རྒྱུད་གྲྭ་སྟོད་སྨད་གཉིས་ཀྱིས་བསྐུལ་གནང་བཞིན་མཁན་བླ་རྣམས་ཀྱིས་
གཙོས་དགེ་བཤེས་དྲག་གྲས་རྣམས་དང། གཞན་ཡང་རྡ་སར་གཉུག་མར་གནས་པ་དང། ཕྱོགས་འདུས་བཅས་བླ་སྤྲུལ་དགེ་འདུན་བརྒྱ་དང་བཅོ་ལྔ་ལ་རྗེ་བདག་ཉིད་ཆེན་པོའི་གསུང་ནཱ་རོ་ཆོས་དྲུག་གི་ཁྲིད་ཡིག་ཡིད་ཆེས་གསུམ་ལྡན་དང་
ཏྲེ་ཧོར་ནགས་ཚང་བསྟན་པ་དར་རྒྱས་ཀྱི་གསུང་ཆོས་དྲུག་ཁྲིད་ཡིག་སྦྲགས་པའི་སྟེང་ནས་ཟབ་ལམ་ནཱ་རོ་ཆོས་དྲུག་ལུས་སྦྱོང་འཕྲུལ་འཁོར་དང་བཅས་པའི་ཟབ་ཁྲིད་རྣམས་རང་ལ་ཉམས་མྱོང་ཚད་མའི་གདེང་དྲོད་དབུལ་ཡང། ཡབ་རྗེ་དྲིན་
ཅན་བླ་མའི་ཞལ་གསུང་མན་ངག་རྣམས་འཕྲིན་སྐྱེལ་གྱི་ཚུལ་དུ་ཕུལ་ཞིང། ཆོས་ཉན་གྱི་གྲས་སུ་མང་ཐོས་དགེ་བཤེས་དང། བྱ་བཏང་རི་ཁྲོད་པ་མང་ཞིག་མཆིས་པ་རྣམས་ཀྱིས་བཤད་སྒྲུབ་ཅི་རིགས་པས་འཛིན་སྤེལ་གྱི་རེ་བ་སྙིང་ལ་བརྣག་
དེ་གའི་མཇུག་མཐུད་དུ་ཆོས་ཉན་གོང་གསལ་རྣམས་ལ་རྗེ་བཙུན་འཇམ་དབྱངས་ནས་བླ་མ་དབུ་མ་དང། རྗེ་རིན་པོ་ཆེར་ཉི་བརྒྱུད་འཇམ་དབྱངས་ཆོས་སྐོར་གྱི་ལྷ་ཚོགས་རྣམས་ཀྱི་རྗེ་གནང། མགོན་པོ་ཕྱག་དྲུག་པ་རྣམ་འགྱུར་མི་འདྲ་
བ་བཅུ་གསུམ་གྱི་རྗེས་གནང། བདེ་མཆོག་ལཱུ་ཨི་པའི་ལུགས་བདག་མདུན་བུམ་གསུམ་དང། དབང་ཆོག་ས་ཆོག་སྦྱིན་སྲེག་རྒྱུད་སྨད་ཕྱག་བཞེས་ལྕགས་མཁར་གྱི་འདོན་ཆོག་དང། ཟུར་འདེབས། ཁྲིད་ཆེན་བརྒྱད་

[258A]༄༅། །སྲི་མནན་ཆོ་ག་རྡོ་རྗེའི་རི་རབ་བརྩེགས་པའི་འཕྲུལ་འཁོར། འཇིགས་བྱེད་ཀྱི་དྲག་པོའི་སྦྱིན་སྲེག་རྒྱུད་སྟོད་ཕྱག་བཞེས་བདེ་གསང་གཉིས་དང་འབྲེལ་བའི་རབ་གནས་ལྷན་ཐབས། ཐུ་ཀྭན་གསུང་རྟ་
མགྲིན་གསང་སྒྲུབ་ཀྱི་བདག་བསྐྱེད་དང། མདུན་བསྐྱེད། བསྐང་ཆོག་དེ་དང་འབྲེལ་བའི་སྲི་མནན། ཁྲི་ཆེན་བསྟན་པ་རབ་རྒྱས་ཀྱི་གསུང་མགོན་དཀར་བུམ་སྒྲུབ་བཅས་ཀྱི་བཀླག་ལུང། བླ་མ་ལྔ་བཅུ་པ་དང། བྱང་ཆུབ་སེམས་
དཔའི་སྡོམ་པ་ཉི་ཤུ་པ། སྔགས་ཀྱི་རྩ་ལྟུང་སྦོམ་པོའི་སྡོམ་ཚིག་བཅས་ཀྱི་སྟེང་ནས་བཤད་ཁྲིད། བྲག་གཡབ་ངག་དབང་ཚེ་འཕེལ་གྱིས་བསྐུལ་ངོར་ཆོས་ཞུ་བ་གོང་གསལ་ཐོག་འཕར་མ་དང་བཅས་མི་གྲངས་སུམ་བརྒྱ་ཙམ་ལ་
སྒྲོལ་མ་ཙིཏྟ་མ་ཎིའི་ཐུན་མོང་བ་གཏོར་མའི་དབང་དང། ཐུན་མོང་མ་ཡིན་པ་ལུས་དཀྱིལ་གྱི་དབང་བཅས་ཉིན་རིམ་བསྟུད་འཆད་སྤེལ་བགྱིས། དེའི་རྗེས་བླ་སྤྲུལ་དགེ་འདུན་བཞི་བཅུ་ཞེ་དྲུག་ལ་རྡོ་རྗེ་རྣལ་འབྱོར་མའི་སྔགས་བཏུའི་
བྱིན་རླབས་ཕུལ། ཚེས་བརྒྱད་ཉིན་༸སྐྱབས་རྗེ་ཕ་བོང་ཁའི་མཆོག་སྤྲུལ་དམ་དམ་པའི་ཡང་སྲིད་སྐོར་༸གོང་ས་མཆོག་དང། ཡོངས་འཛིན་གླིང་རིན་པོ་ཆེ། ཁོ་བཅག་གི་རྨི་ལམ་དང་མོ་བརྟག་སྔ་ཕྱི། དགའ་གདོང་ཆོས་སྐྱོང་
འདུལ་འཛིན་རྒྱལ་ཆེན་བཅས་ཀྱི་ལུང་བརྟག་རྣམས་རྩེ་མཐུན་གྱིས་རྡོར་གླིང་ཤིས་དཔལ་རྡོ་རར་ལྷ་ས་ཟ་ཁང་གི་ཕ་ཚེ་དབང་ནོར་བུ་དང། མ་སྒྲོལ་དཀར་གཉིས་ཀྱི་བུ་བསོད་ནམས་རྒྱ་མཚོར་བཟང་བབས་ཀྱི་ལུང་བརྟག་ས་བོན་

[258B] དེ་དང་མཉམ་དུ་ཡང་སྤྲུལ་གཞོན་ནུར་འབུལ་རྒྱུའི་རྟེན་དོད་དང། ཤིས་བརྗོད་ཚིགས་བཅད་བཅས་བསྐུར། ཟླ་བ་ལྔ་པའི་ཚེས་གཉིས་ཉིན་ཀུན་རྩེའི་སྐུ་ངོ་ཁེ་སྨད་བསོད་
ནམས་དབང་འདུས་བསྙུན་མནར་ཉིན་ཤས་སོང་བར་ངེད་ཚོ་ངོ་གཡོག་ཚད་མས་བལྟ་རྟོག་དང་འབྲེལ། སྨན་བཅོས་རིམ་གྲོ་སོགས་ཐབས་ཤེས་གང་ཐུབ་བྱས་ཀྱང། དགུང་གྲངས་དོན་གསུམ་ལ་ཕེབས་ཤིང་བསྙུན་མང་སྣེ་འདོམས་
སྟབས་འདི་ཉིན་ལྕི་ལོད་དུ་གྱུར་པར་ངེད་རང་ངོ་བསྐྱོད་ཀྱིས་དགེ་སེམས་གསལ་འདེབས་དང། གཟུངས་སྔགས་བྱིན་ཅན་རྣམས་རྣ་ལམ་དུ་བསྒྲགས་པ་སོགས་བྱས་རྗེས་ཕྱི་མའི་ལམ་ཆེན་དུ་ཐེགས་སོང་བར་བསྔོ་སྨོན་དང། ཀུན་རྩེའི་
མི་ངོ་དང་ཁྱད་མེད་གུང་ཐང་བླ་བྲང་གི་བུ་བརྒྱུད་ཁོ་བོ་གཅིག་པུར་ཐུག་གཤིས་རྗེས་འཇུག་ཞུ་སྒོ་རྣམས་ཚགས་ཚུད་ཀྱིས་སྐུ་ཆས་ལྷག་རོལ་ཇི་ཡོད་བར་མ་དོར་ཆུད་ཟོས་མ་སོང་བ་ཤ་ཁུ་ཤ་ཐིམ་གྱི་ཚུལ་དུ་རྣམ་དཀར་གྱི་ཚོགས་སུ་བཏང་
ཚེས་གསུམ་ནས་༸གོང་ས་མཆོག་གི་ཐུགས་བཞེད་བཞིན་གསང་འདུས་ཡེ་ཤེས་ཞབས་ལུགས་སམ་འཇམ་དཔལ་རྡོ་རྗེ་ཟུར་བཀའི་ལུགས་ལྟར་གྱི་ལས་རུང་གི་བསྙེན་པ་ཕྱི་འགྲུལ་མཚམས་བཅད་ཀྱིས་འགོ་འཛུགས་བྱས། ཚེས་བཅུ་
དྲུག་ཉིན་ཕ་བོང་ཁའི་ཕྱག་མཛོད་སྐུ་ཞབས་ནས་གནས་ཚུལ་འབྱོར་གསལ་དུ། མཆོག་སྤྲུལ་ལ་ན་བཟའ་སྒྲོན་འབུལ་དང་འབྲེལ་ངོས་འཛིན་རྟེན་འབྲེལ་ཞུ་སྐབས་སྤྲུལ་སྐུ་དགུང་ལོ་གཉིས་དང་ཟླ་བ་བཅུ་ལས་མ་སོང་ཡང་བརྟན་

[259A]༄༅། །བཞུགས་མཛད་སྒོའི་རིང་བཞུགས་ཚུལ་ལེགས་ཤིང། ཕྱག་མཛོད་སྐུ་ཞབས་ལ་༸སྐྱབས་རྗེ་གོང་མས་རྗེས་སུ་བཟུང་བའི་བག་ཆགས་མངོན་པར་གསལ་བ་ཡུན་རིང་འདྲིས་ཤིང་འགྲོགས་པ་དང་
འདྲ་བར་དགྱེས་མཉེས་ཀྱི་རྣམ་པ་ཆེས་ཆེར་གནང་བ་སོགས་གྲ་རྟེན་ལེགས་འགྲིགས་བྱུང་ཚུལ་དང། སྤྲུལ་སྐུའི་སྐུ་དཔར་ཁག་བཅས་འབྱོར་པས་རྒན་པོའི་ཡིད་ཀྱི་ཁུར་ཆེན་ཞིག་སངས་ཏེ་རབ་དགའི་རྩེ་མོར་སོན། ཟླ་བ་བདུན་
པའི་ཚེས་ཉེར་བརྒྱད་ཉིན་གསང་འདུས་འཇམ་རྡོར་གྱི་བསྙེན་སྒྲུབ་ལེགས་པར་ཟིན་པའི་ཁ་སྐོང་སྦྱིན་སྲེག་ཕུལ། ཟླ་བ་བརྒྱད་པའི་ཚེས་བཅུ་གཉིས་ནས་བཟུང་གྲུབ་ཆེན་མི་ཏྲ་ཛྭ་ཀིའི་ཐུགས་དམ་ལྷག་ལྷའི་དཀྱིལ་འཁོར་བརྒྱ་རྩའི་
གྲས་སྤྱན་རས་གཟིགས་རྒྱལ་བ་རྒྱ་མཚོའི་ལས་རུང་གི་བསྙེན་པ་འགོ་འཛུགས་ཀྱིས་བསྙེན་པ་ཟིན་རྗེས་ཁ་སྐོང་གི་སྦྱིན་སྲེག་དང་བཅས་པ་བྱས། ཉིན་གཅིག་བར་ཁམས་ཤོ་མདོ་གྲ་སྒོམ་རིན་པོ་ཆེའི་སྤྲུལ་སྐུས་རྒྱལ་ཆེན་ཤུགས་ལྡན་
གྱི་སྲོག་གཏད་དང། ཆོས་སྐོར་བཀླག་ལུང་དགོས་ཚུལ་གསུངས་པ་ཁོང་གི་གོང་མ་དེ་དང་ཁོ་བོ་ཆོས་གྲོགས་མ་ཟད། རྒྱལ་ཆེན་སྲུང་མའི་གཙོ་བོར་བསྟེན་ཅིང། ཆོས་སྐོར་རྩོམ་བསྐུལ་མཛད་པོ་ཡིན་སྟབས་ཐུགས་འདོད་ལྟར་
ཕུལ་ཞིང། བསྙེན་སྒྲུབ་ཀྱི་དམིགས་གནང་ཐུན་མོང་མ་ཡིན་པའི་ཟིན་ཐོ་དེ་ཡང་གཡར་པོ་ཕུལ། ཟླ་བ་བཅུ་པའི་ཚེས་བཞི་ཉིན་ཕ་རན་སིའི་མི་རིགས་བུད་མེད་ན་དཧི་ཡ་ཞེས་པར་རབ་བྱུང་དང། དགེ་ཚུལ་གྱི་བསླབ་སྡོམ་འབོག་

[259B] ཚེས་བཅོ་ལྔ་ནས་བཟུང་༸གོང་ས་མཆོག་ལ་སྒྲོལ་མ་ཙིཏྟ་མ་ཎིའི་ཐུན་མོང་བ་གཏོར་མའི་དབང་དང། ཐུན་མོང་མ་ཡིན་པ་ལུས་དཀྱིལ་གྱི་དབང། ཤིན་ཏུ་གསང་བ་སྙིང་ཞུགས་ཀྱི་རྗེས་
གནང་ཆིག་བརྒྱུད་ཅན་བཅས་དང། དཔལ་མགོན་སྟོབས་འཕྲོག་དབང་པོ་གདོང་བཞི་པ་རྣམ་འགྱུར་བཅུ་བདུན་གྱི་རྗེས་གནང་གྲས་ནས་ཤིན་ཏུ་གཉན་པ་དཔལ་མགོན་གདོང་བཀས་མ་དང། གནད་དབབ་མགོན་པོ། གསང་སྒྲུབ་མགོན་
པོ་བཅས་ཀྱི་རྗེས་གནང་གསུམ་དང། བྲམ་ཟེ་ནག་པོ་མངགས་གཏད་མ་གཏོགས་གཞན་རྣམས་རིམ་པར་ཕུལ། ཚེས་ཉེར་གཅིག་ཉིན་ཕྲན་དང། དཔལ་ལྡན། ནོར་བུ་ཆོས་འཕེལ་སོགས་དང་བཅས་རྡ་ས་ནས་རྡོ་རྗེ་གདན་དུ་བསྐྱོད་
སྒྲུབ་བརྒྱུད་བསྟན་པའི་ཉིན་བྱེད་ཀརྨ་པ་རིན་པོ་ཆེ་རྡོ་རྗེ་གདན་དུ་ཞབས་འཁོད་ལ་རིང་ནས་ཞལ་འདྲིས་ཆེ་བས་ཕར་ཚུར་མཇལ་འཕྲད་ལན་ཁ་ཤས་ཐོག་མཉེས་གཤིན་པའི་གསུང་མཆིད་ཀྱི་སྒོ་བརྒྱ་ལྷུག་པར་གྲོལ། ཟླ་བ་བཅུ་གཅིག་པའི་
ཚེས་དགུ་ནས་བཟུང་ཆ་ཕྲེང་འབྱུང་གནས་ཀྱིས་བསྐུལ་ངོར་སྐྱ་སེར་མི་མང་ཁྱོན་ཆེར་སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང། གཟིམ་བཤད་སྒྲའི་ཕྱག་མཛོད་མ་ཎི་ཐང་པ་ཐབས་ཤེས་གཉིས་ཀྱིས་བསྐུལ་ངོར་དགོན་པའི་འདུ་
ཁང་དུ་དོན་གཉེར་བ་བརྒྱ་དང་ལྔ་བཅུ་ལ་རྡོ་རྗེ་རྣལ་འབྱོར་མའི་སནྡྷུ་རའི་དཀྱིལ་འཁོར་ལ་བརྟེན་པའི་དབང་བཞི་བྱིན་རླབས། རྡོར་གདན་དགོན་པའི་གྲྭ་དགེ་སློང་བརྩོན་འགྲུས་རྒྱ་མཚོས་ནན་བསྐུལ་བཞིན་ལས་བསྙེན་ཁས་ལེན་དམ་བཅའ་

[260A]༄༅། །ཅན་དགུ་བཅུ་གོ་གཅིག་ལ་རྡོ་རྗེ་རྣལ་འབྱོར་མའི་རིམ་གཉིས་ཀྱི་ཉམས་ཁྲིད་བཅས་རིམ་པར་བགྱིས། ༸སྐྱབས་རྗེ་རྡོ་རྗེ་འཆང་ཕ་བོང་ཁ་པ་ཆེན་པོའི་མཆོག་སྤྲུལ་རིན་པོ་ཆེ་ཞི་བར་མནལ་བ་དེ་ཉིད་སླར་ཡང་
བསམ་བཞིན་དུ་ཡང་སྤྲུལ་གྱི་སྒྲོན་མ་རྣམ་པར་གསལ་བ་གང་དང། ཕྱག་མཛོད་འཕྲིན་ལས་དར་རྒྱས་སོགས་རྡོར་གླིང་ནས་ངོས་འཕྲད་དུ་ཆེད་ཕེབས་ཀྱིས་ཚེས་བཅུ་བདུན་སྔ་དྲོ་གློ་བུར་ཐོག་བབས་སུ་བྱོན་པར་བཞུགས་སྒྲིག་སྣེ་ལེན་ཞབས་
ཏོག་གཟབ་པར་ཞུས། འདི་ཉིན་མོན་རྟ་དབང་དགོན་པའི་མཁན་པོ་སེར་བྱེས་རི་སྐྱ་སྤྲུལ་སྐུར་འཇམ་དབྱངས་ཆོས་སྐོར་ནང་ཚན་བདེ་མཆོག་ཚེ་ལྷ་དཀར་པོའི་ཚེ་དབང་འབུལ་རྒྱུ་དང་སྟེས་དབང་སྟབས་འཁེལ་གྱིས་མཆོག་སྤྲུལ་གཞོན་
ནུ་དང། ཕྱག་གསོལ་གཉིས་བཅས་པར་ཚེ་དབང་ཆབས་ཅིག་ཕུལ། དེ་ཡང་སྔར་ཁོ་བོ་རང་ལོ་བདུན་པའི་སྐབས་༸སྐྱབས་མཆོག་རྡོ་རྗེ་འཆང་སྐུ་གོང་མ་ཆུ་བཟང་རི་ཁྲོད་དུ་ཕྲན་ཚོའི་ཆོས་རའི་སྤྲོ་ཁང་དུ་བཞུགས་འཇགས་མཛད་མུས་ལ་
བརྟེན་དྲན་ཅན་སྔགས་རམས་དམ་པས་ཞུ་བསྐུལ་མཛད་དེ་འཇམ་དབྱངས་ཆོས་སྐོར་གྱི་རྗེས་གནང་ཆ་ཚང་ཞིག་ཆོས་འབྲེལ་གྱི་ཐོག་མར་ནོད་པ་ལར། འདི་སྐབས་ཀྱང་ཡང་སྤྲུལ་གཞོན་ནུ་ཐོག་མར་མཇལ་ཉིན་དེར་འཇམ་ཆོས་གྲས་
བདེ་མཆོག་ཚེ་དབང་འབུལ་རྒྱུ་དནག། དེར་མ་ཟད་༸སྐྱབས་རྗེ་གོང་མའི་ཐུགས་དམ་ལྷག་ལྷའི་གཙོ་བོ་བདེ་མཆོག་ཡིན་པ་བཅས་གང་ཅི་ནས་མ་བསྒྲིགས་ལྷུན་གྲུབ་ངོ་མཚར་ཅན་ཞིག་བྱུང་བ་ཁོ་བོ་སྐྱེས་རབས་ཀྱི་ཕྲེང་བར་ཡབ་རྗེ་དྲིན་

[260B] ཚེས་བཅོ་བརྒྱད་ཉིན་༸སྐྱབས་རྗེ་ཡོངས་འཛིན་ཁྲི་ཆེན་གླིང་སྤྲུལ་རྡོ་རྗེ་འཆང་ལྷོ་ཕྱོགས་
མལ་སོར་ཁུལ་སྣོད་ལྡན་གྱི་ཚོགས་ལ་ཟབ་རྒྱས་ཆོས་ཆར་འབེབས་པའི་མཛད་སྒོ་གྲུབ་སྟེ་རྡོར་གདན་དུ་༸ཞབས་སོར་འཁོད་པར་གུས་ཕྱག་གིས་བཏུད། ཚེས་ཉེར་གཉིས་ཉིན་༸སྐྱབས་རྗེ་ཁྲི་ཆེན་རིན་པོ་ཆེའི་བླ་བྲང་ནས་རྒྱུ་ཡོན་སྦྱོར་གནང་
གིས་རྡོར་གདན་དགོན་པའི་འདུ་ཁང་དུ་གཉུག་མར་གནས་པ་དང། ཕྱོགས་འདུས་ཀྱི་དགེ་འདུན་རྣམས་བཅས་མང་ཚོགས་ཀྱིས་ཁོ་བོར་བླ་མཆོད་ཚོགས་འཁོར་དང་འབྲེལ་བའི་རིང་འཚོའི་ཆོ་ག་གནང་ཞིང། ཁྲི་ཆེན་རིན་པོ་ཆེ་མཆོག་ཉིད་
ནས་བཀྲ་ཤིས་རྫས་བརྒྱད་ཀྱི་ཤིས་བརྗོད་མཐུན་འགྱུར་སོགས་མཛད་དེ་རྡོ་རྗེའི་སྲོག་གི་ཀ་བ་བརྟན་པོར་ཚུགས་པའི་བཀའ་དྲིན་བསྐྱངས། དེ་རྗེས་༸སྐྱབས་རྗེའི་མཆོག་སྤྲུལ་གཞོན་ནུའི་དབུ་སྐྱེས་གཙུག་ཕུད་བླངས་ཤིང། བློ་བཟང་ཐུབ་
བསྟན་འཕྲིན་ལས་ཀུན་ཁྱབ་ཅེས་པའི་མཚན་གསོལ་དང་འབྲེལ་རྟེན་འབྱུང་གི་མཇལ་དར་སོགས་ཕུལ། འདི་ཉིན་ནས་བཟུང་༸སྐྱབས་རྗེ་ཡོངས་འཛིན་ཁྲི་ཆེན་རྡོ་རྗེ་འཆང་ཆེན་པོའི་ཐུགས་བཞེད་ལྟར་བླ་མཆོད་རྩ་གཞུང་དང་
དཀའ་ཆེན་ཡེ་ཤེས་རྒྱལ་མཚན་གསུང་བླ་མཆོད་ཁྲིད་ཡིག་ཆེན་མོ་སྦྲགས་པའི་སྟེང་ནས་ཟབ་ལམ་བླ་མ་མཆོད་པའི་ཉམས་ཁྲིད་ཉིན་རིམ་བསྟུད་ཀྱིས་རྫོགས་པར་ཕུལ་ཏེ་སྒྲུབ་པའི་མཆོད་སྤྲིན་སྤྲོས། ཚེས་ཉིར་བཞི་ཉིན་ཁོ་བོ་ཅག་ནས་

[261A]༄༅། །རྒྱུ་ཡོན་སྦྱར་ཏེ་ཡོངས་འཛིན་ཁྲི་ཆེན་རྡོ་རྗེ་འཆང་ཆེན་པོར་དགེ་འདུན་མང་ཚོགས་དང་བཅས་བླ་མཆོད་ཚོགས་འཁོར་དང་འབྲེལ་༸ཞབས་ཟུང་མི་འགྱུར་གཡུང་དྲུང་གི་ཁམས་སུ་བརླིང་བའི་ཆོ་ག་ཡང་དག་པར་
བསྒྲུབས་ཤིང། ངེད་རང་ནས་བཀྲ་ཤིས་རྫས་བརྒྱད་ཀྱི་མཐུན་འགྱུར་ཤིས་བརྗོད་ཐོག་བདོག་པའི་རྟེན་འབྱུང་གི་འབུལ་དངོས་ཀྱང་བསྟར། ཚེས་ཉེར་ལྔའི་སྔ་དྲོ་༸སྐྱབས་རྗེའི་མཆོག་སྤྲུལ་གཞོན་ནུར་བོད་ཡིག་གི་ཕྱི་མོ་ཀ་ཁའི་ཀློག་གི་དབུ་འཛུགས་
ཞུས་ཏེ་བཀྲ་ཤིས་རྟེན་འབྲེལ་གྱི་མཇལ་དར་རྟེན་གསུམ་ཕུལ་བ་དང་ཆབས་ཅིག་འདི་སྐད་ཅེས། ༸ཡབ་རྗེ་འགྲན་གྱི་དོ་མེད་བདེ་ཆེན་གྱི་སྙིང་པོའི། །མཆོག་སྤྲུལ་ཉི་མ་གཞོན་ནུ་མཁའ་དབྱིངས་སུ་ནུབ་ཀྱང། །ཡང་སྤྲུལ་ཟླ་བ་གསར་པའི་
ཞལ་བཟང་གི་འཛུམ་དཀར། །སྐལ་བཟང་ཤར་རིའི་སྤོ་ནས་ཚེས་པ་འདི་དགའ་བྱུང། །མདོ་སྔགས་གཞུང་ལུགས་རྒྱ་མཚོར་ཐོས་བསམ་དང་སྒོམ་པས། །རྨད་བྱུང་མཁས་བཙུན་བཟང་པོའི་དཔལ་ཡོན་ཞིག་བཟུང་སྟེ། །བློ་བཟང་
རྒྱལ་བསྟན་འཛིན་སྐྱོང་སྤེལ་བ་ཡི་མཛད་བཟང། །གོང་མའི་རྣམ་ཐར་སྐྱོང་བའི་རེ་སྨོན་རང་ཞུའོ། །ཞེས་འཕྲལ་མར་བྲིས་ཏེ་ཕུལ། དེའི་ཕྱི་ཉིན་རྡོར་གདན་དགེ་བསྐོས་བརྩོན་འགྲུས་རྒྱ་མཚོས་རྒྱུ་ཡོན་སྦྱར་ཏེ་དགེ་འདུན་མང་ཚོགས་
དང་བཅས་བླ་མཆོད་ཚོགས་འཁོར་དང་འབྲེལ་བར་༸སྐྱབས་རྗེ་ཡོངས་འཛིན་ཁྲི་རིན་པོ་ཆེ་དང། ཁོ་བོ་ཅག་ཐུན་མོང་ལ་བརྟེན་བཞུགས་ཀྱི་རྟེན་འབྲེལ་བསྟར་བ་བདག་གིར་བླངས། ༸སྐྱབས་རྗེ་ཁྲི་རིན་པོ་ཆེའི་༸ཞབས་དྲུང་ནས་རྒྱུད་སྟོད་

[261B] ས་ཆོག་ཟུར་འདེབས་བཅས་ཡོངས་འཛིན་གླིང་གོང་མས་མཛད་པའི་ལེ་ཚན་གསུམ་གྱི་སྟེང་ནས་རྡོ་རྗེ་འཇིགས་བྱེད་ཀྱི་གཏོར་མའི་འཕྲུལ་འཁོར་ལྕགས་མཁར་གྱི་ཟབ་ཁྲིད་བཀའ་
དྲིན་ནོད་ཅིང། ས་འཁོར་གྱི་ཐིག་འདེབས་རྒྱུ་དང། སྔགས་བཏུ་སོགས་དེ་སྔོན་འཕྲུལ་འཁོར་གྱི་ཁྲིད་ཐོབ་སྐབས་སློབ་སྦྱོང་ཟིན་པས་འདི་རེས་གསུང་བཤད་ཙམ་ལས་ལག་ལེན་དངོས་སུ་མི་དགོས་པར་འཇོག་གནང་མཛད་པ་བླ་མ་རིན་པོ་ཆེ་མཛད་
བྲེལ་ཆེ་ཁར། སློབ་མ་ཡང་དལ་མེད་འདུ་འཛིའི་རྒྱར་ཆུད་སྟབས་འཇུག་པ་བདེ་བ་བྱུང། དེ་རྗེས་༸སྐྱབས་རྗེ་ཁྲི་རིན་པོ་ཆེའི་ཐུགས་བཞེད་ལྟར་རྗེའི་གསུང་འཇམ་དབྱངས་ཞི་ཁྲོ་སྦྲགས་སྒྲུབ་ཀྱི་རྩ་ཚིག་རྡོ་རྗེའི་ཚིག་སྦྲ་མ་དང། དེའི་འགྲེལ་པ་འཇམ་
དབྱངས་བཞད་པའི་གསུང་སྐལ་ལྡན་རེ་བ་ཀུན་སྐོང་གི་སྟེང་ནས་ཞི་ཁྲོ་སྦྲགས་སྒྲུབ་ཀྱི་ཁྲིད་ཕུལ། དཀར་ནག་ལས་ཀྱི་སྲད་བུས་སྦྲེལ་བའི་གསོན་གཤིན་འབྲེལ་ཐོགས་རྣམས་དང། མཁའ་ཁྱབ་ཡིད་ཅན་སྤྱིར་དམིགས་མཆོད་རྟེན་ཆེན་མོར་སྟོང་
མཆོད་རྒྱས་པ་དང། དགོན་པར་ཉིན་འཁྱོངས་བསྙེན་བཀུར་ཐོག་དབྱར་གནས་ཚུགས་ཐེབས་ཀྱི་ཞལ་འདེབས་ཧིན་སྒོར་ཆིག་སྟོང་ཐམ་པ་བསྟབས། རྡོར་གདན་དུ་སྡོད་རིང་ཉིན་རིམ་བསྟུད་ཀྱིས་མར་མེ་ཁྲི་མཆོད་ལྷག་ཙམ་ཕུལ། ཚེས་
ཉེར་དགུ་ཉིན་རྡོར་གདན་ནས་ཝ་ཎར་བསྐྱོད་དེ་ས་ར་ཎ་ཐའི་རྒྱ་ལྷ་ཁང་དུ་སོག་སྤྲུལ་གུ་རུ་དེ་ཝའི་ཤག་ཏུ་བསྡད། ༸སྐྱབས་མཆོག་རྡོ་རྗེ་འཆང་ཕ་བོང་ཁའི་ཡང་སྤྲུལ་རིན་པོ་ཆེ་སྔོན་ཕེབས་ཀྱིས་ས་ར་ཎ་ཐར་བཞུགས་པའང་མཇལ། དེ་

[262A]༄༅། །རྗེས་ཉིན་གཉིས་རིང་སྡེ་དགེ་རྫོགས་ཆེན་པདྨ་རིག་འཛིན་གྱི་མཆོག་སྤྲུལ་དང། ཝ་ཎར་མཐོ་རིམ་སློབ་སྦྱོང་དུ་ཞུགས་པའི་ས་དགེ་བཀའ་རྙིང་གི་དགེ་སློབ་སོགས་མཆོག་དམན་མང་པོ་ཞིག་ངོས་འཕྲད་དུ་
ཕེབས་པ་མཇལ། བོད་ཟླ་བཅུ་གཉིས་པའི་ཚེས་བཞི་ཉིན་འབྲུག་ཡུལ་དུ་གནས་སྡོད་ཕག་རི་བ་ཞིག་གིས་བསྐུལ་ངོར་ས་ར་ཎ་ཐའི་བོད་དགོན་དུ་མཐོ་རིམ་དགེ་སློབ་སོགས་སེར་སྐྱ་མི་གྲངས་སུམ་བརྒྱ་སྐོར་ལ་སྒྲོལ་དཀར་ཚེ་དབང། ཚེས་
བདུན་ཉིན་༸སྐྱབས་རྗེ་མཆོག་སྤྲུལ་རིན་པོ་ཆེ་སྟོན་འཁོར་རྡོར་གླིང་དུ་ཕྱིར་ཕེབས་ཤིང། རིན་པོ་ཆེར་རྟེན་དོད་མཇལ་དར་དང། འབུལ་རྟེན་ཧིན་སྒོར་ཆིག་སྟོང་ཐམ་པ། ཕྱག་གསོལ་ཡབ་ཡུམ་བཅས་པར་ལེགས་སྐྱེས་མཚོན་པ་རེ་ཕུལ་ཏེ་
མཆོག་སྤྲུལ་ལ་ཡི་གེའི་ཀློག་སོགས་སྐུ་ཡོན་སྒྲོན་འབུལ་དང། གཙང་སྦྲ་ཞུ་སྒོ་འཕྱུག་མེད་དགོས་ཚུལ་སློབ་སྟོན་བྱས། ཚེས་བརྒྱད་ཉིན་ས་ར་ཎ་ཐའི་གཙུག་ལག་ཁང་དུ་སྟོང་མཆོད་རྒྱས་འབུལ་ཐོག་གཉུག་མར་གནས་པ་དང། ཕྱོགས་
འདུས་བཅས་པའི་དགེ་འདུན་ཁྱོན་ཆེར་ཉིན་འཁྱོངས་བསྙེན་བཀུར་ཡོན་བཅས་ཕུལ། མཐོ་སློབ་ཁོངས་གྲྭ་ལྔ་ལ་བར་མ་རབ་བྱུང་དང། དགེ་ཚུལ་གྱི་བསླབ་སྡོམ་འབོག་ཆོག་འབྲུག་རྒྱལ་འཇིགས་མེད་དབང་ཕྱུག་གི་ཟུར་མོ་ཨ་ཤེ་དབྱངས་
སྐྱིད་ནས་བསྐུལ་ངོར་ཁོང་པ་ངོ་གཡོག་དང། གཞན་ཡང་སེར་སྐྱ་མི་མང་ལྔ་བརྒྱ་སྐོར་ལ་སྒྲོལ་དཀར་ཚེ་དབང་དང། དབྱངས་སྐྱིད་ངོ་འཁོར་རྐྱང་པར་སྐྱེར་སྒང་ལུགས་རྟ་མགྲིན་གསང་སྒྲུབ་ཀྱི་རྗེས་གནང་རྣམས་རིམ་པར་བྱས། དགའ་ཤར་

[262B] བཞི་བརྒྱ་པའི་བཤད་ལུང་སྐྱབས་ཞུའི་ཡོན་བདག་གནང་སྒོ་རྣམས་གྲུབ་རྗེས་ཕྲན་ངོས་འཕྲད་དུ་ཕེབས་གདོང་དགའ་ཤར་གྲྭ་ཚང་ནས་ཕྱག་བྲིས་དང་
ཕྲན་ཚོའི་ཤག་ནས་རྒྱུ་སྦྱར་གྱིས་གྲྭ་ཚང་གི་རྟེན་གཙོར་བཞུགས་གསོལ་ཞུ་རྒྱུའི་ཐུབ་དབང་གི་སྣང་བརྙན་གསེར་ཟངས་ལས་གྲུབ་པ་པད་སྦྲགས་ཀྱི་དཔངས་ལ་ཕི་ཀྲི་ཕྱེད་བཞི་ཡོད་པ་གསར་བཞེངས་ལེགས་ཟིན་གྱི་སྐུ་དཔར་བཅས་བསྐུར་གནང་
འདུག་པར་སྐུ་བརྙན་བློ་འདོད་ལྟར་བྱོན་ལེགས་བྱུང་འདུག་ཅིང། ཐུབ་སྐུར་ནང་གཟུངས་འཕགས་བོད་སྐྱེས་ཆེན་དུ་མའི་ན་བཟའ། དབུ་ལོ་སོགས་ཁུངས་ལྡན་སྲིད་ཌ་རྙེད་དཀའི་རིགས་དུ་མ་དང། རིང་བསྲེལ་རྣམ་བཞིའི་གཟུངས་དང་
བཅས་གྲྭ་ཚང་ལ་ཕུལ། བོད་ཟླ་བཅུ་གཉིས་པ་ཕྱི་མའི་ཚེས་གཅིག་ནས་ཉིན་གསུམ་རིང་ས་ར་ཎ་ཐར་མཐོ་རིམ་སློབ་ཁོངས་དགེ་ལུགས་ཚོགས་སྤྱི་ནས་བསྐུལ་བ་ལྟར་བོད་དགོན་དུ་སློབ་དགེ་དགེ་བཤེས་རྣམས་དང། སློབ་ཕྲུག་ཕྱོགས་
འདུས་སོགས་བླ་སྤྲུལ་དགེ་འདུན་བཞི་བརྒྱ་སྐོར་དང། ཁྱིམ་པ་བཅས་ཁྱོན་སྐྱ་སེར་དྲུག་བརྒྱ་ལྷག་ཙམ་ལ་རྗེ་བདག་ཉིད་ཆེན་པོའི་གསུང་ལམ་གཙོ་རྣམ་གསུམ་གྱི་བཤད་ཁྲིད་དང། སྤྱན་རས་གཟིགས་ངན་སོང་ཀུན་སྒྲོལ་གྱི་རྗེས་གནང་
བཅས་བགྱིས། ཞྭ་སྒབ་པ་དབང་ཕྱུག་བདེ་ལྡན་ངོས་འཕྲད་དུ་ཕེབས་ཏེ་ཁོང་གིས་དེ་སྔོན་བོད་ཀྱི་རྒྱལ་རབས་རྩོམ་སྒྲིག་གནང་ཁོངས་ནས་བོད་ཡིག་ཏུ་ཕབ་བསྒྱུར་ཟིན་པའི་དེབ་གསུམ་ལ་བསྐྱར་ཞིབ་དག་བཅོས་བྱེད་འོས་བྱ་རྒྱུར་བཞག་ཅིང་

[263A]༄༅། །ཁོང་གིས་གསུང་རིགས་སུ་པ་ཊ་ཎའི་དཔེ་མཛོད་དུ་དགའ་ལྡན་ཤར་རྩེའི་ཆོས་འབྱུང་གི་དཔེ་ཆ་ཡོད་ཚུལ་གསུང་བ་ལྟར་རྒྱ་གར་ཕྱོགས་འདིར་དཔེ་རྒྱུན་གཞན་དག་མེད་སྟབས་གལ་ཆེ་རྙེད་དཀའ་བར་བསམས་ཏེ་
དགའ་ཤར་སོག་པ་ཨ་མཆོག་སྤྲུལ་སྐུ་དང། གྲྭ་ཐུབ་བསྟན་མགོན་པོ་ཆེད་བཏང་གིས་ཆོས་འབྱུང་དེ་དག་དཔེ་བཤུས་བྱ་རྒྱུ་མངགས། ཚེས་བཅུ་ཉིན་བོད་ཀྱི་མཐོ་རིམ་སློབ་སྤྱི་འབྲས་སྤུངས་ཚ་བ་ཟམ་གདོང་རིན་པོ་ཆེས་འབོད་གནང་ལྟར་
བཞུགས་གནས་སུ་བསྐྱོད་དེ་སྔ་དྲོ་རྒྱལ་ཆེན་ཤུགས་ལྡན་གྱི་སྲོག་གཏད་དང། ཕྱི་དྲོ་ཚེས་བཅུའི་ཚོགས་འཁོར་བགྱིས། འདི་ཉིན་མཐོ་རིམ་སློབ་གྲའི་ས་དགེ་བཀའ་རྙིང་རིས་མེད་ཀྱི་དགེ་སློབ་ཡོངས་རྫོགས་ལ་མང་འགྱེད་བསྙེན་བཀུར་
བསྟབས། ཨ་མཆོག་སྤྲུལ་སྐུ་རོགས་བཅས་ནས་ཤར་རྩེའི་ཆོས་འབྱུང་འཁྱུག་ཡིག་བྲེལ་སྟབས་སུ་དཔེ་བཤུས་བགྱིས་པ་ལག་ཏུ་འབྱོར། ཚེས་བཅོ་ལྔ་ཉིན་ཆུ་བོ་གངྒའི་འགྲམ་དུ་བསྐྱོད་དེ་ཉ་དང་ཉེའུ་ཁྱོན་ཆེ་སྲོག་བླུ་བཏང་སྟེ་བྱང་ཆུབ་
ཡོངས་བསྔོའི་རྒྱས་བཏབ། རྡོར་གདན་དང། ཝ་ཎར་སྡོད་རྒྱུན་རིང་གནས་མཇལ་བ་སོགས་ཕྱོགས་འདུས་ཀྱི་མཆོག་དམན་མང་པོ་འཕྲད་སར་འོང་སྟེ་འདུ་འཛིའི་གཡེང་བ་ཟམ་མི་ཆད་པས་ཡིད་བསུན་ཆེ། ཚེས་ཉི་ཤུའི་མཚན་
མོ་ཝ་ར་ཎ་སི་ནས་མེ་འཁོར་ཐོག་ཐོན་ཏེ་ནངས་པར་ལྡི་ལི་གསར་པར་འབྱོར་ཞིང། སོག་པོ་གུ་རུ་དེ་ཝ་རིན་པོ་ཆེའི་ཤག་ཏུ་གནས་མལ་བྱས། །རང་ལོ་དོན་གསུམ་དུ་སོན་པ། ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གསུམ་

[263B] བོད་ཆུ་གླང་ཟླ་བ་དང་པོའི་ཚེས་གཅིག་ཉིན་ལྡི་ལི་བོད་གཞུང་དོན་གཅོད་དང། བོད་ཁང་གི་ངོ་ལས། ལ་དྭགས་ནང་པའི་གཙུག་ལག་ཁང་དུ་གནས་སྡོད་བོད་མི་ཁྱོན་ཆེ་ལོ་གསར་ལེགས་སྐྱེས་ཀྱི་སླད་དུ་ཕེབས་
པ་འཕྲད། ལ་དྭགས་བ་ཀུ་ལ་རིན་པོ་ཆེས་རོགས་རམ་གྱིས་ཝི་ལ་ལིང་ཌོན་ཧོ་སེ་སྤེ་ཀྲལ་ཞེས་པའི་སྨན་ཁང་དུ་བསྐྱོད་ཅིང། སྨན་པས་བརྟག་དཔྱད་ཞིབ་ནན་བྱས་སོང་བར་གཟུགས་ཁམས་ལེགས་ཚུལ་ཟེར། ཚེས་དགུའི་དགོང་མོ་
མེ་འཁོར་ཐོག་ཐོན་བསྐྱོད་ཀྱིས་ནངས་པར་རྡ་ཤོད་རང་ཤག་བཀྲ་ཤིས་རབ་བརྟན་དུ་འབྱོར། དེའི་ཕྱི་ཉིན་༸སྐྱབས་རྗེ་ཡོངས་འཛིན་དགའ་ཁྲི་གླིང་སྤྲུལ་རྡོ་རྗེ་འཆང་སྟོན་འཁོར་རྡོར་གདན་ནས་རྡ་སར་ཆིབས་བསྒྱུར་བསྐྱངས་ཞོར་ཕྲན་གྱི་ཤག་ཏུ་
༸ཞབས་འཁོད་ཀྱིས་ལོ་གསར་རྟེན་འབྱུང་ཕར་འབུལ་ཚུར་ཞུའི་ཐོག་གུང་གི་གསོལ་སྟོན་དྲངས་ཏེ་ལྷོད་མཇལ་ཞུས། ཉིན་གཅིག་རྡ་སྟེང་ཐེག་ཆེན་ཆོས་གླིང་དུ་༸གོང་ས་མཆོག་གི་༸ཞབས་བསྟེན་གྱི་པདྨོ་ལ་མངོན་པར་བཏུད་ཅིང། དགྱས་
བརྩེའི་བཀའི་གསང་བ་སྙིང་གི་བཅུད་དུ་སིམ། ཌལ་ཧོར་ནས་དཔལ་ལྡན་སྟོད་རྒྱུད་གྲྭ་ཚང་གི་དགེ་འདུན་ཚོག་ཧ་ཡོངས་རྡ་སར་ཆོ་འཕྲུལ་སྨོན་ལམ་གྱི་ཚོགས་སུ་ཕེབས་ཏེ་སྨྱུང་གནས་ལྷ་ཁང་དུ་བཞུགས་མུས་ལ་ཉིན་འཁྱོངས་བསྙེན་
བཀུར་དང། སྐུ་འགྱེད་བཅས་ཕུལ་ཏེ་སྲུང་སྤྱིའི་བསྐང་བ་སྒྲུབ་བསྐུལ་ཞུས་ཐོག་ངེད་རང་ཡང་ཚོགས་ཐེང་གཅིག་ཅིང་ཚོགས་སུ་བསྡད་ཅིང། ཚོགས་མང་ནས་མགོན་པོའི་བསྐང་པ་རྩ་བརྒྱུད་མ་དང། ཆོས་རྒྱལ་གྱི་བསྐང་བ་ཆར་

[264A]༄༅། །སྤྲིན་ལྟར་ནག་མའི་རྟ་དབྱངས་གྱེར་གནང་མཛད་པ་ཉན་སྐབས་ཁོ་བོ་སྔར་རྒྱུད་གྲར་སྡོད་སྐབས་ཀྱི་ཚོགས་གཞུང་གི་རྟ་དབྱངས་དང་ཕལ་ཆེར་གཅིག་ཀྱང། ཡུལ་དུས་ཀྱི་སྟབས་སམ་དགེ་འདུན་བགྲེས་
གྲས་ཉུང་སྐྱོན་སོགས་གང་ཡིན་རུང་ཟུར་ཅུང་ཟད་མི་འདྲ་ཙམ་ཞིག་མཐོང་བ་ངེད་རང་ནོར་བ་ཡིན་ནམ་ཇི་ཡིན་ཆ་མ་འཚལ། མཚན་ཞབས་གསེར་ཀོང་རིན་པོ་ཆེ་ནས་སྤྱན་རས་གཟིགས་མི་ཏྲ་ལུགས་སྙིང་པོ་དོན་གསུམ་གྱི་ཁྲིད་དགོས་
ཚུལ་གསུངས་པ་ལྟར་བཞེད་པ་བསྒྲུབས། སྨར་ཁམས་ཟེའུ་འབྲུ་དགོན་གྱི་གངས་དཀར་བླ་མ་རིན་པོ་ཆེའི་ཡང་སྤྲུལ་གཞོན་ནུ་དང། རྒྱུད་སྟོད་ཀྱི་གྲྭ་གསར་ཞུགས་ལྔ་བཅས་པར་རབ་བྱུང་དང། དགེ་ཚུལ་གྱི་བསླབ་སྡོམ་འབོག་ཆོག་
བྱས་ཤིང། སྤྲུལ་སྐུར་མཚན་བློ་བཟང་དཀོན་མཆོག་བསྟན་འཛིན་ཞེས་བཏགས། རྒྱུད་སྟོད་གྲྭ་ཚང་ནས་༸སྐྱབས་རྗེ་ཡོངས་འཛིན་ཁྲི་ཆེན་རིན་པོ་ཆེ་དང། ཁོ་བོ་ཅག་ལ་རྡ་སྟེང་སྨྱུང་གནས་ལྷ་ཁང་དུ་བླ་མཆོད་ཚོགས་འཁོར་དང་འབྲེལ་
བར་བསུ་བཟློག་བརྟན་བཞུགས་ཆོག་གནང་བ་དགེ་འདུན་མི་ཕྱེད་འདུན་པའི་བྱིན་རླབས་ཀྱི་བདུད་རྩི་སྲོག་འཚོའི་ལྗོན་ཤིང་གི་ཟུངས་སུ་ཆེ། བོད་ཟླ་གཉིས་པའི་ཚེས་གཅིག་ཉིན་སྐུ་ངོ་ལྕོག་སྟེང་ཐུབ་བསྟན་ནོར་བཟང་སོགས་ལ་རྡོ་རྗེ་
རྣམ་འཇོམས་དང། ཕྱག་རྡོར་དྲག་པོ་གསུམ་བསྒྲིལ་གྱི་རྗེས་གནང། བཀྲས་ལྷུན་ལོ་ཆེན་སྤྲུལ་སྐུ་རིན་པོ་ཆེ་དང། སྤི་རྟི་དཀྱིལ་དགོན་བཀའ་ཆེན་བློ་བཟང་རྒྱལ་མཚན་སོགས་ལ་སྤྱན་རས་གཟིགས་སེངྒེ་སྒྲའི་རྗེས་གནང་དང་

[264B] གྲོ་མོ་དགེ་བཤེས་མཆོག་སྤྲུལ་རིན་པོ་ཆེ་ནས་༸རྒྱལ་བའི་བཀའ་འགྱུར་རིན་པོ་ཆེ་ཆ་ཚང་ལྷ་སའི་དཔར་མ་བོད་ཤོག་ལེགས་པ་ཞིག་བསོད་ནམས་ཀྱི་སྐལ་བ་མཆོག་ཏུ་སྩལ་བ་མདུན་གཡོག་
ནོར་བུ་ཆོས་འཕེལ་རྡོར་གླིང་གུམ་དགོན་དུ་བསྐྱོད་ནས་རྩིས་ཞུས་ཀྱིས་ལམ་བར་སྐྱོན་མེད་ལྷོ་ཕྱོགས་མོན་གོ་ཌར་གདན་དྲངས་རྒྱུ་སོགས་བྱེད་སྒོ་ལེགས་གྲུབ་ཀྱིས་རྡ་རམ་ས་ལར་ཕྱིར་འཁོར། གསང་ཆེན་རྙིང་མའི་བསྟན་འཛིན་དིལ་འགོ་
མཁྱེན་བརྩེ་རིན་པོ་ཆེ་རྡ་ས་ཐེག་ཆེན་ཆོས་གླིང་གཙུག་ལག་ཁང་དུ་རབ་གནས་རྒྱས་པ་མཛད་པར་ཕེབས་ཞོར་ཕྲན་སར་ངོས་འཕྲད་དུ་ཕེབས་ཤིང། དེ་དང་ལྷན་དུ་སྡེ་དགེ་རྫོང་གསར་མཁྱེན་བརྩེ་རིན་པོ་ཆེའི་ཡང་སྲིད་ཆུང་ངུ་ཡང་མཉམ་
ཕེབས་བྱུང་བ། དིལ་འགོ་མཁྱེན་བརྩེ་སྔོན་ནས་ཞལ་འདྲིས་ཆེ་སྟབས་སྤྱི་བྱེའི་ཆོས་སྲིད་ཀྱི་གསུང་གླེང་ཞིབ་ལྷོད་བྱུང། བོད་ཟླ་གསུམ་པའི་ཚེས་བཅུ་གཉིས་ཉིན་ཕྲན་གྱི་སྐྱེས་ཚེས་འཁེལ་བར་བརྟེན་ཛེ་སྨད་རིན་པོ་ཆེ་ཌལ་ཧོར་ནས་
ཆེད་ཕེབས་ཀྱིས་དོན་གསུམ་སྐེག་ཐོག་གི་རྐྱེན་སེལ་དང་ཆབས་ཅིག་རིང་འཚོའི་རྟེན་འབྲེལ་དུ་བླ་སྤྲུལ་དགེ་འདུན་མང་ཙམ་གདན་ཞུས་ཀྱིས་ཟབ་ལམ་བླ་མཆོད་ཀྱི་ཚོགས་འཁོར་དང་འབྲེལ་བསུ་བཟློག་བདེན་ཚིག་གི་ཤིས་དབྱངས་གྱེར་བ་
བླ་སློབ་དད་དམ་གཙང་མའི་རྟེན་འབྲེལ་མི་ཤིགས་གཡུང་དྲུང་གི་དྭངས་མར་སྨིན། ཚེས་བཅུ་བདུན་ཉིན་མཚན་ཞབས་གསེར་ཀོང་རིན་པོ་ཆེས་བསྐུལ་གནང་བཞིན་རིན་པོ་ཆེ་ཉིད་དང། རྒྱུད་སྨད་མཁན་ཟུར་བསམ་གཏན་ཆོས་

[265A]༄༅། །འཕེལ། རྭ་སྟོད་ཆུ་དབར་རིན་པོ་ཆེ། འབྲས་སྤུངས་ལྡན་མ་བློ་ཆོས། དགའ་ཤར་བླ་རྟི་དང། ཛེ་སྨད། བཀྲས་ལྷུན་ལོ་ཆེན་རིན་པོ་ཆེ། ཤྲི་ཆུ་བཟང་སྤྲུལ་སྐུ། སེར་བྱེས་ཏྲེ་ཧོར་དགེ་བཤེས་རབ་
བརྟན་དང། བཀའ་འགྱུར་བ་བློ་བཟང་ཐུབ་བསྟན། དགེ་བཤེས་ངག་དབང་དར་རྒྱས། བློ་གླིང་དགེ་བཤེས་རིག་འཛིན་བསྟན་པ་སོགས་བླ་སྤྲུལ་དགེ་བཤེས་རྐྱང་པ་ཉེར་ལྔ་ལ་རྗེ་བདག་ཉིད་ཆེན་པོ་ནས་བརྒྱུད་པའི་འཇམ་ལུགས་ཚེ་
དཔག་ལྷ་ལྔའི་ཚེ་དབང་དང། སྒྲ་མི་སྙན་གྱི་ཚེ་དབང་རིང་བརྒྱུད་ཀྱི་དབང། གཉན་ཚེམས་བུ་པའི་ལུགས་སྤྱན་རས་གཟིགས་ཀྱི་རྣལ་འབྱོར་གྱི་ཁྲིད་བཅས་ཕུལ། བོད་ཟླ་བཞི་པའི་ཚེས་བཅུ་ཉིན་༸གོང་ས་མཆོག་གི་བཀའ་དགོངས་བཞིན་དཔལ་
མགོན་སྟོབས་འཕྲོག་དབང་པོ་ཞལ་བཞི་པ་རྣམ་འགྱུར་བཅུ་བདུན་གྱི་ནང་ཚན་བསྙེན་དུས་མགོན་པོའི་བསྙེན་པ་འགོ་འཛུགས་ཀྱིས་ཕྱི་འགྲུལ་མཚམས་བཅད་བགྱིས། འདི་ནུབ་རྨི་ལམ་དུ་ངེད་རང་ཁང་པ་ངོ་མི་ཤེས་པ་ཞིག་ནང་བསྡད་ཡོད་
མུར་གློ་བུར་མི་མང་པོ་ཞིག་བྲེལ་ཟིང་བྱེད་ཀྱིན་འདུག་ཅིང། དེ་འཕྲལ་ཁམས་མུ་ལི་རྒྱལ་པོ་ཡིན་ཁུལ་གྱི་མི་རྒན་རྒྱ་དང། སྨ་ར་ཅན་གོས་ཆེན་སྔོན་པོའི་ཕྱུ་བ་གྱོན་པ་ཞིག་སླེབས་བྱུང་བར་ཕྲན་ནས་རྐུབ་སྟེགས་ཁྲིའུ་ཞིག་བླངས་ཏེ་
དེར་བཞུགས་བྱས་ཀྱང་མ་བསྡད་པར་མདུན་གྱི་ས་ཐོག་དེར་རས་གདན་སྲབ་མོ་ཞིག་གི་སྟེང་ཁ་ཚུར་བསྟན་ནས་བསྡད་དེ་ཧ་ཅང་དགའ་གུས་ཀྱི་རྣམ་པ་བྱེད་ཀྱི་འདུག་དེ་རྗེས་མུ་ལི་༸སྐྱབས་མགོན་ཡིན་སྙམ་པའི་བླ་མ་ཞིག་ཕེབས་

[265B] ད་རེས་ཕྱུ་བ་གྱོན་པའི་མི་རྒན་ཁྱིམ་པ་ཞིག་འདུག་སྙམ་པ་སོགས་ཟ་ཟིར་མང་ཙམ་ཞིག་རྨིས་པ་དཔལ་མགོན་འགོ་བའི་མཚན་མ་ཞིག་མིན་
ནམ་སྙམ། དཔལ་མགོན་ཞལ་བསྙེན་དུས་ཀྱི་མགོན་པོ་དང། སྒྲུབ་དུས་ཀྱི་མགོན་པོ། གསང་སྒྲུབ་མགོན་པོ་བཅས་ཀྱི་བསྙེན་པ་ཟིན་མཇུག་རྣམ་གྲྭའི་དགེ་འདུན་ཆོག་གྲྭ་དང་བཅས་ཏེ་བསྐང་བ་
ཚོགས་འཁོར། སྤྱི་བསྟབས་ཀྱི་གཏོར་མ་སོགས་རྒྱས་པར་ཕུལ། བསྙེན་མཚམས་གྲོལ་ཉེའི་མཚམས་སུ་ཡང་རྨི་ལམ་དུ་ཞིང་སྐྱོང་དགྱེས་པའི་མཚན་མ་འགའ་ཤས་རྨིས། མཚམས་བཅད་དེ་ཁའི་མུར་བོད་ཟླ་དྲུག་པའི་ཚེས་གཅིག་
ནས་༸སྐྱབས་རྗེ་ཡོངས་འཛིན་གླིང་སྤྲུལ་རྡོ་རྗེ་འཆང་གི་སྐུ་ཕྱའི་༸ཞབས་བརྟན་དུ་དམིགས་ཏེ་སྒྲོལ་དཀར་ཡིད་བཞིན་འཁོར་ལོའི་ཚེ་བསྙེན་ཞིག་འགོ་འཛུགས་བགྱིས། ཚེས་བཅུ་བདུན་ཉིན་མཚམས་བཅད་གྲོལ་ཏེ་༸སྐྱབས་རྗེ་ཡོངས་འཛིན་རིན་
པོ་ཆེའི་སྤྱན་སྔར་ཚེ་རྫས་འབུལ་བར་མཇལ་བཅར་གྱིས་སྐུ་ཚེ་ཡུན་བརྟན་གསོལ་འདེབས་ཞུས་རྗེས་ཐེག་ཆེན་ཆོས་གླིང་དུ་༸གོང་ས་ཆེན་པོ་མཇལ་བཅར་ཐོག་དཔལ་མགོན་ཞལ་གྱི་བསྙེན་སྒྲུབ་ལེགས་པར་ཟིན་སྐོར་༸སྙན་སེང་ཞུས་
ཕ་རན་སིའི་བོད་ཕྲུག་ཁྱིམ་སྡེའི་ཕ་ཚབ་ཤོད་དྲུང་ནོར་རྒྱས་བཟའ་མི་དང། འབོམ་བཧེལ་ནས་འོངས་པའི་པ་སངས་ལྷ་མོ་སོགས་ལ་ཚེ་དབང། སེར་བྱེས་ལའུ་རྡོ་སྤྲུལ་སྐུ་དང། དགེ་རྒན་ཐུབ་བསྟན་ཡེ་ཤེས་གཉིས་ཀྱིས་བསྐུལ་བ་ལྟར་ཁོང་གཉིས་

[266A]༄༅། །དང། ཕྱི་རྒྱལ་བ་དགེ་ཚུལ་ཐུབ་བསྟན་དོན་ཡོད་དང་ཐུབ་བསྟན་ངག་དབང་བཅས་མི་བཞི་ལ་དུར་བདག་གི་རྗེས་གནང། ཐུབ་བསྟན་ངག་དབང་མ་གཏོགས་གཞན་གསུམ་ལ་ཤུགས་ལྡན་གྱི་སྲོག་གཏད་རྗེས་
གནང་རྣམས་ཉིན་རིམ་པར་བྱས། ཟླ་བ་བདུན་པའི་ཚེས་བརྒྱད་ཉིན་རྡ་སྟེང་ཕོ་བྲང་དུ་༸གོང་ས་མཆོག་སྐུ་རྐྱང་ལ་དཔལ་མགོན་ཞལ་རྣམ་འགྱུར་བཅུ་བདུན་གྱི་གྲས་ནས་ཤིན་ཏུ་གཉན་པ་བརྩེགས་ཞལ་མ་དང། གནད་དབབ་མགོན་པོ། གསང་
སྒྲུབ་མགོན་པོ་བཅས་གསུམ་དང། མཇུག་ཏུ་བྲམ་ཟེ་ནག་པོ་མངགས་གཏད་ཀྱི་རྗེས་གནང་རྣམས་ཕུལ་ཞིང། གཏང་རག་ཚོགས་འཁོར་དང་བཅས་ལེགས་པར་བསྒྲུབས། བོད་ཟླ་དགུ་པའི་ཚེས་བཅུ་བཞི་ཉིན་ཏྲེ་ཧོར་དར་དགོན་དགེ་
བཤེས་བྱམས་པ་མཁས་གྲུབ་རིན་པོ་ཆེའི་སྐྱེ་སྲིད་བློ་བཟང་བསྟན་འཛིན་དང། དགེ་རྒན་དགེ་བཤེས་རབ་བརྟན་སོགས་ལ་རྗེ་རིགས་གསུམ་སྤྱི་སྒྲུབ་ཀྱི་རྗེས་གནང་དང། སྨར་མཛོད་ཚེ་བརྟན་ཕུན་ཚོགས་སོགས་མི་ལྔ་ལ་དགེ་ཚུལ་གྱི་
བསླབ་སྡོམ་འབོག་ཆོག་བྱས། ཚེས་བཅུ་དགུ་ཉིན་རྒྱུད་སྟོད་གྲྭ་ཚང་ནས་ལྷ་ལྡན་ར་མོ་ཆེའི་ཇོ་བོ་མི་བསྐྱོད་རྡོ་རྗེ་རྒྱ་དམར་གྱིས་བཤིགས་གཏོར་བཏང་ཚབ་ཀྱི་སྣང་བརྙན་བལ་ཡུལ་དུ་གསར་བཞེངས་ཀྱིས་རྡ་ས་ཐེག་ཆེན་ཆོས་གླིང་གཙུག་ལག་ཁང་དུ་
གདན་ཞུ་གནང་བར་གཟུངས་ཞུགས་བྱིན་རྟེན་དགོས་ཚུལ་གསུང་བ་ལྟར། རྒྱ་བོད་སྐྱེས་ཆེན་རིས་མེད་ཀྱི་བྱིན་རྟེན་རྣམ་གྲངས་ལྔ་བཅུ་ཐམ་པ་ཕུལ་ཞིང། ཡོངས་འཛིན་ཁྲི་ཆེན་རིན་པོ་ཆེ་དང། ངེད་རང། རྒྱུད་གྲྭའི་མཁན་བླ། དགེ་འདུན་

[266B] གཟུངས་འབུལ་ཕྱག་བཞེས་རྣམ་དག་མཛད། ལྷ་བབས་དུས་ཆེན་དང་སྟབས་བསྟུན་གྱིས་རྒྱུད་སྟོད་གྲྭ་ཚང་ཚོགས་ཡོངས་ནས་རྟེན་གཙོ་ཇོ་བོ་མི་བསྐྱོད་རྡོ་རྗེར་དཔལ་རྡོ་རྗེ་འཇིགས་བྱེད་ཀྱི་སྒོ་ནས་རབ་གནས་
རྒྱས་པ་སྦྱོར་དངོས་རྗེས་གསུམ་ཕྱག་ལེན་རྣམ་དག་ཏུ་མཛད་པའི་རབ་གནས་དངོས་གཞིའི་ཉིན་༸སྐྱབས་རྗེ་ཡོངས་འཛིན་གླིང་རིན་པོ་ཆེ་རྡོར་སློབ་ཏུ་ཆིབས་བསྒྱུར་མཛད་ཅིང། ཁོ་བོ་ཡང་སྔ་དྲོ་བདག་མདུན་འཇུག་པ་གཅིག་པའི་རྣལ་འབྱོར་ནས་བཟུང་སྟེ་
མཇུག་གི་ཆོ་གའི་བར་ཉིན་གང་ཚོགས་གྲལ་དུ་བཅར། ༸གོང་ས་མཆོག་ཀྱང་རབ་གནས་ཀྱི་ཡེ་ཤེས་པ་སྤྱན་འདྲེན་ནས་བཟུང་ལྷ་ལ་དབང་བསྐུར་རྫོགས་ཀྱི་བར་ཚོགས་མགོན་དུ་ཆིབས་བསྒྱུར་བསྐྱངས་ཏེ་རང་གི་རྟོགས་པའི་ཆོས་ཉིད་དང་རོ་མཉམ་པའི་
ཡེ་ཤེས་རྡོ་རྗེས་ལྷག་པར་གནས་པས་ཡེ་ཤེས་སེམས་པ་མངོན་སུམ་པར་བཞུགས་པར་མཛད། ཚེས་ཉེར་དགུ་ཉིན་ཕྲན་དང། དཔལ་ལྡན། ནོར་བུ་ཆོས་འཕེལ། འཇམ་བཀྲ། བསོད་བསྟན་བཅས་རྡ་ས་ནས་ཐོན་བསྐྱོད་ཀྱིས་ཚེས་སུམ་
ཅུའི་མཚན་མོ་ས་ར་ཎ་ཐར་འབྱོར། བོད་ཟླ་བཅུ་པའི་ཚེས་བརྒྱད་ཉིན་ཏྲེ་ཧོར་རྟའུ་བ་བློ་བཟང་བྱམས་པས་བསྐུལ་བ་བཞིན་ས་ར་ཎ་ཐའི་བོད་དགོན་དུ་གདན་ས་གསུམ་གྱི་མཁན་པོ་ལས་ཟུར་དང། བླ་སྤྲུལ་བཞི་བཅུ་ཐམ་པས་གཙོས་དགེ་འདུན་གཙོ་
གྱུར་གྱི་ཕྱོགས་འདུས་དོན་གཉེར་བ་བདུན་བརྒྱ་ལྷག་པར་དཔལ་འཁོར་ལོ་བདེ་མཆོག་དྲིལ་བུ་ལུགས་ལྷ་ལྔའི་དབང་གི་སྟ་གོན་དང། དེའི་ཕྱི་ཉིན་དབང་དངོས་གཞི་ཕུལ། ཚེས་བཅུ་ཉིན་སྲིད་ཚབ་ཀླུ་ཁང་པ་ཚེ་དབང་རབ་བརྟན་སྐུ་གཤེགས་ཀྱི་དགེ་

[267A]༄༅། །རྩར་དམིགས་ལྕམ་རབ་བྱུང་མ་རྣམ་རྒྱལ་ཆོས་འཛོམས་ནས་ལོ་སྔ་ཕྱིར་ནན་བསྐུལ་ཐོག་རྩེ་གསོལ་ཐབ་པ་ཟུར་པ་ངག་དབང་བསྟན་འཛིན་ནས་ཀྱང་བསྐུལ་བ་བཞིན་ཆོས་ཞུ་གོང་གསལ་གྲས་ནས་རྣལ་འབྱོར་མའི་
བདག་བསྐྱེད་ཆག་མེད་དམ་བཅའ་ཅན་འབའ་ཞིག་ལ་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་ལ་བརྟེན་པའི་དབང་བཞི་བྱིན་རླབས། མཇུག་ཏུ་ཚོགས་འཁོར་དང་བཅས་རྒྱས་པར་བྱས། དེའི་ཕྱི་ཉིན་ནས་བཟུང་ལས་རུང་གི་གྲངས་བསྙེན་ཁས་ལེན་
ཅན་བླ་སྤྲུལ་དགེ་འདུན་གཙོས་པའི་སེར་སྐྱ་མི་གྲངས་དྲུག་བརྒྱ་བདུན་ཅུ་ཐམ་པར་ཉིན་ཞག་བདུན་འདས་ཀྱི་བར་རྣལ་འབྱོར་མའི་བདག་བསྐྱེད་རྩ་བའི་ཐོག་ནས་ཉམས་ཁྲིད་བློ་ཐོག་ནས་འཆད་ཅིང། བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅོད་
པ༑ བཅད་དོན་ཉམས་ལེན་གྱི་སེམས་འཛིན་གཏོང་བ་སོགས་གསང་ཆེན་སློབ་བཤད་པའི་ཕྱག་བཞེས་ལྟར་བགྱིས། འདི་སྐབས་བླ་སྤྲུལ་དང་དགེ་བཤེས་དྲག་གྲས་མང་པས་བསྟན་རྒྱུན་ལ་ཕན་རེས་བླ་མའི་གསུང་རྒྱུན་མན་ངག་དང་ཕྱག་ལེན་རྣམས་
ངོ་སྤྲོད་གང་ནུས་བྱས། ཐོག་མར་དབང་གི་སྐབས་ནས་བཟུང་ཆམ་ཚད་ལྟ་བུས་གཟུགས་ཁམས་བདེ་མིན་བྱུང་ཡང་བཟོད་བསྲན་བསྐྱེད་དེ་འཆད་སྟབས་འཁྲུགས་རྐྱེན་གྱིས་ནད་མནར་ལྕི་ཙམ་བྱུང་བས་ཁྲིད་མཇུག་རྫོགས་རྗེས་ཉིན་ཤས་རིང་ཕྱི་མི་
ངོས་འཕྲད་མཚམས་འཇོག་གིས་དལ་སྡོད་སྨན་བསྟེན་བྱས། ཐོག་མའི་འཆར་གཞིར་བོད་ཟླ་བཅུ་གཅིག་པའི་ཚེས་གཉིས་ཉིན་རྒྱ་གར་ལྷོ་ཕྱོགས་མའི་སོར་དང་མོན་གོ་ཌིར་བསྐྱོད་རྒྱུའི་མེ་འཁོར་གྱི་འཛིན་ཉོས་ཟིན་རུང། ནད་མཇུག་ཕྲན་བུ་བསྡད་

[267B] ཟླ་བ་བཅུ་གཉིས་པའི་
ཚེས་དགུ་ཉིན་སེར་བྱེས་ལྡན་མ་བསྟན་རྒྱས་རིན་པོ་ཆེ་སྐུ་གོང་མའི་བག་ཆགས་མངོན་པར་གསལ་བའི་ཡང་སྤྲུལ་གཞོན་ནུ་ཐོག་མའི་ངོས་འཕྲད་དུ་ཕེབས་པར་བར་མ་རབ་བྱུང་དང་དགེ་ཚུལ་གྱི་བསླབ་སྡོམ་འབོག་ཆོག་བྱས་ཤིང། སྤྲུལ་སྐུའི་མཚན་
ལ་བློ་བཟང་ཐུབ་བསྟན་རྒྱལ་མཚན་ཞེས་གསོལ། ཚེས་བཅོ་ལྔ་ཉིན་གངྒཱའི་ཆུ་འགྲམ་དུ་བསྐྱོད་དེ་ཚོང་དཔོན་གྱི་བུ་ཁྱེའུ་ཆུ་འབེབས་ཀྱི་རྗེས་སུ་བསླབས། གསོན་གཤིན་འབྲེལ་ཐོགས་སྤྱིར་དམིགས་བལ་ཡུལ་མཆོད་རྟེན་རྣམ་གསུམ་ལ་སྐུ་དཀར་དང་
སྟོང་མཆོད་འབུལ་རྒྱུར་ཧིན་སྒོར་བཞི་སྟོང་བསམ་གླིང་ཕྱག་མཛོད་བཀྲ་ཤིས་རྒྱལ་མཚན་ལ་བསྐུར། ཚེས་ཉེར་གསུམ་ཉིན་ཝ་ཎ་ནས་རྡ་སར་ཐོན་བསྐྱོད་བྱས། །རང་ལོ་བདུན་ཅུ་དོན་བཞིར་སོན་པ། ཕྱི་ལོ་ཆིག་སྟོང་དགུ་བརྒྱ་བདུན་
ཅུ་དོན་བཞིའི་ཟླ་བ་གཉིས་པའི་ཚེས་ཉེར་གཉིས། བོད་ཤིང་སྟག་ཟླ་བ་དང་པོའི་ཚེས་གཅིག་ཉིན་རྡ་སྟེང་ཕོ་བྲང་དུ་དགུང་གསར་མཛད་སྒོར་བཅར་རྗེས་༸གོང་ས་༸སྐྱབས་མགོན་ཆེན་པོའི་གཟིམ་ཆུང་དུ་ལྷོད་མཇལ་གྱི་སྐལ་བཟང་ཐོབ། ཚེས་ཉེར་ལྔ་
ཉིན་སེར་བྱེས་ཏྲེ་ཧོར་དགེ་བཤེས་རྟ་མགྲིན་རབ་བརྟན་གྱིས་རྒྱུ་སྦྱར་ཏེ་རྡ་སའི་དབེན་རིར་བཞུགས་པའི་བྱ་བཏང་སྒྲུབ་པའི་རྒྱལ་མཚན་འཛིན་པ་རྣམས་དང་བཅས་མཉམ་ཚོགས་ཀྱིས་བླ་མཆོད་བདེ་མཆོག་དང་འབྲེལ་བའི་ཚོགས་འཁོར་ཕུལ་བ་ཟང་

[268A]༄༅། །ཟིང་སྤྲོས་པ་མེད་པའི་གནད་སྨིན་ལེགས་ཚད་དུ་སོན། ཚེས་ཉེར་དགུ་ཉིན་༸སྐྱབས་རྗེ་ཡོངས་འཛིན་ཁྲི་ཆེན་གླིང་རིན་པོ་ཆེ་མོན་གོ་ནས་རྡ་སར་ཚིབས་བསྒྱུར་གྱིས་ཡར་ལམ་འདི་གའི་ཤག་ཏུ་༸ཞབས་འཁོད་
ཐོག་གནམ་ལོ་གསར་པའི་རྟེན་འབྱུང་ཚུར་སྩལ་པར་འབུལ་གྱིས་ལྷོད་མཇལ་ཞུས། དེ་རྗེས་ར་སྟོད་ཆུ་དབར་རིན་པོ་ཆེའི་གཟིམ་ཤག་ཏུ་བསྐྱོད་དེ་རིན་པོ་ཆེའི་ཞབས་རིམ་དུ་རྟ་མགྲིན་གྱི་སྒོ་ནས་རྒྱལ་རྫོངས་ཀྱི་ཆོ་ག་གནད་སྨིན་བསྒྲུབས། ཟླ་བ་གཉིས་
པའི་ཚེས་བཅོ་ལྔ་ཉིན་མོན་རྟ་དབང་མཁན་པོ་སེར་བྱེས་རི་སྐྱ་རིན་པོ་ཆེ་སྟོན་འཁོར་དང། སུས་སིའི་མི་རིགས་བཙུན་མ་ཨང་སེ་མ་སོགས་ལ་སྒྲོལ་དཀར་ཚེ་དབང་བསྐུར། ཉིན་གཅིག་འབྲས་སྤུངས་ལྡན་མ་བློ་ཆོས་སྤྲུལ་སྐུ་རིན་པོ་ཆེར་སེམས་བསྐྱེད་
བཀའ་རྒྱ་མའི་ལུང་ཁྲིད་ཞིབ་པར་ཕུལ། ཟླ་བ་བཞི་པའི་ཚེས་བཅུ་གཅིག་ཉིན་༸གོང་ས་༸སྐྱབས་མགོན་ཆེན་པོའི་བཀའ་དགོངས་བཞིན་སྐུ་སྒེར་གཟིམ་ཆུང་ནས་མཆོད་བསྙེན་རྒྱུ་འགྲོ་ཕྱག་འདོན་གྱིས་མཚན་ཞབས་གསེར་ཀོང་རིན་པོ་ཆེ་དང། རྣམ་
གྲྭ་དགེ་འདུན་བཅས་ནས་བདེ་མཆོག་ཚེ་ལྷ་དཀར་པོའི་ཆོ་ག་དང་འབྲེལ་བར་རིང་འཚོའི་རྟེན་འབྲེལ་ཐོག་སྐུ་སྒེར་དྲུང་ཆེ་རྟ་ར་བ་ཅན་ཕེབས་ཏེ་གནང་སྐྱེས་རྒྱ་ཆེ་སྩལ་བ་བདག་གིར་ཞུས། ཟླ་བ་དྲུག་པའི་ཚེས་དགུ་ཉིན་མཚན་ཞབས་གསེར་ཀོང་རིན་
རིན་པོ་ཆེ་དང། བློ་གླིང་ལྡན་མ་བློ་ཆོས་རིན་པོ་ཆེ་གཉིས་ལ་སྒྲ་མི་སྙན་གྱི་ཚེ་ཁྲིད་དང་འཇིགས་བྱེད་ཀྱི་བླ་མའི་རྣལ་འབྱོར་དངོས་གྲུབ་གཏེར་མཛོད་དང་དེའི་ཡན་ལག་ཞི་རྒྱས་ཀྱི་ལས་སྒྲུབ་ཚུལ། འཇམ་དཔལ་ཞི་དྲག་གི་སྲུང་བ། གཤིན་རྗེ་རིགས་

[268B] ཚེས་བཅུའི་ནུབ་མོ་རྨི་ལམ་དུ་༸རྒྱལ་མཆོག་སྐུ་གོང་མ་ཕྲན་གྱི་ཤག་ཏུ་ཆིབས་བསྒྱུར་གྱིས་ཕེབས་ལམ་དུ་རྟ་དང་བ་གླང་སོགས་སྣ་ཚོགས་འདུག་པར་ཐུགས་སྣང་མི་མཛད་པར་མི་རྒོད་
འདྲ་བའི་སྤྲེའུ་ནག་པོ་ཆེན་པོ་ཞིག་འདུག་པར་ཕྱག་ཕྲེང་གིས་སྐུ་རྩེད་ལྟ་བུ་མཛད་སོང་བར་སྤྲེའུ་དེས་བཏང་སྙོམས་སུ་བསྡད། དེ་ནས་གཟིམ་ཆུང་སྒོ་འགྲམ་དུ་གཟིམ་འགག་པ་ཞིག་གིས་སྒོ་ཡོལ་བཏེགས་ཤིང། ངེད་རང་ནས་གུས་བསུ་ཞུས་པར་༸རྒྱལ་
དབང་མཆོག་ཐུགས་དགྱེས་ཉམས་ཀྱིས་མཇལ་དར་ནང་མཛོད་དཀར་གཙང་ཞིག་དང། གཏོར་མ་དམར་པོ་གཉིས་ཡོད་པའི་གཞོང་པ་ཞིག་ཕྱག་གཉིས་ཀྱིས་ཕྲན་ལ་སྩལ་ཞིང། ཕྲན་ནས་ཀྱང་གུས་ཚུལ་གྱིས་གསོལ་རས་ཞུས་པ་དང། ༸རྒྱལ་བའི་
ཞབས་འབྲིང་བ་ཞིག་གིས་ལྕགས་གཞོང་སྒོར་མོ་ཤ་གསར་ཚོན་པོ་གཟུགས་གཅིག་གིས་བཀང་བ་༸རྒྱལ་བའི་གནང་སྐྱེས་ཀྱི་གྲས་སུ་ངེད་རང་གི་མདུན་དུ་བསྟར་བ་རྨིས་པ། འདི་ཉིན་རྒྱལ་ཆེན་ཤུགས་ལྡན་རིགས་ལྔའི་ནང་ཚན་རྒྱས་མཛད་ལ་བརྟེན་པའི་གཡང་
སྒྲུབ་ཆོ་གའི་བསྟོད་པ་གསར་རྩོམ་བྱེད་སྐབས་འཁེལ་བས་ཆོས་སྐྱོང་དགྱེས་པའི་མཚན་མར་གོ་ཟླ་བ་བརྒྱད་པའི་ཚེས་བཅོ་བརྒྱད་ཉིན་༸གོང་ས་མཆོག་བར་སྐབས་སུས་སིར་གསོལ་སྨན་འཕྲོད་བཞེས་ཀྱིས་རྡ་སར་ཕྱིར་༸ཞབས་འཁོད་པར་ཕྱག་
འབུལ་དང། ཁོ་བོ་ཅག་ལྷོ་ཕྱོགས་མའི་སོར་དང་མོན་གོར་བསྐྱོད་རྒྱུའི་ཐོན་ཕྱག་ཆབས་ཅིག་ཏུ་བཅར་བར། སྐུའི་འཕྲོད་བཞེས་དང་ནུབ་ཕྱོགས་ཀྱི་མཛད་སྒོ་ལེགས་ལམ་དུ་གྱུར་པའི་བཀའ་སྩལ་སྙིང་གི་བཅུད་དུ་སྨིན། ཟླ་བ་དགུ་པའི་ཚེས་གསུམ་

[269A]༄༅། །ཉིན་རྡ་ས་ནས་ཐོན་ཏེ་ཕྱི་ཉིན་ལྡི་ལིར་ཉག་རེ་མཁན་སྤྲུལ་ངག་དབང་དགེ་ལེགས་ཀྱི་གཟིམ་ཤག་ཏུ་བསྡད། ནངས་པར་སྔ་དྲོ་ལྡི་ལི་ནས་གནམ་གྲུའི་ཐོག་བསྐྱོད་དེ་ཉིན་གུང་བཧེང་ལོར་དུ་འབྱོར། དེ་ནས་སེ་
རའི་མཁན་པོ་དང། སོག་སྤྲུལ། མའི་སོར་གཞིས་འགོ་སོགས་ཀྱིས་བསུ་བ་དང་བཅས་དགོང་དྲོ་མའི་སོར་བཧེ་ཀོབ་བཀྲ་ཤིས་ལྷུན་པོའི་ཆོས་སྒར་དགོན་གསར་དུ་སོན་ཏེ་དགོན་པའི་སྒོ་དབྱེ་རྟེན་འབྲེལ་ཤིས་བརྗོད་སོགས་བྱས། ཚེས་བརྒྱད་
ནས་བཀྲས་ལྷུན་དགོན་དུ་དེར་ཡོད་དགེ་འདུན་རྣམས་དང་བཅས་འཇིགས་བྱེད་ཀྱི་སྒོ་ནས་རབ་གནས་ཀྱི་ཆོ་ག་རྒྱས་པ་བཀྲས་ལྷུན་སྔགས་གྲའི་ཕྱག་བཞེས་ལྟར་ཉིན་གསུམ་དང། མཇུག་ཏུ་སོག་སྤྲུལ་དང་དགོན་པའི་ཡོན་བདག་རྣམས་གྲལ་འཁོད་
ལ་བཀྲ་ཤིས་རྫས་བརྒྱད་གཏོད་པ་སོགས་བྱས། བཀྲས་ལྷུན་དགེ་འདུན་རྣམས་ལ་མང་འགྱེད་བསྙེན་བཀུར་ཐོག་སྤྱི་འབུལ་དུ་ཧིན་སྒོར་ཆིག་སྟོང་ཐམ་པ་ཕུལ། ཚེས་བཅུ་གཅིག་སྔ་དྲོ་བཀྲས་ལྷུན་དགོན་སྤྱི་ནས་ཕྲན་ལ་རིང་འཚོའི་ཆོ་ག་
གནང་ཞིང། ཕྱི་དྲོ་དེ་གའི་དགེ་འདུན་ཐོག་རྒྱུད་སྨད་དང། སེ་རའི་ཆོས་སྒར་སོགས་ནས་ཕེབས་པའི་དགེ་འདུན་བཅས་ཁྱོན་ཆེར་འཇིགས་བྱེད་ལྷ་བཅུ་གསུམ་མའི་དབང་གི་སྔོན་འགྲོ་སྟ་གོན་དང། དེའི་ཕྱི་ཉིན་དབང་དངོས་གཞི་ཕུལ་
ཚེས་བཅུ་གསུམ་ཉིན་ཧུན་སུར་རྒྱུད་སྨད་གྲྭ་ཚང་ནས་འབོད་གནང་བཞིན་བསྐྱོད་དེ་གྲྭ་ཚང་ནས་༸གོང་ས་ཆེན་པོའི་བཞུགས་ཡུལ་ཕོ་བྲང་གཟིམ་ཆུང་དུ་སྡོད་སྒྲིག་གནང་འདུག་པ་དེར་བསྡད། ངང་ཙམ་རྗེས་ཆ་ཕྲེང་བ་གཞིས་ཆགས་སྤྱི་ནས་

[269B] ཕྱི་དྲོ་ཕོ་བྲང་དུ་ལྡོག་ནངས་པར་ཧུན་སུའི་གཞིས་ཁོངས་མི་མང་སེར་སྐྱ་ཉིས་སྟོང་སྐོར་ལ་སྒྲོལ་བསྟོད་དང། ཡིག་དྲུག་
༸རྒྱལ་བའི་༸ཞབས་བརྟན་སོགས་ཀྱི་ཆོས་འབྲེལ་བཀླག་ལུང་ཟིན་རྗེས་རྫོང་དགའ་ཆོས་སྡེའི་དགེ་འདུན་རྣམས་ནས་འབོད་བསྐུལ་ལྟར་དགོན་པར་བསྐྱོད་དེ་སྒོ་དབྱེའི་རྟེན་འབྲེལ་དང། རབ་གནས་རྟ་ཐོག་མ་བྱས། ཚེས་བཅོ་ལྔ་སྔ་དྲོ་རྒྱུད་སྨད་
དགེ་འདུན་རྣམས་ལ་རྗེ་རིགས་གསུམ་སྤྱི་སྒྲུབ་ཀྱི་རྗེས་གནང་ཕུལ་ཞིང་རྒྱུད་ཆེན་གོང་མ་རྣམས་ཀྱི་བཞེད་སྲོལ་རྒྱུད་ཀྱི་འཆད་ཉན་དང། ཆོ་ག་ཕྱག་ལེན་མི་ཉམས་གོང་སྤེལ་རྒྱུན་སྐྱོང་དགོས་པའི་སྙན་བསྐུལ་ཞུས། རྒྱུད་ཁང་གསར་བཞེངས་
ཞལ་འདེབས་ཧིན་སྒོར་ཆིག་སྟོང་ཐམ་པ་སྔ་ལོ་ཕུལ་ཟིན་ཅིང། འདི་སྐབས་རྒྱུད་གྲྭར་གྲྭ་ཇ་བཞེས་བག་དང་སྐུ་འགྱེད་ཧིན་སྒོར་ལྔ་རེ་མཇལ་དར་བཅས་ཀྱིས་བསྙེན་བཀུར་བསྟབས། ཕྱི་དྲོ་ཧུན་སུ་ནས་ཐོན་ཏེ་ལམ་ཞོར་བཧེ་ཀོབ་གཞིས་སྒར་གཉིས་
པར་ཐེག་ཆེན་ཆོས་གླིང་དགོན་དུ་ཡུད་ཙམ་བསྐྱོད་དེ་ཁྲུས་གསོལ་རབ་གནས་བྱས་རྗེས་སེ་ར་ཐེག་ཆེན་གླིང་གི་ཆོས་སྒར་དུ་དགེ་འདུན་རྣམས་ཀྱིས་བསུ་བ་སེར་སྦྲེང་དང་བཅས་བྱེས་གྲྭ་ཚང་གི་དཔེ་མཛོད་ཁང་དུ་སྡོད་སྒྲིག་གནང་འདུག་པ་དེར་
གནས་མལ་ཕབ། སེར་བྱེས་ལྡན་མ་དགེ་བཤེས་ངག་དབང་ལེགས་ལྡན་གྱིས་སྔ་ལོ་ནས་བསྐུལ་བ་བཞིན་ཚེས་བཅུ་བདུན་ནས་བཟུང་སེ་ར་ཚོགས་ཆེན་འདུ་ཁང་དུ་སེ་རའི་དགེ་འདུན་གཙོ་གྱུར་ཐོག་རྒྱུད་སྨད་དང། མོན་གོ་ནས་ཆེད་ཕེབས་

[270A]༄༅། །སོགས་དགེ་འདུན་བརྒྱད་བརྒྱ་ཙམ་ལ་ཟབ་ལམ་བླ་མ་མཆོད་པའི་རྩ་གཞུང་དང། བཀའ་ཆེན་གསུང་ཁྲིད་ཡིག་ཆེན་མོ་སྦྲགས་པའི་སྟེང་ནས་ཉམས་ཁྲིད་འཆད་སྤེལ་འགོ་འཛུགས་བྱས་ཤིང། འདི་ཉིན་ནས་
བཟུང་ཉིན་དྲུག་རིང། ཤེས་རབ་སྡོང་བུ་ལས། ཁ་ཅིག་སྨྲ་བ་ལྷུར་ལེན་ཏེ། །ཁ་ཅིག་མི་སྨྲ་དོན་མང་སྒྲུབ། །འདམ་བུའི་མེ་ཏོག་འབྲས་བུ་མེད། །སྟར་ཁའི་མེ་ཏོག་འབྲས་བུར་ལྡན། །ཞེས་པ་ལྟར་རང་ཉིད་འདམ་བུའི་མེ་ཏོག་གི་རང་
བཞིན་ཁོ་ནར་བས་ཀྱང་དྲེད་པོ་ཆོས་རྒྱུས་མཁན་སྨྲ་བ་ལྷུར་ལེན་གྱི་ཚུལ་དུ་ཉིན་གུང་རྒྱབ་ཀྱི་ཆུ་ཚོད་དང་པོ་ནས་དྲུག་པ་ཙམ་བར་ཉིན་བསྟར་ཆགས་སུ་འཆད། ཚེས་བཅོ་བརྒྱད་ཉིན་སྔ་དྲོ་སེ་ར་བླ་སྤྱི་དང། དགེ་ལུགས་ཚོགས་པ། དགེ་བཤེས་
ལེགས་ལྡན་བཅས་ཐུན་མོང་ནས་ཡོན་སྦྱར་གྱིས་དགེ་འདུན་ཚོགས་ཡོངས་ནས་མདོ་ལུགས་བརྟན་བཞུགས་ཆོ་ག་དང་འབྲེལ་རིང་འཚོའི་བདེན་ཚིག་གི་ཤིས་པ་བརྗོད་པའི་མེ་ཏོག་ཆར་དུ་ཕབ་པ་འཆི་མེད་སྲོག་ཟུངས་ཀྱི་དྭངས་མར་སྨིན་
སེ་ར་ཚོགས་ཆེན་འདུ་ཁང་གསར་བཞེངས་ཀྱི་ཞལ་འདེབས་ཧིན་སྒོར་ཆིག་སྟོང་ཐམ་པ་སྔོན་ཕུལ་ཟིན་སྟབས་འདི་རེས་དགེ་འདུན་རྣམས་ལ་མང་ཇ་དང། བཞེས་བག་སྐུ་འགྱེད་ཧིན་སྒོར་ལྔ་དང་ཁ་བཏགས་རེ་བཅས་ཕུལ། ཚེས་
ཉེར་གཉིས་སྔ་དྲོ་མའི་སོར་གཞིས་སྒར་གསར་རྙིང་ཁག་གཉིས་ཀྱི་མི་མང་ཡོངས་རྫོགས་ལ་སྒྲོལ་བསྟོད་དང། དམ་ཚིག་རྡོར་བཟླས་སོགས་ཀྱི་ཆོས་འབྲེལ་བཀླག་ལུང་བགྱིས། ཚེས་ཉེར་གསུམ་ཉིན་སེར་བྱེས་གྲྭ་ཚང་ནས་

[270B] བསམ་བློ་དགེ་བཤེས་བློ་བཟང་གི་འདོད་མོས་བཞིན་རྒྱན་འཇུག་གཉིས་ཀྱི་བཀླག་ལུང་ཕུལ་ཞིང། དགེ་འདུན་རྣམས་ནས་བཤད་སྒྲུབ་འཆད་ཉན་གོང་འཕེལ་
སོགས་བསྟན་པའི་རྒྱན་དུ་ཆེ་བའི་མཛད་བཟང་ལྷུར་བཞེས་གནང་དགོས་ཀྱི་སྙན་བསྐུལ་ཞུས། དེའི་ཕྱི་ཉིན་སེར་སྨད་གྲྭ་ཚང་གིས་འབོད་གནང་བཞིན་དཔེ་མཛོད་ཁང་དུ་བསྐྱོད་དེ་གྲལ་འཁོད་རྟེན་འབྲེལ་སོགས་ཟིན་མཇུག་སྤོམ་ར་ཁང་
ཚན་ནས་གྲ་སྒྲིག་གནང་བ་ལྟར་སྤང་ལུང་རྒྱལ་ཆེན་སྐུ་བསྟེན་ལ་ཆོས་སྐྱོང་གཙོ་འཁོར་སྤྱན་དྲངས་ནས་བླང་དོར་ལུང་བསྟན་ངེས་གསལ་གནང་དགོས་ནན་བསྐུལ་ཞས་པར་ལུང་བསྟན་རེ་ཟུང་གནང། ཚེས་ཉེར་ལྔ་ཉིན་སེ་རའི་ཆོས་སྒར་ནས་
བཏེགས་ཏེ་མའི་སོར་གཞིས་ཆགས་ལས་ཁུངས་ལེ་ལག་དང་བཅས་པའི་ཁང་པ་གསར་པར་རབ་གནས་དང། གཞིས་སྒར་དང་པོའི་ལྷ་ཁང་ལ་རབ་གནས་བཅས་བྱས་ཏེ་མའི་སོར་ཞིང་ཆེན་གྱི་རི་ལིའི་བབས་ཚུགས་ནས་ཕྱི་དྲོ་ཐོན་
ཕྱི་ཉིན་ཧུབ་ལིར་འབྱོར་སྐབས་དགའ་འབྲས་གཉིས་ཀྱི་མཁན་པོ་ལས་ཟུར་དང། གཞིས་ཆགས་འགོ་འཛིན་བཀྲས་མཐོང་སྲས་སོགས་བསུ་བར་ཕེབས་ཤིང་དེ་ནུབ་མགྲོན་ཁང་ཞིག་ཏུ་བསྡད། ཚེས་ཉེར་བདུན་སྔ་དྲོ་ཐོན་ཏེ་མོན་
གོར་འབྱོར་སྐབས་མཁན་པོ། བླ་སྤྲུལ། དགེ་འདུན་དམངས། གཞིས་ཆགས་མི་མང། སློབ་གྲ་བ་བཅས་ནས་སེར་སྦྲེང་དགའ་བསུ་དང་བཅས་ཐོག་མར་དགའ་ལྡན་བླ་སྤྱིས་གྲ་སྒྲིག་གནང་བ་ལྟར་ཚོགས་ཆེན་འདུ་ཁང་དུ་རྟེན་

[271A]༄༅། །འབྲེལ་གྲལ་འཁོད་ཐོག་གསོལ་འབྲས་དང། བླ་སྤྱི་གྲྭ་ཚང་སོ་སོ་ནས་རྟེན་གསུམ་མཇལ་དར་སོགས་སྩལ། དེ་ནས་རང་ཤག་གསར་པ་ཕུན་ཚོགས་རབ་བརྟན་དུ་འབྱོར་ཞིང། དེར་ཡང་དགའ་
འབྲས་བླ་སྤྱི་གྲྭ་ཚང་སོགས་སྤྱི་སྒེར་མང་པོ་ཞིག་ནས་ལེགས་སོའི་རིམ་པ་བསྟར་བ་སོགས་ཚུར་མཐོང་སྐྱེ་བོའི་ཡི་གར་འབབ་པའི་རྟེན་འབྲེལ་གང་ལེགས་ཀྱི་ཚུལ་དུ་གྱུར། དེ་སྔོན་ཁང་པའི་ཨར་ལས་བྱེད་སྒོ་རྣམས་ཤར་རྩེ་གྲྭ་ཚང་ལ་
མངགས་གདམས་ཞུས་པ་བཞིན་ཐུགས་ཁུར་ཆེན་པོས་ཨར་པོའི་འགོ་བྱེད་ཉག་རེ་དགེ་བཤེས་བྱམས་པ་རབ་འབྱོར་ཆེད་འཛུགས་གནང་བ་ལྟར་ཁོང་ནས་ཀྱང་ངལ་བ་ཁྱད་བསད་ལྷག་བསམ་ཡོད་རྒུ་རྩལ་འདོན་གྱིས་ཁང་པའི་བཟོ་
བཀོད་མཛེས་ཤིང། བསྲ་བརྟན་ཕུགས་འཕེར་ཡིད་བློར་འབབ་པ་བྱུང་འདུག་ཁོ་བོ་བགྲང་བྱའི་ཕྲེང་བ་མཐོན་པོར་སོན་ཏེ་རྒ་བའི་ཁུར་གྱིས་གཉའ་བ་ནོན་ཅིང། ཚེ་ཡི་ཉི་མ་དུས་ཀྱི་ནུབ་རིའི་ཕག་ཏུ་གཞོལ་ཉེར་གཏུགས་ཀྱང་སློབ་
མ་དང་ཡོན་བདག་གློ་བ་ཉེ་བ་ལ་ལ་དག་གིས་དད་དམ་ལར་ཞེན་གྱིས་ཕུགས་བསམ་གལ་པོ་ཆེར་བཟུང་ནས་རྒྱ་གར་ལྷོ་ཕྱོགས་མོན་གོ་ཊར་གདན་ས་དགའ་ལྡན་གྱི་ཚོགས་ཆེན་དང། གྲྭ་ཚང་སོགས་རང་ཁོངས་འབྲེལ་ཡོད་རྣམས་དང་
ཁད་ཉེར་སྡོད་ཤག་གསར་བསྐྲུན་ཐུབ་ན་འཕྲལ་ཕུགས་གང་ཅིར་དགོས་པ་དགེ་མཚན་ཆེ་ཚུལ་དཔལ་ལྡན་སོགས་ཁོ་བོའི་གམ་ན་མཆིས་པ་རྣམས་ལ་སློབ་སྟོན་རྒྱུད་བསྐུལ་གནང་བར་ཚང་མ་བློ་མོས་ཅི་ཆེ་བྱེད་ཀྱིན་འདུག་པར་

[271B] རྗེ་ཁ་རག་སྒོམ་ཆུང་གིས། རི་ཁྲོད་དགོན་པ་མི་འགྲིམ་པར་འཁོར་བའི་མུན་ཁང་
རྩིག་པ་འདི་ཡང་འཁྲུལ། གཅིག་པུར་དོན་ཉིད་མི་སེམས་པར་འཁོར་མང་ནང་དུ་ཆོས་འཆད་པ་འདི་ཡང་འཁྲུལ། ཞེས་གསུངས་པ་ལྟར་འདི་སྣང་ཨ་འཐས་ཀྱི་འཁྲུལ་པ་བདེན་འཛིན་གྱི་འཁོར་ལོ་ཞིག་བསྐོར་དུ་ཐལ་བ། མགོན་པོ་ཀླུ་སྒྲུབ་ཀྱིས་
ཤིན་ཏུ་བླུན་པ་ལ་ལ་དག་འཆི་བའི་རྣམ་པ་རབ་བརྗེད་ནས། །བྱ་བ་མང་པོ་རྩོམ་བྱེད་དེ། །བདུད་ཀྱིས་བསླུས་པ་མ་ལགས་སམ། །ཞེས་གསུངས་པའི་དོན་ཐོག་ཏུ་སོང་སྟེ། ཁ་བཤད་དང་ལག་ལེན་རྒྱབ་འགལ་གྱི་ཟོག་བརྫུའི་རང་མཚང་
ཞིག་རྗེན་པར་བསྟན། ཟླ་བ་བཅུ་པའི་ཚེས་གསུམ་ཉིན་རང་ཤག་དགེ་ཕྲུག་སྤྱི་ནས་ཡོན་སྦྱར་གྱིས་ཛེ་སྨད་རིན་པོ་ཆེ་སོགས་ཆོག་གྲ་གདན་ཞུས་འབྲེལ་བླ་མཆོད་ཚོགས་འཁོར་རྒྱས་གཤོམས་ཐོག་རིང་འཚོའི་བརྟན་བཞུགས་རྟེན་འབྲེལ་གྱི་ཆོ་ག་
བསྟར་ཞིང། དེ་དང་མཉམ་དུ་ཆ་ཕྲེང་བ་མི་རིགས་སྤྱི་ནས་ཀྱང་མཆོད་ཚོགས་ཞལ་འདེབས་དང་འབྲེལ་རྟེན་འབྱུང་དངོས་སྐྱེས་བཏབ། དེ་ཉིན་ཡང་དགའ་འབྲས་གཉིས་ཀྱི་བླ་སྤྱི་གྲྭ་ཚང་དང། སེ་ར་ནས་ཆེད་ཕེབས་བྱེས་སྨད་མཁན་པོ་སོགས་
ནས་ཁང་པ་གསར་པའི་རྟེན་འབྱུང་ལེགས་སྐྱེས་སྩལ། ཉིན་གཅིག་རྒྱལ་ཆེན་ཤུགས་ལྡན་ཞི་བ་འདུལ་འཛིན་སྐུ་ཕེབས་སྤྱན་འདྲེན་ཞུས་པར། འདུལ་འཛིན་ནས་ཁོ་བོར་དེང་ཕན་འཇམ་མགོན་བླ་མའི་ལུགས་བཟང་འཆད་སྤེལ་བགྱིས་པར་

[272A]༄༅། །ལེགས་སོ་དང་སླད་ཀྱང་འཚོ་ཁམས་ཡུན་བརྟན་བསྟན་པའི་ཞབས་འདེགས་བསྒྲུབ་དགོས་ཞེས་གསུངས། ཚེས་དགུ་ཉིན་དགའ་ལྡན་ཚོགས་ཆེན་དགེ་འདུན་རྣམས་དང། སེ་ར་ནས་ཆོས་ཞུར་ཕེབས་པའི་བླ་སྤྲུལ་
དགེ་འདུན་རྣམས་བཅས་ལ་གསོལ་ཇ་བཞེས་འབྲས། སྐུ་འགྱེད་ཧིན་སྒོར་གསུམ་དང་མཇལ་དར་རེ་བཅས་ཀྱི་བསྙེན་བཀུར་གཟབ་ཐོག་༸ཁྱབ་བདག་རྡོ་རྗེ་སེམས་དཔའི་ངོ་བོ་༸སྐྱབས་རྗེ་ཡོངས་འཛིན་ཁྲི་ཆེན་གླིང་རིན་པོ་ཆེ་མཆོག་ཚོགས་
མགོན་དུ་སྤྱན་དྲངས་ཏེ་མཆོད་སྤྲིན་སྣ་ལྔ་བརྒྱ་ཚར་དང། བླ་མཆོད་ཚོགས་འཁོར་འབུལ་བཤམས་དང་འབྲེལ་༸ཞབས་ཟུང་བསྐལ་པའི་ཕྱི་མཐའ་དེ་སྲིད་དུ་འཕོ་མེད་རྟག་པ་ཆེན་པོའི་ངོ་བོར་འཚོ་གཞེས་ཀྱི་གསོལ་འདེབས་ཐོག་དངོས་འབུལ་
གྱི་བདོག་པ་དང་བཅས་བསྟར་ཞིང། ཕྲན་ནས་བཀྲ་ཤིས་རྫས་བརྒྱད་ཀྱི་མཐུན་འགྱུར་སོགས་རྟེན་འབྲེལ་ལེགས་ཚོགས་སུ་བསྒྲུབས། དེ་རྗེས་ཁྲི་ཆེན་རིན་པོ་ཆེ་སྟོན་འཁོར་ཁོ་བོ་ཅག་གི་སྡོད་ཤག་ཏུ་༸ཞབས་འཁོད་ཀྱིས་གནས་ཁང་
གསར་པའི་རྟེན་འབྱུང་ལེགས་སྐྱེས་གསོལ་རས་བཀའ་དྲིན་སྩལ་ཞིང། དེ་ཉིན་ལྷོད་བཞུགས་ལ་གསོལ་སྟོན་གཞབ་འབུལ་ཞུས། སྐབས་འདི་དག་ཏུ་དགའ་ལྡན་བྱང་རྩེ་གྲྭ་ཚང་གི་དགེ་འདུན་རྣམས་ལ་གྲྭ་ཇ། བཞེས་བག་སྐུ་འགྱེད་
ཧིན་སྒོར་གསུམ་རེ་བཅས་ཀྱི་བསྙེན་བཀུར་ཐོག་སྤྱི་འབུལ་དུ་འཇམ་མགོན་ཙོང་ཁ་པ་ཡབ་སྲས་གསུམ་གྱི་སྣང་བརྙན་ཞལ་ཐང་བྲིས་ལེགས་ལ་གོས་རྒྱ་འདྲ་རྒྱ་སེ་སེར་པོའི་གོང་ཤམ་དང་འཇའ་བཅས་སྨན་རྩེའི་ཞལ་ཁེབས་རང་འགྲིགས་ཆེ་

[272B] ཤར་རྩེ་གྲྭ་ཚང་དུ་བསྙེན་བཀུར་གོང་འདྲའི་ཐོག་སྤྱི་འབུལ་དུ་ཐུབ་དབང་དང། འཛམ་གླིང་རྒྱན་དྲུག་མཆོག་གཉིས་བཅས་ཀྱི་བྲིས་ཐང་དགུ་ལ་ལྷ་ས་ནས་བལ་ཡུལ་དུ་འབྱོར་པའི་ཚོང་རིགས་ཤིག་གི་ལག་ནས་
རིམ་བརྒྱུད་ལག་སོན་བྱུང་བ་༸རྒྱལ་མཆོག་སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོའི་ན་བཟའ་གོས་བེར་གྱི་ཕྱི་ཤ་འཁྲུལ་མེད་ཨུ་རུ་སུའི་རྒྱ་སེ་ཐང་འབྲུ་རིས་ཀྱི་གོང་ཤམ་དང་ཝ་ར་ཎ་སིའི་རྒྱ་འདྲ་མཚལ་ཀའི་འཇའ། སྨན་རྩེ་དང་གྲུའུ་རྩི་
མཚལ་ཀ་སྤེལ་བའི་ཞལ་ཁེབས། རྒྱ་དངུལ་གྱི་བསྒྲིལ་ཏོག་བཅས་རང་འགྲིགས། པཎ་ཆེན་བློ་བཟང་ཆོས་རྒྱན་གྱི་གསུང་འབུམ་རྒྱ་ཤོག་དཔར་མ་པོད་ལྔ། རོལ་མོ་རྒྱ་སིལ་རྒྱུ་རྙིང་ཆེ་བ་ཆ་འགྲིགས་བཅས་དང། རྡོ་ཁང་ཁང་ཚན་ལ་སྦུབ་
ཆོལ་གྲ་སྦུབ་ཨེ་ཝཾ་སྤྲིན་སྒྲ་ཆ་འགྲིགས། འབྲས་སྤུངས་ཚོགས་ཆེན་དགེ་འདུན་རྣམས་ལ་བསྙེན་བཀུར་གོང་མཚུངས་ཐོག་ཚོགས་ཆེན་འདུ་ཁང་གསར་བཞེངས་ཀྱི་ཞལ་འདེབས་སུ་ཧིན་སྒོར་ཆིག་སྟོང་ཐམ་པ། ས་སྐྱ་གྲྭ་ཚང་གི་དགེ་
འདུན་ཞལ་གྲངས་དྲུག་ཅུ་སྐོར་བཞུགས་པར་བསྙེན་བཀུར་གོང་མཚུངས་ཐོག་སྤྱི་འབུལ་ཧིན་སྒོར་ཉིས་བརྒྱ། རྙིང་མ་གྲྭ་ཚང་གི་དགེ་འདུན་ངོ་ཡོད་སུམ་ཅུ་སྐོར་ལ་བསྙེན་བཀུར་གོང་བཞིན་དང་སྤྱི་འབུལ་དུ་ཧིན་སྒོར་ཉིས་བརྒྱ་བཅས་
རྣམས་ཕུལ། ཚེས་བཅུ་དྲུག་གི་སྔ་དྲོ་འབྲས་སྤུངས་ཆོས་སྒར་དུ་བསྐྱོད་ཅིང། དེར་སྒོ་བློ་གྲྭ་ཚང་གཉིས་ཀྱི་དགེ་འདུན་རྣམས་ནས་དགའ་བསུ་སེར་སྤྲེང་བཅས་སྒོ་མང་ཚོགས་ཁང་དུ་འབྲས་སྤུངས་བླ་སྤྱི་དང། གྲྭ་ཚང་གཉིས་བཅས་

[273A]༄༅། །ནས་རྟེན་གསུམ་མཇལ་དར་དང་ཇ་འབྲས་སོགས་ཀྱི་རྟེན་འབྲེལ་མཛད་ཅིང། དེ་རྗེས་བློ་གླིང་ཆོས་རར་༸སྐྱབས་རྗེ་ཡོངས་འཛིན་གླིང་རིན་པོ་ཆེའི་བླ་བྲང་ནས་ཚོགས་འཁོར་བསྙེན་འགྱེད་སོགས་ཀྱི་རྒྱུ་
ཡོན་སྦྱོར་གནང་གིས་ཁྲི་ཆེན་རྡོ་རྗེ་འཆང་ཉིད་དབུ་བཞུགས་ཐོག་འབྲས་སྤུངས་དགེ་འདུན་ཚོགས་ཡོངས་དང། ལམ་རིམ་ཆོས་ཞུར་ཕེབས་པའི་སེ་རའི་བླ་སྤྲུལ་དགེ་འདུན་བཅས་ནས་བླ་མཆོད་དང་འབྲེལ་ཕྲན་ལ་རིང་འཚོའི་ཆོ་ག་དང་
ཁྲི་ཆེན་རྡོ་རྗེ་འཆང་ཉིད་ནས་བཀྲ་ཤིས་རྫས་བརྒྱད་ཀྱི་བདེན་ཚིག་ཤིས་བརྗོད་མཛད་དེ་གསུང་རབ་རྣམས་ནས་འདུས་བྱས་ཐམས་ཅད་མི་རྟག་ཁོ་ནར་གསུངས་པའི་དམ་བཅའ་འཇིག་ལ་ཆ་བར་གྱུར། དེ་རྗེས་གླིང་བླ་བྲང་དུ་བཅར་ཏེ་གཟིམ་
ཤག་གསར་པའི་ཞལ་སྲོའི་རྟེན་འབྲེལ་དུ་༸སྐྱབས་རྗེ་རིན་པོ་ཆེ་སྟོན་འཁོར་ལ་ལེགས་འབུལ་གྱི་བདོག་པ་བསྟར་ཞིང། བླ་བྲང་ནས་ཕྲན་ངོ་འཁོར་ལ་གུང་གི་བཟའ་བཏུང་གྱ་ནོམ་པར་སྩལ། ཟླ་བ་བཅུ་གཅིག་པའི་ཚེས་བརྒྱད་ཉིན་མོན་གོའི་
གཞིས་ཆགས་ཁོངས་གདན་ས་དགའ་འབྲས་གཉིས། ས་རྙིང་གྲྭ་ཚང། མི་མང་སྤྱི་བཅས་ཐུན་མོང་ནས་ཡོན་སྦྱར་གྱིས་བློ་གླིང་ཆོས་རར་ཡོངས་འཛིན་ཁྲི་ཆེན་རིན་པོ་ཆེ་དང། ཁོ་བོ་ཅག་ཟུང་ལ་བླ་མཆོད་ཚོགས་འཁོར་དང་འབྲེལ་བརྟན་
བཞུགས་ཆོ་ག་གཟབ་རྒྱས་བསྟར་བར་གཉུག་མར་གནས་པ་དང། གློ་བུར་ཕེབས་པའི་དགེ་འདུན་ཚོགས་ཆེན་ནས་བདེན་ཚིག་ཤིས་བརྗོད་མཛད། ཚེས་བཅུ་བདུན་སྔ་དྲོ་འབྲས་སྤུངས་བླ་སྤྱིས་བསྐུལ་གནང་བཞིན་བློ་གླིང་ཆོས་

[273B] གཞིས་ཆགས་མི་མང་ཁྱོན་ཆེ་བཅས་པར་རྡོ་རྗེ་རྣམ་འཇོམས་ཀྱི་རྗེས་གནང་དང། ཕྱི་དྲོ་བློ་གླིང་གྲྭ་ཚང་ནས་བསྐུལ་གནང་བཞིན་བློ་སྦྱོང་དོན་བདུན་མའི་བཤད་ཁྲིད་ཕུལ། དེའི་ཕྱི་ཉིན་བློ་གླིང་གྲྭ་ཚང་ནས་
༸སྐྱབས་རྗེ་ཁྲི་ཆེན་རྡོ་རྗེ་འཆང་དང། ཁོ་བོ་ཐུན་མོང་ལ་བླ་མཆོད་ཚོགས་འཁོར་དང་འབྲེལ་བར་དགེ་འདུན་མང་ཚོགས་ནས་ཉི་བུའི་གཡུལ་ལས་རྒྱལ་བའི་ཆོ་ག་མཛད། དགའ་ལྡན་ཤར་བྱང་གྲྭ་ཚང་གཉིས་ཀྱི་ཐུགས་འདོད་བཞིན་ཚོགས་ཆེན་
འདུ་ཁང་དུ་ཚེས་ཉི་ཤུ་ནས་བཟུང་ཉིན་གསུམ་རིང་དགའ་འབྲས་གཉིས་ཀྱི་དགེ་འདུན་གཙོ་གྱུར་ཐོག་སེ་ར་ནས་ཕེབས་པའི་དགེ་འདུན་སོགས་དོན་གཉེར་བ་ཆིག་སྟོང་ལྷག་ཙམ་ལ་དཔལ་གསང་བ་འདུས་པ་འཕགས་ལུགས་མི་བསྐྱོད་རྡོ་རྗེ་
དང། རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་ཆེན་སྟ་གོན་དང་བཅས་པ་རྒྱས་པར་ཕུལ། ཚེས་ཉེར་གསུམ་སྔ་དྲོ་ཚོགས་ཆེན་འདུ་ཁང་དུ་དགའ་ལྡན་བླ་སྤྱི་ནས་ཡོན་སྦྱོར་མཛད་དེ་༸སྐྱབས་རྗེ་ཁྲི་ཆེན་རིན་པོ་ཆེ་དང། ཁོ་བོ་ཅག་ཐུན་
མོང་ལ་དགེ་འདུན་མང་ཚོགས་ནས་མདོ་ལུགས་ཀྱི་བརྟན་བཞུགས་ཆོ་ག་དང་འབྲེལ་དགེ་འདུན་མི་ཕྱེད་འདུན་པའི་བྱིན་རླབས་ཆར་དུ་ཕབས། ཕྱི་དྲོ་ཁྲི་རིན་པོ་ཆེ་དང། ཕྲན། དགའ་ལྡན་ཤར་བྱང་གི་མཁན་པོ། བླ་སྤྲུལ། དགེ་བཤེས་
སོགས་ཆོག་གྲ་དང་བཅས་ཚོགས་ཆེན་འདུ་ཁང་རྟེན་དང་བརྟེན་པར་བཅས་ལ་རབ་གནས་རྟ་ཐོག་མའི་ཆོ་ག་དང་འབྲེལ་ལྷག་གནས་ཀྱི་མེ་ཏོག་འཐོར། ཚེས་ཉེར་ལྔ་ཉིན་ཆ་ཕྲེང་བསོད་ནམས་མཚམས་པ་བློ་བཟང་མཐར་ཕྱིན་ནས་ཚེ་

[274A]༄༅། །འདས་བློ་བཟང་འབུམ་སྐྱིད་ཀྱི་དགེ་རྩར་བསྐུལ་བ་བཞིན་འཇིགས་གསང་གཉིས་ཀྱི་དབང་ཞུའི་ཚོགས་པ་ཡོངས་ལ་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་དུ་དབང་བཞི་བྱིན་རླབས་རྒྱས་པར་ཕུལ་
དེའི་ཕྱི་ཉིན་ཆ་ཕྲེང་ཨ་ཕོ་བཟོད་པ་ཐོགས་མེད་ནས་ཚེ་འདས་དགེ་སློང་ཡེ་ཤེས་རྒྱལ་མཚན་གྱི་དགེ་རྩར་བསྐུལ་བ་ལྟར་སྨན་བླ་མཐོ་བརྩེགས་ཀྱི་རྗེ་གནང་དང། རྗེ་ཚེ་འཛིན་མའི་ཚེ་དབང་བཅས་སེར་སྐྱ་མི་མང་ཁྱོན་ཆེར་བསྐུར། ཟླ་བ་
བཅུ་གཉིས་པའི་ཚེས་གཅིག་ཉིན་དགེ་ལྡན་རིག་གཞུང་གཅེས་སྐྱོང་ཚོགས་སྤྱི་ནས་༸སྐྱབས་རྗེ་ཡོངས་འཛིན་ཁྲི་རིན་པོ་ཆེ་དང། ཁོ་བོ་ཅག་གཞན་ཡང་དེ་སྔོན་ལྷ་ས་དང། རྗེས་སོར་རྒྱ་གར་བཅས་པར་ལྷ་རམས་དམ་བཅའ་ཟིན་པ་དང་
སྔགས་ཀྱི་དམ་བཅའ་ཟིན་པའི་དགེ་བཤེས་གསར་རྙིང་རྣམས་ལ་ལྷ་རམས་དང། སྔགས་རམས་ཀྱི་མིང་རྟགས་གཟེངས་བསྟོད་ལག་འཁྱེར་འབུལ་སྤྲོད་བྱ་རྒྱུའི་རྟེན་འབྲེལ་ཚོགས་འདུ་ཆེན་མོ་གནང་རྒྱུར་དགའ་ལྡན་ཚོགས་ཆེན་འདུ་ཁང་དུ་
གདན་ས་གསུམ་དང། རྒྱུད་གྲྭའི་མཁན་པོ། དགེ་འདུན་མང་ཚོགས་བཅས་ཀྱི་ཐོག་ཟམ་གདོང་སྤྲུལ་སྐུས་ཚོགས་འདུའི་སྒོ་དབྱེ་དང། རྣམ་གྲྭ་མཁན་པོ་ནས་སྔོན་འགྲོའི་གསུང་བཤད་འབྲེལ་ཁྲི་རིན་པོ་ཆེ་དང། ཕྲན་གཉིས་ལ་དགེ་
བཤེས་ལག་འཁྱེར་དང། གསེར་གྱི་རྟགས་མ། མཇལ་དར་ནང་མཛོད་རེ། དགེ་བཤེས་བྱིངས་ལ་ལག་འཁྱེར་ཡི་གེ་དང། མེ་ཏོག་ཕྲེང་བ། ལྷ་རེག་བཅས་འབུལ་སྤྲོད་མཛད། དེ་རྗེས་ཁྲི་རིན་པོ་ཆེ་དང། ཕྲན་གཉིས་ཁྲི་སྟེང་འཁོད་

[274B] མོན་གོའི་གཞིས་མི་སྤྱི་སོགས་ནས་རྟེན་འབྱུང་ལེགས་སྐྱེས་གནང་ཞིང། བཀྲ་ཤིས་བདེན་ཚིག་དང་བཅས་མཛད་སྒོ་གྲོལ། ཚེས་གསུམ་ཉིན་དགེ་ལྡན་རིག་གཞུང་གཅེས་སྐྱོང་ཚོགས་སྤྱི་ནས་དགའ་ལྡན་ཚོགས་ཆེན་དུ་༸སྐྱབས་
རྗེ་ཡོངས་འཛིན་ཁྲི་རིན་པོ་ཆེ་དང། ཁོ་བོ་ཐུན་མོང་ལ་དགེ་འདུན་མང་ཚོགས་ནས་མདོ་ལུགས་ཀྱི་ཞལ་འདོན་འབྲེལ་ཡུན་དུ་གཞོམ་ཞིག་མི་འབྱུང་བའི་བདེན་བརྗོད་བཀྲ་ཤིས་ཀྱི་མེ་ཏོག་ཆར་དུ་བསྙིལ། ཚེས་བརྒྱད་སྔ་དྲོ་སྒོ་མང་གྲྭ་ཚང་ནས་
གསུང་བསྐུལ་བཞིན་ཁྲི་རིན་པོ་ཆེ་དང། ཁོ་བོ་ཅག་གྲྭ་ཚང་མཁན་བླ་དགེ་བཤེས་རྣམས་ལྷན་ཚོགས་ཀྱིས་འདུ་ཁང་རྟེན་དང་བརྟེན་པར་བཅས་ལ་རབ་ཏུ་གནས་པའི་ཆོ་ག་དང་འབྲེལ་ལྷག་གནས་ཀྱི་མེ་ཏོག་འཐོར་བའི་བྱ་བ་བསྒྲུབས། ཕྱི་
དྲོ་མོན་གོའི་གཞིས་མིའི་གྲས་ཟློས་གར་ཚོགས་པ་ནས་ཁྲི་རིན་པོ་ཆེ་དང་ཁོ་བོ་ལྷན་འཛོམས་ཀྱི་སར་ལྷ་མོའི་ཟློས་གར་འཁྲབ་སྟོན་གཟིགས་འབུལ་ཆོག་པ་ཞེས་ནན་བརྗོད་ལྟར་འདོད་བསྟུན་གྱིས་༸རྒྱལ་བའི་ཕོ་བྲང་གི་མདུན་དུ་སྤང་ལྗོངས་སྟེང་
ཆུ་ཚོད་གཉིས་ཙམ་རིང་ཆོས་རྒྱལ་ནོར་བཟང་གི་རྟོགས་བརྗོད་ལས་འཕྲོས་པའི་ཟློས་གར་འཁྲབ་སྟོན་ལ་བལྟས་ཤིང། ཟློས་གར་བ་རྣམས་ལ་ལེགས་སྐྱེས་ཀྱི་བརྡན་པའང་བསྟབས། ལྟད་མོའི་སྐབས་ངེད་རང་ནི། སྐྱེས་རབ་ལས་
ཀྱེ་མའོ་འཇིག་རྟེན་རྣམས་མི་རྟག་གནས་པར་མི་འགྱུར་དགའ་མི་འགྱུར། །ཀུད་མུ་ད་ཡི་དཔལ་འདི་ཡང། །དྲན་པར་བྱ་བ་ཉིད་དུ་འགྱུར། །ཞེས་པ་དེ་སེམས་ལ་དྲན་ཏེ་ཁ་ནས་ཀྱང་ཐོན། འདི་སྐབས་མ་ཟད། དེ་སྔོན་ལྷ་སར་

[275A]༄༅། །མཚན་ཞབས་དང། ཡོངས་འཛིན་གྱི་མིང་ཁུར་བཟུང་ནས་ནོར་བུ་གླིང་གའི་ཕོ་བྲང་དུ་སྡོད་སྐབས་ཞོ་སྟོན་ལྷ་མོའི་ཟློས་གར་ཉིན་བཞིའི་རིང་གཞུང་སྲོལ་གཟིགས་མོའི་མཛད་སྒོར་བཅར་དགོས་སྟབས་
དེ་སྐབས་ཀྱང་སྐྱེས་རབས་ཀྱི་ཚིག་འདི་ཡང་ཡང་དྲན་ཏེ་ལྟད་མོའི་དགའ་སྣང་ཆེར་མི་ཡོང་བར་སྣང། ཤར་བྱང་གྲྭ་ཚང་གཉིས་ནས་མངོན་པ་མཛོད་ཀྱི་དམ་བཅའ་ཕར་ཚུར་འཇོག་རེས་ཉིན་གཉིས་མཛད་སྐབས་མཇལ་བར་བསྐྱོད་པར་རྟགས་
བསལ་མང་ཆེ་བ་མཛོད་ཀྱི་མུ་བཞི་དཀྲུགས་མ་ཤ་སྟག་ལྟ་བུ་བཏང་སོང་བར་ངེད་རང་དགེ་བཤེས་དམ་བཅའ་ཟིན་ནས་ལོ་མང་ཡུན་སོང་སྟབས་ཀྱིས་མཛོད་ཀྱི་གྲངས་འདྲེན་རྣམས། ཇི་སྐད་དུ་སྤྱོད་འཇུག་ལས། ཐོས་དང་བསམ་དང་
སྒོམ་པ་ཡང། །གློ་རྡོལ་བུམ་པའི་ཆུ་བཞིན་དུ། །དྲན་པ་ལ་ནི་དེ་མི་གནས། །ཞེས་གསུངས་པ་ལྟར་ཕལ་ཆེར་བརྗེད་ངས་ཀྱི་ཆོམ་པོས་འཕྲོག་ཟིན་པས་རིགས་ལམ་བཟང་ནན་དབྱེ་བ་མ་ཆོད། གྲྭ་ཚང་གཉིས་ཀྱི་གྲྭ་བཙུན་
གསར་པ་རྒྱན་འཇུག་གཉིས་ཀ་བློ་འཛིན་ཟིན་པ་དང། གང་རུང་གཅིག་ཟིན་པ་རྣམས་ལ་བློ་འཛིན་མང་ཉུང་ལ་གཞིག་པའི་བརྔན་སྐྱེས་སྟོང་མིན་ཙམ་རེ་བསྟབས་ཏེ་སློབ་སྦྱོང་ལ་འབད་བརྩོན་དགོས་པའི་བསྐུལ་མ་བྱས། ཚེས་
བཅོ་ལྔ་ཉིན་དགའ་བྱང་ཕ་ར་སྤྲུལ་སྐུས་གཙོས་ཤར་བྱང་གྲྭ་ཚང་གཉིས་ཀྱི་བཙུན་ཆུང་ལྔ་བཅུ་སྐོར་ལ་བར་མ་རབ་བྱུང་དང། དགེ་ཚུལ་གྱི་བསླབ་སྡོམ་འབོག་ཆོག་བྱས། ཚེས་ཉེར་བརྒྱད་ཉིན་སྔ་དྲོ་མོན་གོ་ནས་ཐོན་ཏེ་འབེལ་གམ་བར་མོ་

[275B] དེ་ནས་གནམ་གྲུའི་ཐོག་འབོམ་འབེལ་བརྒྱུད་ལྡི་ལིར་འབྱོར་ཏེ་སོག་བླའི་ཤག་ཏུ་སོན། །རང་ལོ་བདུན་ཅུ་དོན་ལྔར་སོན་པ། ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་ལྔ་ཟླ་བ་གཉིས་པའི་ཚེས་བཅུ་གཅིག་བོད་
ཤིང་ཡོས་ཟླ་བ་དང་པོའི་ཚེས་གཅིག་ཉིན་ལོ་གསར་གྱི་རྟེན་འབྲེལ་ས་བཅད་མ་སྟོངས་ཙམ་བྱས་ཤིང། དེར་ལྡི་ལི་བོད་གཞུང་དོན་གཅོད། བོད་ཀྱི་འགྲེམས་སྟོན་ཁང་བཅས་པའི་ངོ་ལས་རྣམས་ལོ་གསར་རྟེན་འབྱུང་ངོས་འཕྲད་དུ་ཕེབས་
ཚེས་དྲུག་ཉིན་དགོང་དྲོ་ལྡི་ལི་ནས་ཐོན་ཏེ་རྡ་རམ་ས་ལའི་རང་ཤག་ཏུ་འབྱོར། ཕྱི་ཉིན་༸གོང་ས་མཆོག་གི་༸ཞབས་ཀྱི་པདྨོ་ལ་མངོན་པར་འདུད་པའི་མཇལ་ཕྱག་ཏུ་བཅར་བར་དགྱེས་འཛུམ་ཟླ་བའི་འོད་དཀར་འབུམ་དུ་བཞད་པའི་གསུང་
གི་དབུགས་དབྱུང་སྩལ། ཟླ་བ་གཉིས་པའི་ཚེས་གསུམ་ཉིན་རིགས་བརྒྱའི་ཁྱབ་བདག་ཡོངས་འཛིན་ཁྲི་ཆེན་རྡོ་རྗེ་འཆང་རྡོ་རྗེ་གདན་ནས་རྡ་སར་ཆིབས་བསྒྱུར་བསྐྱངས་ཞོར་འདི་གའི་ཤག་ཏུ་༸ཞབས་སེན་གྱི་པདྨོ་རྣམ་པར་བཀོད་དེ་ལོ་གསར་
རྟེན་འབྱུང་མཇལ་དར་ཕར་འབུལ་ཚུར་ཞུས་ཀྱིས་ལྷོད་མཇལ་ཞུས། ཚེས་བཞི་ཉིན་སྐུ་གཤེགས་ཡོན་བདག་ཀརྨ་དབང་ཕྱུག་གི་དགེ་རྩར་དམིགས་ཏེ་པ་སངས་ལྷ་མོ་ལགས་ནས་བསྐུལ་བ་བཞིན་རྡ་སྟེང་ཐེག་ཆེན་ཆོས་གླིང་གཙུག་ལག་ཁང་དུ་
གདན་ས་གསུམ་དང། རྒྱུད་གྲྭ། བཀྲས་ལྷུན་བཅས་ཀྱི་མཁན་པོ། བླ་སྤྲུལ། དགེ་བཤེས། བྱ་བཏང་རི་ཁྲོད་པ། གཉུག་མར་གནས་པ་དང། ཕྱོགས་འདུས་ཀྱི་དགེ་འདུན། སྐྱེ་བོ་ཕོ་མོ་སོགས་དོན་གཉེར་བ་དྲུག་བརྒྱ་ལྔ་བཅུ་སྐོར་

[276A]༄༅། །ལ་འཁོར་ལོ་བདེ་མཆོག་དྲིལ་བུ་ལུགས་ལྷ་ལྔའི་དབང་གི་སྟ་གོན་དང། ཕྱི་ཉིན་དབང་དངོས་གཞི། དེའི་ཉིན་རྗེས་མར་གོང་གསལ་ཆོས་ཞུའི་གྲས་ནས་བདེ་མཆོག་གི་རྣལ་འབྱོར་དག་པ་གསུམ་ཆག་
མེད་ཁས་ལེན་ཅན་ལྔ་བརྒྱ་དྲུག་ཅུ་ཐམ་པར་དྲིལ་བུ་ལུགས་ལུས་དཀྱིལ་གྱི་དབང་ཆེན་བཅས་བསྐུར། ཚེས་བརྒྱད་ནས་བཟུང་ཉིན་བཅུ་གཉིས་རིང་གངས་ཅན་སྐྱིད་གཤོངས་དཔེ་མཛོད་ཁང་གི་ཡང་སྟེང་ཚོམ་ཆེན་དུ་ལུས་དཀྱིལ་བདག་
བསྐྱེད་རྒྱས་པ་ཆག་མེད་འདོན་རྒྱུའི་དམ་བཅའ་ཅན་བརྒྱ་དང་བརྒྱད་ཅུ་གྱ་གསུམ་ལ་ལུས་དཀྱིལ་གྱི་བསྐྱེད་རྫོགས་ཉམས་ཁྲིད་དང། མཇུག་ཏུ་བདེ་མཆོག་ཚེ་ལྷ་དཀར་པོའི་རྣལ་འབྱོར་དང་འབྲེལ་བར་རྡོ་རྗེའི་བཟླས་པའི་རླུང་སྦྱོར་ལ་
བརྟེན་ནས་ཚེ་སྒྲུབ་བྱ་ཚུལ་གྱི་ཁྲིད་བཅས། ཇི་སྐད་དུ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས། རང་ཉིད་ཉམས་ལེན་མེད་པར་གཞན་ལ་འདོམས། །ཡེ་ཤེས་སྤྱན་ལྡན་དྲུང་ན་ངོ་ཡང་ཚ། །འོན་ཀྱང་བདེ་བར་གཤེགས་
པའི་བསྟན་པ་ནི། །ལུང་ཙམ་གྱིས་ཀྱང་དོན་དང་ལྡན་ནོ་ཞེས། །ཟླ་མེད་སྟོན་པ་དེ་ཡིས་བསྔགས་པས་ན། །ཞེས་གསུངས་པ་ལྟར་ཡབ་རྗེ་དྲིན་ཅན་བླ་མའི་གསུང་གི་བདུད་རྩི་རྣམས་ཐོས་སྒྲོག་ཉན་ཐོས་ཀྱི་ཚུལ་དུ་སྨྲ་བ་དོན་ལྡན་
གྱི་རྣམ་དཀར་བསྒྲུབས་སོ། །དེ་ཡང་དབུ་མ་བཞི་བརྒྱ་པ་ལས། རྣམ་ཤེས་གནས་པ་མེད་པ་ལས། །གལ་ཏེ་སྨྱོན་པ་གྱུར་ན་ནི། །སྲིད་འདིར་སྨྱོན་པ་མ་ཡིན་ཞེས། །མཁས་པ་སུ་ཞིག་སྨྲ་བར་འགྱུར། །ཞེས་གསུངས་པ་

[276B] སྐྱེ་བོ་མཆོག་དམན་མང་པོ་ཞིག་གིས་རག་གན་གྱི་གོང་བུ་
གསེར་དུ་མངོན་ཏེ་བསྟོད་བཀུར་བསྔགས་གསུམ་བགྱིས་པ་ལ་བརྟེན་ནས་རང་སེམས་རྣལ་དུ་མི་གནས་པར་འཁྲུལ་ཏེ་སྨྱོན་པ་དང་མཚུངས་པར་དུས་མཐའི་བླ་གཟུགས་ཀྱི་ཟློས་གར་ཅི་ཡང་བསྒྱུར་བའི་ཚུལ་འདི་དག་ནི། ཀུན་མཁྱེན་
ཀློང་ཆེན་པས། སྣ་ཚོགས་སྐྱེ་བོ་དུ་མའི་འདུ་ལོང་ཀུན། །འདུ་འཛིན་འཁྲུལ་པའི་བདུད་དུ་མ་ཤེས་པར། །ཁ་ལྟ་ཆོས་བཤད་གཞན་དོན་བྱས་སོ་སྙམ། །འདི་འདྲའི་སྤྱོད་པས་ཡོང་བ་འདུག་གམ་སོམས། །
ཞེས་དང། བཀའ་གདམས་ཀྱི་དགེ་བཤེས་ཤ་པོ་སྒང་པས། རྒྱུད་ལ་ཡོན་ཏན་མེད་པར་གཞན་གྱི་སློབ་དཔོན་བྱ་བར་འདོད་པ་འདི་ཡང་མིན། །ཆོས་མཐོ་ལ་རང་རྒྱུད་དམའ་བ་འདི་ཡང་མིན། ཞེས་གསུངས་པ་ལྟར་
ལས་མ་འདས་པས་ཆོས་དང་འཇིག་རྟེན་གང་དང་ཡང་མི་མཐུན་པའི་སྒྱུ་མའི་རོལ་རྩེད་ཀྱི་ངང་ལ་མི་ཚེ་གཏུགས་པའི་སྒྲུང་གཏམ་གྱི་ན་པ་འབའ་ཞིག་ལས། དམ་པ་གཞན་གྱི་རྣམ་ཐར་ལྟར་མཐོང་ན་དད་པ་དང་ངོ་མཚར་སྐྱེ་
བར་འོས་པ་ཞིག་ཡི་གེའི་ལམ་དུ་འདྲེན་རྒྱུ་མེད་མོད། འོན་ཀྱང་བསྐུལ་བ་པོ་རྣམས་ཀྱི་ཐུགས་འདོད་དང། ལྷག་པར་བྲག་གཡབ་ཆེ་ཚང་མཆོག་སྤྲུལ་རིན་པོ་ཆེ་ནས་དཔར་འདེབས་དང། དབྱིན་སྐད་དུ་ཕབ་བསྒྱུར་

[277A]༄༅། །གནང་བཞེད་ཀྱིས་གང་མྱུར་འབྲི་དགོས་ཞེས་ངོས་མཇལ་སྐབས་དང་གསུང་བྲིས་ཀྱི་ལམ་ནས་སྔ་རྗེས་རིམ་པར་བསྐུལ་གནང་མཛད་པའི་ཉེར་ལེན་མ་ཟད། རྗེས་སོར་ཁོ་
བོའི་སྤྱོད་ཚུལ་གཞན་གྱིས་སྨྲ་བ་བྱུང་ཚེ་སྨྲ་བ་པོ་སོ་སོའི་ཞེ་འདོད་དང། ཟེར་ལོ་དང་ཐོས་ལོའི་རྗེས་སུ་འབྲང་བའི་སྒྲོ་བསྐུར་གྱི་བརྗོད་བྱ་ལྷག་པོ་སྣ་ཚོགས་པའི་རྫུན་གྱི་ཕྲེང་བདག་མི་འབྱུང་བའི་ངེས་པ་མ་མཆིས་ཤིང་
དེ་བས་རང་དང་སྐལ་མཉམ་གྱི་སྐྱེ་བོ་རྣམས་དང་མཚུངས་པར་འདི་སྣང་འཁྲུལ་པའི་རྒྱ་མཚོ་དཀར་ནག་ལས་ཀྱི་རླབས་ཕྲེང་རེས་མོས་སུ་བསྐྱོད་པའི་ངང་ཚུལ་མ་བཅོས་ལྷུག་པོ་རང་བཞིན་བརྗོད་པའི་ཚུལ་དུ་རང་ཉིད་ཀྱིས་
བཀོད་ཀྱང་རུང་བ་མེད་འདྲ་སྙམ་ནས་དགའ་ལྡན་ཁྲི་ཆེན་བྱང་ཆུབ་ཆོས་འཕེལ་གྱི་སྐྱེ་གྲལ་དུ་སྟེས་དབང་གིས་འཁོད་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་ཕྱི་ལོ་ཆིག་སྟོང་དགུ་བརྒྱ་ལྔ་བཅུ་ང་དགུ་ལོར་
ལྷ་སར་དུས་འགྱུར་མི་བཟད་པ་བྱུང་བ་ཕན་གྱི་ལོ་རྒྱུས་ངེད་རང་གི་དྲན་ལམ་དུ་གསལ་བ་དང། དཔལ་ལྡན་གྱི་བརྗེད་ཐོར་འཁོད་རིགས་ཆེ་ལོང་ཙམ་ཞིག་ལས། དེ་མིན་མང་ཆེ་བརྗོད་ངས་ཀྱི་དབང་དུ་སོང་བས་
ཞིབ་འགོད་མ་ཐུབ་ཅིང། རྒྱ་གར་དུ་སླེབས་ཚུན་ཆད་ནས་ཀྱི་ཡང་འདུ་འཛིའི་བྱ་བྱེད་ལུ་གུ་རྒྱུད་སྦྲེལ་གྱི་གནས་ཚུལ་དགོས་མེད་བྱིངས་ཆེ་དོར་ཏེ་རྒྱས་བསྡུས་འཚམས་པའི་ལུགས་སུ་རང་ལོ་བདུན་ཅུ་དོན་ལྔར་

[277B] ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་ལྔ། བོད་ཤིང་ཡོས་ཟླ་བ་གཉིས་པ་བར་གྱི་ལོ་རྒྱུས་རྣམས་ཡི་གེའི་རིས་སུ་བཀོད་པ་སྟེ། དེ་ལྟར་བགྲང་བྱའི་ཕྲེང་བ་དེ་སྙེད་ཅིག་འདས་ཟིན་མོད་
འོན་ཏེ་ད་དུང་ཡང་ཇི་སྐད་དུ་བོད་མཁས་པ་མི་ཕམ་དགེ་ལེགས་ཀྱིས། འདུས་བྱས་གློག་གི་སྒེག་མོའི་རོལ་རྩེད་དང། །བདེ་དང་སྡུག་བསྔལ་ཤིང་རྟའི་འཕང་ལོ་བཞིན། །འཁོར་བའི་རྣམ་འགྱུར་མཚར་
འདི་ངས་རྟོགས་མོད། །འཕོ་མེད་ལས་ནི་རང་གི་བགོ་སྐལ་ཉིད། །ཅེས་པ་ལྟར་འདུས་བྱས་ཐམས་ཅད་མི་རྟག་འཇིག་པའི་ཆོས་ཅན་དང། ཟག་བཅས་འཁོར་བས་བསྡུས་པའི་གནས་ལུས་ལོངས་སྤྱོད་
ཐམས་ཅད་སྡུག་བསྔལ་གྱི་རང་བཞིན་དུ་གསུང་རབ་ལས་འབྱུང་བ་ལྟར་མངོན་སུམ་མཐོང་ཐོས་སུ་གྱུར་ཀྱང། བདེན་འཛིན་དང་རྟག་འཛིན་གྱི་གཞན་དབང་དུ་གྱུར་པའི་བློ་རྒོད་དྲེད་པོ་ལང་ཤོར་འདི་ཉིད་
འཁྲུལ་པ་གྱ་གྱུའི་རྩེད་མོས་ཐར་པའི་སྲོག་འཕྲོག་པའི་སྦྱོར་བ་འབའ་ཞིག་ལ་གཞོལ་བ་ལས། འཇིག་རྟེན་ཕ་རོལ་སེམས་པའི་བློ་གྲོས་ཀྱི་གོམ་པ་གོང་དུ་ཅུང་ཟད་ཙམ་འཕོ་བ་མེད་པ་འདི་ནི་སྔོན་གོམས་

[278A]༄༅། །ལས་ངན་གྱི་བག་ཆགས་སྟོབས་པོ་ཆེ་ཞིག་དར་བའི་བགོ་སྐལ་ཉིད་དུ་སེམས་སོ། །མ་བརྟགས་ཉམས་དགའ་འཁྲུལ་པའི་གྲོང་ཁྱེར་དུ། །
འདི་སྣང་ཆོས་བརྒྱད་སྒྱུ་མའི་ཟློས་གར་སྟོང། །དལ་མེད་གློག་ལྟར་བསྒྱུར་བའི་ཡ་མཚན་ལ། །བལྟ་ཕྱིར་མེས་པོས་གདོང་བཞི་སྤྲུལ་ལམ་སྙམ་། དགེ་ལེགས་འཕེལ།། །།



