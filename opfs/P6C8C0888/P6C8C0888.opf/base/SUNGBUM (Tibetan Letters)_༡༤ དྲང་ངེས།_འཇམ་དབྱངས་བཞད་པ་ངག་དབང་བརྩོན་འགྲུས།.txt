
[001A]
༄༅། །འཇམ་དབྱངས་བཞད་པའི་རྡོ་རྗེས་མཛད་པའི་དྲང་ངེས་རྣམ་འབྱེད་ཀྱི་ཟིན་བྲིས་བཞུགས་སོ། །

[001B] །བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་དགོངས་དོན་ཕྱིན་ཅི་མ་ལོག་པར་གཏན་ལ་འབེབས་
པའི་ལེགས་བཤད་སྙིང་པོའི་རྗེས་སུ་འབྲང་ནས་དྲང་ངེས་འབྱེད་པ་ལ། དྲང་ངེས་འབྱེད་པའི་རྒྱུ་མཚན། མདོ་གང་ལ་བརྟེན་ནས་དྲང་ངེས་འབྱེད་པ། དེ་ལ་བརྟེན་ནས་དྲང་ངེས་ཕྱེ་ཚུལ་
གསུམ། དང་པོ་ནི། དྲང་ངེས་འབྱེད་པའི་རྒྱུ་མཚན་དེ་ཉིད་སྟོན་པར་བྱེད་པ་ལ། ཇི་སྐད་དུ། འཕགས་པ་ཡུལ་འཁོར་སྐྱོང་གིས་ཞུས་པ་ལས། སྟོང་པ་ཞིབ་སྐྱེ་བ་མེད་པའི་ཚུལ། །
མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་བས་ཐབས་ཚུལ་དང། རིགས་པ་བརྒྱ་དག་གིས་ནི་འཛུད་པར་མཛད་།ཅེས་པའི་གཞུང་འདི་བྱུང། འདིའི་སྐབས་སུ་

[002A] །རྟོན་པ་བཞིའི་རྣམ་བཞག་བཤད་པ་ལ། དགག་བཞག་སྤང་གསུམ་ལས། དང་པོ་ལ་བཞི། གང་ཟག་ལ་མི་རྟོན་ཆོས་ལ་རྟོན་ཞེས་པའི་སྐབས་ཀྱི་གང་ཟག་དེ་སོ་
སོ་སྐྱེ་བོ་ཁོ་ན་ལ་འཇོག་ཆོས་དེ་མདོ་སྡེ་ཁོ་ན་ལ་འཇོག་ཟེར་ན། དེ་མི་འཐད་པར་ཐལ། འདིའི་སྐབས་ཀྱི་གང་ཟག་དེ་ལ་སོ་སོ་སྐྱེ་བོ་ཕལ་བ་ནས་བཟུང་སྟེ་མཆོག་སངས་རྒྱས་ཀྱི་པར་ཡང་
ཡོད༑ ཆོས་དེ་ལ་མདོ་བསྟན་བཅོས་གཉིས་དང་དེའི་བརྗོད་བྱར་གྱུར་པའི་རིགས་པ་བཞི་དང། རྣམ་མཁྱེན་སོགས་ཡང་ཡོད་པའི་ཕྱིར་དང་པོ་དེར་ཐལ། བདག་རྟག་པར་འཛིན་པའི་
སོ་སོ་སྐྱེ་བོ་རྣམས་འདིའི་སྐབས་ཀྱི་གང་ཟག་ལ་བཞག་ནས། དེ་ལ་ལྟོས་ནས་གང་ཟག་ལ་མི་རྟོན་ཆོས་ལ་རྟོན་པའི་དོན་གཅིག་དང་བླ་མ་དང་གནས་བརྟན་དང་ཡང་དག་པར་རྫོགས་པའི་

[002B]ལ་ལྟོས་ནས་གང་ཟག་ལ་མི་རྟོན་ཆོས་ལ་རྟོན་པའི་དོན་གཉིས་ཡོད་པའི་ཕྱིར། དང་པོ་ཆོས་ཅན། མུ་སྟེགས་དེ་དག་གི་བསམ་ཚུལ་ལྟར་ཐར་པ་ཐོབ་པའི་ཐབས་སུ་མི་བདེན་
ཀྱང༑ མུ་སྟེགས་སོགས་དེ་དག་གི་བསམ་པ་དང་མཐུན་པར་བཅོམ་ལྡན་འདས་ཀྱིས་དྲང་དོན་གྱི་མདོ་ཇི་སྙེད་ཅིག་གསུངས་པ་རྣམས་ཐར་པ་ཐོབ་པའི་ཐབས་སུ་བདེན་པ་གདུལ་བྱ་ཕལ་བ་ལ་ལྟོས་པའི་གང་ཟག་ལ་མི་རྟོན་ཆོས་ལ་རྟོན་པའི་དོན་
ཡིན་པའི་ཕྱིར། དེར་ཐལ། མདོ་དེ་ཉིད་ལས། མི་ཤེས་པས་ནི་འགྲོ་བ་འཁྱམས་གྱུར་བ། །དེ་དག་ཐུགས་རྗེ་མངའ་བས་ཐབས་ཚུལ་དང་།རིགས་པ་བརྒྱ་དག་གིས་ནི་འཛུད་པར་མཛད། །ཅེས་གསུངས་པའི་ཕྱིར། གཉིས་པ་གྲུབ་སྟེ་
གནས་བརྟན་དང་དགྲ་བཅོམ་པ་སོགས་ཁམ་ཆེ་བ་རྒྱུ་མཚན་དུ་བྱས་ནས། དེ་དག་གི་གསུངས་ཚད་ལ་གནས་ལུགས་སམ་ངེས་དོན་དུ་ཡིད་ཆེས་སུ་མི་བྱེད་པར། དེ་དག་གི་གསུང་དེ་གསེར་བཟང་པོ་བསྲེགས་པ་དང་བཅད་པ་དང་
བརྡར་བ་བཞིན་དུ། མངོན་གྱུར་ལ་དཔྱད་པ་མངོན་སུམ་ཚད་མ་དང། ལྐོག་གྱུར་ལ་དཔྱད་པ་དངོས་སྟོབས་རྗེས་དཔག་དང། ཤིན་ཏུ་ལྐོག་གྱུར་ལ་དཔྱད་པ་ཡིད་ཆེས་རྗེས་དཔག་གི་ལུང་གི་ཚད་མ་གསུམ་གྱིས་ལེགས་པར་བརྟགས་ཏེ་
དེ་ལྟར་མི་འགལ་བར་མཐོང་ནས་འཇུག་པ་དེ། སྐྱེས་བུ་མཆོག་ལ་ལྟོས་པའི་གང་ཟག་ལ་མི་རྟོན་ཆོས་ལ་རྟོན་པའི་དོན་ཡིན་པའི་ཕྱིར། དེར་ཐལ། བཅོམ་ལྡན་འདས་རང་ཉིད་ཀྱིས་ཀྱང། དགེ་སློང་དག་གམ་མཁས་རྣམས་ཀྱིས།།

[003A]༄༅། །བསྲེགས་བཅད་བརྡར་བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་གུས་ཕྱིར་མིན། །ཞེས་གསུངས་པའི་ཕྱིར། ཡང་ཁ་ཅིག་ཐབས་ཚུལ་དང། ཞེས་པའི་སྐབས་ཀྱི་ཐབས་དེ་
དང༑ འདི་ཉིད་ལས། ཐུགས་རྗེ་ཅན་གྱི་སྟོན་པས་ཐབས་ཀྱི་ཚུལ་དང་རིགས་པའི་སྒོ་དུ་མ་ཞིག་གིས་དེ་ཁོང་དུ་ཆུད་པ་ལ་འཛུད་པར་གསུངས་སོ། །ཞེས་པའི་སྐབས་ཀྱི་ཐབས་དེ་གཉིས་ལས་འབྲས་དང་སྙིང་རྗེ་ཆེན་པོ་སོགས་ཐབས་
ཤེས་གཉིས་ཀྱི་ནང་ནས་ཐབས་ཀྱི་བརྡའི་དྲངས་པས་ཐབས་ཁོ་ན་ལ་འཇོག་ཟེར་ན། དེ་མི་འཐད་པར་ཐལ། དེའི་སྐབས་ཀྱི་ཐབས་དེ་ལ་ཀུན་གཞི་དང། གང་ཟག་གི་བདག་དང་གང་ཟག་རང་གི་མཚན་ཉིད་ཀྱིས་གྲུབ་པ་སོགས་
གཞི་མ་གྲུབ་པ་འགའ་ཞིག་ཀྱང་དེའི་སྐབས་ཀྱི་ཐབས་ལ་འཇོག་དགོས་པ་གང་ཞིག་གང་ཟག་གི་བདག་མེད་རགས་པ་གཉིས་ཀྱང་དེ་ལ་འཇོག་དགོས་པའི་ཕྱིར། དང་པོ་དེར་ཐལ། དབུ་མ་འཇུག་པ་ལས་ཀུན་གཞི་ཡོད་ཅིང་
གང་ཟག་ཉིད་ཡོད་ལ། །ཕུང་པོ་འདི་དག་འབའ་ཞིག་ཉིད་ཡོད་ཅེས་།བསྟན་པ་འདི་ནི་དེ་ལྟར་ཆོས་ཟབ་དོན། །རིགས་པར་མི་འགྱུར་གང་ཡིན་དེ་ལའོ། །ཞེས་གསུངས་པའི་ཕྱིར། གཉིས་པ་དེར་ཐལ། བདག་མེད་རགས་པ་གཉིས་
དང་བདེན་བཞིའི་ཁྱད་ཆོས་མི་རྟག་སོགས་བཅུ་དྲུག་བསྟན་པ་ཡང་དེའི་ཐོག་མར་རྒྱུད་སྦྱངས་ནས་ཕྱིས་བདག་མེད་ཕྲ་མོ་རྟོགས་པའི་སྣོད་རུང་དུ་བསྒྲུབ་པའི་ཆེད་དུ་བསྟན་པ་ཡིན་པའི་ཕྱིར་ཞེས་འཆད་པར་བྱེད་པ་ལ། ཐལ་

[003B]པ་འཆད་པའི་སྐབས་ཀྱི་ལེགས་བཤད་སྙིང་པོ་ལས། དེའི་དགོངས་གཞི་ནི་ཐ་སྙད་དུ་ཡོད་པ་ཙམ་མོ། །དགོངས་པ་ནི་གང་ཟག་དང་ཆོས་རང་གི་མཚན་ཉིད་ཀྱི་སྟོང་པར་བསྟན་ན་
ཆད་ལྟ་སྐྱེ་བས་དེ་བཟློག་པའི་ཕྱིར་རགས་པའི་བདག་མེད་བསྟན་ཏེ་རྒྱུད་སྦྱངས་ནས་ཕྲ་བའི་བདག་མེད་ལ་གཞུག་པའི་དོན་ནོ་།ཞེས་གསུངས་པའི་ཕྱིར། ཁྱབ་སྟེ། དེ་ལྟར་ཡིན་པར་དཔལ་མགོན་འཕགས་པ་ཀླུ་སྒྲུབ་ཀྱི་ཡང་དགོངས་པ་
ཡིན་པའི་ཕྱིར། དབུ་མ་རིན་ཆེན་ཕྲེང་བ་ལས། ཁ་ཅིག་ལ་ནི་གཉིས་རྟེན་པ། །ཁ་ཅིག་ལ་ནི་གཉིས་མི་རྟེན། །ཟབ་མོ་ཁུ་འཁྲིག་ཅན་འཇིགས་པ། །སྟོང་ཉིད་སྙིང་རྗེ་སྙིང་པོ་ཅན། །བྱང་ཆུབ་བསྒྲུབ་པ་ཁ་ཅིག་ལའོ། །ཞེས་གསུངས་པའི་ཕྱིར་
གཞན་ཡང་ཐབས་ཀྱི་ཞེས་པའི་སྐབས་ཀྱི་ཐབས་ཡིན་ན། སྙིང་རྗེས་སོགས་ཐབས་ཀྱི་ཆ་ཡིན་མི་དགོས་པར་ཐལ། དྲང་དོན་གྱི་མདོ་རྣམས་ཀྱི་སྒྲས་ཟིན་གྱི་བརྗོད་བྱ་ཡིན་ན། དེའི་སྐབས་ནས་དངོས་སུ་བསྟན་པའི་ཐབས་ཡིན་པས་
ཁྱབ་པའི་ཕྱིར། དེར་ཐལ། བཅོམ་ལྡན་འདས་ཀྱིས་དེས་དོན་མ་ཡིན་པའི་དྲང་དོན་གྱི་མདོའི་སྒྲས་ཟིན་གྱི་བརྗོད་བྱ་བསྟན་པས་གདུལ་བྱ་མགུ་བར་བྱེད་ཀྱི་ཡེ་ཤེས་རྣམ་པར་འགོང་པའི་གཏམ་ནི་མ་ཡིན་པའི་ཕྱིར། ལང་གཤེགས་ལས་
མདོ་དེ་ནི་སེམས་ཅན་གྱི་བསམ་པ་བཞིན་བསྟན་པ་དོན་འཁྲུགས་པ་ཡིན་ཏེ། དེ་ཁོ་ནའི་གཏམ་མ་ཡིན་ནོ། །དཔེར་ན་སྨིག་རྒྱུ་ནི་ཆུར་མེད་པས་ཆུར་ཞེན་པའི་རི་དྭགས་སླུ་བ་བཞིན་དུ་བསྟན་པའི་ཆོས་ཀྱིས་བྱིས་པ་མགུ་བར་བྱེད་ཀྱི་

[004A]༄༅། །འཕགས་པའི་ཡེ་ཤེས་རྣམ་པར་འགོད་པའི་གཏམ་ནི་མ་ཡིན་ནོ། །ཞེས་སོགས་གསུངས་པའི་ཕྱིར། ཡང་ཁ་ཅིག་ལས་འབྲས་ལ་བསྐུར་བ་བཏབ་བའི་བསོད་ནམས་མ་ཡིན་པའི་ལས་བཟློག་པའི་ཕྱིར་དུ་
གསུངས་པའི་ཐབས་ཡིན་ན། བདག་མེད་ཕྲ་རགས་གང་རུང་མ་ཡིན་པས་ཁྱབ་ཟེར་ན། གང་ཟག་རང་སྐྱ་ཐུབ་པའི་རྫས་ཡོད་ཀྱི་སྟོང་བའི་སྟོང་པ་ཉིད་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཐལ་འགྱུར་བའི་ཐད་ཀྱི་
ལེགས་བཤད་སྙིང་པོ་ལས། རང་གི་མཚན་ཉིད་ཀྱིས་སྟོང་པ་བསྟན་ན་ཆད་ལྟ་སྐྱེ་བས་དེ་བཟློག་པའི་ཕྱིར་དང། རགས་པའི་བདག་མེད་བསྟན་ཏེ་རྒྱུད་སྦྱངས་ནས་ཕྲ་བའི་བདག་མེད་ལ་གཞུག་པའི་དོན་ནོ། །ཞེས་གསུངས་པའི་ཕྱིར་
ཁྱབ་སྟེ། རགས་པའི་བདག་མེད་སོགས་གསུངས་པའི་ཕྱིར། ཡང་ཁ་ཅིག་རིགས་པའི་སྒོ་དུ་མ་ཞིག་གིས་དེ་ཁོང་དུ་ཆུད་པ་ལ་འཛུད་པར་གསུངས་སོ་ཞེས་པའི་སྐབས་ནས་དངོས་སུ་བསྟན་པའི་རིགས་པ་ཡིན་ན། དབུ་མའི་ལྟ་
པ་ཕྱིན་ཅི་མ་ལོག་པར་དངོས་སུ་སྐྱེ་ནུས་པའི་རིགས་པ་ཡིན་པས་ཁྱབ་ཟེར་ན། སློབ་དཔོན་ཐོགས་མེད་ཀྱིས་གཞན་དབང་ཡོངས་གྲུབ་བདེན་གྲུབ་དང་ཀུན་བཏགས་བདེན་མེད་དུ་བསྒྲུབ་པའི་རིགས་པ་ཆོས་ཅན། དེར་ཐལ། དེའི་
ཕྱིར༑ གཞན་ཡང་ལེགས་ལྡན་གྱི་བདེན་པར་མེད་ཅིང་རང་ངོས་ནས་གྲུབ་པར་བསྒྲུབ་པའི་རིགས་པ་དང། ཞི་མཚོ་ཡབ་སྲས་ཀྱི་ཕྱི་རོལ་དོན་དུ་མེད་པར་བསྒྲུབ་པའི་རིགས་པ་རྣམས་རེ་རེ་ནས་འཕེན་ནོ་།ཡང་ཁ་ཅིག་ཤིང་རྟ་

[004B]པ་དོན་མེད་པར་འགྱུར་ཞེས་པའི་སྐབས་ཀྱི་ངེས་དོན་ཡིན་ན་དྲང་བ་དང་ངེས་པའི་དོན་རྣམ་པར་ཕྱེ་བ་ལ་རག་ལས་ཤིང་ཞེས་པའི་སྐབས་ནས་དངོས་སུ་བསྟན་པའི་ངེས་དོན་
ཡིན་པས་ཁྱབ། དེའི་སྐབས་ནས་དངོས་སུ་བསྟན་པའི་དྲང་དོན་ཡིན་ན། དྲང་བ་དང་ངེས་པའི་དོན་རྣམ་པར་ཕྱེ་བ་ལ་རག་ལས་ཤིང་ཞེས་པའི་སྐབས་ནས་དངོས་སུ་བསྟན་པའི་དྲང་དོན་ཡིན་པས་ཁྱབ། གཞུང་འོག་མ་དེ་གོང་མའི་དྲང་
ངེས་འབྱེད་པའི་ཡ་གྱལ་ཡིན་ཟེར་ན། འོ་ན་སློབ་དཔོན་ཐོགས་མེད་ཀྱིས་དགོངས་འགྲེལ་གྱི་སྐབས་སུ་གཞན་དབང་ཡོངས་གྲུབ་བདེན་གྲུབ་དང་ཀུན་བཏགས་བདེན་མེད་དུ་ངེས་དོན་དུ་བཀྲལ་བའི་ངེས་དོན་དེ་ཆོས་ཅན། གཞུང་གོང་མའི་
སྐབས་ནས་དངོས་སུ་བསྟན་པའི་ངེས་དོན་དེ་ཡིན་པར་ཐལ། གཞུང་འོག་མའི་སྐབས་ནས་དངོས་སུ་བསྟན་པའི་ངེས་དོན་དེ་ཡིན་པའི་ཕྱིར། དེར་ཐལ། འཕགས་པ་ཐོགས་མེད་ཀྱིས་ངེས་དོན་དུ་བཀྲལ་བའི་ངེས་དོན་ཡིན་པའི་ཕྱིར་
དེར་ཐལ། མདོ་སྡེ་དགོངས་འགྲེལ་ལས། ངེས་པའི་དོན་ལགས་ཏེ་ཞེས་སོགས་གསུངས་པའི་ཕྱིར། གཞན་ཡང་ཐོགས་མེད་ཀྱིས་དགོངས་འགྲེལ་གྱི་སྐབས་སུ་གཞན་དབང་ཡོངས་གྲུབ་བདེན་མེད་དྲང་དོན་དུ་བཀྲལ་བའི་དྲང་དོན་དེ་
ཆོས་ཅན། གཞུང་གོང་མའི་སྐབས་ནས་དངོས་སུ་བསྟན་པའི་དྲང་དོན་ཡིན་པར་ཐལ། གཞུང་འོག་མའི་སྐབས་ནས་དངོས་སུ་བསྟན་པའི་དྲང་དོན་ཡིན་པའི་ཕྱིར། དེར་ཐལ། སློབ་དཔོན་ཐོགས་མེད་ཀྱིས་དྲང་དོན་དུ་བཀྲལ་བའི་དྲང་
[005A]༄༅། །དོན་ཡིན་པའི་ཕྱིར། དེར་ཐལ། དགོངས་འགྲེལ་ལས། དྲང་བའི་དོན་རྩོད་པའི་གཞིའི་གནས་སུ་གྱུར་བ་ལགས་ཞེས་གསུངས་པའི་ཕྱིར་ཏེ། སེམས་ཙམ་པའི་ཐད་ཀྱི་ལེགས་བཤད་སྙིང་པོ་ལས་དྲང་དོན་དུ་
འགྲེལ་ལུགས་ལ་སྒོ་མང་པོ་ཡོད་ཀྱང། རྣལ་འབྱོར་སྤྱོད་པ་པས་འཁོར་ལོ་གཉིས་པ་དྲང་དོན་དུ་འགྲེལ་ལུགས་ནི་དེ་ཁོ་ན་ཉིད་ལྟར་ཡིན་པར་བློ་དང་ལྡན་པ་རྣམས་ཀྱིས་ཤེས་པར་བྱོས་ཤིག་།ཞེས་གསུངས་པའི་ཕྱིར། གོང་གི་
གསལ་བ་རྣམས་ལ་འདོད་ན། སློབ་དཔོན་ཐོགས་མེད་ཀྱིས་དགོངས་འགྲེལ་གྱི་སྐབས་སུ་དྲང་དེས་ཕྱེ་བ་དེས་དྲང་ངེས་འབྱེད་ཐུབ་པར་ཐལ། འདོད་པའི་ཕྱིར། འདོད་ན། འདི་ནི་དྲང་བའི་དོན་ནོ་།འདི་ནི་ངེས་པའི་དོན་ནོ། །ཞེས་
པའི་ལུང་ཙམ་གྱིས་ཀྱང་དྲང་ངེས་འབྱེད་ཐུབ་པར་ཐལ་དགོངས་འགྲེལ་གྱི་སྐབས་སུ་དྲང་ངེས་ཕྱེ་བས་དྲང་ངེས་ཕྱེ་བའི་གོ་ཆོད། བློ་གྲོས་མི་ཟད་པའི་མདོས་དྲང་ངེས་ཕྱེ་བས་དྲང་ངེས་ཕྱེ་བའི་གོ་ཆོད་པའི་ཕྱིར། འདོད་ན་
ལེགས་བཤད་སྙིང་པོ་དང་ཡང་འགལ་བར་མ་ཟད་རིགས་པ་དང་ཡང་འགལ་བའི་ཕྱིར་ཏེ། ལེགས་བཤད་སྙིང་པོ་ལས། མཐར་ཐུག་ན་དྲི་མ་མེད་པའི་རིགས་པ་ཉིད་ཀྱིས་དབྱེ་དགོས་ཏེ། ཞེས་གསུངས་པའི་ཕྱིར། བྱས་པ་
ལ་ཁོ་ན་རེ། སློབ་དཔོན་ཐོགས་མེད་ཀྱིས་དྲང་ངེས་མ་ཕྱེ་བར་ཐལ། དེས་དགོངས་འགྲེལ་ལྟར་དྲང་ངེས་མ་ཕྱེ་བའི་ཕྱིར། དེར་ཐལ། དེས་དགོངས་འགྲེལ་ལྟར་དྲང་དོན་དུ་ཕྱེ་བས་དྲང་དོན་གྱི་གོ་མི་ཆོད། ངེས་དོན་དུ་ཕྱེ་བས་

[005B] སློབ་དཔོན་ཐོགས་མེད་ཀྱིས་དྲང་ངེས་ཕྱེ་བ་བཅོམ་ལྡན་འདས་ཀྱི་དགོངས་པ་ཡིན་ཀྱང། དེའི་དགོངས་པ་མཐར་ཐུག་དང་ངེས་དོན་མཚན་ཉིད་པ་མ་ཡིན་པའི་ཕྱིར། དེར་ཐལ་
ཀླུ་སྒྲུབ་ཐོགས་མེད་གཉིས་ཀྱིས་དྲང་ངེས་ཕྱེ་བ་ལ་གུས་པར་བཤད་ཀྱང། གཙོ་བོར་ཀླུ་སྒྲུབ་ཀྱིས་དྲང་ངེས་ཕྱེ་བ་བཅོམ་ལྡན་འདས་ཀྱི་དགོངས་པ་མཐར་ཐུག་དང་ངེས་དོན་དེ་ངེས་དོན་མཚན་ཉིད་པར་འཇོག་པའི་ཕྱིར། དེར་
ཐལ༑ ལེགས་བཤད་སྙིང་པོ་ལས། ཤིང་རྟ་ཆེན་པོའི་ཚུལ་གཉིས་ཀྱི་གསུང་རབ་ཀྱི་དྲང་བ་དང་ངེས་པའི་དོན་རྣམ་པར་བྱེ་བ་དང་དེ་དག་གི་དགོངས་པ་མཁས་པའི་དབང་པོ་རྣམས་ཀྱིས་སོ་སོར་བཀྲལ་བའི་སྒོ་མང་དུ་སྣང་ན་
ཁྱེད་ཅག་དེ་གཉིས་ཀྱི་དགོངས་འགྲེལ་མཁན་པོ་གང་གི་རྗེས་སུ་འབྲང་ནས་ངེས་པའི་དོན་དུ་བཞག་པ་གང་ལ་མཐར་ཐུག་པའི་དོན་དུ་འདོད་པ་བརྗོད་པར་གྱིས་ཤིག་ཅེས་འདྲི་ན། འཛམ་གླིང་མཁས་པའི་རྒྱན་གྱུར་འདི་རྣམས་ཀྱི།།
ལེགས་བཤད་ཀུན་ལ་སྙིང་ནས་གུས་མོད་ཀྱང། །འཁོར་འདས་རྟེན་འབྱུང་མི་སླུའི་གཏན་ཚིགས་ཀྱིས། །མཚན་འཛིན་དམིགས་གཏད་ཐམས་ཅད་འཇིག་བྱེད་པ། །ཟླ་བ་ལས་འོངས་ལེགས་བཤད་འོད་དཀར་གྱིས་།བློ་
མིག་ཀུནྡའི་ཚལ་རབ་ཕྱེ་བའི་ཚེ། །སངས་རྒྱས་བསྐྱངས་ཀྱིས་བསྟན་པའི་ལམ་མཐོང་ནས། །ཀླུ་སྒྲུབ་ལུགས་བཟང་གཙོ་བོར་མི་འཛིན་སུ། །ཞེས་གསུངས་པའི་ཕྱིར། འོ་ན་ཁོ་རང་ལ་མདོ་སྡེ་ནས་དྲང་ངེས་ཕྱེ་བ་དུ་མ་ཞིག་མ་བཤད་པར་

[006A]༄༅། །ཐལ༑ དགོངས་འགྲེལ་ལས་དྲང་ངེས་ཕྱེ་བ་མ་གསུངས་པའི་ཕྱིར། དེར་ཐལ། དེ་ནས་ཕྱེ་བས་དྲང་དོན་དེས་དྲང་དོན་གྱི་གོ་མི་ཆོད། ངེས་དོན་དེས་ངེས་དོན་གྱི་གོ་མི་ཆོད་པའི་ཕྱིར། ཁྱབ་པ་ཁས། འཁོར་
གསུམ། འདོད་ན། མདོ་ལས། དགོངས་ལྡེམ་གྱི་མདོ་བརྒྱད་སོགས་མི་འཐད་པར་ཐལ་ལོ། །འདོད་པའི་ཕྱིར། འདོད་མི་ནུས་ཏེ། མདོ་སྡེ་རྒྱན་ལས། དགོངས་པ་རྣམ་པ་བཞིར་ཤེས་བྱ། །ཞེས་གསུངས་པའི་ཕྱིར། མདོ་ཀུན་
བཏུས་ལས་ཀྱང། དེ་བཞིན་གཤེགས་པས་གདུལ་བྱའི་དབང་གི་ཐེག་པའི་སྒོ་སྣ་ཚོགས་ཉེ་བར་སྟོན་པས། ཞེས་དང། ལེགས་བཤད་སྙིང་པོ་ལས། གདུལ་བྱའི་དབང་གི་ཞེས་པ་ནི་གདུལ་བྱའི་དབང་ཉིད་ཅེས་པ་སྟེ། ཞེས་
གསུངས་པའི་ཕྱིར། ཡང་ཁ་ཅིག་གིས། རྒྱལ་བའི་གསུང་རབ་ཀྱི་དྲང་ངེས་འབྱེད་པའི་ཤིང་རྟའི་སྲོལ་འབྱེད་དེ་ལ་ཀླུ་སྒྲུབ་ཁོ་ནར་གྲངས་ངེས་པར་ཐལ། སློབ་དཔོན་ཐོགས་མེད་ཀྱིས་དྲང་ངེས་མ་ཕྱེ་བའི་ཕྱིར། དེར་ཐལ། ཐོགས་
མེད་ཀྱིས་དྲང་དོན་དུ་ཕྱེ་བས་དྲང་དོན་གྱི་གོ་མི་ཆོད། ངེས་དོན་དུ་ཕྱེ་བས་ངེས་དོན་གྱི་གོ་མི་ཆོད་པའི་ཕྱིར་ན་མ་ཁྱབ། ཡང་ཁོ་ན་རེ། ལེགས་བཤད་སྙིང་པོ་ལས། དེ་ཡང་ངེས་དོན་གྱི་གསུང་རབ་ཀྱི་དོན་གཞན་དུ་འདྲེན་པ་ལ་གནོད་
བྱེད་དང། གཞན་དུ་དྲང་དུ་མི་རུང་བར་དོན་དེ་ལྟར་ངེས་པའི་སྒྲུབ་བྱེད་ཀྱི་རིགས་པས་ལེགས་པར་གཏན་ལ་ཕབ་པ་ཞིག་གི་རྗེས་སུ་འབྲང་ནས། དགོངས་པ་འཚོལ་དགོས་པས་ཞེས་པའི་ལུང་དོན་མ་གྲུབ་པར་ཐལ། སློབ་དཔོན་

[006B]འདྲེན་པ་ལ་གནོད་བྱེད་མེད་པའི་ཕྱིར། དེར་ཐལ། དེ་ལ་གནོད་བྱེད་ཡང་དག་མེད་པའི་ཕྱིར་ན་མ་ཁྱབ། རྟགས་གྲུབ་སྟེ། གཞན་དབང་ཡོངས་གྲུབ་བདེན་མེད་ལ་གནོད་བྱེད་
ཅི་ཡང་མེད་པའི་ཕྱིར། དེར་ཐལ། ཐལ་འགྱུར་བའི་ཐད་ཀྱི་འདིར་བསྟན་འཁོར་ལོ་ཐ་མའི་དགོངས་པ་བཤད་པའི་སྐབས་སུ། ལེགས་བཤད་སྙིང་པོ་ལས། སྒྲ་ཇི་བཞིན་པ་ལ་གནོད་བྱེད་ཀྱི་གང་ཟག་དང་ཆོས་རྣམས་དོན་དམ་
པར་མ་གྲུབ་པ་ལ་རིགས་པའི་གནོད་བྱེད་ཅི་ཡང་མེད་ལ། དོན་དམ་པའི་རང་གི་མཚན་ཉིད་ཀྱིས་གྲུབ་པ་ལ་རྒྱུ་འབྲས་སོགས་རྣམ་བཞག་ཐམས་ཅད་མི་རུང་བར་དབུ་མའི་བསྟན་བཅོས་ལས་གསུངས་པ་རྣམས་སོ། །ཞེས་
གསུངས་པའི་ཕྱིར། ཡང་ཁ་ཅིག་རིགས་པ་དང་འགལ་བའི་གྲུབ་མཐའ་ཁས་ལེན་ན་སྨྲ་བ་པོ་ཚད་མའི་སྐྱེས་བུར་མི་རུང་བའི་ཕྱིར། ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་ནི་རང་ལུགས་ལ། དོན་ལ་རིགས་པ་དང་
འགལ་བའི་གྲུབ་མཐའ་ཁས་ལེན་ན་དོན་དེ་ལ་ཚད་མའི་སྐྱེས་བུར་མི་རུང་ཞེས་པའི་དོན་ཡིན་པའི་ཕྱིར། འདོད་ན། ཐོགས་མེད་སྐུ་མཆེད་གཉིས་ཆོས་ཅན། ཚད་མའི་སྐྱེས་བུ་མ་ཡིན་པར་ཐལ། རིགས་པ་དང་འགལ་བའི་གྲུབ་
མཐའ་ཁས་ལེན་པའི་ཕྱིར། ཁྱབ་པ་ཁས། རྟགས་གྲུབ་སྟེ། གཞན་དབང་ཡོངས་གྲུབ་བདེན་གྲུབ་ཏུ་ཁས་ལེན་པའི་ཕྱིར་ཏེ། དེ་གྲུབ་མཐའ་བཞིའི་ཕལ་ཆེར་ཀྱིས་ཁས་ལེན་པའི་ཕྱིར། ཁྱབ་སྟེ། ལེགས་བཤད་སྙིང་པོ་

[007A]༄༅། །ལས༑ རིགས་པ་དང་འགལ་བའི་གྲུབ་མཐའ་ཁས་ལེན་ན་སྨྲ་བ་པོ་ཚད་མའི་སྐྱེས་བུར་མི་རུང་ཞིང། ཞེས་གསུངས་པའི་ཕྱིར། འདོད་མི་ནུས་ཏེ། རྒྱལ་བས་དྲང་ངེས་འབྱེད་པར་ལུང་བསྟན་པའི་གང་ཟག་ཡིན་
པའི་ཕྱིར། འཇམ་དཔལ་རྩ་རྒྱུད་ལས། མདོ་སྡེ་དྲང་དོན་ངེས་པའི་དོན། །རྣམ་པ་མང་པོ་ཞེས་སོགས་གསུངས་པའི་ཕྱིར། ཡང་ཁོ་ན་རེ། སློབ་དཔོན་ཐོགས་མེད་ཀྱིས་དྲང་ངེས་མ་བཀྲལ་བར་ཐལ། དེས་དྲང་ངེས་འབྱེད་མི་ཐུང་བའི་
ཕྱིར༑ དེར་ཐལ། དེས་དགོངས་འགྲེལ་ནས་དྲང་ངེས་ཕྱེ་བས་དྲང་ངེས་འབྱེད་མི་ཐུབ་པའི་ཕྱིར་ན་མ་ཁྱབ་སྟེ། ཐོགས་མེད་ཀྱིས་དགོངས་འགྲེལ་ནས་བཤད་པའི་གཞན་དབང་ཡོངས་གྲུབ་བདེན་གྲུབ་ཏུ་རྟོགས་པའི་རིགས་པ་ཡང་དག་མེད་
སྒྲུབ་བྱེད་ཀྱི་རྟགས་ཡང་དག་ཀྱང་མེད་པའི་ཕྱིར། དེར་ཐལ་གཞན་དབང་ཡོངས་གྲུབ་བདེན་གྲུབ་ཏུ་འཛིན་པའི་བདེན་འཛིན་གྱི་ཞེན་ཡུལ་རྟོགས་པའི་རིགས་པ་ཡང་དག་ཀྱང་མེད། དེ་སྒྲུབ་བྱེད་ཀྱི་རིགས་པ་ཡང་དག་ཀྱང་མེད་པའི་ཕྱིར་
དེར་ཐལ། གཞན་དབང་ཡོངས་གྲུབ་བདེན་མེད་དུ་རྟོགས་བྱེད་ཀྱི་རྒྱབ་བརྟེན་ཚད་མ་ཡང་ཡོད། དེ་སྒྲུབ་བྱེད་ཀྱི་རྟགས་ཡང་དག་ཀྱང་ཡོད་པའི་ཕྱིར། དེར་ཐལ། རྣམ་འགྲེལ་ལས། དེས་པ་དང་ནི་སྒྲོ་འདོགས་ཡིན། །གནོད་བྱ་
གནོད་བྱེད་དངོས་པོའི་ཕྱིར། །ཞེས་དང། གང་ལ་རྒྱབ་བརྟེན་ཚད་མ་ཡོད། །དེ་ནི་དེ་ལ་གནོད་བྱེད་ཡིན། །ཞེས་པ་དང། དཔལ་ལྡན་ཟླ་བས་ཀྱང། དངོས་རྣམས་དངོས་པོ་མེད་པར་རྟོགས་སུ་གཞུག་པར་ནི། །ནུས་པར་ཆེས་སླ་

[007B]ལེགས་བཤད་སྙིང་པོ་ལས། རིགས་པ་དང་འགལ་བའི་གྲུབ་མཐའ་ཁས་ལེན་ན། སྨྲ་བ་པོ་ཚད་མའི་སྐྱེས་བུར་མི་རུང་བའི་ཕྱིར། དངོས་པོའི་དེ་ཁོ་ན་ཉིད་ཀྱང་འཐད་པ་བསྒྲུབ་པའི་
རིགས་པའི་སྒྲུབ་བྱེད་དང་ལྡན་པའི་ཕྱིར་རོ། །ཞེས་གསུངས་པའི་ཕྱིར། ཡང་ཁ་ཅིག་མདོ་སྡེ་དགོངས་འགྲེལ་སྒྲ་ཇི་བཞིན་དུ་བྱས་ནས། མཚན་ཉིད་གསུམ་གྱི་ངོ་བོ་ཉིད་མེད་ཚུལ་གཏན་ལ་འབེབས་པ་ན། ལེགས་བཤད་སྙིང་པོ་
ལས༑ མཚན་ཉིད་ངོ་བོ་ཉིད་མེད་པ། སྐྱེ་བ་ངོ་བོ་ཉིད་མེད་པ། དོན་དམ་པ་ངོ་བོ་ཉིད་མེད་པ་ཞེས་པའི་ཚིག་ཟིན་གྱི་ཀུན་བཏགས་ལ་རང་མཚན་མེད། གཞན་དབང་ལ་བདག་སྐྱེ་དང། ཡོངས་གྲུབ་ལ་ཆོས་བདག་གི་ངོ་བོ་ཉིད་མེད་
ཚུལ་གྱི་མཚན་ཉིད་གསུམ་གྱི་རྣམ་བཞག་གཏན་ལ་འབེབས་པས་ཁྱབ་ཟེར་ན། འོ་ན་མདོ་སྡེ་དགོངས་འགྲེལ་སྒྲ་ཇི་བཞིན་དུ་བྱས་ནས། མཚན་ཉིད་གསུམ་གྱི་རྣམ་བཞག་གཏན་ལ་འབེབས་ན། ལེགས་བཤད་སྙིང་པོ་ལས་
མཚན་ཉིད་ངོ་བོ་ཉིད་མེད་པ་ཞེས་སོགས་ཀྱི་ཐད་ཀྱི་མཚན་ཉིད་གསུམ་གྱི་རྣམ་བཞག་དགག་བྱ་དེ་གསུམ་མེད་ཚུལ་གཏན་ལ་འབེབས་པས་ཁྱབ་པར་ཐལ། འདོད་པའི་ཕྱིར། འདོད་ན། མདོ་སྡེ་དགོངས་འགྲེལ་སྒྲ་ཇི་བཞིན་དུ་
བྱས་ནས་གཞན་དབང་སྐྱེ་བ་ངོ་བོ་ཉིད་མེད་ཚུལ་ལ་བདག་སྐྱེ་དེ་ལྟར་དགོས་པར་ཐལ། འདོད་པའི་ཕྱིར། འདོད་ན། གཞན་དབང་གཞན་དབང་ལས་མི་སྐྱེ་བ་ཙམ་གཞན་དབང་སྐྱེ་བ་ངོ་བོ་ཉིད་མེད་པའི་དོན་ཡིན་པར་ཐལ་

[008A]༄༅། །འདོད་པའི་ཕྱིར། འདོད་མི་ནུས་ཏེ། གཞན་དབང་ལ་མདོ་སྡེ་རྒྱན་ལས། རང་དང་རང་གི་མཚན་ཉིད་དུ། ཞེས་སོགས་ལྟར་གྱི་སྐྱེ་འཇིག་གནས་གསུམ་དང། བྱིས་པ་ཞེན་པ་ལྟར་གྱི་གཙང་བདེ་རྟག་བདག་གི་
ངོ་བོ་ཉིད་མེད་ཚུལ་བདུན་ནམ་བརྒྱད་ཡོད་པའི་ཕྱིར་ཏེ། འདིའི་ཐད་ཀྱི་ལེགས་བཤད་སྙིང་པོ་ལས། འདུས་བྱས་ཀྱི་མཚན་ཉིད་གསུམ་དང། བྱིས་པ་ཞེན་པ་བཞིན་གྱི་ངོ་བོ་ཉིད་མེད་པ་ལ་དགོངས་ནས་ངོ་བོ་ཉིད་མེད་པར་གསུངས་
པར་བཤད་དོ། །ཞེས་གསུངས་པའི་ཕྱིར། གཞན་ཡང་དེ་མ་ཁྱབ་པར་ཐལ། དགོངས་འགྲེལ་སྒྲ་ཇི་བཞིན་དུ་འདོད་པའི་དབུ་མ་རང་རྒྱུད་པ་ཁ་གཉིས་ཀས་གཞན་དབང་རྒྱུ་རྐྱེན་ལས་སྐྱེ་ཡང་རང་དབང་གིས་མི་སྐྱེ་ཞེས་པའི་རང་དེ་དེ་
བཞིན་ཉིད་ཀྱི་སྐྱེ་བ། རང་བཞིན་གྱི་སྐྱེ་བ། བདེན་གྲུབ་ཀྱི་སྐྱེ་བ་མེད་པའི་དོན་དུ་འཇོག་པའི་ཕྱིར། ཞེས་པའི་ཚུལ་དེ་ཉིད་སྟོན་པར་བྱེད་པ་ལ། མ་དྲོས་པས་ཞུས་པ་ལས། གང་ཞིག་རྐྱེན་ལས་སྐྱེ་བ་དེ་མ་སྐྱེས། །དེ་ལ་སྐྱེ་བའི་
རང་བཞིན་ཡོད་མ་ཡིན། །ཞེས་དང། སློབ་དཔོན་ལེགས་ལྡན་གྱིས་སེམས་ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་ལེགས་པར་འགོག་པའི་ཐད་ཀྱི་ལེགས་བཤད་སྙིང་པོ་ལས་གསུངས་པའི་ཕྱིར། ལྷག་ཏུ་
སློབ་དཔོན་ལེགས་ལྡན་གྱིས་སེམས་ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་བཤད་པ་དེ་མདོ་གང་གི་ཡང་དོན་དུ་འཛིན་མི་རིགས་པའི་ཕྱིར། ཡང་ཁ་ཅིག་ཐོགས་མེད་དང་ཀླུ་སྒྲུབ་གཉིས་ཀྱིས་དྲང་ངེས་

[008B] ཐོགས་མེད་ཀྱིས་ངེས་དོན་དུ་བཀྲལ་བའི་ངེས་དོན་དེ་གདུལ་བྱ་འགའ་ཞིག་ལ་ལྟོས་ཏེ་ངེས་དོན་ཡིན་ཀྱང་ཐམས་ཅད་ལ་ངེས་དོན་མ་ཡིན་པ་དང། ཀླུ་སྒྲུབ་ཀྱིས་ངེས་དོན་དུ་
བཀྲལ་བའི་ངེས་དོན་དེ་གདུལ་བྱ་འགའ་ཞིག་ལ་ལྟོས་ཏེ་ངེས་དོན་ཡིན་ཀྱང་ཐམས་ཅད་ལ་ངེས་དོན་མ་ཡིན་པའི་ཕྱིར་ན་མ་ཁྱབ་རྟགས་གྲུབ་སྟེ། ཐོགས་མེད་ཀྱིས་གཞན་དབང་ཡོངས་གྲུབ་བདེན་གྲུབ་ངེས་དོན་དུ་བཀྲལ་
བའི་ངེས་དོན་དེ་གདུལ་བྱ་ཕལ་བ་ལ་ལྟོས་ཏེ་ངེས་དོན་ཡིན་ཀྱང་མཆོག་ལ་ལྟོས་ཏེ་ངེས་དོན་མ་ཡིན་པ་དང། ཀླུ་སྒྲུབ་ཀྱིས་གཞན་དབང་ཡོངས་གྲུབ་བདེན་མེད་ངེས་དོན་དུ་བཀྲལ་བའི་ངེས་དོན་དེ་གང་ཟག་མཆོག་ལ་ལྟོས་པའི་ངེས་དོན་
ཡིན་ཀྱང་ཕལ་བ་ལ་ལྟོས་པའི་ངེས་དོན་མ་ཡིན་པའི་ཕྱིར། དེར་ཐལ། ཀླུ་སྒྲུབ་ཀྱིས་ངེས་དོན་དུ་བཀྲལ་པའི་ངེས་དོན་དེ་རང་གི་མཚན་ཉིད་ཀྱི་གྲུབ་པས་སྟོང་པའི་སྟོང་པ་ཉིད་སྟོན་མི་རུང་བའི་གདུལ་བྱ་ལ་བསྟན་ན་ཆད་ལྟ་སྐྱེ་བའི་
ཕྱིར༑ དེར་ཐལ། ཀླུ་སྒྲུབ་ཀྱིས་ངེས་དོན་དུ་བཀྲལ་བའི་ངེས་དོན་ནི་བཅོམ་ལྡན་འདས་ཀྱི་དགོངས་པ་མཐར་ཐུག་དང་ངེས་དོན་ནི་ངེས་དོན་མཚན་ཉིད་པར་འཛིན་དགོས་པའི་ཕྱིར། དཔེར་ན་བདག་མེད་ཕྲ་མོ་སྟོན་མི་རུང་བའི་
གདུལ་བྱ་ལ་བདག་དང་བདག་མེད་གཉིས་ཀྱི་ནང་ནས་བདག་མཆོག་ཏུ་གསུངས་པའི་ཕྱིར། ཀླུ་སྒྲུབ་ཀྱིས་མཚན་ཉིད་གསུམ་དུ་བཀྲལ་བའི་ཐད་ཀྱི་ལེགས་བཤད་སྙིང་པོ་ལས། གདུལ་བྱ་དེ་ལ་ལྟོས་ཏེ་ཡུམ་གྱི་མདོ་དྲང་དོན་
[009A]༄༅། །དང༑ དགོངས་འགྲེལ་ངེས་དོན་དུ་འགྲོ་སྟེ། བཞི་བརྒྱ་པ་ལས། བདག་མེད་པ་སྟོན་པའི་སྣོད་དུ་མི་རུང་པའི་གདུལ་བྱ་ལ་བདག་དང་བདག་མེད་བསྟན་པ་གཉིས་ཀྱི་སྔ་མ་མཆོག་ཏུ་གསུངས་པ་བཞིན་ནོ། །
ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཐོགས་མེད་དང་ཀླུ་སྒྲུབ་གཉིས་ཀྱིས་དྲང་ངེས་ཕྱེ་བས་གསུམ་གྱི་འགྲོ་བ་རྣམས་ལ་ཉི་ཟླ་ལྟར་གྲགས་པ་མ་ཡིན་པར་ཐལ། ཐོགས་མེད་ཀྱིས་ངེས་དོན་དུ་ཕྱེ་བ་གདུལ་བྱ་འགའ་ཞིག་
ལ་ངེས་དོན་ཡིན་ཀྱང་ཐམས་ཅད་ལ་ངེས་དོན་མ་ཡིན་པ་དང་ཀླུ་སྒྲུབ་ཀྱིས་ཕྱེ་བའི་ངེས་དོན་ཡང་གདུལ་བྱ་འགའ་ཞིག་ལ་ངེས་དོན་ཡིན་ཀྱང་ཐམས་ཅད་ལ་ངེས་དོན་མ་ཡིན་པའི་ཕྱིར་ན་མ་ཁྱབ། དེ་གཉིས་ཀྱིས་དྲང་ངེས་ཕྱེ་
བ་ཐམས་ཅད་ལ་མ་གྲགས་པ་མ་ཡིན་ཀྱང། ཁས་མི་ལེན་པ་ཙམ་ཡིན་པའི་ཕྱིར། ཡང་ཁོ་ན་རེ། ལེགས་ལྡན་གྱིས་རྣལ་འབྱོར་སྤྱོད་པའི་མཚན་ཉིད་གསུམ་གྱི་རྣམ་བཞག་མདོ་གང་གི་ཡང་དོན་དུ་མི་བཞེད་པར་ཐལ། དེས་
དབུ་མ་པའི་མཚན་ཉིད་གསུམ་གྱི་རྣམ་བཞག་མདོའི་དོན་དུ་ཁས་ལེན་ཀྱང། དགོངས་འགྲེལ་ལས་བཤད་པའི་མཚན་ཉིད་གསུམ་གྱི་རྣམ་བཞག་མདོའི་དོན་དུ་མི་བཞེད་པའི་ཕྱིར། ཞེས་འཆད་པ་ལ་ལེགས་ལྡན་གྱིས་
རྣལ་འབྱོར་སྤྱོད་པའི་མཚན་ཉིད་གསུམ་བཀག་པའི་ཐད་ཀྱི་ལེགས་བཤད་སྙིང་པོ་ལས། དགོངས་འགྲེལ་ལས་མཚན་ཉིད་གསུམ་གསུང་བའི་དོན་རྣལ་འབྱོར་སྤྱོད་པ་བདག་གིས་ཇི་ལྟར་བཀྲལ་བ་ལྟར་མདོའི་དོན་མ་ཡིན་པར་

[009B]གྱིས་ཕྱེ་བ་ཞིབ་ཏུ་ནི་དབུ་མ་སྣང་པ་ལས་བཤད་དེ། ཞེས་གསུངས་པའི་ཕྱིར་ན་མ་ཁྱབ། ལུང་དེའི་དོན་དེ་རྣལ་འབྱོར་སྤྱོད་པ་པས་མཚན་ཉིད་གསུམ་གྱི་རྣམ་
བཞག་བསྟན་པ་དེ་མདོའི་དོན་ཕལ་བ་དང། འབུམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་མདོའི་དོན་གཙོ་བོ་ཡིན་ཅིང་དབུ་མ་པའི་ལམ་སྲོལ་འདི་འབྱེད་པ་པོ་ལེགས་ལྡན་ཡིན་ཞེས་པའི་དོན་ཡིན་པའི་
ཕྱིར༑ རྩ་བར་འདོད་ན། རྣལ་འབྱོར་སྤྱོད་པ་པའི་ལུགས་དེ་ནང་པ་སངས་རྒྱས་པའི་ལུགས་མ་ཡིན་པར་ཐལ། སློབ་དཔོན་ལེགས་ལྡན་གྱིས་རྣལ་འབྱོར་སྤྱོད་པ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་
མདོ་གང་གི་ཡང་དོན་དུ་མི་བཞེད་པའི་ཕྱིར། བྱས་པ་ལ་ཁོ་ན་རེ། སེམས་ཙམ་པ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་མདོ་སྡེ་དགོངས་འགྲེལ་གྱི་དོན་མ་ཡིན་པར་ཐལ་ལེགས་ལྡན་དང་ཀ་མ་ལ་
ཤཱི་ལ་སོགས་ཀྱིས་དེ་ཀླུ་སྒྲུབ་ཀྱི་དགོངས་པར་བཞེད་པའི་ཕྱིར། དེར་ཐལ། དེ་གཉིས་ཀྱིས་ཀླུ་སྒྲུབ་ཀྱི་དགོངས་པར་བཀྲལ་པ་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། ལེགས་ལྡན་གྱིས་དེ་མདོ་སྡེ་དགོངས་འགྲེལ་གྱི་
དངོས་བསྟན་བསྟན་བྱའི་གཙོ་བོ་ཡིན་ཅིང། སྟོང་ཉིད་སྟོན་མི་རུང་པའི་གདུལ་བྱ་ལ་རེ་ཞིག་དེ་བསྟན་ནས་ཕྱིས་དགོངས་དོན་མཐར་ཐུག་ལ་འཁྲིད་པར་བཞེད་པའི་ཕྱིར། དེར་ཐལ། དཔལ་ལྡན་ཟླ་བ་གྲགས་པས་ཀྱང། དེ་

[010A]༄༅། །དགོངས་འགྲེལ་གྱི་དངོས་བསྟན་བསྟན་བྱའི་གཙོ་བོ་ཡིན་ཅིང། རང་གི་མཚན་ཉིད་ཀྱི་སྟོང་པའི་སྟོང་བ་ཉིད་སྟོན་མི་རུང་བའི་གདུལ་བྱ་ལ་རེ་ཞིག་དེ་བསྟན་ནས། མཐར་དགོངས་དོན་ལ་འཁྲིད་བར་བཞེད་པའི་
ཕྱིར༑ དབུ་མ་འཇུག་པ་ལས། རྣམ་པ་དེ་ལྟས་མདོ་སྡེ་གཞན་ཡང་ནི། །དྲང་དོན་ཉིད་དུ་ལུང་འདིས་གསལ་བར་བྱེད། །ཅེས་དང་ལང་གཤེགས་ལས་ཀྱང། ཇི་ལྟར་ནད་པ་ན་བ་ལ། །སྨན་པས་སྨན་ནི་གཏོང་བ་ལྟར། །དེ་བཞིན་
སངས་རྒྱས་སེམས་ཅན་ལ། །ཇི་ཙམ་བཟོད་པའི་ཆོས་སྟོན་ཏོ་།ཞེས་གསུངས་པའི་ཕྱིར། བྱས་པ་ལ་ཁོ་ན་རེ། གང་ཟག་གི་བདག་ཡོད་པར་སྟོན་པའི་མདོ་དང། ཕུང་སོགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་
གྲུབ་པར་དངོས་སུ་སྟོན་པའི་མདོ་རྣམས་ཀྱིས་རང་གི་གདུལ་བྱ་སྒྲས་ཟིན་གྱི་བརྗོད་བྱ་ལ་སྤྱད་དུ་བཅུག་ནས། ཕྱིས་དགོངས་པ་ལ་འཁྲིད་བ་མི་འཐད་པར་ཐལ། དྲང་དོན་གྱི་མདོ་ཡིན་ན། རང་གི་གདུལ་བྱ་སྒྲས་ཟིན་གྱི་བརྗོད་བྱ་ལ་སྤྱད་དུ་
བཅུག་ནས་ཕྱིས་དགོངས་པ་ལ་འཁྲིད་པས་མ་ཁྱབ་པའི་ཕྱིར་ན་མ་ཁྱབ། མ་གྲུབ་ན། བསྒྱུར་བ་ལ་ལྡེམ་པོའི་དགོངས་པའི་མདོའི་ནང་ཚན་གྱི། ཕ་དང་མ་ནི་བསད་བྱ་ཞིང། ཞེས་པ་ནས་ཉིད་དུ་འགྱུར་ཞེས་པའི་མདོ་ཆོས་
ཅན༑ །རང་གི་ཆེད་དུ་བྱ་བའི་གདུལ་བྱ་ལ་སྒྲས་ཟིན་གྱི་བརྗོད་བྱ་སྤྱོད་དུ་བཅུག་ནས་ཕྱིས་དགོངས་བ་ལ་འཁྲིད་པར་ཐལ་དྲང་དོན་གྱི་མདོ་ཡིན་ན་དེ་ཡིན་པས་ཁྱབ་པའི་ཕྱིར། རྟགས་ཁས། འདོད་མི་ནུས་ཏེ། དེའི་སྒྲས་ཟིན་གྱི་

[010B] ཕ་མ་གཉིས་བསད་བྱར་བསྟན་པ་དེའི་སྒྲས་ཟིན་ཡིན་ཡང་དེའི་སྒྲས་ཟིན་གྱི་བརྗོད་བྱ་མ་ཡིན་པའི་ཕྱིར་ཏེ། དེའི་མིང་གིས་བཏགས་པའི་སྲིད་སྲེད་གཉིས་དེའི་བརྗོད་བྱར་འཇོག་དགོས་
པའི་ཕྱིར། ཐལ་འགྱུར་བའི་ཐད་ཀྱི་ལེགས་བཤད་སྙིང་པོ་ལས་ཕ་དང་མ་ནི་བསད་བྱ་ཞིང། །ཞེས་གསུངས་པ་ལྟར། སྒྲས་ཟིན་བརྗོད་བྱའི་དོན་མིན་ཡང་སྨྲ་བ་བོའི་བརྗོད་འདོད་གྱི་དབང་གི་དོན་སྲིད་སྲེད་བརྗོད་བྱའི་དོན་ཡིན་
བ་ལྟར་འདི་ལ་བྱར་མེད་དེ། གསུང་བ་པོས་འདིའི་གདུལ་བྱ་ལ་དངོས་བསྟན་གྱི་དོན་དེ་ཉིད་འཛིན་དུ་གཞུག་པར་བཞེད་པའི་ཕྱིར་རོ། །དེས་ན་འདི་ལ་བརྗོད་བྱ་ཞིག་བསྟན་དགོས་ལ། སྒྲས་ཟིན་ལས་གཞན་པའི་བརྗོད་བྱ་བསྟན་དུ་
མེད་པའི་ཕྱིར་དངོས་ཟིན་གྱི་བརྗོད་བྱ་འདིའི་བརྗོད་བྱར་བྱ་དགོས་ཤིང། ཞེས་གསུངས་པའི་ཕྱིར། བྱས་པ་ལ་ཁོ་ན་རེ་འཕགས་པ་ཡབ་སྲས་དང་ལེགས་ལྡན་དང་ཞི་འཚོ་ཡབ་སྲས་རྣམས་ཀྱིས་ས་བཅུ་པ་ལས། ཁམས་
གསུམ་པོ་འདི་དག་ཐམས་ཅད་སེམས་ཙམ་མོ། །ཞེས་དང། ལང་གཤེགས་ལས་ཀྱང། ཕྱི་རོལ་སྣང་བ་ཡོད་མིན་ཏེ། །འཇིག་རྟེན་ལུས་དང་ལོངས་སྤྱོད་གནས། །འདྲ་བར་སེམས་ནི་སྣང་བས་ན། །སེམས་ཙམ་དུ་ནི་ཡོད་
སྨྲའོ༑ ༑ཞེས་པའི་མདོ་རྣམས་དྲང་དོན་དུ་འགྲེལ་ཚུལ་མཚུངས་པར་ཐལ། དེ་རྣམས་ཀྱིས་མདོ་དྲང་དོན་དུ་འགྲེལ་བར་མཚུངས་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་རྣམས་ཀྱིས་མདོ་དེ་དག་ཀུན་རྫོབ་བདེན་པ་གཙོ་བོར་

[011A]༄༅། །དངོས་སུ་སྟོན་པའི་མདོ་ཡིན་པས་དྲང་དོན་གྱི་མདོར་མཐུན་པར་བཞེད་པའི་ཕྱིར། དང་པོ་གྲུབ་སྟེ། ལེགས་བཤད་སྙིང་པོ་ལས། འདི་ལ་དབུ་མ་པ་གཞན་དག་ཕྱི་རོལ་དང་ཤེས་པ་ཡོད་མཉམ་དུ་སྨྲ་
བ་དང། དབུ་མ་པ་ཁ་ཅིག་དང། རྣམ་རིག་པ་ནང་གི་ཤེས་པ་ཡོད། ཕྱི་རོལ་མེད་ཅེས་སྨྲ་བ་ཐམས་ཅད་ཀྱང་ཡོད་ན་རང་གི་མཚན་ཉིད་ཀྱིས་གྲུབ་ཅིང་རང་གི་མཚན་ཉིད་ཀྱིས་མེད་ན་མེད་པར་སྨྲ་བ་ཁོ་ནའོ། །ཞེས་གསུངས་
པའི་ཕྱིར། རྟགས་གཉིས་པ་གྲུབ་སྟེ། ལེགས་བཤད་སྙིང་པོ་ལས་ས་བཅུ་པ་ལས་ཁམས་གསུམ་སེམས་ཙམ་དུ་གསུངས་པས་ཀྱང་ཕྱི་རོལ་བཀག་པ་མ་ཡིན་པར་བཞེད་པས་ཕྱི་རོལ་བཀག་པ་དེ་མདོ་གང་གི་ཡང་དོན་
མ་ཡིན་པར་བཞེད་དམ་དཔྱད་པར་བྱའོ། །ཞེས་གསུངས་པའི་ཕྱིར་རྟགས་གསུམ་པ་གྲུབ་སྟེ། ཟླ་གྲགས་ཀྱིས་ས་བཅུ་པའི་མདོ་ལས་ཁམས་གསུམ་པོ་འདི་ནི་སེམས་ཙམ་མོ་ཞེས་པའི་ཙམ་སྒྲས་མུ་སྡེགས་
བས་བཏགས་པའི་བདག་སེམས་ལས་གཞན་པའི་འཇིག་རྟེན་པའི་བྱེད་པ་པོ་འགོག་པར་བཞེད་དེ། ལངས་གཤེགས་ལས། ཕྱི་རོལ་སྣང་བ་ཡོད་མིན་ཏེ། །ཞེས་པའི་ཙམ་སྒྲས་ལེགས་ལྡན་ལྟར་ཕྱི་རོལ་གྱི་དོན་མ་
བཀག་བར་མི་བཞེད་ཅིང་བཀག་ཀྱང་དྲང་དོན་གྱི་མདོར་བཞེད་པའི་ཕྱིར། ལེགས་བཤད་སྙིང་པོའི་ལུང་ཡང་ས་བཅུ་པ་ལས་ཁམས་གསུམ་པོ་སེམས་ཙམ་དུ་གསུངས་པའི་ཙམ་གྱི་སྒྲས་དེ་དག་འགོག་པ་ནི་མདོ་

[011B] སེམས་ལས་གཞན་པའི་འཇིག་རྟེན་གྱི་བྱེད་པ་པོ་བཀག་པར་མདོ་ལས་གསལ་བར་གསུངས་པ་ལེགས་ལྡན་དང་འདྲའོ། །ཕྱི་རོལ་སྣང་བ་ཡོད་མིན་ཏེ། ཞེས་སོགས་ཀྱི་ལུང་དེས་ཕྱི་རོལ་མ་བཀག་ཅེས་ལེགས་
ལྡན་གྱིས་འཆད་པ་ལྟར་ཟླ་བས་མི་བཞེད་ཀྱི་མདོ་སྡེ་དེས་དེ་ལྟར་བསྟན་ཀྱང་དེ་དྲང་དོན་ཡིན་ཞེས་འགྲེལ་ལོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དབུ་སེམས་ཀྱི་མཚན་ཉིད་གསུམ་གྱི་ངོ་བོ་ཉིད་མེད་ཚུལ་མི་འདྲ་ཡང་
སེམས་ཙམ་པའི་ལུགས་གཞིར་བཞག་པ་ལ། དགོངས་འགྲེལ་ལས་མཚན་ཉིད་གསུམ་མདོར་བསྟན་གྱི་གཞུང་ལ་འཁྲུལ་ནས་ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་པར་གསུངས་པའི་ངོ་བོ་ཉིད་ཡིན་ན། མཚན་
ཉིད་གསུམ་མདོར་བསྟན་གྱི་སྐབས་ཀྱི་ངོ་བོ་ཉིད་མེད་པ་གསུམ་པོ་གང་རུང་གི་སྟེང་གི་མེད་རྒྱུའི་ངོ་བོ་ཉིད་ཡིན་པས་ཁྱབ་ཟེར་བ་དང། ཆོས་ཐམས་ཅད་ངོ་བོ་ཉིད་མེད་པར་གསུངས་པའི་ཚིག་ཟུར་གྱི་ངོ་བོ་ཉིད་ཡང་ཡིན་ཀུན་བཏགས་ཡང་
ཡིན་པའི་གཞི་མཐུན་པ་ཡིན་ན། ཆོས་ཀྱི་བདག་མེད་ཀྱི་དབང་དུ་བྱས་པའི་ཀུན་བཏགས་ཀྱི་སྟེང་གི་མེད་རྒྱུའི་ངོ་བོ་ཉིད་ཡིན་པས་ཁྱབ་ཟེར་ན། དུས་གསུམ་གྱི་ངོ་བོ་ཉིད་གསུམ་མམ། སྐྱེ་འགག་གནས་གསུམ་གྱི་ངོ་བོ་ཉིད་གསུམ་
དང་བྱིས་པས་གཙང་བདེ་རྟག་བདག་དང་ཀུན་བཏགས་ངོ་བོ་ཉིད་སོགས་སུ་བཟུང་བའི་ངོ་བོ་ཉིད་བརྒྱད་པོ་ཆོས་ཅན། མཚན་ཉིད་གསུམ་མདོར་བསྟན་གྱི་སྐབས་ཀྱི་ངོ་བོ་ཉིད་མེད་པ་གསུམ་པོ་གང་རུང་གི་སྟེང་གི་མེད་རྒྱུའི་ངོ་བོ་ཉིད་དེ་ཡིན་པར་

[012A]༄༅། །ཐལ༑ ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་པར་གསུངས་པའི་ཚིག་ཟུར་གྱི་ངོ་བོ་ཉིད་ཡིན་པའི་ཕྱིར་དེར་ཐལ། ཤེར་ཕྱིན་གྱི་མདོར་དུས་གསུམ་གྱི་ངོ་བོ་ཉིད་གསུམ་མམ། སྐྱེ་འགག་གནས་
གསུམ་གྱི་ངོ་བོ་ཉིད་གསུམ་དང་བྱིས་པས་གཙང་བདེ་རྟག་བདག་སོགས་སུ་བཟུང་བའི་ངོ་བོ་ཉིད་མེད་པ་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པར་གསུངས་པའི་ཕྱིར། དེར་ཐལ། རྗེ་བཙུན་བྱམས་པའི་མདོ་སྡེ་རྒྱན་ལས་
རང་དང་རང་གི་མཚན་ཉིད་དུ། །མེད་ཕྱིར་རང་གི་ངོ་བོ་ལ་།མི་གནས་ཕྱིར་དང་འཛིན་བཞིན་དུ། །མེད་ཕྱིར་ངོ་བོ་ཉིད་མེད་འདོད། །ཅེས་དང། ལེགས་བཤད་སྙིང་པོ་ལས་ཀྱང། འདུས་བྱས་ཀྱི་མཚན་ཉིད་གསུམ་དུ་བྱིས་པས་
ཞེན་པ་བཞིན་གྱི་ངོ་བོ་ཉིད་མེད་པ་ལ་དགོངས་ནས་ངོ་བོ་ཉིད་མེད་པར་གསུངས་པར་བཤད་དོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དུས་གསུམ་གྱི་ངོ་བོ་ཉིད་སྐྱེ་འགག་གནས་གསུམ་གྱི་ངོ་བོ་ཉིད་དང། བྱིས་པས་
གཙང་བདེ་རྟག་བདག་སོགས་སུ་བཟུང་བའི་ངོ་བོ་ཉིད་ལྔ་པོ་དེ་མཚན་ཉིད་གསུམ་མདོར་བསྟན་གྱི་སྐབས་ཀྱི་ངོ་བོ་ཉིད་མེད་པ་གསུམ་པོ་གང་རུང་གི་སྟེང་དུ་མེད་རྒྱུའི་ངོ་བོ་ཉིད་དེར་འདུས་ཟེར་ན། དུས་གསུམ་གྱི་ངོ་བོ་ཉིད་དམ་སྐྱེ་
འགག་གནས་གསུམ་གྱི་ངོ་བོ་ཉིད་དང། བྱིས་པས་གཙང་བདེ་རྟག་བདག་སོགས་སུ་ཞེན་པའི་ངོ་བོ་ཉིད་སོགས་ལྔ་པོ་རེ་རེ་ནས་དེར་མ་འདུས་པར་ཐལ། ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་པར་གསུངས་པའི་

[012B] ལེགས་བཤད་སྙིང་པོ་ལས་ཀྱང། ཀུན་བཏུས་ལས། དེ་གཉིས་དང་ངོ་བོ་ཉིད་མེད་པ་གསུམ་ལ་དགོངས་ནས་ཤིན་ཏུ་རྒྱས་པ་ལས་ཀྱང་ངོ་བོ་ཉིད་མེད་པར་གསུངས་པར་
བཤད་དོ་ཞེས་གསུངས་པའི་ཕྱིར། གཞན་ཡང་དེ་ལྔ་པོ་ཆོས་ཅན། ཆོས་བདག་ཡིན་པར་ཐལ། མདོར་བསྟན་གྱི་ཀུན་བཏགས་གྱི་སྟེང་གི་མེད་རྒྱུའི་ངོ་བོ་ཉིད་ཡིན་པའི་ཕྱིར། ཁྱབ་པ་ཁས་རྟགས་ཁས། འདོད་མི་ནུས་སོ།།
ཡང་ཁ་ཅིག་གིས། ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་པར་གསུངས་པའི་ངོ་བོ་ཉིད་ཡང་ཡིན་ཀུན་བཏགས་ཡང་ཡིན་པའི་གཞི་མཐུན་པ་ཡིན་ན། ཀུན་བཏགས་ཀྱི་སྟེང་གི་དགག་རྒྱུའི་ངོ་བོ་ཉིད་ཡིན་པས་ཁྱབ་
ཟེར་ན། དུས་གསུམ་གྱི་ངོ་བོ་ཉིད་དང་སྐྱེ་འགག་གནས་གསུམ་གྱི་ངོ་བོ་ཉིད་དང་མི་གཙང་བའི་ལུས་ལ་བྱིས་པས་གཙང་པར་ཞེན་པའི་སྒྲིབ་པ་སོགས་རེ་རེ་ནས་ཆོས་ཅན། དེར་ཐལ། དེའི་ཕྱིར། འཁོར་གསུམ། ཡང་ཁ་ཅིག་
ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་པར་བཤད་པའི་ངོ་བོ་ཉིད་དེ་ཡིན་ན་ཆོས་བདག་དང་ཀུན་བཏགས་གང་རུང་ཡིན་པས་ཁྱབ་ཟེར་ན། རྣམ་དག་ལམ་གྱི་དམིགས་པ་སྡེ་གཞལ་བྱ་ལ་དོན་དམ་དུ་བྱས་པའི་དོན་དམ་དེ་
ཆོས་ཅན། དེར་ཐལ། དེའི་ཕྱིར། དེར་ཐལ། གཟུགས་ནས་རྣམ་མཁྱེན་གྱི་བར་གྱི་ཆོས་རེ་རེའི་སྟེང་གི་གཞན་དབང་གི་ཆོས་རྣམས་གང་དུ་དོན་དམ་པར་མ་གྲུབ་པར་བཞག་པའི་མེད་རྒྱུའི་ངོ་བོ་ཉིད་དེ་ཡིན་པའི་ཕྱིར། ཞེས་
[013A]༄༅། །འཆད་པ་ལ། དགོངས་འགྲེལ་ལས། དེ་ལྟར་གཟུགས་ཕུང་ལ་ཇི་ལྟར་སྦྱང་བ་བཞིན་དུ་ཕུང་པོ་ལྷག་མ་བཞི་དང་སྐྱེ་མཆེད་བཅུ་གཉིས་དང་རྟེན་འབྲེལ་བཅུ་གཉིས་དང། ཟས་བཞི་དང་ཁམས་དྲུག་དང་
བཅོ་བརྒྱད་པོ་རེ་རེ་ལ་ཡང་མཚན་ཉིད་གསུམ་གསུམ་སྦྱར་བར་གསུངས་སོ། །ཞེས་དང། སུམ་ཅུ་པ་ལས། ངོ་བོ་ཉིད་ནི་རྣམ་གསུམ་གྱི། །ངོ་བོ་ཉིད་མེད་རྣམ་གསུམ་ལ། །དགོངས་ནས་ཆོས་རྣམས་ཐམས་ཅད་ནི། །ངོ་བོ་ཉིད་མེད་
བསྟན་པ་ཡིན། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ་འཇོག་ཚུལ་དང་པོའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པ་དེ་གཞན་དབང་ཁོ་ན་ལ་འཇོག་གཞན་གཉིས་ལ་མི་འཇོག་ཟེར་བ་དང། འཇོག་ཚུལ་གཉིས་
པའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པ་དེ་ཡོངས་གྲུབ་ཁོ་ན་ལ་འཇོག་གཞན་དབང་དང་ཀུན་བཏགས་ལ་མི་འཇོག་ཟེར་ན། དེ་མི་འཐད་པར་ཐལ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་གི་
དོན་དམ་པ་ངོ་བོ་ཉིད་མེད་པ་གཉིས་རེ་ཡོད་པའི་ཕྱིར། དེར་ཐལ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་གི་གཞན་དབང་རྣམ་དག་ལམ་གྱི་དམིགས་པས་དམིགས་པ་མཐར་ཐུག་དོན་དམ་དུ་བྱས་
པས་དེར་མ་གྲུབ་པས་དོན་དམ་པ་ངོ་བོ་ཉིད་མེད་པར་རེ་འཇོག་པ་གང་ཞིག་དགག་བྱ་ཆོས་བདག་དོན་དམ་དུ་བྱས་པས་དེར་མ་གྲུབ་པས་དོན་དམ་པ་ངོ་བོ་ཉིད་མེད་པ་རེ་འཇོག་པ་སེམས་ཙམ་པ་དང་ཐལ་རང་གསུམ་གའི་འདོད་

[013B] རྟགས་གཉིས་པ་རྟོག་གེ་འབར་བ་དང། དབུ་མ་སྣང་བ་ལྟར་འཆད་བར་འགྱུར་སླ་ལ། རྟགས་དང་པོ་མ་གྲུབ་ན། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་གི་དོན་དམ་པ་
ངོ་བོ་ཉིད་མེད་པ་རེ་འཇོག་པར་ཐལ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་གི་གཞན་དབང་རྣམ་དག་ལམ་གྱི་དམིགས་པས་དམིགས་པ་མཐར་ཐུག་དོན་དམ་དུ་བྱས་པས་དེར་མ་གྲུབ་པས་འཇོག་ཚུལ་དང་པོའི་
དབང་དུ་བྱས་པས་དོན་དམ་པ་ངོ་བོ་ཉིད་མེད་པ་རེ་དགོས་པ་གང་ཞིག་ཡོངས་གྲུབ་དགག་བྱ་ཆོས་བདག་དོན་དམ་དུ་བྱས་པས་དེར་མ་གྲུབ་པས་དོན་དམ་པ་ངོ་བོ་ཉིད་མེད་པར་འཇོག་པའི་ཕྱིར། དང་པོ་གྲུབ་སྟེ། གཟུགས་ནས་
རྣམ་མཁྱེན་གྱི་བར་གྱི་ཀུན་རྫོབ་ཀྱི་ཆོས་ལ་དེ་ལྟར་འཇོག་པར་མ་ཟད་སྟོང་ཉིད་བཅོ་བརྒྱད་ལ་ཡང་དོན་དམ་པ་ངོ་བོ་ཉིད་མེད་པ་རེ་འཇོག་པའི་ཕྱིར། དེར་ཐལ། སྟོང་ཉིད་བཅོ་བརྒྱད་རང་རང་གི་གནས་ལུགས་འཚོལ་བའི་རིགས་ཤེས་རྗེས་
དཔག་ཚད་མས་སྡོད་ལུགས་སུ་མ་རྙེད་པར་གནས་ལུགས་སུ་མ་གྲུབ་པའི་དོན་དམ་པ་ངོ་བོ་ཉིད་མེད་པ་རེ་འཇོག་པའི་ཕྱིར། དེར་ཐལ། དེ་རང་གི་གནས་ལུགས་སུ་མ་གྲུབ་པའི་ཕྱིར་ཞེས་པའི་དྲི་བ་དང་པོ་འཆད་པར་བྱེད་པ་ལ། དགོངས་
འགྲེལ་ལས། ཆོས་རྣམས་ཀྱི་དོན་དམ་པ་ངོ་བོ་ཉིད་མེད་པ་གང་ཞེ་ན། ཞེས་པའི་གཞུང་གི་དེའི་ལན་དེ་ཉིད་འཆད་པར་བྱེད་པ་ལ། རྟེན་ཅིང་འབྲེལ་བར་འབྱུང་བ་ཆོས་གང་དག་སྐྱེ་བ་ངོ་བོ་ཉིད་མེད་པ་ཉིད་ཀྱི་ངོ་བོ་ཉིད་མེད་པ་དེ་

[014A]༄༅། །དག་ནི་དོན་དམ་པ་ངོ་བོ་ཉིད་མེད་པ་ཉིད་ཀྱི་ངོ་བོ་ཉིད་མེད་པ་ཉིད་ཡང་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ལ་སྐྱེ་བ་ངོ་བོ་ཉིད་མེད་ཚུལ་རེ་འཇོག་རྒྱུ་ཡོད་
པའི་ཕྱིར། ཞེས་པའི་ལན་དེ་ཉིད་འཆད་པར་བྱེད་པ་ལ། དགོངས་འགྲེལ་ལས། ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་གང་ཞེ་ན། ཆོས་རྣམས་ཀྱི་གཞན་གྱི་དབང་གི་མཚན་ཉིད་གང་ཡིན་པའོ། །ཞེས་གསུངས་པའི་ཕྱིར། བྱས་
པ་ལ་ཁོ་ན་རེ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་གི་དོན་དམ་པ་ངོ་བོ་ཉིད་མེད་པ་གཉིས་རེ་འཇོག་པ་དེ་མི་འཐད་པར་ཐལ། འཇོག་ཚུལ་དང་པོའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པ་དེ་གཞན་
དབང་ལ་སྦྱར་ནས་བཤད། འཇོག་ཚུལ་གཉིས་པའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པ་དེ་ཡོངས་གྲུབ་ལ་སྦྱར་ནས་མདོ་འདིར་དངོས་སུ་བརྗོད་པའི་ཕྱིར་ན་མ་ཁྱབ། རྟགས་གྲུབ་སྟེ། གཟུགས་ནས་རྣམ་མཁྱེན་གྱི་པར་གྱི་
ཆོས་རྣམས་རང་རང་གི་སྡོད་ལུགས་སུ་གྲུབ་པ་དེ་འཇོག་ཚུལ་དང་པོའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པ་དང་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཀྱི་སྟེང་གི་ཡོངས་གྲུབ་ཆོས་བདག་གི་ངོ་བོ་ཉིད་དུ་མ་གྲུབ་པ་
དེ་འཇོག་ཚུལ་གཉིས་པའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པར་འཇོག་པའི་ཕྱིར། དེར་ཐལ། འཇོག་ཚུལ་དང་པོའི་དབང་དུ་བྱས་པའི་ཚིག་ཟུར་གྱི་མེད་རྒྱུའི་ངོ་བོ་དང། འཇོག་ཚུལ་གཉིས་པའི་དབང་དུ་བྱས་པའི་མེད་

[014B] འཇོག་ཚུལ་གཉིས་ཀའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པ་གཉིས་གནས་ལུགས་སུ་འཇོག་པར་འདྲ་ཡང་འཇོག་ཚུལ་དང་པོའི་དབང་དུ་བྱས་པའི་དོན་དམ་པ་ངོ་བོ་ཉིད་ཅེས་པའི་ཚིག་
ཟུར་གྱི་ངོ་བོ་ཉིད་དེ་དོན་དམ་ཁོ་ན་ལ་འཇོག་འཇོག་ཚུལ་ཉིས་པའི་དབང་དུ་བྱས་པའི་མེད་རྒྱུའི་ངོ་བོ་ཉིད་དེ་ཆོས་བདག་ལ་འཇོག་པའི་ཕྱིར། དང་པོ་གྲུབ་སྟེ། ལེགས་བཤད་སྙིང་པོ་ལས་གཞན་དབང་ནི་དོན་དམ་པའི་དོན་དམ་དུ་མེད་པས་
དོན་དམ་པ་ངོ་བོ་ཉིད་ཅེས་བྱ་སྟེ། ཞེས་གསུངས་པའི་ཕྱིར་གཉིས་པ་གྲུབ་སྟེ། དགོངས་འགྲེལ་ལས། ཆོས་རྣམས་ཀྱི་ཆོས་བདག་མེད་པ་གང་ཡིན་པ་དེ་ནི་དེ་དག་གི་ངོ་བོ་ཉིད་མེད་ཅེས་བྱ་སྟེ། དེ་ནི་དོན་དམ་པ་ཡིན་ལ་དོན་དམ་པ་ནི་
ཆོས་ཐམས་ཅད་ཀྱི་ངོ་བོ་ཉིད་མེད་པ་ཉིད་ཀྱིས་རབ་ཏུ་ཕྱེ་བ་ཡིན་པས་དེའི་ཕྱིར་དོན་དམ་པ་ངོ་བོ་ཉིད་མེད་པ་ཉིད་ཅེས་བྱའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དགོངས་འགྲེལ་ལས། འཇོག་ཚུལ་དང་པོའི་དབང་དུ་བྱས་པའི་
དོན་དམ་པ་ངོ་བོ་ཉིད་མེད་པ་ཉིད་ཅེས་པའི་ཚིག་ཟུར་གྱི་མེད་རྒྱུའི་ངོ་བོ་དེ་ཡོངས་གྲུབ་ཁོ་ན་ལ་འཇོག་པ་དེ་མི་འཐད་པར་ཐལ། གཞན་དབང་དེ་ལ་འཇོག་པའི་ཕྱིར། དེར་ཐལ། གཞན་དབང་རྣམ་དག་ལམ་གྱི་དམིགས་པས་དམིགས་
པ་ལ་དོན་དམ་དུ་བྱས་པས་དེར་མ་གྲུབ་པ་འཇོག་ཚུལ་དང་པོའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པའི་གོ་དོན་དུ་འཇོག་པའི་ཕྱིར་ན་མ་ཁྱབ། གཞན་ཡང། འཇོག་ཚུལ་དང་པོའི་དབང་དུ་བྱས་པའི་དོན་དམ་པ་ངོ་བོ་ཉིད་

[015A]༄༅། །མེད་ཅེས་པའི་ཚིག་ཟུར་གྱི་མེད་རྒྱུའི་ངོ་བོ་ཉིད་ཀྱི་དོན་དུ་འཇོག་པ་མིན་གྱི་རྣམ་དག་ལམ་གྱི་དམིགས་པས་དམིགས་པ་ལ་དོན་དམ་དུ་བྱས་པའི་དེར་མ་གྲུབ་པ་འཇོག་ཚུལ་དང་པོའི་དབང་དུ་བྱས་པའི་དོན་དམ་པ་
ངོ་བོ་ཉིད་མེད་པའི་དོན་དུ་འཇོག་པ་སྔར་ལས་མ་འདས་པ་ཡིན་པའི་ཕྱིར། གཞན་ཡང། སེམས་ཙམ་པའི་སྐབས་སུ་མ་ཟད་དབུ་མ་ཐལ་རང་གཉིས་ཀས་ཀྱང་ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་ཅེས་དེའི་ཚིག་ཟུར་
གྱི་མེད་རྒྱུའི་ངོ་བོ་དེ་དགག་བྱའི་བདག་ཁོ་ན་ལ་བྱེད་པ་དེ་མི་འཐད་པར་ཐལ། དེའི་མེད་རྒྱུའི་ངོ་བོ་དེ་གནས་ལུགས་ལ་བྱས་ནས་དེར་མ་གྲུབ་པའི་ངོ་བོ་ཉིད་མེད་པ་གཅིག་དང། དེ་རང་གི་དགག་བྱའི་བདག་ལ་བདེན་གྲུབ་ཀྱི་ངོ་བོ་ཉིད་དུ་
བྱས་ནས་དེར་མ་གྲུབ་པའི་ངོ་བོ་ཉིད་མེད་པ་གཅིག་དང་གཉིས་ཡོད་པའི་ཕྱིར། དེར་ཐལ། རང་རྒྱུད་པས་རྟོག་གེ་འབར་བ་ལས་དོན་དམ་པ་ངོ་བོ་ཉིད་མེད་པ་ཞེས་བྱ་བ་ལ་སོགས་པ་ཞེས་པ་ནས་ཀུན་བཏགས་ཀྱི་སྟེང་གི་དགག་རྒྱུའི་
བདག་ཤེས་རབ་སྒྲོན་མེ་ལས་སྔར་བཤད་ཟིན་ཏོ། །ཐལ་འགྱུར་བའི་འཇུག་འགྲེལ་ལས། བཤད་པ་འདི་བཞིན་བྱའོ། ཞེས་དང། ཡང་དེ་ལ་དེར་ཞེས་པའི་ཐད་ཀྱི་ལེགས་བཤད་སྙིང་པོ་ལས། གཟུགས་ནས་སངས་རྒྱས་ཀྱི་
བར་ལ་ངོ་བོ་ཉིད་དུ་བཏགས་པ་ཀུན་བཏགས་སུ་བཤད་པས་ངོ་བོ་ཉིད་ནི་གཤིས་སམ་རང་བཞིན་ལ་བྱ་ཞིང་གཞན་དབང་དེར་ཡོད་པ་ཀུན་བཏགས་ཡིན་ཀྱང་སངས་རྒྱས་ཀྱི་ཇི་ལྟ་བ་མཁྱེན་པའི་ཡུལ་ན་དེ་ཡོད་པ་ཡོངས་གྲུབ་བོ། །ཞེས་

[015B] ཁྱབ་སྟེ། ངོ་བོ་ཉིད་ནི་གཤིས་སམ་སོགས་གསུངས་པའི་ཕྱིར། གཞན་ཡང་འཇོག་ཚུལ་དང་པོའི་དབང་དུ་བྱས་པའི་དོན་དམ་པ་ངོ་བོ་ཉིད་མེད་པ་ཉིད་ཅེས་པའི་ཚིག་ཟུར་གྱི་མེད་རྒྱུའི་ངོ་བོ་དེ་གནས་ལུགས་དང་
དགག་བྱའི་བདག་ལ་བྱས་ནས་དེར་མ་གྲུབ་པ་དོན་དམ་པ་ངོ་བོ་ཉིད་མེད་པར་འཇོག་པའི་རྒྱུ་མཚན་ཡོད་དེ། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཀྱིས་སྟོང་པ་གཞན་དབང་སོ་སོའི་སྐྱེ་བོའི་བློ་ལ་གནས་ལུགས་སུ་སྣང་བ་དེ་
གནས་ལུགས་མཐར་ཐུག་མ་ཡིན་པར་རྟོགས་པའི་ཆེད་ཡིན་པའི་ཕྱིར། བྱས་པ་ལ་ཁོ་ན་རེ། དབུ་མ་ཐལ་རང་གཉིས་དང་སེམས་ཙམ་པ་ཡན་ཆད་ཀྱི་ལུགས་ལ་འཇོག་ཚུལ་དང་པོའི་དབང་དུ་བྱས་པའི་མེད་རྒྱུའི་ངོ་བོ་ཉིད་གནས་
ལུགས་ཁོ་ན་ལ་འཇོག་པ་དེ་མི་འཐད་པར་ཐལ། དགག་བྱའི་བདག་དེའི་སྐབས་ཀྱི་མེད་རྒྱུའི་ངོ་བོ་ཉིད་དེར་འཇོག་པའི་ཕྱིར་ན་མ་ཁྱབ། དེའི་སྐབས་ཀྱི་མེད་རྒྱུའི་ངོ་བོ་ཉིད་དེ་ལ་གནས་ལུགས་ཡིན་མིན་གཉིས་ཡོད་པའི་ཕྱིར་དང་
དེའི་དངོས་བསྟན་གྱི་དོན་དམ་པ་ངོ་བོ་ཉིད་མེད་པ་ཡིན་ན་གནས་ལུགས་ཡིན་པས་ཁྱབ་པའི་ཕྱིར། སྤྱོད་འཇུག་ལས། བཏགས་པའི་དངོས་ལ་མ་རེག་བར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པའི་ཕྱིར། ཡང་ཁོ་ན་རེ་
ངོ་བོ་ཉིད་མེད་པ་གསུམ་གྱི་རྣམ་བཞག་གཏན་ལ་འབེབས་པའི་སྐབས་ཀྱི་མེད་རྒྱུའི་ངོ་བོ་དེ་ཡང་ཡིན། ཀུན་བཏགས་ཡང་ཡིན་པའི་གཞི་མཐུན་པ་ཡིན་ན་དགག་བྱ་ཆོས་བདག་ཡིན་པས་ཁྱབ་ཟེར་ན། སྔར་གྱི་དེའི་ཁེགས་ཟིན་ལ། ཡང་

[016A]༄༅། །ཁ་ཅིག་གི་དེ་ལ་ཞིབ་ཆ་བྱས་ནས་དེའི་དངོས་བསྟན་གྱི་མེད་རྒྱུའི་ངོ་བོ་ཡང་ཡིན་ཀུན་བཏགས་ཡང་ཡིན་པའི་གཞི་མཐུན་པ་ཡིན་ན་ཆོས་བདག་ཡིན་པས་ཁྱབ་ཟེར་ན། དེ་མི་འཐད་པར་ཐལ། དེ་ལ་བདག་གཉིས་
ཀ་འཇོག་དགོས་པའི་ཕྱིར། དེར་ཐལ། དེའི་དངོས་བསྟན་གྱི་རྣམ་དག་ལམ་གྱི་དམིགས་པས་དམིགས་པ་མཐར་ཐུག་ལ་གཙོ་བོ་ཆོས་ཀྱི་བདག་མེད་དང། ཕལ་བ་ཉན་རང་གི་བདག་མེད་གཉིས་ལ་སྦྱར་ནས་འཇོག་དགོས་པའི་ཕྱིར། དེར་ཐལ་
དབུས་མཐའ་ལས། རྣམ་དག་སྤྱོད་ཡུལ་རྣམ་གཉིས་ཏེ། །གཅིག་བུ་ཁོ་ནར་བརྗོད་པ་ཡིན། །ཞེས་དང། ཡང་དེ་ཉིད་ལས། ལམ་འདི་སྒྲུབ་པ་དེ་ཉིད་ཀྱིས་ཐེག་གསུམ་རང་རང་གི་བྱང་ཆུབ་ཐོབ་པར་བཤད་པ་དབུ་མ་ལས་གང་ཟག་གི་བདག་
མེད་ཀྱི་དབང་དུ་བྱས་པའི་སྟོང་ཉིད་ཉི་ཤུ་སོགས་བཤད་པའི་བཤད་བྱ་རྩ་བའི་མདོ་ཡོད་པའི་ཕྱིར་ཏེ། རྣམ་དག་ལམ་གྱི་དམིགས་པས་དམིགས་པ་དང་འཇོག་ཚུལ་གཉིས་པའི་དབང་དུ་བྱས་བས་ངོ་བོ་ཉིད་མེད་ཚུལ་སྔར་བཤད་ཟིན་ཅིང་
དགོངས་འགྲེལ་ལས། ངོ་བོ་ཉིད་གསུམ་བཤད་པའི་སྐབས་ཀྱི་རྣམ་དག་ལམ་དེ་ལ་ཐེག་པ་གསུམ་གའི་ལམ་ཡོད་པར་ཐལ། རྣམ་དག་ལམ་གྱི་དམིགས་པས་ཞེས་པའི་ཚིག་ཟུར་གྱི་རྣམ་དག་ལམ་དེ་ལ་ཐེག་པ་གསུམ་གའི་ལམ་དང་
རྣམ་དག་དེ་ལ་དེའི་དམིགས་ཡུལ་ཡོངས་གྲུབ་རྣམས་ཡོད་པའི་ཕྱིར་དེར་ཐལ། དེ་གསུམ་གྱི་དམིགས་ཡུལ་ཡོངས་གྲུབ་ལ་མི་འདྲ་བའི་ཁྱད་པར་མེད་པའི་ཕྱིར། དེར་ཐལ། དགོངས་འགྲེལ་ལས། དེ་དག་གི་ཆོས་དེ་ཐོས་ནས་གཞན་གྱི་དབང་

[016B]ཉིད་དུ་མངོན་པར་ཞེན་པ་མེད་པས། སྐྱེ་བ་ངོ་བོ་ཉིད་མེད་པ་དེ་ལ་མཚན་ཉིད་ངོ་བོ་ཉིད་མེད་པ་ཉིད་དང། དོན་དམ་པ་ངོ་བོ་ཉིད་མེད་པ་ཉིད་དུ་མོས་པར་བྱེད་ཅེས་པ་ནས། དེ་ལ་སེམས་ཅན་ཉན་
ཐོས་ཀྱི་ཐེག་པའི་རིགས་ཅན་རྣམས་ཀྱིས་ཀྱང་ལམ་འདི་ཉིད་དང་སྒྲུབ་པ་འདི་ཉིད་ཀྱིས་སྒྲུབ་པ་དང་བདེ་བ་བླ་ན་མེད་པའི་མྱ་ངན་ལས་འདས་པ་འཐོབ་པར་འགྱུར་ལ། སེམས་ཅན་རང་སངས་རྒྱས་ཀྱི་ཐེག་པ་ནི། བདག་ཉིད་ནི་ཉན་ཐོས་དང་རང་སངས་
རྒྱས་དང་བྱང་ཆུབ་སེམས་དཔའ་རྣམས་ཀྱི་རྣམ་པར་དག་པའི་ལམ་གཅིག་བུ་ཡང་ཡིན་ལ། རྣམ་པར་དག་པ་ཡང་གཅིག་སྟེ། ཞེས་གསུངས་པའི་ཕྱིར་དང། ལེགས་བཤད་སྙིང་པོ་ལས་ཀྱང། དེ་ལྟར་འོག་ཏུ་བཤད་པའི་ཕྱིར་རོ། །བྱས་བ་ལ་ཁོ་
ན་རེ༑ ཤིང་རྟ་ཆེན་པོ་གང་གིས་དྲང་ངེས་འབྱེད་པའི་དགོངས་འགྲེལ་བརྩམས་པ་དོན་མེད་པར་འགྱུར་ཞེས་པའི་སྐབས་ཀྱི་སློབ་དཔོན་ཐོགས་མེད་ཀྱིས་དྲང་དོན་དུ་འགྲེལ་བའི་འགྲེལ་ཚུལ་དེ་ཡིན་ན། དགོངས་འགྲེལ་ལས་གྲུབ་དོན་གྱི་མདོ་ཚན་
དང་པོ་གཉིས་ཀྱི་སྐབས་ནས་དངོས་སུ་བསྟན་པའི་དྲང་དོན་དུ་འགྲེལ་བའི་འགྲེལ་ཚུལ་དེ་ཡིན་པས་ཁྱབ་ཟེར་ན། གཞུག་བ་ལ་ལྡེམ་བོར་དགོངས་པའི་མདོ་སོགས་དགོངས་ལྡེམ་དགོངས་བརྒྱད་ཀྱི་སྒོ་ནས་དྲང་དོན་དུ་འགྲེལ་བའི་འགྲེལ་ཚུལ་
མཐའ་དག་ཆོས་ཅན། དེར་ཐལ། དེའི་ཕྱིར། དེར་ཐལ། ཐོགས་མེད་སྐུ་མཆེད་གཉིས་ཀྱིས་དགོངས་ལྡེམ་དགོངས་ཀྱི་མདོ་གཉིས་ཀྱི་སྒོ་ནས་དྲང་དོན་དུ་འགྲེལ་ཚུལ་ཡོད་པའི་ཕྱིར། རྟགས་སླ། རྩ་བར་འདོད་ན། གདུལ་བྱ་མ་ངེས་པའི་རིགས་
[017A]༄༅། །ཅན་ཁ་ཅིག་རྗེས་སུ་བཟུང་ནས་མཐར་ཐུག་ཐེག་པ་གཅིག་ཏུ་གྲུབ་པར་གསུངས་པའི་མདོ་དྲང་དོན་དུ་འགྲེལ་པའི་འགྲེལ་ཚུལ་དེ་གྲུབ་དོན་གྱི་མདོ་ཚན་དང་པོ་གཉིས་ཀྱི་སྐབས་ནས་དངོས་སུ་བསྟན་པའི་དྲང་དོན་དུ་འགྲེལ་
བའི་འགྲེལ་ཚུལ་དེ་ཡིན་པར་ཐལ། འདོད་པའི་ཕྱིར། འདོད་ན་མཐར་ཐུག་ཐོག་པ་གཅིག་ཏུ་གྲུབ་པ་དེ་དེའི་སྐབས་ནས་དངོས་སུ་བསྟན་པའི་འཁོར་ལོ་དང་པོར་བཀའ་སྩལ་པའི་ངོ་བོ་ཉིད་དང་འཁོར་ལོ་བར་བར་བཀའ་སྩལ་པའི་མེད་རྒྱུའི་
ངོ་བོ་ཉིད་དེ་གཉིས་གང་རུང་ཡིན་པར་ཐལ། འདོད་པའི་ཕྱིར་ཁྱབ་སྟེ། ལེགས་བཤད་སྙིང་པོ་ལས། དགོངས་འགྲེལ་ལས་འཁོར་ལོ་རིམ་པ་གསུམ་གསུངས་པ་བདག་མེད་པའི་ལྟ་བ་སྟོན་པའི་དབང་དུ་བྱས་ནས་འཇོག་པ་ཡིན་གྱིས། འཁོར་གྱི་
འདུ་ཐེབས་དང། སྟོན་པའི་སྐུ་ཚེའི་ཚིགས་ལ་སོགས་པས་འཇོག་པ་མིན་གྱི། བརྗོད་བྱའི་ངོས་ནས་ཡིན་ནོ་ཞེས་པ་ནས། མདོ་སྡེ་གཞན་རྣམས་འདིའི་དྲང་ངེས་དཔྱོད་པའི་གཞིར་འོངས་དོན་མེད་ཅེས་གསུངས་པའི་ཕྱིར། གཞན་ཡང། འདོད་
ཆགས་ལ་སོགས་པའི་དུག་ལྔ་ལ་སྤྱོད་པའི་གཉེན་པོ་ལ་ལྡེམ་པོར་དགོངས་པའི་མདོ་རེ་རེ་ནས་སྐྱོན་དུ་གཏོང་ཚུལ་ཤེས་པར་བྱ་ཡང་ཁ་ཅིག་ལུང་འདི་ལ་འཁྲུལ་ནས་འདིར་བསྟན་འཁོར་ལོ་དང་པོ་གཉིས་ལྡེམ་པོར་དགོངས་པའི་མདོ་བཞིའི་སྒོ་
ནས་དྲང་དོན་དུ་འགྲེལ་ཚུལ་མེད་ཟེར་བ་དང། ཡང་ཁ་ཅིག་།གཞུག་པ་ལ་ལྡེམ་པོར་དགོངས་པའི་མདོ་དང། དོན་གཞན་ལ་དགོངས་པའི་མདོ་གཉིས་འགལ་ཟེར་བ་དང། ཡང་ཁ་ཅིག་བསྒྱུར་བ་ལ་ལྡེམ་པོར་དགོངས་པའི་མདོ་དང་

[017B]དང། ཡང་ཁ་ཅིག་གཞུག་པ་ལ་ལྡེམ་པོར་དགོངས་པའི་མདོ་དུས་དང་པོར་རང་སྡེ་དང་གཞན་སྡེ་ཁ་ཅིག་རྗེས་སུ་བཟུང་བའི་ཆེད་དུ་གང་ཟག་གི་བདག་ཡོད་པར་བསྟན་པ་ཁོ་ན་ལ་
སྦྱོར་ཟེར་བ་དང། ཡང་ཁ་ཅིག་ཆོས་བདག་ཡོད་པར་བསྟན་པ་ཁོ་ན་ལ་སྦྱོར་ཟེར་བ་ལྔ་པོ་རེ་རེ་ལ། འོ་ན་འདིར་བསྟན་འཁོར་ལོ་དང་པོ་གཞུག་པ་ལ་ལྡེམ་པོར་དགོངས་པའི་མདོའི་སྒོ་ནས་དྲང་དོན་དུ་འགྲེལ་ཚུལ་མེད་པར་ཐལ། ཁྱེད་ཅག་གིས་
འདིར་བསྟན་འཁོར་ལོ་དང་པོ་གཉིས་ལྡེམ་པོར་དགོངས་པའི་མདོ་བཞིའི་སྒོ་ནས་དྲང་དོན་དུ་འགྲེལ་ཚུལ་མེད་པར་འདོད་པ་དེའི་ཕྱིར། འདོད་མི་ནུས་ཏེ། འདིར་བསྟན་འཁོར་ལོ་དང་པོ་གཞུག་པ་ལ་ལྡེམ་པོར་དགོངས་པའི་མདོའི་སྒོ་ནས་དྲང་དོན་
དུ་འགྲེལ་ཚུལ་ཡོད་པའི་ཕྱིར། དེར་ཐལ། འདིར་བསྟན་འཁོར་ལོ་དང་པོ་གཞུག་པ་ལ་ལྡེམ་པོར་དགོངས་པའི་མདོའི་སྒོ་ནས་ཉན་ཐོས་ཀྱི་རིགས་ཅན་རྣམས་གང་ཟག་གི་བདག་མེད་སྟོན་པའི་སྣོད་དུ་རུང་ལ། ཆོས་ཀྱི་བདག་མེད་བསྟན་ན་
ཆད་ལྟ་སྐྱེ་བས་དེ་བཟློག་པ་དང། སྐྲགས་པ་སྤངས་པའི་ཕྱིར་དུ་ཆོས་བདག་ཡོད་པར་བསྟན་ནས་གང་ཟག་གི་བདག་མེད་ལ་གཞུག་པར་བྱ་བའི་ཕྱིར་དུ་དེ་ལྟར་བསྟན་པར་མཛད་པ་ཡིན་པའི་ཕྱིར། ཞེས་པའི་ཚུལ་དེ་ཉིད་སྟོན་པར་བྱེད་པ་ལ་
མདོ་སྡེ་རྒྱན་ལས། གཞུག་པ་ལྡེམ་པོར་དགོངས་པ་དང། ཞེས་པའི་ཐད་ཀྱི་དབྱིག་གི་གཉེན་པོའི་འགྲེལ་པ་ལས། གཞུག་པ་ལ་ལྡེམ་པོར་དགོངས་པ་ནི་ཉན་ཐོས་རྣམ་པར་བལྟ་བར་བྱ་སྟེ། བསྟན་པ་ལ་གཞུག་པའི་དོན་དུ་མི་སྐྲགས་པར་བྱ་

[018A]༄༅། །པའི་ཕྱིར་གཟུགས་ལ་སོགས་པ་ཡོད་པར་བསྟན་པའི་ཕྱིར་རོ་ཞེས་དང། བཙུན་པ་ངོ་བོ་ཉིད་མེད་པས་མཛད་པའི་མདོ་སྡེ་རྒྱན་གྱི་འགྲེལ་བཤད་ལས། ཉན་ཐོས་རྣམས་ནི་གཟུགས་ལ་སོགས་པའི་ཆོས་རྣམས་ཡོད་དོ་
ཞེས་ཆོས་ཡོད་པ་ཉིད་དུ་ཞལ་གྱིས་བཞེས་ནས་གང་ཟག་ལ་བདག་མེད་པར་འཛུད་པར་སྤྱོད་དོ། །ཞེས་གསུངས་པའི་ཕྱིར། གཞན་ཡང་འདིར་བསྟན་འཁོར་ལོ་བར་བ་ལྡེམ་པོར་དགོངས་པའི་མདོ་བཞིའི་སྒོ་ནས་དྲང་དོན་དུ་འགྲེལ་ཚུལ་མེད་པར་ཐལ་
ཁྱོད་ཀྱི་དམ་བཅའ་ལྔ་པོ་རེ་རེ་ནས་འཐད་པའི་ཕྱིར། འདོད་མི་ནུས་ཏེ། འདིར་བསྟན་འཁོར་ལོ་བར་བ་ལྡེམ་པོར་དགོངས་པའི་མདོ་བཞིའི་སྒོ་ནས་དྲང་དོན་དུ་འགྲེལ་པའི་ཕྱིར། དེར་ཐལ། མཚན་ཉིད་ལ་ལྡེམ་པོར་དགོངས་པའི་མདོའི་སྒོ་ནས་དྲང་
དོན་དུ་འགྲེལ་བ་གང་ཞིག་ངོ་བོ་ཉིད་མེད་པ་དང་མ་སྐྱེས་པ་སོགས་སུ་གསུངས་པའི་སྒྲས་ཟིན་ལ་ཁྱད་པར་མ་ཕྱེ་བར་སྒྲས་ཟིན་གྱི་དོན་ལས་གཞན་པའི་དོན་གཉིས་པ་ངོ་བོ་ཉིད་མེད་པ་གསུམ་ལ་སྦྱར་ནས་ཁྱད་པར་ཕྱེ་ནས་དོན་གཞན་ལ་དགོངས་
པའི་སྒོ་ནས་དྲང་དོན་དུ་བཀྲལ་བ་མ་ཡིན་པའི་ཕྱིར། དེར་ཐལ། དང་པོ་གང་ཞིག་ཕྱི་མ་ཡིན་པའི་ཕྱིར། དང་པོ་གྲུབ་སྟེ། མདོ་སྡེ་རྒྱན་ལས། མཚན་ཉིད་ལྡེམ་པོར་དགོངས་པ་དང་ཞེས་པའི་ཐད་ཀྱི་དབྱིག་གཉེན་གྱི་འགྲེལ་བཤད་ལས་མཚན་
ཉིད་ལ་ལྡེམ་པོར་དགོངས་པ་ནི་ཀུན་བཏགས་པ་ལ་སོགས་པའི་ངོ་བོ་ཉིད་གསུམ་ལ་བལྟ་བར་བྱ་སྟེ། ཆོས་ཐམས་ཅད་ངོ་བོ་ཉིད་མེད་པ་དང་མ་སྐྱེས་པ་ལ་སོགས་པར་བསྟན་ཞེས་གསུངས་པའི་ཕྱིར་དེ་ཡང་ཡིན་ཏེ། བཙུན་པ་ངོ་བོ་ཉིད་

[018B] ཐེག་བསྡུས་སོགས་ལས་མེད་ཅེས་གསུངས་པ་ཐམས་ཅད་ཀུན་བཏགས་ལ་སྦྱོར་བ་དང། སྒྱུ་མ་ལྟ་བུར་གསུངས་པ་ཐམས་ཅད་གཞན་དབང་ལ་སྦྱོར་བ་དང། བྱང་ཕྱོགས་སོ་བདུན་དང་ལམ་ལ་སོགས་
པ་ཡོངས་གྲུབ་ལ་སྦྱར་ནས་བཤད་པ་ཡིན་པའི་ཕྱིར། རྟགས་གཉིས་པ་གྲུབ་སྟེ། མདོ་སྡེ་རྒྱན་ལས། མཉམ་པ་ཉིད་དང་དོན་གཞན་དང། ཞེས་པའི་ཐད་ཀྱི་དབྱིག་གཉེན་གྱི་འགྲེལ་པ་ལས་དོན་གཞན་ལ་དགོངས་པ་ནི་འདི་ཆོས་ཐམས་ཅད་གི་ངོ་བོ་
ཉིད་མེད་པ་དང་མ་སྐྱེས་པའོ་ཞེས་གསུངས་པ་ལ་སོགས་སུ་གསུངས་པ་ལྟ་བུ་སྟེ་དོན་སྒྲ་ཇི་བཞིན་པ་མ་ཡིན་པའི་ཕྱིར་རོ། །ཞེས་གསུངས་པའི་ཕྱིར། ཡང་ཁ་ཅིག་གཞུག་པ་ལ་ལྡེམ་པོར་དགོངས་པ་ནི་ཉན་ཐོས་རྣམས་ལ་སྟེ་ཞེས་པའི་ལུང་ལ་
འཁྲུལ་ནས་དེའི་སྐབས་ཀྱི་ཉན་ཐོས་ལ་ཉན་ཐོས་ཀྱིས་ཁྱབ་ཟེར་བ་དང། ཡང་ཁ་ཅིག་གཞུག་པ་ལ་ལྡེམ་པོར་དགོངས་པའི་མདོས་ཁ་དྲངས་པས་གཞུག་ཡུལ་གྱི་གདུལ་བྱ་ཡིན་ན། ཉན་ཐོས་སམ་ཉན་ཐོས་ཀྱི་རིགས་ཅན་ཁོ་ན་ཡིན་པས་ཁྱབ་ཟེར་
ན༑ དེ་མི་འཐད་པར་ཐལ། དེ་ལ་ཉན་ཐོས་མ་ཡིན་པའི་ཉན་ཐོས་སྡེ་པར་གྱུར་པའི་བྱང་ཆུབ་སེམས་དཔའ་ཡོད་པའི་ཕྱིར་དེར་ཐལ། མདོ་སྡེ་པར་གྱུར་པའི་བྱང་ཆུབ་སེམས་དཔའ་ཡོད་པའི་ཕྱིར། དེར་ཐལ། གང་ཟག་གི་བདག་མེད་སྟོན་པའི་
སྣོད་རུང་ལ། རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པའི་སྟོང་བར་བསྟན་ན་སྐྲག་པར་འགྱུར་བས་འདིར་བསྟན་འཁོར་ལོ་དང་པོའི་སྒྲས་ཟིན་ལྟར་ཁས་ལེན་པའི་བྱང་ཆུབ་སེམས་དཔའ་ཡོད་པའི་ཕྱིར། ཡང་ཐེག་བསྡུས་

[019A]༄༅། །སོགས་ཀྱི་ལུང་གི་ཚིག་ཟིན་ལ་འཁྲུལ་ནས་ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་ཅེས་གསུངས་པ་ཀུན་བཏགས་ཁོ་ན་ལ་སྦྱོར་ཟེར་ན། འོན་ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་ཅེས་གསུངས་པ་དེ་ཀུན་
བཏགས་ཁྲོ་ན་ལ་དགོངས་ནས་གསུངས་པར་ཐལ། ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་ཅེས་གསུངས་པ་ཐམས་ཅད་ཀུན་བཏགས་ཁོ་ན་ལ་སྦྱོར་བའི་ཕྱིར། འདོད་ན། ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་ཅེས་གསུངས་པ་
ཐམས་ཅད་ཀུན་བཏགས་ཀྱི་མེད་རྒྱུའི་ངོ་བོ་ཉིད་ཁོ་ན་ལ་དགོངས་ནས་གསུངས་པར་ཐལ། ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་མེད་ཅེས་གསུངས་པ་ཐམས་ཅད་ཀུན་བཏགས་ཁོ་ན་ལ་དགོངས་ནས་གསུངས་པའི་ཕྱིར་ན་ཁ་ཅིག་མ་ཁྱབ་
ཟེར། འདོད་ན། ཤེར་ཕྱིན་གྱི་མདོར་ངོ་བོ་ཉིད་མེད་ཚུལ་གསུམ་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པར་གསུངས་པ་མ་ཡིན་པར་ཐལ། འདོད་པའི་ཕྱིར། འདོད་ན། སུམ་ཅུ་པ་ལས། ངོ་བོ་ཉིད་ནི་རྣམ་གསུམ་གྱི། ཞེས་སོགས་ཀྱི་ལུང་
དོན་མ་གྲུབ་པར་ཐལ་ལོ། །ཁ་ཅིག་ལྡེམ་པོར་དགོངས་ནས་གསུངས་པ་ཐམས་ཅད་གདུལ་བྱ་ལ་དགོས་པའི་དབང་གི་གསུངས་པ་ཡིན་ཟེར་ན། དེ་མི་འཐད་པར་ཐལ། དེ་གདུལ་བྱ་འགའ་ཞིག་ལ་དགོས་པའི་དབང་གི་སྒྲས་ཟིན་དེ་ལ་དེ་ལྟར་
གསུངས་པས་མ་ཁྱབ་པ་གང་ཞིག་དངོས་བསྟན་ལ་དེ་ལྟར་གསུངས་པས་མ་ཁྱབ་པའི་ཕྱིར། དང་པོ་མ་གྲུབ་ན། ཤེར་ཕྱིན་གྱི་མདོར་ཆོས་ཐམས་ཅད་ཁྱད་པར་མ་ཕྱེ་བར་དོན་དམ་པར་ངོ་བོ་ཡེ་མེད་དུ་གསུངས་པ་དེ་གདུལ་བྱ་འགའ་ཞིག་ལ་དགོས་

[019B] དེ་ལྟར་གསུངས་པ་དེ་མཚན་ཉིད་ལ་ལྡེམ་པོར་དགོངས་པའི་བསྟན་ཚུལ་ཡིན་པའི་ཕྱིར། དེར་ཐལ། དབྱིག་གཉེན་གྱི་འགྲེལ་པ་ལས། མཚན་ཉིད་ལ་ལྡེམ་པོར་དགོངས་པ་ནི་ཀུན་བཏགས་ལ་སོགས་པའི་ངོ་བོ་
ཉིད་གསུམ་ལ་བསྟན་པར་བྱ་སྟེ། ཆོས་ཐམས་ཅད་ངོ་བོ་ཉིད་མེད་པ་དང་མ་སྐྱེས་པ་སོགས་སུ་བསྟན་པའི་ཕྱིར། ཞེས་གསུངས་པའི་ཕྱིར། འདོད་ན། ཤེར་ཕྱིན་གྱི་མདོར་ཆོས་ཐམས་ཅད་ལ་ཁྱད་པར་མ་ཕྱེ་བར་དོན་དམ་པར་ངོ་བོ་ཉིད་ཡེ་མེད་དུ་
གསུངས་པ་དེ་ཤེར་ཕྱིན་གྱི་མདོའི་དོན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལེགས་བཤད་སྙིང་པོ་ལས། དེས་ན་འདི་དག་གིས་མ་ཕྱེ་བར་ཆོས་ཐམས་ཅད་དོན་དམ་པར་ངོ་བོ་ཉིད་མེད་པར་འཆད་པ་ཡུམ་གྱི་མདོའི་དོན་ཡིན་ཡང་དེ་དྲང་
དོན་ཡིན་ཞེས་མི་འགྲེལ་གྱི། དེ་འདྲ་བ་དེ་སྒྲ་ཇི་བཞིན་པར་བཟུང་དུ་མི་རུང་བའི་དོན་དེ་ཙམ་ཞིག་ཏུ་མ་ངེས་ཀྱི་ད་དུང་དེའི་དོན་བཤད་དགོས་པའི་སྒོ་ནས་དྲང་དོན་དུ་འཆད་དོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཤེར་ཕྱིན་གྱི་མདོར་ཆོས་
ཐམས་ཅད་ལ་ཁྱད་པར་མ་ཕྱེ་བར་དོན་དམ་པར་ངོ་བོ་ཉིད་མེད་མཉམ་དུ་གསུངས་པ་དེ་ཤེར་ཕྱིན་གྱི་མདོའི་སྒྲས་ཟིན་གྱི་བརྗོད་བྱ་ཡིན་པར་ཐལ། དེ་དེའི་བརྗོད་བྱ་ཡིན་པའི་ཕྱིར་ཏེ། བཅོམ་ལྡན་འདས་ཀྱི་ངོ་བོ་ཉིད་མེད་པར་སྨྲ་བ་ལ་བསྟན་པའི་ཕྱིར་
དེར་ཐལ། ངོ་བོ་ཉིད་མེད་པར་སྨྲ་བས་དེ་དེའི་བརྗོད་བྱ་ཡིན་པར་ཁས་ལེན་པའི་ཕྱིར་ན་མ་ཁྱབ། རྟགས་གྲུབ་སྟེ། བཅོམ་ལྡན་འདས་ཀྱིས་དེ་དེའི་བརྗོད་བྱར་མ་བསྟན་ཀྱང་ངོ་བོ་ཉིད་མེད་པར་སྨྲ་བས་དེ་ལ་ཞེན་ནས་ཁས་ལེན་པ་མི་འགལ་བའི་ཕྱིར་

[020A]༄༅། །དཔེར་ན། ཕ་དང་མ་ནི་བསད་བྱ་ཞིང། །ཞེས་པའི་མདོ་འདིས་ཕ་མ་གཉིས་བསད་བྱ་བརྗོད་བྱར་བྱས་ནས་སུ་གང་ལ་ཡང་མ་བསྟན་ཀྱང། དེའི་སྒྲས་ཟིན་ལ་ཕ་མ་གཉིས་བསད་བྱ་འབྱུང་བ་མི་འགལ་བ་བཞིན་ཡིན་པའི་
ཕྱིར༑ གཞན་ཡང། འདིར་བསྟན་འཁོར་ལོ་དང་པོ་གཉིས་གཉེན་པོ་ལ་ལྡེམ་པོར་དགོངས་པའི་མདོའི་སྒོ་ནས་དྲང་དོན་དུ་འགྲེལ་བར་ཐལ། འདིར་བསྟན་འཁོར་ལོ་དང་པོ་དེ་གཉེན་པོ་ལ་ལྡེམ་པོར་དགོངས་པའི་མདོའི་སྒོ་ནས་དྲང་དོན་དུ་འགྲེལ་བའི་ཕྱིར་
དེར་ཐལ། འདིར་བསྟན་འཁོར་ལོ་དང་པོས་ཐེག་པ་གསུམ་གྱི་བསྒོམ་བྱའི་བདག་མེད་ལ་ཕྲ་རགས་ཀྱི་ཁྱད་པར་མ་ཕྱེ་བར་གང་ཟག་གི་བདག་མེད་ཙམ་བསྒོམ་པས་ཆོག་པར་ཉན་ཐོས་སྡེ་བས་ཁས་ལེན་པ་དེ་གཉེན་པོ་ལ་ལྡེམ་པོར་དགོངས་པའི་དོན་
དང༑ ཆོས་ཀྱི་བདག་མེད་མ་བསྒོམ་པར་ཤེས་སྒྲིབ་སྤོངས་བ་དང་དེའི་གཉེན་པོར་བསྟན་པ་སུ་གང་གིས་ཀྱང་མི་བཞེད་པའི་ཕྱིར་གཞན་ཡང། འདིར་བསྟན་འཁོར་ལོ་བར་བདེ་གཉེན་པོ་ལ་ལྡེམ་པོར་དགོངས་པའི་སྒོ་ནས་དྲང་དོན་དུ་འགྲེལ་རིགས་
བར་ཐལ། དེ་སྒྲིབ་པ་བརྒྱད་པོ་གང་རུང་གི་གཉེན་པོར་དགོངས་ནས་གསུངས་པའི་ཕྱིར། དེར་ཐལ། སྒྲིབ་པ་བརྒྱད་པོ་འདྲེན་པའི་ཚེ། སངས་རྒྱས་ལ་བརྙས་པའི་སྒྲིབ་པ། ལེ་ལོའི་སྒྲིབ་པ་ཅུང་ཟད་ཆོག་པ་སོགས་འདྲེན་པའི་ཕྱིར། ཞེས་
འཆད་བ་ལ། མདོ་སྡེ་རྒྱན་ལས། སངས་རྒྱས་ཆོས་ལ་བརྙས་པ་དང། །ལེ་ལོ་ཅུང་ཟད་མཆོག་འཛིན་དང། །ང་རྒྱལ་འདོད་ཆགས་སྦྱོང་བ་དང། །འགྱོང་དང་མ་ངེས་ལྡོག་པ་ནི། །སེམས་ཅན་རྣམས་ཀྱི་སྒྲིབ་པ་སྟེ། །ཞེས་གསུངས་པའི་ཕྱིར་

[020B] སྒྲིབ་པ་བརྒྱད་འདྲེན་པའི་ཚེ་སངས་རྒྱས་ལ་བརྙས་པའི་སྒྲིབ་པ། ལེ་ལོའི་སྒྲིབ་པ། ཅུང་ཟད་ཆོག་འཛིན་གྱི་སྒྲིབ་པ་སོགས་བརྒྱད་འདྲེན་ཀྱང། དེའི་གཉེན་པོ་མཉམ་པ་ཉིད་ལ་དགོངས་པ་སོགས་མདོ་བརྒྱད་འདྲེན་རིགས་པའི་ཕྱིར། མདོ་
སྡེ་རྒྱན་ལས། དེ་ཡི་གཉེན་པོ་ཐེག་མཆོག་གསུངས། །ཞེས་པའི་ཐད་ཀྱི་དབྱིག་གཉེན་གྱི་འགྲེལ་པ་ལས། གཉེན་པོ་ལ་ལྡེམ་པོར་དགོངས་པ་ནི་གདུལ་བྱ་རྣམས་ཀྱི་ཉོན་མོངས་པ་འདུལ་བ་བལྟ་བར་བྱ་སྟེ། དེའི་གཉེན་པོ་ཐེག་པ་མཆོག་གསུང་
བ་ལྟ་བུའོ། །ཞེས་གསུངས་པའི་ཕྱིར། གཞན་ཡང། འདིར་བསྟན་འཁོར་ལོ་བར་བ་བསྒྱུར་བ་ལ་ལྡེམ་པོར་དགོངས་པའི་སྒོ་ནས་དྲང་དོན་བ་འགྲེལ་རིགས་པར་ཐལ། དེ་དགོངས་པ་ཅན་གྱི་མདོ་བཞི་པོ་གང་རུང་ཡིན་པའི་ཕྱིར། ཁྱབ་སྟེ། དགོངས་པ་
ཅན་གྱི་མདོ་བཞི་པོ་གང་རུང་ཡིན་ན་བསྒྱུར་བ་ལ་ལྡེམ་པོར་དགོངས་པའི་མདོ་ཡིན་པས་ཁྱབ་པའི་ཕྱིར། ཞེས་འཆད་པ་ལ་ཀུན་བཏུས་ལས། བསྒྱུར་བ་ལ་ལྡེམ་པོར་དགོངས་པ་རྣམ་པར་ངེས་པ་གང་ཞེ་ན། མིང་གི་ཚོགས་དང། ཚིག་གི་ཚོགས་
དང༑ ཡི་གེའི་ཚོགས་ཀྱི་དོན་གཞན་དུ་བརྗོད་ཅིང་དོན་གཞན་དུ་བསྒྱུར་བ་སྟེ། ཞེས་གསུངས་པའི་ཕྱིར། གཞན་ཡང། འདིར་བསྟན་འཁོར་ལོ་དང་པོ་གཉིས་བསྒྱུར་བ་ལ་ལྡེམ་པོར་དགོངས་པའི་སྒོ་ནས་དྲང་དོན་དུ་འཆད་རིགས་པར་ཐལ། དེ་གྲུབ་
མཐའ་རང་རང་ལ་གྲགས་པའི་ཡི་གེ་ངན་བ་མ་གྲགས་པའི་དོན་ཟབ་མོ་གཞན་དུ་བསྒྱུར་ནས་འཆད་རིགས་པའི་ཕྱིར། དེར་ཐལ་འདིར་བསྟན་འཁོར་ལོ་དང་པོའི་དགོངས་པ་ཡིད་གྱི་རྣམ་ཤེས་ཀྱི་ས་བོན་ལ་ཕྱི་རོལ་གྱི་གཟུགས་སོགས་སྣང་བ་
[021A]༄༅། །དེ་ཀུན་གཞི་ལ་སྦྱར་ནས། འདིར་བསྟན་འཁོར་ལོ་བར་མཐའ་གཉིས་ཀྱི་ཀུན་གཞི་ཡོད་པར་གསུངས་པ་དེ་ཀུན་གཞི་མི་འདོད་པའི་དབུ་མ་ཐལ་རང་དག་གིས་ཡིད་ཀྱི་རྣམ་ཤེས་སམ་བདེར་གཤེགས་སྙིང་པོ་རང་བཞིན་
གནས་རིགས་ལ་ཀུན་གཞིའི་སྒྲས་བཏགས་ནས་བསྟན་པ་ཡིན་པའི་ཕྱིར་ཞེས་འཆད་པ་ལ། རྒྱན་སྟུག་པོ་བཀོད་པ་ལས། ས་རྣམས་སྣ་ཚོགས་ཀུན་གཞི་སྟེ། །བདེར་གཤེགས་སྙིང་པོ་དགེ་བའང་དེ། ཞེས་སོགས་གསུངས་པའི་ཕྱིར་
ཁ་ཅིག་ཤེར་ཕྱིན་གྱི་མདོར་གཟུགས་ནི་ཀུན་རྫོབ་ཏུ་ཡོད་ཀྱི་དོན་དམ་པར་མེད་དོ། །ཞེས་པ་ནས། རྣམ་མཁྱེན་ནི་ཀུན་རྫོབ་ཏུ་ཡོད་ཀྱི་དོན་དམ་པར་མེད་དོ། །ཞེས་པའི་བར་གྱི་དོན་དམ་པར་ངོ་བོ་ཉིད་མེད་ཚུལ་དགོངས་འགྲེལ་ལས་དངོས་སུ་བཤད་
པའི་དོན་དམ་པར་ངོ་བོ་ཉིད་མེད་ཚུལ་གཉིས་ཁེ་ན་ལ་སྦྱར་ནས་བཤད་ཟེར་ན། དེ་མི་འཐད་པར་ཐལ། དེ་ལ་ཀུན་རྫོབ་ཏུ་ཡོད་ཚུལ་དང་དོན་དམ་པར་མེད་ཚུལ་བཅུ་གསུམ་རེ་ཡོད་པའི་ཕྱིར། དེར་ཐལ་དབུ་མ་སྣང་བ་ལས། སེམས་ཙམ་པས་དབུ་
མ་པ་ལ་ཁྱོད་ཀྱི་དོན་དམ་པར་ངོ་བོ་ཉིད་མེད་ཚུལ་དེ་གང་ལ་བྱེད་ཅེས་རྒལ་ལན་དང་བཅས་ནས་དབུ་མའི་ལམ་བཅུ་གསུམ་འབྱུང་བ་ཡིན་པའི་ཕྱིར། གཞན་ཡང་ཤེར་ཕྱིན་གྱི་མདོར་ཆོས་ཐམས་ཅད་དོན་དམ་པར་ངོ་བོ་ཉིད་མེད་པ་སྒྲས་ཟིན་ལ་
བསྟན་པ་དེ་གཉེན་པོ་ལ་ལྡེམ་པོར་དགོངས་པ་ཡིན་པའི་ཕྱིར་ཏེ། དེ་ལྟར་བསྟན་པ་དེ་རྣམ་གཡེང་གི་རྟོག་པ་བཅུའི་གཉེན་པོར་རྣམ་པར་མི་རྟོག་པའི་ཡེ་ཤེས་བཅུ་བསྟན་པ་ཤེས་པའི་ཆེད་ཡིན་པའི་ཕྱིར་དེར་ཐལ། ཐེག་བསྡུས་ལས་

[021B]རྣམ་པར་མི་རྟོག་པའི་ཡེ་ཤེས་བསྟན་ཏོ། །ཞེས་སོགས་ཀྱི་རྣམ་གཡེང་གི་རྟོག་པ་བཅུ་པོ་རེ་རེའི་གཉེན་པོ་རྒྱས་པར་བསྟན་པའི་ཕྱིར། གཞན་ཡང། འདིར་བསྟན་འཁོར་ལོ་བར་མཐའ་གསུམ་
གྱིས་དྲང་ངེས་ཕྱེ་བ་ལ་བརྟེན་ནས། དབུ་སེམས་ཀྱི་ཤིང་རྟ་ཆེན་པོ་དག་གིས་དབུ་མའི་ལམ་བཅུ་གསུམ་འདོད་པ་ཡིན་ཏེ། དེ་ལྟར་བཀྲལ་བ་ལ་བརྟེན་ནས། འོད་སྲུངས་དབུ་མའི་ལམ། ཞེས་པ་ནས་བསྐལ་པ་འབུམ་དུ་བསགས་པ་ཡང་ཚུལ་
བཞིན་དུ་ཡིད་ལ་བྱེད་པའི་སོ་སོར་རྟོག་པ་གཅིག་གིས་མེད་པར་འགྱུར་རོ། །ཞེས་པའི་བར་གྱིས་དབུ་མའི་ལམ་རྒྱས་པར་བཤད་པའི་ཕྱིར་རོ། །དེ་ལ་བློ་བརྟན་གྱིས་མཛད་པའི་འོད་སྲུངས་ལེའུ་འགྲེལ་པ་ལས། འདི་ལྟར་ཆོས་ཐམས་ཅད་ལ་དབུ་མའི་
ལམ་ནི་རྣམ་པ་བཅུ་གསུམ་དུ་སྟོན་ཏེ། གང་ཟག་སྟོང་པ་ཉིད་དུ་སྟོན་པ་དང། གང་ཟག་ལ་བདག་མེད་པ་དང། ཞེས་སོགས་དང། དབུ་མ་ལས། ཐ་དད་དང་ནི་གཅིག་མཐའ་དང། །ཉན་ཐོས་མི་རྟག་མཐའ་དང་ནི། །ཞེས་སོགས་རྩ་འགྲེལ་གྱི་དབུ་
མའི་ལམ་རྒྱས་པར་བསྟན་པའི་ཕྱིར། གཞན་ཡང། དབུ་སེམས་ཀྱི་ཤིང་རྟ་ཆེན་པོ་རྣམས་ཀྱི་དྲང་ངེས་ཕྱེ་བ་ལ་ཆོས་ཅན། དགོས་པ་ཡོད་དེ། རྒྱལ་བའི་གསུང་རབ་ཀྱི་དང་ངེས་ཕྱིན་ཅི་མ་ལོག་པར་གཏན་ལ་ཕབས་པ་ལ་བརྟེན་ནས་ཀུན་
རྫོབ་དང། དོན་དམ་གྱི་རིམ་པ་ཉམས་སུ་བླངས་ནས་གདུལ་བྱ་མཐའ་ཡས་པ་ལ་བསྐོར་བས། རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ་བར་བྱ་བའི་ཆེད་ཡིན་པའི་ཕྱིར། ཞེས་པའི་ཚུལ་དེ་ཉིད་སྟོན་པར་བྱེད་པ་ལ། དཔལ་

[022A]༄༅། ལྡན་ཟླ་བ་གྲགས་པའི་དབུ་མ་འཇུག་པ་ལས། ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་བ། །ངང་པའི་རྒྱལ་པོ་དེ་ནི་སྐྱེ་བོའི་ངང་པ་ཡི། །མདུན་དུ་བདར་ནས་དགེ་བའི་རླུང་གི་ཤུགས་སྟོབས་ཀྱིས། །
རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ་ཞེས་གསུངས་པའི་ཕྱིར། སརྦ་མསྟུ་ཛ་ག་ཏཾ། མངྒ་ལཾ།། །

[022B][BLANK PAGE]﻿
[001A]༄༅། །དཔལ་འཁོར་ལོ་སྡོམ་པ་གྲུབ་ཆེན་དྲིལ་བུ་ཞབས་ཀྱི་ལུགས་ལྷ་ལྔའི་སྒྲུབ་ཐབས་བདེ་ཆེན་དབང་གི་རྒྱལ་པོ་ཞེས་བྱ་བ་བཞུགས་སོ་

[001B] །ན་མོ་གུ་རུ་ཤྲཱི་ཙཀྲ་སཾ་བ་རླ་ཡ། འཁོར་འདས་ཀུན་ཁྱབ་ཆོས་དབྱིངས་དག་པའི་ངང། །བརྗོད་བྲལ་རང་གི་རིག་བ་ལྷན་ཅིག་སྐྱེས། །གསལ་རྫོགས་སྒྱུ་མ་ཆེན་པོ་མཚན་
དཔེའི་དཔྱིད། །བླ་མ་ཧེ་རུ་ཀཿ་དཔལ་ལ་ཕྱག་འཚལ། །སྐྱོན་བྲལ་མཁའ་ལ་ཤར་བའི་ཟླ་གཟུགས་གཅིག་ཆུ་མཚོར་སྣང་སྟོང་གཟུགས་བརྙན་བསམ་ཡས་བཞིན། །དཔའ་བོ་མཁའ་འགྲོ་སྤྲུལ་བརྒྱ་
མཚོའི་སྤྲིན། །འདུས་ནས་མཆོག་ཐུན་དངོས་གྲུབ་ཆར་དུ་ཕོབ། །ཆོས་ཀུན་མངོན་རྫོགས་བྱང་ཆུབ་ཀེ་ཏ་ཀས། །རིང་ནས་བློ་གྲོས་ཆུ་མཚོར་སྒྲིབ་བའི་རྡུལ། །ལེགས་འགྲུངས་རྙོག་མེད་འཇམ་དཔལ་རྡོ་རྗེ་
ཞེས༑ ༑བཟང་བོའི་གྲགས་པ་རབ་འབར་དེ་ལ་འདུད། །ཚེ་གཅིག་གྲོལ་ནུས་འཁོར་ལོ་སྡོམ་པའི་ལམ། །གཟི་བྱིན་རྟ་གདོང་རྒོད་མཁའ་ཡི་མེས། །ཆེར་སྙིགས་དཀར་མིན་འབྲས་བུ་དུག་ཅན་ཆུ། །འཕྱུར་ཡང་

[002A] །ཟས་སུ་ཟ་བའི་གཉེན་པོ་སྐྱེས། །ཟབ་གསལ་སྐུ་གསུམ་ལྷ་ཡི་འཁོར་ལོ་ཆེས། །མ་དག་སྐྱེ་ཤི་བར་དོ་ཀུན་སྦྱོང་བའི། །སྒྲུབ་ཐབས་བདེ་བ་ཆེན་པོ་དབང་གི་རྒྱལ། །སྐལ་བཟང་
དངོས་གྲུབ་སྩོལ་བའི་བྱེད་པོར་སྤེལ།  །འདིར་ཁྱད་ཆོས་དུ་མ་ཞིག་གི་སྒོ་ནས་རྒྱུད་སྡེ་གཞན་ལས་ལམ་མྱུར་ཞིང་ཟབ་པ་བྱིན་རླབས་ཀྱི་གཏེར་ཆེན་པོ་བཅོམ་ལྡན་འདས་དཔལ་འཁོར་ལོ་སྡོམ་པ་གྲུབ་ཆེན་དྲིལ་བུ་ཞབས་ལུགས་ལྷ་ལྔའི་སྒྲུབ་ཐབས་ཉམས་སུ་
ལེན་པར་བྱེད་པ་ལ། ལམ་འདིའི་འཇུག་སྒོ་དང་པོ་སྐྱེས་བུ་གསུམ་གྱི་ལམ་གྱི་རིམ་པའི་སྒོ་ནས་རྒྱུད་ལེགས་བར་སྦྱངས་པས་འཁོར་བ་སྤྱི་དང་བྱེ་བྲག་ལ་ཡིད་ངེས་པར་འབྱུང་ཞིང། རང་ཉམས་ལ་དཔགས་ཏེ་སེམས་ཅན་ཐམས་ཅད་ཀྱང་འཁོར་བས་སྡུག་བསྔལ་
བའི་ངང་ཚུལ་མ་བཟོད་པར་དེ་དག་གི་དོན་དུ་མྱུར་བ་མྱུར་བར་རྡོ་རྗེ་འཆང་ཆེན་པོའི་གོ་འཕང་ཐོབ་པར་འདོད་པ་ཞིག་གིས་འཇུག་སྒོ་གཉིས་པ་འདིའི་དབང་བསྐུར་བ་ལེགས་པར་ཐོབ་ཅིང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་ལ་

[002B] བརྩོན་པའི་སྒྲུབ་པ་པོས་མཚན་ཉིད་དང་ལྡན་པའི་གནས་སུ་བདུད་རྩི་ལྔས་བྱུགས། མེ་ཏོག་གཅལ་དུ་བཀྲམ། བྲིས་སྐུ་དང། རྡོར་དྲིལ། ཅང་ཏེའུ། མཆོད་གཏོར་སོགས་ལེགས་པར་འདུ་བགྱིས། རོ་གདན་ལ་དངོས་སུ་འདུག་པའམ་འདུག་པར་མོས་ཏེ་དངོས་སམ་བཅོས་མའི་སྐྲ་
གྲོལ་བས་ཁ་ལྷོར་ཕྱོགས་ཏེ་འཁོད། བདུད་རྩི་རིལ་བུའམ་མེད་ན་བསྒྲུབས་པའི་ནང་མཆོད་ཀྱིས་ཁ་དག་པར་བྱས་ནས་རྐང་པ་རྡོ་རྗེའི་སྐྱིལ་ཀྲུང་གིས་འདུག་ཅིང་ལག་པ་གཉིས་མཉམ་གཞག་གི་ཕྱག་རྒྱད་པ་མིག་སྣ་རྩེར་དབབ། སོ་ཅུང་ཟད་མ་འགྱང་བ་དང། ལུས་མི་གཡོ་བར་གནས་
པ་སོགས་སྤྱོད་ལམ་མཚན་ཉིད་དང་ལྡན་པའི་སྒོ་ནས་བསྒོམ་པར་བྱ་བ་ལ། ཐུན་གྱི་འགོར་ཇི་ལྟར་བྱ་བ་དང། ཐུན་གྱི་དངོས་གཞི་ལ་ཇི་ལྟར་བྱ་བ་དང། ཐུན་གྱི་མཇུག་ཏུ་ཇི་ལྟར་བྱ་བའོ། །དང་པོ་ལ་གཉིས། སྔོན་དུ་བྱ་བའི་རིམ་པ་དང། རྣལ་འབྱོར་གྱི་ཡན་ལག་རྣམས་
སྒྲུབ་ཚུལ་ལོ། །དང་པོ་ལ། ཐོག་མར་ནང་མཆོད་བྱིན་བརླབ་ནི།  སྐད་ཅིག་གིས་རང་ཉིད་ཧེ་རུ་ཀཿ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ་ཡུམ་རྡོ་རྗེ་ཕག་མོ་དམར་མོ་ཞལ་
གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་པར་གྱུར།  རྡོ་རྗེ་དང་དྲིལ་བུ་བྱིན་བརླབས་བླ་མེད་ཀྱི་ཆོ་ག་གཞན་ནས་འབྱུང་བ་ལྟར་བྱེད།  ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ་ཧཾ། སྟོང་
པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་པ་མེ་འབར་བས་མཚན་པ། དེའི་

[003A]༄༅། །སྟེང་དུ་ཨོཾ་ཨཿ་ཧཱུཾ་གསུམ་ལས་བྱུང་བའི་མི་མགོ་རློན་བའི་སྒྱེད་བུ་གསུམ་ལ་གནས་པའི་ཨཱ་དཀར་པོ་ལས་བྱུང་བའི་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་པོ། དེའི་ནང་
གི་ཤར་དུ་ཨོཾ་དཀར་པོ་ལས་གསང་བའི་སྨན་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལྗང་གུ་ལས་ཤ་ཆེན་ཁཾ་གིས་མཚན་པ། ནུབ་ཏུ་མཾ་དམར་པོ་ལས་བྱང་སེམས་དཀར་པོ་ཨཾ་གིས་མཚན་པ། ལྷོར་ཏྲཾ་སེར་པོ་ལས་
རཀྟ་ཏྲཾ་གྱིས་མཚན་པ། དབུས་སུ་ཧཱུཾ་སྔོན་པོ་ལས་དྲི་ཆུ་ཧཱུཾ་གིས་མཚན་པ། ཤར་ལྷོར་ལཾ་དཀར་པོ་ལས་བ་ལང་གི་ཤ་ལཾ་གྱིས་མཚན་པ། ལྷོ་ནུབ་ཏུ་མཾ་སྔོན་པོ་ལས་ཁྱིའི་ཤ་མཾ་གྱིས་མཚན་པ། ནུབ་བྱང་དུ་བཾ་དམར་
པོ་ལས་གླང་པོ་ཆེའི་ཤ་བཾ་གྱིས་མཚན་པ། བྱང་ཤར་དུ་ཏཾ་ལྗང་གུ་ལས་རྟའི་ཤ་ཏཾ་གྱིས་མཚན་པ། རླུང་གཡོས་པ་ལས་མེ་འབར་བའི་དྲོད་ཀྱིས་རྫས་རྣམས་ཡི་གེ་དང་བཅས་པ་ཞུ་ནས་ཉི་མ་འཆར་ཀའི་མདོག་ལྟར་དམར་
སེར་དུ་གྱུར། དེའི་སྟེང་དུ་ཧཱུཾ་དཀར་པོ་ལས་བྱུང་བའི་ཁ་ཊཾ་ག་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིའི་རང་བཞིན་མགོ་ཐུར་དུ་བསྟན་པ་ཐོད་པར་ལྷུངས་ནས་ཞུ་བས་བཅུད་དེ་དག་དངུལ་ཆུའི་མདོག་ཅན་བསིལ་བར་
གྱུར༑ ཨོཾ་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ། ཡི་གེ་དེ་ཉིད་ཁ་དོག་སྣ་ཚོགས་

[003B] ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་ཏེ་གནས་པ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་
རྣམས་ཀྱི་ཐུགས་ཀའི་ས་བོན་ལས་ཡེ་ཤེས་ཀྱི་བདུད་རྩི་བཀུག་པ་ཡི་གེ་གསུམ་ལ་ཐིམ་ཞིང། དེ་གསུམ་ཡང་རིམ་གྱིས་ཞུ་བ་ཐོད་པའི་ནང་གི་རྫས་ལ་ཐིམ་པར་གྱུར། ཨོཾ་ཨཱ་ཧཱུཾ།  ལན་གསུམ་བརྗོད། བསྡུས་པ་བྱེད་ན།  ཧ་ཧོ་ཧྲཱི་ཁ་དོག་དྲི་རོ་ནུས་པའི་
སྐྱོན་ཐམས་ཅད་བཅོམ་ཞིང་བདུད་རྩིར་གྱུར། ཨོཾ་ཨཱ་ཧཱུཾ།  ལན་གསུམ།  རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར།  ཅེས་པ་ཙམ་གྱིས་རུང། སྔོན་འགྲོ་མཆོད་གཏོར་མ་བྱས་པར་ཆད་པའི་སྐྱོན་མེད་པས་བསྡུས་པ་ལ་དགའ་ན་བཞག་པས་ཆོ་ག་མོད་ཀྱང། བར་ཆད་ཞི་བ་སོགས་ཀྱི་དགོས་
པ་ཆེ་བས་འགྲུབ་ན་བྱས་པ་ལེགས་པས་དེའི་མཆོད་གཏོར་བྱིན་གྱིས་བརླབ་པ་ནི།  ཨོཾ་ཁཎྜ་རོ་ཧི་ ས་བསང།  སྭ་བྷཱ་ཝ་ ས་སྦྱངས།  སྟོང་པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབས་བསིལ་མེ་ཏོག་བདུག་
སྤོས། མར་མེ། དྲི། ཞལ་ཟས། རོལ་མོ་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་ཏྱཾ་ཨཱ་ཧཱུཾ་
ཨོཾ་བཛྲ་པུཥྤེ་ཨཱ་ཧཱུཾ། ཨོཾ་བཛྲ་དྷཱུ་པེ་ཨཱ་ཧཱུཾ། ཨོཾ་བཛྲ་དའི་པེ་ཨཱ་ཧཱུཾ། ཨོཾ་བཛྲ་གནྡྷེ་ཨཱ་ཧཱུཾ། ཨོཾ་བཛྲ་ནཻ་ཝི་ཏྱ་ཨཿ་ཧཱུཾ། ཨོཾ་བཛྲ་ཤབྡ་ཨཱ་ཧཱུཾ།  སྔོན་འགྲོ་གཏོར་མའང་སྔར་གྱི་ནང་མཆོད་བྱིན་བརླབ་ལྟར་རྒྱས་བསྡུས་གང་ཡང་རུང་བའི་སྒོ་ནས་བྱིན་གྱིས་བརླབ། རྐང་པ་གཡས་

[004A]༄༅། །པ་བརྐྱང་བའི་མཐེབ་ཆེན་གྱི་སྟེང་དུ་གཡོན་པའི་མཐེབ་ཆེན་གྱིས་མནན། ལག་པའི་མཛུབ་མོ་གཉིས་མདུད། གུང་མོ་གཉིས་རྩེ་སྤྲད་ནས་བརྒྱད། མཐེ་བོ་གཉིས་ཐུར་དུ་སྦྱར། མིང་མེད་དང་མཐེའུ་ཆུང་རྣམས་ཀྱང་བརྐྱངས་པའི་འབར་བའི་ཕྱག་རྒྱ་དཔྲལ་བར་བཞག། མིག་
གཡོན་ངོས་སུ་ཅུང་ཟད་འོག་ཏུ་དམའ་པ་ལས་གྱེན་དུ་བལྟ་ཞིང་ཕྱག་རྒྱ་དེ་ཉིད་དང་པོར་གཡོན་དང། དེ་ནས་གཡས་སུ་བསྐོར།  ཕཻཾ༑ རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས། དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་
སྐྱོང་ཀླུ་ལ་སོགས་པ་ཐམས་ཅད་སྤྱན་དྲངས། ཕྱོགས་མཚམས་བརྒྱད་དུ་འཁོད་བ་སྐད་ཅིག་གིས་འོད་གསལ་དུ་བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་སྐྱེས་པའི་རྡོ་རྗེ་རྩེ་
གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྤུ་གུས་གཏོར་མའི་བཅུད་དྲངས་ནས་གསོལ་བར་གྱུར། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ་རཀྵ་ས། བྷཱུ་ཏ། པྲེ་ཏ། བི་ཤཱ་ཙ། ཨུནྨ་ད། ཨ་བ་སྨ་ར། བཛྲ་ཌཱ་ཀ་ཌཱ་ཀི་ནྱ་དཱ་ཡ། ཨི་མཾ་
བ་ལིཾ་གྲིཧྞནྟུ། ས་མ་ཡ་རཀྵནྟུ་མ་མ་སརྦ་སིདྡྷི་མམེ་པྲ་ཡཙྪ་ནྟུ། ཡ་ཐེ་བཾ། ཡ་ཐེཥྚཾ། བཧུ་ཛ་ཐ། པི་པཱ་ཐ། ཛི་གྷྲ་ཐ། མཱ་ཏི་ཀྲ་མ་ཐ། མ་མ་སརྦྦ་ཀ་ར་ཏ་ཡ། སད་སུ་ཁཾ་བི་ཤུདྡྷ་ཡེ། ས་ཧ་ཡི་ཀ་བྷ་བནྟུ་ཧཱུཾ་ཧཱུཾ་ཕཊ་ཕཊ་སཱཧཱ།  ཞེས་པ་ལན་གཉིས་བརྗོད་
དེ་ཕྱོགས་དང་མཚམས་ན་གནས་པ་རྣམས་ལ་ཕུལ་བས་བདེ་བ་ཆེན་པོས་ཚིམ་པར་བསམ་ནས།  ཨོཾ་ཨརྒྷཾ་པྲ་ཏཱིཙྪ་སཱཧཱ། ཨོཾ་པཱ་དྱཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱ་ཧཱུཾ།  ནས།  ཤབྡ་ཨཱ་ཧཱུཾ་ གི་བར་གྱིས་མཆོད།  ཕྱོགས་སྐྱོང་དང་ཞིང་སྐྱོང་ཀླུ་ལ་སོགས་པ་རྣམས་ཀྱི་

[004B] ལྷ་ཡི་ཚོགས་རྣམས་མ་ལུས་དང། །ཀླུ་ཡི་ཚོགས་རྣམས་མ་ལུས་དང། །གནོད་སྦྱིན་  ྾ ། སྲིན་པོའི་  ྾ ། འབྱུང་བོའི་  ྾ ། ཡི་དྭགས་  ྾ ། ཤ་ཟའི་  ྾ ། སྨྱོ་བྱེད་  ྾ ། བརྗེད་བྱེད་  ྾ ། མཁའ་འགྲོ་  ྾ ། མ་མོའི་  ྾ ། མ་ལུས་པ་
ནི་ཐམས་ཅད་དག་འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་འཆེས་པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་དང། །འཇིགས་པའི་
གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་
འཚལ་ལོ། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་
ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་མཛོད་ཅིག་དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། བྱ་བྱེད་ངན་
ཁ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་རྒྱས་ཤིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་པ་དང། མདོར་བསྡུ་ན། ནང་མཆོད་ཀྱི་རྗེས་སུ།  བསྟན་པ་བསྲུང་

[005A]༄༅། །དང་འགྲོ་བའི་དོན་མཛད་ཕྱིར།  །ཞེས་པ་ནས།  དངོས་གྲུབ་ཀུན་གྱི་བཀའ་དྲིན་བདག་ལ་སྩོལ།  །ཞེས་པའི་བར་བརྗོད་པས་ཀྱང་རུང། དེ་ལྟར་ཕྲིན་ལས་བཅོལ་བའི་རྗེས་སུ་དྲིལ་བུ་དཀྲོལ་བ་དང་བཅས་ཡིག་བརྒྱ་བཟླ།  ཨོཾ་བཛྲ་མུཿ་
འཇིག་རྟེན་པ་རྣམས་རང་གནས་སུ་གཤེགས་པར་གྱུར།  ཅེས་གཤེགས་གསོལ་བྱ། མཆོད་པ་གཡོན་སྐོར་གྱིས་བཤམས་པ་རྣམས་བསང་སྦྱངས་བསྐྱེད་པ་བྱིན་གྱིས་བརླབ་བ་རྣམས་སྔོན་འགྲོའི་མཆོད་པ་ལྟར་བྱེད། སྐྱབས་སེམས་ནི།  སངས་རྒྱས་ཆོས་དང་དགེ་འདུན་ལ། །རྟག་
ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི།།
སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་བགྱི།  །ཞེས་པའི་དོན་དྲན་བཞིན་དུ་ལན་གསུམ་བརྗོད་དོ། །མཚམས་འདིར་རྡོ་རྗེ་སེམས་དཔའི་བསྒོམ་བཟླས་བྱ་བར་སྤྲོན་གཞན་ནས་འབྱུང་བ་ལྟར་བྱེད་
ཅིང༑ དེའི་ཚུལ་ནི་འདི་ལྟར།  རང་གི་སྤྱི་བོར་པཾ་ལས་པདྨ་དང། ཨ་ལས་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས་འདུས་ཡོངས་སུ་གྱུར་པ་ལས་རྡོ་རྗེ་སེམས་དཔའ་དཀར་པོ་ཞལ་
གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ། རྡོ་རྗེ་སྐྱིལ་ཀྲུང་གིས་བཞུགས་པ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། གཉིས་ཀའི་

[005B] ཐུགས་ཀའི་ཧཱུཾ་ལས་འོད་ཟེར་འཕྲོས་བས་རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། དེ་
བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་
བསྐུར༑ སྐུ་ཡེ་ཤེས་ཀྱི་བདུད་རྩིས་གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང། ཐུགས་ཀར་ཟླ་བའི་སྟེང་དུ་ཧཱུཾ་གི་མཐར་ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར། བཅོམ་ལྡན་འདས་
རྡོ་རྗེ་སེམས་དཔའ། བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆག་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས་
སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས་སྔགས་འཕྲེང་ཧཱུཾ་དང་བཅས་པ་ལ་ཐིམ་བས། དེ་ལས་བདུད་
རྩིའི་རྒྱུན་དཀར་པོ་བབས་པ་ཡབ་ཡུམ་གྱི་སྦྱོར་མཚམས་ནས་བབས། རང་གི་ཚངས་བུག་ནས་ཞུགས་ཏེ་ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་གང། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཀྱིས་དག་པར་གྱུར། ཨོཾ་བཛྲ་ཧེ་རུ་ཀ་ས་མ་ཡ་མ་

[006A]༄༅། །ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ། དྲྀ་ཌྷོ་མི་བྷཱ་ཝ། སུ་ཏོ་ཥྱོ་མེ་བྷཱ་ཝ། སུ་བོ་ཥྱོ་མེ་བྷཱ་ཝ། ཨ་ནུ་རཀྟོ་མེ་བྷཱ་ཝ། སརྦ་སིདྡྷིམྨེ་པྲ་ཡཙྪ། སརྦ་ཀརྨཱ་སུ་ཙ་མེ། ཙི་ཏྟཾ་ཤྲཱི་ཡཿ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱ་ན། བཛྲ་ཧེ་
རུ་ཀ་མ་མེ་མུཉྩ། ཧེ་རུ་ཀ་བྷཱ་ཝ། མཧཱ་ས་མ་ཡ་སཏ་ཨཱ་ཧཱུཾ་ཕཊ།  ཉེར་གཅིག་སོགས་བརྗོད།  བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་
རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །རྡོ་རྗེ་སེམས་དཔའི་ཞལ་ནས། རིགས་གྱི་བུ་ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆག་ཐམས་ཅད་བྱང་ཞིང་དག་གོ་ཞེས་གསུངས་ནས། རང་ལ་ཐིམ་པས་རང་
གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར།  ཅེས་བརྗོད། གཉིས་པ་རྣལ་འབྱོར་གྱི་ཡན་ལག་རྣམས་སྒྲུབ་ཚུལ་ལ། སྒོ་གསུམ་དག་པར་བྱ་བ། མཐུན་རྐྱེན་བསྟེན་པའི་ཚོགས་བསགས་པ། འགལ་རྐྱེན་འགོག་པའི་བསྲུང་འཁོར་བསྒོམ་པའི་ཚུལ་
གསུམ་ལས། དང་པོ་ནི།  ཤྲཱི་ཧེ་རུ་ཀཿ་ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་ཏེ་རྒྱུའི་བདག་ཉིད་དུ་བརྟག་པར་བྱ་བས་སྟོང་པའི་ཆོས་ཀྱི་བདག་མེད་པ་དང། རུ་ནི་གང་ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་བཀོད་པའི་བདག་
དང་བྲལ་བའི་གང་ཟག་གི་བདག་མེད་པ་དང། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་མི་མཐུན་པར་སོ་སོར་གཉིས་སུ་མི་གནས་པ་དང། ཤྲཱི་ནི་ཡུལ་སྟོང་པ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་པའི་གཉིས་སུ་མེད་པའི་ཡེ་

[006B]  །ཞེས་བརྗོད་དེ། བདག་མེད་གཉིས་ཀྱི་དོན་བསྒོམ་པའི་ལྷན་སྐྱེས་ཀྱི་ཡེ་ཤེས་བསྐྱེད་ནས་ཡིད་དག་པར་བྱེད།  སྟོང་བའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་
གིས་བཞུགས་པ་ལ་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་པར་གྱུར། ཤྲཱི་ཧེ་རུ་ཀོཉྷཾ།  ལན་གསུམ་བརྗོད་དེ་ཧེ་རུ་ཀའི་སྐུའི་ང་རྒྱལ་བཟུང་ནས་ལུས་དག་པར་བྱེད།  ཨོཾ་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་
ཨེ་ཨཻ་ཨོ་ཨཽ་ཨཾ་ཨཿ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། བ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ།  ལན་གསུམ་བརྗོད།  རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་ལྔ་དང་བཅས་པ་གཡོན་སྐོར་གྱིས་ལན་
གསུམ་དུ་བསྐོར་ནས་གནས་པ་ལས་ལྷ་ལྔའི་ཚོགས་འཕྲོས་པ་སྣ་བུག་གཡས་པ་ནས་ཐོན་ཏེ་ཕྱོགས་བཅུར་འཕྲོས་པས་བགེགས་ཐམས་ཅད་བསྐྲད་དེ་སླར་བྱོན། རང་གི་སྣ་བུག་གཡོན་པ་ནས་ཞུགས་ཏེ་ལྟེ་བའི་སྔགས་ཕྲེང་ལ་ཐིམ་པར་གྱུར།  དེས་
ངག་དག་པར་བྱེད་ལ་སྔགས་ཕྲེང་གི་འོད་ཟེར་སྣ་ལྔར་བྱེད་པ་དགོངས་པ་རབ་གསལ་དུ་དངོས་སུ་མཐོན་ཡང། ལཱུ་ཡི་པའི་སྒྲུབ་ཐབས་དང་ཁྱད་པར་མེད་དོ། །གཉིས་པ་མཐུན་རྐྱེན་བསྟེན་པའི་ཚོགས་བསག་པ་ནི།  རང་ཧེ་རུ་ཀར་གནས་པའི་སྙིང་གར་པཾ་སེར་པོ་ལས་སྣ་ཚོགས་པདྨར་ཨཾ་ལས་
བྱུང་བའི་ཟླ་བའི་དཀྱིལ་འཁོར་གྱི་སྟེང་དུ་དཔལ་མཆོག་དང་བོའི་ཡི་གེ་ཧཱུཾ་སྔོན་པོ་ཡེ་ཤེས་ལྔའི་རང་བཞིན་ཅན་འོད་ཟེར་ཁ་དོག་ལྔ་འཕྲོ་བའི་འོད་ཟེར་གྱིས་རང་གི་སྤྱི་བོ་ནས་རྐང་པའི་བར་གང་སྟེ། ཐོག་མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་སྦྱངས་

[007A]༄༅། །བས་ལུས་ཤེལ་གོང་བཞིན་དུ་དག་པར་གྱུར་ཏེ། བ་སྤུའི་སྒོ་ནས་ཕྱིར་འགྲོས་བའི་འོད་ཟེར་གྱིས་འགྲོ་བ་ཀུན་གྱི་ལུས་སྦྱངས། སྒོ་གསུམ་དག་པར་བྱས། སྤྲིན་སྒྲའི་ཡི་གེའི་འོད་དེས་བླ་མ་རྡོ་རྗེ་འཆང་གི་རྣམ་བཅན་དང་
སྔོན་ནས་གྲུབ་པའི་འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་དང། གཞན་ཡང་སངས་རྒྱས་དང་བྱང་ཆུབ་སེམས་དཔའ་དང་ལྷ་དང་ལྷ་མོ་དང་ཁྲོ་བོས་ནམ་མཁའི་ཁམས་ཏིལ་གྱི་གང་བུ་ལྟར་གང་བ་མདུན་གྱི་ནམ་མཁར་སྤྱན་དྲངས་
འོད་ཟེར་རང་གི་སྙིང་གའི་ཧཱུཾ་ལ་ཐིམ་པར་གྱུར་ དེ་ནས་ཐལ་མོ་སྦྱར་ཏེ།  གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད།  །ཅེས་པས་བླ་མ་དང།  ཧེ་རུ་ཀ་དཔལ་
དཔའ་བོ་ཆེ། །རྣམ་དག་རྡོ་རྗེའི་དབང་ཕྱུག་དང། །རྗེས་ཆགས་ཆགས་པ་ཆེ་རྣམས་གྱི། །རྡོ་རྗེ་ཕག་མོ་དལ་འདུད། །དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡིས་འཁོར་ལོ་སྒྱུར། །ཡེ་ཤེས་ལྔ་དང་སྐུ་གསུམ་ཉིད། །འགྲོ་
བ་སྐྱོབ་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཀུན་ཏུ་རྟོག་པའི་འཆིང་གཅོད་ཅིང། །འཇིག་རྟེན་བྱ་བ་ལ་འཇུག་མ། །དེ་སྙེད་རྣམས་ལ་ཕྱག་འཚལ་ལོ།  །ཞེས་པས་ལྷ་རྣམས་ལ་ཕྱག་བྱ།  རང་གི་ཐུགས་ཀའི་ཧཱུཾ་ལས་བྱུང་
བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་ཨརྒྷཾ་པྲ་ཏཱིཙྪ་སཱཧཱ། ཨོཾ་པཱ་ཏྱཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱ་ཧཱུཾ་སཱཧཱ།  ཞེས་པ་དང། དེ་བཞིན་དུ་པུཥྤེའི་གནས་སུ་དྷཱུ་པེ་དང། དྲི་པེ་དང། གནྡྷེ་དང། ནཻ་ཝི་ཏྱ་དང། ཤཔྡ་རྣམས་

[007B]  ཨོཾ་ཨཿ་བཛྲ་ཨཱ་ད་རཤེ་ཧཱུཾ། ཨོཾ་ཨཱ་བཛྲ་ཝི་ནི་ཧཱུཾ། ཨོཾ་ཨཱ་བཛྲ་གནྡྷེ་ཧཱུཾ། ཨོཾ་ཨཱ་བཛྲ་ར་སེ་ཧཱུཾ། ཨོཾ་ཨཱ་བཛྲ་སྤརཤེ་ཧཱུཾ། ཨོཾ་ཨཱ་བཛྲ་དྷརྨེ་ཧཱུཾ།  ཞེས་པས་ཕྱི་མཆོད་འབུལ། དེ་ཡང་མེ་ཏོག་མ་དཀར་མོ། བདུག་པ་མ་དུད་ཀ། མར་མེ་མ་དམར་སེར་
བྱུག་པ་མ་ལྗང་གུ། ཞལ་ཟས་མ་སྣ་ཚོགས་མདོག་ཅན་ཕྱག་བཞིའི་དང་པོ་གཉིས་ཀྱིས་རྡོར་དྲིལ་དང། ལྷག་མ་གཉིས་ཀྱིས་ཐུན་མོང་དུ་རིན་པོ་ཆེའི་སྣོད་རང་རང་གི་མཆོད་སྤྲིན་གྱིས་གང་བ་འཛིན་པ་དང། གཟུགས་རྡོ་རྗེ་མ་དཀར་མོ། སྒྲ་རྡོ་རྗེ་མ་སྔོན་མོ། དྲི་རྡོ་རྗེ་མ་སེར་མོ་རོ་རྡོ་རྗེ་མ་དམར་མོ་
རེག་བྱ་རྡོ་རྗེ་མ་ལྗང་གུ། ཆོས་དབྱིངས་རྡོ་རྗེ་མ་དཀར་མོ། ཕྱག་བཞིའི་གཡས་དང་པོ་རྣམས་ཀྱིས་རིམ་པ་བཞིན་མེ་ལོང། པི་ཝཾ། དྲིའི་སྣོད། རོའི་སྣོད། ན་བཟའ། ཆོས་འབྱུང་རྣམས་འཛིན་ཅིང། གཡས་གཉིས་པ་རྣམས་ཀྱིས་ཌཱ་མ་རུ། གཡོན་དང་པོ་རྣམས་ཀྱིས་ཐོད་པ་དང་གཉིས་པ་རྣམས་ཀྱིས་ཁ་ཊཱཾ་ག་འཛིན་
པ་དུ་མ་སྤྲོས་པས་མཆོད་པར་བསམ།  རང་གི་ཐུགས་ཀའི་ཧཱུཾ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པའི་ནང་གི་བདུད་རྩི་ལྔས་ལྷ་རྣམས་ལ་མཆོད་པར་གྱུར། ཨོཾ་སརྦ་བཛྲ་ཀཱ་མི་ནི་སརྦ་བྷ་ཀྵཾ་ཤོ་དྷ་ཡ་གུ་ཧྱ་བཛྲ་ནི་སཱཧཱ།  ཞེས་བརྗོད་དེ་
གསང་བ་བདུད་རྩིའི་མཆོད་པ་འཕུལ།  ཡབ་ཡུམ་སྙོམས་པར་ཞུགས་ཏེ་བདེ་བ་ཆེན་པོ་བསྐྱེད་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར།  འདི་ནི་དེ་ཁོ་ན་ཉིད་ཀྱི་མཆོད་པ་སྟེ་ཕྱི་སོགས་ཀྱི་མཆོད་པའི་མིང་འདོགས་དང་ངོས་འཛིན་འདི་ལྟར་ལ་ཝ་པའི་
སྒྲུབ་ཐབས་གཙུག་ནོར་ལས་འབྱུང་ཞིང། དྲིལ་བུ་བའི་དགོངས་པར་ཡང་གནས་སོ།  །དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། །སངས་རྒྱས་

[008A]༄༅། །ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་
ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་སེམས་ཅན་ཐམས་ཅད་ཀྱི་སྒྲིབ་པ་ཐམས་ཅད་བསལ་བའི་ཕྱིར་ནམ་མཁའི་མཐས་གཏུགས་པའི་སངས་རྒྱས་
ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་ལོ། །རྒྱལ་བ་མྱ་ངན་ལས་འདའ་བར་བཞེད་པ་རྣམས་འགྲོ་བ་ཀུན་ལ་ཕན་པ་དང་བདེ་བའི་དོན་དུ་བསྐལ་བཞིང་གི་རྡུལ་སྙེད་དུ་བཞུགས་པར་གསོལ་བ་འདེབས་སོ། །བགྲོད་དཀའ་སྲིད་པའི་
རྒྱ་མཚོ་ལས། །བདག་གིས་འགྲོ་རྣམས་བསྒྲལ་བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། །སེམས་ཅན་ཐམས་ཅད་ཁྱད་པར་དུ་འཕགས་པའི་བདེ་བ་དང་ལྡན་པར་གྱུར་ཅིག་སེམས་ཅན་
ཐམས་ཅད་སྡུག་བསྔལ་དང་སྡུག་བསྔལ་ཀྱི་རྒྱུ་ཐམས་ཅད་དང་བྲལ་བར་གྱུར་ཅིག་སེམས་ཅན་ཐམས་ཅད་ཐོབ་ཟིན་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་དང་བྲལ་བར་
གྱུར་ཅིག་ སྙམ་དུ་ཚད་མེད་བཞི་བསྒོམ།  བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་རྣམས་ཀྱིས་བདག་ལ་བྱིན་གྱིས་རློབ་ཏུ་གསོལ།  ཞེས་འདུན་པ་དྲག་པོས་གསོལ་བ་བཏབ་པས་དེ་དག་གིས་བྱིན་གྱིས་བརླབས་པར་བསམས་ལ།  ཨོཾ་བཛྲ་ཧེ་རུ་ཀ་ས་མ་ཡ་

[008B] ཚོགས་ཞིང་རྣམས་འོད་དུ་གྱུར་ཏེ་རང་གི་སྨིན་མཚམས་ནས་ཞུགས་པས་བྱིན་གྱིས་བརླབས་པར་གྱུར།  དེ་ལྟར་མི་ལས་ཁྱད་པར་ཅན་ཐོབ་པའི་རྒྱུར་དགེ་ཚོགས་བསགས་པ་དང་འདྲ་བའི་བསོད་ནམས་ཀྱི་ཚོགས་བསགས།  ཆོས་ཐམས་
ཅད་ངོ་བོ་ཉིད་ཀྱིས་གྲུབ་པ་མེད་ལ་ཀུན་རྟོག་གིས་བཏགས་པ་ཙམ་གྱི་སྒྱུ་མ་ལྟ་བུའོ། །ཨོཾ་སྭ་བྷཱ་ཝ་ཤུད་དྷ་སརྦ་དྷརྨ་སྭ་བྷ་ཝ་ཤུད་དྷོཉྷཾ། ཐུགས་ཀའི་ཧཱུཾ་གི་འོད་ཟེར་གྱིས་བརྟན་གཡོ་ཐམས་ཅད་སྦྱངས་ཏེ་འོད་དུ་གྱུར་པ་རང་ལ་ཐིམ་ཞིང་
རང་ཡང་སྟོད་སྨད་ནས་ཐུགས་ཀའི་ཧཱུཾ་ལ་ཐིམ། ཧཱུཾ་གི་ཨཱུ་ནི་ཧའི་ལུས་དང། དེ་ཧའི་མགོ་བོ་དང། དེ་ཟླ་ཚེས་དང། དེ་ཐིག་ལེ་དང། དེ་ནཱ་ད་ལ་ཐིམ་ཞིང། ནཱ་ད་ཡང་མི་དམིགས་པར་གྱུར། ཨོཾ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཱདྨ་ཀོཉྷཾ། ཆོས་ཐམས་
ཅད་རབ་ཏུ་གནས་པ་མེད་པ་ནམ་མཁའ་དྲི་མ་མེད་པ་ལྟ་བུའི་འོད་གསལ་བར་གྱུར།  དེ་ལྟར་སྣང་མེད་ཀྱི་སྟོང་ཉིད་བསྒོམ་པ་ནི་ཡེ་ཤེས་ཀྱི་ཚོགས་བསག་པ་ཡིན་ཞིང། རྒྱུད་སྡེ་འོག་མ་གསུམ་དང་ཕར་ཕྱིན་ཐེག་པ་སོགས་སུ་བློ་ཡུལ་གྱི་འོད་གསལ་སྟོང་ཉིད་ཀྱི་ངང་དུ་ཞུགས་པ་ཙམ་ཡོད་ཀྱང་འཆི་
དུས་ཀྱི་སྡུད་རིམ་དང་མཐུན་པར་བྱས་པའི་འོད་གསལ་གྱིས་སྟོང་ཉིད་སྒོམ་པ་མེད་ལ། སྐབས་འདིར་ཕྱིའི་སྣོད་བཅུད་ཀྱི་སྣང་བ་ནས་སྙིང་གའི་ཧཱུཾ་གི་ནཱ་དའི་བར་ཕྱི་གཉིས་སྣང་རྣམས་ཇེ་ཕྲ་ཇེ་ཕྲར་བཏང་ནས་སྙིང་གར་རླུང་སེམས་འདུས་པའི་འོད་གསལ་གྱི་སེམས་སྟོང་ཉིད་ལ་མཉམ་པར་བཞག་པའི་ངེས་ངོར་ནཱ་ད་ཙམ་གྱི་
གཉིས་སྣང་ཕྲ་མོ་ཡང་དག་པར་བསྒོམ་པ་འདི་གཞི་ལ་འཆི་བའི་ཚེ་སྣོད་བཅུད་སྣང་བའི་རང་གི་ཤེས་པ་དང། དྲོད་དང་རླུང་ལ་སོགས་པ་རྣམས་སྙིང་གར་སྡུད་ཅིང། དེ་ནས་གནས་དེ་ཉིད་དུ་སྣང་མཆེད་ཐོབ་གསུམ་རིམ་གྱིས་ཐིམ་པའི་འཆི་བ་འོད་གསལ་ཤར་བ་དང་རྣམ་པ་མཐུན་ཞིང་དེ་སྦྱོང་བར་བྱེད། ལམ་རྫོགས་

[009A]༄༅། །རིམ་གྱི་སྐབས་སུ་དག་མ་དག་གི་སྒྱུ་ལུས་གང་ལས་བསྒྲུབ་པའི་གཞི་དཔེ་དོན་གྱི་འོད་གསལ་དང་འདྲ་བས་དེའི་དགེ་རྩ་སྨིན་བྱེད་དང། འབྲས་བུ་སངས་རྒྱས་ཀྱི་སའི་གཉིས་སྣང་གི་སྤྲོས་པ་མཐའ་དག་ནུབ་པའི་ཆོས་སྐུ་བདེ་བ་ཆེན་པོ་དང་རྣམ་པ་མཐུན་ཞིང། ད་ལྟ་ནས་
རང་གི་ཐོབ་བྱའི་ཆོས་སྐུ་དེ་ལྟ་བུ་ལ་ང་རྒྱལ་བཞག་སྟེ་བསྒོམས་པས་འབྲས་བུ་ལམ་བྱེད་ཁྱད་པར་ཅན་རྒྱུད་སྡེ་འོག་མ་མན་ཆད་ལ་མེད་པའི་གནང་བླ་ན་མེད་པའོ།  །དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ལས་རང་གི་སེམས་ན་དའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ་
དཀར་ལ་དམར་བའི་མདངས་ཆགས་པ་ནམ་མཁར་གནས་པར་གྱུར།  དེ་ལྟར་བསྒོམ་པ་གཞི་ལ་འཆི་བ་འོད་གསལ་གྱི་རླུང་སེམས་ལས་བར་ངོ་བཞིན་ལག་གི་རྣམ་པ་ཅན་གྱི་ལུས་གྲུབ་པ་དང་འདྲ་ཞིང་དེ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ་འོད་གསལ་གྱི་རླུང་
སེམས་ཙམ་ལས་གྲུབ་པའི་སྒྱུ་ལུས་ཤིན་ཏུ་ཕྲ་བ་གཉིས་འགྲུབ་པའི་དགེ་རྩ་སྨིན་པར་བྱེད་ཅིང། འབྲས་དུས་ཀྱི་ཆོས་སྐུའི་རང་ལས་ལོངས་སྐུ་བཞིན་ལག་གི་རྣམ་པ་ཅན་གྱི་གཟུགས་སྐུ་བཞེངས་པའི་འབྲས་བུ་ཁམ་བྱེད་དུ་འགྱུར་རོ། །གསུམ་པ་འགལ་རྐྱེན་འགོག་པའི་བསྲུང་འཁོར་བསྒོམ་པ་ནི་
རང་ནམ་མཁའི་ནཱ་དར་གསལ་བ་ལས་ཧེ་རུ་ཀ་ཞལ་གཅིག་ཕྱག་གཉིས་པའི་རྣམ་པར་ལོགས་སུ་ཆད་པའི་ང་རྒྱལ་གྱིས་ལག་པ་གཡོན་པའི་མཐེབ་མཛུབ་ཀྱིས་ཕྱོགས་རེར་སྔགས་ཚན་རེ་བརྗོད་པ་དང་མཉམ་དུ་སེ་གོལ་གཏོག་པ་དང་བཅས།  ཨོཾ་སུམྦྷ་ནི་སུམྦྷ་ཧུཾ་ཧཱུཾ་ཕཊ། ཤར་དུ་སྔགས་དེ་ཉིད་ཁ་
དོག་ནག་པོ། ཨོཾ་གྲི་ཧྞ་གྲི་ཧྞ་ཧུཾ་ཧུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་གུ། ཨོཾ་གྲིཧྞཱ་པ་ཡ་གྲིཧྞཱ་པ་ཡ་ཧུཾ་ཧུཾ་ཕཊ། ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་ཨཱ་ན་ཡ་ཧོ་བི་དྱཱ་རཱ་ཛ་ཧུཾ་ཧུཾ་ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་

[009B] སྔགས་དེ་རྣམས་ལས་རང་རང་གི་ཁ་དོག་ཅན་གྱི་འོད་ཟེར་འཕྲོས་པས་སྟེང་ཚངས་པའི་འཇིག་རྟེན་ནས་འོག་གསེར་གྱི་ས་གཞི་ལ་ཐུག་པར་ཁྱབ་པའི་འོད་ཟེར་འབར་བའི་གཟུགས་ཆེན་པོ་རྣམས་སུ་གྱུར། སྔགས་འོད་ཟེར་དང་
བཅས་པ་ཡོངས་སུ་གྱུར་བ་ལས། ཤར་ནག། བྱང་ལྗང། ནུབ་དམར། ལྷོ་སེར་བའི་སྣ་ཚོགས་རྡོ་རྗེའི་རྭ་བ་གྲུ་བཞི་པ་ཚངས་པའི་འཇིག་རྟེན་ནས་གསེར་གྱིས་གཞི་ལ་ཐུག་གི་བར་དུ་ཁྱབ་པར་གྱུར། རྭ་བ་གྲུབ་པ་དང་དུས་མཉམ་དུ་ཧཱུཾ་ལས་བྱུང་
བའི་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ཧཱུཾ་གི་འོད་ཟེར་ལས་གསེར་གྱི་ས་གཞི་ལ་ཐུག་པའི་འོག་གི་ས་གཞི་སྣ་ཚོགས་རྡོ་རྗེའི་རང་བཞིན་དུ་གྱུར། སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་
ལྔ་པའི་རྣམ་པ་ཅན་གྱི་མངའི་དྲ་བ་དང། དེའི་འོག་ཏུ་རྡོ་རྗེའི་གུར་དང། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་བྲེ་རྣམས་པར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར། ཨོཾ་མ་དེ་ནཱི་བཛྲ་བྷ་ཝ་
བཛྲ་བནྡྷ་ཧཱུཾ། ཨོཾ་བཛྲ་པྲཱ་ཀ་ར་ཧཱུཾ་བཾ་ཧཱུཾ། ཨོཾ་བཛྲ་པཉྫ་ར་ཧཱུཾ་བཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ། ཨོཾ་བཛྲ་ཛྭ་ལཱ་ཨ་ན་ལཱརྐ་ཧཱུཾ་ཧཱུཾ་ཧཱུཾ།  ཞེས་བརྗོད་དེ་རིམ་པ་བཞིན་རྡོ་རྗེའི་ས་གཞི་དང། རྭ་བ་དང། གུར་དང། བླ་བྲེ་དང། མདའི་དྲ་བ་དང། མེ་དཔུང་རྣམས་བྱིན་
གྱིས་བརླབ་པ། །དེ་ནས་ཕྱོགས་རྣམས་སུ་སྔར་བཞིན་སེ་གོལ་གཏོག་ཅིང།  སུཾ་བྷ་ནི་ བརྗོད།  གདུག་པ་ཅན་རྣམས་བསྐྲད་དེ་རྣམ་པ་ཐམས་ཅད་དུ་འགྲོ་བ་རྣམས་བགེགས་དང་བྲལ་བར་གྱུར།  དེ་ལྟ་བུའི་བསྲུང་འཁོར་བསྒོམ་ལུགས་ནི། རྒྱུད་སྡོམ་འབྱུང་གི་བཤད་ཚུལ་བཞིན་སྒྲུབ་ཐབས་དགོང་

[010A]༄༅།  །པ་རབ་གསལ་དུ་བཀོད་པ་ལྟར་ཡིན་ལ། ཕག་མོ་མངོན་བྱུང་སོགས་ལས་བཤད་པའི་བསྲུང་འཁོར་འབྲིང་པོའི་ལུགས་སུ་བསྒོམ་པར་འདོད་ན་ལཱུ་ཡི་པའི་སྒྲུབ་ཐབས་ནས་འབྱུང་བ་ལྟར་བསྒོམས་ཀྱང་རུང་ལ། ཡང་འདོད་འཇོ་ལས། བླ་མ་མར་ངོའི་བཞེད་པ་བཀོད་པའི་འོག་ཏུ་ལྷ་མོའི་སྐུའི་
ཚད་དང་རྭ་བ་དམར་པོར་བཤད་པ་མ་གཏོགས་པ་གཞན་རྣམས་ལ་ཝ་བས་བཅུ་གསུམ་མའི་སྒྲུབ་ཐབས་སུ་བཤད་པ་བཞིན་ཡིན་ནའང། འདིར་སྐབས་སུ་མ་བབས་ལ། དྲིལ་བུ་ཞབས་ཀྱི་ལྷ་ལྔའི་ལུགས་ནི་དེ་བཞིན་དུ་བྱ་རྒྱུར་སྣང་ངོ། །ཞེས་པ་དང། དྲིལ་བུ་ཞབས་ཀྱི་ལྷ་ལྔའི་སྒྲུབ་ཐབས་ནི་ལ་ཝ་བའི་དོན་དུ་མཛད་པར་སྔ་མ་
རྣམས་གསུངས་ཤིང། དེ་དང་ལ་ཝ་བའི་བཅུ་གསུམ་མའི་སྒྲུབ་ཐབས་གཉིས་ཐུན་མོང་མ་ཡིན་པ་རྣམས་མ་གཏོགས་པ་གཞན་ཐམས་ཅད་ཤིན་ཏུ་མཐུན་པས་རྭ་བ་སོགས་བསྐྱེད་པ་ཡང་དེ་བཞིན་དུ་གྱིས་ན་ལེགས་སོ། །ཞེས་དང། དྲིལ་བུ་པས། ཐོ་བས་བརྡུངས་ཏེ་ཕུར་པ་གདབ། །བགེགས་རྣམས་རྫོགས་པའི་བྱང་ཆུབ་གྱུར།།
ལྷ་མོ་འོད་གྱུར་འདུས་འཕྲོས་ལས། །རྡོ་རྗེ་པདྨ་འཁོར་ལོ་མེ། །ཨོཾ་བཛྲ་པྲཱ་ཀ་ར་ཧཱུཾ། ཨོཾ་པདྨ་པྲཱ་ཀ་ར་ཧཱུཾ། ཨོཾ་ཙཀྲ་པྲཱ་ཀ་ར་ཧཱུཾ། ཨོཾ་བཛྲ་ཛྭ་ལ་ཨ་ན་ལཱ་རྐ་ཧཱུཾ་ཧཱུཾ་ཧཱུཾ། ཞེས་གསུངས་པའི་དགོངས་པའང། བཅུ་གསུམ་མའི་སྒྲུབ་ཐབས་ལས་བཤད་པ་ལྟར་ཡིན་པས། དྲིལ་བུ་པའི་ལུས་དཀྱིལ་གྱི་བསྲུང་འཁོར་ནི། བསྲུང་
འཁོར་འབྲིང་པོའི་ལུགས་སུ་བྱེད་ན་ལྷ་ལྔ་བཞིན་བྱ་ལ། བསྡུས་བའི་ལུགས་ཀྱང་རུང་ངོ། །ཞེས་གསུངས་པའི་དགོངས་པ་བཞིན་གྲུབ་ཆེན་དྲིལ་བུ་པས་མཛད་པའི་ལྷ་ལྔའི་སྒྲུབ་ཐབས་ཡིད་བཞིན་ནོར་བུ་དང། ལ་ཝ་པའི་བཅུ་གསུམ་མའི་སྒྲུབ་ཐབས་གཙུག་གི་ནོར་བུ་གཉིས་ལས་བཤད་པའི་ཚུལ་ངག་འདོན་དུ་བྱ་བར་
འདོད་ན། རང་ནམ་མཁའི་ནཱ་དར་གསལ་བ་ལས་ཧེ་རུ་ཀ་ཞལ་གཅིག་ཕྱག་གཉིས་པར་ཆད་པའི་ང་རྒྱལ་དུ་ལངས་པའི་བར་སྔར་བཞིན་དང། དེ་ནས་སྔགས་ཚན་རེ་བརྗོད་པ་དང་མཉམ་དུ་མཐེབ་མཛུབ་ཀྱིས་ཕྱོགས་གཡོན་སྐོར་དུ་སེ་གོལ་གཏོག་ཅིང།  ཨོཾ་སུམྦྷ་ནི་སུམྦྷ་ཧུཾ་ཧུཾ་ཕཊ། ཨོཾ་གྲིཧྞ་གྲིཧྞ་ཧུཾ་ཧུཾ་ཕཊ། ཨོཾ་གྲིཧྞཱ་པ་

[010B] ཨོཾ་ཨཱ་ན་ཡ་ཧོ་བྷ་ག་ཝཱ་ན་བཛྲ་ཧུཾ་ཧུཾ་ཕཊ།  སླར་ཡང་མཚམས་བཞིར་གཡས་སྐོར་གྱིས་སེ་གོལ་གདབ་ཅིང།  ཨོཾ་སུམྦྷ་ནི་སུམྦྷ་ཧུཾ་ཧུཾ་ཕཊ་  ྾  བྷ་ག་ཝཱ་ན་བཛྲ་ཧུཾ་ཧུཾ་ཕཊ། རང་གི་ཁ་ནས་སྔགས་ཚན་པ་དེ་དག་ཡིག་འབྲུ་ཆེ་བའི་གཟུགས་ཅན་
ཁ་དོག་དམར་པོའི་བར་བ་ཕྱོགས་དང་མཚམས་སུ་འཕྲོས། ཤར་གྱི་སྔགས་ལས་ཤར་དང་སྟེང་དུ་ཁྭ་གདོང་མ་གཉིས། བྱང་གི་སྔགས་ལས་འུག་གདོང་མ། ནུབ་ཀྱི་སྔགས་ལས་ནུབ་དང་འོག་ཏུ་ཁྱི་གདོང་མ་གཉིས། ལྷོའི་སྔགས་ལས་
ཕག་གདོང་མ། ཤར་ལྷོའི་སྔགས་ལས་གཤིན་རྗེ་བརྟན་མ། ལྷོ་ནུབ་ཀྱི་སྔགས་ལས་གཤིན་རྗེ་ཕོ་ཉ་མོ། ནུབ་བྱང་གི་སྔགས་ལས་གཤིན་རྗེ་མྖ་བ་མ། བྱང་ཤར་གྱིས་སྔགས་ལས་གཤིན་རྗེ་འཇོམས་མ། ཐམས་ཅད་ཀྱང་སྐུ་མདོག་དམར་
མཚེར་འབར་མ་གཟུགས་རབ་ཏུ་ཆེ་ཞིང་གསལ་གཏུམ་པ་ཉི་མའི་གདན་ལ་གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ་གཡས་ཀྱིས་རྡོ་རྗེ་ཐོ་བ་དང། གཡོན་གྱིས་སྟོད་རང་འདྲ་དང་ལྟེ་བ་མན་ཆད་ཕུར་བུའི་དབྱིབས་ཅན་གྱི་ཕུར་པ་ཐོགས་པ་
སྤྲོས་བས་བགེགས་ཐམས་ཅད་ཤིན་ཏུ་རྒྱང་རིང་པོར་བསྐྲད་པར་གྱུར། སྔགས་དེ་དག་ཡོངས་སུ་གྱུར་པ་ལས་ཤར་ནག། བྱང་ལྗང། ནུབ་དམར། ལྷོ་སེར་བའི་སྣ་ཚོགས་རྡོ་རྗེའི་རྭ་བ་གྲུབ་ཞི་པར་གྱུར། རྭ་བ་ལས་རབ་ཏུ་འབར་བའི་འོད་ཟེར་སྤྲོས་
པ་ལས། དབུས་སུ་ཧཱུཾ་ལས་གྲུབ་པའི་སྣ་ཚོགས་རྡོ་རྗེ། དེ་ལས་འོད་ཟེར་འཕྲོས་ལས་འོག་གིས་གཞི་སྣ་ཚོགས་རྡོ་རྗེའི་རང་བཞིན་དུ་གྱུར། ས་དང་རྭ་བ་ལས་འོད་ཕྲེར་འཕྲོས་པས་སྟེང་དུ་རྡོ་རྗེའི་གུར་དང། གུར་ལས་འོད་ཟེར་འཕྲོས་པས་

[011A]༄༅། །དེའི་འོག་ཏུ་རྡོ་རྗེའི་བླ་བྲེ་དང། དེ་ལས་འོད་ཟེར་འཕྲོས་པས་ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པའི་མདའི་དྲ་བར་གྱུར། ཨོཾ་བཛྲ་པྲཱ་ཀ་ར་ཧཱུཾ་བཾ་ཧཱུཾ། ཨོཾ་མེ་དེ་ནཱི་བཛྲ་བྷ་བ་བཛྲ་བནྡྷ་ཧཱུཾ། ཨོཾ་བཛྲ་པཉྫ་ར་ཧཱུཾ་པཾ་ཧཱུཾ། ཨོཾ་
བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ། ཁྭ་གདོང་མ་ལ་སོགས་པའི་ལྷ་མོ་རྣམས་ཞལ་ཕྱིར་ཕྱོགས་པ་ལས་འོད་ཟེར་འབར་བ་ལྕགས་ཀྱུ་ལྟ་བུ་རང་རང་གི་ཕྱོགས་སུ་འཕྲོས་ཏེ་བགེགས་ཐམས་ཅད་བཀུག་པ་ཁྲོ་མོ་རྣམས་ཀྱི་མདུན་དུ་ཧཱུཾ་ནག་པོ་ལས་གྲུབ་
པའི་ཁྲོན་པ་བཅུར་སོ་སོའི་བགེགས་རྣམས་བཅུག་པར་གྱུར།  རང་ལྷའི་ང་རྒྱལ་དང་ལྡན་པས་ཁྲོ་བོའི་རྡོ་རྗེའི་ལྟེ་བ་དང་བཅས་ཁྲོ་མོ་རྣམས་ལ་བགེགས་རྣམས་ལ་ཕུར་པུས་ཐོབ་ཅིག་ཅེས་བཀའ་བསྒོ་བར་བསམས་ལ།  ཨོཾ་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་དུཥྚཱ་ན་ཧཱུཾ་ཧཱུཾ་ཕཊ། ཀཱི་ལཱ་ཡ།  གཙུག་ནོར་
ལས་དངོས་སུ་ཁྲོན་པ་བརྒྱད་ལས་མ་གསུངས་ཀྱང། དེའི་ལུགས་ལའང་བཅུ་བྱས་ནས་འཐད་པ་འདོད་འཇོའི་དགོངས་པ་ཡིན་ཞིང་དེ་ལྟར་ན་སྟེང་འོག་གི་ཁྲོ་མོ་གཉིས་ཀྱང་དགོས་པ་ལ། དེ་གཉིས་བསྐྱེད་ཚུལ་རྒྱ་གཞུང་གཉིས་ལས་མི་གསལ་ཡང་སྔར་ལྟར་བྱས་ན་ལེགས་སམ་སྙམ།  ཀླི་ལཱ་ཡ་སརྦ་པཱ་པཾ་ཧཱུཾ་ཧཱུཾ་
ཕཊ། ཧཱུཾ་ཧཱུཾ་ཧཱུཾ་བཛྲ་ཀླི་ལཱ་ཡ། བཛྲ་དྷ་རོ་ཏ་ཨཱ་ཛྙཱ་པ་ཡ་ཏི། སརྦ་དུཥྚ་ན་བིགྷྣ་ན་ཀཱ་ཡ་ཝཱ་ཀ་ཙིཏྟ་བཛྲ་ཀི་ལཱ་ཡ་ཧཱུཾ་ཕཊ། ཨོཾ་བཛྲ་མུངྒ་ར་བཛྲ་ཀཱི་ལཱ་ཡ་ཨ་ཀོ་ཊཱ་ཡ་ཧཱུཾ་ཧཱུཾ་ཕཊ་ཕཊ།  ལན་བཅུ་བརྗོད། དེ་ལྟར་སྔགས་སྔ་མས་བཀའ་བསྒོས་པས་
ཁྲོ་མོ་རྣམས་ཀྱིས་བགེགས་རྣམས་ཀྱི་སྤྱི་བོར་གཡོན་པའི་ཕུར་བུ་བཙུགས། བརྡུང་སྔགས་བརྗོད་པའི་ཚེ་གཡས་པའི་ཐོ་བས་བརྡུངས་པར་བསམ།  ཤེར་ནས་ཕྱོགས་གཡོན་སྐོར་དང། མེ་ནས་མཚམས་གཡས་སྐོར་དང། སྟེང་འོག་གི་བགེགས་རྣམས་ཀྱི་སྤྱི་བོར་

[011B] ཁྲོ་མོ་རྣམས་ཀྱིས་ཕྱག་གཡས་ཀྱི་ཐོ་བས་བརྡུངས་པས་བགེགས་རྣམས་ཀྱི་སྤྱི་གཙུག་ནས་རྐང་མཐིལ་གྱི་བར་དུ་སོན་པ་ཕུར་བུ་བཏབ་པས་བགེགས་ཐམས་ཅད་བདེ་སྟོང་དབྱེར་མེད་ཀྱི་ངོ་བོར་རོ་གཅིག་ཏུ་གྱུར། ཁྭ་གདོང་མ་ལ་
སོགས་པ་རྣམས་འོད་ཟེར་འབར་བའི་རྣམ་པར་གྱུར་ཏེ་མདའི་དྲ་བ་ལ་ཐིམ་པས་ཆུ་ལ་ཆུ་བརྡབས་བས་ཟེགས་མ་ཕྱིར་འཐོར་བ་བཞན་དུ་འོད་ཟེར་ཕྱིར་འཕྲོས་པ་ལས་རྡོ་རྗེ་དང། དེ་ལས་འོད་འཕྲོས་པས་པདྨ་དང། དེ་ལས་འོད་འཕྲོས་པས་འཁོར་ལོའི་རྭ་བ་ཟླུམ་
པོ་གསུམ་བར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་འཁོར་ལོའི་རྭ་བ་ལས་འཕྲོས་པའི་རྡོ་རྗེའི་མེ་གཡོན་སྐོར་དུ་འཁྱིལ་ཞིང་འབར་བས་སྟེང་དང་ལོགས་ཀུན་ཏུ་ཁྱབ་པས་འགྲོ་བ་ཐམས་ཅད་ཀྱང་རྣམ་པ་ཐམས་ཅད་དུ་བགེགས་
དང་བྲལ་བར་གྱུར། ཨོཾ་བཛྲ་བྲཱ་ཀ་ར་ཧཱུཾ། ཨོཾ་པདྨ་པྲཱ་ཀ་ར་ཧཱུཾ། ཨོཾ་ཙཀྲ་པྲཱ་ཀ་ར་ཧཱུཾ། ཨོཾ་བཛྲ་ཛྭ་ལཱ་ཨ་ན་ལཱརྐ་ཧཱུཾ་ཧཱུཾ་ཧཱུཾ།  ཞེས་བརྗོད་དེ་རང་ཉིད་གཙོ་བོ་ཕྱག་གཉིས་བར་གསལ་བ་སྐད་ཅིག་གིས་མི་སྣང་བར་བསམས་རྗེས་དངོས་གཞི་བསྒོམ་པ་ལ་འཇུག་པར་བྱའོ། །གཉིས་
པ་ཐུན་གྱི་དངོས་གཞི་ལ་ཇི་ལྟར་ཕྱ་བ་ལ་གཉིས། གཞལ་ཡས་ཁང་གང་ལ་གནས་པའི་རྟེན་བསྐྱེད་ནས་དེར་མངོན་བྱང་ལས་རྟེན་བརྟེན་པ་དུས་གཅིག་ཏུ་བསྐྱེད་པའི་ཚུལ། བསྐྱེད་པ་དེ་རིམ་གྱིས་གསལ་བ་གདབ་པའི་རྣལ་འབྱོར་ཡན་ལག་དང་བཅས་པ་བསྒོམ་ཚུལ་ལོ། །དང་པོ་ནི། དྲིལ་བུ་པའི་ལྷ་ལྔའི་སྒྲུབ་ཐབས་ཡིད་བཞིན་ནོར་
བུ་དང་གཙུག་ནོར་གཉིས་ལས་ཆོས་འབྱུང་བསྒོམ་པར་གསུངས་བས་དེ་ལྟར་བྱེད་ན་བསྲུང་འཁོར་གྱི་དབུས་སུ་ཨེ་ལས་ཆོས་འབྱུང་གྲུ་གསུམ་སྟོན་ཀའི་ཟླ་བ་ལྟར་དཀར་ཞིང་འོད་འགྲོ་བ། རྡོ་རྗེ་འཆང་ཆེན་པོའི་ངོ་བོ། སྣ་ཚོགས་པའི་ངོ་མཚར་ཆེན་པོའི་འོད་ཟེར་གྱི་ཚོགས་མངོན་བར་འབྱུང་བ། འོག་ཏུ་ཕྲ་ཞིང་སྟོད་ཡངས་བདེའི་

[012A]༄༅།  །ནང་དུ་ཡི་སྔོན་པོ་ཡང་ཞེས་སོགས་ལ་འཇུག། དྲིལ་བུ་ཞབས་དང་རྗེའི་ལུས་དཀྱིལ་སྒྲུབ་ཐབས་ཁས་མ་གསུངས་པ་བཞིན་ལྟ་ལྔའི་སྐབས་འདིར་ཆོས་འབྱུང་མ་བསྒོམ་ཡང་རུང་བས།  བསྲུང་འཁོར་གྱི་དབུས་སུ་ཡཾ་སྔོན་པོ་ལས་རླུང་གི་དཀྱིལ་འཁོར་སྔོན་པོ་
གཞུ་ལྟ་བུ་གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་དམར་པོ་ལས་མེའི་དཀྱིལ་འཁོར་དམར་པོ་གྲུ་གསུམ་པ་གྲ་གསུམ་དུ་རཾ་གྱིས་མཚན་པ། དེའི་སྟེང་དུ་བཾ་དཀར་པོ་ལས་ཆུའི་དཀྱིལ་འཁོར་དཀར་པོ་ཟླུམ་བོ་དབུས་
སུ་བུམ་པ་མཚན་པ། དེའི་སྟེང་དུ་ལཾ་སེར་པོ་ལས་སའི་དཀྱིལ་འཁོར་སེར་པོ་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུཾ་ལས་རི་རབ་ལྷུན་པོ་གྲུབ་བཞི་པ་རིན་པོ་ཆེ་སྣ་བཞིའི་རང་བཞིན་ཅན་སྟེང་གི་ཕྱེགས་མཚམས་སུ་
ལྕོག་བརྒྱད་ཀྱིས་མཛེས་པ། དེའི་སྟེང་དུ་པཾ་སེར་པོ་ལས་སྣ་ཚོགས་པདྨ། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་ལྟེ་བར་པཾ་ལས་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ལྟེ་བ་དང་གེ་སར་དང་ལྡན་པ། ཕྱོགས་བཞིའི་
འདབ་མ་དམར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག། ལྟེ་བ་ལྗང། གེ་སར་སེར་བ། སྣ་ཚོགས་པདྨ་ཆུང་དུའི་དབུས་སུ་མཚན་སོ་གཉིས་ཀྱི་ངོ་བོ། ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿ་སྟེ་
དབྱངས་དཀར་པོ་བཅུ་དྲུག་པ་ཕྲག་གཅིག་གཡས་སྐོར་དང། སླར་ཡང་ཨ་ཨཱ་ ཞེས་པ་ནས།  ཨཾ་ཨཿ་སྟེ་དབྱངས་དཀར་པོ་བཅུ་དྲུག་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ། ཀ་ཁ་ག་

[012B] ཙ་ཚ་ཛ་ཛྷ་ཉ། ཊ་ཋ་ཌ་ཌ་ཌྷ་ཌྷ་ཎ། ཏ་ཐ་ད་ད་དྷ་དྷ་ན། པ་ཕ་བ་བྷ་མ། ཡ་ཡ་ར་ལ་ལ་ཝ། ཤ་ཥ་ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང། ཀ་ཁ་ག་གྷ་ང།  ཞེས་པ་ནས།  ཧཀྵ་སྟེ་གསལ་
བྱང་དམར་པོ་བཞི་བཅུ་བ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེ་གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་ཡོངས་སུ་རྫོགས་པ་དཀར་ལ་དམར་བའི་མདངས་ཅན་ལ་དབྱངས་གསལ་རྣམས་གཟུགས་བརྙན་ཤར་བ་བཞིན་
དུ་སྣང་བའི་ཨཱ་ལི་དང་ཟླ་བའི་ཁ་དོག་དཀར་པོའི་ཆ་ནི་མེ་ལོང་ལྟ་བུའི་ཡེ་ཤེས། ཀཱ་ལི་དང་ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཱ་དར་གསལ་བས་ཟླ་བ་དཀར་ལ་དམར་བའི་མདངས་ཅན་མཐོང་བ་ན་བདག་གིས་
སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའོ་སྙམ་པའི་འཕེན་པ་བཏང་ནས་ཟླ་བའི་དབུས་སུ་ནཱ་ད་ཞུགས་པ་ལས་རིམ་གྱིས་ནཱ་ད་ལས་ཐིག་ལེ། དེ་ལས་ཟླ་ཕྱེད། དེ་ལས་ཧའི་མགོ་བོ་
དེ་ལས་ཧའི་ལུས། དེ་ལས་ཨཱུ་གྲུབ་པའི་ཚུལ་གྱིས་དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྒྱུ་རྡོ་རྗེ་འཛིན་བའི་རང་བཞིན་ཅན་དུ་རྫོགས་པ་ནི་སོ་སོར་རྟོག་པའི་ཡེ་ཤེས་ཧཱུཾ་ལས་ཁ་དོག་སྣ་ལྔ་པའི་འོད་ཟེར་འཕྲོ་བའི་རྩེ་མོ་ལས་ལྷ་ལྔའི་ཚོགས་རྣམས་
འཕྲོས་ཏེ་འཕྲོ་བ་རྣམས་ལྷ་ལྔའི་གོ་འཕང་ལ་བཀོད་པ་དང། སྔོན་ཐོགས་མ་མེད་པ་ནས་གྲུབ་པའི་དཔའ་བོ་དང་རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་པ་རྣམས་ལྷན་ཅིག་སྤྱན་དྲངས་པ་དང་མཉམ་པར་སྦྱར་བ་སྔོན་དུ་འགྲོ་

[013A]༄༅། །བས་ཞུ་བ་ཧཱུཾ་ཡིག་གི་ནཱ་ད་ལ་ཐིམ་ཞིང། ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་པ་ནི་བྱ་བ་སྒྲུབ་པའི་ཡེ་ཤེས། ཨོཾ་ཨཱ་ཧཱུཾ་ཨོཾ་སརྦ་བའི་ར་ཡོ་གི་ནཱི་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱདྨཀོཉྷཾ། ཨོཾ་
བཛྲ་ཤུདྡྷ་སརྦ་དྷརྨཱ་བཛྲ་ཤུདྡྷོཉྷཾ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ།  དེ་ལྟར་བསྒོམས་པ་ནི་བཞི་པ་ཕ་མའི་ཁུ་ཁྲག་གི་དབུས་སུ་བར་དོ་ཞུགས་
ནས་ཁམས་དྲུག་ལྡན་ཀྱི་ལུས་རགས་པའི་སྐྱེ་བ་ལན་པ་བཞིན་དུ་བར་སྲིད་མཚོན་བྱེད་ཀུན་ད་ཕ་མའི་ཁུ་ཁྲག་མཚོན་བྱེད་ཟླ་བ་དཀར་དམར་གྱི་དབུས་སུ་ཞུགས་ནས་རིམ་གྱིས་ཧཱུཾ་ཡིག་རྫོགས་པའི་བར་ན་མངལ་དུ་ལུས་རིམ་གྱིས་འཕེལ་བ་དང། ཧཱུཾ་ལས་ཧེ་རུ་ཀའི་སྐུ་རྫོགས་པ་ནི་མངལ་ནས་ཕྱིར་བཙས་པ་དང་མཐུན་པས་སྐྱེས་པ་དེ་ཉིད་
སྦྱོང་ཞིང། ལམ་རྫོགས་རིམ་གྱི་སྐབས་སུ་སྒྱུ་མ་གཉིས་ཀྱིས་ལུས་རགས་པའི་སྤྲུལ་སྐུ་འཛིན་པ་དང། དྷཱུ་ཏཱི་ར་ཁམས་དཀར་དམར་གྱི་འདུ་འཕྲོད་ཁྱད་པར་བ་ལ་བརྟན་ནས་ངེས་དོན་གྱི་ཧེ་རུ་ཀ་འོད་གསལ་ལྷན་སྐྱེས་ཀྱི་བདེ་བ་ཆེན་པོ་འདྲེན་པའི་རྒྱུད་སྨིན་པར་བྱེད། འབྲས་བུ་སངས་རྒྱས་ཀྱི་སར་ལོངས་སྤྱོད་
རྫོགས་པའི་སྐུས་རགས་པའི་སྤྲུལ་སྐུ་འཛིན་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་རོ། །གཉིས་པ་ལ་བཞི། རྟེན་བརྟེན་པར་རིམ་གྱིས་གསལ་གདབ་པ། དག་པ་བསྒོམ་པ། གོ་བ་གོ་ཞིང་ཡེ་ཤེས་པ་བཅུ་གནས་དབང་བསྐུར་རྒྱས་གདབ་བྱ་བ། མཆོད་ཅིང་བསྟོང་ནས་ལྷའི་འཁོར་ལོ་བསྒོམ་པའོ། །དང་པོ་ནི་
དེ་ཡང་ཁང་པ་བརྩེགས་པའི་གཞལ་ཡས་ཁང་གྲུ་བཞི་པ་སྒོ་བཞི་པ་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིགས་པས་བསྐོར་བའི་སྟེང་ན་རིན་པོ་ཆེའི་ཕ་གུ་བཞི་དམར་པོ་ལ་རིན་པོ་ཆེ་ཟུར་

[013B] གྲུ་བཞི་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་ངོས་སུ་བྱ་འདབས་ལས་འཕྱང་བའི་རིན་པོ་ཆེའི་ཤར་བུ་
དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་ཐོན་པའི་རྒྱལ་མཚན་དང། བ་དན་བརྒྱད་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིག་པའི་འགྲམ་ནས་
འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང་རྩིག་པའི་ཕྱི་ནང་གི་ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་
པོའི་སྟེང་དུ་རྡོ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུབ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་
བབས་ཀྱི་གཡས་གཡོན་དུ་བུམ་པ་བཟང་པོ་ལས་སྤྱོས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང། སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ་
དེའི་ཕྱི་རོལ་ཏུ་སྣ་ཚོགས་རྡོ་རྗེའི་རྭ་བས་བསྐོར་བ་ལ་སོགས་པའི་སྲུང་འཁོར། དེའི་ཕྱི་རོལ་ཏུ་བསྐལ་པ་འཇིག་པའི་དུས་ཀྱི་མེ་ལྟ་བུའི་རྡོ་རྗེའི་མེ་ཁ་དོག་སྣ་ལྔ་པས་སྟེང་དང་ལོགས་ཀུན་ཏུ་ཁྱབ་པར་གཡོན་བསྐོར་དུ་འཁྱིལ་ཞིང་འབར་བ། དེའི་ཕྱི་རོལ་ཏུ་

[014A]༄༅། །དུར་ཁྲོད་བརྒྱད། དེ་ན་གནས་པའི་ཤིང་བརྒྱད། དེའི་རྩ་བ་ན་ཕྱོགས་སྐྱོང་བརྒྱད། ཤིང་གི་སྟོད་ཀྱི་ཡལ་གའི་གསེབ་ནས་ལུས་ཕྱེད་ཐོན་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ཀླུ་བརྒྱད་
ཆུ་དེའི་སྟེང་གི་ནམ་མཁའ་ལ་སྤྲིན་བརྒྱད། རི་བརྒྱད། དེ་ལ་གནས་པའི་མཆོད་རྟེན་དཀར་པོ་བརྒྱད། གཞན་ཡང་ཡེ་ཤེས་ཀྱི་མེ་བརྒྱད་དང། ཁྭ་དང་འུག་པ་དང། བྱ་རྒོད་དང། ཅི་སྦྱང་དང། འོལ་བ་འཕོ་མོ་དང། སྤྲུལ་བ་ལང་གི་མགོ་ཅན་
ལ་སོགས་པ་ཕྱོགས་སུ་རྒྱུ་ཞིང་གནོད་སྦྱིན་དང་རོ་ལངས་དང་སྲིན་པོ་རྣམས་ཀྱིས་ཀི་ལི་ཀི་ལིའི་སྒྲ་ཆེན་པོ་སྒྲོག་པ་དང། གྲུབ་བ་ཕོ་མོ་དང། རིག་པ་འཛིན་པ་དང། དམ་ཚིག་སྤྱོད་པའི་རྣལ་འབྱོར་པ་དང་རྣལ་འབྱོར་མ་བཅོམ་ལྡན་འདས་ལ་རྩེ་གཅིག་
ཏུ་བལྟ་བ། གཅེར་བུ་སྐྲ་བཤིག་པ་ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊཱ་ང་འཛིན་པ། ཐོད་པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་རྣམས་ཀྱིས་ངོ་མཚར་བར་བྱེད་པ། གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་
བཏེག་པའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར། བྱང་ལྗང། ནུབ་དམར། ལྷོ་སེར། དབུས་སྔོ་བ། དེའི་དབུས་སུ་སྣ་ཚོགས་པདྨ་འདབ་མ་
བརྒྱད་པའི་དབུས་སུ་ཉི་མའི་དཀྱིལ་འཁོར་ཕྱོགས་བཞིའི་འདབ་མར་ཉི་མ་དང་རེའི་གདན་རེ་རེ། དབུས་ཀྱི་གདན་ལ་རང་ཉིད་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་ཞལ་བཞི་བའི་རྩ་ཞལ་ནག། གཡོན་ཞལ་ལྗང། རྒྱབ་ཞལ་དམར། གཡས་

[014B] ཞལ་རེ་རེའང་སྤྱན་གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་བརྐྱང་བས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ་གཡས་ལྷག་མས་ཌཱ་མ་རུ་དང་གཡོན་
ལྷག་མས་རལ་གྲི་འཛིན་པའི་མགོ་བོ་མནན་པ། གཡོན་བསྐུམ་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཀྱིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊཱངྒ་འཛིན་པའི་ནུ་མ་མནན་པ། གདན་གཉིས་ཀའང་གདང་གཅིག་པ་མིག་
གསུམ་པ་ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་དཀར་པོ་ཁྲག་དང་བཅས་པའི་ན་བཟའ་
ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་མཛུབ་ཀྱི་རྩེ་གཉིས་སྨིན་མའི་ཐད་སོར་གནས་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་
དགྲ་སྟ༑ ལྔ་པ་ན་གྲི་གུག། དྲུག་པ་ན་མདུ་བརྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱངྒ། བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་
ཚོགས་རྡོ་རྗེས་མཚན་པ་རལ་པའི་ཐོར་ཅོག་ཅན་དབུ་རེ་རེ་ལ་རྡོ་རྗེ་ནག་པོའི་འཕྲེང་བ་སྟོད་སྨད་དུ་གནས་པ་གཉིས་ལ་བརྒྱུད་པའི་ཐོད་པ་སྐམ་པོ་ལྔ་ལྔའི་འཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཕྱང་བ། ཞལ་རྣམ་པར་འགྱུར་བ་མཆེ་

[015A]༄༅། །བ་བཞི་བཞི་གཅིགས་ཤིང། འཇིགས་སུ་རུང་བ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང་རྔམ་པ་ཞི་བ་སྟེ་
ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ་སྟག་གི་པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་འཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་
པའོ༑ ༑བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་པ་ཕྱག་གཉིས་པ་སྤྱན་གསུམ་པ། གཅེར་མོ་སྐྲ་གྲོལ་བ། ཐོད་པའི་དུམ་བུས་བརྒྱན་པའི་འོག་པ་གཅན། །ཕྱག་གཡོན་
པས་ཡབ་ཀྱི་མགུལ་པ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་གང་བ་བསྣམས་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་ཀུག་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ་འཇིག་དུས་ཀྱི་མེ་ལྟར་
འབར་བ་ཞབས་གཡོན་བརྐྱང་ཞིང་གཡས་པས་ཡབ་ཀྱི་བརློའི་སྟེང་ནས་ལེགས་པར་འཁྱུད་པ།  ཡུམ་གྱིས་བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་འཁྲིལ་པ། དྲིལ་བུ་ལུས་དཀྱིལ་གྱི་གཞུང་སོགས་དང་མཐུན་པས་སྐབས་འདིར་ཡང་འགལ་བ་མེད་ནའང། གྲུབ་ཆེན་དྲིལ་བུ་པ་རང་གི་ལྷ་
ལྔའི་སྒྲུབ་ཐབས་ཡིད་བཞིན་ནོར་བུར། གཡོན་བརྐྱང་གོམ་པ་ཐངས་དང་སྦྱར། །གཡས་པ་ཡབ་ཀྱི་བྲལ་སྟེང་འཁྱུད། །ཅེས་གསུངས་པ་བཞིན་དུ།    ༈    དྲིལ་བུ་ལྟ་ལྔར་ཡུམ་གྱི་ཞབས་གཡོན་རྐྱོང་བ་ཡིན་པར་བཤད་

[015B] དྲིལ་བུ་ལྷ་ལྔའི་སྒྲུབ་ཐབས་དེ་ཉིད་ལས། སྟེང་ནས་གདུགས་དཀར་ལེགས་པར་འཛིན། །ཅེས་ཡབ་ལ་སྟེང་དུ་གདུགས་དཀར་པོ་འབུགས་པར་ཡང་བཤད་དོ།  །བདེ་བ་ཆེན་པོའི་རང་བཞིན་གྱི་ཐུགས་རྗེའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་
ཐོད་དང་མི་མགོ་སྐམ་པོ་ལྔ་བཅུའི་དོ་ཤལ་ཅན། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པར་གྱུར།  དེ་ལྟར་བསྒོམས་པའི་དཔལ་ཧེ་རུ་ཀའི་སྐུ་མདོག་སོགས་ཀྱི་དག་པ་ནི། ཆོས་སྐུ་ལས་ནམ་ཡང་གཡོ་བ་མེད་པས་སྐུ་མདོག་
མཐིང་ག། སྟོང་ཉིད་མཚན་མེད་སྨོན་མེད་མངོན་པར་འདུ་བྱེད་པ་མེད་པའི་རྣམ་ཐར་སྒོ་བཞི་མཚོན་པའི་ཞལ་བཞི། དུས་གསུམ་གྱི་རྣམ་པ་ཐམས་ཅད་གཟིགས་པས་སྤྱན་གསུམ། རྟེན་འབྲེལ་བཅུ་གཉིས་དག་པས་ཕྱག་བཅུ་གཉིས། ཡེ་ཤེས་ལྔའི་བདག་ཉིད་ཡིན་པས་དཔྲལ་བར་རྡོ་རྗེ་རྩེ་ལྔའི་
འཕྲེང་བ། སྟོང་ཉིད་རྟོགས་པས་འགྲོ་བ་ཀུན་ཟིལ་གྱིས་གནོན་ཅིང་ཆོས་ཐམས་ཅད་སྟོང་པ་ཉིད་ལས་མ་འདས་པར་དེས་གནོན་ནས་ཞབས་ཀྱིས་གང་གནོན་འདི་ཟིལ་གྱིས་གནོན་ཅིང་ཞབས་འོག་དེ་ལས་མི་འདའ་བ་ཡིན་ལ། དེ་ཡང་རྟག་པ་འཁོར་བར་ལས་ཉོན་གྱིས་སྐྱེ་བ་ལེན་པའི་ཡོད་མཐའ་དང་ཆད་པ་འཁོར་བར་
ལས་ཉོན་གྱི་སྐྱེ་བ་ཆད་ཙམ་གྱི་ཞི་བ་ཕྱོགས་གཅིག་པའི་མྱང་འདས་མེད་པའི་མཐའ་གཉིས་མཚོན་པའི་དབང་ཕྱུག་ཡབ་ཡུམ་མནན་པ། ཡེ་ཤེས་ལྔ་ངོ་བོ་དབྱེར་མེད་པའི་རང་བཞིན་གྱིས་ཕྱག་གཡས་པའི་རྡོ་རྗེ་དང། ཤེས་རབ་སྟོང་པ་ཉིད་ཀྱི་རང་བཞིན་གྱི་གཡོན་པའི་དྲིལ་བུ། དེ་འདྲ་བའི་ཡུལ་ཡུལ་ཅན་ཐབས་ཤེས་སུ་སྦྱར་བ་
ལམ་གྱི་སྙིང་པོ་ཡིན་པ་མཚོན་པའི་ཕྱིར་དུ་རྡོ་རྗེ་ཕག་མོ་ལ་འཁྱུད་པ། གཉི་མུག་བདེན་འཛིན་སྤངས་པས་གླང་པོ་ཆེའི་པགས་པ། སངས་རྒྱས་ཐམས་ཅད་དགའ་བའི་སྒྲས་བསྐུལ་བའི་ཌ་མ་རུ། སྒོ་གསུམ་གྱི་སྐྱོན་དང་མཐར་འཛིན་གྱི་རྣམ་རྟོག་གཅོད་པས་དགྲ་སྟ་དང་གྲི་གུག། ཁམས་གསུམ་གྱི་ཉོན་མོངས་པའི་གས་པའི་རྩ་གསུམ་

[016A]༄༅། །བདེ་སྟོང་དཔྱེར་མེད་ཀྱི་རང་བཞིན་ཡིན་པས་ཁ་ཊ་ག། བདེ་བ་དང་སྙིང་རྗེ་ཆེན་པོའི་རོས་གང་བས་ཁྲག་གིས་ཀང་བའི་ཐོད་པ། རང་གཞན་གྱི་རྒྱུད་བདེ་བ་ཆེན་པོས་བཅིངས་པས་རྡོ་རྗེའི་ཞགས་པ། རྣམ་རྟོག་ཐམས་ཅད་ཟད་པའི་ཐར་པ་མངོན་དུ་མཛད་པས་མཚངས་མགོ། དགེ་རྩ་གོང་ནས་གོང་དུ་
འཕེལ་བས་རལ་པའི་ཐོར་ཅོག་དང་འགྲོ་བ་ཀུན་གྱི་དོན་བྱེད་པས་དེ་ལ་སྣ་ཚོགས་རྡོ་རྗེས་བརྒྱན་པ། བདག་མེད་པ་འོད་གསལ་གྱི་ངང་ལས་གཟུགས་སྐུར་བཞེངས་པས་ཐོད་སྐམ་གྱེན་དུ་བསྒྲེང་བས་དབུ་བརྒྱན་པ། བདེ་བའི་རྟེན་བྱང་སེམས་སྐྱི་བོ་ནས་འབབ་པ་མཚོན་པའི་སྐྱི་བོར་ཟླ་ཕྱེད། ལོག་ལྟ་ལས་ལོ་གནས་ཡང་དག་པའི་ལྟ་
བར་གྱུར་པས་ཞལ་འགྱུར་བ། བདུད་བཞི་འཇོམས་པས་མཆེ་བ་བཞི་གཙིགས་པ། གཤེགས་པ་ལྔ་དང་གཤེགས་མ་བཞིའི་ངོ་བོའི་ཞི་ལྷག་གི་རང་བཞིན་དགའ་བ་ཆེན་པོ་དང་ལྡན་པས་གར་གྱི་ཉམས་དགུ། ཆགས་སོགས་ཉོན་མོངས་སྤྱོང་བས་སྟག་ལྤགས་ཀྱི་ཤམ་ཐབས། ཕར་ཕྱིན་དྲུག་མཚོན་པའི་ཕྱག་རྒྱ་དྲུག། ལུས་ལ་
གནད་དུ་བསྣུན་པ་ལས་བྱང་སེམས་ཞུ་བརྩ་ནང་ཐམས་ཅད་དུ་ཁྱབ་པས་ལྷན་སྐྱེས་འདྲེན་པ་མཚོན་པའི་ཕྱིར་མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ།  །ཕྱོགས་བཞིའི་གདན་ལ་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ། ནུབ་ཏུ་ཁཎྜ་རོ་ཧི་དམར་མོ། ལྷོར་
གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན། གཅེར་མོ་སྐྲ་གྲོལ་ཞིང་ལང་ཚོ་གཞོན་ནུ་རྒྱས་པ། ཕྱག་བཞིའི་གཡས་གཉིས་གྲི་གུག་དང་ཌཱ་མ་རུ། གཡོན་གཉིས་
ཐོད་པ་དང་ཁ་ཊཱངྒ་འཛིན་པ། གཡས་བརྐྱང་གིས་བཞུགས་པ་ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང་མི་མགོ་སྐམ་པོ་ལྔ་བཅུའི་དོ་ཤལ་ཅན། མཚམས་ཀྱི་འདབ་མ་བཞིང་ཟླ་གདན་ལ་བུམ་པ་བདུད་རྩིས་གང་བའི་སྟེང་དུ་ཀ་

[016B]  གཉིས་པ་དག་པ་བསྒོམ་པ་ནི།  ཡབ་ཀྱི་གསང་གནས་མི་དམིགས་པའི་ངང་ལས་ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་ལྔ་པ་བྱ་དམར་པོ་ལས་བྱུང་བའི་ནོར་བུ་དམར་པོ་རྩེ་མོར་བྱ་སེར་པོས་མཚན་པ། ཡུམ་
གྱི་གསང་གནས་མི་དམིགས་པའི་ངང་ལས་ཨཱ་ལས་བྱུང་བའི་པདྨ་དམར་པོ་འདབ་མ་གསུམ་པ་བྱཱ་དཀར་པོ་ལས་བྱུང་བའི་བྱང་ཆུབ་ཀྱི་སེམས་མཚོན་པའི་ལྟེ་བ་དཀར་པོ་རྩེ་མོར་དྱཱཾ་སེར་པོས་མཚན་པ། ཡབ་ཀྱི་ལྟེ་བར་ཟླ་གདན་ལ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་
ཧཱུཾ་ཕཊ་སཱཧཱ། ཐུགས་ཀར་ཟླ་གདན་ལ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧུཾ་ཧཱུཾ་ཕཊ་སཱཧཱ། མགྲིན་པར་ཉི་གདན་ལ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ། ཌཱ་ཀི་ནཱི་ཛཱི་ལ་ཤཾ་བ་རཾ་སཱཧཱ། དཔྲལ་བར་ཉི་གདན་ལ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ་
ཡམ་གྱི་ལྟེ་བར་ཉི་གདན་ལ། ཨོཾ་ཤྲཱི་བཛྲ་ ནས།  སཱཧཱ། ཐུགས་ཀར་ཉི་གདན་ལ། ཨོཾ་ཧྲཱི་ ནས།  ཧཱུཾ་ཕཊ། མགྲིན་པར་ཟླ་གདན་ལ། ཨོཾ་བཛྲ་བཻ་རོ་ཙ་ནཱི་ ནས།  སཱཧཱ། དཔྲལ་བར་ཟླ་གདན་ལ། ཨོཾ་སརྦ་ ནས།  སཱཧཱ། སྔགས་ཐམས་ཅད་ཁ་དོག་དམར་པོ་འོད་
ཟེར་འཕྲོ་བ་གཡོན་བསྐོར་དུ་གནས་པ། སྔགས་རྣམས་ཀྱང་ཕན་ཚུན་དུ་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པ་ཅན་དུ་གྱུར། ཨོཾ་ཤྲཱི་མ་ཧཱ་སུ་ཁ་བཛྲ་ཧེ་ཧེ་རུ་རུ་ཀཾ་ཨཱ་ཧཱུཾ་ཧཱུཾ་ཕཊ་སཱཧཱ། ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་
མགྲིན་པར་སླེབས་པན་དགའ་བ། མགྲིན་པ་ནས་སྙིང་གར་སླེབས་པན་མཆོ་ག་དགའ། སྙིང་གནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་སྐྱེས་ཀྱི་ཡེ་ཤེས་སྐྱེས་པས་བདེ་བ་ཆེན་པོ་དང་སྟོང་པ་ཉིད་དབྱེར་མི་ཕྱེད་ཅིང། རྟེན་དང་བརྟེན་

[017A]༄༅། །པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོར་གྱུར།  དེ་ལྟར་ཡབ་ཡུམ་སྙོམས་པར་ཞུགས་པ་ལ་བརྟེན་ནས་དགའ་བ་རྩོམ་པའི་དམིགས་པ་རྣམས་དམིགས་ལེགས་པར་ཕྱེད་པ་དང་དལ་བུས་གསལ་བཏབ་ནས་མོས་པ་ཚུན་ཆད་ཀྱིས་དགའ་བ་བཞི་
བསྐྱེད་པའི་མཐར་བདེ་བ་ཆེན་པོས་སྟོང་ཉིད་འཛིན་སྟངས་ཀྱི་ཡུལ་དུ་བྱས་པའི་བདེ་སྟོང་དབྱེར་མེད་ལ་ཅི་ནུས་སུ་མཉམ་པར་འཇོག་ཅིང། བདེ་སྟོང་གི་ཡེ་ཤེས་དེ་ཉིད་ཀྱི་གཟུང་རྣམ་རྟེན་དང་བརྟེན་པའི་ལྷའི་འཁོར་ལོར་ཤར་བ་ལ་ནན་ཏན་དུ་བསླབ་པ་བསྐྱེད་རིམ་པའི་ཉམས་ལེན་གྱི་གཙོ་བོ་ཡིན་ཞིང་མཆོད་གཏོར་བཟླས་བརྗོད་
སོགས་ཀྱང་ཡེ་ཤེས་དེ་ཉིད་ཀྱི་རྩིས་ཟིན་པ་དང། གང་སྣང་ཐམས་ཅད་ལ་བདེ་སྟོང་གི་རྒྱས་ཐེབས་ཤིང་ཡེ་ཤེས་དེ་ཉིད་འབར་བའི་གྲོགས་སུ་འགྲོ་བ་ཞིག་མེད་དུ་མི་རུང་བའི་ལམ་གྱི་གནད་ཡིན་ལ། འདི་ཉམས་སུ་ལེན་ཤེས་ན་རིམ་པ་དང་པོ་རྫོགས་རིམ་གྱི་རྟོགས་པ་སྐྱེ་བའི་རྒྱུད་སྨིན་བྱེད་ཀྱི་ཐབས་དམ་པར་འགྱུར་བ་དང། རྒྱུད་སྡེ་འོག་མ་མན་
ཆད་ལས་ལམ་གྱི་མཆོད་ཆེ་བར་གསུངས་པའང་དོན་ལ་འཁེལ་བ་ཡིན་ཞིང། དེ་དག་མི་ཤེས་པའི་གང་ཟག་ལ་ནི་རིམ་པ་དང་བོ་ནས་བརྩམ་སྟེ་གསང་སྔགས་ཡམ་མྱུར་བ་ཆིག་ཙམ་དུ་ཟད་པས་ལམ་གྱི་གནད་དོན་མ་འཕྱུགས་པ་གལ་ཆེའོ།  །དེ་ལྟར་བདེ་སྟོང་དབྱེར་མེད་དུ་སྦྱར་བ་དེ་ཉིད་བྱང་ཆུབ་ཀྱི་ཕྱོགས་ཀྱི་ཆོས་ཀྱི་
ངོ་བོར་གྱུར་པ་ལྷ་ལྔར་ཤར་བ་ནི་ལུས་དྲན་པ་ཉེ་བར་གཞག་པ་མཁའ་འགྲོ་མ། ཚོར་བ་དྲན་པ་ཉེ་བར་གཞག་པ་ལཱམ། ཆོས་དྲན་པ་ཉེ་བར་གཞག་པ་དུམ་སྐྱེས་མ། སེམས་དྲན་པ་ཉེ་བར་གཞག་པ་གཟུགས་ཅན་མ། ཡང་དག་པའི་ཏིང་ངེ་འཛིན་ནི་དཔལ་ཧེ་རུ་ཀ་
སྟེ་ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་བཞིན་དུ་གྱུར།  གསུམ་པ་གོ་བགོ་ཞིར་ཡེ་ཤེས་བ་བཅུག་ནས་དབང་བསྐུར་རྒྱས་གདབ་བྱ་བ་ནི།  རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་ལས་རྡོ་རྗེ་སེམས་དཔའ་དཀར་པོ་དཀར་དམར་ནག་པའི་

[017B] རྡོ་རྗེ། ཌཱ་མ་རུ། མགོ་བོ། གཡོན་གསུམ་ན་དྲིལ་བུ། ཐོད་པ། ཁ་ཊཱངྒ་འཛིན་པ་ཕག་མོ་དང་མཉམ་པར་སྦྱོར་བ། མགོ་བོར་ན་མ་ཧི་སེར་བོ་ཡོངས་སུ་གྱུར་པ་ལས་རྣམ་སྣང་སེར་པོ་ཞལ་གཅིག་ཕྱག་
བཞིའི་གཡས་གཉིས་འཁོར་ལོ་དང་ཌཱ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱངྒ་འཛིན་པ་གཤིན་རྗེ་མ་དང་མཉམ་པར་སྦྱོར་བ། སྤྱི་གཙུག་ཏུ་སཱཧཱ་ཧུ་དམར་པོ་ཡོངས་སུ་གྱུར་པ་ལས་པདྨ་གར་གྱི་དབང་ཕྱུག་དམར་པོ་ཞལ་གཅིག་ཕྱག་བཞིའི་
གཡས་གཉིས་པདྨ་དང་ཌཱ་མ་རུ། གཡོན་གཉིས་དྲིལ་བུ་དང་  ྾ ། ཁ་ཊཱངྒ་འཛིན་པ་རྨོངས་བྱེད་དང་མཉམ་པར་སྦྱོར་བ། ཕྲག་པ་གཉིས་སུ་བཽ་ཥཊ་ཧེ་ནག་པོ་ཡོངས་སུ་གྱུར་པ་ལས་དཔལ་ཧེ་རུ་ཀ་ནག་པོ་  ྾ ། གཡས་གཉིས་རྡོ་རྗེ་དང་ཌཱ་མ་རུ། གཡོན་གཉིས་  ྾ །
སྐྱོད་བྱེད་མ་དང་མཉམ་པར་སྦྱོར་བ། མིག་གཉིས་ལ་ཧཱུཾ་ཧཱུཾ་ཧོ་དམར་སེར་ཡོངས་སུ་གྱུར་པ་ལས་རྡོ་རྗེ་ཉི་མ་དམར་སེར་  ྾ ། གཡས་གཉིས་རིན་པོ་ཆེ་དང་ཌཱ་མ་རུ་  ྾  གཡོན་གཉིས་  ྾ ། སྐྲག་བྱེད་མ་དང་མཉམ་པར་སྦྱོར་བ། དཔལ་བར་ཡན་ལག་ཐམས་
ཅད་ཀྱི་ལུས་དབང་གི་ངོ་བོ་ཕཊ་ཧཾ་ལྗང་གུ་ཡོངས་སུ་གྱུར་པ་ལས་རྟ་མཆོག་ལྗང་གུ་  ྾ ། གཡས་གཉིས་རལ་གྲི་དང་ཌཱ་མ་རུ། གཡོན་གཉིས་  ྾ ། ཙཎྜི་ཀ་དང་མཉམ་པར་སྦྱོར་བ་རྡོ་རྗེ་སེམས་དཔའ་ཟླ་གདན་ལ་བཞུགས་ཤིང། ཟླ་བའི་འོད་སྐོར་ཅན། གཞན་ལྔ་
ཉི་གདན་ལ་བཞུགས་ཤིང་ཉི་མའི་འོད་སྐོར་ཅན། དཔའ་བོ་དྲུག་པོ་ཐམས་ཅད་ཀྱང་ཕྱག་རྒྱ་དྲུག་གིས་བརྒྱན་ཅིང་ཐོད་སྐམ་ལྔའི་དབུ་རྒྱན་དང་ཐོད་རློན་ལྔ་བཅུའི་དོ་ཤལ་དང། སྟག་གི་ཕགས་པའི་ཤམ་ཐབས་ཅན། སྦྱན་གསུམ་པ་གཡས་བརྐྱང་གིས་

[018A]༄༅། །བཞུགས་པ། གཙོ་མོའི་ལྟེ་བར་ཨོཾ་པཾ་དམར་པོ་ཡོངས་སུ་གྱུར་པ་ལས་རྡོ་རྗེ་ཕག་མོ་དམར་མོ་དམར་སྔོ་ལྗང་བའི་ཞལ་གསུམ་ཕྱག་དྲུག་གི་གཡས་གསུམ་ན་གྲི་གུག། ཚངས་མགོ། ལྕགས་ཀྱུ། གཡོན་གསུམ་
ན་ཐོད་པ། ཁ་ཊཱངྒ། ཞགས་པ་འཛིན་པ། རྡོ་རྗེ་སེམས་དཔའ་དང་མཉམ་པར་སྦྱོར་བ། སྙིང་གར་ཧཾ་ཡོཾ་སྔོན་པོ་ཡོངས་སུ་གྱུར་པ་ལས་གཤིན་རྗེ་མ་སྔོན་མོ་རྣམ་སྣང་དང་  ྾ ། མགྲིན་པར་ཧྲིཾ་མོཾ་དཀར་པོ། རྨོངས་བྱེད་མ་དཀར་མོ་པདྨ་གར་དབང་
དང་མཉམ་པར་སྦྱོར་བ། མགོ་བོར་ཧྲེཾ་ཧྲིཾ་སེར་པོ་ཡོངས་སུ་གྱུར་པ་ལས་སྐྱོད་བྱེད་མ་སེར་མོ་དཔལ་ཧེ་རུ་ཀ་དང་མཉམ་པར་སྦྱོར་བ། སྤྱི་གཙུག་ཏུ་ཧཱུཾ་ཧཱུཾ་ལྗང་གུ་  ྾ ། སྐྲག་བྱེད་མ་ལྗང་གུ་རྡོ་རྗེ་ཉི་མ་དང་མཉམ་པར་སྦྱོར་བ། དཔྲལ་བར་ཡན་ལག་ཐམས་
ཅད་ཀྱི་ལུས་དབང་གི་ངོ་བོ་ཕཊ་ཕཊ་དུད་ཀ་  ྾ ། ཙཎྜི་ཀ་དུད་ཀ་རྟ་མཆོག་དང་མཉམ་པར་སྦྱོར་བ། ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་ཌཱ་མ་རུ་དང་གྲི་གུག། གཡོན་གཉིས་ཐོད་པ་དང་བཅས་པའི་ཁ་ཊཱངྒ་དང་དྲིལ་བུ་འཛིན་པ། རྨོངས་བྱེད་མ་
ཟླ་གདན་ལ་བཞུགས་ཤིང་ཟླ་བའི་འོད་སྐོར་ཅན། གཞན་ལྔ་ཉི་གདན་ལ་བཞུགས་ཤིང་ཉི་མའི་འོད་སྐོར་ཅན། ཐམས་ཅད་ཀྱང་སྤྱན་གསུམ་པ་གཅེར་མོ་སྐྲ་གྲོལ་བ། ཕྱག་རྒྱ་ལྔས་བརྒྱན་པ། ཐོད་སྐམ་ལྔའི་དབུ་བརྒྱན་དང་ཐོད་སྐམ་ལྔ་བཅུའི་དོ་ཤལ་ཅན་
གཡས་བརྐྱང་གིས་བཞུགས་པ།  གོ་ཆ་བསྡུས་པ་བྱེད་ན།  རང་གི་སྙིང་གར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ན་མ་ཧི་སེར་པོ། སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱཧཱ་དུ་དམར་པོ། ཕྲག་པ་གཉིས་སུ་ཉི་མ་ལ་

[018B] མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ། གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། སྙིང་གར་ཉི་མ་ལ་གཤིན་རྗེ་
མའི་ངོ་བོ་ཧཾ་ཡོཾ་སྔོན་པོ། མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོཾ་དཀར་ཕོ། མགོ་པོར་ཉི་མ་ལ་སྐྱོད་བྱེད་མའི་ངོ་བོ་ཧྲེཾ་ཧྲིཾ་སེར་པོ། སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། དཔྲལ་བར་ཉི་མ་ལ་ཙཎྜི་ཀའི་ངོ་བོ་ཕཊ་ཕཊ་དུད་ཀ་རྣམས་ཀྱིས་
མཚན་པར་གྱུར།  དེ་ནས་སྔར་ལྟར་འབར་བའི་ཕྱག་རྒྱ་དང་བཅས།  ཕཻཾ༑ རང་གི་ཐུགས་ཀར་ཉི་མ་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས། ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མེ་ཡེ་ཤེས་པའི་འཁོར་ལོ་
དང་དབང་གི་ལྷ་དང་ཕྱི་ནང་གསང་བའི་མཆོད་པའི་ལྷ་མོ་དང་བཅས་པ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གའི་ཧཱུཾ་ལ་ཐིམ་པར་གྱུར། ཧཱུཾ༑  དེ་ལྟར་ཞལ་བཞི་ནས་ཧཱུཾ་གི་སྒྲ་བརྗོད་པས་ཡེ་ཤེས་པ་སྤྱན་དྲངས་པའི་ཕྱིར་འབྲངས་ཀྱི་བགེགས་རྣམས་བསྐྲད་པར་མོས།  ཨོཾ་ཨརྒྷཾ་
པྲ་ཏཱིཙྪ་སཱཧཱ།  ཞེས་པས་སྤྱན་དྲངས་པ་རྣམས་ལ་མཆོད་ཡོན་ཕུལ།  བཛྲ་ཨཾ་ཀུ་ཤ་ཛཿ་བཛྲ་བཱ་ཤ་ཧཱུཾ། བཛྲ་སྥོ་ཊ་བཾ། བཛྲ་གྷཎྜ་ཧོཿ་ སྔགས་དེ་བཞིན་བརྗོད་པའི་ཚེ་རིམ་པ་བཞིན་ཡེ་ཤེས་པའི་རྟེན་གཞལ་ཡས་ཁང་འོད་འཕྲེང་དང་དུར་ཁྲོད་ལ་སོགས་པའི་བར་དང་བརྟེན་བ་ལྷ་རྣམས་དམ་ཚིག་གི་རྟེན་བརྟེན་པ་སོ་སོའི་ཐད་དུ་འགུགས་པ་
དང༑ སོ་སོ་ལ་བཅུག་བ་དང་པོ་ཆུ་འདྲེས་པ་ལྟར་དབྱེར་མེད་དུ་བཅིངས་པ་དང། ཡེ་ཤེས་བ་རྣམས་མི་བཞེད་པ་མེད་པར་དགྱེས་བཞིན་དུ་བཞུགས་པའི་མོས་པ་བྱའོ།  །ལྷ་ཐམས་ཅད་ཀྱི་སྤྱི་པོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོ་

[019A]༄༅། ། བཀོད་ལ་སྐུ་གསུང་ཐུགས་རྡོ་རྗེ་གསུམ་གྱི་ངོ་བོར་བྱིན་གྱིས་བརླབ།  ཨོཾ་ཡོ་ག་ཤུདྡྷ་སརྦདྷརྨཱ་ཡོ་ག་ཤུདྡྷོ་ཧཾ། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་ཆོས་ཐམས་ཅད་ཀྱི་དེ་ཁོ་ན་ཉིད་དང་བདེ་བ་
ཆེན་པོའི་ཡེ་ཤེས་གཉིས་ངོ་བོ་དབྱེར་མེད་ཡིན་ལ། དེ་ཉིད་རྟེན་དང་བརྟེན་པའི་དཀྱིལ་འཁོར་དུ་ཤར་བ་ཡིན་ཞིང་དེ་ཡང་གཙོ་བོ་ཡབ་ཡུམ་དུ་ཤར་བའི་ཆ་ཤས་སོ།  ཞེས་བརྗོད་ནས་རྟེན་བརྟེན་པ་དོན་གཞན་དང་རྒྱུད་ཐ་དད་པ་ལྟ་བུ་སྣང་བའི་ཆ་ཤས་སོ་སོ་བདེ་ཐམས་ཅད་
རང་ཡབ་ཡུམ་གྱི་ལྷན་སྐྱེས་བདེ་སྟོང་གི་ཡེ་ཤེས་གཅིག་པུའི་ངོ་བོའི་སྙམ་དུ་མོས་ནས་ང་རྒྱལ་་ཟུང། དེའི་ཚེ་ལག་པ་གཉིས་ཀྱིས་སྙིང་གར་པདྨ་ཁ་བྱེ་བ་ལྟར་གྱི་པད་ཀོར་བྱས་པའི་མཐར་འཁྱུད་པའི་ཚུལ་བྱེད་པའི་སྙིང་པོའི་ཕྱག་རྒྱ་སྦྱིན་པར་བྱ་ཞིང། མར་དོའི་བཞེད་པ་སྔགས་ལན་རེ་དང་པད་ཀོར་གཡོན་དང་གཡས་དང་
དབུས་གསུམ་དུ་བྱས་པའི་མཐར་འཁྱུད་ཚུལ་བྱེད་པའམ། མལ་གྱོ་ནས་བརྒྱུད་པ་རྣམས་པ་དཀོར་དང་པོར་ནུ་མ་གཉིས་ཀྱི་དབུས་དང། དེ་ནས་གཡོན་གྱི་ནུ་མའི་སྟེང་དང། དེ་ནས་ཡང་དབུས་དང། དེ་ནས་གཡས་ཀྱི་ནུ་མའི་སྟེང་དུ། དེ་ནས་ཡང་དབུས་སུ་བསྐོར་ཏེ་རྣམ་ལྔ་འདོད་པའི་ཕྱོགས་སུ་བསྐོར་བཞས་
པའི་ཐ་སྙད་མཛད་བ་ལྟར་བྱས་ཀྱང་རུང་ཞིང་མཐར་འཁྱུད་པའི་ཚུལ་བྱེད་པད་དག་འདྲ་བར་མངོན།  ཨོཾ་ཨཱ་ཧཱུཾ་ཨོཾ་སརྦ་བའི་ར་ཡོ་གི་ནཱི་ཀཱཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱདྨ་ཀོ་ཧཾ། ཨོཾ་བཛྲ་ཤུདྡྷ་སརྦ་དྷརྨ་བཛྲ་ཤུདྡྷོ་ཧཾ།  ཞེས་སྔགས་གསུམ་གྱི་དང་པོ་གཉིས་བརྗོད་པའི་ཚེ་འོག་
མིན་དང་ཡུལ་ཉེར་བཞི་སོགས་ཕྱོགས་དུས་ཀུན་ན་བཞུགས་པའི་དཔའ་བོ་དང་དཔའ་མོ་ཀུན་གྱི་སྐུ་གསུང་ཐུགས་དང། རང་གིས་བསྒོམས་པའི་རྟེན་བརྟེན་པ་ཐམས་ཅད་ལྷན་སྐྱེས་བདེ་ཆེན་གྱི་ངོ་བོ་རང་དཀྱིལ་འཁོར་གྱི་གཙོ་བོ་ཧེ་རུ་ཀར་གསལ་བ་དེའི་བདག་ཉིད་དོ་སྙམ་དུ་གཟུགས་སྐུ་ལ་ང་རྒྱལ་འཇོག་ཅིང་སྔགས་ཐམ་

[019B] དབང་གི་ལྷ་སྤྱན་དྲངས་ཟིན་པ་རྣམས་ལ།  ཨོཾ་ཨརྒྷཾ་པྲ་ཏཱིཙྪ་སཱཧཱ།  ཞེས་མཆོད།  དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་
གསོལ། ཞེས་གསོལ་བ་བཏབ་པས་སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་ལྔས་རིན་པོ་ཆེའི་
བུམ་པ་བདུད་རྩི་ལྔས་བཀང་བ་བཟུང་ནས། ཇི་ལྟར་བལྟམས་པ་ཙམ་གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བྷིཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་
ཞིང༑ བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་བས་རང་དང་ལྷ་རྣམས་བདེ་བ་ཆེན་པོའི་བདག་ཉིད་དུ་གྱུར། སྤྱི་བོ་ནས་སྐུ་ལ་ཞུགས་པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་བོ་ལ་རྡོ་རྗེ་སེམས་དཔའ། ཕག་མོ་ལ་མི་
བསྐྱོད་པ། མཁའ་འགྲོ་མ་ལ་རྣམ་སྣང། ལཱ་མ་ལ་དོན་གྲུབ། དུམ་སྐྱེས་མ་ལ་འོད་དཔག་མེད། གཟུགས་ཅན་མ་ལ་རིན་འབྱུང་གིས་དབུ་བརྒྱན་ཅིང། དབང་གི་ལྷ་རྣམས་རང་ཉིད་ལ་ཐིམ་པར་གྱུར།  བཞི་པ་མཆོད་ཅིང་བསྟོད་ནས་ལྷའི་འཁོར་ལོ་བསྒོམ་པའི་ཚུལ་ནི་
བདག་བསྐྱེད་ཀྱི་མཆོད་པ་ལ་བྱིན་བརླབ་གོང་གི་སྔོན་འགྲོའི་སྐབས་བཞིན་ལ།  མཆོད་ཡོན། ཞབས་བསིལ། ཞལ་བསིལ།  ཞེས་དང།  པཱ་ཏྱཾ་ གྱི་རྗེས་སུ་  ཨོཾ་ཨཉྩ་མཱ་ནཾ་ཨཱ་ཧཱུཾ།  ཞེས་པ་འཇུག། སྔར་སྤྱན་དྲངས་པའི་མཆོད་པའི་ལྷ་མོ་རྣམས་ཀྱིས་མཆོད་པར་བསམས་ལ།  ཨོཾ་ཨརྒྷཾ་

[020A]༄༅། །པྲ་ཏཱིཙྪ་སཱཧཱ། ཨོཾ་པཱ་ཏྱཾ་པྲ་ཏཱིཙྪ་སཱཧཱ། ཨོཾ་ཨཉྩ་མཱ་ནཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱ་ཧཱུཾ་སཱཧཱ།  ནས།  ཨོཾ་བཛྲ་ཤཔྡ་ཨཱ་ཧཱུཾ་སཱཧཱ།  ཞེས་པའི་བར་དང།  ཨོཾ་ཨཱ་བཛྲ་ཨ་དརཤེ་ཧཱུཾ།  ཞེས་སོགས་རིག་མ་དྲུག་གིས་
མཆོད༑ རྒྱས་པར་སྤྲོན་རིག་མ་བཅུ་དྲུག་གིས་མཆོད་ཀྱང་རུང། ནང་མཆོད་འབུལ་བ་ནི།  མགྲོ་ན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་བཀོད་པའི་རྡོ་རྗེའི་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར།  གཡོན་
བའི་མཐེབ་སྲིན་ཀྱིས་ནང་མཆོད་སྨིན་མཆམས་ནས་གྱེན་དུ་འཐོར་ཞིང།  ཨོཾ༑ མཆོད་དོ༑ ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོར་གྱུར་པ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་
བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་འདས་འཁོར་ལོ་སྡོམ་པའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་རྡོ་རྗེ་རྣལ་འབྱོར་མའི་ཞལ་དུ་  ྾ ། གྲུབ་ཆེན་དྲིལ་བུ་པའི་  ྾ །
གྲུབ་ཆེན་རུས་སྤལ་ཞབས་ཀྱི་  ྾ ། གྲུབ་ཆེན་ཛ་ལནྡྷ་རི་པའི་  ྾ ། གྲུབ་ཆེན་ནག་པོ་སྤྱོད་པའི་  ྾ ། གྲུབ་ཆེན་གུ་ཧྱ་པའི་  ྾ ། གྲུབ་ཆེན་རྣམ་རྒྱལ་ཞབས་ཀྱི་  ྾ ། གྲུབ་ཆེན་ཏཻ་ལོ་པའི་  ྾ ། གྲུབ་ཆེན་ནཱ་རོ་པའི་  ྾ ། ཕམ་མཐིང་པ་སྐུ་མཆེད་ཀྱི་  ྾ །
གློག་སྐྱ་ཤེས་རབ་བརྩེགས་ཀྱི་  ྾  མལ་ལོ་བློ་གྲོས་གྲགས་ཀྱི་  ྾ ། ས་ཆེན་ཀུན་དགའ་སྙིང་པོའི་  ྾ ། སློབ་དཔོན་བསོད་ནམས་རྩེ་མོའི་  ྾ ། རྗེ་བཙུན་གྲགས་པ་རྒྱ་མཚན་གྱི་  ྾ ། ཆོས་རྗེ་ས་སྐྱ་པཎྜི་ཏའི་  ྾  པོ་དོང་རིན་པོ་ཆེའི་  ྾ ། ཁྲོ་ཕུ་རིན་

[020B]  ྾ ། ཡང་རྩེ་བ་རིན་ཆེན་སེངྒེའི་  ྾ ། ཆོས་རྗེ་བུ་སྟོན་རིན་ཆེན་གྲུབ་ཀྱི་  ྾ ། ཐུགས་སྲས་རིན་ཆེན་རྣམ་རྒྱལ་གྱི་  ྾ ། ཀུན་མཁྱེན་ཤེས་རབ་དཔལ་བཟང་གི་  ྾ ། མཁས་གྲུབ་དགེ་ལེགས་དཔལ་བཟང་བོའི་  ྾ ། ཞ་ལུ་བ་ལེགས་པ་རྒྱལ་
མཚན་གྱི་  ྾ ། རྒྱ་མ་པ་རིན་ཆེན་རྒྱལ་མཚན་གྱི་  ྾ ། ཉན་པོ་ཤཱཀྱ་རྒྱལ་མཚན་གྱི་  ྾ ། ཆོས་རྗེ་ཡོན་ཏན་བཤེས་གཉེན་གྱི་  ྾ ། ཆོས་རྗེ་བློ་གྲོས་རྣམ་རྒྱལ་གྱི་  ྾ ། ཤར་ཆེན་རིན་ཆེན་རྒྱལ་མཚན་གྱི་  ྾ ། སྒོམ་པ་དེ་ནམ་མཁའ་རྒྱལ་མཚན་གྱི་  ྾   བློ་གྲོས་
ཟེར་བའང་འདུག་གོ།  པཎ་ཆེན་བློ་བཟང་ཆོས་ཀྱི་རྒྱལ།  འདི་ནས་སྒོམ་བདེན་མ་མཁའ་རྒྱལ་མཚན་གྱི་བར། འདིར་སྐྱིད་ཤོད་སྤྲུལ་པའི་སྐུ་དང་ཁྲི་ཆེན་རྡོ་རྗེ་འཆང་གི་གསན་ཡིག་ལྟར་བཀོད་པ་ཡིན་ལ། པཎ་ཆེན་ཐམས་ཅད་མཁྱེན་པ་ཆེན་པོའི་གསན་ཡིག་གི་དཀྱུས་དང། གྲུབ་མཆོག་འཇམ་དཔལ་རྒྱ་མཚོའི་གསན་ཡིག་
ལ་འདི་དང་མི་འདྲ་བ་འདུག་པ་མཚན་གྱི་རྣམ་གྲངས་སམ་ཇི་ལྟར་ཡིན་དཔྱད།  མཚན་གྱི་  ྾ ། སྔགས་ཆེན་དགེ་འདུན་དོན་གྲུབ་ཀྱི་  ྾ ། རྗེ་བཙུན་ངག་དབང་བློ་བཟང་ཆོས་ལྡན་གྱི་  ྾ ། འཇམ་དབྱངས་བཞད་པའི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། ཁྲི་ཆེན་དགེ་འདུན་ཕུན་
ཚོགས་པའི་ཞལ་དུ་ཨོཾ་ཨཱ་ཧཱུཾ། འཇམ་དབྱངས་བདེ་པའི་རྡོ་རྗེའི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་རྡོ་རྗེ་འཆང་ངག་དབང་མཆོག་ལྡན་པའི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། གཞན་ཡང་དབང་བསྐུར་རྒྱུད་
བཤད་མན་ངག་གནང་བའི་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  ནང་མཆོད་སྙིང་གའི་ཐད་ནས་གྱེན་དུ་འཐོར་ཞིང།  ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། ཨོཾ་སརྦ་བུདྡྷ་ཌཱ་ཀི་ནི་ཡེ་བཛྲ་ཝ་རྞྞ་ནཱི་ཡེ་ཧུཾ་ཧཱུཾ་ཕཊ་སཱཧཱ་ཨོཾ་ཨཱ་ཧཱུཾ། ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ་

[021A]༄༅། །ཨོཾ་ཨཱ་ཧཱུཾ།  ཞེས་པ་ནས།  ཨོཾ་རླུ་པི་ཎཱི་ཡེ་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  མཐེང་སྲིན་གྱིས་ནང་མཆོད་བླངས་ཏེ་ལྕེ་རྩེ་སྨིན་མཚམས་སྤྱི་
གཙུག་གསུམ་དུ་ཐིག་ལེ་བྱས་ལ་འབྲུ་གསུམ་བརྗོད། ནང་མཆོད་ལྟེ་བའི་ཐད་ནས་མཆོག་སྦྱིན་གྱི་ཕྱག་རྒྱས་འཐོར་ཞིང།  གཞན་ཡང་སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བརྟེན་པ། བསྟན་པ་དང་འཁོར་རྣམ་བཞི་སྐྱོང་པར་ཞལ་གྱིས་
བཞེས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་སྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  ནང་མཆོད་བུས་མོའི་ཐད་ནས་མཆོག་སྦྱིན་གྱི་ཕྱག་རྒྱས་གཏོར་ལ།  དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང་རྣལ་འབྱོར་མ་དང་ཕྱོགས་སྐྱོང་ཞིང་སྐྱོང་ཀླུ་ལ་
སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞིས་བདག་གཉུ་ག་མར་གནས་པ་དང། སེམས་ཅན་ཐམས་ཅད་ལྟར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  དེ་ནས་རང་གི་ལྕེ་ལ་བདུད་རྩི་བཞག་ལ།  ཨོཾ་ཨ་མྲྀ་ཏ་སྭ་ད་ན་སྭ་བྷཱ་ཝ་ཨཱདྨ་ཀོཧཾ། མགྲོན་ཐམས་ཅད་
ཡེ་ཤེས་ཀྱི་བདུད་རྩིས་མཉེས་ཞིང་ཚིམ་པར་གྱུར། སྙིང་པོའི་རྣལ་འབྱོར་མ་བཞིས་ཐོད་པའི་ནང་གི་བདུད་རྩི་ལྔས་མཆོད་པར་གྱུར། ཨོཾ་སརྦ་བཛྲ་  ྾   འདི་ལ་གསལ་བའི་མཆོད་པའི་ཐ་སྙད་བྱས་ནས་འབུལ་བ་པོའི་སྙིང་པོའི་རྣལ་འབྱོར་མ་བཞི་སྔར་དབང་ལྷ་དང་ལྷན་དུ་སྤྱན་འདྲེན་
པར་སྒྲུབས་ཐབས་ཡིད་བཞིན་ནོར་བུ་ལས་གསལ་བར་ཐོན་ཞིང། གཙུག་ནོར་དང་དགོངས་པ་རབ་གསལ་གྱིའང་དགོངས་པར་གནས་ལ། རང་གི་སྙིང་གནས་སྤྲོས་པ་རང་མི་རུང་བ་མ་ཡིན་ནོ། །སྔར་ཡབ་ཡུམ་གྱི་གསང་གནས་བྱིན་གྱིས་བརླབ་པ་དང། གནས་བཞིར་སྔགས་འཁོར་བཀོད་པ་སོགས་དྲན་པར་བྱས་ལ།  ཨོཾ་ཤྲཱི་མཧཱ་སུ་ཁཿ་

[021B] གནས་བཞི་དང་གསང་གནས་བྱིན་གྱིས་བརླབས་པའི་ཡབ་ཡུམ་སྙོམས་པར་ཞུགས་པའི་བྱང་སེམས་ཞུ་བ་སྤྱི་བོ་ནས་མགྲིན་པར་སླེབས་པ་ན་དགའ་བ་ ཞེས་པ་ནས།  ལྷན་སྐྱེས་ཀྱི་ཡེ་ཤེས་སྐྱེས་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་
སུ་མྱོང། དཀྱིལ་འཁོར་པའི་ལྷ་རྣམས་ལྷན་སྐྱེས་ཀྱི་བདེ་བ་དང་སྟོང་པ་ཉིད་དབྱེར་མེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར།  དེ་ལྟར་སྙོམས་པར་ཞུགས་ནས་བདེ་ཆེན་བསྐྱེད་པ་ནི་གསང་མཆོད་དང། དེ་དང་ལྟ་བ་གཉིས་སྦྱར་ནས་བསྒོམ་པ་ནི་དེ་ཁོ་ན་ཉིད་ཀྱི་
མཆོད་པའོ། །བསྟོད་པ་ནི། ལྷ་སོ་སོའི་སྐུ་གསལ་བར་དམིགས་ནས།  ཨོཾ་ཤྲཱི་བཛྲ་ཧེ་ཧེ་  ྾  སཱཧཱ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་བཛྲ་བཻ་རོ་ཙ་ནཱི་  ྾  སཱཧཱ། ཨོཾ་སརྦ་བུདྡྷ་  ྾  སཱཧཱ། ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཨོཾ་ལཱ་མེ་ཧུཾ་ཧཱུཾ་ཕཊ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་རཱུ་པི་ཎི་ཡེ་ཧུཾ་ཧཱུཾ་ཕཊ།  ཡབ་ཀྱི་རྐང་བརྒྱད་ནི།།
ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧཱུཾ་ཧཱུཾ་ཕཊ། ཨོཾ་མཧཱ་ཀལྤཱགྣི་སཾ་ནི་བྷཱ་ཡ་ཧཱུཾ་ཧཱུཾ་ཕཊ། ཨོཾ་ཛ་ཊཱ་མུ་ཀུ་ཊོཏྐ་ཊཱ་ཡ་ཧཱུཾ་ཧཱུཾ་ཕཊ། ཨོཾ་དཾཥྚཱ་ཀ་རཱ་ལོ་གྲ་བྷཱིཥ་ཎ་མུ་ཁཱ་ཡ་ཧཱུཾ་ཧཱུཾ་ཕཊ། ཨོཾ་སཧ་སྲ་བཧུ་ཛ་བྷཱ་སུ་རཱ་ཡ་ཧཱུཾ་ཧཱུཾ་ཕཊ། ཨོཾ་པ་ར་ཤུ་པཱ་ཤོ་དྱཱ་ཏ་ཤཱུ་ལ་ཁ་ཊཱདྒ་དྷཱ་རི་ཎེ་ཧཱུཾ་
ཧཱུཾ་ཕཊ། ཨོཾ་བྱཱ་གྷྲཱ་ཛ་ནཱ་མབར་དྷ་རཱ་ཡ་ཧཱུཾ་ཧཱུཾ་ཕཊ། ཨོཾ་མཧཱ་དྷཱུ་མྤྲཱནྡྷཱ་ཀཱ་ར་ཝ་པུ་ཥཱ་ཡ་ཧཱུཾ་ཧཱུཾ་ཕཊ།  ཡུམ་གྱི་རྐང་བརྒྱད་ནི།  ཨོཾ་ན་མོ་བྷ་ག་ཝ་ཏི་བཛྲ་བཱ་རཱ་ཧཱི་བཾ་ཧཱུཾ་ཧཱུཾ་ཕཊ། ཨོཾ་ན་མོ་ཨཱརྱ་ཨ་པ་ར་ཛི་ཏེ་ཏྲཻ་ལོཀྱ་མཱ་ཏེ་བི་དཡེ་ཤྭ་རཱི་ཧཱུཾ་ཧཱུཾ་ཕཊ། ཨོཾ་ན་མོ་སརྦ་བྷཱུ་ཏ་བྷ་ཡཱེ་བ་ཧེ་
མ་ཧཱ་བཛྲེ་ཧཱུཾ་ཧཱུཾ་ཕཊ། ཨོཾ་ན་མོ་བཛྲཱ་ས་ནི་ཨ་ཛི་ཏེ་ཨ་པ་ར་ཛི་ཏེ་བཱ་ཤཾ་ཀ་རི་ནེ་ཏྲ་ཧཱུཾ་ཧཱུཾ་ཕཊ། ཨོཾ་ན་མོ་བཧྲ་མ་ཎཱི་ཤོ་ཥ་ཎི་ཀྲོ་དཧེ་ཀ་ར་ལེ་ནི་ཧཱུཾ་ཧཱུཾ་ཕཊ། ཨོཾ་ན་མོ་ཏྲཱ་ས་ནི་མཱ་ར་ཎི་པྲ་བཧེ་ད་ནཱི་པ་རཱ་ཛ་ཡེ་ཧཱུཾ་ཧཱུཾ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟ་མྦྷ་ནི་མོ་ཧ་ནི་ཧཱུཾ་ཧཱུཾ་ཕཊ་

[022A]༄༅། །ཨོཾ་ན་མོ་བཛྲ་པཱ་རཱ་ཏཱི་མཧཱ་ཡོ་གི་ནཱི་ཀཱ་མེ་ཤྭ་རི་ཁ་གེ་ཧཱུཾ་ཧཱུཾ་ཕཊ།  ཅེས་པས་བསྟོད་དེ་སྔགས་ཀྱི་མཆོད་པའང་ཡིན་ནོ། །རྐང་བརྒྱད་གཉིས་བོད་སྐད་དུ་བྱེད་ན།  ཨོཾ༑ བཅོམ་ལྡན་དཔའ་པོའི་དབང་ཕྱུག་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་དག་ཧུཾ་ཧཱུཾ་
ཕཊ༑  ཐོག་མཐར་སྦྱར་ནས།  བསྐལ་པ་ཆེན་པོའི་མེ་དང་མཉམ་པའི་འོད། །རལ་བའི་ཅོད་བན་མི་བཟད་པ་དང་ལྡན། །མཆེ་བ་རྣམ་པར་གཙིགས་པ་འཇིགས་པའི་ཞལ། །སྟོང་ཕྲག་ཕྱག་ནི་འབར་བའི་འོད་ཟེར་ཅན། །དགྲ་སྟེ་ཞགས་གདེངས་
མདུང་དང་ཁ་ཊཱཾ་འཛིན། །སྟག་གི་པགས་པའི་ན་བཟའ་འཛིན་པ་ཅན། །སྐུ་ཆེན་དུད་ཀ་བགེགས་མཐར་མཛད་ལ་འདུད། །བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ། །འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུག་འབྱུང་པོའི་
འཇིགས་པ་ཐམས་ཅད་རྡོ་རྗེ་ཆེན་པོས་འཇོམས། །རྡོ་རྗེའི་གདན་བཞུགས་གཞན་གྱིས་མི་ཐུབ་དབང་བྱེད་སྤྱན། །གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམ་པར་མཛད། །བདུད་རྣམས་སྐྲག་ཅིང་སྐེམ་པས་གཞན་གྱི་ཕྱོགས་ལས་རྒྱལ། །རྨུགས་བྱེད་
རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ། །རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད། ། ཅེས་པའོ།  །མཆོད་བསྟོད་མཛད་པའི་ལྷ་མོ་སྤྱན་དྲངས་པ་རྣམས་རང་གནས་སངས་རྒྱས་ཀྱི་ཞིང་དུ་གཤེགས་པར་གྱུར།  དེ་ལྟར་མཆོད་བསྟོད་བྱས་པའི་རྗེས་སུ་
ལྷའི་འཁོར་ལོ་བསྒོམ་པ་ལ་བསླབ་ཚུལ་ལ་གཉིས་ལས། དང་པོ་རྒྱ་ཆེ་བ་ལ་བསླབ་ཚུལ་ནི། ཐ་མལ་གྱི་སྣང་བའི་གཉེན་པོར་དག་པའི་གསལ་སྣང་སྒྲུབ་དགོས་པས་སྒྲུབ་ཐབས་ཀྱི་ཐོག་མ་ནས་འདིའི་བར་གྱི་དམིགས་པ་རྣམས་ལ་སྐབས་དེ་དང་དེའི་དམིགས་པ་ལས་གཞན་དུ་མ་ཡེངས་པར་བྱས་ཏེ་བྱིང་རྒོད་དང་བྲལ་བར་རིམ་པ་བཞིན་

[022B] དེ་ཡང་སྔམ་སྔམ་མ་གསལ་བར་ཕྱི་མ་མི་བསྒོམ་ཞིང་ཕྱི་མ་བསྒོམས་པའི་ཚེ་སྔམ་མ་བརྗེད་ཙམ་ལ་བསླབ། དེ་ལྟར་བསྐྱེད་ཆོག་གི་སྐོར་ཟིན་ནས་མཚམས་འདིར་སླེབས་བ་དང་རྟེན་བརྟེན་པ་ཡོངས་རྫོགས་དུས་གཅིག་ཏུ་ཡིད་ངོར་ཤར་བ་ལ་དམིགས་རྟེན་བཅོལ་བ་ལས་གཞན་དུ་མི་དཔྱོད་པར་དེ་ཉིད་ཡང་དང་ཡང་དུ་གསལ་བཏབ་པ་ལ་
རྩེ་གཅིག་ཏུ་བཞག་ནས་གསལ་སྣང་སྒྲུབས་ན་སྟོབས་ཤིན་ཏུ་ཆེ་བ། ་རྗེ་ཐམས་ཅད་མཁྱེན་པའི་དགོངས་པ་ཐུན་མོང་མ་ཡིན་པ་ཡིན་ལ། ཡོངས་རྫོགས་འཆར་མ་བདེ་ན་དང་པོར་ཡས་རྐྱང་ཞལ་གཅིག་ཕྱག་གཉིས་པ་ཙམ་ལ་གསལ་སྣ་བསྒྲུབ་ཅིང་དེ་ལ་གསལ་སྣང་བརྟན་པ་ན་ཞལ་ཕྱག་ཡོངས་རྫོགས་དང་རྒྱན་དང་ཕྱག་མཚན་རྫོགས་པ་དང་ཡུམ་དང་འཁོར་
གྱི་ལྷ་གཅིག་གཉིས་ནས་གཞལ་ཡས་ཁང་གི་བར་བསྣན་པ་ལ་གསལ་སྣང་བསྐྱེད། དེ་ཡང་བསྒོམ་བྱའི་དོན་བློ་ལ་ཡང་ཡང་འཆར་བཅུག་ནས་གོམས་པ་ཇེ་ཆེར་སོང་བས་གསལ་སྣང་ཆེར་འགྲོའོ། །ཐ་མལ་བའི་ཞེན་པའི་གཉེན་པོར་ནི་རྟེན་བརྟེན་པ་ཐམས་ཅད་ལ་འབྲས་དུས་ཀྱི་ཧེ་རུ་ཀའི་གཞལ་ཡས་ཁང་དང། སྐུ་གསུང་ཐུགས་ལ་
སོགས་པ་དེ་དང་དེ་དངོས་ཡིན་སྙམ་པའི་དག་པའི་ང་རྒྱལ་ཤུགས་ཆེན་བསྐྱེད་པར་བྱ་ལ། དེ་ལྟར་ང་རྒྱལ་བསྒོམ་པ་ནི་གཙོ་བོ་དང། གསལ་སྣང་སྒྲུབ་པ་ནི་དེའི་ཡན་ལག་གོ་ཟབ་པ་དང་རྒྱ་ཆེ་བ་གཉིས་ཚོགས་ལ་བསླབ་པ་ནི། རྟེན་བརྟེན་པ་གང་གསལ་བ་རྣམས་ལ་དམིགས་ནས་རྣམ་པ་རང་བཞིན་མེད་པར་ངེས་པའི་
འཛིན་སྟངས་ཅན་གྱི་བློ་དང། དེ་ཡང་བདེ་བ་ཆེན་པོའི་ངོ་བོར་ཅི་སྐྱེ་བྱ་སྟེ། བསྐྱེད་རིམ་པའི་ཟབ་གསལ་གཉིས་མེད་ཅེས་བསྒྲུབ་བྱ་དམ་པའོ། །དེ་ལྟ་བུའི་ཚུལ་གྱིས་དག་པའི་སྣང་ཞེན་བརྟན་པོ་བསྐྱེད་ནས་གནས་པ་བསྒྲུབ་པ་ནི་ཐོག་མར་ཕྲ་ཐིག་ལྟ་བུའི་དམིགས་པ་གཅིག་ལ་རྩེ་གཅིག་ཏུ་བཞག་པའི་འཇོག་སྒོ་མཁོ་ནའི་སྒོ་ནས་སྒྲུབ་དགོས་པས་སྔ་ཕྱི་དེ་དག་
གི་ཚེ་དྲན་ཤེས་བསྟེན་ནས་འཛིན་སྟངས་ཀྱི་ངར་ཆ་དང་གསལ་ཆ་འདོན་ལུགས་བྱིང་རྒོད་གཅོད་ཚུལ་སོགས་ནི་ཐུན་མེང་བའི་ལམ་གྱི་རིམ་པ་གཉིས་སུ་མདོ་དང་ཤིང་རྟ་ཆེན་པོ་ངག་གི་དགོངས་པ་ལྟར་ལེགས་པར་གཏན་ལ་ཕབ་པ་དང་ཁྱད་པར་ཅུང་ཟད་ཀྱང་མ་མཆིས་པས་དེ་དག་ལས་ཤེས་པར་བྱ་དགོས་ཤིང་འདིར་ཁྱད་པར་ནི། གཙོ་བོ་ཞལ་གཅིག་

[023A]༄༅། །ཕྱག་གཉིས་པ་ལྟ་བུ་བསྒོམ་པ་ནས། དེ་དང་དེའོ་སྙམ་པའི་ང་རྒྱལ་དང་བཅས་ཏེ་བསྒོམ་པ་ཡིན་ཞིང་ཞིབ་པར་སྔགས་རི་མེ་དང་འདོད་འཇོ་སོགས་ལས་ཁོང་དུ་ཆུད་པར་བྱའོ། །གསུམ་པ་ཐུན་གྱི་མཇུག་ཏུ་ཇི་ལྟར་བྱ་བ་ལ་བཟླས་པ་དང་གཏོར་མ་གཉིས་ལས། དང་པོ་བཟླས་པ་ཇི་
ལྟར་བྱ་བ་ནི། མི་རུས་ཀྱི་ཕྲེང་བའམ་བོ་དཧི་ཙི་ལ་སོགས་པ་ལས་མཐུན་གྱི་ཕྲེང་བ་ཕྲེང་ཐག་དང་གྲངས་སོགས་མཚན་ཉིད་བཞིན་དུ་བསྒྲུབས་པ་ལ།  སྭ་བྷཱ་ཝ་ ས་སྟོང་པར་སྦྱངས།  སྟོང་པའི་ངང་ལས་ཕྲེང་བ་སྐད་ཅིག་གིས་གསུང་རྡོ་རྗེ་པདྨ་གར་དབང་དམང་པོ་ཞལ་གཅིག་ཕྱག་གཞིའི་གཡས་
གཉིས་པདྨ་དང་ཌཱ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱངྒ་འཛིན་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་རང་བཞིན་གྱི་གནས་ནས་བསྒོམས་པ་
དང་འདྲ་བའི་ཡེ་ཤེས་པ་སྤྱན་དྲངས། ཕཻཾ། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར།  བུམ་ཆུས་གཏོར་ལ།  ཨོཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྟའི་ བར་གྱིས་མཆོད།  ཨོཾ་པདྨ་ནི་རྟྱ་ཤྭ་རི་ཧུཾ་ཧཱུཾ་ཕཊ།  ཅེས་པའམ།  ཨོཾ་སཱཧཱ་ཧཱ་ཧུ་ཧུཾ་ཧཱུཾ་ཕཊ་
 ཅེས་པ་གང་རིགས་བརྒྱ་རྩ་བརྒྱད་བཟླས་ནས།  གསུང་རྡོ་རྗེ་ཡོངས་སུ་གྱུར་བ་ལས་ཕྲེང་བའི་རྣམ་པར་གྱུར།  བཟླས་པའི་དམིགས་པ་ནི་ལྷ་རང་རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་གི་མཐར། བཟླས་བྱའི་སྔགས་ཀྱིས་གཡོན་སྐོར་དུ་བསྐོར་བའི་དབུས་ཀྱི་ཡི་གེ་ལས་དཀྱིལ་འཁོར་གྱི་ལྷ་ཚོགས་
སྤྲོས༑ འགྲོ་བའི་དོན་བྱས། སླར་འདུས་ནས་དབུས་ཀྱི་ཡི་གེ་ལ་ཐིམ་པའི་ཚུལ་གྱིས་སོ་སོའི་སྔག་བཟླ་བ་ནི་དམ་ཚིག་གི་བཟླས་པ་དང། ཡང་རང་གི་ཐུགས་ཀའི་ཧཱུཾ་ཡིག་ལས་བཟླས་བྱའི་སྔགས་ཀྱི་ཕྲེང་བ་ཐོན་བ་དྷཱུ་ཏཱིའི་ནང་བརྒྱུད་འོག་ཏུ་སོང་བརྡོ་རྗེའི་རྩེ་མོ་ནས་ཕྱག་རྒྱའི་བྷ་གའི་དྷཱུ་ཏཱིར་ཞུགས། གྱེན་དུ་སོང་བ་ཡུམ་གྱི་ཞལ་ནས་རང་གི་ཞལ་དུ་ཞུགས། དྟཱུ་ཏིའི་

[023B] ཡང་སྔར་ལྟར་འཁོར་བ་ལ་དམིགས་ནས་ཀྱང་བཟླ་བ། མན་སྙེ་སོགས་ལས་ཆོས་ཐམས་ཅད་མཉམ་པ་ཉིད་ཀྱི་ང་རྒྱལ་གྱིས་སྔགས་ཕྲེང་དང་པོར་རང་གི་ཁ་ནས་ཞུགས་ཏེ་རིམ་པ་དེ་བཞིན་དུ་འཁོར་བར་མོས་ནས་བ་ཟླ་བ་ལ་དོ་ཡིའི་བཟླས་བཞེས་གསུངས། ངག་ནས་སྔགས་བཟླ་བའི་ཚེ་ཞལ་ཐམས་ཅད་དང་འཁོར་གྱི་ལྷ་ཐམས་
ཅད་ཀྱིས་ཟློས་བར་བསྒོམ་ཞིང་འཕྲེང་བ་རེ་འདྲེན་པ་དང་མཉམ་དུ་མཐེ་བོང་ལྕགས་ཀྱུར་བྱས་པས་ལྷ་རེ་བཀུག་པ་རྣག་ལ་ཐིམ་པའི་མོས་པའང་བྱ། གཞན་ཡང། སྔར་སྨོས་པའི་སྒྲུབ་ཐབས་ཀྱི་གཞུང་གཉིས་དང་དགོངས་པ་རབ་གསལ་ལས་རྡོ་རྗེའི་བཟླས་པ་དང་ངག་ནས་སྔགས་དྲག་ཏུ་བཟླབ་ནི་ཁྲོ་བོའི་བཟླས་པ་བྱ་བར་གསུངས་པའི་རྡོར་བཟླས་ལཱུ་ཡི་པའི་སྒྲུབ་ཐབས་
ཀྱི་འགྲེལ་བ་གསུམ་སོགས་ལས་བཤད་པ་ལྟར་བྱ་བའི་ཚུལ་ནི། རང་གི་ཐུགས་ཀའི་ཧཱུཾ་གིནཱ་ད་ལས་རླུང་དཀར་ཤས་ཆེ་བའི་འོད་ཟེར་ཁ་དོག་ལྔ་པ་ལྡང་བན་རྩེ་མོ་ནས་དཀྱིལ་འཁོར་གྱི་ལྷ་ཚོགས་འཕྲོ་བའི་རླུང་གི་རང་གདངས་ཧཱུཾ་གི་གདངས་སུ་ཤར་བ་ཕྱིར་འབུད་པ་ནི་སྣ་བུག་གཡས་པ་ནས་ཐོན་ཏེ་མ་དག་པའི་སྣོད་བཅུད་སྦྱངས། རླུང་ནང་དུ་རྡུབ་པ་
ན་ཨོཾ་གྱི་གདངས་ཀྱིས་སྣ་བུག་གཡོན་པ་ནས་ཞུགས་ནཱ་ད་ལ་ཐིམ། གནས་པའི་རང་གདངས་ཨའི་གདངས་སུ་ཤར་བར་མོས་ནས་བཟླ་བ་ཡིན་ཏེ། ད་དུང་གནད་ཞིབ་ཏུ་ཤེས་བར་བྱ་དགོས་པ་ཡོད་ལ། འདུས་པ་སོགས་ནས་གསུངས་པའི་བསྐྱེད་རིམ་པའི་རྡོ་རྗེའི་བཟླས་པ་ནི། ལྕེ་དང་མཆུ་མི་མ་གུལ་བར་ཡིད་ཀྱིས་འབྲུ་གསུམ་ལ་སོགས་པའི་
སྔགས་བཟླ་བར་མོས་པ་ཡིན་པས་དེ་ཡང་བདེ་མཆོག་གི་སྐབས་འདིར་བྱས་པར་འགལ་བ་མེད་འདྲ་ཞིང། དེ་དག་ལ་སོགས་པ་སྐབས་གང་ཡིན་གྱི་དམིགས་པ་ལས་སེམས་གཞན་དུ་མ་ཡེངས་པ་གལ་ཆེ་ཞིང། གཞན་ཡང་ཧ་ཅང་མྱུར་བུལ་དང། ཧ་ཅང་སྤྲ་ཆེབ་དང། རིང་ཐུང་གི་ཚད་གང་ཡིན་ལས་གོ་ལྡོག་པ་དང། ཉམས་པ་སོགས་བཟླས་པའི་སྐྱོན་
དང་བྲལ་བར་བཟླའོ། །བཟླ་བྱའི་སྔགས་ལ་ཡབ་ཀྱི་རྩ་སྔགས་སམ་ཕྲེང་སྔགས་ནི།  ཨོཾ་ཀ་ར་ཀ་ར། ཀུ་རུ་ཀུ་རུ། བྷནྡྷ་བྷནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿ་ཧྲཿ་ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ། བ་ས་རུ་དཧི་རཱནྟྲ་མཱ་ལཱ་བ་

[024A]༄༅། །ལམྦི་ནེ། གྲིཧྞ་གྲིཧྞ་སཔྟ་པཱ་ཏཱ་ལ་ག་ཏ་བྷཱུཾ་ཛ་གཱཾ་སརྦྦཱཾ་བཱ་ཏ་རྫ་ཡ་ཏ་རྫ་ཡ། ཨཱ་ཀཌྜྷྱ་ཨཱ་ཀཌྜྷྱ། ཧྲཱིཾ་ཧྲཱིཾ། ཛྵཽ་ཛྵཽ། ཀྵྨཱཾ་ཀྵྨཱཾ། ཧཱཾ་ཧཱཾ། ཧཱིཾ་ཧཱིཾ། ཧཱུཾ་ཧཱུཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དཧི་ལི་དཧི་ལི། ཧུཾ་ཧཱུཾ་ཕཊ།  ཅེས་པ་དང་
ཡུམ་གྱི་རྩ་སྔགས་ནི།  ཨོཾ་བཛྲ་བཱ་རཱ་ཧཱི། པྲོཏ་དགེ་པྲོཏ་དགེ། ཧ་ན་ཧ་ན་པ་ཎཱཾ། ཀིཾ་ཀི་ནི། །གིཾ་བི་ནི། དཧུ་ན་དཧུ་ན། བཛྲ་ཧ་ཏེ། ཤོ་ཥ་ཡ་ཤོ་ཥ་ཡ། བཛྲ་ཁ་ཊྭཾ་ག་ཀ་པཱ་ལ་དྷཱ་རི་ཎི། མ་ཧཱ་བི་ཤི་ཏ། མཱཾ་སཱ་ས་ནི། མ་ནུ་ཥཱནྟ་པྲ་བྲྀ་ཏེ་ས་ནི་དྷྱ་ན་ར་སི་ར་མཱ་ལ་གྲཾ་ཐི་ཏ་དྷཱ་ར་
ཎི༑  སྔགས་འདི་དག་ལ་འདྲ་མིན་སྣ་ཚོགས་ཡོད་པར་འདིར་རྗེ་ཐམས་ཅད་མཁྱེན་པའི་དྲིལ་བུ་ལུས་དཀྱིལ་གྱི་སྒྲུབ་ཐབས་དགོངས་པ་རབ་གསལ་དགའ་ལྡན་བར་རྙིང་ལྟར་བཀོད།  སུ་མྦྷ་ནི་སུ་མྦྷ། ཧ་ན་ཧ་ན། པྲཱཎཱཾ། སརྦ་བཱ་ཤཱ་དཱ་ནཱཾ། མཧཱ་མཱནྶ་ཙྪེ་ད་ནི། ཀྲ་དྷ་མུ་རྟེ་དཾཥྚཾ་ཀ་ར་ལི་ནི། མཧཱ་མུ་དྲེ། ཤྲཱི་ཧེ་རུ་
ཀཾ། དེ་བ་སྱཱ་གྲ་མ་ཧི་ཥཱི། ས་ཧ་སྲ་ཤཱི་རེ། ས་ཧ་སྲ་བཱ་ཧ་བེ། ཤ་ཏ་ས་ཧ་སྭ་ན་ནེ་ཛྭ་ལི་ཏ། ཏེ་ཛ་སེ་ཛྭ་ལ་མུ་ཁེ་སཾ་ག་ལ་ལོ་ཙ་ནེ། བཛྲ་ཤྭ་རི་རེ། བཛྲ་ས་ནི། མི་ལི་ཏ། ཙི་ལི་ཏ། ཧེ་ཧེ། ཧཱུཾ་ཧཱུཾ། ཁ་ཁ། དཧུ་རུ་དཧུ་རུ། མུ་རུ་མུ་རུ། ཨ་དྭེ་ཏེ། མ་ཧཱ་ཡོཾ་གི་
ནཱི༑ པ་ཐི་ཏ་སིདྡྷེ། ཏྲེཾ་དྷཾ། ཏྲེཾ་དྷཾ། གྲཾ་གྲཾ། ཧེ་ཧེ། ཧ་ཧ། བཧི་མེ། ཧ་ས་ཧ་ས་བའི་རེ། ཧཱ་ཧཱ། ཧེ་ཧེ། ཧཱུཾ་ཧཱུཾ། ཏྲཻ་ལོ་ཀྱ་བི་ནཱ་ཤ་ནི་ཤ་ཏ་ས་ཧ་སྲ་ཀོ་ཊི། ཏ་ཐཱ་ག་ཏ། པ་རི་བཱ་རེ། ཧཱུཾ་ཧཱུཾ་ཕཊ། སིཾ་ཧ་རུ་པེ་ཁཿ་ག་ཙ་རུ་ཕེ་ཨཱ་ཏྲཻ་ལོ་ཀྱ་ཨུ་དྷ་རེ་ས་མུ་ཏྲ་
མེ་ཁ་ལེ། གྲ་ས་གྲས་ཧཱུཾ་ཧཱུཾ་ཕཊ། བའི་ར་དེ་ཏེ་ཧཱུཾ་ཧཱུཾ། ཧ་ཧ། མཧཱ་པ་ཤུ་མོ་ཧ་ནཱི་ཡོ་གི་ཤྭ་རཱི་ཏྭཾ། ཌཱ་ཀི་ནི་སརྦྦ་ལོ་ཀཱ་ནཱཾ་བནྡྷ་ནཱི་ས་ཏྱ་པྲ་ཏྱ་ལ་ཀ་རི་ཎི་ཧཱུཾ་ཧཱུཾ་ཕཊ། བཧུ་ཏ་ཏྲཱ་ས་ནི་མཧཱ་ཡཱི་ར་བ་ར་མ་སིདྡྷ་ཡོ་གི་ཤྭ་རེ་ཕཊ། ཧཱུཾ་ཧཱུཾ་ཕཊ་སཱཧཱ།  ཡབ་ཀྱི་སྙིང་བོ་ནི་

[024B] ཌཱ་ཀི་ནཱི་ཛཱ་ལ་ཤཾ་བ་རཾ་སཱ་ཧཱ།  ཉེ་སྙིང་ནི།  ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ།  ཡུམ་གྱི་སྙིང་པོ་ནི།  ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱ་ཧཱ།  ཉེ་སྙིང་ནི།  ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞཱ་ནི་ཡེ་ཧུཾ་ཧཱུཾ་ཕཊ་སཱཧཱ།  སྙིང་པོའི་རྣལ་འབྱོར་མ་བཞིའི་
སྔགས་ནི༑  ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ།  སོགས་བཞིའོ། །བཟླས་པའི་གྲངས་ནི། གཙོ་བོ་ལ་འབུམ། འཁོར་དང་ཡེ་ཤེས་འབེབས་པའི་སྤགས་ཁྲི། ཁ་སྐོང་ཆད་ལྷག་གི་ཉེས་པ་དག་པའི་ཕྱིར་ཞི་བའི་སྦྱིན་བསྲེག་ཅི་འགྲུབ་བྱ་བ་ནི་དབང་བསྐུར་བ་དང་རབ་གནས་བདག་འཇུག་སྦྱིན་སྲེག་སོགས་ཀྱི་སྔོན་དུ་དགོས་པའི་ལས་རུང་
གི་བསྙེན་པའི་གྲངས་ཡིན་ལ། ལས་རབ་འབྱམས་སྒྲུབ་པའི་བསྙེན་པ་ལ་ནི། ལས་སྒྲུབ་པའི་སྔགས་སོ་སོ་ལ་བསྙེན་པའི་གྲངས་ཚད་མི་འདྲ་བ་དུ་མ་གསུངས་པ་ལ་བཞི་འགྱུར་དུ་བཟླ་པ་དང། བཅུ་ཆའི་ལྷ་དབང་དུ་བྱེད་པའི་སྦྱིན་བསྲེགས་བྱས་པ་དགོས་ཤིང། བསྙེན་པ་དེ་གཉིས་གང་ཡིན་ཡང། བཟླས་དམིགས་སྐབས་
གང་ཡིན་ལས་གཞན་དུ་མ་ཡེངས་པར་བཟླས་པ་རྣམས་གྲངས་སུ་བརྩི་བམ་གཏོགས་ཡིད་གཡེངས་པས་བཟླས་པ་སོགས་གྲངས་ལ་མི་ཕན་ལ། འོན་ཀྱང་ཐུན་མཚམས་སོགས་གནས་སྐབས་ཐམས་ཅད་དུ་སྔགས་བཟླས་པས་བར་ཆད་ཞི་བ་དང། ལྷས་བྱིན་གྱིས་བརླབས་པ་དང། དག་གི་ནུས་པ་བསྐྱེད་པ་སོགས་དགོས་པ་
མང་བས་ངག་སྔགས་བཟླ་བ་དང་མ་བྲལ་བར་བྱའོ། །གཉིས་པ་གཏོར་མ་ཇི་ལྟར་འབུལ་བའི་ཚུལ་ནི། འདས་མ་འདས་ཀྱི་གཏོར་མ་ཤ་ཆང་ལ་སོགས་པས་ལེགས་པར་བརྒྱན་པ་བཤམས་པ་རྣམས་སྔར་ལྟར་བྱིན་གྱིས་བརླབས་ནས།  ཕཻཾ༑ རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་
ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོད་དང་ཞིང་སྐྱོང་སོགས་འཁོར་དང་བཅས་པ་ཐམས་ཅད་ཡོངས་སུ་རྫོགས་པའི་ཧེ་རུ་ཀའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཨོཾ་ཨརྒྷཾ་པྲ་ཏཱིཙྪ་སཱཧཱ་ ཞེས་སོགས་ཆུ་

[025A]༄༅། ། གཉིས་ནས་རོལ་མོའི་བར་གྱིས་མཆོད།  ལག་པ་གཉིས་རྡོ་རྗེའི་ཐལ་མོ་དང། མཆོད་པའི་འཁོར་གསུམ་པོ་རྣམས་བདེ་སྟོང་གི་ངོ་བོར་གྱུར།  རྡོ་རྗེ་ཐལ་མོ་ཁ་ཕྱེ་བའི་མཐིལ་དུ་གཏོར་སྣོད་དངོས་སུ་བཞག་པའམ་བཞག་བར་མོས་ནས།  ལྷ་རྣམས་ཀྱི་ལྗགས་ལ་
ཧཱུཾ་དཀར་པོ་ལས་  ྾  སྤུ་གུས་དྲངས་ནས་གསོལ་བར་གྱུར། ཨོཾ་བཛྲ་ཨ་ར་ལི་ཧོཿ་ཛཿ་ཧཱུཾ་བཾ་ཧོཿ་བཛྲ་ཌཱ་ཀིནྱ་ས་མ་ཡ་སྟྭཾ་ཏྲི་ཤྱ་ཧོཿ་ ཞེས་པའི་སྔགས་ལན་ཅིག་བརྗོད་པས་གཙོ་བོ་དང། གཉིས་པས་ཡུམ། གསུམ་པས་རྣལ་འབྱོར་མ་བཞི་ལ་འབུལ། སྔར་ལྟར་ཆུ་གཉིས་ནས་
རོལ་མོའི་བར་དང། རིག་མ་དྲུག་གམ་བཅུ་དྲུག་གིས་མཆོད། སྔར་ལྟར་སྔགས་ཀྱི་མཐར་འབྲུ་གསུམ་བཏགས་པས་ནང་མཆོད་འབུལ། རྐང་བརྒྱད་གཉིས་ཀྱིས་བསྟོད།  སྲིད་པ་དང་མཉམ་ཞི་བ་ཆགས་བཅོམ་ཀུན་ཏུ་རྟོག་པ་འཇོམས་ཁྱོད་ནི་དངོས་པོ་མཐའ་དག་མཁའ་ལྟར་གཟིགས་
པ་དང་ལྡན་པ། །མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད། ། ཅེས་སོགས་འདོད་དོན་ལ་གསོལ་བ་གདབ།  དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་
སྐྱོང་ཀླུལ་སོགས་པ་སྐད་ཅིག་གིས་འོད་གསལ་དུ་བཅུག་པ་ལས།   ྾   ཞེས་བ་ནས་ནང་མཆོད་ཀྱི་བར་སྔར་གྱི་སྔོན་འགྲོ་གཏོར་མ་བཞིན་དང། དེ་ནས་རྐང་བརྒྱད་གཉིས་ཀྱིས་བསྟོད།  ལྷ་ཡི་ཚོགས་རྣམས་མ་ལུས་དང།   ྾  ཡིད་ལ་འདོད་པ་ཀུན་གྲུབ་ཤོག།  ཅེས་འདོད་དོན་ལ་གསོལ་བ་
བཏབ༑ དེ་ནས་ཆད་ལྷག་གི་ཉེས་བཞི་པའི་དོན་དུ་དྲིལ་བུ་དཀྲོལ་བ་དང་བཅས་ཡིག་བརྒྱ་བཟླ། སྙིང་གར་བ་དཀོར་བྱ་བ་སོགས་སྔར་གྱི་སྙིང་བོའི་ཕྱག་རྒྱ་སྦྱིན་པ་དང་བཅས།  ཨོཾ་ཡོག་ཤུདྡྷཱ་སརྦ་དྷརྨྨཱ་ཡོ་ག་ཤུདྡྷོ་ཧཾ།  མཐེབ་སྲིན་གྱིས་སེ་གོལ་གཏོག་པ་སྔོན་དུ་འགྲོ་བས།  ཨོཾ་བཛྲ་མུཿ་འཇིག་ཉེན་པ་རྣམས་རང་གནས་

[025B]  དེ་ནས་ཉེར་བསྡུ་ནི།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་བས་རྟེན་དང་བརྟེན་པའི་དཀྱིལ་འཁོར་རྣམས་སྣང་བར་བྱས་ཏེ་འོད་དུ་གྱུར་པའི་བསྲུང་འཁོར་དུར་ཁྲོད་དང་བཅས་པ་
གཞལ་ཡས་ཁང་ལ་ཐིམ། གཞལ་ཡས་ཁང་འཁོར་རྣམས་ལ་ཐིམ། མཆམས་ཀྱི་བུམ་པ་ཐོད་པ་དང་བཅས་པ་བཞི་སྙིང་པོའི་རྣལ་འབྱོར་མ་བཞི་ལ་ཐིམ།  འདོད་འཇོག་ཧཱུཾ་ལས་འོད་ཟེར་འཕྲོས་པས་རྟེན་དང་བརྟེན་པའི་དཀྱིལ་འཁོར་སོགས་སྣོད་བཅུད་ཐམས་ཅད་སྣང་བར་བྱས་ཏེ་འོད་དུ་གྱུར་
བའི་སྣོད་བཅུད་དུར་ཁྲོད་ལ་ཐིམ་ཞིང་དེ་བསྲུང་འཁོར་དང་བཅས་པ་གཞལ་ཡས་ཁང་ལ་ཐིམ་པ་སོགས་འདི་ལྟར་གསུངས་པ་བཞིན་བྱས་ཀྱང་ཆོག།  དེ་བཞི་ཡང་གཙོ་བོའི་ཞལ་བཞི་ལ་ཐིམ། གཙོ་བོ་ཡབ་ཡུམ་ཡང་འོད་དུ་ཞུ་ནས་ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་ཡིག་ཡོངས་སུ་གྱུར་པ་ལས། བཅོམ་
ལྡན་འདས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་ཡུམ་རྡོ་རྗེ་ཕག་མོ་དམར་མོ་གྲི་གུག་དང་ཐོད་པ་འཛིན་པ་ལ་འཁྱུད་པར་གྱུར་པའི་སྙིང་གར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ་ ཞེས་པ་ནས།  ཕཊ་ཕཊ་དུད་ཀ་རྣམས་
ཀྱིས་མཚན་པར་གྱུར།  སྔགས་ཚན་བ་རེར་གཡོན་པའི་མཐེབ་མཇུབ་ཀྱིས་ཤར་ནས་ཕྱོགས་བཞིར་གཡོན་སྐོར་དུ་སེ་གོལ་གཏོག་བ་དང་བཅས་ཨོཾ་སུམྦྷ་ནི་ ཞེས་སོགས་ཞལ་བཞི་པའི་སྔགས་བརྗོད་དེ་ཚམ་རྔམ་སྔགས་ཀྱི་བསྲུང་བ་ཡང་བྱའོ།  །སྦིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་
བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྷན་ཅིག་གར་བྱེད་ཤོག་ལྷ་མོ་ཚད་མ་དམ་ཆོག་ཚད་མ་དང། །དེས་བརྗོད་གསུང་ཡང་མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས།།

[026A]༄༅། །བདག་ཅག་རྗེས་སུ་འཛིན་པའི་རྒྱུར་གྱུར་ཅིག་སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག་ ཅེས་སོགས་དགེ་རྩ་རྣམས་རྫོགས་པར་
བྱང་ཆུབ་ཏུ་བསྔོ་ཞིང་སྨོན་ལམ་གདབ། ཡིག་བརྒྱ་མང་དུ་བརྗོད་དེ་ལྟའི་ང་རྒྱལ་གྱིས་སྤྱོད་ལམ་ལ་འཇུག་པར་བྱའོ། །དེ་ལྟར་ཐུན་དངོས་ཀྱི་རྣལ་འབྱོར་རྣམས་ལ་ཚུལ་བཞིན་དུ་བསླབ་པར་བྱས་བར་ཐུན་མཆམས་སུ་ཇི་ལྟར་བྱ་བའི་ཚུལ་ནི། མཐོང་ཐོས་ལ་སོགས་པའི་སེམས་ཅན་ཐམས་ཅད་འཁོར་ལོ་བདེ་མཆོག་ཏུ་བལྟ་བའི་ཚངས་སྤྱོད་ལ་གནས་པ་དང། བླ་མ་དང་སངས་རྒྱས་
བྱང་སེམས་ཀྱི་སྐུ་དངོས་སམ་གཟུགས་བརྙན་མཐོང་བའི་ཚེ་འཁོར་ལོ་བདེ་མཆོག་ཏུ་མོས་ནས་རྐང་བརྒྱད་ཀྱིས་བསྟེད་ཅིང། བདག་ཉིད་ལའང་སྔགས་ཀྱི་བསྟོད་པ་དེས་མཆོད་པར་བྱ་ལ། དུས་རྟག་ཏུ་བདེན་འཛིན་བྱི་དམིགས་གཏད་ཐམས་ཅད་བཤིག་པའི་རང་བཞིན་མེད་རྟོགས་ཀྱི་ལྟ་བ་དང། དེ་ཡང་བདེ་བའི་ངོ་བོར་བསྐྱེད་
ནས་ཁམས་གསུམ་གྱི་འཁོར་ལོ་ཐམས་ཅད་ལྟན་སྐྱེས་ཀྱི་བདེ་སྟོང་གི་ངོ་བོར་དབྱེར་མེད་པར་བསྒོམ་པའི་རྣལ་འབྱོར་སྐྱོང་བ་དང་ཕྱི་རོལ་གྱི་འདོད་པའི་ཡོན་ཏན་སྤྱི་དང་བྱེ་བྲག་ལ་ཡང་བད་སྟེང་གི་ཡེ་ཤེས་དེ་ཉིད་ཀྱི་རོལ་པ་ལས་མ་འདས་པའི་རྒྱས་བཏབ་ནས་ལོངས་སྤྱོད་པར་བྱ་ཞིང། དེ་ལས་བདེ་བ་ཆེན་པོ་རྒྱས་པའི་མཐུས་
མཉམ་གཞག་བདེ་སྟོང་གི་ཏིང་ངེ་འཛིན་ཇེ་འཕེལ་དུ་འགྲོ་བ་དང། དེ་ཤུགས་ཇེ་ཆེར་སོང་བ་ཙམ་གྱིས་ཡུལ་སྣང་བདེ་བར་འཆར་ཕུལ་ཆེར་འགྲོ་བའི་མཉམ་རྗེས་གཅིག་གྲོགས་སུ་གཅིག་འགྲོ་ངེས་ཤེས་པ་ཞིག་གི་ཉམས་ལེན་གྱི་སྒོ་ནས་ཅི་ལའང་བག་ཚ་བ་དང་རེ་དྭོགས་ཐམས་ཅད་སྤངས་ནས་རྣལ་འབྱོར་བས་དབའ་བོ་སེང་གེ་
བཞིན་དུ་ཉམ་ང་མེད་པར་སྤྱད་པར་བྱ། ཀུན་སྤྱོད་ལས། ཤྲཱི་ཧེ་རུ་ཀའི་གོ་འཕང་གནས། །ཡན་ལག་གིས་ནི་བསྐྱོད་པ་དང། །ཚིག་གི་རབ་འབྱམས་ཇི་སྙེད་པ། དེ་སྙེད་ཕྱག་རྒྱ་གསང་སྔགས་ཡིན། །ཞེས་རང་ལྷའི་ང་རྒྱལ་བརྟན་པོའི་རྩིམ་ཞིག་པའི་དང་ནས་བྱས་པའི་ལུས་ངག་གི་བྱ་བ་ལུང་མ་བསྟན་རྣམས་ཀྱིས་ཀྱང་

[026B] ལྷའི་རྣལ་འབྱོར་དང་བདེ་སྟོང་གི་ཡེ་ཤེས་ལ་གོམས་བ་བརྟན་པོར་སོང་བན་གཞན་ལ་མི་དགེ་བར་འགྱུར་བའི་ལུས་ངག་གི་ཀུན་སྤྱོད་དུ་མ་ཞིག་ཀྱང་ཚོགས་རྫོགས་པའི་ཡན་ལག་ཏུ་འགྱུར་བར་གསུངས་པས་སྤྱོད་ལམ་ཐམས་ཅད་དུ་ལྷའི་ང་རྒྱལ་གྱི་
རྩི་དང་མ་བྲལ་བ་བྱ། ཁྲུས་བྱེད་པ་ན། ཆུ་དབང་གི་སྐབས་ལྟར་ལྷ་མོ་རྣམས་ཀྱིས་རང་ལ་ཁྲུས་གསོལ་བའི་མོས་པ་བྱ། ཁ་ཟས་ཀྱི་རྣལ་འབྱོར་ནི།  ལག་པ་གཡས་ལ། ཧོ་དཀར་པོ་ལས་སྐྱེས་པའི་འཁོར་ལོ་རྣམ་སྣང་གི་ངོ་བོ་ཧོས་མཚན་བ། ལག་པ་གཡོན་ལ་ཧ་དམར་པོ་ལས་སྐྱེས་པའི་
སྣང་མཐའི་ངོ་བོ་པདྨ་དམར་པོ་འདབ་མ་བརྒྱད་པ་ཧས་མཚན་པ། རྫས་ཀྱི་སྟེང་དུ་ཉི་མ་ལ་ཧྲུའི་སྔོན་པོ་མི་བསྐྱོད་པའི་རང་བཞིན་ཅན་གནས་པར་གྱུར།  བཟའ་བཏུང་ལག་པ་གཡས་པའི་སྟེང་དུ་བཞག་ནས་གཡོན་པས་ཁ་དག་པ་ལ་དངོས་སུ་བྱ་བའམ་དེ་ལྟར་མོས་ནས།  ཧ་ཧོ་ཧྲཱི་ ལན་
གསུམ་ལ་སོགས་པ་བརྗོད་ནས།  ཧས་ཁ་དོག་དང་ཧོས་དྲི་དང་ཧྲཱི་ས་ནུས་པའི་སྐྱོན་རྣམས་བཅོམ་ཞིང་བདུད་རྩིར་གྱུར། ཧྲཱི་འི་གཡས་སུ་ཨོཾ་དཀར་པོ། གཡོན་དུ་ཨཱ་དམར་པོ། མདུན་དུ་ཧཱུཾ་སྔོན་པོ། ཨོཾ་ཨཱ་ཧཱུཾ།  ལན་གསུམ་ལ་སོགས་པ་བརྗོད་
ནས་  རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར།  ཅེས་ཁ་ཟས་བྱིན་བརླབ་བྱ་ཞིང། དེ་ལྟར་མ་གྲུབ་ན་སྔར་གྱི་གཏོར་མ་བྱིན་བརླབ་རྒྱས་བསྡུས་གང་ཡང་རུང་བ་ཞིག་གི་སྒོ་ནས་བྱིན་གྱིས་བརླབས། བླ་མ་དང་དཔའ་བོ་རྣལ་འབྱོར་མ་རྣམས་ལ་ཁ་ཟས་ཀྱི་ཕུད་ཀྱིས་མཆོད། ཆོས་ཐམས་ཅད་རང་བཞིན་
གྱིས་མ་གྲུབ་པའི་སྟོང་པ་ཉིད་དུ་མཉམ་པར་མོས་ནས།  ཨོཾ་ས་མ་ཡ་ཤུདྡྷཱ་སརྦ་དྷརྨཱ་ས་མ་ཡ་ཤུདྡྷོཧཾ། རང་གི་ལྕེ་ལ་ཧཱུཾ་དཀར་པོ་ལས་སྐྱེས་པའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྡུ་གུས་ཁ་ཟས་ཀྱི་བཅུད་དྲངས་ཏེ་

[027A]༄༅། །སྙིང་གའི་ཧཱུཾ་ཡིག་ལྷ་ལྔ་འདུས་པའི་བདག་ཉིད་ལ་ཕུལ་བས་ལྷ་རྣམས་བདེ་བ་ཆེན་པོས་ཚིམ་ཞིང་མཉེས་པར་གྱུར་ པ་བསམས་ནས་ནང་གི་སྦྱིན་སྲེག་གི་ཚུལ་གྱིས་ལོངས་སྤྱོད། འཁོར་ལོ་བདེ་མ་ཆོག་གི་སྒབས་འདི་དག་ཏུ་ཁ་ཟས་ལ་ལོངས་སྤྱོད་
པའི་ཚེ་ལག་མཆོད་དང་འབྲེལ་བ་བྱས་ན་དབུལ་བསེལ་ཅིང་ཅི་བསམས་བ་ཐམས་ཅད་འགྲུབ་པ་སགས་ཕན་ཡོན་དཔག་ཏུ་མད་པ་གསུངས་པས་ལག་ལེན་ལ་འདེབས་འབྱུང་ནཾ་ཤིན་ཏུ་ལེགས་བས་དེའི་ཚུལ་ནི། སྒྲུབ་ཐབས་དགོངས་པར་བ་གསལ་དང་འདོད་འཇོ་སོགས་ནས་ཤེས་པར་བྱ། ཉལ་བའི་རྣལ་འབྱོར་ནི། སྣོད་
བཅུད་རིམ་གྱིས་ཐིམ་པ་ནས། རང་ཧེ་རུ་ཀ་ཡབ་ཡུམ་འོད་དུ་ཞུ་བའི་བར་སྔར་གྱི་ཉེར་བསྡུ་བཞིན་དང། ཡབ་ཡུམ་འོད་དུ་ཞུ་བ་ཐུགས་ཀའི་ཉི་གདན་ལ་ཐིམ། ཉི་གདན་ཡང་ཧཱུཾ་ལ་ཐིམ། ཧཱུཾ་ཡང་ཞབས་ཀྱུ་དང། ལུས་དང། མགོ་དང། ཟླ་ཕྱེད་དང། ཐིག་ལེ་དང། ནཱ་དའི་བར་རིམ་གྱིས་བསྡུས། ནཱ་ད་ཡང་
མི་དམིགས་པར་བསམས་ནས་སྙིང་གར་བསྡུད་རིམ་བྱས་པའི་འོག་ཏུ་སེམས་གཡོ་མེད་དུ་བཟུང་ནས་གཉིད་ལོག་གོ་ལྡང་བའི་དུས་སུ་རྣལ་འབྱོར་མ་རྣམས་ཀྱིས་གླུ་དང་ཌཱ་མ་རུའི་སྒྲས་བསྐུལ་བའི་རྐྱེན་གྱིས་སད་པར་མོས་ལ། ཐུན་དང་པོ་སྔར་བཤད་པ་ཇི་ལྟ་བ་བཞིན་དུ་བསྒོམ་ཞིང། ཐུན་རྗེས་མ་རྣམས་ལ་རྒྱས་
བསྡུས་ཀྱི་རིམ་པ་དུ་མ་ཞིག་གསུངས་ཀྱང། བསྐྱེད་རིམ་ལ་སེམས་ཅུང་ཟད་ལས་རུང་གི་ཏིང་ངེ་འཛིན་མ་ཐོབ་པར་དུ་དག་པ་གསུམ་ནས་སྦྱོར་བ་ཚིགས་གསོག་སོགས་བྱས་པ་ལེགས་ཤིང། གཏོར་མ་ཡང་ཐུན་ཐམས་ཅད་ཀྱི་མཐར་འགྲུབ་ན་བྱ་བ་བཟང་ལ། གལ་ཏེ་མ་འགྲུབ་ན་ཐུན་རྗེས་མ་གཅིག་བུའི་
མཐར་བྱས་པས་ཀྱང་ཆོག་གོ། དེ་རྣམས་ཀྱིས་བདག་བསྐྱེད་ཀྱི་བསྒོམ་བཟླས་ཇི་ལྟར་བྱ་བའི་ཚུལ་བསྟན་ཟིན་ནས། འདིའི་རས་བྲིས་ཀྱི་དཀྱིལ་འཁོར་སྒྲུབ་ཅིང་མཆོད་པའི་ཆོ་གའི་ལག་ལེན་གྱི་རིམ་པ་ཇི་ལྟར་བྱ་བའི་ཚུལ་ནི། རང་གི་མདུན་དུ་ཅོག་ཙེ་ལྟ་བུའི་སྟེགས་མཐོ་བའི་སྟེང་དུ་རས་བྲིས་ཀྱི་དཀྱིལ་འཁོར་

[027B] ཉེར་སྤྱོད་ལྷ་གྲངས་ལས་མི་ཉུང་བ་དཀྱིལ་འཁོར་གྱི་གཡོན་ནས་འོག་བརྩམས་ཏེ་འགོད་ཅིང། འདས་མ་འདས་ཀྱི་གཏོར་མ་དང་མདུན་ཕྱོགས་སུ་ཆུ་བཞིའི་སྣོད་བཟེད་ཞལ་དང་བཅས་བཤམས་པ་སོགས་ལེགས་པར་འདུ་བགྱིས་ནས་བདག་བསྐྱེད་ཡོངས་སུ་
རྫོགས་པ་ཉེར་བསྡུའི་བར་བཏང་བའི་རྗེས་སུ་རང་ཧེ་རུ་ཀ་ཕྱག་གཉིས་པའི་རྣལ་འབྱོར་དང་བཅས་ནས་ཀུ་ཤ་སྔོ་ལྗང་རྩ་བ་དང་རྩེ་མོ་མ་ཉམས་པ་ཟུང་བརྒྱད་ལ་  ཁཎྜ་རོ་ཧི་ བརྗོད་དེ་ལས་བུམ་གྱི་ཆུས་བསང་  ཧཱུཾ་ལས་གྱུར་པའི་ཀུ་ཤ་རྣམས་སུ་གྱུར་ བར་བསམས་ལ།  ཨོཾ་ཀུ་ཤ་འདི་ནི་གཙང་ཞིང་
དག༑ ༑ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། །སཱ་ཧཱ།  ཞེས་བརྗོད་རྗེས་དཀྱིལ་འཁོར་གྱི་
མཐར་ཕྱོགས་གཡོན་བསྐོར་དང་མཚམས་གཡས་བསྐོར་དུ་ཀུ་ཤ་སྔ་མའི་རྩེ་མོས་ཕྱི་མའི་རྩ་བ་ནོན་པར་བྱས་ཏེ་འགོད། དེ་ནས་སྦྱང་བ་བྱ་བ་ནི། གཏོར་མ་གསུམ་དང་ཏིང་ལོ་ཆངས་བུ་དང་བཅས་པ་གསུམ་བཤམས་པ་རྣམས་ལ་  ཁཎྜ་རོ་ཧི་ ས་བསང། སྭ་བྷཱ་ཝ་ས་སྦྱངས།  ཨ་ཀཱ་རོའི་སྔགས་ལན་གསུམ་
གྱིས་བྱིན་གྱིས་བརླབ།  ཨོཾ་སརྦ་བིགྷཱན་ན་མཿ་སརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱ་སརྦ་ཏད་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀ་ཧྞེ་དཾ་བ་ལིནྟ་ཡེ་སཱ་ཧཱ།  ཞེས་པ་ཚར་རེ་དང། གཏོར་མ་རེ་དཀྱིལ་འཁོར་ལ་ཕྱིར་བསྐོར་ལ་བཏང། དེ་ནས་ཆངས་པུ་ཏིང་ལོ་དང་སྦྲགས་པ་དེས་སྔར་ལྟར་
བསྐོར་བ་དང་མཉམ་དུ་ཧཱུཾ་བཞི་པའི་སྔགས་རེ་བཇོད་ནས་དེ་དག་ཕྱི་རོལ་ཏུ་དོར་ཞིང་རྡོ་རྗེ་གསོར་དྲིལ་བུ་གསིལ་བ་དང་བཅས།  གང་དག་དཀྱིལ་འཁོར་ཆེན་པོ་ལ་གནས་ཤིང་བདག་ཅག་གིས་དཀྱིལ་འཁོར་སྒྲུབ་པར་བྱེད་པ་ལ་བར་དུ་གཅོད་པའི་བགེགས་ཀྱི་ཚོགས་ཐམས་ཅད་

[028A]༄༅། །མཆོད་སྦྱིན་གྱི་གཏོར་མ་འདིས་ཚིམ་པར་གྱིས་ལ། གནོད་པ་དང་གདུག་པའི་སེམས་ཞི་ཞིང། ཞི་བ་དང་ཕན་པའི་སེམས་དང་ལྡན་པས་རང་རང་སོ་སོའི་གནས་སུ་སོང་ཞིག་ ཅེས་བརྗོད་དེ་ཞལ་བྮ་པའི་སྔགས་བཟླས། གུ་གུལ་གྱི་
བདུག་པས་བདུག་ཅིང། ཡུངས་ཀར་གྱིས་བྲབ་པར་བྱའོ། །དེ་ནས་དཀྱིལ་འཁོར་གྱི་གཟུགས་བརྙན་མེ་ལོང་གི་ངོས་འཆར་དུ་བཅུག་ལ།  ཇི་ལྟར་བལྟམས་པ་ ཞེས་སོགས་ཚིགས་བཅད་སྔགས་དང་བཅས་པ་བརྗོད་དེ་དཀྱིལ་འཁོར་ལ་ཁྲུས་གསོལ་ནས་མ་དག་པའི་དྲི་མ་སྦྱངས། ཀུ་ཤ་འགྲེམས་པ་ནས་འདིའི་བར་བདེ་ཆེན་
རོལ་མཚོར་རྡུལ་ཚོན་གྱི་དཀྱིལ་འཁོར་སྒྲུབ་པའི་དབང་དུ་བྱས་ནས་གསུངས་ཀྱང། ལཱུ་ཡི་པའི་རས་བྲིས་ཀྱི་དཀྱིལ་འཁོར་སྒྲུབ་མཆོད་ལའང་དེ་ལྟར་བྱས་ན་རུང་བ་ལྕང་སྐྱ་རྡོ་རྗེ་འཆང་གིས་གསུངས་པ་ལྷར་འཐད་པས་འདིར་ཡང་ལོང་ཡོད་ཀྱིང་སྤྲོན་དེ་ལྟར་བྱ་བ་ལེགས་པ། མ་བྱས་ཀྱང་ཆད་བའི་སྐྱོན་མེད་དོ། །དེ་ནས་དཀྱིལ་འཁོར་སྒྲུབ་པ་
དངོས་ནི། ལས་བུམ་བསྒྲུབས་ཡོད་ན་ལས་བུམ་གྱི་ཆུས་དཀྱིལ་འཁོར་ལ་བསངས་ཤིང། མེད་ན་འདིས་མཚོན་གོང་འོག་གི་བུམ་ཆུས་བསང་བ་ཐམས་ཅད་ལ་གཡོན་པའི་མཐེབ་སྲིན་གྱིས་བསྒྲུབས་པའི་ནང་མཆོད་གཏོར་ཏེ།  ཨོཾ་ཁ་ཎྜ་རོ་ཧི་ཧུཾ་ཧཱུཾ་ཕཊ། ཧེ་དཀར་པོ་རུ་དམར་པོ་ཀ་མཐིང་ཁ་སྟེ་དེ་གསུམ་
གྱི་དོན་རང་བཞིན་གྱིས་གྲུབ་པའི་རྒྱུ་དང་བརྗོད་པ་དང་བྲལ་བ་དང་གང་དུ་ཡང་མི་གནས་པ་ཉིད་དོ། །ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨཿ་སྭ་བྷཱ་ཝ་ཤུདྡྷོ་ཧཾ། དཀྱིལ་འཁོར་རང་བཞིན་གྱིས་རྣམ་པར་དག་པས་གཟུང་བ་དང་འཛིན་པས་སྟོང་བའི་སྟོང་པ་ཉིད་དུ་གྱུར་
ཧེ་རུ་ཀ་ཞེས་པའི་ཡི་གེ་གསུམ་ཡོངས་སུ་གྱུར་པ་ལས་ཨོཾ་དཀར་པོ་ཨཱ་དམར་པོ་ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པར་གྱུར། དེ་ལས་རིམ་པ་བཞིན་སྐུ་གསུང་ཐུགས་ཀྱི་རིགས་ཀྱི་དཀྱིལ་འཁོར་གྱི་ལྷ་ཚོགས་རྣམས་སྤྲོ་ས། འགྲོ་བ་ཐམས་ཅད་ལྷ་ལྔའི་

[028B] ཨོཾ་ཨཱ་ཧཱུཾ་ལ་རིམ་པ་བཞིན་དུ་ཐིམ་ཞིང། ཨོཾ་ཡང་ཨཱ་ལ། ཨཱ་ཡང་ཧཱུཾ་ལ། དེའི་ཞབས་ཀྱུ་ཨཱུ་ནི་ཧ་ལ། ཧ་མགོ་བོ་ལ། མགོ་བོ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་
ལ༑ ནཱ་ད་ཡང་ཇེ་ཕྲ་ཇེ་ཕྲ་ལ་སྐྲའི་རྩེ་མོ་བརྒྱ་སྟོང་གི་ཆ་ཙམ་དུ་གྱུར། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱདྨ་ཀོ་ཧཾ། ནཱ་ད་ཡང་མི་དམིགས་པའི་ཕྱིར་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་སྔོན་པོ་ལས་རླུང་གི་དཀྱིལ་འཁོར་སྔོན་པོ་
གཞུ་ལྟ་བུ་གཡས་གཡོན་གཉིས་སུ་རྒྱལ་མཚན་གྱིས་མཚན་པ་ ཞེས་བ་ནས།  ཀཱ་ལི་དང་ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས་ ཞེས་པའི་བར་བདག་བསྐྱེད་བཞིན་དང།  ཟླ་བའི་དབུས་སུ་དཀར་ལ་དམར་བའི་མདངས་ཅན་གྱི་ཧཱུཾ་ཡིག་སོ་སོར་རྟོག་
པའི་ཡེ་ཤེས། ཧཱུཾ་ལས་ཁ་དོག་སྣ་ལྔ་བའི་འོད་ཟེར་འཕྲོས་པའི་རྩེ་མོ་ལས་ ཞེས་པ་ནས།  མཚམས་ཀྱི་འདབ་མ་བཞིར་ཟླ་གདན་ལ་བུམ་པ་བདུད་རྩིས་གང་བའི་སྟེང་དུ་ཀ་པཱ་ལ་བྱང་ཆུབ་ཀྱི་སེམས་ཀྱིས་གང་བ་རེ་རེ་ ཞེས་པའི་བར་བདག་བསྐྱེད་ཇི་ལྟ་བ་བཞིན་བྱ་ལ། དེ་
ཡང་བདེ་མཆོག་གི་སྐབས་བདག་མདུན་ཐ་ངང་དུ་སྒྲུབ་པ་མི་རུང་བ་མ་ཡིན་པས་དེ་ལྟར་བསྒྲུབ་པའི་ཕྱོགས་ལ་རང་ཉིད་ཅེས་པའི་ཚིག་འདོར་དགོས་ཀྱང་བདེ་ཆེན་རོལ་མཚོ་བདག་མདུན་ཐ་མི་དང་དུ་སྒྲུབ་པའི་ཕྱོགས་ཡིན་པ་ནི་འོག་ཏུ་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་རང་དང་གཙོ་བོ་ཐ་མི་དད་པའི་སྤྱི་གཙུག་ནས་ཞུགས་ཞེས་
སོགས་གསུངས་པས་ཤེས་ནུས་ལ། འདིར་ཡང་དེ་གསོར་བཞག་བྱས་ན་ལེགས་པས་རང་ཉིད་ཅེས་པའི་ཚིག་འདོར་མི་དགོས་ཤིང། མདུན་གྱི་དཀྱིལ་འཁོར་དང་བདག་ཉིད་ཐ་མི་དད་པའི་ང་རྒྱལ་གྱིས་བསྒྲུབ་པར་བྱའོ། །དེ་ནས་སྔར་སྟ་གོན་བྱས་པ་དང་འབྲེལ་བའི་སྐབས་ཡིན་ན་དེའི་ལྷ་དང་བསྲེབ་བདེ་ཆེན་རོལ་མཚོ་ལྟར་བྱ་ཞིང་

[029A]༄༅།  །མདུན་བསྐྱེད་སྒྲུབ་མཆོད་ཙམ་གྱི་སྐབས་འདིར་དེ་ལྟར་མ་དགོས་པས། གཙོ་བོའི་ཐུགས་ཀར་ཟླ་བ་ལ་རྡོ་རྗེ་སེམས་དཔའི་ངོ་བོ།  ཨོཾ་ཧ་དཀར་པོ།  ཞེས་པ་ནས།  ཙཎྜི་ཀའི་ངོ་བོ་ཕཊ་ཕཊ་དུད་ཀ་རྣམས་ཀྱིས་མཚན་པར་གྱུར།  རྒྱས་པར་སྤྲོན། ལག་པ་གཡས་སྤོས་
འཛིན་ཅིང༑ གཡོན་པ་དྲིལ་བུ་གསིལ་བ་དང་བཅས།  ཁམས་ཀྱི་སྙིང་པོ་གཅིག་པུ་མ་རུངས་བདུད། །རབ་ཏུ་བཅོམས་ཤིང་འགྲོ་བ་མ་ལུས་པའི། །རང་བཞིན་མངོན་སུམ་མཛད་པ་རང་བཞིན་ནི། །འགྲོ་བ་མཐའ་ཡས་རང་བཞིན་ཀུན་གཤེགས་ཤིག་ ཅེས་དཀྱིལ་
ཆོག་ཉི་ཤུ་པ་ནས་འབྱུང་བ་འདིའི་སྒོ་ནས་སྤྱན་འདྲེན་པའི་ཕྱག་ལེན་ལྟར་དང། ཚིགས་བཅད་དྲེ་དབང་དོན་དེ་ཉིད་རབ་གསལ་དུ་འགྱུར་མི་འདྲ་ཙམ་བྱུང་བ་བཞིན་བྱས་ཀྱང་འགལ་བ་མེད་ཅིང་མི་སྤྲོན་ཚིགས་བཅད་བཞག་པས་འཐུས།  ཕཻཾ། ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་
དྲངས། ཁཎྜ་རོ་ཧིའི་ སྔགས་བརྗོད་ནི། ལས་བུམ་གྱི་ཆུས་ཕྱིར་འབྲངས་ཀྱི་བགེགས་བསྐྲད།  ཨོཾ་ཤྲཱི་ཧེ་རུ་ཀ་ཨ་རྒྷཾ་པྲ་ཏཱི་ཙྪ་སཱཧཱ།  ཞེས་སོགས་ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད།  ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་རང་དང་གཙོ་བོ་ཐ་མི་དད་
པའི་སྤྱི་གཙུག་ནས་ཞུགས། སྙིང་གར་ཆགས་པ་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་རྡོ་རྗེའི་ལམ་ནས་ཡུམ་གྱི་པདྨར་བབས་པ་ཡོངས་སུ་གྱུར་པ་ལས། དཔལ་འཁོར་ལོ་བདེ་མཆོག་ལྷ་ལྔའི་རྟེན་དང་བརྟེན་པར་བཅས་པའི་དཀྱིལ་འཁོར་ཡོངས་
སུ་རྫོགས་པར་གྱུར་ནས་ཡུམ་གྱི་པདྨ་ནས་འཕྲོས། ཨོཾ་བཛྲ་ཨདྐུ་ཤ་ཛཿ་ སོགས་བརྗོད་ནས།  རང་རང་གི་དམ་ཚིག་པ་རྣམས་དང་གཉིས་སུ་མེད་པར་གྱུར། ཕཻཾ། ལྷ་ཐམས་ཅད་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་གི་འོད་ཟེར་གྱིས་དབང་གི་ལྷ་

[029B] ཨོཾ་ཨརྒྷཾ་པྲ་ཏཱིཙྪ་སཱཧཱ།  ཞེས་སོགས་ཀྱིས་མཆོད།  དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ།  ཞེས་པ་ནས།  དབང་གི་ལྷ་རྣམས་རང་ཉིད་ལ་ཐིམ་པར་གྱུར།  ཞེས་བའི་བར་སྒྲུབ་ཐབས་བཞིན་བྱས་ལ་
དེ་ནས་དཀྱིལ་འཁོར་མཆོད་བ་ནི་མཆོད་པ་རྣམས་བསངས་སྦྱངས་སྔོན་དུ་འགྲོ་བས་བསྐྱེད་ཅིང་བྱིན་གྱིས་བརླབ་པ་མངོན་རྟོགས་ལྟར་བྱས་ལ།  ཞལ་བསིལ། བསང་གཏོར།  ཞེས་དང།  ཨཱཉྩ་མཱ་ནཾ་ གྱི་རྗེས་སུ་  པྲོཀྵ་ཎཾ་ཨཱ་ཧཱུཾ།  ཞེས་བཅུག་ནས།  རང་གི་ཐུགས་ཀའི་ཧཱུཾ་ལས་བྱུང་པའི་མཆོད་པའི་ལྷ་མོ་རྣམས་
ཀྱིས་མཆོད་པར་གྱུར། དག་ཅིང་དྲེ་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འབུལ་ལགས་ན། །བཞེས་ནས་བདག་ལ་བཀའ་དྲིན་སྩོལ། །ཨོཾ་ཨཱ་ཧྲཱི་པྲ་བཱ་ར་སད་ཀ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་རྡོ་རྗེ་ཐལ་མོ་ཁ་ཕྱེ་ནས་
མཆོད་ཡོན་གྱི་སྣོད་བཟུང་སྟེ་བཟེད་ཞལ་གྱི་སྣོད་དང་པོར་ལན་གསུམ་ཕུལ་ཏེ་ལྷ་རྣམས་ཀྱི་ཕྱག་བཀྲུས་པའམ་ཞལ་དུ་ཕུལ་བར་བསམས། དེ་བཞིན་དུ་ཚིགས་བཅད་དང་སྔགས་གཞན་རྣམས་འདྲ་བ་ལ། ཡོན་ཆབ་ཅེས་པའི་གནས་སུ།  ཞབས་བསིལ། ཞལ་བསིལ། བསང་གཏོར།  ཞེས་དང། ཨརྒྷཾ་
གྱི་གནས་སུ།  པཱ་ཏྱཾ། ཨཱཉྩ་མཱ་ནཾ། པྲོཀྵ་ཎཾ་ བཅུག། ཞབས་བསིལ་གྱི་ཚོ་གཡས་པའི་ཁུ་ཚུར་བཅིངས་ནས། མཐེབ་མཛུབ་གྱིས་སྣོད་གཉིས་པ་ནས་མེ་ཏོག་ཆུ་དང་བཅས་པ་བླངས་ཏེ་ཁུ་ཚུར་ཁ་གྱེན་དུ་བསྟན་ལ་འགྱིང་བ་དང་བཅས་པས་ལན་གསུམ་བསྐོར་ནས་རིམ་གྱིས་དཀྲོལ་བའི་ཕྱག་རྒྱས་བཟེད་ཞལ་གཉིས་
པར་ཕུལ་ཏེ་ལྷ་རྣམས་ཀྱི་ཞབས་བཀྲུས་པར་བསམས། ཞལ་བསིལ་གྱི་ཚེ་ཆུ་སྣོད་གསུམ་པ་ནས་གཡས་པའི་ཁུ་ཚུར་བཅིངས་པའི་མཐེབ་མཛུབ་ཀྱིས་མེ་ཏོག་ཆུ་དང་བཅས་པ་བླངས་ཏེ་ཁུ་ཚུར་ཁ་འོག་ཏུ་བསྟན་ལ། མཐེའུ་ཆུང་ནས་རིམ་གྱིས་བཀྲོལ་བའི་ཕྱག་རྒྱས་བཟེད་ནྮལ་གསུམ་པར་ལན་གསུམ་ཕུལ་ཏེ་ཞལ་

[030A]༄༅། ། བཤབ་ཞེང་བཀྲུས་པར་བསམས། བསང་གཏོར་གྱི་ཚེ་སླར་ཡང་སྣོད་གསུམ་པ་ནས་གཡས་པའི་ཀུ་འདིའི་ཆུན་པོས་ཆུ་བླངས་ནས་བཟེད་ཞལ་གསུམ་པར་ལན་གསུམ་བསང་གཏོར་བྱས་ཏེ་ལྷ་ཐམས་ཅད་ཀྱི་སྐུ་ལ་གཏོར་བས་དག་པར་བསམས། དེ་ནས།།
ཏིང་འཛིན་པིར་གྱིས་བྲིས་པའི་སྨིན་ལེགས་གཟུགས། ། ཞེས་སོགས་ཚིགས་བཅད་སྔགས་ཕྱག་རྒྱ་དང་བཅས་པས་ཉེར་སྤྱོད་རོལ་མོ་དང།  ཕུལ་བྱུང་གཟུགས་མཛེས་ཡིད་འཕྲོག་རྒྱན་གྱིས་སྤུད། ། ཅེས་སོགས་ཚིགས་བཅད་སྔགས་རྒྱ་དང་བཅས་པས་རིག་མ་བཅུ་དྲུག།  རབ་འབྱམས་
ཞིང་ན་ཇི་སྙེད་གཟུགས་མཆིས་པ། ། ཞེས་སོགས་སྔགས་རྒྱ་དང་བཅས་པས་འདོད་ཡོན་ལྔ།  དྲི་མེད་གསེར་གྱི་རྩིབས་སྟོང་འོད་འབར་བ། ། ཞེས་སོགས་ཀྱིས་གདུགས་དང།  དྲང་ཞིང་ལྡེམ་པའི་རིན་ཆེན་ཡུ་བ་ནི། ། ཞེས་སོགས་ཀྱིས་རྒྱལ་མཚན་དང་པ་དན།  ནམ་མཁའི་རྒྱན་གྱུར་རིན་ཐང་
མེད་པའི་གོས། ། ཞེས་སོགས་ཀྱིས་བླ་བྲེ། ཛམྦུ་ཆུ་གསེར་མའི་སྒོ་ནས་རྒྱལ་སྲིད་སྣ་བདུན་གྱི་མཆོད་པ་རྣམས་རྗེ་ཐམས་ཅད་མཁྱེན་པའི་གསུང་བདེ་མཆོག་མཆོད་འཕྲེང་ལྟར་བྱ་ལ། བསྡུས་པ་ལ་མོས་ན། ཚིགས་བཅད་དོར་བའི་སྔགས་ཙམ་གྱིས་མཆོད་པ་དེ་རྣམས་དབུལ་ལོ། །དེ་ནས་ནང་མཆོད་བྱིན་གྱིས་བརླབས་ཏེ་ཐོད་པའི་
མདུན་ཕྱིར་བསྟན་ལ། གཡོན་པའི་མཐེབ་སྲིན་སྦྱར་བས་གཡོན་སྐོར་དུ་ལན་གསུམ་དཀྲུགས་ཏེ་དབུས་སུ་སྙིང་པོ་བྱུང་བར་བསམས་ཤིང།  མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད། ཨོཾ་ཨ་མྲྀ་ཏ་ཨུ་ད་
ཀ་ཧཱུཾ་ཧཱུཾ་ཋ་ཋ་ཏྲཾ་ཨཱ་ཁཾ་ཧཱུཾ། ཨོཾ་ཨཱ་ཧཱུཾ། རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར།  གཡོན་པའི་མཐེབ་སྲིན་གྱིས་ཐོད་པའི་དབུས་ནས་ནང་མཆོད་བླངས་ལ་སྨིན་མཚམས་ཡན་གྱི་གྱེན་དུ་གཏོར་ལ།  མཆོད་དོ་ཕྱོགས་བཅུ་དུས་གསུམ་གྱི་ ཞེས་པ་ནས།  རྒྱུད་

[030B]  ཞེས་པའི་བར་བདག་བསྐྱེད་བཞིན་དང། དེ་ནས་ལྕེ་རྩེ་སྨིན་མཚམས་ཀྱི་སྤྱི་གཙུག་གསུམ་དུ་ཆང་གི་ཐིག་ལེ་བྱས་ནས་ཆོས་སྐྱོང་གི་སྔགས་ལ་འབྲུ་གསུམ་བཏགས་པའམ།  གཞན་ཡང་སྔོན་སངས་
རྒྱས་མཐོང་བ་ ཞེས་པ་ནས།  སྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ།  ཞེས་པའི་བར་དང།  དུར་ཁྲོད་ཆེན་པོ་བརྒྱད་ན་གནས་པའི་ ཞེས་པ་ནས།  མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར།  ཅེས་པའི་བར་ཡང་བདག་བསྐྱེད་ལྟར་
བྱ༑  སྙིང་གའི་ཧཱུཾ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པ་ན་གནས་པའི་བདུད་རྩི་ལྔས་མཆོད། ཨོཾ་སརྦ་བཛྲ་ཀཱ་མི་ནི་སརྦ་བྷཀྵཾ་ཤོ་དྷ་ཡ་གུ་ཧྱ་བཛྲ་ནི་སཱཧཱ།  མཉེས་ཤིང་ཚིམ་སྟེ་ལྷ་ཐམས་ཅད་ཀྱི་ཞལ་ནས།  ཨོཾ་ཧྲིཿ་ཧ་ཧ་ཧུཾ་ཧཱུཾ་ཕཊ།  ཅེས་གསུངས་པར་
བསམས། དེ་དག་ནི་གསང་དབང་དང་འབྲེལ་བའི་མཆོད་པའོ།  །ཡབ་ཀྱི་གསང་གནས་མི་དམིགས་པའི་ངང་ལས་ ཞེས་པ་ནས།  ལྟེ་བ་ནས་ནོར་བུའི་རྩེར་སླེབས་པ་ན་ལྷན་ཅིག་སྐྱེས་དགའི་ཡེ་ཤེས་སྐྱེས་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར་
 དེ་ནི་དབང་གསུམ་པ་དང་འབྲེལ་བའི་གསང་མཆོད་དོ།  །དཀྱིལ་འཁོར་བའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་དགྱེས་པར་གྱུར་ པར་བསམས་པ་ནི་དབང་བཞི་པ་དང་འབྲེལ་
བའི་དེ་ཁོ་ན་ཉིད་ཀྱི་མཆོད་པའོ། །དེ་ནས་གཙོ་བོ་ཡབ་ཡུམ་གྱི་སྙིང་པོ་ཉེ་སྙིང་བཞི། འཁོར་གྱི་ལྷ་རྣམས་ཀྱི་སྙིང་པོ། ཡབ་ཡུམ་གྱི་རྐང་བརྒྱད་ཀྱི་སྔགས་བརྗོད་ནས་སྔགས་ཀྱི་མཆོད་པ་དང་བསྟོད་པ་བྱས་རྗེས། གྲུབ་ཆེན་དྲིལ་བུ་ཞབས་ཀྱི་ལྷ་ལྔའི་བསྟོད་པ་རིན་པོ་ཆེའི་སྒྱུ་འཕྲུལ་སྦྱིན་པ་ཞེས་བྱ་བ་འམ། དཱ་རི་ཀ་པས་མཛད་པའི་བསྟོད་པ་

[031A]༄༅། །རིན་ཆེན་རྡོ་རྗེས་མཛད་པའི་བསྟོད་པ། མཁས་གྲུབ་ཐམས་ཅད་མཁྱེན་པས་མཛད་པའི་བསྟོད་པ་སོགས་ནས་ལྷ་ལྔའི་བསྟོད་པ་ཟུར་དུ་ཕྱུངས་པས་བསྟོད་པར་བྱ་ཞིང་མེད་ཀྱང་ཆད་པའི་སྐྱོན་མེད་ལ། དེ་ནས་བཧུ་རི་པས་མཛད་པའི་རྒྱུན་བཤགས་རྒྱས་པའམ། དེ་ཙམ་མི་ནུས་ན།།
ཐོག་མ་མེད་ནས་འཁོར་བ་ན། །ཆགས་སོགས་རྟོག་པའི་རང་བཞིན་གྱིས། །སྡིག་བགྱིས་མགོན་པོའི་སྤྱན་སྔ་རུ། །མ་ལུས་སོ་སོར་བཤགས་པར་བགྱི། །རྒྱུ་དང་ལམ་དང་འབྲས་བུ་ཡིས། །ཉེར་བསྡུས་འགྲོ་བ་ཐམས་ཅད་ཀྱི། །བསོད་ནམས་
ཚོགས་ནི་མ་ལུས་ལ། །རྟག་པར་བདག་ནི་ཡི་རང་ངོ། །རྡོ་རྗེ་ཡེ་ཤེས་ཐུགས་ཆུད་ནས། །ཤིང་དབང་དྲུང་ན་བཞུགས་གྱུར་བའི། །འགྲོ་ལ་ཉེར་བརྩེ་ཐུབ་དབང་རྣམས། །ཆོས་ཀྱི་འཁོར་ལོ་སྐོར་དུ་གསོལ། །རྒྱལ་བའི་མཛད་པ་རྫོགས་གྱུར་ཏེ། །མགོན་པོ་
དབྱིངས་སུ་གཤེགས་བཞེད་ལ། །སེམས་ཅན་སྡུག་བསྔལ་བྲལ་བར་དུ། །མྱ་ངན་མི་འདའ་བདག་གསོལ་འདེབས། །བདག་ནི་ཐུབ་དབང་མ་གྱུར་བར། །སངས་རྒྱས་ལ་སོགས་ཆོས་རྣམས་དང། །དཔའ་བོ་རྣལ་འབྱོར་མ་ཚོགས་བཅས། །དཀོན་མཆོག་
གསུམ་ལ་སྐྱབས་སུ་མཆི། །རྣལ་འབྱོར་ལམ་ལ་གནས་བགྱི་ཞིང། །དམ་ཚིག་ཐམས་ཅད་བསྐྱང་བ་དང། །སེམས་ཅན་ཐམས་ཅད་སྡུག་བསྔལ་ལས། །གྲོལ་བར་བདག་གིས་བསྒྲུབ་པར་བགྱི། །བསྟེན་སོགས་དགེ་བ་དེ་དག་གིས། །རྣམ་
པའི་མཆོག་རྣམས་ཀུན་ལྡན་པའི། །སངས་རྒྱས་ཉིད་དུ་བདག་གྱུར་ནས། །འགྲོ་བ་ཡོངས་སུ་སྒྲོལ་བྱེད་ཤོག་ ཅེས་པའི་དོན་ཡིད་ལ་དྲན་བཞིན་པས་སྡིག་བཤགས་སོགས་བྱ། དེ་ནས།  དཀོན་མཆོག་གསུམ་ལ་བདག་སྐྱབས་མཆི། ། ཞེས་པ་ནས།།

[031B] ། ཞིས་པའི་བར་ལན་གསུམ་གྱིས་ཐུན་མོང་གི་སྡོམ་པ་དང།  སངས་རྒྱས་བྱང་ཆུབ་སེམས་དཔའ་ཀུན། ། ཅེས་པ་ནས།  སེམས་ཅན་མྱ་ངན་འདས་ལ་འགོད། ། ཅེས་པའི་བར་ལན་གསུམ་བརྗོད་ནས་ཐུན་མོང་མ་ཡིན་པའི་སྡོམ་པ་
བཟུང། དེ་ནས་གཏོར་མ་སྒྲུབ་ཐབས་ནས་འབྱུང་བ་ལྟར་བྱིན་གྱིས་བརླབས་ནས་འབུལ་ལ། དེ་ཡང་མངོན་རྟོགས་ནས་འབྱུང་བ་བཞིན་འདས་མ་འདས་ཀྱི་མགྲོན་གཉིས་ཀ་གསར་དུ་སྤྱན་དྲངས་པ་ལ་འབུལ་བའམ། ཡང་ན་འདས་གཏོར་མདུན་བསྐྱེད་ཀྱི་ལྷ་དང་འཇིག་རྟེན་པའི་གཏོར་མ་མགྲོན་གསར་དུ་སྤྱན་
དྲངས་པ་ལ་འཕྲུལ་ཡང་རུང་བས་དེ་ལྟར་བྱེད་ན་ལག་པ་གཉིས་  ཨ་ཨཱ་ ཞེས་པ་ནས།  བདག་ལ་ཤིན་ཏུ་རྗེས་བརྩེར་མཛོད། ། ཅེས་པའི་བམ་སྒྲུབ་ཐབས་ལྟར་བྱས་རྗེས།  རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་
གནས་པའི་ཕྱོགས་སྐྱོང་དང་ཞིང་སྐྱོང་གླུ་ལ་སོགས་པ་ཐམས་ཅད་སྤྱན་དྲངས། དཀྱིལ་འཁོར་གྱི་ཕྱོགས་མཚམས་བརྒྱད་དུ་འཁོད་པ་སྐད་ཅིག་གིས་འོད་གསལ་དུ་བཅུག་ པ་ཞེས་པ་ནས།  ཡིད་ལ་འདོད་པ་ཀུན་འགྲུབ་ཤོག་ དྲིལ་བུ་དཀྲོལ་ཞིང་ཡིག་བརྒྱ་བཟླ།  ཨོཾ་ཡོ་ག་
ཤུདྡྷ་སརྦ་དྷརྨ་ཡོག་ཤུདྡྷོ་ཧཾ་ མཐེབ་སྲིན་གྱིས་སེ་གོལ་གཏོགས་པ་དང་བཅས།  ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་པར་གྱུར་ བར་བསམ་ཞིང། གཞན་ཡང་ཆོས་སྐྱོང་དང་གཞི་བདག་གི་གཏོར་མ་སོགས་བཤམས་ཡོད་ན་ཇི་ལྟར་རིགས་པས་དབུལ་ལོ། །དེ་ཡང་འདས་མ་
འདས་ཀྱི་གཏོར་མ་ཚོགས་དང་མ་འབྲེལ་ན་སྡིག་བཤགས་ཀྱི་གོང་དུ་ཕུལ་བས་ཀྱང་རུང་ཞིང་འབྲེལ་ན་སྐབས་འདིར་ཕུལ་བའི་རྗེས་སུ་ཚོགས་མཆོད་བྱ་ཞིང། ཡང་ན་བཟླས་པ་དང་དངོས་གྲུབ་ཞུ་བའི་རྗེས་སུ་དབུལ་ཡང་རུང་ངོ། །དེ་ནས་དཀྱིལ་འཁོར་གྱི་ལྷ་རྣམས་མེ་ལོང་གི་གཟུགས་བརྙན་བཞིན་གསལ་བར་དམིགས་ནས་ཡབ་

[032A]༄༅། །ཡུམ་གྱི་རྩ་སྔགས། སྙིང་པོ། ཉེ་སྙིང། གོ་ཆའི་སྔགས་ཏེ་རིན་པོ་ཆེ་རྣམ་བཞི་དང། འཁོར་གྱི་ལྷའི་སྔགས་ཀྱང་བཟླ། བཟླས་པའི་མཐར། ཏིང་ངེ་འཛིན་ལས་ལངས་ཏེ་དཀྱིལ་འཁོར་གྱི་ལྷ་ཐམས་ཅད་ལ་དངོས་གྲུབ་ཞུ་བའི་ཕྱིར།  ཧཱུཾ༑ དེ་བཞིན་གཤེགས་པ་ཐམས་
ཅད་དང། ། ཞེས་པ་ནས།  བཅུད་བཅིངས་པ་ཡི་རོ་ཡིས་ཚིམ་པར་མཛོད། །ཨ་ལ་ལ། ལ་ལ་ཧོ། ཨ་ཨི་ཨ། ཨ་ར་ལི་ཧོཿ་དྲི་མེད་མཁའ་འགྲོའི་ཚོགས་རྣམས་ཀྱིས། །བརྩེ་བས་གཟིགས་ལ་ལས་ཀུན་མཛོད། ། ཅེས་པའི་བར་གྱི་དཔྱིད་ཀྱི་རྒྱལ་པོའི་གླུ་
བླངས་ཏེ་གསོལ་བ་བཏབ། ཆད་ལྷག་གི་ཉེས་བཞི་བའི་ཕྱིར་ཧེ་རུ་ཀའི་ཡིག་བརྒྱ་མང་དུ་བཟླ། མེ་ཏོག་དང་བཅས་པའི་ཐལ་མོ་སྦྱར་ཏེ།  གང་ཡང་བདག་བློ་རྨོངས་པ་ཡིས། ། ཞེས་པ་ནས།  མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། ། ཞེས་པ་ནས།  དེ་ཀུན་གཙོ་
བོས་བཟོད་མཛད་རིགས། ། ཞེས་པས་བཟོད་པར་གསོལ།  བཅོམ་ལྡན་འདས་དཔལ་འཁོར་ལོ་སྡོམ་པའི་ལྷ་ཚོགས་ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས། སྐྱོབ་པའི་ནུས་མཐུ་བསམ་གྱིས་མི་ཁྱབ་པ་
མངའ་བ་ལགས་པས། ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་རློབ་ཏུ་གསོལ། དཔལ་ལྡན་བླ་མ་དམ་པ་རྣམས་དང་བསྟན་པ་འཛིན་པའི་སྐྱེས་
བུ་དམ་པ་ཐམས་ཅད་སྐུ་ཁམས་བཟང་ཞིང་སྐུ་ཚེ་རིང་བ་དང་རྣམ་པར་དཀར་བའི་ཕྲིན་ལས་ཐམས་ཅད་དར་རྒྱས་སུ་འབྱུང་བར་བྱིན་གྱིས་རློབ་ཏུ་གསོལ། བདག་ཅག་དཔོན་སློབ་འཁོར་དང་བཅས་པ་རྣམས་དང་སྦྱིན་པའི་བདག་པོ་རྣམས་ཀྱི་ཡང་ཐར་བ་དང་ཐམས་

[032B] འཇིག་རྟེན་གྱི་ཁམས་ཐམས་ཅད་དུ་བཀྲ་ཤིས་ཀྱི་དགེ་མཚན་རྒྱ་ཆེན་པོ་རྒྱུན་མི་ཆད་དུ་འབྱུང་བར་བྱིན་གྱིས་རློབ་ཏུ་གསོལ།  ཞེས་པ་ལྟ་བུའི་སྒོ་
ནས་བསྟན་བརྒྱས་པ་སོགས་ཀྱི་འདོད་དོན་ལ་གསོལ་བ་གདབ། དེ་ནས།  སྲིད་པ་གསུམ་འབར་ ཞེས་པ་ནས།  གོ་འཕང་མཆོག་ལ་འགོད་པར་ཤོག་ ཅེས་པའི་བར་དང། རྒྱས་པར་སྤྲོ་ན། རྗེ་ཐམས་ཅད་མཁྱེན་པས་མཛད་པའི་བདེ་མཆོག་ལཱུ་ཡི་པའི་སྨོན་ལམ་ལ་རྫོགས་རིམ་དྲིལ་བུ་རིམ་ལྔ་དང་སྦྱར་བའི་སྨོན་ལམ་རྗེ་ཤེར་བཟུང་
བློ་གྲོས་ཀྱིས་མཛད་པ་སྦྱར་བ་ལྕང་སྐྱ་རིན་པོ་ཆེའི་གསུང་འབུམ་གྲས་སུ་ཡོད་པ་ལ་ལུས་དཀྱིལ་གྱི་སྐོར་བཞག་ནས། སྐྱེ་བ་སྤྲུལ་སྐུར་ཁྱེར་བའི་ཧེ་རུ་ཀའི། །རྟེན་དང་བརྟེན་པའི་དཀྱིལ་འཁོར་ཐུན་མཚམས་བཞིར། །བསྒོམས་པས་དཀྱིལ་འཁོར་གསལ་སྣང་མཐར་ཕྱིན་ཏེ། །རྫོགས་རིམ་སྐྱེ་བའི་དགེ་རྩ་ཡོངས་སྨོན་ཤོག། ཅེས་ཚིག་ཟུར་བཅོས་པའི་
གཤམ་དུ། དཔལ་ལྡན་འཁོར་ལོ་སྡོམ་པའི་རྩ་རྒྱུད་དོན། །ཅེས་པ་མན་སྤྱར་པའམ། ཁོ་བོས་སྦྱར་བའི་བདེ་མཆོག་དྲིལ་བུ་ལུགས་ཀྱི་སྨོན་ལམ་སོགས་བརྗོད། དེ་ནས། རྣམ་ལྔ་འདོད་པའི་ཕྱོགས་སུ་བསྐོར་བའི་འདད་བསྐོར་གྱི་མཐར་འཁྱུད་པའི་ཚུལ་དང་བཅས།  ཨོཾ་ཡོ་ག་ཤུདྡྷ་སརྦྦ་དྷརྨཱ་ཡོ་ག་ཤུདྡྷོ་ཧཾ།  ཞེས་
བརྗོད་ནས་གཡོན་པའི་མཐེབ་སྲིན་གྱིས་སེ་གོལ་གཏོག་སྟེ།  ཨོཾ་བཛྲ་མུཿ་དཀྱིལ་འཁོར་གྱི་ལྷ་རྣམས་ཆ་གཉིས་སུ་བྱས་པའི་ཆ་གཅིག་ཞུ་ནས་ཧཱུཾ་དུ་གྱུར་ཏེ་རང་བདེ་མཆོག་ཞལ་གཅིག་ཕྱག་གཉིས་ཀྱི་རྣམ་པར་གཙོ་བོ་ལས་ལོགས་སུ་བྱེ་པའི་སྣ་བུག་གཡོན་ནས་
ཞུགས། སྙིང་གའི་ཧཱུཾ་ལ་ཐིམ་པར་གྱུར། ལྷ་རྣམས་ཀྱི་ཆ་གཅིག་རྟེན་དང་བརྟེན་པར་བཅས་པ་བསྒྲུབ་གཞི་འདི་ལ་འབྱུང་བའི་གནོད་བསམ་ཞིག་གི་བར་དུ་བརྟན་པར་བཞུགས་ནས་བདག་སོགས་སེམས་ཅན་ཐམས་ཅད་ལ་མཆོག་དང་ཐུན་མོང་

[033A]༄༅། །གི་དངོས་གྲུབ་མ་ལུས་པ་སྩལ་ཏུ་གསོལ། འདིར་ནི་གཟུགས་དང་ལྷན་ཅིག་ཏུ།   ྾  །མཆོག་རྣམས་ལེགས་པར་སྩལ་ཏུ་གསོལ། །ཨོཾ་སུ་པྲ་ཏི་ཥྛ་བཛྲ་མེ་སཱཧཱ། ། ཞེས་ཆ་གཅིག་རས་བྲིས་ལ་བརྟན་བཞུགས་བྱེད་པར་ལྕང་སྐྱ་རྡོ་རྗེ་འཆང་གིས་
ལཱུ་ཡི་པའི་མདུན་བསྐྱེད་ལྷན་ཐབས་སུ་བཤད་པ་ལྟར་བྱ་ལ། ཡང་ན་རང་དཀྱིལ་འཁོར་གྱི་ལྷ་ལས་ལོགས་སུ་བྱེ་བར་མོས་རྗེས།  དཔལ་འཁོར་ལོ་སྡོམ་པའི་རྟེན་དང་བརྟེན་པའི་དཀྱིལ་འཁོར་ཞུ་བ་ལས་བྱུང་བའི་རས་བྲིས་ཀྱི་རྣམ་པར་གྱུར།  ཅེས་དཔལ་ལྡན་སྨད་རྒྱུད་པའི་ཕྱག་བཞེས་བཞིན་བདག་
གི་བླ་མས་མཛད་པ་ལྟར་བྱས་ཀྱང་རུང་ལ། དེ་ནས་བདེ་མཆོག་དྲིལ་བུ་པ་ལུགས་ཀྱི་ཤིས་བརྗོད་ཁོ་བོས་སྤྱར་བ་ལྟ་བུས་མཐའ་བརྒྱན་པར་བྱའོ། །དེ་དག་ནི་མདུན་བསྐྱེད་ཀྱི་དཀྱིལ་འཁོར་སྒྲུབ་མཆོད་ཁོ་ན་ཙམ་གྱི་དབང་དུ་བྱས་པ་ཡིན་ལ། གཞན་ལ་དབང་བསྐུར་བ་དང་འབྲེལ་ན་ཆོ་གའི་ཚིག་དངོས་གོང་དུ་བཀོད་པ་གཞིར་བཟུང། སྟ་གོན་
གྱི་རིམ་པ་སོགས་བདེ་ཆེན་རོལ་མཚོ་ནས་ཁ་བསྐང་ཞིང། རང་ཉིད་ཀྱིས་བདག་འཇུག་ཡིན་པའམ་གཞན་ལ་དབང་བསྐུར་ཚུལ་གྱི་ཆོ་ག་དང་བུམ་བསྐྱེད་ཇི་ལྟར་བྱ་བའི་ཚུལ་ནི་རྗེ་བདག་ཉིད་ཆེན་པོའི་ལུས་དཀྱིལ་གྱི་དཀྱིལ་ཆོག་རིན་ཆེན་བང་མཛོད་ཀྱི་དགོངས་པ་ཇི་ལྟ་བ་བཞིན་ཕྱག་ན་པདྨ་ཐམས་ཅད་མཁྱེན་པ་བསོད་ནམས་རྒྱ་མཚོས་མཛད་པ་
ལས་ཤེས་པར་བྱའོ། །དེ་ལྟར་དཔལ་འཁོར་ལོ་སྡོམ་པའི་རྣལ་འབྱོར་ཚུལ་བཞིན་ཉམས་སུ་བླངས་པས། རྩ་རྒྱུད་ལས། མི་མཆོག་གང་ཞིག་ཀུན་སྤྱོད་པ། །སྡིག་པ་ཐམས་ཅད་རྣམ་དག་པས། །དེ་བཞིན་གཤེགས་པའི་ས་ཐོབ་ཅིང། །སྐྱེ་དང་སྐྱེ་བར་བདེ་གཤེགས་ཀྱི། །རིགས་སྐྱེ་རྒྱལ་པོ་ཆོས་ལྡན་འགྱུར། །ཇི་ལྟར་སྔོན་བསགས་སྡིག་པ་ཡི། །
མཚན་ཉིད་ཐམས་ཅད་དམན་བ་སྟེ། །གང་ཞིག་འདི་ནི་རྟག་བསྒོམ་པ། །ས་ལ་འདོད་བ་ཀུན་དབང་ཕྱུག། །དཔེར་ན་མར་གྱི་གང་བའི་སྣོད། །མེ་ཡི་དབུས་སུ་བཞག་བ་ན། །མར་སར་སྟེང་དུ་ཞུ་འགྱུར་ཞིང། །དེ་བཞིན་ཤྲཱི་ཧེ་རུ་ཀའི། །མཚན་གྱིས་སྡིག་པ་འཇིག་པར་འགྱུར། །བསམ་གཏན་བསམས་ཙམ་གྱིས་སམ། །ཀློག་ཅིང་ཁ་ཏོན་བྲིས་པ་

[033B] ༑མཐོ་རིས་ལོངས་སྤྱོད་ཐོབ་གྱུར་པ། །ཡང་ན་འཁོར་ལོས་སྒྱུར་བ་ཐོབ། །ཅེས་གནས་སྐབས་སུ་ལས་ཀྱི་སྒྲིབ་པ་ཀུན་འདག་པ་དང། ལམ་འདི་ལ་བསམ་གཏན་བྱས་བ་ཙམ་དང། གླེགས་བམ་བཀླག་པ་དང་ཁ་ཏོན་དུ་བྱས་པ་དང་རྒྱུད་ཀྱི་གླེགས་བམ་བྲིས་པས་ཀྱང་མཐོ་རིས་ཀྱི་དཔལ་སྤྱི་དང། ཁྱད་པར་འཁོར་ལོས་སྒྱུར་བའི་
རྒྱལ་པོ་ཐོབ་པར་འགྱུར་བར་གསུངས་ལ། གཞན་ཡང་རྟེན་འདིའི་འོག་ཏུ་མཁའ་སྤྱོད་ཀྱི་ཞིང་དུ་རིག་པ་འཛིན་པའམ། ཆོས་འདི་སྤྱོད་པའི་ཆོས་ལྡན་གྱི་རྒྱལ་པོ་དང་ཐེག་པ་མཆོག་གི་རིགས་ཅན་དུ་སྐྱེ་བར་འགྱུར་བ་སོགས་ཕན་ཡོན་མཐའ་ཡས་ཤིང། གཙོ་བོར་བསྐྱེད་རིམ་མཚན་ཉིད་ཚང་བ་ཉམས་སུ་བླངས་པས་རྫོགས་རིམ་ཡོངས་
སུ་རྫོགས་པ་སྐྱེ་བའི་དགེ་རྩ་སྨིན་པར་བྱས་པའི་མཐུས་རྫོགས་རིམ་གྱི་རྟོགས་པ་ཀུན་བདེ་བླག་ཏུ་སྐྱེས་ནས་ཚེ་འདི་ཉིད་དམ་མི་རིང་བར་དེ་བཞིན་གཤེགས་པའི་ས་དཔལ་ཧེ་རུ་ཀའི་གོ་འཕང་མངོན་དུ་བྱེད་ཅིང། ཚེ་འདིར་རྐྱེན་དབང་གིས་རྟོགས་པ་མཆོག་ཐོབ་པར་མ་གྱུར་ནའང། ལམ་འདིའི་རྣལ་འབྱོར་པ་ཕོ་མོ་རྣམས་འཆི་
བའི་ཚེ་ཧེ་རུ་ཀ་ཡབ་ཡུམ་ལ་སོགས་པ་དཔའ་བོ་དང་དཔའ་མོ་ལག་ན་མེ་ཏོག་དང་སིལ་སྙན་དང་གདུགས་དང་རྒྱལ་མཚན་ལ་སོགས་པ་ཐོགས་པས་ཡིད་དུ་འོང་བའི་གླུའི་མཆོད་པས་བསུས་ཏེ་ཕྱིའི་མཁའ་སྤྱོད་ཀྱི་གནས་སུ་འཁྲིད་ཅིང། ནང་གི་མཁའ་སྤྱོད་འཆི་བ་འོད་གསལ་དུ་འཇུག་པར་མཛད་ལ། རྡོ་རྗེ་རྣལ་འབྱོར་མའི་ཉེ་
སྙིང་བཀླགས་པ་ཙམ་གྱིས་ཀྱང་ལས་རྣམས་འགྲུབ་པར་གསུངས་པ་སོགས་བསྔགས་བ་ཤིན་ཏུ་ཆེ་བས་ན་འདི་ལྟ་བུའི་ལྷག་པའི་ལྷའི་མཆོག་ཡི་དམ་གྱི་ལྷར་བཟུང་སྟེ་མཚན་ཉིད་དང་ལྡན་པའི་བསྙེན་སྒྲུབ་ལ་བརྩོན་པའི་སྒོ་ནས་རང་གཞན་གྱི་དོན་བདེ་བླག་ཉིད་དུ་འགྲུབ་པ་ལ་བརྩོན་པར་བྱའོ།  འདིར་སྨྲས་པ། དངོས་
གྲུབ་རླབས་འཕྲེང་དཀར་པོ་ཆལ་ཆིལ་དུ། །གཡོ་བའི་རྣལ་འབྱོར་གསང་མཐའ་མ་རྒྱུད་རྒྱལ། །དཔལ་ལྡན་བདེ་མཆོག་རྒྱུད་དོན་རྒྱ་མཚོ་ལས། །སྒྲུབ་ཐབས་བདེ་ཆེན་དབང་རྒྱལ་འདི་འཁྲུངས་སོ། །མཁའ་འགྲོའི་ཐུགས་གསང་ཟབ་ཆོས་གན་མཛོད་སྒོ། །

[034A]༄༅། །ཡོངས་སུ་ཕྱེ་ནས་དངོས་གྲུབ་རྣམ་གཉིས་ཀྱི། །ཉེ་ལམ་གཏན་པ་མེད་པའི་མཆོད་སྦྱིན་མཁན། །དེ་ལ་གྲུབ་མཆོག་དྲིལ་བུ་པ་ཞེས་འཛེར། །ཐུབ་བསྟན་སྤྱི་དང་ཁྱད་པར་མ་རྒྱུད་ཀྱི། །དོན་ཟབ་མྱུ་གུ་ཕང་ཕུང་འཁྲིགས་
པའི་རྩེར། །ལུགས་བཟང་འཁྲུལ་བ་ཡོངས་ཟད་དཀར་མོའི་འབྲུ། །ལེན་མཁས་རྒྱལ་བ་གཉིས་པ་ཙམ་དུ་འཁུམས། །དེ་ཕྱིར་འཕགས་བོད་གྲུབ་དབང་ཉི་ཟླ་ཟུང། །ཆོས་ཚུལ་སྣང་བ་འབུམ་ཕྲག་འགྱེད་བཞིན་དུ། །འཁྲུལ་ལྡན་སྲིན་བུས་སྤྲོས་
བའི་འོད་ཙམ་ལ། །ངོ་མཚར་བྱེད་དེར་བདག་ཡིད་རངས་མ་གྱུར། གཟུར་གནས་བློ་གྲོས་འདྲེན་བྱེད་ཀྱིས་བརྟགས་ཚེ། །ལུང་རིག་ཚད་མས་གྲུབ་པའི་སྐྱེ་མཆེད་ཆ། །སྡུག་གུ་ཡིད་ལ་དགའ་བསྐྱེད་རྫོགས་པའི་གཟུགས། །འདི་འདྲའི་ལམ་
བཟང་དང་དུ་བླང་བར་བྱོས། །ཧེ་རུ་ཀ་དཔལ་ཡབ་ཡུམ་གནས་གསུམ་གྱི། །དཔའ་བོ་མཁའ་འགྲོའི་ཚོགས་ཀྱིས་དུས་རྟག་ཏུ། །བརྩེ་བས་བསྐྱངས་ལས་འགལ་རྐྱེན་ཀུན་ཞི་ཞིང། །རིམ་གཉིས་བགྲོད་པ་མྱུར་དུ་མཐར་ཕྱིན་ཤོག་ ཅེས་བྱིན་
རླབས་ཀྱི་གཏེར་ཆེན་པོ་དཔལ་འཁོར་ལོ་སྡོམ་པ་གྲུབ་ཆེན་དྲིལ་བུ་ཞབས་ཀྱི་ལུགས་ལྷ་ལྔའི་སྒྲུབ་ཐབས་མདུན་བསྐྱེད་ཀྱི་དཀྱིལ་འཁོར་སྒྲུབ་མཆོད་ཇི་ལྟར་བྱ་ཚུལ་དང་བཅས་པ་བདེ་ཆེན་དབང་གི་རྒྱལ་པོ་ཞེས་བྱ་བ་འདི་ནི་འབྲས་སྤུངས་སྔགས་པའི་གྲ་རིགས་སྔགས་རམས་པ་བློ་བཟང་ཚངས་དབྱངས་ཀྱིས་བསྐུལ་བའི་ངོར་བདག་
བསྐྱེད་ཀྱི་སྐོར་གྲུབ་ཆེན་རང་ཉིད་ཀྱིས་མཛད་པའི་ལྷ་ལྔའི་སྒྲུབ་ཐབས་ཡིད་བཞིན་ནོར་བུ་དང། ལུས་དཀྱིལ་གྱི་སྒྲུབ་ཐབས་ཆེ་ཆུང་སོགས་ཀྱི་དོན་མ་རྟོགས་ལོག་རྟོག་གི་དྲི་མས་ཅུང་ཟད་ཀྱང་མ་བསླད་པར་ཆ་ཚང་བར་སྟོན་པའི་ལུས་དཀྱིལ་མངོན་རྟོགས་དགོངས་པ་རབ་གསལ་དང། མངོན་རྟོགས་ཀྱི་རྒྱ་ཆེར་བཤད་པ་འདོད་

[034B]།།




