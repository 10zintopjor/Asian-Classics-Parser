
[001A]༄༅། །ངེས་པ་དོན་གྱི་མཁས་གྲུབ་ཆེན་པོ་མཁས་གྲུབ་བསྟན་འཛིན་པའི་རྟོགས་པ་བརྗོད་པ་ལེགས་ཚོགས་སྒོ་བ་བྱེད་ཅེས་ཁྱབ་བཞུགས་སོ། །

[001] །མཚན་དཔེའི་དཔལ་གྱི་ཆ་ཤས་ཡོངས་གང་ཕྱག་རྒྱའི་རི་དྭགས་གཟུགས་ཀྱིས་མཛེས། །དམིགས་མེད་མཁའ་ལ་བདེ་ཆེན་སྙིང་རྗེའི་སྒྱུ་འཕྲུལ་རླུང་གི་བགྲོད་པ་བརྟེན། །རྣམ་པ་ཀུན་
ཏུ་འཕེལ་འགྲིབ་སྣང་བས་འགོག་པ་མེད་པར་རྟག་འཆང་བ། །རྡོ་རྗེ་འཆང་དབང་ཞབས་སྐྱེས་ཀུནྡ་དད་པའི་ཟུར་ཕུད་རྒྱན་དུ་རོལ། །དེ་ཉིད་དུར་སྨྲིག་འཆང་བའི་ཟོལ་བརྟེན་པ། །འཇམ་དབྱངས་བསྟན་པའི་པདྨ་བཞད་
པའི་གཉེན། །འཇིགས་མེད་དབང་པོ་སྲིད་ཞིའི་གཙུག་གི་རྒྱན། །དེང་ནས་བྱང་ཆུབ་བར་གྱི་མགོན་མཛོད་ཅིག་ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ་།ལེགས་པར་
མཐོང་ནས་འབད་པ་དུ་མ་ཡིས། །གུས་པ་ཆེན་པོས་ཚུལ་བཞིན་བསྟེན་པ་ལས། །དེ་ཡི་འབྲས་བུ་རྒྱལ་བའི་དགོངས་པ་བཞིན། །ཐུན་མོང་ལམ་གྱི་གཙོ་བོ་རྣམ་གསུམ་དང། །གསང་ཆེན་རིམ་གཉིས་རྣལ་འབྱོར་

[002A] །མཐར་སོན་པས། །མཁས་པས་ཤིང་གྲུབ་བསྙེས་བསྟན་འཛིན་མཆོག་དེར་འདུད། །ཁེངས་དྲེག་འདོད་པའི་ཕྱོགས་སུམ་ལྷུང་བས། །ནོར་བཟང་བ་ཆེད་ཟླར་གྱུར་པ་དེ་ཡི་གཏམ། །རང་བཞིན་
གསོང་པོར་བརྗོད་པའི་བདེན་ཚིག་གིས། །ཐར་འདོད་འཇུག་ངོགས་མ་ནོར་དབྱེ་བར་བྱ། །དེ་ཡང་སྔོན་རྒྱ་གང་འཕགས་པའི་ཡུལ་དུ་མཁས་ཤིང་གྲུབ་པའི་སྐྱེས་བུ་བསམ་གྱིས་མི་ཁྱབ་པ་བྱོན་པ་རྣམས་བསྟན་པའི་བྱུང་རིམ་ལྟ་བུ་
སྤྱིའི་ལོ་རྒྱུས་ཀྱི་ཁོངས་སུ་ཐོར་བུ་ཐོར་བུར་བྱུང་བའམ། རྣམ་ཐར་དང་འབྲེལ་བའི་བསྟོད་པ་ཉུང་ཤས་རེ་དང། གདམས་པའི་བརྒྱུད་རིམ་ལྟ་བུར་བྱུང་བ་རྣམས་ཁོག་བསྒྲིགས་ཏེ། རྣམ་ཐར་གྱི་ངག་རྒྱུན་ཙམ་བྱུང་བ་
ལས་པཎ་གྲུབ་རེ་རེ་བཞིན་གྱི་རྣམ་ཐར་སོ་སོར་བསྒྲིགས་པའི་སྲོལ་མ་བྱུང་ངོ། །འོན་ཀྱང་དེའི་ཚེ་གདུལ་བྱ་རྣམས་དབང་པོ་རྣོ་བས་ཕྱོགས་རེ་རེ་ཙམ་གྱི་སྒོ་ནས་ཀྱང་བླ་མའི་ཡོན་ཏན་དཔོག་ནུས་ཤིང། སྐྱེས་བུ་དམ་པ་དེ་དག་གིས་

[002B]ནས་སྤེལ་བའི་བཤད་རྒྱུན་དང། ཟབ་མོའི་རྟོགས་པ་མངོན་དུ་གྱུར་པའི་གྲུབ་འབྲས་སོགས་བསྟན་པ་ལ་ཕྱག་རྗེས་རྒྱ་ཆེར་བཞག་པ་དང། དེ་ལ་བརྟེན་པའི་གྲགས་སྙན་འཇིག་
རྟེན་ཀུན་ལ་རི་མོར་བྲིས་པ་བཞིན་དུ་གནས་པས་རྣམ་ཐར་གྱི་ཡི་གེ་ལོགས་སུ་བཀོད་པ་ལམ་ལྟོས་སོ། །དེ་ནས་དུས་ཀྱི་ལང་ཚོ་རིམ་གྱིས་སྙིགས་མའི་མཐའ་ལ་གཞོལ་བས། དམ་པ་དང་དམ་པ་མ་ཡིན་པའི་བྱེ་བྲག་བྱེད་པ་ཉུང་བར་
གྱུར་པ་ན། སྐྱེས་བུ་དམ་པ་རྣམས་ཀྱིས་དེའི་དབྱེ་བ་ཤེས་པ་དང། བཤེས་གཉེན་ལ་དད་པ་འཕེལ་ཞིང་དེའི་མཛད་པའི་རྗེས་སུ་སློབ་པའི་ཕྱིར་བླ་མ་སོ་སོའི་རྣམ་ཐར་རེ་བསྒྲིགས་པའི་སྲོལ་ཕྱེ་བ་ཡིན་པར་སྣང། དེ་ལས་ཀྱང་ད་དུང་
ཆེས་ཤིན་ཏུ་སྙིགས་མར་གྱུར་པ་ན་སྐྱེ་བོ་རྣམས་བླང་དོར་འབྱེད་པའི་བློའི་ནུས་པ་ཆུང་ཞིང། ཆགས་སྡང་གི་ཀུན་རྟོག་གཡོ་བའི་ཕྱོགས་སུ་ལྷུང་སྟེ་དགྲ་འདུལ་གཉེན་སྦྱོང་དང། ཟང་ཟིང་གི་འདུ་འགོང་ཙམ་ལ་སྙིང་པོར་བྱེད་
པའི་ངན་རྟོག་འདོད་པའི་ཕུགས་སུ་འཚང་བའི་རང་མདངས་ཀྱིས་བླ་མའི་རྣམ་ཐར་སྒྲིག་ཚུལ་སོགས་ཀྱང་སྲིད་ཀྱི་ཁེ་གྲགས་ཁོ་ན་རྩལ་དུ་བཏོན་པའི་གཏམ་གྱི་སྦྱོར་བ་མང་དུ་སྤྲོ་བར་སྣང་བ་ནི་བློ་གཟུ་བོར་གནས་ཤིང་བློ་གྲོས་ཀྱི་རྩལ་
དང་ལྡན་པ་རྣམས་མགུ་བསྐྱེད་པའི་ཐབས་སུ་མི་འགྱུར་ཏེ། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས་སྐྱོན་མང་དུག་གི་ཚེར་མའི་ཚོགས་འཁྲིགས་ཀྱང། །ཡོན་ཏན་ཡོངས་འདུའི་ཚུལ་བཞིན་

[003A]༄༅། །སྒྲོ་བཏགས་ཏེ། །དབྱར་སྐྱེས་རྔ་གསང་སྟོང་ལྟར་ཆེར་སྒྲོགས་བའི། །རྣམ་ཐར་ཚུལ་ལ་ཁོ་བོ་ཡིད་མཆེས། །དམ་པའི་སྙིང་ལ་འཇིགས་པ་སྦྱིན་བྱེད་པ། །དུག་གསུམ་ཆང་གིས་
རབ་ཏུ་མྱོས་པ་ཡི། །ཟློས་གར་མངོན་པར་བསྒྱུར་ཀྱང་ཚུལ་བསྟན་ཞེས། །ཡོལ་བའི་ཕག་ཏུ་འཆེལ་ལའང་བདག་མི་དད། །མདོ་རྒྱུད་དམ་པའི་གཞུང་དང་བསྟུན་པ་ན། །མངོན་མཐོའི་འབྲས་བཟང་བསྐྲུན་
པའི་ས་བོན་ཀྱང། །རྣམ་པར་མྱགས་མདོ་འོན་ཀྱང་ཀུན་མཁྱེན་དུ་།རློམ་ཞིང་གསལ་བར་སྒྲོགས་ལའང་བདག་མི་མགུ། །གཏི་མུག་མུན་པས་ཡིད་བསླད་ངོ་ཚ་བྲལ། །བག་མེད་སྨྱོན་པའི་རྣམ་
འགྱུར་སྣ་ཚོགས་ཀྱང། །ཐེག་མཆོག་གསང་བའི་རྣལ་འབྱོར་སྤྱོད་པ་ཞེས། །གྱ་གུའི་རྣམ་ཐར་ཚུལ་ལའང་བདག་མི་མོས། །ཆགས་སྡང་བ་རླིང་པོའི་ཐུགས་རྒྱུད་ཞོ་འཐུང་བུའི། །རུས་པར་འགྲན་ཀྱང་
གསུང་འཇམ་ཞི་དུལ་ཙན། །དུར་སྨྲིག་གིས་མཛེས་ཚེར་མ་དར་གཏུམ་ཅན། །འཕྱོན་མའི་རྣམ་ཐར་ཚུལ་ལའང་བདག་མི་དགའ། །ཞེས་གསུངས་བ་ལྟར་རོ། །དེས་ན་སྔོན་གྱི་དམ་པ་རྣམས་ཀྱི་མཛད་པ་
རྣམ་ཐར་ནི། འགའ་ཞིག་གིས་དལ་འབྱོར་རྙེད་དཀའི་ཆོས་སྐོར་ལ་རྩལ་དུ་བཏོན་པའི་ཁུངས་ནས་ས་ལམ་གྱི་རྟོགས་པ་གཞན་ཐམས་ཅད་རྡོལ་བལྟ་བུ། ལ་ལས་མི་རྟག་པ་ཁོ་ན་གཙོ་བོར་བསྒོམ་པས་དེ་ལ་མྱོང་བ་

[003B]ཅད་རྩོལ་བ་མེད་པར་སྐྱེས་བ་ལྟ་བུ། འགའ་ཞིག་ལ་རང་གི་སེམས་ཉིད་ངོ་སྤྲད་པ་ན་དེའི་ཤུགས་ཀྱིས་སྒྲོ་འདོག་ཐམས་ཅད་ལྷག་མ་མེད་པར་ཆོད་དེ་གྲུབ་པའི་གོ་འཕང་འཐོན་པོར་གྱུར་པ་སོགས་གདམས་པ་རང་
རང་གི་བཀའ་བབས་མི་འདྲ་བའི་ལོ་རྒྱུས་སྣ་ཚོགས་ཡོད་ལ། དཔལ་ནཱ་རོ་བ། མཉམ་མེད་ཇོ་བོ་ཆེན་པོ། །འབྲོམ་སྟོན་རྒྱལ་བའི་འབྱུང་གནས། མི་ལ་བཞད་པའི་རྡོ་རྗེ་སོགས་ཕལ་ཆེར་བཤེས་གཉེན་དམ་པ་དཀའ་བ་བརྒྱ་ཕྲག་གི་སྒོ་ནས་བསམ་སྦྱོར་གཉིས་ཀྱིས་ཚུལ་བཞིན་
དུ་བསྟེན་པ་ཁོ་ན་ལམ་གྱི་སྲོག་ཏུ་བྱས་པའི་སྟོབས་ཀྱིས་ལུང་དང་རྟོགས་པའི་ཡོན་ཏན་མ་ལུས་པའི་གཏེར་དུ་གྱུར་ཅིང། རྣམ་པར་དཀར་བའི་འཕྲིན་ལས་ས་སྟེང་ཀུན་ཏུ་ཁྱབ་པ་བྱུང་ངོ། །དེས་ན་ཐེག་པ་ཆེ་ཆུང་མདོ་སྔགས་གང་གི་དབང་དུ་བྱས་ཀྱང་ཡང་དག་པའི་ལམ་གྱི་
རྟོགས་པ་ཁྱད་པར་ཅན་སྐྱེ་བ་ལ་དེའི་རྨང་གཞི་ལྟ་བུ་ལམ་གྱི་རྩ་བ་བཤེས་གཉེན་བསྟེན་ཚུལ་འདི་ཉིད་ལ་ཆིག་དྲིལ་དུ་འབད་དགོས་པ་ནི་རྒྱལ་བའི་དགོངས་པ་མཐར་ཐུག་ཡིན་ཏེ། ཆོས་ཡང་དག་པར་སྡུད་པ་ལས། སངས་རྒྱས་ཆོས་རྣམས་དགེ་བའི་བཤེས་ལ་བསྟེན་ཏོ་
ཞེས༑ ༑ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུངས་།ཞེས་སྟོན་པ་ཡང་དག་པར་རྫོགས་པའི་སངས་རྒྱས་ཀྱིས་ཀྱང་ཐོག་མར་རྒྱུ་བཤེས་གཉེན་བསྟེན་ཚུལ་ཕྱིན་ཅི་མ་ལོག་པར་ཉམས་སུ་བསྟར་བ་དེའི་འབྲས་བུ་རང་རྒྱུད་ལ་སྤངས་རྟོགས་ཀྱི་ཡོན་ཏན་མཐར་ཕྱིན་
པ་བརྙེས་ཏེ། རང་གིས་ཇི་ལྟར་མངོན་དུ་མཛད་པའི་ཐབས་ཀྱི་རིམ་པ་དེ་ཉིད་གདུལ་བྱ་རྣམས་ལ་སྟོན་པ་མཛད་པ་ཡིན་ནོ། །སྔོན་བྱོན་དམ་པའི་སྐྱེ་བོ་དེ་དག་གི་རྣམ་པར་ཐར་པ་ཇི་ལྟ་བ་བཞིན་དུ་བདག་ཉིད་ཆེན་པོ་འདིས་ཀྱང་ད་ལྟའི་སྐྱེ་བོ་ཡང་དག་པའི་

[004A]༄༅། །ལམ་གྱི་རྨང་གཞི་འགྲམ་རྩ་ཟད་པའི་ཁང་རུལ་བཞིན་དུ་གྱུར་པ་ལ་ཅི་ཡང་མི་སེམས་པར་མན་ངག་ཟབ་ཟབ་མོ་ཁོ་ན་ལ་མཐོ་སྙེགས་སུ་བྱེད་པའི་ལུགས་དོར་ཏེ། ཐོག་མ་ཁོ་ནར་མགོ་བཤེས་གཉེན་བསྟེན་ཚུལ་འདི་ལ་རྟེན་འབྲེལ་
གྱི་ཆ་ཕྲ་མོ་ཙམ་ཡང་མ་འཆུག་བར་གཞོན་ནུ་ནོར་བཟང་གི་རྣམ་ཐར་ལས་འབྱུང་བ་བཞིན་དུ་ཕྱག་ལེན་ལ་འདེབས་པར་མཛད་པ་ནི། རྣམ་པར་ཐར་པ་གཞན་ཐམས་ཅད་ཀྱི་རྩ་བ་དང་སྙིང་པོ་ལྟ་བུར་སྣང་བས། དེའི་གནས་ཚུལ་གྱི་གཞུང་བསྲིངས་ཞིང་
དེ་ལ་བརྟེན་ནས་ལུང་རྟོགས་ཀྱི་ཡོན་ཏན་བརྙེས་ཚུལ་དང། བསྟན་འགྲོར་ཕན་པ་རླབས་པོ་ཆེ་མཛད་པ་སོགས་ཡན་ལག་གི་ཚུལ་དུ་བྱས་ཏེ་འགོད་པར་བྱའོ། །དེ་ལ་གང་དུ་འཁྲུངས་པའི་གནས་ནི་མདོ་སྨད་ལྷོ་རྒྱུད་ཀྱི་སའི་ཆ་མཛོད་དགེ་སྨད་དུ་གྲགས་པའི་
ནང་ཚན་རུ་སྟོད་མའི་ཤོག་ཏུ་ཡབ་མཛོད་བསྒོམ་པ་རྒྱལ་དང་ཡུམ་འབྲུག་མོ་སྐྱིད་གཉིས་ཀྱི་སྲས་སུ་ཆུ་མོ་ཕག་གི་ལོར་སྐུ་འཁྲུངས། ཡབ་ཡུམ་གཉིས་ཀ་ཡང་རང་བཞིན་གྱིས་ཆོས་ལ་དཀར་ཞིང་གྱིས་ཆོས་ལ་དཀར་ཞིང་སྡིག་སྤྱོད་ལ་འཛེམ་པ་སོགས་ཡ་རབས་ཀྱི་ངང་
ཚུལ་ཅན་གཉིས་ཡིན་ལ། འབྱོར་པ་ཧ་ཅང་མི་ཆེ་ཡང་དབུལ་པས་ཉམ་ཐག་པ་ཡང་མ་ཡིན་པས་བར་མར་གནས་པ་ཞིག་སྟེ། དེ་ཡང་འདུལ་བ་ལུང་ལས། ཧ་ཅང་ཕྱུག་པོའི་ཁྱིམ་དང་ནི། །དབུལ་བའི་ཁྱིམ་དུ་མི་བསྐྱེ་བར། །བར་མའི་ཁྱིམ་དུ་སྐྱེ་
འགྱུར་ཞིང། །རྟག་ཏུ་རབ་བྱུང་མང་བར་ཤོག་ཅེས་མཐའ་གཉིས་ཀྲ་མི་གནས་པའི་ཁྱིམ་དེ་ལྟ་བུར་སྐྱེས་པ་ནི་རབ་ཏུ་བྱུང་ཞིང་ཆོས་སྒྲུབ་པ་དང་རྗེས་སུ་མཐུན་པར་སངས་རྒྱས་བཅོམ་ལྡན་འདས་ཀྱིས་བསྔགས་པར་མཛད་དོ། །ལྷུམས་སུ་གནས་

[004B]བས་གསེར་གྱི་རྡོ་རྗེ་འོད་འཚེར་བ་ཞིག་གཏད་དེ་འདི་ལ་གཙང་སྤྲ་ལེགས་པར་གྱིས་ཞེས་ཟེར་བ་དང། ཡུལ་མི་གཞན་འགའ་ཞིག་ལ་ཡང་རྨི་ལྟས་ངོ་མཚར་བ་ཅི་རིགས་བྱུང་ཞིང། ཁྱད་པར་སྐུ་
འཁྲུངས་པའི་མཚན་མོ་དེར་ཁུ་བོ་རྒྱལ་མཚན་ཟེར་བའི་དགེ་སློང་བ་སྒྲེས་པོ་རྗེ་བཙུན་མ་སྒྲོལ་མ་ཡི་དམ་གྱི་ལྷར་བཟུང་སྟེ་རྒྱུན་དུ་བསྙེན་སྒྲུབ་ལ་འབད་པས། བྱིན་རླབས་ཀྱི་རྟགས་མཚན་ཅི་རིགས་ཐོབ་པ་ཞིག་ཡོད་པ་དེའི་རྨི་ལམ་དུ་སྒོམ་བརྒྱལ་ཚང་གི་
ཁྱིམ་གྱི་ཕུན་སྟོན་པའི་གསེར་སྐུ་ཞིག་བཞུགས་པ་ལ་མི་མང་པོས་མཇལ་ཞིང། རྒྱ་མོའི་ཆ་བྱད་ཅན་གྱི་བུ་མོ་འགའ་ཞིག་གིས་ཁྲུས་གསོལ་བྱེད་པ་རྨིས་ཏེ། ཕྱིར་ཉིན་ཞོག་ཀ་དེའི་གནས་ཚུལ་བཤད་བཞིན་པའི་ཐོག་ཏུ་སྒོམ་བ་རྒྱལ་འོངས་ཏེ། ངེད་ལ་བུ་
ཆུང་ཞིག་སྐྱེས་ཡོད་པས་དེར་ཁྲུས་ཤིག་བྱེད་དགོས་བྱས་པར་ཁོང་ཡང་ཡ་མཚན་དུ་གྱུར་ཏེ། དེ་མ་ཐག་དགའ་བཞིན་དུ་སོང་ནས་རྡོ་རྗེ་རྣམ་པར་འཇོམས་པའི་གཟུང་ཆུས་ཁྲུས་དང་མནོལ་བསང་བདུག་པ་སོགས་བྱས། ཕ་མ་གཉིས་ལ་ཡང་གཙང་སྦྲ་
གལ་ཆེ་ཚུལ་ནན་ཏན་གྱིས་བཤད། རྨི་ལམ་རྗེས་མ་འདི་ནི་འབྱུང་འགྱུར་དང་མཐུན་པའི་མཚན་མ་དོན་ཆེན་པོ་དང་ལྡན་པ་ཞིག་ཏུ་མངོན་ཏེ། ལུང་རྣམ་འབྱེད་ལས། རྒྱལ་བ་སྟོན་པ་དེ་ཡི་བསྟན་བཅོས་ནི། །མདོ་དང་ཆོས་མངོན་ཡིན་གསུངས་འདུལ་བ་ནི། །
སྟོན་དང་བསྟན་པ་ཉིད་ཡིན། །ཞེས་དང། སོ་སོར་ཐར་པའི་མདོ་ལས། ང་ནི་མྱ་ངན་འདས་འོག་ན། །འདི་ནི་ཁྱོད་ཀྱི་སྟོན་པ་ཞེས། །རང་བྱུང་ཉིད་ཀྱིས་གུས་བཅད་པར། །ནན་ཏན་དགེ་སློང་ཚོགས་མདུན་བསྟོད། །ཅེས་རྗོད་བྱེད་འདུལ་བའི་

[005A]༄༅། །སྡེ་སྣོད་དང། །བརྗོད་བྱ་ལྷག་པའི་ཚུལ་ཁྲིམས་གཉིས་ནི་བསྟན་པའི་གཞི་དང་སྟོན་པའི་དོད་དུ་གསུངས་ལ། དེའི་རྒྱུ་མཚན་གྱིས་འདུལ་བ་འཛིན་པ་ཆེན་པོ་དག་ལ་མཉམ་མེད་ཐུབ་པ་རིན་པོ་ཆེའི་ཆོས་ཀྱི་རྒྱལ་ཚབ་ཏུ་དབང་བསྐུར་
བ་ཞེས་འདུལ་བའི་སྡེ་སྣོད་ཀུན་ཏུ་བསྔགས་པ་རྒྱ་ཆེར་མཛད་ཅིང། ཁྱད་པར་དུ་གསོ་སྦྱོང་གི་གཞི་ལས། འདུལ་བ་འཛིན་པ་དང། མདོ་སྡེ་འཛིན་པ་དང། མ་མོ་འཛིན་པ། ཞེས་པ་ནས། སྟོན་བ་འདས་པས་དེའི་བསྟན་པ་ལ་འདི་ནི་སྟོན་པ་དང་
འདི་ནི་རྟེན་ཡིན་ཏེ། ཞེས་ཐུབ་པས་སངས་རྒྱས་བཅོམ་ལྡན་འདས་ཀྱི་གདུང་འཚོབ་ཏུ་གསུངས་པ་དང། སྐུ་བརྙན་ཡང་ཀུན་རྫོབ་པའི་སངས་རྒྱས་ཞེས་སངས་རྒྱས་ཀྱི་སྣོད་དུ་བྱས་པ་འབྲེལ་ཤིན་ཏུ་མཚུངས་སོ། །ཡུམ་གྱི་རྨི་ལམ་ཡང་སྐབས་དེར་ཡུལ་
ཕྱོགས་སུ་བུ་ཚོང་ཆེར་མ་དན་བའི་དུས་ཡིན་པས་རྨིས་པ་བདེན་ངེས་ཡིན་ལ། དེ་ལྟ་ན་རྗེའི་རྣམ་ཐར་སོགས་སུའང་འབྱུང་བ་ལྟར་དོན་ཤིན་ཏུ་ཆེའོ། །ཆུང་དུའི་དུས་ནས་བྱིས་པ་ཕལ་བ་དང་མི་འདྲ་བར་སྦྱོར་བ་གཙང་ཞིང་མཐོང་ན་ཡིད་དུ་འཐད་པ་ཞིག་ཡོད་
པས༑ ཐམས་ཅད་ཀྱིས་ཀྱང་འདི་ཆོས་ཀྱི་བག་ཆགས་ཅན་ཞིག་ཏུ་འདུག་ཅེས་གླེང་བ་བྱུང། རིམ་གྱིས་སྐྱེད་བསྲིངས་ཏེ་ཅུང་ཟད་ནར་སོན་པ་ན་ནེའུ་ལྡང་རྣམས་དང་ལྷན་ཅིག་རྩེད་མོ་བྱེད་པའི་སྟེ་ཡང་གཡམ་པ་སྒོར་མོའི་སྟེང་དུ་དཀར་གོང་སྤུངས་བས་མཎྜལ་
འབུལ་བ་སོགས་སྐབས་དེར་མཐོང་འདྲིས་འོང་དོན་མེད་པའི་ཆོས་མཐུན་གྱི་རྩེད་མོ་སྣ་ཚོགས་བྱེད་པ་བྱུང། འདི་ནི་སྔར་སྒྲུབ་པ་ལ་གཞོལ་བ་དང། སྐུ་ཚེ་འདིར་ཡང་སྒྲུབ་པའི་རྒྱལ་མཚན་བསྒྲེངས་པར་འགྱུར་བའི་རྟེན་འབྲེལ་གནད་ཅན་ཞིག་སྟེ་
[005B] །གཉེར་པ་འདི་འདྲ་ཡོད་ཟེར་བ་དག་ལས་བག་ཆགས་གོང་མར་གྱུར་པ་ཞིག་གོ། །དགུང་ལོ་བརྒྱད་པ་ལྕགས་རྟའི་ལོར་བར་མ་རབ་བྱུང་གི་ཚུལ་ཁྲིམས་བཞེས་ཤིང་མཚན་བསྟན་འཛིན་སེང་གེ་བཏགས། །སྐབས་དེན་བསྲུང་བྱའི་
མཚམས་སོགས་དྲི་བའི་ཡུལ་འཕྲལ་དུ་མི་རྙེད་པས་ཐུགས་འཚོར་ཞིང་ལ་ལས་འདི་ལྟར་བྱེད་མི་རུང་ཟེར་བར་བྱུང་བར། དེ་མ་ཐག་ནས་དགའ་བཞིན་དུ་དེའི་ཚིག་དང་དུ་བླངས་ཏེ་སྦོང་ཅི་ཐུབ་མཛད། འདི་ནི་སྐྱེ་བའི་ཕྲེང་བར་འཆལ་ཚུལ་སྤོང་བ་ལ་གོམས་པ་ངང་དུ་གྱུར་པའི་
རྣམ་ཐར་ཏེ། ད་ལྟ་འདུལ་བའི་གཞུང་ལུགས་རྒྱ་ཆེན་པོ་ལ་སྦྱངས་པ་མཐར་སོན་དུ་རློམ་པ་མང་པོ་ཡང། གང་ན་གནང་བའི་ཆ་ཞིག་ཡོད་སྙམ་དུ་ཡང་ཆ་འབའ་ཞིག་གི་སྒྲུབ་བྱེད་ཚོལ་བ་ནི་ཕུགས་རུལ་བའི་རྟགས་ཡིན་པས། ལག་ལེན་དོགས་མཐའ་ནས་བྱེད་
དགོས་པར་ཀུན་མཁྱེན་མཚོ་སྣ་བ་དང། རྗེ་ཡབ་སྲས་ཀྱིས་གསུངས་སོ། །ཀློག་སློབ་ཕན་ཡང་ཀློག་གི་སློབ་དཔོན་དེ་ལ་གུས་པ་ཆེ་ཞིང། དེས་གང་གསུངས་ཐམས་ཅད་དོ་གལ་ཆེན་པོས་ཐུགས་ལ་བཅིངས་ཏེ་བརྩོན་པ་ལྷུར་མཛད་པས། མ་འགྱང་བར་ཕྲལ་
ཀློག་སྦྱར་ཀློག་ཀུན་ལ་བྱང་ཞིང། དེའི་ཞར་བྱུང་ལ་ཡུལ་ཕྱོགས་སུ་དར་ཆ་ཆེ་བའི་ཆོས་སྤྱོད་སོགས་ཀྱང་ཕལ་ཆེར་ཐུགས་ལ་ཆུད་པར་མཛད། ཀློག་གི་སློབ་དཔོན་དེ་ཉིད་རྗེས་སོར་འདས་པའི་སྐབས་སུ་གནས་དེར་བཞུགས་མེད་ཀྱང། གསན་མ་ཐག་ཏུ་ཕེབས་
ནས་གདུང་གི་ཞབས་ལ་འཇུས་ཏེ། མཆི་མའི་རྒྱུན་བཅད་པར་དཀའ་བའི་གདུང་ཤུགས་དྲག་པོ་དང་བཅས་སྨོན་ལམ་དང་གསོལ་བ་བཏབ་ཕྱོགས་དཔེན་པར་གདུང་གི་ཆ་ཐམས་ཅད་དྲི་བཟང་གི་ཆུས་ལེགས་པར་བཀྲུས་ཏེ་གནས་ཡིག་འགོད་པ་སོགས་བཀུར་སྟིའི་རིམ་

[006A]༄༅། །གྲོ་ཕལ་པའི་བློར་མི་ཤོང་བ་ལྟ་བུ་མཛད། ད་ལྟ་མཐའ་དབུས་ཀུན་ཏུ་ཀློག་གི་སློབ་དཔོན་ལ་བླ་མར་བརྩི་བ་ཤིན་ཏུ་དཀོན་པས། ཆོས་ལ་འཇུག་པའི་ཐོག་མ་རང་ནས་དེའི་རྟེན་འབྲེལ་རྣམ་པ་གཞན་དུ་འགྲོ་བ་མང་ཡང། དམ་
པ་འདི་ནི་གཞན་གྱིས་བཅོས་པ་ལ་མ་ལྟོས་པར། དེ་ལ་ཡང་བླ་མར་འཛིན་པ་ཞིག་ཤུགས་འབྱུང་དུ་ཡོད་པ་ནི། སྐྱེ་བོ་ཅོལ་ཆུང་བཀྲ་ཤིས་དང་དགེ་མཚན་གྱི་ལྟ་བ་ལ་གོམས་པ་འགའ་ཞིག་ཆུ་ཟོམ་རེ་དང་ཕྲད་བཙམ་ལ་རྟེན་འབྲེལ་འགྲིག་པར་སྒྲོགས་
པ་ལྟ་བུམ་ཡིན་པར་རྗེ་བླ་མས་གསུངས་པ་བཞིན། དེ་ནི་འདི་ཕྱིའི་ལེགས་ཚོགས་ཇི་སྙེད་པའི་རྟེན་འབྲེལ་ལེགས་པར་འགྲིགས་པ་ཁོ་ན་ཡིན་ནོ། །དེས་ན་བདག་ལེགས་སུ་འདོད་པ་རྣམས་ཀྱིས་ཀློག་སློབ་པའི་སློབ་དཔོན་ལ་ཡང་ཤིན་ཏུ་གུས་པར་བྱ་དགོས་ཏེ། སློབ་
དཔོན་ཨ་ནུས། བསླབ་པ་ཀུན་གྱི་གཞི་འཛིན་ཅིང། །རིག་བྱེད་སྨྲ་བ་རྣམས་ཀྱི་རྒྱུ། །མིང་ཚིག་བརྗོད་པ་ཀུན་གྱི་གཞི། །ཡི་གེའི་སྦྱོར་བ་བཤད་པར་བྱ། །གསུངས་པ་བཞིན་ཐོས་བསམ་སྒོམ་པ་མཐའ་དག་འདིའི་སྟེང་ནས་བྱེད་དགོས་པས་བཀའ་
དྲིན་ངོས་ཟིན་པར་གྱིས་ཤིག་ཀློག་ཕེར་བ་ཙམ་མ་ཡིན་པར་སུམ་རྟགས་ལ་ཡང་ཞིབ་ཐིགས་སུ་སྦྱངས་པས། སྔོན་འཇུག་རྗེས་འཇུག་ཕོ་མོ་མ་ནིང་གི་དབྱེ་བ་སོགས་གཙུག་ལག་གི་གནད་ལ་གོ་བ་གཏིང་ཚུགས་བ་བྱུང། བྱིས་པ་ཆུང་ངུའི་དུས་
ནས་སྔ་མའི་ལས་འབྲེལ་གྱི་དབང་གིས་རྗེ་བཙུན་འཇམ་པའི་དབྱངས་ལ་ལྷག་པར་དད་པ་ཆེ་བ་ཞིག་ཡོད་པས། ལན་ཅིག་སྨན་པ་ཞིག་གིས་སྨན་འཐུ་བར་མངགས་པ་ན། གཟེར་འཇོམས་མེ་ཏོག་ཁ་དོག་དམར་སེར་ཅན་གྱིས་རི་ཀླུང་ཐམས་ཅད་གང་བའི་

[006B]ཀྱི་སྐུའི་རྣམ་པ་དང། དེའི་ཞིང་ཁམས་སོགས་རྗེས་སུ་དྲན་པའི་དད་གུས་ཀྱིས་བསུ་གཡོ་བ་བྱུང། འདི་ནི་སྔོན་བཅོམ་ལྡན་འདས་ཀྱི་དུས་ན་ཚོགས་སུ་མེ་ཏོག་སྔོན་པོ་བྲིམས་པ་སྣང་བའི་རྐྱེན་གྱིས་
སྔ་མའི་བག་ཆགས་སད་དེ་ཟད་པར་སྔོན་པོའི་ཏིང་ངེ་འཛིན་གྲུབ་པའི་བྱུང་བ་དང་ཆ་འདྲའོ། །ན་ཚོད་གཞོན་ནུའི་སྐབས་དེར་ཡང་རེས་འགའ་རྗེ་བཙུན་འཇམ་དབྱངས་ཀྱི་སྐུའི་རྣམ་པ་ཡིད་ལ་བྱས་པ་ན་ཕྱོགས་མཚམས་ཐམས་ཅད་འཇམ་དབྱངས་ཀྱི་སྐུ་ཆེ་ཆུང་སྣ་ཚོགས་ཀྱིས་
གོ་མཚམས་མེད་པར་གང་ནས་བཞུགས་པའི་ཉམས་དང། ཡང་སྤྱན་རས་གཟིགས་ཀྱི་སྐུའི་རྣམ་པ་ཡིད་ལ་བྱས་པ་ན། སྔ་མའི་སྣང་བ་གནས་གྱུར་ཏེ་སྤྱན་རས་གཟིགས་ཀྱི་སྐུ་དེ་ལྟ་བུས་གཏམས་པ་དང། དེ་བཞིན་དུ་ཕྱག་རྡོར་གྱི་སྐུ་དེ་འདྲ་བས་ཡོངས་སུ་གང་
བ་སོགས་ཕལ་མོ་ཆེ་ཞིག་ཞལ་གཟིགས་སུ་སྒྲོགས་པའི་ཚོད་ཀྱི་སྣང་བ་དེ་འདྲ་བ་ནར་མར་འབྱུང་བ་ཞིག་ཡོད་ཀྱང། དམ་པ་འདི་ནི་ཐུགས་ཤིན་ཏུ་སྒམ་པས་དེ་ལ་མཚར་དུ་མི་འཛིན་པར། དཔེར་ན་རྒྱང་རིང་པོའི་གྲོང་ལ་སོགས་པའི་བཀོད་པ་ཡིད་ངོར་ལམ་གྱིས་
ཤར་བ་དང་འདྲ་བར་ཉམས་དང་དོན་སྤྱིའི་སྣང་བ་ཙམ་ཡིན་པས། གཏད་པ་ཆེར་མེད་དགོངས་ཏེ་བཏང་སྙོམས་སུ་འཇོག་པ་གནང་དགུང་ལོ་བཅོ་བརྒྱད་པ་ལྕགས་འབྲུག་གི་ལོ། །མཁས་པ་དང་གྲུབ་པ་མ་ལུས་པའི་གཙུག་གི་ནོར་བུ། །ཁམས་གསུམ་
ཆོས་ཀྱི་རྒྱལ་པོ་སྐྱབས་མགོན་རྡོ་རྗེ་འཆང་རྗེ་བཙུན་དཀོན་མཆོག་འཇིགས་མེད་དབང་པོ་མཛོད་དགེའི་དགོན་པར་ཆིབས་ཀྱི་ཁ་ལོ་བསྒྱུར་བའི་ཚེ་ཞལ་གྱི་དཀྱིལ་འཁོར་མཇལ་པ་ན། ལན་གཅིག་མ་ཡིན་པར་རིགས་ཀྱི་བདག་པོར་གྱུར་པའི་བག་ཆགས་ཀྱིས་ཚད་མེད་པའི་

[007A]༄༅། །མོས་གུས་དྲག་པོས་ཡིད་རང་དབང་མེད་པར་གཡོས་ཏེ་དད་པའི་མཆིམ་འཁྲུག་ཅིང་ལུས་ཀྱི་བ་སྦུ་གཡོ་བ་བྱུང། དམ་པ་ཉིད་ཀྱི་ཞལ་ནས་ཀྱང། དེ་སྐབས་སྐྱབས་མགོན་རིན་པོ་ཆེའི་ཞལ་མཇལ་མ་ཐག་ཚེ་འདི་
སྣང་གི་ཤེས་པ་འགག་འགྲོ་བ་ལྟ་བུའི་དད་པ་སྐྱེས་ཤིང། དེ་ནས་བཟུང་སྟེ་ཉིན་མཚན་ཐམས་ཅད་དུ་ཀུན་མཁྱེན་འཇམ་དབྱངས་བཞད་པ་བརྗེད་མ་མྱོང་ཞེས་གསུངས་འདུག་པ་ནི་རྣམ་དཔྱོད་ཅན་ཞིག་གིས་བལྟས་ན་ངོ་མཐར་བའི་རྣམ་ཐར་ཆེན་
པོ་ཡིན་ཏེ། འདིའི་དད་པ་སྐྱེ་ཚུལ་ཡང། ད་ལྟའི་སྐྱེ་བོ་རྒོད་པའི་ཁ་ལ་བལྟས་ན་རྒོད་བྲེ་ཞིང། ངུ་བའི་ཁ་ལ་བལྟས་ན་ངུ་བྲོ་བ་རྣམས་ཀྱི་དད་པ་གཡམ་ལ་རྒྱུག་གི་དགའ་ལྷང་ལྷང་བ་དེ་ཙམ་མ་ཡིན་པར། སློབ་དཔོན་འཕགས་པ་
ལྷས༑ གཟུར་གནས་བློ་ལྡན་དོན་གཉེར་བ། །ཞེས་གསུངས་པ་ལྟར། བློ་གཟུ་བོར་གནས་པས་ཚེ་འདི་སྣང་གི་བྱ་བྱེད་སོགས་རང་གི་འདོད་དབང་ཐམས་ཅད་རྦད་ཆོད་བྱས་ཏེ། སྒོ་གསུམ་གྱི་བྱ་བ་མཐའ་དག་བླ་མའི་དབང་དུ་བཞག་ནས་
བདག་ཉིད་བྲན་དུ་དབུལ་ཞིང་དེའི་རྗེས་སུ་འཇུག་པ། ཅི་གསུང་གི་མཚམས་ལས་མི་འདའ་བ་ནི་སྣོད་ལྡན་སློབ་མའི་མཚན་ཉིད་ཀྱི་གཙོ་བོ། ཡོན་ཏན་ཐམས་ཅད་བསྲུང་ཞིང་འཕེལ་བར་བྱེད་པའི་རྨང་གཞིའི་དད་པ་རྣལ་མའི་སྐྱེ་ཚུལ་ཡིན་ནོ། །དེར་
མ་ཟད་ཉིན་མཚན་ཀུན་ཏུ་བླ་མ་བརྗེད་མ་མྱོང་གསུང་པ་ཡང་དམ་པའི་རང་རྟགས་བླ་ན་མེད་པ་ཡིན་ཏེ། དཔེར་ན་བཀའ་གདམས་ཀྱི་དགེ་བའི་བཤེས་གཉེན་རྨོག་ལྕོག་པའི་ཞལ་ནས། སྤྱན་རས་གཟིགས་དཀར་ན་དཀར། ཀྱཻ་རྡོ་རྗེ་སྔོན་སྔོ། རྗེ་

[007B] ད་ནི་གང་དུ་གནས་ཀྱང་བླ་མའི་སྣང་བ་དང་འབྲལ་མ་མྱོང་བས་ཚེ་གཅིག་གི་སངས་རྒྱས་དེ་ད་ཡོང་བ་འདྲ་ཞེས་གསུངས་པ་བཞིན་ནོ། །དེ་ནས་མཛོད་གེའི་དགོན་པ་སྤྱིས་གསོལ་བ་བཏབ་པ་བཞིན་སྐྱབས་མགོན་རྡོ་རྗེ་
འཆང་རྗེ་བཙུན་འཇིགས་མེད་དབང་པོ་ཉིད་དཀྱིལ་འཁོར་གྱི་འཁོར་ལོའི་བདག་པོར་བཞེངས་ཏེ། བཅོམ་ལྡན་འདས་དཔལ་རྡོ་རྗེ་འཇིགས་མཛད་ལྷ་བཅུ་གསུམ་མའི་སྨིན་བྱེད་དབང་གི་རིམ་པ་སྟ་གོན་དང་བཅས་རྒྱས་པར་སྩལ་བའི་དབང་གྲལ་དུ་
བཞུགས་ནས་ལེགས་པར་གསན། དེ་སྐབས་བན་གཞོན་དཀྱུས་མའི་གྲས་ཡིན་པས་མཐའ་གྲལ་ཙམ་ལས་མ་ཐོབ་ཀྱང་ལེགས་པར་བསྒྲིམས་ཏེ་གསན་པས་དབང་བརྡ་ཇི་བཞིན་པར་འཕྲོད། བླ་མ་འདི་ལྟ་བུ་དང་ས་ཁྱད་ཉེ་བ་འདི་ནས་ད་བར་དུ་མ་
མཇལ་བར་ས་འོག་དུ་བསྡད་པ་ཨེ་ཡིན་སྙམ་གདུང་བ་དྲག་པོ་དང་གསུང་བཤད་ཕྱག་ལེན་ཀུན་གྱིས་ཡིད་གཏིང་ནས་ཕྲོགས་པས་མོས་གུས་སྤེལ་མས་མཆི་མ་ཡང་ཡང་འཆོར་འབྱུང། ཆོས་ཉན་པ་བླ་དཔོན་ཆེ་དགུ་མང་པོ་ཡོད་ཀྱང། སྒྲ་བ་སྒྱུར་མར་
པས༑ མགྲོན་གྱི་གཙོ་བོ་ཨ་པོ་མཐུ་ཆེན་ཡིན་གསུངས་པ་དང། སྐྱོ་སྟོན་བསོད་ནམས་བླ་མས། དོན་གྱི་དབང་དེ་ལ་བསྒྲོན་གྱིས་ཐོབ་སོང། ཚིག་གི་དབང་དེ་ཁྱེད་རང་རྣམས་ཉོན་གསུངས་པ་ལྟར་དབང་གི་རྟོགས་པ་རྣམ་མ་སྐྱེས་པའི་རྡོ་རྗེ་
སློབ་མ་མཆོག་ཏུ་གྱུར་པ་ནི་འདི་ཉིད་ཡིན་པ་སླར་རིམ་པས་གསལ་བར་གྱུར་པ་དེ་ཡིན་ནོ། །དེ་ནས་དགུང་ལོ་ཉི་ཤུ་ཙམ་ལ་ཡོངས་ཀྱི་དགེ་བའི་བཤེས་གཉིན་འདུལ་བ་འཛིན་པ་ཆེན་པོ་མཁས་གྲུབ་རིན་ཆེན་པའི་ཞལ་སྔ་ནས་ཀྱི་དྲུང་ནས་འོག་མ་རྣམས་བསྐྱར་

[008A]༄༅། །བསྒྲུབ་ཀྱི་ཐོག་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་བཞེས་ཏེ་མཚན་མཁས་གྲུབ་བསྟན་འཛིན་དུ་བཏགས་དངོས་བླངས་ལས་འདས་པའི་ཕམ་འདྲ་དང་བཤགས་བྱའི་ཉེས་བྱས་རྣམས་དང། བླངས་པའི་
ཕྱོགས་མཐུན་གྱི་བསྡམ་བྱའི་ཉེས་བྱས། ལྟུང་མེད་སོ་སོའི་དམིགས་བསལ་སོགས། །མདོར་ན་གཞི་བཅུ་ལས་གྱུར་པའི་གནང་བཀག་གི་བཅས་མཚམས་ཕྲ་ཞིང་ཕྲ་བ་མཐའ་དག་དྲི་གཏུག་ཞིབ་ཏུ་བྱས་ཏེ་ཕྱག་ལེན་ལ་བཏབ། ཆོས་མཐུན་གྱི་
སྤྱོད་པ་རྣམ་པར་དག་པ་ལ་བཤེས་གཉེན་པ་ཡང་ཐུགས་ཤིན་ཏུ་དགྱེས་ཏེ་སྤྱན་གྱི་འབྲས་བུ་བཞིན་དུ་བསྐྱངས། དམ་པ་དེ་ཉིད་ཀྱི་དྲུང་དུ་བཞུགས་ཏེ་ལོ་མཚམས་མཛད་ནས་ཉིན་རེ་བཞིན་ཚ་རྟིང་ཁར་བྱང་ཆུབ་བདེ་ལམ་གྱི་སྟེང་ནས་ཁྲིད་དམིགས་གང་
འཚམ་རེ་གསན། དེའི་ཉམས་རྟོགས་གོ་བསྡུར་གྱིས་གེགས་སེལ་བོགས་འབྱིན་གྱི་སྒོ་ནས་རྒྱུད་དང་འབྱོར་ངེས་གནང་སྟེ། ཡང་ཁྲིད་ཀྱི་འཕྲོ་སྐྱོང་བ་སོགས་མདོར་ན་འཇམ་དཔལ་ཞལ་ལུང་ལས། བློ་གསར་བ་ལ་དགེ་རྒན་གྱིས་སྦྱོར་གཞུང་
མཛུབ་ཁྲིད་བྱེད་པ་ལྟ་བུའི་བཅས་བདེ་སླ་ཆོས་སུམ་སོང་བ་དགོས་པར་གསུངས་པ་ལྟར། བཤད་ལུང་ལ་ཁྲིད་དུ་བཏགས་པ་ཙམ་མ་ཡིན་པར་སྨན་པ་མཁས་པས་ལག་ལེན་ངོ་སྦྲོད་བྱེད་པ་ལྟ་བུ་དམར་ཁྲིད་ཀྱི་ལུགས་སུ་གསན་ཅིང་སྐྱོང་བར་མཛད་
རྡོར་སེམས་སྒོམ་བཟླས་དང་འབྲེལ་པའི་ཡིག་བརྒྱ་འབུམ་ཕྲག་སོགས་སྔོན་འགྲོའི་ཆོས་བཞི་ལ་ནན་ཏན་མཛད་ཅིང། ཁྱད་པར་བཤགས་སྦྱང་ལ་འགྲུས་བར་མཛད། ཐུན་མཚམས་སུ་བཀའ་གདམས་ཕ་ཆོས་བུ་ཆོས་སོགས་དམ་པ་གོང་མ་བདག་པོའི་རྣམ་

[008B] སྲོད་ཐོ་རངས་གཉིས་སུ་ཡིག་དྲུག་གི་རྣལ་འབྱོར་གཙོ་བོར་བྱས། རི་བོ་དགེ་ལྡན་པའི་བསྟན་འཛིན་ཆེན་པོ་མཐའ་དག་གི་རྣམ་ཐར་ཕྱག་བཞེས་ལ་ཟུང་འཇུག་ངོར་བུའི་གླིང་དུ་བགྲོད་པའི་ལམ་གྱི་དེད་དཔོན་ལྟ་བུར་
དཔལ་རྡོ་རྗེ་འཇིགས་བྱེད་ཆེན་པའི་བསྙེན་སྒྲུབ་རྣམ་པར་དག་པ་རེ་སྒྲུབ་པའི་སྔོན་འགྲོ་ལྟ་བུར་བྱེད་དགོས་པས། ལོ་མཚམས་ཀྱི་མཇུག་གི་ཆ་ལ་དེའི་བསྙེན་པ་ཁ་སྐོང་གི་སྦྱིན་སྲེག་དང་བཅས་གྲངས་བསགས་པ་ཙམ་མ་ཡིན་པས་གནད་དུ་འགྲོ་ངེས་པ་
གནང༑ མཚམས་གྲོལ་ནས་རང་ཡུལ་དུ་ཕེབས་ཏེ་ལོ་ཤས་དགུན་གྱི་རིང་ལ་སྐུ་མཚམས་དང། སྟོན་དབྱིད་ཀྱང་ཟླ་མཚམས་རེ་ལྟ་བུ་མཆག་པར་བྱེས། སྐབས་ཤིག་ཏུ་སྐྱབས་མགོན་རྡོ་རྗེ་འཆང་ཆེན་པོར་མཇལ་རྒྱུའི་དོན་ལ་ཆེད་གཏད་ཀྱིས་བཀྲ་ཤིས་
འཁྱིལ་དུ་ཕེབས། མཚན་མོ་རྨི་ལམ་དུ་འཇམ་དབྱངས་དམར་སེར་གྱི་སྐུ་ཤིན་ཏུ་བྱོན་ལེགས་འོད་ཟེར་འཕྲོ་བ་ཞིག་དང་མཇལ་བར་རྨིས་ཕྱི་ཉིན་མཇལ་ཁར་ཕེབས་པ་ན་གཟིམས་འགག་པ་རྣམས་ཀྱིས་གཞན་མའི་མཇལ་བ་ཆེ་ཕྲ་རྣམས་ནང་དུ་མངགས་
ཀྱང༑ འདི་བ་ཡུན་རིང་པོར་བཀག་སྟེ་ནང་དུ་མ་བཏང། ཐབས་མཁས་ཀྱི་ཞུ་བ་ནན་ཏན་བྱས་ཀྱང་ཚིག་རྩུབ་མོས་སྤྱོ་བ་སོགས་འོ་བརྒྱལ་ཤིན་ཏུ་ཆེ་བར་བྱུང། འོན་ཀྱང་སྡོང་པོ་བཀོད་པ་ལས་འདི་ནི་བདག་གི་དགེ་བཤེས་ཆོས་སྨྲ་བ། །ཆོས་ཀུན་
ཡོན་ཏན་ཡོངས་སུ་སྟོན་བྱེད་དེ། །བྱང་ཆུབ་སེམས་དཔའི་སྤྱོད་ལམ་ཡོངས་སྟོན་པ། །ཡིན་ཞེས་སེམས་གཅིག་བསམ་ནས་འདིར་འོངས་སོ། །འདི་དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་ལྡུད་པས་མ་མ་འདྲ། །བྱང་ཆུབ་ཡན་ལག་ཡོངས་

[009A]༄༅། །སུ་སྦྱོང་བ་ཡིན། །དགེ་བཤེས་འདི་དག་གནོད་པ་རྣམ་པར་བཟློག་རྒ་ཤི་ཐར་བྱེད་སྨན་པ་ལྟ་བུ་སྟེ། །བདུད་རྩིའི་ཆར་འབེབས་ལྷ་དབང་བརྒྱ་བྱིན་འདྲ། །ཟླ་ཉ་ལྟ་བུར་དཀར་པོའི་ཆོས་ཀྱིས་རྒྱས། །ཞི་
བའི་ཕྱོགས་སྟོན་ཉི་མ་གསལ་བ་འདྲ། །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་མཚོ་བཞིན་དུ་མི་འཁྲུགས་སེམས་དང་ལྡན་།ཡོངས་སུ་སྐྱོང་དང་མཉན་པ་འདྲ་བ་ཞེས། །དེ་འདྲའི་སེམས་ཀྱིས་ནོར་བཟང་འདིར་འོངས་སོ། །བྱང་
ཆུབ་སེམས་དཔའ་བདག་གི་བློ་སྐྱེད་པ། །སངས་རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་དག་བདག་བཤེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་ཀྱིས་འདིར་འོངས་སོ། །ཞེས་གསུངས་པའི་དོན་བཞིན་དགེ་བའི་
བཤེས་གཉེན་དང་མཇལ་བའི་ཕན་ཡོན་སྒོ་དུ་མ་ནས་གཟིགས་པས་ཐུགས་དྲངས་ཏེ། དེ་དག་གི་བྱེད་སྤྱོད་སོགས་ལ་ཐུགས་སྣང་ཅི་ཡང་མེད་པར་བླ་མ་དང་ནམ་ཞིག་མཇལ་སྙམ་པའི་འདུན་པ་རྩེ་གཅིག་གིས་ཡུན་རིང་པོར་སྒུག་སྡོད་བྱས་
མཚམས་ཤིག་ལ་གཞན་གྱི་མཇལ་བ་མང་པོ་ཞིག་ནང་དུ་བཏང་སོང་བའི་རྗེས་ལ་ཞན་ནས་ཕེབས་པས་བཀའ་ཆོས་ཤིག་གནང་རྒྱུར་ཆོས་ཉན་པ་མང་དུ་འཚོགས་ཡོད་པ་དེའི་ཕྱི་མཐའི་སྒོ་འགྲམ་ཞིག་ཏུ་བཞུགས་པ་ན། སྐྱབས་མགོན་རྡོ་རྗེ་འཆང་
ནས་གཟིགས་ཏེ་སྐུ་མདུན་པ་ཞིག་ལ་བཀའ་ཕེབས་ནས་ནང་དུ་བོས་ཏེ་ཆོས་ཉན་པའི་མདུན་གྲལ་ཞིག་ཏུ་འཇོག་པར་མཛད། འཇམ་དབྱངས་དམར་སེར་གྱི་རྗེས་གནང་ཞིག་གནང་བྱུང་བས་བླ་མ་འཇམ་པའི་དབྱངས་དངོས་སུ་མཐོང་བའི་མོས་གུས་དང་

[009B]ཏེ། ཡབ་སྲས་མཇལ་བའི་རྟོགས་པ་བརྗོད་པའི་འཁྲི་ཤིང་ལས། ཀུ་བཻ་ར་སོགས་སྨིན་མ་གཡོ་ལྡན་པས། །དེར་ནི་མངོན་པར་འཇུག་འདོད་བཟློག་གྱུར་པ། །བཞིན་ནི་མཛེས་བྲལ་བརྗོད་པ་
འཁྲུག་གྱུར་པའི། །ས་བདག་མཆོག་ཏུ་གཟི་བྱིན་མེད་པར་གྱུར་།རྒྱལ་བའི་བཀའ་ཡིས་དེ་དག་རྣམས་ཀྱིས་བཏང། །ཅི་ཞིག་ལྟར་སྟེས་དེ་མདུན་ས་གཞི་ཐོབ། །ཟས་གཙང་སྤྱི་བོས་དེ་ལ་ཕྱག་འཚལ་ནས། །དེ་ཡི་མདུན་ན་རབ་དང་སེམས་
ཀྱིས་གནས། །ཞེས་གསུངས་པ་ལྟ་བུ་ཞིག་བྱུང། ཚུལ་འདི་ནི་སྔོན་ཁྱད་དགེའི་དཔོན་སློབ་རིན་པོ་ཆེ་ཀུན་མཁྱེན་འཇམ་དབྱངས་བཞད་པ་མཇལ་བར་ཕེབས་སྐབས་གཤིན་རྗེའི་གཤེད་དམར་པོ་དང་མཇལ་བ་ཞིག་རྨིས་པས། རྗེས་སོར་མི་ཏྲའི་དབང་གི་
མགོ་དེ་ནས་བརྩམས་ཏེ་གནང་བ་དང་འགྲིག་པ་ལྟར། ངེས་པའི་དོན་དུ་བླ་མ་དང་གཙོ་བོ་ཐ་མི་དད་པ་ལས་གསང་སྔགས་ཟབ་མོ་ཉན་པའི་རྡོ་རྗེ་སློབ་མ་མཆོག་ཏུ་སྒྲུབ་པའི་གཏན་ཚིགས་འཁྲུལ་པ་མེད་པའོ། །དེ་ཕྱིན་ཆད་ཀྱང་སྐྱབས་མགོན་མཆོག་དང་
ནམ་མཇལ་རེས་ཀྱིས་འཇམ་པའི་དབྱངས་རྨི་ལམ་དུ་འབྱུང་བ་ཞིག་ཡོད་ལ། བཀའ་ཆོས་ཀྱི་ཐོག་མ་ཡང་འཇམ་དཔལ་གཤིན་རྗེའི་གཤེད་ཀྱི་དབང་ནས་བརྩམས་པ་སོགས་བློའི་ནོར་ཅན་རྣམས་ཀྱིས་བརྟགས་ན་གུང་བསྒྲིག་རྒྱུ་མང་དུ་ཡོད་དམ་སྙམ་
དེ་ནས་ཉམས་མགུར་གྱི་ཁྲིད། སྨན་ཆོག་བསྡུས་པའི་ལུང་སོགས་ཆོས་བཀའ་གཞན་ཡང་ཅི་རིགས་གསན་ཏེ་ཕྱིར་ཕེབས། རྩ་བའི་བླ་མ་དགོན་ལི་མཁས་མཆོག་རིན་པོ་ཆེ་ཡུན་རིང་པོར་བསྙུང་ཚུལ་བཞེས་སྐབས་ཉིན་མཚན་མེད་པར་བསྙུང་གཡོག་གང་

[010A]༄༅། །དྲག་སུས་ཀྱང་དོ་ཟླ་མི་ཐུབ་བ་ཞིག་གནང། སྔར་ཚོགས་བསགས་སྒྲིབ་སྦྱང་ཇི་ཙམ་འབད་པ་ལས་ཀྱང་ད་རེས་ཀྱི་བསྙུན་གཡོག་བྱས་པ་དེ་སྒྲིབ་པ་དག་ཚབ་དང། བྱིན་རླབས་འཇུག་ཚབ་བླ་ལྷག་ཏུ་ཆེ་བའི་རྟགས་མཚན་མང་དུ་བྱུང་བ་ན་
བླ་མས་འདི་ལྟར་གནང་བ་འདི་བདག་གི་སྒྲིབ་པ་འདག་པའི་ཐབས་ཁོ་ནར་འདུག་དགོངས་ཏེ་ལྷག་པར་དད་པ་ཇེ་འཕེལ་དང། དཀའ་སྤྱད་ལ་སྦྲོ་ཉམས་ཚ་བས་གདུང་བའི་གླང་ཆེན་བ་ད་མཚོར་འཇུག་པ་ལྟ་བུར་གྱུར། བླ་མ་ཡང་རྒྱུན་པར་ཇོ་བོ་བཀའ་གདམས་པའི་
རྣམ་ཐར་བཞིན་ཡོན་ཏན་ཐམས་ཅད་བུམ་ནང་གི་མར་མེ་ལྟར་སྦས་པ་ཁོ་ན་མཛད་ཀྱང། སྐབས་དེར་སློབ་མའི་རྒྱུད་ཤིན་ཏུ་དག་པར་གཟིགས་པའི་དགོས་དབང་དང། ཧ་ཅང་མཉེས་པའི་སྟོབས་ཀྱིས་གསང་བའི་རྣམ་པར་ཐར་པ་དུ་མ་ལྷུག་པར་གསུངས་ཤིང་འབྱུང་འགྱུར་
གྱི་དོན་ལ་བསླབ་བྱ་མང་པོ་ཡང་ལུང་བསྟན་གྱི་ཚུལ་དུ་སྩལ་ཁྱད་པར་དུ་ཁྱོད་ལ་ཕྱིས་སུ་བྱམས་སྐུ་ཞིག་བཞེངས་པའི་ཁུར་འབབ་རྒྱུ་ཡིན་པས། དེ་དུས་བརྩོན་འགྲུས་ཆེན་པོ་བྱས་ན་དགོས་པ་ཁྱད་པར་ཅན་ཞིག་ཡོང་གསུངས་པ་དང། ཡང་ང་ཇོ་བོ་ཨ་ཏི་ཤ་ལྟ་
བུ་ཞིག་ཡིན་ན་ཁྱོད་འབྲོམ་སྟོན་པ་ལྟ་བུ་ཞིག་རེད། ངེད་གཉིས་སྐྱེ་བ་སྔ་མ་མང་པོར་འབྲེལ་ཡོད་འདུག་ཅིང། ད་དུང་ཡང་མི་འབྲལ་བ་ཞིག་འོང་ཞེས་ཞལ་གྱིས་བཞེས། དེ་དང་མཐུན་པར་བླ་མ་སྐུ་འདས་ནས་ཞག་བདུན་སོང་བའི་མཚམས་སུ་དམ་པ་འདིའི་མནལ་
ལམ་ལ། བླ་མ་ཕེབས་ནས་ཚེ་འདི་དང་བར་དོའི་སྒོམ་ཉམས་ལས་ཀྱང། ཕྱི་མའི་སྒོམ་གྱི་ཉམས་བརྒྱ་འགྱུར་གྱིས་ལྷག་པར་འདུག་གསུངས་པ་དང། ཡང་བླ་མ་ཉིད་ཀྱིས་ཆིབས་དཀར་པོ་ཞིག་བཅིབས་ཁོང་ཡང་ཆིབས་ཀྱི་འཕོང་ལ་བཞག་སྟེ་བདེ་བ་ཅན་དངྦ་དགའ་ལྡན་སོགས་དག་ཞིང་མང་པོར་ཕེབས། དེར་ཤིང་ལྔོན་པ་ཞིག་གི་སྟེང་ནས་ཤིང་ཐོག་སེར་བོ་དྲི་དང་ཁ་དོག་ཕུན་སུམ་ཚོགས་པ་ཞིག་ཕྱག་ཏུ་ལྷུང་བྱུང་བ་བཞེས་པས་ཐུགས་རྒྱུད་ལ་སྨྲ་མི་ཤེས་པའི་དགའ་བདེའི་ཉམས་ཁྱད་པར་ཅན་སྐྱེས་པའི་མནལ་ལྟས་ཡ་མཚན་པ་བྱུང་
བླ་མའི་དགོངས་རྫོགས་ཀྱི་བྱ་བྱེད་མཐའ་དག་ཀྱང་ཉིད་ནས་གཙོ་བོར་འགན་ཁུར་བཞེས་ཏེ། རྒྱ་ཆེ་ལ་དངོས་དག་པ་སྦྱོར་དངོས་ཐམས་ཅད་གྲ་འགྲིག་པའི་བཀོད་ཁྱབ་དང། རང་གི་བདོག་པའི་དངོས་པོ་ཕྲན་ཚེགས་ཡོད་པའི་ནང་ནས་ཅུང་དྲག་ཐམས་ཅད་ཀྱང་དེའི་
ཁོངས་སུ་བཏང། དེ་ལྟར་འདས་མཆོད་ཀྱི་སྐོར་མཐའ་དག་པར་ཚགས་སུ་ཚུད་པ་ན། སྔར་བླ་མ་དམ་པ་ཉིད་ནས་ཕྱོགས་འདི་ན་ཁྱེད་རང་གི་རྒྱུན་དུ་བསྟེན་པའི་བླ་མ་ཞིག་ལ། ཁྱད་དགེའི་སྒོམ་ཆེན་རིན་པོ་ཆེའི་དངོས་སློབ། ཁ་གྲོའི་རི་ཁྲོད་པའི་གནས་བརྟན་
པ་འདི་བཤེས་གཉེན་མཚན་ཉིད་དང་ལྡན་པ་ཞིག་ཡིན་པས་དེ་ལ་བརྟེན་ན་ལེགས་གསུངས་ཡོད་པའི་དོན་བཞིན། ཁ་གྲོན་ནང་པར་གྲགས་པའི་འདུལ་འཛིན་ཆེན་པོ་དེ་ཉིད་ཀྱི་དྲུང་དུ་བྱོན། གཟིམས་ཁང་གད་བདར་དང་སྐུ་གསུང་ཐུགས་རྟེན་དགྲམ་ཚུལ་
མཆོད་ཤོམ་རྒྱ་ཆེ་ལ་བཀོང་པས་ཐོན་པ་གཟི་འོད་འབར་ཞིང་ཁོར་ཡུག་ཏུ་དྲི་བཟང་གི་ངད་འཐུལ་བ་ཞིག་བྱས་ཡོད་པ་གཟིགས་མ་ཐག་འདི་འདྲའི་བྱི་དོར་ལེགས་པོ་དང་ཞུས་པ་ན། འོ་བྱི་དོར་དང་མཆོད་ཤོམ་འདི་ལྟར་བྱེད་པ་ཇོ་བོ་བཀའ་གདམས་པའི་ཕྱགས་ལེན་ཡིན་
གསུངས་པས། ལས་འབྲེལ་གྱི་དབང་གིས་གསུང་དེ་ཙམ་ལ་བརྟེན་ནས་ཀྱང་དད་པ་ལྷག་པར་གཡོ་བ་ཞིག་བྱུང། བདེ་ལམ་གྱི་ཁྲིད་ཅིག་ཞུས་པ་དེ་ལན་གནང་རྒྱུར་མ་སོང་བས། སླར་ཡང་བསྐྱར་གྱིས་ཕེབས་ཏེ་གསན་པ་ཤིན་ཏུ་རྒྱུད་ལ་འབྱོར་པས་བློ་འཁུལ་ཆེ་

[011A]༄༅། །བ་བྱུང། དགུང་ལོ་ཉེར་བརྒྱད་པ་ས་སྟག་ལོ། བེ་རི་དབོན་སློབ་རིན་པོ་ཆེའི་མདུན་ནས་བདེ་ལམ་གྱི་ཁྲིད། དགའ་ལྡན་ལྷ་བརྒྱ་མའི་ཁྲིད། འཕོ་ཁྲིད་སོགས་ཁྲིད་དམིགས་དུ་མ་དང། གསང་འདུས་འཁོར་
ཆེན་གཉིས་ཀྱི་དབང། ལྷག་པའི་ལྷ་དང་ཆོས་སྐྱོང་དུ་མའི་རྗེས་གནང་སོགས་ཆོས་བཀའ་མང་དུ་གསན། སངས་རྒྱས་རྣམས་ནི་རྒྱུ་མེད་པར་འགྲོ་བ་ཀུན་ལ་མཉེས་གཤིན་པ་ལྟར། སྐྱེ་བོ་མ་རབས་རྣམས་རྒྱུ་མེད་པར་དམ་པ་དག་ལ་སྡང་
ཞིང་ཁོན་དུ་འཛིན་པ་ཆོས་ཉིད་ཡིན་པས། དམ་པ་འདིས་ཀྱང་མཛད་པ་མཐའ་དག་ཆོས་བཞིན་དུ་བྱས་པ་དེ་རང་རང་གི་སྤྱོད་པ་ངན་པ་དེ་ལ་སུན་འབྱིན་ལྟ་བུར་སོང་བ་མ་བཟོད་པའི་སྐྱེ་བོ་ངན་པ་འགའ་ཞིག་གིས་སྒོ་དུ་མ་ནས་སྙད་བཏགས་ཏེ་ཤིན་ཏུ་ཐུགས་
སོས་མི་བདེ་བར་བྱས། འོན་ཀྱང་གཤེ་བའི་ལེན་དུ་སླར་གཤེ་བ་སོགས་དགེ་སྦྱོང་གི་ཆོས་བཞི་དང་འགལ་བའི་བྱ་བ་ཅུང་ཟད་ཙམ་ཡང་མི་མཛད་པར་མ་ཟད། རྐྱེན་ངན་ལམ་དུ་ཁྱེར་བས་དགེ་སྦྱོར་གྱི་བསྐུལ་མར་སོང། འོན་ཀྱང་དེ་དག་དང་ཁང་ཉེ་
བར་བཞུགས་ནས་ལས་ངན་རྣམས་ཀྱིས་སྡིག་པ་བསོག་ཉིན་ཆེ་བར་དགོངས་ཏེ། དེ་རྣམས་ལ་བརྩེ་བའི་སེམས་ཀྱིས་རི་བོ་རྩེ་ལྔ་ལྟ་བུ་ཐག་རིང་བའི་གནས་ངེས་མེད་ཅིག་ཏུ་འབྱོན་རྩིས་གནང་ཡང་བེ་རི་དཔོན་སློབ་སོགས་བླ་མ་རྣམས་ཀྱིས་ས་འདིར་
བཞུགས་ན་ཕུགས་སུ་བསྟན་པ་ལ་ཕན་ཆེ་བར་གཟིགས་ནས་བཤོལ་འདེབས་ཀྱི་གསུང་ནན་ཏན་གནང་བས་བླ་མའི་བཀའ་བཟློག་མ་ནུས་པར་བཞུགས། མི་བསྲུན་པའི་འགྲོ་བ་དེ་དག་གི་ཁྲོད་ནས་འགའ་ཞིག་ཕྱིས་སུ་དགེ་བའི་ལས་འཕྲོ་སད་དི་རང་གི་ཉེས་པ་

[011B] དམ་པ་འདི་ཉིད་ཀྱི་མཛད་པ་སྐྱོན་ཅུང་ཟད་ཀྱང་མ་འདྲེས་པར་མཐོང་སྟེ་བདོག་པའི་དངོས་པོ་ཡོད་འབུལ་ལྟ་བུ་བྱས་ནས་བཀའ་བཞིན་སྒྲུབ་པའི་སློབ་མར་གྱུར་ཏེ་གང་ཞིག་སྔོན་ཆད་བག་མེད་གྱུར་པ་ཡང། །ཕྱི་ནས་བག་དང་ལྡན་
པ་ཉིད་གྱུར་ནས། །ཟླ་བ་སྤྲིན་བྲལ་ལྟ་བུར་རྣམ་མཛེས་ཀྱི་དཔེར་སོང་བ་ཡང་ཡོད་དོ། །དགུང་ལོ་ཉེར་དགུ་པའི་སྐབས་སུ་ཁ་གྲོན་ནང་པའི་དྲུང་ནས་གསེར་ཕྲེང་མ་གཏོགས་པ་རྗེའི་གསུང་འབུམ་ཡོངས་རྫོགས་ཀྱི་ལུང། ལམ་རིམ་དང་བློ་སྦྱོང་དུ་མའི་ལུང་
ཁྲིད༑ ནམ་མཁའ་སྒོ་འབྱེད་ཀྱི་དབང་སོགས་ཆོས་བཀའ་མང་དུ་གསན། དེའི་སྟོན་ཀ་ལེགས་བཤད་གསེར་ཕྲེང་གི་ལུང་གྲུབ་དབང་བློ་བཟང་ཤེས་རབ་ཀྱི་དྲུང་དུ་གསན་ཏེ་ཁ་བསྐང། དགུན་དཔྱིད་ཕལ་ཆེར་སྐུ་མཚམས་མཛད་དེ་ལ་མཐུན་མོང་དང་ཐུན་མོང་
མ་ཡིན་པའི་ཉམས་བཞེས་ཟབ་མོའི་རྒྱུན་བསྐྱངས། དེའི་ཕྱི་ལོ་བེ་རི་དཔོན་སློབ་རིན་པོ་ཆེའི་དྲུང་ནས་རྡོ་རྗེ་ཕྲེང་བའི་དབང་ཡོངས་རྫོགས། འཇིགས་བྱེད་དཔའ་བོ་གཅིག་པའི་དབང། འཇམ་དབྱངས་ཆོས་སྐོར་གྱི་རྗེས་གནང་སོགས་གསང་སྔགས་ཀྱི་ཟབ་ཆོས་
དུ་མ་དང། འབུམ་ཁང་རི་ཁྲོད་ནས་སྒྲུབ་པའི་རྒྱལ་མཚན་འཛིན་པ་བློ་བཟང་སྦྱིན་བའི་དྲུང་དུ་པཎ་ཆེན་བློ་བཟང་ཆོས་རྒྱན་གྱི་གསུང་འབུམ་ཡོངས་རྫོགས། ལྕང་སྐྱའི་གསུང་འབུམ་ཕལ་ཆེར་སོགས་ཀྱི་ལུང། གནས་བརྟན་འདུལ་བ་འཛིན་པ་ཆེན་པོ་ཁ་
གྲོན་ནང་པའི་ཞབས་པད་ནས་ཡུམ་འབུམ་པ། ལྷོ་བྲག་བཀའ་འབུམ་དབེན་ས་བཀའ་འབུམ། མི་ལའི་རྣམ་མགུར་གཉིས། ཁྱ་དགེ་དཔོན་སློབ་རིན་པོ་ཆེའི་གསུང་འབུམ། གྲུབ་ཆེན་སྐལ་ལྡན་རྒྱ་མཚོའི་མགུར་འབུམ། བློ་སྦྱོང་མཚོན་ཆ་འཁོར་ལོ་

[012A]༄༅། །ཚིག་རྐང་བརྒྱད་མ། བློ་སྦྱོང་དོན་བདུན་མ། བློ་སྦྱོང་ཉི་མའི་འོད་ཟེར། བླ་མཆོད་ཊཱིཀྐ་སོགས་དམ་པའི་ཆོས་ཀྱི་བདུད་རྩིའི་བགོ་སྐལ་རྒྱ་ཆེར་བཞེས། ཡུལ་གྱི་ལྷ་བཟོ་མཁས་པ་འགའ་ཞིག་བོས་ཏེ་སྐྱེས་རབས་སོ་བཞི་
བའི་བྲིས་ཐང་ཤིན་ཏུ་བྱོན་ལེགས་མདོ་རྒྱུད་ནས་གསུངས་པའི་ཆག་ཚད་དང་ལྡན་ཞིང། གསར་ཚོན་གོང་གཤམ་ཞལ་ཁེབས་སོགས་ཆ་མཐའ་དག་ནས་ཕུན་སུམ་ཚོགས་པས་མིག་གི་བདུད་རྩིར་གྱུར་པ་ཞིག་གསར་དུ་བཞེངས། བཟོ་བོ་ལས་བྱེད་
མཐའ་དག་ཀྱང་གཏང་རག་གི་ཡོན་རྒྱ་ཆེན་པོ་གནང་སྟེ་ཡིད་ཚིམ་བར་བྱས། སྐུ་ཚེ་འདིར་རྟེན་བཞེངས་རླབས་ཆེ་བ་མཛད་པའི་ཐོག་མ་འདི་ཉིད་ཡིན་འདུག་པ་ནི། ཇི་སྐད་དུ། དུ་བ་ལས་ནི་མེར་ཤེས་དང། །ཆུ་སྐྱར་ལས་ནི་ཆུང་ཤེས་བཞིན། །
བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་དག་ལས་ཤེས། །ཞེས་གསུངས་པ་ལྟར། སྟོན་པ་ཐུབ་པའི་དབང་པོའི་རྣམ་པར་ཐར་པ་དམིགས་རྐྱེན་དུ་བྱས་ཏེ། དེའི་རྗེས་སུ་ཞུགས་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པར་འདོད་
པའི་ནང་གི་ལྷག་བསམ་རྗེས་སུ་དབོགས་བའི་མཚན་མར་གདོན་མི་ཟའོ། །དགུང་ལོ་སོ་གཅིག་པའི་དཔྱིད་ཁ་གྲོན་ནང་པའི་དྲུང་ནས་འཇིགས་བྱེད་བསྐྱེད་རྫོགས་ཀྱི་ཁྲིད་སྨིན་རྒྱས་སུ་གསན་ཅིང་དཀྱིལ་འཁོར་གྱི་ཐིག་རྩ་སོགས་ལའང་ཞིབ་ཏུ་སྦྱངས་
དེའི་སྟོན་ཀ་བེ་རི་ཚང་ནས་ཁ་ཕྲོན་ནང་པ་གདན་དྲངས་ཏེ་སྒྲུབ་ཐབས་རིན་འབྱུང་གི་རྗེས་གནང་ཞུས་པ་ལྷན་དུ་གསན། དེའི་ཞར་ལ་བེ་རི་ཚང་གི་དྲུང་ནས་ཀྱང་མགོན་པོ་བཀའ་བཅུ་གསུམ་དང། རྣམ་སྲས་བཀའ་ཆེན་བཅོ་ལྔའི་རྗེས་གནང་རྫོགས་པར་

[012B] དེ་ནས་ལོ་འགར་བཀྲ་ཤིས་འཁྱིལ་དུ་ཡང་ཡང་ཕེབས་ཏེ་སྐྱབས་མགོན་རྡོ་རྗེ་འཆང་གི་ཞབས་བས་ནས། རྒྱུད་སྡེ་གཞན་དང་བཤད་སྲོལ་མི་འདྲ་བ་དཔལ་དུས་ཀྱི་འཁོར་ལོའི་བྱིས་པ་འཇུག་པའི་དབང་བདུན། གོང་མ་གོང་ཆེན་རྡོ་རྗེ་སློབ་དཔོན་བདག་
པོ་ཆེན་པོའི་དབང་དང་བཅས་རྗེ་བླ་མ་ཡབ་སྲས་ཀྱི་དཀའ་སྲོལ་ཐུན་མོང་མ་ཡིན་པའི་ཕྱག་བཞེས་ཊཱིཀ་ཆེན་དང་སྒྲུབ་ཐབས་པད་དཀར་ཞལ་ལུང། དབང་ཆོག་དགོངས་པ་རབ་གསལ་སོགས་ཀྱི་དགོངས་དོན་ཇི་ལྟ་བ་བཞིན་གྱི་ཕྱག་ལེན་ཕྲ་ཞིབ། གསུང་བཤད་
ཟབ་ཅིང་རྒྱ་ཆེ་བ་བཅས་སྩལ་བ་ལེགས་པར་གསན། གཞན་ཡང་གྲུབ་ཆེན་ལཱུ་ཨི་བའི་ལུགས་ཀྱི་འཁོར་ལོ་སྡོམ་པའི་དབང། གདུགས་དཀར་ལྷ་བཅུ་བདུན་མའི་དབང། ཐུགས་རྗེ་ཆེན་པོའི་དབང་སོགས་དབང་རྗེས་གནང་དུ་མ་དང། ཀུན་གཟིགས་ལྔ་པ་
ཆེན་པོའི་གསུང་གི་སྙིང་པོ་འཇམ་དཔལ་ཞལ་ལུང་གི་ཁྲིད་ཤིན་ཏུ་རྒྱས་པ། རྟེན་འབྲེལ་བསྟོད་བའི་བཤད་ལུང། སྐྱབས་མགོན་རྡོ་རྗེ་འཆང་ཉིད་ཀྱི་གསུང་འབུམ་ཤས་ཆེ་བའི་ལུང་སོགས་ཆོས་ཀྱི་བདུད་རྩིའི་དགའ་སྟོན་དོམས་པ་མེད་པར་སྤྱད། དེར་མ་ཟད་
སྐབས་ཤིག་ཏུ་དམ་པ་འདི་ཉིད་ནས་ཁུར་ལེན་བྱས་ཏེ་སྐྱབས་མགོན་རྡོ་རྗེ་འཆང་མཛོ་དགེ་སྨད་དུ་གདན་དྲངས་ནས། གྲུབ་ཆེན་རིལ་བུ་པའི་ལུགས་ཀྱི་འཁོར་ལོ་བདེ་མྖྒོ་ཕྱི་དཀྱིལ་ལྷ་ལྔ་དང་ལུས་དཀྱིལ་ལྷ་དྲུག་ཅུ་རྩ་གཉིས་ཀྱི་དབང། འཇིགས་བྱེད་
སྔགས་བཏུའི་རྗེས་གནང་སོགས་ཟབ་ཆོས་མང་དུ་ཞུས། བདེ་ལམ་གྱི་ལུགས་ལྟར་སྨོན་འཛུག་སྟབས་གཅིག་བའི་སེམས་བསྐྱེད་ཀྱི་ཆོ་ག་མཛད། བསྙེན་བཀུར་འབུལ་ནོད་སོགས་ཀྱང་ནུས་པ་རྩལ་སྤྲུགས་ཀྱིས་གང་དྲག་བསྒྲུབས། བཀྲ་ཤིས་འཁྱིལ་ནས་

[013A]༄༅། །རྒྱལ་སྲས་ཆེན་པོ་ཁྲི་པ་བློ་བཟང་སྙན་གྲགས། གྲུབ་པའི་དབང་ཕྱུག་ཁྲི་པ་བསོད་ནམས་གྲགས་པ། མཁས་པའི་གཙུག་རྒྱན་ཁྲི་པ་བསོད་ནམས་དབང་རྒྱལ་རྣམས་ཀྱི་སྐུ་དྲུང་དུ་ཡང་མདོ་སྔགས་ཀྱི་ཆོས་མང་དུ་གསན། ཁྱད་པར་
དུ་ཁྲི་རིན་པོ་ཆེ་བསོད་ནམས་དབང་རྒྱལ་བའི་དྲུང་དུ་ཡང་ཡང་གཏུགས་ཏེ་ལམ་རིན་ཆེན་མོའི་བཤད་ལུང། ལམ་སྒྲོན་དང་ལམ་གཙོ་བེའུ་བུམ་སྔོན་པོ། བློ་སྦྱོང་དོན་བདུན་མ། ཚིག་རྐང་བཞི་པ་རྣམས་ཀྱི་ཁྲིད། བཀའ་གདམས་གཞུང་དྲུག་གི་ལུང་
བདེ་ལམ་གྱི་ཞལ་ཤེས་དང་ཞི་ཁྲོ་སྦྲགས་སྒྲུབ་ཀྱི་ཁྲིད་ལན་ཁ་ཤས་སོགས་སྙན་བརྒྱུད་མན་ངག་གི་གནད་ཤིན་ཏུ་མང་པོ་མནོག་ཆོས་སུ་གསན། ཁྲི་རིན་པོ་ཆེ་འདི་ཉིད་ཐུགས་རྒྱུད་ཞི་ཞིང་དུལ་བས་གཞན་ལ་སྐྱོན་བརྗོད་སྨད་ར་སོགས་གཏན་མི་མཛད་
ཀྱང༑ དེ་སྐབས་སེ་འབྲས་དགེ་གསུམ་ན་འགྲན་ཟླ་མེད་པའི་མཁས་པའི་ཡང་རྩེ་ཡིན་པས། ཐུགས་ཁེངས་པ་ཞིག་སུས་ཀྱང་ཡོང་དཀའ་ནའང། དམ་པ་འདི་ལ་ཐུགས་གཏིང་ནས་མགུ་སྟེ། མཛོ་དགེའི་དགེ་ཚུལ་ཚང་དེ་གྲྭ་སར་མ་སྦྱངས་པ་ཞིག་ལ། གཞུང་
ཆེན་མོའི་གོ་བ་གཏིང་ཚུགས་པ་དེ་འདྲ་ཡ་མཚན་ཞེས་ཡང་ཡང་བསྔགས་བརྗོད་མཛད་པ་བདག་གིས་དངོས་སུ་ཐོས། ཆོས་གསན་པ་དེ་ཐམས་ཅད་ཀྱང་ཉན་ལོ། ཐོབ་ལོ། ཤེས་ལོ་ཞེས་བྱ་བའི་རྣམ་གྲངས་བསགས་པ་ཙམ་མ་ཡིན་པར་ཁྲིད་རྣམས་རིམ་པ་
བཞིན་བསྐྱངས་ཏེ་རྒྱུད་འཁུལ་ངེས་པ་དང། དབང་རྗེས་གནང་རྣམས་འབྲས་བུ་ལམ་བྱེད་ཀྱི་བག་ཆགས་ཐེབས་ངེས་སུ་མཛད། ལུང་རྣམས་ཀྱང་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་ཅེས་དང་སེམས་ཐམས་ཅད་ཀྱིས་ཉན་པར་གསུངས་པ་

[013B] ཚིག་གཅིག་ཀྱང་མཆད་པར་རྣ་བ་ལེགས་བར་གཏོད་ཅིང། གཞུང་གི་ལེའུ་དང་མདོ་རྒྱས་ཀྱི་མཚམས་ཕྱེད་ལ། དོན་གྱི་སྤྱིའི་ཁོགས་ཕུབ་པ་སོགས་ཆོས་རྒྱུན་གྱི་ཏིང་ངེ་འཛིན་མྱུར་དུ་འགྲུབ་པའི་རྒྱུར་འགྲོ་ངེས་སུ་བྱས་ཏེ་གསན་པ་ཁོ་ན་ཡིན་བར་སྣང་
ལོ་སྔ་ཕྱི་ཅི་རིགས་སུ་སྔ་མའི་སློབ་དཔོན་སྦྱིན་ཆུང་བ་དང་བེ་རི་དབོན་སློབ་རིན་པོ་ཆེ་རྣམ་པ་གཉིས་ཀ་ཞིང་གཤེགས་པར་སྐུ་གདུང་གི་བྱ་བྱེད་དང། དགོངས་རྫོགས་ཀྱི་རྣམ་དཀར་སྒྲུབ་རྒྱུ་ཐམས་ཅད་ཀྱི་སྐབས་སུ་ཡང་གཞན་གྱི་ངོ་བསྲུང་ཙམ་མ་ཡིན་པར། བཀའ་
གདམས་གོང་མ་རྣམས་འདུ་བྱས་ཀྱི་དགེ་རྩ་ཞིག་ལ་བླ་མའི་འདས་མཆོད་ལས་ལྷག་པ་མེད་པར་གསུངས་པའི་དོན་ཐུགས་ལ་བཅིངས་ཏེ་རྒྱུ་བསམ་སྦྱོར་མཐའ་དག་གི་སྒོ་ནས་བླ་མའི་དགོངས་བ་ཡོངས་སུ་རྫོགས་པའི་ཐབས་ལ་འབད་བ་ལྷུར་བཞེས། ཀུན་མཁྱེན་འཇམ་དབྱངས་
བཞད་པའི་གསུང་ནས་འབྱུང་བ་ལྟར་གྱི་རྗེ་བླ་མའི་རྣམ་ཐར་ཤིན་ཏུ་རྒྱས་པའི་ཞལ་ཐང་མཛེས་ཚོན་སྤེལ་བ་ཙམ་མ་ཡིན་པ་ལོ་རྒྱུས་ཞིང་བཀོད་དུ་ཐོན་ངེས་ཁ་བྱང་དང་བཅས་པ་ཉི་ཤུ་རྩ་གཉིས་གསར་དུ་བཞེངས་ཏེ། བཟང་གོས་སྣ་ཚོགས་ཀྱི་གོང་གཤམ་སོགས་རྒྱུ་ཡོན་འགྲོ་
གང་ཆེའི་སྒོ་ནས་འཁོར་གསུམ་ཡོངས་སུ་དག་པར་བསྒྲུབ། ཞལ་ཐང་དེ་རྣམས་ཀྱང་རྗེས་སོར་ཞིག་སྐྱབས་མགོན་རྡོ་རྗེ་འཆང་ལ་ཕུལ་འདུག་མདོར་ན་ནོར་རྫས་ཕྱག་ཏུ་གང་བྱུང་ཐམས་ཅད་གཙོ་ཆེར་བླ་མ་ལ་ཕུལ་ཞིང། ལྷག་མས་སྐུ་གསུང་ཐུགས་རྟེན་བཞེངས་པ་དང་
དཀོན་མཆོག་གི་མཆོད་པ་བསམ་ལས་འདས་པ་གནང། སྐུ་གསུང་ཐུགས་རྟེན་བཞེངས་ཚུལ་ཡང་གཞན་གྱི་མིག་སྔར་གང་མཛེས་དང་ངོམས་ཆེ་བའི་རིགས་མི་གནང་བར་རྒྱུ་གང་བཟང་རྣམས་དེའི་ཁེངས་སུ་འགྲོ་ཐབས་ཁོ་ན་གཙོར་འདོན་གནང་སྟེ། ཞལ་ཐང་རྣམས་ལ་ཡང་

[014A]༄༅། །གོང་གཤམ་ཙམ་མ་ཡིན་པར། རྒྱབ་མདུན་གཉིས་ཀར་ཁྱད་མེད་དུ་གོས་ཆེན་བཟང་པོ་རིམ་པ་དུ་མ་དང། མཉྫི་ཚོས་འདོན་སོགས་ཀྱི་ཞལ་ཁེབས་བརྩེགས་མ་མང་པོ་ན་བཟའི་ཚུལ་དུ་འབུལ་བར་མཛད། རྟེན་བཞེངས་པ་དེ་དག་
ཀྱང་ནོར་གྱི་འདུ་ཤེས་ལྟ་བུས་གཅིག་བསོགས་གཉིས་བསོགས་མི་གནང་བར་རེ་ཞིག་བར་དུ་མཆོད་པ་རྒྱ་ཆེན་པོ་རེ་ཕུལ་ནས། དེ་རྗེས་ཆོས་འབྲེལ་གང་ཐོབ་ཀྱི་བླ་མ་རྣམས་ལ་རིམ་བཞིན་འབུལ་བར་མཛད་དེ། ད་ལྟའི་ལྷ་རྟེན་བསྒྲིག་མཁན་གྱི་བླ་མ་རྣམ་
པའི་ཕྱག་ལེན་དང་ཤིན་ཏུ་མི་མཐུན་ནོ། །དགུང་ལོ་སོ་བཞི་པའི་སྟེང་དུ་ལོ་ཧྲིལ་པོར་བཅད་རྒྱ་གནང་སྟེ། ཐུགས་དམ་ཟབ་མོའི་ཉམས་བཞེས་ཀྱི་རྒྱུན་བསྐྱངས་པས་ཉམས་རྟོགས་ཀྱི་ཀློང་རྡོལ་བ་བྱུང། སྐབས་འདི་ནས་བཟུང་སྐུ་ཚེ་ཧྲིལ་པོར་ལོ་རེ་
བཞིན་བསྟན་པ་བསྟན་འཛིན་སྤྱི་དང། ཁྱད་པར་སྐྱབས་མགོན་རྡོ་རྗེ་འཆང་སོགས་ཀྱི་ཞབས་བརྟན་དུ་དམིགས་ཏེ་ལོ་རེ་བཞིན་མ་མཐའ་མར་རྒྱ་མ་བཞི་བརྒྱ་ལྷག་རེ་ཙམ་གྱིས་མཆོད་མེ་སོགས་མཆོད་པའི་སྤྲིན་ཕུང་བསམ་གྱིས་མི་ཁྱབ་པ་འབུལ་བར་
མཛད༑ སྐུ་མཚམས་གྲོལ་རྗེས་རྐང་ཚའི་སྒྲར་ནས་དོན་གཉེར་ཅན་འགའ་ཞིག་ལ་རྗེའི་གསུང་འབུམ་པོ་ཏི་བཅུ་སྐོར་གྱི་ལུང་དང། ཟམ་ཚ་ཆོས་འཁོར་ཕྱོགས་ཀྱི་དུ་མས་གདན་དྲངས་ཏེ་གསོལ་བ་བཏབ་བ་བཞིན་རྗེའི་གསུང་འབུམ་ཡོངས་རྫོགས་ཀྱི་
ལུང་གནང། འདུལ་འཛིན་ཆེན་པོ་ཡེ་ཤེས་རྒྱ་མཚོའི་དྲུང་དུ་བརྒྱད་སྟོང་བའི་ལུང་གསན་ཅིང། ཁོང་གི་ཐུགས་བཞེད་བཞིན་ཕར་ལ་ཡང་ཏིང་ངེ་འཛིན་རྒྱལ་བོའི་ལུང་སོགས་ཆོས་བཀའ་ཅི་རིགས་ཕུལ། ང་ལུང་རི་ཁྲོད་དུ་ཡང་ཁུང་ཁྲིད་སོགས་ཀྱི་

[014B]སྔར་མཛོད་དགེའི་ཕྱོགས་སུ་སྐུ་པར་སོགས་གཏན་མེད་པ་ལ། ཅོ་ནེ་ནས་འཇམ་དབྱངས་ཀྱི་སྐུ་པར་གཅིག་ཕྱག་ཏུ་འབྱོར་བ་བསྣམས་ཏེ་ཞབས་ཐང་ལ་ཀ་ཆུར་ཕེབས་ནས། དེ་ལ་མ་ཕྱི་བྱས་ཏེ་སྐུ་པར་མང་
དུ་བླུགས། དགུང་ལོ་ས་ལྔ་ནས་ལོ་ཁ་ཤས་ཀྱི་རིང་ཉིད་ཀྱིས་གཙོ་མཛད་དེ་རྗེ་བཙུན་འཇམ་དབྱངས་ཀྱི་སྐུ་འབུམ་ཕྲག་བཅུ་ལྷག་པ་བཞེངས། དེ་ཐམས་ཅད་ཀྱང་གྲངས་གང་འགྲོ་ཙམ་མ་ཡིན་པར་རྒྱུའི་འཇམ་པ་བྱིན་གྱིས་བརླབས་པ་སོགས་ནས་བཟུང་རྒྱུད་སྡེའི་
དགོངས་པ་དང་མཐུན་ཞིང་སླ་ཆོས་སུ་མ་སོང་བར་དྲི་གཙང་ཁང་ཡིད་དུ་འོང་བ་སོ་སོར་ལེགས་པར་བསྒྲིགས་ནས་དྲི་བཟང་གི་བསྒོས་པའི་ཕྱེ་མས་བར་གཏམས་ཏེ། རེ་རེ་ཙམ་ཡང་དབུ་ཞབས་མ་ལོག་བའི་ལག་ལེན་ཤིན་ཏུ་དངོས་གཙང་བར་བྱས། དེའི་སྙིང་པོའི་ཚུལ་
དུ་མཆོད་རྟེན་སྐུ་ཚད་མ་ལྔ་བཞེངས་ཤིང་སྔ་ཕྱི་ཀུན་ལ་པཎ་ཆེན་ཐམས་ཅད་མཁྱེན་པའི་ཕྱག་བཞེས་ལྟར་གྱི་སྲོག་ཤིང་གཏེར་འཁོར་གཟུངས་གཞུག་སོགས་གང་རྒྱས་དང། གཟུངས་ཀྱི་ན་བཟའ་ཡང་གོས་ཆེན་འབའ་ཞིག་ལས་བྱས་བ་སོགས་རྒྱུ་འགྲོས་ཆེ་བར་
གནང༑ བཤེས་གཉེན་དམ་པ་ཁ་གྲོན་ནང་བ་དང། བྲག་སྒོམ་པ་རྣམས་གཉིས་ཀྱིས་རྒྱལ་བ་མི་ཕམ་མགོན་པོའི་སྣང་བརྙན་ཆེ་བ་རེ་བཞེངས་རྒྱུའི་ཐུགས་འདུན་གཏད་ཀྱང་བཟོ་བོ་མཁས་པ་ཞིག་ཡུལ་ཕྱོགས་ནས་མ་རྙེད་པར། དེའི་དོན་ལ་དམ་པ་འདི་ཉིད་
རེ་བཀོང་ཕྱོགས་སུ་ཞབས་ཐང་ལ་ཕེབས། ལྷ་བཟོ་དགེ་སློང་བསྟན་བ་རྒྱ་མཚོ་ཟེར་བས་བཞེངས་པ་རྣམས་བྱོན་ལེགས་པར་གཟིགས་ནས་དེ་ཉིད་བོས་ཏེ་ལྷན་ཏུ་ཕྱིར་ཕེབས། ལྷ་བཟོའི་གྲོགས་ལྡན་གང་དགོས་ཀྱི་རིགས་ཐམས་ཅད་ཉིད་ནས་བྲན་བཞིན་

[015A]༄༅། །དུ་བསྒྲུབས། ནང་གི་སྐུ་བརྙན་ཆེ་ཆུང་དུ་མ་དང་ཕྱིའི་གཙུག་ལག་ཁང་རྟེན་བརྟེན་པ་མཐའ་དག་གི་ལས་ཁུར་ཉིད་གཅིག་པུས་གཞུང་བཟུང་སྟེ་མཐར་ཕྱིན་པ་བསྒྲུབས་པས། བླ་མ་ཡང་ཐུགས་དགྱེས་པའི་རྩེར་སོན་
པར་གྱུར། དགུང་ལོ་སོ་བདུན་པས་མོ་ཕག་གི་ལོའི་སྟོན་ཀ་དེ་ཉིད་དུ་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་གནས་བརྟན་འདུལ་པ་འཛིན་པ་ཆེན་པོ་བརྟན་མཁས་ཀྱི་ཡོན་ཏན་གཉིས་དང་ལྡན་པའི་བཤེས་གཉེན་དམ་པ་ཁ་གྲོན་ནང་བ་བློ་བཟང་བསྟན་
འཛིན་དཔལ་བཟང་པོའི་ཞལ་སྔ་ནས་ཀྱིས་མཁན་སློབ་སྦྲགས་མ་མཛད་ཅིང། ཁ་སྐོང་གི་དགེ་འདུན་གྲངས་ཚང་བའི་དབུས་སུ་བསྟན་པའི་གཞི་མ་ལྷག་པའི་ཚུལ་ཁྲིམས་ཀྱི་གཙོ་བོ་བསླབ་གཞི་ཡོངས་སུ་རྫོགས་པའི་དགེ་སློང་གི་སྡོམ་པ་བཞེས་ཏི་
ངུར་སྨྲིག་གི་རྒྱལ་མཚན་འཆང་བའི་རྗེ་བོ་དམ་པར་གྱུར། དེ་མ་ཐག་ལུང་སྡེ་བཞི་མཐའ་དག་གི་དགོངས་དོན་ལ་གཞན་དྲིང་མི་འཇོག་པའི་རྣམ་དཔྱོད་ཀྱི་རྩལ་དང་ལྡན་པ་འདུལ་འཛིན་ཆེན་པོ་ཡེ་ཤེས་རྒྱ་མཚོའི་དྲུང་ནས་འདུལ་བའི་བསླབ་བྱ་ལག་ལེན་དང་བཅས་
པ་ཞིབ་ཏུ་གསན་ཏེ། དགག་སྒྲུབ་གནང་གསུམ་གྱི་བཅས་མཚམས་ཕྲ་རགས་ཐམས་ཅད་ཐུགས་སུ་ཆུད་པར་མཛད་དོ། །ཚུལ་འདི་ལྟ་བུ་ནི་སྔོན་ཐུབ་པའི་བསྟན་པ་ཡང་ལྡན་གྱི་དུས་བཟང་པོར་བྱོན་པའི་སྐྱེས་མཆོག་རྣམས་ཀྱི་ཕྱག་བཞེས་བླ་ན་མེད་པ་ཡིན་
ཏེ༑ དམ་པ་དེ་དག་གི་རྣམ་ཐར་དུ་དགེ་ཚུལ་གྱི་སྡོམ་པ་བཞེས་མ་ཐག་ཀཱ་རི་ཀཱ་ལྔ་བཅུ་པ་རྩ་འབྲེལ་ལམ། སུམ་བརྒྱ་བ་རྩ་འགྲེལ་ལྟ་བུ་དེ་ངེས་པར་གསན། བསྙེན་པ་རྫོགས་མ་ཐག་ཏུ་འདུལ་གཞུང་ཆེ་བ་རེ་གསན་ཅིང། དེ་ཡང་སྔ་མ་འགའ་ཞིག་མེདྦ་ཏོག་ཕྲེང་རྒྱུད་གཙོར་འདོན་གནང་ལ། ཀུན་མཁྱེན་མཚོ་སྣ་པ་ཡབ་སྲས་རྗེ་བདག་ཉིད་ཆེན་པོ་ཡབ་སྲས་སོགས་ཀྱིས་མདོ་རྩ་བ་རྒྱ་ཆེར་འགྲེལ་དང་བཅས་པ་གཙོ་བོར་མཛད་པས། དེ་འདྲ་རེ་ངེས་པར་གནང་བའི་སྲོལ་ཡོད་ཀྱང། ད་ལྟ་བསྟན་པའི་ཐ་མ་
ཤིན་ཏུ་སྙིགས་མར་སོན་པའི་དབང་གིས་སྡོམ་བ་ལེན་པའི་གཟུགས་བརྙན་ཙམ་ཡོད་ཀྱང། བླངས་པའི་དེ་མ་ཐག་ནས་བསྲུང་དགོས་པ་དང། བསྲུང་ཚུལ་གྱི་བསླབ་བྱ་ཉན་དགོས་པའི་གཏམ་ཙམ་ཡང་མི་གྲགས་པ་ནི། རྗེ་ངག་དབང་བྱམས་
པའི་ཞལ་ནས། སོ་ཐར་བྱང་སེམས་དང་རིག་འཛིན། །སྔོན་གསུམ་ལོན་ཚད་དུ་བླངས་ནས། །དྲན་ཚད་ལག་ལེན་དུ་འདེབས་བའི། །སྨྱོན་བ་རང་ཕུང་ལ་གཟིགས་དང། །ཞེས་གསུངས་པ་ལྟར་ཕུང་ཁྲོལ་གྱི་གཞི་ཆེ་ཤོས་ཡིན་པས། བདག་ལེགས་
སུ་འདོད་པ་རྣམས་ཀྱིས་དམ་བའི་རྣམ་པར་ཐར་བ་འདི་ལྟ་བུ་ལ་ཁ་མིག་ཡར་ལྟ་བ་གལ་ཆེའོ། །ཁ་དྲོན་ནང་པའི་གསུང་གིས་བསྐུལ་བ་ལྟར་དེ་ཀའི་རི་ཁྲོད་པ་རྣམས་ལ་བྱང་ཆུབ་བདེ་ལམ་གྱི་ཁྲིད་མྱོང་བ་ལ་བསྐོར་བས་རྒྱུད་འཁུལ་ཞིང། ལུང་རིགས་
ཀྱིས་བརྡར་ཤ་ཆོད་པ་མཇུག་ཏུ་སེམས་བསྐྱེད་མཆོད་པ་དང་བཅས་བླ་མའི་ཕྱག་བཞེས་མ་ཉམས་བ་དང། བེའུ་བུམ་སྔོན་མོའི་ལུང་སོགས་ཆོས་ཀྱི་བདུད་རྩིའི་སྒོ་འབར་ཕྱེས། རི་ཁྲོད་ཇི་སྲིད་ནམ་གནས་ཀྱི་བར་སྦྱོར་བའི་ཆོས་དྲུག་འཆག་མེད་ཀྱི་
སྲོལ་བཟང་པོ་བཙུགས། བྱི་བའི་ལོ་པཎ་ཆེན་ཐམས་ཅད་མཁྱེན་པ་རྒྱ་ནག་ཕྱོགས་སུ་ཆིབས་བསྒྱུར་གནང་བར་གཞན་ཐམས་ཅད་སྤྲོད་དགའ་ཆེ་བར་བྱེད་ཀྱང། དམ་པ་འདི་ཉིད་ཐུགས་ཤིན་ཏུ་མ་བདེ་བར་ཉིན་མཚན་ཁོར་མོ་ཡུག་ཏུ་ཞབས་བརྟན་

[016A]༄༅། །བསྒྲུབས་ཤིང། གཞན་རི་ཁྲོད་བ་མང་བོ་ལ་ཡང་རྒྱུ་ཡོན་སོགས་སྦྱར་ནས་རིམ་གྲོ་ཕོན་ཆེ་བ་བསྒྲུབ་ཏུ་བཅུག་སྒྲོལ་དཀར་ཡིད་བཞིན་འཁོར་ལོའི་སྐུ་ཡང་འབུམ་ཕྲག་དུ་མ་བཞེངས་ཤིང། སྔ་ཕྱིར་སྐུ་པར་འདེབས་
པ་སོགས་ཀྱི་སྐབས་སུ་ལས་བྱེད་མཐའ་དག་ནས་སོ་སོའི་གཟུངས་སྔགས་བཟླ་བ་དང། བསྟན་འགྲོ་མཐའ་དག་གི་དོན་དུ་འགྱུར་བའི་སྨོན་ཚིག་ཉིད་ཀྱིས་གསར་བསྒྲིགས་གནང་སྟེ། འདོན་བཞིན་དུ་ལས་བྱེད་པ་སོགས་ཆ་མཐའ་དག་ནས་དོན་ཆེན་པོར་
འགྱུར་ངེས་འབའ་ཞིག་མཛད། སྐབས་དེར་སྐྱབས་མགོན་རྡོ་རྗེ་འཆང་ནས་མཛོ་དགེ་སྨད་འདིར་སྦྱིན་བདག་གི་ངོས་ནས་མཐུན་རྐྱེན་འཛོམ་པར་འདུག་ཀྱང། མདོ་སྔགས་གང་གི་ཡང་འཆད་ཉན་ཕྱག་ལེན་སོགས་སེམས་ལ་འཛིན་རྒྱུ་ཞིག་མེད་པ་མི་
ལེགས་པར་དགོངས་ཏེ། ཡུལ་ཕྱོགས་ཀྱི་སྐྱེ་བོ་རྣམས་བསོད་ནམས་རྫོགས་པའི་ཆེད་དང། རང་རང་གི་ཡོན་སྦྱོང། ཐུབ་བསྟན་རིན་པོ་ཆེའི་ཞབས་འདེགས་སུ་ཡང་ཅུང་ཟད་འགྱུར་བར་གཟིགས་ནས་རྒྱུད་གྲྭ་གསར་འཛུག་གནང་པའི་ཚེ་ལུས་
ལོངས་སྤྱོད་མཐའ་དག་ལྟོས་པ་མེད་པར་བླ་མའི་ཞབས་ཏོག་ཏུ་བཀོལ། ཁྱད་པར་དུ་བླ་མ་བརྒྱུད་པ་རགས་རིམ་དང། ཡི་དམ་ཆོས་སྲུང་དུ་མའི་ཞལ་ཐང་ད་ལྟའི་དུས་ལ་ལྟོས་བས་རི་མོ་འགྲན་ཟླ་མེད་པ་ལྟ་བུ། མཛོད་གོས་ཁྱད་འཕགས་འཔའ་ཞིག་
གི་གོང་གཤམ་ཅན་ཤིན་ཏུ་ཆེ་ལེགས་གྲངས་མཚུངས་མང་པོ་ཡང་གསར་དུ་བསྒྲུབས་ཏེ་ཚོགས་ཁང་དུ་འགྲེམ་རྒྱུར་ཕུལ། དེ་སྐབས་གཡོ་དགེ་སྨན་པ་ལ་ཀུན་མཁྱེན་འཇམ་དབྱངས་བཞད་པ་འདི་རང་གིས་དག་སྣང་སྦྱངས་པ་ཙམ་མ་ཡིན་པར་རྗེ་བཙུན་

[016B] སྐབས་འདིར་བླ་མའི་ཐུགས་རྗེ་ལ་བརྟེན་ནས་ཕྱོགས་འདིར་སྨད་རྒྱུད་ཀྱི་འཆད་ཉན་སོགས་བསྟན་པའི་སྲོལ་གཙང་མ་ཞིག་ཚུགས་འདུག་མོང་ཀྱང། འདི་ན་བདུད་རིགས་ཀྱི་མི་འགའ་ཞིག་ཡོད་པས་མཐའ་ཅི་འདྲ་
འོང་མི་ཤེས། འོན་ཀྱང་ཁྱེད་རང་ཚོས་འཇུས་འཆང་ས་བླ་མ་འདི་ལ་བྱས་ན་ལས་དཀར་པོའི་མཐའ་བཟང་བས་གཏན་འདུན་མ་འཆུག་པ་ཞིག་ཡོང་གསུངས། ཁོང་གིས་ཀྱང་བསམ་སྦྱོར་མཐའ་དག་གི་སྒོ་ནས་བླ་མའི་ཞབས་ཏོག་བསྒྲུབས་ཤིང་
སྔ་སོར་པཎ་ཆེན་ཐམས་ཅད་མཁྱེན་པ་རྒྱ་ནག་ཏུ་ཕེབས་སྐབས་སྐུ་ཕེབས་ཀྱི་སྒོ་ནས་སྐུ་དོན་མང་པོའི་ཞབས་འདེགས་ཞུས་པའི་གཏང་རག་ཏུ་བཅད་ལྡན་དམར་པོ་རྒྱུ་རྙིང་འགང་ཆེ་བ་ཞིག་ལྷ་ཆས་ཀྱི་དོན་དུ་སྩལ་བ་ཡང་བླ་མ་ལ་ཕུལ་ཏེ་ཐང་ཁའི་གོང་གཤམ་
གྱི་རྒྱུར་འགྲོ་བ་བྱས། རྗེས་སོར་ཞིག་ཉིད་ཀྱི་མདུན་དུ་སྐུ་ཕེབས་ཞུས་བའི་ཚེ། ཆོས་སྐྱོང་ཆེན་པོ་ཉིད་ནས། ང་པེ་ཧར་རྒྱལ་པོ་ལ་སངས་རྒྱས་སྣང་བ་མཐའ་ཡས་ཀྱིས་གྱོན་པར་གནང་བའི་གོས་དེ་ཁྱེད་གཉིས་ཀྱིས་གཞན་དུ་བཀོལ་བ་ཅི་ཡིན་
ཕྱིར་ཁྱེར་ཡོང་དགོས་གསུངས་པ་ན། ཉིད་ནས་མེད་ཚུལ་ཞུས་པར་ཐུགས་ཤིན་ཏུ་ཁྲོས་ཏེ། ཞལ་གྱི་རྣམ་པ་ཡང་རྒྱུན་གྱི་ལྷ་ཁོག་གི་ཉམས་ཅུང་ཟད་མེད་པར་སྲིན་པོ་ཁྲོས་པ་ལྟ་བུ་དོག་དམར་ནག་།སྤྱན་རྩ་དམར་ཞིང་ཤིན་ཏུ་ཟླུམ་ལ་ཁྲོ་གཉེར་དཔྲལ་བར་
བསྡུས་པ། དྲག་སྐུ་བཞེངས་པ་རྣམས་ལས་ཀྱང་བརྒྱ་འགྱུར་གྱིས་ལྷག་པའི་འཇིགས་རྔམས་ཅན་བལྟ་བར་མི་བཟོད་བ་ཞིག་ཏུ་གྱུར་ཏེ་དྲག་པོའི་ང་རོ་དང་བཅས་ཅིས་ཀྱང་ཁྱེར་ཡོང་དགོས་གསུངས་པ་ན། གོས་ནི་ཇི་ལྟར་བྱས་ཀྱང་འབུལ་བའི་ཐབས་མེད་

[017A]༄༅། །ཁྱེད་སྣང་སྲིད་ཀུན་གྱི་བདག་པོ་ཡིན་པས་ངེད་རང་གི་སྙིང་ཁྲག་ཕུལ་བ་ཡིན་ཞེས་ཐུགས་ཐག་པ་ནས་ཞུས་པས། དེ་མ་ཐག་ཆོས་སྐྱོང་ཐུགས་ཞུམ་པ་ལྟ་བུས་ཡུད་ཙམ་དགོངས་པ་ལ་བཞུགས། སྐད་ཅིག་ཉིད་ལ་སྔར་གྱི་རྣམ་
པ་ཐམས་ཅད་གནས་གྱུར་ཏེ། ཤིན་ཏུ་ཞི་ཞིང་དུལ་བའི་ཚུལ་གྱིས་འོ་ན་ངེད་ལྷ་ཁོག་དང་བཅས་པ་བྱང་ཆུབ་སྙིང་པོའི་བར་དུ་དམ་པ་ཉིད་ནས་ཐུགས་ལ་འཛིན་དགོས་ཞེས་གུས་པ་ལྷུར་བླངས། དེར་མ་ཟད་རྗེས་སོར་ཞིག་སྐུ་རྟེན་ལ་ཁོག་ཞུགས་ཀྱི་ཚེ་
ལུས་སེམས་ཤིན་ཏུ་ངལ་བ་ཞིག་ཡོད་བས། སླར་མི་འབབ་པའི་ཐབས་ཤིག་གནང་དགོས་ཞེས་ཡང་ཡང་ནན་གྱིས་ཞུས་ངོར། ཆོས་སྐྱོང་ལ་ཡང་དེ་ལུགས་ཀྱི་བཀའ་བསྒོས་པ་ཕྱིན་ཆད་མ་བབས་པ་སོགས་སྣང་སྲིད་དྲེགས་པའི་སྡེ་དཔོན་ཆེན་པོ་ཉིད་ཀྱང་དམ་
པ་འདིའི་བཀའ་ལས་མི་འདའ་བའི་མཚན་མ་སྔ་ཕྱིར་མང་དུ་ཡོད་དོ། །དེ་སྐབས་གསུངས་པ་བཞིན་ལོ་གྲངས་ཉི་ཤུ་ཙམ་གྱི་རྗེས་སུ་སྐྱབས་མགོན་རྡོ་རྗེ་འཆང་དམ་པ་འདི་ཉིད་དང་བཅས་པས་ཡུལ་ཕྱོགས་ཀྱི་སྐྱེ་འགྲོ་ཐམས་ཅད་ལ་ཕན་ཐབས་ཁོ་ནར་དགོངས་པའི་
མཛད་པ་སྐྱོན་མེད་པ་ཡང་ཨ་མ་འདྲེར་མཐོང་གི་སྐྱེ་བོ་སྨོན་ལམ་ལོག་པར་ཐེབས་པ་འགའ་ཞིག་གི་ཡིད་ལ་ཟུག་རྡུར་གྱུར་ཏེ། དགེ་འདུན་གྱི་དབྱེན་བསླབས་ནས་རྒྱུད་གྲྭ་ཇི་བཞིན་གནས་མ་ཐུབ་པ་ན། དམེ་པོ་དཔོན་བོ་དཀོན་མཆོག་རབ་བརྟན་གྱིས་འདུན་པ་རྩེ་གཅིག་
གིས་སྦྱིན་བདག་བྱས་ཏེ། སྔར་གྱི་རྒྱུད་གྲྭའི་ཕྱག་བཞེས་མ་ཉམས་པའི་དགོན་བ་ཟུར་དུ་གསར་འདེབས་བྱས་པའི་ཚེ། ཐང་ག་རྣམས་ཀྱང་དེར་གདན་དྲངས་ཏེ་ད་ལྟ་རྟེན་གཙོར་བཞུགས་པ་འདི་ཡིན་ནོ། །ལྕགས་གླང་དང་ཆུ་སྟག་གི་ལོ་གཉིས་ཀར་བདེ་ལམ་གྱི་

[017B]གནང། སྟག་ཚང་ལྷ་མོ་ནས་ཀིརྟི་སྤྲུལ་བའི་སྐུའི་ཡོངས་འཛིན་དུ་ཕེབས་དགོས་ཚུལ་ཞུས་པ་ན། རང་ངོས་ནས་དེ་འདྲ་ལ་ཐུགས་བཞེད་མེད་ཀྱང། རོང་པ་ལྗགས་ནག་བ་རྗེ་བླ་མའི་དངོས་སློབ་ཏུ་གྱུར་པ་
དང༑ དེ་ཕྱིན་གྱི་སྐྱེ་རྒྱུད་ཐམས་ཅད་ཀྱང་གཞན་ཕན་འཕྲིན་ལས་ཆེ་བར་སྣང་བས། སྐུ་ཚེ་འདིར་ཡང་རྗེའི་བསྟན་པའི་ཞབས་འདེགས་སུ་འགྱུར་བ་ཞིག་ཨེ་ཡོད་དགོངས་ཏེ་དེ་ཕྱོགས་སུ་ཕེབས་།ཆོས་ལུང་འགའ་ཞིག་གནང་ཞིང་བསྟན་བའི་དམིགས་རྐྱེན་ལ་ཕན་པའི་
ཐོས་བསམ་མཛད་ཚུལ་སོགས་ཀྱི་བསླབ་བྱ་མཛད་པ་རྣམས་སྤྲུལ་པའི་སྐུ་ཉིད་ནས་དམ་པའི་རང་རྟགས་ཀྱིས་དང་དུ་བཞེས་པ་བྱུང། གནས་དེ་ཉིད་དུ་རྡོ་རྗེ་འཇིགས་བྱེད་བསྙེན་བ་གནང་སྐབས་ཤིག་མི་ལམ་དུ་དཀྱིལ་འཁོར་མཚན་ཉིད་ཡོངས་སུ་རྫོགས་པའི་གཙོ་བོའི་གོ་སར་སྐྱབས་མགོན་
རྡོ་རྗེ་འཆང་དང། འཁོར་རྣམས་ཀྱི་གོ་སར་རལ་གྲི་རེ་ཡོད་པ་ཞིག་རྨིས་པ་ནི། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་མོས་གུས་མཐར་ཕྱིན་པའི་རྟགས་སུ་མངོན་ལ། དཔྱད་གཞི་འགང་ཆེ་བ་གཞན་ཡང་ཡོད་དམ་སྙམ། ཡང་ཤིང་ལྗོན་བ་ཤིན་ཏུ་
མཐོ་ཞིང་ཡལ་འདབ་རྒྱས་པ་ཞིག་གི་རྩེ་མོར་ཕེབས་ནས་གཟིགས་པན་འཛམ་གླིང་ཐམས་ཅད་མཐོང་བ་ཞིག་བྱུང་སྟེ། འདི་ཐམས་ཅད་དུ་རྗེ་བླ་མའི་བསྟན་པ་རྒྱས་པ་ཞིག་བྱུང་ན་སྙམ་པའི་འདུན་པ་དྲག་པོ་དང། དེའི་དོན་དུ་རྗེ་བཙུན་མ་སྒྲོལ་མ་ལ་གསོལ་
བ་འདེབས་དགོས་པ་འདུག་སྙམ་བ་ཤར་ཏེ། བསླུ་མེད་བླ་མ་ཡི་དམ་དཀོན་མཆོག་གི་འཕྲིན་ལས་ལྷ་མོའི་གཟུགས་སུ་ཤར་བ་ཡི། །བརྩེ་ལྡན་རྗེ་བཙུན་བཅོམ་ལྡན་འདས་མ་ལ། །ཤུགས་དྲག་དང་བའི་ཡིད་ཀྱིས་གསོལ་བ་འདེབས། །སྐྱེ་

[018A]༄༅། །རྒུའི་ཕན་བདེ་མ་ལུས་འབྱུང་བའི་གནས། །དུས་གསུམ་རྒྱལ་བའི་ལུང་རྟོགས་བསྟན་པའི་བཅུད། །རྗེ་བཙུན་འཇམ་དཔལ་སྙིང་པོའི་མདོ་སྔགས་ཀྱི། །བསྟན་པ་ཕྱོགས་བཅུར་འཕེལ་བར་བྱིན་གྱིས་རློབས། །
ཞེས་པའི་ཚིགས་བཅད་འདི་གཉིས་ཐོལ་བྱུང་དུ་བརྩམས་ནས་གསོལ་བ་འདེབས་པ་ཞིག་རྨིས། ཐ་ན་རྨི་ལམ་ཚུན་ཆད་དུ་ཡང་བསྟན་པ་ཁོ་ན་ཐུགས་ལ་བཅིངས་ཏེ། དེའི་དོན་མ་གཏོགས་དགོངས་རྒྱུ་མེད་པ་འདི་ལྟ་བུ་ནི་ངེས་པ་དོན་གྱི་བསྟན་པ་
འཛིན་པའི་སྐྱེས་བུའི་ཁྱད་ཆོས་བླ་ན་མེད་པ་ཡིན་ཏེ། ད་ལྟ་བསྟན་འཛིན་ཆེན་པོར་སྒྲོགས་ཤིང་རློམ་པའི་ཁྲོད་ན། ཕྱོགས་ལྷུང་ཙམ་གྱི་སྡེ་དགོན་རེ་བསྐྱངས་ཏེ། ཆགས་སྡང་གི་འཁོར་ལོ་བསྐོར་བ་ལ་བསྟན་པ་བཟུང་བར་མིང་བཏགས་པ་མ་གཏོགས་
བསྟན་པ་སྤྱི་ལ་དམིགས་ནས་འདི་རྒྱས་པ་ཞིག་བྱུང་ན་སྙམ་པའི་འདུན་པ་ཐུགས་རྒྱུད་ལ་ལན་རེ་ཙམ་ཡང་སྐྱེ་མ་མྱོང་བར་སྐུ་ཚེ་ཧྲིལ་གྱིས་འདས་བ་ཤིན་ཏུ་མང་བར་སྣང་ངོ། །ཡང་ལན་ཅིག་ལྷ་མོའི་གནས་ཁང་གི་ནང་དུ་ཕེབས་ནས་བདུན་མཚམས་
ཤིག་མཛད་པའི་ཚེ། བུད་མེད་མང་པོས་རིན་པོ་ཆེའི་སྣོད་མི་འདྲ་བ་སྣ་ཚོགས་ཟས་དུ་མས་བཀང་སྟེ་འདྲེན་པའི་ཉམས་སྣང་དང་རྨི་ལམ་དུ་གནས་ཁང་གི་སྒོ་ན་དཔག་བསམ་གྱི་ལྗོན་པ་ཡངས་ཤིང་རྒྱ་ཆེ་བ་ཞིག་ཡོད་བའི་རྩ་བར་ཕེབས་པ་ན་
བུད་མེད་འགའ་ཞིག་གིས་འདིའི་རྩེ་མོར་སོང་ཞེས་ཟེར་བ་བཞིན་དུ་བྱོན་པར་སྐྱབས་མགོན་རྡོ་རྗེ་འཆང་སོགས་ལམ་རིམ་བརྒྱུད་པའི་བླ་མ་མང་པོ་བཞུགས་འདུག་པར་ཕྱག་དབང་ཞུས་ཏེ་ཕྱིར་ཕེབས་པ་ན། བུད་མེད་ཤིང་ལོ་གྱོན་པ་ཞིག་འདུག་པ་

[018B]ཁྱོད་ཀྱི་བླ་མ་མཆོད་བའི་ཁོ་ན་ཡིན་པས་གཞན་ལམ་གཏོད་ཟེར་བ་ཞིག་རྨིས། རྗེས་སོར་ཡང་གཞན་འགའ་ཞིག་ལ་དེ་རྨི་ལམ་ཡིན་ན་ཡང་དོན་ཆེན་པོ་ཅན་ཞིག་ཡིན་འདུག་བས། ངས་ཟས་
ནོར་ཅུང་ཟད་རེ་རྙེད་ཚད་ཐམས་ཅད་བླ་མ་མཆོད་བའི་ཕྱོགས་ལ་བཏང་བ་ཡིན་ཞེས་གསུངས་སྣང་བས། མནལ་ལྟས་དེ་དག་ནི་རང་དགའ་བ་ཙམ་མ་ཡིན་པར་དངོས་གནས་ལ་བླ་མ་དང་ལྷག་པའི་ལྷས་བྱིན་གྱིས་བརླབས་ཤིང་ལུང་བསྟན་པ་འབའ་ཞིག་ཡིན་
པ་གོར་མཆོག་གོ་གནས་དེར་གཞན་གྱི་ཡང་ཆོས་མཐུན་དོན་གཉེར་ཅན་ཉམས་ཁྲིད་སོགས་ཞུ་མཁན་འགའ་ཞིག་བྱུང་བ་སོ་སོའི་རེ་བ་བསྐངས། ཕྱིར་ཕེབས་ཏེ་ཡོས་བུའི་ལོ་ཡང་ལམ་རིམ་གྱི་བཀའ་ཆོས་སྔར་བཞིན་གནང། གཞན་ཡང་སྔ་ཕྱི་ཅི་
རིགས་བར་བཀའ་གདམས་གཞུང་དུག་རིགས་ཚོགས་དང་བྱམས་ཆོས། དབེན་ས་བཀའ་འབུམ་སོགས་གང་ལ་གང་འདུལ་གྱི་ཆོས་སྦྱིན་རྒྱ་ཆེར་སྩལ། ཤིང་འབྲུག་ལོ་སྐྱབས་མགོན་རྡོ་རྗེ་འཆང་དབུས་སུ་ཕེབས་རྒྱུའི་ཞབས་བརྟན་དུ་དམིགས་ཏེ་ཞི་ཁྲོ་
སྦྲགས་སྒྲུབ་ཀྱི་སྒོ་ནས་ཨ་ར་པ་ཙ་དང། རྩ་སྔགས་སྙིང་པོ་རྣམས་རྒྱུན་རིང་བོར་བསྒྲུབས་ནས་ཞི་རྒྱས་དབང་གསུམ་གྱི་སྦྱིན་སྲེག་བསམ་གྱིས་མི་ཁྱབ་པ་གནང། དེ་རྗེས་བཀའ་སྡོད་དམ་ཅན་ཆོས་ཀྱི་རྒྱལ་པོའི་བསྐང་བ་འབུམ་ཐེར་གཉིས་བསྒྲུབས་ཤིང་དྲུག་ཅུ་
མ་སྟོང་ཕྲག་ལྷག་པ་བསྔོས། དམ་གཙང་གི་སློབ་མ་རི་ཁྲོད་པ་མང་པོ་ལ་ཡང་ཆ་རྐྱེན་གནང་ནས་ཆོས་རྒྱལ་བསྐང་བ་བསྒྲུབ་ཏུ་བཅུག་དེ་སྐབས་གཞན་གྱི་རི་ཁྲོད་པ་ཞིག་གི་རྨི་ལམ་ལ་འཕགས་ཤིང་སྐུའི་མཁར་ན་གོང་མའི་རྒྱལ་ཁབ་ཚུན་ཆད་

[019A]༄༅། །མཐོང་བའི་ཁང་བཟང་མཐོལ་ཡངས་པ་ཕུར་འཇམ་དབྱངས་སྨྲ་སེང་གི་སྐུ་བཞུགས་པ་གཅིག་ཏུ་ཁོང་རྣམས་ཆོས་རྒྱལ་གྱི་བསྐང་བསྐུལ་གཏོང་བཞིན་པར་ཡོད་པའི་བསྐུལ་བའི་ནང་གི་གཤིན་རྗེ་མོ་བཞིའི་བསྐུལ་གྱི་
མཚམས་དེར་དབུ་མཛད་ཀྱིས་སྐད་གདངས་དྲག་པོ་དང་བཅས། མདོ་སྨད་བྱང་ཕྱོགས་ཡུལ་ཁམས་ཀྱི། །ཡངས་པའི་གྲོང་ཁྱེར་རྒྱལ་ཁབ་ན། །འཇམ་དབྱངས་སྨྲ་བའི་སེང་གེ་བཞུགས། །ཁྱོད་ཀྱི་ཐུགས་དམ་དུས་ལ་བབས། །ཞེས་འདོན་
པ་རྨིས། ཕྱི་ཉིན་ཞོག་ཀ་སྔ་བར་གྲང་ཞིག་འོངས་ཏེ་བླ་མ་རིན་པོ་ཆེ་མདང་གློ་བུར་དུ་ཕེབས་ཏེ་དབུ་མཛད་ཀྱི་ནང་དུ་བཞུགས་ཡོད་པས། ཁྱེད་རང་དེར་ཤོག་གསུང་གི་ཞེས་བཤད་པས་ཁོ་གཏིང་ནས་ཡ་མཚན་པར་གྱུར་ལ། ཡ་མཚན་ཆེ་བར་
ཡང་སྣང་ངོ། །གཞན་ཡང་སྐྱབས་མགོན་རིན་པོ་ཆེའི་ཞབས་བརྟན་དུ་ཤེར་སྙིང། སྒྲོལ་མ། རྣམ་སྲས་བསྐང་བ་རྣམས་འབུམ་ཕྲག་རེ། སྒྲོལ་མ་མཎྜལ་བཞི་པ་ཁྲི་ལྷག་ཡིག་བརྒྱ་འབུམ་ཐེར་དུ་མ་བཅས་བསྒྲུབས། གང་བསྒྲུབས་ཐམས་ཅད་
ཀྱང་ཁྲལ་ཆོས་ལྟ་བུ་གྲངས་འགྲོ་ཐབས་དང། འོལ་ཚོད་ཀྱིས་འདི་ཙམ་སོང་ཡོད་ཅེས་གྲངས་མཐོ་འཛིན་བྱས་པ་མ་ཡིན་པར་སྒྲུབ་པ་པོ་རྣམས་ལ་བསྙེན་བཀུར་ཕུལ་དུ་ཕྱིན་པ་རྐྱེན་ཐེག་ངེས་བ་དང། ནོར་རྫས་གང་བཟང་གིས་ཡོན་གཟབ་རྒྱས་ཞུས་
ཞལ་འདོན་དལ་བྲེལ་སྙོམས་ལ་ཚིག་རེ་རེ་ཡང་ཆད་ལྷག་ཏུ་མི་འགྲོ་བས་དངོས་དག་པ་བྱེད་དུ་བཅུག་ཐམས་ཅད་ཀྱི་སྐབས་སུ་མཆོད་པ་བསམ་གྱིས་མི་ཁྱབ་པ་ཕལ་བའི་བློར་མི་ཤོང་བ་ལྟ་བུ་སོགས་ཆ་ཐམས་ཅད་ནས་གནད་དུ་འགྲོ་ངེས་པ་བྱས། སྐྱབས་མགོན་

[019B]ཏུ་གཉན་ཆེན་སོགས་ཡུལ་ལྷ་རྣམས་ལ་བསང་ཤིང་རྒྱ་བ་ཁལ་དུ་མ་དང། ཀ་ར་བུ་རམ་སྦྲང་རྩི་ཐུད་སོགས་བསང་རྩི་མི་ཁུར་མང་པོས་བསང་མཆོད་ཤིན་ཏུ་རྒྱས་བ་ལན་མང་སྡུ་གནང། མཚམས་
ཤིག་ཏུ་དེའི་རིགས་རྦད་ཆོད་གནང་བས། འགའ་ཞིག་གིས་བསངས་མཆོད་རྒྱུན་མ་བཅད་ཙམ་གནང་ཨེ་དགོས་ཞུས་པར། ད་དེ་དག་བླ་ཡུལ་ལས་འདས་སོང་གསུངས་ནས་མ་གནང། ཚུལ་འདི་ནི་བཀའ་གདམས་གོང་མ་རྣམས་ཀྱིས། འཇིག་རྟེན་པའི་ལྷ་ལ་
བརྟེན་པ་དེས། མ་མགུ་ན་གནོད་ལ། མགུ་ན་ཡང་གནོད་གསུངས་པ་བཞིན་ཅུང་ཟད་ཙམ་ལ་ཁྲོས་པས་ཉེར་འཚེ་དུ་མ་བྱེད་པ་དང། ཁོ་མགུ་ན་གྲོགས་བྱས་ཏེ་བྱ་བྱེད་ལམ་དུ་འགྲོ་ཞིང་ནུས་མཐུ་ཆེ་ཆེ་འདྲ་བ་བྱུང་བས་རིམ་གྱིས་བློ་ཁ་དེ་ཕྱོགས་སུ་བསྒྱུར་
ཏེ༑ མཐར་སྐྱབས་འགྲོ་ཚུན་ཆད་གཏོང་བས་ཕུང་ཚབས་ཤིན་ཏུ་ཆེན་པོ་འབྱུང་བ་དེ་ལྟ་བུ་ལ་དགོངས་པའམ། ཡང་ན་ཆོས་སྐྱོང་བྲན་དུ་འཁོལ་བས་ལས་བཞིའི་འཕྲིན་ལས་གང་དགོས་དེ་དག་གིས་ཐོགས་པ་མེད་པར་བསྒྲུབས་ཏེ། འཇིག་རྟེན་པ་རྣམས་
ལ་ཅུང་ཟད་ཀྱང་ལྟོས་མི་དགོས་བའི་གདེང་ཐོབ་པ་གང་རུང་ཞིག་ཏུ་སེམས་སོ། །ཡང་ཞབས་བརྟན་ལ་དམིགས་ཏེ་མཐིང་ཤོག་བཟང་པོར་གསེར་གང་འདྲོང་གིས་ཤེར་ཕྱིན་སྟོང་ཕྲག་བརྒྱད་པ་ཡིག་གཟུགས་ཤིན་ཏུ་ཆེ་བས་པོ་ཏི་བཞིར་ལོང་པ་ཞིག་བྲིས་
ཏེ༑ པོཏ་རེ་རེ་ལ་ཡང་བཟང་གོས་ཀྱི་ཐུམ་བཞི་བཞི་ཕུལ། བྲིས་པ་རྣམས་ཀྱང་རྟ་སྒ་འཁོར། གྱོན་པ་ཆ་ཚང་སོགས་ཡོན་གྱིས་མགུ་བར་བྱས། མདོར་ན་འབྲུག་ལོ་ནས་བཟུང་ལོ་གསུམ་གྱི་རིང་འདིར་འཆར་ཅན་གྱི་བཀའ་ཆོས་འཆག་མེད་རྣམས་

[020A]༄༅། །དང༑ དམིགས་བསལ་རེ་གཉིས་མ་གཏོགས་ཉིན་མཚན་ཁོར་མོ་ཡུག་ཏུ་བླ་མའི་ཞབས་བརྟན་བསྒྲུབ་རྒྱུ་ཁོ་ན་ལ་གཞོལ་བར་མཛད། རྟའི་ལོའི་དགུན་སྐྱབས་མགོན་ཐམས་ཅད་མཁྱེན་པ་ཕྱིར་གདན་སར་ཕེབས་
པའི་ཚེ། རྒྱ་བོད་སོགས་གསུམ་གྱི་བླ་དཔོན་ཆེད་གུ། དགོན་ལག་དུ་མདང་བཅས་པའི་བསུ་བ་གཟབ་འཕྱོར་ཅན་སྟོང་ཕྲག་བརྒལ་བས་རིམ་བར་བསུས་བ་ན། དམ་པ་འདི་ཉིད་སྒྲུབ་སྡེའི་དགེ་སློང་གི་ཚོགས་དང་བཅས་ཞབས་ཐང་ལ་བསུ་བར་
ཕེབས་ཏེ། ཁྱུང་རྩེའི་ཐང་དུ་ཆོས་གོས་རྣམ་གསུམ་གྱོན་ནས་དམིགས་བརྩེ་མའི་གདངས་དབྱངས་དང་བཅས་གཡས་བསྐོར་གྱི་ཚུལ་གྱིས་བསུས་པ་ན་རང་དབང་མེད་པར་ཡིད་ལ་དང་བ་འདྲེན་ཞིང་རི་ཀླུང་ཐམས་ཅད་གང་བའི་བསུ་བའི་ཁྲོམ་ཆེན་པོ་
སྨུག་ཆིལ་ལེ་བདེ་ཐམས་ཅད་ཀྱང་ཟིལ་གྱིས་གནོན་པ་ལྟ་བུ་བྱུང་སྐྱབས་མགོན་མཆོག་ནས་གཙང་དབུས་གཉིས་ཀར་ཆོས་རྒྱུན་ཉག་ཕྲ་བ་མང་པོ་སོར་ཆུད་པར་མཛད་ཚུལ་དང། གཏོང་སྒོ་གནང་ཚུལ་སོགས་སྐུ་དོན་གྱི་བཀའ་མཆིད་ཞིབ་
ཏུ་གནང། དབུས་ཕེབས་ཀྱི་སྐུ་དོན་རྣམས་ལ་ཁྱེད་ཀྱིས་སྐུ་རིམ་བསྒྲུབ་པ་དེ་གནད་དུ་འགྲོ་བ་བྱུང། དངུང་བྱམས་ཆེན་བཞེངས་རྒྱུ་ལ་འཚུབ་ཆ་ཆེ་བར་སྣང་བས་སྐུ་རིམ་སྔར་རྒྱུན་བཞིན་མོ་ལྷོད་པ་བྱེད་དགོས་གསུང། སྤྱིར་སྐྱབས་མགོན་ཉིད་
ནས་གནང་སྐྱེས་དང། ལེགས་སོ་དབུགས་དབྱུང་ཚུན་ཆད་རེ་ལྟོས་ཡོད་པའི་རིགས་རྣམས་ལ་སོ་སོའི་ཁམས་དང་མཐུན་པར་གང་ལ་གང་འོས་ཀྱི་བདག་རྐྱེན་བཀའ་དྲིན་སྐྱོང་བཞིག་ཡོད་ཀྱང། དམ་པ་འདིས་རང་གི་རྒྱུ་ནོར་ཐམས་ཅད་ཕངས་མེད་དུ་བཏང་སྟེ།བ་ལོ་ཟླ་མང་པོའི་བར་དུ་སྦྲེལ་ནས་ཞབས་བརྟན་ཁོ་ན་བསྒྲུབ་པ་ལ་ཡང་གནང་སྦྱིན་ལྟ་ཞོག་སྐུ་རིམ་གནད་དུ་སོང་འདུག་གསུང་བ་ཙམ་མ་གཏོགས། ཚིག་གི་གཏང་རག་ཅིག་ཀྱང་མ་མཛད་པ་ནི་ཕ་རོལ་པོའི་ཀུན་སློང་ལ་ཆོས་བརྒྱད་ཀྱི་སྣང་ཤས་ཅུང་ཟད་ཀྱང་མ་
འདྲེས་པ་མངོན་སུམ་དུ་གཟིགས་པས་བླ་སློབ་གཉིས་ཀའི་ཆེ་བ་རྨད་དུ་བྱུང་བར་སྣང་སྟེ། དཔེར་ན་སྔོན་མཉམ་མེད་ཇོ་བོ་ཆེན་པོས་ལྷ་བཙུན་བོ་དཧི་རཱ་ཛཱ་ལ་ཞེས་དང་བཀུར་སྟེ་ཆེན་པོ་གནང་ནས། བྱང་ཆུབ་འོད་ལ་དེ་འདྲ་ཅུང་ཟད་ཙམ་ཡང་མ་གནང་བའི་ཚེ་
ཁོའི་སེམས་ལ་བྱང་ཆུབ་འོད་ལས་ཁྱེད་རིགས་དང་བསོད་ནམས་ཀྱིས་ཁྱད་དུ་འཕགས་ཚུལ་ཞིག་གསུང་དུ་རེ་ནས་ཇོ་བོ་ལ་ཉིད་ཀྱིས་བདག་ལ་བཀུར་སྟི་ཆེན་པོ་མཛད་ཀྱང། བྱང་ཆུབ་འོད་ལ་མི་མཛད་པ་ཅི་ཡིན་ཞུས་པར། བྱང་ཆུབ་འོད་ངའི་སློབ་མ་ཡིན་
གསུངས༑ ཁོ་ཁ་སྐྱེངས་ཏེ་འོ་ན་བདག་སློབ་མ་ལགས་སམ་ཞུས་པར་སློབ་མ་ལགས་ལགས་གསུངས་པའི་དཔེ་བཞིན། ད་ལྟ་ཕལ་ཆེར་བླ་མས་ཚུར་ལ་ངོ་དཀར་ནག་འཚོ་དགོས་པ་འདི་སློབ་མའི་རྒྱུད་རུལ་བའི་རྟགས་ཡིན་ནོ། །དེ་ནས་ཡང་
ཕྱིར་ཕེབས་ཏེ་ཆོས་རྒྱལ་དང་རྣམ་སྲས་ཀྱི་བསྐང་བ་འབུམ་ཕྲག་རེ། སྒྲོལ་མ་མཎྜལ་བཞི་པ་ཁྲི་ཚར་བཅས་བསྒྲུབས། ཉིན་གཅིག་མཎྜལ་བཞི་པ་ཞིག་སྒྲུབ་རྩིས་ཀྱིས་སྒྲུབ་གྲོགས་འགའ་དང་བཅས་སྐྱབས་འགྲོ་ནས་བརྩམས་ཏེ་གསུང་བཞིན་པའི་
སྐབས༑ དགེ་སློང་བྱམས་པའི་ཉམས་སྣང་ལ་ཙོང་ཁ་བརྒྱད་ཅུའི་ཞལ་ཐང་ཞིག་གི་ཀྵེ་ཏྲ་པ་ལས་གནོད་བྱེད་བསྒྲལ་བའི་རྣམ་པ་ལྟ་བུ་དེའི་ཟུར་ནས་མ་ཧེ་འཇིགས་སུ་རུང་བ་ཞིག་ཐོན་བ་ལྟ་བུའི་ཉམས་ཤར་ཏེ་ལུས་ཀྱི་བ་སྤུ་གཟེང་ཞིང་འཇིགས་ཆུམ་མེ་བ་

[021A]༄༅། །ཞིག་བྱུང། མཚམས་དེར་ཁོང་རིན་པོ་ཆེ་ནས་སྔ་མའི་འདོན་པ་འཕྲོ་བཞག་སྟེ། གློ་བུར་དུ་བརྐྱངས་བསྐུམས་མ་ཞིག་གི་དབུ་བསྐུལ་ནས་གསུང་སོང་བ་ལ། རྗེས་སོར་དེའི་རྒྱུ་མཚན་ཞུས་པར། དེ་འདོན་དགོས་པ་
ཞིག་འདུག་གསུངས་བ་མ་གཏོགས་གསལ་ཁ་མ་མཛད་ཀྱང། སྐབས་དེར་དམ་ཅན་ཆོས་ཀྱི་རྒྱལ་པོའི་གཟིགས་སྣང་ཞིག་བྱུང་བར་ཐེ་ཚོམ་མེད་དོ། །ལུག་ལོ་སྐྱབས་མགོན་མཆོག་ནས་བཀྲ་ཤིས་འཁྱིལ་དུ་ཚོགས་མང་ལ་བསྐྱེད་རིམ་
དངོས་གྲུབ་རྒྱ་མཚོ་དང། རྫོགས་རིམ་རིམ་ལྔ་གསལ་སྒྲོན་གྱི་བཤད་ལུང་རྒྱས་བར་སྩལ་སྐབས་ཕེབས་ནས་གསན་ཅིང། དེའི་ཞར་ལ་སྐྱེས་རབས་ཀྱི་བཤད་ལུང་སྒེར་དུ་ཞུས། རོང་ཕྱོགས་ཀྱི་དགོན་ལག་རྣམས་ནས་སྐྱབས་མགོན་
ཐམས་ཅད་མཁྱེན་པ་གདན་དྲངས་ཏེ་མཛོ་དགེ་སྨད་དུ་ཕེབས་སྐབས་བསྙེན་བཀུར་གང་དགོས་ཞུས་ཤིང། དེའི་རྒྱུད་གྲྭ་དང་ལྷན་དུ་དཔལ་གསང་བ་འདུས་པའི་དབང་གསན། རྒྱུན་པར་ཞབས་བརྟན་བསྒྲུབ་རྒྱུ་རྩལ་འདོན་གནང། དེའི་ཕྱི་
ལོ་བླ་བྲང་དུ་ཕེབས་ཏེ་སྐྱབས་མགོན་མཆོག་གི་ཞབས་དྲུང་ནས་ངོ་མཚར་བའི་རྣམ་ཐར་བཅོ་བརྒྱད་དང་ལྡན་པའི་གྲུབ་ཆེན་མི་ཏྲ་ཛོ་ཀི་ལ་འཕགས་མཆོག་རྒྱལ་བ་རྒྱ་མཚོས་དངོས་སུ་སྩལ་བ་མི་ཏྲ་བརྒྱ་རྩར་གྲགས་བའ་དབང་རྣམས་ཡོངས་སུ་
རྫོགས་པར་གསན། ཉིན་བཞིན་ཕྱི་དྲོའི་ཆལ་རོང་པོ་རྒྱུད་བའི་བླ་མ་མཁན་ཆེན་དྲུང་ཡིག་བློ་བཟང་རྒྱ་མཚོ་སོགས་དུ་མ་ལ་སྒྲ་བསྒྱུར་མར་པ་ལོཙྪའི་རྣམ་ཐར་སོགས་ཆོས་ལུང་མང་དུ་གནང། དེ་སྐབས་སྐྱབས་མགོན་མཆོག་

[021B]རྒྱུའི་ཁུར་ལེན་བྱེད་དགོས་པའི་བཀའ་ཕེབས། གཟུངས་གཞུག་བྲི་སྒྲུབ་དང་དྲིལ་ཚུལ་གྱི་ཕྱག་ལེན་སོགས་པཎ་ཆེན་ཐམས་ཅད་མཁྱེན་པའི་ཕྱག་བཞེས་གཞིར་བཟུང། ཀུན་
གཟིགས་ལྔ་པ་ཆེན་པོའི་གསུང་འགའ་ཞིག་གིས་ཟུར་བརྒྱན་ཏེ་ལག་ཏུ་ལེན་ཚུལ་གྱི་བཀོད་ཁྱབ་དང། ཁྱད་བར་དུ་དམ་པ་འདི་ཉིད་བཅོམ་ལྡན་འདས་མ་འཕགས་མ་རིག་བྱེད་མའི་བྱིན་རླབས་ཀྱི་བཀའ་བབ་ཏུ་གཟིགས་ནས། དེའི་སྨིན་བྱེད་ཀྱི་
རིམ་པ་ཆོས་སྐོར་གྱི་ལུང་དང་ལག་ལེན། དོན་ཀུན་འགྲུབ་པའི་འཁོར་ལོ་སྒྲུབ་ཚུལ་སོགས་ཀྱི་ཞལ་ཤེས་མན་ངག་དུ་མ་དང་བཅས་གདམས་ངག་ཆ་ཚང་བར་གནང། ཕྱིར་ཕེབས་ཏེ་གཟུངས་གཞུག་གི་ཤོག་བུ་དང་གསེར་ཤོག་མཚལ་སྣག་གཟུངས་
ཀྱི་ན་བཟའི་རྒྱུའི་གོས་རྣམས་སྒྲུབ་པའི་ཕྱིར་རང་ཉིད་ཅོ་ནེའི་ཕྱོགས་སུ་ཕེབས་ཏེ། རིན་ཐང་སོགས་ལ་མ་གཙིགས་པར་སྤུས་གའ་གཙང་ཕོན་ཆེ་བར་བསྒྲུབས། གཟུངས་གཞུག་རྒྱས་བསྡུས་སོ་སོ་ནས་འབྱུང་བ་དང། གཞན་ཡང་རྒྱུད་འབུམ་སོགས་
སུ་བཞུགས་པའི་གཟུངས་སྔགས་ཤིན་ཏུ་མང་བོ་རྣམས་ཕལ་ཆེར་གསེར་བཟང་པོ་འབའ་ཞིག་གིས་བྲིས་ཤིང། གཞན་ཡང་རིན་པོ་ཆེ་སྣ་ཚོགས་བཏུལ་བའི་ཕྱེ་མ་དང་མཚལ་སོགས་ཀྱིས་གཟུངས་རེ་རེ་ཡང་བརྒྱ་སྟོང་མང་པོ་བྲིས། ཁྱད་པར་དུ་བྱམས་
འཇམ་དབྱངས་སྒྲོལ་མ་དཀར་སྔོན་དམར་གསུམ་གྱི་སྔགས་རྣམས་རེ་རེ་བཞིན་བྲིས་མ་དང་པར་མ་བྱེ་བ་ཕྲག་མང་པོ་བཞེངས། རིན་པོ་ཆེའི་རིགས་དང་སྨན་སྣ་ཚོགས་ཁ་ཆེའི་དྲི་བཟང་སོགས་ཀྱིས་བསྒོས་པའི་ཤོག་བུ་ལ་བླ་མ་ཡི་དམ་སྣ་ཚོགས་ཀྱི་སྐུ་བརྙན་གསེར་

[022A]༄༅། །ཚོན་གྱིས་བྲིས་པ་དང། བར་མ་བསྡོམས་པས་འབུམ་ཕྲག་ལྔར་ཉེ་བ་དང། གཞི་དེ་ལྟ་བུ་ལ་རིན་པོ་ཆེའི་ཕྱེ་མ་དང་སྦྱར་བའི་རྒྱ་སྣག་བཟང་བོས་གཟུངས་དང་མདོ་ཕྲན་ཡང་སྟོང་ཕྲག་མང་བོ་པར། གནས་སོ་སོར་འབུལ་རྒྱུའི་གཟུངས་
རྣམས་ཀྱི་མཇུག་ཏུ་སྨོན་ཚིག་ཐ་དད་པ་ཉིད་ནས་གསར་བསྒྲིགས་གནང་སྟེ་གསེར་མཚལ་སོགས་ཀྱིས་བྲིས་པ་དང་ཕར་མ་ཁྲི་ཕྲག་མང་བོ་སོ་སོར་སྦྱར། པཎ་ཆེན་དང་རྒྱལ་དབང་སོ་སོའི་བཞེད་པ་ལྟར་གྱི་གནོད་སྦྱིན་འཁོར་ལོ་རྒྱས་བསྡུས་ཚན་པ་
མང་པོ་དང། ཚོགས་བདག་འཁོར་ལོ་ཚར་མང་པོ་ཚོན་གྱིས་ལེགས་པར་བྲིས་ཏེ། ཐུགས་ཀའི་སྔགས་འཕྲེང་དང་མཐའི་མུ་ཁྱུད་ཀྱི་སྔགས་རྣམས་གསེར་འབའ་ཞིག་གིས་བྲིས། གཟུངས་གཞུག་ཐམས་ཅད་ལ་རེ་རེ་བཞིན་དུ་གོས་
ཆེན་སེར་པོ་ཤ་སྟག་གི་ན་བཟའ་ཕུལ་ཏེ། དར་སྐུད་སེར་པོས་ལེགས་པར་དཀྲིས། དེ་ནས་དམ་ཚིག་གཙང་མའི་དཔོན་སློབ་བཅུ་བདུན་ཙམ་གྱིས་ཟླ་བ་གཉིས་དང་ཞག་གསུམ་གྱི་བར་དུ་ཐུན་བཞིར་བཅད་དེ་གཟུངས་གཞུག་དེ་དག་ལེགས་པར་
བསྒྲུབས༑ མཇུག་ཏུ་མར་རྒྱ་མ་སྟོང་དང་ལྔ་བརྒྱ་ཙམ་དང་དེའི་ཚོད་ཀྱིས་རྫས་ཆེན་གཞན་རྣམས་ཀྱང་འཛོམ་གང་ཆེས་སྦྱིན་སྲེག་ཉིན་བཅུའི་བར་དུ་ཕུལ། གཞན་ཡང་དེའི་ཡན་ལག་ཏུ་ཟླ་བ་གཉིས་དང་ཞག་བཅུའི་རིང་སྒྲོལ་མ་
དཀར་སྔོན་གཉིས། འཕགས་མ་རིག་བྱེད་མ། ཕྱག་རྡོར་གོས་སྔོན་ཅན། འཇམ་དཀར། མགོན་ཆོས་སོགས་ཀྱི་བསྙེན་པ་ཡང་ཁ་སྐོང་གི་སྦྱིན་སྲེག་དང་བཅས་ཚད་དང་ལྡན་པ་གནང། ལོ་འདི་ནས་བཟུང་སྐུ་ཚེ་ཧྲིལ་པོར་ལོ་རེ་བཞིན་སྐྱབས་

[022B]དཀར་སྔོན་དམར་གསུམ་གྱི་སྦྱིན་སྲེག་ལ་སོ་སོར་མར་རྒྱ་མ་བརྒྱ་རེ། ཡམ་ཤིང་རྒྱང་ཁལ་རེ། འབྲུ་རྣམས་འཇག་རེ། ཁྱད་པར་དུ་སྒྲོལ་མ་དམར་མོ་ལ་ཁྲོན་སུམ་ཅུ་རེའི་རིན་གྱི་སླན་དང་རིན་
པོ་ཆེ་གོས་དར་སོགས་ཆག་མེད་དུ་འབུལ་བ་གནང། ལོ་ལྟར་གྱི་ཟླ་བ་དང་པོའི་ཚེས་གཅིག་ནས་བཞི་པའི་བཅོ་ལྔའི་བར་ལ་མར་རྒྱམ་ལྔ་བརྒྱ་རེའི་མཆོད་མེ་ཡང་ངེས་ཅན་དུ་འབུལ་བ་རྣམས་འཆར་ཅན་ཡིན་ཀྱང། གཞན་གྱིས་མཐོང་ན་མི་ལེགས་གསུངས་
ནས་ཤིན་ཏུ་སྦས་པ་ཁོ་ན་མཛད། སླར་ཡང་ཟླ་བ་གཅིག་གི་རིང་གནོད་སྦྱིན་འཁོར་ལོ་དང་གཏེར་བུམ་རྣམས་བསྒྲུབས་ཏེ་རྣམས་རས་གཡང་འབོད་མང་པོ་དང་བཅས་རྟེན་རྣམས་ལ་བྱིན་ཕབས། འདི་སྐབས་ཀྱི་སྒྲུབ་གྲོགས་རྣམས་དང། ཕྱིའི་ལས་བྱེད་མཐའ་
དག་གི་ཆ་རྐྱེན་དང་ཡོན། སྦྱིན་སྲེག་གི་དགོས་ཆས་དང། ལོ་འཁོར་དུ་མར་རྒྱ་མ་སྟོང་ཕྲག་དུ་མས་མཆོད་མེ་ཕུལ་བ་སོགས་ཀྱི་རྒྱུ་འགྲོས་གཞན་རྣམས་ལྟ་ཞོག་གཟུངས་གཞུག་གི་ན་བཟའི་གོས་དང། གསེར་ཚོན་ཤོག་བུ་རྣམས་ཀྱི་རིན་ཁོ་ན་ལ་
ཡང་དོང་རྩེ་ཁྲོན་ཆེ་བ་སྟོང་ཕྲག་གཉིས་བརྒལ་བ་སོང་འདུག་ལ། མདོར་ན་དེའི་གོང་དུ་ཞབས་བརྟན་བསྒྲུབ་རྒྱུའི་ཁོངས་དེར་ཕྱག་རྫས་གང་ཡོད་བཏང་བ་ལྟ་བུ་ཡིན་ཀྱང། འདི་རེས་ཀྱང་གཟུངས་གཞུག་སྐོར་གྱི་ལས་དོན་ཤིན་ཏུ་རླབས་ཆེ་བ་བསྒྲུབ་རྒྱུ་
རྣམས་ཅུང་ཟད་ཙམ་ཡང་ཕྱག་མ་ཐོགས་པར་ཐུགས་བཞེད་བཞིན་ལྷུན་གྱིས་གྲུབ་པ་ནི། འདུལ་བ་ལུང་ལས། རྒྱལ་པོ་རྣམས་ནི་ཚིག་གིས་འགྲུབ། །ལྷ་རྣམས་བསམ་པས་འགྲུབ་པ་སྟེ། །ཚུལ་ཁྲིམས་ལྡན་པ་སྨོན་པས་འགྲུབ། །ཅེས་གསུངས་

[023A]༄༅། །པ་ལྟར། ཚུལ་ཁྲིམས་རྣམ་པར་དག་བ་དང། ཐུགས་བསྐྱེད་རྨད་དུ་བྱུང་བ་ཁོ་ནའི་ནུས་མཐུར་སེམས་སོ། །ཁྱད་བར་དུ་འཕགས་མ་རིག་བྱེད་མ་ནི་སྐུ་ཚེ་དུ་མར་འབྲེལ་བའི་ལྷག་པའི་ལྷ་ཡིན་པས། སྐྱབས་
མགོན་མཆོག་གི་བཀའ་བབས་པ་ལྟར་དེའི་བསྙེན་སྒྲུབ་གནང་བ་ན་བྱིན་རླབས་ཀྱི་འཇུག་པ་མངོན་མཚན་ཆེ་བ་མི་རིང་བར་བྱུང་དེའི་སྒྲུབ་པ་གནང་ཚུལ་རྒྱུས་མེད་པའི་སློབ་མ་ཞིག་གི་རྨི་ལམ་དུ་ཡང། ཉིད་ནས་དབུ་རྒྱན་ཞིག་བཞེས་ཡོད་
པའི་སྟེང་དུ་བཅོམ་ལྡན་འདས་མའི་སྐུ་ལྔ་ཡོད་པ་རྨིས་བ་དང་ཡང་ཕྱིས་སུ་སློབ་མ་ཞིག་གི་ཉམས་སྣང་ལ་དམ་པ་ཉིད་ལྷ་མཆོག་དེའི་རྣམ་པར་བཞེངས་པའི་སྐུ་ལུས་ཤེལ་སྒོང་ལྟར་དྭངས་ཤིང་གསལ་བ། དེའི་ཐུགས་ཀའི་ས་བོན་གྱི་གོ་སར་
སྐྱབས་མགོན་མཆོག་གི་ཡང་སྲིད་རིན་པོ་ཆེ་བཞུགས་པའི་སྣང་བ་ཤར་བ་སོགས་སྔ་ཕྱིར་རྟགས་ཡ་མཚན་ཆེ་བ་མང་དུ་སྣང་ངོ་།དེ་ལྟར་ལོ་གཉིས་རིང་གཟུངས་གཞུག་བཞེངས་རྒྱུ་དང་སྒྲུབ་རྒྱུ་སོགས་ཚགས་སུ་ཚུད་པར་བྱས་ཏེ། ལྕགས་ཁྱིའི་ལོ་
གཟུངས་གཞུག་རྒྱབ་ཁལ་སུམ་ཅུ་ཙམ་ཡོད་པ་དེ་ཐམས་ཅད་ཚོན་གྱིས་སྤྲས་པའི་སྒམ་མང་པོར་བཞུགས་སུ་བཅུག་ནས་བླ་བྲང་དུ་གདན་དྲངས། འབུལ་བའི་ཚེ་ཡང་ཉིད་ཀྱིས་ཕྱག་བསྟར་ཏེ་གཟུངས་རེ་རེ་ཙམ་ཡང་དབུ་ཞབས་མ་ལོག་ཅིང། སྲུབ་ཅུང་ཟད་
རེ་ཙམ་ལ་ཡང་དྲི་བཟང་གི་ཕྱེ་མ་གོས་དར་གྱི་ནང་དུ་ཐུམ་བུར་བྱས་བས་བཀང་སྟེ། བར་སྟོང་ཅུང་ཟད་ཙམ་ཡང་མེད་པ་སོགས་ཕྱག་ལེན་ཤིན་ཏུ་ངོས་དག་བ་གཞན་འགྲན་མེད་པ་ལྟ་བུ་བྱུང་བས་སྐྱབས་མགོན་མཆོག་ཀྱང་ཐུགས་ཤིན་ཏུ་དགྱེས། སྤྱིར་སྔོན་

[023B]ཕྱིས་ཀྱི་རྟེན་གསར་བཞེངས་ལ་བྱམས་ཆེན་རྟེན་དང་བརྟེན་པ་འདི་ལྟ་བུ་ཕྱོགས་གང་དུ་ཡང་མེད་ཅིང། ཁྱད་པར་དུ་ནང་གི་གཟུངས་གཞུག་ལ་འདི་འདྲ་བའི་གཟུངས་སྔགས་སོགས་འཛོམ་ཆེ་ཞིང་
བྲི་སྒྲུབ་ཐམས་ཅད་དངོས་དག་བ་དང། གཞན་གྱི་མིག་གིས་མི་མཐོང་བའི་སར་ཡང་རྒྱུ་གང་བཟང་གི་འགྲོས་ཤིན་ཏུ་རྒྱ་ཆེན་པོ་བྱས་པ་འདི་འདྲ་བ་གང་དུ་ཡང་མི་སྲིད་བ་ལྟ་བུ་ཡིན་ལ། དེ་ལྟར་འབྱུང་བའི་རྒྱུ་མཚན་ནི། བདེ་ལེགས་ཐམས་ཅད་ཀྱི་རྩ་བ་ལས་འབྲས་
ལ་ཡིད་ཆེས་གཏིང་ཚུགས་པའི་སྟོབས་ཀྱིས་ཡིན་པར་སྣང་བས། སྐྱེ་བོ་བསོད་ནམས་གསོག་པར་འདོད་པ་རྣམས་ཀྱིས་རང་གི་སྒྲུབ་ལུགས་ཀྱང་དམ་པའི་རྣམ་ཐར་འདི་དག་དང་བསྡུར་ཏེ། ངོམ་ཆོས་ཙམ་མ་ཡིན་པར་ཆོས་རྣམ་དག་ཏུ་འགྲོ་བ་ཞིག་བྱེད་པ་
གལ་ཆེའོ། །དེ་ཡང་སྔོན་གྱི་དམ་པ་གོང་མ་རྣམས་འདི་ཕྱིའི་ལེགས་ཚོགས་ཐམས་ཅད་ཀྱི་རྟེན་འབྲེལ་བླ་མ་ལ་བརྟེན་ནས་འགྲིག་པ་དགོས་པས། གནས་པ་ཚེའི་རྟེན་འབྲེལ་བླ་མ་ལ་བརྟེན་ནས་བསྒྲིགས་པས་ར་ཧ་ལྟ་བུ། རྣམ་འབྱེད་ཤེས་རབ་ཀྱི་རྟེན་འབྲེལ་བླ་མ་
ལ་བསྒྲིགས་པ་ཤཱ་རིའི་བུ་ལྟ་བུ། བགོ་བ་གོས་ཀྱི་རྟེན་འབྲེལ་བླ་མ་ལ་བསྒྲིགས་པ་ཐག་ལི་ལྟ་བུ། བཟའ་བཟས་ཀྱི་རྟེན་འབྲེལ་བླ་མ་ལ་བསྒྲིགས་པ་རྡེང་གེ་བལྟ་བུ། སྤྱད་པ་ནོང་གྱི་རྟེན་འབྲེལ་བླ་མ་ལ་བསྒྲིགས་པ་མ་ཏཾ་གི་ལྟ་བུ། རྒྱན་འདོད་ལོན་གྱི་རྟེན་འབྲེལ་
བླ་མ་ལ་བསྒྲིགས་པ་ཨིནྡྲ་བོ་དཧི་ལྟ་བུ། འདུལ་བ་འཁོར་གྱི་རྟེན་འབྲེལ་བླ་མ་ལ་བསྒྲིགས་པ་སུརྱ་དྷརྨ་ལྟ་བུ། སྙན་པ་གྲགས་བའི་རྟེན་འབྲེལ་བླ་མ་ལ་བསྒྲིགས་བ་ཙནྡྲ་གོ་མི་ལྟ་བུ་ནད་ཞི་བའི་རྟེན་འབྲེལ་བླ་མ་ལ་བསྒྲིགས་པ་ཁྲི་རྡིང་གར་ལྟ་བུ་དགོས་པར་གསུངས་པ་བཞིན་

[024A]༄༅། །བདག་ཉིད་ཆེན་པོ་འདི་ལ་ཡང་ཟས་གོས་ཡོ་བྱད། ནོར་འབྲུ་རྐང་འགྲོ་རིན་པོ་ཆེ་ལ་སོགས་པའི་ལོངས་སྤྱོད་ཇི་སྙེད་ཅིག་བྱུང་ན་ཡང་འཁོར་བའི་བདེ་འབྱོར་ཐམས་ཅད་ཆུ་ཤིང་བཞིན་དུ་སྙིང་པོ་ཅུང་ཟད་ཙམ་ཡང་མེད་པར་གཟིགས་པས་
རང་དོན་དུ་དེ་ལ་ཞེན་ཆགས་ཅུང་ཟད་ཙམ་ཡང་མི་མཛད་ཅིང་རང་གཞན་གཉིས་ཀའི་བསོད་ནམས་ཀྱི་ཚོགས་རྫོགས་པའི་ཕྱིར། ཕ་རོལ་པོ་རྣམས་ཀྱིས་དད་པས་སྦྱིན་པ་ཅུང་ཟད་ཙམ་ཡང་ཆུད་ཟོས་སུ་མི་གཏོང་བར་བླ་མའི་སྐུ་དོན་གྱི་ཕྱོགས་གང་
ཡང་རུང་བ་ཞིག་ཏུ་འགྲོ་ངེས་པ་དང། སྒོ་གསུམ་གྱི་བྱ་བ་མཐའ་དག་ཀྱང་རང་དོན་ཡིད་བྱེད་ཀྱིས་མ་བསླད་པར་བླ་མའི་ཞབས་འདེབས་སུ་འགྱུར་ངེས་པ་ཁོ་ན་མཛད། ནོར་རྫས་ལྟ་བུ་རང་ཉིད་ཀྱིས་བླ་མ་ལ་ཕུལ་ཟིན་པ་ན། དེས་ཆོས་དང་སྲིད་ཀྱི་བྱ་བ་ཅི་
འདྲ་ཞིག་ཏུ་བཀོལ་ཡང། དེ་ཉིད་མཁའ་ཁྱབ་ཀྱི་བསྟན་པ་དང་འགྲོ་བ་མ་ལུས་པའི་དོན་ཡིན་པར་ཐེ་ཚོམ་མེད་པའི་སྟོབས་ཀྱིས་རྗེས་སུ་ཡི་རང་འབའ་ཞིག་ཏུ་འགྱུར་ལ། ད་ལྟ་འགའ་ཞིག་རང་གིས་ཕུལ་བའི་རྫས་དེ་བླ་མས་སྲིད་སྐྱོང་གི་ཕྱོགས་ལྟ་བུར་བཏང་ན་
ཆུད་ཟོས་སུ་སོང་སྙམ་དུ་འགྱོད་པ་བྱེད་པ་ནི་མཛད་པ་དེ་ཡང་དགོས་དབང་གིས་དེ་ལྟར་བསྟན་པ་དོན་ཆེན་པོ་ཆེན་ཡིན་པ་མ་ཤེས་པར། འཇིག་རྟེན་རང་དགའ་བའི་བྱ་བ་ལྟ་བུར་བཟུང་བའི་སྐྱོན་ཡིན་ལ། གང་ཟག་གཅིག་གི་སྤྱོད་པར་སངས་རྒྱས་ཀྱི་མཛད་པ་ཡིན་
མིན་གྱི་ཆ་གཉིས་འབྱུང་ཚུལ་མེད་པས། ཁ་ནས། བླ་མ་སངས་རྒྱས་བླ་མ་ཆོས། །ཞེས་ཅི་ཙམ་སྨྲས་ཀྱང། དོན་ལ་དེ་ཉིད་རང་དང་སྐལ་བ་མཉམ་པའི་འཇིག་རྟེན་པ་དང། མཛད་པ་མཐའ་དག་འཇིག་རྟེན་པའི་སྤྱོད་པར་བཟུང་བའི་རང་མཚང་ཕྱིར་བསྟན་

[024B] སྒྲ་བསྒྱུར་མར་བས་ནོར་རྫས་གང་ཡོད་གསེར་དུ་བསྒྱུར་ནས་ནཱ་རོ་པ་ལ་ཕུལ་བ་ན། དེས་ནམ་མཁའ་ལ་གཏོར་ཡང་སློབ་མའི་ཚོགས་རྫོགས་པར་བཤད་ཀྱི། ཆུད་ཟོས་སུ་སོང་བར་མ་གསུངས་སོ། །འདིའི་ལོ་སྦ་ཕྱི་ཅི་རིགས་པར་ཆོས་བཞིན་
དུ་སྤྱོད་པའི་སློབ་མདོན་གཉེར་ཅན་འགའ་ཞིག་གིས་གསོལ་བ་བཏབ་པ་ལྟར། འཇམ་མགོན་བླ་མའི་གསུང་གི་སྙིང་པོ་བྱང་ཆུབ་ལམ་གྱི་རིམ་པ་ཆེན་མོའི་བཤད་ལུང་ཞིག་ཀྱང་སྩལ་ལ། གཞན་ཡང་ཆོས་བཀའ་ཐོར་བུ་བ་འགའ་ཞིག་གནང། ཕག་ལོའི་སྟོན་སྐྱབས་
མགོན་ཐམས་ཅད་མཁྱེན་པ་སྐུ་ཁམས་མ་བདེ་བའི་སྐབས་ཞབས་བརྟན་གཏོས་ཆེ་བ་ཉིན་མཚན་མེད་བར་བསྒྲུབས། སྐབས་ཤིག་ཏུ་ཞབས་འབྲིང་བ་འགའ་ཞིག་ལ་ངའི་རྨི་ལམ་མདུན་མ་མཁའ་ན་རྗེ་བཙུན་འཇམ་དབྱངས་ཀྱི་སྐུ་ཞིག་འདུག་པ་རིམ་གྱིས་ཇེ་མཐོ་ཇེ་མཐོར་
སོང་སྟེ། མཐར་ནམ་མཁའི་དབྱིངས་སུ་མི་མངོན་པར་ཐིམ་སོང་བ་ཞིག་རྨིས། བསྟན་པའི་གེགས་ཆག་དང་སྙིགས་མའི་སྐྱེ་བོ་བསོད་ནམས་ཟད་པའི་སྟོབས་ཀྱིས་གསོལ་བ་ཐེབས་པ་ཞིག་མི་ཡོད་པ་འདྲ་གསུངས། བཅུ་གཅིག་པའི་ཚེས་ལ་རྡོ་རྗེ་འཆང་ཆེན་པོ་དག་
བའི་ཞིང་དུ་དགོངས་པ་གཏད་པའི་གནས་ཚུལ་གསན་མ་ཐག་བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་དུ་བྱས་ཏེ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་བསམ་གྱིས་མི་ཁྱབ་པ་ཕུལ་རྗེས་འཇུག་ཐམས་ཅད་ལ་ཡང་ཞལ་ཏ་གནང་སྟེ། ད་རང་རེ་རྣམས་མྱ་
ངན་བྱས་པ་ཁོ་ནས་གོ་མི་ཆོད། བླ་མ་ཐུགས་རྗེ་ཅན་དེས་དུས་ཉིན་མཚན་ཀུན་ཏུ་ཐུགས་ལ་བཅིངས་རྒྱུ་ནི་སངས་རྒྱས་ཀྱི་བསྟན་པ་ཁོ་ན་ཡིན། བསྟན་པ་སྤྱི་ཁྱབ་ཀྱི་དོན་ལ་རང་རེ་ལྟ་བུས་སྨོན་ལམ་རེ་འདེབས་བ་མ་གཏོགས་ས་ཆོད་ཆེན་པོ་མི་ཡོང་ཡང། རང་རང་

[025A]༄༅། །གི་སྟེང་ལ་བབས་བའི་བསྟན་པའི་བྱ་བ་རེ་ཡོད་པ་དེ་མ་ཤོར་བ་བྱེད་དགོས། དེའི་ཡང་རྩ་བ་ལྟ་བུ་རང་གིས་ཁས་བླངས་པའི་ཚུལ་ཁྲིམས་རྣམ་པར་དག་པ་བསྲུང་རྒྱུ་འདི་ཡིན། དེ་བྱས་ན་བླ་མའི་དགོངས་པ་ཡང་རྫོགས། རང་
གི་དོན་ཡང་འགྲུབ་པས་བསྒྲིམ་དགོས་ཞེས་སོགས་ཞལ་ཏ་རུས་པ་ཅན་མང་དུ་གནང་སྟེ། མངོན་མཚན་ཆུང་ལས་ཆོད་ཆེ་བའི་དགོངས་རྫོགས་བླ་ན་མེད་པ་བསྒྲུབས། བྱི་བའི་ལོ་མགོར་བླ་བྲང་ཞབས་སྡོད་རྣམས་གྲོས་མཐུན་གྱིས་བླ་མའི་སྐུ་དོན་མ་
གཏོགས་བསམ་རྒྱུ་མེད་པ་ལ་ཁོང་ལས་ལྷག་པ་མི་རྙེད་པས། སྐྱབས་མགོན་མཆོག་གི་ཡང་སྲིད་མྱུར་ཕེབས་ཀྱི་རིམ་གྲོ་གཙོ་ཆེར་ཉིད་ནས་འགན་ཁུར་བཞེས་དགོས་ཚུལ་ཞུས་ཏེ་བླ་བྲང་དུ་གདན་དྲངས་འོན་ཀྱང་མཆོད་པའི་ཡོ་བྱད་བསམ་གྱིས་
མི་ཁྱབ་བ་སོགས་ཤས་ཆེར་ཉིད་ཀྱི་ཕྱག་རྫས་སྟེང་ནས་བཏོན་ཏེ་སྒྲོལ་མ་མཎྜལ་བཞི་བའི་ཆོ་ག་མང་དུ་བསྒྲུབས། ལོ་དེར་སྐུ་གདུང་གི་མཆོད་རྟེན་ཆེན་པོ་བཞེངས་བཞིན་པར་ཡོད་པས། དེའི་གཟུངས་གཞུག་ཀྱང་སྔར་རྒྱུན་ལྟར་ཉིད་ནས་བཀོད་ཁྱབ་
བཀའ་དྲིན་སྐྱོང་དགོས། ད་ལན་ཆ་རྐྱེན་གང་དགོས་བླ་བྲང་གི་ཕྱག་རྫས་ནང་ནས་འགྲོ་བ་ཞིག་བྱེད་དགོས་ཞུས་པར། སྐུ་གདུང་མཆོད་རྟེན་གྱི་ཞབས་འདེགས་ཞུ་རྒྱུ་བྱུང་བ་རང་སྐལ་བ་བཟང་བས་ཅིས་ཀྱང་ཁུར་ལེན་བྱེད། ཆ་རྐྱེན་འཕྲལ་དུ་མི་
དགོས་པས་སླར་རིམ་གྱིས་ཞུས་ཆོག་པ་བྱེད་གསུངས་ཀྱང། ཕྱིས་སུ་ནང་ནས་ཅུང་ཟད་ཀྱང་མ་བཞེས་པར་རང་གི་ཕྱག་རྫས་ཁོ་ནའི་སྟེང་ནས་སྔར་བཞིན་གཟུངས་གཞུག་ཐམས་ཅད་བྲི་སྒྲུབ་སོགས་ལོ་གཅིག་བུའི་ཁོངས་དེར་ཆགས་སུ་ཚུད་ངེས་མཛད་ནསྦ་ཀླང་གི་ལོ་མགོར་འབུལ་བ་གནང། མ་ཅིག་ལབ་སྒྲོན་གྱིས་གནང་བའི་དགོན་གནས་འདིའི་སྐོར་གྱི་མ་འོངས་ལུང་བསྟན་ཞིག་ཏུ་ཀླུ་བདུད་ཕྱོགས་སུ་མཆོད་རྟེན་རྩིགས། །ཞེས་པའི་ལུང་བསྟན་དུས་བབས་ཀྱིས་དགོན་པའི་བྱང་ཤར་ངོས་སུ་མཆོད་རྟེན་
ཞིག་བཞེངས་དགོས་བྱུང་བའི་ཚེ། ཁོ་བོ་ཅག་ཚོགས་འདུ་མང་དང་བཅས་ནས་མཆོད་རྟེན་གྱི་ཕྱིའི་ཆག་ཚད་ནང་གི་གཟུངས་གཞུག་ཐམས་ཅད་ཀྱང་ཚད་དང་ལྡན་པ་གནད་དུ་འགྲོ་ངེས་ཤིག་དགོས་འདུག་པས། ཉིད་ནས་ཐུགས་ཁུར་བཀའ་བྲིན་སྐྱོང་དགོས་
ཞུས་པར་དགྱེས་བཞིན་ཞལ་གྱིས་བཞེས། ལྔགས་བཀོད་ཞིབ་མོ་མཛད་དེ་རྒྱུན་ཏུ་བཅར་སྡོད་ཀྱི་དོ་དམ་དགེ་སློང་མཁས་མཆོག་གིས་བགྱིས་ཤིང། གཟུངས་གཞུག་རྣམས་ཉིད་ཀྱིས་ཐུགས་ཁུར་བཞེས་ཏེ་ཕུལ་དུ་ཕྱིན་པ་བསྒྲུབས། མཆོད་རྟེན་ལས་
མགོ་ཚུགས་མ་ཐག་ལྷོང་གི་རྣམ་པས་འཚུབ་ཆེ་ཙམ་བྱུང་ཡང་ལེགས་པར་གྲུབ་པ་ནས་བཟུང་དགོན་པའི་ཆོས་སྲིད་ཀྱི་བྱ་བ་མཐའ་དག་ལ་ཕན་པ་ཤིན་ཏུ་ཆེ་བས་བཀའ་དྲིན་བླ་ན་མེད་པར་གྱུར་སྐྱབས་མགོན་མཆོག་སྦྲུལ་རིན་པོ་ཆེའི་ཞབས་བརྟན་དུ་མདོ་
སྡེ་བསྐལ་བཟང་ཤོག་བུ་རེ་ལ་གསེར་ཤོག་སྟོང་བམ་རེ་འགྲོ་ངེས་བྱས་པ་གཅིག་དང། གསེར་དངུལ་སྤེལ་མས་བྲིས་པ་ཚར་གཅིག་སྒྲོལ་དཀར་གྱི་བསྟོད་པ་འཁོར་བ་ལས་སྒྲོལ་མ་ཚར་རེ་ལ་སྔགས་ཚར་རེ་བཏགས་པ་སྟོང་ཕྲག་གཅིག་རྣམས་ཡིག་གཟུགས་
ལེགས་ཤིང་དག་ཐོན་པར་བྱས་ཏེ་བྲིས། གཞན་ཡང་མཆོག་སྤྲུལ་མྱུར་གསལ་གྱི་དོན་དུ་གསེར་ཐང་དུ་མ་དང། མདོ་རྒྱུད་གསུང་རབ་མང་དུ་བཞེངས་ཡོད་འདུག་ཀྱང་ཞིབ་ཆ་མ་ངེས། དེ་སྐབས་རྒྱུད་གྲ་དང་འབུམ་ཁང་རི་ཁྲོད་གཉིས་སྐུ་གསུང་ཐུགས་

[026A]༄༅། །རྟེན་མང་བས་ཡུལ་གྱི་བཅུད་ལྟ་བུ་དང། ཆོ་ག་ཕྱག་ལེན་རྣམ་བར་དག་པས་གསོན་གཤིན་ཀུན་གྱི་དོན་ལ་བསོད་ནམས་ཀྱི་ཞིང་སར་འགྱུར་ངེས་པ། ཡུལ་ཕྱོགས་གཞན་ཀུན་ཀྱང་ཡིད་སྨོན་འཆའ་བའི་གནས་
སུ་ཡོད་པ་ལ། ཡུལ་མིའི་བསོད་ནམས་ཀྱིས་མ་འཆུན་པ་དང། ཕྱི་ནང་ནས་བདུད་རིགས་དུ་མ་དཔུང་བསྒྲིལ་ཏེ་རང་གི་ཕན་བདེའི་རྩ་བ་རང་གིས་བཤིག་པར་མ་ཟད་དམ་པ་འདིའི་སྐུ་ལ་བསྔོ་བའི་བསམ་སྦྱོར་ངན་པ་མང་དུ་བརྩམས་
པ་ན། སྨྲ་ཚང་བཀའ་བཅུས་དམ་ཉམས་འདི་དག་གི་སྙིང་གདོན་ཕྱིས་བརླམས་ནས་ཅི་བྱེད་མི་འདུག་པས་གཞན་ཞིག་ཏུ་བྱོལ་ན་ཞེས་སྙིང་ཐག་པ་ནས་ནན་ཞུས་བྱས་པར། ཁྱེད་སེམས་མི་བདེ་མི་དགོས་ང་ལ་ཡང་སྐྱབས་མགོན་དེ་
ཉིད་ཀྱི་བྱིན་རླབས་ཅུང་ཟད་ཞུགས་ཡོད་པས། འདི་ཚོ་འདྲ་བ་ཞིག་གིས་ཐུབ་མི་ཡོང་གསུངས། རྒྱུན་བར་སྦས་བའི་བརྟུལ་ཞུགས་ཁོ་ན་མཛད་ཀྱང། དེའི་ཚེ་ཁོ་ཤིན་ཏུ་སེམས་མ་བདེ་བ་ལ་སྙིང་རྗེ་ནས་གདེང་ཚད་ཀྱི་གསུང་ཕེབས་
པར་སྣང། ད་ལྟ་གྲུབ་བའི་དབང་པོར་གྲགས་པ་ཕལ་ཆེར། ཁ་ངོམས། ལྟོ་འགྲང། སོས་དལ་བའི་ཚེ་མངོན་ཤེས་དང་གྲུབ་རྟགས་ཡོད་ཡོད་འདྲ་ཡང། གལ་ལ་ཐུག་པའི་ཚེ་གཏད་སོ་མེད་པར་ཨུ་ཐུག་ནས་སྡོད་པར་སྣང་བས་
དེ་ལྟ་བུའི་རྐྱེན་ངན་རུ་འཛིང་གི་ཚེ་ཅུང་ཟད་ཙམ་ཡང་བག་ཚ་བ་མེད་པར། བླ་མ་ལ་བློ་ཁེལ་བའི་གདེང་ཐུབ་པ་ནི་གྲུབ་པའི་རྣམ་ཐར་ངོ་མཚར་བ་ཞིག་གོ། །སྤྱིར་བླ་མ་དེ་ཉིད་སངས་རྒྱས་ཡིན་ཀྱང། དེའི་ཚོད་ཀྱི་བྱིན་རླབས་འབྱུང་བ་ལ་སློབ་

[026B] བྱང་སེམས་སུ་མཐོང་ན་དེའི་ཚོད་ཀྱི་བྱིན་རླབས་དང། སོ་སྐྱེ་ཕལ་བར་མཐོང་ན་བྱིན་རླབས་གཏན་མི་འཇུག་པས། བྱིན་རླབས་ཆེ་ཆུང་སློང་མ་རང་ཉིད་ལ་རག་ལས་པ་ཡིན་ཏེ། སྔོན་འབྲི་
གུང་འཇིག་རྟེན་མགོན་པོས་ཕག་མོ་གྲུ་པ་བླ་མར་བསྟེན་ཏེ། མོས་གུས་ཁོ་ན་བསྒོམས་པས་རྟོགས་བ་ཀློང་དུ་གྱུར་ཏེ་རྣལ་འབྱོར་གྱི་དབང་ཕྱུག་ཆེན་བོར་སོང་བ་ན། ཕག་གྲུའི་སློབ་མ་ཙ་རི་བ་ཟེར་བས་དེད་གཉིས་བླ་མ་མི་གཅིག་བར་སྣང་
ཁོའི་བླ་མ་སངས་རྒྱས་སུ་འདུག་ངའི་བླ་མ་དགེ་བཤེས་ཁམས་པ་ཡིན་ཞེས་བཤད་པའི་དཔེར་སྣང་ངོ། །སྐྱབས་མགོན་ཉིད་ལ་ཡང། བོད་ཡུལ་གྱི་རྡོ་རྗེ་གདན་དཔལ་གྱི་ས་སྐྱ་མན་ཆོད་ནས་ཤར་རྒྱ་མཚོའི་མཐའ་ཚུན་ཆད་དུ་མཁས་གྲུབ་ཀྱི་
སློབ་མནམ་མཁའི་སྐར་ཚོགས་ལྟ་བུ་ཡོད་ཀྱང། མོས་གུས་ཀྱི་རྩེར་སོན་པ་ནི་སྐྱེས་མཆོག་འདི་ཉིད་ཡིན་པས། ཐར་བརྩེར་མཇལ་སྐབས་ཤིག་ཏུ་ཡང། དད་པ་ཅན་གྱི་སྒོམ་ཁང་ན། །བླ་མ་སྒོ་ཉལ་བྱེད་ཀྱིན་ཡོད། །ཅེས་མི་འབྲལ་བའི་ཞལ་
བཞེས་མཛད་པ་འདི་འདྲ་གཞན་སུ་ལ་ཡང་གསུང་བ་མི་སྣང་ངོ་།དེ་ནས་སྙིགས་མའི་དུས་ཀྱི་དགོན་སྒྲུབ་སྡེ་སོགས་ཀྱང་རེ་གཉིས་ཙམ་མ་གཏོགས་ཕལ་ཆེར་བསྟན་བའི་ཞབས་འདེགས་སུ་འགྱུར་བ་ལས་ཞབས་འདྲེན་དུ་འགྲོ་བ་མང་ཞིང། སྐྱེ་བོ་སྐལ་
དམན་རྣམས་ཀྱིས་སྡིག་པ་གསོག་པའི་རྒྱུར་འགྲོ་བ་སོགས་དགག་བྱ་མང་དུ་གཟིགས་པས་ཐུགས་སྐྱོ་ནས། འདི་འདྲའི་རིགས་ཀྱི་འཛིན་བདག་མི་བྱེད་པར་དགོངས་པ་ན། བུ་སློབ་རྣམས་ཀྱིས་དགོན་གནས་ཤིག་འདེབས་དགོས་པའི་ཞུ་བ་ནན་ཏན་དུ་

[027A]༄༅། །ཕུལ་ཀྱང་མ་གསན། དེ་ནས་ཉིད་ཀྱི་རྩ་བའི་བླ་མ་ཁ་གྲོན་ནང་བ་དང། རེབ་ཚའི་བྲག་སྒོམ་པ། འདུལ་འཛིན་ཡེ་ཤེས་རྒྱ་མཚོ་རྣམས་ཀྱིས་ཀྱང་དངོས་དང་གསུང་འཕྲིན་ཅི་རིགས་ཀྱི་སྒོ་ནས་བསྟན་པའི་ཐ་མ་འདིར་
སེམས་ཅན་རེ་རེ་ཙམ་ལ་ཡང་ཕན་པའི་ཕྱིར། སྙིང་སྟོབས་སྐྱེད་དགོས་པའི་དུས་ཡིན་བས་ཅི་ནས་ཀྱང་དགོན་པ་ཞིག་འདེབས་དགོས་ཚུལ་ནན་ཆེ་བའི་གསུང་མ་བཟློག་པ་དང། གཙོ་ཆེར་ད་དུང་ཡང་དམུ་རྒོད་ཀྱི་སའི་མཐའི་འདིར་སྐྱབས་མགོན་
མཆོག་གི་འཕྲིན་ལས་བདུད་རྩིའི་ཆབ་རྒྱུན་འདྲེན་པའི་འབབ་སྟེགས་སུ་དགོངས་ཏེ་ཞལ་གྱིས་བཞེས། དེ་ནས་རུ་སྟོད་མའི་སེར་སྐྱ་ཐམས་ཅད་མགྲིན་གཅིག་གིས་ཁོང་ཚོའི་ས་དེར་འདེབས་དགོས་པར་ཞུས་པ་བཞིན་དུ་ཐུགས་ཐག་བཅད། དེའི་སྟོད་
སྨད་ཀྱིས་གནས་ཁ་ཤས་ལ་བརྟག་པ་གནང་བར་ད་ལྷའི་དགོན་གནས་འདིར་བབས་པས། ཞལ་སློབ་འགའ་ཞིག་གིས་དེ་ཧ་ཅང་དགྲ་ཇག་གི་སར་སོང་བས་མི་འཐད་ཚུལ་ཞུས་པ་ན། འོན་དཔེ་མོ་ཞིག་འདེབས་གསུངས་ནས་རིག་ཁྱེད་མའི་ཆོས་སྐོར་གྱི་
མཚམས་ཤིག་ནས་ཞལ་ཕྱེས་པར། གཞན་སྡེའི་མཚོན་འགོག་གོ་ཆ་མ་བགོས་ཤིང། །ཕ་རོལ་གཞོམ་བའི་དཔུང་ཚོགས་གྲོགས་མེད་པར་།ཁམས་གསུམ་གནས་པའི་ཆེ་བཙན་སྟོབས་ལྡན་གྱི། །གཡུལ་ལས་རྣམ་རྒྱལ་རིག་བྱེད་ལྷ་ཁྱོད་དཔའ། །
ཞེས་བབས་འདུག་པ་གཟིགས་ཏེ། འོ་འདི་འདྲ་ཞིག་བབས་ཡོང་སྙམ་པ་ཡོད་གསུངས་པར། ཐམས་ཅད་ཡིད་ཆེས་སྐྱེས་ནས་སྔ་མའི་གསུང་སྟེང་དུ་བཞག་དེ་ནས་དགུང་ལོ་ང་བཞི་བ་མེ་ཕོ་འབྲུག་གི་ལོ་སྟོན་པས་ཤེར་ཕྱིན་གྱི་མདོ་དང་དུས་འཁོར་རྩ་རྒྱུད་

[027B]དེར་ཕེབས་ནས་བཀྲ་ཤིས་གསོ་སྦྱོང་དང། ཤེར་ཕྱིན་སྟོང་ཕྲག་བརྒྱ་པའི་ལུང་གི་དབུ་བཙུགས། ཐོག་མར་ས་འདུལ་གྱི་སྐབས་སུ་བུད་མེད་དར་དམར་པོའི་སྟོད་གཡོགས་ཅན་ཞིག་ལ་ཐོག་མར་
ས་བརྐོར་བཅུག་པ་སོགས་རྟེན་འབྲེལ་གྱི་བཅོས་པ་ངོ་མཚར་བ་འགའ་ཞིག་གནང་བ་ནི་དགོངས་གཞི་ཁྱད་པར་ཅན་ཞིག་ཡོད་པར་མངོན་ཏེ། དེའི་སྔོན་ཙམ་ལ་རུ་སྟོད་མའི་མི་ཚང་རེ་རེའི་སྒོར་བུད་མེད་མངའ་དར་བཟུང་བ་རེ་རེ་ཡོད་བ་དང། གནས་དེའི་
རི་ཀླུང་ཐམས་ཅད་འཆར་ཀའི་མཚམས་སྤྲིན་གསར་བ་ལྟ་བུའི་འོད་ཀྱིས་ཁྱབ་པ་སོགས་མནལ་ལྟས་ངོ་མཚར་བ་མང་དུ་བྱུང་སྣང་ངོ། །གནས་དེར་དོན་གཉེར་ཅན་དུ་མ་ལ་བྱང་ཆུབ་ལམ་རིམ་ཆེན་མོ་མཆན་སུམ་སྦྲགས་ཀྱི་སྟེང་ནས་བཤད་ལུང་ཤིན་ཏུ་རྒྱས་
པ་དྲི་མ་མེད་པའི་རིགས་པ་དང། ཤེས་བྱེད་ཀྱི་ལུང། གསལ་བྱེད་ཀྱི་དཔེ། དམ་པ་གོང་མ་དུ་མའི་བཤད་རྒྱུན་སོགས་ཀྱིས་བརྒྱན་པས་ཤིན་ཏུ་འབྱམས་ཀླས་ཤིང། དེ་ཡང་ཕྱི་ནས་ཕར་མདའ་སྒྲོན་པ་བཞིན་ནན་གྱིས་སྦྱར་བ་དེ་འདྲ་མ་ཡིན་པར། སྙེ་
མནང་ནས་འབུས་པ་བཞིན་ཉམས་མྱོང་གི་ཁོག་ནས་འོངས་པའི་གང་གསུངས་མཐའ་དག་གོ་རྒྱུ་གཏིང་ཟབ་ཅིང། ཉམས་ལེན་ཁོ་ནར་འབབ་པ། སེམས་ངོ་ལ་ལྷན་གྱིས་འབྱར་འགྲོ་བ་ཞིག་གནང་བས་ཉན་པ་པོ་མཐའ་དག་བློ་ཤིན་ཏུ་འཁུལ་བ་བྱུང། བཤད་ལུང་
གནང་རྒྱུའི་ཐོག་མར་རྗེ་བཙུན་འཇམ་དབྱངས་ཀྱི་རྗེས་གནང་ཞིག་སྩལ་འདུག་པ་ཡང་དགོས་པ་ཁྱད་པར་བ་ཞིག་ཡོད་པར་སེམས། ཉིན་གཅིག་དེ་དང་ཧ་ཅང་ཐག་མི་རིང་བའི་ས་ཞིག་ནས་འཐབ་འཛིང་ཞིག་བྱུང་སྟེ་འགའ་ཞིག་དགོན་པའི་ནང་དུ་བྲོས་

[028A]༄༅། །ཡོང་བ་ན། ཕ་རོལ་པོ་དེ་དག་གི་རྗེས་བསྙེགས་ནས་འོངས་ཏེ། ཁོང་དཔོན་སློབ་རྣམས་ཀྱིས་ཕྱིར་བཤོལ་བ་ལ་ཡང་ཚིག་ངན་སྣ་ཚོགས་སྨྲས། མཚན་མོ་དེར་བྲག་མགོན་པོའི་མདུན་རེའི་རྩེ་ནས་འཇའ་དཀར་བོ་
འོད་དང་ལྡན་བ་ཞིག་བྱུང་བ་དགོན་བའི་རྒྱབ་རིའི་ངོས་སུ་ཟུག་བ་བྱུང་བས། ཕྱི་ཉིན་བཀའ་ཆོས་ཀྱི་སྐབས་སུ་ཁ་སང་ངེད་རྣམས་ལ་ངན་སྨྲས་བྱས་པ་དེར་ཡུལ་ལྷ་དཀར་ཕྱོགས་པ་རྣམས་མ་དགྱེས་འདུག་འོན་ཀྱང་རང་གཞན་སུ་ལ་ཡང་
གནོད་འཚེ་མ་བྱུང་ན་ལེགས་པས། ཐམས་ཅད་ཀྱིས་དེ་ཐུགས་ལ་བཟུང་ནས་འཕྲིན་ལས་བཅོལ་དགོས་གསུངས་ཏེ། དཀར་གཏོར་བསྔོ་བ་སོགས་མཛད་ཀྱང་ཟློག་མ་ཐུབ་བར་དེ་ཕྱོགས་སུ་སེར་བ་དྲག་པོ་བབས་ཤིང། ནད་འཁྲུག་སོགས་ཉེར་འཚེ་སྣ་
ཚོགས་བརྒྱུད་མར་བྱུང། ད་ལྟ་རང་དོན་ལ་བབས་བའི་ཚེ་མིག་གི་ལྟ་ལུགས་ལེགས་ཉེས་ཙམ་ཡང་མི་བཟོད་ཀྱང། བླ་མའི་སྐུ་དགྲ་དང་བསྟན་པའི་སྤྱི་དགྲ་སོགས་ལ་བྱམས་སྙིང་རྗེ་ཁོ་ན་སྒོམ་བའི་བྱང་སེམས་རྣམས་དང། དམ་པ་འདིའི་མཛད་སྤྱོད་གཉིས་
འགལ་བ་ལྟག་སྤྲོད་ཁོ་ནང་སྣང་བས། གདུག་ལ་རྟག་ཏུ་བྱམས་བྱེད་པ། །ཞེས་པའི་རྩ་ལྟུང་གི་ངོས་འཛིན་མ་འདྲ་བ་ཡིན་ནམ་སྙམ། ཉིད་ནས་གསུང་བཀོད་གནང་སྟེ་ལོ་གཉིས་ཀྱི་རིང་གཟིམས་ཁང་དང་གྲ་གཤག་དྲུག་ཅུ་སྐོར་སོགས་ལེགས་པར་
བསྒྲུབས༑ དེའི་ཞར་ལ་ཕྱོགས་སོ་སོར་ཕེབས་ཏེ་དོན་གཉེར་ཅན་རྣམས་ལ་རང་རང་གི་མོས་པ་ལྟར་གྱི་འདོད་ཆོས་མཐའ་ཡས་པ་གནང་བ་དང། བླ་བྲང་དུ་ཡང་ལན་མང་པོར་ཕེབས་ནས་ཡང་སྲིད་རིན་པོ་ཆེའི་སྐུ་དོན་གྱི་རིམ་གྲོ་རྒྱ་གང་ཆེ་ལོ་རེ་བཞིན་གྱི་དཀྱུས་

[028B] སྐབས་ཐོབ་ཀྱི་རིམ་གྲོ་འཕར་མ་མང་དུ་བསྒྲུབས་ལན་གཅིག་བླ་བྲང་ཆེན་མོར་རྣམ་སྲས་བསྙེན་སྒྲུབ་ཅིག་གནང་བའི་སྐབས། མཚོ་ཆེན་པོ་ཡིད་དུ་འོང་བ་མེ་ཏོག་གིས་བརྒྱན་བ་ཞིག་ཏུ་པ་དམར་པོ་གཉིས་འགྲོ་འོང་བྱེད་པའི་སྣང་བ་དང་
མནལ་ལྟས་ཡ་མཚན་པ་འགའ་ཞིག་རྨིས་ཤིང། དགེ་སློང་བྱམས་བ་སོགས་སྐུ་འཁོར་འགའ་ཞིག་ལ་ཡང་རྨི་ལམ་ངོ་མཚར་ཅན་སྣ་ཚོགས་བྱུང་སྣང། སྤྲུལ་ལོའི་སྟོན་མཇུག་གནས་ཆུང་གི་སྐུ་རྟེན་ཞིག་ལ་ཡང་སྲིད་རིན་པོ་ཆེའི་དོན་གྱི་དྲི་བ་གནང་
བའི་ཚེ། ཁྱེད་སྐྱེས་བུ་དམ་པ་ཡིན། སྐྱབས་མགོན་རིན་པོ་ཆེའི་ཡང་སྲིད་གང་ཡིན་ངེད་ཀྱིས་བཤད་མི་དགོས། ཁྱེད་ཀྱི་ཐུགས་ན་ཡོད་བ་དེ་ཡིན་མོད། །ཅེས་གསུངས་འདུག་སྐུ་རྟེན་དེ་ལ་ངེད་ཀྱིས་དྲིས་བའི་ཚེ་ཡང་སྲིད་འཁྲུལ་མེད་རོང་བོའི་
ཤ་བི་ནང་ན་ཡོད་བ་དེ་ཡིན་ཞིང། ཁ་སང་ཟླ་བ་བརྒྱད་བའི་ནང་དུ་ཐག་ཡང་བཅད་ཚར་ཡོད་ཟེར་བྱུང། སླར་རྩད་བཅད་པ་ན་དེ་གོང་ཙམ་ལ་དགེ་སློང་བྱམས་པས་སྐྱབས་མགོན་རིན་པོ་ཆེའི་ཡང་སྲིད་འདི་ལ་ཡང་དགོས་གནས་མང་པོ་ཡོད་བ་དང། དེང་སར་
བསྟན་པའི་གེགས་འཚུབ་ཀྱང་ཤིན་ཏུ་ཆེ་བའི་སྟབས་ཀྱིས་འཁྲུལ་མེད་ཅིག་ལག་ཏུ་འོང་མིའོ་ཅི་འདྲ་ཡིན་ཞེས་སེམས་ཁྲལ་བྱས་པན་ཁོང་རིན་པོ་ཆེ་ནས་ཁྱོད་སེམས་ཁྲལ་བྱེད་མི་དགོས། ད་དུང་སངས་རྒྱས་ཀྱི་བསྟན་པ་འདི་དེ་ཙམ་གྱི་ཚོད་ལམ་སླེབ་བས་སྐྱེས་
བུ་དམ་བའི་ཐུགས་བསྐྱེད་ཀྱིས་བསླུས་མི་ཡོང། སྐྱབས་མགོན་མཆོག་གི་ཡང་སྲིད་ཀྱང་ཕལ་ཆེར་རོང་བོ་ཤ་བི་ནང་གི་དེ་ཡིན་འགྲོ་མོད་གསུངས་འདུག་པས། སྔ་ཕྱི་ཐམས་ཅད་ཁོག་གཅིག་ཏུ་འབབ་པར་སྣང། དགུང་ལོང་དྲུག་བས་རྟའི་ལོ་བླ་བྲང་དུ་ཕེབས་ནས་

[029A]༄༅། །སྐྱབས་མགོན་མཆོག་གི་སྤྲུལ་པའི་སྐུ་གདན་སར་ཕེབས་རྒྱུའི་དོན་ལ་དམིགས་བསལ་གྱི་སྐུ་རིམ་མང་པོ་བསྒྲུབས། ཁྲི་འདོན་གྱི་ལེགས་འབུལ་བཏེག་པ་ན། མཆོག་སྤྲུལ་རིན་པོ་ཆེ་ནས་ཀྱང་གཞན་དང་མི་འདྲ་བའི་དགྱེས་
ཉམས་ཆེ་བ་མཛད་ཅིང། ཉིད་ལ་ཡང་དག་བའི་གཟིགས་སྣང་ཁྱད་དུ་འཕགས་པ་ཞིག་བྱུང་འདུག་དམེ་བོའི་དགོན་གསར་གྱི་ཡང་བྱ་བྱེད་མཐའ་དག་གི་མགོ་འདྲེན་བཀོད་ཁྱབ་ཉིད་ནས་མཛད་ཅིང། སྔ་ཕྱིར་མཆོད་རྫས་སོགས་གང་དགོས་
ཀྱི་གནང་ཆ་ཡང་སྤམ་མཐོ་བ་སྩལ། དགོན་འདེབས་རྒྱུའི་དོན་ལ་བརྟག་པ་གནང་བའི་ཆེ། གསང་བ་འདུས་བའི་ལྷག་མེས་འོད་གསལ་དུ་སྡུད་བའི་རིམ་པ་དེ་ཉིད་ཇི་ལྟ་བ་བཞིན་རྨི་ལམ་དུ་འཆར་བ་ཞིག་བྱུང་གསུངས་བ་ནི། ནམ་མཁའི་
དབྱིངས་ཀྱི་དབུས་གནས་བར། །སངས་རྒྱས་དཀྱིལ་འཁོར་བསྒོམ་པར་བྱ། །ཞེས་གསུངས་པ་བཞིན་འོད་གསལ་དེ་ཉིད་ལྷའི་འཁོར་ལོ་མཐའ་དག་གི་འབྱུང་གནས་ཡིན་བས། དེ་དག་གི་རྣལ་འབྱོར་སྒྲུབ་པ་པོ་འདུས་པའི་དགེ་འདུན་དཀོན་
མཆོག་དམ་བ་རིག་བ་འཛིན་བའི་སྡེ་ཞིག་འཆག་རྒྱུའི་མཚན་མ་ཡིན་ནམ་སྙམ། གཞན་ཡང་སྣང་བ་དེ་ལྟ་བུ་རང་དགའ་བས་ཉིན་མོ་ནན་ཏན་ཏུ་གསལ་བཏབ་ཀྱང་མི་འཆར་བ་ཞིག་དམ་པ་འདིར་རྨི་ལམ་ན་ཡང་ཇི་ལྟ་བ་བཞིན་འཆར་བ་
ནི༑ བསྲེ་འཔོའི་མན་ངག་གི་སྒོ་ནས་གོ་འཕང་མཐོན་པོར་སླེབས་པའི་ཁྱད་ཆོས་མཁས་པས་ཡ་མཚན་གྱི་གནས་ཞིག་གོ་འདུ་ཁང་གི་ཤིང་ཆ་འདྲེན་སྐབས་ཤོག་པའི་ནང་དུ་འཐེན་འཁྱེར་ཅུང་ཟད་བྱུང་སྐབས་ཞབས་ཕྱི་འགའ་ཞིག་གིས་སྐྱོན་

[029B] ར་བ་འདིར་དམ་ཅན་ཆོས་རྒྱལ་གྱིས་གར་བྱེད་བ་ཞིག་རྨིས་པས་སྐྱོན་མེད་གསུངས་པ་བཞིན། མ་འགྱང་བར་འདུམས་ཏེ་ཐམས་ཅད་འདུན་བརྩེ་གཅིག་ཏུ་གྱུར། སྐབས་དེར་ཡང་ཞལ་སློབ་གཅིག་གི་རྨི་ལམ་དུ་ཡང་
ཁོང་ལ་དད་མི་དད་ཀྱི་སྐྱེ་བོ་ཚན་གསུམ་ཚོགས་པའི་མདུན་ངོས་ན་མ་ཧེ་བརྗིད་ཆགས་བ་ཞིག་ཡོད་བ་དེའི་འཆན་ཁུང་ནས་སྨུག་བ་ཞིག་ཆད་དེ། མི་དད་བའི་སྐྱེ་བོ་དེ་དག་གི་སྟེང་ཁྱབ་བར་གཡོགས་པ་སོགས་དགེ་ལྡན་བསྟན་བའི་བཀའ་དྲུང་ཆེན་པོ་
ཉིད་ཀྱིས་ཐུན་མོང་མ་ཡིན་པར་བདག་ཏུ་མཛད་ནས་འཕྲིན་ལས་བསྒྲུབ་པའི་གཏན་ཚིགས་ཤིན་ཏུ་མང་ངོ། །ལུག་གི་ལོ་འདུ་ཁང་གི་རྩིག་གཞི་འཛིན་སྐབས། གནས་ཀྱི་ཤར་ལྷོའི་མཚམས་ན་བྲག་མགོན་པོ་ཟེར་བ་ཞིག་ཡོད་པ་དེ་ནས་རྡོ་ཆེན་
བཅུ་གསུམ་མཆོད་རོལ་སོགས་བསུ་བའི་བཀོད་པ་དང་བཅས་ཐོག་མར་བླངས་ཏེ་རྩིག་གཞིར་བཀོད། དེའི་ཆེ་བྲག་མགོན་བོའི་རྩེ་ནས་བྱ་རོག་ཅིག་འཕུར་ཡོང་བ་གཞན་གྱིས་བཀག་ཀྱང་མ་ཁོགས་པར་དགོན་གནས་སུ་ལྷ་བསང་ཆེན་པོ་བཏང་ཡོད་
པའི་ཐོག་ཏུ་བབས་བ་ལ་དཔག་ན། ཉིད་ལ་དེའི་ཚེ་ཆོས་སྲུང་གི་གཟིགས་སྣང་སོགས་མང་པོ་བྱུང་ཡོད་ཚོད་དུ་འདུག་ཀྱང་ཞལ་ནས་སུ་ལ་ཡང་མ་གསུང་འདུག་གྲྭ་བ་རྡོ་འཁུར་མཁན་རྣམས་ལ་ཡང་ཀུན་གཟིགས་ཀྱི་ཞིང་གི་བཀོད་པའི་མདོ་དང། །
དེའི་སྨོན་ལམ་སོགས་འདོན་བཞིན་པར་བྱེད་རྒྱུའི་ལྔགས་བཀོད་སྩལ་འདུ་ཁང་གི་ཤིང་བཟོ་རྣམས་ཀྱང་རྗེ་བཙུན་འཇམ་དབྱངས་སུ་བསྐྱེད་ནས་མཆོད་པའི་རྣམ་པ་མཛད་ཅིང། ལས་བྱེད་ཀུན་ལ་གླ་མི་ཞིག་དང་མི་འདྲ་བའི་བཟའ་བཏུང་གང་བཟང་

[030A]༄༅། །གིས་བསྙེན་བཀུར། ཐོབ་ཐང་གི་ཡོན་འབབ་ངེས་ཀྱི་ཐོག་ཏུ་གཞན་གྱིས་མ་ཤེས་པ་བྱས་ཏེ་ལྐོག་ནས་ཀྱང་དངུལ་གོས་ངར་སོགས་བདག་རྐྱེན་ཚད་མེད་བ་གཏོང་བ་པོ་ལ་སེར་སྣའི་དྲི་མ་མེད་ཀྱང་ལེན་པ་པོས་ལེན་
མི་སྤོབས་པ་ལྟ་བུ་གནང། དེ་སྐབས་ཀྱི་མཛད་ཆུལ་དེ་ནི་ཐེག་པ་ཆེན་པོའི་ལམ་གྱི་གནད་ཤེས་པ་གཅིག་གིས་བལྟས་ན་རྒྱལ་སྲས་ཀྱི་སྤྱོད་པའི་སྤྱི་སྡོམ་ཆེན་པོ་རྫོགས་སྨིན་སྦྱངས་གསུམ་གྱི་ནང་ནས་སངས་རྒྱས་ཀྱི་ཞིང་སྤྱོང་བའི་ཉམས་
ལེན་ཁོ་ནར་འགྲོ་བ་ཞིག་གནང་ཡོད་འདུག་པས། དཀྱུས་མའི་མཁར་ལས་ཤིག་དང་མི་འདྲ་བར་མ་ཟད། འདུལ་བ་རྐྱང་བའི་ཕྱག་ལེན་ལག་གི་བླ་བསྐོ་བ་སོགས་སྦྱོར་དངོས་ཐམས་ཅད་བསྟན་བའི་དམིགས་རྐྱེན་དུ་འགྱུར་བར་བྱས་པའི་རྣམ་ཐར་
ལས་ཀྱང་ལྷག་བ་ཞིག་གོ་ལས་བྱེད་རྣམས་ཀྱང་ཡོན་གྱིས་མགུ་བར་མ་ཟད༑ བླ་མའི་རྣམ་ཐར་ལ་དད་བ་བཅོས་མིན་སྐྱེས་ཏེ་རང་རང་གིས་གང་ཤེས་ཀྱི་ལས་ཀ་མཐའ་དག་གཡོ་ཟོལ་མེད་པར་དགའ་བཞིན་དང་དུ་བླངས་པས་ལས་འགྲོ་ཆེ་ལ་སྲ་
ཞིང་བརྟན་པ། བཟོ་བཀོད་ཤིན་ཏུ་ལེགས་བས་ཡུལ་ཕྱོགས་ན་སྔར་ཡོད་ཀྱི་ལྷ་ཁང་འདུ་ཁང་ཐམས་ཅད་ལས་ཆེས་ཁྱད་བར་དུ་འཕགས་པ་ཞིག་བྱུང། སྤྲེའུ་ལོ་སྐྱ་བཟོ་མཐའ་དག་གྲུབ་ཅིང་གནས་དེར་ཕྱོགས་འདུས་ཀྱི་ཆོས་ཉན་པ་ཤིན་
ཏུ་མང་པོ་ལ་བ་རི་བརྒྱ་རྩ་དང་སྣར་ཐང་བརྒྱ་རྩའི་རྗེས་གནང་སོགས་ཆོས་ཀྱི་བདུད་རྩིའི་དགའ་སྟོན་རྒྱ་ཆེར་སྩལ། རྔ་རྒོད་སྤྲུལ་སྐུ་དང་ཐེ་བོ་སྤྲུལ་སྐུ་སོགས་བསྒྲུབ་བྱ་དུ་མ་ལ་བསྙེན་རྫོགས་ཀྱི་སྡོམ་པ་གནང་སྟེ་བསླབ་བ་ཡོངས་སུ་རྫོགས་བའི་
[029B] །བསྟན་བའི་གཞི་མ་ཡིན་པས་འདུལ་བའི་བཅས་མཚམས་ལ་ཉམས་ལེན་སྙིང་པོར་བྱེད་དགོས་ཀྱི་བསླབ་བྱ་ནན་ཏན་དུ་སྩལ། དེའི་ལོ་རྗེས་མར་ཅོ་ནེའི་ཕྱོགས་ནས་ལྷ་བཟོ་མཁས་པ་འགའ་ཞིག་བོས་ཏེ་འདུ་ཁང་གི་ཤིང་བརྐོས་
ཕལ་ཆེར་ལ་གསེར་ལྗིབ་ཐུམ་སོགས་ཤིང་རྩི་ལྡེབ་རིས་མཐའ་དག་ཚོན་རྩི་གང་བཟང་གིས་རྒྱུ་འགྲོས་ཚད་མེད་པའི་སྒོ་ནས་མཛེས་ཤིང་འོད་འབར་བ་རྣམ་པར་རྒྱལ་བའི་ཁང་བཟང་ལྟ་བུར་བསྒྲུབས། ཕྱོགས་རིས་མེད་ཀྱི་བླ་མ་སྐུ་སྐྱེ་སོགས་ཆོས་ཉན་
པ་མང་དུ་འདུས་པར་སྒྲུབ་ཐབས་རིན་འབྱུང་གི་རྗེས་གནང་ཡོངས་སུ་རྫོགས་བ་དང། འཇམ་དབྱངས་ཆོས་སྐོར་ནང་གི་ལྷ་སོ་སོའི་རྗེས་གནང། གཞན་ཡང་ཟུར་བཀའི་རྗེས་གནང་མང་པོ་དང། དེའི་གསེང་བར་དུ་སོ་སོའི་འདོད་བ་ལྟར་གྱི་ལུང་
ཁྲིད་མཐའ་ཡས་པ་སོགས་ཆོས་དཀའ་དཔག་ཏུ་མེད་པ་ཟླ་བ་མང་པོའི་བར་རྒྱུན་མི་འཆད་དུ་གནང། རིན་འབྱུང་ནང་གི་ལྷ་མོའི་ཐུན་མོང་མ་ཡིན་པའི་རྗེས་གནང་བྱེད་རྒྱུའི་ཞོག་ཀ་དེར། དེའི་བཅའ་གཞི་སོགས་བྱེད་མི་དགོས་གསུངས་ཀྱང། མཆོད་
དཔོན་གྱིས་རྗེས་གནང་མ་ཚང་དོགས་པས། དེའི་མཆོད་གཏོར་སོགས་བཤམས་ནས་བཞག་པའི་སྟབས་ཀྱིས་ཐད་དེར་མི་གནང་བའི་ཐབས་མེད་པ་ཞིག་བྱུང། དེའི་ཚེ་གློ་བུར་དུ་འཇིགས་ཤིང་སྐྱི་གཡའ་བའི་ཟིལ་ཆེན་པོ་ཞིག་དང་འུར་ཆེན་པོ་ཞིག་དང་འུར་ཆོམ་གྱི་སྒྲ་ཆེན་
པོ་རྒྱུན་མི་འཆད་བ། མཆོད་ཤོམ་སོགས་ཀྱང་འདར་སིལ་སིལ་བྱེད་པ་ཞིག་བྱུང་བ་ན། ཉིད་ནས་གསུང་འཕྲོ་བཞག་སྟེ་དམིགས་པ་གཏད་ནས་བཞུགས་པས་རེ་ཞིག་གི་མཆམས་ནས་འོ་འཇམ་དུ་སོང་སྐབས་དེར་གང་ནས་ཡོང་མེད་པར་འདུ་ཁང་ནང་དུ་

[031A]༄༅། །འཚུབ་མ་ཆེན་པོ་ཞིག་ཀྱང་ཡུན་རིང་པོར་འཁྱུག་སྟེ་མཚམས་ཤིག་རྒྱ་མཐོང་ཁར་ཐོན་ནས་སོང་བ་སོགས་འཚུབ་དང་དངོས་གྲུབ་གང་ཡང་མེད་པར་རྗེས་གནང་སྐུར་ཉག་གཅིག་པ་རྣམས་དང་མི་འདྲ་བའི་རྟགས་མཚན་རེ་ངེས་
པར་འབྱུང་གིན་ཡོད་འདུག་བླ་བྲང་ནས་གདན་དྲངས་ཏེ་སྐྱབས་མགོན་མཆོག་སྤྲུལ་རིན་པོ་ཆེའི་ཞབས་བརྟན་རྒྱ་ཆེ་བ་ཡུན་རིང་པོར་བསྒྲུབས། དེ་སྐབས་ཉིན་གཅིག་ངེད་ཀྱི་རྩར་ཕེབས་ཏེ། རྒྱལ་དབང་འཇམ་དཔལ་རྒྱ་མཚོ་ཐོག་མར་གདན་
སར་འགོད་རྒྱུའི་སྔོན་དེར་བོད་ཀྱི་མི་ཆེན་སོ་སོའི་འདོད་དབང་གིས་འཐེན་འཁྱེར་སྣ་ཚོགས་པས་ལམ་རྒྱུགས་དཀའ་བར་བྱུང་བ་ལ། པཎ་ཆེན་ཐམས་ཅད་མཁྱེན་པ་དཔལ་ལྡན་ཡེ་ཤེས་ཀྱིས་རིག་བྱེད་མའི་བསྟོད་པ་ཞིག་མཛད་དེ་ཐུགས་རྒྱུད་
བསྐུལ་བས་འཕྲིན་ལས་ཀྱི་སྒོ་ཕྱེ་བ་ཡིན་པར་འདུག་བཅོམ་ལྡན་འདས་མ་ལ་བསྟོད་པ་མང་ཡང་དེ་ཉིད་གཞན་ཐམས་ཅད་ལས་ཁྱད་པར་དུ་འཕགས་པ་ཞིག་སྣང། ད་ལན་ཡང་སྐྱབས་མགོན་མཆོག་སྤྲུལ་རིན་པོ་ཆེ་འདིའི་མཛད་
འཕྲིན་ཁོ་ནར་དམིགས་ཏེ། བསྟོད་པ་དེ་ཉིད་འགྲེལ་བ་ཚིག་གི་འབྲུ་གཞོན་ཙམ་མ་ཡིན་པར། མ་རྒྱུད་ཀྱི་ལམ་གྱི་འགྲོས་དང་སྦྱར་བའི་ཤིན་ཏུ་རྒྱས་བ་པོ་ཏིར་ལོངས་པ་ཞིག་རྩོམ་དགོས་ཞེས་བསྐུལ་མ་གནང་བྱུང་བར། རང་ཉིད་སྔར་གློབ་
མ་ཕྱོགས་པ་ལྟ་བུས་སྔགས་ཕྱོགས་ལ་འདྲིས་ཆ་ཆུང་ཞིང་བསྟོད་པ་དེ་ཡང་དོན་ཤིན་ཏུ་བརླིང་བ་ཞིག་ཡིན་འདུག་པ་བྲི་བ་རྔོ་མི་ཐོགས་ཚུལ་ཞུས་ཀྱང། དམ་པ་ཉིད་བྱ་བ་གང་བརྩམས་དེ་ཉིད་ལྡོག་ཏུ་མེད་པར་མཐར་འདོན་པ་ཞིག་ཡིན་

[031B]ཆེ་བ་མ་བཟློག་པར་བསྟོད་འགྲེལ་རྡོ་རྗེ་གསུམ་གྱི་སྣང་བ་འདི་ཉིད་བྲས་པ་ཡིན་ལ། ད་ལྟ་དུས་ཀྱི་ཐ་མར་སོང་སྟེ་ལེགས་བཤད་ལ་ལེགས་བཤད་དུ་ཤེས་པ་དཀོན་པས་གཞན་ལ་ཕན་ཐོགས། །
དཀའ་ཡང། རང་རྒྱུད་ལ་བག་ཆགས་ཅུན་ཟད་འཇོག་པའི་རྐྱེན་དུ་སོང་བས་བཀའ་དྲིན་བླ་ན་མེད་པར་གྱུར། དེང་དུས་ཕལ་མོ་ཚེ་ཟས་ནོར་ཞིག་མ་ཕྱིན་པར་གཏམ་བཟང་པོ་ཙམ་གྱིས་མི་མགུ་བའི་རང་དཔེ་ལྷ་ལ་བཀབ་སྟེ། དངོས་གྲུབ་ཞུ་བ་
ལ་ཡང་མཆོད་གཏོར་གལ་ཆེ་བ་ལས། གཞུང་རྩོམ་པ་ལྟ་བུ་དེའི་རྒྱུར་འགྲོ་སྙམ་པ་མི་སྣང་བས། དགོངས་ཚུལ་འདི་ཙམ་ཡང་བསྟན་པའི་གནད་མཁྱེན་པའི་རང་རྟགས་སུ་གསལ་ལོ། །ལོ་ཚིགས་སྔ་ཕྱི་ཅི་རིགས་པར་ཕྱོགས་ཕན་ཚུན་དུ་མ་ནས་
དབང་རྗེས་གནང་ལུང་ཁྲིད་མན་ངག་སོགས་ཆོས་བཀའ་བསམ་གྱིས་མི་ཁྱབ་པ་གནང་འདུག་པས་རགས་རིམ་ཙམ་ཕྱོགས་སྔོམས་སུ་བཀོད་ན། ཅོ་ནའི་དགོན་ཆེན་ནས་རྗེ་བླ་མའི་ཐུན་མོང་མ་ཡིན་པའི་ཡི་དམ་ལྔའི་ཡ་གྱལ་དབང་གི་ཆེ་བ་དཔལ་ཕྱག་
ན་རྡོ་རྗེ་འཁོར་ལོ་ཆེན་པོ་དང། ཀུན་རིག་རྣམ་པར་སྣང་མཛད། རྡོ་རྗེ་མི་འཁྲུགས་པ། གཙུག་ཏོར་རྣམ་རྒྱལ་བཞིའི་དབང་ཆེན། སྒྲུབ་ཐབས་རིན་འབྱུང། སྣར་ཐང་བརྒྱ་རྩ་འཇམ་དབྱངས་ཆོས་སྐོར། མགོན་པོ་བཀའ་བཅུ་གསུམ་
འཇིགས་བྱེད་སྔགས་བཏུ། རྟ་ཕྱག་ཁྱུང་གསུམ་སོགས་ཀྱི་རྗེས་གནང། ཁྲིད་དང་ལུང་ཐོར་བུ་བ་མང་པོ། ཆགས་ཕྱོགས་ནས་དབུ་མ་ལུང་རིགས་སྒྲོན་མེ་དང། གྲུབ་མཐའ་རིན་ཆེན་འཕྲེང་བ་སོགས་ཀྱི་ལུང། འཇམ་དབྱངས་ཆོས་སྐོར་

[032A]༄༅། །རྡོར་སེམས། འཇམ་དཀར་སོགས་ཀྱི་རྗེས་གནང། དགོན་ལི་དང་བྲག་དཀར་རི་ཁྲོད་གཉིས་ནས་འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་པའི་དབང། དགོན་ལི་སྤྲུལ་སྐུ་ལ་བསྙེན་རྫོགས་ཀྱི་སྔོམ་པ་
ཕོག་ཅིང། ལམ་རིམ་གྱི་ཁྲིད། ལུང་སྣ་ཚོགས་དང་ཟུར་བཀའི་རྗེས་གནང་མང་པོ། རྐང་ཚའི་ཕྱོགས་ནས་ལམ་རིམ་ཆེན་མོའི་བཤད་ལུང་ཚར་གཉིས། ཡུམ་འབུམ་པ། བེའུ་བུམ་སྔོན་མོ། ཆོས་སྤྱོད་རབ་གསལ་སོགས་ཀྱི་ལུང་
སྣར་ཐང་བརྒྱ་རྩ་དང་འཇམ་དབྱངས་ཆོས་སྐོར་གྱི་རྗེས་གནང། རྔ་རྒོད་སྒང་ནས་འཇིགས་བྱེད་བཅུ་གསུམ་མ། འཇིགས་བྱེད་དཔའ་བོ་གཅིག་པ། ཀུན་རིག་བཅུ་གཅིག་ཞལ་རྣམས་ཀྱི་དབང་ཆེན་ལྷ་འདྲིས་རི་ཁྲོད་ནས་བདེ་
གསང་གཉིས་གྱི་དབང། ཆོས་འཁོར་གླ་རིམ་མགོ་ཕྱོགས་ནས་བྱང་ཆུབ་བདེ་ལམ་གྱི་ཁྲིད། དབང་དང་རྗེས་གནང་འགའ་ཞིག་སོགས་གང་ལ་གང་འདོད་ཀྱི་ཆོས་སྦྱིན་རྒྱ་ཆེར་སྩལ། ཕྱོགས་ཉེ་རིང་དུ་མ་ནས་ཚུལ་ཁྲིམས་ཀྱི་བདུད་རྩི་
དོན་དུ་གཉེར་བའི་ཕྱིར་འོངས་བ་རྣམས་ལ་ཚིགས་སྔ་ཕྱིའི་སྡོམ་པ་ཕོག་པ་ཐམས་ཅད་ཀྱང་ཐུགས་རྗེ་དང་བྱིན་རླབས་ཀྱི་མཐུས་བསྲུང་སྡོམ་ལ་བརྩོན་པ་ལྷུར་བྱེད་པ་ཁོ་ན་བྱུང། རེ་གཅིག་པ་ཆུ་ཕག་གི་ལོ་ཕྱོགས་ཡས་མས་ནས་རེབ་ཆ་བཀའ་
འགྱུར་བའི་སྤྲུལ་སྐུ། རྔ་རྒོད་སྒྲུལ་སྐུ་སོགས་དམ་པའི་སྐྱེ་རྒྱུད་འཛིན་པའི་སྦྲུལ་སྐུ་དུ་མ་དང། སྒྲུབ་པ་ལ་གཅིག་ཏུ་གཞོལ་བའི་རི་ཁྲོད་པ་མང་པོ། དཀའ་རམ་དགེ་བཤེས་དུ་མ་སོགས་དོན་གཉེར་ཅན་བརྒྱ་ཕྲག་དུ་མ་འདུས་པ་ལ་མི་ཏྲ་

[032B] རྒྱུད་སྡེ་སོ་སོའི་སྐབས་ཀྱི་སོགས་ཆོས་མི་འདྲ་བའི་ཁྱད་པར་སོགས་ལག་ལེན་ཕྲ་ཞིང་ཞིབ་པ་འཁོར་ལོའི་མགོན་པོ་སྐྱབས་མགོན་རྡོ་རྗེ་འཆང་ཆེན་པོའི་ཕྱག་བཞེས་ཇི་ལྟ་བ་བཞིན་དུ་སྩལ་ཏེ་
སྣོད་ལྡན་སློབ་མ་མཐའ་དག་གི་རྒྱུད་ལ་ངེས་ལེགས་སྐུ་བཞིའི་གོ་འཕང་འགྲུབ་པའི་ས་བོན་གྲུང་པོ་འདེབས་པར་མཛད། དབང་གི་མཇུག་ཏུ་སྐྱབས་མགོན་རྡོ་རྗེ་འཆང་ནས་བླ་བྲང་དུ་དབང་འདི་གནང་སྐབས་སྐུ་ན་མཐོ་ཡང། བསྟན་པ་ཐུགས་
ལ་བཅིངས་ཏེ་སྐུ་ཚེག་ལ་མ་གཟིགས་པར་ཕྱག་ལེན་ཞིབ་མོའི་སྒོ་ནས་དབང་ཡོངས་སུ་རྫོགས་པར་གནང། སྔོན་གྱི་དམ་པ་རྣམས་ཀྱི་རྣམ་ཐར་གསན་ཡིག་སོགས་ལ་བལྟས་ན་དེང་སང་ཟུར་བཀའི་དབང་ཚོ་ཕལ་ཆེར་ཆད་སོང་བ་ལྟ་བུ་རེད། ཡིན་
ཀྱང་དུས་ཤིན་ཏུ་སྙིགས་པའི་སྟོབས་ཀྱིས་ཆོས་རྒྱུན་ཟབ་མོ་ནུབ་བ་ལ་སྣང་རུང་བྱེད་མཁན་སུ་ཡང་མི་འདུག་ཁྱེད་བསྟན་འཛིན་དམ་པ་རྣམས་ཀྱིས་བསྟན་པ་ཐུགས་ལ་བཞག་སྟེ། དབང་རྒྱུན་འདི་དག་མ་ནུབ་པར་སྤེལ་དགོས་ཞེས་བཀའ་ཕེབས་
ཚུལ་གསུངས་པས་བླ་མའི་ཡོན་ཏན་དྲན་པའི་གདུང་ཤུགས་ཀྱིས་མཆི་མས་བརྣངས་ཏེ། རེ་ཞིག་གསུང་མི་ཐོན་པ་བྱུང་བས་ཆོས་ཉན་པ་རྣམས་ཀྱང་དད་པ་དང་སྐྱོ་བས་སེམས་བློང་བློང་པོར་གྱུར། གཞན་ཡང་ནམ་མཁའ་སྒོ་འབྱེད་ཀྱི་དབང་
སོགས་ཞུ་བ་པོ་སོ་སོའི་མོས་བ་ལྟར་གྱི་ཟབ་ཆོས་དུམ་ལྷུག་པར་སྩལ། རི་མོའི་ལས་ལ་བྱང་ཆུབ་པའི་པིར་ཐོགས་དབང་པོ་འགའ་ཞིག་བོས་ཏེ་ཐུབ་པའི་དབང་པོ་རྒྱ་གར་ལུགས་ཀྱི་གནས་བརྟན་བཅུ་དྲུག་དང་བཅས་པའི་སྐུ་ཐང་ཤིན་ཏུ་ལེགས་པ་ཉེར་གསུམ་

[033A]༄༅། །བསྒྲིམ་བཏག་གི་ཧོར་གོས་སྔོན་པོ་ནོར་བུ་ཆ་བདུན་མའི་གོང་གཤམ་ཅན། བཟང་གོས་ཀྱི་རྒྱབ་ཤ་དང་ཞལ་ཁེབས་སོགས་ཁྱད་དུ་འཕགས་པ་གྲངས་མཚུངས་སུ་བསྒྲུབས། དེ་བཞིན་དུ་ཡི་དམ་ཆོས་སྐྱོང་སོ་སོའི་ཞལ་
ཐང་ལྔ་མཛོད་གོས་ཀྱི་གོང་གཤམ་དང་བཅས་པ་ལང་གསར་དུ་བཞེངས། སོ་སོར་ཕྱི་ནང་དུ་ནང་མཛོད་ཁ་དོག་སྣ་ཚོགས་དང། བཟང་གོས་དམར་སེར་མཉྫི་སྤུས་གཙང་སོགས་ཀྱི་ན་བཟའ་རྩེགས་ལྔ་བཅུ་སྐོར་རེ་དང། ཕྱག་མཚན་
གོ་ཁྲབ་སོགས་ཀྱི་སྤྱན་གཟིགས་བསམ་ལས་འདས་པ་ཕུལ། སྐུ་ཐང་སྔ་ཕྱིར་བཞེངས་སྐབས་དང། འདུ་ཁང་གི་ཚོན་གཏོང་སྐབས་སོགས་སུ་བཟོ་བོ་རྣམས་ལ་ཡོན་ཚད་ལས་འདས་པ་བསྟར་ཡང། མངོན་ཆུང་ཁོ་ན་མཛད་དེ་ཞབས་འབྲིང་བ་རྣམས་
ཀྱིས་རྒྱུ་སོང་གི་ཐོ་རེ་བསྒྲིགས་པ་ལ་ཡང་ཐུགས་མི་དགྱེས་པར། ངེད་ཀྱིས་རྟེན་བཞེངས་ཅུང་ཟད་རེ་བྱས་པ་འདི་རྣམས་ཆོས་བརྒྱད་ཀྱི་བསམ་པས་བྱེད་མ་མྱོང་བས་དེ་འདྲ་གཏན་མི་དགོས་གསུངས་ཏེ། དེ་ཕྱིན་ཆད་ལས་བྱེད་རྣམས་ལ་གནང་སྦྱིན་
མཛད་རྒྱུ་སོགས་དེ་དག་ལ་སྦས་ནས་ལྐོག་ཏུ་སྦྱིན་པར་མཛད་དེའི་སྟོབས་ཀྱིས་རྒྱུ་སོང་ཞིབ་ཆ་མ་ངེས་ཀྱང། རགས་རྩིས་ཙམ་ལ་གནས་བཅུའི་ཞལ་ཐང་རྣམས་ཀྱི་རྒྱུ་ཡོན་ཁོ་ནར་ཡང་དངུལ་སྲང་བཞི་བརྒྱ་ལྷག་བ་སོང་བའི་ཆོད་དུ་སྣང་
བཀའ་ཆོས་གང་གནང་བ་ཐམས་ཅད་ཀྱང་དབུལ་པོས་གཞན་གྱི་ནོར་བགྲང་བ་ལྟ་བུ་རང་ལ་ཉམས་མྱོང་མེད་པའི་ཁ་བཤད་ཙམ་མ་ཡིན་པར། དང་པོ་བཤེས་གཉེན་མཚན་ཉིད་དང་ལྡན་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་

[033B]གསན། གསན་པའི་དེ་མ་ཐག་ནས་བཤེས་གཉེན་བར་མ་ཆད་པ་ལས་རིམ་པར་བརྒྱུད་པའི་གདམས་པ་བྱིན་རླབས་ཀྱི་དྲོད་མ་ཡལ་བ་དེ་ཉིད་རང་གི་རྒྱུད་ལ་སྦྱར་ནས་ཉམས་མྱོང་སྐྱེ་ངེས་སུ་
བྱས་ཏེ་སྦྱངས། དེ་རྗེས་གཞན་ལ་འཆད་པ་ན་དམ་ཆོས་ཟོལ་དུ་འགྲེམ་པ་ལྟ་བུ་ཆོས་བརྒྱད་ཀྱིས་བསླད་བ་ཅུང་ཟད་ཀྱང་མེད་པར་སློབ་མ་ལ་སྙིང་བརྩེ་བ་དང། ཚུལ་དེ་ལ་བརྟེན་ནས་ཐུབ་བསྟན་རིན་པོ་ཆེ་རིང་དུ་གནས་པར་འདོད་པའི་ལྷག་བསམ་སྔོན་
དུ་བཏང་སྟེ། བཤད་པའི་ཚུལ་ཡང་མ་བཤད་ལོག་བཤད་ཧ་ཅང་བཤད་པ་སོགས་ཀྱི་སྐྱོན་དང་བྲལ་བར། སློབ་མའི་རྒྱུད་ཚོད་ལ་སྦྱར་བའི་བཤད་པ་རྒྱས་བསྡུས་འཚམ་ཞིང། ཚིག་ཉུང་དུ་རེས་ཀྱང་དོན་རྒྱ་ཆེན་པོ་སྟོན་པ་དང། བརྗོད་
བྱ་མདོ་རྒྱུད་ཀྱི་ཟབ་གནད་ཚང་བས་ཤིན་ཏུ་བརླིང་ཡང་རྫོད་ཚུལ་སློབ་མའི་རྣམ་བར་སྐྱེལ་མཁས་པའི་དབང་གིས་བློ་མཆོག་དམན་མཐའ་དག་གིས་གོ་བདེ་བ། གོ་བ་སྐྱེ་ཚུལ་ཡང་གཞུང་དེ་དང་དེས་དེ་ལྟར་བཤད་པ་རེད་ཟེར་བ་ཙམ་གྱིས་ཤེས་བྱ་
མང་པོའི་རྣམ་གྲངས་ཙམ་མ་ཡིན་བར། རང་གི་རྒྱུད་ཐོག་ཏུ་ཕབས་ཏེ་འདི་དང་འདི་ལྟར་བྱེད་དགོས་པ་འདུག་སྙམ་དུ་ཆོས་མིན་གྱི་སྤྱོད་པས་གནོང་ཞིང། ཉམས་ལེན་ལ་སྤྲོ་བ་དང་གིས་འཕེལ་བ་སོགས་གང་གསུངས་ཐམས་ཅད་རྒྱུད་འཁུལ་བའི་ཐབས་
འབའ་ཞིག་ཏུ་མཛད། ཁྱད་པར་གསང་སྔགས་ཀྱི་དབང་རྗེས་གནང་སོགས་མཛད་བའི་ཚེ། བསྙེན་སོགས་དག་པ་སྔོན་དུ་འགྲོ་བའི་སྒོ་ནས། ཕྱག་ལེན་གྱི་ཆ་ཕྲ་མོ་ཙམ་ཡང་སླ་ཆོས་སུ་མ་སོང་བར་བྱས་ཏེ། སྩོལ་བ་

[034A]༄༅། །དང། ལྷག་པར་རྒྱུད་རྗེ་གོང་མའི་དབང་སོགས་ཀྱི་མཇུག་ཏུ། བླ་མ་ལྔ་བཅུ་བར། དེ་ནས་སྔགས་སོགས་བྱིན་པ་ཡིས་།དམ་ཆོས་སྣོད་དུ་བྱས་ནས་སུ། །རྩ་བའི་ལྟུང་བ་བཅུ་བཞི་ནི། །ཀླག་དང་
འཛིན་པ་ཉིད་དུ་བྱ། །ཞེས་གསུངས་པ་ལྟར། རྩ་བ་དང་ཡན་ལག་གི་དམ་ཚིག་སོ་སོའི་ངོས་འཛིན་གོ་བདེ་བ་རེ་དང་བཅས་ཏེ་དམ་སྔོམ་ཚུལ་བཞིན་དུ་བསྲུང་ཚུལ་གྱི་བསླབ་བྱ་ནན་ཏན་དུ་རྡོ་རུས་ཐུག་པ་གནང། ཁྲིད་སོགས་ཀྱི་ཚེ་བྱིས་པ་ཆུང་
དུ་ཐང་ལ་འཁྱམས་པ་ལྟར་གཏད་སོ་མེད་པར་གང་ཟིན་ནས་བཤད་པ་དེ་འདྲ་མ་ཡིན་པར། ཉམས་ལེན་སྦྱོར་དངོས་རྗེས་ཀྱི་རིམ་པ་ཆ་ཚང་ལ། བློ་དོར་འདུམ་བདེ་བ་སྐབས་སུ་གང་བབས་ཀྱི་གེགས་སེལ་བོགས་འདོན། ཁྲིད་དམིགས་འོག་
མ་འོག་མ་ནས་གོང་མར་འཇུག་ཚུལ་སོགས་ཀྱི་གནད་མཐའ་དག་མྱོང་སྟེང་ནས་མན་ངག་ལག་བཅངས་ལྟ་བུར་གནང། དམ་པ་ཉིད་ཀྱིས་གསུངས་པའི་སྐབས་སུ་ཡང་བྱང་ཆུབ་ལམ་གྱི་རིམ་པ་འདི་ཇོ་བོའི་མན་ངག་ཡིན་ཚུལ་དཔེར་ན། བུང་བས་
མེ་ཏོག་གི་བཅུད་བསྡུས་པ་དེ་རང་གི་ལྟོ་བར་བསགས་ནས་རོ་བཅུད་ཕུན་སུམ་ཚོགས་པར་སོང་བ་དེ་སྦྲང་སྒམ་དུ་བསགས་པ་ལ་གཞན་གྱིས་སྦྲང་རྩི་ཞེས་ལོངས་སྤྱད་དུ་ཡོད་པ་ལྟར། ཇོ་བོ་ཆེན་པོས་རྒྱལ་བའི་གསུང་རབ་མཐའ་དག་ཐོས་བསམ་གྱིས་
གཏན་ལ་ཕབ། བསྒོམ་པས་ཉམས་སུ་བཞེས་ཏེ། མྱོང་བ་ཁྱད་པར་ཅན་འཁྲུངས་པ་ན་རང་གི་ཐུགས་རྒྱུད་ལ་ཉམས་རྟོགས་ཇི་ལྟར་སྐྱེས་པའི་རིམ་པ་བཞིན་དུ། ལམ་སྒྲོན་གྱི་སྐབས་ནས་དེ་ཐམས་ཅད་སྐྱེས་བུ་གསུམ་གྱི་ལམ་གྱི་རིམ་པར་བསྒྲིགས་ཏེ་

[034B]རབ་མཐའ་དག་ཉམས་སུ་བླང་དུ་ཡོད་པ་ཞིག་མཛད་པ་འདི་ཇོ་བོའི་མན་ངག་ཏུ་འཇོག་ཚུལ་ཡིན་གསུངས་པ་བཞིན། ཉིད་ཀྱིས་ཀྱང་ཕྱག་ལེན་དུ་ཐེབས་ངེས་པ་ཁོ་ནར་མཛད། ཁྱད་པར་དུ་བྱང་
ཆུབ་ལམ་གྱི་རིམ་པའི་དོན་རང་གིས་ཉམས་སུ་ལེན་པ་དང། གཞན་ལ་འཆད་པ་ཐམས་ཅད་ལ་མགོ་བཤེས་གཉེན་བསྟེན་ཚུལ་ཞེས་རླུང་ལྟ་ར་གྲགས་ཀྱང། རང་སྟེང་དུ་བསྐོར་བ་ན་མདོ་ཏིང་ངེ་འཛིན་རྒྱལ་པོ་ལས། དེ་བཞིན་རྣལ་འབྱོར་མི་
བརྩོན་པ། །ཚུལ་ཁྲིམས་བསྔགས་པས་འཚོ་བ་དག་ཕྱི་མའི་དུས་ན་འབྱུང་འགྱུར་ཏེ། །དེ་དག་ལ་ནི་ཚུལ་ཁྲིམས་མེད། །གསུངས་པ་བཞིན་རྩ་བ་བླ་མའི་དམ་ཚིག་གི་རྨང་གཞི་ཟད་དེ། ཉམས་ལེན་གྱི་མགོ་ཚེས་གཅིག་ལྟ་བུ་ནས་
འཚུགས་པས། ལྷག་མ་རྣམས་ཆ་འདྲ་ཙམ་ཡང་སྐྱེ་བའི་གོ་སྐབས་ནམ་ཡང་མི་སྲིད་ལ། བདག་ཉིད་ཆེན་པོ་འདིས་ནི་བྱང་ཆུབ་ལམ་གྱི་རིམ་པ་ཆེ་ཆུང་དུ་དགེ་བའི་བཤེས་གཉེན་བསྟེན་བའི་ཆོས་སྐོར་འདི་རྣམས་ནི་གང་ལས་ཀྱང་གལ་ཆེ་བ་གཏན་
གྱི་འདུན་མའི་རྩ་བར་སྣང། ཞེས་གསུངས་པ་ཐུགས་ལ་བཞག་སྟེ། ཉམས་ལེན་གྱི་སྙིང་པོ་འདི་ཉིད་ལ་ཆིག་དྲིལ་དུ་བྱས་པས་རྟོགས་པ་གོང་མ་ཐམས་ཅད་ཀྱང་ཐུགས་རྒྱུད་ལ་སྤུངས་པ་བཞིན་དུ་འཁྲུངས། དམ་པ་ཉིད་ཀྱི་ཞལ་ནས་ཀྱང་
ངེད་ཀྱིས་བླ་མ་མང་དུ་བསྟེན་པ་གཅིག་ལ་ཡང་དམ་ཚིག་གི་སེལ་འཇུག་མ་མྱོང། ཐམས་ཅད་ཀྱི་ནང་ནས་ཀྱང་སྐྱབས་མགོན་ཐམས་ཅད་མཁྱེན་པ་ལ་དད་པ་ལྷག་པ་ཐུན་མོང་མ་ཡིན་པ་ཞིག་ཡོད་དེའི་རྒྱུ་མཚན་ཁོང་གི་མཛད་སྦྱོར་ཐམས་

[035A]༄༅། །ཅད་སངས་རྒྱས་ཀྱི་བསྟན་པའི་དོན་ཁོ་ན་ལས་མ་འདས་པ། སྐྱིད་སྡུག་ལེགས་ཉེས་ཅི་འདྲ་ཞིག་བྱུང་ཡང་དེ་ལ་མི་གཟིགས་པར་བཟོད་པའི་གོ་ཆ་གྱོན་ནས་རྒྱལ་བའི་བསྟན་བ་འཛིན་སྐྱོང་སྤེལ་གསུམ་གྱི་དོན་ལ་
བརྩོན་པ་སྐད་ཅིག་ཙམ་ཡང་མི་འདོར་བ་འདི་ཡིན། ཁྱེད་རང་རྣམས་ཀྱང་བླ་མའི་ཡོན་ཏན་དཔྱིས་ཕྱིན་པར་མཐོང་སྟེ། དད་པ་མི་ལྡོག་པའི་གདེབ་ཞིག་མེད་ན་བདུད་ཀྱི་གཡོ་སྐྱོན་ཁ་བར་ལག་བར་ནས་རྒྱུད་ལ་ཞུགས་ཏེ་སྐྱོན་རྟོག་སྣ་ཚོགས་
བ་ཞིག་སྐྱེས་ཡོང། དེའི་རྒྱུ་མཚན་གྱིས་དུས་རྒྱུན་པར་རང་སེམས་ལ་བྱ་ར་བྱས་ཏེ། བླ་མའི་མཛད་པ་ལ་སྐྱོན་རྟོག་ཞུགས་མ་ཞུགས་བརྟག་དགོས་གསུངས་པ་དང། ཡང་ཀུན་མཁྱེན་འཇམ་དབྱངས་བཞད་པ་འདི་རྗེ་བཙུན་འཇམ་པའི་
དབྱངས་དངོས་ཡིན། ངའི་ཆུ་བུར་གྱི་མིག་གིས་བླ་མ་སངས་རྒྱས་སུ་མ་མཐོང་ཡང། མོས་གུས་ཀྱི་མིག་གིས་བླ་མ་སངས་རྒྱས་སུ་མཐོང་བྱས་ན་རྫུ་ན་དུ་མི་འགྲོ། དོན་འདི་ལ་ལྕགས་ལོངས་བྱས་ཀྱང་ཡང་བ་མེད་གསུངས། གསུང་
འདིའི་དོན་ཕལ་ཆེར་ཞིག་གིས་གོ་ཚུལ་ལ་བླ་མའི་གཟུགས་སྐུ་མཚན་དཔེ་སོགས་ཀྱིས་བརྒྱན་པའི་སངས་རྒྱས་ཀྱི་སྐུའི་རྣམ་པ་ལྟ་བུར་མ་མཐོང་ཡང། ཡིད་ཀྱིས་དེ་ལྟར་བསྒོམ་བའི་མོས་ངོར་གསལ་སྣང་ཐོབ་པ་ལྟ་བུ་ལ་གོ་བ་ནི་དོན་གྱི་
ཕྱོགས་ཙམ་དུ་ཡང་མ་སོང་ཞིང། དེང་དུས་བཤེས་གཉེན་བསྟེན་ཚུལ་གྱི་དམིགས་སྐོར་སྐྱོང་བར་འདོད་པ་ཕལ་ཆེར་ཡང། བླ་མ་སངས་རྒྱས་སུ་སྒོམ་ཚུལ་དེ་ཙམ་གྱི་སྟེང་ནས་བྱེད་པ་དམིགས་པའི་གནད་མ་ཤེས་པ་ཡིན་པས། གྶུངྦ་དེའི་དོན་ཅུང་ཟད་བཤད་ན་འདི་ཡིན་ཏེ་སྤྱིར་གསང་བ་འདུས་པ་ལས། བྱང་ཆུབ་ཀྱི་སེམས་རྡོ་རྗེ་བཞིན་དུ་བལྟ་བར་བགྱིའོ་།ཞེས་པ་དང། ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་ལ་སློབ་མས་ཇི་ལྟར་བལྟ་བར་བྱ་ཞེ་ན་
སངས་རྒྱས་བཅོམ་ལྡན་འདས་ལ་ཇི་ལྟ་བ་དེ་བཞིན་དུའོ། །ཞེས་སངས་རྒྱས་དང་འདྲ་བ་བལྟ་དགོས་ཞེས་གསུངས་པ་རྣམས། ངོ་བོ་སྐྱོན་ཀུན་ཟང་ཡོན་ཏན་ཀུན་ལྡན་ཡིན་པ་སངས་རྒྱས་དང་འདྲ་བའི་དོན་ཡིན་གྱི། རྣམ་པ་མཚན་དཔེས་བརྒྱན་
པ་སངས་རྒྱས་དང་འདྲ་བའི་དོན་མ་ཡིན་པས། དོགས་པ་དེ་ཉིད་སེལ་བའི་ཕྱིར་དུ་རྗེ་བླ་མས་བྱང་ཆུབ་ལམ་གྱི་རིམ་པ་ལས། དེ་དག་གི་དོན་ནི། ཇི་ལྟར་སངས་རྒྱས་ཡིན་པར་ཤེས་པ་ན། དེ་ལ་སྐྱོན་རྟོག་པའི་བློ་མི་འབྱུང་ཞིང་ཡོན་ཏན་
སེམས་པའི་བློ་འབྱུང་བ་ལྟར། བླ་མ་ལ་ཡང་ཆེད་དུ་བྱས་ཏེ་སྐྱོན་རྟོག་པ་རྣམ་པ་ཐམས་ཅད་དུ་འདོར་ཞིང་ཡོན་ཏན་རྟོག་པའི་བློ་སྦྱོང་བའོ། །ཞེས་གསུངས་སོ། །གནད་འདི་མགོ་བར་རྣམ་པ་མཚན་དཔེས་བརྒྱན་པའི་སྐུ་ཅན་དུ་བསྒོམ་པས་གསལ་
སྣང་སྐྱེས་ཀྱང་སྐྱོན་རྟོག་ཁེགས་པའི་ངེས་པ་མེད་དོ། །ལྷ་སྦྱིན་ལེགས་སྐར་སོགས་ཀྱིས་ཐུབ་པའི་སྐུ་མཚན་དཔེས་བརྒྱན་པ་དངོས་སུ་མཐོང་ཡང། སྐྱོན་རྟོག་མ་ཁེགས་པར་མ་ཟད་རང་གི་ལག་བར་ལྕགས་སྲེག་གིས་འཁོར་ལོ་འབྲི་བ་སོགས་འགྲན་བླ་བྱེད་པ་
ལྟ་བུ་ཡིན་པས། དོན་འདི་ལ་དགོངས་ཏེ་ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་བཟུང། །སྐྱོན་ནི་ནམ་ཡང་བཟུང་མི་བྱ། །ཞེས་གོང་དུ་སངས་རྒྱས་སུ་བལྟ་བར་གསུངས་པ་དེའི་དགོངས་པ་རང་ཉིད་ཀྱིས་བཀྲལ་བ་

[036A]༄༅། །བཞིན་ནོ། །ངོ་བོ་སྐྱོན་ཀུན་ཟད་དུ་མཐོང་སྟེ་ཅི་མཛད་ཐམས་ཅད་ལ་དག་སྣང་སྐྱེ་བ་ཞིག་བྱུང་ན། རྣམ་པ་རང་ཅག་དང་སྐལ་བ་མཉམ་པར་བསྟན་པས་ཐ་མལ་གྱི་རྣམ་པ་འདི་ལྟ་བུར་སྣང་བ་ལ་སྐྱོན་མི་འབྱུང་ཞིང་
དེ་ལྟར་དུ་བསྒོམ་དགོས་པའི་སྐབས་ཀྱང་མང་པོ་ཡོད་ལ། དེར་མ་ཟད་རྡོ་རྗེ་འཇིགས་བྱེད་ལྟ་བུ་ཡང་ངོ་བོ་རྒྱལ་བ་ཀུན་གྱི་ཡེ་ཤེས་དང་སྙིང་རྗེའི་རང་གཟུགས་སུ་བལྟ་དགོས་པ་ལས། རྣམ་པ་ཤིན་ཏུ་ཁྲོས་པའི་རྣམ་པར་བསྒོམ་ཡང་སྐྱོན་རྟོག་ཏུ་མི་
འགྲོ་བ་བཞིན་ནོ། །དེས་ན་ཆུ་བུར་གྱི་མིག་གིས་སངས་རྒྱས་སུ་མ་མཐོང་ཞེས་པ་ནི་སྐུ་མཚན་དཔེ་གསལ་རྫོགས་ཀྱི་རྣམ་པ་ཅན་དུ་མཐོང་བ་དགོས་པའི་གཙོ་བོ་མིན་པས་དེ་ལྟར་མ་མཐོང་བ་དང་མོས་གུས་ཀྱི་མིག་གིས་སངས་རྒྱས་སུ་མཐོང་ཞེས་
བ་ནི་མཛད་པ་མཐའ་དག་ཡོན་ཏན་འབའ་ཞིག་ཏུ་མཐོང་སྟེ་སྐྱོན་རྟོག་ཅུང་ཟད་ཀྱང་མ་ཞུགས་པའི་དོན་ཡིན་པས། རྗེས་འཇུག་བླ་མའི་རྣམ་ཐར་བཞིན་དུ་སློབ་བར་འདོད་པ་དག་གིས་ཀྱང་གནད་འདི་ཤེས་པར་གྱིས་ཤིག་རྗེ་བཙུན་དམ་པ་ཉིད་
ནས་སྦས་པའི་བརྟུལ་ཞུགས་ཁོ་ན་ལྷུར་མཛད་དེ། རང་གི་ཡོན་ཏན་རྣམས་གཞན་ལ་ཅུང་ཟད་ཙམ་ཡང་སྒྲོག་པར་མི་བྱེད་ཀྱང། བཤེས་གཉེན་བསྟེན་ཚུལ་འདི་དག་མ་སྦས་པར་ལྷུག་པར་གསུངས་པ་ནི། ད་ལྟ་དུས་ཀྱི་དབང་གིས་ཆོས་
ཤེས་པར་རློམ་པ་རྣམས་ཀྱང། ལེགས་ཚོགས་ཀྱི་རྩ་བ་འདི་ལ་ཟོན་མི་བྱེད་པའི་མིག་ལྟོས་ངན་པ་ཉམས་སྨད་པ་དང། བླ་མ་བསྟེན་པ་ལ་ཡོན་ཏན་དུ་མཐོང་བ་དཀོན་པས། ཚུལ་དེ་གསུངས་ཀྱང་ཡོན་ཏན་བསྒྲགས་པ་ལ་མི་འགྲོ་བར་དགོངས་པ་

[036B] ཉིད་ལ་འབྲེལ་ཐོགས་པའི་སྦྱིན་བདག་སོགས་རྒྱུས་ཡོད་ཕལ་ཆེར་རྣམ་ཐར་ལོ་རྒྱུས་གླེང་བའི་ཚེ་འཕྲལ་ཕུགས་ཀྱི་ལེགས་ཉེས་སོགས་ལུང་བསྟན་པ་ཇི་ལྟ་བ་བཞིན་ཐོག་ཏུ་ཁེལ་བ་དང། ནད་གདོན་སོགས་ཀྱི་ཉེར་འཚེ་དྲག་པོ་ཟླ་སྔགས་ནུས་
པ་ཅན་གཞན་སུས་ཀྱང་ཕན་མ་ཐོགས་པ་རྣམས་ཉིད་ནས་སྤྱན་དམིགས་རིམ་གྲོ་ཅུང་ཟད་རེ་ཙམ་མཛད་པས་ཞི་བ་དང། འགོ་བའི་ནད་རིམས་ཅན་གྱི་སར་གདན་དྲངས་བའི་ཚེ། ལ་ལར་གཞན་རྣམས་མ་འགྲོ་གསུངས་ནས་ཉིད་གཅིག་བུ་
ཕེབས་ཤིང། འགའ་ཞིག་ཏུ་འཛེམ་མི་དགོས་གསུང་བ་བཞིན་ཐམས་ཅད་སོང་བ་ལ། ཉེས་སྐྱོན་ཅུང་ཟད་ཀྱང་མ་བྱུང་ཞིང། ཕལ་ཆེར་དེ་འདྲའི་རིགས་གང་དུ་ཕེབས་པ་ནས་བཟུང་སྟེ་ནད་རིམས་རྒྱུན་ཆད་པ་དང། སྦྱིན་འདག་འགའ་
ཞིག་མདུན་དུ་འོངས་བའི་ཁྲོད་ནས་གཅིག་ཅུང་ཟད་མ་བདེ་ཡང་སྦས་ནས་ཡོད་པ་མཁྱེན་ཏེ། ཁྱེད་ཚོའི་ཁྲོད་ན་ཅུང་ཟད་རེ་མི་བདེ་མཁན་ཡོད་ཚེ་ཚད་རིམས་ཡིན་འགྲོ་བས། སེམས་ཆུང་བྱས་པ་དགའ་གསུངས་བ་བཞིན་མ་འགྱང་བར་མངོན་དུ་
ཐོན་པ་སོགས་མངོན་ཤེས་དང་གྲུབ་རྟགས་ཡོད་ཚུལ་གྱི་རྣམ་ཐར་རེ་བརྗོད་རྒྱུ་རྒྱུས་ཡོད་མཐའ་དག་ལ་ཡོད་པ་ལས། བླ་མ་སངས་རྒྱས་སུ་མཐོང་བ་དེ་རྣམ་ཐར་དུ་ཤེས་མཁན་དང་བརྗོད་མཁན་དཀོན་པར་སྣང་ངོ། །ཤིང་བྱིའི་དགུན་སྐྱབས་
མགོན་མཆོག་སྤྲུལ་རིན་པོ་ཆེ་རོང་ཕྱོགས་ཀྱི་དགོན་ལག་སོ་སོས་གདན་དྲངས་བར་ཕེབས་པའི་ཚེ་དགོན་གསར་དུ་སྤྱན་དྲངས། བསུ་བའི་བཀོད་པ་དང་གསོལ་སྟོན་སོགས་གཟབ་རྒྱས་ཀྱིས་བཀུར་སྟི་རིམ་གྲོ་བླ་ན་མེད་པ་ཞུས། དགོན་གསར་རྟེན་

[037A]༄༅། །དང་བརྟེན་པར་བཅས་པ་ཐམས་ཅད་ཕུལ་ཏེ། ཇི་སྲིད་ནམ་གནས་བར་བླ་བྲང་གི་དགོན་ལག་བྱེད་རྒྱུའི་ཡི་གེ་ཉིད་ནས་བཀོད་པ་གནང་ནས་བྲིས་ཏེ། དཔོན་པོ་རྒན་པོ་མཐའ་དག་ལ་མི་འགྱུར་བའི་ཐེལ་རྟགས་
འཇོག་ཏུ་བཅུག་རྒྱུ་ནོར་གྱི་འབུལ་བ་ཡང་སྟབས་གཅིག་ཏུ་བྱས་ནས་ཆ་ཆུང་བའི་སྐྱོན་གྱིས་ངོམ་ཆོས་ལྟ་བུར་འགྱུར་དུ་དོགས་ནས་ལན་སྔ་ཕྱིར་ཉིད་ཀྱི་གཟིམས་ཁང་དང་འདུ་ཁེང། འབྲོག་གི་མི་རྩིའི་ཁྱིམ་སོགས་སོ་སོ་ནས་ཕུལ་
བ་བསྡོམས་པར། རྟ་ནོར་བརྒྱ་སྐོར་དང། དངུལ་དོང་ཙེ་གོས་ཕྲུགས་སོགས་བསྡོམས་པ་སྲང་བདུན་བརྒྱའི་སྐོར་ཞིག་ཕུལ། བླ་མ་ལྔ་བཅུ་པར། བླ་མའི་རྫས་ནི་སྲོག་ཇི་བཞིན། །དེ་ཡི་སྡུག་པའང་བླ་མ་བཞིན། །བླ་མའི་འཁོར་ནི་
གཉེན་བཞིན་དུ། །མཉམ་པར་བཞག་པས་རྟག་ཏུ་བསམ། །ཞེས་གསུངས་པའི་དོན་ཐུགས་ལ་བཞག་སྟེ་ཞབས་འབྲིང་བ་རྣམས་ལ་ཡང་བསྙེན་བཀུར་དང་ཡོན་གྱ་ནོམ་པ་བསྟར་ཏེ་ཆེས་ཤིན་ཏུ་མགུ་བར་བྱས། དེ་ནས་བཟུང་སྟེ་གསུང་འཕྲོས་
སོགས་ཀྱི་སྐབས་དུ་མར་ངེད་རང་གིས་ཉིན་མཚན་མེད་པར་བླ་མའི་འཕྲིན་ལས་འབའ་ཞིག་ལ་བསམས་ཏེ་དཀའ་ལས་བྱས་ནས་འབད་པ་བཞིན་བསྟན་པའི་བདག་པོ་ལ་འབུལ་རྒྱུ་བྱུང་བས། ད་ནི་རང་གི་བསམ་པ་རྫོགས་པ་ཡིན་གསུངས་ཏེ་ཐུགས་སྣ་
བསྟུངས་བའི་རྣམ་པ་ཡང་ཡང་མཛད། ཁྱད་པར་ཤིང་གླང་ལོའི་ལྔ་པའི་ནང་དུ་ཉིན་གཅིག་གཡོ་དགེ་སྐུ་རྟེན་ལ། ངེད་ཀྱི་མི་ཚེ་གཅིག་གི་བསམ་དོན་ལ་འདི་མ་འགྲུབ་བྱ་བ་གཅིག་ཀྱང་མེད། ད་ལོ་ཕན་ལ་མི་སྡོད་གསུངས་ནས་རྗེས་ཀྱི་བྱ་བ་འགལ་

[037B] སྐུ་རྟེན་གྱིས་ཞབས་པད་བརྟན་དགོས་པའི་གསོལ་འདེབས་ན་ཞུས་བྱས་པས། ངས་བཤད་པ་འདི་སེམས་ལ་ཟུངས་ལ་གཏམ་གཞན་ལ་མ་འཁྱར་བ་གྱིས་གསུང། དེ་ནས་ཆེར་མ་འགྱང་བར་སྐུ་ཁམས་མ་བདེ་ཡང། ཞབས་
བརྟན་སོགས་སྒྲུབ་ཏུ་བཅུག་པར་མ་ཟད། ཆོས་བཀའ་གནང་རྒྱུ་དང་འབྱོན་བཞུད་སོགས་སྔར་རྒྱུན་བཞིན་མཛད་ནས་སོ་སོའི་རེ་བ་བསྐངས། འོན་ཀྱང་སྐུ་ཉམས་རིམ་གྱིས་ཇེ་ངན་རུ་འགྲོ་བ་སོགས་བབས་་ལྕི་བ་ཞིག་ཏུ་ཡོད་བའི་གནས་ཚུལ་གསན་ཏེ་
བླ་བྲང་ནས་དར་ཧན་ཆེད་མངགས་ཀྱིས་བཏང་བས། བརྒྱད་པའི་བཅུ་གསུམ་ལ་བརྟན་བཞུགས་ཕུལ་བར་རྟེན་འབྲེལ་ལ་དགོངས་བས་ཞལ་བཞེས་བཟང་པོ་གནང། ཞབས་བརྟན་སྒྲུབ་རྒྱུའི་ཐེབས་ཕུལ་བའི་སྟེང་ནས་རིམ་གྲོ་ཡང་གལ་ཆུང་དུ་མ་སོང་བ་མཛད་
དགོས་ཚུལ་ནན་ཞུས་བྱས་པས་འདུན་པ་ལྟར་བསྒྲུབ་ཏུ་བཅུག་དེའི་བཅོ་བརྒྱད་ནས་སྐུ་ཁམས་ཀྱང་ཅུང་ཟད་ཇེ་དྭངས་སུ་སོང་སྟེ་ཕྱོགས་འདུས་ཀྱི་ཆོས་ཉན་པ་རྣམས་ལ་ལམ་རིམ་གྱི་བཤད་ལུང་གནང་བའི་དབུ་ཚུགས། དེ་སྐབས་བཞེས་བ་ཅུང་ཟད་
ཙམ་ཡང་མ་གནང་བས་སྐུ་ཉམས་ལ་བལྟས་ན་བཞེངས་བཞུགས་ཙམ་ཡང་དཀའ་བའི་ཚོད་ཡིན་ཀྱང། ཁྲི་ཁར་ཕེབས་ཏེ་གསུང་ཆོས་ཀྱི་མགོ་ཚུགས་བ་ནས་སྐུའི་གཟི་མདངས་ཇེ་གསལ་དུ་སོང། གསུང་གི་གདངས་མཐོ་ཞིང་གསུང་བཤད་ཤིན་ཏུ་རྒྱས་ལ་
ཟབ་ཅིང་བརླིང་བ་ཐོགས་མེད་དུ་སྩལ་བས་ཆོས་ཉན་པ་ཕལ་ཆེར་གྱི་སེམས་ལ། སྐུ་ཁམས་མི་བདེ་བ་ཅུང་ཟད་ཀྱང་མི་འདུག་སྙམ་བའི་ཚོད་ལྟ་བུ་བྱུང། སྐུ་འཁོར་འགའ་ཞིག་གིས་ཉིད་སྐུ་ཁམས་ངན་ཡང་བཀའ་ཆོས་གནང་ཚེ་གཟི་མདངས་ཇེ་རྒྱས་སུ་འགྲོ་

[038A]༄༅། །བ་ཞིག་འདུག་པ་ཅི་ཡིན་ཞུས་པར། དེ་མདོ་བཏོན་པའི་སྟབས་རེད་གསུངས་པ་ནི། བརྒྱད་སྟོང་འགྲེལ་ཆེན་སོགས་སུ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣལ་འབྱོར་བྱེད་པ་དེར་དཀར་ཕྱོགས་སྐྱོང་བའི་ལྷ་རྣམས་
ཀྱིས་ལུས་ངག་ཡིད་གསུམ་ལ་མདངས་དང་སྔོབས་བ་སོགས་བསྒྲུབ་པར་གསུངས་པ་དེ་ལྟ་བུ་ཞིག་ཡིན་པར་མངོན། བཀའ་ཆོས་ཀྱི་མཐར་སྔོན་སྐྱབས་མགོན་སྐྱབས་མགོན་རྡོ་རྗེ་འཆང་ནས་འདིའི་བཤད་ལུང་གནང་བའི་དུས་སུ་བརྩེ་བའི་བལྟ་སྟངས་ཀྱིས་འཁོར་གྱི་
ཚོགས་དེང་ཡང་ཡང་གཟིགས་པས། ཐུགས་ཀྱི་དགོངས་པ་ལ་བརྟགས་ན་རྗེ་བླ་མའི་གསུང་གི་སྙིང་པོ་གསུང་རབ་མཐའ་དག་གི་བཅུད་བསྡུས་པ་འདིར་འཆད་ཉན་ཚུལ་བཞིན་དུ་བྱེད་མཁན་རེ་བྱུང་ན་དགོངས་པར་འདུག་པས། འདིའི་
འཆད་ཉན་ལན་བདུན་བྱེད་རྒྱུའི་དམ་བཅའ་བྱས་ཏེ་སྔར་ལན་དྲུག་སོང། རྗེས་མ་འདི་མི་ཐུབ་པ་ཨེ་ཡིན་སྙམ་ཡང། ད་ལན་བླ་མའི་ཐུགས་རྗེ་ལ་བརྟེན་ནས་ལེགས་པར་འགྲུབ་པ་བྱུང་བས། དམ་བཅའ་མཐར་ཕྱིན་པ་ཡིན། མ་འོངས་
པའི་སྐྱེ་བ་ཐམས་ཅད་དུ་ཡང་ངེད་རང་དཔོན་སློབ་རྣམས་རྗེ་བླ་མའི་བསྟན་པ་འདི་དང་མི་འབྲལ་བར་འཛིན་སྐྱོང་སྤེལ་གསུམ་བྱེད་རྒྱུའི་འདུན་པ་ཚང་མས་ཐུགས་ལ་འཛིན་དགོས་ཞེས་ཡང་ཡང་གསུངས་ཤིང། ཉིད་ནས་ཐུགས་དམིགས་རྒྱ་ཆེན་
ཕོ་ནན་ཏན་མཛད། དགུ་པའི་ཚེས་གསུམ་ལ་བཀའ་ཆོས་རྫོགས་པར་གྲུབ། ཚེས་ལྔ་ནས་སླར་ཡང་སྐུ་འཁྲུགས་པར་ཞབས་ཕྱི་བ་རྣམས་དང། སྐུ་རྟེན་སོགས་ཀྱིས་སྨན་དང་རིམ་གྲོ་བྱེད་དགོས་ཚུལ་ཞུས་པ་ན། ང་དེ་འདྲའི་དུས་

[038B] སྐུ་རྟེན་ཁྱོད་ལ་ལྔ་པའི་བཅུ་བདུན་གྱི་ཉིན་ངས་བཤད་ཡོད་བདེ་ཡིན། ལོ་སྔ་མ་ཞིག་ནས་རླུང་གི་རྒྱུ་ཚུལ་དང་ཉམས་སྣང་བ་སོགས་ལ་དབགས་ན་རང་གི་ཚེའི་འཕེན་བའི་དུས་ཚོད་དངོས་ལ་སླེབས་པ་ཡིན་གསུངས་ནས་གསན་བཞེས་མ་
མཛད༑ དེ་ནས་སྐུ་ཁམས་རིམ་ལོད་དུ་སོང་བ་ན་སྐུ་འཁོར་ནང་མ་རྣམས་ཀྱིས་གལ་ཏེད་ལན་ཞིང་གཞན་དུ་དགོངས་པ་གཏད་པ་ཟློག་ཏུ་མེད་པ་ཞིག་ཡིན་ཚེ། སླར་ཡང་ངེད་ཅག་གི་མགོན་དུ་ཡང་སྲིད་འཁྲུལ་པ་མེད་པ་ཞིག་ཕེབས་དགོས་ཞུས་
པར༑ སྐྱེས་ཆེན་དམ་པ་སྙིང་རྗེའི་གཞན་དབང་དུ་གྱུར་པ་རྣམས་ལ་སྤྲུལ་སྐུ་འབྱུང་བ་མ་གཏོགས། ངེང་ལྟ་བུ་ལ་སྤྲུལ་སྐུ་འབྱུང་བ་ལྟས་ངན་ཡིན་པས་སྐུ་སྐྱེ་མེད། ཐུགས་དམ་ལ་སྡོད་པའི་རྒྱུ་ཚོགས་མེད་པ་རོ་ཙོག་པུར་བཞག་ནས་
གདུང་མཇལ་དང་མཆོད་འབུལ་སོགས་ཆོས་བརྒྱད་ཀྱིས་བསླད་པའི་ཚུལ་འཆོས་ཀྱི་རིགས་མ་བྱེད། ཞག་གསུམ་གྱི་བར་དུ་ཕུང་པོ་བསྒུལ་བསྐྱོད་མ་བྱད། སྔར་ལོ་བཅུ་གསུམ་གྱི་སྟེང་ནས་རུ་སྟོད་མའི་ས་ཆའི་རི་ཞིག་གི་ངོས་ནས་རང་གི་
ལུས་བྱ་རྒོད་ལ་སྦྱིན་པའི་འཕེན་པ་བཏང་ཡོང་པས་ཞག་གསུམ་བའི་མཚན་མོ། དགེ་སློང་མཁས་མཆོག་དོན་གྲུབ། བསྟན་འཛིན་གསུམ་གྱིས་སྔར་ངེད་ཀྱིས་བསྟན་ཡོད་པའི་རི་དེར་སྐྱོལ་ལ་རེ་ཞིག་གཞན་སུས་ཀྱང་མཚོར་བ་བྱེད་དགོས་
འདི་ངེད་རང་གི་བསམ་པ་དང་མཐུན་པའི་དགེ་རྩ་ཡིན་པས་བར་ཆད་བྱེད་མི་ཉན་ཞེས་དམ་ཚིག་ལ་བཀར་བའི་གསུང་ནན་གནང་ཆུང་ངུའི་དུས་ནས་རང་གི་ལུས་གཞན་ལ་བསྔོས་ཏེ་གཏོང་སེམས་གོམས་པར་མཛད་པའི་ཚུལ་འདི་ནི་ཐེག་པ་ཆེན་

[039A]༄༅། །པོའི་ལམ་གྱི་གནད་ཤེས་པ་ཞིག་གིས་བརྟགས་ན་རྣམ་པར་ཐར་པ་བསམ་གྱིས་མི་ཁྱབ་པའི་གནས་ཡིན་ཏེ། སྐྱེ་བོ་ཕལ་ཆེར་ལུས་ཤ་ཁྲག་གི་ཕུང་པོ་མི་རིང་བར་འདོར་དགོས་པ་འདི་ལ་གཏན་དུ་བར་བཟུང་སྟེ་
འདུན་མ་གང་བྱས་ཐམས་ཅདེ་འདིའི་འཚོ་སྐྱོང་གི་ཐབས་འབའ་ཞིག་ཏུ་བྱས་ན་ཡང། ནམ་ཞིག་འཆི་བདག་གི་ཕོ་ཉས་ཟིན་ཏེ་ཕྱི་མར་འགྲོ་བ་ན། ཤུལ་དུ་བསྐྱུར་དགོས་པས་བྱ་བ་ཐམས་ཅད་ཆུད་ཟོས་སུ་སོང། དེར་མ་ཟད་ལུས་ལ་གཅེས་
པར་བཟུང་བའི་དབང་གིས་དལ་བརྟེན་བས་གཉེན་འཚེགས་པ་དང་དགྲ་ལ་སྡང་བ་སོགས་ཕུང་ཁྲོལ་མཐའ་དག་བསྐྱེད་པ་ཡིན་ལ་བདག་ཉིད་ཆེན་པོ་འདིས་ནི་རང་གི་ལུས་ཀྱང་བརྙན་པོ་ལྟ་བུར་གཟིགས་ཏེ་ཞེན་པ་མེད་པའི་སྟོབས་ཀྱིས་
དེ་ལ་བརྟེན་པའི་ཆགས་སྡང་སོགས་སྐྱེ་བའི་གནས་མེད་ཅིང། གནས་སྐབས་ཆོས་སྒྲུབ་པའི་ཡན་ལག་ཙམ་དུ་ལུས་ཟུངས་བརྟེན་པ་ཙམ་གྱི་འཚོ་བ་དང། གཟབ་འཕྱོར་གྱི་རིགས་སུ་མི་འགྱུར་ལ། ཧ་ཅང་ཧྲུལ་པ་ཡང་མ་ཡིན་པ་མཐའ་
གཉིས་སུ་མ་ལྷུང་བའི་གོས་ཙམ་གྱིས་ཆོག་ཤེས་པར་མཛད་པའི་སྟེང་ནས་ལུས་དེ་ཉིད་ཅུང་ཟད་ཙམ་ཡང་བག་ས་སུ་མི་འཇོག་པར་ཆུ་བོ་བརྒལ་བའི་གྲུ་གཟིངས་བཞིན་དུ་ཆོས་སྒྲུབ་པའི་རྒྱུ་འབའ་ཞིག་ཏུ་བཀལ་བར་མཛད་པ་ནི། སྤྱོད་འཇུག་ལས། བདག་
གིས་ལུས་ཅན་ཐམས་ཅད་ལ། །ལུས་འདི་ཅི་བདེར་བྱིན་ཟིན་གྱིས། །རྟག་ཏུ་གསོད་དང་སྨོད་པའམ། །བརྡེག་སོགས་ཅི་དགར་བྱེད་ལ་རག་བདག་གི་ལུས་ལ་རྩེ་བྱད་དམ། །ཅོ་འདྲིག་ཞའི་རྒྱུ་བྱེད་ཀྱང། །བདག་གི་ལུས་འདི་བྱིན་ཟིན་གྱིས། །འདི་

[039B] །ཞེས་དང། ལུས་འདི་བསྙོད་ཀྱང་གཞན་འགྲོ་ན། །ཁྱོད་ཀོ་ཅི་སྟེ་ཤ་ཐང་གསོ། །འདི་ལ་གླ་རྔན་བྱིན་ནས་ནི། །ཕན་པ་མེད་པ་འདི་ལ་ནི། །ཐམས་ཅད་སྦྱིན་པར་མི་བྱའོ། །འགྲོ་དང་འོང་བའི་རྟེན་ཙམ་དུ། །ལུས་ལ་གྲུ་ཡི་བློ་
བཞག་སྟེ། །སེམས་ཅན་རྣམས་དོན་སྒྲུབ་བའི་ཕྱིར། །ཡིད་བཞིན་གྱི་ནི་ལུས་སུ་བསྒྱུར། །ཞེས་བའི་དགོངས་པ་ཇི་ལྟ་བ་བཞིན་མཛད་དེ་ལྷན་ཅིག་སྐྱེས་པའི་ལུས་ལ་ཡང་ཞེན་པ་ཅུང་ཟད་ཀྱང་སྐྱེ་པའི་གོ་སྐབས་མེད་པར་མཛད་ན། ལོངས་སྤྱོད་ལ་ཞེན་པ་
མེད་པ་ལྟ་ཅི་སྨོས། དམ་པ་ཉིད་ཀྱི་ཞལ་ནས་ཀྱང་དེང་ཕྱོགས་ཕན་ཚུན་མང་པོར་སོང་བ་འདི་བླ་མའི་འཕྲིན་ལས་ལ་ཕན་པ་ཞིག་ཨེ་ཡོང་མ་གཏོགས་རང་དོན་ཞིག་ཨེ་འགྲུབ་སྙམ་པ་མིན། དངོས་པོ་ཕྲན་ཚོགས་ཤིག་ཀྱང་ལག་ཏུ་བྱུང་མ་ཐག་ནས་བླ་མ་ལ་
བསྔོས་ཏེ་སྙིང་བོ་བླངས་ཟིན་པ་ཡིན། དེ་ལས་ལྷག་པ་འཁོར་བའི་ལོངས་སྤྱོད་ཁོ་རང་ལ་སྙིང་པོ་གཞི་ནས་མ་གྲུབ་པའི་སྟོབས་ཀྱིས་ལེན་ཚུལ་མེད་གསུངས་པས་ཀྱང་ཤེས་སོ། །དེ་ལྟར་ལུས་དང་ལོངས་སྤྱོད་གཏོང་བར་མ་ཟད། དགེ་རྩ་ཡང་གཞན་
དོན་ཁོ་ནར་གཏོང་བར་མཛད་དེ། སྐུ་འདའ་ཁའི་ཚེ། བདག་གི་ཤ་ཁྲག་བྱ་ཁྱིལ། །བསམ་པ་ཐག་པས་བྱིན་པ་ཡི། །དགེ་བ་གང་དེས་འགྲོ་བ་ཀུན། །བྱང་ཆུབ་སྤྱོད་ལ་འཇུག་པར་ཤོག། །ཅེས་རྐང་པ་དང་པོ་གཉིས་བསྒྱུར་ནས། དེས་ཐོག་
དྲངས་ཏེ་སྤྱོད་འཇུག་སྨོན་ལམ་ཆ་ཚང་བར་ཡང་ཡང་གསུངས་ཤིང་ཐུགས་སྨོན་ནན་ཏན་མཛད། རྗེས་སུ་རྣམ་དཀར་བསྒྲུབ་པའི་ཚེ་ཡང་དེ་ལྟར་བྱེད་དགོས་ཀྱི་བཀོད་ཁྱབ་མཛད་པས་དཔོགས་ནུས་སོ། །དེ་ལྟར་བསླབ་པ་ཀུན་ལས་བཏུས་པར་གསུངས་པ་

[040A]༄༅། །བཞིན༑ ལུས་ལོངས་སྤྱོད་དགེ་རྩ་གསུམ་ཆར་ལ་བཏང་བསྲུང་དག་སྤེལ་བཞི་བཞིའི་སྒོ་ནས་སློབ་བ་ནི། རྒྱལ་སྲས་ཀྱི་སྤྱོད་པ་རྨད་དུ་བྱུང་བ་ཡིན་ནོ། །སྤྲུལ་སྐུ་འབྱུང་བ་ལ་བཀག་ཆ་ནན་ཏན་དུ་མཛད་པ་
ཡང༑ ཀུན་གཟིགས་ལྔ་པ་ཆེན་བོས། སློབ་དཔོན་བསྟེན་དང་བརྩོན་པ་མ་དགོས་པར། །ཆོས་ཀུན་མ་ལུས་མཁྱེན་བར་ཁས་འཆེ་བའི། །སྐྱེ་རྒུའི་འདྲེན་པར་རློམ་པའི་ཚུལ་བདེན་ན། །མདོ་ལས་རྒྱུ་འབྲས་གསུངས་པ་གཏམ་དུ་
ཟད༑ ༑ཚེ་རབས་སྔ་ཕྱི་མེད་པའི་འགྲོ་བ་དག་མེད་ཕྱིར་སྐྱེ་བ་ཙམ་ལ་སུ་ཞིག་མཚར། །རྨོངས་རྟུལ་རིགས་མཐུན་དབུས་ན་ཆེན་པོའི་གར། །འགྱིང་བ་ཡིས་ཀྱང་ཐུབ་བསྟན་ཆེས་ཆེར་སྨད། །གསུངས་པ་བཞིན། དམ་པ་རེའི་
མིང་ཙམ་གྱི་ཕག་ཏུ་འཆེལ་ནས་ཐོས་བསམ་སྒོམ་པ་གང་ཡང་མི་ནུས་པར་དཀོར་ཟས་འབའ་ཞིག་ལ་སྤྱོད་བས་རང་ཉིད་ཕུང་བར་བྱེད་ཅིང། ཆེན་པོའི་གོ་སར་འཁོད་དེ་ཆོས་མིན་གྱི་བྱ་བ་ལ་ཞུགས་པས་བསྟན་པའི་དབུ་འཕངས་སྨོད་པ་སོགས་
མིག་ལྟོས་ལ་གནོད་པ་དང། ལྷག་པར་དེང་དུས་དེ་ལས་ཀྱང་ཆེས་སྙིགས་མར་གྱུར་ཏེ། ལྕང་སྐྱ་རོལ་པའི་རྡོ་རྗེའི་ཞལ་ནས་འབྱོར་ལྡན་གྲྭ་བ་བཅུ་ལྷག་ཡོད་ཕྱིན་ཆད། །ཤི་ནས་འཛམ་བུའི་གླིང་དུ་སྐྱེ་ངེས་ཤིང། །དེ་ཡང་
སྔོན་གྱི་ཉེ་རིགས་སྦྱིན་བདག་ལ། །ཅིས་ཀྱང་རང་དབང་མེད་བར་སྐྱེ་དགོས་བའི། །དེང་དུས་སྐུ་སྐྱེས་རྣམས་ལ་ཐུགས་རྗེས་གཟིགས་།གསུངས་པ་བཞིན། བྱིས་པ་དེ་ཉིད་སྐྱེ་སྲིད་དུ་ཉིང་མཚམས་མ་སྦྱར་བའི་སྔ་རོལ་ནས་གྙེནྦ་བཤེས་གྲྭ་རིགས་སོ་སོའི་འདོད་དབང་གིས་ཟོལ་སྦྱོར་སྣ་ཚོགས་པས་རང་གཞན་གཉིས་ཀ་བསླུ་བའི་གཡོ་སྒྱུའི་མཛད་འཕྲིན་གྱི་མགོ་ཚུགས་ཏེ། རྟེན་འབྲེལ་ཐོག་མ་ནས་ཉེས་པ་གྲོང་པས་གཉེན་བསྒྲིགས་པ་ལྟ་བུ་མང་དུ་འབྱུང་བ་ལ་ཐུགས་ཁྲེལ་བར་
འདུག་པ་ཤིན་ཏུ་མེད་པར་སྣང་ངོ། །འོན་ཀྱང་སྐྱེས་བུ་དམ་པ་འཇིག་རྟེན་དུ་འབྱུང་བ་ནི་གཙོ་བོ་གདུལ་བྱའི་སྐལ་བ་ལ་ལྟོས་ཤིང། དམ་པ་ཉིད་ནས་ཀྱང་སྐུ་སྐྱེ་ཡིན་ཟེར་བ་ཞིག་མི་འབྱུང་ཞེས་ནན་ཏན་མཛད་པ་ལས། སྐུའི་སྐྱེ་བ་ཙམ་ཞིག་གང་
དུ་བཞེས་པ་ཁ་ཚོན་གཅོད་དཀའ་བའི་གསུང་ཟུར་དུ་མ་ཞིག་སྩལ་འདུག་སྟེ། སྐུ་རྟེན་གྱིས་ངེད་ཅག་ཕྱི་མར་རྗེ་ཉིད་དང་གང་ནས་མཇལ་བའི་སྨོན་ལམ་འདེབས་དགོས་ཞུས་པ་ལ། ཤམྦྷ་ལར་སྐྱེ་བའི་སྨོན་ལམ་ཐོབ་གསུངས་པས། གོ་ཁྲབ་
བཟང་པོ་ཞིག་ཕུལ་ཏེ་སྨོན་ལམ་བཏབ། འདིའི་རྒྱུ་མཚན་ནི་ལན་གཅིག་དམ་པ་ཉིད་ཀྱི་མནལ་ལམ་དུ་ཤམྦྷ་ལར་འབྱོན་རྩིས་མཛད་པ་ན། ཐུགས་ལ་ཀུན་སློང་ཞིག་བཅོས་དགོས་པ་འདུག་སྙམ་ནས། རྗེ་བླ་མའི་བསྟན་པ་དར་ཞིང་རྒྱས་པ་
ཞིག་བྱེད་དགོས་སྙམ་པའི་འཕེན་པ་ཁྱད་བར་ཅན་ཞིག་བཏང་སྟེ་ཕེབས་པ་རྨིས་ལ། པཎ་ཆེན་ཐམས་ཅད་མཁྱེན་པ་དཔལ་ལྡན་ཡེ་ཤེས་ཀྱིས། རྗེའི་གསུང་རབ་རྣམས་གྲུབ་པའི་དབང་པོ་དང། མཁའ་འགྲོ་མ་རྣམས་ཀྱིས་ཤམྦྷ་ལར་གདན་
དྲངས་ཏེ། ད་ལྟ་རང་རེའི་དགེ་ལུགས་པ་རྣམས་ལ་དར་བ་ལས་ཀྱང་དེ་ན་བཤད་སྒྲུབ་ཀྱི་འཕེལ་རྒྱས་ཆེན་པོ་ཡོད་གསུངས་པ་སོགས་གུང་འགྲིག་པར་སྣང་ངོ། །ཡང་ཐུགས་ཟིན་གྱི་སློབ་མ་འགའ་ཞིག་ལ། སྐྱབས་མགོན་ཐམས་ཅད་མཁྱེན་

[041A]༄༅། །བ་དེ་ཉིད་ཀྱིས་རང་རེ་རྣམས་ལ་བྱམས་པའི་གཟུངས་བཞུག་སྒྲུབ་རྒྱུ་གཏད་དེ་འབྲེལ་དགའ་པོ་ཞིག་འཇོག་རྒྱུ་བྱུང་བ་དང། དགོན་ལི་རིན་པོ་ཆེའི་གསུང་གཅིག་ཀྱང་ཡོད་པས། དགའ་ལྡན་དུ་སྨོན་ལམ་བཏབ་ན་
དགའ་པོ་ཨེ་འབྱུང་གསུང། ཡང་སྐབས་གཅིག་ཏུ་ངེད་རང་ལ་དབང་ཡོད་ན་ཀུན་མཁྱེན་བླ་མའི་ལེགས་བཤད་དང་འཛད་འཕྲིན་གང་དུ་དར་བའི་ཕྱོགས་གཅིག་ཏུ་སྨོན་ལམ་འདེབས་ཀྱིན་ཡོད། འོན་ཀྱང་སྐུ་སྐྱེ་ཡིན་ཟེར་བ་ཞིག་མི་འབྱུང་
མི་མངོན་བར་བཙུན་ཆུང་ཚོའི་ཁྲོད་ནས་ཞུགས་ཏེ་ཐོས་བསམ་སྒོམ་གསུམ་ཞིག་བྱེད་རྒྱུ་བྱུང་ན་དེ་ལེགས་གསུངས་པ་རྣམས་འཕེལ་ཁ་བསྒྲིགས་པའི་ཚེ། རྗེ་བདག་ཉིད་ཆེན་པོས། དག་པའི་ཞིང་དུ་སྐྱེས་ནས་ཀྱང་བརྩེ་བ་ཤུགས་དྲག་པོས་ཀུན་ནས་
བསླང་སྟེ། ཐོགས་པ་མེད་པའི་རྫུ་འཕྲུལ་གྱིས་གཙོ་བོར་མ་དག་པའི་ཞིང་དུ་ཕྱིན་ནས། ཞེས་སོགས་ལྟ་བུ་ཞིག་དགོངས་པའི་མཐིལ་ཡིན་པར་མངོན། དགོན་པའི་དོན་དང་རྗེས་ཀྱི་རྣམ་དཀར་སྒྲུབ་ཚུལ་ཇི་ལྟར་བྱེད་ཞུས་པ་ལ། དགོན་པ་སྐྱབས་
མགོན་རིན་པོ་ཆེར་ཕུལ་ཟིན་པ་དེ་ཡིན་པས། བླ་མ་ལེན་ཚུལ་སོགས་འདི་ལྟར་གྱིས་ཞེས་ཞལ་བཀོད་མདོར་བསྡུས་དང། གཙོ་ཆེར་ཐུབ་པའི་དབང་པོ་མྱ་ངན་ལས་འདའ་ཁར་འཕགས་པའི་གནས་བརྟན་ཆེན་པོ་བཅུ་དྲུག་ལ་བསྟན་པ་གཏད་པ་
བཞིན་དུ་ངེད་རང་གིས་ཀྱང། སྟོན་པའི་རྣམ་ཐར་རྗེས་འཇུག་གིས་ཉམས་ལེན་དུ་འཁྱེར་བའི་ཁུལ་བྱས་ཏེ། ཐུབ་དབང་གནས་བརྟན་བཅུ་དྲུག་དང་བཅས་པའི་ཞལ་ཐང་འདི་རྣམས་བཞེངས་པ་ཡིན་པས་དགོན་པའི་རྟེན་གཙོར་བསྩས་

[041B]བྱིན་རླབས་ཀྱི་མཚན་མ་ཁྱད་པར་ཅན་ཞིག་ཀྱང་ཡོད་པས་ངེད་ཅག་དཔོན་སློབ་རྣམས་གནས་བརྟན་ཆེན་པོ་རྣམས་ཀྱིས་རྗེས་སུ་འཛིན་ཅིང། དགོན་པ་ཡང་དགའ་རབ་གནས་པ་ཞིག་ཡོང་
འགྲོ༑ དགེ་རྩའི་དོན་དུ་སྐྱབས་མགོན་ཐམས་ཅད་མཁྱེན་པ་གདན་འདྲེན་ཞིག་ཞུས་ཏེ་ཁང་པ་དང་ཆ་བྱད་སོགས་ཤུལ་ན་གང་ཡོད་འདི་ཐམས་ཅད་ཕུལ་ན་ངེད་རང་གི་བསམ་པ་ལྟར་གྱི་དགེ་རྩ་དེ་ཡིན། དགོན་སྒྲུབ་སྡེ་སོགས་ལ་མང་འགྱེད་བྱས་ན་
མི་ཐེམ་ཞིང། ངེད་ཀྱིས་སྔར་ཡང་བྱེད་མ་མྱོང་སྟེ། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམས་།ཞེས་གསུངས་པ་དེ་ལག་ལེན་དུ་བཏབ་པའི་ཁུལ་ཡིན་གསུངས། སྤྱིར་དཀོན་མཆོག་གསུམ་གྱི་ནང་
ནས་དགེ་འདུན་བསོད་ནམས་ཀྱི་ཞིང་དུ་བསྔགས་ཀྱང། བླ་མ་ནི་མཆོག་གསུམ་མ་ལུས་པ་འདུས་པའི་བདག་ཉིད་ཡིན་པས་དེ་ལས་ཀྱང་བསོད་ནམས་ཀྱི་ཞིང་དུ་འགྱུར་ཆེ་ལ། ཕལ་ཆེར་དེ་ལས་དགེ་འདུན་གཙོ་བོར་བྱེད་པ་ནི་མི་མང་གི་ཁ་ཆོད་པའི་གཏམ་
འདོད་པ་དང། བླ་མ་གཅིག་པུ་ལ་བློ་མ་ཁེལ་བར་དགེ་འདུན་མང་པོའི་ཁྲོད་དུ་སངས་རྒྱས་བྱང་སེམས་རེ་ཡོད་འགྲོ་སྙམ་པའི་བློ་སྐྱོན་ཞུགས་བ་ཤས་ཆེ་བར་སྣང། གདུང་མཇལ་བྱེད་པ་སོགས་ཀྱང་ནན་ཏན་དུ་བཀག་པ་ནི། མཉམ་མེད་ཇོ་བོ་ཆེན་པོས་
ཁོ་བོ་མི་ཆེན་པོ་མིན། སེམས་ཆེན་པོ་ཡིན། གསུངས་བ་ལྟར། དམ་པ་ཉིད་ཡོན་ཏན་གྱི་ཚོགས་ཀྱིས་མངོན་པར་མཐོ་ཡང། འཇིག་རྟེན་ལུགས་ཀྱི་མཐོན་པོའི་ཆེ་ཚུགས་སོགས་ལ་མི་དགྱིས་པས་ཚུལ་འཆོས་ཀྱི་རིགས་དེ་འགོག་ཆེད་ཡིན་པར་སྣང་

[042A]༄༅། །དེ་ནས་སྐྱེས་རབས་ཀྱི་སྟག་མོ་ལུས་སྦྱིན་དང། །དེད་དཔོན་སྙིང་རྗེ་ཆེན་པོའི་ཞལ་ཐང་གཉིས་བཀྲམ་དུ་བཅུག་ནས་མཆོད་ཤོམ་རྒྱ་ཆེན་པོ་གནང་སྟེ་ཐུགས་སྨོན་ནན་ཏན་མཛད་རྒྱལ་སྲས་ཞི་བ་ལྷས། སྔ་ནས་ཤི་
དང་འདྲར་བརྩིས་ནས། །ཤི་ནའང་མྱ་ངན་བྱེད་པ་མེད། །དྲུང་ན་འཁོད་པ་སུ་དག་ཀྱང། །མྱ་ངན་གནོད་པ་བྱེད་མེད་པས། །འདི་ཡིས་སངས་རྒྱས་རྗེས་དྲན་སོགས། །སུས་ཀྱང་གཡེང་བར་འགྱུར་བ་མེད། །གསུངས་པ་བཞིན། སྔ་མོ་
ནས་སྐུ་འདའ་ཚུལ་སོགས་འབྱུང་འགྱུར་ཐམས་ཅད་བྱུ་རུ་ལུགས་སུ་ཡང་ཡང་གསུངས་པས། སྐུ་འཁོར་རྣམས་ཀྱང་བློ་ཐག་ཆོད་ཟིན་པ་དང། བླ་མའི་གདམས་ངག་གིས་ཡིད་གསོས་པས་མྱ་ངན་གྱི་རྣམ་པ་སོགས་མ་བྱས་པར་གང་གསུངས་
བཞིན་དཔོན་སློབ་ལྷན་ཅིག་པས་སྨོན་ལམ་གྱི་མཚམས་སྦྱོར་སོགས་ནན་ཏན་མཛད། དེའི་ཚེ་ཐུབ་པའི་དབང་པོའི་རྣམ་ཐར་གྱི་རྗེས་སུ་སློབ་བའི་འདུན་པ་སྦྱངས་པ་ན་སྙིང་སྟོབས་ཀྱི་ཤུགས་ལྷག་པར་འཕེལ་ཏེ། སྐུ་ལུས་ད་ལྟ་རང་གཏོང་སྙམ་
དུ་ཐུགས་ཤིན་ཏུ་རང་པར་གྱུར་ནས་དགེ་སློང་མཁས་མཆོག་ལ་གཞན་ལ་མི་མངོན་་ཨྨི་མངོན་པར་བྱས་ཏེ་ངེད་དོ་ནུབ་ལྟ་བུ་ཞིག་ལ་བསྐྱལ་བཏང་ན་གསུངས་བར། སེམས་ཀྱིས་མ་བཟོད་པ་ཕྱག་འཚལ་ཏེ་ཞུ་བ་ནན་ཆེར་བྱས་ནས་བཤོལ་ཐུབ་མེད་པར་ས་ཐམས་ཅད་སྨུག་ཤིག་གེ་བྱེད་ཅིང། ཤུལ་ན་གདུང་རུས་ཅུང་ཟད་ཙམ་དང་དབུ་སྐྲ་ཉག་མ་གཅིག་
ཙམ་བྱུང། དགེ་བའི་བཤེས་གཉེན་ཕུ་ཆུང་བའི་ཞལ་ནས། དེས་ན་ཤེས་པ་ཆེ་ཆུང། སྒོ་དྲག་ཞན། འདུན་མ་མཁས་མི་མཁས་ཐམས་ཅད་དུས་དེར་གསལ་བ་ཡིན། རང་འཆི་བའི་ཚེ་དགའ་ཡ་ལེ། བྲོད་སུ་རེ་བ་ཅིག་བྱུང་ན་ཤེས་ཆེ་

[042B]འདུན་མ་མཁས། རང་མགོ་ཐོན་པ་ཞེས་བྱ། གསུངས་པ་དང། པཎ་ཆེན་བློ་བཟང་ཆོས་རྒྱན་གྱིས། ཚེ་རིང་དུ་གནས་ན་རྣམ་དཀར་གྱི། །ལམ་བཟང་པོ་སྒྲུབ་པོ་ཤི་ཡང་བདེ། །ལས་བག་ཆགས་བཟང་པོའི་ངང་དུ་འཆི། །ཨ་ལ་
ལ་གསོན་ཤི་སེམས་ལ་སྙོམས། །ཚེ་སྒྲུབ་ཀུན་ཇི་ལྟར་དགྱེས་དགྱེས་མཛོད། །གསུངས་པ་བཞིན་དུ་འཆི་བ་ལ་མི་འཇིགས་པར་མ་ཟད། འགའ་བ་ལྷག་པར་སྐྱེས་པ་འདི་ལྟ་བུ་ནི་ཆོས་པ་རབ་ཀྱི་རྣམ་པར་ཐར་པ་རྗེས་འཇུག་ལ་སྤྲོ་བ་སྐྱེད་པའི་གནས་
ངོ་མཚར་ཅན་ཞིག་གོ་སྐབས་དེར་དགེ་སློང་བྱམས་པ་གཞན་ཞིག་ཏུ་མངགས་བར་སླར་མཇལ་ཨེ་ཐུབ་སྙམ་ཐེ་ཚོམ་དུ་གྱུར་པའི་ཚེ་དུས་ཚོད་ཅིག་བཟུང་སྟེ་འདི་ལ་ཕྱིར་འབྱོར་བ་གྱིས་དང་སྐྱོན་མེད་གསུང་བ་ཡང་དེ་ཁོ་ན་བཞིན་དུ་གྱུར། དེ་ནས་
མི་མང་གི་གཏམ་ལ་ཆ་བཞག་མེད། ངེད་རང་བར་སྐབས་སུ་བླ་མའི་སྐུ་དོན་ལ་འགྲོ་བསྡད་མང་ཙམ་བྱེད་དགོས་བྱུང་བས་རྟ་རེ་ཞོན་པ་མ་གཏོགས། སྔར་གྱི་རུ་སྟོད་མའི་དགེ་ཚུལ་དབྱུག་བ་བཟུང་ནས་འགྲོ་མཁན་དེ་ཡིན་པས། ད་དགོན་དང་
ཁང་གཞིས་ཐམས་ཅད་བླ་མ་ལ་ཕུལ་ཏེ། ངེད་རང་སྔོན་གྱི་འཕྲོ་དེ་དང་མཚམས་སྦྱར་ཏེ། བཀའ་གདམས་གོང་མ་རྣམས་ཀྱིས་བློ་ཕུགས་ཆོས་ལ་གཏད། ཆོས་ཕུགས་སྦྲང་ལ་གཏད། སྤྲང་ཕུགས་ཤི་ལ་གཏད། ཤི་ཕུགས་བྲོག་
སྟོང་ཞིག་ལ་གཏད། གསུངས་པ་ལྟར་གྱི་གཏད་པ་བཞི་པོ་དེ་རང་གི་སྨོན་པའི་མཐིལ་རང་ཡིན་པས། དེ་ལ་བསྒྱུར་བཀོད་མ་བྱེད་གསུངས་ཏེ་ཞལ་བཀོད་གནང་བ་མི་འགྱུར་བའི་ཆེད་དུ་ཡི་གེར་བཀོད་ཅིང། ཐ་ན་བུ་སློབ་རྣམས་ཀྱིས་བདུན་ཚིགས་

[043A]༄༅། །ཀྱི་རིང་ལ་ཞལ་འདོན་གནང་རྒྱུའི་རིམ་པ་ཡང་ཐུན་བཞིར་བཅད་དེ། ཆོས་སྤྱོད་འགའ་ཞིག་ཡན་ལག་བདུན་པ་མཎྜལ་དང་བཅས་པ། རྡོར་སེམས་བསྒོམ་བཟླས། ཆོས་རྒྱལ་གྱི་གཏོར་འབུལ། ལམ་རིམ་སྨོན་
ལམ་དང། བསྟན་འབར་མ། རྐང་པ་དང་པོ་གཉིས་བསྒྱུར་ཏེ་སྤྱོད་འཇུག་སྨོན་ལམ་གསུང་ཚུལ་སོགས་འདོན་སྒྲིགས་ཀྱི་ཡི་གེ་ཚུན་ཆད་ཀྱང་གནང་ནས། བུ་ཕ་ཁྱིམ་དུ་འགྲོ་བ་བཞིན་སྤྲོ་དགའི་གདེང་དང་བཅས་ཏེ་གཟུགས་སྐུའི་བཀོད་
པ་ཉེ་བར་བསྡུས་སོ། །སྔ་མའི་ཞལ་བཀོད་བཞིན་གདུང་ཞག་གསུམ་དུ་བཞུགས་པ་དེའི་རིང་ལ་རླུང་བསེར་བུ་ཕྲ་མོ་ཙམ་ཡང་མི་ལྡང་བ་དང། སྐུ་གདུང་རི་ཁར་གདན་དྲངས་སྐབས་དགོན་པའི་མདུན་ངོས་ནས་འཇའ་ཁ་དོག་སྣ་ལྔ་པ་ཞིག་དང་
རྒྱབ་ནས་འཇའ་དཀར་པོ་ཞིག་ཤར་བ་གཉིས་ཀའི་སྣེ་གཅིག་ཏུ་འདྲེས་ཏེ་ཤར་ནུབ་ཏུ་ཟུག་པའི་ལྟས་ཡ་མཚན་པ་བྱུང། དེ་ནས་ཞག་གཉིས་ཀྱི་མཚམས་སུ་དབུ་སྐྲ་དང་གདུང་རུས་ཀྱི་ལྷག་མ་རེ་ཨེ་ཡོད་སྙམ་དུ་བལྟར་ཕྱིན་པའི་ཚེ། སྔར་རི་ཀླུང་
ཐམས་ཅད་ཁ་བ་འཐུག་པོས་ནོ་ཉོད་པ་ལ། གདུང་བཞུགས་པའི་ཁོར་ཡུག་རྒྱ་ཁྱོན་ཆེ་ཙམ་ཞིག་ཚུན་ཆད་དུ་ཁ་བ་ཅུང་ཟད་ཀྱང་མེད་པར་ས་ཐམས་ཅད་སྨུག་ཤིག་གེ་བྱེད་ཅིང། ཤུལ་ན་གདུང་རུས་ཅུང་ཟད་ཙམ་དང་དབུ་སྐྲ་ཉག་མ་གཅིག་
ཀྱང་མི་འདུག་པར། མི་གཞན་རེ་ཡོང་བ་ཨེ་ཡིན་སྙམ་ནས། མཐའ་འཁོར་དུ་བལྟས་པའི་ཚེ། ཁ་བའི་ནང་དུ་ཁོ་རང་རྣམས་ཕར་འགྲོ་ཚུར་འགྲོའི་རྗེས་མ་གཏོགས་མེད་པའི་རྒྱུ་མཚན་བློའི་ར་བ་ལས་འདས་པར་གྱུར། དེ་སྐབས་བདག་གི་རྨི་

[043B]དང། ཤུལ་དེར་ཟླ་བ་དཀར་ཞིང་གསལ་བ་ཞིག་འཆར་བ་རྨིས་ཏེ་ཁོང་ལ་ལྟ་བ་ཨེ་ཡིན་སྙམ་ཡང། ཞག་ཤས་ཀྱི་འཕྲོར་སྐུ་ཁམས་ལེགས་པར་བདེ་འདུག་ཅེས་པའི་གཏམ་ཞིག་ཐོས་པས་
རྨི་ལྟས་དེ་ཅི་ཡིན་སྙམ་ཐེ་ཚོམ་དུ་གྱུར་ན་ཡང་དེ་སྐབས་གསང་རྒྱ་བྱས་པ་ཡིན་འདུག་པས། རྗེས་སོར་དྲིས་ཚེ་ཞིང་བརྗེས་པའི་དུས་ཚོད་དང་རྨི་ལམ་གཉིས་ཇི་བཞིན་པར་འགྲིག་སྣང་ངོ། །དེ་ནས་བུ་སློབ་རྣམས་ཀྱིས་ཞལ་ཆེམས་བཞིན། སྐྱབས་མགོན་
མཆོག་གི་སྤྲུལ་པའི་སྐུ་གདན་དྲངས་ཏེ་ནོར་རྫས་ཀྱི་སྙིང་པོ་གང་ཡོད་ཕུལ། སྐྱབས་མགོན་མཆོག་ནས་ཀྱང་དམ་པ་ཉིད་ཀྱི་བསྟན་འགྲོར་སྨན་པའི་ཐུགས་ཀྱི་བཞེད་དགོངས་རྣམས་ཇི་བཞིན་འགྲུབ་པའི་སྤྱན་དམིགས་ཀྱི་མཚམས་སྦྱོར་ནན་ཏན་བཀའ་
དྲིན་བསྐྱངས། རྗེས་འཇུག་བུ་སློབ་ཐམས་ཅད་ཀྱིས་ཀྱང་བླ་མའི་བཀའ་དྲིན་རྗེས་སུ་དྲན་པའི་མོས་གུས་ཤུགས་དྲག་པོས་རྒྱུད་བསྐུལ་ཏེ། བླ་མའི་ཐུགས་ཀྱི་དགོངས་པ་རྫོགས་པའི་ཕྱིར་རང་གི་སྒོ་གསུམ་དགེ་བ་སྦྱོར་བའི་བརྩོན་པ་ལྷུར་བླངས་
དེར་མ་ཟད་སྐབས་དེར་ཡུལ་ཕྱོགས་དེར་ཆོས་དོན་དུ་གཉེར་བའི་སྐྱེ་བོ་ཡ་རབ་དམ་པའི་རྣམ་ཐར་གྱི་རྗེས་སུ་བློ་ཁ་ཡར་ཕྱོགས་པའི་རིགས་ལ་ཉིད་ཀྱི་སློབ་མ་དང། སྦྱིན་བདག་ཏུ་མ་གྱུར་པ་མེད་པ་ལྟ་བུ་ཡིན་པས། སོ་སོ་ནས་གདུང་འབུལ་
སོགས་ཀྱི་སྤྲོས་པ་རྒྱ་ཆེན་པོ་བྱེད་འདོད་ཀྱང་ཞལ་ཆེམས་ཀྱི་སྟབས་ཀྱིས་བྱེད་རྒྱུ་མ་བྱུང་བས། རང་རང་གི་ས་ནས་དད་པ་རྩེ་གཅིག་པའི་གསོལ་འདེབས། ཕྱག་མཆོད་བཟླས་བརྗོད་སོགས་དགེ་སྦྱོར་ལ་ཆིག་དྲིལ་དུ་འབད་པ་ཁོ་ན་བྱུང་བས་ཟང་

[044A]༄༅། །ཟིང་མེད་པའི་དགེ་ཚོགས་ཤིན་ཏུ་དངོས་གཙང་བ། འབུར་ཆུང་ཡང་དོན་ཤིན་ཏུ་ཆེན་པོ་དང་ལྡན་པ་ཁོ་ནར་གྱུར་པས་དམ་པ་རྣམས་ཀྱི་ཐབས་ལ་མཁས་པའི་མཛད་པ་ནི་འདི་ལྟ་བུའོ་སྙམ་དུ་ལྷག་པར་ཡང་རྗེས་སུ་ཡེ་
རང་བའི་གནས་སུ་གྱུར་ཏོ། །གོང་དུ་སྨོས་པ་དེ་དག་གི་སྙིང་པོ་མདོར་བསྡུ་ན། ལམ་གྱི་རྩ་བ་བཤེས་གཉེན་བསྟེན་པའི་ཚུལ་ལ་བསམ་སྦྱོར་གཉིས་ལས། དང་པོ་ལ་རྩ་བ་དད་པ་སྦྱངས་པ་དང་བཀའ་དྲིན་རྗེས་སུ་དྲན་པས་གུས་པར་
བྱ་བ་ཞེས་ཡོངས་སུ་གྲགས་པ་དེ་ཉིད་ཚིག་གི་ན་ཡམ་ཙམ་དུ་མ་སོང་བར་བླ་མ་སངས་རྒྱས་སུ་མཐོང་བའི་མོས་གུས་བཅོས་མིན་གྱིས་ཐུགས་རྒྱུད་རང་དབང་མེད་པར་བསྐུལ་བ་དང། སྦྱོར་བས་བསྟེན་ཚུལ་ལ་སྤྱིར་བསམ་པ་ཁྱད་པར་ཅན་གྱི་སྒོ་
ནས། བླ་མའི་བསྙེན་བཀུར་ཁོ་ན་བྱས་པ་ཡང་སྒྲུབ་པའི་མཆོག་ཏུ་འགྱུར་ཏེ། ཇོ་བོ་ཆེན་པོའི་དུས་སུ་འབྲོམ་གྱིས་ལོཙྪ་མཛད་ཅིང། ཨ་མེས་ཀྱིས་ཕྱག་གཡོག་ཁོ་ན་མཛད། དགོན་པ་བས་རྩེ་གཅིག་ཏུ་ཏིང་ངེ་འཛིན་བསྒོམས་ཀྱང་རྟོགས་
པ་སྔ་མ་གཉིས་མཐོ་བར་བྱུང་བ་བླ་མའི་བྱིན་རླབས་ཡིན་པར་གསུངས་པ་དང། བྱ་ཡུལ་པས་སྤྱན་སྔ་བའི་ཕྱག་གཡོག་ཁོ་ན་ཞུས་པར། འགའ་ཞིག་གིས་འདི་དད་པ་དང་ཤེས་རབ་ཅན་ཞིག་འདུག་པ་ལ། མི་ཚེ་གཡོག་ཏུ་བཏང་བ་མ་ལེགས་
ཞེས་བཤད་པའི་ཚེ། ངའི་བླ་མའི་ཕྱག་གཡོག་ཞུས་པ་དེ་ཆོས་ཡིན་པ་ཁོང་ཚོས་མ་ཤེས་པར་འདུག་གསུང་ནས་རྒྱུན་པར་རྟེན་དགེ་ཚུལ་དུ་བཞུགས་ཏེ། མེ་འབུད་ཐལ་འཕྱགས་ཚུན་ཆད་ཀྱིས་གཡོག་གང་དགོས་ཞུས་པས། ཉིན་གཅིག་

[044B]སོང་བའི་ས་ནས་དེ་ཁོ་ན་ཉིད་ཀྱི་དོན་མངོན་དུ་གྱུར་པར་གསུངས་པ་བཞིན་ནོ། །འོན་ཀྱང་ངོ་བོའི་སྒོ་ནས་ཕྱེ་ན་མདོ་སྡེ་རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང། །སྒྲུབ་པའི་
སྒོ་ནས་བཤེས་གཉེན་བསྟེན་པར་བྱ། །ཞེས་ཟང་ཟིང་གི་མཆོད་པ་བཀུར་སྟིའི་མཆོད་པ། སྒྲུབ་པའི་མཆོད་པ་གསུམ་དུ་དབྱེ་བར་མཛད་པ་དེ་དག་ལས་རེ་རེ་བ་ཙམ་མ་ཡིན་པ་ཆ་ཚང་བ་ཉམས་སུ་བཞེས་ཏེ། ཟས་ནོར་ལོངས་སྤྱོད་གང་རྙེད་
མཐའ་དག་བུ་ས་ལའི་འདབ་མ་ཙམ་ཡང་རང་དོན་དུ་མི་འཆང་བར་བླ་མ་ལ་ཕུལ་བཟང་ཟིང་གི་མཆོད་པ། བླ་མས་སྐུ་གསུང་ཐུགས་ཀྱི་རྟེན་བཞེངས་པ་དང། དགེ་འདུན་གྱི་སྡེ་འཛུགས་པ་སོགས་ཀྱི་ཞབས་འདེགས་ལ་སྐྱོ་ངལ་གྱི་འདུ་ཤེས་ཅུང་ཟད་ཀྱན་

མེད་པར་དཀའ་སྤྱད་རྒྱན་དུ་སོང་བརྟག་ཏུ་ངུའི་རྣམ་ཐར་ལ་འགྲན་བཟོད་པའི་སྒོ་ནས་བཀུར་སྟིའི་མཆོད་པ་དང། བླ་མས་ཇི་ལྟར་གདམས་པ་བཞིན་གྱི་ལམ་ཐུན་མོང་དང་ཐུན་མོང་མ་ཡིན་པའི་ཉམས་ལེན་ལ་རྩེ་གཅིག་ཏུ་གཞོལ་བའི་སྒོ་ནས་རྗེས་
འཇུག་རྣམས་ཀྱང་དེར་འཁྲིད་པར་མཛད་དེ། བཤད་སྒྲུབ་ཟུང་འབྲེལ་གྱི་སྒོ་ནས་བསྟན་པའི་སྙིང་པོ་དྲི་མ་མེད་པ་ཕྱོགས་མཐར་སྤེལ་བ་སྒྲུབ་བའི་མཆོད་པ་སྟེ། སྙིགས་མའི་དུས་འདིར་གསུམ་ག་རེ་རེའི་ཆ་ལ་ཡང། གཞན་གྱིས་འགྲན་མི་
བཟོད་པ་དེ་ལྟ་བུ་ཞིག་མཛད་དེ། བཤེས་གཉེན་བསྟེན་ཚུལ་གྱི་ཆོས་སྐོར་ཡོངས་སུ་རྫོགས་པའི་དཔག་བསམ་གྱི་ལྗོན་པ་ཆེན་པོ་ཉེ་བར་འཁྲུངས་པ་ལས། ལུང་དང་རྟོགས་པའི་ཡོན་ཏན་གྱི་ཡལ་ག་ཕྱོགས་བཅུར་རྒྱས་ཤིང། རྣམ་པར་དཀར་

[045A]༄༅། །པའི་མཛད་འཕྲིན་གྱི་མེ་ཏོག་མངོན་བར་བཞད་པས་གྲགས་སྙན་གྱི་དྲི་བསུང་ཕྱོགས་ཀྱི་འཁོར་ལོ་ཀུན་ཏུ་ཁྱབ་པར་གྱུར་ཏོ། །ཞེས་བྱ་བ་ནི་རྣམ་པར་ཐར་བའི་སྙིང་པོ་མདོར་བསྡུས་པའི་དོན་གྱི་དེ་ཁོ་ན་ཉིད་ཡིན་ནོ། །སྨྲས་པ། ཐུབ་པ་
ཀུན་གྱི་ཡེ་ཤེས་གཅིག་གྱུར་འཇམ་དབྱངས་ཉིན་མོར་བྱེད་པའི་འོད་།རིས་སུ་མཆད་འཇིག་རྟེན་ཀུན་ལ་སྣང་བའི་གོ་འཕང་མཆོག་སྦྱིན་ཡང། །དང་སེམས་འདབ་བརྒྱ་བཞད་པའི་ཚལ་དུ་ལྷག་པར་འགྱུར་བའི་རོལ་རྩེད་ཀྱིས། །ཡོན་ཏན་སྒྲང་རྩིའི་དོག་པ་རྒྱ་ཆེན་
གྲགས་པའི་བསུང་དང་ལྷན་ཅིག་རྒྱས། །རྩ་བ་དམ་ཚིག་རྨད་བྱུང་སྡོང་བུ་ལས། །དངོས་གྲུབ་རྣམ་གཉིས་ཡལ་ག་བརྒྱར་བྲེས་པའི། །ངོ་མཚར་བྱང་ཆུབ་རྡོ་རྗེས་རབ་བསྔགས་ཏེ། །གཞན་གྱིས་ཆེད་དུ་བརྗོད་ལ་ལྟོས་ཅི་འཚལ། །འོན་ཀྱང་ཕྲ་རགས་སྲིད་པའི་
མཚོ་བརྒལ་ཏེ། །སྐུ་གསུམ་ནོར་བུའི་གླིང་དུ་བགྲོད་པའི་ཐབས་།བླ་མའི་ལམ་གྱི་གྲུ་གཟིངས་མཚོན་པའི་ཕྱིར། །ཁྱོད་ཀྱི་རྟོགས་པ་བརྗོད་པ་འདི་བྱས་སོ། །བླ་མའི་བླ་མར་གྱུར་པ་མཐོན་པོའི་སྤོར། །བྱིན་རླབས་ཆུ་བོ་གྱེན་དུ་མི་འདྲོངས་པས། །མོས་
གུས་ཐུགས་ཀྱི་གཤོང་བུར་འཁྱིལ་བ་ལས། །ཉམས་དང་རྟོགས་པའི་རྩི་བཅུད་དང་པོར་འཁྲུངས། །འཕྲལ་སྣང་དམ་པར་བཅོས་པའི་ཡོན་ཏན་ཚོགས། །དབྱར་གྱི་ཤྭ་འོད་རྡོལ་འདྲ་མང་ན་ཡང། །བཤེས་གཉེན་གངས་ཀྱི་རི་ལས་དལ་འབབ་རྒྱུན། །མ་དྲོས་
ཀླུང་དུ་འཁྱིལ་བ་ཁྱོད་ཉིད་ཙམ། །མོས་གུས་གདེངས་ཅན་དབང་པོའི་སྲུབ་ཐག་གིས། །བླ་མའི་བྱིན་རླབས་རི་བོ་མནྤཱར། །མདོ་སྔགས་ཆོས་ཀྱི་རྒྱ་མཚོར་བསྒྲིལ་པ་ལས། །མཁས་དང་གྲུབ་པའི་སྣང་བྱེད་ཟུང་དུ་ཤར། །ལུང་དང་རྟོགས་པའི་བྡགྦ་ཉིད་སྟོན་པའི་ཆོས། །དེ་ཉིད་སྨྲ་དང་སྒྲུབ་བས་འཛིན་ན་ཡང། །གདུགས་དང་གླིང་བུའི་གར་འཆམ་མི་ལྡན་པས། །བསྟན་འཛིན་ཆེན་པོ་མིན་ཞེས་སུ་ཞིག་སྨྲ། །སྒྲོ་གདུགས་ཟླུམ་པོར་བསྐོར་བའི་མ་ཡཱུ་ར། །རང་སྐད་གླིང་བུ་བསྒྱུར་བ་གཞན་གྱིས་
གསོས༑ ༑སྟག་རྔ་བརྡེབས་པ་ནགས་ཀྱི་ཤྭ་ནས་ཀྱང། །སྙིགས་དུས་ཆེན་པོ་དག་ལ་འཕྱ་བ་བཞིན། །མཐའ་ཡས་ཡོན་ཏན་ཚོགས་ཀྱིས་ནོར་འཛིན་ཁྱོན། །ཟབ་མོ་བླ་མའི་ལམ་གྱི་གོམ་གཅིག་གིས། །རྣམ་གནོན་སྤས་པའི་བརྟུལ་ཞུགས་མིའུ་ཐུང་
འདིས༑ ༑ཆེར་རློམ་དྲེགས་པའི་སྟོབས་ལྡན་འོག་ཏུ་བཅིངས། །ལྷག་བསམ་རྩེ་གཅིག་སྙིང་སྟོབས་གོ་བགོས་ཏེ། །དཔང་པོ་གཉིས་ཀྱི་གཙོ་བོ་ཉེར་བཟུང་ནས། །རྡོ་རྗེ་གསུམ་གྱི་མཚམས་ལས་མི་འདའ་བས། །གཏད་པ་བཞི་ཡི་དགོངས་པ་མཐའ་རུ་འཁྱོལ་
ལྷ་གཅིག་དའི་པཾ་ཀཱ་རའི་བཞེད་དགོས་བཞིན། །ལྷ་ཆོས་བདུན་ལྡན་བཀའ་གདམས་སྲོལ་འཛིན་བ། །ལྷ་མིའི་མགོན་ཞིག་འདི་ན་མཆིས་སོ་ཞེས། །ལྷ་ཡུལ་ན་ཡང་སྙན་པའི་རོལ་མོ་འཁྲོལ། །ཨེ་མ་ཚུལ་ཁྲིམས་པད་མའི་སྦུབས་ལྟར་གཙང། །མང་དུ་
མཁྱེན་པ་ནམ་མཁའི་མཐའ་ལྟར་ཡངས། །གཞན་ཕན་ལྷག་བསམ་ཟླ་བ་ལྟར་དཀར་བ། །དམ་པའི་རྣམ་ཐར་བསམ་གྱིན་རྗེས་ཡི་རང། །དེ་ཕྱིར་ཕྱོགས་ལྷུང་ཉི་ཟླས་ཕྱེད་མིན་པར། །གཟུར་གནས་རྣམ་པར་དཔྱོད་པའི་འགྲམ་ཆང་གིས། །ཕྱེ་བའི་རྟོགས་
བརྗོད་སིནྷུ་ཝ་རའི་ཕྲེང། །ཐར་འདོད་ཡོངས་ཀྱི་མགུལ་པའི་རྒྱན་དུ་མཛོད། །ངན་སོང་སྡུག་བསྔལ་རྦ་ཀློང་འཁྲུགས་པ་ཡི། །སྲིད་པའི་རྒྱ་མཚོར་བྱིང་བའི་ཉམ་ཐག་འགྲོ། །རྣམ་གྲོལ་ཐར་པའི་གླིང་དུ་འཇུག་འདོད་རྣམས། །བཤེས་གཉེན་གྲུ་གཟིངས་

[]ཨ་༄༅། །མཆོག་དང་འཕྲད་གྱུར་ཅིག་དོན་གཉིས་ལྷུན་གྲུབ་སྦྲང་རྩིའི་སྙིང་པོ་ཅན། །ཚོགས་གཉིས་འདབ་བརྒྱའི་ཕྲེང་བ་བཞད་པ་ཡི། །ཐེག་མཆོག་རྣལ་འབྱོར་སྤྱོད་པ་པད་མོའི་ཚལ། །བཤེས་གཉེན་ཉིན་བྱེད་འོད་དང་
འགྲོགས་གྱུར་ཅིག་གང་ལ་བརྟེན་ན་བདེ་ཆེན་ཡེ་ཤེས་ཀྱི། །རང་འོད་དག་པ་རབ་འབྱམས་བརྟན་གཡོའི་ཁམས། །ཀུན་ལ་དབང་བསྒྱུར་རྒྱལ་པོའི་གནས་འཐོབ་པ། །བཤེས་གཉེན་དཀྱིལ་འཁོར་བདག་པོས་སྐྱོང་གྱུར་ཅིག་ཅེས་མཁས་པ་དང་
གྲུབ་པ་ཟུང་དུ་འཇུག་པའི་སྒོ་ནས་རྒྱལ་བའི་བསྟན་པ་འཛིན་སྐྱོང་སྤེལ་བར་བྱེད་པས་མཚན་དང་དོན་མཐུན་པའི་སྐྱེས་མཆོག་དམ་པ་གང་གི་རྟོགས་པ་བརྗོད་པ་ལེགས་ཚོགས་སྒོ་འབྱེད་ཅེས་བྱ་བ་འདི་ནི། དམ་པ་ཉིད་ཀྱི་གསུང་གི་བདུད་རྩིས་འཚོ་བའི་གླ་སློབ་དུ་མ་དང། ཁྱད་པར་དད་བརྩོན་བློ་དང་ལྡན་
པ་རབ་འབྱམས་པ་དཔལ་ལྡན་གྲགས་བས་ཡང་ཡང་ནན་གྱིས་བསྐུལ་བའི་ངོར། བཙུན་པ་དཀོན་མཆོག་བསྟན་པའི་སྒྲོན་མེས་དབེན་གནས་ཡིད་དགའ་ཆོས་འཛིན་དུ་སྦྱར་བའི་ཡི་གེ་པ་ནི་དགེ་སློང་དཀོན་མཆོག་ཀུན་དགས་བགྱིས་པ་འདི་ཡང། ཐར་འདོད་རྣམས་ལམ་གྱི་རྩ་བ་བཤེས་གཉེན་
བསྟེན་ཚུལ་གྱི་ཐོག་མའི་རྟེན་འབྲེལ་ལེགས་པར་འགྲིག་པའི་རྒྱུར་གྱུར་ཅིག་ །།﻿
[001A]༄༅། །ངེས་པ་དོན་གྱི་བཤེས་གཉེན་ཆེན་པོ་མཁས་གྲུབ་བསྟན་འཛིན་པའི་རྟོགས་པ་བརྗོད་པ་ལེགས་ཚོགས་སྒོ་འབྱེད་ཅེས་བྱ་བ་བཞུགས་སོ། །

[001] །མཚན་དཔེའི་དཔལ་གྱི་ཆ་ཤས་ཡོངས་གང་ཕྱག་རྒྱའི་རི་དྭགས་གཟུགས་ཀྱིས་མཛེས། །དམིགས་མེད་མཁའ་ལ་བདེ་ཆེན་སྙིང་རྗེའི་སྒྱུ་འཕྲུལ་རླུང་གི་བགྲོད་པ་བརྟེན། །རྣམ་པ་ཀུན་
ཏུ་འཕེལ་འགྲིབ་སྣང་བས་འགོག་པ་མེད་པར་རྟག་འཆང་བ། །རྡོ་རྗེ་འཆང་དབང་ཞབས་སྐྱེས་ཀུནྡ་དད་པའི་ཟུར་ཕུད་རྒྱན་དུ་རོལ། །དེ་ཉིད་དུར་སྨྲིག་འཆང་བའི་ཟོལ་བརྟེན་པ། །འཇམ་དབྱངས་བསྟན་པའི་པདྨ་བཞད་
པའི་གཉེན། །འཇིགས་མེད་དབང་པོ་སྲིད་ཞིའི་གཙུག་གི་རྒྱན། །དེང་ནས་བྱང་ཆུབ་བར་གྱི་མགོན་མཛོད་ཅིག་ཡོན་ཏན་ཀུན་གྱི་གཞིར་གྱུར་དྲིན་ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་
མཐོང་ནས་འབད་པ་དུ་མ་ཡིས། །གུས་པ་ཆེན་པོས་ཚུལ་བཞིན་བསྟེན་པ་ལས། །དེ་ཡི་འབྲས་བུ་རྒྱལ་བའི་དགོངས་པ་བཞིན། །ཐུན་མོང་ལམ་གྱི་གཙོ་བོ་རྣམ་གསུམ་དང། །གསང་ཆེན་རིམ་གཉིས་རྣལ་འབྱོར་

[002A] །མཐར་སོན་པས། །མཁས་པས་ཤིང་གྲུབ་བསྙེས་བསྟན་འཛིན་མཆོག་དེར་འདུད། །ཁེངས་དྲེག་འདོད་པའི་ཕྱོགས་སུམ་ལྷུང་བས། །ནོར་བཟང་བ་ཆེད་ཟླར་གྱུར་པ་དེ་ཡི་གཏམ། །རང་བཞིན་
གསོང་པོར་བརྗོད་པའི་བདེན་ཚིག་གིས། །ཐར་འདོད་འཇུག་ངོགས་མ་ནོར་དབྱེ་བར་བྱ། །དེ་ཡང་སྔོན་རྒྱ་གང་འཕགས་པའི་ཡུལ་དུ་མཁས་ཤིང་གྲུབ་པའི་སྐྱེས་བུ་བསམ་གྱིས་མི་ཁྱབ་པ་བྱོན་པ་རྣམས་བསྟན་པའི་བྱུང་རིམ་ལྟ་བུ་
སྤྱིའི་ལོ་རྒྱུས་ཀྱི་ཁོངས་སུ་ཐོར་བུ་ཐོར་བུར་བྱུང་བའམ། རྣམ་ཐར་དང་འབྲེལ་བའི་བསྟོད་པ་ཉུང་ཤས་རེ་དང། གདམས་པའི་བརྒྱུད་རིམ་ལྟ་བུར་བྱུང་བ་རྣམས་ཁོག་བསྒྲིགས་ཏེ། རྣམ་ཐར་གྱི་ངག་རྒྱུན་ཙམ་བྱུང་བ་
ལས་པཎ་གྲུབ་རེ་རེ་བཞིན་གྱི་རྣམ་ཐར་སོ་སོར་བསྒྲིགས་པའི་སྲོལ་མ་བྱུང་ངོ། །འོན་ཀྱང་དེའི་ཚེ་གདུལ་བྱ་རྣམས་དབང་པོ་རྣོ་བས་ཕྱོགས་རེ་རེ་ཙམ་གྱི་སྒོ་ནས་ཀྱང་བླ་མའི་ཡོན་ཏན་དཔོག་ནུས་ཤིང། སྐྱེས་བུ་དམ་པ་དེ་དག་གིས་

[002B] ཟབ་མོའི་རྟོགས་པ་མངོན་དུ་གྱུར་པའི་གྲུབ་འབྲས་སོགས་བསྟན་པ་ལ་ཕྱག་རྗེས་རྒྱ་ཆེར་བཞག་པ་དང། དེ་ལ་བརྟེན་པའི་གྲགས་སྙན་འཇིག་
རྟེན་ཀུན་ལ་རི་མོར་བྲིས་པ་བཞིན་དུ་གནས་པས་རྣམ་ཐར་གྱི་ཡི་གེ་ལོགས་སུ་བཀོད་པ་ལམ་ལྟོས་སོ། །དེ་ནས་དུས་ཀྱི་ལང་ཚོ་རིམ་གྱིས་སྙིགས་མའི་མཐའ་ལ་གཞོལ་བས། དམ་པ་དང་དམ་པ་མ་ཡིན་པའི་བྱེ་བྲག་བྱེད་པ་ཉུང་བར་
གྱུར་པ་ན། སྐྱེས་བུ་དམ་པ་རྣམས་ཀྱིས་དེའི་དབྱེ་བ་ཤེས་པ་དང། བཤེས་གཉེན་ལ་དད་པ་འཕེལ་ཞིང་དེའི་མཛད་པའི་རྗེས་སུ་སློབ་པའི་ཕྱིར་བླ་མ་སོ་སོའི་རྣམ་ཐར་རེ་བསྒྲིགས་པའི་སྲོལ་ཕྱེ་བ་ཡིན་པར་སྣང། དེ་ལས་ཀྱང་ད་དུང་
ཆེས་ཤིན་ཏུ་སྙིགས་མར་གྱུར་པ་ན་སྐྱེ་བོ་རྣམས་བླང་དོར་འབྱེད་པའི་བློའི་ནུས་པ་ཆུང་ཞིང། ཆགས་སྡང་གི་ཀུན་རྟོག་གཡོ་བའི་ཕྱོགས་སུ་ལྷུང་སྟེ་དགྲ་འདུལ་གཉེན་སྦྱོང་དང། ཟང་ཟིང་གི་འདུ་འགོང་ཙམ་ལ་སྙིང་པོར་བྱེད་
པའི་ངན་རྟོག་འདོད་པའི་ཕུགས་སུ་འཚང་བའི་རང་མདངས་ཀྱིས་བླ་མའི་རྣམ་ཐར་སྒྲིག་ཚུལ་སོགས་ཀྱང་སྲིད་ཀྱི་ཁེ་གྲགས་ཁོ་ན་རྩལ་དུ་བཏོན་པའི་གཏམ་གྱི་སྦྱོར་བ་མང་དུ་སྤྲོ་བར་སྣང་བ་ནི་བློ་གཟུ་བོར་གནས་ཤིང་བློ་གྲོས་ཀྱི་རྩལ་
དང་ལྡན་པ་རྣམས་མགུ་བསྐྱེད་པའི་ཐབས་སུ་མི་འགྱུར་ཏེ། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས། སྐྱོན་མང་དུག་གི་ཚེར་མའི་ཚོགས་འཁྲིགས་ཀྱང། །ཡོན་ཏན་ཡོངས་འདུའི་ཚུལ་བཞིན་

[003A]༄༅། །སྒྲོ་བཏགས་ཏེ། །དབྱར་སྐྱེས་རྔ་གསང་སྟོང་ལྟར་ཆེར་སྒྲོགས་བའི། །རྣམ་ཐར་ཚུལ་ལ་ཁོ་བོ་ཡིད་མཆེས། །དམ་པའི་སྙིང་ལ་འཇིགས་པ་སྦྱིན་བྱེད་པ། །དུག་གསུམ་ཆང་གིས་
རབ་ཏུ་མྱོས་པ་ཡི། །ཟློས་གར་མངོན་པར་བསྒྱུར་ཀྱང་ཚུལ་བསྟན་ཞེས། །ཡོལ་བའི་ཕག་ཏུ་འཆེལ་ལའང་བདག་མི་དད། །མདོ་རྒྱུད་དམ་པའི་གཞུང་དང་བསྟུན་པ་ན། །མངོན་མཐོའི་འབྲས་བཟང་བསྐྲུན་
པའི་ས་བོན་ཀྱང། །རྣམ་པར་མྱགས་མདོ་འོན་ཀྱང་ཀུན་མཁྱེན་དུ། །རློམ་ཞིང་གསལ་བར་སྒྲོགས་ལའང་བདག་མི་མགུ། །གཏི་མུག་མུན་པས་ཡིད་བསླད་ངོ་ཚ་བྲལ། །བག་མེད་སྨྱོན་པའི་རྣམ་
འགྱུར་སྣ་ཚོགས་ཀྱང། །ཐེག་མཆོག་གསང་བའི་རྣལ་འབྱོར་སྤྱོད་པ་ཞེས། །གྱ་གུའི་རྣམ་ཐར་ཚུལ་ལའང་བདག་མི་མོས། །ཆགས་སྡང་བ་རླིང་པོའི་ཐུགས་རྒྱུད་ཞོ་འཐུང་བུའི། །རུས་པར་འགྲན་ཀྱང་
གསུང་འཇམ་ཞི་དུལ་ཙན། །དུར་སྨྲིག་གིས་མཛེས་ཚེར་མ་དར་གཏུམ་ཅན། །འཕྱོན་མའི་རྣམ་ཐར་ཚུལ་ལའང་བདག་མི་དགའ། །ཞེས་གསུངས་བ་ལྟར་རོ། །དེས་ན་སྔོན་གྱི་དམ་པ་རྣམས་ཀྱི་མཛད་པ་
རྣམ་ཐར་ནི། འགའ་ཞིག་གིས་དལ་འབྱོར་རྙེད་དཀའི་ཆོས་སྐོར་ལ་རྩལ་དུ་བཏོན་པའི་ཁུངས་ནས་ས་ལམ་གྱི་རྟོགས་པ་གཞན་ཐམས་ཅད་རྡོལ་བལྟ་བུ། ལ་ལས་མི་རྟག་པ་ཁོ་ན་གཙོ་བོར་བསྒོམ་པས། དེ་ལ་མྱོང་བ་

[003B] འགའ་ཞིག་ལ་རང་གི་སེམས་ཉིད་ངོ་སྤྲད་པ་ན་དེའི་ཤུགས་ཀྱིས་སྒྲོ་འདོག་ཐམས་ཅད་ལྷག་མ་མེད་པར་ཆོད་དེ་གྲུབ་པའི་གོ་འཕང་འཐོན་པོར་གྱུར་པ་སོགས་གདམས་པ་རང་
རང་གི་བཀའ་བབས་མི་འདྲ་བའི་ལོ་རྒྱུས་སྣ་ཚོགས་ཡོད་ལ། དཔལ་ནཱ་རོ་བ། མཉམ་མེད་ཇོ་བོ་ཆེན་པོ། །འབྲོམ་སྟོན་རྒྱལ་བའི་འབྱུང་གནས། མི་ལ་བཞད་པའི་རྡོ་རྗེ་སོགས་ཕལ་ཆེར་བཤེས་གཉེན་དམ་པ་དཀའ་བ་བརྒྱ་ཕྲག་གི་སྒོ་ནས་བསམ་སྦྱོར་གཉིས་ཀྱིས་ཚུལ་བཞིན་
དུ་བསྟེན་པ་ཁོ་ན་ལམ་གྱི་སྲོག་ཏུ་བྱས་པའི་སྟོབས་ཀྱིས་ལུང་དང་རྟོགས་པའི་ཡོན་ཏན་མ་ལུས་པའི་གཏེར་དུ་གྱུར་ཅིང། རྣམ་པར་དཀར་བའི་འཕྲིན་ལས་ས་སྟེང་ཀུན་ཏུ་ཁྱབ་པ་བྱུང་ངོ། །དེས་ན་ཐེག་པ་ཆེ་ཆུང་མདོ་སྔགས་གང་གི་དབང་དུ་བྱས་ཀྱང་ཡང་དག་པའི་ལམ་གྱི་
རྟོགས་པ་ཁྱད་པར་ཅན་སྐྱེ་བ་ལ་དེའི་རྨང་གཞི་ལྟ་བུ་ལམ་གྱི་རྩ་བ་བཤེས་གཉེན་བསྟེན་ཚུལ་འདི་ཉིད་ལ་ཆིག་དྲིལ་དུ་འབད་དགོས་པ་ནི་རྒྱལ་བའི་དགོངས་པ་མཐར་ཐུག་ཡིན་ཏེ། ཆོས་ཡང་དག་པར་སྡུད་པ་ལས། སངས་རྒྱས་ཆོས་རྣམས་དགེ་བའི་བཤེས་ལ་བསྟེན་ཏོ་
ཞེས༑ ༑ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུངས། །ཞེས་སྟོན་པ་ཡང་དག་པར་རྫོགས་པའི་སངས་རྒྱས་ཀྱིས་ཀྱང་ཐོག་མར་རྒྱུ་བཤེས་གཉེན་བསྟེན་ཚུལ་ཕྱིན་ཅི་མ་ལོག་པར་ཉམས་སུ་བསྟར་བ་དེའི་འབྲས་བུ་རང་རྒྱུད་ལ་སྤངས་རྟོགས་ཀྱི་ཡོན་ཏན་མཐར་ཕྱིན་
པ་བརྙེས་ཏེ། རང་གིས་ཇི་ལྟར་མངོན་དུ་མཛད་པའི་ཐབས་ཀྱི་རིམ་པ་དེ་ཉིད་གདུལ་བྱ་རྣམས་ལ་སྟོན་པ་མཛད་པ་ཡིན་ནོ། །སྔོན་བྱོན་དམ་པའི་སྐྱེ་བོ་དེ་དག་གི་རྣམ་པར་ཐར་པ་ཇི་ལྟ་བ་བཞིན་དུ་བདག་ཉིད་ཆེན་པོ་འདིས་ཀྱང་ད་ལྟའི་སྐྱེ་བོ་ཡང་དག་པའི་

[004A]༄༅། །ལམ་གྱི་རྨང་གཞི་འགྲམ་རྩ་ཟད་པའི་ཁང་རུལ་བཞིན་དུ་གྱུར་པ་ལ་ཅི་ཡང་མི་སེམས་པར་མན་ངག་ཟབ་ཟབ་མོ་ཁོ་ན་ལ་མཐོ་སྙེགས་སུ་བྱེད་པའི་ལུགས་དོར་ཏེ། ཐོག་མ་ཁོ་ནར་མགོ་བཤེས་གཉེན་བསྟེན་ཚུལ་འདི་ལ་རྟེན་འབྲེལ་
གྱི་ཆ་ཕྲ་མོ་ཙམ་ཡང་མ་འཆུག་བར་གཞོན་ནུ་ནོར་བཟང་གི་རྣམ་ཐར་ལས་འབྱུང་བ་བཞིན་དུ་ཕྱག་ལེན་ལ་འདེབས་པར་མཛད་པ་ནི། རྣམ་པར་ཐར་པ་གཞན་ཐམས་ཅད་ཀྱི་རྩ་བ་དང་སྙིང་པོ་ལྟ་བུར་སྣང་བས། དེའི་གནས་ཚུལ་གྱི་གཞུང་བསྲིངས་ཞིང་
དེ་ལ་བརྟེན་ནས་ལུང་རྟོགས་ཀྱི་ཡོན་ཏན་བརྙེས་ཚུལ་དང། བསྟན་འགྲོར་ཕན་པ་རླབས་པོ་ཆེ་མཛད་པ་སོགས་ཡན་ལག་གི་ཚུལ་དུ་བྱས་ཏེ་འགོད་པར་བྱའོ། །དེ་ལ་གང་དུ་འཁྲུངས་པའི་གནས་ནི་མདོ་སྨད་ལྷོ་རྒྱུད་ཀྱི་སའི་ཆ་མཛོད་དགེ་སྨད་དུ་གྲགས་པའི་
ནང་ཚན་རུ་སྟོད་མའི་ཤོག་ཏུ་ཡབ་མཛོད་བསྒོམ་པ་རྒྱལ་དང། ཡུམ་འབྲུག་མོ་སྐྱིད་གཉིས་ཀྱི་སྲས་སུ་ཆུ་མོ་ཕག་གི་ལོར་སྐུ་འཁྲུངས། ཡབ་ཡུམ་གཉིས་ཀ་ཡང་རང་བཞིན་གྱིས་ཆོས་ལ་དཀར་ཞིང་གྱིས་ཆོས་ལ་དཀར་ཞིང་སྡིག་སྤྱོད་ལ་འཛེམ་པ་སོགས་ཡ་རབས་ཀྱི་ངང་
ཚུལ་ཅན་གཉིས་ཡིན་ལ། འབྱོར་པ་ཧ་ཅང་མི་ཆེ་ཡང་དབུལ་པས་ཉམ་ཐག་པ་ཡང་མ་ཡིན་པས་བར་མར་གནས་པ་ཞིག་སྟེ། དེ་ཡང་འདུལ་བ་ལུང་ལས། ཧ་ཅང་ཕྱུག་པོའི་ཁྱིམ་དང་ནི། །དབུལ་བའི་ཁྱིམ་དུ་མི་བསྐྱེ་བར། །བར་མའི་ཁྱིམ་དུ་སྐྱེ་
འགྱུར་ཞིང། །རྟག་ཏུ་རབ་བྱུང་མང་བར་ཤོག་ཅེས་མཐའ་གཉིས་ཀྲ་མི་གནས་པའི་ཁྱིམ་དེ་ལྟ་བུར་སྐྱེས་པ་ནི་རབ་ཏུ་བྱུང་ཞིང་ཆོས་སྒྲུབ་པ་དང་རྗེས་སུ་མཐུན་པར་སངས་རྒྱས་བཅོམ་ལྡན་འདས་ཀྱིས་བསྔགས་པར་མཛད་དོ། །ལྷུམས་སུ་གནས་

[004B] ཡུལ་མི་གཞན་འགའ་ཞིག་ལ་ཡང་རྨི་ལྟས་ངོ་མཚར་བ་ཅི་རིགས་བྱུང་ཞིང། ཁྱད་པར་སྐུ་
འཁྲུངས་པའི་མཚན་མོ་དེར་ཁུ་བོ་རྒྱལ་མཚན་ཟེར་བའི་དགེ་སློང་བ་སྒྲེས་པོ་རྗེ་བཙུན་མ་སྒྲོལ་མ་ཡི་དམ་གྱི་ལྷར་བཟུང་སྟེ་རྒྱུན་དུ་བསྙེན་སྒྲུབ་ལ་འབད་པས། བྱིན་རླབས་ཀྱི་རྟགས་མཚན་ཅི་རིགས་ཐོབ་པ་ཞིག་ཡོད་པ་དེའི་རྨི་ལམ་དུ་སྒོམ་བརྒྱལ་ཚང་གི་
ཁྱིམ་གྱི་ཕུན་སྟོན་པའི་གསེར་སྐུ་ཞིག་བཞུགས་པ་ལ་མི་མང་པོས་མཇལ་ཞིང། རྒྱ་མོའི་ཆ་བྱད་ཅན་གྱི་བུ་མོ་འགའ་ཞིག་གིས་ཁྲུས་གསོལ་བྱེད་པ་རྨིས་ཏེ། ཕྱིར་ཉིན་ཞོག་ཀ་དེའི་གནས་ཚུལ་བཤད་བཞིན་པའི་ཐོག་ཏུ་སྒོམ་བ་རྒྱལ་འོངས་ཏེ། ངེད་ལ་བུ་
ཆུང་ཞིག་སྐྱེས་ཡོད་པས་དེར་ཁྲུས་ཤིག་བྱེད་དགོས་བྱས་པར། ཁོང་ཡང་ཡ་མཚན་དུ་གྱུར་ཏེ། དེ་མ་ཐག་དགའ་བཞིན་དུ་སོང་ནས་རྡོ་རྗེ་རྣམ་པར་འཇོམས་པའི་གཟུང་ཆུས་ཁྲུས་དང་མནོལ་བསང་བདུག་པ་སོགས་བྱས། ཕ་མ་གཉིས་ལ་ཡང་གཙང་སྦྲ་
གལ་ཆེ་ཚུལ་ནན་ཏན་གྱིས་བཤད། རྨི་ལམ་རྗེས་མ་འདི་ནི་འབྱུང་འགྱུར་དང་མཐུན་པའི་མཚན་མ་དོན་ཆེན་པོ་དང་ལྡན་པ་ཞིག་ཏུ་མངོན་ཏེ། ལུང་རྣམ་འབྱེད་ལས། རྒྱལ་བ་སྟོན་པ་དེ་ཡི་བསྟན་བཅོས་ནི། །མདོ་དང་ཆོས་མངོན་ཡིན་གསུངས་འདུལ་བ་ནི། །
སྟོན་དང་བསྟན་པ་ཉིད་ཡིན། །ཞེས་དང། སོ་སོར་ཐར་པའི་མདོ་ལས། ང་ནི་མྱ་ངན་འདས་འོག་ན། །འདི་ནི་ཁྱོད་ཀྱི་སྟོན་པ་ཞེས། །རང་བྱུང་ཉིད་ཀྱིས་གུས་བཅད་པར། །ནན་ཏན་དགེ་སློང་ཚོགས་མདུན་བསྟོད། །ཅེས་རྗོད་བྱེད་འདུལ་བའི་

[005A]༄༅། །སྡེ་སྣོད་དང། །བརྗོད་བྱ་ལྷག་པའི་ཚུལ་ཁྲིམས་གཉིས་ནི་བསྟན་པའི་གཞི་དང་སྟོན་པའི་དོད་དུ་གསུངས་ལ། དེའི་རྒྱུ་མཚན་གྱིས་འདུལ་བ་འཛིན་པ་ཆེན་པོ་དག་ལ་མཉམ་མེད་ཐུབ་པ་རིན་པོ་ཆེའི་ཆོས་ཀྱི་རྒྱལ་ཚབ་ཏུ་དབང་བསྐུར་
བ་ཞེས་འདུལ་བའི་སྡེ་སྣོད་ཀུན་ཏུ་བསྔགས་པ་རྒྱ་ཆེར་མཛད་ཅིང། ཁྱད་པར་དུ་གསོ་སྦྱོང་གི་གཞི་ལས། འདུལ་བ་འཛིན་པ་དང། མདོ་སྡེ་འཛིན་པ་དང། མ་མོ་འཛིན་པ། ཞེས་པ་ནས། སྟོན་བ་འདས་པས་དེའི་བསྟན་པ་ལ་འདི་ནི་སྟོན་པ་དང་
འདི་ནི་རྟེན་ཡིན་ཏེ། ཞེས་ཐུབ་པས་སངས་རྒྱས་བཅོམ་ལྡན་འདས་ཀྱི་གདུང་འཚོབ་ཏུ་གསུངས་པ་དང། སྐུ་བརྙན་ཡང་ཀུན་རྫོབ་པའི་སངས་རྒྱས་ཞེས་སངས་རྒྱས་ཀྱི་སྣོད་དུ་བྱས་པ་འབྲེལ་ཤིན་ཏུ་མཚུངས་སོ། །ཡུམ་གྱི་རྨི་ལམ་ཡང་སྐབས་དེར་ཡུལ་
ཕྱོགས་སུ་བུ་ཚོང་ཆེར་མ་དན་བའི་དུས་ཡིན་པས་རྨིས་པ་བདེན་ངེས་ཡིན་ལ། དེ་ལྟ་ན་རྗེའི་རྣམ་ཐར་སོགས་སུའང་འབྱུང་བ་ལྟར་དོན་ཤིན་ཏུ་ཆེའོ། །ཆུང་དུའི་དུས་ནས་བྱིས་པ་ཕལ་བ་དང་མི་འདྲ་བར་སྦྱོར་བ་གཙང་ཞིང་མཐོང་ན་ཡིད་དུ་འཐད་པ་ཞིག་ཡོད་
པས༑ ཐམས་ཅད་ཀྱིས་ཀྱང་འདི་ཆོས་ཀྱི་བག་ཆགས་ཅན་ཞིག་ཏུ་འདུག་ཅེས་གླེང་བ་བྱུང། རིམ་གྱིས་སྐྱེད་བསྲིངས་ཏེ་ཅུང་ཟད་ནར་སོན་པ་ན་ནེའུ་ལྡང་རྣམས་དང་ལྷན་ཅིག་རྩེད་མོ་བྱེད་པའི་སྟེ་ཡང་གཡམ་པ་སྒོར་མོའི་སྟེང་དུ་དཀར་གོང་སྤུངས་བས་མཎྜལ་
འབུལ་བ་སོགས་སྐབས་དེར་མཐོང་འདྲིས་འོང་དོན་མེད་པའི་ཆོས་མཐུན་གྱི་རྩེད་མོ་སྣ་ཚོགས་བྱེད་པ་བྱུང། འདི་ནི་སྔར་སྒྲུབ་པ་ལ་གཞོལ་བ་དང། སྐུ་ཚེ་འདིར་ཡང་སྒྲུབ་པའི་རྒྱལ་མཚན་བསྒྲེངས་པར་འགྱུར་བའི་རྟེན་འབྲེལ་གནད་ཅན་ཞིག་སྟེ་

[005B] །གཉེར་པ་འདི་འདྲ་ཡོད་ཟེར་བ་དག་ལས་བག་ཆགས་གོང་མར་གྱུར་པ་ཞིག་གོ། །དགུང་ལོ་བརྒྱད་པ་ལྕགས་རྟའི་ལོར་བར་མ་རབ་བྱུང་གི་ཚུལ་ཁྲིམས་བཞེས་ཤིང་མཚན་བསྟན་འཛིན་སེང་གེ་བཏགས། །སྐབས་དེན་བསྲུང་བྱའི་
མཚམས་སོགས་དྲི་བའི་ཡུལ་འཕྲལ་དུ་མི་རྙེད་པས་ཐུགས་འཚོར་ཞིང་ལ་ལས་འདི་ལྟར་བྱེད་མི་རུང་ཟེར་བར་བྱུང་བར། དེ་མ་ཐག་ནས་དགའ་བཞིན་དུ་དེའི་ཚིག་དང་དུ་བླངས་ཏེ་སྦོང་ཅི་ཐུབ་མཛད། འདི་ནི་སྐྱེ་བའི་ཕྲེང་བར་འཆལ་ཚུལ་སྤོང་བ་ལ་གོམས་པ་ངང་དུ་གྱུར་པའི་
རྣམ་ཐར་ཏེ། ད་ལྟ་འདུལ་བའི་གཞུང་ལུགས་རྒྱ་ཆེན་པོ་ལ་སྦྱངས་པ་མཐར་སོན་དུ་རློམ་པ་མང་པོ་ཡང། གང་ན་གནང་བའི་ཆ་ཞིག་ཡོད་སྙམ་དུ་ཡང་ཆ་འབའ་ཞིག་གི་སྒྲུབ་བྱེད་ཚོལ་བ་ནི་ཕུགས་རུལ་བའི་རྟགས་ཡིན་པས། ལག་ལེན་དོགས་མཐའ་ནས་བྱེད་
དགོས་པར་ཀུན་མཁྱེན་མཚོ་སྣ་བ་དང། རྗེ་ཡབ་སྲས་ཀྱིས་གསུངས་སོ། །ཀློག་སློབ་ཕན་ཡང་ཀློག་གི་སློབ་དཔོན་དེ་ལ་གུས་པ་ཆེ་ཞིང། དེས་གང་གསུངས་ཐམས་ཅད་དོ་གལ་ཆེན་པོས་ཐུགས་ལ་བཅིངས་ཏེ་བརྩོན་པ་ལྷུར་མཛད་པས། མ་འགྱང་བར་ཕྲལ་
ཀློག་སྦྱར་ཀློག་ཀུན་ལ་བྱང་ཞིང། དེའི་ཞར་བྱུང་ལ་ཡུལ་ཕྱོགས་སུ་དར་ཆ་ཆེ་བའི་ཆོས་སྤྱོད་སོགས་ཀྱང་ཕལ་ཆེར་ཐུགས་ལ་ཆུད་པར་མཛད། ཀློག་གི་སློབ་དཔོན་དེ་ཉིད་རྗེས་སོར་འདས་པའི་སྐབས་སུ་གནས་དེར་བཞུགས་མེད་ཀྱང། གསན་མ་ཐག་ཏུ་ཕེབས་
ནས་གདུང་གི་ཞབས་ལ་འཇུས་ཏེ། མཆི་མའི་རྒྱུན་བཅད་པར་དཀའ་བའི་གདུང་ཤུགས་དྲག་པོ་དང་བཅས་སྨོན་ལམ་དང་གསོལ་བ་བཏབ། ཕྱོགས་དཔེན་པར་གདུང་གི་ཆ་ཐམས་ཅད་དྲི་བཟང་གི་ཆུས་ལེགས་པར་བཀྲུས་ཏེ་གནས་ཡིག་འགོད་པ་སོགས་བཀུར་སྟིའི་རིམ་

[006A]༄༅། །གྲོ་ཕལ་པའི་བློར་མི་ཤོང་བ་ལྟ་བུ་མཛད། ད་ལྟ་མཐའ་དབུས་ཀུན་ཏུ་ཀློག་གི་སློབ་དཔོན་ལ་བླ་མར་བརྩི་བ་ཤིན་ཏུ་དཀོན་པས། ཆོས་ལ་འཇུག་པའི་ཐོག་མ་རང་ནས་དེའི་རྟེན་འབྲེལ་རྣམ་པ་གཞན་དུ་འགྲོ་བ་མང་ཡང། དམ་
པ་འདི་ནི་གཞན་གྱིས་བཅོས་པ་ལ་མ་ལྟོས་པར། དེ་ལ་ཡང་བླ་མར་འཛིན་པ་ཞིག་ཤུགས་འབྱུང་དུ་ཡོད་པ་ནི། སྐྱེ་བོ་ཅོལ་ཆུང་བཀྲ་ཤིས་དང་དགེ་མཚན་གྱི་ལྟ་བ་ལ་གོམས་པ་འགའ་ཞིག་ཆུ་ཟོམ་རེ་དང་ཕྲད་བཙམ་ལ་རྟེན་འབྲེལ་འགྲིག་པར་སྒྲོགས་
པ་ལྟ་བུམ་ཡིན་པར་རྗེ་བླ་མས་གསུངས་པ་བཞིན། དེ་ནི་འདི་ཕྱིའི་ལེགས་ཚོགས་ཇི་སྙེད་པའི་རྟེན་འབྲེལ་ལེགས་པར་འགྲིགས་པ་ཁོ་ན་ཡིན་ནོ། །དེས་ན་བདག་ལེགས་སུ་འདོད་པ་རྣམས་ཀྱིས་ཀློག་སློབ་པའི་སློབ་དཔོན་ལ་ཡང་ཤིན་ཏུ་གུས་པར་བྱ་དགོས་ཏེ། སློབ་
དཔོན་ཨ་ནུས། བསླབ་པ་ཀུན་གྱི་གཞི་འཛིན་ཅིང། །རིག་བྱེད་སྨྲ་བ་རྣམས་ཀྱི་རྒྱུ། །མིང་ཚིག་བརྗོད་པ་ཀུན་གྱི་གཞི། །ཡི་གེའི་སྦྱོར་བ་བཤད་པར་བྱ། །གསུངས་པ་བཞིན་ཐོས་བསམ་སྒོམ་པ་མཐའ་དག་འདིའི་སྟེང་ནས་བྱེད་དགོས་པས་བཀའ་
དྲིན་ངོས་ཟིན་པར་གྱིས་ཤིག་ཀློག་ཕེར་བ་ཙམ་མ་ཡིན་པར་སུམ་རྟགས་ལ་ཡང་ཞིབ་ཐིགས་སུ་སྦྱངས་པས། སྔོན་འཇུག་རྗེས་འཇུག་ཕོ་མོ་མ་ནིང་གི་དབྱེ་བ་སོགས་གཙུག་ལག་གི་གནད་ལ་གོ་བ་གཏིང་ཚུགས་བ་བྱུང། བྱིས་པ་ཆུང་ངུའི་དུས་
ནས་སྔ་མའི་ལས་འབྲེལ་གྱི་དབང་གིས་རྗེ་བཙུན་འཇམ་པའི་དབྱངས་ལ་ལྷག་པར་དད་པ་ཆེ་བ་ཞིག་ཡོད་པས། ལན་ཅིག་སྨན་པ་ཞིག་གིས་སྨན་འཐུ་བར་མངགས་པ་ན། གཟེར་འཇོམས་མེ་ཏོག་ཁ་དོག་དམར་སེར་ཅན་གྱིས་རི་ཀླུང་ཐམས་ཅད་གང་བའི་

[006B] དེའི་ཞིང་ཁམས་སོགས་རྗེས་སུ་དྲན་པའི་དད་གུས་ཀྱིས་བསུ་གཡོ་བ་བྱུང། འདི་ནི་སྔོན་བཅོམ་ལྡན་འདས་ཀྱི་དུས་ན་ཚོགས་སུ་མེ་ཏོག་སྔོན་པོ་བྲིམས་པ་སྣང་བའི་རྐྱེན་གྱིས་
སྔ་མའི་བག་ཆགས་སད་དེ་ཟད་པར་སྔོན་པོའི་ཏིང་ངེ་འཛིན་གྲུབ་པའི་བྱུང་བ་དང་ཆ་འདྲའོ། །ན་ཚོད་གཞོན་ནུའི་སྐབས་དེར་ཡང་རེས་འགའ་རྗེ་བཙུན་འཇམ་དབྱངས་ཀྱི་སྐུའི་རྣམ་པ་ཡིད་ལ་བྱས་པ་ན་ཕྱོགས་མཚམས་ཐམས་ཅད་འཇམ་དབྱངས་ཀྱི་སྐུ་ཆེ་ཆུང་སྣ་ཚོགས་ཀྱིས་
གོ་མཚམས་མེད་པར་གང་ནས་བཞུགས་པའི་ཉམས་དང། ཡང་སྤྱན་རས་གཟིགས་ཀྱི་སྐུའི་རྣམ་པ་ཡིད་ལ་བྱས་པ་ན། སྔ་མའི་སྣང་བ་གནས་གྱུར་ཏེ་སྤྱན་རས་གཟིགས་ཀྱི་སྐུ་དེ་ལྟ་བུས་གཏམས་པ་དང། དེ་བཞིན་དུ་ཕྱག་རྡོར་གྱི་སྐུ་དེ་འདྲ་བས་ཡོངས་སུ་གང་
བ་སོགས་ཕལ་མོ་ཆེ་ཞིག་ཞལ་གཟིགས་སུ་སྒྲོགས་པའི་ཚོད་ཀྱི་སྣང་བ་དེ་འདྲ་བ་ནར་མར་འབྱུང་བ་ཞིག་ཡོད་ཀྱང། དམ་པ་འདི་ནི་ཐུགས་ཤིན་ཏུ་སྒམ་པས་དེ་ལ་མཚར་དུ་མི་འཛིན་པར། དཔེར་ན་རྒྱང་རིང་པོའི་གྲོང་ལ་སོགས་པའི་བཀོད་པ་ཡིད་ངོར་ལམ་གྱིས་
ཤར་བ་དང་འདྲ་བར་ཉམས་དང་དོན་སྤྱིའི་སྣང་བ་ཙམ་ཡིན་པས། གཏད་པ་ཆེར་མེད་དགོངས་ཏེ་བཏང་སྙོམས་སུ་འཇོག་པ་གནང། དགུང་ལོ་བཅོ་བརྒྱད་པ་ལྕགས་འབྲུག་གི་ལོ། །མཁས་པ་དང་གྲུབ་པ་མ་ལུས་པའི་གཙུག་གི་ནོར་བུ། །ཁམས་གསུམ་
ཆོས་ཀྱི་རྒྱལ་པོ་སྐྱབས་མགོན་རྡོ་རྗེ་འཆང་རྗེ་བཙུན་དཀོན་མཆོག་འཇིགས་མེད་དབང་པོ་མཛོད་དགེའི་དགོན་པར་ཆིབས་ཀྱི་ཁ་ལོ་བསྒྱུར་བའི་ཚེ་ཞལ་གྱི་དཀྱིལ་འཁོར་མཇལ་པ་ན། ལན་གཅིག་མ་ཡིན་པར་རིགས་ཀྱི་བདག་པོར་གྱུར་པའི་བག་ཆགས་ཀྱིས་ཚད་མེད་པའི་

[007A]༄༅། །མོས་གུས་དྲག་པོས་ཡིད་རང་དབང་མེད་པར་གཡོས་ཏེ་དད་པའི་མཆིམ་འཁྲུག་ཅིང་ལུས་ཀྱི་བ་སྦུ་གཡོ་བ་བྱུང། དམ་པ་ཉིད་ཀྱི་ཞལ་ནས་ཀྱང། དེ་སྐབས་སྐྱབས་མགོན་རིན་པོ་ཆེའི་ཞལ་མཇལ་མ་ཐག་ཚེ་འདི་
སྣང་གི་ཤེས་པ་འགག་འགྲོ་བ་ལྟ་བུའི་དད་པ་སྐྱེས་ཤིང། དེ་ནས་བཟུང་སྟེ་ཉིན་མཚན་ཐམས་ཅད་དུ་ཀུན་མཁྱེན་འཇམ་དབྱངས་བཞད་པ་བརྗེད་མ་མྱོང་ཞེས་གསུངས་འདུག་པ་ནི་རྣམ་དཔྱོད་ཅན་ཞིག་གིས་བལྟས་ན་ངོ་མཐར་བའི་རྣམ་ཐར་ཆེན་
པོ་ཡིན་ཏེ། འདིའི་དད་པ་སྐྱེ་ཚུལ་ཡང། ད་ལྟའི་སྐྱེ་བོ་རྒོད་པའི་ཁ་ལ་བལྟས་ན་རྒོད་བྲེ་ཞིང། ངུ་བའི་ཁ་ལ་བལྟས་ན་ངུ་བྲོ་བ་རྣམས་ཀྱི་དད་པ་གཡམ་ལ་རྒྱུག་གི་དགའ་ལྷང་ལྷང་བ་དེ་ཙམ་མ་ཡིན་པར། སློབ་དཔོན་འཕགས་པ་
ལྷས༑ གཟུར་གནས་བློ་ལྡན་དོན་གཉེར་བ། །ཞེས་གསུངས་པ་ལྟར། བློ་གཟུ་བོར་གནས་པས་ཚེ་འདི་སྣང་གི་བྱ་བྱེད་སོགས་རང་གི་འདོད་དབང་ཐམས་ཅད་རྦད་ཆོད་བྱས་ཏེ། སྒོ་གསུམ་གྱི་བྱ་བ་མཐའ་དག་བླ་མའི་དབང་དུ་བཞག་ནས་
བདག་ཉིད་བྲན་དུ་དབུལ་ཞིང་དེའི་རྗེས་སུ་འཇུག་པ། ཅི་གསུང་གི་མཚམས་ལས་མི་འདའ་བ་ནི་སྣོད་ལྡན་སློབ་མའི་མཚན་ཉིད་ཀྱི་གཙོ་བོ། ཡོན་ཏན་ཐམས་ཅད་བསྲུང་ཞིང་འཕེལ་བར་བྱེད་པའི་རྨང་གཞིའི་དད་པ་རྣལ་མའི་སྐྱེ་ཚུལ་ཡིན་ནོ། །དེར་
མ་ཟད་ཉིན་མཚན་ཀུན་ཏུ་བླ་མ་བརྗེད་མ་མྱོང་གསུང་པ་ཡང་དམ་པའི་རང་རྟགས་བླ་ན་མེད་པ་ཡིན་ཏེ། དཔེར་ན་བཀའ་གདམས་ཀྱི་དགེ་བའི་བཤེས་གཉེན་རྨོག་ལྕོག་པའི་ཞལ་ནས། སྤྱན་རས་གཟིགས་དཀར་ན་དཀར། ཀྱཻ་རྡོ་རྗེ་སྔོན་སྔོ། རྗེ་

[007B] ད་ནི་གང་དུ་གནས་ཀྱང་བླ་མའི་སྣང་བ་དང་འབྲལ་མ་མྱོང་བས་ཚེ་གཅིག་གི་སངས་རྒྱས་དེ་ད་ཡོང་བ་འདྲ་ཞེས་གསུངས་པ་བཞིན་ནོ། །དེ་ནས་མཛོད་གེའི་དགོན་པ་སྤྱིས་གསོལ་བ་བཏབ་པ་བཞིན་སྐྱབས་མགོན་རྡོ་རྗེ་
འཆང་རྗེ་བཙུན་འཇིགས་མེད་དབང་པོ་ཉིད་དཀྱིལ་འཁོར་གྱི་འཁོར་ལོའི་བདག་པོར་བཞེངས་ཏེ། བཅོམ་ལྡན་འདས་དཔལ་རྡོ་རྗེ་འཇིགས་མཛད་ལྷ་བཅུ་གསུམ་མའི་སྨིན་བྱེད་དབང་གི་རིམ་པ་སྟ་གོན་དང་བཅས་རྒྱས་པར་སྩལ་བའི་དབང་གྲལ་དུ་
བཞུགས་ནས་ལེགས་པར་གསན། དེ་སྐབས་བན་གཞོན་དཀྱུས་མའི་གྲས་ཡིན་པས་མཐའ་གྲལ་ཙམ་ལས་མ་ཐོབ་ཀྱང་ལེགས་པར་བསྒྲིམས་ཏེ་གསན་པས་དབང་བརྡ་ཇི་བཞིན་པར་འཕྲོད། བླ་མ་འདི་ལྟ་བུ་དང་ས་ཁྱད་ཉེ་བ་འདི་ནས་ད་བར་དུ་མ་
མཇལ་བར་ས་འོག་དུ་བསྡད་པ་ཨེ་ཡིན་སྙམ་གདུང་བ་དྲག་པོ་དང། གསུང་བཤད་ཕྱག་ལེན་ཀུན་གྱིས་ཡིད་གཏིང་ནས་ཕྲོགས་པས་མོས་གུས་སྤེལ་མས་མཆི་མ་ཡང་ཡང་འཆོར་འབྱུང། ཆོས་ཉན་པ་བླ་དཔོན་ཆེ་དགུ་མང་པོ་ཡོད་ཀྱང། སྒྲ་བ་སྒྱུར་མར་
པས༑ མགྲོན་གྱི་གཙོ་བོ་ཨ་པོ་མཐུ་ཆེན་ཡིན་གསུངས་པ་དང། སྐྱོ་སྟོན་བསོད་ནམས་བླ་མས། དོན་གྱི་དབང་དེ་ལ་བསྒྲོན་གྱིས་ཐོབ་སོང། ཚིག་གི་དབང་དེ་ཁྱེད་རང་རྣམས་ཉོན་གསུངས་པ་ལྟར། དབང་གི་རྟོགས་པ་རྣམ་མ་སྐྱེས་པའི་རྡོ་རྗེ་
སློབ་མ་མཆོག་ཏུ་གྱུར་པ་ནི་འདི་ཉིད་ཡིན་པ་སླར་རིམ་པས་གསལ་བར་གྱུར་པ་དེ་ཡིན་ནོ། །དེ་ནས་དགུང་ལོ་ཉི་ཤུ་ཙམ་ལ་ཡོངས་ཀྱི་དགེ་བའི་བཤེས་གཉིན་འདུལ་བ་འཛིན་པ་ཆེན་པོ་མཁས་གྲུབ་རིན་ཆེན་པའི་ཞལ་སྔ་ནས་ཀྱི་དྲུང་ནས་འོག་མ་རྣམས་བསྐྱར་

[008A]༄༅། །བསྒྲུབ་ཀྱི་ཐོག་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་བཞེས་ཏེ་མཚན་མཁས་གྲུབ་བསྟན་འཛིན་དུ་བཏགས། དངོས་བླངས་ལས་འདས་པའི་ཕམ་འདྲ་དང་བཤགས་བྱའི་ཉེས་བྱས་རྣམས་དང། བླངས་པའི་
ཕྱོགས་མཐུན་གྱི་བསྡམ་བྱའི་ཉེས་བྱས། ལྟུང་མེད་སོ་སོའི་དམིགས་བསལ་སོགས། །མདོར་ན་གཞི་བཅུ་ལས་གྱུར་པའི་གནང་བཀག་གི་བཅས་མཚམས་ཕྲ་ཞིང་ཕྲ་བ་མཐའ་དག་དྲི་གཏུག་ཞིབ་ཏུ་བྱས་ཏེ་ཕྱག་ལེན་ལ་བཏབ། ཆོས་མཐུན་གྱི་
སྤྱོད་པ་རྣམ་པར་དག་པ་ལ་བཤེས་གཉེན་པ་ཡང་ཐུགས་ཤིན་ཏུ་དགྱེས་ཏེ་སྤྱན་གྱི་འབྲས་བུ་བཞིན་དུ་བསྐྱངས། དམ་པ་དེ་ཉིད་ཀྱི་དྲུང་དུ་བཞུགས་ཏེ་ལོ་མཚམས་མཛད་ནས་ཉིན་རེ་བཞིན་ཚ་རྟིང་ཁར་བྱང་ཆུབ་བདེ་ལམ་གྱི་སྟེང་ནས་ཁྲིད་དམིགས་གང་
འཚམ་རེ་གསན། དེའི་ཉམས་རྟོགས་གོ་བསྡུར་གྱིས་གེགས་སེལ་བོགས་འབྱིན་གྱི་སྒོ་ནས་རྒྱུད་དང་འབྱོར་ངེས་གནང་སྟེ། ཡང་ཁྲིད་ཀྱི་འཕྲོ་སྐྱོང་བ་སོགས་མདོར་ན་འཇམ་དཔལ་ཞལ་ལུང་ལས། བློ་གསར་བ་ལ་དགེ་རྒན་གྱིས་སྦྱོར་གཞུང་
མཛུབ་ཁྲིད་བྱེད་པ་ལྟ་བུའི་བཅས་བདེ་སླ་ཆོས་སུམ་སོང་བ་དགོས་པར་གསུངས་པ་ལྟར། བཤད་ལུང་ལ་ཁྲིད་དུ་བཏགས་པ་ཙམ་མ་ཡིན་པར་སྨན་པ་མཁས་པས་ལག་ལེན་ངོ་སྦྲོད་བྱེད་པ་ལྟ་བུ་དམར་ཁྲིད་ཀྱི་ལུགས་སུ་གསན་ཅིང་སྐྱོང་བར་མཛད་
རྡོར་སེམས་སྒོམ་བཟླས་དང་འབྲེལ་པའི་ཡིག་བརྒྱ་འབུམ་ཕྲག་སོགས་སྔོན་འགྲོའི་ཆོས་བཞི་ལ་ནན་ཏན་མཛད་ཅིང། ཁྱད་པར་བཤགས་སྦྱང་ལ་འགྲུས་བར་མཛད། ཐུན་མཚམས་སུ་བཀའ་གདམས་ཕ་ཆོས་བུ་ཆོས་སོགས་དམ་པ་གོང་མ་བདག་པོའི་རྣམ་

[008B] སྲོད་ཐོ་རངས་གཉིས་སུ་ཡིག་དྲུག་གི་རྣལ་འབྱོར་གཙོ་བོར་བྱས། རི་བོ་དགེ་ལྡན་པའི་བསྟན་འཛིན་ཆེན་པོ་མཐའ་དག་གི་རྣམ་ཐར་ཕྱག་བཞེས་ལ་ཟུང་འཇུག་ངོར་བུའི་གླིང་དུ་བགྲོད་པའི་ལམ་གྱི་དེད་དཔོན་ལྟ་བུར་
དཔལ་རྡོ་རྗེ་འཇིགས་བྱེད་ཆེན་པའི་བསྙེན་སྒྲུབ་རྣམ་པར་དག་པ་རེ་སྒྲུབ་པའི་སྔོན་འགྲོ་ལྟ་བུར་བྱེད་དགོས་པས། ལོ་མཚམས་ཀྱི་མཇུག་གི་ཆ་ལ་དེའི་བསྙེན་པ་ཁ་སྐོང་གི་སྦྱིན་སྲེག་དང་བཅས་གྲངས་བསགས་པ་ཙམ་མ་ཡིན་པས་གནད་དུ་འགྲོ་ངེས་པ་
གནང༑ མཚམས་གྲོལ་ནས་རང་ཡུལ་དུ་ཕེབས་ཏེ་ལོ་ཤས་དགུན་གྱི་རིང་ལ་སྐུ་མཚམས་དང། སྟོན་དབྱིད་ཀྱང་ཟླ་མཚམས་རེ་ལྟ་བུ་མཆག་པར་བྱེས། སྐབས་ཤིག་ཏུ་སྐྱབས་མགོན་རྡོ་རྗེ་འཆང་ཆེན་པོར་མཇལ་རྒྱུའི་དོན་ལ་ཆེད་གཏད་ཀྱིས་བཀྲ་ཤིས་
འཁྱིལ་དུ་ཕེབས། མཚན་མོ་རྨི་ལམ་དུ་འཇམ་དབྱངས་དམར་སེར་གྱི་སྐུ་ཤིན་ཏུ་བྱོན་ལེགས་འོད་ཟེར་འཕྲོ་བ་ཞིག་དང་མཇལ་བར་རྨིས། ཕྱི་ཉིན་མཇལ་ཁར་ཕེབས་པ་ན་གཟིམས་འགག་པ་རྣམས་ཀྱིས་གཞན་མའི་མཇལ་བ་ཆེ་ཕྲ་རྣམས་ནང་དུ་མངགས་
ཀྱང༑ འདི་བ་ཡུན་རིང་པོར་བཀག་སྟེ་ནང་དུ་མ་བཏང། ཐབས་མཁས་ཀྱི་ཞུ་བ་ནན་ཏན་བྱས་ཀྱང་ཚིག་རྩུབ་མོས་སྤྱོ་བ་སོགས་འོ་བརྒྱལ་ཤིན་ཏུ་ཆེ་བར་བྱུང། འོན་ཀྱང་སྡོང་པོ་བཀོད་པ་ལས། འདི་ནི་བདག་གི་དགེ་བཤེས་ཆོས་སྨྲ་བ། །ཆོས་ཀུན་
ཡོན་ཏན་ཡོངས་སུ་སྟོན་བྱེད་དེ། །བྱང་ཆུབ་སེམས་དཔའི་སྤྱོད་ལམ་ཡོངས་སྟོན་པ། །ཡིན་ཞེས་སེམས་གཅིག་བསམ་ནས་འདིར་འོངས་སོ། །འདི་དག་བསྐྱེད་པས་བདག་གི་མ་ལྟ་བུ། །ཡོན་ཏན་འོ་མ་ལྡུད་པས་མ་མ་འདྲ། །བྱང་ཆུབ་ཡན་ལག་ཡོངས་

[009A]༄༅། །སུ་སྦྱོང་བ་ཡིན། །དགེ་བཤེས་འདི་དག་གནོད་པ་རྣམ་པར་བཟློག་རྒ་ཤི་ཐར་བྱེད་སྨན་པ་ལྟ་བུ་སྟེ། །བདུད་རྩིའི་ཆར་འབེབས་ལྷ་དབང་བརྒྱ་བྱིན་འདྲ། །ཟླ་ཉ་ལྟ་བུར་དཀར་པོའི་ཆོས་ཀྱིས་རྒྱས། །ཞི་
བའི་ཕྱོགས་སྟོན་ཉི་མ་གསལ་བ་འདྲ། །དགྲ་དང་གྲོགས་ལ་རི་བོ་འདྲ་བ་སྟེ། །རྒྱ་མཚོ་བཞིན་དུ་མི་འཁྲུགས་སེམས་དང་ལྡན། །ཡོངས་སུ་སྐྱོང་དང་མཉན་པ་འདྲ་བ་ཞེས། །དེ་འདྲའི་སེམས་ཀྱིས་ནོར་བཟང་འདིར་འོངས་སོ། །བྱང་
ཆུབ་སེམས་དཔའ་བདག་གི་བློ་སྐྱེད་པ། །སངས་རྒྱས་སྲས་པོ་བྱང་ཆུབ་སྐྱེད་བྱེད་པ། །འདི་དག་བདག་བཤེས་སངས་རྒྱས་བསྔགས་པ་ཞེས། །དེ་ལྟར་དགེ་བའི་སེམས་ཀྱིས་འདིར་འོངས་སོ། །ཞེས་གསུངས་པའི་དོན་བཞིན་དགེ་བའི་
བཤེས་གཉེན་དང་མཇལ་བའི་ཕན་ཡོན་སྒོ་དུ་མ་ནས་གཟིགས་པས་ཐུགས་དྲངས་ཏེ། དེ་དག་གི་བྱེད་སྤྱོད་སོགས་ལ་ཐུགས་སྣང་ཅི་ཡང་མེད་པར་བླ་མ་དང་ནམ་ཞིག་མཇལ་སྙམ་པའི་འདུན་པ་རྩེ་གཅིག་གིས་ཡུན་རིང་པོར་སྒུག་སྡོད་བྱས་
མཚམས་ཤིག་ལ་གཞན་གྱི་མཇལ་བ་མང་པོ་ཞིག་ནང་དུ་བཏང་སོང་བའི་རྗེས་ལ་ཞན་ནས་ཕེབས་པས་བཀའ་ཆོས་ཤིག་གནང་རྒྱུར་ཆོས་ཉན་པ་མང་དུ་འཚོགས་ཡོད་པ་དེའི་ཕྱི་མཐའི་སྒོ་འགྲམ་ཞིག་ཏུ་བཞུགས་པ་ན། སྐྱབས་མགོན་རྡོ་རྗེ་འཆང་
ནས་གཟིགས་ཏེ་སྐུ་མདུན་པ་ཞིག་ལ་བཀའ་ཕེབས་ནས་ནང་དུ་བོས་ཏེ་ཆོས་ཉན་པའི་མདུན་གྲལ་ཞིག་ཏུ་འཇོག་པར་མཛད། འཇམ་དབྱངས་དམར་སེར་གྱི་རྗེས་གནང་ཞིག་གནང་བྱུང་བས་བླ་མ་འཇམ་པའི་དབྱངས་དངོས་སུ་མཐོང་བའི་མོས་གུས་དང་

[009B] ཡབ་སྲས་མཇལ་བའི་རྟོགས་པ་བརྗོད་པའི་འཁྲི་ཤིང་ལས། ཀུ་བཻ་ར་སོགས་སྨིན་མ་གཡོ་ལྡན་པས། །དེར་ནི་མངོན་པར་འཇུག་འདོད་བཟློག་གྱུར་པ། །བཞིན་ནི་མཛེས་བྲལ་བརྗོད་པ་
འཁྲུག་གྱུར་པའི། །ས་བདག་མཆོག་ཏུ་གཟི་བྱིན་མེད་པར་གྱུར། །རྒྱལ་བའི་བཀའ་ཡིས་དེ་དག་རྣམས་ཀྱིས་བཏང། །ཅི་ཞིག་ལྟར་སྟེས་དེ་མདུན་ས་གཞི་ཐོབ། །ཟས་གཙང་སྤྱི་བོས་དེ་ལ་ཕྱག་འཚལ་ནས། །དེ་ཡི་མདུན་ན་རབ་དང་སེམས་
ཀྱིས་གནས། །ཞེས་གསུངས་པ་ལྟ་བུ་ཞིག་བྱུང། ཚུལ་འདི་ནི་སྔོན་ཁྱད་དགེའི་དཔོན་སློབ་རིན་པོ་ཆེ་ཀུན་མཁྱེན་འཇམ་དབྱངས་བཞད་པ་མཇལ་བར་ཕེབས་སྐབས་གཤིན་རྗེའི་གཤེད་དམར་པོ་དང་མཇལ་བ་ཞིག་རྨིས་པས། རྗེས་སོར་མི་ཏྲའི་དབང་གི་
མགོ་དེ་ནས་བརྩམས་ཏེ་གནང་བ་དང་འགྲིག་པ་ལྟར། ངེས་པའི་དོན་དུ་བླ་མ་དང་གཙོ་བོ་ཐ་མི་དད་པ་ལས་གསང་སྔགས་ཟབ་མོ་ཉན་པའི་རྡོ་རྗེ་སློབ་མ་མཆོག་ཏུ་སྒྲུབ་པའི་གཏན་ཚིགས་འཁྲུལ་པ་མེད་པའོ། །དེ་ཕྱིན་ཆད་ཀྱང་སྐྱབས་མགོན་མཆོག་དང་
ནམ་མཇལ་རེས་ཀྱིས་འཇམ་པའི་དབྱངས་རྨི་ལམ་དུ་འབྱུང་བ་ཞིག་ཡོད་ལ། བཀའ་ཆོས་ཀྱི་ཐོག་མ་ཡང་འཇམ་དཔལ་གཤིན་རྗེའི་གཤེད་ཀྱི་དབང་ནས་བརྩམས་པ་སོགས་བློའི་ནོར་ཅན་རྣམས་ཀྱིས་བརྟགས་ན་གུང་བསྒྲིག་རྒྱུ་མང་དུ་ཡོད་དམ་སྙམ་
དེ་ནས་ཉམས་མགུར་གྱི་ཁྲིད། སྨན་ཆོག་བསྡུས་པའི་ལུང་སོགས་ཆོས་བཀའ་གཞན་ཡང་ཅི་རིགས་གསན་ཏེ་ཕྱིར་ཕེབས། རྩ་བའི་བླ་མ་དགོན་ལི་མཁས་མཆོག་རིན་པོ་ཆེ་ཡུན་རིང་པོར་བསྙུང་ཚུལ་བཞེས་སྐབས་ཉིན་མཚན་མེད་པར་བསྙུང་གཡོག་གང་

[010A]༄༅། །དྲག་སུས་ཀྱང་དོ་ཟླ་མི་ཐུབ་བ་ཞིག་གནང། སྔར་ཚོགས་བསགས་སྒྲིབ་སྦྱང་ཇི་ཙམ་འབད་པ་ལས་ཀྱང་ད་རེས་ཀྱི་བསྙུན་གཡོག་བྱས་པ་དེ་སྒྲིབ་པ་དག་ཚབ་དང། བྱིན་རླབས་འཇུག་ཚབ་བླ་ལྷག་ཏུ་ཆེ་བའི་རྟགས་མཚན་མང་དུ་བྱུང་བ་ན་
བླ་མས་འདི་ལྟར་གནང་བ་འདི་བདག་གི་སྒྲིབ་པ་འདག་པའི་ཐབས་ཁོ་ནར་འདུག་དགོངས་ཏེ་ལྷག་པར་དད་པ་ཇེ་འཕེལ་དང། དཀའ་སྤྱད་ལ་སྦྲོ་ཉམས་ཚ་བས་གདུང་བའི་གླང་ཆེན་བ་ད་མཚོར་འཇུག་པ་ལྟ་བུར་གྱུར། བླ་མ་ཡང་རྒྱུན་པར་ཇོ་བོ་བཀའ་གདམས་པའི་
རྣམ་ཐར་བཞིན་ཡོན་ཏན་ཐམས་ཅད་བུམ་ནང་གི་མར་མེ་ལྟར་སྦས་པ་ཁོ་ན་མཛད་ཀྱང། སྐབས་དེར་སློབ་མའི་རྒྱུད་ཤིན་ཏུ་དག་པར་གཟིགས་པའི་དགོས་དབང་དང། ཧ་ཅང་མཉེས་པའི་སྟོབས་ཀྱིས་གསང་བའི་རྣམ་པར་ཐར་པ་དུ་མ་ལྷུག་པར་གསུངས་ཤིང་འབྱུང་འགྱུར་
གྱི་དོན་ལ་བསླབ་བྱ་མང་པོ་ཡང་ལུང་བསྟན་གྱི་ཚུལ་དུ་སྩལ། ཁྱད་པར་དུ་ཁྱོད་ལ་ཕྱིས་སུ་བྱམས་སྐུ་ཞིག་བཞེངས་པའི་ཁུར་འབབ་རྒྱུ་ཡིན་པས། དེ་དུས་བརྩོན་འགྲུས་ཆེན་པོ་བྱས་ན་དགོས་པ་ཁྱད་པར་ཅན་ཞིག་ཡོང་གསུངས་པ་དང། ཡང་ང་ཇོ་བོ་ཨ་ཏི་ཤ་ལྟ་
བུ་ཞིག་ཡིན་ན་ཁྱོད་འབྲོམ་སྟོན་པ་ལྟ་བུ་ཞིག་རེད། ངེད་གཉིས་སྐྱེ་བ་སྔ་མ་མང་པོར་འབྲེལ་ཡོད་འདུག་ཅིང། ད་དུང་ཡང་མི་འབྲལ་བ་ཞིག་འོང་ཞེས་ཞལ་གྱིས་བཞེས། དེ་དང་མཐུན་པར་བླ་མ་སྐུ་འདས་ནས་ཞག་བདུན་སོང་བའི་མཚམས་སུ་དམ་པ་འདིའི་མནལ་
ལམ་ལ། བླ་མ་ཕེབས་ནས་ཚེ་འདི་དང་བར་དོའི་སྒོམ་ཉམས་ལས་ཀྱང། ཕྱི་མའི་སྒོམ་གྱི་ཉམས་བརྒྱ་འགྱུར་གྱིས་ལྷག་པར་འདུག་གསུངས་པ་དང། ཡང་བླ་མ་ཉིད་ཀྱིས་ཆིབས་དཀར་པོ་ཞིག་བཅིབས། ཁོང་ཡང་ཆིབས་ཀྱི་འཕོང་ལ་བཞག་སྟེ་བདེ་བ་ཅན་དང་

[010B] དེར་ཤིང་ལྔོན་པ་ཞིག་གི་སྟེང་ནས་ཤིང་ཐོག་སེར་བོ་དྲི་དང་ཁ་དོག་ཕུན་སུམ་ཚོགས་པ་ཞིག་ཕྱག་ཏུ་ལྷུང་བྱུང་བ་བཞེས་པས་ཐུགས་རྒྱུད་ལ་སྨྲ་མི་ཤེས་པའི་དགའ་བདེའི་ཉམས་ཁྱད་པར་ཅན་སྐྱེས་པའི་མནལ་ལྟས་ཡ་མཚན་པ་བྱུང་
བླ་མའི་དགོངས་རྫོགས་ཀྱི་བྱ་བྱེད་མཐའ་དག་ཀྱང་ཉིད་ནས་གཙོ་བོར་འགན་ཁུར་བཞེས་ཏེ། རྒྱ་ཆེ་ལ་དངོས་དག་པ་སྦྱོར་དངོས་ཐམས་ཅད་གྲ་འགྲིག་པའི་བཀོད་ཁྱབ་དང། རང་གི་བདོག་པའི་དངོས་པོ་ཕྲན་ཚེགས་ཡོད་པའི་ནང་ནས་ཅུང་དྲག་ཐམས་ཅད་ཀྱང་དེའི་
ཁོངས་སུ་བཏང། དེ་ལྟར་འདས་མཆོད་ཀྱི་སྐོར་མཐའ་དག་པར་ཚགས་སུ་ཚུད་པ་ན། སྔར་བླ་མ་དམ་པ་ཉིད་ནས་ཕྱོགས་འདི་ན་ཁྱེད་རང་གི་རྒྱུན་དུ་བསྟེན་པའི་བླ་མ་ཞིག་ལ། ཁྱད་དགེའི་སྒོམ་ཆེན་རིན་པོ་ཆེའི་དངོས་སློབ། ཁ་གྲོའི་རི་ཁྲོད་པའི་གནས་བརྟན་
པ་འདི་བཤེས་གཉེན་མཚན་ཉིད་དང་ལྡན་པ་ཞིག་ཡིན་པས་དེ་ལ་བརྟེན་ན་ལེགས་གསུངས་ཡོད་པའི་དོན་བཞིན། ཁ་གྲོན་ནང་པར་གྲགས་པའི་འདུལ་འཛིན་ཆེན་པོ་དེ་ཉིད་ཀྱི་དྲུང་དུ་བྱོན། གཟིམས་ཁང་གད་བདར་དང་སྐུ་གསུང་ཐུགས་རྟེན་དགྲམ་ཚུལ་
མཆོད་ཤོམ་རྒྱ་ཆེ་ལ་བཀོང་པས་ཐོན་པ་གཟི་འོད་འབར་ཞིང་ཁོར་ཡུག་ཏུ་དྲི་བཟང་གི་ངད་འཐུལ་བ་ཞིག་བྱས་ཡོད་པ་གཟིགས་མ་ཐག་འདི་འདྲའི་བྱི་དོར་ལེགས་པོ་དང་ཞུས་པ་ན། འོ་བྱི་དོར་དང་མཆོད་ཤོམ་འདི་ལྟར་བྱེད་པ་ཇོ་བོ་བཀའ་གདམས་པའི་ཕྱགས་ལེན་ཡིན་
གསུངས་པས། ལས་འབྲེལ་གྱི་དབང་གིས་གསུང་དེ་ཙམ་ལ་བརྟེན་ནས་ཀྱང་དད་པ་ལྷག་པར་གཡོ་བ་ཞིག་བྱུང། བདེ་ལམ་གྱི་ཁྲིད་ཅིག་ཞུས་པ་དེ་ལན་གནང་རྒྱུར་མ་སོང་བས། སླར་ཡང་བསྐྱར་གྱིས་ཕེབས་ཏེ་གསན་པ་ཤིན་ཏུ་རྒྱུད་ལ་འབྱོར་པས་བློ་འཁུལ་ཆེ་

[011A]༄༅། །བ་བྱུང། དགུང་ལོ་ཉེར་བརྒྱད་པ་ས་སྟག་ལོ། བེ་རི་དབོན་སློབ་རིན་པོ་ཆེའི་མདུན་ནས་བདེ་ལམ་གྱི་ཁྲིད། དགའ་ལྡན་ལྷ་བརྒྱ་མའི་ཁྲིད། འཕོ་ཁྲིད་སོགས་ཁྲིད་དམིགས་དུ་མ་དང། གསང་འདུས་འཁོར་
ཆེན་གཉིས་ཀྱི་དབང། ལྷག་པའི་ལྷ་དང་ཆོས་སྐྱོང་དུ་མའི་རྗེས་གནང་སོགས་ཆོས་བཀའ་མང་དུ་གསན། སངས་རྒྱས་རྣམས་ནི་རྒྱུ་མེད་པར་འགྲོ་བ་ཀུན་ལ་མཉེས་གཤིན་པ་ལྟར། སྐྱེ་བོ་མ་རབས་རྣམས་རྒྱུ་མེད་པར་དམ་པ་དག་ལ་སྡང་
ཞིང་ཁོན་དུ་འཛིན་པ་ཆོས་ཉིད་ཡིན་པས། དམ་པ་འདིས་ཀྱང་མཛད་པ་མཐའ་དག་ཆོས་བཞིན་དུ་བྱས་པ་དེ་རང་རང་གི་སྤྱོད་པ་ངན་པ་དེ་ལ་སུན་འབྱིན་ལྟ་བུར་སོང་བ་མ་བཟོད་པའི་སྐྱེ་བོ་ངན་པ་འགའ་ཞིག་གིས་སྒོ་དུ་མ་ནས་སྙད་བཏགས་ཏེ་ཤིན་ཏུ་ཐུགས་
སོས་མི་བདེ་བར་བྱས། འོན་ཀྱང་གཤེ་བའི་ལེན་དུ་སླར་གཤེ་བ་སོགས་དགེ་སྦྱོང་གི་ཆོས་བཞི་དང་འགལ་བའི་བྱ་བ་ཅུང་ཟད་ཙམ་ཡང་མི་མཛད་པར་མ་ཟད། རྐྱེན་ངན་ལམ་དུ་ཁྱེར་བས་དགེ་སྦྱོར་གྱི་བསྐུལ་མར་སོང། འོན་ཀྱང་དེ་དག་དང་ཁང་ཉེ་
བར་བཞུགས་ནས་ལས་ངན་རྣམས་ཀྱིས་སྡིག་པ་བསོག་ཉིན་ཆེ་བར་དགོངས་ཏེ། དེ་རྣམས་ལ་བརྩེ་བའི་སེམས་ཀྱིས་རི་བོ་རྩེ་ལྔ་ལྟ་བུ་ཐག་རིང་བའི་གནས་ངེས་མེད་ཅིག་ཏུ་འབྱོན་རྩིས་གནང་ཡང། བེ་རི་དཔོན་སློབ་སོགས་བླ་མ་རྣམས་ཀྱིས་ས་འདིར་
བཞུགས་ན་ཕུགས་སུ་བསྟན་པ་ལ་ཕན་ཆེ་བར་གཟིགས་ནས་བཤོལ་འདེབས་ཀྱི་གསུང་ནན་ཏན་གནང་བས་བླ་མའི་བཀའ་བཟློག་མ་ནུས་པར་བཞུགས། མི་བསྲུན་པའི་འགྲོ་བ་དེ་དག་གི་ཁྲོད་ནས་འགའ་ཞིག་ཕྱིས་སུ་དགེ་བའི་ལས་འཕྲོ་སད་དི་རང་གི་ཉེས་པ་

[011B] དམ་པ་འདི་ཉིད་ཀྱི་མཛད་པ་སྐྱོན་ཅུང་ཟད་ཀྱང་མ་འདྲེས་པར་མཐོང་སྟེ་བདོག་པའི་དངོས་པོ་ཡོད་འབུལ་ལྟ་བུ་བྱས་ནས་བཀའ་བཞིན་སྒྲུབ་པའི་སློབ་མར་གྱུར་ཏེ། གང་ཞིག་སྔོན་ཆད་བག་མེད་གྱུར་པ་ཡང། །ཕྱི་ནས་བག་དང་ལྡན་
པ་ཉིད་གྱུར་ནས། །ཟླ་བ་སྤྲིན་བྲལ་ལྟ་བུར་རྣམ་མཛེས་ཀྱི་དཔེར་སོང་བ་ཡང་ཡོད་དོ། །དགུང་ལོ་ཉེར་དགུ་པའི་སྐབས་སུ་ཁ་གྲོན་ནང་པའི་དྲུང་ནས་གསེར་ཕྲེང་མ་གཏོགས་པ་རྗེའི་གསུང་འབུམ་ཡོངས་རྫོགས་ཀྱི་ལུང། ལམ་རིམ་དང་བློ་སྦྱོང་དུ་མའི་ལུང་
ཁྲིད༑ ནམ་མཁའ་སྒོ་འབྱེད་ཀྱི་དབང་སོགས་ཆོས་བཀའ་མང་དུ་གསན། དེའི་སྟོན་ཀ་ལེགས་བཤད་གསེར་ཕྲེང་གི་ལུང་གྲུབ་དབང་བློ་བཟང་ཤེས་རབ་ཀྱི་དྲུང་དུ་གསན་ཏེ་ཁ་བསྐང། དགུན་དཔྱིད་ཕལ་ཆེར་སྐུ་མཚམས་མཛད་དེ་ལ་མཐུན་མོང་དང་ཐུན་མོང་
མ་ཡིན་པའི་ཉམས་བཞེས་ཟབ་མོའི་རྒྱུན་བསྐྱངས། དེའི་ཕྱི་ལོ་བེ་རི་དཔོན་སློབ་རིན་པོ་ཆེའི་དྲུང་ནས་རྡོ་རྗེ་ཕྲེང་བའི་དབང་ཡོངས་རྫོགས། འཇིགས་བྱེད་དཔའ་བོ་གཅིག་པའི་དབང། འཇམ་དབྱངས་ཆོས་སྐོར་གྱི་རྗེས་གནང་སོགས་གསང་སྔགས་ཀྱི་ཟབ་ཆོས་
དུ་མ་དང། འབུམ་ཁང་རི་ཁྲོད་ནས་སྒྲུབ་པའི་རྒྱལ་མཚན་འཛིན་པ་བློ་བཟང་སྦྱིན་བའི་དྲུང་དུ་པཎ་ཆེན་བློ་བཟང་ཆོས་རྒྱན་གྱི་གསུང་འབུམ་ཡོངས་རྫོགས། ལྕང་སྐྱའི་གསུང་འབུམ་ཕལ་ཆེར་སོགས་ཀྱི་ལུང། གནས་བརྟན་འདུལ་བ་འཛིན་པ་ཆེན་པོ་ཁ་
གྲོན་ནང་པའི་ཞབས་པད་ནས་ཡུམ་འབུམ་པ། ལྷོ་བྲག་བཀའ་འབུམ། དབེན་ས་བཀའ་འབུམ། མི་ལའི་རྣམ་མགུར་གཉིས། ཁྱ་དགེ་དཔོན་སློབ་རིན་པོ་ཆེའི་གསུང་འབུམ། གྲུབ་ཆེན་སྐལ་ལྡན་རྒྱ་མཚོའི་མགུར་འབུམ། བློ་སྦྱོང་མཚོན་ཆ་འཁོར་ལོ་

[012A]༄༅། །ཚིག་རྐང་བརྒྱད་མ། བློ་སྦྱོང་དོན་བདུན་མ། བློ་སྦྱོང་ཉི་མའི་འོད་ཟེར། བླ་མཆོད་ཊཱིཀྐ་སོགས་དམ་པའི་ཆོས་ཀྱི་བདུད་རྩིའི་བགོ་སྐལ་རྒྱ་ཆེར་བཞེས། ཡུལ་གྱི་ལྷ་བཟོ་མཁས་པ་འགའ་ཞིག་བོས་ཏེ་སྐྱེས་རབས་སོ་བཞི་
བའི་བྲིས་ཐང་ཤིན་ཏུ་བྱོན་ལེགས་མདོ་རྒྱུད་ནས་གསུངས་པའི་ཆག་ཚད་དང་ལྡན་ཞིང། གསར་ཚོན་གོང་གཤམ་ཞལ་ཁེབས་སོགས་ཆ་མཐའ་དག་ནས་ཕུན་སུམ་ཚོགས་པས་མིག་གི་བདུད་རྩིར་གྱུར་པ་ཞིག་གསར་དུ་བཞེངས། བཟོ་བོ་ལས་བྱེད་
མཐའ་དག་ཀྱང་གཏང་རག་གི་ཡོན་རྒྱ་ཆེན་པོ་གནང་སྟེ་ཡིད་ཚིམ་བར་བྱས། སྐུ་ཚེ་འདིར་རྟེན་བཞེངས་རླབས་ཆེ་བ་མཛད་པའི་ཐོག་མ་འདི་ཉིད་ཡིན་འདུག་པ་ནི། ཇི་སྐད་དུ། དུ་བ་ལས་ནི་མེར་ཤེས་དང། །ཆུ་སྐྱར་ལས་ནི་ཆུང་ཤེས་བཞིན། །
བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་དག་ལས་ཤེས། །ཞེས་གསུངས་པ་ལྟར། སྟོན་པ་ཐུབ་པའི་དབང་པོའི་རྣམ་པར་ཐར་པ་དམིགས་རྐྱེན་དུ་བྱས་ཏེ། དེའི་རྗེས་སུ་ཞུགས་ནས་རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པར་འདོད་
པའི་ནང་གི་ལྷག་བསམ་རྗེས་སུ་དབོགས་བའི་མཚན་མར་གདོན་མི་ཟའོ། །དགུང་ལོ་སོ་གཅིག་པའི་དཔྱིད་ཁ་གྲོན་ནང་པའི་དྲུང་ནས་འཇིགས་བྱེད་བསྐྱེད་རྫོགས་ཀྱི་ཁྲིད་སྨིན་རྒྱས་སུ་གསན་ཅིང། དཀྱིལ་འཁོར་གྱི་ཐིག་རྩ་སོགས་ལའང་ཞིབ་ཏུ་སྦྱངས་
དེའི་སྟོན་ཀ་བེ་རི་ཚང་ནས་ཁ་ཕྲོན་ནང་པ་གདན་དྲངས་ཏེ་སྒྲུབ་ཐབས་རིན་འབྱུང་གི་རྗེས་གནང་ཞུས་པ་ལྷན་དུ་གསན། དེའི་ཞར་ལ་བེ་རི་ཚང་གི་དྲུང་ནས་ཀྱང་མགོན་པོ་བཀའ་བཅུ་གསུམ་དང། རྣམ་སྲས་བཀའ་ཆེན་བཅོ་ལྔའི་རྗེས་གནང་རྫོགས་པར་

[012B] དེ་ནས་ལོ་འགར་བཀྲ་ཤིས་འཁྱིལ་དུ་ཡང་ཡང་ཕེབས་ཏེ་སྐྱབས་མགོན་རྡོ་རྗེ་འཆང་གི་ཞབས་བས་ནས། རྒྱུད་སྡེ་གཞན་དང་བཤད་སྲོལ་མི་འདྲ་བ་དཔལ་དུས་ཀྱི་འཁོར་ལོའི་བྱིས་པ་འཇུག་པའི་དབང་བདུན། གོང་མ་གོང་ཆེན་རྡོ་རྗེ་སློབ་དཔོན་བདག་
པོ་ཆེན་པོའི་དབང་དང་བཅས་རྗེ་བླ་མ་ཡབ་སྲས་ཀྱི་དཀའ་སྲོལ་ཐུན་མོང་མ་ཡིན་པའི་ཕྱག་བཞེས་ཊཱིཀ་ཆེན་དང་སྒྲུབ་ཐབས་པད་དཀར་ཞལ་ལུང། དབང་ཆོག་དགོངས་པ་རབ་གསལ་སོགས་ཀྱི་དགོངས་དོན་ཇི་ལྟ་བ་བཞིན་གྱི་ཕྱག་ལེན་ཕྲ་ཞིབ། གསུང་བཤད་
ཟབ་ཅིང་རྒྱ་ཆེ་བ་བཅས་སྩལ་བ་ལེགས་པར་གསན། གཞན་ཡང་གྲུབ་ཆེན་ལཱུ་ཨི་བའི་ལུགས་ཀྱི་འཁོར་ལོ་སྡོམ་པའི་དབང། གདུགས་དཀར་ལྷ་བཅུ་བདུན་མའི་དབང། ཐུགས་རྗེ་ཆེན་པོའི་དབང་སོགས་དབང་རྗེས་གནང་དུ་མ་དང། ཀུན་གཟིགས་ལྔ་པ་
ཆེན་པོའི་གསུང་གི་སྙིང་པོ་འཇམ་དཔལ་ཞལ་ལུང་གི་ཁྲིད་ཤིན་ཏུ་རྒྱས་པ། རྟེན་འབྲེལ་བསྟོད་བའི་བཤད་ལུང། སྐྱབས་མགོན་རྡོ་རྗེ་འཆང་ཉིད་ཀྱི་གསུང་འབུམ་ཤས་ཆེ་བའི་ལུང་སོགས་ཆོས་ཀྱི་བདུད་རྩིའི་དགའ་སྟོན་དོམས་པ་མེད་པར་སྤྱད། དེར་མ་ཟད་
སྐབས་ཤིག་ཏུ་དམ་པ་འདི་ཉིད་ནས་ཁུར་ལེན་བྱས་ཏེ་སྐྱབས་མགོན་རྡོ་རྗེ་འཆང་མཛོ་དགེ་སྨད་དུ་གདན་དྲངས་ནས། གྲུབ་ཆེན་རིལ་བུ་པའི་ལུགས་ཀྱི་འཁོར་ལོ་བདེ་མྖྒོ་ཕྱི་དཀྱིལ་ལྷ་ལྔ་དང། ལུས་དཀྱིལ་ལྷ་དྲུག་ཅུ་རྩ་གཉིས་ཀྱི་དབང། འཇིགས་བྱེད་
སྔགས་བཏུའི་རྗེས་གནང་སོགས་ཟབ་ཆོས་མང་དུ་ཞུས། བདེ་ལམ་གྱི་ལུགས་ལྟར་སྨོན་འཛུག་སྟབས་གཅིག་བའི་སེམས་བསྐྱེད་ཀྱི་ཆོ་ག་མཛད། བསྙེན་བཀུར་འབུལ་ནོད་སོགས་ཀྱང་ནུས་པ་རྩལ་སྤྲུགས་ཀྱིས་གང་དྲག་བསྒྲུབས། བཀྲ་ཤིས་འཁྱིལ་ནས་

[013A]༄༅། །རྒྱལ་སྲས་ཆེན་པོ་ཁྲི་པ་བློ་བཟང་སྙན་གྲགས། གྲུབ་པའི་དབང་ཕྱུག་ཁྲི་པ་བསོད་ནམས་གྲགས་པ། མཁས་པའི་གཙུག་རྒྱན་ཁྲི་པ་བསོད་ནམས་དབང་རྒྱལ་རྣམས་ཀྱི་སྐུ་དྲུང་དུ་ཡང་མདོ་སྔགས་ཀྱི་ཆོས་མང་དུ་གསན། ཁྱད་པར་
དུ་ཁྲི་རིན་པོ་ཆེ་བསོད་ནམས་དབང་རྒྱལ་བའི་དྲུང་དུ་ཡང་ཡང་གཏུགས་ཏེ་ལམ་རིན་ཆེན་མོའི་བཤད་ལུང། ལམ་སྒྲོན་དང་ལམ་གཙོ། བེའུ་བུམ་སྔོན་པོ། བློ་སྦྱོང་དོན་བདུན་མ། ཚིག་རྐང་བཞི་པ་རྣམས་ཀྱི་ཁྲིད། བཀའ་གདམས་གཞུང་དྲུག་གི་ལུང་
བདེ་ལམ་གྱི་ཞལ་ཤེས་དང་ཞི་ཁྲོ་སྦྲགས་སྒྲུབ་ཀྱི་ཁྲིད་ལན་ཁ་ཤས་སོགས་སྙན་བརྒྱུད་མན་ངག་གི་གནད་ཤིན་ཏུ་མང་པོ་མནོག་ཆོས་སུ་གསན། ཁྲི་རིན་པོ་ཆེ་འདི་ཉིད་ཐུགས་རྒྱུད་ཞི་ཞིང་དུལ་བས་གཞན་ལ་སྐྱོན་བརྗོད་སྨད་ར་སོགས་གཏན་མི་མཛད་
ཀྱང༑ དེ་སྐབས་སེ་འབྲས་དགེ་གསུམ་ན་འགྲན་ཟླ་མེད་པའི་མཁས་པའི་ཡང་རྩེ་ཡིན་པས། ཐུགས་ཁེངས་པ་ཞིག་སུས་ཀྱང་ཡོང་དཀའ་ནའང། དམ་པ་འདི་ལ་ཐུགས་གཏིང་ནས་མགུ་སྟེ། མཛོ་དགེའི་དགེ་ཚུལ་ཚང་དེ་གྲྭ་སར་མ་སྦྱངས་པ་ཞིག་ལ། གཞུང་
ཆེན་མོའི་གོ་བ་གཏིང་ཚུགས་པ་དེ་འདྲ་ཡ་མཚན་ཞེས་ཡང་ཡང་བསྔགས་བརྗོད་མཛད་པ་བདག་གིས་དངོས་སུ་ཐོས། ཆོས་གསན་པ་དེ་ཐམས་ཅད་ཀྱང་ཉན་ལོ། ཐོབ་ལོ། ཤེས་ལོ་ཞེས་བྱ་བའི་རྣམ་གྲངས་བསགས་པ་ཙམ་མ་ཡིན་པར་ཁྲིད་རྣམས་རིམ་པ་
བཞིན་བསྐྱངས་ཏེ་རྒྱུད་འཁུལ་ངེས་པ་དང། དབང་རྗེས་གནང་རྣམས་འབྲས་བུ་ལམ་བྱེད་ཀྱི་བག་ཆགས་ཐེབས་ངེས་སུ་མཛད། ལུང་རྣམས་ཀྱང་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་ཅེས་དང། སེམས་ཐམས་ཅད་ཀྱིས་ཉན་པར་གསུངས་པ་

[013B] ཚིག་གཅིག་ཀྱང་མཆད་པར་རྣ་བ་ལེགས་བར་གཏོད་ཅིང། གཞུང་གི་ལེའུ་དང་མདོ་རྒྱས་ཀྱི་མཚམས་ཕྱེད་ལ། དོན་གྱི་སྤྱིའི་ཁོགས་ཕུབ་པ་སོགས་ཆོས་རྒྱུན་གྱི་ཏིང་ངེ་འཛིན་མྱུར་དུ་འགྲུབ་པའི་རྒྱུར་འགྲོ་ངེས་སུ་བྱས་ཏེ་གསན་པ་ཁོ་ན་ཡིན་བར་སྣང་
ལོ་སྔ་ཕྱི་ཅི་རིགས་སུ་སྔ་མའི་སློབ་དཔོན་སྦྱིན་ཆུང་བ་དང། བེ་རི་དབོན་སློབ་རིན་པོ་ཆེ་རྣམ་པ་གཉིས་ཀ་ཞིང་གཤེགས་པར་སྐུ་གདུང་གི་བྱ་བྱེད་དང། དགོངས་རྫོགས་ཀྱི་རྣམ་དཀར་སྒྲུབ་རྒྱུ་ཐམས་ཅད་ཀྱི་སྐབས་སུ་ཡང་གཞན་གྱི་ངོ་བསྲུང་ཙམ་མ་ཡིན་པར། བཀའ་
གདམས་གོང་མ་རྣམས་འདུ་བྱས་ཀྱི་དགེ་རྩ་ཞིག་ལ་བླ་མའི་འདས་མཆོད་ལས་ལྷག་པ་མེད་པར་གསུངས་པའི་དོན་ཐུགས་ལ་བཅིངས་ཏེ། རྒྱུ་བསམ་སྦྱོར་མཐའ་དག་གི་སྒོ་ནས་བླ་མའི་དགོངས་བ་ཡོངས་སུ་རྫོགས་པའི་ཐབས་ལ་འབད་བ་ལྷུར་བཞེས། ཀུན་མཁྱེན་འཇམ་དབྱངས་
བཞད་པའི་གསུང་ནས་འབྱུང་བ་ལྟར་གྱི་རྗེ་བླ་མའི་རྣམ་ཐར་ཤིན་ཏུ་རྒྱས་པའི་ཞལ་ཐང་མཛེས་ཚོན་སྤེལ་བ་ཙམ་མ་ཡིན་པ་ལོ་རྒྱུས་ཞིང་བཀོད་དུ་ཐོན་ངེས་ཁ་བྱང་དང་བཅས་པ་ཉི་ཤུ་རྩ་གཉིས་གསར་དུ་བཞེངས་ཏེ། བཟང་གོས་སྣ་ཚོགས་ཀྱི་གོང་གཤམ་སོགས་རྒྱུ་ཡོན་འགྲོ་
གང་ཆེའི་སྒོ་ནས་འཁོར་གསུམ་ཡོངས་སུ་དག་པར་བསྒྲུབ། ཞལ་ཐང་དེ་རྣམས་ཀྱང་རྗེས་སོར་ཞིག་སྐྱབས་མགོན་རྡོ་རྗེ་འཆང་ལ་ཕུལ་འདུག་མདོར་ན་ནོར་རྫས་ཕྱག་ཏུ་གང་བྱུང་ཐམས་ཅད་གཙོ་ཆེར་བླ་མ་ལ་ཕུལ་ཞིང། ལྷག་མས་སྐུ་གསུང་ཐུགས་རྟེན་བཞེངས་པ་དང་
དཀོན་མཆོག་གི་མཆོད་པ་བསམ་ལས་འདས་པ་གནང། སྐུ་གསུང་ཐུགས་རྟེན་བཞེངས་ཚུལ་ཡང་གཞན་གྱི་མིག་སྔར་གང་མཛེས་དང། ངོམས་ཆེ་བའི་རིགས་མི་གནང་བར་རྒྱུ་གང་བཟང་རྣམས་དེའི་ཁེངས་སུ་འགྲོ་ཐབས་ཁོ་ན་གཙོར་འདོན་གནང་སྟེ། ཞལ་ཐང་རྣམས་ལ་ཡང་

[014A]༄༅། །གོང་གཤམ་ཙམ་མ་ཡིན་པར། རྒྱབ་མདུན་གཉིས་ཀར་ཁྱད་མེད་དུ་གོས་ཆེན་བཟང་པོ་རིམ་པ་དུ་མ་དང། མཉྫི་ཚོས་འདོན་སོགས་ཀྱི་ཞལ་ཁེབས་བརྩེགས་མ་མང་པོ་ན་བཟའི་ཚུལ་དུ་འབུལ་བར་མཛད། རྟེན་བཞེངས་པ་དེ་དག་
ཀྱང་ནོར་གྱི་འདུ་ཤེས་ལྟ་བུས་གཅིག་བསོགས་གཉིས་བསོགས་མི་གནང་བར་རེ་ཞིག་བར་དུ་མཆོད་པ་རྒྱ་ཆེན་པོ་རེ་ཕུལ་ནས། དེ་རྗེས་ཆོས་འབྲེལ་གང་ཐོབ་ཀྱི་བླ་མ་རྣམས་ལ་རིམ་བཞིན་འབུལ་བར་མཛད་དེ། ད་ལྟའི་ལྷ་རྟེན་བསྒྲིག་མཁན་གྱི་བླ་མ་རྣམ་
པའི་ཕྱག་ལེན་དང་ཤིན་ཏུ་མི་མཐུན་ནོ། །དགུང་ལོ་སོ་བཞི་པའི་སྟེང་དུ་ལོ་ཧྲིལ་པོར་བཅད་རྒྱ་གནང་སྟེ། ཐུགས་དམ་ཟབ་མོའི་ཉམས་བཞེས་ཀྱི་རྒྱུན་བསྐྱངས་པས་ཉམས་རྟོགས་ཀྱི་ཀློང་རྡོལ་བ་བྱུང། སྐབས་འདི་ནས་བཟུང་སྐུ་ཚེ་ཧྲིལ་པོར་ལོ་རེ་
བཞིན་བསྟན་པ་བསྟན་འཛིན་སྤྱི་དང། ཁྱད་པར་སྐྱབས་མགོན་རྡོ་རྗེ་འཆང་སོགས་ཀྱི་ཞབས་བརྟན་དུ་དམིགས་ཏེ་ལོ་རེ་བཞིན་མ་མཐའ་མར་རྒྱ་མ་བཞི་བརྒྱ་ལྷག་རེ་ཙམ་གྱིས་མཆོད་མེ་སོགས་མཆོད་པའི་སྤྲིན་ཕུང་བསམ་གྱིས་མི་ཁྱབ་པ་འབུལ་བར་
མཛད༑ སྐུ་མཚམས་གྲོལ་རྗེས་རྐང་ཚའི་སྒྲར་ནས་དོན་གཉེར་ཅན་འགའ་ཞིག་ལ་རྗེའི་གསུང་འབུམ་པོ་ཏི་བཅུ་སྐོར་གྱི་ལུང་དང། ཟམ་ཚ་ཆོས་འཁོར་ཕྱོགས་ཀྱི་དུ་མས་གདན་དྲངས་ཏེ་གསོལ་བ་བཏབ་བ་བཞིན་རྗེའི་གསུང་འབུམ་ཡོངས་རྫོགས་ཀྱི་
ལུང་གནང། འདུལ་འཛིན་ཆེན་པོ་ཡེ་ཤེས་རྒྱ་མཚོའི་དྲུང་དུ་བརྒྱད་སྟོང་བའི་ལུང་གསན་ཅིང། ཁོང་གི་ཐུགས་བཞེད་བཞིན་ཕར་ལ་ཡང་ཏིང་ངེ་འཛིན་རྒྱལ་བོའི་ལུང་སོགས་ཆོས་བཀའ་ཅི་རིགས་ཕུལ། ང་ལུང་རི་ཁྲོད་དུ་ཡང་ཁུང་ཁྲིད་སོགས་ཀྱི་

[014B] སྔར་མཛོད་དགེའི་ཕྱོགས་སུ་སྐུ་པར་སོགས་གཏན་མེད་པ་ལ། ཅོ་ནེ་ནས་འཇམ་དབྱངས་ཀྱི་སྐུ་པར་གཅིག་ཕྱག་ཏུ་འབྱོར་བ་བསྣམས་ཏེ་ཞབས་ཐང་ལ་ཀ་ཆུར་ཕེབས་ནས། དེ་ལ་མ་ཕྱི་བྱས་ཏེ་སྐུ་པར་མང་
དུ་བླུགས། དགུང་ལོ་ས་ལྔ་ནས་ལོ་ཁ་ཤས་ཀྱི་རིང་ཉིད་ཀྱིས་གཙོ་མཛད་དེ་རྗེ་བཙུན་འཇམ་དབྱངས་ཀྱི་སྐུ་འབུམ་ཕྲག་བཅུ་ལྷག་པ་བཞེངས། དེ་ཐམས་ཅད་ཀྱང་གྲངས་གང་འགྲོ་ཙམ་མ་ཡིན་པར། རྒྱུའི་འཇམ་པ་བྱིན་གྱིས་བརླབས་པ་སོགས་ནས་བཟུང་རྒྱུད་སྡེའི་
དགོངས་པ་དང་མཐུན་ཞིང་སླ་ཆོས་སུ་མ་སོང་བར་དྲི་གཙང་ཁང་ཡིད་དུ་འོང་བ་སོ་སོར་ལེགས་པར་བསྒྲིགས་ནས་དྲི་བཟང་གི་བསྒོས་པའི་ཕྱེ་མས་བར་གཏམས་ཏེ། རེ་རེ་ཙམ་ཡང་དབུ་ཞབས་མ་ལོག་བའི་ལག་ལེན་ཤིན་ཏུ་དངོས་གཙང་བར་བྱས། དེའི་སྙིང་པོའི་ཚུལ་
དུ་མཆོད་རྟེན་སྐུ་ཚད་མ་ལྔ་བཞེངས་ཤིང་སྔ་ཕྱི་ཀུན་ལ་པཎ་ཆེན་ཐམས་ཅད་མཁྱེན་པའི་ཕྱག་བཞེས་ལྟར་གྱི་སྲོག་ཤིང་གཏེར་འཁོར་གཟུངས་གཞུག་སོགས་གང་རྒྱས་དང། གཟུངས་ཀྱི་ན་བཟའ་ཡང་གོས་ཆེན་འབའ་ཞིག་ལས་བྱས་བ་སོགས་རྒྱུ་འགྲོས་ཆེ་བར་
གནང༑ བཤེས་གཉེན་དམ་པ་ཁ་གྲོན་ནང་བ་དང། བྲག་སྒོམ་པ་རྣམས་གཉིས་ཀྱིས་རྒྱལ་བ་མི་ཕམ་མགོན་པོའི་སྣང་བརྙན་ཆེ་བ་རེ་བཞེངས་རྒྱུའི་ཐུགས་འདུན་གཏད་ཀྱང་བཟོ་བོ་མཁས་པ་ཞིག་ཡུལ་ཕྱོགས་ནས་མ་རྙེད་པར། དེའི་དོན་ལ་དམ་པ་འདི་ཉིད་
རེ་བཀོང་ཕྱོགས་སུ་ཞབས་ཐང་ལ་ཕེབས། ལྷ་བཟོ་དགེ་སློང་བསྟན་བ་རྒྱ་མཚོ་ཟེར་བས་བཞེངས་པ་རྣམས་བྱོན་ལེགས་པར་གཟིགས་ནས། དེ་ཉིད་བོས་ཏེ་ལྷན་ཏུ་ཕྱིར་ཕེབས། ལྷ་བཟོའི་གྲོགས་ལྡན་གང་དགོས་ཀྱི་རིགས་ཐམས་ཅད་ཉིད་ནས་བྲན་བཞིན་

[015A]༄༅། །དུ་བསྒྲུབས། ནང་གི་སྐུ་བརྙན་ཆེ་ཆུང་དུ་མ་དང། ཕྱིའི་གཙུག་ལག་ཁང་རྟེན་བརྟེན་པ་མཐའ་དག་གི་ལས་ཁུར་ཉིད་གཅིག་པུས་གཞུང་བཟུང་སྟེ་མཐར་ཕྱིན་པ་བསྒྲུབས་པས། བླ་མ་ཡང་ཐུགས་དགྱེས་པའི་རྩེར་སོན་
པར་གྱུར། དགུང་ལོ་སོ་བདུན་པས་མོ་ཕག་གི་ལོའི་སྟོན་ཀ་དེ་ཉིད་དུ་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་གནས་བརྟན་འདུལ་པ་འཛིན་པ་ཆེན་པོ་བརྟན་མཁས་ཀྱི་ཡོན་ཏན་གཉིས་དང་ལྡན་པའི་བཤེས་གཉེན་དམ་པ་ཁ་གྲོན་ནང་བ་བློ་བཟང་བསྟན་
འཛིན་དཔལ་བཟང་པོའི་ཞལ་སྔ་ནས་ཀྱིས་མཁན་སློབ་སྦྲགས་མ་མཛད་ཅིང། ཁ་སྐོང་གི་དགེ་འདུན་གྲངས་ཚང་བའི་དབུས་སུ་བསྟན་པའི་གཞི་མ་ལྷག་པའི་ཚུལ་ཁྲིམས་ཀྱི་གཙོ་བོ་བསླབ་གཞི་ཡོངས་སུ་རྫོགས་པའི་དགེ་སློང་གི་སྡོམ་པ་བཞེས་ཏི་
ངུར་སྨྲིག་གི་རྒྱལ་མཚན་འཆང་བའི་རྗེ་བོ་དམ་པར་གྱུར། དེ་མ་ཐག་ལུང་སྡེ་བཞི་མཐའ་དག་གི་དགོངས་དོན་ལ་གཞན་དྲིང་མི་འཇོག་པའི་རྣམ་དཔྱོད་ཀྱི་རྩལ་དང་ལྡན་པ་འདུལ་འཛིན་ཆེན་པོ་ཡེ་ཤེས་རྒྱ་མཚོའི་དྲུང་ནས་འདུལ་བའི་བསླབ་བྱ་ལག་ལེན་དང་བཅས་
པ་ཞིབ་ཏུ་གསན་ཏེ། དགག་སྒྲུབ་གནང་གསུམ་གྱི་བཅས་མཚམས་ཕྲ་རགས་ཐམས་ཅད་ཐུགས་སུ་ཆུད་པར་མཛད་དོ། །ཚུལ་འདི་ལྟ་བུ་ནི་སྔོན་ཐུབ་པའི་བསྟན་པ་ཡང་ལྡན་གྱི་དུས་བཟང་པོར་བྱོན་པའི་སྐྱེས་མཆོག་རྣམས་ཀྱི་ཕྱག་བཞེས་བླ་ན་མེད་པ་ཡིན་
ཏེ༑ དམ་པ་དེ་དག་གི་རྣམ་ཐར་དུ་དགེ་ཚུལ་གྱི་སྡོམ་པ་བཞེས་མ་ཐག་ཀཱ་རི་ཀཱ་ལྔ་བཅུ་པ་རྩ་འབྲེལ་ལམ། སུམ་བརྒྱ་བ་རྩ་འགྲེལ་ལྟ་བུ་དེ་ངེས་པར་གསན། བསྙེན་པ་རྫོགས་མ་ཐག་ཏུ་འདུལ་གཞུང་ཆེ་བ་རེ་གསན་ཅིང། དེ་ཡང་སྔ་མ་འགའ་ཞིག་མེད་

[015B] ཀུན་མཁྱེན་མཚོ་སྣ་པ་ཡབ་སྲས་རྗེ་བདག་ཉིད་ཆེན་པོ་ཡབ་སྲས་སོགས་ཀྱིས་མདོ་རྩ་བ་རྒྱ་ཆེར་འགྲེལ་དང་བཅས་པ་གཙོ་བོར་མཛད་པས། དེ་འདྲ་རེ་ངེས་པར་གནང་བའི་སྲོལ་ཡོད་ཀྱང། ད་ལྟ་བསྟན་པའི་ཐ་མ་
ཤིན་ཏུ་སྙིགས་མར་སོན་པའི་དབང་གིས་སྡོམ་བ་ལེན་པའི་གཟུགས་བརྙན་ཙམ་ཡོད་ཀྱང། བླངས་པའི་དེ་མ་ཐག་ནས་བསྲུང་དགོས་པ་དང། བསྲུང་ཚུལ་གྱི་བསླབ་བྱ་ཉན་དགོས་པའི་གཏམ་ཙམ་ཡང་མི་གྲགས་པ་ནི། རྗེ་ངག་དབང་བྱམས་
པའི་ཞལ་ནས། སོ་ཐར་བྱང་སེམས་དང་རིག་འཛིན། །སྔོན་གསུམ་ལོན་ཚད་དུ་བླངས་ནས། །དྲན་ཚད་ལག་ལེན་དུ་འདེབས་བའི། །སྨྱོན་བ་རང་ཕུང་ལ་གཟིགས་དང། །ཞེས་གསུངས་པ་ལྟར་ཕུང་ཁྲོལ་གྱི་གཞི་ཆེ་ཤོས་ཡིན་པས། བདག་ལེགས་
སུ་འདོད་པ་རྣམས་ཀྱིས་དམ་བའི་རྣམ་པར་ཐར་བ་འདི་ལྟ་བུ་ལ་ཁ་མིག་ཡར་ལྟ་བ་གལ་ཆེའོ། །ཁ་དྲོན་ནང་པའི་གསུང་གིས་བསྐུལ་བ་ལྟར་དེ་ཀའི་རི་ཁྲོད་པ་རྣམས་ལ་བྱང་ཆུབ་བདེ་ལམ་གྱི་ཁྲིད་མྱོང་བ་ལ་བསྐོར་བས་རྒྱུད་འཁུལ་ཞིང། ལུང་རིགས་
ཀྱིས་བརྡར་ཤ་ཆོད་པ་མཇུག་ཏུ་སེམས་བསྐྱེད་མཆོད་པ་དང་བཅས་བླ་མའི་ཕྱག་བཞེས་མ་ཉམས་བ་དང། བེའུ་བུམ་སྔོན་མོའི་ལུང་སོགས་ཆོས་ཀྱི་བདུད་རྩིའི་སྒོ་འབར་ཕྱེས། རི་ཁྲོད་ཇི་སྲིད་ནམ་གནས་ཀྱི་བར་སྦྱོར་བའི་ཆོས་དྲུག་འཆག་མེད་ཀྱི་
སྲོལ་བཟང་པོ་བཙུགས། བྱི་བའི་ལོ་པཎ་ཆེན་ཐམས་ཅད་མཁྱེན་པ་རྒྱ་ནག་ཕྱོགས་སུ་ཆིབས་བསྒྱུར་གནང་བར་གཞན་ཐམས་ཅད་སྤྲོད་དགའ་ཆེ་བར་བྱེད་ཀྱང། དམ་པ་འདི་ཉིད་ཐུགས་ཤིན་ཏུ་མ་བདེ་བར་ཉིན་མཚན་ཁོར་མོ་ཡུག་ཏུ་ཞབས་བརྟན་

[016A]༄༅། །བསྒྲུབས་ཤིང། གཞན་རི་ཁྲོད་བ་མང་བོ་ལ་ཡང་རྒྱུ་ཡོན་སོགས་སྦྱར་ནས་རིམ་གྲོ་ཕོན་ཆེ་བ་བསྒྲུབ་ཏུ་བཅུག་སྒྲོལ་དཀར་ཡིད་བཞིན་འཁོར་ལོའི་སྐུ་ཡང་འབུམ་ཕྲག་དུ་མ་བཞེངས་ཤིང། སྔ་ཕྱིར་སྐུ་པར་འདེབས་
པ་སོགས་ཀྱི་སྐབས་སུ་ལས་བྱེད་མཐའ་དག་ནས་སོ་སོའི་གཟུངས་སྔགས་བཟླ་བ་དང། བསྟན་འགྲོ་མཐའ་དག་གི་དོན་དུ་འགྱུར་བའི་སྨོན་ཚིག་ཉིད་ཀྱིས་གསར་བསྒྲིགས་གནང་སྟེ། འདོན་བཞིན་དུ་ལས་བྱེད་པ་སོགས་ཆ་མཐའ་དག་ནས་དོན་ཆེན་པོར་
འགྱུར་ངེས་འབའ་ཞིག་མཛད། སྐབས་དེར་སྐྱབས་མགོན་རྡོ་རྗེ་འཆང་ནས་མཛོ་དགེ་སྨད་འདིར་སྦྱིན་བདག་གི་ངོས་ནས་མཐུན་རྐྱེན་འཛོམ་པར་འདུག་ཀྱང། མདོ་སྔགས་གང་གི་ཡང་འཆད་ཉན་ཕྱག་ལེན་སོགས་སེམས་ལ་འཛིན་རྒྱུ་ཞིག་མེད་པ་མི་
ལེགས་པར་དགོངས་ཏེ། ཡུལ་ཕྱོགས་ཀྱི་སྐྱེ་བོ་རྣམས་བསོད་ནམས་རྫོགས་པའི་ཆེད་དང། རང་རང་གི་ཡོན་སྦྱོང། ཐུབ་བསྟན་རིན་པོ་ཆེའི་ཞབས་འདེགས་སུ་ཡང་ཅུང་ཟད་འགྱུར་བར་གཟིགས་ནས་རྒྱུད་གྲྭ་གསར་འཛུག་གནང་པའི་ཚེ་ལུས་
ལོངས་སྤྱོད་མཐའ་དག་ལྟོས་པ་མེད་པར་བླ་མའི་ཞབས་ཏོག་ཏུ་བཀོལ། ཁྱད་པར་དུ་བླ་མ་བརྒྱུད་པ་རགས་རིམ་དང། ཡི་དམ་ཆོས་སྲུང་དུ་མའི་ཞལ་ཐང་ད་ལྟའི་དུས་ལ་ལྟོས་བས་རི་མོ་འགྲན་ཟླ་མེད་པ་ལྟ་བུ། མཛོད་གོས་ཁྱད་འཕགས་འཔའ་ཞིག་
གི་གོང་གཤམ་ཅན་ཤིན་ཏུ་ཆེ་ལེགས་གྲངས་མཚུངས་མང་པོ་ཡང་གསར་དུ་བསྒྲུབས་ཏེ་ཚོགས་ཁང་དུ་འགྲེམ་རྒྱུར་ཕུལ། དེ་སྐབས་གཡོ་དགེ་སྨན་པ་ལ་ཀུན་མཁྱེན་འཇམ་དབྱངས་བཞད་པ་འདི་རང་གིས་དག་སྣང་སྦྱངས་པ་ཙམ་མ་ཡིན་པར་རྗེ་བཙུན་

[016B] སྐབས་འདིར་བླ་མའི་ཐུགས་རྗེ་ལ་བརྟེན་ནས་ཕྱོགས་འདིར་སྨད་རྒྱུད་ཀྱི་འཆད་ཉན་སོགས་བསྟན་པའི་སྲོལ་གཙང་མ་ཞིག་ཚུགས་འདུག་མོང་ཀྱང། འདི་ན་བདུད་རིགས་ཀྱི་མི་འགའ་ཞིག་ཡོད་པས་མཐའ་ཅི་འདྲ་
འོང་མི་ཤེས། འོན་ཀྱང་ཁྱེད་རང་ཚོས་འཇུས་འཆང་ས་བླ་མ་འདི་ལ་བྱས་ན་ལས་དཀར་པོའི་མཐའ་བཟང་བས་གཏན་འདུན་མ་འཆུག་པ་ཞིག་ཡོང་གསུངས། ཁོང་གིས་ཀྱང་བསམ་སྦྱོར་མཐའ་དག་གི་སྒོ་ནས་བླ་མའི་ཞབས་ཏོག་བསྒྲུབས་ཤིང་
སྔ་སོར་པཎ་ཆེན་ཐམས་ཅད་མཁྱེན་པ་རྒྱ་ནག་ཏུ་ཕེབས་སྐབས་སྐུ་ཕེབས་ཀྱི་སྒོ་ནས་སྐུ་དོན་མང་པོའི་ཞབས་འདེགས་ཞུས་པའི་གཏང་རག་ཏུ་བཅད་ལྡན་དམར་པོ་རྒྱུ་རྙིང་འགང་ཆེ་བ་ཞིག་ལྷ་ཆས་ཀྱི་དོན་དུ་སྩལ་བ་ཡང་བླ་མ་ལ་ཕུལ་ཏེ་ཐང་ཁའི་གོང་གཤམ་
གྱི་རྒྱུར་འགྲོ་བ་བྱས། རྗེས་སོར་ཞིག་ཉིད་ཀྱི་མདུན་དུ་སྐུ་ཕེབས་ཞུས་བའི་ཚེ། ཆོས་སྐྱོང་ཆེན་པོ་ཉིད་ནས། ང་པེ་ཧར་རྒྱལ་པོ་ལ་སངས་རྒྱས་སྣང་བ་མཐའ་ཡས་ཀྱིས་གྱོན་པར་གནང་བའི་གོས་དེ་ཁྱེད་གཉིས་ཀྱིས་གཞན་དུ་བཀོལ་བ་ཅི་ཡིན་
ཕྱིར་ཁྱེར་ཡོང་དགོས་གསུངས་པ་ན། ཉིད་ནས་མེད་ཚུལ་ཞུས་པར་ཐུགས་ཤིན་ཏུ་ཁྲོས་ཏེ། ཞལ་གྱི་རྣམ་པ་ཡང་རྒྱུན་གྱི་ལྷ་ཁོག་གི་ཉམས་ཅུང་ཟད་མེད་པར་སྲིན་པོ་ཁྲོས་པ་ལྟ་བུ་དོག་དམར་ནག་སྤྱན་རྩ་དམར་ཞིང་ཤིན་ཏུ་ཟླུམ་ལ་ཁྲོ་གཉེར་དཔྲལ་བར་
བསྡུས་པ། དྲག་སྐུ་བཞེངས་པ་རྣམས་ལས་ཀྱང་བརྒྱ་འགྱུར་གྱིས་ལྷག་པའི་འཇིགས་རྔམས་ཅན་བལྟ་བར་མི་བཟོད་བ་ཞིག་ཏུ་གྱུར་ཏེ། དྲག་པོའི་ང་རོ་དང་བཅས་ཅིས་ཀྱང་ཁྱེར་ཡོང་དགོས་གསུངས་པ་ན། གོས་ནི་ཇི་ལྟར་བྱས་ཀྱང་འབུལ་བའི་ཐབས་མེད་

[017A]༄༅། །ཁྱེད་སྣང་སྲིད་ཀུན་གྱི་བདག་པོ་ཡིན་པས་ངེད་རང་གི་སྙིང་ཁྲག་ཕུལ་བ་ཡིན་ཞེས་ཐུགས་ཐག་པ་ནས་ཞུས་པས། དེ་མ་ཐག་ཆོས་སྐྱོང་ཐུགས་ཞུམ་པ་ལྟ་བུས་ཡུད་ཙམ་དགོངས་པ་ལ་བཞུགས། སྐད་ཅིག་ཉིད་ལ་སྔར་གྱི་རྣམ་
པ་ཐམས་ཅད་གནས་གྱུར་ཏེ། ཤིན་ཏུ་ཞི་ཞིང་དུལ་བའི་ཚུལ་གྱིས། འོ་ན་ངེད་ལྷ་ཁོག་དང་བཅས་པ་བྱང་ཆུབ་སྙིང་པོའི་བར་དུ་དམ་པ་ཉིད་ནས་ཐུགས་ལ་འཛིན་དགོས་ཞེས་གུས་པ་ལྷུར་བླངས། དེར་མ་ཟད་རྗེས་སོར་ཞིག་སྐུ་རྟེན་ལ་ཁོག་ཞུགས་ཀྱི་ཚེ་
ལུས་སེམས་ཤིན་ཏུ་ངལ་བ་ཞིག་ཡོད་བས། སླར་མི་འབབ་པའི་ཐབས་ཤིག་གནང་དགོས་ཞེས་ཡང་ཡང་ནན་གྱིས་ཞུས་ངོར། ཆོས་སྐྱོང་ལ་ཡང་དེ་ལུགས་ཀྱི་བཀའ་བསྒོས་པ་ཕྱིན་ཆད་མ་བབས་པ་སོགས་སྣང་སྲིད་དྲེགས་པའི་སྡེ་དཔོན་ཆེན་པོ་ཉིད་ཀྱང་དམ་
པ་འདིའི་བཀའ་ལས་མི་འདའ་བའི་མཚན་མ་སྔ་ཕྱིར་མང་དུ་ཡོད་དོ། །དེ་སྐབས་གསུངས་པ་བཞིན་ལོ་གྲངས་ཉི་ཤུ་ཙམ་གྱི་རྗེས་སུ་སྐྱབས་མགོན་རྡོ་རྗེ་འཆང་དམ་པ་འདི་ཉིད་དང་བཅས་པས་ཡུལ་ཕྱོགས་ཀྱི་སྐྱེ་འགྲོ་ཐམས་ཅད་ལ་ཕན་ཐབས་ཁོ་ནར་དགོངས་པའི་
མཛད་པ་སྐྱོན་མེད་པ་ཡང་ཨ་མ་འདྲེར་མཐོང་གི་སྐྱེ་བོ་སྨོན་ལམ་ལོག་པར་ཐེབས་པ་འགའ་ཞིག་གི་ཡིད་ལ་ཟུག་རྡུར་གྱུར་ཏེ། དགེ་འདུན་གྱི་དབྱེན་བསླབས་ནས་རྒྱུད་གྲྭ་ཇི་བཞིན་གནས་མ་ཐུབ་པ་ན། དམེ་པོ་དཔོན་བོ་དཀོན་མཆོག་རབ་བརྟན་གྱིས་འདུན་པ་རྩེ་གཅིག་
གིས་སྦྱིན་བདག་བྱས་ཏེ། སྔར་གྱི་རྒྱུད་གྲྭའི་ཕྱག་བཞེས་མ་ཉམས་པའི་དགོན་བ་ཟུར་དུ་གསར་འདེབས་བྱས་པའི་ཚེ། ཐང་ག་རྣམས་ཀྱང་དེར་གདན་དྲངས་ཏེ་ད་ལྟ་རྟེན་གཙོར་བཞུགས་པ་འདི་ཡིན་ནོ། །ལྕགས་གླང་དང་ཆུ་སྟག་གི་ལོ་གཉིས་ཀར་བདེ་ལམ་གྱི་

[017B] སྟག་ཚང་ལྷ་མོ་ནས་ཀིརྟི་སྤྲུལ་བའི་སྐུའི་ཡོངས་འཛིན་དུ་ཕེབས་དགོས་ཚུལ་ཞུས་པ་ན། རང་ངོས་ནས་དེ་འདྲ་ལ་ཐུགས་བཞེད་མེད་ཀྱང། རོང་པ་ལྗགས་ནག་བ་རྗེ་བླ་མའི་དངོས་སློབ་ཏུ་གྱུར་པ་
དང༑ དེ་ཕྱིན་གྱི་སྐྱེ་རྒྱུད་ཐམས་ཅད་ཀྱང་གཞན་ཕན་འཕྲིན་ལས་ཆེ་བར་སྣང་བས། སྐུ་ཚེ་འདིར་ཡང་རྗེའི་བསྟན་པའི་ཞབས་འདེགས་སུ་འགྱུར་བ་ཞིག་ཨེ་ཡོད་དགོངས་ཏེ་དེ་ཕྱོགས་སུ་ཕེབས། །ཆོས་ལུང་འགའ་ཞིག་གནང་ཞིང་བསྟན་བའི་དམིགས་རྐྱེན་ལ་ཕན་པའི་
ཐོས་བསམ་མཛད་ཚུལ་སོགས་ཀྱི་བསླབ་བྱ་མཛད་པ་རྣམས་སྤྲུལ་པའི་སྐུ་ཉིད་ནས་དམ་པའི་རང་རྟགས་ཀྱིས་དང་དུ་བཞེས་པ་བྱུང། གནས་དེ་ཉིད་དུ་རྡོ་རྗེ་འཇིགས་བྱེད་བསྙེན་བ་གནང་སྐབས་ཤིག་མི་ལམ་དུ་དཀྱིལ་འཁོར་མཚན་ཉིད་ཡོངས་སུ་རྫོགས་པའི་གཙོ་བོའི་གོ་སར་སྐྱབས་མགོན་
རྡོ་རྗེ་འཆང་དང། འཁོར་རྣམས་ཀྱི་གོ་སར་རལ་གྲི་རེ་ཡོད་པ་ཞིག་རྨིས་པ་ནི། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་མོས་གུས་མཐར་ཕྱིན་པའི་རྟགས་སུ་མངོན་ལ། དཔྱད་གཞི་འགང་ཆེ་བ་གཞན་ཡང་ཡོད་དམ་སྙམ། ཡང་ཤིང་ལྗོན་བ་ཤིན་ཏུ་
མཐོ་ཞིང་ཡལ་འདབ་རྒྱས་པ་ཞིག་གི་རྩེ་མོར་ཕེབས་ནས་གཟིགས་པན་འཛམ་གླིང་ཐམས་ཅད་མཐོང་བ་ཞིག་བྱུང་སྟེ། འདི་ཐམས་ཅད་དུ་རྗེ་བླ་མའི་བསྟན་པ་རྒྱས་པ་ཞིག་བྱུང་ན་སྙམ་པའི་འདུན་པ་དྲག་པོ་དང། དེའི་དོན་དུ་རྗེ་བཙུན་མ་སྒྲོལ་མ་ལ་གསོལ་
བ་འདེབས་དགོས་པ་འདུག་སྙམ་བ་ཤར་ཏེ། བསླུ་མེད་བླ་མ་ཡི་དམ་དཀོན་མཆོག་གི་འཕྲིན་ལས་ལྷ་མོའི་གཟུགས་སུ་ཤར་བ་ཡི། །བརྩེ་ལྡན་རྗེ་བཙུན་བཅོམ་ལྡན་འདས་མ་ལ། །ཤུགས་དྲག་དང་བའི་ཡིད་ཀྱིས་གསོལ་བ་འདེབས། །སྐྱེ་

[018A]༄༅། །རྒུའི་ཕན་བདེ་མ་ལུས་འབྱུང་བའི་གནས། །དུས་གསུམ་རྒྱལ་བའི་ལུང་རྟོགས་བསྟན་པའི་བཅུད། །རྗེ་བཙུན་འཇམ་དཔལ་སྙིང་པོའི་མདོ་སྔགས་ཀྱི། །བསྟན་པ་ཕྱོགས་བཅུར་འཕེལ་བར་བྱིན་གྱིས་རློབས། །
ཞེས་པའི་ཚིགས་བཅད་འདི་གཉིས་ཐོལ་བྱུང་དུ་བརྩམས་ནས་གསོལ་བ་འདེབས་པ་ཞིག་རྨིས། ཐ་ན་རྨི་ལམ་ཚུན་ཆད་དུ་ཡང་བསྟན་པ་ཁོ་ན་ཐུགས་ལ་བཅིངས་ཏེ། དེའི་དོན་མ་གཏོགས་དགོངས་རྒྱུ་མེད་པ་འདི་ལྟ་བུ་ནི་ངེས་པ་དོན་གྱི་བསྟན་པ་
འཛིན་པའི་སྐྱེས་བུའི་ཁྱད་ཆོས་བླ་ན་མེད་པ་ཡིན་ཏེ། ད་ལྟ་བསྟན་འཛིན་ཆེན་པོར་སྒྲོགས་ཤིང་རློམ་པའི་ཁྲོད་ན། ཕྱོགས་ལྷུང་ཙམ་གྱི་སྡེ་དགོན་རེ་བསྐྱངས་ཏེ། ཆགས་སྡང་གི་འཁོར་ལོ་བསྐོར་བ་ལ་བསྟན་པ་བཟུང་བར་མིང་བཏགས་པ་མ་གཏོགས་
བསྟན་པ་སྤྱི་ལ་དམིགས་ནས་འདི་རྒྱས་པ་ཞིག་བྱུང་ན་སྙམ་པའི་འདུན་པ་ཐུགས་རྒྱུད་ལ་ལན་རེ་ཙམ་ཡང་སྐྱེ་མ་མྱོང་བར་སྐུ་ཚེ་ཧྲིལ་གྱིས་འདས་བ་ཤིན་ཏུ་མང་བར་སྣང་ངོ། །ཡང་ལན་ཅིག་ལྷ་མོའི་གནས་ཁང་གི་ནང་དུ་ཕེབས་ནས་བདུན་མཚམས་
ཤིག་མཛད་པའི་ཚེ། བུད་མེད་མང་པོས་རིན་པོ་ཆེའི་སྣོད་མི་འདྲ་བ་སྣ་ཚོགས་ཟས་དུ་མས་བཀང་སྟེ་འདྲེན་པའི་ཉམས་སྣང་དང། རྨི་ལམ་དུ་གནས་ཁང་གི་སྒོ་ན་དཔག་བསམ་གྱི་ལྗོན་པ་ཡངས་ཤིང་རྒྱ་ཆེ་བ་ཞིག་ཡོད་བའི་རྩ་བར་ཕེབས་པ་ན་
བུད་མེད་འགའ་ཞིག་གིས་འདིའི་རྩེ་མོར་སོང་ཞེས་ཟེར་བ་བཞིན་དུ་བྱོན་པར་སྐྱབས་མགོན་རྡོ་རྗེ་འཆང་སོགས་ལམ་རིམ་བརྒྱུད་པའི་བླ་མ་མང་པོ་བཞུགས་འདུག་པར་ཕྱག་དབང་ཞུས་ཏེ་ཕྱིར་ཕེབས་པ་ན། བུད་མེད་ཤིང་ལོ་གྱོན་པ་ཞིག་འདུག་པ་

[018B] རྗེས་སོར་ཡང་གཞན་འགའ་ཞིག་ལ་དེ་རྨི་ལམ་ཡིན་ན་ཡང་དོན་ཆེན་པོ་ཅན་ཞིག་ཡིན་འདུག་བས། ངས་ཟས་
ནོར་ཅུང་ཟད་རེ་རྙེད་ཚད་ཐམས་ཅད་བླ་མ་མཆོད་བའི་ཕྱོགས་ལ་བཏང་བ་ཡིན་ཞེས་གསུངས་སྣང་བས། མནལ་ལྟས་དེ་དག་ནི་རང་དགའ་བ་ཙམ་མ་ཡིན་པར་དངོས་གནས་ལ་བླ་མ་དང་ལྷག་པའི་ལྷས་བྱིན་གྱིས་བརླབས་ཤིང་ལུང་བསྟན་པ་འབའ་ཞིག་ཡིན་
པ་གོར་མཆོག་གོ་གནས་དེར་གཞན་གྱི་ཡང་ཆོས་མཐུན་དོན་གཉེར་ཅན་ཉམས་ཁྲིད་སོགས་ཞུ་མཁན་འགའ་ཞིག་བྱུང་བ་སོ་སོའི་རེ་བ་བསྐངས། ཕྱིར་ཕེབས་ཏེ་ཡོས་བུའི་ལོ་ཡང་ལམ་རིམ་གྱི་བཀའ་ཆོས་སྔར་བཞིན་གནང། གཞན་ཡང་སྔ་ཕྱི་ཅི་
རིགས་བར་བཀའ་གདམས་གཞུང་དུག་རིགས་ཚོགས་དང་བྱམས་ཆོས། དབེན་ས་བཀའ་འབུམ་སོགས་གང་ལ་གང་འདུལ་གྱི་ཆོས་སྦྱིན་རྒྱ་ཆེར་སྩལ། ཤིང་འབྲུག་ལོ་སྐྱབས་མགོན་རྡོ་རྗེ་འཆང་དབུས་སུ་ཕེབས་རྒྱུའི་ཞབས་བརྟན་དུ་དམིགས་ཏེ་ཞི་ཁྲོ་
སྦྲགས་སྒྲུབ་ཀྱི་སྒོ་ནས་ཨ་ར་པ་ཙ་དང། རྩ་སྔགས་སྙིང་པོ་རྣམས་རྒྱུན་རིང་བོར་བསྒྲུབས་ནས་ཞི་རྒྱས་དབང་གསུམ་གྱི་སྦྱིན་སྲེག་བསམ་གྱིས་མི་ཁྱབ་པ་གནང། དེ་རྗེས་བཀའ་སྡོད་དམ་ཅན་ཆོས་ཀྱི་རྒྱལ་པོའི་བསྐང་བ་འབུམ་ཐེར་གཉིས་བསྒྲུབས་ཤིང་དྲུག་ཅུ་
མ་སྟོང་ཕྲག་ལྷག་པ་བསྔོས། དམ་གཙང་གི་སློབ་མ་རི་ཁྲོད་པ་མང་པོ་ལ་ཡང་ཆ་རྐྱེན་གནང་ནས་ཆོས་རྒྱལ་བསྐང་བ་བསྒྲུབ་ཏུ་བཅུག་དེ་སྐབས་གཞན་གྱི་རི་ཁྲོད་པ་ཞིག་གི་རྨི་ལམ་ལ་འཕགས་ཤིང་སྐུའི་མཁར་ན་གོང་མའི་རྒྱལ་ཁབ་ཚུན་ཆད་

[019A]༄༅། །མཐོང་བའི་ཁང་བཟང་མཐོལ་ཡངས་པ་ཕུར་འཇམ་དབྱངས་སྨྲ་སེང་གི་སྐུ་བཞུགས་པ་གཅིག་ཏུ་ཁོང་རྣམས་ཆོས་རྒྱལ་གྱི་བསྐང་བསྐུལ་གཏོང་བཞིན་པར་ཡོད་པའི་བསྐུལ་བའི་ནང་གི་གཤིན་རྗེ་མོ་བཞིའི་བསྐུལ་གྱི་
མཚམས་དེར་དབུ་མཛད་ཀྱིས་སྐད་གདངས་དྲག་པོ་དང་བཅས། མདོ་སྨད་བྱང་ཕྱོགས་ཡུལ་ཁམས་ཀྱི། །ཡངས་པའི་གྲོང་ཁྱེར་རྒྱལ་ཁབ་ན། །འཇམ་དབྱངས་སྨྲ་བའི་སེང་གེ་བཞུགས། །ཁྱོད་ཀྱི་ཐུགས་དམ་དུས་ལ་བབས། །ཞེས་འདོན་
པ་རྨིས། ཕྱི་ཉིན་ཞོག་ཀ་སྔ་བར་གྲང་ཞིག་འོངས་ཏེ་བླ་མ་རིན་པོ་ཆེ་མདང་གློ་བུར་དུ་ཕེབས་ཏེ་དབུ་མཛད་ཀྱི་ནང་དུ་བཞུགས་ཡོད་པས། ཁྱེད་རང་དེར་ཤོག་གསུང་གི་ཞེས་བཤད་པས་ཁོ་གཏིང་ནས་ཡ་མཚན་པར་གྱུར་ལ། ཡ་མཚན་ཆེ་བར་
ཡང་སྣང་ངོ། །གཞན་ཡང་སྐྱབས་མགོན་རིན་པོ་ཆེའི་ཞབས་བརྟན་དུ་ཤེར་སྙིང། སྒྲོལ་མ། རྣམ་སྲས་བསྐང་བ་རྣམས་འབུམ་ཕྲག་རེ། སྒྲོལ་མ་མཎྜལ་བཞི་པ་ཁྲི་ལྷག་ཡིག་བརྒྱ་འབུམ་ཐེར་དུ་མ་བཅས་བསྒྲུབས། གང་བསྒྲུབས་ཐམས་ཅད་
ཀྱང་ཁྲལ་ཆོས་ལྟ་བུ་གྲངས་འགྲོ་ཐབས་དང། འོལ་ཚོད་ཀྱིས་འདི་ཙམ་སོང་ཡོད་ཅེས་གྲངས་མཐོ་འཛིན་བྱས་པ་མ་ཡིན་པར། སྒྲུབ་པ་པོ་རྣམས་ལ་བསྙེན་བཀུར་ཕུལ་དུ་ཕྱིན་པ་རྐྱེན་ཐེག་ངེས་བ་དང། ནོར་རྫས་གང་བཟང་གིས་ཡོན་གཟབ་རྒྱས་ཞུས་
ཞལ་འདོན་དལ་བྲེལ་སྙོམས་ལ་ཚིག་རེ་རེ་ཡང་ཆད་ལྷག་ཏུ་མི་འགྲོ་བས་དངོས་དག་པ་བྱེད་དུ་བཅུག་ཐམས་ཅད་ཀྱི་སྐབས་སུ་མཆོད་པ་བསམ་གྱིས་མི་ཁྱབ་པ་ཕལ་བའི་བློར་མི་ཤོང་བ་ལྟ་བུ་སོགས་ཆ་ཐམས་ཅད་ནས་གནད་དུ་འགྲོ་ངེས་པ་བྱས། སྐྱབས་མགོན་

[019B] ཀ་ར་བུ་རམ་སྦྲང་རྩི་ཐུད་སོགས་བསང་རྩི་མི་ཁུར་མང་པོས་བསང་མཆོད་ཤིན་ཏུ་རྒྱས་བ་ལན་མང་སྡུ་གནང། མཚམས་
ཤིག་ཏུ་དེའི་རིགས་རྦད་ཆོད་གནང་བས། འགའ་ཞིག་གིས་བསངས་མཆོད་རྒྱུན་མ་བཅད་ཙམ་གནང་ཨེ་དགོས་ཞུས་པར། ད་དེ་དག་བླ་ཡུལ་ལས་འདས་སོང་གསུངས་ནས་མ་གནང། ཚུལ་འདི་ནི་བཀའ་གདམས་གོང་མ་རྣམས་ཀྱིས། འཇིག་རྟེན་པའི་ལྷ་ལ་
བརྟེན་པ་དེས། མ་མགུ་ན་གནོད་ལ། མགུ་ན་ཡང་གནོད་གསུངས་པ་བཞིན། ཅུང་ཟད་ཙམ་ལ་ཁྲོས་པས་ཉེར་འཚེ་དུ་མ་བྱེད་པ་དང། ཁོ་མགུ་ན་གྲོགས་བྱས་ཏེ་བྱ་བྱེད་ལམ་དུ་འགྲོ་ཞིང་ནུས་མཐུ་ཆེ་ཆེ་འདྲ་བ་བྱུང་བས་རིམ་གྱིས་བློ་ཁ་དེ་ཕྱོགས་སུ་བསྒྱུར་
ཏེ༑ མཐར་སྐྱབས་འགྲོ་ཚུན་ཆད་གཏོང་བས་ཕུང་ཚབས་ཤིན་ཏུ་ཆེན་པོ་འབྱུང་བ་དེ་ལྟ་བུ་ལ་དགོངས་པའམ། ཡང་ན་ཆོས་སྐྱོང་བྲན་དུ་འཁོལ་བས་ལས་བཞིའི་འཕྲིན་ལས་གང་དགོས་དེ་དག་གིས་ཐོགས་པ་མེད་པར་བསྒྲུབས་ཏེ། འཇིག་རྟེན་པ་རྣམས་
ལ་ཅུང་ཟད་ཀྱང་ལྟོས་མི་དགོས་བའི་གདེང་ཐོབ་པ་གང་རུང་ཞིག་ཏུ་སེམས་སོ། །ཡང་ཞབས་བརྟན་ལ་དམིགས་ཏེ་མཐིང་ཤོག་བཟང་པོར་གསེར་གང་འདྲོང་གིས་ཤེར་ཕྱིན་སྟོང་ཕྲག་བརྒྱད་པ་ཡིག་གཟུགས་ཤིན་ཏུ་ཆེ་བས་པོ་ཏི་བཞིར་ལོང་པ་ཞིག་བྲིས་
ཏེ༑ པོཏ་རེ་རེ་ལ་ཡང་བཟང་གོས་ཀྱི་ཐུམ་བཞི་བཞི་ཕུལ། བྲིས་པ་རྣམས་ཀྱང་རྟ་སྒ་འཁོར། གྱོན་པ་ཆ་ཚང་སོགས་ཡོན་གྱིས་མགུ་བར་བྱས། མདོར་ན་འབྲུག་ལོ་ནས་བཟུང་ལོ་གསུམ་གྱི་རིང་འདིར་འཆར་ཅན་གྱི་བཀའ་ཆོས་འཆག་མེད་རྣམས་

[020A]༄༅། །དང༑ དམིགས་བསལ་རེ་གཉིས་མ་གཏོགས་ཉིན་མཚན་ཁོར་མོ་ཡུག་ཏུ་བླ་མའི་ཞབས་བརྟན་བསྒྲུབ་རྒྱུ་ཁོ་ན་ལ་གཞོལ་བར་མཛད། རྟའི་ལོའི་དགུན་སྐྱབས་མགོན་ཐམས་ཅད་མཁྱེན་པ་ཕྱིར་གདན་སར་ཕེབས་
པའི་ཚེ། རྒྱ་བོད་སོགས་གསུམ་གྱི་བླ་དཔོན་ཆེད་གུ། དགོན་ལག་དུ་མདང་བཅས་པའི་བསུ་བ་གཟབ་འཕྱོར་ཅན་སྟོང་ཕྲག་བརྒལ་བས་རིམ་བར་བསུས་བ་ན། དམ་པ་འདི་ཉིད་སྒྲུབ་སྡེའི་དགེ་སློང་གི་ཚོགས་དང་བཅས་ཞབས་ཐང་ལ་བསུ་བར་
ཕེབས་ཏེ། ཁྱུང་རྩེའི་ཐང་དུ་ཆོས་གོས་རྣམ་གསུམ་གྱོན་ནས་དམིགས་བརྩེ་མའི་གདངས་དབྱངས་དང་བཅས་གཡས་བསྐོར་གྱི་ཚུལ་གྱིས་བསུས་པ་ན་རང་དབང་མེད་པར་ཡིད་ལ་དང་བ་འདྲེན་ཞིང། རི་ཀླུང་ཐམས་ཅད་གང་བའི་བསུ་བའི་ཁྲོམ་ཆེན་པོ་
སྨུག་ཆིལ་ལེ་བདེ་ཐམས་ཅད་ཀྱང་ཟིལ་གྱིས་གནོན་པ་ལྟ་བུ་བྱུང། སྐྱབས་མགོན་མཆོག་ནས་གཙང་དབུས་གཉིས་ཀར་ཆོས་རྒྱུན་ཉག་ཕྲ་བ་མང་པོ་སོར་ཆུད་པར་མཛད་ཚུལ་དང། གཏོང་སྒོ་གནང་ཚུལ་སོགས་སྐུ་དོན་གྱི་བཀའ་མཆིད་ཞིབ་
ཏུ་གནང། དབུས་ཕེབས་ཀྱི་སྐུ་དོན་རྣམས་ལ་ཁྱེད་ཀྱིས་སྐུ་རིམ་བསྒྲུབ་པ་དེ་གནད་དུ་འགྲོ་བ་བྱུང། དངུང་བྱམས་ཆེན་བཞེངས་རྒྱུ་ལ་འཚུབ་ཆ་ཆེ་བར་སྣང་བས་སྐུ་རིམ་སྔར་རྒྱུན་བཞིན་མོ་ལྷོད་པ་བྱེད་དགོས་གསུང། སྤྱིར་སྐྱབས་མགོན་ཉིད་
ནས་གནང་སྐྱེས་དང། ལེགས་སོ་དབུགས་དབྱུང་ཚུན་ཆད་རེ་ལྟོས་ཡོད་པའི་རིགས་རྣམས་ལ་སོ་སོའི་ཁམས་དང་མཐུན་པར་གང་ལ་གང་འོས་ཀྱི་བདག་རྐྱེན་བཀའ་དྲིན་སྐྱོང་བཞིག་ཡོད་ཀྱང། དམ་པ་འདིས་རང་གི་རྒྱུ་ནོར་ཐམས་ཅད་ཕངས་མེད་དུ་བཏང་སྟེ་

[020B]སྐུ་རིམ་གནད་དུ་སོང་འདུག་གསུང་བ་ཙམ་མ་གཏོགས། ཚིག་གི་གཏང་རག་ཅིག་ཀྱང་མ་མཛད་པ་ནི་ཕ་རོལ་པོའི་ཀུན་སློང་ལ་ཆོས་བརྒྱད་ཀྱི་སྣང་ཤས་ཅུང་ཟད་ཀྱང་མ་
འདྲེས་པ་མངོན་སུམ་དུ་གཟིགས་པས་བླ་སློབ་གཉིས་ཀའི་ཆེ་བ་རྨད་དུ་བྱུང་བར་སྣང་སྟེ། དཔེར་ན་སྔོན་མཉམ་མེད་ཇོ་བོ་ཆེན་པོས་ལྷ་བཙུན་བོ་དཧི་རཱ་ཛཱ་ལ་ཞེས་དང་བཀུར་སྟེ་ཆེན་པོ་གནང་ནས། བྱང་ཆུབ་འོད་ལ་དེ་འདྲ་ཅུང་ཟད་ཙམ་ཡང་མ་གནང་བའི་ཚེ་
ཁོའི་སེམས་ལ་བྱང་ཆུབ་འོད་ལས་ཁྱེད་རིགས་དང་བསོད་ནམས་ཀྱིས་ཁྱད་དུ་འཕགས་ཚུལ་ཞིག་གསུང་དུ་རེ་ནས་ཇོ་བོ་ལ་ཉིད་ཀྱིས་བདག་ལ་བཀུར་སྟི་ཆེན་པོ་མཛད་ཀྱང། བྱང་ཆུབ་འོད་ལ་མི་མཛད་པ་ཅི་ཡིན་ཞུས་པར། བྱང་ཆུབ་འོད་ངའི་སློབ་མ་ཡིན་
གསུངས༑ ཁོ་ཁ་སྐྱེངས་ཏེ་འོ་ན་བདག་སློབ་མ་ལགས་སམ་ཞུས་པར། སློབ་མ་ལགས་ལགས་གསུངས་པའི་དཔེ་བཞིན། ད་ལྟ་ཕལ་ཆེར་བླ་མས་ཚུར་ལ་ངོ་དཀར་ནག་འཚོ་དགོས་པ་འདི་སློབ་མའི་རྒྱུད་རུལ་བའི་རྟགས་ཡིན་ནོ། །དེ་ནས་ཡང་
ཕྱིར་ཕེབས་ཏེ་ཆོས་རྒྱལ་དང་རྣམ་སྲས་ཀྱི་བསྐང་བ་འབུམ་ཕྲག་རེ། སྒྲོལ་མ་མཎྜལ་བཞི་པ་ཁྲི་ཚར་བཅས་བསྒྲུབས། ཉིན་གཅིག་མཎྜལ་བཞི་པ་ཞིག་སྒྲུབ་རྩིས་ཀྱིས་སྒྲུབ་གྲོགས་འགའ་དང་བཅས་སྐྱབས་འགྲོ་ནས་བརྩམས་ཏེ་གསུང་བཞིན་པའི་
སྐབས༑ དགེ་སློང་བྱམས་པའི་ཉམས་སྣང་ལ་ཙོང་ཁ་བརྒྱད་ཅུའི་ཞལ་ཐང་ཞིག་གི་ཀྵེ་ཏྲ་པ་ལས་གནོད་བྱེད་བསྒྲལ་བའི་རྣམ་པ་ལྟ་བུ་དེའི་ཟུར་ནས་མ་ཧེ་འཇིགས་སུ་རུང་བ་ཞིག་ཐོན་བ་ལྟ་བུའི་ཉམས་ཤར་ཏེ་ལུས་ཀྱི་བ་སྤུ་གཟེང་ཞིང་འཇིགས་ཆུམ་མེ་བ་

[021A]༄༅། །ཞིག་བྱུང། མཚམས་དེར་ཁོང་རིན་པོ་ཆེ་ནས་སྔ་མའི་འདོན་པ་འཕྲོ་བཞག་སྟེ། གློ་བུར་དུ་བརྐྱངས་བསྐུམས་མ་ཞིག་གི་དབུ་བསྐུལ་ནས་གསུང་སོང་བ་ལ། རྗེས་སོར་དེའི་རྒྱུ་མཚན་ཞུས་པར། དེ་འདོན་དགོས་པ་
ཞིག་འདུག་གསུངས་བ་མ་གཏོགས་གསལ་ཁ་མ་མཛད་ཀྱང། སྐབས་དེར་དམ་ཅན་ཆོས་ཀྱི་རྒྱལ་པོའི་གཟིགས་སྣང་ཞིག་བྱུང་བར་ཐེ་ཚོམ་མེད་དོ། །ལུག་ལོ་སྐྱབས་མགོན་མཆོག་ནས་བཀྲ་ཤིས་འཁྱིལ་དུ་ཚོགས་མང་ལ་བསྐྱེད་རིམ་
དངོས་གྲུབ་རྒྱ་མཚོ་དང། རྫོགས་རིམ་རིམ་ལྔ་གསལ་སྒྲོན་གྱི་བཤད་ལུང་རྒྱས་བར་སྩལ་སྐབས་ཕེབས་ནས་གསན་ཅིང། དེའི་ཞར་ལ་སྐྱེས་རབས་ཀྱི་བཤད་ལུང་སྒེར་དུ་ཞུས། རོང་ཕྱོགས་ཀྱི་དགོན་ལག་རྣམས་ནས་སྐྱབས་མགོན་
ཐམས་ཅད་མཁྱེན་པ་གདན་དྲངས་ཏེ་མཛོ་དགེ་སྨད་དུ་ཕེབས་སྐབས་བསྙེན་བཀུར་གང་དགོས་ཞུས་ཤིང། དེའི་རྒྱུད་གྲྭ་དང་ལྷན་དུ་དཔལ་གསང་བ་འདུས་པའི་དབང་གསན། རྒྱུན་པར་ཞབས་བརྟན་བསྒྲུབ་རྒྱུ་རྩལ་འདོན་གནང། དེའི་ཕྱི་
ལོ་བླ་བྲང་དུ་ཕེབས་ཏེ་སྐྱབས་མགོན་མཆོག་གི་ཞབས་དྲུང་ནས་ངོ་མཚར་བའི་རྣམ་ཐར་བཅོ་བརྒྱད་དང་ལྡན་པའི་གྲུབ་ཆེན་མི་ཏྲ་ཛོ་ཀི་ལ་འཕགས་མཆོག་རྒྱལ་བ་རྒྱ་མཚོས་དངོས་སུ་སྩལ་བ་མི་ཏྲ་བརྒྱ་རྩར་གྲགས་བའ་དབང་རྣམས་ཡོངས་སུ་
རྫོགས་པར་གསན། ཉིན་བཞིན་ཕྱི་དྲོའི་ཆལ་རོང་པོ་རྒྱུད་བའི་བླ་མ་མཁན་ཆེན་དྲུང་ཡིག་བློ་བཟང་རྒྱ་མཚོ་སོགས་དུ་མ་ལ་སྒྲ་བསྒྱུར་མར་པ་ལོཙྪའི་རྣམ་ཐར་སོགས་ཆོས་ལུང་མང་དུ་གནང། དེ་སྐབས་སྐྱབས་མགོན་མཆོག་

[021B] གཟུངས་གཞུག་བྲི་སྒྲུབ་དང་དྲིལ་ཚུལ་གྱི་ཕྱག་ལེན་སོགས་པཎ་ཆེན་ཐམས་ཅད་མཁྱེན་པའི་ཕྱག་བཞེས་གཞིར་བཟུང། ཀུན་
གཟིགས་ལྔ་པ་ཆེན་པོའི་གསུང་འགའ་ཞིག་གིས་ཟུར་བརྒྱན་ཏེ་ལག་ཏུ་ལེན་ཚུལ་གྱི་བཀོད་ཁྱབ་དང། ཁྱད་བར་དུ་དམ་པ་འདི་ཉིད་བཅོམ་ལྡན་འདས་མ་འཕགས་མ་རིག་བྱེད་མའི་བྱིན་རླབས་ཀྱི་བཀའ་བབ་ཏུ་གཟིགས་ནས། དེའི་སྨིན་བྱེད་ཀྱི་
རིམ་པ་ཆོས་སྐོར་གྱི་ལུང་དང་ལག་ལེན། དོན་ཀུན་འགྲུབ་པའི་འཁོར་ལོ་སྒྲུབ་ཚུལ་སོགས་ཀྱི་ཞལ་ཤེས་མན་ངག་དུ་མ་དང་བཅས་གདམས་ངག་ཆ་ཚང་བར་གནང། ཕྱིར་ཕེབས་ཏེ་གཟུངས་གཞུག་གི་ཤོག་བུ་དང་གསེར་ཤོག་མཚལ་སྣག་གཟུངས་
ཀྱི་ན་བཟའི་རྒྱུའི་གོས་རྣམས་སྒྲུབ་པའི་ཕྱིར་རང་ཉིད་ཅོ་ནེའི་ཕྱོགས་སུ་ཕེབས་ཏེ། རིན་ཐང་སོགས་ལ་མ་གཙིགས་པར་སྤུས་གའ་གཙང་ཕོན་ཆེ་བར་བསྒྲུབས། གཟུངས་གཞུག་རྒྱས་བསྡུས་སོ་སོ་ནས་འབྱུང་བ་དང། གཞན་ཡང་རྒྱུད་འབུམ་སོགས་
སུ་བཞུགས་པའི་གཟུངས་སྔགས་ཤིན་ཏུ་མང་བོ་རྣམས་ཕལ་ཆེར་གསེར་བཟང་པོ་འབའ་ཞིག་གིས་བྲིས་ཤིང། གཞན་ཡང་རིན་པོ་ཆེ་སྣ་ཚོགས་བཏུལ་བའི་ཕྱེ་མ་དང་མཚལ་སོགས་ཀྱིས་གཟུངས་རེ་རེ་ཡང་བརྒྱ་སྟོང་མང་པོ་བྲིས། ཁྱད་པར་དུ་བྱམས་
འཇམ་དབྱངས་སྒྲོལ་མ་དཀར་སྔོན་དམར་གསུམ་གྱི་སྔགས་རྣམས་རེ་རེ་བཞིན་བྲིས་མ་དང་པར་མ་བྱེ་བ་ཕྲག་མང་པོ་བཞེངས། རིན་པོ་ཆེའི་རིགས་དང་སྨན་སྣ་ཚོགས་ཁ་ཆེའི་དྲི་བཟང་སོགས་ཀྱིས་བསྒོས་པའི་ཤོག་བུ་ལ་བླ་མ་ཡི་དམ་སྣ་ཚོགས་ཀྱི་སྐུ་བརྙན་གསེར་

[022A]༄༅། །ཚོན་གྱིས་བྲིས་པ་དང། བར་མ་བསྡོམས་པས་འབུམ་ཕྲག་ལྔར་ཉེ་བ་དང། གཞི་དེ་ལྟ་བུ་ལ་རིན་པོ་ཆེའི་ཕྱེ་མ་དང་སྦྱར་བའི་རྒྱ་སྣག་བཟང་བོས་གཟུངས་དང་མདོ་ཕྲན་ཡང་སྟོང་ཕྲག་མང་བོ་པར། གནས་སོ་སོར་འབུལ་རྒྱུའི་གཟུངས་
རྣམས་ཀྱི་མཇུག་ཏུ་སྨོན་ཚིག་ཐ་དད་པ་ཉིད་ནས་གསར་བསྒྲིགས་གནང་སྟེ་གསེར་མཚལ་སོགས་ཀྱིས་བྲིས་པ་དང་ཕར་མ་ཁྲི་ཕྲག་མང་བོ་སོ་སོར་སྦྱར། པཎ་ཆེན་དང་རྒྱལ་དབང་སོ་སོའི་བཞེད་པ་ལྟར་གྱི་གནོད་སྦྱིན་འཁོར་ལོ་རྒྱས་བསྡུས་ཚན་པ་
མང་པོ་དང། ཚོགས་བདག་འཁོར་ལོ་ཚར་མང་པོ་ཚོན་གྱིས་ལེགས་པར་བྲིས་ཏེ། ཐུགས་ཀའི་སྔགས་འཕྲེང་དང་མཐའི་མུ་ཁྱུད་ཀྱི་སྔགས་རྣམས་གསེར་འབའ་ཞིག་གིས་བྲིས། གཟུངས་གཞུག་ཐམས་ཅད་ལ་རེ་རེ་བཞིན་དུ་གོས་
ཆེན་སེར་པོ་ཤ་སྟག་གི་ན་བཟའ་ཕུལ་ཏེ། དར་སྐུད་སེར་པོས་ལེགས་པར་དཀྲིས། དེ་ནས་དམ་ཚིག་གཙང་མའི་དཔོན་སློབ་བཅུ་བདུན་ཙམ་གྱིས་ཟླ་བ་གཉིས་དང་ཞག་གསུམ་གྱི་བར་དུ་ཐུན་བཞིར་བཅད་དེ་གཟུངས་གཞུག་དེ་དག་ལེགས་པར་
བསྒྲུབས༑ མཇུག་ཏུ་མར་རྒྱ་མ་སྟོང་དང་ལྔ་བརྒྱ་ཙམ་དང། དེའི་ཚོད་ཀྱིས་རྫས་ཆེན་གཞན་རྣམས་ཀྱང་འཛོམ་གང་ཆེས་སྦྱིན་སྲེག་ཉིན་བཅུའི་བར་དུ་ཕུལ། གཞན་ཡང་དེའི་ཡན་ལག་ཏུ་ཟླ་བ་གཉིས་དང་ཞག་བཅུའི་རིང་སྒྲོལ་མ་
དཀར་སྔོན་གཉིས། འཕགས་མ་རིག་བྱེད་མ། ཕྱག་རྡོར་གོས་སྔོན་ཅན། འཇམ་དཀར། མགོན་ཆོས་སོགས་ཀྱི་བསྙེན་པ་ཡང་ཁ་སྐོང་གི་སྦྱིན་སྲེག་དང་བཅས་ཚད་དང་ལྡན་པ་གནང། ལོ་འདི་ནས་བཟུང་སྐུ་ཚེ་ཧྲིལ་པོར་ལོ་རེ་བཞིན་སྐྱབས་

[022B] ཡམ་ཤིང་རྒྱང་ཁལ་རེ། འབྲུ་རྣམས་འཇག་རེ། ཁྱད་པར་དུ་སྒྲོལ་མ་དམར་མོ་ལ་ཁྲོན་སུམ་ཅུ་རེའི་རིན་གྱི་སླན་དང་རིན་
པོ་ཆེ་གོས་དར་སོགས་ཆག་མེད་དུ་འབུལ་བ་གནང། ལོ་ལྟར་གྱི་ཟླ་བ་དང་པོའི་ཚེས་གཅིག་ནས་བཞི་པའི་བཅོ་ལྔའི་བར་ལ་མར་རྒྱམ་ལྔ་བརྒྱ་རེའི་མཆོད་མེ་ཡང་ངེས་ཅན་དུ་འབུལ་བ་རྣམས་འཆར་ཅན་ཡིན་ཀྱང། གཞན་གྱིས་མཐོང་ན་མི་ལེགས་གསུངས་
ནས་ཤིན་ཏུ་སྦས་པ་ཁོ་ན་མཛད། སླར་ཡང་ཟླ་བ་གཅིག་གི་རིང་གནོད་སྦྱིན་འཁོར་ལོ་དང་གཏེར་བུམ་རྣམས་བསྒྲུབས་ཏེ་རྣམས་རས་གཡང་འབོད་མང་པོ་དང་བཅས་རྟེན་རྣམས་ལ་བྱིན་ཕབས། འདི་སྐབས་ཀྱི་སྒྲུབ་གྲོགས་རྣམས་དང། ཕྱིའི་ལས་བྱེད་མཐའ་
དག་གི་ཆ་རྐྱེན་དང་ཡོན། སྦྱིན་སྲེག་གི་དགོས་ཆས་དང། ལོ་འཁོར་དུ་མར་རྒྱ་མ་སྟོང་ཕྲག་དུ་མས་མཆོད་མེ་ཕུལ་བ་སོགས་ཀྱི་རྒྱུ་འགྲོས་གཞན་རྣམས་ལྟ་ཞོག་གཟུངས་གཞུག་གི་ན་བཟའི་གོས་དང། གསེར་ཚོན་ཤོག་བུ་རྣམས་ཀྱི་རིན་ཁོ་ན་ལ་
ཡང་དོང་རྩེ་ཁྲོན་ཆེ་བ་སྟོང་ཕྲག་གཉིས་བརྒལ་བ་སོང་འདུག་ལ། མདོར་ན་དེའི་གོང་དུ་ཞབས་བརྟན་བསྒྲུབ་རྒྱུའི་ཁོངས་དེར་ཕྱག་རྫས་གང་ཡོད་བཏང་བ་ལྟ་བུ་ཡིན་ཀྱང། འདི་རེས་ཀྱང་གཟུངས་གཞུག་སྐོར་གྱི་ལས་དོན་ཤིན་ཏུ་རླབས་ཆེ་བ་བསྒྲུབ་རྒྱུ་
རྣམས་ཅུང་ཟད་ཙམ་ཡང་ཕྱག་མ་ཐོགས་པར་ཐུགས་བཞེད་བཞིན་ལྷུན་གྱིས་གྲུབ་པ་ནི། འདུལ་བ་ལུང་ལས། རྒྱལ་པོ་རྣམས་ནི་ཚིག་གིས་འགྲུབ། །ལྷ་རྣམས་བསམ་པས་འགྲུབ་པ་སྟེ། །ཚུལ་ཁྲིམས་ལྡན་པ་སྨོན་པས་འགྲུབ། །ཅེས་གསུངས་

[023A]༄༅། །པ་ལྟར། ཚུལ་ཁྲིམས་རྣམ་པར་དག་བ་དང། ཐུགས་བསྐྱེད་རྨད་དུ་བྱུང་བ་ཁོ་ནའི་ནུས་མཐུར་སེམས་སོ། །ཁྱད་བར་དུ་འཕགས་མ་རིག་བྱེད་མ་ནི་སྐུ་ཚེ་དུ་མར་འབྲེལ་བའི་ལྷག་པའི་ལྷ་ཡིན་པས། སྐྱབས་
མགོན་མཆོག་གི་བཀའ་བབས་པ་ལྟར་དེའི་བསྙེན་སྒྲུབ་གནང་བ་ན། བྱིན་རླབས་ཀྱི་འཇུག་པ་མངོན་མཚན་ཆེ་བ་མི་རིང་བར་བྱུང། དེའི་སྒྲུབ་པ་གནང་ཚུལ་རྒྱུས་མེད་པའི་སློབ་མ་ཞིག་གི་རྨི་ལམ་དུ་ཡང། ཉིད་ནས་དབུ་རྒྱན་ཞིག་བཞེས་ཡོད་
པའི་སྟེང་དུ་བཅོམ་ལྡན་འདས་མའི་སྐུ་ལྔ་ཡོད་པ་རྨིས་བ་དང། ཡང་ཕྱིས་སུ་སློབ་མ་ཞིག་གི་ཉམས་སྣང་ལ་དམ་པ་ཉིད་ལྷ་མཆོག་དེའི་རྣམ་པར་བཞེངས་པའི་སྐུ་ལུས་ཤེལ་སྒོང་ལྟར་དྭངས་ཤིང་གསལ་བ། དེའི་ཐུགས་ཀའི་ས་བོན་གྱི་གོ་སར་
སྐྱབས་མགོན་མཆོག་གི་ཡང་སྲིད་རིན་པོ་ཆེ་བཞུགས་པའི་སྣང་བ་ཤར་བ་སོགས་སྔ་ཕྱིར་རྟགས་ཡ་མཚན་ཆེ་བ་མང་དུ་སྣང་ངོ། །དེ་ལྟར་ལོ་གཉིས་རིང་གཟུངས་གཞུག་བཞེངས་རྒྱུ་དང་སྒྲུབ་རྒྱུ་སོགས་ཚགས་སུ་ཚུད་པར་བྱས་ཏེ། ལྕགས་ཁྱིའི་ལོ་
གཟུངས་གཞུག་རྒྱབ་ཁལ་སུམ་ཅུ་ཙམ་ཡོད་པ་དེ་ཐམས་ཅད་ཚོན་གྱིས་སྤྲས་པའི་སྒམ་མང་པོར་བཞུགས་སུ་བཅུག་ནས་བླ་བྲང་དུ་གདན་དྲངས། འབུལ་བའི་ཚེ་ཡང་ཉིད་ཀྱིས་ཕྱག་བསྟར་ཏེ་གཟུངས་རེ་རེ་ཙམ་ཡང་དབུ་ཞབས་མ་ལོག་ཅིང། སྲུབ་ཅུང་ཟད་
རེ་ཙམ་ལ་ཡང་དྲི་བཟང་གི་ཕྱེ་མ་གོས་དར་གྱི་ནང་དུ་ཐུམ་བུར་བྱས་བས་བཀང་སྟེ། བར་སྟོང་ཅུང་ཟད་ཙམ་ཡང་མེད་པ་སོགས་ཕྱག་ལེན་ཤིན་ཏུ་ངོས་དག་བ་གཞན་འགྲན་མེད་པ་ལྟ་བུ་བྱུང་བས་སྐྱབས་མགོན་མཆོག་ཀྱང་ཐུགས་ཤིན་ཏུ་དགྱེས། སྤྱིར་སྔོན་

[023B] ཕྱིས་ཀྱི་རྟེན་གསར་བཞེངས་ལ་བྱམས་ཆེན་རྟེན་དང་བརྟེན་པ་འདི་ལྟ་བུ་ཕྱོགས་གང་དུ་ཡང་མེད་ཅིང། ཁྱད་པར་དུ་ནང་གི་གཟུངས་གཞུག་ལ་འདི་འདྲ་བའི་གཟུངས་སྔགས་སོགས་འཛོམ་ཆེ་ཞིང་
བྲི་སྒྲུབ་ཐམས་ཅད་དངོས་དག་བ་དང། གཞན་གྱི་མིག་གིས་མི་མཐོང་བའི་སར་ཡང་རྒྱུ་གང་བཟང་གི་འགྲོས་ཤིན་ཏུ་རྒྱ་ཆེན་པོ་བྱས་པ་འདི་འདྲ་བ་གང་དུ་ཡང་མི་སྲིད་བ་ལྟ་བུ་ཡིན་ལ། དེ་ལྟར་འབྱུང་བའི་རྒྱུ་མཚན་ནི། བདེ་ལེགས་ཐམས་ཅད་ཀྱི་རྩ་བ་ལས་འབྲས་
ལ་ཡིད་ཆེས་གཏིང་ཚུགས་པའི་སྟོབས་ཀྱིས་ཡིན་པར་སྣང་བས། སྐྱེ་བོ་བསོད་ནམས་གསོག་པར་འདོད་པ་རྣམས་ཀྱིས་རང་གི་སྒྲུབ་ལུགས་ཀྱང་དམ་པའི་རྣམ་ཐར་འདི་དག་དང་བསྡུར་ཏེ། ངོམ་ཆོས་ཙམ་མ་ཡིན་པར་ཆོས་རྣམ་དག་ཏུ་འགྲོ་བ་ཞིག་བྱེད་པ་
གལ་ཆེའོ། །དེ་ཡང་སྔོན་གྱི་དམ་པ་གོང་མ་རྣམས་འདི་ཕྱིའི་ལེགས་ཚོགས་ཐམས་ཅད་ཀྱི་རྟེན་འབྲེལ་བླ་མ་ལ་བརྟེན་ནས་འགྲིག་པ་དགོས་པས། གནས་པ་ཚེའི་རྟེན་འབྲེལ་བླ་མ་ལ་བརྟེན་ནས་བསྒྲིགས་པས་ར་ཧ་ལྟ་བུ། རྣམ་འབྱེད་ཤེས་རབ་ཀྱི་རྟེན་འབྲེལ་བླ་མ་
ལ་བསྒྲིགས་པ་ཤཱ་རིའི་བུ་ལྟ་བུ། བགོ་བ་གོས་ཀྱི་རྟེན་འབྲེལ་བླ་མ་ལ་བསྒྲིགས་པ་ཐག་ལི་ལྟ་བུ། བཟའ་བཟས་ཀྱི་རྟེན་འབྲེལ་བླ་མ་ལ་བསྒྲིགས་པ་རྡེང་གེ་བལྟ་བུ། སྤྱད་པ་ནོང་གྱི་རྟེན་འབྲེལ་བླ་མ་ལ་བསྒྲིགས་པ་མ་ཏཾ་གི་ལྟ་བུ། རྒྱན་འདོད་ལོན་གྱི་རྟེན་འབྲེལ་
བླ་མ་ལ་བསྒྲིགས་པ་ཨིནྡྲ་བོ་དཧི་ལྟ་བུ། འདུལ་བ་འཁོར་གྱི་རྟེན་འབྲེལ་བླ་མ་ལ་བསྒྲིགས་པ་སུརྱ་དྷརྨ་ལྟ་བུ། སྙན་པ་གྲགས་བའི་རྟེན་འབྲེལ་བླ་མ་ལ་བསྒྲིགས་བ་ཙནྡྲ་གོ་མི་ལྟ་བུ། ནད་ཞི་བའི་རྟེན་འབྲེལ་བླ་མ་ལ་བསྒྲིགས་པ་ཁྲི་རྡིང་གར་ལྟ་བུ་དགོས་པར་གསུངས་པ་བཞིན་

[024A]༄༅། །བདག་ཉིད་ཆེན་པོ་འདི་ལ་ཡང་ཟས་གོས་ཡོ་བྱད། ནོར་འབྲུ་རྐང་འགྲོ་རིན་པོ་ཆེ་ལ་སོགས་པའི་ལོངས་སྤྱོད་ཇི་སྙེད་ཅིག་བྱུང་ན་ཡང་འཁོར་བའི་བདེ་འབྱོར་ཐམས་ཅད་ཆུ་ཤིང་བཞིན་དུ་སྙིང་པོ་ཅུང་ཟད་ཙམ་ཡང་མེད་པར་གཟིགས་པས་
རང་དོན་དུ་དེ་ལ་ཞེན་ཆགས་ཅུང་ཟད་ཙམ་ཡང་མི་མཛད་ཅིང། རང་གཞན་གཉིས་ཀའི་བསོད་ནམས་ཀྱི་ཚོགས་རྫོགས་པའི་ཕྱིར། ཕ་རོལ་པོ་རྣམས་ཀྱིས་དད་པས་སྦྱིན་པ་ཅུང་ཟད་ཙམ་ཡང་ཆུད་ཟོས་སུ་མི་གཏོང་བར་བླ་མའི་སྐུ་དོན་གྱི་ཕྱོགས་གང་
ཡང་རུང་བ་ཞིག་ཏུ་འགྲོ་ངེས་པ་དང། སྒོ་གསུམ་གྱི་བྱ་བ་མཐའ་དག་ཀྱང་རང་དོན་ཡིད་བྱེད་ཀྱིས་མ་བསླད་པར་བླ་མའི་ཞབས་འདེབས་སུ་འགྱུར་ངེས་པ་ཁོ་ན་མཛད། ནོར་རྫས་ལྟ་བུ་རང་ཉིད་ཀྱིས་བླ་མ་ལ་ཕུལ་ཟིན་པ་ན། དེས་ཆོས་དང་སྲིད་ཀྱི་བྱ་བ་ཅི་
འདྲ་ཞིག་ཏུ་བཀོལ་ཡང། དེ་ཉིད་མཁའ་ཁྱབ་ཀྱི་བསྟན་པ་དང་འགྲོ་བ་མ་ལུས་པའི་དོན་ཡིན་པར་ཐེ་ཚོམ་མེད་པའི་སྟོབས་ཀྱིས་རྗེས་སུ་ཡི་རང་འབའ་ཞིག་ཏུ་འགྱུར་ལ། ད་ལྟ་འགའ་ཞིག་རང་གིས་ཕུལ་བའི་རྫས་དེ་བླ་མས་སྲིད་སྐྱོང་གི་ཕྱོགས་ལྟ་བུར་བཏང་ན་
ཆུད་ཟོས་སུ་སོང་སྙམ་དུ་འགྱོད་པ་བྱེད་པ་ནི་མཛད་པ་དེ་ཡང་དགོས་དབང་གིས་དེ་ལྟར་བསྟན་པ་དོན་ཆེན་པོ་ཆེན་ཡིན་པ་མ་ཤེས་པར། འཇིག་རྟེན་རང་དགའ་བའི་བྱ་བ་ལྟ་བུར་བཟུང་བའི་སྐྱོན་ཡིན་ལ། གང་ཟག་གཅིག་གི་སྤྱོད་པར་སངས་རྒྱས་ཀྱི་མཛད་པ་ཡིན་
མིན་གྱི་ཆ་གཉིས་འབྱུང་ཚུལ་མེད་པས། ཁ་ནས། བླ་མ་སངས་རྒྱས་བླ་མ་ཆོས། །ཞེས་ཅི་ཙམ་སྨྲས་ཀྱང། དོན་ལ་དེ་ཉིད་རང་དང་སྐལ་བ་མཉམ་པའི་འཇིག་རྟེན་པ་དང། མཛད་པ་མཐའ་དག་འཇིག་རྟེན་པའི་སྤྱོད་པར་བཟུང་བའི་རང་མཚང་ཕྱིར་བསྟན་

[024B] སྒྲ་བསྒྱུར་མར་བས་ནོར་རྫས་གང་ཡོད་གསེར་དུ་བསྒྱུར་ནས་ནཱ་རོ་པ་ལ་ཕུལ་བ་ན། དེས་ནམ་མཁའ་ལ་གཏོར་ཡང་སློབ་མའི་ཚོགས་རྫོགས་པར་བཤད་ཀྱི། ཆུད་ཟོས་སུ་སོང་བར་མ་གསུངས་སོ། །འདིའི་ལོ་སྦ་ཕྱི་ཅི་རིགས་པར་ཆོས་བཞིན་
དུ་སྤྱོད་པའི་སློབ་མདོན་གཉེར་ཅན་འགའ་ཞིག་གིས་གསོལ་བ་བཏབ་པ་ལྟར། འཇམ་མགོན་བླ་མའི་གསུང་གི་སྙིང་པོ་བྱང་ཆུབ་ལམ་གྱི་རིམ་པ་ཆེན་མོའི་བཤད་ལུང་ཞིག་ཀྱང་སྩལ་ལ། གཞན་ཡང་ཆོས་བཀའ་ཐོར་བུ་བ་འགའ་ཞིག་གནང། ཕག་ལོའི་སྟོན་སྐྱབས་
མགོན་ཐམས་ཅད་མཁྱེན་པ་སྐུ་ཁམས་མ་བདེ་བའི་སྐབས་ཞབས་བརྟན་གཏོས་ཆེ་བ་ཉིན་མཚན་མེད་བར་བསྒྲུབས། སྐབས་ཤིག་ཏུ་ཞབས་འབྲིང་བ་འགའ་ཞིག་ལ་ངའི་རྨི་ལམ་མདུན་མ་མཁའ་ན་རྗེ་བཙུན་འཇམ་དབྱངས་ཀྱི་སྐུ་ཞིག་འདུག་པ་རིམ་གྱིས་ཇེ་མཐོ་ཇེ་མཐོར་
སོང་སྟེ། མཐར་ནམ་མཁའི་དབྱིངས་སུ་མི་མངོན་པར་ཐིམ་སོང་བ་ཞིག་རྨིས། བསྟན་པའི་གེགས་ཆག་དང་སྙིགས་མའི་སྐྱེ་བོ་བསོད་ནམས་ཟད་པའི་སྟོབས་ཀྱིས་གསོལ་བ་ཐེབས་པ་ཞིག་མི་ཡོད་པ་འདྲ་གསུངས། བཅུ་གཅིག་པའི་ཚེས་ལ་རྡོ་རྗེ་འཆང་ཆེན་པོ་དག་
བའི་ཞིང་དུ་དགོངས་པ་གཏད་པའི་གནས་ཚུལ་གསན་མ་ཐག་བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་དུ་བྱས་ཏེ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་བསམ་གྱིས་མི་ཁྱབ་པ་ཕུལ། རྗེས་འཇུག་ཐམས་ཅད་ལ་ཡང་ཞལ་ཏ་གནང་སྟེ། ད་རང་རེ་རྣམས་མྱ་
ངན་བྱས་པ་ཁོ་ནས་གོ་མི་ཆོད། བླ་མ་ཐུགས་རྗེ་ཅན་དེས་དུས་ཉིན་མཚན་ཀུན་ཏུ་ཐུགས་ལ་བཅིངས་རྒྱུ་ནི་སངས་རྒྱས་ཀྱི་བསྟན་པ་ཁོ་ན་ཡིན། བསྟན་པ་སྤྱི་ཁྱབ་ཀྱི་དོན་ལ་རང་རེ་ལྟ་བུས་སྨོན་ལམ་རེ་འདེབས་བ་མ་གཏོགས་ས་ཆོད་ཆེན་པོ་མི་ཡོང་ཡང། རང་རང་

[025A]༄༅། །གི་སྟེང་ལ་བབས་བའི་བསྟན་པའི་བྱ་བ་རེ་ཡོད་པ་དེ་མ་ཤོར་བ་བྱེད་དགོས། དེའི་ཡང་རྩ་བ་ལྟ་བུ་རང་གིས་ཁས་བླངས་པའི་ཚུལ་ཁྲིམས་རྣམ་པར་དག་པ་བསྲུང་རྒྱུ་འདི་ཡིན། དེ་བྱས་ན་བླ་མའི་དགོངས་པ་ཡང་རྫོགས། རང་
གི་དོན་ཡང་འགྲུབ་པས་བསྒྲིམ་དགོས་ཞེས་སོགས་ཞལ་ཏ་རུས་པ་ཅན་མང་དུ་གནང་སྟེ། མངོན་མཚན་ཆུང་ལས་ཆོད་ཆེ་བའི་དགོངས་རྫོགས་བླ་ན་མེད་པ་བསྒྲུབས། བྱི་བའི་ལོ་མགོར་བླ་བྲང་ཞབས་སྡོད་རྣམས་གྲོས་མཐུན་གྱིས་བླ་མའི་སྐུ་དོན་མ་
གཏོགས་བསམ་རྒྱུ་མེད་པ་ལ་ཁོང་ལས་ལྷག་པ་མི་རྙེད་པས། སྐྱབས་མགོན་མཆོག་གི་ཡང་སྲིད་མྱུར་ཕེབས་ཀྱི་རིམ་གྲོ་གཙོ་ཆེར་ཉིད་ནས་འགན་ཁུར་བཞེས་དགོས་ཚུལ་ཞུས་ཏེ་བླ་བྲང་དུ་གདན་དྲངས། འོན་ཀྱང་མཆོད་པའི་ཡོ་བྱད་བསམ་གྱིས་
མི་ཁྱབ་བ་སོགས་ཤས་ཆེར་ཉིད་ཀྱི་ཕྱག་རྫས་སྟེང་ནས་བཏོན་ཏེ་སྒྲོལ་མ་མཎྜལ་བཞི་བའི་ཆོ་ག་མང་དུ་བསྒྲུབས། ལོ་དེར་སྐུ་གདུང་གི་མཆོད་རྟེན་ཆེན་པོ་བཞེངས་བཞིན་པར་ཡོད་པས། དེའི་གཟུངས་གཞུག་ཀྱང་སྔར་རྒྱུན་ལྟར་ཉིད་ནས་བཀོད་ཁྱབ་
བཀའ་དྲིན་སྐྱོང་དགོས། ད་ལན་ཆ་རྐྱེན་གང་དགོས་བླ་བྲང་གི་ཕྱག་རྫས་ནང་ནས་འགྲོ་བ་ཞིག་བྱེད་དགོས་ཞུས་པར། སྐུ་གདུང་མཆོད་རྟེན་གྱི་ཞབས་འདེགས་ཞུ་རྒྱུ་བྱུང་བ་རང་སྐལ་བ་བཟང་བས་ཅིས་ཀྱང་ཁུར་ལེན་བྱེད། ཆ་རྐྱེན་འཕྲལ་དུ་མི་
དགོས་པས་སླར་རིམ་གྱིས་ཞུས་ཆོག་པ་བྱེད་གསུངས་ཀྱང། ཕྱིས་སུ་ནང་ནས་ཅུང་ཟད་ཀྱང་མ་བཞེས་པར་རང་གི་ཕྱག་རྫས་ཁོ་ནའི་སྟེང་ནས་སྔར་བཞིན་གཟུངས་གཞུག་ཐམས་ཅད་བྲི་སྒྲུབ་སོགས་ལོ་གཅིག་བུའི་ཁོངས་དེར་ཆགས་སུ་ཚུད་ངེས་མཛད་ནས་

[025B] མ་ཅིག་ལབ་སྒྲོན་གྱིས་གནང་བའི་དགོན་གནས་འདིའི་སྐོར་གྱི་མ་འོངས་ལུང་བསྟན་ཞིག་ཏུ། ཀླུ་བདུད་ཕྱོགས་སུ་མཆོད་རྟེན་རྩིགས། །ཞེས་པའི་ལུང་བསྟན་དུས་བབས་ཀྱིས་དགོན་པའི་བྱང་ཤར་ངོས་སུ་མཆོད་རྟེན་
ཞིག་བཞེངས་དགོས་བྱུང་བའི་ཚེ། ཁོ་བོ་ཅག་ཚོགས་འདུ་མང་དང་བཅས་ནས་མཆོད་རྟེན་གྱི་ཕྱིའི་ཆག་ཚད་ནང་གི་གཟུངས་གཞུག་ཐམས་ཅད་ཀྱང་ཚད་དང་ལྡན་པ་གནད་དུ་འགྲོ་ངེས་ཤིག་དགོས་འདུག་པས། ཉིད་ནས་ཐུགས་ཁུར་བཀའ་བྲིན་སྐྱོང་དགོས་
ཞུས་པར་དགྱེས་བཞིན་ཞལ་གྱིས་བཞེས། ལྔགས་བཀོད་ཞིབ་མོ་མཛད་དེ་རྒྱུན་ཏུ་བཅར་སྡོད་ཀྱི་དོ་དམ་དགེ་སློང་མཁས་མཆོག་གིས་བགྱིས་ཤིང། གཟུངས་གཞུག་རྣམས་ཉིད་ཀྱིས་ཐུགས་ཁུར་བཞེས་ཏེ་ཕུལ་དུ་ཕྱིན་པ་བསྒྲུབས། མཆོད་རྟེན་ལས་
མགོ་ཚུགས་མ་ཐག་ལྷོང་གི་རྣམ་པས་འཚུབ་ཆེ་ཙམ་བྱུང་ཡང། ལེགས་པར་གྲུབ་པ་ནས་བཟུང་དགོན་པའི་ཆོས་སྲིད་ཀྱི་བྱ་བ་མཐའ་དག་ལ་ཕན་པ་ཤིན་ཏུ་ཆེ་བས་བཀའ་དྲིན་བླ་ན་མེད་པར་གྱུར། སྐྱབས་མགོན་མཆོག་སྦྲུལ་རིན་པོ་ཆེའི་ཞབས་བརྟན་དུ་མདོ་
སྡེ་བསྐལ་བཟང་ཤོག་བུ་རེ་ལ་གསེར་ཤོག་སྟོང་བམ་རེ་འགྲོ་ངེས་བྱས་པ་གཅིག་དང། གསེར་དངུལ་སྤེལ་མས་བྲིས་པ་ཚར་གཅིག་སྒྲོལ་དཀར་གྱི་བསྟོད་པ་འཁོར་བ་ལས་སྒྲོལ་མ་ཚར་རེ་ལ་སྔགས་ཚར་རེ་བཏགས་པ་སྟོང་ཕྲག་གཅིག་རྣམས་ཡིག་གཟུགས་
ལེགས་ཤིང་དག་ཐོན་པར་བྱས་ཏེ་བྲིས། གཞན་ཡང་མཆོག་སྤྲུལ་མྱུར་གསལ་གྱི་དོན་དུ་གསེར་ཐང་དུ་མ་དང། མདོ་རྒྱུད་གསུང་རབ་མང་དུ་བཞེངས་ཡོད་འདུག་ཀྱང་ཞིབ་ཆ་མ་ངེས། དེ་སྐབས་རྒྱུད་གྲ་དང་འབུམ་ཁང་རི་ཁྲོད་གཉིས་སྐུ་གསུང་ཐུགས་

[026A]༄༅། །རྟེན་མང་བས་ཡུལ་གྱི་བཅུད་ལྟ་བུ་དང། ཆོ་ག་ཕྱག་ལེན་རྣམ་བར་དག་པས་གསོན་གཤིན་ཀུན་གྱི་དོན་ལ་བསོད་ནམས་ཀྱི་ཞིང་སར་འགྱུར་ངེས་པ། ཡུལ་ཕྱོགས་གཞན་ཀུན་ཀྱང་ཡིད་སྨོན་འཆའ་བའི་གནས་
སུ་ཡོད་པ་ལ། ཡུལ་མིའི་བསོད་ནམས་ཀྱིས་མ་འཆུན་པ་དང། ཕྱི་ནང་ནས་བདུད་རིགས་དུ་མ་དཔུང་བསྒྲིལ་ཏེ་རང་གི་ཕན་བདེའི་རྩ་བ་རང་གིས་བཤིག་པར་མ་ཟད་དམ་པ་འདིའི་སྐུ་ལ་བསྔོ་བའི་བསམ་སྦྱོར་ངན་པ་མང་དུ་བརྩམས་
པ་ན། སྨྲ་ཚང་བཀའ་བཅུས་དམ་ཉམས་འདི་དག་གི་སྙིང་གདོན་ཕྱིས་བརླམས་ནས་ཅི་བྱེད་མི་འདུག་པས་གཞན་ཞིག་ཏུ་བྱོལ་ན་ཞེས་སྙིང་ཐག་པ་ནས་ནན་ཞུས་བྱས་པར། ཁྱེད་སེམས་མི་བདེ་མི་དགོས། ང་ལ་ཡང་སྐྱབས་མགོན་དེ་
ཉིད་ཀྱི་བྱིན་རླབས་ཅུང་ཟད་ཞུགས་ཡོད་པས། འདི་ཚོ་འདྲ་བ་ཞིག་གིས་ཐུབ་མི་ཡོང་གསུངས། རྒྱུན་བར་སྦས་བའི་བརྟུལ་ཞུགས་ཁོ་ན་མཛད་ཀྱང། དེའི་ཚེ་ཁོ་ཤིན་ཏུ་སེམས་མ་བདེ་བ་ལ་སྙིང་རྗེ་ནས་གདེང་ཚད་ཀྱི་གསུང་ཕེབས་
པར་སྣང། ད་ལྟ་གྲུབ་བའི་དབང་པོར་གྲགས་པ་ཕལ་ཆེར། ཁ་ངོམས། ལྟོ་འགྲང། སོས་དལ་བའི་ཚེ་མངོན་ཤེས་དང་གྲུབ་རྟགས་ཡོད་ཡོད་འདྲ་ཡང། གལ་ལ་ཐུག་པའི་ཚེ་གཏད་སོ་མེད་པར་ཨུ་ཐུག་ནས་སྡོད་པར་སྣང་བས་
དེ་ལྟ་བུའི་རྐྱེན་ངན་རུ་འཛིང་གི་ཚེ་ཅུང་ཟད་ཙམ་ཡང་བག་ཚ་བ་མེད་པར། བླ་མ་ལ་བློ་ཁེལ་བའི་གདེང་ཐུབ་པ་ནི་གྲུབ་པའི་རྣམ་ཐར་ངོ་མཚར་བ་ཞིག་གོ། །སྤྱིར་བླ་མ་དེ་ཉིད་སངས་རྒྱས་ཡིན་ཀྱང། དེའི་ཚོད་ཀྱི་བྱིན་རླབས་འབྱུང་བ་ལ་སློབ་

[026B] བྱང་སེམས་སུ་མཐོང་ན་དེའི་ཚོད་ཀྱི་བྱིན་རླབས་དང། སོ་སྐྱེ་ཕལ་བར་མཐོང་ན་བྱིན་རླབས་གཏན་མི་འཇུག་པས། བྱིན་རླབས་ཆེ་ཆུང་སློང་མ་རང་ཉིད་ལ་རག་ལས་པ་ཡིན་ཏེ། སྔོན་འབྲི་
གུང་འཇིག་རྟེན་མགོན་པོས་ཕག་མོ་གྲུ་པ་བླ་མར་བསྟེན་ཏེ། མོས་གུས་ཁོ་ན་བསྒོམས་པས་རྟོགས་བ་ཀློང་དུ་གྱུར་ཏེ་རྣལ་འབྱོར་གྱི་དབང་ཕྱུག་ཆེན་བོར་སོང་བ་ན། ཕག་གྲུའི་སློབ་མ་ཙ་རི་བ་ཟེར་བས། དེད་གཉིས་བླ་མ་མི་གཅིག་བར་སྣང་
ཁོའི་བླ་མ་སངས་རྒྱས་སུ་འདུག་ངའི་བླ་མ་དགེ་བཤེས་ཁམས་པ་ཡིན་ཞེས་བཤད་པའི་དཔེར་སྣང་ངོ། །སྐྱབས་མགོན་ཉིད་ལ་ཡང། བོད་ཡུལ་གྱི་རྡོ་རྗེ་གདན་དཔལ་གྱི་ས་སྐྱ་མན་ཆོད་ནས། ཤར་རྒྱ་མཚོའི་མཐའ་ཚུན་ཆད་དུ་མཁས་གྲུབ་ཀྱི་
སློབ་མནམ་མཁའི་སྐར་ཚོགས་ལྟ་བུ་ཡོད་ཀྱང། མོས་གུས་ཀྱི་རྩེར་སོན་པ་ནི་སྐྱེས་མཆོག་འདི་ཉིད་ཡིན་པས། ཐར་བརྩེར་མཇལ་སྐབས་ཤིག་ཏུ་ཡང། དད་པ་ཅན་གྱི་སྒོམ་ཁང་ན། །བླ་མ་སྒོ་ཉལ་བྱེད་ཀྱིན་ཡོད། །ཅེས་མི་འབྲལ་བའི་ཞལ་
བཞེས་མཛད་པ་འདི་འདྲ་གཞན་སུ་ལ་ཡང་གསུང་བ་མི་སྣང་ངོ། །དེ་ནས་སྙིགས་མའི་དུས་ཀྱི་དགོན་སྒྲུབ་སྡེ་སོགས་ཀྱང་རེ་གཉིས་ཙམ་མ་གཏོགས་ཕལ་ཆེར་བསྟན་བའི་ཞབས་འདེགས་སུ་འགྱུར་བ་ལས་ཞབས་འདྲེན་དུ་འགྲོ་བ་མང་ཞིང། སྐྱེ་བོ་སྐལ་
དམན་རྣམས་ཀྱིས་སྡིག་པ་གསོག་པའི་རྒྱུར་འགྲོ་བ་སོགས་དགག་བྱ་མང་དུ་གཟིགས་པས་ཐུགས་སྐྱོ་ནས། འདི་འདྲའི་རིགས་ཀྱི་འཛིན་བདག་མི་བྱེད་པར་དགོངས་པ་ན། བུ་སློབ་རྣམས་ཀྱིས་དགོན་གནས་ཤིག་འདེབས་དགོས་པའི་ཞུ་བ་ནན་ཏན་དུ་

[027A]༄༅། །ཕུལ་ཀྱང་མ་གསན། དེ་ནས་ཉིད་ཀྱི་རྩ་བའི་བླ་མ་ཁ་གྲོན་ནང་བ་དང། རེབ་ཚའི་བྲག་སྒོམ་པ། འདུལ་འཛིན་ཡེ་ཤེས་རྒྱ་མཚོ་རྣམས་ཀྱིས་ཀྱང་དངོས་དང་གསུང་འཕྲིན་ཅི་རིགས་ཀྱི་སྒོ་ནས་བསྟན་པའི་ཐ་མ་འདིར་
སེམས་ཅན་རེ་རེ་ཙམ་ལ་ཡང་ཕན་པའི་ཕྱིར། སྙིང་སྟོབས་སྐྱེད་དགོས་པའི་དུས་ཡིན་བས་ཅི་ནས་ཀྱང་དགོན་པ་ཞིག་འདེབས་དགོས་ཚུལ་ནན་ཆེ་བའི་གསུང་མ་བཟློག་པ་དང། གཙོ་ཆེར་ད་དུང་ཡང་དམུ་རྒོད་ཀྱི་སའི་མཐའི་འདིར་སྐྱབས་མགོན་
མཆོག་གི་འཕྲིན་ལས་བདུད་རྩིའི་ཆབ་རྒྱུན་འདྲེན་པའི་འབབ་སྟེགས་སུ་དགོངས་ཏེ་ཞལ་གྱིས་བཞེས། དེ་ནས་རུ་སྟོད་མའི་སེར་སྐྱ་ཐམས་ཅད་མགྲིན་གཅིག་གིས་ཁོང་ཚོའི་ས་དེར་འདེབས་དགོས་པར་ཞུས་པ་བཞིན་དུ་ཐུགས་ཐག་བཅད། དེའི་སྟོད་
སྨད་ཀྱིས་གནས་ཁ་ཤས་ལ་བརྟག་པ་གནང་བར་ད་ལྷའི་དགོན་གནས་འདིར་བབས་པས། ཞལ་སློབ་འགའ་ཞིག་གིས་དེ་ཧ་ཅང་དགྲ་ཇག་གི་སར་སོང་བས་མི་འཐད་ཚུལ་ཞུས་པ་ན། འོན་དཔེ་མོ་ཞིག་འདེབས་གསུངས་ནས་རིག་ཁྱེད་མའི་ཆོས་སྐོར་གྱི་
མཚམས་ཤིག་ནས་ཞལ་ཕྱེས་པར། གཞན་སྡེའི་མཚོན་འགོག་གོ་ཆ་མ་བགོས་ཤིང། །ཕ་རོལ་གཞོམ་བའི་དཔུང་ཚོགས་གྲོགས་མེད་པར། །ཁམས་གསུམ་གནས་པའི་ཆེ་བཙན་སྟོབས་ལྡན་གྱི། །གཡུལ་ལས་རྣམ་རྒྱལ་རིག་བྱེད་ལྷ་ཁྱོད་དཔའ། །
ཞེས་བབས་འདུག་པ་གཟིགས་ཏེ། འོ་འདི་འདྲ་ཞིག་བབས་ཡོང་སྙམ་པ་ཡོད་གསུངས་པར། ཐམས་ཅད་ཡིད་ཆེས་སྐྱེས་ནས་སྔ་མའི་གསུང་སྟེང་དུ་བཞག་དེ་ནས་དགུང་ལོ་ང་བཞི་བ་མེ་ཕོ་འབྲུག་གི་ལོ་སྟོན་པས་ཤེར་ཕྱིན་གྱི་མདོ་དང་དུས་འཁོར་རྩ་རྒྱུད་

[027B] ཤེར་ཕྱིན་སྟོང་ཕྲག་བརྒྱ་པའི་ལུང་གི་དབུ་བཙུགས། ཐོག་མར་ས་འདུལ་གྱི་སྐབས་སུ་བུད་མེད་དར་དམར་པོའི་སྟོད་གཡོགས་ཅན་ཞིག་ལ་ཐོག་མར་
ས་བརྐོར་བཅུག་པ་སོགས་རྟེན་འབྲེལ་གྱི་བཅོས་པ་ངོ་མཚར་བ་འགའ་ཞིག་གནང་བ་ནི་དགོངས་གཞི་ཁྱད་པར་ཅན་ཞིག་ཡོད་པར་མངོན་ཏེ། དེའི་སྔོན་ཙམ་ལ་རུ་སྟོད་མའི་མི་ཚང་རེ་རེའི་སྒོར་བུད་མེད་མངའ་དར་བཟུང་བ་རེ་རེ་ཡོད་བ་དང། གནས་དེའི་
རི་ཀླུང་ཐམས་ཅད་འཆར་ཀའི་མཚམས་སྤྲིན་གསར་བ་ལྟ་བུའི་འོད་ཀྱིས་ཁྱབ་པ་སོགས་མནལ་ལྟས་ངོ་མཚར་བ་མང་དུ་བྱུང་སྣང་ངོ། །གནས་དེར་དོན་གཉེར་ཅན་དུ་མ་ལ་བྱང་ཆུབ་ལམ་རིམ་ཆེན་མོ་མཆན་སུམ་སྦྲགས་ཀྱི་སྟེང་ནས་བཤད་ལུང་ཤིན་ཏུ་རྒྱས་
པ་དྲི་མ་མེད་པའི་རིགས་པ་དང། ཤེས་བྱེད་ཀྱི་ལུང། གསལ་བྱེད་ཀྱི་དཔེ། དམ་པ་གོང་མ་དུ་མའི་བཤད་རྒྱུན་སོགས་ཀྱིས་བརྒྱན་པས་ཤིན་ཏུ་འབྱམས་ཀླས་ཤིང། དེ་ཡང་ཕྱི་ནས་ཕར་མདའ་སྒྲོན་པ་བཞིན་ནན་གྱིས་སྦྱར་བ་དེ་འདྲ་མ་ཡིན་པར། སྙེ་
མནང་ནས་འབུས་པ་བཞིན་ཉམས་མྱོང་གི་ཁོག་ནས་འོངས་པའི་གང་གསུངས་མཐའ་དག་གོ་རྒྱུ་གཏིང་ཟབ་ཅིང། ཉམས་ལེན་ཁོ་ནར་འབབ་པ། སེམས་ངོ་ལ་ལྷན་གྱིས་འབྱར་འགྲོ་བ་ཞིག་གནང་བས་ཉན་པ་པོ་མཐའ་དག་བློ་ཤིན་ཏུ་འཁུལ་བ་བྱུང། བཤད་ལུང་
གནང་རྒྱུའི་ཐོག་མར་རྗེ་བཙུན་འཇམ་དབྱངས་ཀྱི་རྗེས་གནང་ཞིག་སྩལ་འདུག་པ་ཡང་དགོས་པ་ཁྱད་པར་བ་ཞིག་ཡོད་པར་སེམས། ཉིན་གཅིག་དེ་དང་ཧ་ཅང་ཐག་མི་རིང་བའི་ས་ཞིག་ནས་འཐབ་འཛིང་ཞིག་བྱུང་སྟེ་འགའ་ཞིག་དགོན་པའི་ནང་དུ་བྲོས་

[028A]༄༅། །ཡོང་བ་ན། ཕ་རོལ་པོ་དེ་དག་གི་རྗེས་བསྙེགས་ནས་འོངས་ཏེ། ཁོང་དཔོན་སློབ་རྣམས་ཀྱིས་ཕྱིར་བཤོལ་བ་ལ་ཡང་ཚིག་ངན་སྣ་ཚོགས་སྨྲས། མཚན་མོ་དེར་བྲག་མགོན་པོའི་མདུན་རེའི་རྩེ་ནས་འཇའ་དཀར་བོ་
འོད་དང་ལྡན་བ་ཞིག་བྱུང་བ་དགོན་བའི་རྒྱབ་རིའི་ངོས་སུ་ཟུག་བ་བྱུང་བས། ཕྱི་ཉིན་བཀའ་ཆོས་ཀྱི་སྐབས་སུ་ཁ་སང་ངེད་རྣམས་ལ་ངན་སྨྲས་བྱས་པ་དེར་ཡུལ་ལྷ་དཀར་ཕྱོགས་པ་རྣམས་མ་དགྱེས་འདུག་འོན་ཀྱང་རང་གཞན་སུ་ལ་ཡང་
གནོད་འཚེ་མ་བྱུང་ན་ལེགས་པས། ཐམས་ཅད་ཀྱིས་དེ་ཐུགས་ལ་བཟུང་ནས་འཕྲིན་ལས་བཅོལ་དགོས་གསུངས་ཏེ། དཀར་གཏོར་བསྔོ་བ་སོགས་མཛད་ཀྱང་ཟློག་མ་ཐུབ་བར་དེ་ཕྱོགས་སུ་སེར་བ་དྲག་པོ་བབས་ཤིང། ནད་འཁྲུག་སོགས་ཉེར་འཚེ་སྣ་
ཚོགས་བརྒྱུད་མར་བྱུང། ད་ལྟ་རང་དོན་ལ་བབས་བའི་ཚེ་མིག་གི་ལྟ་ལུགས་ལེགས་ཉེས་ཙམ་ཡང་མི་བཟོད་ཀྱང། བླ་མའི་སྐུ་དགྲ་དང་བསྟན་པའི་སྤྱི་དགྲ་སོགས་ལ་བྱམས་སྙིང་རྗེ་ཁོ་ན་སྒོམ་བའི་བྱང་སེམས་རྣམས་དང། དམ་པ་འདིའི་མཛད་སྤྱོད་གཉིས་
འགལ་བ་ལྟག་སྤྲོད་ཁོ་ནང་སྣང་བས། གདུག་ལ་རྟག་ཏུ་བྱམས་བྱེད་པ། །ཞེས་པའི་རྩ་ལྟུང་གི་ངོས་འཛིན་མ་འདྲ་བ་ཡིན་ནམ་སྙམ། ཉིད་ནས་གསུང་བཀོད་གནང་སྟེ་ལོ་གཉིས་ཀྱི་རིང་གཟིམས་ཁང་དང་གྲ་གཤག་དྲུག་ཅུ་སྐོར་སོགས་ལེགས་པར་
བསྒྲུབས༑ དེའི་ཞར་ལ་ཕྱོགས་སོ་སོར་ཕེབས་ཏེ་དོན་གཉེར་ཅན་རྣམས་ལ་རང་རང་གི་མོས་པ་ལྟར་གྱི་འདོད་ཆོས་མཐའ་ཡས་པ་གནང་བ་དང། བླ་བྲང་དུ་ཡང་ལན་མང་པོར་ཕེབས་ནས་ཡང་སྲིད་རིན་པོ་ཆེའི་སྐུ་དོན་གྱི་རིམ་གྲོ་རྒྱ་གང་ཆེ་ལོ་རེ་བཞིན་གྱི་དཀྱུས་

[028B] སྐབས་ཐོབ་ཀྱི་རིམ་གྲོ་འཕར་མ་མང་དུ་བསྒྲུབས། ལན་གཅིག་བླ་བྲང་ཆེན་མོར་རྣམ་སྲས་བསྙེན་སྒྲུབ་ཅིག་གནང་བའི་སྐབས། མཚོ་ཆེན་པོ་ཡིད་དུ་འོང་བ་མེ་ཏོག་གིས་བརྒྱན་བ་ཞིག་ཏུ་པ་དམར་པོ་གཉིས་འགྲོ་འོང་བྱེད་པའི་སྣང་བ་དང་
མནལ་ལྟས་ཡ་མཚན་པ་འགའ་ཞིག་རྨིས་ཤིང། དགེ་སློང་བྱམས་བ་སོགས་སྐུ་འཁོར་འགའ་ཞིག་ལ་ཡང་རྨི་ལམ་ངོ་མཚར་ཅན་སྣ་ཚོགས་བྱུང་སྣང། སྤྲུལ་ལོའི་སྟོན་མཇུག་གནས་ཆུང་གི་སྐུ་རྟེན་ཞིག་ལ་ཡང་སྲིད་རིན་པོ་ཆེའི་དོན་གྱི་དྲི་བ་གནང་
བའི་ཚེ། ཁྱེད་སྐྱེས་བུ་དམ་པ་ཡིན། སྐྱབས་མགོན་རིན་པོ་ཆེའི་ཡང་སྲིད་གང་ཡིན་ངེད་ཀྱིས་བཤད་མི་དགོས། ཁྱེད་ཀྱི་ཐུགས་ན་ཡོད་བ་དེ་ཡིན་མོད། །ཅེས་གསུངས་འདུག་སྐུ་རྟེན་དེ་ལ་ངེད་ཀྱིས་དྲིས་བའི་ཚེ་ཡང་སྲིད་འཁྲུལ་མེད་རོང་བོའི་
ཤ་བི་ནང་ན་ཡོད་བ་དེ་ཡིན་ཞིང། ཁ་སང་ཟླ་བ་བརྒྱད་བའི་ནང་དུ་ཐག་ཡང་བཅད་ཚར་ཡོད་ཟེར་བྱུང། སླར་རྩད་བཅད་པ་ན་དེ་གོང་ཙམ་ལ་དགེ་སློང་བྱམས་པས་སྐྱབས་མགོན་རིན་པོ་ཆེའི་ཡང་སྲིད་འདི་ལ་ཡང་དགོས་གནས་མང་པོ་ཡོད་བ་དང། དེང་སར་
བསྟན་པའི་གེགས་འཚུབ་ཀྱང་ཤིན་ཏུ་ཆེ་བའི་སྟབས་ཀྱིས་འཁྲུལ་མེད་ཅིག་ལག་ཏུ་འོང་མིའོ་ཅི་འདྲ་ཡིན་ཞེས་སེམས་ཁྲལ་བྱས་པན། ཁོང་རིན་པོ་ཆེ་ནས་ཁྱོད་སེམས་ཁྲལ་བྱེད་མི་དགོས། ད་དུང་སངས་རྒྱས་ཀྱི་བསྟན་པ་འདི་དེ་ཙམ་གྱི་ཚོད་ལམ་སླེབ་བས་སྐྱེས་
བུ་དམ་བའི་ཐུགས་བསྐྱེད་ཀྱིས་བསླུས་མི་ཡོང། སྐྱབས་མགོན་མཆོག་གི་ཡང་སྲིད་ཀྱང་ཕལ་ཆེར་རོང་བོ་ཤ་བི་ནང་གི་དེ་ཡིན་འགྲོ་མོད་གསུངས་འདུག་པས། སྔ་ཕྱི་ཐམས་ཅད་ཁོག་གཅིག་ཏུ་འབབ་པར་སྣང། དགུང་ལོང་དྲུག་བས་རྟའི་ལོ་བླ་བྲང་དུ་ཕེབས་ནས་

[029A]༄༅། །སྐྱབས་མགོན་མཆོག་གི་སྤྲུལ་པའི་སྐུ་གདན་སར་ཕེབས་རྒྱུའི་དོན་ལ་དམིགས་བསལ་གྱི་སྐུ་རིམ་མང་པོ་བསྒྲུབས། ཁྲི་འདོན་གྱི་ལེགས་འབུལ་བཏེག་པ་ན། མཆོག་སྤྲུལ་རིན་པོ་ཆེ་ནས་ཀྱང་གཞན་དང་མི་འདྲ་བའི་དགྱེས་
ཉམས་ཆེ་བ་མཛད་ཅིང། ཉིད་ལ་ཡང་དག་བའི་གཟིགས་སྣང་ཁྱད་དུ་འཕགས་པ་ཞིག་བྱུང་འདུག་དམེ་བོའི་དགོན་གསར་གྱི་ཡང་བྱ་བྱེད་མཐའ་དག་གི་མགོ་འདྲེན་བཀོད་ཁྱབ་ཉིད་ནས་མཛད་ཅིང། སྔ་ཕྱིར་མཆོད་རྫས་སོགས་གང་དགོས་
ཀྱི་གནང་ཆ་ཡང་སྤམ་མཐོ་བ་སྩལ། དགོན་འདེབས་རྒྱུའི་དོན་ལ་བརྟག་པ་གནང་བའི་ཆེ། གསང་བ་འདུས་བའི་ལྷག་མེས་འོད་གསལ་དུ་སྡུད་བའི་རིམ་པ་དེ་ཉིད་ཇི་ལྟ་བ་བཞིན་རྨི་ལམ་དུ་འཆར་བ་ཞིག་བྱུང་གསུངས་བ་ནི། ནམ་མཁའི་
དབྱིངས་ཀྱི་དབུས་གནས་བར། །སངས་རྒྱས་དཀྱིལ་འཁོར་བསྒོམ་པར་བྱ། །ཞེས་གསུངས་པ་བཞིན་འོད་གསལ་དེ་ཉིད་ལྷའི་འཁོར་ལོ་མཐའ་དག་གི་འབྱུང་གནས་ཡིན་བས། དེ་དག་གི་རྣལ་འབྱོར་སྒྲུབ་པ་པོ་འདུས་པའི་དགེ་འདུན་དཀོན་
མཆོག་དམ་བ་རིག་བ་འཛིན་བའི་སྡེ་ཞིག་འཆག་རྒྱུའི་མཚན་མ་ཡིན་ནམ་སྙམ། གཞན་ཡང་སྣང་བ་དེ་ལྟ་བུ་རང་དགའ་བས་ཉིན་མོ་ནན་ཏན་ཏུ་གསལ་བཏབ་ཀྱང་མི་འཆར་བ་ཞིག་དམ་པ་འདིར་རྨི་ལམ་ན་ཡང་ཇི་ལྟ་བ་བཞིན་འཆར་བ་
ནི༑ བསྲེ་འཔོའི་མན་ངག་གི་སྒོ་ནས་གོ་འཕང་མཐོན་པོར་སླེབས་པའི་ཁྱད་ཆོས་མཁས་པས་ཡ་མཚན་གྱི་གནས་ཞིག་གོ་འདུ་ཁང་གི་ཤིང་ཆ་འདྲེན་སྐབས་ཤོག་པའི་ནང་དུ་འཐེན་འཁྱེར་ཅུང་ཟད་བྱུང་སྐབས་ཞབས་ཕྱི་འགའ་ཞིག་གིས་སྐྱོན་

[029B] ར་བ་འདིར་དམ་ཅན་ཆོས་རྒྱལ་གྱིས་གར་བྱེད་བ་ཞིག་རྨིས་པས་སྐྱོན་མེད་གསུངས་པ་བཞིན། མ་འགྱང་བར་འདུམས་ཏེ་ཐམས་ཅད་འདུན་བརྩེ་གཅིག་ཏུ་གྱུར། སྐབས་དེར་ཡང་ཞལ་སློབ་གཅིག་གི་རྨི་ལམ་དུ་ཡང་
ཁོང་ལ་དད་མི་དད་ཀྱི་སྐྱེ་བོ་ཚན་གསུམ་ཚོགས་པའི་མདུན་ངོས་ན་མ་ཧེ་བརྗིད་ཆགས་བ་ཞིག་ཡོད་བ་དེའི་འཆན་ཁུང་ནས་སྨུག་བ་ཞིག་ཆད་དེ། མི་དད་བའི་སྐྱེ་བོ་དེ་དག་གི་སྟེང་ཁྱབ་བར་གཡོགས་པ་སོགས་དགེ་ལྡན་བསྟན་བའི་བཀའ་དྲུང་ཆེན་པོ་
ཉིད་ཀྱིས་ཐུན་མོང་མ་ཡིན་པར་བདག་ཏུ་མཛད་ནས་འཕྲིན་ལས་བསྒྲུབ་པའི་གཏན་ཚིགས་ཤིན་ཏུ་མང་ངོ། །ལུག་གི་ལོ་འདུ་ཁང་གི་རྩིག་གཞི་འཛིན་སྐབས། གནས་ཀྱི་ཤར་ལྷོའི་མཚམས་ན་བྲག་མགོན་པོ་ཟེར་བ་ཞིག་ཡོད་པ་དེ་ནས་རྡོ་ཆེན་
བཅུ་གསུམ་མཆོད་རོལ་སོགས་བསུ་བའི་བཀོད་པ་དང་བཅས་ཐོག་མར་བླངས་ཏེ་རྩིག་གཞིར་བཀོད། དེའི་ཆེ་བྲག་མགོན་བོའི་རྩེ་ནས་བྱ་རོག་ཅིག་འཕུར་ཡོང་བ་གཞན་གྱིས་བཀག་ཀྱང་མ་ཁོགས་པར་དགོན་གནས་སུ་ལྷ་བསང་ཆེན་པོ་བཏང་ཡོད་
པའི་ཐོག་ཏུ་བབས་བ་ལ་དཔག་ན། ཉིད་ལ་དེའི་ཚེ་ཆོས་སྲུང་གི་གཟིགས་སྣང་སོགས་མང་པོ་བྱུང་ཡོད་ཚོད་དུ་འདུག་ཀྱང་ཞལ་ནས་སུ་ལ་ཡང་མ་གསུང་འདུག་གྲྭ་བ་རྡོ་འཁུར་མཁན་རྣམས་ལ་ཡང་ཀུན་གཟིགས་ཀྱི་ཞིང་གི་བཀོད་པའི་མདོ་དང། །
དེའི་སྨོན་ལམ་སོགས་འདོན་བཞིན་པར་བྱེད་རྒྱུའི་ལྔགས་བཀོད་སྩལ། འདུ་ཁང་གི་ཤིང་བཟོ་རྣམས་ཀྱང་རྗེ་བཙུན་འཇམ་དབྱངས་སུ་བསྐྱེད་ནས་མཆོད་པའི་རྣམ་པ་མཛད་ཅིང། ལས་བྱེད་ཀུན་ལ་གླ་མི་ཞིག་དང་མི་འདྲ་བའི་བཟའ་བཏུང་གང་བཟང་

[030A]༄༅། །གིས་བསྙེན་བཀུར། ཐོབ་ཐང་གི་ཡོན་འབབ་ངེས་ཀྱི་ཐོག་ཏུ་གཞན་གྱིས་མ་ཤེས་པ་བྱས་ཏེ་ལྐོག་ནས་ཀྱང་དངུལ་གོས་ངར་སོགས་བདག་རྐྱེན་ཚད་མེད་བ་གཏོང་བ་པོ་ལ་སེར་སྣའི་དྲི་མ་མེད་ཀྱང་ལེན་པ་པོས་ལེན་
མི་སྤོབས་པ་ལྟ་བུ་གནང། དེ་སྐབས་ཀྱི་མཛད་ཆུལ་དེ་ནི་ཐེག་པ་ཆེན་པོའི་ལམ་གྱི་གནད་ཤེས་པ་གཅིག་གིས་བལྟས་ན་རྒྱལ་སྲས་ཀྱི་སྤྱོད་པའི་སྤྱི་སྡོམ་ཆེན་པོ་རྫོགས་སྨིན་སྦྱངས་གསུམ་གྱི་ནང་ནས་སངས་རྒྱས་ཀྱི་ཞིང་སྤྱོང་བའི་ཉམས་
ལེན་ཁོ་ནར་འགྲོ་བ་ཞིག་གནང་ཡོད་འདུག་པས། དཀྱུས་མའི་མཁར་ལས་ཤིག་དང་མི་འདྲ་བར་མ་ཟད། འདུལ་བ་རྐྱང་བའི་ཕྱག་ལེན་ལག་གི་བླ་བསྐོ་བ་སོགས་སྦྱོར་དངོས་ཐམས་ཅད་བསྟན་བའི་དམིགས་རྐྱེན་དུ་འགྱུར་བར་བྱས་པའི་རྣམ་ཐར་
ལས་ཀྱང་ལྷག་བ་ཞིག་གོ་ལས་བྱེད་རྣམས་ཀྱང་ཡོན་གྱིས་མགུ་བར་མ་ཟད༑ བླ་མའི་རྣམ་ཐར་ལ་དད་བ་བཅོས་མིན་སྐྱེས་ཏེ་རང་རང་གིས་གང་ཤེས་ཀྱི་ལས་ཀ་མཐའ་དག་གཡོ་ཟོལ་མེད་པར་དགའ་བཞིན་དང་དུ་བླངས་པས་ལས་འགྲོ་ཆེ་ལ་སྲ་
ཞིང་བརྟན་པ། བཟོ་བཀོད་ཤིན་ཏུ་ལེགས་བས་ཡུལ་ཕྱོགས་ན་སྔར་ཡོད་ཀྱི་ལྷ་ཁང་འདུ་ཁང་ཐམས་ཅད་ལས་ཆེས་ཁྱད་བར་དུ་འཕགས་པ་ཞིག་བྱུང། སྤྲེའུ་ལོ་སྐྱ་བཟོ་མཐའ་དག་གྲུབ་ཅིང། གནས་དེར་ཕྱོགས་འདུས་ཀྱི་ཆོས་ཉན་པ་ཤིན་
ཏུ་མང་པོ་ལ་བ་རི་བརྒྱ་རྩ་དང་སྣར་ཐང་བརྒྱ་རྩའི་རྗེས་གནང་སོགས་ཆོས་ཀྱི་བདུད་རྩིའི་དགའ་སྟོན་རྒྱ་ཆེར་སྩལ། རྔ་རྒོད་སྤྲུལ་སྐུ་དང་ཐེ་བོ་སྤྲུལ་སྐུ་སོགས་བསྒྲུབ་བྱ་དུ་མ་ལ་བསྙེན་རྫོགས་ཀྱི་སྡོམ་པ་གནང་སྟེ་བསླབ་བ་ཡོངས་སུ་རྫོགས་བའི་

[029B] །བསྟན་བའི་གཞི་མ་ཡིན་པས་འདུལ་བའི་བཅས་མཚམས་ལ་ཉམས་ལེན་སྙིང་པོར་བྱེད་དགོས་ཀྱི་བསླབ་བྱ་ནན་ཏན་དུ་སྩལ། དེའི་ལོ་རྗེས་མར་ཅོ་ནེའི་ཕྱོགས་ནས་ལྷ་བཟོ་མཁས་པ་འགའ་ཞིག་བོས་ཏེ་འདུ་ཁང་གི་ཤིང་བརྐོས་
ཕལ་ཆེར་ལ་གསེར་ལྗིབ་ཐུམ་སོགས་ཤིང་རྩི་ལྡེབ་རིས་མཐའ་དག་ཚོན་རྩི་གང་བཟང་གིས་རྒྱུ་འགྲོས་ཚད་མེད་པའི་སྒོ་ནས་མཛེས་ཤིང་འོད་འབར་བ་རྣམ་པར་རྒྱལ་བའི་ཁང་བཟང་ལྟ་བུར་བསྒྲུབས། ཕྱོགས་རིས་མེད་ཀྱི་བླ་མ་སྐུ་སྐྱེ་སོགས་ཆོས་ཉན་
པ་མང་དུ་འདུས་པར་སྒྲུབ་ཐབས་རིན་འབྱུང་གི་རྗེས་གནང་ཡོངས་སུ་རྫོགས་བ་དང། འཇམ་དབྱངས་ཆོས་སྐོར་ནང་གི་ལྷ་སོ་སོའི་རྗེས་གནང། གཞན་ཡང་ཟུར་བཀའི་རྗེས་གནང་མང་པོ་དང། དེའི་གསེང་བར་དུ་སོ་སོའི་འདོད་བ་ལྟར་གྱི་ལུང་
ཁྲིད་མཐའ་ཡས་པ་སོགས་ཆོས་དཀའ་དཔག་ཏུ་མེད་པ་ཟླ་བ་མང་པོའི་བར་རྒྱུན་མི་འཆད་དུ་གནང། རིན་འབྱུང་ནང་གི་ལྷ་མོའི་ཐུན་མོང་མ་ཡིན་པའི་རྗེས་གནང་བྱེད་རྒྱུའི་ཞོག་ཀ་དེར། དེའི་བཅའ་གཞི་སོགས་བྱེད་མི་དགོས་གསུངས་ཀྱང། མཆོད་
དཔོན་གྱིས་རྗེས་གནང་མ་ཚང་དོགས་པས། དེའི་མཆོད་གཏོར་སོགས་བཤམས་ནས་བཞག་པའི་སྟབས་ཀྱིས་ཐད་དེར་མི་གནང་བའི་ཐབས་མེད་པ་ཞིག་བྱུང། དེའི་ཚེ་གློ་བུར་དུ་འཇིགས་ཤིང་སྐྱི་གཡའ་བའི་ཟིལ་ཆེན་པོ་ཞིག་དང་འུར་ཆེན་པོ་ཞིག་དང་འུར་ཆོམ་གྱི་སྒྲ་ཆེན་
པོ་རྒྱུན་མི་འཆད་བ། མཆོད་ཤོམ་སོགས་ཀྱང་འདར་སིལ་སིལ་བྱེད་པ་ཞིག་བྱུང་བ་ན། ཉིད་ནས་གསུང་འཕྲོ་བཞག་སྟེ་དམིགས་པ་གཏད་ནས་བཞུགས་པས་རེ་ཞིག་གི་མཆམས་ནས་འོ་འཇམ་དུ་སོང། སྐབས་དེར་གང་ནས་ཡོང་མེད་པར་འདུ་ཁང་ནང་དུ་

[031A]༄༅། །འཚུབ་མ་ཆེན་པོ་ཞིག་ཀྱང་ཡུན་རིང་པོར་འཁྱུག་སྟེ་མཚམས་ཤིག་རྒྱ་མཐོང་ཁར་ཐོན་ནས་སོང་བ་སོགས་འཚུབ་དང་དངོས་གྲུབ་གང་ཡང་མེད་པར་རྗེས་གནང་སྐུར་ཉག་གཅིག་པ་རྣམས་དང་མི་འདྲ་བའི་རྟགས་མཚན་རེ་ངེས་
པར་འབྱུང་གིན་ཡོད་འདུག་བླ་བྲང་ནས་གདན་དྲངས་ཏེ་སྐྱབས་མགོན་མཆོག་སྤྲུལ་རིན་པོ་ཆེའི་ཞབས་བརྟན་རྒྱ་ཆེ་བ་ཡུན་རིང་པོར་བསྒྲུབས། དེ་སྐབས་ཉིན་གཅིག་ངེད་ཀྱི་རྩར་ཕེབས་ཏེ། རྒྱལ་དབང་འཇམ་དཔལ་རྒྱ་མཚོ་ཐོག་མར་གདན་
སར་འགོད་རྒྱུའི་སྔོན་དེར་བོད་ཀྱི་མི་ཆེན་སོ་སོའི་འདོད་དབང་གིས་འཐེན་འཁྱེར་སྣ་ཚོགས་པས་ལམ་རྒྱུགས་དཀའ་བར་བྱུང་བ་ལ། པཎ་ཆེན་ཐམས་ཅད་མཁྱེན་པ་དཔལ་ལྡན་ཡེ་ཤེས་ཀྱིས་རིག་བྱེད་མའི་བསྟོད་པ་ཞིག་མཛད་དེ་ཐུགས་རྒྱུད་
བསྐུལ་བས་འཕྲིན་ལས་ཀྱི་སྒོ་ཕྱེ་བ་ཡིན་པར་འདུག་བཅོམ་ལྡན་འདས་མ་ལ་བསྟོད་པ་མང་ཡང་དེ་ཉིད་གཞན་ཐམས་ཅད་ལས་ཁྱད་པར་དུ་འཕགས་པ་ཞིག་སྣང། ད་ལན་ཡང་སྐྱབས་མགོན་མཆོག་སྤྲུལ་རིན་པོ་ཆེ་འདིའི་མཛད་
འཕྲིན་ཁོ་ནར་དམིགས་ཏེ། བསྟོད་པ་དེ་ཉིད་འགྲེལ་བ་ཚིག་གི་འབྲུ་གཞོན་ཙམ་མ་ཡིན་པར། མ་རྒྱུད་ཀྱི་ལམ་གྱི་འགྲོས་དང་སྦྱར་བའི་ཤིན་ཏུ་རྒྱས་བ་པོ་ཏིར་ལོངས་པ་ཞིག་རྩོམ་དགོས་ཞེས་བསྐུལ་མ་གནང་བྱུང་བར། རང་ཉིད་སྔར་གློབ་
མ་ཕྱོགས་པ་ལྟ་བུས་སྔགས་ཕྱོགས་ལ་འདྲིས་ཆ་ཆུང་ཞིང། བསྟོད་པ་དེ་ཡང་དོན་ཤིན་ཏུ་བརླིང་བ་ཞིག་ཡིན་འདུག་པ་བྲི་བ་རྔོ་མི་ཐོགས་ཚུལ་ཞུས་ཀྱང། དམ་པ་ཉིད་བྱ་བ་གང་བརྩམས་དེ་ཉིད་ལྡོག་ཏུ་མེད་པར་མཐར་འདོན་པ་ཞིག་ཡིན་

[031B] ད་ལྟ་དུས་ཀྱི་ཐ་མར་སོང་སྟེ་ལེགས་བཤད་ལ་ལེགས་བཤད་དུ་ཤེས་པ་དཀོན་པས་གཞན་ལ་ཕན་ཐོགས། །
དཀའ་ཡང། རང་རྒྱུད་ལ་བག་ཆགས་ཅུན་ཟད་འཇོག་པའི་རྐྱེན་དུ་སོང་བས་བཀའ་དྲིན་བླ་ན་མེད་པར་གྱུར། དེང་དུས་ཕལ་མོ་ཚེ་ཟས་ནོར་ཞིག་མ་ཕྱིན་པར་གཏམ་བཟང་པོ་ཙམ་གྱིས་མི་མགུ་བའི་རང་དཔེ་ལྷ་ལ་བཀབ་སྟེ། དངོས་གྲུབ་ཞུ་བ་
ལ་ཡང་མཆོད་གཏོར་གལ་ཆེ་བ་ལས། གཞུང་རྩོམ་པ་ལྟ་བུ་དེའི་རྒྱུར་འགྲོ་སྙམ་པ་མི་སྣང་བས། དགོངས་ཚུལ་འདི་ཙམ་ཡང་བསྟན་པའི་གནད་མཁྱེན་པའི་རང་རྟགས་སུ་གསལ་ལོ། །ལོ་ཚིགས་སྔ་ཕྱི་ཅི་རིགས་པར་ཕྱོགས་ཕན་ཚུན་དུ་མ་ནས་
དབང་རྗེས་གནང་ལུང་ཁྲིད་མན་ངག་སོགས་ཆོས་བཀའ་བསམ་གྱིས་མི་ཁྱབ་པ་གནང་འདུག་པས་རགས་རིམ་ཙམ་ཕྱོགས་སྔོམས་སུ་བཀོད་ན། ཅོ་ནའི་དགོན་ཆེན་ནས་རྗེ་བླ་མའི་ཐུན་མོང་མ་ཡིན་པའི་ཡི་དམ་ལྔའི་ཡ་གྱལ་དབང་གི་ཆེ་བ་དཔལ་ཕྱག་
ན་རྡོ་རྗེ་འཁོར་ལོ་ཆེན་པོ་དང། ཀུན་རིག་རྣམ་པར་སྣང་མཛད། རྡོ་རྗེ་མི་འཁྲུགས་པ། གཙུག་ཏོར་རྣམ་རྒྱལ་བཞིའི་དབང་ཆེན། སྒྲུབ་ཐབས་རིན་འབྱུང། སྣར་ཐང་བརྒྱ་རྩ། འཇམ་དབྱངས་ཆོས་སྐོར། མགོན་པོ་བཀའ་བཅུ་གསུམ་
འཇིགས་བྱེད་སྔགས་བཏུ། རྟ་ཕྱག་ཁྱུང་གསུམ་སོགས་ཀྱི་རྗེས་གནང། ཁྲིད་དང་ལུང་ཐོར་བུ་བ་མང་པོ། ཆགས་ཕྱོགས་ནས་དབུ་མ་ལུང་རིགས་སྒྲོན་མེ་དང། གྲུབ་མཐའ་རིན་ཆེན་འཕྲེང་བ་སོགས་ཀྱི་ལུང། འཇམ་དབྱངས་ཆོས་སྐོར་

[032A]༄༅། །རྡོར་སེམས། འཇམ་དཀར་སོགས་ཀྱི་རྗེས་གནང། དགོན་ལི་དང་བྲག་དཀར་རི་ཁྲོད་གཉིས་ནས་འཕགས་པ་ཐུགས་རྗེ་ཆེན་པོ་ཞལ་བཅུ་གཅིག་པའི་དབང། དགོན་ལི་སྤྲུལ་སྐུ་ལ་བསྙེན་རྫོགས་ཀྱི་སྔོམ་པ་
ཕོག་ཅིང། ལམ་རིམ་གྱི་ཁྲིད། ལུང་སྣ་ཚོགས་དང་ཟུར་བཀའི་རྗེས་གནང་མང་པོ། རྐང་ཚའི་ཕྱོགས་ནས་ལམ་རིམ་ཆེན་མོའི་བཤད་ལུང་ཚར་གཉིས། ཡུམ་འབུམ་པ། བེའུ་བུམ་སྔོན་མོ། ཆོས་སྤྱོད་རབ་གསལ་སོགས་ཀྱི་ལུང་
སྣར་ཐང་བརྒྱ་རྩ་དང་འཇམ་དབྱངས་ཆོས་སྐོར་གྱི་རྗེས་གནང། རྔ་རྒོད་སྒང་ནས་འཇིགས་བྱེད་བཅུ་གསུམ་མ། འཇིགས་བྱེད་དཔའ་བོ་གཅིག་པ། ཀུན་རིག་བཅུ་གཅིག་ཞལ་རྣམས་ཀྱི་དབང་ཆེན། ལྷ་འདྲིས་རི་ཁྲོད་ནས་བདེ་
གསང་གཉིས་གྱི་དབང། ཆོས་འཁོར་གླ་རིམ་མགོ་ཕྱོགས་ནས་བྱང་ཆུབ་བདེ་ལམ་གྱི་ཁྲིད། དབང་དང་རྗེས་གནང་འགའ་ཞིག་སོགས་གང་ལ་གང་འདོད་ཀྱི་ཆོས་སྦྱིན་རྒྱ་ཆེར་སྩལ། ཕྱོགས་ཉེ་རིང་དུ་མ་ནས་ཚུལ་ཁྲིམས་ཀྱི་བདུད་རྩི་
དོན་དུ་གཉེར་བའི་ཕྱིར་འོངས་བ་རྣམས་ལ་ཚིགས་སྔ་ཕྱིའི་སྡོམ་པ་ཕོག་པ་ཐམས་ཅད་ཀྱང་ཐུགས་རྗེ་དང་བྱིན་རླབས་ཀྱི་མཐུས་བསྲུང་སྡོམ་ལ་བརྩོན་པ་ལྷུར་བྱེད་པ་ཁོ་ན་བྱུང། རེ་གཅིག་པ་ཆུ་ཕག་གི་ལོ་ཕྱོགས་ཡས་མས་ནས་རེབ་ཆ་བཀའ་
འགྱུར་བའི་སྤྲུལ་སྐུ། རྔ་རྒོད་སྒྲུལ་སྐུ་སོགས་དམ་པའི་སྐྱེ་རྒྱུད་འཛིན་པའི་སྦྲུལ་སྐུ་དུ་མ་དང། སྒྲུབ་པ་ལ་གཅིག་ཏུ་གཞོལ་བའི་རི་ཁྲོད་པ་མང་པོ། དཀའ་རམ་དགེ་བཤེས་དུ་མ་སོགས་དོན་གཉེར་ཅན་བརྒྱ་ཕྲག་དུ་མ་འདུས་པ་ལ་མི་ཏྲ་

[032B] རྒྱུད་སྡེ་སོ་སོའི་སྐབས་ཀྱི་སོགས་ཆོས་མི་འདྲ་བའི་ཁྱད་པར་སོགས་ལག་ལེན་ཕྲ་ཞིང་ཞིབ་པ་འཁོར་ལོའི་མགོན་པོ་སྐྱབས་མགོན་རྡོ་རྗེ་འཆང་ཆེན་པོའི་ཕྱག་བཞེས་ཇི་ལྟ་བ་བཞིན་དུ་སྩལ་ཏེ་
སྣོད་ལྡན་སློབ་མ་མཐའ་དག་གི་རྒྱུད་ལ་ངེས་ལེགས་སྐུ་བཞིའི་གོ་འཕང་འགྲུབ་པའི་ས་བོན་གྲུང་པོ་འདེབས་པར་མཛད། དབང་གི་མཇུག་ཏུ་སྐྱབས་མགོན་རྡོ་རྗེ་འཆང་ནས་བླ་བྲང་དུ་དབང་འདི་གནང་སྐབས་སྐུ་ན་མཐོ་ཡང། བསྟན་པ་ཐུགས་
ལ་བཅིངས་ཏེ་སྐུ་ཚེག་ལ་མ་གཟིགས་པར་ཕྱག་ལེན་ཞིབ་མོའི་སྒོ་ནས་དབང་ཡོངས་སུ་རྫོགས་པར་གནང། སྔོན་གྱི་དམ་པ་རྣམས་ཀྱི་རྣམ་ཐར་གསན་ཡིག་སོགས་ལ་བལྟས་ན་དེང་སང་ཟུར་བཀའི་དབང་ཚོ་ཕལ་ཆེར་ཆད་སོང་བ་ལྟ་བུ་རེད། ཡིན་
ཀྱང་དུས་ཤིན་ཏུ་སྙིགས་པའི་སྟོབས་ཀྱིས་ཆོས་རྒྱུན་ཟབ་མོ་ནུབ་བ་ལ་སྣང་རུང་བྱེད་མཁན་སུ་ཡང་མི་འདུག་ཁྱེད་བསྟན་འཛིན་དམ་པ་རྣམས་ཀྱིས་བསྟན་པ་ཐུགས་ལ་བཞག་སྟེ། དབང་རྒྱུན་འདི་དག་མ་ནུབ་པར་སྤེལ་དགོས་ཞེས་བཀའ་ཕེབས་
ཚུལ་གསུངས་པས་བླ་མའི་ཡོན་ཏན་དྲན་པའི་གདུང་ཤུགས་ཀྱིས་མཆི་མས་བརྣངས་ཏེ། རེ་ཞིག་གསུང་མི་ཐོན་པ་བྱུང་བས་ཆོས་ཉན་པ་རྣམས་ཀྱང་དད་པ་དང་སྐྱོ་བས་སེམས་བློང་བློང་པོར་གྱུར། གཞན་ཡང་ནམ་མཁའ་སྒོ་འབྱེད་ཀྱི་དབང་
སོགས་ཞུ་བ་པོ་སོ་སོའི་མོས་བ་ལྟར་གྱི་ཟབ་ཆོས་དུམ་ལྷུག་པར་སྩལ། རི་མོའི་ལས་ལ་བྱང་ཆུབ་པའི་པིར་ཐོགས་དབང་པོ་འགའ་ཞིག་བོས་ཏེ་ཐུབ་པའི་དབང་པོ་རྒྱ་གར་ལུགས་ཀྱི་གནས་བརྟན་བཅུ་དྲུག་དང་བཅས་པའི་སྐུ་ཐང་ཤིན་ཏུ་ལེགས་པ་ཉེར་གསུམ་

[033A]༄༅། །བསྒྲིམ་བཏག་གི་ཧོར་གོས་སྔོན་པོ་ནོར་བུ་ཆ་བདུན་མའི་གོང་གཤམ་ཅན། བཟང་གོས་ཀྱི་རྒྱབ་ཤ་དང་ཞལ་ཁེབས་སོགས་ཁྱད་དུ་འཕགས་པ་གྲངས་མཚུངས་སུ་བསྒྲུབས། དེ་བཞིན་དུ་ཡི་དམ་ཆོས་སྐྱོང་སོ་སོའི་ཞལ་
ཐང་ལྔ་མཛོད་གོས་ཀྱི་གོང་གཤམ་དང་བཅས་པ་ལང་གསར་དུ་བཞེངས། སོ་སོར་ཕྱི་ནང་དུ་ནང་མཛོད་ཁ་དོག་སྣ་ཚོགས་དང། བཟང་གོས་དམར་སེར་མཉྫི་སྤུས་གཙང་སོགས་ཀྱི་ན་བཟའ་རྩེགས་ལྔ་བཅུ་སྐོར་རེ་དང། ཕྱག་མཚན་
གོ་ཁྲབ་སོགས་ཀྱི་སྤྱན་གཟིགས་བསམ་ལས་འདས་པ་ཕུལ། སྐུ་ཐང་སྔ་ཕྱིར་བཞེངས་སྐབས་དང། འདུ་ཁང་གི་ཚོན་གཏོང་སྐབས་སོགས་སུ་བཟོ་བོ་རྣམས་ལ་ཡོན་ཚད་ལས་འདས་པ་བསྟར་ཡང། མངོན་ཆུང་ཁོ་ན་མཛད་དེ་ཞབས་འབྲིང་བ་རྣམས་
ཀྱིས་རྒྱུ་སོང་གི་ཐོ་རེ་བསྒྲིགས་པ་ལ་ཡང་ཐུགས་མི་དགྱེས་པར། ངེད་ཀྱིས་རྟེན་བཞེངས་ཅུང་ཟད་རེ་བྱས་པ་འདི་རྣམས་ཆོས་བརྒྱད་ཀྱི་བསམ་པས་བྱེད་མ་མྱོང་བས་དེ་འདྲ་གཏན་མི་དགོས་གསུངས་ཏེ། དེ་ཕྱིན་ཆད་ལས་བྱེད་རྣམས་ལ་གནང་སྦྱིན་
མཛད་རྒྱུ་སོགས་དེ་དག་ལ་སྦས་ནས་ལྐོག་ཏུ་སྦྱིན་པར་མཛད། དེའི་སྟོབས་ཀྱིས་རྒྱུ་སོང་ཞིབ་ཆ་མ་ངེས་ཀྱང། རགས་རྩིས་ཙམ་ལ་གནས་བཅུའི་ཞལ་ཐང་རྣམས་ཀྱི་རྒྱུ་ཡོན་ཁོ་ནར་ཡང་དངུལ་སྲང་བཞི་བརྒྱ་ལྷག་བ་སོང་བའི་ཆོད་དུ་སྣང་
བཀའ་ཆོས་གང་གནང་བ་ཐམས་ཅད་ཀྱང་དབུལ་པོས་གཞན་གྱི་ནོར་བགྲང་བ་ལྟ་བུ་རང་ལ་ཉམས་མྱོང་མེད་པའི་ཁ་བཤད་ཙམ་མ་ཡིན་པར། དང་པོ་བཤེས་གཉེན་མཚན་ཉིད་དང་ལྡན་པ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་

[033B] གསན་པའི་དེ་མ་ཐག་ནས་བཤེས་གཉེན་བར་མ་ཆད་པ་ལས་རིམ་པར་བརྒྱུད་པའི་གདམས་པ་བྱིན་རླབས་ཀྱི་དྲོད་མ་ཡལ་བ་དེ་ཉིད་རང་གི་རྒྱུད་ལ་སྦྱར་ནས་ཉམས་མྱོང་སྐྱེ་ངེས་སུ་
བྱས་ཏེ་སྦྱངས། དེ་རྗེས་གཞན་ལ་འཆད་པ་ན་དམ་ཆོས་ཟོལ་དུ་འགྲེམ་པ་ལྟ་བུ་ཆོས་བརྒྱད་ཀྱིས་བསླད་བ་ཅུང་ཟད་ཀྱང་མེད་པར་སློབ་མ་ལ་སྙིང་བརྩེ་བ་དང། ཚུལ་དེ་ལ་བརྟེན་ནས་ཐུབ་བསྟན་རིན་པོ་ཆེ་རིང་དུ་གནས་པར་འདོད་པའི་ལྷག་བསམ་སྔོན་
དུ་བཏང་སྟེ། བཤད་པའི་ཚུལ་ཡང་མ་བཤད་ལོག་བཤད་ཧ་ཅང་བཤད་པ་སོགས་ཀྱི་སྐྱོན་དང་བྲལ་བར། སློབ་མའི་རྒྱུད་ཚོད་ལ་སྦྱར་བའི་བཤད་པ་རྒྱས་བསྡུས་འཚམ་ཞིང། ཚིག་ཉུང་དུ་རེས་ཀྱང་དོན་རྒྱ་ཆེན་པོ་སྟོན་པ་དང། བརྗོད་
བྱ་མདོ་རྒྱུད་ཀྱི་ཟབ་གནད་ཚང་བས་ཤིན་ཏུ་བརླིང་ཡང། རྫོད་ཚུལ་སློབ་མའི་རྣམ་བར་སྐྱེལ་མཁས་པའི་དབང་གིས་བློ་མཆོག་དམན་མཐའ་དག་གིས་གོ་བདེ་བ། གོ་བ་སྐྱེ་ཚུལ་ཡང་གཞུང་དེ་དང་དེས་དེ་ལྟར་བཤད་པ་རེད་ཟེར་བ་ཙམ་གྱིས་ཤེས་བྱ་
མང་པོའི་རྣམ་གྲངས་ཙམ་མ་ཡིན་བར། རང་གི་རྒྱུད་ཐོག་ཏུ་ཕབས་ཏེ་འདི་དང་འདི་ལྟར་བྱེད་དགོས་པ་འདུག་སྙམ་དུ་ཆོས་མིན་གྱི་སྤྱོད་པས་གནོང་ཞིང། ཉམས་ལེན་ལ་སྤྲོ་བ་དང་གིས་འཕེལ་བ་སོགས་གང་གསུངས་ཐམས་ཅད་རྒྱུད་འཁུལ་བའི་ཐབས་
འབའ་ཞིག་ཏུ་མཛད། ཁྱད་པར་གསང་སྔགས་ཀྱི་དབང་རྗེས་གནང་སོགས་མཛད་བའི་ཚེ། བསྙེན་སོགས་དག་པ་སྔོན་དུ་འགྲོ་བའི་སྒོ་ནས། ཕྱག་ལེན་གྱི་ཆ་ཕྲ་མོ་ཙམ་ཡང་སླ་ཆོས་སུ་མ་སོང་བར་བྱས་ཏེ། སྩོལ་བ་

[034A]༄༅། །དང། ལྷག་པར་རྒྱུད་རྗེ་གོང་མའི་དབང་སོགས་ཀྱི་མཇུག་ཏུ། བླ་མ་ལྔ་བཅུ་བར། དེ་ནས་སྔགས་སོགས་བྱིན་པ་ཡིས། །དམ་ཆོས་སྣོད་དུ་བྱས་ནས་སུ། །རྩ་བའི་ལྟུང་བ་བཅུ་བཞི་ནི། །ཀླག་དང་
འཛིན་པ་ཉིད་དུ་བྱ། །ཞེས་གསུངས་པ་ལྟར། རྩ་བ་དང་ཡན་ལག་གི་དམ་ཚིག་སོ་སོའི་ངོས་འཛིན་གོ་བདེ་བ་རེ་དང་བཅས་ཏེ། དམ་སྔོམ་ཚུལ་བཞིན་དུ་བསྲུང་ཚུལ་གྱི་བསླབ་བྱ་ནན་ཏན་དུ་རྡོ་རུས་ཐུག་པ་གནང། ཁྲིད་སོགས་ཀྱི་ཚེ་བྱིས་པ་ཆུང་
དུ་ཐང་ལ་འཁྱམས་པ་ལྟར་གཏད་སོ་མེད་པར་གང་ཟིན་ནས་བཤད་པ་དེ་འདྲ་མ་ཡིན་པར། ཉམས་ལེན་སྦྱོར་དངོས་རྗེས་ཀྱི་རིམ་པ་ཆ་ཚང་ལ། བློ་དོར་འདུམ་བདེ་བ་སྐབས་སུ་གང་བབས་ཀྱི་གེགས་སེལ་བོགས་འདོན། ཁྲིད་དམིགས་འོག་
མ་འོག་མ་ནས་གོང་མར་འཇུག་ཚུལ་སོགས་ཀྱི་གནད་མཐའ་དག་མྱོང་སྟེང་ནས་མན་ངག་ལག་བཅངས་ལྟ་བུར་གནང། དམ་པ་ཉིད་ཀྱིས་གསུངས་པའི་སྐབས་སུ་ཡང་བྱང་ཆུབ་ལམ་གྱི་རིམ་པ་འདི་ཇོ་བོའི་མན་ངག་ཡིན་ཚུལ་དཔེར་ན། བུང་བས་
མེ་ཏོག་གི་བཅུད་བསྡུས་པ་དེ་རང་གི་ལྟོ་བར་བསགས་ནས་རོ་བཅུད་ཕུན་སུམ་ཚོགས་པར་སོང་བ་དེ་སྦྲང་སྒམ་དུ་བསགས་པ་ལ་གཞན་གྱིས་སྦྲང་རྩི་ཞེས་ལོངས་སྤྱད་དུ་ཡོད་པ་ལྟར། ཇོ་བོ་ཆེན་པོས་རྒྱལ་བའི་གསུང་རབ་མཐའ་དག་ཐོས་བསམ་གྱིས་
གཏན་ལ་ཕབ། བསྒོམ་པས་ཉམས་སུ་བཞེས་ཏེ། མྱོང་བ་ཁྱད་པར་ཅན་འཁྲུངས་པ་ན་རང་གི་ཐུགས་རྒྱུད་ལ་ཉམས་རྟོགས་ཇི་ལྟར་སྐྱེས་པའི་རིམ་པ་བཞིན་དུ། ལམ་སྒྲོན་གྱི་སྐབས་ནས་དེ་ཐམས་ཅད་སྐྱེས་བུ་གསུམ་གྱི་ལམ་གྱི་རིམ་པར་བསྒྲིགས་ཏེ་

[034B] ཉིད་ཀྱིས་ཀྱང་ཕྱག་ལེན་དུ་ཐེབས་ངེས་པ་ཁོ་ནར་མཛད། ཁྱད་པར་དུ་བྱང་
ཆུབ་ལམ་གྱི་རིམ་པའི་དོན་རང་གིས་ཉམས་སུ་ལེན་པ་དང། གཞན་ལ་འཆད་པ་ཐམས་ཅད་ལ་མགོ་བཤེས་གཉེན་བསྟེན་ཚུལ་ཞེས་རླུང་ལྟ་ར་གྲགས་ཀྱང། རང་སྟེང་དུ་བསྐོར་བ་ན་མདོ་ཏིང་ངེ་འཛིན་རྒྱལ་པོ་ལས། དེ་བཞིན་རྣལ་འབྱོར་མི་
བརྩོན་པ། །ཚུལ་ཁྲིམས་བསྔགས་པས་འཚོ་བ་དག་ཕྱི་མའི་དུས་ན་འབྱུང་འགྱུར་ཏེ། །དེ་དག་ལ་ནི་ཚུལ་ཁྲིམས་མེད། །གསུངས་པ་བཞིན་རྩ་བ་བླ་མའི་དམ་ཚིག་གི་རྨང་གཞི་ཟད་དེ། ཉམས་ལེན་གྱི་མགོ་ཚེས་གཅིག་ལྟ་བུ་ནས་
འཚུགས་པས། ལྷག་མ་རྣམས་ཆ་འདྲ་ཙམ་ཡང་སྐྱེ་བའི་གོ་སྐབས་ནམ་ཡང་མི་སྲིད་ལ། བདག་ཉིད་ཆེན་པོ་འདིས་ནི་བྱང་ཆུབ་ལམ་གྱི་རིམ་པ་ཆེ་ཆུང་དུ་དགེ་བའི་བཤེས་གཉེན་བསྟེན་བའི་ཆོས་སྐོར་འདི་རྣམས་ནི་གང་ལས་ཀྱང་གལ་ཆེ་བ་གཏན་
གྱི་འདུན་མའི་རྩ་བར་སྣང། ཞེས་གསུངས་པ་ཐུགས་ལ་བཞག་སྟེ། ཉམས་ལེན་གྱི་སྙིང་པོ་འདི་ཉིད་ལ་ཆིག་དྲིལ་དུ་བྱས་པས་རྟོགས་པ་གོང་མ་ཐམས་ཅད་ཀྱང་ཐུགས་རྒྱུད་ལ་སྤུངས་པ་བཞིན་དུ་འཁྲུངས། དམ་པ་ཉིད་ཀྱི་ཞལ་ནས་ཀྱང་
ངེད་ཀྱིས་བླ་མ་མང་དུ་བསྟེན་པ་གཅིག་ལ་ཡང་དམ་ཚིག་གི་སེལ་འཇུག་མ་མྱོང། ཐམས་ཅད་ཀྱི་ནང་ནས་ཀྱང་སྐྱབས་མགོན་ཐམས་ཅད་མཁྱེན་པ་ལ་དད་པ་ལྷག་པ་ཐུན་མོང་མ་ཡིན་པ་ཞིག་ཡོད། དེའི་རྒྱུ་མཚན་ཁོང་གི་མཛད་སྦྱོར་ཐམས་

[035A]༄༅། །ཅད་སངས་རྒྱས་ཀྱི་བསྟན་པའི་དོན་ཁོ་ན་ལས་མ་འདས་པ། སྐྱིད་སྡུག་ལེགས་ཉེས་ཅི་འདྲ་ཞིག་བྱུང་ཡང་དེ་ལ་མི་གཟིགས་པར་བཟོད་པའི་གོ་ཆ་གྱོན་ནས་རྒྱལ་བའི་བསྟན་བ་འཛིན་སྐྱོང་སྤེལ་གསུམ་གྱི་དོན་ལ་
བརྩོན་པ་སྐད་ཅིག་ཙམ་ཡང་མི་འདོར་བ་འདི་ཡིན། ཁྱེད་རང་རྣམས་ཀྱང་བླ་མའི་ཡོན་ཏན་དཔྱིས་ཕྱིན་པར་མཐོང་སྟེ། དད་པ་མི་ལྡོག་པའི་གདེབ་ཞིག་མེད་ན་བདུད་ཀྱི་གཡོ་སྐྱོན་ཁ་བར་ལག་བར་ནས་རྒྱུད་ལ་ཞུགས་ཏེ་སྐྱོན་རྟོག་སྣ་ཚོགས་
བ་ཞིག་སྐྱེས་ཡོང། དེའི་རྒྱུ་མཚན་གྱིས་དུས་རྒྱུན་པར་རང་སེམས་ལ་བྱ་ར་བྱས་ཏེ། བླ་མའི་མཛད་པ་ལ་སྐྱོན་རྟོག་ཞུགས་མ་ཞུགས་བརྟག་དགོས་གསུངས་པ་དང། ཡང་ཀུན་མཁྱེན་འཇམ་དབྱངས་བཞད་པ་འདི་རྗེ་བཙུན་འཇམ་པའི་
དབྱངས་དངོས་ཡིན། ངའི་ཆུ་བུར་གྱི་མིག་གིས་བླ་མ་སངས་རྒྱས་སུ་མ་མཐོང་ཡང། མོས་གུས་ཀྱི་མིག་གིས་བླ་མ་སངས་རྒྱས་སུ་མཐོང་བྱས་ན་རྫུ་ན་དུ་མི་འགྲོ། དོན་འདི་ལ་ལྕགས་ལོངས་བྱས་ཀྱང་ཡང་བ་མེད་གསུངས། གསུང་
འདིའི་དོན་ཕལ་ཆེར་ཞིག་གིས་གོ་ཚུལ་ལ་བླ་མའི་གཟུགས་སྐུ་མཚན་དཔེ་སོགས་ཀྱིས་བརྒྱན་པའི་སངས་རྒྱས་ཀྱི་སྐུའི་རྣམ་པ་ལྟ་བུར་མ་མཐོང་ཡང། ཡིད་ཀྱིས་དེ་ལྟར་བསྒོམ་བའི་མོས་ངོར་གསལ་སྣང་ཐོབ་པ་ལྟ་བུ་ལ་གོ་བ་ནི་དོན་གྱི་
ཕྱོགས་ཙམ་དུ་ཡང་མ་སོང་ཞིང། དེང་དུས་བཤེས་གཉེན་བསྟེན་ཚུལ་གྱི་དམིགས་སྐོར་སྐྱོང་བར་འདོད་པ་ཕལ་ཆེར་ཡང། བླ་མ་སངས་རྒྱས་སུ་སྒོམ་ཚུལ་དེ་ཙམ་གྱི་སྟེང་ནས་བྱེད་པ་དམིགས་པའི་གནད་མ་ཤེས་པ་ཡིན་པས། གསུང་

[035B] སྤྱིར་གསང་བ་འདུས་པ་ལས། བྱང་ཆུབ་ཀྱི་སེམས་རྡོ་རྗེ་བཞིན་དུ་བལྟ་བར་བགྱིའོ། །ཞེས་པ་དང། ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་ལ་སློབ་མས་ཇི་ལྟར་བལྟ་བར་བྱ་ཞེ་ན་
སངས་རྒྱས་བཅོམ་ལྡན་འདས་ལ་ཇི་ལྟ་བ་དེ་བཞིན་དུའོ། །ཞེས་སངས་རྒྱས་དང་འདྲ་བ་བལྟ་དགོས་ཞེས་གསུངས་པ་རྣམས། ངོ་བོ་སྐྱོན་ཀུན་ཟང་ཡོན་ཏན་ཀུན་ལྡན་ཡིན་པ་སངས་རྒྱས་དང་འདྲ་བའི་དོན་ཡིན་གྱི། རྣམ་པ་མཚན་དཔེས་བརྒྱན་
པ་སངས་རྒྱས་དང་འདྲ་བའི་དོན་མ་ཡིན་པས། དོགས་པ་དེ་ཉིད་སེལ་བའི་ཕྱིར་དུ་རྗེ་བླ་མས་བྱང་ཆུབ་ལམ་གྱི་རིམ་པ་ལས། དེ་དག་གི་དོན་ནི། ཇི་ལྟར་སངས་རྒྱས་ཡིན་པར་ཤེས་པ་ན། དེ་ལ་སྐྱོན་རྟོག་པའི་བློ་མི་འབྱུང་ཞིང་ཡོན་ཏན་
སེམས་པའི་བློ་འབྱུང་བ་ལྟར། བླ་མ་ལ་ཡང་ཆེད་དུ་བྱས་ཏེ་སྐྱོན་རྟོག་པ་རྣམ་པ་ཐམས་ཅད་དུ་འདོར་ཞིང་ཡོན་ཏན་རྟོག་པའི་བློ་སྦྱོང་བའོ། །ཞེས་གསུངས་སོ། །གནད་འདི་མགོ་བར་རྣམ་པ་མཚན་དཔེས་བརྒྱན་པའི་སྐུ་ཅན་དུ་བསྒོམ་པས་གསལ་
སྣང་སྐྱེས་ཀྱང་སྐྱོན་རྟོག་ཁེགས་པའི་ངེས་པ་མེད་དོ། །ལྷ་སྦྱིན་ལེགས་སྐར་སོགས་ཀྱིས་ཐུབ་པའི་སྐུ་མཚན་དཔེས་བརྒྱན་པ་དངོས་སུ་མཐོང་ཡང། སྐྱོན་རྟོག་མ་ཁེགས་པར་མ་ཟད་རང་གི་ལག་བར་ལྕགས་སྲེག་གིས་འཁོར་ལོ་འབྲི་བ་སོགས་འགྲན་བླ་བྱེད་པ་
ལྟ་བུ་ཡིན་པས། དོན་འདི་ལ་དགོངས་ཏེ་ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་གྱི་ནི་ཡོན་ཏན་བཟུང། །སྐྱོན་ནི་ནམ་ཡང་བཟུང་མི་བྱ། །ཞེས་གོང་དུ་སངས་རྒྱས་སུ་བལྟ་བར་གསུངས་པ་དེའི་དགོངས་པ་རང་ཉིད་ཀྱིས་བཀྲལ་བ་

[036A]༄༅། །བཞིན་ནོ། །ངོ་བོ་སྐྱོན་ཀུན་ཟད་དུ་མཐོང་སྟེ་ཅི་མཛད་ཐམས་ཅད་ལ་དག་སྣང་སྐྱེ་བ་ཞིག་བྱུང་ན། རྣམ་པ་རང་ཅག་དང་སྐལ་བ་མཉམ་པར་བསྟན་པས་ཐ་མལ་གྱི་རྣམ་པ་འདི་ལྟ་བུར་སྣང་བ་ལ་སྐྱོན་མི་འབྱུང་ཞིང་
དེ་ལྟར་དུ་བསྒོམ་དགོས་པའི་སྐབས་ཀྱང་མང་པོ་ཡོད་ལ། དེར་མ་ཟད་རྡོ་རྗེ་འཇིགས་བྱེད་ལྟ་བུ་ཡང་ངོ་བོ་རྒྱལ་བ་ཀུན་གྱི་ཡེ་ཤེས་དང་སྙིང་རྗེའི་རང་གཟུགས་སུ་བལྟ་དགོས་པ་ལས། རྣམ་པ་ཤིན་ཏུ་ཁྲོས་པའི་རྣམ་པར་བསྒོམ་ཡང་སྐྱོན་རྟོག་ཏུ་མི་
འགྲོ་བ་བཞིན་ནོ། །དེས་ན་ཆུ་བུར་གྱི་མིག་གིས་སངས་རྒྱས་སུ་མ་མཐོང་ཞེས་པ་ནི་སྐུ་མཚན་དཔེ་གསལ་རྫོགས་ཀྱི་རྣམ་པ་ཅན་དུ་མཐོང་བ་དགོས་པའི་གཙོ་བོ་མིན་པས་དེ་ལྟར་མ་མཐོང་བ་དང། མོས་གུས་ཀྱི་མིག་གིས་སངས་རྒྱས་སུ་མཐོང་ཞེས་
བ་ནི་མཛད་པ་མཐའ་དག་ཡོན་ཏན་འབའ་ཞིག་ཏུ་མཐོང་སྟེ་སྐྱོན་རྟོག་ཅུང་ཟད་ཀྱང་མ་ཞུགས་པའི་དོན་ཡིན་པས། རྗེས་འཇུག་བླ་མའི་རྣམ་ཐར་བཞིན་དུ་སློབ་བར་འདོད་པ་དག་གིས་ཀྱང་གནད་འདི་ཤེས་པར་གྱིས་ཤིག་རྗེ་བཙུན་དམ་པ་ཉིད་
ནས་སྦས་པའི་བརྟུལ་ཞུགས་ཁོ་ན་ལྷུར་མཛད་དེ། རང་གི་ཡོན་ཏན་རྣམས་གཞན་ལ་ཅུང་ཟད་ཙམ་ཡང་སྒྲོག་པར་མི་བྱེད་ཀྱང། བཤེས་གཉེན་བསྟེན་ཚུལ་འདི་དག་མ་སྦས་པར་ལྷུག་པར་གསུངས་པ་ནི། ད་ལྟ་དུས་ཀྱི་དབང་གིས་ཆོས་
ཤེས་པར་རློམ་པ་རྣམས་ཀྱང། ལེགས་ཚོགས་ཀྱི་རྩ་བ་འདི་ལ་ཟོན་མི་བྱེད་པའི་མིག་ལྟོས་ངན་པ་ཉམས་སྨད་པ་དང། བླ་མ་བསྟེན་པ་ལ་ཡོན་ཏན་དུ་མཐོང་བ་དཀོན་པས། ཚུལ་དེ་གསུངས་ཀྱང་ཡོན་ཏན་བསྒྲགས་པ་ལ་མི་འགྲོ་བར་དགོངས་པ་

[036B] ཉིད་ལ་འབྲེལ་ཐོགས་པའི་སྦྱིན་བདག་སོགས་རྒྱུས་ཡོད་ཕལ་ཆེར་རྣམ་ཐར་ལོ་རྒྱུས་གླེང་བའི་ཚེ་འཕྲལ་ཕུགས་ཀྱི་ལེགས་ཉེས་སོགས་ལུང་བསྟན་པ་ཇི་ལྟ་བ་བཞིན་ཐོག་ཏུ་ཁེལ་བ་དང། ནད་གདོན་སོགས་ཀྱི་ཉེར་འཚེ་དྲག་པོ་ཟླ་སྔགས་ནུས་
པ་ཅན་གཞན་སུས་ཀྱང་ཕན་མ་ཐོགས་པ་རྣམས་ཉིད་ནས་སྤྱན་དམིགས་རིམ་གྲོ་ཅུང་ཟད་རེ་ཙམ་མཛད་པས་ཞི་བ་དང། འགོ་བའི་ནད་རིམས་ཅན་གྱི་སར་གདན་དྲངས་བའི་ཚེ། ལ་ལར་གཞན་རྣམས་མ་འགྲོ་གསུངས་ནས་ཉིད་གཅིག་བུ་
ཕེབས་ཤིང། འགའ་ཞིག་ཏུ་འཛེམ་མི་དགོས་གསུང་བ་བཞིན་ཐམས་ཅད་སོང་བ་ལ། ཉེས་སྐྱོན་ཅུང་ཟད་ཀྱང་མ་བྱུང་ཞིང། ཕལ་ཆེར་དེ་འདྲའི་རིགས་གང་དུ་ཕེབས་པ་ནས་བཟུང་སྟེ་ནད་རིམས་རྒྱུན་ཆད་པ་དང། སྦྱིན་འདག་འགའ་
ཞིག་མདུན་དུ་འོངས་བའི་ཁྲོད་ནས་གཅིག་ཅུང་ཟད་མ་བདེ་ཡང་སྦས་ནས་ཡོད་པ་མཁྱེན་ཏེ། ཁྱེད་ཚོའི་ཁྲོད་ན་ཅུང་ཟད་རེ་མི་བདེ་མཁན་ཡོད་ཚེ་ཚད་རིམས་ཡིན་འགྲོ་བས། སེམས་ཆུང་བྱས་པ་དགའ་གསུངས་བ་བཞིན་མ་འགྱང་བར་མངོན་དུ་
ཐོན་པ་སོགས་མངོན་ཤེས་དང་གྲུབ་རྟགས་ཡོད་ཚུལ་གྱི་རྣམ་ཐར་རེ་བརྗོད་རྒྱུ་རྒྱུས་ཡོད་མཐའ་དག་ལ་ཡོད་པ་ལས། བླ་མ་སངས་རྒྱས་སུ་མཐོང་བ་དེ་རྣམ་ཐར་དུ་ཤེས་མཁན་དང་བརྗོད་མཁན་དཀོན་པར་སྣང་ངོ། །ཤིང་བྱིའི་དགུན་སྐྱབས་
མགོན་མཆོག་སྤྲུལ་རིན་པོ་ཆེ་རོང་ཕྱོགས་ཀྱི་དགོན་ལག་སོ་སོས་གདན་དྲངས་བར་ཕེབས་པའི་ཚེ་དགོན་གསར་དུ་སྤྱན་དྲངས། བསུ་བའི་བཀོད་པ་དང་གསོལ་སྟོན་སོགས་གཟབ་རྒྱས་ཀྱིས་བཀུར་སྟི་རིམ་གྲོ་བླ་ན་མེད་པ་ཞུས། དགོན་གསར་རྟེན་

[037A]༄༅། །དང་བརྟེན་པར་བཅས་པ་ཐམས་ཅད་ཕུལ་ཏེ། ཇི་སྲིད་ནམ་གནས་བར་བླ་བྲང་གི་དགོན་ལག་བྱེད་རྒྱུའི་ཡི་གེ་ཉིད་ནས་བཀོད་པ་གནང་ནས་བྲིས་ཏེ། དཔོན་པོ་རྒན་པོ་མཐའ་དག་ལ་མི་འགྱུར་བའི་ཐེལ་རྟགས་
འཇོག་ཏུ་བཅུག་རྒྱུ་ནོར་གྱི་འབུལ་བ་ཡང་སྟབས་གཅིག་ཏུ་བྱས་ནས་ཆ་ཆུང་བའི་སྐྱོན་གྱིས་ངོམ་ཆོས་ལྟ་བུར་འགྱུར་དུ་དོགས་ནས། ལན་སྔ་ཕྱིར་ཉིད་ཀྱི་གཟིམས་ཁང་དང་འདུ་ཁེང། འབྲོག་གི་མི་རྩིའི་ཁྱིམ་སོགས་སོ་སོ་ནས་ཕུལ་
བ་བསྡོམས་པར། རྟ་ནོར་བརྒྱ་སྐོར་དང། དངུལ་དོང་ཙེ་གོས་ཕྲུགས་སོགས་བསྡོམས་པ་སྲང་བདུན་བརྒྱའི་སྐོར་ཞིག་ཕུལ། བླ་མ་ལྔ་བཅུ་པར། བླ་མའི་རྫས་ནི་སྲོག་ཇི་བཞིན། །དེ་ཡི་སྡུག་པའང་བླ་མ་བཞིན། །བླ་མའི་འཁོར་ནི་
གཉེན་བཞིན་དུ། །མཉམ་པར་བཞག་པས་རྟག་ཏུ་བསམ། །ཞེས་གསུངས་པའི་དོན་ཐུགས་ལ་བཞག་སྟེ་ཞབས་འབྲིང་བ་རྣམས་ལ་ཡང་བསྙེན་བཀུར་དང་ཡོན་གྱ་ནོམ་པ་བསྟར་ཏེ་ཆེས་ཤིན་ཏུ་མགུ་བར་བྱས། དེ་ནས་བཟུང་སྟེ་གསུང་འཕྲོས་
སོགས་ཀྱི་སྐབས་དུ་མར་ངེད་རང་གིས་ཉིན་མཚན་མེད་པར་བླ་མའི་འཕྲིན་ལས་འབའ་ཞིག་ལ་བསམས་ཏེ་དཀའ་ལས་བྱས་ནས་འབད་པ་བཞིན་བསྟན་པའི་བདག་པོ་ལ་འབུལ་རྒྱུ་བྱུང་བས། ད་ནི་རང་གི་བསམ་པ་རྫོགས་པ་ཡིན་གསུངས་ཏེ་ཐུགས་སྣ་
བསྟུངས་བའི་རྣམ་པ་ཡང་ཡང་མཛད། ཁྱད་པར་ཤིང་གླང་ལོའི་ལྔ་པའི་ནང་དུ་ཉིན་གཅིག་གཡོ་དགེ་སྐུ་རྟེན་ལ། ངེད་ཀྱི་མི་ཚེ་གཅིག་གི་བསམ་དོན་ལ་འདི་མ་འགྲུབ་བྱ་བ་གཅིག་ཀྱང་མེད། ད་ལོ་ཕན་ལ་མི་སྡོད་གསུངས་ནས་རྗེས་ཀྱི་བྱ་བ་འགལ་

[037B] སྐུ་རྟེན་གྱིས་ཞབས་པད་བརྟན་དགོས་པའི་གསོལ་འདེབས་ན་ཞུས་བྱས་པས། ངས་བཤད་པ་འདི་སེམས་ལ་ཟུངས་ལ་གཏམ་གཞན་ལ་མ་འཁྱར་བ་གྱིས་གསུང། དེ་ནས་ཆེར་མ་འགྱང་བར་སྐུ་ཁམས་མ་བདེ་ཡང། ཞབས་
བརྟན་སོགས་སྒྲུབ་ཏུ་བཅུག་པར་མ་ཟད། ཆོས་བཀའ་གནང་རྒྱུ་དང་འབྱོན་བཞུད་སོགས་སྔར་རྒྱུན་བཞིན་མཛད་ནས་སོ་སོའི་རེ་བ་བསྐངས། འོན་ཀྱང་སྐུ་ཉམས་རིམ་གྱིས་ཇེ་ངན་རུ་འགྲོ་བ་སོགས་བབས་་ལྕི་བ་ཞིག་ཏུ་ཡོད་བའི་གནས་ཚུལ་གསན་ཏེ་
བླ་བྲང་ནས་དར་ཧན་ཆེད་མངགས་ཀྱིས་བཏང་བས། བརྒྱད་པའི་བཅུ་གསུམ་ལ་བརྟན་བཞུགས་ཕུལ་བར་རྟེན་འབྲེལ་ལ་དགོངས་བས་ཞལ་བཞེས་བཟང་པོ་གནང། ཞབས་བརྟན་སྒྲུབ་རྒྱུའི་ཐེབས་ཕུལ་བའི་སྟེང་ནས་རིམ་གྲོ་ཡང་གལ་ཆུང་དུ་མ་སོང་བ་མཛད་
དགོས་ཚུལ་ནན་ཞུས་བྱས་པས་འདུན་པ་ལྟར་བསྒྲུབ་ཏུ་བཅུག་དེའི་བཅོ་བརྒྱད་ནས་སྐུ་ཁམས་ཀྱང་ཅུང་ཟད་ཇེ་དྭངས་སུ་སོང་སྟེ། ཕྱོགས་འདུས་ཀྱི་ཆོས་ཉན་པ་རྣམས་ལ་ལམ་རིམ་གྱི་བཤད་ལུང་གནང་བའི་དབུ་ཚུགས། དེ་སྐབས་བཞེས་བ་ཅུང་ཟད་
ཙམ་ཡང་མ་གནང་བས་སྐུ་ཉམས་ལ་བལྟས་ན་བཞེངས་བཞུགས་ཙམ་ཡང་དཀའ་བའི་ཚོད་ཡིན་ཀྱང། ཁྲི་ཁར་ཕེབས་ཏེ་གསུང་ཆོས་ཀྱི་མགོ་ཚུགས་བ་ནས་སྐུའི་གཟི་མདངས་ཇེ་གསལ་དུ་སོང། གསུང་གི་གདངས་མཐོ་ཞིང་གསུང་བཤད་ཤིན་ཏུ་རྒྱས་ལ་
ཟབ་ཅིང་བརླིང་བ་ཐོགས་མེད་དུ་སྩལ་བས་ཆོས་ཉན་པ་ཕལ་ཆེར་གྱི་སེམས་ལ། སྐུ་ཁམས་མི་བདེ་བ་ཅུང་ཟད་ཀྱང་མི་འདུག་སྙམ་བའི་ཚོད་ལྟ་བུ་བྱུང། སྐུ་འཁོར་འགའ་ཞིག་གིས་ཉིད་སྐུ་ཁམས་ངན་ཡང་བཀའ་ཆོས་གནང་ཚེ་གཟི་མདངས་ཇེ་རྒྱས་སུ་འགྲོ་

[038A]༄༅། །བ་ཞིག་འདུག་པ་ཅི་ཡིན་ཞུས་པར། དེ་མདོ་བཏོན་པའི་སྟབས་རེད་གསུངས་པ་ནི། བརྒྱད་སྟོང་འགྲེལ་ཆེན་སོགས་སུ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་རྣལ་འབྱོར་བྱེད་པ་དེར་དཀར་ཕྱོགས་སྐྱོང་བའི་ལྷ་རྣམས་
ཀྱིས་ལུས་ངག་ཡིད་གསུམ་ལ་མདངས་དང་སྔོབས་བ་སོགས་བསྒྲུབ་པར་གསུངས་པ་དེ་ལྟ་བུ་ཞིག་ཡིན་པར་མངོན། བཀའ་ཆོས་ཀྱི་མཐར་སྔོན་སྐྱབས་མགོན་སྐྱབས་མགོན་རྡོ་རྗེ་འཆང་ནས་འདིའི་བཤད་ལུང་གནང་བའི་དུས་སུ་བརྩེ་བའི་བལྟ་སྟངས་ཀྱིས་འཁོར་གྱི་
ཚོགས་དེང་ཡང་ཡང་གཟིགས་པས། ཐུགས་ཀྱི་དགོངས་པ་ལ་བརྟགས་ན་རྗེ་བླ་མའི་གསུང་གི་སྙིང་པོ་གསུང་རབ་མཐའ་དག་གི་བཅུད་བསྡུས་པ་འདིར་འཆད་ཉན་ཚུལ་བཞིན་དུ་བྱེད་མཁན་རེ་བྱུང་ན་དགོངས་པར་འདུག་པས། འདིའི་
འཆད་ཉན་ལན་བདུན་བྱེད་རྒྱུའི་དམ་བཅའ་བྱས་ཏེ་སྔར་ལན་དྲུག་སོང། རྗེས་མ་འདི་མི་ཐུབ་པ་ཨེ་ཡིན་སྙམ་ཡང། ད་ལན་བླ་མའི་ཐུགས་རྗེ་ལ་བརྟེན་ནས་ལེགས་པར་འགྲུབ་པ་བྱུང་བས། དམ་བཅའ་མཐར་ཕྱིན་པ་ཡིན། མ་འོངས་
པའི་སྐྱེ་བ་ཐམས་ཅད་དུ་ཡང་ངེད་རང་དཔོན་སློབ་རྣམས་རྗེ་བླ་མའི་བསྟན་པ་འདི་དང་མི་འབྲལ་བར་འཛིན་སྐྱོང་སྤེལ་གསུམ་བྱེད་རྒྱུའི་འདུན་པ་ཚང་མས་ཐུགས་ལ་འཛིན་དགོས་ཞེས་ཡང་ཡང་གསུངས་ཤིང། ཉིད་ནས་ཐུགས་དམིགས་རྒྱ་ཆེན་
ཕོ་ནན་ཏན་མཛད། དགུ་པའི་ཚེས་གསུམ་ལ་བཀའ་ཆོས་རྫོགས་པར་གྲུབ། ཚེས་ལྔ་ནས་སླར་ཡང་སྐུ་འཁྲུགས་པར་ཞབས་ཕྱི་བ་རྣམས་དང། སྐུ་རྟེན་སོགས་ཀྱིས་སྨན་དང་རིམ་གྲོ་བྱེད་དགོས་ཚུལ་ཞུས་པ་ན། ང་དེ་འདྲའི་དུས་

[038B] སྐུ་རྟེན་ཁྱོད་ལ་ལྔ་པའི་བཅུ་བདུན་གྱི་ཉིན་ངས་བཤད་ཡོད་བདེ་ཡིན། ལོ་སྔ་མ་ཞིག་ནས་རླུང་གི་རྒྱུ་ཚུལ་དང་ཉམས་སྣང་བ་སོགས་ལ་དབགས་ན་རང་གི་ཚེའི་འཕེན་བའི་དུས་ཚོད་དངོས་ལ་སླེབས་པ་ཡིན་གསུངས་ནས་གསན་བཞེས་མ་
མཛད༑ དེ་ནས་སྐུ་ཁམས་རིམ་ལོད་དུ་སོང་བ་ན་སྐུ་འཁོར་ནང་མ་རྣམས་ཀྱིས་གལ་ཏེད་ལན་ཞིང་གཞན་དུ་དགོངས་པ་གཏད་པ་ཟློག་ཏུ་མེད་པ་ཞིག་ཡིན་ཚེ། སླར་ཡང་ངེད་ཅག་གི་མགོན་དུ་ཡང་སྲིད་འཁྲུལ་པ་མེད་པ་ཞིག་ཕེབས་དགོས་ཞུས་
པར༑ སྐྱེས་ཆེན་དམ་པ་སྙིང་རྗེའི་གཞན་དབང་དུ་གྱུར་པ་རྣམས་ལ་སྤྲུལ་སྐུ་འབྱུང་བ་མ་གཏོགས། ངེང་ལྟ་བུ་ལ་སྤྲུལ་སྐུ་འབྱུང་བ་ལྟས་ངན་ཡིན་པས་སྐུ་སྐྱེ་མེད། ཐུགས་དམ་ལ་སྡོད་པའི་རྒྱུ་ཚོགས་མེད་པ་རོ་ཙོག་པུར་བཞག་ནས་
གདུང་མཇལ་དང་མཆོད་འབུལ་སོགས་ཆོས་བརྒྱད་ཀྱིས་བསླད་པའི་ཚུལ་འཆོས་ཀྱི་རིགས་མ་བྱེད། ཞག་གསུམ་གྱི་བར་དུ་ཕུང་པོ་བསྒུལ་བསྐྱོད་མ་བྱད། སྔར་ལོ་བཅུ་གསུམ་གྱི་སྟེང་ནས་རུ་སྟོད་མའི་ས་ཆའི་རི་ཞིག་གི་ངོས་ནས་རང་གི་
ལུས་བྱ་རྒོད་ལ་སྦྱིན་པའི་འཕེན་པ་བཏང་ཡོང་པས་ཞག་གསུམ་བའི་མཚན་མོ། དགེ་སློང་མཁས་མཆོག་དོན་གྲུབ། བསྟན་འཛིན་གསུམ་གྱིས་སྔར་ངེད་ཀྱིས་བསྟན་ཡོད་པའི་རི་དེར་སྐྱོལ་ལ་རེ་ཞིག་གཞན་སུས་ཀྱང་མཚོར་བ་བྱེད་དགོས་
འདི་ངེད་རང་གི་བསམ་པ་དང་མཐུན་པའི་དགེ་རྩ་ཡིན་པས་བར་ཆད་བྱེད་མི་ཉན་ཞེས་དམ་ཚིག་ལ་བཀར་བའི་གསུང་ནན་གནང། ཆུང་ངུའི་དུས་ནས་རང་གི་ལུས་གཞན་ལ་བསྔོས་ཏེ་གཏོང་སེམས་གོམས་པར་མཛད་པའི་ཚུལ་འདི་ནི་ཐེག་པ་ཆེན་

[039A]༄༅། །པོའི་ལམ་གྱི་གནད་ཤེས་པ་ཞིག་གིས་བརྟགས་ན་རྣམ་པར་ཐར་པ་བསམ་གྱིས་མི་ཁྱབ་པའི་གནས་ཡིན་ཏེ། སྐྱེ་བོ་ཕལ་ཆེར་ལུས་ཤ་ཁྲག་གི་ཕུང་པོ་མི་རིང་བར་འདོར་དགོས་པ་འདི་ལ་གཏན་དུ་བར་བཟུང་སྟེ་
འདུན་མ་གང་བྱས་ཐམས་ཅདེ་འདིའི་འཚོ་སྐྱོང་གི་ཐབས་འབའ་ཞིག་ཏུ་བྱས་ན་ཡང། ནམ་ཞིག་འཆི་བདག་གི་ཕོ་ཉས་ཟིན་ཏེ་ཕྱི་མར་འགྲོ་བ་ན། ཤུལ་དུ་བསྐྱུར་དགོས་པས་བྱ་བ་ཐམས་ཅད་ཆུད་ཟོས་སུ་སོང། དེར་མ་ཟད་ལུས་ལ་གཅེས་
པར་བཟུང་བའི་དབང་གིས་དལ་བརྟེན་བས་གཉེན་འཚེགས་པ་དང། དགྲ་ལ་སྡང་བ་སོགས་ཕུང་ཁྲོལ་མཐའ་དག་བསྐྱེད་པ་ཡིན་ལ། བདག་ཉིད་ཆེན་པོ་འདིས་ནི་རང་གི་ལུས་ཀྱང་བརྙན་པོ་ལྟ་བུར་གཟིགས་ཏེ་ཞེན་པ་མེད་པའི་སྟོབས་ཀྱིས་
དེ་ལ་བརྟེན་པའི་ཆགས་སྡང་སོགས་སྐྱེ་བའི་གནས་མེད་ཅིང། གནས་སྐབས་ཆོས་སྒྲུབ་པའི་ཡན་ལག་ཙམ་དུ་ལུས་ཟུངས་བརྟེན་པ་ཙམ་གྱི་འཚོ་བ་དང། གཟབ་འཕྱོར་གྱི་རིགས་སུ་མི་འགྱུར་ལ། ཧ་ཅང་ཧྲུལ་པ་ཡང་མ་ཡིན་པ་མཐའ་
གཉིས་སུ་མ་ལྷུང་བའི་གོས་ཙམ་གྱིས་ཆོག་ཤེས་པར་མཛད་པའི་སྟེང་ནས་ལུས་དེ་ཉིད་ཅུང་ཟད་ཙམ་ཡང་བག་ས་སུ་མི་འཇོག་པར་ཆུ་བོ་བརྒལ་བའི་གྲུ་གཟིངས་བཞིན་དུ་ཆོས་སྒྲུབ་པའི་རྒྱུ་འབའ་ཞིག་ཏུ་བཀལ་བར་མཛད་པ་ནི། སྤྱོད་འཇུག་ལས། བདག་
གིས་ལུས་ཅན་ཐམས་ཅད་ལ། །ལུས་འདི་ཅི་བདེར་བྱིན་ཟིན་གྱིས། །རྟག་ཏུ་གསོད་དང་སྨོད་པའམ། །བརྡེག་སོགས་ཅི་དགར་བྱེད་ལ་རག་བདག་གི་ལུས་ལ་རྩེ་བྱད་དམ། །ཅོ་འདྲིག་ཞའི་རྒྱུ་བྱེད་ཀྱང། །བདག་གི་ལུས་འདི་བྱིན་ཟིན་གྱིས། །འདི་

[039B] །ཞེས་དང། ལུས་འདི་བསྙོད་ཀྱང་གཞན་འགྲོ་ན། །ཁྱོད་ཀོ་ཅི་སྟེ་ཤ་ཐང་གསོ། །འདི་ལ་གླ་རྔན་བྱིན་ནས་ནི། །ཕན་པ་མེད་པ་འདི་ལ་ནི། །ཐམས་ཅད་སྦྱིན་པར་མི་བྱའོ། །འགྲོ་དང་འོང་བའི་རྟེན་ཙམ་དུ། །ལུས་ལ་གྲུ་ཡི་བློ་
བཞག་སྟེ། །སེམས་ཅན་རྣམས་དོན་སྒྲུབ་བའི་ཕྱིར། །ཡིད་བཞིན་གྱི་ནི་ལུས་སུ་བསྒྱུར། །ཞེས་བའི་དགོངས་པ་ཇི་ལྟ་བ་བཞིན་མཛད་དེ། ལྷན་ཅིག་སྐྱེས་པའི་ལུས་ལ་ཡང་ཞེན་པ་ཅུང་ཟད་ཀྱང་སྐྱེ་པའི་གོ་སྐབས་མེད་པར་མཛད་ན། ལོངས་སྤྱོད་ལ་ཞེན་པ་
མེད་པ་ལྟ་ཅི་སྨོས། དམ་པ་ཉིད་ཀྱི་ཞལ་ནས་ཀྱང་དེང་ཕྱོགས་ཕན་ཚུན་མང་པོར་སོང་བ་འདི་བླ་མའི་འཕྲིན་ལས་ལ་ཕན་པ་ཞིག་ཨེ་ཡོང་མ་གཏོགས་རང་དོན་ཞིག་ཨེ་འགྲུབ་སྙམ་པ་མིན། དངོས་པོ་ཕྲན་ཚོགས་ཤིག་ཀྱང་ལག་ཏུ་བྱུང་མ་ཐག་ནས་བླ་མ་ལ་
བསྔོས་ཏེ་སྙིང་བོ་བླངས་ཟིན་པ་ཡིན། དེ་ལས་ལྷག་པ་འཁོར་བའི་ལོངས་སྤྱོད་ཁོ་རང་ལ་སྙིང་པོ་གཞི་ནས་མ་གྲུབ་པའི་སྟོབས་ཀྱིས་ལེན་ཚུལ་མེད་གསུངས་པས་ཀྱང་ཤེས་སོ། །དེ་ལྟར་ལུས་དང་ལོངས་སྤྱོད་གཏོང་བར་མ་ཟད། དགེ་རྩ་ཡང་གཞན་
དོན་ཁོ་ནར་གཏོང་བར་མཛད་དེ། སྐུ་འདའ་ཁའི་ཚེ། བདག་གི་ཤ་ཁྲག་བྱ་ཁྱིལ། །བསམ་པ་ཐག་པས་བྱིན་པ་ཡི། །དགེ་བ་གང་དེས་འགྲོ་བ་ཀུན། །བྱང་ཆུབ་སྤྱོད་ལ་འཇུག་པར་ཤོག། །ཅེས་རྐང་པ་དང་པོ་གཉིས་བསྒྱུར་ནས། དེས་ཐོག་
དྲངས་ཏེ་སྤྱོད་འཇུག་སྨོན་ལམ་ཆ་ཚང་བར་ཡང་ཡང་གསུངས་ཤིང་ཐུགས་སྨོན་ནན་ཏན་མཛད། རྗེས་སུ་རྣམ་དཀར་བསྒྲུབ་པའི་ཚེ་ཡང་དེ་ལྟར་བྱེད་དགོས་ཀྱི་བཀོད་ཁྱབ་མཛད་པས་དཔོགས་ནུས་སོ། །དེ་ལྟར་བསླབ་པ་ཀུན་ལས་བཏུས་པར་གསུངས་པ་

[040A]༄༅། །བཞིན༑ ལུས་ལོངས་སྤྱོད་དགེ་རྩ་གསུམ་ཆར་ལ་བཏང་བསྲུང་དག་སྤེལ་བཞི་བཞིའི་སྒོ་ནས་སློབ་བ་ནི། རྒྱལ་སྲས་ཀྱི་སྤྱོད་པ་རྨད་དུ་བྱུང་བ་ཡིན་ནོ། །སྤྲུལ་སྐུ་འབྱུང་བ་ལ་བཀག་ཆ་ནན་ཏན་དུ་མཛད་པ་
ཡང༑ ཀུན་གཟིགས་ལྔ་པ་ཆེན་བོས། སློབ་དཔོན་བསྟེན་དང་བརྩོན་པ་མ་དགོས་པར། །ཆོས་ཀུན་མ་ལུས་མཁྱེན་བར་ཁས་འཆེ་བའི། །སྐྱེ་རྒུའི་འདྲེན་པར་རློམ་པའི་ཚུལ་བདེན་ན། །མདོ་ལས་རྒྱུ་འབྲས་གསུངས་པ་གཏམ་དུ་
ཟད༑ ༑ཚེ་རབས་སྔ་ཕྱི་མེད་པའི་འགྲོ་བ་དག་མེད་ཕྱིར་སྐྱེ་བ་ཙམ་ལ་སུ་ཞིག་མཚར། །རྨོངས་རྟུལ་རིགས་མཐུན་དབུས་ན་ཆེན་པོའི་གར། །འགྱིང་བ་ཡིས་ཀྱང་ཐུབ་བསྟན་ཆེས་ཆེར་སྨད། །གསུངས་པ་བཞིན། དམ་པ་རེའི་
མིང་ཙམ་གྱི་ཕག་ཏུ་འཆེལ་ནས་ཐོས་བསམ་སྒོམ་པ་གང་ཡང་མི་ནུས་པར་དཀོར་ཟས་འབའ་ཞིག་ལ་སྤྱོད་བས་རང་ཉིད་ཕུང་བར་བྱེད་ཅིང། ཆེན་པོའི་གོ་སར་འཁོད་དེ་ཆོས་མིན་གྱི་བྱ་བ་ལ་ཞུགས་པས་བསྟན་པའི་དབུ་འཕངས་སྨོད་པ་སོགས་
མིག་ལྟོས་ལ་གནོད་པ་དང། ལྷག་པར་དེང་དུས་དེ་ལས་ཀྱང་ཆེས་སྙིགས་མར་གྱུར་ཏེ། ལྕང་སྐྱ་རོལ་པའི་རྡོ་རྗེའི་ཞལ་ནས། འབྱོར་ལྡན་གྲྭ་བ་བཅུ་ལྷག་ཡོད་ཕྱིན་ཆད། །ཤི་ནས་འཛམ་བུའི་གླིང་དུ་སྐྱེ་ངེས་ཤིང། །དེ་ཡང་
སྔོན་གྱི་ཉེ་རིགས་སྦྱིན་བདག་ལ། །ཅིས་ཀྱང་རང་དབང་མེད་བར་སྐྱེ་དགོས་བའི། །དེང་དུས་སྐུ་སྐྱེས་རྣམས་ལ་ཐུགས་རྗེས་གཟིགས། །གསུངས་པ་བཞིན། བྱིས་པ་དེ་ཉིད་སྐྱེ་སྲིད་དུ་ཉིང་མཚམས་མ་སྦྱར་བའི་སྔ་རོལ་ནས་གཉེན་

[040B] རྟེན་འབྲེལ་ཐོག་མ་ནས་ཉེས་པ་གྲོང་པས་གཉེན་བསྒྲིགས་པ་ལྟ་བུ་མང་དུ་འབྱུང་བ་ལ་ཐུགས་ཁྲེལ་བར་
འདུག་པ་ཤིན་ཏུ་མེད་པར་སྣང་ངོ། །འོན་ཀྱང་སྐྱེས་བུ་དམ་པ་འཇིག་རྟེན་དུ་འབྱུང་བ་ནི་གཙོ་བོ་གདུལ་བྱའི་སྐལ་བ་ལ་ལྟོས་ཤིང། དམ་པ་ཉིད་ནས་ཀྱང་སྐུ་སྐྱེ་ཡིན་ཟེར་བ་ཞིག་མི་འབྱུང་ཞེས་ནན་ཏན་མཛད་པ་ལས། སྐུའི་སྐྱེ་བ་ཙམ་ཞིག་གང་
དུ་བཞེས་པ་ཁ་ཚོན་གཅོད་དཀའ་བའི་གསུང་ཟུར་དུ་མ་ཞིག་སྩལ་འདུག་སྟེ། སྐུ་རྟེན་གྱིས་ངེད་ཅག་ཕྱི་མར་རྗེ་ཉིད་དང་གང་ནས་མཇལ་བའི་སྨོན་ལམ་འདེབས་དགོས་ཞུས་པ་ལ། ཤམྦྷ་ལར་སྐྱེ་བའི་སྨོན་ལམ་ཐོབ་གསུངས་པས། གོ་ཁྲབ་
བཟང་པོ་ཞིག་ཕུལ་ཏེ་སྨོན་ལམ་བཏབ། འདིའི་རྒྱུ་མཚན་ནི་ལན་གཅིག་དམ་པ་ཉིད་ཀྱི་མནལ་ལམ་དུ་ཤམྦྷ་ལར་འབྱོན་རྩིས་མཛད་པ་ན། ཐུགས་ལ་ཀུན་སློང་ཞིག་བཅོས་དགོས་པ་འདུག་སྙམ་ནས། རྗེ་བླ་མའི་བསྟན་པ་དར་ཞིང་རྒྱས་པ་
ཞིག་བྱེད་དགོས་སྙམ་པའི་འཕེན་པ་ཁྱད་བར་ཅན་ཞིག་བཏང་སྟེ་ཕེབས་པ་རྨིས་ལ། པཎ་ཆེན་ཐམས་ཅད་མཁྱེན་པ་དཔལ་ལྡན་ཡེ་ཤེས་ཀྱིས། རྗེའི་གསུང་རབ་རྣམས་གྲུབ་པའི་དབང་པོ་དང། མཁའ་འགྲོ་མ་རྣམས་ཀྱིས་ཤམྦྷ་ལར་གདན་
དྲངས་ཏེ། ད་ལྟ་རང་རེའི་དགེ་ལུགས་པ་རྣམས་ལ་དར་བ་ལས་ཀྱང་དེ་ན་བཤད་སྒྲུབ་ཀྱི་འཕེལ་རྒྱས་ཆེན་པོ་ཡོད་གསུངས་པ་སོགས་གུང་འགྲིག་པར་སྣང་ངོ། །ཡང་ཐུགས་ཟིན་གྱི་སློབ་མ་འགའ་ཞིག་ལ། སྐྱབས་མགོན་ཐམས་ཅད་མཁྱེན་

[041A]༄༅། །བ་དེ་ཉིད་ཀྱིས་རང་རེ་རྣམས་ལ་བྱམས་པའི་གཟུངས་བཞུག་སྒྲུབ་རྒྱུ་གཏད་དེ་འབྲེལ་དགའ་པོ་ཞིག་འཇོག་རྒྱུ་བྱུང་བ་དང། དགོན་ལི་རིན་པོ་ཆེའི་གསུང་གཅིག་ཀྱང་ཡོད་པས། དགའ་ལྡན་དུ་སྨོན་ལམ་བཏབ་ན་
དགའ་པོ་ཨེ་འབྱུང་གསུང། ཡང་སྐབས་གཅིག་ཏུ་ངེད་རང་ལ་དབང་ཡོད་ན་ཀུན་མཁྱེན་བླ་མའི་ལེགས་བཤད་དང་འཛད་འཕྲིན་གང་དུ་དར་བའི་ཕྱོགས་གཅིག་ཏུ་སྨོན་ལམ་འདེབས་ཀྱིན་ཡོད། འོན་ཀྱང་སྐུ་སྐྱེ་ཡིན་ཟེར་བ་ཞིག་མི་འབྱུང་
མི་མངོན་བར་བཙུན་ཆུང་ཚོའི་ཁྲོད་ནས་ཞུགས་ཏེ་ཐོས་བསམ་སྒོམ་གསུམ་ཞིག་བྱེད་རྒྱུ་བྱུང་ན་དེ་ལེགས་གསུངས་པ་རྣམས་འཕེལ་ཁ་བསྒྲིགས་པའི་ཚེ། རྗེ་བདག་ཉིད་ཆེན་པོས། དག་པའི་ཞིང་དུ་སྐྱེས་ནས་ཀྱང་བརྩེ་བ་ཤུགས་དྲག་པོས་ཀུན་ནས་
བསླང་སྟེ། ཐོགས་པ་མེད་པའི་རྫུ་འཕྲུལ་གྱིས་གཙོ་བོར་མ་དག་པའི་ཞིང་དུ་ཕྱིན་ནས། ཞེས་སོགས་ལྟ་བུ་ཞིག་དགོངས་པའི་མཐིལ་ཡིན་པར་མངོན། དགོན་པའི་དོན་དང་རྗེས་ཀྱི་རྣམ་དཀར་སྒྲུབ་ཚུལ་ཇི་ལྟར་བྱེད་ཞུས་པ་ལ། དགོན་པ་སྐྱབས་
མགོན་རིན་པོ་ཆེར་ཕུལ་ཟིན་པ་དེ་ཡིན་པས། བླ་མ་ལེན་ཚུལ་སོགས་འདི་ལྟར་གྱིས་ཞེས་ཞལ་བཀོད་མདོར་བསྡུས་དང། གཙོ་ཆེར་ཐུབ་པའི་དབང་པོ་མྱ་ངན་ལས་འདའ་ཁར་འཕགས་པའི་གནས་བརྟན་ཆེན་པོ་བཅུ་དྲུག་ལ་བསྟན་པ་གཏད་པ་
བཞིན་དུ་ངེད་རང་གིས་ཀྱང། སྟོན་པའི་རྣམ་ཐར་རྗེས་འཇུག་གིས་ཉམས་ལེན་དུ་འཁྱེར་བའི་ཁུལ་བྱས་ཏེ། ཐུབ་དབང་གནས་བརྟན་བཅུ་དྲུག་དང་བཅས་པའི་ཞལ་ཐང་འདི་རྣམས་བཞེངས་པ་ཡིན་པས། དགོན་པའི་རྟེན་གཙོར་བསྩས་

[041B] བྱིན་རླབས་ཀྱི་མཚན་མ་ཁྱད་པར་ཅན་ཞིག་ཀྱང་ཡོད་པས་ངེད་ཅག་དཔོན་སློབ་རྣམས་གནས་བརྟན་ཆེན་པོ་རྣམས་ཀྱིས་རྗེས་སུ་འཛིན་ཅིང། དགོན་པ་ཡང་དགའ་རབ་གནས་པ་ཞིག་ཡོང་
འགྲོ༑ དགེ་རྩའི་དོན་དུ་སྐྱབས་མགོན་ཐམས་ཅད་མཁྱེན་པ་གདན་འདྲེན་ཞིག་ཞུས་ཏེ་ཁང་པ་དང་ཆ་བྱད་སོགས་ཤུལ་ན་གང་ཡོད་འདི་ཐམས་ཅད་ཕུལ་ན་ངེད་རང་གི་བསམ་པ་ལྟར་གྱི་དགེ་རྩ་དེ་ཡིན། དགོན་སྒྲུབ་སྡེ་སོགས་ལ་མང་འགྱེད་བྱས་ན་
མི་ཐེམ་ཞིང། ངེད་ཀྱིས་སྔར་ཡང་བྱེད་མ་མྱོང་སྟེ། མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམས། །ཞེས་གསུངས་པ་དེ་ལག་ལེན་དུ་བཏབ་པའི་ཁུལ་ཡིན་གསུངས། སྤྱིར་དཀོན་མཆོག་གསུམ་གྱི་ནང་
ནས་དགེ་འདུན་བསོད་ནམས་ཀྱི་ཞིང་དུ་བསྔགས་ཀྱང། བླ་མ་ནི་མཆོག་གསུམ་མ་ལུས་པ་འདུས་པའི་བདག་ཉིད་ཡིན་པས་དེ་ལས་ཀྱང་བསོད་ནམས་ཀྱི་ཞིང་དུ་འགྱུར་ཆེ་ལ། ཕལ་ཆེར་དེ་ལས་དགེ་འདུན་གཙོ་བོར་བྱེད་པ་ནི་མི་མང་གི་ཁ་ཆོད་པའི་གཏམ་
འདོད་པ་དང། བླ་མ་གཅིག་པུ་ལ་བློ་མ་ཁེལ་བར་དགེ་འདུན་མང་པོའི་ཁྲོད་དུ་སངས་རྒྱས་བྱང་སེམས་རེ་ཡོད་འགྲོ་སྙམ་པའི་བློ་སྐྱོན་ཞུགས་བ་ཤས་ཆེ་བར་སྣང། གདུང་མཇལ་བྱེད་པ་སོགས་ཀྱང་ནན་ཏན་དུ་བཀག་པ་ནི། མཉམ་མེད་ཇོ་བོ་ཆེན་པོས་
ཁོ་བོ་མི་ཆེན་པོ་མིན། སེམས་ཆེན་པོ་ཡིན། གསུངས་བ་ལྟར། དམ་པ་ཉིད་ཡོན་ཏན་གྱི་ཚོགས་ཀྱིས་མངོན་པར་མཐོ་ཡང། འཇིག་རྟེན་ལུགས་ཀྱི་མཐོན་པོའི་ཆེ་ཚུགས་སོགས་ལ་མི་དགྱིས་པས་ཚུལ་འཆོས་ཀྱི་རིགས་དེ་འགོག་ཆེད་ཡིན་པར་སྣང་

[042A]༄༅། །དེ་ནས་སྐྱེས་རབས་ཀྱི་སྟག་མོ་ལུས་སྦྱིན་དང། །དེད་དཔོན་སྙིང་རྗེ་ཆེན་པོའི་ཞལ་ཐང་གཉིས་བཀྲམ་དུ་བཅུག་ནས་མཆོད་ཤོམ་རྒྱ་ཆེན་པོ་གནང་སྟེ་ཐུགས་སྨོན་ནན་ཏན་མཛད། རྒྱལ་སྲས་ཞི་བ་ལྷས། སྔ་ནས་ཤི་
དང་འདྲར་བརྩིས་ནས། །ཤི་ནའང་མྱ་ངན་བྱེད་པ་མེད། །དྲུང་ན་འཁོད་པ་སུ་དག་ཀྱང། །མྱ་ངན་གནོད་པ་བྱེད་མེད་པས། །འདི་ཡིས་སངས་རྒྱས་རྗེས་དྲན་སོགས། །སུས་ཀྱང་གཡེང་བར་འགྱུར་བ་མེད། །གསུངས་པ་བཞིན། སྔ་མོ་
ནས་སྐུ་འདའ་ཚུལ་སོགས་འབྱུང་འགྱུར་ཐམས་ཅད་བྱུ་རུ་ལུགས་སུ་ཡང་ཡང་གསུངས་པས། སྐུ་འཁོར་རྣམས་ཀྱང་བློ་ཐག་ཆོད་ཟིན་པ་དང། བླ་མའི་གདམས་ངག་གིས་ཡིད་གསོས་པས་མྱ་ངན་གྱི་རྣམ་པ་སོགས་མ་བྱས་པར་གང་གསུངས་
བཞིན་དཔོན་སློབ་ལྷན་ཅིག་པས་སྨོན་ལམ་གྱི་མཚམས་སྦྱོར་སོགས་ནན་ཏན་མཛད། དེའི་ཚེ་ཐུབ་པའི་དབང་པོའི་རྣམ་ཐར་གྱི་རྗེས་སུ་སློབ་བའི་འདུན་པ་སྦྱངས་པ་ན་སྙིང་སྟོབས་ཀྱི་ཤུགས་ལྷག་པར་འཕེལ་ཏེ། སྐུ་ལུས་ད་ལྟ་རང་གཏོང་སྙམ་
དུ་ཐུགས་ཤིན་ཏུ་རང་པར་གྱུར་ནས་དགེ་སློང་མཁས་མཆོག་ལ། གཞན་ལ་མི་མངོན་་ཨྨི་མངོན་པར་བྱས་ཏེ་ངེད་དོ་ནུབ་ལྟ་བུ་ཞིག་ལ་བསྐྱལ་བཏང་ན་གསུངས་བར། སེམས་ཀྱིས་མ་བཟོད་པ་ཕྱག་འཚལ་ཏེ་ཞུ་བ་ནན་ཆེར་བྱས་ནས་བཤོལ་ཐུབ་མེད་པར་ས་ཐམས་ཅད་སྨུག་ཤིག་གེ་བྱེད་ཅིང། ཤུལ་ན་གདུང་རུས་ཅུང་ཟད་ཙམ་དང་དབུ་སྐྲ་ཉག་མ་གཅིག་
ཙམ་བྱུང། དགེ་བའི་བཤེས་གཉེན་ཕུ་ཆུང་བའི་ཞལ་ནས། དེས་ན་ཤེས་པ་ཆེ་ཆུང། སྒོ་དྲག་ཞན། འདུན་མ་མཁས་མི་མཁས་ཐམས་ཅད་དུས་དེར་གསལ་བ་ཡིན། རང་འཆི་བའི་ཚེ་དགའ་ཡ་ལེ། བྲོད་སུ་རེ་བ་ཅིག་བྱུང་ན་ཤེས་ཆེ་

[042B]འདུན་མ་མཁས། རང་མགོ་ཐོན་པ་ཞེས་བྱ། གསུངས་པ་དང། པཎ་ཆེན་བློ་བཟང་ཆོས་རྒྱན་གྱིས། ཚེ་རིང་དུ་གནས་ན་རྣམ་དཀར་གྱི། །ལམ་བཟང་པོ་སྒྲུབ་པོ་ཤི་ཡང་བདེ། །ལས་བག་ཆགས་བཟང་པོའི་ངང་དུ་འཆི། །ཨ་ལ་
ལ་གསོན་ཤི་སེམས་ལ་སྙོམས། །ཚེ་སྒྲུབ་ཀུན་ཇི་ལྟར་དགྱེས་དགྱེས་མཛོད། །གསུངས་པ་བཞིན་དུ་འཆི་བ་ལ་མི་འཇིགས་པར་མ་ཟད། འགའ་བ་ལྷག་པར་སྐྱེས་པ་འདི་ལྟ་བུ་ནི་ཆོས་པ་རབ་ཀྱི་རྣམ་པར་ཐར་པ་རྗེས་འཇུག་ལ་སྤྲོ་བ་སྐྱེད་པའི་གནས་
ངོ་མཚར་ཅན་ཞིག་གོ་སྐབས་དེར་དགེ་སློང་བྱམས་པ་གཞན་ཞིག་ཏུ་མངགས་བར་སླར་མཇལ་ཨེ་ཐུབ་སྙམ་ཐེ་ཚོམ་དུ་གྱུར་པའི་ཚེ། དུས་ཚོད་ཅིག་བཟུང་སྟེ་འདི་ལ་ཕྱིར་འབྱོར་བ་གྱིས་དང་སྐྱོན་མེད་གསུང་བ་ཡང་དེ་ཁོ་ན་བཞིན་དུ་གྱུར། དེ་ནས་
མི་མང་གི་གཏམ་ལ་ཆ་བཞག་མེད། ངེད་རང་བར་སྐབས་སུ་བླ་མའི་སྐུ་དོན་ལ་འགྲོ་བསྡད་མང་ཙམ་བྱེད་དགོས་བྱུང་བས་རྟ་རེ་ཞོན་པ་མ་གཏོགས། སྔར་གྱི་རུ་སྟོད་མའི་དགེ་ཚུལ་དབྱུག་བ་བཟུང་ནས་འགྲོ་མཁན་དེ་ཡིན་པས། ད་དགོན་དང་
ཁང་གཞིས་ཐམས་ཅད་བླ་མ་ལ་ཕུལ་ཏེ། ངེད་རང་སྔོན་གྱི་འཕྲོ་དེ་དང་མཚམས་སྦྱར་ཏེ། བཀའ་གདམས་གོང་མ་རྣམས་ཀྱིས། བློ་ཕུགས་ཆོས་ལ་གཏད། ཆོས་ཕུགས་སྦྲང་ལ་གཏད། སྤྲང་ཕུགས་ཤི་ལ་གཏད། ཤི་ཕུགས་བྲོག་
སྟོང་ཞིག་ལ་གཏད། གསུངས་པ་ལྟར་གྱི་གཏད་པ་བཞི་པོ་དེ་རང་གི་སྨོན་པའི་མཐིལ་རང་ཡིན་པས། དེ་ལ་བསྒྱུར་བཀོད་མ་བྱེད་གསུངས་ཏེ་ཞལ་བཀོད་གནང་བ་མི་འགྱུར་བའི་ཆེད་དུ་ཡི་གེར་བཀོད་ཅིང། ཐ་ན་བུ་སློབ་རྣམས་ཀྱིས་བདུན་ཚིགས་

[043A]༄༅། །ཀྱི་རིང་ལ་ཞལ་འདོན་གནང་རྒྱུའི་རིམ་པ་ཡང་ཐུན་བཞིར་བཅད་དེ། ཆོས་སྤྱོད་འགའ་ཞིག་ཡན་ལག་བདུན་པ་མཎྜལ་དང་བཅས་པ། རྡོར་སེམས་བསྒོམ་བཟླས། ཆོས་རྒྱལ་གྱི་གཏོར་འབུལ། ལམ་རིམ་སྨོན་
ལམ་དང། བསྟན་འབར་མ། རྐང་པ་དང་པོ་གཉིས་བསྒྱུར་ཏེ་སྤྱོད་འཇུག་སྨོན་ལམ་གསུང་ཚུལ་སོགས་འདོན་སྒྲིགས་ཀྱི་ཡི་གེ་ཚུན་ཆད་ཀྱང་གནང་ནས། བུ་ཕ་ཁྱིམ་དུ་འགྲོ་བ་བཞིན་སྤྲོ་དགའི་གདེང་དང་བཅས་ཏེ་གཟུགས་སྐུའི་བཀོད་
པ་ཉེ་བར་བསྡུས་སོ། །སྔ་མའི་ཞལ་བཀོད་བཞིན་གདུང་ཞག་གསུམ་དུ་བཞུགས་པ་དེའི་རིང་ལ་རླུང་བསེར་བུ་ཕྲ་མོ་ཙམ་ཡང་མི་ལྡང་བ་དང། སྐུ་གདུང་རི་ཁར་གདན་དྲངས་སྐབས་དགོན་པའི་མདུན་ངོས་ནས་འཇའ་ཁ་དོག་སྣ་ལྔ་པ་ཞིག་དང་
རྒྱབ་ནས་འཇའ་དཀར་པོ་ཞིག་ཤར་བ་གཉིས་ཀའི་སྣེ་གཅིག་ཏུ་འདྲེས་ཏེ་ཤར་ནུབ་ཏུ་ཟུག་པའི་ལྟས་ཡ་མཚན་པ་བྱུང། དེ་ནས་ཞག་གཉིས་ཀྱི་མཚམས་སུ་དབུ་སྐྲ་དང་གདུང་རུས་ཀྱི་ལྷག་མ་རེ་ཨེ་ཡོད་སྙམ་དུ་བལྟར་ཕྱིན་པའི་ཚེ། སྔར་རི་ཀླུང་
ཐམས་ཅད་ཁ་བ་འཐུག་པོས་ནོ་ཉོད་པ་ལ། གདུང་བཞུགས་པའི་ཁོར་ཡུག་རྒྱ་ཁྱོན་ཆེ་ཙམ་ཞིག་ཚུན་ཆད་དུ་ཁ་བ་ཅུང་ཟད་ཀྱང་མེད་པར་ས་ཐམས་ཅད་སྨུག་ཤིག་གེ་བྱེད་ཅིང། ཤུལ་ན་གདུང་རུས་ཅུང་ཟད་ཙམ་དང་དབུ་སྐྲ་ཉག་མ་གཅིག་
ཀྱང་མི་འདུག་པར། མི་གཞན་རེ་ཡོང་བ་ཨེ་ཡིན་སྙམ་ནས། མཐའ་འཁོར་དུ་བལྟས་པའི་ཚེ། ཁ་བའི་ནང་དུ་ཁོ་རང་རྣམས་ཕར་འགྲོ་ཚུར་འགྲོའི་རྗེས་མ་གཏོགས་མེད་པའི་རྒྱུ་མཚན་བློའི་ར་བ་ལས་འདས་པར་གྱུར། དེ་སྐབས་བདག་གི་རྨི་

[043B] ཤུལ་དེར་ཟླ་བ་དཀར་ཞིང་གསལ་བ་ཞིག་འཆར་བ་རྨིས་ཏེ་ཁོང་ལ་ལྟ་བ་ཨེ་ཡིན་སྙམ་ཡང། ཞག་ཤས་ཀྱི་འཕྲོར་སྐུ་ཁམས་ལེགས་པར་བདེ་འདུག་ཅེས་པའི་གཏམ་ཞིག་ཐོས་པས་
རྨི་ལྟས་དེ་ཅི་ཡིན་སྙམ་ཐེ་ཚོམ་དུ་གྱུར་ན་ཡང་དེ་སྐབས་གསང་རྒྱ་བྱས་པ་ཡིན་འདུག་པས། རྗེས་སོར་དྲིས་ཚེ་ཞིང་བརྗེས་པའི་དུས་ཚོད་དང་རྨི་ལམ་གཉིས་ཇི་བཞིན་པར་འགྲིག་སྣང་ངོ། །དེ་ནས་བུ་སློབ་རྣམས་ཀྱིས་ཞལ་ཆེམས་བཞིན། སྐྱབས་མགོན་
མཆོག་གི་སྤྲུལ་པའི་སྐུ་གདན་དྲངས་ཏེ་ནོར་རྫས་ཀྱི་སྙིང་པོ་གང་ཡོད་ཕུལ། སྐྱབས་མགོན་མཆོག་ནས་ཀྱང་དམ་པ་ཉིད་ཀྱི་བསྟན་འགྲོར་སྨན་པའི་ཐུགས་ཀྱི་བཞེད་དགོངས་རྣམས་ཇི་བཞིན་འགྲུབ་པའི་སྤྱན་དམིགས་ཀྱི་མཚམས་སྦྱོར་ནན་ཏན་བཀའ་
དྲིན་བསྐྱངས། རྗེས་འཇུག་བུ་སློབ་ཐམས་ཅད་ཀྱིས་ཀྱང་བླ་མའི་བཀའ་དྲིན་རྗེས་སུ་དྲན་པའི་མོས་གུས་ཤུགས་དྲག་པོས་རྒྱུད་བསྐུལ་ཏེ། བླ་མའི་ཐུགས་ཀྱི་དགོངས་པ་རྫོགས་པའི་ཕྱིར་རང་གི་སྒོ་གསུམ་དགེ་བ་སྦྱོར་བའི་བརྩོན་པ་ལྷུར་བླངས་
དེར་མ་ཟད་སྐབས་དེར་ཡུལ་ཕྱོགས་དེར་ཆོས་དོན་དུ་གཉེར་བའི་སྐྱེ་བོ་ཡ་རབ་དམ་པའི་རྣམ་ཐར་གྱི་རྗེས་སུ་བློ་ཁ་ཡར་ཕྱོགས་པའི་རིགས་ལ་ཉིད་ཀྱི་སློབ་མ་དང། སྦྱིན་བདག་ཏུ་མ་གྱུར་པ་མེད་པ་ལྟ་བུ་ཡིན་པས། སོ་སོ་ནས་གདུང་འབུལ་
སོགས་ཀྱི་སྤྲོས་པ་རྒྱ་ཆེན་པོ་བྱེད་འདོད་ཀྱང་ཞལ་ཆེམས་ཀྱི་སྟབས་ཀྱིས་བྱེད་རྒྱུ་མ་བྱུང་བས། རང་རང་གི་ས་ནས་དད་པ་རྩེ་གཅིག་པའི་གསོལ་འདེབས། ཕྱག་མཆོད་བཟླས་བརྗོད་སོགས་དགེ་སྦྱོར་ལ་ཆིག་དྲིལ་དུ་འབད་པ་ཁོ་ན་བྱུང་བས་ཟང་

[044A]༄༅། །ཟིང་མེད་པའི་དགེ་ཚོགས་ཤིན་ཏུ་དངོས་གཙང་བ། འབུར་ཆུང་ཡང་དོན་ཤིན་ཏུ་ཆེན་པོ་དང་ལྡན་པ་ཁོ་ནར་གྱུར་པས་དམ་པ་རྣམས་ཀྱི་ཐབས་ལ་མཁས་པའི་མཛད་པ་ནི་འདི་ལྟ་བུའོ་སྙམ་དུ་ལྷག་པར་ཡང་རྗེས་སུ་ཡེ་
རང་བའི་གནས་སུ་གྱུར་ཏོ། །གོང་དུ་སྨོས་པ་དེ་དག་གི་སྙིང་པོ་མདོར་བསྡུ་ན། ལམ་གྱི་རྩ་བ་བཤེས་གཉེན་བསྟེན་པའི་ཚུལ་ལ་བསམ་སྦྱོར་གཉིས་ལས། དང་པོ་ལ་རྩ་བ་དད་པ་སྦྱངས་པ་དང། བཀའ་དྲིན་རྗེས་སུ་དྲན་པས་གུས་པར་
བྱ་བ་ཞེས་ཡོངས་སུ་གྲགས་པ་དེ་ཉིད་ཚིག་གི་ན་ཡམ་ཙམ་དུ་མ་སོང་བར་བླ་མ་སངས་རྒྱས་སུ་མཐོང་བའི་མོས་གུས་བཅོས་མིན་གྱིས་ཐུགས་རྒྱུད་རང་དབང་མེད་པར་བསྐུལ་བ་དང། སྦྱོར་བས་བསྟེན་ཚུལ་ལ་སྤྱིར་བསམ་པ་ཁྱད་པར་ཅན་གྱི་སྒོ་
ནས། བླ་མའི་བསྙེན་བཀུར་ཁོ་ན་བྱས་པ་ཡང་སྒྲུབ་པའི་མཆོག་ཏུ་འགྱུར་ཏེ། ཇོ་བོ་ཆེན་པོའི་དུས་སུ་འབྲོམ་གྱིས་ལོཙྪ་མཛད་ཅིང། ཨ་མེས་ཀྱིས་ཕྱག་གཡོག་ཁོ་ན་མཛད། དགོན་པ་བས་རྩེ་གཅིག་ཏུ་ཏིང་ངེ་འཛིན་བསྒོམས་ཀྱང་རྟོགས་
པ་སྔ་མ་གཉིས་མཐོ་བར་བྱུང་བ་བླ་མའི་བྱིན་རླབས་ཡིན་པར་གསུངས་པ་དང། བྱ་ཡུལ་པས་སྤྱན་སྔ་བའི་ཕྱག་གཡོག་ཁོ་ན་ཞུས་པར། འགའ་ཞིག་གིས་འདི་དད་པ་དང་ཤེས་རབ་ཅན་ཞིག་འདུག་པ་ལ། མི་ཚེ་གཡོག་ཏུ་བཏང་བ་མ་ལེགས་
ཞེས་བཤད་པའི་ཚེ། ངའི་བླ་མའི་ཕྱག་གཡོག་ཞུས་པ་དེ་ཆོས་ཡིན་པ་ཁོང་ཚོས་མ་ཤེས་པར་འདུག་གསུང་ནས་རྒྱུན་པར་རྟེན་དགེ་ཚུལ་དུ་བཞུགས་ཏེ། མེ་འབུད་ཐལ་འཕྱགས་ཚུན་ཆད་ཀྱིས་གཡོག་གང་དགོས་ཞུས་པས། ཉིན་གཅིག་

[044B] །འོན་ཀྱང་ངོ་བོའི་སྒོ་ནས་ཕྱེ་ན་མདོ་སྡེ་རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང། །སྒྲུབ་པའི་
སྒོ་ནས་བཤེས་གཉེན་བསྟེན་པར་བྱ། །ཞེས་ཟང་ཟིང་གི་མཆོད་པ། བཀུར་སྟིའི་མཆོད་པ། སྒྲུབ་པའི་མཆོད་པ་གསུམ་དུ་དབྱེ་བར་མཛད་པ་དེ་དག་ལས་རེ་རེ་བ་ཙམ་མ་ཡིན་པ་ཆ་ཚང་བ་ཉམས་སུ་བཞེས་ཏེ། ཟས་ནོར་ལོངས་སྤྱོད་གང་རྙེད་
མཐའ་དག་བུ་ས་ལའི་འདབ་མ་ཙམ་ཡང་རང་དོན་དུ་མི་འཆང་བར་བླ་མ་ལ་ཕུལ་བཟང་ཟིང་གི་མཆོད་པ། བླ་མས་སྐུ་གསུང་ཐུགས་ཀྱི་རྟེན་བཞེངས་པ་དང། དགེ་འདུན་གྱི་སྡེ་འཛུགས་པ་སོགས་ཀྱི་ཞབས་འདེགས་ལ་སྐྱོ་ངལ་གྱི་འདུ་ཤེས་ཅུང་ཟད་ཀྱན་
མེད་པར་དཀའ་སྤྱད་རྒྱན་དུ་སོང་བརྟག་ཏུ་ངུའི་རྣམ་ཐར་ལ་འགྲན་བཟོད་པའི་སྒོ་ནས་བཀུར་སྟིའི་མཆོད་པ་དང། བླ་མས་ཇི་ལྟར་གདམས་པ་བཞིན་གྱི་ལམ་ཐུན་མོང་དང་ཐུན་མོང་མ་ཡིན་པའི་ཉམས་ལེན་ལ་རྩེ་གཅིག་ཏུ་གཞོལ་བའི་སྒོ་ནས་རྗེས་
འཇུག་རྣམས་ཀྱང་དེར་འཁྲིད་པར་མཛད་དེ། བཤད་སྒྲུབ་ཟུང་འབྲེལ་གྱི་སྒོ་ནས་བསྟན་པའི་སྙིང་པོ་དྲི་མ་མེད་པ་ཕྱོགས་མཐར་སྤེལ་བ་སྒྲུབ་བའི་མཆོད་པ་སྟེ། སྙིགས་མའི་དུས་འདིར་གསུམ་ག་རེ་རེའི་ཆ་ལ་ཡང། གཞན་གྱིས་འགྲན་མི་
བཟོད་པ་དེ་ལྟ་བུ་ཞིག་མཛད་དེ། བཤེས་གཉེན་བསྟེན་ཚུལ་གྱི་ཆོས་སྐོར་ཡོངས་སུ་རྫོགས་པའི་དཔག་བསམ་གྱི་ལྗོན་པ་ཆེན་པོ་ཉེ་བར་འཁྲུངས་པ་ལས། ལུང་དང་རྟོགས་པའི་ཡོན་ཏན་གྱི་ཡལ་ག་ཕྱོགས་བཅུར་རྒྱས་ཤིང། རྣམ་པར་དཀར་

[045A]༄༅། །པའི་མཛད་འཕྲིན་གྱི་མེ་ཏོག་མངོན་བར་བཞད་པས་གྲགས་སྙན་གྱི་དྲི་བསུང་ཕྱོགས་ཀྱི་འཁོར་ལོ་ཀུན་ཏུ་ཁྱབ་པར་གྱུར་ཏོ། །ཞེས་བྱ་བ་ནི་རྣམ་པར་ཐར་བའི་སྙིང་པོ་མདོར་བསྡུས་པའི་དོན་གྱི་དེ་ཁོ་ན་ཉིད་ཡིན་ནོ། །སྨྲས་པ། ཐུབ་པ་
ཀུན་གྱི་ཡེ་ཤེས་གཅིག་གྱུར་འཇམ་དབྱངས་ཉིན་མོར་བྱེད་པའི་འོད། །རིས་སུ་མཆད་འཇིག་རྟེན་ཀུན་ལ་སྣང་བའི་གོ་འཕང་མཆོག་སྦྱིན་ཡང། །དང་སེམས་འདབ་བརྒྱ་བཞད་པའི་ཚལ་དུ་ལྷག་པར་འགྱུར་བའི་རོལ་རྩེད་ཀྱིས། །ཡོན་ཏན་སྒྲང་རྩིའི་དོག་པ་རྒྱ་ཆེན་
གྲགས་པའི་བསུང་དང་ལྷན་ཅིག་རྒྱས། །རྩ་བ་དམ་ཚིག་རྨད་བྱུང་སྡོང་བུ་ལས། །དངོས་གྲུབ་རྣམ་གཉིས་ཡལ་ག་བརྒྱར་བྲེས་པའི། །ངོ་མཚར་བྱང་ཆུབ་རྡོ་རྗེས་རབ་བསྔགས་ཏེ། །གཞན་གྱིས་ཆེད་དུ་བརྗོད་ལ་ལྟོས་ཅི་འཚལ། །འོན་ཀྱང་ཕྲ་རགས་སྲིད་པའི་
མཚོ་བརྒལ་ཏེ། །སྐུ་གསུམ་ནོར་བུའི་གླིང་དུ་བགྲོད་པའི་ཐབས། །བླ་མའི་ལམ་གྱི་གྲུ་གཟིངས་མཚོན་པའི་ཕྱིར། །ཁྱོད་ཀྱི་རྟོགས་པ་བརྗོད་པ་འདི་བྱས་སོ། །བླ་མའི་བླ་མར་གྱུར་པ་མཐོན་པོའི་སྤོར། །བྱིན་རླབས་ཆུ་བོ་གྱེན་དུ་མི་འདྲོངས་པས། །མོས་
གུས་ཐུགས་ཀྱི་གཤོང་བུར་འཁྱིལ་བ་ལས། །ཉམས་དང་རྟོགས་པའི་རྩི་བཅུད་དང་པོར་འཁྲུངས། །འཕྲལ་སྣང་དམ་པར་བཅོས་པའི་ཡོན་ཏན་ཚོགས། །དབྱར་གྱི་ཤྭ་འོད་རྡོལ་འདྲ་མང་ན་ཡང། །བཤེས་གཉེན་གངས་ཀྱི་རི་ལས་དལ་འབབ་རྒྱུན། །མ་དྲོས་
ཀླུང་དུ་འཁྱིལ་བ་ཁྱོད་ཉིད་ཙམ། །མོས་གུས་གདེངས་ཅན་དབང་པོའི་སྲུབ་ཐག་གིས། །བླ་མའི་བྱིན་རླབས་རི་བོ་མནྤཱར། །མདོ་སྔགས་ཆོས་ཀྱི་རྒྱ་མཚོར་བསྒྲིལ་པ་ལས། །མཁས་དང་གྲུབ་པའི་སྣང་བྱེད་ཟུང་དུ་ཤར། །ལུང་དང་རྟོགས་པའི་བདག་

[045B] །དེ་ཉིད་སྨྲ་དང་སྒྲུབ་བས་འཛིན་ན་ཡང། །གདུགས་དང་གླིང་བུའི་གར་འཆམ་མི་ལྡན་པས། །བསྟན་འཛིན་ཆེན་པོ་མིན་ཞེས་སུ་ཞིག་སྨྲ། །སྒྲོ་གདུགས་ཟླུམ་པོར་བསྐོར་བའི་མ་ཡཱུ་ར། །རང་སྐད་གླིང་བུ་བསྒྱུར་བ་གཞན་གྱིས་
གསོས༑ ༑སྟག་རྔ་བརྡེབས་པ་ནགས་ཀྱི་ཤྭ་ནས་ཀྱང། །སྙིགས་དུས་ཆེན་པོ་དག་ལ་འཕྱ་བ་བཞིན། །མཐའ་ཡས་ཡོན་ཏན་ཚོགས་ཀྱིས་ནོར་འཛིན་ཁྱོན། །ཟབ་མོ་བླ་མའི་ལམ་གྱི་གོམ་གཅིག་གིས། །རྣམ་གནོན་སྤས་པའི་བརྟུལ་ཞུགས་མིའུ་ཐུང་
འདིས༑ ༑ཆེར་རློམ་དྲེགས་པའི་སྟོབས་ལྡན་འོག་ཏུ་བཅིངས། །ལྷག་བསམ་རྩེ་གཅིག་སྙིང་སྟོབས་གོ་བགོས་ཏེ། །དཔང་པོ་གཉིས་ཀྱི་གཙོ་བོ་ཉེར་བཟུང་ནས། །རྡོ་རྗེ་གསུམ་གྱི་མཚམས་ལས་མི་འདའ་བས། །གཏད་པ་བཞི་ཡི་དགོངས་པ་མཐའ་རུ་འཁྱོལ་
ལྷ་གཅིག་དའི་པཾ་ཀཱ་རའི་བཞེད་དགོས་བཞིན། །ལྷ་ཆོས་བདུན་ལྡན་བཀའ་གདམས་སྲོལ་འཛིན་བ། །ལྷ་མིའི་མགོན་ཞིག་འདི་ན་མཆིས་སོ་ཞེས། །ལྷ་ཡུལ་ན་ཡང་སྙན་པའི་རོལ་མོ་འཁྲོལ། །ཨེ་མ་ཚུལ་ཁྲིམས་པད་མའི་སྦུབས་ལྟར་གཙང། །མང་དུ་
མཁྱེན་པ་ནམ་མཁའི་མཐའ་ལྟར་ཡངས། །གཞན་ཕན་ལྷག་བསམ་ཟླ་བ་ལྟར་དཀར་བ། །དམ་པའི་རྣམ་ཐར་བསམ་གྱིན་རྗེས་ཡི་རང། །དེ་ཕྱིར་ཕྱོགས་ལྷུང་ཉི་ཟླས་ཕྱེད་མིན་པར། །གཟུར་གནས་རྣམ་པར་དཔྱོད་པའི་འགྲམ་ཆང་གིས། །ཕྱེ་བའི་རྟོགས་
བརྗོད་སིནྷུ་ཝ་རའི་ཕྲེང། །ཐར་འདོད་ཡོངས་ཀྱི་མགུལ་པའི་རྒྱན་དུ་མཛོད། །ངན་སོང་སྡུག་བསྔལ་རྦ་ཀློང་འཁྲུགས་པ་ཡི། །སྲིད་པའི་རྒྱ་མཚོར་བྱིང་བའི་ཉམ་ཐག་འགྲོ། །རྣམ་གྲོལ་ཐར་པའི་གླིང་དུ་འཇུག་འདོད་རྣམས། །བཤེས་གཉེན་གྲུ་གཟིངས་

[000]ཨོ་༄༅། །མཆོག་དང་འཕྲད་གྱུར་ཅིག་དོན་གཉིས་ལྷུན་གྲུབ་སྦྲང་རྩིའི་སྙིང་པོ་ཅན། །ཚོགས་གཉིས་འདབ་བརྒྱའི་ཕྲེང་བ་བཞད་པ་ཡི། །ཐེག་མཆོག་རྣལ་འབྱོར་སྤྱོད་པ་པད་མོའི་ཚལ། །བཤེས་གཉེན་ཉིན་བྱེད་འོད་དང་
འགྲོགས་གྱུར་ཅིག་གང་ལ་བརྟེན་ན་བདེ་ཆེན་ཡེ་ཤེས་ཀྱི། །རང་འོད་དག་པ་རབ་འབྱམས་བརྟན་གཡོའི་ཁམས། །ཀུན་ལ་དབང་བསྒྱུར་རྒྱལ་པོའི་གནས་འཐོབ་པ། །བཤེས་གཉེན་དཀྱིལ་འཁོར་བདག་པོས་སྐྱོང་གྱུར་ཅིག་ཅེས་མཁས་པ་དང་
གྲུབ་པ་ཟུང་དུ་འཇུག་པའི་སྒོ་ནས་རྒྱལ་བའི་བསྟན་པ་འཛིན་སྐྱོང་སྤེལ་བར་བྱེད་པས་མཚན་དང་དོན་མཐུན་པའི་སྐྱེས་མཆོག་དམ་པ་གང་གི་རྟོགས་པ་བརྗོད་པ་ལེགས་ཚོགས་སྒོ་འབྱེད་ཅེས་བྱ་བ་འདི་ནི། དམ་པ་ཉིད་ཀྱི་གསུང་གི་བདུད་རྩིས་འཚོ་བའི་གླ་སློབ་དུ་མ་དང། ཁྱད་པར་དད་བརྩོན་བློ་དང་ལྡན་
པ་རབ་འབྱམས་པ་དཔལ་ལྡན་གྲགས་བས་ཡང་ཡང་ནན་གྱིས་བསྐུལ་བའི་ངོར། བཙུན་པ་དཀོན་མཆོག་བསྟན་པའི་སྒྲོན་མེས་དབེན་གནས་ཡིད་དགའ་ཆོས་འཛིན་དུ་སྦྱར་བའི་ཡི་གེ་པ་ནི་དགེ་སློང་དཀོན་མཆོག་ཀུན་དགས་བགྱིས་པ་འདི་ཡང། ཐར་འདོད་རྣམས་ལམ་གྱི་རྩ་བ་བཤེས་གཉེན་
བསྟེན་ཚུལ་གྱི་ཐོག་མའི་རྟེན་འབྲེལ་ལེགས་པར་འགྲིག་པའི་རྒྱུར་གྱུར་ཅིག་ །།



