༄༅། །དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ་ཞེས་བྱ་བ་བཞུགས་སོ། །

[001A] །ན་མོ་མ་ཧཱ་མུ་དྲཱ་ཡ། རབ་འབྱམས་སངས་རྒྱས་ཀུན་གྱི་ཡེ་ཤེས་ནི། །ངུར་སྨྲིག་འཛིན་པའི་གར་གྱིས་རྣམ་རོལ་པ། །བཀའ་དྲིན་གསུམ་ལྡན་རྗེ་བཙུན་བླ་མ་ཡི།།
ཞབས་ཀྱི་པདྨོར་གུས་པས་ཕྱག་བྱས་ཏེ། །དུས་གསུམ་རྒྱལ་བ་རྣམས་ཀྱི་ཐུགས་ཀྱི་བཅུད། །མདོ་དང་རྒྱུད་སྡེ་རྒྱ་མཚོའི་སྙིང་པོའི་དོན། །གྲུབ་པའི་དབང་པོ་ཀུན་གྱིས་གཤེགས་པའི་
བཤུལ། །ཕྱག་ཆེན་ཡང་གསལ་སྒྲོན་མེ་བཤད་པར་བྱ། །འདིར་མཁས་པ་དང་གྲུབ་པའི་སྐྱེས་བུ་དམ་པ་རྣམས་ཀྱི་བཀའ་སྲོལ་ཕྱག་རྒྱ་ཆེན་པོའི་གདམས་པ་འཆད་པར་བྱེད་པ་ལ་
གསུམ། རྩོམ་པ་ལ་འཇུག་པའི་བྱ་བ། བརྩམས་པའི་གདམས་པ་དངོས་བཤད་པ། བརྩམས་པ་ལས་བྱུང་བའི་དགེ་བ་བསྔོ་བའོ། །དང་པོ་ནི། བདག་ཉིད་དམ་པའི་སྤྱོད་པ་དང་མཐུན་

[002A]༄༅། །པར་བསྟན་པ་སོགས་ཀྱི་ཕྱིར་ཡུལ་ཁྱད་པར་ཅན་ལ་ཕྱག་འཚལ་བ་དང། རྩོམ་པ་མཐར་ཕྱིན་པར་བྱ་བའི་ཕྱིར། རྩོམ་པར་དམ་བཅའ་སྤྱིར་སྟོན་པ་ལ། ན་མོ་མ་ཧཱ་མུ་དྲཱ་ཡ་
ཀུན་ཁྱབ་ཀུན་གྱི་རང་བཞིན་ཕྱག་རྒྱ་ཆེ། །དབྱེར་མེད་བརྗོད་བྲལ་སེམས་ཀྱི་རྡོ་རྗེའི་དབྱིངས། །རྗེན་པར་སྟོན་མཛད་ཁྱབ་བདག་གྲུབ་པའི་རྗེ། །ཟླ་མེད་བླ་མའི་ཞབས་ལ་གུས་པས་འདུད། །མདོ་རྒྱུད་
མན་ངག་རྒྱ་མཚོའི་བཅུད་བསྡུས་ནས། །ལེགས་པར་འདོམས་མཛད་དགེ་ལྡན་བཀའ་བརྒྱུད་པ། །གྲུབ་མཆོག་དྷརྨ་བཛྲ་ཡབ་སྲས་ཀྱི། །བཀའ་སྲོལ་ཕྱག་རྒྱ་ཆེན་པོའི་གདམས་པ་བྲི། །ཞེས་
པ་སྟེ། ཤོ་ལོ་ཀ་གཉིས་པོ་འདིའི་དོན་རྟོགས་དཀའ་བ་མིན་པའི་ཕྱིར་ཞིབ་པར་མ་བྲིས་སོ། །གཉིས་པ་ནི། འདི་ལ་སྦྱོར་དངོས་མཇུག་གསུམ་ལས་ཏེ་བརྩམས་པའི་གདམས་པ་དངོས་བཤད་པ་
འདི་ལ་གསུམ། སྦྱོར་བ་དང། དངོས་གཞི་དང། མཇུག་གསུམ་ལས། དང་པོ་ནི། དང་པོ་བསྟན་དང་ཐེག་ཆེན་ལ། །འཇུག་པའི་སྒོ་དང་གཞུང་ཤིང་ཕྱིར། །ཁ་ཙམ་ཚིག་ཙམ་མ་ཡིན་པའི། །སྐྱབས་

[002B] །སེམས་ཀྱི་ཆོས་ཉིད་མཐོང་བ་ཡང། །ཚོགས་བསགས་སྒྲིབ་སྦྱངས་ལ་བལྟོས་པས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་བཏང་ནས། །དུས་གསུམ་
སངས་རྒྱས་ཐམས་ཅད་དང། །དབྱེར་མེད་རྩ་བའི་བླ་མ་ལ། །སྙིང་ནས་གསོལ་འདེབས་ཡང་ཡང་བྱ། །ཞེས་པ་སྟེ། སློབ་དཔོན་ཆེན་པོ་ཤནྟི་པ། བླ་མ་གསེར་གླིང་པ། ཇོ་བོ་ཆེན་པོ་ལྷ་ཅིག་སོགས་འཕགས་ཡུལ་གྱི་མཁས་
གྲུབ་མང་པོ་ཕྱི་ནང་གི་ཁྱད་པར་ཡང་སྐྱབས་འགྲོ་རྣམ་དག་གི་སྒོ་ནས་འབྱེད་ཅིང། དེ་དང་མཐུན་པར་རྗེ་བཙུན་ས་པཎ་གྱིས། སྐྱབས་འགྲོ་མེད་ན་ཆོས་པ་མིན། ཅེས་གསུངས་པ་ལྟར་སྐྱབས་འགྲོ་རྒྱུད་དང་འདྲེས་
ངེས་ནན་ཏན་དུ་བྱེད་དགོས་ཏེ། དམ་པས་ཀྱང་བློ་སྙིང་བྲང་གསུམ་དཀོན་མཆོག་གསུམ་ལ་གཏོད། །བྱིན་རླབས་ཤུགས་ལས་འབྱུང་ངོ་དིང་རི་བ། ཅེས་གསུངས་པའི་ཕྱིར། དེ་བཞིན་དུ་མགོན་པོ་ཞི་བ་ལྷས་
བྱང་ཆུབ་སེམས་བསྐྱེད་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །
ཞེས་དང། ཇོ་བོ་ཆེན་པོས་ཀྱང། ཐེག་ཆེན་ཆོས་སྒོར་འཇུག་འདོད་པས། །མུན་སེལ་གདུང་བ་ཞི་བྱེད་པ། །ཉི་ཟླ་ལྟ་བུའི་བྱང་ཆུབ་སེམས། །བསྐལ་པར་འབད་པས་སྐྱེ་ཡང་རུང། །ཞེས་ཐེག་པ་ཆེན་པོའི་འཇུག་སྒོ་

[003A]༄༅། །དང། དེར་མ་ཟད། རྣམ་སྣང་མངོན་བྱང་དུ་ཡང། གསང་བ་པའི་བདག་པོ། ཐམས་ཅད་མཁྱེན་པའི་ཡེ་ཤེས་ནི་སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱི་
མཐར་ཕྱིན་པ་ཡིན་ནོ། །ཞེས་གསུངས་པ་ལྟར་ཐེག་ཆེན་གྱི་གཞུང་ཤིང་ཡིན་པས། སྤྱིར་ན་གངས་རིའི་ཁྲོད་ཀྱི་གྲུབ་མཐའ་སོ་སོའི་འབྱུང་ཁུངས་ཀྱི་དམ་པ་ཐམས་ཅད་ཟབ་ཁྲིད་ཅི་འཆད་དམ་བསྒོམ་པའི་སྔོན་འགྲོར་
སྐྱབས་འགྲོ་སེམས་བསྐྱེད། མཎྜལ། རྡོར་སེམས། བླ་མའི་རྣལ་འབྱོར་རྣམས་ལ་འཁྲིད་བཞིའི་ཐ་སྙད་མཛད་ནས་ཕྱག་བཞེས་མི་མཐུན་པ་མེད་ཅིང། ཁྱད་པར་སྔགས་བླ་མེད་ཀྱི་གདུལ་བྱའི་མཆོག་རྣལ་འབྱོར་གྱི་དབང་
ཕྱུག་མིད་ལ་རས་པས་ནི། ཐོག་མར་བྱམས་སྙིང་རྗེ་བྱང་ཆུབ་ཀྱི་སེམས། ངེས་འབྱུང་ལས་འབྲས། འཆི་བ་མི་རྟག་པ་བསྒོམས་ཤིང་འདོམས་པར་ཡང་མཛད་དེ། ཇི་སྐད་དུ་ང་མི་ཁོམ་བརྒྱད་ལ་འཇིགས་འཇིགས་ནས། །
མི་རྟག་འཁོར་བའི་ཉེས་དམིགས་བསྒོམས། །ལས་རྒྱུ་འབྲས་ཆོས་ལ་ནན་ཏན་བྱས། །སྐྱབས་དཀོན་མཆོག་གསུམ་ལ་བློ་ཕུགས་གཏད། །ཐབས་བྱང་ཆུབ་སེམས་ལ་རྒྱུད་སྦྱངས་པས། །བག་ཆགས་སྒྲིབ་པའི་རྒྱུན་
ལམ་བཅད། །སྣང་བ་ཅི་སྣང་སྒྱུ་མར་རྟོགས། །ད་ངན་སོང་གསུམ་ལ་ཉམ་ང་མེད། །ཅེས་དང། དགེ་དང་མི་དགེའི་ལས་རྣམས་ལ། །རྒྱུ་འབྲས་དག་པར་མ་བསམས་ན། །ངན་སོང་སྡུག་བསྔལ་མི་བཟོད་པས། །ཕྲ་ཞིང་ཕྲ་

[003B] །བག་ཡོད་དྲན་པས་ཟིན་ཀྱང་འཚལ། །ཅེས་པ་དང། འདོད་ཡོན་ལ་སྐྱོན་དུ་མ་བལྟས་ཤིང། །ཞེན་པ་ནང་ནས་མ་ལོག་ན། །འཁོར་བའི་བཙོན་ར་མི་སྒྲོལ་བས། །ཐམས་ཅད་སྒྱུ་མར་ཤེས་པའི་བློས། །ཀུན་འབྱུང་གཉེན་པོ་
བསྟེན་ཡང་འཚལ། །ཅེས་པ་དང། འགྲོ་དྲུག་སེམས་ཅན་ཕ་མ་ལ། །བྱས་པ་དྲིན་དུ་མི་གཟོ་ན། །ཐེག་པ་དམན་པར་གོལ་བའི་སྐྱོན། །དེ་ཕྱིར་བརྩེ་བ་ཆེན་པོ་ཡིས། །བྱང་ཆུབ་སེམས་ལ་བསླབ་ཀྱང་འཚལ། །ཅེས་སོགས་ལམ་རིམ་ཇི་ལྟ་བ་
བཞིན་དུ་གསུངས་སོ། །རྗེ་བཙུན་གྱི་རྗེས་འཇུག་གི་གཙོ་བོ་བཀའ་ཕྱག་ཆུ་བོ་གཉིས་འདྲེས་ཀྱི་སྲོལ་འབྱེད་དྭགས་པོ་རིན་པོ་ཆེས་ཀྱང། དྭགས་པོ་ཆོས་བཞིར་གྲགས་པར། བློ་ཆོས་སུ་འགྲོ་བ། ཆོས་ལམ་དུ་ལོངས་པ། ལམ་འཁྲུལ་པ་
སེལ་བ། འཁྲུལ་པ་ཡེ་ཤེས་སུ་འཆར་བ་བཞི་པོའི་རྒྱས་བཤད་བཀའ་གདམས་བློ་སྦྱོང་བཞིན་ཡིན་ནོ། །དེ་བཞིན་དུ་རྡོ་རྗེ་འཛིན་པ་ཆེན་པོ་གྲགས་པ་རྒྱལ་མཚན་གྱིས། ཞེན་པ་བཞི་བྲལ་དུ། ཚེ་འདི་ལ་ཞེན་ན་ཆོས་པ་མིན། །
འཁོར་བ་ལ་ཞེན་ན་ངེས་འབྱུང་མིན། །བདག་དོན་ལ་ཞེན་ན་བྱང་སེམས་མིན། །འཛིན་པ་བྱུང་ན་ལྟ་བ་མིན། །ཅེས་རྣམ་བཅད་ལ་ལྡོག་ཕྱོགས་བཞི་དངོས་སུ་བསྟན་ནས་ཡོངས་གཅོད་ལ། ཚེ་འདི་ལ་ཞེན་པའི་གཉེན་པོར། དལ་
འབྱོར་མི་རྟག་པ་ངན་འགྲོའི་སྡུག་བསྔལ་བསམས་པ་སོགས་སྐྱེས་བུ་ཆུང་ངུ་དང། འཁོར་བ་ལ་ཞེན་པའི་གཉེན་པོར། འཁོར་བ་མཐའ་དག་སྡུག་བསྔལ་གྱི་རང་བཞིན་ཅན་དུ་ཤེས་པར་བྱས་ནས། ལམ་བསླབ་པ་གསུམ་

[004A]༄༅། །ལ་སློབ་དགོས་པ་དང། རང་གཅིག་པུ་ཞི་བདེ་དོན་གཉེར་གྱི་གཉེན་པོར་བྱམས་སྙིང་རྗེ་བྱང་ཆུབ་ཀྱི་སེམས་སྒོམ། འཁོར་བའི་རྩ་བ་བདག་འཛིན་གྱི་གཉེན་པོར། གང་ཟག་དང་ཆོས་ཀྱི་བདག་མེད་སྒོམ་དགོས་པར་
གསུངས་པ་ཡིན་ནོ། །དེ་ལྟར་ན་མདོ་རྒྱུད་ཚད་ལྡན་གྱི་བསྟན་བཅོས་རྒྱ་བོད་ཀྱི་མཁས་གྲུབ་ཐམས་ཅད་ཀྱིས་ལམ་དེ་དག་ལ་ཡང་དག་པར་བསྔགས་པས། སྔོན་འགྲོའི་སྐབས་སུ་བཤད་ཀྱང་སྔོན་འགྲོའོ་སྙམ་དུ་མ་སེམས་པར་
དངོས་གཞི་དང་ཟུང་འབྲེལ་དུ་ཉམས་སུ་བླང་བར་བྱ་ཞིང། སྤྱིར་སེམས་ཀྱི་ཆོས་ཉིད་མངོན་སུམ་དུ་མཐོང་བ་ཚོགས་རྒྱ་ཆེན་པོ་གསོག་པ་དང། སྡིག་སྒྲིབ་སྦྱོང་བ་ལ་རག་ལས་པས་ཐུན་མཚམས་ཀུན་ཏུ་བསག་སྦྱང་ལ་འབད། ཁྱད་
པར་སྙིང་པོ་རྒྱན་ལས། ཡི་གེ་བརྒྱ་པ་ཆོ་ག་བཞིན། །ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་བརླབ་འགྱུར་བས། །འཕེལ་བ་རུ་ནི་མི་འགྱུར་ཅེས། །གྲུབ་པ་མཆོག་རྣམས་ཀྱིས་བཤད་པས། །ཐུན་མཚམས་སུ་ནི་སྤྱོད་པར་
བྱ། །འབུམ་ཕྲག་ཏུ་ནི་བཟླས་གྱུར་ན། །རྣམ་པར་དག་པའི་བདག་ཉིད་འགྱུར། །ཅེས་ཉིན་བཞིན་ཉི་ཤུ་རྩ་རེ་བཟླས་ན་ལྟུང་བའི་འཕེལ་ཁ་འཆད་ཅིང། འབུམ་བཟླས་ན་རྩ་ལྟུང་ཡང་འདག་པར་གསུངས་པས་རྡོ་རྗེ་སེམས་དཔའི་སྒོམ་བཟླས་
ལ་བརྩོན་པ་དང། གཞན་ཡང་ལྟུང་བཤགས་བརྒྱ་ཕྱག་དང་བཅས་པ་སོགས་སྟོབས་བཞི་ཚང་བའི་བཤགས་བསྡམ་ལ་ནན་ཏན་སྙིང་པོར་བྱའོ། །དེ་ནས་འདི་ཕྱིའི་དགེ་ལེགས་ཐམས་ཅད་ཀྱི་འབྱུང་གནས། རྒྱལ་བ་སྲས་

[004B]
བླ་སྒྲུབ་ཅེས་པའམ། ལམ་ཟབ་བླ་མའི་རྣལ་འབྱོར་བསྒོམས་ཏེ། སྙིང་ཁོང་རུས་པའི་གཏིང་ནས་གསོལ་བ་འདེབས་པ་ཡང་ནས་ཡང་དུ་རྒྱུན་མི་འཆད་པར་བྱེད་པ་ནི་གནད་ཀྱི་དོན་པོ་སྟེ། ཇོ་བོ་ཆེན་པོ་ལ་ཨ་ཏི་ཤ་གདམས་ངག་
ཞུ་ཞེས་སྐད་ཆེན་པོས་ཞུས་པ་ན། ཧེ་ཧེ་ཁོ་བོ་ལ་རྣ་བ་ལྟ་བཟད་པོ་བདོག་སྟེ་གདམས་ངག་བྱ་བ་དད་པ་ཡིན་དད་པ་དད་པ། ཞེས་གསུངས་ཤིང། ཆོས་རྗེ་ས་པཎ་གྱིས་ཀྱང། དེས་ན་དབང་བསྐུར་ཐོབ་པའི་མིས། །དཀོན་མཆོག་གསུམ་
པོ་བླ་མ་རུ། །འདུས་པར་མཐོང་ནས་བླ་མ་ལ། །གསོལ་བ་བཏབ་ན་བྱིན་རླབས་འཇུག་ཅེས་གསུངས་ཤིང། དམ་པས་ཀྱང། བླ་མས་བསྐྱལ་ན་གང་འདོད་གནས་སུ་སླེབ། །རྐང་གླར་མོས་གུས་ཕུལ་ཅིག་དིང་རི་བ། །ཅེས་པ་དང་
རྗེ་བཙུན་མིད་ལས་ཀྱང། སྟོན་པ་ཁྱོད་དབུས་སུ་བཞུང་ཙ་ན། །རེས་འགའ་བླ་མའི་སྣང་བ་འཆར། །བླ་མའི་སྣང་བ་ཤར་ཙ་ན། །འབྲལ་མེད་སྤྱི་བོར་གསོལ་བ་ཐོབ། །བརྗེད་མེད་སྙིང་གི་དཀྱིལ་དུ་སྒོམས། །ཞེས་གསུངས་པའི་
ཕྱིར་རོ། །གཉིས་པ་ནི། དངོས་གཞི་ཕྱག་རྒྱ་ཆེན་པོ་ལ། །བཞེད་ཚུལ་མང་དུ་འདུག་ན་ཡང། །མདོ་སྔགས་དབྱེ་བས་གཉིས་སུ་ཡོད། །ཅེས་པ་སྟེ། དངོས་གཞི་ཕྱག་རྒྱ་ཆེན་པོ་ལ་འཆད་པར་འགྱུར་བ་ལྟར་བཞེད་ཚུལ་

[005A]༄༅། །མང་སྟེ། རྒྱལ་བ་འབྲི་ཁུང་པ་ནི་འགྲོ་མགོན་རིན་པོ་ཆེའི་དགོངས་པར་མཛད་ནས་ཐེག་པ་གསུམ་དང་འབྲེལ་བའི་ཕྱག་ཆེན་སོགས་ཕྱག་རྒྱ་བཞི་གའི་རྣམ་གཞག་མཛད་དེ། ཇི་སྐད་དུ། ཟབ་པའི་ཕྱག་རྒྱ་
རྣམ་བཞི་ལས། །བྱང་ཆུབ་རྣམ་གསུམ་ཐོབ་པའི་ཐབས། །ལམ་གྱི་ཕྱག་རྒྱ་རྣམ་བཞི་སྟེ། །འགྲོ་མགོན་གོང་མས་རབ་གསུངས་པ། །སྡོམ་པ་གསུམ་ལ་མཚོན་པ་སྟེ། །ཉན་ཐོས་ལུས་ངག་ཡིད་གསུམ་འདི། །མི་འབྲལ་
ལས་ཀྱི་ཕྱག་རྒྱ་ཡིན། །གང་ཟག་བདག་མེད་རྟོགས་པ་དེ། །ཆོས་ཀྱི་ཕྱག་རྒྱ་ཡིན་ཅེས་གསུངས། །ཉོན་མོངས་བྲལ་བ་དམ་ཚིག་ཡིན། །ཕུང་པོ་ལྷག་མ་མེད་པ་ཡི། །མྱ་ངན་འདས་པ་ཕྱག་རྒྱ་ཆེ། །བྱང་ཆུབ་སེམས་
དཔའི་སྒོ་གསུམ་དེ། །ཕ་རོལ་ཕྱིན་དྲུག་མི་འབྲལ་བ། །ལས་ཀྱི་ཕྱག་རྒྱ་དེ་ཉིད་ཡིན། །སྒྱུ་མ་སྤྲོས་པ་དང་བྲལ་བ། །དེ་ནི་ཆོས་ཀྱི་ཕྱག་རྒྱ་ཡིན། །རང་དོན་དྲི་མས་མ་གོས་པ། །དེ་ནི་དམ་ཚིག་ཕྱག་རྒྱ་ཡིན། །སྟོང་དང་སྙིང་རྗེ་
རོ་མཉམ་པ། །ཕྱག་རྒྱ་ཆེན་པོ་ཉིད་ཡིན་ནོ། །གསང་སྔགས་པ་ཡི་ལམ་ལྟར་ན། །ཕོ་ཉ་བསྟན་པ་ལས་རྒྱ་ལ། །རླུང་སེམས་ཁ་སྦྱོར་མི་འབྲལ་བ། །དེ་ནི་ཆོས་ཀྱི་ཕྱག་རྒྱའོ། །ཉམས་པ་མེད་པ་དམ་ཚིག་ཡིན། །ལྷན་སྐྱེས་
ཡེ་ཤེས་མངོན་གྱུར་པ། །དེ་ནི་ཕྱག་རྒྱ་ཆེན་པོའོ། །གྲོལ་ལམ་གཏུམ་མོའི་མན་ངག་དེ། །ལུས་ཀྱི་འཕྲུལ་འཁོར་དམིགས་པ་དང། །རླུང་གི་ཡན་ལག་ལས་རྒྱ་ཡིན། །བདེ་བའི་ཡེ་ཤེས་སྐྱེས་པ་དེ། །ཆོས་ཀྱི་ཕྱག་རྒྱ་ཞེས་

[005B] །ཆགས་པ་མེད་པ་དམ་ཚིག་སྟེ། །ལྷུན་གྲུབ་ཕྱག་རྒྱ་ཆེན་པོ་ཡིན། །ཅེས་གསུངས་པ་ལྟར་རོ། །འགོས་ལོ་ཆེན་པོ་གཞོན་ནུ་དཔལ་ནི། སྟོང་ཉིད་ངེས་པའི་རྣམ་པར་མི་རྟོག་པའི་ཡེ་ཤེས་དེ་ཉིད་ཕྱག་རྒྱ་ཆེན་པོར་བཞེད་དེ། དེང་སྔོན་
གྱི་ཕྱག་ཆེན་ལོ་རྒྱུས་ཐོག་མར། ད་ནི་སངས་རྒྱས་ཀྱི་བསྟན་པ་གཞི་སོ་སོ་ཐར་པ་ནས་དཔལ་གསང་བ་འདུས་པའི་བར་གྱི་སྒྲུབ་པ་དང་ཉམས་ལེན་ཐམས་ཅད་ལ་རྒྱས་འདེབས་པར་བྱེད་པ་ཕྱག་རྒྱ་ཆེན་པོའི་གཏམ་བརྗོད་པར་བྱ་སྟེ། ཞེས་
བཤད་པས་སོ། །དེ་ལྟར་བཞེད་ཚུལ་སྣ་ཚོགས་ཀྱང། མདོར་བསྡུ་ན། མདོ་སྔགས་ཀྱི་དབྱེ་བས་གཉིས་སོ། །དེ་ལས་འདིར་དང་པོའི་དབང་དུ་བྱས་ཏེ་ཅུང་ཟད་རྒྱས་པར་འཆད། ཕྱི་མ་ཡི་གེ་ཉུང་བར་སྟོན་པའི་ཕྱིར་ཐོག་མར་བཤད་
པ། ཕྱི་མ་རྡོ་རྗེའི་ལུས་ཉིད་ལ། །གནད་དུ་བསྣུན་སོགས་ཐབས་མཁས་ལས། །བྱུང་བའི་བདེ་ཆེན་འོད་གསལ་ཏེ། །ས་ར་ཧ་དང་ཀླུ་སྒྲུབ་ཞབས། །ན་རོ་མཻ་ཏྲིའི་ཕྱག་ཆེན་ཏེ། །གྲུབ་སྙིང་སྐོར་ནས་བསྟན་པ་ཡི། །བླ་མེད་རྒྱུད་སྡེའི་ཡང་སྙིང་
ཡིན། །ཅེས་སྨྲས་སོ། །དེ་ཡང་ཅིའི་ཕྱིར་ཕྱག་རྒྱ་ཆེན་པོ་ཞེས་བྱ་ཞེ་ན། ཕྱག་ཆེན་ཐིག་ལེ་ལས། ཕྱག་ནི་སྟོང་པའི་ཡེ་ཤེས་ཏེ། །རྒྱ་ནི་འཁོར་བའི་ཆོས་ལས་གྲོལ། །ཆེན་པོ་ཟུང་དུ་འཇུག་པ་སྟེ། །ཕྱག་རྒྱ་ཆེན་པོ་ཞེས་བརྗོད་དོ། །ཞེས་
གསུངས་པ་ལྟར་ཕྱི་མ་སྔགས་ལུགས་ཀྱི་ཕྱག་རྒྱ་ཆེན་པོ་ནི། དབང་བཞི་རྣམ་པར་དག་པ་ཐོབ་ཅིང་དམ་ཚིག་དང་སྡོམ་པ་ཚུལ་བཞིན་དུ་བསྲུངས། བསྐྱེད་རིམ་ལ་གོམས་པ་བརྟན་པར་བྱས་ཏེ་རྡོ་རྗེའི་ལུས་ལ་གནད་དུ་བསྣུན་
[006A]༄༅། །པ་སོགས་ཕྱི་ནང་གི་ཐབས་མཁས་པས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་དཔེའི་
འོད་གསལ་དང། དེ་ལྟ་བུའི་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་གསལ་ཡིན་ཅིང། འོད་གསལ་དེ་གཉིས་ཀྱི་ངོ་བོར་གྱུར་པའི་སེམས་དེ་ལ་ངེས་དོན་གྱི་ཨ་ཐུང་དང། མི་བཤིག་པའི་ཐིག་ལེ་
དང། །མ་བཅོས་པའི་སེམས་དང། ཐ་མལ་གྱི་ཤེས་པ་དང། གཉུག་མའི་སེམས་ཞེས་སོགས་ཀྱི་མིང་གིས་གསུངས་སོ། །དཔལ་མགོན་པོ་བདེ་བ་ཆེན་པོའམ། མཚོ་སྐྱེས་རྡོ་རྗེ་དང་གྲུབ་ཆེན་ས་ར་ཧ་དང། ཀླུ་སྒྲུབ་
ཞབས་དང། རི་ཁྲོད་དབང་ཕྱུག་དང། ཏེ་ལོ་ནཱ་རོ་མཻ་ཏྲི་པ་སོགས་འཕགས་ཡུལ་གྱི་གྲུབ་ཆེན་རྣམས་དང། དེར་མ་ཟད་མར་མིད་སྒམ་པོ་པ་ཕག་གྲུ་སོགས་བཀའ་བརྒྱུད་གོང་མ་རྣམས་ཀྱི་བཞེད་པ་མཐར་ཐུག་པའི་ཕྱག་
ཆེན་ཀྱང་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་ཆེན་གྱི་འོད་གསལ་ཡིན་ལ། དེ་ནི་སྒྲུབ་པ་སྡེ་བདུན་དང། སྙིང་པོ་སྐོར་གསུམ་གྱི་བརྗོད་བྱའི་གཙོ་བོ་རྣལ་འབྱོར་བླ་མེད་ཀྱི་རྒྱུད་སྡེ་རྒྱ་མཚོ་ལྟ་
བུའི་ཡང་སྙིང་པོའི་སྙིང་པོ་ཡིན་ནོ། །གྲུབ་པ་སྡེ་བདུན་ནི། མགོན་པོ་བདེ་བ་ཆེན་པོས་གསང་བ་གྲུབ་པ་མཛད། འདིས་ནི་འདུས་པའི་རྩ་རྒྱུད་ཀྱི་དགོངས་པ་གཙོ་བོར་འགྲེལ་ཏེ། དཔལ་ལྡན་འདུས་ལས་མཆོག་

[006B] །འཇིག་རྟེན་ཀུན་གྱི་རིན་ཆེན་གཅིག་ཅེས་སོགས་འདུས་པའི་ཆེ་བ་བརྗོད་ནས། འདུས་པའི་བསྐྱེད་རིམ་ཀྱང་ཅུང་ཟད་དང། ཁྱད་པར་རྩ་རྒྱུད་ཀྱི་ངེས་དོན་རྫོགས་རིམ་མཐོན་པོའི་སྐབས་ཀྱི་བདེ་སྟོང་དབྱེར་
མེད་ཀྱི་ལམ་རྩལ་དུ་སྟོན་ནས་འཆད། འདི་ནི་གྲུབ་སྙིང་གཞན་རྣམས་ཀྱི་ཕྱི་མོ་ལྟ་བུར་མཛད་དོ། །དེའི་སློབ་མ་ཡན་ལག་མེད་པའི་རྡོ་རྗེས་ཐབས་ཤེས་གྲུབ་པ་མཛད། དེའི་སློབ་མ་ཨིནྡྲ་བྷཱུ་ཏིས་ཡེ་ཤེས་གྲུབ་པ། དེའི་ལྕམ་
ལཀྵཾ་ཀ་རས་གཉིས་མེད་གྲུབ་པ། ཌོམྦྷི་ཧེ་རུ་ཀས་ལྷན་ཅིག་སྐྱེས་གྲུབ། དཱ་རི་ཀ་པས་གསང་བ་ཆེན་པོའི་དེ་ཁོ་ན་ཉིད་གྲུབ་པ། རྣལ་འབྱོར་མ་ཙི་ཏོས་དངོས་པོ་གསལ་བའི་རྗེས་སུ་འགྲོ་བའི་དེ་ཁོ་ན་ཉིད་གྲུབ་པ་མཛད་ཅིང། སྙིང་
པོ་སྐོར་གསུམ་ནི། དོ་ཧ་གསུམ་ཡིན་ལ། བུ་སྟོན་ཐམས་ཅད་མཁྱེན་པ་སོགས་མཁས་པ་འགའ་ཞིག་ནི་དམངས་དོ་ཧ་རྣམ་དག་དང། གཞན་གཉིས་ཁ་གཡར་ཡིན་གསུང་ངོ། །དེས་ན་འགའ་ཞིག་མགོན་པོ་ཀླུ་སྒྲུབ་ཞབས་
ཀྱི་རིམ་ལྔ་དང་རྫོགས་རིམ་སྟོན་ཚུལ་ཁྱད་པར་མེད་པ་མི་འཐད་དེ། དོ་ཧ་ལས། བྲམ་ཟེ་སྐུད་པ་འཁལ་བ་བཞིན། །རྣལ་འབྱོར་ཤེས་པ་གློད་ལ་ཞོག་འཇུར་བུས་བཅིངས་པའི་སེམས་ཉིད་འདི། །གློད་ན་གྲོལ་བར་ཐེ་ཚོམ་མེད།།
ཅེས་དང་སོ་མ་མ་བཅོས་ལྷུག་པ། ཅེས་དང། དེ་ཁོ་ན་ཉིད་བཅུ་པ་ལས་ཀྱང། བླ་མ་དམ་པའི་དཔྱད་པ་མེད། ཅེས་དང་པོ་ནས་དཔྱད་པ་མི་བྱེད་པར་ཡིད་བྱེད་བ་ཀག་ནས་བཞག་པས་གྲོལ་བར་འགྱུར་བར་བཤད་པའི་ཕྱིར་

[007A]༄༅། །ཅེ་ན། འདི་དང་འདི་འདྲ་བའི་གྲུབ་སྙིང་གི་ལུང་རྣམས་ལ་འཁྲུལ་བཞི་འོང་བ་བདེན་ནའང། རྗེ་ཐམས་ཅད་མཁྱེན་པས་གསལ་སྒྲོན་སོགས་སུ། དོ་ཧ་སོགས་ནས་གསུངས་པ་ནི། སྔགས་ལམ་མཐོན་པོའི་
ཉམས་ལེན་ཡིན་གསུང་པ་བཀའ་གཞན་དུ་མི་འགྱུར་བ་ཡིན་ཏེ། དོ་ཧའི་དོན་དཔེར་ཅུང་ཟད་བཤད་ན། སྙིང་རྗེ་དང་བྲལ་སྟོང་པ་ཉིད་ཞུགས་པ། །དེས་ནི་ལམ་མཆོག་རྙེད་པ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམས་
ན་ཡང། །འཁོར་བ་འདིར་གནས་ཐར་པ་ཐོབ་མི་འགྱུར། །གང་ཡང་གཉིས་པོ་སྦྱོར་བར་ནུས་པ་དེ། །འཁོར་བར་མི་གནས་མྱ་ངན་འདས་མི་གནས། །ཞེས་སྙིང་རྗེ་ལྷན་སྐྱེས་ཀྱི་བདེ་ཆེན་དང། སྟོང་པ་ཉིད་ཡུལ་ཡུལ་ཅན་
སྦྱོར་དགོས་པ་དང། ཡང་དེ་ཉིད་ལས། རྟོགས་པར་གྱུར་ན་ཐམས་ཅད་དེ་ཡིན་ཏེ། །དེ་ལས་གཞན་ཞིག་སུས་ཀྱང་ཤེས་མི་འགྱུར། །ཀློག་པ་དེ་ཡིན་འཛིན་དང་བསྒོམ་པའང་དེ་ཡིན་ཏེ། །བསྟན་བཅོས་སྙིང་ལ་འཆད་
པའང་དེ་ཡིན་ནོ། །དེས་མི་མཚོན་པའི་ལྟ་བ་ཡོད་མིན་ཏེ། །འོན་ཀྱང་ཅིག་ཏུ་བླ་མའི་ཞལ་ལ་བལྟོས་པ་ཡིན། །བླ་མས་སྨྲས་པ་གང་གི་སྙིང་ཞུགས་པ། །ལག་པའི་མཐིལ་ན་གནས་པའི་གཏེར་མཐོང་འདྲ། །གཉུག་མའི་
རང་བཞིན་བྱིས་པས་མ་མཚོན་པར། །འཁྲུལ་པས་བྱིས་པ་བསླུས་ཞེས་མདའ་བསྣུན་སྨྲ། །ཞེས་རྣལ་འབྱོར་པས་གཉུག་མའི་སེམས་མངོན་སུམ་དུ་ཉམས་སུ་མྱོང་ཞིང་རྟོགས་པར་གྱུར་ན། ཆོས་ཐམས་ཅད་གཉུག་

[007B] གཉུག་མ་དེའི་རྣམ་འགྱུར་མ་ཡིན་པར་གང་ཟག་གཞན་སུས་ཀྱང་ཤེས་པར་མི་འགྱུར་ལ། གཉུག་སེམས་མངོན་སུམ་དུ་གྱུར་པ་དེ་ཉིད། ཀློག་པ་དང། འཛིན་པ་དང། སྒོམ་པ་རྣམས་ཀྱི་སྙིང་དེ་
མངོན་དུ་གྱུར་པའང་ཡིན་ཏེ། བསྟན་བཅོས་སྙིང་ལ་འཆད་པའི་དགོས་པའི་གཙོ་བོའང་དེ་ཡིན་ནོ། །སྙིང་པོ་དེས་མཚོན་པར་བྱས་པའི་ལྟ་བ་ལས་ལྷག་པའི་ལྟ་བ་གཞན་ཡོད་པ་མིན་ཏེ། འོན་ཀྱང་སྙིང་པོ་དེ་བསྒོམས་སྟོབས་ཀྱི་
མངོན་སུམ་དུ་ཉམས་སུ་མྱོང་བར་འགྱུར་བ་ནི། མཐའ་གཅིག་ཏུ་རྡོ་རྗེ་འཆང་ནས་དམ་པ་བར་མ་ཆད་པའི་བླ་མ་དམ་པའི་ཞལ་གྱི་གདམས་ངག་ལ་ལྟོས་པ་ཡིན་ཅིང། དེ་འདྲ་བའི་གདམས་པ་དང་ཉམས་མྱོང་ཅན་གྱི་བླ་མས་
སྨྲས་པ་གང་གི་སྙིང་ལ་ཞུགས་པའི། སྙིང་པོ་སྟོང་པ་ཉིད་ལ་རྩེ་གཅིག་ཏུ་བཞག་སྟེ་བསྒོམས་པས་ནི། སྟོང་ཉིད་ཀྱི་དོན་ལག་པའི་མཐིལ་དུ་གནས་པའི་གཏོང་དང་འདྲ་བར་མངོན་སུམ་དུ་མཐོང་བར་འགྱུར་རོ། །གཉུག་མའི་
རང་བཞིན་བྱིས་པ་སོ་སོ་སྐྱེ་བོ་རྣམས་ཀྱིས་མངོན་སུམ་དུ་མ་མཐོང་བར་བདེན་ཞེན་གྱིས་ཁྲུལ་པས་བྱིས་པ་བསླུས་ཞེས་མདའ་བསྣུན་ས་ར་ཧ་སྨྲའོ་ཞེས་པ་དང། གཞན་ཡང། གལ་ཏེ་མངོན་དུ་གྱུར་ན་བསམ་གཏན་ཅི། །
ཅི་སྟེ་ལྐོག་ཏུ་གྱུར་ན་མུན་པ་འཇལ། །ལྷན་ཅིག་སྐྱེས་པའི་རང་བཞིན་དེ་ཉིད་ནི། །དངོས་དང་དངོས་མེད་པ་ཡང་མ་ཡིན་ནོ། །ཞེས་རང་བཞིན་ལྷན་སྐྱེས་གཉུག་སེམས་དེ་བསྒོམས་སྟོབས་ཀྱིས་མངོན་དུ་གྱུར་ན་དཔྱད་སྒོམ་གྱི་

[008A]༄༅། །བསམ་གཏན་གྱིས་ཅི་བྱ། འོན་ཏེ་ལྐོག་ཏུ་གྱུར་ན་མ་རིག་པའི་མུན་པ་འཇལ་ལ། སྙིང་པོ་དེ་ནི་དངོས་པོ་བདེན་པ་དང། །དངོས་མེད་ཆད་པའང་མ་ཡིན་ནོ། །ཞེས་པ་དང། ཡང། བསམ་གཏན་བྲལ་
བས་ཅི་ཞིག་བསམ་བྱར་ཡོད། །བརྗོད་དུ་མེད་གང་ཇི་ལྟར་བཤད་དུ་ཡོད། །སྲིད་པའི་ཕྱག་རྒྱས་འགྲོ་བ་མ་ལུས་བསླུས། །རང་བཞིན་གཉུག་མ་སུས་ཀྱང་བླངས་པ་མེད། །ཅེས་དང། གཞན་ཡང་དོ་ཧ་ལས། རྒྱུད་མེད་
སྔགས་མེད་བསམ་བྱ་བསམ་གཏན་མེད། །དེ་ཀུན་རང་ཡིད་འཁྲུལ་པར་བྱེད་པའི་རྒྱུ། །རང་བཞིན་དག་པའི་སེམས་ལ་བསམ་གཏན་དག་གིས་མི་སླད་དེ། །རང་ཉིད་བདེ་ལ་གནས་ཤིང་གདུང་བར་མ་བྱེད་ཅིག་ཟ་ཞིང་
འཐུང་ལ་གཉིས་སྤྲོད་ཀྱིས་དགའ་ཞིང། །རྟག་ཏུ་ཡང་དང་ཡང་དུ་འཁོར་ལོ་འགེངས། །ཆོས་འདི་ལྟ་བུས་འཇིག་རྟེན་ཕ་རོལ་འགྲུབ་འགྱུར་ཏེ། །རྨོངས་པའི་འཇིག་རྟེན་མགོ་བོར་རྡོག་པས་མནན་ནས་སོང། །གང་དུ་རླུང་
དང་སེམས་ནི་མི་རྒྱུ་ཞིང། །ཉི་མ་ཟླ་བ་འཇུག་པ་མེད་གྱུར་པ། །མི་ཤེས་པ་དག་གནས་དེར་སེམས་ནི་དབུགས་ཕྱུངས་ཤིག་མདའ་བསྣུན་གྱིས་ནི་མན་ངག་ཐམས་ཅད་བསྟན་ནས་སོང། །ཞེས་པའི་དོན་ཅུང་ཟད་
བཤད་ན་རང་བཞིན་གཉུག་མ་ལྷན་ཅིག་སྐྱེས་པ་འོད་གསལ་གྱི་སེམས་གཞིའི་ཆོས་སྐུར་གྲགས་པ་དེ་ཡིན་ལ། དེ་ཉིད་བསྒོམས་སྟོབས་ཀྱིས་མངོན་སུམ་དུ་ཉམས་སུ་མྱོང་བའི་ཚེ་རྟོག་དཔྱོད་དང། སྨྲ་བརྗོད་བྲལ་བས་

[008B] བཤད་བྱར་ཡང་ཅི་ཞིག་ཡོད། དེ་ཉིད་བསྒོམས་སྟོབས་ཀྱིས་མ་ངེས་པས་སྲིད་པའི་ཕྱག་རྒྱས་འགྲོ་བ་མ་ལུས་པ་བསླུས་སོ། །བསླུས་ཀྱང་དེ་དག་གི་རང་བཞིན་
གཉུག་མའི་སེམས་དེ་གཞན་སུས་ཀྱང་བླངས་པའམ་ཕྲོགས་པ་མེད་དེ། སྤྱིར་ཁམས་གསུམ་གྱི་སེམས་ཅན་ཐམས་ཅད་དང། ཁྱད་པར་མངལ་སྐྱེས་ཁམས་དྲུག་ལྡན་པ་རྣམས་འཆི་བའི་ཚེ་སྣང་མཆེད་ཐོབ་གསུམ་
འོད་གསལ་དང་བཅས་པ་འཆར་བའི་ཕྱིར་རོ། །དེ་ལྟར་ཤར་ཡང་ཐ་མལ་པས་ལམ་དུ་སྒྱུར་བར་མི་ནུས་ལ། དེར་མ་ཟད་འདོད་ཁམས་པ་ཕལ་ཆེར་དབང་པོ་གཉིས་སྦྱོར་ལ་དགའ་ཞིང་ཡང་དང་ཡང་དུ་དེའི་གཏམ་བརྗོད་ཀྱང་བདེ་
བ་ཆེན་པོའི་གནད་ནི་ཤེས་པ་མེད་དེ། དོ་ཧ་ལས། ཁྱིམ་དང་ཁྱིམ་ན་དེ་ཡི་གཏམ་སྨྲ་ཡང། །བདེ་ཆེན་གནད་ནི་ཡོངས་སུ་ཤེས་པ་མེད། །ཅེས་གསུངས་པ་ལྟར་རོ། །རྣལ་འབྱོར་པས་ནི་བདེ་བ་ཆེན་པོའི་ངོ་བོར་གྱུར་པའི་
གཉུག་མའི་སེམས་དེས་སྟོང་པ་ཉིད་ཡུལ་དུ་བྱས་ཏེ་འཇོག་པ་མ་གཏོགས་གཞན་བཟང་ངན་གང་གི་ཡང་སྤྲོས་པ་ཅི་ཡང་མི་བྱེད་པ་ཡིན་ནོ། །དེ་ལྟ་བུའི་ཕྱག་ཆེན་གྱི་རྟོགས་པ་སྐྱེ་བ་ལ་ནི་ཚེ་སྔོན་མའམ་ཚེ་སྟོད་ཡན་ལ་
ལམ་སྔ་མ་སྔ་མ་ལ་སྦྱངས་ནས་རླུང་དབུ་མར་འཇུག་པ་བྱང་བ་ཞིག་ཡིན་ན། སེམས་ཅི་ཡང་མི་རྟོག་པར་འཇོག་པ་ལྟ་བུ་དམིགས་པ་གང་རུང་གཅིག་ལ་དམིགས་ན་ཡང། འོད་གསལ་ཕྱག་རྒྱ་ཆེན་པོ་མངོན་སུམ་དུ་

[009A]༄༅། །བྱེད་པས། གང་ཟག་འདི་ལ་བཀའ་བརྒྱུད་གོང་མ་རྣམས་ཅིག་ཆར་བའི་ཐ་སྙད་མཛད་དེ། ཀཱ་དཔེ་ལས། གང་ཟག་སྦྱངས་པའི་འཕྲོ་ཅན་ལ། །ཅིག་ཆར་པ་ནི་བསྟན་པར་བྱ། །ཞེས་འབྱུང་ཞིང། རྗེ་
ཐམས་ཅད་མཁྱེན་པས་གསལ་སྒྲོན་དུ་ཡང། རླུང་དབུ་མར་ཞུགས་པ་བྱང་བ་ཞིག་གིས་དམིགས་པ་ཅི་ལ་གཏད་ཀྱང་རླུང་དབུ་མར་འདུ་བ་ཞིག་སྣང་ངོ། །ཞེས་གསུངས་པ་དང་གནད་གཅིག་གོ་དེ་མ་ཡིན་པའི་གདུལ་
བྱས་ལམ་འདིའི་ཕྱག་ཆེན་མངོན་དུ་བྱེད་པ་ལ་ནི་གཏུམ་མོ་སོགས་ངེས་པར་བསྒོམ་དགོས་ཏེ། རྗེ་བཙུན་མིད་ལས་ཀྱང་སྔོན་དུ་ནཱ་རོ་མར་པའི་བཀའ་སྲོལ་བཞིན་ནཱ་རོ་ཆོས་དྲུག་གཙོ་བོར་བསྒོམས་པས་ཕྱག་རྒྱ་
ཆེན་པོ་མངོན་དུ་གྱུར་པ་ཡིན་ཏེ། ཕྱག་རྒྱ་ཆེན་པོ་ལྟ་བའི་རྫོང། །ནཱ་རོ་ཆོས་དྲུག་སྒོམ་པའི་རྫོང། །ཐབས་ལམ་ཟབ་མོ་སྤྱོད་པའི་རྫོང། །སྐུ་གསུམ་ལྷུན་གྲུབ་འབྲས་བུའི་རྫོང། །ཞེས་གསུངས་ཤིང། དའི་གཏུམ་མོའི་
ཨ་ཐུང་ཞེས་བསྔགས་བརྗོད་ཀྱང་ཆེར་མཛད་ལ། དེ་དང་མཐུན་པར་ཆོས་རྗེ་ས་པཎ་གྱིས་ཀྱང། ནཱ་རོ་ཆོས་དྲུག་ཅེས་བྱའི་ཁྲིད། །མིད་ལ་ཡན་ཆད་དེ་ལས་མེད། །ཅེས་འབྱུང་བ་ལྟར་རོ། །རྗེ་སྒམ་པོ་པས་ཀྱང་ཐོག་མར་
གཏུམ་མོ་བསྒོམས་པས་གཉུག་སེམས་མངོན་དུ་གྱུར་པ་སོགས་ཤིན་ཏུ་མང་ངོ། །དེ་བཞིན་དུ་འདིར་བསྟན་ཕྱག་རྒྱ་ཆེན་པོ་བསྒོམ་པ་ལ་ནི། དབང་བཞི་རྣམ་དག་ཐོབ་པ་བསྐྱེད་རྫོགས་དང་ཐུན་མོང་བའི་ལམ་ལ་སྦྱངས་

[009B] ཀཱ་དཔེ་ལས། གང་ཟག་དང་པོའི་ལས་ཅན་ལ། །རིམ་གྱིས་པ་ནི་བསྟན་པར་བྱ། །ཞེས་གསུངས་ཤིང། གང་ཟག་འདི་ལ་རིམ་གྱིས་པའི་ཐ་སྙད་ཀྱང་མཛད་དོ། །དེས་ན་ལམ་འདིའི་གྲུབ་ཆེན་
ཕལ་ཆེར་བླ་མེད་ཀྱི་རྒྱུད་སྡེ་སོ་སོའི་དབང་བརྒྱུད་ལའང་བཞུགས་པ་དང། ཆོས་རྗེ་ས་པཎ་གྱིས་ཀྱང། ནཱ་རོ་ཏ་པ་དབང་བསྐུར་དང། །རིམ་གཉིས་ཆོས་ཀྱི་གཙོ་བོར་མཛད། །ཅེས་གསུངས་ལ། རྗེ་བཙུན་གྱིས་ཀྱང། མིང་
ཟེར་དེ་ཚོ་ཉན་བྱེད་ན། །བུ་ཁྱོད་ལ་ལྷ་ཆོས་ཀྱི་སྐལ་པ་ཡོད། །འཇུག་སྒོ་དབང་དང་བྱིན་བརླབ་བྱ། །ཟབ་མོ་སྙན་བརྒྱུད་ཀྱི་གདམས་ངག་བྱིན། །ཞེས་གསུངས་པའི་ཕྱིར་རོ། །ཚུལ་འདི་ལྟར་སྡོམ་གསུམ་རབ་དབྱེ་ལས་ཀྱང་
ངེད་ཀྱི་ཕྱག་རྒྱ་ཆེན་པོ་ནི། །དབང་ལས་བྱུང་བའི་ཡེ་ཤེས་དང། །རིམ་པ་གཉིས་ཀྱི་ཏིང་འཛིན་ལས། །བྱུང་བའི་རང་བྱུང་ཡེ་ཤེས་ཡིན། །ཞེས་མཁས་གྲུབ་ཚད་ལྡན་ཐམས་ཅད་དགོངས་པ་མི་མཐུན་པ་མེད་པ་ཡིན་
ནོ།།    ༈    །།ད་ནི་མདོ་ལུགས་ཀྱི་ཕྱག་ཆེན་བྱེ་བྲག་ཏུ་སྟོན་པའི་ཕྱིར་སླར་ཡང་དམ་བཅའ་བ། སྔོན་མ་རྒྱས་འབྲིང་བསྡུས་གསུམ་གྱི་དངོས་བསྟན་སྟོང་ཉིད་བསྒོམ་ཚུལ་ཏེ། འདི་ལས་གཞན་པའི་ཐར་
པའི་ལམ། །མེད་ཅེས་འཕགས་མཆོག་ཀླུ་སྒྲུབ་གསུང། །འདིར་ནི་དེ་ཡི་དགོངས་པ་བཞིན། །ཕྱག་རྒྱ་ཆེན་པོའི་ཁྲིད་ཕོག་སྟེ། །སེམས་ཀྱི་ངོ་སྤྲོད་བྱེད་པའི་ཚུལ། །བརྒྱུད་ལྡན་བླ་མའི་གསུང་བཞིན་བརྗོད། །ཅེས་བྱ་

[010A]༄༅། །སྟེ། ཕྱག་རྒྱ་ཆེན་པོ་བསྒོམ་ཚུལ་གཉིས་ལས། སྔོན་མ་མདོ་ལུགས་ཀྱི་བསྒོམ་ཚུལ་ནི། ཡུམ་རྒྱས་འབྲིང་བསྡུས་གསུམ་གྱི་དངོས་བསྟན་སྟོང་ཉིད་རྟོགས་པའི་ཤེས་རབ་བསྒོམ་ཚུལ་ཡིན་ཏེ་
འདི་ནི་ཐེག་པ་གསུམ་གའི་ལམ་གྱི་སྲོག་དམ་པར་རྒྱལ་བའི་ཡུམ་ལས་བསྔགས་ཤིང། ཚུལ་འདི་མ་ཡིན་པའི་ཐར་པར་བགྲོད་པའི་ལམ་རིས་མི་མཐུན་པ་གཞན་མེད་ཅེས་འཕགས་མཆོག་ཀླུ་སྒྲུབ་ཀྱིས། སངས་
རྒྱས་རང་སངས་རྒྱས་རྣམས་དང། །ཉན་ཐོས་རྣམས་ཀྱིས་ངེས་བསྟེན་པའི། །ཐར་པའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་ངེས། །ཞེས་གསུངས་ཤིང་དེར་མ་ཟད། རྡོ་རྗེ་ཐེག་པ་ལ་ཡང་འདི་ལས་
གཞན་པ་དང་ལྷག་པའི་ལྟ་བའི་དབྱེ་བ་མེད་དེ། རྗེ་བཙུན་ས་པཎ་གྱིས། ཕ་རོལ་ཕྱིན་དང་གསང་སྔགས་ལ། །ལྟ་བའི་དབྱེ་བ་བཤད་པ་མེད། །ཕ་རོལ་ཕྱིན་པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། །ལྷ་དེ་སྤྲོས་
པ་ཅན་དུ་འགྱུར། །སྤྲོས་བྲལ་ཡིན་ན་ཁྱད་པར་མེད། །ཅེས་གསུངས་པ་ལྟར་རོ། །དེས་ན་འདིར་ནི་ངེས་དོན་འགྲེལ་པར་རྒྱལ་བས་ལུང་བསྟན་པ་མགོན་པོ་ཀླུ་སྒྲུབ་ཀྱིས་ཤིང་རྟའི་སྲོལ་ཕྱེ་བ། རྗེས་མཇུག་རྣམས་ཀྱི་ནང་ནས་
ཇོ་བོ་ཆེན་པོས། སྟོང་ཉིད་གང་གིས་རྟོགས་ཞེ་ན། །དེ་བཞིན་གཤེགས་པས་ལུང་བསྟན་ཅིང། །ཆོས་ཉིད་བདེན་པ་གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་པའི་གདམས་པ་ལ། །སངས་རྒྱས་ཡོད་

[010B] །ཞེས་གསུངས་པ་ལྟར་འཕགས་པའི་དགོངས་པ་ཟླ་བས་བཀྲལ་བ་བཞིན་དུ་ཕྱག་རྒྱ་ཆེན་པོའི་འཁྲིད་ཕོག་སྟེ། སེམས་ཀྱི་ངོ་སྤྲོད་བྱེད་པའི་ཚུལ་མཁས་གྲུབ་ཀྱི་དམ་པ་བར་མ་ཆད་པའི་བྱིན་རླབས་ཀྱི་བརྒྱུད་པ་
དང་ལྡན་པའི་དཔལ་ལྡན་བླ་མ་དམ་པའི་གསུང་ངག་རིན་པོ་ཆེ་ཇི་ལྟ་བ་བཞིན་བརྗོད་པར་བྱའོ། །འོ་ན་ཅིའི་ཕྱིར་འདིར་བསྟན་ཕྱག་རྒྱ་ཆེན་པོ་ཞེས་བྱ་ཞེ་ན། ཏིང་ངེ་འཛིན་རྒྱལ་པོ་ལས། ཆོས་རྣམས་ཀུན་གྱི་རང་བཞིན་ཕྱག་རྒྱ་སྟེ་
ཞེས་གསུངས་པ་ལྟར། ཆོས་ཐམས་ཅད་ཀྱི་རང་བཞིན་སྟོང་པ་ཉིད་ནི་ཕྱག་རྒྱ་དང། དེ་རྟོགས་ན་རྒུད་པ་ཐམས་ཅད་ལས་གྲོལ་བས་ཆེན་པོའམ་མཆོག་སྟེ། ཆེན་པོ་མཆོག་དང་ཚད་མེད་དང། །ཞེས་སོགས་གསུངས་པའི་
ཕྱིར་རོ། །ད་ནི་ཐུབ་པའི་བསྟན་པ་ལ་སྡེ་པ་བཅོ་བརྒྱད་བྱུང་ཀྱང་རྣམ་པར་གྲོལ་བའི་འབྲས་བུ་འགྲུབ་པར་མཚུངས་པ་ལྟར། ཕྱག་ཆེན་གྱི་བཞེད་ཚུལ་གྲུབ་པའི་མཐའ་གྲངས་མང་ཡང་འབྲས་བུ་ཟུང་འཇུག་ཕྱག་རྒྱ་ཆེན་པོ་ཐོབ་
བྱེད་དུ་མཚུངས་པར་བསྟན་པ་དང། སྐྱེས་བུ་དམ་པ་རྣམས་ཀྱི་ལུགས་བཟང་མཐའ་དག་པའི་རྣམ་པར་དབྱེ་བ་ལ་མཁས་པའི་ཕྱིར་བཤད་པ། ལྷན་ཅིག་སྐྱེས་སྦྱོར་གའུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་
ཡུལ་རྫོགས་ཆེན་དང། །དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་མང་ན་ཡང། །ངེས་དོན་ལུང་རིགས་ལ་མཁས་ཤིང། །ཉམས་མྱོང་ཅན་གྱི་རྣལ་འབྱོར་པས། །དཔྱད་ན་དགོངས་པ་གཅིག་ཏུ་འབབ། །ཅེས་

[011A]༄༅། །པའོ། །དེ་ཡང་རྗེ་སྒམ་པོ་པ་ནི། ཆོས་དྲུག་ལྔ་ལྡན། ལྷན་ཅིག་སྐྱེས་སྦྱོར་གྱི་སྒོ་ནས་སློབ་མ་སྐྱོང་བར་མཛད་པ་ལས། ལྷན་ཅིག་སྐྱེས་སྦྱོར་རྩ་བ་འདི་ལ་ཡི་གེ་སོ་སོར་འདྲ་མིན་འགའ་ཞིག་འདུག་ནའང་སེམས་ཉིད་
ལྷན་ཅིག་སྐྱེས་པ་ཆོས་ཀྱི་སྐུ། །རྣམ་རྟོག་ལྷན་ཅིག་སྐྱེས་པ་ཆོས་སྐུའི་རླབས། །སྣང་བ་ལྷན་ཅིག་སྐྱེས་པ་ཆོས་སྐུའི་འོད། །སྣང་སེམས་དབྱེར་མེད་ལྷན་ཅིག་སྐྱེས་པའོ། །ཞེས་པའི་དོན་མོས་གུས་དང་ཞེན་ལོག་གཙོ་བོར་བྱས་
པའི་ངོས་ནས་སྔོན་འགྲོ་སྦྱོར་བ་བཞི་ལྡན། དངོས་གཞི་ངོ་སྤྲོད་རྣམ་གཉིས། རྗེས་ཉམས་མྱོང་སྣང་ཐོག་ཏུ་སྐྱོང་བ་གསུམ་གྱིས་འཆད་པའི་སྔོན་འགྲོ་ནི་སྤྱི་དང་མཚུངས་ཤིང། དངོས་གཞི་གཉིས་ནི་ཞི་
ལྷག་གཉིས་ལ་ངོ་སྤྲོད་པའོ། །གའུ་མ་ནི་མཁས་གྲུབ་ཁྱུང་པོའི་བཀའ་སྲོལ་ཏེ། འདི་ནི་སྔོན་འགྲོ་རང་བབས་རྣམ་གསུམ། དངོས་གཞི་སྐྱོན་བཞི་རང་གྲོལ། འབྲས་བུ་སྐུ་གསུམ་རང་ཤར་གྱི་སྒོ་ནས་སྟོན་ཅིང། དངོས་གཞི་
ལ་རྐུན་པོའི་ངོ་སྤྲོད་ཅེས་ཀྱང་གསུངས་སོ། །ཤངས་པ་བཀའ་བརྒྱུད་ཀྱི་གདམས་པའི་གཙོ་བོ་ནི། ནི་གུ་ཆོས་དྲུག་ཡིན་ལ། ཆོས་དྲུག་ནི་གཏུམ་མོ་ལམ་གྱི་རྨང་རྡོ། རྒྱུ་ལུས་ཆགས་སྡང་རང་གྲོལ། རྨི་ལམ་ཏིང་འཁྲུལ་རང་
སངས། འོད་གསལ་མ་རིག་མུན་སེལ། འཕོ་བ་མ་བསྒོམས་སངས་རྒྱས། བར་དོ་རྒྱལ་བ་ལོངས་སྐུ། ཞེས་པ་ཡིན་ཅིང། གའུ་མའི་གཙོ་བོ་ཡང་ཆོས་དྲུག་གི་འོད་གསལ་སྒོམ་ཚུལ་ཡིན་ནོ། །ལྔ་ལྡན་ནི། དྭགས་བརྒྱུད་ལ་

[011B] འཇིག་རྟེན་མགོན་པོས་རྩ་བ་མགུར་དུ་བཞེས་པ་ན། བྱང་ཆུབ་སེམས་ཀྱི་རྟ་ཕོ་ལ། །གཞན་ཕན་གྱི་དཀྱུས་ཐོག་མ་བཅད་ན། །ཁྲོམ་ལྷ་མི་འོར་ཆེ་མི་འབྱུང་བས། །སེམས་སྔོན་འགྲོ་འདི་ལ་ནན་ཏན་མཛོད། །
རང་ལུས་ལྷ་སྐུའི་རྒྱལ་པོ་ལ། །འགྱུར་མེད་ཀྱི་གཏན་ས་མ་ཟིན་ན། །མཁའ་འགྲོའི་འཁོར་འབངས་མི་འདུ་བས། །ལུས་ཡི་དམ་ལྷ་ལ་ནན་ཏན་བསྐྱེད། །བླ་མ་སྐུ་བཞིའི་གངས་རི་ལ། །མོས་གུས་ཀྱི་ཉི་མ་མ་ཤར་ན། །བྱིན་
རླབས་ཀྱི་ཆུ་རྒྱུན་མི་འབྱུང་བས། །སེམས་མོས་གུས་འདི་ལ་ནན་ཏན་མཛོད། །སེམས་ཉིད་ཀྱི་ནམ་མཁའ་ཡངས་པ་ལ། །རྣམ་རྟོག་གི་སྤྲིན་ཚོགས་མ་དྭངས་ན། །མཁྱེན་གཉིས་ཀྱི་གཟའ་སྐར་མི་བཀྲ་བས། །སེམས་མི་རྟོག་འདི་ལ་
ནན་ཏན་མཛོད། །ཚོགས་གཉིས་ཡིད་བཞིན་ནོར་བུ་ལ། །སྨོན་ལམ་གྱིས་བྱི་དོར་མ་བྱས་ན། །དགོས་འདོད་ཀྱི་འཕྲིན་ལས་མི་འབྱུང་བས། །རྗེས་བསྔོ་བ་འདི་ལ་ནན་ཏན་མཛོད། །ཅེས་པའོ། །ཆོས་རྗེ་རྒྱ་རས་ནས་བརྒྱུད་པ་རྣམས་ནི་
འཁྲིད་ཆེན་བརྒྱད། རོ་སྙོམས་སྐོར་དྲུག་རི་ཆོས་ཐུགས་ཉམས་སུ་ལེན་ཅིང་འདོམས་པ་ཡིན་ལ། དེ་ཡང་འཁྲིད་ཆེན་བརྒྱད་ནི། བླ་མ་སྐུ་གསུམ་གྱི་འཁྲིད། བྱམས་སྙིང་རྗེའི་འཁྲིད། རྒྱུ་འབྲས་རྟེན་འབྲེལ་གྱི་འཁྲིད། ལྔ་ལྡན་བདུད་རྩི་
ཐིགས་པའི་འཁྲིད། ལྷན་ཅིག་སྐྱེས་སྦྱོར་གྱི་འཁྲིད། ནཱ་རོའི་ཆོས་དྲུག་གི་འཁྲིད། ཆོས་བརྒྱད་མགོ་སྙོམས་ཀྱི་འཁྲིད། གསང་སྤྱོད་ལྡོག་བསྒོམ་གྱི་འཁྲིད་རྣམས་སོ། །རོ་སྙོམས་སྐོར་དྲུག་ནི། རྣམ་རྟོག་ལམ་འཁྱེར། ཉོན་མོངས་ལམ་

[012A]༄༅། །འཁྱེར། ན་ཚ་ལམ་འཁྱེར། ལྷ་འདྲེ་ལམ་འཁྱེར། སྡུག་བསྔལ་ལམ་འཁྱེར། འཆི་བ་ལམ་འཁྱེར་རོ། །རི་ཆོས་ལ་ཟབ་ཆོས་རྒྱན་བཞི། སྐོར་གསུམ་ཞལ་གདམས་ཀྱི་རྒྱན་གཉིས་ལས། དང་པོ་ནི། རི་ཆོས་
ཡོན་ཏན་ཀུན་འབྱུང། གསང་བ་དབང་གི་གྲུ་པོ་ཆེ། རྡོ་རྗེའི་ལུས་ཀྱི་སྦས་བཤད། བར་དོའི་འཁྲིད་དང་བཞི་ཡིན། གཉིས་པ་ནི། དམར་ཁྲིད་གེགས་སེལ་གྱི་རྒྱན། མགུར་འབུམ་དཀར་ཆག་གི་རྒྱན། སིལ་བུའི་སྡེ་མཚན་ཕྲན་
ཚོགས་ཀྱི་རྒྱན་རྣམས་སོ། །ཡི་གེ་བཞི་པ་ནི། ཡིད་ལ་མི་བྱེད་པའི་སྐད་དོད། ཨ་མ་ན་སིའི་སྒྲ་ལས་དྲངས་ནས་ཀྱང་འཆད་ཅིང། དེའི་དོན་ཚིག་འབྲུ་བཞིའི་སྒོ་ནས་ཀྱང་སྟོན་ཏེ། འདི་ལྟར། དང་པོ་སེམས་ཀྱི་གཞི་རྩ་བཅད་པ་
གཉིས་པ་སེམས་ཀྱི་གཞག་ཐབས་བསྟན་པ། གསུམ་པ་སེམས་ཀྱི་གོལ་ས་བཅད་པ། བཞི་པ་སེམས་ཀྱི་ལམ་འཁྱེར་བསྟན་པའོ། །དམ་པ་སངས་རྒྱས་ཀྱི་དམ་ཆོས་སྡུག་བསྔལ་ཞི་བྱེད་ནི་འདི་ལྟར། དམ་ཆོས་སྡུག་བསྔལ་
ཞི་བྱེད་འདི། །གདོན་གནོད་སྦྱིན་ཕོ་མོ་འདུལ་ཙ་ན། །བརྟུལ་ཞུགས་འཕྲུལ་འཁོར་འཆའ་བ་ཡིན། །ལུས་ལ་ན་ཚ་བྱུང་ཙ་ན། །དབྱིངས་རིག་གཅིག་ཏུ་བསེ་བ་ཡིན། །རྣམ་རྟོག་ཕྲ་མོ་སྐྱེས་ཙ་ན། །ཉོན་མོངས་ལ་འབུར་འཇོམས་གཏོང་
བ་ཡིན། །གཅིག་པུར་ལྐོག་ཏུ་ཉལ་ཙ་ན། །རིག་པ་རྗེན་པར་འཇོག་པ་ཡིན། །མང་པོའི་གསེབ་ཏུ་སྡོད་ཙ་ན། །གང་ཤར་ངོ་ལ་བལྟ་བ་ཡིན། །བྱིང་ན་ཕཊ་ཀྱིས་སེང་བ་ཡིན། །འཕྲོ་ན་རྩ་བ་གཅོད་པ་ཡིན། །རྒོད་ན་དབྱིངས་སུ་འཇོག་

[012B] །ཤེས་པ་ཡུལ་ཕྱིར་འབྲང་ཙ་ན། །དེ་ཉིད་དོན་ལ་བལྟ་བ་ཡིན། །དམ་ཆོས་སྡུག་བསྔལ་ཞི་བྱེད་འདི། །ལྟས་ངན་བྱུང་ན་གཡང་དུ་ལེན། །རྣམ་རྟོག་ཇི་ལྟར་དགེས་དགེས་མཛོད། །ན་ཚ་བྱུང་ན་བོགས་སུ་འདོན། །འབྱུང་བ་ཇི་ལྟར་
དགེས་དགེས་མཛོད། །འཆི་བ་བྱུང་ན་ལམ་དུ་སློང། །འཆི་བདག་ཇི་ལྟར་དགེས་དགེས་མཛོད། །དམ་ཆོས་སྡུག་བསྔལ་ཞི་བྱེད་འདི། །དུས་གསུམ་རྒྱལ་བའི་དགོངས་པ་ལགས། །ཞེས་དམ་པས་རྗེ་བཙུན་དང་མཇལ་དུས་གསུང་
པ་ལྟར་རོ། །གཅོད་ཡུལ་ནི་དམ་པའི་གདམས་པ་མ་ཅིག་གི་ཟབ་ཆོས་ཏེ་ཡོངས་སུ་གྲགས་པ་ལྟར་དང། རྫོགས་ཆེན་མན་ངག་ལྟ་བའི་འཕྲེང་བ་སོགས་སློབ་དཔོན་པདྨའི་ཐུགས་ཀྱི་བཅུད་ཕྱུང་བ་རྣམས་དང། ཟབ་མོ་དབུ་མའི་
ལྟ་ཁྲིད་ཅེས་བྱ་བ་ལ་སོགས་པ། གདམས་དོན་ལ་སོ་སོར་འདོགས་བྱེད་ཀྱི་མིང་མི་འདྲ་བ་སྣ་ཚོགས་པས་བཏགས་ན་ཡང། དྲང་ངེས་ཇི་བཞིན་འབྱེད་པའི་ལུང་རིགས་ལ་མཁས་པས་ལེགས་པར་དཔྱད་ན། ཕན་ཚུན་ཚ་གྲང་
ལྟར་མི་འགལ་བར་དགོངས་པ་གཅིག་ཏུ་འབབ་སྟེ། དྲི་མེད་འོད་ལས། ཇི་ལྟར་ས་ལ་རིན་ཆེན་མིང། །དབྱེ་བ་ཐ་དད་ཐ་དད་ནི། །ཡུལ་དང་ཡུལ་གྱི་དབང་གིས་བརྗོད། །རིན་ཆེན་དབྱེ་བ་འགར་ཡང་མེད། །ཅེས་གསུངས་པ་ལྟར་རོ། །
འོ་ན་ཕྱག་རྒྱ་ཆེན་པོ་དེ་བསྒོམ་པའི་རིམ་པ་ཇི་ལྟར་ཞེ་ན་སྨྲས་པ། དེས་ན་འདི་ལ་ལྟ་ཐོག་ནས། །བསྒོམ་པ་འཚོལ་དང་སྒོམ་ཐོག་ནས། །ལྟ་བ་འཚོལ་བའི་ལུགས་གཉིས་ལས། །འདི་ནི་ཕྱི་མའི་ལུགས་བཞིན་ཡིན། །ཅེས་པ་སྟེ་

[013A]༄༅། །ལུགས་གཉིས་པོ་ཇི་ལྟར་བྱས་ཀྱང་ཡོད་མོད། འོན་ཀྱང་མགོན་པོ་ཞི་བ་ལྷས། །ཞི་གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་གནས་བཙལ་
བྱ། །ཞེས་དང། དཀོན་བརྩེགས་ལས་ཀྱང། ཚུལ་ཁྲིམས་ལ་ནི་གནས་ནས་ཏིང་ངེ་འཛིན་ཐོབ་སྟེ། ཏིང་ངེ་འཛིན་ཐོབ་ནས་ཀྱང་ཤེས་རབ་སྒོམ་པར་བྱེད། ཅེས་བཀའ་སྩལ་པ་ལྟར་སྒོམ་ཐོག་ནས་ལྟ་བ་འཚོལ་བའི་ལུགས་
སོ། །དེ་ལྟར་ཡིན་ན་ཐོག་མར་ཞི་གནས་སྒོམ་ཚུལ་གང་ཞེ་ན། འདི་ལ་སྦྱོར་བ་དང། དངོས་གཞི་གཉིས་ལས། དང་པོ་ནི། རྗེ་བཙུན་བྱམས་པས། བློ་ལྡན་གང་དུ་བསྒྲུབ་པའི་ཡུལ། །ལེགས་པར་རྙེད་དང་གནས་བཟང་དང། །ས་
བཟང་བ་དང་གྲོགས་བཟང་དང། །རྣལ་འབྱོར་བདེ་བའི་ཡོ་བྱད་ལྡན། །ཞེས་གསུངས་པའི་གནས་སུ་ཚུལ་ཁྲིམས་རྣམ་པར་དག་པ་ལ་གནས་བཅས་ཤིང། འདོད་ཆུང་ཆོག་ཤེས་དང་ལྡན་པས། ཞི་གནས་ཀྱི་ཡན་ལག་གམ་
ཚོགས་བསྟེན་པ་སོགས་དང། སྦྱོར་བའི་ཆོས་དྲུག་རྣམས་ངེས་པར་བསྒྲུབ་དགོས་སོ་ཞེས་བཤད་པ། བསམ་གཏན་བདེ་བའི་སྟེགས་བུ་ལ། །ལུས་གནད་བདུན་དང་ལྡན་བྱས་ནས། །རླུང་རོ་དགུ་ཕྲུགས་དག་ཏུ་བསལ། །རིག་པ་
དྭངས་སྙིགས་ལེགས་པར་བྱེད། །རྣམ་དག་དགེ་བའི་སེམས་ལྡན་པས། །སྐྱབས་འགྲོ་སེམས་བསྐྱེད་སྔོན་དུ་བཏང། །ཟབ་ལམ་བླ་མའི་རྣལ་འབྱོར་བསྒོམ། །ཤུགས་དྲག་གསོལ་འདེབས་བརྒྱ་རྩ་སོགས། །བྱས་ནས་བླ་མ་

[013B] །ཞེས་པ་སྟེ་རྣམ་དག་དགེ་སེམས་ནི་བྱང་ཆུབ་ཀྱི་སེམས་དང། ཟབ་ལམ་བླ་མའི་རྣལ་འབྱོར་ནི་ལམ་གྱི་ཆ་ཡོངས་སུ་རྫོགས་པའི་བླ་མའི་རྣལ་འབྱོར་ཏེ་ཟུར་དུ་བཀོད་པ་ལྟ་བུ་ཡིན་ལ་གཞན་ནི་གོ་བར་ཟད་
དོ། །དེ་ལྟར་སྦྱོར་བའི་རིམ་པ་སྔོན་དུ་བཏང་ནས། སེམས་གནས་བསྒྲུབ་པའི་ཐབས་བཤད་པ། །སྣང་བ་བན་བུན་དང་དེ་ལ། །རེ་དོགས་ལ་སོགས་རྣམ་རྟོག་གིས། །བཅས་བཅོས་གང་ཡང་མི་བྱེད་པ། །གཡོ་མེད་ཅུང་ཟད་མཉམ་པར་
ཞོག་བརྒྱལ་དང་གཉིད་ལོག་ལྟ་བུ་ཡི། །ཡིད་བྱེད་བཀག་པ་མ་ཡིན་པ། །མ་ཡེངས་དྲན་པའི་རྒྱང་སོ་ཚུགས། །འགྱུ་བ་རིག་པའི་ཤེས་བཞིན་བསྔོགས། རིག་ཅིང་གསལ་བའི་ངོ་བོ་ལ། །ཧྲིམ་གྱིས་བསྒྲིམས་ལ་གཅེར་གྱིས་ལྟོས། །རྣམ་རྟོག་གང་
དང་གང་སྐྱེས་པ། །དེ་དང་དེ་ཉིད་ངོས་ཟིན་བྱ། །ཡང་ན་རལ་སྐོར་མཁན་བཞིན་དུ། །རྣམ་རྟོག་ཅི་སྐྱེས་རྦད་རྦད་གཅོད། །བཅད་མཐར་གནས་པ་དེ་ཡི་ཚེ། །དྲན་པ་མ་ཤོར་ལྷོད་ཀྱིས་གློད། །ཧྲིམ་གྱིས་བསྒྲིམས་ལ་ལྷོད་ཀྱིས་གློད། །
སེམས་ཀྱི་འཇོག་ས་དེ་ན་གདའ། །ཞེས་དང་གཞན་ཡང་ཇི་སྐད་དུ། །འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་གསུངས་པ་ལྟར་མ་ཡེངས་གློད། །རྣམ་རྟོག་གང་སྐྱེས་ངོ་བོ་ལ། །བལྟས་ཚེ་
རང་ཡལ་སྟོང་སང་འཆར། །དེ་བཞིན་གནས་ཚེའང་བརྟགས་པ་ན། །མ་བསྒྲིབས་སྟོང་གསལ་ཧྲིག་གེ་བ། །མཐོང་བ་གནས་འགྱུ་འདྲེས་པ་ཞེས། །གྲགས་ཤིང་རྣམ་རྟོག་ཅི་སྐྱེས་ཀྱང། །མི་འགོག་འགྱུ་བ་ངོས་ཟིན་པར། །

[014A]༄༅། །བྱས་ཏེ་དེ་ཡི་ངོ་བོ་ལ། །འཇོག་པ་རྫིངས་ཀྱི་བྱ་བཙོན་ནི། །འཕུར་བའི་དཔེ་དང་མཚུངས་པ་ཡིན། །ཇི་ལྟར་གཟིངས་ནས་འཕུར་བའི་བྱ་རོག་ནི། །ཕྱོགས་རྣམས་བསྐོར་ནས་སླང་ཡང་དེར་འབབ་བཞིན། །ཞེས་
པ་ཇི་བཞིན་བསྐྱངས་པ་ལས། །ཞེས་སོ། དེ་ཡང་འདིར་བསྒྲུབ་པར་བྱ་བའི་ཏིང་ངེ་འཛིན་གྱི་ངོ་བོ་ནི་གསལ་བའི་དར་དང་ལྡན་པ་དང། རྩེ་གཅིག་པའི་མི་རྟོག་པ་ཡན་ལག་གཉིས་དང་ལྡན་པའི་ཏིང་ངེ་འཛིན་ཡིན་ནོ། །དེ་ལྟ་
བུའི་ཞི་གནས་མཚན་ཉིད་པ་ནི། མཉམ་པར་མ་གཞག་པའི་ས་པ་འདོད་སེམས་རྩེ་གཅིག་པའི་ཏིང་ངེ་འཛིན་ལས་བྱུང་བ་ཡིན་ལ། དེ་ནི་མགོན་པོ་བྱམས་པས། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ་
ཞེས་ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་བསྙེན་པ་ལས་བྱུང་བའི་སེམས་གནས་པ་དགུས་འགྲུབ་པར་གསུངས་ལ། སེམས་དགུ་པོ་དེ་ཡང་འཕགས་པ་ཐོགས་མེད་ཀྱིས་ས་སྡེར་སྟོབས་དྲུག་གིས་འགྲུབ་ཅིང་
ཡིད་བྱེད་བཞི་དང་ལྡན་པར་གསུངས་སོ། །འོ་ན་དམིགས་རྟེན་ཅི་འདྲ་ཞིག་ལ་དམིགས་ནས་ཏིང་ངེ་འཛིན་བསྒོམ་ཞེ་ན། སྤྱིར་བཅོམ་ལྡན་འདས་ཀྱིས་ཏིང་ངེ་འཛིན་སྐྱོན་མེད་བསྒྲུབ་པའི་དམིགས་རྟེན་ལ། ཁྱབ་པའི་དམིགས་
པ། དཔྱད་པ་རྣམ་སྐྱོང་གི་དམིགས་པ། མཁས་པའི་དམིགས་པ། ཉོན་མོངས་རྣམ་སྦྱོང་གི་དམིགས་པ་སོགས་མཐའ་ཡས་པ་གསུངས་ཀྱང། གདམས་པ་འདིའི་བླ་མ་གོང་མ་ཕལ་ཆེར་སེམས་ལ་དམིགས་ནས་ངོ་སྤྲོད་

[014B] །དེ་ཡང་བླ་མ་ལ་མིག་ནས་མཆི་མ་འཁྲུག་ཅིང་ལུས་ཀྱི་བ་སྦུ་གཡོ་བ་དང། ཡིད་མོས་གུས་དྲག་པོས་སྙིང་ཁོང་རུས་པའི་གཏིང་ནས་གདུང་ཤུགས་དྲག་པོས་གསོལ་བ་རྒྱུན་རིང་
དུ་བཏབ་པའི་མཐར་བླ་མ་རང་ལ་ཐིམ་པས་བྱིན་གྱིས་བརླབས་པར་བསམ་ཞིང་སྣང་བ་བན་བུན་དུ་གྱུར་པའི་ངང་དེ་ལ་གནས་སྐབས་དང་མཐར་ཐུག་གི་དོན་འདི་འདྲ་ཞིག་གྲུབ་ན་སྙམ་པའི་རེ་བ་དང། འཕྲལ་ཕུགས་སུ་མི་
འདོད་པ་འདི་ལྟ་བུ་མི་ཡོང་ངམ་སྙམ་དུ་དོགས་པ་ལ་སོགས་པའི་རྣམ་རྟོག་གིས་བཅས་བཅོས་གང་ཡང་མི་བྱེད་པ། སྔར་འདས་ཀྱི་རྗེས་མི་གཅོད། མ་འོངས་པའི་སྡུན་མི་བསུ་བར། ད་ལྟ་འགྱུ་བ་གང་ཡང་མེད་པ་དེའི་ངང་
དུ་ཅུང་ཟད་མཉམ་པར་གཞོག་གོ་དེ་ལྟར་འཇོག་པའི་ཚེ་བརྒྱལ་བ་དང། གཉིད་ལོག་པ་ལྟ་བུ་ཡི་ཡིད་ལ་བྱེད་པ་ཐམས་ཅད་བཀག་པ་མ་ཡིན་པ། སེམས་གཡོ་མེད་དུ་གནས་པ་དེ་ཉིད་མ་ཡེངས་པ་སྟེ་ཅུང་ཟད་ཀྱང་བརྗེད་པ་
མེད་པའི་དྲན་པའི་རྒྱང་སོ་ཚུགས་པར་བྱེད། དེ་ལྟར་དམིགས་པ་དྲན་པའི་ཐག་པས་བཅིངས་ཀྱང། དྲན་པ་ཉམས་ན་སེམས་འགྱུ་བའི་རྣམ་རྟོག་འཕྲོ་ཉེན་ཆེ་བས། དྲན་པའི་ཤུགས་ཞན་དུ་སོང་ནས་སེམས་གཞན་དུ་འགྱུ་བའམ་
མི་འགྱུ་བ་རིག་པའི་ཤེས་བཞིན་བྱ་ར་བ་ལྟ་བུ་བསྡོགས་ནས་འཇོག་དགོས་ཏེ། དབུ་མ་སྙིང་པོ་ལས། སེམས་ཀྱི་གླང་ཆེན་ལོག་འགྲོ་བ། །དམིགས་པའི་ཀ་བ་བརྟན་པོ་ལ། །དྲན་པའི་ཐག་པས་ངེས་བཅིངས་ཏེ། །ཤེས་བཞིན་

[015A]༄༅། །ལྕགས་ཀྱུས་རིམ་དབང་བྱ། །ཞེས་འབྱུང་བ་ལྟར་རོ། །མདོར་ན་ཏིང་ངེ་འཛིན་སྐྱོན་མེད་བསྒྲུབ་པ་དྲན་ཤེས་ཀྱི་སྐྱོང་ཚུལ་ལས་མ་འདས་ཤིང། དེ་ཡང་དྲན་པ་གཙོ་བོ་ཡིན་ཏེ། དེ་བྱུང་ན་ཤེས་བཞིན་དྲན་
པའི་འབྲས་བུར་གསུངས་པས་ཞར་ལ་འོང་ངོ། །དེའི་ཚེ་རྣམ་རྟོག་གཞན་འགགས་ནས། སེམས་རིག་ཅིང་གསལ་བ་ངེས་བྱུང་ན་དེ་ཁའི་ངོ་བོ་ལ། དྲན་པ་ཧྲིམ་གྱིས་བསྒྲིམས་ལ་རྩེ་གཅིག་ཏུ་གཅེར་གྱིས་ལྟོས་ཤིག་
དེ་ལྟར་བལྟས་ནས་འགྱུ་བའམ་རྣམ་རྟོག་གང་དང་གང་སྐྱེས་པ། དེ་དང་དེ་ཉིད་ངོས་ཟིན་པར་བྱ་སྟེ། དེ་ལྟར་བྱེད་པ་ནི་ཤེས་བཞིན་ལ་རག་ལས་སོ། ཡང་ན་ནི་འདུལ་བ་ལུང་ལས། མདའ་མཁན་དང་རལ་བསྐོར་མཁན་
འཐབ་ཚུལ་གསུངས་པ་ལྟར། དྲན་ཤེས་སྟོབས་བསྐྱེད་ནས་ཐོག་བརྫིས་སུ་རྣམ་རྟོག་ཅི་སྐྱེས་པ་དེ། ཕྲལ་དུ་རྦད་རྦད་བཅད་དེ་འཕྲོ་འཐུད་མི་འཇུག་པའོ། །རྣམ་རྟོག་གི་འཕྲོ་བཅད་པའི་མཐར་འགྱུ་བ་མེད་པར་གནས་
པ་དེའི་ཚེ་དྲན་ཤེས་མ་ཤོར་བ་ཁོང་གྲིམས་ལ་འཕྲལ་དུ་ལྷོད་ཆགས་པ་ཞིག་བྱས་ལ་མཉམ་གཞག་གི་ངང་དུ་གློད་དགོས་ཏེ། མ་ཅིག་གིས། ཧྲིམ་གྱིས་བསྒྲིམས་ལ་ལྷོད་ཀྱིས་གློད། །སེམས་ཀྱི་འཇོག་ས་དེ་ན་
གདའ། ཞེས་དང། གཞན་ཡང་ཇི་སྐད་དུ། བྲམ་ཟེ་ཆེན་པོས་ཀྱང། འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་གསུངས་པ་ལྟར་ཁོང་གྲིམས་ལ་ལྷོད་ཆགས་པ་ཞིག་བྱས་ཏེ་

[015B] འདི་ཙམ་ལས་གློད་དྲགས་ན་བྱིང་བ་སྐྱེ་བ་འདུག་སྙམ་པ་ལས་ཅུང་ཟད་བསྒྲིམས་ན་རན་པར་འགྱུར་བས། དེ་གཉིས་ཀྱི་མཚམས་སུ་རྣམ་རྟོག་གི་
འགྱུ་བ་ལས་སེམས་བླན། གནས་ཆ་བྱུང་རེས་ཀྱི་བྱིང་ཟོན་བྱས་ནས་འཇོག་དགོས་ཏེ། སློབ་དཔོན་ཙནྟྲ་གོ་མིས། བརྩོན་པ་བསྟེན་ན་རྒོད་པ་འབྱུང་འགྱུར་ཞིང། །དེ་སྤངས་ན་ནི་ཞུམ་པ་སྐྱེ་བར་འགྱུར། །འདི་ཡི་རིགས་པར་མཉམ་
འཇུག་རྙེད་དཀའ་ན། །བདག་གི་སེམས་དཀྲུགས་པས་ནི་ཅི་ཞིག་བགྱི། །ཞེས་འབྱུང་བ་བཞིན་ནོ། །དེ་དག་གི་དུས་སུ་རྣམ་རྟོག་ལ་ཐོག་བརྫིས་བྱས་པ་དང། རྣམ་རྟོག་གང་དང་གང་སྐྱེས་པ་དེའི་ངོ་བོ་ལ་བལྟས་པ་དེ་དང་དེའི་ཚེ་
རྣམ་རྟོག་དེ་དག་རང་ཡུལ་དུ་སོང་བའི་སྟོང་སང་འཆར་ལ། དེ་བཞིན་དུ་སེམས་གཡོ་མེད་དུ་གནས་པའི་ཚེའང་བརྟགས་པ་ན་མ་སྒྲིབས་སྟོང་སང་གསལ་ཧྲིག་གེ་བ། སྔ་ཕྱི་གཉིས་ཁྱད་པར་མེད་པར་མཐོང་བ་དེ་ལ་གནས་
འགྱུ་འདྲེས་པ་ཡིན་ཅེས་སྒོམ་ཆེན་པ་རྣམས་ལ་གྲགས་ཤིང་ཐ་སྙད་མཛད་དོ། །ཡང་ན་སེམས་གནས་པ་སྐྱོང་ཐབས་འདི་ལྟར་བྱ་སྟེ། རྣམ་རྟོག་ཅི་འདྲ་ཞིག་སྐྱེས་ཀྱང། མི་འགོག་པར་གང་དུ་འགྱུ་གང་ལ་འགྱུ་ངོས་ཟིན་པར་
བྱས་ཏེ་རྣམ་རྟོག་དེའི་ངོ་བོ་ལ་བལྟ་ཞིང་འཇོག་ལ། དེ་ལྟར་བཞག་པས་མཐར་འགྱུ་བ་འགགས་ནས་གནས་པ་ནི་རྒྱ་མཚོ་ཆེན་པོར་རྫིངས་ནང་དུ་ཡུན་རིང་པོར་བཟུངས་པའི་བྱ་བཙོན་ནི། རྒྱ་མཚོའི་ནང་དུ་འཕུར་བའི་དཔེ་དང་
[016A]༄༅། །མཚུངས་པ་ཡིན་པའི་ཕྱིར་ཏེ། དོ་ཧ་ལས། ཇི་ལྟར་གཟིངས་ནས་འཕུར་བའི་བྱ་རོག་ནི། །ཕྱོགས་རྣམས་བསྐོར་ནས་སླར་ཡང་དེར་འབབ་བཞིན། །ཞེས་གསུངས་པ་ཇི་བཞིན་བསྐྱང་བར་བྱ་སྟེ། ཡང་དགོན་
པས། བློ་རྣམ་རྟོག་ལ་སྐྱོན་དུ་མི་ལྟ་ཞིང། །མི་རྟོག་པ་ཆེད་དུ་མི་སྒོམ་པར། །སེམས་རང་ལུགས་སུ་ཞོག་ལ་རྒྱང་སོ་ཚུགས་དང། །སྒོམ་ཞི་གནས་ཀྱི་སྟེང་དུ་ཕེབས་པ་ཅིག་འོང་གི་ཞེས་འབྱུང་བ་ལྟར་རོ། །གཞན་ཡང་
དེང་སང་གི་གདུལ་བྱ་རྣམས་ཀྱིས་སེམས་ཀྱི་གཞག་ཐབས་དྲུག་གི་སྒོ་ནས་བསྐྱངས་ན་གདམས་པའི་རྒྱལ་པོར་འགྱུར་རོ། །ཇི་ལྟར་ཞེ་ན། སྤྲིན་དང་བྲུལ་བའི་ཉི་བཞིན་བཞག་ཁྱུང་ཆེན་མཁའ་ལ་ལྡིང་བཞིན་བཞག་
རྒྱ་མཚོ་ཆེན་པོའི་གཟིངས་བཞིན་བཞག་བུ་ཆུང་ལྷ་ཁང་བལྟ་བཞིན་བཞག་མཁའ་ལ་བྱ་འཕུར་རྗེས་བཞིན་བཞག་རས་བལ་བརྡལ་བ་བཞིན་དུ་བཞག་སེམས་ཀྱི་བཞག་ཐབས་འདི་དག་གིས། །རྣལ་འབྱོར་དོན་
དང་ལྡན་པར་འགྱུར། །ཅེས་པ་སྟེ། དང་པོ་ནི། དཔེར་ན་སྤྲིན་དང་བྲལ་བའི་ཉི་མ་དེ་མཆོག་ཏུ་གསལ་ཞིང་དྭངས་པར་གནས་པ་ལྟར་སེམས་ཀྱི་རང་བཞིན་འོད་གསལ་བ་དེ་ལ་མཚན་འཛིན་གྱི་རྣམ་རྟོག་དང་བྱིངས་རྒོད་སོགས་ཀྱིས་མ་
སྒྲིགས་པར་འགོག་པའོ། །གཉིས་པ་ནི། དཔེར་ན། མཁའ་ལྡིང་ནི་ནམ་མཁར་རྒྱུ་བའི་ཚེ་གཤོག་པ་རྡེབ་པ་སོགས་རྩོལ་བ་ཧ་ཅང་མི་དགོས་པ་རང་ཤུགས་ཀྱིས་རྒྱུ་བ་བཞིན་དུ། སེམས་ཧ་ཅང་གྲིམས་པ་དང་ཧ་ཅང་ལྷོད་དྲགས་

[016B] ཁོང་གྲིམས་པའི་གསལ་ཆའི་དར་དང་ལྡན་ཅིང། འཕྲལ་ལྷོད་ཆགས་པས་དྲན་ཤེས་ཀྱི་རྒྱ་དང་མ་བྲལ་བར་སྐྱོང་བའོ། །གསུམ་པ་ནི། དཔེར་ན་རྒྱ་མཚོ་ཆེན་པོ་རླུང་གིས་བསྐྱོད་ཀྱང་ཁར་རླབས་ཅུང་ཟད་བྱུང་
ཡང་གཡོ་བར་མི་ནུས་པ་བཞིན་དུ། སེམས་དམིགས་པ་ལ་འཇོག་པའི་ཚེ། རྣམ་རྟོག་ཕྲ་མོ་འགས་ཅུང་ཟད་གཡོས་ཀྱང། རྣམ་རྟོག་རགས་པས་ཅུང་ཟད་ཀྱང་མི་གཡོ་བར་འཇོག་གོ་བཞི་པ་ནི། དཔེར་ན་བུ་ཆུང་ལྷ་ཁང་
བལྟ་བའི་ཚེ། རི་མོའི་ཆ་ཤས་ཕྲ་བ་ལ་རྟོག་དཔྱོད་མི་འཇུག་ཅིང། ཆ་རགས་པར་བཀྲ་བ་ལ་མི་གཡེང་བར་བལྟ་བ་བཞིན་སེམས་དམིགས་པ་ལ་འཇོག་པའི་ཚེ་སྒོ་ལྔའི་དབང་ཤེས་ཀྱི་ཡུལ་ཡིད་དུ་འོང་མི་འོང་ཅི་ཤར་
ཡང་རྟོག་དཔྱོད་དང་ཆགས་སྡང་མི་བྱེད་པར་དམིགས་པ་ལ་རྩེ་གཅིག་ཏུ་འཇོག་པའོ། །ལྔ་པ་ནི། དཔེར་ན་བྱ་ནམ་མཁར་འཕུར་བའི་རྗེས་མི་འབྱུང་བ་ལྟར། ཚོར་བ་བདེ་སྡུག་བཏང་སྙོམས་ཅི་འདྲ་ཞིག་བྱུང་ཡང། ཆགས་སྡང་
རྨོངས་གསུམ་གང་གིའང་དབང་དུ་མི་གཏོང་བར་མཉམ་པར་འཇོག་པའོ། །དྲུག་པ་ནི། དཔེར་ན་རས་བལ་བརྡལ་བའི་ཚེ་འཇམ་ཞིང་ཁོང་ལྷོད་ལྷོད་པོར་ཡོད་པ་བཞིན་དུ། མཉམ་པར་འཇོག་པའི་ཚེ་སེམས་དུག་གསུམ་
མངོན་གྱུར་པ་དང་བྱིང་རྒོད་ཀྱི་རྩུབ་རེག་དང་བྲལ་བར་བྱས་ཏེ་མཉམ་པར་འཇོག་པ་ཡིན་ནོ།།    ༈    །།དེ་ལྟར་བསྐྱངས་པ་ལས་ལག་རྗེས་ཅི་འདྲ་ཞིག་འབྱུང་ཞེ་ན། མཉམ་གཞག་ངོ་བོ་གང་གིས་ཀྱང། །མ་སྒྲིབས་དྭངས་

[017A]༄༅། །ཤིང་གསལ་བ་དང། །གཟུགས་ཅན་གང་དུའང་མ་གྲུབ་པས། །སྟོང་སང་ནམ་མཁའ་ལྟ་བུ་དང། །ཅི་ཡང་འཆར་བས་ཧྲིག་གེ་བ། །ཞེས་པའོ། །དེ་ལྟར་བསྐྱབས་པས་མཉམ་གཞག་གི་ངོ་བོ་གང་གིས་
ཀྱང་མ་སྒྲིབས་པ་དྭངས་ཤིང་ཤིན་ཏུ་གསལ་བ་དང། གཟུགས་ཅན་གྱི་དངོས་པོ་གང་དུ་ཡང་མ་གྲུབ་པས་སྟོང་སང་ནམ་མཁའ་ལྟ་བུ་དང་འདྲ་བ་ཡིན་པ་ལ། ཡང་བཟང་ངན་གྱི་ཡུལ་ལྔ་ཅི་བྱུང་ཡང་མེ་ལོང་དྭངས་བ་
ལ་གཟུགས་བརྙན་ལྟར་གསལ་ཧྲིག་གེ་བར་ཅི་ཡང་འཆར་བ། འདི་ཡིན་འདི་མིན་གྱི་ངོས་གཟུང་དང་བྲལ་བའི་ཉམས་འཆར། འདི་འདྲ་བའི་ཏིང་ངེ་འཛིན་ཇི་ལྟར་བརྟན་ཡང་ལུས་སེམས་ཤིན་སྦྱངས་ཀྱི་བདེ་བས་
མ་ཟིན་ན་འདོད་སེམས་རྩེ་གཅིག་པ་དང། དེས་ཟིན་པའི་ཏིང་ངེ་འཛིན་ཞི་གནས་སུ་གསུངས་ཤིང། མངོན་ཤེས་རྫུ་འཕྲུལ་སོགས་ཡོན་ཏན་མང་པོའི་འབྱུང་ཁུངས་ཡིན་པ་དང། ཁྱད་པར་ཐེག་པ་གསུམ་གའི་འཕགས་
ལམ་རྣམས་ཀྱང་འདི་ལ་བརྟེན་ནས་འཐོབ་པ་ཡིན་ནོ། །འོ་ན་ལམ་འདི་ཉིད་རང་གི་ངོ་བོའི་སྒོ་ནས་ཅི་འདྲར་ངོ་སྤྲོད་ཅེ་ན་སྨྲས་པ། དེ་ལྟར་སེམས་ཀྱི་ཆོས་ཉིད་ནི། །མངོན་སུམ་ལྷག་གིས་མཐོང་མོད་ཀྱང། །འདི་ཞེས་གཟུང་
ཞིང་བསྟན་དུ་མེད། །གང་ཤར་འཛིན་མེད་ལྷུག་པར་འཇོག་འདི་ནི་སངས་རྒྱས་སྦར་བཅངས་སུ། །གཏོད་པའི་གདམས་ངག་ཡིན་ནོ་ཞེས། དེང་སང་གངས་རིའི་སྒོམ་ཆེན་པ། །ཕལ་ཆེར་དགོངས་པ་གཅིག་གིས་སྒྲོགས་

[017B] །དང་པོའི་ལས་ཅན་སེམས་གནས་པ། །སྒྲུབ་པའི་རྨད་བྱུང་ཐབས་མཁས་དང། །སེམས་ཀྱི་ཀུན་རྫོབ་ངོ་སྤྲོད་ཚུལ། །ཡིན་ཞེས་ཆོས་ཀྱི་རྒྱལ་མཚན་སྨྲ། །ཞེས་དེ་སྐད་དུ་བརྗོད་དོ། །ད་ནི་བྱེ་བྲག་ཏུ་
སེམས་ཀྱི་ཆོས་ཉིད་ལ་ངོ་སྤྲོད་ཇི་ལྟར་བྱེད་ཚུལ་སྟོན་པར་དམ་བཅའ་བ། །ད་ནི་སེམས་ཀྱི་ཆོས་ཉིད་ལ། །ངོ་སྤྲོད་ཇི་ལྟར་བྱ་བའི་ཚུལ། །སངས་རྒྱས་རྣམས་ཀྱི་ཡེ་ཤེས་ཀུན། །ངུར་སྨྲིག་འཛིན་པའི་ཚུལ་བཟུང་ནས། །བདག་
བློ་རྨོངས་པའི་མུན་སེལ་བའི། །རྩ་བའི་བླ་མའི་ཞལ་གདམས་དགོད། །ཅེས་པ་སྟེ། གཞན་རྟོགས་སླ་ཞིང་དམ་འཆའ་ཚུལ་མི་འདྲ་བས་སྔོན་མ་རྣམས་དང་ཟློས་པའི་སྐྱོན་མེད་དོ། །དེས་ན་འདི་ལ་ངོ་སྤྲོད་ཚུལ་གྱི་དབྱེ་བ་སྤྱིར་
བསྟན་པ་དང། དེ་དག་གི་སྙིང་པོ་དྲིལ་ནས་བསྟན་པའོ། །དང་པོ་ནི། སྟོན་པས་སེམས་རྟོགས་ན་སངས་རྒྱས་ཡིན་པས། སངས་རྒྱས་གཞན་དུ་མི་བཙལ་ཅེས་པ་དང། ས་ར་ཧས་ཀྱང། སེམས་ཉིད་གཅིག་པུ་ཀུན་གྱི་ས་བོན་
ཏེ། །གང་ལ་སྲིད་དང་མྱ་ངན་འདས་འཕྲོ་པ། །འདོད་པའི་འབྲས་བུ་ཐམས་ཅད་སྟེར་བྱེད་པ། །ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། །ཞེས་པ་དང། གླིང་རས་ཀྱིས་ཀྱང་རང་གི་སེམས་ཉིད་རྟོགས་ན་སངས་རྒྱས་ཡིན་
སྒྲོ་འདོགས་ནང་ནས་ཆོད་ན་ཡོངས་ཀྱང་ཡིན། །ཞེས་བཤད་པ་ལྟར། རང་གི་སེམས་ཀྱི་ཆོས་ཉིད་ཇི་བཞིན་དུ་རྟོགས་པ་དང། མ་རྟོགས་པ་ལས་འཁོར་འདས་གཉིས་སུ་འགྱུར་བའི་ཁེ་ཉེན་ཤིན་ཏུ་ཆེ་བར་མདོ་རྒྱུད་དམ་པ་

[018A]༄༅། །ཐམས་ཅད་དགོངས་པ་མི་ཐུན་ལ། སེམས་ཀྱི་གཞི་རྩ་བཅད་ནས་བསྒོམ་ཚུལ། ཁ་ཅིག་ནི་མཉམ་གཞག་གི་ངང་ནས་རང་གི་སེམས་ཕྱི་དང་ནང་དང་སྐྱེ་བ་དང་གནས་པ་དང་འགག་པ་གང་དུ་གྲུབ་དཔྱད་པ་
ན། གང་དུ་ཡང་མ་གྲུབ་པར་མཐོང་བའི་ཚེ། སེམས་ཀྱི་གཞི་རྩ་ཆད་པ་དང། སེམས་ངོ་འཕྲོད་པ་དང། ཕྱག་ཆེན་གྱི་དོན་ཐོབ་པ་ཡིན་ཏེ། དོ་ཧ་ལས། སེམས་དང་སྣང་བ་ཐམས་ཅད་ནི། །བཙལ་ན་མི་རྙེད་འཚོལ་མཁན་གང་ནའང་མེད་
མེད་པ་དུས་གསུམ་མ་སྐྱེས་མ་འགགས་པས། །དེ་ཉིད་གཞན་དུ་འགྱུར་བ་མེད་པ་ནི། །རང་བཞིན་བདེ་བ་ཆེན་པོའི་གནས་ལུགས་ཡིན། །དེ་ཕྱིར་སྣང་བ་ཐམས་ཅད་ཆོས་ཀྱི་སྐུ། །ཞེས་པའི་དོན་དུ་འདོད། ཡང་འགའ་ཞིག་ནི་
སེམས་བཙལ་བས་རང་གི་ལུས་འདིའི་སྤྱི་བོ་ནས་རྐང་མཐིལ་གྱི་བར་གྱི་ཆ་ཤས་གང་དུ་ཡང་མ་གྲུབ་པ་དང། ཁ་དོག་དང་དབྱིབས་སོགས་གཟུགས་ཅན་གང་དུ་ཡང་མ་གྲུབ་པར་མཐོང་བ་དེ་སེམས་ཀྱི་ཆོས་ཉིད་མཐོང་
བ་སོགས་ཡིན་ཏེ། ཞང་རིན་པོ་ཆེས། ཀུན་གྱི་ས་བོན་རང་སེམས་གནས་ལུགས་ནི། །རྒྱལ་བ་སྲས་བཅས་ཀུན་གྱི་ཐུགས་དང་ནི། །ཡེ་ནས་ཁྱད་མེད་ཡེ་ཤེས་ཆོས་སྐུར་སྣང། །བེམ་པོ་མ་ཡིན་རང་གི་ངང་གིས་གསལ། །
དངོས་པོར་མ་གྲུབ་ཁ་དོག་ཚད་ཀྱིས་སྟོད། །ཞེས་གསུངས་པས་སོ་སྙམ་དུ་དགོངས། ཡང་ལ་ལ་ནི། སྔར་འདས་ཀྱི་ཤེས་པའི་རྗེས་མི་གཅོད། མ་འོངས་པའི་ཤེས་པའི་སྡུན་མི་བསུ། ད་ལྟར་གྱི་ཤེས་པ་སོམ་མ་བཅོས་པ་དེའི་

[018B] དེའི་ཚེ་སེམས་ཀྱི་རྩ་བ་ཆོད་ཅིང་སེམས་ངོ་འཕྲོད་པ་ཡིན་ཏེ། ས་ར་ཧས། སོ་མ་མ་བཅོས་ལྷུག་པར་བཞག་ཅེས་སོགས་དང། གྲུབ་ཆེན་གླིང་གིས་
མ་བཅོས་སོ་མར་བཞག་ན་རྟོགས་པ་འཆར། །ཆུ་བོའི་རྒྱུན་བཞིན་བསྐྱངས་ན་ཡོངས་ཀྱང་འཆར། །དམིགས་གཏད་མཚན་མ་ཐམས་ཅད་ཡོངས་སྤོངས་ལ། །རྟག་ཏུ་མཉམ་པར་ཞོག་ཅིག་རྣལ་འབྱོར་པ། །ཞེས་གསུངས་པ་
ལྟར་རོ་གསུང་གཞན་དག་ནི། སེམས་ལ་གཟུགས་སྒྲ་སོགས་ཡུལ་གང་དང་གང་གི་རྣམ་པ་ཤར་བ་དང། དགེ་མི་དགེ་སོགས་བཟང་ངན་གྱི་རྣམ་རྟོག་ཅི་ཤར་ཀྱང། དགག་བསྒྲུབ་ཅུང་ཟད་ཀྱང་མི་བྱེད་པར། དེ་ཁའི་ངོ་བོ་ལ་གཅེར་
གྱིས་བལྟས་པས་རང་ཡལ་དུ་འགྲོ། དེ་རྗེས་གང་དུའང་ངོས་གཟུང་མེད་པའི་སྟོང་སང་ཧང་ངེ་བ་དེ་ལ་འཇོག་ཅིང། དེ་ལྟར་མཐོང་བ་ཆོས་ཉིད་རྟོགས་པ་དང་སེམས་ངོ་འཕྲོད་པ་ཡིན་ཏེ། གངྒཱ་མ་ལས། བློ་འདས་བྱར་མེད་དོན་དེ་རྟོགས་
འདོད་ན། །རང་སེམས་རྩད་ཆོད་རིག་པ་གཅེར་བུར་ཞོག་རྟོག་པ་དྲི་མའི་ཆུ་དེ་དྭངས་སུ་ཆུག་སྣང་བ་དགག་བསྒྲུབ་མི་བྱ་རང་སོར་ཞོག་སྤོང་ལེན་མེད་ན་ཕྱག་རྒྱ་ཆེན་པོ་ཡིན། །ཞེས་འབྱུང་བ་ལྟར་རོ་ཞེས་བཞེད། ཡང་མང་པོ་ཞིག་
ནི། རྣམ་རྟོག་གི་རིས་ཅི་སྐྱེས་ཀྱང་རང་ཡལ་དུ་མི་གཏོང་བར་ཐོག་རྫིས་བྱས། དེ་ཁའི་སྟེང་དུ་ཇེ་རྒྱས་སུ་བཏང་བས་རང་གྲོལ་དུ་འགྲོ་བས། ཤར་གྲོལ་དུས་མཉམ་པ་སྟེ། རྣམ་རྟོག་ཇི་ཙམ་མང་པོ་ཙམ་གྱིས་ཆོས་སྐུ་གྲངས་མང་བ་

[019A]༄༅། །ཡིན་ཏེ། བླ་མ་ཞང་གིས། དེ་ལྟར་བཞག་པའི་ངང་ཉིད་ནས། །རྣམ་རྟོག་ཐོལ་གྱིས་བྱུང་གྱུར་ན། །དེ་ཉིད་འོད་གསལ་ཆོས་སྐུ་ལས། །གཞན་ཞིག་སྙམ་དུ་མ་སེམས་ཤིག་དེ་ཕྱིར་རྣམ་རྟོག་འཕྲོ་བ་དེ། །སྟོང་
ཉིད་ལས་ནི་སྟོང་ཉིད་འཕྲོ། །ཆོས་སྐུ་ལས་ནི་ཆོས་སྐུ་འཕྲོ། །ཟུང་འཇུག་ལས་ནི་ཟུང་འཇུག་འཕྲོ། །ཞེས་པའི་དོན་དུ་འདོམས་སོ། །གཉིས་པ་ནི། འཕགས་པ་ཡུལ་འཁོར་སྐྱོང་གིས་ཞུས་པ་ལས། སྟོང་པ་ཞི་བ་སྐྱེ་བ་མེད་
པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་བས་ཐབས་ཚུལ་དང། །རིགས་པ་བརྒྱ་དག་གིས་ནི་འཇུག་པར་མཛད། །ཅེས་ཟབ་མོ་སྟོང་པ་ཉིད་བདག་མེད་པའི་ཚུལ་མ་ཤེས་པས། འགྲོ་བ་
རྣམས་འཁོར་བར་འཁྱམས་པ་ཡིན་ལ། དེ་དག་འཁོར་བར་འཁྱམས་པ་ལ་ཐུགས་རྗེ་ཆེན་པོ་མངའ་བའི་སྟོན་པས་འཁོར་བ་ལས་བསྒྲལ་བའི་ཕྱིར་དུ། བདག་མེད་རྟོགས་པའི་ཐབས་ཚུལ་དང། བདག་མེད་གཏན་ལ་འབེབས་
པའི་རིགས་པ་བརྒྱ་ཕྲག་དག་གིས་དངོས་དང་བརྒྱུད་པས་བདག་མེད་རྟོགས་པའི་ལམ་ལ་འཛུད་པར་མཛད་ཅེས་གསུངས་སོ། །དེ་བཞིན་དུ་མགོན་པོ་ཞི་བ་ལྷས་ཀྱང། ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་
དོན་དུ་གསུངས། ཞེས་དང། ཇོ་བོ་རྗེས་ཀྱང། ཆོས་ཀྱི་ཕུང་པོ་བརྒྱད་ཁྲི་དང། །བཞི་སྟོང་གསུངས་པ་ཐམས་ཅད་ཀྱང། །ཆོས་ཉིད་འདི་ལ་གཞོལ་ཅིང་འབབ། །ཅེས་རྒྱལ་བས་ཆོས་ཕུང་བརྒྱད་ཁྲི་བཞི་སྟོང་གསུངས་པ་ཐམས་ཅད་

[019B] །དེ་ཡང་བདག་མེད་མངོན་སུམ་དུ་རྟོགས་པ་ལ་སྔོན་དུ་བདག་མེད་ཐོས་བསམ་གྱིས་
གཏན་ལ་ཕབ་ནས་བསྒོམ་དགོས་ཤིང། སྒོམ་པ་ཡང་ཞི་གནས་ཙམ་གྱིས་མུ་སྟེགས་ཅན་འགའ་ཞིག་ལྟར་ཉོན་མོངས་སྤོང་མི་ནུས་ཏེ། ཏིང་ངེ་འཛིན་རྒྱལ་པོ་ལས། འཇིག་རྟེན་པ་དག་ཏིང་འཛིན་སྒོམ་བྱེད་ཀྱང། །དེས་ནི་
བདག་ཏུ་འདུ་ཤེས་འཇིག་མི་འགྱུར། །དེས་ནི་ཉོན་མོངས་ཕྱིར་ཞིང་རབ་འཁྲུག་སྟེ། །ལྷག་སྤྱོད་ཀྱིས་ནི་ཏིང་འཛིན་བསྒོམས་པ་བཞིན། །ཞེས་གསུངས། འོ་ན་ཐར་པ་དངོས་སུ་ཐོབ་བྱེད་ཀྱི་ཏིང་ངེ་འཛིན་དེ་ཅི་ཞེ་ན། གལ་ཏེ་ཆོས་
ལ་བདག་མེད་སོ་སོར་རྟོག་སོ་སོར་དེ་བརྟགས་གང་ཞིག་སྒོམ་བྱེད་པ། །དེས་ནི་མྱ་ངན་འདས་འཐོབ་འབྲས་བུའི་རྒྱུ། །རྒྱུ་གཞན་གང་ཡིན་དེས་ནི་ཞི་མི་འགྱུར། །ཞེས་བདག་མེད་པའི་ཆོས་ལ་སོ་སོར་བརྟགས་ཏེ། བརྟགས་དོན་
བསྒོམས་པས་འབྲས་བུ་མྱང་འདས་འཐོབ་པར་གསུངས་སོ། །དེ་ལྟ་བུའི་བདག་མེད་པ་ལ་ཡང་ངོ་བོའི་སྒོ་ནས་ཕྲ་རགས་མེད་ཀྱང་ཆོས་དང་གང་ཟག་གི་དབྱེ་བས་གཉིས་སུ་འགྱུར་ཏེ། དཔལ་ལྡན་ཟླ་བས། བདག་མེད་འདི་ནི་
འགྲོ་བ་རྣམ་སྒྲོལ་ཕྱིར། །ཆོས་དང་གང་ཟག་དབྱེ་བས་རྣམ་གཉིས་གསུངས། །ཞེས་གསུངས་པ་བཞིན་ནོ། །གཉིས་པོ་དེ་ཡང་གསུང་རབ་དགོངས་འགྲེལ་དང་བཅས་པ་ལས། ཐོག་མར་ཆོས་ཀྱི་བདག་མེད་གཏན་ལ་ཕབ་

[020A]༄༅། །ཀྱང། སྒོམ་པའི་ཚེ་ཐོག་མར་གང་ཟག་གི་བདག་མེད་སྒོམ་དགོས་ཏེ། ཏིང་ངེ་འཛིན་རྒྱལ་པོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །ཆོས་རྣམས་ཐམས་ཅད་
དེ་ཡི་ངོ་བོ་ཉིད། །ཡོངས་སུ་དག་པ་ནམ་མཁའ་ལྟ་བུ་ཡིན། །གཅིག་གིས་ཀྱང་ནི་ཐམས་ཅད་ཤེས། །གཅིག་གིས་ཀྱང་ནི་ཐམས་ཅད་མཐོང། །ཞེས་གསུངས་པའི་ཕྱིར་རོ། །དེས་ན་གང་ཟག་གི་བདག་མེད་སྒོམ་པ་ལ། སྔོན་
དུ་འགོག་རྒྱུའི་དགག་བྱ་ངོས་འཛིན་དགོས་ཏེ། སྤྱོད་འཇུག་ལས། བརྟགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པ་ལྟར། དགག་བྱ་ངོས་མ་ཟིན་ན་འབེམ་མ་མཐོང་བར་མདའ་
རྒྱག་པ་དང། དགྲ་ངོས་མ་ཟིན་པར་དམག་འདྲེན་པ་དང་འདྲ་བས་སོ། །དགག་བྱ་ངོས་འཛིན་ཀྱང་ཧ་ཅང་ཁྱབ་ཆེས་ན་ནི་ཆད་མཐར་ལྟུང་ཞིང། ཧ་ཅང་ཁྱབ་ཆུང་ན་ནི། དགག་བྱ་ཕྲ་མོ་མི་ཁེགས་པས་རྟག་མཐར་ལྟུང་བས་ཉེན་
ཡང་ཤིན་ཏུ་ཆེ་སྟེ། རྩ་ཤེ་ལས། སྟོང་པ་ཉིད་ལ་བལྟ་ཉེས་ན། །ཤེས་རབ་ཆུང་རྣམས་ཕུང་བར་འགྱུར། །ཇི་ལྟར་སྦྲུལ་ལ་བཟུང་ཉེས་དང། །རིག་སྔགས་ཉིས་པར་བསྒྲུབ་པ་བཞིན། །དེ་ཕྱིར་ཞན་པས་ཆོས་འདི་ཡི། །གཏིང་རྟོགས་
དཀའ་བར་མཁྱེན་གྱུར་ནས། །ཐུབ་པའི་ཐུགས་ནི་ཆོས་བསྟན་ལས། །རབ་ཏུ་ལོག་པར་གྱུར་པ་ཡིན། །ཅེས་གསུངས་སོ། །དེ་ཡང་བརྒྱད་སྟོང་པར་ང་དང་ང་ཡིར་འཛིན་པས་སེམས་ཅན་ཐམས་ཅད་འཁོར་བ་ན་འཁོར་བར་གསུངས་

[020B] ཉེས་པ་ཐམས་ཅད་ཀྱི་རྩ་བ་མཐར་ཐུག་པ་བདག་འཛིན་ལྷན་སྐྱེས་སམ། ངར་འཛིན་ལྷན་སྐྱེས་ཡིན་ལ། སྤྱིར་ངའོ་སྙམ་དུ་འཛིན་པའི་བློ་ལ། ང་བདེན་གྲུབ་ཀྱིས་ཁྱད་པར་དུ་བྱས་པ་དང། ང་བདེན་མེད་དམ་མིང་ཙམ། རྟོག་
པས་བཏགས་ཙམ་དུ་བྱས་པ་དང། དེ་གཉིས་གང་གིས་ཀྱང་ཁྱད་པར་དུ་མ་བྱས་པར་ངའོ་སྙམ་དུ་འཛིན་པའི་ཚུལ་གསུམ་ལས། ཕྱི་མ་ནི་ང་ཙམ་ཞིག་འཇོག་པའི་ཐ་སྙད་པའི་ཚད་མ་དང། བར་པ་ནི་དབུ་མའི་ལྟ་བ་ལ་
ངེས་པ་རྙེད་པ་ཡན་ཆད་ཁོ་ནའི་རྒྱུད་ལ་འབྱུང་གི་གཞན་ལ་མི་འབྱུང་ཞིང། དང་པོ་དེ་གང་ཟག་གི་བདག་འཛིན་ཡིན་ནོ། །གང་ཟག་གཞན་དམིགས་ཡུལ་དུ་བྱས་ནས་བདེན་པར་འཛིན་པ་ནི་གང་ཟག་གི་བདག་འཛིན་ཡིན་
ཀྱང་ངར་འཛིན་ལྷན་སྐྱེས་མ་ཡིན་ལ། ངར་འཛིན་ལྷན་སྐྱེས་སམ། འཇིག་ལྟ་ནི། དམིགས་པ་རང་རྒྱུད་ཀྱི་ང་ལ་དམིགས་ནས་རྣམ་པ་རང་བཞིན་གྱིས་གྲུབ་པར་འཛིན་པའི་ཤེས་རབ་ཉོན་མོངས་ཅན་ནོ། །དེ་ནི་རང་རྒྱུ་ཆོས་ཀྱི་བདག་
འཛིན་ཕྲ་མོ་ཞིག་གིས་བསྐྱེད་པ་ཡིན་ཏེ། མགོན་པོ་ཀླུ་སྒྲུབ་ཀྱིས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །ལས་ལས་ཀྱང་ནི་སྐྱེ་བ་ཡིན། །ཞེས་གསུངས་པ་ལྟར་
རོ། །དེ་ཉིད་འཁོར་བའི་རྩ་བ་ཡིན་པས་དེའི་འཛིན་སྟངས་ཀྱི་ཡུལ་ལམ་ཞེན་ཡུལ་དེ་སུན་མ་ཕྱུངས་པར་བདག་འཛིན་སྤོང་མི་ནུས་ཏེ། རིག་པའི་དབང་ཕྱུག་གིས། འདི་ཡུལ་སུན་དབྱུང་མེད་པར་ནི། །དེ་སྤོང་བར་ནི་ནུས་མ་ཡིན།།
[021A]༄༅། །ཞེས་གསུངས་པའི་ཕྱིར། སྐྱེས་བུ་བདེན་པར་འཛིན་པའམ། ང་བདེན་པར་འཛིན་པའམ། གང་ཟག་བདེན་པར་འཛིན་པ་དེ་ཡི་ཞེན་ཡུལ་ནི། སྐྱེས་བུ་བདེན་པར་གྲུབ་པ་དང། ང་བདེན་པར་གྲུབ་པ་དང་
གང་ཟག་བདེན་པར་གྲུབ་པ་སོགས་ཡིན་པས་སུན་དབྱུང་དགོས་ལ། དེ་དག་སུན་འབྱིན་པ་ནི། དེ་དག་བདེན་མེད་དུ་བལྟ་བ་ཉིད་ཡིན་ཏེ། གང་ཟག་བདེན་མེད་དུ་ངེས་ནས་གོམས་པར་བྱས་པས། གང་ཟག་བདེན་པར་འཛིན་
པ་བཟློག་པར་འགྱུར་བའི་ཕྱིར་རོ། །རྒྱུ་མཚན་དེ་དག་གིས་ན་སྔོན་དུ་དགག་བྱའི་སྣང་ཚུལ་དང། འཛིན་ཚུལ་མན་ངག་མྱོང་འཁྲིད་དུ་བསྟན་པའི་ཕྱིར་བཤད་པ། སྔར་གྱི་མཉམ་གཞག་ངང་ཉིད་ནས། །མ་གཡོས་དྭངས་
པའི་ཆུ་ནང་དུ། །ཇི་ལྟར་ཉེའུ་ཆུང་འཁྱུག་པ་ལྟར། །ཕྲ་མོའི་ཤེས་པས་སྒོམ་པ་པོའི། །སྐྱེས་བུའི་རང་བཞིན་མཛངས་པར་བརྟག་ཅེས་པའོ། །འདི་ལྟར་སྔར་གྱི་ཞི་གནས་ཀྱི་ཏིང་ངེ་འཛིན་ལ་རྩེ་གཅིག་ཏུ་མཉམ་པར་གཞག་
པའི་མཉམ་གཞག་གི་ངང་ནས་ཅུང་ཟད་ཀྱང་མ་གཡོས་པར་དཔེར་ན་དྭངས་པའི་ཆུས་གང་བའི་མཚོ་ནང་དུ་ཆུ་མི་གཡོ་བར་ཉེའུ་ཆུང་ཁྱུག་ཁྱུག་འཁྱུག་པ་ལྟར། མཉམ་གཞག་གི་ངང་ནས་ཕྲ་མོའི་ཤེས་པ་
ཞིག་གིས་ཏིང་ངེ་འཛིན་སྒོམ་པ་པོའི་སྐྱེས་བུའམ། ངའམ་བདག་ཉིད་ཀྱི་རང་བཞིན་ཏེ་གནས་ཚུལ་དང། བློ་ལ་སྣང་ཚུལ་དང། འཛིན་ཚུལ་ཇི་ལྟར་འདུག་ཕྲ་ཞིང་མཛངས་པ་སྟེ་སོ་སོར་འབྱེད་པ་དང་ཞིབ་པའི་

[021B] །དེ་ལྟར་བརྟགས་པ་ན། གནས་ཚུལ་ནི། སྐྱེས་བུ་དང། ང་དང། གང་ཟག་ལ་སོགས་པ་ཆོས་ཐམས་ཅད་མིང་ཙམ་དང། རྟོག་པས་བཏགས་པ་ཙམ་དང། ཐག་ཁྲ་ལ་སྦྲུལ་ལམ། མཐོ་ཡོར་དང། ཤིང་ཕུང་ལ་
མིར་བཏགས་པ་ཙམ་སྟེ། མདོ་ལས། དྲི་ཟའི་གྲོང་ཁྱེར་ཇི་ལྟར་སྣང་གྱུར་ཀྱང། །གྲོང་ཁྱེར་དེ་ནི་ཕྱོགས་བཅུ་ཀུན་ན་མེད། །གཞན་དུ་གྲོང་ཁྱེར་དེ་ནི་མིང་ཙམ་སྟེ། །དེ་བཞིན་བདེ་བར་གཤེགས་པས་འགྲོ་འདི་གཟིགས། ཞེས་དེ་བཞིན་
གཤེགས་པས་ཇི་ལྟར་གཟིགས་པ་ལྟར་རོ། །དེས་ན་རང་ཅག་རྣམས་ཀྱང་མ་འཁྲུལ་ན། ཆོས་ཐམས་ཅད་མིང་རྐྱང་བཏགས་ཡོད་ཙམ་དུ་སྣང་དགོས་པ་ལས། དེ་ལྟར་མི་སྣང་བར་མ་རིག་པའི་གདོན་གྱིས་བརླམས་པས་
གནས་ཚུལ་དེ་ལོག་པར་སྣང་ཞིང་ཞེན་པས་ལས་བསགས། ལས་དེའི་དབང་གིས་འཁོར་བར་འཁྱམས་ནས་སྡུག་བསྔལ་སྣ་ཚོགས་མྱང་བ་ཡིན་པས་ན། ད་སྙིང་པོ་རྗེན་ཆེར་གྱིས་བསྟན་ན། དེ་ལྟ་བུའི་སྣང་ཚུལ་དང་
ཞེན་ཚུལ་ལ་དགག་བྱའི་སྣང་ཚུལ་ཞེས་པའམ་བདེན་གྲུབ་ཏུ་སྣང་ཚུལ་དང་བདེན་གྲུབ་ཏུ་འཛིན་ཚུལ་ལམ་ཞེན་ཚུལ་དུ་འདོད་པ་ཡིན་ནོ། །དེས་ན་རང་ཅག་སོ་སྐྱེ་ལ་ད་ལྟའི་སྣང་བ་འཆར་ཚུལ་འདི་ལས་གཞན་པའི་རྟགས་
ཀྱི་དགག་བྱའི་སྣང་ཚུལ་གཞན་མེད་དེ། སོ་སྐྱེའི་རྒྱུད་ཀྱི་ཤེས་པ་ཐམས་ཅད་མ་རིག་པས་བསླད་པའི་དབང་གིས་ཡུལ་ཅི་སྣང་ཡང་བདེན་པར་སྣང་བའི་ཕྱིར། དེ་བས་ན། འདི་ལྟར་གང་ཟག་དང་ཆོས་བཏགས་ཡོད་ཙམ་དུ་ངེས་པ་

[022A]༄༅། །ལ་བརྟེན་ནས། འཁོར་བའི་རྩ་བ་ངར་འཛིན་ལྷན་སྐྱེས་ཀྱི་ངའི་འཛིན་ཚུལ་ཇི་བཞིན་དུ་ངེས་འོང་སྟེ། དེ་ལྟར་རྟོགས་པ་ལ་བརྟེན་ནས་དགག་བྱ་ཕྲ་མོའི་འཛིན་ཚུལ་མ་ལུས་པར་ངེས་ནུས་པའི་ཕྱིར་ཏེ། རྗེ་
ཐམས་ཅད་མཁྱེན་པས་ཀྱང། ཆོས་ཐམས་ཅད་བཏགས་ཡོད་དུ་བསྟན་པ་དང། དེ་ལས་ཟློག་པའི་དགག་བྱ་ངོས་འཛིན་ཚུལ་ལོ། །ཞེས་མང་དུ་གསུངས་སོ། །ཚུལ་འདི་དག་ལ་ནི་མཁས་པའི་དབང་པོར་གྲགས་པ་འགྲོ་བ་
མང་པོའི་འདྲེན་པར་རློམ་པ་འགའི་ཡི་གེ་ལའང་ངེས་པ་མ་མཆིས་མོད། འོན་ཀྱང་སྒྲུབ་པ་སྙིང་པོར་མཛད་པའི་དམ་པ་རྣམས་ཁོ་ན་ཐུགས་རྒྱུས་ཆེ་བ་འདུག་སྟེ། མཁས་གྲུབ་ནོར་བཟང་རྒྱ་མཚོས། འོན་ཀྱང་བློ་བཟང་ཉིན་
བྱེད་དབང་པོ་ཡི། །རྗེས་འབྲང་མཁས་རློམ་རྒྱུ་སྐར་དུ་མའི་ཚོགས། །རང་མཚན་རང་བཞིན་གྲུབ་དང་བདེན་དངོས་ཞེས། །ཐ་སྙད་ཚིག་གིས་བཅིངས་པའི་དགག་བྱ་དག་རང་བློས་བཞག་པ་རིག་པས་བཀག་པའི་དོན། །མཐའ་བྲལ་
དབུ་མ་ཆེན་པོར་འདོད་པ་མཐོང། །རྨི་ལམ་གཟུགས་དང་སྒྱུ་མའི་རྟ་གླང་གང། །རང་སྣང་བློ་ལ་སྣང་ཙམ་མ་གཏོགས་པར། །དེ་ལས་ལོགས་སུ་ཅུང་ཟད་ཡོད་མིན་ལྟར། །སྲིད་པའི་རྩེ་མོ་ནས་བཟུང་དམྱལ་བའི་བར། །སེམས་ཅན་
ཇི་སྙེད་རང་རང་སོ་སོ་ཡི། །རྟོག་པས་བཏགས་པ་ཙམ་ཞིག་མ་གཏོགས་པ། །ཡོད་པའི་དགག་བྱ་ཕྲ་མོ་མ་ཁེགས་ན། །ཇི་ཙམ་དཔྱད་ཀྱང་ཉི་ཚེའི་ལྟ་བ་ལས། །ཅུང་ཟད་འཕགས་པ་མེད་པར་བདག་གིས་ཁུམས། །ཞེས་

[022B] །དེ་ལྟར་བརྟགས་པ་ན། སྐྱེས་བུའམ། གང་ཟག་གམ། ངའོ་སྙམ་པའི་བློ་ལ་སྣང་བ་ལྟར་གྱི་སྐྱེས་བུ་སོགས་ཡོད་ན་བདེན་པར་ཡོད་པ་ལས་འོས་མེད་ཡིན་ནའང། དེ་ལྟར་སྣང་བ་ལྟར་གྱི་སྐྱེས་བུ་ཡོད་པ་མ་
ཡིན་ཏེ། སྐྱེས་བུའི་ལུས་སེམས་གཉིས་རེ་རེ་བ་ཡང་སྐྱེས་བུ་མ་ཡིན། ལུས་སེམས་གཉིས་ཚོགས་པ་ཡང་སྐྱེས་བུ་མ་ཡིན། ཁམས་དྲུག་རེ་རེ་བ་ཡང་སྐྱེས་བུ་མ་ཡིན། ཁམས་དྲུག་ཚོགས་པ་ཙམ་ཡང་སྐྱེས་བུ་མ་ཡིན། ཁམས་
དྲུག་ལས་གཞན་དུ་ཡང་སྐྱེས་བུ་ཡོད་པ་མ་ཡིན་ཞེས་སྟོན་པ་ལ། སྐྱོབ་པ་བླ་ན་མེད་པ་མགོན་པོ་ཀླུ་སྒྲུབ་ཉིད་ཀྱིས། སྐྱེས་བུ་ས་མིན་ཆུ་མ་ཡིན། །མེ་མིན་རང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་
གཞན་ན་སྐྱེས་བུ་གང། །ཞེས་གསུངས་ཤིང། དེ་དང་མཐུན་པར་སྤྱོད་འཇུག་ལས་ཀྱང། སོ་དང་སྐྲ་སེན་བདག་མ་ཡིན། །བདག་ནི་རུས་པ་ཁྲག་མ་ཡིན། །སྣབས་མིན་བད་ཀན་མ་ཡིན་ལ། །ཆུ་སེར་དང་ནི་རྣག་ཀྱང་མིན། །བདག་
ནི་ཞག་དང་རྡུལ་མིན་ཏེ། །གློ་མཆིན་དག་ཀྱང་བདག་མ་ཡིན། །ནང་ཁྲོལ་དག་ཀྱང་བདག་མིན་ཏེ། །བདག་ནི་ཕྱི་ས་གཅེན་མ་ཡིན། །དྲོད་དང་རླུང་ཡང་བདག་མ་ཡིན། །བུ་ག་མ་ཡིན་རྣམ་ཀུན་ཏུ། །རྣམ་ཤེས་དྲུག་ཀྱང་བདག་མ་
ཡིན། །ཞེས་སྐྱེས་བུའམ། བདག་གམ། ང་དེ་རང་གི་ལུས་ཀྱི་སའི་ཁམས་རུས་པ་སོགས་སྲ་བའི་ཆ་ཡང་ང་མིན། ཆུའི་ཁམས་ཁྲག་སོགས་གཤེད་པའི་ཆ་ཡང་བདག་མ་ཡིན། སྤྱི་བོ་ནས་རྐང་མཐིལ་གྱི་བར་གྱི་མེ་ཁམས་དྲོད་

[023A]༄༅། །ཀྱི་ཆ་ཡང་བདག་མ་ཡིན། ལུས་ཀྱི་རླུང་ཁམས་རྩ་ནང་ནས་རྒྱུ་བའི་ཡང་ཞིང་གཡོ་བ་ཡང་སྐྱེས་བུ་མ་ཡིན། ལུས་ཀྱི་ཁོང་སྟོང་སོགས་བུ་ག་རྣམས་ཀྱང་སྐྱེས་བུ་མ་ཡིན། མིག་གི་རྣམ་པར་ཤེས་པ་ལ་
སོགས་པའི་རྣམ་ཤེས་ཐམས་ཅད་ཀྱང་བདག་མ་ཡིན་ཅིང་བདག་ཀྱང་དེ་དག་མ་ཡིན། དེ་དག་ཚོགས་པ་ཡང་ང་མ་ཡིན། ང་ཡང་དེ་དག་ཚོགས་པ་མ་ཡིན། དེ་རྣམས་ལས་གཞན་ན་ཡང། སྒོམ་པ་པོའི་སྐྱེས་བུའོ་སྙམ་དུ་
འཛིན་པའི་བློ་ལ་སྣང་བ་ལྟར་གྱི་སྐྱེས་བུ་མེད་པའི་ཕྱིར། མདོ་ལས་ཀྱང། གཟུགས་བདག་མ་ཡིན། ཚོར་བ་བདག་མ་ཡིན། འདུ་ཤེས་བདག་མ་ཡིན། འདུ་བྱེད་བདག་མ་ཡིན། རྣམ་པར་ཤེས་པ་བདག་མ་ཡིན། ཞེས་
གསུངས་པའི་ཕྱིར། དེ་ལྟ་ན་སྒོམ་པ་པོའི་སྐྱེས་བུའི་ཕུང་པོ་ལྔ་དང། ཁམས་དྲུག་རེ་རེ་བ་དང། ཚོགས་པ་དང། ཚོགས་པའི་དབྱིབས་སོགས་གང་ཡང། སྒོམ་པ་པོའི་སྐྱེས་བུ་མ་ཡིན་ཏེ། གལ་ཏེ་ཡིན་ན། གདགས་གཞི་
བཏགས་ཆོས། བླང་བྱ་ལེན་པ་པོ། ཡན་ལག་ཡན་ལག་ཅན་རྣམས་གཅིག་ཏུ་འགྱུར་ཞིང། གལ་ཏེ་ཕུང་པོ་བདག་ན་དེ་ཕྱིར་དེ། མང་བས་བདག་དེ་དག་ཀྱང་མང་པོར་འགྱུར། ཞེས་སོགས་ཀྱི་སྐྱོན་དུའང་འགྱུར་རོ། །ཁྱད་པར་རྣམ་པར་
ཤེས་པ་སྐྱེས་བུ་ཡིན་ན། སྐྱེས་བུ་ན་བ་དང། སྨྲས་པ་དང། མཐོང་བ་དང། བུ་བསྐྱེད་པ་སོགས་མི་འཐད་ཅིང། སྐྱེས་བུ་གཅིག་ཀྱང་རྣམ་ཤེས་དྲུག་ལྟར་སྐྱེས་བུ་དྲུག་ཏུ་འགྱུར་བ་དང། ཡང་ན་སྐྱེས་བུ་གཅིག་ལྟར་རྣམ་ཤེས་དྲུག་

[023B] །དེ་དག་ཚོགས་པའི་དབྱིབས་སྐྱེས་བུ་ཡིན་ན། གཟུགས་ཅན་དུ་འགྱུར་པས་གཟུགས་མེད་ཁམས་ན་སྐྱེས་བུ་མེད་པར་འགྱུར་རོ། །ཕུང་པོ་ལྔ་ལས་གཞན་དུའང་སྐྱེས་བུ་མེད་དེ། རང་བཞིན་གྱིས་གྲུབ་
པའི་འབྲེལ་མེད་གཞན་ཡིན་པས་ཕུང་པོ་འདུས་བྱས་སུ་མཚོན་པའི་མཚན་ཉིད་དང་མི་ལྡན་པར་འགྱུར་ཏེ། གལ་ཏེ་ཕུང་པོ་ལས་གཞན་ན། །ཕུང་པོའི་མཚན་ཉིད་མེད་པར་འགྱུར། ཞེས་གསུངས་ཤིང། གླང་པོའི་རྩལ་གྱི་མདོ་
ལས་ཀྱང། གལ་ཏེ་ཆོས་རྣམས་རང་བཞིན་ཡོད་གྱུར་ན། །རྒྱལ་བ་ཉན་ཐོས་བཅས་པས་དེ་མཁྱེན་འགྱུར། །ཐར་ཟུག་ཆོས་རྣམས་མྱ་ངན་འདས་མི་འགྱུར། །མཁས་རྣམས་ནམ་ཡང་སྤྲོས་དང་བྲལ་མི་འགྱུར། །ཞེས་
གསུངས་པའི་ཉེས་པར་ཡང་འགྱུར་རོ། །དེ་ལྟར་མཉམ་གཞག་གི་ངང་ནས། ཤེས་པ་ཕྲ་མོ་ཞིག་གིས་དཔྱད་པས། ངེད་རང་ལ་ཇི་ལྟར་སྣང་བའི་མཉམ་པར་འཇོག་མཁན་གྱི་སྐྱེས་བུའམ། བདག་གམ། གང་ཟག་
གམ། ང་རྡུལ་ཙམ་ཡང་མེད་པར་སྟོང་ཆམ་གྱིས་འགྲོ་ལ། དེ་ལྟ་བུའི་སྟོང་སང་དེའི་དོན་སྤྱི་བློ་ལ་གསལ་བར་བྱས་ནས། གཞན་མ་སྤྲོས་པ་གང་ཡང་ཡིད་ལ་མི་བྱེད་པ་རྩེ་གཅིག་ཏུ་མཉམ་པར་གཞག་མེད་དགག་
སྟོང་སང་དེའི་འཛིན་སྟངས་ཅུང་ཟད་ཞན་དུ་སོང་ན་མཉམ་གཞག་གི་ངང་ནས་སྔར་ལྟར་དཔྱད་ལ་རྩེ་གཅིག་ཏུ་སྒོམ་པ་ནི་མཉམ་གཞག་ནམ་མཁའ་ལྟ་བུའི་སྐྱོང་ཚུལ་ཡིན་ནོ། །ཐོག་མར་དེ་ལྟར་ངེས་པ་ན། སྔར་ལྟ་བ་

[024A]༄༅། །ལ་གོམས་པ་མེད་ན། འཇིགས་པ་སྐྱེ་ཞིང། གོམས་པ་ཡོད་ན་ཡིད་ལ་དགའ་བ་སྐྱེ་བར་གསུངས་སོ། །རྗེས་ཐོབ་ཀྱི་རྣམ་གཞག་སྟོན་པ་ནི། སྐྱེས་པ་ཁམས་དྲུག་འདུས་པའི་ཕྱིར། །ཡང་དག་མ་ཡིན་
ཞེས་གསུངས་མཉམ་གཞག་དེ་ལས་ལངས་ནས་བརྟགས་པ་ན། བདག་ཉིད་ཀྱི་ཤེས་པ་མ་རིག་པའི་གདོན་གྱིས་བཟུང་བའི་དབང་གིས་ཕྱིན་ཅི་ལོག་ཏུ་སྣང་བའི་སྐྱེས་བུ་ནི་མེད་མོད། འོན་ཀྱང་སྐྱེས་བུའམ། གང་ཟག་གཾ་
ང་ཙམ་ཞིག་ནི་ངེས་པར་ཡོད་ལ། ཡོད་ཚུལ་ཡང་མཐོ་ཡོར་ལ་མི་དང། ཐག་ཁྲ་ལ་སྦྲུལ་དུ་གཏགས་པ་ལྟར། སྐྱེས་བུ་ཞེས། རང་གི་ཁམས་དྲུག་གམ་ཕུང་པོ་ལྔ་ཚོགས་ཙམ་ལ་བཏགས་པའི་མིང་ཙམ། བརྡའ་ཙམ་
རྟོག་པས་བཏགས་ཙམ་དང། ཡང་དག་པ་མ་ཡིན་པ་སྒྱུ་མ་ལྟ་བུའི་སྟོང་པ་རྟེན་འབྲེལ་དུ་ཤར་བ་ཙམ་ལ་ངེས་ཤེས་བསྐྱེད་ནས་བསྒོམ་ཞིང། མདོ་སྡེ་ཟབ་མོའི་དབྱངས་ཀྱིས་ཀྱང་དྲན་པར་བྱ་སྟེ། ཏིང་ངེ་འཛིན་རྒྱལ་པོ་
ལས། སྒྱུ་མ་བྱེད་པ་དག་གིས་གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་བྱས། །དེ་ལ་ཇི་ལྟར་སྣང་བ་གང་ཡང་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་བུ་མོ་གཞོན་ནུའི་རྨི་ལམ་
ན། །བུ་ཕོ་བྱུང་ཞིང་ཤི་བ་ངེས་མཐོང་ནས། །བྱུང་ནས་དགའ་ཞིང་ཤི་ནས་མ་དགའ་ལྟར། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་མཚན་མོ་ཆུ་ཡི་ཟླ་བ་དག་དྭངས་ཤིང་རྙོག་པ་མེད་པའི་ཆུ་ནང་སྣང།།

[024B] །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་སོས་ཀའི་ཉི་མ་ཕྱེད་དུས་ན། །སྐྱེས་བུ་སྒོམ་པས་གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་མཐོང། །ཆོས་
རྣམས་ཐམས་ཅད་དེ་བཞིན་ཤེས་པར་གྱིས། །སྨིག་རྒྱུ་ལ་ཡང་ཆུ་ནི་ཡོད་མ་ཡིན། །སེམས་ཅན་རྨོངས་པ་དེ་ལ་འཐུང་འདོད་དེ། །མི་བདེན་ཆུ་ནི་བཏུང་བར་ཡོང་མི་ནུས། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་
ལྟར་ཆུ་ཤིང་རློན་པའི་སྡོང་པོ་ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང། །ནང་དང་ཕྱི་རོལ་ཀུན་ན་སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་སོ། །དེ་ལྟར་རང་རྒྱུད་ཀྱིས་བསྡུས་པའི་གང་ཟག་
གི་བདག་མེད་ལ་གོམས་པ་ཉམས་འོག་ཏུ་ཆུད་པ་ན། སྡུད་པ་ལས། བདག་ཅི་འདྲ་བ་དེ་འདྲར་སེམས་ཅན་ཐམས་ཅད་ཤེས། །སེམས་ཅན་ཐམས་ཅད་ཅི་འདྲ་དེ་འདྲར་ཆོས་ཀུན་ཤེས། །ཞེས་གཞན་གང་ཟག་དང་ཆོས་ཀྱི་བདག་
མེད་སྒོམ་ཚུལ་བསྟན་པའི་ཕྱིར། ཇི་ལྟ་བར། དེ་བཞིན་ཁམས་ནི་རེ་རེ་ཡང། །འདུས་ཕྱིར་ཡང་དག་ཉིད་དུ་མིན། །གསུངས་པ་ཇི་བཞིན་བཙལ་བ་ན། །མཉམ་གཞག་མཉམ་པར་འཇོག་མཁན་སོགས། །རྡུལ་ཕྲན་ཙམ་ཡང་
མ་རྙེད་པ། །དེ་ཚེ་གཡེང་མེད་རྩེ་གཅིག་ཏུ། །ནམ་མཁའ་ལྟ་བུའི་མཉམ་གཞག་སྐྱོང། །ཞེས་བཤད་དོ། །དེ་ཡང་སྐྱེ་འཕགས་ཐམས་ཅད་དང། ཕྱི་ནང་གི་སའི་ཁམས་དང། དེ་བཞིན་དུ་ཆུ་དང། མེ་དང། རླུང་དང། རྣམ་པར་ཤེས་

[025A]༄༅། །པའི་ཁམས་ནི་རེ་རེ་བ་དང། ཡང་འདུས་པ་སོགས་འཁོར་འདས་ཀྱི་ཆོས་ཐམས་ཅད། རང་ཅག་རྣམས་ཀྱི་བློ་ལ་སྣང་བ་དེ་ངེས་པར་བྱས་ནས། སྔར་སྐྱེས་བུའི་སྣང་ཚུལ་དང་འཛིན་ཚུལ་བརྟགས་ནས་
མཉམ་པར་འཇོག་པ་ཇི་ལྟ་བར། གཏན་ལ་ཕབ་སྟེ། བདེན་པར་གྲུབ་པ་རྡུལ་ཙམ་ཡང་མ་རྙེད་པ་དེའི་ཚེ། མ་རྙེད་པ་ནི་རྙེད་པའི་མཆོག་དང། མ་མཐོང་བ་མཐོང་བ་དམ་པར་གསུངས་པ་བཞིན་སེམས་ཀྱི་དོན་དམ་པའི་
ངོ་བོ་མཐོང་བས་སེམས་ངོ་འཕྲོད་པ་ཡིན་པས་དེ་ཁའི་ངང་ལ་གཡེང་བ་མེད་པར་རྩེ་གཅིག་ཏུ། བདེན་གྲུབ་བཀག་ཙམ་ཆོས་ཉིད་ནམ་མཁའ་ལྟ་བུའི་མཉམ་གཞག་སྐྱོང་ངོ། །ཡང་ན་བདག་ཏུ་འདོགས་པའི་གཞི་ཕྲ་བ་
རླུང་སེམས་ཤིན་ཏུ་ཕྲ་བར་གསུངས་ཤིང། གདམས་ངག་པ་རྣམས་ཀྱང་སེམས་ཀྱི་གནས་ལུགས་གཏན་ལ་འབེབས་པ་ལ་སེམས་ངོ་སྤྲོད་པར་བཞེད་པ་ལྟར་སྨྲས་པ། ཡང་ན་མཉམ་པར་བཞག་པའི་ངང།།
གཟུགས་སུ་མ་གྲུབ་སྟོང་སང་ངེ། །སྒྲིབ་མེད་སྣ་ཚོགས་འཆར་ཞིང་འཕྲོ། །འགག་མེད་གསལ་ཞིང་རིག་པའི་རྒྱུན། །ཆད་པ་མེད་པར་འཇུག་པའི་སེམས། །ལྟོས་མེད་སྣང་ཞིང་འཛིན་པ་ཡི། །ཞེན་ཡུལ་མགོན་པོ་ཞི་
བ་ལྷས། །རྒྱུན་དང་ཚོགས་ཞེས་བྱ་བ་ནི། །འཕྲེང་བ་དམག་སོགས་བཞིན་དུ་བརྫུན། །ཞེས་གསུངས་ལུང་དང་རིགས་པ་ཡིས། །སྣང་ཚུལ་ལྟར་དུ་མ་གྲུབ་པའི། །ངང་དུ་རྩེ་གཅིག་མཉམ་པར་གཞོག་ཅེས་སོ། །ཡང་ན་

[025B] སེམས་ཉིད་ཀྱིས་ནི་སེམས་ཅན་འཇིག་རྟེན་དང། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། །ཅེས་སེམས་སྣོད་བཅུད་ཐམས་ཅད་ཀྱི་རྩ་བར་བསྟན་པས། སེམས་ཀྱི་གཞི་རྩ་ཆོད་ན་འཕྲུལ་གཞན་དང་མི་འདྲ་
བས་འདི་ལྟར་བྱ་སྟེ། སྔར་གྱི་རྒྱུན་མཉམ་པར་བཞག་པའི་ངང་ནས་རང་སེམས་ལ་བརྟགས་པ་ན་གཟུགས་གང་དུ་ཡང་མ་གྲུབ་པས་སྟོང་སང་ངེ་བ། ཉི་མ་ལ་སྤྲིན་ལྟ་བུའི་སྒྲིབ་པ་མེད་པ། མི་འགྱུ་དགུ་འགྱུ། མི་དྲན་དགུ་དྲན་
སྣ་ཚོགས་འཆར་ཞིང། ཕྱིར་འཕྲོ་བ། མར་མེ་ཤི་བ་ལྟ་བུའི་འགག་པ་མེད་པ་གསལ་ཞིང་རིག་པའི་རྒྱུན་ཆད་པ་མེད་པར་བྲེང་ཆགས་སུ་འཇུག་པའི་སེམས་དེ། རང་སེམས་འཛིན་པའི་བློ་ལ་གང་ལ་ཡང་ལྟོས་པ་
མེད་པ་རང་དབང་དུ་སྣང་ཞིང། སྣང་བ་ལྟར་འཛིན་པའི་ཞེ་ན་ཡུལ་ལམ་སྣང་བ་ལྟར་གྱི་སེམས་དེ། མགོན་པོ་ཞི་བ་ལྷས་སྤྱོད་འཇུག་ཏུ། རྒྱུན་དང་ཚོགས་ཞེས་བྱ་བ་ནི། །འཕྲེང་བ་དམག་སོགས་བཞིན་དུ་བརྫུན། །ཞེས་
འཕྲེང་བའི་ཆ་ཤས་རེ་རེ་ནས་སྲིད་བུར་བརྒྱུས་པ་ལ། འཕྲེང་བ་ཞེས་བཏགས་ཙམ་དང། གོ་མཚོན་ཐོགས་པའི་སྐྱེས་བུ་རེ་རེ་ནས་འདུས་པ་ལ་དམག་ཅེས་མིང་རྐྱང་བཏགས་ཙམ་མ་གཏོགས་བདེན་པར་མ་གྲུབ་ཅེས་གསུངས་
པའི་ལུང་དང་རིགས་པ་ཡིས། སྣང་ཚུལ་ལྟར་དུ་མ་གྲུབ་པར་ངེས་པའི་ངང་དུ་རྩེ་གཅིག་ཏུ་མཉམ་པར་ཞོག་ཅིག་དེ་ལྟར་ཡང་བརྒྱད་སྟོང་པ་ལས། སེམས་ལ་སེམས་མ་མཆིས་ཏེ། སེམས་ཀྱི་རང་བཞིན་ནི་འོད་གསལ་བའོ། །ཞེས་

[026A]༄༅། །སེམས་ལ་རང་བཞིན་གྱིས་གྲུབ་པའི་སེམས་མ་མཆིས་ཏེ། སེམས་ཀྱི་རང་བཞིན་འོད་གསལ་བ་སྟོང་པ་ཉིད་དོ། ཞེས་གསུངས་ཤིང་དཀོན་བརྩེགས་ལས་ཀྱང། སེམས་ནི་དུས་གསུམ་གྱི་སངས་རྒྱས་
ཐམས་ཅད་ཀྱིས་ཀྱང་མ་གཟིགས་མི་གཟིགས་གཟིགས་པར་མི་འགྱུར་རོ། །ཞེས་གསུངས་སོ། །རྗེ་མར་པས་ཀྱང་སེམས་ཀྱི་ཆོས་ཉིད་ཇི་ལྟ་བ་བཞིན་ངེས་ནས་སྒོམ་པ་ལ་སེམས་སྟོང་པ་ཉིད་ལ་སྦར་ཟིན་གྱི་ཐ་སྙད་
མཛད་དེ། ཇི་སྐད་དུ་ཤར་ཆུ་བོ་གངྒཱའི་འགྲམ་དུ་ཕྱིན། །རྗེ་མཻ་ཏྲཱི་ཆེན་པོའི་བཀའ་དྲིན་གྱིས། །གཞི་ཆོས་ཉིད་སྐྱེ་བ་མེད་པ་རྟོགས། །སེམས་སྟོང་པ་ཉིད་ལ་སྦར་ཟིན་བྱས། །དོན་སྤྲོས་བྲལ་གཉུག་མའི་ངོ་བོ་མཐོང། །སྐུ་གསུམ་
མ་དང་མངོན་སུམ་མཇལ། །མི་ཁོ་བོའི་སྤྲོས་པ་དེ་ནས་ཆོད། །ཅེས་གསུངས་ཤིང། འགྲོ་མགོན་ཕག་གྲུས་ཀྱང། འཁོར་འདས་གཉིས་ཀྱི་རྩ་བ་སེམས། །སེམས་གདོད་ནས་དག་པ་དེ་བཞིན་ཉིད། །གདོད་ནས་ཞི་ཞིང་མ་སྐྱེས་
པས། །སེམས་ཡེ་ནས་སྤྲོས་པའི་མཐའ་དང་བྲལ། །ཞེས་གསུངས་སོ། །མདོར་ན་བདག་ཅག་གི་དགེ་བའི་བཤེས་གཉེན་ཐམས་ཅད་མཁྱེན་པ་མ་ཡིན་པ་ལ་ཡིན་པར་གྲགས་པ་ལྟ་བུ་མིན་པ། དོན་དང་མཐུན་པའི་ཐམས་
ཅད་མཁྱེན་པ་སངས་རྒྱས་ཡེ་ཤེས་ཞབས་ཀྱི་ཞལ་སྔ་ནས་ཀྱི་ཞལ་གདམས་འགོད་པ། མདོར་ན་བདག་གི་དགེ་བའི་བཤེས། །དོན་དང་མཐུན་པའི་ཐམས་ཅད་མཁྱེན། །སངས་རྒྱས་ཡེ་ཤེས་ཞལ་སྔ་ནས། །གང་ཤར་

[026B] །དོན་དམ་ཆོས་དབྱིངས་གཞན་ལ་ལྟོས་མེད་འཆར། །ཤར་བའི་ངང་དུ་རིག་པ་ཞུགས་པ་ལ། །རྩེ་གཅིག་མཉམ་པར་འཇོག་པ་ཨེ་མ་ཧོ། །ཞེས་གང་ཤར་རྣམ་རྟོག་འཛིན་པ་སྟེ། གང་
ཤར་རྟོག་པས་བཏགས་པ་ཙམ་དུ་རིག་ན། དོན་དམ་ཆོས་ཉིད་རྐྱེན་གཞན་ལ་མ་ལྟོས་པར་བློ་ཡུལ་དུ་འཆར་ཏེ་འཇུག་པར། ཐ་སྙད་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །ཞེས་གསུངས་པ་
བཞིན་ནོ། །ཤར་བའི་ངང་དུ་རིག་པ་ཞུགས་པ་སྟེ། །ཆོས་ཉིད་བློ་ཡུལ་དུ་ཤར་བ་དེ་དང། ཡུལ་ཅན་ཤེས་པ་རྩེ་གཅིག་ཏུ་སྦྱར་ནས་མཉམ་པར་འཇོག་པ་ནི་ངོ་མཚར་བའོ། །ཞེས་གསུངས་པའི་རྐང་པ་ཕྱི་མ་གཉིས་ཀྱི་དོན་དང་
མཐུན་པར། དམ་པས་ཀྱང། སྟོང་པའི་ངང་དུ་རིག་པའི་མདུང་སྐོར་བྱ། །ལྟ་བ་ལ་ཐོགས་ཐུག་མེད་དོ་དིང་རི་བ། །ཞེས་སོགས་གསུངས་པ་དགོངས་པ་གཅིག་ཏུ་གནས་སོ། །གསུམ་པ་རྗེས་ནི་ཕྱག་རྒྱ་ཆེན་པོ་ལ་མཉམ་པར་
བཞག་པའི་དགེ་བ་རྣམས་བླ་ན་མེད་པའི་བྱང་ཆུབ་ཏུ་བསྔོ་བ་སྟེ། རྩ་བར། འདི་ལ་སྦྱོར་དངོས་རྗེས་གསུམ་ལས། ཞེས་དངོས་སུ་བསྟན་པ། མཇུག་གང་དུ་སྦྱོར་ཚུལ་ཁོང་ན་གནས་ཀྱང་མི་གསལ་བ་མཚམས་འདིར་སྦྱོར་
རྒྱུ་ཡིན་ཅིང། སླན་ཆད་ས་མཚམས་ཕྱེད་པའི་ཕྱིར་རྩ་བར་འགོད་ནའང། རྗེས་ནི་ཕྱག་ཆེན་བསྒོམས་པ་ལས། །བྱུང་བའི་རྣམ་དཀར་ཅི་མཆིས་པ། །དུས་གསུམ་དགེ་ཚོགས་རྒྱ་མཚོར་བཅས། །བླ་མེད་བྱང་ཆུབ་ཆེན་པོར་

[027A]༄༅། །བསྔོ། །ཞེས་སྤྱད་ཀྱང་རུང་ངོ། །ད་ནི་ཕྱག་རྒྱ་ཆེན་པོ་ལ་མཉམ་པར་བཞག་པའི་མཉམ་གཞག་ལས་ལངས་ནས་རྗེས་ཐོབ་ཏུ་ཉམས་ལེན་ཇི་ལྟར་སྐྱོང་ཚུལ་དང། སླར་ཡང་མཉམ་པར་འཇོག་པའི་ཚེ་དགག་
བྱའི་དོན་སྤྱི་འཕྱུག་མེད་དུ་ངེས་པར་བྱ་བ་དང། མཉམ་རྗེས་ཅི་ཡང་རུང་བའི་སྐབས་སུ་མཐའ་གཞན་དུ་དགོས་པའི་དགོས་པ་བསལ་བ་རྣམས་ཕྱོགས་གཅིག་ཏུ་བསྟན་པའི་ཕྱིར་འདི་ལྟར། དེ་ལྟར་གོམས་ནས་ཚོགས་དྲུག་གི་ཡུལ་དུ་
སྣང་བ་ཅི་ཤར་ཡང། །སྣང་ཚུལ་ཞིབ་མོར་རྟོགས་ཤིག་དང། །གནས་ཚུལ་རྗེན་པར་ལྷང་གིས་འཆར། །གང་ཤར་ངོས་འཛིན་ལྟ་བའི་གནད། །མདོར་ན་རང་སེམས་ལ་སོགས་པ། །གང་གང་སྣང་བའི་དོན་དེར་ནི། །མ་འཛིན་དེ་
དེའི་གནས་ཚུལ་དེ། །ངེས་པར་གྱིས་ལ་རྟག་ཏུ་སྐྱོབས། །འདི་ལྟར་ཤེས་ནས་འཁོར་འདས་ཀྱི། །ཆོས་ཀུན་རང་བཞིན་གཅིག་ཏུ་སྦྱོར། །ཞེས་སྨྲས་སོ། །དེ་ལྟར་མཉམ་གཞག་ཏུ་གོམས་པར་བྱས་ནས། རྗེས་ཐོབ་ཏུ་མིག་ཤེས་
སོགས་ཚོགས་དྲུག་གི་ཡུལ་དུ་གཟུགས་ལ་སོགས་པའི་སྣང་བ་ཅི་ཤར་ཡང་ཇི་ལྟར་སྣང་བའི་ཚུལ་ལ་ཞིབ་མོར་འབྱེད་པའི་རྣམ་དཔྱོད་ཀྱིས་ལེགས་པར་རྟོགས་ཤིག་དང། དེ་ལྟར་བརྟགས་པས་བདེན་པར་སྣང་ཡང་
གསོག་དང་གསོ་བ་དང་རྨི་ལམ་དང་ཆུ་ནང་གི་ཟླ་གཟུགས་ལྟར་སྣང་ཡང་རང་དབང་གི་སྙིང་པོ་མེད་པའི་རྟེན་འབྱུང་གི་གནས་ཚུལ་རྗེན་ལྷང་གིས་འཆར་ཞིང། དེ་ལ་བརྟེན་ནས་ཆོས་ཉིད་ལ་ངེས་པ་ཇེ་ཆེར་འགྲོ་སྟེ། རྗེ་མི་ཏྲས་

[027B] །ཅེས་གསུངས་པ་ལྟར་རོ། །ད་ནི་མང་དུ་ཡང་ཅི་ཞིག་དགོས་མདོར་བསྡུ་ན་རང་ཅག་ཚུ་རོལ་མཐོང་བ་རྣམས་ལ་རང་གི་སེམས་ལ་སོགས་པ་ཆོས་ཅན་གང་དང་གང་ཞིག་སྣང་བའི་ཚུལ་དེ་
ཉིད་དགག་བྱའི་སྣང་ཚུལ་ཡིན་པས། སྣང་བའི་དོན་དེར་ཞེན་ཅིང་མ་འཛིན་པར། དེ་དང་དེའི་གནས་ཚུལ་སྣང་བ་ལྟར་དུ་གྲུབ་པ་བཀག་ཙམ་ངེས་པར་གྱིས་ལ་མཉམ་གཞག་ནམ་མཁའ་ལྟ་བུ་དང། དེ་ལས་ལངས་ནས་བཀག་
པའི་ཤུལ་ན་ཅི་འདུག་བལྟས་པ་ན་མིང་ཙམ། བཏགས་ཙམ་གྱི་བྱ་བྱེད་རྟེན་འབྲེལ་བསྙོན་མེད་དུ་འཆར་བའི་རྗེས་ཐོབ་ཀྱི་རྣལ་འབྱོར་རེས་འཇོག་གིས་རྟག་ཏུ་སྐྱོང་བ་ཡིན་ནོ། །མཉམ་རྗེས་སྐྱོང་ཚུལ་འདི་ལྟར་ཤེས་པར་བྱས་ནས། འཁོར་
འདས་ཀྱི་ཆོས་མ་ལུས་པ་ཀུན་གྱིའང་བདེན་པ་བཀག་ཙམ་གྱི་དོན་དམ་པའི་རང་བཞིན་དབྱེར་མ་ཕྱེད་པར་གཅིག་ཏུ་སྦྱར་ནས་མཉམ་པར་འཇོག་པ་དང། རྗེས་ཐོབ་ཏུ་ཀུན་རྫོབ་པའི་རང་བཞིན་སྣང་ཙམ་སྒྱུ་མ་ལྟ་བུར་སྦྱར་ནས་
གོམས་པར་བྱེད་དགོས་ཏེ། དེ་སྐད་དུ་ཡང་འཕགས་པ་ལྷས། དངོས་པོ་གཅིག་གི་ལྟ་བོ་གང། །དེ་ནི་ཀུན་གྱི་ལྟ་བོར་བཤད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཞེས་གསུངས་སོ། །འོ་ན་ཆོས་
ཉིད་ལ་མཉམ་པར་བཞག་པའི་ངོར། རྟེན་ཅིང་འབྲེལ་བར་འབྱུང་བའི་ཆོས་རྣམས་མིང་རྐྱང་བཏགས་ཡོད་ཙམ་དུ་སྣང་ངམ་ཞེ་ན་སྨྲས་པ། དེ་ལྟར་ཆོས་ཉིད་ལ། ཚུལ་བཞིན་མཉམ་པར་བཞག་པའི་ངོར། །ཡོད་མེད་ལ་

[028A]༄༅། །སོགས་འཁོར་འདས་ཀྱི། །སྤྲོས་པའི་མཐའ་དང་བྲལ་མོད་ཀྱི། །ཞེས་བརྗོད་པར་བྱ་སྟེ། རྗེ་བཙུན་མིད་ལས། དོན་དམ་བདེན་པའི་དབང་དུ་ནི། །བགེགས་ལས་སངས་རྒྱས་ཉིད་ཀྱང་མེད། །སྒོམ་པ་པོ་དང་
བསྒོམ་བྱ་དང། །བགྲོད་བྱ་ས་དང་ལམ་རྟགས་མེད། །འབྲས་བུ་སྐུ་དང་ཡེ་ཤེས་མེད། །དེ་ཕྱིར་མྱ་ངན་འདས་པ་མེད། །མིང་དང་ཚིག་གིས་བཏགས་པ་ཙམ། །ཁམས་གསུམ་བརྟེན་དང་གཡོ་བར་བཅས། །གདོད་ནས་
མ་གྲུབ་སྐྱེ་བ་མེད། །གཞི་མེད་ལྷན་ཅིག་སྐྱེས་པ་མེད། །ལས་དང་ལས་ཀྱི་རྣམ་སྨིན་མེད། །དེ་ཕྱིར་འཁོར་བའི་མིང་ཡང་མེད། །མཐར་ཐུག་དོན་ལ་དེ་ལྟར་སྣང། །ཞེས་པ་དང། སྨྲ་བསམ་བརྗོད་མེད་ཤེས་རབ་ཕ་རོལ་
ཕྱིན། །ཞེས་སོགས་དང། མཁས་གྲུབ་ཁྱུང་པོས་ཀྱང། སྣང་སྲིད་རང་གྲོལ་སྒྱུ་མ་རྨི་ལམ་བཞིན། །ཞེས་སོགས་གསུངས་པ་ལྟར་རོ། །འོ་ན་དེ་ལྟར་ཡིན་ན་ལས་འབྲས་སོགས་གཏན་མེད་དམ་ཞེ་ན། དོན་དམ་དུ་མེད་པས་མེད་གོ་
མི་ཆོད་པས། ལས་འབྲས་སོགས་ཤིན་ཏུ་ཡོད་ཅེས་བརྗོད་པ། དེ་ལས་ལངས་ནས་བརྟགས་པའི་ཚེ། །མིང་རྐྱང་བཏགས་ཡོད་ཙམ་ཞིག་གིས། །བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་སྨིག་རྒྱུ་ཆུ་ཟླ་དང། །སྒྱུ་མ་ལྟ་བུར་ངང་
གིས་འཆར། །ཞེས་སྨྲས་པ་ལྟར། རྗེ་མིད་ལས་ཀྱང། ཨེ་མ་སེམས་ཅན་མེད་གྱུར་ན། །དུས་གསུམ་སངས་རྒྱས་ཅི་ལས་བྱུང། །རྒྱུ་མེད་འབྲས་བུ་མི་སྲིད་པས། །ཀུན་རྫོབ་བདེན་པའི་དབང་དུ་ནི། །འཁོར་བ་དང་ནི་མྱ་ངན་འདས་

[028B] །ཡོད་པ་དངོས་པོར་སྣང་བ་དང། །མེད་པ་སྟོང་པའི་ཆོས་ཉིད་གཉིས། །ངོ་བོ་དབྱེར་མེད་རོ་གཅིག་པས། །རང་རིག་གཞན་རིག་ཡོད་མིན་ཏེ། །ཐམས་ཅད་ཟུང་འཇུག་ཡངས་པ་ཡིན། །ཞེས་
གསུངས་སོ། །ཡོད་ཚུལ་ཡང་མིང་ཙམ་བཏགས་ཙམ་དུ་ཡོད་པས་ཚིམ་པར་བྱས་ནས་འཇོག་པ་ཡིན་ཏེ། འཕགས་མཆོག་ཀླུ་སྒྲུབ་ཞབས་ཀྱིས། གཟུགས་ཀྱི་དངོས་པོ་མིང་ཙམ་ཕྱིར། །ནམ་མཁའ་ཡང་ནི་མིང་ཙམ་མོ། །ཞེས་
གསུངས་པའི་ཕྱིར། དེས་ན་འཕགས་པ་ཡབ་སྲས་བཞེད་པའི་ལྟ་བ་ཕྱག་རྒྱ་ཆེན་པོའི་གོ་དོན་མཐར་ཐུག་པ་ནི་བཏགས་ཡོད་མིང་རྐྱང་ཞེས་པ་འདི་ཡིན་པས་གསལ་བར་བཤད་ན། དཔེར་ན་ཁང་པ་ཀ་བ་བཞི་པ་ཞིག་གི་ནང་ན་ཀ་
བ་ཡོད་པར་ནི་འདོད་དགོས་ཏེ། དེ་ན་ཀ་བ་བཞི་ཡོད་པའི་ཕྱིར། དེའི་ཀ་བ་དེ་ནི་ཀ་བ་བཞི་པོ་སོ་སོའི་རྗེས་སུ་འགྲོ་བའི་སྤྱི་ཡང་ཡིན་ནོ། །འོ་ན་ཀ་བ་རྫས་སྤྱི་དེའི་མཚན་གཞི་ཅི་ཡིན་ཞེས་བཙལ་ན་བཞི་པོ་དེ་རེ་རེ་ནས་དེའི་མཚན་
གཞིར་མི་རུང། བཞི་པོ་ཚོགས་པའང་དེའི་མཚན་གཞི་མིན། བཞི་པོ་སོ་སོ་བ་དང། ཚོགས་ཙམ་པ་ལས་དོན་གཞན་དུ་གྱུར་པའི་དེའི་མཚན་གཞི་ཡང་བསྟན་རྒྱུ་མེད་དོ། །དེས་ན་དེའི་ནང་གི་ཀ་བ་རྫས་སྤྱི་དེ་ནི་ཀ་བ་བཞི་པོའི་
སྟེང་དུ་ཀ་བ་ཞེས་མིང་གིས་བཏགས་ཙམ་སྟེ། མིང་གིས་བཏགས་ཙམ་དེས་ཚིམ་ནས་འཇོག་པ་མ་གཏོགས་བཙལ་ན་མི་རྙེད་པས་བཏགས་ཡོད་མིང་རྐྱང་ཞེས་བྱ་སྟེ་ཆོས་ཐམས་ཅད་ལ་མཚུངས་སོ། །ད་ནི་བསལ་བྱའི་དོགས་

[029A]༄༅། །པ་འདི་ཡོད་དེ། ལུགས་འདི་དང་འབྲེལ་བའི་སྔ་ཕྱིའི་ཡི་གེ་འགྲོད་པ་པོ་སོགས་འགའ་ཞིག་སོ་སྐྱེའི་ཤེས་པ་ཐམས་ཅད་འཁྲུལ་ཤེས་དང། དེའི་རྒྱུ་མཚན་གྱིས་སོ་སྐྱེའི་བློ་ལ་སྣང་བ་གང་ཤར་ཐམས་ཅད་རང་
བཞིན་གྱིས་གྲུབ་པར་སྣང་ཞིང་འཆར་ཞེས་ཟེར་བཞིན་དུ། ད་ལྟའི་སྣང་ཚུལ་འདི་ལས་གཞན་པའི་དགག་བྱའི་སྣང་ཚུལ་བདེན་གྲུབ་རྭ་རོང་དེ་བ་ཞིག་འཛིན་པར་འདོད་པ་ནི། རང་ཅག་སོ་སྐྱེའི་བློ་ལ་སྣང་བ། སྣང་བ་ལྟར་མ་
གྲུབ་ཟེར་མ་ནུས་པས་ནོངས་པར་འདུག་པ། དེ་ལྟར་ན་རང་རྒྱུད་པའི་མཁས་པ་རྣམས་ཀྱིས་གཟུགས་སོགས་བློ་གནོད་མེད་ལ་སྣང་བའི་དབང་གིས་ཡོད་པར་ཞལ་གྱིས་བཞེས་པ་ལ། དཔལ་ལྡན་ཟླ་བས་དགག་པ་
ཇི་ལྟར་མཛད་པའི་ཚུལ་ལེགས་པར་སོམས་ཤིག་འོན་ཀྱང་ཚུར་མཐོང་གི་དབང་ཤེས་ལྔ་ལ་ཡུལ་ལྔ་ཚུགས་ཐུབ་ཏུ་མ་གྲུབ་བཞིན་དུ་ཚུགས་ཐུབ་ཏུ་གྲུབ་པར་སྣང་བས་འཁྲུལ་ཤེས་དང། ཡུལ་ལྔ་རང་མཚན་དུ་གྲུབ་
པར་སྣང་བའི་ཆ་ལ་ཚད་མ་དང། དེའི་རྒྱུ་མཚན་གྱིས་དེ་དག་ཐ་སྙད་དུ་འཇོག་པའི་ཚད་མར་འཇོག་པ་སོགས་ནི་ཤེས་དགོས་སོ། །ཡང་མང་པོ་ཞིག་གང་ཟག་མི་འགོག་གང་ཟག་བདེན་གྲུབ་འགོག་པར་གསུངས་སྙམ་དུ་
མཉམ་གཞག་ཏུ་གང་ཟག་ལིང་པོ་ཞིག་བཞག་ནས། བློས་བྱས་ཀྱི་གང་ཟག་བདེན་གྲུབ་ཞིག་འགོག་པའི་ངལ་བ་བྱེད་པ་ནི་ཆེས་མི་འཐད་དེ་རྟག་མཐར་འགྱུར་བའི་ཕྱིར་རོ། །གཞན་ཡང་བརྗོད་པར་བྱ་བ་དུ་མ་འདུག་

[029B] །དེ་ལྟར་བསྒོམས་པས་རྟག་ཆད་ཀྱི་མཐའ་དང་བྲལ་བའི་ལམ་བཟང་མངོན་དུ་འགྱུར་ཚུལ་བསྟན་པ། སྣང་བས་སྟོང་པ་མི་སྒྲིབ་ཅིང། །སྟོང་པས་སྣང་བ་མི་འགོག་པ། །སྟོང་དང་
རྟེན་འབྱུང་དོན་གཅིག་པའི། །ལམ་བཟང་དེ་ཚེ་མངོན་སུམ་འགྱུར། །ཞེས་སྨྲས་ཏེ། འདི་དང་མཐུན་པར་རྗེ་ཐམས་ཅད་མཁྱེན་པས། སྣང་བ་རྟེན་འབྲེལ་བསླུ་བ་མེད་པ་དང། །སྟོང་པ་ཁས་ལེན་བྲལ་བའི་གོ་བ་གཉིས། །ཇི་སྲིད་
སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་མེད། །ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་
དཔྱད་པ་རྫོགས་པ་ལགས། །ཞེས་པ་དང། འཇུག་པར་ཡང། དེ་བཞིན་ཆོས་རྣམས་ཐམས་ཅད་སྟོང་ན་ཡང། །སྟོང་ཉིད་དག་ལས་རབ་ཏུ་སྐྱེ་བར་འགྱུར། །བདེན་པ་གཉིས་སུའང་རང་བཞིན་མེད་པའི་ཕྱིར། །དེ་དག་རྟག་པ་མ་ཡིན་
ཆད་པའང་མིན། །ཞེས་དང། མགོན་པོ་ཀླུ་སྒྲུབ་ཀྱིས་ཀྱང། ཆོས་རྣམས་སྟོང་པ་ཉིད་ཤེས་ནས། །རྒྱུ་དང་འབྲས་བུ་འཐད་པ་གང། །ངོ་མཚར་ལས་ཀྱང་འདི་ངོ་མཚར། །རྨད་བྱུང་ལས་ཀྱང་འདི་རྨད་བྱུང། །ཞེས་གསུངས་པ་ལྟར་གོ་
སླའོ། །དེ་ལྟར་ཞི་གནས་ཀྱི་རྟ་ལ་བསྐྱོན་ནས་ཕྱག་ཆེན་བསྐྱངས་པས་སྟོང་པ་ཉིད་ལ་དམིགས་པའི་དཔྱད་སྟོབས་ཀྱིས་ལུས་སེམས་ཤིན་སྦྱངས་ཀྱི་བདེ་བས་ཟིན་པའི་ཏིང་ངེ་འཛིན་ནམ་ཐོབ་པ་ན་སྦྱོར་ལམ་དྲོད་ཐོབ་པ་ཡིན་

[030A]༄༅། །ནོ། །བཀའ་རྒྱུད་གོང་མ་འགའ་ཞིག་ནི་ཕྱག་ཆེན་གྱི་ལམ་ལ་རྣལ་འབྱོར་བཞིའི་རྣམ་གཞག་མཛད་དེ། སེམས་ལ་རྩེ་གཅིག་ཏུ་དམིགས་པས་རྩེ་གཅིག་དང། སེམས་སྤྲོས་བྲལ་དུ་རྟོགས་པས་སྤྲོས་
བྲལ་དང། སྣང་སེམས་རོ་གཅིག་ཏུ་རྟོགས་པས་རོ་གཅིག་དང། མཚན་བཅས་ཀྱིས་སྒོམ་དུ་མེད་པས་སྒོམ་མེད་དེ་བཞི་ཡིན་ལ། ས་མཚམས་རྗེ་རྒོད་ཚང་པ་ནི་དང་པོ་མོས་སྤྱོད། གཉིས་པ་མཐོང་ལམ། གསུམ་པས་གཉིས་
པ་ནས་ས་བདུན་པའི་བར། བཞི་པ་དག་ས་སོགས་ཀྱི་ངོ་བོར་བཞེད། ཞང་རིན་པོ་ཆེ་ནི། ཕྱག་རྒྱ་ཆེན་པོ་གཅིག་ཆོད་ལ། །རྨོངས་པས་ས་ལམ་རྩི་བ་འཁྲུལ། །འོན་ཀྱང་རྨོངས་པ་དགའ་བའི་ཕྱིར། །མཚན་ཉིད་ཐེག་པའི་ས་ལམ་
རྣམས། །འདིར་ཡང་དོད་པོ་རྩི་བར་བྱ། །གསུང་ཞིང། རྩི་ཚུལ་རྗེ་རྒོད་ཚང་པ་དང་འདྲའོ། །སྤྲོས་བྲལ་ས་དང་པོར་མཛད་པ་ལ། གཞུང་ལུགས་པ་འགས་དེ་མི་འཐད་དེ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་མེད་པའི་ཕྱིར་
ཞེས་བརྒལ་བ་ལ། ཞང་རིན་པོ་ཆེ་ནི། ཁྱུང་རྩལ་སྒོང་ཤུན་ནང་ནས་རྫོགས། །སྒོང་ཤུན་བྲལ་ན་ནམ་འཕང་སྤྱོད། །སྐུ་གསུམ་ཡོན་ཏན་སེམས་ལ་རྫོགས། །སྒྱུ་ལུས་ཞིག་ན་གཞན་དོན་འཆར། །ཞེས་གསུངས་ལ། འཇིག་
རྟེན་མགོན་པོའི་གསུང་ནས། ཁྱེད་ཀྱི་ཁྱབ་པ་དེ་ངེས་པའི་བསྟན་བཅོས་ཀྱི་ལུང་རྙེད་ན་ཁོ་བོས་རྟ་བཟང་པོ་སྟེར། ས་བཅུ་པའི་མདོ་ལས་གསུངས་པ་ནི་སྐྱེ་བ་ཕྱི་མའི་དབང་དུ་མཛད་པ་ཡིན་གསུང། གསུང་དགོས་པ་ཅན་འདི་རིགས་

[030B] རྗེ་བཙུན་ས་པཎ་གྱིས། དགེ་སློང་ནམ་མཁའ་འབུམ་གྱི་དྲི་ལན་དུ། འབྲི་སྟག་དང་ཕྱག་རྒྱ་བའི་ཆོས་ལུགས་འདི་རྒྱུད་དང་སྡེ་སྣོད་གང་དང་མི་མཐུན་པ་གདའ། འདི་ཡང་དག་པའི་ལམ་མ་ལགས་སམ་སྙམ་དུ་སེམས་
ཚིག་འདི་ཉིད་གཞན་དུ་མ་འཕེལ་བ་ཞིག་མཛོད། ཅེས་གསུངས་པའང་མཆིས་སོ། །འོན་ཀྱང་འཕགས་པའི་སྐྱེ་བོ་རྣམས་ཀྱི་མཛད་པ་རྣམ་ཐར་སོ་སོ་སྐྱེ་བོ་རྣམས་ཀྱི་ཡུལ་ལས་འདས་ཤིང་ཆོས་དང། སྐྱེས་བུ་དམ་པ་ལ་བརྟེན་
པའི་སྡིག་པ་ཤིན་ཏུ་མི་བཟད་པས་ཕྱོགས་འཛིན་གྱི་སྡང་ཤུགས་དོར་ནས་དག་སྣང་ནོར་བུའི་འོད་ཀྱིས་ཁྱབ་པར་མཛད་དུ་གསོལ་ཞེས་ཆོས་ཀྱི་རྒྱལ་མཚན་གསོལ་བ་འདེབས་སོ། །གསུམ་པ་ནི་འདི་ལྟར། དེ་སྐད་སྨྲ་བ་མང་
ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་སྟེ། །དག་པས་འགྲོ་ཀུན་ཞི་སྒོ་གཉིས་པ་དང། །བྲལ་བའི་ལམ་འདིས་མྱུར་དུ་རྒྱལ་གྱུར་ཅིག་ཅེས་དམ་བཅའ་མཐར་ཕྱིན་པའི་ཚུལ་དང། བརྩམས་པའི་དགེ་བ་འགྲོ་
བ་རྣམས་སྒྲིབ་གཉིས་ཀྱི་གཡུལ་ལས་རྒྱལ་བའི་ཕྱིར་བསྔོ་བའོ། །སྨྲས་པ། མདོ་རྒྱུད་རྒྱ་མཚོ་བསྲུབས་པའི་སྙིང་པོ་མཆོག་རྒྱ་བོད་མཁས་གྲུབ་ཡོངས་ཀྱི་དགོངས་པའི་གནད། །གྲུབ་མཆོག་དམ་པ་མ་ལུས་གཤེགས་པའི་
ལམ། །ཕྱག་ཆེན་བསྟན་པའི་ཉི་མ་དེང་འདིར་ཤར། །མ་རིག་འཁྲུལ་པའི་མྱོས་ཆུས་ཡིད་དྲངས་ནས། །འཇིགས་རུང་སྲིད་པའི་བཙོན་ཁང་ར་བར་ཆུད། །སྡུག་བསྔལ་གསུམ་གྱིས་མནར་བའི་ལུས་ཅན་རྣམས། །ངལ་གསོའི་བསྟི་

[031A]༄༅། །གནས་དགའ་བའི་ཚལ་འདི་ཡིན། །མཐའ་དག་འགྲོ་ལ་ལམ་བཟང་མཚོན་པའི་མིག་སྐྱེས་ཆེན་དམ་པ་རྣམས་ཀྱི་བཞེད་པའི་སྲོལ། །ཕྱག་ཆེན་མ་འདྲེས་གསལ་བ་མཛེས་པའི་གཟུགས། །འཆར་བྱེད་
གང་འདི་ནོར་བུའི་མེ་ལོང་ཉིད། །འདི་ནང་ཆོས་བརྒྱང་འཆིང་བའི་སྒྲོག་བཅད་དེ། །དབེན་པའི་གནས་སུ་ཏིང་འཛིན་བདེ་བ་ལ། །འདོད་དགུར་སྤྱོད་པའི་སྐལ་ལྡན་མང་པོ་ལ། །འཁྲུལ་མེད་ལམ་བཟང་འདོམས་པའི་བླ་མའང་ཡིན།།
ཚུལ་འདིར་འབད་ལས་བྱུང་བའི་དགེ་བའི་ཚོགས། །བསིལ་ཟེར་ཐུར་མས་ཕྱེ་བའི་ཀུནྡ་ལྟར། །མཆོག་ཏུ་དཀར་བ་གང་ཞིག་བསགས་པ་དེ། །མ་རྣམས་སྒྲོལ་ཕྱིར་བྱང་ཆུབ་ཆེན་པོར་བསྔོ། །དེ་ཡི་མཐུ་ལས་འགྲོ་བ་མ་ལུས་
པ། །ཡིད་ཀྱི་བུམ་བཟང་མདོ་སྔགས་ཟུང་འབྲེལ་གྱི། །ཕྱག་ཆེན་ལགས་བྲིས་ཨིམྲ་ཏས་གང་སྟེ། །ཟུང་འཇུག་བདེ་བ་ཆེ་ལ་ལོངས་སྤྱོད་ཤོག་ཅེས་དགེ་ལྡན་བཀའ་རྒྱུད་ཀྱི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་
པ་ཡང་གསལ་སྒྲོན་མེ་ཞེས་བྱ་བ་འདི་ཡང་རང་གི་སློབ་མ་ལམ་འདི་ལ་ངེས་པ་རྙེད་ནས་སྒྲུབ་པ་སྙིང་པོར་བྱེད་པ་གནས་བཅུ་རབ་འབྱམས་པ་དགེ་འདུན་རྒྱལ་མཚན་གྱིས་ཆོས་བརྒྱད་ཀྱི་ཤུན་པས་མ་གོས་པའི་སྒྲུབ་པའི་མེ་
ཏོག་གིས་ཡང་དག་པར་མཆོད་ནས། རྩ་ཚིག་འདི་ལ་རྩོམ་པ་པོ་རང་ཉིད་ཀྱིས་འགྲེལ་པ་རྒྱས་ཤིང་མཐའ་ཆོད་པ། ཉམས་སུ་བླང་བྱའི་དོན་གྱི་སྙིང་པོ་གསལ་ཞིང་འདྲིལ་བ་ལུང་རིགས་ཀྱི་རྒྱ་བརྟེན་ཚད་མ་དང་འབྲེལ་ཞིང་སྙན་

[031B] ཕྱག་རྒྱ་ཆེན་པོ་སོ་སོའི་གྲུབ་པའི་མཐའ་རྒྱ་མཚོའི་ཕ་རོལ་ཏུ་སོན་པའི་སྤོང་བ་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་
ཤིས་ལྷུན་པོའི་གཙུག་ལག་ཁང་དུ་མགྱོགས་པར་སུག་བྲིས་སུ་བགྱིས་པའོ། །འདིས་ཀྱང་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག་ །།སརྦ་མངྒ་ལཾ།། །།   ༈    ཕན་བདེའི་འབྱུང་
གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿
[007A]༄༅། །དགེ་ལྡན་སྙན་བརྒྱུད་ཀྱི་བཀའ་སྲོལ་ཕྱག་རྒྱ་ཆེན་པོའི་ཟིན་བྲིས་རྣམ་གྲོལ་ཀུན་ཏུ་དགེ་བའི་ལམ་བཟང་ཞེས་བྱ་བ་བཞུགས་སོ། །

[008A] །ན་མོ་མཧཱ་མུ་དྲཱ་ཡ། སྒྱུ་འཕྲུལ་སྲས་པོ་གཉིས་མེད་རྡོ་རྗེ་འཆང། །ཟུར་ཕུད་ལྔ་པ་བློ་བཟང་གྲགས་པའི་དཔལ། །བློ་བཟང་ལུང་རྟོགས་ཆོས་ཀྱི་རྒྱལ་མཚན་
འཛིན། །ངེས་དོན་སྒྲུབ་བརྒྱུད་གོང་མ་རྣམས་ལ་འདུད། །བློ་བཟང་ཡེ་ཤེས་གསང་བ་ཀུན་འདུས་པ། །བློ་བཟང་རྣམ་གྲོལ་བདེ་བ་མཆོག་ལ་རོལ། །ལུང་རྟོགས་རྒྱ་མཚོ་གྲུབ་པའི་
དབང་ཕྱུག་ལ། །བཀའ་དྲིན་དྲན་པས་ཡན་ལག་མཆོག་གིས་འདུད། །འགྲོ་བ་ཀུན་གྱི་ཕན་བདེའི་གཞིར་གྱུར་པ། །རྒྱལ་བསྟན་ཀུན་གྱི་སྙིང་པོ་ཕྱག་རྒྱ་ཆེ། །ཐུགས་དགོངས་ཀུན་གྱི་
གཙོ་བོ་སྒྲུབ་པའི་ཕྱིར། །ཆོས་རྣམས་ཀུན་གྱི་ཚུལ་ལྟར་བཤད་པར་བྱ། །རྒྱལ་བས་རྒྱལ་ཚབ་ཏུ་དབང་བསྐུར་བའི་རྗེ་བཙུན་བྱམས་མགོན་གྱི་གསུང་ལས། སངས་རྒྱས་རྣམས་ལ་
ལྷག་པར་བྱས། །དེ་ལ་དགེ་བའི་རྩ་བ་བསྐྲུན། །དགེ་བའི་བཤེས་ཀྱི་མགོན་བཅས་པ། །འདི་མཉན་པ་ཡི་སྣོད་ཡིན་ནོ། །སངས་རྒྱས་བསྟེན་དང་ཀུན་འདྲི་དང། །སྦྱིན་དང་ཚུལ་

[009A]༄༅། །ཁྲིམས་སོགས་སྤྱོད་པ། །ལེན་དང་འཛིན་པ་ལ་སོགས་པའི། །སྣོད་དུ་དམ་པ་རྣམས་བཞེད་དོ། །ཞེས་སངས་རྒྱས་ལ་དམིགས་ཏེ་གཙུག་ལག་ཁང་བྱེད་པ་ལ་སོགས་པས་སངས་རྒྱས་དེ་ལ་བརྒྱུད་ནས་
ལྷག་པར་བྱ་བ་བྱས་པ་དང། བསོད་སྙོམས་འབུལ་བ་སོགས་ཀྱིས་དེ་ལ་དངོས་སུ་དགེ་རྩ་བསྐྱེད་པ་དང་དགེ་བའི་བཤེས་གཉེན་གྱིས་ཡོངས་སུ་ཟིན་པའི་ཁྱད་པར་གསུམ་དང་ལྡན་པ་ནི་ཡུམ་ཉན་པའི་སྣོད་དང། དེ་ལ་
ལུས་ཀྱིས་བསྐོར་བ་དང། ངག་གིས་དོན་བཞིན་བསྟོད་པ་དང། གཙོ་བོར་ཡིད་ཀྱིས་ཐོས་བསམ་སྒོམ་པའི་བསྙེན་བཀུར་གྱིས་མཉེས་པར་བྱེད་པ་ནི་ཡུམ་གྱི་ཚིག་བློ་ལ་ལེན་པའི་སྣོད་དང། དེ་ལྟར་བསྙེན་བཀུར་ནས་ཐེ་ཚོམ་ཟ་
བའི་དོན་གྱི་ངོ་བོ་ཞུས་ཤིང། ངོ་བོའི་རྒྱུ་མཚན་ཡོངས་སུ་འདྲི་བར་བྱེད་པ་ནི་ཡུམ་དོན་མི་བརྗེད་པར་འཛིན་པའི་སྣོད་དང། སངས་རྒྱས་ཀྱི་དྲུང་དུ་སྦྱིན་སོགས་བཅུ་ཉམས་སུ་ལེན་པ་ནི་ཡུམ་གྱི་མཚན་ཉིད་ཚུལ་བཞིན་ཡིད་ལ་
བྱེད་པའི་སྣོད་དང། བཞི་ག་ཡང་ཐེག་པ་ཆེན་པོའི་དགེ་བའི་བཤེས་གཉེན་གྱིས་བྱིན་གྱིས་བརླབས་པ་ཅན་དུ་རྒྱན་རྩ་འགྲེལ་རྣམས་ལས་བཤད་པ་ལྟར། ད་ལམ་ཀྱང་དགེ་ལྡན་སྙན་བརྒྱུད་ཀྱི་བཀའ་སྲོལ་ཕྱག་རྒྱ་ཆེན་པོ་

[010B] ལེན་པ་དང། འཛིན་པ་དང། ཚུལ་བཞིན་ཡིད་ལ་བྱེད་པ་དང་བཅས་པའི་སྣོད་ཀྱི་མཚན་ཉིད་རྣམས་ཐོག་མར་ཤེས་པར་བྱས་ནས་རང་རྒྱུད་ལ་ཚང་བར་མཛད་དགོས། དེང་དུས་སུ་ཆོས་འདི་འདྲ་ལ་ཉན་
སོགས་བྱེད་པའང་མི་སྲིད་ཅིང། བྱེད་པ་ལྟར་སྣང་བ་རྣམས་ཀྱང་ཐ་ན་དཀོན་པའི་འདུ་ཤེས་ཀྱི་སྒོ་ནས་སྐལ་བ་བཟང་བའི་ཉམས་ཙམ་ཡང་མེད་པར། ང་དང་བླ་མ་གཉིས་སྤྱིར་ཡུལ་དང་ནང་ཚན་ལུང་པ་གཅིག་གྲྭ་ས་དང་
གྲྭ་ཚང་གཅིག་ཡིན་ཟེར་ཞིང་ཡང་དགོས་ང་ལ་སྔར་ཁོང་གིས་ཟང་ཟིང་གི་གྲོགས་བྱས། ད་དུང་ཚེ་འདིའི་བདེ་ཐབས་ཐམས་ཅད་ཀྱི་རེས་ཡིན་པས་ཁོང་གིས་བྱ་བ་གང་བྱེད་སར་ང་མ་སླེབ་པའི་ཐེབས་མེད་སྙམ་ནས་མི་ནུས་
བཞིན་དུ་ཆོས་གྲལ་དུ་སྡོད་པ་དང། ཅུང་ཟད་དྲག་པ་འགའ་ཞིག་ནི་ཆོས་དེ་རང་ལ་དགོས་པར་མི་འཛིན་པར། རང་ཆོས་དེ་ལ་ཕར་མཁོ་བ་ལྟར་བྱས་ནས། ཆོས་དེ་ཉམས་འགྲོ་བར་འདུག་ཟེར་ཞིང་ཐོས་མ་ཐག་ནས་ཤོད་པའི་
འདུ་ཤེས་ཀྱིས་ཉན་པ་སོགས་ཇི་ཙམ་ཆོས་ལ་འབད་བློ་བྱས་ཀྱང་ཚེ་འདིའི་མངོན་ཞེན་སྟོབས་ཆེ་བ་རེས་བསྐྱོད་པ་ཤ་སྟག་ཏུ་སོང་བས། འབྲས་བུ་ཆོས་ནས་བཤད་པ་བཞིན་མི་འབྱུང་བ་རེད། རང་ལ་ཇ་ཡོད་པས་མི་ཆོག་དེའི་
རོ་མྱང་བ་དང་སྐོམ་པ་སེལ་བ་སོགས། ཇ་དེ་བསྐོལ་བ་དང། འཐུང་བར་བྱེད་པའི་ཐབས་རྣམས་ལ་རག་ལས། དེ་བཞིན་དུ་ཆོས་ཁོ་རང་གདམས་ངག་ཡིན་པས་མི་ཆོག་ཆོས་ཀྱི་རོ་མྱང་བ་དང། ཆོས་ཀྱི་བྱ་བ་བྱེད་པ་

[011A]༄༅། །ཐམས་ཅད། རང་ལ་གདམས་པར་ཤར་བར་བྱེད་པའི་ཐབས་གདམས་ངག་ཟུར་པ་མཚན་ལམ་རིམ་དུ་གསོལ་བ་ལྟ་བུ་དང། དེ་སྟོན་པའི་དགེ་བའི་བཤེས་གཉེན་གྱིས་བྱིན་གྱིས་བརླབས་པ་ཁོ་ན་ལ་རག་
ལས་པ་ཡིན་འདུག་དེ་མེད་ན། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོས། མང་དུ་ཐོས་ཀྱང་ཆོས་ཀྱིས་ཕོངས་པ་ནི། །གསུང་རབ་གདམས་པར་ཤར་བ་མེད་པས་ནོངས། །ཞེས་གསུངས་པ་ལྟར། རང་གིས་གང་ཤེས་པའི་ཆོས་དེའི་འགལ་
ཟླར་སོང་ནས། ཚེ་འདིའི་མདུན་མ་ལེགས་པ་ཞིག་ཀྱང་མི་འགྲུབ་ཅིང། བསྟན་པ་ལའང་ཤིན་ཏུ་གནོད་ཚབས་ཆེ་བས་ཟོན་ཆེན་པོ་མཛད་དགོས་པ་འདུག་ད་རེས་ཀྱང་མི་ང་འདྲ་བས་ཆོས་འདི་འདྲ་ལག་ཏུ་འཁྱེར་ནས་གཞན་ལ་འཆད་ཁུལ་བྱེད་པ་ནི་
བསྟན་པ་ཉམས་དམའ་བའི་ནང་རྟགས་ཕྱིར་འདོན་པར་བྱེད་པ་འདྲ་བ་ཞིག་འདུག་སྟེ། རི་ཁྲོད་ཀྱི་སྤོང་བ་པ་རྣམས་ཀྱིས་ཀྱང། དུས་དབང་ལ་དཔག་པའི་བསྟན་པའི་རྩ་བ་སོ་སོར་ཐར་པའི་ཕྱག་བཞེས་དང། ལམ་རིམ་བློ་སྦྱོང་བཅས་ལ་ཐུགས་འདུན་ཆེན་པོ་
མཛད་པས་བདག་རྐྱེན་བྱས། གཙོ་བོར་རང་ཡང་དགེ་བའི་བཤེས་གཉེན་གྱི་བཀའ་བསྒྲུབ་པ་ལ་ནན་ཏན་སྙིང་པོར་བྱེད་འདོད་ཀྱིས་འདི་འཆད་པ་དང་དུ་བླངས་ཏེ། མི་མང་འདུ་བ་སོགས་ལ་གཙོ་བོར་མ་བྱས་ཤིང། རྙེད་བཀུར་གྲགས་འདོད་ཀྱི་
ཕྱོགས་ལ་ནུས་པ་ཅི་ཡོད་ཀྱིས་སྤོང་སེམས་བསྐྱེད་པ་སོགས་འཆད་པ་པོའི་མཚན་ཉིད་རྣམས་འབད་པས་བསྒྲུབ་མུས་སུ་ཡོད་ཅིང། ཁྱེད་རྣམས་ཀྱིས་ཀྱང་གོང་དུ་ཞུས་པའི་སྣོད་ཀྱི་མཚན་ཉིད་རྣམས་དང་ཅི་ལྡན་མཛད་དགོས་ཤིང། དེ་རྣམས་

[012B] མདོར་ན་རང་ཅག་རྣམས་ད་ལམ་འདིར་ཚོགས་པ་དོན་ཆེན་པོར་འགྱུར་བ་ཞིག་ཅི་ནས་མཛད་དགོས་པ་ཡིན། ད་ནི་ཐོག་མར་བསྟན་བཅོས་འདིར་འཇུག་པའི་ཐབས་སྤྲོ་བ་བསྐྱེད་པ་དང། བསྟན་བཅོས་དངོས་
དོན་དང་མཐུན་པར་བཤད་པ་གཉིས། དང་པོ་ནི་སྤྱིར་བསྟན་བཅོས་འདིར་འཇུག་ཐབས་མང་ཡང། སྐབས་སུ་བབས་པ་སྙན་བརྒྱུད་ཐུན་མོང་མ་ཡིན་པ་འདི་ཁའི་བླ་མ་གོང་མ་རྣམས་ཀྱི་རྣམ་ཐར་སྟོན་པར་མཛད་པའི་ཕྱག་སྲོལ་མ་ཉམས་པ་ནི་དགོས་པ་ཤིན་ཏུ་ཆེ་སྟེ་
བརྒྱུད་པ་ཁུངས་ཐུབ་ཅིང་བར་དུ་འཆལ་ཉམས་ཀྱི་ལྷད་མ་ཞུགས་པའི་བརྒྱུད་པ་བྱིན་རླབས་ཅན་དུ་རྟོགས་པ་དང། ཆོས་དང་ཆོས་འཛིན་པ་གཉིས་ཀ་ལ་ཡིད་ཆེས་རྣམ་དག་གི་དད་པ་ལྷན་ཅིག་ཏུ་སྐྱེ་བ་དང། ཐོས་བསམ་སྒོམ་གསུམ་གྱི་གོ་རིམ་སོགས་ལམ་གྱི་གནད་ལ་གོ་བ་
ཆགས་པས་འཇུག་ཚུལ་ལ་མཁས་པར་འགྱུར་བ་དང། ཐོག་མ་ནས་དམ་པ་གོང་མ་རྣམས་ཀྱིས་བྱིན་གྱིས་རློབས་པའི་རྟེན་འབྲེལ་འགྲིག་པས་གང་བརྩམས་པ་རྣམས་དོན་ཆེན་པོར་འགྱུར་བ་བཅས་དགོས་པ་ཆེན་པོ་བཞི་ཡོད། འདི་རྣམས་བདག་གི་དགེ་བའི་བཤེས་གཉེན་
ཆེན་པོ་བཀའ་དྲིན་མཚུངས་ཟླ་མ་མཆིས་པ་རིགས་དང་དཀྱིལ་འཁོར་ཀུན་གྱི་བདག་པོ་ཟུང་འཇུག་རྡོ་རྗེ་འཆང་རྣམ་གཉིས་ཀྱི་དགོངས་བཞེད་གནད་ཆེ་བ་ཞིག་ཡིན་ཏེ། དེང་དུས་རང་ཅག་བསོད་ནམས་ཀྱི་བསགས་རྒྱབ་ཆུང་བའི་དབང་གིས། འཕྲལ་གྱི་ལྟོ་ཆོས་ཞིག་ལས་ཀྱང་རྩིས་
ཆུང་བར་བྱེད་པར་འདུག་དགོས་པ་ཆེ་བའི་རྒྱུ་མཚན་ནི། སྤྱིར་འཇུག་བྱའི་ཆོས་གང་ལ་ཡང་བརྒྱུད་པ་མ་ཆད་པ་དང། དེ་ཡང་ཆུ་འགོ་གངས་དང། ཆོས་འགོ་སངས་རྒྱས་ཡིན་ཟེར་བ་ལྟར། བརྒྱུད་ཁུང་སངས་རྒྱས་ལ་ཐུག་པ་ཞིག་དགོས། དེས་ཀྱང་མི་ཆོག་བར་དུ་ཚུལ་ཁྲིམས་
འཆལ་བ་དང། དམ་ཉམས་ཀྱི་ལྷང་མ་ཞུགས་པ་ཞིག་མ་བྱུང་ན། ཡོན་ཏན་གསར་པ་སྐྱེ་བ་ལྟ་ཅི། རྙིང་པ་སྐྱེས་སྐྱེས་པ་རྣམས་ཀྱང་ཉམས་པར་བྱེད་པ་ཡིན་འདུག་སྔོན་བཀའ་གདམས་ཀྱི་དགེ་བཤེས་གཙང་པ་ནམ་མཁའ་རིན་ཆེན་པས། དབུས་སྟོད་ཀྱི་དགོན་པ་ཞིག་ལ་ཕེབས་ནས་

[013A]༄༅། །དགྱེས་རྡོར་གྱི་རྒྱུད་ཅིག་གཞན་ནས་གཡར་པོ་བཞེས། སང་ནང་པར་སྔ་པོ་ནས་ཉེ་གནས་ལ། ཕྱག་དཔེ་འདི་ཉམས་གྲིབ་ཀྱིས་ནོན་པ་ཞིག་ཡིན་འདུག་པས། མདངས་ང་ལ་བློ་ངན་པ་སྟོབས་ཆེན་སྐྱེས་ནས་དགེ་སྦྱོང་ཐམས་ཅད་ཉམས་སོང། འདི་འཕྲལ་དུ་
ཕར་ལ་གང་ན་དྲོང་ཞིག་གསུངས་པ་དེ་ལྟར་སྔོན་གྱི་དགེ་བཤེས་ཆེན་པོ་རྣམས་གཟིགས་དཔེ་ཙམ་གྱི་ལེན་ཁུང་ལ་ཡང་དམ་དོག་དེ་འདྲ་མཛད། ད་ལྟ་ནི་ཆོས་དང་གང་ཟག་གཉིས་ཀ་ལ་ཟབ་ཆོས་གཏེར་ཆོས་ཟེར་བ་དང། སྒོམ་ཆེན་གཏེར་གཏོན་ཟེར་བ་སོགས། འཕྲལ་གྱི་འདོད་
ཐོག་ཏུ་འགྲོ་ཆེ་བ་དང། མིང་རྫིག་པ་རེ་བྱུང་བ་དེས་ཚིམ་ནས། རྒྱལ་བའི་དགོངས་པ་གཞུང་ཚད་ལྡན་གྱི་རྗེས་སུ་འབྲངས་ནས་འཚོལ་བ་རྣམས་ཟེར་རྒྱུས་ཕོངས་པ་དང། རྣམ་གྲངས་གསོག་པ་ཙམ་དུ་བཟུང་ནས་ལྟ་སྤྱོད་གཉིས་ཀ་ཉམས་པའི་སྡིག་པ་སྟོབས་ཆེན་པོ་གསོག་པ་འདུག་
དེས་ན་ང་དང་ངའི་ཕ་དང། དེའི་ཕ་དང་ཟེར་བའི་གྲོང་པའི་ཕ་བརྒྱུད་རྩི་བ་ལྟ་བུ་བརྒྱུད་རིམ་གྱི་གྲངས་འདྲེན་རྒྱུ་ཡོད་པ་ཙམ་གྱིས་ཀྱང་མི་ཡོང། སྙན་བརྒྱུད་འདི་ལྟ་བུ་ནི་དུས་གསུམ་རྒྱལ་བའི་མཁྱེན་རབ་ཐམས་ཅད་ཀྱི་ངོ་བོ་རྗེ་བཙུན་འཇམ་པའི་དབྱངས་ཀྱིས་དངོས་ཀྱི་དགེ་བའི་
བཤེས་གཉེན་མཛད་ནས་ཁམས་གསུམ་འགྲོ་བའི་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ཞིང་འདིར་སྔོན་བྱོན་གྱི་དམ་པ་སུས་ཀྱང་བཀྲལ་བར་མ་ནུས་པའི་ཐུན་མོང་དང་ཐུན་མོང་མ་ཡིན་པའི་ལམ་གྱི་དཀའ་གནད་ཡོངས་རྫོགས་གསལ་བར་མཛད་པའི་སྒོ་ནས་ཉེ་བརྒྱུད་
གཙོ་ཆེ་བར་བྱས་པ་ལས། སྟོན་པ་སངས་རྒྱས་རང་ལ་གཏུགས་པའི་རིང་བརྒྱུད་ཀྱི་དབང་དུ་བྱས་ན་ཡང་ལམ་རིམ་གྱི་ཟབ་མོ་ལྟ་བརྒྱུད་ནང་ལྟར་ཡིན་འདུག་ཅིང། སྙན་བརྒྱུད་ཟེར་བ་ཡང་ཞེས་བྱས་པ་མིན་པ་ཞལ་ནས་རྣ་བར་གཅིག་བརྒྱུད་ལྟ་བུར་བྱས་པའི་རྩིས་ཆེ་བའི་
དོན་ཡིན་འདྲ་ཞིང། རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་དུས་དབང་སྐབས་བབས་ལ་སྒོངས་ཏེ། རྩ་འགྲེལ་གཉིས་ཀའི་སྒོ་ནས་ཡི་གེར་འཁོད་པར་མཛད་པ་ནི་སྐལ་ལྡན་རྣམས་ལ་བཀའ་དྲིན་ཤིན་ཏུ་ཆེ་བ་ཡིན་འདུག་བརྒྱུད་ཚུལ་ཡང་དངོས་པོ་རྩིས་སྤྲོད་

[014B] གཅིག་ལ་བྱུང་དུས་གཅིག་ལ་མེད་འགྲོ་བའི་བུམ་པ་གང་བྱོའི་ཚུལ་གྱིས་ཀྱང་མི་ཆོག་ན། བུམ་སྟོང་བྱོ་བ་ལྟ་བུས་ག་ནས་ཡོང། དེས་ན་བུམ་པ་བཟང་པོ་ནས་བླངས་པ་འདྲ་བ་ཞིག་དགོས་སོ། །སྙན་བརྒྱུད་འདིའི་བླ་མ་གོང་མ་ཐམས་ཅད་ནི་ཐུན་མོང་གདུལ་བྱའི་སྣང་
པོར་ཡང། གདམས་པ་འདི་ཁོ་ན་ལ་བརྟེན་ནས་སྟོང་ཉིད་ལ་དམིགས་པའི་ཐེག་པ་ཆེན་པོའི་ཞི་ལྷག་ཟུང་འབྲེལ་གྱི་རྣལ་འབྱོར་མངོན་དུ་མཛད་པ་ཤ་སྟག་སྟེ། དེ་ལྟར་བརྒྱུད་པ་བྱིན་རླབས་ཅན་དུ་རྟོགས་ནས་དྭང་བས་ཉན་ན། ཐོས་པ་ཙམ་གྱིས་ཀྱང་སྒོ་གསུམ་བྱིན་གྱིས་རློབས་
པ་ལ་ནུས་པ་ཤིན་ཏུ་ཆེ་བ་ཡིན། དེ་བཞིན་དུ་དགོས་པ་ཕྱི་མ་ལ་ཡང་རྒྱུ་མཚན་མང་སྟེ། བསྟན་བཅོས་དངོས་ཀྱི་བཤད་པའི་ཁོང་ནས་ཐོན་པར་འགྱུར་བ་ཡིན་འདུག་དེ་ནས་འཇུག་འདོད་ཀྱི་སྤྲོ་བ་ཆེན་པོ་རྣམ་དག་སྐྱེས་པ་ན། དེ་ལ་བསྟན་བཅོས་དངོས་བཤད་པ་སྐབས་སུ་བབས་པས་
གཉིས་པ་བསྟན་བཅོས་དངོས་དོན་དང་མཐུན་པར་བཤད་པ་ལ། རྩོམ་པ་ལ་འཇུག་པའི་བྱ་བ། བརྩམས་པའི་གདམས་པ་དངོས་བཤད་པ། བརྩམས་པ་ལས་བྱུང་བའི་དགེ་བ་བསྔོ་བ་དང་གསུམ། དང་པོ་ལ་མཆོད་པར་བརྗོད་པ་དང། རྩོམ་པར་དམ་བཅའ་བ་གཉིས་ལས་དང་པོ་
ནི།    ༈    ཀུན་ཁྱབ་ཀུན་གྱི་རང་བཞིན་ཕྱག་རྒྱ་ཆེ། །དབྱེར་མེད་བརྗོད་བྲལ་སེམས་ཀྱི་རྡོ་རྗེའི་དབྱིངས། །རྫེན་པར་སྟོན་མཛད་ཁྱབ་བདག་གྲུབ་པའི་རྗེ། །ཟླ་མེད་བླ་མའི་ཞབས་ལ་གུས་པས་འདུད། །ཅེས་གསུངས། དེ་ལྟར་ཐོག་མར་མཆོད་པར་བརྗོད་པའི་དགོས་
པ་ནི་རང་འགྲེལ་ལས་བདག་ཉིད་དམ་པའི་སྤྱོད་པ་དང་མཐུན་པར་བསྟན་པ་སོགས་ཀྱི་ཕྱིར། ཞེས་སྔོན་གྱི་དམ་པ་གོང་མ་རྣམས་ཀྱིས་མཁས་པའི་བྱ་བ་འཆད་རྩོད་རྩོམ་གསུམ་སོགས་གལ་ཆེ་བའི་ངག་གི་བྱ་བ་སྤྱི་དང། ཁྱད་པར་རྩོམ་པ་ནི་སློབ་དཔོན་ཙནྟྲ་གཽ་མིས། འཆད་རྩོད་
ངག་ལ་མ་ངེས་ཤིང། །འཁྲུལ་མེད་རྩོམ་པའི་རྡོ་རྗེ་འདི། །ཞེས་གསུངས་པ་ལྟར། རྩོམ་པའི་དམ་བཅའ་ངེས་པ་ཅན་ཡིན་པ་དང། འགྲོ་བ་ལ་ཕན་འདོགས་རྒྱུན་རིང་བ་དང། སྟོན་པ་དང་བསྟན་པ་གཉིས་ཀའི་གོ་ཆོད་པ་བཅས། རྒྱ་གར་དུ་ཆོས་ཁྲིམས་མ་ཉམས་གོང་དུ། ལོ་སྐོར་རེའི་

[015A]༄༅། །ནང་དུ་བསྟན་བཅོས་གསར་པ་གང་བྱུང་ཡང་པཎ་གྲུབ་རྣམས་ཚོགས། ཡུལ་གྱི་རྒྱལ་པོ་སྤྱན་དྲངས། ཚོགས་ཀྱི་གྲལ་གཤམ་དུ་རྩོམ་མཁན་དང་ཆོས་རྣམས་བཞག་དེ་ནས་གྲལ་རིམ་ལྟར་ཆོས་དེ་ཞིབ་དཔྱོད་མཛད་ནས། བཀའ་དང་དགོངས་
འགྲེལ་གྱི་གཞུང་དང་མཐུན་ན་འཕྲལ་དུ་རྒྱལ་པོས་བསྟན་བཅོས་རྒྱལ་མཚན་གྱི་རྩེ་མོར་བཀོད་ནས་མཆོད་ཅིང་ཆོས་དང་མཛད་པ་པོ་གཉིས་ཀ་ལ་འགྲོ་དོན་གྱི་སྐབས་དབྱེ་བར་མཛད། ཚིག་མཛེས་ཀྱང་བརྗོད་དོན་གཡོ་ཁྲིད་ཅན་དུ་འདུག་ན། གཉིས་ཀ་ཆོས་མཐུན་གྱི་
ཁྲིམས་ཀྱིས་ཉམས་སྨད་པར་མཛད་པའི་སྒོ་ནས་རྒྱལ་བསྟན་དྲི་མེད་རིང་དུ་སྤེལ་བའི་ལུགས་སྲོལ་དེ་འདྲ་རེད། ངེད་རང་ཚོས་དེང་སང་དངུལ་དང་ཁ་བཏགས་སོགས་ལ་འགྲིག་མིན་དེ་ལྟར་བྱེད། མན་ངག་ལས་ཀྱང་འབྲོམ་གྱིས་ཇོ་བོ་གཤེགས་ཁར། ད་བཤེས་གཉེན་སུ་
ལ་བརྟེན་ཞུས་པས། ད་རྒྱུད་ལ་བྱིན་རླབས་བརྟན་པོ་ཐོབ་ཚར་བས་བཤེས་གཉེན་མདོ་སྡེ་ལ་གྱིས་གསུངས་པ་ལྟར་གལ་ཆེ་བས་ན་རྒྱ་བོད་ཀྱི་དམ་པ་གོང་མ་རྣམས་ཀྱིས་རྩོམ་པ་ལ་ནན་ཏན་ཆེན་པོ་མཛད། དེས་ན་བསྟན་བཅོས་དང་རྗེས་སུ་འབྲེལ་བའི་དགོས་དོན་རྣམས་རྩོམ་
པ་མ་འཕྱུགས་པར་མཐར་ཕྱིན་པ་ལ་རག་ལས། དེ་ནི་རྡོ་ལ་རི་མོ་བྲིས་པ་ལྟ་བུའི་དམ་བཅའ་བརྟན་པོ་འཇོག་པ་དང། ཡུལ་ཁྱད་པར་ཅན་ལ་མཆོད་པར་བརྗོད་པ་གཉིས་ལ་དངོས་སུ་རག་ལས་པས་ན། ཡང་རང་འགྲེལ་ལས་རྩོམ་པ་མཐར་ཕྱིན་པར་བྱ་བའི་ཕྱིར་དང་ཞེས་དགོས་
པ་དང་བསྟུན་པའི་གོ་རིམ་དེ་ལྟར་མཛད། དེ་ཡང་མངོན་རྟོགས་རྒྱན་གྱི་མཆོད་བརྗོད་ལྟར། བསྟན་བཅོས་ལུས་ཀྱི་བརྗོད་བྱ་ཕྱག་རྒྱ་ཆེན་པོ་ལ་ཕྱག་འཚལ་བར་སྟོན་པ་ལ། ན་མོ་མཧཱ་མུ་དྲཱ་ཡ་ཞེས་གསུངས། རྒྱ་སྐད་སྨོས་པའི་དགོས་པ་སོགས་ཀྱང་རྒྱན་གྱི་སྐབས་ལྟར་ཡིན་
འདུག་སླར་ཡང་བླ་མའི་ཞབས་ལ་གུས་པས་འདུད་ཅིང། འདུད་པའི་རྒྱུ་མཚན་གང་ཞེ་ན། ཆོས་ཀུན་ཏེ་མ་ལུས་པ་ལ་ཁྱད་མེད་ཡིན་ཚུལ་གྱིས་ཁྱབ་པ་ནི། ཀུན་གྱི་རང་བཞིན་གནས་ལུགས་སྟོང་པ་ཉིད་ཡིན་ལ། གང་ཡང་དེ་ལས་མི་འདའ་བས་ཕྱག་རྒྱ་དང། དེ་རྟོགས་ན་མཆོག་

[016B] སྒྲ་རྟོག་གིས་ཇི་བཞིན་བརྗོད་པ་དང་བྲལ་བའི་བདེ་ཆེན་སེམས་ཀྱི་རྡོ་རྗེ་ཡིན་ལ། དེའི་རང་བཞིན་དྲི་མ་ཀུན་གྱིས་རྣམ་པར་དག་པའི་ཆོས་ཀྱི་དབྱིངས་མཐར་ཐུག་དེ། སྒྲིབ་བྲལ་རྗེན་པར་མངོན་
སུམ་དུ་ཐུགས་ལ་འཆར་ཞིང། དེ་དང་དུས་གཅིག་ཏུ་བདག་ཅག་གཞན་ལའང་སྐུ་དང་གསུང་གིས་ཚུལ་དེ་ལྟར་སྟོན་པར་མཛད་པའི་ཀུན་ཁྱབ་རིགས་ཀྱི་བདག་པོར་གྲུབ་པ་སྟེ་ཡིན་པའི་སྒོ་ནས་རྗེ་བཙུན་བླ་མ་ནི། དོན་གཉིས་གང་ནས་ཀྱང་འགྲན་ཟླ་མེད་པའི་ཕྱིར་རོ། །སྤྱིར་དཔོན་གྱི་
ཕྱག་རྒྱས་བཏབ་ན། འབངས་ཀྱིས་དེ་ལས་མི་འདའ། དེ་ཡང་ངོ་ཐོག་གི་ཡིན་ཚུལ་ཞིག་ལ་མ་གཏོགས། གང་བྱུང་ལ་དམ་རྒྱ་མི་འདེབས་པ་ལྟར། བདག་ཅག་གི་སྟོན་པ་ཐུགས་རྗེ་ཅན་གྱིས་ཀྱང་རྗེས་འཇུག་རྣམས་ཀྱིས་གང་ལས་འདའ་བར་མི་བྱ་བའི་གཞི་བདེན་པ་གཉིས་ཀྱི་ཡིན་
ཚུལ་བསྡུས་པའི་གནད་ལ་ལྟ་བ་བཀའ་བཏགས་ཀྱི་ཕྱག་རྒྱས་བཏབ་པའི་ཆོས་ཀྱི་སྡོམ་ཆེན་པོ་བཞི་གསུངས། འདི་རྣམས་བཀའ་དང་དགོངས་འགྲེལ་ཀུན་གྱི་བརྗོད་དོན་གྱི་གཙོ་བོ་ཡིན་ཞིང་དེའི་ནང་ནས་ཆོས་ཀུན་སྟོང་ཞིང་བདག་མེད་པའི་གནས་ཚུལ་དང། དེ་ཡུལ་དུ་བྱེད་རུང་གི་སེམས་
གནས་ཀྱི་སྣང་ཚུལ། དེ་གཉིས་ལུགས་སྲོལ་གཞན་དང་མ་འདྲེས་པར་སྒྲུབ་ཚུལ་བཅས་ཚུལ་གསུམ་ཚང་ལ་མ་ནོར་བ་འདི་དགེ་ལྡན་སྙན་བརྒྱུད་ཀྱི་ཆོས་ཀྱི་སྡོམ་ཡིན། ཆོས་ཉིད་དང་དབྱེར་མེད་ཚུལ་གྱི་སྒོ་ནས་སྤྱིར་སེམས་ཀྱི་རྡོ་རྗེ་ལ་གཞི་ལམ་འབྲས་གསུམ་ཡོད། ཐོག་མ་ནས་ཆོས་ཉིད་དང་
ངོ་བོ་དབྱེར་མེད་པས་རང་བཞིན་ལ་དྲི་མའི་ལྷད་མ་ཞུགས་ཤིང། གློ་བུར་གྱི་བཅས་བཅོས་རགས་པ་ཞི་དང་ཞི་རུང་གི་སེམས་དེ་གཞི་དུས་ཀྱི་སེམས་ཀྱི་རྡོ་རྗེ་ཡིན། དེ་འགྲོ་བ་ཀུན་ལ་ཅི་རིགས་པར་ཡོད། བརྒྱད་སྟོང་པ་ལས་རབ་འབྱོར་སེམས་ཀྱི་རང་བཞིན་ནི་འོད་གསལ་བའོ་ཞེས་གསུངས། དེ་ལམ་གྱི་
ངོ་བོར་འཕོས་ནས་མཉམ་གཞག་གི་ཚེ་ཡུལ་ཆོས་ཉིད་དང། ཆུ་ལ་ཆུ་བཞག་པ་ལྟར་དབྱེར་མེད་པས་གཉིས་སྣང་ནུབ་ཅིང་ནུབ་པ་ལྟར་སྣང་བའི་ཡེ་ཤེས་ཀྱི་སེམས་དེ་ལམ་དུས་ཀྱི་སེམས་ཀྱི་རྡོ་རྗེ་ཡིན། ཆོས་ཉིད་ལ་དམིགས་པའི་མཉམ་གཞག་ཐོབ་པའི་ལམ་ཞུགས་ཐམས་ཅད་ལ་ཅི་རིགས་

[017A]༄༅། །པར་ཡོད། སྦྱོར་ལམ་ཆོས་མཆོག་གི་སྐབས་སུ། ཉི་སྣང་ལས། གཉིས་སྣང་ནུབ་པ་ལྟར་སྣང་གི་ནུབ་པ་ནི་མ་ཡིན་ནོ། །ཞེས་གསུངས་པ་སོགས་ཡིན། འབྲས་དུས་ཀྱི་སེམས་ཀྱི་རྡོ་རྗེ་ནི་གོང་དུ་བཤད་པ་ལྟར། ཆོས་ཉིད་ལ་སླར་མི་ལྡང་བའི་ཚུལ་གྱིས་
ནམ་དུ་ཡང་དབྱེར་མེད་པས་མཉམ་གཞག་དེ་ལས་ལྡང་མི་སྲིད་པར་རྗེས་ཐོབ་ཀྱི་མཛད་པ་མཐའ་དག་དུས་གཅིག་ཏུ་མ་ཉམས་པར་སྟོན་པའི་ཡེ་ཤེས་ཀྱི་ཁྱད་པར་ཏེ། དེ་ནི་སངས་རྒྱས་ཀྱི་ས་ཁོ་ནར་རིགས་ཀུན་ལ་ཁྱབ་པའི་བདག་པོ་ལྟ་བུར་ཡོད། འདིའི་གནད་ཀྱིས་སེམས་
ཅན་གྱི་ས་ན་མཉམ་གཞག་ཇི་ལྟར་མཐོ་ཡང་རང་གི་བསམ་ང་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པ་ཞེས་སྦྱོར་དགོས་པ་ཡང་དག་མཐའི་སྐབས་སུ་བཤད་པ་བཞིན་ཡིན་ནོ། །ལམ་ཡང་རྒྱུ་དུས་ཀྱི་ཁོངས་སུ་བསྡུས་ནས། རྒྱུ་འབྲས་ཀྱི་སེམས་དེ་གཉིས་ནི་
ཆོས་ཉིད་དང་རྟག་ཏུ་ངོ་བོ་དབྱེར་མེད་ཅིང་ཆོས་ཅན་སྣོད་བཅུད་ཀུན་གྱི་གཞི་ལྟ་བུར་གྱུར་པའི་རང་བཞིན་དེ་སུས་ཀྱང་བཤིག་པར་མི་ནུས་པས་ན། སེམས་ཀྱི་རྡོ་རྗེ་ཞེས་རྡོ་རྗེའི་མིང་ཐོབ་པ་ཡིན་འདུག་འདི་རྣམས་ནི་བདག་གི་བླ་མ་ཟུང་འཇུག་རྡོ་རྗེ་འཆང་རྣམ་གཉིས་ཀྱི་བཀའ་མངོན་སུམ་མཉམས་
པ་ཡིན་པས་བྱིན་རླབས་ཆེ་ཞིང། གཞུང་ཆེན་མོ་དང་མཐུན་པས་ཁུང་ཐུབ་པ། ངེས་ཤེས་སྐྱེ་སླ་ཞིང་གོ་ཡུལ་ཆོད་ཆེ་བས་མན་ངག་ཟབ་པ། འཆད་ཚུལ་རྒྱུད་ཚོད་དང་བསྟུན་པས་ཕན་ཐོགས་མྱུར་བ་བཅས་ཡིན་ཞིང། ཆོས་ཉམས་སུ་ལེན་པ་ན་རང་ཤེས་ཙམ་གྱིས་མི་ཆོག་པར་མཚན་ལྡན་
གྱི་ཞལ་ལས་ཤེས་དགོས་པའི་རྒྱུ་མཚན་ཡང་དེ་འདྲ་རེད། གཉིས་པ་རྩོམ་པར་དམ་བཅའ་སྤྱིར་བསྟན་པ་ནི། མདོ་རྒྱུད་མན་ངག་རྒྱ་མཚོའི་བཅུད་བསྡུས་ནས། །ལེགས་པར་འདོམས་མཛད་དགེ་ལྡན་བཀའ་བརྒྱུད་པ། །གྲུབ་མཆོག་དྷརྨཱ་བྫྲ་ཡབ་སྲས་ཀྱི། །བཀའ་སྲོལ་ཕྱག་རྒྱ་ཆེན་པོའི་
གདམས་པ་བྲི། །ཞེས་གསུངས། ཡུམ་རྒས་འབྲིང་བསྡུས་གསུམ་ལ་སོགས་པའི་མདོ་དང། གསང་འདུས་རྩ་བཤད་ལ་སོགས་པའི་རྒྱུད་དེ་དག་གིས་ཆུར་གནོད་བྱེད་མེད་ཅིང། ཕར་ངེས་པ་སྟེར་བའི་སྒོ་ནས་མདོ་རྒྱུད་ཀྱི་ཚིག་དོན་བདེ་བླག་ཏུ་རྟོགས་ཐབས་མན་ངག་གི་བསྟན་

[018B] ལེགས་པར་འདོམས་པར་མཛད་པའི་དགེ་ལྡན་བཀའ་བརྒྱུད་པ་སྤྱི་དང། ཁྱད་པར་གྲུབ་པ་མཆོག་དང་ལྡན་པ་དྷརྨཱ་
བྫྲ་སྟེ་ཆོས་རྡོ་རྗེ་ཡབ་སྲས་ཀྱི་བཀའི་ལུགས་སྲོལ་ཐུན་མོང་མ་ཡིན་པའི་ཕྱག་རྒྱ་ཆེན་པོའི་གདམས་པ་འདི་བྲི་བར་བྱའོ། །ཞེས་ཚིགས་བཅད་འདིས། དགེ་ལྡན་བཀའ་རྒྱུད་ཀྱི་ཆོས་སྤྱི་དང་ཁྱད་པར་དཔྱད་པ་ཡོངས་རྫོགས་ཀྱིས་དྲངས་པའི་མཐུ་ལས་རྙེད་པའི་སྟོང་པ་
རྟེན་འབྲེལ་གྱི་དོན་དུ་སྟོན་པས། སྟོན་པ་མཆོག་གི་རྒྱལ་ས་འཛིན་པའི་སྙན་བརྒྱུད་འདིའི་ཆེ་བ་བརྗོད་པ་ཡིན། དེ་ཡང་སྐྱེས་བུ་ཀུན་གྱི་འདོད་བྱ་མཐར་ཐུག་ནི་སྐྱོན་ཀུན་ཟད་ཡོན་ཏན་ཀུན་ལྡན་གྱི་སངས་རྒྱས་ཁོ་ན་ལ་བྱེད་དགོས། དེ་ཐབས་གཞན་གང་གིས་
ཀྱང་འགྲུབ་པར་མི་ནུས་པས། སྒྲུབ་བྱེད་ཐེག་པ་ཆེན་པོའི་ལམ་གྱི་རིམ་པ་དེ་ནི་སྐྱོན་མཐའ་དག་འགོག་ཅིང། ཐེག་པ་གསུམ་གྱི་ཡོན་ཏན་གྱི་རིགས་མཐའ་དག་སྐྱེད་པར་བྱེད་པ་ཞིག་དགོས་པས། དེ་ལ་སྔོན་དུ་སྐྱོན་ཡོན་གྱི་རིགས་མཐའ་དག་མ་འདྲེས་པར་ཤེས་པར་
བྱེད་པའི་མང་ཐོས་གནད་ཆེ་བ་ནི། ཐོས་པའི་ཚོམས་ལས། ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་བྱེད། །ཐོས་པས་དོན་མ་ཡིན་པ་སྤོང། །ཐོས་པས་མྱ་ངན་འདས་པ་འཐོབ། །ཅེས་གསུངས་པ་སོགས་མཐའ་ཡས་པས། སངས་རྒྱ་བ་ལ་
ཞག་བདུན་ལས་མི་ཐོགས། ཐོས་པས་ཅི་བྱ་ཟེར་བ་དང། ཐོས་པ་ཚུལ་ལྡན་མ་ཡིན་པ་གཉིས་ཀ་ལས་གང་གི་ཐོས་པའི་རྗེས་འབྲེལ་གྱི་སྒྲུབ་འབྲས་རྣམས་འབྱུང་ས་མེད། །དགེ་བཤེས་གོང་མ་རྣམས་ཀྱིས་ཀྱང་མི་ཤེས་པས་ཅི་སྒྲུབ། མ་སྒྲུབ་པས་ཅི་འབྱུང་གསུང་བ་ཡང། རིམ་པ་འདི་སྟོན་
པ་ཡིན། དེས་ན་ཐོག་མར་མདོ་རྒྱུད་མན་ངག་རྒྱ་མཚོ་མང་དུ་ཐོས་པ་ལས་བརྩམས་ཏེ། བར་དུ་སྒྲུབ་པ་ཉམས་ལེན་གྱིས་དེ་དག་གི་སྙིང་པོའི་བཅུད་བསྡུས་ནས། གཞན་ལའང་དེ་དག་ལེགས་པར་འདོམས་པར་མཛད་པས་ཐོག་མཐའ་བར་དུ་རྒྱལ་བའི་བཀའ་དང་འབྲེལ་ཞིང་ངོ་བོ་མ་ནོར་བ་གྲངས་ཚང་བ་གེ་རིམ་མ་འཕྱུགས་

[019A]༄༅། །པ་བཅས་ཁྱད་ཆོས་བླ་ན་མེད་པས་ཁྱད་པར་དུ་བྱས་པ་ཡིན། དེ་ནི་འཇམ་མགོན་ཆོས་ཀྱི་རྒྱལ་པོའི་རྣམ་ཐར་མདོར་བསྡུས་པ་གནད་ཆེ་བ་ཞིག་ཡིན་ཏེ། རང་རྣམས་ལས། དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་པར་
ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། ཞེས་གསུངས་པ་ལྟར་རོ། །ཁྱད་པར་གདམས་པ་འདི་ནི་རྩ་བ་འདི་ཁའི་མཛད་བྱང་
དུ་འཁོད་པ་བཞིན་རྒྱལ་བ་དབེན་ས་པ་ཆེན་པོས་གྲུབ་ཆེན་ཆོས་རྡོ་རྗེ་ལས་དངོས་སུ་གསན་ནས་དེ་དུས་ཡོད་ཀྱང་དུས་དབང་གིས་སྣང་དུ་མི་རུང་བར་མཛད་པ་བཅས། མདོ་སྔགས་གཉིས་ཀའི་སྐབས་ཀྱི་འབྲས་བུ་ཐར་པ་དང་ཐམས་ཅད་མཁྱེན་པ་གཉིས་ལ་ངེས་པར་དགོས་
པའི་ལྟ་བ་ནི་འདི་ཁོ་ན་ཡིན་གྱི། ལྟ་བའི་མིང་འཛིན་གཞན་སུས་ཀྱང་གོ་མི་ཆོད་པས། རྗེ་བླ་མས་ལྟ་བ་རྣམ་དག་དང་འབྲེལ་བའི་མདོ་སྔགས་ཀྱི་བསྟན་པ་ཡོངས་རྫོགས་འཛིན་པའི་ཐུགས་བསྐྱེད་དུས་སུ་སྨིན་པའི་སྐལ་བཟང་བླ་ན་མེད་པ་ཞིག་ཡིན་ནོ། །དེའི་གནད་ཀྱིས་
སྔར་པཎ་ཆེན་བློ་བཟང་ཡེ་ཤེས་ལ་སོག་པོ་ཞིག་གིས་སྐྱེ་བ་ཕྱི་མ་མི་ལུས་ཨེ་ཐོབ་ཞུས་པས་ཐོབ་གསུངས། བསྟན་པ་དང་ཨེ་མཇལ་ཞུས་པས་དགའ་མོ་ཡོང་གསུངས། རྗེ་བླ་མའི་བསྟན་པ་དང་ཨེ་མཇལ་ཞུས་པས་ཧེ་ཧེ་བསོད་ནམས་དང་ཡེ་ཤེས་ཀྱི་ཚོགས་རླབས་པོ་ཆེ་
གསོག་དགོས་པ་ཡིན་གསུངས། དེ་ལྟར་གཟུར་གནས་བསམ་ཤེས་པ་ཞིག་གིས་བསམས་ན། རྗེ་བླ་མའི་མཚན་ཐོས་སར་སྐྱེས་ནས་གཞན་མ་བྱུང་ཡང། དམིགས་བརྩེ་མ་ཁོ་ན་བཏོན་ནས་སྡོང་དགོས་པའི་ཚོད་ཡོང། སྔོན་ནས་གཞན་གྱོགས་ཀྱི་དམ་པ་ཚད་ལྡན་མང་པོ་རྗེ་བླ་མའི་ཞབས་
མ་ཟིན་པས་ཐུགས་ཁྲལ་དང། བསྟན་པ་དང་མཇལ་བ་ལ་དགྱེས་ཚོར་ཆེན་པོ་མཛད་ནས་མི་ལྡོག་པའི་དད་པ་ཐོབ་པའི་ཡིན་མོད། ད་ལྟ་ནི་རང་ཅག་བསོད་ནམས་དང་བློ་གྲོས་གཉིས་ཀ་ཞན་པས་སྡོད་ས་དཔྲལ་བ་ལ་བྱས་ནས་མིག་ལ་ཐལ་བ་འདེབས་ཟེར་བ་ལྟར་གང་དང་མཇལ་

[020B]དེ་འདྲ་མི་རུང་བ་ཆེན་པོ་ཡིན། མི་རུང་བ་ཡང་རང་ལ་མི་རུང་བ་ཡིན་པས་རང་ལ་རང་གཅེས་གནང་དགོས། ཡང་འགའ་ཞིག་དེང་སང་བདག་གིས་མཐོང་སར་ཡང་དགེ་བཤེས་ཆེན་པོར་གྲགས་པ་ཁ་ཤས། ཡོན་ཏན་ལྟར་སྣང་རེས་
རློམས་ནས་ལྷ་སའི་སྲང་བར་དུ་རི་ཁྲོད་པ་ཚུལ་ལྡན་དང་ཕྲད་ནས་ངེས་ཞེ་ཐག་པའི་གུས་ཞབས་ཀྱིས་ཁམས་དྲི་ཞུས་ཀྱང་དེའི་ལན་ཡང་མི་མཛད་པ་འདུག་སྟེ་དྲིས་པ་ལ་ནི་ལན་མི་འདེབས་ཞེས་བྱང་སེམས་ཀྱི་བསླབ་པ་དང་ལྡན་ན་ཉེས་བྱས་ཀྱང་འབྱུང་ཞིང། ཀུན་གྱི་སྣང་ངོར་ཡང་མི་
འབབས་པས་བསྟན་པ་ལ་གནོད་པའི་སྡིག་རྐྱེན་ཆེན་པོ་ཡོང་ཉེན་འདུག་ཇི་ཙམ་མང་དུ་ཐོས་དང་ལྷག་པར་གཏོང། །རྣམ་དག་ཚུལ་ཁྲིམས་རྣམ་དཔྱོད་ཤེས་རབ་གྱིས། །བདག་རྒྱུད་ལྷག་པར་གྱུར་པ་དེ་ཙམ་དུ། །ཕྱི་ཕྱིར་ཁེངས་པ་ཀུན་དང་བྲལ་བར་ཤོག་ཅེས་གསུངས་པ་ལྟར་
མཛད་དགོས། མདོར་ན་རྒྱལ་བའི་སྲས་སུ་རེ་ཆེ་བའི་གྲྭ་སའི་དགེ་བའི་བཤེས་གཉེན་རྣམས་ཀྱིས་དབུ་མཛད། ཀློག་པ་ཐོས་བསམ་པ་རྣམས་ཀྱིས་ཀྱང་མང་ཐོས་ཚུལ་ལྡན་དང། རི་ཁྲོད་པ་སྤོང་བ་བསམ་གཏན་པ་རྣམས་ཀྱིས་ཀྱང་ཚུལ་ལྡན་མང་ཐོས་ཀྱིས་བརྒྱན་ཏེ། རྗེ་བླ་མའི་བསྟན་པ་ཡོངས་
རྫོགས་ཀྱི་ཆེ་བ་འདོན་ཐུབ་པ་ཞིག་ཅི་ནས་ཐུགས་རྗེས་གཟིགས་དགོས་སོ། །དེ་ལྟར་མཛད་ན་སྐྱེས་རབས་ལས། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་བར་འགྱུར། །ཞེས་དང། གཞན་ཡང། དམ་ཆོས་འོ་མ་བསྲུབས་པ་ལས། མར་གྱི་ཉིང་ཁུ་
ཕྱུང་བ་ཡིན་གསུངས་པ་ལྟར་ཡོང་བ་ཡིན། གཉིས་པ་གདམས་པ་དངོས་བཤད་པ་ནི། འདི་ལ་སྦྱོར་དངོས་འཇུག་གསུམ་ལས་ཞེས་ཚིག་འདི་ས་བཅད་ཀྱི་དབྱེ་བ་སྟོན་པའི་གཞུང་དུ་བྱས་ནས། དེའི་དང་པོ་སྦྱོར་བ་ལ་གསུམ། སྐྱབས་སེམས་ནན་ཏན་བྱ་བ་དང། བསག་སྦྱང་
སྔོན་དུ་བྱ་བ་དང། གསོལ་འདེབས་ཡང་ཡང་བྱ་བའོ། །དང་པོ་ནི། དང་པོ་བསྟན་དང་ཐེག་ཆེན་ལ། །འཇུག་པའི་སྒོ་དང་གཞུང་ཤིང་ཕྱིར། །ཁ་ཙམ་ཚིག་ཙམ་མ་ཡིན་པའི། །སྐྱབས་འགྲོ་སེམས་བསྐྱེད་ནན་ཏན་བྱ། །ཞེས་གསུངས། དེ་ཡང་སྐྱབས་སེམས་གླུར་ལེན་པ་ལྟ་བུ་ཁ་

[021A]༄༅། །ནས་བཏོན་ཙམ་ལ་ཁ་ཙམ་དང། དེ་ལས་དྲག་པ་དེང་སང་གི་སྐྱབས་སེམས་ཕལ་མོ་ཆེ་ལྟར། སྐྱབས་འགྲོ་ལ་རེ་བ་དང། སེམས་བསྐྱེད་ལ་འདོད་པ་ཕྲན་བུ་ཡོད་ཀྱང་རྒྱུ་ཚོགས་ལ་གང་ཡང་མི་ལྟ་བར་སོ་སོའི་ཚིག་ཙམ་བཏོན་ནས་གྲངས་གསོག་
པ་ལྟ་བུ་དང། ཚིག་གི་གོ་བ་ཆགས་ཙམ་ལ་ཚིག་ཙམ་ཟེར། སྐྱབས་སེམས་འདི་ཤིན་ཏུ་རྩ་བ་ཆེ་བས། བསྟན་པ་མ་དར་གོང་དུ་གླུར་ལེན་པའང་དཀོན། ད་ཉམས་པ་ལ་ཐུགས་དུས་ཚིག་ཙམ་འདི་ཡང་དཀའ་བར་འདུག་བསྟན་པའི་འཇུག་སྒོ་སྐྱབས་འགྲོ་དང། ཐེག་ཆེན་གྱི་
གཞུང་ཤིང་སེམས་སྐྱེད་ཁོ་ནར་ངེས་པའི་ཕྱིར། འདི་གཉིས་ཁ་ཙམ་དང་ཚིག་ཙམ་མ་ཡིན་པའི་མཚན་ཉིད་ཚང་བ་ལ་ནན་ཏན་བྱ་དགོས། ཡོན་ཏན་གྱི་རྣམ་གྲངས་གཞན་གང་ཡོད་ཀྱང་སྐྱབས་འགྲོ་ཚད་ལྡན་ཞིག་མེད་ན་སངས་རྒྱས་ཀྱི་བསྟན་པའི་སྒོར་མི་ཚུད། ཡོད་མེད་ཀྱང་སོ་
སོའི་རྒྱུད་ལ་ཡོད་མེད་ཡིན། དགེ་བཤེས་པོ་ཏོ་བའི་ཞལ་ལས། གནས་བརྟན་ཞལ་མར་གཟིགས་ཤིག་འདུག་པ་ལ། ད་དུང་སངས་རྒྱས་ཀྱི་བསྟན་པའི་སྒོར་མ་ཚུད་ཅེས། ངེད་རང་ཚོར་བཀའ་བཀྱོན་ཆེན་པོས་གནད་ཆེན་པོ་སྟོན་པར་མཛད། ཚུལ་འདི་རྒྱ་བོད་ཀྱི་མཁས་གྲུབ་ཐམས་
ཅད་ཀྱི་ཐུགས་དགོངས་རྩེ་གཅིག་པའི་གནས་ཡིན་ཚུལ་འདི་ཁའི་རང་འགྲེལ་དུ་གསལ་བ་ལྟར་ཡིན་འདུག་པས། དེ་ལ་ཐོག་མར་གང་ལ་བརྟེན་ནས་སྐྱབས་སུ་འགྲོ་བའི་རྒྱུ། དེ་ལ་བརྟེན་ནས་སྐྱབས་སུ་འགྲོ་བའི་ཡུལ། ཅི་ཙམ་གྱིས་སྐྱབས་སུ་སོང་བའི་ཚུལ། སྐྱབས་སུ་སོང་ནས་
བསླབ་པར་བྱ་བའི་རིམ་པ་བཅས། རྗེ་བླ་མའི་བཤད་སྲོལ་ཆེན་པོ་བཞི་ག་མ་ཚང་ན། འཇིགས་པ་གང་ལས་སྐྱབས་ཐུབ་པའི་སྐྱབས་འགྲོ་ཡོང་ཐབས་མེད་དེ། དང་པོ་མེད་ན་སྐྱབས་ཡུལ་མི་འཚོལ། གཉིས་པ་མེད་ན་སྐྱབས་ཡུལ་མི་ཤེས། གསུམ་པ་མེད་ན་མཚམས་མི་ཟིན། བཞི་པ་
མེད་ན་དགོས་པ་མི་འགྲུབ་པས། དེས་ན་ད་རེས་བདག་གིས་རང་གཞན་ཐམས་ཅད་སྡུག་བསྔལ་ལས་བསྒྲལ་ཏེ། གཏན་བདེའི་རང་བཞིན་ཅན་དུ་སྒྲུབ་ན་སྒྲུབ་ནུས་ཀྱི་ཕྱིའི་རྐྱེན་དགེ་བའི་བཤེས་གཉེན་གྱིས་ཟིན་པའི་ནང་གི་རྐྱེན་དལ་འབྱོར་རང་ལ་ཡོད་པ་འདི་མྱུར་དུ་འཇིག་ནས། གསར་

[022B] ད་ལྟ་རང་ངན་སོང་དུ་ལྷུང་བར་ཐག་ཆོད་སོང། དེའི་ངང་ཚུལ་ནི་འདི་ལྟར་སྙམ་དུ་ངན་སོང་གསུམ་འཁོར་དང་བཅས་པའི་སྡུག་བསྔལ་སོ་སོ་
ནས་རིམ་གྱིས། ད་ལྟའི་ཚ་གྲང་བཀྲེས་སྐོམ་ངལ་དུབ་མི་བཟོད་པའི་ཉམས་དང་བསྲེས་ནས་བསྒོམས་པས་འཇིགས་དྲགས་ནས་སྐྱབས་འཚོལ་བའི་བློ་མ་གཏོགས། བློ་གཞན་སྐྱེ་ལོང་མེད་པ་ལྟ་བུ་བྱུང་ན། སྐྱབས་འགྲོའི་རྒྱུ་གཅིག་གྲུབ་པ་ཡིན་པས་ས་བཅད་དང་པོ་བྱུང་བ་ཡིན་
དེ་ལྟར་བློ་གཅིག་སྒྲིལ་གྱིས་སྐྱབས་བཙལ་བ་ན་གལ་ཏེ་བདག་ལ་སྐྱབས་དང་སྐྱབས་མིན་འབྱོད་པའི་བློ་ཞིག་ཡོད་ན་ནི། བསླུ་བ་མེད་པའི་དཀོན་མཆོག་གསུམ་ངོས་གཟུང་ནས་དེ་ཁོ་ན་ལ་སྐྱབས་སུ་འགྲོ་བར་རིགས་ཏེ། རིགས་པའི་རྒྱུ་མཚན་ནི། རང་འཇིགས་པ་
མཐའ་དག་ལས་གྲོལ། གཞན་སྒྲོལ་བའི་ཐབས་ལ་མཁས། ཕན་བཏགས་མ་བཏགས་ལ་མི་ལྟ་བར་ཀུན་ལ་ཐུགས་རྗེ་ཆེན་པོས་གཟིགས་ནས་དོན་མཛད་པ་ཞིག་ངེས་པར་དགོས་ན། དེ་སངས་རྒྱས་ལ་མ་གཏོགས་དེ་དང་མི་མཐུན་པ་གཞན་ལ་མི་འདུག་པས། སངས་རྒྱས་དང། དེས་
བསྟན་པའི་ཆོས། དེ་སྒྲུབ་པའི་དགེ་འདུན་གསུམ་ཁོ་ནས་བདག་སོགས་འཇིགས་པ་ཀུན་ལས་སྐྱོབ་པར་ནུས་སོ་སྙམ་དུ་ཐག་ཆོད་པས། དགའ་དྲགས་ནས་སྐྱབས་སུ་འགྲོ་བ་ལ་རིངས་པ་ལྟར་བྱུང་ན། སྐྱོབ་ནུས་ཀྱི་རྒྱུ་གཅིག་གྲུབ་པ་ཡིན་པས་ས་བཅད་གཉིས་པ་བྱུང་བ་ཡིན། ད་ནི་དེ་
གསུམ་སོ་སོའི་ཡོན་ཏན་དང། ནང་ཕན་ཚུན་གྱི་ཁྱད་པར་ཤེས་ནས། སངས་རྒྱས་ལ་སྐྱབས་སྟོན་པ་པོ་དང། ཆོས་མྱད་འདས་ལ་སྐྱབས་དངོས་དང། དགེ་འདུན་ལ་སྐྱབས་སྒྲུབ་པའི་གྲོགས་སུ་བཟུང་བའི་ཚུལ་གྱིས་སྐྱབས་སུ་འགྲོ་བར་ཡིད་ཀྱིས་དམ་བཅས་ཤིང་ངག་གིས་ཁས་བླངས་
ཏེ་གཞན་དང་མཆོག་དམན་ཤེས་ནས་དེར་ཕྱིན་ཆད་མཆོག་གསུམ་ཁོ་ན་ལས་གཞན་དུ་སུ་ཡང་སྐྱབས་སུ་མི་སྨྲ་བས་སྐྱབས་སུ་སོང་ན། སྐྱབས་འགྲོ་ལེགས་པར་གྲུབ་པ་ཡིན་པས་ས་བཅད་གསུམ་པ་བྱུང་བ་ཡིན། སྐྱབས་སུ་སོང་ནས་བསླབ་པར་བྱ་བ་བསྡུ་བ་ལས་འབྱུང་བ་

[023A]༄༅། །བཞི་ཚན་གཉིས་དང། མན་ངག་ལས་འབྱུང་བ་སོ་སོའི་དགག་སྒྲུབ་ཀྱི་བསླབ་བྱ་དྲུག་དང། ཐུན་མོང་གི་བསླབ་བྱ་དྲུག་བཅས་བསླབ་བྱ་ཉི་ཤུ་དང། ཕན་ཡོན་ཀྱང་བསྡུ་བ་ལས་འབྱུང་བ་བཞི་ཚོན་གཉིས་ཏེ་བརྒྱད་དང། མན་ངག་ལས་འབྱུང་བ་བརྒྱད་དེ་བཅུ་
དྲུག་པོ་རྣམས་ཤེས་པར་བྱས་ནས་བསླབ་བྱ་དེ་རྣམས་ལ་ཚུལ་བཞིན་དུ་བསླབས་པས་སྐྱབས་འགྲོ་མི་གཏོང་ཞིང་མ་ཉམས་པར་བྱས་ན། འདི་ཕྱིའི་ཕན་ཡོན་དེ་རྣམས་ཀྱང་ཇི་བཞིན་འབྱུང་བས་ས་བཅད་བཞི་པ་བྱུང་བ་ཡིན་ནོ། །དེས་ན་ཆོས་པ་རྣམས་ཀྱིས་གང་ལ་ཡང་མ་མཐའ་ཚིག་
ཉུང་དུས་དོན་འདི་ཙམ་ལ་ངེས་པ་དྲངས་ནས་ཉམས་ལེན་མ་མཛད་ན། ཆོས་ལ་བཤད་ཚོད་ཀྱི་ཕན་ཡོན་ཆེ་སྟེ་དོན་ལ་མི་བདེན་སྙམ་པ་ཀུན་གྱི་ཞེ་ཕུགས་སུ་འཆངས་ནས་གཏན་དུ་ཕུང་བར་བྱེད། འཕྲལ་གྱི་དགོས་པ་ཆེ་བ་སྲོག་ནས་ཆུང་བ་ཐ་ན་བཞད་གད་ཀྱི་ཕྱིར་དུ་ཡང་མི་གཏོང་བར་གསུངས་པས་
གཏོང་སེམས་ཀྱིས་བཏང་ན་ལྟ་ཅི་སྨོས། སྐྱབས་གསུམ་ལ་བློ་མ་ཁེལ་བས། མི་མཐུན་པ་གཞན་ལ་རེ་བས་གཉིས་འཛིན་བྱེད་ན་ཡང་གཏོང་བར་གསུངས་འདུག་པས་ད་ལྟ་སྐྱབས་འགྲོ་ཡོད་པ་རང་དཀོན་པས་མ་གཏོགས། འཇིག་རྟེན་པའི་ལྷ་ལ་རེ་ལུགས་མི་ཤེས་པར་རེ་བ་འདི་གཅིག་
བུས་སྐྱབས་འགྲོ་སྡོད་ས་མེད། ཚངས་པ་གཟུགས་ཀྱི་ལྷ་ཡིན། བརྒྱ་བྱིན་འདོད་ལྷ་ཡིན། ཐུན་མོང་གི་དངོས་གྲུབ་ཐན་ཐུན་བྱིན་དུ་ཡོད། དེ་དག་ལའང་སྙིང་རྗེས་གཏོར་མ་བྱིན་ནས་ཆོས་ལྡན་གྱི་གྲོགས་བཅོལ་བ་ཙམ་མ་གཏོགས་མི་རིགས་ན། ད་ལྟའི་སེར་སྐྱ་དམན་པ་རྣམས་ཀྱི་རེ་
གནས་ཡི་དྭགས་རང་གིས་རང་ཡང་ངོ་མི་ཤེས། ཕན་དུ་རེ་ན་གནོད་སྐྱེལ། སེམས་ཞི་ཙམ་རེ་ཡང་བྱེད་པའི་མཐུ་མེད་པ་ལ། མིང་སངས་རྒྱས་མན་ཤུལ་བཏགས་ནས་ཤེས་ལྡན་
རྣམས་ཀྱང་གཏན་གྱི་མགོ་འཁོར་ཐེབས་པར་བྱེད། ཕར་མ་བསྟེན་ན་ཚུར་གནོད་པར་བྱེད་ཟེར་ནས། མི་
བསྟེན་པའི་ཐེབས་མེད་པ་ལྟར་བྱེད་དེ། རྒྱུ་འབྲས་ངོ་མ་ཤེས་ཤིང་ཤིན་ཏུ་བསོད་ནམས་ཆུང་བས་ལན་པ་ཡིན། ཁོ་རང་ལ་གནོད་པ་བཏང་ཆོག་ཆོག་གི་ནུས་པ་གནས་ཡོད། ཁོའི་རང་བཞིན་ཤིན་ཏུ་རྩུབ་པ་གང་དང་ཕྲད་པ་ཟོས་མི་བདེ་བ་བྱེད་སར་རང་གིས་ཕྱིན་པས་གནོད་པ་ཡིན་

[024B] འཇིག་རྟེན་ཁྱིམ་པ་ལ་ཡང་ཚེ་འདིའི་ཕུན་ཚོགས་ཉམས་པའི་སྔ་ལྟས་སུ། དཀོན་མཆོག་མཆོད་པའི་སྲོལ་བཞག། མི་མ་ཡིན་རེ་མགྲོན་དུ་བོས། དེ་ནས་ཡུན་མི་རིང་བར་དེའི་མདང་ཞུགས་པས། ནང་མི་མཐུན། བཀྲ་མི་ཤིས་པས་གང་བར་འགྱུར་
བ་མཐོང་བ་དེ་རེད། རང་མི་ཡིན་པས་མི་ཆོག་རང་གི་རྣམ་ཤེས་མི་མ་ཡིན་གྱིས་མ་ཟིན་པ་བྱེད་དགོས། དཀར་ཕྱོགས་པར་གྲགས་ཀྱང། རབ་བྱུང་རྣམས་ཀྱིས་ཧ་ཅང་མཐོང་ཆེ་བར་བྱེད་པ་འདི། མ་འོངས་པ་གཟིགས་པའི་གོང་མ་རྣམས་ཀྱིས་བརྩེ་བའི་ལུང་བསྟན་ལས། དུས་
མཐར་རབ་བྱུང་རྣམས་ཀྱི་ཚུགས་ཉམས་པས། དགོན་རེ་ལ་ལྷ་ཁ་རེ། བན་རེ་ལ་ཆོས་སྐྱོང་རེ་འབྱུང། དེ་ནས་སྐྱིད་མེད་པ་ཡིན་གསུངས་པ། ད་ཐོག་ཏུ་འབབས་ཉེ་བས། ཐམས་ཅད་ཀྱིས་ཚུགས་ཆེན་པོ་མཛད་དགོས། མདོ་རྒྱུད་མན་ངག་ཐམས་ཅད་ཀྱང། འདི་འགོག་པའི་གཞུང་
གཙུགས་པ་འདྲ་བ་ཡོད་དེ། མང་བས་འཇིགས་ནས་མ་བཀོད། མགོན་སྐྱབས་ཀྱི་བླ་མ་བྱིན་ཆེས་པས། འདིའི་ཐད་ལ་བདག་གིས་ཀྱང་ཁ་པོ་སྟོན་ཆོག་པ་ཡོད། ད་ལྟ་བདེ་ལེགས་གང་བྱུང་ནི་རྣག་གིས་བྱས་པ་དང། གཞན་གྱིས་གཏད་པ་ལྟ་བུར་མཐོང། ཁ་ནས་ཇི་ཙམ་ལབ་
ཀྱང་སེམས་ཀྱིས་བླ་མ་དང་དཀོན་མཆོག་གི་བཀའ་དྲིན་ལ་མཛུབ་མོ་འཛུགས་ས་མ་རྙེད་པའི་དུས་འདིར། རྒྱུན་དུ་བླ་མ་སངས་རྒྱས་ཀྱི་ཡོན་ཏན་སྒོ་དུ་མ་ནས་བསམས་ཏེ། སུས་ཀྱང་འགྲན་དུ་མེད་པར་ཐག་གཅོད་གང་ཐུབ་དང། བདེ་སྡུག་ཐམས་ཅད་ལ་འཕྲལ་བཅོས་ཀྱིས་རང་
དབང་མེད་པར་རང་རྒྱུ་སྔོན་སོང་དགེ་སྡིག་གི་རྗེས་སུ་འགྲོ་ལྡོག་བྱེད་པ་ལ་ངེས་པ་འདྲེན་གང་ཐུབ་བྱས། གློ་བུར་གྱི་ཉེར་འཚེ་ཅི་བྱུང་ཡང་ནན་གྱིས་བླ་མ་ལ་སྐྱབས་འཇུག་ཞུ་བ། རྒྱལ་བའི་བཀའ་སྒྲོག་པ། ཡོ་བྱད་གཏོར་ནས་དགེ་འདུན་ལ་བསྙེན་བཀུར་བ། གནང་བའི་རང་བཞིན་ཅན་གྱི་
སྨན་བཅོས་བསྟེན་པ་སོགས། མདོར་ན་རྒྱལ་བས་མ་བཀག་པའི་ཚུལ་ལ་བརྟེན་ནས་ཚིག་ཙམ་གྱིས་སྐྱབས་འགྲོའི་ཆོས་སྐོར་ལ་འབད་པས་ཀྱང། མཐའ་བཟང་ཞིང་བདེ་སྐྱིད་མཐོང་ཆོས་ལ་འདྲེན་པར་བྱེད་པ་ཡིན། མི་རྟག་པ་དང། ངན་འགྲོའི་སྡུག་བསྔལ་བསྒོམ་པ། སྐྱབས་

[025A]༄༅། །འགྲོའི་རྒྱུ་དངོས་ཡིན། སྐྱབས་འགྲོ་ནི་དངོས་གཞི་དང། ལས་འབྲས་བསླབ་བྱར་བྱས་ནས། སྐྱེས་བུ་ཆུང་ངུའི་ཆོས་ཐམས་ཅད། དེ་ཁའི་སྐྱབས་འགྲོའི་ཁོངས་སུ་འདུ་བ་ཡིན། དེ་བཞིན་དུ་འབྲིང་དང་ཆེན་པོའི་ཆོས་ཐམས་ཅད་ཀྱང་རང་རང་གི་སྐྱབས་འགྲོའི་ཁོང་ན་འདུག་
ཅེས་འདི་རྣམས་བདག་གི་ཟུང་འཇུག་བླ་མ་རིན་པོ་ཆེ་རྣམ་གཉིས་ཀྱི་མན་ངག་བཀའ་སློབ་མ་དངོས་ཡིན། ཉི་མའི་སྙིང་པོའི་མདོ་ལས། སངས་རྒྱས་སྐྱབས་སུ་སེམས་ཅན་སུ་འགྲོ་བ། །བདུད་རྣམས་བྱེད་བས་བསད་པར་མི་ནུས་ཏེ། །ཚུལ་ཁྲིམས་འཆལ་ཞིང་བློ་མི་འཁྲུག་ཟིན་ཀྱང། །དེ་ནི་ངེས་
པར་སྐྱེ་བའི་ཕ་རོལ་འགྲོ་ཞེས་དང། སྟོན་པ་རིན་པོ་ཆེས་ད་ལྟ་བཟླས་ལུང་དམ། ལུས་ངག་གི་དགེ་བ་སྣ་རེ་ལ་ཡིད་མ་བྱེད་ཀྱང། བསྟན་པའི་སྒོར་ཞུགས་པ་ཐམས་ཅད་ཀྱི་བྱ་བའི་གཙོ་བོ་འདི་ཡིན་གསུངས། དགེ་བཤེས་གངས་པས། འདི་མེད་ན་ཐེག་པའི་ཡང་རྩེར་རེ་ཡང་ཆུད་ཐབས་
མེད། ཕྱི་ནང་གི་ཁྱད་པར་བཀའ་བཏགས་ཀྱི་ཕྱག་རྒྱ་ཡིན་ངེས་པ་འདི་ཡིན། ཞེས་གསུངས་འདུག་པས། ཉམས་སུ་ལོན་ངེས་པར་བྱ་ཞིང། སྐྱབས་ཡུལ་བླ་མཆོད་ཀྱི་ཚོགས་ཞིང་ནང་ལྟར་ལ། གཙོ་བོ་རྒྱལ་བ་སེང་གེའི་ང་རོའི་རྣམ་པར་བྱས་དེའི་ཐུགས་ཀར་ཐུབ་པའི་དབང་པོ། དེའི་ཐུགས་
ཀར་རྡོ་རྗེ་འཆང། དེའི་ཐུགས་ཀར་ཧཱུཾ་ཡིག་བསྒོམ་ནས་ཞིང་ཁམས་ཐམས་ཅད་སྐུ་ལ་སྣང་ཞིང་སྐུས་ཞིང་ཁམས་ཐམས་ཅད་ལ་ཁྱབ་པ་སྙན་བརྒྱུད་འདིའི་ཐུན་མོང་མ་ཡིན་པ་ཡིན། དེ་ནས་རང་གི་མཐའ་སྐོར་དུ་སེམས་ཅན་ཐམས་ཅད་བཀོད། སྐྱབས་ཡུལ་གྱིས་བྱིན་གྱིས་བརླབས་པའི་མཐུ་
ལས་རང་གཞན་ཐམས་ཅད་ཀྱིས་སྐྱེ་བ་དྲན་པས་འཇིགས་པ་སྐྱེ་བའི་ཚུལ་ཤེས་པས་ལས་འབྲས་ལ་ཡིད་ཆེས། སྐྱབས་ཡུལ་རྣམས་ཀྱི་སྐྱོབ་ནུས་ཀྱི་ཡོན་ཏན་མཐོང་བས་ལྷག་པར་དགའ་སྟེ། སྐྱབས་འགྲོ་ལྷན་ཅིག་ཏུ་བྱེད་པར་མོས་ནས་གོང་གི་ས་བཅད་དང་པོ་གསུམ་དང་མཐུན་པའི་
སྐྱབས་འགྲོ་བྱས། རྒྱུན་དུ་ས་བཅད་བཞི་པ་དང་མཐུན་པའི་བསླབ་བྱ་ལ་བརྩོན་ན། དགེ་བཞེས་གོང་མ་རྣམས་ཀྱི་གསུང་ལ། མདོར་ན་ལྷ་གཞན་མི་བསྟེན་པ་དང། ལས་གཞན་མི་བྱ་བ་གཉིས་ཡིན་གསུང་པ་ལྟར་ཡོང་བ་ཡིན་པས། སྐྱབས་འགྲོ་ནན་ཏན་བྱེད་ལུགས་དེ་ལྟར་མཛད་དགོས་

[026B] ཇོ་བོ་ཆེན་པོས་ཆོས་ཐེག་པ་ཆེན་པོའི་ཆོས་ཡིན་པས་མི་ཆོག་གང་ཟག་ཐེག་པ་ཆེན་པོར་ཚུད་དགོས་གསུངས་པ་ལྟར། རྗེ་བླ་མ་ཙོང་ཁ་པ་ཆེན་པོས་ཀྱང་གསུངས་ནས། ཐེག་ཆེན་པར་བྱེད་པ་ཡང་བྱང་ཆུབ་ཀྱི་སེམས་ཉིད་ལ་རག་ལས་པས་ན། སེམས་དེ་གོ་
བ་ཙམ་ལས་མེད་ན་ཐེག་ཆེན་པ་ཡང་དེ་དང་འདྲ་ལ། སེམས་མཚན་ཉིད་ཚང་བ་ཅིག་ཡོད་ན་ཐེག་ཆེན་པ་ཡང་རྣམ་དག་ཅིག་འོང་བས་འདི་ལ་འབད་པར་བྱའོ། །ཞེས་རྡོ་རྗེའི་ཐེག་པ་སོགས་སངས་རྒྱས་ལས་ཀྱང་དཀོན་པའི་ཆེ་བ་དང་ལྡན་ཡང་སེམས་འདིའི་བྱེད་པའི་རྣམ་གྲངས་
ཤིག་ཡིན་ལ། རྡོ་རྗེ་རིན་པོ་ཆེ་ནི་ཆག་ཀྱང་གསེར་གྱི་རྒྱན་ཁྱད་འཕགས་ཐམས་ཅད་ཟིལ་གྱིས་གནོན་ཅིང་རྡོ་རྗེ་རིན་པོ་ཆེའི་མིང་ཡང་མི་འདོར་ལ་དབུལ་ཕོངས་ཐམས་ཅད་ཀྱང་སེལ་བར་ནུས། དེ་བཞིན་དུ་སེམས་འདི་ནི་སྤྱོད་པ་ལ་སློབ་པའི་ནན་ཏན་དང་བྲལ་ཡང། ཉན་རང་གི་ཡོན་
ཏན་ཐམས་ཅད་ཟིལ་གྱིས་གནོན་ཅིང། བྱང་ཆུབ་སེམས་དཔའི་མིང་ཡང་མི་འདོར་ལ་འཁོར་བའི་དབུལ་བ་ཐམས་ཅད་ཀྱང་རྣམ་པར་བཟློག་པར་བྱམས་པའི་རྣམ་ཐར་གྱི་མདོ་ལས་གསུངས་པ་སོགས་ཀྱི་ཕན་ཡོན་དང། ཐེག་ཆེན་ཀུན་གྱི་ཐོག་མའི་འཇུག་སྒོ་ཁོ་ནར་གྱུར་ཞིང། བར་དང་
ཐ་མར་ཡང་གཙོ་བོར་གྱུར་པས་གཞུང་ཤིང་དུ་རྟོགས་ནས་ནུས་པ་ཅི་ཡོད་ཀྱིས་འདི་ལ་ནན་ཏན་བྱ་དགོས། འདི་ལ་ཐོག་མར་ཚངས་བྱིན་གྱིས་ཞུས་པར། ཇི་ལྟ་ཇི་ལྟར་འདུ་བྱེད་བརྫུན་པ་མཐོང། །དེ་ལྟ་དེ་ལྟར་སྙིང་རྗེ་ཅན་དུ་གྱུར། །མི་བདེ་ཉོན་མོངས་སྐྱེ་བོ་སྡུག་བསྔལ་ཏེ། །དེ་ངག་ཐར་
བར་བྱ་ཕྱིར་སྤྱད་པ་སྤྱོད། །ཅེས་གསུངས་པ་ལྟར། རང་ཉིད་ཐོག་མ་མེད་པ་ནས་འཁོར་བའི་མལ་དུ་གསོས་དུས་མེད་པའི་སྡུག་བསྔལ་གྱི་ཟུག་གཟེར་ཤུགས་དྲག་པ་སྣ་ཚོགས་པ་རྒྱུན་མི་ཆད་པར་མྱོང་དགོས་པ་འདི། ལས་དང་ཉོན་མོངས་པའི་རྣམ་གྲངས་མི་ཟད་པ་ལས་བྱུང་ཞིང་
དེ་དག་གི་རྩ་བ་བདག་ཏུ་འཛིན་པ་ཁོ་ནར་ཤེས་ནས་འདི་ལས་མ་གྲོལ་ན། སླར་ཡང་ལས་ཉོན་གྱིས་གཞན་དབང་དུ་གྱུར་པའི་འདུ་བྱེད་ཀྱི་ཕུང་པོ་མཐོ་དམན་སྣ་ཚོགས་པ་ཞིག་ལེན་དགོས་ན། དེ་ཐམས་ཅད་ནི་ཕྱི་མའི་སྡུག་བསྔལ་རྣམས་འདྲེན་པར་བྱེད། སྡུག་བསྔལ་གྲུབ་ཟིན་གྱི་རྟེན་དུ་གྱུར་

[027A]༄༅། །སྡུག་བསྔལ་གཞན་གཉིས་ཀྱི་གནས་ངན་ལེན་རྗེས་སུ་འབྲེལ། རང་ཉིད་གྲུབ་ཙམ་ནས་ཁྱབ་པ་འདུ་བྱེད་ཀྱི་སྡུག་བསྔལ་གྱི་རང་བཞིན་དུ་སྐྱེས་པ་སྟེ། སྲིད་པའི་སྡུག་བསྔལ་ཐམས་ཅད་ཀྱི་རྟེན་དང་འབྱུང་ཁུངས་སུ་གྱུར་པས་ན། དེ་དག་ལ་ཁྱད་མེད་དུ་ཡིད་སྨོན་སྐད་
ཅིག་ཀྱང་མི་སྐྱེ་བར་སྡུག་ཀུན་གྱིས་བཅིངས་པ་ལས་ཉིན་མཚན་ཀུན་ཏུ་རྣམ་པར་གྲོལ་འདོད་ཀྱི་བློ་བཅོས་མིན་སྐྱེས་པ་ན། རྟེན་ཇི་ལྟ་བུས་འཁོར་བ་བཟློག་པ་དལ་འབྱོར་སྤྱི་དང། ཁྱད་པར་རྣམ་གྲོལ་མཐའ་དག་ལ་མ་ཉེ་རིང་གང་གིས་སྒྲུབ་པའི་རྟེན་མཆོག་ཏུ་བསྔགས་པའི་རབ་
ཏུ་བྱུང་བའི་རྟེན་འདིར། ལམ་ཇི་འདྲ་བས་འཁོར་བ་བཟློག་པ་བསླབ་པ་གསུམ་དང། ཁྱད་པར་རང་གིས་གང་ཁས་བླངས་པ་དང་འབྲེལ་བའི་བཅས་མཚམས་རྣམས་ཤེས་ཤིང་གུས་ལ་རབ་ཏུ་བསྒྲིམས་ཏེ་ཉོན་མོངས་གང་ཆེ་བརྟགས་ཤིང་སྤོང་བའི་སྒོ་ནས་རྒྱལ་བའི་ནང་མཛོད་བཟུང་
སྟེ། སླར་ཡང་རང་གིས་འདུ་བྱེད་ཐམས་ཅད་སྡུག་བསྔལ་དུ་མཐོང་བ་ཇི་ལྟར་མ་མཐོང་པའི་སེམས་ཅན་ཀུན་ལ་ཉེ་རིང་མེད་པར་བལྟས་པ་ན། བཟོད་ཐབས་མེད་པའི་ཁུར་གྱིས་ནོན་པར་ཤེས་ནས་རང་གི་མར་གྱུར་པ་དང། དཀའ་བ་དྭང་དུ་བླངས་ནས་ནུས་པ་ཅི་ཡོད་ཀྱིས་ཕན་བཏགས་པ་མ་
ལུས་པ་དྲན་པར་བྱས་ནས། བདག་ལ་ད་ལམ་བདེ་བ་རྣམ་དང། སྒྲུབ་པའི་རང་དབང་ཅུང་ཟད་རྙེད་པའི་དུས་འདིར་དྲིན་གཟོ་ཁོ་ན་བྱ་བར་རིག་ནས། སྙིང་ལ་འབབ་པའི་ཡིད་འོང་གི་བྱམས་པས་དེ་དག་ཡལ་བར་མི་འདོར་བའི་གཅེས་པར་བཟུང་སྟེ་བདེ་བ་དང་ཕྲད་འདོད་སྡུག་བསྔལ་དང་བྲལ་འདོད་
ཀྱི་བྱམས་སྙིང་རྗེ་བཅས་རྒྱུན་བསྲིངས་པའི་མུས་ཤིག་ན་སེམས་ཅན་ཐམས་ཅད་ལ་ཧ་ཅང་འཕང་སེམས་ཞུགས་དྲག་པས། ད་ནི་འདི་དག་གི་ཁུར་ཐམས་ཅད་བདག་གིས་འཁྱེར་སྙམ་པའི་སྙིང་སྟོབས་ཀྱི་ལྷག་བསམ་སྐྱེས་ནས་སེམས་ཅན་མ་ལུས་པ་རེ་རེ་ནས་ཀྱི་དོན་ཡོངས་རྫོགས་
གཅིག་གིས་འགྲུབ་པའི་ནུས་ལྡན་དེ་སུ་ཞིག་སྙམ་དུ་བསམ་པ་ན། སངས་རྒྱས་ཉག་གཅིག་ཡིན་པར་ཤེས་ནས་སེམས་ཅན་སངས་རྒྱས་སུ་བྱས་པའི་གཞན་དོན་གྱི་ཕྱིར་དུ་རང་གི་རྫོགས་བྱང་ཐོབ་འདོད་བསྐྱེད་དེ། བདག་གི་འདོད་བྱ་དེ་ལྟ་བུ་ཡིན་པ་ལ། ད་ལྟ་གནས་སྐབས་འདི་ལྟ་བུར་གྱུར་བ་

[028B] ཞི་བ་ཕྱོགས་གཅིག་པའི་འཇིགས་པ་གཉིས་ཀས་ཡིད་གདུངས་ནས། དེ་ལས་སྐྱོབ་ནུས་ཀྱི་སྐུ་གསུང་ཐུགས་གསུམ་འཕྲིན་ལས་དང་བཅས་པའི་ཡོན་ཏན་མཐའ་དག་རྒྱས་པར་བསམས་ནས་ཐོབ་འདོད་དང་བཅས་ཏེ་སངས་རྒྱས་དང། ཆོས་
དང། ཕྱིར་མི་ལྡོག་པའི་བྱང་སེམས་འཕགས་པའི་དགེ་འདུན་རྣམས་ལ་སྐྱབས་སུ་མཆིའོ་ཞེས་ལན་གསུམ་བརྗོད་དེ། སྐྱབས་འགྲོ་ཁྱད་པར་ཅན་བྱས་ནས། གཞན་དོན་དུ་བདག་སངས་རྒྱས་སུ་འགྱུར་བར་བྱའོ་སྙམ་པའི་སྨོན་སེམས་ཀྱང་ཆོ་ག་བཞིན་བསྐྱེད་པར་བྱ་ཞིང། དེ་ལྟར་སེམས་
བརྟན་པར་གྱུར་ནས་བསླབ་བྱ་ལ་སློབ་ནུས་པ་ན། སློབ་དཔོན་འཇུག་སྡོམ་དང་ལྡན་པའི་དྲུང་ནས་སྨོན་སེམས་དེ་བྱང་ཆུབ་མ་ཐོབ་བར་དུ་མི་བཏང་ངོ་སྙམ་དུ་དམ་འཆའ་བའི་བསམ་པ་ཆོ་ག་ལ་བརྟེན་ནས་བསྐྱེད་པར་བྱ་སྟེ། འདི་ནི་ཆོ་གས་གཟུང་བ་དངོས་ཡིན་པས་བསླབ་བྱ་རྣམས་ལ་ཚུལ་
བཞིན་བསླབ་པར་བྱའོ། །རང་གི་གནས་ཁང་དུ་སྟོན་པའི་སྐུ་རབ་གནས་མ་འཇིག་པ་རེ་དང། མདོ་སྡུད་པ་ཡན་གྱི་ཤེར་ཕྱིན་གྱི་གླེགས་བམ་གྲངས་ཚང་བ་རེ་རྟེན་གྱི་གཙོ་བོར་མེད་ཐབས་མེད་པ་ཡིན། གོང་གི་སྐྱབས་འགྲོ་དང་སེམས་བསྐྱེད་རྒྱུ་ཚོགས་དང་བཅས་པར་བློ་སྦྱོང་ཚུལ་ཉུང་དུར་བྱས་
པ་འདི་རྣམས་རྒྱུན་དུ་ལམ་གྱི་རིམ་པར་ཉམས་བཞེས་ལྷིངས་ཆགས་པ་རྣམས་ཀྱིས་ཕྱག་ཆེན་གྱི་སྔོན་འགྲོར་སྐྱོང་བདེ་བའི་ཕྱིར་ཞུས་པ་ཡིན་གྱི་ལམ་གྱི་རིམ་པ་གསར་དུ་འཚོལ་བ་རྣམས་ཀྱིས་བློ་ཁུལ་ངེས་ཀྱི་གཞུང་རྒྱས་པ་རེ་ལ་བརྟེན་དགོས། སྦྱོར་བའི་སྐབས་འདིར་ལམ་གྱི་རིམ་པའི་ནང་ནས་
སྐྱབས་སེམས་བསག་སྦྱང་བླ་མའི་རྣལ་འབྱོར་གསུམ་ལ་སྒེར་འདོན་མཛད་པ་ནི་གནད་ཤིན་ཏུ་ཆེ་སྟེ། སྐྱབས་འགྲོ་ཐེག་པ་སྤྱིའི་གཙོ་བོ་དང། སེམས་བསྐྱེད་ཐེག་ཆེན་གྱི་གཙོ་བོ་ཡིན་པར་བསྟན་པ་ཙམ་མ་ཡིན་གྱི། ནན་ཏན་བྱ་བར་གསུངས་བས་ཐུན་གྱི་འགོར་འདི་གཉིས་སྒེར་གྱི་དམིགས་པ་
འབུད་ཙམ་རེ་བྱས་པས་མི་ཡོང། ལམ་གྱི་རིམ་པ་གྲངས་ཚང་བས་མྱོང་བ་བཏོན་ནས་ཐུན་གྱི་མཇུག་བར་དུ་འདི་གཉིས་ཀྱི་རྩི་མ་ཡལ་བར་དགོས་པས་མདོར་ན་སྤྱོད་པ་སྤྱི་བསླབ་བར་གྱི་ལམ་གྱི་རིམ་པ་མཐའ་དག་ཕྱག་ཆེན་འདིའི་སྔོན་འགྲོར་དོན་གྱིས་ཐོབ་པ་ཡིན། གཞུང་འདི་དང། རྗེ་བླ་མས་ལམ་གྱི་

[029A]༄༅། །གཙོ་བོ་རྣམ་པ་གསུམ་དུ་བསྡུས་པ་ལྟ་བུ་མ་གཏོགས། ཚིག་ཉུང་ངུས་དོན་ཐམས་ཅད་བསྟན། ལས་གཅིག་གིས་དོན་ཐམས་ཅད་འགྲུབ་ཟེར་བ་མང་པོ་ཡོང་སྟེ། དམིགས་བསལ་གྱི་དགོས་དབང་འགའ་རེ་མ་གཏོགས་ཐམས་ཅད་ཀྱིས་
ཡིད་གཏད་དུ་རུང་མི་རུང་ལེགས་པར་བརྟག་དགོས། སྐྱེས་བུ་གསུམ་གྱི་སྐྱབས་འགྲོ་མཚན་ཉིད་པ་རང་ལ་ཡང། ནང་གསེད་ཀྱི་ཙམ་ཁྱད་གཉིས་རེ་ཡོང་བ་ཡིན་ཏེ། སོ་སོའི་འཇིགས་པ་ཐུན་མོང་མ་ཡིན་པས་འཇིགས་ནས། དཀོན་མཆོག་གསུམ་ལ་སྐྱོབ་ནུས་སུ་མཐོང་
བའི་ཡིད་ཆེས་ཀྱིས་རྩེ་གཅིག་པའི་རེ་ལྟོས་འཆའ་བའི་སེམས་བྱུང་སྟེ། སྐྱེས་བུ་གསུམ་སོ་སོའི་སྐབས་སུ་སྔོན་ལ་སྐྱེ། དེ་ནི་སོ་སོའི་སྐྱབས་འགྲོ་མཚན་ཉིད་པ་དང། ཙམ་པོ་བ་ཡིན། དེ་ལས་བློ་སྣ་འཕར་ནས་ཁྱད་པར་ཅན་དུ་འགྱུར་བ་ལ། གཞན་རྒྱུད་ཀྱི་སྐྱབས་ལ་རེ་བ་ཙམ་
གྱིས་སྐྱོབ་ནུས་ཀྱི་རྩལ་མི་རྫོགས་པར་མཐོང་བས། དཀོན་མཆོག་གཞན་གཉིས་ལ་བརྟེན་ནས་སོ་སོའི་སྐབས་ཀྱི་ཆོས་དངོས་དེ་རང་རྒྱུད་ལ་སྒྲུབ་ཅིང་དེ་ལས་མི་ལྡོག་པར་དམ་བཅའ་བའི་ཚུལ་གྱིས་རེ་བའི་སེམས་བྱུང་སྟེ། སྐྱབས་འགྲོ་ཁྱད་པར་ཅན་ཡིན། དེ་ལ་དགོངས་ནས་
རྗེ་བླ་མས་ཀྱང་འབྲས་བུའི་དུས་སུ་ངན་འགྲོ་ལས་སྐྱོབ་པ་ལ་རྒྱུའི་དུས་ན་ཡིད་མི་དགེ་བ་ལ་འཇུག་པ་འཆོས་དགོས་པ་ཞེས་གསུངས་ཞིང། ཆོས་དཀོན་མཆོག་སྐྱབས་དངོས་སུ་འཇོག་པའང་དེ་ཡིན། དཔེར་ན་སྲིད་ཞི་གཉིས་ཀས་འཇིགས་ནས་ཐེག་ཆེན་ཐུན་མོང་མ་ཡིན་
པའི་སྐྱབས་ཡུལ་གསུམ་ལ་རེ་བའི་སྐྱབས་འགྲོ་དེ། སྐྱེས་བུ་ཆུང་འབྲིང་དང་ཐུན་མོང་མ་ཡིན་པའི་ཐེག་ཆེན་གྱི་སྐྱབས་འགྲོ་ཡིན་ཀྱང། ཐེག་ཆེན་གྱི་སྐྱབས་འགྲོ་ཁྱད་པར་ཅན་མ་ཡིན། འདིའི་དུས་སུ་ཡང་རྫོགས་བྱང་ཐོབ་འདོད་ཅམ་ཡོད་ཀྱང་དེས་མི་ཆོག་པར། མི་ལྡོག་པ་
ཡི་སེམས་དག་གིས། ཞེས་གསུངས་པ་ལྟར། རྫོགས་བྱང་ཐོབ་བྱར་ཐག་བཅད་དེ་དུས་ཐམས་ཅད་དུ་དེ་ལས་མི་ལྡོག་པར་དམ་འཆའ་བ་ན་ཁྱད་པར་ཅན་དུ་འགྱུར། འདི་དང་སྨོན་སེམས་མི་གཏོང་བའི་བློ་དངོས་གནས་པ་གཉིས་རྒྱུད་ལ་མངོན་དུ་གྱུར་དུས་སྡ་རྟིང་མ་ངེས་ཀྱང། ཆོ་

[030B] །སོ་སོའི་སྐྱབས་འགྲོ་ཅམ་པོ་བ་ནི་རྒྱུ་སྐྱབས་གཙོ་ཆེ་བ་དང། ཁྱད་པར་ཅན་ནི་འབྲས་སྐྱབས་གཙོ་ཆེ་བ་ཡིན་ནམ་སྙམ། ཐེག་ཆེན་གྱི་སྐྱབས་འགྲོ་ཙམ་ཁྱད་གཉིས་ཀྱི་ལག་རྗེས་ཀྱང། དང་པོས་བྱང་ཆུབ་
སེམས་དཔའ་རྣམས་ཀྱིས་རང་དུས་སུ་ཡང་གཞན་ལ་བརྟེན་ནས་འགྲོ་བ་རྣམས་སྒྲོལ་བར་བྱེད། གཉིས་པས་སངས་རྒྱས་ནས་རང་སྟོབས་ཀྱིས་གཞན་སྒྲོལ་བར་བྱེད་པ་འབྱུང། འདི་ནི་གྲོགས་རྣམས་རང་རྐྱངས་པས་མགོ་འདོན་པ་དང། སྔོན་མ་ནི་གཞན་ལའང་
རོགས་བཅོལ་ནས་མགོ་འདོན་པ་ལྟ་བུའོ། །འདི་རྣམས་ནི་དེང་སང་བདག་ལྟ་བུའི་བློ་ཚོད་ཅན་སངས་རྒྱས་ཀྱི་མཚན་སྒྲོགས་པ་ཙམ་ལ་ཡང་དཀའ་འཚེར་བྱེད་པ་རྣམས་ལ་འཕྲལ་དུ་མི་མཁོ་ཡང་ཐོས་བསམ་སྒོམ་པ་སོགས་གང་གི་ཚེ་ཡང་སྐྱོན་ལྷག་མ་མ་ལུས་པར་སེལ་བའི་
རྗེ་བླ་མའི་ལུགས་སྲོལ་འཛིན་པའི་སྨོན་ལམ་འགྲུབ་ཕྱིར་ཞུས་པའོ། །དེ་ཡང་སྤང་བྱ་ཆེ་རིམ་ནས་སྤོང། གཉེན་པོ་ཆུང་རིམ་ནས་སྐྱེ་བ་གཞུང་ཆེན་མོ་རྣམས་ཀྱི་དགོངས་དོན་ཡིན་པས། དེ་ཉམས་སུ་ལེན་པའི་ཚུལ་ནི། སྤང་བྱ་སྤོང་སླ་བ་ཆེས་རགས་པ་རྣམས་ལ་སྤོང་
སེམས་ཆུང་ངུ་སྐྱེས་ནས་སུན་འབྱིན་པ་སོགས་བྲི་མ་འཁྲུང་པའི་དཔེ་ལྟར་སྐྱོན་རགས་པ་ནས་སེལ་གང་ཐུབ་བྱ། དེའི་གཉེན་པོ་ཆུང་ངུ་ལས་མེད་ཀྱང་མ་མཛངས་མས་བུ་ཆུང་གསོ་བ་ལྟར་དེ་ཡལ་བར་མ་དོར་བར་བསྐྱངས་པས་སྤངས་རྟོགས་ཀྱི་ཡོན་ཏན་གང་ཡོད་མ་ཉམས་
གོང་འཕེལ་དུ་སོང་ནས་ཆ་ཤས་རྫོགས་པའི་ཉ་གང་བར་འགྱུར་གྱི་ཡོན་ཏན་ལྷུན་རྫོགས་དེ་གློ་བུར་དུ་འབྱུང་བ་མིན། ད་ལྟ་སངས་རྒྱས་ཀྱི་ཡོན་ཏན་ཕར་ཞོག་བྱང་སེམས་ས་ཐབ་པ་ཞིག་གི་ཡོན་ཏན་བརྗོད་ཀྱང་དེ་འདྲ་ཡོད་པ་རང་ཨེ་བདེན་ན་སྙམ་པ་དང། བདེན་ཀྱང་བདག་
ལྟ་བུས་ཐོབ་ཐབས་མི་འདུག་ཟེར་ནས་དད་པ་ཙམ་ཡང་མི་སྐྱེ་བ་ཐམས་ཅད་མན་ངག་འདི་འདྲ་མེད་པས་ལན་པ་རེད། སྔོན་ཁམ་ཆུང་ཟེར་བ་མི་བྱེད་རྒྱུ་མང་བའི་ཚད་དུ་འཁྱོལ་བ་ཞིག་ཡོད་འདུག་དེས་དགེ་བཤེས་སྟོད་ལུང་པའི་མདུན་དུ་ཕྱིན་པས། དགེ་བཤེས་ཀྱིས་སྙིང་ར་་༄༅། །སྙིང་རྗེ་གསུངས་པས། ཁོ་ཁྲོས་ནས་དེ་ཅི་ལགས་ཟེར། ཁྱོད་ཡོད་ཚད་བྱེད་མཁན་གྱིས་ཆོས་མི་བྱེད་པ་གསུངས་བས། ཁོ་དད་ནས་དེ་བདེན་གང་གིས་ལན་ལགས་ཞུས་པས། ཆོས་ཀྱི་ཚུལ་ལ་ཡིད་མ་ཆེས་པ་དང། བསོད་ནམས་ཆུང་བས་
ལན་གསུངས་པས། འོ་ན་ཆོས་ཞུ་བྱས་པས། ལས་འབྲས་བསྟན་ནས་མཇུག་ཏུ་ཁམ་ཆུང་སྟོན་པ་ཟེར་བ་མིང་ཡང་འགྱུར་ནས་ཤིན་ཏུ་ལེགས་པ་ཞིག་བྱུང་འདུག་དེ་འདྲ་གསུང་མཁྱེན་པ་དང། ཞུ་ཤེས་པ་ཤེས་རབ་མ་ལོག་པ་ཡོད་པའི་རྟགས་རེད། གནད་ལ་བཀར་བའི་ཞུ་
ལན་འདི་འདྲ་དགོས་པ་ཡིན། དེ་ལྟར་སེམས་བསྐྱེད་ནས་སེམས་ཅན་སུ་ལ་ཡང་ཕན་སེམས་མི་འདོར་བ་ཞིག་མ་མཐའ་མཛད་དགོས། པོ་ཏོ་བས། ལི་མོའི་བུ་ཞེས་བོས་ནས་བསོད་ནམས་ལ་མི་འཁང། དང་པོ་ནས་གཞན་སྡུག་བསྔལ་བ་མཐོང་དུས་བདེ་བ་ཡོང་མ་མྱོང་
གཞན་བདེ་བ་མཐོང་དུས་སྡུག་བསྔལ་ཡོང་མ་མྱོང་གསུངས། སྐྱེས་རབས་ལས་ཀྱང། བདེ་བའི་ཚེ་ན་རྟག་ཏུ་ཁྱོད་བཀུར་ནས། །ཉམ་ཉེས་ཆེ་ན་དོར་དུ་ག་ལ་རུང། །ཞེས་གསུངས་སོ། གཉིས་པ་བསག་སྦྱང་སྔོན་དུ་བྱ་བ་ནི། སེམས་ཀྱི་ཆོས་ཉིད་མཐོང་བ་ཡང། །ཚོགས་བསགས་
སྒྲིབ་སྦྱངས་ལ་ལྟོས་པས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་བཏང་ནས། །ཞེས་གསུངས། དེ་ཡང་ཀུན་གྱི་འདོད་བྱ་བདེ་བ་དང་ཕྲད་པ་སྡུག་བསྔལ་དང་བྲལ་བའི་ཐབས་ནི་དགེ་སྡིག་ལ་བླང་དོར་བྱེད་པ་མ་གཏོགས་གཞན་མེད་ལ། དེ་ནི་བསག་སྦྱང་
གི་ངོ་བོ་ཡང་ཡིན་ཞིང། དེ་ཡང་སྐྱེས་རབས་ལས། སྡུག་བསྔལ་གཞིར་གྱུར་གཏམ་ངན་རྗེས་འབྲེལ་བའི། །སྡིག་པའི་ལས་ལམ་དེ་ལ་རྒྱབ་ཕྱོགས་ལ། །དེ་བས་བསོད་ནམས་སྤྱོད་པ་དཔལ་ལྡན་པ། །བདེ་བ་རབ་བྱུང་བསྒྲུབ་ལ་བློ་བྱོས་ཤིག་ཅེས་གསུངས་པ་ལྟར། བླང་དོར་མ་འཕྱུགས་
པའི་བསག་སྦྱང་གནང་སྨིན་ཞིག་ཤིན་ཏུ་གལ་ཆེ། གང་གི་ཕྱིར་དུ་ན་རྩ་བར། །སེམས་ཀྱི་ཆོས་ཉིད་མཐོང་བ་ཡང། །ཞེས་གསུངས་ལ། རང་འགྲེལ་དུ་སྤྱིར་སེམས་ཀྱི་ཆོས་ཉིད་མངོན་སུམ་དུ་མཐོང་བ་ཚོགས་རྒྱ་ཆེན་པོ་གསོག་པ་དང་སྡིག་སྒྲིབ་སྦྱོང་བ་ལ་རག་ལས་པས་ཞེས་

[032B] འདིའི་སྐབས་ཀྱི་སེམས་ཀྱི་ཆོས་ཉིད་ནི་གནས་ལུགས་མཐར་ཐུག་རྐྱངས་པ་ལ་བྱེད་པ་མིན་གྱི། འོག་ཏུ་དེ་ལྟར་སེམས་ཀྱི་ཆོས་ཉིད་ནི་ཞེས་གསུངས་པའི་སྐབས་ལྟར། གཞན་ཕྱོགས་ཀྱིས་ཆོས་ཉིད་མཐར་ཐུག་ཏུ་འདོད་པའི་རང་ལུགས་སེམས་ཀྱི་ཀུན་རྫོབ་
པའི་ངོ་བོ་གསལ་རིག་མངོན་སུམ་པ་ལ་ཡང་བྱའོ་སྙམ་སྟེ་དཔྱད་པར་མཛོད། བསག་སྦྱང་གི་ནང་ནས་ཀྱང་ལས་དང་པོ་པ་ལ་སྒྲིབ་སྦྱོང་རང་སྐབས་སུ་བབས་པས་ན་ཡིག་བརྒྱ་འབུམ་ཙམ་ཉུང་མཐའ་དང། ལྟུང་བཤགས་བརྒྱ་ཕྱག་དང་འབྲེལ་བསོགས་ཀྱི་སྒོ་ནས་མདོར་ན་སྟོབས་
བཞི་ཚང་ངེས་ཀྱི་བཤགས་སྡོམ་བྱ་དགོས་ཏེ། ཀླུ་སྒྲུབ་ཀྱིས། དང་པོར་སྡིག་ལས་ལྡོག་པར་བྱ། །བར་དུ་དགེ་ལ་བརྩོན་པར་བྱ། །ཞེས་གསུངས། དེང་དུས་དགེ་ཕྱོགས་ལ་འབད་ཀྱང་གནད་དུ་གཏོང་བའི་མན་ངག་མེད་ན་བསག་སྦྱང་ཡང་སྡིག་པ་བསགས་ནས་དགེ་བ་སྦྱོང་བ་འདྲ་བ་འོང་
ཉེན་ཆེ། དེའི་མན་ངག་ནི་ལས་འབྲས་བསམས་ནས་ཡིད་ཆེས་བསྐྱེད་པ་ལས་གཞན་མེད། ད་ལྟ་ཅུང་དྲག་པ་རྣམས་ལ་སྒོམ་རྒྱུའི་ལྷ་གཟུགས་རེ་དང་འདོན་རྒྱུའི་གཟུངས་སྔགས་རེ་ཡོང་སྟེ། བསམ་རྒྱུའི་ཆོས་རེ་མེད་པས་ཕན་ཡོན་མངོན་མཐོ་བ་མི་འབྱུང། མ་བྱུང་ཙ་ན་རང་གིས་མ་བྱུང་བ་མི་ཤེས་
ཆོས་ལ་དམིགས་ནས་ལོག་ལྟ་སྐྱེ་ཉེན་ཡོད། དགེ་བཤེས་སྙུག་རུམ་པས། སྤྱན་སྔ་བ་ལ་སྒྲོལ་མའི་སྒྲུབ་ཐབས་ཞུས་པས། སྒྲུབ་ཐབས་མི་ཤེས་སྤོང་ཐབས་ཤེས་པར་གྱིས་གསུངས་པ་ལྟར་ཡིན། དེ་ཡང་ཏིང་ངེ་འཛིན་རྒྱལ་པོའི་མདོ་ལས། ལས་གང་སངས་རྒྱས་ཀྱིས་ནི་རྟག་སྨད་པ། །སྲང་དང་ཚང་ལ་
གཡོ་སྒྱུ་བྱེད་པར་ཞུགས། །དེ་འདྲའི་སྡིག་པ་ཉོན་མོངས་མང་བྱས་པས། །ལས་ངན་བྱེད་པ་དེ་དག་ངན་འགྲོར་འགྲོ་ཞེས་བཀའ་སྩལ་པ་ལྟར། ཐ་ན་བྲེ་སྲང་ལ་གཡོ་སྒྱུ་བྱེད་པ་སོགས་ཀྱི་སྡིག་སྦྱོང་ཐམས་ཅད་ནི། དམ་པ་རྣམས་ཀྱིས་སྨད་པས་ཁ་ན་མཐོ་བ་དང། རྣམ་པར་སྨིན་ན་སྡུག་བསྔལ་བས་སྡིག་
པ་དང། རྟག་ཏུ་མི་བདེ་བས་མི་དགེ་བར་འདུག་པས། འདི་རྣམས་བདག་ལ་མེད་ན་ལེགས་ཡོང་ན་ཅི་འདྲ་བར་འགྱུར་སྙམ་དུ་དཔྱད་པར་བྱ་སྟེ། དགེ་བཤེས་ཕུ་ཆུང་བས་མཚན་གུང་ལ་ཨ་ཙམ་ཞེས་གསུངས་པར། ཅི་ཡིན་ཞུས་པས། དུས་མཐའི་ཉན་ཐོས་རྣམས་བྱེ་མའི་སྒྲོ་བ་ཁ་ཕུབ་པ་ལྟར། ངན་

[033A]༄༅། །སོང་དུ་འགྲོ་བར་གསུངས་འདུག་ན། ང་ཡང་དེའི་གསེབ་ན་ཡོད་པས་གསུངས། དེ་ཡང་ལས་འབྲས་སྤྱིར་བསམ་ཚུལ་དངོས་དང། སོ་སོར་ཕྱེ་སྟེ་བསམ་ཚུལ་རྣམས་ལ་ཞིབ་ཏུ་བརྟགས་ནས་ངེས་པ་ཅི་འདྲོང་བྱས་ཏེ། བླང་དོར་གང་ཤེས་ཀྱི་
དེ་མ་ཐག་ཏུ་འཇུག་པའི་ལག་ལེན་གང་ཟབ་དང། བློ་དམན་པ་རྣམས་ཀྱིས་ཀྱང་ཐོག་མར་ལས་ལམ་ལྕི་པར་གསུངས་པ་རྣམས་དང། སྟོབས་ལྡན་གྱི་ལས་ཀྱི་སྒོ་བསྡུས་ཏེ་བསྟན་པ་རྣམས་ལ་གཙོར་འདོན་བྱ་ཞིང། བྱེ་བྲག་ཏུ་རྟེན་ཁྱད་པར་ཅན་སྒྲུབ་ཕྱིར་དུ། དེའི་ཡོན་ཏན་བྱེད་
ལས་རྒྱུ་དང་བཅས་པ་སོགས་མཐའ་དག་པར་བསམས་ནས་འཇུག་ལྡོག་བྱ་ཚུལ་སྤྱིར་བསྟན་པ་ལྟར་འབད་ཀྱང། གཞན་དབང་དུ་གྱུར་པས་གོས་ན་སྟོབས་བཞིས་སྦྱང་བར་གསུངས་སོ། །ཚུལ་འདི་ཤིན་ཏུ་ལྐོག་ཏུ་གྱུར་པས་ངེས་པ་ཆེས་རྙེད་དཀའ་བའི་ཕྱིར། ཐོག་མར་སློབ་དཔོན་
ཕྱོགས་ཀྱི་གླང་པོས། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ནས། །ཞེས་གསུངས་པ་དང། དེའི་དགོངས་འགྲེལ་དུ་དཔལ་ཆོས་ཀྱི་གྲགས་པས། རྒྱུ་སྤངས་ཡོན་ཏན་གསུམ་བདེ་གཤེགས། ཞེས་གསུངས་པས། མཛེས་པར་
གཤེགས་པ། སླར་མི་ལྡོག་པར་གཤེགས་པ། མ་ལུས་པར་གཤེགས་པའི་ཁྱད་ཆོས་གསུམ་ལྡན་གྱི་བདེ་བར་གཤེགས་པ་དེ། སྐྱོན་ཐམས་ཅད་ཀྱི་རྩ་བ་བདག་འཛིན་བག་ཆགས་དང་བཅས་པ། གནོད་བྱ་གནོད་བྱེད་ངོ་བོའི་ཕྱིར། །ཞེས་གསུངས་པ་ལྟར། བདག་མེད་
རྟོགས་པའི་ཤེས་རབ་ཀྱིས་སླར་མི་ལྡོག་པར་བྱས་པས་སྤངས་པ་ཁྱད་ཆོས་གསུམ་ལྡན་དུ་བསྒྲུབ། དེ་དང་དབུ་མ་བཞི་བརྒྱ་པ་ནས་གསུངས་པའི་སྙིང་རྗེ་མཐའ་མེད་དུ་འཕེལ་བའི་རིགས་པ་གཉིས་ཟུང་སྦྱར་ནས་ངེས་ཤེས་དྲངས་པས་སྟོན་པ་ཚད་མའི་སྐྱེས་བུར་བློ་ཐག་ཆོད་པ་ན་
འབྲས་མེད་ཕྱིར་ན་བརྫུན་མི་གསུངས། །ཞེས་པ་ལྟར་གྱི་ཆོས་བསྟན་པ་སོགས་གཟུགས་སྐུའི་མཛད་པ་མཐའ་དག་མི་བསླུ་བར་ཤེས་ནས། མདོ་སྡེ་ཀློག་པ་ཙམ་གྱིས་ཀྱང་ལས་འབྲས་ལ་ཡིད་ཆེས་རྣམ་དག་སྐྱེ་བ་ཡིན། འདི་མེད་ན་ཁམས་གསུམ་ཡུད་ཙམ་ལ་བསྐོར་ཐུབ་པའི་

[034B] རྗེ་བླ་མ་ཙོང་ཁ་པ་ཆེན་པོས་ཀྱང། འདི་ལ་བཅོས་མིན་གྱི་ངེས་པ་མ་རྙེད་ན། །ཆོས་གང་ལ་ཡང་རྒྱལ་བ་དགྱེས་པའི་ངེས་པ་མི་རྙེད་དོ་ཞེས་པ་དང། ཡང་དེས་ན་ལས་གཉིས་རྒྱུ་དང་འབྲས་བུར་བཅས་པ་ལ་ངེས་པ་བསྐྱེད་ཅིང་ཉིན་
མཚན་ཀུན་ཏུ་སྒོ་གསུམ་ལ་རྟོག་པ་ཅིག་གིས་ངན་འགྲོ་གཅོད་ཀྱི་ཐོག་མར་རྒྱུ་འབྲས་ཀྱི་རྣམ་དབྱེ་ལ་མི་མཁས་ཤིང་ཅུང་ཟད་ཤེས་ཀྱང་སྒོ་གསུམ་བག་ཡངས་སུ་འཇུག་པ་ནི་ངན་འགྲོའི་སྒོ་འབྱེད་པ་ཁོ་ན་སྟེ། ཞེས་མདོ་ལུང་དང་བཅས་པ་དྲངས་ནས་ཐག་རྦད་ཀྱིས་བཅད། ལྷག་པར་
སྟོང་ཉིད་རྟོགས་པ་ནི་རྟེན་འབྲེལ་རྟོགས་པའི་དོན་ཡིན་ན། སྟོང་ཉིད་རྟོགས་པར་ཁས་བླངས་ནས་ལས་འབྲས་ལ་མི་རྩི་བའི་དེང་སང་གི་གྲུབ་ཐོབ་རྣམས་ནི་རང་གིས་རང་ཉིད་ཤེས་བྱ་ལ་མི་སྲིད་པར་སྟོན་པ་ཡིན་ནོ། །ལས་འབྲས་ཁྱད་དུ་བསད་ན་མཁས་པས་མི་ཕན་ཏེ། པཎྜི་ཏ་
དྷརྨ་སེ་ནས་རང་རྩ་བ་ཉམས་པས། དེས་མི་སྟོ་བའི་བསྟན་བཅོས་བརྩམས་པས་མི་རང་བར་ནད་ཀྱིས་བཟུང། རྐན་ནས་ཤ་ནུ་མ་འདྲ་བ་སྐྱེས་ནས་ཟས་འབྲུ་རེ་ཡང་ཟར་མ་བཏུབ་པར་ཤིན་ཏུ་སྡུག་བསྔལ་བར་གྱུར། སྔོན་ནས་སྤྱན་རས་གཟིགས་དང་མཇལ་དུ་ཡོང་པའང་
ལས་ཀྱིས་བསྒྲིབས་ནས་མ་མཇལ། ནན་གྱིས་གསོལ་བ་བཏབ་པས་རྨི་ལམ་དུ་མཇལ་ནས་ནད་ཀྱང་མི་འཚོ་ཕྱི་མ་དམྱལ་བར་འགྲོ་གསུངས། རྒྱུན་དུ་བཙུན་པོར་རློམ་ཡང་མི་ཕན་ཏེ། རྒྱ་གར་གྱི་གནས་བརྟན་ཅིག་གིས། ཤིང་གི་མཆིལ་ལྷམ་གཙུག་ལག་ཁང་དུ་བྱོན་པ་
བཀག་པ་ཤེས་བཞིན་དུ་ཁྱད་དུ་བསད་ནས་གྱོན་པས། ཡི་དྭགས་རྐང་གྱོལ་ཅིག་ཏུ་སྐྱེས་ནས་སེམས་ཅན་ལ་གནོད་འཚེ་བྱེད་པ་དང། དགེ་ཚུལ་ཞིག་དང་གཏམ་བྱས་པ་བྱུང། ཐུན་མོང་གི་དངོས་གྲུབ་ཀྱིས་ཀྱང་མི་ཐུབ་སྟེ། སྔོན་ཕོད་མདོར་གཤིན་རྗེའི་གཤེད་ཞལ་གཟིགས་
པ་ཞིག་གིས་གནས་བརྟན་བྱས་ནས། དགེ་འདུན་གྱི་རྫས་ཕུབ་མ་ཞིབ་མ་གང་ལ་བདག་གིར་ལོངས་སྤྱད་པས། ཤི་ནས་གཤིན་རྗེའི་གཤེད་ཀྱི་གཟུགས་འདྲ་བའི་ཡི་དྭགས་སུ་སྐྱེས་ནས། རྒྱུན་དུ་དགེ་བསྙེན་བཟང་བ་ཞིག་གི་གཏོར་མ་ཟ་བ་ལས། ནུབ་ཅིག་གཏོར་མ་ཆག་

[035A]༄༅། །པས་དངོས་སུ་བྱུང། འཇིགས་ནས་སླར་སུ་ཡིན་བྱས་པས། སྔོན་གྱི་ལོ་རྒྱུས་བཤད་ཅིང། ཁྱོད་ཀྱི་གཏོར་མ་དེ་ཕན་ཆེ་བ་ལས། དོ་ནུབ་མེད་ནས་ཡོང་ཟེར་རོ། །གཞན་ཡང་བྱམས་པ་སེང་གེ་སྒྲས་ཞུས་པར། དམྱལ་བར་མདའ་
འཕངས་པ་བཞིན་སྐྱེ་བའི་ལས། །ཚུལ་ཁྲིམས་མེད་པར་དད་རྫས་ཟ་བ་དང། །ཉེས་ལྟུང་སྟོན་པའི་མདོ་ཤེས་བཞིན་དུ་ལྟུང་བ་འབྱིན་པ་དང། ལྟུང་བ་བྱུང་བ་ཞག་ཏུ་མི་འཆོས་པ་དང། གཞན་གྱི་ཕུན་ཚོགས་ལ་ཕྲག་དོག་བྱེད་པ་དང་བཞིར་གསུངས། དམྱལ་བར་མྱུར་དུ་
སྐྱེ་བའི་ལས། རྙེད་བཀུར་གྱིས་ང་རྒྱལ་བྱེད་པ་དང། མང་དུ་ཐོས་པས་ང་རྒྱལ་བ་དང། ཚུལ་ཁྲིམས་དང་སྦྱངས་པའི་ཡོན་ཏན་གྱིས་ང་རྒྱལ་བ་དང། མཛའ་བཤེས་དང་སློང་མོ་སྟེར་བའི་རྒྱུས་རློམ་ཞིང་ང་རྒྱལ་བ་བཅས་བཞིར་གསུངས་པ་སོགས་ཞིབ་པར་ཤེས་ནས། འདིའི་ཉེས་པ་
འདིའོ་སྙམ་པ་དང། དེ་མ་བྱུང་ཡང་འདི་ཉེས་དམིགས་སོ་སྙམ་པ་ཙམ་སྐྱེད་ནས་སྤོང་དགོས་ཀྱི། འདི་ལ་བཟུར་ཐབས་དང་བྱོལ་ཐབས་གཞན་མེད་དོ། །ཕྱུང་དང་འབྱུང་འགྱུར་གྱི་སྡུག་བསྔལ་ཐམས་ཅད་བཟླས་བསྒོམ་མ་བྱས་པས་ལན་པ་མེད། ཉེས་པ་ཆུང་ངུ་རེ་མ་མནན་པས་
ལན་པ་ཤ་སྟག་ཡིན། དེ་ནི་བྱེད་པ་དང་ཐུག་ན་མཆིལ་མ་མིད་ཤུལ་ཙམ་ལ་ཡང་འཁོར་སྒྱུར་སྒྲུབ་ཏུ་ཡོད་པས་ཚེགས་ཆུང་ལ་དོན་ཆེ་བ་ཡིན། སེར་སྐྱ་གང་གིས་ཀྱང་ཁས་བླངས་དང་འབྲེལ་ན་ལྟ་ཅི། མ་འབྲེལ་ན་ཡང་དམ་པ་རྣམས་ཀྱིས་མི་རུང་བར་ཞལ་གྱིས་བཞེས་པས་ན་
དེའི་རྗེས་སུ་འབྲངས་ནས་ཉེས་དམིགས་གཅིག་ལ། འདི་ནས་བརྩམས་ཏེ་འདིས་མ་གོས་བྱ་བ་གཅིག་སྟོན་རྒྱུ་བྱུང་ན་དུས་ཀྱི་མཐའ་མར་མི་གོ་ཆོད་པ་རང་ཡིན། དགེ་བཤེས་ཀ་མ་བས། ལས་འབྲས་ཞེ་ཐག་པ་ནས་བསམས་ན་མཆི་མ་སྦར་མོས་གསོག་ཤ་ལ་གྲི་ཡིས་
འདྲ། དེ་མེད་པ་མ་བསམས་པ་ཡིན་གསུངས། ཤ་བོ་པས། འཇིག་རྟེན་པའི་ཡང་དག་པའི་ལྟ་བ་སྐྱེས་ནས། རང་ཀོག་གིས་འགྲོ་དུས་ལྷ་འདྲེ་མི་གསུམ་དགྲར་ལངས་པ་བས། ཉེས་བྱས་གཅིག་དགྲར་ཤེས་ནས་ཡོང། འཛམ་གླིང་གི་ནོར་ཐམས་ཅད་ལས་ལྷ་ཕྱག་

[036B] དགེ་སྡིག་སྲོག་དང་བསྡོངས་པ་ཅིག་ཡོང་ན། ཚིག་མཐོ་དམན་ནམ། འདུག་ས་ལེགས་ཉེས་རེའམ། ཕོ་ཁ་གཟར་མཆུ་རེས་ཆོས་ག་ན་བཏོན་གསུངས། ད་དུས་གྲོགས་ངན་པ་མི་རུང་བ་ཆེ་ཆུང་མེད་པར་ཨའུ་ཙི་ཨའུ་ཙི་ཟེར་བ་དང་འགྲོགས་ཐེབས་མེད་
ད་ལྟ་སོ་ན་དུས་ཨའུ་ཙི་མིན་དང། སྡུག་བསྔལ་ཆེ་ཆུང་ལ་ཁྱད་ཇི་ཙམ་འདུག་མྱོང་བས་བལྟས་ན་ཤེས། སྟོན་པ་རིན་པོ་ཆེས་འུ་ཅག་ལ་སྤྱོད་ངན་ཅིག་ཡོད། སྒོག་པ་ཆེ་ཟོས་ཆུང་ཟོས་ཟེར་ནས་ཁྱད་མེད་བྱེད་དེ་ཡེ་མིན་གསུངས། དེ་ལྟར་བསམས་པས་རང་སྡིག་པོ་ཆེར་མཐོང་
ནས་མི་བཟོད་པ་ཞིག་བྱུང་ན། སྟོབས་བཞི་ཚང་ངེས་ཀྱིས་སྡིག་པ་ཐམས་ཅད་ཟླ་སྒྲིལ་ནས་བསྐྱུར་དུ་ཡོད་པ་ཡང། སངས་རྒྱས་རང་གི་བཀའ་ཚད་མ་ཡིན། དགེ་བཤེས་ཀ་མ་བས། ཐོག་མེད་ཀྱི་སྡིག་པ་ཐམས་ཅད་རྫོགས་པ་རེ་རེའི་རྒྱུད་ལ་ཡོད་ན་ཡང། སྟོབས་བཞི་དང་ལྡན་
བས་འདག་ནུས་པས། སྦྱོད་དུས་ཚེ་འདི་ཡིན་གསུངས། འདག་ཚུལ་ཡང་རྣམ་སྨིན་གཏན་མེད་དུ་དག་པ་ནས་ཆེ་བ་ཆུང་ངུར་བྱས་པ་སོགས་ཡོད་ཅིང། དེ་ཡང་ལྟུང་བ་རྣམས་སྡོམ་པ་སོ་སོའི་སྐབས་ཀྱི་ཕྱིར་འཆོས་ཀྱི་ཚུལ་ལྟར་བྱ་ལ། སྤྱི་ཁྱབ་ཀྱི་སྡིག་པ་རྣམས་སྟོབས་བཞིས་
སྦྱོང་བ་ལ། ཐོག་མར་དགེ་སྡིག་གང་ལ་ཡང། དགའ་སར་མི་དགའ། འགྱོད་སར་མི་འགྱོད་པའི་དུག་ཚལ་ཆུར་བསྐྱུར་བ་ལྟ་བུ་མ་ཡིན་པར་སྡིག་པའི་རྣམ་སྨིན་རྒྱུ་མཐུན་བདག་འབྲས་རྣམས་རང་ཐོག་ཏུ་སྤུངས་པ་ལྟར་མྱོང་དགོས་པར་མཐོང་ནས་ཤིན་ཏུ་འཇིགས་ཏེ་
སྡིག་པ་སྔར་བྱས་ལ་འགྱོད་པ་མང་ལ་ཤུགས་དྲག་པ་སྐྱེས་ནས་ད་ཕྱིན་ཆད་འདི་འདྲ་བྱེད་རི་ཤི་སྙམ་པ་ལྟ་བུའི་སྡོམ་སེམས་རང་སྟོབས་ཀྱིས་འདྲེན་ཐུབ་ངེས་བྱུང་ན་དེ་སུན་འབྱིན་པའི་སྟོབས་ཡིན། དེ་ནས་སྔར་གྱི་སྐྱབས་སེམས་བསྒོམ་པ་རྟེན་གྱི་སྟོབས་བསྐྱེད་ནས། གཉེན་
པོ་ཀུན་སྤྱོད་ཀྱི་སྟོབས་དྲུག་ལས་སློབ་གཉེར་བ་རྣམས་ཀྱིས་མདོ་སྡེ་འཛིན་ཀློག་བྱེད་པ་ལྟ་བུ་སོགས་འཕྲལ་དུ་རང་ལ་འབྲེལ་གང་ཆགས་ཀྱི་དགེ་རྩ་ཅི་རིག་པ་ལ་ནན་གྱིས་ཞུགས་ནས་སྦྱངས་ཏེ་སྔར་གྱི་སྡོམ་སེམས་མ་ཉམས་པས་ཉེས་པ་ལས་སླར་ལྡོག་པའི་སྟོབས་བསྐྱེད་དེ་རྒྱུན་དུ་

[037A]༄༅། །ཡང་དག་པར་སྡོམ་པར་བྱས་ན་སྟོབས་བཞི་ཚང་བ་ཡིན་ནོ། །ལག་ལེན་གཉེན་པོ་དངོས་ལ་སྐབས་འདིར་རྡོར་སེམས་བསྒོམ་བཟླས་ཀྱང་གཞན་ཞོར་ལ་བྱས་པས་མི་ཡོང། ལམ་འདིའི་སྒྲིབ་སྦྱོང་ལ་ཆེད་དམིགས་ཀྱིས་མཚམས་དམ་པར་བྱས་ཏེ། འདུག་སྟངས་
ཚུན་ཆད་རྒྱུད་ཀྱི་དགོངས་པ་དང་མཐུན་པར་སྟན་པའི་ཆོ་ག་ཁུངས་མ་ཡོངས་གྲགས་ལ་བརྟེན་ནས་ཡིག་བརྒྱ་འབུམ་ཐེར་དགྲོངས་མཛད་ན་གསང་སྔགས་ཀྱི་རྩ་ལྟུང་ཡང་འདག་པ་དང། ཉིན་རེ་བཞིན་ཉེར་གཅིག་ལས་མ་ཉུང་བ་བཟླས་ན་ལྟུང་བའི་འཕེལ་ཁ་ཆོད་པར་གསུངས་པས་
ངེས་པར་དེ་བཞིན་དུ་མཛད་དགོས། སྔགས་ཀྱི་ལྟུང་བའི་འཕེལ་ཁ་ཙམ་ཡིན་ནམ། ལྟུང་བ་ཐམས་ཅད་ཀྱི་ཡིན་བློ་ལྡན་དོན་གཉེར་ཅན་རྣམས་ཀྱིས་དཔྱད་པར་ཞུ། གཙོ་བོར་ཐུན་མཚམས་ཀྱི་ཉམས་ལེན་དུ་གསུངས་ཀྱང། བོད་སྟོན་སྔ་མ་རྣམས་ཀྱིས་ཐུན་གྱི་སྔོན་འགྲོར་
བཀོད་པར། རྗེ་ཐམས་ཅད་མཁྱེན་པས་མི་རིགས་པར་མ་མཛད་པས་གང་འོས་སུ་བྱ་ཞིང། ཡབ་ཀྱི་ཐུགས་ཀའི་ཟླ་གདན་གྱི་དབུས་སུ་ཧཱུཾ་ཡིག་དཀར་པོའི་མཐར་སྔགས་འཕྲེང་དཀར་པོས་བསྐོར་བ་ལས། ཡིག་བརྒྱ་བདུན་ཚན་གཅིག་གི་རིང་འོད་ཟེར་དཀར་པོའི་སྤྲོ་བསྡུ་དང་བདུད་
རྩི་དཀར་པོའི་འབེབས་སྦྱངས་བྱ། དེ་བཞིན་དུ་བདུན་ཚན་གཉིས་པ་དང། གསུམ་པ། བཞི་པ་བཅས་ལ། རིམ་བཞིན་འོད་དང་བདུད་རྩི་དམར་པོ། མཐིང་ཁ། དཀར་དམར་མཐིང་གསུམ་འདྲེས་མ་བཅས་རིམ་དང་ཅིག་ཅར་བྱུང་ནས། རང་གི་གནས་གསུམ་ལ་དེ་ལྟར་ཐིམ་པས་
སྒོ་གསུམ་སོ་སོ་བ་དང་སྤྱིའི་སྒྲིབ་པ་ཐུན་མོང་དང་ཐུན་མོང་མ་ཡིན་པ་སྦྱངས་པས། སོ་སོའི་སྦྱོང་བྱེད་ཀྱི་ལམ་ཐུན་མོང་མ་ཡིན་པ་རྣམས་མངོན་དུ་གྱུར། འབྲས་བུ་ཐུན་མོང་མ་ཡིན་པ་རྣམས་མྱུར་དུ་ཐོབ་པའི་ནུས་པ་ཁྱད་པར་ཅན་བཞག་པའི་མོས་པ་བྱས་ཏེ། ཡིག་བརྒྱ་
བདུན་ཚན་བཞི་རེ་འདོན་དགོས་པར་པཎ་ཆེན་གོང་མའི་བཀའ་ཡིན་འདུག་དམིགས་པ་གཞན་སྤྱི་འགྲོ་ལྟར་བྱ་ཞིང། ཕྱི་དྲོའི་ཐུན་མཐར་མགོན་པོའི་གྲིབ་སེལ་གྱི་མན་ངག་ཀྱང་མཛད་ན་ཤིན་ཏུ་ལེགས། དེ་ནས་ལྟུང་བཤགས་བརྒྱ་ཕྱག་དང་འབྲེལ་བར་བྱ་ཚུལ་ནི། བདག་གི་

[038B] སྐྱབས་ཡུལ་སྤྱི་དང་ཁྱད་པར་དུ་དེ་བཞིན་གཤེགས་པ་སོ་ལྔས་ཐུགས་བསྐྱེད་ལྷག་པར་མཛད་པ་དུས་སུ་སྨིན་པ་ལ་ཡིད་ཆེས་ཀྱི་དགའ་བ་དྲག་པོ་དང་བཅས་རང་གི་གནས་ཁང་ལ་བྱི་དོར་དང་ཆག་ཆག་བཏབ་སྟེ་
གཙང་ཞིང་དྲི་ཞིམ་པར་བྱས། དེ་ཡང་བྱི་དོར་གྱི་སྔོན་དུ་ཆག་ཆག་འདེབས་པ་ནི་རྡུལ་མི་ལང་བའི་ཆེད་དུ་ཡིན་པས་ཆག་ཆུ་གཙང་བ་ཙམ་གྱིས་ཡོང། བྱི་དོར་ཚར་ནས་ཆག་ཆག་འདེབས་པ་དྲི་ཞིམ་པའི་ཆེད་ཡིན་པས་དྲི་བཟང་གི་སྤོས་ཆུ་དགོས་པ་ཡིན། དེ་ནས་རང་གི་མདུན་
ཐད་ཀྱི་མཐོ་དམན་འཚམས་པའི་ནམ་མཁའི་གནས་སུ། བླ་མཆོད་ནང་ལྟར་གྱི་ཚོགས་ཞིང་སྐད་ཅིག་གིས་ཁྲ་ལམ་མེར་གསལ་བཏབ་སྟེ། གཙོ་བོའམ་རང་གི་རྩ་བའི་བླ་མ་གཉིས་གང་འོས་ཀྱི་ཐུགས་ཀ་ནས་འོད་ཟེར་སེར་པོ་དང་ཞིང་འཚེར་བ་ཞིག་མདུན་དུ་བྱུང། དེ་འོད་
ཟེར་རྔ་ཡབ་གྱེན་བསྟན་གྱི་རྣམ་པ་སོ་ལྔར་གྱེས་པའི་དབུས་ཀྱི་སྟེང་དུ། གླང་པོས་བཏེག་པའི་རིན་པོ་ཆེའི་ཁྲི་མུ་ཏིག་གི་དྲ་བ་དང་དྲ་ཕྱེད་ཀྱིས་བརྒྱན་པ་པད་ཟླ་དང་བཅས་པའི་སྟེང་དུ་གཙོ་བོ་སྟོན་པ་བླ་ན་མེད་པ་ཤཱཀྱའི་རྒྱལ་པོ་བཞུགས་ཤིང་གཡས་གཡོན་གཉིས་སུ་འོད་ཟེར་བདུན་
ཚན་རེ་དང། ཁྲི་མཚམས་ཀྱི་མདུན་དུ་འོད་ཟེར་བཅུ་སྟར་གཉིས་བཅས་ཁྱོན་བསྡོམས་སོ་བཞི་པད་ཟླ་དང་བཅས་པའི་སྟེང་དུ་དེ་བཞིན་གཤེགས་པ་ལྷག་མ་རྣམས་བཞུགས་པ། སྐུ་མདོག་དང་ཕྱག་མཚན་རྣམས་འདྲེན་མཆོག་བླ་མ་ཙོང་ཁ་པ་ཆེན་པོའི་དག་སྣང་མ་ལྟར་དེས་
པར་གསལ་འདེབས་དགོས། ཁྲི་གླང་བཏེག་མ་བྱེད་པ་གཉེན་པོ་སྟོབས་ཆེ་བའི་དགོས་པ་དང། མུ་ཏིག་གིས་གཙོ་བོར་བརྒྱན་པ། མུ་ཀྟི་ཀ་བྱ་བ་གྲོལ་བ་ལ་འཇུག་པས་སེམས་རྣམ་པར་གྲོལ་བའི་དགོས་པ་འགྲུབ་སླ་བའི་ཆེད་ཡིན་ཞེས། བདག་གི་སྐྱབས་གཅིག་ཁྲི་ཆེན་རྡོ་རྗེ་འཆང་
གི་བཀའ་ཡིན། ཚོགས་ཞིང་རྣམས་སྐུ་དངོས་མཇལ་བ་ལྟར་གྱི་གསལ་ངར་དང་ལྡན་པར་བྱ་དགོས། དལ་འབྱོར་བསྒོམ་པ་ལྟ་བུ་རྣམས་དམིགས་པ་ལ་འདྲིས་པས་ཆོག་འདི་དང་འཇོག་སྒོམ་གྱི་དམིགས་པ་གསལ་ཐེབས་པོ་དགོས་པས། སྦྱོར་བའི་ཆོས་དྲུག་སྐབས་ཚོགས་

[039A]༄༅། །ཞིང་གསལ་འདེབས་པ་ས་བཅད་གཅིག་ཏུ་བཞག་པ་ཡིན་འདུག་དྲི་མ་འཁྲུད་པའི་སྔོན་དུ་འདག་རྫས་ཀྱིས་དྲི་མ་སློང་བ་ལྟར། བདག་གིས་སྐྱེ་བ་གཞན་དུ་བྱས་བསགས་ཀྱི་སྡིག་པ་རྣམས་ལྟ་ཅི། ལུས་ཀྱི་ཕུད་ལྟ་བུའི་རྟེན་འདིར་ཡང་ལོ་བཅུ་ཕན་
ཆད། དེ་ནས་ཉི་ཤུའི་བར་དེ་ནས་སུམ་ཅུའི་བར་བག་མེད་ཀྱི་བསམ་སྤྱོད་སྦྱིའི་བྱུང་ཚུལ་དང། ཁྱད་པར་སྡོམ་པ་བླངས་པའི་རྟེན་འདིར། ལ་ལའི་ཚུལ་ཁྲིམས་སྡུག་བསྔལ་ཡིན། །གསུངས་པ་ལྟར། གང་ཁས་བླངས་པ་རྣམས་ཡང་དག་པར་མ་བསྲུངས་པས་ལྷག་པར་སྡུག་བསྔལ་
བའི་རྐྱེན་དུ་སོང་ནས། ཞིང་ཁྱད་པར་ཅན་འདི་ལྟ་བུ་ལ་བསམ་པ་དང། དངོས་པོ་འདིའི་སྒོ་ནས་ལས་ངན་ཤིན་ཏུ་སྟོབས་ཆེ་བ་འདི་དང་འདི་བྱས་སྙམ་དུ་དྲན་པས་གསལ་བཏབ་ཤེས་ན་རང་གིས་རང་ལ་སྡིག་པའི་གཟུགས་སུ་མཐོང་བའི་ཚོད་ཀྱི་ཞེ་ཁྲེལ་སྐྱེས་ནས། ད་ཕན་བྱུང་
ཟིན་པའི་འཛམ་བུ་གླིང་གི་མིའི་ཁྲོད་ན་སྡིག་ཅན་བདག་ལྟ་བུ་མ་བྱུང་འདུག་པས་ལས་ངན་དེ་དག་རྣམ་པར་སྨིན་ན་ནི། ངན་སོང་ཡང་གཞན་དང་མི་འདྲ་བ་ཞིག་མྱོང་དགོས་པ་འདུག་སྙམ་པ་ཡོང། ད་ནི་བསམས་ཤེས་པ་རང་ཡིན། ད་ལྟའི་གཏམ་སྲོལ་ལ་ངས་མི་མ་བསད་
རྟ་མ་སྒྱེལ་ཟེར་བ་ལྟ་བུའི་བློ་བདེ་བདེ་བྱེད་པ་དེ་འདྲས་མི་ཡོང། རང་གི་འཇིགས་པས་བསྐུལ་ནས་སྐྱབས་ཀྱི་ཡོན་ཏན་བསམས་ན། ཚོགས་ཞིང་ཡང་གསལ་སྣང་ཅན་དུ་མཐོང་ཡོང། དེ་ནས་མ་ལུས་སེམས་ཅན་མ་སོགས་ཀྱིས་སྤྱན་འདྲེན་ཁྲུས་གསོལ་ཡང་ཁྲུས་ཆས་དང་བཅས་
ཏེ་ངེས་པར་བྱ། གྲིབ་ཀྱིས་ནོན་པས་དམིགས་པ་མི་གསལ་བ་སོགས་ལ་ཤིན་ཏུ་ཕན་ཆེ་བ་ཡིན། ལྕོགས་ན་ཚོགས་ཞིང་རེ་རེའི་མདུན་དང། དེ་མིན་ཐུན་མོང་གི་མདུན་དུ་རང་གི་སྙིང་ཁ་ནས་ལྷ་མོ་མེ་ལོང་དང་ཁྲུས་བུམ་ཁྲུས་གཞོང་འཛིན་པ་གསུམ་དང། སྐུ་ཕྱིས་དང་ན་བཟའ་སོགས་
ཡོ་བྱད་ལྷག་མ་ཐོགས་པ་གཅིག་བཅས་སྤྲོས་ནས་ཚིག་དང་བསྟུན་པའི་དམིགས་པ་བྱ། དེ་ནས་ཕྱག་གི་འགྱུར་སྔགས་བཏོན་ནས་ཕྱག་འགོ་བཙུགས། ཐོག་མར་བླ་མ་ལ་ཚིགས་བཅད་གཅིག་དེ་ནས་དཀོན་མཆོག་གསུམ་ལ་ཚིགས་བཅད་གང་འཚམས་ཀྱིས་བསྟོད། ཕྱག་

[040B] ཇི་སྙེད་སུ་དག་མའི་སྒོ་ནས་ཡན་ལག་བདུན་པའི་དམིགས་པ་ཡང་ཕྱག་དང་སྦྲགས་ནས་གང་ཐུབ་བྱ་དགོས། དེ་ཡང་ཕྱག་ཕྱར་འོས་པ་ཐམས་ཅད་ལ་ཞེས་པའི་ཚིགས་བཅད་ལྟར། རང་དང་སེམས་ཅན་ཐམས་ཅད་ཀྱི་ལུས་ཞིང་རྡུལ་དང་མཉམ་པའི་
གྲངས་མེད་པར་མོས་པ་དང། ཚོགས་ཞིང་ཡང་རྡུལ་གཅིག་སྟེང་ན་ཞེས་སོགས་ལྟར་མོས་དགོས། བྱང་སེམས་མཐུ་ཆེན་རྣམས་ཀྱིས་དངོས་སུ་བྱར་ཡོད་པ་ཡིན། ངེད་རང་ཚོ་ཡང་ཚོགས་མྱུར་དུ་རྫོགས་པ་དང། སྒྲིབ་པ་མྱུར་དུ་ཟད་པའི་ཐབས་མཁས་ཀྱི་འཕྲུལ་ལ་ལྷག་པར་མོས་
ནས་བྱས་ན་མྱུར་དུ་དངོས་སུ་གྲུབ་ཅིང། འཕྲལ་དུ་མོས་ངོར་གྲུབ་པ་ཡིན། རྒྱལ་བ་ཀུན་ལ་ཕྱག་འཚལ་མཆོད་པར་བགྱི་ཞེས་པའི་མཚམས་སུ་ལྟུང་བཤགས་འདོན། དེ་ཡང་གོང་གི་རང་དང་རང་གི་སྡིག་པ་ལ་སུན་འབྱིན་པའི་སྟོབས་ཤུགས་མཉམས་པའི་མུ་ནས་ཐོག་མར་དགེ་འདུན་
ལ་སྐྱབས་སུ་མཆིའོ་ཞེས་པའི་བར་གྱིས་རྟེན་གྱི་སྟོབས་བསྟན་པས། ས་ལ་འགྱེལ་བ་ས་ལ་བརྟེན་ནས་ལངས་ཟེར་བ་ལྟར་སྡིག་ལྟུང་ཐམས་ཅད་རྒྱལ་བའི་བཀའ་དང་འགལ་བ་ཤ་སྟག་ཡིན་པས། དེ་ཡང་བཀའ་ལ་བརྟེན་ནས་སྡིག་ལྟུང་ལས་ལངས་སྙམ་དུ་སྐྱབས་སེམས་གསལ་
འདེབས་བྱ། དེ་ནས་དེ་བཞིན་གཤེགས་པ་སོ་སོས་རང་གི་མཚན་བརྗོད་པ་ཙམ་གྱིས་བསྐལ་པ་འདི་ཙམ་གྱི་སྡིག་པ་འདག་པར་ཞལ་གྱིས་བཞེས་པ་ལ་ཡིད་ཆེས་ཀྱི་དད་པ་དང་བཅས་ཏེ། གཉེན་པོ་ཀུན་སྤྱོད་ཀྱི་སྟོབས་དྲུག་གསུངས་པ་ལས། དགེ་སྡིག་གི་འཁོར་གསུམ་ཐམས་ཅད་
གདོད་མ་ནས་དག་པར་མོས་ནས་སྣང་བ་སྒྱུ་མར་འཆར་གང་ཐུབ་དང། མཚན་ལ་བརྟེན་ནས་ལྷག་མེད་དུ་དག་པར་བྱ་ཞིང། རང་གཞན་ཐམས་ཅད་ཀྱི་སྙིང་ཁར་སྡིག་པའི་ས་བོན་པཾ་ཡིག་ནག་པོ་གསལ་བཏབ། དེ་བཞིན་གཤེགས་པ་རྣམས་ཀྱི་སྐུའི་ཆ་ལས་བདུད་རྩིའི་རྒྱུན་དཔག་མེད་
བྱུང་རང་གཞན་གྱི་སྤྱི་བོ་ནས་ཞུགས་ཏེ་པཾ་ཡིག་ཐུར་དུ་དེད་པས་པཾ་ཡིག་ཁ་བྱེ་ནས་སྡིག་པ་རྭ་ཅན་གྱི་རྣམ་པར་འོག་སྒོ་ནས་ཕྱིར་འཐོན་པར་བསམས། སླན་ཆད་ཀྱང་སྡོམ་སེམས་ཞེ་ཐག་པ་ནས་བསྐྱེད་དེ། དགེ་རྩ་ཐམས་ཅད་ཐོག་མ་ནས་ཐེག་ཆེན་གྱི་དགེ་བའི་བཤེས་གཉེན་གྱིས་་༄༅། །མི་གཏོང་བ་དང། བར་དུ་དམ་ཆོས་ཚུལ་བཞིན་འཛིན་པ་དང། ཐམས་ཅད་ཀྱང་མྱུར་དུ་རྫོགས་བྱང་ཐོབ་པ་ཁོ་ནའི་རྒྱུར་བསྔོ་བར་བྱ། བྱང་སེམས་ཀྱི་བསླབ་བྱར་ཕུང་པོ་གསུམ་པ་ཞག་རེར་དུས་དྲུག་ཏུ་འདོན་པར་གསུངས་པས་དེ་ལྟར་བྱ་ཞིང། མ་མཐའ་དཀྱུས་གཅིག་
ལ་དྲུག་བཏོན་ནས། དེ་མཇུག་ཏུ་སྤྱི་བཤགས་དང། འདོད་ཆགས་ཞེ་སྡང་གཏི་མུག་དབང་གིས་ནི་ཞེས་པ་ནས། ཕྱིར་བསྔོའོ་ཞེས་པའི་བར་ཕྱག་དང་འབྲེལ་བར་བྱས་པའི་སྒོ་ནས་ཕྱག་འབུམ་འགྲོ་ངེས་ཐོག་རྒྱུན་དུའང་ལྟུང་བཤགས་བརྒྱ་ཕྱག་དང་འབྲེལ་བ་རེ་དང། ཡིག་བརྒྱ་ཉེར་
གཅིག་བཟླས་སྒོམ་དང་འབྲེལ་བ་མ་ཆག་པ་ངེས་པར་དགོས་ཤིང། ལྷག་པར་ཕྱག་འདི་རྗེ་བླ་མའི་ཆོས་བརྒྱུད་འདི་ལ་ཤིན་ཏུ་བཀའ་བབས་པས་བྱིན་རླབས་གཞན་ལས་མྱུར་བ་ཡིན། གཞན་ཡང་བསག་སྦྱང་སོགས་དགེ་སྦྱོར་གང་ཡང་ལམ་དུ་སོང་མ་སོང་གི་རྟགས་མཚན་
མ་ནོར་བ་ནི་རང་རྒྱུད་ཀྱི་ཉོན་མོངས་ཤས་ཆུང་དུ་སོང་མ་སོང་ཁོ་ན་ཡིན་པས། ཉོན་མོངས་ཀྱི་རྣམ་གྲངས་དང་སྐྱེ་ཚུལ་གཞུང་ཆེན་མོ་དང་མཐུན་པར་ཤེས་པར་བྱས་ལ། བདག་གི་གློ་འདི་དང་འདི་ལྟ་བུ། ཉོན་མོངས་འདི་དང་འདི་ཡིན་པར་འདུག་སྙམ་དུ་རང་རྒྱུད་དང་ངོ་སྤྲད་ནས་
གཏན་ལ་འབེབས་དགོས། དེ་ནས་གཉེན་པོ་བསྟེན་ཚུལ་གྱི་ཐོས་བསམ་སོགས་ཀྱང་དེ་ལྟར་བྱས་ན། གསུང་རབ་ཐམས་ཅད་རང་གཅིག་པུར་གསུངས་པ་ལྟར་གོ་ཡོང། དེའི་གནད་ཀྱིས་རང་རྒྱུད་ཀྱི་ཉོན་མོངས་སྤངས་ན་ཉོན་མོངས་ཐམས་ཅད་སྤངས་གོ་ཆོད་པ་ཡིན་དེ་ལྟར་ཤེས་
ནས་བརྟག་པས་ད་དུང་ཉོན་མོངས་སྐྱེ་སླ་བ་དང་བཟློག་དཀའ་བར་འདུག་ན་བླ་མ་དང་དབྱེར་མེད་ཀྱི་ཡི་དམ་གཤིན་རྗེའི་གཤེད་ཀྱི་བསྙེན་པ་ནན་ཏན་ཞིག་ལ་མྱུར་དུ་འབད་དགོས། ཡི་དམ་ཆོས་སྐྱོང་རྣམས་ཀྱི་ཞལ་གདངས་ས་དང། མཆེ་བ་གཙིགས་ས་ཐམས་ཅད་འདི་ཡིན་པས་
འདི་ལ་ཆེད་དམིགས་ཀྱིས་ཆོ་ག་བཏོན་ཙམ་དང། སྙིང་པོ་བཟླས་ཙམ་གྱིས་ཀྱང་ཐུགས་དགྱེས་ནས་དངོས་གྲུབ་དང་འཕྲིན་ལས་ངེས་པར་འབྱུང་བ་ཡིན། དེ་ལྟར་མ་བྱས་ན་ནང་གི་ཉོན་མོངས་ཆེར་རྒྱས་པ་ན། ཉོན་མོངས་ཀྱི་གདོན་གཟུགས་ཕྱི་རོལ་དུ་ཤར་བ་སྣ་ཚོགས་པ་བྱུང་

[042B] གཞན་དོན་དུ་རང་རྒྱུད་ཀྱི་ཉོན་མོངས་བཅོམ་པའི་ཐབས་བཅོས་ཁོ་ན་ལ་གཙོ་བོར་འབད་ན་ཡིད་བཞིན་གྱི་ནོར་བུ་ལ་དགྲ་མང་བ་ལྟར་བར་ཆད་བརྩམས་པ་མང་ཡང། རྒྱལ་བ་སྲས་བཅས་ཐམས་ཅད་ཀྱིས་བསྲུང་བར་མཛད་པས་བར་ཆད་ཀྱིས་མི་ཚུགས་
ཏེ། དཔེར་ན་བུ་མང་པོ་ཡོད་པའི་མ་ན་ན། དེ་ལ་བུ་ཐམས་ཅད་ཀྱིས་རིམ་གྲོ་བྱས་པས་ཐར་བར་འགྱུར་བ་ལྟར་ཡིན་ཞེས། ཤེར་ཕྱིན་གྱི་བདུད་ལས་ཀྱི་མཇུག་ཏུ་གསུངས། གཞན་ཡང་རྗེ་བླ་མ་ཙོང་ཁ་པ་ཆེན་པོས། དཔེར་ན་ཞིང་ས་གཤིན་པ་ཞིག་ལ་ས་བོན་འདེབས་དུས་སུ་མ་བཏབ་
པར་ལྡུས་པ་འདྲ་ན་དེ་འཇོག་མི་ཕོད་པ་ལྟར། འདི་ཕྱིའི་བདེ་ལེགས་ཐམས་ཅད་འབྱུང་བའི་ཞིང་ས་དམ་པ་དུས་བཞི་ཐམས་ཅད་དུ་རྒྱུན་ཆད་མེད་པར་བདེ་ལེགས་ཀྱི་ས་བོན་བཏབ་པས་ཆོག་པ་འདི་ལ་ཡང་དད་པའི་གཤོལ་གྱིས་བསོད་ནམས་ཀྱི་ཞིང་རྨེད་པར་གྱུར་ཅིག་ཅེས་མདོ་
ལས་གསུངས་པ་ལྟར་བྱ་རྒྱུ་མ་བྱུང་ན་ཆེ་ས་ཤིན་ཏུ་ཕངས་པས། ཞིང་གི་མཆོག་ལ་ཐ་མལ་པའི་ཞིང་གི་མཐོང་ཙམ་ཡང་མེད་པ་འདི་འོ་སྐོལ་སྟངས་བཟང་བར་མི་འདུག་པས། དཀོན་མཆོག་མཆོད་པ་ལ་དུས་ཐམས་ཅད་དུ་བརྩོན་པར་བྱའོ། །དེ་ལྟར་བྱས་ན་ཞིང་དམ་པ་ལ་
དགེ་རྩ་བསྐྲུན་པའི་མཐུ་ལས་ལམ་གྱི་རིམ་པ་རྣམས་ལ་བློའི་མཐུ་ཇེ་རྒྱས་སུ་འགྲོ་བས་མཉན་ན་ཚིག་མི་ཟིན་བསམས་ན་དོན་མི་གོ་བསྒོམས་ན་རྒྱུད་ལ་མི་སྐྱེ་བའི་བློའི་མཐུ་ཤིན་ཏུ་ཆུང་བའི་དུས་སུ་ཞིང་གི་མཐུ་ལ་བརྟེན་པ་ནི་མན་ངག་ཡིན་ནོ། །མཆོད་པ་ཡང་དངོས་པོ་ལ་མ་
འཐོགས་རང་གི་དད་པ་ལ་འཐོགས་པ་ཡིན་གསུང་པ་ལྟར་དང་པ་ཡོད་ན་མཎྜལ་དང་ཆུ་དང་བློས་མ་བཟུང་བའི་མཆོད་པ་སོགས་ཀྱིས་མཆོད་པས་ཆོག་པས་ཟང་ཟིང་མེད་ཀྱང་དེ་ལྟར་བྱ་ཞེས་བཀའ་སྩལ་པ་འདི་སྙིང་ལ་བཅངས་དགོས། དེས་ན་ངེད་རང་ཚོ་ཟང་ཟིང་ཡོད་པ་མ་ཤིའི་བར་
དུ་སྦས་ནས། ཡོན་ཆབ་དང་མཎྜལ་ཡག་པོ་འབུལ་རོགས་མཛོད། དེ་ནི་གཟུངས་བསྡུས་སུ། ཕྱུག་པོ་སྦྱིན་པ་མི་གཏོང་ན། །དེ་ནི་གཞན་གྱི་གཏེར་བསྲུང་ཡིན། །མཁས་པ་དམ་ཚིག་མི་བསྲུང་ན། །དེ་ནི་སྡོང་པོ་ཁོང་རུལ་ཡིན། །གསུངས་པ་ལྟར་རེད་དེ། དུས་དབང་གིས་དེ་འདྲ་

[043A]༄༅། །ཡང་གཙོ་ཆེ་བའི་གྲས་སུ་འཇོག་དགོས་པར་འདུག་བྱུང་ན་རྫས་ཀྱི་དངོས་པོ་རང་ལ་ཅི་ཡོད་ཀྱི་སུམ་ཅིག་འཚོ་བའི་མཐུན་རྐྱེན་དུ་བྱས། སུམ་གཉིས་བླ་མ་སོགས་ཞིང་ས་དམ་པ་ལ་དད་པས་དྲངས་པས་མཆོད་རྫས་སུ་འགྱུར་བར་མཛད་ན། ལོ་བརྒྱར་
ཡང་མི་འགྲུབ་སྙམ་པ་སྐད་ཅིག་ལ་འགྲུབ་པའི་འཕྲུལ་ཐབས་གཞན་དང་མི་འདྲ་བ་ཡིན། དེ་ཡང་ཆོས་རྗེ་རྒྱལ་སྲས་པས། བློ་རྒྱུན་ཆོས་སུ་སོང་ན་ཚོགས་བསགས་མཐར་ཐུག་ཡིན་གསུངས་པ་ལྟར། ཐོག་མར་བློ་རྒྱུན་དད་པར་འགྲོ་བའི་ཐབས་སྒོ་གང་ཟབ་མཛད་པར་ཞུ་
གསུམ་པ་གསོལ་འདེབས་ཡང་ཡང་བྱ་བ་ནི། དུས་གསུམ་སངས་རྒྱས་ཐམས་ཅད་དང། །དབྱེར་མེད་རྩ་བའི་བླ་མ་ལ། །སྙིང་ནས་གསོལ་འདེབས་ཡང་ཡང་བྱ། །ཞེས་གསུངས། དེ་ཡང་ཉམས་མགུར་ལས། དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་
འགྲིག་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བས། །བཀའ་བཞིན་བསྒྲུབ་པའི་མཆོད་པས་མཉེས་པར་བྱས། ཞེས་བདག་ལེགས་སུ་འདོད་པ་ཀུན་ལ་ཞལ་
ཆེམས་མཛད་པ་ལྟར། ད་ལྟ་འདི་ཕྱིའི་ལེགས་ཚོགས་ཇི་སྙེད་ཅིག་བསྒྲུབ་ཀྱང་མི་འགྲུབ་པ་ནི། དེའི་རྒྱུ་དང་གདགས་གཞིའི་རྟེན་འབྲེལ་ལེགས་པར་མ་འགྲིག་པ་ཁོ་ན་ལ་ཐུག་འགྲིག་རྒྱུའི་ལེགས་ཚོགས་ཀྱི་རྟེན་འབྲེལ་ལ། མྱུ་གུ་སྡོང་པོ་ཡལ་ག་ལོ་མ་མེ་ཏོག་ལྟ་བུ་མཐའ་
ཡས་པ་ཡོད་ཀྱང། དེ་ཐམས་ཅད་ཀྱི་འབྱུང་གནས་རྩ་བ་ལྟ་བུ་ནི། ལམ་སྟོན་བཤེས་གཉེན་དམ་པ་ཚུལ་བཞིན་བསྟེན་པ་ཁོ་ན་ཡིན་པ་ལ། གཞན་གྱི་རྗེས་ཟློས་ཙམ་དང་ངོ་བསྟོད་དང་ཁ་རྒྱུན་འཛིན་པ་ཙམ་དུ་མ་སོང་བར་ངེས་པ་གཏིང་ནས་འདྲོངས་པའི་ལག་རྗེས་ལུས་སྲོག་ཀྱང་
བློས་བཏང་ནས་བཤེས་གཉེན་མི་གཏོང་བའི་བསམ་པས་ལས་སུ་བྱ་བ་བཀའ་བཞིན་བསྒྲུབ་པ་ཁོ་ནའི་མཆོད་པས་མཉེས་པར་བྱས་ན། དེ་ཇི་ཙམ་ཡོད་པའི་ཚོད་ཙམ་གྱིས་འདི་ཕྱིའི་ལེགས་ཚོགས་ཀྱི་རྩ་བ་ཚུགས་པས་ཅི་བྱས་ལམ་དུ་འགྱུར་གྱི། གཞན་དུ་ཇི་ཙམ་འབད་ཀྱང་

[044B] སྒྲུབ་ན་འགྲུབ་པའི་དུས་ཀྱི་ཚེ་ཐུང་འདི་ལ་ཐོག་མ་ནས་རང་གི་འདོད་པའི་རྗེས་སུ་འབྲང་པའི་རྣམ་གྲངས་མང་པོ་མི་གསོག་པར། བླ་མ་སྒྲུབ་པའི་མཆོད་པ་ཁོ་ན་ལ་དགྱེས་ཤིང། དེ་ལ་བཀྲི་བའི་
ཐབས་ལ་མཁས་པ། ཐུགས་རྗེའི་བྱིན་རླབས་ཆེ་བ་ཞིག་བཙལ་ནས་རྙེད་ན་ནི། དེང་ནས་བརྩམས་ཏེ་ཚེ་རབས་ཀུན་ཏུ་བདག་ཁྱོད་ཞབས་པདྨོ་གུས་པས་མཆོད་པ་དང། །ཁྱོད་གསུང་ཉན་ཅིང་སྒོ་གསུམ་བྱ་བ་ཀུན། །ཁྱོད་མཉེས་འབའ་ཞིག་སྒྲུབ་པར་བྱིན་གྱིས་རློབས། །ཅེས་པ་ལྟར་ནུས་
པ་ཅི་ཡོད་ཀྱིས་འབད་འབུང་བཏོན་ནས་དུས་འདའ་ཐུབ་ན་དེས་འགྲིག་པ་ལགས་སོ། །འདི་ཡན་གྱིས་བཤེས་གཉེན་བསྟེན་པའི་ཕན་ཡོན་དང། མ་བསྟེན་པའི་ཉེས་དམིགས། བསྟེན་བྱ་དགེ་བཤེས་ཀྱི་མཚན་ཉིད་བཅས་མདོར་བསྡུས་བསྟན། དེ་ཡང་བླ་མའི་རྣལ་འབྱོར་ཡིན་
ཟེར་བ་མདུན་དུ་བླ་མ་བསྒོམ། དེ་ལས་བདུད་རྩི་འབེབས་སྦྱངས་བྱེད་པ་ཙམ་གྱིས་མི་ཆོག་པས། རང་སེམས་བླ་མའི་རྣལ་མ་ལ་འབྱོར་བའི་ཐབས་གཞན་ལས་ཟབ་པའི་མན་ངག་ཅིག་ངེས་པར་དགོས་པ་ཡིན། དེ་ནི་ལམ་གྱི་རིམ་པའི་བཤེས་གཉེན་བསྟེན་ཚུལ་གྱི་སྐབས་དང། རྒྱུད་
སྡེའི་དབང་དང་དམ་ཚིག་སྟོན་པའི་སྐབས་སོགས་ལས་གསལ་བར་བཤད་ཀྱི་དེ་དག་དང་མི་མཐུན་པའི་བླ་མ་སྒྲུབ་ཐབས་ལ་ཡིད་གཏད་པར་མི་བྱ། དེས་ན་སྐབས་འདིར་གོ་བདེ་བའི་ཕྱིར་དུ། ཐོག་མར་བླ་མའི་རྣལ་མ་ངོས་གཟུང་བ། དེ་དུས་གསུམ་སངས་རྒྱས་དང་དབྱེར་མེད་ཚུལ་
ཚུལ་དེས་སྙིང་ནས་གསོལ་བ་འདེབས་ཚུལ་དང་གསུམ། དང་པོ་ལ་ཀུན་རྫོབ་ཀྱི་རྣལ་མ་དང། དོན་དམ་གྱི་རྣལ་མ་གཉིས་ལས། དང་པོ་ནི། སྐྱོན་ཟད་ཅིང་ཡོན་ཏན་རྫོགས་པའི་འཕྲིན་ལས་སྟེར་བའི་བྱེད་པ་པོའི་གཙོ་བོ་དེ་ཡིན། གཉིས་པ་ནི་དེའི་ཆོས་ཉིད་ཡིན། གཉིས་པ་བླ་མ་
དང་སངས་རྒྱས་ཐམས་ཅད་དབྱེར་མེད་ཚུལ་ནི། སྤྱིར་ཕ་རོལ་ཏུ་ཕྱིན་པའི་ཐེག་པ་ལས་བླ་མ་སངས་རྒྱས་དང་འདྲ་བར་བཤད། རྡོ་རྗེ་ཐེག་པ་ལས་བླ་མ་སངས་རྒྱས་སུ་བཤད་པ་གཉིས་ལས། མཐར་ཐུག་གི་དགོངས་པ་ཕྱི་མ་ཡིན། དེས་ན་སྐྱོན་ཟད་ཅིང་ཡོན་ཏན་རྫོགས་པའི་

[045A]༄༅། །རིགས་ཀྱི་བདག་པོ་དེ་བླ་མ་ཡིན། སྐྱོན་ཟད་ཅིང་ཡོན་ཏན་རྫོགས་པའི་རང་བཞིན་དེ་བླ་མའི་རང་བཞིན་ཡིན། སངས་རྒྱས་ཡིན་ན་རང་བཞིན་དེ་ཡིན་པས་ཁྱབ་པས་ན། བླ་མ་དང་སངས་རྒྱས་གཉིས་ཕན་ཚུན་དབྱེར་མེད་ཡིན་ཀྱང། སྐབས་འདིར་དེ་
ཙམ་གྱིས་བླ་མ་ལ་མོས་གུས་ཀྱི་རྩལ་མི་རྫོགས་པས། བླ་མ་ནི་དབུས་བཞུགས་ཀྱི་གཙོ་བོ་དང། སངས་རྒྱས་གཞན་རྣམས་དེ་ལས་གྱེས་པའི་འཁོར་ལྟ་བུར་བལྟ་ཞིང། ཐམས་ཅད་ཀྱང་སྔར་གྱི་གཙོ་བོ་བླ་མའི་རང་བཞིན་དེ་ལས་མི་འདའ་བས་ན་དབྱེར་མེད་པའོ། །དེས་ན་སྟོང་
པའི་ངང་དུ་དབྱེར་མེད་པ་ཙམ་གྱིས་གོ་མི་ཆོད་དོ། །འདི་ཡན་གྱིས་རྩ་བ་དད་པ་སྦྱང་བ་དངོས་བསྟན་གསུམ་པ་ཚུལ་དེས་སྙིང་ནས་གསོལ་བ་འདེབས་ཚུལ་ནི། དབྱེར་མེད་ཀྱི་ཚུལ་དེས་དྲངས་པའི་མོས་གུས་སྙིང་ལ་ཞུགས་ནས་གསོལ་བ་འདེབས་པ་ཡིན། དེ་ནི་སངས་རྒྱས་རེ་རེ་ནས་
སངས་རྒྱས་པའི་དགོས་པའམ་མཛད་པ་ཆ་ཚང་བ་རེ་སེམས་ཅན་ཐམས་ཅད་ལ་སྟོན་དགོས། གདུལ་བྱ་ལ་སྐབས་སུ་གང་བབས་ཀྱི་སྒོ་ནས་རྒྱལ་བའི་མཛད་པ་ཐམས་ཅད་དངོས་སུ་ཉེ་བར་སྒྲུབ་པ་པོ་བླ་མ་ཁོ་ན་ཡིན་པས་ན། རང་གི་མཚན་ལྡན་གྱི་བླ་མ་དེས་སངས་རྒྱས་
ཐམས་ཅད་ལས་ཀྱང་དངོས་སུ་བཀའ་དྲིན་ཆེ་བ་འདི་དང་འདི་མཛད་ཅིང་མཛད་པར་འགྱུར་རོ་སྙམ་དུ་སྙིང་གི་ཁོང་ནས་དྲན་ཏེ། ཕྱིན་ཆད་བཀའ་ལས་མ་འདའ་བར་སྒྲུབ་པ་མྱུར་དུ་མཐར་ཕྱིན་པའི་གསོལ་འདེབས་དང་ལག་ལེན་རྒྱུན་དུ་བྱའོ། །འདི་ཡན་གྱིས་བཀའ་དྲིན་རྗེས་དྲན་
གྱི་མོས་གུས་བསྟན། འདི་རྣམས་ཤིན་ཏུ་རྟོགས་དཀའ་ཞིང་མ་རྟོགས་ན་ནི་གཞན་གང་གིས་ཀྱང་བདེ་ལེགས་སུ་མི་བྱེད་པའི་གནད་དུ་མཐོང་ནས་རང་དང་འདྲ་བ་མན་ལ་ཕན་འདོད་ཀྱི་བསམ་པས་གོ་བདེ་བར་ཞུས་པ་མ་གཏོགས། ཁྱོད་ཀྱི་ལུས་སེམས་ལྟ་བུ་དང། སེམས་
ཚིག་ཏུ་བརྗོད་པ་ལྟ་བུར་གྱིས་ཤིག་ཅེས་གསང་འདུས་རྩ་རྒྱུད་ལས་གསུངས་པ་སོགས་འདིའི་དཀའ་གནད་རྣམས་བླ་མེད་རྒྱུད་སྡེའི་ཡང་སྙིང་དུ་སོང་ཞིང་བདག་འདྲ་བ་མདོ་རྒྱུད་ཀྱི་དོན་ལ་འདྲིས་ཆུང་བ་བཅས། བཀའ་དང་འགལ་བ་མཆིས་ན་བཟོད་པར་མཛད་ལ་མ་ནོར་བ་

[046B] དེ་ལྟར་བླ་མ་སངས་རྒྱས་སུ་མ་བལྟས་པར་ཐ་མལ་གྱི་སྣང་བ་རང་སོར་འཇིག་པ་འདི་བློའི་ཕུགས་སུ་སངས་རྒྱས་ཐམས་ཅད་ལ་སྐུར་འདེབས་ཀྱི་གདོན་ཆེན་པོ་ཞུགས་པའི་རྟགས་ཡིན་ཏེ། དཔེར་ན་བདག་ཅག་གི་སྟོན་པ་ལྟ་བུས། རང་ཅག་ད་ལྟའི་འགྲོ་བ་
ལ་སྒོ་སྣ་ཚོགས་ནས་རྒྱུན་མི་འཆད་པར་དངོས་སུ་ཕན་འདོགས་པའི་ནུས་པ་མེད་པའམ། ཡོད་ཀྱང་ཕན་མི་འདོགས་པའམ། འདོགས་ཀྱང་ཕན་མ་ཐོགས་པ་གང་རུང་ཞིག་ཏུ་ཁས་མ་བླངས་ཀྱང་དོན་གྱིས་འཛིན་པ་ཡིན་འདུག་དེ་འདྲ་མིན་པར་སངས་རྒྱས་རྣམས་ཀྱིས་འགྲོ་
དོན་མཛད་ལུགས་མདོ་རྒྱུད་ནས་གསུངས་པ་ལྟར་འཛིན་ན། བླ་མ་སངས་རྒྱས་སུ་མཐོང་བ་ལས་འོས་མེད། འོ་ན་ཟེར་ནས། བླ་མས་ཆོས་ཤོད་པ་མ་གཏོགས་འཇིགས་པ་ལས་མི་སྐྱོབ་པ་འདུག་པ་སྙམ་ན། ཆོས་བཤད་པ་འཇིགས་པ་ལས་སྐྱོབ་བྱེད་དུ་མ་གོ་བས་ལན། ད་དུང་
འཇིགས་པ་ལས་བསྐྱབས་མ་ནུས་སོ་སྙམ་པ་འདུག་ན། དེ་ན་ལམ་རིམ་ལས་རང་སྐྱབ་པ་ལ་རྒྱུ་གཉིས་ལས་ཕྱིའི་རྒྱུ་མ་ཚང་བ་མེད་པ་སྟོན་པས་བསྒྲུབས་ཟིན་ཀྱང། ནང་གི་རྒྱུ་བློ་བཀལ་ནས་སྐྱབས་སུ་འཛིན་པ་མ་བྱུང་བས་སྡུག་བསྔལ་བ་ཡིན་པའི་ཕྱིར་རོ་ཞེས་དང། སྐབས་གསུམ་
པ་ལས། འོན་ཀྱང་ཁྱོད་ཀྱི་འཕྲིན་ལས་གདུལ་བྱ་ལ། །མ་བརྟགས་བཏང་སྙོམས་ཅུང་ཟད་མི་མངའ་བས། །སྐལ་ངན་བདག་གི་ཉེས་པ་ཁོ་ནར་ཟད། །ཅེས་གསུངས་པ་ལྟར་རང་གི་སྐྱོན་ཁོ་ན་ཡིན་ནོ། །འོན་ཀྱང་རང་ཅག་བློ་ཤིན་ཏུ་དམན་ཞིང་སྔོན་བསགས་བསོད་ནམས་ཀྱི་རྒྱབ་སྐྱོར་
ཞན་པས་གང་བྱུང་གི་སྒྲུབ་པ་བྱས་ཤིང་ཡོན་ཏན་དུ་མིང་བཏགས་པ་རེས་ཚིམ་ནས། ཡོད་ཚད་ལ་བླ་མར་བསྟེན་ན་ནི་ཤིན་ཏུ་ཐུག་ཉེས་པ་དང་ཕྲད་པས། རྟག་ཏུ་ཕུང་བར་འགྱུར་བས་ཟོན་ཆེན་པོ་མཛད་དགོས། སྤྱིར་རང་གིས་སྤངས་རྟོགས་ཀྱི་ཡོན་ཏན་མཐོ་དམན་ཇི་ཙམ་སྒྲུབ་
འདོད་པའི་ཚད་ཀྱིས་ཐུན་མོང་གི་སྣང་ངོར་བླ་མའི་མཚན་ཉིད་དང་བསྟེན་ཚུལ་མང་ཡང། ལམ་འདི་ལ་མེད་ཐབས་མེད་པ། སུས་ཀྱང་བརྟག་ཐུབ་པ། བསྟེན་ན་བྱིན་རླབས་མྱུར་ཞིང་བརྟན་པ། ཡོད་ན་གོ་ཆོད་པའི་མཚན་ཉིད་མ་མཐའ་ནི། སྐྱེས་བུ་གསུམ་གྱི་ཆོས་ལུགས་ལ་གོ་བ་ལེགས་

[047A]༄༅། །པར་ཆགས་ནས་དེ་ལ་བློ་ཕུགས་གཏོད་ངེས་པ་དང། སྐྱབས་སུ་སོང་ནས་ལས་འབྲས་ལ་འཛེམས་ཤིང་སྙིང་རྗེ་ཆེ་བ་གཉིས་ཚང་བ་ངེས་པར་དགོས། བསྟེན་ཚུལ་ཡང་ཡིད་ཆེས་རྣམ་དག་གིས་དགྱེས་པ་ཅི་སྒྲུབ་དང། མི་དགྱེས་པ་ཅི་སྤོང་གིས་བཏང་སྙོམས་
སུ་མི་ལུས་པར་བྱེད་པ་ཡིན། དེ་ལྟར་ཚུལ་བཞིན་འབད་པས། མཚན་ལྡན་གྱི་བླ་མ་དེའི་མཁྱེན་པའི་གཟིགས་དོར་ད་ལྟ་འདིའི་རང་ནུས་ལ་དཔག་པས་བསམ་སྦྱོར་གང་ས་ནས་འདི་ལས་ལྷག་པ་བྱ་ཐབས་མི་འདུག་སྙམ་དུ་ཐུགས་ཀྱི་དགྱེས་པ་ཁེངས་པ་ན། ཀུན་རྫོབ་ཀྱི་བླ་
མའི་རྣལ་མ་ལ་འབྱོར་པ་ཡིན། འདི་སྔོན་དུ་མ་སོང་བར་དོན་དམ་གྱི་རྣལ་འབྱོར་ཡོང་ཐབས་རང་མེད། དེ་ནས་བླ་མཆོད་བདེ་སྟོང་དབྱེར་མེད་མ་ནང་ལྟར་ལ་ཆིག་སྒྲིལ་གྱིས་འབད་ཅིང། རྒྱུན་པར་ཡང་ནས་ཡང་དུ་ཁྱེར་བདེ་བའི་ཕྱིར་རང་གི་སྤྱི་གཙུག་ཏུ་སེང་ཁྲི་པད་ཟླ་
ཉི་གདན་དང་བཅས་པའི་སྟེང་དུ་རྗེ་བཙུན་འཇམ་པའི་དབྱངས་དམར་སེར་ལི་ཁྲིའི་མདོག་ཅན། ཕྱག་གཡས་ཤེས་རབ་ཀྱི་རལ་གྲི་ནམ་མཁའ་ལ་འཕྱར་ཞིང་གཡོན་གྱི་ཐུགས་ཀར་ཤེར་ཕྱིན་གྱི་གླེགས་བམ་བསྣམས་པ། ཞལ་འཛུམ་གསུང་སྙན་སྒྲོག་པའི་ཉམས་དང་ལྡན་པ་
དེའི་དབུ་གཙུག་ཏུ་རིགས་ཀྱི་བདག་པོའི་ཚུལ་དུ། རྒྱལ་བ་རྡོ་རྗེ་འཆང་ཡུམ་དང་བཅས་པ། རྗེ་བཙུན་གྱི་ཐུགས་ཀར་ཡེ་ཤེས་སེམས་དཔའི་ཚུལ་དུ། ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཞལ་དཀྱིལ་དཀར་ལ་དམར་བའི་མདང་ཆགས་པ་དབུ་པཎ་གསོལ་བ། ཕྱག་
གཉིས་ཐུགས་ཀར་ཆོས་འཁོར་གྱི་ཕྱག་རྒྱ་ཅན། སྐུ་དཔུང་ཕན་ཚུན་དུ་གླེགས་རལ་དང་བཅས་པ་ཆ་ཚང་གསལ་བཏབ། དེ་མ་ཐག་རང་གི་རྩ་བའི་བླ་མ་དེ་དྲན་པར་བྱས་ཏེ། རྒྱལ་བ་སྲས་བཅས་ཐམས་ཅད་ཀྱིས་བདག་ཉིད་འདུལ་བ་ལ་བླ་མ་འདི་མཆོག་ཏུ་བསྔགས་
འདིས་ཀྱང་བདག་འདུལ་བའི་ཕྱིར་དུ་ད་ལྟ་འདི་དང་འདིའི་རྣམ་པར་བསྟན་པས་ཤིན་ཏུ་བཀའ་དྲིན་ཆེ་སྙམ་དུ་རྩ་བའི་བླ་མ་ལ་དད་གུས་ཚད་མེད་པ་དང། ལམ་གྱི་རིམ་པ་ལ་དོན་གཉེར་གྱི་འདུན་པ་ཤུགས་དྲག་པོས་ཡིད་ལེགས་པར་བསྐྱོད་ནས་ཐོག་མར་སྐྱབས་འགྲོ་

[048B] ལམ་ལ་དམིགས་པའི་སེམས་བསྐྱེད། ཡན་ལག་བདུན་པ་མཎྜལ་དང་བཅས་པ། ཐུན་མོང་དང་ཐུན་མོང་མ་ཡིན་པའི་གསོལ་འདེབས་དབང་བཞི་བྱིན་རླབས་ཀྱི་ཚུལ་དུ་ལེན་པའི་བར་རྣམས་ཚང་བར་བྱས། དེ་ནས། མཁྱེན་རབ་འཇམ་དབྱངས་རིགས་བདག་རྡོ་
རྗེ་འཆང། །ཐུགས་ཀར་ཡེ་ཤེས་སེམས་དཔའ་བློ་བཟང་གྲགས། །ཀུན་གྱི་ངོ་བོ་བླ་མ་རིན་པོ་ཆེ། །ཟུང་འཇུག་ཕྱག་རྒྱ་ཆེན་པོའི་བཀའ་དྲིན་སྩོལ། །ཞེས་པའི་གསོལ་འདེབས་བརྒྱ་ཚར་དང། །མཚན་སྔགས་ཀྱང་གང་མང་བཟླས་ནས་བདུད་རྩི་འབེབས་སྦྱངས་བྱ་ཞིང། དེ་ནས་ལྕོགས་
ན་ཡོན་ཏན་གཞི་གྱུར་མ་དང། དེ་མིན་རྒྱུད་བདག་འཛིན་འཁྲི་བ་ཆོད་པ་དང་ཞེས་པ་ནས། དོན་དབྱེར་མེད་གཅིག་ཏུ་བྱིན་གྱིས་བརློབས་ཅེས་པའི་བར་གྱིས་བྱིན་རླབས་ཞུས། ལམ་གྱི་རིམ་པ་སེམས་བསྐྱེད་ཀྱི་བར་ལ་མྱོང་བ་བཏོན་ནས་རྒྱལ་སྲས་ཀྱི་སྤྱོད་པ་སྤྱི་དང། ཁྱད་པར་ཞི་ལྷག་གཉིས་ལ་ནན་
ཏན་གྱིས་བསླབ་པར་བྱའོ་སྙམ་པའི་འཕེན་པ་དང། གོང་གི་ཚིགས་བཅད་དེ་ཁའི་སྒོ་ནས་གསོལ་འདེབས་བསྐྱར་མ་ཞིག་བྱས་པས། ཡོང་ཡོང་ཞེས་གསུང་བ་གཟུགས་སྐུའི་ཞལ་བཞེས་དང། ཅང་མི་གསུང་བའི་ཚུལ་གྱིས་ཐུགས་ལ་བབས་པ་ཆོས་སྐུའི་ཞལ་བཞེས་གཉིས་ལས། འདིར་ཆོས་
སྐུ་བསྒྲུབ་པའི་སྐབས་ཡིན་པས། ཕྱི་མ་ལྟར་ཞལ་གྱིས་བཞེས་པའི་མོས་པ་བྱས་ན། ཆོས་སྐུ་འགྱུར་བ་མེད་པ་མྱུར་དུ་འགྲུབ་པའི་དགོས་པ་ཡོད། དེ་ནས་བླ་མ་རྗེ་བཙུན་དགྱེས་བཞིན་དུ་རང་གི་སྤྱི་གཙུག་ནས་སྙིང་དབུས་སུ་སྤྱན་དྲངས། རང་སེམས་དང་དབྱེར་མེད་དུ་བལྟ་བ་ཞི་ལྷག་གི་
དམིགས་རྣམ་ཁུངས་ཐུབ་བཞིན་བསྐྱངས། རྒྱུན་དུ་རྣམ་པ་སྔར་བཞིན་བཞུགས་པའམ། རྩ་བའི་བླ་མའི་རྣམ་པ་ཅན་དུ་བྱས་ནས། འོད་གསལ་སྡུད་རིམ་ལ་སོགས་པའི་དགོས་པ་ཁྱད་པར་ཅན་གྱི་སྐབས་མ་གཏོགས་སྐུ་གསུང་ཐུགས་ཀྱི་བཀོད་པ་མི་བསྡུ་བར་རང་གི་ཡིད་ལ་རྟག་ཏུ་གནས་
པར་མོས་ནས། སྟོན་པ་སངས་རྒྱས། སྐྱོབ་པ་དམ་ཆོས། འདྲེན་པ་དགེ་འདུན། བྱིན་རླབས་ཞུ་སའི་བླ་མ། དངོས་གྲུབ་ཞུ་སའི་ཡི་དམ། འཕྲིན་ལས་བཅོལ་སའི་ཆོས་སྐྱོང་བཅས་ཡིན་པ་ལ་མ་ཡིན་པར་སྐུར་པ་འདེབས་པ་དང། མ་ཡིན་པ་ལ་ཡིན་པར་སྒྲོ་འདོགས་པའི་མཐའ་གཉིས་སེལ་ཏེ་ཀུན་འདུས་

[049A]༄༅། །ཀྱི་ངོ་བོར་ཡིད་ཆེས་པའི་དབུ་མའི་ལམ་བཟང་རྙེད་པའི་སྒོ་ནས། ལེགས་པའི་བཀའ་དྲིན་བསྒོམས། ཉེས་པའི་བཤགས་པ་བྱས། མ་ངེས་པའི་གསོལ་འདེབས་བྱ་ས་བཅས། ཐ་ན་བཟའ་བཏུང་གི་ཕུད་ཀྱི་མཆོད་པ་ཚུན་གྱིས་ཡན་པར་མ་ལུས་པར་བདེན་པ་གཉིས་ཀྱི་
བླ་མའི་རྣལ་འབྱོར་བསྐྱངས་ན་ཟུང་འཇུག་རྡོ་རྗེ་འཆང་དེ་ཡང་མི་རིང་བར་འཐོབ་ངེས་ལགས་སོ། །བླ་མ་རང་གི་སྙིང་ལ་གནས་པ་ལ། སྔོན་དུ་རང་བླ་མའི་ཐུགས་ལ་གནས་པ་དགོས་པས། སྡོམ་པ་དང་དམ་ཚིག་ཚུལ་བཞིན་བསྲུང་བ་སོགས་ཐོག་མར་ཀུན་རྫོབ་ཀྱི་བླ་མའི་བསྟེན་ཚུལ་ལ་
ཡུན་བསྲིངས་ནས་འགྲུས་པར་བྱས་ན། སློབ་དཔོན་སེང་གེ་བཟང་པོས། དགེ་བའི་བཤེས་གཉེན་ཡང་དག་པར་མགུ་བར་བྱས་པ་ལས་བྱུང་བའི་མན་ངག་ཅེས་གསུངས་པ་ལྟར། རྟེན་འབྲེལ་གྱི་ཆེ་བས་འདི་དག་གི་ཞལ་ཤེས་གནད་ཀྱི་གདམས་པ་རྣམས་ཀྱང་རང་ཐོག་ཏུ་སྤྱན་བྲངས་
པ་བཞིན་བྱོན་པ་ཡིན་གྱི། སྤྲུལ་པའི་གླེགས་བམ་ས་རྡོ་ཆུ་སོགས་ཀྱི་ནང་ནས་འཚོལ་བ་ནི། ཡོད་སའི་བདག་པོ་མ་ཤེས་པའི་རང་མཚང་སྟོན་པ་ཡིན་ནོ། །དེ་ཡང་ཀུན་རྫོབ་ཀྱི་བླ་མ་སངས་རྒྱས་སུ་མཐོང་བ་ལ་དངོས་སུ་གནོད་པ་ཆེ་བ་ནི། མཛད་པ་སངས་རྒྱས་ལྟར་རྣམ་པར་
དག་པ་མ་མཐོང་བས་ལན་ཀྱང། དེ་ནི་བཟང་ངན་ཐམས་ཅད་འཆར་ས་རང་སེམས་ཡིན་པས་རང་སེམས་དྲི་མས་ཤིན་ཏུ་སྦགས་པ་ལ་འཆར་རུང་གི་མཛད་པ་ཕན་དེས་རེ་སྟོན་པ་མ་གཏོགས་བླ་མ་མི་དགོས་སངས་རྒྱས་གཞན་སུ་ལ་ཡང་གནང་ཐེབས་མེད། དེ་འདྲ་མིན་པར་སངས་
རྒྱས་ཡིན་ཕྱིན་རང་ཅག་ཚོར་ཡང་རང་བབས་ཀྱིས་སངས་རྒྱས་སུ་འཆར་བ་ཞིག་རང་དགོས་ན། ད་ལྟ་སངས་རྒྱས་མེད་པར་འགྱུར་ཏེ། རང་ཅག་ལ་རང་གཞན་སུ་ཡང་སངས་རྒྱས་སུ་མི་འཆར་བའི་ཕྱིར། འདིའི་གནད་ཀྱིས་ལོངས་སྐུ་འཁོར་དག་པ་བྱང་སེམས་འཕགས་པ་ཤ་སྟག་དང་
མཆོག་གི་སྤྲུལ་སྐུ་ཚོགས་ལམ་ཆེན་པོ་ཡན་དང། དེ་མིན་ལ་སྤྲུལ་སྐུ་སྣ་ཚོགས་པ་སྟོན་པར་གསུངས་པ་ཡིན། འོ་ན་མ་དག་པར་འཆར་བ་གཞན་དང་མི་འདྲ་བ་ཅི་ཡོད་སྙམ་ན། བླ་མའི་མཛད་པ་ནི་གདུལ་བྱ་ལ་ཕུགས་ཕན་ངེས་སུ་གནས་པ་ཞིག་དགོས། དེས་ན་སངས་རྒྱས་

[050B] རྣམ་དཀར་དགེ་བ་དོན་གཅིག་ཅིང་བྱང་སེམས་ཀྱི་བསླབ་བྱར་འཕྲལ་དུ་བདེ་ཡང་ཕུགས་སུ་གནོད་ན་མི་འཇུག་པར་གསུངས། ངེད་རང་ཚོས་ད་ལྟ་མི་གཡོ་འཕྲུལ་ཅན་ཞིག་གིས་ལུས་ངག་གིས་མི་འཚམས་པ་ཅི་བྱས་ཀྱང་དེ་མི་ཤེས་ཁོ་མི་རྒོད་པོ་ཡིན་པས་
སེམས་ལ་བསམ་རྒྱུ་ཞིག་ཡོད་འགྲོ་ཟེར། བླ་མ་ལ་དེའི་ཚོད་ཀྱི་ཕྱི་ནང་གསང་གསུམ་ཡང་ཡོད་པར་མི་འཆར་བས་ཅི་རང་དྲག་དེས་ན་དབང་ཤེས་ལ་མི་རྟོན་ཡིད་ཤེས་ལ་རྟོན་གསུང་བ་ལྟར། དབང་ཤེས་ལ་སྣང་ཚོད་ལས་ཡིད་ཤེས་ཀྱིས་ལྷག་པར་བལྟ་ལུགས་རེ་ངེས་པར་དགོས་པས་
བླ་མའི་སྟེང་གི་དགག་བྱ་ཕྲ་མོ་ནས་མ་ལུས་པར་ཡང་དག་པའི་རིགས་པས་ལེགས་པར་ཁེགས་ཤིང་གདོད་མ་ནས་རང་བཞིན་གྱིས་མེད་པར་ཚད་མས་ནམ་རྟོགས་པ་ན། བླ་མའི་རྣལ་མ་ངོ་ཐོག་ལ་འབྱོར་པ་ཡིན། ཞི་གནས་སྔོན་ནས་མ་ཐོབ་ན། ཐོག་མར་དེ་ལ་དམིགས་པའི་
ཞི་གནས་ཐོབ། དེ་ནས་ལྷག་མཐོང་ཐོབ་པ་དང་ཟུང་དུ་འབྲེལ། དེ་ནས་མངོན་སུམ་དུ་མཐོང་བའི་རྣལ་འབྱོར་པ་འཁྲུལ་མེད་ཅིག་ཡོང་བ་ཡིན་ནོ། །ད་ལྟར་བླ་མའི་རྣལ་འབྱོར་དུ་གྲགས་པའི་བཤེས་གཉེན་ཚུལ་བཞིན་བསྟེན་པ་འདི་ཡོད་ན། སངས་རྒྱ་བ་ལ་གང་དགོས་པའི་ལམ་ལ་སོགས་
པའི་མཐུན་རྐྱེན་མཐའ་དག་རིམ་པ་དང་མཐུན་པར་ངེས་པར་འབྱུང། འདི་མེད་ན་ལམ་གཞན་གྱི་ཉམས་ཕྲན་བུ་ཤར་བ་འདྲ་ཡང་བརྟག་མི་ཐུབ་པར་རང་ཡལ་དུ་འགྲོ་ལམ་དང་མི་མཐུན་པའི་ཏིང་ངེ་འཛིན་འདྲ་འདྲ་སྐྱེས་ཀྱང་འཁོར་བ་ངན་སོང་ལས་མི་འདའ་བས་བདུད་ཀྱིས་ཟིན་པར་
གསུངས། བུས་ཕ་མའི་ཤུལ་ལ་དབང་ཕྱིར་ཕ་མ་བསྟེན་པ་ལྟར་གྱི་ཚེ་འདིའི་རྙེད་བཀུར་གྲགས་པ་སོགས་འགྲུབ་སླ་བའི་ཕན་ཡོན་ཙམ་ཞེ་ཕུགས་སུ་བཅུག་ནས་དག་བའི་བཤེས་ལ་སྡུག་ཁུར་གྱིས་བསྟེན་ན། ལམ་དང་མཐུན་པའི་བསྟེན་ཚུལ་ནི་མ་ཡིན་གྱི། འོན་ཀྱང་ཤིན་ཏུ་ལས་ངན་པོའི་
དུས་འདིར་དེ་ཙམ་ནས་ཀྱང་བསླབས་ནས་ཡར་བསྐྱེད་འདོན་དགོས། དེ་ལྟར་བྱས་ན་རང་གིས་གང་བསམས་ནས་བསྟེན་པའི་ཚོད་ཀྱི་འབྲས་བུའི་ཆ་མཐུན་རེ་ངེས་པར་ཚེ་འདིར་མཐོང་ཆོས་ལ་མྱོང་བས། འདི་ལ་བརྟེན་པའི་ལས་བཟང་ངན་གང་ཡིན་ཐམས་ཅད་ནི་ཤིན་ཏུ་མྱུར་ཞིང་མི་བཟད་པའི་སྟོབས་ཆེ་་༄༅། །བ་ཡིན་ཏེ། སངས་རྒྱས་ཕལ་པོ་ཆེར། སངས་རྒྱས་ཐམས་ཅད་ཀྱི་བསོད་ནམས་བླ་མའི་བ་སྤུ་གཅིག་ལ་མཐོང་བའི་ཕྱིར་ཞེས་དང། ཉེས་པ་བྱས་ནའང་བླ་མ་ལྔ་བཅུ་པ་ལས། དེ་འདྲའི་མགོན་ལ་བསམས་བྱས་ནས། །སློབ་མར་གྱུར་ནས་བརྙས་ན་ནི། །སངས་རྒྱས་ཐམས་
ཅད་བརྙས་པས་ན། །དེས་ནི་རྟག་ཏུ་སྡུག་བསྔལ་འཐོབ། །ཅེས་སོགས་གསུངས་པ་ལྟར་རོ། །ཉན་རང་བྱང་སེམས་སངས་རྒྱས་གང་དུ་མོས་གུས་ཇི་ལྟར་བྱས་པ་བཞིན་གྱིས་དེ་དང་དེའི་ཡོན་ཏན་མངོན་དུ་འགྱུར། ཇོ་བོ་ལ་སྟོན་པ་རང་མོས་གུས་ཆེ་བས་ཉན་གཙོ་གནས་རྙིང་དུ་བྱིན་གྱིས་བརླབས་ནས་ཡོན་
ཏན་ཁྱད་པར་ཅན་དང་ལྡན་པར་མཛད། བཀའ་གདམས་ཐམས་ཅད་གཞན་ལ་གབ་ནས་འབྲོམ་ལ་གནང། རྒྱུ་མཚན་ཞུས་པས། ཁྱོད་མིན་པ་སྣོད་མེད་གསུངས། དགོན་པ་པས་ཇོ་བོ་དང་མཇལ་ནས་མཚམས་རང་མཛད་ཀྱང། རྣལ་འབྱོར་པས་ཇོ་བོའི་ཞབས་ཏོག་ཁོ་ན་གུས་པས་བསྒྲུབ་
པས་སྤྲུལ་སྐུ་མཐོང་བ་སོགས་ཡོན་ཏན་སྔ་བར་ཐོབ་ཅེས། དགེ་བཤེས་ཀ་མ་བ་གསུངས། མོས་གུས་ཕྲ་བ་ནས་རྫོགས་ཤིང་བླ་མ་དངོས་ལ་དང་པ་འཕེལ་བ་བཅས། སྟོན་པས་ཇོ་བོ་ལ་འཁོར་བའི་ཁྱི་གང་འབར་དང་ལམ་འབར་བྱ་བ་ལ་ཇོ་བོ་གཤེགས་ནས་རྒྱ་རི་མ་ཆད་པར་སྟེར་བར་
མཛད། པོ་ཏོ་བས་སྟོན་པའི་དབོན་པོ་ཞིག་ལ་བཀུར་སྟི་མཛད་པ་ན། གཞན་གྱིས་དེ་ལ་སྡོམ་པ་མེད་ཞུས་པས། སྨད་འཚོང་མ་ཡིན་ཡང་ངའི་དགེ་བ་ལ་དེ་ཆེ་གསུང་པ་ལྟར་ངེས་པར་བྱེད་དགོས། མོས་གུས་དང་ཆོས་ཉན་པ་སོགས་དང་པོ་བས་ཇེ་ཆེ་ཇེ་འཕེལ་དུ་སོང་ནས་ངོམས་
མི་ཤེས་པར་བྱ་སྟེ། དེ་འདྲ་ཞིག་བྱས་ན་ཡོང་ཡང་ཡོང། བྱུང་ན་མོས་གུས་དོན་ལྡན་དུ་སོང་བ་སྟེ། རྟོགས་པ་མཐོར་སོང་ཞིང་ཆོས་ཕྲ་བར་སོང་བ་བཞིན་སྟོན་མཁན་ལ་མོས་པ་ཆེར་འགྲོ་བ་ཆོས་ཉིད་དོ། །དེ་ལྟར་ན། ཆོས་ཀྱི་རྩ་བ་གཅིག་པུ་འདི་ཐོག་མར་འཚོལ་བ། བར་དུ་བསྟེན་པ། ཐ་མ་
མཐར་ཕྱིན་པ་གང་ལ་ཡང་མཁས་པར་བྱས་ནས་བརྩོན་དགོས། ད་ལྟ་ཐོས་བྱས་ན་བསམས། བསམས་བྱས་ན་བསྒོམས། བསྒོམ་བྱས་ན་བྱོལ་ནས་འགྲོ་བ་དེ་འདྲས་མི་ཡོང། མ་ཞུས་པར་བཀའ་ཕེབས་པ་རྣམས་ལྟ་ཅི་རང་གི་བསམ་སྤྱོད་གལ་ཆེ་བ་རྣམས་ཀྱིས་སྣ་དྲངས། ཐམས་ཅད་མཚན་

[052B] དེ་བྱུང་ན་བར་ཆད་མེད་པར་རྟོགས་པ་མཐོ་ལ་སྤྱོད་པ་བཟང་བ་ཀུན་ལ་ཕན་ཐོགས་ཆེ་བ་ཞིག་འབྱུང་ངེས་ཡིན་ནོ། །ད་ནི་འབེམ་མ་མཐོང་བར་མདའ་འཕེན་པའི་
དཔེ་ལྟར། དགེ་ལྡན་བཀའ་སྲོལ་ངོས་མ་ཟིན་པར་འགོག་པའི་གཞན་ཕྱོགས་པ་རྣམས་ཐུགས་རྗེས་བསྐྱོད་པའི་ཐབས་མཁས་ཀྱིས་ཁ་དྲང་བར་བྱ་བའི་ཕྱིར་དང། རྒྱལ་བ་རྣམས་ཀྱི་རང་ལུགས་ཚང་ལ་མ་ནོར་བའི་ཞི་སྒོ་གཅིག་པུ་གསལ་བར་སྟོན་པའི་ཕྱིར། གཉིས་པ་དངོས་གཞི་ལ་
གཉིས། ཇི་ལྟར་དབྱེ་བའི་ཚུལ་དང། དབྱེ་བ་དངོས་བཤད་པའོ། །དང་པོ་ནི། དངོས་གཞི་ཕྱག་རྒྱ་ཆེན་པོ་ལ། བཞེད་ཚུལ་མང་དུ་འདུག་ན་ཡང། །མདོ་སྔགས་དབྱེ་བས་གཉིས་སུ་ཡོད། །ཅེས་གསུངས། དེ་ཡང་ཕྱག་རྒྱ་ཆེན་པོ་ལ་གནས་སྐབས་དགོས་དབང་གིས་ཕྱག་ཆེན་མིན་པ་ལ་ཕྱག་ཆེན་
གྱི་མིང་འདོགས་དང། ཕྱག་ཆེན་ཡིན་པ་ལ་གཞན་གྱི་མིང་འདོགས་ཀྱི་སྔོན་གྱི་དམ་པ་རྣམས་ལ་བཞེད་ཚུལ་མང་དུ་འདུག་ན་ཡང། །དོན་དུ་ཕྱག་ཆེན་ངོ་ཐོག་ཀླུ་སྒྲུབ་ལུགས་ཀྱི་སྟོང་པ་ཇི་བཞིན་གཟིགས་པའི་ཡེ་ཤེས་ལ་མདོ་སྔགས་ཀྱི་དབྱེ་བས་གཉིས་སུ་ཡོད་དོ། །གཉིས་པ་དབྱེ་བ་དངོས་
བཤད་པ་ལ་གཉིས། སྔགས་ལུགས་ཀྱི་ཕྱག་ཆེན་བཤད་པ་དང། མདོ་ལུགས་ཀྱི་ཕྱག་ཆེན་བཤད་པའོ། །དང་པོ་ནི། ཕྱི་མ་རྡོ་རྗེའི་ལུས་ཉིད་ལ། །གནང་དུ་བསྣུན་སོགས་ཐབས་མཁས་ལས། །བྱུང་བའི་བདེ་ཆེན་འོད་གསལ་ཏེ། །སཱ་ར་ཧ་དང་ཀླུ་སྒྲུབ་ཞབས། །ནཱ་རོ་མི་ཏྲིའི་ཕྱག་ཆེན་ཏེ། །གྲུབ་
སྙིང་སྐོར་ནས་བསྟན་པ་ཡི། །བླ་མེད་རྒྱུད་སྡེའི་ཡང་སྙིང་ཡིན། །ཞེས་གསུངས། སྐབས་འདིར་ཕྱི་མ་སྔགས་ལུགས་ཡི་གེ་ཉུང་བའི་ཕྱིར་ཐོག་མར་བཤད་ན། དེ་ནི་ལམ་གྱི་མཐར་ཐུག་རྒྱུད་སྡེའི་ཡང་སྙིང་ཡིན་པས་བློ་ལྡན་རྣམས་ཀྱིས་ཡལ་པར་མི་འདོར་བར་ཅི་ནས་འཚོལ་བར་རིགས་ལ་
དེ་ཡང་བྱང་ཆུབ་ཀྱི་སེམས་སྦྱང་བ། དབང་རྣམ་དག་ལེན་པ། དམ་སྡོམ་ཚུལ་བཞིན་བསྲུང་བ་གསུམ་སྔོན་འགྲོར་བྱས་པ་ལས་བྱུང་བའི་བསྐྱེད་རིམ་གྱི་རྣལ་འབྱོར་ལ་བརྟན་པ་ཐོབ་ནས། རྡོ་རྗེའི་ལུས་ལ་གནད་དུ་བསྣུན་པ་སོགས་གསང་སྔགས་བླ་མེད་ཀྱི་ཐུན་མོང་མ་ཡིན་པའི་ཕྱི་ནང་གི་

[053A]༄༅། །ཐབས་མཁས་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་དོན་སྤྱིའི་ཚུལ་དུ་རྟོགས་པ་ན་དཔེའི་འོད་གསལ་དང། མངོན་སུམ་དུ་རྟོགས་པ་ན་དོན་གྱི་འོད་གསལ་དུ་འཇོག་པས་
དཔེ་དོན་གྱི་འོད་གསལ་ད་གཉིས་ཕྱག་རྒྱ་ཆེན་པོའི་ལམ་གྱི་གཙོ་བོ་ཡིན་ཞིང། འཕགས་བོད་ཀྱི་གྲུབ་ཆེན་གོང་མ་རྣམས་ཀྱི་མཐར་ཐུག་གི་བཞེད་སྲོལ་གཅིག་པའི་ཕྱག་ཆེན་ཏེ། དེ་ནི་གྲུབ་པ་སྡེ་བདུན་དང། སྙིང་པོ་སྐོར་གསུམ་གྱིས་ལམ་གྱི་སྣོན་པ་འདེབས་ཚུལ་ཡ་མཚན་པའི་སྒོ་ནས་
གཙོ་བོར་བསྟན་པས་འདིར་དམིགས་ཀྱིས་བཀར་བ་ཡིན་གྱི། སྤྱིར་བླ་མེད་ཀྱི་རྒྱུད་སྡེའི་སྙིང་པོ་རྫོགས་རིམ་གྱི་གཞུང་ཐམས་ཅད་ཀྱི་ཡང་སྙིང་ཡིན་ནོ། །གསང་བ་གྲུབ་པས་ཕ་རྒྱུད་འདུས་པའི་ལམ་གཙོ་བོར་བསྟན། འདི་ནི་གྲུབ་སྙིང་གཞན་རྣམས་གྱེས་པའི་གཞིར་གྱུར་པས་ཕྱི་མོ་ལྟ་
བུ་སྟེ། ཀ་ཁ་ལ་ཡི་གེའི་ཕྱི་མོ་ཟེར་བ་བཞིན་ནོ། །ཐབས་ཤེས་གྲུབ་པ་སོགས་ཀྱིས་མ་རྒྱུད་ཀྱི་ལམ་གཙོ་བོར་གཏན་ལ་འབེབས། སྙིང་པོ་སྐོར་གསུམ་ནི། དོ་ཧ་གསུམ་ལ་མཛད་པས། འདི་གསུམ་ཀ་གྲུབ་ཆེན་གྱི་གཞུང་ཚད་ལྡན་ཡིན་པར་ཐག་ཆོད། འོན་ཀྱང་ཚིག་གིས་འཁྲུལ་གཞི་
བྱས་པ་རྣམས་ཀྱི་དོན་འགྲེལ་ཚུལ་དཔེར་སྟོན་ཙམ་རང་འགྲེལ་ཡང་གསལ་སྒྲོན་མེར་གསུངས་པ་རྣམས་ལ་ཞིབ་གཟིགས་མཛོད། བདེ་བ་ཆེན་པོ་ལ་སྙིང་རྗེའི་སྒྲས་བསྟན་པ་ཡང། སྙིང་རྗེའི་སྐད་ངོད་ཀ་རུ་ཎ་ཞེས་པ་བདེ་འགོག་ལ་འཇུག་དེ་ནི་ཕར་ཕྱིན་གྱི་སྐབས་སུ། ཞི་བདེ་འགོག་པའི་
སྙིང་རྗེ་དང། སྔགས་བླ་མེད་ཀྱི་སྐབས་སུ་འགྱུར་བདེ་འགོག་པའི་མི་འགྱུར་བའི་བདེ་ཆེན་ལ་བྱེད་པ་ཡིན། བླ་ན་མེད་པའི་ལམ་འདི་ནི་སངས་རྒྱས་ལས་ཀྱང་དཀོན་པར་སངས་རྒྱས་རང་གིས་གསུངས་ཤིང། རང་ཅག་རྣམས་སངས་རྒྱས་ཐམས་ཅད་ཀྱི་ཞལ་ལ་དངོས་སུ་བལྟས་ཆོག་པའི་དུས་
ཤིག་བྱུང་ན་ཡང། ཞལ་ནས་ཆོས་འདི་གསུངས་པ་རྣ་བས་ཐོས་པར་མི་འགྱུར་ན། ད་ལམ་སྐལ་བཟང་མཆོག་གི་གདུལ་བྱའི་ཞོར་ལ་འདི་འདྲའི་ཐེག་པ་མཆོག་དང་མཇལ་བའི་སྐལ་བཟང་དང། མཇལ་ནས་བཏང་སྙོམས་སུ་ལུས་པ་ཡང་མི་རིགས་ན་ཤིན་ཏུ་ལོག་པར་སྤྱོད་པས་དུས་

[054B] རྡོ་རྗེ་འཆང་ངུར་སྨྲིག་འཛིན་པའི་རང་རྣམ་ལས། །འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག་རྣམ་པ་གཉིས་ཡོད་གསང་སྔགས་
ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས། །འཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་
པའི་དབང་པོ་རྟུལ་པོ་གང། །ཤིན་ཏུ་ཕྲད་དཀའ་གོང་ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག་སངས་རྒྱས་ལས་ཀྱང་དཀོན་པའི་རྡོ་རྗེ་ཐེག་དངོས་གྲུབ་གཉིས་ཀྱི་གཏེར་གྱུར་ཟབ་མོ་དར། །ཞུགས་ནས་འབད་པ་མང་པོས་
རིང་དུ་སྦྱངས། །ཞེས་གསུངས་པ་ལྟར་རོ། །དེ་ཡང་བླ་མེད་རྒྱུད་སྡེ་ཀུན་གྱི་མཆོག་ཏུ་ཁས་བླངས་པ་ཙམ་དུ་མ་སོང་བར། རྒྱུད་སྡེ་འོག་མ་གསུམ་གྱི་ཕྱག་རྒྱ་ཆེན་པོའི་ཡེ་ཤེས་ཡན་ལག་དང་བཅས་པ་ལ་འདྲིས་པར་བྱས་པ་ལས་ངེས་པ་དྲངས་ཏེ། ལམ་མཆོག་འདི་འདྲ་བ་རྙེད་
ནས་སྒྲུབ་པའི་དུས་ཤིག་ནམ་ཡོང་ན་སྙམ་དུ་འདུན་པ་དྲག་པོ་དང་བཅས་ཏེ་ལམ་འོག་མ་རྣམས་ལ་ཤུགས་ཇེ་ཆེ་དང། དབང་རྣམ་དག་ཐོབ་པར་བྱས་ནས། རྡོ་རྗེ་འཆང་གིས་བསླབ་པ་བཅས་པའི་མཚམས་ལས་མི་འདའ་བར་ཉམས་སུ་བླངས་ཏེ། མ་མཐའ་ཡང། རྣམ་མང་རྒྱུད་སྡེའི་
དོན་ལ་ངེས་རྙེད་ནས། །ལམ་བཟང་མཐར་ཐུག་རིམ་གཉིས་ཟབ་མོའི་དོན། །ཕྱི་ནང་འགལ་རྐྱེན་ཀུན་གྱིས་གཡོ་མེད་པར། །རྩེ་གཅིག་ཉམས་སུ་ལེན་པར་བྱིན་གྱིས་རློབས། མདོར་ན་རྒྱལ་བའི་དམ་ཆོས་མཐའ་དག་དང། །ཁྱད་པར་དུ་ཡང་བླ་མེད་རྡོ་རྗེའི་ཐེག་རྒྱལ་བའི་དགོངས་པ་ཇི་བཞིན་
ལེགས་བཟུང་ནས། །འགྲོ་བའི་འདྲེན་པ་བགྱིད་བར་བྱིན་གྱིས་རློབས། །ཞེས་པའི་གསོལ་འདེབས་རེ་དང། གསང་འདུས་སྨོན་ལམ་རེ་མ་ཆག་པར་འདོན་དགོས་པ་ཡིན་ནོ། །ད་ནི་བྱེ་བྲག་ཏུ་རྒྱས་པར་སྟོན་པ་སྐབས་སུ་བབས་པ་གཉིས་པ་མདོ་ལུགས་ཀྱི་ཕྱག་ཆེན་བཤད་པ་ལ་གཉིས། །ཡུལ་

[055A]༄༅། །ཅན་སེམས་ངོ་སྤྲོད་ཚུལ་དང། ཡུལ་ཆོས་ཉིད་ངོ་སྤྲོད་ཚུལ་ལོ། །དང་པོ་ལ་བཞི། རྒྱུ་མཚན་ཡང་དག་པའི་སྒོ་ནས་སླར་ཡང་དམ་བཅའ་བ། མིང་མང་གི་དོགས་པ་བཅད་ནས་ཆིག་སྒྲིལ་གྱིས་སྒོམ་རིམ་ངོས་གཟུང་བ། སྒྲུབ་པ་རྒྱུ་དུས་ཀྱི་སྐྱོང་ཚུལ། གྲུབ་པ་འབྲས་
དུས་ཀྱི་འཆར་ཚུལ་ལོ། །དང་པོ་ནི། སྔོན་མ་རྒྱས་འབྲིང་བསྡུས་གསུམ་གྱིས། །དངོས་བསྟན་སྟོང་ཉིད་སྒོམ་ཚུལ་ཏེ། །འདི་ལས་གཞན་པའི་ཐར་པའི་ལམ། །མེད་ཅེས་འཕགས་མཆོག་ཀླུ་སྒྲུབ་གསུང། །འདིར་ནི་དེ་ཡི་དགོངས་པ་བཞིན། །ཕྱག་རྒྱ་ཆེན་པོའི་ཁྲིད་ཕོག་སྟེ། །སེམས་ཀྱི་ངོ་སྤྲོད་བྱེད་
པའི་ཚུལ། །བརྒྱུད་ལྡན་བླ་མའི་གསུང་བཞིན་བརྗོད། །ཅེས་གསུངས། དེ་ཡང་སྔོན་མ་མདོ་ལུགས་ཀྱི་ཕྱག་ཆེན་འདི་ནི་གཞན་གང་ཡང་སྒོམ་པའི་བློ་མིན་གྱི། ཡུམ་རྒྱས་འབྲིང་བསྡུས་གསུམ་གྱིས་དངོས་སུ་བསྟན་པའི་སྟོང་ཉིད་རྟོགས་པའི་ཤེས་རབ་བསྒོམ་ཚུལ་ཡིན་ཞེས་སྒོམ་བྱའི་བློ་
མ་ནོར་བར་ངོས་གཟུང་བ་ལ་ཚིག་རྐང་དང་པོ་གཉིས་གསུངས། སྡུག་བསྔལ་རྩ་བ་དང་བཅས་པ་ལས་གྲོལ་བར་འདོད་ཕྱིན། འདི་ལས་གཞན་པའི་རྣམ་གྲོལ་ཐར་པའི་ལམ་མེད་དོ་ཞེས་ངེས་དོན་འགྲེལ་བར་རྒྱལ་བ་རང་གིས་ལུང་བསྟན་པའི་གང་ཟག་ཚད་མ་འཕགས་མཆོག་ཀླུ་སྒྲུབ་
ཀྱིས་ཐག་བཅད་ནས་གསུངས་སོ་ཞེས་ཚིག་རྐང་གཉིས་ཀྱིས་འདི་ངེས་པར་བསྒོམ་དགོས་པའི་རྒྱུ་མཚན་ཡང་དག་པར་བསྟན། སྒོམ་ཚུལ་འདིར་ནི་ཀླུ་སྒྲུབ་དེ་ཡི་དགོངས་པ་དཔལ་ལྡན་ཟླ་བས་བཀྲལ་བ་བཞིན་དུ་ཕྱག་རྒྱ་ཆེན་པོའི་ཁྲིད་ཕོག་སྟེ་ཐོག་མར་ཀུན་རྫོབ་སེམས་ཀྱི་ངོ་སྤྲོད་
བྱེད་པའི་ཚུལ། མཁས་གྲུབ་གཉིས་ལྡན་གྱི་དམ་པ་གོང་མས་བྱིན་གྱིས་བརླབས་པའི་བརྒྱུད་པ་བར་མ་ཆད་པ་དང་ལྡན་པའི་བླ་མའི་གསུང་བཞིན་བརྗོད་པར་བྱའོ་ཞེས་ཁྲིད་ཚུལ་གཞན་དང་མི་འདྲ་བའི་སྒོ་ནས་བཤད་པར་དམ་བཅས་སོ། །འདིར་ནི་ཞེས་པའི་ནུས་པས་ཕྱག་ཆེན་
གྱི་ཁྲིད་གཞན་ལ་ཀླུ་སྒྲུབ་ཀྱི་དགོངས་པ་འཚོལ་བའི་བཤད་སྲོལ་དང། བྱིན་རླབས་རྣམ་དག་གི་བརྒྱུད་པ་ཡོད་པར་མ་ངེས་ཤིང། དེ་གཉིས་མེད་ན་ཐར་འདོད་ཀྱི་དོན་མི་འགྲུབ་པས་འདི་ཁོ་ན་ལ་འཇུག་པར་རིགས་སོ་ཞེས་མི་མངོན་པའི་ཚུལ་གྱིས་འདོམས་པར་མཛད། དེས་ན་

[056B] བཤད་དགོས་པའི་རྒྱུ་མཚན། ཚུལ་ཇི་ལྟ་བུས་བཤད་པ་གསུམ་གསུངས་ནས་བཤད་པར་དམ་བཅས་པ་བཞིན་དུ། ཉན་པ་པོ་རྣམས་ཀྱིས་ཀྱང་ངོ་བོ་དེ་ཉིད་རྒྱུ་མཚན་དེའི་སྒོ་ནས་ཚུལ་དེ་ལྟ་བུས་བསྒྲུབ་པར་དམ་བཅའ་དགོས་སོ། །གཉིས་པ་ནི། ལྷན་ཅིག་
སྐྱེས་སྦྱོར་གའུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་ཡུལ་རྫོགས་ཆེན་དང། །དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་མང་ན་ཡང། །ངེས་དོན་ལུང་རིགས་ལ་མཁས་ཤིང། །ཉམས་མྱོང་ཅན་གྱི་རྣལ་འབྱོར་པས། །དཔྱད་ན་དགོངས་པ་གཅིག་ཏུ་བབས། །དེས་ན་འདི་
ལ་ལྟ་ཐོག་ནས། །སྒོམ་པ་འཚོལ་དང་སྒོམ་ཐོག་ནས། །ལྟ་བ་འཚོལ་བའི་ལུགས་གཉིས་ལས། །འདིར་ནི་ཕྱི་མའི་ལུགས་བཞིན་ཡིན། །ཞེས་གསུངས། དེ་ཡང་གློ་བུར་གྱིས་བཅོས་མ་མ་ཡིན་པར་ཐོག་མ་མེད་པ་ནས་ལྷན་ཅིག་སྐྱེས་པའི་སེམས་ཀྱི་ཆོས་སྐུ་ལ་སྦྱོར་བས་རྗེ་སྒམ་པོ་ལུགས་ཀྱི་
ལྷན་ཅིག་སྐྱེས་སྦྱོར་དང། སྣང་སྟོང་ཡ་ཁ་མ་ཁ་མི་འབྲལ་བས་ཁྱུང་པོ་ལུགས་ཀྱི་གའུ་མ་དང། འདིའི་གཙོ་བོ་ཤངས་ལུགས་ནི་གུ་ཆོས་དྲུག་གི་འོད་གསལ་བསྒོམ་ཚུལ་ཡིན་གསུངས། སྔོན་འགྲོ་བྱང་སེམས་དང། རང་ལུས་ལྷར་བསྐྱེད། སེམས་མོས་གུས་དང། རྣམ་པར་མི་རྟོག་པ། རྗེས་
བསྔོ་བ་དང་བཅས་དྭགས་ལུགས་ཀྱི་ལྔ་ལྡན་དང། རྣམ་རྟོག་ཉོན་མོངས། ན་ཚ། ལྷ་འདྲེ། སྡུག་བསྔལ། འཆི་བ་བཅས་ལམ་འཁྱེར་གྱི་རོ་སྙོམས་སྐོར་དྲུག་ནི། ཆོས་རྗེ་རྒྱ་རས་ནས་བརྒྱུད་པའི་ལུགས་དང། ཡིད་ལ་མི་བྱེད་པའི་སྐད་དོད་ཨ་མ་ན་སིའི་ཡི་གེ་བཞིས་རིམ་པ་བཞིན། སེམས་ཀྱི་གཞི་རྩ་
བཅད་པ། བཞག་ཐབས་བསྟན་པ། གོལ་ས་བཅད་པ། ལམ་འཁྱེར་བསྟན་པའི་ཁྲིད་ཚུལ་དང། དམ་པ་སངས་རྒྱས་ཀྱི་དམ་ཆོས་སྡུག་བསྔལ་ཞི་བྱེད། མ་ཅིག་གི་ཟབ་ཆོས་གཅོད་ཡུལ་དང། སློབ་དཔོན་པདྨའི་ལུགས་ཀྱི་རྫོགས་ཆེན་མན་ངག་ལྟ་བའི་འཕྲེང་བ། ཡི་གེའི་འཕྲེང་བ། ཚིག་གི་འཕྲེང་བ། ཚོགས་ཀྱི་
འཕྲེང་བ་བཅས་དང། རི་བོ་དགེ་ལྡན་པའི་ཟབ་མོ་དབུ་མའི་ལྟ་ཁྲིད་ཅེས་བྱ་བ་ལ་སོགས་པ། ལུགས་སོ་སོར་མི་འདྲ་བའི་མིང་འདོགས་བྱས་པ་མང་ན་ཡང། དྲང་ངེས་ཀྱི་དོན་མ་འདྲེས་པར་ཇི་བཞིན་འབྱེད་པའི་ལུང་རིགས་ལ་མཁས་ཤིང་ཉམས་མྱོང་ཅན་གྱི་རྣལ་འབྱོར་པས། ལེགས་པར་བརྟགས་ཤིང་དཔྱད་ན་འབྲས་

[057A]༄༅། །བུ་ཟུང་འཇུག་ཕྱག་རྒྱ་ཆེན་པོ་ཐོབ་བྱེད་དུ་མཚུངས་པར་གདམས་པ་སོ་སོའི་རྩ་བ་མཁན་པོ་ཐམས་ཅད་ཀྱི་དགོངས་པ་གཅིག་ཏུ་འབབ་པས་ཚ་གྲང་ལྟར་སོ་སོའི་ལག་རྗེས་འགལ་བ་ནི་མ་ཡིན་ནོ། །འོན་ཀྱང་ལུགས་སོ་སོར་དོན་གཉེར་ཅན་དཔྱད་མི་ཤེས་པས་དཔྱད་ན་ལོག་པའི་མཐའ་
གཉིས་གང་རུང་དུ་ལྷུང་བར་འགྱུར་ཏེ། ཕལ་ཆེར་ཕྱོགས་ལྷུང་གི་མུན་པས་བསྒྲིབས་ནས་རྒྱུ་མཚན་ཡང་དག་པ་བརྗོད་པའི་ལག་འཐོགས་ཏེ། འདི་ནི་བདག་གི་ལྟོ་ཟ་སའི་ལུགས་ཡིན་ནོ་ཟེར་བ་ཚུན་གྱིས་རང་ཕྱོགས་མ་གཏོགས་རྒྱལ་བའི་བཀའ་དང་མཐུན་པའི་ཐོག་མའི་ལུགས་
བཟང་གཞན་ཐམས་ཅད་སངས་རྒྱས་ཐོབ་བྱེད་ཀྱི་ཕྱོགས་སུ་ཡང་མེད་པར་སྐུར་བ་འདེབས་ཤིང། ཆོས་དང་ཆོས་སྨྲ་བ་ལ་བརྟེན་པའི་ལས་ངན་སྟོབས་པོ་ཆེ་རྒྱུན་དུ་གསོག་པར་བྱེད། ཡང་ན་ནི་ལེགས་ཉེས་འབྱེད་པའི་བློ་གྲོས་ཤིན་ཏུ་ཆུང་ཞིང་རགས་པའི་སྐྱོན་གྱིས་བདག་ནི་གྲུབ་
མཐའ་སུ་ལ་ཡང་ཕྱོགས་རིས་མེད་པས་ཐམས་ཅད་ལ་དག་སྣང་ཅན་ཡིན་ནོ་ཞེས་ཀུན་ལ་སྒྲོགས་ཤིང། རང་ཉིད་ཐོག་མཐའ་བར་གྱི་གཞི་ལམ་འབྲས་བུའི་རྣམ་གཞག་གང་ལ་ཡང་འཁྲུལ་པའི་དྲི་མ་ཕྲ་མོ་ཙམ་ཡང་གཏན་ནས་མི་མངའ་བའི་སྐྱེས་བུ་མཆོག་གི་ཆོས་ལུགས་དང་ཕྲད་ཀྱང་
ལུགས་གཞན་དམན་པ་དང་ཁྱད་མེད་པར་བཟུང་ནས། འགྲོ་བ་མང་པོ་ལེགས་ཉེས་མཆོག་དམན་གྱི་རྣམ་དབྱེ་མེད་པའི་ལུགས་སྲོལ་ལ་བཀོད་དེ་མཆོག་དང་ཕྲད་ཀྱང་ངེ་ལ་མཆོག་ཏུ་དད་པ་ཙམ་གྱིས་ལག་རྗེས་ཀྱང་སྟོན་རྒྱུ་མེད་པར་འགྱུར་རོ། །དེས་ན་གཟུར་གནས་རྣམ་དཔྱོད་དོན་
གཉེར་ཅན་གྱིས་ཐོག་མར་རང་གཞན་གྱི་སྐྱེས་བུ་དམ་པ་རྣམས་ཀྱི་ལུགས་བཟང་མཐའ་དག་པའི་ཚུལ་ལ་རྣམ་པར་དཔྱད་པ་ན། ཐམས་ཅད་ཀྱི་དགོངས་པ་འགྲོ་བ་རྣམས་སངས་རྒྱས་ཀྱི་སར་ཁྲིད་པའི་དམ་པའི་ཆོས་ལུགས་གཅིག་ཏུ་མཐོང་ནས་དད་ཅིང་མོས་ལ། འོ་ན་གང་ལ་ཞུགས་
ཀྱང་ཁྱད་མེད་པ་ཞིག་ཡིན་ནམ་སྙམ་ནས་ཞིབ་ཏུ་དཔྱད་པ་ན། རི་བོ་དགེ་ལྡན་གྱི་བཀའ་སྲོལ་འདི་ཉིད་ཐུབ་པའི་བསྟན་པ་ཡོངས་སུ་རྫོགས་པ་ལ་རིམ་པ་དང་མཐུན་པར་ལེགས་པར་བཤད་པས་ཚུལ་བཞིན་སྒྲུབ་པ་དྲངས་ཏེ་བསྟན་པ་ཡོངས་རྫོགས་ཀྱི་བདག་པོ་བྱེད་པའི་སྒོ་ནས། གཞན་

[058B] དཔེར་ན་འབངས་ཀྱི་དབུས་སུ་རྒྱལ་པོ་འབྱོན་པའི་སྔོན་དུ་བློན་པོ་ཡོང་ནས་གྲ་བསྒྲིག་བྱེད་པ་ལྟར། གངས་ཅན་གྱི་ཁྲོད་དུ་ཆོས་ཀྱི་རྒྱལ་པོ་ཆེན་པོ་རྒྱལ་བ་ཙོང་
ཁ་པ་འབྱོན་པའི་གྲ་བསྒྲིག་ལ་དམ་པ་སྔོན་མ་རྣམས་བྱོན་པ་ཡིན་ནོ། །དེ་ལྟར་མ་གོ་བར་མིང་འདོགས་མང་ན་ཡང་ཕྱག་ཆེན་སྐྱོང་ཚུལ་གཅིག་ཡིན་གསུངས་པར་གོ་ན་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱི་དགོངས་པའི་ཕྱོགས་སུ་ཡང་མེད་དེ། རྩ་བར་སོ་སོར་ཞེས་པ་དང། རང་འགྲེལ་
དུ་ཚིག་འདི་རྣམས་གསུངས་པའི་སྒེར་གྱི་དགོས་པ་བཤད་པའི་སྐབས་སུ། ཕྱག་ཆེན་གྱི་བཞེད་ཚུལ་གྲུབ་པའི་མཐའ་གྲངས་མང་ཡང་འབྲས་བུ་ཟུང་འཇུག་ཕྱག་རྒྱ་ཆེན་པོ་ཐོབ་བྱེད་དུ་མཚུངས་པར་བསྟན་པ་དང། སྐྱེས་བུ་དམ་པ་རྣམས་ཀྱི་ལུགས་བཟང་མཐའ་དག་པའི་རྣམ་
པར་དབྱེ་བ་ལ་མཁས་པའི་ཕྱིར་བཤད་པ་ཞེས་གསུངས་པའི། དང་པོས་གོང་དུ་བཤད་པ་ལྟར་གྱི་གཞན་ཕྱོགས་ཀྱི་ལུགས་བཟང་ལ་མ་གུས་པ་སྤོང་བ་བསྟན། གཉིས་པས་མཆོག་དམན་གྱི་རྣམ་དབྱེ་ལ་མཁས་པས་དགེ་ལུགས་ལ་མཆོག་ཏུ་ཡིད་ཆེས་མི་འགྱུར་བ་སྦས་
པའི་ཚུལ་གྱིས་བསྟན། རྩ་བར་ཡང་དཔྱད་ན་དགོངས་པ་གཅིག་ཏུ་འབབ། །ཅེས་པས་དང་པོ་བསྟན། གཉིས་པ་གོ་དཀའ་ཞིང་གོ་ན་ཤིན་ཏུ་གནད་ཆེ་བས་དཔྱོད་མཁན་ཡང་གང་བྱུང་གིས་མི་ཡོང་བར་སྟོན་པའི་ཕྱིར། དེས་དོན་ལུང་རིགས་ལ་མཁས་ཤིང་ཞེས་གསུངས་
སོ། །འདི་རྣམས་སྦས་བའི་ཚུལ་གྱིས་ཀྱོག་བཤད་མཛད་དགོས་པ་ནི། མིན་པ་ལ་མ་རེད་ཟེར་ས་མེད་པའི་དུས་དབང་གིས་ཡིན་ཅིང། ཟེར་ས་མེད་པ་ཡང་ཞལ་བཀག་པ་མ་ཡིན་གྱི། དམ་པ་རྣམས་ཀྱིས་གང་བཤད་པའི་དགོས་པ་གཤགས་འགྱེད་པ་ཙམ་མ་ཡིན་པར་མ་
རྟོགས་པ་དང། ལོག་པར་རྟོག་པ་དང། ཐེ་ཚོམ་གྱི་དྲི་མ་སེལ་བའི་ཕྱིར་ཡིན་པ་ལ་དེ་དུས་གསལ་བར་བསྟན་ན། ད་དུང་སྡང་ཤུགས་ཀྱིས་ལས་ངན་ཚབ་པོ་ཆེ་གསོག་པ་དང། ཟུར་ཙམ་མ་བསྟན་ན་རང་གཞན་གྱིས་མཆོག་གི་དགོས་པ་མི་འགྲུབ་པས་ཐུགས་རྗེས་བསྐྱོད་

[059A]༄༅། །ནས་ཐབས་ལ་མཁས་པར་མཛད་པ་སྟེ། འདི་ནི་རྗེ་བླ་མ་ཙོང་ཁ་པ་ཆེན་པོས་དྲི་བའི་ཟོལ་གྱིས་བླང་དོར་སྟོན་པ་དྲི་བ་ལྷག་བསམ་རབ་དཀར་མཛད་པ་དང་མཚུངས་སོ། །པཎ་ཆེན་དཔལ་ལྡན་ཡེ་ཤེས་ཀྱིས་ཀྱང། པཎ་ཆེན་གོང་མ་བཞུགས་ཡོད་ན། །སྟོང་ཉིད་
མ་ཡིན་དགག་ཏུ་བསྒོམ་པ་དང། མེད་དགག་ཏུ་བསྒོམ་པ་གཉིས་དགོངས་པ་གཅིག་ཏུ་ཇི་ལྟར་འབབ་ཞུ་རྒྱུ་འདུག་ཅེས་ཀུ་རེའི་ཚུལ་དུ་གསུངས་པ་ཤིན་ཏུ་བཀའ་དྲིན་ཆེ་བ་ཡིན་འདུག་ཅིང། དེ་ལྟར་གཞུང་བསྲངས་པའི་དགག་པ་དམིགས་ཕུག་པར་བྱས་པས་གཞན་ཕྱོགས་ལ་
དངོས་སུ་གནོད་པ་དང། རང་ཕྱོགས་བསྒྲུབ་པའི་ཞར་ལ་ཕོག་པ་རྣམས་ལ་ནི་རང་གཞན་གྱི་བློ་མུན་བསལ་བའི་ཕན་ཡོན་མ་བྱུང་ཡང། ཉེས་དམིགས་བྱུང་དོགས་ཀྱི་ཕྱིས་འབྱུང་གི་བསྟན་འཛིན་དམ་པ་རྣམས་དཔའ་ཞུམ་པར་མཛད་མི་དགོས་པ་དང། ཆགས་སྡང་མེད་པའི་དགག་
སྒྲུབ་ཀྱི་རྣམ་དཔྱོད་ཅན་ནི་མྱུར་དུ་གྲོལ་བར་འགྱུར་ཏེ། སློབ་དཔོན་ཆེན་པོ་ཟླ་གྲགས་ལ་ཚད་མར་མི་བྱེད་ན་མ་གཏོགས། འཇུག་པ་ལས། གལ་ཏེ་དེ་ཉིད་རྣམ་པར་བཤད་པ་ན། །གཞན་གཞུང་འཇིག་པར་འགྱུར་ན་ཉེས་པ་མེད། །རང་གི་ལྟ་ལ་ཆགས་དང་དེ་བཞིན་དུ། །གཞན་
གྱི་ལྟ་ལ་འཁྲུག་གང་རྟོག་པ་ཉིད། །དེ་ཕྱིར་འདོད་ཆགས་ཁོང་ཁྲོ་རྣམས་བསལ་ཏེ། །རྣམ་དཔྱོད་པ་ནི་མྱུར་དུ་གྲོལ་བར་འགྱུར། །ཞེས་གསུངས་སོ། །འདི་རྣམས་རྩ་བའི་དགོངས་པ་མཐར་ཐུག་རང་བཟོས་མ་བསླད་པར་བདག་གི་ཟུང་འཇུག་བླ་མ་རིན་པོ་ཆེ་རྣམ་གཉིས་ཀྱི་མན་ངག་
ཞལ་ལས་བྱུང་བ་ལྟར་ཞུས་པ་ལགས་པས་ཀུན་གྱིས་ཡལ་བར་མི་འདོར་བ་མཁྱེན་མཁྱེན། དེ་ལྟར་ལུགས་སོ་སོའི་མིང་མང་གི་དོགས་པ་སྐྱེས་པ་བཅད་ནས་འདི་ལ་ཆིག་སྒྲིལ་གྱིས་འཇུག་པ་ན་སྤྱིར་འཇུག་ཚུལ་གྱི་རིམ་པ་འདི་ལ་ཐོག་མར་དཔྱད་སྒོམ་གྱིས་ལྟ་བ་རྙེད་
པ་དེ་ཁའི་ཐོག་ནས་སྒོམ་པ་ཞི་གནས་འཚོལ་བ་དང། ཡང་ན་ཐོག་མར་ལམ་གྱི་རྟེན་དུ་རུང་བའི་འཇོག་སྒོམ་ཞི་གནས་རྙེད་པ་དེ་ཁའི་ཐོག་ནས་ངེས་དོན་གྱི་ལྟ་པ་རྣམ་དག་འཚོལ་བའི་ལུགས་གཉིས་ལས། འཆད་འགྱུར་འདི་ནི་ཕྱི་མའི་ལུགས་བཞིན་ཡིན་ནོ། །སྦྱིར་ལྟ་བ་དང་ཤེས་

[060B] འདོད་པའི་སས་བསྡུས་ཀྱི་ལོག་ལྟ་མི་དགེ་བ་ཡིན། ཁམས་གོང་མའི་སས་བསྡུས་ཀྱི་ལྟ་ངན་རྣམས་ལུང་མ་བསྟན་ཡིན། ཡང་དག་པའི་ལྟ་བ་རྣམས་དགེ་བ་ཡིན། དེ་ལ་རྒྱུ་འབྲས་མ་ནོར་བར་བལྟ་བ་རྣམས་འཇིག་རྟེན་པའི་ཡང་དག་པའི་ལྟ་བ་
ཡིན། སྟོང་ཉིད་མངོན་སུམ་དུ་རྟོགས་པའི་ལྟ་བ་རྣམས་འཇིག་རྟེན་ལས་འདས་པའི་ཡང་དག་པའི་ལྟ་བ་ཡིན། སྟོང་ཉིད་རྟོགས་པའི་ལྟ་བ་ལ། ལྷག་མཐོང་ཡིན་པས་མ་ཁྱབ། ལྷག་མཐོང་ལ་ཡང་སྟོང་ཉིད་རྟོགས་པས་མ་ཁྱབ། ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་
ལྷག་མཐོང་ཐོབ་ན་ཞི་ལྷག་ཟུང་འབྲེལ་ཐོབ་པས་ཁྱབ། དེས་ན་ཞི་ལྷག་རེ་རེ་ནས་མི་དགོས་ཟུང་འབྲེལ་ཐོབ་ཀྱང། སྐྱབས་འགྲོ་རྣམ་དག་གིས་མ་ཟིན་ན་ནང་པའི་ཆོས་གྲལ་ལ་མི་ཚུད། རང་ཉིད་གཅིག་པུ་ཞི་བདེ་དོན་དུ་གཉེར་བར་ཐག་ཆོད་པའི་ངེས་འབྱུང་གི་བསམ་པས་ནམ་ཟིན་པ་ན་
ཐེག་དམན་གྱི་རང་ལམ་ལ་ཚུད། ལམ་གྱི་ཐོག་མ་ཐེག་པ་ཆེན་པོ་རང་ལ་འཁྲིད་པའི་སྐབས་འདིར་ངེས་འབྱུང་རྣམ་དག་སྐྱེས་པ་ན་ལམ་སྣ་ཟིན་ཙམ་ཡིན་གྱི་ལམ་མ་ཐོབ། བྱང་ཆུབ་ཀྱི་སེམས་ནམ་ཐོབ་པ་ན། ལམ་དང་ཐེག་ཆེན་གྱི་ལམ་དུས་མཉམ་དུ་ཐོབ་པ་ཡིན་ནོ། །གསུམ་པ་
སྒྲུབ་པ་རྒྱུ་དུས་ཀྱི་སྐྱོང་ཚུལ་ལ་གཉིས། རྒྱུ་ཚོགས་བསྟེན་པའི་སྦྱོར་བ་དང། དམིགས་རྣམ་སྐྱོང་བའི་དངོས་གཞིའོ། །དང་པོ་ནི། བསམ་གཏན་བདེ་བའི་སྟེགས་བུ་ལ། །ལུས་གནད་བདུན་དང་ལྡན་བྱས་ལ། །རླུང་རོ་དགུ་ཕྲུགས་དག་ཏུ་བསལ། །རིག་པ་དྭངས་སྙིགས་ལེགས་པར་ཕྱེ། །རྣམ་དག་
དགེ་བའི་སེམས་ལྡན་པས། །སྐྱབས་འགྲོ་སེམས་བསྐྱེད་སྔོན་དུ་བཏང། །ཟབ་ལམ་བླ་མའི་རྣལ་འབྱོར་བསྒོམ། །ཤུགས་དྲག་གསོལ་འདེབས་བརྒྱ་རྩ་སོགས། །བྱས་ནས་བླ་མ་རང་ལ་བསྟིམ། །ཞེས་གསུངས། ཞི་གནས་སྒྲུབ་ཚུལ་གྱི་སྐོར་རྣམས་མདོ་སྡེའི་ཕྱོགས་རྒྱས་ཤིང་ཁྱད་པར་
བྱམས་པ་ནས་ཉེ་བར་བརྒྱུད་པའི་འཕགས་པ་ཐོགས་མེད་ཡབ་སྲས་ཀྱི་གཞུང་གི་རྗེས་སུ་འབྲང་བ་རང་གཙོ་ཆེ་བས། ཐོག་མར་ཞི་གནས་ཀྱི་ཚོགས་བསྟེན་པ་ནི། དགོས་ཚོད་ཀྱི་ཟས་གོས་སོགས་རྙེད་སླ་བ་དང། དགྲ་དང་གཅན་གཟན་སོགས་མི་གནས་པས་གནང་བཟང་བ་དང། ནད་་༄༅། །མི་སྐྱེད་པས་ས་བཟང་བ་དང། ལྟ་སྤྱོད་མཚུངས་པས་གྲོགས་བཟང་བ་དང། ཉིན་མཚན་དུ་གཟུགས་སྒྲའི་འདུ་འཛི་ཆུང་བས་ལེགས་པར་ལྡན་པ་སྟེ་ཡོན་ཏན་ལྔ་ལྡན་གྱི་མཐུན་པའི་ཡུལ་ན་གནས་པ་དང། བཟང་མང་ལ་ལྷག་པར་མ་ཆགས་པའི་འདོད་པ་ཆུང་ངེ་བ། ངན་དོན་
ཙམ་གྱིས་ཆོག་ཤེས་པ། སྐབས་སུ་མ་བབས་པའི་བྱ་བ་བཟང་ངན་མང་པོ་ཡོངས་སུ་སྤངས་པ། བསླབ་པའི་གཞི་དང་མི་འབྲལ་ཞིང་ཕྱིར་འཆོས་དང་ལྡན་པའི་ཚུལ་ཁྲིམས་རྣམ་པར་དག་པ། འདི་ཕྱིའི་ཉེས་དམིགས་བསམས་པ་དང་དམིགས་ཡུལ་དངོས་པོ་ཐམས་ཅད་དང་བདག་མྱུར་དུ་འབྲལ་ངེས་
པ་སོགས་བསྒོམས་ནས་འདོད་པའི་རྣམ་རྟོག་ཐམས་ཅད་སྤང་བར་བྱ་བ་སྟེ་མ་མཐའ་དྲུག་དང་ལྡན་ངེས་པ་བྱས་ནས་ཉེར་ལེན་གྱི་དམིགས་པ་བསྒོམ་ན་ཤིན་ཏུ་འགྲུབ་སླ་སྟེ། ཏིང་འཛིན་རྒྱལ་པོའི་མདོ་ལས། རྙེད་དང་བཀུར་སྟི་དག་ཀྱང་མི་འདོད་ཅིང། །འཚོ་བ་གཙང་ལ་ཅི་ཡང་མེད་འཆང་བ། །ཚུལ་ཁྲིམས་
རྣམ་པར་དག་ཅིང་འཇིགས་པ་མེད། །དེ་ལ་ཏིང་ངེ་འཛིན་འདི་རྙེད་མི་དཀའ། ཞེས་གསུངས་པ་ལྟར་རོ། །མདོར་ན་ལུས་འདུ་འཛི་ལས་བསྲིང་བ་དང། སེམས་རྣམ་རྟོག་ལས་བསྲིང་བའི་དབེན་པ་བསྟན། འདོད་པ་ཆུང་བ་ཆོག་ཤེས་པ། ཁྱད་པར་དུ་ཏིང་ངེ་འཛིན་གྱི་བསླབ་པ་འཚོལ་བའི་སྐབས་ཡིན་
པས་ཚུལ་ཁྲིམས་ཀྱི་བསླབ་པ་ལ་འགྱོད་པ་མེད་པའི་གདེངས་དང་ལྡན་པར་བྱེད་པ་ནི་རྗེ་བཙུན་བྱམས་པའི་མན་ངག་བླ་ན་མེད་པའོ། །དེང་སང་བློའི་ཕུགས་ནས་འདོད་པ་འཚོལ་བའི་ཡན་ལག་ཏུ་བྱས། ཁ་ནས་ཞི་གནས་བསྒོམས་པ་ཡིན་ཟེར་ནས་ལོ་གསུམ་ཙམ་རལ་པ་གསོག་པ་ནི། འདོད་
པ་གཞན་ལས་ལྷག་པ་འཚོལ་བ་ཡིན་པས་དེ་ནི་ཉི་མས་འཚིག་ནས་ད་དུང་མེར་མཆོད་པ་དང་འདྲ་སྟེ། ཕྱི་ནང་གང་གི་ཞི་གནས་ཡིན་ཀྱང་ཁམས་གོང་གི་སས་བསྡུས་ཡིན་པས། མ་མཐའ་ཡང་འདོད་པའི་རྣམ་རྟོག་རགས་པ་རྣམས་ཀྱིས་ཡིད་བསུན་ནས་སྒྲུབ་པ་ཞིག་ངེས་པར་དགོས་པའི་
ཕྱིར། བླ་མ་བཟང་པོས་ཡོངས་སུ་ཟིན་པ་ནི་ཚོགས་ཀྱི་གཙོ་བོ་ཡིན་པར་མན་ངག་ལས་འབྱུང་སྟེ། དཔེར་ན་མལ་ཤེས་རབ་སེམས་དཔའ་ཟེར་བས་སྒོམ་དུས་སྨིན་མཚམས་ནས་འོང་བྱུང་བས་འཇིག་རྟེན་མང་པོ་སྣང་བ་ཇོ་བོ་ལ་ཞུས་པས་ཞི་གནས་ཀྱི་ཆ་མཐུན་ཙམ་ཡིན་པས་བླ་མ་བཟང་

[062B] ཡང་མངའ་རིས་ཚུལ་མཛེས་ཀྱིས། དཔེ་ཆ་ཁོ་ན་བལྟས་ནས་སྒོམ་པས་ཆོས་ལོག་ཏུ་སོང་གསུངས། ཁམ་སྒོམ་གཡུང་དྲུང་རྒྱལ་མཚན་གྱིས། སྒོམ་ཚེ་ཉིན་མཚན་བདུན་རེ་ཙམ་གསལ་བ་ཅི་ཡིན་ཇོ་བོ་ལ་ཞུར་ཡོངས་པས་སྐུ་གཤེགས་
པ་དང་ཐུག་བུ་སློབ་སྟོན་པ་བཟང་ཟེར་བ་གོ་ནས་སྟོན་པ་ལ་ཞུས་པས་ཁྱེད་འདྲེས་ཁྱེར་བ་ཞིག་འདུག་མ་སྡོད་གསུངས། དར་ཡུག་སོགས་ཕུལ་ནས་ཡང་ཡང་ཞུས་པས་ལམ་རིམ་ཕོག་ནས་རིམ་གྱིས་ཞི་གནས་ཀྱི་སྐབས་སུ་ཁོ་རང་གི་ཉམས་བསྒོམ་དུ་བཅུག་པས་ཁྱད་པར་ཅན་
ཅིག་བྱུང་བ་བཞིན་ནོ། །དེ་ནས་རང་གི་སྡོང་སའི་བཀོད་པ་དང་བསྟུན་པའི་སྟབས་བདེ་ན་ཁ་ཤར་ཕྱོགས་སུ་བསྟན་ནས་སྡོད། བསམ་གཏན་གྱི་སྟན་འོག་ཏུ་ས་དཀར་གྱི་གཡུང་དྲུང་ཆོས་སྐོར་དུ་དྲི་དགོས། སྔོན་བོད་འདིར་བོན་པོ་དར་ཆེས་པས་རྡོ་རྗེའི་སྐད་དོད་བྫྲ་ཞེས་པ་གཡུང་
དྲུང་དུ་བསྒྱུར། དོན་དུ་བདག་ཅག་གི་སྟོན་པ་ལ་སོགས་པས་བྱང་ཆུབ་ཆེན་པོ་མངོན་དུ་མཛད་པ་ནས་རང་བཞིན་གྱིས་མི་ཐེག་པས་འོག་གཞི་རྡོ་རྗེ་ཕ་ལམ་དུ་བྱིན་གྱིས་བརླབས་པའི་གནས་མཆོག་རྡོ་རྗེ་གདན་དུ་བདུད་བཞི་བཏུལ་བ་བཞིན་དུ། བདག་གིས་ཀྱང་སྟན་འདིར་བསྡད་ནས་
དགྲ་ནང་ན་ཡོད་པའི་བདག་འཛིན་འགོང་པོ་འདི་འཁོར་དང་བཅས་པ་ཅི་ཐུལ་ཞིག་བྱའོ་སྙམ་དུ་བློ་སྟོབས་སྐྱེད་དགོས། དེ་འདྲ་མིན་པར་སྒོམ་ཞིག་བྱེད་ནི་བྱེད། ཡོང་ནི་མི་ཡོང་སྙམ་པ་བྱེད་མི་རུང། ནང་གི་རྐྱེན་དལ་འབྱོར་དང་ལྡན། ཕྱིའི་རྐྱེན་དགེ་བའི་བཤེས་གཉེན་གྱི་མན་ངག་
ནི་ཐོབ། རང་ཉིད་སྔར་ཕན་གྱི་བསམ་སྦྱོད་ཀྱིས་བསླུས་པ་ཤེས་ནས་རང་རྒྱུད་ཉམས་པ་ནི་གསོས། ཆོས་འདི་བྱུང་ན་བྱས་མ་བྱུང་ཡང་བ་ཞག་པས་ཆོག་པ་ནི་མ་རེད་པས་ཅི་ལ་ཐུག་ཀྱང་ཉམས་སུ་བླང་བར་བྱ་སྙམ་དུ་སྒོམ་གྱི་གྲ་བསྒྲིག་དུས་ནས་འཕེན་པ་བཏང་བ་མ་ཤོར་བ་དགོས་
དེ་ནས་གཡུང་དྲུང་གི་སྟེང་དུ་རྩ་དུར་བའམ། ཀུ་ཤ་མ་འཁྲུགས་པར་རྩེ་མོ་ནང་དུ་བསྟན་ནས་བཏིང། འདི་ནི་ཚེ་རིང་བ་དང་སྒྲུབ་པ་ཡུན་རིང་བའི་རྟེན་འབྲེལ་ཡོང། གཙོ་བོར་སྟོན་པ་བཅོམ་ལྡན་འདས་ཀྱིས་རྩྭ་འཚོང་གི་ཁྱེའུ་བཀྲ་ཤིས་ཀྱི་ལག་ནས་རྩྭ་བཞེས་ཏེ་སྟན་དུ་བཏིང་བའི་རྣམ་ཐར་

[063A]༄༅། །ལ་རྗེས་སུ་སློབ་པ་དང། སྦྱངས་པའི་ཡོན་ཏན་བཅུ་གཉིས་ཀྱི་ནང་ནས། གཞི་ཇི་བཞིན་པ་ལ་སློབ་པར་འགྱུར་བའི་དགོས་པ་ཡོད། དེ་ནས་དེའི་སྟེང་དུ་འདུལ་བ་ནས་བཤད་པའི་མལ་སྟན་དང་གཅིག་པར་བྱེད་པའམ། ཡང་ན་བསམ་གཏན་གྱི་སྟན་གྲུ་བཞི་པ་
སྲིན་བལ་འབའ་ཞིག་ཆ་གཉིས་དང་ཞེས་སོགས་ཀྱི་ཉེས་པས་མ་གོས་པ། ནང་རྒྱོངས་འབོལ་བ་རྒྱབ་ཅུང་ཟད་མཐོ་ལ་ཁྲུ་གང་ལས་མི་མཐོ་བ་ཞིག་དགོས། དེའི་སྟེང་དུ་གདིང་བ་ཚུལ་དང་མཐུན་པར་བཏིང་བ་མ་གཏོགས། ཀོ་འབེ་ཞིག་རང་རྙེད་ན་མི་རྙེད་བྱེད་མི་རུང། སྲོག་ཆགས་
གདུག་རྩུབ་ཅན་གྱི་པགས་རིགས་བཏིང་ནས་བསྡད་ན། རང་ཡང་དེ་འདྲ་ལས་མི་ཡོང་སྟེ་རྒྱ་གར་གྱི་གྲུབ་ཆེན་རྣམས་ཀྱིས་ཀྲི་ཎ་ས་རིའི་བགས་གདན་མཛད་པ་ཡང། སྲོག་ཆགས་དེ་གཞན་ལ་ཕན་སེམས་ཆེ་དྲག་པས་ཡིན། ད་ལྟ་རྒྱལ་བ་ཡབ་སྲས་ཀྱི་ཚོགས་དབུས་ཀྱི་འབུལ་བར་
གཏོང་བ་ཡང་རིན་ཐང་ལ་མི་ལྟ་བར་འཇམ་ཆགས་པའི་རྟེན་འབྲེལ་ལ་བལྟས་ནས་འབུལ་བ་རེད་པས་དེས་ཤེས། གྲུབ་ཆེན་གཞན་གྱིས་སྟག་ལྤགས་བཏིང་འདུག་སྙམ་པ་ཡོང་སྟེ། ཁོང་རྣམས་ཀྱིས་ཚོད་དེར་རང་ཚོ་མ་སླེབ་པས་རང་བབས་སུ་བཞུགས་ན་ལེགས་པ་ཡོང་
དེ་ལྟར་བསམས་གཏན་བསྒོམ་དུས་ལུས་སེམས་བདེ་བར་བྱེད་པའི་སྟེགས་བུ་ལ་ལུས་འདུག་སྟང་གི་གནད་བདུན་དང་ལྡན་པར་བྱ་སྟེ། དེ་བདུན་ནི་སངས་རྒྱས་རྣམ་སྣང་ཏིང་ངེ་འཛིན་གྱི་བཞུགས་སྟང་གིས་བཞུགས་ཤིང། དེ་དང་མཐུན་པས་དེ་ལྟར་བཏགས། དེ་ཡང་རྐང་པ་
ལག་པ་རྐེད་པ་གསུམ། །སོ་མཆུ་ལྕེ་རྣམས་བསྡོམས་པས་བཞི། །མགོ་མིག་ཕྲག་པ་དབུགས་དང་བཞི། །རྣམ་པར་སྣང་མཛད་ཆོས་བརྒྱད་ཡིན། །ཞེས་རྐང་པ་རྡོ་རྗེའི་སྐྱིལ་ཀྲུང་ཐོག་མར་རྟེན་འབྲེལ་གྱི་ཁྱད་ཆེ་བས་གང་ཐུབ་ཙམ་བྱས། ལུས་མི་བདེ་བ་སྐྱེ་ན་དམིགས་པ་ལ་གནོད་པས་གང་
འཚམས་ནས་རྐང་པ་གཡོན་མ་འོག་ཏུ་ཕབ། གཡས་པ་གཡོན་མའི་བརླ་སྟེང་དུ་བཞག་པའི་སེམས་དཔའི་སྐྱིལ་ཀྲུང་དང། དེ་ཡང་མ་ཐུབ་ན་སྐྱིལ་ཀྲུང་ཐ་མལ་པ་བྱའོ། །ལག་པ་གཉིས་ལྟེ་འོག་སོར་བཞིའི་ཐད་ནས་གཡས་སྟེང་དུ་བཞག་པའི་མཉམ་གཞག་གི་ཕྱག་རྒྱ་བྱས། མཐེ་

[064B] འདི་ནི་རྫོགས་རིམ་གྱི་སྨིན་བྱེད་ཡིན། །སྒལ་ཚིགས་རྣམས་ཡ་ཡོ་མེད་པར་བརྩེགས་པའི་རྐེད་པ་དྲང་པོར་བསྲང། སོ་མཆུ་རང་བབས་སུ་བཞག་ནས་ལྕེ་རྩེ་ཡ་སོའི་དྲུང་དུ་སྦྱར། འདི་ནི་མེ་རླུང་དབང་དུ་འདུ་བའི་དགོས་པ་ཡོད། མགོ་བོ་ཅུང་ཟད་
གུག་ཙམ་བྱེད། གྱེན་རྒྱུའི་རླུང་འཁྲུགས་སེལ་བའི་དགོས་པ་ཡོད། མིག་ཧ་ཅང་གདངས་བཙུམས་གང་ཡང་མིན་པར་སྣའི་གཤོག་པ་གཡས་གཡོན་གཉིས་མཐོང་ཙམ་བྱ། མིག་མ་བཙུམས་ན་སེམས་ཕྱི་རོལ་དུ་གཡེངས་འགྲོ་སྙམ་པ་མི་དགོས། དབང་ཤེས་རྣམས་རྟོག་མེད་ཡིན་པས་
ཡིད་བློ་རྟོག་པས་གང་བྱས་ཡོང། དཔེར་ན་ཡིད་གཟུགས་མཛེས་པ་ལ་ལྷག་པར་ཆགས་བཞིན་པའི་དུས་ན་སྒྲ་འཛིན་ཉན་ཤེས་མངོན་གྱུར་དུ་མི་སྐྱེ་བ་བཞིན་དུ། སེམས་དགེ་བའི་དམིགས་པ་ལ་རྩེ་གཅིག་ཏུ་བཞག་ན་དབང་ཤེས་ཀྱི་སྣང་བ་རང་འགགས་ལ་འགྲོ་བས་སྒེར་དུ་འགོག་
མི་དགོས། ཕྲག་པ་གཉིས་ཐད་ཀར་མཉམ་པར་བཞག་གོ། མདོར་ན་ལུས་ཀྱི་དབུས་དྲང་པོར་བསྲང་སྟེ་སྨིན་མཚམས་ནས་ཐིག་བཏབ་ན་ལྟེ་བའི་ཐད་དུ་འབབ་ངེས་པ་བྱའོ། །དེ་ལྟར་ལུས་གནད་བདུན་ལྡན་དུ་བྱས་ལ། བརྒྱད་པ་དབུགས་ནི་ཕྱི་ནང་དུ་རྒྱུ་བ་མི་ཚོར་བར་དལ་བུམ་
འབད་མེད་དུ་འཇུག་པར་བྱེད། ཁྱད་པར་དུ་རླུང་རོ་བསལ་བ་ནི། དགུ་ཕྲུགས་དག་ཏུ་བྱས་ནས་བསལ་ཏེ། རླུང་རོའི་རྗེས་འགྲོ་རིག་པ་སྙིགས་མ་ཕྱིར་ཕུད་དེ། གསལ་དྭངས་རང་བབས་སུ་འཇོག་པ་དྭངས་སྙིགས་ལེགས་པར་ཕྱེད་པའི་དོན་ཡིན། རླུང་སེམས་འཇུག་པ་གཅིག་པས་
རླུང་རོ་མ་བསལ་ན། རིག་པ་གསལ་དྭངས་མི་ཡོང་བས་འདི་ལ་སྤྱིར་རླུང་ཆམ་ལ་འབེབས་པ་དང། དགུ་ཕྲུགས་བྱེད་པ་གཉིས་ཡོད། དང་པོ་ནི་རང་རྒྱུད་ལ་བརྟགས་ནས། ཚེ་འདིའི་ཡོ་ལངས་བྱེད་འདོད་སོགས་རྣམ་རྟོག་ངན་བ་ཤས་ཆན་རླུང་ཕྱིར་འབུད་པ་ནས་འགོ་བརྩམས། སྐྱོ་ཤས་སོགས་
དགེ་སེམས་ཤུགས་དྲག་ན་ཚུར་ནང་དུ་རྡུབ་པ་ནས་འགོ་བཙུགས་ཏེ། གང་ལྟར་ཕར་ཚུར་འབྱུང་རྔུབ་ཁུག་པ་རེ་ལ་གྲངས་རེར་རྩིས་པ་བདུན་ནམ་ཉེར་གཅིག་སོགས་གྲངས་ཅི་རིགས་ལ་སེམས་བཟུང། དེ་དག་གི་ཚེ་ན་རྣམ་རྟོག་ངན་པ་ཕྱིར་འབུད་པ་དང། སྲས་བཅས་རྒྱལ་བའི་

[065A]༄༅། །བྱིན་རླབས་ཚུར་བསྡུས་ནས་འཇུག་པའི་མོས་པ་བྱེད། འདི་ནི་ནང་པའི་ཐུན་མོང་མ་ཡིན་པའི་སེམས་འཛིན་ཚུལ་དུ་མངོན་པ་མཛོད་དང་ཉན་ས་སོགས་ནས་བཤད། གཉིས་པ་དགུ་ཕྲུགས་བྱ་བ་ནི་སྔགས་ལུགས་ཤས་ཆེ་ཡང་རྩ་གསུམ་གསལ་
འདེབས་དགོས་པའི་ངེས་པ་མེད། ཐོག་མར་སྣ་བུག་གཡས་ནས་རྔུབ་གཡོན་ནས་འབུད། ཡང་གཡོན་ནས་རྡུབ་གཡས་ནས་འབུད། ཡང་གཉིས་ཀ་ནས་རྔུབ་སྟེ་གཉིས་ཀ་ནས་འབུད། ཡང་དེ་འདྲ་ལན་གཉིས་ལྡབ་པས་དགུ་ཕྲུགས་སུ་འགྱུར། ཡང་གཡོན་ནས་འབུད་པ་གསུམ་
ཐོག་མར་དཀྱུས་གཅིག་ལ་བྱས། དེ་བཞིན་དུ་གཡས་ནས་འབུད་པ་གསུམ་དང། གཉིས་ཀ་ནས་འབུད་པ་གསུམ་ཡང་སོ་སོར་དཀྱུས་གཅིག་ལ་བྱས་ཀྱང་ཆོག་དེ་ནས་སྒོམ་གྱི་ཀུན་སློང་རང་འདོད་ཀྱི་དྲི་མས་རྣམ་པར་དག་པའི་དགེ་སེམས་དང་ལྡན་པས། སྐྱེས་བུ་སྤྱིའི་ཆོས་
ཀྱི་གཙོ་བོ་སྐྱབས་འགྲོ་དང། སྐྱེས་བུ་ཆེན་པོའི་གཞུང་ཤིང་སེམས་བསྐྱེད་གཉིས་སྔོན་དུ་བཏང་ནས། ཟབ་ལམ་བླ་མའི་རྣལ་འབྱོར་ཟུར་བཀོལ་ལྟར་བསྒོམ་སྟེ། ཤུགས་དྲག་གསོལ་འདེབས་བརྒྱ་རྩ་སོགས་ཆ་ཚང་མ་ནོར་བར་བྱས་ནས། བླ་མ་རང་གི་སྙིང་དབུས་ལ་སྤྱན་དྲངས་ཏེ་
ཞབས་སེན་འོད་ཆགས་བརྟན་པར་བཞུགས་པ་ནི་བསྟིམ་པའོ། །དེ་ཡང་ཐོག་མའི་ཀུན་སློང་གི་དུས་ནས་བྱང་ཆུབ་ཀྱི་སེམས་སྒོམ་དགོས་པ་ཅི་ཡིན་སྙམ་ན། སེམས་བསྐྱེད་དངོས་གཞི་མེད་ཀྱང་ལྷ་བཟོ་བས་སྐུ་འདྲའི་ཚངས་ཐིག་ཐོག་མ་ནས་འདེབས་པ་ལྟར། སེམས་འདི་ལམ་གྱི་ལུས་
ཁོག་ལྟ་བུ་ཡིན་པས་ཐོག་མ་ནས་དེའི་བཟོ་དབྱིབས་ཧ་ལམ་ཞིག་སྟོན་ནས་བཞག་པ་ཡིན། འདི་ནི་ཤེར་ཕྱིན་གྱི་མདོའི་དགོངས་པ་ཡང་ཡིན་ནོ། །ཚིག་འདི་རྣམས་ཀྱིས་སྔོན་འགྲོ་དངོས་གཞི་སྦྲེལ་ནས་ཐུན་གཅིག་ལ་ཉམས་སུ་ལེན་ཚུལ་སྟོན་པས་སྐྱབས་འགྲོ་སེམས་བསྐྱེད་སྔོན་བཏང་
ནས་ཞེས་གསུངས་པ་མ་གཏོགས་སྐྱབས་སེམས་ཀྱི་དམིགས་རྣམ་བླ་མའི་རྣལ་འབྱོར་གྱི་ཁོང་ན་ཡོད་པས་ཟུར་དུ་མི་དགོས། བརྒྱ་ཕྱག་ཐུན་མཚམས་ཀྱི་ཉམས་ལེན་དུ་བྱས། རྡོར་སེམས་བསྒོམ་བཟླས་ཐུན་དང་ཐུན་མཚམས་ཅི་རིགས་པར་བྱས་པས་ཆོག་བླ་མའི་རྣལ་འབྱོར་

[066B] རང་གི་རྩ་བའི་བླ་མ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་པར་ཚོགས་ཞིང་གི་གཙོ་བོར་བསྟེན་ནས། ཐུན་མོང་དང་ཐུན་མོང་མ་ཡིན་པའི་བསག་སྦྱང། ལམ་གྱི་ངོ་བོ་གྲངས་དང་གོ་རིམ་
ཐམས་ཅད་གཞུང་འདི་དང་མཐུན་པ་ངེས་པར་དགོས་པས། དེ་ལ་ཐོག་མར་བདེ་ཆེན་ངང་ལས་ཞེས་པ་མ་བཏོན་གོང་ནས་སྐྱབས་ཡུལ་རང་དང་བཅས་པ་སྡུད་རིམ་གྱི་མཐའ་ལས་བྱུང་བའི་འོད་གསལ་བདེ་བ་ཆེན་པོ་དེ་ངའོ་སྙམ་པའི་ཆོས་སྐུའི་ང་རྒྱལ་འཛིན་དགོས། དེའི་དུས་སུ་རིགས་པའི་དགག་
བྱ་དང་ལམ་གྱི་དགག་བྱ་གཉིས་ཀས་སྟོང་པའི་འོད་གསལ་ནི་རང་བཞིན་རྣམ་དག་དང་གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས་ཀྱི་ལམ་འཁྱེར་དང། བདེ་བ་ཆེན་པོའི་ཡེ་ཤེས་ནི་ཡེ་ཤེས་ཆོས་སྐུའི་ལམ་འཁྱེར་ཏེ། ཆོས་སྐུ་དེ་གཉིས་དབྱེར་མེད་པ་གདགས་གཞིར་བྱས་པ་
ལ་བརྟེན་ནས་བཏགས་པ་ཙམ་གྱི་ངའོ་སྙམ་དུ་རྩེ་གཅིག་ཏུ་འཛིན་པ་ནི་ཆོས་སྐུ་སྤྱིའི་ལམ་འཁྱེར་རོ། །དེ་ཡང་འོད་གསལ། བདེ་ཆེན། ངའོ་སྙམ་པ་རོང་རོང་མི་འདྲ་བ་གསུམ་མཉམ་དུ་བསེས་ནས་གསལ་བཏབ་པས་མི་ཡོང། འོད་གསལ་བདེ་ཆེན་བསྐྱེད་ཚུལ་རྗེ་ཡབ་སྲས་ཀྱི་གཞུང་དང་མན་
ངག་འཛིན་པ་རྣམས་ཀྱི་གཟིགས་ངོར་འདི་འདྲ་བཤད་པ་དོ་ཚབ་ལས་མ་མཆིས་ཀྱང། སྦྱངས་པ་མེད་པའི་དོན་གཉེར་ཅན་བདག་འདྲ་བ་ལ་ཕན་ཕྱིར་ཞུས་པ་ཡིན། རེ་ཤིག་བདེ་ཆེན་འདྲེན་པས་རྩ་རླུང་གི་དམིགས་པ་རྣམས་མོས་པ་ཙམ་བྱས། གོ་བ་ཆགས་ཐབས་ལ་གཙོ་བོ་མཛད་ནས་བསྐྱངས་
ན་ལེགས་པོ་ཡོང་སྟེ། དཔྱད་པ་ཡོངས་རྫོགས་ཀྱི་དབུ་མའི་ལྟ་བ་དེ་མ་རྙེད་པར་ད་ལྟའི་སྣང་བ་ལིང་ལིང་འདིའི་ངང་ནས་མཐོ་མཐོ་སྙན་སྙན་ཅི་བཤད་ཀྱང། བླ་མ་སྐུ་གསུམ་གྱི་ངོ་བོའི་རྣམ་གཞག་ཀྱང་གོ་ས་མེད། དེ་མེད་ན་སྔགས་བླ་མེད་ཀྱི་ལམ་གྱི་སྲོག་དང་བྲལ་བ་ཡིན་པས་གཅེས་པར་མཛོད་
བདེ་ཆེན་དེ་མ་དོར་བའི་ངང་ལས་རང་ཉིད་བླ་མ་ཡི་དམ་གྱི་ལྷ་སྐུར་ལངས་ཏེ། སྣོད་བཅུད་སྦྱངས་བསྒྱུར། མཆོད་རྫས་དང་ནང་མཆོད་སོགས་བྱིན་གྱིས་བརླབས། ཚོགས་ཞིང་གསལ་བཏབ་ལ། ཡེ་ཤེས་པ་སྤྱན་དྲངས་ནས་བསྟིམ་པ་སོགས་ཁྲིད་ཡིག་ཁུངས་ཐུབ་རྣམས་ནང་ལྟར་མཛོད། གཙོ་བོའི་

[067A]༄༅། །ལུས་དཀྱིལ་ཞེས་པ་ལུས་གནས་སོ་སོར་ལྷ་བཀོད་པ་ཙམ་གྱི་དོན་ཡང་མིན་ལ། ལྷའི་རྣམ་པ་མེད་པར་ལྷ་སོ་སོའི་ངོ་བོར་མོས་པ་ཙམ་གྱིས་ཀྱང་མི་ཡོང་བས། ལུས་ལས་བསྐྱེད་པའི་དཀྱིལ་འཁོར་ལ་ལུས་དཀྱིལ་དུ་གསུངས་པས། བླ་མའི་ཕུང་ཁམས་
སྐྱེ་མཆེད་ལ་སོགས་པའི་ལུས་ཀྱིས་ཐུན་མོང་མ་ཡིན་པའི་བདག་རྐྱེན་བྱས་པ་ལས་བྱུང་བའི་ལྷ་སོ་སོར་མོས་དགོས་པ་ཡིན། དེ་ཡང་དཔལ་ཆོས་ཀྱི་གྲགས་པས། ཐུན་མོང་མ་ཡིན་རྒྱུ་ཡི་ཕྱིར། །དེ་ཡི་བདག་རྐྱེན་དབང་པོས་བྱས། །ཞེས་གསུངས་པ་ལྟར། མིག་དབང་གཟུགས་ཅན་
པ་ལ་སོགས་པའི་དབང་པོ་སོ་སོས་ཐུན་མོང་མ་ཡིན་པའི་བདག་རྐྱེན་བྱས་པ་ལས་མིག་གི་རྣམ་ཤེས་སོགས་སོ་སོར་འཇོག་པ་བཞིན་དུ་ལུས་དཀྱིལ་ལ་ཡང་ཐུན་མོང་མ་ཡིན་པའི་རྒྱུར་ལུས་མཚན་ཉིད་པ་རེ་དགོས་པས། ཡུལ་གྱི་ལུས་དཀྱིལ་དངོས་གནས་པ་ལས་རྒྱ་
མ་གཏོགས་ཡིད་ཀྱིས་བསྒོམས་པའི་ཕྱག་རྒྱ་ཙམ་ལ་མེད་པར་རྣལ་འབྱོར་དག་རིམ་དུ་གསུངས་པས་འདིར་ཡང་བླ་མ་དངོས་གནས་པ་རང་གི་སྐུ་ལུས་ཀྱི་ཆ་ཤས་སོ་སོ་རང་བཞིན་གྱིས་རྣམ་པར་དག་པའི་དག་ཆ་མཐར་ཐུག་ལྷ་སོ་སོའི་རྣམ་པར་ཤར་བའོ། །ཡེ་ཤེས་པ་སྤྱན་འདྲེན་
པ་ལ། འོག་མིན་ལ་སོགས་པའི་གནས་ངེས་པ་ཅན་ནས་སྤྱན་འདྲེན་པ་དང། འཇིག་རྟེན་གྱི་ཁམས་མུ་མེད་པ་ནས་སྤྱན་འདྲེན་པ། རང་བཞིན་གྱི་གནས་ནས་སྤྱན་འདྲེན་པ་བཅས་ཡོད་པ་ལས། ད་ལམ་ཐུགས་རྗེས་བསྐུལ་ཏེ་རང་བཞིན་གྱི་གནས་ནས་སྤྱན་འདྲེན་པ་ཡིན། རྒྱ་
ཇའི་བཏུང་བ་ནང་མཆོད་ཀྱི་ཁོངས་སུ་བྱས་པ་དང་ནང་མཆོད་ཀྱི་སྒྲུབ་གཞི་ལ་རྒྱུད་ཀྱིས་བསྡུས་པ་རེ་དགོས་པ་མི་འགལ་ཏེ། སྒྲུབ་ནུས་ཀྱིས་གང་ལ་དམིགས་ནས་བསྒྲུབ་ཀྱང། ཤ་ལྔ་བདུད་རྩི་ལྔ་སྒྲུབ་གཞིར་འགྱུར་བས་སྐྱོན་མེད། འོན་ཀྱང་ད་ལྟ་ཆང་དང་ཇ་ཁུ་སོགས་ཀྱིས་ནང་
མཆོད་བྱེད་པ་འདི། ནང་མཆོད་ཀྱི་སྒྲུབ་གཞི་ངོ་ཐོག་ཡིན་ནམ། སྒྲུབ་གཞིའི་དམིགས་རྟེན་ཙམ་ཡིན། སྒྲུབ་ཟིན་པའི་བདུད་རྩིའི་མཚོན་བྱེད་སོགས་གང་ཡིན་སྔགས་གཞུང་ཆེན་མོ་དང་མཐུན་པར་དཔྱད་པ་མཛོད། ཏིང་ངེ་འཛིན་གྱི་དབང་བཞི་ལེན་པ་འདིས་སྔགས་

[068B] བླ་མ་ལྷའི་རྣལ་འབྱོར་དང་འབྲེལ་བའི་ལེན་ཚུལ་ཞིབ་པ་རྗེ་ཐམས་ཅད་མཁྱེན་པས་རྟོགས་ལྡན་པ་ལ་དགྱེས་བཞིན་དུ་སྩལ་བས་འདིར་ཡང་དེ་དང་མཐུན་པར་མཛད་པ་ཡིན་འདུག་རང་ལ་སྒྲུབ་གཞི་ལུས་ངག་ཡིད་
གསུམ་ཐུན་མོང་དང་བཅས་པ་ཚང་བ་དེ་དབང་དང་ལམ་གྱིས་སྨིན་ཅིང་གྲོལ་བར་བྱས་པ་ལས། འབྲས་བུ་སྐུ་བཞི་ཚང་བའི་སངས་རྒྱས་གཅིག་འགྲུབ་པོ་ཞེས་པའི་མཚོན་དོན་དུ་བླ་མ་གཅིག་གི་གནས་གསུམ་ལ་སྐུ་གསུམ་མཚོན་པའི་ཡིག་འབྲུ་གསུམ་བཀོད་ནས་དེ་ལས་
རང་ཉིད་གཅིག་གིས་དབང་བཞི་ལེན་པ་ཡིན་ནོ། །དེ་ནས་ལམ་གྱི་རིམ་པ་ལ་དམིགས་རྣམ་སྐྱོང་བ་དང་བྱིན་རླབས་ཞུ་བ་ལྷན་ཅིག་ཏུ་བྱེད་པ་ལ་ཞིང་མཆོག་དམ་པ་མན་གསུངས། དེ་ཡང་དཔལ་ཆོས་ཀྱི་གྲགས་པས། དེ་ཕྱིར་མི་རྟག་ལས་སྡུག་བསྔལ། །སྡུག་བསྔལ་ལས་
ནི་བདག་མེད་གསུངས། ཞེས་གསུངས་པ་ལྟར། སྐྱེས་བུ་ཆུང་ངུའི་སྐབས་སུ་འཆི་བ་མི་རྟག་པ་དང་ངན་འགྲོའི་སྡུག་བསྔལ་དང་ལས་ཀྱི་གཞན་དབང་ཅན་ཡིན་པས་རང་དབང་བའི་བདག་མེད་པ་བཅས་གསུམ་བསྒོམས། འབྲིང་གི་སྐབས་སུ་སྡུག་བདེན་གྱི་ཁྱད་ཆོས་སུ་གྱུར་པའི་ཕྲ་བའི་མི་
རྟག་པ་དང་ཟག་བཅས་འདུ་བྱེད་ཀྱི་སྡུག་བསྔལ་དང་སྟོང་བདག་མེད་གཅིག་ཏུ་བྱས་པའི་ཆོས་སྤྱིའི་བདག་མེད་པ་བཅས་གསུམ་བསྒོམས། ཆེན་པོའི་སྐབས་སུ་སྡུག་བསྔལ་མི་རྟག་བདག་མེད་གསུམ་གྱིས་ཁྱད་པར་དུ་བྱས་པའི་སྒོ་ནས་སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་
གྱི་སྙིང་རྗེ་གསུམ་བསྒོམས་བ་བཅས་དགུ་ཚན་འདི་ལམ་སྤྱིའི་གནད་སྡོམ་ཆེན་པོ་ཡིན་ཞེས་བདག་གི་ཟུང་འཇུག་བླ་མ་རྡོ་རྗེ་འཆང་རྣམ་གཉིས་ཀྱི་བཀའ་ངོ་མ་ཡིན། དེ་ཡང་མི་རྟག་པའི་མིག་ཕྱེ་ནས་བལྟས་ན། སྡིག་གཟུགས་ཀྱི་སྡུག་བསྔལ་མཐོང། སྡུག་བསྔལ་གྱིས་འཇིགས་
ནས་བདག་མེད་བསྒོམས་པས་གནས་ལུགས་མཐོང་ནས་གྲོལ་བར་འགྱུར་བས་གོ་རིམ་ཡང་དེ་ལྟར་ཡིན། སྤྱིར་མི་རྟག་པ་ལ་ཕྲ་རགས་གཉིས་ཡོད་ཀྱང། ཕྲ་བ་ནི་བདག་མེད་དང་རྟོགས་དཀའ་སླ་འདྲ་བའི་ཚོད་ཡོད་པས་བྱེ་མདོ་གཉིས་གྱིས་བདག་མེད་མངོན་སུམ་དུ་རྟོགས་

[069A]༄༅། །པའི་ཡེ་ཤེས་ཀྱི་སྣང་ཡུལ་རང་མཚན་པ་ལ་ཕྲ་བའི་མི་རྟག་པ་འདི་འཇོག་པར་ཞལ་གྱིས་བཞེས་པ་ཡིན། དེས་ན་ཐོག་མར་མིག་གིས་བལྟས་ན་ཡང་ཤེས་པའི་ཚོད་ཀྱི་རགས་པའི་མི་རྟག་པ་རང་བསྒོམས་དགོས་ཏེ། འདི་ལ་རྗེ་ཐམས་ཅད་མཁྱེན་
པས། འཆི་བ་དྲན་པ་མ་བསྒོམས་པའི་ཉེས་དམིགས། བསྒོམས་པའི་ཕན་ཡོན། འཆི་བ་དྲན་པའི་བློ་ཇི་ལྟ་བུ་ཞིག་བསྐྱེད་པ། འཆི་བ་དྲན་པ་བསྒོམས་པའི་ཚུལ་དང་བཞིར་གསུངས་པ་ལས། དང་པོ་གཉིས་ནི། མདོར་ན་སྐྱེས་བུའི་དོན་སྒྲུབ་པའི་དུས་ནི། དལ་བའི་རྟེན་ཁྱད་པར་
ཅན་ཐོབ་པའི་དུས་འདི་ཁོ་ན་ཡིན་ལ། འོ་སྐོལ་ཕལ་ཆེར་ངན་འགྲོར་བསྡད་ཅིང་བདེ་འགྲོར་ལན་རེ་ཙམ་འོངས་ཀྱང་མི་ཁོམ་པའི་གནས་སུ་ཤས་ཆེ་བས་དེ་དག་ཏུ་ཆོས་སྒྲུབ་པའི་སྐབས་མ་རྙེད་ལ། བསྒྲུབས་པས་ཆོག་པའི་རྟེན་རེ་ཐོབ་པ་ན་ཡང་ཆོས་ཚུལ་བཞིན་དུ་མ་སྒྲུབ་པ་
ནི། ད་དུང་མི་འཆི་སྙམ་པ་འདི་ལ་ཐུག་འདུག་པས་ན། བློས་མི་འཆི་བའི་ཕྱོགས་འཛིན་པ་ནི་རྒུད་པ་ཀུན་གྱི་སྒོ་དང། དེའི་གཉེན་པོ་འཆི་བ་དྲན་པ་ནི་ཕུན་སུམ་ཚོགས་པ་ཐམས་ཅད་ཀྱི་སྒོའོ། །དེའི་ཕྱིར་འདི་ལྟ་བུ་ལ་ཆོས་ཟབ་མོ་གཞན་བསྒོམ་རྒྱུ་མེད་པ་རྣམས་ཀྱི་ཉམས་ལེན་ནོ་
སྙམ་པ་དང། བསྒོམ་བྱ་ཡིན་ཡང་དང་པོར་ཅུང་ཟད་ཙམ་བསྒོམ་པར་བྱ་ཡི། རྒྱུན་པའི་ཉམས་ལེན་དུ་མི་འོས་སོ་སྙམ་དུ་མི་བཟུང་བར་འདི་ཐོག་མཐའ་བར་གསུམ་དུ་དགོས་ལུགས་ལ་ངེས་པ་སྙིང་ཐག་པ་ནས་བསྐྱེད་དེ་བསྒོམ་པར་བྱའོ། །གསུམ་པ་ནི་གཉེན་ལ་སོགས་པ་
དང་བྲལ་གྱི་དོགས་ནས་འཆི་བ་ལ་སྐྲག་པ་ནི་ལམ་ལ་མ་སྦྱངས་པའི་འཆི་བ་ལ་སྐྲག་ལུགས་ཡིན་པས་འདིར་དེ་སྐྱེད་པ་མིན་ནོ། །འོ་ན་གང་སྙམ་ན། ལས་ཉོན་གྱི་དབང་གིས་ལུས་བླངས་པ་ཐམས་ཅད་འཆི་བ་ལས་མ་འདས་པས་དེ་ལ་སྐྲག་པ་བསྐྱེད་ཀྱང་རེ་ཤིག་ལ་དགག་མི་ནུས་
མོད། འོན་ཀྱང་ངན་འགྲོའི་རྒྱུ་འགོག་པ་དང། མངོན་མཐོ་ངེས་ལེགས་ཀྱི་རྒྱུ་མ་བསྒྲུབས་པར་འཆི་བ་ལ་འཇིགས་པར་བྱ་སྟེ། དེ་ལ་ནི་དེས་སྐྲག་པ་བསམས་ན་དེ་བསྒྲུབ་ཏུ་ཡོད་པས་འཆི་ཁར་མི་སྐྲག་པར་བྱར་ཡོད་ལ། དོན་དེ་མ་བསྒྲུབས་ན་སྤྱིར་འཁོར་བ་ལས་མི་ཐར་ཞིང། ཁྱད་

[070B] །བཞི་པ་ནི་རྩ་བ་གསུམ། རྒྱུ་མཚན་དགུ། ཐག་བཅད་པ་གསུམ་གྱི་སྒོ་ནས་བསྒོམ་པར་བྱའོ། །ཞེས་གསུངས་པ་འདི་ཙམ་བློར་བཟུང་ནས་ས་བཅད་སྤྱི་དང་ཁྱད་པར་གསུམ་པ་ལ་སྔོན་མེད་པའི་བཤད་
སྲོལ་ཡོད་པས། དེ་རྣམས་དཔེ་ལ་མ་ལུས་པར་རང་ལ་ཡོད་ངེས་པར་མ་མཛད་ན། ཡེར་པའི་ཞང་བཙུན་གྱིས། སྔ་དྲོ་འཆི་བ་མ་དྲན་ན། ཉིན་ཕྱེད་དང། ཉིན་ཕྱེད་ལ་མ་དྲན་ན། དགོང་མོ་ཚེ་འདི་པར་ཆ་གསུང་བ་ལྟར་ཡིན། ཚེ་འདི་པར་སོང་ཡང་སོང་སྙམ་ན། སྨོན་གྲོ་ཆོས་གྲགས་
ཀྱི་དཔེ་བསམས་ཏེ། ཆོས་གྲགས་འཇིག་རྟེན་རྒོད་པའི་ཚད་དུ་བྱེད་པ། འཆི་བ་ལ་ཉེ་བའི་ཚེ་ཉི་མར་ཉལ་བ་ལ། གཞན་གྱིས་ཁྱེད་གྲུང་པོ་དེ་འདྲ་ཡིན་པ་ལ། ཚད་པས་ན་ནས་ཉི་མར་སྡོད་པ་བྱས་པས། ཁྱོད་ཚོས་ང་འཇམ་པོར་བཞག་པས་བསླུས་པ་དེ་དེ་རིང་བར་མ་མཐོང། ད་ནི་
ཆོས་མ་བྱུང་བས་སྟོང་གསུམ་ན་ང་གླེན་པར་འདུག་པས། ང་གཞན་སུ་ཡིན་ཡང་ཡོང། སྨོན་གྲོ་ཆོས་གྲགས་མ་ཡིན་པས་ཆོག་པ་ལ་ཟེར་ནས་ཚེའི་དུས་བྱས་པ་དེ་དྲན་པར་མཛད་ན་ལེགས་ཏེ་བདག་ལ་ནི་ཤིན་ཏུ་ཕན་པར་བྱུང། དེ་ཡང་དལ་འབྱོར་དང་སྦྲེལ་ནས་བླང་
དོར་མ་ནོར་བའི་ཆོས་སེམས་ཅན་ཐམས་ཅད་ལ་དགོས་ངེས་ཡིན་ཡང་བྱ་ཐབས་མེད་པའི་འགྲོ་བ་གཞན་དང་མི་འདྲ་བར་རང་གིས་ད་ལྟ་བསྒྲུབ་ན་སྒྲུབ་ནུས་ཡིན་པ་དང། ཕྱིན་ཆད་འདི་འདྲ་རྙེད་དཀའ་ཞིང་རྙེད་པ་འདི་མྱུར་དུ་མི་རྟག་པའི་རྒྱུ་མཚན་ཡང་དག་གི་ལུང་རིགས་དཔེ་དང་བཅས་པ་
སྒོ་དུ་མ་ནས་བསམས་ཏེ། བདག་དང་འདྲ་བའི་ད་ལྟའི་མཁས་བླུན་གདུ་གྲགས་པ་སུ་ཡིན་ཡང། འཕགས་པའི་སྤྱན་སྔར་ཟ་བའི་ཉར་མི་རུང། བསྡིགས་པའི་སྦལ་བ་ཙམ་དུ་ཡང་མི་ཉན་པའི་གནས་སྐབས་འདི་ལས་མྱུར་དུ་ངོ་ཐོན་ཡོང་བ་ཞིག་ཅི་ནས་མཛད་དགོས་
ཆོས་འདི་ལ་གལ་ཆུང་བྱེད་ན་སྟོན་པ་སངས་རྒྱས་དང་རྗེ་ཐམས་ཅད་མཁྱེན་པ་གཉིས་ལྟ་བུས་མཛད་དགོས་པ་ལ་ལྷག་པར་བསྔགས་པ་མཛད་འདུག་པས། ཡོངས་ཀྱི་དགེ་བའི་བཤེས་གཉེན་རྣམས་ཀྱིས་གཙོ་མཛད་གདན་ས་ཆེན་པོའི་སློབ་གཉེར་བ་རྣམས་ཀྱིས་རང་གཞན་་༄༅། །ཐམས་ཅད་ལ་དགོངས་ཏེ། ཆོས་འདིའི་ཕྱོགས་འཛིན་པ་ཙམ་མཛད་ན་ཡང་གཞན་དང་མི་འདྲ་བའི་ཁྱད་ཐོན་པ་ཡོང་ངེས་ཡིན། ཐུབ་པ་ཆེན་པོས་ཀྱང་འཚང་རྒྱ་བའི་ཆོས་ཀྱི་སྔོན་མ་རྒ་ན་འཆི་བ་གཟིགས་པ་ལས་བྱུང་བ་ལྟར། རང་
ཅག་ལམ་གཞན་གང་དུ་ཡང་མ་གོལ་བར་ཉིན་མཚན་ཀུན་ཏུ་ངལ་བསོ་མེད་པར་འཆི་བདག་གི་དྲུང་དུ་འགྲོ་བཞིན་པ་ཡིན་པས་ན་ལུང་ལས། ལྗོན་ཤིང་འགྲིབ་པར་གྱུར་བ་ན། །ཡལ་ག་འདབ་མས་ཅི་ཞིག་བྱ། །དེ་བཞིན་སྐྱེས་བུ་འཆི་བའི་ཚེ། །ཡོངས་སུ་བཟུང་བས་ཅི་ཞིག་བྱ། །
ཞེས་དང། རང་སྡིག་དྲན་པས་གདུངས་པ་དང། །དམྱལ་བའི་སྒྲ་ནི་ཐོས་གྱུར་པས། །སྐྲག་པས་མི་གཙང་ལུས་གོས་ཤིང། །མྱོས་པར་གྱུར་ཚེ་ཅི་བྱར་ཡོད། །ཅེས་གསུངས་པ་ལྟར། ལྷོ་ན་སྟག་ཡོད། བྱང་ན་འབྲོང་ཡོད་ཟེར་བའི་ཡོད་ཡོད་དང་མི་འདྲ་བར་འཆི་བ་འདི་ནི་ངེས་པར་རང་
ཐོག་ཏུ་ནམ་ཡོང་ཆ་མེད་པར་འབབ་ན། ད་ལྟ་ནས་ལས་ཉོན་གྱིས་འཕངས་པའི་སྐྱེ་བ་བཟློག་པའི་ཆོས་ཁོ་ན་ལ་རྟག་ཏུ་བརྩོན་པར་རིགས་སོ། །དེ་ལྟར་ལམ་ཡོངས་རྫོགས་ལ་ཤར་སྒོམ་དང་བྱིན་རླབས་ཞུས་ནས་ཕྱག་ཆེན་གསོལ་འདེབས་འདོན་པ་དང། ཡང་གོང་གི་ཡན་ལག་བདུན་པ་མཎྜལ་དང་
བཅས་པ་ཕུལ་ནས་མཚམས་དེར་འདོན་པ་གཉིས་འདུག་ཀྱང། ད་ལམ་གོང་མ་ལྟར་མཛད་ནས་ནན་ཏན་ཆེན་པོས་གསོལ་བ་ཐེབས་པ་བྱེད་དགོས། དེའི་མཐར་ཚོགས་ཞིང་སྡུད་རིམ་བྱས་ནས་བླ་མ་རང་སེམས་དང་དབྱེར་མེད་དུ་བྱེད་པའི་མན་ངག་ཞལ་ཤེས་བཞིན་མཉམ་པར་
འཇོག་ཅི་ཐུབ་བྱའོ། །དེ་ལྟར་སྐྱབས་སེམས་བསག་སྦྱང་ལམ་གྱི་ལུས་རྫོགས་པའི་བླ་མའི་རྣལ་འབྱོར་བཅས་སྦྱོར་བའི་རིམ་པས་སྣ་དྲངས་ནས། གཉིས་པ་དམིགས་རྣམ་སྐྱོང་བའི་དངོས་གཞི་ལ་གཉིས། དམིགས་པ་ངོས་གཟུང་བ་དང། སྐྱོང་ཚུལ་བཤད་པའོ། །དང་པོ་ནི་
སྣང་བ་བན་བུན་ངང་དེ་ལ། །རེ་དོགས་ལ་སོགས་རྣམ་རྟོག་གིས། །བཅས་བཅོས་གང་ཡང་མི་བྱེད་པ། །གཡོ་མེད་ཅུང་ཟད་མཉམ་པར་གཞོག་ཅེས་གསུངས། དེ་ཡང་དམིགས་པ་ལ་ཡིད་གཏད་པའི་སྔོན་དུ་ལེ་ལོ་འགོག་པ་གནད་ཆེ་བས། དེའི་གཉེན་པོ་དང་པ་འདུན་པ་རྩོལ་བ་ཤིན་

[072B] ཤིན་སྦྱངས་ནི་ལེ་ལོ་བཀག་པའི་གཉེན་པོ་དངོས་ཡིན་ལ། འདིར་དེ་བསྐྱེད་པ་ལ་བརྩོན་འགྲུས་རྒྱུན་ལྡན་དུ་རྩོམ་དགོས། དེ་ལ་དོན་གཉེར་གྱི་འདུན་པ་དྲག་པོ་རྒྱུན་ལྡན་དགོས། དེ་དག་གི་རྒྱུར་འཁོར་རྩ་གཅོད་བྱེད་ཀྱི་ལྷག་མཐོང་དངོས་སུ་འདྲེན་པ་སོགས་
ཏིང་ངེ་འཛིན་གྱི་ཡོན་ཏན་མང་པོ་མཐོང་བས་ཡིད་འཕྲོག་པའི་དད་པ་བརྟན་པོ་ཡང་ཡང་བསྒོམ་པར་བྱ་ཞིང། གང་ལ་ཡིད་གཏད་པའི་དམིགས་པ་ལ། སྤྱིར་ཁྱབ་པའི་དམིགས་པ་ནི་བཞི་སྟེ། དམིགས་ཚུལ་གྱི་སྒོ་ནས་དཔྱོད་མི་དཔྱོད་ཀྱི་དམིགས་པ་གཉིས་དང། དམིགས་
ཡུལ་བདེན་པ་གཉིས་ཀྱི་མཐའ་དང། གནས་གྱུར་ཐོབ་པ་ནི་དགོས་པ་གྲུབ་པའི་དམིགས་པ་སྟེ་བཞིའོ། །ཕྱི་མ་ཞི་གནས་ཐོབ་ཟིན་པའི་དམིགས་པ་ཁོ་ན་ཡིན་ནམ་དཔྱད་པར་བྱ། སྤྱད་པ་རྣམ་སྦྱོང་གི་དམིགས་པ་ལ་ལྔ་སྟེ། ཚེ་སྔ་མར་འདོད་ཆགས་ཞེ་སྡང་གཏི་མུག་ང་
རྒྱལ་རྣམ་རྟོག་ལ་ཤས་ཆེར་སྤྱད་པའི་གཉེན་པོར་རིམ་བཞིན་མི་སྡུག་པ་དང། བྱམས་པ་དང། རྟེན་འབྲེལ་དང། ཁམས་ཀྱི་རབ་དབྱེ་དང། དབུགས་འབྱུང་རྡུབ་སྟེ་ལྔའོ། །ངས་མི་ཤེས་པ་མེད་སྙམ་པའི་ང་རྒྱལ་ཅན་གྱིས་ཁམས་ཀྱི་རབ་དབྱེ་ཤིན་ཏུ་རྒྱས་པ་རྣམས་ཉན་ནས། རང་
གི་སྤྱི་གཙུག་ནས་རྐང་མཐིལ་གྱི་བར་ལྟ་བུར་ཕྱི་ནས་ནང་དང་ནང་ནས་ཕྱི་སོ་སོར་ཕྱེ་སྟེ་ངོས་གཟུང་བ་ན། མི་ཤེས་པ་མང་བས་ང་རྒྱལ་འཇོམས་ནས་ཞི་གནས་ཐོབ་སླ་བར་གསུངས། གཏི་མུག་གི་གཉེན་པོའི་རྟེན་འབྲེལ་ནི་སྟོང་པ་དང་དོན་གཅིག་པའི་རྟེན་འབྱུང་སྒོམ་པ་གཙོ་
ཆེ། མཁས་པའི་དམིགས་པ་ལ་ཡང་ལྔ་སྟེ། ཕུང་ཁམས་སྐྱེ་མཆེད་རྟེན་འབྲེལ་བཅུ་གཉིས་གནས་དང་གནས་མིན་ལ་མཁས་པའི་དམིགས་པ་སྟེ་ལྔའོ། །དགེ་བ་ལས་བདེ་བ་དང་སྡིག་པ་ལས་སྡུག་བསྔལ་འབྱུང་བ་གནས་ཡིན་གོ་ལྡོག་པ་གནས་མིན། བྱེ་བྲག་ཏུ་ཕྱེ་
ན་སྦྱིན་ལས་འབྱོར་ལྡན་གནས་ཡིན་དབུལ་པོ་མིན་ཞེས་སོགས་ལྟ་བུའོ། །ཉོན་མོངས་པ་སྤྱོད་པའི་དམིགས་པ་ནི་གཉིས་ཏེ། ས་གོང་འོག་གི་ཞི་རགས་དང། བདེན་བཞིའི་མི་རྟག་ལ་སོགས་བཅུ་དྲུག་གོ་ཚེ་སྔ་མར་ཆགས་སོགས་སོ་སོར་ཤས་ཆེར་སྤྱད་པ་རྣམ་པར་

[073A]༄༅། །སྦྱོང་བའི་དམིགས་པ་ཡིན་པས། སྤྱད་པ་རྣམ་སྦྱོང་གི་དམིགས་པ་ཟར། འདི་ནི་གནང་ལ་བཀར་བས་དམིགས་པ་ཁྱད་པར་ཅན་དུ་གསུངས། མཁས་དམིགས་ནི། ཕུང་སོགས་ལས་མ་གཏོགས་པའི་གང་ཟག་ལྟོས་མེད་མི་མཐོང་བས་དམིགས་པ་
བཟང་བར་གསུངས། ཉོན་མོངས་སྤྱི་སྦྱོང་བའི་དམིགས་པ་རྣམས་ནི། དེའི་ཕྱིར་དོན་ཆེ་བར་གསུངས། ཁྱབ་པའི་དམིགས་པ་ནི་གཞན་ལས་ཟུར་དུ་མེད་པར་གསུངས་པས། ཞི་གནས་ཀྱི་དམིགས་པ་ཡིན་ན། ཁྱབ་པའི་དམིགས་པ་ཡིན་པས་ཁྱབ་སྟེ། དམིགས་ཡུལ་བདེན་
པ་གཉིས་སུ་ངེས་ཤིང། དམིགས་བྱེད་དཔྱད་འཇོག་གཉིས་སུ་ངེས་པའི་ཕྱིར། དེ་ཡང་འདུས་བྱས་ཐམས་ཅད་ཕུང་པོ་ལྔ་དང། ཆོས་ཐམས་ཅད་ཁམས་དང། སྐྱེ་མཆེད་དུ་འདུ་ཚུལ་ཤེས་པར་བྱས་ལ་དེ་དང་དེར་བསྡུས་ཟིན་པ་དང། དེ་ལ་སེམས་འཛིན་པར་བྱེད། དེ་
བཞིན་དུ་སོ་སོར་འབྱད་པ་ལ་གོམས་ན་སོ་སོར་རྟོག་པའི་ཤེས་རབ་སྐྱེ་ཞིང། སྡུད་པ་ལ་གོམས་ན་སེམས་སྡུད་ཀྱི་ཏིང་འཛིན་སྐྱེ་བ་ནི་ཆོས་མངོན་པའི་མན་ངག་ཀྱང་ཡིན། དེ་རྣམས་ལ་དམིགས་ནས་ཞི་ལྷག་བསྒོམ་ཚུལ་ཡང་ཡིན་ནོ། །འདི་རྣམས་ནི་ཞི་གནས་རྐྱངས་
པའི་དམིགས་པ་དང། གསར་སྒྲུབ་ཀྱི་དམིགས་པ་ཡིན་པའི་ངེས་པ་མེད། དེང་དུས་རང་པ་རང་གཅེས་ཡོད་པ་རྣམས་ཀྱིས་ནི་རང་རྒྱུད་ཀྱི་ཉོན་མོངས་གང་ཤས་ཆེ་བ་དེའི་གཉེན་ཕོ་ལ་གཙོར་འདོན་གྱིས་དམིགས་ན་ཞི་གནས་གྲུབ་མིན་ལ་མ་ལྟོས་པར་ཤིན་ཏུ་ཕན་
ཐོགས་ཆེ་བས། དེ་ནི་དཔེར་ན་ཚེ་སྔོན་འདོད་ཆགས་གོམས་པར་བྱས་པས་ཚེ་འདིར་ཆགས་ཡུལ་ཆུང་ངུ་ལ་ཡང་འདོད་ཆགས་དྲག་པོ་དེའི་རྒྱུན་རིང་སྐྱེ་བ་ནི། འདོད་ཆགས་ཤས་ཆེ་བ་ཡིན། ཚེ་སྔོན་འདོད་ཆགས་གོམས་པར་མ་བྱས་ཀྱང་ཉེས་དམིགས་སུ་མ་བལྟས་པས་
ཆགས་ཡུལ་ལ་འདོད་ཆགས་སྐྱེ་ཡང་ཆེན་པོ་རྒྱུན་རིང་མི་སྐྱེ་བ་ནི། ཆ་མཉམ་པར་སྤྱོད་པ་ཡིན། ཚེ་སྔོན་འདོད་ཆགས་གོམས་པར་མ་བྱས་ཤིང་ཉེས་དམིགས་སུ་བལྟ་བ་སོགས་བྱས་པས་ཆགས་ཡུལ་ཆེན་པོ་དང་མང་པོ་ལ་བུལ་བར་སྐྱེ་ལ་ཡུལ་འབྲིང་དང་ཆུང་ངུ་ལ་མི་སྐྱེ་བ་ནི་

[074B] །ཞེ་སྡང་ལ་སོགས་པ་གཞན་ལ་ཡང་དེས་རིགས་འགྲེའོ། །དེ་ཙམ་ཤེས་པར་མ་བྱས་ན་ཞི་གནས་སོགས་ཡོན་ཏན་གང་སྒྲུབ་པའི་མན་ངག་ཟབ་མོ་ཇི་ཙམ་དང་ཕྲད་ཀྱང་ནང་གི་ཉེན་མོངས་པ་འདིས་གཅིག་ཀྱང་འགྲུབ་ཏུ་མི་སྟེར་བས་གནད་ལ་ཁེལ་བ་རང་གལ་
ཆེའོ། །དེ་དག་ལས་འདིར་དམིགས་པ་གང་ལ་དམིགས་ཞེ་ན། ཉན་མོངས་གང་ཤས་ཆེ་བས་དམིགས་པ་ངེས་ཅན་ལ་ལྟོས་པ་རྣམས་མ་གཏོགས་པས་ནི། ལམ་རིམ་ཆེ་བ་ལས། དེས་ན་ཏིང་ངེ་འཛིན་ཡང་འགྲུབ་ལ་དགོས་པ་ཁྱད་པར་ཅན་གཞན་ཡང་ཞར་ལ་འཐོབ་པའི་དམིགས་
རྟེན་འཚོལ་བ་ནི་ཐབས་ལ་མཁས་པ་ཡིན་ནོ། །ཞེས་གསུངས་པ་ལྟར། རྡེ་ཤིང་ལ་དམིགས་པ་ལྟ་བུའི་ཏིང་ངེ་འཛིན་གྲུབ་པ་ཙམ་གྱིས་མི་ཆོག་གི་དགོས་པ་ལྷག་པོ་འདྲེན་པ་གཙོ་ཆེ་བས། འདིར་ནི་རིག་ཅིང་གསལ་བའི་སེམས་ཀྱི་ངོ་བོ་ལ་དམིགས་པར་བྱའོ། །དེ་ཡང་རེ་ཤིག་མངོན་
སུམ་དུ་མི་འཆར་བས། ཐོག་མར་སེམས་ཀྱི་རྣམ་པ་བློ་ལ་ཤར་བའི་གཟུགས་བརྙན་ལ་དམིགས་པར་བྱ་སྟེ། དེ་ནི་སེམས་ལ་དམིགས་པ་ཡང་ཡིན་ནོ། །སེམས་ནི་གསལ་དྭངས་ཀྱི་ངོ་བོར་གནས་པ་དང། གཟུགས་ཅན་ཐམས་ཅད་ཀྱིས་སྟོང་པ་དང། སྣང་བ་ཐམས་ཅད་ཀྱི་
འཆར་གཞིར་གྱུར་པ་བཅས་ཁྱད་ཆོས་དེ་གསུམ་འཛོམ་པའི་གནད་ཀྱིས། དེ་ལ་དམིགས་ན་ཞི་གནས་སྐྱེ་སླ་བ་དང། སྟོང་ཉིད་རྟོགས་སླ་བ་དང། ཕྱི་རོལ་གྱི་ཞེན་པ་གཅོད་སླ་བ་བཅས་དགོས་པ་དེ་རྣམས་དང། གདམས་པ་འདིའི་བླ་མ་གོང་མ་རྣམས་ཀྱིས་བྱིན་གྱིས་བརླབས་
པས་ཀྱང་གཞན་དང་མི་འདྲའོ། །ཁྱད་ཆོས་གསུམ་པོ་ནི་རྩ་བས་ཀྱང་དངོས་སུ་བསྟན་ཏེ། མཉམ་གཞག་གི་ངོ་བོ་སྟོན་པ་ནི། མ་སྒྲིབས་དྭངས་ཤིང་གསལ་བ་དང། །ཞེས་པས་ཁྱད་ཆོས་དང་པོ་བསྟན། །དེ་ནས་ཚིག་རྐང་གཉིས་ཀྱིས་གཉིས་པ་བསྟན། དེ་ནས་ཚིག་རྐང་གཅིག་གིས་
གསུམ་པ་བསྟན་པ་ལྟར་འདར་ཡང་མཚུངས་སོ། །ལམ་རིམ་ཆུང་བ་ལས། ལྷ་སྐུ་སོགས་ཀྱི་དམིགས་རྟེན་གཞན་མི་འཇོག་པར་སེམས་མ་རྟོག་པ་ཙམ་སྐྱོང་བས་ཀྱང། ཞེས་དང། ཡང་མྱོང་བ་རིག་ཙམ་གསལ་ཙམ་སོགས་འཛིན་རྣམ་ལ་དམིགས་ནས། ཞེས་གསུངས་པའི་

[075A]༄༅། །དོན་དུ་འགྱུར་རོ། །དེ་ཡང་ཏིང་ངེ་འཛིན་གྱི་དམིགས་རྣམ་སྐྱོང་ཚུལ་ནི་དྲན་པའི་སྐྱོང་ཚུལ་ཡིན་ཞིང། དྲན་པ་ནི་སྔར་མ་འདྲིས་པའི་ཡུལ་ལ་མི་སྐྱེ་བས་ཐོག་མར་དམིགས་རྟེན་ངོས་གཟུང་བ་ཡིན་ནོ། །དེའི་ཚུལ་ནི་བླ་མ་རང་ལ་ཐིམ་པས་བྱིན་རླབས་ཅན་གྱི་སེམས་ཀྱི་
སྣང་བ་དེ་མ་གཏོགས་གཞན་གང་དུ་ཡང་མི་རྟོག་པའི་བན་བུན་གྱི་ངང་དེ་ལ། བདེ་བའི་རེ་བ་དང། སྡུག་པའི་དོགས་པ་ལ་སོགས་པའི་རྣམ་རྟོག་གང་གིས་ཀྱང། སྐྱེས་མ་ཐག་པའི་བཅས་པ་དང། དེའི་དབང་དུ་སོང་བའི་བཅོས་པ་གང་ཡང་མི་བྱེད་པའི་གཡོ་མེད་ཅུང་ཟད་
མཉམ་པར་གཞོག་པ་སྟེ་དམིགས་རྟེན་སེམས་དེ་ངོས་ཟིན་པར་བྱའོ། །གཉིས་པ་སྐྱོང་ཚུལ་བཤད་པ་ལ་གཉིས། དྲན་པ་སྤྱིའི་སྐྱོང་ཚུལ་དང། སོ་སོའི་སྐྱོང་ཚུལ་ལོ། །དང་པོ་ནི། བརྒྱལ་དང་གཉིད་ལོག་ལྟ་བུ་ཡི། །ཡིད་བྱེད་བཀག་པ་མ་ཡིན་པ། །མ་ཡེངས་དྲན་པའི་རྒྱང་
སོ་ཚུགས། །འགྱུ་བ་རིག་པའི་ཤེས་བཞིན་བསྡོགས། །རིག་ཅིང་གསལ་བའི་ངོ་བོ་ལ། །ཧྲིམ་གྱིས་བསྒྲིམས་ལ་གཅེར་གྱིས་ལྟོས། །ཞེས་གསུངས། དེ་ཡང་དམིགས་པ་ལ་ཡིད་གཏད་པའི་དུས་སུ་ཐོག་མར་གདམས་ངག་བརྗེད་པ་ཉེས་པ་ཡིན་པས། དེའི་གཉེན་པོར་ཕྱི་སིམ་
ང་བརྒྱལ་བ་དང་གཉིད་ལོག་པ་ལྟ་བུའི་ནང་དམིགས་པ་ཡིད་བྱེད་བཀག་པ་དེ་འདྲ་མ་ཡིན་པ། དམིགས་རྟེན་སེམས་དེ་མ་ཡེངས་པར་འཛིན་པའི་དྲན་པ་ཐུ་རེ་བའི་རྒྱང་སོ་ཚུགས་པར་བྱེད་དོ། །དེ་ལྟར་དྲན་པས་མཉམ་པར་བཞག་པ་ན་བྱིད་རྒོད་ཉེས་པ་ཡིན་པས། དེའི་གཉེན་པོར་བྱིང་
རྒོད་སོགས་འགྱུ་མི་འགྱུ་དང། འགྱུ་བ་རྣམས་སོ་སོ་མ་ནོར་བར་རིག་པའི་ཤེས་བཞིན་བསྔོགས་པ་སྟེ་ཆེད་དུ་མངགས་ནས་འཇོག་དགོས་སོ། །དེ་ལྟར་དྲན་ཤེས་ཀྱི་མཐུ་ལས་སེམས་རིག་ཅིང་གསལ་བ་ལྷང་གིས་ངེས་བྱུང་ན། ངོ་བོ་དེ་ཁོ་ན་ལ་ད་དུང་དྲན་པ་ཧྲིམ་གྱིས་བསྒྲིམས་
ལ་རྩེ་གཅིག་ཏུ་གཅེར་གྱིས་ལྟོས་ཤིག་ཅེས་པའི་དོན་ནོ། །དེ་ཡང་སྒྲུབ་པ་པོས་སྒྲུབ་བྱ་ངོ་མ་ཤེས་པར་བསྒྲུབ་ན་ཤིན་ཏུ་རྨོངས་ཚབ་ཆེ་བས། འདིར་སྒྲུབ་པར་བྱ་བའི་ཏིང་ངེ་འཛིན་ནི་གསལ་ངར་དང་ལྡན་པ་དང། གནས་ཆ་དང་ལྡན་པའི་གཞི་གཅིག་ཡིན་ལ། དང་པོ་ལ་བྱིང་

[076B] གཉིས་པ་ལ་རྒོད་པས་བར་དུ་གཅོད་པས་ཏིང་ངེ་འཛིན་རྣམ་དག་གཅིག་འགྲུབ་པའི་གེགས་ཀྱི་གཙོ་བོར་བྱིང་རྒོད་གཉིས་འོང་བའི་རྒྱུ་མཚན་ནི་དེའོ། དེའི་ཕྱིར་འགལ་རྐྱེན་བྱིང་རྒོད་ཙམ་དང། མཐུན་རྐྱེན་དྲན་ཤེས་ཙམ་ཡང་ངོས་མ་ཟིན་པར་ཏིང་ངེ་འཛིན་ཁྱད་པར་ཅན་
རང་གིས་ཐོས་པར་སྨྲ་ཞིང། གཞན་གྱིས་དེ་ལ་ཡིད་ཆེས་པ་ནི། དོན་གྱིས་རྒྱལ་བའི་བཀའ་དགོངས་འབྲེལ་དང་བཅས་པ་ཐམས་ཅད་དགོས་མེད་དུ་སྨྲ་ཞིང་ཡིད་ཆེས་པའོ། དེས་ན་དྲན་པ་ནི་ཀུན་བཏུས་ལས། དྲན་པ་གང་ཞེ་ན། འདྲིས་པའི་དངོས་པོ་ལ་སེམས་ཀྱིས་བརྗེད་པ་མེད་
པ་སྟེ། རྣམ་པར་མི་གཡེང་བའི་ལས་ཅན་ནོ། །ཞེས་ཁྱད་པར་གསུམ་དང་ལྡན་པར་གསུངས་པས། སྐབས་འདི་དང་སྦྱར་ན་ཡུལ་གྱི་ཁྱད་པར་སྔར་འདྲིས་པ་སྟེ་ངེས་པར་བྱས་པའི་དམིགས་རྟེན་སེམས་ཀྱི་རྣམ་པ་ཤར་བའོ། །འཛིན་སྟངས་ཀྱི་ཁྱད་པར་དམིགས་ཡུལ་སེམས་དེ་
མ་བརྗེད་པའོ། །བྱེད་ལས་ཀྱི་ཁྱད་པར་ནི་དམིགས་པ་ལས་སེམས་གཞན་དུ་མི་གཡེང་བར་བྱེད་པའོ། །དམིགས་རྟེན་མ་བརྗེད་པའི་ཚུལ་ནི། དྲིས་རྟོག་བཅུག་པ་ན་གསར་དུ་དྲན་ཐུབ་པ་ཙམ་མ་ཡིན་གྱི། དྲན་པའི་རྒྱུན་མ་ཉམས་པས་གཞན་དུ་མ་ཡེངས་པ་དགོས་པས། དམིགས་
པ་མ་བརྗེད་པའི་དྲན་པ་རྩ་བ་ཡིན་ནོ། །སྤྱིར་སེམས་བྱུང་ཐམས་ཅད་དང་གང་ལ་མཚུངས་པར་ལྡན་པའི་གཞིར་གྱུར་པའི་སེམས་ཀྱི་ཆ་ཡིན་ལ། སེམས་དམིགས་པ་ལ་རྩེ་གཅིག་ཏུ་རྒྱུན་ལྡན་དུ་གནས་པའི་ཆ་ནི་ཏིང་ངེ་འཛིན་དང། དེ་ལྟར་གནས་པར་བྱེད་པའི་ཐབས་ཀྱི་ཆ་ནི་དྲན་པ་
དྲན་པའི་ཟུར་གྱིས་མི་མཐུན་ཕྱོགས་ལ་བལྟ་བའི་ཤེས་རབ་ཀྱི་ཆ་ནི་ཤེས་བཞིན་ནོ། །མདོར་ན་སྔར་བཤད་པ་ལྟར་རྣམ་རྟོག་གཞན་གྱི་འཕྲོ་འདུ་བཅད་པའི་ཤུལ་དུ། དམིགས་རྟེན་སེམས་ཀྱི་རྣམ་པ་མ་མཐའ་ཞིག་ཤར་བ་ན་རེ་ཤིག་དེས་ཆོག་ཤེས་བྱས་ནས། དེ་ལ་སེམས་བཏགས་
པའི་འཛིན་སྟངས་ཤུགས་ཅན་གྱི་དྲན་པ་ཞིག་བསྐྱེད་ལ། དེ་ནས་གསར་དུ་མི་རྟོག་པར་ཡུན་ཐུང་ཡང་སེམས་འཕང་མཐོ་བ་ལ་གཙོ་བོར་བྱས་ཏེ་དེ་ཁའི་རྒྱུན་སྐྱོང་བཞིན་པའི་མུ་ནས་དྲན་པ་རྩེ་གཅིག་པའི་ཤུགས་ཞན་དུ་སོང་མ་སོང་དང། སོང་ན་ཉེས་པ་གང་གིས་ལན་པར་རིག་པའི་

[077A]༄༅། །ཤེས་བཞིན་གྱིས་བར་བར་དུ་བྱ་ར་བྱེད་ཅིང། ཉེས་སྐྱོན་ཆེར་མེད་པའི་མཚམས་མཚམས་སུ་རྩ་བའི་དམིགས་པ་དྲན་ཙམ་དྲན་ཙམ་གྱིས་གསལ་འདེབས་བྱས་ནས་སྐྱོང་བ་ནི། དྲན་པ་སྤྱིའི་སྐྱོང་ཚུལ་གྱི་གནད་དམ་པ་ཡིན་པས་ཏིང་འཛིན་གསར་དུ་སྒྲུབ་པའི་
སྐབས་ཐམས་ཅད་དུ་འདི་ལས་མི་འདའ་བར་བྱའོ། །རྒོད་སྐྱོན་ཅུང་རྟོགས་སླ་བས། བྱིང་ཟོན་མ་བྱས་པར་ནང་དུ་གནས་པ་ཙམ་གྱིས་ཆོག་པར་བཟུང་ན་ནི་བྱིང་བ་སྐྱེས་པ་དང། སྒོམ་སྐྱེས་པ་ནོར་ནས་བརྗེད་ངས་ཆེ་བ་དང། དབང་པོ་རྟུལ་དུ་འགྲོ་བ་སོགས་ཀྱི་སྐྱོན་མང་པོ་འབྱུང་ཉེན་ཡོད་པས་
གློད་རབ་ལ་སྒོམ་རབ་ཟེར་བའི་རྗེས་སུ་མ་འབྲང་བར་གྲིམས་ལྷོད་རན་པའི་མཚམས་ཟིན་པར་བྱ་ཞིང། དེ་ལ་ནི་བྱིང་རྒོད་སོགས་མ་འདྲེས་པར་ངོས་ཟིན་པ་དང། གཉེན་པོ་བསྟེན་པ་གལ་ཆེ་བས། རྒོད་པ་ནི་ཀུན་བཏུས་ལས། རྒོད་པ་གང་ཞེ་ན། སྡུག་པའི་མཚན་མའི་རྗེས་སུ་འཇུག་
པའི་འདོད་ཆགས་ཀྱི་ཆར་གཏོགས་པའི་སེམས་རྣམ་པར་མ་ཞི་བ་སྟེ་ཞི་གནས་ཀྱི་བར་དུ་གཅོད་པའི་ལས་ཅན་ནོ། །ཞེས་ཡུལ་ཡིད་དུ་འོང་བ་དང། རྣམ་པ་ཡུལ་དེ་ལ་སྲིད་པའི་རྣམ་པས་ཕྱིར་འཕྲོ་བ། བྱེད་ལས་སེམས་ནང་དུ་ཞི་བར་གནས་པ་ལ་བར་ཆད་བྱེད་པ་སྟེ། ཁྱད་པར་
གསུམ་ལྡན་དུ་གསུངས་པས། ཞེ་སྡང་ལ་སོགས་པའི་ཉོན་མོངས་གཞན་གྱི་སྒོ་ནས་གཡེང་བ་ནི་རྒོད་པ་མིན་གྱི་ཉེ་ཉོན་ཉི་ཤུའི་ནང་གི་རྣམ་གཡེང་ཡིན། དགེ་བའི་དམིགས་པ་ལ་འཕྲོ་བ་ནི་རྣམ་གཡེང་ཡིན་ཡང། རྒོད་པ་དང་ཉོན་མོངས་ཅན་གྱི་རྣམ་གཡེང་ནི་མིན་ནོ། །བྱིང་
བ་ནི་ཡུལ་མི་གསལ་བ་དང། གསལ་བའི་དྭངས་ཆ་ཙམ་ཡོད་ཀྱང། འཛིན་སྟངས་ཀྱི་ངར་ཆག་པས་ལྷོད་པའི་རྣམ་པ་ཅན་ནོ། །འདི་ནི་ནང་གི་རྣམ་གཡེང་དུ་གསུངས་ཤིང། འདི་ལ་དགེ་བ་དང་ལུང་མ་བསྟན་གཉིས་ཡོད་པ་ནི། གཉིད་དང་རྨུགས་པ་སོགས་བྱིང་བའི་རྒྱུའི་མདང་ཕོག་
ནས་སེམས་ཀྱི་འཛིན་སྟངས་དམ་པར་ཡོད་པ་ལས་ཅུང་ཟད་ཤོར་བའི་དུས་ཀྱི་ཐོག་མའི་བྱིང་བ་ཕྲ་མོ་ནི་ཏིང་ངེ་འཛིན་ལས་མ་འདས་པས་དགེ་བ་དང། དེ་ནས་རགས་པ་ཉོན་མོངས་ཅན་དུ་སོང་བ་ན། ལུང་མ་བསྟན་དུ་བཞག་པ་ཡིན་ནམ་སྙམ་སྟེ་དཔྱད་པར་མཛོད། རྨུགས་

[078B] །འདི་ལ་མི་དགེ་བ་དང། སྒྲིབ་ལ་ལུང་མ་བསྟན་གཉིས་ཡོད། དེ་ལྟར་འགལ་རྐྱེན་ངོ་ཤེས་པའི་གོ་བ་ཡོད་པ་ཙམ་གྱིས་མི་ཆོག་པས་ཉམས་མྱོང་གི་སྟེང་ནས་ལེགས་
པར་ངོས་ཟིན་པས་སྒོམ་གྱི་ཐོག་མའི་དུས་སུ་བྱིང་རྒོད་སྐྱེས་པ་ལྟ་ཞོག་སྐྱེ་གྲབས་བྱེད་པ་ནས་རིག་ཅིང་ཐ་མར་བྱིང་རྒོད་ཕྲ་མོ་ཡང་མ་ལུས་པར་སོ་སོར་རིག་པའི་ཤེས་བཞིན་སྐྱེད་ཐུབ་པ་ཞིག་ངེས་པར་མ་བྱུང་ན། དུས་རིང་པོར་སྒོམ་ལོ་བྱས་ཀྱང་བྱིང་རྒོད་བྱུང་བཞིན་དུ་མི་ཚོར་
བར་བྱིང་རྒོད་ཕྲ་མོས་དུས་འདའ་བ་ཡིན་ནོ། །ཞེས་རྗེ་ཐམས་ཅད་མཁྱེན་པས་བརྩེ་བས་འདོམས་པར་མཛད། རིག་པའི་ཤེས་བཞིན་དེ་ནི་སྔར་གྱི་དྲན་པའི་སྐྱོང་ལུགས་དེ་དང། ཐུན་མོང་མ་ཡིན་པའི་རྒྱུ་གཅིག་ནི་དྲན་པ་དེའི་ངང་ནས་དེ་ལས་གཞན་དུ་འཕྲོ་མི་འཕྲོ་ལ་བྱ་ར་བྱེད་པ་སྟེ། དེ་གཉིས་
ལས་སྐྱེ་བས་ན་དེ་རྣམས་ཤེས་བཞིན་སྐྱོང་བའི་གནད་དོ། །དེ་ལྟར་དྲན་ཤེས་ཀྱི་སྐྱོང་ལུགས་སྟོབས་དང་ལྡན་པས་བྱིང་རྒོད་ཕྲ་མོ་ནས་ངོས་ཟིན་ན་ཡང་བྱིང་རྒོད་བྱུང་མ་ཐག་འགག་པའི་རྩོལ་བ་མི་བསྟེན་པར་དེ་མུས་སུ་འཇོག་པའི་འདུ་མི་བྱེད་པ་ནི་ཉེས་པ་ཆེན་པོ་སྟེ། དེའི་གཉེན་
པོར་འདུ་བྱེད་སེམས་པ་བསྒོམ་པར་གསུངས་པས་དེ་ནི་དཔེར་ན་རྡོ་ཁབ་ལེན་གྱིས་ལྕགས་རང་དབང་མེད་པར་གཡོ་བ་ལྟར། སེམས་ཡུལ་ལ་གཡོ་ཞིང་བསྐུལ་བར་བྱེད་པའི་སེམས་བྱུང་ཞིག་ཡིན་ལ། འདིར་ནི་བྱིང་རྒོད་གང་བྱུང་ཡང་དེ་སྤོང་བ་ལ་སེམས་མྱུར་དུ་བསྐུལ་བར་བྱེད་པའི་སེམས་པ་བསྟོན་པར་བྱའོ། །སེམས་པས་བསྐུལ་ནས་བྱིང་རྒོད་འགོག་ཚུལ་དངོས་ནི། བྱིང་ན་འཛིན་སྟངས་གྲིམ་དུ་བཏང། དེས་ཀྱང་མི་ལྡོག་པའི་ད་དུང་ཡང་ཡང་འོང་ན་དམིགས་པ་བཏང་ལ་ཐུན་མ་བཏང་བར་སེམས་ཕྱིར་འཕྲོ་བའི་རྒྱུ་དགའ་དད་འདྲེན་ནུས་ཀྱི་ཕན་ཡོན་གྱི་ཕྱོགས་
ལ་སོ་སོར་དཔྱོད་པ་དང། རང་གི་བྱ་བ་ཆོས་མཐུན་དུ་སོང་བའི་བླ་མའི་བཀའ་དྲིན་སོགས་བསྒོམས་ནས་སེམས་གཟེངས་བསྟོད་བྱས་ཏེ་རྩ་བའི་དམིགས་རྟེན་ལ་སྔར་བཞིན་འཇུག་པར་བྱ་ཞིང། དེ་ལྟར་བྱས་ཀྱང་རིག་པ་ངར་ལྡན་མི་སྐྱེ་ན་ཐུན་བཏང་ནས་སྤྱོད་ལམ་འཆག་པ་སོགས་ཉན་སར་

[079A]༄༅། །བཤད་པ་ལམ་རིམ་དུ་གསུངས་པ་ལྟར་བྱའོ། །རྒོད་ན་སེམས་ནང་དུ་སྡུད་པའི་རྒྱུ་ཡིད་འབྱུང་བའི་དངོས་པོ་བསམས་ལ་ཞིམ་ཐག་མཉམ་པར་འཇོག་པ་སོགས་གོང་གི་རིགས་འགྲེ་ཤེས་པར་བྱ་ཞིང། མདོར་ན་འཕྲོ་རྒོད་ལས་སེམས་གླན་ཏེ་ནང་དུ་དམིགས་པ་
ལ་གདགས་ལ་གནས་ཆ་བཙལ། གནས་ཆ་བྱུང་རེས་ཀྱིས་བྱིང་ཟོན་བྱས་ཏེ་གསལ་བའི་ངར་གདོན། དེ་གཉིས་རེ་མོས་སུ་བྱས་ནས་འདི་ཙམ་བསྒྲིམས་དྲགས་ན་རྒོད་ཉེན་འདུག་སྙམ་པ་ལས་ཅུང་གློད། འདི་ཙམ་གློད་ན་བྱིང་ཉེན་འདུག་སྙམ་པ་ལས་སེམས་བསྟོད་དེ་འཇོག་པ་ནི་རན་
པའི་མཚམས་ཟིན་པའོ། །འཇོག་ཚུལ་མཁས་པས་ཤིན་ཏུ་བསྡུ་ན། དམིགས་རྟེན་ལ་སེམས་གདགས་པའི་རིག་པ་ངར་ལྡན་ལ་རྩེ་གཅིག་ཏུ་ཅི་གནས་བྱེད་པ་ཡིན་ནོ། །ཁམས་ཀྱི་བར་ཆད་སོགས་མི་སེལ་བའི་ཉིན་གཅིག་གཉིས་ཀྱི་ཨུ་ཚུགས་ཙམ་མ་ཡིན་པར། ཐབས་མཁས་ཀྱི་
གཏན་ནས་མི་འདོར་བའི་སྒོ་ནས་གོང་བཞིན་གནད་དུ་འགྲོ་བ་ཇི་སྲིད་འཁྱོངས་པ་དེ་སྲིད་དུ་སྐྱོང་བ་ནི་ཐུན་ཚད་ཀྱང་ཡིན་ཞིང། རེ་ཤིག་གཙོ་བོར་དབང་པོའི་སྒོ་མ་བསྲུངས་བ་སོགས་བྱིང་རྒོད་གཉིས་ཀྱི་རྒྱུ་ཐུན་མོང་བ་དང་སོ་སོ་བ་རྣམས་ཤེས་པར་བྱས་ནས་སྤངས་ན་ཏིང་འཛིན་སྐྱོན་མེད་
མྱུར་དུ་འགྲུབ་པར་འགྱུར་རོ། །འདི་དག་གི་སྐབས་སུ་བྱིང་བ་སེལ་བའི་ཆོས་ལ་དགའ་སྤྲོ་སྐྱེ་བ་དང། རྒོད་པ་སེལ་བའི་སྐྱོ་བ་འདྲེན་པ་དང། ཏིང་འཛིན་སྐྱོན་མེད་ཀྱང་ཉོན་མོངས་ཅན་དུ་མི་བྱེད་པའི་ཐབས་ཟབ་པ་ནི། ཕྲ་རག་གི་མི་རྟག་པ་བསྒོམ་པ་སོགས་ཡིན་པར་གཞུང་དང་
མཐུན་པའི་མན་ངག་ལས་འབྱུང་ངོ། །དེ་ལྟར་བྱིང་རྒོད་རྩོལ་བས་བཀག་པའི་མཐུ་ལས་རྩོལ་མེད་དུ་འཇུག་པའི་ཚེ་གོང་བཞིན་འདུ་བྱེད་པ་ཉེས་པ་ཡིན་པས། དེའི་གཉེན་པོར་རང་བབས་སུ་འཇོག་པའི་བཏང་སྙོམས་བསྒོམ་པར་བྱ་ཞིང། རྩོལ་བ་གློད་པའི་འདུ་བྱེད་བཏང་སྙོམས་
འདི་ནི་སེམས་གནས་དགུ་པ་མ་ཐོབ་པར་དུ་མི་འབྱུང་བས་རེ་ཤིག་སྒོམ་དུ་མེད་དོ། །ད་ལྟ་རྩོལ་བཅས་ཀྱི་བཏང་སྙོམས་བསྟེན་ལུགས་ནི་རན་པའི་མཚམས་ཟིན་པར་བྱེད་པ་དེའོ། །ད་ནི་སྐྱོང་ཚུལ་འདི་དག་དང། དེ་ལ་བརྟེན་ནས་སེམས་གནས་སྐྱེ་བའི་རིམ་པ་དངོས་དང། དེ་སྟོབས་

[080B] དེ་ལ་ཡིད་བྱེད་བཞི་ཡོད་ཚུལ་བཅས་ལ་ཐོག་མར་གྲངས་དང་གོ་རིམས་འགྲིག་པའི་གོ་བ་རྙེད་པ་གལ་ཆེ་ཞིང་ཤིན་ཏུ་སྐལ་བ་བཟང་བས་ན། དབུས་མཐའ་ལས། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་བྱུང་བའོ། །ཞེས་གསུངས་པའི་ཉེས་པ་ལྔ་ནི། ཏིང་ངེ་
འཛིན་གྱི་སྦྱོར་བའི་ཚེ་ན་ལེ་ལོ་བྱེད་པ་ཉེས་པ་དང་པོ། བརྩོན་པའི་ཚེ་ན་གདམས་ངག་བརྗེད་པ་ཉེས་པ་གཉིས་པ། མཉམ་པར་གཞག་པ་ལ་བྱིང་རྒོད་ཉེས་པ་གསུམ་པ། བྱིང་རྒོད་བྱུང་བའི་ཚེ་མི་རྩོལ་བ་ཉེས་པ་བཞི་པ། བྱིང་རྒོད་དང་བྲལ་བའི་ཚེ་འདུ་བྱེད་པའི་སེམས་པ་ཉེས་པ་
ལྔ་པ་སྟེ། བྱིང་རྒོད་གཅིག་ཏུ་བྱས་པའི་ལྔ་དང་སོ་སོར་ཕྱེ་ན་དྲུག་ཡིན་ནོ། །དེ་དག་གི་གཉེན་པོ་སྤོང་བའི་འདུ་བྱེད་བརྒྱད་ནི། ལེ་ལོའི་གཉེན་པོ་བཞི་སྟེ། དད་པ་འདུན་པ་རྩོལ་བ་ཤིན་སྦྱངས་སོ། །ཉེས་པ་གཉིས་པའི་གཉེན་པོ་དྲན་པ། གསུམ་པའི་གཉེན་པོ་ཤེས་བཞིན། བཞི་པའི་གཉེན་
པོ་འདུ་བྱེད་པའི་སེམས་པ། ལྔ་བའི་གཉེན་པོ་རྣལ་དུ་འཇོག་པའི་བཏང་སྙོམས་ཏེ་བརྒྱད་དོ། །སེམས་གནས་དགུ་ནི། དང་པོ་དམིགས་པ་ལ་སེམས་འཇོག་པ། གཉིས་པ་རྒྱུན་དུ་འཇོག་པ། གསུམ་པ་གླན་ཏེ་འཇོག་པ། བཞི་བ་ཉེ་བར་འཇོག་པ། ལྔ་པ་དུལ་བར་བྱེད་པ། དྲུག་པ་ཞི་བར་
བྱེད་པ། བདུན་པ་རྣམ་པར་ཞི་བར་བྱེད་པ། བརྒྱད་པ་རྩེ་གཅིག་ཏུ་བྱེད་པ། དགུ་པ་མཉམ་པར་འཇོག་པ་སྟེ་དགུའོ། །སྟོབས་ནི་དྲུག་སྟེ་ཐོས་པ་དང་བསམ་པ་དང་དྲན་པ་དང་ཤེས་བཞིན་དང་བརྩོན་འགྲུས་དང་ཡོངས་སུ་འདྲིས་པའི་སྟོབས་སོ། །སྟོབས་དེ་དག་གིས་གོང་གི་སེམས་དགུ་
ལས་གང་དང་གང་འགྲུབ་ཚུལ་ནི། ཐོས་པའི་སྟོབས་ཀྱིས་ནི་འཇོག་པའི་སེམས་འགྲུབ་སྟེ། ཐོས་པ་ཙམ་གྱི་རྗེས་སུ་འབྲངས་ནས་དང་པོར་དམིགས་པ་ལ་སེམས་བཏགས་པ་ཙམ་ཡིན་པའི་ཕྱིར། བསམ་པའི་སྟོབས་ཀྱིས་ནི་རྒྱུན་དུ་འཇོག་པའི་སེམས་འགྲུབ་སྟེ། དམིགས་པ་ལ་བཏགས་པ་
དེའི་རྒྱུན་ཡང་ཡང་བསམས་ནས་བསྐྱངས་པས་རྒྱུན་ཅུང་ཟད་མཐུད་ནུས་པ་ཐོག་མར་ཐོབ་པའི་ཕྱིར། དྲན་པའི་སྟོབས་ཀྱིས་ནི་གླན་ཏེ་འཇོག་པ་དང། ཉེ་བར་འཇོག་པའི་སེམས་གཉིས་འགྲུབ་སྟེ། དམིགས་པ་བརྗེད་ན་སླར་ཡང་དྲན་པ་དང། དང་པོ་ནས་དྲན་པ་མ་ཤོར་བའི་ཕྱིར། ཤེས་་༄༅། །བཞིན་གྱི་སྟོབས་ཀྱིས་ནི་དུལ་བར་བྱེད་པ་དང། ཞི་བར་བྱེད་པའི་སེམས་གཉིས་འགྲུབ་སྟེ། རྣམ་གཡེང་གི་ཉེས་དམིགས་རིག་ནས་མི་འཕྲོ་བའི་ཕྱིར། བརྩོན་འགྲུས་ཀྱི་སྟོབས་ཀྱིས་ནི་རྣམ་པར་ཞི་བར་བྱེད་པ་དང། རྩེ་གཅིག་ཏུ་བྱེད་པའི་སེམས་གཉིས་
འགྲུབ་སྟེ། བྱིང་རྒོད་ཕྲ་མོ་ཡང་རྩོལ་བས་སྤོང་ཞིང་བར་བཅད་མེད་པའི་ཕྱིར། འདྲིས་པའི་སྟོབས་ཀྱིས་ནི་མཉམ་པར་འཇོག་པའི་སེམས་འགྲུབ་སྟེ། འབད་པ་སྔོན་སོང་གི་སྟོབས་ཀྱིས་འབད་མེད་དུ་འཇུག་པའི་ཕྱིར། དེ་ལྟར་ཤེས་ནས་ཉམས་སུ་ལེན་པའི་ཚེ་མདོར་བསྡུས་ཡིད་ལ་
བྱེད་ན། དང་པོར་ཐོས་པའི་རྗེས་འབྲངས་མཉམ་པར་འཇོག་བསམ་པས་རྒྱུན་མཐུད། གཡེངས་ན་མྱུར་དུ་བསྡུ། མི་ཡེངས་པའི་དྲན་པ་བསྐྱེད། སྐྱོན་མཐོང་ནས་བྱ་ར་བྱེད། གཡེངས་ན་རིག་ནས་རྒྱུན་གཅོད། བཅད་ནས་རྒྱུན་རིང་གི་རྩོལ་སྟོབས་བསྐྱེད། རྩོལ་བ་ཆད་མེད་དུ་འཇུག་
མ་རྩོལ་ཡང་ཏིང་འཛིན་འགྲུབ་བོ། །དེ་སེམས་གནས་དང་པོ་ཡང་སེམས་དང་པོ་གཉིས་པ་གཉིས་ཀྱི་དུས་གསུམ་པ་སུ་འབད་པས་བསྒྲིམ་བཞི་པ་ས་ཏེ་འཇུག་པའི་ཡིད་ལྔ་པ་བྱེད། དེ་ནས་སེམས་ལྔའི་དྲུག་པ་སྐབས་སུ་ཆད་ཅིང་འཇུག་པའི་བདུན་པ་ཡིད་བྱེད། སེམས་བརྒྱད་པ་
བརྒྱད་པ་ལ་ནི་དགུ་པ་ཆད་པ་མེད་པར་འཇུག་པའི་ཡིད་བྱེད། སེམས་དགུ་པ་ལ་ནི་རྩོལ་བ་མེད་པར་འཇུག་པའི་ཡིད་ལ་བྱེད་པ་སྟེ། དེ་ལྟར་སེམས་གནས་དགུ་ལ་ཡིད་བྱེད་བཞི་ཡོད་དོ། །འོ་ན་སེམས་དང་པོ་གཉིས་དང། བར་པ་ལྔ་ལ་ཆད་ཅིང་འཇུག་པ་དང། སྒྲིམ་དགོས་
པ་གཉིས་ཡོད་པར་མཚུངས་ཤིང། བརྒྱད་པ་དང་དགུ་པ་གཉིས་ལ་བྱིང་རྒོད་སོགས་ཀྱིས་བར་བཅད་མི་ནུས་པ་ཡང་འདྲ་བ་ལ་སོ་སོར་འཇོག་པ་ཅི་ཡིན་སྙམ་ན། དང་པོ་གཉིས་ཀྱི་སྐབས་སུ་བསྒྲིམས་ཏེ་འཇུག་པ་མ་གཏོགས། སེམས་ཏིང་ངེ་འཛིན་དུ་མི་འགྲོ་བ་ཤས་ཆེ་བས་
བར་ཆད་ཀྱི་ཐ་སྙད་མ་མཛད། བར་པ་ལྔ་ལ་ཏིང་ངེ་འཛིན་ལ་གནས་པ་ཤས་ཆེ་ཡང་བྱིང་རྒོད་སོགས་ཀྱིས་ཐུན་རིང་པོ་སྐྱོང་མི་ནུས་པས་ཆད་ཅིང་འཇུག་པ་གཙོ་ཆེ་བས་བསྒྲིམས་ཏེ་འཇུག་པའི་ཡིད་བྱེད་མ་བཞག་གོ་བརྒྱད་པ་དང་དགུ་པ་གཉིས་ནི་བར་ཆད་མེད་པར་ཐུན་

[082B] དེ་རྩོལ་བ་ལ་རག་ལས་མ་ལས་ཀྱིས་སོ་སོར་བཞག་གོ་སེམས་དགུ་པའི་རྩོལ་མེད་ཀྱང། བར་གྱི་རྩོལ་བ་མི་དགོས་པས་ཡིན་གྱི། ཐོག་མའི་རྩོལ་བ་སོགས་འབད་རྩོལ་མཐའ་དག་ཟད་པའི་དོན་ནི་མ་ཡིན་ཏེ། དཔེར་ན་སྒྲོལ་མ་ཁ་ལ་གོམས་པས་འདོན་
པ་དང་འདྲའོ། །དེ་ལྟར་གངས་རིའི་ཁྲོད་འདིར་སུས་ཀྱང་རང་གི་བློ་སྐྱོན་གྱིས་སྒོ་ཙམ་དབྱེ་བར་མ་ནུས་པའི་རྒྱལ་བའི་གསུང་གི་གཅེས་མཛོད་འཆང་པར་འགྱུར་བ་དང། འདི་དག་ལ་སོགས་པའི་རྣམ་གཞག་མཐའ་དག་པ་རྣམས། རྗེ་ཐམས་ཅད་མཁྱེན་པས་གསལ་བར་ཕྱེ་བ་ནི། སྒོམ་
བྱའི་ཆོས་ཁོ་ན་ལེགས་པར་བཤད་པ་ལགས་པས། རང་གཞན་གྱི་ཕྱག་རྒྱའི་སྒོམ་ཆེན་པ་ཀུན་གྱིས་ལྷག་པར་གཅེས་པར་མཛད་དུ་གསོལ། གྲངས་དང་གོ་རིམ་འདི་ཙམ་ལ་ཡང་མང་སྐྱོན་དུ་བྱེད་པ་ནི། བློ་གྲོས་ཆུང་བ་ཁོ་ནས་མ་ཡིན་གྱི། ཐོག་མའི་དད་པ་མེད་པས་ལན་ཏེ། ཁ་གང་
ནས་རྔོ་ཚད་ཀྱི་བར་གྱི་སྐྱེད་དང་བཅས་པའི་རྩི་ལུགས་ཙམ་ཡང་ཆོས་ལ་བྱེད་མ་མྱོང་བའི་ཕྱིར། བཤད་སྒྲུབ་ཀྱི་མན་ངག་ཟབ་མོ་ཇི་འདྲ་ཞིག་ཡིན་ཟེར་ཡང། དོན་དུ་སྐྱོན་མེད་པའི་ཁུང་ཐུབ་ཅིག་ཡིན་ཕྱིན། རྗེ་བླ་མ་ཙོང་ཁ་པའི་གསུང་གི་ཆ་ཤས་རེ་ཟུར་དུ་བཀོད་པ་ལས་མ་འདས་པས་
དྲན་ཤེས་ལ་སོགས་པའི་སྤྱིའི་སྐྱོང་ཚུལ་འདི་དག་ལ་མཁས་པར་མཛད་ན། གཞན་གང་ལ་ཡང་འཇུག་པ་བདེ་ཞིང་ཆོད་ཆེ་བ་ལགས་སོ། །གཉིས་པ་སོ་སོའི་སྐྱོང་ཚུལ་ལ་ལྔ། དྲན་པ་གསར་པས་སྐྱོང་ཚུལ། དྲན་པ་རྙིང་པས་སྐྱོང་ཚུལ། རན་མཚམས་ཀྱིས་སྐྱོང་ཚུལ། གཞན་གྲགས་ཐ་
སྙད་ཀྱིས་སྐྱོང་ཚུལ། རྣམ་རྟོག་རང་འགགས་ཀྱིས་སྐྱོང་ཚུལ་ལོ། །དང་པོ་ནི། རྣམ་རྟོག་གང་དང་གང་སྐྱེས་པ། །དེ་དང་དེ་ཉིད་ངོས་ཟིན་བྱ། །ཞེས་གསུངས། དེ་ཡང་ཕལ་ཚིག་གིས་གོ་བདེ་བར་བྱེད་ན། དྲན་ཤེས་ལ་སོགས་པའི་རྒྱུན་ད་ལྟ་སྐྱོང་བཞིན་པ་དེ་མ་ཡིན་པའི་བྱིང་བ་ནང་གི་རྣམ་གཡེང་
དང། འཕྲོ་རྒོད་ཕྱིའི་རྣམ་གཡེང་སོགས་སྐབས་སུ་མ་བབས་པའི་རྣམ་རྟོག་གང་དང་གང་སྐྱེས་ཀྱང། དེ་དང་དེ་ཉིད་རིག་པའི་ཤེས་བཞིན་གྱིས་འདི་དང་འདིའོ་སྙམ་དུ་མ་ནོར་བར་ངོས་ཟིན་པར་བྱས་ལ། དེ་མ་ཐག་རྩོལ་བས་བསྐུལ་ཏེ་སོ་སོའི་སྒེར་གྱི་གཉེན་པོ་བསྟན་ནས་སྐྱོན་སངས་པ་ན་

[083A]༄༅། །མྱུར་དུ་དྲན་པ་གསར་པ་སྐྱེད་ནས་སྐྱོང་དགོས་སོ། །སེམས་གནས་དགུའི་དང་པོ་གཉིས་སེམས་འཛིན་ཐམས་ཅད་ལ་མ་མཐའ་རེ་འོང་ཞིང། གསུམ་པ་ཡན་ཆད་གཙོ་ཆེ་བས་འདི་ནི་གླན་ཏེ་འཇོག་པ་དང་མཐུན་ནོ། །དེ་ཡང་སྐབས་འདིར་དྲན་པ་གསར་
སྐྱེས་དགོས་པའི་ངེས་པ་མེད་ཀྱང། དེ་དང་དེ་ཉིད་ངོས་ཟིན་བྱ་ཞེས་སྒེར་གྱི་གཉེན་པོ་བསྟེན་པར་གསུངས་པས། ལས་དང་པོ་པས་འདི་ལྟར་བྱས་ན་དྲན་པ་གསར་པ་མི་སྐྱེད་པའི་ཐབས་མེད་པས་ན། གསར་པའི་སྐྱོང་ཚུལ་ཞེས་བཏགས་སོ། །གསར་པའི་དུས་སུ་དམིགས་པ་
ཡུད་ཙམ་ཤོར་ཡང་སྐྱོན་ཤས་ཆེ་བས། སྒེར་གཉེན་བསྟེན་ན་གནད་དུ་འགྲོ་སྟེ། ལམ་རིམ་ལས། བྱིང་བ་འཐུག་པ་དང་ཡང་ཡང་འོང་ན་སྒོམ་པའི་འཕྲོ་བཤོལ་ལ་གཉེན་པོ་དེ་རྣམས་ཅི་རིགས་པར་བསྟེན་ལ་བྱིང་བ་སངས་པ་དང་བསྒོམ་མོ་ཞེས་དང། རྒོད་པ་ཤུགས་དྲག་
པའམ་རྒྱུན་རིང་བྱུང་ན་རེ་ཤིག་སྒོམ་པ་གློད་ལ། སྐྱོ་ཤས་སྒོམ་པ་གནད་དུ་འགྲོ་བ་ཡིན་གྱི་སེམས་འཕྲོ་རེས་ཀྱིས་བཀུག་ཅིང་འཇོག་པ་མིན་ནོ། །ཞེས་གསུངས་སོ། །གཉིས་པ་དྲན་པ་རྙིང་པས་སྐྱོང་ཚུལ་ནི། ཡང་ན་རལ་བསྐོར་མཁན་བཞིན་དུ། །རྣམ་རྟོག་ཅི་སྐྱེས་རྦད་
རྦད་གཅོད། ཅེས་གསུངས། ཡང་ན་ཞེས་པ་འདམ་ཁ་ཅན་གྱི་ཚིག་ཡིན་པས། སྐྱོང་ལུགས་འདི་རྣམས་ངེས་པར་ཚང་མི་དགོས་ཤིང། འགའ་ཞིག་ལ་དགོས་ཀྱང་འཕྲལ་སྐྱོན་སེལ་བ་ལ་སྒོ་གང་ཟབ་བལྟས་ནས་སྐྱོང་བ་མ་གཏོགས་གོ་རིམ་རྩ་བ་བཞིན་བྱེད་མི་དགོས་པའི་
དོན་ཡིན། དེ་ཡང་འདུལ་བ་ལུང་ལས་གསུངས་པ་ལྟར། མདའ་མཁན་དང། རལ་བསྐོར་མཁན་གྱིས་འཐབ་པ་ན། མདའ་མཁན་གྱིས་མདའ་གཞན་འཕངས་པ་ཐམས་ཅད་རལ་བསྐོར་མཁན་གྱིས་རལ་གྲི་བསྐོར་ནས་རྦད་ཀྱིས་བཅད། མདའ་ཅིག་མ་གཏོགས་མ་
ལུས་པས་ཅི་དྲག་ལ་ཐུག་པ་ན། ཁོ་རང་གི་བུད་མེད་དེས་ཡོང་ནས་མདའ་རེ་ཤིག་མ་འཕེན་ཁོས་ང་མཐོང་ཚོད་ལ་རྒྱོབ་ཅིག་ཅེས་བསླབས་ནས། བུད་མེད་རང་གིས་མཛེས་པའི་ཆ་བྱད་བཟུང་ནས། རལ་བསྐོར་མཁན་གྱི་ཉེ་བའི་སར་ཕྱིན་ནས་བསྡད་པས། རལ་བསྐོར་

[084B] རལ་གྲི་བསྐོར་ཡང་མ་ཆོད་པར་མདའ་ཕོག་ནས་འཆི་བ་ལ་ཐུག་པ་ན། རལ་བསྐོར་མཁན་གྱིས། བདག་ནི་དགྲ་ཡིས་མ་བསད་དེ། །དྲན་དང་ཤེས་བཞིན་ཉམས་པས་བསད་
དེ་ཕྱིར་བློ་དང་ལྡན་པའི་མིས། །དྲན་དང་ཤེས་བཞིན་བསྟེན་པར་བྱ། །ཞེས་བསྒྲགས་སོ། །དེས་ན་རལ་བསྐོར་མཁན་གྱིས་དྲན་པ་སྟོབས་ཅན་མ་ཉམས་པའི་རིང་ལ་ཕྱོགས་བཅུ་ནས་མདའ་གང་འདྲ་འཕངས་ཀྱང། རལ་བསྐོར་ལ་མཁས་པས་རྦད་རྦད་བཅད་དེ་སྲོག་ལ་གཏན་ནས་མི་གནོད་
པར་བསྲུང་ནུས་པ་བཞིན་དུ། བསལ་བྱའི་རྣམ་རྟོག་ཅི་འདྲ་ཞིག་སྐྱེས་ཀྱང་རྟོག་དཔྱོད་སོགས་མི་བྱེད་པར་ཐོག་བརྫིས་བཏང་ནས་འཕྲོ་མ་ལས་པར་རྦད་རྦད་གཅོད་དགོས་པ་ཡིན་ཞེས་བདག་གི་བླ་མ་གྲུབ་དབང་རྒྱ་མཚོ་དབང་ཕྱུག་གསུང་ངོ། །འདི་ལ་སྔོན་དུ་འཇོག་རྒྱུའི་ཏིང་འཛིན་དང་
གཅོད་རྒྱུའི་རྣམ་རྟོག་གང་ཡིན་གཉིས་སོ་སོར་གོ་བས་དྲངས་པའི་མྱོང་བ་བཏོན། མྱོང་ཐོག་ནས་སོ་སོར་ངེས་པ་ན། ད་ནི་ཏིང་འཛིན་འདི་མ་གཏོགས་བློ་གཞན་ཅི་སྐྱེས་ཀྱང་ཐེ་ཚོམ་མེད་པར་འཕྲོ་གཅོད་སྙམ་པའི་འཕེན་པ་བཏང་ནས་དེ་ལྟར་སྤྱི་འཇོམས་ཀྱི་གཉེན་པོ་བསྟེན་པས། འགོ་འཛུགས་
དུས་ཀྱི་དྲན་པའི་སྟོབས་མ་ཤོར་ཙམ་གྱིས་ཐུན་འཁྱོངས་པས། དྲན་པ་རྙིང་པས་སྐྱོང་ཚུལ་ཞེས་བཏགས་སོ། །འདི་ནི་རྩེ་གཅིག་ཏུ་བྱེད་པའི་སེམས་གནས་བརྒྱད་པ་དང་ཕྱོགས་མཐུན་ནོ། །ལམ་རིམ་ལས། དེས་ན་སེམས་དམིགས་རྟེན་ལ་བཞག་ཟིན་པ་དང་འདི་ལྟར་དམིགས་པ་ལ་བཏགས་
སོ་སྙམ་པ་ཞིག་བསྐྱེད་ལ། དེ་ནས་གསར་དུ་མི་རྟོག་པར་བློ་དེ་ཉིད་ཀྱི་ཤུགས་མ་ཆད་པར་རྒྱུན་སྐྱོང་བ་ནི་དྲན་པ་བསྟེན་ཚུལ་གྱི་གནད་དམ་པ་ཡིན་ནོ། །ཞེས་གསུངས། གསུམ་པ་རན་མཚམས་ཀྱིས་སྐྱོང་ཚུལ་ནི། བཅད་མཐར་གནས་པ་དེ་ཡི་ཚེ། །དྲན་པ་མ་ཤོར་ལྷོད་ཀྱིས་གློད་
ཧྲིམ་གྱིས་བསྒྲིམས་ལ་ལྷོད་ཀྱིས་གློད། །སེམས་ཀྱི་འཇོག་ས་དེ་ན་གདའ། །ཞེས་དང་གཞན་ཡང་ཇི་སྐད་དུ། །འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་གསུངས་པ་ལྟར་མ་ཡེངས་གློད། །ཅེས་གསུངས། དེ་ལྟར་འཕྲོ་བ་བཅད་པའི་མཐར་འགྱུ་བ་

[085A]༄༅། །མེད་པར་གནས་པ་དེ་ཡི་ཚེ། ངར་ལྡན་གྱི་དྲན་པ་མ་ཤོར་བར་གནས་ཆའི་ངང་དུ་རྩོལ་བ་ལྷོད་ཀྱིས་གློད་ནས་སེམས་བཞག་ན། མ་ཅིག་གི་ཚིག་རྐང་གཉིས་དང། བྲམ་ཟེ་ཆེན་པོ་སཱ་ར་ཧའི་གསུང་ཚིག་རྐང་གཉིས་ཀྱི་དོན་ལྟར་མ་ཡེངས་གློད་པ་བྱུང་བ་ཡིན་
དེ་ཡང་གཉེན་པོ་བསྐུལ་བའི་རྩོལ་བ་རིམ་གྱིས་གློད་པ་ཡིན་གྱི། འཛིན་སྟངས་ཀྱི་དར་ཆ་ནི་གནས་ཆ་ལ་མ་གནོད་བར་དུ་རིམ་གྱིས་སྤེལ་དགོས་ཏེ། ཏིང་འཛིན་སྤེལ་བའི་སྐབས་ཡིན་པས་དྲན་པ་མ་ཤོར་ཞེས་པ་དང། མ་ཅིག་གིས་ཀྱང་ཧྲིམ་གྱིས་བསྒྲིམས་ལ། ཞེས་གསུངས་
པའི་ཕྱིར། ངར་ལྡན་གྱི་གནས་ཆའི་དུས་ཡིན་པས་ཧ་ཅང་རྩོལ་བ་བསྟེན་ན་རྒོད་ཉེན་ཆེ་བས་རྩོལ་བ་དྲག་པོ་གློད་པ་ཡིན་གྱི་རྦད་ཀྱིས་གློད་ན་བྱིང་ཉེན་ཆེ་བས་ལྷོད་ཀྱིས་གློད་ཅེས་གསུངས་པའི་ཕྱིར། འཇུར་བུ་ནི་དོག་པོའི་དོན་ཡིན་ལ། དོག་མི་དགོས་པའི་དུས་སུ་དོག་ཟོན་ཆེས་ན་འཆིང་
བར་འགྱུར་བས་གློད་ཅེས་བྲམ་ཟེ་ཆེན་པོས་གསུངས། དེས་ན་གནས་ཆའི་དང་དུ་དྲན་པ་མ་ཤོར་བར་སེམས་ལྷོད་ཀྱིས་གློད་ཤེས་ན་གོང་དུ་བཤད་པའི་རན་པའི་མཚམས་ཟིན་པས། རན་མཚམས་ཀྱིས་སྐྱོང་ཚུལ་ཞེས་བཏགས་སོ། །འདི་ནི་སེམས་གནས་དགུ་པའི་ཕྱོགས་
མཐུན་ཡིན་ནོ། །ལམ་རིམ་ལས། ཐུན་འཚམ་པ་རེ་ལ་བྱིང་རྒོད་མི་འོང་བའི་གདེངས་ཐོབ་པའི་དུས་སུ་ཐོག་མའི་དུས་བཞིན་བྱིང་ཟོན་དང་རྒོད་ཟོན་ཆེན་པོ་བྱས་ན་སེམས་གཡེང་བར་འགྱུར་བས་དེའི་ཚེ་གློང་ཤེས་དགོས་སོ། །དེ་ཡང་རྩོལ་བ་གློད་པ་ཡིན་གྱི་འཛིན་སྟངས་ཀྱི་
ངར་གཏོང་བ་མིན་ནོ་ཞེས་དང། དེ་འདྲ་བའི་བཏང་སྙོམས་ཐོབ་པའི་ཚེ་ཏིང་ངེ་འཛིན་བསྒོམ་པ་ན་བྱིང་རྒོད་མ་བྱུང་བའི་དུས་སུ་བཏང་སྙོམས་དེ་མངོན་དུ་བྱས་ལ་རྩོལ་བ་མི་དྲག་པར་གཞག་གོ་ཞེས་གསུངས། རན་མཚམས་ཀྱི་བཏང་སྙོམས་འདི་སྐྱེ་དཀའ་ལ། སྐྱེས་ན་གནད་
ཆེ་བས་འབད་པར་བྱའོ། །དེ་ལྟར་རྩ་བ་འདིའི་ཧྲིམ་གྱིས་བསྒྲིམས་ལ་གཅེར་གྱིས་ལྟོས། ཞེས་པ་ཡན་གྱི་སྤྱིའི་སྐྱོང་ཚུལ་ནི། སེམས་གནས་དགུའི་དང་པོ་གཉིས་དང། སྟོབས་དྲུག་གི་དང་པོ་གཉིས། ཡིད་བྱེད་བཞིའི་དང་པོ་བསྒྲིམས་ཏེ་འཇུག་པའི་ཡིད་བྱེད་བཅས་ཉམས་སུ་ལེན་ཚུལ་

[086B] དྲན་པ་གསར་པས་སྐྱོང་ཚུལ་ནི། སེམས་གནས་བར་པ་ལྔ་དང། སྟོབས་གསུམ་པ། བཞི་པ། ལྔ་པའི་ཕྱོགས་གཅིག་དང། ཆད་ཅིང་འཇུག་པའི་ཡིད་བྱེད་བཅས་ཉམས་སུ་ལེན་ཚུལ་ཡིན། དྲན་པ་རྙིང་པས་སྐྱོང་ཚུལ་ནི། སེམས་གནས་བརྒྱད་པ་དང་ཡང་སྟོབས་ལྔ་པའི་ཕྱོགས་གཅིག་དང་
ཆད་པ་མེད་པར་འཇུག་པའི་ཡིད་བྱེད་བཅས་ཉམས་སུ་ལེན་ཚུལ་ཡིན། རན་མཚམས་ཀྱིས་སྐྱོང་ཚུལ་ནི། སེམས་གནས་དགུ་པ་དང། སྟོབས་དྲུག་པ་དང། རྩོལ་བ་མེད་པར་འཇུག་པའི་ཡིད་བྱེད་བཅས་ཉམས་སུ་ལེན་ཚུལ་ཡིན་ཏེ། འདིའི་རང་འགྲེལ་ལས། སེམས་གནས་སྒྲུབ་པའི་
ཐབས་བཤད་པ། སྣང་བ་བན་བུན་ཞེས་དང། དེ་ཡང་འདིར་བསྒྲུབ་པར་བྱ་བའི་ཏིང་ངེ་འཛིན་གྱི་ངོ་བོ་ནི་ཞེས་སོགས་མང་དུ་གསུངས་པའི་ཕྱིར། དེས་ན་འདི་རྣམས་གཞུང་ཆེན་མོའི་བཤད་པ་ཇི་བཞིན་ཉམས་སུ་ལེན་བདེ་བར་བཀོད་པའི་མན་ངག་ཟབ་མོ་ཡིན་ནོ། །བཞི་པ་གཞན་གྲགས་
ཐ་སྙད་ཀྱིས་སྐྱོང་ཚུལ་ནི། རྣམ་རྟོག་གང་སྐྱེས་ངོ་བོ་ལ། །བལྟས་ཚེ་རང་ཡལ་སྟོང་སང་འཆར། །དེ་བཞིན་གནས་ཚེའང་བརྟགས་པ་ན། །མ་སྒྲིབ་སྟོང་གསལ་ཧྲིག་གེ་བ། །མཐོང་བ་གནས་འགྱུ་འདྲེས་པ་ཞེས། །གྲགས་ཤིང། ཞེས་གསུངས། རྣམ་རྟོག་གང་སྐྱེས་ཀྱི་ངོ་བོ་ལ་བལྟས་པའི་ཚེ་
དེ་ཉིད་འགགས་ནས་རང་ཡལ་དུ་སོང་བའི་སྟོང་སང་འཆར་བ་དང། དེ་བཞིན་གནས་ཚེའང་སེམས་ཀྱི་ངོ་བོ་ལ་བརྟགས་པ་ན་སྟོང་སང་གསལ་ཧྲིག་ཏུ་འཆར་བ་གཉིས་ཁྱད་པར་མེད་པར་མཐོང་བ་དེ་ལ་གནས་འགྱུར་འདྲེས་པ་ཡིན་ཞེས་སྔོན་གྱི་སྒོམ་ཆེན་པ་རྣམས་ལ་གྲགས་ཤིང་ཐ་སྙད་མཛད་
དོ། །དེ་ཡང་གྲགས་ཤིང་ཞེས་གཞན་གྱི་ཐ་སྙད་འདོད་པ་བཀོད་ནས་དགག་སྒྲུབ་གང་ཡང་རྩ་འགྲེལ་གཉིས་ཀར་མ་མཛད་པས་དཔྱད་གཞིར་གྱུར་ཏེ། ཕྱག་རྫོགས་པ་འགའ་ཞིག་གིས། གནས་འགྱུ་འདྲེས་གསུམ་ངོ་སྤྲོད་པ་ཤིན་ཏུ་དཀའ་ཟེར། པཎ་ཆེན་གོང་མ་དཔལ་ལྡན་ཡེ་ཤེས་ཀྱིས་འདི་ལ་
དཀའ་རྒྱུ་ཅི་ཡང་མེད། དཔེར་ན། རྩིག་པ་བརྟན་པར་ཡོད་པ་ལྟ་བུ་གནས་པ་དང། སླར་རྩིག་པ་འགྱེལ་གཞོམ་ལྟ་བུ་འགྱུ་བ། འགྱེལ་བའི་ཚེ་རྩིག་པའི་ཕན་ཚུན་གྱི་མཁའ་འདྲེས་པ་ལྟ་བུ་འདྲེས་པ་ཡིན་ཞེས་རྗེ་བྱམས་པ་རིན་པོ་ཆེས་བཀའ་སྩལ་པ་ཡིན་གསུངས། དེས་ན་གྲགས་ཤིང་ཞེས་པ་འདི་ལ་དཀའ་དཀའ་

[087A]༄༅། །ལྟར་བྱེད་པ་ལ་མཛོད་ཀྱི་ལོ་གྲགས་ཟེར་གསུམ་ལྟར་ཅུང་མ་རངས་པའི་ཚིག་ཡིན། འོད་ཀྱང་མཁས་པས་བསྐྱངས་ན་སེམས་གནས་པའི་ཐབས་སུ་འགྲོ་སྟེ། རྩེ་གཅིག་ཏུ་དམིགས་ནས་སྡོད་པ་ནི་གནས་པ་དང། དེའི་ངང་ནས་རྣམ་རྟོག་ལངས་པ་
ནི་འགྱུ་བ། འགྱུ་བ་སེམས་ཀྱི་འཆར་སྒོ་ཡིན་པས་བརྟགས་ན་མི་བཟོད་པར་རྩེ་བའི་སེམས་ལ་ཐིམ་ནས་སྔར་ལྟར་གནས་པ་ནི་གནས་འགྱུ་འདྲེས་པ་དང། དེ་ལྟར་གྱུར་འདུག་སྙམ་དུ་རིག་པ་སྟེ་གནས་འགྱུ་རིག་གསུམ་ཡང་ཟེར། གང་ལྟར་རྣམ་རྟོག་མ་ལངས་གོང་གི་གནས་
ཆ་དང། བར་དུ་རྣམ་རྟོག་ལངས་པ་བཀག་པའི་གནས་ཆ་གཉིས་མཐར་དབྱེར་མེད་དུ་འདྲེས་ནས་འཇོག་པ་ཡིན། ཞི་གནས་ཆུ་མི་གཡོ་བ་ལ་ལྷག་མཐོང་ཉེའུ་ཆུང་འཁྱུག་པ་ལྟ་བུ་དཔྱད་པས་གནས་ཆ་ལ་མི་གནོད་པ་རྣམས་ནི་གནས་འགྱུ་འདྲེས་པ་དངོས་རེད་དེ། རྗེ་བླ་མའི་
བཀའ་སྲོལ་འདི་ལ། མིང་འདོགས་ལུགས་ཀྱང་གཞུང་ཆེན་མོའི་ཐ་སྙད་གང་ཡོད་ལས་དང་བཟོའི་རྫིག་རྫིག་མང་པོ་མི་མཛད། རྒྱལ་བའི་བསྟན་པ་ཕན་བདེའི་གཞི་ཡིན་པར་ཤེས་པ་ཞིག་གིས་བསམས་ན་དེ་ལ་དགོས་པ་ཆེན་པོ་མཐོད་ནས་གཞན་ལས་ལྷག་པའི་
དད་པ་སྐྱེས་ཡོད་དེ། བསམ་ལོང་མི་འདུག་འདིའི་སྐབས་ཀྱི་རྣམ་རྟོག་གི་ངོ་བོ་ལ་བལྟ་ལུགས་ནི། རྣམ་རྟོག་གང་སྐྱེས་ཀྱང་དེའི་ངོ་བོ་རྩ་བའི་སེམས་དང་འབྲེལ་མེད་གྱི་སྒེར་ཚན་པ་ཞིག་ཡིན་ནམ་སྙམ་དུ་བལྟས་པའི་ཚེ་དེ་འདྲ་མ་ཡིན་པར་འཕྲལ་རྐྱེན་གྱི་དབང་གིས་བསྒྱུར་
བ་མ་གཏོགས། སེམས་སྤྱིའི་འཆར་ཚུལ་ལས་མ་འདས་པར་མཐོང་དགོས་པ་ཡིན་ཞེས། བདག་གི་ཟུང་འཇུག་བླ་མ་རིན་པོ་ཆེས་གསུངས། དེས་ན་འདི་ལ་གཞན་ལ་གྲགས་པའི་ཐ་སྙད་ཀྱིས་སྐྱོང་ཚུལ་ཡོད་ཙམ་ཡིན་པས་ན། གཞན་གྲགས་ཐ་སྙད་ཀྱིས་སྐྱོང་ཚུལ་ཞེས་
བཏགས་སོ། །ལྔ་པ་རྣམ་རྟོག་རང་འགགས་ཀྱིས་སྐྱོང་ཚུལ་ནི། རྣམ་རྟོག་ཅི་སྐྱེས་ཀྱང། མི་འགོག་འགྱུ་བ་ངོས་ཟིན་པར། །བྱས་ཏེ་དེ་ཡི་ངོ་བོ་ལ། །འཇོག་པ་རྫིངས་ཀྱི་བྱ་བཙོན་ནི། །འཕུར་བའི་དཔེ་དང་མཚུངས་པ་ཡིན། །ཇི་ལྟར་གཟིངས་ནས་འཕུར་བའི་བྱ་རོག་ནི། །ཕྱོགས་རྣམས་བསྐོར་ནས་

[088B] །ཞེས་པ་ཇི་བཞིན་ཞེས་གསུངས། དེ་ཡང་རྣམ་རྟོག་ཅི་སྐྱེས་ཀྱང་ཆེད་དུ་མི་འགོག་པར་འགྱུ་བ་སྐྱེ་ཚུལ་ངོས་ཟིན་པར་བྱས་ཏེ། རྣམ་རྟོག་དེ་ཡི་ངོ་བོ་ལ་རང་བབས་སུ་འཇོག་པ་སྟེ་ལྟོས་དང་མྱུར་དུ་ཐང་ཆད་ནས་རྩ་བའི་སེམས་ཐོག་ཏུ་འབབ་པས་གྲུ་རྫིངས་ནང་གི་བྱ་བཙོན་ནི་
འཕུར་བའི་དཔེ་དང་མཚུངས་པ་ཡིན་ཏེ། ཁུངས་ནི་དོ་ཧ་ལས། ཇི་ལྟར་གཟིངས་ནས་འཕུར་བའི་བྱ་རོག་ནི། ཕྱོགས་རྣམས་བསྐོར་ནས་སླར་ཡང་དེར་འབབ་བཞིན། །ཞེས་གསུངས་པ་ཇི་བཞིན་ནོ། །གྲུ་ནང་གི་བྱ་རོག་དང་ཕུག་རོན་ལྟ་བུ་གློད་པ་ན། དོགས་པའི་གཞི་དེ་བྲག་ཡིན་ན་དེར་འབབ། ཆུ་སྲིན་
ཡིན་ན་འབབ་ས་མ་རྙེད་པར་ཚུར་གྲུ་ནང་དུ་འཁོར་བ་གཉིས་ལས། འདིར་ཕྱི་མ་ཡིན་པས་གོང་བཞིན་སེམས་འཛིན་པའི་དུས་སུ་དཀར་པོ་སྣང་ན་འགོག་པའི་འཕེན་པ་ཡོད་ཙམ་གྱིས། འཕྲལ་དུ་དཀར་པོ་ལ་འཕྲོ་རུ་བཅུག་ནས་དེ་ལ་སེམས་འཇོག་པ་ལྟ་བུའི་ཚོང་ཀྱིས་རྩེ་གཅིག་ཏུ་བལྟས་པས་དེ་
འཚེར་ནས་འཕྲོ་ཚད་མེད་པར་ནང་དུ་འདུ་བ་ཡིན། དེས་ན་འདིར་ངོ་བོ་ལ་འཇོག་པ་ཞེས་པ་ནི་འཇོག་པ་མ་ཡིན་ཀྱང། རྩེ་གཅིག་ཏུ་བལྟ་བས་འཇོག་པའི་མིང་གིས་བཏགས་སོ། །འཕྲོ་བཅུག་ཀྱང་མི་འཕྲོ་བ་འཕེན་པའི་འཕྲུལ་ཡིན་པས་འགོག་པའི་འཕེན་པ་སེམས་གནས་སྒྲུབ་པའི་སྐབས་སྤྱི་
ལྟར་ངེས་པར་དགོས། དཔེར་ན་དགེ་རྒན་མཁས་པས་དགེ་ཕྲུག་གིས་འཚུབ་བྱེད་པ་མཐོང་ན། འཕྲལ་དུ་མ་བྱེད་ཟེར་ནས་མི་འགོག་པར་བསྒྲིམས་ཏེ་བལྟས་པ་ན་འཕེན་པའི་འཕྲུལ་གྱིས་དགེ་ཕྲུག་འཚེར་ནས་མྱུར་དུ་རྩེ་འཕྲོ་གཅོད་པ་དང་འདྲ་གསུངས། དེ་འདྲ་མ་ཡིན་པར་འཕྲོ་བཅུག་པས་
སེམས་གནས་འགྲུབ་ན་ད་ངེད་རང་ཚོ་ལས་ལྷག་པ་སུ་ཡོད། གཞུང་ཆེན་མོ་ལ་ནང་བྱན་ཚུད་པའི་གྲུབ་ཆེན་གྱི་མན་ངག་འདི་རིགས་ལ། ཞིབ་ཏུ་དཔྱད་མ་ཤེས་ན་ཡང་ན་ལོག་པར་འགྱུར། ཡང་ན་མ་དད་པ་སྐྱེ་ཉེན་ཆེ་བས་གནད་ཤེས་པ་གལ་ཆེའོ། །ཐབས་མཁས་ཀྱི་འཕྲུལ་གྱིས་རྣམ་རྟོག་རང་
འགག་ལ་འགྲོ་བས། འདི་ལ་རྣམ་རྟོག་རང་འགགས་ཀྱི་སྐྱོང་ཚུལ་ཞེས་བཏགས་སོ། །གཞན་ཡང་སེམས་གནས་སྐྱོང་བ་ལ་ཕན་འདོགས་པའི་སྒོ་སྣ་ཚོགས་ཤེས་པའི་ཕྱིར་དང། དུས་དབང་དང་བསྟུན་ནས་རང་འགྲེལ་ལས། གཞན་ཡང་དེང་སང་གི་གདུལ་བྱ་རྣམས་ཀྱིས་སེམས་ཀྱི་བཞག་

[089A]༄༅། །ཐབས་དྲུག་གི་སྒོ་ནས་བསྐྱངས་ན་གདམས་པའི་རྒྱལ་པོར་འགྱུར་རོ། །ཞེས་སྤྱིར་འདི་ཙམ་གྱིས་གདམས་པའི་རྒྱལ་པོར་མི་འབྱུར་ཡང། དེང་སང་བསྐྱངས་ན་གདམས་པའི་རྒྱལ་པོར་འགྱུར་བ་གསུངས་པ་ལྟ་བུའི་དགོངས་པ་གང་ཡིན་རྣམས་ངེས་པར་མཁྱེན་པར་མཛོད་
དེ་ཡང་དཔེར་ན་སྤྲིན་དང་བྲལ་བའི་ཉི་མ་བཞིན་དུ་བྱིང་རྒོད་ལ་སོགས་པའི་གློ་བུར་གྱི་སྒྲིབ་གཡོགས་བསལ་ནས་འཇོག་པ་དང། ཁྱུང་ཆེན་མཁའ་ལ་ལྡིང་བ་བཞིན་དུ་རན་པའི་མཚམས་ཀྱིས་འཇོག་པ་དང། རྒྱ་མཚོ་ཆེན་པོའི་འཇིང་བཞིན་དུ་ཁ་ཅུང་ཟད་གཡོས་ཀྱང་གཏིང་མི་གཡོ་བར་འཇོག་པ་དང་
བུ་ཆུང་ལྷ་ཁང་ལ་བལྟ་བ་བཞིན་དུ་ལས་དང་པོ་པས་ཐོག་མར་དམིགས་པ་འཆར་ཚུལ་རགས་པས་ཚིམ་ནས་འཇོག་པ་དང། ནམ་མཁའ་ལ་བྱ་འཕུར་བའི་རྗེས་བཞིན་དུ་རྣམ་རྟོག་སྐྱེས་པའི་རྗེས་མེད་པར་འཇོག་པ་དང། རས་བལ་བརྡལ་བ་འཇམ་ཞིང་ལྷོད་པ་བཞིན་དུ་རྣམ་རྟོག་གི་རྩུབ་རེག་དང་
བྲལ་བར་འཇོག་པ་དང་བཅས་དྲུག་གོ་སྐྱོང་ཚུལ་གོང་བཞིན་དུ་བསྐྱངས་ན་འདི་རྣམས་ཞོར་ལ་འབྱུང་གི་ཟུར་དུ་སྐྱོང་མི་དགོས། ངེད་རང་ཚོས་རེ་གཉིས་ཤེས་ཀྱང་སྔོན་མེད་པའི་ཐ་སྙད་རེ་བྱེད། རྗེ་བླ་མས་ཐམས་ཅད་མཁྱེན་ན་ཡང་སྔོན་བྱོན་གྱི་དགོངས་པ་འགྲེལ་བའི་ཐ་སྙད་ལས་མི་མཛད། བཞག་
ཐབས་གསུམ་པའི་སྐབས་བཀའ་བརྒྱུད་པ་འགའ་ཞིག་གྲུ་གཟིངས་ལ་དཔེར་བྱེད་པ་ནི་གྲུབ་ཆེན་གྱི་དགོངས་པ་མིན་ནོ། །འདི་དག་གི་སྡོམ་ནི་མཚན་ལྡན་གྱི་བླ་མས་བྱིན་གྱིས་བརླབས་པའི་རང་སེམས་བཙལ་ནས་འཇོག་པའི་གེགས་སེལ་བོགས་འདོན་རགས་རིམ་ཞིག་ཡིན་པས་ཞིབ་ཆ་ཞལ་ལས་
ཤེས་པར་མཛོད། བཞི་པ་གྲུབ་པ་འབྲས་དུས་ཀྱི་འཆར་ཚུལ་ལ་གཉིས། ངོས་གཟུང་བ་དང། ངོ་སྤྲོད་པའོ། །དང་པོ་ནི། བསྐྱངས་པ་ལས། མཉམ་གཞག་ངོ་བོ་གང་གིས་ཀྱང། མ་སྒྲིབས་དྭངས་ཤིང་གསལ་བ་དང། གཟུགས་ཅན་གང་དུའང་མ་གྲུབ་པས། སྟོང་སང་ན་མཁའ་ལྟ་བུ་དང། ཅི་
ཡང་འཆར་བས་ཧྲིག་གེ་བ། །ཞེས་གསུངས། དེ་ལྟར་སྤྱིའི་སྐྱོང་ཚུལ་རྣམས་ཁོང་དུ་ཆུད་ནས། འདི་ནས་བཤད་པའི་སོ་སོའི་སྐྱོང་ཚུལ་ཞལ་ཤེས་ལྟར་བསྐྱངས་པ་གནང་དུ་སོང་བ་ལས། མཉམ་གཞག་གི་ངོ་བོ་དེ་ནི་གང་གིས་ཀྱང་མ་སྒྲིབས་པ་དྭངས་ཤིང་གསལ་བ་དང། དེ་གཟུགས་ཅན་གང་

[090B] ཡུལ་དུ་ཅི་བྱུང་ཡང་འཆར་བས་ཧྲིག་གེ་བར་གནས་པ་ཞིག་ཡིན་པས། དེ་དུས་སུ་གང་ལ་ཡང་ཡིན་མིན་གྱི་ངོས་གཟུང་བྱེད་པའི་རྟོག་པ་དང་མ་བྲལ་ཡང་བྲལ་བའི་སེམས་ཆིག་རྐྱང་གི་ཉམས་རགས་པ་ཞིག་འཆར་རོ། །སྤྱིར་ཡུལ་དང་ཡུལ་གྱི་ཁྱད་
པར་གཉིས་ཀྱི་ནང་ནས་ཡུལ་ཙམ་རིག་པ་སེམས་དང་ཡུལ་གྱི་ཁྱད་པར་རིག་པ་སེམས་བྱུང་ཡིན་པས། འདིར་ཡང་དམིགས་བྱ་དམིགས་བྱེད་ཀྱི་སེམས་གཉིས་ཡོང་ཀྱང་དམིགས་བྱ་ལ་དམིགས་བྱེད་རྩེ་གཅིག་ཏུ་ཞུགས་པ་ཡིན། ཐོག་མེད་ནས་རང་སེམས་གསལ་རིག་གི་ངོ་བོར་ཡོད་ཀྱང། བར་དུ་རྣམ་རྟོག་གི་རྒྱུ་
བ་རྒྱུན་མ་ཆད་པས་བསྒྲིབས་ནས་རང་ལ་མངོན་སུམ་དུ་མི་འཆར། སེམས་གནས་གྲུབ་ཚེ་མ་སྒྲིབས་པར་འཆར་བས་འདིར་མ་སྒྲིབས་དྭངས་ཤིང་གསལ་བ་དང། ཞེས་གསུངས། རྩེ་གཅིག་པའི་སེམས་གནས་དགུ་པ་འདི་ནི་དྲན་ཤེས་ནར་མར་མ་བསྟེན་ཡང་སེམས་མི་རྟོག་པར་རང་ཤུགས་ཀྱིས་འགྲོ་ཞིང་སྤྱོད་ལ་
ཐམས་ཅད་དང་འདྲེ་ཐུབ་པ་ལྟར་སྣང་ཡང། ཤིན་སྦྱངས་མ་ཐོབ་ན་ད་དུང་འདོད་སེམས་རྩེ་གཅིག་པ་ཡིན་པས་ཞི་གནས་རྗེས་མཐུན་པ་ཡིན་གྱི་དངོས་མིན་ནོ། །དེས་ན་འདིར་མཉམ་གཞག་ངོ་བོ་ཞེས་གསུངས་པ་ཡང། མཉམ་གཞག་གི་སའི་རྗེས་མཐུན་ཙམ་ནས་རྩིས་པའོ། །ལུས་སེམས་གཉིས་རང་རང་གི་དགེ་
བའི་བྱ་བ་ལ་བཀོལ་དུ་མི་རུང་བའི་ཆ་གཉིས་ནི་སོ་སོའི་གནས་ངན་ལེན་ཡིན་ལ། འདིར་དེ་གཉིས་དང་བྲལ་བས་ཤིན་ཏུ་ལས་རུང་གི་ནང་གི་ལུས་སེམས་ཀྱི་ཆ་གཉིས་ནི་ཤིན་སྦྱངས་གཉིས་ཀྱི་ངོ་བོའོ། །དེ་ནི་ཏིང་འཛིན་ཐོག་མ་རྙེད་པ་ནས་ཆ་ཕྲ་མོ་རེ་འབྱུང་ཡང་ཕྲ་བས་རིག་དཀའ་ལ། མཚན་ཉིད་རྫོགས་ཤིང་བརྟག་
པར་སླ་བའི་ཤིན་སྦྱངས་དེ་སྐྱེ་བའི་སྔ་ལྟས་ནི་ཀླད་པ་ལྕི་བེམ་པ་སྙམ་བྱེད་པ་སྐྱེ་ཞིང། མི་བདེ་བའི་ལྕི་བ་མིན་པ་ནི་དཔེར་ན་དགུན་དུས་སྐྲ་གཞར་ནས་མགོ་གྲང་མོར་སོང་བ་ལ་ལག་པ་མེར་བསྲོས་ནས་གླན་པའི་ཉམས་ལྟ་བུ་འབྱུང་གསུངས། དེ་ཡང་ལུས་ཐོག་མར་ཆགས་པ་ནི་སྙིང་ག་དང་སྤྱི་བོ་སྦྲེལ་ནས་
ཆགས། ལུས་འཕེལ་བའི་རིམ་པས་སྤྱི་བོ་གྱེན་དུ་སོང་བ་ཡིན་པས་སེམས་ཤིན་སྦྱངས་འདྲེན་པའི་སྤྱི་བོའི་རླུང་ལས་སུ་རུང་བ་ན་དེ་ནས་རྟགས་གསལ་བར་བསྟན་པ་ཡིན། དེ་མ་ཐག་སེམས་ཤིན་སྦྱངས་སྐྱེས་ནས་ལུས་ཤིན་སྦྱངས་འདྲེན་པའི་རླུང་ལས་རུང་ལུས་ལ་ཁྱབ་པར་བརྒྱུས་པ་ན་ལུས་ཤིན་སྦྱངས་་༄༅། །སྐྱེ། དེ་ནས་ལུས་ཤིན་སྦྱངས་ཀྱི་བདེ་བ་སྐྱེས་ནས་སེམས་ཤིན་སྦྱངས་ཀྱི་དགའ་བདེའི་ཉམས་ཆེན་པོ་འབྱུང། དེའི་རྗེས་སུ་དགའ་བ་ཆེན་པོས་བསྐྱོད་པའི་མ་ཞི་བ་དང་བྲལ་བའི་ཞི་གནས་བརྟན་པ་ཞིག་ཐོབ་བོ། །ཤིན་སྦྱངས་ཐོབ་ལུགས་ཀྱི་གོ་རིམ་འདི་
ལྟར་ཡིན་པ་དང། འདི་ནས་ཉེར་བསྡོགས་ཀྱིས་བསྡུས་པའི་མཉམ་གཞག་གི་ས་གསར་དུ་ཐོབ་པར་གསུངས་པ་དང། གོང་དུ་འདོད་སེམས་རྩེ་གཅིག་པ་ཤིན་སྦྱངས་ཀྱིས་ནམ་ཟིན་པ་ན་ཞི་གནས་ཐོབ་པར་གསུངས་པ་དང། ཡང་ཤིན་སྦྱངས་རྫོགས་པར་ཐོབ་མ་ཐོབ་ཀྱི་སྒོ་
ནས་ཞི་གནས་ཐོབ་མ་ཐོབ་ཏུ་འཇོག་པར་གསུངས་པ་རྣམས་ལ་ནང་འགལ་མེད་པའི་གོ་བ་རྣམ་དག་རྙེད་པར་མཛོད། དེ་ནས་ཉོན་མོངས་སྦྱོང་བ་ལ་ནུས་པ་སྔར་ལས་ལྷག་པ་དང། བསམ་གཏན་གྱི་སྒྲིབ་པ་ལྔ་ཕལ་ཆེར་མི་འབྱུང་བ་སོགས་ཡིད་བྱེད་དང་ལྡན་པའི་རྟགས་ཐོབ་ཅིང་
ཞི་གནས་གྲུབ་ཀྱང་ད་དུང་གོམས་པ་ཆེན་པོ་མེད་ན། མཚན་མ་མེད་པ་དང། རྣམ་པར་རྟོག་པ་མེད་པ་དང། ཉེ་བར་ཞི་བར་འགྱུར་བ་གསུམ་མི་འབྱུང་བས། དེ་ལ་མཚན་མ་ནི་གཟུགས་སོགས་ཡུལ་ལྔའི་མཚན་མ་ལྔ་དང། དུག་གསུམ་གྱི་མཚན་མ་གསུམ་དང། སྐྱེས་པ་བུད་མེད་ཀྱི་
མཚན་མ་གཉིས་ཏེ་བཅུ་ལ་བཤད་ཅིང། བློ་ལ་མཚན་མ་སོགས་སྣང་ན་ཉེས་དམིགས་དྲན་ནས་རྗེས་སུ་མི་འབྲང་བར་ཅི་ཡང་མི་བསམས་པར་འཇོག་པ་ལ་གོམས་ཤུགས་བསྐྱེད་པས། དེ་དག་གི་སྣང་བ་མེད་པར་འགྱུར་ཚུལ་ནི། དང་པོར་མཚན་མ་སྣང་ཡང་རང་ཞིར་འགྲོ་དེ་ནས་
མཉམ་པར་བཞག་པ་ན་མཚན་མ་གང་ཡང་མི་འཆར་བར་སེམས་རིག་ཅིང་གསལ་བ་དང་བདེ་སིང་ངེ་བ་ཙམ་གྱི་རྣམ་པ་འབའ་ཞིག་འཆར། དེ་ནས་ཅི་ཡང་མི་བསམས་པར་བཞག་པས་མྱོང་སྣང་དེ་ཡང་ཆུ་ལ་ཆུ་བུར་བྱུང་བ་ལྟར་ཡང་ཡང་སྐྱེ་ཞིང་སྐྱེ་ས་དེ་ཁར་མྱུར་དུ་ཐིམ་པའི་
ཉམས་འཆར། དེ་ནི་རྣམ་རྟོག་མེད་པར་འགྱུར་ཚུལ་ཡིན། ད་དུང་སྔར་ལྟར་བསྐྱངས་པས་མྱོང་རིག་དང་བདེ་སྣང་དེ་ཉིད་ཆེད་དུ་བཀག་པ་མིན་པར་ཤར་མ་ཐག་ནས་ཤུན་པ་བུད་པ་བཞིན་དུ། གཏང་མི་བཟོད་པར་རང་ཞི་རང་དག་ཏུ་འགྲོ་སྟེ། བདེ་བ་དང་མྱོང་རིག་རྣམས་ཕྲ་རུ་

[092B] །དེའི་དུས་སུ་མཉམ་པར་བཞག་པའི་ཚེ་རང་ལུས་ལ་སོགས་པའི་སྣང་བ་གང་ཡང་མི་འཆར་བས། ལུས་ལ་བརྟེན་པའི་མི་བདེ་བ་ལ་སོགས་པས་སེམས་གནས་པའི་བར་ཆད་མི་བྱེད་པ་ཡིན། སེམས་ནི་ནམ་མཁའ་དང་དབྱེར་མེད་པར་སོང་བ་ལྟ་བུའི་ཉམས་འཆར་
ཞིང། སྙིང་ཁའི་ཐད་དུ་རྒྱ་ཁབ་བསྒྲེང་བ་ལྟ་བུའི་སྡོ་རེང་དེའི་ཙམ་གྱི་འཆར་ཚུལ་བཅས་ཡོད་ཀྱང། རྗེས་ཀྱི་ཚེ་དེ་ལྟར་བྱུང་བ་མྱོང་སྟོབས་ཀྱིས་དྲན་པས་ཐ་སྙད་འདོགས་ཀྱི་མཉམ་གཞག་རང་དུས་སུ་ངེས་པ་མིན་ནོ། །དེ་ལས་ལངས་པ་ན་ལུས་བློ་བུར་དུ་བྱུང་བ་ལྟ་བུའི་ཉམས་འཆར་
ཞིང། ཞེ་སྡང་སོགས་རྣམ་རྟོག་སྐྱེས་པ་རྣམས་ཀྱང་སྔར་དང་ཡེ་མི་འདྲ་བར་ཤུགས་ཞན་པ་དང་རྒྱུན་ཆེན་པོ་མཐུད་མི་ཐུབ་བོ། །དེ་འདྲའི་མཉམ་རྗེས་ཀྱི་སྐབས་རྣམས་ནི་ཉེ་བར་ཞི་བར་འགྱུར་བའི་སྐབས་ཡིན་ཏེ། གསལ་ཉམས་ཆེ་བ་ལ་རྩིག་པ་སོགས་ཀྱི་རྡུལ་ཕྲན་ཡང་གྲངས་
འདྲེན་ཐུབ་པའི་ཚོད་དང། གནས་ཆ་འཐུག་པས་གཉིད་ཀྱི་ཚེ་ཡང་ཏིང་ངེ་འཛིན་དང་འདྲེས་པ་སྙམ་འབྱུང་ཞིང། རྨི་ལམ་གྱི་སྣང་ཚོང་དང་ཉམས་ཀྱི་འཆར་ཚོད་བྱས་ན་ཐིག་པར་འགྱུར་རོ། །འདི་དག་ནི་གཟུགས་ཅན་ལ་དམིགས་པ་ལས་ཁྱད་ཞུགས་པའི་གཟུགས་མེད་སེམས་ལ་
དམིགས་པའི་རྣམ་པར་མི་རྟོག་པ་འཆར་ཚུལ་ཉན་སའི་དགོངས་པ་ལྟར་མཛད་པའོ། །གཉིས་པ་ངོ་སྤྲོད་ལ་གཉིས། ཕྱིན་ཅི་ལོག་པ་དང། མ་ལོག་པ་ཞལ་གྱིས་བཞེས་པའོ། །དང་པོ་ནི། དེ་ལྟར་སེམས་ཀྱི་ཆོས་ཉིད་ནི། །མངོན་སུམ་ལྷག་གིས་མཐོང་མོད་ཀྱང། །འདི་ཞེས་གཟུང་ཞིང་
བསྟན་དུ་མེད། །གང་ཤར་འཛིན་མེད་ལྷུག་པར་འཇོག་འདི་ནི་སངས་རྒྱས་སྦར་བཅངས་སུ། །གཏོད་པའི་གདམས་ངག་ཡིན་ནོ་ཞེས། །དེང་སང་གངས་རིའི་སྒོམ་ཆེན་པ། །ཕལ་ཆེར་དགོངས་པ་གཅིག་གིས་སྒྲོག་ཅེས་གསུངས། དེ་ཡང་སོ་བུད་སྐྲ་དཀར་མང་བ་སོགས་རྒས་པའི་
ཆོས་ཉིད་དུ་བྱེད་པ་བཞིན། གོང་གི་ཁྱད་ཆོས་དེ་ལྟར་ཡང་སེམས་ཀྱི་ཀུན་རྫོབ་པའི་ཆོས་ཉིད་དེ་ནི། མངོན་སུམ་དུ་དོན་སྤྱི་ཙམ་ལས་ལྷག་གིས་མཐོང་མོད་ཀྱང། རྣམ་པར་མི་རྟོག་པས་ན་མཉམ་གཞག་ཏུ་འདིའོ་ཞེས་ངོས་གཟུང་མེད་པ་ཡིན་ཞིང། རྗེས་ཐོབ་ཏུ་གཟུགས་ཅན་ལྟར་

[093A]༄༅། །མྱོང་བ་གཞན་ལ་བསྟན་དུ་མེད་པ་དང། འདི་ཐོབ་ནས་གང་ཤར་འཛིན་པ་སྔར་ལྟར་མེད་པས་ལྷུག་པར་འཇོག་པ་སོགས། ཕྱི་ནང་གཉིས་ཀའི་ཐུན་མོང་གི་གོང་མའི་ཡོན་ཏན་གྱི་སེམས་རྟེན་བྱེད་པའི་ཞི་གནས་ཙམ་གྱི་ཁྱད་ཆོས་དེ་རྣམས་ཅུང་ཟད་ཅིག་
མཐོང་བ་ན། སྤྲེའུ་གངས་རི་མ་མཐོང། མར་དཀྲོག་གིས་མིག་ཕྱིད་ཟེར་བ་ལྟར་གྱུར་ནས། ཟབ་ཞི་སྤྲོས་བྲལ་སོགས་ཀྱི་བརྗོད་དོན་གནས་ལུགས་མཐར་ཐུག་མངོན་སུམ་དུ་མཐོང་བར་འཇོག་ཅིང། ལྷག་པར་ལུས་སེམས་ཤིན་སྦྱངས་ཀྱི་བདེ་བའང། བླ་མེད་ཀྱི་རྫོགས་རིམ་མཐོན་
པོའི་འཁྲུལ་གཞིར་སོང་ནས། སྐྱོང་ཚུལ་འདི་དག་ནི་སངས་རྒྱས་སྦར་བཅངས་སུ་གཏོད་པའི་གདམས་ངག་ཡིན་ནོ་ཞེས། དེང་སང་གངས་རིའི་ཁྲོད་ཀྱི་སྒོམ་ཆེན་པར་གྲགས་པ་ཆོས་རྒྱུས་ཆུང་བ་ཕལ་ཆེར་དགོངས་པ་གཅིག་གིས་གཞན་ལ་སྒྲོགས་ཤིང། དེ་ཡང་ངེས་འབྱུང་བྱང་སེམས་
ཀྱིས་ཟིན་ན་དུད་འགྲོར་ཟན་ཆང་གཅིག་བྱིན་པའི་དགེ་རྩ་ཙམ་ཡང་ཐེག་པ་སོ་སོའི་ལམ་དུ་འགྱུར་བས། འདིར་ཡང་དེ་ལྟར་བསམས་ནས་ཟིན་བྱེད་ཀྱི་སྒོ་ནས་བཞག་ན་ཅུང་དྲག་མོད་ཀྱང། འདིར་དེ་ལྟར་མ་ཡིན་པར་ཏིང་འཛིན་ཁོ་རང་གི་ངོ་བོའི་སྒོ་ནས་ཡིན་ཚོད་དེ་ལྟར་སྨྲ་བ་ནི་ལོག་པ་སྟེ་
ཕྱི་ནང་གི་ཁྱད་པར་ཙམ་ཡང་མ་ཕྱེད་པ་དང། འདི་ཙམ་གྱིས་ཆོག་པར་བཟུང་ནས་ལམ་མི་འཚོལ་བ་དང། སངས་རྒྱས་གང་ལ་ཟེར་མ་ཤེས་པར་སྒྲུབ་སླ་བར་བཞག་པའི་ཕྱིར། དེས་ན་རྣམ་པར་མི་རྟོག་པ་འདི་ཙམ་ནི་གནས་ལུགས་མཐར་ཐུག་མཐོང་བའི་ཕྱོགས་ནའང་མེད་དོ། །འོ་ན་ཇི་
ལྟར་ཡིན་ཞེ་ན། གཉིས་པ་ངོ་སྤྲོད་མ་ལོག་པ་ཞལ་གྱིས་བཞེས་པ་ནི། དེ་ལྟ་མོད་ཀྱི་ཚུལ་འདི་ནི། །དང་པོའི་ལས་ཅན་སེམས་གནས་པ། །བསྒྲུབ་པའི་རྨད་བྱུང་ཐབས་མཁས་དང། །སེམས་ཀྱི་ཀུན་རྫོབ་ངོ་སྤྲོད་ཚུལ། །ཡིན་ཞེས་ཆོས་ཀྱི་རྒྱལ་མཚན་སྨྲ། །ཞེས་གསུངས། རྨོངས་ཚོད་ཀྱི་རྗེས་
སུ་འབྲངས་ནས་གཞན་གྱིས་དེ་ལྟ་ཟེར་མོད་ཀྱི། རང་ལུགས་སྐྱོང་ཚུལ་འདི་ཙམ་ནི་གོང་དུ་བཤད་པ་ལྟར་དམིགས་པ་ཁྱད་པར་ཅན་སེམས་ལ་དམིགས་པ་དང། གཞུང་དང་མཐུན་པའི་མན་ངག་གི་སྐྱོང་ཚུལ་ཡིན་པས་དང་པོའི་ལས་ཅན་རྣམས་ཀྱི་སེམས་གནས་པ་སྒྲུབ་པའི་

[094B] སེམས་ཀྱི་ཀུན་རྫོབ་ཙམ་ངོ་སྤྲོད་ཚུལ་ཡིན་ཞེས། རྗེ་བླ་མའི་བཀའ་སྲོལ་ལ་བརྟེན་ནས་བློ་བཟང་ཆོས་ཀྱི་རྒྱལ་མཚན་བདག་གིས་རྒྱུ་མཚན་ཡང་དག་མཐོང་བས་སྨྲ་བ་སྟེ་དམ་བཅའོ། །ཞེས་པའི་དོན་ཡིན་ནོ། །འདིར་སེམས་ཀྱི་ཀུན་རྫོབ་
ཙམ་ཞེས་པ་གསལ་རིག་ཙམ་ལ་བྱེད་ཀྱི། སེམས་ཀུན་རྫོབ་ཙམ་དུ་ངེས་པ་ལ་ནི་སེམས་བདེན་སྟོང་དུ་ངེས་པ་སྔོན་དུ་འགྲོ་དགོས་པ་ལམ་རིམ་ཆེ་ཆུང་སོགས་ལས་གསུངས་པ་ལྟར་ཤེས་པ་གལ་ཆེའོ། །གཉིས་པ་ཡུལ་ཆོས་ཉིད་ངོ་སྤྲོད་ཚུལ་ལ་གཉིས། བཤད་པར་དམ་བཅའ་བ་
དང། སྒྲུབ་པས་ཉམས་སུ་ལེན་ཚུལ་ལོ། དང་པོ་ནི། ད་ནི་སེམས་ཀྱི་ཆོས་ཉིད་ལ། །ངོ་སྤྲོད་ཇི་ལྟར་བྱ་བའི་ཚུལ། །སངས་རྒྱས་རྣམས་ཀྱི་ཡེ་ཤེས་ཀུན། །ངུར་སྨྲིག་འཛིན་པའི་ཚུལ་བཟུང་ནས། །བདག་བློ་རྨོངས་པའི་མུན་སེལ་བའི། །རྩ་བའི་བླ་མའི་ཞལ་གདམས་དགོད། །ཅེས་གསུངས། ད་
ནི་ཞེས་པ་མཚམས་སྦྱར་དང་སྔར་གྱི་ཞི་གནས་ཙམ་དང་མི་འདྲ་བའི་ཕྱག་ཆེན་དངོས་སྟོན་པའི་དོན་ཡང་ཡིན་ལ། དེ་གང་ཡིན་སྙམ་ན་སེམས་ངོ་འཕྲོད་པའི་སྒོམ་ཐོག་ནས་སྟོང་གཞི་སེམས་ཀྱི་ཆོས་ཉིད་ལ་ངོ་སྤྲོད་པ་འདི་ཡིན་ཞིང། དེ་ཇི་ལྟར་བྱ་བའི་ཚུལ་ནི། ཕྱོགས་བཅུའི་
སངས་རྒྱས་རྣམས་ཀྱི་ཡེ་ཤེས་ཀུན་འདུས་པའི་བདག་ཉིད་དེང་འདིར་གསུམ་ལྡན་ངུར་སྨྲིག་འཛིན་པའི་དགེ་སློང་གི་ཚུལ་བཟུང་ནས་ཐུན་མོང་བའི་སྣང་ངོར་པཎ་ཆེན་བདག་གི་བློ་རྨོངས་མ་རིག་པའི་མུན་པ་སེལ་བའི་སྒྲོན་མེ་ལེགས་ཚོགས་ཀུན་གྱི་རྩ་བའི་བླ་མ་མཁས་གྲུབ་སངས་
རྒྱས་ཡེ་ཤེས་ཞེས་མཚན་དོན་དང་མཐུན་པ་དེའི་ཞལ་ལས་བྱུང་བའི་དབེན་ས་སྙན་བརྒྱུད་ཀྱི་གདམས་པ་སྔར་དུས་དབང་གིས་ཡི་གེར་མ་འཁོད་པ་པཎ་ཆེན་བདག་གིས་འདིར་མྱོང་ཁྲིད་ཀྱི་སྒོ་ནས་ཡི་གེར་དགོད་པར་བྱའོ་ཞེས་པའི་དོན་ཡིན་པ་ནི་རྩ་ཚིག་གི་མཛད་བྱང་དུ་གསལ་
བ་བཞིན་ནོ། །གཞུང་འདིར་བཤད་པར་དམ་བཅའ་བ་ལན་གསུམ་བྱུང་ཡང། དང་པོ་ནི་ཕྱག་ཆེན་གྱི་གདམས་པ་སྤྱི་སྟོན་པའི་དམ་བཅའ་དང། གཉིས་པ་ནི་ཡུལ་ཅན་སེམས་ངོ་སྤྲོད་པའི་དམ་བཅའ་དང། གསུམ་པ་ནི་ཡུལ་ཆོས་ཉིད་ངོ་སྤྲོད་ཀྱི་ཕྱག་ཆེན་དངོས་སྟོན་པའི་དམ་

[095A]༄༅། བཅའ་ཡིན་པས་ཟློས་སྐྱོན་མེད་དེ། རང་འགྲེལ་ལས། ད་འཆའ་ཚུལ་མི་འདྲ་བས་སྔོན་མ་རྣམས་དང་ཟློས་པའི་སྐྱོན་མེད་དོ་ཞེས་གསུངས། དམ་བཅའ་ཕྱི་མའི་སྐབས་འདིར་ནི་ཞི་ལྷག་གི་ཚིག་དོན་གཉིས་ཀའི་མཚམས་མ་ནོར་བར་ངོས་ཟིན་པའི་
དགོས་པ་ཡང་ཡོད་དོ། །དེས་ན་སྟོང་ཉིད་ཀྱི་ལྟ་བ་ནི་གྲོལ་བྱེད་ཀྱི་ལམ་དངོས་ཡིན་པས་ཕྱག་ཆེན་གྱི་དངོས་གཞི་དང། སྒོམ་པ་ཞི་གནས་ཙམ་ནི་ལྟ་བ་འཚོལ་བའི་ཐབས་སམ་ལྟ་བའི་བོགས་འདོན་གྱི་ཡན་ལག་ཙམ་ཡིན་པས་ཕྱག་ཆེན་གྱི་དངོས་གཞི་མིན་ཡང། གོང་དུ་འདི་ལ་
སྦྱོར་དངོས་མཇུག་གསུམ་ལས་ཞེས་པའི་སྐབས་ཞི་གནས་དངོས་གཞིར་གསུངས་པ་ནི་སེམས་དམིགས་ཀྱི་ཞི་གནས་ཙམ་ཕྱག་ཆེན་དུ་འདོད་པའི་གཞན་ཕྱོགས་པ་རྣམས་རྗེས་སུ་བཟུང་བའི་ཕྱིར་དང། རང་ལུགས་ལ་ཡང་ཞི་གནས་དེས་སེམས་ཀྱི་ཆོས་ཉིད་ལ་དམིགས་ནས་ཞི་
ལྷག་ཟུང་འགྲེལ་བསྒོམ་པའི་དབང་དུ་བྱས་པའོ། །དེ་ཡང་རང་འགྲེལ་དང་བསྟུན་ན་གདུལ་བྱའི་དབང་གིས་ཆོས་ཉིད་འདི་ལ་སྤྱིར་དམ་པ་རྣམས་ཀྱིས་ངོ་སྤྲོད་ཚུལ་གྱི་དབྱེ་བ་བྱས་པ་མང་ཡང། འདིར་དེ་དག་གི་སྙིང་པོ་དྲིལ་ནས་བསྟན་པར་གསུངས་པས། དེ་ནི་མཐའ་གཉིས་རྣམ་
པར་གཅོད་པའི་ཚུལ་གཞན་དང་མི་འདྲ་བས་དབུ་མའི་ལམ་ཇི་བཞིན་གསལ་བར་སྟོན་པ་རྗེ་འཇམ་དཔལ་སྙིང་པོའི་བཀའ་སྲོལ་འདི་ཡིན། དེ་ཡང་ཉམས་མགུར་ལས། བསམ་གཏན་སེམས་ལ་དབང་བསྒྱུར་རྒྱལ་པོ་སྟེ། །བཞག་ན་གཡོ་མེད་རི་ཡི་དབང་པོ་བཞིན། །བཏང་ན་དགེ་བའི་དམིགས་པ་ཀུན་ལ་འཇུག་ལུས་སེམས་ལས་སུ་རུང་བའི་བདེ་ཆེན་འདྲེན། །དེ་ལྟར་ཤེས་ནས་རྣལ་འབྱོར་དབང་པོ་རྣམས། །རྣམ་གཡེང་དགྲ་འཇོམས་ཏིང་འཛིན་རྒྱུན་དུ་བསྟེན། །ཞེས་གསུངས་པ་ལྟར་གྱི་ཏིང་འཛིན་གྲུབ་ནས་ད་ནི་དེས་ཆོག་ཟེར་བ་ལྟ་བུ་དུས་རྒྱུན་དུ་སེམས་དམིགས་པ་
གཅིག་ལ་བཏགས་ནས་འཇོག་པས་ནི། ཞི་གནས་ཀྱི་དགོས་པའི་གཙོ་བོ་སོ་སོར་རྟོག་པའི་ཤེས་རབ་ཀྱིས་ཆོས་ཀྱི་རྣམ་གྲངས་ཀྱི་སྒོ་ཕྱེ་ནས་སེམས་བཏང་ན་བཏང་ས་ལས་གཞན་པའི་ཕྱོགས་སུ་མི་འགྲོ་བར་དགེ་བའི་དམིགས་པ་ཀུན་ལ་ཐོགས་པ་མེད་པར་འཇུག་པ་སོགས་མ་ཤེས་པས་དགེ་

[096B] ཁྱད་པར་དུ་ཡང་བདག་མེད་པའི་དོན་ལ་ནུས་པ་ཡོད་ཚད་ཀྱིས་དཔྱད་ནས་སྐྱོང་བའི་ཇི་ལྟ་བ་ལ་དམིགས་པའི་ལྷག་མཐོང་མེད་ན་མི་རུང་བར་ཤེས་བཞིན་དུ་མི་བསྒོམ་པ་ནི། བསམ་བཞིན་སྲིད་པ་བཟུང་བའི་སེམས་དཔའ་ཆེན་པོ་རྣམས་ཀྱི་མཛད་པ་ལས་ངེས་
པར་རྒྱབ་ཀྱིས་ཕྱོགས་པར་མ་ཟད། རང་ཉིད་སྲིད་པ་མཐའ་དག་ལས་ཉིན་མཚན་ཀུན་ཏུ་ཐར་བར་འདོད་པའི་ཐེག་པ་དམན་པ་ཙམ་གྱི་ལམ་ལས་ཀྱང་རིང་དུ་གོལ་ཞིང། མདོར་ན་འཁོར་བའི་ས་བོན་སྤེལ་བ་ལ་མཆོག་ཏུ་གཅེས་པའི་ཡང་བ་མ་སྤངས་པ་ཞིག་གོ་དེ་ལྟར་སྒོམ་ཐོག་ནས་ལྟ་བ་འཚོལ་
དགོས་པར་མ་ཟད། ལྟ་བ་སྔོན་དུ་རྙེད་པས་ནི། དེའི་ཡན་ལག་ཏུ་དམིགས་པ་གཞན་ཡང་མི་རྒྱུད་པར་ལྟ་བ་དེ་ཁའི་ཐོག་ནས་སྒོམ་པ་ཞི་གནས་འཚོལ་བ་ལ་ཤིན་ཏུ་བསྒྲིམས་པར་རིགས་ཏེ། ཡང་ཉམས་མགུར་ལས། རྩེ་གཅིག་བསམ་གཏན་ཙམ་ལ་འཁོར་བ་ཡི། །རྩ་བ་གཅོད་པའི་ནུས་པ་མ་མཐོང་
ཞིང། ཞི་གནས་ལམ་དང་བྲལ་བའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་མོངས་མི་ལྡོག་པས། །ཡིན་ལུགས་ཕུ་ཐག་ཆོད་པའི་ཤེས་རབ་དེ། །གཡོ་མེད་ཞི་གནས་རྟ་ལ་སྐྱོན་ནས་ནི། །མཐའ་བྲལ་དབུ་མའི་རིག་པའི་མཚོན་རྣོན་གྱིས། །མཐར་འཛིན་དམིགས་གཏད་ཐམས་ཅད་འཇིག་བྱེད་པའི། །
ཚུལ་བཞིན་དཔྱོད་པའི་ཡངས་པའི་ཤེས་རབ་ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་མཛད། །ཅེས་གསུངས། དེ་ཡང་སྔར་རྩེ་གཅིག་ཏུ་བསྒོམས་པས་ཏིང་འཛིན་འགྲུབ་པར་འགྱུར་བ་སྨོས་ཅི་དགོས། ད་ནི་སོ་སོར་དཔྱོད་པ་ཡིས་ཀྱང་ཡིན་ལུགས་སྟོང་པ་ཉིད་ལ་གཡོ་མེད་ཤིན་ཏུ་བརྟན་པར་གནས་
པའི་ཏིང་ངེ་འཛིན་བསྐྱེད་པར་མཐོང་ནས་སྔོན་གྱི་ཞི་གནས་དང། རྗེས་ཀྱི་ལྷག་མཐོང་གཉིས་དུས་གཅིག་ཏུ་ཟུང་འབྲེལ་བསྒྲུབ་པ་ལ་བརྩོན་པ་རྣམས་ནི་ཤིན་ཏུ་ཡ་མཚན་ཏེ། ཡང། རྩེ་གཅིག་གོམས་པས་ཏིང་འཛིན་འགྲུབ་པ་ནི། །སྨོས་པར་ཅི་འཚལ་ཚུལ་བཞིན་དཔྱོད་པ་ཡི། །སོ་སོར་རྟོག་
པ་ཡིས་ཀྱང་ཡིན་ལུགས་ལ། །གཡོ་ཆེད་ཤིན་ཏུ་བརྟན་པར་གནས་པ་ཡི། །ཏིང་འཛིན་བསྐྱེད་པར་མཐོང་ནས་ཞི་ལྷག་གཉིས། །ཟུང་འབྲེལ་བསྒྲུབ་ལ་བརྩོན་རྣམས་ཡ་མཚན་ནོ། །ཞེས་གསུངས་སོ། །དེས་ན་རང་ཅག་འདིར་ཚོགས་རྣམས་ཀྱང་གནས་ལུགས་རྟོགས་པའི་ཞི་ལྷག་ཟུང་འབྲེལ་བསྒྲུབ་པ་ལ་

[097A]༄༅། །བརྩོན་མིན་གང་ལྟར་ཡང། ད་ལམ་ལན་ཅིག་འཆད་ཅིང་ཉན་པ་ནི་ཤིན་ཏུ་ཡིད་སྤྲོ་བར་རིགས་ཏེ། རྡོ་རྗེ་གཅོད་པ་ལས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ཇི་སྙམ་དུ་སེམས། གངྒཱའི་ཀླུང་གི་བྱེ་མ་ཇི་སྙེད་པ་གངྒཱའི་ཀླུང་ཡང་དེ་སྙེད་ཁོ་
ནར་གྱུར་ལ། དེ་དག་གི་བྱེ་མ་གང་ཡིན་པ་དེ་དག་མང་བ་ཡིན་སྙམ་མམ། རབ་འབྱོར་གྱིས་གསོལ་བ། བཅོམ་ལྡན་འདས་གངྒཱའི་ཀླུང་དེ་དག་ཉིད་ཀྱང་མང་ལགས་ན། དེ་དག་གི་བྱེ་མ་ལྟ་སྨོས་ཀྱང་ཅི་འཚལ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཁྱོད་མོས་པར་བྱའོ། །ཁྱོད་
ཀྱིས་ཁོང་དུ་ཆུད་པར་བྱའོ། །གངྒཱའི་ཀླུང་དེ་དག་གི་བྱེ་མ་ཇི་སྙེད་པ་དེ་སྙེད་ཀྱི་འཇིག་རྟེན་གྱི་ཁམས་ན་སྐྱེས་པའམ། བུད་མེད་ལ་ལ་ཞིག་གིས་རིན་པོ་ཆེ་སྣ་བདུན་གྱིས་རབ་ཏུ་གང་བར་བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་སྦྱིན་པ་བྱིན་ན་
རབ་འབྱོར་འདི་ཇི་སྙམ་དུ་སེམས། སྐྱེས་པའམ་བུད་མེད་དེ་གཞི་དེ་ལས་བསོད་ནམས་མང་དུ་བསྐྱེད་སྙམ་མམ། རབ་འབྱོར་གྱིས་གསོལ་པ། བཅོམ་ལྡན་འདས་མང་ལགས་སོ། །བདེ་བར་གཤེགས་པ་མང་ལགས་སོ། །སྐྱེས་པའམ་བུད་མེད་དེ་གཞི་དེ་ལས་བསོད་ནམས་མང་དུ་བསྐྱེད་པ་ལགས་སོ། །
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གང་གིས་འཇིག་རྟེན་གྱི་ཁམས་དེ་སྙེད་རིན་པོ་ཆེ་སྣ་བདུན་གྱིས་རབ་ཏུ་གང་བར་བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་སྦྱིན་པ་བྱིན་པ་བས། གང་གིས་ཆོས་ཀྱི་རྣམ་གྲངས་འདི་ལས་
ཐ་ན་ཚིག་བཞི་པའི་ཚིགས་སུ་བཅད་པ་ཙམ་བཟུང་ནས། གཞན་དག་ལ་ཡང་དག་པར་རབ་ཏུ་བཤད་དེ་ཡང་དག་པར་རབ་ཏུ་བསྟན་ན། དེ་ཉིད་གཞི་དེ་ལས་བསོད་ནམས་ཆེས་མང་དུ་གྲངས་མེད་དཔག་ཏུ་མེད་པ་བསྐྱེད་དོ། །ཞེས་གསུངས་པས་ཀྱང། སྟོན་པ་ལ་ཡིད་ཆེས་པ་ཡོད་ན་
ཚིམ་པར་འགྱུར། ཉན་པའི་སྣོད་ཀྱང་འཇུག་པ་ལས། སོ་སོ་སྐྱེ་བོའི་དུས་ནའང་སྟོང་པ་ཉིད་ཐོས་ནས། །ནང་དུ་རབ་ཏུ་དགའ་བ་ཡང་དང་ཡང་དུ་འབྱུང། །རབ་ཏུ་དགའ་བ་ལས་བྱུང་མཆི་མས་མིག་བརླན་ཞིང། །ལུས་ཀྱི་བ་སྤུ་ལྡང་བར་འགྱུར་བ་གང་ཡིན་པ། །དེ་ལ་རྫོགས་པའི་སངས་རྒྱས་བློ་ཡིས་

[098B] །དེ་ཉིད་ཉེ་བར་བསྟན་པའི་སྣོད་ནི་དེ་ཡིན་ཏེ། །དེ་ལ་དམ་པའི་དོན་གྱི་བདེན་པ་བསྟན་པར་བྱ། །དེ་ལ་དེ་ཡི་རྗེས་སུ་འགྲོ་བའི་ཡོན་ཏན་འབྱུང། ཞེས་གསུངས་པ་ལྟར་གྱི་ཕྱིའི་ལུས་ཀྱི་མཚན་མ་དེ་རྣམས་ཀྱང་སྟོང་ཉིད་ཀྱི་གཏམ་ཕྱིན་ཅི་མ་ལོག་པ་ཐོས་པ་དང། ཐོས་དོན་གོ་བ་གཉིས་ཚོགས་ནས་
བྱུང་ན་སྣོད་ལྡན་གྱི་རྟགས་མི་འཁྲུལ་བ་ཡིན་གྱི། དོན་མི་གོ་བ་དང། གོ་ཡང་ཕྱིའི་མཚན་མ་དེ་རྣམས་མི་སྐྱེ་ན་རེ་ཞིག་ཟབ་མོའི་སྣོད་དུ་མ་ངེས་པར་འཇུག་ཊཱིཀ་ཏུ་གསུངས་འདུག་པས། ད་ལྟ་ནི་ཁྱེད་ཉན་པ་པོ་རྣམས་ལྟ་ཅི། བདག་འཆད་པ་པོ་རང་ལའང་འདི་འདྲའི་རྟགས་དང་ལྡན་པ་དཀའ་ཞིང། ལྷག་
པར་དེང་དུས་བདག་འདྲ་བ་ཐམས་ཅད་ནི་ཐོག་མེད་ནས་སྡུག་ལས་རྒྱུན་མི་འཆད་དུ་བྱས་པས་ད་དུང་མ་ཚིམ་པར། ལུས་མཆོག་ལན་ཅིག་རྙེད་པ་འདི་ལ་ཡང་འཇིག་རྟེན་འདིའི་བྱ་བཞག་ལེགས་ཉེས་ཧ་ལས་པ་ཞིག་མཐོང་ཞིང་ཐོས་ན། མིག་གི་མཆི་མ་དང་ལུས་ཀྱི་སྤུ་ལྡང་གིས་ཀྱང་མི་ཚད་པའི་
རྟགས་མཚན་མང་པོ་འདོན་པ་ལས་མ་འདས་པས། ཟབ་མོ་སྟོན་པའི་ཡུལ་ལས་འདས་ཀྱང། ད་ལམ་ནི་ཆོས་འདི་མི་མོས་ནས་སྤོང་བ་དང། མོས་པ་ལྟར་སྣང་ཡོད་ཀྱང་རིགས་པས་རྒྱུ་འབྲས་ཐམས་ཅད་བཀག་པར་གོ་བའི་སྣོང་མི་རུང་གི་སྐྱོན་ཅན་གཉིས་དང་བྲལ་བའི་དབང་དུ་བྱས་ཤིང། ལྷག་
པར་འཇུག་ཊཱིཀ་ལས། མོས་པ་ཡོད་པའི་ཇི་ལྟ་བ་བཞིན་མི་གོ་བ་ལ་ཡང། རྟེན་འབྲེལ་གྱི་ངེས་པ་ལ་མི་གནོད་པའི་ཐབས་བྱས་ནས་བཤད་པར་བྱའོ་ཞེས་དང། བླ་མ་དམ་པའི་བསྒོ་བ་ལས་མི་འདའ་ན། སྟོང་ཉིད་རྟོགས་པའི་རིགས་ནུས་མང་པོ་གསར་དུ་འཇོག་པའི་སྣོད་དུ་རུང་ངོ་ཞེས་གསུངས་པ་
ལྟར། བླ་མའི་བཀའ་བསྒྲུབ་དང། ཆོས་ཟབ་མོ་ལ་མོས་པ་ཆེ་བའི་ཀུན་སློང་མ་མཐའ་རེ་ངེས་པར་མཛད་དགོས། དེ་ལྟར་སྣོད་ལྡན་ལ་ཟབ་མོ་བསྟན་ན་ཉེན་མེད་པར་མ་ཟད། སྐྱེ་བ་གཞན་དུ་ཡང་ལྟ་བ་དེ་དང་བྲལ་གྱིས་དོགས་ནས་ཟབ་མོ་ཐོས་པ་དེའི་རྗེས་འགྲོའི་ཡོན་ཏན་རྒྱ་ཆེ་བ་འདི་ལྟར་རང་
ཤུགས་ཀྱིས་བསྒྲུབ་པ་འབྱུང་སྟེ། འདུག་པ་ལས། རྟག་ཏུ་ཚུལ་ཁྲིམས་ཡང་དག་བླངས་ནས་གནས་པར་འགྱུར། །སྦྱིན་པ་གཏོང་བར་འགྱུར་ཞིང་སྙིང་རྗེ་བསྟེན་པར་བྱེད། །བཟོད་པ་སྒོམ་བྱེད་དེ་ཡི་དགེ་བ་བྱང་ཆུབ་ཏུ། །འགྲོ་བ་སྒྲོལ་བར་བྱ་ཕྱིར་ཡོངས་སུ་བསྔོ་བྱེད་ཅིང། རྫོགས་པའི་བྱང་ཆུབ་སེམས་

[099A]༄༅། །དཔའ་རྣམས་ལ་གུས་པར་བྱེད། ཅེས་གསུངས་པ་ལྟར། ཟབ་མོའི་ཆོས་ཇི་ཙམ་ཐོས་ཤིང་བསམ་པ་ཙམ་གྱིས་རྒྱ་ཆེ་བའི་ཕྱོགས་རྣམས་སྔར་ལས་ཀྱང་ལྷག་པར་སྐྱོང་བ་ཞིག་ཡོང་ཡང་ཡོང་ལ། བྱུང་ན་གོ་བ་གནད་དུ་སོང་བའི་རྟགས་མ་ནོར་བ་ཡིན། འདིར་སེམས་ཀྱི་ཆོས་ཉིད་ལ་ངོ་སྤྲོད་བྱེད་པར་གསུངས་པ་དང། རྒྱ་བོད་ཀྱི་མཁས་གྲུབ་མང་པོས་སེམས་ཆོས་ཐམས་ཅད་ཀྱི་རྩ་བ་ལྟ་བུར་གསུངས་པ་མང་པོ་མཐོང་ནས། ཆོས་ཐམས་ཅད་སེམས་ཡིན་ཟེར་བ་དང། སེམས་ལས་གཞན་པའི་ཆོས་མེད་ཟེར་བ་ལ་ངོ་ཡང་མི་
ཚ་བར་ལྟ་བ་མཐོན་པོར་བྱེད་པ་མང་ཡང། དེ་འདྲ་ཕལ་ཆེར་ནི་ཚིག་སྐྱོན་ཙམ་མིན་པའི་བློ་ལ་དོན་གྱི་འཆར་ཚུལ་རང་མ་ལེགས་པའི་རྟགས་ཡིན་ཏེ། ལྟ་བ་ལ་དབུ་སེམས་ཀྱི་ལྟ་བ་མཆོག་ཡིན་ཞིང། དེ་འདྲ་དབུ་སེམས་ཀྱི་སློབ་དཔོན་སུས་ཀྱང་མ་གསུངས། ཁྱད་པར་སེམས་
ཙམ་པ་དང་མཐུན་པ་ལ་ནི། མ་མཐའ་འདི་ཙམ་བློ་ལ་འཆར་དགོས་ཏེ། འཇུག་པ་ལས། གཟུང་བ་མེད་པར་འཛིན་པ་མ་མཐོང་ཞིང། །སྲིད་གསུམ་རྣམ་ཤེས་ཙམ་དུ་རབ་རྟོགས་པས། ཤེས་རབ་ལ་གནས་བྱང་ཆུབ་སེམས་དཔའ་དེས། །རྣམ་ཤེས་ཙམ་དུ་དེ་ཉིད་རྟོགས་པར་འགྱུར། །ཇི་
ལྟར་རླུང་གིས་བསྐུལ་བའི་རྒྱ་མཚོ་ནི། །ཆེ་ལས་ཆུ་རླབས་འབྱུང་བ་དེ་བཞིན་དུ། །ཀུན་གྱི་ས་བོན་ཀུན་གཞི་ཞེས་བྱ་ལས། །རང་གི་ནུས་པས་རྣམ་ཤེས་ཙམ་ཞིག་འབྱུང། །ཞེས་གསུངས་པ་ལྟར། སེམས་ལ་རང་ལས་རྫས་གཞན་གྱི་གཟུང་བ་མེད་པར་དེར་འཛིན་པར་བྱེད་པ་མ་མཐོང་
ཞིང། སྲིད་པ་ཁམས་གསུམ་རྣམ་ཤེས་ཙམ་དུ་རབ་ཏུ་རྟོགས་པས་ཏེ། གཉིས་སྟོང་གི་དེ་ཁོ་ན་ཉིད་ལ་ཡུན་རིང་གོམས་པར་བྱས་པས་ན། ཤེས་རབ་ཀྱི་ཕར་ཕྱིན་ལྷག་པ་ལ་གནས་པའི་བྱང་སེམས་ས་དྲུག་པ་བ་དེས། ཕྱི་དོན་མེད་པར་རྣམ་ཤེས་ཀྱང་རྟེན་འབྱུང་ཙམ་དུ་རྟོགས་པའི་
ཕྱིར་ན། རྣམ་ཤེས་ཙམ་དུ་ཉིད་རྟོགས་པས་ནི་ལུགས་འདིའི་སྟོང་ཉིད་རྟོགས་ཚུལ་ཐུན་མོང་མ་ཡིན་པའོ། །ཕྱི་རོལ་མེད་པར་དེའི་རྣམ་པ་ཅན་གྱི་སེམས་ཙམ་ཇི་ལྟར་སྐྱེ་བར་འགྱུར་ཞེ་ན། དཔེར་ན་རྒྱ་མཚོ་ཆེན་པོ་རླུང་གིས་བསྐུལ་བ་ལས་ཆུ་རླབས་འབྱུང་བ་དེ་བཞིན་དུ། ཕྱི་ནང་གི་

[100B] ཆགས་སོགས་དང། དད་སོགས་འགག་བཞིན་པས་རང་འདྲའི་ནུས་པ་ཀུན་གཞི་དེ་ལ་བཞག་པའི་བག་ཆགས་སྨིན་པ་ལས་དེར་འཛིན་གྱི་རྣམ་ཤེས་ཙམ་ཞིག་འབྱུང་བ་ལ། བྱིས་པ་རྣམས་གཟུང་འཛིན་ཕྱི་
ནང་དུ་རྒྱང་ཆད་པར་འཛིན་པས་འཁོར་གྱི། རྣམ་ཤེས་ལས་རྫས་ཐ་དད་པའི་གཟུང་པ་མེད་པར་གོམས་ན་གྲོལ་བར་འགྱུར་རོ། །ཞེས་པའི་དོན་ཡིན། དེས་ན་གོ་སླ་བར་བྱེད་ན་ཕྱི་རོལ་གྱི་སྣང་བ་ཐམས་ཅད་རང་དང་མཐུན་པའི་ནང་གི་ས་བོན་རེ་ལ་རག་ལས། ས་བོན་དེ་ཐམས་
ཅད་འཛིན་མཁན་གྱི་རྣམ་ཤེས་དེ་ཚོགས་དྲུག་ལས་ཟུར་དུ་ཀུན་གཞིའི་རྣམ་ཤེས་ཡིན་ཞེས་གསུངས། ཐལ་འགྱུར་བའི་སྐབས་འདིར་ཀུན་གཞི་འདི་ལྟར་ཞལ་གྱིས་མི་བཞེས་ཀྱང། མདོ་གཞན་ནས་ཀུན་གཞི་འདི་ལྟར་གསུངས་པའི་དགོས་པ་ནི། དབང་ཕྱུག་ལ་སོགས་པ་
འཇིག་རྟེན་གྱི་བྱེད་པ་པོར་སྨྲ་བའི་མུ་སྟེགས་ཀྱི་ལྟ་བ་ལ་ཡུན་རིང་པོར་གོམས་པའི་འགྲོ་བ་མང་པོ་ཁ་དྲང་བའི་ཕྱིར་དུ་ཡིན་ཞིང། དགོངས་གཞི་ཡང་ཆོས་ཀུན་ལ་ཁྱབ་པའི་སྟོང་ཉིད་ལ་དགོངས་པར་གསུངས་པས་སྟོང་ཉིད་ལ་ཀུན་གཞིའི་མིང་འདོགས་པ་འཐད་ཅིང། གཞུང་ཆེ་བ་
འགའ་ཞིག་ཏུ་སྐབས་ཐོབ་ཀྱིས་སེམས་གསལ་རིག་ཙམ་ལ་ཀུན་གཞིའི་མིང་གིས་གསུངས་པ་ཡང་བྱུང་ངོ། །སྣོད་ཀྱི་འཇིག་རྟེན་ལ་སོགས་པ་ཕྱིའི་དངོས་པོར་བཞེད་པས་སེམས་ཙམ་པའི་ལུགས་ལ་གཟུགས་སོགས་ཏྲང་ཅག་ལ་སྣང་བ་འདི་དག་མེད་པར་བཞེད་པ་དང། ཡོད་ཀྱང་
སེམས་ཡིན་པར་བཞེད་པ་གཏན་ནས་མིན། འདི་དག་ལ་དཔྱད་ཤེས་ན་ཐོག་མའི་དུས་སུ་ད་ལྟ་སྣང་མུས་ཀྱི་གཟུགས་སོགས་འདི་དག་དབུ་མའི་ལུགས་ཀྱི་བདེན་གྲུབ་དང། སེམས་ཙམ་པའི་ལུགས་ཀྱི་ཕྱི་དོན་ཏེ་སོ་སོའི་ལུགས་ཀྱི་དགག་བྱ་དེ་རང་ཡིན་པར་མཐོང་ནས། དགག་བྱ་
བཀག་ན་གཟུགས་སོགས་འཇོག་མི་ཤེས། གཟུགས་སོགས་བཞག་ན་དགག་བྱ་ཡང་འཇོག་དགོས་པའི་བློ་མི་བདེ་བའི་ཉམས་ཤར་དགོས་ཏེ་གྲུབ་མཐའ་གཉིས་ཀའི་དཀའ་གནད་ཆེ་སར་སོང་བས། དེ་བྱུང་ན་བར་དུ་འགལ་འདུ་སེལ་བའི་ལུང་རིགས་ལ་བརྩོན་པས་མཇུག་་་༄༅། །སོ་སོའི་ལུགས་ཀྱི་སྣང་སྟོང་ཟུང་འཇུག་གི་ལྟ་བ་རྣམ་དག་རྙེད་པའི་རྟགས་མ་ནོར་བ་བསམ་གྱིས་མི་ཁྱབ་པ་ཞིག་སྟེ། དེང་དུས་རྣལ་འབྱོར་ལ་བརྩོན་པ་འདྲ་བ་ཅུང་ཟད་སྲིད་པ་རྣམས་ནི་རྣམ་དབྱེ་ལ་མི་མཁས་ཤིང། གཞུང་ལུགས་
ལ་སྦྱངས་པ་ཆེ་བ་ཕལ་ཆེར་ཡང་མིག་གིས་བལྟས་ནས་མཐའ་བཅད་པའི་གོ་བ་རགས་པ་ཙམ་གྱིས་ཚིམ་ནས་ཐ་སྙད་ངན་པ་མི་འདོགས་པ་ལ་ཅུང་དྲག་ཀྱང། དེའི་མཇུག་ཏུ་མིག་བཙུམས་ནས་སེམས་ལ་འཆར་སྒོ་མི་བདེ་བ་རྩད་ནས་གཅོད་པ་སྲིད་མཐར་སྣང་བས་
དབུ་སེམས་ཀྱི་ལྟ་བ་རྙེད་དཀའ་པ་ཡིན་གྱི་མེད་མེད་སྙམ་པའི་ལྟ་བ་ལ་དཀའ་རྒྱུ་ཅི་ཡོད། གཟུགས་སྒྲལ་སོགས་པ་ཐ་སྙད་གང་ཡོད་ལ་གསར་དུ་མ་བཅོས་པར་ཐ་སྙད་དེ་ཁས་བྱ་བ་བྱེད་དུ་འཇུག་པ་ནང་པ་སངས་རྒྱས་པའི་གྲུབ་མཐའ་སྤྱིའི་ལུགས་ཡིན། གཞི་གཅིག་གི་
སྟེང་དུ་ཡང་བདེན་འཛིན་གྱི་འཁྲུལ་པའི་སྣང་ཆ་ཕྲ་རགས་ཆ་ཚང་བ་རེ་ཡོད། དེའི་རིགས་རིམ་ནས་གྲུབ་མཐའ་འོག་མས་སེལ། ཕྲ་མོ་ཐལ་འགྱུར་བས་བསལ་བར་མཛད་པས་ལྟ་བ་མཆོག་དམན་གྱི་རིམ་པ་དང། སྔ་མ་ཕྱི་མའི་གྲོགས་དང། ལུང་རྟོགས་ཀྱི་ཆོས་གཞན་ཐམས་
ཅད་མཆོག་གི་ལྟ་བ་འདིའི་ཐོག་ཏུ་འབབ་ཅིང་གཞོལ་ལུགས་དང་བཅས་པ་འདིའི་ཁོང་ནས་གོ་དགོས་པ་ཡིན་པས། སེམས་ཙམ་པའི་ལུགས་ཀྱི་དགག་བྱ་ཕྱི་དོན་འཛིན་ལུགས་ཀྱང། རགས་པ་ཙམ་བྱེད་ན་རང་ཅག་ལ་སྔོན་པོ་སྣང་བ་ན། དོན་དུ་སེམས་སྔོན་པོ་སོགས་སུ་
སྣང་བ་ཡིན་པ་ལ། སྔོ་སྣང་དེ་ཀུན་གཞིའི་སྟེང་གི་སྔོ་འཛིན་གྱི་ས་བོན་སྨིན་པ་ལས་བྱུང་བར་མ་རྟོགས་ནས། དེ་ལས་གཞན་པའི་ཕྱི་རོལ་ཞིག་ཏུ་འཛིན་པ་ཡིན་ཏེ། འཇུག་པ་ལས། འདི་ན་དབང་པོ་ལས་བྱུང་རྣམ་པར་རིག་ཕྱི་གཟུང་མེད་པར་རང་གི་ས་བོན་ལས། །སྔོ་སོགས་སྣང་
ཉིད་འབྱུང་བར་མ་རྟོགས་ནས། །སྐྱེ་བོས་ཕྱི་རོལ་གཟུང་བར་སེམས་ཁས་ལེན། ཞེས་གསུངས། དེས་ན་འཁྲུལ་གཞི་སྔོན་པོ་དེ། སྔོ་འཛིན་ལས་རྫས་ཐ་དད་པའི་ཀུན་བརྟགས་དེས་སྟོང་པར་མཐོང་བ་ན། སྟེང་གཞི་གཞན་དབང་སྔོན་པ་དང་སྟོང་པ་ཡོངས་གྲུབ་གཉིས་ལྷག་

[102B] གཞན་དབང་དང་ཡོངས་གྲུབ་གཉིས་བདེན་པར་ཡོད་པ་དང། ཀུན་བརྟགས་བདེན་མེད་དུ་འཇོག་པའི་དོན་ཡང་དེ་ཡིན། ཀུན་གཞི་ལ་མིག་དབང་གཟུགས་ཅན་དུ་སྣང་བ་ལུགས་འདིར་མིག་དབང་དུ་འཇོག་པས། རྣམ་ཤེས་སྔོན་པོར་སྣང་བ་སྔོན་པོའི་མཚན་
གཞིར་གོ་ནས་སྔོ་འཛིན་གྱི་བག་ཆགས་སྨིན་པ་ལས་སྔོ་འཛིན་སྐྱེས་པ་ཙམ་མ་གཏོགས། ད་ལྟའི་སྣང་ཚོང་ཀྱི་སྔོན་པོ་འདི་ལྟར་མེད་པར་གོ་དགོས། སེམས་སྔོ་སོགས་སུ་སྣང་བའི་དོན་ཡང་དེ་ཡིན་གྱི་སེམས་སྔོན་པོ་ཡིན་པར་ཁས་ལེན་ཅིང་འཛིན་དུ་རུང་བའི་དོན་མིན། དེས་ན་སྔོན་
པོ་ལ་སོགས་པའི་ཕྱིའི་དངོས་པོ་ཐམས་ཅད་ནང་ནས་བྱུང་བས་སེམས་ཀྱི་སྣང་བ་ཤ་སྟག་ལས་ཕྱི་རོལ་རང་ནས་གྲུབ་པའི་གཟུང་དོན་མེད་དེ། ས་བཅུ་པའི་མདོ་ལས། འདི་ལྟ་སྟེ། ཁམས་གསུམ་པོ་འདི་ནི་སེམས་ཙམ་མོ། ཞེས་གསུངས་པའི་ཕྱིར་སྙམ་དུ་དགོངས་སོ། །དེས་ན་
སེམས་ཙམ་ཡིན་པའི་དོན་སེམས་ཙམ་པ་རང་གི་འདོད་ལུགས་ཀྱང་དེ་ལྟར་ཡིན། རང་ལུགས་འདིར། ས་བཅུ་པའི་མདོའི་ཙམ་གྱི་སྒྲས་ཕྱི་དོན་མི་འགོག་ཀྱང། སེམས་ལས་གཞན་པའི་བྱེད་པ་པོ་འགོག་ཅིང། མདོ་དེ་ལས་ཡན་ལག་བཅུ་གཉིས་པོ་ཐམས་ཅད་ཀྱང་སེམས་གཅིག་
ལ་བརྟེན་པར་གསུངས་པས། གོང་གི་ཙམ་སྒྲ་དེ་ཉིད་ཀྱིས་དགག་ཕྱོགས་ནས་བྱེད་པ་པོ་གཞན་བཀག་པར་མ་ཟང་སྒྲུབ་ཕྱོགས་ནས་སེམས་ཙམ་ཞིག་འཆིང་ཕྲོལ་གྱི་རྒྱུའི་གཙོ་བོར་བཞག་པར་ཡང་བཞེད་དོ། །དེས་ན་སྐབས་འདིར་སེམས་ཀྱི་སྟེང་ནས་ངོ་སྤྲོད་མཛད་པའི་དགོངས་པའི་
གཏད་སོ་ཡང་འདི་དག་ལ་ཐུག་གོ་ངོ་སྤྲོད་ཀྱི་དོན་ཡང་ངོ་ཐོག་གང་ཡིན་པ་ལ་སེམས་སྤྲོད་པ་ཡིན། དེས་ན་བྱང་ཆུབ་ལམ་རིམ་གྱི་བཤེས་གཉེན་བསྟེན་ཚུལ་ནས་ཟུང་འཇུག་གི་བར་གྱི་གདམས་ངག་ཐམས་ཅད་ངོ་སྤྲོད་ཀྱི་གདམས་པ་ཤ་སྟག་ཡིན། ངོ་ཐོག་མིན་པ་ལ་ཡིན་པར་
བཅོས་པ་གཅིག་ཀྱང་མེད། དཔེར་ན་བཤེས་གཉེན་ཡོན་ཏན་ཅན་དང་བཀའ་དྲིན་ཅན་དུས་རྒྱུན་ནས་ཡིན་པ་ལ། རང་གིས་དེ་ལྟར་མ་ཤིས་པའི་སྐྱོན་བསལ་ནས་སེམས་དད་གུས་ཀྱི་ངོ་བོར་བསྐྱེད་པ་ལྟ་བུ་ཡིན། མི་རྟག་པ་དང་སྟོང་ཉིད་ཐམས་ཅད་གང་ཟག་རང་རང་གི་བློ་ངོར་

[103A]༄༅། །གསར་དུ་སྒྲུབ་པའི་རྣམ་གཞག་བྱས་པ་མ་གཏོགས། ཡུལ་ཁོ་རང་སྔ་མོ་ནས་མི་རྟག་པ་དང་བདེན་གྲུབ་ཀྱིས་སྟོང་སྟོང་པ་དེ་ཁ་ཡིན་པར་མ་གོ་ན་ཇི་ཙམ་སྒོམ་ལོ་བྱས་ཀྱང། རྗེས་ཐོག་ཏུ་ཕན་མི་ཐོག་པ་ཞིག་ཡོང་ཉེན་ཆེ། དཔལ་ཆོས་ཀྱི་གྲགས་
པས། དམིགས་པ་མངོན་སུམ་མ་ཡིན་ན། །དོན་མཐོང་རབ་ཏུ་འགྲུབ་མི་འགྱུར་ཞེས་དོན་གྱིས་གསུངས་པ་ལྟར་དང། གཞན་ཡང་ལང་གཤེགས་ལས། ཕྱི་དོན་མེད་པར་སེམས་ཙམ་དུ་གསུངས་པ་ཡང། ཕྱི་རོལ་གྱི་གཟུགས་ལ་ཤིན་ཏུ་ཆགས་པ་བཟློག་པའི་ཆེད་དུ་ཡིན་པས་དྲང་དོན་ཉིད་
ཡིན་ཏེ། འཇུག་པ་ལས། མདོ་སྡེ་གང་ལས་ཕྱི་རོལ་སྣང་ཡོད་མིན། །སེམས་ནི་སྣ་ཚོགས་སྣང་ངོ་ཞེས་གསུངས་པ། །གཟུགས་ལ་ཤིན་ཏུ་ཆགས་གང་དེ་དག་ལ། །གཟུགས་བཟློག་པ་སྟེ་དེ་ཡང་དྲང་དོན་ཉིད། ཅེས་གསུངས། ཐལ་འགྱུར་བའི་སྐབས་འདིར་རྗེ་འཇམ་དབྱངས་བཞད་པས་ཆོས་
ཐམས་ཅད་ཕྱི་དོན་ཡིན་པར་གསུངས། རྗེ་བྱམས་སྨོན་གྱིས་འཇིག་རྟེན་གྱི་ཐ་སྙད་དང་བསྟུན་ནས་ནང་གི་ཤེས་པ་མ་གཏོགས་པའི་ཆོས་ཐམས་ཅད་ཕྱི་དོན་དུ་བཞེད་པ་ཡིན་ཞེས་སྐྱབས་མགོན་ཁྲི་ཆེན་ངག་དབང་སྙན་གྲགས་ཀྱིས་གསུང་ངོ། །གཉིས་པ་སྒྲུབ་པས་ཉམས་སུ་ལེན་ཚུལ་
ལ་གཉིས། ལྷག་མཐོང་གི་ཚོགས་བསྟེན་པ་དང། ལྷག་མཐོང་སྒོམ་པའི་ཚུལ་ལོ། །དང་པོ་ནི། སྐྱེས་བུ་དམ་པ་ལ་བརྟེན་པ་དང། དེ་ལས་ཆོས་ཐོས་པ་བཙལ་བ་དང། ཚུལ་བཞིན་དུ་སེམས་པ་རྣམས་ཡིན་ལ། བླ་མ་ལས་ཆོས་ཐོས་ནས་དེ་ཁ་ཚུལ་བཞིན་དུ་སེམས་པའི་དོན་ཡིན་པས་
འདི་གསུམ་ལ་འབྲེལ་པ་ཅན་གྱི་ཚོགས་གསུམ་ཟེར་པ་ཡིན། སྟོང་ཉིད་རྟོགས་པའི་ལྷག་མཐོང་གི་རྒྱུའི་ཚོགས་མེད་མི་རུང་ནི། ངེས་དོན་གྱི་ལྟ་བ་རྣམ་དག་རྙེད་པ་དང། ཞི་གནས་ཐོབ་པ་གཉིས་ཡིན་པ་ལས། ཞི་གནས་ཐོབ་ཚར་བའི་དབང་དུ་བྱས་ནས་ལྟ་བ་འཚོལ་བ་ཡིན་པས། བླ་མ་ཡང་
རྗེ་བཙུན་འཇམ་པའི་དབྱངས་དང་དབྱེར་མེད་དུ་བྱས་ནས་བསྟེན། དེ་ལས་ཆོས་ཀྱང་ངེས་དོན་གྱི་གཞུང་ཆེན་མོ་རྣམས་ཉན་ཞིང། དེའི་དོན་ཡང་ནས་ཡང་དུ་སེམས་པར་བྱེད་པ་དང། འདི་ལ་ཆེང་དམིགས་ཀྱི་ཚོགས་གསོག་པ་དང། སྡོམ་ཁྲིམས་བསྲུང་བ་བཅས་སྔར་ལས་ལྷག་པ་

[104B] བློ་སྦྱངས་མེད་ན་རི་མོའི་མར་མེ་འདྲ། །ཚོགས་གསོག་མེད་ན་བརླན་མེད་ས་བོན་འདྲ། །སྡོམ་ཁྲིམས་མེད་ན་བདག་མེད་གཏེར་དང་འདྲ། །ཞེས་གསུངས། ལྷག་པར་སྙིགས་དུས་སུ་གྱུར་པས་ན་བླ་མ་ལྷའི་བསྲུང་འཁོར་དུ་ཚུད་པ་གལ་ཆེའོ། །གཉིས་པ་ལྷག་
མཐོང་སྒོམ་པའི་ཚུལ་ལ་གཉིས། དགག་བྱ་ཕྲ་མོ་ནས་ངོས་འཛིན་པ་དང། བདག་མེད་བསྒོམ་པས་བཏགས་ཡོད་འགྲུབ་ཚུལ་ལོ། །དང་པོ་ནི། སྔར་གྱི་མཉམ་གཞག་ངང་ཉིད་ལས། །མ་གཡོས་དྲངས་པའི་ཆུ་ནང་དུ། །ཇི་ལྟར་ཉེའུ་ཆུང་འཁྱུག་པ་ལྟར། །ཕྲ་མོའི་ཤེས་པས་སྒོམ་པ་པོའི། །
སྐྱེས་བུའི་རང་བཞིན་མཛངས་པར་བརྟག་ཅེས་གསུངས། སྔར་གྱི་མཉམ་གཞག་གི་ངང་ཉིད་ལས་མ་གཡོས་པར་བརྟག་ཤེས་པའི་ཚུལ་ནི། དཔེར་ན་མཚོ་མི་འགུལ་བར་ཉ་ཆུང་འཁྱུག་པ་ལྟར། ཕྲ་མོའི་ཤེས་རབ་ཀྱིས་སྒོམ་པ་པོའི་སྐྱེས་བུ་སྟེ་ངའི་རང་བཞིན་རྟག་ཏུ་འཆར་བ་དེ། །གཞན་དང་
མ་ནོར་བར་བརྟག་ནས་ངོས་གཟུང་ཞེས་པའི་དོན་ཡིན། དཔེ་ལ་ཉ་ཆུང་སྨོས་པ་ལྟར་ཕྲ་མོའི་ཤེས་པས་ཞེས་པ་བློའི་ཟུར་ཕྲ་མོས་བརྟག་པའི་དོན་ཡང་ཡིན་མོད་དེ། གཙོ་བོ་ནི་བདེ་སྨོན་ལས། ཀུན་ནས་ཉོན་མོངས་པ་དང་རྣམ་པར་བྱང་བའི་ཆ་ཤས་ཕྲ་ཞིང་ཕྲ་བ་རྣམས་ཇི་ལྟ་བ་བཞིན་དུ་མ་འདྲེས་
པར་འབྱེད་ནུས་པའི་ཤེས་རབ་གསལ་བ་ཐོབ་པར་གྱུར་ཅིག་ཅེས་གསུངས་པ་ལྟར་གྱི་ཤེས་རབ་ཕྲ་བ་དེ་ལ་བྱེད་དགོས། དེས་ནི་ཡུལ་མ་འདྲེས་པར་འབྱེད་པས་མཛངས་པར་བརྟག་ཚུལ་ཡང་དེ་ཡིན། རང་བཞིན་ཞེས་པའི་མིང་གི་རྣམ་གྲངས་ལ། སོ་སྐྱེའི་བློ་ལ་རྟག་ཏུ་ཤར་བའི་རང་བཞིན་
མི་བདེན་པ་དང། འཕགས་པ་ལ་རྟག་ཏུ་འཆར་བའི་རང་བཞིན་བདེན་པ་གཉིས་ལས། དང་པོ་ནི། དགག་བྱ་བདེན་གྲུབ་ལ་བྱེད་ཅིང། འདིའི་སྐབས་ཀྱི་ངོས་གཟུང་རྒྱུའི་སྐྱེས་བུའི་རང་བཞིན་ཡང་འདི་ལ་བྱེད། གཉིས་པ་ནི་དགག་བྱའི་རང་བཞིན་དེ་གཏན་ནས་མེད་པའི་བདག་མེད་ལ་
བྱེད་དགོས་པས། རང་བཞིན་ཟེར་ཚད་སྟོང་ཉིད་ལ་གོ་མི་ཉན། དགག་བྱ་འདི་མ་ནོར་བ་མིག་གིས་མཐོང་ལག་པས་བཟུང་ཐུབ་པའི་ཚོད་མ་བྱུང་བར་དུ་བློ་གཅིག་ཏུ་སྒྲིལ་ནས་བལྟ་དགོས། ནོར་མ་ནོར་ཡང་གཞུང་ཆེན་མོ་དང་བསྟུན་པའི་ཉམས་མྱོང་ཅན་གྱི་བླ་མའི་མན་ངག་

[105A]༄༅། །ཁོ་ནས་འབྱེད་དགོས་པ་ཡིན། འདིའི་དགོས་དགོས་རྣམས་རང་ལ་མྱུར་དུ་ངེས་པར་དགོས་པ་ཞིག་ཡིན་པར་ནང་ནས་ཐག་མཆོད་ན་ཇི་ཙམ་ཤེས་པ་ཡང་སྡུག་བསྔལ་གྱི་རྒྱུར་འགྱུར་ན་མ་ཤེས་པ་རྣམས་ལྟ་ཅི་སྨོས། དེས་ན་དགག་བྱ་འདི་
རང་སྟེང་ནས་ངོས་འཛིན་དགོས་པ་ནི། མདོར་བསྡུ་ན་སྟོང་ཉིད་རྟོགས་དགོས་པ་ལ་ཐུག་དེ་ནི་འཁོར་བ་ལས་གྲོལ་དགོས་པ་ལ་ཐུག་དེ་ནི་སྡུག་བསྔལ་གྱི་རང་བཞིན་ལས་མ་འདས་པ་ལ་ཐུག་པས་ན། ལམ་གོང་མ་རྣམས་ལ་ཐུད་མ་ཤོར་ཙམ་གྱི་ངེས་ཤེས་ཡོད་ན་ནི། ལམ་
རིམ་ཆེ་ཆུང་དང། རྩ་འཇུག་ཊཱིཀ་ཆེན་གཉིས་སོགས་ནས་འདི་དག་གི་འབྲེལ་ཆགས་པའི་གོ་བ་འདོན་ལུགས་དང། དམིགས་རྣམ་འཆར་ཚུལ་ལུང་རིགས་ཀྱིས་མཐའ་ཆོད་པར་གསུངས་པ་རྣམས་ད་ངེས་པར་མཁོ་བའི་དུས་ཡིན་པས། དེ་དག་ལ་སྔོན་སྦྱངས་དང་མ་སྦྱངས་
ཐམས་ཅད་ཀྱིས་གཞུང་དོན་བསྒོམ་པའི་ཀུན་སློང་རྣམ་དག་གིས་ཐོས་བསམ་ནན་ཏན་མཛད་ན། མིག་ཟུམ་ཟུམ་ཙམ་གྱིས་བླུན་པོ་ངོ་མཚར་བསྐྱེད་པའི་ཏོམ་སྒོམ་དང་མི་འདྲ་བའི་རྒྱལ་བ་སྲས་བཅས་དགྱེས་པའི་མཆོད་སྤྲིན་སྤྲོ་བ་ལ་མཐུ་རྩལ་འདོན་ལུགས་གཞན་དང་མི་
འདྲ་བ་འབྱུང་ངེས་ལགས་པས། ད་རེས་རིན་ཆེན་གླིང་དུ་ལན་ཅིག་འབྱོར་པ་འདི་ལ། ཚེ་འདིའི་དབང་དུ་ཤོར་བའི་དོན་ལོག་དང། མཐོ་རིས་ཙམ་གྱི་དོན་ཆུང་དང། ཞི་བདེ་ཙམ་གྱི་དོན་དམན་པ་དང་མ་འདྲེས་པར་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་སྒྲིལ་གྱི་སྒོ་ནས་
རྣམ་རྟོག་མི་མངའ་བར་འགྲོ་དོན་བྱེད་པའི་རིན་ཆེན་དབང་གི་རྒྱལ་པོ་མྱུར་དུ་ལོན་པ་ཞིག་ཅི་ནས་མཛད་དགོས། ད་ནི་གཞུང་དོན་གསུང་རབ་ཀྱི་བརྡ་ཚིག་གིས་བཅིངས་པ་ཉམས་མྱོང་གིས་རྣམ་པར་བཀྲོལ་ནས་བཀའ་སྩལ་པ་དང་བསྟུན་ན། དེ་ཡང་རྣམ་འགྲེལ་ལས། གང་ཞིག་བདག་
མཐོང་དེ་ལ་ནི། །ང་ཞེས་རྟག་ཏུ་ཞེན་པར་འགྱུར། །ཞེན་པས་བདེ་ལ་སྲེད་འགྱུར་ཏེ། སྲིད་པས་སྐྱོན་རྣམས་སྒྲིབ་པར་བྱེད། །ཡོན་ཏན་མཐོང་བས་ཡོངས་སྲེད་པ། །ང་ཡི་ཞེས་དེའི་སྒྲུབ་བྱེད་ལེན། །དེས་ན་བདག་ལ་མངོན་ཆགས་པ། །དེ་སྲིད་དེ་ནི་འཁོར་བར་འགྱུར། །ཞེས་གསུངས་པ་ལྟར། ཐོག་

[106B] དེ་ནས་བདག་དང་མི་འབྲལ་བར་འདོད་པའི་སྲེད་པ་སྐྱེ། དེ་ནས་བདག་གི་བདེ་བ་དོན་གཉེར་གྱི་སྲེད་པ་སྐྱེ། དེ་ནས་བདེ་བ་དེ་ཕར་སྒྲུབ་དགོས་པར་མཐོང་བས་སྒྲུབ་བྱེད་ཀྱི་བདག་གི་བ་ལ་སྲེད་པ་སྐྱེས་ནས་ལས་བསགས། ལས་ཀྱིས་འཁོར་བར་སྐྱེ་བར་ཀླུ་
སྒྲུབ་ཡབ་སྲས་ལ་སོགས་པ་སློབ་དཔོན་ཐམས་ཅད་དགོངས་པ་གཅིག་དང་མགྲིན་གཅིག་གིས་གསུངས། དེ་ལྟར་བཤད་པ་ན་འགོར་བ་མ་གཏོགས། ཡོང་རྒྱུ་སེ་གོལ་གཏོགས་པ་གཅིག་གི་ཡུན་ལ་ཆ་ཚང་རྒྱུན་མ་ཆད་པར་འཁོར་བ་ཡིན་པས། ཐོག་མའི་བདག་འཛིན་དེ་སུན་མ་ཕྱུང་བར་
ལམ་གཞན་གང་གིས་ཀྱང་འཁོར་བ་ལས་མི་གྲོལ། ཐོག་མའི་བདག་འཛིན་ཟེར་བ་འཁོར་བ་ལ་ཐོག་མ་ཡོང་པའི་དོན་མིན། ཡན་ལག་བཅུ་གཉིས་ཀྱི་ཐོག་མའི་ལྷན་སྐྱེས་ཀྱི་མ་རིག་པ་ལ་ཟེར་བ་ཡིན། དེ་སུན་ཕྱུང་བའི་དོན་ཡང། ཁོས་གང་ཡོད་ཤགས་བྱས་པ་དེ་མེད་པར་ཤེས་པ་ལ་
ཟེར། དེ་ཡང་མེད་སྙམ་ནས་བསྡད་པས་མི་ཡོང། ཡོད་མེད་རྩད་བཅད་ནས་མེད་པར་ཐག་ཆོད་པ་དཔེར་ན་རང་གི་གནས་ཁང་དུ་མུན་ས་སྲིབ་ལ་སྡིག་པ་ར་ཅན་མཐོང་བའི་ཉམས་བྱུང་ནས་འཇིགས་པ་ན་མ་བལྟས་པར་མེད་སྙམ་ནས་བསྡད་པས་མི་ཡོང། སྒྲོན་མེ་སྦར། མིག་
གདངས་ནས་བལྟས་པས་མེད་པར་ཐག་ཆོད་པ་ན། དེའི་འཇིགས་པ་འཁོར་བཅས་རྩ་བ་ནས་བཟློག་པ་དང་འདྲ། ད་ལྟ་རང་ཅག་ལ་སྣང་བའི་བདག་འདི་ཡོད་ན་འཛིན་པར་རིགས་ཀྱང་འདི་ལྟར་མེད་པ་ཡིན། དེས་ན་སྣང་བ་རང་མཚན་འདི་གཏན་མེད་དུ་ངེས་པའི་ཡན་ལག་ཏུ། ཐོག་མར་རང་
རྒྱུད་པའི་ལུགས་ཀྱི་བདེན་པར་གྲུབ་ཚད་དེས་ན། ལུགས་འདིའི་དགག་བྱ་ལྷག་མེད་དུ་ངེས་པ་ལ་ཕན་ཆེ་བས་དེའི་ཚུལ་ནི་ད་ལྟའི་སྣང་བ་རང་མཚན་པའི་ཆོས་ཐམས་ཅད་གང་ལ་ཡིད་གཏད་པ་ན་རང་རང་གི་ཆ་ཤས་དང་ངོ་བོ་ཐ་དད་དུ་སྣང་ཡང། ཐ་དད་དེས་སྟོང་པའི་སྣང་སྟོང་གཉིས་
ཚོགས་ཀྱི་སྒྱུ་མ་ལྟ་བུ་ཤ་སྟག་ཡིན་ལ། དེ་འདྲ་དེ་གློ་བུར་གྱི་འཁྲུལ་རྒྱུས་མ་བསླད་པའི་བློ་གནོད་མེད་ལ་སྣང་བའི་དབང་གིས་བཞག་པའི་བརྫུན་པའི་སྡོད་ལུགས་ཏེ། ཀུན་རྫོབ་ཙམ་དུ་གྲུབ་པ་ལ་མི་འགལ་ཡང། བློའི་དབང་གིས་བཞག་པ་མ་ཡིན་པར་དོན་གྱི་སྡོད་ལུགས་སུ་ཡོད་

[107A]༄༅། །པའི་བདེན་གྲུབ་ལ་ཤིན་ཏུ་འགལ་ཏེ། བདེན་པར་གྲུབ་ན་རྣམ་པ་ཐམས་ཅད་དུ་བརྫུན་པ་སྤངས་ཏེ་གནས་དགོས་པའི་ཕྱིར་ན། སྔར་བཤད་པའི་སྒྱུ་མ་ལྟ་བུའི་སྣང་ཚུལ་དང་གནས་ཚུལ་མི་མཐུན་པ་དེ་འདྲ་མི་སྲིད་པར་འགྱུར། ཆོས་རྣམས་རང་
གི་ཆ་ཤས་དང་ངོ་བོ་ཐ་དད་དུ་སྣང་བའི་བློ་དེ་ཡང་མ་འཁྲུལ་པར་འགྲོ་དགོས་པས། ངོ་བོ་གཅིག་མ་ཡིན་པར་འགྱུར་ཞིང། དེ་ལྟར་ན་འབྲེལ་མེད་དུ་སོང་བས་གནོད་པ་དུ་མ་འབབ་པར་མཐོང་ནས་ཆོས་ཐམས་ཅད་བདེན་པར་མེད་ཅིང་བློས་བཞག་ཙམ་དུ་ཞལ་གྱིས་བཞེས་
སོ། །འོན་ཀྱང་ཐལ་འགྱུར་བ་དང་མི་འདྲ་བ་ནི། སྒྱུ་མའི་སྤྲུལ་གཞི་རྟ་གླང་དུ་སྣང་བ་བློའི་དབང་གིས་བཞག་ཀྱང། སྤྲུལ་གཞི་རང་གི་ངོས་ནས་ཀྱང་རྟ་གླང་དུ་སྣང་བ་མི་འགལ་བ་བཞིན་དུ། ཆོས་རྣམས་བློའི་དབང་གིས་བཞག་ཀྱང། རང་ངོས་ནས་ཡོད་པ་མི་འགལ་བར་བཞེད་དོ། །
དེས་ན་ཐལ་འགྱུར་བས་རིགས་པའི་དགས་བྱ་ཕྲ་མོར་བྱེད་པའི་ད་ལྟ་རང་ཅག་ལ་སྣང་ཚུལ་ལྟར་གྱི་ཆོས་འདི་རྣམས་མེད་ན་ཐ་སྙད་ཀྱི་རྣམ་གཞག་ཐམས་ཅད་བྱ་ས་མེད་པར་སེམས་ཙམ་པ་ལ་སོགས་པའི་གྲུབ་མཐའ་འོག་མ་གཞན་གྱིས་འདོད་པ་ལྟར་རང་རྒྱུད་པ་འདིས་ཀྱང་དགོངས་
ནས། ཆོས་ཐམས་ཅད་རང་གི་ངོས་ནས་ཡོད་པ་དང། རང་གི་མཚན་ཉིད་ཀྱིས་གྲུབ་པ་དང། རང་བཞིན་གྱིས་གྲུབ་པ་བཅས་ཡིན་ཡང། ཡིན་ཚུལ་དེ་བློ་ལ་སྣང་བའི་དབང་གིས་བཞག་པ་མིན་པར་ཆོས་དེ་རྣམས་ཀྱི་སྡོད་ལུགས་རང་ཡིན་ན། རང་ལ་ཡིད་གཏད་པའི་བློ་ལ་རང་
ཉིད་རང་གི་ཆ་ཤས་དང་ངོ་བོ་ཐ་དད་དུ་མི་སྣང་དགོས་པ་ལ། དེ་ལྟར་སྣང་བ་ནི་བསྙོན་དུ་མེད་པས་ངོ་བོ་ཐ་དད་དུ་འགྱུར། དེ་ལ་བརྒྱུད་ནས་མངོན་སུམ་གྱི་གནོད་པ་མང་པོ་འཇུག་པ་གཟིགས་ནས། ཆོས་ཐམས་ཅད་བདེན་པར་མེད་པ་དང། དོན་དམ་པར་མེད་པ་དང། ཡང་དག་ཏུ་
མ་གྲུབ་པར་བཞེད། སྟོང་ཉིད་ཤིན་ཏུ་ཕྲ་བ་ལ་བཀྲི་བའི་ཐབས་མཁས་ཆེན་པོ་ཡིན་གསུངས། མདོར་ན་ཆོས་རྣམས་རང་གི་ངེས་ནས་མེད་ན་རང་གི་བྱ་བ་ཐམས་ཅད་ཉམས་པར་དགོངས་ནས། རང་གི་ངོ་བོས་ཡོད་པ་སོགས་གསུམ་དུ་བཞེད་ཅིང། ཡོད་ཚུལ་དེ་ཁ་ཡང་བློའི་

[108B] རང་གི་ཆ་ཤས་དང་ངོ་བོ་ཐ་དད་དུ་སྣང་བ་ལྟར་གྱི་སྡོད་ལུགས་སུ་འགྲོ་དགོས་པས། བདེན་པ་སོགས་གསུམ་དུ་མ་གྲུབ་པར་བཞེད་དོ། །དེས་ན་འདིའི་བློས་བཞག་བརྫུན་པའི་འགྲུབ་ལུགས་ནི་བློ་རང་དགའ་བ་ལ་དེ་ལྟར་གྲགས་
པ་ཙམ་ཡིན་གྱི། དབུ་མ་པ་འདོད་པའི་བརྫུན་པ་དང་དོན་མི་གཅིག་པས། ཐལ་རང་གཉིས་ཀྱིས་དགག་བྱ་ཕྲ་མོ་བདེན་གྲུབ་ལ་བྱེད་པའི་ཚིག་ཙམ་འདྲ་ཡང། བློའི་ངོར་མི་འདྲ་བ་ཆེན་པོ་འོང་གསུངས། ཐལ་འགྱུར་བའི་སྐབས་འདིར་ནི་ཉེ་བར་འཁོར་གྱིས་ཞུས་པ་ལས། སྣ་
ཚོགས་ཡིད་དགའ་མེ་ཏོག་ཁ་བྱེ་ཞིང། །གསེར་གྱི་ཁང་མཆོག་འབར་བ་ཡིད་འོང་བ། །འདི་ན་དེ་ལའང་བྱེད་པོ་འགའ་མེད་དེ། །དེ་དག་རྟོག་པའི་དབང་གིས་བཞག་པ་ཡིན། །རྟོག་པའི་དབང་གིས་འཇིག་རྟེན་རྣམ་བཏགས་ཏེ། ཞེས་ཆོས་རྣམས་རྟོག་པའི་དབང་གིས་བཞག་པ་
ཙམ་དུ་གསུངས་པ་ནི། མཐའ་གཉིས་དུས་གཅིག་ཏུ་སེལ་བའི་དབུ་མའི་གསུང་མཆོག་བླ་ན་མེད་པ་ཡིན་ཞིང། ཞེས་གསུངས་པ་ལྟར། རང་རྒྱུད་ཀྱི་འཇིག་ལྟའི་ཞེན་ཡུལ་རྟག་མཐའ་ངོས་འཛིན་པའི་འཕེན་པ་དང་མ་བྲལ་བར་སྔར་གྱི་མཉམ་གཞག་དངོས་དང་རྗེས་མཐུན་གང་
ཡོད་ཀྱང་དེ་ཁའི་མུ་ནས་ང་སྙམ་པའི་བློ་དྲག་པོ་ཞིག་གསལ་བཏབ་པ་ན། བླ་དེས་ཕུང་པོ་ལ་བརྟེན་ནས་ང་སྙམ་དུ་བསམས་པ་ཙམ་གྱིས་ང་དེའི་གོ་མ་ཆོད་པར་བློ་དེ་དང་ཕར་བལྟ་ཚུར་བལྟ་བྱེད་པའི་ཚོད་ཀྱི་ང་ངོ་ཐོག་ཅིག་ཕུང་པོ་ལ་སོགས་པ་ང་མ་ཡིན་པའི་ཆོས་གཞན་གང་དང་ཡང་མ་
འདྲེས་པར་ཕུང་པོའི་སྟེང་ནས་བློ་དེའི་ཡུལ་དུ་ཤར་བ་ན། དེ་མྱུར་དུ་མི་འགོག་པར་དེའི་རྣམ་པ་བློས་བཟུང་ནས། ད་ཕན་ང་དང་ང་ཟེར་ས་དང་བསམ་ས་ཞིག་རྙེད་པ་དེ་འདི་ཡིན་པར་འདུག་སྙམ་དུ་ཐག་ཆོད་པ་བྱུང་ན་དགག་བྱ་ངོས་ཟིན་པ་ཡིན་ཏེ། ང་དེ་ཡོད་ན་ནི་རྟོག་པའི་
དབང་གིས་བཞག་པ་མ་ཡིན་པའི་ཡོད་པ་དང། བཏགས་དོན་བཙལ་ནས་རྙེད་པ་སོགས་དགག་བྱའི་ཚད་དུ་འཁྱོལ་བའི་ཕྱིར། ང་དེ་དང་བློ་དེ་གཉིས་ཕར་བལྟ་ཚུར་བལྟའི་ཚོད་དུ་སྣང་བ་ལྟར་དོན་ལ་གནས་པས་ན། ང་དེ་བློ་དེ་ལ་རག་མ་ལས་པའི་འབྲེལ་མེད་ཀྱང་དེ་ཁ་ཡིན་ཞིང། དེ་

[109A]༄༅། །ནི་བཞི་བརྒྱ་པའི་འགྲེལ་བ་ལས། དེ་ལ་བདག་ཅེས་བྱ་བ་ནི། གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་བོ་རང་བཞིན་ཏེ། དེ་མེད་པ་ནི་བདག་མེད་པའོ་ཞེས་གསུངས། དེ་དེབྮིན་དུ་ཆོས་ཐམས་ཅད་ལ་ཡང་རང་རང་གི་གདག་
གཞིའི་སྟེང་ནས་དགག་བྱ་དེ་འདྲ་རེ་འཆར་དུ་ཡོད་ཅིང། དེ་ཡང་རང་ཅག་ལ་ད་ལྟ་སྣང་མུས་ཀྱི་ཆོས་འདི་ཚོ་རང་ཡིན་པར་ངོ་འཕྲོད་པའི་མྱོང་བ་ནང་ནས་མ་སྐྱེས་ཀྱི་བར་དུ་བརྟག་པ་གལ་ཆེའོ། །དགག་བྱ་མ་ནོར་བར་ངོས་ཟིན་ན་འོག་ནས་འབྱུང་བའི་ཀླུ་སྒྲུབ་ཡབ་སྲས་རྗེས་འབྲང་
གི་ལུང་རིགས་གཅིག་ལ་ཡང་འདི་གཏན་མེད་དུ་བྱེད་པའི་ནུས་པ་བསམ་གྱིས་མི་ཁྱབ་པ་ཡོད་པར་རང་གིས་ངེས་པས། གཞན་གྱིས་གཞན་དུ་ཇི་ཙམ་འཁྲིད་ཀྱང་བཀྲི་བར་མི་ནུས་པའི་དད་ཤས་བརྟན་པོ་ཐོབ་ནས་རྒྱལ་བ་ཙོང་ཁ་པའི་རྗེས་འཇུག་ཚད་ལྡན་ཞིག་ཡོང། དེ་མིན་ཇི་
ཙམ་མཁས་ཁྱེར་ཆེ་ཡང་འདི་འགོག་པ་རྣམས་གཞན་འགོག་པ་ཞིག་ཏུ་སོང་ནས་ཅུང་ཟད་བསམས་ཀྱང་རང་གི་བློ་སྐྱོན་གྱིས་རིགས་པ་རྣམས་གནད་འདིར་མ་ཟུག་པས། དཔེར་ན་རང་བཞིན་གྱིས་གྲུབ་པའི་གཅིག་དང་ཐ་དད་ལ་དབྱེ་བ་གཏན་མེད་དང། འབྲེལ་པ་གཏན་མེད་ག་
ནས་དགོས་སྙམ་ནས། དེ་ལྟར་གསུངས་པ་རྣམས་ཐལ་འགྱུར་བ་རང་གི་གྲུབ་མཐའི་འགྲོ་ལུགས་རེད་ཟེར་ནས་ཀླུ་སྒྲུབ་རྗེས་འབྲངས་རྣམས་ཀྱིས་བདེན་གྲུབ་འགོག་མི་ནུས་བཞིན་དུ་ཨུ་ཚུགས་དང་དབང་ཡོད་བྱས་ནས་བཀག་པ་ལྟ་བུར་མཐོང་ཉེན་ཆེ། དེས་ན་ངར་འཛིན་ལྷན་སྐྱེས་
ཀྱི་དམིགས་པ་ནི་ང་ཙམ་དང་ང་ཡི་བར་འཛིན་པའི་འཇིག་ལྟའི་དམིགས་པ་ཡང་ང་ཡི་བ་ཙམ་ཡིན། དང་པོས་ཕུང་པོ་ལ་དམིགས་པ་ལྟ་བུ་ཡོང་བ་ནི་ཕུང་པོ་རྒྱུར་བྱས་ནས་སྐྱེས་པའི་རྟགས་ཡིན། གཉིས་པས་རང་གི་མིག་རྣ་ལ་དམིགས་པ་ལྟ་བུ་ཡང་མིག་སོགས་བདག་
གི་བར་མཐོང་ནས་སྐྱེས་པའི་རྟགས་ཡིན། དེ་ཡང་དཔེར་ན་ཐག་པ་ལ་སྦྲུལ་དུ་འཁྲུལ་པའི་ཚེ། བློ་དེས་ཐག་པ་སྦྲུལ་ཡིན་མི་བསམས་པར་འདི་སྦྲུལ་ཡིན་སྙམ་དུ་འཛིན་སའི་སྦྲུལ་ཞིག་སྣང། དེ་ལྟར་སྣང་བཞིན་པའི་སྦྲུལ་དེ་ཡོད་ན། སྣང་ས་དེ་ཁར་ཡོད་པ་་གཏོགས་གཞན་

[110B] སྣང་ས་དེ་ཁར་ཡང་ཡོད་མེད་ལེགས་པར་བལྟས་ན་ཤེས་སྙམ་པའི་ཁོ་ཐག་ཆོད་པའི་བློ་གཉིས་སྐྱེས་ནས་བལྟས་པས། སྦྲུལ་དེ་ཡོད་ན་དེ་ལ་ཐག་ཉེ་རུ་སོང་བ་གོང་བཞིན་གྱིས་གསལ་དུ་རང་སོང་ནས་ཐ་མར་སྦྲུལ་རང་དུ་ཐག་
ཆོད་པ་ཞིག་ལས་འོས་མ་འདས་པ་ལ། དེ་ལས་ལྡོག་སྟེ་མཐར་ལག་པས་ཡར་བཏེག་མིག་གིས་མར་བལྟས་བྱས་པ་ན། སྦྲུལ་དེ་དང་དེའི་མིག་རྣ་འཁོར་དང་བཅས་པ་གཏན་མེད་དུ་དེས་ནས་དེ་དང་དེའི་མིང་ཙམ་རྐྱངས་པར་ལུས་པ་ན། ཡིན་ལུགས་འདི་ཙམ་ཡང་མི་ཤེས་པ་བསམས་
ནས་རང་གིས་རང་ལ་ཐབས་སྡུག་ཅེས་ཚིག་ལབ་འདོན་ཐུབ་པ་ཡོང། དེས་ན་ཐག་པ་ནི་ཕུང་པོ་དང་མཚུངས། ཐག་པའི་སྟེང་གི་སྦྲུལ་དེ་དགག་བྱའི་བདག་དང་མཚུངས། སྦྲུལ་དེ་ཆེ་ཆུང་སོགས་ཀྱི་ཁྱད་པར་དང་མ་སྦྱར་བར་སྦྲུལ་སྙམ་དུ་འཛིན་པ་དེ་ངར་འཛིན་ལྷན་སྐྱེས་དང་
མཚུངས། སྦྲུལ་འཛིན་དེས་འཇིགས་སྐྲག་སོགས་བསྐྱེད་པ་བདག་འཛིན་གྱིས་འཁོར་བའི་རྩ་བ་བྱེད་པ་དང་མཚུངས། སྦྲུལ་འཛིན་དེ་རྩ་བ་ནས་བཟློག་པ་ཡང་གཞི་དེར་བརྟག་དཔྱད་བྱས་ནས་སྦྲུལ་དེ་མེད་པར་ངེས་པ་ལ་རག་ལས་པ་དང། བདག་འཛིན་དེ་ཡང་རྣམ་པར་དཔྱད་ནས་
བདག་མེད་རྟོགས་པ་ཁོ་ནས་བཟློག་པར་བྱེད་པ་དང་མཚུངས། དེས་ན་ཐག་པ་དེ་ཡང་མ་བསྡུས་ན་སླར་ཡང་འཁྱིལ་ལུགས་སྦྲུལ་ལྟར་གནས་པ་དང། མུན་པ་བབས་པ་སོགས་རྟེན་འགྲེལ་ཚོགས་ན་གཞི་དེར་སྦྲུལ་འཛིན་སྔར་ལྟར་སྐྱེ་བ་བཞིན། ཕུང་པོ་ལ་བདེན་འཛིན་མ་ལོག་ན་གང་ཟག་གི་
བདག་མེད་རྟོགས་ཀྱང་ཡང་ཡང་གང་ཟག་གི་བདག་འཛིན་སྐྱེ་བས། ལུགས་འདིར་ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་གྱི་རྟེན་བྱེད་པ་དང། ཆོས་ཀྱི་བདག་འཛིན་འཁོར་བའི་རྩ་བར་འགྲོ་ལུགས་ཀྱང་དེ་ཡིན། དེ་ལྟར་ཐག་པའི་སྦྲུལ་སྣང་ཡང་རྟོག་པས་སྦྲུལ་དུ་བཏགས་པ་སྟེ་བསམས་
པ་ཙམ་ལས་སྦྲུལ་གྱིས་སྟོང་པའི་མྱོང་བ་ཡང་ཡང་བཏོན་ན། དགག་བྱ་བདེན་གྲུབ་དེ་རིགས་པས་ལེགས་པར་བརྟགས་ནས་མེད་པར་ངེས་པའི་རྗེས་སུ་ཡང་དགག་བྱ་དེ་མེད་ས་དེ་ཁར་སྣང་ཡོང་སྟེ། སྣང་རེས་ཀྱིས་སྣང་བ་འདི་ལ་ཡོད་པའི་ངེས་པ་མེད། ཐེག་པའི་སྦྲུལ་གསལ་བཏབ་ནས་འདི་དང་འདྲ། ་༄༅། །གཏན་ནས་མེད་ཐག་ཆོད་ཡིན་ཏེ་སྣང་གི་འདུག་པ་སྙམ་དུ་ཡང་ཡང་བསམས་ན་ལས་དང་པོ་པ་ལ་ཕན་ཐོག་པོ་ཡོང། རེ་ཤིག་ཆད་མཐར་ལྷུང་དོགས་ཀྱི་ཉེན་ཆེན་པོ་བྱེད་མི་དགོས། ད་དང་འདྲ་བ་ཚོ་ཀུན་སྦྱོད་ནི་ལས་འབྲས་དང་བསྟུན་མི་དགོས་པས་ཆད་
མཐར་ལྷུང་ཚར་བ་དང་འདྲ། འདིར་རྟོག་པའི་དབང་གིས་བཞག་ཟེར་བའི་དོན་རང་རང་གི་དགག་བྱ་དེ་རྟོག་བཏགས་ཙམ་དུ་གོ་བས་གོ་མི་ཆོད། ཆོས་རྣམས་རང་རང་གི་རྟོག་པ་ཁོ་ནའི་དབང་གིས་བཞག་པ་སྟེ་ཡོད་པ་ཙམ་དུ་གོ་དགོས་ཏེ། སྟོང་པ་ལ་ངེས་པ་ཡུད་ཙམ་མ་འདྲོངས་
བར་དུ་ཇི་ཙམ་བཤད་ཀྱང། བདེན་གྲུབ་ལ་རྟེན་འབྲེལ་རྩི་བའི་ལུགས་སྲོལ་ཞིག་མ་གཏོགས་གོ་ས་མེད་དེ་བཤད་པ་འོག་མ་རྣམས་གནང་དུ་འགྲོ་བའི་མཚོན་བྱེད་ཙམ་དུ། དཔེར་ན་བུམ་པ་ཡོད་མེད་ནི་བུམ་པའོ་སྙམ་པའི་རྟོག་པ་ཡོད་མེད་ཁོ་ནས་བྱེད་བྱས་ན། བྱས་མ་ཐག་ནས་མི་རྟོག་ལྡན་
གྱི་བསམ་པར་ཨཱ་བུམ་པ་ཡོད་མེད་ཀ་བ་ཡོད་མེད་ཁོ་ནས་བྱེད་ཟེར་བ་ལྟར་གོ་ནས། འོ་ན་བུམ་པ་ཡོད་པས་ཅི་ཡོང་སྙམ་པ་དང། ཀ་བ་སོགས་བུམ་པ་མེད་སར་ཡང་བུམ་པའོ་སྙམ་པའི་རྟོག་པ་སྐྱེ་གིན་འདུག་པ་སྙམ་པ་རྣམ་དཔྱོད་ཅན་ལ་ཡོང་སྟེ། དང་པོ་ནི་བུམ་པ་རྟོག་བཏགས་
ཙམ་དུ་མ་ངེས་པས། བུམ་པ་ཟེར་བ་ཐོས་པ་དང་སྙམ་དུ་རྟོག་པ་འདི་ལ་རག་མ་ལས་པའི་ད་ལྟ་སྣང་མུས་ཀྱི་དགག་བྱའི་བུམ་པ་དེ་བློར་ཤར་བའི་རྟགས་རེད། དེ་ཤར་མ་ཐག་ནས་ཀ་བ་ཡོད་མེད་དང་མགོ་མཚུངས་བྱེད་པ་ནི་རྟོག་བཏགས་ཙམ་གྱི་ཐ་དང་དང་མི་འདྲ་བར། དགག་བྱའི་བུམ་
པ་དེ་ཡོད་ན། བུམ་པ་ཡང་རང་འཛིན་པའི་རྟོག་པ་དང། རང་གི་གདགས་གཞི་དང་ཐ་དང་པའི་དང་ཚུལ་དང། ཀ་བ་ལྟ་བུ་འབྲེལ་མེད་གཞན་དང་ཐ་དང་དུ་སོང་བའི་སོང་ཚུལ་གཉིས་མཚུངས་དགོས་པ་དང། རྟོག་བཏགས་ཙམ་གྱི་རྟེན་འབྲེལ་དང། རང་བཞིན་གྱིས་གྲུབ་པ་གཉིས་
འགལ་ཟླ་ཡིན་པ་སོགས་ལུགས་མཆོག་འདིའི་དཀའ་གནང་རྣམས་ཀྱི་བདེན་པ་ནང་ནས་བསྟེན་པ་རེད། གཉིས་པ་ནི་བརྟེན་ནས་བཏགས་པར་མ་ངེས་པས། བུམ་པའོ་སྙམ་པའི་རྟོག་པ་ཡིན་ཚད་ལ་གོ་བས་མ་བྱུང་སྟེ། འདིའི་སྐབས་ཀྱི་རྟོག་པ་ནི་ལྟོ་ལྡིར་ཞབས་ཞུམ་ལ་སོགས་པའི་བུམ་

[112B] མ་ཚོགས་སར་གཏན་ནས་མི་སྐྱེ་བའི་མི་བསླུ་བའི་རྟོག་པ་ཚད་མ་ལ་བྱ་སྟེ། རྟོག་པ་འདི་ཡོད་མེད་ཁོ་ནའི་དབང་གིས། བུམ་པ་ཡོད་མེད་རྣམ་པར་འཇོག་ཅིང་ཆོས་གཞན་ཐམས་ཅད་ཀྱང་དེ་དང་མཚུངས་པ་ཁོ་ན་སྟེ། བརྒྱ་བ་ལས། རྟོག་པ་མེད་པར་འདོད་
ཆགས་ལ། །སོགས་ལ་ཡོད་ཉིད་ཡོད་མིན་ན། །ཡང་དག་དོན་དང་རྟོག་པ་ཞེས། །བློ་དང་ལྡན་པ་སུ་ཞིག་འཛིན། །ཞེས་གསུངས་ཤིང། དེའི་འགྲེལ་པ་ལས་ཀྱང། རྟོག་པ་ཡོད་པ་ཁོ་ནས་ཡོད་པ་ཉིད་དང་རྟོག་པ་མེད་པར་ཡོད་པ་ཉིད་མེད་པ་དེ་དག་ནི་གོར་མ་ཆག་པར་ཐག་པ་བསྡོགས་པ་ལ་
བཏགས་པའི་སྦྲུལ་ལྟར་རང་གི་ངོ་བོས་མ་གྲུབ་པར་ངེས་སོ། །ཞེས་གསུངས་སོ། །མདོར་ན་རང་གར་འཆར་བདེ་བ་བྱེད་ན། ཆོས་གང་ལ་ཡང་དེ་དང་དེ་ཞེས་ཟེར་ས་རེ་ཡུལ་སྟེང་ནས་རྙེད་པ་དེ་རིགས་པའི་དགག་བྱ་མཐར་ཐུག་ཡིན། དེ་མེད་ཀྱང་རང་རང་གི་གདགས་གཞི་ཚོགས་པ་
ལ་བརྟེན་ནས་རྟོག་པས་འཕྲལ་དུ་དེ་དང་དེ་ཞེས་ཕར་བཏགས་པ་ཙམ་གྱི་ཆོས་ཐམས་ཅད་ཡོད་དོ། །དགག་བྱ་འདི་ནི་བདེན་འཛིན་གྱི་དམིགས་པའི་གཏད་སོ་ཞེས་བྱ་བའང་ཡིན་ཏེ། རིག་པ་དྲུག་ཅུ་པ་ལས། གང་ཡང་རུང་བའི་གནས་རྙེད་ན། །ཉོན་མོངས་སྦྲུལ་གདུག་གཡོ་ཅན་གྱིས། །
ཟིན་པར་འགྱུར་རོ་གང་གི་སེམས། །གནས་མེད་དེ་དག་ཟིན་མི་འགྱུར། །ཞེས་གསུངས་སོ། །ཆོས་རྣམས་རྟོག་པའི་དབང་གིས་འཇོག་ཚུལ་མ་ཤེས་ན། ལུགས་འདིའི་སྟོང་ཉིད་ཕར་ཞོག་དེའི་བཟློག་ཕྱོགས་ཀྱི་དགག་བྱ་ཡང་ཕྲ་བ་ནས་མ་ལུས་པར་ངོས་མི་ཟིན་པས་ན། རྒྱལ་བ་
ཙོང་ཁ་པ་ཆེན་པོས། ལུགས་འདི་ལ་ཆོས་རྣམས་རྟོག་པའི་དབང་གིས་བཞག་པ་ཙམ་གྱི་འཇོག་ཚུལ་ཤེས་ན། དེ་ལས་བཟློག་སྟེ་འཛིན་པའི་བདེན་འཛིན་བདེ་བླག་ཏུ་ཤེས་པར་འགྱུར་བས། འདི་ལ་གཉིས། ཆོས་རྣམས་རྟོག་པའི་དབང་གིས་འཇོག་ཚུལ་དང། དེ་ལས་བཟློག་
སྟེ་འཛིན་པའི་བདེན་འཛིན་བསྟན་པའོ། །ཞེས་གསུངས་སོ། །སྙིང་པོར་དྲིལ་ན་རང་རེ་རྣམས་ཀྱིས་འདི་ལྟར་རྟག་ཏུ་བསམས་པར་བྱ་སྟེ། བདག་ད་ལམ་ཕྱི་རྐྱེན་དགེ་བཤེས་དང། ནང་རྐྱེན་དལ་འབྱོར་འཛོམ་པའི་དུས་བཟང་མི་བརྟན་པ་འདི་ལ། མྱུར་དུ་རང་གཞན་གྱི་དོན་

[113A]༄༅། །མཆོག་རྣམ་གྲོལ་སྒྲུབ་པ་ལས་བྱ་འོས་གཞན་ཅི་ཡང་མི་འདུག་ན། དེའི་ཚུལ་ནི་སྐྱེ་རྒ་ན་འཆི་ལ་སོགས་པའི་ཉེས་སྐྱོན་བསམས་ནས་འདི་རྣམས་ཆགས་སོགས་ཉོན་མོངས་པ་ལས་བྱུང་ཞིང། ཉོན་མོངས་མཐའ་དག་གི་རྩ་བ་ནི་རང་རྒྱུད་ཀྱི་ང་
དང་ང་ཡི་བར་རང་བཞིན་གྱིས་གྲུབ་པར་འཛིན་པའི་འཇིག་ལྟ་འདི་ལས་མ་འདས་པས། ནང་གི་བློ་སྐྱོན་སེལ་བ་ནི། ཕྱིའི་ཚེར་མ་འདོན་པ་ལྟར་མ་ཡིན་པར་བློ་ངན་གྱི་འཛིན་ཚུལ་ལོག་པའི་མཚང་རིག་པར་བྱས་ནས་སུན་འབྱིན་པ་ཁོ་ནས་སྤོང་དགོས་པར་འདུག་པས་
འཇིག་ལྟ་འདིས་གང་ལ་དམིགས་ནས་དེ་ཇི་ལྟར་བཟུང་བརྟག་པ་ན། རང་རྒྱུད་ཀྱི་ང་ཙམ་ལ་དམིགས་ནས་དེ་རང་བཞིན་གྱིས་གྲུབ་པར་འཛིན་པའི་ཚུལ་བཤད་པ་བཞིན་མྱོང་ཐོག་ནས་ངེས་པར་བྱས་ཏེ་དེ་རིགས་པ་ཡང་དག་གིས་འགོག་པར་བྱས་ན་རྣལ་འབྱོར་པ་མིང་དོན་མཚུངས་
པར་འགྱུར་ཏེ། དཔལ་ལྡན་ཟླ་བས། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཞིང། །བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་འབྱོར་པ་ཡི་བདག་ནི་འགོག་པར་བྱེད། ཅེས་གསལ་བར་གསུངས་སོ་སྙམ་དུ་བདག་འགོག་པ་དངོས་
ལ་འཇུག་པར་བྱའོ། །འདིར་བདག་ནི་འགོག་བར་བྱེད་ཅེས་པའི་བདག་ནི་དགག་བྱའི་བདག་དང། བདག་ནི་འདི་ཡི་ཡུལ་དུ་ཞེས་པའི་བདག་ནི་ལས་འབྲས་ཀྱི་རྟེན་གཞིར་གྱུར་པའི་བདག་ཡིན་པས་དེ་གཉིས་མ་འདྲེས་པར་གོ་བ་གལ་ཆེའོ། །གཉིས་པ་བདག་མེད་བསྒོམ་པས་བཏགས་
ཡོད་འགྲུབ་ཚུལ་ལ་བཞི། རང་སྟེང་དུ་སྒོམ་ཚུལ། གཞན་སྟེང་དུ་སྦྱོར་ཚུལ། ཡང་ན་སེམས་ལ་བལྟ་ཚུལ། མདོར་ན་གང་ཤར་ལ་བལྟ་ཚུལ་ལོ། །དང་པོ་ནི། འཕགས་པ་ཀླུ་སྒྲུབ་སྐྱོབ་ཉིད་ཀྱིས། །སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་
ན། དེ་ལས་གཞན་ན་སྐྱེས་བུ་གང། །སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན། ཞེས་གསུངས། དེ་ཡང་ཀླུ་སྒྲུབ་ཀྱིས་རིན་ཆེན་འཕྲེང་བར་འདི་ལྟར་གསུངས་པའི་སྐྱེས་བུ་ནི་གང་ཟག་རང་དང། དེ་ནི་ས་མིན་ནས་རྣམ་ཤེས་མ་ཡིན་པའི་བར་གྱིས་རང་གི་ཁམས་དྲུག་

[114B] ཀུན་མིན་གྱིས་རང་གི་ཁམས་ཀྱི་ཚོགས་པ་ད་ལྟ་བ་དང། སྔ་ཕྱིའི་རྒྱུན་གྱི་ཚོགས་པ་གང་ཡང་རང་ཉིད་དུ་འཇོག་པ་བཀག་ནས། དེ་ལས་གཞན་ན་སྐྱེས་བུ་གང། ཞེས་པས། རང་ཉིད་ཁམས་དེ་དག་ལས་ངོ་བོ་ཐ་དད་དུ་ཡང་མི་རིགས་པར་བསྟན་པ་ལྟར་
མཉམ་གཞག་ཏུ་བདག་མེད་བསྒོམ་པས། རྗེས་ཐོབ་ཏུ་སྐྱེས་བུ་རང་ཉིད་ཁམས་དྲུག་འདུས་པ་ལ་བརྟེན་ནས་བཏགས་པ་ཙམ་གྱི་བཏགས་ཡོད་དུ་འཆར་ཚུལ་སྟོན་པའི་ཕྱིར། སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན་ཞེས་གསུངས། ལས་དང་པོ་བ་བདག་
འདྲ་བས་ཐོག་མར་ནང་གི་ཁམས་དྲུག་ཀྱང་གདགས་གཞི་ལུས་སེམས་གཉིས་སུ་འདུས་ཤིང། གཉིས་པོ་ཡང་གདགས་གཞི་ཕུང་བོར་འདུས་པས་ན་བདག་ཕུང་གཉིས་རང་བཞིན་གྱིས་གཅིག་དང་ཐ་དད་ཀྱི་བརྟག་པ་བྱ་སྟེ། བདེན་པར་གྲུབ་ན་བདེན་གྲུབ་ཀྱི་གཅིག་དང་ཐ་དད་
གང་རུང་ཡིན་པ་ལས་འོས་མེད་པས། བདེན་གྲུབ་ཀྱི་གཅིག་དང་ཐ་དད་གང་རུང་ལ་བདེན་གྲུབ་ཀྱི་འབྲེལ་ཡུལ་ཞེས་བྱ་ལ། འདིར་དེ་གཉིས་གང་རུང་མ་ཡིན་པའི་ཕྱིར་ཞེས་རྟགས་སུ་བཀོད་པས་ན། རྟགས་འདི་ལ་འབྲེལ་ཡུལ་མ་དམིགས་པའི་རྟགས་ཞེས་བྱའོ། །ལེགས་བཤད་
མྱོང་བ་དང་སྦྱར་ནས་བསྒོམ་དགོས་པས་ད་ལྟ་རང་ཅག་ལ་གང་སྣང་རང་གྲུབ་ཀྱི་སྣང་བ་མ་གཏོགས་མེད་པས། ཐུན་གྱི་སྐབས་སུ་རང་བཞིན་ཞེས་པའི་ཐ་སྙད་ཟུར་པ་དོར་ནས། བདག་ཕུང་གཉིས་སྣང་ལུགས་ལྟར་གྱི་གཅིག་དང་ཐ་དང་གང་ཡིན་བརྟགས་ན་གནོང་བྱེད་ཟུག་པ་
ལ་ཕན་ཆེ། དེ་ལ་ཐོག་མར་རང་ལ་ད་ལྟ་སྣང་མུས་ཀྱི་ང་ངོ་ཐོག་ང་སྙམ་པའི་བློ་ལ་སོགས་པ་ང་མ་ཡིན་པའི་ཆོས་གཞན་དང་མ་འདྲེས་པར་རང་ངོས་ནས་ཡུལ་སྟེང་དུ་འཆར་བ་དེ་ཡིད་ཡུལ་ནས་མ་དོར་བར་བྱས། དེ་ནས་འདི་མེད་ཅེས་མྱུར་དུ་འགོག་མི་ཉན། ལོ་དང་ཟླ་བ་དང་
ཞག་སྔ་མ་ལ་རང་གི་བྱ་བ་མངོན་མཐོ་བ་དཔེར་ན་ཚོགས་ལངས་ཡགས་པོ་བྱུང་བ་ལྟ་བུ་གསལ་བཏབ་ནས། འདི་ངས་བྱས་སྙམ་དུ་རང་གི་བྱ་བ་དང་བྱེད་པ་པོ་གཉིས་བྱར་ནས་བསམས་ན་དེ་ངོ་ཐོག་ཡིན་སྙམ་པ་ཡོང། ད་དེ་ང་ལ་ཚུར་བྱུང་མ་བྱུང་དང་ངས་ཕར་བྱས་མ་བྱས་

[115A]༄༅། །ཟེར་བ་ཐམས་ཅད། འདི་ལ་བྱུང་མ་བྱུང་དང་འདིས་བྱས་མ་བྱས་ཁོ་ནར་འདུག་པས་ང་འདི་ཡོད་ནི་ཐག་ཆོད་རེད་དེ། ཡོད་ན་ཕུང་པོ་འདི་ཞེས་ད་ལྟ་སྣང་མུས་ཀྱི་རང་གི་ཕུང་པོ་སྤྱི་ཙམ་པ་ཡང་གསལ་བཏབ་ནས། འདི་དང་རྟོག་པ་ལ་སྣང་ལུགས་ལྟར་གྱི་གཅིག་དང་ཐ་དད་
གང་རུང་ངེས་པར་ཡིན་དགོས་པའང་མྱུར་དུ་ཐག་མ་བཅད་པ་བྱས་ནས། དེ་ལྟར་དགོས་པར་ང་རས་བལྟས་ཀྱང་ཤེས་ནུས་སོ་སྙམ་ནས་ཡིད་གཏད་པ་ན་ཕུང་པོ་འདི་ནི་ཕུང་པོ་ཁོ་རང་དང་སྣང་ལུགས་ལྟར་གྱི་གཅིག་ཏུ་འདུག་བུམ་པ་ལ་སོགས་པའི་ཆོས་གཞན་ཐམས་ཅད་ནི་ཕུང་པོ་
འདི་དང་སྣང་ལུགས་ལྟར་གྱི་ཐ་དད་དུ་འདུག་པས། གཏན་ནས་མེད་ན་མ་གཏོགས་ཡོད་ཕྱིན་འདི་གཉིས་གང་རུང་ལས་འོས་མ་འདས་པར་ཐག་བཅད། དེ་ནས་ང་ངོ་ཐོག་དེ། རང་གི་གདགས་གཞི་ཕུང་པོ་འདི་དང་སྣང་ལུགས་ལྟར་གྱི་གཅིག་ཡིན་པ་ལ་སྐྱོན་གསུམ་ལས། དང་པོ་
བདག་ཁས་བླངས་པ་དོན་མེད་དུ་ཐལ་བའི་སྐྱོན་ནི། དེ་གཉིས་སྣང་ལུགས་ལྟར་གྱི་གཅིག་ཡིན་ན་རྟོག་པ་ལ་གཅིག་ཏུ་སྣང་དགོས། གཅིག་ཏུ་སྣང་ན་རྟོག་ངོར་ཐ་དད་དུ་སྣང་བ་ལོག་དགོས། དེ་ལྟར་ན་དེ་གཉིས་དབྱེ་བ་གཏན་མེད་ཀྱི་གཅིག་ཡིན་པས། ཕུང་པོ་ལས་ལོགས་སུ་ཕུང་པོ་འདོར་
ལེན་བྱེད་པའི་བདག་ཁས་བླངས་པ་དོན་མེད་དེ། བདག་ཕུང་པོའི་རྣམ་གྲངས་ཙམ་དུ་ཟད་པའི་ཕྱིར། དེ་ནི་རྩ་ཤེ་ལས། ཉེ་བར་ལེན་པ་མ་གཏོགས་པའི། །བདག་ཡོད་མ་ཡིན་བྱས་པའི་ཚེ། །ཉེ་བར་ལེན་ཉིད་བདག་ཡིན་ན། །ཁྱོད་ཀྱི་བདག་ནི་མེད་པ་ཡིན། །ཞེས་གསུངས་སོ། །གཉིས་པ་
བདག་མང་པོར་ཐལ་བའི་སྐྱོན་ནི། རང་ལ་སོགས་པའི་གང་ཟག་གཅིག་ལ་ཡང་ཕུང་པོ་དུ་མ་ཡོད་པ་ལྟར་གང་ཟག་ཀྱང་མང་པོ་ཡོད་པར་འགྱུར་ཞིང། ཡང་ན་ཕུང་པོ་རྣམས་གཅིག་ཏུ་འགྱུར་ཏེ། གང་ཟག་གཅིག་དང་དབྱེར་མེད་ཀྱི་གཅིག་ཡིན་པའི་ཕྱིར། དེ་ལྟར་ཡང་འཇུག་པ་ལས་
གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་པོར་འགྱུར། ཞེས་སོ། །གསུམ་པ་བདག་སྐྱེ་འཇིག་ཅན་དུ་ཐལ་བའི་སྐྱོན་ནི། རྩ་ཤེ་ལས། གལ་ཏེ་ཕུང་པོ་བདག་ཡིན་ན། །སྐྱེ་དང་འཇིག་པ་ཅན་དུ་འགྱུར། ཞེས་གསུངས་ཏེ། ཕུང་པོ་སྐྱེ་འཇིག་བྱེད་པ་བཞིན་

[116B] ཕུང་པོ་ལས་ལོགས་སུ་བདག་མེད་པའི་ཕྱིར། དེ་ལྟར་ན་ཕུང་པོ་སྔ་ཕྱི་རྒྱུན་ཆད་པའི་ཚུལ་གྱི་སྐྱེ་འཇིག་བྱེད་པ་བཞིན་དུ། བདག་ཀྱང་རྒྱུན་ཆད་པའི་ཚུལ་གྱི་སྐྱེ་འཇིག་བྱེད་དགོས་པས། ལྷག་མེད་མྱང་འདས་ཀྱི་ཚེ་བདག་ཀྱང་རྒྱུན་ཆད་པར་
ཐལ་བ་སོགས་གྲུབ་མཐའ་འོག་མ་རང་གི་འདོད་པ་ལ་འཁྲིས་ནས་འགོག་པ་རྣམས་ཀྱང་སྐྱོང་གང་ཐུབ་དང། དེ་ཡང་རང་གི་ཚེ་སྔ་ཕྱི་གཉིས་ལྟ་བུ་རྟོག་པ་ལ་གཅིག་ཏུ་སྣང་ཞིང་སྣང་བ་ལྟར་ཡིན་ན་ནི། ད་ལྟ་རང་དུས་སུ་ཡང། རང་གི་ཚེ་སྔ་མ་བདེ་ཤི་མ་ཟིན་པར་འགྱུར་ཏེ། རང་
ཉིད་དེ་དག་གཅིག་ཡིན་པའི་ཕྱིར། ཚེ་སྔ་མའི་གང་ཟག་དེ་ཡང་མ་ཤི་བར་འདིར་སྐྱེས་པར་འགྱུར་ཏེ། དེ་ད་ལྟ་རང་དང་གཅིག་ཡིན་པའི་ཕྱིར། དེ་ནི་རྩ་ཤེ་ལས། གལ་ཏེ་ལྷ་དེ་མི་དེ་མ། །དེ་ལྟ་ན་ནི་རྟག་པར་འགྱུར་ཞེས་གསུངས། དེ་ལྟར་ན་ཤིན་ཏུ་ཐ་ཆད་པར་འགྱུར་ཞིང། དེ་དག་
མི་འདོད་ན་ནི། སྐྱེ་བ་སྔ་ཕྱི་གཉིས་ལྟ་བུ་རྟོག་པ་ལ་ཐ་དདྔ་དུ་སྣང་ཞིང་སྣང་བ་ལྟར་ཡིན་པ་ལས་འོས་མ་འདས་པས་དེ་ལ་ནི་སྐྱོན་གསུམ་འཇུག་འགྲེལ་ལས་གསུངས་པའི་དང་པོ་ནི། རྒྱུད་གཅིག་པ་མི་རིགས་ཏེ། འབྲེལ་བ་མེད་པའི་ཕྱིར། བདག་གཅིག་འབྲེལ་མེད་དེ། རང་བཞིན་སོ་
སོར་སྣང་བ་ལྟར་གྲུབ་པའི་ཕྱིར། དེ་བྱུང་འབྲེལ་མེད་དེ། ཕན་ཚུན་རག་ལས་མེད་པར་སྣང་བ་ལྟར་གྲུབ་པའི་ཕྱིར། རྒྱུད་གཅིག་པ་མི་འཐད་ན་ང་དེའི་ཚེ་དེའི་དུས་ན་འདི་འདྲ་ཞིག་ཏུ་གྱུར་ཏོ། །ཞེས་སྐྱེ་བ་དྲན་པ་མི་རིགས་ཏེ། ལྷ་སྦྱིན་རང་གི་སྐྱེ་བ་དྲན་པ་ན། རང་ཉིད་མཆོད་
སྦྱིན་དུ་གྱུར་པ་མི་དྲན་པ་བཞིན་ནོ། །གཉིས་པ་ལས་བྱས་པ་ཆུད་ཟོས་པར་འགྱུར་ཏེ། རང་གིས་བསགས་ཀྱང་རང་དང་རྒྱུད་གཅིག་པ་སུས་ཀྱང་མྱོང་བ་མི་སྲིད་པའི་ཕྱིར། གསུམ་པ་སྔོན་གྱི་འབྲས་བུ་ལ་ལོངས་སྤྱོད་པ་རྣམས་ཀྱང་ལས་མ་བྱས་པ་དང་ཕྲད་པར་གྱུར་ཏེ། དེ་དག་གི་རྒྱུ་
རྣམས་རང་དང་རྒྱུད་གཅིག་པ་སུས་ཀྱང་མ་བསགས་པའི་ཕྱིར། འདི་རྣམས་ནི་རྩ་ཤེ་ལས། གལ་ཏེ་འདི་ནི་གཞན་འགྱུར་ན། །དེ་མེད་པར་ཡང་འབྱུང་བར་འགྱུར། །དེ་བཞིན་དུ་ནི་གནས་འགྱུར་ཞིང། །དེ་མ་ཤི་བར་སྐྱེ་བར་འགྱུར། །ཆད་དང་ལས་རྣམས་ཆུད་ཟ་དང། །གཞན་གྱིས་བྱས་པའི་ལས་རྣམས་

[117A]༄༅། །ནི། །གཞན་གྱིས་སོ་སོར་མྱོང་བ་དང། །དེ་ལ་སོགས་པར་ཐལ་བར་འགྱུར། ཞེས་གསུངས། འཇུག་པ་ལས་ཀྱང། བྱམས་པ་ཉེར་སྤས་ལ་བརྟེན་ཆོས་རྣམས་ནི། །གཞན་ཉིད་ཕྱིར་ན་རྒྱུད་གཅིག་གཏོགས་མིན་ཏེ། །གང་དག་རང་ཚན་ཉིད་ཀྱིས་སོ་སོ་བ། །དེ་དག་རྒྱུད་གཅིག་གཏོགས་པ་
རིགས་མ་ཡིན། ཞེས་གསུངས་སོ། །དེ་ལྟར་གནོད་བྱེད་མང་པོ་མཐོང་ནས། ང་དེ་ཕུང་པོ་འདི་དང་རང་བཞིན་གྱིས་གཅིག་མ་ཡིན་པར་ངེས་པ་ན། རང་བཞིན་གྱིས་ཐ་དད་ལས་འོས་མ་འདས། དེའི་སྣང་ལུགས་ནི། ང་དེ་འཆར་ས་ཕུང་པོའི་སྟེང་ནས་འཆར་བ་ཙམ་མ་གཏོགས། དོན་དུ་བུམ་པ་ལས་
ཐ་དད་པའི་སྣང་ཚུལ་དང་ཁྱད་པར་མེད་ལ། དེ་ལྟར་ན་བདག་ཕུང་པོ་འདུས་བྱས་སུ་མཚོན་པའི་མཚན་ཉིད་སྐྱེ་འཇིག་གནས་པ་དང་མི་ལྡན་པར་འགྱུར་ཏེ། དཔེར་ན་རྟ་དང་བ་ལང་གཉིས་དོན་གཞན་དུ་གྲུབ་པས། གཅིག་གི་མཚན་ཉིད་གཅིག་ལ་མི་ལྡན་པ་བཞིན་ནོ། །བདག་སྐྱེ་འཇིག་
གནས་པའི་མཚན་ཉིད་དང་མི་ལྡན་ན། ང་སྙམ་པའི་འཛིན་པ་ལྷན་སྐྱེས་ཀྱིས་བདག་ཏུ་ཐ་སྙད་འདོགས་པའི་གཞི་དམིགས་པར་མི་འཐད་དེ། འདུས་མ་བྱས་ཡིན་པའི་ཕྱིར། དཔེར་ན་ནམ་མཁའི་མེ་ཏོག་གམ་མྱང་འདས་བཞིན་ནོ། །དེ་ལྟར་ཡང་རྩ་ཤེ་ལས། གལ་ཏེ་ཕུང་པོ་རྣམས་ལས་གཞན་
ཕུང་པོའི་མཚན་ཉིད་མེད་པར་འགྱུར། ཞེས་གསུངས། གཞན་ཡང་བུམ་པ་གཏན་ནས་མེད་པའི་གཞིར་ཡང་ངའོ་སྙམ་པ་བཅོས་མིན་སྐྱེ་བ་བཞིན་དུ། རང་གི་ཕུང་པོ་གཏན་ནས་མེད་པའི་གཞིར་ཡང་ངའོ་སྙམ་པའི་བློ་བཅོས་མིན་སྐྱེ་སྲིད་པར་འགྱུར་ཏེ་རྩ་ཤེ་ལས། བདག་ནི་ཉེ་བར་ལེན་པ་
ལས། །གཞན་དུ་འཐད་པ་ཉིད་མ་ཡིན། །གལ་ཏེ་གཞན་ན་ལེན་མེད་པར། །གཟུང་ཡོད་རིགས་ནའང་གཟུང་དུ་མེད། ཅེས་དང། འཇུག་པ་ལས་ཀྱང། དེ་ཕྱིར་ཕུང་པོ་ལས་གཞན་བདག་མེད་དེ། །ཕུང་པོ་མ་གཏོགས་དེ་འཛིན་མ་གྲུབ་ཕྱིར། །ཞེས་གསུངས་སོ། །མདོར་ན་ད་ལྟང་ཡིན་བསམ་
སའི་ང་ངོ་ཐོག་ཕར་བཏགས་པ་ཙམ་མ་ཡིན་པར་རང་ངོས་ནས་ཚུར་སྣང་བ་དེ་བློས་བཟུང། འདི་ཡོད་ན་ཕུང་པོ་འདི་དང་རང་བཞིན་གྱིས་གཅིག་དང་ཐ་དད་གང་རུང་ལས་འོས་མེད་པར་ཐག་བཅད། གཅིག་ཡིན་ནང་དང་ངའི་ཞེས་བདག་ཕུང་ཐ་དད་དུ་འཇོག་པའི་ཐ་སྙད་པའི་ཚད་མ་ཐམས་

[118B] ཐ་དད་ཡིན་ན་བདག་ཕུང་པོ་དང་མི་ལྡན་པ་དང་ཕུང་པོ་ལ་མ་ལྟོས་པར་འགྱུར་བ་སོགས་གནོད་བྱེད་མང་པོ་བཟློག་ཏུ་མེད་པར་མཐོང་ནས། ང་འདི་རི་བོང་གི་རྭ་དང་རྣམ་པ་ཀུན་ཏུ་མེད་མཚུངས་ཡིན་པ་ལ། ཐོག་མེད་ནས་ད་བར་ཡོར་
མེད་རྟོག་དཔྱོད་ཙམ་ཡང་མ་མྱོང་བར་ཡོད་ཤགས་བྱས་པས་མ་བྱུང། ད་ནི་བློ་ངན་ལང་ཤོར་ལ་གཏོང་རི་ཤི་སྙམ་པ་རང་ཤུགས་ཀྱིས་འདྲེན་ཐུབ་པར་བྱས་ནས་དགག་བྱ་དེ་བཀག་ཙམ་གྱི་མེད་དགག་སྟོང་སང་གི་ངང་ལ་སྔར་ཞི་གནས་ཀྱི་སྐབས་སུ་བཤད་པ་ལྟར་མཉམ་པར་འཇོག་
ཅི་ཐུབ་བྱ་ཞིང། སྟོང་སང་གི་ངེས་ཤེས་དེ་ཤུགས་ཞན་དུ་འགྲོན། དགག་བྱའི་རང་བཞིན་དེ་འདྲ་ཡོད་པ་ལ་གནོད་བྱེད་དང། མེད་པའི་སྒྲུབ་བྱེད་མཐའ་ཡས་པ་བསམས་ནས་ངེས་ཤེས་དེའི་ངར་བསྐྱེད་ཅིང། ངར་ལྡན་དེའི་རྒྱུན་ལ་ཅི་གནས་བྱེད་པ་ནི་མཉམ་གཞག་ནམ་མཁའ་ལྟ་བུའི་
སྐྱོང་ཚུལ་ཡིན་ནོ། །ངེས་ཤེས་དེ་ལ་དབུ་མའི་ལྟ་བ་ཟེར། ལྟ་བ་དེས་ང་མེད་པར་རྟོགས་པ་མ་ཡིན་ཡང། སྟོང་ཉིད་ངེས་པའི་ངེས་ངོར་ང་གཏན་མེད་དུ་སོང་བ་ནི་ཡུལ་རྣམས་རང་གི་ངོས་ནས་གཏན་མེད་ཡིན་པའི་གནས་ལུགས་ངོ་འཕྲོད་པ་ཡིན་པས། དེ་ཁ་སྐྱོང་བ་མ་གཏོགས་ད་དུང་རང་བཞིན་
གྱིས་མེད་དོ་ཞེས་དགག་བྱའི་ཁྱད་པར་གསར་དུ་འདོགས་པ་དང། ཐ་སྙད་ཅམ་དུ་ཡེད་སྙམ་པའི་རྟོག་པ་མངོན་དུ་བྱེད་པ་ལྟ་བུ་རྣམས་མཉམ་གཞག་སྐྱོང་སྐབས་མི་རིགས་སོ། །དེ་ནས་རྗེས་ཀྱི་ང་སྙམ་པའི་རྟོག་པ་མངོན་དུ་བྱས་པ་ཙམ་གྱི་ངའི་བྱ་བྱེད་ལ་ཞུགས་པའི་དུས་སུ་ཡང། དགག་བྱ་མེད་པའི་ངེས་
ཤེས་དང་མ་བྲལ་བར་དགག་བྱ་སྣང་བའི་སྒྱུ་མའི་འཆར་ཆུལ་གྱི་སྒོ་ནས། རང་གི་གདགས་གཞི་ཁམས་དྲུག་འདུས་པ་ལ་བརྟེན་ནས་ང་ཞེས་ཕར་བཏགས་པ་ཙམ་ཞིག་ལས་འབྲས་ཀྱི་རྟེན་དུ་ངེས་ནས་སྣང་སྟོང་གཉིས་ཚོགས་སུ་ཤར་ན་ཚད་མེད་དེ། རྗེ་བླ་མ་ཙོང་ཁ་པ་ཆེན་པོས། རིགས་པས་
རྣམ་པར་དཔྱད་པ་ན་གང་ཟག་ལ་སོགས་པ་ལ་རང་གི་ངོ་བོས་གྲུབ་པའི་ཡུལ་སྟེང་དུ་སྡོད་ཚུལ་ཅུང་ཟད་ཀྱང་མི་འདུག་གོ་སྙམ་པ་དང་དེ་ལ་བརྟེན་ནས་སྣང་བ་འདི་རྣམས་ཀྱང་བན་བུན་དུ་འཆར་བ་ཙམ་དཀའ་བ་མིན་གྱི་དེ་འདྲ་དེ་དབུ་མའི་གྲུབ་མཐའ་ལ་མོས་ཤིང་རང་བཞིན་མེད་པའི་ཚུལ་སྟོན་

[119A]༄༅། །པའི་ཆོས་ཐན་ཐུན་ཐོས་པ་ཐམས་ཅད་ལའང་ཡང། དཀའ་ས་ནི་རང་གི་ངོ་བོས་གྲུབ་པའི་རང་བཞིན་མ་ལུས་པར་ཁེགས་པ་དང་རང་བཞིན་མེད་པའི་གང་ཟག་ལ་སོགས་པ་དེ་ཉིད་ལས་སོག་པ་པོ་དང་འབྲས་བུ་མྱོང་བ་པོ་ལ་སོགས་པར་འཇོག་པ་ལ་ངེས་པ་གཏེང་
ནས་འདྲོངས་ཏེ་དེ་རྣམས་སུ་འཇོག་ཐུབ་པའི་གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་ལྟ་བ་ཤིན་ཏུ་རྙེད་དཀའ་བ་ཡིན་ནོ། །ཞེས་དང། བསྟོད་པ་ལེགས་བཤད་སྙིང་པོ་ལས། འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་བཟློག་པ། །རྟེན་ཅིང་
འབྲེལ་པར་འབྱུང་བར་གསུངས། །དེ་ཚེ་བློ་དང་ལྡན་པ་ཡིས། །རྟེན་ཅིང་འབྲེལ་པར་འབྱུང་བའི་ལམ། །ཁྱོད་ཀྱི་བསྟན་པའི་གནད་ཉིད་དུ། །ཇི་ལྟར་ཁོང་དུ་ཆུད་མི་འགྱུར། །དེ་ལྟ་ལགས་ན་མགོན་ཁྱོད་ལ། །བསྟོད་པའི་སྒོར་ནི་སུ་ཞིག་གིས། །བརྟེན་ནས་འབྱུང་བར་གསུངས་པ་ལས། །ངོ་མཚར་
གྱུར་པ་ཅི་ཞིག་ཡོད། །གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །གསུང་བ་འདི་ལས་ཡ་མཚན་པའི། །ལེགས་འདོམས་ཚུལ་ནི་ཅི་ཞིག་ཡོད། །ཅེས་གསུངས་ཤིང། དེ་ཡང་ཐ་སྙད་ཙམ་དུ་ཡང་རང་གི་ངོ་བོས་གཏན་ནས་མེད་པ་རི་བོང་གི་རྭ་དང་འདྲ་བའི་ཆོས་
ཐམས་ཅད་ལ། མི་འདྲ་བ་རྒྱུ་རྐྱེན་གཞན་གྱི་ཚོགས་པ་ལ་བརྟེན་ནས་རྟོག་པ་ཚད་མས་འཕྲལ་དུ་འདི་དང་འདིའོ་ཞེས་སོ་སོར་བཏགས་པ་ཙམ་གྱི་བཏགས་ཡོད་མིང་རྐྱང་གི་རྣམ་གཞག་ལ་ཡང་ནས་ཡང་དུ་འདྲིས་པར་བྱ་སྟེ། འཇུག་པ་ལས། བདེན་པ་གཉིས་སུའང་རང་བཞིན་མེད་པའི་ཕྱིར། དེ་
དག་རྟག་པ་མ་ཡིན་ཆད་པའང་མིན། །ཞེས་གསུངས་པ་ལྟར་རོ། །ཡང་མདོ་སྡེ་ཟབ་མོའི་དབྱངས་ཀྱིས་དོན་དྲན་པར་བྱ་བར་གསུངས་པ་ལྟར་ཐུན་མཚམས་སུ་ངེས་པར་བྱ་ཞིང། གཙོ་བོར་ཐོག་མའི་དུས་སུ་རང་ལ་གཞན་གྱིས་ཐུག་ཐུག་ཆེ་བ་ཞིག་བཏང་ན་ཡང། ང་ལ་བཏང་བྱུང་སྙམ་པའི་ང་དེ་སྣང་
ཚུལ་སྔར་བདག་མེད་མ་སྒོམ་གོང་དང་འདྲ་ཡང། ཞེན་ཚུལ་མི་འདྲ་བ་དེ་མ་ཐག་འདི་ལ་ཐུག་ཐུག་ཅི་གཏོང། འདི་མེད་པ་སྙམ་དུ་རྒྱུ་མཚན་དང་བཅས་པ་དྲན་ནས་འཇམ་ཏིང་སྟེ་འགྲོ་བ་ཞིག་ངེས་པར་མཛད་དགོས། ད་འདྲ་བྱུང་ན་སྟོང་ཉིད་གཅིག་རྟོགས་པས་ཀྱང་ཆོག་པ་ལྟ་བུ་ཡོད། འོ་དེའི་དུ་

[120B] བདག་འཛིན་གྱི་དམིགས་པའི་གཏད་སོ་ང་དེ་གཏན་མེད་དུ་མཐོང་བས། དེ་ལ་བརྟེན་པའི་རྣམ་གཞག་ཐམས་ཅད་གཏན་མེད་དུ་སོང་ཡང། ང་ཞེས་པའི་མིང་རྐྱངས་པ་དེ་ལ་དེ་དུས་ཐུག་ཐུག་བཏང་བ་སོགས་རང་གཞན་གཉིས་ཀའི་ཚད་མ་ལ་གྲགས་ཤིང་གྲུབ་པའི་བྱ་བྱེད་
ཐམས་ཅད་བསྙོན་མེད་དུ་བཞག་པས་ཆོག་པ་ལ་མི་གནོད་པར་མ་ཟད་ཕན་འདོགས་པའི་སྒོ་གཅིག་པུ་སྟོང་པ་རྟེན་འབྱུང་གི་དོན་དུ་ཤར་བ་ཞེས་པ་དེ་ཡིན། དེ་ཡང་ཕུང་པོ་གཞན་མི་དགོས། རང་གི་ལག་པ་ལས་ལོགས་སུ་པ་རང་བཞིན་གྱིས་ཡོད་པར་སྣང་བ་ཤེས་སླ་ཞིང། ང་དེ་ལྟར་ཡོད་ན་
ལག་པ་ཙམ་ལ་ཐུག་ཐུག་བྱས་པས་ང་ལ་ཐུག་པའི་གོ་གནས་ཆོད། དེ་ལྟར་ན་ལག་པ་ན་བས་རང་ན་བའི་གོ་མི་ཆོད་པ་སོགས་འཇིག་རྟེན་གྱི་མཐོང་བ་ཚད་མས་གནོད་པ་འཇུག་པ་ཤེས་ནས་ཀླུ་སྒྲུབ་ཀྱིས། འཕགས་པའི་བདེན་པ་བཞི་པོ་རྣམས། །ཁྱོད་ལ་མེད་པར་ཐལ་པར་འགྱུར་
ཞེས་རང་བཞིན་མེད་པ་ལ་ཚུར་བརྗོད་པའི་སྐྱོན་རྣམས་ཕར་ལྡོག་སྟེ་བཀོད་པ་སོགས་རིགས་པའི་སློབ་དཔོན་གོང་འོག་རྣམས་ལ་གཏིང་ནས་དང་གུས་ཟླ་མེད་བསྐྱེ་ས་ཡོད། དེ་ཡང་དཔེར་ན་རང་གིས་ཐོག་མར། ང་འདི་ཡིན། ཁོ་འདི་ཡིན། བུམ་པ་འདི་ཡིན། ཀ་བ་འདི་ཡིན་ཞེས་སོ་སོའི་གདགས་
གཞིའི་སྟེང་དུ་ཟེར་ས། བསམ་ས། མཛུབ་མོ་འཛུགས་ས་སྟེ་ཕར་རྟོག་པས་བཟོ་མི་དགོས་པ་ལ། སོ་སོའི་ངོས་ནས་ཡོད་པ་རེ་འཆར་ཞིང་འཛིན། དེ་ལྟར་མེད་ན་རྣམ་གཞག་ཐམས་ཅད་བྱས་མེད་པ་བློ་ལ་ཤར་ནས། གྲུབ་མཐའ་འོག་མའི་སློབ་དཔོན་རྣམས་ཀྱིས་སྐྱོན་བརྗོད་པ་ལྟར་བདེན་སྙམ་པ་ལྟ་བུ་
དགོས། དེ་ནས་ཞིབ་ཏུ་རྣམ་པར་དཔྱད་པ་ན་ཆོས་ཐམས་ཅད་རང་རང་གི་ངོས་ནས་ཁྲིག་ཁྲིག་པ་དེ་འདྲ་ཡོད་ན། གཞན་ལ་བརྟེན་ནས་བཟང་ངན་འགྱུར་ལྡོག་གང་ཡང་མི་འཐད་པ་དང། སོ་སོ་སྐྱེ་བོ་རྣམས་ཀྱིས་ཆོས་ཀྱི་གནས་ལུགས་མངོན་སུམ་དུ་མཐོང་ཟིན་པས། འཕགས་པའི་མཉམ་གཞག་ཡེ་
ཤེས་ཀྱི་དགོས་པ་མེད་པ་དང། ཡེ་ཤེས་དེ་དངོས་པོའི་འཇིག་རྒྱུར་ཐལ་བ་སོགས་ཚུར་བརྗོད་པ་དང། མ་བརྗོད་པའི་སྐྱོན་ཐམས་ཅད་ཕར་ལྡོག་སྟེ་འཇུག་པར་ནང་ནས་ངེས་པ་འདྲོངས་པས། ཐལ་འགྱུར་བའི་ལུགས་མཆོག་འཛིན་པ་ལས་ནམ་ཡང་མི་འདའ་བ་ཞིག་ཡོང་ཡང་ཡོང་ལ། དགོས་ཀྱང་་༄༅། །དགོས་སོ། །དེ་ཡང་དཔེར་ན་བདག་ཕུང་གཉིས་རང་བཞིན་གྱིས་ཐ་དད་ཡིན་ན། དེ་ཡུལ་དུ་བྱེད་པའི་རྟོག་པ་སྣང་ཡུལ་ལ་འཁྲུལ་དོན་མེད་པས། དེ་སྣང་ཚུལ་ལྟར་དུ་གྲུབ་པའི་ཐ་དད་དུ་འཇོག་དགོས་ན། འབྲེལ་མེད་ཀྱི་སྐྱོན་ཐམས་ཅད་མི་འཇུག་པའི་གནས་མེད་ཀྱི། སྤྱིར་བདག་ཕུང་
པོ་དང་གཅིག་པ་བཀག་པའི་ཡོད་པ་ལ་བརྟེན་ནས་ཐ་དད་དུ་ཕར་བཏགས་པ་ཙམ་གྱི་ཐ་དད་ལ་ནི། རྟོག་པ་ལ་ཐ་དད་དུ་སྣང་བ་དང་སྒོ་བསྟུན་ནས་བདག་ཕུང་ཐ་དད་ཀྱི་ཐ་སྙད་ཙམ་ཞིག་བྱས་ཀྱི། གྲུབ་ལུགས་སྣང་ཚུལ་ལྟར་དུ་གྲུབ་མི་དགོས་པས་ན། སྐྱོན་མེད་ཅིང་འབྲེལ་ཆགས་པའི་རང་
ལུགས་འཇོག་ཚུལ་འདི་ལྟར་ཡིན་ཏེ། ལམ་རིམ་ཆུང་བ་ལས། དེ་ལྟར་མཚན་འཛིན་གྱི་དམིགས་གཏད་མཐའ་དག་གིས་སྟོང་པའི་སྟོང་ཉིད་ཀྱི་ངེས་པ་དྲངས་ནས། ལས་འབྲས་ཀྱི་འབྲེལ་བའི་ངེས་པ་མི་འདོར་བས། འདོར་ལེན་བསྟེན་པ་ལ་ཤིན་ཏུ་བསྔགས་ཏེ། བྱང་ཆུབ་སེམས་འགྲེལ་ལས། ཆོས་
རྣམས་སྟོང་པ་འདི་ཤེས་ནས། །ལས་དང་འབྲས་བུ་བསྟེན་པ་གང། །ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང། ཞེས་གསུངས་སོ། །དེ་ལྟར་འོང་བ་ལ་ནི། རང་བཞིན་གྱིས་ཡོད་པ་དང། ཡོད་ཙམ་དང། རང་གི་མཚན་ཉིད་ཀྱིས་མེད་པ་དང། མེད་པའི་ཁྱད་པར་ཕྱེད་དགོས་
ཏེ། འཇུག་འགྲེལ་ལས། ཞེས་སོགས་གསུངས་པ་ལྟར་དང། ཡང་དེས་ན་རང་གི་ངོ་བོས་མེད་པས་ཡོད་མཐའ་ཐམས་ཅད་དང། དེ་ཉིད་ལ་རང་བཞིན་མེད་པའི་རྒྱུ་འབྲས་འཇོག་ནུས་པས་མེད་མཐའ་ཐམས་ཅད་ལས་གྲོལ་ལོ། །ཞེས་གསུངས་ཤིང། གཞན་ཡང་རྩ་འཇུག་གི་ལུང་སྐབས་སུ་བབས་པ་
གལ་ཏེ་འཇིག་རྟེན་ཚད་མ་ཡིན་ན་ནི། ཞེས་སོགས་ཤིན་ཏུ་མང་ཞིང་བྱིན་རླབས་ཆེ་བ་རྣམས་ཀྱི་སྤྲོ་བསྡུ་ལ་མཁས་པར་བྱའོ། །གཉིས་པ་གཞན་སྟེང་དུ་སྦྱོར་ཚུལ་ནི། ཇི་ལྟ་བར། དེ་བཞིན་ཁམས་ནི་རེ་རེ་ཡང། །འདུས་ཕྱིར་ཡང་དག་ཉིད་དུ་མིན། །གསུངས་པ་ཇི་བཞིན་བཙལ་བ་ན། །མཉམ་གཞག་མཉམ་
པར་འཇོག་མཁན་སོགས། །རྡུལ་ཕྲན་ཙམ་ཡང་མ་རྙེད་པ། དེ་ཚེ་གཡེང་མེད་རྩེ་གཅིག་ཏུ། །ནམ་མཁའ་ལྟ་བུའི་མཉམ་གཞག་སྐྱོང། ཞེས་གསུངས། དེ་ལྟར་རང་ལ་དམིགས་ནས་བདག་མེད་བསྒོམས་པས་བཏགས་ཡོང་གྲུབ་ཚུལ་ཇི་ལྟ་བར་དེ་བཞིན་དུ་གཞན་སྐྱེ་འཕགས་ཀྱི་གང་ཟག་ཐམས་ཅད་དང་ཕྱི་

[122B] རེ་རེ་ནས་རང་གི་ཆ་ཤས་དུ་མ་འདུས་པའི་ཆ་བཅས་ཤ་སྟག་ཡིན་པ་ལ་ངེས་པ་དྲངས་ནས་སྣང་ཚུལ་ལྟར་གྱི་ཆོས་དེ་རྣམས་ཡོད་ན། ཡོད་ལུགས་རང་རང་གི་ཆ་ཤས་ཀྱི་ཁོངས་ན་དེ་དག་དང་དབྱེར་མེད་ཀྱི་གཅིག་དང། འབྲེལ་མེད་ཀྱི་ཐ་དད་གང་
རུང་ལས་མི་འདའ་བའི་མཐའ་བཀག་དེ་འདྲའི་གཅིག་དང་ཐ་དད་གང་དུ་གྲུབ་ཀྱང་མངོན་སུམ་གྱི་གནོད་བྱེད་བཟློག་ཏུ་མེད་པར་མཐོང་ནས་ཆོས་ཀུན་བདེན་མེད་ཀྱི་གནས་ལུགས་ལ་འབྱོར་པ་བྱེད། དེ་ཡང་གཟུགས་ཅན་རྣམས་ནི་རྡུལ་ཕྲ་རབ་ལྟ་བུ་ཡང་ཤར་ལ་བལྟས་པའི་ཆ་དེས་ནུབ་ལ་མི་ལྟ་
ནུབ་ལྟའི་ཆ་དེས་ཤར་ལ་མི་ལྟ་བས་ཆ་ཤས་མི་འདྲ་བ་དུ་མ་ཡོད། དེ་བཞིན་དུ་ཤེས་པ་རྣམས་ནི་དུས་སྔ་ཕྱིའི་ཆ་ཤས་དང་བཅས་པ་དང། ཡུལ་འགའ་ཞིག་རྟོགས་པའི་ཆ་དང། འགའ་ཞིག་མ་རྟོགས་པའི་ཆ་དུ་མ་འདུས། ནམ་མཁའ་ལྟ་བུ་ཡང་གཟུགས་ཅན་གྱི་ཕྱོགས་འགའ་ཞིག་ལ་ཁྱབ་པ་དང། མ་ཁྱབ་
པའི་ཆ་དུ་མ་འདུས་པའི་ཆ་བཅས་ཡིན། དེ་བཞིན་དུ་སྟོང་ཉིད་ལ་ཡང། གདགས་གཞིའི་སྒོ་ནས་ཕྱེ་བའི་ཆ་དུ་མ་དང། སྟོང་གཞི་ལ་ཕར་ཁྱབ་ཆེ་ཆུང་གི་སྟོང་པའི་ཆ་དུ་མ་ཡོང། ཆོས་ཀྱི་བདག་མེད་མ་ལུས་པར་བསྒོམ་པ་ལ་ནི་རྩ་ཤེའི་ཁམས་བརྟག་པའི་རབ་བྱེད་ནས་གསུངས་པའི་རིགས་ལམ་གྱིས་
ཁམས་དྲུག་ལ་མཚན་མཚོན་དང་དངོས་པོ་ཡོད་མེད་ཀྱི་རང་བཞིན་རང་དབང་གིས་ཡོད་པ་ལྷག་མ་མ་ལུས་པར་བཀག་ཙམ་གྱི་མེད་དགག་མཉམ་གཞག་དུ་བསྐྱངས་པས། རྗེས་ཐོབ་ཏུ་ཆོས་རྣམས་འགྲུབ་ཐབས་གཞན་པ་མིང་གི་ཐ་སྙད་ཀྱི་དབང་གིས་བཞག་པ་ཙམ་ལ་འདྲིས་པར་བྱའོ། །དཔེར་ན་
ནམ་མཁའ་ཡང་གཞན་སྡེ་བྱེ་བྲག་པས་རྫས་གྲུབ་ཏུ་འདོད། རང་སྡེ་བྱེ་བྲག་ཏུ་སྨྲ་བས་དངོས་པོར་འདོད་པ་ཡང། བུམ་པ་བཞག་ཤུལ་ལ། དངོས་པོ་གཞན་བཞག་ཆོག་པའི་གོ་ས་ཕྱེ་བའི་དོན་བྱེད་ནུས་པའོ་སྙམ་དུ་དགོངས་པ་ཡིན་ཏེ། དོན་དུ་དེ་ནི་ནམ་མཁས་གོ་ཕྱེ་བ་མ་ཡིན་གྱི། བུམ་
པ་གཞན་དུ་སྤོས་པའི་དབང་གིས་གོ་ཕྱེ་ཞིང། རང་གི་གོ་སར་གཟུགས་ཅན་གཞན་མི་ཆུད་པ་ཡང། གཟུགས་ཅན་དེ་ཉིད་ཀྱིས་བཀག་པ་ཡིན་གྱི། ནམ་མཁས་བཀག་པ་མ་ཡིན་པས། ནམ་མཁའ་ནི་ཐོག་རེག་བཀག་ཙམ་གྱི་མེད་དགག་སྟོང་སང་ཞིག་ཡིན་ཡང། ད་ལྟ་རང་ཅག་གིས་ནམ་

[123A]༄༅། །མཁའ་དངོས་མེད་དུ་རང་བཞིན་གྱིས་གྲུབ་པར་འཛིན་པས་ཞེན་ཡུལ་དེ་སུན་ཕྱུང་དགོས་ལ། འདི་དག་གི་སྐབས་སུ། དེང་དུས་བདག་འདྲ་བས་བུམ་པ་བདག་མེད་དུ་བསྒོམ་འདོད་པ་བྱུང་བའི་ཚེ། སྔོན་དུ་དམ་པའི་ཞལ་ལས་བྱུང་བའི་གཞུང་གི་དཀའ་
གནད་ལ་བློ་ངོར་ཐག་ཆོད་པའི་གོ་བ་མ་བཙལ་བར། བུམ་པའི་ཁ་ནས་ཞབས་ཀྱི་བར་རེ་རེ་ནས་བུམ་པ་མ་ཡིན་ཞེས་བསིལ་བའི་མཐར་བུམ་པ་མ་རྙེད་པ་ཙམ་ལ་གནས་ལུགས་མཐར་ཐུག་ཏུ་གོ་ནས་དེ་ལྟར་སྐྱོང་བར་བྱེད་ཀྱང། དེ་ནི་སྟོང་གཞི་འདིའི་སྟེང་དུ་དགག་བྱ་འདི་འགོག་གི་
རྣམ་དབྱེ་མེད་པས། ཡང་ན་བུམ་པ་གཏན་མེད་དུ་འཛིན་པའི་ཆད་ལྟར་འགྱུར། ཡང་ན་བུམ་པ་འཛིན་པའི་རྣམ་རྟོག་བཀག་ཙམ་རེ་བྱས་པའི་མཐར་རྒྱུན་དུ་བུམ་པའི་རྣམ་གཞག་ཅིག་བྱས་ཕྱིན། རྟེན་འབྲེལ་གྱི་འགལ་ཟླ་མི་མཐུན་ཕྱོགས་ཀྱི་བདེན་གྲུབ་ཀྱི་བུམ་པ་དབང་ཤེས་ལ་
སྣང་བ་འདི་ལྟར་འཛིན་པའི་རྟག་ལྟ་ལས་ལྷག་པའི་རྩལ་འདོན་རྒྱུ་མེད་པར་འགྱུར་བས་ན། དེ་འདྲའི་སྟེང་པ་ནི་རྟེན་འབྲེལ་བཤིཀ་པའི་སྟོང་པ་དང། དེ་རྟོགས་པས་དྲངས་པའི་སྣང་བ་བན་བུན་དུ་ཤར་བ་ཙམ་ཡང་དབུ་མའི་ལུགས་ཀྱི་སྒྱུ་མ་ལྟ་བུའི་དོན་གཏན་ནས་མིན་པར་
ལམ་རིམ་ལས་གསུངས་སོ། །འོན་ཀྱང་ལས་དང་པོ་བས་ཐོག་མར་ལྟ་བ་ལ་བག་ཆགས་འཇོག་ཕྱིར་འཁྲིད་ཚུལ་དེ་ཅུང་འཆར་བདེ་བས་དེ་ལྟར་བྱེད་ན་ཡང་མཐའ་དེ་གཉིས་སེལ་བའི་ཕྱིར་དུ་ཐོག་མར་བློ་ལ་ཡུལ་སྟེང་ནས་ཚུར་ཤར་བའི་བུམ་པ་རང་གི་ཁྱད་ཆོས་དང་མ་
འདྲེས་པ་དེ་ངོས་གཟུང། འདི་བདག་རང་འཁྲུལ་པའི་སྣང་བ་ཙམ་ཡིན་པ་མ་གཏོགས་དོན་དུ་ཡོད་པ་ཞིག་ཡིན་ན་འདི་ལ་བློ་མིག་གིས་བལྟས་ནས་ཉེ་རུ་སོང་བ་གང་བཞིན་གྱིས་གསལ་དུ་རང་སོང་ནས་གནོད་པ་མེད་པའི་སྡོད་ལུགས་འདི་ལས་མི་འགྱུར་བར་མཐོང་དགོས་
པར་ཁ་རྗེས་འབྲང་བ་ཙམ་མིན་པའི་རྒྱུ་མཚན་ཡང་དག་གིས་དྲངས་ནས་བློ་ངོར་ཐག་ཆོད་པ་ཞིག་ངེས་པར་དགོས། འདི་གཉིས་ནན་ཏན་མེད་ན་བླ་མའི་མན་ངག་གིས་བློ་མིག་ཕྱེ་ནས་བལྟས་པའི་མ་རྙེད་པའམ་མེད་པ་མཐོང་བའི་ཕྱོགས་འདྲ་བ་དམ་དུ་མ་བྱུང་ཡང། དེའི་དུས་

[124B]
དང་ཆོས་སྨྲ་བ་ལ་ཡིད་ཆེས་ཀྱི་དད་མོས་ཆེད་མེད་པ་ཕྱིན་ཆད་གཞན་དུ་མི་འགྱུར་བ་ཞིག་རྒྱུད་ལ་སྐྱེ་དགོས་རྒྱུའི་སྙིང་པོ་མཐར་ཐུག་ཡིན་པ་ལ། དེ་འདྲ་གཏན་ནས་སྐྱེ་ས་མེད་པས་ན་གོང་དུ་བཤད་པ་ལྟར་ནན་ཏན་བྱ་ཞིང། དེ་ཡང་དཔེར་ན་རང་ཅག་ལ་གཞན་གྱིས་རྒྱ་གར་ན་གསེར་གྱི་
འཁོར་ལོ་ལེན་དུ་ཡོད་པ་བཤད་པས། བཤད་པ་ལྟར་གྱི་འཁོར་ལོ་རང་གི་བློར་ཤར་བ་དེ་དགག་བྱའི་འཆར་ཚུལ་དང་འདྲ། དེ་ལྟར་ཡོད་ཤགས་བྱས་པས་རང་ལ་བྱུང་ན་བསམས་པ་དང་གཞན་ལ་མ་བྱུང་ན་སྙམ་པ་ལྟ་བུའི་ཆགས་སྡང་རྒྱུན་མི་འཆད། དེ་ལྟར་ཡོད་ན་དེ་འདྲ་བསམ་འོས་
རེད་ཀྱང་ཡོད་མེད་མི་ཤེས་པས་ཁེ་ཉེན་ཆེ་བར་འདུག་ད་དེ་ཡོད་མེད་ཀྱང་ང་རས་བལྟར་ཕྱིན་ན་ཁོ་ཐག་ཆོད་ནུས་སྙམ་པ་ཡོང་བ་ནང་ལྟར་སྐྱེ་དགོས། བལྟར་ཕྱིན་ན་ཡོད་ཟེར་ས་དེར་ཐག་ཉེ་རུ་སོང་བ་གང་བཞིན་གྱིས་ཡོད་མེད་ཀྱི་གནས་ལུགས་གང་ཡིན་གསལ་དུ་རང་སོང་ནས་
མཐར་རང་གིས་ཡོད་མེད་གང་ཡིན་པ་དེ་ཇི་བཞིན་མཐོང་ནས་གཞན་གྱིས་གཞན་དུ་བཀྲི་བར་མི་ནུས་པའི་བློ་རྩེ་ཡོད་པ་ཞིག་ཡོང་མོད། འདིར་ལྟ་བའི་ཕུ་ཐག་གཅོད་ལུགས་ཀྱང་དེ་ཁ་ནང་ལྟར་ཡིན། དེ་ནས་ཡུལ་ཁོ་རང་གི་ངོས་ནས་ཚུར་ཡོད་ཡོད་པར་ཤར་བའི་བུམ་པ་དེ། ཁ་ནས་
ཞབས་རའི་བར་གྱི་ཆ་ཤས་རེ་རེ་བ་དང་ཚོགས་པ་དང་དབྱིབས་དང་ཁ་དོག་དེ་དག་ལས་གཞན་པ་གང་ཡིན་སྙམ་དུ་བརྟག་དཔྱད་བྱས་པས་གང་དུ་ཡང་མ་གྲུབ་པའི་གཏན་ནས་མེད་པར་ཐག་ཆོད་པ་ན། ངེས་ཤེས་དེའི་ཤུགས་མ་ཉམས་པའི་རྒྱུན་ལ་ཅི་གནས་བྱས་ནས་དངོས་དང་
དངོས་མེད་ཀྱི་ཆོས་ཐམས་ཅད་ཀྱང་དེ་ལྟར་མེད་པའི་ངང་ལ་མཉམ་གཞག་བསྐྱངས། མཉམ་གཞག་དེ་རྣམ་མཁྱེན་དུ་གྱུར་ཀྱང། སྟོང་ཉིད་གཟིགས་པའི་གཟིགས་ངོར་བུམ་སོགས་ཀུན་རྫོབ་ཀྱི་ཆོས་ཐམས་ཅད་མེད་པས་མ་གཟིགས་པ་དང། དེའི་ཚེ་ན་ཡོད་པའི་ཁྱད་པར་སོགས་

[125A]༄༅། །མྱོང་བ་ལ་བཀར་བའི་དཀའ་གནད་རྣམས་བསམ་པ་རྣམ་དག་གིས་ཁོང་དུ་ཆུད་པ་ལ་འབད་པས་དུས་འདའ་རྒྱུ་བྱུང་ན་རང་གཞན་གྱི་གཏན་གྱི་མདུན་མ་ཐམས་ཅད་འགྲུབ་ཚར་བ་ཡིན་ཞེས། བདག་གི་ཟུང་འཇུག་བླ་མ་རིན་པོ་ཆེ་རྣམ་གཉིས་ཀྱི་བཀའ་ངོ་མ་
ཡིན། དེ་ཡང་དོན་དུ་བུམ་སོགས་འཛིན་པའི་རྟག་པ་ནན་གྱིས་བཀག་པའི་མི་རྟོག་པ་ཙམ་དང་མི་འདྲ་བར། འདི་ནི་ཡུལ་རང་གི་ངོས་ནས་བུམ་སོགས་ཀྱི་ཆོས་གང་ཡང་མེད་པ་ལ། ད་ལྟ་རང་ཅག་གིས་ཐམས་ཅད་ཡོད་པར་སྣང་ཞིང་འཛིན་པ་དེ་སུན་ཕྱུང་ནས་མེད་པར་ངོ་འཕྲོད་
པའི་གཟིགས་ངོ་དེར་བུམ་སོགས་སྙམ་པའི་རྟོག་པ་ཚད་མ་སྐྱེ་བཅུག་ཀྱང་སྐྱེ་ས་མ་རྙེད་པའི་རྟོག་མེད་ཀྱི་རྣལ་འབྱོར་དུ་གྱུར་པ་སྟེ། མདོ་ལས། གང་ཞིག་དངོས་རྣམས་དངོས་མེད་ཤེས་པ་དེ། །ནམ་ཡང་དངོས་པོ་ཀུན་ལ་ཆགས་མི་འགྱུར། །གང་ཞིག་ནམ་ཡང་དངོས་ཀུན་ཆགས་
མེད་པ། །དེ་ནི་ཏིང་འཛིན་མཚན་མ་མེད་ལ་རེག་ཅེས་གསུངས་སོ། །དེ་ལྟར་མཉམ་གཞག་ཏུ་རིགས་ཤེས་ཀྱིས་བཀག་པའི་དགག་བྱའི་ཆོས་དེ་རྣམས་རྗེས་ཐོབ་ཏུ་ཐ་སྙད་ཚད་མས་ཀྱང་མི་འཇོག་ཅིང། དགག་བྱ་དེའི་འགལ་ཟླར་གྱུར་བའི་སྣང་བ་རྟེན་འབྲེལ་གཟུགས་བརྙན་དང་
འདྲ་བའི་ཐ་སྙད་ལ་ནི་མཐར་ཐུག་དཔྱོད་པའི་རིགས་ཤེས་ཚད་མས་ཀྱང་གནོད་པ་མེད་དོ། །དེས་ན་གཞི་གཅིག་གི་སྟེང་དུ་ཡང་རིགས་ཤེས་ཀྱིས་བཀག་པ་དེ་ཐ་སྙད་དུ་ཡང་མི་འཇོག་ཅིང། ཐ་སྙད་ཀྱིས་བཞག་པ་དེ་རིགས་ཤེས་ཀྱིས་ཀྱང་མ་བཀག་པའི་ཟུང་འཇུག་འདི་ལ་གོ་
བ་རྙེད་པ་ནི་ཤིན་ཏུ་གལ་ཆེའོ། །དེའི་ཚུལ་ནི་འཇུག་པ་ལས། དེ་ནི་དེ་ཉིད་དུ་འམ་འཇིག་རྟེན་དུ། །རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། །རྣམ་དཔྱད་མེད་པར་འཇིག་རྟེན་ཉིད་ལས་འདིར། །རང་གི་ཡན་ལག་བརྟེན་ནས་འདོགས་པ་ཡིན། །ཞེས་གསུངས་སོ། །སྟོང་ཉིད་བཅོ་
བརྒྱད་ཀྱི་ནང་ནས་ཀྱང་སྟོང་པ་ཉིད་སྟོང་པ་ཉིད་རྟོགས་དཀའ་ཞེས་སྐྱབས་མགོན་བསྐལ་བཟང་རྒྱ་མཚོས་གསུངས་པ་ལྟར་ཡིན་པས། སྟོང་ཉིད་ལ་དམིགས་པའི་ཞི་གནས་རྐྱངས་པ་དང་ཞི་ལྷག་ཟུང་འབྲེལ་ཙམ་ཐོབ་ནས་སྟོང་པ་ཉིད་སྟོང་པ་ཉིད་བསྒོམ་པ་ལ་གཙོ་བོར་འབད་ན་

[126B] དེ་ཡང་སྟོང་ཉིད་སྟོང་ཉིད་ཡིན་སྙམ་དུ་བསྒོམ་ན་ནི་ཀུན་རྫོབ་བསྒོམས་པ་ལ་འགྲོ་བས་དེ་འདྲ་མིན། སྟོང་ཉིད་ཁྱད་གཞིར་བཟུང་ནས་དེ་སོ་སྐྱེ་རང་ཉིད་ཀྱི་མཉམ་གཞག་ལ་སྣང་བ་ལྟར་གྱིས་སྟོང་པར་རྒྱུ་མཚན་ཡང་དག་བསམས་ན་
སྒོམ་དགོས། དང་པོ་ཉིད་ནས་ཐེག་ཆེན་དུ་རིགས་ངེས་པའི་སྦྱོར་ལམ་མཉམ་གཞག་ཡེ་ཤེས་ལྟ་བུ་ལ་སྟོང་ཉིད་བདེན་གྲུབ་ཏུ་ཡང་སྣང་བདེན་མེད་དུ་ཡང་སྣང་ཟེར་བ་སོགས་གྲྭ་ཚང་སོ་སོའི་ཡིག་ཆའི་བཤད་པ་རྣམས་ནི་དེང་སང་སྦྱངས་དང་མ་སྦྱངས་བདག་འདྲ་བ་ཕལ་
ཆེར་གྱིས་རྩོད་པ་ལ་ཆགས་པའི་ལབ་རྒྱུ་ཙམ་དུ་བྱེད་དེ། སྙིང་ནས་ཐར་པ་འདོད་པ་ཡོད་ན་བཤད་པ་དེ་རྣམས་མེད་ཐབས་མེད་པ་ཡིན་ཏེ། འཇུག་པ་ལས། བསྟན་བཅོས་ལས་དཔྱད་རྩོད་ལ་ཆགས་པའི་ཕྱིར། །མ་མཛད་རྣམ་གྲོལ་ཕྱིར་ནི་དེ་ཉིད་བསྟན། །ཞེས་གསུངས། རྗེ་
བཙུན་པ་ལ་སོགས་པའི་རྩ་བའི་ཡིག་ཆ་མཁན་པོ་རྣམས་ཀྱི་ཐུགས་ཀྱི་དགོངས་པ་ཡང། སྟོང་ཉིད་བདེན་མེད་ཀྱི་རྣམ་པ་ཤར་ནས་བསྒོམས་པས་སྟོང་ཉིད་སྤྱི་དེ་བདེན་མེད་དུ་སྣང་ཡང། སྟོང་ཉིད་བྱེ་བྲག་པ་སྟོང་ཉིད་བདེན་པར་མེད་པ་དེ་བདེན་པར་སྣང་བ་ལས་མི་འདའ་བ་
ལྟ་བུའི་ཁྱད་པར་ཡོང། སོ་སྐྱེའི་མཉམ་གཞག་གི་མཐར་ཐུག་སྦྱོར་ལམ་ཆོས་མཆོག་ཆེན་པོའི་གནས་སྐབས་སུ་ཡང། ཆོས་གཅིག་ཀྱང་མ་ལུས་པ་བདེན་པས་སྟོང་པ་ལ་མཉམ་པར་འཇོག་པར་བསམས་ཀྱང། བཞག་མཚམས་སུ་སྟོང་པ་ཉིད་ལ་གཉིས་སྣང་ནུབ་པ་མི་
སྲིད་པ་ཡིན། གཞན་ཡང་ཚོགས་ལམ་གྱི་སྐབས་ཀྱི་སྟོང་ཉིད་ལ་དམིགས་པའི་ཞི་གནས་རྐྱངས་པ་ལྟ་བུ་སྟོང་ཉིད་ལ་དམིགས་པ་དང་སྒོམ་བྱུང་གཉིས་ཀ་ཡིན་ཡང། སྦྱོར་ལམ་མ་ཐོབ་བར་དུ་སྟོང་ཉིད་ལ་དམིགས་པའི་སྒོམ་བྱུང་ཡིན་མི་གསུང་བ་རྣམས་ལ་ལས་དང་པོ་པའི་
སྒོམ་གྱི་གནད་ཁྱད་པར་ཅན་ཡོད་ངེས་ལགས་པས། ཚིག་གི་ཟིན་མཚམས་ཙམ་མ་ཡིན་པའི་དོན་གྱི་གོ་བ་ལེགས་པར་འཚོལ་དགོས་སོ། །ད་ནི་གསུམ་པ་ཡང་ན་སེམས་ལ་བལྟ་ཚུལ་ནི། ཡང་ན་མཉམ་པར་བཞག་པའི་ངང། །གཟུགས་སུ་མ་གྲུབ་སྟོང་སང་དེ། །སྒྲིབ་

[127A]༄༅། །མེད་སྣ་ཚོགས་འཆར་ཞིང་འཕྲོ། །འགག་མེད་གསལ་ཞིང་རིག་པའི་རྒྱུན། །ཆད་པ་མེད་པར་འཇུག་པའི་སེམས། །ལྟོས་མེད་སྣང་ཞིང་འཛིན་པ་ཡིན། །ཞེན་ཡུལ་མགོན་པོ་ཞི་བ་ལྷས། །རྒྱུད་དང་ཚོགས་ཞེས་བྱ་བ་ནི། །འཕྲེང་བ་དམག་སོགས་
བཞིན་དུ་བརྫུན། །ཞེས་གསུངས་ལུང་དང་རིགས་པ་ཡིས། །སྣང་ཚུལ་ལྟར་དུ་མ་གྲུབ་པའི། །ངང་དུ་རྩེ་གཅིག་མཉམ་པར་གཞོག་ཅེས་གསུངས། དེ་ཡང་གསང་བ་འདུས་པ་ལས། །ཆོས་ཐམས་ཅད་ཀྱི་རྩ་བ་རླུང་སེམས་ཙམ་ཟླ་བར་སྣང་བ་དེ་ངའོ་ཞེས་པ་དང། ཡུམ་གྱི་མདོ་
ལས་ཀྱང། བླ་གབ་མེད་པ་དང་ནམ་མཁའ་ལ་རྣལ་འབྱོར་བྱའོ། །ཞེས་པ་སོགས་མདོ་རྒྱུད་ཐམས་ཅད་ཀྱི་དགོངས་པ་ཁྱད་པར་ཅན་གྱི་གཏད་སོ་རང་སེམས་བདེན་སྟོང་བསྒོམས་པའི་སེམས་ལ་བལྟ་ཚུལ་འདི་དང། ས་བཅད་བཞི་པ་གང་ཤར་ལ་བལྟ་ཚུལ་གཉིས་
ནི་ས་བཅད་སྔ་མ་གཉིས་ལས་ལོགས་སུ་བྱེད་པ་ཡང། སྔ་མ་གཉིས་ནི་བདེན་གྲུབ་ཀྱི་འབྲེལ་ཟླ་མ་དམིགས་པ་སྟེ་གཅིག་དུ་བྲལ་གྱི་རིགས་པ་གཙོ་ཆེ་བས། བདག་མེད་སྤྱིའི་ལྟ་ཐོག་ལ་གསར་དུ་རྩལ་སྦྱོང་བྱེད་པ་ཡིན། ས་བཅད་ཕྱི་མ་འདི་གཉིས་ནི་བདེན་གྲུབ་ཀྱི་
འགལ་ཟླ་དམིགས་པ་སྟེ་རྟེན་འབྲེལ་གྱི་རིགས་པ་གཙོ་ཆེ་བས། བདག་མེད་ངེས་ཟིན་གྱི་དོན་ལ་ལྟ་ཐོག་ནས་རྩལ་འདོན་བྱེད་པ་ལྟ་བུ་ཡིན་པས། འདི་དག་གི་སྐབས་སུ་ཡང་བདག་མེད་སྤྱིའི་སྐྱོང་ཚུལ་གྱི་གནད་དང་མ་བྲལ་བ་གལ་ཆེ། དེས་ན་སྐབས་འདིར་ཡང་
ཆད་པ་མེད་པར་འཇུག་པའི་སེམས་ཞེས་པ་ཡན་གྱིས་ཁྱད་ཆོས་དེ་རྣམས་དང་ལྡན་པའི་སྟོང་གཞི་རང་གི་སེམས་བསྟེན། ཞེན་ཡུལ་ཞེས་པ་ཡན་གྱིས་གང་གིས་སྟོང་རྒྱུའི་དགག་བྱ་བསྟན། མཉམ་པར་གཞོག་ཅེས་པ་ཡན་གྱིས་དགག་བྱ་དེ་འགོག་པའི་ལུང་
རིགས་དང། བཀག་པའི་མེད་དགག་ལ་མཉམ་པར་འཇོག་ཚུལ་བསྟན། སེམས་ཀྱི་ཁྱད་ཆོས་གཟུགས་ཅན་དུ་མ་གྲུབ་པས་སྟོང་སང་སོགས་གོང་དུ་བཤད་པ་ལྟར་དང། སྔར་སེམས་ཀྱི་ཀུན་རྫོབ་ངོ་སྤྲོད་ཚུལ་ནི་རང་ཅག་གིས་བུམ་པ་མངོན་སུམ་དུ་རྟོགས་པའི་

[128B] དེ་ལྟར་རྟོགས་པ་ལ་སེམས་བརྫུན་པར་འགྲུབ་དགོས་ཤིང། དེ་ལ་ནི་སྔོན་དུ་བདེན་གྲུབ་ཚད་མས་ཁེགས་དགོས་སོ། །སྤྱིར་དབྱེ་གཞི་ཤེས་བྱ་ལ་སོ་སོར་ཕྱེ་བའི་གྲངས་
བདེན་པ་གཉིས། གཉིས་ཟེར་བ་ཐ་དད་ཀྱི་དོན་ཡིན་པས། ཐ་དད་ལུགས་ནི་ངོ་བོ་གཅིག་པའི་ཐ་དད་ཡིན་ལ། དེ་ཡང་སེམས་ལ་སོགས་པའི་ཆོས་ཅན་རེ་རེའི་ངོ་བོ་ལ་ཡང། ཀུན་རྫོབ་དང་དོན་དམ་པའི་ངོ་བོ་གཉིས་གཉིས་ཡོད་ཅིང། སེམས་ཀྱི་གསལ་རིག་ནི་སེམས་ཀྱི་ཀུན་རྫོབ་
པའི་ངོ་བོ་དང། དེ་བདེན་སྟོང་ནི་སེམས་ཀྱི་དོན་དམ་པའི་ངོ་བོ་ཡིན་ལ། སེམས་ཀྱི་བདེན་པ་གཉིས་ངོ་བོ་གཅིག་ཏུ་འགྲུབ་ལུགས་ནི། སེམས་ཀྱི་དོན་དམ་པའི་ངོ་བོ་ལ་བཞག་པའི་བདེན་སྟོང་དེ་གཞན་ཞིག་བདེན་པས་སྟོང་པ་ལ་མི་བྱེད་ཀྱི། སེམས་ཀྱི་ཀུན་རྫོབ་པའི་ངོ་བོར་བཞག་
པའི་གསལ་རིག་ཁོ་རང་བདེན་པས་སྟོང་པ་ཞིག་ཡིན་པས་སོ། །ད་དུང་དོན་དང་མི་འགལ་བའི་གོ་བདེ་བར་བྱེད་ན། ཆོས་ཐམས་ཅད་རང་རང་གི་བདེན་པར་མེད་པ་དང་ཐ་སྙད་དུ་ཡོད་པ་གཉིས་ཀ་ཡིན་པས་བདེན་གཉིས་ངོ་བོ་གཅིག་ཡིན་ཡང། ཆོས་ཐམས་ཅད་རང་རང་གི་བདེན་
པ་གཉིས་ཀ་མ་ཡིན་པས་ལྡོག་པ་ཐ་དད་དུ་བཞག་གོ་འདི་དག་ལེགས་པར་མ་གོན་མྱོང་བ་ཐོག་མའི་དུས་སུ་དམ་པ་འགའ་ཞིག་གིས་ཀྱང། སེམས་སྟོང་ཉིད་ཡིན། སྟོང་ཉིད་སེམས་ཡིན་སྙམ་དུ་དགོངས་ནས་དེ་ལྟར་གསུངས་པ་མང་ངོ། །དེ་ལྟར་ཡང་འཇུག་པ་ལས། དངོས་
ཀུན་ཡང་དག་བརྫུན་པ་མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཡང་དག་མཐོང་ཡུལ་གང་དེ་དེ་ཉིད་དེ། །མཐོང་བ་བརྫུན་པ་ཀུན་རྫོབ་བདེན་པར་གསུངས། །ཞེས་གསུངས་པ་ལྟར་ཆོས་ཅན་གཅིག་གི་སྟེང་ནས་ཚད་མ་གཉིས་སོ་སོའི་རྙེད་དོན་བདེན་
པ་གཉིས་ཀྱི་རྣམ་དབྱེ་ཀླུ་སྒྲུབ་ཀྱིས་ཇི་ལྟར་གཏན་ལ་ཕབ་པ་ལྟར་ཤེས་པ་ཤིན་ཏུ་གལ་ཆེ་སྟེ། དེ་ཉིད་ལས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་གྲུབ་ཡོད་མིན། །ཐེ་

[129A]༄༅། །སྙད་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་གིས་མི་ཤེས་པ། །དེ་ནི་རྣམ་རྟོག་ལོག་པས་ལམ་ངན་ཞུགས། །ཞེས་གསུངས་པ་ལྟར་རོ། །སྐབས་འདིའི་ཡང་ན་མཉམ་པར་བཞག་པའི་ངང། །ཞེས་
པའི་མཉམ་གཞག་ནི་སེམས་ངོ་འཕྲོད་པའི་ཀུན་རྫོབ་པའི་མཉམ་གཞག་ལ་གཙོ་བོར་བྱས་ན་དེའི་ངང་ནས་ལྟོས་མེད་ཀྱི་དགག་བྱ་འཆར་ཚུལ་མངོན་ཆེ་བ་ཡོང་བས། དེའི་ཚུལ་ནི་སྔར་ཀྱི་སེམས་འཛིན་ཙམ་དང་མི་འདྲ་བར་སེམས་བློ་ལ་སྣང་ཚུལ་བརྟག་པ་ནས་འགོ་བརྩམས་ཏེ་
གནས་ཚུལ་ལ་བལྟ་བའི་རིགས་ཤེས་བསྐྱེད་དགོས། སྣང་ཚུལ་ནི་སེམས་དེ་སྔོན་སོང་གི་རང་གི་རྒྱུ་རྐྱེན་སོགས་ལ་ལྟོས་པ་ལྟ་ཅི། དུས་མཉམ་པའི་རང་གི་ཆ་ཤས་རྣམས་ལ་ཡང་ལྟོས་མེད་ཀྱི་རང་དབང་དུ་སྣང་ཞིང། སྣང་བ་དེ་ལྟར་ཡིན་ཤགས་བྱེད་པའི་བློ་དེ་བདེན་འཛིན་
ཡིན། དེའི་ཞེན་ཡུལ་ནི་སྤྱིར་དགག་བྱ་བདེན་གྲུབ་གཏན་མེད་ཡིན་ཡང། ད་ལྟ་རང་ཅག་གི་ངོར་ཡོད་པའི་ནང་ནས་ཀྱང་སེམས་ཡིན་པས་ན། འདི་ངའི་སེམས་ཡིན་སྙམ་པ་སྐྱེ་སའི་སེམས་རང་ངོས་ནས་རྙེད་པ་སྟེ། མདོར་ན་རང་ལ་ད་ལྟ་སྣང་བ་ལྟར་གྱི་སེམས་འདི་ཡིན། དེ་བཞིན་དུ་བུམ་
པ་བདེན་གྲུབ་ཀྱང་བདག་འདྲ་བའི་མིག་ལ་སྣང་བ་ལྟར་གྱི་བུམ་པ་འདི་ཁ་རང་ཡིན། སྔོན་གཙང་གི་བླ་མ་དཀའ་ཆེན་ཞིག་གིས་ངེས་དོན་གྱི་ལྟ་བ་རྙེད་པའི་སྙན་གྲགས་ཆེན་པོ་བྱུང་དུས། དབུས་ཀྱི་གཞུང་ལུགས་པ་གཉིས་ཀྱིས་དེའི་དྲུང་དུ་བྱོན། མཇལ་མ་ཐག་ནས་ཁྱེད་ཀྱིས་ལྟ་བ་
རྙེད་པའི་མཚན་སྙན་ཆེ་བས་ངེད་གཉིས་ལ་སྟོང་ཉིད་བསྟན་དགོས་ཞུས་པས། བླ་མ་དེས་མདུན་དུ་ཀ་བ་ཞིག་ཡོད་པ་ལ་མཛུབ་མོ་བཙུགས་ནས་ངས་ལྟ་བ་མང་པོ་མི་ཤེས། ཀ་བ་འདི་མིག་གིས་མཐོང་ན་ཡང་གཏན་ནས་མེད་སྙམ་པ་ཞིག་བློའི་ཕུག་ན་ཡོད་གསུངས་པས་
ཁོང་གཉིས་ཀྱིས་གདམས་ངག་མུས་མཐུད་ཀྱིས་ཞུས་ན། རང་ལ་ཚིག་གི་རྣམ་དབྱེ་ཡོད་པ་དང། བླ་མ་དོན་གྱི་ཉམས་མྱོང་ཡོད་པ་འཛོམ་པས་སྙིང་པོ་རྣམ་དག་ཅིག་ལོན་ངེས་ལ། རྟེན་འབྲེལ་ལེགས་པར་མ་འགྲིགས་པས་ཆད་ལྟ་ལྟ་བུར་མཐོང་ནས་དུ་ལོག་ཡོངས་པ་

[130B] དེས་ན་ད་ལྟ་རང་ཅག་ལ་སྣང་བ་ལྟར་གྱི་བུམ་སོགས་ཀྱི་ཆོས་འདི་ཐམས་ཅད་གཏན་མེད་ཡིན་པ་ལ་གཏན་མེད་དུ་ངོ་འཕྲོད་ནས། བདེན་འཛིན་ལ་གང་ཤར་རང་ལུགས་སུ་བྱེད་པའི་ད་ལྟ་སྣང་ཞིང་འཛིན་མུས་ཀྱི་བུམ་སོགས་ཀྱི་ཆོས་འདི་ཚོ་གཏན་ནས་མིན་ས་ཞིག་ནས་བསམས་པས་
གཞི་སོ་སོར་ཆོས་སོ་སོའི་ཐ་སྙད་ཀྱི་རྣམ་གཞག་ཇི་བཞིན་འཐད་པའི་གཅིག་ཆོག་རྒྱལ་པོ་རྟེན་འབྲེལ་དེ་ནི། རྟག་མཐའ་བདེན་གྲུབ་དང་བྲལ་བའི་སྟོང་པ་དང་ཆད་མཐའ་གཏན་མེད་དང་བྲལ་བའི་སྣང་བ་སྟེ་སྣང་སྟོང་གཉིས་ཚོགས་ཀྱང་ཟེར། དབུ་མ་པས་བགྲོད་པའི་ཤུལ་ཡིན་པས་དབུ་
མའི་ལམ་ཡང་ཟེར། རྩོད་བཟློག་ལས་ཀྱང། གང་གིས་སྟོང་དང་རྟེན་འབྱུང་དང། །དབུ་མའི་ལམ་དུ་དོན་གཅིག་པར། །གསུང་མཆོག་མཚུངས་པ་མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་སྟོང་དང་རྟེན་འབྱུང་དབུ་མའི་ལམ་གསུམ་མིང་གི་རྣམ་གྲངས་སུ་གསུངས་
ཤིང། རྗེ་ལྕང་སྐྱ་རོལ་རྡོར་གྱིས། ད་ལྟ་རང་རེ་ཡི་བློ་གསལ་འགའ་ཞིག་ཚུགས་ཐུབ་བདེན་གྲུབ་སོགས་བརྡའ་ལ་ཞེན་པས། །སྣང་བ་ལིང་ལིང་དེ་རང་སོར་བཞག་ནས། །དགག་རྒྱུ་རྭ་ཅན་ཞིག་འཚོལ་བར་སྣང་སྟེ། །སྒྲིབ་བྲལ་ཨ་མ་ཡི་བཞིན་རས་དེ་ན། །ལང་ལང་ལིང་ལིང་དེ་ཡོད་སྐད་མི་
འདུག་གནད་འགག་མ་ཕིགས་པའི་བཤད་བཤད་མང་ན། །ཨ་མ་རྒན་མོ་དེ་བྲོས་དོགས་འདུག་གོ་ཡོད་ཞིག་ཡོད་མོད་ཀྱང་ད་ལྟའི་འདི་འདྲའི། །རང་རོང་འགལ་འདུ་ཅན་ཡིན་ཚོད་མི་སྣང། །ཕ་མ་མཛའ་བཅུགས་ཀྱིས་འབྲལ་མེད་བག་ཕེབས། །འཇམ་འཇམ་སྐྱིད་སྐྱིད་ཅིག་
ཡིན་པར་སྣང་ངོ། །ཞེས་གསུངས་པ་འདི་རང་སྙིང་པོར་འདུག་གོ་འོན་ཀྱང་གཞུང་བཤད་ལ་སྦྱང་རྩིས་རྣག་མ་བྱས་ན་བསྡུས་བསྒོམ་གྱིས་མགོ་འཁོར་ཐེབ་ཉེན་ཆེའོ། །གོང་གི་ད་ལྟའི་ཆོས་འདི་ཚོ་གཏན་ནས་མན་ས་ཞིག་ནས་བསམ་ལུགས་ཀྱང། རྐྱེན་འདི་པ་ཙམ་གྱིས་ཞེས་སོགས་
གསུངས་པ་ལྟར། སེམས་ལ་གོས་པའི་དངོས་པོ་རྣམས་ནི་གཙོ་བོ་རང་གི་རྒྱུ་རྐྱེན་ལ་བརྟེན་པ་དང། དངོས་མེད་ཀྱི་ཆོས་རྣམས་རང་རང་གི་གདགས་གཞི་ཆ་ཤས་ཚོགས་པ་ལ་བརྟེན་པ་དང། ཐམས་ཅད་ཀྱང་རང་འཛིན་གྱི་རྟོག་པ་ཚད་མ་ལ་ལྟོས་ཤིང་རག་ལས་པ་ལ་ཁ་ལབ་ཙམ་་༄༅། །མིན་པའི་ངེས་ཤེས་ནང་ནས་འཚོལ་དགོས་པ་ཡིན། སྐབས་འདིར་ཚིགས་འགྲོས་ཀྱི་གོ་ལུགས་མ་ཤེས་ན། ཞེན་ཡུལ་མགོན་པོ་ཞིབ་ལྷས། །ཞེས་སོགས་ཀྱིས་ཞེན་ཡུལ་ལྟོས་མེད་ཀྱི་སེམས་དེ་འཕྲེང་དམག་བཞིན་དུ་བརྫུན་པར་སྒྲུབ་པར་གོ་ཡོང་
སྟེ་དེ་ཙམ་མིན། འོ་ན་ཇི་ལྟར་ཡིན་ན་དཔེའི་སྐབས་སུ་འཕྲེང་དམག་ཁོ་རང་གཉིས་བརྫུན་པར་གསུངས་པ་ལྟར་སེམས་རང་བརྫུན་པར་རྟོགས་དགོས། དེའི་ཚུལ་ནི། སྟོང་གཞིའི་སྒོ་ནས་ངེས་སླ་བ་གཟུགས་བརྙན་རྨི་ལམ་ཙམ་ཞིག་བདེན་མེད་རྟེན་འབྲེལ་དུ་མ་ངེས་གོང་ནས། ཆོས་
ཐམས་ཅད་སྐད་ཅིག་གིས་སྟོང་པ་ཉིད་དུ་གྱུར་སྙམ་དུ་བསམ་མཁན་བདག་འདྲ་བའི་བློ་ཚོད་དང་བསྟུན་ནས་ཞུ་ན། ཐོག་མར་རང་གི་འཕྲེང་བ་མདུན་དུ་བཞག་དེ་ལ་བལྟས་པས་ཕར་འཕྲེང་བ་སྙམ་དུ་བསམས་མ་བསམས་ལ་མ་ལྟོས་པར་འཕྲེང་ཐག་ལ་འཕྲེང་རྡོག་བརྒྱུས་
པའི་སྟེང་ནས་དེ་ཚོ་མ་ཡིན་པའི་འཕྲེང་བ་ཚུར་ཤར་བ་དེ་བློས་བཟུང། འདི་ཡོད་མེད་བལྟས་པས་ཤེས་སྙམ་ནས་ཞིབ་ཏུ་བརྟགས་པས་འཕྲེང་རྡོག་ལ་སོགས་པ་གཞི་དེར་ཡོད་ཚད་ནི་འཕྲེང་བ་ཁོང་རང་གི་ཁྱད་ཆོས་ཡིན་པ་ཤ་སྟག་ལས་མ་འདས་པས་འཕྲེང་བ་ཁོང་རང་ནི་མ་
རྙེད་པས་མེད་པར་གྱུར། དེའི་དུས་སུ་ད་དུང་ད་ཕྱིན་མཐོང་བ་དེ་དྲན་པར་བྱས་ནས་འདི་དུས་རྒྱུན་ཡོད་པ་དང་ད་མེད་པ་གཉིས་བྱུང། འདི་གཉིས་གང་གནས་ལུགས་མཐར་ཐུག་ཡིན་སྙམ་དུ་བརྟགས་ནས་དུས་རྒྱུན་གྱི་ཡིན་ལུགས་ཕྱོགས་གཅིག་ལ་ཐག་མཆོད་ན། ཇི་ཙམ་བསྒོམས་ཀྱང་དུས་རྒྱུན་བདེན་པར་གྲུབ་པ་ཞིག་གནས་སྐབས་དེར་མ་གྲུབ་པར་བཅོས་པའི་བློས་བྱས་ཀྱི་སྟོང་པ་ལྟ་བུ་ཞིག་མ་གཏོགས་གར་ཡང་མི་ཕན། དེས་ན་བརྟགས་ལུགས་ནི། འདི་དུས་རྒྱུན་ཡོད་ན་ནི་ད་རེས་མེད་འགྲོ་དོན་མེད་པར་མ་ཟད་བློ་ངོ་འདིར་
གསལ་དུ་རང་འགྲོ་དགོས་ཏེ། འདི་གསལ་བར་མཐོང་ཕྱིར་ཞིབ་ཏུ་བལྟས་པ་ཙམ་མ་གཏོགས་གདགས་གཞི་གཏོར་བའི་ལས་ནི་མ་བྱས། བྱས་ཀྱང་གནོད་དོན་མེད་དེ་འདི་དང་གདགས་གཞི་རྣམས་ལྟོས་མེད་ཀྱི་སོ་སོ་བ་ཡིན་པའི་ཕྱིར་སྙམ་དུ་བསམས་པས། ཡུལ་རང་

[132B] དེ་གོ་ན། རྩ་ཤེ་ལས། རང་བཞིན་དག་ནི་བཅོས་མིན་དང། །གཞན་ལ་ལྟོས་པ་
མེད་པ་ཡིན། ཞེས་གསུངས་པ་ལྟར་གྱི་ཆོས་ཀུན་གདོང་ནས་སྟོང་པའི་རང་བཞིན་བཅོས་མིན་དེ་རྟོགས་པར་འགྱུར་རོ། །དེ་ལྟར་མེད་པར་ངེས་ནས་འཕྲེང་བ་སྣང་བ་ན། འཕྲེང་བ་ནི་འདི་ལྟར་མིན་པ་ལ་འདི་ལྟར་སྣང་པའི་བརྫུན་པའོ་སྙམ་དུ་ངེས་ཡོང། དེ་དུས་འཕྲེང་བ་རང་གི་
གདགས་གཞི་དུ་མ་ཚོགས་པ་ལ་བརྟེན་ནས་བཏགས་པ་ཙམ་དུ་རྟོགས་ནས་འཕྲེང་བའི་བྱ་བྱེད་ཐམས་ཅད་སྐྱོན་མེད་དུ་འཇོག་པའི་ངེས་ཤེས་རྣམ་དག་སྐྱེའོ། །དེ་བཞིན་དུ་དམག་ཀྱང་དམག་མི་དུ་མ་འདུས་ཤིང་འཐབ་པ་སོགས་ལ་བརྟེན་ནས་བཏགས་པ་ཙམ་སྟེ་དེ་དག་ལ་
ལྟོས་པ་ཁོ་ན་ཡིན་གྱི། ད་ལྟའི་ལྟོས་མེད་ཀྱི་སྣང་ཚུལ་འདི་ལྟར་མ་ཡིན་པའི་བརྫུན་པ་ཡིན་ནོ། །དེ་ལྟར་དཔེའི་ཆོས་རྣམས་བདེན་མེད་བརྫུན་པར་གོ་ནས་སེམས་ཀྱང་དེ་བཞིན་དུ་གཞན་ལ་ལྟོས་པའི་རྒྱུ་མཚན་གྱིས། ལྟོས་མེད་དེ་ལྟར་དུ་མེད་པར་ངེས་པའི་རྒྱུན་བསྐྱངས་
ནས་མཉམ་པར་འཇོག་གོ་འདི་རྣམས་ནི་རྟེན་འབྲེལ་བསྟོད་པ་ལས། རང་བཞིན་བཅོས་མིན་ལྟོས་མེད་དང། །རྟེན་འབྲེལ་ལྟོས་དང་བཅོས་མ་གཉིས། །ཇི་ལྟ་བུར་ན་གཞི་གཅིག་ལ། །མི་འགལ་འདུ་བ་ཉིད་དུ་འགྱུར། །དེ་ཕྱིར་བརྟེན་ནས་འབྱུང་བ་གང། །རང་བཞིན་གྱིས་ནི་
གདོད་མ་ནས། །རྣམ་པར་དབེན་ཡང་དེར་སྣང་བས། །འདི་ཀུན་སྒྱུ་མ་བཞིན་དུ་གསུངས། ཞེས་པའི་དོན་དུ་འགྱུར་རོ། །བཞི་པ་མདོར་ན་གང་ཤར་ལ་བལྟ་ཚུལ་ནི། མདོར་ན་བདག་གི་དགེ་བའི་བཤེས། །དོན་དང་མཐུན་པའི་ཐམས་ཅད་མཁྱེན། །སངས་རྒྱས་ཡེ་ཤེས་ཞལ་
སྔ་ནས། །གང་ཤར་རྣམ་རྟོག་འཛིན་པར་ཡོངས་རིག་ན། །དོན་དམ་ཆོས་དབྱིངས་གཞན་ལ་ལྟོས་མེད་འཆར། །ཤར་བའི་ངང་དུ་རིག་པ་ཞུགས་པ་ལ། །རྩེ་གཅིག་མཉམ་པར་འཇོག་པ་ཨེ་མ་ཧོ། །ཞེས་གསུངས་དེ་བཞིན་དམ་པས་ཀྱང། །སྟོང་པའི་ངང་དུ་རིག་པའི་མདུང་

[133A]༄༅། །བསྐོར་བྱ། །ལྟ་བ་ལ་ཐོགས་ཐུག་མེད་དོ་དིང་རི་བ། །ཞེས་སོགས་དགོངས་པ་གཅིག་ཏུ་གནས། ཞེས་གསུངས། འདི་ནི་གང་ཤར་ཉམས་ལེན་དུ་སྒྲིལ་བའི་སྙིང་པོ་མཐར་ཐུག་པ་སྟེ། དེ་ཡང་མདོར་ན་ཞེས་པ། སྐྱོང་ཚུལ་གྱི་གནང་མདོར་བསྡུས་པའི་དོན་
ཡང་ཡིན་མོད་དེ། གཙོ་བོ་ནི་རྗེ་བླ་མ་ཙོང་ཁ་པ་ཆེན་པོས། ནམ་ཞིག་རེས་འཇོག་མེད་པར་གཅིག་ཆར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །ཞེས་པ་དང། དཔལ་ལྡན་ཟླ་
བས། ཐ་སྙད་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །ཞེས་གསུངས་པ་ལྟར། ལྟ་བའི་དཔྱད་པ་བྱས་པའི་འཕྲལ་གྱི་དགོས་པ་རྫོགས་པ་ཞིག་བྱུང་མ་བྱུང་གི་ས་མཚམས་བསྟན་པ་ཡིན་ལ། དེ་ནི་སྟོང་པའི་ཕྱོགས་རྟོགས་པ་ཙམ་གྱིས་ཀྱང་མི་
ཡོང་བས་སྟོང་པ་རྟེན་འབྱུང་གི་དོན་དུ་ནམ་ཤར་བ་ལ་བྱེད་དོ། །དེས་ན་སྟོང་ཉིད་ཇི་བཞིན་ངེས་པ་ནི་ད་ལྟའི་སྣང་ཚུལ་ལྟར་གྱི་སྐྱོན་གྱིས་མ་གོས་པའི་ཐ་སྙད་ཇི་བཞིན་ངེས་པ་ལ་རག་ལས་ཏེ། འཇུག་ཊཱིཀ་ལས། འདིས་ནི་ཐ་སྙད་ཀྱི་རྣམ་གཞག་སྐྱོན་མེད་པ་ཞིག་མ་བྱུང་བར་དུ་
དོན་དམ་བདེན་པ་ཇི་བཞིན་དུ་མི་རྟོགས་པར་བསྟན་པའོ། །ཞེས་གསུངས་པ་ནི་འདིར་སྐབས་སུ་བབས་པ་ཡིན་ནོ། །སྟོང་པ་རྟེན་འབྱུང་གི་དོན་ཡིན་པའི་གོ་དོན་གྱི་སྙིང་པོ་ནི་དེ་གཉིས་ནང་ཕན་ཚུན་དུ་མིང་དང་དོན། ཡུལ་དང་ཡུལ་ཅན། བརྗོད་བྱ་དང་བརྗོད་བྱེད། དངོས་དང་
ཤུགས། རྣམ་བཅད་དང་ཡོངས་གཅོད་ལྟ་བུའི་དོན་དུ་གོ་ན་ནི། དཔེར་ན་མྱུ་གུ་ས་བོན་ལ་བརྟེན་ནས་འབྱུང་བར་ངེས་པའི་འཇིག་རྟེན་པའི་བློ་རང་དགའ་བས་ཀྱང་སྟོང་ཉིད་ཀྱི་དོན་ངེས་པར་འགྱུར་བ་སོགས་མི་རིགས་པ་མང་ངོ། །འོ་ན་ཇི་ལྟར་འཇོག་སྙམ་ན། སྟོང་ཉིད་ངེས་
ཟིན་གྱི་གང་ཟག་གིས་ཆོས་རྣམས་གཞན་ལ་ལྟོས་པའི་རྟེན་འབྱུང་དུ་དངོས་སུ་ངེས་པའི་རང་སྟོབས་ཀྱིས། དེ་མ་ཐག་བདེན་གྲུབ་ཀྱིས་སྟོང་པར་དངོས་སུ་ངེས་པར་འགྱུར་ཏེ། བདེན་གྲུབ་ལྟོས་མེད་དུ་གོ་ཞིང་དེ་དང་རྟེན་འབྱུང་གཉིས་འགལ་བ་རང་གི་ཚད་མས་

[134B] དེས་ན་སྟོང་དོན་རྟེན་དོན་དུ་འགྲོ་བ་འདི་ནི་རང་བཞིན་གྱིས་གྲུབ་པ་རྡུལ་ཙམ་ཡང་མེད་པར་རྟོགས་པའི་དབུ་མ་པ་ཁོ་ན་ལ་ཡིན་གྱི་དེ་ལས་གཞན་པ་སུ་ལ་ཡང་མིན་ཏེ། རང་ཅག་ལ་སོགས་པ་དེ་དག་གི་ངོར་ནི་བུ་མ་སྐྱེས་པ་བུ་སྐྱེས་པའི་དོན་དུ་བཞག་པ་
ལྟར་སོང་ནས་རང་བཞིན་གྱིས་མ་སྐྱེས་པ་དེ་རྟེན་འབྲེལ་གྱི་དོན་དུ་འགལ་བར་བྱེད་དོ། །དེ་ལྟར་ཡང་རྩ་ཊཱིཀ་ཆེན་མོ་ལས། སྟོང་པའི་དོན་རྟེན་འབྱུང་གི་དོན་དུ་འགྲོ་བ་ནི། རང་བཞིན་གྱིས་གྲུབ་པ་ཚད་མས་ཁེགས་པའི་དབུ་མ་པ་རྣམས་ལ་ཡིན་གྱི་གཞན་ལ་མིན་ནོ། །ཞེས་སོགས་
གསུངས། དེས་ན་ཡུལ་གང་དུ་དུས་གང་གི་ཚེ་གནས་སྐབས་གང་དུ་གྱུར་ཀྱང་ནུས་པ་ཅི་ཡོད་ཀྱིས་ད་ལྟ་མེད་ན་འཚོལ་རྒྱུ་དང་ཡོད་ན་སྐྱོང་རྒྱུ་ནི་ངེས་འབྱུང་བྱང་སེམས་ཀྱིས་ཀུན་ནས་བསླངས་པའི་ཆོས་གཅིག་སྟེ། དེ་ནི་འདི་ལྟར་རང་ཅག་ལ་གང་དང་གང་ཤར་ཡང། ཚུར་
ཤར་བའི་འགལ་ཟླ་ཕར་རྣམ་རྟོག་ཚད་མས་དེ་དང་དེར་འཛིན་པར་ཏེ་བཏགས་པ་ཙམ་དུ་ཡོངས་རིག་ན། ཚུར་ཤར་བ་ལྟར་གྱི་དགག་བྱའི་རང་བཞིན་བཀག་ཙམ་གྱི་མེད་དགག་དོན་དམ་ཆོས་དབྱིངས་དེ། རིགས་པའི་རྒྱལ་པོ་རྟེན་འབྲེལ་གྱི་གཏན་ཚིག་འདི་ལས་གཞན་པའི་
གཅིག་དུ་བྲལ་སོགས་ལ་ལྟོས་མེད་དུ་འཆར་ཞིང་དྲན་པར་འགྱུར་ལ། དེ་ལྟར་ཆོས་དབྱིངས་ཤར་བའི་ངང་དུ་རིག་པ་ཡེ་ཤེས་དབྱེར་མེད་ལྟ་བུར་ཞུགས་པ་ལ། དེ་ལས་གཞན་དུ་མི་གཡེང་བར་རྩེ་གཅིག་ཏུ་མཉམ་པར་འཇོག་པ་བྱུང་ན་ནི་རྒྱལ་བ་དགྱེས་པའི་ལམ་བཟང་རྙེད་པས་
ཨེ་མ་ཧོ་སྟེ་ཤིན་ཏུ་ངོ་མཚར་རྨད་དུ་བྱུང་བའོ། །འདི་མཁས་གྲུབ་ཆེན་པོ་སངས་རྒྱས་ཡེ་ཤེས་ཀྱི་ཞལ་གདམས་ཡིན་པར་དངོས་སུ་འགོད་པར་མཛད་པ་ནི། འདི་ལྟར་མེད་ན་མང་ཤོར་ཡོད་ན་གཅིག་ཆོག་གི་གདམས་པའི་རྒྱལ་པོ་ནི་འདི་ཁོ་ནའོ་ཞེས་པ་དང། འདི་ནི་གཞན་གྱིས་
མི་འགྲུབ་བླ་མ་ཁོ་ན་ལ་བརྟེན་ནས་འགྲུབ་ཞེས་པ་དང། བླ་མ་དེ་ཡང་མདོ་རྒྱུད་དཔེ་ཐོག་ནས་གང་ཤེས་བྱེད་པ་ཙམ་མ་ཡིན་པར། སངས་རྒྱས་ནས་རང་གི་བླ་མའི་བར་གྱི་ཞལ་ནས་ཞལ་དུ་བརྒྱུད་པའི་གཞུང་ལུགས་གདམས་པར་ཤར་བའི་ཞལ་སྔ་ནས་ཤིག་ངེས་པར་དགོས་

[135A]༄༅། །ཞེས་རང་ཅག་ལ་གནད་སྡོམ་ཆེན་པོའི་རྒྱུས་ཡོད་གནང་བ་ཡིན། ཞལ་སྔ་ནས་ཟེར་བའི་དོན་འདི་ལྟར་ཡིན་པ་དོ་ཧའི་རྒྱ་འགྲེལ་ན་གསལ་ལོ། །གཞན་ཡང་གཞི་བུམ་པ་ལ་བཀར་ནས་དཔེར་བྱེད་ན། རང་སྟོབས་ཀྱིས་ཚུར་ཤར་བའི་བུམ་པ་ལྟོས་མེད་དེ་
གཞན་སྟོབས་ཀྱི་རྟེན་འབྲེལ་ཚད་མས་ཕར་ཁེགས། ཁེགས་ཤུལ་གྱི་སྟོང་པ་ཚུར་ཤར་བ་ལ། རིག་པ་ཕར་ཞུགས་ནས་མཉམ་གཞག་ཅི་ནུས་སུ་སྐྱོང་དགོས་པ་ཡིན། འདི་ལ་ནི་གོང་དུ་ཞུས་པ་ལྟར་བུམ་པ་ཚུར་ཤར་བའི་འཆར་ཚུལ་འདི་ལྟོས་མེད་ཀྱི་འཆར་ཚུལ་ཡིན་པ་དང་བུམ་སོགས་ཐམས་ལྟོས་
མེད་དེ་ལྟར་རམ་ཡང་ན་གཞན་ལ་ལྟོས་ནས་གྲུབ་པ་ཁོ་ན་སྟེ། དེ་གཉིས་གང་རུང་གཅིག་མ་གཏོགས་གཉིས་ཀ་ཡིན་མི་ཤེས་པ་དང། བུམ་སོགས་རྣམས་རང་རང་གི་རྒྱུ་རྐྱེན་གདགས་གཞི་སོགས་གང་ལ་ལྟོས་སའི་ཆོས་རྣམས་ཡོད་མེད་ཀྱི་དབང་དུ་སོང་བ་སོགས་དེ་དག་ལ་ལྟོས་
པ་སྟེ་རག་ལས་པ་ཁོ་ན་ཡིན་པ་བཅས་ལ་ཐ་ན་མིག་གིས་བལྟ་བ་ཚུན་ཆད་ཀྱིས་ངེས་ཤེས་བརྟན་པོ་འཚོལ་བ་ཤིན་ཏུ་གལ་ཆེ་སྟེ། དེ་ལྟར་མཛད་ན་བུམ་པ་མཐོང་ཐོས་དྲན་རེག་གང་གི་དུས་སུ་ཡང་ནམ་མཁའ་ལ་བལྟས་པའི་ཚོད་ཀྱི་སྟོང་སང་ཞིག་འཆར་ལ། དེས་བུམ་པའི་ཐ་སྙད་
ལ་མི་གནོད་པར་མ་ཟད་བུམ་པའི་ཆེ་ཆུང་སོགས་རྣམ་གཞག་ཐམས་ཅད་སྟོང་སང་དེ་ཁོ་ན་ལ་འཐད་ཀྱི་གཞན་ལ་མི་འཐད་པས། ཡོད་ཚད་ཀྱི་རྟེན་འབྲེལ་ཐམས་ཅད་ཡུམ་ཆེན་སྟོང་པ་ཁོ་ནའི་དྲིན་དུ་མཐོང་བ་ཞིག་ཀྱང་ཡོད་པ་རེད་དོ། །དེ་ཡང་ཀ་བ་བུམ་པའི་འགལ་ཟླ་ཡིན་པས་
ཀ་བས་སྟོང་བ་བུམ་པའི་གྲོགས་སུ་འགྲོ་བ་ལྟ་བུའོ། །འདི་ལྟར་སྒོ་སྣ་ཚོགས་ནས་འབད་རྒྱུ་བྱུང་ན་ཚེ་རབས་གཞན་དུ་ཡང་སྟོང་པ་དངོས་སུ་མ་ཐོས་གོང་ནས་ཆོས་གཞན་ཐོས་པས་ཀྱང་སྟོང་པ་ཉིད་ཀྱི་ལྟ་བའི་བག་ཆགས་སད་པར་འགྱུར་ཏེ། རྟ་ཐུལ་གྱིས་བདེན་བཞིའི་རྟེན་འབྲེལ་
ཙམ་ལས་མ་བཤད་ཀྱང། ཀུན་ཏུ་རྒྱུ་ཉེ་རྒྱལ་གྱིས་སྟོང་ཉིད་རྟོགས་པ་ལྟ་བུ་ཡོང། མ་དྲོས་པས་ཞུས་པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །གང་གིས་སྟོང་ཉིད་ཤེས་དེ་བག་ཡོད་ཡིན་

[136B] མཁས་པས་རྟེན་འབྱུང་ཆོས་རྣམས་རྟོགས་གྱུར་ཏེ། །མཐར་ལྟ་བ་ལ་བརྟེན་པར་ཡོང་མི་བྱེད། །རྒྱུ་དང་བཅས་ཤིང་རྐྱེན་བཅས་ཆོས་ཤེས་ཀྱི། །རྒྱུ་མེད་རྐྱེན་མེད་ཆོས་ནི་ཡོད་མ་ཡིན། །ཞེས་དང། གླང་པོའི་རྩལ་གྱི་མདོ་ལས་ཀྱང། གལ་ཏེ་ཆོས་རྣམས་རང་བཞིན་འགའ་
ཡོད་ན། རྒྱལ་བ་ཉན་ཐོས་བཅས་པས་དེ་མཁྱེན་འགྱུར། །ཐེར་ཟུག་ཆོས་རྣམས་མྱ་ངན་འདའ་མི་འགྱུར། །མཁས་རྣམས་ནམ་ཡང་སྤྲོས་དང་བྲལ་མི་འགྱུར། །ཞེས་དང། ཡབ་ཀླུ་སྒྲུབ་ཀྱིས་རྩ་ཤེ་ལས། གང་ཕྱིར་རྟེན་འབྱུང་མ་ཡིན་པའི། །ཆོས་འགའ་ཡིད་པ་མ་ཡིན་ན། །དེ་ཕྱིར་སྟོང་པ་
མ་ཡིན་པའི། །ཆོས་འགའ་ཡོད་པ་མ་ཡིན་ནོ། །ཞེས་དང། སྲས་ཟླ་གྲགས་ཀྱིས་འཇུག་པ་ལས། གང་ཕྱིར་དངོས་པོ་བརྟེན་ནས་རབ་འབྱུང་བས། །རྟོག་པ་འདི་དག་བརྟག་པར་མི་ནུས་པ། །དེ་ཕྱིར་རྟེན་འབྱུང་རིག་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་བྱེད། ཅེས་དང། ཐུན་
མོང་མ་ཡིན་པའི་ངེས་ངོར་སངས་རྒྱས་ཡིན་ཟེར་བ་ཙམ་ལ་རེ་མི་དགོས་པར། ཐུན་མོང་གདུལ་བྱའི་སྣང་ངོར་ཡང་མཛད་པ་ཐམས་ཅད་སངས་རྒྱས་དང་སྒོ་ཀུན་ནས་མཚུངས་པ་གངས་ཅན་གྱི་སྟོན་པ་ཙོང་ཁ་པ་ཆེན་པོས་ཀྱང། བསྟོད་པ་ལེགས་བཤད་སྙིང་པོ་ལས། ཁྱོད་ནི་ནམ་
ཞིག་སྟོང་པ་ཉིད། །རྟེན་འབྱུང་དོན་དུ་མཐོང་བ་ན། །རང་བཞིན་གྱིས་ནི་སྟོང་པ་དང། །བྱ་བྱེད་འཐད་པའང་མི་འགལ་ཞིང། ཞེས་སོགས་དང། རྩ་ཊཱིཀ་ཆེན་མོ་ལས་ཀྱང། དེས་ན་རྟེན་འབྱུང་ཉིད་ཀྱིས་རང་བཞིན་གྱིས་ཡོད་པ་ཁེགས་པའི་སྟོང་ཉིད་ལ་ངེས་པ་རྙེད་པས་ནི། ནམ་མྱུ་གུ་ལ་
སོགས་པ་རྒྱུ་རྐྱེན་ལ་ལྟོས་པར་མཐོང་པ་དང་ཐོས་པ་དང་དྲན་པའི་མོད་ལ་རྒྱུ་མཚན་དེ་ཉིད་ཀྱིས་རང་བཞིན་མེད་པ་ཡིན་པའི་ཚུལ་སེམས་པ་ལ་གོམས་པར་བྱའོ། །ཞེས་གསུངས་པའི་བཀའ་དྲིན་འདི་དག་ནི་རྒྱལ་བ་སྲས་བཅས་དེ་དག་སླར་ཡང་བྱོན་པའི་བདག་གི་ཟུང་འཇུག་བླ་མ་
རིན་པོ་ཆེ་ལྟ་བུ་ལས་ཐོབ་པར་བྱའོ། །དེ་བྱུང་ན་སོ་སྐྱེའི་དུས་ནས་སྲིད་པ་མཐའ་དག་ཧྲུལ་པོར་བྱེད་པས་ན་ཤིན་ཏུ་ངོ་མཚར་ཆེ་སྟེ། དཔེར་ན་གོས་ཧྲུལ་པོར་སོང་ན་གོས་ཀྱི་བྱ་བ་མི་བྱེད་དེ་བཞིན་དུ་སྲིད་པ་ཧྲུལ་པོར་སོང་ན་སྲིད་པ་ལས་མ་ཐར་ཡང་སྲིད་པའི་བྱ་བ་ཉམས་པ་ཡིན་

[137A]༄༅། །ཞེས་བདག་གི་ཟུང་འཇུག་བླ་མ་རིན་པོ་ཆེས་གསུངས། ཚིག་རྐང་ཕྱི་མ་གཉིས་ཀྱི་དོན་དེ་བཞིན་དུ་ཕ་དམ་པས་ཀྱང། སྟོང་པའི་ངང་དུ་རིག་པའི་མདུང་བསྐོར་བྱ། །ལྟ་བ་ལ་ཐོགས་ཐུག་མེད་དོ་དིང་རི་བ། ཞེས་སོགས་གསུངས་པ་དགོངས་པ་གཅིག་ཏུ་
གནས་ཏེ། རྟེན་འབྲེལ་ཡིན་པས་སྟོང་པར་གོ་ན་དེའི་ངང་དུ་རིག་པའི་མདུང་བསྐོར་བྱ་སྟེ། ལྟ་བ་དེ་ལ་ཐོགས་ས་དང་ཐུགས་མེད་པའི་ཕྱིར་ཞེས་པའི་དོན་ཡིན། མདོར་ན་བདག་མེད་པའི་བཏགས་ཡོད་ཙམ་དེ། ཐོག་མར་རང་སྟེང་དུ་བསྒོམ། དེ་ནས་གཞན་སྟེང་དུ་སྤོས། སེམས་
དང་གང་ཤར་ཐམས་ཅད་ལྟོས་གྲུབ་ཀྱི་རིགས་པས་རང་བཞིན་ལྟོས་མེད་བཀག་ཙམ་གྱི་སྟོང་ཉིད་ལ་མཉམ་གཞག་ཅི་ནུས་སུ་སྐྱོང་བ་ནི་དགེ་ལྡན་ཕྱག་ཆེན་གྱི་དངོས་གཞི་ཡིན་ནོ། །གསུམ་པ་རྗེས་ཀྱི་རིམ་པ་ལ་གསུམ། དགེ་རྩ་བ་བསྔོ་སྨོན་གྱི་རིམ་པ། བོགས་འདོན་
གེགས་སེལ་གྱི་རིམ་པ། ལམ་བཟང་མངོན་འགྱུར་རིམ་པའོ། །དང་པོ་ནི། རྗེས་ནི་ཕྱག་ཆེན་བསྒོམ་པ་ལས། བྱུང་བའི་རྣམ་དཀར་ཅི་མཆིས་པ། དུས་གསུམ་དགེ་ཚོགས་རྒྱ་མཚོར་བཅས། བླ་མེད་བྱང་ཆུབ་ཆེན་པོར་བསྔོ། །ཞེས་གསུངས། དེ་ཡང་ཐུན་གྱི་འགོར་ཐེག་
ཆེན་སེམས་བསྐྱེད་ཀྱིས་ཀུན་ནས་བསླངས་པ་དང་མཐུན་པར་ཐུན་གྱི་མཇུག་འདིར་ཡང་ཕྱག་ཆེན་བསྒོམས་པ་འདིས་གཙོས་དུས་གསུམ་གྱི་དགེ་རྩ་གཞན་ཐམས་ཅད་ཀྱང་སེམས་བསྐྱེད་ཀྱིས་གང་འདོད་བྱའི་རང་གི་རྫོགས་བྱང་མྱུར་དུ་ཐོབ་པ་དང། གནས་
སྐབས་ཀུན་ཏུ་རྗེ་བླ་མའི་མདོ་སྔགས་ལུང་རྟོགས་ཀྱི་དམ་ཆོས་འཛིན་པ་དང། དེ་ཇི་བཞིན་སྟོན་པའི་ཐེག་མཆོག་གི་དགེ་བའི་བཤེས་གཉེན་གྱིས་ནང་སྲས་ཀྱི་ཐུགས་གཅིག་གི་ཚུལ་དུ་རྗེས་སུ་འཛིན་པ་གསུམ་ཚང་ངེས་ཀྱི་བསྔོ་སྨོན་རེ་ངེས་པར་བྱེད་དགོས། དེ་ལྟར་
སྦྱོར་དངོས་རྗེས་གསུམ་གྱིས་ཟིན་ན་དགེ་རྩ་ཐམས་ཅད་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་ལམ་ཤེས་ཀྱི་ཉམས་ལེན་དུ་འགྲོ་བ་ཡིན། དེ་ཡང་ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། ཞེས་པ་ལྟར་བསྔོ་བ་ཤིན་ཏུ་གནད་ཆེའོ། །

[138B] དེ་ལྟར་གོམས་ནས་ཚོགས་དྲུག་གི་ཡུལ་དུ་སྣང་བ་ཅི་ཤར་ཡང། །སྣང་ཚུལ་ཞིབ་མོར་རྟོགས་ཤིག་དང། །གནས་ཚུལ་རྗེན་པར་ལྷང་གིས་འཆར། །གང་ཤར་ངོས་འཛིན་ལྟ་བའི་གནད། །མདོར་ན་རང་སེམས་ལ་སོགས་པ། །གང་
གང་སྣང་བའི་དོན་དེར་ནི། །མ་འཛིན་དེ་དེའི་གནས་ཚུལ་དེ། །ངེས་པར་གྱིས་ལ་རྟག་ཏུ་སྐྱོངས། །འདི་ལྟར་ཤེས་ནས་འཁོར་འདས་ཀྱི། །ཆོས་ཀུན་རང་བཞིན་གཅིག་ཏུ་སྦྱོར། །དེ་སྐད་དུ་ཡང་འཕགས་པ་ལྷས། །དངོས་པོ་གཅིག་གི་ལྟ་པོ་གང། །དེ་ནི་ཀུན་གྱི་ལྟ་པོར་བཤད། །གཅིག་གི་
སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཅེས་གསུངས་དེ་ལྟར་ཆོས་ཉི་ལ། །ཚུལ་བཞིན་མཉམ་པར་བཞག་པའི་ངོར། །ཡོད་མེད་ལ་སོགས་འཁོར་འདས་ཀྱི། །སྤྲོས་པའི་མཐའ་དང་བྲལ་མོད་ཀྱི། །དེ་ལས་ལངས་ནས་བརྟགས་པའི་ཚེ། །མིང་ཀྱང་བཏགས་ཡོད་ཙམ་
ཞིག་གི་བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་སྨིག་རྒྱུ་ཆུ་ཟླ་དང། །སྒྱུ་མ་ལྟ་བུར་ངང་གིས་འཆར། །ཞེས་གསུངས། དེ་ལྟར་མཉམ་གཞག་ཏུ་གོམས་པར་བྱས་ནས་རྗེས་ཐོབ་ཏུ་རང་གི་རྣམ་ཤེས་ཚོགས་དྲུག་གི་ཡུལ་དུ་གཟུགས་སོགས་དྲུག་པོའི་སྣང་བ་ཅི་ཤར་ཡང་
ཤར་བ་དེ་ཤར་ས་དེར་སྣང་ཚུལ་ལྟར་ཡོད་མེད་ཞིབ་མོར་རྟོགས་ཤིག་དང། དེ་གཏན་མེད་ཀྱི་གནས་ཚུལ་མ་སྒྲིབས་པར་རྗེན་པར་ལྷང་གིས་འཆར། རྗེ་མཻ་ཏྲཱིས་ཀྱང། དེ་ལྟར་གང་ཤར་བ་དེ་ཤར་ས་དེར་ངོས་འཛིན་པ་ནི་ལྟ་བ་སྐྱོང་བའི་གནད་ཡིན་པར་གསུངས། མདོར་
བསྡུ་ན་རང་གི་སེམས་ལ་སོགས་པ་མིང་རྐྱང་གི་ཆོས་གང་དང་གང་ཡིན་པ་རྣམས་ད་ལྟ་རང་ཅག་སོ་སྐྱེལ་སྣང་བའི་དོན་དང་གཅིག་པའི་རང་མཚན་དེར་ནི་མ་འཛིན་པར་སོ་སོར་ཁ་ཕྲལ་ནས། ཆོས་དེ་དང་དེའི་རང་མཚན་མེད་ཙམ་གྱི་གནས་ཚུལ་གཅིག་པོ་དེ་ངེས་
པར་གྱིས་ལ། མཉམ་གཞག་ཏུ་སྐྱོངས། རང་ངོས་ནས་མེད་པའི་ཤུལ་ན་ཕར་ཆོས་འདི་དང་འདི་ཞེས་རྟོག་པ་ཚད་མས་བཏགས་ནས་བཞག་པའི་མིང་ཙམ་གྱི་རྟེན་འབྲེལ་སྐྱོན་མེད་སྣ་ཚོགས་པ་དེ་རྗེས་ཐོབ་ཏུ་སྐྱོངས། མཉམ་རྗེས་ཀྱི་རྣལ་འབྱོར་དེ་གཉིས་ཀྱང་རེས་འཇོག་

[139A]༄༅། །གིས་དུས་རྟག་ཏུ་སྐྱོང་ཞིང་ཚུལ་འདི་ལྟར་ཤེས་ནས་འཁོར་བ་དང་མྱང་འདས་ཀྱི་ཆོས་མ་ལུས་པ་ཀུན་གྱི་རང་བཞིན་དོན་དམ་པར་མེད་མཉམ་དང། ཀུན་རྫོབ་ཙམ་དུ་ཡོད་མཉམ་ཡིན་པར་གཅིག་ཏུ་སྦྱོར་དགོས་ཏེ། དེ་སྐད་དུ་ཡང་འཕགས་པ་ལྷས་
དངོས་པོ་གཅིག་གི་ལྟ་པོ་གང། །དེ་ནི་ཀུན་གྱི་ལྟ་པོར་བཤད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གི་སྟོང་ཉིད་ཡིན། །ཞེས་གསུངས་པ་ལྟར། ཡུལ་ཅན་འདིའི་རྟོགས་ཚུལ་དང་ཡུལ་འདིའི་སྟོང་ཚུལ་གཞི་ཐམས་ཅད་ཀྱི་སྟེང་དུ་མི་འདྲ་བ་མེད་པས། གཞི་གཅིག་གི་སྟོང་
ཉིད་ཇི་བཞིན་ངེས་པའི་བློ་དེ་ཉིད་ཀྱི་ནུས་པས་སྟོང་ཉིད་ཐམས་ཅད་ངེས་ནུས་ཞེས་པའི་དོན་ཡིན་པས། རང་གིས་གཞི་གང་གི་སྟེང་དུ་ལྟ་བའི་ཕུ་ཐག་ཆོད་པ་དེས་མཚོན་ནས་གཞན་ཐམས་ཅད་ཀྱང་དེ་བཞིན་དུ་བལྟ་དགོས་སོ། །དེ་ནི་མདོ་ལས་ཀྱང། དངོས་པོ་གཅིག་ནི་བསམས་བྱས་
ན། །དེ་དག་ཐམས་ཅད་བསྒོམས་འགྱུར་ཏེ། །ཞེས་གསུངས་པའི་དངོས་པོ་གཅིག་བསྒོམས་ན་ཐམས་ཅད་བསྒོམས་པར་འགྱུར་བ་དེ་གང་ཡིན་སྟོན་པའི་ཕྱིར། ཆོས་རྣམས་ཀུན་གྱི་བདག་མེད་ཡིན། །ཞེས་གསུངས་པས། རྒྱ་ཆེ་བའི་སྤྱོད་ཕྱོགས་རྣམས་བསྒོམ་པ་པ་དང་མི་འདྲ་བར་
ཆོས་ཉིད་ཐམས་ཅད་བསྒོམ་འདོད་ཀྱང་ཆོས་ཅན་རེ་རེ་ནས་ཀྱི་ཆོས་ཉིད་སོ་སོར་བྱས་ནས་བསྒོམ་མི་དགོས་པས། ཐོག་མར་ཆོས་ཅན་གཅིག་གི་ཆོས་ཉིད་ལེགས་པར་ཤེས་ནས་བསྒོམ་པ་གལ་ཆེའོ། །འདི་རྣམས་ནི་ལྟ་བའི་ནུས་པ་སྤེལ་བས་བོགས་འདོན་ཡིན་ལ། དེ་
ལྟར་རྟེན་འབྱུང་གི་སྟོང་ཉིད་རྟོགས་པའི་ངེས་ཤེས་གསར་པའི་དུས་སུ་བློ་ཡུལ་དུ་སྐྱོང་མི་བདེ་བའི་དགོས་པའི་གེགས་ཕྲ་མོ་འདི་འདྲ་ནང་ནས་འཆར་དོགས་ཏེ། འོ་ན་ཆོས་ཉིད་དེ་བདེན་གྲུབ་དང་ནང་འགལ་ཡང་རྟེན་འབྱུང་དང་དོན་གཅིག་པས། མཉམ་གཞག་གིས་ཆོས་ཉིད་
གཟིགས་ངོར་ཆོས་རྣམས་བདེན་གྲུབ་ཏུ་མི་སྣང་ཡང། བཏགས་ཡོད་ཙམ་དུ་སྣང་ཆོག་གམ་སྙམ་པའི་དོགས་པ་དང། མི་ཆོག་ན་མཉམ་གཞག་དེ་ཆོས་རྣམས་གཏན་མེད་དུ་རྟོགས་པའི་ཡེ་ཤེས་སུ་མི་འགྱུར་རམ་སྙམ་པའི་དོགས་པ་གཉིས་འབྱུང་ནས། གེགས་དང་པོ་དེ་

[140B] དེ་ལྟར་ཆོས་ཉིད་ལ། ཚུལ་བཞིན་མཉམ་པར་བཞག་པའི་ངོར། ཡོད་མེད་ལ་སོགས་འཁོར་འདས་ཀྱི། །སྤྲོས་པའི་མཐའ་དང་བྲལ་མོད་ཀྱི། །ཞེས་གསུངས་པ་ལྟར་མཉམ་གཞག་དེས་ཆོས་ཉིད་གཟིགས་ངོར་སུ་ཡང་ཡོད་པར་མ་གཟིགས་ཏེ། དེར་ཀུན་རྫོབ་ཏུ་ཡང་མེད་
པའི་ཕྱིར། འོ་ན་ཀྱང་དེའི་ཚེ་ན་ཀུན་རྫོབ་ཡོད་པ་མི་འགལ་ཏེ། དཔེར་ན་མདུན་དུ་རྒྱབ་མེད་ཀྱང་མདུན་གྱི་དུས་སུ་རྒྱབ་ཡོད་པ་མི་འགལ་བ་བཞིན་ནོ། །ཆོས་གང་ཡང་ཡོད་པར་མ་རྟོགས་པ་དང། མེད་པར་རྟོགས་པའི་ཁྱད་པར་མ་ཕྱེད་པའི་དོགས་པ་གཉིས་པ་སེལ་བའི་ཕྱིར། དེ་ལས་
ལངས་ནས་བརྟགས་པའི་ཚེ། །མིང་རྐྱང་བཏགས་ཡོད་ཙམ་ཞིག་གི་བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་སྨིག་རྒྱུ་ཆུ་ཟླ་དང། །སྒྱུ་མ་ལྟ་བུར་ངང་གིས་འཆར། ཞེས་གསུངས་པ་ལྟར། མཉམ་གཞག་དེས་ཆོས་གང་ཡང་མེད་པར་རྟོགས་ན་མེད་དགོས་པ་ལས་ཡོད་པར་རྗེས་
ཐོབ་ཏུ་ཚད་མས་གྲུབ་པའི་ཕྱིར། དེ་ལས་ལངས་ནས་བརྟགས་ཚུལ་འདི་ལ་གཉིས་ཡོད་དེ། བུམ་པ་གང་ཡིན་ཀ་བ་གང་ཡིན་སྙམ་པ་ལྟ་བུའི་ཐ་སྙད་ནང་ཕན་ཚུན་སོ་སོར་བརྟགས་ནས་ངོས་འཛིན་པའི་ཐ་སྙད་དཔྱོད་པའི་ཚད་མ་དང། དེ་དག་སྣང་ཚུལ་ལྟར་གྲུབ་མ་གྲུབ་བརྟོགས་ནས་
མེད་པར་ངེས་པའི་དོན་དམ་དཔྱོད་པའི་ཚད་མ་གཉིས་འབྱུང། དེ་ཡང་སྒྱུ་མ་ལྟ་བུར་འཆར་ས་ཚད་མ་སྔ་མ་ཡིན་ཡང། དེ་ལྟར་འཆར་བ་ལ་ཚད་མ་ཕྱི་མའི་ཤུགས་མ་ཉམས་པར་ཡོད་པ་ངེས་པར་དགོས་པས། སྟོང་ཉིད་ངེས་པའི་ཤུགས་མ་ཉམས་པར་འདུག་ན་བརྟགས་ཚུལ་སྔ་མ་
བྱ། མི་འདུག་ན་བརྟགས་ཚུལ་ཕྱི་མ་བྱས་ནས་ཤུགས་བསྐྱེད་དེ་ཀུན་རྫོབ་རྣམས་སྣང་བ་ན་སྒྱུ་མ་ལྟ་བུར་ངང་གིས་འཆར་རོ། །སྤྱིར་ཆོས་ཐམས་ཅད་དང་པོ་ནས་རང་བཞིན་གྱིས་སྟོང་ཡང་རང་བཞིན་དེར་སྣང་བས་སྒྱུ་མ་ལྟ་བུ་ཡིན་པ་ཙམ་གྱིས་མི་ཆོག་རང་ཅག་གིས་དེ་ལྟར་ཡིན་
པར་རྟོགས་དགོས། དེ་ལ་ཆོས་གང་ཡང་རང་བཞིན་དེས་སྟོང་ཡང་དེར་སྣང་བས་སྣང་བ་སྒྱུ་མ་ལྟ་བུ་དང། དེར་སྣང་ཡང་སྣང་བ་ལྟར་གྱིས་སྟོང་པས་སྒྱུ་མ་ལྟ་བུ་གཉིས་ཡོད། དེ་ནི་སྟོང་ཉིད་རྟོགས་ཟིན་གོམས་པ་ལ་འབྱུང་གི་གཞན་ལ་མི་འབྱུང་སྟེ། དཔེར་ན་སྒྱུ་མ་མཁན་པོ་་༄༅། །རང་ཉིད་ཀྱིས་རྡེ་ཤིང་རྟ་གླང་དུ་སྤྲུལ་པ་རྣམས་ཡིད་ཆེས་པས། རྟ་གླང་གིས་སྟོང་ཡང་དེར་སྣང་བ་དང། རྟ་གླང་དུ་སྣང་ཡང་དེས་སྟོང་པའི་འཆར་ཚུལ་རང་ལ་ཡོད་ཀྱི་གཞན་ལ་མེད་པ་བཞིན་ནོ། །དེས་ན་སྐབས་འདིའི་རྗེས་ཐོབ་ཏུ་སྒྱུ་མ་ལྟ་བུར་འཆར་བའི་རྒྱུ་ཐུན་མོང་
མ་ཡིན་པ་ནི་མཉམ་གཞག་ཏུ་སྟོང་ཉིད་བསྒོམ་པ་ཁོ་ན་ཡིན་གྱི། དེ་ལས་གཞན་པའི་མི་རྟོག་པའི་སྐྱོང་ཚུལ་སྣ་ཚོགས་པའི་འཕྲུལ་གྱིས་གཟུགས་ཅན་རགས་པ་རྣམས་ཀྱང་དུ་སྲབ་དང་འཇའ་ཚོན་ལྟ་བུར་སྣང་བ་དང། རྩིག་པ་སོགས་ཀྱི་རྡུལ་རེ་རེ་ནས་བགྲངས་ཐུབ་པའི་ཚོད་
ཀྱིས་ཡར་བཏེག་པ་དང་མར་འཇོག་མི་བཟོད་པའི་ཉམས་ཀྱིས་ཐམས་ཅད་ཤིག་ཤིག་པར་སྣང་བ་དང་དེ་དག་ལ་ཐལ་བྱུང་དུ་འགྲོ་བ་ལྟ་བུ་ལ་ནི་ཡང་དག་ལྟ་བ་འདིའི་ཕྱོགས་ཙམ་ན་ཡོད་པར་ཡང་མ་ངེས་སོ། །གང་ཟག་རང་ངོར་དགག་བྱ་བཀག་ཙམ་གྱིས་ཆོག་པ་ནམ་
མཁའ་ལྟ་བུ་དང། དེས་ཀྱང་མ་ཆོག་པར་དགག་བྱ་དེར་སྣང་བ་སྒྱུ་མ་ལྟ་བུ་ཡིན། ཆོས་རྣམས་རང་རང་གི་ངོས་ནས་གཏན་མེད་ཡིན་པར་ངེས་པའི་མཇུག་ཐོག་ཏུ་རི་བོང་གི་རྭ་སོགས་སྤྱིར་གཏན་མེད་ཡིན་པ་རྣམས་དང་མི་འདྲ་བའི་ལུགས་འདིའི་ཁྱད་ཆོས་བླ་ན་མེད་པ་ནི་
དགག་བྱ་དཀག་ཤུལ་དུ་མིང་རྐྱངས་པ་རེ་ལྷག་མར་ལུས་པ་དེས་སོ་སོའི་བྱ་བྱེད་རྟེན་འབྲེལ་རྣམས་བསྙོན་བཙུགས་པ་ལྟ་བུ་མ་ཡིན་པར་ཇི་བཞིན་འཐད་པའི་སྣང་བ་ནི་རྨི་ལམ་ལ་སོགས་པ་དང་འདྲ་སྟེ། མདོར་ན་སྣང་བ་ལྟར་མི་བདེན་ཡང་སྣང་བ་ཙམ་འཐད་པའི་ཕྱིར་
དེ་ཡང་ཐོག་མར་བྱད་བཞིན་གྱི་གཟུགས་བརྙན་བྱད་བཞིན་གྱིས་སྟོང་ཡང་བྱད་བཞིན་དུ་སྣང་བ་ཙམ་མི་འགལ་བའི་དཔེ་བསམས། དེ་ནས་བྱད་བཞིན་གྱི་གཟུགས་བརྙན་ནི་བྱད་བཞིན་དང་མེ་ལོང་འདུས་པ་སོགས་གཞན་ལ་རག་ལས་པ་ཁོ་ན་ཞིག་ཡིན་པར་ངེས་པར་བྱས་
ནས། དེའི་རྒྱུ་མཚན་གྱིས་ད་ལྟ་གཟུགས་བརྙན་ཡིན་བསམས་སའི་སྣང་བ་ལྟར་འདི་གཏན་མེད་དུ་ངེས་ཐུབ་ན་གཟུགས་བརྙན་རང་བཞིན་མེད་པར་ངེས་པ་ཡིན། དེ་ལྟར་གཏན་མེད་ཡིན་ན་ཡང་གཟུགས་བརྙན་གཏན་མེད་དུ་མི་འགྲོ་བར་བྱད་དང་མེ་ལོང་སོགས་ལ་བརྟེན་

[142B] ཚུལ་དེ་ཡང་དཔེ་ལྟ་བུར་བྱས་ནས་ཆོས་དང་གང་ཟག་ཐམས་ཅད་ལ་དེ་བཞིན་དུ་ངེས་པ་དྲང་བར་བྱ་སྟེ། འཇུག་པ་ལས། དངོས་པོ་སྟོང་པ་གཟུགས་བརྙན་ལ་སོགས་པ། །ཚོགས་ལ་ལྟོས་རྣམས་མ་གྲགས་
པ་ཡང་མིན། །ཇི་ལྟར་དེར་ནི་གཟུགས་བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་ལྟར། །དེ་བཞིན་དངོས་པོ་ཐམས་ཅད་སྟོང་ན་ཡང། །སྟོང་ཉིད་དག་ལས་རབ་ཏུ་སྐྱེ་བར་འགྱུར། ཞེས་གསུངས་ཤིང། འཇུག་ཊཱིཀ་ལས་ཀྱང་བྱད་བཞིན་གྱི་གཟུགས་བརྙན་ལ་དེར་གང་
སྣང་གི་ཆ་ཐམས་ཅད་ནས་སྣང་བ་ལྟར་དུ་མེད་ཀྱང། གཟུགས་བརྙན་མེད་པར་མི་འགྲོ་བ་ཅིག་འཇོག་ཤེས་ན་སྔོན་པོ་ལ་ཡང་རང་མཚན་གྱིས་གྲུབ་པར་སྣང་བའི་ཆ་ཐམས་ཅད་ནས་སྣང་བ་ལྟར་གྱི་དོན་དུ་མེད་ཀྱང། སྔོན་པོ་ཡོད་པར་ངེས་པར་འཇོག་ནུས་པ་ཅིག་འོང་ངོ། །
ཞིབ་མོའི་བློས་གཟུགས་སོགས་ཀྱི་སྟེང་ནས་འདི་འགོག་འདི་མི་འགོག་ཅེས་པའི་རྣམ་པ་གཉིས། གཟུགས་བརྙན་གྱི་དཔེ་སྟེང་ནས་ཕྱེད་པ་ནི། དབུ་མའི་ལྟ་བ་རྙེད་པ་ལ་མེད་མི་རུང་དུ་དགོས་པས་ཚིམ་སླ་མི་ཉན་ནོ། །ཞེས་གསུངས་པ་ལྟར་རོ། །སྤྱིར་བུམ་པ་ལྟ་བུ་ལ་དམིགས་
ནས་འཛིན་ཚུལ་འདི་ལྟར་ཡོད་དེ། བུམ་པར་སྣང་ཞིང་འཛིན་པ། བུམ་པ་བདེན་གྲུབ་ཏུ་སྣང་ཞིང་འཛིན་པ། བུམ་པ་བདེན་མེད་དུ་སྣང་ཞིང་འཛིན་པ། བུམ་པ་མིང་རྐྱང་བཏགས་ཡོད་ཙམ་དུ་སྣང་ཞིང་འཛིན་པ་བཅས་བཞི་ཡོད། སྟོང་ཉིད་མ་རྟོགས་བར་དུ་རང་རྒྱུད་ལ་དང་པོ་གཉིས་
ཡོད་ཕྱི་མ་གཉིས་མེད། སྟོང་ཉིད་རྟོགས་ནས་དགྲ་བཅོམ་དང་ས་བརྒྱད་པ་མ་ཐོབ་བར་དུ་བཞི་ཀ་ཡོད། དགྲ་བཅོམ་པ་དང་ས་བརྒྱད་པ་ཡན་ལ་བདེན་སྣང་ཡོད་ཀྱང་བདེན་འཛིན་མེད་པས་གཉིས་པ་མེད་གཞན་ཐམས་ཅད་ཡོད། སངས་རྒྱས་ནས་གང་ཡང་བདེན་གྲུབ་ཏུ་སྣང་མི་
སྲིད་པས་བདེན་སྣང་ཡང་མེད། འོན་ཀྱང་སེམས་ཅན་གཞན་ལ་བདེན་གྲུབ་ཏུ་སྣང་བའི་ཆ་སངས་རྒྱས་ལ་སྣང་དགོས་པས་བདེན་སྣང་སངས་རྒྱས་ལ་སྣང་བ་ཡང་མི་འགལ་བར་ཤེས་པར་བྱའོ། །གསུམ་པ་ལམ་བཟང་མངོན་འགྱུར་གྱི་རིམ་པ་ནི། སྣང་བས་སྟོང་པ་མི་བསྒྲིབ་

[143A]༄༅། །ཅིང། །སྟོང་པས་སྣང་བ་མི་འགོག་པ། །སྟོང་དང་རྟེན་འབྱུང་དོན་གཅིག་པའི། །ལམ་བཟང་དེ་ཚེ་མངོན་སུམ་འགྱུར། །ཞེས་གསུངས། དེ་ཡང་ཆོས་ཐམས་ཅད་ཀྱི་སྣང་སྟོང་སྐྱོན་མེད་ཀྱི་ཆ་གཉིས་ཀ་མ་ལུས་པ་ལ་འཁྲུལ་པའི་དྲི་མ་བག་ཆགས་དང་
བཅས་པ་ཟད་པས། ཡུལ་ཅན་གཅིག་གི་ཆ་ཤས་ཀྱིས་ཀྱང། ཡུལ་ཐམས་ཅད་ཀྱི་སྣང་སྟོང་གཉིས་ཅིག་ཅར་དུ་རྟག་ཏུ་མངོན་སུམ་གྱིས་གཟིགས་པའི་ཡེ་ཤེས་ནི་འབྲས་བུ་སངས་རྒྱས་ཀྱི་སའི་ཁྱད་ཆོས་ཡིན་ལ། གཉིས་སྣང་འཁྲུལ་པའི་ཆ་ཕྲ་ཞིང་ཕྲ་བ་དངོས་སུ་སྦྱོང་བའི་
རིམ་པ་རྣམས་གསང་སྔགས་བླ་མེད་ཁོ་ན་ལ་ཡོད་པས། རྗེ་བདག་ཉིད་ཆེན་པོས་ཀྱང་སྔགས་ཀྱི་དཔྱད་པ་དགུང་ལོ་ང་དྲུག་གི་དུས་སུ་རྫོགས། ཕ་རོལ་ཏུ་ཕྱིན་པའི་དཔྱད་པ་སྔ་མོ་ནས་རྫོགས་རྒྱུ་ཡིན་པ་ལ། ཡང་དག་མཐའ་མངོན་དུ་བྱེད་ཚུལ་གྱི་དཀའ་གནད་གསང་སྔགས་ཀྱི་སྤྱོད་པའི་
སྐབས་ཤིག་ལ་རག་ལས་པས་དེ་ཡང་ང་དྲུག་གི་ལོ་ལ་རྫོགས་པ་ཡིན་པས། འདི་ལ་སྔོན་ཆད་གཞན་གྱིས་མ་མྱོང་བའི་མདོ་སྔགས་ཀྱི་ལམ་མངོན་དུ་བྱེད་ཚུལ་གྱི་གོ་བ་ཆེན་པོ་ཡོད་པ་རེད། སེམས་ཅན་གྱི་དུས་སུ་བློ་གཅིག་གིས་བདེན་གཉིས་ཅིག་ཅར་དུ་མངོན་སུམ་དུ་རྟོགས་མི་ནུས་
ཀྱང། གང་ཟག་གཅིག་གིས་བདེན་གཉིས་ལ་དུས་གཅིག་ཏུ་མངོན་སུམ་གྱི་ངེས་པ་འདྲེན་ཐུབ་པ་མཐོང་ལམ་ཐོབ་ནས་འབྱུང། དེའི་སྔོན་དུ་ངེས་འབྱུང་བྱང་སེམས་ཀྱིས་ཟིན་པའི་སྒོ་ནས་གོང་དུ་བཤད་པ་ལྟར་གྱི་ཆོས་རྣམས་མིང་རྐྱང་བཏགས་ཡོད་ཙམ་གྱི་སྣང་བ་སྐྱོན་མེད་ལ་ངེས་པ་
དྲངས་པས། སྣང་བ་དེས་སྟོང་པ་མི་སྒྲིབ་པར་མ་ཟད་རང་བཞིན་གྱིས་སྟོང་པ་དེ་གསལ་བར་བྱེད་ཅིང། སྟོང་པ་དེས་ཀྱང་སྣང་བ་དེ་མི་འགོག་པར་མ་ཟད་བྱ་བྱེད་འཐད་པའི་སྣང་བ་དེ་གསལ་བར་བྱས་པའི་ཕྱིར་ཏེ། ཆོས་རྣམས་ལྟོས་མེད་རང་དབང་གིས་སྟོང་པ་ཡིན་པ་ནི་གཞན་ལ་ལྟོས་ནས་གྲུབ་པར་
སྣང་བ་འདིས་ཤེས་ཤིང་འདི་ལ་ཐུག་ལྟོས་གྲུབ་ཀྱི་སྣང་བ་ཐམས་ཅད་འཐད་པ་ནི་ལྟོས་མེད་རང་དབང་གིས་སྟོང་པ་ཁོ་ན་ལ་རག་ལས་པའི་ཕྱིར། དེ་ལྟར་སྣང་སྟོང་གཅིག་ལ་ངེས་པ་དྲངས་པའི་དུས་སུ་གཉིས་ཀ་ལ་ངེས་པ་འདྲོངས་ཐུབ་པ་ནམ་བྱུང་བ་དེའི་ཚེ། སློབ་དཔོན་ཆེན་པོ་ཀླུ་སྒྲུབ་དང་འཕགས་

[144B]
པའི་དབུ་མའི་ལམ་བཟང་མངོན་སུམ་དུ་རྙེད་པར་འགྱུར་བ་ཡིན་ནོ། །ལམ་གཙོ་ལས། གཞན་ཡང་སྣང་བས་ཡོད་མཐའ་སེལ་བ་དང། །སྟོང་པས་མེད་མཐའ་སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་འཛིན་ལྟ་བས་འཕྲོགས་པར་མི་འགྱུར་རོ། །ཞེས་གསུངས་
པའི་སྣང་བས་ཡོད་མཐའ་སེལ་བ་དང། སྟོང་པས་མེད་མཐའ་སེལ་ཚུལ་ནི་གོང་དུ་བཤད་པ་ལྟར་ཡིན་ཞིང། དེ་ནི་ལུགས་གཞན་དང་མི་འདྲ་བའི་དཀའ་གནད་ཀྱང་ཡིན་ནོ། །ཆོས་རྣམས་དུས་རྟག་ཏུ་རང་བཞིན་གྱིས་གྲུབ་པས་སྟོང་སྟོང་པའི་མུ་ནས་གཞན་ལ་བརྟེན་ནས་རྒྱུ་འབྲས་སོགས་དེ་དང་དེར་
སྣང་བར་ཡིད་ཆེས་ན་སྟོང་ཉིད་རྒྱུ་འབྲས་སུ་འཆར་བ་ཡིན་ནོ། །དེ་ཡང་སྟོང་ཉིད་བསྒོམ་པས་སྔོན་ལས་འབྲས་བསྒོམ་པ་ལས་ཀྱང་ལྷག་པའི་རྒྱུ་འབྲས་ལ་ངེས་པ་ཆེར་རྙེད་ནས་ནང་གི་ཉོན་མོངས་ཆུང་དུ་སོང་ཞིང། ཕྱིའི་སྤྱོད་པ་རྣམ་པར་དག་ཏུ་སོང་ན་ལྟ་སྒོམ་གནད་དུ་སོང་བའི་རྟགས་
ཡང་དག་ཡིན་ཞེས་བདག་གི་བླ་མ་རིན་པོ་ཆེས་ཡང་ནས་ཡང་དུ་གསུངས། འོན་ཀྱང་ད་དུང་ཡུལ་སྟོང་ཉིད་མངོན་སུམ་དུ་མ་རྟོགས་པས། སྔར་གྱི་མཉམ་གཞག་གི་ངང་ནས་སྟོང་ཉིད་ལ་དམིགས་པའི་དཔྱད་སྒོམ་གྱི་སྟོབས་བསྐྱེད་པས། དེ་འདྲའི་དཔྱད་པ་རང་སྟོབས་ཀྱིས་དྲངས་པའི་ལུས་
སེམས་ཤིན་སྦྱངས་ཀྱི་བདེ་བས་ཟིན་པའི་ཏིང་འཛིན་ནམ་རྒྱུད་ལ་སྐྱེས་པ་ན་སྦྱོར་ལམ་དྲོད་ཐོབ་ཅིང། ཏིང་འཛིན་དེ་ནི་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་ཡང་ཡིན་ནོ། །དེ་ནས་དྲོད་སོགས་བཞི་རིམ་གྱིས་བརྒྱུད་དེ་ཆོས་ཉིད་མངོན་སུམ་དུ་མཐོང་བར་འགྱུར་རོ། །དེ་
ལྟར་མཐོང་ལམ་ཐོབ་ནས་ཀྱང། །མཐོང་སྤང་གི་དངོས་གཉེན་བྱེད་པའི་བར་ཆད་མེད་ལམ་དང། མཐོང་སྤང་ལས་དངོས་སུ་གྲོལ་བའི་རྣམ་གྲོལ་ལམ་གཉིས་ལྟ་བུ་ཡང། སྟོང་ཉིད་ལ་གཉིས་སྣང་ནུབ་པའི་མཉམ་གཞག་ཡེ་ཤེས་གཅིག་གི་རྒྱུན་ཡིན་ན་ཡང། རང་གི་སེམས་ཀྱི་ཆོས་ཉིད་

[145A]༄༅། །མཐོང་སྤང་དང་བྲལ་བའི་བྲལ་ཆ་མངོན་སུམ་དུ་མ་རྟོགས་པ་དང། རྟོགས་པ་ལ་སོགས་པའི་ཆོས་ཉིད་ལ་གཉིས་སྣང་ནུབ་ཚུལ་ཕྲ་རག་གི་ཁྱད་པར་ཆེན་པོ་ཡོད། དེ་ལས་ལངས་པའི་ས་དང་པོའི་རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་མངོན་དུ་བྱེད་ཅིང་
དེ་བཞིན་དུ་སྒོམ་ལམ་ས་བཅུ་ལ་ཡང། མཉམ་གཞག་ཏུ་སྒྲིབ་པྲལ་ཆོས་སྐུ་ལྷག་པར་མཐོང་ཚུལ་མི་འདྲ་བ་དང། རྗེས་ཐོབ་ཏུ་དེས་དྲངས་པའི་གཞན་དོན་འཕྲིན་ལས་ཀྱི་ཡོན་ཏན་གོང་དུ་འཕལ་བའི་རིམ་པ་བསམ་གྱིས་མི་ཁྱབ་པ་ཡོད་པ་རེད། འདི་དག་བཤད་ཤེས་པའི་དྲུང་ནས་ཉན་ཤེས་
པས་ད་ལྟ་ནས་ཉན་ན། ཡོན་ཏན་ཆུང་ངུས་རློམ་པའི་ང་རྒྱལ་ཞི་བ་དང། ཡོན་ཏན་དེ་རྣམས་ལ་ཐོབ་འདོད་སྐྱེ་བ་དང། ཡོན་ཏན་ཅན་དེ་རྣམས་ལ་སྐྱབས་སུ་འགྲོ་བ་དང། རང་གཞན་ས་ལམ་མཐོ་དམན་གྱི་རྒྱུད་ཚོད་ཟིན་པ་སོགས་དགོས་པ་ཆེན་པོ་ཡོད་དོ། །གསུམ་པ་བརྩམས་པ་
མཐར་ཕྱིན་པའི་དགེ་བ་བསྔོ་བ་ནི། དེ་སྐད་སྨྲ་བ་མང་ཐོས་སྤོང་བ་པ། །བློ་བཟང་ཆེས་ཀྱི་རྒྱལ་མཚན་ཞེས་བྱ་སྟེ། །དགེ་བས་འགྲོ་ཀུན་ཞི་སྒོ་གཉིས་པ་དང། །བྲལ་བའི་ལམ་འདིས་མྱུར་དུ་རྒྱལ་གྱུར་ཅིག་ཅེས་གསུངས། དེ་ཡང་གོང་དུ་དམ་བཅས་པ་ལྟར་ཚིག་དོན་དེ་སྐད་རྫོགས་
པར་སྨྲ་བ་པོ་རང་ཉིད་ལུང་རྟོགས་ཀྱི་བསྟན་པ་ཡོངས་རྫོགས་ཀྱི་བདག་པོ་མཚན་འདི་ཞེས་བྱ་བར་ཞལ་གྱིས་བཞེས་ནས། བརྩམས་པ་མཐར་ཕྱིན་པའི་དགེ་བས་འགྲོ་ཀུན་ཞི་བདེ་ཐར་པ་ལ་འཇུག་པའི་སྒོ་མི་འདྲ་བ་གཉིས་སུ་མེད་པའི་གཅིག་པུ་དེ་ཁོ་ན་ཉིད་ཇི་བཞིན་རྟོགས་
པའི་ལམ་འདི་ཐོབ་ནས། ཐབས་ཁྱད་པར་ཅན་གྱི་གྲོགས་དང་མ་བྲལ་བས་མྱུར་དུ་སྒྲིབ་གཉིས་ཀྱི་གཡུལ་ལས་རྒྱལ་བའི་རྒྱལ་བ་སངས་རྒྱས་ཐོབ་པར་གྱུར་ཅིག་ཅེས་བསྔོ་བར་མཛད་དོ། །མདོར་ན་ཞི་སྒོ་གཅིག་ཏུ་གསུངས་པ་འདི་འདྲ་བ་ལ་དེས་པ་ཕུལ་དུ་བྱུང་བ་གཉིས་དྲང་རྒྱུ་
ཡོད་པ་ལམ་རིམ་ཆེན་མོར་གསུངས་པ་ལྟར་ངེས་པར་མཛད་དགོས། དེ་ཡང་འདི་ལྟར་སངས་རྒྱས་ལྟ་ཞོག་འཁོར་བ་ལས་གྲོལ་བའི་ཐར་པ་ཙམ་ཐོབ་པ་ལ་ཡང་ལྟ་བ་འདི་མེད་ཐབས་མེད་པར་དངོས་སུ་བསྟན་པ་ལྟར་ངེས་ནས་འབད་པ་ཆེན་པོས་ཐབས་དུ་མའི་སྒོ་ནས་ལྟ་བ་

[146B] ཐེག་པ་ཆེ་ཆུང་གི་ཁྱད་པར་འབྱེད་པའི་ཆོས་ནི་ཀུན་རྫོབ་བྱང་ཆུབ་ཀྱི་སེམས་རིན་པོ་ཆེ་ཁོ་ན་ཡིན་པར་དོན་གྱིས་བསྟན་བ་ལྟར་ངེས་ནས་ནུས་པ་ཅི་ཡོད་ཀྱི་སྒོ་ནས་སེམས་རིན་པོ་ཆེ་དེ་གསར་དུ་བསྐྱེད་པ་དང། དེས་ཟིན་པའི་སྦྱིན་སོགས་སྤྱོད་ཕྱོགས་རྣམས་ལ་
ལྷག་པར་ཡང་གདམས་པའི་མཐིལ་དུ་བཟུང་ནས་བསླབ་པར་བྱ་དགོས་སོ། །དེ་ལྟར་ལམ་ཕྲ་ཞིང་ཕྲ་བ་ནས་མ་ལུས་པར་ཐབས་ཤེས་ཟུང་འཇུག་ཏུ་ཉམས་སུ་ལེན་པ་འདི་ནི། གཞི་བདེན་པ་གཉིས་ཕྲ་ཞིང་ཕྲ་བ་ནས་མ་ལུས་པར་ཟུང་འཇུག་ཏུ་གཏན་ལ་ཕབ་པའི་དགོས་པའི་གཙོ་བོ་
ཡང་ཡིན་ཞིང། ཉམས་ལེན་འདིས་ནི་རང་གང་ལ་ལྡན་པའི་སྐྱེས་བུ་མཆོག་དེ། བར་དུ་སྲིད་ཞིའི་མཐའ་གཉིས་གང་དུ་ཡང་མི་ལྷུང་བར་བསྲུང་ནས། མཐར་འབྲས་བུ་ཆོས་གཟུགས་ཀྱི་སྐུ་གཉིས་ཟུང་འཇུག་དེ་མྱུར་དུ་ངེས་པར་འགྲུབ་པར་བྱེད་ཅིང། དེ་ལྟ་བུའི་གཞི་ལམ་འབྲས་གསུམ་
གང་གི་ཆ་ལ་ཡང། ཆད་ལྷག་ནོར་འཁྲུལ་ལ་སོགས་པའི་སྐྱོན་ཕྲ་མོ་ཙམ་གྱིས་ཀྱང་མ་གོས་པར་ལེགས་པར་བཤད་ཅིང་བསྒྲུབ་པའི་ལུགས་སྲོལ་ནི། རི་བོ་དགེ་ལྡན་པའི་ཐུན་མོང་མ་ཡིན་པའི་ཁྱད་ཆོས་བླ་མ་མེད་པ་ཡིན་པས་ལམ་འདི་བརྗོད་བྱར་བྱེད་པའི་བསྟན་ཆོས་འདིའི་མཚན་
ལ་ཡང་དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་ཆེན་རྩ་བ་རྒྱལ་བའི་གཞུང་ལམ་ཞེས་ཡོངས་སུ་གྲགས་པ་ཡིན་ནོ། །དེ་ལྟར་ད་ལམ་བདག་གིས་ནུས་པ་ཅི་ཡོད་ཀྱིས་ཟུང་འཇུག་བླ་མ་རིན་པོ་ཆེའི་ཐུགས་རྗེ་བསྐུལ་ཏེ་བྱིན་རླབས་ཞུས་ནས་དགེ་ལྡན་ཕྱག་ཆེན་གྱི་ཁྲིད་ལེགས་
པར་ཕུལ་ཟིན་པ་ཡིན་པས་ན། བདག་གིས་བཤད་པའི་དགོས་པ་ཁྱེད་རྣམས་ཀྱིས་ཇི་བཞིན་ཁོང་དུ་ཆུད་ནས་བསྒྲུབ་པར་བྱ་བ་དེ་ཡིན་མོད། དེ་ལ་ནི་ཚང་ལ་མ་ནོར་བའི་ལམ་བཟང་འདི་དང་པོར་འཚོལ་བ། བར་དུ་རྙེད་ནས་བསྒྲུབ་པ། ཐ་མར་ཆོས་འདིའི་ལས་སུ་བྱ་བ་མ་ལུས་པ་ལ་དབང་
ཐོབ་པ་དང་བཅས་རིམ་པ་དང་མཐུན་པར་འབྱུང་རུང་གི་ནུས་པ་རང་སེམས་བདེན་སྟོང་རང་བཞིན་གནས་རིགས་ཀྱི་སྟེང་དུ་ཐེག་མ་མེད་པ་ནས་ཡོད་པ་ཙམ་གྱིས་མི་ཆོག་པས་ནུས་པ་འདོན་དགོས། ད་ལམ་རང་ཅག་རྣམས་གཞན་དང་མི་འདྲ་བའི་ཕྱི་ནང་གི་མཐུན་རྐྱེན་འཇོམ་པ་ལན་

[147A]༄༅། །ཅིག་རྙེད་པའི་གནས་སྐབས་འདི་མྱུར་དུ་མི་བརྟན་པར་མཐོང་ནས། ཆོས་འདི་ད་ལྟ་རང་ངེས་པར་བསྒྲུབ་འདོད་ཀྱི་དད་པས་བསྐུལ་བའི་ཐོས་སོགས་རྐྱེན་གྱིས་གསོས་བཏབ་པའི་སྒོ་ནས་རིགས་ཀྱི་ནུས་པ་རྒྱས་པར་བྱས་ཏེ། མདོར་ན་རྗེ་ཐམས་ཅད་
མཁྱེན་པས། བསྟན་པ་ཁོ་ན་ལྷར་བཅས་འགྲོ་བ་ཡི། །བདེ་ལེགས་ཀུན་གྱི་རྩ་བར་ཡིད་ཆེས་ནས། །ལུས་སྲོག་ཡལ་བར་གྱུར་ཀྱང་མི་གཏོང་བའི། །སྙིང་སྟོབས་ཆེན་པོས་དམ་ཆོས་འཛིན་གྱུར་ཅིག་ཅེས་གསུངས་པ་ལྟར། རང་གཞན་གྱི་ཕན་བདེ་ཀུན་གྱི་རྩ་བ་ནི་བསྟན་པ་ཁོ་ན་དང་
དེ་ཡང་རང་ཅག་ལ་ཡོད་པར་ཡིད་ཆེས་ནས་ནུས་པ་ཅི་ཡོད་ཀྱིས་ཚུལ་བཞིན་དུ་འཛིན་པ་ལ་རྟག་ཏུ་བརྩོན་པར་མཛད་དགོས་སོ། །ལེགས་སྦྱར་འཆི་མེད་བདུད་རྩིའི་སྨན་མཆོག་འདི། །རྒྱ་བོད་སྐལ་བཟང་གདུལ་བྱ་སུས་མྱོང་ཡང། །དཔལ་མགོན་ཀླུ་སྒྲུབ་རྗེ་བཙུན་ཙོང་ཁ་པའི། །
ལུགས་བཟང་བཀའ་དྲིན་ཆེན་པོ་ཁོ་ནར་ངེས། །ཆོས་ཀུན་སྙིང་པོ་ཀུན་ལམ་ཕ་རོལ་ཕྱིན། །རྒྱལ་ཀུན་ཡུམ་ཞེས་ཡོངས་ལ་གྲགས་ཟིན་ཀྱང། །ཆེར་སྙིགས་རབ་རྨོངས་ཆགས་སྡང་བཅོས་མེད་དུས། །སུ་ལ་ཕན་ཏེ་བདག་གིས་ཅི་བྱར་ཡོད། །འོན་ཀྱང་འགྲོ་ཀུན་ཕན་བདེའི་ཁུར་འཁྱེར་
པའི། །ལྷག་བསམ་སྟོབས་བསྐྱེད་ཡོངས་འཛིན་ཡབ་སྲས་ཀྱི། །བཀའ་དྲིན་ཁོངས་ནས་དྲན་པའི་དུས་ཤིག་ན། །ཁ་ཙམ་མིན་པའི་དྲིན་གཟོ་འདི་བྱས་སོ། །དགེ་བ་འདི་ཡིས་བདག་དང་འགྲོ་བ་ཀུན། །སྐྱབས་སེམས་ཚོགས་བསགས་སྒྲིབ་སྦྱངས་ལ་བརྟེན་ནས། །རྒྱལ་ཀུན་དབྱེར་
མེད་རྩ་བའི་བླ་མ་ལ། །སྙིང་ནས་གསོལ་འདེབས་བྱིན་རླབས་མྱུར་འཇུག་ཤོག་ལུང་རིགས་ལ་མཁས་དགེ་སྦྱོང་བརྟུལ་ཞུགས་ཀྱིས། །དབེན་པའི་གནས་སུ་ལུས་སེམས་བདེ་གསལ་ངང། །ཟབ་ལམ་བླ་མའི་རྣལ་འབྱོར་བསྒོམ་པ་ཡིས། །རང་སེམས་བླ་མ་དབྱེར་མེད་འགྲུབ་
པར་ཤོག་དྲན་པ་རྒྱུན་ལྡན་ཤེས་བཞིན་བྱ་ར་པས། །རིག་ཅིང་གསལ་བའི་སེམས་ཀྱི་ངོ་བོ་ལ། །རྩེ་གཅིག་གསལ་ངར་ལྡན་པའི་ཏིང་འཛིན་གྱིས། །ལུས་སེམས་ལས་རུང་ཤིན་སྦྱངས་ཐོབ་པར་ཤོག་མཉམ་གཞག་དང་ནས་ཕྲ་མོའི་ཤེས་རབ་ཀྱིས། །བདག་གཞན་ཆོས་ཀུན་

[148B] །བདེན་པའི་སྣང་ཚུལ་འདི་ལྟར་མ་གྲུབ་པའི། །ནམ་མཁའ་ལྟ་བུར་མཉམ་པར་འཇོག་པར་ཤོག་དེ་ལས་ལངས་པའི་རྗེས་ཐོབ་སྣང་ཙམ་དུ། །ཆོས་ཀུན་མིང་རྐྱང་བཏགས་ཡོད་ཙམ་ཞིག་གིས། །བྱ་བྱེད་རྟེན་འབྲེལ་བསྙོན་མེད་བླང་དོར་ཀུན། །སྒྱུ་མ་ལྟ་བུར་ཉམས་སུ་
ལེན་པར་ཤོག་ཆོས་ཀུན་རྟེན་འབྲེལ་མི་བསླུར་ཤར་ཙམ་ནས། །སྣང་བས་སྟོང་པ་མི་སྒྲིབ་གསལ་བར་བྱེད། །སྟོང་པས་སྣང་བ་མི་འགོག་འཐད་བྱེད་པའི། །མཐའ་བྲལ་ལམ་བཟང་མངོན་དུ་འགྱུར་པར་ཤོག་མདོར་ན་ཡབ་རྗེ་བླ་མའི་བཀའ་དྲིན་ལས། །ཟབ་མོ་ལྟ་བ་རྒྱ་ཆེན་སྤྱོད་པའི་ལམ། །
མ་ནོར་ཚང་བའི་ཞི་ལྷག་ཟུང་འབྲེལ་གྱིས། །ལྟ་སྤྱོད་སྒོམ་པ་རྣམ་པར་དག་པར་ཤོག་དབང་བཞི་ཐོབ་ཅིང་དམ་སྡོམ་ཚུལ་བཞིན་བསྲུངས། །བསྐྱེད་རིམ་ལྷ་ཡི་རྣལ་འབྱོར་མཐར་ཕྱིན་ནས། །རྫོགས་རིམ་ལྷན་སྐྱེས་བདེ་ཆེན་ཡེ་ཤེས་ཀྱིས། །ཚེ་གཅིག་རྡོ་རྗེ་འཆང་ཆེན་མྱུར་ཐོབ་ཤོག་མ་ཐོབ་དེ་
སྲིད་དམ་པ་གཞན་གྱི་ལུགས། །མ་རྣམས་དོན་དུ་ཐུགས་བསྐྱེད་ཁྱད་མེད་ཀྱང། །མ་ནོར་ཚང་བའི་བཀའ་གདམས་དགེ་ལུགས་མཆོག་མ་ལུས་ཐོགས་པ་མེད་པར་འཛིན་པར་ཤོག་སྙིང་དབུས་བཞུགས་པའི་ཟུང་འཇུག་བླ་མའི་གཏམ། །འཆད་ཉན་བགྱིས་པས་དོན་གྱི་སྙིང་པོ་མཆོག་
མངོན་སུམ་མཐོང་བའི་སྒྲུབ་བརྒྱུད་འཛིན་ནུས་པའི། །སྐྱེས་བུ་ཆེན་པོ་གོང་དུ་འཕེལ་བར་ཤོག་ཅེས་དགེ་ལྡན་བཀའ་རྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་ཟིན་བྲིས་སྨོན་ལམ་དང་བཅས་པ་འདི་ནི་འདི་ཁའི་རི་ཁྲོད་པ་རྣམས་ཀྱིས་བཤད་ཁྲིད་དགོས་ཚུལ་སྔོན་ནས་ཡང་ཡང་བསྐུལ་ཡང་ངེད་རང་ལ་ལམ་འདིའི་ཉམས་མྱོང་མེད་པས་འཕྲལ་
དུ་བཤད་པ་ལ་ཤིན་ཏུ་འཚེར་རུང། སྲས་བཅས་རྒྱལ་བ་རྣམས་ཀྱིས་བདག་ཉིད་འདུལ་བ་ལ་མཆོག་ཏུ་བསྔགས་པ་བློ་བཟང་ཐུབ་དབང་རྡོ་རྗེ་འཆང་དངོས་རྗེ་བླ་མ་བློ་བཟང་རྣམ་གྲོལ་དཔལ་བཟང་པོ་ནས་ད་ལམ་སྐབས་སུ་བབས་པས་བཤད་ཁྲིད་གཏོང་དགོས་ཚུལ་གྱི་བཀའ་ཕེབས་བྱུང་བ་དང་རྨི་ལྟས་ཀྱང་བཟང་བ་བཅས། དེ་འཕྲལ་ཕྲན་རང་ནས་རྩེ་གཅིག་པའི་གསོལ་འདེབས་
བྱས་ཏེ། དབེན་གནས་ཀེའུ་ཚང་རི་ཁྲོད་དུ་བཤད་པ་གང་ཤེས་ཞུས་པར་དེ་སྐབས་བླ་མ་རིན་པོ་ཆེ་ནས་རྩ་བའི་ས་བཅད་དང་ཡན་ལག་གི་འཕྲོས་བཤད་ཕལ་ཆེར་ལ་ཟིན་བྲིས་མཛད་འདུག་པ་སླར་ཡང་ངེད་ལ་དེ་ཉིད་ཚིག་དོན་ཆ་ཚང་བར་གུང་བསྒྲིགས་དགོས་ཞེས་བཀའ་སྩལ་པ་ན། ངེད་རང་ལ་དེ་ལྟ་བུའི་གཟུངས་སྤོབས་གང་ཡང་མ་མཆིས་རུང། དུས་གསུམ་རྒྱལ་བའི་མཁྱེན་

[149A]༄༅། །བརྩེ་ནུས་གསུམ་ཡོན་ཏན་འཕྲན་ལས་དང་བཅས་པའི་ངོ་བོ་ཐུགས་རྗེ་ཆེན་པོས་བསྐྱོད་པའི་ཐབས་མཁས་ཀྱི་མཛད་པ་བསམ་གྱིས་མི་ཁྱབ་པའི་སྒོ་ནས་བདག་ཅག་རྗེས་སུ་བཟུང་བའི་བཀའ་དྲིན་མཚུངས་ཟླ་མ་མཆིས་པ་རྗེ་བླ་མ་སྲིད་ཞིའི་གཙུག་རྒྱན་ཡོངས་
རྫོགས་བསྟན་པའི་མངའ་བདག་དོན་གྱི་སླད་དུ་མཚན་ནས་སྨས་ཏེ་བདག་གྲི་མཁན་རིན་པོ་ཆེ་རིགས་དང་དཀྱིལ་འཁོར་ཀུན་གྱི་བདག་པོ་རྒྱལ་བ་རྡོ་རྗེ་འཆང་དངོས་རྗེ་བཙུན་བློ་བཟང་ཡེ་ཤེས་བསྟན་པ་རབ་རྒྱས་དཔལ་བཟང་པོ་དང། རྗེ་བཙུན་རྩ་བའི་བླ་མ་བློ་བཟང་རྣམ་གྲོལ་དཔལ་བཟང་པོ་དང། སྒྲུབ་བརྩོན་
དེམ་པ་རྗེ་བཙུན་རྒྱ་མཚོ་དབང་ཕྱུག་དཔལ་བཟང་པོ་བཅས་ཀྱི་ཞབས་དྲུང་ནས་འདི་ཁའི་བཤད་ཁྲིད་རྒྱས་པར་ཐོབ་ཅིང་དེ་དུས་ཀྱི་མན་ངག་དང་རང་འགྲེལ་ཡང་གསལ་སྒྲོན་མེ་ལ་གཞི་བྱས་ཏེ་ཕྱོགས་གཅིག་ཏུ་འགོད་པ་པོ་ནི་ཟུང་འཇུག་བླ་མ་རིན་པོ་ཆེ་རྣམས་ཀྱི་སྐྱབས་འོག་ཏུ་ཚུད་ནས་ཡུན་རིང་ལོན་ཞིང་ཐུགས་
རྗེ་དང་བཀའ་དྲིན་ཁོ་ནས་འཚོ་བ། གཞོན་ནུའི་དུས་ནས་བླ་མ་ལྷ་མཆག་ལ་མི་ཕྱེད་པའི་དད་གུས་ཅུང་ཟེད་ཐོབ་པ་བླ་མ་དང་ལྷན་ཅིག་གནས་པ་རྐེད་ཚང་སྤྲུལ་མིང་འཛིན་པ་བློ་བཟང་འཇམ་དབྱངས་སྨོན་ལམ་གྱིས་བཀའ་གདམས་བསྟན་པའི་ཆུ་འགོ་རྭ་སྒྲེང་རྒྱལ་བའི་འབྱུང་གནས་ཀྱི་བླ་བྲང་དགེ་འཕེལ་གླིང་དུ་
དྭང་བས་སྦྱར་པའི་ཡི་གེ་པ་ནི་རང་གི་སླབ་མ་དབེན་ས་པ་དགེ་སློང་རྣམ་རྒྱལ་བཀྲ་ཤིས་ཀྱིས་བགྱིས་པའོ། །སྒྲུབ་པར་མི་འོས་བཤད་པའི་ཚོགས་མཆིས་ན། །གཞུང་ལུགས་གདམས་པར་ཤར་བས་བསལ་དུ་གསོལ། །ལེགས་པར་བཤད་པས་འགྲོ་རྒྱུད་བྱིན་
བརླབས་ནས། །འཇམ་དཔལ་སྙིང་པོའི་བསྟན་པ་རྒྱས་པར་ཤོག། །།



















﻿༄༅། །བླ་མ་ལྷག་པའི་ལྷ་ལ་ཕྱག་འཚལ་ལོ། །གཞི་ལམ་འབྲས་གསུམ་ཕྱག་ཆེན་ནི། །ངོ་བོ་ངོས་འཛིན་འདི་ལྟར་རོ། །ཁམས་གསུམ་སེམས་ཅན་ཐམས་ཅད་དང། །ཁྱད་པར་རང་གི་སེམས་ཉིད་ནི། །ཐོག་མེད་གཏན་
མེད་དུས་རང་ནས། །མ་རིག་སེམས་ནི་ནམ་གྲུབ་དུས། །སེམས་ཀྱི་གནས་ལུགས་ལྷན་ཅིག་གནས། །དེ་ནི་གཞི་ཡི་ཕྱག་ཆེན་ཡིན། །མ་རྟོགས་པ་རྣམས་བདེན་པར་འཛིན། །དེ་ཡིས་ད་བར་འཁོར་བར་འཁྱམས། །དེ་ཡི་དངོས་
གཉེན་བདག་མེད་དེ། །དངོས་སུ་རྟོགས་པའི་ཤེས་རབ་ཡིན། །དེ་ལས་གཞན་དུ་གཉེན་པོ་མེད། །ས་བཅུ་ནས་བཟུང་གྲོག་སྦུར་བར། །འཆི་བའི་དུས་སུ་འོད་གསལ་མ། །དེ་ཡང་གཞི་ཡི་ཕྱག་ཆེན་ཡིན། །བསྒོམས་པའི་འོད་གསལ་དེ་

[233B] །མཉམ་གཞག་ངང་དུ་ནམ་འཇོག་པ། །དེ་ནི་ལམ་གྱི་ཕྱག་ཆེན་དང། །གཞན་ཡང་མཉམ་གཞག་ལ་གནས་ནས། །སྤྲོས་མེད་ཤེས་རབ་བསྒོམ་པ་ནི། །ལམ་གྱི་ཕྱག་ཆེན་ལྟ་བ་ཟེར། །དེ་ཉིད་འཁྲུལ་མེད་མངོན་གྱུར་
ན། །འབྲས་བུའི་ཕྱག་ཆེན་མཐོང་ལམ་ཟེར། །དེ་ཉིད་བརྟན་ཞིང་སྤེལ་སྒོམ་ལམ། །བསྒོམ་པའི་ལམ་དང་སློབ་ལམ་ཟེར། །ཤེས་སྒྲིབ་དག་པར་གྱུར་པ་ན། །མ་སློབ་འབྲས་བུ་མངོན་དུ་གྱུར། །སངས་རྒྱས་ཡོན་ཏན་ཡོངས་རྫོགས་
ཤིང། །མཛད་པ་སྣ་ཚོགས་སྟོན་པ་དང། །ཆོས་ཀུན་ལག་མཐིལ་སྐྱུ་རུ་བཞིན། །མངོན་སུམ་གཟིགས་ཀྱང་ཆོས་ཉིད་ལས། །མི་གཡོ་བདེ་སྟོང་ཟུང་འཇུག་སྐུ། །མི་འགྱུར་ཆོས་ཉིད་གནས་པ་ལ། །ཆོས་སྐུ་ཞེས་ཀྱང་བཏགས་
པ་ཡིན། །ཐུགས་རྗེ་ཡི་ནི་སྨོན་ལམ་དང། །གདུལ་བྱ་མོས་པའི་རྒྱུ་ཚོགས་ཀྱིས། །ཆོས་སྐུ་ལོངས་སྐུ་སྤྲུལ་སྐུ་དང། །ས་ལམ་ཡོན་ཏན་འཕྲིན་ལས་སོགས། །སྣང་ཙམ་དུ་ནི་མ་གཏོགས་པ། །དོན་ལ་ཡོད་པར་མ་མཐོང་
ངོ། །དེས་ན་དོན་ལ་བདག་གྲུབ་པ། །འཁྲུལ་བ་ལས་ཀྱང་ཆེས་འཁྲུལ་བས། །ད་ནས་བཟུང་སྟེ་དུས་ཀུན་ཏུ། །བདག་འཛིན་འཁྲུལ་བ་ཁྱོད་སྤོང་བས། །ཁྱོད་རང་མི་དགའ་མ་བྱེད་པར། །གར་འགྲོའི་གནས་སུ་ཁྱོད་རྒྱུག་ཅིག་
བདག་ཏུ་འཛིན་པས་ལན་སྨྲས་པ། །སེམས་ནི་གང་དུ་གྲུབ་ཙམ་ནས། །སེམས་དང་དུས་མཉམ་འོངས་ནས་ནི། །ཁ་འཛིན་གཤགས་འདེབས་ངེས་བྱས་ཤིང། །ཕ་མས་བུ་ལ་བརྩེ་བ་བཞིན། །བརྩེ་བས་བསྐྱངས་ཤིང་ལྟོ་གོས་བྱིན། །

[234A]༄༅། །འདོད་པ་ལ་སོགས་དུག་གསུམ་གྱི། །ཆོས་སྒོར་བཙུད་ཅིང་དགེ་ཚོགས་ཀྱི། །དགྲ་འདུལ་ངས་ནི་མ་བྱས་ན། །དགྲ་དེ་སུ་ཡིས་ཐུལ་བར་འགྱུར། །ཤེས་རབ་ཀྱིས་ནི་ལན་སྨྲས་པ། །སེམས་ནི་ཐོག་མར་གྲུབ་
ཙམ་ནས། །ཡེ་ནས་ཡོད་ནི་མ་མྱོང་ན། །ཁྱོད་ནི་སུ་དང་ལྷན་ཅིག་གནས། །ཡང་དག་པར་ནི་ཁྱོད་རང་ཡང། །གཏན་ནས་མེད་ན་ཁྱོད་ཀྱིས་ནི། །ཁ་འཛིན་གཤགས་འདེབས་གསོས་བསྐྱངས་སོགས། །སུ་ཡིས་སུ་ལ་བྱེད་པར་
འགྱུར། །གར་འགྲོར་རྒྱུག་ལ་ལོག་མ་འོང། །བདག་ཏུ་འཛིན་པས་ལན་སྨྲས་པ། །ཡང་དག་དོན་དུ་ང་བས་ནི། །ཁྱོད་རང་ཡང་ནི་གཏན་མེད་ན། །ཁྱོད་ཀྱིས་སུ་ཡི་ཕྱོགས་འཛིན་བྱེད། །ཡོད་ཆོས་རྡུལ་ཙམ་མ་གྲུབ་ན། །འོང་
དང་མི་འོང་ཁྱོད་འདོད་དམ། །ངས་ནི་ཐ་སྙད་ཙམ་དུ་ནི། །སེམས་དང་དུས་མཉམ་འོངས་པ་ཡིན། །དོན་ལ་ཁྱོད་པས་ང་མི་འདོད། །ཐ་སྙད་ཡོད་ལ་སྐུར་འདེབས་ན། །ཆད་པའི་མཐར་ནི་མི་ལྷུང་ངམ། །རྒྱུ་འབྲས་རྟེན་འབྲེལ་
བྱ་བྱེད་རྣམས། །ཡོངས་ལ་ང་ཡིས་ཁྱབ་པ་ཡིན། །དེ་བས་ཁྱོད་རང་གར་འགྲོར་སོང། །ངེད་རྣམས་ཐ་སྙད་བྱ་བྱེད་ལ། །ཁྱོད་ནི་འདིར་སྡོད་རིགས་མ་ཡིན། །དོན་དམ་བདེན་མེད་ཁྱོད་རང་གྱིས། །ངེད་དང་འགལ་བས་ཕར་རྒྱུག་
ཅིག་ཤེས་རབ་ཀྱིས་ནི་ལན་སྨྲས་པ། །དོན་དམ་ཁྱོད་མེད་ཨ་ཅང་ཆེ། །ཐ་སྙད་དུ་ཡང་ཁྱོད་མེད་པས། །རྟེན་འབྲེལ་བྱ་བྱེད་རྒྱུ་འབྲས་རྣམས། །ཁྱོད་ལ་དབང་བྱར་གཏན་མེད་དོ། །དེ་ཡི་རྒྱུ་མཚན་ཅི་སྟེ་ན། །ཁྱོད་ཀྱི་ལུགས་ལ་

[234B] །བལྟོས་མེད་ངོ་བོས་གྲུབ་པ་དང། །གཞན་ལ་རག་ནི་མ་ལས་པ། །རང་བཞིན་གཞན་དུ་མི་འགྱུར་དང། །བདེན་པར་གྲུབ་དང་ཡང་དག་གྲུབ། །དོན་དམ་གྲུབ་དང་རང་བཞིན་གྲུབ། །རྟག་པ་བརྟན་པ་ཐེར་ཟུག་
ཅིང། །རང་བཞིན་མི་འཇིག་འགྱུར་མེད་གནས། །དེ་ཡི་དཀྱིལ་ན་ཁྱོད་བསྡད་པས། །གློ་བུར་རྒྱུ་རྐྱེན་ལ་བལྟོས་པའི། །རྟེན་འབྲེལ་བྱ་བྱེད་ཁྱོད་ལ་མེད། །བལྟོས་དང་མི་བལྟོས་དངོས་འགལ་དང། །ཁྱོད་ཀྱི་བློ་དང་ང་ཡི་བློ། །འཛིན་
སྟངས་དངོས་འགལ་ཞུགས་པ་ཡིན། །ཚ་གྲང་ལྟ་བུར་འགལ་བ་ཡིན། །འདི་ལ་དགོངས་ནས་རྣམ་འགྲེལ་ལས། །བདག་མེད་མཐོང་བས་འགལ་བ་ཡིན། །འདི་ཡུལ་སུན་དབྱུང་མེད་པར་ནི། །དེ་སྤོང་བར་ནི་ནུས་མ་ཡིན། །
ཞི་བ་ལྷ་ཡི་སྤྱོད་འཇུག་ལས། །བཏགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །བཞི་བརྒྱ་པ་ཡི་འགྲེལ་པ་ལས། །གང་ཞིག་དངོས་པོ་རྣམས་ནི་གཞན་ལ་རག་མ་ལས་པའི་ངོ་བོ་རང་བཞིན་ཏེ། དེ་མེད་པ་
ནི་བདག་མེད་པའོ། །ཞེས་གསུངས། རྒྱུ་མཚན་དེས་ན་ཁྱོད་དང་ནི། །ང་ནི་ལྷན་ཅིག་མི་གནས་པས། །རྩ་བ་ནས་ནི་མ་སྡོད་པར། །གར་འགྲོའི་གནས་སུ་ཁྱོད་རྒྱུ་གཅིག་བདག་ཏུ་འཛིན་པས་ལན་སྨྲས་པ། །སེམས་དང་འགྲོགས་
ཡུན་རིང་བས་ན། །བྱེ་བྲལ་བདག་གིས་མི་ཕོད་ཅིང། །བདག་ལ་གར་འགྲོའི་གཏོལ་ཡང་མེད། །བརྩེ་བས་སྙིང་གི་དཀྱིལ་དུ་སྡོད། །སེམས་ལ་ང་ནི་མེད་པ་ན། །སེམས་ལ་འདོད་པ་མེད་པར་འགྱུར། །ཁོ་བོའི་ལྟོ་གོས་རྙེད་པ་མེད། །

[235A]༄༅། །སེམས་ཀྱིས་ང་འདོར་མི་ཕོད་དམ། །གལ་ཏེ་ཕོད་པར་གྱུར་ན་ནི། །ཁོ་ལ་སྔར་གྲོགས་མེད་པས་ན། །ཕྱིས་གྲོགས་བཙལ་བས་མི་རྙེད་ཅིང། །ཁོ་ལ་ཁྲེལ་གཞུང་མེད་པ་ཡིས། །ང་ཡི་ལ་ཡོགས་སེམས་
ལ་འོང། །ཤེས་རབ་ཁོ་ལ་གསར་འགྲོགས་བྱས། །ང་ནི་བསྐྱུར་བར་འདོད་པ་འཁྲུལ། །བསྐྱུར་བསྐྱུར་ཟེར་མི་མང་ལགས་ཀྱང། །བསྐྱུར་མི་སུ་ཡང་མ་བྱུང་ཞིང། །ང་ཡིས་བྱིན་རླབས་བྱས་ཡོད་པས། །ད་དུང་སུས་ཀྱང་བསྐྱུར་མི་
ཐུབ། །དེ་ཡི་རྒྱུ་མཚན་ཅི་སྟེ་ན། །སྙིང་སྟོབས་ཅན་གྱི་འཕགས་པ་ཡང། །ང་ཡི་བྱིན་རླབས་བརྟན་པས་ན། །ས་བདུན་པར་དུ་ང་དང་འགྲོགས། །ང་ཡིས་བསྒོས་པའི་དྲི་མ་དེ། །ས་བཅུ་བར་དུ་འགྲོགས་པས་ན། །ཐ་མལ་མི་ལ་སྨོས་
ཅི་དགོས། །ཤེས་རབ་ཟེར་ཀྱང་རེས་འགའ་ཙམ། །ང་ནི་རྒྱུན་དུ་འགྲོགས་པ་ལ། །ཤེས་རབ་ཀྱིས་ནི་ལང་མི་འགྱུར། །ཁོ་བོའི་འཁོར་དུ་གཏོགས་པ་ཡི། །དུས་གསུམ་ལ་སོགས་གཙོ་བྱས་པའི། །ཕྲག་དོག་སེར་སྣ་གཡོ་
སྒྱུ་རྒྱགས། །ལྟ་ངན་དྲུག་ཅུ་རྩ་གཉིས་དང། །ང་རྒྱལ་ལེ་ལོ་བག་མེད་སོགས། །འདོད་ཆེན་རྒྱུན་དུ་ཁོ་བོས་གཏོང། །འབྲལ་བ་ལས་ནི་གནོན་པའང་དཀའ། །ང་ནི་རྒྱུན་པའི་སྙིང་མི་ཡིན། །ཁྱོད་ནི་གློ་བུར་ཤེས་རབ་སྟེ། །འགྲོ་ན་
ཁྱོད་རང་འགྲོ་བའི་རིགས། །རྩོད་པས་སྒྱེད་བུ་འབུད་པ་དང། །ཕྱིས་སྐྱེས་རྭ་ཡི་གཏམ་འདི་མཚར། །ང་ནི་སེམས་དང་ལྷན་ཅིག་ཏུ། །ལས་ལས་གྲུབ་སྟེ་སྐྱེས་པས་ན། །དུས་གསུམ་སངས་རྒྱས་ཐམས་ཅད་ཀྱི། །མཐུ་ནུས་

[235B] །ཁོ་བོ་འབུད་པར་ག་ལ་ནུས། །ནུས་ན་ཐུགས་ལ་དེ་ལས་མེད། །ཤེས་རབ་ཀྱིས་ནི་ལན་སྨྲས་པ། །བོང་བུ་ཞོན་ནས་བོང་བུ་འཚོལ། །ཁྱོད་ནི་སྐྱེས་པ་ཁོ་ནས་ནི། །འདི་རུ་སྡོད་པ་འཛིན་སྟངས་འགལ། །
སེམས་ཅན་རྣམས་ཀྱི་གནས་ལུགས་ནི། །སེམས་དང་དུས་མཉམ་གནས་དུས་ནས། །ཡེ་སངས་རྒྱས་ཅིག་ཡིན་པ་ལ། །འོན་ཀྱང་གློ་བུར་དྲི་མས་བསྒྲིབས། །རྩོད་པས་སྒྱེད་བུ་ཁྱོད་ཀྱིས་ཕུང། །ཕྱིས་སྐྱེས་རྭ་ཅོ་ཁྱོད་ཀྱིས་བྱས། །ང་
ནི་འདི་ན་འདུག་བཞིན་དུ། །ཁྱོད་ནི་སྡོད་པའི་གནས་དང་ནི། །རྟེན་ས་རྟེན་ཕུར་གང་དུ་བྱེད། །ཅིས་ཀྱང་ཁྱོད་ནི་སྡོད་ཟེར་ན། །བདག་གིས་འདི་ལྟར་དཔྱོད་པས་ན། །ཁྱོད་ཀྱིས་རང་མཚང་མ་རླུགས་ཅིག་སྤྱི་བོ་ནས་ནི་རྐང་པའི་བར།།
ཕུང་པོའི་ཚོགས་རྒྱུན་ཁྱོད་མིན་ཞིང། །ཚོགས་པ་མིན་ཞིང་རེ་རེའང་མིན། །དེ་དག་ཀུན་ཀྱང་ཁྱོད་མིན་ནོ། །རྟེན་འབྲེལ་རྟགས་ཀྱི་དཔྱད་པའང་བྱེད། །རྒྱས་པར་ཟུང་དུ་བསྒྲུབས་ཡོད་ཨང། །ཆ་ཤས་ཚོགས་པའང་ཁྱོད་
མིན་ཞིང། །རེ་རེའང་ཁྱོད་མིན་ཁྱོད་ཀྱང་མིན། །སེམས་ཀྱི་སྐད་ཅིག་སྔ་ཕྱི་ནི། །ཁྱོད་མིན་ཁྱོད་ཀྱང་དེ་དག་མིན། །ད་ལྟར་སྐད་ཅིག་སྔ་ཕྱི་དང། །དེ་ཡི་སྐད་ཅིག་སྔ་ཕྱི་དང། །ཐ་མར་དུས་མཐའི་སྐད་ཅིག་མའི། །སྐད་ཅིག་སྔ་ཕྱི་ཐམས་
ཅད་ཀྱང། །ཁྱོད་མིན་ཁྱོད་ཀྱང་དེ་དག་མིན། །དེ་ཡང་སྐྲ་རྩེ་འབུམ་གཤགས་ཚེ། །སེམས་ཀྱི་ངོ་བོ་གང་དུ་ཡང། །རང་བཞིན་གྱིས་ནི་མ་གྲུབ་ན། །ཁྱོད་ཀྱི་ཕུང་མཚང་རྡོལ་བ་ཡིན། །འཁྲུལ་བའི་རང་ངོ་ཞིག་པ་ཡིན། །
[236A]༄༅། །སེམས་ཀྱི་རྩ་བ་ཆོད་པ་ཡིན། །དུག་གི་སྡོང་པོ་འགྱེལ་བ་ཡིན། །ཉོན་མོངས་ཀུན་གྱི་དཔོན་པོ་དེ། །ཤི་ས་དུར་དུ་ཆུད་པ་ཡིན། །ཉོན་མོངས་ཀུན་གྱི་རྩ་བ་ཆད། །ཉོན་མོངས་ལ་སོགས་ཆོས་ཀུན་ནི། །གཏན་ནས་
སྐྱེ་བ་མེད་པ་ཡིན། །གནས་ལུགས་དོན་ཞིག་མཐོང་བ་ཡིན། །ཡེ་ནས་ཡོད་མ་མྱོང་བ་ཡིན། །གཤིས་སུ་གྲུབ་པ་མེད་པ་ཡིན། །རང་བཞིན་གདོད་ནས་མ་གྲུབ་པ། །སེམས་ཀྱི་རང་ངོ་མཐོང་བ་ཡིན། །གནས་ལུགས་ཟངས་ཐལ་ཆེན་པོ་ཡིན།།
ལྟ་རྒྱུ་མེད་པའི་ལྟ་བ་ཡིན། །མཐོང་རྒྱུ་མེད་པའི་མཐོང་བ་ཡིན། །སྒོམ་རྒྱུ་མེད་པའི་བསྒོམ་པ་ཡིན། །བརྗོད་དུ་མེད་པའི་དོན་ཞིག་ཡིན། །སྨྲ་བསམ་ཡུལ་ལས་འདས་པ་ཡིན། །མཁན་པོ་ཉིད་ཀྱང་སྨྲ་བསམ་འདས། །གཉེན་པོ་ཉིད་ཀྱང་རང་སར་
གྲོལ། །ཀུན་རྟོག་ཡིད་ཀྱི་དམིགས་གཏད་ཞི། །དེ་རྣམས་མིང་གི་རྣམ་གྲངས་ཡིན། །དྲིལ་བས་མཉམ་ཉིད་ཆེན་པོ་ཡིན། །དུ་མ་རོ་གཅིག་བྱ་བ་ཡིན། །འཁོར་འདས་དབྱེར་མེད་བྱ་བ་ཡིན། །དེ་རྣམས་དོན་ལ་མཉམ་པར་བཞག་མཉམ་པར་བཞག་
པའི་བཞག་ངོ་ན། །བདེན་འཛིན་ཁྱོད་པས་སངས་རྒྱས་མེད། །ཆོས་དང་དགེ་འདུན་ས་ལམ་མེད། །འབྲས་བུ་མངོན་དུ་གྱུར་པ་མེད། །བདེན་པ་མེད་ཅིང་བརྫུན་པ་མེད། །ཆོས་ཀྱི་སྐུ་ཡང་མི་གདའ་ན། །བདེན་འཛིན་ཁྱོད་ནི་ག་ན་མཆིས། །ཀུན་རྫོབ་
ཆོས་རྣམས་ལྟ་ཅི་སྨོས། །ཏིང་འཛིན་དེ་ལས་ལངས་པའི་རྗེས། །སེམས་ཉིད་སྟོང་པའི་མེ་ལོང་ལ། །ཀུན་རྫོབ་སྣང་བའི་གཟུགས་བརྙན་ཤར། །སྣང་ཙམ་མ་གཏོགས་གཏན་མེད་པས། །བདེན་འཛིན་སྡོད་པའི་ཡུལ་མེད་དོ། །སེམས་ཉིད་སྟོང་པའི་མེ་

[236B] །ཀུན་རྫོབ་སྣང་བའི་རྟེན་འབྲེལ་གྱི། །རྒྱུ་རྐྱེན་ཚོགས་པའི་སྣང་བ་ཙམ། །མ་དཔྱད་ན་ཡིན་དཔྱད་ན་མེད། །སྣང་བ་གློ་བུར་མིང་བཏགས་ཅན། །དཔྱད་མེད་ཙམ་ལ་རྒྱུ་འབྲས་འཇོག་དེ་ཡིས་ཚིམ་པར་མ་གྱུར་ན། །བཙལ་བའི་
ཚེ་ན་འཇོག་རྒྱུ་མེད། །བྱ་བྱེད་རྐྱེན་ལ་བལྟོས་བཞིན་དུ། །བདེན་པར་སྣང་བ་ཡ་རེ་མཚན། །བདེན་པར་ཞེན་པ་དེ་བས་མཚར། །མཚར་ཡང་ཞེན་པས་ཨ་ཐང་ཆད། །བྱིས་པ་རྒས་པའི་རྒན་པོ་དེ། །སྐྱེས་ཙམ་ཉིད་ནས་རྒན་པོ་རང། །
གྲུབ་གྲུབ་འདྲ་བའི་སྣང་བ་དང། །དེ་ལ་ཞེན་པ་ཉིད་དང་མཚུངས། །སེམས་ཉིད་སྟོང་པའི་ནམ་མཁའ་ལ། །སྒྱུ་མ་ལུས་ཀྱི་སྤྲིན་ཚོགས་འཁྲིགས། །སྣ་ཚོགས་རྟོག་པས་ཀུན་བསླངས་ནས། །བྱ་བྱེད་ཡོངས་ཀྱི་ཆར་བབས་པ། །
སེམས་དང་སྣང་བའི་རྒྱུ་རྐྱེན་ལས། །བྱུང་བར་སུ་ཡིས་མ་མཐོང་བ། །དཔྱད་ན་ཆར་སྤྲིན་སེམས་ཉིད་གསུམ། །བྱུང་ཡང་ནམ་མཁའ་རང་ལས་བྱུང། །ཐིམ་ཡང་ནམ་མཁའ་རང་ལ་ཐིམ། །སེམས་ཉིད་སྟོང་པའི་མེ་ལོང་ལ། །
རྨི་ལམ་ལུས་ཀྱི་གཟུགས་བརྙན་ཤར། །རྒྱུ་རྐྱེན་རྟེན་འབྲེལ་གཉིད་དང་ནི། །སྔོན་ཆད་གོམས་པའི་བག་ཆགས་ཀྱིས། །རྒྱུ་འབྲས་ཡོངས་ཀྱི་བྱ་ལས་མཁས། །སྣང་ཙམ་དུ་ནི་ཀུན་གྱིས་མཐོང། །དཔྱད་དང་སད་པའི་དུས་ན་
ནི། །དོན་ལ་ཡོད་པ་ངས་མ་མཐོང། །བྱུང་ཡང་སེམས་ཉིད་རང་ལས་བྱུང། །ཐིམ་ཡང་སེམས་ཉིད་རང་ལ་ཐིམ། །སྣང་བ་ཙམ་ལ་ལས་འབྲས་འཇོག་སེམས་ཉིད་སྟོང་པའི་ཆུ་ནང་དུ། །ཤེས་རབ་ཟླ་བའི་གཟུགས་བརྙན་

[237A]༄༅། །ཤར། །ལྟ་ངན་མུན་པ་སེལ་བ་དེ། །སེམས་ཉིད་སྟོང་པའི་ཆུ་དང་ནི། །ཤེས་རབ་ཟླ་བའི་རྟེན་འབྲེལ་གྱིས། །གནས་ལུགས་རྟོགས་པ་ཀུན་གྱིས་མཐོང། །སྣང་བ་ཙམ་དུ་ཐ་སྙད་འཇོག་དཔྱད་དོན་གྲུབ་
པ་ངས་མ་མཐོང། །དེ་རྣམས་བྱུང་ཡང་སེམས་ལས་བྱུང། །ཐིམ་ཡང་སེམས་སྟོང་རང་ལ་ཐིམ། །སེམས་འདི་སྟོང་པའི་བྲག་རི་ལ། །ཆོས་སྒྲ་མཐོན་པའི་སྒྲ་ཞིག་ཤར། །གནས་ལུགས་སྒྲོ་འདོགས་ཆོས་པའི་སྒྲ། །བྲག་ཅའི་སྐད་
དུ་སྒྲོག་པ་འདི། །སྟོང་པའི་ཚིག་གི་སྒྲ་ཆེན་དང། །སེམས་སྟོང་བྲག་ཆེན་ཚོགས་པ་ཡི། །རྒྱུ་རྐྱེན་ལས་སྐྱེས་སྟོང་སྒྲ་སྒྲོག་མ་རིག་མུན་སེལ་སྒྲོན་མེ་ཡིན། །སྣང་བ་ཙམ་དུ་ཐོས་བསམ་མཛོད། །དཔྱད་ན་ཡོད་པར་ངས་མ་
མཐོང། །བྱུང་ཡང་སེམས་ཉིད་རང་ལས་བྱུང། །ཐིམ་ཡང་སེམས་སྟོང་རང་ལ་ཐིམ། །དེས་ན་ཁྱོད་དང་ང་གཉིས་ནི། །འཛིན་སྟངས་དངོས་འགལ་ཞུགས་པ་འདིས། །ལྷན་ཅིག་སྡོད་པའི་གནས་མ་མཆིས། །ཁྱོད་རང་འགྲོ་
བའི་གནས་ལ་རྒྱུག་བདེན་པར་འཛིན་པས་ལན་སྨྲས་པ། །ཁྱོད་ཀྱིས་སྟོང་སྐད་ཅི་སྨྲས་ཀྱང། །ང་ཡིས་ཆོས་བརྒྱད་བཏང་ན་མངོན། །ང་དང་ཁྱོད་གཉིས་འཛིན་སྟངས་ནི། །དངོས་འགལ་ཞུགས་པ་ང་ཡང་འདོད། །ལྷན་ཅིག་
འགྲོགས་པའི་གནས་མིན་ན། །ཁྱོད་རང་གཞན་དུ་འགྲོ་བའི་རིགས། །ང་ནི་ནང་གི་སྙིང་མི་ཡིན། །ཁྱོད་ནི་གློ་བུར་ཡུད་ཙམ་ཡིན། །ང་དང་སེམས་ཉིད་འགྲོགས་པ་འདི། །རི་ཡི་རྒྱལ་པོ་རི་རབ་འདྲ། །གཡོ་འགུལ་མེད་པར་

[237B] །ཁྱོད་ནི་སྐད་ཅིག་གློག་དང་འདྲ། །ང་ནི་རྒྱ་མཚོ་ཆེན་པོ་འདྲ། །སྐྱེ་བྲི་མེད་པར་སྡོད་པ་ཡིན། །ཁྱོད་ནི་རྨི་ལམ་ཡུད་ཙམ་ཡིན། །ང་ནི་རྒྱ་མཚོའི་རྒྱུན་དང་འདྲ། །ཁྱོད་ནི་མིག་འཛུམ་གཅིག་གི་ཡུན། །ང་ནི་མ་བུར་བརྩེ་
བ་འདྲ། །ཁྱོད་ནི་སྙིང་རིང་མགྲོན་པོ་ཡིན། །ང་ནི་འབུད་པར་བྱེད་དོ་ཟེར། །ཁྱོད་ནི་བསྒོམ་པར་བྱེད་པ་ཡི། །སྒོམ་ཆེན་རྣམས་ནི་འདི་ལྟ་སྟེ། །སེམས་ཉིད་བསྒོམ་པར་བྱེད་དོ་ཟེར། །སྐད་ཅིག་སྔ་མའི་རྗེས་མི་གཅོད། །སྐད་ཅིག་ཕྱི་
མའི་སྡུན་མི་བསུ། །ད་ལྟར་ཤེས་པ་སོ་མ་ལ། །བཅོས་སླད་མེད་པར་བསྒོམ་པ་འདི། །སེམས་རང་བསྒོམ་ལས་མ་འདས་མོད། །དེ་ནི་ང་རང་བསྒོམ་པ་ཡིན། །ང་དང་འཛིན་སྟངས་མི་འགལ་བས། །ཁྱོད་ཉིད་བསྒོམ་པར་མི་
འགྱུར་ཞིང། །ང་ལ་གནོད་པར་ག་ལ་འགྱུར། །དེར་ཡང་ཁྱོད་ཀྱིས་མ་སླེབ་བོ། །ལ་ལ་ཡིད་བྱེད་བཀག་པ་ཡི། །ཡིད་ལ་བྱར་མེད་བསྒོམ་པ་ཡོད། །དེ་དང་ང་གཉིས་འཛིན་སྟངས་ནི། །འགལ་བ་མེད་པས་ངར་མི་གནོད། །ཁྱོད་ཉིད་
བསྒོམ་པར་ག་ལ་འགྱུར། །དེར་ཡང་ཁྱོད་ཀྱིས་མ་སླེབ་བོ། །ལ་ལས་སེམས་ནི་གཟུགས་ཅན་དུ། །བཙལ་བས་མ་རྙེད་དེ་བསྒོམ་པ། །དེ་ནི་ང་ཡི་ཕྱོགས་ནའང་མེད། །འཛིན་སྟངས་འགལ་བ་ལྟ་ཅི་སྨོས། །ཁྱོད་ཀྱི་ཕྱོགས་
ནའང་མི་འདུག་པས། །ང་ལ་ཅིའི་ཕྱིར་གནོད་པ་བྱེད། །ལ་ལ་སེམས་ནི་མ་བཅོས་པ། །ལྷུག་པ་རྗེན་པར་བསྒོམ་པ་ཡོད། །དེ་ག་སེམས་རང་བསྒོམ་པ་ཡིན། །ང་ཉིད་བསྒོམ་ལས་མ་འདས་མོད། །ང་ཉིད་བསྒོམ་པ་ང་ཡི་གྲོགས། །

[238A]༄༅། །ཁྱོད་ཉིད་བསྒོམ་པར་ག་ལ་འགྱུར། །ཁྱོད་ཀྱིས་མ་སླེབ་ངར་མི་གནོད། །ལ་ལ་རིག་པ་ཟང་ཐལ་ཟེར། །སྣང་བ་ཡིད་ལ་མི་བྱེད་ཅིང། །བསྒོམ་པ་ཡིད་ལ་མི་བྱེད་བསྒོམ། །དེས་ཀྱང་ང་ལ་གཏན་མི་གནོད།།
ང་དང་འཛིན་སྟངས་འགལ་བ་ཡི། །གཉེན་པོ་ཕྱོགས་ནའང་མི་གདའ་ན། །ཁྱོད་ཉིད་བསྒོམ་པར་ག་ལ་འགྱུར། །དེར་ཡང་ཁྱོད་ཀྱིས་སླེབ་པ་མེད། །ཐོས་མེད་བསྒོམ་པ་ཕལ་ཆེར་ནི། །ངོ་སྤྲོད་འགྲིག་འགྲིག་ཡོད་ཁ་མོ། །ཚིག་ནི་ཟབ་
ཟབ་རྦད་ཁམ་ཅན། །བསྒོམ་ག་རང་དུ་ཡོད་ལགས་ཀྱང། །མཉམ་པར་བཞག་ནས་བསྒོམ་ཙ་ན། །ཕལ་ཆེར་ང་ཉིད་བསྒོམ་པ་མང། །ང་དང་ཡོད་ལ་ཁྱད་མ་ཕྱེད། །ལ་ལ་ང་མེད་བསྒོམ་ཟེར་ཀྱང། །ང་མེད་པ་དང་མེད་པ་
གཉིས། །དབྱེ་བ་གཅིག་ཀྱང་མ་ཕྱེད་པར། །མེད་པ་ཁོ་ན་བསྒོམ་པ་མང། །དེ་རྣམས་ང་ཡི་ཕྲིན་ལས་ཡིན། །ཁྱོད་ནི་ཕྱོགས་ནའང་མི་གདའ་ན། །དེ་དུས་ཁྱོད་ཀྱིས་གང་དུ་ཕྱིན། །ཡུད་ཙམ་ཞིག་ཀྱང་མ་སླེབ་པར། །ང་ནི་འབུད་
པ་གད་མོའི་གནས། །ཐོས་པ་ཅན་གྱིས་ཁྱོད་བསྒོམ་ཟེར། །ཡ་མཐའ་མ་མཐའ་བསྒྲུབ་བསྒྲུབ་དང། །དཔྱད་པ་མང་པོ་བྱེད་བྱེད་ནས། །སྒོམ་ལ་སྐྱོན་ནི་འཚོལ་འཚོལ་ཟད། །འཇོག་པའི་དོན་ལ་སྐྱོན་འཚོལ་དང། །
བསྒོམ་པ་ལ་ཡང་དཔྱོད་དཔྱོད་པ། །དཔྱོད་པ་པོ་ཡང་དཔྱོད་པར་བྱེད། །དེ་ཡི་དཔྱོད་པ་པོ་ཡང་དཔྱོད། །དཔྱོད་པའི་གཉེན་པོ་མི་ཟད་པས། །ཐུག་མེད་བར་དུ་དཔྱོད་པ་ན། །ངལ་བའི་རྣམ་རྟོག་ཆེན་པོ་ཡི། །དྲ་བར་ཚུད་ནས་བསྒོམ་རྒྱུ་

[238B] །དཔྱོད་པའི་དུས་སུ་ཡོང་ཡོང་འདྲ། །འཇོག་ཀར་ཅི་བསྒོམ་འདི་བསྒོམ་མེད། །རེས་འགའ་ང་ནི་སྒོམ་པར་བྱེད། །རེས་འགའ་མེད་པ་ཁོ་ན་བསྒོམ། །རེས་འགའ་ཡིད་ལ་མི་བྱེད་བསྒོམ། །ཡང་དག་དོན་ལ་འཇོག་ཙ་ན། །ང་
དང་འཛིན་སྟངས་འགལ་བ་ཡི། །གནས་ལུགས་བསྒོམ་པ་ཉིན་སྐར་ཙམ། །འདི་འདྲའི་ཚུལ་ལས་མ་འདས་ན། །ང་ནི་འབུད་དོ་མ་ཟེར་ཅིག་ཁྱོད་ནི་ཨུ་དུམྭ་ར་ཙམ། །སྟབས་ཀ་ལེགས་ན་ལན་ཅིག་ཡིན། །དེ་ལའང་
བསྐལ་པ་དཔག་མེད་ནས། །ཚོགས་ཆེན་བླ་མེད་བསགས་པ་དགོས། །དེ་ཡང་བླ་མ་མཉེས་ལས་འབྱུང། །ང་ལ་དེ་འདྲ་མི་དགོས་ཤིང། །ང་ནི་གཏན་གྱི་བདག་པོ་ཡིན། །ང་ཉིད་འབུད་པར་བྱེད་པ་ལ། །ང་དང་འཛིན་སྟངས་
འགལ་གྱུར་པ། །གཉེན་པོའི་ཤེས་རབ་འཁྲུལ་མེད་ཅིག་ངེས་པར་ཡོད་ན་མ་གཏོགས་པ། །གཉེན་པོ་གཞན་དག་ཡོད་གྱུར་ཀྱང། །ཀུན་གྱིས་ཡིད་ཆེས་མི་བྱེད་པས། །ཁོ་བོའི་གྲོགས་སུ་གྱུར་པ་ཡིན། །གྲོགས་སུ་གྱུར་
ལ་ཐར་པ་མེད། །ང་ལ་ཐོ་རེག་མ་བཏང་བར། །འདི་ཡིན་འདི་མིན་མེད་པ་ཡི། །རྟོག་མེད་ཤེས་པ་བསྒོམ་པ་ལ། །གནས་ལུགས་བསྒོམ་པར་འདོད་པ་འདུག་ང་ནི་སྙིང་ནས་གད་མོ་ཤོར། །ལ་ལ་སྣང་བ་སེམས་སུ་བྱས། །
སེམས་ནི་སྟོང་པར་ཐག་གཅོད་ཅིང། །སྟོང་པ་སྒྱུ་མར་བྱས་ནས་སུ། །སྒྱུ་མ་རང་བཞིན་མེད་པར་བསྒོམ། །དེ་ནི་གནས་ལུགས་བསྒོམ་པར་འདོད། །དེ་ནི་ཀུན་རྫོབ་ཁོ་ན་ཡིན། །ལེགས་ན་སྒྱུ་མར་བསྒོམ་པ་ཙམ། །ང་མེད་

[239A]༄༅། །བསྒོམ་ན་ང་ལ་གནོད། །ང་དང་ང་མེད་དངོས་འགལ་ཏེ། །ང་མེད་བསྒོམ་པ་མ་བྱུང་ཕྱིན། །ང་དང་འཛིན་སྟངས་མི་འགལ་བས། །ང་ལ་གནོད་པར་ག་ལ་འགྱུར། །ལ་ལས་ནམ་མཁའ་སྟོང་པ་ལ། །མཐའ་
དབུས་མེད་པར་བསམས་ནས་ནི། །དེ་དང་སེམས་ཉིད་བསྲེས་ནས་བསྒོམ། །ནམ་མཁའ་ལྟ་བུའི་ལྟ་བ་དང། །མཉམ་གཞག་ནམ་མཁའ་ལྟ་བུར་འདོད། །ནམ་མཁའ་མཐའ་དབུས་མེད་པ་དེར། །འཛིན་པ་ང་དང་ཅི་ཕྱིར་
འགལ། །སེམས་ལ་མཐའ་དབུས་མེད་པ་དེ། །གཟུགས་སུ་མེད་པས་མཐའ་མ་མཐོང། །ང་ནི་སེམས་ཀྱི་སྟེང་དུ་འགྱིང། །ང་ལ་རེག་པར་མ་གྱུར་ན། །ང་ཡི་གཉེན་པོར་འགྱུར་བ་འཁྲུལ། །ལ་ལ་རྣམ་རྟོག་སྐྱེས་པའི་དུས། །
དྲན་པས་སླེབ་པར་བྱས་ནས་སུ། །དེ་ཡི་ངོ་ལ་ཅེར་བལྟས་ཏེ། །དེ་ཉིད་རང་ཡལ་ལ་སོང་བ། །དེ་ཉིད་ཆོས་སྐུར་ངོ་སྤྲད་ནས། །རྣམ་རྟོག་མང་བ་ཙམ་གྱིས་ནི། །ཆོས་སྐུ་མང་བ་ཡིན་པས་ན། །རྣམ་རྟོག་དགག་པ་མི་དགོས་
ཤིང། །དེ་ཉིད་ཆོས་སྐུར་འཁྱེར་རོ་ཟེར། །གནས་ལུགས་བསྒོམ་པར་འདོད་པ་ཡོད། །རྣམ་རྟོག་གཟུགས་སུ་མ་མཐོང་དང། །སེམས་ནི་གཟུགས་སུ་མ་མཐོང་བ། །ང་དང་འཛིན་སྟངས་མི་འགལ་བས། །གནས་ལུགས་
བསྒོམ་པར་མི་འགྱུར་ན། །ཆོས་སྐུ་མཐོང་བ་སྨོས་ཅི་དགོས། །ང་ཉིད་འབུད་པ་གད་མོའི་གནས། །ལ་ལས་གཅིག་དང་དུ་བྲལ་གྱི། །དཔྱད་པ་དག་པར་བྱས་པ་ཡིས། །བཙལ་བས་མ་རྙེད་པ་དེ་བསྒོམ། །དེ་ཡང་ཕྱོགས་ཆོས་

[239B] །བསྒྲུབ་བྱ་ང་མེད་བསྒོམ་པ་མིན། །ང་དང་འཛིན་སྟངས་འགལ་མི་འགྱུར། །དེ་ཡང་ང་མེད་བསྒོམ་པ་མིན། །ལ་ལས་གཅིག་དང་དུ་བྲལ་གྱིས། །དཔྱད་པས་མ་རྙེད་པ་ཡི་དུས། །མིང་བཏགས་ཙམ་ལ་རྟོག་པ་
ཡིས། །ང་ནི་མི་འདུག་སྙམ་བསམས་ནས། །བསྒོམ་པ་དེ་ཡང་མ་ཡིན་དགག་བསྒོམ་ཀྱི་མེད་དགག་མ་ཡིན་ཅིང། །ང་དང་འཛིན་སྟངས་དངོས་མི་འགལ། །འཛིན་སྟངས་དངོས་འགལ་མ་ཞུགས་ན། །ང་ནི་འབུད་
པར་ག་ལ་ནུས། །ང་ལ་གནོད་པར་མ་གྱུར་ན། །ཤེས་རབ་བསྒོམ་པར་ག་ལ་འགྱུར། །ལ་ལ་གཅིག་དང་དུ་བྲལ་གྱིས། །དཔྱད་ནས་མ་རྙེད་པ་ཡི་ཚེ། །ང་ནི་སྟོང་པ་ཉིད་བསྒོམ་ཞེས། །དེ་ལ་ཞུགས་པ་བཞིན་དུ་བསྒོམ། །དེ་ནི་
སྟོང་ཉིད་རྒྱང་ཆད་ཚུལ། །ཁོ་རང་རང་བཞིན་སྟོང་པར་ནི། །སོང་བའི་དོན་དུ་མ་གོ་བར། །མདུན་ནས་སྟོང་པ་ཉིད་ཞུགས་ཀྱང། །སྟོང་པར་སོང་ཚུལ་མ་གོ་བས། །ང་ཡི་གཉེན་པོ་ཤེས་རབ་དེ། །དེ་ག་རང་དུ་གར་སོང་མེད། །གཉེན་
པོ་མེད་ན་ཅི་ཕྱིར་གནོད། །ང་ནི་སྡོད་པ་ལས་འོས་ཅི། །ལ་ལ་གཅིག་དང་དུ་བྲལ་གྱི། །དཔྱད་པས་ཤིན་ཏུ་དག་པའི་ཚེ། །དཔྱད་པ་སྔོན་དུ་སོང་བས་ཟེར། །སྒོམ་གར་དམིགས་གཏད་མེད་དོ་ཟེར། །ཡིད་ལ་ཅི་ཡང་མི་བསམ་པར།།
མཉམ་པར་བཞག་པའི་གནས་སུ་འདོད། །ཡིད་ལ་བྱེད་རྒྱུ་མེད་པ་དེ། །ང་དང་འཛིན་སྟངས་འགལ་བ་མཚར། །ང་མེད་བསྒོམ་པར་མ་གྲང་ན། །ཟབ་དོན་མིང་ནི་ཅིར་བཏགས་ཀྱང། །ང་ལ་གནོད་པའི་ཕྱོགས་ནའང་མེད། །ཤེས་

[240A]༄༅། །རབ་བསྒོམ་པ་གད་མོའི་གནས། །ལ་ལ་གཅིག་དང་དུ་བྲལ་གྱི། །དཔྱད་པས་མ་རྙེད་དེ་ཡི་ཕྱིར། །ང་ནི་བདེན་པར་མེད་པ་ཡི། །རིགས་ཤེས་རྗེས་དཔག་དེ་ཡི་ནི། །རྒྱུན་ལ་ཅི་ཐུབ་མཉམ་པར་འཇོག་དེ་
ལ་གནས་ལུགས་བསྒོམ་པ་ཟེར། །ཤེས་པ་ཀུན་རྫོབ་ཡིན་པར་གྲགས། །ཀུན་རྫོབ་བསྒོམ་ལ་གནས་ལུགས་འདོད། །ཧ་ཧ་ཤེས་རབ་ཡ་མཚན་ལ། །ང་ཉིད་བསྒོམ་པ་ང་ཡི་གྲོགས། །ལ་ལས་གཅིག་དང་དུ་བྲལ་གྱིས། །
དཔྱད་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་དེ་ཡི་རྒྱུན་ལ་ནི། །མཉམ་པར་བཞག་པའི་གནས་ལུགས་འདོད། །དེ་ཡང་གོང་དང་ཁྱད་མེད་ཅིང། །འཛིན་སྟངས་འགལ་བ་ཨ་ཅང་ཆེ། །ང་རང་
བསྒོམ་ལས་མ་འདས་མོད། །ཤེས་རབ་བསྒོམ་པར་ག་ལ་འགྱུར། །ལ་ལས་གཅིག་དང་དུ་བྲལ་གྱིས། །དཔྱད་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པའི་ཚེ། །ཁོ་རང་མེད་པར་དག་པ་དེ། །མ་ཤེས་བསྒོམ་རྒྱུའི་སྟོང་
ཉིད་དེ། །ཟུར་དུ་བཙལ་ནས་སྒོམ་པར་བྱེད། །གཅིག་ཏུ་སྟོང་ཉིད་རྒྱང་ཆད་ཡིན། །སྟོང་པ་བདེན་འཛིན་བློ་ཡོད་པས། །ང་རང་བསྒོམ་པར་གྱུར་པ་དང། །ང་དང་འཛིན་སྟངས་འགལ་བ་ཡི། །གཉེན་པོ་ཡོད་མེད་ཁྱོད་རང་སོམས། །
དེ་ཡི་རྒྱུ་མཚན་ཅི་སྟེ་ན། །ཁྱོད་རང་མེད་པ་མ་གོ་བར། །སྟོང་ཉིད་ཟུར་དུ་བཙལ་བས་སོ། །ཁ་པོ་སུ་ནི་ཆེ་ཡང་རུང། །དོན་ལ་ང་མེད་བསྒོམ་པ་ཉུང། །ལ་ལས་གཅིག་དང་དུ་བྲལ་གྱིས། །དཔྱད་པའི་རྟགས་ལས་ང་ཉིད་ནི། །བདེན་

[240B] །ངེས་ཤེས་དེ་ཡི་འཛིན་སྟངས་ཀྱི། །རྒྱུན་ལ་ཅི་ཐུབ་མཉམ་པར་འཇོག་དེ་ལ་གནས་ལུགས་བསྒོམ་པར་འདོད། །གཞན་དེ་དག་ལས་ཅུང་ལེགས་ཤིང། །ང་ལའང་ཅུང་ཟད་གནོད་མོད་ཀྱང། །རྫོགས་
པར་གནོད་པར་ག་ལ་འགྱུར། །དེ་ཡི་རྒྱུ་མཚན་ཅི་སྟེ་ན། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་སྐྱེ་ཞིང། །ངའོ་སྙམ་པའི་བློ་དེས་ནི། །དམིགས་པ་ང་ལ་དམིགས་ནས་ནི། །རྣམ་པ་བདེན་པར་གྲུབ་པར་འཛིན། །དེ་ལྟར་བདེན་པ་
བདེན་འཛིན་ཡིན། །དེ་ལྟར་ཞེན་པ་བདེན་ཞེན་ཡིན། །དེ་ལྟར་སྣང་བ་བདེན་སྣང་ཡིན། །ཕྱི་མ་ས་བཅུ་བར་དུ་འབྲང། །ཤེས་སྒྲིབ་ཟེར་བའི་མིང་ཡང་བཏགས། །འཕགས་པ་སློབ་པའི་རྗེས་ཐོབ་ཏུ། །བདེན་སྣང་ཡོད་དེ་བདེན་ཞེན་མེད།།
མཉམ་གཞག་ངོ་ན་གཉིས་ཀ་མེད། །སངས་རྒྱས་ས་ན་མཉམ་རྗེ་མེད། །སོ་སྐྱེ་རྣམས་ལ་གཉིས་ཀ་ཡོད། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་ལ་ནི། །ང་ནི་བདེན་པར་སྣང་བ་ན། །དེ་ཉིད་བདེན་པའི་
གཅིག་དང་ནི། །བདེན་པའི་དུ་མར་མ་གྲུབ་པར། །ངེས་པའི་རྟགས་ལས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་དེ་ཡི་འཛིན་སྟངས་དེའི། །རྒྱུན་ནི་སྐྱོང་བ་ཡིན་ཞེས་ཀྱང། །ང་ལ་གནོད་པ་ཆུང་བར་ངེས། །དེ་ཡི་
རྒྱུ་མཚན་ཅི་སྟེ་ན། །ང་ནི་ཕུང་པོའི་སྟེང་དུ་ནི། །བདེན་པར་ཁེགས་པ་དགོས་པ་ལ། །ཕུང་པོ་ལ་ནི་དམིགས་པ་ཡི། །ཕུང་པོའི་སྟེང་གི་ང་ཉིད་ནི། །བདེན་པར་གྲུབ་པ་མ་ཁེགས་པས། །ང་ཉིད་ཕུང་པོའི་སྟེང་དུ་འགྱིང། །ང་དང་ཕུང་
[241A]༄༅། །པོ་ཁ་ཕྲལ་ནས། །བདེན་མེད་ཅི་ཙམ་བསྒོམས་ཀྱང་ནི། །འཛིན་སྟངས་དངོས་སུ་མི་འགལ་ཞིང། །ང་ནི་ཕུང་པོ་ལ་དམིགས་ནས། །བདེན་པར་གྲུབ་པར་སྣང་བ་ཡི། །སྣང་བ་དེ་ལྟར་མ་གྲུབ་པར། །ཚང་མས་ངེས་ཤེས་
འདྲོངས་ན་ནི། །གནོད་ཀྱི་གཞན་དུ་མ་ཡིན་ནོ། །ཕུང་པོ་ལ་དམིགས་ངའོ་ཞེས། །དེ་ཡི་བདེན་གྲུབ་བཀག་ཙམ་གྱི། །མེད་དགག་འཛིན་སྟངས་ཡུལ་བྱས་ནས། །ཤུགས་མ་ཉམས་ཤིང་གསལ་ངར་ལྡན། །བྱིང་རྒོད་བྲལ་ཞིང་
མཚན་འཛིན་ཞིག་ཕུང་པོ་ལ་ནི་དམིགས་ནས་ནི། །ང་མེད་ཡུལ་དུ་ཤར་བ་ཡི། །འཛིན་སྟངས་སྐྱོང་ལ་མཁས་ན་ནི། །ང་དང་འཛིན་སྟངས་འགལ་བ་སྟེ། །ང་ནི་འབུད་པར་ནུས་མོད་ཀྱང། །དེ་འདྲ་ཉིན་མོའི་སྐར་མ་ཙམ། །
རྒྱུན་དུ་ང་ཡི་གཞལ་བྱར་ངེས། །ང་ནི་མིག་གིས་མ་མཐོང་བར། །ང་ནི་འབུད་ཟེར་མི་རྣམས་ཀྱིས། །འདྲེ་ནི་ཤར་སྒོར་གནས་པ་ལ། །གླུད་ནི་ནུབ་སྒོར་སྐྱེལ་དང་མཚུངས། །རྐུན་མ་ངོས་ནི་མ་ཟིན་པར། །རྐུན་མའི་ངོས་ནི་འཛིན་
པ་འདྲ། །འབེམ་ནི་མིག་གིས་མ་མཐོང་བར། །འབེམ་ལ་བརྡེག་པའི་མདའ་བརྒྱག་འདྲ། །ནོར་བུ་ངོ་ནི་མ་ཤེས་པར། །ནོར་བུ་བཙལ་ནས་རེ་སྐོང་འདྲ། །ཤེས་རབ་ཁྱོད་ནི་མཐོང་ཡུལ་མིན། །ང་ནི་ཀུན་གྱི་བདག་པོའོ། །ང་ནི་བློ་
བདེ་བསམ་གྲུབ་ཡིན། །ལ་ལ་ང་ནི་འབུད་དོ་ཟེར། །རྣམ་བདུན་རིགས་པས་དཔྱད་རྟགས་ཀྱིས། །ཕུང་པོ་ལ་དམིགས་ང་ཉིད་ནི། །བདེན་པར་མེད་པར་ངེས་པ་ཡི། །ངེས་ཤེས་འཛིན་སྟངས་རྒྱུན་སྐྱོང་ཟེར། །འཛིན་སྟངས་དེ་ནི་ཇི་

[241B] །ཤེས་པའི་རྒྱུན་ལ་ཟེར་ན་ནི། །དེ་ནི་ང་ཉིད་བསྒོམ་པས་ན། །ང་ལ་གནོད་པར་མི་འགྱུར་ཞིང། །བློ་ནི་ཀུན་རྫོབ་ཡིན་པར་མཐུན། །རང་བཞིན་མེད་པ་ཡིན་ཞེ་ན། །དེ་ཡིས་རྫོགས་པར་གནོད་མི་འགྱུར། །དེས་ན་ང་ལ་
གནོད་པ་ཆུང། །འཛིན་སྟངས་མེད་དགག་ཡིན་ཟེར་ན། །མེད་དགག་ཅི་འདྲ་ཞིག་ལ་ཟེར། །ནམ་མཁའ་མཐའ་དབུས་མེད་ལ་ནི། །མཐའ་དབུས་མེད་པའི་དོན་དེ་ནི། །གཟུགས་མ་གྲུབ་དང་དོན་འདྲ་བས། །ང་ལ་དམིགས་པར་
མི་འགྱུར་ན། །འཛིན་སྟངས་འགལ་བར་ག་ལ་འགྱུར། །ང་ལ་གནོད་པའི་ཕྱོགས་ན་མེད། །སྔོན་པོར་མཐོང་ལ་ཟེར་ཅེ་ན། །སྔོན་པོ་རི་རབ་མདངས་ཡིན་ཅིང། །ནམ་མཁའི་དོན་ལའང་མི་རེག་ན། །འཛིན་སྟངས་འགལ་བ་ལྟ་ཅི་
སྨོས། །གནོད་པར་འགྱུར་བ་གད་མོའི་གནས། །ཐོགས་བཅས་རགས་པ་བཀག་ཙམ་ལ། །བྱེད་དོ་ཟེར་ན་ཡིན་མོད་ཀྱི། །རྒྱུན་ནི་གང་ལ་བྱེད་པར་འགྱུར། །ངེས་ཤེས་དེ་ལ་བྱེད་ཟེར་ན། །དེ་ནི་ངེས་ཤེས་རྒྱུན་ཡིན་པས། །ང་ཉིད་བསྒོམ་
པ་ཁོ་ནར་གནས། །འཛིན་སྟངས་འགལ་བ་ཨ་ཅང་ཆེ། །རང་བཞིན་མེད་ལ་ཟེར་ཅེ་ན། །ཡིན་མོད་མེད་དགག་རྒྱུན་ནི་གང། །གཅིག་གམ་མི་གཅིག་ཇི་ལྟར་བྱེད། །མི་གཅིག་ན་ནི་ངོས་འཛིན་དགོས། །ཐོགས་བཅས་རགས་པ་བཀག་
ཙམ་ལ། །ནམ་མཁའི་མེད་དགག་ཙམ་བཏགས་བཞིན། །བདེན་པར་གྲུབ་པ་བཅད་ཙམ་གྱི། །མེད་དགག་དེ་ཡི་རྒྱུན་དེ་ལ། །གོང་གི་ངེས་ཤེས་དེ་ཡི་ནི། །ཡུལ་ལམ་འཛིན་སྟངས་མེད་དགག་གི་མིང་འདོགས་བྱེད་ན་ཡིན་མོད་ཀྱི། །

[242A]༄༅། །དེ་ཉིད་དཔྱོད་ལ་རྡུགས་པ་དང། །མཉམ་པར་འཇོག་པའི་ཚེ་ན་ནི། །བྱིང་དང་རྨུགས་དང་མི་གསལ་དང། །ངར་མེད་པ་དང་ཤུགས་མི་ལྡན། །ཉོག་དང་ཧད་པོར་ལས་པ་དང། །རྒོད་འཕྲོ་གཡེང་བ་རྣམས་
ལ་སོགས། །དགོས་དུས་ང་ཡིས་བཏང་བས་ན། །ཁྱོད་ནི་ཅི་བྱ་གཏོལ་མེད་དོ། །གསོབ་དང་གསོག་དང་སྙིང་པོ་མེད། །བན་བུན་ལ་སོགས་ང་ཡིས་གཏོང། །ཁྱོད་ནི་འཁྲུལ་བས་དེ་ལ་ཞེན། །ང་ཡིས་བྱིན་རླབས་བྱས་འོག་ཉལ། །
དེས་ན་ང་ལ་གནོད་མི་འགྱུར། །དཔྱོད་དུས་མ་ཟད་མཉམ་གཞག་ཏུའང། །ཕུང་པོ་ལ་དམིགས་ང་དེ་ནི། །བདེན་པར་གྲུབ་པའི་དགག་བྱ་དེ། །དམིགས་ཡུལ་ནར་མར་མ་བརྗེད་པར། །བཅུག་ནས་བཀག་པའི་མེད་དགག་གི་
རྒྱུན་ལ་ཤུགས་དང་གསལ་ངར་ནི། །ཡེངས་མེད་མ་ཉམས་ལྡན་པར་ནི། །མཉམ་གཞག་བསྒོམ་ན་མཁས་པ་ཡིན། །དེ་འདྲ་སྲིད་མཐའ་ཙམ་ཡིན་པས། །ང་ནི་སྐྱིད་ཉལ་རིང་མོ་བྱེད། །ཤེས་རབ་ཁྱོད་ནི་ཙབ་ཙུབ་མང། །
མང་བ་ཙམ་དུ་ཟད་ལགས་ཀྱི། །ང་དང་སྒོམ་ཆེན་ཀུན་མཐུན་པས། །ཁྱོད་རང་ཡི་ཐང་མ་ཆད་པར། །གནས་ལུགས་ངང་དུ་ཉལ་ན་ལགས། །ང་ནི་འབུད་ཟེར་མང་ལགས་ཀྱང། །ང་ལ་གནོད་པར་མི་འགྱུར་བའི། །རྒྱུ་མཚན་འདི་
ལྟར་ཡོད་པས་ན། །ཤེས་རབ་རྣ་བ་གཞུངས་ལ་ཉོན། །སྤྱིར་དུ་སེམས་ཅན་ཐམས་ཅད་ནི། །ང་ཡི་མངའ་ཞབས་འབངས་སུ་མཆི། །འོན་ཀྱང་ཐར་པ་འདོད་རྣམས་ལ། །ང་ཡི་མདའ་ལྔ་འཕངས་པའི་ཚེ། །ཐར་ལ་འཕགས་པར་

[242B] །གྲུབ་མཐར་ཞུགས་དང་མ་ཞུགས་གཉིས། །ཞུགས་པ་ཨུ་དུམ་ཝ་ར་ཙམ། །དེ་ལའང་ཕྱི་ནང་གཉིས་ཡོད་པའི། །ཕྱི་པ་ཆེས་ནི་མང་བར་ཡོད། །ཕྱི་ལའང་གྲུབ་མཐའ་མང་མོད་ཀྱང། །བསྡུ་ན་རྟག་ཆད་གཉིས་སུ་
འདུས། །དེ་ཡང་འཇིག་རྟེན་རྒྱང་འཕེན་པ། །འདི་ག་གཅིག་པུ་མ་གཏོགས་པའི། །སྐྱེ་བ་སྔ་ཕྱི་ཁས་མི་ལེན། །ཐར་དང་དཀོན་མཆོག་གསུམ་སོགས་མེད། །སྤྱོད་པ་པ་ཡིས་ཕྱི་མ་ཡི། །བདག་ཡོད་ཙམ་ཞིག་ཁས་ལེན་
ཀྱང། །ཐར་དང་ཐམས་ཅད་མཁྱེན་པ་མེད། །གྲངས་ཅན་ལ་སོགས་གཞན་རྣམས་ཀྱིས། །ཐར་པ་འདོད་ཀྱང་རྣམ་མཁྱེན་མེད། །རྟག་པས་འབྲས་བུ་སྐྱེ་བར་འདོད། །མུ་སྟེགས་རྣམས་ཀྱི་བསམ་གཏན་ནི། །བཞི་ཐོབ་མངོན་
ཤེས་རྫུ་འཕྲུལ་སོགས། །ནུས་པ་ཐོབ་ཅིང་ལྟ་བ་དེ། །གོམས་པས་བཟོད་པ་མི་འཐོབ་ཅིང། །དྲོད་རྩེ་ཙམ་དུའང་བགྲོད་ནུས་མེད། །ཤེས་རབ་བསྒོམ་པར་མི་འདུག་པས། །ང་ལ་ཅི་ཡི་ཕྱིར་ན་གནོད། །ཚོར་འདུ་སེམས་པ་སོགས་
བཀག་པའི། །ཡིད་ལ་བྱེད་པའང་བཀག་ནས་ནི། །བྱར་མེད་མཉམ་གཞག་བསྐལ་པར་བསྒོམ། །དེས་ཀྱང་ང་ལ་གནོད་མི་འགྱུར། །ཅི་ཡང་མེད་པའི་ལྟ་བ་ཡིན། །གང་དུ་ཡོད་སོགས་དཔྱོད་པ་ཡི། །འདུ་ཤེས་བཀག་པའི་ལྟ་བ་དེ། །
གཉེན་པོ་ཤེས་རབ་མེད་པས་ན། །བསྐལ་པར་བསྒོམ་སྟེ་ངར་མི་གནོད། །འདུ་ཤེས་མེད་པའི་ལྟ་བ་ཡིན། །དེ་ལྟར་བསྒོམས་པས་འདུ་ཤེས་དེའང། །ཡོད་པ་མིན་ཅིང་མེད་པ་མིན། །ཡོད་མེད་གང་དུའང་མི་རྟོག་པར། །བསྐལ་པར་

[243A]༄༅། །བསྒོམ་སྟེ་ངར་མི་གནོད། །ང་ལ་གནོད་པའི་གཉེན་པོ་མེད། །ཡོད་མིན་མེད་མིན་ལྟ་བའོ། །དེ་ལྟར་བསྒོམས་པས་གཟུགས་སོགས་ཀྱི། །མཚན་མ་ཅི་ཡང་མ་མཐོང་ཞིང། །ཅི་ཡང་ཡིད་ལ་མི་བྱེད་པའི། །ཡིད་
རྟོག་འབའ་ཞིག་གསལ་རིག་ཙམ། །དེ་ལ་མཉམ་གཞག་བསྐལ་མེད་བསྒོམ། །དེ་ལྟ་བུ་ཡི་ཤེས་པ་ལ། །ཁྱབ་པ་འདུ་བྱེད་སྡུག་བསྔལ་ནི། །མ་གཏོགས་སྡུག་བསྔལ་གཞན་མེད་མོད། །རྐྱེན་དང་མ་འཕྲད་ཡིན་པར་ཟད། །
ང་ནི་དེ་གར་སྡོད་པ་ལ། །གཉེན་པོའི་གནོད་པ་ཕྱོགས་ནའང་མེད། །ཤེས་རབ་བསྒོམ་པ་ལྟ་ཅི་སྨོས། །གཟུགས་མེད་ཁམས་པའི་ལྟ་བ་ཡིན། །ད་ལྟའི་བསྒོམ་པ་ཕལ་མོ་ཆེ། །སྒོམ་གྱི་མིང་འདོགས་བཟང་བཟང་དང། །
སྙན་སྙན་ཇི་ཙམ་བཏགས་ལགས་ཀྱང། །བསྒོམ་པའི་གནས་སྐབས་རང་ལ་ཡང། །འདི་རྣམས་བསྒོམ་ལས་མི་འདའ་བར། །ང་མེད་སུ་ཡིས་རྟོགས་པ་མེད། །ང་དང་ཤེས་རབ་གཉིས་ཀྱི་ནི། །འཛིན་སྟངས་དངོས་འགལ་
ཡིན་པས་ན། །འཛིན་སྟངས་དངོས་འགལ་མ་ཞུགས་པའི། །བསྒོམ་གྱིས་ང་ལ་གནོད་པ་མེད། །མུན་པའི་གཉེན་པོར་སྣང་བ་བཞིན། །དགོས་ཀྱི་གཞན་གྱིས་མ་ཡིན་ནོ། །ཕུང་པོ་ཞིག་ཚེ་ཕུང་འཛིན་བློ། །མི་སྐྱེ་བ་ལ་ལྟ་བར་
འདོད། །གསལ་རིག་ཙམ་ནི་མི་འདོར་བས། །ཤེས་པ་བསྒོམ་ལས་མི་འདའ་ཞིང། །དེ་འདྲ་བྱེ་བྲག་སྨྲ་བ་འདོད། །ང་ལ་གནོད་པའི་ཕྱོགས་ནའང་མེད། །རྡུལ་ཕྲན་ཕྱོགས་ཀྱི་ཆ་མེད་ནི། །མ་རེག་མ་འབྱར་རེག་ལ་ཁད། །

[243B] །མཉམ་པར་བཞག་པའི་མཐུ་ལས་ནི། །སྣང་བ་ཐམས་ཅད་བན་བུན་དང། །གསོབ་དང་གསོག་དང་སྙིང་པོ་མེད། །རག་མ་ལུས་པར་མཐོང་བ་ན། །རི་དང་ར་བ་ཁང་ཁྱིམ་དང། །རྩིག་པ་ལ་ནི་ཐལ་བྱུང་
དང། །ཐོགས་ཐུག་མེད་པར་འགྲོ་བ་དང། །རྡོ་ལ་རྐང་ལག་རྗེས་འཇོག་སོགས། །ཡོན་ཏན་དཔག་མེད་མངའ་མོད་ཀྱང། །ང་དང་འཛིན་སྟངས་དངོས་འགལ་གྱི། །གཉེན་པོ་མེད་པས་ངར་མི་གནོད། །ད་ལྟའི་སྒོམ་ཆེན་ཕལ་ཆེར་
ནི། །དེ་དག་བྱུང་ཚེ་མཆོག་འཛིན་པས། །ཤེས་རབ་བསྒོམ་པ་ལྟ་ཅི་སྨོས། །ང་ཡི་བསམ་པ་རྫོགས་པ་ཡིན། །ཅི་ཕྱིར་ང་ཡི་གཉེན་པོ་མེད། །འོན་ཀྱང་དེ་དག་སྐྱེས་པ་ན། །སྟོང་པ་ཉིད་ལ་མོས་པ་ཡི། །རྒྱུ་ཙམ་བྱེད་པས་
བསྒོམས་ཤིག་གོ་འོན་ཀྱང་ང་ཡི་བདེན་གྲུབ་དེ། །དེ་དག་རྣམས་ཀྱིས་འདོར་མི་ནུས། །བདེན་གྲུབ་དོར་བས་དངོས་རྣམས་ཀྱི། །རྒྱུ་འབྲས་བྱ་བྱེད་འཇོག་མི་ནུས། །ང་དང་གྲུབ་མཐའ་གཅིག་པས་ན། །ང་ལ་གནོད་པའི་རེ་ཐག་
ཆད། །ཉན་ཐོས་མདོ་སྡེ་པ་རྣམས་སོ། །དེ་ཡི་མཉམ་གཞག་ཅི་བསྒོམས་ཀྱང། །དྲོད་རྩེ་ཙམ་དུ་བགྲོད་ནུས་མེད། །བཟོད་པ་སྐྱེ་བར་ག་ལ་ནུས། །སེམས་ཙམ་རང་རྒྱུད་པ་རྣམས་ཀྱིས། །ཆོས་རྣམས་ངོ་བོ་ཉིད་ཀྱིས་གྲུབ། །
རང་གི་མཚན་ཉིད་ཀྱིས་གྲུབ་དང། །རང་བཞིན་གྱིས་ནི་གྲུབ་པ་དང། །རྫས་སུ་གྲུབ་པའི་རྣམ་གཞག་རྣམས། །ཚད་གྲུབ་ཏུ་ནི་མཛད་པར་སྣང། །ཁྱད་པར་སེམས་ཙམ་དངོས་སྨྲ་བས། །དངོས་པོ་བདེན་གྲུབ་ཁས་ལེན་ཅིང། །ལྟ་

[244A]༄༅། །བའང་དེ་མཐུན་བསྒོམས་པས་ན། །ང་ལ་མ་གནོད་མ་ཟད་པར། །ང་ཉིད་བསྒོམ་པར་གྱུར་པ་ཡིན། །ང་རང་བསྒོམ་པ་ང་ཡི་གྲོགས། །ཐམས་ཅད་མཁྱེན་པ་ལྟ་ཞོག་ཅིག་ཐར་པ་ཙམ་ཡང་ཐོབ་པར་དཀའ། །
རང་བཞིན་གྲུབ་པ་མེད་པ་ལ། །རྒྱུ་འབྲས་འཇོག་པ་མི་ཤེས་པས། །བདེན་པ་གཉིས་དང་ཐར་པ་མེད། །མགོན་པོ་ཀླུ་སྒྲུབ་ཀྱི་གསུང་ལས། །ཕྱི་རོལ་གྱུར་ལ་ཞི་བའི་ཐབས་མེད་དེ། །དེ་དག་ཀུན་རྫོབ་དེ་ཉིད་བདེན་ལས་ཉམས། །
བདེན་གཉིས་ཉམས་ལ་ཐར་པ་འགྲུབ་ཡོད་མིན། །ཞེས་སོགས་ང་ཡི་གཞུང་དུ་གསུངས། །དབུ་མ་རང་རྒྱུད་པ་དག་ཀྱང། །བདེན་པར་གྲུབ་པ་མི་བཞེད་ཀྱང། །རང་གི་མཚན་ཉིད་ཀྱིས་གྲུབ་པ། །ཐ་སྙད་དུ་ནི་མེད་པ་ན། །བྱ་བྱེད་
རྒྱུ་འབྲས་འཇོག་མི་ཤེས། །དེ་འདྲའི་ལྟ་བ་མ་བོར་ཕྱིན། །ཐེག་པ་གསུམ་པོ་གང་གི་ཡང། །འཕགས་ལམ་རྒྱུད་ལ་སྐྱེ་བ་དཀའ། །སྐྱེས་ཆེན་དམ་པ་དེ་ཚོས་ཀྱང། །དེ་ཙམ་ལས་ནི་མ་སྒྲོད་ན། །ཅི་ཡང་མི་ཤེས་མ་བསླབས་
པའི། །སྒོམ་སྒྲུབ་བྱེད་པ་ཕལ་ཆེར་ནི། །མ་རིག་མུན་པའི་བློ་དེ་ནི། །དེ་ལས་ནག་པའི་རྩིག་ཁུག་གི་ནག་པ་ཞིག་ལ་རྟེན་བཅས་ནས། །ང་དང་འཛིན་སྟངས་མི་འགལ་བའི། །ཡིད་ལ་བྱར་མེད་བསམ་རྒྱུ་མེད། །སྒོམ་མེད་
བལྟ་རྒྱུ་མེད་དོ་ཟེར། །གསལ་རིག་སེམས་ཀྱི་མཚན་ཉིད་ནི། །ཡིན་པ་རྒྱུས་ནི་མེད་པས་ན། །གསལ་རིག་ཙམ་ལ་མ་ཡེངས་པར། །འཇོག་པ་སྒོམ་གྱི་ཡང་རྩེར་འདོད། །ཐར་པ་ཙམ་ཡང་མི་འཐོབ་ན། །ཐམས་ཅད་མཁྱེན་

[244B] །གང་ཡང་ཡིད་ལ་མི་བྱེད་པར། །གསལ་རིག་ཙམ་ཞིག་བསྒོམ་པ་ནི། །སེམས་རང་བསྒོམ་པ་ཡིན་པས་ན། །ང་དང་སེམས་གཉིས་འབྲལ་མེད་གནས། །དེ་ནི་ང་ཉིད་བསྒོམ་པ་ཡིན། །ང་ཉིད་བསྒོམས་པའི་
འབྲས་བུ་ལ། །ཐར་བ་ཐོབ་པ་མེད་ཀྱི་ཁར། །ང་ཉིད་རྒྱས་སུ་འགྲོ་བ་ལས། །འོས་མེད་གཞན་དུ་མ་ཡིན་ནོ། །དབུ་མར་གྲགས་པ་རྣམས་ལ་ཡང། །ཐལ་འགྱུར་བ་ལས་ལྷག་པ་མེད། །དེ་ཡི་ལྟ་བའང་འཕགས་པ་ཡི། །རྗེས་ཐོབ་
ཙམ་གྱི་ལྟ་བ་ཡིན། །སངས་རྒྱས་ས་རུ་དེ་ཡང་འདོར། །དེ་ཡི་རྒྱུ་མཚན་ཅི་ཕྱིར་ན། །ཐ་སྙད་བཏགས་ཡོད་མིང་རྐྱང་ཙམ། །ཐལ་འགྱུར་བས་ནི་འདོད་པ་ཡིན། །སངས་རྒྱས་ས་ན་མིང་དོན་གྱི། །མཚན་མ་གང་ཡང་མ་མཆིས་སོ། །
མཉམ་གཞག་རྗེས་ཐོབ་ཡོད་པར་ནི། །རྒྱུད་བླ་སོགས་ནས་གསུངས་པ་ཡིན།། །།ཤེས་རབ་ཀྱིས་ནི་ལན་སྨྲས་པ། །ང་ལ་དད་པ་ཙམ་གྱིས་ཀྱང། །སྡིག་པ་མཐའ་དག་ཞི་བར་བྱེད། །ང་ལ་ཐེ་ཚོམ་ཟོས་པས་ཀྱང།།
སྲིད་པ་ཧྲུལ་པོར་བྱེད་འགྱུར་ན། །བསྒོམས་ན་ཁྱོད་འབུད་ཐེ་ཚོམ་མེད། །ང་ཉིད་བསྒོམས་པས་ཐར་པ་ཐོབ། །ཁྱོད་ཉིད་འཁོར་བར་ལྟུང་བའི་དགྲ། །ཁྱོད་ནི་རྩད་ནས་མ་བཏོན་ན། །འཁོར་བར་སྐྱར་ལ་མཐའ་མི་འདུག་ །།
བདེན་འཛིན་གྱིས་ནི་ལན་སྨྲས་པ། །ང་ཉིད་འབུད་པར་བྱེད་པ་ལ། །གཉེན་པོ་སྒོམ་པར་མི་བྱེད་པར། །རྒྱུག་ཅིག་བྱས་པས་འགྲོ་བ་དཀའ། །གཉེན་པོའི་འཛིན་སྟངས་མ་འགལ་ན། །དཀོན་མཆོག་གསུམ་གྱིས་གཙོ་མཛད་

[245A]༄༅། །པའི། །སེམས་ཅན་ཐམས་ཅད་དགྲར་ལངས་ནས། །གོ་གོན་མཚོན་ཆ་སྣ་ཚོགས་ཐོགས། །རྒྱོབ་དང་གསོད་ཀྱི་དགྲ་འབྱིན་ཅིང། །མཐུ་དང་རྫུ་འཕྲུལ་ནུས་པ་རྣམས། །ཇི་ཙམ་མང་བ་ཙམ་གྱིས་ཀྱང། །ང་ཡི་
ཕྱོགས་ཉིད་རྒྱས་པས་ན། །ཤེས་རབ་ཁྱོད་ཀྱིས་གང་དུ་ཕྱིན། །ང་ཡི་ཕྱོགས་ལའང་མ་འཁོར་ན། །འབུད་དོ་ཞེས་པ་སྨྲེ་སྔགས་ཡིན། །ང་ཡི་འོག་ཏུ་ཚུད་པ་ཡི། །སེམས་ཅན་རྣམས་ལ་སྨོས་ཅི་དགོས། །ཁྱོད་ཀྱི་ཕྱོགས་སུ་
བསླན་པ་ཡི། །ཐར་པ་ཐོབ་པར་བྱེད་དོ་ལོ། །མཚན་ཉིད་སྔགས་པ་སྒོམ་ཆེན་པ། །ཕལ་ཆེར་ཁ་ལ་ཚེ་འདི་ནི། །བློས་བཏང་ཡིན་ཟེར་ཞེ་ལ་ནི། །ང་ཡི་ཉན་ཐོས་ཁོ་ན་དང། །བྱ་བཏང་བྱ་བྱེད་གཞན་ལས་མང། །ཁྱད་པར་མཁས་
བཙུན་བཟང་གསུམ་ཡང། །ཕལ་ཆེར་ང་དང་ཤེས་རབ་གཉིས། །འདམ་དུ་བཅུག་ན་ང་ཉིད་འདམ། །ཅི་ཡི་ཕྱིར་ན་ཁྱོད་ཉིད་ནི། །ཟ་རྒྱུ་མིན་ཅིང་གོན་རྒྱུ་མིན། །མཐོང་བའི་ཡུལ་ན་ཁྱོད་མེད་ཅིང། །ཕྱི་མ་གར་སོང་ཆ་མེད་ཡིན། །
ང་ནི་འཕྲལ་ལ་ཉེར་མཁོ་ཡིན། །ཇ་ཆང་ཟ་མ་བཟང་ངན་དང། །བཀུར་སྟི་ཞབས་ཏོག་ཆེ་ཆུང་དང། །འབུལ་བ་བཟང་ངན་ལེགས་ཉེས་སོགས། །ང་ཡིས་འཕྲལ་དུ་རྟོགས་ནས་ནི། །གདབ་ལན་བཟང་ངན་ང་ཡིས་བྱེད། །དགའ་
མགུ་ཐམས་ཅད་ང་ཡིས་བྱེད། །ཆོས་བརྒྱད་སྒྲོག་ཏུ་ངས་བཙུད་ན། །ཁྱོད་ཀྱིས་དེ་དུས་གང་དུ་ཕྱིན། །མཐོ་དམན་འབྲིང་གསུམ་ཐམས་ཅད་ལ། །ང་ནི་འཕྲལ་མར་བཅར་མར་དགོས། །ཁྱོད་ནི་འགྱང་བའི་གཏམ་ཡིན་ནོ། །

[245B]ཁྱོད་ལ་ཐེ་ཚོམ་ཟ་བ་དེ། །སྲིད་པ་ཧྲུལ་བོར་ཨེ་བྱེད་ཀྱང། །ཁྱོད་ལ་ཡིད་མི་ཆེས་པའི་རྟགས། །རྒྱུ་མཚན་ལྟོ་ཕྱིར་ཆོས་ནི་འཚོང། །ཆོས་ར་བོར་ནས་གྲོང་ཡུལ་འགྲིམ། །སྡོམ་པ་བོར་ནས་བག་
མ་ལེན། །ཚུལ་ཁྲིམས་བོར་ནས་འདོད་པ་སྒྲུབ། །རི་ཁྲོད་བོར་ནས་ཁྱི་དཀྲོག་བྱེད། །འདོད་པ་མ་སྤངས་ངོ་ཚ་སྤངས། །འཁོར་བ་མ་སྤངས་ཐར་པ་སྤངས། །ཆོས་བརྒྱད་མ་སྤངས་བསམ་གཏན་སྤངས། །ང་ཉིད་མ་སྤངས་སྟོང་ཉིད་
སྤངས། །རས་ཁ་གང་ལ་དབང་བསྐུར་འཚོང། །སྒོག་ཆོག་གཅིག་ལ་རྗེས་གནང་འཚོང། །གཤིན་ཆོག་འདི་ཕྱི་གཉིས་ཀ་འཚོང། །དེ་སོགས་རྣམ་གྲངས་ཆེས་མང་མོད། །ཐམས་ཅད་ང་ཡི་འཕྲིན་ལས་ན། །ཁྱོད་ཀྱིས་དེ་དུས་གང་
དུ་ཕྱིན། །འབུད་པའི་སྨྲེ་སྔགས་མ་འདོན་ཅིག་གཞན་ཡང་ཤེས་རབ་འདི་ཉོན་ཅིག་འཆི་བ་སྙིང་ནས་མ་དྲན་ན། །ཆོས་པའི་མིང་ནི་ཅི་བཏགས་ཀྱང། །ཚེ་འདི་ལས་ནི་འོས་ཅི་ཡོད། །འཁོར་བ་སྤྱི་དང་བྱེ་བྲག་གི་ཉེས་དམིགས་བསམས་
པས་སྙིང་ནས་ནི། །ཐར་འདོད་བློ་ནི་མ་སྐྱེས་ན། །ཉན་ཐོས་ཐར་པའང་ག་ལ་འཐོབ། །སེམས་ཅན་ཀུན་ལ་བུ་གཅིག་ལྟར། །བརྩེ་བློ་སྙིང་ནས་མ་སྐྱེས་ཤིང། །ལྷག་བསམ་ཁུར་དུ་མ་ཁུར་ན། །ཐེག་ཆེན་གྲལ་དུ་ག་ལ་ཚུད། །ཞི་གནས་མཐུ་
ལ་བརྟེན་ནས་ནི། །ང་དང་འཛིན་སྟངས་འགལ་བ་ཡི། །ཤེས་རབ་ཁྱོད་ནི་བསྒོམ་པ་ལ། །དཔྱད་པས་གནས་པ་ལྷག་པར་ནི། །འདྲེན་པའི་ཤིན་སྦྱངས་མ་ཐོབ་ན། །ལྷག་མཐོང་བསྒོམ་པར་ག་ལ་འགྱུར། །དེ་བས་ང་འབུད་མ་ཟེར་
[246A]༄༅། །ཅིག་འབུད་འབུད་ཟེར་བ་མང་ལགས་ཀྱང། །སྔར་ཡང་སེམས་དང་འགྲོགས་འགྲོགས་པ། །ད་དུང་སེམས་དང་འགྲོགས་འགྲོགས་པ། །སྔོན་ཆད་ཁྱོད་ཀྱིས་གང་དུ་བསྡད། །ང་ཡི་སར་ནི་ཁྱོད་མ་
བྱུང། །ད་དུང་ཁྱོད་ནི་བྱེད་ལོར་ཟད། །སྔོན་ཆད་འཕགས་པ་ཐོབ་པ་རྣམས། །ཨུ་དུམ་ཝ་རའི་མེ་ཏོག་བཞིན། །སྟབས་ཁ་ལེགས་པ་རེ་རེ་ཙམ། །དེ་ཡི་མིང་ལ་མ་རིག་ཟེར། །མ་རིག་སངས་ལ་སངས་རྒྱས་ཟེར། །དེ་བས་
ཁྱོད་དང་ང་གཉིས་ནི། །སེམས་དང་འགྲོགས་པ་ང་སྔ་མོད། །ང་ཡི་འཁོར་གྱི་ཉོན་མོངས་ནི། །བརྒྱད་ཁྲི་བཞི་སྟོང་ཡོད་པ་ལ། །གཉེན་པོ་བརྒྱད་ཁྲི་བཞི་སྟོང་གསུངས། །ཟེར་བ་ཀུན་གྱིས་གླེང་ན་ཡང། །གྲངས་དང་ངོ་ནི་ཤེས་
པ་མེད། །གཉེན་པོ་ངོ་སྤྲོད་ལྟ་ཅི་སྨོས། །གཉེན་པོ་ཐམས་ཅད་དྲིལ་ལགས་ཀྱང། །ང་ཡི་འདོད་པའི་ཉོན་མོངས་ནི། །གཅིག་པུ་ཐུབ་པར་མི་འགྱུར་བས། །གཞན་རྣམས་གད་མོའི་གནས་སུ་འགྱུར།། །།
ཤེས་རབ་ཀྱིས་ནི་ལན་སྨྲས་པ། །ཁྱོད་རང་གཏམ་ལབས་བཟང་པོ་འདུག་ཟེར་རྒྱུ་ཕ་བསད་བུ་ལའང་ཡོད། །ལྕེ་ཡོད་གཡེར་མས་སྨྲ་བར་བྱེད། །ཁྱོད་ཀྱིས་ལབས་ཚད་བརྫུན་པ་ཡིན། །ཡང་དག་མཐོང་ལ་ཀུན་རྫོབ་ཡིན།།
གཏི་མུག་ཅན་གྱིས་ལབས་མངས་ཀྱང། །འགལ་བའི་རྣམ་གྲངས་མང་བར་ཟད། །ལམ་དང་འཕོང་ར་ཉག་ཉོག་རྣམས། །ལོང་གཏམ་ཅལ་ཅོལ་དལ་མེད་ལབས། །དོན་ཡོད་ལབས་ནི་གཅིག་ཀྱང་མེད། །དེ་བཞིན་ཁྱོད་ལའང་

[246B] །འོན་ཀྱང་ཁྱོད་ཀྱི་ལབས་རྣམས་ནི། །ཕལ་ཆེར་སྤང་བྱར་གོ་བས་ན། །རིགས་པ་ཁས་ལེན་ཟེར་ན་ནི། །ཁྱོད་ལ་འགལ་འདུ་འདི་ལྟར་ཡོད། །ཉོན་མོངས་རྣམ་རྟོག་ཆོས་མང་མོད། །ཡང་དག་དོན་ལ་རྣམ་རྟོག་མེད། །ཆུ་
ཕྲན་ཐམས་ཅད་ཅ་ཅོ་ཆེ། །རྒྱ་མཚོ་ཅ་ཅོ་ག་ལ་སྒྲོག་སངས་རྒྱས་བདེན་པ་གསུང་བ་ཡིན། །བརྫུན་པ་གསུང་བ་ག་ལ་སྲིད། །བརྫུན་པའི་རྣམ་གྲངས་ཅི་མང་ཡང། །བདེན་པའི་དོན་དུ་མེད་པ་ཡིན། །བདེན་པའི་དོན་དུ་བདེན་པའང་མེད།།
ཁྱོད་ནི་ཐོག་མ་མེད་པ་ནས། །སེམས་དང་ལྷན་ཅིག་གནས་ཟེར་ན། །སེམས་ནི་རྟག་གམ་མི་རྟག་སྨྲོས། །རྟག་གོ་ཞེ་ན་སྐྱེ་བ་འགལ། །མི་སྐྱེ་ཟེར་ན་མངོན་སུམ་བསྙོན། །མི་རྟག་ཟེར་ན་སེམས་ཀྱི་ནི། །སྐད་ཅིག་སྔ་ཕྱི་ཡོད་དམ་
མེད། །སྐད་ཅིག་སྔ་མ་ཡོད་ཟེར་ན། །སེམས་ཀྱི་སྐད་ཅིག་སྔ་མ་དེའི། །བདེན་པར་སྣང་བའི་སྣང་ཚུལ་དེ། །སེམས་དང་ལྷན་ཅིག་འགྱུར་མེད་ཅིང། །རང་བཞིན་གཞན་དུ་མི་འགྱུར་དང། །རྟག་བརྟན་ཐེར་ཟུག་གྱུར་པས་ན། །མ་རིག་
པ་དང་ཁས་བླངས་འགལ། །སྐད་ཅིག་ཕྱི་མར་འགྱུར་བ་མེད། །ད་ལྟར་བ་ཡང་མེད་པས་འགལ། །བདེན་པར་གྲུབ་ལ་འགྱུར་བ་མེད། །འགྱུར་བ་ཡོད་ན་བདེན་གྲུབ་འགལ། །སྐད་ཅིག་ཕྱི་མ་ཁས་ལེན་ན། །ཕྱི་མ་མ་འོངས་འབྱུང་
འགྱུར་ཡིན། །འབྱུང་འགྱུར་སྐྱེ་བའི་དོན་ཡིན་ཞིང། །ཕྱི་མ་ཞེས་པ་དང་པོ་ལ། །ལྟོས་ནས་ཕྱི་མར་བཏགས་པ་ཡིན། །ལྟོས་དང་སྐྱེ་བ་འཕྲལ་བཞག་ལ། །བདེན་པར་གྲུབ་པའི་ལྟོས་མེད་དང། །འགྱུར་མེད་སྐྱེ་བ་མེད་པ་དང། །གཞན་

[247A]༄༅། །ལ་རག་ནི་མ་ལས་པའི། །རྟག་བརྟན་ཐེར་ཟུག་ཁས་ལེན་པ། །དངོས་འགལ་ཡིན་པ་མ་རིག་གམ། །ད་ལྟར་བ་དང་ལྷན་ཅིག་ན། །དེ་ལའང་སྐད་ཅིག་སྔ་ཕྱི་ཡོད། །སྔ་ཕྱི་གོང་གི་རིགས་པས་མཚུངས། །དེ་
ཡི་ད་ལྟར་ལྷན་ཅིག་ན། །དེ་ལའང་སྔ་ཕྱི་གོང་དང་མཚུངས། །དེ་བཞིན་དུས་མཐའི་སྐད་ཅིག་དང། །ད་ལྟར་མ་ཟད་བར་དུ་དཔྱད། །ད་ལྟར་ཟད་པའི་དུས་བྱུང་ཕྱིན། །ལྷན་ཅིག་གནས་པའི་གནས་མེད་ཅིང། །ཡོད་པའི་ཆོས་ཅིག་
མ་དམིགས་ན། །ཁྱོད་ནི་སུ་དང་ལྷན་ཅིག་གནས། །རང་བཞིན་གཞན་དུ་མི་འགྱུར་བའི། །བདེན་པར་གྲུབ་པས་གང་དུ་ཕྱིན། །དངོས་སུ་འགལ་བ་མ་མཐོང་ངམ། །ཁྱོད་ཀྱིས་བསྐྱེད་པའི་དུག་གསུམ་དེའི། །དང་པོ་ཞེ་སྡང་སྐྱེས་
པའི་ཚེ། །ཞེ་སྡང་བདེན་པར་གྲུབ་པ་ཡི། །སྣང་ཚུལ་སྣང་བ་ལྟར་གྲུབ་ན། །རང་བཞིན་གཞན་དུ་མི་འགྱུར་བས། །ཞེ་སྡང་རང་དུ་འདོད་རིགས་མོད། །འདོད་ཆགས་སོགས་སུ་སྐྱེ་བ་འགལ། །འདོད་ཆགས་སོགས་སུ་སྐྱེས་པའི་
ཚེ། །བདེན་པའི་རང་བཞིན་འགྱུར་མེད་དང། །རྟག་བརྟན་ཐེར་ཟུག་གནས་པས་ན། །འགྱུར་མེད་རྟག་པར་འདོད་ཆགས་སུ། །རིགས་ཀྱི་གཞན་དུ་འགྱུར་བ་འགལ། །གཏི་མུག་ལ་སོགས་ག་ན་མཆིས། །གཏི་མུག་དང་ནི་
ལྷན་ཅིག་ཏུ། །གནས་སོ་ཞེ་ན་སྔ་མ་ཡི། །སྐྱོན་ནི་འདིར་ཡང་སོ་ན་གནས། །སེམས་ནི་གཅིག་པུ་ཁོ་ན་དང། །ལྷན་ཅིག་ཏུ་ནི་གནས་ཞེ་ན། །སེམས་ནི་བདེན་པར་གྲུབ་པ་ཡི། །སྣང་ཚུལ་གཞན་དུ་མི་འགྱུར་དང། །གཞན་ལ་

[247B] །ལྟོས་མེད་རྟག་བརྟན་ཐེར་ཟུག་པས། །སེམས་ཀྱི་འཁོར་དུ་བྱུང་བ་ཡི། །སེམས་བྱུང་ལྔ་བཅུ་རྩ་གཅིག་ནི། །གཞི་མ་གྲུབ་པའི་སྐྱོན་དུ་དང། །སེམས་ཀྱི་འཁོར་དུ་བྱུང་བ་འགལ། །ཉོན་མོངས་བརྒྱད་ཁྲི་
བཞི་སྟོང་ཡང། །རྩ་བ་སེམས་ལས་བྱུང་བ་འགལ། །དགེ་དང་མི་དགེ་ལུང་མ་བསྟན། །མེད་པའམ་སེམས་ལས་བྱུང་བ་འགལ། །སེམས་ནི་རང་བཞིན་གྲུབ་པ་ན། །དགེ་སྡིག་ལ་སོགས་ལས་འབྲས་རྣམས། །གསར་སོག་མེད་
ཅིང་མྱོང་བ་མེད། །འཁོར་བ་མེད་ཅིང་མྱང་འདས་མེད། །ཆོས་ཕུང་བརྒྱད་ཁྲི་བཞི་སྟོང་མེད། །སྐྱབས་གནས་དཀོན་མཆོག་གསུམ་ཡང་མེད། །དུག་གསུམ་མེད་ཅིང་དེས་བསྐྱེད་པའི། །ཉོན་མོངས་བརྒྱད་ཁྲི་བཞི་སྟོང་མེད།།
མདོར་ན་ཐམས་ཅད་མེད་པས་ན། །འགལ་འདུའི་ཕུང་པོ་ཆེན་པོར་འགྱུར། །གོང་དུ་ཁྱོད་ཀྱིས་ཁས་བླངས་པའི། །ང་ཡི་འཁོར་དུ་གཏོགས་པ་ཡི། །ཉོན་མོངས་བརྒྱད་ཁྲི་ཁས་ལེན་དང། །ཀུན་ལ་ང་ཡི་བྱིན་རླབས་ཀྱིས། །ཁས་ལེན་
ཐམས་ཅད་འགལ་འདུར་ནི། །སོང་བར་མ་མཐོང་ཅེ་རེ་ལོང། །ཡང་ན་བསྙོན་ནམ་སྨྱོ་འམ་ཅི། །བདེན་པར་གྲུབ་ལ་ཆོས་ཀུན་མེད། །ཆོས་ཀུན་ཡོད་ན་བདེན་གྲུབ་འགལ། །འཁོར་བ་ཐོག་མ་མེད་པས་ན། །སེམས་ནི་ལྷ་རུ་སྐྱེས་པའི་
ཚེ། །དེ་ཡང་གཟུགས་མེད་ཁམས་སྐྱེས་ཚེ། །སེམས་ནི་གཅིག་པུ་ལ་དམིགས་ནས། །བདེན་པར་གྲུབ་པར་བཟུང་བས་ན། །དེ་འཛིན་གཞན་དུ་མི་འགྱུར་བས། །སྤྱིར་དུ་གཞན་དུ་སྐྱེ་བ་འགལ། །གལ་ཏེ་འོག་མར་སྐྱེས་པའི་ཚེ།།

[248A]༄༅། །དེ་ཡི་ཕུང་པོ་ལ་དམིགས་ནས། །དེ་ལ་བདེན་འཛིན་སྐྱེ་བ་འགལ། །གལ་ཏེ་བདེན་འཛིན་སྐྱེས་པ་ན། །རང་བཞིན་གཞན་དུ་མི་འགྱུར་འགལ། །ལྷ་ཡི་ཚེ་དང་དཔལ་འབྱོར་སོགས། །འདོད་ཡོན་བདེན་པར་
གྲུབ་སྣང་བ། །དེ་ནི་ཐོག་མ་མེད་པ་ནས། །ཁོ་རང་ལྟོས་མེད་གྲུབ་གྲུབ་པ། །འགྱུར་མེད་རྟག་པར་སྡོད་པས་ན། །འཆི་དང་ཚེ་འཕོ་ག་ལ་སྲིད། །འཆི་དང་ཚེ་འཕོ་སྲིད་ཟེར་ན། །རང་ཚུགས་ཐུབ་པར་མ་གྱུར་པས། །འགྱུར་བ་མེད་པའི་
བདེན་གྲུབ་འགལ། །ལྷ་ལུས་བདེན་པར་གྲུབ་པ་ན། །འགྲོ་བ་གཞན་དུ་སྐྱེ་བའང་མེད། །འདོད་པའི་ཡོན་ཏན་ལྔ་པོ་ཡང། །ལྷ་མོའི་གཟུགས་ལ་ཆགས་པ་ཡི། །ཆགས་པ་བདེན་པར་སྣང་བ་ཡི། །སྣང་བ་གཞན་དུ་མི་འགྱུར་བས། །སྒྲ་
སོགས་འདོད་ཡོན་བཞི་པོ་ལ། །ཆགས་པ་ཅི་ཡི་ཕྱིར་ན་སྐྱེ། །སྐྱེ་ན་གཟུགས་ལ་བདེན་གྲུབ་འགལ། །ལྷ་ཡི་བུ་མོ་ལ་དམིགས་ནས། །ཡིད་དུ་འོང་བའི་བྱམས་པ་དེ། །ལྟོས་མེད་བདེན་པར་གྲུབ་པར་སྣང། །སྣང་བ་གཞན་འགྱུར་མི་
སྲིད་ན། །ལྷ་མ་ཡིན་དང་འཐབ་པའི་ཚེ། །ཞེ་སྡང་སྐྱེ་བ་དངོས་སུ་འགལ། །གལ་ཏེ་ཞེ་སྡང་སྐྱེས་པ་ན། །ཡིད་འོང་བྱམས་པའི་བདེན་གྲུབ་དེ། །ལྟོས་མེད་འགྱུར་བ་མེད་པ་འགལ། །ལྷ་མ་ཡིན་ལ་དམིགས་པ་ཡི། །ཞེ་སྡང་དྲག་པོ་
སྐྱེས་པའི་ཚེ། །ཞེ་སྡང་བདེན་པར་སྣང་བས་ན། །འཐབ་མོ་གྲོལ་ནས་རང་ཡུལ་དུ། །ལྷ་མོ་ལ་ནི་བརྩེ་བའི་ཚེ། །ཡིད་འོང་རྣམ་པ་སྐྱེ་བ་མེད། །སྐྱེ་ན་ཞེ་སྡང་བདེན་གྲུབ་འགལ། །ཡིད་འོང་དེ་ཡང་གསར་སྐྱེ་བས། །ཡིད་འོང་བདེན་

[248B] །བདེན་པར་གྲུབ་པའི་ལག་སྟབས་འདིས། །ཆོས་རྣམས་ཐམས་ཅད་མེད་པ་འདྲ། །བློ་གཅིག་བདེན་པར་གྲུབ་པའི་ངོར། །ཆོས་ཀུན་སྐྱེ་འགག་འགྲོ་འོང་མེད། །ཐ་སྙད་ལས་འབྲས་ཐམས་ཅད་མེད། །མདོར་ན་
ཆོས་ཀུན་མེད་པར་གོ་དེ་ཡི་རྒྱུ་མཚན་ཅི་སྟེ་ན། །བདེན་པར་འདོད་རྣམས་ཆོས་ཀུན་ནི། །ལྟོས་མེད་གཞན་ལ་རག་མ་ལས། །ཁོ་རང་ངོ་བོས་གྲུབ་པར་སྣང། །འཇིག་རྟེན་ཐ་སྙད་ལ་བསྟུན་པའི། །ཆོས་རྣམས་ཐམས་ཅད་རྒྱུ་རྐྱེན་དང།།
ཕན་ཚུན་ལྟོས་བཞག་བློ་བུར་དུ། །རྟོག་པའམ་མིང་གིས་བཏགས་ཙམ་ལ། །གཞི་གཅིག་སྟེང་དུ་གཉིས་ཀ་ནི། །འདུ་བའི་སྐབས་ཅིག་མ་བྱུང་བས། །བདེན་པར་གྲུབ་པའི་ཕྱོགས་ལྟར་ན། །རྐྱེན་ལ་ལྟོས་པའི་ཆོས་ཀུན་མེད། །དེས་ན་
ཆོས་ཀུན་མེད་པ་ཡིན། །ང་ཡི་ཕྱོགས་ལ་ཆོས་ཀུན་ནི། །རྒྱུ་རྐྱེན་རྟེན་འབྲེལ་ཚོགས་ལས་སྐྱེ། །དེས་ན་ཆོས་ཀུན་ཡོད་པ་ཡིན། །ལས་དང་འབྲས་བུ་མྱོང་བ་ཡོད། །ས་དང་ལམ་དང་དཀོན་མཆོག་གསུམ། །ཐ་སྙད་ཐམས་ཅད་བདག་
ལ་ཡོད། །དེ་ཡང་ཐ་སྙད་ཙམ་དུ་ཡིན། །བདེན་པའི་དོན་དུ་ཁྱོད་དང་འདྲ། །ཆོས་ཀུན་གཏན་ནས་མེད་པར་འདོད། །ཁྱོད་ནི་གཏི་མུག་མ་རིག་པས། །ཆོས་ཀུན་བདེན་པར་ཁས་བླངས་པས། །ཐ་སྙད་དུ་ཡང་ཆོས་ཀུན་ནི། །མེད་པར་
སོང་བ་མ་རིག་པ། །མ་རིག་ལས་ནི་མ་རིག་པ། །མ་རིག་དཀྱིལ་འཁོར་ཆེན་པོའོ། །ཁ་ལ་ཀུན་རྫོབ་ཁས་བླངས་ཀྱང། །ཀུན་རྫོབ་རྒྱུ་རྐྱེན་ལྟོས་གྲུབ་ཡིན། །ཁྱོད་ནི་ལྟོས་མེད་གྲུབ་པར་འདོད། །དེས་ན་ཀུན་རྫོབ་ཁྱོད་ལ་མེད། །སྤྱིར་དུ་

[249A]༄༅། །ཁྱོད་ལ་འཆི་བ་མེད། །ཁྱད་པར་ཁྱོད་ལ་སྐྱེ་བ་མེད། །གལ་ཏེ་ལྷ་ལས་ཚེ་འཕོས་ནས། །ལྷ་མ་ཡིན་དུ་སྐྱེས་པའི་ཚེ། །ལྷ་ཡི་ཕུང་པོ་ལ་དམིགས་ནས། །ངའོ་སྙམ་དུ་འཛིན་པ་ཡི། །བདེན་འཛིན་དེ་ནི་མི་འགྱུར་
བས། །ལྷ་མ་ཡིན་གྱི་ལུས་དེ་ལ། །དམིགས་ནས་ངའོ་སྙམ་པ་ཡི། །བློ་དེ་གཉིས་པོ་གཞི་གཅིག་ཏུ། །འདུ་བ་མེད་ཀྱང་འདུ་བ་ནི། །བདེན་པར་གྲུབ་པའི་སྐྱོན་ཡིན་མོད། །འདུ་ལུགས་ཅི་འདྲ་བ་ཅིག་སྨྲོས། །ལྷ་མ་ཡིན་གྱི་བློ་དེ་ནི། །ལྷ་ཡི་
དཔལ་འབྱོར་འདོད་ཡོན་ལ། །ཕྲག་དོག་འགྲན་སེམས་སྐྱེས་པའི་ཚེ། །ཁྱོད་རང་ལྷ་རུ་སྐྱེས་པ་ན། །དཔལ་འབྱོར་བདེན་གྲུབ་མི་འགྱུར་བས། །ཁྱོད་དང་ལྷན་ཅིག་གནས་པར་ངེས། །དེས་ན་ཁྱོད་ཀྱིས་ཁྱོད་རང་ལ། །ཕྲག་དོག་
འགྲན་སེམས་བྱེད་དམ་ཅི། །ལྷ་ཡི་བདེན་འཛིན་འགྱུར་མེད་དང། །ལྷ་མིན་བདེན་འཛིན་འགྱུར་མེད་ན། །ཁྱོད་ནི་ལྷའམ་ལྷ་མིན་ཡིན། །གཞི་མཐུན་ཤེས་བྱ་ལ་མི་སྲིད། །ལྷ་ཡི་བདེན་གྲུབ་ཞིག་པའི་རྗེས། །ལྷ་མིན་བདེན་གྲུབ་
ཅེས་ཟེར་ན། །སྐྱེ་འཇིག་བདེན་གྲུབ་ཡོད་མིན་པས། །བདེན་གྲུབ་གཞན་དུ་འགྱུར་བས་ན། །ཁྱོད་ཀྱི་འགྱུར་མེད་དོན་དེ་འགལ། །ཁྱོད་ཀྱི་བདེན་གྲུབ་དེ་ལྟར་ན། །འཆི་འཕོ་སྐྱེ་བ་མི་སྲིད་ཀྱང། །ཡི་དྭགས་གནས་སུ་སྐྱེས་པའི་ཚེ། །ཡི་
དྭགས་བཀྲེས་སྐོམ་གྱིས་མནར་བས། །ཁྱོད་ཀྱི་ལྷ་ཡི་དཔལ་འབྱོར་དེ། །རྟག་བརྟན་ཐེར་ཟུག་འགྱུར་མེད་ན། །ཟ་རྒྱུ་མེད་ཚེ་ཟ་བར་རིགས། །ལྷ་ཟས་ཟོས་པས་འགྲངས་པ་དེ། །འགྲངས་པ་གཞན་དུ་མི་འགྱུར་ན། །ད་ནི་ཅི་ཡི་ཕྱིར་

[249B] །ཡི་དྭགས་ལུས་ཀྱི་བཀྲེས་སྐོམ་དེ། །བདེན་པར་གྲུབ་པའི་འགྱུར་མེད་ན། །སྐྱེ་ནས་སྐྱེ་བ་ཐམས་ཅད་དུ། །བཀྲེས་སྐོམ་ཉིད་ཀྱི་རང་བཞིན་ལས། །གཞན་དུ་འགྱུར་བ་མི་སྲིད་པས། །འོ་ནི་རྒྱུན་པར་བརྒྱལ་ལོ་ཨང།།
ཁྱོད་ནི་དམྱལ་བར་སྐྱེས་པའི་ཚེ། །སྐྱེས་པ་ཉིད་ཀྱིས་བདེན་གྲུབ་འགལ། །དམྱལ་བ་ཚ་གྲང་སྡུག་བསྔལ་དེ། །གསར་དུ་མྱོང་བས་སྐྱེ་མེད་འགལ། །ཚ་བའི་སྡུག་བསྔལ་མྱོང་བའི་ཚེ། །ལྷ་ཡི་བདེ་སྐྱིད་གང་དུ་ཐལ། །ལྷ་ཡི་སྐབས་
ཀྱི་བདེ་བ་དེ། །ལྟོས་མེད་འགྱུར་མེད་རག་མ་ལས། །གཞན་དུ་འགྱུར་བ་མི་སྲིད་ན། །ཚ་བའི་སྡུག་བསྔལ་ཅི་སྟེ་མྱོང། །བདེ་སྡུག་གཉིས་པོ་དངོས་འགལ་ན། །གཞི་གཅིག་སྟེང་དུ་ཅི་སྟེ་འདུ། །ཁྱོད་ནི་ལྷ་ལས་འཕོས་མ་ཐག་ལྷ་
ཡི་བདེ་བ་གཞན་མི་འགྱུར། །ལྷ་ཡི་བདེ་བའི་རང་བཞིན་ལས། །འགྱུར་བ་མེད་ཅིང་ཚ་བ་ཡི། །སྡུག་བསྔལ་རང་བཞིན་འགྱུར་མེད་པ། །ཕྱོགས་གཅིག་འདུ་བ་མི་སྲིད་ཀྱང། །བདེན་གྲུབ་ཁྱོད་ལ་འདུ་བ་ནི། །སྙིང་ཚིམ་སྙིང་ཚིམ་དེ་
རེ་ཁྱེར། །བདེན་པར་གྲུབ་པའི་སྐྱོན་འདི་ལ། །ཡོན་ཏན་དུ་བཟུང་སྙིང་རེ་ཚིམ། །གྲང་བའི་སྡུག་བསྔལ་མྱོང་བ་དེ། །ཚ་བའི་སྡུག་བསྔལ་རང་བཞིན་དེ། །གཞན་དུ་འགྱུར་བའི་སྐབས་མེད་པས། །དེ་དང་ལྷན་ཅིག་འགྲོགས་བཞིན་དུ།།
གྲང་བའི་སྡུག་བསྔལ་རང་བཞིན་དེ། །རྟག་པར་སྡོད་པའི་ཐེར་ཟུག་པས། །སྡུག་བསྔལ་གཅིག་ཐོག་གཅིག་བརྩེགས་པ། །ཚ་གྲང་གཉིས་པོ་དངོས་འགལ་དང། །རང་བཞིན་གཉིས་པོ་དངོས་འགལ་ན། །ཉམས་སུ་ཇི་ལྟར་མྱོང་བར་

[250A]༄༅། །འགྱུར། །གཞི་གཅིག་སྟེང་དུ་ཇི་ལྟར་འདུ། །འགལ་ཁྱབ་ཐམས་ཅད་ཁས་ལེན་པའི། །བདེན་གྲུབ་ཁྱོད་ལ་སྙིང་རེ་ཚིམ། །བདེན་པར་གྲུབ་པའི་ཉེས་པའོ། །སྐྱེ་མེད་ཁྱོད་ནི་གལ་ཏེ་ན། །མི་ལུས་ཅིག་ནི་ཐོབ་
གྱུར་ཚེ། །མི་ལུས་གསར་དུ་ཐོབ་པ་དང། །སྐྱེ་བ་དངོས་སུ་མཐོང་བཞིན་དུ། །སྐྱེ་བ་མེད་པའི་ཁས་ལེན་མཚར། །མ་རིག་པ་ཡི་དོན་གཅིག་ཚང། །འཁོར་བ་འདི་ལ་མཐའ་མེད་པས། །འགྲོ་བ་ལྔ་པོར་སྐྱེས་པའི་ཚེ། །རེ་རེ་ལྟར་
གྱི་ཕུང་པོ་ལ། །དམིགས་ནས་བདེན་པར་གྲུབ་པ་ཡི། །འཛིན་སྟངས་སོ་སོར་སྐྱེས་པ་དང། །དེ་ཡང་ལྟོས་མེད་འགྱུར་མེད་དང། །རག་མ་ལས་པར་ཁྱོད་ཞེན་པའི། །ཞེན་པ་གཞན་དུ་མི་འགྱུར་བཞིན། །འདིར་ཡང་ཕུང་པོ་
ཚོགས་ཙམ་ལ། །བརྟེན་ནས་ངའོ་སྙམ་པ་ཡི། །བློ་ཡི་འཛིན་སྟངས་བདེན་གྲུབ་ཏུ། །སྣང་བ་ལྟར་དུ་ཁྱོད་འདོད་པས། །འགྲོ་བ་དྲུག་པོ་རེ་རེ་ལྟར། །ལུས་ཀྱི་འཛིན་སྟངས་གཞི་གཅིག་ཏུ། །འདུ་ལུགས་ཇི་ལྟར་བྱེད་ན་ཨང། །ཕལ་
ཆེར་དངོས་འགལ་ཞུགས་པ་མང། །རྣམ་པའང་ཕལ་ཆེར་ག་ལ་མཐུན། །འགྲོ་བ་དྲུག་པོ་ཐམས་ཅད་ཀྱི། །སྡུག་བསྔལ་ཚ་གྲང་ལྟར་འགལ་བའི། །བཟོད་པར་དཀའ་བའི་སྡུག་བསྔལ་རྣམས། །བདེན་པར་གྲུབ་པའི་ལྟོས་
མེད་དང། །གཞན་ལ་རག་ནི་མ་ལས་དང། །འགྱུར་མེད་རྟག་བརྟན་ཐེག་ཟུག་འདི། །ཁྱོད་ཀྱི་མི་ལུས་འདི་ཐོག་ཏུ། །དུས་གཅིག་ལ་ནི་ཇི་ལྟར་མྱོང། །ཁྱོད་ཀྱི་ལུས་ལ་མྱོང་ན་ནི། །བདེན་གྲུབ་འགྱུར་བ་མེད་པ་འགལ།།

[250B] །གཅིག་གི་ཐོག་ཏུ་འདུ་བ་འགལ། །ཕུང་པོ་ཚོགས་ཙམ་ལ་བརྟེན་ནས། །ངའོ་སྙམ་པའི་བློ་དེ་ནི། །དམིགས་པ་ང་ལ་དམིགས་ནས་ནི། །རྣམ་པ་བདེན་པར་གྲུབ་པར་འཛིན། །དེ་ནི་
གང་ཟག་བདག་འཛིན་ཡིན། །དེར་ཞེན་གང་ཟག་བདག་ཞེན་ཡིན། །དེ་ལྟར་གྲུབ་ན་བདེན་གྲུབ་ཡིན། །དེ་འདྲའི་བློ་ནི་ལྷན་སྐྱེས་ལ། །ཕུང་པོ་ལ་དམིགས་ང་དེ་ནི། །བདེན་པར་གྲུབ་པར་སྣང་བ་དེ། །སྣང་བ་ལྟར་དུ་གྲུབ་འདུག་ན། །རྟག་
པ་མཐའ་བཟུང་ཚུལ་གྱིས་སུ། །དགག་བྱའི་ཚད་ཀྱི་དགག་རྒྱུ་དེ། །འཁྲུལ་མེད་ངོས་ནི་ཟིན་པ་ན། །དེ་ནི་དགག་རྒྱུའི་གཙོ་བོ་ཡིན། །དགྲ་ཡི་གཙོ་བོའང་དེ་ཡིན་ནོ། །ད་དུང་ཁྱོད་ལ་འགལ་འདུ་ཡི། །ཕུང་པོ་ཆེན་པོ་འདི་ལྟར་རོ། །དེ་
ལྟར་གྱུར་པའི་ང་དེ་ནི། །ཕུང་པོ་དང་ནི་རང་ངོས་ནས། །གྲུབ་པའི་གཅིག་ཏུ་གྲུབ་པའམ། །གྲུབ་པའི་ཐ་དད་གང་དུ་གྲུབ། །གཅིག་ཏུ་གྲུབ་པོ་ཟེར་ན་ནི། །ཐ་དད་གཏན་མེད་གཅིག་གྲུབ་དང། །རང་བཞིན་གཞན་དུ་མི་འགྱུར་དང། །གཞན་
ལ་རག་ནི་མ་ལས་དང། །ལྟོས་མེད་འགྱུར་མེད་ཐེར་ཟུག་པས། །ཤི་ནས་ཕུང་པོ་མེར་བསྲེགས་ཤིང། །ཐལ་བ་ཆུ་ཀླུང་བསྐུར་བའི་ཚེ། །ཕུང་པོ་གཏན་མེད་གྱུར་པས་ན། །ང་ཡང་གཏན་མེད་གྱུར་ཏམ་ཅི། །ཕུང་པོ་དང་ནི་རང་ངོས་
ནས། །གྲུབ་པའི་འགྱུར་བ་གང་དུ་སོང། །འགྱུར་བ་འགྱུར་བའི་འགྱུར་མེད་མཚར། །ཕུང་པོ་འདི་དང་ལྷན་ཅིག་ཏུ། །འགྱུར་མེད་རྟག་པར་བདེན་གྲུབ་ན། །ཤི་བའི་ཐ་སྙད་ག་ལ་བྱེད། །འཆི་བ་མེད་ན་སྐྱེ་བ་མེད། །རྒ་དང་ན་སོགས་
[251A]༄༅། །ག་ན་མཆིས། །ཡང་གཅིག་ཆོས་ཀུན་མེད་པ་ཁྱོད། །སྐྱེ་འཆི་ཡོད་ན་བདེན་གྲུབ་མེད། །ཁྱོད་ཀྱི་ལུགས་ལ་ཆོས་ཀུན་ནི། །སྟོས་མེད་འགྱུར་བ་མེད་པར་གྲུབ། །ཕན་ཚུན་ལྟོས་གྲུབ་ཆོས་མེད་པས། །དེས་
ན་ཁྱོད་ལ་ཆོས་ཀུན་མེད། །གཞན་དུ་འགྱུར་ལ་མི་འགྱུར་ཟེར། །ཁྱོད་ནི་མ་རིག་རང་དུ་འདུག་དེ་ཡི་ནང་ནས་རང་མ་རིག་ཁྱོད་ནི་འགྲོ་བ་གཞན་སྐྱེས་ཚེ། །དེ་ཡི་ཕུང་དང་ང་གཉིས་ནི། །བདེན་པའི་གཅིག་ཏུ་གྲུབ་དགོས་པས། །
ཕུང་པོ་འདི་ལ་དམིགས་ནས་ནི། །འགྲོ་བ་གཞན་གྱི་ཕུང་པོ་ལའང། །ངའོ་སྙམ་པའི་བློ་སྐྱེ་དགོས། །དེས་ན་འགྲོ་གཞན་ཕུང་པོ་དེ། །ཕུང་པོ་འདི་ཐོག་ཡོད་དགོས་པས། །མེད་ཀྱང་ལྷན་ཅིག་ཚོགས་པ་འདི། །དངོས་འགལ་བྱུང་
ཡང་མ་རིག་པ། །ཁྱོད་དང་ལྷན་ཅིག་རྩོད་པ་འདི། །སྨྱོན་པ་ངག་དང་རྩོད་པ་འདྲ། །ལབས་པ་ལ་ནི་ཁྱད་མེད་པས། །ཡང་ན་རྡོ་དང་རྩོད་པ་འདྲ། །ཁྱོད་ནི་རྡོ་ལས་ཆེས་ལོད་པ། །རྡོ་ལ་བཟོ་བཅོས་ཅི་བྱས་ཉན། །ཅི་མི་ཉན་པའི་མ་རིག་
པ༑ ༑ཤི་བ་ཁྱོད་ལ་ཡོད་མ་ཡིན། །གལ་ཏེ་ཤི་ནས་གཞན་སྐྱེས་ཚེ། །གལ་ཏེ་སྐྱེས་ཚེ་ཁྱོད་ཕུང་དང། །འབྲལ་མེད་བདེན་པར་གནས་དགོས་དང། །སྤྱིར་དུ་འཆིབ་ག་ལ་བྱེད། །སྒོས་སུ་ཕུང་པོ་འདི་ཁྱེར་ནས། །གཞན་གྱི་མ་ཡི་
མངལ་དུ་ནི། །བདེན་པར་སྐྱེ་ལུགས་ཇི་ལྟར་བྱེད། །ཕུང་པོ་འདི་བཅས་ཞུགས་སམ་ཅི། །དེ་བཞིན་ཞུགས་པར་གྱུར་ཟེར་ཀྱང། །ཞུགས་པའི་འགྱུར་བ་ཁོ་ནས་ནི། །བདེན་གྲུབ་འགྱུར་བ་མེད་པ་འགལ། །ཕུང་པོ་བཞག་ནས་

[251B] །སྐྱེ་བ་ཁོ་ནས་བདེན་གྲུབ་འགལ། །ང་ཕུང་བདེན་པའི་གཅིག་གྲུབ་ན། །ང་ཡི་བ་ལ་དམིགས་པ་ཡི། །ང་ཡིར་འཛིན་པ་ཁྱོད་ལ་མེད། །གལ་ཏེ་ང་ཡིར་འཛིན་ཞེ་ན། །བདེན་གྲུབ་གཞན་དུ་འགྱུར་བས་ན། །འགྱུར་བ་མེད་པའི་
བདེན་གྲུབ་འགལ། །ང་ཡི་ལག་པ་ལ་དམིགས་པའི། །ང་ཡི་བ་ཡི་བདེན་གྲུབ་དེ། །འགྱུར་བ་མེད་པའི་རྟག་པར་དང། །ལྟོས་མེད་གཞན་ལ་རག་མ་ལས། །ངོ་བོས་གྲུབ་པའི་འགྱུར་མེད་དང། །ང་ཡི་རྐང་སོགས་ལ་དམིགས་པའི། །
ང་ཡིར་འཛིན་པ་སྐྱེ་བ་འགལ། །གལ་ཏེ་བློ་ནི་སྐྱེས་པ་ན། །བདེན་པ་གཞན་དུ་འགྱུར་བ་དང། །སྐྱེ་བ་ཁོ་ནས་འགྱུར་མེད་འགལ། །བདེན་པས་ཚུགས་ནི་མ་ཐུབ་པོ། །དེ་བཞིན་ཆགས་པའི་བདེན་གྲུབ་དེ། །གཞན་དུ་མི་འགྱུར་ཐེར་
ཟུག་པས། །འདི་མིན་ཀུན་ལ་འགྲོས་འདི་ཁྱེར། །བུད་མེད་ལྟ་བུ་ལ་དམིགས་ནས། །མིག་གིས་གཟུགས་ལ་ཆགས་པ་ཡི། །ཡིད་འོང་དངོས་པོ་གཞན་དག་ལ། །བདེན་པའི་ཆགས་པ་སྐྱེ་བ་འགལ། །གལ་ཏེ་སྐྱེ་ན་འགྱུར་
མེད་འགལ། །སྐྱེ་བ་ཁོ་ནས་བདེན་གྲུབ་འགལ། །དེ་བཞིན་དབང་པོ་གཞན་དག་ལའང། །སོ་སོར་ཆགས་ཡུལ་ལ་དམིགས་པའི། །བདེན་པའི་ཆགས་པ་སྐྱེ་བ་འགལ། །གལ་ཏེ་སྐྱེ་ན་སྐྱེ་མེད་འགལ། །བདེན་གྲུབ་གཞན་དུ་
འགྱུར་བའང་འགལ། །དང་པོ་ཐོག་མ་མེད་དུས་ནས། །མིག་གི་དབང་པོའི་ཡུལ་དག་ལ། །བདེན་པའི་ཆགས་པ་ལྟོས་མེད་དུ། །གྲུབ་གྲུབ་པར་ནི་ཡོད་ཟེར་ན། །འོ་ན་ཕུང་པོ་འདི་ཡང་ནི། །དང་པོ་ཐོག་མ་མེད་དུས་ནས། །ལྟོས་

[252A]༄༅། །མེད་གྲུབ་པར་ཡོད་དམ་ཅི། །ཡོད་ན་འགྲོ་བ་གཞན་ལྔ་རུ། །སྐྱེ་བ་མེད་པས་ཁྱོད་ལ་འགལ། །མི་ལུས་ཚེ་འདིར་འཕྲལ་བླངས་བཞིན། །ཐོག་མེད་གྲུབ་པའི་ཁས་ལེན་འགལ། །བུ་ཆུང་ནས་ནི་རིམ་པར་
ནི༑ ༑རྒན་པོའི་ལུས་སུ་གྱུར་བཞིན་དུ། །ཐོག་མེད་དུས་ནས་རྒན་པོའི་ལུས། །འདི་ག་བཅོས་མིན་ལྟོས་མེད་དུ། །གྲུབ་པའི་ཁས་ལེན་འདི་འདྲ་ཨང། །མ་རིག་ཡིན་ཀྱང་གད་མོ་འཆོར། །ཨ་མར་སྐྱེས་པ་ཡིན་བཞིན་དུ། །
འགྱུར་མེད་རྒན་པོའི་རང་བཞིན་དུ། །གྲུབ་གྲུབ་འདྲ་བ་འདི་གར་ན། །རྒན་པོར་ཨ་མའི་ལུས་སུ་ནི། །ཞུགས་པའི་ཚུལ་འདི་ཁྱོད་ཀྱིས་སྨྲོས། །ང་ཕུང་བདེན་པའི་གཅིག་གྲུབ་ན། །ཕུང་པོ་ལ་ཆགས་བདེན་འཛིན་དེ། །འགྱུར་
བ་མེད་པས་སེམས་ལ་ནི། །བདེན་འཛིན་ཅི་ཡི་ཕྱིར་ན་སྐྱེ། །སྐྱེ་ན་གཞན་འགྱུར་མེད་པ་འགལ། །སྐྱེ་བ་མེད་པའི་དོན་དང་འགལ། །ཀུན་ལ་འདི་ཡི་རིགས་བསྒྲེས་ན། །འདི་འདྲའི་རིགས་ལ་ཟད་མཐའ་མེད། །ང་དང་ཕུང་པོ་
བདེན་པ་ཡི། །ཐ་དད་དུ་ནི་གྲུབ་པ་ན། །འབྲེལ་མེད་དོན་གཞན་ཡིན་དགོས་པས། །ལག་པ་ན་ཡང་ང་ན་ཞེས། །བདག་གིར་བྱེད་པ་འབྲེལ་མེད་ཡིན། །ང་ཡི་མགོ་དང་ང་ཡི་ཁ། །ང་ཡི་སྣ་རྩེ་མིག་དབང་སོགས། །ང་ཡི་ལུས་
དང་ང་ཡི་གྲོད། །ང་ཡི་རྐེད་ཚིགས་པུས་མོ་དང། །ང་ཡི་ལྟོ་སྐོམ་གོས་ལ་སོགས། །ང་ཡི་ཞིང་ཁང་ང་ཡི་གཡོག་ང་ཡི་ཆུང་མ་བུ་སོགས་དང། །ང་ཡི་དངོས་པོ་ཐམས་ཅད་ལ། །དམིགས་ནས་ང་ཡིར་འཛིན་པ་ཡི། །བློ་ནི་སྐྱེ་བ་

[252B] །བདེན་པའི་འབྲེལ་མེད་དོན་གཞན་ལ། །འབྲེལ་བ་གཏན་མེད་ཨ་ཐང་ཆད། །བདེན་འཛིན་དང་ནི་ཤེས་རབ་བཞིན། །ལྷན་ཅིག་གནས་པའི་སྐབས་མེད་པས། །ང་ཡི་བ་ལ་དམིགས་པ་ཡི། །ང་ཡིར་འཛིན་
པའི་དོན་མེད་པས། །ང་ཡི་བ་ལ་བདག་གིར་ནི། །བྱེད་པ་མ་རིག་ཁྱོད་ལ་འགལ། །འགལ་ཡང་བྱེད་ན་རྒྱུ་མཚན་མེད། །དེ་བས་ཁ་རོག་འདུག་ན་དགའ། །ང་ཕུང་བདེན་པའི་དུ་མར་ནི། །གྲུབ་ན་ང་ཕུང་བདེན་པ་ཡི། །གཅིག་ཏུ་
གྲུབ་པར་འགྱུར་བ་ཡིན། །རྒྱུ་མཚན་རིན་ཆེན་ཕྲེང་བ་ལས། །གཅིག་མེད་ཕྱིར་ན་དུ་མ་དང། །ཞེས་དང་གཞན་ཡང་དུ་མ་ནི། །ཡོད་ན་གཅིག་ཀྱང་ཡོད་དགོས་སོ། །ང་དང་ཕུང་པོ་གཅིག་པར་ཐལ། །ང་ཕུང་བདེན་པའི་གཅིག་
ཡིན་ཕྱིར། །འདོད་ན་དབུ་མ་འཇུག་པར་བཀག་ང་ཕུང་བདེན་པའི་གཅིག་གྲུབ་ན། །ཕུང་པོའི་ཆ་ཤས་ཀུན་དང་ནི། །བདེན་པའི་གཅིག་ཏུ་གྲུབ་དགོས་པས། །ཤར་ནུབ་ལྷོ་བྱང་དབུས་དབྱེ་བའི། །ཕྱོགས་ནི་གང་དུ་གཅིག་པར་
འགྱུར། །དབུས་ཆར་མཚོན་ནས་གཅིག་ན་ནི། །དེ་ལའང་ཤར་ནུབ་དབུས་དབྱེའོ། །དེ་བཞིན་ཐ་མར་རྡུལ་ཕྲན་ནི། །ལྕགས་རྡུལ་ཙམ་དུ་གསིལ་བའི་ཚེ། །རྡུལ་མེད་མ་གྱུར་བར་དུ་ནི། །གསིལ་བའི་ཚེ་ན་བདེན་འཛིན་ཁྱོད། །བདེན་
པའི་གཅིག་ཏུ་སུ་དང་འགྲོགས། །ང་ཕུང་བདེན་པའི་རང་བཞིན་དུ། །འགྱུར་བ་མེད་པ་གང་དུ་སོང། །འགྱུར་གྱིན་འགྱུར་གྱིན་མི་འགྱུར་ཟེར། །འདི་འདྲའི་བདེན་གྲུབ་ཡ་མཚན་ཅན།། །།བདེན་འཛིན་གྱིས་

[253A]༄༅། །ནི་ལན་སྨྲས་པ། །ཁྱོད་ཀྱིས་ཁ་སྟོབས་ཅི་ལབས་ཀྱང། །འགྲོ་བ་ཡོངས་ལ་གཡོ་འགུལ་མེད། །དེས་ན་ང་ཡང་གཡོ་འགུལ་མེད། །རྡོ་ལ་ཆོས་བཤད་བྱས་པ་བཞིན། །ཁྱོད་རང་ཁ་ནི་ན་བར་ཟད། །ཡང་
ན་ཉི་མ་ཕྱིད་ལ་རེ། །དེ་ཡི་རྒྱུ་མཚན་ཅི་སྟེ་ན། །ལྷ་ནི་བག་མེད་པ་ཡིས་གཡེངས། །ལྷ་མིན་ཕྲག་དོག་གིས་ནི་གཡེངས། །དུད་འགྲོ་གཅིག་ལ་གཅིག་ཟས་གཡེངས། །ཡི་དྭགས་བཀྲེན་ཞིང་ཕོངས་པས་གཡེངས། །དམྱལ་བ་ཚ་
གྲང་སྡུག་བསྔལ་གཡེངས། །མི་རྣམས་ལ་ལ་ཡོད་པས་གཡེངས། །ལ་ལ་མེད་པ་ཁོ་ནས་གཡེངས། །ལ་ལ་གསོད་པ་ཁོ་ནས་གཡེངས། །ལ་ལ་རྐུ་འཕྲོག་ཁོ་ནས་གཡེངས། །ལ་ལ་ཕྲ་མ་ཁོ་ནས་གཡེངས། །ལ་ལ་ཆོས་
བརྫུ་ཁོ་ནས་གཡེངས། །ལ་ལ་བསྒོམ་བརྫུ་ཁོ་ནས་གཡེངས། །ལ་ལ་ཟོག་ཆོས་ཁོ་ནས་གཡེངས། །ལ་ལ་གཡོ་རྒྱུ་ཁོ་ནས་གཡེངས། །ལ་ལ་སོ་ནམ་ཚོང་གིས་གཡེངས། །ལ་ལ་བུད་མེད་ཁོ་ནས་གཡེངས། །ལ་ལ་ཆང་
འཐུང་ཁོ་ནས་གཡེངས། །ལ་ལ་གཉིད་དང་ལེ་ལོས་གཡེངས། །ལ་ལ་ལོང་གཏམ་ཁོ་ནས་གཡེངས། །ལ་ལ་བཟོ་དང་རྩེད་མོས་གཡེངས། །ལ་ལ་ཅི་ཡང་མི་བསམས་པའི། །ཐོམ་ཡུར་ལུས་པ་ཁོ་ནས་གཡེངས། །ལ་ལ་
མཚམས་མེད་ལས་ཀྱིས་གཡེངས། །ཕལ་ཆེར་མི་དགེ་བཅུ་ཡིས་གཡེངས། །དེ་རྣམས་ལ་ནི་ཁྱོད་ཀྱི་དེ། །དགོས་པ་མེད་ཅིང་གོ་རྒྱུ་མེད། །ཐོས་མེད་བསྒོམ་ཆེན་ཕལ་ཆེར་གྱིས། །ཁྱོད་ཀྱི་དེ་ནི་གོ་བ་མེད། །ཐོས་ལྡན་མཁས་

[253B] །ཡིད་ཀྱང་མི་ཆེས་ཉམས་ལེན་མེད། །སྐྱོན་ནི་ཅི་འདུག་བལྟ་བལྟ་ནས། །བསྒོམ་པའི་ལོང་ཡང་མེད་པ་ཡིན། །གལ་ཏེ་ལོང་ཡོད་གྱུར་ན་ནི། །ཐོས་པའི་དུས་དེ་བསྒོམ་ཚེ་མེད། །ནམ་གཞུག་ཅི་ཡང་མི་ཤེས་
པའི། །བསྒོམ་ཆེན་གཅིག་ལ་བློ་གཏད་འཆའ། །ངེས་ན་ང་ནི་གད་མོ་འཆོར། །ཁྱོད་རང་ཡིད་ཐང་ཆད་པ་དེ། །ཆོད་པ་རང་དུ་བས་བར་གདའ། །ཁྱོད་ཀྱི་ཕྱག་རྒྱ་ཆེན་པོ་དེ། །བསྒོམ་པ་དཀའ་ལ་སྐྱེ་བ་ཉུང། །ང་ཡི་ཕྱག་རྒྱ་ཆེན་
པོ་དེ༑ ༑བསྒོམ་པ་སླ་ལ་སྐྱེ་བ་མང། །དེ་ཡི་རྒྱུ་མཚན་ཅི་སྟེ་ན། །སྐྱེས་པ་བུད་མེད་གང་ཡང་རུང། །སྡོམ་པ་གསུམ་པོ་གང་ཡང་རུང། །ལེན་ཡང་མི་དགོས་བསྲུང་མི་དགོས། །དབང་བསྐུར་རྣམ་དག་མི་དགོས་ཤིང། །དམ་ཚིག་
བསྲུང་ཡང་མི་དགོས་ལ། །དགེ་བཅུ་སྒྲུབ་ཀྱང་མི་དགོས་ཤིང། །དོར་མ་རྐེད་པར་བཅད་པས་ཆོག་མ་བཅད་ཀྱང་ནི་རུང་བ་ཡིན། །དབའ་ལོ་མེད་མི་རུང་དུ་དགོས། །དོ་ལོའི་གཡུ་ཚར་སོག་རྣ་དགོས། །དུང་སྐོར་ལྕགས་ཁྲ་རུས་
རྒྱན་སོགས། །ཁ་ཊཱཾ་ག་དང་ཟ་མ་མཚོན། །གྱད་ཐུར་སྟག་ཤི་སྒུལ་ཐོག་སོགས། །ཀ་ལི་རྐང་ཐུང་ཚོགས་པ་ན། །ཅི་ཡང་མེད་པའི་ངོ་སྤྲོད་བྱེད། །ཡིད་ལ་ཅི་ཡང་མི་བསམ་པར། །བསྒོམས་པས་ཏིང་འཛིན་འཕྲལ་མང་སྐྱེ། །འདི་ནི་
ང་ཡི་བསྒོམ་སྒྲུབ་མཁན། །འདི་ཕྱི་གཉིས་ཀ་མེད་པ་ཡི། །བསྒོམ་གྱིས་འབྲས་བུ་སངས་རྒྱས་འཐོབ། །ཞག་གསུམ་ཕོག་ནས་ཟླ་གཅིག་བསྒོམས། །དེ་ཡིས་ཐམས་ཅད་གྲོལ་བར་འགྱུར། །ང་ཡི་འཕྲིན་ལས་འདི་འདྲ་ན། །ཁྱོད་

[254A]༄༅། །ཀྱི་འཕྲིན་ལས་གཏན་མེད་པས། །ཁྱོད་རང་ཡི་མུག་སྐྱེས་ཞན་འདྲ། །ཁྱོད་ནི་ལན་གཅིག་ཡོད་པ་ལ། །བསོད་ནམས་དཔག་མེད་སོག་དགོས་ན། །ང་ནི་བཅར་མར་སྡོད་པ་ལ། །ཕྲག་དོག་ཁྱོད་ཀྱིས་བྱས་
ཞན་འདྲ། །ཡིད་ཐང་ཆད་པས་མི་འོང་ངོ།། །།ཤེས་རབ་ཀྱིས་ནི་ལན་སྨྲས་པ། །བདེན་པ་ཟེར་བའི་ང་རྒྱལ་ཅན། །རང་ལ་ཡོན་ཏན་གཅིག་མེད་ཀྱང། །ཁྱོད་ཀྱིས་ཀུན་ལ་མཁས་པར་རློམ། །ཡོན་ཏན་
ལྟ་ཞོག་གྲོགས་མེད་པོ། །ལྟོས་མེད་ཚིག་ཚུགས་ཐུབ་པ་ཅན། །འགྱུར་མེད་རྟག་བརྟན་ཐེར་ཟུག་ཅན། །ཁྱོད་ལ་ཆོས་ཀུན་མེད་པས་ན། །གྲོགས་གཅིག་ཡོང་བའི་དོན་མ་མཆིས། །ང་ལ་ཆོས་ཀུན་ཡོད་པས་ན། །ཆོས་རྣམས་
ཐམས་ཅད་ང་ཡི་གྲོགས། །ང་ཡང་ཆོས་རྣམས་ཀུན་གྱི་གྲོགས། །དེ་ཡི་རྒྱུ་མཚན་ཅི་སྟེ་ན། །ཆོས་རྣམས་ཕན་ཚུན་ལྟོས་བཞག་ཡིན། །དེ་ཡང་ང་ཡི་གྲོགས་སུ་འགྱུར། །ཆོས་རྣམས་ཐམས་ཅད་བཏགས་པ་ཙམ། །དེ་
ཡང་ང་ཡི་གྲོགས་སུ་འགྱུར། །འདུས་བྱས་རྒྱུ་རྐྱེན་ལས་བྱུང་བ། །དེ་ཡང་ང་ཡི་གྲོགས་སུ་འགྱུར། །ཉི་ཟླ་ཤར་ནུབ་བྱུང་བ་དང། །ཉིན་མཚན་དབྱེ་བ་ཡོད་པ་དང། །དབྱར་དགུན་སྟོན་དཔྱིད་ཡོད་པ་དང། །ཆར་ཆུ་འབབ་ཅིང་འབྲས་
བུ་སྨིན། །སོ་ནམ་དུས་བཞི་ཡོད་པ་དང། །སེམས་ཅན་སྐྱེ་འཆི་ཡོད་པ་དང། །ན་དང་སྡུག་བསྔལ་མྱོང་བ་དང། །ཚ་གྲང་བཀྲེས་སྐོམ་ལ་སོགས་པ། །འཕྲལ་དུ་རྐྱེན་ལས་འབྱུང་བ་དང། །ཟ་ཉལ་འགྲོ་འདུག་ལ་སོགས་པ། །ལུས་

[254B] །ངག་གི་སྨྲ་བརྗོད་ཉན་ལེན་དང། །མིག་གིས་ལྟ་དང་རྒོད་ལ་སོགས། །འདོད་ཆགས་ཞེ་སྡང་གཏི་མུག་དང། །ཕྲག་དོག་སེར་སྣ་གཡོ་སྒྱུ་དང། །ཉོན་མོངས་བརྒྱད་ཁྲི་བཞི་སྟོང་སོགས། །
འཕྲལ་དུ་རྐྱེན་ལ་ལྟོས་ནས་ནི། །དངོས་སུ་སྐྱེ་འགག་ཡོད་པ་དང། །སྐད་ཅིག་སྔ་ཕྱི་ཡོད་པ་དང། །རེ་རེ་ལྟར་དུ་རང་རང་གི་མིང་གིས་བཏགས་པ་ཡོད་པ་རྣམས། །གཞན་ལ་རག་ནི་ལས་པ་དང། །རྒྱུ་དང་རྐྱེན་ལས་
སྐྱེས་པ་དང། །ཕན་ཚུན་རྟེན་འབྲེལ་ལྟོས་གྲུབ་པས། །དེ་རྣམས་ང་ཡི་གྲོགས་ཡིན་མོད། །ང་ཡང་དེ་རྣམས་ཀུན་གྱི་གྲོགས། །དེ་རྣམས་མེད་ན་ང་ཡང་མེད། །ང་མེད་དེ་རྣམས་ཀྱང་ནི་མེད། །ངེད་རྣམས་གཅིག་གྲོགས་
གཅིག་གིས་བྱེད། །གཅིག་གཅིག་ཡོད་ན་གཉིས་ཀ་ཡོད། །གཅིག་གཅིག་མེད་ན་གཉིས་ཀ་མེད། །གཤོག་པ་གཅིག་གིས་འཕུར་མི་ཐུབ། །རྐང་པ་གཅིག་གིས་འགྲོ་མི་ཐུབ། །དེས་ན་གཅིག་དྲིན་གཅིག་ལ་ཆེ། །ཁྱོད་
ནི་གཅིག་པུ་མ་གཏོགས་པ། །ཁྱོད་ལ་དེ་རྣམས་མེད་པ་ཡིན། །བདེན་པར་འཛིན་པའི་ཉེས་པས་ལན། །སྣང་བ་བརྟེན་ནས་སྐྱེས་པ་འདིས། །སྣང་བ་བདེན་གྲུབ་མཐའ་ངེ་དང། །སྣང་བ་གཏན་མེད་མཐའ་གཉིས་སེལ། །སྣང་
བ་བདེན་པར་མེད་པ་འདིས། །སྣང་བ་བདེན་གྲུབ་མཐའ་དེ་དང། །སྣང་བ་གཏན་མེད་མཐའ་གཉིས་སེལ། །གཏན་མེད་མཐའ་དེ་སེལ་ནུས་ཏེ། །སྣང་བ་བདེན་པར་མེད་པ་ཡི། །སྟོང་གཞི་ཆོས་ཅན་སྣང་བ་དེ། །ཡོད་པའི་ཕྱིར་ན་

[255A]༄༅། །མེད་མཐའ་སེལ། །རྒྱུ་མཚན་འདི་དག་ཕྱིར་ན་ནི། །སྣང་ལས་སྟོང་པ་སྐྱེས་པ་འདྲ། །སྟོང་ལས་སྣང་བ་སྐྱེས་པ་འདྲ། །གྲོགས་སུ་གྱུར་པ་ཨ་ཅང་ཆེ། །སྣང་དང་སྟོང་པའི་དྲིན་གཉིས་པོ། །གཅིག་ལ་
གཅིག་དྲིན་ཆེ་བ་འདི། །དྲིན་དུ་བསམས་ན་ཆེ་ཆུང་མེད། །སྲང་ལ་བཅལ་ན་ཡང་ལྕི་མེད། །སྙིང་རྗེ་ཆེན་པོ་ཟེར་བ་གཅིག་ཐོག་མར་གང་ལ་སྐྱེས་ཙམ་ནས། །དུས་མཉམ་སྙིང་རྗེ་སྟོང་པ་དེ། །ཕན་ཚུན་འགྲན་ནས་
སྐྱེས་པ་འདྲ། །སྙིང་རྗེ་སྟོང་པར་རྟོགས་ཙམ་ལས། །དེ་ལས་སྙིང་རྗེ་ཆེན་པོ་དེ། །ཕན་ཚུན་འགྲན་ནས་སྐྱེས་པ་འདྲ། །སྙིང་རྗེ་སྟོང་དང་སྙིང་རྗེ་གཉིས། །རྒྱུ་འབྲས་རྟ་ཤིག་འཕྲུག་པ་འདྲ། །རྒྱུ་འབྲས་གོ་རིམས་ཡོད་
མཆིས་མོད། །སུ་ནི་རྒྱུ་དང་སུ་ནི་འབྲས། །གོ་རིམས་བརྗོད་པར་དཀའ་བའི་གནས། །ཆོས་རྣམས་ཀུན་ལ་འདིས་རིགས་འགྲེ། །བདེན་འཛིན་ཁྱོད་ལ་འདི་འདྲ་ཡི། །རྣམ་གཞག་གཏན་ནས་མེད་པས་ན། །ཁྱོད་ལ་ཆོས་
ཀུན་མེད་པ་ཡིན། །ཁྱོད་ནི་གཅིག་པུ་ཕོ་རེང་པོ། །གཅིག་པུར་སྡོད་པའི་ཚུགས་ཐུབ་ཅན། །རང་རྐྱ་ཐུབ་པའི་ཐེར་ཟུག་པོ། །རག་མ་ལས་པའི་ལྟོས་མེད་པོ། །འགྱུར་མེད་རྟག་པར་སྡོད་པ་ཁྱོད། །རྨོངས་པའི་ནང་ནས་
རྨོངས་ཆེན་པོ། །རྨོངས་པ་བླ་མེད་གོང་ན་མེད། །ཁྱོད་ལས་རྨོངས་པ་སྲིད་གསུམ་ན། །ཡོད་པར་རྒྱལ་བས་གསུངས་པ་མེད། །ཁྱོད་ནི་མིག་ཅན་ཅེ་རེ་ལོང། །དེ་ཡི་རྒྱུ་མཚན་འདི་ལྟ་སྟེ། །སྐྱེ་བཞིན་དུ་ཡང་སྐྱེ་བ་མེད། །

[255B] །ན་བཞིན་དུ་ཡང་ན་བ་མེད། །འཆི་བཞིན་དུ་ཡང་འཆི་བ་མེད། །འགག་བཞིན་དུ་ཡང་འགག་པ་མེད། །ལུས་ཀྱི་སྒུལ་སྐྱོད་འཕྲལ་མར་ནི། །བྱེད་བཞིན་དུ་ནི་སྒུལ་སྐྱོད་མེད། སྐང་ལག་ལ་
སོགས་བརྐྱང་བསྐུམ་ནི། །བྱེད་བཞིན་དུ་ནི་བརྐྱང་བསྐུམ་མེད། །འགྲོ་བཞིན་དུ་ནི་འགྲོ་བ་མེད། །སྡོད་བཞིན་དུ་ནི་སྡོད་པ་མེད། །ཉལ་བཞིན་དུ་ནི་ཉལ་བ་མེད། །གཉིད་ནི་ལོག་བཞིན་ལོག་པ་མེད། །སད་བཞིན་དུ་ནི་སད་པ་
མེད༑ ༑ཟ་ཡིན་ཟ་ཡིན་ཟ་བ་མེད། །འཐུང་གིན་འཐུང་གིན་འཐུང་བ་མེད། །གོན་གྱིན་གོན་པ་མེད་དོ་ཟེར། །ལྟ་དང་ཉན་དང་ནོམ་པ་དང། །མྱང་དང་རེག་བྱའི་བྱ་བ་ལ། །འཇུག་བཞིན་དེ་དག་མེད་དོ་ཟེར། །འདི་རིགས་བརྗོད་
ལ་ཟད་མཐའ་མེད། །མདོར་ན་ཆོས་རྣམས་རྒྱུ་རྐྱེན་ལ། །སྐྱེ་དང་ལྟོས་པ་བརྟེན་འབྲེལ་རྣམས། །འཕྲལ་དུ་བྱ་བྱེད་འགྱུར་བར་ནི། །མཐོང་བཞིན་མི་འགྱུར་ཟེར་བ་དེ། །འཁྲུལ་པ་ལས་ཀྱང་ཆེས་འཁྲུལ་པ། །སྨྱོ་བ་ལས་ཀྱང་
ཆེས་སྨྱོ་བ། །འདི་དང་ལྷན་ཅིག་རྩོད་པ་འདི། །དེ་ལས་ཀྱང་ནི་སྨྱོ་བ་འདྲ། །འདྲ་ཡང་དགྲ་ཐག་ཉེ་བས་ན། །རྒྱུན་པར་མི་རྩོད་ཁ་མེད་འདུག་དགྲ་ལ་འདི་ལས་རོད་ལྗི་བ། །འདི་འདྲའི་དགྲ་ཡ་བྱེད་པ་འདི། །ཤེས་རབ་ང་ནི་ཡི་
ཐང་ཆད། །མི་དང་དུད་འགྲོ་ལ་སོགས་པའི། །འགྲོ་བ་དྲུག་པོ་ཐམས་ཅད་དང། །རྡོ་གོང་དང་ནི་བདེན་འཛིན་རྣམས། །ཨ་ན་ཚུགས་ནི་མ་གཏོགས་པ། །ལབ་པ་ལ་ནི་གོ་རྒྱུ་མེད། །ང་ཉིད་སྒོམ་ལ་ཤེས་རབ་དང། །བརྩོན་འགྲུས་
[256A]༄༅། །ལ་སོགས་མེད་པས་ན། །ལབས་པ་ཙམ་དུ་ཟད་པས་ན། །ཁ་རོག་འདུག་པའི་དུས་ལ་བབ། །ཀྱེ་མ་སེམས་ཅན་ལས་ལ་དབང། །ཕ་རི་ལ་ནི་ལྟོས་ནས་ནི། །ཚུ་རིའི་བློ་ནི་སྐྱེ་བ་ལྟར། །ཕ་རིར་ཕྱིན་པའི་ཚེ་
ན་ཡང། །སྔན་མའི་ཕ་རི་ཡིན་ཀྱང་ནི། །རང་ཉིད་བསྡད་ལ་ལྟོས་ནས་ནི། །སྔན་མ་བསྡད་པའི་ཚུ་རི་ལ། །ཕ་རིའི་བློ་ནི་སྐྱེ་བ་ཡིན། །དེ་བཞིན་སྣང་བ་སྟོང་ཕྱོགས་བལྟས། །སྣང་བ་བདེན་པར་མེད་པ་དེ། །སྣང་བ་ལས་ནི་སྐྱེས་པ་
འདྲ༑ ༑སྣང་བའི་ཕྱོགས་ནས་བལྟས་ན་ནི། །སྣང་བ་སྐྱེ་འགག་བྱེད་པ་དེ། །སྣང་བ་རང་བཞིན་མེད་པ་ལས། །སྣང་བར་སྐྱེས་པ་ཁོ་ན་འདྲ། །ཀུན་རྫོབ་བདེན་པ་ཐབས་སུ་གྱུར་པ་དང། །དོན་དམ་བདེན་པ་ཐབས་བྱུང་གྱུར་པ་སྟེ། །ཐ་
སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་ནུས། །སྣང་བའི་ནང་ནས་སྟོང་པ་རྙེད། །ཅེས་སོགས་འདི་ལ་བསམས་ན་ནི། །སྟོང་པ་སྣང་བ་ལས་སྐྱེས་འདྲ། །ཆོས་རྣམས་རང་རང་ངོ་བོས་ནི། །སྟོང་པར་ཉམས་འོག་
ཆུད་པ་ན། །སྟོང་གཞི་ཆོས་རྣམས་མིང་རྐྱང་ཙམ། །བཏགས་ཙམ་བརྡ་ཙམ་ཐ་སྙད་ཙམ། །དེ་ལ་དཔྱད་པ་མ་བྱས་པར། །མིང་བཏགས་ཙམ་གྱི་དངོས་ཀུན་གྱི། །རྒྱུ་འབྲས་བྱ་བྱེད་སྐྱེ་འགག་སོགས། །འཁྲུལ་མེད་བསླུ་བ་
མེད་པར་ནི། །རྒྱུ་འབྲས་བྱ་བྱེད་བསྐྱེད་ཚུལ་ལ། །ངེས་པ་བཅོས་མིན་འདྲོངས་པ་ན། །སྟོང་པས་མེད་མཐའ་སེལ་བ་འབྱུང། །མིང་རྐྱང་བཏགས་ཡོད་རྒྱུ་འབྲས་ལ། །ངེས་པ་གཏིང་ནས་སྐྱེ་བར་ངེས། །སྟོང་པ་ཉིད་ཀྱི་ལྟ་བ་ནི། །

[256B] །ཐམས་ཅད་མ་ལུས་འཇིག་པ་དགས། །ཡོད་དང་མེད་པའི་མཐའ་སྤོངས་ལ། །ལས་འབྲས་ལ་ནི་ངེས་པ་བསྐྱེད། །རྒྱུ་འབྲས་བསླུ་བ་མེད་པར་སོམས། །དམིགས་གཏད་
མཚན་འཛིན་ཀུན་བཤིག་པས། །རྒྱལ་བ་ཀུན་ལ་མཆོད་དོ་གྱིས། །སྣང་བ་རྟེན་འབྲེལ་བསླུ་མེད་པས། །སྣང་བ་སྟོང་པར་གོ་བར་གྱིས། །ངེས་ཤེས་གཏིང་ནས་སྐྱེས་བྱུང་ན། །བླ་མ་རྣམས་ལ་མཆོད་དོ་གྱིས། །རྟེན་འབྲེལ་
རྒྱུ་འབྲས་བསླུ་མེད་དེས། །རང་བཞིན་གྲུབ་པའི་ངེས་ཤེས་ཀྱི། །འཛིན་སྟངས་མ་ལུས་ཀུན་འཇིག་པར། །མཐོང་བའི་ངེས་པ་བརྟེན་རྙེད་ཚེ། །ཡི་དམ་རྣམས་ལ་མཆོད་དོ་གྱིས། །སྣང་སྟོང་གཉིས་པོ་ཕན་ཚུན་དུ། །རྒྱུ་
འབྲས་ལྟ་བུར་ཤར་བའི་ཚེ། །མཁའ་འགྲོ་རྣམས་ལ་མཆོད་དོ་གྱིས། །རང་གི་རྒྱུ་ལས་རང་འབྲས་ནི། །མི་བསླུར་མཐོང་བ་ཉིད་ཀྱིས་ནི། །བློ་གཞན་ལ་ནི་ལྟོས་མེད་དུ། །དམིགས་གཏད་ཞིག་པའི་སྟོང་པར་ནི། །མཐོང་
ཚེ་ཆོས་སྐྱོང་མཆོད་དོ་གྱིས། །རྒྱུ་འབྲས་མི་བསླུའི་གཏན་ཚིགས་ཀྱིས། །རྟགས་གཞན་ལ་ནི་ལྟོས་མེད་དུ། །ཡོད་མཐའ་བྲལ་བའི་སྟོང་པར་ནི། །འགྲུབ་པའི་ཚུལ་ལས་རང་རྒྱུ་ལས། །རང་འབྲས་འབྱུང་བ་བསླུ་མེད་ལ། །
གཏིང་ནས་ངེས་ཤེས་འདྲོངས་པའི་ཚེ། །ཞལ་བཞི་པ་ལ་མཆོད་དོ་གྱིས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ནི། །རང་བཞིན་གྲུབ་པའི་འཛིན་སྟངས་ཡིན་པར་གོ་ངེས་ཤེས་ཡུལ་གྱི་འཛིན་སྟངས་ཀྱི། །རྒྱུན་

[257A]༄༅། །ནི་སྐྱོང་རྒྱུའི་འཛིན་སྟངས་ནི། །རང་བཞིན་གྲུབ་པ་བཀག་ཙམ་གྱི། །མེད་དགག་དེ་ཡི་རྒྱུན་ལ་གོ་དེ་ཡིས་རྡོ་རྗེ་སྤུན་ཚོགས་མཆོད། །སྟོང་ཉིད་ལ་དམིགས་ཞི་གནས་སྒྲུབས། །ལྷག་མཐོང་
བསྒོམ་པའི་མན་ངག་ནི། །སྟོང་པ་ཉིད་ལ་མཉམ་པར་ཞོག་འཇོག་པར་མ་བདེ་མཉམ་གཞག་དུས། །རྣམ་བདུན་རིགས་པས་མ་དཔྱད་ན། །ལྷག་མཐོང་འགྲུབ་པར་ག་ལ་འགྱུར། །དཔྱད་པས་གནས་ཆ་འདྲེན་
ཐུབ་ན། །སྦྱིན་བདག་རྣམས་ལ་མཆོད་དོ་གྱིས། །སངས་ཆུང་མཉམ་པོར་རྒྱ་བར་ཤོག་ །།བདེན་འཛིན་གྱིས་ནི་ལན་སྨྲས་པ། །ཁྱོད་ཀྱིས་ང་ལ་འགལ་འདུ་ནི། །འགྲིག་འགྲིག་མང་པོ་ལབས་པ་
རྣམས། །ཁྱོད་རང་ལ་ཡང་མཚུངས་པས་ན། །འགལ་འདུ་འདི་ལྟར་ཡོད་པས་ཉོན། །ལྟོས་གྲུབ་ཁྱོད་ཀྱིས་ཁས་ལེན་ན། །ང་བདེན་པར་འཛིན་ལ་ལྟོས་ནས་ནི། །ཁྱོད་གཉེན་པོ་ཤེས་རབ་ཞེས་བཞག་ན། །ང་བདེན་པ་
མེད་པ་ཁྱོད་ལ་འགལ། །རི་བོང་རྭ་ཡི་སྐས་ལེགས་ལ། །ཡོད་ཆོས་ལྟོས་བཞག་སུ་ཡིས་བྱེད། །རུས་སྦལ་སྤུ་ཡི་གོས་འཇམ་ལ། །ལེགས་ཉེས་ལྟོས་བཞག་སུ་ཡིས་བྱེད། །བཅོམ་ལྡན་འདས་ཀྱིས་ཆོས་ཕུང་ནི། །
བརྒྱད་ཁྲི་བཞི་སྟོང་གསུངས་པ་རྣམས། །ང་ཡིས་གཙོ་བྱས་དུག་གསུམ་དང། །ཉོན་མོངས་བརྒྱད་ཁྲི་བཞི་སྟོང་ལ། །ལྟོས་ནས་གཉེན་པོ་ཞེས་བཞག་ན། །ངེད་རྣམས་མེད་ན་ཁྱོད་ལ་ནི། །འགལ་བས་འཁོར་གསུམ་

[257B] །འཇིག་རྟེན་ཐ་སྙད་ལ་ལྟོས་ཀྱང། །ཉོན་མོངས་ཀུན་གྱི་གཙོ་བོ་ནི། །ང་ཉིད་མེད་པར་གྱུར་ན་ནི། །དེ་བས་ཁྱོད་ལ་ཆོས་ཀུན་མེད། །འགལ་བས་འཁོར་གསུམ་ཁས་བླངས་སོ། །རྒྱུ་མཚན་ཅི་ཡི་ཕྱིར་ཞེ་ན། །
འགྲོ་བ་དྲུག་པོ་ཐམས་ཅད་ཀྱི། །རྒྱུད་ལ་གཙོ་བོར་ང་ཡོད་པས། །དུག་གསུམ་དབང་དུ་གྱུར་ནས་ནི། །མི་དགེ་བཅུ་ལ་ཉམས་ལེན་བྱེད། །མཚམས་མེད་ལྔ་ལ་གཙོ་བོར་འདོན། །སྐྱེ་རྒ་ན་འཆིའི་འཁོར་ལོ་བསྐོར། །དེ་ནི་
འཇིག་རྟེན་སོ་ནམ་ཡིན། །ཉམས་ལེན་དེ་ལྟར་ཡོད་པ་ནི། །ང་ཉིད་ཡོད་ལས་བྱུང་བ་ཡིན། །ཡོད་ལ་མེད་པ་སྒྲོ་འདོགས་པ། །ཆད་པའི་མཐར་ལྷུང་ཁྱོད་ལ་འགལ། །འཇིག་རྟེན་གྲགས་པས་ཁྱོད་ལ་གནོད། །ཡོད་བཞིན་
མེད་པར་འདོད་པ་ནི། །ཅེ་རེ་ལོང་བའི་སྨྱོན་པར་ནི། །ཁྱོད་རང་གྱུར་པས་འཁོར་གསུམ་མོ། །འགྲོ་བ་དྲུག་པོ་ཀུན་ལ་ནི། །ཤེས་རབ་མེད་བཞིན་ཡོད་པར་བསྒོམ། །མེད་བཞིན་ཡོད་པར་ལྟ་བ་དེ། །རྟག་མཐའི་མཐར་ལྷུང་
ཁྱོད་ལ་འགལ། །ང་ཉིད་གཏན་ཡོད་བསྒོམ་མི་དགོས། །ཤུགས་འབྱུང་གང་དགོས་ཐོག་ཏུ་སླེབ། །ཁྱོད་ནི་མེད་པ་བཅོས་ནས་བསྒོམ། །བཅོས་མའི་བསྒོམ་གྱིས་ཅི་ལ་ཕན། །བཅོས་ནས་བསྒོམས་པའི་གནས་ལུགས་
དང༑ ༑བཅོས་མིན་གནས་ལུགས་དངོས་འགལ་དུ། །ཁྱོད་རང་ཁས་བླངས་འཁོར་གསུམ་མོ། །རྒྱུ་མཚན་བདེན་གྲུབ་བདེན་མེད་ནི། །དངོས་འགལ་ཡིན་ཅིང་ལྟོས་གྲུབ་དང། །ལྟོས་མེད་གྲུབ་པ་དངོས་འགལ་དང། །བཅོས་

[258A]༄༅། །དང་བཅོས་མིན་དངོས་འགལ་དུ། །ཁྱོད་རང་ཁས་བླངས་འཁོར་གསུམ་མོ། །ཕ་རིའི་བློ་ན་སྐྱེ་བ་དེ། །ཚུ་རི་ལ་ནི་ལྟོས་གྲུབ་ན། །གཉེན་པོ་ཤེས་རབ་སྐྱེ་བ་དེ། །བདེན་པར་གྲུབ་པ་ལ་ལྟོས་ནས། །བཀག་
པའི་ཤེས་རབ་སྐྱེའོ་ཞེས། །ཀུན་གྱིས་གླེང་བས་ཁྱོད་ལ་འགལ། །དགྲ་ནི་ཐལ་མོ་ཡ་མེད་ལ། །སུ་ཡིས་སུ་ལ་འཛིང་བར་བྱེད། །དེ་བཞིན་ང་ཉིད་ཡོད་པ་ལ། །ཁྱོད་ནི་ང་ཉིད་འགོག་གོ་ཞེས། །གཡས་ཆུང་དོན་དུ་འགྱུར་བ་
ཡི༑ ༑བསྒོམ་པ་ཁང་བཏང་བྱེད་པ་ནི། །ང་ཉིད་ཡོད་པས་བྱེད་མིན་ནམ། །བྱེད་ན་ང་མེད་འགལ་བས་ན། །ང་མེད་ཁྱོད་ལ་དངོས་འགལ་ལོ། །ང་ཡི་ཉོན་མོངས་ཆུང་རིམ་ལ། །ཁྱོད་ཀྱི་གཉེན་པོ་ཆེ་རིམ་གྱིས། །རིམ་བཞིན་
སྤངས་པའི་ལམ་དེ་ལ། །ས་ལམ་ཞེས་ནི་མ་བཞག་གམ། །བཞག་ན་ང་ཉིད་སྤོང་བ་དེ། །ཡོད་པས་སྤོང་བ་མ་ཡིན་ནམ། །མེད་ན་ཅི་ཞིག་སྤོང་བར་བྱེད། །ཤེས་བྱ་ཕྱེད་བགོས་བྱས་པའི་ཚེ། །ཕྱེད་ལ་ང་ཡིས་ཁྱབ་པ་
ཡིན༑ ༑དེ་ཡང་ང་ཉིད་མང་བ་ཙམ། །དེ་ལྟར་ཡོད་ཀྱང་ཁྱོད་ཉིད་ནི། །ང་ཉིད་མེད་དོ་ཟེར་བ་འདི། །སྨྱོ་བའམ་ཡང་ན་བོག་གམ་ཅི། །ཡང་ན་ཤེས་པ་མེད་པ་ཡིན། །ང་ཉིད་འབེམ་ལ་དམིགས་ནས་ནི། །གཉེན་པོའི་མདའ་དེ་
འཕེན་ནམ་ཅི། །འཕེན་ན་ང་ཉིད་ཡོད་པར་གསལ། །ང་ཡང་ཁྱོད་ལ་འགལ་བ་ཡིན། །མི་འཕེན་མདའ་དེ་གང་ལ་རྒྱག་ལོང་བ་མདའ་འཕེན་བྱས་པ་དེས། །ཤེས་རབ་བསྒོམ་པར་ག་ལ་འགྱུར། །ཤེས་རབ་བསྒོམ་ལ་འཛིན་

[258B] །དངོས་འགལ་ཞུགས་པ་དགོས་པ་ཡིན། །གལ་ཏེ་བདེན་གྲུབ་འཕོ་བ་ན། །འགྱུར་བ་མེད་པའི་བདེན་གྲུབ་འགལ། །ཞེས་སོགས་སྐྱོན་གྱིས་ངར་མི་གནོད། །རྒྱུ་མཚན་འདི་ལྟར་ཡིན་པས་ཉོན། །ཉོན་མོངས་ལ་
སོགས་ཆོས་ཀུན་ནི། །གྲུབ་ཙམ་ཉིད་ནས་རང་རང་ཐོག་བདེན་གྲུབ་རེ་རེ་སོ་སོར་ནི། །དུས་མཉམ་ལྟོས་མེད་རང་གྲུབ་ཡིན། །གཅིག་ནས་གཅིག་ཏུ་འཕོ་བ་མིན། །ཉོན་མོངས་སྐྱེ་བཞིན་པ་ལ་ཡང། །བདེན་གྲུབ་ཀྱིས་ཀྱང་
དུས་མཉམ་སླེབ། །འཕོ་བའི་ཚུལ་ནི་མ་ཡིན་ཅིང། །ཉོན་མོངས་སྐད་ཅིག་སྔ་མ་ནི། །འགག་བཞིན་པ་ལའང་ང་ཡོད་མོད། །སྐད་ཅིག་གཉིས་པར་སྐྱེ་བཞིན་ལའང། །གྲུབ་ཙམ་ལྟོས་མེད་ང་ཡོད་པས། །ཆོས་རྣམས་ཀུན་
ལ་དེ་བཞིན་འགྲེ། །སྣང་བས་དག་པའི་ས་ཕྱོགས་སུ། །མུན་ནག་ཆེན་པོ་གཅིག་པུ་དེ། །ཡོད་པའི་ཆོས་རྣམས་ཐམས་ཅད་ལ། །ཁྱབ་པར་ཀུན་ལ་ཡོད་མོད་ཀྱི། །ཆོས་རྣམས་ཀུན་ལ་རེ་རེ་ནས། །མུན་པ་འཕོ་ནི་ག་ལ་
དགོས། །སྐྱེ་འགག་ཀུན་ལ་རིམ་བཞིན་དུ། །མུན་པ་དེ་ཡིས་ཁྱབ་པ་ལྟར། །དེ་བཞིན་ང་ལའང་མཚུངས་པ་ཡིན། །ང་ནི་བདེན་པར་གྲུབ་པ་ནི། །ཁས་ནི་མི་ལེན་ཁ་མེད་དང། །མི་བྱེད་ཀ་མེད་འགྲོ་དྲུག་གོ་སེམས་ཅན་
རྣམས་ཀྱིས་བཅོས་པ་ཡིན། །གདགས་གཞི་ཆོས་ཀུན་ལ་དམིགས་ནས། །རྟོག་པས་ཕར་ལ་བཏགས་ནས་ནི། །བདེན་པར་གྲུབ་པ་འདུག་གོ་ཞེས། །ཁོ་རང་ཚོ་ཡིས་བཅོས་པ་ཡིན། །ཐག་ཁྲ་ལ་ནི་སྦྲུལ་འཛིན་དང། །

[259A]༄༅། །མཐོ་ཡོར་ལ་ནི་མིར་འཛིན་དང། །སྨིག་རྒྱུ་ལ་ནི་ཆུར་འཛིན་བཞིན། །ཁོ་རང་ཚོ་ཡི་མངོན་སུམ་ལྟར། །ང་ཡིས་བྱས་པ་མ་གཏོགས་པ། །བྱེད་སྙིང་འདོད་པོ་ང་རང་མེད། །བཅོལ་བའི་ངོ་ལ་བྱས་པ་
ཙམ༑ ༑ཨ་ཅང་ཅི་ཟེར་བལྟས་པ་ཡིན། །བདེན་པར་གྲུབ་པའི་ངེས་ཤེས་ཀྱི། །ངེས་ངོ་སྣང་ངོ་གཉིས་ཀ་ལ། །ཤེས་རབ་ཁྱོད་ནི་མི་སྣང་མོད། །མེད་པར་སྣང་བ་ག་ན་ཡིན། །མེད་པར་སྣང་ན་གཏན་མེད་ཡིན། །སྤྱིར་དུ་
ཤེས་རབ་ལོས་ཡོད་མོད། །དེ་བཞིན་བདེན་མེད་གནས་ལུགས་ལ། །མཉམ་པར་བཞག་པའི་ངེས་ངོ་དེར། །ང་ནི་མི་སྣང་བ་ཡིན་ལ། །མེད་པར་སྣང་བ་ག་ན་ཡིན། །མེད་པར་སྣང་ན་གཏན་མེད་ཡིན། །གཏན་མེད་
མིན་པའི་རྒྱུ་མཚན་ནི། །མཉམ་གཞག་དེ་ལས་ལངས་པ་ཡི། །རྗེས་ཐོབ་ཆོས་རྣམས་སྣང་བ་ནི། །བདེན་པར་སྣང་ལས་འོས་ཅི་ཡོད། །དེ་ཙམ་མ་ཟད་ས་བཅུ་ཡི། །རྒྱུན་མཐའ་ཚུན་དུ་བདེན་སྣང་ཡོད། །ཤེས་སྒྲིབ་
ཟེར་བའི་མིང་དུ་བཏགས། །ང་ཉིད་ཡོད་པ་དེ་ཡིས་ཤེས། །ཁྱོད་ལ་འགལ་འདུར་གྱུར་རོ་ཨང། །ཕུང་པོ་བདེན་མེད་བསྒོམ་པ་ཡི། །ངེས་ངོར་ཕུང་པོ་མི་སྣང་མོད། །ཕུང་པོ་མེད་པ་ག་ན་ཡིན། །དེ་བཞིན་ང་ལའང་མཚུངས་
པ་ཡིན། །བསྐྱེད་རིམ་བསྒོམ་པ་མཐར་ཕྱིན་པའི། །གང་ཤར་ལྷ་རུ་སྣང་བ་ཡི། །ངེས་ངོར་ཕུང་པོ་རྡོས་བཅས་འདི། །མི་སྣང་བས་ན་མེད་པ་མིན། །དེ་བཞིན་ང་ལའང་མཚུངས་པ་ཡིན། །མཚུངས་པར་གྱུར་ན་ཁྱོད་ལ་

[259B] །གཞན་ཡང་མཁས་ནས་བྱིས་པའི་བར། །རྩོམ་པ་པོ་མི་ལ་བརྟགས་ནས། །བརྩམས་པའི་བརྗོད་བྱ་མི་རྟོག་ཅིང། །རྩོམ་པ་པོ་ལ་རྟོག་པར་བྱེད། །རྩོམ་པ་པོ་ནི་དངོས་ངན་ན། །བརྩམས་དོན་བརྗོད་བྱ་ཅི་ཟབ་ཀྱང། །
དངོས་ངན་ཁྱི་ཕག་བཞིན་པོར་ལྟར། །དེ་མཐུན་བརྗོད་བྱ་ཟབ་ཀྱང་འབོར། །ལ་ལ་རྩོམ་མི་ཆེ་ཆེ་མོ། །མཁས་མཁས་ཅིག་གི་བརྩམས་ཆོས་དེ། །བརྗོད་བྱ་ཟབ་པར་མ་གྱུར་ཀྱང། །དེ་ལ་ཡིད་ཆེས་ཚད་མར་བྱེད། །དེས་ནི་དོན་དུ་
འགྱུར་བ་དཀའ། །དཀའ་ཡང་དེ་ལ་ཉམས་ལེན་བྱེད། །དེས་ཀྱང་ང་ཡི་འཕྲིན་ལས་རྒྱས། །ཁྱོད་ལ་འཕྲིན་ལས་ག་ན་ཡོད། །མཁས་པ་ཚིག་རྩོད་ལྷུར་ལེན་པ། །བརྗོད་བྱ་མི་ལྟ་རྩོམ་མི་ལྟ། །མང་པོ་ཤེས་ཀྱང་གཅིག་ལ་
བརྡུགས། །བརྡུགས་ཀྱང་གཞན་གྱིས་ཤེས་མི་འདོད། །ང་རྒྱལ་གཙོ་བོར་འདོན་པ་ཡོད། །དེས་ཀྱང་ང་ཡི་འཕྲིན་ལས་རྒྱས། །མཁས་ལ་དེ་ལས་མེད་ན་ནི། །བླུན་པོ་རྣམས་ལ་ཅི་ཆར་ཡོད། །ཁྱོད་ཀྱི་འཕྲིན་ལས་གང་དུ་སོང། །ང་
ནི་རྟག་ཏུ་རྒྱས་པ་ཡིན། །གཞན་ཡང་མཁས་པ་ལ་ལ་ནི། །བརྩམས་པའི་བརྗོད་བྱ་ཟབ་ལགས་ཀྱང། །གསུང་རབ་རྣམས་ན་མེད་པ་ཡི། །བརྗོད་བྱའི་དོན་གཅིག་འདིར་ཡོད་མིན། །རྩོམ་མིའི་བཟོ་ལྟ་ཁ་སྟབས་ལ། །གཏིང་ནི་ཞེ་
སྡང་གིས་བསྐྱེད་ནས། །ཁ་ལ་སྙིང་རེ་རྗེའོ་ཟེར། །ང་རྒྱལ་དབང་གིས་ཟབ་དོན་འབོར། །དེ་ཡི་རྒྱུད་ལ་ང་ཡོད་པས། །ཟབ་དོན་འབོར་བ་མ་ཡིན་ནམ། །དེས་ཀྱང་ང་ཡི་འཕྲིན་ལས་རྒྱས། །ཁྱོད་ལ་འགལ་འདུར་གྱུར་པ་ཡིན། །གཞན་

[260A]༄༅། །ཡང་མཁས་པ་ལ་ལ་ནི། །བླ་མ་གོང་མའི་གྲུབ་མཐའ་ནི། །བཟང་པོར་རློམ་པས་བློ་བསྒྱུར་ནས། །ཟབ་དོན་ཟབ་ཀྱང་རང་གི་ནི། །གྲུབ་པའི་མཐའ་དང་མ་མཐུན་ན། །འབོར་བར་མ་ཟད་ཁ་གཏོང་བ། །དེ་ལའང་
ང་ཉིད་ཡོད་པས་ལན། །ཡོད་པར་གྱུར་ན་ཁྱོད་ལ་འགལ། །ང་ཉིད་རྒྱས་ལས་འོས་ཅི་ཡོད། །ཤེས་རབ་མེད་པའི་མཁས་པ་འགའ། །བླ་མས་ཤར་ལ་ནུབ་ཡིན་ཟེར། །དེ་འདྲའི་ཟབ་དོན་ཕོག་པ་ན། །དེ་ག་བདེན་པར་བཟུང་
ནས་ནི། །ཡིན་ན་མ་ཡིན་མ་གཏོགས་པ། །གཞན་གྱི་ཟབ་དོན་ཅི་བཟང་ཡང། །བསྒོམ་པ་ལྟ་ཞོག་ཀློག་མི་བྱེད། །དེ་ཡི་རྒྱུད་ལའང་ང་ཡོད་པས། །ཁྱོད་ལ་འགལ་འདུར་བྱུང་ན་ཡང། །ང་ཡི་འཕྲིན་ལས་རྒྱས་པ་
ཡིན། །མཁས་ནས་གནག་རྫི་མོ་བར་གྱི། །སྐྱ་སེར་ཕལ་ཆེར་བླ་མ་ལ། །འབུལ་བ་ཞབས་ཏོག་བྱས་ནས་སུ། །དོན་དུ་གཉེར་བྱ་ཟབ་དོན་ཞུས། །ཞུས་ཀྱང་གདབ་ལན་མ་བྱུང་ན། །བཟང་པོར་མ་མཐོང་དད་ལོག་
བསྒོམ། །ཁ་ལ་ཆོས་ཞུས་ལྟར་བྱས་ཀྱང། །དོན་དུ་སེམས་ལ་ནོར་འདོད་ཞུགས། །དེ་ཡང་ང་ཡིས་བྱས་པ་ཡིན། །དེས་ཀྱང་ཁྱོད་ལ་འགལ་འདུར་བྱུང། །ཅི་ཕྱིར་ང་མེད་ཟེར་བ་འགལ། །ལ་ལ་བླ་མར་གུས་གུས་
བྱེད༑ ༑འདོད་ཆོས་ཟབ་དགུ་བྱུང་ལགས་ཀྱང། །ཇ་བཞུར་སུན་གཅིག་མ་བྱུང་ན། །ལྟེབ་སྟེ་ལོག་ནས་ལོག་ལྟ་བསྒོམ། །དེ་དོན་འབྲས་བུ་དམྱལ་བར་འཕེན། །དེ་ཡང་ང་ཡིས་བྱས་པས་ན། །ཁྱོད་ཀྱིས་ང་མེད་ཟེར་བ་

[260B] །ཆོས་པར་རློམ་པ་ལ་ལས་ནི། །ཆོས་ནི་གཞན་ལས་གལ་ཆེ་སྐད། །རང་གིས་ཅུང་ཟད་ཉམས་ལེན་ཚེ། །རྟགས་མཚན་སྤུ་ཙམ་བྱུང་བ་ལའང། །རང་ཉིད་བཟང་པོར་རློམ་པ་དང། །གཞན་དག་རྣམས་ལ་ཐོས་
སྒྲོག་བྱེད། །བསྟོད་ར་ཅུང་ཟད་བྱུང་བ་ལ། །ང་རྒྱལ་ཁམས་གསུམ་གང་བར་བསྒོམ། །དེ་ཡང་ང་ཡིས་བྱས་པ་ཡིན། །ང་མེད་ཟེར་བ་ཁྱོད་ལ་འགལ། །ང་ཡི་འཕྲིན་ལས་འདི་འདྲ་ན། །ཁྱོད་ཀྱིས་མུན་ཁུང་གང་དུ་བསྡད། །
མཁས་དང་བསྒོམ་ཆེན་ཕལ་ཆེར་གྱིས། །ཅུང་ཟད་སྒོམ་པར་བྱེད་ན་ཡང། །རང་ཉིད་འདི་འདྲ་ཅིག་བསྡད་ནས། །སྒོམ་ཆོས་ཕར་ངོས་ཡོད་པ་ལ། །ལྟད་མོ་བལྟ་བའི་ཚུལ་དུ་བསྒོམ། །འདི་འདྲ་མཐོང་ན་ཁྲོལ་བགད་
འཆོར། །ང་ཡི་འཕྲིན་ལས་འདི་འདྲ་ན། །ཁྱོད་ནི་ཡི་མུག་བསྒོམས་ཞན་འདྲ། །དེ་ལས་དྲག་རློམ་ཁ་ཅིག་གིས། །མཉམ་གཞག་དོན་ལ་འཇོག་ཀ་མར། །རང་ནི་ཡོད་ཡོད་འདྲ་ལགས་ཀྱང། །བཞག་པའི་ཚེ་ན་སེམས་དང་
ནི། །གཞག་རྒྱུ་ཁ་ཁར་སྒོམ་པར་བྱེད། །ལ་ལ་བདེན་མེད་ལུགས་བྱས་ནས། །མེད་པ་ཁོ་ན་སྒོམ་པར་བྱེད། །ཕལ་ཆེར་ཤེས་པ་ཁོ་ན་བསྒོམ། །ལ་ལས་གསལ་ཙམ་སྒོམ་པར་བྱེད། །དེ་ནི་ང་ཉིད་བསྒོམ་པ་ཡིན། །ཡིད་
བྱེད་བཀག་པའི་སྒོམ་ལ་ནི། །ཁ་ནི་གཏོང་ཞིང་དོན་ལ་ནི། །ཡིད་ངོར་སྣང་མེད་སྒོམ་པར་བྱེད། །དེ་ནི་ཡིད་བྱེད་བཀག་པའི་སྒོམ། །འཛིན་སྟངས་འགལ་བ་ག་ལ་ཡོད། །འཇོག་དོན་འདི་ལ་མཁས་ཀྱང་ནི། །དབྱེ་བ་ཕྱེད་པ་
[261A]༄༅། །ཤིན་ཏུ་དཀའ། །མགོ་བོ་འཁོར་བའི་ས་མཚམས་འདིར། །ངལ་བ་དོན་མེད་བྱེད་པ་ཡོད། །ང་ཡི་ཆོ་འཕྲུལ་ཆེ་ཐབས་འདིས། །ཐར་པ་ཐོབ་པ་ཉམས་རེ་དགའ། །འཁོར་བ་སྤོང་བ་རྒོད་རེ་བྲོ། །གཞན་ཡང་
མཁས་པ་ལ་ལ་ནི། །གཅིག་དང་དུ་བྲལ་གཏན་ཚིགས་ཀྱིས། །དཔྱད་པ་བྱེད་བྱེད་འཇོག་ཁར་ནི། །སེམས་ནི་ངལ་ནས་གཉེན་པོ་ཡི། །འཛིན་སྟངས་ཤུགས་དང་གསལ་ངར་ཤོར། །ཤོར་བ་མ་རིག་ཡོད་པའི་ལུགས། །
བྱས་ནས་མཉམ་པར་འཇོག་པའི་ཚེ། །འདི་ཡིན་འདི་མིན་མེད་པ་ཡི། །ཧང་པོའི་ངང་ལ་མཉམ་པར་འཇོག་ལ་ལར་བྱིང་རྒོད་བློ་གཞན་ཞུགས། །ཞུགས་པ་ཕྲ་མོ་མ་རིག་པར། །དེ་ག་ཡུན་དུ་སྐྱོང་བར་བྱེད། །
བསྒོམ་པ་སྐྱོན་ཅན་ཡིན་བསམ་མེད། །བྱིང་རྒོད་བློ་གཞན་ཆེར་བྱུང་ན། །མགོ་ནས་སྐྱར་སྒོམ་མི་བྱེད་པར། །མཉམ་གཞག་དང་དུ་བཟོ་བཅོས་བྱེད། །བཅོས་བཅོས་མང་བ་ཙམ་གྱིས་ནི། །གཉེན་པོའི་འཛིན་སྟངས་
ཤོར་བ་ཡི། །གསལ་རིག་ཙམ་དེ་སྒོམ་པར་བྱེད། །དེ་ནི་ཤེས་པ་ཡིན་པས་ན། །དེ་ཉིད་སྒོམ་པར་བྱེད་པ་ཡིན། །ང་ཉིད་བསྒོམ་བཞིན་མེད་ཟེར་བ། །ཁྱོད་ལ་འགལ་འདུ་ཞུགས་པ་ཡིན། །མེ་དང་ཤིང་ནི་མ་ཐུག་ན། །
ཤིང་ནི་འཚིག་པར་ག་ལ་འགྱུར། །དེ་བཞིན་ང་དང་གཉེན་པོ་ནི། །འཛིན་སྟངས་ཐུག་པ་མང་ན་ནི། །གནོད་པ་ལྟ་ཞོག་ང་ཉིད་རྒྱས། །ཁྱོད་རང་འོ་བརྒྱལ་མ་བྱེད་ཅིག་མཉམ་གཞག་འདི་ཡི་ཐད་དུ་ནི། །མཁས་པ་

[261B] །བླུན་པོ་མགོ་བོ་འཁོར་ས་ཡིན། །ང་ཡི་འཕྲིན་ལས་རྒྱས་པ་ཡིན། །ཤེས་རབ་རྐུབ་ཏུ་ཆུད་པ་ཡིན། །མཉམ་གཞག་འདི་ཡི་ངེས་ངོ་ན། །སྣང་ཚུལ་ཅི་འདྲ་བྱུང་ཡང་ནི། །བདེན་པར་སྣང་བ་ཁོ་ན་
ཡིན། །སྟོང་པ་ཆོས་ཉིད་བདེན་མེད་སོགས། །སྣང་ཡང་བདེན་པར་སྣང་བས་ན། །གསོར་མི་རུང་གི་ལྟ་བ་ཡིན། །སྟོང་པ་ཆོས་ཉིད་བདེན་མེད་སོགས། །ངེས་ངོར་སྣང་བ་སྐྱོན་ཡིན་ན། །ངེས་ངོར་སྣང་བ་ཡོད་དམ་མེད། །མེད་ན་
མཉམ་གཞག་གང་ལ་བྱེད། །བདེན་པ་བཀག་པའི་སྟོང་ཉིད་ལ། །འཇོག་པར་བྱེད་པ་ཡིན་ཟེར་ན། །དེ་དག་ངེས་ངོ་དེ་ལ་ནི། །སྣང་ནས་འཇོག་གམ་མི་སྣང་འཇོག་སྣང་ན་སྐྱོན་ནི་སྔ་མར་གནས། །སྣང་བ་མེད་པར་འཇོག་ཟེར་
ན། །སྣང་བ་བསྡུས་དང་ཡིད་བྱེད་བཀག་ཡིད་ལ་བྱར་མེད་བསྒོམ་པ་དང། །ཅི་ཡང་མེད་པའི་སྒོམ་རྣམས་ནི། །ང་ཡི་ཕྱོགས་ནས་བལྟས་ཙ་ན། །ཁྱད་པར་དབྱེ་བ་མེད་པར་གོ་ཁྱོད་རང་དབྱེ་བ་ཅི་ཡིས་འབྱེད། །ང་ནི་
བདེན་པར་མེད་པ་ཡི། །ངེས་ཤེས་ཡོད་པའི་ཁྱད་དེས་ན། །སྤྱིར་དུ་ངེས་ཤེས་ཡོད་མི་ཕན། །མཉམ་གཞག་ངོ་ན་དྲིས་པ་ཡིན། །ངེས་ངོར་ངེས་ཤེས་ཡོད་ཟེར་ན། །དེ་ནི་ང་ཉིད་ཡོད་པ་ཡིན། །ཅི་ཡང་མེད་དོ་ཟེར་ན་ནི། །ཅི་ཡང་
མེད་པའི་སྒོམ་རང་ཡིན། །འཛིན་སྟངས་འགལ་བའི་གཉེན་པོ་མེད། །ང་ལ་ཅི་ཡི་ཕྱིར་ན་གནོད། །ང་ནི་བདེན་མེད་ངེས་པ་ཡི། །ངེས་ཤེས་དེ་ཡི་འཛིན་སྟངས་ཀྱི། །རྒྱུན་ནི་སྐྱོང་ངོ་ཟེར་ན་ནི། །སྐྱོང་མཁན་སུ་འདྲ་ཅིག་གིས་

[262A]༄༅། །བྱེད། །བློ་ཅིག་ལས་ནི་འོས་མེད་མོད། །དེ་འདྲ་སམ་ཚམས་གང་ན་ཡོད། །མཉམ་གཞག་ངོ་ན་ཡོད་ན་ནི། །དེ་ནི་ང་ཉིད་ཡོད་པ་ཡིན། །ང་མེད་བསྒོམ་པ་ག་ལ་ཡིན། །མཉམ་གཞག་
སྔོན་དུ་ཡོད་ཟེར་ན། །མཉམ་གཞག་སྐྱོང་ལ་དེས་ཅི་ཕན། །མཉམ་གཞག་རྗེས་སུ་ཡོད་ཟེར་ན། །མཉམ་གཞག་རྫོགས་ནས་ཅི་ཞིག་སྐྱོང། །མཉམ་གཞག་དུས་སུ་ཡོད་ཟེར་ན། །ཡོད་དུ་ཆུག་མོད་ས་མཚམས་
དང༑ ༑སྡོད་པའི་གནས་རྟེན་གང་དུ་འཆའ། །མཉམ་གཞག་རང་ལ་འཆའ་ཟེར་ན། །མཉམ་གཞག་སྟོང་པ་ཉིད་ཡིན་པས། །དེ་ལ་རྟེན་བཅས་སྡོད་པ་ནི། །བློ་རང་སྟོང་པར་མ་སོང་བར། །བློ་དང་སྟོང་པ་མཉམ་གནས་
ན། །ལེགས་ན་སྒྱུ་མ་ལྟ་བུ་ཙམ། །དེ་མིན་མཉམ་གཞག་བློར་འདུག་པས། །ང་ལ་མཉམ་གཞག་བྱས་བསྒོམ་ཡིན། །གཙོ་བོ་སེམས་རང་སྟོང་པར་ནི། །སོང་བའི་མཉམ་གཞག་ལ་གནས་ནས། །སེམས་ལས་གཞན་
པའི་སེམས་བྱུང་བློ། །དེ་ཡིས་མཉམ་གཞག་སྐྱེད་ཞེ་ན། །དེ་ཡི་སྡོད་ས་གང་ན་ཡོད། །མཉམ་གཞག་དུས་སུ་ཡོད་ཟེར་ན། །སྔ་མའི་སྐྱོན་རྣམས་སོ་ན་གནས། །མི་མངོན་ཚུལ་དུ་ཡོད་ཟེར་ན། །སྤྱི་ནི་གཙོ་བོའི་ཁས་ལེན་
ལྟར། །གྲངས་ཅན་ལ་ནི་འགྲན་ནམ་ཅི། །ས་བོན་གྱིས་ཀྱང་མྱུ་གུ་ནི། །མི་གསལ་བ་ཡི་ཚུལ་བསྐྱེད་ལྟར། །བདག་སྐྱེ་ཁས་ལེན་གྲངས་ཅན་ནི། །ཕྲག་དོག་སྐྱེ་བར་མི་འགྱུར་རམ། །ལ་ལ་འདི་འདྲའི་སྣང་ཚུལ་ལ། །མགོ་བསྐོར་

[262B] །ཅི་ཡང་ཡིད་ལ་མི་བྱེད་པའི། །སྒོམ་གྱིས་མི་ཚེ་ཧྲིལ་པོར་བསྒྲིལ། །དེ་འབྲས་ཅི་ཡང་མེད་པ་འབྱུང། །འདི་དག་ང་ཡིས་བྱས་པ་ཡིན། །དེས་ན་ང་ཉིད་ཡོད་པ་ཡིན། །ང་མེད་ཟེར་བ་ཁྱོད་ལ་འགལ། །དཔྱད་
མཚམས་འཇིག་མཚམས་མ་ཤེས་ན། །འདི་ཡང་མགོ་བོ་འཁོར་བའི་རྒྱུ། །ཧ་ཅང་དཔྱད་པ་དག་དྲགས་ན། །དེ་ཡང་སྐྱོན་དུ་འགྱུར་བ་ཡིན། །དཔྱད་པ་མེད་ན་དེ་བས་སྐྱོན། །དཔྱད་མཚམས་འཇོག་ལ་མཁས་ན་ནི། །མཁས་པའི་
མཆོག་གྱུར་ཅིག་ཏུ་འདུག་ཁྱོད་ལ་ཆོད་ཆོད་མང་ཡོད་པས། །བསམ་བློ་ཐོང་ལ་ལན་ཅིག་ཐོག་སྭ་བྷཱ་ཝ་ཡི་སྔགས་དོན་ནི། །ཆོས་རྣམས་ཀུན་གྱི་རང་བཞིན་ནི། །རྣམ་པར་དག་པའི་བདག་ཉིད་དེ། །ངའོ་ཞེས་པའི་ང་རྒྱལ་ནི།།
བསྒོམ་པ་ཀུན་གྱིས་འཇོག་བྱེད་ན། །ང་རྒྱལ་འཇོག་མཚམས་གང་དུ་བྱེད། །ཆོས་རྣམས་རང་བཞིན་རྣམ་དག་ལ། །མཉམ་པར་བཞག་པའི་བཞག་ངོ་དེར། །ང་རྒྱལ་ཡོད་མེད་ཇི་ལྟར་བྱེད། །ཡོད་ན་དེ་ནི་ཀུན་རྫོབ་ཡིན། །དེ་
ནི་ང་ཡི་ང་རྒྱལ་ཡིན། །རང་བཞིན་དག་ལ་དགོས་པ་ཅི། །མེད་ན་ང་རྒྱལ་གང་དུ་འཇོག་མཉམ་གཞག་དུས་སུ་འཇོག་ཟེར་ན། །རང་བཞིན་རྣམ་དག་ཆ་དེ་ནི། །སྟོང་པ་ཉིད་ལ་ཟེར་བ་ཡིན། །ང་རྒྱལ་ཀུན་རྫོབ་ཆ་ཡིན་པས། །
མཉམ་དུ་སྡོད་ལུགས་ཇི་ལྟར་བྱེད། །ང་རྒྱལ་སྟོང་པར་སོང་ཟེར་ན། །ང་རྒྱལ་སུ་ཡིས་འཛིན་པར་བྱེད། །སྟོང་པ་ང་རྒྱལ་དུ་སོང་ན། །ཡང་ན་སྟོང་པ་མེད་པ་ཡིན། །ཡང་ན་ང་རྒྱལ་མེད་པ་ཡིན། །སྟོང་པ་མེད་པར་གྱུར་ན་ནི། །སྟོང་

[263A]༄༅། །པའི་མཉམ་གཞག་གང་དུ་བསྒོམ། །ང་རྒྱལ་མེད་པར་གྱུར་ན་ནི། །སྟོང་ལ་ང་རྒྱལ་སུ་ཡིས་འཛིན། །གཉིས་ཀ་ཡོད་པས་འདྲེས་ཟེར་ན། །སྒྱུ་མ་ལྟ་བུའི་དོན་ཡིན་གྱི། །སྟོང་པའི་མཉམ་གཞག་
ག་ལ་ཡིན། །མཉམ་གཞག་ངོ་ན་ང་རྒྱལ་ནི། །སྣང་བར་གྱུར་ན་ང་སྣང་མོད། །ང་ནི་རྒྱུན་དུ་འགྲོགས་པ་ལ། །སྣང་བར་བསྒོམ་པ་ག་ལ་དགོས། །ཆོས་རྣམས་ཐམས་ཅད་དཀྱིལ་དུ་ནི། །ང་རྒྱལ་དེ་ནི་ཐེ་འམ་ཅི། །ཐེ་འོ་ཞེ་
ན་ང་རྒྱལ་ནི། །རང་བཞིན་རྣམ་པར་དག་ཆར་སོང། །ང་རྒྱལ་སུ་ཡིས་འཛིན་པར་བྱེད། །ང་རྒྱལ་དེ་རྒྱུན་ཡོད་ཟེར་ན། །རྒྱུན་ཡང་ཐམས་ཅད་ལ་ཐེ་ན། །མི་ཐེ་ཐམས་ཅད་སྨོས་པ་ཅི། །ང་རྒྱལ་སྟོང་ཉིད་མ་ཞུགས་པར། །དེ་ལ་
ང་རྒྱལ་འཛིན་ཞེ་ན། །དེ་ནི་སྟོང་པ་ཉིད་ལ་ནི། །ལྟད་མོ་བལྟ་བའི་ཚུལ་འདྲ་བས། །ང་མེད་བསྒོམ་པ་མ་ཡིན་པས། །འཛིན་སྟངས་འགལ་བའི་དོན་མེད་དོ། །ཤེས་རབ་ཁ་ལ་སྨྲ་བཅད་བྱིན། །འོ་བརྒྱལ་བྱས་པའི་ཁ་ན་
མེད། །ཤཱུ་ནྱ་ཏཱ་ཡི་སྔགས་དོན་ཡང། །ཡུལ་ནི་སྟོང་དང་ཡུལ་ཅན་ནི། །རང་བཞིན་དབྱེར་ནི་མི་ཕྱེད་པའི། །བདག་ཉིད་ངའོ་ཞེས་བསྒོམ་ན། །ཡུལ་ཅན་སུ་ཡིས་བྱས་ནས་ནི། །ང་རྒྱལ་ཅི་འདྲ་ཞིག་གིས་བསྒོམ། །
ཡུལ་ཅན་སེམས་ལ་བྱེད་པ་དང། །ང་རྒྱལ་ང་ཙམ་དེས་བྱེད་ན། །དེ་འདྲའི་སྟོང་ཉིད་དེ་ལ་ནི། །མཉམ་པར་བཞག་པའི་བཞག་ངོ་དེར། །ང་རྒྱལ་དེ་ནི་ཡོད་དམ་མེད། །ཡོད་ན་ང་ཉིད་ཡོད་པ་ཡིན། །མེད་ན་ང་རྒྱལ་སུ་

[263B] །སྟོང་པ་ཉིད་དང་དབྱེར་མེད་པར། །ཞུགས་པའི་ང་རྒྱལ་འཛིན་ཞེ་ན། །སྟོང་ཉིད་རང་དུས་དེ་རུ་ནི། །ང་རྒྱལ་ཀུན་རྫོབ་ཡོད་དམ་ཅི། །ཡོད་ན་ང་ཡིས་འོངས་པ་ཡིན། །སྟོང་པ་ཉིད་དང་འདྲེས་ནས་ནི། །དབྱེ་བ་ཡོད་པ་མ་
ཡིན་ན། །ང་རྒྱལ་སྟོང་པར་སོང་བས་ན། །སྟོང་པས་ང་རྒྱལ་འཛིན་ནམ་ཅི། །མཉམ་གཞག་དུས་སུ་ཡོད་ཟེར་ན། །མཉམ་གཞག་རང་དུས་སྟོང་ཉིད་ཡིན། །སྟོང་ཉིད་རང་གི་དུས་སུ་ནི། །ང་རྒྱལ་ཡོད་ན་སྔ་མ་ཡི། །སྐྱོན་ནི་སོ་
ན་གནས་པ་ཡིན། །ང་རྒྱལ་སྟོང་པ་གཉིས་པོ་ནི། །གཉིས་ཀ་མེད་པ་མ་ཡིན་པའི། །སྣང་སྟོང་ཚོགས་པར་གནས་ཞེ་ན། །དེ་ནི་རྗེས་ཐོབ་སྐྱོང་ལུགས་ཡིན། །སྟོང་པའི་མཉམ་གཞག་ག་ལ་ཡིན། །མགོ་བོ་འཁོར་བའི་ས་
མཚམས་འདིས། །ང་ཡི་འཕྲིན་ལས་རྒྱས་རྒྱས་འདྲ། །ཤེས་རབ་ཕྲག་དོག་བྱེད་བྱེད་འདྲ། །འདི་ཡི་སྐབས་སུ་ལ་ལ་ནི། །རང་ལ་བློ་གཏད་མ་བྱུང་བས། །སྔགས་ཀྱི་སྐབས་ནི་ཡིན་ཞེས་སྨྲ། །སྔགས་ལ་གཏད་སོ་མེད་པ་ནི། །དེ་
བས་ཀྱང་ནི་ངོ་མཚར་ཆེ། །ནཱ་ད་འོད་གསལ་བསྡུས་པ་ཡི། །སྟོང་སང་དེ་ལ་མཉམ་འཇོག་ན། །དེ་འདྲའི་སྟོང་སང་ཅི་འདྲ་ཞིག་རྟེན་དང་བརྟེན་པ་རིམ་གྱིས་ནི། །ནཱ་དའི་བར་དུ་བསྡུས་ནས་ནི། །ནཱ་ད་ཡིད་ངོར་བསྡུས་པ་ཡི། །སྟོང་སང་
དེ་དང་རིལ་འཛིན་དང། །རྗེས་གཞིག་སྡུད་རིམ་བྱས་པ་ཡི། །སྟོང་སང་དེ་དང་ཡིད་བྱེད་ནི། །བཀག་པའི་སྟོང་པ་དེ་དང་ནི། །ཅི་ཡང་ཡིད་ལ་མི་བྱེད་པའི། །སྟོང་པའི་རྣམ་པ་དེ་རྣམས་ཀྱི། །ཁྱད་པར་སྤུ་རིས་གང་གིས་འབྱེད། །ཡིད་

[264A]༄༅། །ལ་སྣང་བ་བསྡུས་མཉམ་དང། །བསྡུས་པའི་སྟོང་སང་འདྲ་མཉམ་དང། །ང་མེད་བསྒོམ་པའི་གཉེན་པོ་ནི། །འཛིན་སྟངས་འགལ་བ་མེད་མཉམ་ན། །ཁྱད་པར་ཡོད་ཅེས་ཙམ་གྱིས་ནི། །མི་ཚད་དབྱེ་བ་ཕྱེ་ཞིག་
གོ་ སྣང་ལ་རང་བཞིན་མེད་པ་ཡི། །དཀྱིལ་འཁོར་བསྒོམ་པ་སྔོན་སོང་ནས། །དེ་ཉིད་ཉེར་བསྡུས་བསྡུས་པ་ཡི། །སྟོང་སང་དེ་ལ་སྔར་གྱི་ནི། །རང་བཞིན་མེད་པའི་འཛིན་སྟངས་དེ། །ཡོད་པས་གཉེན་པོ་འགལ་ཞེ་ན། །ཅང་མེད་
བསྒོམ་པའི་གང་ཟག་དེ། །སྐྱེ་བ་ཐོག་མ་མེད་པས་ན། །རང་བཞིན་མེད་པའི་ཚིག་ཙམ་ཅིག་སྔོན་ཆད་ཐེང་གཅིག་བསྒོམ་མྱོང་ནས། །རང་བཞིན་མེད་པའི་འཛིན་སྟངས་ཏེ། །ཡོད་པས་གཉེན་པོ་འགལ་བར་མཚུངས།།
མཉམ་གཞག་སྐྱོང་བའི་དུས་སུ་ནི། །འཛིན་སྟངས་འགལ་བའི་སྒོམ་མེད་ན། །སྔོན་ཆད་ཡོད་དོ་ཟེར་བ་དང། །ཕྱིན་ཆད་བསྒོམ་མོ་ཟེར་བས་ནི། །མཉམ་གཞག་སྐྱོང་དུས་གང་ལ་ཕན། །ལྟོགས་དུས་ཟ་རྒྱུའི་སྤག་མེད་ན། །
ནང་ན་རྩམ་པ་ཡོད་ཞན་འདྲ། །ལ་ལས་སེམས་དང་ནཱ་ད་ནི། །ཁ་ཁར་བྱས་ནས་ནཱ་ད་ནི། །སྡུད་རིམ་དེ་ལ་སེམས་ཀྱིས་ནི། །བལྟ་བའི་ཚུལ་དུ་བྱས་ནས་སུ། །སེམས་ནི་དེ་ཁར་བསྡད་ནས་ནི། །ནཱ་ད་བསྡུས་པའི་སྟོང་སང་
ལ། །སེམས་ཀྱིས་བལྟ་བའི་ཚུལ་དུ་བྱེད། །དེ་འདྲ་སྒོམ་གྱི་གང་ལ་ཐེ། །ལ་ལས་སེམས་དང་ནཱ་ད་གཉིས། །དབྱེར་མེད་བྱས་ནས་ནཱ་ད་ནི། །བསྡུས་པའི་སྟོང་སང་དེ་ལ་ནི། །དེ་གར་བསྡད་པའི་སེམས་ཀྱིས་བལྟ། །རྒྱུ་

[264B] །ནཱ་དའི་སྣང་བ་བསྡུས་པ་ཙམ། །སེམས་ནི་དེ་གར་ལུས་པ་ཡིན། །སེམས་ཀྱང་མཉམ་དུ་དག་ཅེ་ན། །མི་ནི་གསོན་པོར་མེར་བསྲེགས་ཚེ། །ཕུང་པོ་ཚིག་ཚེ་སེམས་ཚིག་གམ། །ཕུང་པོ་གཏན་མེད་
གྱུར་པ་ན། །སེམས་ཀྱང་གཏན་མེད་གྱུར་ཏམ་ཅི། །ནཱ་དའི་སྣང་བ་ཞིག་པ་ན། །དེར་འཛིན་བློ་ནི་མི་སྐྱེ་བ། །བྱེ་བྲག་སྨྲ་བའི་ལྟ་བ་འདྲ། །དེ་འདྲ་འདི་ནི་མི་འདོད་དམ། །ནཱ་དའི་སྣང་བ་ཡལ་བ་ལ། །བདེན་པར་མེད་པའི་དོན་འཇོག་
ན། །ནམ་མཁར་སྤྲིན་ཕུང་ཡལ་བ་དེ། །སྤྲིན་གྱི་གནས་ལུགས་ཡིན་ལགས་སམ། །སེམས་ནི་རང་གི་ངོས་ནས་ནི། །རང་བཞིན་མེད་པའི་དོན་ཅིག་ལ། །སེམས་ཀྱི་གནས་ལུགས་མ་བྱས་ན། །ང་ཡི་འཕྲིན་ལས་
རྒྱས་སུ་འགྲོ། །དེ་བཞིན་ཆོས་རྣམས་ཀུན་ལ་མཚུངས། །སྟོང་པ་ཉིད་ཀྱི་གོ་བ་ནི། །རྣམ་པར་དག་པ་མ་ཆགས་ཤིང། །བླ་མའི་མན་ངག་མེད་པ་དང། །རང་དགར་ལམ་འདི་ལ་འཇུག་པའི། །སོ་སྐྱེ་རྣམས་ལ་མགོ་
བོ་ནི། །འདི་ཡི་ཐང་དུ་འཁོར་ས་འདུག་དེས་ན་བླ་མ་མཁས་པ་བསྟེན། །བསྟེན་པ་ཙམ་གྱིས་མི་ཆོག་པས། །སྒྲོ་འདོགས་ལེགས་པར་ཞིབ་པར་ནི། །བཅད་ནས་ངེས་ཤེས་སྙིང་ནས་ནི། །འདྲོངས་ཀྱང་ཚིམ་པར་མ་མཛད་
པར། །ངོམས་པ་མེད་པར་ཆད་ཅིག་ཨང། །དལ་འབྱོར་དོན་ཡོད་མཛོད་ཅིག་ཨང། །བདེན་འཛིན་ང་ཡིས་དྲང་གཏམ་ཡིན། །ཤེས་རབ་ཁ་པོ་ཆེ་ཡང་ནི། །ཤེས་རབ་ཡུད་ཙམ་ཅིག་ལ་ནི། །ཁ་པོ་ཁམས་གསུམ་གང་

[265A]༄༅། །བར་འདོན། །ཁམས་གསུམ་འཁོར་བའི་སེམས་ཅན་ཚོ། །ཁྱེད་རང་ཚོ་ཡི་ངོས་ནས་ནི། །ང་ནི་བདེན་པར་མ་བཟུང་ན། །ང་ཡི་ངོས་ནས་ཁྱེད་ཚོ་ལ། །བདེན་པའི་ཆ་ནི་རྡུལ་ཙམ་མེད། །བདེན་གྲུབ་རྡུལ་ཙམ་
མེད་པ་ལ། །ཡོད་པ་ལྟར་དུ་མ་འཛིན་ཅིག་ །།ཤེས་རབ་ཀྱིས་ནི་ལན་སྨྲས་པ། །ཆོས་སྐུར་ང་རྒྱལ་འཇོག་པ་ལ། །ལབས་ལབས་ཇི་ལྟར་མང་ལགས་ཀྱང། །རོལ་བརྒྱ་ཤལ་བ་གཅིག་གིས་ཆོད། །
ལེགས་པར་ཉོན་ལ་ལན་ཐོབ་ཅིག་སྔ་སོར་དཔེ་ལ་ལན་ཐེབས་ན། །དོན་ལ་ལན་ནི་ཐེབས་པར་འགྱུར། །ཆུ་ཕོར་ཕྱེད་ཕྱེད་པ་གཉིས་ནི། །གཅིག་ཏུ་དྲིལ་བའི་ཚེ་ན་ནི། །དེ་གཉིས་དབྱེ་བ་ཡོད་དམ་མེད། །ཡོད་ན་ཆུ་གཉིས་
ཁྱོད་ཀྱིས་ཕྱེ། །མེད་ན་སྔ་མའི་ཆུ་དེ་ནི། །རྟིང་མའི་ཆུ་རུ་སོང་ངམ་ཅི། །སོང་ན་སྔ་ཆུ་ཕྱི་ཆུ་གང། །མིང་གི་ཁྱད་པར་ཡོད་དམ་མེད། །ཡོད་ན་སྔ་མའི་ཆུ་དེ་གང། །མེད་ན་སྔ་མའི་ཆུ་དེ་ནི། །རྟིང་མར་བླུག་པ་མ་ཡིན་ནམ། །བླུག་
ན་མིང་གི་ཁྱད་བྱུང་བས། །དེ་ཡང་ཁྱོད་ལ་འགལ་བ་ཡིན། །འདྲེས་ནས་འབྱེད་རྒྱུ་མེད་ཟེར་ན། །འདྲེས་དུས་རང་དུ་སྔ་ཆུ་དེ། །ཡོད་དམ་མེད་པ་ཁྱོད་ཀྱིས་སྨྲོས། །མེད་ན་བླུག་བཞིན་གང་དུ་སོང། །ཕོར་པ་གང་བའི་རྒྱུ་མཚན་
ཅི། །ཡོད་ཀྱང་འདྲེས་ནས་དབྱེ་བ་ནི། །འབྱེད་མི་ཐུབ་ཀྱང་ཡོད་ཅེ་ན། །མི་གསལ་བ་ཡི་ཚུལ་ཡོད་དེ། །ཁྱེད་རང་སྟེང་དུ་འཁོར་གསུམ་མོ། །དེ་བཞིན་ཆོས་སྐུའི་ང་རྒྱལ་ལའང། །མཚུངས་པར་གྱུར་པ་འདི་ལྟ་སྟེ། །ཡུལ་ཅན་བདེ་བ་

[265B] །ཡུལ་ནི་སྟོང་པ་ཉིད་གཉིས་ནི། །དབྱེར་མི་ཕྱེད་པའི་བདག་ཉིད་དེ། །ངའོ་ཞེས་པའི་ང་རྒྱལ་ལ། །བཞག་པར་གྱུར་པ་ཙམ་གྱིས་ནི། །དེ་ནི་སྟོང་པ་ངང་དེར་ཞུགས། །ཆུ་ལ་ཆུ་བཞག་ཇི་བཞིན་ནོ། །སྟོང་ཉིད་དུ་
ཞུགས་ང་རྒྱལ་ནི། །མཉམ་གཞག་ངོ་ན་མེད་མོད་ཀྱང། །མཉམ་གཞག་དུས་དེར་ཡོད་ཀྱང་ནི། །དབྱེ་བ་འབྱེད་པར་ག་ལ་ནུས། །ཆོས་ཅན་བདེ་བ་ཆེན་པོ་ལའང། །དེ་བཞིན་དཔེ་ནི་མཚུངས་པ་ཡིན། །འོ་ན་ང་རྒྱལ་གང་དུ་འཛིན།།
ང་རྒྱལ་མཉམ་གཞག་དུས་སུ་འཛིན། །འཛིན་ཚུལ་རང་གི་དངོས་གཞི་ནི། །ཡུལ་ཅན་བདེ་བ་ཆེན་པོ་དང། །ཡུལ་ནི་སྟོང་པ་ཉིད་གཉིས་ནི། །དབྱེར་མེད་རོ་གཅིག་གྱུར་པ་ཡི། །བདག་ཉིད་དེ་ནི་ངའོ་ཞེས། །ང་རྒྱལ་དེ་ཡི་
འཛིན་སྟངས་ནི། །མེད་དགག་ཙམ་གྱི་གསལ་ངར་དང། །ཤུགས་ལྡན་དྲག་ལ་གྲིམས་པ་ཡི། །རྒྱུན་ལ་མཉམ་པར་བཞག་ནས་ནི། །བྱིངས་རྒོད་མེད་པར་སྐྱོངས་ཤིག་གོ་འདི་དང་སྐབས་ནི་འགའ་ཞིག་ཏུ། །གཞོན་ནུས་
བདེ་བ་མྱོང་བ་བཞིན། །བརྗོད་དུ་མེད་པའི་ཉམས་ཅིག་ཡོད། །ལྐུགས་པས་རྨི་ལམ་རྨིས་པ་བཞིན། །སྨྲ་རུ་མེད་པའི་ཉམས་ཅིག་ཡོད། །འདི་དག་ཁྱོད་ཀྱིས་གོ་བ་མེད། །གོ་ཡང་ཁྱོད་ནི་མ་རིག་པས། །ཡིད་ཆེས་བྱེད་པར་
ག་ལ་འགྱུར། །ཁྱོད་ཀྱི་ཐད་དུ་གསང་སྒྲོག་གོ་ནཱ་ད་རིལ་འཛིན་རྗེས་གཞིག་སོགས། །འོད་གསལ་སྡུད་དོན་འདི་ལྟ་སྟེ། །ཉི་མའི་འོད་ཀྱིས་མུན་བསལ་བས། །ཆོས་ཀུན་གསལ་བར་སྣང་བ་ལྟར། །དེ་བཞིན་ཤེས་རབ་
[266A]༄༅། །འོད་ཀྱིས་ནི། །བདེན་འཛིན་མུན་པ་བསལ་བ་ཡི། །འཛིན་སྟངས་མེད་དགག་ཙམ་ཞིག་ལ། །གསལ་བར་ཤུགས་ལྡན་དྲག་གྲིམས་པའི། །རྒྱུན་གྱི་མཉམ་གཞག་སྐྱོངས་ཤིག་གོ་འོད་གསལ་ཞེས་
སུ་བཏགས་པ་ཡིན། །སེམས་དང་ནཱ་ད་དབྱེར་མེད་དེ། །དེ་འདྲའི་འོད་གསལ་དུ་ཞུགས་པས། །དེ་ནི་སྟོང་པར་ཞུགས་པ་ཡིན། །ཤེས་རབ་འོད་ཀྱིས་སེམས་ཀྱི་ནི། །བདེན་འཛིན་མུན་པ་བསལ་བ་དེ། །སེམས་ཀྱི་གནས་ལུགས་
ཡིན་ལགས་ན། །བདེན་འཛིན་ཁ་ལ་སྨྲ་བཅད་བྱིན། །གནས་ལུགས་འདི་ལ་རྨོངས་པས་ན། །ཁྱོད་ལ་མ་རིག་མིང་བྱུང་མོད། །ང་ནི་མཁའ་ལ་ཉི་ཟླ་འདྲ། །ཤར་བ་ཙམ་གྱིས་མུན་པ་སེལ། །ཁྱོད་ནི་གཏི་མུག་རང་བཞིན་
ལས༑ ༑ལུག་ལྟར་ལུས་པ་མ་ཡིན་ནམ། །ནཱ་ད་ལ་ནི་སྨོས་ཅི་དགོས། །རྟེན་དང་བརྟེན་པའི་དཀྱིལ་འཁོར་ནི། །བསྒོམ་པ་ལ་ཡང་ཁྱོད་ཀྱི་ནི། །འཛིན་སྟངས་འགལ་བའི་གཉེན་པོ་ཡོད། །དེ་ཡི་རྒྱུ་མཚན་ཅི་ཕྱིར་ན། །ལུས་
སེམས་བདེན་པར་མེད་པར་ནི། །ངེས་པའི་ངེས་ཤེས་དེ་ཉིད་ཀྱི། །འཛིན་སྟངས་སྟོང་པ་ཉིད་ཞུགས་པའི། །གཟུང་རྣམ་རྟེན་དང་བརྟེན་པ་ཡི། །དཀྱིལ་འཁོར་དུ་ནི་ཤར་བས་ན། །ཐ་མལ་ལུས་ཀྱི་བདེན་སྣང་དེ། །སྣང་ལ་
རང་བཞིན་མེད་པ་ཡི། །ལྷ་སྐུར་བསྒོམས་པས་བཀག་པས་ན། །ངེས་ངོར་ལྷ་སྐུ་མ་གཏོགས་པ། །ཐ་མལ་ལུས་ཀྱི་བདེན་སྣང་མེད། །ངེས་ངོར་མི་སྣང་བ་ཡིན་གྱི། །མེད་པར་སྣང་བ་མ་ཡིན་ནོ། །མེད་པར་སྣང་ན་གཏན་

[266B] །སྣང་ངོའི་བདེན་སྣང་མ་ཞི་ཡང། །ངེས་ངོར་ལྷ་སྐུ་བསྒོམ་པ་དེ། །ཇ་ཆེར་འཕེལ་ཞིང་རྒྱས་པ་ཡི། །དབྱེར་མེད་བརྟན་པ་ཐོབ་གྱུར་ན། །སྣང་ངོའི་བདེན་སྣང་གཏན་ལོག་པས། །དེ་གཉིས་སྲང་མདའ་མཐོ་དམན་
བཞིན། །ཞེན་པའང་དེ་བཞིན་མཚུངས་པ་ཡིན། །སྟོང་པ་ཉིད་ལ་གཉིས་སྣང་ནི། །ནུབ་པ་ཞེས་བྱ་དེ་ནས་འབྱུང། །ཁྱོད་དང་འཛིན་སྟངས་འགལ་བ་ཡི། །གཉེན་པོ་ཡོད་པ་མ་གོ་བའི། །ཡུས་ཆེན་ང་ལ་བཙོངས་ཞེན་འདྲ། །
སེམས་དང་ནཱ་ད་དབྱེར་མེད་དེ། །སྣང་ལ་རང་བཞིན་མེད་ཡིན་པ། །དེ་ནི་འོད་གསལ་དུ་ཞུགས་པས། །ཁྱོད་དང་འཛིན་སྟངས་འགལ་བ་ཡི། །གཉེན་པོ་ཡོད་བཞིན་དེ་ཉིད་ནི། །འོད་གསལ་སྟོང་པ་ཉིད་ཞུགས་པས། །མེ་ནི་
འབར་བ་ཉིད་ཀྱི་ཁར། །ཤིང་ནི་བསྣན་པ་ཉིད་དང་མཚུངས། །འདི་འདྲའི་ཚུལ་ནི་གཅིག་ཤེས་ན། །དེ་བཞིན་ཀུན་ལ་བསྒྲེས་མཛོད་ཨང།། །།བདེན་འཛིན་གྱིས་ནི་ལན་སྨྲས་པ། །ཁྱོད་དང་ཚིག་ཕྲེང་མཁས་
པ་འགལ། །ཐ་སྙད་ལབས་ཚེ་འགྲིག་འགྲིག་འདྲ། །མཉམ་གཞག་དོན་ལ་འཇོག་ཁ་རང། །ཚིག་སྐྱོན་ཚུན་ཆད་སྤང་ཁ་མོ། །མཉམ་པར་བཞག་པའི་ངོ་དེར་ནི། །ཁྱོད་དང་མཁས་པ་བསྒོམ་ཆེན་འགའ། །ཅི་སྒོམ་
འདི་སྒོམ་མེད་པ་དང། །ཅི་ཟེར་འདི་ཟེར་མེད་པ་དང། །གར་འགྲོ་འདིའི་འགྲོའི་གཏོལ་མེད་ཅིང། །བདེན་པར་མེད་དང་གཏན་མེད་གཉིས། །ངོ་དེར་དབྱེ་བ་འབྱེད་མི་ཐུབ། །དེ་འབྱེད་ཐུབ་པར་མ་གྱུར་ན། །ཡོད་དང་བདེན་པར་

[267A]༄༅། །ཡོད་པ་གཉིས། །ངོ་དེར་དབྱེ་བ་མི་ཕྱེད་པས། །མཐའ་གཉིས་ལ་ནི་གནས་པ་ཡིན། །དེ་ཡང་ང་ཡི་ཤེས་འདོད་དོ། །ངོ་དེར་དབྱེ་བ་མ་ཕྱེད་ན། །ཐ་སྙད་ལ་ཕྱེ་ཕན་པ་མེད། །ངོ་དེར་དབྱེ་བ་མ་ཕྱེད་པས། །མགོ་བོ་
འཁོར་ཚད་དེ་རུ་འཁོར། །ངོ་དེར་དབྱེ་བ་འབྱེད་ཟེར་ན། །འདི་དག་ལ་ནི་ལན་ཐོབ་ཅིག་ང་ནི་བདེན་པར་མེད་པ་ལ། །མཉམ་པར་བཞག་པའི་བཞག་ངོ་དེར། །ང་ནི་བདེན་པར་མེད་ལགས་ཀྱང། །སྟོང་གཞི་ཆོས་ཅན་ང་དེ་ནི། །
བཞག་ངོ་དེ་ནི་ཡོད་དམ་མེད། །ཡོད་ན་ང་ཉིད་ཡོད་པས་ན། །རྟག་པའི་མཐར་ནི་མ་ལྷུང་ངམ། །ང་མེད་བསྒོམ་པའི་དོན་ཅི་ཡོད། །མཉམ་གཞག་ངོ་ན་མེད་མོད་ཀྱང། །མཉམ་གཞག་དུས་སུ་ཡོད་ཟེར་ན། །ཡོད་པ་དེར་
ནི་ད་ཡོད་པས། །དེ་ནི་ང་ཡི་མཉམ་གཞག་ཡིན། །ང་མེད་བསྒོམ་པར་ག་ལ་འགྱུར། །མཉམ་གཞག་དུས་དེར་མེད་ཟེར་ན། །ཆད་པའི་མཐར་ནི་མ་ལྷུང་ངམ། །སུ་ཞིག་བདེན་པར་མེད་པར་བསྒོམ། །སྟོང་གཞི་མེད་པའི་
སྟོང་པ་དེ། །ཅི་འདྲ་བ་ཅིག་ཁྱོད་ཀྱིས་སྨྲོས། །ང་ནི་སྟོང་པར་དག་ཟིན་ནས། །ཡོད་ཀྱང་དབྱེ་བ་མི་ཐུབ་ན། །དབྱེ་བ་མེད་ཀྱང་ང་དེ་ནི། །ཡོད་པ་གང་འདྲར་ཡོད་ཀྱང་ནི། །དེ་ཡོད་ས་རུ་ང་ཡོད་པས། །ང་མེད་བསྒོམ་པར་ག་ལ་
འགྱུར། །དེ་ག་ང་ཡི་མཉམ་གཞག་ནི། །ཡིན་པ་ཁྱོད་ཀྱིས་མ་ཤེས་པར། །བསྒོམ་པས་ཆོས་སྐུ་ཐོབ་ལ་རེ། །དེ་འདྲའི་རྒྱུ་འབྲས་ཡ་མཚན་ཅན། །ཁྱོད་ཀྱིས་ཤེས་ན་ང་ལས་ནི། །ཁྱོད་རང་རང་མ་རིག་ཏུ་འདུག་དེ་ལྟ་ཡིན་

[267B] །ཆོས་སྐུ་ཡིན་པ་ཅིས་མི་འཐད། །སེམས་ཅན་ཐམས་ཅད་ཐོག་མེད་ནས། །འབད་མེད་ཅི་ཕྱིར་གྲོལ་མི་འགྱུར། །དེ་འདྲ་དེ་ཡང་ང་ཡི་གྲོགས། །ད་ལྟའི་བསྒོམ་པ་ཕལ་མོ་ཆེ། །སྒོམ་ལུགས་དེ་ལྟར་བྱེད་པ་ནི། །
ཤིང་གི་དཀྱིལ་གྱི་སྲིན་བུ་ཡིས། །དཀྱིལ་དུ་ཞུགས་ནས་ཤིང་ཟ་ལྟར། །ཁ་ལ་ང་མེད་བསྒོམ་མོ་ཟེར། །བསྒོམ་བྱའི་དཀྱིལ་དུ་ང་བཅུག་ནས། །བསྒོམས་པས་ང་ཉིད་འཕེལ་བ་ཡིན། །འདི་ཚུལ་མ་ཐིངས་བསྒོམ་པ་ངལ།།
ཤེས་རབ་ཀྱིས་ནི་ལན་སྨྲས་པ། །བུད་མེད་ཁྲམ་མོའི་ཁ་ཐག་བཞིན། །ཅལ་ཅོལ་མང་ཡང་དོན་གོ་ཆུང། །རྨོངས་ཆེན་ཁྱོད་ནི་ང་རྒྱལ་གྱི། །རྩོམ་མིའི་བཟོ་ཏ་བལྟ་བལྟ་དང། །ཚིག་སྐྱོན་ཅི་འདུག་བལྟ་བ་དང། །སྡེབ་སྦྱོར་
ལེགས་ཉེས་བལྟ་བལྟ་བས། །ཟབ་དོན་ལེགས་པར་སྨྲས་ལགས་ཀྱང། །ཁྱོད་ལ་དོན་དུ་འགྱུར་བ་དཀའ། །ཁྱོད་ལ་དཀའ་ཡང་རང་ཉིད་ནི། །དོགས་པ་གཅོད་པའི་གཞི་ཙམ་ཡིན། །གཞན་དུའང་མངོན་ཐོགས་ཡོད་བསམ་
མེད། །ཁྱོད་རང་ལན་ཅིག་འདེབས་སྙམ་ན། །གཞན་སྐྱོན་རྟོག་པའི་བློ་སྤངས་ནས། །ལེགས་པར་ཉོན་ལ་བསམ་བློ་ཐོང། །བུད་ཤིང་ལ་ནི་མེ་འབར་ཚེ། །འབར་གྱིན་རང་གིས་མཉམ་གཞག་ངོར། །ཤིང་དེ་སྣང་བར་མ་གྱུར་
མོད། །འབར་བའི་མཉམ་གཞག་རང་དུས་སུ། །ཤིང་དེ་ཡོད་པས་མེ་འབར་མོད། །མེད་ན་མེ་ནི་གང་ལ་འབར། །འབར་ཞིང་ཆེས་ཆེར་འབར་བ་དེ། །གོམས་ཤིང་བརྟན་པར་གྱུར་བའི་མཐར། །ཤིང་དེ་ཚིག་ནས་བརླག་

[268A]༄༅། །པ་ལྟར། །དེ་བཞིན་བདེན་འཛིན་བུད་ཤིང་ལ། །ཤེས་རབ་འོད་ཀྱི་མེ་འབར་བའི། །འབར་ཞིང་རང་གི་མཉམ་གཞག་ངོར། །བདེན་འཛིན་བུད་ཤིང་མི་སྣང་བ། །མེད་པར་སྣང་བ་ག་ལ་ཡིན། །མཉམ་
གཞག་ངོ་ན་མེད་པ་དེ། །བདེན་པར་མེད་པའི་དོན་ཡིན་གྱི། །ཆད་མཐར་ལྷུང་བ་ག་ལ་ཟེར། །ཐ་སྙད་དུ་ཡང་མེད་པ་ནི། །ཆད་པའི་མཐར་ལྷུང་ཞེས་བྱའོ། །མཉམ་གཞག་དོ་ན་མི་སྣང་ཡང། །མཉམ་གཞག་དུས་སུ་
ཡོད་པ་ལ། །ཤེས་རབ་འོད་ཀྱི་མེ་དེ་ནི། །འབར་གྱི་དེ་ལས་གཞན་དུ་ན། །ཇི་ཙམ་འབར་ཡང་འདི་དུས་ཀྱི། །བདེན་འཛིན་བུད་ཤིང་ག་ལ་འཚིག་ཁོང་རང་ཚིག་སར་ཁོ་རང་ལས། །འབར་གྱི་གཞན་དུ་མ་ཡིན་ནོ། །
གལ་ཏེ་ཚིག་གོ་ཞེ་ན་ནི། །འདྲེ་ནི་ཤར་དང་ཡ་སྟགས་ནུབ། །རྐུན་མ་སྤང་ལ་རྗེས་གཅོད་ནགས། །དེ་འདྲའི་རྒྱུ་འབྲས་ཡ་མཚན་ཅན། །དཔེ་དོན་གཉིས་ཀྱིས་གོ་ནུས་ཀྱང། །གལ་པོ་ཆེ་ཡི་ཡང་སྐྱོར་ན། །ང་ནི་བདེན་པར་
མེད་པ་ལ། །མཉམ་པར་བཞག་པའི་བཞག་ངོ་དར། །ང་ནི་མི་སྣང་བ་ཡིན་ཀྱང། །རྟག་མཐར་ལྷུང་བར་མི་འགྱུར་ཞིང། །འདི་ཡིས་མེད་མཐའ་སེལ་བ་ཡིན། །ཅི་ཕྱིར་སྟོང་གཞི་ཆོས་ཅན་གྱི། །ང་ནི་ཡོད་པས་ང་མེད་ཀྱི། །
མཐའ་ནི་ཨེ་སེལ་ཁྱོད་རང་ལྟོས། །བཞག་དུས་ང་ནི་ཡོད་པས་ན། །ཡོད་བཞིན་དེ་ག་བདེན་མེད་དུ། །བསྒོམ་གྱི་གཞན་དུ་མ་ཡིན་ནོ། །དེ་ཡིས་རྟག་མཐར་ལྷུང་བ་སེལ། །དེ་ག་བདེན་མེད་བསྒོམ་པ་ལ། །ཤིང་སྲིན་

[268B] །དེ་ག་བདེན་མེད་མི་བསྒོམ་པར། །འཇོག་ན་ཤིང་སྲིན་མཚུངས་པ་ཡིན། །མཉམ་གཞག་དུས་སུ་ང་མེད་ན། །སུ་ཞིག་བདེན་པར་མེད་པར་བསྒོམ། །སྟོང་གཞི་མེད་པའི་སྟོང་པ་དེ། །ཅི་འདྲ་བ་ཅིག་
ཁྱོད་ཀྱིས་སྨྲོས། །འཁོར་གསུམ་བྱུང་ལ་ངོ་ཚ་མེད། །གོང་འོག་འགལ་ལ་ཁྲེལ་གཞུང་མང། །གཏི་མུག་རང་མ་རིག་གི་ནི། །སྒྲ་བཤད་དོན་དུ་ཚང་ངོ་ཨང། །ཁོ་བོ་བདེན་པའི་ཚིག་སྨྲ་ཡི། །ཁོང་གྱི་བརྫུན་ཚིག་སླུ་ཆོས་འདི། །
རང་གཞན་མགོ་བོ་འཁོར་བའི་རྒྱུ། །བརྫུན་པ་སྤོངས་ལ་བདེན་པ་སྨྲོས། །ཡངས་པའི་རྒྱལ་ཁམས་ཉི་ཤར་འདྲ། །སྦལ་ཆུང་ལྷ་རྡོར་ཇི་བཞིན་དུ། །ཀུན་དགའ་བློ་གྲོས་འཕེལ་ཕྱིར་ཡིན། །མཁས་པས་ཁྲེལ་བར་དགོངས་
ནའང། །བཟོད་པ་གནས་ལུགས་དང་དུ་བཞེས། །བདག་ལ་སྡིག་མེད་མཛད་དུ་གསོལ། ཅེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པ་དགེ་ལེགས་སུ་གྱུར་ཅིག་ །།
མི་བཟད་སྙིགས་མས་སྦགས་པའི་དུས་མཐའ་འདིར། །རྒྱལ་བས་བསྔགས་པ་དབེན་པའི་རི་ཁྲོད་དུ། །ཚུལ་ཁྲིམས་དག་པའི་གཞི་ལ་གནས་བཅས་ཏེ། །སྒོ་གསུམ་དགེ་ལ་བརྩོན་རྣམས་སྐལ་བ་བཟང། །



﻿
[000]༄༅། །དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ་ཞེས་བྱ་བ་བཞུགས། །

[001A] །ན་མོ་མ་ཧཱ་མུ་དྲཱ་ཡ། ཀུན་ཁྱབ་ཀུན་གྱི་རང་བཞིན་ཕྱག་རྒྱ་ཆེ། །དབྱེར་མེད་བརྗོད་བྲལ་སེམས་ཀྱི་རྡོ་རྗེའི་དབྱིངས། །རྗེན་པར་སྟོན་མཛད་ཁྱབ་བདག་གྲུབ་
པའི་རྗེ། །ཟླ་མེད་བླ་མའི་ཞབས་ལ་གུས་པས་འདུད། །མདོ་རྒྱུད་མན་ངག་རྒྱ་མཚོའི་བཅུད་བསྡུས་ནས། །ལེགས་པར་འདོམས་མཛད་དགེ་ལྡན་བཀའ་བརྒྱུད་པ། །གྲུབ་མཆོག་
དྷཱརྨ་བཛྲ་ཡབ་སྲས་ཀྱི། །བཀའ་སྲོལ་ཕྱག་རྒྱ་ཆེན་པོའི་གདམས་པ་བྲི། །འདི་ལ་སྦྱོར་དངོས་མཇུག་གསུམ་ལས། །དང་པོ་བསྟན་དང་ཐེག་ཆེན་ལ། །འཇུག་པའི་སྒོ་དང་གཞུང་
ཤིང་ཕྱིར། །ཁ་ཙམ་ཚིག་ཙམ་མ་ཡིན་པའི། །སྐྱབས་འགྲོ་སེམས་བསྐྱེད་ནན་ཏན་བྱ། །སེམས་ཀྱི་ཆོས་ཉིད་མཐོང་བ་ཡང། །ཚོགས་བསགས་སྒྲིབ་སྦྱངས་ལ་བལྟོས་པས། །

[002A]༄༅། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་བཏང་ནས། །དུས་གསུམ་སངས་རྒྱས་ཐམས་ཅད་དང། །དབྱེར་མེད་རྩ་བའི་བླ་མ་ལ། །སྙིང་ནས་གསོལ་
འདེབས་ཡང་ཡང་བྱ། །དངོས་གཞི་ཕྱག་རྒྱ་ཆེན་པོ་ལ། །བཞེད་ཚུལ་མང་དུ་འདུག་ན་ཡང། །མདོ་སྔགས་དབྱེ་བས་གཉིས་སུ་ཡོད། །ཕྱི་མ་རྡོ་རྗེའི་ལུས་ཉིད་ལ། །གནད་དུ་བསྣུན་སོགས་
ཐབས་མཁས་ལས། །བྱུང་བའི་བདེ་ཆེན་འོད་གསལ་ཏེ། །ས་ར་ཧ་དང་ཀླུ་སྒྲུབ་ཞབས། །ནཱ་རོ་མཻ་ཏྲིའི་ཕྱག་ཆེན་ཏེ། །གྲུབ་སྙིང་སྐོར་ནས་བསྟན་པ་ཡི། །བླ་མེད་རྒྱུད་སྡེའི་ཡང་སྙིང་ཡིན། །སྔོན་མ་རྒྱས་
འབྲིང་བསྡུས་གསུམ་གྱིས། །དངོས་བསྟན་སྟོང་ཉིད་བསྒོམ་ཚུལ་ཏེ། །འདི་ལས་གཞན་པའི་ཐར་པའི་ལམ། །མེད་ཅེས་འཕགས་མཆོག་ཀླུ་སྒྲུབ་གསུང། །འདིར་ནི་དེ་ཡི་དགོངས་པ་བཞིན། །
ཕྱག་རྒྱ་ཆེན་པོའི་ཁྲིད་ཕོག་སྟེ། །སེམས་ཀྱི་ངོ་སྤྲོད་བྱེད་པའི་ཚུལ། །རྒྱུད་ལྡན་བླ་མའི་གསུང་བཞིན་བརྗོད། །ལྷན་ཅིག་སྐྱེས་སྦྱོར་གའུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་

[002B] །དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་མང་ན་ཡང། །ངེས་དོན་ལུང་རིགས་ལ་མཁས་ཤིང། །ཉམས་མྱོང་ཅན་གྱི་རྣལ་འབྱོར་པས། །དཔྱད་ན་དགོངས་པ་གཅིག་ཏུ་འབབ། །དེས་ན་
འདི་ལ་ལྟ་ཐོག་ནས། །སྒོམ་པ་འཚོལ་དང་སྒོམ་ཐོག་ནས། །ལྟ་བ་འཚོལ་བའི་ལུགས་གཉིས་ལས། །འདིར་ནི་ཕྱི་མའི་ལུགས་བཞིན་ཡིན། །བསམ་གཏན་བདེ་བའི་སྟེགས་བུ་ལ། །ལུས་གནད་བདུན་དང་ལྡན་བྱས་
ལ། །རླུང་རོ་དགུ་ཕྲུགས་དག་ཏུ་བསལ། །རིག་པ་དྭངས་སྙིགས་ལེགས་པར་ཕྱེ། །རྣམ་དག་དགེ་བའི་སེམས་ལྡན་པས། །སྐྱབས་འགྲོ་སེམས་བསྐྱེད་སྔོན་དུ་བཏང། །ཟབ་ལམ་བླ་མའི་རྣལ་འབྱོར་བསྒོམ། །ཤུགས་
དྲག་གསོལ་འདེབས་བརྒྱ་རྩ་སོགས། །བྱས་ནས་བླ་མ་རང་ལ་བསྟིམ། །སྣང་བ་བན་བུན་ངང་དེ་ལ། །རེ་དོགས་ལ་སོགས་རྣམ་རྟོག་གིས། །བཅས་བཅོས་གང་ཡང་མི་བྱེད་པ། །གཡོ་མེད་ཅུང་ཟད་མཉམ་པར་གཞོག་
བརྒྱལ་དང་གཉིད་ལོག་ལྟ་བུ་ཡི། །ཡིད་བྱེད་བཀག་པ་མ་ཡིན་པ། །མ་ཡེངས་དྲན་པའི་རྒྱང་སོ་ཚུགས། །འགྱུ་བ་རིག་པའི་ཤེས་བཞིན་སྡོགས། །རིག་ཅིང་གསལ་བའི་ངོ་བོ་ལ། །ཧྲིམ་གྱིས་བསྒྲིམས་ལ་གཅེར་གྱིས་
ལྟོས། །རྣམ་རྟོག་གང་དང་གང་སྐྱེས་པ། །དེ་དང་དེ་ཉིད་ངོས་ཟིན་བྱ། །ཡང་ན་རལ་བསྐོར་མཁན་བཞིན་དུ། །རྣམ་རྟོག་ཅི་སྐྱེས་རྦད་རྦད་གཅོད། །བཅད་མཐར་གནས་པ་དེ་ཡི་ཚེ། །དྲན་པ་མ་ཤོར་ལྷོད་ཀྱིས་གློད། །ཧྲིམ་གྱིས་

[003A]༄༅། །བསྒྲིམས་ལ་ལྷོད་ཀྱིས་གློད། །སེམས་ཀྱི་འཇོག་ས་དེ་ན་གདའ། །ཞེས་དང་གཞན་ཡང་ཇི་སྐད་དུ། །འཇུར་བུས་བཅིངས་པའི་སེམས་ཉིད་ནི། །གློང་ན་གྲོལ་བར་ཐེ་ཚོམ་མེད། །ཅེས་གསུངས་པ་ལྟར་
མ་ཡེངས་གློད། །རྣམ་རྟོག་གང་སྐྱེས་ངོ་བོ་ལ། །བལྟས་ཆེ་རང་ཡལ་སྟོང་སང་འཆར། །དེ་བཞིན་གནས་ཚེའང་བརྟགས་པ་ན། །མ་སྒྲིབས་སྟོང་གསལ་ཧྲིག་གེ་བ། །མཐོང་བ་གནས་འགྱུ་འདྲེས་པ་ཞེས། །གྲགས་
ཤིང་རྣམ་རྟོག་ཅི་སྐྱེས་ཀྱང། །མི་འགོག་འགྱུ་བ་ངོས་ཟིན་པར། །བྱས་ཏེ་དེ་ཡི་ངོ་བོ་ལ། །འཇོག་པ་རྫིངས་ཀྱི་བྱ་བཙོན་ནི། །འཕུར་བའི་དཔེ་དང་མཚུངས་པ་ཡིན། །ཇི་ལྟར་གཟིངས་ནས་འཕུར་བའི་བྱ་རོག་ནི། །ཕྱོགས་
རྣམས་བསྐོར་ནས་སླར་ཡང་དེར་འབབ་བཞིན། །ཞེས་པ་ཇི་བཞིན་བསྐྱངས་པ་ལས། །མཉམ་གཞག་ངོ་བོ་གང་གིས་ཀྱང། །མ་སྒྲིབས་དྭངས་ཤིང་གསལ་བ་དང། །གཟུགས་ཅན་གང་དུའང་མ་གྲུབ་པས། །སྟོང་
སང་ནམ་མཁའ་ལྟ་བུ་དང། །ཅི་ཡང་འཆར་བས་ཧྲིག་གེ་བ། །དེ་ལྟར་སེམས་ཀྱི་ཆོས་ཉིད་ནི། །མངོན་སུམ་ལྷག་གིས་མཐོང་མོད་ཀྱང། །འདི་ཞེས་གཟུང་ཞིང་བསྟན་དུ་མེད། །གང་ཤར་འཛིན་མེད་ལྷུག་པར་འཇོག་
འདི་ནི་སངས་རྒྱས་སྦར་བཅངས་སུ། །གཏོད་པའི་གདམས་ངག་ཡིན་ནོ་ཞེས། །དེང་སང་གངས་རིའི་སྒོམ་ཆེན་པ། །ཕལ་ཆེར་དགོངས་པ་གཅིག་གིས་སྒྲོག་དེ་ལྟ་མོད་ཀྱི་ཚུལ་འདི་ནི། །དང་པོའི་ལས་ཅན་སེམས་གནས་

[003B] །བསྒྲུབ་པའི་རྨད་བྱུང་ཐབས་མཁས་དང། །སེམས་ཀྱི་ཀུན་རྫོབ་ངོ་སྤྲོད་ཚུལ། །ཡིན་ཞེས་ཆོས་ཀྱི་རྒྱལ་མཚན་སྨྲ། །ད་ནི་སེམས་ཀྱི་ཆོས་ཉིད་ལ། །ངོ་སྤྲོད་ཇི་ལྟར་བྱ་བའི་ཚུལ། །སངས་རྒྱས་རྣམས་ཀྱི་ཡེ་ཤེས་ཀུན། །ངུར་སྨྲིག་
འཛིན་པའི་ཚུལ་བཟུང་ནས། །བདག་བློ་རྨོངས་པའི་མུན་སེལ་བའི། །རྩ་བའི་བླ་མའི་ཞལ་གདམས་དགོད། །སྔར་གྱི་མཉམ་གཞག་ངང་ཉིད་ལས། །མ་གཡོས་དྭངས་པའི་ཚུ་ནང་དུ། །ཇི་ལྟར་ཉེའུ་ཆུང་འཁྱུག་པ་ལྟར། །ཕྲ་མོའི་
ཤིས་པས་སྒོམ་པ་པོའི། །སྐྱེས་བུའི་རང་བཞིན་མཛངས་པར་བརྟག་འཕགས་པ་ཀླུ་སྒྲུབ་སྐྱོབ་ཉིད་ཀྱིས། །སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་གཞན་
ན་སྐྱེས་བུ་གང། །སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན་ཇི་ལྟར་བར། །དེ་བཞིན་ཁམས་ནི་རེ་རེ་ཡང། །འདུས་ཕྱིར་ཡང་དག་ཉིད་དུ་མིན། །གསུངས་པ་ཇི་བཞིན་བཙལ་བ་ན། །མཉམ་གཞག་མཉམ་པར་འཇོག་
མཁན་སོགས། །རྡུལ་ཕྲན་ཙམ་ཡང་མ་རྙེད་པ། །དེ་ཚེ་གཡེང་མེད་རྩེ་གཅིག་ཏུ། །ནམ་མཁའ་ལྟ་བུའི་མཉམ་གཞག་སྐྱོང། །ཡང་ན་མཉམ་པར་བཞག་པའི་ངང། །གཟུགས་སུ་མ་གྲུབ་སྟོང་སང་ངེ། །སྒྲིབ་མེད་སྣ་ཚོགས་
འཆར་ཞིང་འཕྲོ། །འགག་མེད་གསལ་ཞིང་རིག་པའི་རྒྱུན། །ཆད་པ་མེད་པར་འཇུག་པའི་སེམས། །ལྟོས་མེད་སྣང་ཞིང་འཛིན་པ་ཡི། །ཞེན་ཡུལ་མགོན་པོ་ཞི་བ་ལྷས། །རྒྱུད་དང་ཚོགས་ཞེས་བྱ་བ་ནི། །འཕྲེང་བ་དམག་

[004A]༄༅། །སོགས་བཞིན་དུ་བརྫུན། །ཞེས་གསུངས་ལུང་དང་རིགས་པ་ཡིས། །སྣང་ཚུལ་ལྟར་དུ་མ་གྲུབ་པའི། །ངང་དུ་རྩེ་གཅིག་མཉམ་པར་གཞོག་མདོར་ན་བདག་གི་དགེ་བའི་བཤེས། །དོན་དང་མཐུན་པའི་
ཐམས་ཅད་མཁྱེན། །སངས་རྒྱས་ཡེ་ཤེས་ཞལ་སྔ་ནས། །གང་ཤར་རྣམ་རྟོག་འཛིན་པར་ཡོངས་རིག་ན། །དོན་དམ་ཆོས་དབྱིངས་གཞན་ལ་ལྟོས་མེད་འཆར། །ཤར་བའི་ངང་དུ་རིག་པ་ཞུགས་པ་ལ། །རྩེ་གཅིག་མཉམ་
པར་འཇོག་པ་ཨེ་མ་ཧོ། །ཞེས་གསུངས་དེ་བཞིན་དམ་པས་ཀྱང། །སྟོང་པའི་ངང་དུ་རིག་པའི་མདུང་བསྐོར་བྱ། །ལྟ་བ་ལ་ཐོགས་ཐུག་མེད་དོ་དིང་རི་བ། །ཞེས་སོགས་དགོངས་པ་གཅིག་ཏུ་གནས། །རྗེས་ནི་ཕྱག་ཆེན་བསྒོམས་
པ་ལས། །བྱུང་བའི་རྣམ་དཀར་ཅི་མཆིས་པ། །དུས་གསུམ་དགེ་ཚོགས་རྒྱ་མཚོར་བཅས། །བླ་མེད་བྱང་ཆུབ་ཆེན་པོར་བསྔོ། །དེ་ལྟར་གོམས་ནས་ཚོགས་དྲུག་གི་ཡུལ་དུ་སྣང་བ་ཅི་ཤར་ཡང། །སྣང་ཚུལ་ཞིབ་མོར་རྟོགས་
ཤིག་དང། །གནས་ཚུལ་རྗེན་པར་ལྷང་གིས་འཆར། །གང་ཤར་ངོས་འཛིན་ལྟ་བུའི་གནང། །མདོར་ན་རང་སེམས་ལ་སོགས་པ། །གང་གང་སྣང་བའི་དོན་དེར་ནི། །མ་འྫྷིན་དེ་དེའི་གནས་ཚུལ་དེ། །ངེས་པར་གྱིས་ལ་རྟག་ཏུ་
སྐྱོངས། །འདི་ལྟར་ཤེས་ནས་འཁོར་འདས་ཀྱི། །ཆོས་ཀུན་རང་བཞིན་གཅིག་ཏུ་སྦྱོར། །དེ་སྐད་དུ་ཡང་འཕགས་པ་ལྷས། །དངོས་པོ་གཅིག་གི་ལྟ་པོ་གང། །དེ་ནི་ཀུན་གྱི་ལྟ་པོར་བཤད། །གཅིག་གི་སྟོང་ཉིད་གང་ཡིན་པ། །

[004B] །ཅེས་གསུངས་དེ་ལྟར་ཆོས་ཉིད་ལ། །ཚུལ་བཞིན་མཉམ་པར་བཞག་པའི་ངོར། །ཡོད་མེད་ལ་སོགས་འཁོར་འདས་ཀྱི། །སྤྲོས་པའི་མཐའ་དང་བྲལ་མོད་ཀྱི། །དེ་ལས་ལངས་ནས་བརྟགས་པའི་ཚེ། །མིང་
རྐྱང་བཏགས་ཡོད་ཙམ་ཞིག་གི་བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་སྨིག་རྒྱུ་ཆུ་ཟླ་དང། །སྒྱུ་མ་ལྟ་བུར་ངང་གིས་འཆར། །སྣང་བས་སྟོང་པ་མ་བསྒྲིབ་ཅིང། །སྟོང་པས་སྣང་བ་མི་འགོག་པ། །སྟོང་དང་རྟེན་འབྱུང་དོན་གཅིག་
པའི། །ལམ་བཟང་དེ་ཚེ་མངོན་སུམ་འགྱུར། །དེ་སྐད་སྨྲ་བ་མང་ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་སྟེ། །དགེ་བས་འགྲོ་ཀུན་ཞི་སྒོ་གཉིས་པ་དང། །བྲལ་བའི་ལམ་འདིས་མྱུར་དུ་རྒྱལ་གྱུར་ཅིག་ཅེས་
ཕྱག་རྒྱ་ཆེན་པོའི་ངོ་སྤྲོད་བྱེད་ཚུལ་འདི་ཡང། འདི་ནང་གི་ཆོས་བརྒྱད་སྨྱོན་པའི་ཟློས་གར་ལྟར་མཐོང་ནས། དབེན་པའི་རི་སུལ་དུ་དྲང་སྲོང་གི་སྤྱོད་ཚུལ་གྱིས་འདུག་ནས། ལམ་འདི་ལ་ཉམས་ལེན་སྙིང་པོར་བྱེད་པ་གནས་
བཅུ་རབ་འབྱམས་པ་དགེ་འདུན་རྒྱལ་མཚན་དང་ཧམ་ཐོང་དཀའ་བཅུ་པ་ཤེས་རབ་སེང་གེ་གཉིས་ཀྱིས་སྔ་མོ་ནས་ཡང་ཡང་བསྐུལ་ཞིང། གཞན་ཡང་ངེས་དོན་ཕྱག་ཆེན་གྱི་ཉམས་ལེན་བྱེད་པར་འདོད་པའི་རང་གི་སློབ་མ་མང་
པོས་བསྐུལ་བ་དང། ཁྱད་པར་རྗེ་གྲུབ་པའི་དབང་ཕྱུག་ཐམས་ཅད་མཁྱེན་པ་རྒྱལ་བ་དབེན་ས་པ་ཆེན་པོ་དེ་ཉིད་ཀྱིས། རང་གཞན་ལ་འདོམས་པར་མཛད་པའི་ཉམས་མགུར་ཞིག་ཏུ་བཤེས་གཉེན་བརྟེན་ཚུལ་ནས་ཞི་ལྷག་གི་བར་

[005A]༄༅། །བཀའ་གདམས་ལམ་རིམ་ལྟར་གདམས་ནས། མཇུག་ཏུ་བཤད་མ་ཐག་པའི་ལམ་འདི་མ་ཡིན་པ། ད་ལྟའི་གངས་ཅན་པ་ལ་མ་གྲགས་པའི། ཕྱག་རྒྱ་ཆེན་པོའི་གདམས་ངག་མཐར་ཐུག་པ། ད་ལྟ་ཡི་གེར་
འགོད་པར་མི་ནུས་སོ། །ཞེས་དེ་དུས་དགག་བྱའི་དབང་གིས་མི་འགོད་པ་ཕྱི་དུས་ལ་དགོངས་པ། དཔེར་ན་དམ་ཆོས་པད་དཀར་དུ། སངས་རྒྱས་ཡེ་ཤེས་རབ་ཏུ་རྟོགས་བྱའི་ཕྱིར། །ཐབས་འདི་རང་བྱུང་གིས་ནི་མཛད་གྱུར་གྱི། །དེ་དག་རྣམས་
ལ་ཁྱེད་ཅག་སངས་རྒྱས་སུ། །འགྱུར་རོ་ཞེས་ནི་ནམ་ཡང་མི་གསུང་ངོ། །ཅི་ཕྱིར་ཟེ་ན་སྐྱྦོ་པ་དུས་ལ་གཟིགས། ཞེས་གསུངས་པ་དང་འདྲ་བའི་བཞེད་པ་བསྒྲུབ་པའི་ཕྱིར། སྟོན་པ་མཉམ་མེད་ཤཱཀྱའི་རྒྱལ་པོ་ནས་བཟུང་སྟེ། བདག་གི་
རྩ་བའི་བླ་མ་ཐམས་ཅད་མཁྱེན་ཅིང་གཟིགས་པ་སངས་རྒྱས་ཡེ་ཤེས་ཞབས་ཀྱི་ཞལ་སྔ་ནས་ཀྱི་བར། ལམ་འདི་མངོན་སུམ་དུ་ཐུགས་ཉམས་སུ་བསྟར་བའི་བྱིན་རླབས་ཀྱི་བརྒྱུད་པ་མ་ཉམས་ཤིང། དམ་ཚིག་ལ་སེལ་མ་
ཞུགས་པའི་རིགས་སུ་བྱུང་ཞིང་མདོ་རྒྱུད་དམ་པའི་མན་ངག་འཛིན་པའི་སྤོང་བ་པ་བློ་བཟང་ཆོས་ཀྱི་རྒྱལ་མཚན་གྱིས། དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ། །ཕྱག་ཆེན་བརྒྱུད་པའི་གསོལ་འདེབས་ནི། ན་མོ་
མ་ཧཱ་མུ་དྲཱ་ཡ། ལྷུན་གྲུབ་སྐུ་གསུམ་གྱི་གཞལ་ཡས་སུ། །དཔལ་དང་པོའི་སངས་རྒྱས་རིགས་ཀུན་གཙོ། །ཁྱབ་བདག་རྡོ་རྗེ་འཆང་ཆེན་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་

[005B] །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །ཞིང་རབ་འབྱམས་ཕྱོགས་བཅུའི་འཇིག་རྟེན་ན། །དུས་གསུམ་གྱི་རྒྱལ་བ་བསྐྱེད་པའི་ཡབ། །མཁྱེན་རབ་འཕགས་པ་འཇམ་དཔལ་
ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་འབྱོངས་པ་དང། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །ཡུལ་བྱང་ཕྱོགས་ཁ་བ་ཅན་ལྗོངས་
འདིར། །ཐུབ་བསྟན་ལ་ཐུབ་དབང་གཉིས་པའི་རྗེ། །རྗེ་བཙུན་བློ་བཟང་གྲགས་པ་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་འབྱོངས་བ་དང། །ལམ་ཟུང་འཇུག་ཕྱག་རྒྱ་ཆེན་པོ་ཡི། །
མཆོག་མྱུར་དུ་ཐོབ་པར་བྱིན་གྱིས་རློབས། །འཇམ་དབྱངས་ཀྱི་སྲས་པོ་ཙོང་ཁ་པའི། །སྒྲུབ་བརྒྱུད་ཀྱི་བསྟན་པ་འཛིན་པའི་གཙོ། །རྟོགས་ལྡན་འཇམ་དཔལ་རྒྱ་མཚོ་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང། །
བྱམས་སྙིང་རྗེ་བྱང་སེམས་འབྱོངས་པ་དང། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །སྙན་བརྒྱུད་ཀྱི་གདམས་པའི་མཛོད་ཕྱེ་ནས། །སྐལ་ལྡན་གྱི་གདུལ་བྱ་སྨིན་མཛད་པའི། །བ་སོ་ཆོས་ཀྱི་
རྒྱལ་མཚན་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་འབྱོངས་བ་དང། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རིམ་གཉིས་ཀྱི་རྣལ་

[006A]༄༅། །འབྱོར་མཐར་ཕྱིན་ནས། །མཆི་མེད་ཀྱི་རིག་འཛིན་སྐུ་བརྙེས་པའི། །གྲུབ་མཆོག་དྷ་རྨཱ་བཛྲ་ལ་གསོལ་བ་འདེབས། །རྒྱུད་བདག་འདིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་འབྱོངས་པ་དང། །ལམ་
ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །ཆོས་བརྒྱད་ཀྱི་འཆིང་བས་མ་གོས་པར། །ངེས་དོན་གྱི་བསྟན་པའི་རྒྱལ་མཚན་འཛིན། །བློ་བཟང་དོན་ཡོད་གྲུབ་པ་ལ་གསོལ་བ་འདེབས། །རྒྱུད་
བདག་འཛིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་འབྱོངས་བ་དང། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །སྐུ་གསུམ་གྱི་ཕོ་བྲང་ཉམས་དགའ་བར། །ངུར་སྨྲིག་གི་གར་
གྱིས་འགྲོ་ཀུན་འདྲེན། །མཁས་གྲུབ་སངས་རྒྱས་ཡེ་ཤེས་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་འབྱོངས་པ་དང། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་
ཐོབ་པར་བྱིན་གྱིས་རློབས། །རྗེ་གྲུབ་ཐོབ་གོང་མའི་གདན་ས་རུ། །དད་ལྡན་གྱི་གདུལ་བྱའི་དཔལ་དུ་ཤར། །དྲིན་ཅན་རྩ་བའི་བླ་མ་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང། །བྱམས་སྙིང་རྗེ་བྱང་སེམས་
འབྱོངས་པ་དང། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་བླ་མ་སངས་རྒྱས་སུ་མཐོང་བ་དང། །གནས་འཁོར་བ་ལ་ཞེན་པ་ལོག་པ་དང། །མ་འགྲོ་ཀུན་སྒྲོལ་བའི་ཁུར་ཁྱེར་

[006B] །ལམ་ཐུན་མོང་དང་ཐུན་མོང་མ་ཡིན་པའི། །དཔལ་ཟུང་འཇུག་ཕྱག་རྒྱ་ཆེན་པོ་དེ། །དུས་མྱུར་དུ་ཐོབ་པར་བྱིན་གྱིས་རློབས། །ཞེས་པའང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་སོ།།
   ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲང་བཟང་ལ། །སྤྱོད་ཕྱིར་བཀྲ་ཤེས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་
སྤེལ། །སརྦ་ཛ་ག་ཏཾ།། །།



