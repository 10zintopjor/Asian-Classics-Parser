༄༅། །བསང་ཆོག་འགྱུར་མེད་ཆོས་དབྱིངས་མ་བཞུགས་སོ། །

[001B] །དེ་ལ་འདིར་པཱ་ཡན་པུ་ལོག་
སྐྱབས་སེམས་ཚད་མེད་བཞི་བསྒོམས་པ་སྔོན་དུ་བཏང་ལ་དེ་ནས་འདི་ལྟར། རང་ཉིད་འཇམ་དཔལ་དུས་དགྲའི་དབང་པོ་རུ། །གསལ་བའི་ཐུགས་ཀའི་ཧཱུཾ་ལས་
འོད་འཕྲོས་པས། །བསང་དང་མཆོད་གཏོར་རྣམས་ཀྱི་དྲི་མ་སྦྱངས། །ཟག་མེད་བདུད་རྩིའི་རྒྱ་མཚོར་སྤེལ་བར་གྱུར། །ཨོཾ་ཨཱ་ཧཱུཾ་ལན་གསུམ་བརྗོད་
ཀྱཻ་འགྱུར་མེད་ཆོས་ཀྱི་ཀློང་ཡངས་ནས། །རྩ་བ་གསུམ་གྱི་ལྷ་ཚོགས་དང། །ཁྱད་པར་པཱ་ཡན་འུལ་ཅ་ཞེས། །གནས་བདག་འཁོར་བཅས་འདིར་

[002A] །གཤེགས་ཤིག་ཧཱུཾ་དངོས་འབྱོར་ཡིད་ཀྱིས་སྤྲུལ་པ་ལས། །བྱུང་བའི་མཆོད་པའི་ཚོགས་སྤྱི་དང། །ཁྱད་
པར་དྲི་ཞིམ་བསང་མཆོད་འདིས། །མཆོག་གསུམ་དམ་ཅན་རྒྱ་མཚོ་བསང། །ཁྱད་པར་བདག་ཅག་མི་ནོར་ཀུན། །བསྲུང་སྐྱོབ་མཛད་པའི་དགྲ་ལྷ་ཆེ། །
པཱ་ཡན་འུལ་ཙེ་ལ་གནས་པའི། །གཞི་བདག་ཆེན་པོ་འཁོར་བཅས་བསང། །བདག་ཅག་ཉོན་མོངས་དབང་གྱུར་བས། །སྒོ་གསུམ་ནོངས་པའི་
ཚོགས་རྣམས་ཀུན། །རབ་གནོད་འགྱོད་པས་བཤགས་ལགས་ན། །ཆོས་ཀྱི་དབྱིངས་སུ་དག་གྱུར་ཅིག་དེ་ལྟར་མཆོད་འོས་དམ་པ་རྣམས། །

[002B] །བདག་ཅག་དཔོན་གཡོག་མི་ནོར་ཀུན། །བསྲུང་སྐྱོབ་གཡེལ་བ་མེད་པར་མཛོད། །ཁྱད་པར་རྟ་ནོར་ཕྱུགས་གསུམ་ལ། །གཅན་གཟན་གནོད་པ་ཕྱུར་གོད་
སོགས། །མི་འབྱུང་ཕྱུགས་ཀྱི་འཕེལ་ཁ་རྒྱས། །བསམ་དོན་ཆོས་བཞིན་འགྲུབ་པར་མཛོད།  །ཅེས་གོང་སྨོས་གཞི་བདག་ལ་གསོལ་མཆོད་འདི་ལྟ་བུ་ཞིག་དགོས་ཞེས་ཆོས་སྲིད་ཟུང་ལ་འཇུག་པ་མཁའ་ལྟར་ཡངས་པ་དཔྱོད་
ལྡན་ཞབས་དྲུང་བླ་མ་ཚུལ་ཁྲིམས་དར་རྒྱས་ནས་ནན་ཏན་ཆེན་པོས་བསྐུལ་ངོར་་བཙུན་གཟུགས་ཆེ་ཤོས་མཁན་མིང་བས་སྦྱར་བའོ།། །།
﻿
[001A]༄༅། །རྗེ་བླ་མ་མངོན་པར་འཚང་རྒྱ་བའི་ཚུལ་དང་འབྲེལ་བར་བསྟོད་པ་རྣམ་དག་གང་སྲི་མའི་འགྲེལ་བ་རྨད་བྱུང་བཀོད་པའི་འཇུག་ངོགས་ཞེས་བྱ་བ་བཞུགས་སོ། །

[001B] །ཡབ་གཅིག་འཇམ་དཔལ་རྡོ་རྗེས་མདོ་སྔགས་ཀྱི། །ཚུལ་གཉིས་ཤིང་རྟའི་སྲོལ་བཟང་དབྱེ་བའི་ཕྱིར། །བསླབ་གསུམ་དུར་སྨྲིག་འཆང་བའི་སྐུར་བསྟན་པ། །སྐུ་བཞིའི་
བདག་ཉིད་ཙོང་ཁ་པ་ལ་འདུད། །ལྔ་ཕྲག་སྙིགས་མ་བདོ་བའི་ཚེ་ཐུང་འདིར། །དྲུག་པ་རྡོ་རྗེ་འཆང་དབང་མྱུར་ལམ་གྱིས་།བདུན་ལྡན་ཟུང་འཇུག་དཔལ་ལ་སྦྱོར་བ་ཡི། །བརྒྱད་ཁྲི་བཞི་སྟོང་ཆོས་ཕུང་
སྙིང་པོར་བསྒིལ། །སྐྱེ་དགུའི་ཐར་ལམ་མཚོན་བའི་མིག་གཅིག་བུ་།སྟོབས་བཅུ་མངའ་བ་ཀུན་གྱི་གདུང་འཚོམ་དེའི། །བྲང་ཡས་ཡོན་ཏན་ཕུང་པོའི་ཆ་ཤས་ཙ། །བསྟོད་པའི་ཚིག་གི་དགོངས་
དོན་འགྲེལ་ལ་སྦྲོ། །དེའང་རྒྱལ་བའི་བསྟན་པ་ལ་རྒྱལ་བ་ཉིད་དང་དབྱེར་མ་མཚིས་པ་འཇམ་དགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་གསུང་ལས་སྐྱེས་བའི་བུ་སློབ་མཁས་གྲུབ་གཉིས་འཛོམ་གྱི་དམ་

[002A] །བའི་སྐྱེས་བུ་ནམ་མཁའི་སྐར་ཚོགས་ལྟར་ཤིན་ཏུ་མང་ཡང། དེའི་ཁྲོད་ན་འཛམ་གླིང་མཁས་པའི་གཙུག་རྒྱན་མཁས་གྲུབ་སྨྲ་བ་ཉི་མ་ནི། ཇི་སྐད་དུ་རྒྱན་ལས་
བློན་པོ་ཆེན་པོ་ལྟ་བུར་ཕ་རོལ་ཕྱིན་ལ་འཇུག་བྱའི་ཕྱིར་།བྱང་ཆུབ་ཆེན་པོའི་ཕྱོགས་མཐུན་བད་ལ་རྟག་ཏུ་སྤྱན་བྱེད་ཕྱིར། །གསང་བའི་གནས་ནི་རྣམ་གསུམ་རྟག་ཏུ་ཡང་དག་འཛིན་པའི་ཕྱིར། །ཞེས་
སོགས་ལྟར། རྗེ་བླ་མའི་རྣམ་ཐར་ཐུན་མོང་བ་མཁས་བཙུན་བཟང་གསུམ་དང། ཐུན་མོང་མ་ཡིན་པ་གསང་བ་གསུམ་གྱི་སྒྲུབ་འཕྲུལ་དྲ་བ་མཐའ་དག་ལ་ལྐོག་ཏུ་མ་གྱུར་བའི་སྤྱན་མངའ་བའི་ནང་གི་ཐུགས་
སྲས་བླ་ན་མེད་པ་ཡིན་ཏེ། དེའི་ཕྱིར་རྗེ་བླ་མ་རང་གིས་ཀྱང་ལྷུན་པོའི་དྲུང་ནས་གསེར་རི་ཇི་བཞིན་དུ། །འགྲན་ཟླ་མེད་བའི་དགེ་ལེགས་ཁྱོད་ལ་སྦྱིན། །ཞེས་གསུངས་སོ། །སྨྲ་བའི་ཉི་མ་དེ་ཉིད་ཀྱིས་མཛད་

[002B]ཡིན་པ། བསྟོད་པའི་རབ་བྱེད་འགའ་ཟུང་བཅས་བཞུགས་པ་ལས། འདིར་རྗེ་བླ་མའི་ཐུགས་བསྐྱེད་ཐུན་མོང་མ་ཡིན་པའི་གོ་ཆབ་ཞེས་ཚུལ་ལས་བརྩམས་ཏེ་གང་དུ་མངོན་
པར་འཚང་རྒྱ་བའི་བཀོད་པ་དང་སྦྱར་ཏེ་བསྟོད་པའི་རབ་ཏུ་བྱེ་དྤ་འདི་ཉིད་ཀྱི་དོན་ཉུང་དུའི་ཚིག་གིས་འགྲལ་བ་ལ། མདོར་བསྟན་པ། རྒྱས་བར་བཤད་པ། དགེ་བ་བསྔོ་བ་གསུམ། དང་པོ་ནི། ན་མོ་མྙྫུ་བཧོ་ཡཨ་
རྣམ་དག་གངས་རིའི་འཕྲེང་བས་ཡོངས་བསྐོར་བའི། །ཕྱོགས་འདིར་བདག་ཅག་མགོན་མེད་རྣམས་ཀྱི་མགོན། །བློ་དམན་བསམ་པའི་ངོ་དང་འཚམ་བའི་སྐུ། །སྟོན་མཇད་བླ་མ་མཆོད་ལ་བདག་ཕྱག་འཆལ་།ཞེས་
གསུངས། དེའང་དོན་ངོ་བོ་རྗེ་བཙུན་འཇམ་པའི་དབྱངས་དང་དབྱེར་མ་མཆིས་པས། །བླ་མ་དང་ལྷག་པའི་ལྷ་དབྱེར་མེད་དུ་བྱས་ཏེ་མཆོད་པར་བརྗོད་པ་རྒྱ་གར་གྱི་སྐད་དུ་མཛད་དོ། །དེ་ནས་ཚིགས་བཅད་ཀྱི་ངོ་ནི་
འཇམ་དཔལ་རྩ་བགྱད་ལས། འཇིག་རྟེན་ང་ནི་མྱང་ངན་འདས། །ས་ཡི་སྟེང་འདི་སྟོང་གྱུར་ན། །ཁྱོད་ཉིད་བྱིས་པའི་གཟུགས་ཀྱི་སྣི་།སངས་རྒྱས་མཛད་བ་བྱེད་པར་འགྱུར། །དེ་ཚད་དཀོན་ཆེན་རབ་དགའ། །ཁ་
པ་ཅན་ནང་ཡོད་པ་ཡིན། །ཞེས་པ་དང། སློབ་དཔོན་པདྨ། འཇམ་དབྱངས་སྦྲུལ་པ་གདུལ་བྱ་བསྟན་པའི་འདུག། །མདོན་སྔགས་བསྟན་འཛིན་བློ་བཟང་གྲགས་པ་འབྱུང། །ཞེས་དང། མ་ཅིག་གི་ཡུང་བྶྟན་༄༅། །ལས༑ འཕགས་པ་འཇམ་དབྱངས་དེ་ཉིད་མེ་མོ་བྱ་ལ་སྐུ་འཁྲུངས་ཏེ། སངས་རྒྱས་ཀྱི་བསྟན་པའི་སྲོལ་བཏོད། ཅེས་སོགས་དང། མཁས་གྲུབ་རྗེའི་གསང་རྣམ་དུ། རིག་
པའི་ཁུ་བྱུག་ལ་དཔལ་ལྡན་ཟླ་བས། རྗེ་བཙུན་འཇམ་དགྱངས་མཐའ་འཁོབ་ཏུ་དགེ་སློང་གི་རྣམ་པས་འབྱོན་པར་འདུག་པས། ཁྱོད་ཀྱང་དེར་སྐྱེ་བ་ལོང་ཞེས་བསྐུལ་ཚུལ་སོགས་བཀའ་བསྟན་ཚད་མར་གྱུར་པ་དུ་མས་
འཇམ་དབྱངས་ཀྱི་རྣམ་འཕྲུལ་དུ་བསྟེན་བ་གྲགས་ཆེ་ལ། འཇམ་དབྱངས་ཞི་ཁྲོ་དོན་ལ་གཅིག་ཀྱང་ཐ་དད་པའི་ལྡོག་ཆ་ཙམ་ནས་ཁྲོ་བོ་གཤིན་རྗེའི་གཤེད་ཀྱི་སྦྲུལ་བར་བསྟན་པའང། ཁྲོ་བོ་རྣམ་བར་རྒྱལ་བའི་
རྟོག་པ་ལས། ད་ནི་ལྔ་བརྒྱ་ཐ་མའི་ཚེ། །ང་ཡི་བསྟན་པ་འབྱུང་བར་བྱེད། །བསྟན་པ་ཐམས་ཅད་ནུབ་པའི་ཚེ། །ང་ཡི་བསྟན་པ་འབྱུང་བར་བྱེད། །ལས་ངན་མཚམས་མེད་བྱེད་པའི་ཚེ། །དེ་ཚེ་ང་ཡི་བསྟན་པ་
འབྱུང། །ཞེས་སོགས་རྒྱུད་ལུང་རྩོད་མེད་ཡིན་ལ། སྐྱོ་ལུགས་ནས་བརྒྱུད་པའི་གཏམ་རྒྱུད་ཀྱི་རྟོག་པ་དེ་རྭ་པ་དག་མི་བཞེད་ཀྱང་སྲད་རྒྱུད་གོང་མ་རྣམས་ཚད་མར་བྱེད་པ་དེར། ལྔ་བརྒྱ་དུས་ཀྱི་ཐ་མ་ལ། །ང་ཡི་
བསྟན་པ་འབྱུང་བའི་ཚེ། །རྣལ་འབྱོར་དམ་ཚིག་ལྡན་པ་ལ། །བཀའ་བསྒོས་ལས་རྣམས་ཚུལ་བཞིན་གྱིས། །ཞེས་པའང་ཆོས་རྒྱལ་ལྔ་བརྒྱ་ཐ་མའི་ཚེ་གཤིན་རྗེའི་གཤེད་རང་ཉིད་མིའི་གཟུགས་སུ་ཤར་བ་རྗེ་ཙོང་ཁ་

[003B]བཀའ་བསྒོས་པ་ཡིན་ཞེས་གསུང་རྒྱུན་ལ་འབྱུང་བས། འདིས་ཀྱང་རྗེ་བླ་མ་འཇམ་དཔལ་ཁྲོ་བོའི་རྣམ་རོལ་དུ་འགྲུབ་བོ། །གཞན་ཡང་ཆོས་རྗེ་དོན་གྲུབ་རིན་པོ་ཆེའི་མནལ་ལམ་དུ་རྡོ་རྗེ་འཇིགས་བྱད་ཀྱིས་
སང་ཕོད་ད་ཙམ་ལུང་པ་འདིའི་མདའ་རུ་ཡོང་གསུངས་པའི་ཕྱི་ལོ་དུས་ཚོད་དེར་འཁྲུངས་པ་དང། མཆིམས་བློ་བཟང་གྲགས་པས་ཆོས་རྗེ་དོན་རིན་པ་ལ་མདོ་སྨད་དུ་ཕེབས་ན་འཇིགས་བྱེད་དང་མཇལ་ཚུལ། དེའི་ཚེ་མཚན་ཡང་ངེད་ཀྱི་མིང་འདི་བཏགས་ན་
རྟེན་འབྲེལ་ཡོད་ཚུལ་ལུང་བསྟན་པ་དང། །ཐན་ལྷུམས་སུ་ཞུགས་པའི་ཚེ་ཡབ་ཀྱི་རྨི་ལམ་དུ་རི་བོ་རྩེ་ལྔ་ནས་ཡིན་ཟེར་བའི་བཙུན་བ་མེ་ཏོག་གི་ཕྲེང་བས་བརྒྱན་ཅིང་གླེགས་པམ་བསྣམས་པ་ཞིག་གིས་གནས་གཡར་དགོས་ཟེར་བ་སོགས་སྔ་ཕྱིའི་རྟགས་
མཚན་དུ་མས་ཀྱང་རྗེ་བཙུན་འཇམ་དབྱངས་དང་ངོ་བོ་གཅིག་པར་འགྲུབ་པོ། །དེར་མ་ཟད་ཡུམ་གྱི་རྨི་ལམ་དུ་ལྷ་དང་ལྷ་མོ་དུ་མས་སྤྱན་རས་གཟིགས་ལ་བསུ་བ་བྱེད་ཟེར་ནས་གསེར་སྐུ་ཞིག་ནམ་མཁའ་ནས་སྤྱན་དྲངས་པ་རང་ལ་ཐིམ་པར་རྨིས་པས་
སྤྱན་རས་གཟིགས་དང། ཡང་ཀྱིས་ལྕང་ལོ་ཅན་ནས་ཕྱག་ན་རྡོ་རྗེས་འཕངས་ཟེར་བའི་གསེར་གྱི་རྡོ་རྗེ་ཞིག་ཡུམ་ལ་ཐིམ་པར་རྨིས་པས་ཕྱག་རྡོར་དུ་འགྲུབ་ཚུལ་རྟོགས་ལྡན་བས་རྣམ་ཐར་ཟུར་འདེབས་སུ་གསུངས། སྦྱིར་འཇམ་དབྱངས་ཀྱི་སྦྲུལ་
བར་ཚད་མའི་ལུང་གིས་བསྒྲུབས་པ་དེ་ཉིད་ཀྱིས་རིགས་གཞན་གཉིས་ཀྱང་ཤུགས་ལ་འགྲུབ་སྟེ། བཀའ་གདམས་གླེགས་བམ་གྱི་ལྷའི་རྒྱལ་པོའི་སྐྱེས་རབས་ལས། དེ་ཡང་རིགས་གསུམ་མགོན་པོ་ལས། །ཐ་དད་ཉིད་དུ་ག་

[004A]༄༅། །ལ་འགྱུར། །སེམས་ཅན་ཀུན་ལ་སྤྱན་རས་གཟིགས། །འདི་ནི་སྙིང་རྗེ་བྱམས་པའི་རིགས། །ང་ནི་སྙིང་རྗེ་ཆེན་པོ་ཉིད་།ང་ལ་སྤྱན་རས་གཟིགས་ཞེས་གྲགས། །ལུས་ངག་ཡིད་གསུམ་
ཞི་འཇམ་པས། །འགྲོ་བ་ཀུན་གྱི་དཔལ་དུ་གྱུར། །འཇམ་པའི་དཔལ་དུ་འང་འགལ་བ་མེད། །ཀུན་མཁྱེན་ཤེས་རབ་ཆེ་བའི་རིགས། །ཕྱག་སྟོང་རེན་མི་རྟོག་པའི། །རྡོ་རྗེ་དཔའ་བོར་བཟུང་སྟེ། །གདུལ་དཀའ་འདུལ་བ་ང་ཡིན་ན། །ཕྱག་ན་རྡོ་རྗེར་
འགལ་བ་མེད། །དེ་ནི་དཔའ་བོ་དྲག་པོའི་རིགས། དེ་གསུམ་རིགས་གསུམ་མགོན་པོ་ཉིད། །ཕྱོགས་སུམ་ཟད་དངོས་ཡིན་ནོ། །ཞེས་རིགས་གསུམ་མགོན་པོ་ནི་སྐུའི་རྣམ་པ་ཐ་དད་པ་ཙམ་ལས་དངོས་པོའི་གནས་ཚོད་རྒྱལ་བ་ཐམས་ཅད་ཀྱི་
གཞན་དོན་སྒྲུབ་པའི་ཐབས་ཀྱི་གཙོ་བོ་མཁྱེན་པའི་ཡེ་ཤེས་བརྩེ་བའི་ཐུགས་རྗེ། སྐྱོབ་པའི་ནུས་མཐུ་གསུམ་ཡིན་པས་དེ་གསུམ་ངོ་བོ་གཅིག་ཏུ་ཚོགས་པ་ལས་ཡ་བྲལ་དུ་འགྲོ་བ་ནམ་ཡང་མི་སྲིད་པའི་ཕྱིར་རོ། །དེས་ན་འཇམ་མགོན་རྒྱལ་
བ་གཉིས་པ་འདི་ནི་སྲས་བཅས་རྒྱལ་བ་ཀུན་གྱི་མཁྱེན་བརྩེ་ནུས་གསུམ་གཅིག་ཏུ་བསྡུས་པའི་རང་གཟུགས་འཕགས་པ་རིགས་གསུམ་མགོན་པོ་དང་ངོ་བོ་དབྱེར་མ་མཆིས་ཀྱང། སྐུའི་རྣམ་བདེ་ཉིད་བློ་དང་སྐལ་བ་དམན་པའི་གདུལ་བྱ་རྣམས་ཀྱིས་
མཐོང་མི་ནུས་པས། དེ་དག་གི་སྐལ་བ་དང་འཚམ་པར་བྱིས་པའམ་ཐ་མ་ལ་བའི་སྐུའི་རྣམ་པར་བསྟན་ནས་མདོ་སྔགས་ཀྱི་བསྟན་པའི་སྙིང་པོ་ཡོངས་སུ་རྫོགས་པ་ལ་ཐོས་བསམ་གྱིས་སྒྲོ་འདོགས་བཅད་ཅིང་སྒོམ་པས་ཉམས་སུ་བཞེས། དེ་ཉིད་

[004B]སངས་རྒྱས་དངོས་སུ་བྱོན་ཀྱང་དེ་ལས་ལྷག་པའི་གདམས་པ་སྟོན་རྒྱུ་མེད་པ་དེ་ལྟ་བུའི་ཚུལ་གྱིས་བསྟན་པ་རིན་པོ་ཆེ་ལམ་རྟོགས་ལོག་རྟོག་གི་དྲིམ་མ་ལུས་པར་བསལ་ནས། ཡང་དག་
པའི་ལམ་བཟང་ཉིན་མོ་བཞིན་དུ་གསལ་བར་མཛད་པའི་སྟོབས་ཀྱིས་རྗེ་བཙུན་བྱམས་པ་མགོན་པོས། རིགས་ཀྱི་བུ་ཁྱོད་ཀྱིས་སངས་རྒྱས་འཇིག་རྟེན་དུ་བྱོན་པ་འདྲ་བ་ཞིག་འོང་བར་ཤེས་པར་བྱོས་ཤིག་ཅེས་སེང་གེའི་སྒྲས་དབུགས་དབྱུང་ཞིང་
རྒྱལ་བ་རང་ཉིད་ཀྱིས་ཀྱང། སངས་རྒྱས་མཛད་པ་བྱེད་པར་འགྱུར། །ཞེས་ལུང་བསྟན་ཏེ། དེས་ན་མགོན་མེད་རྣམས་ཀྱི་མགོན་མཛད་ཚུལ་ཡང། མཁས་གྲུབ་སྨྲ་བའི་ཉི་མས། ཚིག་སྦྱིའི་བཤད་སྒྲུབ་རྟགས་ཀྱི་དགེ་སྦྱོང་གིས། །ཐུབ་བསྟན་
མིང་ཙམ་ལྷག་མར་གྱུར་བའི་དུས། །བསླབ་གསུམ་ལུང་རྟོགས་རྒྱལ་བའི་དམ་ཆོས་ཀུན། །ཁྱོད་ཀྱིས་ཉིན་མོར་མཛད། །ཅེས་བསྟན་པའི་སྙིང་པོ་མིང་གི་ལྷག་མ་ཙམ་དུ་གྱུར་ཏེ། རྣམ་གྲོལ་དོན་དུ་གཉེར་བ་རྣམས་ལོང་བ་ལོང་ཁྲིད་མེད་པ་བཞིན་
འཁྱམས་བ་ན། སླར་ཡང་མདོ་སྔགས་བཤད་སྒྲུབ་ཀྱི་བསྟན་པའི་ཆ་མཐའ་དག་ཅུང་ཟད་ཀྱང་ཉམས་པ་མེད་པར་འཇིགས་རྟེན་ཀུན་ཏུ་རྒྱས་པར་མཛད་པ་འདི་ཉིད་ཡིན་ཏེ། ཚུལ་དེ་ནི་རྒྱན་ལས། དགེ་བའི་བཤེས་ཀྱི་མགོན་བཅས་པ། །ཞེས་པ་ལྟར་
བཤེས་གཉེན་དམ་པའི་མགོན་གྱིས་ཡོངས་སུ་འཛིན་ཚུལ་ཡིན་ནོ། །འདི་ལ་དགོངས་ཏེ་ལུས་ལས་ཀྱང། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང། །འགྲོ་བའི་སྡུག་བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་འཕོ་མིན་ཏེ། །

[005A]༄༅། །ཆོས་ཉིད་བདེན་པ་བསྟན་པས་གྲོལ་བར་འགྱུར། །ཞེས་གསུངས་སོ། །དེ་ལྟར་ངེས་པའི་དོན་དུ་སྔར་ནས་སངས་རྒྱས་ཟིན་ཀྱང། གདུལ་བྱའི་སྐལ་བ་བཞིན་དང། ལ་ལར་
སྤྱོད་པ་ལ་སློབ་པ། ལ་ལར་གསར་དུ་འཚང་རྒྱབ། ལ་ལར་མྱ་ངན་ལས་འདའ་བ་སོགས་སྤྲུལ་པའི་བཀོད་བཆུ་ཟླ་དང་གཟུགས་བརྙན་བཞིན་འཁོར་བ་ཇི་སྲིད་དབང་དུ་སྟོན་པར་མཛད་དོ། །ཞེས་པ་ནི་འོག་མ་ཀུན་གྱི་མདོར་བསྟན་ཡིན་ནོ།།
གཉིས་བརྒྱས་པར་བཤད་པ་ལ། རྒྱལ་སྲས་ཀྱི་སྤྱོད་པ་སྤྱི་ལ་བསླབ་ཚུལ། ཁྱད་པར་དུ་འཕགས་པའི་སྤྱོད་པ་ཐུན་མོང་མ་ཡིན་པ་ལ་བསླབ་ཚུལ། བསླབ་པའི་འབྲས་བུ་མངོན་པར་འཚང་རྒྱ་བའི་ཚུལ་གསུམ། དང་པོ་ནི། ཁྱོད་ནི་སྐུ་ཚེ་
དུ་མའི་སྔ་རོལ་ཏུ། །རྗེ་བཙུན་འཇམ་དབྱངས་སྲས་ཀྱི་ཐུ་བོར་གྱུར། །ཅེས་སོགས་ཤོ་ལོ་ཀ་གཅིག་བྱུང། དེའང་ཡོན་ཏན་རིན་པོ་ཆེ་སྡུད་པ་ལས། སངས་རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་
རྒྱལ་བ་དེ་སྐད་གསུང། །ཞེས་བ་ལྟར། ལམ་གྱི་རྩ་བ་བཤེས་གཉེན་བསྟེན་ཚུལ་ལ་རག་ལས་པར་དགོངས་ནས། སྐུ་ཚེ་དུ་མར་ཐེག་བ་མཆོག་གི་དགེ་བའི་བཤེས་གཉེན་མང་པོ་ཚུལ་བཞིན་དུ་བསྟེན་ཁྱད་པར་དུ་རྗེ་བཙུན་འཇམ་དབྱངས་
རིགས་ཀྱི་ཅོད་པན་དུ་བཟུང་སྟེན་མ་ཡང་འབྲལ་བ་མེད་པར་གཙུག་ཏུ་བསྟེན་ནས་བཀའ་བཞིན་སྒྲུབ་པའི་མཆོད་པས་མཉེས་པར་བྱས་པས་སྲས་ཀྱི་ཐུ་བོར་གྱུར་ཏེ། འདི་ཙམ་ཞིག་ནི་རྗེ་བླ་མ་རང་གིས་ཀྱང། དམར་སེར་རལ་པའི་ཟུར་ཕུད་

[005B] །འཇམ་དབྱངས་དེ་ཡིས་ཚེ་རབས་ཀུན་ཏུ་བདག་དགྱེས་བཞིན་རྗེས་སུ་བཟུང་བའི་དྲིན་ལས་ནི། །ཞེས་སོགས་གཞུང་ཆེན་མོའི་བཀའ་རྩོམ་ཕལ་ཆེ་བའི་མགོ་མཇུག་ཏུ་ཞལ་གྱིས་བཞེས་པ་མང་ངོ། །དེའི་རྒྱུ་མཚན་ཡང་
རྗེ་བཙུན་འཇམ་དབྱངས་རང་གི་ཐུན་མོང་མ་ཡིན་པའི་ཡོངས་འཛིན་དུ་བསྟན་པར་མ་ཟད། སྦྱིར་སངས་རྒྱས་ཐམས་ཅད་སློབ་པའི་གནས་སྐབས་སུ་རྗེ་བཙུན་འཇམ་དབྱངས་ལ་བརྟེན་པ་ཁོ་ན་ཡིན་པར་དཔལ་ལྡན་ཟླ་བས་འཇུག་འགྲེལ་
ལས་གསུངས་ཤིང། གཤིན་རྗེའི་གཤེད་དམར་པོའི་རྒྱུད་ལས། བཅོམ་ལྡན་འདས་ཐམས་ཅད་སངས་རྒྱས་པ་ན། ཞེས་སོགས་སངས་རྒྱས་ཐམས་ཅད་འཚང་རྒྱ་བའི་ཚེ་བདུད་འདུལ་བ་གཤིན་རྗེའི་གཤེད་ལ་བརྟེན་པར་
གསུངས་པ་བཞིན་དགྲ་ནག་ལས་ཀྱང་གསུངས་ཤིང། མཚན་བརྗོད་དུ་སྲིད་པའི་རི་བོ་ཆེན་བོ་འཇོམས། །ཞེས་པའི་དོན་ཡང་དེ་དག་མཐུན་པར་འཇམ་དཔལ་གྲགས་པས་བཤད་པས། དུས་གསུམ་གྱི་རྒྱལ་བ་ཐམས་ཅད་སྔར་
འཇམ་དཔལ་ཞི་ཁྲོ་འདི་དག་ལ་མ་བརྟེན་པ་མི་སྲིད་པ་ལ་དགོངས་ནས་རྒྱལ་བ་ཀུན་གྱི་ཡབ་གཅིག་ཅེས་གསུངས་པ་ཡིན་ནོ། །འོ་ན་གོང་དུ་རྗེ་བཙུན་འཇམ་དབྱངས་དངོས་ཡིན་པར་ནན་ཏན་ཏུ་བསྒྲུབས་པ་མ་ཡིན་ནམ། འདིར་
དེའི་གདུལ་བྱར་བཤད་པ་འགལ་ལོ་སྙམ་ན། དེ་ནི་ཐུན་མོང་དང་ཐུན་མོང་མ་ཡིན་པའི་སྐབས་མ་ཕྱེད་པའི་སྐྱོན་ཡིན་པས། གདུལ་བྱ་ཐུན་མོང་བ་ལ་སྣང་ཚུལ་རྒྱུལ་ཐ་དད་དང་གསུལ་བྱ་འདུལ་བྱེད་གཙོ་འཁོར་

[006A]༄༅། །སོགས་སུ་སྣང་ཡང། གནས་ཚོད་ལ་དོན་ངོ་བོ་གཅིག་པ་དུ་མ་ཡོད་པའི་ཕྱིར། ཀྱི་རྡོ་རྗེའི་རྒྱུད་བརྟག་པ་ཕྱི་མའི་ལེའུ་གཉིས་པ་ལས། འཆད་པ་པོ་ང་ཆོས་ཀྱང་ང། །རང་གི་ཚོགས་ལྡན་ཉན་བོང། །
འཇིག་རྟེན་སྟོན་པ་བསྒྲུབ་བྱང། །འཇིག་རྟེན་འཇིག་རྟེན་འདས་པ་ང། །ཞེས་གཙོ་བོར་ཆོས་ལོངས་སྦྲུལ་གསུམ་ངོ་བོ་གཅིག་པའི་དོན་ཡིན་ཀྱང། ཁུངས་ཐུབ་དུ་མས་བླ་སློབ་ལྟ་བུ་ལའང་རྒྱུད་གཅིག་པ་མི་འགལ་བའི་ཁུངས་སུ་མཛད་པ་
དགོངས་པར་གནས་དགོས་པས་སོ། །བཤེས་གཉེན་དེ་ལ་བརྟེན་ནས་ལམ་ལ་བསླབ་ཚུལ་ཡང། གཟུངས་སྦོབས་མངོན་ཤེས་ཏིང་འཛིན་དུ་མ་ལ་དབང་འབྱོར་ཆོས་ཀུན་རྣམ་དབྱོད་སྦྱན་གྱིས་གཟིགས། །ཞེས་ཆོས་དོན་སྔགས་ཀྱི་
གཟུངས་ལ་སོགས་པའི་སྒོ་ནས་གསུང་རབ་ཀུན་གྱི་ཚིག་དོན་མི་བརྗེད་པར་འཛིན་ཅིང། དེ་ཉིད་གཞན་ལ་ཐོགས་པ་མེད་པར་སྟོན་པའི་སྤོབས་པ་རྣམ་པར་དག་པ་དང། གདུལ་བྱའི་དབང་པོ་དང་སྐལ་པ་ཇི་ལྟ་བ་བཞིན་གཟིགས་པའི་
གསུམ་རིག་པའི་མངོན་ཤེས་དང། དབའ་བར་འགྲོ་བ། ནམ་མཁའ་མཛོད། དྲི་མ་མེད་པ། སེང་གེ་རྣམ་བར་རོལ་བ་སོགས་ཏིང་ངེ་འཛིན་གྱི་སྒོ་མཐའ་ཡས་པ་ལ་དབང་འབྱོར་བས་རྒྱལ་སྲས་ཀྱི་སྤྱོད་པ་རྒྱ་མཚོའི་ཕ་རོལ་ཏུ་ཕྱིན་
ཏོ༑ །སྤྱོད་པ་ཕྱིན་དྲུག་ལ་བསླབ་པ་ཁྱད་པར་མེད་ཀྱང་འདིར་ཆོས་རབ་ཏུ་རྣམ་འབྱེད་ཀྱི་ཆ་ནས་སྨོས་པ་ནི། སྦྱིར་དེ་ཉིད་ཕྱིན་དྲུག་གི་གཙོ་བོ་ཡིན་པར་མ་ཟད། འཇམ་དབྱངས་ཞི་ཁྲོ་རྣམས་ལ་བསྟོད་པ་སོགས་ཀྱི་སྐབས་དུ་མར་ཐུགས་གཙོ་

[006B] །གཉིས་པ་ཁྱད་པར་དུ་འཕགས་པའི་སྤྱོད་པ་ཐུན་མོང་མ་ཡིན་པ་ལ་བསླབ་ཚུལ་ལ་བཞི། ཐོག་མར་རྒྱལ་བ་དབང་བོའི་ཏོག་དང་མཇལ་ཚུལ། དེས་མདོ་སྔགས་ཟུང་འབྲེལ་གྱི་སྤྱོད་པ་ལ་མཆོག་ཏུ་བསྔགས་
ཚུལ། དེ་ལ་བརྟེན་ནས་ལྷག་བསམ་ཐུན་མོང་མ་ཡིན་པ་འཁྲུངས་ཏེ་དམ་བཅའ་མཛད་ཚུལ། དེ་ནས་རྒྱལ་བ་སྲས་བཅས་ཀྱིས་ཆེད་དུ་བསྔགས་ཤིང་ལུང་བསྟན་ཚུལ་ལོ། །དང་པོ་ནི། ནམ་ཞིག་དེ་བཞིན་གཤེགས་པ་དབང་པོའི་ཏོག་རྣམ་མང་
འཁོ་བགྱི་དབུས་ན་ཐེག་བ་མཆོག་སྟོན་མཛད་མདུན་ས་ཆེ་དེར་འཇམ་པའི་དབྱངས། །རྒྱལ་སྲས་རྒྱ་མཚོའི་འཁོར་དང་བཅས་ཏེ་གཤེགས་།ཞེས་བྱུང། དེ་ལ་ཐོག་མར་རྒྱལ་བ་དབང་པོའི་ཏོག་དུས་ནམ་གྱི་ཚོ་བྱོན་པ་དང། ཞིང་དང་མཛད་པའི་ཁྱད་པར་
སོགས་ཇི་ལྟར་ཡིན་སྙམ་ན། དེ་ནི་ཡབ་སྲས་མཇལ་བའི་མདོ་ཀླུ་སྒྲུབ་ཀྱིས་མདོ་ཀུན་བཏུས་སུ་དྲངས་པ་ལས། དགེ་སློང་དག་སྔོན་བྱུང་བ་འདས་པའི་དུས་བསྐལ་པ་དཔག་ཏུ་མེད་པ། བགྲང་དུ་མེད་པ། བསམ་གྱིས་མི་ཁྱབ་པ། མཚུངས་པ་མེད་
པ། གཞལ་དུ་མེད་པ། བརྗོད་དུ་མེད་པ་འདས་པ་དེའི་ཚེ་དེའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དབང་པོའི་ཏོག་ཅེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་དབང་པོའི་ཏོག་གི་སངས་
རྒྱས་ཀྱི་ཞིང་ཡང་འཇིག་རྟེན་གྱི་ཁམས་གངྒའི་ཀླུང་གི་བྱེ་མ་སྙེད་ཡས་སངས་རྒྱས་ཀྱི་ཞིང་གཅིག་ཏུ་གྱུར་ཏོ། །སངས་རྒྱས་གྱི་ཞིང་དེ་ན་འཁོད་པའི་སེམས་ཅན་རྣམས་ཀྱང་བདེ་བ་ལྔ་ཐོབ་པར་གྱུར་ཏེ། འདི་ལྟར། ལ་ལ་ནི་འདོད་པའི་བདེ་བ་དང་

[007A]༄༅། །ལྡན་བར་གྱུར་ཏོ། །ལ་ལ་ནི་ཁྱིམ་ནས་འབྱུང་བའི་བདེ་བ་དང་ལྡན་པར་གྱུར་ཏོ། །ལ་ལ་ནི་བསམ་གཏན་གྱི་བདེ་བ་དང་ལྡན་པར་གྱུར་ཏོ། །ལ་ལ་ནི་སྙོམས་པར་འཇུག་བའི་བདེ་བ་དང་ལྡན་བར་གྱུར་ཏོ། །ལ་ལ་
ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བདེ་བ་དང་ལྡན་པར་གྱུར་ཏོ། །དེ་དག་བདེ་བདེ་ལའང་སྤྱོད་ལ། དེ་དག་ལའང་མངོན་པར་ཞེན་པ་མེད་པར་གྱུར་ཏོ། །འདི་ལྟ་སྟེ་དཔེར་ན་བུང་བ་མེ་ཏོག་གི་ཁུ་བས་ཉེ་བར་འཚོ་འང་དེ་ལ་
མངོན་པར་ཞེན་བ་མེད་དོ། །དེ་བཞིན་དུ་སེམས་ཅན་དེ་དག་ཀྱང་བདེ་བ་ལ་ཡོངས་སུ་སྤྱོད་ཀྱང་དེ་ལ་མངོན་པར་ཞེན་པ་མེད་དོ། །འདི་ལྟ་སྟེ་དཔེར་ན། བར་སྣང་ལ་རྒྱུ་བའི་བྱ་ནི་བར་སྣང་ལ་རྒྱུའང་དེ་ལ་མངོན་པར་ཆག་སྤའང་མེད་དོ། །དེ་བཞིན་
དུ་སེམས་ཅན་དེ་དག་ཀྱང་བདེ་བ་དེ་ལ་ལོངས་སུ་སྤྱོད་ཀྱང་དེ་ལ་མངོན་པར་ཞེན་པ་མེད་དོ། །འཇམ་དཔལ་གྱིས་གསོལ་པ། །དེའི་ཚེ་དེའི་དུས་ན་དེ་བཞིན་གཤེགས་པ་དབང་པོའི་ཏོག་ཅེས་བགྱི་བར་གྱུར་པ་དེ་ནི། བཅོམ་ལྡན་འདས་ཉིད་དེའི་ཚེ་
དེའི་དུས་ན་དེ་བཞིན་གཤེགས་པ་དབང་པོའི་ཏོག་བགྱི་བར་གྱུར་བ་རང་འཚལ་ཏོ། །ཞེས་དུས་བསྐལ་བ་དཔག་ཏུ་མེད་པའི་སྔ་རོལ་དང། ཞིང་གི་བཀོད་པ་རྒྱ་ཁྱོན་སོགས་བསམ་གྱིས་མི་ཁྱབ་པ་གདུལ་བྱ་ཐམས་ཅད་ཀྱང་མཚན་
འཛིན་གྱི་དམིགས་པའི་གཏད་སོ་ཞིག་སྟེ་ཡང་དག་པའི་ལྟ་བ་རྙེད་པ། བདེ་བ་ལྔ་ཅི་རིགས་ལ་གཞོལ་བ་ཤ་སྟག་ཡིན་པར་གསུངས་སོ་།དེའི་ཚེ་ནའང་རྗེ་བཙུན་གྱི་བཀས་བསྐུལ་ཏེ་བདག་ཉིད་ཆེན་པོ་འདི་ལ་སོགས་པ་འཁོར་གྱི་ཚོགས་

[007B]སྔར་གཤེགས་སོ། །འྡིའང་རྒྱལ་བ་དབང་པོའི་ཏོག་དང་མཇལ་བ་མདོ་སྔགས་ཀྱི་བསྟན་པའི་སྙིང་པོ་སྤེལ་བ་སོགས་ཀུན་གྱི་རྐྱེན་རྗེ་བཙུན་གྱིས་གནང་བ་ཤེས་པའི་ཕྱིར་འདི་ལྟར་
གསུངས་པ་ཡིན་གྱི། འཇམ་པའི་དབྱངས་ཞེས་རྗེ་བླ་མའི་སྐྱེ་བར་བཟུང་ནས་དེ་ཉིད་འཁོར་དང་བཅས་ཏེ་བྱོན་པ་ལ་བཤད་ན་སྐབས་དང་མ་འབྲེལ་ཞིང། འདིའི་རྩ་བ་རྟོགས་ལྡན་པའི་གསུང་དུ། དེ་བཞིན་གཤེགས་བ་དབང་པོའི་ཏོག་གི་དྲུང་དུ་རྗེ་
བཙུན་དང་འཁོར་མང་པོ་དང་བཅས་བྱོན་ཏོ། །ཞེས་དང་སྒྲས་ཕྱེ་ནས་གསུངས་སོ། །གཉིས་པ་དེས་མདོ་སྔགས་ཟུང་འབྲེལ་གྱི་སྤྱོད་པ་ལ་མཆོག་ཏུ་བསྔགས་ཚུལ་ནི། དེ་ཚེ་རྒྱལ་བདེ་ཡིས་ཚངས་དབྱངས་ཀྱིས། །རྒྱལ་སྲས་དཔའ་བོ་ལུས་དང་སྲོག་ལ་
ཡང། །ལྟོས་པ་མེད་པར་མ་དག་ཞིང་རྣམས་སུ། །རྡོ་རྗེ་ཐེག་པའི་ལམ་བཟང་འདབ་བརྒྱ་བ། །སྟོང་ཉིད་གཏམ་གྱི་དྲི་བཟང་རྫོགས་པ་ཡིས། །ཡོངས་སུ་འགེངས་ལ་ཞུགས་པ་གང་ཡིན་པ། །དེ་ནི་བྱང་ཆུབ་སེམས་དཔའི་སྤྱོད་ཀུན་གྱི། །རབ་དང་
ཕུལ་ཞེས་རྒྱ་ཆེར་བསྔགས་པ་ལས། །ཞེས་བྱུང། །དོན་ནི། དེའི་ཚེ་རྒྱལ་བ་དབང་པོའི་ཏོག་དེ་ཉིད་ཀྱིས་ཐུན་མོང་མ་ཡིན་བའི་ངོས་སྐལ་གྱི་གདུལ་བྱའི་གཙོ་བོ་བདག་ཉིད་ཆེན་པོ་འདི་ལ་སོགས་པ་འཁོར་ཐེག་པ་ཆེན་པོའི་རིགས་ཅན་དབང་པོ་རྣོན་པོ་
ཤ་སྟག་གིས་ཡོངས་སུ་བསྐོར་བདེ་དག་གི་ཁམས་དང། བསམ་པ་དང་བག་ལ་ཉལ་དང། མོས་པ་རྗེས་སུ་གཟིགས་ཏེ་ཡན་ལག་ལྔ་དང་ལྡན་པའི་ཚངས་པའི་དབྱངས་ཀྱི་སྒོ་ནས་འདི་ལྟར། བླ་ན་མེད་པའི་བྱང་ཆུབ་མཆོག་གི་རིགས་སུ་

[008A]༄༅། །འཁྲུངས་པ་རྒྱལ་བའི་སྲས་པོ། །མཁའ་ཁྱབ་ཀྱི་འགྲོ་བའི་དོན་ཁུར་དུ་ཁྱེར་ཏེ། ལུས་སྲོག་ཡལ་བར་འདོར་བ་ལའང་ཞུམ་བ་མེད་པའི་དཔའ་བོ་རྣམས་ཀྱི་བྱ་དཀའ་བའི་སྤྱོད་པ་མཐའ་དག་ལ་ཆེད་དུ་བསྔགས་ཤིང། ཁྱད་པར་དུ་བྱང་
ཆུབ་སེམས་དཔའི་སྤྱོད་པ་རྒྱ་མཚོ་ལྟ་བུ་ཀུན་གྱི་ནང་ན་རབ་དང་ཕུལ་དང་རྩེ་མོར་གྱུར་བ་ནི། སྙིགས་མ་ལྔ་ཤིན་ཏུ་བདོ་བའི་མ་དག་བའི་ཞིང་ཁམས་རྣམས་སུ་གསང་ཆེན་རྡོ་རྗེ་ཐེག་པའི་ལམ་བཟང་འདབ་བརྒྱ་པ་སྟེ་པདྨོའི་ཚལ་ཆེན་པོ་སྟོང་པ་ཉིད་ཀྱི་གཏམ་ཕྱིན་ཅི་མ་ལོག་
པར་བསྟན་ནས་བརྗོད་དོན་ཡང་དག་པའི་ལྟ་བའི་དྲི་བཟང་དང་པ་ཆིལ་ལེ་བས་རྣམ་པ་ཐམས་ཅད་དུ་རྫོགས་པར་ཟིན་པ་དེ་ལྟ་བུས་ཕྱོགས་ཀྱི་འཁོར་ལོ་ཡོངས་སུ་འགེངས་པར་བྱེད་པ་འདི་ཉིད་ཡིན་ནོ་ཞེས་ཡང་ནས་ཡང་དུ་བསྔགས་བརྗོད་རྒྱ་ཆེར་མཛད་དོ། །འོ་ན་
རྒྱལ་བའི་སྲས་ཀྱི་སྤྱོད་པ་ཕྱིན་དྲུག་བསྡུ་བཞི་སོགས་མཐའ་ཡས་བ་ཞིག་ཡོད་པས། དེའི་ནང་ནས་འདི་ཙམ་ཞིག་གཙོ་བོར་བསྔགས་པ་ཅི་ཡིན་སྙམ་ན། འདི་ནི་དེའི་ནང་ནས་ཕྱོགས་རེ་བ་ཞིག་མིན་གྱི་ཕྱིན་དྲུག་བསྡུ་བཞིའི་སྤྱོད་པ་ཐམས་ཅད་བསྡུས་
པ་ཡིན་པར་མ་ཟད། མདོ་ཕྱོགས་སུ་བཤད་པ་དེ་ལས་བརྒྱ་འགྱུར་གྱི་ལྷག་དང་བཅས་པ་ཡིན་ཏེ། སྙིམ་པའི་མེ་ཏོག་ལས། ཐེག་པ་ཆེན་བོ་མ་ལུས་པ་བསྡུས་པ་ནི་ཕ་རོལ་ཏུ་ཕྱིན་པ་དྲུག་ཡིན་ལ། དེ་རྣམས་བསྡུས་པ་ནི་ཐབས་དང་ཤེས་རབ་ཡིན་ཞིང་
དེ་དག་ཀྱང་བསྡུས་པ་རོ་གཅིག་པ་དེ་ནི་བྱང་ཆུབ་ཀྱི་སེམས་ཡིན་ཏེ། དེའང་རྡོ་རྗེ་སེམས་དཔའི་ཏིང་ངེ་འཛིན་ཡིན་ལ། དེ་ཉིད་ནི་རྡོ་རྗེ་ཡིན་ནོ། །རྡོ་རྗེའང་དེ་ཡིན་ལ་ཐེག་པའང་དེ་ཡིན་པས་རྡོ་རྗེ་ཐེག་པ་སྟེ་ཞེས་དང། སམྦྷུ་ཊ་ལས། དེ་ཕྱིར་དེ་རྒྱས་

[008B] །མདོར་བསྡུས་པས་ནི་སངས་རྒྱས་ཉིད། །ཅེས་སོགས་གྲངས་མེད་གསུམ་གྱི་ཚོགས་མཐའ་ཡས་པ་ཐམས་ཅད་ཀྱང་འདིར་འདུམ་སླ་བར་གསུངས་སོ། །རྒྱུ་མཚན་དེ་དག་གི་གནད་ཀྱིས། རྣམ་སྣང་མངོན་བྱང་ལས་ཀྱང། ཐེག་པ་ཆེན་པོ་
ཆེར་འབྱུང་བ། །ཞེས་སོགས་དང། སྤྱོད་མཆོག་འདི་ལ་གང་རྣམས་ཀྱིས། །ཞེས་རྒྱལ་བས་གསུངས་པའི་སྤྱོད་པ་མཐའ་དག་བསྡུས་ན་དམན་པ་ལ་མོས་པར་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པར་ས་དང་ཕ་རོལ་ཏུ་ཕྱིན་པའི་སྤྱོད་པ་
ཟབ་མོ་ལ་མོས་པར་ཆགས་བཅས་གསང་སྔགས་ཀྱི་སྤྱོད་པ་གསུམ་དུ་ཡོད་པའི་ཕྱི་མ་ཆེས་མཆོག་ཏུ་གསུངས་ཏེ། མདོ་ཕྱོགས་ཀྱི་སྡེ་སྣོད་ཀུན་ལ་ཤེར་མདོ་མཆོག་ཏུ་བསྔགས་པ་ཡུལ་སྟོང་ཉིད་བསྟན་ཚུལ་གྱིས་ཡིན་ཞིང། སྔགས་ལས་དེའི་
སྟེང་དུ་ཡུལ་ཅན་ཁྱད་པར་ཅན་ཡང་མ་སྦས་བར་སྟོན་པས་བསྟན་པའི་ཡང་རྩེ་དང་སྙིང་པོར་འགྲུབ་ལ། བསྟན་པ་ནི་ལུས་ཅན་ཀུན་གྱི་སྡུག་བསྔལ་སེལ་བའི་སྨན་གཅིག་བུར་གསུངས་པའི་ཕྱིར་རོ། །དེ་ལྟ་བུའི་གསང་སྔགས་ཀྱི་ཉམས་ལེན་དེ་ཐམས་ཨ་ཅད་མེད་དུ་མི་རུང་བར་ཡང་དག་པའི་ལྟ་བས་ཟིན་དགོས་པའི་རྒྱུ་མཚན་ཡང་རིམ་ལྔ་ལས། རྡོ་རྗེ་ཐེག་པར་རྣལ་འབྱོར་བས། །དེ་ཉིད་གང་གང་དམིགས་བྱ་བ། །དེ་དེ་སྒྱུ་མཁོ་ནར་གསུངས། །ཞེས་སྔགས་ཀྱི་ཟབ་ཁྱད་ཐམས་ཅད་འབྱུང་བའང་
ཕར་ཕྱིན་ཐེག་པར་བཤད་པའི་ཡུལ་སྟོང་པ་ཉིད་ཀྱི་དོན་དེ་ལེགས་པར་ཁོང་དུ་ཆུད་པ་ལ་རག་ལས་ཤིང། དེ་ལ་རྣམ་འགྲེལ་ལས་སྟོང་ཉིད་ལྟ་བས་གྲོལ་འགྱུར་གྱི། །བསྐབ་པ་ལྷག་མ་དེ་དོན་ཡིན་ཞེས་སོགས་ལྟར། །འགས་པའི་མི་རྟག་སྡུག་༄༅། །བསྔལ་ཚུན་ཆད་ངེས་པ་སྔོན་དུ་འགྲོ་དགོས་པས་ལམ་ཐུན་མོང་དང་ཐུན་མོང་མ་ཡིན་པའི་གོ་རིམ། མདོ་སྔགས་ཡམ་བྲལ་བས་གསུང་རབ་མ་ལུས་གདམས་ངག་ཏུ་འཁྱེར་དགོས་པ་སོགས་ཀྱི་རྒྱུ་མཚན་དེ་ཡིན་ཏེ་
འགྲེལ་ཆེན་དྲི་མེད་འོད་ལས། རྡོ་རྗེ་ཤེག་ལ་སྟེ་སྔགས་ཀྱི་ཚུལ་དང་ཕ་རོལ་ཏུ་ཕྱིན་པའི་ཚུལ་འབྲས་བུ་དང་རྒྱུའི་བདག་ཉིད་དུ་འདྲེས་པར་གྱུར་པའོ། །ཞེས་སོགས་ཤིན་ཏུ་མང་ངོ། །གསུམ་པ་དེ་ལ་བརྟེན་ནས་ལྷག་བསམ་ཐུན་མོང་མ་ཡིན་པ་
འཁྲུངས་ཏེ་དམ་བཅའ་མཛད་ཚུལ་ནི། བདག་ཉིད་ཆེ་ཁྱོད་སྙིང་སྟོབས་འོ་མའི་མཚོ། །ཆེས་ཆེར་བསྐྱོད་པའི་རླབས་ཕྲེང་གཡོས་པ་ཡིས། །རྒྱལ་བའི་འཁོར་མང་དབུས་ནས་མྱུར་བར་ལངས། །མཞུམ་ཤིན་ཏུ་མཐོ་བའི་སྒྲ་དབྱངས་ཀྱིས་
བདག་ནི་གྲངས་མེད་མདག་ཞིང་རྣམས་སུ། །སྟོང་ཉིད་ལྟ་དང་ཉེར་འབྲེལ་སྔགས་ཀྱི་ལམ། །ལུས་དང་སྲོག་ལ་མི་ལྟ་འདོམས་པ་ཡིས། །རྒྱལ་བ་དགྱེས་པའི་ལམ་བཟང་རྒྱས་བྱ་ཞེས། །དམ་བཅས་སྨོན་ལམ་བཏབ་པའི་མོད་ཉིད་ལ། །
ཞེས་བྱུང། དེའང་ཐོག་མར་སེམས་བསྐྱེད་པ་དང། སེམས་བསྐྱེད་གོང་དུ་འཕེལ་བ་སོགས་ཀྱི་རྒྱུ་ལ་མདོ་སྡེ་རྒྱན་ལས་སྟོབས་ལྔ་གསུངས་ཤིང། དབྱངས་རྒྱུ་བཞི་རྐྱེན་བཞི་སོགས་ཀྱིས་ཁ་བསྐངས་པའང་ཕལ་ཆེར་ཚང་སྟེ། རྒྱལ་བ་དང་རྗེ་བཙུན་གྱི་
མཐུ་ལ་བརྟེན་ནས་སངས་རྒྱས་ཀྱི་ཡོན་ཏན། ཐེག་པ་མཆོག་གི་ཆོས་ཟབ་མའི་ཁྱད་ཆོས་རྣམས་མཐོང་བའི་དད་པ། སྙིགས་མའི་ངང་ཚུལ། བསྟན་པའི་འཕེལ་འགྲིབ་སོགས་ལ་བརྟེན་ནས་སྐྱོ་ཤས་དང་བརྩེ་བ་ལྷག་པར་འཕེལ་བས་

[009B]བཞེངས་ཏེ། རྒྱལ་བ་སྲས་དང་བཅས་པ་དབང་དུ་བཞག་ལ། བདག་གིས་དེང་ནས་བརྩམས་ཏེ་མདག་པའི་ཞིང་གྲངས་མེད་པ་རྣམས་སུ་ཟབ་མོ་དབུ་མའི་ལམ་དང་འབྲེལ་བའི་རྡོ་རྗེ་ཐེག་པའི་ལམ་
བཟང་འདི་ཉིད་གདུལ་བྱ་སོ་སོའི་སྐལ་བ་བཞིན་དུ་བསྟན་ནས། རང་གི་ལུས་སྲོག་ལའང་ལྟོས་པ་མེད་པར་ཐབས་ཚུལ་དཀའ་བ་བརྒྱ་ཕྲག་གི་སྒོ་ནས། རྒྱལ་བ་དགྱེས་པའི་ལམ་བཟང་པོ་འདི་ཉིད་འཇིག་རྟེན་ཀུན་ཏུ་རྒྱས་པར་བྱའོ་ཞེས་ལྡོག་པ་
མེད་པའི་དམ་བཅའ་དང། ཇི་ལྟར་དམ་བཅས་བཞིན་འགྲུབ་པའི་སྨོན་ལམ་ནན་ཏན་ཏུ་མཛད་དོ། །འདིར་རྒྱལ་བ་དགྱེས་པའི་ལམ་ཞེས་པ་སྤྱིར་དཀར་པོའི་ཆོས་ཐམས་ཅད་རྒྱལ་བ་དགྱེས་བྱེད་ཡིན་མོད་ཀྱང། ཡང་དག་པའི་ལྟ་བ་ལ་གཙོ་བོར་
འཇུག་སྟེ། དེ་ནི་རྒྱལ་བ་དགྱེས་པའི་ལམ་ལ་ཞུགས། །ཞེས་དང་རྒྱལ་བ་དགྱེས་པའི་ལམ་ལ་ཡིད་རྟོན་པ། །ཞེས་སོགས་སྐབས་དུ་མར་སྟོང་ཉིད་ཀྱི་ལྟ་བ་ཁོ་ན་ལ་སྦྱར་རོ། །དེའི་རྒྱུ་མཚན་ཡང་སངས་རྒྱས་རྣམས་ཀྱིས་དང་པོར་ཐུགས་
བསྐྱེད་པ་ནས་བཟུང། མཐར་འཇིག་རྟེན་དུ་ཆོས་འཁོར་བསྐོར་བ་ཐམས་ཅད་སེམས་ཅན་རྣམས་འཁོར་བ་སྡུག་བསྔལ་གྱི་རྒྱ་མཚོར་བྱིང་བ་འདི་གདོན་པའི་ཆེད་ཡིན་ལ། སྟོང་ཉིད་ཀྱི་ལྟ་བ་ནི་འཁར་བ་ལ་གྲོལ་བྱེད་དངོས་ཡིན་པས། དེ་ནམ་
རྒྱུད་ལ་སྐྱེས་པ་ན་གང་ཟག་དེ་ལ་སངས་རྒྱས་འཇིག་རྟེན་དུ་བྱོན་པའི་དགོས་པ་གྲུབ་པ་ཡིན་པས། དེའི་ཕྱིར་རྒྱལ་པ་དགྱེས་པའི་ལམ་ཞེས་བཤད་པ་ཡིན་ནོ། །དེའི་སྟེང་དུ་གསང་སྔགས་ཀྱི་ཟབ་ཁྱད་བསྣན་ན་ལྷག་པར་ཡང་རྒྱལ་བ་དགྱེས་པའི་

[010A]༄༅། །ལམ་དུ་འགྱུར་ཏེ། སྤྱིར་འཁོར་བའི་རྩབ་མདོ་ཕྱོགས་སུ་བདག་འཛིན་གཅིག་པུ་ལས་མ་བཤད་ཅིང། དེ་སྤངས་པས་འཁོར་བ་ལས་གྲོལ་བ་ཙམ་འབྱུང་ཡང། འཁོར་བ་ཕྲ་རགས་ཀྱི་རྒྱ་མཚོའི་ཕ་རོལ་ཏུ་ཕྱིན་
པ་ལ་སྔགས་ནས་བཤད་པའི་འཁོར་རྩ་ཐུན་མོང་མ་ཡིན་པ་སྤོང་དགོས་ཏེ། རིམ་ལྔ་གསལ་སྒྲོན་ལས། ཐུན་མོང་བའི་འཁོར་བའི་འཇུག་རིམ་ཤེས་ན། དེའི་རྩ་བདག་འཛིན་ལྡོག་དགོས་པར་ཤེས་ནས། བདག་མེད་པའི་ལྟ་བ་ཕུ་ཐག་ཆོད་པ་
ཚོལ་བ་ཞིག་འོང་ལ། ཐུན་མོང་མ་ཡིན་པའི་རླུང་གི་དབང་དབང་གིས་འཁོར་བར་འཇུག་རིམ་ཤེས་ན་ཀུན་རྟོག་གཡོ་བའི་རླུང་ལྡོག་དགོས་པར་མཐོང་ནས། དེ་འགོག་པའི་ཐབས་ལུས་ལ་གནད་དུ་བསྣུན་པའི་གདམས་པ་ཕུ་ཐག་ཆོད་པ་ཞིག་འོང་
ཞེས་གསུངས་སོ། །རླུང་གིས་འཁོར་རྩ་བྱས་ཏེ་འཁོར་ཚུལ་རྡོར་ཕྲེང་ལས། ལས་ཀྱི་རླུང་ནི་སྣ་ཚོགས་པ། །ཞེས་པ་ནས། དེ་ལྟར་འཁོར་ལོ་བསྐོར་བ་འདྲ། །ཞེས་སོགས་མང་སྟེ་རྒྱུད་འགྲེལ་རྣམས་སུ་བལྟའོ། །དེ་ལྟར་ཡང་དག་པའི་ལྟ་བའི་
སྒོ་ནས་ལུས་ཅན་མཐའ་དག་འཁོར་བ་ལས་སྒྲོལ་བར་མ་ཟད། མྱུར་ལམ་གསང་ཆེན་གྱི་ཐེག་པ་འདི་དང་སྦྱར་ཏེ་དུས་ཤིན་ཏུ་ཉེ་བར་འཁོར་བའི་རྩ་བ་མཐའ་དག་དྲུངས་ཕྱུང་ནས་བདེ་ཆེན་སངས་རྒྱས་ཀྱི་ས་ལ་འགོད་པར་གསུངས་པ་སྟེ། རྣམ་
དཔྱོད་ཅན་རྣམས་ལ་ཤེས་པར་བྱ་བ་མང་དུ་ཡོད་དོ། །བཞི་པ་རྒྱལ་བ་སྲས་བཅས་ཀྱིས་ཆེད་དུ་བསྔགས་ཤིང་ལུང་བསྟན་པའི་ཚུལ་ནི། རྒྱལ་བ་དབང་པོའི་ཏོག་དང་ཕྱོགས་བཅུ་ཡི། །རྒྱལ་བ་མ་ལུས་དབྱངས་དང་མགྲིན་གཅིག་ཏུ། །ལེགས་

[010B] །ཞེས་པ་ནས། རྒྱལ་བ་སྲས་བཅས་ཀུན་ལ་མཐུན་པར་གྲགས། །ཞེས་པའི་བར་བྱུང། དོན་ནི། དེ་ལྟར་གཞན་ཕན་གཅིག་ཏུ་དཀར་བའི་རང་བཞིན་སྙིང་སྟོབས་མཆོག་གི་འོ་མཚོ་གྱེན་དུ་འགྱུར་ཏེ། ནང་གི་རང་བཞིན་
གསལ་བར་བྱེད་པའི་དམ་བཅའ་བའི་དབྱངས་ཀྱི་རླབས་ཕྲེང་ཆལ་ཆིལ་དུ་གཡོས་པའི་མདོ་ལ། རྒྱལ་བ་དབང་པོའི་ཏོག་ལ་སོགས་པའི་ཕྱོགས་བཅུའི་རྒྱལ་བ་ཐམས་ཅད་ཀྱིས་མགྲིན་གཅིག་དབྱངས་གཅིག་གི་སྒོ་ནས། ལེགས་སོ་ལེགས་སོ།།
རིགས་ཀྱི་བུ་ཕྱོད་ནི་བྱང་ཆུབ་སེམས་དཔའ་སྙིང་སྟོབས་ཆེན་པོའོ་ཞེས་དབུགས་དབྱུང་ཞིང་མཚན་གསོལ་བ་དེ་ནས་བཟུང་སྟེ། ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་བདག་ཉིད་ཆེན་པོ་འདིའི་མཚན་བྱང་ཆུབ་སེམས་དཔའ་སྙིང་སྟོབས་
ཆེན་པོ་ཞེས་གྲགས་སོ། །ཁྱད་པར་བྱང་ཆུབ་མཆོག་ཏུ་ལུང་བསྟན་པའི་ཚུལ་ནི། དེ་ནས་དེར་ནི་བདེ་གཤེགས་དབང་པོའི་ཏོག་སྐུ་ལས་འོད་ཟེར་བྱེ་བ་འབུམ་འགྱེད་ཅིང། །འཛུམ་ལྡན་ཞལ་གྱིས་བདག་གི་དགེ་བའི་བཤེས། །སྙིང་སྟོབས་
ཆེ་དེ་འདི་ལྟར་ལུང་བསྟན་མཛད། །ཅེས་གསུངས། དེའང་བྱང་ཆུབ་མཆོག་ཏུ་ལུང་སྟོན་པའི་ཚེ་ཤས་ཆེར་མཆོག་གི་སྤྲུལ་སྐུའི་རྣམ་པས་ལུང་སྟོན་པ་ནི་རྟེན་འབྲེལ་གྱི་ཆེ་བ་ཡིན་པས། གསང་སྔགས་ཀྱི་དབང་བསྐུར་རྣམས་ལའང་ལུང་བསྟན་
དབུགས་དབྱུང་གི་ཚེ་བླ་མ་རྒྱ་ལ་བ་ཤཱཀྱ་ཐུབ་པའི་ཆ་ལུགས་ཅན་གྱིས་བྱེད་པར་བཤད་རྒྱུད་རྡོར་ཕྲེང་ལས་གསུངས་པ་ལྟར་ཉི་ཤུ་པ་དང་ཟུང་འཇུག་གསལ་བ། ལོ་དྲིལ་གྱི་དཀྱིལ་ཆོག་གཉིས་སོགས་ཐམས་ཅད་མཐུན་ནོ། །དེས་འོད་ཟེར་

[011A]༄༅། །དཔག་མེད་འགྱེད་པའང། འདུལ་བ་ལུང་སོགས་དུ་མར་སྟོན་པས་འཛུམ་པ་མཛད་ཅིང་སྐུ་ལས་འོད་ཟེར་བགྱེ་སྟེ་སླར་སྐུའི་ཆ་སྟོད་སྨད་དུ་ཐི་མ་པ་ལ་དཔག་ནས་དྲི་བ་ཞུས་པ་ན་བཟང་ངན་སོ་སོར་ལུང་
བསྟན་ཚུལ་མང་དུ་འབྱུང་བ་ལྟར། འྡིའང་བདག་ཉིད་ཆེན་པོ་འདི་ཉིད་བླ་ན་མེད་པའི་བྱང་ཆུབ་ཏུ་ལུང་སྟོན་པར་བཞེད་པའི་མཚན་མ་ཡིན་ནོ། །ལུང་བསྟན་ཚུལ་དངོས་ནི། ཁྱོད་ནི་དེང་ནས་བརྩམས་ཏེ་མ་དག་པའི། །གྲངས་མེད་ཞིང་
དུ་རྡོ་རྗེ་ཐེག་པའི་ལམ། །ཟབ་མོ་དབུ་མའི་ལྟ་བས་ཡོངས་བཟུང་བ། །རྒྱས་བྱེད་རླབས་ཆེན་སྤྱོད་པ་རྫོགས་བྱས་ཏེ། སངས་རྒྱས་ཞིང་མང་བརྒལ་བའི་བྱང་ཤར་མཚམས། །ངོ་མཚར་རྨད་བྱུང་བཀོད་པའི་འཇིག་རྟེན་དུ། །དེ་བཞིན་གཤེགས་
ལ་སེང་གེའི་ང་རོ་ཞེས། །མངོན་པར་རྫོགས་པར་མྱུར་དུ་འཚང་རྒྱ་འགྱུར། །ཞེས་གསུངས། འདིའི་དོན་ཚིག་གི་དངོས་ཟིན་ཙམ་གོ་བར་སླའང། བློ་ལྡན་ཆོས་ཀྱི་རྗེས་སུ་འབྲང་བ་རྣམས་གནས་འདི་དག་ལ་རང་རེའི་རྗེ་བླ་མ་ཞེས་རྨོངས་
ཞེན་ཅམ་མ་ཡིན་པར་རྒྱུ་མཚན་མཐོང་བའི་ཡིད་ཆེས་ཀྱི་ངེས་པ་བརྟན་པོ་རྙེད་ནས་དགེ་ལྡན་བཀའ་རྒྱུད་ཀྱི་རང་ལུགས་ལ་མོས་གུས་གཏིང་ཚུགས་པས་གཞན་ལ་འགྲམ་ཆུ་མི་ལྡང་བ་ཞིག་བྱེད་དགོས་སོ། །དེ་ལ་ཐོག་མར་ལུང་གིས་
སྒྲུབ་པ་ནི། ལྷོ་བྲག་གྲུབ་ཆེན་ལས་ཀྱི་རྡོ་རྗེ་གསང་བའི་བདག་པོ་ལ་རྗེ་བླ་མའི་སྐུ་ཚེ་སྔ་ཕྱི། རྟོགས་པའི་མཐོ་དམན་སོགས་ཞུས་པར་འགའ་ཞིག་གསུངས་ཏེ། འཚང་ནམ་རྒྱ་འཇམ་དབྱངས་ཀྱིས་སྟོན་པར་འགྱུར་རོ་ཞེས་གསུངས་

[011B] ཤར་པ་རིན་པོ་ཆེའམ་གནས་བརྟན་རིན་ཆེན་རྒྱལ་མཚན་དང་རྒྱལ་ཆབ་འདུལ་འཛིན་སོགས་ཀྱིས་བསལ་ཏེ་རྟོགས་ལྡན་འཇམ་དཔལ་རྒྱ་མཚོར་འཇམ་དབྱངས་ལ་ཞུར་བཅུག་པས། དེ་ཉིད་ཀྱིས་རྗེ་བཙུན་ལ་གསོལ་བ་ཡང་
ཡང་བཏབ་སྟེ་བཀའ་སྩལ་པ་བཞིན་ཡོས་ལོ་ཟླ་བ་བརྒྱད་པའི་ཚེས་བརྒྱད་ལ་ཡི་གེར་བཀོད་པ་ལས། སྙིང་སྟོབས་ཕུལ་དུ་ཕྱིན་པའི་སེམས་དཔའ་ཆེན་པོ་འདི་ཉིད། སྔོན་ཚེ་རྗེ་བཙུན་འཇམ་དབྱངས་ཀྱིས་ཡང་དང་ཡང་དུ་ཐེག་པ་ཆེན་པོའི་
དགེ་བའི་བཤེས་གཉེན་མཛད་དེ། ཕྱི་ནང་གི་རིག་པའི་གནས་རྣམས་ལ་ཐོགས་མེད་དུ་སྨྲ་བའི་སྤོས་པའང་ཐོབ། མངོན་པར་ཤེས་པ་ལྔ་ལ་མངའ་བརྙེས། དེ་བཞིན་གཤེགས་པ་དབང་པོའི་ཏོག་གི་དྲུང་དུ་རྗེ་བཙུན་དང་འཁོར་མང་པོ་དང་
བཅས་ཏེ་བྱོན། དེའི་ཚེ་དེ་བཞིན་གཤེགས་པ་དབང་པོའི་རྟོག་གིས་ལུས་སྲོག་ལ་མི་བལྟ་བར་ལྟ་བ་རྣམ་དག་དང་འགྲེལ་བའི་སྔགས་མ་དག་པའི་ཞིང་རྣམས་སུ་རྒྱས་པར་བྱེད་པ་ནི་མྱུར་དུ་འཚང་རྒྱའོ། །ཞེས་སོགས་ཀྱིས་བསྔགས་པ་མང་དུ་
བརྗོད། དེའི་ཚེ་སེམས་དཔའ་ཆེན་པོ་དེ་ཉིད་འཁོར་རྒྱ་མཚོ་ལྟ་བུའི་དབུས་ནས་བཞེངས་ཏེ། མ་དག་པའི་ཞིང་རྣམས་སུ་ལྟ་བ་རྣམ་དག་དང་འབྲེལ་བའི་སྔགས་ལུས་སྲོག་ལ་མི་བལྟ་བར་བདག་གིས་རྒྱས་པར་བྱེད་ནུས་པར་གྱུར་ཅིག་ཅེས་སྨོན་
ལམ་བཏབ་པས། དེའི་མདོ་ལ་དེ་བཞིན་གཤེགས་པ་དབང་པོའི་ཏོག་དང་འཁོར་བྱང་ཆུབ་སེམས་དཔའ་རྣམས་ཀྱིས་ཀྱང་སྨོན་ལམ་གནང། དེ་བཞིའི་གཤེགས་པ་དེ་ཡི་མཐུས་ཕྱོགས་བཅུའི་རྒྱལ་བ་རྣམས་ཀྱིས་ཀྱང་ཐུགས་ཀྱིས་དགོངས་

[012A]༄༅། །ཏེ་སྔར་བཞིན་མཛད། དེ་བཞིན་གཤེགས་པ་ཐམས་ཅད་ཀྱིས་འདི་ལ་སྙིང་སྟོབས་ཕུལ་དུ་བྱུང་བའི་ཞེས་མགྲིན་གཅིག་ཏུ་བརྗོད། དེའི་ཚེ་སྙིང་སྟོབས་ཕུལ་དུ་བྱུང་བའི་སེམས་དཔའ་འདི་ཉིང་ནི་སངས་རྒྱས་
ཀྱི་ཞིང་དཔག་ཏུ་མེད་པའི་བྱང་ཤར་མཚམས་སུ་ངོ་མཚར་རྨད་དུ་བྱུང་བའི་བཀོད་པ་སྣ་ཚོགས་པས་མཛེས་པ་ཞེས་བྱ་བའི་ཞིང་དུ་སེང་གེའི་ངོར་ཞེས་བྱ་བར་འཚང་རྒྱའོ། །ཞེས་ལུང་བསྟན་ལ། ཞེས་གསུངས་སོ། །འདི་ནི་མཁས་གྲུབ་ཐམས་ཅད་
མཁྱེན་པས་འདིར་གསུངས་པའི་བཤད་བྱ་རྩ་བ་ལྟ་བུ་ཡིན་ལ་གཞན་ཡང་མདོ་སྡེ་གདམས་ངག་འབོག་པའི་རྒྱལ་པོ་ལས། དགེ་ཞེས་བྱ་བའི་དགོན་པ་འགྲེབས། །བློ་བཟང་ཞེས་བྱའི་མཚན་ཅན་འབྱུང་།འཁོར་ནི་རྣམ་བཞི་རབ་བསྡུས་ནས། །སྟོན་
པའི་མདོ་བཞིན་གསུང་སྒྲོགས་པ། །ལྷ་ཁང་ཀྭ་བ་ཤིང་ལོ་ཅན་།ང་ཡི་སྐུ་གཟུགས་རྣམ་གཉིས་ལ། །དབུ་རྒྱན་འབུལ་ཞིང་མཆོད་པར་བྱེད། །ངལ་གསོལ་བ་རབ་བཏབ་ནས། །བསྟན་པ་ལ་སྟོང་བར་དུ་གནས། །འདི་ནས་འཕོས་ནས་བྱང་ཤར་གྱི།།
ངོ་མཚར་བཀོད་མཛོས་འཇིག་རྟེན་དུ། །སེང་གེའི་ང་རོ་ཞེས་བྱར་འགྱུར། །དེ་ལ་དང་བྱེད་ཞིང་དེར་སྐྱེ། །ཞིང་མཆོག་དེ་ནི་ཁྱད་པར་འཕགས། །ཞེས་དང། ལབ་སྒྲོན་གྱི་ལུང་བསྟན་ལས། ད་ལྟ་བྱང་ཆུབ་སེམས་དཔའ་སྙིང་སྟོབས་ཆེ། །སྙིགས་
དུས་ལོག་སྤྱོད་བོད་ཡུལ་བྱུང་བའི་ཚེ། །དགེ་སློང་ཚུལ་འཛིན་གྲགས་པའི་མཚན་ཐོགས་ཏེ། །གང་གི་ཞིང་དུ་སེང་གེའི་ང་རོར་གྲགས། །ཁྲིམས་འཆལ་ལོག་སྤྱོད་སྤོབས་པ་ཟིལ་གནོན་པས། །ཁྲིམས་འཆལ་པག་མེད་ཡང་དག་ཁྲིམས་ལ་སྦྱེར་

[012B] །གདུལ་བྱར་གྱུར་པའི་སྐལ་ལྡན་ཚིམ་པར་མཛད། །ཅེས་མཛད་པ་འཕྲིན་ལས་དང་བཅས་པ་ཤིན་ཏུ་གསལ་བར་གསུངས་སོ། །འོན་ཀྱང་མ་འོངས་པ་ན་དེ་ལྟར་འཚང་རྒྱ་བར་ལུང་བསྟན་པ་ལ་ཡིད་ཆེས་རྣལ་
མ་སྐྱེ་མི་སྐྱེད་ད་ལྟ་མདོ་སྔགས་ཀྱི་བསྟན་པ་གསལ་བར་བྱེད་པ་སོགས་ཀྱི་ལུང་བསྟན་ཐོག་ཏུ་བབས་པ་འདི་དག་ལ་ངེས་པ་རྙེད་དགོས་ཤིང། དེ་ལ་རྗེ་བླ་མས་སྔ་མ་ཐམས་ཅད་ལས་ཁྱད་པར་དུ་འཕགས་པའི་བསྟན་པའི་འཛིན་སྐྱོང་བཤད་སྒྲུབ་ཀྱི་སྒོ་ནས་
དག་ཐེར་མཛད་ཚུལ་དགེ་ལྡན་རང་ལུགས་ཐུན་མོང་མ་ཡིན་པའི་ཁྱད་ཆོས་རྣམས་ཤེས་ན། གཟོད་བསྟན་པའི་ངང་ཚུལ་ཤེས་ནས་སྟོན་པ་ལ་ཡིད་ཆེས་རྙེད་པ་བྱ་བ་དེ་འབྱུང་ངོ། །འདི་ནི་བསྟན་པ་དང་སྟོན་པ་ཚད་མར་སྒྲུབ་པ་ཀུན་གྱི་སྤྱི་སྲོལ་རྨད་དུ་
བྱུང་བ་ཡིན་ཏེ། བཞི་བརྒྱབ་ལས། སངས་རྒྱས་ཀྱིས་གསུངས་ལྐོག་གྱུར་ལ། །གང་ཞིག་ཐེ་ཚོམ་སྐྱེས་གྱུར་པ། །དེ་ཡིས་སྟོང་བ་ཉིད་བརྟེན་ཏེ། །དེ་ཉིད་ཁོ་ནར་ཡིད་ཆེས་བྱ། །ཞེས་དང། ཚད་མ་རྣམ་འགྲེལ་ལས། བླང་དང་དོར་བྱའི་དེ་ཉིད་ནི།།
ཐབས་བཅས་རབ་ཏུ་ངེས་པ་ཡིས། །གཙོ་བོའི་དོན་ལ་མི་བསླའི་ཕྱིར། །གཞན་ལའང་རྗེས་སུ་དཔག་པ་ཡིན། །ཞེས་མ་འོངས་པའི་ལས་ཀྱི་འབྲས་བུ་སོགས་ཤིན་ལྐོག་གི་གནས་གསུངས་པ་རྣམས་ལ་ཐེ་ཚོམ་སྐྱེས་པའི་ཚེ་བདེན་བཞིའི་བླང་
དོར་དང་ཆོས་ཉིད་སོགས་ཇི་ལྟར་བསྟན་པ་ལ་ཚད་མའི་གནོད་པ་འཇུག་མི་འཇུག་བརྟགས་ཏེ། གཙོ་བོའི་དོན་དེ་དག་འཁྲུལ་མེད་དུ་ངེས་ན་གཞན་རྣམས་ཀྱང་དེ་ལ་རྗེས་སུ་དཔག་ནས་འཁྲུལ་མེད་དུ་ཡིད་ཆེས་བར་གསུངས་སོ། །འོན་ཀྱང་དེ་ལྟ་

[013A]༄༅། །བུའི་ངེས་པ་བསྐྱེད་པ་རྗེ་བླ་མའི་གསུང་རབ་རྣམས་ལ་རྟག་སྦྱོར་གུས་སྦྱོར་གྱི་བརྩོན་པས་ཡུན་རིང་དུ་སྦྱངས་པ་ལ་སྐྱེ་དགོས་ཀྱི། ལེགས་བཤད་ནམས་མཁའི་སྐར་ཚོགས་ལྟ་བུ་དེ་ཐམས་ཅད་བརྗོད་པར་
ག་ལ་ནུས། །འདིར་ཟུར་ཙམ་གྱི་ཁ་བྱང་ལྟ་བུ་ཞིག་སྨོས་ན་དེའང་བསྟན་པ་ཐམས་ཅད་བསྡུས་པ་སྡེ་སྣོད་གསུམ་གྱི་བརྗོད་དོན་བསླབ་པ་གསུམ་མམ། བོད་ཀྱི་བརྡ་སྦྱོར་ཚུལ་ལྟར་ལྟ་སྒོམ་སྤྱོད་གསུམ་དུ་གནས་པའི་ལྟ་བའི་དབང་དུ་བྱང་ན་བོད་
སྔ་རབས་པ་ཁ་ཅིག་སྟོང་ཉིད་ཀྱི་དོན་གཏན་མེད་དུ་བཟུང་ནས་ལས་འབྲས་སོགས་ལ་བསྐུར་པ་འདེབས། ཁ་ཅིག་སྟོང་ཉིད་བདེན་གྲུབ་དང་དེ་ཀུན་རྫོབ་པའི་ཆོས་ཀྱིས་སྟོང་པས་གཞན་སྟོང་གནས་ལུགས་མཐར་ཐུག་ཟེར། ཁ་ཅིག་ཅི་བྱས་ཀྱང་
རིགས་པའི་གནོད་བྱེད་མ་ཁེགས་པས་ཡོད་མིན་མེད་མིན་ཟེར། ཁ་ཅིག་རང་བཞིན་ཁྱད་པར་གསུམ་ལྡན་ཞིག་དགག་བྱ་ཕྲ་མོར་ཁས་བླངས་ནས་དེ་ཙམ་ཁེགས་པས་སྟོང་ཉིད་རྟོགས་པར་འདོད། ཁ་ཅིག་དཔྱད་པ་ཐམས་ཅད་གཡེང་པ་ཡིན་པས། ཅི་
ཡང་ཡིད་ལ་མི་བྱེད་པར་ཤེས་པའི་ངོ་བོ་སོ་མ་རང་བབས་སུ་བཞག་ན་ཆོས་ཉིད་བསྒོམ་པ་ཡིན་ཟེར་བ་སོགས་དགག་བྱ་ཐལ་ཆེ་ཆུང་གི་བློས་བྱས་དང། ཉི་ཚེ་བའི་སྟོང་པ་ཙམ་ལས་སྣང་སྟོང་འགལ་མེད་དུ་འཇོག་མཚམས་མ་ཤེས་པ་རྗེ་བླ་མས་ཀླུ་སྒྲུབ་
ཡབ་སྲས་ཀྱི་གཞུང་ལ་བརྟེན་ནས་སྣང་བས་ཡོད་མཐའ་སེལ་ཞིང་སྟོང་པས་མེད་མཐའ་སེལ་བ་སྟོང་པ་དང་རྟེན་འབྱུང་ཟུང་དུ་འཇུག་པ་དབུ་མ་ཐལ་འགྱུར་བའི་ཁྱད་ཆོས་ཐུན་མོང་མ་ཡིན་པ་འདི་ཉིད་གསལ་བར་མཛད། ཏིང་ངེ་འཛིན་གྱི་བསླབ་

[013B] བོད་ཀྱི་བསམ་གཏན་པ་ཕལ་ཆེར་བྱིང་རྨུག་གི་དབྱེ་བ་མ་བྱེད་ཅིང། པྱིང་བ་དང་སྒོམ་རྣམ་དག་གི་མཚམས་མ་ཟིན་པར་གློད་རབ་ལ་སྒོམ་རབ་ཅེས་བྱིང་བ་འབའ་ཞིག་བ་སོག་པ་དང། ཁ་ཅིག་བྲིས་སྐུ་ལྟ་བུ་ལ་ཅེར་
བལྟས་ཀྱིས་ཏིང་ངེ་འཛིན་སྒྲུབ་པར་རློམ་པ་དང། འཇོག་སྒོམ་ཁོ་ན་ལས་དཔྱད་པའི་རིགས་ཏིང་འཛིན་འགྲུབ་པའི་གེགས་སུ་བཟུང་སྟེ་ལྷག་མཐོང་སྒྲུབ་ཚུལ་གཞིན་ས་སྟོན་པ་སོགས་སྐྱོན་མང་དུ་བྱུང་བ་ལ་རྗེ་བླ་མས་ཐོག་མེད་སྐུ་མ་རྗེད་ཀྱི་གཞུང་ལ་
བརྟེན་ནས་སྟོབས་དྲུག་ཡིད་བྱེད་བཞི་སོགས་ཀྱིས་སྒྲུབ་ཚུལ། བྱིང་ཆོད་ཕྲ་རགས་ཀྱི་མཚམས། དྲན་ཤེས་སྐྱོང་ཚུལ། །དཔྱད་འཇོག་ཟུང་དུ་འབྲེལ་ཚུལ་སོགས་སྔ་མ་རྣམས་ཀྱིས་མཐོན་པའི་གནད་དུ་མ་ཞིག་གསལ་བར་མཛད། ཆུང་ཁིམ་
ཀྱི་ངོ་བོ་སྤྱོད་པའི་དབང་དུ་བྱས་ན་བོད་ཀྱི་རྟོགས་པ་མཐོན་པོར་རློམ་པ་དུ་མ་ཞིག་གིས་ཆང་དང་ཕྱི་དྲོའི་ཁ་ཟས་སོགས་བཀག་པ་ཐེག་དམན་གྱི་དབང་དུ་བྱས་པ་ཡིན་པས། ཐེག་པ་གོང་མ་སེམས་ཀྱི་རང་ངོ་ཤེས་པ་རྣམས་དེ་འདྲ་ལ་འཛེམ་
མི་དགོས་ཟེར་ནས་རབ་བྱུང་གི་ཀུན་སྤྱོད་དག་ལ་ཅིར་ཡང་མི་རྩི་ཞིང། དེའི་རྟགས་དང་ཆ་ལུགས་ཚུན་ཚད་ཀྱང་འདོར་བར་བྱེད་ཆུང་དུས་གཉེན་བཤེས་སོགས་ཀྱིས་བཙུན་གྲལ་བཅུག་པ་ཁུར་དུ་སོང་བའི་བསོད་ཆུང་འདོད་པས་གཟིར་ཏེ། བསླབ་
པ་བསྒྱུར་འདོད་པ་རྣམས་ཆོས་ལ་ཁ་གཡར་ནས་དེའི་རྗེས་སུ་ཞུགས་ཤིང་དམ་པའི་ཆོས་འདུལ་བ་སུན་བྱུང་སྟེ་བསྟན་པའི་གཟུགས་བརྙན་ཙམ་དུ་གྱུར་པ་ན་རྗེ་བླ་མས་བསྟན་པ་གནས་མི་གནས་འདུལ་ཁྲིམས་ཡོད་མེད་ལ་ལྟོས་པར་བསྟན་པའི་

[014A]༄༅། །བདག་པོ་སངས་རྒྱས་བཅོམ་ལྡན་འདས་རང་གིས་གསུངས་པ་ལྟར། བསྟན་པའི་གཞི་མ་ལྷག་པ་ཚུལ་ཁྲིམས་ཀྱི་བསླབ་པ་ལ་རག་ལས་པར་གཟིགས་ནས་དགག་སྒྲུབ་གནད་གསུམ་གྱི་བཅས་མཚམས་ཕྲ་
ཞིང་ཕྲ་བ་མཐའ་དག་ཕྱག་ལེན་དུ་བཏབ། སྔགས་ལ་འཇུག་པའི་ཚེའང། ཕྱི་རུ་ཉན་ཐོས་སྤྱོད་བསྐྱངས་ཤིང། །ནང་དུ་འདུས་པ་ལ་རབ་དགའ། །ཞེས་རྡོ་རྗེ་འཆང་ཉིད་ཀྱིས་རྒྱུད་སྡེ་ལས་གསུངས་པ་བཞིན། འདུལ་བའི་ཀུན་སྤྱོད་ལ་
གནས་བཞིན་པའི་ངང་ནས་རིམ་གཉིས་ཀྱི་རྣལ་འབྱོར་ལ་འཇུག་པའི་སྲོལ་བཟང་པོ་ཕྱེ་སྟེ། བློ་མཆོག་དམན་ཀུན་ལ་སྨན་གདགས་པར་མཛད་དོ། །གཞུང་སོ་སོ་ལ་མཚོན་ནའང། རྣམ་འགྲེལ་ལྟ་བུ་སྔར་ནང་བའི་བསྟན་བཅོས་ཙམ་དུའང་
མགེ་བ་རྗེ་བླ་མས་ཐར་བ་དང་ཐམས་ཅད་མཁྱེན་པར་བགྲོད་པའི་ལམ་དྲི་མ་མེད་པའི་རིགས་པས་གཏན་ལ་འབེབས་པའི་ལེགས་བཤད་འགྲན་ཟླ་མེད་པ་ཡིན་ཚུལ་གསལ་བར་མཛད་དེ་ཐར་འདོད་ཡོངས་ཀྱི་བློ་མིག་ཕྱེས། ཕར་ཕྱིན་དེ་སྔོན་ནས་
པར་རྒྱས་ཆེ་བའི་ལུགས་ཡིན་འདུག་ཀྱང་རྗེ་བླ་མ་སྐུ་ན་ཕྲ་མོའི་དུས་ལེགས་བཤད་གསེར་ཕྲེང་བརྩམས་པས་སྔ་མ་ཀུན་ཟིལ་གྱིས་གནོན་ནུས་པ་བྱུང་སྟེ། སྟག་ཚང་པས། ཁྱོད་བློའི་ཉི་མ་གཞོན་ནུའི་དུས་ཀྱི་ཚེ། །མདོ་དང་རྒྱན་གྱི་པད་
ཚལ་རྒྱས་མཐོང་ནས། །བདག་བློ་ཁེངས་པའི་ཀུ་མུད་ལྷག་པར་ཟུམ། །ཞེས་བསྟོད་པ་བྱས། འདུལ་བའང་སྔ་སོར་མེ་ཏོག་ཕྲེང་རྒྱུད་གཙོ་བོར་བྱེད་ཀྱང། ལུང་སྡེ་བཞིའི་དགོངས་དོན་མཐའ་ཆོད་པ་ལ་མདོ་རྩ་བ་ཁྱད་པར་དུ་འཕགས་ཚུལ་

[014B]ཉན་ལྷག་པར་རྒྱས། དབུ་མ་དང་སྔགས་གཉིས་རང་གི་ཐུགས་བསྐྱེད་ཀྱི་ཁུར་དུ་བཞེས་པའི་ཕྱག་མཚན་གཙོ་བོ་ཡིན་ཞིང། དབུ་མའི་བརྗོད་དོན་ལྟ་བ་རྣམ་དག་གི་གོལ་ཕྱེ་ཚུལ་
གོང་དུ་སྨོས་པ་དེ་ཡིན་ལ། གཞུང་བཤད་ཀྱི་དབང་དུ་བྱས་ནའང་ཀརྨ་དཀོན་གཞོན་གྱིས་ཚོགས་གཏམ་བྱས་བ་ལྟར། དབུ་མ་ཞེས་པའི་མིང་ཙམ་ཡང་ཆེར་མ་གྲགས་པ་རེ་དམའ་བ་དང་རྗེ་འདི་གཉིས་ཀྱིས་ས་འོག་གི་གཏེར་བཞིན་བཏོན་ཏེ་
འཆད་ཏན་ཐང་མར་བད་ལ། གསང་སྔགས་ཀྱི་ཟབ་གནད་ཕལ་ཆེར་རྗེ་འདིས་གསལ་བར་མཛད་པ་ཁོ་ན་ཡིན་ཏེ། སྟག་ཚང་པས། མདོ་སྔགས་མཐའ་དག་ཁྱད་པར་རྡོ་རྗེ་ཐེག་རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་གཉིས་མཐའ་
དག་ཁྱད་པར་སྐུ་ལུས་ལ། །སྔོན་མེད་ལེགས་བཤད་གཏེར་ཆེན་ཁྱོད་ལ་འདུད། །ཅེས་གསུངས་པ་བཞིན་ཏེ། མདོར་ན་རྟོགས་བརྗོད་འདུས་ལེགས་མ་ནས་ཇི་ལྟར་འབྱུང་བ་བཞིན་རྒྱུད་སྡེ་བཞི་སོ་སོའི་རྩ་བཤད་ཀྱི་རྒྱུད་ཐམས་ཅད་ཐོས་
བསམ་སྒོམ་གསུམ་གྱི་སྒོ་ནས་གཏན་ལ་ཕབ། ཁྱད་པར་དུ་གསང་བདེ་འཇིགས་གསུམ། དུས་ཀྱི་འཁོར་ལོ་སོགས་རང་རང་གི་རྩ་བཤད་སྦྱར་ཏེ་རྒྱུད་ཀྱི་འགང་གཤོག་ཚུལ། འཕགས་བོད་ཀྱི་བཤད་སྲོལ་ཐ་དད་ཕ་ཇི་སྙེད་ཡོད་པ་དང་
ཐ་ན་འགྱུར་མི་འདྲ་བའི་ཟུར་ཕྲ་མོ་ཚུན་ལ་དག་ཐེར་མཛད་ཚུལ་འགྲེལ་བ་བཞི་སྦྲགས་སོགས་སུ་བལྟས་པས་ཤེས། དོན་གྱི་གཙོ་ཆེ་ཤོས་རགས་ཕ་ཙམ་མཚོན་ན། འཇུག་སྒོ་དབང་གི་སྐབས་སུ་དབང་བཞི་པ་ལ་སྔ་མ་རྣམས་གཏད་སོ་ཞིག་༄༅། །མ་བྱུང་བ་རྗེ་འདིས་ཟུང་འཇུག་གི་དོན་ངོ་སྤྲད་པའི་སྒོ་ནས་བསྐུར་ཚུལ་རྒྱུད་དོན་རྗེན་པར་བསྟན། སྨིན་བྱེད་བསྐྱེད་རིམ་གྱི་སྐབས་སུ་སྡམ་མང་པོས་ལྷའི་རྣལ་འབྱོར་ཙམ་དང་བསྐྱེད་རིམ་གྱི་དབྱེ་བ་མ་ཕྱེད་
ཅིང། ལ་ལས་བསྐྱེད་རིམ་མཆོག་འགྲུབ་པའི་རྒྱུར་མི་འགྱུར་བར་འདོད་པ་སོགས་བྱུང་ཡང༑ སྦྱང་གཞི་མངལ་སྐྱེས་ཀྱི་དབང་དུ་བྱས་པ་དགོས་པ་ཆེ་ཚུལ། བསྐྱེད་རིམ་ལ་གཞི་ལམ་འབྲས་བུ་ཀུན་དང་རྣམ་པ་མཐུན་པ་དགོས་ཤིང་
ལྷག་པར་རྫོགས་རིམ་ཟབ་མོའི་སྨིན་བྱེད་དུ་འགྲོ་ཚུལ་རེ་མེད་མི་རུང་དུ་དགོས་པར་རྗེ་འདིས་གསུངས་སོ། །རྫོགས་རིམ་གྱི་རིམ་པ་གཞན་རྣམས་ལའང་མ་རྟོགས་ལོག་རྟོག་གི་དྲི་མ་བསལ་བ་མང་ཞིང། ལྷག་པར་སྒྱུ་ལུས་ཀྱི་རྣམ་བཞག་
སྔ་མ་མང་པོས་བདོན་སྟོང་སྒྱུ་མ་ལྟ་བུ་ཟེར་བ་དང། ལྷ་སྐུ་སྣང་ལ་རང་བཞིན་མེད་པ་སྒྱུ་མ་ལྟ་བུ་ཟེར་བ་སོགས་ཕར་ཕྱིན་ཐེག་པ་དང་རྒྱུད་སྡེ་འོག་མ་ལ་གྲགས་པའི་སྤྱི་དོན་གྱི་སྒྱུ་མ་ཙམ་ལས། སྦས་དོན་དང་མཐར་ཐུག་གི་སྒྱུ་མའི་དོན་ངོས་
མ་ཟིན་པ་རྗ་བླ་མ་འབའ་ཞིག་གིས་རྒྱུད་དང་འཕགས་པ་ཡབ་སྲས་ཀྱི་དགོངས་པ་བཞིན་གངས་རིའི་ལྗོངས་འདིར་གསལ་བར་མཛད་དེ་ཀུན་གཟིགས་ལྔ་པ་ཆེན་པོས། སྒྱུ་ལུས་སིནྡྷུ་ཝ་རའི་འདབ་མའི་ཁ། །མཁས་རློམ་ཉི་ཟླའི་འོད་
ཀྱིས་ཕྱེད་མིན་པ། །ལེགས་གསུང་སྐེད་མེད་ཁ་ཡི་གཟེག་མའི་ཆང་།འཐོར་ཚེ་འདབ་བརྒྱ་པ་དེ་རང་དབང་ཅི། །ཞེས་གསུངས་པ་ལྟར་རོ། །ཟུང་འཇུག་ཀྱང་བདེ་སྟོང་དབྱེར་མེད་ཀྱི་ཟུང་འཇུག་ཙམ་ལས་དེ་ཉིད་ཡ་གྱལ་གཅིག་ཏུ་བྱས་

[015B]བྱུང་ངོ། །མདོར་ན་སྔགས་རིམ་ཆེན་མོར་ཀྱཻ་རྡོར་གྱི་སྐོར་ས་ཆེན་གོང་མ་རྣམས་ཀྱི་བཞེད་སྲོལ་ལམ་བཤད་པ་དང་ལོག་པར་བཤད་པའི་དྲི་མ་བསལ་རྒྱུ་མེད་པ་མ་གཏོགས། རྒྱུད་
དོན་པལ་ཆེར་ལ་བོད་སྔ་མའི་བཤད་རྒྱུན་གཞི་ནས་དག་ཐེར་བྱེད་མི་དགོས་པ་མ་བྱུང་བར་གསུངས་མོད། ཀྱཻ་རྡོར་ལའང་བདག་བྱིན་བརླབ་ཀྱི་སྐོར་བརྟག་པ་ཕྱི་མའི་གཉིས་པ་དང། གུར་གྱི་ལེའུ་བཞི་པ་དང་བཅུ་པ་ཞི་པ་སོགས་རྩ་བཤད་
གུང་བསྒྲིག་པའི་བཤད་སྲོལ་གཞན་གྱིས་མ་ཐོན་བ་རྗེ་བླ་མའི་བཀའ་དྲིན་གྱིས་མཁས་གྲུབ་སྨྲ་བའི་ཉི་མས་གསལ་བར་བྱས་པ་ཡིན་ནོ། །དེ་ལྟར་ན་མདོ་སྔགས་བཤད་པ་དང་སྒྲུབ་པ། འཆད་རྩོད་རྩོམ་གསུམ། བསླབ་གསུམ་རིམ་
གཉིས་ཀྱི་ཉམས་ལེན་སོགས་བསྟན་པ་འཛིན་སྐྱོང་སྤེལ་བའི་སྒོ་གང་ལའང་རྗེ་བླ་མ་འདིས་གཞན་སུས་ཀྱང་དེ་ལས་ལྷག་པར་བྱེད་ཚུལ་མེད་པ་རེ་མ་མཛད་པ་གཅིག་ཀྱང་མེད་པས། གངས་ཅན་མཁས་པའི་གཙུག་རྒྱན་ཙོང་ཁ་
པ༑ ༑ཞེས་བ་དེ་ནི་ངེས་པར་རང་བཞིན་བརྗོད་པ་ཡིན་ཏེ། ལྔ་པ་ཆེན་པོས་མཛད་པའི་དམིགས་བརྩེ་མའི་ཊཱིཀྐ་ལས། དེ་ཙམ་གྱིས་མཁས་པ་ཐམས་ཅད་ཀྱི་གཙུག་ན་མངོན་པར་མཐོ་བར་མི་འགྱུར་ཏེ་བཀའ་གདམས་ཀྱི་སྐུ་མཆེད་
གསུམ་དང། གླང་ཤར་སོགས་བདག་པས་གཞན་གཅེས་འཛིན་པའི་སེམས་དཔའ། ལྕེ་འབྲོག་མར་མི་སོགས་སྐུ་ཚེ་དེའམ་བར་དོར་ཟུང་འཇུག་བརྙེས་པའི་གྲུབ་ཐོབ། རྡོག་བུ་སོགས་གནས་ལྔ་རིག་པ་མཁྱེན་པའི་བླ་མ་མཐའ་

[016A]༄༅། །ཀླས་པ་བྱུང་བས་སོ་ཞེ་ན། རིགས་པ་དེ་ནི་འཇུག་པ་མ་ཡིན་ཏེ། བཤད་མ་ཐག་པའི་མཁས་གྲུབ་དེ་དག་ཕྱོགས་གཅིག་ཏུ་བསྡོམས་ན་དམ་པ་འདིའི་ཡོན་ཏན་དང་མཚངས་ནའང། རེ་རེ་བཞིན་ནས་
དོད་མི་སྙོམས་པའི་རྒྱུ་མཚན། བསྟན་པ་སྔ་དར་ལ་ལོ་པཎ་རྒྱལ་བློན་བྱང་ཆུབ་སེམས་དཔའ་རྣམས་དང། ཕྱི་དར་ལ་བཀའ་གདམས་གོང་མ་སོགས་རྒྱལ་བའི་སྲས་པོ་དེ་རྣམས་ཀྱི་བྱང་ཆུབ་ཀྱི་སེམས་ལས་ལྷག་པ་འདི་ལ་མི་མངའ་འང་
འདི་ཉིད་ཀྱི་ཐ་སྙད་དང་གསང་སྔགས་ཡོངས་སུ་རྫོགས་པ་དེ་དག་ལ་མེད་པས་སོ། །དེ་བཞིན་དུ་སྔ་དར་གྱི་རྗེ་འབངས་ཉེར་ལྔ་དང། ཕྱི་དར་གྱི་ལོ་ཆེན་འབྲོག་མི། དཀར་པོ་རྣམ་གསུམ། མར་མི་སོགས་གྲུབ་པའི་དབང་ཕྱུག་དེ་དག་གི་
བསྐྱེད་རྫོགས་ཀྱི་ཡོན་ཏན་གྱི་ཆ་ནས་ཕན་ཚུན་སྙོམས་ནའང་སོ་སོར་ཐར་བའི་སྡོམ་བ་གསུམ་གྱི་ཚུལ་ཁྲིམས་དང། གྲུབ་མཐའ་རྣམ་བཞིའི་བཞེད་གཞུང། སྒྲ་ཚད་སོགས་ཤེས་བྱ་ཇི་སྙེད་པའི་ཡོན་ཏན་གྱི་ཆ་ནས་མཆོག་དམན་ཡོད་
དོ༑ ༑དེ་བཞིན་དུ་རྡོག་ཤོང་དབང་བུ་སྟོན་སོགས་གནས་ལྔ་རིག་བ་མཁྱེན་བ་རྣམས་ཀྱིས་ཐོས་བསམ་ལ་སྒྲོ་འདོགས་བཅད་པའི་ཆ་ནས་ཁྱད་པར་མེད་ཀྱང། བླ་མ་མགོན་པོ་འཇམ་དཔལ་དབྱངས་ཀྱི་བཀའ་དྲིན་ལ་བརྟེན་ནས་དཔལ་མགོན་
འཕགས་པ་ཀླུ་སྒྲུབ་ཀྱི་ཐུན་མོང་མ་ཡིན་པའི་བཞེད་པ་དངོས་བསྟན་སྟོང་ཉིད་ཀྱི་ལྟ་བ་དང་དཔལ་གསང་བ་འདུས་པའི་སྒྱུ་ལུས་སོགས་གནད་གསང་ཟབ་མོ་སྔོན་ཆད་མཁས་པ་དང་གྲུབ་བ་རྣམས་ཀྱི་མཁྱེན་པའི་ཡུལ་དུ་མ་འཚལ་པ་

[016B]གྱིས་གྲུབ་པ་འདིའོ། །ཞེས་གྲུབ་མཐའ་རིས་མེད་ཀྱི་གནས་ལུགས་ཕྱོགས་ཞེན་ཙམ་མ་ཡིན་པར་བསྲེགས་བཅད་བརྡར་བའི་གསེར་བཞིན་ལེགས་པར་ཁུངས་བཅད་དེ་གསུངས་པ་
ཡིན་ནོ། །དེར་མ་ཟད་སོ་སོ་ནས་ཁྱད་པར་ཡོད་ཚུལ་ཞིབ་ཏུ་བྱེད་ན་མཁས་གྲུབ་རྗེས་མཛད་པའི་ལྟ་ཁྲིད་ལས། སེམས་དཔའ་ཆེན་པོ་པོ་ཏོ་པ་དང་སྤྱན་སྔ་པ་དང་མཆད་ཁ་བའི་གསུང་བགྲོས་ལ་སོགས་པ་སྔ་ཕྱི་དུམ་དང། དགེ་བསྙེན་ཆེན་པོ་ཁམ་
པ་ལུང་པའི་གསུང་གི་རྗེས་སུ་འབྲངས་པ་བཤེས་གཉེན་ཆེན་པོ་གྲོ་ལུང་བའི་བསྟན་རིན་ཆེ་ཆུང་ལ་སོགས་པ་དེ་དག་ཐམས་ཅད་ལའང་རྒྱལ་བ་དགྱེས་པའི་ལམ་གྱི་རིམ་པ། གསུང་རབ་ཆེན་མོ་དག་གི་རྗེས་སུ་འབྲང་བ། དམ་པ་བརྒྱུད་པའི་
གསུང་གིས་བརྒྱན་པ། མཁས་པ་དགའ་བསྐྱེད་པའི་འཇུག་ངོགས་རྨད་དུ་བྱུང་བ་ཡོད་མོད་ཀྱི། དེ་ལྟ་ནའང་རྗེ་ཐམས་ཅད་མཁྱེན་པ་ཉིད་ཀྱི་བྱང་ཆུབ་ལམ་གྱི་རིམ་བ་ཆེ་ཆུང་གི་གདམས་པའི་གསུང་རབ་གླེགས་བམ་དུ་མཛད་པ་འདི་དག་ལ་ནི་
གསུང་རབ་དགོངས་འགྲེལ་དང་བཅས་པ་མ་ལུས་པ་གང་ཟག་གཅིག་འཚང་རྒྱ་བའི་ཆ་རྐྱེན་དུ་འགྲོ་བའི་ལམ་གྱི་ལུས་ཡོངས་སུ་རྫོགས་པའི་གྲངས་དང་གོ་རིམ་ལ་སོགས་པ་དང། ད་ལྟ་རྒྱུད་ལ་བསྐོར་བའི་དམིགས་རྣམ་གྱི་རིམ་པ་མྱོང་ཐོག་ཏུ་
འཁྱེར་ཚུལ་སོགས་ལམ་གྱི་ལུས་སྤྱི་དང་ཡན་ལག་སོ་སོ་ཐམས་ཅད་ལ་སྔོན་ཆད་གངས་རིའི་ཁྲོད་འདིར་སུས་ཀྱང་མཐོན་པའི་ཐུན་མོང་མ་ཡིན་པའི་ཕུལ་དུ་བྱུང་བའི་ཁྱད་པར་བླ་ན་མེད་པའི་ཚུལ་ལ་བློ་སྐྱོན་མ་ཞུགས་པའི་དཔྱོད་པ་ཞིབ་

[017A]༄༅། །པར་བྱས་ནས་ངེས་པ་རྙེད་པ་དང། ཞེས་བྱང་ཆུབ་ལམ་རིམ་གྱི་ཁྱད་ཆོས་གསུངས་པས་མཚོན་ཏེ་རྗེའི་ལེགས་བཤད་རྣམས་རེ་རེ་བཞིན༑ གཞན་ལས་ཁྱད་པར་དུ་འཕགས་ཚུལ་བརྗོད་པར་བྱ་བ་མང་
མེད་ཀྱང་མ་སྤྲོས་སོ། །དེ་དག་གིས་མཚོན་ནས་སྐུ་ཚེ་འདི་ལ་རྒྱལ་བའི་བསྟན་པ་འཛིན་ཚུལ་ཇི་ལྟར་ལུང་བསྟན་པ་བཞིན་དུ་བྱུང་བར་ངེས་པ་ན། དེའི་ཤུགས་ཀྱིས་དེ་དང་རྒྱུ་མཐུན་པ་སྐུ་ཚེ་སྔ་ཕྱི་རྣམས་ལའང་སྤྱོད་པ་ཕུལ་དུ་བྱུང་བ་དེ་ལྟ་
བུར་བསླབ་ཚུལ་ནས་བཟུང་སྟེ་མཐར་འཚང་རྒྱ་བའི་བར་དུ་ལུང་བསྟན་པ་ཐམས་ཅད་ལ་ཐེ་ཚོམ་མེད་པའི་ངེས་པ་བདེ་བླག་ཏུ་རྙེད་བར་འགྱུར་རོ། །གསུམ་པ་བསླབ་པའི་འབྲས་བུ་མངོན་པར་སངས་རྒྱས་ཚུལ་ནི། ཞེས་གསུངས་དེ་ལྟར་འདི་ཉིད་
སངས་རྒྱས་པའི། །རྒྱལ་བ་སེང་གེའི་ང་རོའི་སྐུ་ཚེ་ནི་།བསྐལ་པ་དཔག་མེད་ཐ་མལ་སྐུ་ཡི་ཚད། །དཔག་ཚད་གཅིག་པ་མ་རྒད་མདོག་ལྟ་བུ། །དཔག་ཚད་དུ་མའི་འོད་ལྡན་ཕྱག་གཡས་ནི་།ཆོས་འཆད་གཡོན་པ་མཉམ་གཞག་ལ་གནས་
པ། །བདུད་རྩིས་གང་བའི་ལྷུང་བཟེད་དེ་དབུས་ནས། །བདུད་རྩིའི་འོད་ལྡན་མཆོད་སྡོང་ཆེར་འཕགས་ཤིང། །གྲངས་མེད་འོད་ཟེར་འགྱེད་པ་ལྷག་གེར་གསལ། །ཞིང་དེའི་གདུལ་བྱ་དབང་པོ་མཆོག་རྣམས་ཀྱིས། །མཆོད་སྡོང་དེ་ཉིད་མཐོང་
བའི་མོད་ཙམ་ལ། །ཐེག་མཆོག་ལམ་བཟང་རྒྱུད་ལ་མངོན་དུ་བྱེད་།འབྲིང་དང་ཐ་མའི་གདུལ་བྱའང་རྒྱལ་བ་དེས། །སྔགས་ཚུལ་སྟོང་ཉིད་གཏམ་དང་ཉེར་འབྲེལ་པ། །འདོམས་པའི་གསུང་གི་བདུད་རྩི་འཐུངས་ཙམ་ལས། །དེ་ཡི་

[017B] །ཞིང་དེའི་གདུལ་བྱ་ཀུན་ཀྱང་སྔགས་ཀྱི་ཚུལ། །ཟབ་མོ་དབུ་མའི་ལྟ་དང་ཉེར་འབྲེལ་བ་།ཁོང་དུ་ཆུད་པའི་མཐུ་ལས་སྲིད་པ་གཞན། །ཉིང་མཚམས་མི་སྦྱོར་རྒྱལ་སྲས་ཤ་སྟག་གོ་ཞེས་བྱུང། འདི་ལ་རྒྱལ་
བ་དེ་ཉིད་ཀྱི་སྐུའི་བཀོད་པའི་ཁྱད་པར་དང། དེའི་ཞིང་གི་སྣོད་བཅུད་ཀྱི་འབྱོར་བའི་ཁྱད་པར་ཇི་ལྟ་བུ་ཡིན་སྙམ་ན། སྤྱིར་འདི་དག་བསམ་གྱིས་མི་ཁྱབ་བའི་གནས་ཡིན་པས་རྣམ་པ་གཅིག་ཏུ་འདི་ཙམ་ཡོད་ཅིང། དེ་ལས་ལྷག་པ་མེད་དོ་
ཞེས་ཁ་ཚོན་གཅོད་མི་ནུས་སོ། །དེའི་རྒྱུ་མཚན་ཡང། དཀོན་མཆོག་བརྩེགས་པའི་ཆོས་ཀྱི་རྣམ་གྲངས་བཅོ་ལྔ་པ་འཇམ་དཔལ་གྱི་ཞིང་གི་བགོད་པ་བསྟན་པ་ལས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་མི་དེའི་སྐྲའི་རྩེ་མོ་བརྒྱར་
གཤེགས་པའི་ཆས་རྒྱ་མཚོ་ཆེན་པོ་ལས་ཆུའི་ཐིགས་པ་གཅིག་བླངས་པ་དེ་ཙམ་དུ་ནི་འཇིག་རྟེན་གྱི་ཁམས་བདེ་བ་ཅན་དེ་བཞིན་གཤེགས་པ་འོད་དཔག་མེད་ཀྱི་སངས་རྒྱས་ཀྱི་ཞིང་གི་ཡོན་ཏན་བཀོད་པར་བལྟའོ། །རྒྱ་མཚོ་ཆེན་པོ་ན་ཆུའི་ལྷག་མ་
ཇི་སྙེད་ཅིག་ཡོད་པ་དེ་ཙམ་དུ་ནི་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་གཟིགས་པའི་སངས་རྒྱས་ཀྱི་ཞིང་གི་ཡོན་ཏན་བཀོད་པར་བལྟའོ་།ཞེས་དང། རིགས་ཀྱི་བུ་དེ་བཞིན་
གཤེགས་པ་ཀུན་ཏུ་གཟིགས་པའི་ཞིང་གི་ཡོན་ཏན་བཀོད་པ་ཕུན་སུམ་ཚོགས་པར་འགྱུར་བ་གང་ཡིན་པ་དང། ད་ལྟར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ནས་འོད་ཟེར་ཡོན་ཏན་

[018A]༄༅། །རྟག་ཏུ་མང་བ་རྒྱ་མཚོའི་རྒྱལ་པོའི་སངས་རྒྱས་ཀྱི་ཞིང་གི་ཡོན་ཏན་བཀོད་པ་གང་ཡིན་པ་དེ་གཉིས་མཚུངས་ཏེ་ལྷག་ཆད་མེད་དོ། །ཞེས་གསུངས་ལ། དེ་བཞིན་གཤེགས་པ་དེ་ཉིད་དང་འཁོར་བྱང་ཆུབ་སེམས་དཔའ་
རྣམས་ཀྱི་སྐུའི་ཚད་སོགས་སྣོད་བཅུད་ཀྱི་འབྱོར་བའི་ཁྱད་པར་ཡང། དེ་ཉིད་ལས། བཅོམ་ལྡན་འདས་དེ་བཞིན་གཤེགས་པ་ཀུན་ནས་འོད་ཟེར་ཡོན་ཏན་རྟག་ཏུ་མང་བརྒྱ་མཚོའི་རྒྱལ་པོ་དེའང་སྐུ་ཐ་མལ་པ་དཔག་ཚད་བརྒྱད་ཁྲི་བཞི་སྟོང་མངའ་བ་སྟེ་
འཛམ་བུ་ཆུ་པོའི་གསེར་གྱི་རི་བོ་ལྟར་མཛོས་ཤིང་ལྷ་མ་མེ་ལྷན་ནེ་ལྷང་ངེར་བཞུགས་པ། བྱང་ཆུབ་སེམས་དཔའ་སེམས་དཔའ་ཆེན་པོ་ལུས་དཔག་ཚད་བཞི་ཁྲི་ཉིས་སྟོང་ཙམ་དུ་གྱུར་པ་ཤ་སྟག་གིས་བསྐོར་ཅིང་མདུན་གྱིས་བས་ཏེ། བྱང་ཆུབ་ཀྱི་
ཤིང་ཡོན་ཏན་བཀོད་པ་དུ་མས་རབ་ཏུ་བརྒྱན་པའི་དྲུང་ན་སེང་གེའི་ཁྲིལ་བཞུགས་ཤིང། སྒྲུལ་པ་བྱེ་བ་ཁྲག་ཁྲིག་བརྒྱ་སྟོང་མངོན་པར་སྤྲུལ་པ་མཛད་དེ། སྤྲུལ་པ་དེ་དག་ཀྱང་ཕྱོགས་བཅུའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་མང་པོར་དོང་
ཞིང་སེམས་ཅན་རྣམས་ལ་ཆོས་སྟོན་པ་མཐོང་ངོ། །ཞེས་དང་སངས་རྒྱས་ཀྱི་ཞིང་དེ་རིན་པོ་ཆེ་བྱེ་བ་ཁྲག་ཁྲིག་འབུམ་ཕྲག་དུ་མས་གང་ཞིང་ནོར་བུ་རིན་པོ་ཆེ་ཀུན་ཏུ་བསྟན་པ་དང་འདྲ་ལ། རིན་པོ་ཆེ་དེ་དག་ཀྱང་ཕྱོགས་བཅུའི་ཇིག་རྟེན་ན་དཀོན་
ལ་སྔན་ཆད་མ་མཐོང་ཞིང་མི་སྲིད་པ་ཤ་སྟག་སྟེ། དེ་དག་གི་མིང་བརྗོད་ནའང་ལོ་བྱེ་བ་བརྒྱ་སྟོང་ཐོགས་པར་འགྱུར་བ་དེ་ལྟ་བུའི་ནོར་བུ་རིན་པོ་ཆེ་དག་གིས་སངས་རྒྱས་ཀྱི་ཞིང་དེ་ཡོངས་སུ་གང་བར་འགྱུར་ཏེ། ཞེས་སོགས་མཐའ་ཡས་པ་ཞིག་

[018B] རྗེ་བླ་མས་ཞིང་མཆོག་སྒོ་འབྱེད་ཀྱི་མཇུག་ཏུ་རང་ཉིད་གང་དུ་མངོན་བར་འཚད་རྒྱ་བའི་ཞིང་གི་དོན་དུ་སྨོན་ལམ་མཛད་པ་ལས་ཀུན་གཟིགས་ཀྱི་ཞིང་གི་བཀོད་པ་རྣམས་གསུངས་པའི་མཇུག་ཏུ། དག་པའི་ཞིང་དུ་གཞན་དུ་མ་ལས་ཁྱད་
པར་དུ་འཕགས་པའི་ཞིང་དེ་བས་ཀྱང་ཆེས་ཤིན་ཏུ་ཐ་གྲུ་ཆེ་བ། ཆེས་ཤིན་ཏུ་ཡངས་པ། ཆེས་ཤིན་ཏུ་གྱ་ནོན་པ། ཞིང་དེས་ཆ་ཤས་ཙམ་དུའང་བསྒྲུན་པར་མི་ནུས་པའི་ཞིང་དེ་ལྟ་བུ་ཞིག་ཏུ་གྱུར་ཅིག་ཅེས་སྨོན་ལམ་མཛད་པའང་དེ་བཞིན་དུ་འགྲུབ་པར་ངེས་པས་མཐའ་གཅིག་ཏུ་བརྗོད་དཀའ་འང། འདིར་གསེར་མདོག་ཅོད་པ་ན་འཆང་བའི་རིང་ལུགས་འདི་ལ་ཚུལ་བཞིན་བསླབ་པའི་གདུལ་བྱ་ཐུན་མོང་བ་ཤས་ཆེར་གྱི་སྐལ་བ་དང་འཚམ་པར། སྐུ་དང་ཞིང་ཁམས་མཛད་པ་སོག་སྟོན་ཚུལ་དེའི་དབང་དུ་
བྱས་ནས་བཀོད་པར་སྣང་བས། དེ་ལྟར་དུ་དངོས་ཟིན་གྱི་དོན་ཙམ་འགྲེལ་ན། འདི་ནས་བྱང་ཤར་མཚམས་སུ་སངས་རྒྱས་ཀྱི་ཞིང་ངོ་མཚར་རྨད་བྱུང་བཀོད་པས་མཛོས་པ་ཞེས་བྱ་བ་སྣོད་བཅུད་ཀྱི་འབྱོར་པ་ཕུན་སུམ་ཚོགས་པ་དེའི་དབུས་སུ་བྱང་ཆུབ་ཀྱི་
ལྗོན་ཤིང་ཡལ་ག་དང། ལོ་མ་དང། མེ་ཏོག་དང། འབྲས་བུ་གཡུར་དུ་ཟ་བའི་དྲུང་ན་རིན་པོ་ཆེའི་རང་བཞིན་གྱི་སེང་གེའི་ཁྲིའི་སྟེང་དུ། རྒྱལ་བ་སེང་གེ་ང་རོ་སྐུ་མདོག་ལྗང་གུ་མར་གད་ཀྱི་ལྷུན་པོ་ལ་མཚན་དཔེས་སྤྲས་པ་ལྟ་བུ། རྒྱུན་པའི་སྐུ་འཕད་
དུ་དཔག་ཚད་གཅིག་པ། ཞལ་གྱི་དཀྱུས་རྒྱང་གྲགས་ཙམ་དང་ལྡན་ཞིང། སྐུ་ལས་འོད་ཀྱི་དྲ་པ་དཔག་ཚད་དུ་མའི་ཁྱོན་ལ་ཕྱོགས་བཅུར་འཕྲོ་བ། སྐུ་ཚེ་བསྐལ་བ་དཔག་ཏུ་མེད་པར་བཞུགས་པ། ཕྱག་གཡས་ཆོས་འཆད། གཡོན་མཉམ་

[019A]༄༅། །གཞག་གི་སྟེང་དུ་ལྷུང་བཟེད་བདུད་རྩིས་གང་བ་བསྣམས་པའི་དབུས་ན་མཆོད་སྡེང་གྲུ་བཞི་བ། དབུས་མངོན་པར་མཐོ་བས་ལྷ་མ་མེར་འཕགས་ཤིང། མཆོག་སྡོ་འདེ་ཉིད་ལས་ཀྱང་བདུད་རྩི་ཁ་དོག་ལྔ་
ལྡན་ལྟ་བུའི་འོད་ཟེར་སྣ་ལྔ་པའི་ཕྲེང་བ་དཔག་ཏུ་མེད་པ་ཕྱོགས་ཀུན་ཏུ་འཕྲོབ། ཞིང་དེའི་གདུལ་བྱ་དབང་པོ་རབ་རྣམས་ཚིག་གི་ལམ་ནས་ཆོས་སྟོན་མི་དགོས་པར་མཆོད་སྡོང་དེ་མཐོང་བའི་མོད་ལ་ལྟ་བ་རྣམ་དག་དང་འབྲེལ་བའི་སྔགས་ཀྱི་
ལམ་མངོན་དུ་བྱེད། དབང་པོ་འབྲིང་དང་ཐ་མ་རྣམས་ཀྱང་གསུང་གི་བདུད་རྩི་ལ་བརྟེན་ནས་མདོ་སྔགས་ཀྱི་ལམ་བཟང་མངོན་དུ་བྱེད་ཅིང། སླར་ལས་ཉོན་གྱི་དབང་གིས་སྲིད་པར་ཉིང་མཚམས་མི་སྦྱོར་བར་ངེས་པའི་རྒྱལ་སྲས་བྱང་ཆུབ་སེམས་
དཔའ་ཤ་སྟག་ཡིན་ནོ། །འོ་ན་དགའ་ལྡན་དུ་བྱང་ཆུབ་སེམས་དཔའ་འཇམ་དཔལ་སྙིང་པོ་ཞེས་བྱ་བར་འགྱུར་བར་བཤད་པ་དང་འདི་མི་འགལ་ལམ་སྙམ་ན་སྐྱོན་མེད་དེ། དེ་ནི་གདུལ་བྱ་རིགས་མཆོག་དམན་ཐུན་མོང་ལ་ཕན་གདགས་པའི་ཕྱིར་དུ་
དེར་བྱང་སེམས་ཀྱི་སྐྱེ་བ་བཟུང་བ་ཡིན་ལ། འདི་ནི་མདོ་སྔགས་ཟུང་འབྲེལ་གྱི་ཉམས་ལེན་ཚུལ་བཞིན་བྱས་པས་ཐེག་མཆོག་རིགས་ཀྱི་ནུས་པ་ཡོངས་སུ་སྨིན་པ་ལ་སྟོན་ཚུལ་ཡིན་ཞིང། དེར་མ་ཟད་སངས་རྒྱས་རེ་རེ་ལ་ཐུགས་བསྐྱེད་ཚུལ་
དང། སངས་རྒྱས་ཚུལ་གྱི་བཤད་པ་མི་འདྲ་བ་མང་དུ་འབྱུང་བ་ལྟར། རྗེ་བླ་མ་སངས་རྒྱས་ཚུལ་ལའང་སེང་གེའི་ང་རོང་འཚང་རྒྱ་བ་དང། ཡང་འཇམ་དབྱངས་ཀྱི་ལུང་བསྟན་གཅིག་ཏུ་དེ་བཞིན་གཤེགས་པ་ཡེ་ཤེས་དབང་པོ་ཞེས་བྱ་བར་འཚང་

[019B] མ་ཅིག་གིས། མ་འོངས་བསྐལ་བཟང་སངས་རྒྱས་བདུན་པ་ཡིན། །ཞེས་བྱམས་མགོན་ནས་བགྲང་བའི་བདུན་པ་སྤྱན་ལེགས་སུ་འཚང་རྒྱ་བར་གསུངས་པ་སོགས་དང། ཐུན་མོང་མ་ཡིན་པ་གོང་དུ་བཤད་པ་ལྟར་རྗེ་བཙུན་འཇམ་
དབྱངས་དང་ངོ་བོ་གཅིག་པས་བསྐལ་བ་དཔག་མེད་ཀྱི་སྔོན་ནས་སངས་རྒྱས་པ་དང། ཡང་བསྐལ་བ་དཔག་མེད་ཀྱི་སྔ་རོལ་ཏུ་དབང་པོའི་ཏོག་གི་སྤྱན་སྔར་མཇལ་ཚུལ་འདིའི་སྒོ་ནས་བསྒྲུབས་ནའང་དེའི་དུས་ནས་བཟུང་སྟེ་གསང་སྔགས་ཀྱི་མྱུར་ལམ་
ལ་ཚུལ་བཞིན་དུ་སློབ་པའི་གདུལ་བྱ་ཤིན་ཏུ་དབང་རྣོན་ཞིག་ཡིན་པས་བསྐལ་པ་ཆེས་མང་པོའི་སྔར་ནས་སངས་རྒྱས་ཟིན་པར་གྲུབ་པའི་ཕྱིར། དགེ་ལྡན་བཀའ་བརྒྱུད་ཀྱི་རྣམ་ཐར་ཁ་བྱང་པཎ་ཆེན་ཆོས་རྒྱན་གྱིས་མཛད་པ་ལས། རྗེ་བླ་མ་འདི་ཉིད་བསྐལ་པ་
མང་པོའི་སྔོན་ནས་བླ་ན་མེད་པའི་བྱང་ཆུབ་མངོན་དུ་མཛད་པར་ངེས་ཏེ། བདེ་གཤེགས་དབང་པོའི་ཏོག་ཕྱོན་པའི་དུས་བླ་མེད་ཀྱི་སྔགས་ལམ་ལ་གནས་པར་གྲུབ་པ་གང་ཞིག་སོ་སྐྱེ་རང་བཞིན་པའང་དབང་བཞི་པ་ཐོབ་ལ་དམ་ཚིག་དང་སྡོམ་པ་མ་ཉམས་ན་
བསྒོམ་པ་སོགས་མ་བྱས་ཀྱང། སྙིགས་དུས་ཀྱི་སྐྱེ་བ་བཅུ་དྲུག་ཚུན་ལ་ངེས་པར་རྡོ་རྗེ་འཆང་གི་གོ་འཕང་འཐོབ་པར་རྒྱུད་སྡེ་རྣམས་སུ་གསུངས་པས་འགྱུར་མེད་ལུང་རིགས་ཀྱིས་གྲུབ་པའི་ཕྱིར་ཞེས་གསུངས་པ་ལྟར་རོ། །གསུམ་པ་དགེ་བ་བསྔོ་བ་ནི། དེ་
ལྟར་འཚང་རྒྱ་བདག་ཅག་རྣམས་ཀྱི་སྐྱབས། །འདྲེན་མཆོག་དེ་ཡི་ཐུགས་ཀྱི་བཅུད་ཕྱུང་བ། །རྒྱུད་སྡེ་རྒྱ་མཚོའི་དེ་ཉིད་ལེགས་རྟོགས་ནས། །བཀའ་བཞིན་སྒྲུབ་པ་སྙིང་པོར་བྱེད་པ་དང། །སྐྱེ་བ་ཀུན་ཏུ་ལུས་དང་སྲོག་ལ་ཡང། །མི་བལྟ་སྔགས་ཀྱི་ཆོས་

[020A]༄༅། །ཚུལ་ཀུན་བཟུང་ནས། །རྒྱལ་བ་སེང་གེའི་ང་རོར་སངས་རྒྱས་པ། །དེ་ཡི་འཁོར་གྱི་དང་པོར་བདག་གྱུར་ཅིག་ཅེས་བྱུང་དེའང་རང་ཅག་རྣམས་ཀྱི་མེ་ཏོག་ཕོག་བའི་ལྷ་སྐལ་ལྟ་བུ་འཇམ་མགོན་བླ་མ་ཙོང་ཁ་པ་ཆེན་པོ་
ཡིན་པས། དེ་ཉིད་གང་དུ་མངོན་པར་འཚང་རྒྱ་བའི་ཞིང་དེར་སྐྱེ་བ་ཞིག་ངེས་པར་དོན་དུ་གཉེར་དགོས་ཏེ། སྤྱིར་སངས་རྒྱས་ཀྱི་ཞིང་དེ་དང་དེར་སྐྱེ་མི་སྐྱེ་རང་གི་ལས་འབྲེལ་ཡོད་མེད་ལ་རག་ལས་པ་དང། རང་ཅག་རྣམས་ཀྱིས་ཐོས་བསམ་
སྒོམ་གསུམ་ཆེ་ཕྲ་ཅི་བྱས་ཀྱང་རྗེ་བླ་མའི་བསྟན་པ་འདིའི་སྟེང་ནས་བྱེད་དགོས་པས་གཞན་ཐམས་ཅད་ལས་འདི་ལ་ལས་འབྲེལ་ཆེ་བ་མངོན་སུམ་ལྟ་བུར་གྲུབ་བོ། །འོན་ཀྱང་དགེ་རྩ་རྣམས་སྨོན་པས་དེར་ཁ་བསྒྱུར་དགོས་ཏེ། རྟོགས་ལྡན་པ་ལའང་
འཇམ་དབྱངས་ཀྱིས་ཞིང་དེར་སྐྱེ་འདོད་ན་ད་ལྟ་ནས་ཞིང་གི་རྣམ་པ་བསྒོམ་སྟེ་སྨོན་ལམ་འདེབས་དགོས་གསུངས་པ་བཞིན། ཁོང་གིས་བརྩོན་པ་དྲག་པོ་མཛད་པས་ཞག་བཅུ་གཅིག་ཏུ་རྒྱལ་བ་སེང་གེ་ང་རོའི་སྣང་བ་གསལ་བར་བྱུང་ཞེས་གསུངས་
ཤིང༑ སྔར་དྲངས་པའི་མདོ་ལུང་དུའང། སེང་གེ་ང་རོ་ཞེས་བྱར་འགྱུར། །དེ་ལ་དད་བྱེད་ཞིང་དེར་སྐྱེ། །ཞེས་པ་གནད་ཤིན་ཏུ་ཆེའོ། །དེས་ན་པཎ་ཆེན་གྱི་བླ་མ་མཆོད་པའི་ཆོ་གར་ཡང་ཕྱག་གཡས་ཆོས་འཆད་གཡོན་པ་མཉམ་གཞག་བདུད་
རྩིས་གང་བའི་ལྷུང་བཟེད་བསྣམས་པར་བྱས་པ་འྡིའང། རང་གི་དྲིན་ཅན་རྩ་བའི་བླ་མ་དེ་ཉིད་རྗེ་བདག་ཉིད་ཆེན་པོ་དང་པོ་དབྱེར་མེད་དུ་བྱེད་པར་མ་ཟད། རྗེ་བླ་མ་གང་དུ་མངོན་པར་སངས་རྒྱས་བརྒྱལ་བ་སེང་གེ་ང་རོའི་ཕྱག་མཚན་ཅན་དུ་བྱས་

[020B] མ་འོངས་པ་ན་ཞིང་དེར་སྐྱེ་བ་སོགས་ཀྱི་རྒྱུ་ལ་སྦྱོར་བའི་ཐབས་མཁས་ཀྱི་གནད་ཆེན་པོ་ཡིན་པར་སྐྱབས་མགོན་རྡོ་རྗེ་འཆང་ཆེན་པོ་རྗེ་བཙུན་དཀོན་མཆོག་འཇིགས་མེད་དབང་པོའི་ཞལ་སྔ་ནས་ཀྱིས་གསུངས་སོ། །དེའང་སྨོན་ལམ་བཏབ་པ་ཁོ་ནས་
ཆོག་པ་མ་ཡིན་པར། སྨོན་པས་ཁ་བསྒྱུར་རྒྱུའི་རྒྱུ་ཚོགས་རྣམ་དག་ཅིག་བསྒྲུབ་དགོས། རྒྱུའི་གཙོ་བོ་བླ་མའི་རྣམ་ཐར་དང་མཐུན་པར་མདོ་སྔགས་ཟང་འབྲེལ་གྱི་ལམ་བཟང་པོ་རང་རྒྱུད་ལ་ཉམས་སུ་ལན་ཞིང། སྐལ་ལྡན་གཞན་ལ་སྤེལ་བ་སོགས་ཀྱི་
སྤྱོད་པ་རྣམ་པར་དག་པ་ལ་སྐྱེ་བ་དུ་མར་སློབ་དགོས། སྐྱེ་བ་ཕྱི་མ་རྣམས་སུ་དེ་འདྲ་འབྱུང་བ་ད་ལྟའི་སྐྱེ་བ་འདིར་ལུས་སྲོག་ཐེད་ལ་བོར་ཏེ། ཡང་དག་པའི་ལམ་ཉམས་སུ་ལེན་ཚུལ་རྗེ་བླ་མས་ཅི་གསུང་བཀའ་བཞིན་དུ་སྒྲུབ་པའི་མཆོད་པའི་སྒོ་ནས་ཐུགས་
ཀྱི་བཞེད་བ་སྐོང་བ་ཞིག་དགོས་ཏེ། འདི་དག་སྔ་མ་སྔ་མ་ཡོད་ན་ཕྱི་མ་ཕྱི་མ་འབྱུང་ལ། མེད་ན་མི་འབྱུང་བས་རྗེས་སུ་འགྲོ་ལྡོག་ངེས་པའི་ཚུལ་བསམ་སྟེ་སྨོན་པའི་དོན་ཚིག་སྤྱི་ཙམ་དུ་མ་ལུས་པའི་ཕྱག་ལེན་ལ་ཐེབས་པ་གལ་ཆེའོ། །སྦྱར་བྱང་ནི། ཅེས་
རྗེ་བཙུན་ཆོས་ཀྱི་རྒྱལ་པོ་ཙོང་ཁ་བ་ཆེན་པོ་གང་དུ་མངོན་པར་རྫོགས་པར་འཚང་རྒྱ་བའི་ཚུལ་སྟོན་པའི་སྤྲུལ་པའི་སྐུའི་བཀོད་པ་མཐའ་ཡས་པ་ལས་ཕྱོགས་གཅིག་གི་ཚུལ་ལས་བརྩམས་ཏེ་མདོར་བསྡུས་པར་བརྗོད་ནས་སྨོན་ལམ་དུ་བྱ་བའི་ཚིགས་སུ་
བཅད་པ་གོ་བདེ་བར་སྦྱར་པ་འདི་ནི་རྗེ་རིན་པོ་ཆེ་དེ་ཉིད་ལ་མི་ཕྱེད་པའི་དད་པ་བརྟན་པོ་ལ་སོགས་པའི་ཡོན་ཏན་དུ་མས་ཉེ་བར་བརྒྱན་པ་དྲུང་ནམ་མཁའ་དཔལ་འབྱོར་བའི་གསུང་གིས་ཉེ་བར་བསྐུལ་ཏེ་བཙུན་པ་དགེ་ལེགས་དཔལ་བཟང་པོས་སྦྱར་པའོ། །

[021A]༄༅། །ཞེས་གསུངས་ཏེ་གོ་སླའོ། །དེ་ལྟར་རྗེ་བླ་མ་ལ་བསྟོད་པའི་རབ་བྱེད་ཀྱི་དགོངས་དོན་འབྲུག་ནོན་གྱི་ལུགས་སུམ་བྱས་པར་བརྗོད་དོན་འགང་ཆེ་བའི་གནད་རྣམས་ཉུང་དུའི་ཚིག་གིས་བཀྲལ་བ་ཡིན་མོད། འོན་ཀྱང་སྔ་རས་གསུམ་
མ་དང་མི་འགྱུར་མཆོག་ཡངས་མའི་ཊཱིཀྐ། ཁྱད་པར་དུ་རྟོགས་བརྗོད་འདུན་ལེགས་མའི་ཊཱིཀྐ་བྱམས་པ་རིན་པོ་ཆེས་མཛད་པ་སོགས་ལེགས་བཤད་རྨད་དུ་བྱུང་བར་སྣང་ཡང་རྗེས་སུ་སློབ་མཁན་ལྟ་ཞོག་དཔེ་ཀློག་མཁན་ཙམ་ཡང་དཀོན་པར་སྣང་ལ་
ལྷག་པར་ད་ལྟ་ཀུན་གཟིགས་ལྔ་པ་ཆེན་པོས། གུར་གུམ་ཚོས་ཀྱིས་བཙོས་པའི་ལྭ་བའི་ཞྭས། །རང་རེའི་བསྟན་པ་འཛིན་ན་ཆེས་ལེགས་ཀྱི། །ཕ་མེས་ལུང་དང་རྟོགས་པའི་ཁྱད་ནོར་ཚོགས། །རྣམ་གཡེང་རྐུན་པོར་ཤོར་བའི་ལག་སྟོང་མང། །གསུངས་
པ་ལྟར། དགེ་ལྡན་པ་ཞེས་པའི་རྟགས་སུ་ཞྭ་སེར་ཙམ་ལས་ཕ་བླ་མའི་རང་ལུགས་འདིའི་ཁྱད་ཆོས་རྣམས་ཤེས་མཁན་དང་འཛིན་མཁན་ཡོང་རིགས་མི་འདུག་པས། བདག་ལེགས་སུ་འདོད་པ་རྣམས་ཀྱིས་སྙིང་ལ་རུས་པ་བཅུག་སྟེ་འབད་དགོས་
སོ༑ ༑སྟོན་པ་འཇིག་རྟེན་མིག་ནི་ཟུམ་གྱུར་ཅིང། །དབང་གྱུར་སྐྱེ་བོ་ཕལ་ཆེར་ཟད་པ་ན། །དེ་ཉིད་མ་མཐོང་རང་དགར་གྱུར་པ་ཡི་།ངན་རྟོག་རྣམས་ཀྱིས་བསྟན་པ་འདི་དཀྲུགས་སོ། །རང་བྱུང་རང་བྱུང་བསྟན་པ་གཅེས་འཛིན་རྣམས། །མཆོག་ཏུ་ཞིར་
གཤེགས་འགྲོམ་གོན་མེད་པ་ན། །འདོམས་མེད་ཡོན་ཏན་འཇོམས་པར་བྱེད་པ་ཡི། །དྲི་མས་དགའ་མགུར་དེང་སང་འདི་ན་སྤྱོད། །དེ་ལྟར་ཐུབ་པ་དག་གི་བསྟན་པ་ནི། །ལྐོག་མར་སྲོག་ཕྱིན་འདྲ་དང་དྲིམ་རྣམས་།སྟོབས་དང་ལྡན་པའི་དུས་སུ་རིག་ནས་

[021B] །ཐར་པ་འདོད་པ་དག་གིས་བག་ཡོད་གྱིས། །ལུས་མེད་མཐའ་ཐོག་རྩོམ་པ་དེང་གི་དུས། །ཚིག་བཅད་དམ་དུམ་འབྱོར་ཡང་མ་ཁྱས་པའི་གསུང། །འདི་འང་ཡིད་ལ་བརྣག་པས་རང་གཞན་གྱི་།གཏན་འདུན་འཕྱུག་མེད་མཛོང་ཅིག་གྲོགས་པོ་དག་འདིས་
མཚོན་དགེ་ཚོགས་ཡོངས་འདུའི་ས་བོན་ནི། །རྨད་བྱུང་བཀོད་པའི་ཚུལ་དུ་སྨིན་པ་ལས། །རླབས་ཆེན་རྒྱལ་སྲས་སྤྱོད་པའི་ཁྱོན་ཡངས་ཀྱིས། །འགྲོ་ལ་ཕན་བདེའི་གྲིབ་བསིལ་སྦྱིན་གྱ་ཅིག་ཅེས་རྣམ་དག་གངས་རི་མར་གྲགས་པའི་འགྲལ་པ་རྨད་བྱུང་བཀོད་
པའི་འཇུག་ངོགས་ཞེས་བྱ་བ་འདི་ནི། ཙུན་སོ་ཉིད་ཤོག་ནས་རྣམ་དཔྱོད་ཡངས་པ་དཀའ་བཅུ་བསོད་ནམས་དཔལ་འབྱོར་གྱིས་ཡང་ཡང་བསྒུལ་བའི་ངོར། བཙུན་པ་དཀོན་མཆོག་བསྟན་པའི་སྒྲོན་མེས་རྒྱལ་བའི་ལུང་གིས་ཟིན་པའི་ཆོས་གྲྭ་ཆེན་པོ་བཀྲ་ཤིས་
འཁྱིལ་དུ་སྦྱར་བའི་ཡི་གེ་པ་ནི་བློ་དང་ལྡན་པ་དཀོན་མཆོག་ཀུན་དགའོ།། །﻿༄༅། །བསངས་མཆོད་ཀྱི་སྒོར་བཞུགས་སོ།།

[001A] ། ཐོག་ལྷ་མཆེད་གསུམ་གྱི་བསང་མཆོད་ལྷ་རྒྱལ་སྙན་པའི་སྒྲ་དབྱངས་ཞེས་བྱ་བ་བཞུགས་སོ།།  ༄༅། །གང་གི་ཐུགས་རྗེའི་
འོད་སྟོང་འབར་བའི་གཟི། །ཕན་བདེའི་འཇུག་ངོགས་མ་ལུས་མཚོན་པའི་མིག་དགེ་ལེགས་སྣང་བའི་ཆོ་ག་རྫོགས་པའི་གཏེར། །བདེ་གཤེགས་ཉིན་
མོར་བྱེད་པས་འགྲོ་འདི་སྐྱོངས། །རབ་དཀར་ཕྱོགས་སྐྱོང་ཀུནྡའི་གཉེན་གྱི་གྲོགས། །མཐུ་སྟོབས་འོད་དཀར་བདུད་རྩིའི་རླབས་ཕྲེང་ཅན། །གང་གི་མཆོད་
ཐབས་ཀུན་དགའི་རོལ་མཚོ་གསར། །རི་མོའི་འཛིན་མར་འཁྱིལ་བ་འདི་ནའོ།  །འདིར་ལྷ་བསང་གཏོང་བར་འདོད་པས། ས་ཕྱོགས་གཙང་མར་སྟེགས་ཀྱི་ཁར་དཀར་གསུམ་

[002A] །མངར་གསུམ་བཟང་དྲུག་སོགས་བསྲེས་པའི་ཟན་ལས་ལྷ་བཤེས་ཟླུམ་པོ་འདབ་མ་བཞི་གསུམ་ཚོམ་གྱི་མཐར། རིལ་བུ་གྲངས་མི་ཉུང་བས་
བསྐོར་བ་དང། མཐའ་བསྐོར་དུ་ཆུ་གཉིས་ཉེར་སྤྱོད། ཇ་ཆང་ཞོ་འོ་མ་མར་ཀ་ར་བུ་རམ་ཤིང་ཐོག་ཕྱེ་མར་དམར་དྲོ་སོགས་ཡུལ་ལུགས་དང་བསྟུན་པའི་བཟའ་བཅའ་བཏུང་བའི་རིགས་རྒྱ་ཆེ་བ་བཤམས་
གཞན་ཡང་རྟ་གླང་ར་ལུག་གོ་མཚོན་ཐུག་འཕན་དར་ལྟ་བུ་སྤྱན་གཟིགས་སུ་འོས་ཕའི་ཆས་རྣམས་ཀྱང་འབྱོར་ན་མཛེས་པར་བསྒྲིགས། སྣོད་བཟང་པོར་ཕུད་མ་ཉམས་པའི་ཇ་རྒོད་ཆང་རྒོད་ཀྱི་ཉིང་ཁུ་
དང་རིན་ཆེན་ཕྱེ་མ་འབྲུ་ཟན་བཏབ་པའི་ཞལ་སྐྱེམས་ཀྱང་འབུལ། འོས་འགབ་ཅི་རིགས་པར་བསང་རྫས་མ་ཚང་བ་མེད་པར་བསགས་པའི་ལྷ་བསང་ཆེར་བཏང་ཞིང། རྔ་སྦུབ་ཊཱ་དྲིལ་དུང་ཆ་འབུད་

[002B] འཇིགས་བྱེད་རྟ་མགྲིན་སོགས་ཡི་དམ་གྱི་རྣལ་འབྱོར་རྒྱས་བསྡུས་ཅི་རིགས་སྔོན་དུ་བཏང་སྟེ། ཆོག་དངོས་ལ་འཇུག་པ་ལ་འདི་ལྟར། གང་དང་འབྲེལ་བའི་ལས་
སྔགས་བརྗོད་ལ་བསང་སྦྱངས་བྱ།  བསང་རྫས་རྣམས་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་ལྷ་གཉན་འཁོར་དང་བཅས་པའི་ཐུགས་ཀྱི་དགྱེས་པ་བསྐྱེད་བྱེད་དུ་འཕྲིན་ལས་རྣམ་པ་བཞི་དང་རྗེས་སུ་
མཐུན་པའི་གནས་ཡུལ་ཕོ་བྲང་སོགས་ཀྱི་བཀོད་པ་ཚར་དུ་དང་ར་བ་བསམ་གྱི་མི་ཁྱབ་པར་ཤར་བའི་དབུས་སུ་མཆོད་གཏོར་སོགས་ཀྱི་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་འདོད་
ཡོན་གྱི་ལོངས་སྤྱོད་ཆེན་པོ་ནམ་མཁའི་མཛོད་ཀྱི་རང་བཞིན་ཅན། གང་ལ་གང་འདོད་དུ་སྣང་བའི་མཆོད་པའི་སྤྲིན་གྱི་ཕུང་པོ་ཀུན་དུ་བཟང་པོའི་སྨོན་ལམ་གྱི་ཁྱད་པར་ལས་བྱུང་བ་ལྟ་བུ་མཆོད་ཡུལ་རྣམས་ཀྱི་
རྒྱུད་ལ་ཟག་མེད་ཀྱི་བདེ་བ་ཆེན་པོ་བསྐྱེད་ཅིང་ཁྱད་པར་དུ་བསངས་ཀྱི་དུ་བ། མི་གཙང་བའི་གྲིབ་ཕོག་སྟེ་མནོལ་བར་བྱས་པ་རྣམས་སངས་པར་བྱེད་པའི་བྱེད་ལས་ཐོགས་པ་མེད་པའི་མཐུ་དང་ལྡན་པར་གྱུར། ཨོཾ་
ཨཱ་ཧཱུཾ།  ལན་གསུམ་བརྗོད།  ཨོཾ་སརྦ་བིད་པཱུ་ར་ སོགས་ནམ་མཁའི་མཛོད་ཀྱི་སྔགས་རྒྱ་ལན་གསུམ་སྔགས་དྲུག་ཕྱག་རྒྱ་དྲུག་གིས་ཀྱང་བྱིན་གྱིས་རླབས་ལ་བདེན་སྟོབས་བརྗོད། དེ་ནས་སྙན་ཅིང་བརྗིད་ཆགས་པའི་ཕྱེར་དབྱངས་རོལ་མོ་དང་

[003A]༄༅། །བཅས།  ཀྱཻ་དག་པ་གཉིས་ལྡན་ཡེ་ཤེས་སྒྱུ་འཕྲུལ་གར། །མཐའ་ཀླས་འགྲོ་བའི་ཁམས་བཞིན་འཇུག་པ་ལས། །འཕྲལ་ཡུན་ཕན་བདེའི་འདོད་འཇོ་ཡིད་
བཞིན་ནོར། །སྐྱབས་མཆོག་རིན་ཆེན་གསུམ་གྱིས་ཤིས་པར་མཛོད། །སྲིད་ཞིའི་འཇིགས་གྲོལ་བླ་མ་ཡི་དམ་ལྷ། །ཉན་རང་མཁའ་འགྲོ་དམ་ཅན་སྲུང་མའི་ཚོགས། །སྲིད་པ་གསུམ་ན་གནས་ཤིང་
རྒྱུ་བ་ཡི། །མི་མིན་དྲི་ཟའི་ཚོགས་རྣམས་འདིར་སྦྱོན་ཅིག་སུམ་རྩེན་མཐོ་རིས་གནས་ཀྱི་ལོངས་སྤྱོད་ལ། །འཁུ་ལྡན་ཕུན་ཚོགས་འབྱོར་བའི་ནོར་གྱིས་ཕྱུག་དཀར་ཆོས་སྣང་བའི་དབུགས་འབྱིན་
དགེ་བའི་ཡུལ། །མདོ་སྨད་ཙོང་ཁའི་ནོར་འཛིན་བྱེ་བྲག་པ། །རྒྱ་རྩེ་མིང་དུ་ཆགས་པའི་ཡུལ་ལྗོང་གི་ས་ཡི་ཐིག་ལེར་གྱུར་བ་རི་བོའི་མིང། །ཐོག་ལྷ་མཆེད་གསུམ་ཞེས་སུ་འབོད་པ་དེར། །
ཡུལ་སྐྱོངས་ལྷ་ཡི་དགེ་བ་སྙེན་འཁོར་བཅས་བཞུགས། །ཀྱཻ་ཆོས་ཀུན་གདོད་ནས་འགྲོ་འོང་གནས་གསུམ་དང། །བྲལ་ཡང་ཀུན་རྫོབ་སེམས་ཀྱི་སྣང་ཆ་ཙམ། །དགག་མེད་ཅིར་ཡང་འཆར་བ་
སྣང་བའི་ངོར། །ལྷ་ཁྱོད་འབོད་དོ་ཐོགས་མེད་ད་ཚུར་བྱོན། །ནང་དུ་ལྷ་ཡི་རྣལ་འབྱོར་ཏིང་འཛིན་གསལ། །ཕྱི་རུ་དགྱེས་བསྐོང་མཐུན་པའི་དམ་རྫས་བསགས། །གདུང་དབྱངས་རོལ་མོའི་སྒྲ་ཡིས་ཉེར་བསྐུལ་

[003B] །དགྱེས་དགུར་སྐྱོང་བའི་སྟབས་ཀྱིས་གནས་འདིར་གཤེགས། །ཡབ་ཡུམ་སྲས་བློན་ཕོ་ཉ་བྲན་འཁོར་བཅས། །མི་མཐུན་ཆ་བྱད་རྣམ་འགྱུར་དུ་མའི་གར། །ཡིད་འོང་འཇིགས་པའི་རྣམ་འགྱུར་
སྣ་ཚོགས་སུ། །སྟོན་བཞིན་བསྒྲུབ་པའི་དཀྱིལ་འཁོར་འདིར་བྱོན་ཅིག་གཞན་ཡང་ཙོང་ཁའི་ལྗོངས་འདིར་གནས་པ་ཡི། །གཙང་མའི་རི་དང་ཤ་ཁྲག་ལ་དགའ་བའི། །སྡེ་བརྒྱད་འབྱུང་པོ་ཇི་སྙིད་
མཆིས་པ་ཀུན། །ཐབས་ཅིག་མཆོད་པའི་མགྲོན་དུ་གཤེགས་སུ་གསོལ། །མདུན་དུ་ཡེ་ཤེས་རང་སྣང་གཞལ་མེད་ཁང། །འཇའ་ཚོན་སྣ་ལྔའི་གུར་ཁྱིམ་ཕུག་པའི་ནང། །ཁྲི་སྟན་བླ་རེ་ཡོལ་བ་ཕུན་
ཚོགས་ཀྱི། །རྒྱན་གྱི་ཁྱད་པར་འདུ་བྱས་གཞལ་ཡས་འདིར། །རྣལ་འབྱོར་འདོད་པའི་རེ་བ་བསྐོང་བའི་སླད། །བརྩེ་ལྡན་ཐུགས་ཀྱི་དགོངས་པ་ཉེར་གློད་དེ། །མཆོག་དམན་མགྲོན་གྱི་དབྱེ་བའི་
རིམ་པ་བཞིན། །གང་ལ་དགྱེས་པ་འདིར་ནི་བཞུགས་སུ་གསོལ། །ཀྱཻ་སྣང་སྟོང་ཟུང་འཇུག་འཆི་མེད་ལམ་ཡངས་སུ། །རྟེན་འབྱུང་སྒྱུ་མའི་ངོ་མཚར་སྨིན་པ་ལས། །སྣ་ཚོགས་མཆོད་པའི་འཇའ་ཚོན་བཀྲ་
བའི་རིས། །མཆོད་པའི་ཡུལ་རྣམས་དགའ་བ་བསྐྱེད་གྱུར་ཅིག་གངྒཱའི་ཆབ་རྒྱུན་གཙང་མའི་མཆོད་ཡོན་བཤམས། །རབ་མཛེས་མེ་ཏོག་དགའ་ཚལ་ཕྱོགས་བཅུར་རྒོད། །དྲི་ཞིམ་སྤོས་ཀྱི་

[004A]༄༅། །དུད་པས་ལྷ་ལམ་འགེངས། །ཉི་ཟླ་ནོར་བུ་སྒྲོན་མེས་སྟོང་གསུམ་ཁྱབ། །བསིལ་བ་སྙིང་འབྱིན་ག་བུར་དྲི་ཡི་ཆབ། །ལྷ་མིའི་ཞལ་ཟས་རོ་བརྒྱའི་
ཟིལ་དངར་ལྡན། །སིལ་སྙན་རོལ་མོ་འབུད་འཁྲོལ་སྣ་ཚོགས་དང། །འདོད་ཡོན་རྣམ་ལྔའི་མཆོད་པ་འབུལ་གྱི་བཞེས། །རྒྱལ་སྲིད་སྣ་བདུན་བཀྲ་ཤིས་རྫས་རྟགས་བརྒྱད། །འདོད་འཇོའི་བ་
དང་བུམ་བཟང་དཔག་བསམ་ཤིང། །ཉེ་བའི་རིན་ཆེན་བདུན་གྱི་མཆོད་པ་རྣམས། །ཡ་མཚན་གཟིགས་མོར་ཆེ་བའི་རྒྱན་དུ་བསྟར། །སྲ་བརྟན་རྡོ་རྗེའི་ཁྲབ་རྨོག་འབར་བ་དང། །མདའ་མདུང་རལ་
གྲི་མེ་མདའ་མཚོན་ཆའི་རིགས། །དུས་བཞིའི་ཉེར་མཁོའི་ཆས་གོས་མལ་ཆ་སོགས། །ཉེར་སྤྱོད་རུང་བའི་དངོས་པོ་ཀུན་ཀྱང་འབུལ། །གསེར་གཡུ་མུ་ཏིག་ནོར་བུའི་ཕྲ་ཚོམ་ཅན། །རྒྱན་གྱིས་ཁྱད་
པར་དུ་མའི་ཚོགས་རྣམས་དང། །གསེར་དངུལ་ཟམ་རས་སྤུ་ཅན་པགས་པའི་རིགས། །འཕན་གདུགས་བླ་རེ་རྒྱལ་མཚན་ལྡ་ལྡི་འབུལ། །ཁང་བཟང་ཁྲུས་ཀྱི་རྫིང་བུ་མེ་ཏོག་གི་འཁྲི་ཤིང་
འཁྲིགས་པས་རབ་བརྒྱན་སྐྱེས་བོའི་ཚལ། །མིག་སྐྱའི་གན་མཛོད་ཉུང་ངུར་དོགས་པ་ཡི། །རིན་ཆེན་སྨན་དང་འབྲུ་ཡི་བང་མཛོད་འབུལ། །མཁའ་ལྡིང་རྨ་བྱ་ནེ་ཙོ་ཁྲུང་ཁྲུང་སོགས། །གནམ་

[004B] །ཤ་བ་གླ་དགོ་ཙོ་རྙན་སྟག་གཟིག་དོམ། །གུང་སོགས་བར་ལ་འགྲིམ་དགུ་མཆོངས་ཤིང་རྒྱུ། །སྤྲ་བྱི་ཝ་དང་གྲུམ་པ་ནེའུ་ལེ་སོགས། །ས་ལ་
འཛུལ་དགུའི་ཚོགས་ཀྱིས་ས་གཞི་ཁྱབ། །གཞན་ཡང་སྐམ་དང་ཆུ་ལ་གནས་པ་ཡི། །སྲོག་ཆགས་རིགས་མི་གཅིག་པ་ཇི་སྙེད་དང། །བདག་པོས་བཟུང་དང་མ་བཟུང་འཇིག་རྟེན་ན། །ཡོད་སྲིད་
འདོད་རྒུའི་དངོས་པོ་མ་ལུས་འབུལ། །ཁྱད་པར་ཡུལ་ལུགས་མི་ཆོས་གཙང་མ་དང། །རྗེས་སུ་མཐུན་པས་ལྷ་ཁྱོད་གསོལ་བ་ནི། །འབྲུ་ཟན་སྣ་དགུའི་བཅུད་ཕྱུང་ཉིང་ཁུ་མཆོག་བདུད་རྩིའི་བཏུང་བ་
ཆང་གི་རྒྱ་མཚོས་མཆོད། །གཞན་ཡང་དཀར་དང་དམར་གྱི་བཞེས་སྤྲོ་ཚོགས། །ལྷུན་པོ་ལྟ་བུར་རབ་བསྙིལ་དུམ་བུར་སྤུངས། །ཇ་བཟང་འོ་མ་རྒྱ་མཚོ་བཞིན་དུ་འཁྱིལ། །བཟའ་བཅའ་བཏུང་བའི་
རིགས་ཀྱིས་ཕྱུར་བུར་བཀང། །དབྱིབས་ལེགས་ཤ་རྒྱས་སྒ་ཆས་མཛེས་པ་ཡི། །རྟ་མཆོག་རྣམས་ཀྱིས་གོམ་འགྲོས་ལམ་ལམ་བསྒྱུར། །རྣོ་བའི་རྭ་གཟེངས་ལྐོག་ཤལ་འཕྱང་བ་ཡི། །བ་གླང་
བེའུ་བཅས་པའི་ཁྱུ་མཆོག་ཁྲིགས། །བལ་འཇམ་རྭ་བཞི་འཁྱིལ་མཛེས་གཡང་དཀར་ལུག་གསེར་མིག་ཨག་ཚོམ་གཡོ་བའི་ཚེ་ཚེ་ར། །ཀུན་ཀྱང་དགུ་དགུ་བརྒྱད་ཅུ་གྱ་གཅིག་གི་གྲངས་སུ་

[005A]༄༅། །ལེགས་བསྟར་དག་བྱེད་ཆུ་ཡིས་ཁྲུས། །དར་ཚོན་སྣ་ལྔའི་རྒྱན་བཏགས་བསངས་ཀྱིས་བདུག་མགོ་དང་རྨིག་བཞི་མར་གྱིས་བརྒྱན་བྱས་ཏེ། །འབངས་
ཀྱིས་རྒྱལ་པོར་བརྔན་བཞིན་འཇིག་རྟེན་ན། །མགྲོན་གྱི་བསྙེན་བཀུར་ཆེན་པོར་བརྩི་བའི་ལུགས། །ཕ་མེས་བརྒྱུད་པའི་སྲོལ་བཟང་མ་ཉམས་འདིས། །ཡུལ་བདག་གཉན་པོ་འཁོར་བཅས་
གསོལ་ཞིང་མཆོད། །ཀྱཻ་སྤ་སྙུག་ལྷུ་ཚིགས་བཅུ་གསུམ་ལྡན་པ་ལ། །ཐང་དཀར་རྒོད་ཀྱི་སྒྲོ་ལྡན་དེའུ་བཙུགས། །གཡུ་ཆུང་མིག་མེད་ཁྲབ་བྱང་མིག་དགུ་དང། །ཕྱུག་བཙན་དར་ཁབ་མེ་ལོང་དར་སྣས་བརྒྱན། །ཕ་ཤིང་མ་ཤིང་བུ་ཤིང་མ་སྲུའི་འཕང། །དཔའ་བོའི་སྐེ་གཡུ་ཕྱུག་པོ་ཞང་བའི་མདའ། །སྟོང་གསུམ་ཡུད་ཀྱིས་བསྐོར་བའི་ལྷ་རྟ་དང། །མི་ཟད་སྟོབས་ལྡན་ལྷ་
གཡག་དཀར་པོར་བཅས། །ལྷ་ཁྱོད་དགྱེས་བསྐོང་མཐུན་པའི་རྫས་སུ་བརྔན། །དྲེགས་པ་བླ་སྲོག་ཆགས་པའི་རྟེན་དུ་འབུལ། །རྟེན་ལས་མ་འདའ་འབེན་ལས་མི་གཡོ་བར། །འཕྲིན་ལས་རྣམ་
བཞིའི་སྡོང་གྲོགས་གཡེལ་མེད་མཛོད། །ཀྱཻ་ཤིང་གི་རྒྱལ་པོ་དྲི་ལྡན་ཀུན་བསྡུས་ཏེ། །འབར་བྱེད་རྒྱལ་པོ་ཡེ་ཤེས་མེ་རུ་བསྲེགས། །དག་བྱེད་རྒྱལ་པོ་གཙང་མའི་ཆབ་ཀྱིས་བྲན། །མཆོད་པའི་

[005B] །སྐྱེས་ཆེན་ཐོག་ལྷ་མཆེད་གསུམ་འཁོར་བཅས་བསངས། །དྲེགས་པ་གཉན་གྱི་སྡེ་དཔོན་འཁོར་བཅས་བསངས། །ཡུལ་ལྷ་གཞི་བདག་གཉན་པོ་ཐམས་ཅད་བསངས།།
ལྷ་སྲིན་སྡེ་བརྒྱད་འབྱུང་བོའི་ཚོགས་རྣམས་བསངས། །ལྷ་ཀླུའི་ན་ཆུང་མོ་སྨན་བཅས་པ་བསངས། །བྲན་འཁོར་ཡང་གཡོག་སྡེ་བཅས་མ་ལུས་བསངས། །བདག་ཅག་རྨོངས་པས་ལྷ་དང་བསྲུང་མ་ཡི། །
སྐུ་གསུང་ཐུགས་དང་འགལ་སྤྱད་འཁུ་ལྡོག་གྱུར། །ཉམས་གྲིབ་བརྩོག་གིས་སྤགས་ཤིང་མནོལ་བ་སོགས། །ཉེས་པའི་ཚོགས་ཀུན་དབྱིངས་སུ་བསངས་གྱུར་ཅིག་ འཚམས་འདིར་གསེར་སྐྱེམས་ཟུར་དུ་འབུལ་
བར་འདོད་ན། ཕུད་ཕོར་ལག་ཏུ་ཐོགས་ནས། ཚིག་མཚམས་རྣམས་སུ་འཐོར་བའམ་འབུལ་བ་དང་བཅས།  ཀྱཻ་རིན་ཆེན་སྣོད་དུ་གཏམས་པའི་བདུད་རྩིའི་མཚོ། །རྩ་བརྒྱད་ཡན་ལག་སྟོང་སྦྱར་ཨ་མྲྀ་ཏ། །ཇ་རྒོད་ཉིང་ཁུ་
རིན་ཆེན་ས་ལེ་སྦྲམ། །གཡུ་བཟང་བརྡར་བའི་ཕྱེ་མ་བཏབ་པ་འདིས། །བླ་མ་ཡི་དམ་སྐྱབས་མཆོག་རྣམ་གསུམ་དང། །མཁའ་འགྲོ་ཆོས་སྲུང་ཡུལ་ལྷ་གཞི་བདག་ཚོགས། །མདོར་ན་མཆོད་
པར་འོས་པ་ཐམས་ཅད་ལ། །གསོལ་ལོ་མཆོད་དོ་འདོད་དོན་ཀུན་འགྲུབ་མཛོད། །ཁྱད་པར་ཡུལ་འདིར་དབང་བའི་སྲུང་མ་ཆེ། །ཕ་མེས་རིགས་དང་བརྒྱུད་ལ་གོ་བའི་ལྷ། །ཐོག་ལྷ་མཆེད་གསུམ་

[006A]༄༅། །ནོར་བདག་དགྲ་ལྷའི་གཙོ། །གསོལ་ལོ་་ཡིད་འོང་འཇོ་སྒེག་ལང་ཚོ་ཀུན་དགའི་དབྱིད། །ལྷ་ཆེན་ཐུགས་ཀྱི་དགྱེས་བདེ་རོལ་བ་མོ། །གཞན་ཡང་ལྷ་ཀླུའི་
སྨན་འཁོར་ཚོགས་རྣམས་ལ། །གསོལ་ལོ་་ཁྱོད་ཀྱི་བཀའ་ཡི་རྟགས་འཆང་དྲེགས་པའི་ཚོགས། །སྐྱུར་ལ་དད་ཅིང་དམར་ལ་བརྩེ་བ་ཡི། །དྲེགས་པ་ལྷ་འཁོར་སོ་སོའི་སྡེ་བཅས་ལ། །གསོལ་ལོ་་ ཅེས་
གསེར་སྐྱེམས་འབུལ། སྐབས་འདིར་དཀར་གཏོར་གཏོང་བར་འདོད་ན་བྱའོ།  ཀྱཻ་མ་རྟོགས་སྲིད་གསུམ་སྒྱུ་མའི་གྲོང་ཁྱེར་འདིར། །ཕན་གནོད་བྱེད་པར་སེམས་ཀྱིས་སྒྲོ་བཏགས་ཏེ། །རང་སྣང་མ་འདྲེས་ཤར་བ་ལྷ་
འདྲེའི་ཁྲོད། །མཐུ་ལྡན་དཀར་ཕྱོགས་སྐྱོང་བ་ཁྱོད་ལ་བསྟོད། །ལས་ཀྱི་དབང་གིས་གདུག་པའི་ལུས་བླངས་ཀྱང། །སྨོན་ལམ་འབྲེལ་བའི་རྒྱལ་བསྟན་ཡོངས་ལ་དགའ། །དམ་ལྡན་རྣལ་འབྱོར་
སྐྱོང་བའི་ཐ་ཚིག་ཅན། །ལྷ་ཡི་དགེ་བསྙེན་མཐུ་རྩལ་ཅན་ལ་བསྟོད། །ཚེ་སྔོན་སྦྱིན་པའི་ཚོགས་མང་བསགས་པའི་མཐུས། །དཔལ་འབྱོར་ཟད་མི་ཤེས་པ་ཡོངས་འདུའི་ཤིང། །དངོས་གྲུབ་གཏེར་
གྱི་སྙེ་མ་གྱུར་ཟ་བས། །ནོར་བདག་འདོད་རྒུའི་ཆར་འབེབས་ཁྱོད་ལ་བསྟོད། །སྐུ་མདོག་ཀུནྡའི་གཉེན་དང་རབ་མཚུངས་ཤིང། །རིན་ཆེན་གསེར་གྱི་གོ་ཁྲབ་སྐུ་ལ་གསོལ། །ཕྱག་གཡས་མདུང་རྣོན་

[006B] །རྟ་མཆོག་ངང་ཞུར་ལ་ཆིབས་ཁྱོད་ལ་བསྟོད། །སྐབས་འགར་ནག་ཕྱོགས་དགྲ་དཔུང་འཇོམས་པའི་སླད། །འཁོར་གསུམ་དཔའ་བོའི་ཆོས་ཀྱིས་བརྒྱན་པའི་སྐུ། །
སྐུ་མདོག་དཀར་དམར་ནག་པོའི་ངང་ཚུལ་ཅན། །སྦྲུལ་པ་སྣ་ཚོགས་སྟོན་པ་ཁྱོད་ལ་བསྟོད། །ལང་ཚོ་དར་བབ་དཔའ་མཛངས་རྟུལ་ཕོད་ཆེ། །ཕྱོར་སྒེག་ཆོས་ཀྱིས་སྤ་པའི་སྲས་རྣམས་དང། །རྟགས་
འཆང་དྲེགས་པའི་རྣམ་འགྱུར་མཐའ་ཀླས་པའི། །མ་ལུས་འཁོར་གྱི་དཀྱིལ་འཁོར་བཅས་ལ་བསྟོད། །ཕྱག་ནས་འགྱེད་པའི་བྱ་ཁྲ་ཧོར་བ་དང། །རོལ་དུ་ཁྲིད་པའི་ཤ་ཁྱི་རྔམས་པ་སོགས། །གདུག་
ཅན་ཁྲག་དྲོན་བཏུང་བས་རབ་མྱོས་པའི། །མི་བསྲུན་ལས་ཀྱི་ཕོ་ཉ་རྣམས་ལ་བསྟོད། །ཀྱཻ་གྲུབ་པའི་དབང་ཕྱུག་མཚོ་སྐྱེས་རྡོ་རྗེ་ཞབས། །རྒྱལ་བ་གཉིས་པ་བློ་བཟང་གྲགས་པ་སོགས། །མཁས་
གྲུབ་ཚད་མའི་སྐྱེས་བུའི་ཚོགས་རྣམས་ཀྱིས། །བཀའ་བསྒོས་དམ་ཚིག་གཉན་པོའི་གཙིཊ་ལ་ཕབ། །ཆོས་འཁོར་སྐྱོང་བའི་སྲུང་མར་དབང་ཡང་བསྐུར། །ཡུལ་ཕྱོགས་སྡེ་རིས་སྐྱོང་བའི་གཉེར་ཁ་གཏད། །
ལྷ་མིའི་སྙིང་སྲོག་སྤེལ་ཏེ་དམ་བསྲེས་པའི། །ཐ་ཚིག་གཉན་པོ་བསྐུལ་ལོ་དྲན་མཛོད་ཅིག་སྲིད་གསུམ་བླ་མ་ཤཱཀྱ་སེངྒེ་ཡི། །མདོ་སྔགས་བསྟན་པ་སྤྱི་དང་ཁྱད་པར་དུ། །ཀུན་མཁྱེན་གཉིས་པའི་རིང་

[007A]༄༅། །ལུགས་དགའ་ལྡན་བསྟན། །དར་རྒྱས་ཡུན་རིང་གནས་པའི་འཕྲིན་ལས་མཛོད། །གང་ལ་བརྟེན་ན་གཏན་གྱི་འདུན་མའི་དོན། །སྒྲུབ་མཛད་བཤེས་གཉེན་
དམ་པའི་ཞབས་བརྟན་ཅིང། །དད་ལྡན་བསོད་ནམས་ཞིང་དུ་ཆགས་པའི་སྡེ། །དགེ་འདུན་ཚོགས་ཀྱི་འདུས་པ་རྒྱས་པར་མཛོད། །འཇིག་རྟེན་སྤྱི་དང་ཁྱད་པར་ཙོང་ཁའི་ལྗོངས། །མཐའ་དབུས་ཀུན་ཏུ་
ནད་མུག་འཁྲུག་རྩོད་ཞི། །ཆར་ཆུ་དུས་བབས་རྩི་བཅུད་ནོར་ཕྱུག་རྒྱས། །བདེ་སྐྱིད་རྫོགས་ལྡན་གསར་ཞལ་ངོམས་པར་མཛོད། །ཡང་སྒོས་ཁྱོད་ལ་རེ་ལྟོས་འཆའ་བ་ཡི། །ཕྱོགས་འདིའི་སྐྱེ་བོ་མཆོག་དམན་མ་
ལུས་པར། །ལྷ་མིག་དག་པའི་བྱ་ར་མི་གཡེལ་བར། །གང་འཚམ་འཕྲིན་ལས་སྟོབས་ཀྱིས་སྐྱོང་བར་མཛོད། །གཞི་ལ་སྡོད་ཚེ་བཀྲ་ཤིས་དཔལ་དུ་བསྐྱེད། །བྱེས་སུ་ཐོན་ན་བསྲུང་སྐྱོབ་སྡོང་གྲོགས་
གྱིས། །ཚོང་དང་གྱོད་ལ་གཏམ་ལྕེ་ཤར་པ་ལས། །ཁེ་རྒྱལ་ཐོབ་གསུམ་ལེན་པའི་ཁ་འཛིན་མཛོད། །མདོར་ན་ཆོས་སྲིད་གཉིས་ཀྱི་བར་གཅོད་ཞི། །ཆོས་ནོར་ཚེ་བསོད་ཁ་རྗེ་གོང་དུ་སྤེལ། །འདོད་པའི་
དངོས་པོ་མ་ལུས་དབང་དུ་བསྡུས། །གནོད་བྱེད་ཚར་གཅོད་དྲག་པོའི་འཕྲིན་ལས་སྒྲུབས། །རྒྱལ་བསྟན་རིན་ཆེན་ལྷུན་པོ་རྟག་བརྟན་ཅིང། །བསྟན་འཛིན་ཉི་ཟླའི་འོད་སྣང་འགག་པ་མེད། །འཇིག་རྟེན་དེ་

[007B] །འཕྲིན་ལས་ལྕགས་རིས་ཡོངས་སུ་བཟུང་བར་མཛོད། །ཀ་མ་ལ་ཡི་ལྷ་ཞལ་མཐོར་བཏེགས་ནས། །ཁ་ཞན་སྐྱེ་བོ་དབུག་དབྱུང་ངལ་གསོའི་གླུ། །ག་ཞའི་བཞད་
སྒྲ་སྭ་ར་སྭ་སྟཱིའི་དབྱངས། །ང་རོའི་གདངས་སྙན་ཕྱོགས་བཅུར་སྒྲོགས་པར་མཛོད།  །གཡང་འབོད་བྱེད་ན། སྦྱིན་བདག་རྣམས་ཀྱི་ལག་ཏུ་མདའ་དར་དང་རྟེན་འབྲེལ་གྱི་རྫས་ཅི་རིགས་པ་ཐོགས་སུ་བཅུག་ནས་གཡང་འབོད་ཀྱི་ཚིག་གཞན་
ནས་བྱུང་བ་འམ་བསྡུས་པར་བྱེད་ན། འདི་ལྟར།  ཀྱཻ་ཕུན་ཚོགས་བཀྲ་ཤིས་གནས་མཆོག་བཟང་པོ་འདིར། །འཁོར་འདས་ཀུན་གྱི་ཕྱྭ་དང་གཡང་གི་ཚོགས། །ཡིད་འོང་མཚོ་ལ་ངང་པའི་འདུ་འགོད་བཞིན། །ཉི་མ་ཕྱོགས་
མཚམས་སྟེང་འོག་ཐམས་ཅད་ནས། །ཆུ་འཛིན་ལྟར་འཁྲིགས་ཆར་ལྟར་བབ་སྟེ་བྱོན། །ལེགས་བྲིས་ཚོགས་ཀྱི་འཆི་མེད་བཏུང་བ་དང། །ཀླུ་དབང་གཙུག་གི་ཡིད་བཞིན་ནོར་བུ་མཆོག་མི་དབང་སྔོན་འགྲོའི་རྒྱལ་
སྲིད་སྣ་བདུན་གྱི། །ཕྱྭ་གཡང་དཔལ་འབྱོར་སྙན་གྲགས་མ་ལུས་སྩོལ། །རིན་ཆེན་གདུགས་དཀར་གསེར་ཉ་བུམ་པ་བཟང། །པདྨ་དུང་དཀར་གཡས་འཁྱིལ་དཔལ་བེའུ། །རྒྱལ་མཚན་འཁོར་ལོ་བཀྲ་ཤིས་
རྟགས་བརྒྱད་ཀྱི། །ཕྱྭ་གཡང་་རྣམ་འདྲེན་བུ་རམ་ཤིང་པས་བཀྲ་ཤིས་པའི། །དངོས་པོར་བྱིན་རླབས་དགེ་ལེགས་འབྱུང་བའི་སྒོ། །རྟེན་འབྲེལ་ལྷུན་གྱིས་གྲུབ་པའི་རྫས་བརྒྱད་ཀྱི། །ཕྱྭ་གཡང་་ཚེ་རིང་ནད་མེད་

[008A]༄༅། །འདོད་པའི་དོན་ཀུན་གྲུབ། །སྟོབས་དང་མངའ་ཐང་འབྱོར་པ་ཕུན་སུམ་ཚོགས། །བདེ་ཞིང་སྐྱིད་པའི་དགའ་སྟོན་ཐམས་ཅད་ཀྱི། །ཕྱྭ་གཡང་་སྣོད་བཅུད་ཀུན་ལ་
དངོས་གྲུབ་གཡང་དུ་འཁྱིལ། །ཉི་ཟླ་བཞིན་དུ་ཞལ་དྲོ་བྱིན་ཆེ་བས། །དགེ་མཚན་ཕྱྭ་དང་གཡང་དུ་བརྟན་པར་ཤོག་ །དེ་ནས་ཡིག་བརྒྱ་བརྗོད་ལ་ནོངས་པ་བཟོད་པར་གསོལ་བ་སོགས་དཀྱུས་ལྟར་བྱས་རྗེས།  ཀྱེ་མཁའ་ལས་སྤྲིན་
བྱུང་མཁའ་ལ་ཐིམ་པ་ལྟར། །རིག་པའི་རྩལ་གྱིས་བསུས་པའི་མགྲོན་གྱི་ཚོགས། །ངོ་བོ་གདོད་ནས་སྐྱེ་བ་མེད་པའི་ཀློད། །རྣམ་པ་རང་རང་གནས་སུ་བཛྲ་མུཿ་ ཅེས་གཤེགས་གསོལ་བྱས་ལ་བཀྲ་ཤིས་ཀྱི་ཚིག་གིས་
མཐའ་བརྒྱན་པར་བྱའོ།།  སྨྲས་པ། གཏི་མུག་རྨོངས་པའི་ཉེས་བཤད་མེ་ཁྱེར་འོད། །རང་མཚང་ཁ་སྒོར་ངོམས་པའི་ཚུལ་མིན་ཡང། །གནམ་སྟོང་མུན་པའི་སྨག་ཏུ་པ་སངས་གཟའ། །རང་འོད་སྣང་བ་སྤྲོ་དེ་
སུ་ཡིས་བསྙོན།  །ཞེས་སྐྱེ་ཆེན་ཐོག་ལྷ་མཆེད་གསུམ་དུ་གྲགས་པའི་གསོལ་མཆོད་ལྷ་རྒྱལ་སྙན་པའི་སྒྲ་དབྱངས་ཞེས་བྱ་བ་འདི་ནི། ལུགས་གཉིས་ཀྱི་གཞུང་ལ་བློ་གྲོས་ཀྱི་འཇུག་པ་ཨུཏྤ་ལའི་འདབ་མ་ལྟར་ཡངས་པའི་མཁན་པོ་ངོས་
ཀྱི་ཉེ་འཁོར་བ་མཁན་པོ་ཕྱག་མཛོད་འཇམ་དབྱངས་རྒྱལ་མཚན་གྱིས་བསྐུལ་ངོར། མི་ཉག་བློ་གྲོས་དར་རྒྱས་ཀྱིས་མཛད་པའི་བསངས་ཡིག་དང་དགེ་ཀྱཱ་རིན་པོ་ཆེས་མཛད་པའི་བསངས་ཡིག་རྣམས་ལ་གཞི་བྱས་་རྗེ་ཐུའུ་ཀྭན་རིན་པོ་ཆེས་མཛད་

[008B]། །།  ༄༅། །རཾ་ཡཾ་ཁཾ་ལས་མེ་རླུང་ཆུ་
གསུམ་འཕྲོས། །བསངས་རྫས་དངོས་པོའི་མ་དག་དྲི་མ་ཀུན། །སྦྱངས་ཤིང་བསྐྱེད་དེ་ཅི་འདོད་རྫས་སུ་སྤེལ། །ཟག་མེད་བདེ་སྟེར་ཡེ་ཤེས་བདུད་རྩིར་གྱུར། །རཾ་ཡཾ་ཁཾ་ཨོཾ་ཨཱ་ཧཱུཾ།  ལན་གསུམ་བརྗོད།  ཀྱཻ་ལྷུན་
གྲུབ་བདེ་ཆེན་སྒྱུ་མའི་རོལ་རྩེད་ལས། །བྱུང་བའི་བླ་མ་མཆོག་གསུམ་ཡི་དམ་དང། །རྒྱལ་སྲས་ཉན་རང་ཆོས་སྐྱོང་ནོར་ལྷ་དང། །གཏེར་བདག་སྲུང་མའི་ཚོགས་དང་ཁྱད་པར་དུ། །བརྟན་ཅིང་ལྷུན་ཆགས་མཚར་
སྡུག་ལྷུན་པོའི་སྤོར། །གནས་བཅས་ལྷ་ཡི་དགེ་བསྙེན་དམ་ཚིག་ཅན། །ལྷ་རྒྱལ་རྒོད་རྩེ་ཡུམ་སྲས་འཁོར་ཚོགས་བཅས། །ཐོགས་མེད་གཤེགས་ཤིང་གནས་འདིར་བརྟན་པར་བཞུགས། །དབང་སྔོན་མདངས་
འཛིན་བྲག་རི་སྲིན་ཞལ་ཅན། །གནས་སྐྱོང་དྲག་ཤད་ནག་པོ་ཡབ་ཡུམ་འཁོར། །གྲངས་མེད་སྤྲུལ་བའི་དམག་ཚོགས་དང་བཅས་པ། །རིང་བའི་ཚུལ་གྱིས་མྱུར་བྱོན་བརྟན་པར་བཞུགས། །ཀྱཻ་ཏིང་འཛིན་སྔགས་
དང་ཕྱག་རྒྱས་བྱིན་རླབས་པའི། །དྲི་ཞིམ་སྤོས་དང་བརྒྱ་ཕྲག་བརྒལ་བ་ཡི། །བསངས་རྫས་རྨད་བྱུང་ཀུན་བཟང་མཆོད་པའི་སྤྲིན། །ལྷ་ལམ་ཡོངས་བཀང་བསངས་ཀྱི་དུད་སྤྲིན་འདི། །རྩ་བརྒྱུད་བླ་མ་ཡི་

[009A]༄༅། །དམ་ལྷ་ཚོགས་བསངས། །རྒྱལ་སྲས་ཉན་རང་དཔའ་བོ་དཔའ་མོ་་བཀའ་སྡོད་ཆོས་སྐྱོང་ནོར་ལྷ་གཏེར་བདག་་ཁྱད་པར་གཉན་ཆེན་ལྷ་རྒྱལ་རྒོད་རྩེ་ཡབ་
ཡུམ་སྲས་དང་ལྷ་རྩེ་སྨན་མོ་་དྲེགས་པའི་འཁོར་ཚོགས་ལྷ་སྲིན་སྡེ་བརྒྱད་་བདུད་མགོན་དྲག་ཤད་ནག་པོ་ཆེན་པོ་་ཡབ་ཡུམ་གྲངས་མེད་སྤྲུལ་བའི་འཁོར་ཚོགས་་ཀླུ་རྒྱལ་སྨན་མོ་ཇི་སྙེད་མཆིས་བ་་
སྣང་སྲིད་དྲེགས་པའི་དམག་ཚོགས་མ་ལུས་་ས་གཉན་ཆུ་གཉན་ཤིང་གཉན་རྡོ་གཉན་ལ། །གནས་པའི་གཞི་བདག་ཡུལ་བདག་མ་ལུས་་ཀྱཻ་བདེ་སྟོང་བསངས་མཆོད་རྣམ་དཀར་དགེ་བའི་མཐུས། །
རྒྱལ་བསྟན་དར་ཞིང་དེ་འཛིན་ཞབས་པད་བརྟན། །དགེ་འདུན་སྡེ་མཐུན་ཁྲིམས་གཙང་ཆོས་སྤྱོད་འཕེལ། །འགྲོ་རྣམས་རྒྱུད་མཐུན་བློ་མཐུན་དགེ་ལ་སྤྱོད། །ཆར་ཆུ་དུས་བབས་ལོ་ཕྱུག་རྟག་ཏུ་ལེགས། །
རྩི་བཅུད་ནགས་ཚལ་སྨན་གྱི་ནུས་པ་རྒྱས། །སད་སེར་བཙའ་ཐན་ནད་མུག་འཁྲུད་རྩོད་སོགས། །མི་མཐུན་རྒུད་པའི་ཡུལ་ལས་རྒྱལ་བར་མཛོད། །ཁྱད་པར་སྔགས་འཆང་རྣལ་འབྱོར་བདག་ཅག་ལ། །
ཕ་རོལ་པས་མངན་སྦྱོར་རྩུབ་བྱེད་པ་ཀུན། །མ་ལུས་དྲག་སྦྱོར་སྲིན་མདུང་གྲི་རིང་གིས། །ལོ་ཟླ་རམ་འགྱང་སྐད་ཅིག་ཉིད་ལ་སྒྲོལ། །ཁ་འཛེམ་ཁོག་རྩུབ་སྲིན་མོའི་བསླུ་བྲིད་ལྟར། །མ་མཉེས་སྒྲོ་བསྐུར་

[009B] །ཕུག་རུལ་སྐྱོན་གྱིས་ས་ཤིང་རྡོ་གསུམ་སོགས། །གཏན་མེད་བརླག་རྩིས་བྱེད་འདོད་མཐའ་དག་ཀུན། །ཏྲཀ་ཤད་ནག་པོ་གཉན་ཆེན་འཁོར་བཅས་དང། །ཀླུ་རྒྱལ་སྨོན་མོ་ཚོགས་
ཀྱི་ནུས་མཐུ་དང། །འཕྲིན་ལས་གཟེར་འཕྲེང་དྲག་པོ་མེ་སྟོང་གིས། །མ་ལུས་ལྷག་མེད་ཐལ་པར་བརླག་པར་མཛོད། །མདོར་ན་རྣལ་འབྱོར་བདག་ཅག་འཁོར་བཅས་ཀུན། །གཞི་ལམ་བྱེས་གསུམ་
ཀུན་ཏུ་བདེ་ཞིང་སྐྱིད། །མི་བྲལ་བསྲུང་སྐྱོབས་བྱར་གཡེལ་མེད་དུ། །དུས་ཀུན་བསྙེལ་བ་མེད་པའི་འཕྲིན་ལས་མཛོད། །ཕུན་ཚོགས་འདོད་དགུའི་ཕྱྭ་གཡང་ཚོགས། །དེང་འདིར་རྣལ་འབྱོར་བདག་ཅག་ལ།།
གངྒཱའི་རྒྱུན་ལྟར་ཆད་མེད་སྩོལ། །དགེ་མཚན་འདབ་བརྒྱ་བཞད་པར་མཛོད། །འབད་དང་རྩོལ་བ་་ཤོག་ །།  ༄༅། །བསངས་མཆོད་ཁྱེར་བདེ་བཞུགས་སོ།།  ༄༅། །ན་མ་ཧ་ཡ་གྷྲི་ཝཱ་ཡ་
བྱིན་རླབས་སྤྲིན་ཕུང་འཁྲིགས་པའི་ཀློང་ཡངས་ནས། །དངོས་གྲུབ་གྲུ་ཆར་འབེབས་མཁས་བླ་མ་དང། །དབྱེར་མེད་ཡི་དམ་པདྨ་གསུང་གི་ལྷར། །གུས་པས་བཏུད་དེ་བསངས་མཆོད་ཁྱེར་བདེ་སྤེལ། །
 འདིར་བཀྲ་ཤིས་རབ་འཕེལ་གླིང་གི་གཉུག་མར་གནས་པའི་ལྷ་ཀླུ་སོགས་ལ་བསངས་མཆོད་གཏོང་བར་འདོད་པས། བསངས་རྫས་སོགས་དུག་རིགས་དང་མ་འདྲེས་པ་གཙང་ཞིང་ཡིད་དུ་འོང་བའི་མཆོད་གཏོར་སོགས་ལེགས་པར་འདུ་བྱས་ལ། །སྐྱབས་སེམས་ཚད་

[010A]༄༅། །མེད་བཞི་སྤྱི་ལྟར་བྱས་ནས་རང་ཉིད་ཡི་དམ་གང་ཡང་རུང་བའི་ང་རྒྱལ་ལ་གནས་བཞིན་པས་བསང་རྫས་སོགས་བྱིན་གྱིས་རླབས་པ་ནི།  རང་ཉིད་ལྷར་གསལ་ཐུགས་ཀའི་ས་བོན་ལས། །
འོད་འཕྲོས་མཆོད་རྫས་མ་དག་དྲི་མ་སྦྱངས། །ཨཿ་ཡིས་ཟག་མེད་བདུད་རྩིའི་རོ་བཅུད་ལྡན། །ཨཱོཾའ་ཀྱིས་མང་པོར་སྦར་ཞིང་སྤེལ་བར་གྱུར།  །འབྲུ་གསུམ་ལན་གསུམ་བརྗོད་ལ། མགྲོན་སྤྱན་འདྲེན་པ་ནི།  ཀྱཻ་ལྷུན་གྲུབ་
བདེ་སྟོང་ཡེ་ཤེས་གུར་ཁྱིམ་ནས། །རྩ་བརྒྱུད་བླ་མ་ཡི་དམ་དཀོན་མཆོག་གསུམ། །དཔའ་བོ་མཁའ་འགྲོ་ཆོས་སྐྱོང་སྲུང་ཚོགས་བཅས། །འདིར་བྱོན་མཆོད་པའི་གནས་འདིར་གཤེགས་སུ་གསོལ། །
ཀྱཻ་རབ་བརྗིད་སྤངས་གཤོང་ནགས་ཚལ་འཁྲིགས་པའི་ཀློང། །ངོ་མཚར་བཀྲ་ཤིས་རབ་འཕེལ་རྒྱས་པའི་གླིང། །སྐྱོང་མཛད་ལྷ་ཀླུ་གཉུག་མར་གནས་པ་ཀུན། །ཐོགས་མེད་བསངས་ཀྱི་མགྲོན་དུ་འདིར་གཤེགས་
བཞུགས། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །རྨད་བྱུང་ཀུན་ཏུ་བཟང་བའི་མཆོད་པོའི་སྤྲིན། །ས་དང་བར་སྣང་ནམ་མཁའི་ཁྱོན་འགེངས་པའི། །ཟག་མེད་བདེ་སྟེར་བསངས་མཆོད་
དམ་པ་འདི། །རྩ་བརྒྱུད་བླ་མ་ཡི་དམ་ཞི་ཁྲོ་བསངས། །དཔའ་བོ་མཁའ་འགྲོ་དམ་ཅན་རྒྱ་མཚོ་་ཡུལ་ལྷ་གཞི་བདག་སྤྱི་དང་ཁྱད་པར་དུ། །ཐང་ཅོ་ཞེས་གྲགས་ཡུལ་སྐྱོང་ལྷ་ཀླུ་སྨན། །མི་མིན་

[010B] །ཕུལ་བྱུང་བསངས་ཀྱི་མཆོད་པས་མཉེས་གྱུར་ཅིག་མ་རིག་འཁྲུལ་བའི་དབང་གིས་ཉེས་སྤྱོད་སོགས། །ཅི་མཆིས་བསངས་ཀྱིས་དབྱིངས་སུ་དག་གྱུར་ཅིག་ཀྱཻ་ཏིང་
འཛིན་སྔགས་དང་ཕྱག་རྒྱས་བྱིན་རླབས་པའི། །འདོད་ཡོན་ལྔ་ལྡན་མཆོད་གཏོར་རྒྱ་མཚོ་འདི། །དཀར་ཕྱོགས་སྐྱོངས་ཀུན་རྣམས་ལ་ལེགས་ཕུལ་པས། །མཐུན་རྐྱེན་སྡོངས་གྲོགས་གཡེལ་བ་མེད་པར་མཛོད། །ཀྱཻ་འདི་ལྟར་བསང་མཆོད་ཕུལ་
པའི་རྣམ་དཀར་ལས། །རྒྱལ་བསྟན་སྤྱི་དང་ཞྭ་སེར་རིང་ལུགས་ཆེ། །བཤད་སྒྲུབ་ཕྱོགས་མཐར་དར་ཞིང་བསྟན་འཛིན་རྣམས། །ཞབས་པད་བརྟན་ཅིང་སྡེ་ཚོགས་འཕེལ་གྱུར་ཅིག་སྐྱེ་འགྲོ་སྤྱི་དང་
བྱེ་བྲག་ཡུལ་ལྗོངས་འདིར། །འགྲོ་རྣམས་ནད་རིགས་འཁྲུགས་རྩོད་མུ་གེ་སོགས། །མི་མཐུན་རྒུད་པའི་མིང་ཡང་མི་གྲགས་པར། །ཆོས་འབྱོར་བདེ་སྐྱིད་དཔལ་ལ་རྟག་རོལ་ཤོག་བསྟན་ལ་དད་པའི་
ལྷ་ཀླུ་འབྱུང་པོའི་ཚོགས། །མཐུ་སྟོབས་རབ་རྒྱས་ནག་ཕྱོགས་རྨེག་མེད་འཇོམས། །ཆར་ཆུ་དུས་བབས་ལོ་ཕྱུགས་རྟག་ཏུ་ལེགས། །དགེ་མཚན་ཕྱྭ་གཡང་འདུ་བའི་འཕྲིན་ལས་མཛོད།  །ཞེས་བརྗོད་ལ།།
མགྲོན་རྣམས་རང་གནས་སུ་གཤེགས་པར་གྱུར་ བར་བསམ། ཆོས་སྦྱིན་དང་བཀྲ་ཤིས་ཀྱིས་མཐའ་བརྒྱན་པར་བྱའོ། །ཞེས་པ་འདི་ཡང་འཇམ་དབྱངས་རྡོ་རྗེ་འདོད་མོས་ལྟར། ཆོས་མེད་སྤྲང་ཁྱམས་པ་བན་རྒན་བིཀྵུ་ཤཱ་སན་སྱ་དི་བཾ་ལི་ཁི་ཏཾ།། །།

[011A]༄༅། །ན་མོ་གུ་རུ་བཛྲ་དྷཱ་ར་ཡ། ཡིད་འཕྲོག་མཚན་དཔེའི་འཕྱོར་སྒེག་ལོངས་སྤྱོད་རྫོགས། །མཉམ་སྦྱོར་བདེ་སྟོང་མཆོག་ལ་རྟག་ཏུ་རོལ། །གཡེངས་མེད་ཐུགས་
རྗེ་འགྲོ་བ་སྐྱོང་མཛད་པའི། །རྒྱལ་བ་རྡོ་རྗེ་འཆང་ལ་གུས་ཕྱག་འཚལ། །གྲུབ་པའི་དབང་ཕྱུག་ཆེན་པོས་གཉེར་གཏད་པའི། །སྟག་སྦྱང་ལུང་པའི་གནས་བསྲུང་མཐུ་རྩལ་ཅན། །གཟི་ལྡན་དབང་
ཕྱུག་འཁོར་བཅས་མཆོད་པའི་ཐབས། །བསངས་ཆོག་འོད་དཀར་འཕྲེང་བ་འདི་ན་སྤེལ། ། འདིར་གྲོ་ཚང་སྟག་སྦྱང་རྫོང་ལ་གནས་པའི་གཞི་བདག་གཟི་ལྡན་དབང་ཕྱུག་ལ་བསངས་མཆོད་འབུལ་བར་འདོད་པས་
བསངས་རྫས་བཟང་དྲུག་ཤིང་སྣ། སྨན་སྣ། དར་ཟབ་སོགས་དང། དཀར་གཏོར། གསེར་སྐྱེམས་སོགས་མཚང་བ་མེད་པར་བསགས་ལ། སྐྱབས་སེམས་སྔོན་དུ་འགྲོ་བས།  རང་ཉིད་སྐད་ཅིག་གིས་དཔལ་རྟ་མཆོག་
རོལ་པའི་སྐུར་བཞེངས་པར་ བསམ་ལ། བསངས་རྫས་སོགས་ལ་དམིགས་ཏེ།  ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཨོཾ་ཨཱ་ཧཱུཾ་ཞུ་བ་ལས་བྱུང་བའི་བསངས་མཆོད་འདོད་
པའི་ཡོན་ཏན་ལྔ་དང་ལྡན་ཞིང་ནམ་མཁའ་མཛོད་ཀྱི་རང་བཞིན་ཅན་མགྲོན་རྣམས་ཀྱི་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པའི་ནུས་པ་དང་ལྡན་པར་གྱུར།  ཅེས་ངག་ཏུ་བརྗོད་ལ་ནམ་མཁའ་མཛོད་ཀྱི་

[011B]  བདག་གི་བསམ་པའི་ ཞེས་སོགས། བདེན་སྟོབས་བརྗོད་རྗེས། འདི་ལྟར།  ཀྱཻ་ལྷུན་གྲུབ་ཆོས་དབྱིངས་དག་པའི་ཕོ་བྲང་ནས། །བླ་མ་ཡི་དམ་
རྒྱལ་དང་རྒྱལ་བའི་སྲས། །ཉན་རང་མཁའ་འགྲོ་ཆོས་སྐྱོང་སྡེ་བརྒྱད་སོགས། །གནས་འདིར་བསངས་ཀྱི་མགྲོན་དུ་གཤེགས་སུ་གསོལ། །ཁྱད་པར་གྲུབ་མཆོག་གླང་དཀར་བ་ལ་སོགས། །རྩ་རྒྱུད་བླ་མའི་
བཀའ་ཉན་དམ་ཚིག་ཅན། །གནས་སྐྱོང་གཟི་ལྡན་དབང་ཕྱུག་འཁོར་དང་བཅས། །བསངས་མཆོད་མགྲོན་དུ་གཤེགས་ཤིང་བརྟན་པར་བཞུགས། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །
ཟག་མེད་བདུད་རྩིའི་བསངས་མཆོད་དམ་པ་འདི། །བླ་མ་ཡི་དམ་སྐྱབས་མཆོག་རིན་ཆེན་གསུམ། །དཔའ་བོ་མཁའ་འགྲོ་སྲུང་མའི་ཚོགས་རྣམས་བསངས། །ཁྱད་པར་གྲུབ་གནས་སྟག་སྦྱང་ལུང་བ་ཡི། །
གནས་རྫོང་དགེ་འདུན་སྡེ་བཅས་སྐྱོང་མཛད་པ། །གནས་སྲུང་གཟི་ལྡན་དབང་ཕྱུག་མཐུ་རྩལ་ཅན། །གྲངས་མེད་སྤྲུལ་པའི་འཁོར་ཚོགས་མ་ལུས་བསངས། །གཞན་ཡང་སྔོན་ཚེ་སངས་རྒྱས་མཐོང་བ་
དང༑ ༑བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཕྱི་ནང་གསང་མཆོག་སྤྲུལ་པའི་སྡེ་བརྒྱད་སོགས། །ལྷ་ཀླུ་འབྱུང་པོ་བསངས་འོས་ཐམས་ཅད་བསངས། །བསངས་མཆོད་འདི་ཡི་ཐུགས་

[012A]༄༅། །དམ་བསྐང་བ་དང། །ཉམས་ཆགས་མ་ལུས་དབྱིངས་སུ་དག་གྱུར་ནས། །འགལ་རྐྱེན་ཀུན་ཞི་མཐུན་རྐྱེན་ཚེ་བསོད་དང། །དཔལ་འབྱོར་ལེགས་ཚོགས་
ཡིད་བཞིན་འགྲུབ་པར་མཛོད། ། གཏོར་མ་འབུལ་བར་འདོད་ན་མཚམས་འདིར་གཞི་བདག་གཏོར་མ་སྤྱི་འགྲོ་ལྟར་བཏང། གསེར་སྐྱེམས་འབུལ་ན་འབྲུ་གསུམ་གྱིས་བྱིན་གྱིས་རླབས་ལ།  ཀྱཻ་རིན་ཆེན་ལས་གྲུབ་ཡོལ་ཀོ་རུ། །གཏམས་
པའི་རྒྱ་ཇའི་བཏུང་བ་འདི། །བླ་མ་ཡི་དམ་མཆོག་གསུམ་དང། །དཔའ་བོ་མཁའ་འགྲོ་ཆོས་སྲུང་ལ། །གསེར་སྐྱེམས་མཆོད་པ་འདི་འབུལ་ལོ། །བཞེས་ནས་འདོད་དོན་ཀུན་འགྲུབ་མཛོད། །སྔོན་ཚེ་གྲུབ་
ཆེན་གླང་དཀར་སོགས། །རྩ་བརྒྱུད་བླ་མས་བཀའ་བསྒོས་པའི། །གནས་སྐྱོང་གཟི་ལྡན་དབང་ཕྱུག་དང། །གྲངས་མེད་སྤྲུལ་པའི་འཁོར་ཚོགས་ལ། །གསེར་སྐྱེམས་་ཕྱི་ནང་གསང་མཆོག་སྡེ་བརྒྱད་
དང། །ལྷ་གླུ་སྨན་མོ་འབྱུང་པོ་དང། །ཡུལ་འདིའི་རི་བྲག་རྩི་ཤིང་ལ། །གནས་པའི་གཞི་བདག་མ་ལུས་པར། །གསེར་སྐྱེམས་་མཛོད།  །དེ་ནས་བསྟོད་པ་ནི།  ཀྱཻ་གངས་རིའི་མདངས་འཕྲོག་རྟ་མཆོག་
གཡུ་སྔོན་ཅན། །རིན་ཆེན་སྒ་སྲབ་མཛེས་པར་བརྒྱན་པའི་སྟེང། །སྟོན་ཟླ་ལྟར་དཀར་དགྱེས་པའི་ལྷ་ཆེན་ཁྱོད། །རིན་ཆེན་གསེར་གྱི་ཡ་ལད་མཛེས་པར་གསོལ། །ཕྱག་གཡས་དགྲ་སྙིང་འབྱིན་

[012B] །གཡོན་པ་དངོས་གྲུབ་སྩོལ་ཕྱིར་ནོར་གཞོང་བསྣམས། །རྐེད་ལ་སྟག་རལ་གཟིག་ཤུབ་མངོན་པར་བཀྲ། །གཟི་ལྡན་དབང་པོ་ཆེན་པོ་ཁྱོད་ལ་བསྟོད། །ཁྱོད་ཀྱི་བཀའ་ཡི་སྔགས་
འཆང་དྲེགས་པའི་ཚོགས། །ལྷ་ཀླུ་སྨན་མོ་སྡེ་བརྒྱད་འབྱུང་པོ་སོགས། །སྒྲུབ་པ་པོ་ཡི་བར་གཅོད་ཀུན་སེལ་ཞིང། །ཅི་འདོད་ཡིད་བཞིན་སྩོལ་མཛད་རྣམས་ལ་བསྟོད། །བསང་ངོ་ཕུལ་བྱུང་བསངས་མཆོད་འདི་བཞེས་ལ། །བདག་ཅག་ཡོན་མཆོད་མི་ནོར་ཡུལ་ཕྱོགས་བཅས། །མཐུ་ལྡན་བསྲུང་མ་གཉན་པོ་ཁྱོད་ལ་རེ། །བཅོལ་ལོ་ལྟོས་སོ་རྣམ་བཞིའི་འཕྲིན་ལས་སྐྱོངས། །ཀྱཻ་དེ་ལྟར་བསངས་
མཆོད་ཕུལ་བའི་རྟེན་འབྲེལ་མཐུས། །ཕྱོགས་འདིར་མི་ཕྱུགས་ནད་ཡམས་དལ་ཡམས་དང། །ཁ་མཆུ་ལོ་ཉེས་སྦྱང་ཀིའི་འཚེ་བ་སོགས། །མི་མཐུན་རྒུད་པའི་མིང་ཡང་མེད་པར་མཛོད། །ཕན་བདེའི་
འབྱུང་གནས་རྒྱལ་བསྟན་དར་ཞིང་རྒྱས། །བསྟན་འཛིན་ཀུན་གྱི་གཙུག་རྒྱན་བྲག་ཡབ་སྲས། །ཞབས་པད་བརྟན་ཅིང་མཛད་འཕྲིན་ཕྱོགས་ཀུན་རྒྱས། །ཀོའུ་ཏམ་སྡེ་སོགས་ཁྲིམས་གཙང་ཆོས་སྤྱོད་
སྤེལ༑ ༑གྲོ་ལུང་སྡེ་བདུན་མངའ་ཐང་དར་བར་མཛོད། །ཕྱོགས་འདིས་མཚོན་པའི་ཡངས་པའི་རྒྱལ་ཁམས་སུ། །ཆར་ཆུ་དུས་འབེབས་རྩི་བཅུད་ལོ་ཏོག་སྨིན། །མི་ཕྱུགས་སྣོད་བཅུད་ཀུན་ལ་གཡང་ཆགས་ཏེ། །

[013A]༄༅། །རྫོགས་ལྡན་དུས་བཞིན་དཔལ་འབྱོར་རྒྱས་པར་མཛོད།  །ཕྱྭ་གཡང་འགུག་པ་ནི།  ཀྱཻ་ངོ་མཚར་བཀྲ་ཤིས་འཁྱིལ་བའི་གནས་མཆོག་འདིར། །བརྟན་གཡོའི་དགེ་མཚན་
ཕྱྭ་དང་གཡང་གི་ཚོགས། །ཁབ་ལེན་རྡོ་ཡིས་ལྕགས་ཕྱེ་འདྲེན་པ་བཞིན། །མ་ལུས་ཐོགས་མེད་ཕྱྭ་གཡང་དཔལ་འབྱོར་སྩོལ། །སྟེང་ཕྱོགས་ལྷ་ཡི་དཔལ་འབྱོར་ཇི་སྙེད་དང། །འོག་ཕྱོགས་ཀླུ་ཡི་ལོངས་སྤྱོད་
འཛད་མེད་གཡང། །འཁོར་བསྒྱུར་ལ་སོགས་མི་ཡི་ཕྱྭ་གཡང་ཀུན། །གནས་འདིར་བཀྲ་ཤིས་ཕྱྭ་དང་གཡང་དུ་འཁྱིལ། །མཁོ་རྒུའི་ཡོ་བྱད་རྐང་བཞི་ནོར་ཕྱུགས་དང། །ཟས་གོས་བཏུང་བ་འཁོར་འབངས་མངའ་
ཐང་སོགས། །ཟག་མེད་ཆོས་འབྱོར་བདེ་དགས་འཚོ་བ་ཡི། །ཕྱྭ་གཡང་དཔལ་འབྱོར་སྙན་གྲགས་མ་ལུས་སྩོལ།  །ཞེས་བརྗོད། གཡང་ལེན་པར་བྱའོ། །དེ་ནས།  ཆུ་ལས་ཆུ་བུར་བརྡོལ་བ་བཞིན་ སོགས་དང།  འབད་
དང་རྩོལ་བ་ སོགས་ཀྱི་ཤིས་པ་བརྗོད་པར་བྱའོ། །ཞེས་སྟག་སྦྱང་ལུང་བའི་རྫ་རྒན་མཐོན་པོ་གཟི་ལྡན་དབང་ཕྱུག་འཁོར་བཅས་ཀྱི་བསངས་མཆོད་འདོད་རྒུའི་འབྱུང་གནས་ཞེས་བྱ་བ་འདི་ཡང། འཇམ་མགོན་བསྟན་པའི་རྩ་ལག་ཕྲག་མཁན་ཟུར་རིན་
པོ་ཆེ་ནས་བསྐུལ་ངོར་་རྒྱལ་ཁམས་པ་བན་རྒན་ཆོས་རྡོར་ནས་གང་ཤར་རི་མོར་སྤེལ་པ་ལགས་སོ། །དགེའོ།། ༄༅། །ཨུ་ཤི་བྲག་གི་གནས་སྲུང་དཀོར་བདག་གི་བསངས་མཆོད་ལྷ་ཆེན་དགྱེས་པའི་འཛུམ་ཞལ་ཞེས་བྱ་བ་བཞུགས་སོ། །།

[013B]༄༅། །ན་མོ་བཛྲ་པཱ་ཎི་ཡེ།  འདིར་ཨུ་ཤི་བྲག་གི་གནས་བདག་དཀོར་བདག་ཆེན་མོར་བསངས་མཆོད་འབུལ་བར་འདོད་པས། བསངས་རྫས། ཤིང་སྣ། སྨན་སྣ། དྲི་བཟང། དཀར་གཏོར་གསེར་སྐྱེམས། ཡུལ་ལུགས་ཀྱི་མཐུན་རྫས་སོགས་
འདུ་བྱས་ལ། སྐྱབས་སེམས་སྔོན་དུ་འགྲོ་བས། རང་ཉིད་ཡི་དམ་རྟ་ཕྱག་སོགས་གང་ཡང་རུང་བའི་ང་རྒྱལ་ལ་གནས་པའི་ངང་ནས། བསངས་རྫས་ནམ་མཁའ་མཛོད་ཀྱི་སྔགས་དང་སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས། བདེན་པའི་སྟོབས་བརྗོད་
ལ་འདི་ལྟར།  ཀྱཻ་ལྷུན་གྲུབ་བདེ་སྟོང་སྒྱུ་མའི་རོལ་རྩེད་ལས། །བྱུང་བའི་བླ་མ་ཡི་དམ་མཁའ་འགྲོ་དང། །དམ་ཅན་ཆོས་སྲུང་ནོར་ལྷ་གཏེར་བདག་སོགས། །མ་ཐོགས་རིང་བའི་ཚུལ་གྱིས་གནས་འདིར་བྱོན། །ཁྱད་
པར་གནས་སྐྱོང་ཞང་བློན་ཡུམ་སྲས་དང། །བཀའ་ཉན་ལས་བྱེད་ཕྱི་ནང་འཁོར་ཚོགས་སོགས། །ལྷ་ཀླུ་སྨན་མོ་སྡེ་བརྒྱད་འབྱུང་པོའི་ཚོགས། །ཐོགས་མེད་གཤེགས་ཤིང་གནས་འདིར་བརྟན་པར་བཞུགས། །
ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །ཟག་མེད་བདུད་རྩི་བསངས་མཆོད་རྒྱ་མཚོ་འདི། །རྩ་རྒྱུད་བླ་མ་ཡི་དམ་ལྷ་ཚོགས་བསངས། །སངས་རྒྱས་བྱང་སེམས་དཔའ་བོ་མཁའ་འགྲོ་བསངས། །
དམ་ཅན་ཆོས་སྲུང་ནོར་ལྷ་གཏེར་བདག་་ཁྱད་པར་གནས་སྲུང་དཀོར་བདག་ཞང་བློ་ན་་ཡབ་ཡུམ་སྲས་དང་བཙུན་མོ་ཡང་གཡོག་་བཀའ་ཉན་ལས་བྱེད་ས་གཞི་གང་བ་་སྡེ་བརྒྱད་འབྱུང་པོ་ཇི་སྙེད་མཆིས་

[014A]༄༅། །པ་བསངས། །ཕུལ་བྱུང་བསངས་ཀྱི་མཆོད་པ་འདི་བཞེས་ལ། །ཕྱི་ནང་རྐྱེན་ངན་ཉེར་འཚོ་ཞི་བ་དང། །མཐུན་རྐྱེན་བསམ་དོན་ལྷུན་གྱིས་འགྲུབ་པར་མཛོད། །
 ཅེས་བརྗོད་ལ་དཀར་གཏོར་སྤྱི་ལྟར་བཏང། ཇ་ཆང་གང་རུང་གི་གསེར་སྐྱེམས་ཕུད་ཕོར་ལྟ་བུར་བླུགས་འབྲུ་ཚོམ་དང་བཅས། འབྲུ་གསུམ་གྱིས་བྱིན་གྱིས་རླབས་ལ།  ཀྱཻ་རིན་ཆེན་སྣོད་དུ་གཏམས་པའི་ཞལ་སྐྱེམས་འདི། །རྩ་གསུམ་
རྒྱལ་བ་ཞི་ཁྲོའི་ལྷ་ཚོགས་དང། །ཁྱད་པར་གནས་སྲུང་ཞང་བློན་འཁོར་ཚོགས་ལ། །འབྲུ་བཅུད་བདུད་རྩིའི་བཏུང་བ་འདི་འབུལ་ལོ། །བཞེས་ནས་ཞི་རྒྱས་དབང་དང་མངོན་སྤྱོད་ཀྱི། །སྣ་ཚོགས་འཕྲིན་
ལས་བསྒྲུབ་ལ་མ་གཡེལ་ཞིག་ ཅེས་གསེར་སྐྱེམས་འབུལ། །དེ་ནས་བསྟོད་པ་ནི།  ཀྱཻ་དར་ཟབ་ཟ་འོག་བརྩེགས་པའི་ཁྲི་སྟེང་ན། །རབ་བརྗིད་ཞང་བློན་རྒྱ་ནག་སྡེ་དཔོན་ཚུལ། །སྐུ་མདོག་དཀར་དམར་ཁྲོ་
ཆགས་སྒེག་པའི་ཉམས། །མ་ནུའི་འཇོལ་བེར་དར་ནག་ལྷབ་ལྷུབ་གཡོ། །དབུ་ལ་རྒྱ་ཞྭ་བྱི་རུའི་ཁྲུ་མདོངས་ཅན། །ཞབས་ལ་གོས་ལྷམ་མིག་སྨན་མདངས་ཅན་གསོལ། །མདུན་དུ་བཀའ་རྟགས་ཕྱག་
རྒྱ་གཟི་འོད་འབར། །ངོ་མཚར་རྔམ་བརྗིད་རྟགས་འཆང་ཁྱོད་ལ་བསྟོད། །ཁྱོད་ཀྱི་འཁོར་དུ་ལས་བྱེད་རྔམ་བརྗིད་ཅན། །སྣ་ཚོགས་ཕྱག་མཚན་འབར་བ་ཕྲ་ཕུང་ངེ། །འཇིགས་རུང་སྐད་གདངས་དྲག་པོའི་ང་

[014B] །མ་རུངས་སྙིང་རྩ་འདར་བྱེད་རྣམས་ལ་བསྟོད། །གཞན་ཡང་དྲེགས་པའི་དམག་ཚོགས་ས་གཞི་འགེངས། །ལྷ་ཀླུ་འབྱུང་པོ་སྨན་མོ་ཇི་སྙེད་ཀུན། །རང་རང་མཐུ་ནུས་སྐྱེ་དགུའི་ཕན་བདེའི་དཔལ། །
སྩོལ་མཛད་གནས་གསུམ་འཁོར་ཚོགས་བཅས་ལ་བསྟོད། །ཁྱེད་རྣམས་མཆོད་ཅིང་བསྟོད་པའི་བྱེད་ལས་ཀྱིས། །སྒྲུབ་པོ་ཡོན་མཆོད་བསམ་དོན་བགེགས་མེད་འགྲུབ། །འཕྲལ་རྐྱེན་ཉེར་འཚེ་
ཡོ་བྱད་བསྲུང་ཞིང་སྐྱོངས། །བསྟན་དང་བསྟན་འཛིན་དགོན་གནས་འདི་ཉིད་ལ། །མི་དང་མི་མིན་ཕ་རོལ་བསམ་ངན་སྦྱོར། །གནོད་འཚེ་ཀུན་ལས་བསྲུང་ཞིང་སྐྱོང་བ་དང། །བཤད་སྒྲུབ་མཐུན་རྐྱེན་
འབད་མེད་ཡིད་བཞིན་དུ། །སྩོལ་བར་མཛོད་ཅིག་དཀོར་བདག་དབང་པོ་ཀྱེ། ། ཞེས་བསྟོད་ལ། མགྲོན་རྣམས་རང་གནས་སུ་གཤེགས་ལ། བཀྲ་ཤིས་སོགས་ཀྱིས་མཐའ་བརྒྱན་པར་བྱའོ། །ཞེས་པ་འདི་དགེ་ཡེ་ཤེས་ལྷུན་འགྲུབ་དང་
དགེ་བྱ་བཏང་བ་བཅས་ནས་བསྐུལ་ངོར་་ཆོས་ཀྱི་རྡོ་རྗེས་ཀུན་རྟོག་ལ་གང་ཤར་རི་མོར་སྤེལ་བའོ།། །།དགེའོ།།  ༄༅། །ན་མོ་གུ་རུ་བཛྲ་བཧེར་ཡ། ། འདིར་གསེར་གཙང་དགེ་བསྙེན་ཆེན་པོར་བསངས་མཆོད་འབུལ་བར་འདོད་པས་བསང་
རྫས་དཀར་གསུམ་མངར་གསུམ་ཡུལ་ལུགས་དང་བསྟུན་པའི་བཟའ་བཅའ་བཏུང་བའི་རིགས་འདུ་བྱས། གསེར་སྐྱེམས་དང་གཞི་བདག་གཏོར་མ་བཤམས། དེ་ནས་བསངས་རྫས་བྱིན་གྱིས་རླབས་པ་ནི།  རང་ཉིད་སྐད་ཅིག་རྟ་མཆོག་རོལ་པ་ཅན། །

[015A]༄༅། །གསལ་བའི་ཐུགས་ཀའི་ཧཱུཾ་ལས་འོད་འཕྲོས་པའི། །བསངས་རྫས་རྣམས་ཀྱི་མ་དག་དྲི་མ་ཀུན། །སྦྱང་ཞིང་བསྐྱེད་དེ་ཟག་མེད་བདུད་རྩིར་གྱུར། །རཾ་ཡཾ་ཁཾ་
ཨོཾ་ཨཱ་ཧཱུཾ།  ལན་གསུམ། སྔགས་དྲུག་ཕྱག་བརྒྱ་དྲུག་གིས་བྱིན་གྱིས་རླབས། བདེན་པའི་སྟོབས་བརྗོད་ལ། འདི་ལྟར།  ཀྱཻ་ཀུན་ཁྱབ་བདེ་སྟོང་རོལ་པའི་སྒྱུ་འཕྲུལ་ལས། །བྱུང་བའི་བླ་མ་ཡི་དམ་སངས་རྒྱས་དང། །རྒྱལ་
སྲས་དཔའ་བོ་ཉན་རང་སྲུང་མའི་ཚོགས། །འདིར་བྱོན་བསངས་ཀྱི་མགྲོན་དུ་གཤེགས་སུ་གསོལ། །ཀྱཻ་མ་རྟོགས་སྲིད་གསུམ་སྒྱུ་མའི་གྲོང་ཁྱེར་ནས། །སྣང་སྲིད་ལྷ་ཀླུ་སྡེ་བརྒྱད་དཀྱིལ་འཁོར་དང། །
ཁྱད་པར་གསེར་གཙང་དགེ་བསྙེན་ཆེན་པོ་དང། །འཁོར་ཚོགས་གྲངས་མེད་འདིར་བྱོན་གདན་ལ་བཞུགས། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །བཟང་པོའི་ཤིང་སྣ་སྨན་སྣ་དར་སྣ་
སོགས། །བསྲེགས་པའི་དུད་སྤྲིན་ལྷ་ལམ་འགེངས་པ་འདི། །རྩ་རྒྱུད་བླ་མ་ཡི་དམ་ལྷ་ཚོགས་བསངས། །རྒྱལ་དང་རྒྱལ་སྲས་ཉན་རང་ཆོས་སྐྱོང་བསངས། །སྣང་སྲིད་ལྷ་ཀླུ་སྡེ་བརྒྱད་མ་ལུས་
བསངས། །ཁྱད་པར་དགེ་བསྙེན་གསེར་གཙང་འཁོར་བཅས་བསངས། །དཀར་ཕྱོགས་སྐྱོང་བའི་ལྷ་ཀླུ་སྨན་བཙུན་བསངས། །ཀྱཻ་རྨད་བྱུང་ཇ་བཅུད་རོ་བརྒྱའི་བཏུང་བ་འདི། །དཀར་ཕྱོགས་སྐྱོངས་

[015B] །གསེར་གཙང་ཆེན་པོ་འཁོར་དང་བཅས་ལ་འབུལ། །གསོལ་ལོ་མཆོད་དོ་ལས་བཞིའི་འཕྲིན་ལས་མཛོད། །ཀྱཻ་དམ་རྫས་གཏོར་ཚོགས་དཀར་མངར་རོ་བཅུད་འདི། །དགེ་བསྙེན་
ཆེན་པོ་གསེར་གཙང་འཁོར་བཅས་ལ། །འབུལ་ལོ་བཞེས་ནས་བདག་ཅག་འཁོར་བཅས་ཀྱི། །ཇི་ལྟར་བཙོལ་བའི་ལས་ཀུན་ཐོགས་མེད་བསྒྲུབས། །ཀྱཻ་རྫུ་འཕྲུལ་ཤུགས་ལྡན་རྟ་མཆོག་དཀར་པོའི་སྟེང། །ལྷ་ཡི་དགེ་
བསྙེན་སྐུ་མདོག་དུང་ལྟར་དཀར། །ཞི་འཛུམ་ཉམས་ལྡན་དར་སྔོན་འཇོལ་བེར་གསོལ། །སྐུ་སྟོད་ལྷ་རྫས་དར་དམར་ག་ཤ་གྱོན། །ཕྱག་གཡས་རྩེ་གསུམ་དང་བཅས་རལ་གྲི་འཛིན། །གཡོན་པས་མེ་ལོང་འདོད་རྒུའི་བུམ་
བཟང་བསྣམས། །དགོས་འདོད་ཆར་འབེབས་ལྷ་ཡི་དགེ་བསྙེན་དང། །གྲངས་མེད་འཁོར་ཚོགས་རྒྱ་མཚོ་བཅས་ལ་བསྟོད། །དེ་ལྟར་བསྟོད་ཅིང་མཆོད་པའི་སྤྲིན་འཁྲིགས་པས། །རྒྱལ་བསྟན་དར་ཞིང་བསྟན་འཛིན་
ཞབས་པད་བརྟན། །འགྲོ་རྣམས་བདེ་ཞིང་ཆར་ཆུ་ལོ་ཕྱུགས་ལེགས། །སད་སེར་བཙའ་ཐན་མི་ཕྱུགས་ནད་རིམས་ཆད། །འཐབ་རྩོད་ཀུན་ཞི་ཚེ་བསོད་དཔལ་འབྱོར་རྒྱས། །ལོངས་སྤྱོད་དབང་ཕྱུག་ནོར་འབྲུ་སྒོ་ཕྱུགས་
འཕེལ། །བསམ་པའི་དོན་རྣམས་ཡིད་བཞིན་འགྲུབ་པ་དང། །རྟག་ཏུ་བསྲུང་སྐྱོབས་གཡེལ་སྡོད་སྡོང་གྲོགས་མཛོད། །ཆུ་ལས་ཆུ་བུར་་འབད་དང་རྩོལ་བ་ ཞེས་སོགས་ཀྱིས་མཐའ་བརྒྱན་པར་བྱའོ། །ཞེས་ཟིན་

[016A]༄༅། ། མདོ་བའི་ལབ་རྩེའི་གོང་གི་བསང་མཆོད་འདི་ཡང་དགེ་སློང་བློ་གྲོས་ཉི་མའི་འདོད་མོས་ལྟར། བཀྵུ་མ་ཏཱི་བོ་དཧིས་སུག་ལུས་བགྱིས་པའོ།།  །།༄༅། །ན་མོ་གུ་རུ་པདྨ་སམྦྷ་ཝེ་
 འདིར་ཟིན་མདོ་བའི་ལབ་རྩེ་འོག་མའི་དགེ་བསྙེན་ཙོང་དཀར་བར་བསང་མཆོད་གཏོང་བར་འདོད་པས། ཡུལ་ལུགས་དང་མཐུན་པའི་མཐུན་རྫས་བསངས་སོགས་འདུ་བྱས། གསེར་སྐྱེམས་དང་གཞི་བདག་གཏོར་མ་བཤམས། དེ་ནས་བསངས་རྫས་བྱིན་གྱིས་རླབས་
པ་ནི།  རང་ཉིད་སྐད་ཅིག་པདྨ་དབང་ཆེན་དུ། །གསལ་བའི་ཐུགས་ལས་རཾ་ཡཾ་ཁཾ་སྤྲོས་པས། །བསངས་རྫས་རྣམས་ཀྱི་དངོས་འཛིན་དྲི་མ་སྦྱངས། །ཟག་མེད་བདེ་སྟེར་འདོད་རྒུའི་རྒྱ་མཚོར་གྱུར། །རཾ་ཡཾ་
ཁཾ་ཨོཾ་ཨཱ་ཧཱུཾ་ ལན་གསུམ། དེ་ནས་བསངས་གྱེར་པ་ནི།  ཀྱཻ་ཀ་དག་བདེན་ཞེན་ཆོས་སྐུ་ཀློངས་ཡངས་ནས། །བྱུང་བའི་དཔལ་ལྡན་རྩ་གསུམ་ཞི་ཁྲོ་དང། །ཁྱད་པར་གནས་སྲུང་ཙོང་དཀར་དགེ་བསྙེན་
ཆེ༑ ༑འཁོར་ཚོགས་མ་ལུས་བསངས་ཀྱི་མགྲོན་དུ་གཤེགས། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །བཟང་པོའི་དྲི་ཞིམ་སྟོང་ལྡན་ཀུན་བསགས་ཏེ། །དཀར་མངར་དར་ཟབ་སྨན་སྣ་
བརྒྱ་ཕྲག་ཚོགས། །བསྲེག་པའི་དུད་སྤྲིན་ལྷ་ལམ་ཁྱོན་འགེངས་པའི། །དཔལ་ལྡན་རྩ་གསུམ་ཞི་ཁྲོ་རབ་འབྱམས་བསངས། །ལྷ་ཡི་དམག་དཔོན་དགེ་བསྙེན་ཙོང་དཀར་བསངས། །ལས་བྱེད་ས་

[016B] །ཕྱོགས་འདིའི་ལྷ་ཀླུ་འབྱུང་པོ་མ་ལུས་བསངས། །ཀྱཻ་འབྲུ་བཅུད་བདུད་རྩི་གསེར་སྐྱེམས་རྒྱ་མཚོ་འདི། །ལྷ་ཆེན་དགེ་བསྙེན་ཙོང་དཀར་འཁོར་བཅས་ལ། །འབུལ་ལོ་
མཆོད་དོ་གསེར་སྐྱེམས་འདི་བཞེས་ལ། །བདག་སོགས་རྣམས་ཀྱི་འདོད་དོན་ཀུན་སྒྲུབ་མཛོད། །ཀྱཻ་རོ་མཆོག་བརྒྱད་ལྡན་བདུད་རྩི་པ་ལིང་ཏ། །དགེ་བསྙེན་ཆེན་པོ་འཁོར་དང་བཅས་ལ་འབུལ། །བཞེས་ནས་རྣལ་
འབྱོར་བདག་ཅག་འཁོར་བཅས་ཀྱི། །ཇི་ལྟར་བཅོལ་བའི་ལས་ཀུན་མྱུར་དུ་སྒྲུབས། །ཀྱཻ་མིག་སྨན་མདངས་ལྡན་ཤ་བ་ནག་པོའི་སྟེང། །ལྷ་ཡི་དམག་དཔོན་དགེ་བསྙེན་ཙོང་དཀར་པ། །སྐུ་མདོག་མཐིང་ནག་ཞལ་
གཅིག་ཕྱག་གཉིས་ཀྱིས། །གཡས་པས་དར་མདུང་རལ་གྲི་ཕྱར་སྟབས་འཛིན། །གཡོན་བས་མདའ་གཞུ་སྤྲུལ་གྱི་སྲབ་ཐུར་བསྣམས། །སྐུ་ལ་དར་ནག་གོས་གྱོན་འཇིགས་རུང་ཆས། །ཁྲོ་གཏུམ་མི་
ཟད་སྲིན་མོའི་གཟུགས་ཅན་ཁྱོད། །རྣམ་མང་འཁོར་ཚོགས་རྒྱ་མཚོ་བཅས་ལ་བསྟོད། ། འདི་ལྟར་མཆོད་བསྟོད་  བགྱིས་པའི་རླུང་ཤུགས་ཀྱིས། །ལྷ་ཆེན་ཐུགས་ཀྱི་དགའ་ཚལ་རབ་གཡོས་ཏེ། །རྒྱལ་བསྟན་
དར་ཞིང་དེ་འཛིན་ཞབས་པད་བརྟན། །འགྲོ་རྣམས་ཆོས་འབྱོར་བདེན་གས་རྟག་ཏུ་འཚོ། །ལོ་ཉེས་སད་སེར་བཙའ་ཐན་ནད་མུག་སོགས། །མི་འདོད་ཉེར་འཚོ་ཀུན་ཞི་བསམ་དོན་ཀུན། །འབད་མེད་ལག་རྩེར་

[017A]༄༅། །སྩོལ་བའི་འཕྲིན་ལས་མཛོད། །ཆུ་ལས་ཆུ་བུར་་ཚངས་དང་ལྷ་དབང་ སོགས་ཤིས་པ་བརྗོད་པས་མཐའ་བརྒྱན་པར་བྱའོ།། ཅེས་པ་འདི་ཡང་བཧུ་སུ་གུ་བས་བྲིས་པའོ།། །།
༄༅། །བསཱོ་ཅི་ཡིའི་མཆོད་གཏོར་འབུལ་ཚུལ་འདོད་རྒུའི་ཆར་འབེབས་ཞེས་བྱ་བ་བཞུགས་སོ།།  ༄༅། །ན་མོ་གུ་རུ་ཧ་ཡ་གྲཱི་ཝ་ཡ།  འདིར་ཀླུའི་དགེ་བསྙེན་ཆེན་པོ་སོ་ཅུ་ཞེས་ཡོངས་སུ་གྲགས་པ་འདི་ཉིད་ལ་མཆོད་གཏོར་འབུལ་བར་
འདོད་པས། དཀར་གསུམ་མངར་གསུམ་ཀླུ་སྨན་སོགས་བསྲེས་པའི་ཟླུམ་གཏོར་རིལ་བུས་བསྐོར་བ་དང། གཞན་ཡང། འོ་མའི་མཆོད་ཡོན་དང། བསངས་སོགས་ཀླུ་ལ་འོས་པའི་མཆོད་གཏོར་སྤྱན་གཟིགས་གང་འབྱོར་གཙང་སྦྲ་ཐོན་པར་བཤམས་
སྐྱབས་སེམས་ཚད་མེད་སྔོན་དུ་བཏང་ནས། ཡི་དམ་གང་ཡང་རུང་པའམ། ཡང་ན་རྟ་མགྲིན་ལྟ་བུའི་བདག་བསྐྱེད་རྒྱས་པའམ། མ་ལྕོགས་ན།  རང་ཉིད་དབང་ཆེན་རྟ་མཆོག་རོལ་པ་རུ། །གསལ་པའི་ཐུགས་ཀའི་ཧྲཱི་ལས་འོད་འཕྲོས་
པས། །མཆོད་གཏོར་མཁོ་དགུའི་ཡོ་བྱད་མ་ལུས་པའི། །ཉེས་སྐྱོན་ཀུན་སྦྱངས་ཅི་འདོད་རྫས་སུ་གྱུར། །ཨོཾ་ཨཱ་ཧཱུཾ།  ལན་གསུམ། ནམ་མཁའ་མཛོད་ཀྱི་སྔགས་དང་སྔགས་དྲུག་ཕྱག་རྒྱ་དྲུག་གིས་བྱིན་གྱིས་རླབས་ལ།།
ཀྱེ་སྔོན་ཚེ་དམ་པའི་ཞལ་མཐོང་དམ་ལ་བཞག་ད་ལྟ་རྣལ་འབྱོར་བདག་ཅག་གྲོགས་མཛད་པའི། །མཐུ་སྟོབས་དབང་ཕྱུག་ཀླུ་རྒྱལ་བསོའ་ཅི་ཡི། །གྲངས་མེད་འཁོར་ཚོགས་དང་བཅས་གནས་འདིར་གཤེགས་

[017B] །ལང་ལོང་འཁྲིགས་པའི་དབུས་སུ་ཆུ་གཏེར་ནང། །ཁང་བཟང་ཡིད་འོང་གདན་ཁྲི་མཛེས་པའི་སྟེང། །གནས་འདི་སྐྱོང་མཛད་ཀླུ་རྒྱལ་དགེ་བསྙེན་ནི། །སྐུ་མདོག་
དམར་པོ་ཁྲོ་འཛུམ་བརྗིད་བག་ཅན། །འབར་བའི་སྨ་ར་སྨིན་མ་རིང་པོས་རྔམས། །ཕྱག་གཡས་མེ་ལྕེ་འབར་བའི་འཁོར་ལོ་བསྣམས། །གཡོན་པ་རྩེ་གསུམ་འཕྱར་བའི་ཚུལ་དུ་འཛིན། །པད་རཱག་མདོག་ཅན་འབྲུག་
སྟེར་རི་མོ་ཡི། །།སྤྲས་པའི་ལཱ་བ་ཟ་འོག་བེར་ཆེན་གསོལ། །ཞབས་ལ་སག་ལྷམ་གྱོན་ཞིང་རྟ་ནག་སྟེང། །རྔམས་བརྗིད་འགྱིང་བའི་ཚུལ་གྱིས་དགྱེས་བཞིན་བཞུགས། །བཙུན་མོ་སྲས་དང་བཀའ་ཡི་བློན་པོ་
དང། །ཀླུ་རིགས་མང་པོའི་འཁོར་ཚོགས་དང་བཅས་པ། །རྫུ་འཕྲུལ་གར་གྱི་རོལ་པ་སྣ་ཚོགས་ཀྱིས། །གནམ་ས་བར་སྣང་འགེངས་བཞིན་བཞུགས་པར་གྱུར།  །ཞེས་སྤྱན་དྲངས་ཏེ་བཞུགས་སུ་གསོལ། དེ་ནས་
མཆོད་གཏོར་སོགས་བྱ་བ་ནི།  ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ། །བཀྲ་ཤིས་རྫས་རྟགས་རིན་ཆེན་སྣ་བདུན་ཟུང། །མཁོ་དགུའི་ཡོ་བྱད་མ་ཚང་མེད་
པ་འབུལ། །ཅི་འདོད་དངོས་པོར་སྣང་བའི་ཡིད་བཞིན་གྱི། །བདུད་རྩིའི་རྒྱ་མཚོར་འཁྱིལ་བའི་གཏོར་མའི་ཚོགས། །གནམ་ས་བར་སྣང་བཀང་བར་སྤྲུལ་པ་འདིས། །མཉེས་ཤིང་ཚིམ་ནས་འདོད་པའི་དོན་ཀུན་

[018A]༄༅། །སྒྲུབས། །རྣམ་མང་རིན་ཆེན་བརྡར་བའི་ཕྱེ་མ་ཡིས། །སྙིང་པོར་ཕྱེ་བའི་གསེར་སྐྱེམས་མཆོད་པ་འདི། །ལེགས་པར་བཞེས་ནས་གཞི་ལམ་བྱེས་གསུམ་དུ། །
མགོན་སྐྱོབ་སྡོང་གྲོགས་གཡེལ་བ་མེད་པར་མཛོད། །ཀྱཻ་བླ་མ་ཡི་དམ་མཆོག་གསུམ་སྲུང་མ་དང། །གཞི་བདག་ཆེན་པོའི་སྒྱུ་འཕྲུལ་ལྕགས་ཀྱུ་ཡིས། །སྲིད་ཞིའི་དགེ་མཚན་འབུམ་གྱི་དཔལ་ཡོན་ཀུན། །
མ་ལུས་དེང་འདིར་འགུགས་པའི་ཕྱྭ་གཡང་སྩོལ། །ཚེ་སྲོག་རྡོ་རྗེའི་ལྷུན་པོ་ལྟ་བུར་བརྟན། །ཟས་ནོར་ལོངས་སྤྱོད་དབྱར་གྱི་མཚོ་ལྟར་རྒྱས། །གྲགས་སྙན་སྲིད་གསུམ་ཁོང་ལས་རབ་བརྒལ་བའི། །
དགེ་ལེགས་མཆོག་ཏུ་དར་བའི་ཕྱྭ་གཡང་སྩོལ། །རང་བཞིན་བཟང་པོའི་རྩ་བ་རབ་བརྟན་པའི། །ཚོ་རིགས་གཙང་མའི་དཔག་བསམ་ལྗོན་ཤིང་རྩེར། །རིགས་རྒྱུད་མངའ་ཐང་མེ་ཏོག་འབུམ་འཆར་བས། །
འཇིག་རྟེན་ཀུན་དགའ་བྱེད་པའི་ཕྱྭ་གཡང་སྩོལ། །ཀྱེ་དཀོན་མཆོག་རིན་ཆེན་གསུམ་གྱི་ཡིད་བཞིན་ནོར། །སྤྱི་བོར་འཛིན་པའི་བརྟུལ་བཞུགས་ལྷུར་ལེན་ཞིང། །དཀར་ཕྱོགས་སྐྱོང་བའི་གཞི་བདག་མཐུ་བོ་
ཆེ༑ ༑སོ་ཅུ་ཡི་ཞེས་གྲགས་པ་འཁོར་བཅས་བསྟོད། །འདི་ལྟར་མཆོད་བསྟོད་བགྱིས་པའི་རྟེན་འབྲེལ་གྱིས། །ས་རྐོ་རྡོ་རློག་ཤིང་བཅད་ཆུ་དཀྲུགས་སོགས། །ཕོག་ཐུག་གང་བྱུང་ཉེས་ཀུན་བྱང་གྱུར་ཏེ། །

[018B]གཞི་ལ་གཡང་ཆགས་ཁང་ཁྱིམ་མི་ཚོགས་དང། །ཕྱུགས་ལྷས་རྐང་བཞི་བང་མཛོད་ཟས་ནོར་གྱིས། །འགེངས་ཤིང་བྱེས་ལམ་འགྲོ་འདུག་གང་བྱས་ཀྱང།།
མི་འདོད་ཉེར་འཚེ་མཐའ་དག་ཞི་བར་མཛོད། །མདོར་ན་བསྟེན་ཅིང་མཆོད་པའི་སྐྱེ་བོ་ཡི། །བསམ་དོན་མཐའ་དག་འབད་མེད་བདེ་བླག་ཏུ། །འགྲུབ་པའི་སྡོང་གྲོགས་ཉིན་མཚན་དུས་དྲུག་ཏུ། །གཡེལ་པ་མེད་
པར་མཛོད་ཅིག་ས་མ་ཡ།  །ཞེས་པ་འདི་ནི་དད་བརྩོན་རྣམ་དཔྱོད་ཕུལ་དུ་བྱུང་བའི་སྨན་རྣམས་པ་ཆོས་འབྱོར་གྱིས་བསྐུལ་ངོར་་སྐུ་འབུམ་མཁན་མིང་བ་བློ་བཟང་བྱང་ཆུབ་བསྟན་སྒྲོན་གྱིས་བྲིས་པའོ།། །།༄༅། །གནས་བདག་འཇིགས་
མེད་སེངྒེ་ལ་བསངས་མཆོད་འབུལ་ཚུལ་ལྷ་ཆེན་དགྱེས་པའི་མཛུམ་ཞལ་ཞེས་བྱ་བ་བཞུགས་སོ།།  ༄༅། །ན་མོ་གུ་རུ་ཧ་ཡ་གྲཱི་ཝ་ཡ།  འདིར་གནས་བདག་འཇིགས་མེད་སེངྒེ་ལ་བསངས་མཆོད་འབུལ་བར་འདོད་པས། བསངས་རྫས་སོགས་འདུ་བྱས་ལ་
འདི་ལྟར།  རང་ཉིད་དཔལ་ཆེན་རྡོ་རྗེ་འཇིགས་བྱེད་དུ། །གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས། །བསངས་རྫས་རྣམས་ཀྱི་མ་དག་དྲི་མ་ཀུན། །སྦྱངས་ཤིང་བསྐྱེད་དེ་ཟག་མེད་བདུད་རྩིར་གྱུར། །ཨོཾ་ཨཱ་ཧཱུཾ་
 ལན་གསུམ། ནམ་མཁའ་མཛོད་ཀྱི་སྔགས་དང་སྔགས་དྲུག་ཕྱག་རྒྱ་དྲུག་གིས་བྱིན་གྱིས་རླབས་ལ། བདེན་སྟོབས་བརྗོད། དེ་ནས་འདི་ལྟར།  ཀྱཻ་ཀུན་ཁྱབ་བདེ་སྟོང་འབར་བའི་ཀློང་ཡངས་ནས། །བླ་མ་ཡི་དམ་རྒྱལ་བ་ཞི་ཁྲོའི་

[019A]༄༅། །ཚོགས། །ཁྱད་པར་སྒྲུབ་གནས་བསམ་གླིང་སྐྱོང་མཛད་པའི། །གནས་བདག་འཇིགས་མེད་སེངྒེ་འཁོར་བཅས་བྱོན། །ཀྱཻ་དྲི་ལྡན་ཤིང་གི་སྙིང་པོ་ཀུན་བསགས་
ཏེ༑ ༑རབ་འབར་ཡེ་ཤེས་མེར་བསྲེགས་བདུད་སྤྲིན་འདི། །བླ་མ་ཡི་དམ་རྒྱལ་བ་ཞི་ཁྲོ་དང། །མཐུ་ལྡན་གཞི་བདག་འཁོར་དང་བཅས་ལ་འབུལ། །ཀྱཻ་འདི་ལྟར་བསངས་མཆོད་ཕུལ་བའི་རྣམ་དཀར་
ལས༑ ༑རྣལ་འབྱོར་བདག་ཅག་མི་ནོར་འཁོར་བཅས་ཀྱི། །ཚེ་བསོད་དཔལ་འབྱོར་ཆོས་སྲིད་འདོད་དོན་ཀུན། །ཡར་ངོའི་ཟླ་ལྟར་འཕེལ་བའི་འཕྲིན་ལས་མཛོད། །ཁྱད་པར་སྡེ་འདིར་སྤོང་བ་བསམ་
གཏན་ལ། །རྩེ་གཅིག་གཞོལ་བའི་བློ་ལྡན་ཚོགས་རྒྱས་ཤིང། །མཐུན་རྐྱེན་ཀུན་བསྒྲུབ་གནོད་འཚེ་རབ་སྤངས་ཏེ། །དགེ་ལེགས་འོད་སྣང་ཁྱབ་པའི་འཕྲིན་ལས་མཛོད།  །ཅེས་བྲག་དམར་བསམ་གཏན་གླིང་
གི་གནས་བདག་འཇིགས་མེད་སེངྒེ་ལ་བསངས་མཆོད་འབུལ་ཚུལ་ལྷ་ཆེན་དགྱེས་པའི་འཛུམ་ཞལ་ཞེས་བྱ་བ་འདི་ཡང། གྲུབ་པའི་སྐྱེས་མཆོག་ཆེ་ཤོས་པཎྚི་ཏའི་སྐྱེ་གྲལ་དུ་ཨུ་ཚུགས་མཐར་སྐྱེལ་གྱིས་ཚུད་པའི་བཙུན་ཆུང་བློ་བཟང་བྱང་ཆུབ་བསྟན་སྒྲོན་གྱིས་
དགོས་པ་འགའ་ཞིག་གི་དོན་དུ་གང་དྲན་བབ་བཅོལ་དུ་སྨྲས་པའོ།། ཛ་ཡནྟུ།།  ༄༅། །གཉན་ཆེན་སྐུ་ལྷའི་བསངས་མཆོད་དྲེགས་པ་རོལ་བའི་དགའ་སྟོན་ཅེས་བྱ་བ་བཞུགས་སོ།།  ༄༅། །ན་མོ་གུ་རུ་བཛྲ་བཧཻ་ར་ཝ་ཡ་

[019B] །དབྱེར་མེད་འཇམ་དཔལ་ཁྲོས་པའི་ཞབས་བཏུད་ནས། །ལྷ་གཉན་ཐུགས་ཀྱི་ཆུ་སྐྱེས་ཚལ་ཡངས་པོ། །བཞད་པའི་བསང་མཆོད་འོད་སྟོང་ཅན་འདི་ཤར།།
 དེ་ལ་འདིར་ཤར་རྒྱལ་མོ་རོང་གི་གནས་བདག་ལྷ་གཉན་སྐུ་ལྷར་གྲགས་པ་ལ་བསང་མཆོད་འབུལ་བར་འདོད་པ་དག་གིས་བསང་རྫས་སོགས་འདུ་བྱས་ལ། སྐྱབས་སེམས་དང་ཚད་མེད་བཞི་བསྒོམ་པ་སྔོན་དུ་བཏང་ནས། བསང་རྫས་སོགས་བྱིན་རླབས་བྱ་ཚུལ་
རྒྱས་པའམ་བསྡུས་ན།  རང་ཉིད་དཔལ་ཆེན་རྡོ་རྗེ་འཇིགས་བྱེད་དུ། །གསལ་བའི་ཐུགས་ཀའི་ཧཱུཾ་གི་འོད་ཟེར་གྱིས། །བསང་རྫས་སོགས་ཀྱི་མ་དག་དྲི་མ་སྦྱངས། །ཟག་མེད་བདེ་ཆེན་བསྐྱེད་པའི་རྫས་སུ་གྱུར། །
ཨོཾ་ཨཱ་ཧཱུཾ།  ལན་གསུམ་བརྗོད། ནམ་མཁའ་མཛོད་ཀྱི་སྔགས་རྒྱ་དང་སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས་ལ་བདེན་སྟོབས་བརྗོད། དེ་ནས།  ཀྱཻཿ་འགྱུར་མེད་བདེ་བ་ཆེན་པོའི་ཕོ་བྲང་ནས། །སྟོབས་ལྡན་ཀུན་གྱི་གཙོ་
བོ་སྐུ་ཡི་ལྷ། །ཀེ་མུ་ཕྱྭ་སོགས་བཀའ་ཡི་འཁོར་ཚོགས་ཀུན། །གནས་འདིར་སྤྱན་འདྲེན་གཤེགས་ཤིང་བརྟན་པར་བཞུགས། །ཧཱུཾ་རྨད་བྱུང་ཀུན་བཟང་མཆོད་སྤྲིན་ལ་འགྲན་པའི། །ཉེར་སྤྱོད་འདོད་ཡོན་ལྔ་
དང་རིན་ཆེན་བདུན། །བཀྲ་ཤིས་རྫས་རྟགས་མཐུན་པའི་དམ་རྫས་ཀྱིས། །མཐའ་ཡས་ཞིང་ཀུན་བཀང་སྟེ་འབུལ་བར་བགྱི། །ཧཱུཾ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །ཟག་མེད་བདུད་རྩིའི་

[020A]༄༅། །བསང་མཆོད་དམ་པ་འདིས། །བསྟན་དང་འགྲོ་བའི་དོན་ཆེན་སྐྱོང་མཛད་པའི། །གནས་བདག་ལྷ་གཉན་སྐུ་ལྷ་མཐུ་ལྡན་བསངས། །ས་གསུམ་ཁྱོན་ལ་
མངོན་པར་རྒྱུ་བ་ཡི། །ཕྱི་ནང་གསང་མཆོག་བཀའ་ཉན་བློན་པོ་དང། །ཁྱད་པར་གནམ་ས་བར་སྣང་ཁྱོན་གང་བའི། །གྲངས་མེད་སྤྲུལ་བའི་འཁོར་ཚོགས་བཅས་པ་བསངས། །བསང་ངོ་བསང་མཆོད་རྒྱ་ཆེན་
འདི་བཞེས་ལ། །བདག་ཅག་དཔོན་སློབ་ཡོན་མཆོད་འཁོར་བཅས་ཀྱིས། །དམ་ཆོས་སྒྲུབ་ལ་བར་གཅོད་ཉེར་འཚེའི་རིགས། །ཞི་ཞིང་བསམ་པའི་དོན་ཀུན་འགྲུབ་པར་མཛོད། ། མཚམས་འདིར་གསེར་སྐྱེམས་
འབུལ་བར་འདོད་ན། མཁོ་བའི་ཡོ་བྱད་རྣམས་བཤམས་ཏེ་འབྲུ་གསུམ་གྱིས་བྱིན་གྱིས་རླབས་ལ།  ཧཱུཾ་རྡོ་རྗེ་འཆང་སོགས་རྩ་རྒྱུད་བླ་མ་དང། །ཡི་དམ་དཔའ་བོ་མཁའ་འགྲོ་ཆོས་སྲུང་ལ། །དམ་རྫས་བདུད་རྩི་གསེར་སྐྱེམས་
འདི་འབུལ་ལོ། །བཞེས་ནས་རྣལ་འབྱོར་འདོད་དོན་ཀུན་འགྲུབ་མཛོད། །མཐུ་སྟོབས་དབང་ཕྱུག་གཉན་ཆེན་སྐུ་ལྷ་དང། །ཀེ་མུ་ཕྱྭ་སོགས་ཐུགས་ཀྱི་སྲས་མཆོག་ལ། །དམ་རྫས་་བཀའ་ཉན་ཁྱི་སྤྲོད་
གངས་དཀར་ཟུར་གསུམ་དང། །ཨ་སྤ་རྡོ་རྨེ་གཉན་ལུང་བནྡེ་ལ། །དམ་རྫས་་སྲིད་གསུམ་ཁྱོན་ལ་མངོན་པར་རྒྱུ་བ་ཡི། །གྲངས་མེད་སྤྲུལ་པའི་འཁོར་ཚོགས་རྒྱ་མཚོ་ལ། །དམ་རྫས་་ཁྱེད་

[020B] །་མཛད་དུ་གསོལ། ། སྐབས་འདིར་གཞི་བདག་གཏོར་མ་གཏོང། བསྟོད་པ་ནི།  ཧཱུཾ་མཐུ་སྟོབས་གྲགས་འབར་དགྲ་ལྷ་ཡོངས་ཀྱི་རྗེ། །དཀར་ཕྱོགས་སྐྱོང་ལ་
འགྲན་པའི་ཟླ་བྲལ་ཞིང། །ལྷ་གཉན་སྐུ་ལྷ་ཆེན་པོར་རབ་གྲགས་པ། །སྐུ་མདོག་ཆུ་ཤེལ་མདངས་འཛིན་ཁྱོད་ལ་བསྟོད། །ན་བཟའ་ཁྲབ་རྨོག་དར་དཀར་མཛེས་པར་གསོལ། །ཁ་བའི་མདངས་ལྡན་རྟ་མཆོག་
རབ་བརྫིད་སྟེང། །ཕྱག་གཡས་དར་མདུང་གཡོན་པས་ཤེལ་འཕྲེང་བསྣམས། །སྐུ་རྒྱལ་དགྲ་ལྷ་ཆེན་པོ་ཁྱོད་ལ་བསྟོད། །སྐབས་གར་མ་རུངས་ཚར་གཅོད་རྗེས་འཛིན་ཕྱིར། །དཔའ་ཆེན་འཇིགས་རུང་ཁྲོ་བོའི་
གོམ་སྟབས་གང། །བསྒྱུར་བ་ཙམ་གྱིས་ནག་ཕྱོགས་བདུད་རིགས་ཀུན། །ཕྱེ་མར་འཐག་བྱེད་སྟོབས་ཆེན་ཁྱོད་ལ་བསྟོད། །ལྷ་གཉན་ཐུགས་སྲས་ཀེ་མུ་ཕྱྭ་གསུམ་དང། །བཀའ་ཉན་ཁྱི་སྤྲོད་གངས་དཀར་ཟུར་
གསུམ་དཔལ། །ཨ་སྤ་རྡོ་རྨེ་གཉན་ལུང་བནྡེ་སོགས། །གྲངས་མེད་སྤྲུལ་པའི་འཁོར་ཚོགས་བཅས་ལ་བསྟོད། །དེ་ལྟར་བསང་མཆོད་བགྱིས་པའི་རྣམ་དཀར་མཐུས། །ཐུབ་བསྟན་སྤྱི་དང་བྱེ་བྲག་ཙོང་ཁ་བའི། །
དྲི་མེད་རིང་ལུགས་ཕྱོགས་མཐར་རྒྱས་པ་དང། །དེ་འཛིན་སྐྱེས་བུ་སྡམ་པའི་ཚོགས་རྣམས་ཀུན། །སྐུ་ཚེ་བརྟན་ཅིང་མཛད་འཕྲིན་རྒྱས་གྱུར་ཅིག་འཕགས་ནོར་བདུན་གྱིས་ཡོངས་སུ་ཕྱུག་པ་ཡི། །ཁྲིམས་ལྡན་

[021A]༄༅། །སྤྱི་དང་ཁྱད་པར་དགོན་གནས་འདིའི། །དགེ་འདུན་ཐུགས་མཐུན་ཆོས་སྲིད་ལེགས་ཚོགས་ཀུན། །ཡར་ཚེས་ལྟ་བུར་རྒྱས་པའི་འཕྲིན་ལས་མཛོད། །རྒྱལ་ཁམས་
སྤྱི་དང་ཁྱད་པར་ཡུལ་ཕྱོགས་འདིར། །ནད་མུག་འཁྲུགས་རྩོད་ལ་སོགས་མི་འབྱུང་ཞིང། །ཆར་ཆུ་དུས་འབེབས་རྩི་བཅུད་ལོ་ཏོག་རྒྱས། །བཀྲ་ཤིས་དགེ་མཚན་འཕེལ་པར་མཛད་དུ་གསོལ། །ཕུན་ཚོགས་
བཀྲ་ཤིས་འཁྱིལ་བའི་གནས་མཆོག་འདིར། །འཁོར་འདས་ཀུན་གྱི་ཕྱྭ་དང་གཡང་གི་ཚོགས། །ཁབ་ལེན་རྡོ་དང་ལྕགས་ཀྱི་ངང་ཚུལ་བཞིན། །འཛད་མེད་གཏེར་གྱི་དངོས་གྲུབ་སྩལ་དུ་གསོལ། །ཧཱུཾ་ཁྱེད་
རྣམས་བཞུགས་གནས་ཕོ་བྲང་ཆེར། །དགྱེས་བཞིན་ལེགས་པར་གཤེགས་ནས་ཀྱང། །སླར་ཡང་བདག་གིས་སྤྱན་དྲངས་ཚེ། །ཐོགས་མེད་བྱོན་ལ་འཕྲིན་ལས་མཛོད། །ཤིས་བརྗོད་ནི། རྩ་བརྒྱུད་བླ་
མའི་བཀྲ་ཤིས་ཤོག་ཡི་དམ་ལྷ་ཡི་བཀྲ་ཤིས་ཤོག་དཔའ་བོ་མཁའ་འགྲོའི་བཀྲ་ཤིས་ཤོག་ཆོས་སྐྱོང་བསྲུང་མའི་བཀྲ་ཤིས་ཤོག་ཡུལ་ལྷ་གཞི་བདག་བཀྲ་ཤིས་ཤོག་བསམ་དོན་འགྲུབ་པའི་
བཀྲ་ཤིས་ཤོག་ ཅིས་རྒྱ་བོད་གཉིས་ཀྱི་ས་མཚམས་ཤར་རྒྱལ་མོ་རོང་དུ་གྲགས་པའི་སའི་ཆར་གངས་དཀར་གནམ་ལ་སྙེགས་འདྲའི་གནས་གཞིར་བརྟེན་པའི་གནས་བདག་གཉན་ཆེན་སྐུ་ལྷར་གྲགས་པ་འདི་ཉིད་ལ། སྔོན་ཆད་བསང་མཆོད་འགའ་ཞིག་ཡོད་

[021B] བསང་མཆོད་འདི་འདྲ་ཞིག་དགོས་ཞེས་ཁྲི་ཀའི་ཕྱོགས་ཀྱི་དད་བརྩོན་ཆོས་ལ་བློ་མིག་ཆོས་ཡངས་པ་དགེ་སློང་དགེ་འདུན་ཉི་མས་ཡང་ཡང་བསྐུལ་བའི་ངོར་་རྒྱལ་དབང་ཕྱག་ན་པདྨའི་བཀའི་ལུང་གིས་མེར་ཀེན་
ཨེར་ཏེམ་ཐུ་པཎྚི་ཏ་པཱི་ལིག་ཐུན་མཆི་མཁན་པོར་འབོད་ཅིང། མིང་གཞན་ཆེ་ཤོས་སྤྲུལ་མིང་འཛིན་པ་ཤཱཀ་བཙུན་བློ་བཟང་བྱང་ཆུབ་བསྟན་པའི་སྒྲོན་མེས། ཤིང་སྤྲེལ་ས་ག་ཟླ་བའི་མར་ཕྱོགས་ཀྱི་རྫོགས་པ་དང་པོའི་ཉིན་་སྐུ་འབུམ་བྱམས་པ་གླིང་གི་རང་གཤག་
ཨེ་ཝཾ་དགའ་འཁྱིལ་ནས་སུག་བྲིས་སུ་བགྱིས་པའོ་ཛ་ཡནྟུ།།  ༄༅། །རྡོ་རྗེ་འཆང་དབང་བླ་མའི་ཞབས་པད་ལ། །གུས་པས་བཏུད་དེ་ཆུ་གཉན་ཨ་པུར་གྷའི། །པུ་ལོག་ཞེས་གྲགས་ཀླུ་གཉན་མཆོད་པའི་ཐབས། །
རྨད་བྱུང་བསང་མཆོད་མཆོད་སྤྲིན་འདི་ན་སྤེལ།  །དེ་ལ་འདིར་ཨ་བུར་གྷའི་བུ་ལོག་ཞེས་གྲགས་པའི་ཆུ་མིག་ལ་གནས་པའི་ཀླུ་གཉན་ཆེན་པོར་བསང་མཆོད་གཏོང་བར་འདོད་པས། དུག་རིགས་པ་ཡིན་པའི་སྨན་སྣ་ཀླུ་སྨན་དང། ཤིང་སྣ་
ཤུག་པ། བྲ་མ། སེ་པ། སྐྱེར་དཀར། ལྕང་མ། ཉ་བྲིད། སྨྱུག་སྟག་པ། སུར་དཀར། དབྱེར་བ། མཚར་བུ། ཀླ་སྒང། སྒྲོན་ཤིང། སྤེན་མ། ས་ལ། དབང་ལག་སྤང་སྤོས། མེ་ཏོག་ཨུདྤ་ལ་སྔོན་པོ་སོགས་གང་རྙེད་ཀྱི་བསངས་རྫས་རྣམས་
ལེགས་པར་བསགས། འབྱོར་ན་ཀླུ་སྨན་དཀར་མངར་བསྲེས་པའི་གཟན་གཙང་ལ་དཀར་གཏོར་ཟླུམ་པོ་པད་འདབ་ཅན་ནམ། མེད་ཀྱང་རུང། མཐར་རེལ་བུས་བསྐོར་ཞིང་བ་དམར་ར་དཀར་པོའི་འོ་མ་བླུག་པ་བཤམས། འོ་མའི་ཉེར་སྤྱོད་སོགས་གཙང་སྤྲ་ཐོན་ངེས་

[022A]༄༅། ། ཡུལ་ལུགས་དང་བསྟུན་པའི་དཀར་རྫས་སོགས་ཀྱང་མདུན་དུ་བསྟར་ལ། སྐྱབས་སེམས་ཚད་མེད་བཞི་བསྒོམ་པ་སོགས་སྤྱི་འགྲོ་ལྟར་
སྔོན་དུ་བཏང། དེ་ནས།  རང་ཉིད་སྐད་ཅིག་དཔལ་ཆེན་རྟ་མགྲིན་དུ། །གསལ་བའི་ཐུགས་ཀའི་ཧཱུཾ་འོད་འཕྲོ་འདུ་ཡིས། །བསང་རྫས་སོགས་ཀྱི་དངོས་འཛིན་དྲི་མ་ཀུན། །སྦྱངས་ཤིང་བསྐྱེད་དེ་ཟག་མེད་
བདུད་རྩིར་གྱུར།  །འབྲུ་གསུམ་ལན་གསུམ། ནམ་མཁའ་མཛོད་ཀྱི་སྔགས་རྒྱ་ལན་གསུམ། སྔགས་དྲུག་ཕྱག་རྒྱ་དྲུག་དང་བདེན་སྟོབས་སོགས་བརྗོད་ལ། བསང་དངོས་ལ་འཇུག་པ་འདི་ལྟར།  ཀྱཻ་ཀུན་ཁྱབ་བདེ་སྟོང་སྒྱུ་འཕྲུལ་རོལ་
པའི་གར། །རྩ་བརྒྱུད་བླ་མ་ཡི་དམ་སངས་རྒྱས་དང། །རྒྱལ་སྲས་ཉན་རང་དམ་ཅན་སྲུང་མའི་ཚོགས། །མཆོག་དམན་མགྲོན་གྱི་ཚོགས་ཀུན་གནས་འདིར་གཤེགས། །ཀྱཻ་འཁོར་ཡུགས་འཛིན་
ལྗོན་ཤིང་འཁྲིགས་པའི་དགུས། །སྤང་ལྗོངས་མཚོ་རྫིང་ལུང་མ་འབབ་ཆུ་སོགས། །ངོ་མཚར་ཡིད་འོང་ཆུ་གཉན་ཨ་བུར་གྷའི། །ཆུ་བདག་ཀླུ་གཉན་འཁོར་བཅས་གནས་འདིར་གཤེགས། །མདུན་དུ་
ཡིད་འཕྲོག་གདན་ཁྲི་ཉམས་དགའ་བར། །སོ་སོར་དགྱེས་པའི་གདན་ལ་བརྟན་པར་བཞུགས། །ཧཱུཾ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །འདོད་ཡོན་ལྔ་ལྡན་ཟག་མེད་བསང་མཆོད་འདི། །

[022B] །རྒྱལ་དང་རྒྱལ་སྲས་ཉན་རང་ཆོས་སྲུང་དང། །ཕྱོགས་སྐྱོང་སྡེ་བརྒྱད་ལྷ་ཀླུ་གཟའ་སྐར་སོགས། །མཐུ་ལྡན་ཀུན་ལ་བསང་མཆོད་འདི་འབུལ་བས། །བཞེས་ནས་བདག་ཅག་
མི་ནོར་འཁོར་བཅས་ཀྱི། །མི་འདོད་རྐྱེན་ངན་ཀུན་ཞི་ཉམས་གྲིབ་བྱང། །མཐུན་རྐྱེན་ལེགས་ཚོགས་འཕེལ་བའི་འཕྲིན་ལས་མཛོད། །ཧཱུཾ་ཏིང་འཛིན་་འདི། །དགེ་མཚན་ལང་ཚོ་དར་བའི་ཆུ་གཉན་ཆེ། །ཨ་
པུར་པུ་ལོག་མིང་དུ་ཆགས་པ་ཡི། །ཆུ་བདག་ཀླུ་གཉན་ཆེན་པོ་དགུང་སྨན་ཕྱག་མཐུ་ལྡན་དྲེགས་པའི་འཁོར་ཚོགས་རྒྱ་མཚོ་ལ། །མཐུན་རྫས་དད་ལྡན་དུད་སྤྲིན་ལྷ་ལམ་འགེངས། །འདོད་ཡོན་ལྔ་ལྡན་
ཞལ་ཟས་རི་ལྟར་སྤུངས། །སྣ་ཚོགས་བཟའ་བཅའི་བྱེ་བྲག་མཚོ་ལྟར་འཁྱིལ། །ནད་ཀུན་སེལ་བའི་སྨན་སྣ་བྱེ་བྲག་སོགས། །དངོས་འབྱོར་ཡིད་སྤྲུལ་རྫས་སྔགས་ཏིང་འཛིན་གྱིས། །བསྐྱེད་པའི་མཆོད་
ཚོགས་རྒྱ་མཚོ་འདི་འབུལ་པས། །དགྱེས་བཞིན་བཞེས་ནས་བདག་ཅག་མི་ནོར་ཀུན། །ཉེར་འཚེ་ཀུན་སྐྱོབ་སྡོང་གྲོགས་གཡེལ་མེད་མཛོད། །ཁྱད་པར་བདག་ཅག་རྨོངས་པའི་དབང་གྱུར་བས། །ས་གཉན་བརྐོ་
དང་ཆུ་གཉན་དཀྲུགས་པ་དང། །ཤིང་གཉན་གཅོད་དང་རྡོ་གཉན་རློག་པ་དང། །དཀར་དམར་ཐབ་གཞོབ་མི་གཙང་དོར་བ་སོགས། །བག་མེད་བྱ་སྤྱོད་ཉེས་པས་ནོངས་པ་ཀུན། །ཁྲོ་མེད་བཟོད་པ་ཆེན་པོའི་

[023A]༄༅། །དབྱིངས་སུ་བཞེས། །ཀྱཻ་དེ་ལྟར་བསང་མཆོད་ཕུལ་བའི་བྱེད་ལས་ཀྱང། །རྒྱལ་བསྟན་གདུགས་དཀར་སྲིད་རྩེར་གྱེན་དུ་བསྒྲེངས། །བསྟན་འཛིན་ཞབས་
པད་རྡོ་རྗེ་ཁམས་ལྟར་བརྟན། །བུ་སློབ་ཐུགས་མཐུན་ཆོས་སྲིད་ལེགས་ཚོགས་རྒྱས། །རྒྱལ་ཁམས་སྤྱི་དང་ཡུལ་ལྗོངས་འདི་ཉིད་ལ། །སད་སེར་བཙའ་ཐན་མུ་གེ་འཁྲུགས་རྩོད་དང། །གློ་ཚ་རྒྱུ་གོར་
གག་ལྷོག་གཟེར་ཟུག་སོགས། །མི་འདོད་ཉེར་འཚེ་མིང་གི་ལྷག་མར་ཞི། །ཆར་ཆུ་དུས་འབབ་རྩི་བཅུད་ནོར་ཕྱུགས་འཕེལ། །ཕུན་ཚོགས་ཕྱྭ་གཡང་མ་ལུས་འདིར་ཁུག་ལ། །རྟག་ཏུ་མི་འབྲལ་གནོད་
འཚེ་ཀུན་སེལ་ཞིང། །འབད་མེད་བསམ་དོན་ལྷུན་གྱིས་གྲུབ་པར་མཛོད། །འབད་དང་རྩོལ་བ་་འཇིག་རྟེན་བདེ་ཞིང་་ཀུན་འགྲུབ་ཤོག་ཀླུ་གཉན་འཁོར་བཅས་རང་གནས་སུ་གཤེགས་པར་ བསམ་
ལ་ཆོས་སྦྱིན་སོགས་བྱའོ། ཅེས་པ་འདི་ཡང་དེ་མཆི་འཇམ་དབྱངས་དང། པོས་རྟ་ནོར་བུ་བཟང་པོའི་འདོད་མོས་ལྟར། ་དགེ་སྦྱོང་གྱི་ན་པ་པོ་དཧི་མིང་ཅན་ནས་གང་དྲན་ཤང་མར་སྤེལ་པའོ།།  །། ༄༅། །བླ་མ་ཡི་དམ་མཁའ་
འགྲོ་ཆོས་སྐྱོང་དང། །ནོར་ལྷ་གཏེར་བདག་ཞིང་སྐྱོང་བསྟན་མ་དང། །ཁྱད་པར་ཡུལ་ཕྱོགས་གནས་འདི་བདག་གིར་རྒྱུ། །བཟུང་བའི་ལྷ་ཀླུ་བཙན་དང་མ་མོ་སོགས། །མཐུ་ལྡན་རྣམས་

[023B] །བདེ་བར་ཕྱིན་ཅིང་ཁ་ཆར་བུ་ཡུག་དང། །མི་ཕྱུག་ནད་ཚ་སེམས་ངལ་ཁ་སྨྲས་དང། །མེ་ཆུ་གཅན་གཟན་དགྲ་ཅག་ཆོམ་རྐུན་སོགས། །མི་འདོད་ཉེར་འཚེ་ཀུན་བྲལ་
བསམ་དོན་རྣམས། །འབད་མེད་བདེ་ལྡན་ལྷུན་གྱིས་འགྲུབ་པར་མཛོད།  །ཅེས་པ་འདི་ཡང་དགོས་པ་འགའ་ཞིག་གིས་དོན་དུ་ཆེ་ཤོས་སྐྱེ་མིང་བས་བྲིས།།  །། ༄༅། །བླ་མ་ཡི་དམ་མཆོག་གསུམ་བཀའ་སྡོད་དང། །
དམ་ཅན་སྡེ་བརྒྱད་ནོར་ལྷ་ཞིང་སྐྱོང་དང། །ཡུལ་ལྷ་གནས་བདག་ལྷ་ཀླུ་སྨན་མོའི་ཚོགས། །དགོངས་ཤིག་དགོངས་ཤིག་མཐུ་ལྡན་དགྲ་ལྷ་ཀྱཻ། །རྣལ་འབྱོར་བདག་གི་ཡུལ་འདིའི་རྩི་ཤིང་དང། །ས་རྡོ་
ལ་སོགས་སྣོད་ཀྱི་འབྱོར་པ་ལ། །ཕ་རོལ་གཞན་གྱིས་བརྐུ་འཕྲོག་བརྩམས་པ་གང། །གང་དང་གང་འཚམས་ལས་ཀྱིས་ཚར་བཅད་མཛད། །དམིགས་མེད་ཞི་བའི་འཕྲིན་ལས་བསྒྲུབ་པར་མཛོད། །ལྷ་
མིག་དག་པས་བྱ་ར་ལེགས་མཛད་ནས། །མ་ཉེས་ཉེས་པའི་རྣམ་དབྱེ་གསལ་བའི་ངོས། །ཉེས་མེད་བསྲུང་སྐྱོབ་འཕྲིན་ལས་གཡེལ་མེད་དང། །ཉེས་ཅན་རྣམས་ལ་རྟགས་མཚན་དྲག་པོས་སྒྲོལ། །
རྒྱུ་འབྲས་ཤིན་ཏུ་ཕྲ་བའི་ཨ་དར་ཤར། །དམར་ཟླུམ་སྤྱན་གྱིས་གསལ་བར་ལེགས་གཟིགས་ནས། །ཕན་གནོད་བྱེད་པོའི་ཚུལ་བཞིན་མ་ཕྱེས་ན། །ཕྱི་མར་མི་ཟད་དུཿ་ཁ་མྱང་ཏ་རེ། །དེ་ཕྱིར་རྟེན་ལྷ་

[024A]༄༅། །བདུད་དུ་མ་འབབས་པར། །གང་མཆོད་རྣམས་ལ་ཕན་པ་སྣ་དགུ་སྒྲུབས། །གནོད་བྱེད་ཚོགས་ལ་རྟགས་མཚན་དྲག་པོས་སྒྲོལ། །གང་བཅོལ་ལས་རྣམས་རྣོ་མྱུར་
རྩལ་མ་ཞན། །མཐུ་སྟོབས་འཕྲིན་ལས་སྒྲུབ་ལ་མ་གཡེལ་ཤིག་ །། ༄༅། །ན་མོ་བཛྲ་བཧེ་ར་ཝེ།  འདིར་གཞི་བདག་ལ་བསང་མཆོད་འབུལ་བར་འདོད་པས་བསངས་རྫས་རྣམས་མ་ཚང་བ་མེད་པར་འདུ་བྱས་ལ་
གཞི་བདག་གཏོར་མ་རྒྱན་ལྡན་ལྔ། གསེར་སྐྱེམས་བཅས་ལེགས་པར་བཤམས། སྐྱབས་སེམས་ཚད་མེད་བཞི་སྔོན་དུ་བཏང་ནས། ཡི་དམ་གང་ཡང་རུང་བའི་བདག་བསྐྱེད་རྒྱས་བསྡུས་སམ། བསྡུས་ན།  རང་ཉིད་དཔལ་ཆེན་དུས་དགྲའི་དབང་
པོ་རུ། །གསལ་བའི་ཐུགས་ཀའི་ཧཱུཾ་ལས་འོད་འཕྲོས་པའི། །མཆོད་རྫས་རྣམས་ཀྱི་དངོས་འཛིན་དྲི་མ་སྦྱངས། །ཟད་མེད་བདེ་སྟེར་ཡེ་ཤེས་བདུད་རྩིར་གྱུར།  །འབྲུ་གསུམ་དང། སྔགས་དྲུག་ཕྱག་
རྒྱ་དྲུག་གིས་བྱིན་གྱིས་རླབས།  ཧཱུཾ་ལྷུན་འགྲུབ་བདེ་སྟོང་སྒྱུ་མའི་རྣམ་རོལ་ལས། །ཤར་བའི་བླ་མ་ཡི་དམ་མཆོག་གསུམ་དང། །སངས་རྒྱས་བྱང་སེམས་དཔའ་བོ་མཁའ་འགྲོ་དང། །དམ་ཅན་སྲུང་
མའི་ཚོགས་རྣམས་མགྲོན་དུ་བྱོན། །ཀྱཻ་རབ་ཡངས་ནོར་འཛིན་སྒེག་མོའི་ལྟོ་བ་རུ། །རི་བྲག་ཐང་ཤོང་སྤང་དང་ནག་ཚལ་སོགས། །ཆུ་མིག་ལུ་མ་འབབ་ཆུ་ཆུ་ཕྲན་རྣམས། །ངོ་མཚར་སྣ་ཚོགས་

[024B] །ཁང་བཟང་ཁྲི་གདན་ཡིད་འོང་ཉམས་དགའ་བར། །གནས་བཅས་མཐུ་ལྡན་སན་ཧྲིན་ཐུ་གྲུ་དང། །ཟཱི་ལང་ཐུ་གྲུ་མོའུ་ཅྭོ་ཐུ་གྲུ་དང། །ཇིན་ལཱུན་ཐུ་གྲུ་ཅིང་ཐེན་ཉཱང་ཉཱང་སྟེ། །
ཝུ་པའི་ལཱུན་ཧྲིན་གཙོ་འཁོར་སྨན་མོའི་ཚོགས། །མ་ལུས་བསངས་ཀྱི་མགྲོན་དུ་འདིར་གཤེགས་བཞུགས། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །ཟད་མེད་བདུད་རྩིའི་བསངས་
ཀྱི་མཆོད་པ་འདི། །རྩ་རྒྱུད་བླ་མ་ཡི་དམ་ལྷ་ཚོགས་བསངས། །སངས་རྒྱས་བྱང་སེམས་ཉན་རང་མཁའ་འགྲོ་བསངས། །དམ་ཅན་ཆོས་སྐྱོང་སྲུང་མའི་ཚོགས་རྣམས་བསངས། །ཀྱཻ་དྲི་ལྡན་ཤིང་སྣ་
བརྒྱ་ཕྲག་བརྒལ་བ་ལ། །སྣ་ཚོགས་སྨན་དང་མཐུན་རྫས་ལེགས་སྦྱར་ཏེ། །ཏིང་འཛིན་སྔགས་དང་ཕྱག་རྒྱས་སྦྱངས་བསྒྱུར་སྤེལ། །རྨད་བྱུང་ཡིད་འཕྲོག་བསངས་ཀྱི་མཆོད་སྤྲིན་འདི། །མཐུ་ལྡན་གཞི་
བདག་སན་ཧྲིན་ཐུ་གྲུ་བསངས། །དཔའ་ཆེན་གཞི་བདག་ཟཱི་ལང་ཐུ་གྲུ་བསངས། །ལེགས་པ་བརྒྱ་སྤྱོད་མོའུ་ཅྭོ་ཐུ་གྲུ་བསངས། །བསམ་པ་འགྲུབ་བྱེད་ཇིན་ལཱུན་ཐུ་གྲུ་བསངས། །དགའ་བའི་གར་བྱེད་
ཅིན་ཐེན་ཉཱང་ཉཱང་བསངས། །ཝུ་བའི་ལཱུ་ཧྲི་ན་འཁོར་ཚོགས་མ་ལུས་བསངས། །ཀླུ་རྒྱལ་སྨན་མོའི་ཚོགས་རྣམས་མ་ལུས་བསངས། །ཀྱཻ་འདོད་ཡོན་ལྔ་ལྡན་བདུད་རྩིའི་བཱ་ལིང་ཏ། །མགྲོན་རྣམས་

[025A]༄༅། །སོ་སོར་དགྱེས་པ་བསྐྱེད་ཕྱིར་འབུལ། །བཞེས་ནས་གནོད་འཚེ་སེལ་ཞིང་མཐུན་རྐྱེན་ཀུན། །མྱུར་དུ་སྒྲུབ་པའི་འཕྲིན་ལས་གཡེལ་མེད་སྐྱོངས། །ཀྱཻ་རབ་
མཛེས་ཡོལ་ཀོར་འཁྱིལ་བའི་དཀར་མངར་སྐྱེམས། །ཟག་མེད་བདེ་སྟེར་བཏུང་བ་འདི་བཞེས་ལ། །གང་འདོད་ལས་བཞིའི་འཕྲིན་ལས་མ་ལུས་པ། །ཐོགས་མེད་མྱུར་དུ་སྒྲུབ་ལ་མ་གཡེལ་ཞིག་ཀྱཻ་
དེ་ལྟར་བསངས་མཆོད་ལེགས་པར་ཕུལ་པའི་མཐུས། །རྒྱལ་བསྟན་དར་ཞིང་དེ་འཛིན་ཞབས་པད་བརྟན། །ཁྲིམས་ལྡན་འདུ་སྡེ་ཐུགས་མཐུན་ཆོས་སྤྱོད་འཕེལ། །རྒྱལ་ཁམས་བདེ་ཞིང་ལོ་ལེགས་
འཁྲུགས་རྩོད་ཞི། །ཁྱད་པར་རྒྱུ་སྦྱོར་བྱེད་པོ་འཁོར་བཅས་རྣམས། །མི་འདོད་རྐྱེན་ངན་ཉེར་འཚེ་ཀུན་ཞི་ཞིང། །མཐུན་རྐྱེན་ཚེ་བསོད་རླུང་རྟ་རིགས་རྒྱུད་འཕེལ། །བསམ་པའི་དོན་རྣམས་ཡིད་བཞིན་
སྒྲུབ་པར་མཛོད། །ཆུ་ལས་ཆུ་བུར་རྡོལ་བ་བཞིན་་གཤེགས། ། ཅེས་བརྗོད་ལ་གང་སེར་མའི་ཤིས་བརྗོད་ཀྱིས་མཐའ་བརྒྱན་པར་བྱའོ། ཞེས་པ་འདི་ཡང་གཞུང་ལུགས་རབ་འབྱམས་སྨྲ་བ་ཆོས་གྲགས་ནས་བསྐུལ་བའི་ངོར་་
༸ཆོས་མེད་བན་རྒན་སྙོམས་ལས་པ་ཆོས་རྡོར་གྱིས་སུག་བྲིས་སུ་བགྱིས་པའོ།། །། ༄༅། །ཛམྦྷ་ལྷའི་གཡང་འབོད་མདོར་བསྡུས་བཞུགས་སོ། །༄༅། །འཛམ་ལྷའི་ཆུ་སྦྱིན་རྗེས་སུ་གཡང་འབོད་མདོར་བསྡུས་བྱ་བར་འདོད་པས་

[025B] འདི་ལྟར།  ཀྱཻ་ནོར་ལྷའི་རྒྱལ་པོ་ཨརྱ་ཛམྦྷ་ལྷ། །རིགས་ལྔའི་ཐུགས་ཀའི་ས་བོན་ལས་འཕྲོས་པའི། །འོད་ཟེར་ལྕགས་ཀྱུ་ལྟ་བུ་གྲངས་མེད་པ། །སྤྲོས་པས་ཁམས་གསུམ་
སྣོད་བཅུད་ལ་ཕོག་པས། །འཁོར་འདས་ཀུན་གྱི་ཕྱྭ་དང་གཡང་གི་ཚོགས། །ཁབ་ལེན་རྡོ་དང་ལྕགས་ཀྱི་ངང་ཚུལ་བཞིན། །དགའ་བའི་གར་དང་བཅས་ཏེ་ཐོགས་མེད་ཁུག་ཕྱྭ་གཡང་དཔལ་
འབྱོར་སྙན་གྲགས་མ་ལུས་སྩོལ། །མི་དབང་སྔོན་འགྲོའི་རྒྱལ་སྲིད་སྣ་བདུན་དང། །རྒྱལ་བས་བྱིན་གྱིས་རླབས་པའི་བཀྲ་ཤིས་རྫས། །སྲིད་འདིར་མངོན་པར་མཐོ་བའི་གཡང་གི་ཚོགས། །ཕྱྭ་གཡང་་
བསླབ་པ་གསུམ་དང་རྒྱུད་སྡེ་བཞིས་བསྡུས་པའི། །གང་གི་ཉམས་ལེན་བྱེད་པ་མཐའ་དག་སོགས། །ཟག་མེད་ཆོས་འབྱོར་དགའ་སྟོན་སྤེལ་བའི་གཡང། །ཕྱྭ་གཡང་་ཕྱོགས་བཅུའི་ཞིང་ནས་ཕུན་
ཚོགས་གཡང་ཆགས་རྣམས། །མི་འཛད་འདོད་རྒུའི་ཕྱྭ་དང་གཡང་དུ་འཁྱིལ། །བླ་མ་ཡི་དམ་གཏེར་བདག་བྱིན་མཐུ་ལས། །ཕྱྭ་གཡང་མི་འགྱུར་བརྟན་པའི་བཀྲ་ཤིས་ཤོག་ །། ཅེས་བསྔོ་སྨོན་བཀྲ་ཤིས་ཀྱིས་མཐའ་
བརྒྱན་བར་བྱའོ། །ཅེས་པ་འདི་ཡང་ཆ་ཧར་གུ་ལུ་གྷན་ཆ་ཕྱོགས་ནས་དང་བརྩོན་རྣམ་དཔྱོད་ཡངས་པ་བློ་བཟང་སྦྱིན་པ་ནས་བསྐུལ་ངོར་ཤཱཀྱའི་བཙུན་གཟུགས་བློ་བཟང་བྱང་ཆུབ་བསྟན་སྒྲོན་གྱིས་ཁ་ནས་གང་ཐོན་བབ་བཅོལ་དུ་སྨྲས་བའོ།། །།

[026A]༄༅།  །གཞི་བདག་སྒོམ་དཀར་བར་བསངས་མཆོད་འབུལ་ཚུལ་ལྷ་གཉན་དགྱེས་པའི་སྒྲ་དབྱངས་ཞེས་བྱ་བ་བཞུགས་སོ།།  ༄༅། །དངོས་གྲུབ་འབྱུང་གནས་རྡོ་རྗེ་འཆང་ཆེན་དང། །འཇམ་མགོན་བླ་མ་
དབྱེར་མེད་ཞབས་འདུད་ནས། །ཡུལ་སྐྱོང་ལྷ་ཆེན་སྒོམ་དཀར་ཞེས་གྲགས་པར། །མཉེས་བྱེད་བསངས་མཆོད་འོད་སྟོང་ཅན་འདི་ཤར།  །འདིར་ཡུལ་སྐྱོང་ལྷ་གཉན་སྐོམ་དཀར་བར་བསངས་མཆོད་འབུལ་བར་འདོད་
པ་དག་གིས་མཐུན་རྫས་ཡོ་བྱད་རྣམས་མ་ཚང་བ་མེད་པར་འདུ་བྱས་ལ། རང་ཉིད་ཡི་དམ་རྡོ་རྗེ་འཇིགས་བྱེད་ཀྱི་རྣལ་འབྱོར་རྒྱས་བསྡུས་གང་རུང་ངམ། བྲེལ་དུས་སྐད་ཅིག་ཀྲོང་བསྐྱེད་བྱས་ལ། ལས་སྔགས་ཀྱིས་བསངས།  སཱ་བྷཱ་ཝས་
སྦྱངས། བསངས་རྫས་རྣམས་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ཨཱ་ཧཱུཾ་ཞུ་བ་ལས་བྱུང་བའི་བསང་མཆོད་འདོད་པའི་ཡོན་ཏན་ལྔ་དང་ལྡན་ཞིང་ནམ་མཁའི་མཛོད་ཀྱི་རང་བཞིན་
ཅན་མགྲོན་རྣམས་ཀྱི་རྒྱུད་ལ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པའི་ནུས་པ་དང་ལྡན་པར་གྱུར།  ཅེས་ངག་ཏུ་བརྗོད་ལ། ནམ་མཁའ་མཛོད་ཀྱི་ཕྱག་རྒྱ་སྔགས་རྒྱ་ལན་གསུམ་དང། སྔགས་དྲུག་ཕྱག་རྒྱ་དྲུག་གིས་ཀྱང་
བྱིན་གྱིས་བརླབས་ལ།  བདག་གི་བསམ་པའི་ ཞེས་སོགས་ཀྱི་བདེན་སྟོབས་བརྗོད་རྗེས། འདི་ལྟར། ཀྱཻ་ལྷུན་གྲུབ་བདེ་སྟོང་ཡེ་ཤེས་རོལ་བ་ལས། །བླ་མ་ཡི་དམ་རྒྱལ་དང་རྒྱལ་བའི་སྲས། །ཉན་རང་མཁའ་

[026B] །གནས་འདིར་སངས་ཀྱི་མགྲོན་དུ་གཤེགས་སུ་གསོལ། །ཁྱད་པར་ཆོས་སྡེ་ཆེན་པོའི་རླུང་ལྷའི་ཕྱོགས། །མཛེས་བྱེད་ས་འཛིན་དབང་པོར་གནས་བཅས་པའི། །ལྷ་གཉན་དྲེགས་རྩལ་གཞི་
བདག་སྒོམ་དཀར་པ། །འབྲོག་གནས་དཔའ་པོའི་ཚུལ་འཆང་སྐུ་མདོག་དཀར། །སྣ་ཚོགས་རྒྱན་དང་དར་གྱི་ན་བཟའ་གསོལ། །རུ་མཚོན་མདའ་གཞུ་ནོར་གཞོང་ཕྱག་ཏུ་བསྣམས། །རྫུ་འཕྲུལ་ཤུགས་ལྡན་རྟ་
མཆོག་གྲོ་དཀར་ཆིབས། །བཙུན་མོ་སྲས་བློན་དམག་དཔོན་འཁོར་ཚོགས་བཅས། །འདིར་བྱོན་བསངས་ཀྱི་མགྲོན་དུ་བཞུགས་སུ་གསོལ། །ཀྱཻ་ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་བསངས་
མཆོད་རྒྱ་མཚོ་འདི། །རྩ་རྒྱུད་བླ་མ་ཡི་དམ་དཀོན་མཆོག་གསུམ། །དཔའ་བོ་མཁའ་འགྲོ་དམ་ཅན་ཆོས་སྐྱོང་བསངས། །ཁྱད་པར་གྲུབ་གནས་དཀར་པོའི་རི་ཁྲོད་ཀྱི། །གཙུག་ལག་དགེ་འདུན་སྡེ་བཅས་སྐྱོང་མཛད་པའི། །གནས་བདག་
ལྷ་ཆེན་སྒོམ་དཀར་མཐུ་རྩལ་ཅན། །གྲངས་མེད་སྤྲུལ་པའི་འཁོར་ཚོགས་བཅས་པ་་གཞན་ཡང་སྔོན་ཚེ་སངས་རྒྱས་མཐོང་བ་དང། །བསྟན་ལ་དད་པའི་ལྷ་ཀླུ་འབྱུང་པོའི་ཚོག་ག་ །ཕྱི་ནང་གསང་མཆོག་སྤྲུལ་པའི་སྡེ་བརྒྱད་སོགས། །མི་མིན་
མགྲོན་དུ་འོས་པ་ཐམས་ཅད་་བསང་ངོ་ཕུལ་བྱུང་བསངས་མཆོད་འདི་བཞེས་ལ། །ཕོག་ཐུག་ནོངས་པའི་ཚོགས་ཀུན་བྱང་གྱུར་ནས། །ཉམས་ཆགས་གསོས་ཤིང་དངོས་གྲུབ་མ་ལུས་སྩོལ།  །སྐབས་འདིར་གསེར་སྐྱེམས་གཏོར་མ་སོགས་འབུལ་བར་འདོད་ན། འབྲུ་

[027A]༄༅། ། གསུམ་གྱིས་བྱིན་གྱིས་བརླབས་ལ།  ཀྱཻ་རིན་ཆེན་གསེར་དངུལ་ལས་གྲུབ་སྣོད་ཡངས་པོར། །རྨད་བྱུང་འབྲུ་བཅུད་ཟག་མེད་བདུད་རྩི་འདི། །ལྷ་གཉན་སྒོམ་དཀར་འཁོར་ཚོགས་རྒྱ་མཚོ་
ལ༑ ༑འབུལ་ལོ་བཞེས་ནས་བཅོལ་བའི་འཕྲིན་ལས་མཛོད། །རོ་བརྒྱའི་བཅུད་ལྡན་བཟའ་བཅའ་བཏུང་བ་དང། །རྨད་དུ་བྱུང་བའི་གཏོར་མའི་ཚོགས་ཆེན་པོ། །ལྷ་ཆེན་དྲག་རྩལ་སྒོམ་དཀར་འཁོར་
བཅས་ཀྱིས། །བཞེས་ནས་ཅི་འདོད་ཡིད་བཞིན་འགྲུབ་པར་མཛོད།  །སྤྲོ་ན་སྡེ་བརྒྱད་གསེར་སྐྱེམས་སོགས་གཏང་ཀྱང་འཐུས། དེ་ནས་བསྟོད་པ་ནི།  ཧཱུཾ་རིན་ཆེན་སྒ་སྲབ་རྒྱན་ལྡན་ཅང་ཤིས་སྟེང། །མཐུ་ལྡན་སྒོམ་དཀར་
གངས་རིའི་མདངས་འཛིན་ཞལ། །དར་མདུང་མདའ་གཞུ་ནོར་གཞོང་འཁོར་གསུམ་ཅན། །འབྲོག་གནས་དཔའ་བོ་འཁོར་དང་བཅས་ལ་བསྟོད། །གཞན་ཡང་གནམ་སའི་ཁྱོན་ཀུན་འགེངས་མཛད་པའི། །
གྲངས་མེད་བཀའ་ཉན་འཁོར་ཚོགས་བཅས་པ་ལ། །ཟོལ་མེད་གུས་པའི་ཡིད་ཀྱིས་བསྟོད་བགྱིད་ན། །རྣམ་བཞིའི་ལས་ཀུན་འགྲུབ་པའི་གྲོགས་མཛོད་ཅིག་ཀྱཻ་དེ་ལྟར་བསངས་མཆོད་ཕུལ་བའི་རྣམ་དཀར་
མཐུས། །རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །དྲི་མེད་རིང་ལུགས་ཕྱོགས་ཀུན་རྒྱས་པ་དང། །བསྟན་འཛིན་དམ་པའི་སྐུ་ཚེ་སྤེལ་བར་མཛོད། །དགེ་འདུན་ཐུགས་མཐུན་ཁྲིམས་གཙང་ཆོས་

[027B] །ཡོན་མཆོད་འཁོར་བཅས་གཡེལ་མེད་སྐྱོང་བ་དང། །འཇིག་རྟེན་སྤྱི་དང་ཁྱད་པར་ཡུལ་ཕྱོགས་འདིར། །སད་སེར་བཅའ་ཐན་ནད་རིམས་གདོན་བགེགས་སོགས། །མི་ཤིས་ལྟས་ངན་མིང་གི་ལྷག་མེད་
བཅོམ། །ཆར་ཆུ་སྙོམས་ཤིང་ལོ་ཕྱུགས་འཕེལ་ཞིང་རྒྱས། །འགྲོ་རྣམས་ཚེ་བསོད་སྟོབས་འབྱོར་མངའ་ཐང་དར། །བདེ་སྐྱིད་རྫོགས་ལྡན་དཔལ་ལ་རོལ་བར་མཛོད།  །ཅེས་དཀར་པོའི་རི་ཁྲོད་ཀྱི་གཞི་བདག་སྒོམ་དཀར་པར་
བསངས་མཆོད་འབུལ་ཚུལ་ལྷ་གཉན་དགྱེས་པའི་སྒྲ་དབྱངས་ཞེས་བྱ་བ་འདི་ཡང། མཁྱེན་དཔྱོད་ཡངས་པ་ངོ་ཤེས་རབ་འབྱམས་པ་ངག་དབང་རྒྱ་མཚོ་ནས་ལྷ་དར་བཅས་བསྐུལ་བའི་ངོར་༸ཆོས་མེད་བན་རྒན་ཆོས་ཀྱི་རྡོ་རྗེས་སུག་ལས་སུ་བགྱིས་པའོ།། །།།
༄༅། །ན་མོ་བཛྲ་བཧཻ་ར་ཝཱ་ཡ། བློ་བཟང་རྡོ་རྗེ་འཆང་ཆེན་དང། །དབྱེར་མེད་གཤིན་རྗེ་གཤེད་པོ་ལ། །བཏུད་ནས་བསངས་མཆོད་ཁྱེར་བདེ་ཞིག་སྤེལ་ལོ་ཤེས་ལྡན་རྣ་བ་བླགས།  །དེ་ལ་འདིར་
རྭ་ཁོའི་གནས་བདག་སྐལ་བཟང་རིན་ཆེན་ལ་བསངས་མཆོད་གཏོང་བར་འདོད་པས། མཁན་ཤུག་སོགས་དུག་རིགས་མ་ཡིན་པའི་བསང་རྫས་སོགས་འདུ་བྱས་ལ། དཀར་གཏོར། གསེར་སྐྱེམས། ཡུལ་ལུགས་དང་བསྟུན་པའི་བཟའ་བཅའ་བཏུང་བ་འབུལ་འོས་རིགས་
རྣམས་བཤམས། རང་རྡོ་རྗེ་འཇིགས་བྱེད་ཀྱི་ཆོ་ག་རྒྱས་བསྡུས་ཅི་རིགས་སམ་སྐད་ཅིག་ཀྲོང་བསྐྱེད་ལྟ་བུའི་ང་རྒྱལ་ལ་གནས་པས་བསང་རྫས་བྱིན་གྱིས་རླབས་ལ། སྔགས་དྲུག་ཕྱག་རྒྱ་དྲུག་དང་བདེན་པའི་སྟོབས་བརྗོད་ལ། དེ་ནས། ཀྱཻ་ལྷུན་གྲུབ་བདེ་སྟོང་

[028A]༄༅། །རོལ་བའི་དགའ་ཚལ་ནས། །རྩ་རྒྱུད་བླ་མ་ཡི་དམ་མཁའ་འགྲོ་དང། །དམ་ཅན་ཆོས་སྐྱོང་འཁོར་བཅས་གནས་འདིར་གཤེགས། །ཀྱཻ་དཔལ་གྱི་གནས་མཆོག་བཀྲ་ཤིས་སྒང་དཀར་ནས། །
ལྷ་ཡི་དགེ་བསྙེན་སྐལ་བཟང་རིན་ཆེན་མཆོག་འཁོར་ཚོགས་དམ་ཅན་གནས་སྐྱོང་ཡུམ་སྲས་བཅས། །མ་ཐོགས་རིངས་པའི་ཚུལ་གྱིས་ད་ཚུར་བྱོན། །མདུན་དུ་ཡིད་འཕྲོག་འཇའ་འོད་འཁྲིགས་པའི་ཀློང། །གདན་ཁྲི་
བཞོན་པ་ཁང་བཟང་ཉམས་དགའ་བར། །རང་རང་དགྱེས་པའི་གདན་ཁྲི་བཟང་པོ་ལ། །དགྱེས་བཞིན་གཡོ་མེད་བརྟན་པར་བཞུགས་སུ་གསོལ། །ཧཱུཾ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །
རྨད་བྱུང་ཟག་མེད་བདུད་རྩིའི་བསངས་མཆོད་འདི། །རྩ་བརྒྱུད་བླ་མ་ཡི་དམ་ལྷ་ཚོགས་བསངས། །དཔའ་བོ་མཁའ་འགྲོ་ཆོས་སྐྱོང་སྲུང་མ་བསངས། །ཁྱད་པར་གནས་སྐྱོང་ལྷ་ཡི་དགེ་བསྙེན་ཆེ། །སྐལ་
བཟང་རིན་ཆེན་འཁོར་དང་བཅས་པ་་བཙུན་མོ་སྲས་དང་བཅས་པ་མ་ལུས་་ལས་བྱེད་ས་གཞི་བར་སྣང་གང་བ་་བསང་ངོ་ཕུལ་བྱུང་བསངས་མཆོད་དམ་པ་འདི། །ཕོག་ཐུག་ནོངས་པའི་ཚོགས་ཀུན་
བྱང་གྱུར་ནས། །ཉམས་ཆགས་གསོས་ཤིང་དངོས་གྲུབ་མ་ལུས་སྩོལ།  །སྐབས་འདིར་གཞི་བདག་གཏོར་མ་འབུལ། སྡེ་བརྒྱད་གསེར་སྐྱེམས་རྒྱས་བསྡུས་གང་རིགས་གཏོང།  ཀྱཻ་གཡུ་འབྲུག་སྟེང་ན་གནས་སྐྱོང་སྒང་དཀར་

[028B] ༑སྐལ་བཟང་རིན་ཆེན་ལྷ་ཡི་དགེ་བསྙེན་ནི། །སྐུ་མདོག་ཟླ་བ་གཞོན་ནུ་ལྟར་གསལ་ཞིང། །ཕྱག་གཡས་རྣོ་བའི་དར་མདུང་གཡས་སུ་འཛིན། །གཡོན་པས་དགོས་འདོད་འབྱུང་བའི་ནོར་བུ་བསྣམས། །ལྷ་རྫས་
དར་གྱི་ན་བཟའ་དཀར་པོ་གསོལ། །དབུ་ལ་དར་གྱི་ཐོད་བཅིངས་རབ་ཏུ་མཛེས། །མཛེས་པའི་སག་ལྷམ་ཡུ་རིང་ཞབས་ལ་གསོལ། །སྐབས་འགར་རྟ་ནག་རྒྱན་ལྡན་མཛེས་པའི་སྟེང། །ཨ་མི་མདའ་བཞི་སྐུ་མདོག་དབང་
གི་མདོག་ཕྱག་གཡས་རྣོ་ངར་འཛོམས་པའི་མདུང་རིང་བསྣམས། །ཕྱག་གཡོན་སྙན་པ་སྒྲོགས་པའི་ཆོས་དུང་འཛིན། །སྐུ་ལ་ལྷ་རྫས་དར་གྱི་ན་བཟའ་གསོལ། །འབྲོག་གནས་དཔའ་བོའི་ཚུལ་འཆང་ཁྱོད་
ལ་བསྟོད། །འཇམ་མགོན་བསྟན་དང་བསྟན་འཛིན་འདུས་པའི་སྡེ། །ཡོན་མཆོད་འཁོར་བཅས་གཡེལ་མེད་སྐྱོང་བ་དང། །འཇིག་རྟེན་སྤྱི་དང་ཁྱད་པར་ཡུལ་ཕྱོགས་འདིར། །སད་སེར་བཙའ་ཐན་ནད་རིམས་གདོན་
བགེགས་སོགས། །མི་ཤིས་རྒུད་པའི་མིང་ཡང་མི་འབྱུང་ཞིང། །ཆར་ཆུ་དུས་འབབ་ལོ་ཕྱུག་རྟག་ཏུ་རྒྱས། །འགྲོ་རྣམས་ཚེ་བསོད་སྟོབས་འབྱོར་མངའ་ཐང་དར། །བདེ་སྐྱིད་རྫོགས་ལྡན་དཔལ་ལ་འགྲན་
པར་མཛོད། །མདོར་ན་ཕྱི་ནང་རྐྱེན་ངན་ཉེར་འཚེ་ཞི། །ལེགས་ཚོགས་རྒྱས་ཤིང་མཁོ་རྒུ་དབང་དུ་འདུས། །ནག་ཕྱོགས་དགྲ་བགེགས་དྲག་པོས་ཚར་གཅོད་ལ། །འདོད་རྒུ་ལྷུན་གྱིས་འགྲུབ་པའི་འཕྲིན་

[029A]༄༅། །ལས་མཛོད།  །ཅེས་བརྗོད་ལ།  ཆུ་ལས་ཆུ་བུར་ སོགས་བརྗོད་དེ་གཤེགས་གསོལ་བཀྲ་ཤིས་ཀྱིས་མཐའ་བརྒྱན་པར་བྱའོ།། ཞེས་པ་འདི་ཡང་རྭ་ཁོ་བེ་ནིའི་རྒན་བོ་རྣམས་དང། དཀོན་མཆོག་བསྟན་འཛིན་
བཅས་ནས་བསྐུལ་བའི་ངོར་༸ཆོས་མེད་བན་རྒན་ཆོས་རྡོར་གྱིས་བྲིས་པའོ།།  །། ༄༅། །ན་མོ་གུ་རུ་ཧྱ་གྲི་ཝ་ཡེ། དངོས་གྲུབ་ཀུན་འབྱུང་དྲིན་ཅན་བླ་མ་དང། །དབྱེར་མེད་རྟ་མཆོག་རོལ་
པར་གུས་བཏུད་ནས། །ས་དམར་ཐོ་ཡི་གནས་བདག་དབང་རྒྱལ་དུ། །གྲགས་པ་གང་དེས་དགྱེས་བྱེད་བསངས་མཆོད་སྤེལ།  །དེ་ལ་འདིར་ས་དམར་ཐོ་ཡི་གནས་བདག་ཡིད་བཞིན་དབང་རྒྱལ་ལ་བསངས་མཆོད་
འབུལ་བར་འདོད་པས། བསངས་རྫས་སྤྱི་དང་ཁྱད་པར་བ་ལུ་བཟང་དྲུག་དཀར་གསུམ། མངར་གསུམ། ཕྱེ་མར། ཇ་ཕུད། ཆང་ཕུད་སོགས་མཐུན་རྫས་ཡོ་བྱད་མ་ཚང་བ་མེད་པར་འདུ་བྱས་ལ། སྐྱབས་སེམས་ཚད་མེད་བཞི་བསྒོམ་པ་
སྤྱི་ལྟར་བྱས། དེ་ནས་བསངས་རྫས་བྱིན་གྱིས་བརླབས་པ་ལ། རང་ཉིད་ཡི་དམ་གང་ཡང་རུང་བའི་བདག་བསྐྱེད་རྒྱས་བསྡུས་གང་རུང་ངམ། ཡང་ན།  རང་ཉིད་དཔལ་ཆེན་རྡོ་རྗེ་འཇིགས་བྱེད་དུ། །གསལ་བའི་ཐུགས་ཀའི་ཧཱུཾ་
ལས་འོད་འཕྲོས་པས། །བསངས་རྫས་སོགས་ཀྱི་མ་དག་དྲི་མ་ཀུན། །སྦྱངས་ཤིང་བསྐྱེད་དེ་ཟག་མེད་བདུད་རྩིར་གྱུར། །ཨོཾ་ཨཱ་ཧཱུཾ།  ལན་གསུམ་དང། ནམ་མཁའ་མཛོད་ཀྱི་སྔགས་རྒྱ་ལན་གསུམ་

[029B] འདི་ལྟར།  ཀྱཻ་ལྷུན་གྲུབ་བདེ་སྟོང་ཡེ་ཤེས་ཕོ་བྲང་ནས། །རྩ་རྒྱུད་བླ་མ་ཡི་དམ་ཆོས་སྲུང་དང། །དཔའ་བོ་མཁའ་འགྲོ་ནོར་ལྷ་གཏེར་བདག་
སོགས། །མ་ལུས་བསངས་ཀྱི་མགྲོན་དུ་གཤེགས་སུ་གསོལ། །ཁྱད་པར་ས་དམར་ཐོ་འདིར་གནས་བཅས་པའི། །མཐུ་ལྡན་གཞི་བདག་ཡིད་བཞིན་དབང་གི་རྒྱལ། །འཁོར་ཚོགས་ལྷ་སྲིན་སྡེ་
བརྒྱད་མ་ལུས་པ། །བསངས་ཀྱི་མགྲོན་དུ་གཤེགས་ཤིང་བརྟན་པར་བཞུགས། །ཧཱུཾ་ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩི་བསངས་མཆོད་རྒྱ་མཚོ་འདི། །རྩ་རྒྱུད་
བླ་མ་ཡི་དམ་ཆོས་སྲུང་དང། །དཔའ་བོ་མཁའ་འགྲོ་ནོར་ལྷ་གཏེར་བདག་བསངས། །ཁྱད་པར་ས་དམར་ཐོ་འདིར་གནས་བཅས་པའི། །གཞི་བདག་རྩེ་དྲུང་ཡིད་བཞིན་དབང་རྒྱལ་བསངས། །འཁོར་
ཚོགས་ལྷ་སྲིན་དྲེགས་པ་སྡེ་བརྒྱད་བསངས། །ལྷ་ཀླུ་འབྱུང་པོ་ཇི་སྙེད་མཆིས་པ་བསངས། །བསང་ངོ་ཕུལ་བྱུང་བསངས་མཆོད་དམ་པ་འདིས། །ཕོག་ཐུགས་ནོངས་པའི་ཚོགས་ཀུན་རབ་བྱང་ནས། །
ཉམས་ཆགས་གསོས་ཤིང་དངོས་གྲུབ་མ་ལུས་སྩོལ། །ཧཱུཾ་རིན་ཆེན་སྒ་སྲབ་མཛེས་པའི་རྟ་མཆོག་སྟེང། །མཐུ་ལྡན་གཞི་བདག་རྩེ་དྲུང་དབང་གི་རྒྱལ། །ཞལ་གཅིག་ཕྱག་གཉིས་རབ་དཀར་ཁྲོས་

[030A]༄༅། །པའི་ཉམས། །གཡས་པས་མདུང་ཞགས་གཡོན་པས་རལ་གྲི་བསྣམས། །སྐུ་ལ་དར་ཆེན་རྩེ་བེར་མཐའ་འཇགས་ཅན། །དབུ་ལ་ཕྱིང་ཞྭ་ནག་པོ་མགུལ་དར་བཅིངས། །ཞབས་
ལ་མཆིལ་ལྷམ་ནག་པོ་ལྷམ་སྒྲོགས་ཅན། །ལས་བྱེད་དཔའ་བོ་ཆེན་པོ་ཁྱོད་ལ་བསྟོད། །གཞན་ཡང་འཁོར་ཚོགས་གནམ་སའི་ཁྱོན་བཀང་བ། །ལྷ་ཀླུ་བདུད་བཙན་མ་མོ་འབྱུང་པོ་དང། །གྲངས་
མེད་རྣམ་འགྱུར་ཆ་ལུགས་མི་འདྲ་བའི། །འཁོར་ཚོགས་རྒྱ་མཚོར་བཅས་ལ་གུས་པས་བསྟོད། །ཀྱཻ་རྨད་བྱུང་བསངས་ཀྱི་མཆོད་པ་འདི་ཕུལ་པས། །རྒྱལ་བའི་བསྟན་དང་བསྟན་འཛིན་དགེ་
འདུན་སྡེ། །ཡོན་མཆོད་འཁོར་བཅས་གཡེལ་མེད་སྐྱོང་བ་དང། །ཡུལ་ཕྱོགས་སྤྱི་དང་ཁྱད་པར་ས་ཕྱོགས་འདིར། །སད་སེར་བཙའ་ཐན་ནད་རིམས་འཁྲུགས་རྩོད་སོགས། །མི་ཤིས་རྒུད་པའི་
མིང་ཡང་མི་འབྱུང་ཞིང། །ཆར་ཆུ་དུས་བབ་ལོ་ཕྱུག་རྟག་རྒྱས་ཤིང། །འགྲོ་རྣམས་ཚེ་བསོད་སྟོབས་འབྱོར་མངའ་ཐང་དར། །བདེ་སྐྱིད་རྫོགས་ལྡན་དཔལ་ལ་འགྲན་པར་མཛོད། །གཞི་ལ་
བཀྲ་ཤིས་གྱང་ཆས་བདེ་སྐྱིད་ལྡན། །བྱེས་སུ་དགྲ་ཇག་འཚེ་བ་ཀུན་ལས་སྐྱོབས། །བསམ་པའི་དོན་གྲུབ་རྐྱེན་ངན་བར་ཆད་ཞི། །ཕུན་ཚོགས་འདོད་རྒུ་འཁྱིལ་བའི་བཀྲ་ཤིས་སྩོལ། །

[030B] ཅེས་པ་འདི་ཡང་པཱ་ཊུ་མཁན་ཆེན་རིན་པོ་ཆེ་ནས་ཚུལ་འདི་ལྟ་བུ་ཞིག་བྲིས་དགོས་ཞེས་ལྷ་རེག་བསྩལ་བ་དང་དུ་བླང་སྟེ། ༸བན་རྒན་ཆོས་ཀྱི་རྡོ་རྗེས་འཕྲལ་མར་བྲིས་པའོ།།  །། ༄༅། །གནས་བདག་ལྷ་གཉན་
དཔལ་དགྱེས་ལ་བསངས་མཆོད་འབུལ་ཚུལ་ཕན་བདེའི་དཔལ་སྟེར་ཞེས་བྱ་བ་བཞུགས་སོ།། ༄༅། །བྱིན་རླབས་མཆོག་སྩོལ་བླ་མ་དང། །དངོས་གྲུབ་ཀུན་འབྱུང་ཡི་དམ་ལྷར། །གུས་
པས་བདུད་དེ་དཔལ་དགྱེས་ཞེས། །གྲགས་པའི་ཡུལ་ལྷའི་བསངས་མཆོད་སྤེལ།  །འདིར་ལྷ་གཉན་དཔལ་དགྱེས་ལ་བསངས་མཆོད་འབུལ་བར་འདོད་བས་བསངས་རྫས་སོགས་ལེགས་པར་འདུ་བྱས། ལོགས་ཞིག་ཏུ་
དཀར་གཏོར་ཡང་བཤམས། གསེར་སྐྱེམས་ལ་དཀར་སྐྱེམས་མངར་སྐྱེམས་ཆང་གར་མ་སོགས་བཤམས། སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་བཏང་ནས། རང་ཉིད་ཡི་དམ་ཀྱི་ང་རྒྱལ་ལ་གནས་དགོས་པས་རྒྱས་བསྡུས་གང་ཡང་རུང་བའམ།  བྲེལ་དུས་
རང་ཉིད་ཡི་དམ་ལྷ་རུ་གསལ་བ་ཡི། །ཐུགས་ཀའི་ཧཱུཾ་ལས་འོད་འཕྲོས་མཆོད་རྫས་ཀྱི། །དྲི་མ་ཀུན་བྱང་འདོད་ཡོན་ལོངས་སྤྱོད་སོགས། །རང་རང་དགྱེས་པའི་མཐུན་པའི་རྫས་སུ་གྱུར།  །ནམ་
མཁའ་མཛོད་ཀྱི་སྔགས་དང། སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས། བདེན་པའི་སྟོབས་བརྗོད་ལ་འདི་སྐད་དོ།།  ཀྱཻ་རྐུན་ཁྱབ་ཆོས་དབྱིངས་དག་པའི་ཕོ་བྲང་ནས། །རྩ་རྒྱུད་བླ་མ་ཡི་དམ་བྱང་སེམས་

[031A]༄༅། །དང༑ ༑ཉན་རང་དཔའ་བོ་མཁའ་འགྲོ་སྲུང་ཚོགས་བཅས། །འདིར་བྱོན་བསངས་ཀྱི་མགྲོན་དུ་གཤེགས་སུ་གསོལ། །ཀྱཻ་ནོར་འཛིན་དབྱིབས་ལེགས་སྨན་ལྗོངས་སྤང་
རི་དང། །ལྟེང་ཀ་ལུ་མ་ཆུ་ཕྲན་ཆུ་མིག་དང། །མེ་ཏོག་སྣ་ཚོགས་བཀྲ་བའི་རི་བོའི་སྦོར། །གནས་བཅས་མཐུ་ལྡན་དཔལ་དགྱེས་ལྷ་གཉན་ཆེ། །ཡུམ་སྲས་འཁོར་ཚོགས་རྒྱ་མཚོ་གནས་འདིར་
གཤེགས། །ཧཱུཾ་ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །རྨད་བྱུང་ཀུན་བཟང་བདེ་བ་བསྐྱེད་པའི་རྫས། །ཕྱི་ནང་གསང་བའི་མཆོད་ཚོགས་ཇི་སྙེད་དང། །དྲི་ལྡན་སྙིང་པོ་ཀུན་འདུས་
བསངས་མཆོད་འདིས། །རྩ་རྒྱུད་བླ་མ་ཡི་དམ་ལྷ་ཚོགས་བསངས། །བྱང་སེམས་ཉན་རང་མ་དང་མཁའ་འགྲོ་་དམ་ཅན་སྟོབས་ལྡན་ཆོས་སྐྱོང་སྲུང་མ་་ཁྱད་པར་ཡུལ་ལྷ་གཉན་པོ་དཔལ་
དགྱེས་་ཡུམ་སྲས་ཕྱི་ནང་འཁོར་ཚོགས་མ་ལུས་་གཞན་ཡང་མཆོད་འོས་ཇི་སྙེད་མཆིས་པ་བསངས། །ཀྱཻ་མ་རིག་དབང་གིས་ནོངས་པར་གང་གྱུར་དང། །ཁྱད་པར་ཡ་ཤན་དམ་གྲིབ་ཐབ་
གཞོབ་དང། །ས་བརྐོས་ཆུ་དཀྲུགས་རྡོ་གཉན་རློག་པ་སོགས། །ཉེས་ཚོགས་ཅི་མཆིས་དབྱིངས་སུ་དག་གྱུར་ཅིག་ །མཚམས་འདིར་དཀར་གཏོར་བཏང། གསེར་སྐྱེམས་འབྲུ་གསུམ་གྱིས་བྱིན་གྱིས་རླབས་ལ།  ཧཱུཾ་རིན་

[031B] །རྩ་གསུམ་དཔའ་བོ་མཁའ་འགྲོ་སྡེ་བརྒྱད་དང། །ཁྱད་པར་ཡུལ་ལྷ་དཔལ་དགྱེས་འཁོར་ཚོགས་ལ། །འབུལ་ལོ་མཆོད་དོ་བཅོལ་བའི་ལས་ཀུན་སྒྲུབས། །ཀྱཻ་རབ་དཀར་
ཟླ་གཞོན་འོད་སྟོང་འཁྱུགས་པའི་སྐུ། །མིག་སྨན་མདངས་འཛིན་མེན་ཏྲིའི་ན་བཟའ་ཅན། །དངོས་གྲུབ་རིན་ཆེན་སྩོལ་ཕྱིར་བུམ་བཟང་བསྣམས། །རྟ་མཆོག་དང་སེར་རླུང་གི་ཤུགས་འཆང་སྟེང། །རིན་
ཆེན་སྒ་སྲབ་གོང་རྨེད་འཕྱང་འཕྲུལ་བརྒྱན། །ཀུན་ནས་མཛེས་པར་ཆིབས་ཏེ་སྒྲུབ་པ་པོར། །ཕྱི་ནང་ཉེར་འཚེ་ཀུན་སེལ་མཐུན་པའི་རྐྱེན། །ཚེ་བསོད་དཔལ་འབྱོར་རྒྱས་མཛད་ཁྱོད་ལ་བསྟོད། །གང་གི་
ཡུམ་སྲས་ལས་བྱེད་བྲན་གཡོག་བཅས། །མཐུ་ལྡན་རྣམས་ཀྱིས་བདག་ཅག་འཁོར་བཅས་ལ། །བསྲུང་སྐྱོབས་འཕྲིན་ལས་མི་གཡེལ་དུས་དྲུག་ཏུ། །ངོ་མཚར་དགེ་བའི་བཀྲ་ཤིས་ཁྱབ་པར་མཛོད། །ཆུ་
ལས་ཆུ་བུར་བརྡོལ་བ་ཇི་བཞིན་དུ། །རིག་པའི་རྩལ་གྱིས་བོས་པའི་མགྲོན་ཇི་སྙེད། །མཁའ་ལས་སྤྲིན་བྱུང་མཁའ་ལ་ཐིམ་པ་ལྟར། །སྐྱེ་མེད་ཆོས་ཀྱི་དབྱིངས་སུ་བཛྲ་མུཿ་ མཇུག་བཀྲ་ཤིས་ཀྱིས་མཐའ་བརྒྱན་པར་བྱའོ། །ཞེས་
པ་འདི་ཡང་ཨུ་བུར་ཧོར་ཆེན་ཐུ་ཤེ་ཐུའི་ཤོག་ཀུན་ཏུ་དགའ་བའི་གླིང་གི་གྲྭ་རིགས་བློ་བཟང་རྒྱལ་མཚན་ནས་འདི་ལྟ་བུ་ཞིག་དགོས་ཞེས་པའི་འདོད་མོས་ལྟར་བགྱིད་པ་པོ་་ཆོས་མེད་བན་རྒན་ཆོས་རྡོར་ནས་གཡར་ཁྲལ་ཙམ་དུ་བྲིས་པའོ།། །།

[032A]༄༅། །གཞི་བདག་སྒང་དམར་གྱི་བསངས་མཆོད་ལྷ་ཆེན་དགྱེས་པའི་འཛུམ་ཞལ་ཞེས་བྱ་བ་བཞུགས་སོ།།  ༄༅། །ན་མོ་བཛྲ་དྷ་ར་ཡ། དངོས་གྲུབ་ཀུན་འབྱུང་དྲིན་ཅན་བླ་མ་དང། །
དབྱེར་མེད་འཇིགས་མཛད་རྡོ་རྗེའི་ཞབས་བཏུད་ནས། །སྒང་དམར་གནས་སྐྱོང་གཞི་བདག་སཱ་ན་བཀྭན་ཆེ། །དགྱེས་པ་བསྐྱེད་བྱེད་བསངས་མཆོད་འཕྲེང་བ་སྤེལ།  །དེ་ལ་འདིར་སྒང་དམར་རམ་ཧུན་ལེན་ཏུ་གྲགས་
པའི་གནས་སྐྱོང་སཱན་བཀྭན་ཡུལ་སྐྱོང་ཆེན་པོར་བསངས་མཆོད་འབུལ་བར་འདོད་པས། །ཙནྡན་དཀར་དམར། མཁན་ཤུག་ཨ་ཀ་རུ་སོགས་དུག་རིགས་མ་ཡིན་པའི་བསངས་རྫས། དཀར་གཏོར། ཇ་ཆང་གར་མའི་གསེར་སྐྱེམས། བཟའ་བཅའ་བཏུང་
བ་སོགས་ཡུལ་ལུགས་དང་བསྟུན་པར་གྱ་ནོམ་པ་འདུ་བྱས་ལ། རང་ཉིད་ཡི་དམ་བདག་བསྐྱེད་རྒྱས་བསྡུས་གང་ཡང་རུང་བའམ་བྲེལ་དུས། སྐད་ཅིག་ཀྲོང་བསྐྱེད་བྱས་ལ།  ཨོཾ་བཛྲ་ཨམྲྀ་ཏས་ བསངས།  སྭ་བྷཱ་ཝ་ ས་སྦྱངས།  སྟོང་པའི་
ངང་ལས་ཨོཾ་ཨཱ་ཧཱུཾ་འོད་དུ་ཞུ་བ་ལས་བྱུང་བའི་བསངས་མཆོད་འདོད་པའི་ཡོན་ཏན་ལྔ་དང་ལྡན་ཞིང་ནམ་མཁའ་མཛོད་ཀྱི་རང་བཞིན་ཅན་མགྲོན་རྣམས་ཀྱི་ཐུགས་རྒྱུད་ལ་ཟག་མེད་ཀྱི་བདེ་བ་ཁྱད་པར་
ཅན་བསྐྱེད་པའི་ནུས་མཐུ་དང་ལྡན་པར་གྱུར། །ཨོཾ་ཨཱ་ཧཱུཾ།  ལན་གསུམ། སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས་ལ། བདེན་པའི་སྟོབས་བརྗོད་དེ།  ཀྱཻ་ལྷུན་གྲུབ་བདེ་བ་ཆེན་པོའི་ཕོ་བྲང་ནས། །བླ་མ་ཡི་

[032B] །ཉན་རང་དཔའ་བོ་མཁའ་འགྲོ་སྲུང་མའི་ཚོགས། །ཕྱི་ནང་གསང་བའི་སྡེ་བརྒྱད་གནས་འདིར་གཤེགས། །ཁྱད་པར་དགེ་མཚན་བཅུ་ལྡན་སྒང་དམར་ལ། །གནས་བཅས་
གནམ་བསྐོས་ཞི་དྲག་ལས་བྱེད་པའི། །སཱན་བཀྭན་ལས་བྱེད་འཁོར་དང་བཅས་པ་རྣམས། །མ་ཐོགས་རིངས་པའི་ཚུལ་གྱིས་གནས་འདིར་གཤེགས། །མདུན་དུ་ཡེ་ཤེས་རང་སྣང་གཞལ་མེད་ཁང། །
བརྩེ་ལྡན་ཐུགས་རྗེས་དགོངས་པ་ཉེར་ལྷོད་དེ། །མཆོག་དམན་མགྲོན་གྱི་དབྱེ་བའི་རིམ་པ་བཞིན། །རང་རང་དགྱེས་པའི་གདན་ལ་བརྟན་པར་བཞུགས། །ཀྱཻ་དྲི་ལྡན་ཤིང་གི་རྒྱལ་པོ་ཀུན་བསགས་ཏེ། །
འབར་བྱེད་རྒྱལ་པོ་ཡེ་ཤེས་མེ་རུ་བསྲེགས། །དག་བྱེད་རྒྱལ་པོ་གཙང་མའི་ཆབ་ཀྱིས་བྲན། །མཆོད་པའི་རྒྱལ་པོ་ལྷ་བསངས་དུད་སྤྲིན་འདིས། །སྒང་དམར་གནས་སྐྱོང་སཱན་བཀྭན་ལས་བྱེད་བསངས། །
ཕྱག་བརྙན་བྲན་གཡོགས་འཁོར་ཚོགས་མ་ལུས་་སྣང་སྲིད་ལྷ་སྲིན་སྡེ་བརྒྱད་མ་ལུས་་ལྷ་ཀླུ་ན་ཆུང་སྨན་མོ་བཅས་པ་་བྲན་འཁོར་ཡང་གཡོག་སྡེ་བཅས་མ་ལུས་་བདག་ཅག་རྨོངས་པའི་དབང་
གྱུར་མི་མཁས་པས། །སྐུ་གསུང་ཐུགས་དང་འགལ་བ་ཅི་མཆིས་པ། །ཉམས་གྲིབ་འབགས་བརྩོག་མནོལ་བ་གང་བགྱིས་སོགས། །མི་མཐུན་ཉེས་པའི་ཚོགས་ཀུན་དག་གྱུར་ཅིག་ གསེར་སྐྱེམས་

[033A]༄༅། །འཐོར་བ་དང་བཅས།  ཀྱཻ་རིན་ཆེན་སྣོད་དུ་གཏམས་པའི་སྣོད་ཡངས་སུ། །རྒྱའི་བཏུང་བ་རྨད་བྱུང་གསེར་སྐྱེམས་འདི། །རྩ་རྒྱུད་བླ་མ་ཡི་དམ་དཀོན་མཆོག་གསུམ། །མཁའ་འགྲོ་ཆོས་
སྐྱོང་སྲུང་མའི་ཚོགས་ལ་འབུལ། །འབུལ་ལོ་བཞེས་ནས་འདོད་པའི་དོན་ཀུན་སྒྲུབ། །འབྲུ་བཅུད་བདུད་རྩིའི་ཉིང་ཁུ་སྦྱར་བ་འདི། །ཁྱད་པར་གནས་སྐྱོང་སཱན་བཀྭན་ཡུལ་བདག་དང། །སྨན་མོ་སྲས་
དང་ཕྱག་བརྙན་ཕྲན་གཡོག་ལ། །འབུལ་ལོ་བཞེས་ནས་འདོད་པའི་དོན་ཀུན་སྒྲུབས། །འབྲུ་བཅུད་བདུད་རྩིའི་ཉིང་ཁུ་སྦྱར་བ་འདི། །ཕྱི་ནང་གསང་བའི་སྡེ་བརྒྱད་མ་ལུས་དང། །ལས་བྱེད་ས་གཞི་བར་
སྣང་གང་བ་ཀུན། །འབུལ་ལོ་བཞེས་ནས་འཕྲིན་ལས་ཀུན་འགྲུབ་མཛོད།  །མཚམས་འདིར་གཞི་བདག་གཏོར་མ་གཏོང། སྡེ་བརྒྱད་མཆོད་པའང་གྲུབ་ན་གཏོང།  ཀྱཻ་མི་རྟག་སྲིད་གསུམ་སྒྱུ་མའི་གྲོང་ཁྱེར་དུ། །
ཕན་གནོད་བྱེད་པོར་སེམས་ཀྱིས་སྒྲོ་བཏགས་ཏེ། །རང་སྣང་འཁྲུལ་ངོར་ཤར་བའི་ལྷ་འདྲེའི་ཁྲོད། །མཐུ་ལྡན་དཀར་ཕྱོགས་སྐྱོང་བ་ཁྱོད་ལ་བསྟོད། །ལས་ཀྱི་དབང་གིས་གདུག་པའི་ལུས་བླངས་
ཀྱང༑ ༑སྨོན་ལམ་དབང་གིས་རྒྱལ་བསྟན་ཡོངས་ལ་དགའ། །དམ་ལྡན་རྣལ་འབྱོར་སྐྱོང་བའི་ཐ་ཚིག་ཅན། །གནམ་བསྐོས་ལྷ་ཡི་ལས་བྱེད་ཁྱོད་ལ་བསྟོད། །ཨིནྡྲ་ནཱི་ལའི་མདངས་འཛིན་ལྷ་

[033B] །འབྲོག་གནས་དཔའ་བོ་བརྗིད་པའི་ཉམས་དང་ལྡན། །ཕྱག་གཡས་རལ་གྲི་གཡོན་པས་ཞགས་པ་བསྣམས། །ལྷ་ཡི་ལས་བྱེད་ཆེན་པོ་ཁྱོད་ལ་བསྟོད། །ལང་ཚོ་དར་བབས་དཔའ་མཛངས་
རྟུལ་ཕོད་ཆེ། །འཕྱོར་སྒེག་ཆས་ཀྱིས་སྤྲས་པའི་སྲས་རྣམས་དང། །རྟགས་འཆང་དྲེགས་པའི་རྣམ་འགྱུར་མཐའ་ཡས་པའི། །མ་ལུས་འཁོར་ཚོགས་རྒྱ་མཚོ་བཅས་ལ་བསྟོད། །ཁྱོད་ཀྱི་བཀའ་ཡི་རྟགས་
འཆང་དྲེགས་ལྡན་དང། །ལས་བྱེད་གདུག་པའི་འཁོར་ཚོགས་མ་ལུས་པ། །གདུག་ཅན་སྙིང་ཁྲག་འཐུང་བས་རབ་མྱོས་པའི། །མི་བསྲུན་ལས་བྱེད་ཕོ་ཉ་བཅས་ལ་བསྟོད།  །ཅེས་བསྟོད། གཡང་འགུགས་
པར་འདོད་ན། མདའ་དར་ལག་ཏུ་ཐོགས་ནས་འདི་ལྟར།  ཀྱཻ་དགེ་མཚན་བཀྲ་ཤིས་གཡང་དུ་འཁྱིལ་བ་འདིར། །སྲིད་འདིར་མངོན་པར་མཐོ་བའི་གཡང་གི་ཚོགས། །ཕྱོགས་བཅུའི་ཕྱྭ་གཡང་མ་ལུས་ཆུ་འཛིན་
ལྟར༑ ༑དགའ་བའི་ལང་ལོང་འཁྲིགས་ཤིང་གནས་འདིར་བྱོན། །སུམ་རྩེན་ལྷ་ཡི་དཔལ་འབྱོར་མ་ལུས་དང། །གདེངས་ཅན་གཙུག་གི་ཡིད་བཞིན་ནོར་བུ་མཆོག་འཁོར་ལོས་སྒྱུར་བའི་རིན་ཆེན་སྣ་
བདུན་གྱིས། །ཕྱྭ་གཡང་དཔལ་འབྱོར་སྙན་གྲགས་འདིར་ཁུག་ཅིག་ཚེ་རིང་ནད་མེད་འདོད་པའི་དོན་ཀུན་འགྲུབ། །སྟོབས་དང་མངའ་ཐང་འབྱོར་བ་ཕུན་སུམ་ཚོགས། །བདེ་ཞིང་སྐྱིད་པའི་དགའ་སྟོན་ཐམས་

[034A]༄༅། །ཅད་ཀྱི། །ཕྱྭ་གཡང་དཔལ་འབྱོར་སྙན་གྲགས་འདིར་ཁུག་ཅིག་ །ཅེས་གཡང་ལེན། མཇུག་ཏུ་ཡིག་བརྒྱ་བཟླས་ལ།  མཁའ་ལས་སྤྲིན་ཕྱུང་མཁའ་ལ་ཐིམ་པ་ལྟར། །རིག་པའི་རྩལ་
གྱིས་བོས་པའི་མགྲོན་གྱི་ཚོགས། །ཀ་དག་གདོད་ནས་སྐྱེ་བ་མེད་པའི་ཀློང། །རྣམ་པ་རང་རང་གནས་སུ་བཛྲ་མུཿ་ ཞེས་གཤེགས་གསོལ་བྱས་ལ། བཀྲ་ཤིས་གང་སེར་མའི་ཤིས་བརྗོད་བྱའོ། །ཞེས་པ་འདི་
ཡང་རུ་གསར་སྡེ་པའི་ཝང་ལི་ཀྲིན། ཝང་བཞུས་ཚི། ལི་ཧ་གྲིན། ལི་ཝཱ་ཁྲུན། ལི་བཞུ་ཝང། ཕང་ཏི་ཚི། ཝང་ཟིན་ཁུས། ཧྲི་ཡུག་ཏེང། ཞཱ་ཝུ་ཤིན་རྣམས་ཡང་ཡང་བསྐུལ་བའི་འདོད་མོས་ལྟར་་གྱི་ན་བ་ཆོས་ཀྱི་རྡོ་རྗེས་སྨྲས་པའོ།། །།
