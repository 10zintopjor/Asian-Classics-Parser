༄༅། །ན་མོ་གུ་རུ་མཉྫུ་གྷོ་ཥཱ་ཡ། །རྨད་བྱུང་ཡོན་ཏན་
ཇི་སྙེད་པ། །མ་ལུས་གང་གི་ལེགས་བསྡུས་ཏེ། །སྐྱོན་ཀུན་འགྲོ་ལ་བསྐྲད་པ་བཞིན། །ཤཱཀྱ་སེང་གེ་ལ་བཏུད་ནས། །བདེ་གཤེགས་གསུང་རབ་ལས་བྱུང་བ། །ལེགས་བཤད་རིན་ཆེན་ཕྲེང་སྤེལ་ཏེ། །ལྷ་མིའི་དབང་ཕྱུག་
མགུལ་རྒྱན་དུ། །དོ་ཤལ་བཞིན་དུ་བདག་གིས་འབུལ། །མུ་སྟེགས་ངན་པའི་བྲམ་ཟེ་རྣམས། །རྒྱལ་པོའི་སྤྱོད་ཚུལ་གཞན་སྨྲ་ཡང། །མཉམ་མེད་བདག་གི་སྟོན་པ་དེས། །རྒྱལ་སྲིད་ཆོས་བཞིན་བསྐྱང་བར་གསུངས། །
འཕགས་པའི་ཡུལ་དང་གངས་ཅན་དུ། །བྱོན་པའི་ཆོས་རྒྱལ་དེ་དག་གི་གཙུག་ལག་གཉིས་ཀྱི་ཚུལ་གཟིགས་ན། །འདི་དང་ཕྱི་མ་ཀུན་ཏུ་དགེ་ཉེ་རིང་མེད་པའི་བཀའ་ཁྲིམས་ཀྱིས། །ཉིད་ཀྱི་སྲས་ལ་ཇི་ལྟ་བར། །འབངས་རྣམས་

[286B] །ཀུན་གྱིས་ཁྱོད་ཉིད་ལྷ་བཞིན་བཀུར། །སྙིགས་དུས་སྐྱེ་བོ་མ་རུངས་པ། །ཆགས་སྡང་ཆེ་ཞིང་ཕྲ་མ་མཁས། །དེའི་ཕྱིར་བཟང་ངན་ཇི་ལྟར་ཡང། །ཞུ་འཕྲིན་ཀུན་ལ་བརྟག་དཔྱད་འཚལ། །བློ་ཆུང་
ཁྲོ་སྐྱེན་འགྱུར་ལྡོག་ཆེ། །གང་དྲན་ཁར་འབྱིན་ཅལ་ཅོལ་སྨྲ། །བྱ་བྱེད་མང་ཞིང་མཐར་མི་ཕྱིན། །འདི་དག་བྱིས་པའི་ཆོས་ལུགས་ལགས། །གཡོ་མེད་དྲང་པོའི་རང་བཞིན་ཅན། །དཔའ་ཞིང་ཤིན་ཏུ་དུལ་བར་གནས། །ཁོང་
ཡངས་ཟབ་པས་རྒྱ་མཚོ་དང། །བརྟན་པས་རི་རབ་ལྟ་བུར་མཛོད། །ངན་གཡོ་གནོད་འཚེའི་སེམས་དང་ནི། །མི་བཙུན་ངག་དང་རྫུན་སྤངས་ཏེ། །སྙིང་ལ་འབབ་ཅིང་བདེན་པ་དང། །འཇམ་པོའི་བཀའ་ལུང་སྙན་པོ་སྩོལ། །ཧ་ཅང་
ཆང་ལ་སྲེད་པ་དང། །འདོད་ཞེན་ཆེན་པོ་མི་བྱ་སྟེ། །ཆང་དང་འདོད་ལ་སྲེད་པའི་རྒྱུས། །ཕུང་ཀྲོལ་ཆེན་པོ་བསྐྱེད་པར་གསུངས། །སྲོག་འཕྲོག་མངར་བའི་བཙན་དུག་དང། །ནད་སེལ་ཁ་བའི་སྨན་བཞིན་དུ། །གནོད་པའི་ངག་
འཇམ་ཕན་པ་ཡི། །རྩུབ་པའི་ཚིག་ཀྱང་དེ་བཞིན་དགོངས། །ལྷ་སྲས་གཙོ་བོ་གང་སྤྱོད་པ། །འཁོར་རྣམས་དེ་ཡི་རྗེས་འཇུག་པས། །ཁྱོད་ནི་ལོག་པའི་ལམ་ཞུགས་ན། །འབངས་རྣམས་ཇི་ལྟར་འགྱུར་བ་དགོངས། །དེའི་ཕྱིར་
ཡ་རབས་སྤྱོད་ཚུལ་གྱིས། །ཕལ་པའི་སྤྱོད་པ་རྒྱང་བསྲིངས་ཏེ། །མཐོན་པོའི་རིགས་སུ་འཁྲུངས་རྣམས་ཀྱི། །རྒྱན་དུ་བདག་ཉིད་འགྱུར་བར་མཛོད། །མནའ་དང་དམ་ཚིག་སྡོམ་པ་ལས། །ནམ་ཡང་འདའ་བར་མི་རུང་སྟེ། །དེ་

[287A]༄༅། །བཞིན་ངོ་ཚ་ཁྲེལ་ཡོད་ལྡན། །གཞུང་བཟང་བྱས་ཤེས་ཆེ་བ་དགོས། །རྒྱལ་བའི་བཀའ་དང་དམ་པའི་གསུང། །རིག་གནས་བསྟན་བཅོས་མང་པོ་ལ། །མཁྱེན་པའི་སྤྱན་གྱིས་གཟིགས་ལགས་
ན༑ ༑ལེགས་བཤད་མང་པོ་དེ་ལས་འབྱུང། །དཀོན་མཆོག་གསུམ་དང་བླ་མ་ནི། །གཏན་གྱི་སྐྱབས་དང་གྲོགས་ཡིན་པས། །རྟག་ཏུ་མཆོད་དང་བཀུར་སྟི་དང། །བཀའ་བཞིན་བསྒྲུབ་པས་མཉེས་པར་མཛོད། །དེ་
བཞིན་ཡབ་དང་ཡུམ་ལ་ཡང། །གུས་པས་བསྙེན་ཅིང་བཀུར་བར་གྱིས། །འདི་དག་ཕན་གནོད་ཆུང་ངུས་ཀྱང། །འབྲས་བུ་ཤིན་ཏུ་ཆེ་བ་འབྱུང། །ཏིལ་འབྲུ་ཙམ་གྱི་ས་བོན་གྱིས། །ནམ་མཁར་མི་ཤོང་ནྱ་གྲོ་དྷ། །དེ་བཞིན་
དགེ་སྡིག་ཆུང་ངུ་ལའང། །བརྙས་པར་མི་བྱ་བླང་དོར་འཚལ། །དུས་བཟང་སྤྱི་དང་བྱེ་བྲག་ལ། །གསོ་སྦྱོང་ཡན་ལག་བརྒྱད་པ་ནི། །བཞེས་ཤིང་གཞན་ཡང་བགྱིད་འཇུག་སྟེ། །མཐོ་རིས་འགྲོ་བའི་བདེ་ལམ་ལགས། །
སྲིད་པའི་ལམ་དུ་རྒྱུ་བའི་ཚེ། །གཏོང་བ་ནོར་གྱི་མཆོག་ཡིན་པས། །ཕོངས་དང་དག་པའི་ཞིང་རྣམས་ལ། །ཀུན་ཏུ་སྦྱིན་པར་དགྱེས་པར་མཛོད། །ཁྲོ་དང་ཞེ་སྡང་ལས་འཇིགས་པ། །འདི་ན་གནོད་པའི་དགྲ་གཞན་
མེད༑ ༑དེ་བས་བཟོད་པའི་གོ་ཆ་ལ། །བརྟེན་ན་མཛེས་ཤིང་དཔའ་བ་ལགས། །སྟོབས་ཀྱིས་དྲེགས་པའི་ཞབས་འབྲིང་བ། །འདུས་ནས་ཉམས་དགའ་རྩེད་མོའི་ཕྱིར། །དགོས་མེད་སྡིག་པ་བགྱིད་སྲིད་པས། །ཉེས་དམིགས་

[287B] །བྱ་བ་གང་དང་གང་ལ་ཡང། །སྐྱོན་དང་ཡོན་ཏན་གཟིགས་མཛོད་ལ། །འདྲེས་མའང་བྱ་བར་མི་རིགས་ན། །སྐྱོན་ཤས་ཆེ་ན་བཟློག་པར་རིགས། །ཡོན་ཏན་ལྡན་པའི་མི་རྣམས་ནི། །བསྟེན་ཅིང་ཀུན་ནས་
དགྱེས་པར་མཛོད། །སྐྱོན་གྱི་གོང་བུའི་སྐྱེ་བོ་དེ། །རྒྱང་བསྲིངས་སྙིང་རྗེའི་ཡུལ་དུ་དགོངས། །མངའ་རིས་གང་ན་གནས་པ་ཡི། །བྱ་དང་རི་དྭགས་ཉ་ལ་སོགས། །མགོན་མེད་བདག་པོ་མེད་པ་རྣམས། །སྙིང་རྗེར་འོས་སམ་མི་
འོས་གཟིགས། །ངེས་ན་གཞན་ལ་མི་གནོད་པར། །རྩྭ་ཆུས་འཚོ་བ་འདི་རྣམས་ལ། །མི་འཇིགས་སྐྱབས་དག་སྩོལ་བ་དང། །ཆོམ་རྐུན་རྣམས་ཀྱང་སྡིགས་པར་མཛོད། །བག་མེད་སྣང་བ་འབྲིད་མཁས་ཤིང། །རྒྱལ་
པོའི་བྱ་བ་གཡེང་ཆེ་བས། །ཉིན་རེ་བཞིན་དུ་ཐུགས་དམ་རྣམས། །ཆག་མེད་བཅད་རྒྱ་ཉིད་དུ་མཛོད། །ཕན་པར་སྨྲ་བ་ཆེས་དཀོན་ཞིང། །དེ་བས་དེ་ལ་ཉན་དཀོན་ཀྱང། །བརྩེ་བས་མི་ཡི་དབང་ཕྱུག་ལ། །སྤྱི་བརྟོལ་བསྐྱེད་
ནས་གདམས་པ་ལགས། །ཐུབ་པའི་གསུང་རབ་ལས་བྱུང་བའི། །གཏམ་འདིས་འགྲོ་བ་མ་ལུས་པ། །རྒུད་པ་ཀུན་ལས་བསྒྲལ་བྱས་ཏེ། །ཐམས་ཅད་མཁྱེན་པ་ཐོབ་པར་ཤོག་ཅེས་པ་འདི་ནི་རིགས་རུས་ཕུན་སུམ་ཚོགས་
ཤིང༑ དད་པ་དང་རྣམ་དཔྱོད་སོགས་དམ་པས་བསྔགས་པའི་ཡོན་ཏན་དང་ལྡན་པས་སྐྱོང་མིའི་དབང་པོ་སྡེ་པ་སོག་པོ་རྡོ་རྗེས་ནན་གྱིས་བསྐུལ་བ་ལ་བརྟེན་ནས། ཆོས་སྨྲ་བའི་དགེ་སློང་སྡེ་སྣོད་གསུམ་པ་བློ་བཟང་ཆོས་ཀྱི་

[288A]༄༅། །རྒྱལ་མཚན་གྱིས་ཐོན་དགའ་ལྡན་རྫོང་དུ་སྨྲས་པའོ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། སློབ་མ་ལ་གདམས་པ་ལྷའི་རྔ་བོ་ཆེའི་སྒྲ་དབྱངས་ཅེས་བྱ་བ། བླ་མ་དང་ལྷག་པའི་ལྷ་ལ་ཕྱག་འཚལ་ལོ། །དུས་གསུམ་བདེ་གཤེགས་ཐམས་ཅད་དང། །དབྱེར་མེད་རྩ་བའི་བླ་མ་ཡི། །ཞབས་སེན་རིན་
ཆེན་འོད་ཆགས་པ། །སྙིང་གའི་པདྨོའི་རྒྱན་དུ་བཞུགས། །ལྷ་བཅས་འདྲེན་པ་ཤཱཀྱའི་ཏོག་རྒྱལ་ཚབ་མི་ཕམ་འཇམ་པའི་དབྱངས། །འཕགས་མཆོག་ཀླུ་སྒྲུབ་ཐོགས་མེད་ཞབས། །འབྲལ་མེད་སྤྱི་བོའི་གཙུག་ཏུ་བསྟེན། །
སྨྲ་བའི་ཟླ་བ་ཕུལ་བྱུང་ཞབས། །བློ་བཟང་རྒྱལ་བ་གཉིས་པའི་རྗེ། །དེ་སྲས་ནས་བཟུང་རྩ་བརྒྱུད་ཀྱི། །བླ་མ་རྣམས་ལ་གུས་བཏུད་ནས། །དམ་པ་རྣམས་ཀྱི་བཞེད་པ་ཡི། །ལེགས་བཤད་ལྷ་ཡི་རྔ་བོ་ཆེའི། །སྒྲ་བརྒྱ་དལ་གྱིས་

[284A]༄༅། །རྒོད་པ་ཡིས། །མཐའ་དག་བག་ཡོད་གནས་སུ་བཀྲི། དལ་དང་འབྱོར་པས་མཛེས་པ་ཡི། །རྟེན་འདི་ཤིན་ཏུ་རྙེད་དཀའ་བས། །ལན་ཅིག་ཙམ་ཞིག་ཐོབ་དུས་འདིར། །ཉིན་མཚན་ཀུན་ཏུ་སྙིང་པོ་ལོང།།
སྤྱིར་ཡང་ཚེ་འདི་ཡུན་ཐུང་ཞིང། །ཁྱད་པར་འཆི་བདག་དགྲ་བོ་དེ། །ནམ་འོང་ངེས་པ་མ་མཆིས་པས། །ཕྱི་བཤོལ་མེད་པར་བརྩོན་འགྲུས་རྩོམས། །དགེ་དང་མི་དགེའི་ལས་རྣམས་ཀྱི། །འབྲས་བུ་སོ་སོར་མི་སླུ་
བས༑ ༑སྡིག་སྤོང་དགེ་བ་བསྒྲུབ་པ་ལ། །སྒོ་གསུམ་གུས་པས་རྟག་ཏུ་སྒྲིམས། །རང་ཉིད་དམ་པའི་ལམ་བསྲངས་ཏེ། །སྙིགས་དུས་སྐྱེ་བོ་སྣ་ཚོགས་པའི། །མཚན་ཉིད་ཇི་བཞིན་ངེས་བྱས་ལ། །དེ་དང་དེ་མཚུངས་བླང་
དོར་བྱ། །མི་དགེའི་བཤེས་དང་སྡིག་པའི་གྲོགས། །ནང་གི་དུག་གསུམ་དགྲ་བོ་འདིས། །ཕན་པའི་ཟོལ་གྱིས་ངེས་བསླུ་བས། །རྟག་ཏུ་བག་དང་ལྡན་པར་བྱ། །གཏི་མུག་མུན་པའི་སྨག་རུམ་དེ། །རྟེན་འབྲེལ་ཡན་ལག་
གཉིས་ལྷག་བཅུ། །ལུགས་འབྱུང་ལུགས་ལས་བཟློག་པའི་རིམ། །ཇི་བཞིན་ཤེས་པའི་སྒྲོན་མེས་སོལ། །དགེ་བའི་ནགས་ཚལ་སྲེག་བྱེད་པའི། །ཞེ་སྡང་ཁོང་ཁྲོའི་མེ་འབར་བ། །བྱམས་དང་སྙིང་རྗེའི་ཆུ་འཛིན་ལས།།
བྱུང་བའི་ཕན་བདེའི་ཆར་གྱིས་ཆོམས། །འདོད་ཆགས་ཆུ་བོ་འཁྲུག་པའི་རྒྱུན། །བདག་དང་གང་ལ་ཆགས་པའི་ཡུལ། །མི་རྟག་མི་གཙང་སྡུག་བསྔལ་བར། །ངེས་པའི་ཆུ་ལོན་བརྟན་པོས་ཟློག་དང་པོར་ཤེས་རབ་

[284B] །རང་གཞན་ལྤགས་པའི་ཁ་ཕྱེ་ནས། །ཤ་ཁྲག་ཆུ་རྒྱུས་རུས་པ་དང། །རྐང་གི་བར་དུ་བརྟག་པར་བྱ། །རྣག་ཁྲག་ཁུ་བ་བཤང་གཅི་དང། །ཀླད་པ་ཤ་རུས་ཆུ་རྒྱུས་རྐང། །འདུས་པའི་མི་གཙང་རྐྱལ་པ་ལ། །
བློ་ལྡན་སུ་ཞིག་ཆགས་པར་བྱེད། །སྣབས་དང་མཆིལ་མ་ལུད་པ་རྔུལ། །བད་མཁྲིས་གློ་མཆིན་རྒྱུ་ལོང་སོགས། །མི་གཙང་རྫས་ཀྱིས་གང་བ་ལ། །རབ་རྨོངས་བྱིས་པ་ཕག་ལྟར་ཆགས། །གཙང་ཞིང་ཡིད་འོང་བསོད་པའི་ཟས། །
རོ་འཛིན་ལམ་དུ་དྲངས་ཙམ་གྱིས། །བཙོག་ཅིང་དྲི་ང་མྱགས་འགྱུར་ན། །ལུས་འདི་ལས་གཞན་བཤང་ཁང་ཅི། །གཙང་བའི་ས་ཡང་བཤང་གཅི་ཡིས། །ཅུང་ཟད་སྦགས་པའང་བཙོག་འགྱུར་ན། །བཤང་གཅི་སྣག་ཁྲག་མི་གཙང་
བས༑ ༑ཡོངས་གང་མཛོད་ལ་སུ་ཞིག་ཆགས། །འདི་ལྟར་མངོན་སུམ་མཐོང་བཞིན་དུ། །ད་དུང་འདོད་པའི་སེམས་སྐྱེ་ན། །དབུགས་བྲལ་དུར་ཁྲོད་བོར་བ་ཡི། །ལུས་ཀྱི་ཕྱི་ནང་རང་བཞིན་ལྟོས། །མདོར་ན་འདོད་པའི་དངོས་པོ་ལ། །
ཆགས་པའི་ས་བོན་ཕྲ་མོས་ཀྱང། །མནར་མེད་ཁྲོ་ཆུ་ཁོལ་མའི་ནང། །ངེས་པར་འཚེད་པའི་འབྲས་བུ་བསྐྲུན། །ཀིམ་པའི་འབྲས་འདྲའི་འདོད་པ་ཡིས། །གསོད་གཅོད་འཆིང་དང་འབྲལ་བ་དང། །ཕྱི་མའི་ངན་འགྲོའི་སྡུག་བསྔལ་
སོགས། །འདྲེན་ཕྱིར་ཕུང་ཀྲོལ་ཆེན་པོ་བྱེད། །དེ་བས་སྲིད་པའི་ཕུན་ཚོགས་ཀུན། །རྨི་ལམ་སྒྱུ་མའི་དགའ་སྟོན་དང། །འབར་བའི་མེ་དང་གཡང་ས་ལྟར། །སྐྲག་པའི་སེམས་ཀྱིས་ཐར་པར་སྙེགས། །གློག་དང་ཆུ་བུར་ལྟ་བུ་ཡི།།

[285A]༄༅། །ཟང་ཟིང་ནོར་རྫས་འཆིང་བའི་ལྕགས། །འབྲལ་མེད་གཏན་དུ་དགེ་བ་ཡི། །འཕགས་པའི་ནོར་བདུན་གཅེས་པར་ཟུངས། །སྡུག་བསྔལ་གསུམ་གྱིས་མནར་བ་ཡི། །མར་གྱུར་འགྲོ་བའི་དོན་གྱི་ཕྱིར། །བྱང་
ཆུབ་དམ་པར་སེམས་བསྐྱེད་ནས། །རྒྱལ་སྲས་སྤྱོད་པའི་རྗེས་སུ་བསླབ། །མི་སྲུན་རླུང་ལྟར་གཡོ་བའི་སེམས། །རྩེ་གཅིག་དམིགས་པ་ལ་གཏད་དེ། །དྲན་ཤེས་རྒྱ་དང་མ་བྲལ་བར། །གཡོ་མེད་ཏིང་འཛིན་བརྟན་པོ་སྒྲུབ། །
ཆོས་ཀུན་རང་བཞིན་གདོད་མའི་གཤིས། །དབྱེར་མེད་བརྗོད་བྲལ་སྟོང་པ་ཉིད། །ཇི་བཞིན་ངེས་པའི་ཤེས་རབ་ཀྱིས། །དབྱིངས་སུ་དབྱེར་མེད་མཉམ་པར་ཞོག་དེ་ལས་ལངས་པའི་རྗེས་ཐོབ་ཏུ། །ཅིར་སྣང་སྒྱུ་མ་ཆུ་ཟླ་ལྟར། །
སྣང་ཡང་བདེན་པས་སྟོངས་པ་ཡི། །སྣང་སྟོང་སྒྱུ་མའི་རྣལ་འབྱོར་བསྒོམ། །བྱང་ཆུབ་སེམས་ཀྱིས་རྩིས་ཟིན་པའི། །སྟོང་ཉིད་ཟབ་མོ་བསྒོམ་པ་དང། །ཤེས་རབ་ཀྱིས་ཟིན་བྱང་ཆུབ་སེམས། །བསྒོམ་པ་ཟུང་དུ་འབྲེལ་ཚུལ་
ཡིན༑ ༑འདི་ལྟར་བསྒྲུབས་པའི་ལེགས་ཚོགས་ཀྱིས། །མཚོན་པའི་རྣམ་དཀར་དགེ་ལེགས་གཞི། །བླ་མ་མཆོག་གིས་བྱང་ཆུབ་བར། །འབྲལ་མེད་འཛིན་པའི་རྒྱུ་རུ་བསྔོ། །ཚུལ་འདི་དད་དང་རྣམ་དཔྱོད་ཀྱི། །ནོར་ལྡན་བློ་
བཟང་ཆོས་འཛིན་གྱིས། །བསྐུལ་ཚེ་དགེ་སློང་རྒྱལ་ཁམས་པ། །ཆོས་ཀྱི་རྒྱལ་མཚན་ཞེས་བྱས་བཀོད། །འདིར་འབད་ལེགས་སྤྱད་ཟླ་ཟེར་གྱིས། །འཁྱུད་པའི་གངས་རིའི་ཏོག་འདྲ་དེ། །མཁའ་མཉམ་འགྲོ་བ་མ་ལུས་པས།།

[285B] ཞེས་སློབ་མ་ལ་གདམས་པ་ལྷའི་རྔ་བོ་ཆེའི་སྒྲ་དབྱངས་ཅེས་བྱ་བ་འདི་ཡང། དད་པ་དང་རྣམ་པར་དཔྱོད་པ་སོགས་ཕུལ་དུ་བྱུང་བའི་ཡོན་ཏན་དང་ལྡན་པ། བཀྲ་ཤིས་རྩེ་ནས་ཆོས་མཛད་མ་བློ་
བཟང་ཆོས་འཛིན་གྱིས་ནན་ཏན་ཆེན་པོས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའོ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། མ་ལུས་ཉེས་པའི་ཚོགས་ཀུན་ཡོངས་སྤངས་ཤིང། །མཐའ་དག་ཡོན་ཏན་ཀུན་
གྱིས་ལེགས་པར་བརྒྱན། །ལྷར་བཅས་འགྲོ་བའི་འདྲེན་པ་ཐམས་ཅད་མཁྱེན། །ཟླ་མེད་སྟོན་པ་དེ་ལ་བདག་ཅག་དང། །ཇི་སྲིད་མི་རྣམས་བདེ་བ་ལོངས་སྤྱོད་ཀྱི། །རྗེས་སུ་འབྲང་ཞིང་ལོངས་སྤྱོད་དེ་ཉིད་ཀྱང། །སྦྱིན་པ་
ལས་བྱུང་བུ་རམ་ཤིང་པ་དེས། །དང་པོར་འགྲོ་ལ་སྦྱིན་པའི་བཀའ་ལུང་བསྩལ། །སྦྱིན་ལ་དགྱེས་ཀྱང་ཚུལ་ཁྲིམས་མ་སྲུངས་ན། །ངན་འགྲོའི་ལོངས་སྤྱོད་ཕུན་སུམ་ཚོགས་འགྱུར་བས། །ལོངས་སྤྱོད་གནས་ལ་
སྤྱོད་པའི་རྟེན་བཟང་པོ། །བསྒྲུབ་ཕྱིར་ཚུལ་ཁྲིམས་རྗེས་འགྲོའི་གཏམ་དུ་བསྔགས། །བདེ་འགྲོའི་རྟེན་ཡང་ནད་སོགས་ཀྱིས་ཉམས་ན། །རང་གཞན་ཀུན་ནས་ཡིད་སྐྱོ་འབྱུང་བའི་རྒྱུ། །དེ་བས་བཟོད་དང་ངེས་པའི་ངང་
ཚུལ་ལ། །གོམས་ན་གཟུགས་བཟང་ཕུན་སུམ་ཚོགས་འགྱུར་གསུངས། །དེ་ལྟར་སྦྱིན་དང་ཚུལ་ཁྲིམས་བཟོད་པ་སྟེ། །དཀར་ཆོས་འདི་གསུམ་ཁྱིམ་པ་རྣམས་ཀྱིས་ཀྱང། །བསྒྲུབ་པར་སླ་ཞིང་བསྒྲུབས་ན་དོན་ཆེ་
ཞེས༑ ༑ཐུགས་རྗེ་ཆེ་ལྡན་རྒྱལ་བ་དེ་སྐད་གསུང། ཞེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་གཡག་སྡེར་དགེ་ལྡན་ལྷུན་པོ་ནས་ཕུལ་བ་དགེ་ །།



﻿༄༅། །དྲི་བ་ལྷག་བསམ་རབ་དཀར་གྱི་དྲིས་ལན་བློ་བཟང་བཞད་པའི་སྒྲ་དབྱངས་ཞེས་བྱ་བ་བཞུགས་སོ། །

[001A] །ན་མོ་གུ་རུ་མཉྫུ་གྷོ་ཥཱ་ཡ། སངས་རྒྱས་ཀུན་གྱི་ཡེ་ཤེས་ནི། །ངུར་སྨྲིག་གར་གྱིས་རོལ་པ་ལ། །བློ་བཟང་རིགས་བརྒྱའི་ཁྱབ་བདག་ཅེས། །སྙན་པར་གྲགས་
པའི་དཔལ་དེར་འདུད། །མགོན་དེས་བརྩེ་བས་ཟབ་མོའི་གནད། །དྲི་བའི་ཟོལ་གྱིས་འདོམས་པའི་དོན། །ཇི་ལྟར་བཟོད་པའི་རྣམ་དཔྱོད་ཀྱིས། །གུས་པས་ཐལ་མོ་སྦྱར་ཏེ་གསོལ་
   ༈    །རྒྱལ་བས་ཆོས་ཕུང་བརྒྱད་ཁྲི་དང། །བཞི་སྟོང་གསུངས་པའི་དགོངས་གཏད་ནི། །སངས་རྒྱས་གཉིས་པ་ཀླུ་སྒྲུབ་ཀྱིས། །དང་པོར་མངོན་པར་མཐོ་བའི་ཆོས། །ཕྱིས་ནི་ངེས་པར་
ལེགས་འབྱུང་བ། །གང་ཕྱིར་མངོན་པར་མཐོ་ཐོབ་པས། །རིམ་གྱིས་ངེས་པར་ལེགས་པ་འོང། །ཞེས་པའི་དོན་དུ་བདག་གིས་ཁུམས།    ༈    །ཤིང་བཟོ་མཁས་པའི་འཕྲུལ་འདེགས་

[002A]༄༅། །འདྲའི། །ཐར་འདོད་ཤུགས་དྲག་བསྐྱེད་པའི་ཐབས། །རྒྱལ་ཚབ་དམ་པས་གསུངས་པ་བཞིན། །ཐམས་ཅད་མཁྱེན་པ་རང་ཉིད་ཀྱིའང། །སྡུག་བདེན་ཉེས་དམིགས་མ་
བསམས་ན། །ཐར་འདོད་ཇི་བཞིན་མི་སྐྱེ་གསུངས། །འཁོར་བའི་ཉེས་བརྒྱ་སེམས་པའི་ཚུལ། །མང་ཡང་སྡུག་བསྔལ་སྡུག་བསྔལ་གྱིས། །འཇིགས་ནས་ཐར་འདོད་ཕྱུགས་ལའང་ཡོད། །ཟག་
བཅས་ཚོར་བ་བདེ་བ་ལས། །ཡིད་འབྱུང་ཕྱི་རོལ་པ་ལའང་མཆིས། །དེས་ན་འདུ་བྱེད་རང་བཞིན་གྱི། །ཟག་བཅས་ཉེར་ལེན་ཕུང་པོ་འདི། །སྡུག་བསྔལ་འགྲུབ་དང་གྲུབ་པའི་སྣོད། །ནད་དང་འབྲས་
དང་ཟུག་རྔུ་ལྟར། །དམིགས་ནས་བསྒོམས་ན་བྱིངས་གཡོ་ལགས།    ༈    །བདག་ཅག་སྲིད་ལས་ཐར་བའི་ཐབས། །དམ་པ་བཅར་གྱིས་ངེས་བཟུང་ན། །རྒྱལ་བས་གསུངས་པ་གཅིག་ཆོག་གི་
འཆང་ཐུབ་ལྷག་པའི་བསླབ་གསུམ་ལགས།    ༈    །འཁོར་བར་སྐྱེ་བའི་རྩ་བ་ནི། །ལུས་ཅན་ཀུན་གྱི་རང་རྒྱུད་ཀྱི། །ང་དང་ང་ཡི་བར་དམིགས་ནས། །རྟོག་པས་བཏགས་ཙམ་མ་ཡིན་པ། །ལྟོས་མེད་

[002B] །བདག་འཛིན་ལྷན་སྐྱེས་རྣམ་གཉིས་ཏེ། །ཉོན་མོངས་ཅན་གྱི་མ་རིག་པའོ། །དེ་ལྟར་རྒྱལ་བའི་ཡུམ་ལས་ཀྱང། །ང་དང་ང་ཡིར་འཛིན་པ་ཡིས། །ལུས་ཅན་འཁོར་བར་འཁོར་ཞེས་གསུངས། །
སྟོང་ཉིད་བདུན་ཅུ་པ་ལས་ཀྱང། །རྒྱུ་དང་རྐྱེན་ལས་སྐྱེས་དངོས་རྣམས། །ཡང་དག་ཉིད་དུ་རྟོག་པ་གང། །དེ་ནི་སྟོན་པས་མ་རིག་གསུངས། །དེ་ལས་ཡན་ལག་བཅུ་གཉིས་འབྱུང། །ཞེས་དང་རིན་ཆེན་ཕྲེང་བ་ལས། །
ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །ལས་ལས་ཀྱང་ནི་སྐྱེ་བ་ཡིན། །ཞེས་དང་ཟླ་བའི་ཞབས་ཀྱིས་ཀྱང། །ཉོན་མོངས་སྐྱོན་རྣམས་མ་ལུས་པ། །འཇིག་
ཚོགས་ལྟ་ལས་བྱུང་ཞེས་གསུངས། །བདག་འཛིན་གཉིས་ཀྱི་དམིགས་པ་ལ། །ཁྱད་པར་ཡོད་ཀྱང་འཛིན་སྟངས་དག་མི་མཐུན་མེད་ཕྱིར་སྲིད་རྩ་ནི། །གཉིས་སུ་ཐལ་བའི་སྐྱོན་དང་བྲལ།    ༈    །རྟེན་འབྲེལ་ཡན་
ལག་བཅུ་གཉིས་ཀྱི། །འཁོར་ཚུལ་འཕགས་མཆོག་ཀླུ་སྒྲུབ་ཀྱིས། །ལམ་གསུམ་ཐོག་མཐའ་དབུས་མེད་པ། །འཁོར་བའི་དཀྱིལ་འཁོར་མགལ་མེ་ཡི། །དཀྱིལ་འཁོར་ལྟ་བུ་ཕན་ཚུན་གྱི། །རྒྱུ་ཅན་འདི་ནི་འཁོར་
བར་འགྱུར། །གསུངས་བཞིན་ངལ་བསོ་མེད་པར་འཁོར། །གྲངས་ངེས་ཡན་ལག་བཅུ་གཉིས་སུ། །དབྱེར་ཡོད་དེ་ལས་མང་མི་དགོས། །ཉུང་ན་མི་འདུའི་སྐྱོན་དང་བྲལ། །གོ་རིམས་འཕེན་བྱེད་འཕངས་པ་དང། །

[003A]༄༅། །འགྲུབ་བྱེད་གྲུབ་པའི་སྒོ་ནས་དེས། །འཕེན་བྱེད་ཡན་ལག་གང་ཞེ་ན། །མ་རིག་འདུ་བྱེད་རྣམ་ཤེས་ཀྱིས། །འཕངས་པའི་ཡན་ལག་མིང་གཟུགས་དང། །སྐྱེ་མཆེད་དྲུག་དང་རེག་ཚོར་རོ། །མངོན་
པར་འགྲུབ་པའི་ཡན་ལག་ནི། །སྲེད་ལེན་སྲིད་པའོ་གྲུབ་པ་ཡི། །ཡན་ལག་སྐྱེ་བ་རྒ་ཤི་གཉིས། །འཕགས་མཆོག་ཀླུ་སྒྲུབ་ཞལ་སྔ་ནས། །དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་ཡིན་ཏེ། །
ལྷག་མ་བདུན་ནི་སྡུག་བསྔལ་ཡིན། །ཞེས་གསུངས་རྒྱུ་འབྲས་འགྲོ་ཚུལ་ནི། །ཉོན་མོངས་གསུམ་ལས་ལས་གཉིས་དང། །དེ་ལས་སྡུག་བསྔལ་བདུན་འབྱུང་ཞིང། །བདུན་ལས་སླར་ཡང་རང་འབྲས་ཀྱི། །
ཉོན་མོངས་གསུམ་འབྱུང་རྫ་མཁན་གྱི། །འཁོར་ལོ་འཁོར་འདྲ་དེ་སྲིད་དུ། །གསུམ་པོ་དག་ལས་གཉིས་འབྱུང་སྟེ། །གཉིས་ལས་བདུན་འབྱུང་བདུན་ལས་ཀྱང། །གསུམ་འབྱུང་སྲིད་པའི་འཁོར་ལོ་སྟེ། །ཉིད་ནི་ཡང་དང་
ཡང་དུ་འཁོར། །ཞེས་གསུངས་དེ་ཡང་ངན་འགྲོ་ཡི། །ཡན་ལག་བཅུ་གཉིས་འཇུག་ཟློག་གིས། །སེམས་པ་སྐྱེས་བུ་ཆུང་ངུའི་སྐོར། །བདེ་འགྲོའི་ཡན་ལག་བཅུ་གཉིས་ཀྱིས། །ཟློག་འཇུག་སེམས་པ་འབྲིང་ཞེས་
བྱ༑ ༑དེ་ལྟར་རང་ཉམས་ལ་དཔགས་ནས། །མ་གྱུར་སེམས་ཅན་ཐམས་ཅད་ཀྱང། །རྟེན་འབྲེལ་བཅུ་གཉིས་སྒོ་ནས་ནི། །འཁོར་བའི་རྒྱ་མཚོར་འཁྱམས་པ་ལ། །བྱམས་དང་སྙིང་རྗེ་བྱང་ཆུབ་སེམས། །བསྐྱེད་

[003B] །སློབ་པ་སྐྱེས་བུ་ཆེན་པོ་ལགས།    ༈    །ངེས་དོན་བྱང་ཆུབ་སེམས་གཉིས་ལས། །རྫོགས་པའི་སངས་རྒྱས་འགྲུབ་པ་ཡི། །ཐུན་མོང་མ་ཡིན་ཉེར་ལེན་རྒྱུ། །ཀུན་རྫོབ་བྱང་ཆུབ་སེམས་ལགས་
ཏེ༑ ༑གང་ཕྱིར་མགོན་པོ་ཞི་བ་ལྷས། །དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ཞེས་སོགས་ལུང་དང་རིགས་པས་གྲུབ།    ༈    །སྲིད་ལས་འདོན་ཐབས་གཙོ་བོ་ནི། །བདག་མེད་རྟོགས་པའི་ཤེས་
རབ་སྟེ། །སྲིད་རྩ་བདག་འཛིན་ལྷན་སྐྱེས་ཕྱིར། །འཕགས་པ་ལྷས་ཀྱང་འདི་སྐད་གསུངས། །ཡུལ་ལ་བདག་མེད་མཐོང་ན་ནི། །སྲིད་པའི་ས་བོན་འགགས་པར་འགྱུར།    ༈    །སྒོ་རྩའི་ཁྱི་སོགས་སེམས་ཅན་རྣམས། །མར་ཤེས་སྒོམ་
ཚུལ་རྣམ་འགྲེལ་ལས། །སྐྱེ་བ་ཡོངས་སུ་ལེན་པ་ན། །ཞེས་སོགས་རིག་པའི་ཐོག་མའི་མཐའ། །ཐུག་མེད་སྒྲུབ་པའི་ལུང་རིགས་ཀྱི། །ཐབས་མཁས་འཕྲུལ་གྱིས་སྒོམ་ཞེས་གསོལ།    ༈    །བདག་གཞན་བརྗེ་བར་གསུངས་
པའི་དོན། །བདག་ཉིད་གཞན་དང་གཞན་བདག་ཏུ། །བསྒོམ་པ་མ་ལགས་སྤྱོད་འཇུག་ལས། །བདག་ཉིད་སྐྱོན་བཅས་གཞན་ལ་ཡང། །ཡོན་ཏན་རྒྱ་མཚོར་ཤེས་བྱས་ནས། །བདག་འཛིན་ཡོངས་སུ་དོར་བ་དང། །གཞན་
བླང་བ་ནི་བསྒོམ་པར་བྱ། །ཞེས་དང་གཞན་ཡང་དེ་ཉིད་ལས། །འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང། །མང་དུ་བཤད་ལྟ་ཅི་

[004A]༄༅། །དགོས་ཏེ། །བྱིས་པ་རང་གི་དོན་བྱེད་དང། །ཐུབ་པ་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །གསུངས་བཞིན་རང་ཉིད་གཅེས་འཛིན་འདི། །རྒུད་པ་ཀུན་གྱི་འབྱུང་གནས་དང། །གཞན་
རྣམས་གཅེས་འཛིན་ཡོན་ཏན་གྱི། །འབྱུང་གནས་མཆོག་ཏུ་ཤེས་བྱས་ཏེ། །རང་ཉིད་གཅེས་པར་འཛིན་པ་དང། །གཞན་རྣམས་ཡལ་བར་འདོར་བའི་བློ། །གོ་ས་བརྗེས་ནས་བསྒོམས་པའི་མཐར། །རང་དོན་ཡལ་
བར་དོར་ནས་ནི། །གཞན་དོན་འབའ་ཞིག་བསྒྲུབ་པའི་ཕྱིར། །རྫོགས་པའི་བྱང་ཆུབ་སེམས་བསྐྱེད་པ། །བདག་གཞན་བརྗེ་བའི་སྒོམ་ཚུལ་ཡིན།    ༈    །ཐུན་དངོས་དམིགས་པ་བསྒོམས་བྱས་ནས། །ཐུན་མཚམས་
སུ་ཡང་དངོས་གཞི་ཡི། །དམིགས་པའི་གྲངས་དང་གོ་རིམས་སོགས། །དྲན་ཤེས་རྒྱ་ཡིས་འདེབས་པ་དང། །སྒོམ་དོན་རྒྱུད་ལ་སྐྱེ་བའི་ཕྱིར། །ཚོགས་གསོག་སྒྲིབ་སྦྱོང་རྒྱབ་རྟེན་གྱི། །གསུང་རབ་བལྟ་ཞིང་བསམས་
བྱས་ན། །དངོས་གཞིའི་བོགས་འདོན་མཆོག་ཡིན་ཞེས། །མགོན་པོ་ཁྱོད་ཀྱིས་ལེགས་པར་བསྔགས།    ༈    །སྤྱོད་ལམ་ཐམས་ཅད་དགེ་སྦྱོར་དུ། །འཁྱེར་བར་བྱེད་པའི་ཐབས་མཁས་མཆོག་འགྲོ་འཆག་ཉལ་འདུག་ཐམས་
ཅད་དུ། །དྲན་ཤེས་བག་ཡོད་དང་ལྡན་པས། །མཐའ་དག་ཡོན་ཏན་ཀུན་གྱི་གཞི། །སྡོམ་གསུམ་མིག་བཞིན་སྐྱོང་བའི་ངོས། །དབང་པོའི་སྒོ་སྡོམ་ཟས་ཚོད་རིག་མི་ཉལ་རྣལ་འབྱོར་ལ་བརྩོན་ཅིང། །ཉལ་ཚེ་ཇི་ལྟར་བྱ་བ་

[004B] །བྱམས་མགོན་སྲས་པོ་ཐོགས་མེད་ཀྱིས། །གསུངས་པ་ལགས་ཤེས་ཐལ་མོ་སྦྱོར།    ༈    །ཐུན་གྱི་གྲངས་ནི་ཐུན་བཞི་འམ། །ཉིན་དང་མཚན་མོ་ལན་གསུམ་ཞེས། །ཐུན་དྲུག་ཅེས་ཀྱང་རྒྱུད་ལས་གསུངས། །ཐུན་ཚད་
གདུལ་བྱའི་བླ་རིགས་ཀྱིས། །གཅིག་ཏུ་ངེས་པ་མ་མཆིས་ཏེ། །མཁས་མཆོག་པདྨའི་ངང་ཚུལ་གྱིས། །ཇི་སྲིད་ནུས་པ་དེ་སྲིད་གསུངས། །འོན་ཀྱང་སྔ་ཕྱིའི་དམ་པ་རྣམས། །དང་པོའི་ལས་ཅན་སྐྱེས་བུ་ཡིས། །ཐུན་ཆུང་གྲངས་
མང་དགེ་བར་བཞེད།    ༈    །སྐྱོན་མེད་ཏིང་འཛིན་སྒྲུབ་པ་ཡིས། །ལུས་གནད་བདུན་དང་ལྡན་པ་གཅེས།    ༈    །གྲངས་ཀྱི་སྒྲོང་ཚུལ་རྣམ་པ་མང། །དམིགས་པ་རླུང་གནད་རྩོལ་བའི་གྲངས། །གདུལ་བྱའི་ཁམས་དང་བསམ་པ་
དང༑ ༑ཏིང་འཛིན་དབྱེ་བས་མཐའ་ཡས་སོ།    ༈    །སྒོམ་རྣམས་ཀུན་གྱི་དང་པོའི་མགོ་རྒྱ་གར་སྐད་མཚུངས་རང་རྒྱུད་ལ། །ལེགས་པར་བརྟག་པ་ཡིན་ནོ་ཞེས། །ཟླ་མེད་བླ་མ་མཆོག་དེ་བཞེད།    ༈    །དིང་སང་སྒྲིབ་
གཉིས་ལས་གྲོལ་བའི། །སྒོམ་ཆེན་གང་ཡིན་དེ་དག་ལ། །མཉམ་རྗེས་འདྲེས་པ་ཡོད་ཅེས་པ། །བདེན་པར་མཆིས་སོ་མཉམ་གཞག་ལས། །སྐད་ཅིག་གཡོ་བ་མེད་པའི་ངང། །ཆོ་འཕྲུལ་གསུམ་གྱིས་གདུལ་བྱ་ལ། །འབད་རྩོལ་མེད་
པར་འདོམས་མཛད་པ། །མཉམ་རྗེས་འདྲེས་ལུགས་དེ་ལྟར་ལགས།    ༈    །བླ་མ་གང་དུ་བསྒོམ་པའི་གནས། །མདུན་དང་སྤྱི་གཙུག་སྙིང་གི་དཀྱིལ། །རང་རང་མོས་པ་བཞིན་རུང་སྟེ། །ཨ་བཧི་དྷ་ནའི་རྒྱུད་ལས་ཀྱང། །དྲིན་དང་ལྡན་པའི་བླ་

[005A]༄༅། །མ་དེ། །ལག་པའི་མཐིལ་ལམ་སྙིང་གི་དཀྱིལ། །ལུས་ཀྱི་ཆ་ཤས་གར་བསྒོམས་ཀྱང། །སངས་རྒྱས་སྟོང་གི་བྱིན་རླབས་ཀྱང། །གང་ཟག་དེ་ཡིས་སྡུད་པར་བྱེད། །ཅེས་གསུངས་བླ་མའི་གྲངས་དང་ནི། །
རྣལ་འབྱོར་དངོས་གཞི་བསྒོམ་ཚུལ་དང། །རྡོ་རྗེ་འཆང་དང་དབྱེར་མེད་དུ། །བལྟ་དང་འོད་ཟེར་སྤྲོ་བསྡུ་སོགས། །ཇི་ལྟར་བྱེད་པའི་རིམ་པ་རྣམས། །གངས་རིའི་ཁྲོད་ཀྱི་ཟས་གཙང་སྲས། །ཐམས་ཅད་མཁྱེན་པ་རང་ཉིད་
ཀྱི༑ ༑ཞལ་ལས་འོངས་པའི་སྙན་བརྒྱུད་རྣམས། །ཡི་གེ་ལོགས་སུ་བྲིས་པ་བཞིན།    ༈    །དལ་འབྱོར་བསམས་པས་རྟེན་འདི་ལ། །སྙིང་པོ་ལེན་འདོད་སྐྱེ་བ་ཡིན། །   ༈    །
དམ་ཆོས་སྒྲུབ་ལ་ཁོམ་པས་དལ། །མཐུན་རྐྱེན་བཅུ་ལྡན་འབྱོར་པ་ལགས།    ༈    །དལ་འབྱོར་ཆོས་རྣམས་རང་རྒྱུད་ལ། །བསམས་ནས་དོན་ལྡན་བྱའོ་སྙམ། །དེ་ཡང་རྟེན་འདིར་དེ་ལས་ཀྱང། །དེ་ལྟ་བྱ་ཞེས་རྒྱུད་སྟེང་
བསྒོམ།    ༈    །མི་རྟག་བསྒོམ་ཚུལ་གྲངས་མང་ཡང། །རྩ་བ་གསུམ་དང་རྒྱུ་མཚན་དགུ། །ཐག་བཅད་རྣམ་གསུམ་སྒོ་ནས་ནི། །སྒོམ་ཞེས་ཉིད་ཀྱིས་གསུངས་མིན་ནམ། །དེ་དག་ནང་ནས་འཁུལ་ཆེ་བའི། །རྒྱལ་བས་གསུངས་
པ་དམིགས་པའི་མཆོག་ནམ་འཆི་ངེས་མེད་སེམས་པ་སྟེ། །འཆི་བའི་འདུ་ཤེས་མཆོག་ཅེས་གསུངས། །ངན་སོང་གསུམ་གྱི་སྡུག་བསྔལ་ལ། །སྙིང་ནས་འཇིགས་པ་མ་སྐྱེས་ན། །སྐྱབས་འགྲོ་ཡང་དག་མི་སྲིད་ཅེས། །

[005B] །བཀའ་ལས་འགོང་བར་མི་ནུས་ཏེ། །གང་ལ་འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། །ཅེས་གསུངས་ལུང་གི་དོན་གྱིས་གྲུབ།    ༈    །ཚིག་གི་སྐྱབས་འགྲོ་ལས་གཞན་དུ། །སྐྱབས་
བྱའི་འཇིགས་པས་ཡིད་སྐྲག་ནས། །བླ་མ་དཀོན་མཆོག་གསུམ་པོ་ཡི། །ཡོན་ཏན་ཁྱད་པར་ཤེས་པ་དང། །ཁས་བླངས་གཞན་དུ་མི་སྨྲ་བས། །སྐྲག་པའི་འཇིགས་ཆེན་སྐྱོབ་པ་ཡི། །ནུས་མཐུ་ཡོད་པར་ཡིད་ཆེས་ནས། །སྐྱབས་
ལ་རེ་ལྟོས་འཆའ་བ་ཡི། །སེམས་པ་སྐྱབས་འགྲོའི་གཙོ་བོ་ལགས། །སྐྱབས་ཡུལ་བླ་མ་དཀོན་མཆོག་གསུམ། །ཡིད་ངོར་སྒོམ་ཚེ་ལམ་རིམ་གྱི། །ཚོགས་ཞིང་སྐབས་ཀྱི་མན་ངག་གི་ཞལ་ཤེས་བཞིན་ཞེས་གུས་པས་གསོལ། །
   ༈    །ད་ལྟའི་སྐུ་གསུང་ཐུགས་རྟེན་རྣམས། །དཀོན་མཆོག་གསུམ་པོ་དངོས་མིན་ཀྱང། །འདི་རྣམས་ལ་བརྟེན་དཀོན་མཆོག་གསུམ། །དྲན་པའི་ཡུལ་དུ་འགྱུར་བ་དང། །ལྷ་བཅས་སྟོན་པ་མཆོག་དེ་ཡིས། །མདོ་རྒྱུད་རྒྱ་
མཚོར་དཀོན་མཆོག་གི་རྟེན་གསུམ་བཞེང་ཚུལ་བཞེངས་པ་ལ། །གུས་བླ་བཀུར་སྟི་བྱས་པ་ཡིས། །དཀོན་མཆོག་གསུམ་པོ་དངོས་ཉིད་ལ། །བྱ་བ་བྱས་པར་གསུངས་པའི་ཕྱིར། །མཆོག་གསུམ་དངོས་ལྟར་གུས་པ་ལགས།    ༈    །
བསླུ་མེད་དཀོན་མཆོག་གསུམ་པོ་དངོས། །གྲུབ་མཐའི་དབང་གིས་སྣ་ཚོགས་ཀྱང། །ཐུབ་དབང་གི་ནི་སྐུ་གསུམ་དང། །མྱ་ངན་འདས་དང་གང་ཟག་བརྒྱད། །ཅེས་དང་རྗེ་བཙུན་མ་ཕམ་པས། །རྒྱུ་འབྲས་ཀུན་རྫོབ་དོན་དམ་དང་

[006A]༄༅། །གནས་སྐབས་མཐར་ཐུག་སྐྱབས་རྣམས་ཀྱི། །ཁྱད་པར་རྒྱུད་བླར་གསུངས་བཞིན་འདོད།    ༈    །སྐྱབས་འགྲོའི་ངོ་བོ་ཨི་ཐི་བ། །བདག་ཉིད་ལྷག་པར་འཇིགས་པ་དང། །དཀོན་མཆོག་སྐྱོབ་པའི་ནུས་ལྡན་
དུ༑ ༑ཤེས་ལས་བྱུང་བའི་སྐྱབས་འགྲོ་ལ། །ཐམས་ཅད་མཁྱེན་པ་ཁྱོད་ཉིད་བཞེད། །འདི་ལྟའི་གོ་བ་མ་རྙེད་པར། །སྐྱབས་འགྲོ་བ་ཞེས་ཁས་ལེན་པ། །སྲེག་འཚེད་མི་ནུས་མེ་དང་མཚུངས། །ཞེས་པའི་བཀའ་སྩལ་དོན་དང་ལྡན་
   ༈    །སྡིག་པ་བཤགས་པར་བྱེད་པ་ལ། །སྟོབས་བཞི་གཙོ་བོ་དེའི་ནང་ནས། །   ༈    །དགེ་སྡིག་སྟོབས་ལྡན་འདྲེས་མ་རུ། །སྤྱོད་པའི་དགེ་བས་སྡིག་པ་ཡི། །རྣམ་སྨིན་འབྱིན་པར་མི་བྱེད་དང། །དེ་
བཞིན་དེ་ལས་ཟློག་པ་དང། །གཉིས་ཀ་མགོ་མཉམ་གཉིས་ཀ་ཡི། །འབྲས་བུ་འབྱིན་པར་མི་བྱེད་དང། །སྔོན་བསགས་སྡིག་པ་བཤགས་པ་ཡི། །དགེ་བ་ཕྱིས་འབྱུང་ཁོང་ཁྲོ་ཡིས། །བཅོམ་པས་བཤགས་ཟིན་སྡིག་པ་ཡི། །
འབྲས་བུ་སླར་ཡང་ལྡོག་པ་དང། །ཁོང་ཁྲོས་བཅོམས་པའི་གང་ཟག་གིས། །དགེ་བ་ཅི་བྱས་སྡིག་པ་ཡིས། །འབྲས་བུ་མི་སྲིད་བྱས་པ་དང། གང་ཟག་འདི་དང་ཁོང་ཁྲོའི་སེམས། །སྐད་ཅིག་ཡན་ཆད་སྐྱེས་པ་ཡི། །སྐྱེས་བུས་དགེ་
བ་གང་བྱས་ཀྱང། །དོན་མེད་སོང་བར་ཁས་མི་ལེན། །དེ་བཞིན་དགེ་དང་སྡིག་པ་དག་སྟོབས་ལྡན་དེ་ཡིས་སྟོབས་ཆུང་བའི། །རྣམ་སྨིན་འབྱིན་པ་ཐག་བསྲིངས་པ། །བཅོམས་པའི་དོན་དུ་མི་འདོད་ལགས། །དགེ་སྡིག་འདྲེས་

[006B] །གེགས་བྱེད་དག་དང་མ་འཕྲད་ན། །ལས་རྣམས་སོ་སོར་ངེས་པའི་ཕྱིར། །འབྲས་བུ་འདྲེས་མར་སོ་སོར་མྱོང། །ཆ་མཉམ་འབྲས་བུ་སྨིན་ཚུལ་ཡང། །ལས་ཀྱིས་འཁོར་བར་ལྕི་གང་དང། །ཉེ་བ་གང་དང་
གོམས་པ་གང། །སྔོན་བྱས་གང་ཡིན་དེ་དག་ལས། །སྔོན་མ་སྔོན་མ་རྣམ་སྨིན་འགྱུར། །ཞེས་གསུངས་ཇི་བཞིན་འབྲས་བུ་འབྱིན། །འོན་ཀྱང་དགེ་སྡིག་སྟོབས་ཆེ་བ། །འདྲ་འདྲེས་སྤྱད་པ་དེ་ཡི་ཚེ། །ཕན་ཚུན་འཇོམས་པའང་སྲིད་
པ་སྟེ༑ ༑སྐབས་དེར་བྱང་ཆུབ་སེམས་དཔའ་ལ། །ཁྲོ་དང་ལོག་ལྟ་མི་བཟད་སྐྱེས། །དེ་ཚེ་དགེ་རྩ་ཅི་རིགས་འཇོམས། །དེ་ལྟར་མགོན་པོ་ཞི་བ་ལྷས། །བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་མཆོད་ལ་སོགས། །
ལེགས་སྤྱད་གང་ཡིན་དེ་ཀུན་ཀྱང། །ཁོང་ཁྲོ་གཅིག་གིས་འཇོམས་ཞེས་གསུངས། །དེ་བཞིན་དུས་དེར་སྟོང་པ་ཉིད། །གོམས་ནས་མངོན་སུམ་རྟོགས་གྱུར་ན། །སྡིག་པའི་ས་བོན་དག་ཀྱང་འབྱིན། །རྡོ་རྗེ་སྙིང་པོ་རྒྱན་ལས་ཀྱང། །རྣལ་
འབྱོར་གཅིག་གཅིག་ཤེས་བྱས་ནས། །དབེན་པར་སོང་སྟེ་རབ་འབད་ན། །སྡིག་དག་ཚེ་འདིར་སངས་རྒྱས་འགྲུབ། །ཆོས་བདག་མེད་པ་རབ་བསྒོམས་ན། །ཐམས་ཅད་མཁྱེན་པ་ཁོང་དུ་ཆུད། །ཅེས་གསུངས་དགེ་སྡིག་ཕན་ཚུན་དུ། །གནོད་
བྱ་གནོད་བྱེད་གསུངས་པ་ཡང། །འདི་འདྲའི་ཚུལ་ལ་དགོངས་པ་ཡིན། །ཕན་ཚུན་བཅོམ་པར་གསུངས་པ་ཡང། །ཟབ་མོའི་ལམ་གྱིས་མ་གཏོགས་པར། །ས་བོན་འབྱིན་པ་མ་ཡིན་ཀྱང། །ད་གཟོད་རྐྱེན་དང་ཕྲད་ན་ཡང། །

[007A]༄༅། །འབྲས་བུ་འབྱིན་པ་བཅོམ་པ་ཡིན། །དེ་ལྟར་སྤྱོད་ཕྱོགས་དྲི་བ་ཡི། །དབྱངས་ཅན་ལྷ་མོའི་ཕྱག་གཉིས་སུ། །དྲིས་ལན་ཡིད་འོང་བཻཌཱུརྱའི། །ཏམ་བུ་ར་འདི་ཁོ་བོས་ཕུལ།    ༈    །ད་ནི་ལྟ་སྒོམ་ལས་བརྩམས་པའི། །
དྲི་བའི་ཐོག་མར་འདི་སྐད་ཅེས། །བྱིང་རྨུགས་གཉིས་པོ་གཅིག་གམ་གཞན། །མི་གཅིག་ཁྱད་པར་གང་གིས་འབྱེད། །མཉམ་པར་གཞག་དུས་བྱིང་བ་ནི། །ཕྲ་རགས་སྐྱེ་ཚུལ་ཇི་ལྟར་འོང། །འདི་གཉིས་མི་སྐྱེའི་གཉེན་པོ་གང། །
ཞེས་གསུངས་ལན་དུ་འདི་ལྟར་གསོལ། །བྱིངས་རྨུགས་གཉིས་པོ་ཐ་དད་དེ། །ཐོགས་མེད་ཞབས་ཀྱིས་ཉན་ཐོས་སར། །དེ་གཉིས་སོ་སོར་གསུངས་ཕྱིར་དང། །སྒོམ་རིམ་ལས་ཀྱང་རྨུགས་པ་ཡིས། །བྱིང་བ་བསྐྱེད་པར་གསུངས་པ་
དང༑ ༑བྱིང་བ་དྭངས་གསལ་ཙམ་ཡོད་ཀྱང། །ངར་མེད་དམིགས་པ་ལྷོད་པ་ཡི། །ལུང་མ་བསྟན་ནམ་དགེ་བ་ནི། །ཅི་ཡང་རུང་བའི་ཤེས་པ་ཡིན། །རྨུགས་པ་ལུས་སེམས་རབ་ལྕི་ཞིང། །ལས་སུ་མི་རུང་བར་བྱེད་པ། །གཏི་མུག་
ཆར་གཏོགས་མི་དགེ་བ། །བསྒྲིབས་ལ་ལུང་མ་བསྟན་དུ་གསུངས།    ༈    །ཏིང་འཛིན་གཡོ་མེད་བསྐྱངས་པའི་ཚེ། །ཅུང་ཟད་དམིགས་པའི་ངར་ཤོར་ན། །བྱིང་བ་ཕྲ་མོས་ཟིན་པ་ཡིན། །ངར་མེད་དངས་ཆ་ཡོད་པ་ན། །བྱིང་བ་
འབྲིང་གིས་སླེབས་པ་ཡིན། །དངས་པའང་མེད་ན་བྱིང་བ་ཆེ།    ༈    །དེ་དག་སྤོང་བའི་གཉེན་པོ་ཡི། །གཙོ་བོ་དྲན་དང་ཤེས་བཞིན་གཉིས། །དེའི་ཡང་གཙོ་བོ་དྲན་པ་ཡིན།    ༈    །དྲན་ཤེས་སོ་སོའི་ངོས་འཛིན་ཡང། །དྲན་པ་དམིགས་

[007B] །རྣམ་པ་ཐུན་རེ་ཡིད་བྱེད་པ། །ཁྱད་པར་གསུམ་ལྡན་སེམས་བྱུང་ཡིན། །ཤེས་བཞིན་མཉམ་པར་བཞག་པའི་ངང། །བྱིང་རྒོད་བྱུང་དང་མ་བྱུང་བ། །ཟུར་གྱིས་བལྟ་བའི་སེམས་བྱུང་ནི། །བྱ་ར་བ་དང་མཚུངས་པ་སྟེ། །གཡེང་
མེད་དྲན་པའི་འབྲས་བུ་ལགས།    ༈    །ཡེངས་དང་མ་ཡེངས་པ་ཡི་དོན། །དམིགས་རྟེན་གང་ལ་དམིགས་པའི་སེམས། །དྲན་ཤེས་རྒྱ་ལས་མ་གྲོལ་བར། །གཡོ་མེད་རྩེ་གཅིག་གནས་པ་ལ། །འདིར་བསྟན་མ་ཡེངས་པ་ཞེས་བརྗོད། །
ཅིག་ཤོས་དེ་ཡིས་རྟོགས་པར་ནུས།    ༈    །ཡིད་ནི་འཕྲོ་དང་མི་འཕྲོ་བའང། །དྲན་ཤེས་ལམ་ནས་བསྲངས་བའི་ཚེ། །སྔར་དང་ཁྱད་པར་མེད་སྙམ་སེམས།    ༈    །བདེ་གསལ་མི་རྟོག་ཅེས་གྲགས་ཀྱང། །བདེ་བ་ཏིང་འཛིན་མཐའ་དག་
གི༑ ཡན་ལག་འབྱུང་བ་མ་ཡིན་ཀྱང། །ཞི་གནས་ལྷག་མཐོང་མཚན་ཉིད་པ། །ཤིན་སྦྱངས་བདེ་བས་ཟིན་པ་ཡིན། །གསལ་བ་དམིགས་རྟེན་གསལ་བ་དང། །མི་རྟོག་དམིགས་རྟེན་ལ་དམིགས་ནས། །དེ་ལས་གཞན་དུ་མི་
རྟོག་པའོ། །དམིགས་བཅས་དམིགས་མེད་ཅེས་པ་ཡང། །དམིགས་རྟེན་དབྱེ་བའི་ཁྱད་པར་གྱིས། །དོན་དམ་དམིགས་པ་མེད་པ་དང། །ཀུན་རྫོབ་དམིགས་བཅས་ཤེས་ཀྱང་བརྗོད། །དེས་ན་ཀུན་རྫོབ་བདེན་པ་ལ། །དམིགས་
པའི་ཞི་ལྷག་གཉིས་ཀ་ཡང། །དམིགས་བཅས་སྒོམ་དུ་འདོད་པ་ཡིན། །དོན་དམ་དམིགས་མེད་ཅེས་པ་ཡང། །བདེན་འཛིན་དམིགས་གཏད་རྡུལ་ཙམ་ཡང། །མེད་ཕྱིར་དེ་སྐད་ཅེས་བྱ་སྟེ། །འཕགས་པ་འདའ་ཀ་ཡེ་ཤེས་

[008A]༄༅། །ལས༑ ༑ཆོས་རྣམས་རང་བཞིན་འོད་གསལ་བས། །དམིགས་མེད་འདུ་ཤེས་བསྒོམ་གསུངས་ཀྱི། །དམིགས་པ་གཏན་ནས་མེད་པ་མིན། །འདི་ལས་འཕྲོས་པའི་དོན་རྣམས་ནི། །དམིགས་རྟེན་མེད་པར་
ཙོམ་འཇོག་ཏུ། །འཕྲོ་བ་བཀག་ནས་བསྒོམ་པ་དེ། །ཞི་ལྷག་ཟུང་འབྲེལ་སྟོང་ཉིད་དང། །ཕྱག་ཆེན་སོར་སྡུད་རྣལ་འབྱོར་སོགས། །སྒོམ་པར་འདོད་ལ་ཁས་བླངས་སོགས། །འགལ་བའི་གནོད་བྱེད་སྟོན་པ་ཡིན། །རྒྱལ་
བའི་གསུང་རབ་མཐའ་དག་དང། །དགོངས་འབྲེལ་མཁས་གྲུབ་གཞུང་ལུགས་དོན། །འདོར་བ་བདག་ཅག་རྨི་ལམ་དུ། །མི་འདོད་ཕྱིར་ན་མན་ངག་ཏུ། །གྲགས་པ་རྣམས་ཀྱང་གསུང་རབ་དང། །མཐུན་ན་ལེགས་ཀྱི་མི་མཐུན་
ཚེ༑ ༑འདོར་སྤུས་གདམས་ངག་རྣམས་ལ་འབབ། །དེས་ན་སྒོམ་ལ་དཔྱད་འཇོག་གཉིས། །བྱེད་ཅིང་བྱེད་པའི་རྒྱུ་མཚན་ཡང། །ཐར་པ་འདོད་པས་ཞི་གནས་དང། །ལྷག་མཐོང་ངེས་པར་བསྒྲུབ་དགོས་ཕྱིར། །སོ་སོར་རྟོག་པའི་
ཤེས་རབ་ཀྱིས། །ཡང་ཡང་དཔྱད་ཅིང་སྒོམ་པ་དང། །ཏིང་ངེ་འཛིན་གྱི་དགྲར་གྱུར་པའི། །འཕྲོ་རྒོད་གཅིག་པར་མི་འགྱུར་ལགས། །ཇི་ལྟར་མཁས་པ་ཙམ་གྱིས་ཀྱང། །ལུང་དང་རིགས་པས་དཔྱོད་པ་མང། །དེ་འདྲ་ཇི་ཙམ་མང་ནས་
ཀྱང། །འཕྲོ་རྒོད་མང་ཕྱིར་མཁས་པ་ལས། །བླུན་པོ་རྟོགས་པ་སྐྱེ་མྱུར་ཞེས། །ཐོས་བསམ་སྒོམ་པའི་གེགས་བྱེད་པ། །དམ་ཆོས་སྤོང་བའི་རྣམ་ཐར་ལགས།    ༈    །འགའ་ཞིག་ངེས་དོན་སྒོམ་པའི་ཚེ། །འཕྲོ་རྒོད་གེགས་

[008B] །འཇོག་སྒོམ་བྱ་ཞེས་སྨྲས་པ་ཡང། །དཔྱད་སྒོམ་འཕྲོ་རྒོད་བཟུང་བའི་སྐྱོན། །འཕྲོ་རྒོད་མི་གཅིག་རྒོད་པ་ནི། །འདོད་ཆགས་ཆར་གཏོགས་མ་ཞི་བར། །ཀུན་ལས་བཏུས་སུ་གསུངས་པ་ཡིན། །འཕྲོ་བདེ་
ལས་རྒྱ་ཆེ་སྟེ། །ཞེ་སྡང་སོགས་ཀྱི་འཕྲོ་བའང་ཡོད། །གཉིས་ཀས་འཇོག་སྒོམ་མ་ཟད་ཀྱི། །དཔྱད་སྒོམ་ལ་ཡང་བར་དུ་གཅོད། །ཞི་གནས་སྒོམ་དང་མི་གཅིག་སྟེ། །སྒོམ་ལ་ཞི་གནས་ཀྱིས་མ་ཁྱབ།    ༈    །བདག་ཅག་འཇོག་
སྒོམ་བྱེད་པའི་ཚེ། །དམིགས་རྟེན་ལ་ནི་སེམས་བཏགས་ནས། །རྩེ་གཅིག་འཇོག་པར་འདོད་པ་ལགས། །གཞན་དག་དམིགས་པ་གང་ལ་ཡང། །འདི་འཇོག་མི་དགོས་རང་གི་སེམས། །འཕྲོ་བ་བཀག་ནས་ཙེན་ནེ་འཇོག་དེ་
ལྟར་འཇོག་པས་འཇོག་སྒོམ་ཟེར། །དམིགས་པ་འཁྱེར་རྒྱུ་གང་ཡང་མེད། །སེམས་དེ་ཧེད་དེ་བ་དེ་ལ། །འཇོག་པ་ཕྱག་རྒྱ་ཆེན་པོ་དང། །སྙན་ནས་སྙན་བརྒྱུད་ཡིན་པ་སོགས། །འདོད་པ་བརྗོད་དེ་ཐུགས་བརྩེ་བས། །ལུང་རིགས་
ལམ་ནས་དྲངས་པ་ཡིས། །བརྒལ་ཞིང་དཔྱད་པར་མཛད་རྣམས་ལ། །ཐམས་ཅད་མཁྱེན་པ་དེ་དེ་བཞིན། །གསལ་བ་ལས་གཞན་ཀུན་མཁྱེན་ཀྱང། །ལན་གྱིས་དབུལ་ན་བདག་ལྟས་ཅི། །ཇི་སྙེད་ཆོས་རྣམས་མ་ལུས་པ། །བདེན་པའི་
རང་བཞིན་དང་བྲལ་བ། །སྒོམ་རྒྱུའི་ཟབ་མོ་སྟོང་ཉིད་ཡིན། །སྦྱིན་པའི་འཁོར་གསུམ་བདེན་མེད་དུ། །རྟོགས་པའི་ཤེས་རབ་ཀྱིས་ཟིན་པའི། །སྦྱིན་པ་འཁོར་གསུམ་ཡོངས་དག་ལགས། །འདི་ཡང་གང་དུའང་མ་གྲུབ་པ། །སེམས་

[009A]༄༅། །ཀྱི་རྒྱུ་བ་བསྡུས་ཙམ་དེ། །ཕྱག་ཆེན་སྒོམ་པར་བཞེད་རྣམས་ལ། །བརྩེ་བའི་ཟོལ་གྱིས་དྲིས་པ་ཡིན།    ༈    །གང་ཟག་རང་ཉིད་བདེན་གྲུབ་ཏུ། །མེད་པའི་རྒྱུ་མཚན་རང་རྒྱུད་ཀྱི། །ངར་འཛིན་ལྷན་སྐྱེས་འཛིན་སྟངས་
ཡུལ༑ ༑རང་དབང་བདག་ཏུ་སྣང་བ་འདི། །སྣང་བཞིན་གྲུབ་ན་བདེན་གྲུབ་ཡིན། །དེ་ལྟར་གྲུབ་པ་གཏན་ནས་མེད། །དེ་བཞིན་ཀུན་ལ་སྦྱོར་ལགས་ཀྱི། །མོས་མནོས་ཙམ་ལ་མི་འདོད་ལགས། །བདེན་མེད་ཅིར་ཡང་མ་གྲུབ་
ཀྱང༑ ༑ཅིར་ཡང་མ་གྲུབ་བདེན་མེད་ཀྱི། །དོན་དུ་འདོད་པ་མ་ལགས་སོ། །གཞན་ཡང་བདེན་པར་མ་འཛིན་དང། །བདེན་མེད་ཉིད་དུ་འཛིན་པ་ལ། །ཁྱད་པར་ཡོད་དེ་གཉིས་མིན་གྱི། །ཕུང་གསུམ་འཛིན་པ་མང་ཕྱིར་རོ། །མདོར་
ན་བུམ་པ་སྣམ་བུ་སོགས། །བདེན་ནམ་བདེན་པ་མིན་སྙམ་དུ། །ཐེ་ཚོམ་བློས་ཀྱང་བདེན་གྲུབ་དང། །བདེན་མེད་གང་དུའང་འཛིན་མ་ལགས།    ༈    །སེམས་ནི་ཁ་དོག་དབྱིགས་སོགས་སུ། །མ་མཐོང་སེམས་མཐོང་འདོད་
པ་དང། །དེ་ཉིད་ཁ་དོག་དབྱིབས་སོགས་སུ། །མ་གྲུབ་སེམས་མ་གྲུབ་པ་དང། །དེ་ལྟར་མཐོང་བས་སེམས་ཀྱི་ནི། །ཆོས་ཉིད་མཐོང་བར་ངོ་སྤྲོད་པ། །གསུམ་པོ་རིགས་དང་མི་རིགས་པ། །བརྩེ་བས་གསལ་བར་བསྟན་པའི་
ཕྱིར༑ ༑འདིར་འབད་ངལ་བས་ཅི་ཞིག་བྱ། །    ༈    །སེམས་ཀྱི་ངོ་བོ་སྐད་ཅིག་མ། །བལྟ་ཚུལ་འཕགས་པ་ཀླུ་སྒྲུབ་ཀྱི། །མན་ངག་གཟུགས་ནས་རྣམ་མཁྱེན་བར། །ཆོས་ཀུན་སྣང་བ་ཅི་ཤར་ཡང། །ངེས་དོན་ལུང་རིགས་ལ་བྱང་

[009B] ༑མཐའ་བཞི་ཡོད་མེད་སྐྱེ་འགོག་དང། །རྣམ་ལྔ་རྣམ་བདུན་རྟེན་འབྲེལ་དང། །གཅིག་དང་དུ་བྲལ་ལ་སོགས་པའི། །རིགས་པས་རང་བཞིན་མེད་པ་བསྒོམ། །ཡང་ན་སྦྱངས་དང་མ་སྦྱངས་པ། །གཉིས་ཀས་ཆ་དང་ཆ་ཅ་
དང༑། །གདགས་གཞི་བཏགས་ཆོས་རྟོག་པ་དང། །སྣང་ཚུལ་དང་གནས་ཚུལ་ལ། །སོ་སོར་བརྟགས་ནས་བདེན་དངོས་དང། །བྲལ་བའི་བའི་རང་བཞིན་སངས་རྒྱས་ནས། །དམྱལ་བའི་བར་དུ་སྦྱར་ནས་བསྒོམ། །སྒོམ་
འཇོག་བྱས་པས་བདག་འཛིན་གྱི། །ཞེན་ཡུལ་འགོག་པར་མི་ནུས་ལགས། །རྣམ་རྟོག་རིམ་གྱིས་སྐྱེས་པ་ལ། །བལྟས་པས་རང་ཡལ་སོང་བ་ལ། །ཆོས་སྐུའི་རང་ཞལ་མཐོང་བ་དང། །ཆོས་ཀུན་རང་བཞིན་སྟོང་པ་ཉིད། །
རྟོགས་པར་འདོད་ན་ཀུན་དུ་འཁྲུལ། །འོན་ཀྱང་དེ་ལྟར་སྒོམ་པ་དེ། །   ༈    །སེམས་ཀྱི་སྐད་ཅིག་སྔ་ཕྱི་ལ། །བལྟ་བའང་འདུས་བྱས་སྐད་ཅིག་གིས། །འཇིག་ཕྱིར་མི་རྟག་སེམས་པ་
དང༑ ༑མཐུན་གྱི་སྟོང་ཉིད་སྒོམ་པ་མིན། །བྱེ་མདོ་གཉིས་ཀྱི་འདོད་པ་ལྟར། །རྟག་གཅིག་རང་དབང་ཅན་དང་ནི། །རང་རྐྱ་ཐུབ་པའི་རྫས་ཡོད་ཀྱི། །བདག་འགོག་ཚུལ་དང་འདྲ་བ་ལགས།    ༈    །ལུང་དུ་ཉན་ཐོས་འགའ་ཞིག་གིས། །
སྟོང་ཉིད་མངོན་སུམ་རྟོགས་པའི་ཚེ། །སེམས་ཀྱི་ཆོས་ཉིད་མངོན་སུམ་དུ། །རྟོགས་ཕྱིར་རང་བཞིན་རྣམ་དག་གི་ཆོས་སུ་མཐོང་བར་གསུངས་པ་དང། །ཆོས་དབྱིངས་བསྟོད་པར་ས་དང་པོར། །མཐོང་སྤང་དྲི་བྲལ་ཆོས་ཀྱི་སྐུ། །

[010A]༄༅། །མཐོང་བར་གསུངས་ཀྱི་སྟོང་ཉིད་ལ། །ཆོས་སྐུར་གསུངས་པའི་གསུང་རབ་མེད། །འདུས་བྱས་ཆོས་སྐུ་རྒྱུད་ལྡན་གྱི། །སེམས་ཅན་ནམ་མཁའི་པདྨོ་དངོས། །འོན་ཀྱང་སེམས་ཀྱི་ཆོས་ཉིད་དེ། །དྲི་མ་དག་པའི་
གནས་སྐབས་སུ། །རང་བཞིན་རྣམ་དག་ཆོས་ཀྱི་སྐུར། །འགྱུར་བས་གཏགས་ཏེ་སྨན་སྨྲོས།    ༈    །དོན་དམ་སོ་སོར་དཔྱོད་པ་ཡི། །ཤེས་རབ་ཀྱིས་ནི་བལྟ་ཚུལ་ནི། །སྔོན་དུ་སོང་བ་མ་ཡིན་པ། །བློ་གཞན་གང་གིས་བལྟས་ན་ཡང། །
ཆོས་སྐུ་ཐོབ་པ་ལྟ་ཅི་སྨོས། །སྟོང་ཉིད་རྟོགས་པའང་སྲིད་མ་ལགས།    ༈    །དོན་དམ་དཔྱོད་པའི་རིག་ཤེས་ཀྱིས། །བལྟས་ན་རྣམ་རྟོག་གནས་ལུགས་སམ། །ངོ་བོའམ་གཤིས་དེ་རྙེད་པ་དེ། །སྟོང་པ་ཉིད་དམ་བདེ་གཤེགས་
ཀྱི༑ ༑སྙིང་པོ་ལགས་ཤེས་གུས་པས་གསོལ། །མདོར་ན་ཀླུ་སྒྲུབ་ལུགས་བཟངས་ཀྱི། །ལྟ་དང་འགལ་བའི་ལྟ་བ་དེ། །ཕུན་ཚོགས་ཡོན་ཏན་བརྒྱ་ལྡན་ཞེས། །ཅི་འདྲས་ཇི་ཙམ་བརྗོད་ན་ཡང། །ཐམས་ཅད་མཁྱེན་པ་ལྟ་ཞོག་གི་ཐར་
པ་ཙམ་ཡང་མི་ཐོབ་ཅེས། །མགོན་པོ་ཁྱོད་ཀྱིས་བཀའ་སྩལ་པ། །ཟླ་བའི་ཞབས་ཀྱི་བཞེད་པ་བཞིན། །ལེགས་པར་གསུངས་ཤེས་ཐལ་མོ་སྦྱོར།    ༈    །དེས་ན་ཀླུ་སྒྲུབ་བཞེད་པ་བཞིན། །མཐའ་དག་ཆོས་རྣམས་མ་ལུས་པའི། །
རང་བཞིན་རྡུལ་ཙམ་མེད་པ་དང། །མིང་རྐྱང་བཏགས་ཡོད་ཙམ་ཞིག་གི་རྟེན་འབྲེལ་བསླུ་བ་མེད་པའི་ཚུལ། །མི་འགལ་འདུ་བའི་ངེས་རྙེད་ནས། །འཁྲུལ་མེད་ཐབས་ཤེས་ལམ་བགྲོད་དེ། །སྐུ་གཉིས་མངོན་དུ་འགྱུར་བར་མཛོད་

[010B]   ༈    །དེ་ལྟར་རྗེ་བཙུན་བླ་མ་ཡི། །ཐུགས་རྗེའི་རྒྱ་མཚོ་ཆེར་གཡོས་ཏེ། །དྲི་བའི་ཟོལ་གྱིས་ཟབ་མོའི་གནད། །འདོམས་པའི་མུ་ཏིག་གྲུ་ཆར་ཕབ། །བྱང་ཕྱོགས་ནོར་གྱི་བློ་གྲོས་མ། །ཐུབ་བསྟན་རྫོགས་པའི་དུ་གུ་ལའི། །སྟོད་གཡོགས་
མཆོག་གིས་བརྒྱན་པ་ནི། །ཟླ་ཤེལ་ཞུན་མས་བྱུགས་པ་བཞིན། །རིན་ཆེན་འབྱུང་གནས་ལྟར་ཟབ་ཅིང། །ས་འཛིན་དབང་པོ་ལྟར་བརླིང་པའི། །བཀའ་འདིས་མཁས་རློམ་མཐའ་དག་གི་རྣམ་དཔྱོད་ཐེ་ཚོམ་དཔྱད་ཐག་འཛིན། །ཕྱོགས་
ལྷུང་དུག་ཆུས་རབ་མྱོས་ཤིང། །བློ་གྲོས་མུན་པར་སྐྱབས་བཅས་པའི། །དམ་པར་བསྙེམས་པ་ཕལ་ཆེར་གྱི། །སྙིངླ་རྣོ་བའི་ཚེར་མ་ཉིད།    ༈    །རྒྱལ་བ་ཁྱུ་མཆོག་དྲང་པོའི་ལམ། །གཤེགས་པའི་བཤུལ་ནས་བགྲོད་རྣམས་ཀྱང། །
མད་པོ་མོས་པས་ཡན་ལག་མཆོག་འདུད་ཀྱང་དྲིས་ལན་ཕྲ་མོའི་འབེན། །འབིགས་བྱེད་སྒྲོ་ལྡན་དག་གིས་དབེན། །ཕལ་ཆེར་རིགས་པའི་དབང་ཕྱུག་གིས། །ཐབས་བྱུང་དེ་རྒྱུ་ལྐོག་གྱུར་པ། །དེ་འཆད་དཀའ་ཞེས་གསུངས་པ་བཞིན། །
དེ་ཕྱིར་ཟབ་དོན་གསེར་སྦྱངས་ཀྱི། །དྲི་ཚིག་མཆེད་སྡོང་ཆེར་འཕགས་པ། །མཛེས་བྱེད་དྲིས་ལན་རྒྱན་བཟང་པོ། །ཆོས་ཀྱི་རྒྱལ་མཚན་དད་པས་ཕུལ། །འོན་ཀྱང་བདག་བློ་ཉམས་ཆུང་ཞིང། །སྦྱངས་སྟོབས་ཕྲ་བས་ནོངས་མཆིས་ན། །
དབང་གྱུར་མཁས་པའི་ཚོགས་སྤྱི་དང། །རྗེ་བཙུན་བླ་མའི་དྲུང་དུ་བཤགས། །གང་ཡིད་དང་བའི་མཚོ་ནང་དུ། །ལྷག་བསམ་རབ་དཀར་དྲི་ལན་གྱི། །གཟའ་སྐར་སྣང་བ་བཀྲ་བ་ཡང། །རང་དབང་མ་ཡིན་བླ་མའི་དྲིན། །སྤྱི་གཙུག་

[011A]༄༅། །དམ་པ་ལ་འདུད་པས། །རྣ་བར་ཐོས་པའི་རྒྱུན་ལམ་བྱང། །སྙིང་གི་བུམ་བཟང་ལེགས་བཤད་ཀྱིས། །གོ་སྐབས་ཡངས་པ་བཅོམ་འདི་མཚར། །འདི་བཞིན་རྨད་བྱུང་བཀོད་མཛེས་སུ། །ཤཱཀྱའི་ཏོག་དང་
འཇམ་དབྱངས་བཞིན། །འདི་ལྟའི་ཟབ་མོའི་གནད་རྣམས་ལ། །དྲི་ཞིང་གསོལ་བའི་རེ་བ་མཆིས། །འདིས་མཚོན་རྣམ་དཀར་ཕུང་པོ་ཅི་མཆིས་པ། །ཚེ་རབས་ཀུན་ཏུ་ཡབ་རྗེ་བླ་མ་དེས། །བདག་ཅག་འབྲལ་མེད་དགྱེས་
བཞིན་རྗེས་བཟུང་སྟེ། །བཀའ་བཞིན་ཁྱོད་མཉེས་ཁོ་ན་སྒྲུབ་གྱུར་ཅིག་དེ་ཡི་མཐུ་ལས་ལུང་རྟོགས་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་ལེགས་བཟུང་སྟེ། །མཁའ་མཉམ་འགྲོ་འདི་བདག་ཉིད་གཅིག་པུ་ཡིས། །
སྒྲོལ་བའི་དེད་དཔོན་མཆོག་ཏུ་བདག་གྱུར་ཅིག་ཅེས་ལྷག་བསམ་རབ་དཀར་གྱི་དྲིས་ལན་བློ་བཟང་བཞད་པའི་སྒྲ་དབྱངས་ཞེས་བྱ་བ་འདི་ཉིད། སྲིད་པའི་དགའ་སྟོན་ཆུ་ཤིང་གི་སྙིང་པོ་ལྟར་མཐོང་ནས། དབེན་པའི་རི་ཁྲོད་དུ་ཐམས་
ཅད་མཁྱེན་པ་སྒྲུབ་པ་ལ་རྩེ་གཅིག་ཏུ་བརྩོན་པ། ཀོང་པོ་དགེ་སློང་བློ་བཟང་རྒྱ་མཚོ་དང། མངའ་རིས་དཀའ་བཅུ་པ་དགེ་སློང་བརྩོན་འགྲུས་རྒྱལ་མཚན་དང། དགེ་སློང་བློ་བཟང་ཕུན་ཚོགས་རྣམས་ཀྱིས། བཀའ་འདིའི་དོན་ཁོང་དུ་
ཆུད་ན་ཉམས་ལེན་གྱི་གནད་མང་པོ་ལ་ཁྱད་པར་ཆེ་བས། ལན་ཞིག་ཅིས་ཀྱང་བགྱི་བ་དགོས་ཤེས་ནན་ཆེར་བསྐུལ་བ་ལ་བརྟེན་ནས། རྗེ་ཐམས་ཅད་མཁྱེན་པ་རང་ཉིད་ཀྱི་གསུང་རབ་རྣམས་ལ་འདྲིས་པར་བྱས་ངོས། དགོངས་

[011B] ཚིག་གི་སྤྲོས་པ་དོར་ནས་སྙིང་པོར་དྲིལ་ཡང་ལུང་རིགས་ཀྱི་ལམ་ནས་དྲངས་ཏེ་སྤྲོས་ན། ལྷག་པར་རྒྱས་པར་ཡང་འགྱུར་བའི་ཚུལ་དུ་ཡབ་རྗེ་དམ་པ་དེ་ཉིད་ལ་སྒྲུབ་པའི་མཆོད་པར་དམིགས་ཏེ་
མདོ་རྒྱུད་དམ་པའི་མན་ངག་འཛིན་པའི་སྤོང་བ་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གཙུག་ལག་ཁང་དུ་སུག་བྲིས་སུ་བགྱིས་
པའོ༑ ༑འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །།   ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་
ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿༄༅། །རྗེ་བཙུན་བླ་མའི་རྣལ་འབྱོར་དང། ནང་གི་ཁོང་སྐྲན་འདོན་པའི་སྐྱུག་སྨན་ཞེས་བྱ་བ་བཞུགས་སོ།། །།

[001A] །ན་མོ་གུ་རུ་མཉྫུ་གྷོ་ཥཱ་ཡ། འདིར་སྐལ་ལྡན་གྱི་སྐྱེས་བུ་རྗེ་བཙུན་བླ་མའི་རྣལ་འབྱོར་ལ་བརྟེན་ནས་མཆོག་ཐུན་མོང་གི་དངོས་གྲུབ་སྒྲུབ་པར་འདོད་པས། སྐྱབས་
འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་སྟེ། དོན་དྲན་བཞིན་པའི་ངང་ནས་འདི་ལྟར་བརྗོད་པར་བྱའོ། །མདུན་གྱི་ནམ་མཁར་འོད་འབར་ནོར་བུའི་ཁྲི། །སྣ་ཚོགས་པད་ཉི་
ཟླ་བའི་དཀྱིལ་འཁོར་སྟེང། །དུས་གསུམ་རྒྱལ་བའི་ཡབ་གཅིག་འཇམ་པའི་དབྱངས། །ངུར་སྨྲིག་ཚུལ་བཟུང་རྒྱལ་བ་ཙོང་ཁ་པ། །སྐུ་མདོག་དཀར་གསལ་མཛེས་པའི་འཛུམ་ཞལ་ལྡན། །ཆོས་
འཆད་ཕྱག་གཉིས་མཚན་པའི་ཨུད་པལ་སྟེང། །ཤེས་རབ་རལ་གྲི་ཤེར་ཕྱིན་གླེགས་བམ་བསྣམས། །གསེར་མདོག་པཎ་ཞུ་གསོལ་ཞིང་གུར་ཀུམ་གྱི། །མདངས་ལྡན་ཆོས་གོས་

[002A]༄༅། །གསུམ་གྱིས་མངོན་པར་ཀླུབ། །མཚན་དཔེའི་དཔལ་འབར་གཟི་བརྗིད་ཕུང་པོའི་སྐུ། །རབ་མཛེས་འཇའ་ཚོན་སྣ་ལྔའི་གུར་ཁྱིམ་དབུས། །སྐྱབས་གསུམ་མ་ལུས་འདུས་
པའི་བདག་ཉིད་ཅན། །སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །རྡོ་རྗེ་གསུམ་མཚན་ཧཱུཾ་ཡིག་འོད་ཟེར་གྱིས། །མ་ལུས་དཀོན་མཆོག་གསུམ་གྱིས་ཡོངས་བསྐོར་བའི། །དུས་གསུམ་
སངས་རྒྱས་བློ་བཟང་གྲགས་པའི་དཔལ། །སྤྱན་དྲངས་བསོད་ནམས་ཞིང་གི་དམ་པར་བཞུགས། །དཔལ་ལྡན་རིགས་བརྒྱའི་གཙུག་རྒྱན་རྡོ་རྗེ་འཆང། །སྐལ་བཟང་ཞིང་གི་འདྲེན་པ་ཤཱཀྱའི་ཏོག་
སྙིགས་དུས་རྒྱལ་བའི་དབང་པོ་ཙོང་ཁ་པ། །དབྱེར་མེད་བླ་མ་མཆོག་ལ་གུས་ཕྱག་འཚལ། །སྲིད་ཞི་ཕྱི་ནང་གསང་བའི་མཆོད་པའི་སྤྲིན། །དངོས་བཤམས་ཡིད་སྤྲུལ་ནམ་མཁའ་གང་བ་
དང༑ ༑བདག་ལུས་ལོངས་སྤྱོད་དུས་གསུམ་དགེ་ཚོགས་བཅས། །ཐུགས་རྗེ་ཆེ་ལྡན་ཚོགས་རྣམས་མཉེས་ཕྱིར་འབུལ། །ཉོན་མོངས་དབང་གིས་སྒོ་གསུམ་སྡིག་པའི་ལས། །བགྱིས་དང་བགྱིད་བརྩལ་ཡི་

[002B] །གནོང་ཞིང་འགྱོད་པས་རྗེ་བཙུན་བླ་མའི་དྲུང། །བཤགས་ཤིང་སླན་ཆད་མི་བགྱིད་ཡང་དག་སྡོམ། །རང་གཞན་རྣམ་དཀར་ཕུང་པོ་ཇི་སྙེད་དང། །ཁྱད་པར་ཆོས་ཀྱི་རྒྱལ་པོ་ཙོང་ཁ་པའི། །སྐུ་གསུང་
ཐུགས་དང་ཡོན་ཏན་འཕྲིན་ལས་ཀྱི། །སྐྱོན་བྲལ་མཛད་པ་ཀུན་ལ་རྗེས་ཡི་རང།། །བདག་སོགས་འགྲོ་ཀུན་མ་རིག་གཉིད་སློང་ཞིང། །ཡང་དག་ལམ་བཟང་ཀུན་ནས་གསལ་མཛད་པ། །སྣ་ཚོགས་གདུལ་བྱའི་བསམ་པ་
ཇི་བཞིན་དུ། །ཟབ་རྒྱས་ཆོས་ཀྱི་འཁོར་ལོ་སྐོར་དུ་གསོལ། །མཐའ་དག་ཕན་བདེའི་པད་ཚལ་བཞད་པའི་གཉེན། །མགོན་པོ་ཁྱོད་དང་ཁྱོད་ཀྱི་ལུགས་བཟང་གི་ཉོན་མོའི་དབང་ཕྱུག་འགྲོ་བའི་མུན་སེལ་དུ། །གྲངས་མེད་
བསྐལ་པའི་བར་དུ་བཞུགས་སུ་གསོལ། །འདིས་མཚོན་དགེ་བས་ཚེ་རབས་ཀུན་ཏུ་བདག་རྗེ་བཙུན་བླ་མས་འབྲལ་མེད་རྗེས་བཟུང་སྟེ། །ལུང་རྟོགས་ཡོན་ཏན་རྒྱ་མཚོའི་མཐར་ཕྱིན་ནས། །བླ་མེད་བྱང་ཆུབ་དམ་པའི་རྒྱུ་རུ་བསྔོ། །
དེ་ནས་དམིགས་བརྩེ་མ་བརྒྱ་སྟོང་སོགས་དམིགས་པ་དང་བཅས་པའི་སྒོ་ནས་བརྗོད། །དུས་གསུམ་བདེ་གཤེགས་ཀུན་གྱི་ངོ་བོ་ཉིད། །བརྒྱད་ཁྲི་བཞི་སྟོང་ཆོས་ཕུང་འབྱུང་བའི་གནས། །རབ་འབྱམས་འཕགས་ཚོགས་
ཡོངས་ཀྱི་འདྲེན་པ་མཆོག་གསོལ་བ་འདེབས་སོ་རྗེ་བཙུན་བློ་བཟང་གྲགས། །མཚན་ཙམ་ཐོས་པས་བར་ཆད་ཀུན་སེལ་ཞིང། །དྲན་པ་ཡིས་ཀྱང་ངན་འགྲོའི་འཇིགས་ལས་སྐྱོབ། །ཚུལ་བཞིན་བསྟེན་ན་དངོས་གྲུབ་མཆོག་

[003A]༄༅། །སྩོལ་བའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །རབ་འབྱམས་རྒྱལ་བ་ཀུན་གྱི་རྡོ་རྗེ་གསུམ། །ཡོན་ཏན་འཕྲིན་ལས་ཐམས་ཅད་གཅིག་བསྡུས་ནས། །ངུར་སྨྲིག་འཛིན་པའི་གར་གྱིས་རྣམ་རོལ་བ། །རྗེ་
བཙུན་བླ་མའི་ཞབས་ལ་གསོལ་བ་འདེབས། །འཇམ་མགོན་བླ་མའི་ཐུགས་རྗེའི་འོད་སྟོང་གིས། །བདག་བློའི་པདྨོའི་གེ་སར་རྒྱས་མཛད་དེ། །རྒྱ་ཆེ་གསལ་ཞིང་མྱུར་དང་ཟབ་པ་ཡི། །ཤེས་རབ་སྦྲང་རྩིའི་དགའ་སྟོན་རྒྱས་པར་མཛོད། །
མདོ་རྒྱུད་བསྟན་བཅོས་ཀུན་གྱི་ཚིག་དོན་རྣམས། །གཞན་དྲིང་མི་འཇོག་ལེགས་པར་འབྱེད་པ་དང། །ཐོས་བསམ་སྒོམ་དང་འཆད་རྩོད་རྩོམ་གསུམ་གྱི། །ཕུན་སུམ་ཚོགས་པའི་ཤེས་རབ་བདག་ལ་སྩོལ། །དེང་ནས་རང་གཞན་
གྲུབ་མཐའི་ཕ་རོལ་སོན། །ཇི་སྙེད་རིག་པའི་གནས་རྣམས་ཀུན་ལ་མཁས། །སྒྲིབ་གཉིས་མུན་སྟུག་མ་ལུས་འཇོམས་བྱེད་པའི། །ཀུན་མཁྱེན་ཡེ་ཤེས་སྣང་བ་སྩལ་དུ་གསོལ། །ཁྱད་པར་འདི་སྣང་འགགས་ཚེ་དགའ་ལྡན་དུ། །སྐྱེས་ནས་མི་
ཕམ་འཇམ་དཔལ་སྙིང་པོ་ཡི། །གསུང་གི་བདུད་རྩི་འབྲལ་མེད་ལོངས་སྤྱད་དེ། །རྒྱལ་སྲས་སྤྱོད་པ་རྒྱ་མཚོ་མཐར་ཕྱིན་ཤོག་ཅེས་འཇུག་པ་བདེ་བའི་ཕྱིར་རྗེ་བཙུན་བླ་མའི་སྒྲུབ་ཐབས་ཚིགས་བཅད་དུ་བསྒྲིགས་པ་འདི་ཡང་དོན་གཉེར་ཅན་
འགའ་ཞིག་གིས་བསྐུལ་བའི་ངོར། སྐྱེས་ཙམ་ཉིད་ནས་རྗེ་བཙུན་བླ་མ་ལ་མི་ཕྱེད་པའི་དད་པ་དང་ལྡན་པའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཟིམས་ཁང་དགའ་ལྡན་ཕོ་བྲང་

[003B]།    ༈    །།ན་མོ་གུ་རུ་མཉྫུ་གྷོ་ཥཱ་ཡ། འཇིག་རྟེན་དབང་ཕྱུག་བཤེས་གཉེན་ཚུལ་བཟུང་ནས། །གངས་རིའི་ཁྲོད་འདིར་བསྟན་པ་རྒྱས་མཛད་པ། །བཀའ་དྲིན་མཉམ་མེད་རྗེ་བཙུན་ཐམས་ཅད་མཁྱེན། །འགྲོ་
བའི་མགོན་པོ་བླ་མའི་ཞབས་ལ་འདུད། །རྗེས་འཇུག་དད་པོ་རྣམས་ལ་ཐུགས་རྗེས་གཟིགས། །བློ་ཁ་ཆོས་ལ་ཕྱོགས་པར་བྱིན་གྱིས་རློབས། །སྔོན་ཆད་བྱས་པའི་རང་གི་སྤྱོད་ཚུལ་ལ། །མཛུབ་མོ་ནང་དུ་བཀུག་ནས་བསམས་པའི་ཚེ། །སེང་ལྤགས་གྱོན་
པའི་ཝ་སྐྱེས་ཇི་བཞིན་དུ། །ཆོས་པར་བརྫུས་ནས་ཆོས་མིན་བྱས་པས་འགྱོད། །ཆོས་པའི་གཟུགས་བརྙན་བདག་ལ་ཐུགས་རྗེས་གཟིགས། །ཕྱིན་ཆད་ཆོས་བཞིན་སྒྲུབ་པར་བྱིན་གྱིས་རློབས། །མཁས་གྲུབ་དུ་མའི་ཞབས་ལ་གཏུགས་
ལགས་ཀྱང། །སངས་རྒྱས་དངོས་ཀྱི་འདུ་ཤེས་མ་སྐྱེས་པས། །གསེར་དངུལ་ཁྲོད་དུ་སློག་ཧྲུལ་དྲུད་པ་བཞིན། །ཡོན་ཏན་བོར་ནས་སྐྱོན་འདོགས་བྱས་པས་འགྱོད། །སྐལ་ཆད་ལོག་ལྟ་མཁན་ལ་ཐུགས་རྗེས་གཟིགས། །དད་གུས་རྩོལ་
མེད་སྐྱེ་བར་བྱིན་གྱིས་རློབས། །དལ་བརྒྱད་འབྱོར་བཅུའི་རྟེན་བཟང་ཐོབ་ལགས་ཀྱང། །རྙེད་དཀའ་དོན་ཆེ་སྙིང་ནས་མ་དྲན་པས། །རིན་ཆེན་གླིང་ནས་མེད་ཟད་སླར་ལོག་བཞིན། །དོན་མེད་ངང་ལ་མི་ཚེ་ཟད་པས་འགྱོད། །དལ་འབྱོར་
སྟོང་ལོག་མཁན་ལ་ཐུགས་རྗེས་གཟིགས། །ཚེ་ལྷག་དོན་ལྡན་བྱེད་པར་བྱིན་གྱིས་རློབས། །སྐྱེས་མཐའ་འཆི་བར་གསུངས་པ་གོ་ལགས་ཀྱང། །ནམ་འཆི་ཆ་མེད་སྙིང་ནས་མ་དྲན་པས། །རང་དབང་ཐོབ་པའི་གདེངས་ཤིག་ཡོད་པ་བཞིན། །

[004A]༄༅། །རྣམ་གཡེང་གཉིད་ཀྱིས་ཉིན་མཚན་འདས་པས་འགྱེད། །རྟག་འཛིན་ཕྱི་བཤོལ་མཁན་ལ་ཐུགས་རྗེས་གཟིགས། །ལོང་མེད་བརྩོན་འགྲུས་རྩོམ་པར་བྱིན་གྱིས་རློབས། །ལས་འབྲས་རྣམ་དབྱེ་ཅུང་ཟད་
ཤེས་ལགས་ཀྱང། །ཡིད་ཆེས་དད་པ་གཏིང་ནས་མ་སྐྱེས་པས། །མིག་ཅན་གཡང་ལ་མཆོང་བ་ཇི་བཞིན་དུ། །ཤེས་བཞིན་ལས་འབྲས་ཁྱད་དུ་བསད་པས་འགྱོད། །ངོ་ཚ་ཁྲེལ་མེད་བདག་ལ་ཐུགས་རྗེས་གཟིགས། །སྡིག་
སྤོང་དགེ་བ་སྒྲུབ་པར་བྱིན་གྱིས་རློབས།  །སྐྱེས་བུ་ཆུང་ངུའི་སྐབས་ཏེ་དང་པོའོ།  །ཐོག་མེད་དུས་ནས་སྲིད་པའི་འདམ་དུ་བྱིང། །ལས་ཉོན་སྡུག་བསྔལ་དུ་མས་མནར་ལགས་ཀྱང། །མི་གཙང་ཁྲོད་ལ་དགའ་བའི་སྦྲང་བུ་བཞིན། །ད་དུང་
སྙིང་ནས་ཐར་འདོད་མེད་པས་འགྱོད། །འཁོར་བར་གཏན་འཁྱམས་བདག་ལ་ཐུགས་རྗེས་གཟིགས། །ཐར་པའི་ལམ་སྣ་ཟིན་པར་བྱིན་གྱིས་རློབས། །སྐྲ་བྲེགས་གོས་བསྒྱུར་རབ་བྱུང་བྱས་ལགས་ཀྱང། །འཁོར་འདས་སྐྱོན་ཡོན་སྙིང་ནས་
མ་བསམས་པས། །སེར་གོས་གྱོན་པའི་ཞིང་པ་ཇི་བཞིན་དུ། །ད་དུང་ཁྱིམ་པའི་སེམས་མ་སྤངས་པས་འགྱོད། །རབ་བྱུང་གཟུགས་བརྙན་བདག་ལ་ཐུགས་རྗེས་གཟིགས། །ངེས་འབྱུང་རྣམ་དག་སྐྱེ་བར་བྱིན་གྱིས་རློབས། །མཁན་སློབ་
སྤྱན་སྔར་བསླབ་སྡོམ་བླངས་ལགས་ཀྱང། །དྲན་དང་ཤེས་བཞིན་བག་ཡོད་མ་བསྟེན་པས། །ལྕགས་ཀྱུ་མེད་པའི་གླང་ཆེན་སྨྱོན་པ་བཞིན། །ཉེས་ལྟུང་དུ་མའི་འདམ་དུ་བྱིང་བས་འགྱོད། །བཙུན་པའི་གཟུགས་བརྙན་བདག་ལ་

[004B] །ཉོན་མོངས་གཉེན་པོ་དྲན་པར་བྱིན་གྱིས་རློབས། །བཀའ་དང་བསྟན་བཅོས་མན་ངག་ཉན་ལགས་ཀྱང། །དོན་གོ་སེམས་ཀྱི་ཐོག་ཏུ་མ་ཁེལ་བས། །རི་མོར་བྲིས་པའི་ཆོས་ཉན་ཇི་བཞིན་དུ། །སེམས་ལ་ཡར་སྐྱེད་ཅུང་
ཟད་མེད་པས་འགྱོད། །ཉམས་ལེན་འདྲེས་ཁྱེར་བདག་ལ་ཐུགས་རྗེས་གཟིགས། །གང་ཤེས་རྒྱུད་ལ་སྦྱོར་བར་བྱིན་གྱིས་རློབས། །གཞན་གྱི་མིག་སྔར་ཕྱི་ཚུལ་བཅོས་ལགས་ཀྱང། །ནང་གི་གཡོ་སྒྱུ་ཁྲམ་སོགས་མ་སྤངས་པས། །ཆུ་སྐྱར་བྱི་
ལའི་སྤྱོད་པ་ཇི་བཞིན་དུ། །ཟོག་གིས་རང་གཞན་གཉིས་ཀ་བསླུས་པས་འགྱོད། །ཕྱི་ཚུལ་ཚུལ་འཆོས་མཁན་ལ་ཐུགས་རྗེས་གཟིགས། །ནང་གི་ཁོང་སྐྲན་ཐོན་པར་བྱིན་གྱིས་རློབས། །ཕྱིར་བཅོས་དག་ལ་འབད་ལོ་བྱས་ལགས་ཀྱང། །འགྱོད་ཅིང་
སྡོམ་སེམས་སྙིང་ནས་མ་སྐྱེས་པས། །ཉི་མས་གདུངས་པའི་གླང་ཆེན་འཁྲུས་བཞིན་དུ། །ཉེས་ལྟུང་དུ་མས་ཡང་ཡང་གོས་པས་འགྱོད། །ངན་འགྲོའི་རྒྱུ་སོག་བདག་ལ་ཐུགས་རྗེས་གཟིགས། །སྟོབས་བཞིའི་བཤགས་པ་བྱེད་པར་
བྱིན་གྱིས་རློབས།  སྐྱེས་བུ་འབྲིང་གི་སྐབས་ཏེ་གཉིས་པའོ།  །ཐེག་ཆེན་ཆོས་སྒོར་ཞུགས་ལོ་བྱས་ལགས་ཀྱང། །འགྲོ་དྲུག་ཕ་མར་སྙིང་ནས་མ་དྲན་པས། །རང་དོན་འབའ་ཞིག་སྒྲུབ་པའི་ཉན་རང་བཞིན། །དྲིན་ཅན་མ་རྣམས་ཡལ་བར་དོར་བས་
འགྱོད། །བྱང་སེམས་གཟུགས་བརྙན་བདག་ལ་ཐུགས་རྗེས་གཟིགས། །བདག་པས་གཞན་གཅེས་འབྱོངས་པར་བྱིན་གྱིས་རློབས། །ཟབ་དོན་ལྟ་ཁྲིད་བསྒོམ་ལོ་བྱས་ལགས་ཀྱང། །དངོས་འཛིན་འཁྲུལ་པའི་བག་ཆགས་ཚན་ཆེས་བས། །

[005A]༄༅། །མཚོ་འཁྱགས་ཐོག་ཏུ་ཆུ་རྒྱུན་བཀྲམ་པ་བཞིན། །བདག་ཏུ་འཛིན་པ་སྦྲམ་པོར་ལུས་པས་འགྱོད། །ལྟ་བ་ཁ་བཤད་མཁན་ལ་ཐུགས་རྗེས་གཟིགས། །བདག་མེད་གནས་ལུགས་རྟོགས་པར་བྱིན་གྱིས་རློབས་
 སྐྱེས་བུ་ཆེན་པོའི་སྐབས་ཏེ་གསུམ་པའོ།།  གསང་སྔགས་ཆོས་སྒོར་ཞུགས་ལོ་བྱས་ལགས་ཀྱང། །དམ་ཚིག་སྲོག་དང་བསྡོས་ཏེ་མ་བསྲུངས་པས། །འགྲམ་རྩེ་ཟད་པའི་ཁང་རུལ་ཇི་བཞིན་དུ། །དངོས་གྲུབ་ཀུན་གྱི་སྒྲུབ་གཞི་སྟོར་བས་འགྱོད། །
དམྱལ་བའི་བུད་ཤིང་བདག་ལ་ཐུགས་རྗེས་གཟིགས། །དམ་ཚིག་ཚུལ་བཞིན་སྲུང་བར་བྱིན་གྱིས་རློབས། །བསྐྱེད་རྫོགས་ཟབ་མོ་སྒོམ་ལོ་བྱས་ལགས་ཀྱང། །མཉམ་གཞག་སེམས་ལ་བརྟན་པ་མ་ཐོབ་པས། །སྨྲ་མཁན་ནེ་ཙོའི་
འདོན་པ་ཇི་བཞིན་དུ། །དགེ་སྦྱོར་ཕལ་ཆེར་སྒྲ་སྤྱིར་སོང་བས་འགྱོད། །སྔགས་པའི་གཟུགས་བརྙན་བདག་ལ་ཐུགས་རྗེས་གཟིགས། །ཉམས་ལེན་གནད་ལ་མཁས་པར་བྱིན་གྱིས་རློབས།།  གསང་སྔགས་ལ་འཇུག་པའི་སྐབས་ཏེ་བཞི་
པའོ༑༑  གཞན་ལ་ཟབ་ཆོས་འཆད་ལོ་བྱས་ལགས་ཀྱང། །རང་གི་རྒྱུད་ལ་ཉམས་མྱོང་མ་མཆིས་པས། །གླུ་མཁན་བྲོ་པའི་ཆོས་བཤད་ཇི་བཞིན་དུ། །གཞན་ལ་ཕན་ཐོགས་ཅུང་ཟད་མེད་པས་འགྱོད། །དྲེད་བོ་ཆོས་རྒྱུས་མཁན་ལ་
ཐུགས་རྗེས་གཟིགས། །ཐོག་མར་རང་རྒྱུད་འདུལ་བར་བྱིན་གྱིས་རློབས། །གཞན་གྱི་ཡར་འདྲེན་བྱེད་ལོ་བྱས་ལགས་ཀྱང། །རང་གི་སེམས་ལ་རང་དབང་མ་ཐོབ་པས། །ལོང་བས་ལོང་བ་འཁྲིད་པ་ཇི་བཞིན་དུ། །རང་གཞན་གཉིས་ཀ་ཕུང་ལ་

[005B] །འཁོས་མེད་བཟང་བརྫུ་མཁན་ལ་ཐུགས་རྗེས་གཟིགས། །བསླུ་མེད་ལམ་སྣ་ཟིན་པར་བྱིན་གྱིས་རློབས། །གཞན་ཕན་འགྲོ་དོན་གྱི་སྐབས་ཏེ་ལྔ་པའོ། །ཆོས་སྒོར་ཞུགས་ནས་ཡུན་རིང་ལོན་ལགས་ཀྱང། །ཚེ་འདིའི་ཁོང་
སྐྲན་ནང་ནས་མ་ཐོན་པས། །མར་གྱི་ཀོགས་དང་ཆུ་རྡོ་ཇི་བཞིན་དུ། །ད་དུང་རང་རྒྱུད་རྗེན་པར་ལུས་པས་འགྱོད། །སེམས་དང་ཆོས་མ་འདྲེས་ལ་ཐུགས་རྗེས་གཟིགས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །ཤིན་ཏུ་འཇུ་དཀའི་དད་ཟས་
གཤིན་ཟས་སོགས། །གདེངས་མེད་བཞིན་དུ་འཛེམ་མེད་སྤྱད་ལགས་ཀྱང། །འཇལ་རྒྱུ་མེད་པའི་དབུལ་པོའི་བུ་ལོན་བཞིན། །ལན་ཆགས་བུ་ལོན་ཁུར་གྱིས་ནོན་པས་འགྱོད། །དཀོར་གྱི་ཕུང་པོ་བདག་ལ་ཐུགས་རྗེས་གཟིགས། །དཀོར་སྦྱོངས་ཚུལ་
བཞིན་བྱེད་པར་བྱིན་གྱིས་རློབས། །མཐོ་མཉམ་དམན་པའི་གྲོགས་དང་འགྲོགས་ལགས་ཀྱང། །དག་པའི་སྣང་བ་སྐད་ཅིག་མ་འབྱོངས་པས། །ཕན་ཚུན་གཡུལ་དུ་ཞུགས་པའི་དགྲ་བོ་བཞིན། །ཕྲག་དོག་འགྲན་སེམས་ང་རྒྱལ་བྱས་པས་འགྱོད། །
རྒྱུད་ངན་རེངས་པ་བདག་ལ་ཐུགས་རྗེས་གཟིགས། །ཀུན་ལ་དག་སྣང་འབྱོངས་པར་བྱིན་གྱིས་རློབས། །ལས་ངན་དབང་གིས་སྙིགས་མའི་དུར་འདིར་སྐྱེས། །ཀུན་དང་བསྟུན་ན་དམ་པའི་ཆོས་དང་འགལ། །ཆོས་དང་བསྟུན་ན་སྐྱེ་བོ་ཀུན་དང་འགལ། །
ཇི་ལྟར་བྱས་ཀྱང་ཁོན་དུ་གྱུར་པས་འགྱོད། །འདི་ཕྱི་གཉིས་མེད་བདག་ལ་ཐུགས་རྗེས་གཟིགས། །ཅི་བྱས་ཆོས་སུ་འགྲོ་བར་བྱིན་གྱིས་རློབས། །སྔོན་ཆད་བསགས་པ་སྡིག་པའི་ལས་ལས་མེད། །ཕྱི་མའི་འགྲོ་ས་ངན་སོང་ཁོ་ནར་ངེས། །དེ་ཕྱིར་

[006A]༄༅། །ཁ་ཙམ་ཚིག་ཙམ་མ་ཡིན་པའི། །སྙིང་ཁོང་རུས་པའི་གཏིང་ནས་གནོང་ཞིང་འགྱོད། །ཐ་ཆད་སྙིང་རེ་རྗེ་ལ་ཐུགས་རྗེས་གཟིགས། །ངན་འགྲོའི་སྐྱེ་སྒོ་ཁེགས་པར་བྱིན་གྱིས་རློབས། །སྣང་ཚུལ་འདི་འདྲ་
གཞན་ལའང་ཡོད་སྲིད་ན། །དོན་སྙིང་ནང་ནས་རུལ་བར་ཐེ་ཚོམ་མེད། །འཆི་ཁར་མི་འགྱོད་ཙམ་རེ་མ་བྱུང་ན། །རང་གིས་རང་ཉིད་བསླུས་པར་གདོན་མི་ཟ། །བདག་དང་བདག་འདྲའི་འགྲོ་ལ་ཐུགས་རྗེས་གཟིགས། །རང་གཞན་
སྨིན་ཅིང་གྲོལ་བར་བྱིན་གྱིས་རློབས། །སྔོན་ཆད་སྙིང་དུ་གཅེས་པར་བཟུང་བ་རྣམས། །སྦུན་པར་སོང་བ་ད་གཟོད་ཅུང་ཟད་ཤེས། །ད་ནི་ཚེ་འདིའི་མདུན་མ་རླུང་ལ་བསྐུར། །ཉིན་མཚན་དལ་མེད་ཆོས་ལ་འབད་པར་སྨོན། །ཐུགས་རྗེས་
གཟིགས་ཤིང་བླ་མ་ཡི་དམ་ལྷ། །གསོལ་བཏབ་དོན་རྣམས་འགྲུབ་པར་བྱིན་གྱིས་རློབས། །སླར་ཡང་སྐྱོན་གྱི་ཁོང་ནད་ལྷག་མ་རྣམས་ཕྱིར་ཕྱུང་ནས།  །གཉེན་པོའི་ལུས་ཟུངས་གསོ་བའི་སྐབས་ཏེ་དྲུག་པའོ།།  ཞེས་བླ་མ་ཡི་དམ་ལ་
གསོལ་བ་འདེབས་པའི་རབ་ཏུ་བྱེད་པ། ནང་གི་ཁོང་སྐྲན་འདོན་པའི་སྐྱུག་སྨན་ཞེས་བྱ་བ་འདི་ནི། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་ལྷུན་གྲུབ་བདེ་ཆེན་གྱི་གཟིམས་ཆུང་འོག་མིན་ཆོས་ཀྱི་ཕོ་
བྲང་དུ་སྦྱར་བའོ།། །།མངྒ་ལཾ།།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། དྲེགས་ལྡན་ཀུན་གྱི་ང་རྒྱལ་དཔྱིས་འབྱིན་ཅིང། །ཉམ་ཐག་དམན་པ་རྣམས་ལ་ཆེས་བརྩེ་བ། །བསླུ་མེད་བདེན་པ་གསུང་བ་ཉི་མའི་གཉེན། །ཐམས་ཅད་མཁྱེན་པའི་ཞབས་ལ་སྙིང་
ནས་འདུད། །ལས་ཉོན་ཆུ་སྲིན་མང་པོས་ཡོངས་གང་ཞིང། །མི་བཟད་སྡུག་བསྔལ་མང་པོའི་རྦ་ཀློང་ཅན། །གཏིང་དང་མཐའ་མེད་སྲིད་པའི་རྒྱ་མཚོ་ཆེ། །མཁས་པ་སུ་ཞིག་འདི་ལ་ཡིད་མི་འབྱུང། །འདོད་པའི་རྒྱུ་ཡིས་སྔོན་
ཆད་ཡང་དང་ཡང། །བཅིངས་ཤིང་བརྡེགས་དང་གཤགས་ཤིང་གཏུབས་པ་དང། །བསད་ཅིང་མནར་མེད་འབར་བའི་མེས་བསྲེགས་པའི། །ངང་ཚུལ་སོམས་ལ་དགྲ་ཡི་གཙོ་བོར་ལྟོས། །ཚངས་དབང་འཁོར་ལོས་བསྒྱུར་
བའི་དཔལ་འབྱོར་ལ། །ལན་བརྒྱར་སྤྱད་ཀྱང་ངོམས་པའི་མཐའ་མེད་ཅིང། །ཡང་སྲིད་མི་བཟད་སྡུག་བསྔལ་ཀུན་འདྲེན་ན། །མཁས་པ་སུ་ཞིག་འདོད་པ་དོན་དུ་གཉེར། །འདོད་པས་བསྒྲིབས་པས་ངོ་ཚ་ཁྲེལ་བོར་ཏེ། །རྗེ་དཔོན་
སྙིང་གྲོགས་ཕ་བུའང་རྩོད་བྱེད་ཅིང། །མཐའ་མེད་སྡུག་བསྔལ་རྒྱ་མཚོར་འཇུག་པའི་སྒོ། །མི་དགེ་བཅུ་དང་མཚམས་མེད་ལྔ་ཡང་སྤྱོད། །ཡུལ་ལ་མངོན་པར་ཆགས་པའི་སྐྱེ་བོ་ལ། །ཐར་པ་དམ་པའི་གོ་འཕང་སྨོས་ཅི་

[280A]༄༅། །དགོས། །མངོན་མཐོའི་བདེ་བ་ཙམ་ཡང་རྙེད་དཀའ་ཞེས། །བུ་རམ་ཤིང་པས་གསུང་དབྱངས་མཐོན་པོས་བསྒྲགས། །སྙིང་ནས་དམ་ཆོས་ཚུལ་བཞིན་བསྒྲུབ་པ་ལ། །ཚེ་འདིའི་བདེ་བ་དོན་གཉེར་ལས་
ལྷག་པའི། །བར་གཅོད་བདུད་ཀྱི་གནོད་པ་གཞན་མེད་པས། །སྐྱིད་འདོད་འབྱུང་པོའི་མགོ་བོ་རྡོག་པས་རྫིས། །བདེ་སྐྱིད་ལྷ་དང་བླ་མའི་དྲིན་ཤེས་ཤིང། །སྡུག་བསྔལ་གྱུར་ཚེ་སྔོན་གྱི་ལས་བསམས་ནས། །གང་བྱུང་ཙམ་
གྱི་འཚོ་བས་ཆོག་པ་ཡི། །དྲང་སྲོང་ཆེན་པོའི་རྣམ་ཐར་རྗེས་སུ་སྐྱོངས། །མདོར་ན་ཚེ་འདི་བློ་ཡིས་མ་ཐོངས་ན། །ཆོས་བརྒྱད་འཆིང་ལས་གྲོལ་བར་མི་འགྱུར་ཞིང། །ཆོས་བརྒྱད་འདྲེས་པའི་དགེ་བ་ཅི་བྱས་ཀྱང། །རྣོན་པོའི་
དུག་ལྡན་རོ་བརྒྱའི་ཁ་ཟས་བཞིན། །སྐྱིད་ཀྱང་མི་མཚེངས་སྡུག་ཀྱང་མི་ཕུང་བའི། །ཚེ་ཐུང་འདི་ནི་ཅི་ལྟར་བྱས་ཀྱང་བླ། །ཤི་ནས་བྱང་ཆུབ་དམ་པ་རྙེད་དཀའ་བས། །རྟག་ཏུ་སྒོ་གསུམ་བག་ཡོད་ལེགས་པར་བསྟེན། ཞེས་རི་
ཁྲོད་འཛིན་པའི་དགེ་སློང་དཀའ་བཅུ་རབ་འབྱམས་གཉིས་ཀྱིས་བསྐུལ་བའི་ངོར། སྤོང་བ་པ་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།



﻿༄༅། །སསྟི། དལ་འབྱོར་རྟེན་འདི་ཡིད་བཞིན་ནོར་བུ་ལྟར། །དོན་ཆེན་ཤིན་ཏུ་རྙེད་དཀའི་ཚུལ་བསམས་ནས། །འབྲས་མེད་ཚེ་འདིའི་བྱ་བས་མི་གཡེང་བར། །ཉིན་མཚན་ཀུན་ཏུ་
སྙིང་པོ་བླངས་ན་ལེགས། །ཚེ་འདི་མི་རྟག་རྩྭ་རྩེའི་ཟིལ་པ་ལྟར། །ནམ་འཆི་ངེས་མེད་འཆི་བའི་དུས་ཀྱི་ཚེ། །ཆོས་ལས་གཞན་གྱིས་ཕན་པ་ཅང་མེད་པས། །ཚེ་འདིའི་བྱ་བས་འདའ་བ་སྨྱོན་པ་དངོས། །འཇིགས་རུང་སྐྱེ་རྒ་
ན་འཆིའི་སྡུག་བསྔལ་གྱི། །མེ་དཔུང་འབར་བའི་བཙོན་ཁང་ར་བ་ལས། །འབྲོས་པའི་ཐེམ་སྐས་བྱང་ཆུབ་སེམས་མཆོག་དང། །འབྲེལ་བའི་འཕགས་པའི་ནོར་བདུན་བསྟེན་པ་གཅེས། ཅེས་པ་འདི་ཡང། དགེ་སློང་
དཔོན་ཆེན་གྱི་འདོད་པ་ལྟར། རྗེ་དྲུང་རྣམ་གཉིས་ཀྱིས་ཡང་ཡང་ནན་གྱིས་བསྐུལ་བ་ལ་བརྟེན་ནས། བྱ་བྲལ་བ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།༄༅། །སསྟི། འདི་ཕྱིའི་འགལ་རྐྱེན་

[283A]༄༅། །བར་གཅོད་ཀུན་སེལ་ཞིང། །ཆོས་ལྡན་ལེགས་ཚོགས་མ་ལུས་འགྲུབ་པའི་སྒོ། །འཇམ་དཔལ་དཔའ་བོའི་བཟླས་བརྗོད་རིམ་གཉིས་ཀྱི། །རྣལ་འབྱོར་ཟབ་མོ་རྒྱུན་ཏུ་ཉམས་ལེན་དང། །ངེས་འབྱུང་བྱང་ཆུབ་སེམས་དང་ཡང་དག་ལྟ། །འཁྲུལ་མེད་དམ་པའི་ལམ་ལ་རབ་གོམས་པས། །རང་གཞན་དོན་གཉིས་ལྷུན་གྱིས་གྲུབ་འགྱུར་བས། །ཉིན་མཚན་ཀུན་ཏུ་གཡེལ་མེད་སྟེན་པར་འཚལ། །ཞེས་པ་བྱང་རྩེ་རབ་འབྱམས་
པ་ཆོས་རིན་ཆེན་ལ་གནང་བའོ།། །།



﻿༄༅། །སསྟི། བླ་མའི་རྣལ་འབྱོར་ངེས་འབྱུང་བྱང་ཆུབ་སེམས། །ཤུགས་དྲག་རྒྱུན་རིང་ལེགས་པར་བསྒོམས་པའི་མཐར། །རང་སེམས་མ་བཅོས་རིག་ཅིང་གསལ་བ་

[281B] ༑ཕྱི་ནང་གང་དུའང་བདེན་པས་སྟོངས་པ་ཡི། །གནས་ཚུལ་ངེས་པ་མ་བརྗེད་དྲན་པས་བསྐྱངས། །དྲན་པ་མ་ཉམས་ཤེས་བཞིན་ལྕགས་ཀྱུས་འདེབས། །ཁོང་གྲིམས་སྦྱོར་བ་ལྷོད་ཆགས་རྣལ་འབྱོར་གྱིས། །རྣམ་དག་ཏིང་
འཛིན་མྱུར་དུ་འགྲུབ་པར་འགྱུར། ཞེས་སོ། །བྱ་བཏང་ཐར་པ་བསྒྲུབ་པའི་རྣལ་འབྱོར་པ། །དུར་ཁྲོད་བས་མཐའ་དབེན་པར་རྒྱུ་བའི་ཚེ། །བཟང་ངན་འཁྲུལ་པའི་སྣང་བ་ཅི་ཡང་འཆར། །དགག་སྒྲུབ་སྤང་བླང་མ་བྱེད་དབྱིངས་སུ་
སྐྱུར༑ ༑འདི་གཉིས་ནི་རི་ཁྲོད་པ་འགའ་ལ་ཞལ་གདམས་སུ་གནང་བའོ།། །།



﻿༄༅། །བཀྲ་ཤིས་རྩེ་པ་ནང་སོ་བློ་བཟང་དབང་རྒྱལ་ལ་གདམས་པ་རྣམས་ཆབས་གཅིག་ཏུ་བསྒྲིགས་པ་བཞུགས། །

[001A] །སསྟི། བློ་མཆོག་རྣམས་ཀྱི་བཟང་པོའི་མཛད་པའི་ཕུལ། །ཆོས་ཀྱི་རྒྱལ་སྲིད་སྐྱོང་བའི་དགེ་མཚན་གྱིས། །མཐའ་དག་འགྲོ་ལ་ཕན་བདེའི་མཆོག་སྩོལ་བ། །
བདག་སྙིང་པདྨོའི་ཟེའུ་འབྲུར་རྟག་ཏུ་གཟིམས། །བློ་བཟང་བསྟན་པ་དགའ་བའི་ཚལ། །ལུང་རིགས་ཆོས་ཀྱིས་རྒྱལ་བའི་སྐུ། །མཚན་དཔེས་བརྒྱན་པ་བཞིན་མཛེས་པ། །མཆོག་གསུམ་
ངོ་བོ་ལ་ཕྱག་འཚལ། །ཚུལ་འདི་དད་དང་རྣམ་དཔྱོད་ཅན། །ནང་སོ་མགོན་པོ་དབང་རྒྱལ་གྱིས། །ནན་གྱིས་བསྐུལ་ཕྱིར་བྱ་བྲལ་བ། །ཆོས་ཀྱི་རྒྱལ་མཚན་ཞེས་བྱས་སྦྱར།།    ༈    །།
བདག་གཞན་དུས་གསུམ་རྣམ་དཀར་ཕུང་པོའི་མཐུས། །ལེགས་ཚོགས་ཀུན་གྱི་རྩ་བ་ཟླ་མེད་པ། །བཀའ་དྲིན་གསུམ་ལྡན་རྩ་བའི་བླ་མ་ཡིས། །འབྲལ་མེད་རྗེས་བཟུང་མཉེས་པར་

[002A]༄༅། །བྱེད་པར་ཤོག་ལས་ཉོན་ཆུ་སྲིན་མང་པོས་ཀུན་ཏུ་གཙེས། །བདེ་མེད་སྡུག་བསྔལ་བྱེ་བའི་རླབས་འཁྲུག་པ། །སྲིད་ལས་ངེས་འབྱུང་ཤུགས་དྲག་གིས་བསྐྱོད་དེ། །མྱུར་དུ་
ཐར་པའི་ལམ་བཟང་བགྲོད་པར་ཤོག་འཁོར་བའི་བདེ་འབྱོར་ལྕགས་ཁང་འབར་བ་ལྟར། །མཐོང་ནས་རྨི་ལམ་དུ་ཡང་འདོད་པའི་བློ། །སྐད་ཅིག་ཙམ་ཡང་སྐྱེ་བར་མི་འགྱུར་བར། །རྩེ་གཅིག་
དམ་ཆོས་བསྒྲུབ་པ་ཉིད་གྱུར་ཅིག་    ༈    །།ཨོཾ་བདེ་ལེགས་སུ་གྱུར་ཅིག་རྗེ་བཙུན་མ་སྒྲོལ་མ་དཀར་མོ་ལ་བརྟེན་པའི་ཚེ་སྒྲུབ་བྱེད་པར་འདོད་པས། སྐྱབས་འགྲོ་སེམས་བསྐྱེད་ཚད་མེད་
བཞི་བསྒོམ་པ་སྔོན་དུ་བཏང། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཤུདྡྷོ་ཉཧཾ། སྟོང་པ་ཉིད་དུ་གྱུར། ཆོས་དབྱིངས་ངང་ལས་པད་དཀར་བསིལ་ཟེར་ཅན་གྱི་སྟེང། །རང་སེམས་ཏཾ་ལས་
ཨུཏྤལ་ཏཾ་གྱིས་མཛེས་པ་ཡི། །འོད་ཀྱི་འཕྲོ་འདུས་དོན་གཉིས་བྱས་ཤིང་འདུས་པ་ལས། །རང་ཉིད་རྗེ་བཙུན་སྒྲོལ་མ་དཀར་མོ་མཚན་དཔེས་བརྒྱན། །ཞལ་གཅིག་འཛུམ་ལྡན་ཕྱག་

[002B] །ཕྱག་གཡོན་དཀོན་མཆོག་གསུམ་མཚོན་འཇིགས་པ་ཀུན་ལས་སྐྱོབ། །ཕྱག་གཉིས་ཨུཏྤལ་སྔོན་པོས་མཚན་ཞིང་ཡིད་འཕྲོག་རིན་ཆེན་རྒྱན་གྱིས་མཛེས། །རྣམ་
བཀྲ་ལྷ་རྫས་གོས་ཀྱིས་ཀླུབས་ཤིང་ཚེ་དཔག་མེད་པས་སྤྱི་བོར་བརྒྱན། །སྤྱན་བདུན་མངའ་བའི་ཐུགས་ཀར་ཟླ་བའི་དཀྱིལ་འཁོར་སྟེང། །ཏཾ་ཡིག་དཀར་པོ་ཧཱུཾ་གིས་མཚན་པའི་མཐའ་སྐོར་དུ། །ཡི་གེ་བཅུ་པའི་
སྔགས་ཀྱིས་བསྐོར་བའི་འོད་ཟེར་གྱིས། །ཡེ་ཤེས་སྤྱན་དྲངས་བདག་ཉིད་ལ་ཐིམ་དབང་ཡང་བསྐུར། །ཚེ་དང་ཡེ་ཤེས་མཆོག་སྩོལ་སྒྲོལ་མར་ཕྱག་འཚལ་ཞིང། །དེ་ནས་མཆོད་རྫས་རྣམས་བྱིན་གྱིས་རློབ་པ་ནི་
ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་
དུ། གཏོར་མ་ལྷའི་ཞལ་ཟས་དྲི་མ་མེད་པ་ནམ་མཁའ་དང་མཉམ་པ་དང། གཞན་ཡང་བདག་མདུན་གྱི་མཆོད་ཡོན་ཞབས་བསིལ་མེ་ཏོག་བདུག་སྤོས་མར་མེ་དྲི་ཆབ་ཞལ་ཟས་རོལ་མོ་ལ་
སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ། ཨོཾ་དྷཱུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་ནཻ་བི་

[003A]༄༅། །དྱ་ཨཱ་ཧཱུཾ། ཨོཾ་ཤྤྟ་ཨཱ་ཧཱུཾ་གི་བར་གྱིས་བྱིན་གྱིས་བརླབས། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སཱཧཱ་ནས། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཤཔྟ་པྲ་ཏཱི་ཙྪ་སཱཧཱའི་བར་གྱིས་མཆོད། བསྟོད་པ་ནི། ན་
མོ་ཨཱརྱ་ཏཱ་ར་ཡེ། མཐའ་ཡས་རྒྱལ་བ་ཀུན་གྱི་ཕྲིན་ལས་ནི། །ཡིད་འཕྲོག་ལྷ་མོའི་གཟུགས་སུ་ཤར་བ་གང། །མཚན་དཔེའི་དཔལ་འབར་གཟི་བརྗིད་ཕུང་པོའི་སྐུ། །བདེ་དགྱེས་སྐྱིལ་ཀྲུང་མཛད་ལ་ཕྱག་
འཚལ་ལོ། །ཕྱག་གཡས་མཆོག་སྦྱིན་འདོད་དགུའི་དཔལ་སྟེར་ཞིང། །དཀོན་མཆོག་གསུམ་མཚོན་ཕྱག་གཡོན་སྐྱབས་སྦྱིན་གྱིས། །དུས་མིན་འཆི་སོགས་འཇིགས་པ་མཐའ་དག་ལས། །སྐྱོབ་མཛད་ལྷག་
པའི་ལྷ་མོ་ཁྱོད་ཕྱག་འཚལ། །ཕྱག་ཞབས་མཐིལ་ལ་རྣམ་ཐར་སྒོ་བཞི་ཡི། །སྤྱན་གྱིས་མངོན་མཛེས་ཞི་ཞིང་འཛུམ་དང་ལྡན། །ཕྱེད་བཅིངས་རལ་པའི་དབུས་ན་འཆི་མེད་ཀྱི། །མཆོག་སྩོལ་ཚེ་དཔག་མེད་པས་
བརྒྱན་ལ་འདུད། །ཟླ་ཤེལ་ལྷུན་པོ་མཚན་དཔེ་མནྡ་རའི། །དོ་ཤལ་གྱིས་མཛེས་ལྷ་རྫས་ན་བཟའ་ཡི། །ལྷབ་ལྷུབ་མངོན་པར་གཡོ་བའི་འཇའ་ཚོན་འཁྲིགས། །ཕུན་ཚོགས་ཟླ་བའི་རྒྱབ་ཡོལ་ཅན་དེར་འདུད། །
དྲན་པ་ཙམ་གྱིས་ཚེ་དང་ཡེ་ཤེས་དང། །བསོད་ནམས་ལ་སོགས་འདོད་དགུའི་དངོས་གྲུབ་རྣམས། །རྫོགས་ལྡན་སྤྲིན་བཞིན་ཕན་བདེའི་མཆོག་སྩོལ་མ། །དུས་གསུམ་རྒྱལ་བའི་ཡུམ་ལ་ཕྱག་འཚལ་

[003B] །འཁོར་བའི་རྒྱ་མཚོ་ཆེ་ལས་སྒྲོལ་མཛད་མ། །ཅུང་ཟད་བསྟོད་པའི་རྣམ་དཀར་དགེ་བའི་མཐུས། །ནད་གདོན་འགལ་རྐྱེན་བར་གཅོད་ཀུན་ཞི་ཞིང། །ཚེ་དང་བསོད་ནམས་ཡེ་ཤེས་རྒྱས་པར་ཤོག་དེང་ནས་བཟུང་སྟེ་ཚེ་
རབས་ཐམས་ཅད་དུ། །ཡི་དམ་ལྷ་མོས་འབྲལ་མེད་རྗེས་འཛིན་ཅིང། །དེ་ཡི་མཐུ་ལས་རྒྱལ་བས་ལེགས་བསྔགས་པའི། །ཞིང་མཆོག་བདེ་བ་ཅན་དུ་སྐྱེ་བར་ཤོག་མཆོད་པ་ཀུན་འབུལ་ཉེས་ལྟུང་བཤགས་ཤིང་དགེ་ལ་སྤྲོ། །
ཆོས་འཁོར་བསྐོར་ཕྱིར་རྒྱན་དུ་བཞུགས་གསོལ་དགེ་ཚོགས་བསྔོ། །དུས་དང་དུས་མིན་འཆི་བདག་འཇིགས་པ་ཀུན་ལས་སྐྱོབས། །དེ་ནས་སྤྱི་བོའི་ཚེ་དཔག་མེད། །ཕྱག་མཚན་ཚེ་ཡི་བུམ་པ་ལས། །འཆི་མེད་བདུད་རྩིའི་རྒྱུན་
བབ་ཅིང། །སྲིད་ཞིའི་སྣོད་བཅུད་ཡོན་ཏན་རྣམས། །ཚེ་ཡི་བདུད་རྩིའི་རྣམ་པར་བཀུག་སྙིང་གའི་སྔགས་ཀྱི་ཕྲེང་བར་ཐིམ། །སྡིག་སྒྲིབ་ཚེ་ཡི་བར་གཅོད་རྣམས། །མུན་ཁུང་མར་མེ་བཏེག་བཞིན་བསལ། །ཚེ་དང་ཡེ་ཤེས་བསོད་
ནམས་སོགས། །ཅི་འདོད་མངོན་ཏུ་གྱུར་བསམས་ལ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུཿ་པུཥྚིཾ་ཀུ་རུ་སཱཧཱ། ཞེས་བརྒྱ་སྟོང་ཁྲི་འབུམ་སོགས་མ་ཡེངས་པར་བཟླ་ཐུན་བསྡུ་ཁར་ཡི་གེ་བརྒྱ་པ་ལན་བདུན་ནམ་ཉེར་གཅིག་
ཙམ་གྱིས་སྔགས་ཀྱི་ལྷག་ཆད་ཁ་བསྐང། ཐུན་མཐར་གཏོར་མ་འབུལ་བ་ནི། རང་གི་ཐུགས་ཀའི་ཧཱུཾ་གི་འོད་ཟེར་གྱིས་སྒྲོལ་དཀར་ཡེ་ཤེས་པ་སྤྱན་དྲངས། མདུན་གྱི་ནམ་མཁར་བཞུགས་པའི་ལྗགས་འོད་ཟེར་

[004A]༄༅། །གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་བསམས་ལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་བདུན་གྱིས་ཕུལ། ཨོཾ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ནས་
ཤཔྟའི་བར་གྱིས་མཆོད། གོང་བཞིན་བསྟོད་པས་བསྟོད། འདོད་དོན་གསོལ་བ་གདབ། ཡིག་བརྒྱ་ལན་གསུམ་བརྗོད་ལ། བཟོད་པར་གསོལ། ཡེ་ཤེས་པ་རང་ངམ་བྲིས་སྐུར་བསྟིམ་པའམ་གཤེགས་སུ་གསོལ་བ་གང་
རུང་བྱས་ལ་ཤིས་པ་བརྗོད་ཅིང་མེ་ཏོག་གཏོར། མཇུག་ཏུ་དགེ་བ་རྫོགས་བྱང་དུ་བསྔོ་བའོ། །ཞེས་པ་འདི་ཡང་ནང་སོ་མགོན་པོ་དབང་རྒྱལ་གྱི་སྐུ་ཚེ་བསོད་ནམས་རྒྱ་ཆེར་སྤེལ་བའི་ཐུགས་དམ་དུ། ཆོས་སྨྲ་བ་བློ་བཟང་ཆོས་
ཀྱི་རྒྱལ་མཚན་གྱིས་ཐོགས་མེད་དུ་སྦྱར་བ་དགེ་ལེགས་འཕེལ།། །།༄༅། །ཨོཾ་སསྟི་སིདྡྷཾ། རྗེ་བཙུན་རི་ཁྲོད་མ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས་ནས་
འདི་ལྟར། ཆོས་དབྱིངས་ངང་ལས་རང་སེམས་པད་ཟླའི་སྟེང། །བཾ་ཡིག་འཕྲོ་འདུ་ལས་བྱུང་རི་ཁྲོད་མ། །ལྗང་སེར་ཞལ་གསུམ་གཡས་དཀར་གཡོན་པ་དམར། །ཁྲོ་འཛུམ་སྤྱན་གསུམ་དབུ་སྐྲ་གྱེན་དུ་འབར། །ཕྱག་དྲུག་
གཡས་གཡོན་དང་པོས་རྡོ་རྗེ་ཞགས། །བར་པས་དགྲ་སྟ་ཤིང་ལོའི་ཡལ་ག་དང། །ཐ་མས་མདའ་གཞུ་བསྣམས་ཤིང་དར་དམར་གྱི། །སྟོད་གཡོགས་ཤིང་ལོ་གསར་པའི་ཤམ་ཐབས་འཛིན། །པུས་མོ་ཞབས་མཐིལ་

[004B] །མེ་དཔུང་འབར་བའི་དབུས་ན་བཞུགས་པར་གྱུར། །དེ་ཡི་དཔྲལ་མགྲིན་སྙིང་ཁར་ཨོཾ་ཨཱ་ཧཱུཾ། །འབྲུ་གསུམ་གྱིས་མཚན་ཧཱུཾ་གི་འོད་ཟེར་གྱིས། །ཡེ་ཤེས་དབང་ལྷ་བཅས་པ་སྤྱན་དྲངས་ནས། །
བདག་ལ་བསྟིམ་ཞིང་དབང་བསྐུར་སྣང་མཐའ་ཡིས། །སྤྱི་བོར་བརྒྱན་ཅིང་སྒོ་གསུམ་གུས་ཕྱག་འཚལ། །དེ་ནས་མཆོད་རྫས་རྣམས་བྱིན་གྱིས་རློབ་པ་ནི། །ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་
སྭ་བྷཱ་ཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ། གཏོར་མ་ལྷའི་ཞལ་ཟས་དྲི་མ་མེད་པ་ནམ་མཁའ་དང་མཉམ་པ་དང། གཞན་ཡང་བདག་
མདུན་གྱི་མཆོད་ཡོན་ཞབས་བསིལ་མེ་ཏོག་བདུག་སྤོས་མར་མེ་དྲི་ཆབ་ཞལ་ཟས། རོལ་མོ་ལ་སོགས་པ་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་
པུཥྤེ་ཨཱ་ཧཱུཾ། ཨོཾ་དྷཱུ་པེ་ཨཱ་ཧཱུཾ། ཨོཾ་ཨཱ་ལོ་ཀེ་ཨཱ་ཧཱུཾ། ཨོཾ་གནྡྷེ་ཨཱ་ཧཱུཾ། ཨོཾ་ནཻ་བི་དྱ་ཨཱ་ཧཱུཾ། ཨོཾ་ཤཔྟ་ཨཱ་ཧཱུཾ་གི་བར་གྱིས་བྱིན་གྱིས་བརླབས། ཨོཾ་པརྣ་ཤ་ཝ་རི་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་སཱཧཱ་ནས་ཨོཾ་པརྣ་ཤ་ཝ་རི་ས་པ་རི་
ཝཱ་ར་ཤཔྟ་པྲ་ཏཱི་ཙྪ་སཱཧཱའི་བར་གྱིས་མཆོད། བསྟོད་པ་ནི། སསྟི། རྒྱལ་བ་ཀུན་གྱི་ཡེ་ཤེས་ཀྱི། །རང་བཞིན་ལྷ་མོའི་སྐུར་ཤར་བ། །ཞལ་གསུམ་ཕྱག་དྲུག་སྒེག་པའི་ཉམས། །གསེར་གྱི་མདོག་ཅན་ཁྱོད་ལ་བསྟོད། །

[005A]༄༅། །རྩ་ཞལ་རྒྱས་པའི་མདངས་ལྡན་ཞིང། །གཡས་དཀར་གཡོན་དམར་སྤྱན་གསུམ་ལྡན། །དམར་སེར་དབུ་སྐྲ་གྱེན་འབར་བ། །རིན་ཆེན་རྒྱན་མང་འཛིན་ལ་འདུད། །ཕྱག་དྲུག་གཡས་གཡོན་དང་པོ་གཉིས། །
སྡིགས་མཛུབ་རྡོ་རྗེ་ཞགས་པ་དང། །བར་གཉིས་དགྲ་སྟ་ཤིང་ལོའི་ཕོན། །ཐ་མས་མདའ་གཞུ་འཛིན་ལ་འདུད། །དར་དམར་གྱི་ནི་སྟོད་གཡོགས་དང། །ཤིང་ལོ་གསར་པའི་ཤམ་ཐབས་ཅན། །ཞབས་གཡས་པུས་
མོ་གཡོན་པ་ཡི། །མཐིལ་གྱིས་ཟླ་བར་བརྟེན་ལ་འདུད། །ལྷག་པའི་ལྷ་མོ་རི་ཁྲོད་མ། །ཅུང་ཟད་བསྟོད་པའི་བསོད་ནམས་ཀྱིས། །བདག་དང་འགྲོ་བ་མ་ལུས་པ། །ནད་རིམས་གཡུལ་ལས་རྒྱལ་གྱུར་ཅིག་མཆོད་ཚོགས་ཀུན་
འབུལ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་ཆོས་འཁོར་བསྐོར་དུ་གསོལ། །རྟག་ཏུ་ཁྱོད་བཞུགས་འདིས་མཚོན་དགེ་བའི་ཚོགས། །འགྲོ་ཀུན་ནད་རིམས་དགྲ་ལས་རྒྱལ་གྱུར་ཏེ། །ཐམས་ཅད་གཟིགས་
པའི་གོ་འཕང་ཐོབ་ཕྱིར་བསྔོ། །དེ་ནས་སྙིང་ཁའི་ཟླ་བར་སྔགས་འཕྲེང་གི་འོད་ཟེར་འབར་བས་ནད་རིམས་གདོན་བགེགས་རྣམས། །བསྲེགས་པར་བསམས་ཏེ་རྩེ་གཅིག་མ་ཡེངས་པར། །རྒྱུན་དུ་སྔགས་ཀྱི་བཟླས་བརྗོད་
ལེགས་པར་བྱ། །ཨོཾ་པི་ཤཱ་ཙི་པརྞ་ཤ་ཝ་རི་སརྦ་ཛྲ་ར་པྲ་ཤ་མ་ན་ཡེ་སཱཧཱ། ཞེས་གང་མང་བཟླ། ཐུན་བསྡུ་ཁར་ཡི་གེ་བརྒྱ་པ་ལན་བདུན་ནམ་ཉེར་གཅིག་ཙམ་གྱིས་སྔགས་ཀྱི་ལྷག་ཆད་ཁ་བསྐང། ཐུན་མཐར་གཏོར་མ་

[005B] རང་གི་ཐུགས་ཀའི་ཧཱུཾ་གི་འོད་ཟེར་གྱིས་རི་ཁྲོད་མ་ཡེ་ཤེས་པ་སྤྱན་དྲངས། མདུན་གྱི་ནམ་མཁར་བཞུགས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་བསམས་ལ། ཨོཾ་པརྞ་
ཤ་ཝ་རི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ་བདུན་གྱིས་ཕུལ། ཨོཾ་པརྞ་ཤ་ཝ་རི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། གོང་གི་བསྟོད་པས་བསྟོད། འདོད་དོན་གསོལ་བ་གདབ་
ཡིག་བརྒྱ་ལན་གསུམ་བརྗོད་ལ་བཟོད་པར་གསོལ། ཡེ་ཤེས་པ་རང་ངམ་བྲིས་སྐུར་བསྟིམ་པའམ་གཤེགས་སུ་གསོལ་བ་གང་རུང་བྱ། མཇུག་ཏུ་དགེ་བ་བྱང་ཆུབ་ཏུ་བསྔོ་ཞིང་ཤིས་པས་བརྒྱན་པར་བྱ། དེ་ལྟར་ཚུལ་
བཞིན་ཉམས་སུ་བླངས་ན་ནད་རིམས་གཡུལ་ལས་རྒྱལ་བར་འགྱུར། ཞེས་པ་འདི་ཡང་ནང་སོ་མགོན་པོ་དབང་རྒྱལ་གྱི་ཐུགས་དམ་དུ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་སྦྱར་བའོ།། །།
༄༅། །ན་མོ་གུ་རུ་མཉྫུ་གྷོ་ཥཱ་ཡ། སྐྱེར་སྒང་པ་ལུགས་ཀྱི་རྟ་མགྲིན་གསང་སྒྲུབ་ཀྱི་སྒྲུབ་ཐབས་བགེགས་དཔུང་ཀུན་འཇོམས་ཅེས་བྱ་བ། དྲིན་ཅན་རྩ་བའི་བླ་མ་དང། །དབྱེར་མེད་ཁྲོ་རྒྱལ་རྟ་མགྲིན་ལ། །སྒོ་གསུམ་གུས་པས་
ཕྱག་བྱས་ཏེ། །དེ་ཉིད་སྒྲུབ་ཐབས་རིམ་པ་བཤད། །འདིར་རྟ་མགྲིན་གསང་སྒྲུབ་བསྒྲུབ་པར་འདོད་པས། རང་གཞན་སེམས་ཅན་ཐམས་ཅད་ཕྱི་ནང་གི་བར་དུ་གཅོད་པའི་འཇིགས་པས་ཉེན་ཅིང། བླ་མ་དཀོན་མཆོག་

[006A]༄༅། །གསུམ་ལ་འཇིགས་པ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་བློ་ལིང་གིས་བཀལ་ཏེ། བླ་མ་ལ་སྐྱབས་སུ་མཆི། ཞེས་སོགས་སྐྱབས་འགྲོ་རབ་བརྒྱ་སྟོང་ཐ་ནའང་ཉེར་གཅིག་ཙམ་བྱ། སངས་
རྒྱས་ཆོས་དང་ཚོགས་ཀྱི་མཆོག་རྣམས་ལ། ཞེས་སོགས་ཀྱིས་སེམས་བསྐྱེད་པ་དང། ཚད་མེད་བཞི་བསྒོམ་པ་ཡང་གསུམ་གསུམ་བྱས་ཏེ། སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་བླ་མ་ཁྲོ་རྒྱལ་རྟ་མགྲིན་བསྒྲུབ་པའི་རྣལ་འབྱོར་གྱི་རིམ་པ་ཉམས་སུ་བླང་བར་བྱའོ་སྙམ་དུ་སེམས་བསྐྱེད་པའང་གསུམ་མམ། བདུན་སོགས་བྱའོ། །དེ་
ནས་རང་ཉིད་སྐད་ཅིག་གིས་ཁྲོ་རྒྱལ་རྟ་མགྲིན་དུ་གྱུར། དེ་ནས་ནང་མཆོད་བྱིན་རླབས་ནི། ཧྲཱི་བཛྲ་ཀྲོ་དཧས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེའི་སྟེང་དུ་མི་མགོའི་སྒྱེད་བུ་གསུམ་ལ་
གནས་པའི་ཨཱ་ལས་བྱུང་བའི་ཐོད་པ་ཕྱི་དཀར་ལ་ནང་དམར་བའི་ནང་དུ་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པ་ལས་བྱུང་བའི་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་
ཨཱ་ཧཱུཾ་ལན་གསུམ་བརྗོད་པས་བྱིན་གྱིས་བརླབས། ཡང་མཆོད་པ་རྣམས་སྔར་ལྟར་བསངས། སྦྱངས། སྟོང་པའི་ངང་ལས། ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་རང་རང་གི་མིང་ཡིག་དང་

[006B] རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ནས་ཤཔྟ་ཨཱ་ཧཱུཾ་
གི་བར་གྱིས་བྱིན་གྱིས་བརླབས་ཤིང། སྔོན་འགྲོ་གཏོར་མ་ཡང་ནང་མཆོད་ལྟར་བྱིན་གྱིས་བརླབས། རང་གི་ཐུགས་ཀའི་ཧྲཱི་དམར་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་ཞིང་སྐྱོང་གཞི་བདག་དང་བཅས་པ་སྐད་
ཅིག་གིས་བཀུག་སྟེ་འོད་གསལ་དུ་བཅུག་པ་པདྨ་དབང་ཆེན་གྱི་སྐུར་གྱུར་པའི་མགྲོན་རྣམས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུ་ཏྤནྣ་ཏཱཏ་
ཨོཾ་ཨཱ་ཧཱུཾ་ཕཊ་སཱཧཱ། ལན་གསུམ་གྱིས་བསྔོ། ཨརྒྷཾ་སོགས་ཀྱིས་མཆོད། ཨོཾ་ཨཱ་ཧཱུཾ་གིས་ནང་མཆོད་ཕུལ། ཕྱོགས་སྐྱོང་འཁོར་དང་བཅས་རྣམས་ཀྱིས། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་བདག་ཅག་
འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་འཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །བསྲུང་མས་
རྟག་ཏུ་གྲོགས་མཛོད་ཅིག་དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །ཕྱོགས་སྐྱོང་འཁོར་དང་བཅས་པ་

[007A]༄༅། །རྣམས་ཀྱིས་བདག་གི་དགེ་བའི་བྱ་བ་མཐར་ཕྱིན་པ་དང་དེའི་བར་གཅོད་ཞི་བའི་ཕྲིན་ལས་མཛོད། ཡིག་བརྒྱ་ཚར་གཅིག་བཏོན་ནས་བཟོད་པར་གསོལ། མགྲོན་རྣམས་རང་གནས་སུ་གཤེགས་
མཚམས་འདིར་བདག་བསྐྱེད་ཀྱི་མཆོད་པ་བྱིན་རླབས་སྔར་བཞིན་བྱ། རང་གི་ཐུགས་ཀའི་ཧྲཱི་དམར་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་རང་བཞིན་གྱི་གནས་ནས་བླ་མ་དང་དབྱེར་མེད་པ་ཁྲོ་བོའི་རྒྱལ་པོ་རྟ་མགྲིན་
ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་ཐིམ། གང་གི་དྲིན་གྱིས་བདེ་ཆེན་ཉིད། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་
བུ་ཡི། །རྡོ་རྗེ་ཅན་ཞབས་པད་ལ་འདུད། །རྒྱལ་བ་ཀུན་གྱི་མཐུ་སྟོབས་རྣམས། །མ་རུངས་གདུལ་དཀའ་འདུལ་བའི་ཕྱིར། །དབང་དྲག་ཁྲོ་བོའི་སྐུར་སྟོན་པ། །ཁྲོ་རྒྱལ་རྟ་མགྲིན་ལ་ཕྱག་འཚལ། །ཧ་ཡ་གྲཱི་ཝ་ས་པ་རི་ཝཱ་ར་
ཨརྒྷཾ་པྲ་ཏཱི་ཙྪ་སཱཧཱ། དེ་བཞིན་དུ་ཤཔྟའི་བར་གྱིས་མཆོད། ཨོཾ་ཨཱ་ཧཱུཾ་གིས་ནང་མཆོད་ཀྱང་ཕུལ། ཐོག་མེད་དུས་ནས་བསགས་པ་ཡི། །སྡིག་ལྟུང་ཉེས་པའི་ཚོགས་རྣམས་དང། །ཁྱད་པར་རྡོ་རྗེའི་ཐེག་པ་ཡི། །ཉམས་ཆགས་མ་
ལུས་བཤགས་ཤིང་སྡོམ། །དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། །སྔགས་སྡོམ་བཟུང་འདོད་ན་

[007B] །བདག་ལ་དགོངས་པར་མཛད་དུ་གསོལ། །བདག་མིང་འདི་ཞེས་བགྱི་བས་ནི། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །
བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང། །དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་
པོར་བདག་གིས་བཟུངས། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བདག་གིས་བཟུང། །རྡོ་རྗེའི་རིགས་མཆོག་ཆེན་པོ་ཡི། །རྡོ་
རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་བཟུང་བར་བགྱི། །སློབ་དཔོན་དག་ཀྱང་བཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ནི་དུས་དྲུག་ཏུ། །སྦྱིན་པ་རྣམ་བཞི་རྟག་
ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་ཆོས་སོ་སོར་བཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་
དག་ཉིད་དུ་སོ་སོར་བཟུང། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་བཟུང། །མ་བསྒྲལ་བ་

[008A]༄༅། །རྣམས་བདག་གིས་བསྒྲལ། །མ་གྲོལ་བ་རྣམས་བདག་གི་དགྲོལ། །དབུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་དགོད། །ཅེས་པའི་བར་གྱིས་བཟུང། སེམས་
ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྡུག་བསྔལ་དང་བྲལ་བར་གྱུར་ཅིག་བདེ་བ་དང་མི་འབྲལ་བར་གྱུར་ཅིག་འཇིག་རྟེན་གྱི་ཆོས་བརྒྱད་དང་གཟུང་འཛིན་གྱི་རྣམ་རྟོག་གིས་མི་བསྐྱོད་པའི་བཏང་སྙོམས་ལ་གནས་
པར་གྱུར་ཅིག་ཅེས་ལན་གསུམ་བརྗོད། ཚོགས་ཞིང་རྣམས་རང་ལ་ཐིམ་པས་བྱིན་གྱིས་བརླབས་པར་གྱུར། ཨོཾ་ཤཱུནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཉཧཾ། ཆོས་ཐམས་ཅད་རང་བཞིན་གྱིས་གྲུབ་པས་སྟོངས་པའི་སྟོང་པ་ཉིད་དུ་གྱུར་
སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞིར་བ་གུར་བླ་རེ། མེ་དཔུང་རབ་ཏུ་འབར་བ་དང་བཅས་པའི་དབུས་སུ་བཾ་ལས་པདྨ་དང། །རཾ་ལས་ཉི་མའི་དཀྱིལ་འཁོར་གྱི་སྟེང་དུ། རང་གི་སེམས་ཉིད་ཧྲཱི་དམར་པོ་རིང་
ཆ་ཚེག་དྲག་དང་བཅས་པ་ལས་འོད་འཕྲོས། དོན་གཉིས་བྱས་འདུས་ཡོངས་སུ་གྱུར་པ་ལས། རང་ཉིད་ཁྲོ་རྒྱལ་རྟ་མགྲིན་སྐུ་མདོག་དམར་པོ་ཞལ་གསུམ་ཕྱག་དྲུག་པ། རྩ་ཞལ་དམར་པོ། གཡས་ཞལ་དཀར་པོ། །གཡོན་ཞལ་ལྗང་གུ་
ཞལ་རེ་རེའང་སྤྱན་གསུམ་གསུམ་དང་ལྡན་ཞིང། མཆེ་བ་རྣོན་པོ་བཞི་བཞི་གཙིགས་པ། དབུ་རེ་རེའི་སྟེང་ན་རྟ་མགོ་ལྗང་ནག་རྟ་སྐད་འཚེར་བས་བརྒྱན་པ། ཕྱག་དྲུག་གི་གཡས་པ་གསུམ་ན་རྡོ་རྗེ། རལ་གྲི། རྩེ་གསུམ། གཡོན་གསུམ་ན་

[008B] རྒྱུ་ཞགས་བསྣམས་པ། ཐོད་པ་བསྐམ་རློན་དང། སྦྲུལ་དང་རུས་པའི་རྒྱན་རྣམས་ཀྱིས་བརྒྱན་པ། མི་ལྤགས་ཀྱི་གཡང་གཞིའི་སྟོད་གཡོགས་དང། སྟག་ལྤགས་ཀྱི་ཤམ་ཐབས་གསོལ་བ། ཞབས་བརྒྱད་
ཀྱིས་ཀླུ་ཆེན་པོ་བརྒྱད་སྦྲུལ་གཟུགས་སུ་གནས་པ་བརྫིས་ནས་བགྲད་པའི་ཚུལ་གྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཉི་མའི་སྟེང་དུ་ཧྲཱི་ཧཱུཾ་
གིས་མཚན་པའི་མཐར་སྔགས་ཀྱི་ཕྲེང་བས་བསྐོར་བར་གྱུར། དེ་ལས་འོད་ཟེར་འཕྲོས། བསྒོམས་པ་དང་འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་
གི་ལྷས་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར། ཧ་ཡ་གྲཱི་ཝ་ས་པ་རི་ཝ་ར་ཨརྒྷཾ་པྲ་ཏཱི་ཙྪ་སཱཧཱ། དེ་བཞིན་དུ་ཤཔྟའི་བར་གྱིས་མཆོད། ནང་མཆོད་འབུལ་བ་ནི། སྐུ་བཞི་ཡེ་ཤེས་ལྔའི་བདག་ཉིད་དྲིན་ཅན་རྩ་
བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། །ཆོས་སྐུ་སྣང་བ་མཐའ་ཡས་ཀྱི་ཞལ་དུ་ཨོཾ་ཨཱ་ཧཱུཾ། ལོངས་སྐུ་པདྨ་དབང་ཆེན་གྱི་ཞལ་དུ་ཨོཾ་ཨཱ་ཧཱུཾ། སྤྲུལ་སྐུ་པདྨ་འབྱུང་གནས་ཀྱི་ཞལ་དུ་ཨོཾ་ཨཱ་ཧཱུཾ། ཡང་སྤྲུལ་སྐྱེར་སྒང་པ་ཆེན་
པོའི་ཞལ་དུ་ཨོཾ་ཨཱ་ཧཱུཾ། གཉན་སྟོན་སྦས་པའི་རྣལ་འབྱོར་གྱི་ཞལ་དུ་ཨོཾ་ཨཱ་ཧཱུཾ། ཆོས་རྗེ་སངས་རྒྱས་སྟོན་པའི་ཞལ་དུ་ཨོཾ་ཨཱ་ཧཱུཾ། མཁས་གྲུབ་ཤངས་སྟོན་ཆེན་པོའི་ཞལ་དུ་ཨོཾ་ཨཱ་ཧཱུཾ། མཁས་བཙུན་རྒྱལ་མཚན་འབུམ་

[009A]༄༅། །གྱི་ཞལ་དུ་ཨོཾ་ཨཱ་ཧཱུཾ། འཇག་ཆེན་བྱམས་པ་དཔལ་བཟང་གི་ཞལ་དུ་ཨོཾ་ཨཱ་ཧཱུཾ། སྣར་ཐང་པ་དོན་གྲུབ་བཟང་པོའི་ཞལ་དུ་ཨོཾ་ཨཱ་ཧཱུཾ། རྒྱལ་བ་བློ་བཟང་གྲགས་པའི་ཞལ་དུ་ཨོཾ་ཨཱ་ཧཱུཾ། རྗེ་བཙུན་ཤེས་
རབ་སེང་གེའི་ཞལ་དུ་ཨོཾ་ཨཱ་ཧཱུཾ། སེམས་དཔའ་ཆེན་པོ་ཚུལ་ཁྲིམས་དཔལ་བཟང་གི་ཞལ་དུ་ཨོཾ་ཨཱ་ཧཱུཾ། འཁྲུལ་ཞིག་རིན་ཆེན་བཤེས་གཉེན་གྱི་ཞལ་དུ་ཨོཾ་ཨཱ་ཧཱུཾ། རབ་འབྱམས་སྨྲ་བ་སངས་རྒྱས་རྒྱ་མཚོའི་ཞལ་དུ་
ཨོཾ་ཨཱ་ཧཱུཾ། རྗེ་བཙུན་སྐྱབས་མཆོག་དཔལ་བཟང་གི་ཞལ་དུ་ཨོཾ་ཨཱ་ཧཱུཾ། རྒྱལ་བ་བློ་བཟང་དོན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། མཁས་གྲུབ་སངས་རྒྱས་ཡེ་ཤེས་ཀྱི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་རིན་པོ་ཆེའི་
ཞལ་དུ་ཨོཾ་ཨཱ་ཧཱུཾ། གཞན་ཡང་དབང་བསྐུར། རྒྱུད་བཤད། མན་ངག་བསྟན་པའི་དཔལ་ལྡན་བླ་མ་དམ་པ་ཡབ་སྲས་བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཧྲཱི་བཛྲ་ཀྲོ་དྷ་ཧ་ཡ་གྲི་ཝ་ཧུ་ལུ་ཧུ་ལུ་ཧཱུཾ་ཕཿཊ་ཨོཾ་ཨཱ་
ཧཱུཾ་རྒྱུད་སྡེ་ཆེན་པོ་བཞི་དང་ཡོངས་སུ་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། གཞན་ཡང་མངོན་སངས་རྒྱས་མཐོང་བ། དམ་པའི་ཆོས་ཐོས་པ་དང། འཕགས་པའི་དགེ་འདུན་ལ་
བརྟེན། བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པ་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་བསྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཡུལ་སུམ་ཅུ་རྩ་གཉིས། གནས་

[009B] དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང་དཔའ་མོ་ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་རྣམས་དང་གཞི་བདག་གཉུག་མར་གནས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། སེམས་ཅན་ཐམས་ཅད་
ལྷར་གསལ་བ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཨ་མྲྀ་ཏ་སྭ་ད་ན་བཛྲ་ཨཱདྨ་ཀོ་ཉཧཾ། བསྟོད་པ་ནི། གུ་རུ་པདྨ་ཀྲོ་དྷཱ་ཡ། རྒྱལ་བ་ཀུན་གྱི་མཐུ་སྟོབས་རྣམས། །མ་རུངས་གདུལ་དཀའ་འདུལ་བའི་ཕྱིར། །དབང་དྲག་ཁྲོ་བོའི་སྐུར་སྟོན་
པ། །ཁྲོ་རྒྱལ་རྟ་མགྲིན་ལ་ཕྱག་འཚལ། །གསུང་གི་དབང་ཕྱུག་པདྨའི་རིགས་ཀྱི་གཙོ། །སྐུ་མདོག་དམར་ནག་ཞལ་གསུམ་ཕྱག་དྲུག་ལྡན། །བརྗིད་པའི་ཞབས་བརྒྱད་བགྲད་པའི་ངོར་སྟབས་ཀྱིས། །སྲིད་གསུམ་བགེགས་
དཔུང་འཇོམས་ལ་ཕྱག་འཚལ་ལོ། །དབུས་དམར་གཡས་དཀར་གཡོན་ལྗང་རྔམས་པའི་ཞལ། །དྲག་པོའི་དཀན་བརྡེབ་འབར་བའི་མཆེ་བ་གཙིགས། །དབུ་གཙུག་ལྗང་ནག་རྟ་མགོའི་འཚེར་སྐད་ཀྱིས། །ཁམས་གསུམ་དབང་
དུ་བསྡུད་ལ་ཕྱག་འཚལ་ལོ། །གཡས་གསུམ་རྡོ་རྗེ་རལ་གྲི་རྩེ་གསུམ་དང། །གཡོན་གསུམ་སྡིགས་མཛུབ་མདུང་རྣོན་རྒྱུ་ཞགས་ཀྱིས། །མི་མིན་གདོན་བགེགས་འབྱུང་པོ་མ་ལུས་པ། །འཇོམས་མཛད་ཁྲོ་བོའི་དབང་པོ་ཁྱོད་
ཕྱག་འཚལ། །དེང་ནས་ཇི་སྲིད་བྱང་ཆུབ་སྙིང་པོའི་བར། །བྱང་ཆུབ་བསྒྲུབ་པའི་འགལ་རྐྱེན་མི་མཐུན་ཕྱོགས། །ནད་རིམས་གདོན་བགེགས་དུས་མིན་འཆི་བ་སོགས། །འགལ་རྐྱེན་བར་གཅོད་མཐའ་དག་ཞི་བར་མཛོད། །ཚེ་དང་

[010A]༄༅། །བསོད་ནམས་ནོར་འབྲུ་དབང་ཐང་དང། །འདོད་དགུའི་ལོངས་སྤྱོད་འབྱོར་པ་ཕུན་སུམ་ཚོགས། །འཇིག་རྟེན་འཇིག་རྟེན་འདས་པའི་ལེགས་ཚོགས་རྣམས། །ཡར་ངོའི་ཟླ་ལྟར་རྒྱས་པའི་ཕྲིན་ལས་མཛོད། །དྲེགས་
ལྡན་སྲིད་གསུམ་སྐྱེ་དགུ་མཐའ་དག་དང། །སྲིད་དང་ཞི་བའི་འདོད་དགུ་ཇི་སྙེད་པ། །འབད་རྩོལ་མེད་པར་བདག་གིས་དབང་བསྡུས་ནས། །རྣམ་གྲོལ་གོ་འཕང་མཆོག་ལ་འགོད་པར་ཤོག་བདག་ལ་གནོད་ཅིང་འཚེ་བའི་དགྲ་
དང་བགེགས། །མི་དང་མི་མིན་འབྱུང་པོའི་ཚོགས་རྣམས་ཀུན། །མཐུ་ལྡན་ཁྲོ་བོའི་དབང་པོའི་ཕྲིན་ལས་ཀྱིས། །མ་ལུས་རྡུལ་ཕྲན་བཞིན་དུ་བརླག་པར་མཛོད། །བགེགས་འཇོམས་ཁྱོད་ལ་གུས་པས་བརྟེན་པ་བདག་བར་
གཅོད་བདུད་སྡེའི་གཡུལ་ལས་རྣམ་རྒྱལ་ཏེ། །མཐུ་སྟོབས་ནུས་པ་ཕུལ་དུ་བྱུང་བ་ཡི། །ཁྲོ་བོའི་དབང་པོ་ཁྱོད་དང་མཚུངས་པར་ཤོག་དེ་ནས་ཕྲེང་བ་བྱིན་རླབས་ནི། །ཧྲཱི་བཛྲ་ཀྲོ་དཧས་བསངས། སྭ་བྷཱ་ཝས་སྦྱངས། སྟོང་པའི་ངང་
ལས། ཧྲཱི་ལས་པདྨ་དབང་ཆེན་དུ་གྱུར། རང་འདྲའི་ཡེ་ཤེས་པ་སྤྱན་དྲངས། དམ་ཚིག་པ་དང་གཉིས་སུ་མེད་པར་གྱུར། འོད་དཔག་མེད་ཀྱིས་དབུ་བརྒྱན། །ཧ་ཡ་གྲཱི་ཝ་ཨརྒྷཾ་པྲ་ཏཱིཙྪ་སཱཧཱ་ནས་ཤཔྟའི་བར་གྱིས་མཆོད། ཧ་ཡ་གྲཱི་ཝ་
ཨོཾ་ཨཱ་ཧཱུཾ་གིས་ནང་མཆོད་ཕུལ། རྒྱལ་བ་ཀུན་གྱི་མཐུ་སྟོབས་རྣམས། །མ་རུངས་གདུལ་དཀའ་འདུལ་བའི་ཕྱིར། །དབང་དྲག་ཁྲོ་བོའི་སྐུར་སྟོན་པ། །ཁྲོ་རྒྱལ་རྟ་མགྲིན་ལ་ཕྱག་འཚལ། ཞེས་པས་བསྟོད། ཧྲཱི་བཛྲ་ཀྲོ་དྷ་ཉེར་

[010B] པདྨ་དབང་ཆེན་ཞུ་བ་ལས་བྱུང་བའི་ཕྲེང་བར་གྱུར། ཐུགས་ཀའི་སྔགས་ཕྲེང་ལས་ཁྲོ་བོའི་ཚོགས་དང་དུས་མཐའི་མེ་དང་འདྲ་བའི་འོད་ཟེར་འཕྲོས། ནད་གདོན་སྡིག་སྒྲིབ་ཐམས་ཅད་ཚར་བཅད་ཅིང་བསྲེགས། རྒྱལ་
བ་ཐམས་ཅད་ཀྱི་མཐུ་སྟོབས་ཐམས་ཅད་བསྡུས་ནས་རང་ལ་ཐིམ། སྔགས་ཕྲེང་ཧྲཱི་དང་བཅས་པ་ལས། བདུད་རྩི་འོད་ཟེར་དང་བཅས་པ་འཕྲོས་པས། སྣོད་བཅུད་ཀྱི་མ་དག་པ་ཐམས་ཅད་སྦྱངས། སྣོད་ཐམས་ཅད་ཡ་ཤེས་རང་སྣང་
ལས་གྲུབ་པའི་གཞལ་ཡས་ཁང་དང། བཅུད་ཐམས་ཅད་དཔལ་རྟ་མགྲིན་གྱི་སྐུར་གྱུར། དེ་ཐམས་ཅད་ཀྱིས་ཀྱང་སྔགས་ཀྱི་སྒྲ་འབྲུག་ལྟར་སྒྲོག་པར་བསམས་ཏེ། ཧྲཱི་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཕཊ། ཅེས་བརྒྱ་སྟོང་ཁྲི་
འབུམ་སོགས་བཟླ། ཨོཾ་བཛྲ་དུན་བྷྱོ་ཏི་ཀ་ནན་ཛྲ་ཛ་ས་མ་ཡ་སྟྭཾ། ཞེས་སྡེ་བརྒྱད་དབང་དུ་བསྡུ་པའི་སྔགས་འདི་ཐུན་རེའི་མཐར་ཉེར་གཅིག་ཙམ་བཟླ། བཟླས་པའི་ལྷག་ཆད་སྐོང་བར་ཡིག་བརྒྱ་གསུམ་མམ་བདུན་སོགས་བཟླ། ནང་
མཆོད་ལྟར་གཏོར་མ་བྱིན་གྱིས་བརླབས། །མཆོད་པ་བྱིན་རླབས་ཀྱང་སྔར་བཞིན་བྱ། རང་གི་ཐུགས་ཀའི་ཧྲཱི་དམར་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་རང་བཞིན་གྱི་གནས་ནས་བླ་མ་དང་དབྱེར་མེད་པའི་ཁྲོ་བོའི་རྒྱལ་པོ་རྟ་
མགྲིན་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་སྤྱན་དྲངས། ཀ་མ་ལ་ཡེ་སྟྭཾ། ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཧ་ཡ་གྲཱི་ཝ་ས་

[011A]༄༅། །པ་རི་ཝ་ར་ཨི་དཾ་བ་ལིཾ་ཏ་ཁ་ཁ། ཁཱ་ཧི་ཁཱ་ཧི། ལན་གསུམ་མམ་བདུན་གྱིས་འབུལ། ཧ་ཡ་གྲི་ཝ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སཱཧཱ། དེ་བཞིན་དུ་ཤཔྟའི་བར་གྱིས་མཆོད། ནང་མཆོད་འབུལ་བ་དང། བསྟོད་པ་གོང་
བཞིན་བྱ། འདོད་དོན་གསོལ་བ་གདབ། སྨོན་ལམ་སོགས་བྱ། ཡིག་བརྒྱ་བཟླས་ཏེ་བཟོད་པར་གསོལ། ཡེ་ཤེས་པ་རང་ངམ་བྲིས་སྐུ་སོགས་ལ་བསྟིམ་པའམ་གཤེགས་སུ་གསོལ་བ་ཅི་རིགས་བྱ། བློ་བཟང་བསྟན་པ་དགའ་
བའི་ཚལ། །ལུང་རིགས་ཆོས་ཀྱིས་རྒྱལ་བའི་སྐུ། །མཚན་དཔེས་བརྒྱན་པ་བཞིན་མཛེས་པ། །མཆོག་གསུམ་ངོ་བོའི་བཀྲ་ཤིས་ཤོག་རྒྱལ་བ་ཀུན་གྱི་མཐུ་སྟོབས་གཅིག་བསྡུས་ནས། །དྲན་པ་ཙམ་གྱིས་བར་གཅོད་ཀུན་
སེལ་ཞིང། །མཆོག་དང་ཐུན་མོང་དངོས་གྲུབ་སྩོལ་མཛད་པའི། །རྟ་མགྲིན་དབང་གི་རྒྱལ་པོའི་བཀྲ་ཤིས་ཤོག་ཅེས་ཤིས་པ་བརྗོད་ཅིང་མེ་ཏོག་གཏོར། ཚུལ་འདི་པདྨ་དབང་ཆེན་རྣལ་འབྱོར་མ། །ཆོས་ཀྱི་རྒྱལ་མཚན་ཞེས་
བྱའི་དགེ་སློང་གིས། །དད་ལྡན་སློབ་མ་མགོན་པོ་དབང་རྒྱལ་གྱི། །གནས་སྐབས་མཐར་ཐུག་འདོད་དོན་འགྲུབ་པའི་ཕྱིར། །དམ་པའི་མན་ངག་ཇི་བཞིན་ཡི་གེར་བཀོད། །ཅེས་སྐྱེར་སྒང་པ་ལུགས་ཀྱི་རྟ་མགྲིན་གསང་
སྒྲུབ་ཀྱི་སྒྲུབ་ཐབས་བགེགས་དཔུང་ཀུན་འཇོམས་ཅེས་བྱ་བ་འདི་ཡང་དད་པ་དང་གཏོང་བ་དང་ཤེས་རབ་དང། རྣམ་དཔྱོད་སོགས་དམ་པས་བསྔག་པའི་ཡོན་ཏན་དང་ལྡན་པ། སྐལ་བཟང་མགོན་པོ་དབང་གི་རྒྱལ་པོས་འདི་ལྟ་བུ་

[011B] ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར་འཕྲལ་དུ་སྦྱར་བའོ།། །།ནང་སོ་རིན་པོ་ཆེའི་དྲུང་དུ། དེང་སང་ལེགས་བྱས་
དུ་མས་བསྐྱེད་པའི་སྐུ་ལ་བསྙུན་མི་མངའ་ཞིང། རྣམ་པར་དཀར་བའི་རོལ་པ་དབྱར་གྱི་དགའ་མ་ལང་ཙོ་ལ་བབ་པའི་ཉལ་འགྲོའི་རྒྱུན་ལྟར་བཞུགས་པའི་ངང་ནས། རྣམ་དཔྱོད་སྐྱེད་ཚལ་ལས་ཐོན་པའི། །སྙན་ཚིག་ཨུཏྤལ་གསར་
པའི་ཕྲེང། །སྐྱེས་ཟུང་གེ་སར་རྒོད་པ་ཅན། །བདག་ཅག་གམ་དུ་སོན་པས་ཚིམ། །སླར་ཡང་མཁྱེན་པའི་སྤྱན་སྟོང་གིས། །ལུགས་གཉིས་ཤེས་བྱའི་དཀྱིལ་འཁོར་རྣམས། །ཇི་བཞིན་གཟིགས་པའི་མཛད་ཕྲིན་གྱིས། །མཐའ་དག་
རེ་བ་རྫོགས་པར་མཛོད། །ཉིད་ཀྱི་བཞེད་དོན་འགྲུབ་པའི་ཕྱིར། །བསླུ་མེད་བླ་མ་ལྷ་བཅས་ལ། །གསོལ་འདེབས་འདིར་ཡང་གཡེལ་མེད་བགྱི། །རྟེན་དུ་བཀྲ་ཤིས་ཁ་བཏགས་བཅས། །སྨིན་དྲུག་ཟླ་བའི་དཀར་ཕྱོགས་ཀྱི། །དགའ་བ་
གསུམ་པའི་ཚེས་ལ་ཕུལ། །ནང་སོ་རིན་པོ་ཆེའི་དྲུང་དུ། ད་ལམ་ཕྱག་དམ་རྟེན་དང་བཅས་ཉམས་མེད་དུ་འབྱོར་པས་མཆོག་ཏུ་སྤྲོ་བ་ཐོབ། རྟ་མགྲིན་གྱི་མངོན་རྟོགས་ད་ལྟ་འདིར་བྲེལ་བ་ཤིན་ཏུ་འཛིངས་ཆེ་བ་ཡོད་ནའང། ཆེ་བཞག་
ཆུང་བཤོལ་ནས། སྐུ་གལ་ཆེ་ཞིང་སློབ་མ་གཞན་དང་མི་འདྲ་བ་ནས། ཆོ་ག་ཁ་ལག་ཚང་བ་འདི་བཞིན་ཕུལ་ཡོད་ཅིང། ཞིབ་པའི་གནས་ཚུལ་མཐའ་དག་རབ་འབྱམས་པའི་ངག་ལམ་དང། སྡེ་པའི་དྲུང་གི་ཞུ་ཡིག་ནས་ཀྱང་

[012A]༄༅། །འབུལ་བ་ཡོད་ཅིང། འཕྲལ་ཡུན་དུ་སྐུ་རིམ་དུའང་བརྩོན་པར་གནས་པ་ལགས་ཅེས་རྟེན་བཀྲ་ཤིས་པའི་ཁ་བཏགས་དང། རྒྱ་ཁུག་བཅུད་ཀྱིས་གང་བ་དང་བཅས། ཚེས་བཟང་པོ་ལ་ཕུལ། དད་པ་དང་གཏོང་བ་དང་ཕུལ་དུ་བྱུང་བའི་
རྣམ་དཔྱོད་སོགས་བླ་མའི་ཡོན་ཏན་ནོར་བུས་མཛེས་པའི་མགོན་པོ་དབང་གི་རྒྱལ་པོའི་དྲུང་དུ། ཉེ་དུས་ཀྱང་སྐུའི་ལྷུན་པོ་སྐྱེ་དགུ་གླིང་བཞིའི་དབུས་ན་བརྟན་ཅིང། ཡོན་ཏན་བང་རིམ་མངོན་པར་བཀྲ་བའི་སྐ་རགས་ཚུལ་དུ་རྣམ་དཀར་མཛད་པའི་ཉི་
ཟླ་རྒྱུན་མི་འཆད་དུ་འཇུག་པའི་ངང་ནས། ཕྱག་དམ་རྟེན་མཆོག་གསུམ་གྱི་གྲངས་ལྡན་ཉམས་མེད་དུ་འབྱོར་བས་བཀའ་དྲིན་ལྷག་པར་ཆེ་ཞིང། སྤྲོ་བ་ཐོབ། སླད་དུ་ཡང་སྐུའི་འཚོ་སྐྱོང་དང་རྣམ་དཀར་ལ་བརྩོན་པར་ཞུ་ཞིང། འདིར་ཡང་
བཞེད་དོན་འགྲུབ་བྱེད་སྐུ་རིམ་ལ་བརྩོན་པར་བྱེད་ཅེས་རྟེན་བཀྲ་ཤིས་པའི་ཁ་བཏགས་དང་བཅས། ཚེས་བརྒྱད་ལ་ཕུལ།། །།༄༅། །མགོན་པོ་ཚེ་དཔག་མེད་དང་དབང་གི་རྒྱལ། །རྟ་མཆོག་རོལ་པ་ལ་སོགས་ལྷག་པའི་ལྷས། །སྐལ་
བཟང་ཁྱོད་ལ་བྱང་ཆུབ་སྙིང་པོའི་བར། །མཆོག་དང་ཐུན་མོང་འདོད་དགུའི་དངོས་གྲུབ་སྩོལ། །ཡིད་འཕྲོག་ལང་ཚོའི་གཡུར་ཟ་ལྡེམ་པ་ཡི། །གང་སྐུའི་དཔག་བསམ་ལྗོན་པ་རབ་བརྟན་ཞིང། །ཕུན་ཚོགས་མཛད་པའི་མེ་ཏོག་འབྲས་ལྡན་དང། །
གསུང་ཡིག་ཁུ་བྱུག་གཞོན་ནུ་སྙན་སྒྲོག་པ། །བསྟན་བསྲུང་གཙོ་མོ་མཉེས་བྱེད་མཆོད་པའི་སྤྲིན། །ཚོགས་ཀྱི་མཆོག་ལ་ལོ་མའི་མཆོད་ཡོན་དང། །དགེ་ཚོགས་བཟང་པོར་བསྒྱུར་བའི་རྟེན་དང་བཅས། །ཉམས་མེད་འབྱོར་བས་མངོན་དགའི་རྒྱ་

[012B] །སླར་ཡང་ཆོས་དང་མི་འགལ་འཇིག་རྟེན་གྱི། །རིང་ལུགས་མ་ཉམས་ཡ་རབས་སྤྱོད་ཚུལ་སྐྱོངས། །འདིར་ཡང་གཡེལ་མེད་བསྲུང་བའི་འཁོར་ལོ་བསྒྲུབ། །རྟེན་ལྡན་བཟང་པོའི་ཚེས་ལ་ཕུལ་བ་དགེ།    ༈    །།བདག་ཅག་
ཀུན་གྱི་མགོན་པོ་བློ་བཟང་རྗེ། །མཉམ་མེད་ཟས་གཙང་སྲས་དང་ཚེ་དཔག་མེད། །དབང་གི་རྒྱལ་པོ་རྟ་མཆོག་རོལ་པ་ཡིས། །དེང་འདིར་ཁྱེད་ལ་འདོད་དགུའི་མཆོག་སྩོལ་མཛོད། །རྣམ་དཔྱོད་གཏིང་མཐའ་ཡངས་པའི་པད་མཚོ་ལས། །ཚིག་དོན་ལང་
ཚོ་རྒྱས་པའི་ངང་མོ་དཀར། །སྐྱེས་ཟུང་མནྡ་ར་ཡི་དོ་ཤལ་ཅན། །ཉིད་ཀྱི་དགེ་བའི་སྙན་པ་སྒྲོག་བཞིན་དུ། །བདག་ཅག་སྡུམ་པའི་ལྟེང་གའི་ངོས་སུ་ཆགས། །དེ་ཚེ་ཡིད་ཀྱི་ཟླ་ཤེལ་མེ་ལོང་ངོས། །མ་བྲིས་པར་ཡང་ཁྱོད་སྐུའི་སྣང་བརྙན་ཤར། །སྤྲོ་དང་
དགའ་དང་རྗེས་སུ་ཡི་རང་བ། །དབྱར་གྱི་སྐལ་ལྡན་ཤིང་རྟའི་རྒྱུན་བཞིན་རྒྱས། །སླར་ཡང་རྙེད་དཀའ་དོན་ཆེའི་དལ་འབྱོར་འདི། །རིང་དུ་འཚོ་དང་འདི་ཕྱིའི་དོན་རྣམས་ཀུན། །འགལ་མེད་ཕུན་ཚོགས་འགྲུབ་པའི་ཐབས་མཁས་ཀྱིས། །ལེགས་ཚོགས་
མཐའ་དག་བརྩོན་པས་བསྒྲུབ་པར་མཛོད། །མཐུན་འགྱུར་བསླུ་མེད་བླ་མ་དཀོན་མཆོག་ལ། །གཡེལ་མེད་གསོལ་བ་འདེབས་པ་འདིར་ཡང་བགྱིད། །དེ་སྐད་གསོལ་བའི་ལྷ་བུ་གཞོན་ནུ་ཁྱོད། །སྐྱེས་ཀྱི་རས་དཀར་བླ་གོས་འཆང་བཞིན་དུ། །བཀྲ་
ཤིས་རྡུལ་མང་བརྩེགས་པའི་ལྷུན་པོ་ལས། །དཀར་པོ་ཕུན་ཚོགས་སྐྱེད་མོས་ཚལ་དེར་སོངས།། །།༄༅། །རབ་བརྟན་དད་པའི་གསེར་གྱི་གཞིར། །ལེགས་སྤྱད་བང་རིམ་མཐོ་ལྡན་ཞིང། །མཁྱེན་གཉིས་ཉི་ཟླའི་སྐ་རགས་ཅན། །

[013A]༄༅། །བསྔགས་པར་འོས་པ་དེ་དྲུང་དུ། །དེང་དུས་འཁོར་བཅས་པདྨོ་དགའ་བའི་ཚལ། །འགལ་རྐྱེན་བ་མོའི་རེག་པ་རྣམ་སྤངས་ཤིང། །ཕུན་ཚོགས་མ་ཟླུམ་ཟེར་གྱིས་འཁྱུད་པའི་ངང། །གསུང་འཕྲིན་དབྱངས་ཅན་མགྲིན་
སྐྱེས་ལ་འཁུ་བ། །སྐྱེས་ཟུང་རི་མོ་བཀྲ་བ་འབྱོར་པས་ཚིམ། །སླར་ཡང་ལུགས་གཉིས་ཡངས་པའི་མེ་ལོང་ངོས། །ལེགས་ཉེས་རི་མོ་ཅིར་ཡང་བཀྲ་བ་ལ། །མཁྱེན་ཡངས་སྤྱན་སྟོང་བཀྲམ་པས་རྟག་པར་ཡང། །གཟིགས་པས་དགེ་མཚན་སྤེལ་
ཞིག་མཐུན་པའི་རྐྱེན། །འདིར་ཡང་བརྩོན་པར་བགྱིའོ་རྟེན་ཙམ་དུ། །བཀྲ་ཤིས་ལྷ་རྫས་དང་བཅས་བཟང་ཚེས་ཕུལ།། །།༄༅། །སྲིད་ཞིའི་ཕུན་ཚོགས་ཀུན་གྱི་གཞི། །བློ་བཟང་བསྟན་པ་དབང་གི་རྒྱལ། །གཙུག་རྒྱན་རིན་ཆེན་
ངོས་མཛེས་པ། །གང་དེའི་རྣམ་དཔྱོད་ལྷ་ལམ་ལས། །ཐོན་པའི་སྡེབ་ལེགས་མུ་ཏིག་གི་གྲུ་ཆར་བདག་བློའི་རྒྱན་དུ་བཀོད། །འཇིགས་རུང་རྣོན་པོའི་ཚེར་མ་སོགས། །ཉེར་འཚེའི་བ་མོས་མ་རེག་པར། །འཁོར་བཅས་ཆུ་སྐྱེས་རྒྱས་པའི་
ཚལ། །ཕན་བདེ་རྟ་ལྗང་གཟི་བྱིན་གྱིས། །འདབ་རྒྱ་རྣམ་པར་བཞད་པ་ལེགས། །འཁོར་བ་སྤྱི་དང་འདུས་བྱས་ཀྱི། །རང་བཞིན་བཅོས་སུ་མི་རུང་ཡང། །ཕྱི་ཐག་རིང་པོའི་ས་བོན་གྱིས། །རྒྱུན་དུ་དག་པའི་གྲོགས་པོ་དང། །འགྲོགས་པའི་
འབྲས་བུ་བཟང་པོ་བསྐྲུན། །དེའི་ཕྱིར་གྲོགས་དང་གྲོགས་ཅན་དག་གནས་སྐབས་མཐར་ཐུག་དགེ་ལེགས་ཀྱིས། །འབྲེལ་བའི་སྨོན་པ་བཟང་པོ་བསྒྲུབས། །རྟེན་ཙམ་ཟླ་ཤེལ་མདངས་འཛིན་པའི། །ལྷ་རྫས་དང་བཅས་ཕུལ་བ་དགེ། །།

[013B]༄༅། །གང་གི་རྣམ་དཔྱོད་ལྷ་ལམ་ལ། །འགྲན་པར་བཟོད་པའི་བློ་བཟང་མཆོག་དབང་གི་རྒྱལ་པོ་ལྟར་གྲགས་པ། །དད་པའི་ནོར་ལྡན་དེའི་དྲུང་དུ། །རིང་ན་གནས་ཀྱང་མངོན་སུམ་བཞིན། །སྙིང་མཚོར་ཉིད་ཀྱི་སྣང་བརྙན་ནི། །གསལ་བར་
བཀོད་ནས་འདི་སྐད་ལོ། །གང་གི་སྒོ་གསུམ་མི་བདེ་བའི། །ཚེར་མའི་རེག་པ་དང་བྲལ་ཞིང། །མཆོག་གསུམ་བླ་མའི་ཞབས་སེན་གྱི། །ནོར་བུ་སྤྱི་བོའི་གཞིར་འགོད་ཅིང། །ལུགས་གཉིས་མཛེས་པའི་ཟློས་གར་གྱིས། །ཀུན་གྱི་ཡིད་དབང་འགུགས་
པའི་ངང། །པྲཛྙཱ་དབང་ཕྱོགས་ས་འཛིན་གྱི། །ཕྲག་པ་ལས་འོངས་ཨཀྵ་ར། །རྟེན་ལྡན་མཛེས་པའི་འོད་དཀར་ཅན། །ཤར་བས་བདག་པོའི་ཀུ་མུ་ད། །རབ་དགའི་འཛུམ་ཟེར་དགོད་པ་བཞིན། །བདེ་ཞིང་ཡངས་པའི་སློབ་མའི་ཚོགས། །སྐྱོང་བྱེད་
བརྩོན་འགྲུས་བློ་བཟང་ལ། །ཡི་གེ་རྟེན་ལྡན་འདི་བཞིན་མཆིས། །ཉིད་ཀྱི་བཞེད་དོན་བསྒྲུབ་པའི་ཐབས། །སྒོ་གསུམ་དགེ་ལ་སྦྱོར་ཞིང་གནས། །ཕྱོགས་དེར་རྐང་པའི་འདེགས་འཇོག་ལ། །མངོན་པར་གཞོལ་པའི་སྐབས་སུ་ཡོད། །ཕེབས་
དོན་བསྲུང་བ་བྱིན་རླབས་ཐུམ། །སྔགས་མདུད་རྒྱས་བཏབ་ཕུལ་བ་དགེ། །།༄༅། །དད་དང་རྣམ་དཔྱོད་ཤེས་རབ་སོགས། །དམ་པས་བསྔགས་པའི་ཡོན་ཏན་གྱི། །རྒྱན་མཛེས་དེ་ཡི་སྙན་ཚིག་ནི། །སྐྱེས་ཟུང་དང་བཅས་
འབྱོར་བས་ཚིམ། །བདུན་བརྒྱད་མཚམས་སུ་རྒྱལ་བའི་བཀའ། །སྒྲོག་དང་བདུད་བཟློག་མཛད་པ་གཅེས། །ཧ་ཡ་གྲཱི་ཝ་སྔར་བཞིན་དུ། །རྀ་མིན་བསྒྱུར་བཀོད་གཞན་མི་འཚལ། །འཁོར་ལོ་གཉིས་པོ་མི་འགྱང་བར། །འབུལ་ཞིང་འགལ་

[014A]༄༅། །རྐྱེན་སེལ་བ་ཡི། །སྦྱོར་བ་ལ་ཡང་བརྩོན་པར་མཆིས། །བཀྲ་ཤིས་ལྷ་རྫས་རྟེན་བཅས་དགེ།    ༈    །།བློ་མཆོག་ལྡན་པའི་རྣམ་དཔྱོད་ཀྱིས། །སྐལ་བཟང་བྱས་ཤིང་དད་པ་ཡི། །དབང་གི་རྒྱལ་པོའི་རྒྱན་
མཛེས་པ། །གང་དེའི་སྙན་ཚིག་ནོར་བུའི་ཕྲེང། །བཀྲ་ཤིས་སྐྱེས་ཀྱི་འོད་ཆགས་པ། །བདག་ཅག་སྡུམ་པར་སོན་པས་ཚིམ། །བསྟན་པའི་གཙོ་བོའི་ཞལ་སྐྱིན་གྱི། །ནོར་བུའི་མེ་ལོང་འདྲེན་བྱེད་ཀྱི། །བདུད་རྩིར་བྱེད་པ་རྒུད་པའི་གཤེད། །ཨེ་མ་
ཧོ་དེ་ཡི་གེགས་སེལ་ཞིང། །མཐུན་རྐྱེན་ལྷ་དང་བླ་མས་བསྒྲུབ། །རྟེན་དུ་རྟེན་འདུས་གོང་བུ་དང། །སྔགས་མདུད་སྔགས་གུལ་རྒྱས་བཏབ་ཕུལ། །དད་ལྡན་རྣམ་དཔྱོད་ཕུལ་དུ་བྱུང་བ་དེའི། །སྙན་ཚིག་རྟེན་དང་བཅས་པ་འབྱོར་པས་ཚིམ། །
སླར་ཡང་བདེ་བར་འཚོ་ཞིང་རྣམ་དཀར་ལ། །བརྩོན་འཚལ་འདིར་ཡང་ཉིད་ཀྱི་བཞེད་དོན་གྱི། །དཔག་བསམ་འབྲས་བུས་མཛེས་ཕྱིར་འགྲུབ་པར་བགྱིད། །བྱིན་རླབས་རིལ་བུ་ཐུམ་བཅས་བཟང་ཚེ་དགེ། །།
༄༅། །ན་མོ་གུ་རུ་མཉྫུ་གྷོ་ཥཱ་ཡ། བསླབ་བྱ་རིན་ཆེན་ཕྲེང་མཛེས་ཅེས་བྱ་བ། བདེ་གཤེགས་ཀུན་གྱི་སྐུ་གསུམ་གྱི། །ཡེ་ཤེས་གཙང་མའི་རང་གཟུགས་ལ། །ཤཱཀྱ་སེང་གེར་མཚན་གསོལ་བའི། །སྟོན་པ་མཆོག་དེས་བདག་སྐྱོངས་ཤིག་
མཁྱེན་པའི་ཆ་ཤས་ཕྲ་མོས་ཀྱང། །མཁའ་ལྟར་ཡངས་པའི་ཤེས་བྱའི་ཁྱོན། །རྡུལ་ཕྲན་གོ་སར་འགོད་མཁས་པ། །འཇམ་པའི་དབྱངས་ཀྱིས་དགེ་ལེགས་སྩོལ། །བདག་ལ་ཕན་འདོད་གྲོགས་རྣམས་ལ། །མངོན་པར་མཐོ་དང་ངེས་

[014B] །ལམ་བཟང་མཚོན་ཕྱིར་དམ་པའི་གཞུང། །ཇི་བཞིན་འཕེལ་བའི་གཏམ་འདི་གླེང། །དྲན་པ་ཡིས་ཀྱང་གདུང་སེལ་བ། །ཁམས་གསུམ་འགྲོ་བའི་བླ་མ་དེས། །བློ་ལྡན་ཁྱིམ་ན་གནས་པས་ཀྱང། །དོན་མཆོག་བསྒྲུབ་པའི་
ཐབས་འདི་གསུངས། །འདི་ཕྱིའི་ལེགས་ཚོགས་ཀུན་གྱི་གཞི། །བླ་མ་མཆོག་ལ་རག་ལས་པས། །ཡོན་ཏན་བཅུ་ལྡན་དམ་པ་དེ། །ལེགས་བརྟགས་ཚུལ་བཞིན་བསྟེན་པ་གཅེས། །ཉམ་ཐག་འཁོར་བར་རྒྱུ་བའི་ཚེ། །བསླུ་མེད་དཀོན་
མཆོག་གསུམ་པོ་ལས། །ལྷག་པའི་སྐྱབས་གཞན་མ་མཆིས་པས། །སྙིང་ཁོང་རུས་པའི་གཏིང་ནས་ནི། །ཉིན་མཚན་དུས་དྲུག་སྐྱབས་འགྲོ་ཞིང། །དེ་ཡི་བསླབ་བྱའི་རིམ་པ་དང། །དཀར་གནག་ལས་འབྲས་ལེགས་བསམས་ན། །
ཕྲ་ཞིང་ཞིབ་པའི་བླང་དོར་འཚལ། །སྡིག་པ་ཆུང་ངུ་བྱས་པས་ཀྱང། །འཇིག་རྟེན་ཕ་རོལ་འཇིགས་ཆེན་དང། །ཕུང་ཀྲོལ་ཆེན་པོ་བྱེད་འགྱུར་ཏེ། །ཁོང་པར་སོང་བའི་དུག་བཞིན་ནོ། །བསོད་ནམས་ཆུང་ངུ་བྱས་པས་ཀྱང། །འཇིག་རྟེན་
ཕ་རོལ་བདེ་ཆེན་འདྲན། །དོན་ཆེན་དག་ཀྱང་བྱེད་འགྱུར་ཏེ། །འབྲུ་རྣམས་ཕུན་ཚོགས་སྨིན་པ་བཞིན། །རྒྱལ་སྲས་ཞི་བ་ལྷ་ཡིས་ཀྱང། །ཡིད་ལ་བསམས་པའི་དགེ་བྱས་པས། །གང་དང་གང་དུ་འགྲོ་འགྱུར་བ། །དེ་དང་དེར་ནི་
བསོད་ནམས་དེས། །འབྲས་བུའི་ཡོན་གྱིས་མངོན་མཆོད་འགྱུར། །སྡིག་པ་བྱེད་པ་བདེ་འདོད་ཀྱང། །གང་དང་གང་དུ་འགྲོ་འགྱུར་བ། །དེ་དང་དེར་ནི་སྡིག་པ་དེས། །སྡུག་བསྔལ་མཚོན་གྱིས་རྣམ་འཇོམས་གསུངས། །དཔལ་དང་

[015A]༄༅། །ལྡན་པའི་ཁྱིམ་པ་ལ། །ཕན་པར་མཛད་པས་བསླབ་གཞི་ལྔ། །གསུངས་ཕྱིར་ཡོངས་རྫོགས་མ་ནུས་ཀྱང། །སྣ་གཅིག་སྣ་འགའི་ཚུལ་གྱིས་བསྲུང། །ཁྱད་པར་བཟང་པོའི་དུས་རྣམས་ལ། །གསོ་སྦྱོང་ཡན་
ལག་བརྒྱད་པའི་ཁྲིམས། །བཞེས་ཤིག་མཐོ་རིས་འགྲོ་བ་ཡི། །ལམ་བཟང་ཟླ་དང་བྲལ་བ་ལགས། །དྲང་པོའི་རང་བཞིན་གཡོ་སྒྱུ་མེད། །ཚིག་བཙུན་བདེན་པར་སྨྲ་བ་དང། །འདོད་ཆུང་ཆོག་ཤེས་དུལ་བ་ཡི། །མི་ལ་དཔལ་མགོན་ཉེ་
བར་གནས། །དོན་ཆེན་བྱ་བ་ཅི་བསྒྲུབ་ཀྱང། །གྲོས་དང་འཇམ་པོའི་སྒོ་ནས་བསྒྲུབ། །གྲུབ་ན་མཆོག་ཡིན་མ་གྲུབ་ཀྱང། །སྐྱོན་དུ་མི་འགྱུར་མཛེས་པ་ཡིན། །བློ་ཆུང་མགུ་སླ་ཁྲོ་བ་སྐྱེན། །གསར་འགྲོགས་ཆེ་ཞིང་ཕྱི་ཐག་ཐུང། །ངག་
ནི་ཅལ་ཅོལ་ར་མ་ལུག་དེ་འདྲ་མཁས་པས་དུག་བཞིན་སྤང། །སེམས་ཅན་མོས་པ་སྣ་ཚོགས་པ། །མང་པོའི་ནང་དུ་ཕྱོགས་ཞེན་དང། །གཉེན་པོ་བསྟེན་ཕྱིར་གང་ཟག་དང། །ཆོས་ལ་སྨོད་པ་འབྱུང་ཉེ་ཡི། །དེས་ན་ལྷ་བཅས་
སྟོན་པ་དེས། །ངའམ་འདྲས་གང་ཟག་གི་ཚོད་བཟུང་གཞན་གྱིས་བཟུང་གྱུར་ན། །ཉམས་པར་འགྱུར་ཞེས་གསུངས་པའི་ཕྱིར། །ཐལ་བས་གཡོགས་པའི་མེ་དོང་ལ། །བག་ཡོད་བསྟེན་ལ་ཇི་བཞིན་དུ། །རྩེད་མོ་ག་ཞའི་
ཆེད་དུ་ཡང། །བརྙས་སྨོད་ནམ་ཡང་བྱ་བ་མིན། །གང་གིས་བྱང་ཆུབ་སེམས་དཔའ་ལ། །ངན་སེམས་བསྐྱེད་ན་དེ་སྙེད་ཀྱི། །སྐད་ཅིག་གྲངས་མཚུངས་ཀལར་ནི། །དམྱལ་བར་གནས་ཅེས་ཐུབ་པས་གསུངས། །དེ་བཞིན་

[015B] །འགྲོ་ལ་ཕན་ཕྱིར་གང་ཞིག་ལ། །འཇིག་རྟེན་སྲིད་དུ་གནས་ཡོད་པ། །དེ་ལ་སོར་གནས་དག་ཕུང་ན། །སྡང་ལ་བསམ་ཐག་ཅི་ཡོད་གསུངས། །དེ་བཞིན་རིགས་གཟུགས་ཐོས་པ་དང། །ལང་ཚོ་དབང་
ཐང་གིས་རྒྱགས་པས། །སྒོ་གསུམ་བརླང་པོར་སྤྱོད་པ་དེ། །དགྲ་ལྟར་ཀུན་ཏུ་གཟིགས་པར་མཛོད། །རྣམ་མང་སྐྱེ་བོ་འདུས་པའི་སར། །དཔའ་རྩལ་ངོམ་དང་ཉམས་དགའི་ཕྱིར། །གཞན་ལ་གནོད་པའི་བསམ་སྦྱོར་དག་
འབྱུང་བས་བླང་དོར་ཚུལ་ལ་བརྟག་རྩ་ཆུ་ཙམ་གྱིས་འཚོ་བ་ཡི། །བྱ་དང་རི་དྭགས་ཉ་ལ་སོགས། །མགོན་སྐྱབས་མེད་པ་འདི་རྣམས་ནི། །སྙིང་རྗེར་འོས་ཤིང་གཞན་དག་ལའང། །གནོད་ཚེ་ཆོམ་རྐུན་བྱི་བོ་བྱེད། །ཚིག་
རྩུབ་ཕྲ་མ་ལྕེ་གཉིས་དང། །ངོ་ཚ་ཁྲེལ་བོར་མྱོས་འགྱུར་ལ། །བག་མེད་སྤྱོད་ལས་ལྡོག་པའི་རིགས། །ཁྱོད་ཀྱིས་འབངས་འཁོར་གཞན་དག་ཀྱང། །སྙོམས་པར་བུ་བཞིན་བསྐྱངས་བྱས་ན། །དེ་དག་གིས་ཀྱང་ཁྱོད་
ཉིད་ལ། །ཕ་བཞིན་སྙིང་ཉེ་བཀུར་བར་འགྱུར། །ཉེ་རིང་སྐྱེ་བོ་མཐའ་དག་ལ། །ཚིག་ངན་མེད་རྩེ་མི་སྟོན་ཏེ། །རྣམ་སྨིན་ཕར་ཞོག་འཕྲལ་དུ་ཡང། །དེ་ལན་བྲག་ཅ་བཞིན་དུ་འབྱུང། །མངག་གཞུག་ཡིན་ཡང་ཞེན་ལྡན་
པ། །རྒན་ནམ་གཞོན་ཡང་གློ་ཅན་ལ། །དགྱེས་པར་མཛད་ཅིང་དེ་དག་གི་ཚིག་ཀྱང་སྦྲང་རྩི་ལྟ་བུར་བཟུང། །བརྩེ་ཞིང་གུས་པས་གཞན་དག་གིས། །གསོལ་ལ་བརྙས་པར་མི་བྱ་སྟེ། །རྟ་ཡན་སྲབ་མེད་ལྟ་བུ་ལ། །ཕྱིན་

[016A]༄༅། །ཆད་ཕན་པར་སྨྲ་བ་དཀོན། །བྱ་བ་ཅི་དང་ཅི་བྱེད་ཀྱང། །དང་པོར་ལེགས་པར་བརྟགས་ཏེ་བྱ། །མ་བརྟགས་གྱ་ཙོམ་བྱས་པ་ལས། །འགྱོད་ཅིང་ཉེས་པར་གྱུར་པ་མེད། །རང་སྐྱོང་རང་གིས་ཤེས་དཀའ་
བས། །མང་པོ་མཐུན་པར་བདག་གི་སྐྱོན། །བརྗོད་ན་མཁས་པས་ངེས་བྱས་ཏེ། །ཕྱིན་ཆད་ཁྲག་ངན་བཞིན་དུ་དབྱུང། །དགྲ་གཉེན་ངེས་པ་མ་མཆིས་ཤིང། །ཆགས་སྡང་ཅན་གྱིས་མ་ཁྱབ་པ། །ཕྱི་ནང་གང་ནའང་མེད་མིན་པས། །སྒོ་
གསུམ་དྲང་པོའི་ལམ་དུ་སྲོངས། །དཔལ་ལྡན་མར་མེ་མཛད་དཔལ་གྱིས། །མང་པོའི་ནང་དུ་ངག་ལ་བརྟག་གཅིག་པུར་འདུག་ཚེ་སེམས་ལ་བརྟག་གསུངས་པ་ཇི་བཞིན་ཉམས་སུ་ལོང། །ཡོན་ཏན་ཕན་འདོགས་སྡུག་
བསྔལ་ཞིན། །འདི་དག་ཕན་གནོད་ཆུང་ངུས་ཀྱང། །འབྲས་མང་འགྲུབ་པས་གནག་སྤོངས་ལ། །དཀར་པོའི་ས་བོན་རྒྱུན་དུ་ཐོབ། །གྲོགས་མེད་སྲིད་པར་འཁྱམ་པ་ན། །སྦྱིན་དང་མཚུངས་པའི་གཉེན་མཆོག་མེད། །དེའི་ཕྱིར་
འཇུངས་པའི་སེམས་བྲལ་བས། །གཏོར་མ་རྟག་ཏུ་དགྱེས་པ་བསྐྱེད། །གྲགས་པ་ཉམས་འགྱུར་དྲུག་སྤངས་ནས། །དགེ་བའི་ལས་ཀྱི་ལམ་བཅུ་ལ། །གོམས་པར་བྱས་པས་ལྷ་དང་མིའི། །གོ་འཕང་ཐོབ་པར་འགྱུར་བ་ལགས། །
ཁོན་དུ་འཛིན་པས་ཕུང་ཀྲོལ་དག་བསྐྱེད་པས་སྡང་དང་ཁྲོ་སྤངས་ཏེ། །བཟོད་དང་ངེ་པའི་རང་བཞིན་གྱིས། །ནད་མེད་གཟུགས་བཟང་ངམ་པ་སྒྲུབས། །ཆོས་གསུམ་འདི་དག་ཕལ་མོ་ཆེ། །རྒྱལ་བས་ཁྱིམ་པ་རྣམས་ལ་

[016B] །དེའི་ཕྱིར་འདི་འདྲའི་ཚུལ་སྤྱོད་པའི། །ཁྱིམ་གནས་བྱང་གྲོལ་ཐེམ་སྐས་ལགས། །ཚེ་འདི་རྨི་ལམ་གློག་དང་མཚུངས། །འཇིག་རྟེན་ཕ་རོལ་འཇིགས་པ་ཆེ། །དེས་ན་ཕྱི་མའི་ལམ་བརྒྱགས་དང། །གྲོགས་དག་འབད་
པས་བསྒྲུབ་པའི་རིགས། །འདོད་ཡོན་རོ་ལ་བརྐམ་པ་དང། །ཚེ་འདིའི་སྣང་བ་འབྲིད་མཁས་པས། །དོན་ཆེན་ཡལ་བར་འཆོར་བས་ན། །དགེ་ཚོགས་བསྒྲུབ་ལ་བཅད་རྒྱར་མཛོད། །སྙིགས་དུས་སྐྱེ་བོའི་ཚེ་སྲོག་དང། །སྲིད་པའི་
ཕུན་ཚོགས་མཐའ་དག་ལ། །ཡིད་བརྟན་ཅུང་ཟད་མ་མཆིས་པས། །རྟག་ཏུ་བག་དང་ལྡན་པར་འཚལ། །རྒྱལ་བའི་བཀའ་དང་དགོངས་འགྲེལ་གྱི། །རྣམ་མང་བསྟན་བཅོས་མཐའ་དག་ལ། །མཁྱེན་པའི་སྤྱན་ཡང་
བཀྲམ་བྱས་ན། །ལེགས་བཤད་མང་པོ་དེ་ལས་འབྱུང། །ལེགས་བཤད་མང་དུ་མཐོང་ཐོས་ཀྱང། །བླང་དོར་ཚུལ་བཞིན་མ་བྱས་ན། །མིག་ཅན་གཡང་ལ་མཆོང་དང་མཚུངས། །དེས་ན་ཉམས་ལེན་སྙིང་པོར་དྲིལ། །གལ་
ཏེ་རྫོགས་པའི་སངས་རྒྱས་ཀྱི། །གོ་འཕང་དམ་པ་འཐོབ་བཞེད་ན། །བྱམས་དང་སྙིང་རྗེའི་རྩ་བ་ཅན། །བྱང་ཆུབ་སེམས་མཆོག་བསྐྱེད་ཀྱང་འཚལ། །འཁོར་འདས་ཆོས་རྣམས་མ་ལུས་པ། །སྒྱུ་མ་ཆུ་ནང་ཟླ་བ་ལྟར། །བདེན་
མེད་རྟོགས་པའི་ལམ་གོམས་པས། །ཉེས་བརྒྱའི་རྩ་བ་དྲུངས་ནས་འབྱིན། །འདི་ལྟའི་ཉམས་ལེན་ལ་གནས་ནས། །ལུས་ནི་ཟབ་གསལ་ལྷ་ཡི་སྐུ། །ངག་ནི་གྲག་སྟོང་སྔགས་ཀྱི་སྒྲ། །ཡིད་ནི་སྣང་སྟོང་ཆོས་

[017A]༄༅། །དབྱིངས་དང། །དྲན་ཤེས་རྒྱ་ལས་མ་གྲོལ་བར། །སྤྱོད་ལམ་ཀུན་ཏུ་སྐྱོང་བྱེད་ཅིང། །ཀུན་ཏུ་བཟང་པོའི་སྨོན་ལམ་གྱིས། །ཡང་དང་ཡང་དུ་བརྒྱན་པ་གཅེས། །འདི་འདྲའི་སྤྱོད་ཚུལ་ལ་གནས་པ། །སྐྱེས་
པའམ་བུད་མེད་ཡིན་ཡང་རུང། །ཁྱིམ་གྱི་དཔལ་ལ་སྤྱོད་བཞིན་དུ། །མཐོ་རིས་རྣམ་གྲོལ་དགའ་ཚལ་བགྲོད། །སྙིགས་མའི་གདོན་གྱིས་ཡིད་མྱོས་པས། །ཕན་པར་སྨྲ་དང་དེ་ཉིད་ཀྱི། །རྗེས་སུ་འཇུག་པ་ཆེས་དཀོན་ཡང། །
བསྐལ་བཟང་རྣམ་དཔྱོད་ཡངས་པ་ཡིས། །ཡུན་རིང་ཡང་དང་ཡང་བསྐུལ་བས། །ལེགས་བཤད་རིན་ཆེན་འཕྲེང་སྤེལ་ཏེ། །བློ་ལྡན་མགུལ་བའི་རྒྱན་ཉིད་དུ། །ཆོས་ཀྱི་རྒྱལ་མཚན་ཞེས་བྱས་བཀོད། །དགེ་བས་འགྲོ་བ་མ་
ལུས་པ། །མི་བཟད་སྲིད་པའི་མཚོ་བརྒལ་ཏེ། །སུ་གསུམ་ནོར་བུའི་གླིང་མཆོག་ཏུ། །བདེ་བླག་འཇུག་པའི་རྒྱུ་རུ་བསྔོ། །ཞེས་པ་བསླབ་བྱ་རིན་ཆེན་ཕྲེང་མཛེས་ཅེས་བྱ་བ་འདི་ཡང། །དད་པ་དང་རྣམ་དཔྱོད་དང་གཏོང་བ་ལ་སོགས་པའི་
ཀུན་གྱི་མཛད་པ་དང། །འཁོར་དང་སྐུ་ཚེ་འཕྲིན་ལས་མ་ལུས་ཆེར་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་ཐོགས་
མེད་དུ་སྨྲས་པ་སྐྱེ་བོ་མཐའ་དག་ལ་ཕན་པ་རྒྱ་ཆེན་པོར་གྱུར་ཅིག་    ༈    །།སསྟི། བདག་གིས་དུས་གསུམ་བསགས་པའི་དགེ་བའི་མཐུས། །ཚེ་རབས་ཀུན་ཏུ་དལ་འབྱོར་རྟེན་ཐོབ་ཅིང། །རབ་ཏུ་འབྱུང་ཞིང་དམ་པའི་མགོན་

[017B] །ཐོས་བསམ་བསྒོམ་པ་ཚུལ་བཞིན་བསྒྲུབ་པར་ཤོག་།དེ་ཡི་མཐུ་ལས་རྒྱལ་བའི་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་ལེགས་བཟུང་སྟེ། །ངེས་འབྱུང་བྱང་ཆུབ་སེམས་དང་ཡང་དག་ལྟ། །རིམ་
གཉིས་ལམ་གྱི་རྟོགས་པ་མཐར་ཕྱིན་ཤོག་སྲས་བཅས་རྒྱལ་བ་ཀུན་གྱི་མཛད་པ་དང། །འཁོར་དང་སྐུ་ཚེ་འཕྲིན་ལས་མ་ལུས་པ། །གཅིག་ཏུ་བསྡུས་ནས་བདག་གིས་སྤྱོད་པ་ལ། །གེགས་བྲལ་མཐུན་རྐྱེན་མ་ལུས་
འགྲུབ་པར་ཤོག་ཅེས་པ་འདི་ཡང་དད་པ་དང་རྣམ་དཔྱོད་ཕུལ་དུ་བྱུང་བ་སོགས་དམ་པས་བསྔགས་པའི་ཡོན་ཏན་དུ་མ་དང་ལྡན་པ། ནང་སོ་མགོན་པོ་དབང་རྒྱལ་གྱིས་ནན་གྱིས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་
ཀྱི་རྒྱལ་མཚན་གྱིས་སྦྱར་བའོ།། །།༄༅། །ཨོཾ་སྭ་སྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་
ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། གྲངས་མེད་དཀའ་བས་གོ་འཕང་མཆོག་བརྙེས་ནས། །ཉིད་ཀྱིས་གཟིགས་གང་འགྲོ་ལ་གསལ་མཛད་པ། །བསླུ་མེད་བདེན་པ་གསུང་བ་སྲས་བཅས་ལ། །སྙིང་ནས་འདུད་པོ་

[269A]༄༅། །ཐུགས་རྗེའི་སྤྱན་གྱིས་གཟིགས། །ཟླ་མེད་བླ་མ་མཆོག་གི་ལེགས་བཤད་ལ། །བརྟེན་ནས་རྒྱལ་བའི་གསུང་ལ་ཡིད་ཆེས་ཀྱི། །རྣམ་དག་དད་པ་ཅུང་ཟད་རྙེད་པ་བདག་རང་སེམས་ཆོས་དང་ཞུས་
ཐིག་བྱས་པ་ན། །བཅས་དང་རང་བཞིན་ཁ་ན་མ་ཐོ་བས། །རབ་བསྒོས་མི་སྡུག་གཟུགས་ཅན་གསལ་བར་མཐོང། །དེའི་ཚེ་ཡིད་ནི་མྱ་ངན་གདུང་བས་ཉེན། །མིག་ནས་མཆི་མའི་ཆར་རྒྱུན་འབབ་བཞིན་དུ། །ངག་ནས་
སྨྲེ་སྔགས་ཆོ་ངེ་འདི་ལྟར་ཤོར། །བདག་ནི་བག་མེད་ཉོན་མོངས་དབང་གྱུར་པས། །སྡོམ་གསུམ་བླངས་ཀྱང་ཉེས་ལྟུང་དྲི་མས་གོས། །ཕན་པར་མཛད་པའི་བརྩེ་བའི་བཀའ་ཁྲིམས་ལ། །ཁྲེལ་མེད་གཡོག་གིས་རྒྱལ་
ངན་ཁྲིམས་ལ་བཞིན། །གུས་པས་མ་ནོད་ངོ་ལྐོག་བྱས་པས་འགྱོད། །འཇིག་རྟེན་ལུགས་ཀྱི་ཁྲིམས་ལས་འདས་གྱུར་ཀྱང། །མི་བཟད་ཆད་པ་དྲག་པོས་གཅོད་བྱེད་ན། །ཀྱེ་མ་བདག་གི་འགྲོ་བ་ཇི་ལྟར་འགྱུར། །འདི་ནི་
སྟོན་དང་བསྟན་པ་གཉིས་ཀ་ཞེས། །རྒྱལ་བས་གསུང་དབྱངས་མཐོན་པོས་བསྒྲགས་པ་ལ། །ཡིད་ཆེས་དད་དང་ངེས་འབྱུང་སེམས་མེད་པར། །རྙེད་དང་བཀུར་སྟི་གྲགས་འདོད་ཀྱིས་གདུངས་པའི། །ཞི་དུལ་ཚུལ་འཆོས་ཁ་
གསག་བརྒྱ་སྨྲས་ཀྱང། །རི་དྭགས་རྔ་མ་བསྟན་ནས་བོང་བུའི་ཤ། །འཚོང་ཕྱིར་ཚོང་དུས་དབུས་སུ་འགྲིམ་པ་བཞིན། །ཁམས་གསུམ་མགོན་པོ་དེ་ཡིས་དགེ་སློང་ལ། །བརྩེ་བས་བཅས་པའི་ཁྲིམས་གཞན་སྨོས་ཅི་དགོས། །རང་

[269B] །ཕྲ་མ་ཚིག་རྩུབ་ངག་བཀྱལ་བརྣབ་སེམས་དང། །གནོད་སེམས་སྣ་ཚོགས་གོམས་པ་གཏིང་ནས་འགྱོད། །ཐུབ་པས་ང་ལ་སྟོན་པར་འཛིན་པ་ཡིས། །སྲོག་གི་དབང་པོ་འགག་པར་ཐུག་ན་
ཡང༑ ༑རྩ་རྩེས་མྱུགས་པའི་ཆང་ཡང་མི་བཏུང་ཞིང། །སྦང་མ་ཚིགས་མ་ཙམ་ཡང་མི་ཟ་ཞེས། །ལེགས་པར་བཀག་ཀྱང་སྲེད་པའི་དབང་གྱུར་པས། །ཆང་མའི་གོ་སར་བག་མེད་ཁྱིམ་པ་བཞིན། །བསིངས་པོར་སྐད་
པའི་མྱོས་འགྱུར་འཐུངས་པས་འགྱོད། །དེ་བཞིན་དམར་པོའི་ཤ་དང་སྒོག་བཙོང་སོགས། །ཇི་ཙམ་ཟོས་པའི་གྲངས་དང་མཉམ་པ་ཡི། །ཉེས་པ་སྐྱེད་བྱེད་དམ་པས་སྨད་པའི་ཟས། །བག་མེད་བཞིན་དུ་ཅི་དགར་སྤྱད་པས་
འགྱོད། །མདོར་ན་འཁྲི་མེད་བྱང་ཆུབ་སེམས་མཆོག་དང། །ངེས་འབྱུང་ཐབས་ཤེས་རྣམ་དག་ཉམས་ལེན་གྱིས། །མ་ཟིན་ཕྲ་མོའི་བསླབ་བྱ་ཇི་སྙེད་ལས། །འདས་པའི་ཉེས་ལྟུང་སྟོང་གི་ཞགས་པ་ཡིས། །ངན་སོང་གནས་
སུ་འདྲེན་ལ་ཁད་པས་འགྱོད། །སྔོན་ཆད་བཅས་རྐྱང་ཕྲ་མོ་དུ་མ་ལ། །འདི་ཙམ་འདས་ཀྱང་ཉེས་པ་ཆུང་སྙམ་དུ། །བསམ་ཞིང་དེ་དང་འགལ་བ་དུ་མ་བྱས། །ལེགས་པར་བརྟགས་ན་དེ་ལྟར་སེམས་པ་དེ། །བདེ་འགྲོའི་
སྲོག་རྩ་གཅོད་པའི་གཤེད་མར་འདུག་ཚུལ་ཁྲིམས་དག་ཀྱང་ལེ་ལོ་ཅན་རྣམས་ལ། །དད་པས་བྱིན་པ་བུ་ལོན་དག་ཏུ་འགྱུར། །ཚུལ་འཆལ་བསླབ་པ་ལྷོད་པ་གཉིས་ཀ་ཡིས། །དགེ་འདུན་རྫས་ལ་སྤྱད་པའི་ཁམ་

[270A]༄༅། །གྲངས་དང། །མཉམ་པའི་ལྕགས་གོང་འབར་བ་ཟ་བར་གསུངས། །དེས་ན་ཁྲེལ་མེད་ཁྱོད་ཀྱི་སྤྱོད་ཚུལ་ནི། །ད་ལྟ་རོ་ཞིམ་སྟོན་མོ་ལ་འདུན་པས། །ཕྱི་མའི་དུས་སུ་སྡུག་བསྔལ་འབྱུང་དུ་དོགས།།
ཆེས་ཆེར་བརྩེ་བའི་མ་ཡིས་བུ་ལ་བཞིན། །བསླུ་མེད་ཀུན་གྱི་མ་འདྲིས་མཛའ་བཤེས་དེས། །ཕན་པར་གཟིགས་ནས་བརྩེ་བས་འདོམས་པའི་དོན། །བཀའ་བཞིན་མི་སྒྲུབ་ལ་ཡོགས་མི་འོང་ངམ། །སོ་སོར་ཐར་པའི་
བསླབ་པ་ལྷོད་པ་ཡང། །སྡོམ་པ་གོང་མ་གཉིས་ཀྱི་གདེང་ཡིན་ན། །རྒྱལ་བའི་གསུང་དང་མཐུན་པར་བརྟགས་དཔྱད་ནས། །མཛུབ་མོ་ནང་དུ་ཁུག་ལ་སོམས་པར་གྱིས། །ཟབ་རྒྱས་སེམས་དཔའི་སྤྱོད་ཚུལ་ལྟ་ཅི་
སྨོས༑ ༑དང་པོའི་ལས་ཅན་རྒྱལ་བའི་སྲས་རྣམས་ཀྱིས། །ཐུགས་དམ་མཐིལ་དུ་བཟུང་བའི་བྱང་ཆུབ་སེམས། །སྨོན་པ་ཙམ་ལའང་མྱོང་བ་མ་ཐོན་ཀྱང། །བྱང་ཆུབ་སེམས་དཔའ་ཡིན་ཞེས་ཁས་བླངས་ནས། །
བསྟན་པའི་རྩ་བའི་གནད་རྣམས་འཆོས་པ་ཡིས། །བཟང་པོར་བརྫུས་ནས་ཆོས་མིན་སྤྱད་པས་འགྱོད། །གང་ཡང་རུང་བའི་སེམས་ཅན་གཅིག་ཙམ་ལའང། །ཁྲོས་པས་རྟག་ཏུ་འདོར་བའི་སེམས་བྱུང་ན། །སྐད་ཅིག་
དེ་ལ་སྨོན་པའི་སེམས་ཀྱང་གཏོང། །དེ་བཞིན་ཁྲོས་པས་གཞན་ལ་འཚོག་པ་དང། །གཤེ་བ་འཇུག་པའི་གཏོང་རྒྱུར་གསུངས་ལགས་ཀྱང། །བཟོད་དང་གཉེན་པོའི་ལུས་སྟོབས་ཟུངས་ངན་པས། །མི་བཟད་

[270B] །ལུས་ངག་སྤྱོད་ངན་དུ་མ་གོམས་པས་འགྱོད། །བསྙེན་བཀུར་དབང་གིས་བདག་བསྟོད་གཞན་སྨོད་པ། །གང་རུང་ཀུན་དཀྲིས་ཚང་བར་སྤྱད་པས་འཇིགས། །སེར་སྣའི་ཀུན་འཛིན་
དམ་པོ་མ་བཅད་ན། །རྒྱལ་སྲས་སྡོམ་པ་བརྟན་པ་རབ་ཏུ་དཀའ། །དེས་ན་ཕྱི་ནང་དངོས་པོ་མཐའ་དག་ལ། །བདག་བཟུང་ཤི་སྤར་འཐམས་པ་འདིས་འོང་ངམ། །འདོད་པའི་ཡོན་ཏན་རྟོག་པ་ཤར་བའི་ཚེ། །རྒྱལ་བའི་གསུང་
བཞིན་གཉེན་པོ་མ་སྟེན་པར། །བྱུང་རྒྱལ་ཡན་པར་བཏང་བ་གཏིང་ནས་འགྱོད། །མདོར་ན་འདིར་མང་སྨོས་པ་ཅི་ཞིག་དགོས། །སྔོན་ཆད་རྒྱལ་སྲས་སྡོམ་པ་བཟུང་ལགས་ཀྱང། །འགྱོད་མེད་སྲོག་བསྔོས་བྱེད་པ་མ་བྱུང་བས། །
སྲིད་ལམ་འཁྱམས་པའི་མར་གྱུར་འགྲོ་བ་རྣམས། །མགྲོན་དུ་བོས་ནས་བསླུས་པར་ང་གཟོད་གོ་ད་ནི་བདག་གི་མགོ་བོ་ཨརྫྲྫ་ཀའི། །དོག་པ་ལྟ་བུར་རྣམ་པར་བཀས་ཀྱང་རུང། །ཉེན་རེ་བཞིན་ཡང་བྱང་ཆུབ་སེམས་མཆོག་ལ། །
དུས་གསུམ་དག་ཏུ་ཅི་ནུས་བསླབ་པར་བགྱི། །ཐེག་པ་བླ་ན་མེད་པའི་དཀྱིལ་འཁོར་དུ། །ཞུགས་པར་རློམ་མོད་དེ་ཡང་རྩད་བཅད་ན། །ཕལ་ཆེར་མནར་མེད་མེ་ལྕེའི་བུད་ཤིང་གི་ཆད་དུ་བྱས་པ་ལྟ་བུར་སོང་བས་འགྱོད། །ཟབ་མོ་རྡོ་
རྗེའི་ཐེག་པ་ལ་བརྟེན་པའི། །ཚིགས་བཅད་གཅིག་ཙམ་ཉན་པའི་བླ་མ་ལའང། །སངས་རྒྱས་དངོས་དང་འདྲ་བར་བལྟ་དགོས་ན། །བརྙས་སྨོད་རྫུན་གྱིས་དབུ་བསྐོར་ལ་སོགས་པ། །མནར་མེད་རྒྱུ་ཚོགས་དུ་མ་བསྒྲུབས་པས་འགྱོད།།

[271A]༄༅། །ཀུན་ལ་བུ་ལྟར་བརྩེ་བ་བསྒྲུབ་དགོས་ཅེས། །རྡོ་རྗེ་འཛིན་པས་ཡང་ཡང་བཀའ་སྩལ་ཀྱང། །རང་དང་ཅུང་ཟད་མ་མཐུན་འགྲོ་བ་ལ། །ཞེ་སྡང་བསམ་ངན་བསྒོམ་པ་འདིས་འོང་ངམ། །འཇིག་རྟེན་ལུགས་
ཀྱི་སྤུན་ཡང་མ་མཐུན་ཚེ། །ཀུན་གྱིས་མ་རབས་སྨད་པའི་འོས་བྱེད་ན། །ཆགས་སྡང་དབང་གིས་རྡོ་རྗེའི་སྤུན་ནང་དུ། །འཛེམ་མེད་དགྲ་ལྟར་བལྟས་པ་གཏིང་ནས་འགྱོད། །རིགས་ལྔ་སྤྱི་དང་སོ་སོའི་དམ་ཚིག་རྣམས།།
ཉིན་བཞིན་དུས་དྲུག་རྟག་ཏུ་མ་བསྐྱངས་ན། །སོ་ཐར་ཕམ་པ་ལས་ཀྱང་ལྕི་བར་གསུངས། །འོན་ཀྱང་ཁྱོད་ནི་སྡིག་ལྟའི་དབང་གྱུར་པས། །སྔོན་ཆད་དམ་ཚིག་སྡོམ་པ་རྩྭ་ལྟར་དོར། །དམ་ཚིག་ཚུལ་བཞིན་བསྲུངས་
ན་མཆོག་ཉིད་དང། །མ་སྲུངས་མི་བཟད་སྡུག་བསྔལ་དྲག་པོའི་རྒྱུར། །ཤེས་ཀྱང་ཇི་སྙམ་མེད་པར་འདའ་བྱེད་པ། །ཀྱེ་མ་ཁྱོད་སྙིང་ལྕགས་ལས་བྱས་སམ་ཅི། །སངས་རྒྱས་ལས་ཀྱང་དཀོན་པའི་གདམས་པ་
ལ། །ཐོས་བསམ་བསྒོམ་པས་འཇུག་ཏུ་ཡོད་བཞིན་དུ། །དོར་ནས་འདི་ནང་འདུན་མའི་དབང་གཏོང་བ། །རིན་ཆེན་དོར་ནས་འཆིང་བུ་བླངས་པས་འགྱོད། །མདོར་ན་ཁམས་གསུམ་ཀུན་གྱི་འདྲེན་པ་དེ། །ཐུགས་
རྗེ་ཁོ་ནའི་གཞན་དབང་གྱུར་པ་ཡིས། །རྗེས་སུ་བསྟན་པ་མཐུན་པར་མི་འཛིན་ན། །སྟོན་པ་དངོས་སུ་བྱོན་ཀྱང་ཅི་ཞིག་མཛད། །སྔོན་ཆད་རང་གི་སྒོ་གསུམ་བྱ་བ་ལ། །མདོ་རྒྱུད་དཔང་དུ་བཞག་སྟེ་དཔྱད་པ་ན། །ཡི་

[271B] །སྤྱང་པོ་གླེན་པར་སོང་བ་ང་གཟོད་གོ་ང་ནི་ཁྱོད་ལ་རང་ལས་ཤ་ཚ་བ། །འགའ་ཡང་འཇིག་རྟེན་འདི་ན་མེད་པས་ན། །ཇི་སྐད་སྨྲས་པའི་ཉེས་པའི་ཚོགས་རྣམས་ཀྱིས། །བརྫི་བར་མི་ནུས་
དྲན་ཤེས་གོ་ཆ་གྱོན། །སྔོན་ཆད་བག་མེད་སྤྱད་པའི་འགྱོད་ཚབས་ལ། །སླན་ཆད་འཇུག་པར་བགྱིད་ན་སྨྱོན་པ་ཡིན། །དེའི་ཕྱིར་སྲོག་ལ་བབ་ཀྱང་བརྗོད་པའི་དོན། །ཚུལ་བཞིན་སྒྲུབ་པར་བྱེད་པ་དམ་བཅའི་དོན། །གལ་ཏེ་
ཉོན་མོངས་མང་དང་སྡིག་གྲོགས་ཀྱི། །དབང་ལས་ཅུང་ཟད་ཙམ་ཞིག་འདས་གྱུར་ན། །ངུར་སྨྲིག་གཟུགས་ཀྱིས་མི་དགེའི་ལས་བྱེད་པ། །གསོན་ཡང་ཅི་རུང་སྐད་ཅིག་དེ་མ་ཐག་མཐུ་ལྡན་རྣམས་ཀྱིས་བདག་གི་སྙིང་ཕྱུངས་
ལ། །རྣམ་ཤེས་དགའ་ལྡན་མཁའ་སྤྱོད་གནས་སུ་དྲོངས། །ཚུལ་འདི་གཞན་གྱིས་དབང་མེད་བསྐུལ་བ་དང། །བསྙེན་བཀུར་འདོད་དང་གྲགས་པའི་ཕྱིར་མིན་ཏེ། །སྔོན་ཆད་གོམས་པའི་རང་གི་བྱ་བ་ཡི། །རྗེས་སུ་བསྐྱངས་ན་
ཚེ་འདི་སྟོང་ལོག་ཏུ། །འགྲོ་བར་ཤེས་པས་མ་བཟོད་རང་རྒྱུད་ལ། །རབ་ཏུ་བརྟགས་ནས་སྡོམ་གསུམ་བླངས་ཕྱིན་ཆད། །མི་སྒྲུབ་ཐབས་མེད་བསྒྲུབས་ན་འགྲུབ་པ་དང། །གྲུབ་ན་དགོས་པ་ཆེན་པོ་མཐོང་ནས་ཡིན། །དེའི་ཕྱིར་
སྲོག་གི་འཚོ་བ་དོར་ཀྱང་བླའི། །དམ་བཅའི་བརྟན་པ་འདོར་བ་དེ་ལྟ་མིན། །དེས་ན་སྲས་བཅས་རྒྱལ་བ་ཐམས་ཅད་ལ། །མཁྱེན་པར་གསོལ་ལོ་བརྩེ་བས་ལེགས་དགོངས་ནས། །ཡིད་ལ་བརྣགས་པའི་དོན་འདི་འགྲུབ་པར་

[272A]༄༅། །མཛོད། །འདི་ལྟར་བགྱིས་པའི་རྣམ་དཀར་ཕུང་པོའི་མཐུས། །སྐྱོན་བྲལ་སྒོམ་པ་གསུམ་གྱིས་རྒྱུད་སྦྱངས་ཤིང། །རིམ་གཉིས་ལམ་གྱི་གནད་ཀུན་མཐར་སོན་ནས། །འགྲོ་ཀུན་བདག་ཉིད་གཅིག་པུས་སྒྲོལ་
བར་ཤོག་ཅེས་སྔོན་ཆད་ཀྱི་སྐྱོན་མཚང་འབྱིན་པར་བྱེད་ཅིང། ཕྱིན་ཆད་གཉེན་པོའི་ལུས་ཟུངས་བསྐྱེད་པའི་བདུད་རྩི་ཞེས་བྱ་བ་འདི་ཡང་སྤོང་བ་པ་བློ་བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་གི་གཙུག་
ལག་ཁང་དུ་སྦྱར་བའོ།། །།



﻿༄༅། །པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཉེ་བར་མཁོ་བ་འགའ་ཞིག་བཞུགས་སོ། །

[001A] །ན་མོ་གུ་རུ་མཉྫུ་གྷོ་ཥཱ་ཡ། རྒྱལ་བའི་མཁྱེན་བརྩེ་ནམ་མཁའི་ནོར་བུ་ལས། །ལེགས་འཁྲུངས་འོད་ཟེར་སྟོང་འབར་བླ་མ་རྗེའི། །ཞབས་སེན་སྙིང་གི་པད་མཚོར་
གུས་བསྟེན་གྱི། །དགེ་ལེགས་འདབ་བརྒྱ་བཞད་པའི་བཀའ་དྲིན་སྩོལ། །སྲིད་ཞིའི་ཕུན་ཚོགས་རྒྱ་མཚོ་ཆེར། །འཇུག་པའི་འབབ་སྟེགས་ཟླ་མེད་པ། །མདོ་རྒྱུད་དམ་པ་མཐའ་དག་གི་
དགོངས་དོན་གསལ་བར་བརྗོད་པར་བྱ། །མངོན་པར་མཐོ་དང་ངེས་ལེགས་ཀྱི། །ཕུན་ཚོགས་ཡོན་ཏན་མ་ལུས་པ། །སྐྱེ་དང་གནས་དང་འཕེལ་བའི་གཞི། །བཀའ་དྲིན་ནོས་པའི་བླ་མ་སྟེ། །
སྐྱེ་བ་འཛིན་པ་མེད་པར་ནི། །གྲུ་ཡིས་ཕ་རོལ་ཕྱིན་མི་ནུས། །དེ་བཞིན་ཡོན་ཏན་ཀུན་རྫོགས་ཀྱང། །བླ་མ་མེད་པར་སྲིད་མཐར་མིན། །གསུངས་ཕྱིར་བསྟེན་འདོད་དེ་དང་དེ། །ཆེས་ཀྱིས་

[002A]༄༅། །མ་འབྲེལ་སྔ་རོལ་ཏུ། །ལེགས་པར་བརྟགས་ཏེ་བླང་དོར་བྱ། །བླ་མ་དང་ནི་སློབ་མ་དག་མཚུངས་པར་དམ་ཚིག་ཉམས་འགྱུར་བས། །དཔའ་བོས་དང་པོར་སློབ་དཔོན་
དང༑ ༑སློབ་མའི་འབྲེལ་པ་བརྟག་ཅེས་གསུངས། །བསླབ་གསུམ་བརྩེ་ལྡན་དེ་ཉིད་རིག་ལུང་ཕྱུག་ལྷག་བཟོད་སྨྲ་མཁས་པའི། །དམ་པ་སྲོག་ལས་གཅེས་བསྟེན་པས། །སྲིད་ཞིའི་དགེ་ལེགས་
འདོད་པ་འཇོ། །སྙིགས་དུས་སྐྱོན་ཡོན་འདྲེས་པའི་ཕྱིར། །སྟབ་སྟོབས་མང་མིན་གང་བསྟེན་པ། །སྐད་ཅིག་ཡལ་བར་མི་འདོར་བའི། །འབྲོམ་སྟོན་རྣམ་པར་རྗེས་སུ་འཇུག་ཁྱི་ཡི་ཟས་བཞིན་བླ་མ་
ནི༑ ༑སྣ་མང་འཚོལ་ཞིང་གཅིག་ཙམ་ཡང། །ཚུལ་བཞིན་མི་བསྟེན་མནར་མེད་པའི། །མེའི་དོང་རང་ཉིད་མཆོང་བར་ཟད། །རིམ་ལྔར་ཚོགས་ནང་རྒྱབ་ཕྱོགས་ཤིང། །དབེན་པར་ཕྱག་བྱེད་སློབ་
མ་དེ། །བུ་དང་རིགས་སྟོབས་མཆོག་གྱུར་ཀྱང། །ཡོངས་སུ་སྤང་ཞེས་གསུངས་ཕྱིར་རོ། །བཀའ་དྲིན་ནོད་པའི་བླ་མ་དེ། །སྐྱོན་ཤས་ཆེ་ཡང་དེའི་ངོས་ནས། །མི་སེམས་ཡོན་ཏན་ལེགས་བཟུང་བ། །

[002B] །སློབ་དཔོན་གྱི་ནི་ཡོན་ཏན་གཟུང། །སྐྱོན་ནི་ནམ་ཡང་གཟུང་མི་བྱ། །ཡོན་ཏན་བཟུང་ན་དངོས་གྲུབ་འཐོབ། །སྐྱོན་རྣམས་བཟུང་ན་དངོས་མི་འགྲུབ། །དེས་
ན་བདག་ལ་ཕན་འདོད་པས། །བླ་མ་རྣམས་དང་འགྲོགས་པའི་ཚེ། །གསེར་སོགས་རིན་ཆེན་བཀྲམ་པའི་སྟེང། །གོས་ཧྲུལ་དྲུད་ལྟར་བྱ་བ་མིན། །རྒྱལ་བས་མ་དེ་དང་འདུལ་བ་ལས། །སློབ་མས་རང་གི་བླ་མ་
ལ༑ ༑སྟོན་པའི་འདུ་ཤེས་གཞག་ཅེས་གསུངས། །དེ་ནི་སྡོང་པོ་བཀོད་པ་ལས། །སེམས་དགུས་བསྟེན་པར་གསུང་བཞིན་བསླབ། །ཟབ་མོ་རྡོ་རྗེ་ཐེག་པ་ལས། །བླ་མ་དང་ནི་རྡོ་རྗེ་འཛིན། །ཐ་དད་པར་ནི་མི་བརྟག་
གསུངས། །ཇི་ལྟར་བསྟེན་ཚུལ་ལྔ་བཅུ་པར། །རྒྱུད་མེད་སྙིང་པོ་བསྡུས་བཞིན་བསླབ། །ཕན་མཛད་འགྲོ་བའི་བླ་མ་དེས། །སྔོན་ཚེ་ཚིགས་བཅད་རེ་རེའི་ཕྱིར། །གཉེན་སྲོག་སྐུ་དང་བཅས་པའི་དངོས། །ཆོས་དང་
བླ་མའི་བསྙེན་བཀུར་ལ། །གྲངས་མེད་བསྐལ་པར་བཏང་ཚུལ་སོགས། །མདོ་ལས་དམ་ཆོས་ཅི་ཉན་པའི། །ཚིག་གྲངས་བསྐལ་པར་སློབ་དཔོན་ལ། །རྙེན་བཀུར་རིམ་གྲོས་མཆོད་བྱས་ཀྱང། །གུས་པར་བྱ་བ་མ་
རྫོགས་གསུངས། །སྤྱིར་གྱིས་བྱང་ཆུབ་སེམས་དཔའ་ལ། །ཅུང་ཟད་ཁྲོ་དང་དད་བྱས་པའི། །འབྲས་བུ་བསམ་མི་ཁྱབ་གསུངས་ན། །ཞིང་མཆོག་རང་གི་བླ་མ་ལ། །ཕན་གནོད་ཕྲ་མོའི་ས་བོན་གྱིས། །འདོད་དང་མི་

[003A]༄༅། །འདོད་ལྗོན་ཤིང་གི་འབྲས་བུ་ནམ་མཁའི་ཁམས་འགེངས་པས། །བློ་ལྡན་རྣམས་ཀྱིས་བག་ཡོད་བསྟེན། །སློབ་མའི་གསག་སྦྱངས་དམ་པའི་ཡུལ། །དྲིན་གྱིས་བསྐྱངས་བའི་བླ་མ་རྗེའི།།
པ་སྤུའི་བུ་ག་ཙམ་མཆོད་པས། །དུས་གསུམ་བདེ་བར་གཤེགས་པ་ཀུན། །མཆོད་པའི་བསོད་ནམས་ཟིལ་གྱིས་གནོན། །མཆོད་པ་ཐམས་ཅད་ཡོངས་སྤངས་ནས། །བླ་མ་མཆོད་པ་ཡང་དག་བརྩམ། །དེ་
མཉེས་པས་ནི་ཀུན་མཁྱེན་གྱི། །ཡེ་ཤེས་མཆོག་ནི་འཐོབ་པར་འགྱུར། །བླ་མེད་བྱེད་པ་སློབ་དཔོན་གྱི། །རྡོ་རྗེ་སེམས་དཔའ་མཆོད་བྱས་པས། །དེ་ཡིས་བསོད་ནམས་མ་བྱས་ཅི། །དཀའ་ཐུབ་མ་བསྟེན་གང་
ཞིག་ཡོད། །དེ་ཉིད་མི་ཟད་འདོད་པ་ཡིས། །ཤིན་ཏུ་དགའ་བ་གང་དང་གང། །ཤིན་ཏུ་ཁྱད་པར་ཅན་ཉིད་དེ། །དེ་དང་དེ་ནི་བླ་མར་སྦྱིན། །སློབ་དཔོན་གྱིས་ནི་སྡིག་པ་འཕྲོག་སློབ་དཔོན་གྱིས་ནི་འཇིགས་པ་
སེལ༑ ༑སློབ་དཔོན་གྱིས་ནི་སྡུག་བསྔལ་གྱི། །རྒྱ་མཚོའི་འཇིགས་ལས་ཕ་རོལ་སྒྲོལ། །གསུངས་ཤིང་སླར་ཡང་དེ་ཉིད་ལས། །འདི་ནི་རང་བྱུང་བཅོམ་ལྡན་འདས། །གཅིག་པུ་བདག་ཉིད་ཆེ་བའི་ལྷ། །
མན་ངག་རྣམས་ནི་རབ་སྟོན་པས། །རྡོ་རྗེ་སློབ་དཔོན་དེ་བས་ལྷག་གསུངས་ཕྱིར་གལ་ཏེ་མ་དད་པས། །སྙིང་ནས་བླ་མ་སྨོད་པ་དེ། །མཚམས་མེད་ལས་ཀྱང་སྡིག་ཆེ་སྟེ། །སེམས་ཅན་མཚམས་མེད་ལ་

[003B] །སྡིག་པ་ཆེན་པོ་བྱེད་པ་ཡང། །རྡོ་རྗེ་ཐེག་པ་རྒྱ་མཚོ་ཆེ། །ཐེག་པ་མཆོག་ནི་འདི་ལ་འགྲུབ། །སྙིང་ནས་སློབ་དཔོན་སྨོད་པ་དག་བསྒྲུབས་ཀྱང་འགྲུབ་པར་མི་འགྱུར་གསུངས། །ཚིགས་བཅད་གཅིག་ཙམ་ཞུས་པ་
ལའང། །བླ་མར་འཛིན་པའི་ཁུར་བོར་ན། །ཉམ་པའི་གནས་སུ་ལྷུང་འགྱུར་ཏེ། །ཚིགས་བཅད་གཅིག་ཙམ་ཉན་པ་ལ། །གང་གིས་བླ་མར་མི་འཛིན་པ། །ཁྱི་ཡི་སྐྱེ་བ་བརྒྱར་སྐྱེས་ནས། །སྨེ་ཤ་ཅན་དུ་སྐྱེ་ཞེས་གསུངས། །རྒྱུད་དོན་
བསྡུས་པའི་ལྔ་བཅུ་པར། །སློབ་དཔོན་ལ་ནི་སྨོད་པ་དག་ཡམས་དང་འཚེ་བའི་ནད་རྣམས་དང། །གདོན་དང་རིམས་དང་དུག་རྣམས་ཀྱིས། །རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མ་དང་སྦྲུལ་གདུག་དང། །ཆུ་དང་
མཁའ་འགྲོ་རྐུན་པོ་དང། །གདོན་དང་ལོག་འདྲེན་རྣམས་ཀྱིས་ཀྱང། །བསད་ནས་སེམས་ཅན་དམྱལ་བར་འགྲོ། །ནམ་ཡང་སློབ་དཔོན་དག་གི་ནི། །ཀུན་ཏུ་སེམས་དཀྲུག་མི་བྱའོ། །གལ་ཏེ་རྨོངས་པས་བྱས་གྱུར་ན། །དམྱལ་
བར་ངེས་པར་འཚེད་པར་འགྱུར། །མནར་མེད་ལས་སོགས་འཇིགས་རུང་བའི། །དམྱལ་བ་བསྟན་པ་གང་ཡིན་པ། །སློབ་དཔོན་ལ་ནི་སྨོད་པ་རྣམས། །དེར་ནི་གནས་པར་བཤད་ཅེས་གསུངས། །དེ་ཕྱིར་རང་ལ་བརྩེར་སེམས་
པས༑ ༑རྒྱལ་སྲས་དཔའ་བོ་རྟག་ཏུ་ངུ། །ནོར་རྣམས་བརྟན་པའི་སྲས་པོ་བཞིན། །བཀའ་དྲིན་ནོས་པའི་བླ་མ་རྣམས། །ལུས་སྲོག་ལོངས་སྤྱོད་ཡལ་བོར་ཏེ། །སྒོ་གསུམ་གུས་པས་ལེགས་པར་བསྟེན། །དེ་ལས་མཆོག་དང་ཐུན་

[004A]༄༅། །མོང་གི་འདོད་དགུའི་དགེ་ལེགས་ལྷུན་གྱིས་འགྲུབ། །དེ་སྐད་སྨྲ་བ་མང་ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་ལ། །རྣམ་དཔྱོད་ལྡན་པ་བློ་བཟང་དབང་རྒྱལ་གྱིས། །ནམ་གྱིས་བསྐུལ་
ཚེ་མདོ་རྒྱུད་ལུང་བཞིན་བཀོད། །དགེ་བས་བདག་དང་བདག་འདྲའི་འགྲོ་ཀུན་གྱིས། །ཞིང་མཆོག་དམ་པ་དགེ་བའི་བཤེས་གཉེན་ལ། །ལོག་སྒྲུབ་རྨི་ལམ་དུ་ཡང་མི་བྱེད་ཅིང། །བཀའ་བཞིན་མཉེས་པ་ཁོ་ན་སྒྲུབ་པར་ཤོག་
ཅེས་བརྡ་དང་ཚིག་གི་སྦྱོར་བས་མ་བཅིངས་པར། ཀུན་གྱིས་ཉམས་ལེན་དུ་བྱ་བའི་ཕྱིར་གོ་བདེ་བར་བཀོད་པའོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། བཅོམ་ལྡན་རྡོ་རྗེ་སེམས་དཔའ་གསེར་གླིང་པ། །མར་མེ་
མཛད་དཔལ་ནས་བཟུང་དབང་རིན་དང། །ཤཱཀྱ་རྡོ་རྗེ་དབུས་པ་སངས་རྒྱས་འབུམ། །འགྲོ་བའི་བླ་མ་རྣམས་ལ་གསོལ་བ་འདེབས། །མཆོག་ལྡན་གཞོན་ནུ་འོད་དང་གྲགས་ཆེན་པ། །འཕགས་འོད་ཀུན་མཁྱེན་བུ་སྟོན་
ཐུགས་སྲས་རྗེ། །ཀུན་མཁྱེན་ཆེན་པོ་མཁས་གྲུབ་དགེ་ལེགས་དཔལ། །བསྟན་པའི་སྒྲོན་མེ་རྣམས་ལ་གསོལ་བ་འདེབས། །པཎ་ཆེན་ཆོས་རྗེ་ཡབ་སྲས་གྲུབ་པའི་རྗེ། །བློ་བཟང་དོན་གྲུབ་སངས་རྒྱས་ཡེ་ཤེས་ཞབས། །
བཀའ་དྲིན་མཉམ་མེད་རྩ་བའི་བླ་མ་རྗེ། །འགྲོ་བའི་འདྲེན་པ་རྣམས་ལ་གསོལ་བ་འདེབས། །མཚན་ཙམ་ཐོས་དང་གཟུངས་མཆོག་ཡི་གེའི་གཟུགས། །མཐོང་བ་ཙམ་གྱིས་འཇིགས་རུང་ངན་སོང་གི་སྡུག་བསྔལ་ཞི་མཛད་

[004B] །མི་འཁྲུགས་རྒྱལ་པོའི་ཞབས་ལ་གསོལ་བ་འདེབས། །འདིས་མཚོན་དགེ་བས་དམ་ཆོས་བསྒྲུབ་པའི་གེགས། །མ་ལུས་ཞི་ཞིང་མཐུན་རྐྱེན་ཀུན་འགྲུབ་ཅིང། །འདི་སྣང་འགགས་ཚེ་མངོན་
དགའ་ཞིང་མཆོག་ཏུ། །སྐྱེས་ནས་སྐུ་གསུམ་གོ་འཕང་མྱུར་ཐོབ་ཤོག་ཅེས་བཅོམ་ལྡན་འདས་མི་འཁྲུགས་པའི་བླ་བརྒྱུད་ཀྱི་གསོལ་འདེབས་འདི་ཡང་མཁའ་སྤྱོད་མཁན་ཆེན་མདོ་སྔགས་རབ་འབྱམས་པ་བློ་བཟང་བཀྲ་ཤིས་
ཀྱིས་ནན་གྱིས་བསྐུལ་བ་ལ་བརྟེན་ནས་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བ་དགེའོ།།    ༈    །།རྒྱལ་བའི་སྲས་པོ་འདུལ་བ་འཛིན་པའི་མཆོག་དམ་པས་བྱིན་བརླབས་བཟང་པོ་བཀྲ་ཤིས་དང། །ལུང་
རིགས་ཆོས་ཀྱི་རྒྱ་མཚོ་གསང་བའི་བདག་ཡེ་ཤེས་མཚན་ཅན་རྣམས་ལ་ཕྱག་འཚལ་ལོ། །པད་དཀར་འཛིན་པ་དགེ་འདུན་རྒྱ་མཚོའི་དཔལ། །བསོད་ནམས་མཚིག་གི་མཚན་ལྡན་ཐམས་ཅད་མཁྱེན། །བློ་བཟང་མཐུ་
སྟོབས་ཆོས་ཀྱི་རྒྱ་མཚོའི་ཞབས། །ཀུན་མཁྱེན་བླ་མ་གསུམ་ལ་ཕྱག་འཚལ་ལོ། །བློ་བཟང་བསྟན་པའི་ཉི་མ་ཆོས་ཀྱི་རྗེ། །མཁས་མཆོག་ཤཱནྟི་པ་དང་དོན་ཡོད་ཞབས། །ཕྱོགས་ལས་རྣམ་རྒྱལ་བློ་གྲོས་ལེགས་བཟང་
སྟེ༑ ༑སྐྱེ་དགུའི་འདྲེན་པ་གསུམ་ལ་ཕྱག་འཚལ་ལོ། །ཕྱག་ན་པདྨོའི་གདུང་འཛིན་འགྲོ་བའི་མགོན། །ལུང་རྟོགས་ཆོས་ཀྱི་དཔལ་འབྱོར་རྒྱ་མཚོ་ཆེ། །བསོད་ནམས་ཡེ་ཤེས་རྒྱལ་མཚན་འཛིན་པའི་མཆོག་བསྟན་པའི་སྒྲོན་

[005A]༄༅། །མེ་གསུམ་ལ་ཕྱག་འཚལ་ལོ། །གྲུབ་པའི་དབང་ཕྱུག་བསམ་གྲུབ་དཔལ་བཟང་དང། །བསྟན་པའི་མངའ་བདག་དམ་ཆོས་ཡར་འཕེལ་ཞབས། །སྨྲ་བའི་སེང་གེ་ལྷ་དབང་བློ་གྲོས་ཏེ། །འགྲོ་བའི་བླ་མ་
གསུམ་ལ་ཕྱག་འཚལ་ལོ། ཞེས་རིག་གྲོལ་ཕུན་ཚོགས་མའི་མཇུག་ཏུ་སྦྱར་ཆོག་པའི་བཀྲ་ཤིས་ལྷུན་པོའི་མཁན་བརྒྱུད་མཚན་ཐར་བསྡུས་པའི་ཚིགས་བཅད་འདི་ཡང་རྗེ་ཉིད་ཀྱི་གསུང་ངོ།།    ༈    །།འདིར་བཀའ་
གདམས་ལྷ་བཞི་ལ་བརྟེན་པའི་བླ་མའི་རྣལ་འབྱོར་ཉམས་སུ་ལེན་པར་འདོད་པས། སྐྱབས་འགྲོ་སེམས་བསྐྱེད། ཚད་མེད་བཞི་བསྒོམ་པ་སྔོན་དུ་བཏང་ནས། མདུན་དུ་པཾ་ལས་སྣ་ཚོགས་པདྨའི་སྡོང་བུ་འདབ་མ་བཞི་དང་ལྡན་
པའི་དབུས་ཀྱི་ཟེའུ་འབྲུའི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་དབུས་སུ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་ཇོ་བོ་རྗེ་དཔལ་ལྡན་ཨ་ཏི་ཤ་སྐུ་མདོག་དཀར་ལ་དམར་བའི་མདངས་ཆགས་པ་ཞལ་གཅིག་ཕྱག་
གཉིས་ཀྱིས་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་ཅིང་ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ་སྐུ་ལ་ཆོས་གོས་ངུར་སྨྲིག་གསོལ་བ། མདུན་གྱི་པད་འདབ་ཀྱི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་དབུས་སུ་བཅོམ་
ལྡན་འདས་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་ཀྱི་གཡས་ས་གནོན་དང་གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། སྐུ་ལ་ཆོས་གོས་ངུར་སྨྲིག་མདོག་

[005B] དབུ་གཙུག་ཏོར་དང་ལྡན་པ། ཡང་ན་དབུས་སུ་ཐུབ་དབང། མདུན་དུ་ཇོ་བོ་བསྐྱེད། གཡས་ཀྱི་པད་འདབ་ཀྱི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་དབུས་སུ་རྗེ་བཙུན་
འཕགས་པ་སྤྱན་རས་གཟིགས་དབང་ཕྱུག་སྐུ་མདོག་གངས་རི་ལྟར་དཀར་བ། ཞལ་གཅིག་ཕྱག་གཉིས་ཀྱི་གཡས་མཆོག་སྦྱིན་དང་གཡོན་སྐྱབས་སྦྱིན་གྱི་ཕྱག་རྒྱས་པདྨའི་རྩ་བ་ཐུགས་ཀར་འཛིན་ཅིང་འདབ་མ་སྙན་གྱི་ཐད་དུ་ཁ་
བྱེ་བ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། གཡོན་གྱི་པད་འདབ་ཀྱི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་དབུས་སུ་རྗེ་བཙུན་མ་འཕགས་མ་སྒྲོལ་མ་སྐུ་མདོག་ལྗང་ཁུ་ཞལ་གཅིག་ཕྱག་གཉིས་ཀྱི་གཡས་མཆོག་སྦྱིན་དང་གཡོན་
དཀོན་མཆོག་གསུམ་མཚན་གྱི་སྐྱབས་སྦྱིན་གྱི་ཕྱག་རྒྱ་མཛད་ཅིང། ཞབས་གཡས་བརྐྱངས་ཤིང་གཡོན་བསྐུམས་པའི་སྟབས་ཀྱིས་བཞུགས་པ་དེ་གཉིས་ཀའང་རིན་པོ་ཆེའི་དབུ་རྒྱན་སྙན་རྒྱན་མགུལ་རྒྱན་ཕྱག་གདུབ་ཞབས་
གདུབ་ལ་སོགས་པ་རིན་པོ་ཆེའི་རྒྱན་སྣ་ཚོགས་ཀྱིས་སྤྲས་ཤིང་ལྷ་རྫས་ཀྱི་དར་གྱི་ན་བཟའ་གསོལ་བ། རྒྱབ་ཀྱི་པད་འདབ་ཀྱི་སྟེང་དུ་རཾ་ལས་ཉི་མའི་དཀྱིལ་འཁོར་གྱི་དབུས་སུ་རྗེ་བཙུན་མི་གཡོ་བ་སྐུ་མདོག་མཐིང་ནག་ཞལ་གཅིག་
ཕྱག་གཉིས་སྤྱན་གསུམ་པ། ཕྱག་གཡས་རལ་གྲི་ནམ་མཁའ་ལ་འཕྱར་ཞིང་གཡོན་ཐུགས་ཀར་སྡིགས་མཛུབ་མཛད་ནས་ཞགས་པ་འཛིན་པ། མཆེ་བ་རྣོན་པོ་བཞི་གཙིགས་ཤིང་དབུ་སྐྲ་དམར་སེར་གྱེན་དུ་བརྫེས་པ། ཞབས་

[006A]༄༅། །གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། དེ་དག་གི་མཐའ་སྐོར་དུ་དངོས་བརྒྱུད་ཀྱི་བླ་མ་རྣམས་དང། ཁྱད་པར་ཁུ་རྔོག་འབྲོམ་གསུམ་ལ་སོགས་པའི་རྒྱ་ཆེན་སྤྱོད་བརྒྱུད་ཟབ་མོ་ལྟ་
བརྒྱུད་ཉམས་ལེན་བྱིན་རླབས་བརྒྱུད་ཀྱི་བླ་མ་རྣམས་ཀྱིས་བསྐོར་ནས་བཞུགས་པ། དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་ཡེ་ཤེས་པ་རྣམས་
སྤྱན་དྲངས་པར་མོས་ལ། རྣམ་དག་ཆོས་ཀྱི་དབྱིངས་ལས་མ་གཡོས་ཀྱང། ཞེས་སོགས་ཀྱིས་སྤྱན་དྲངས་ལ་དམ་ཚིག་པ་སོ་སོ་ལ་ཐིམ་པས་སྐྱབས་གསུམ་ཀུན་འདུས་སུ་མོས་ལ། ཡན་ལག་བདུན་པ་འབུལ་བ་ནི། ཕུན་ཚོགས་དགེ་
ལེགས་བྱེ་བས་བསྐྲུན་པའི་སྐུ། །མཐའ་ཡས་འགྲོ་བའི་རེ་བ་སྐོང་བའི་གསུང། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱཀྱའི་གཙོ་བོ་དེ་ལ་ཕྱག་འཚལ་ལོ། །རྒྱལ་བའི་མདུན་ན་རྒྱལ་སྲས་བཟང་པོ་སྐྱོང། །ཁ་བ་ཅན་ན་
དཔལ་ལྡན་མར་མེ་མཛད། །དགའ་ལྡན་གནས་ན་ནམ་མཁའི་དྲི་མ་མེད། །ཡིད་བཞིན་ནོར་བུ་ལྟ་བུར་གཞན་དོན་མཛད། །དཔལ་ལྡན་ཨ་ཏི་ཤ་ལ་ཕྱག་འཚལ་ལོ། །ཕྱག་སྟོང་འཁོར་ལོས་བསྒྱུར་བའི་རྒྱལ་པོ་སྟོང། །སྤྱན་སྟོང་
བསྐལ་པ་བཟང་པོའི་སངས་རྒྱས་སྟོང། །གང་ལ་གང་འདུལ་དེ་ལ་དེར་སྟོན་པའི། །བཙུན་པ་སྤྱན་རས་གཟིགས་ལ་ཕྱག་འཚལ་ལོ། །ལྷ་དང་ལྷ་མིན་ཅོད་པན་གྱིས། །ཞབས་ཀྱི་པདྨོ་ལ་བཏུད་ཅིང། །ཕོངས་པ་ཀུན་ལས་སྒྲོལ་

[006B] །སྒྲོལ་མ་ཡུམ་ལ་ཕྱག་འཚལ་ལོ། །སྐུ་མདོག་སྔོན་པོ་རལ་གྲི་ཞགས་པ་འཛིན། །གཡས་བསྐུམས་གཡོན་བརྐྱངས་བདུད་བཞི་རབ་ཏུ་གནོན། །མ་གཡོས་མི་གཡོ་གཡོ་བ་མི་མངའ་བའི། །བཅོམ་ལྡན་མི་གཡོ་མགྲོན་ལ་
ཕྱག་འཚལ་ལོ། །ཨོཾ་སརྦ་ཏཱ་ཐཱ་ག་ཏ་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ཞེས་སོགས་ཞལ་ཟས་རོལ་མོའི་བར་གྱིས་མཆོད། ཡང་བཟང་པོ་སྤྱོད་པ་ནས་འབྱུང་བ་ལྟར་གྱི་ཡན་ལག་བདུན་པ་བྱེད་པར་འདོད་ན་ཇི་སྙེད་སུ་དག་ཅེས་སོགས་བྱས་
ལ། དེ་ནས་མེ་ཏོག་དམ་པ་ཕྲེང་བ་དམ་པ་དང། ཞེས་པ་ནས། ཐམས་ཅད་རྫོགས་པའི་བྱང་ཆུབ་ཆེན་པོར་བསྔོ། །ཞེས་པའི་བར་གྱིས་ཡན་ལག་བདུན་པ་ཕུལ་ལ། དེ་ནས་ཡིད་གཞན་དུ་མ་ཡེངས་པར་མོས་གུས་ཆེན་པོ་དང་ལྡན་པས། བླ་མ་
ལྷ་བཞི་དང་བཅས་པ་ལ་གསོལ་བ་འདེབས། ཅེས་པ་ཅི་མང་བྱ། དེ་ནས་ཡང་ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། ཞེས་སོགས་དང། རྒྱལ་བའི་མདུན་ན་རྒྱལ་སྲས་བཟང་པོ་སྐྱོང་ཞེས་སོགས་དང། ཕྱག་སྟོང་འཁོར་ལོས་བསྒྱུར་
པའི་རྒྱལ་པོ་སྟོང་ཞེས་སོགས་དང། ལྷ་དང་ལྷ་མིན་ཅོད་པན་གྱིས་ཅེས་སོགས་དང། སྐུ་མདོག་སྔོན་པོ་རལ་གྲི་ཞགས་པ་འཛིན་ཞེས་སོགས་ཀྱིས་གསོལ་བ་བཏབ་པས། བླ་མ་ལྷ་བཞི་དང་བཅས་པའི་སྐུའི་ཆ་ལས་བདུད་རྩི་དཀར་
པོའི་རྒྱུན་བབས་པ་རང་གི་ལུས་ལ་ཞུགས་པས། ལུས་ལྷ་བཞིའི་ངོ་བོ། ངག་སྡེ་སྣོད་གསུམ་གྱི་ངོ་བོ། ཡིད་བསླབ་པ་གསུམ་གྱི་ངོ་བོ། ལྷ་ཆོས་བདུན་ལྡན་ཇོ་བོ་རྗེ་དཔལ་ལྡན་ཨ་ཏི་ཤའི་སྐུར་དངོས་སུ་གྱུར་སོང་སྙམ་དུ་མོས་ལ་

[007A]༄༅། །མཐར་ཐུབ་པའི་དབང་པོ་ཚུར་བྱོན་ནས་རང་གི་སྤྱི་གཙུག་ཏུ་འཁོད། སྤྱན་རས་གཟིགས་ཚུར་བྱོན་ནས་སྙིང་ཁ། སྒྲོལ་མ་ཚུར་བྱོན་ནས་མགྲིན་པ་དང། མི་གཡོ་བ་ཚུར་བྱོན་ནས་ལྟེ་བ་སྤྲུལ་པའི་འཁོར་ལོ་རྣམས་
སུ་འཁོད། དེ་ནས་རྩ་བའི་བླ་མ་དང་དབྱེར་མེད་པའི་ཇོ་བོ་རང་ལ་ཐིམ་པས་རང་གི་ལུས་ངག་ཡིད་གསུམ་དང་ཇོ་བོའི་སྐུ་གསུང་ཐུགས་དབྱེར་མེད་དུ་འདྲེས་ནས་རང་ཉིད་ལུས་ལྷ་བཞིའི་ངོ་བོ། ངག་སྡེ་སྣོད་གསུམ་གྱི་ངོ་བོ། ཡིད་
བསླབ་པ་གསུམ་གྱི་ངོ་བོ། བཀའ་གདམས་ལྷ་ཆོས་བདུན་ལྡན་ཇོ་བོ་རྗེའི་སྐུར་དངོས་སུ་གྱུར་སོང་སྙམ་པས། ཨོཾ་མུ་ནི་མུ་ནི་མ་ཧཱ་མུ་ནི་ཡེ་སཱཧཱ། ཨོཾ་མ་ཎི་པདྨེ་ཧཱུཾ། ཨོཾ་ཏཱ་རེ་ཏུ་ཏྟཱ་རེ་ཏུ་རེ་སཱཧཱ། ཨོཾ་ཅེཎྚ་མ་ཧཱ་རོ་ཥ་ཎ་ཧཱུཾ་ཕཊ། ཅེས་པའི་
གཟུངས་སྔགས་རྣམས་ཅི་མང་བཟླས་ལ་མཇུག་ཏུ་བསྔོ་བ་སྨོན་ལམ་གྱིས་རྒྱས་གདབ་པར་བྱའོ། ཞེས་བཀའ་གདམས་ལྷ་བཞིའི་བསྒྲུབ་ཚུལ་སྙིང་པོ་འདི་ཡང། དྲུང་པ་བློ་བཟང་རྒྱལ་མཚན་གྱིས་བསྐུལ་བ་ལ་བརྟེན་ནས། དགེ་
སློང་བློ་བཟང་ཆོས་ཀྱི་རྒྱལ་མཚན་གྱིས་བགྱིས་པའོ།།    ༈    །།ན་མོ་གུ་རུ་མཉྫུ་གྷཱོ་ཥཱ་ཡ། ཆོས་དབྱིངས་ངང་ལས་མདུན་གྱི་ནམ་མཁའི་དབུས། །རྒྱལ་བའི་ཡབ་གཅིག་རྗེ་བཙུན་འཇམ་པའི་དབྱངས། །གཡས་
ཕྱོགས་ཐུབ་དབང་གཉིས་པ་ཙོང་ཁ་པ། །གཡོན་ཕྱོགས་དྲིན་ཅན་རྩ་བའི་བླ་མ་བཞུགས། །མཐའ་སྐོར་རྩ་བརྒྱུད་བླ་མ་ཡི་དམ་ལྷ། །སངས་རྒྱས་བྱང་སེམས་དཔའ་བོ་མཁའ་འགྲོའི་ཚོགས། །བསྟན་བསྲུང་རྒྱ་མཚོས་བསྐོར་

[007B] །ཡེ་ཤེས་པ་རྣམས་སྤྱན་དྲངས་དབྱེར་མེད་གྱུར། །དུས་གསུམ་རྒྱལ་བའི་ཡབ་གཅིག་འཇམ་པའི་དབྱངས། །སྙིགས་དུས་ཟས་གཙང་སྲས་པོ་བློ་བཟང་གྲགས། །བཀའ་དྲིན་མཉམ་མེད་རྩ་བའི་བླ་མ་སྟེ། །
འཁོར་དང་བཅས་ལ་སྒོ་གསུམ་གུས་ཕྱག་འཚལ། །མཆོད་ཚོགས་ཀུན་འབུལ་སྡིག་ལྟུང་མ་ལུས་བཤགས། །དགེ་ལ་ཡི་རང་ཆོས་འཁོར་སྐོར་མཛད་ཅིང། །ནམ་མཁའ་ཇི་སྲིད་བརྟན་པར་བཞུགས་པ་དང། །དགེ་ཚོགས་མ་
ལུས་བླ་མེད་བྱང་ཆུབ་བསྔོ། །དུས་གསུམ་རྣམ་འདྲེན་ཀུན་གྱི་ཐུགས་རྗེ་དང། །མཁྱེན་རབ་མ་ལུས་གཅིག་ཏུ་བསྡུས་པ་ལ། །འཇམ་དཔའི་དབྱངས་དང་རྒྱལ་བ་བློ་བཟང་གྲགས། །རྩ་བའི་བླ་མ་ཞེས་བྱར་མཚན་གསོལ་བའི། །
སྐྱབས་ཀྱི་དམ་པར་བྱང་ཆུབ་སྙིང་པོའི་བར། །སྙིང་ནས་སྐྱབས་མཆི་གུས་པས་གསོལ་འདེབས་ན། །ངན་སོང་འཁོར་བའི་འཇིགས་པ་ལས་བསྒྲལ་ཏེ། །མཆོག་དང་ཐུན་མོང་དངོས་གྲུབ་མ་ལུས་སྩོལ། །དལ་འབྱོར་རྙེད་དཀའ་མྱུར་དུ་
འཇིག་པ་དང། །འཇིགས་རུང་ངན་འགྲོའི་གཡང་ས་དྲན་གྱུར་ནས། །བསླུ་མེད་དཀོན་མཆོག་གསུམ་ལ་སྐྱབས་འགྲོ་ཞིང། །སྡིག་སྤོང་དགེ་ཚོགས་སྒྲུབ་པར་བྱིན་གྱིས་རློབས། །འཁོར་བའི་ཕུན་ཚོགས་མེ་འོབས་ལྟར་མཐོང་
ཞིང། །ངེས་འབྱུང་ཚུལ་ཁྲིམས་བྱང་ཆུབ་སེམས་མཆོག་དང། །ཡང་དག་ལྟ་དང་རིམ་གཉིས་ཟབ་མོའི་ལམ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །མདོར་ན་སྐྱེ་ཞིང་སྐྱེ་བ་ཐམས་ཅད་དུ། །སྐྱབས་མཆོག་དམ་པ་

[008A]༄༅། །གསུམ་གྱིས་འབྲལ་མེད་དུ། །དགྱེས་ཤིང་རྗེས་སུ་བཟུང་བའི་བྱིན་རླབས་ཀྱིས། །མ་རྣམས་དོན་དུ་སངས་རྒྱས་མྱུར་ཐོབ་ཤོག་ཅེས་པ་ཡང་དགེ་སློང་བློ་བཟང་རྣམ་རྒྱལ་གྱི་ཁ་ཏོན་དུ། ཤཱཀྱའི་དགེ་སློང་བློ་
བཟང་ཆོས་ཀྱི་རྒྱལ་མཚན་གྱིས་སྨྲས་པའོ།།    ༈    །།བླ་མའི་རྣལ་འབྱོར་ནི། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་
དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་སྤྱི་བོར་སེང་ཁྲི་པདྨ་ཉི་ཟླའི་སྟེང། །འོད་དཔག་མེད་མགོན་པདྨ་འབྱུང་གནས་ནི། །དཔའ་བོ་མཁའ་འགྲོའི་ཚོགས་ཀྱིས་བསྐོར་ནས་བཞུགས། །རང་བཞིན་གནས་
ནས་ཡེ་ཤེས་སྤྱན་དྲངས་བསྟིམ། །སྐྱབས་གསུམ་ངོ་བོ་རྩ་བའི་བླ་མ་ལ། །ཕྱག་འཚལ་མཆོད་འབུལ་སྡིག་ལྟུང་སོ་སོར་བཤགས། །དགེ་ལ་ཡི་རང་ཆོས་འཁོར་བསྐོར་བའི་ཕྱིར། །བསྐལ་བརྒྱར་བཞུགས་གསོལ་དགེ་ཚོགས་
བྱང་ཆུབ་བསྔོ། །དེ་ནས་བླ་མ་རང་རང་གི་མཚན་སྔགས་བཟླ། འདི་ལྟར་བསྐྲུན་པའི་དགེ་བས་དཀར་ཕྱོགས་རྣམས། །ལེགས་པར་སྐྱོང་ལ་མཐུ་སྟོབས་ལྡན་པ་དང། །གནས་སྐབས་མཐར་ཐུག་འདོད་པའི་དོན་རྣམས་ཀུན། །
ཆོས་ལྡན་ཡིད་བཞིན་འགྲུབ་པར་བྱིན་གྱིས་རློབས། །ཅེས་གསོལ་བ་བཏབ་ནས་དངོས་གྲུབ་ཞུས། བླ་མ་རང་ལ་བསྟིམ་མོ། །ཞེས་པ་འདི་ཚོང་འདུས་ཆོས་ཀྱི་རྒྱལ་པོས་བླ་མའི་རྣལ་འབྱོར་མདོར་བསྡུས་དགོས་ཅེས་

[008B] བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།།    ༈    །།ན་མོ་གུ་རུ་ལོ་ཀེ་ཤཱ་རཱ་ཡ། འདིར་འཕགས་པ་སྤྱན་རས་གཟིགས་ཀྱི་བླ་མའི་རྣལ་འབྱོར་བསྒོམ་ས་ནས། མཇུག་ཏུ་གཏོར་མ་འབུལ་
བར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང་ནས། མདུན་གྱི་ནམ་མཁར་པད་དཀར་ཟླ་བའི་སྟེང། །རྩ་བའི་བླ་མ་རྗེ་བཙུན་སྤྱན་རས་གཟིགས། །སྐུ་མདོག་དཀར་པོ་བཅུ་དྲུག་ལང་ཚོས་
མཛེས། །འཛུམ་ལྡན་ཞལ་གཅིག་ཕྱག་བཞིའི་དང་པོ་གཉིས། །འགྲོ་ལ་བརྩེ་བས་ཕྱོགས་བཅུའི་སངས་རྒྱས་ཀྱི། །ཐུགས་རྗེ་བསྐུལ་ཕྱིར་ཐུགས་ཀར་ཐལ་མོ་སྦྱར། །འོག་མས་ཤེལ་ཕྲེང་པདྨ་དཀར་པོ་བསྣམས། །རལ་པའི་
ཅོད་པན་ནོར་བུའི་དབུ་རྒྱན་དང། །སྙན་རྒྱན་མགུལ་རྒྱན་གདུ་བུ་དོ་ཤལ་སོགས། །རྣམ་མང་རིན་ཆེན་རྒྱན་གྱིས་ལེགས་པར་བརྒྱན། །ལྷ་རྫས་དར་གྱི་ན་བཟས་མཛེས་པར་ཀླུབས། །མི་ཕྱེད་རྡོ་རྗེའི་སྐྱིལ་ཀྲུང་གིས་བཞུགས་
པའི༑ །ཐུགས་ཀར་ཟླ་སྟེང་ཧྲཱི་དང་ཧཱུཾ་གི་མཐར། །ཡི་གེ་དྲུག་པས་བསྐོར་བའི་འོད་ཟེར་གྱིས། །ཡེ་ཤེས་དབང་ལྷ་སྤྱན་དྲངས་དབྱེར་མེད་གྱུར། །དབང་བསྐུར་འོད་དཔག་མེད་པས་སྤྱི་བོར་བརྒྱན། །སྐྱོན་གྱིས་མ་གོས་སྐུ་མདོག་
དཀར། །རྫོགས་སངས་རྒྱས་ཀྱི་དབུ་རྒྱན་ཅན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་ལོ། །མཆོད་པའི་ཚོགས་འབུལ་སྡིག་ཀུན་སོ་སོར་བཤགས། །དགེ་ལ་ཡི་རང་ཆོས་

[009A]༄༅། །འཁོར་སྐོར་དུ་གསོལ། །མྱ་ངན་མི་འདའ་བཞུགས་གསོལ་དགེ་བ་རྣམས། །འགྲོ་རྣམས་བསྒྲལ་ཕྱིར་བྱང་ཆུབ་ཆེན་པོར་བསྔོ། །བསླུ་མེད་སྐྱབས་མཆོག་སྤྱན་རས་གཟིགས་དབང་ལ། །བྱང་ཆུབ་
སྙིང་པོའི་བར་དུ་སྐྱབས་མཆི་ཞིང། །གུས་པས་ཕྱག་འཚལ་སྙིང་ནས་གསོལ་བ་འདེབས། །ཐུགས་རྗེས་བཟུང་ལ་བྱིན་གྱིས་བརླབ་ཏུ་གསོལ། །དེ་ལྟར་ལན་མང་གསོལ་བ་བཏབ་པ་ལས། །བྱིན་གྱིས་བརླབ་ཕྱིར་འཕགས་
པ་གཉིས་པ་ཞིག་ཆད་ནས་ཐིམ་པས་བདག་ཉིད་འཕགས་པར་གྱུར། །སྙིང་ཁའི་ཡིག་དྲུག་འོད་ཟེར་འཕྲོ་འདུ་ཡིས། །སྣོད་བཅུད་སྦྱོང་ཞིང་བཟླས་པའི་རྒྱུན་ལ་འཇུག་མཇུག་ཏུ་དགེ་ཚོགས་བྱང་ཆུབ་ཆེན་པོར་བསྔོ། །
ཐུན་མཚམས་སུ་གཏོར་མ་འབུལ་ན་དཀར་གཏོར་བཤམས། ཨོཾ་ཨཱ་ཧཱུཾ་གིས་བདུད་རྩིར་བྱིན་གྱིས་བརླབས་ལ། རང་གི་ཐུགས་ཀའི་ཧཱུཾ་ཧྲཱི་འི་འོད་ཟེར་གྱིས། །སྤྱན་རས་གཟིགས་ལ་སངས་རྒྱས་བྱང་སེམས་ཀྱིས། །
བསྐོར་བ་སྤྱན་དྲངས་ལྗགས་ཀྱི་འོད་ཟེར་གྱིས། །དྲངས་ཤིང་གསོལ་བས་མཆོག་ཏུ་དགྱེས་པར་གྱུར། །ཨོཾ་གུ་རུ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨི་དཾ་པ་ལཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ། ཨརྒྷཾ་སོགས་ཀྱིས་
མཆོད། སྐྱོན་གྱིས་མ་གོས་ཅེས་སོགས་ཀྱིས་བསྟོད་ནས། བཟོད་པར་གསོལ་ཏེ་གཤེགས་སུ་གསོལ་བའམ། ཡང་ན་རང་ལ་བསྟིམ། དགེ་བ་བསྔོ་ཞིང་ཤིས་པ་བརྗོད། ཅེས་པ་འདི་ཡང། དད་ལྡན་ཏའི་ཇིང་ཆས་རྗེས་བསྐུལ་

[009B] ཤཱཀྱའི་དགེ་སློང་རྒྱལ་ཁམས་པ་བློ་བཟང་ཆོས་ཀྱི་རྒྱལ་མཚན་གྱིས་དཔལ་ལྡན་འབྲས་སྤུངས་སུ་སྦྱར་བའི་ཡི་གེ་པ་ནི་རབ་འབྱམས་སྨྲ་བ་བློ་བཟང་བསྟན་པ་དར་རྒྱས་སོ།།    ༈    །།སྭ་སྟི༑ ཡིད་མ་ཡེངས་
པར་འདི་ལྟར་གདོན་ཅིང་བསམ། །རང་མདུན་ནམ་མཁའ་པདྨ་ཉི་མའི་སྟེང། །མཐུ་སྟོབས་དབང་ཕྱུག་དཔལ་ལྡན་གསང་བའི་བདག་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱི། །གཡས་པས་སྡིགས་མཛུབ་དང་བཅས་རྡོ་
རྗེ་འཕྱར། །གཡོན་པ་སྡིགས་མཛུབ་མཛད་ཅིང་མཆེ་བ་གཙིགས། །སྨ་ར་སྨིན་མ་དབུ་སྐྲ་མེ་ལྟར་འབར། །སྤྲུལ་དང་རིན་ཆེན་རྒྱན་མཛེས་གོས་སྔོན་གྱི། །སྟོད་གཡོགས་སྟག་གི་པགས་པའི་ཤམ་ཐབས་གསོལ། །ཞབས་
གཉིས་བརྐྱངས་བསྐུམས་ཀྱིས་བཞུགས་གནས་གསུམ་དུ། །ཡི་གེ་གསུམ་མཚན་ཐུགས་ཀའི་འོད་ཟེར་གྱིས། །ཡེ་ཤེས་དབང་ལྷ་དང་བཅས་སྤྱན་དྲངས་བསྟིམ། །དབང་བསྐུར་མི་བསྐྱོད་རྒྱལ་པོས་དབུ་ལ་བརྒྱན། །ལྕང་
ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་འགེགས་ཀྱི་ཚོགས་རྣམས་འཇོམས་མཛད་པ། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །མཆོད་པ་ཀུན་འབུལ་སྡིག་
ལྟུང་མ་ལུས་བཤགས། །དགེ་ལ་ཡི་རངས་ཆོས་འཁོར་བསྐོར་བ་དང། །མྱ་ངན་མི་འདའ་བཞུགས་གསོལ་དགེ་ཚོགས་རྣམས། །བླ་མེད་བྱང་ཆུབ་དམ་པར་བསྔོ་བར་བགྱི། །དེ་ནས་མདུན་གྱི་ཕྱག་ན་རྡོ་རྗེ་དེ་ཉིད་ལ། ལྕང་

[010A]༄༅། །ལོ་ཅན་གྱི་གནས་མཆོག་དམ་པ་ན། ཞེས་སོགས་ཀྱིས་གསོལ་བ་བཏབ་པས། དགྱེས་བཞིན་དུ་རང་ལ་ཐིམ་པས། རང་ཉིད་ཕྱག་རྡོར་དུ་གྱུར་པའི་སྙིང་ཁར་ཉི་གདན་གྱི་སྟེང་དུ་ཧཱུཾ་ཡིག་སྔོན་པོ་དེའི་
མཐར་ཨོཾ་བཛྲ་པཱ་ཎི་ཧཱུཾ་ཞེས་པའི་སྔགས་ཀྱིས་བསྐོར་བའི་སྔགས་ཕྲེང་ལས་འོད་ཟེར་འཕྲོས་པས་རང་གི་ལུས་ཀྱི་ནང་གང། ནད་གདོན་སྡིག་སྒྲིབ་སོགས་འགལ་རྐྱེན་བར་གཅོད་ཐམས་ཅད་སྦྱངས། ཚེ་དང་བསོད་ནམས་
སྟོབས་དང་ཡོན་ཏན་ཐམས་ཅད་འཕེལ་ཞིང་རྒྱས་པར་བསམས་ལ། སྔགས་དེ་ཉིད་བརྒྱ་སྟོང་ལ་སོགས་པ་བཟླའོ། །མཇུག་ཏུ་དགེ་བ་འདི་ཡིས་མྱུར་དུ་བདག་གསང་བའི་བདག་པོ་འགྲུབ་གྱུར་ནས། །འགྲོ་བ་གཅིག་
ཀྱང་མ་ལུས་པ། །དེ་ཡི་ས་ལ་འགོད་པར་ཤོག་དེ་ལྟར་ཉིན་རེ་བཞིན་དུ་ཉམས་སུ་བླངས་ན། གནས་སྐབས་བར་ཆད་སེལ་ཞིང། མཐར་ཐུག་སངས་རྒྱས་ཀྱི་གོ་འཕང་འཐོབ་པར་འགྱུར་བ་སོགས་ཕན་ཡོན་ཆེའོ། །ཞེས་
ཨེར་ཐེ་ནི་དྷ་ལས་བ་དུར་གྱི་ཉམས་ལེན་དུ་བྲིས་པའོ།།    ༈    །།ན་མོ་གུ་རུ་བཛྲ་པཱ་ཎི་ཡེ། བླ་མ་ཕྱག་ན་རྡོ་རྗེ་བསྒྲུབ་པར་འདོད་པས་སྐྱབས་འགྲོ་སེམས་བསྐྱེད་སྔོན་དུ་བཏང། སེམས་ཅན་ཐམས་ཅད་ཀྱི་དོན་
དུ་སངས་རྒྱས་ཀྱི་གོ་འཕང་ཐོབ་པར་བྱ། །དེའི་ཕྱིར་དུ་བླ་མ་ཕྱག་ན་རྡོ་རྗེ་བསྒྲུབ་པར་བྱའོ་སྙམ་པ་གསུམ་སོགས་བྱ། དེ་ནས་རང་གི་མདུན་དུ། ངོ་བོ་རང་གི་རྩ་བའི་བླ་མ་ཡིན་པ་ལ། རྣམ་པ་བཅོམ་ལྡན་འདས་ཕྱག་ན་རྡོ་རྗེ་སྐུ་

[010B] མཆེ་བ་གཙིགས་ཤིང་ལྗགས་འདྲིལ་བ། སྤྱན་གསུམ་དང་ལྡན་ཞིང་ཁྲོ་གཉེར་བསྡུས་པ། དབུ་སྐྲ་དང་སྨ་ར་དང་སྨིན་མ་དམར་སེར་འབར་ཞིང་གྱེན་དུ་འཁྱིལ་བ། ཕྱག་
གཡས་སྡིགས་མཛུབ་དང་བཅས་པས་རྡོ་རྗེ་འཕྱར་ཞིང། གཡོན་ཐུགས་ཀར་སྡིགས་མཛུབ་མཛད་པ། གོས་སྔོན་པོའི་སྟོད་གཡོགས་དང། སྟག་གི་པགས་པའི་ཤམ་ཐབས་ཅན་སྤྲུལ་དང་རིན་པོ་ཆེའི་རྒྱན་གྱིས་བརྒྱན་
པ། ཡེ་ཤེས་ཀྱི་མེ་རབ་ཏུ་འབར་བའི་དབུས་ན། ཞབས་གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཧཱུཾ་ལས་འོད་ཟེར་འཕྲོས། བསྒོམས་
པ་དང་འདྲ་བའི་ཡེ་ཤེས་པ་དང་དབང་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་ཡེ་ཤེས་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ལྕང་ལོ་ཅན་གྱི་གནས་མཆོག་དམ་པ་
ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པའི། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་ལོ། །མཆོད་པའི་ཚོགས་འབུལ་སྡིག་ལྟུང་སོ་སོར་བཤགས་
དགེ་ལ་ཡི་རང་ཆོས་འཁོར་སྐོར་དུ་གསོལ། །འདིས་མཚོན་རྣམ་དཀར་དགེ་བ་ཅི་མཆིས་པ། །མ་རྣམས་སྒྲོལ་ཕྱིར་བྱང་ཆུབ་མཆོག་ཏུ་བསྔོ། །དེ་ལྟར་ཡན་ལག་བདུན་པ་ཕུལ་བས། ཕྱག་རྡོར་དགྱེས་བཞིན་རང་ལ་ཐིམ་སྟེ་

[011A]༄༅། །རང་ཉིད་བསྒོམས་པ་དང་འདྲ་བའི་ཕྱག་ན་རྡོ་རྗེས་གྱུར་པར་བསམས་ལ། སྙིང་ཁར་སྔགས་འཁོར་བསྒོམ་པའི་འོད་ཟེར་ཀྱི་སྤྲོ་བསྡུའི་དམིགས་པ་དང་ལྡན་པས། ཨོཾ་བཛྲ་པཱ་ཎི་ཧཱུཾ། ཞེས་པའི་བསྙེན་པ་བྱ་
མཇུག་ཏུ་དགེ་བ་འདི་ཡིས་མྱུར་དུ་བདག་བླ་མ་གསང་འཛིན་འགྲུབ་གྱུར་ནས། །ཅེས་སོགས་བསྔོ་བ་དང་སྨོན་ལམ་བྱའོ། །དེ་ལྟར་ཉམས་སུ་བླངས་པས། བསམ་དོན་འགྲུབ་ཅིང། བར་གཅོད་སེལ་ལོ། །ཞེས་པ་འདི་
ཡང་དཔོན་པོ་ཨཱ་ཡུ་ཥེའི་ཉམས་ལེན་དུ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའོ།།    ༈    །།ཉེ་བརྒྱུད་གཙོ་བོ་ནི། ཁྱབ་བདག་རྡོ་རྗེ་འཆང་དབང་འཇམ་པའི་དབྱངས། །རྒྱལ་བ་གཉིས་པ་འཇམ་
དཔལ་རྒྱ་མཚོའི་ཞབས། །མཁས་གྲུབ་དམ་པ་པཎ་ཆེན་ཆོས་ཀྱི་རྗེ། །རྒྱལ་བ་ཡབ་སྲས་རྣམས་ལ་གསོལ་བ་འདེབས། །གྲུབ་མཆོག་ཆོས་རྡོར་རྒྱལ་བ་དབེན་ས་པ། །སྤྱན་རས་གཟིགས་དངོས་བསོད་ནམས་མཆོག་གི་
མཚན། །སྐུ་གསུམ་མངོན་གྱུར་སངས་རྒྱས་ཡེ་ཤེས་ཞབས། །ཀུན་མཁྱེན་བླ་མ་གསུམ་ལ་གསོལ་བ་འདེབས། །དམིགས་བརྩེ་མའི་མཇུག་ཏུ། གྲུབ་པའི་དབང་ཕྱུག་འཇམ་དཔལ་རྒྱ་མཚོ་དང། །འཛམ་གླིང་
མཁས་པའི་གཙུག་རྒྱན་དགེ་ལེགས་དཔལ། །མདོ་རྒྱུད་གདམས་པའི་མཛོད་འཛིན་བ་སོ་རྗེ། །སྐྱེ་དགུའི་འདྲེན་པ་གསུམ་ལ་གསོལ་བ་འདེབས། །ཟུང་འཇུག་མཆོག་བརྙེས་ཆོས་ཀྱི་རྡོ་རྗེ་དང། །སྐུ་གསུམ་མངོན་གྱུར་

[011B] །མཁས་གྲུབ་དམ་པ་སངས་རྒྱས་ཡེ་ཤེས་ཞབས། །ཀུན་མཁྱེན་བླ་མ་གསུམ་ལ་གསོལ་བ་འདེབས། །ཅེས་པ་འདི་ཡང། །རབ་འབྱམས་པ་སྐུ་སྐྱེ་ཕུན་ཚོགས་རྒྱལ་མཚན་གྱི་ཐུགས་དམ་དུ། དགེ་
སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།།    ༈    །།དྲིལ་བུ་དམར་ཁྲིད་ཀྱི་དབང་བརྒྱུད་གསོལ་འདེབས་ལ། ཁྲིད་རྒྱུད་ཀྱི་རྒྱལ་བ་གཉིས་པ་བློ་བཟང་གྲགས་པའི་དཔལ། ཞེས་པའི་མཇུག་ཏུ། རིན་ཆེན་
ཤེར་འབྱུང་མཁས་བཙུན་བློ་བཟང་རྗེ། །དཔལ་འབྱོར་རྒྱ་མཚོ་མཁས་གྲུབ་ནམ་མཁའི་མཚན། །གསོལ་བ་སོགས་སྦྱར་རོ། །རྗེ་ཉིད་ཀྱི་གསུང་ངོ།།    ༈    །།ཕྱག་ཆེན་གསོལ་འདེབས་ཀྱི་མཇུག་ཏུ་འཇུག་རྒྱུའི་བ་སོ་སྤྲུལ་
པའི་སྐུ་ལ། ལམ་བཟང་པོ་ཕྱག་རྒྱ་ཆེན་པོ་ཡིས། །སྐལ་ལྡན་གྱི་གདུལ་བྱ་སྨིན་མཛད་པ། །ངག་དབང་ཆོས་ཀྱི་དབང་ཕྱུག་ལ་གསོལ་བ་འདེབས། ཅེས་སོགས་དང། གྲུབ་ཆེན་གནས་བཅུ་པ་ལ། བཀའ་མདོ་རྒྱུད་གདམས་ངག་མ་
ལུས་པའི། །དོན་གཅིག་ཏུ་སྡུས་ནས་ཉམས་བཞེས་པ། །གྲུབ་ཆེན་དགེ་འདུན་རྒྱལ་མཚན་ལ་གསོལ་བ་འདེབས། ཅེས་སོགས་དང། རྗེ་ཡབ་སྲས་ཐུགས་བཅུད་བདུད་རྩིའི་རྒྱུན། །དུག་ཉོན་མོངས་འཇོམས་བྱེད་སྨན་སྦྱིན་མཛད། །
གྲུབ་ཆེན་བསོད་ནམས་ཡར་འཕེལ་ལ་གསོལ་བ་འདེབས། །ཅེས་པ་རྣམས་ཀྱང་རྗེ་ཉིད་ཀྱི་གསུང་ངོ།།    ༈    །།ན་མོ་གུ་རུ་ལོ་ཀེ་ཤྭ་རཱ་ཡ། མཚན་དཔའི་ཆ་ཤས་ཡོངས་སུ་རྫོགས་པའི་སྐུ། །ཡན་ལག་དྲུག་ཅུའི་

[012A]༄༅། །བསིལ་ཟེར་འགྱེད་པའི་གསུང། །ཤེས་བྱའི་མཁའ་ལ་ཐོགས་པ་མེད་པའི་ཐུགས། །འཕགས་མཆོག་སྤྱན་རས་གཟིགས་ལ་གསོལ་བ་འདེབས། །སྐུ་གསུམ་གོ་འཕང་མཐོན་པོའི་རྩེར་སོན་ཀྱང། །བགྲང་
ཡས་སྤྲུལ་པའི་རྣམ་རོལ་སྣ་ཚོགས་ཀྱི། །ངོ་མཚར་མཛད་པའི་གར་གྱིས་རྣམ་རོལ་བ། །གྲུབ་ཆེན་མི་ཊའི་ཞབས་ལ་གསོལ་བ་འདེབས། །བྱམས་པའི་རྣམ་སྤྲུལ་སྒྲ་བསྒྱུར་བྱམས་པའི་དཔལ། །ཚོགས་གཉིས་མཐར་ཕྱིན་
བསོད་ནམས་དབང་ཕྱུག་དང། །རྒྱལ་སྲས་དབང་པོ་བསོད་ནམས་སེང་གེའི་ཞབས། །ས་བཅུའི་དབང་ཕྱུག་གསུམ་ལ་གསོལ་བ་འདེབས། །ལུང་རིགས་མངའ་བདག་རིན་ཆེན་སེང་གེ་དང། །རྒྱལ་བ་གཉིས་པ་ཀུན་མཁྱེན་
རིན་ཆེན་གྲུབ། །སྔགས་འཆང་དབང་པོ་གཞོན་ནུ་བསོད་ནམས་ཏེ། །བསྟན་པའི་མངའ་བདག་གསུམ་ལ་གསོལ་བ་འདེབས། །དབང་ཕྱུག་བརྒྱད་ལྡན་བློ་བཟང་གྲགས་པའི་དཔལ། །འཛམ་གླིང་སྨྲ་བའི་ཁྱུ་མཆོག་དགེ་ལེགས་
དཔལ། །ལུང་རྟོགས་མངའ་བདག་ཆོས་ཀྱི་རྒྱལ་མཚན་ཞབས། །སྐུ་གསུམ་མངོན་གྱུར་གསུམ་ལ་གསོལ་བ་འདེབས། །རིག་འཛིན་བརྙེས་པ་ཆོས་ཀྱི་རྡོ་རྗེ་དང། །གྲུབ་པའི་དབང་ཕྱུག་བློ་བཟང་དོན་གྲུབ་ཞབས། །མཁས་
གྲུབ་དམ་པ་སངས་རྒྱས་ཡེ་ཤེས་ཏེ། །འགྲོ་བའི་འདྲེན་པ་གསུམ་ལ་གསོལ་བ་འདེབས། །སྤྱན་རས་གཟིགས་དབང་ཐུགས་རྗེའི་རྣམ་སྤྲུལ་ནི། །གདུལ་བྱའི་དོན་དུ་ངུར་སྨྲིག་འཛིན་པའི་ཚུལ། །མཐའ་ཡས་འགྲོ་བའི་

[012B] །རྗེ་བཙུན་བླ་མའི་ཞབས་ལ་གསོལ་བ་འདེབས། །ཇི་སྙེད་གདུལ་བྱའི་ཁམས་དང་བསམ་པ་བཞིན། །རྒྱལ་བས་བཀའ་སྩལ་རབ་འབྱམས་གསུང་རབ་ཀུན། །འདི་ཕྱི་བར་དོའི་ཉམས་ལེན་སྙིང་པོ་རུ། །དྲིལ་
ནས་ཉམས་སུ་ལེན་པར་བྱིན་གྱིས་རློབས། །སྤྱི་བོར་བླ་མ་སྙིང་ཁར་ལྷག་པའི་ལྷ། །ལེགས་བསྒོམས་དཔག་མེད་འོད་ཟེར་སྤྲོ་བསྡུ་ཡིས། །སྣོད་བཅུད་ཞིང་སྐྱོང་ཆོས་ཀུན་རང་བཞིན་གྱིས། །སྟོང་པའི་གནས་ལུགས་རྟོགས་པར་
བྱིན་གྱིས་རློབས། །རང་ལུས་འཁོར་གསུམ་དག་པར་མཆོད་སྦྱིན་དང། །ཚེ་འདིའི་ཕུན་ཚོགས་ཀུན་ལ་ཞེན་པ་ནི། །དོར་ནས་རང་སེམས་འོད་ཀྱི་སྦུ་གུ་ནས། །ཐོགས་མེད་དགའ་ལྡན་འཇུག་པར་བྱིན་གྱིས་རློབས། །བརྟན་གཡོ་དངོས་
ཀུན་སྒྱུ་མ་རྨི་ལམ་ལྟར། །མཐོང་ནས་ཕྱི་ནང་གསང་བར་བསྒྱུར་བྱས་ཏེ། །སྟོང་ཉིད་སྙིང་རྗེ་དབྱེར་མེད་བྱང་ཆུབ་སེམས། །མྱུར་དུ་མངོན་དུ་འགྱུར་བར་བྱིན་གྱིས་རློབས། །དེ་ལྟར་ཟབ་མོའི་ལམ་གྱི་ཉམས་ལེན་གྱིས། །ཆོས་ཀུན་
མཁྱེན་པའི་དབང་པོ་མྱུར་ཐོབ་ནས། །ཕྱག་ན་པདྨོའི་རྣམ་ཐར་ཇི་བཞིན་དུ། །རྟག་ཏུ་ལུས་ཅན་ཀུན་གྱི་དོན་བགྱིད་ཤོག་    ༈    །།ཆོས་དྲུག་བརྒྱུད་པའི་གསོལ་འདེབས། ཁྱབ་བདག་རྡོ་རྗེ་འཆང་དབང་ཏཻ་ལློ་དང། །ནཱ་རོ་མར་མི་
སྒམ་པོ་རྡོ་རྗེ་རྒྱལ། །འཇིག་རྟེན་མགོན་པོ་སྤྱན་སྔ་རིན་ཆེན་མགོན། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཀུན་ལྡན་རས་པ་བྱམས་དཔལ་བསོད་དབང་དང། །རྒྱལ་སྲས་བསོད་ནམས་སེང་གེ་ཡང་རྩེ་བ། །བུ་སྟོན་

[013A]༄༅། །བསོད་རྒྱལ་གྲགས་པ་བྱང་ཆུབ་ཞབས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྒྱལ་བ་གཉིས་པ་བ་སོ་ཆོས་ཀྱི་རྗེ། །གྲུབ་མཆོག་ཆོས་ཀྱི་རྡོ་རྗེ་ཡབ་སྲས་དང། །ཟུང་འཇུག་མངོན་གྱུར་
སངས་རྒྱས་ཡེ་ཤེས་ཞབས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བསླུ་མེད་ལམ་སྟོན་རྩ་བའི་བླ་མ་དང། །རབ་འབྱམས་འཁོར་ལོའི་མགོན་པོ་ཧེ་རུ་ཀ། དུས་གསུམ་རྒྱལ་བ་བསྐྱེད་མཛད་རྗེ་བཙུན་མ། །
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །ཐུན་མོང་ལམ་སྦྱངས་དབང་བཞིས་སྨིན་བྱས་ནས། །དམ་ཚིག་སྡོམ་པ་ཚུལ་བཞིན་བསྲུངས་པ་ཡིས། །གཏན་
གྱི་མདུན་མ་འགྲུབ་པར་བྱིན་གྱིས་རློབས། །གཏུམ་མོའི་བདེ་དྲོད་འབར་བར་བྱིན་གྱིས་རློབས། །རླུང་སེམས་དབུ་མར་ཚུད་པར་བྱིན་གྱིས་རློབས། །སྒྱུ་ལུས་རྨི་ལམ་འབྱོངས་པར་བྱིན་གྱིས་རློབས། །ལྷན་སྐྱེས་འོད་གསལ་
འཆར་བར་བྱིན་གྱིས་རློབས། །འཕོ་བས་ཞིང་ཁམས་བགྲོད་པར་བྱིན་གྱིས་རློབས། །རྣམ་དག་གྲོང་འཇུག་ནུས་པར་བྱིན་གྱིས་རློབས། །ཟུང་འཇུག་གོ་འཕང་ཐོབ་པར་བྱིན་གྱིས་རློབས། །ཅེས་པ་འདི་ཡང་དགེ་སློང་བློ་བཟང་ཆོས་ཀྱི་
རྒྱལ་མཚན་གྱིས་སྦྱར་བའོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། རྟེན་ཅིང་འབྲེལ་འབྱུང་བསླུ་བ་མེད་པ་དང། །སྐྱེ་འགག་སྤྲོས་དང་བྲལ་བ་དམ་པའི་དོན། །ཇི་བཞིན་གཟིགས་ཤིང་བརྩེ་བས་འདོམས་མཛད་

[013B] །ཐུབ་དབང་ལྷ་ཡི་ལྷ་ལ་གསོལ་བ་འདེབས། །མགོན་དེས་འཁོར་ཚོགས་རྒྱ་མཚོའི་དབུས་དག་ཏུ། །ཡོངས་འདུའི་ཚལ་ན་དཔག་བསམ་ལྗོན་པ་ལྟར། །གཟིགས་ནས་རྒྱལ་ཚབ་དམ་པར་དབང་བསྐུར་བ། །མ་ཕམ་ཆོས་
རྗེའི་ཞབས་ལ་གསོལ་བ་འདེབས། །བདེ་གཤེགས་ཀུན་ལས་ལྷག་པའི་ཐུགས་རྗེ་ཡིས། །སྙིགས་དུས་འགྲོ་ལ་ཕན་དང་བདེ་བའི་ལམ། །ཇི་བཞིན་སྟོན་མཛད་ཐུབ་དབང་གཉིས་པའི་རྗེ། །བློ་བཟང་གྲགས་པའི་དཔལ་ལ་
གསོལ་བ་འདེབས། །དེ་ཉིད་ལུགས་བཟང་ཕུན་ཚོགས་བཀྲ་ཤིས་པ། །བཤད་སྒྲུབ་རྣམ་པར་དཀར་བའི་འཕྲིན་ལས་ཀྱིས། །ཕྱོགས་ལས་རྣམ་པར་རྒྱལ་བའི་དཔལ་ལྡན་པ། །འཇམ་དབྱངས་བླ་མའི་ཞབས་ལ་གསོལ་
བ་འདེབས། །རབ་འབྱམས་དགེ་ལ་འདུན་པའི་དེད་དཔོན་མཆོག་ལུང་རྟོགས་ཡོན་ཏན་རྒྱ་མཚོ་ཆེན་པོ་ལ། །དབང་བསྒྱུར་འཕྲིན་ལས་རླབས་ཕྲེང་གཡོ་བ་ཅན། །ཡོངས་འཛིན་དགེ་བའི་བཤེས་ལ་གསོལ་བ་འདེབས། །
ལེགས་ཚོགས་དཔལ་ལྡན་ཡངས་པའི་བློ་གྲོས་རྒྱས། །ཡེ་ཤེས་བཟང་པོའི་སྤྱན་གྱིས་ཆོས་ཀུན་གཟིགས། །བསོད་ནམས་བློ་གྲོས་བཀྲ་ཤིས་རྒྱལ་མཚན་འཛིན། །འགྲོ་བའི་འདྲེན་པ་རྣམས་ལ་གསོལ་བ་འདེབས། །
ལེགས་པར་བཤད་པའི་ཆོས་ཀྱི་འབྱོར་པ་རྒྱས། །ཚུལ་ཁྲིམས་རྒྱལ་མཚན་ཡོན་ཏན་འོད་སྟོང་འཕྲོ། །རྒྱ་ཆེན་བསོད་ནམས་གྲགས་པའི་བ་དན་གཡོ། །སྐྱེ་དགུའི་གཙུག་རྒྱན་རྣམས་ལ་གསོལ་བ་འདེབས། །མཁས་མང་

[014A]༄༅། །དགེ་འདུན་དོན་རྣམས་གྲུབ་མཛད་ཅིང། །ཆོས་གྲགས་གཉིས་པ་འཕྲིན་ལས་འོད་ཟེར་འཕྲོ། །བསམ་གཏན་མཆོག་བརྙེས་འཇམ་དབྱངས་བློ་གྲོས་ལྡན། །བསྟན་པ་གསལ་བྱེད་རྣམས་ལ་གསོལ་བ་
འདེབས། །ནམ་མཁའི་ཁྱོན་ལྟར་ཡངས་པའི་ཤེས་རབ་ཅན། །ལུང་རིགས་དཔལ་ལྡན་སྙན་གྲགས་དམ་ཆོས་ཀྱི། །དཔལ་འབྱོར་དོན་གཉིས་ལྷུན་གྱིས་གྲུབ་པའི་མགོན། །ཐར་པའི་ལམ་སྟོན་རྣམས་ལ་གསོལ་བ་འདེབས། །
དཀོན་མཆོག་ཆོས་ཚུལ་འཕེལ་མཛད་བློ་བཟང་བསྟན། །འཛིན་མཆོག་འཇམ་པའི་དབྱངས་བཞིན་བཀྲ་ཤིས་སྩོལ། །དམ་ཆོས་རྣམ་པར་རྒྱལ་བའི་འཕྲིན་ལས་ཅན། །ཡོངས་འཛིན་དམ་པ་རྣམས་ལ་གསོལ་བ་འདེབས། །
དེ་ལྟར་རྩ་བརྒྱུད་བླ་མའི་ཚོགས་རྣམས་ལ། །རྩེ་གཅིག་གུས་པས་གསོལ་བ་བཏབ་པའི་མཐུས། །ཚེ་རབས་ཀུན་ཏུ་དམ་པའི་མགོན་རྣམས་ཀྱིས། །འབྲལ་མེད་རྗེས་སུ་འཛིན་པར་བྱིན་གྱིས་རློབས། །དལ་འབྱོར་རྟེན་བཟང་
བསླབ་གསུམ་རྒྱན་གྱིས་མཛེས། །འགྲོ་ཀུན་སྒྲོལ་ཕྱིར་བྱང་ཆུབ་སེམས་བསྐྱེད་དེ། །རླབས་ཆེན་རྒྱལ་སྲས་ཀུན་གྱི་སྤྱོད་པ་ལ། །ཉམས་ལེན་སྙིང་པོར་བྱེད་པར་བྱིན་གྱིས་རློབས། །མཐའ་ཡས་སྐྱེ་དགུའི་ཕན་བདེ་འབྱུང་བའི་
གཞི། །ཕྱོགས་དུས་ཀུན་ཏུ་བུ་རམ་ཤིང་པ་ཡི། །བསྟན་པའི་རྒྱལ་མཚན་འཛིན་ཅིང་སྤེལ་བ་ལ། །ཀུན་མཁྱེན་ཙོང་ཁ་པ་དང་མཚུངས་པར་ཤོག་ །ཅེས་རིགས་ལམ་སྨྲ་བའི་གྲྭ་ཚང་བློ་གསལ་གླིང་གི་སློབ་བརྒྱུད་ལ་གསོལ་

[014B] དཀའ་བཅུ་པ་ལྷོ་པ་འཕགས་པའི་ཚིག་གིས་ནན་ཆེར་བསྐུལ་བ་ལ་བརྟེན་ནས། སྡེ་སྣོད་འཛིན་པ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་
མཐོན་པོའི་གཟིམས་ཆུང་ཡིད་དགའ་ཆོས་འཛིན་དུ་སྦྱར་བའོ།།    ༈    །།ན་མོ་ལོ་ཀེ་ཤྭ་རཱ་ཡ། རབ་འབྱམས་ཕྱོགས་བཅུའི་རྒྱལ་བ་མ་ལུས་པའི། །ཐུགས་རྗེ་བདུད་རྩིའི་རྒྱ་མཚོ་ལས་འཁྲུངས་པ། །པད་དཀར་
འདབ་སྟོང་འཛིན་པའི་བདག་ཉིད་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཀུན་མཁྱེན་གཉིས་པ་བློ་བཟང་གྲགས་པ་ཡི། །མདོ་སྔགས་བཤད་སྒྲུབ་རྒྱ་མཚོ་སྤེལ་བ་ལ། །ཕྱོགས་དུས་ཀུན་ཏུ་འགྲན་པའི་ཟླ་བྲལ་བ། །
དཔལ་ལྡན་བླ་མའི་ཞབས་ལ་གསོལ་བ་འདེབས། །སྔོན་གོམས་ཚོགས་གཉིས་གསེར་གྱི་ཤིང་རྟ་ཡིས། །དྲངས་པའི་སྐུ་གསུམ་ཡིད་བཞིན་དབང་གི་རྒྱལ། །མཆོག་དང་ཐུན་མོང་འདོད་དགུའི་ཆར་འབེབས་པ། །སྐྱབས་
མགོན་དམ་པའི་ཞབས་ལ་གསོལ་བ་འདེབས། །གངས་ཅན་དགའ་ཚལ་མཛེས་བྱེད་མཁན་སློབ་དང། །དམ་ཆོས་འཁོར་ལོས་བསྒྱུར་བའི་མི་དབང་སོགས། །སྣ་ཚོགས་སྒྱུ་འཕྲུལ་དྲ་བའི་ཟློས་གར་གྱིས། །རྣམ་རོལ་བླ་མ་
མཆོག་ལ་གསོལ་བ་འདེབས། །འཛམ་གླིང་མཛེས་བྱེད་རྒྱན་དང་མཆོག་རྣམས་ཀྱི། །འཆད་རྩོད་རྩོམ་པའི་འཕང་འགྲོའི་སྒྲ་དབྱངས་རྣམས། །གཅིག་ཏུ་བསྡོམས་འདྲའི་ལེགས་བཤད་རྒྱུད་མང་གིས། །ཕན་བདེའི་དགའ་

[015A]༄༅། །སྟོན་སྩོལ་ལ་གསོལ་བ་འདེབས། །ངག་གི་དབང་ཕྱུག་འཇམ་དཔལ་གཞོན་ནུ་བཞིན། །བློ་བཟང་བསྟན་པའི་རྒྱ་མཚོ་རྒྱས་མཛད་པའི། །འཕྲིན་ལས་འོད་དཀར་བྱེ་བ་འགྱེད་མཁས་པ། །སྨྲ་བའི་ཟླ་བ་
མཆོག་ལ་གསོལ་བ་འདེབས། །འདི་ལྟར་བསྐྲུན་པའི་རྣམ་དཀར་དགེ་བའི་མཐུས། །ཚེ་རབས་ཀུན་ཏུ་རྗེ་བཙུན་བླ་མ་ཡིས། །འབྲལ་བ་མེད་པར་རྗེས་སུ་འཛིན་པ་དང། །ཐམས་ཅད་མཁྱེན་པའི་གོ་འཕང་མྱུར་ཐོབ་ཤོག་
བསླུ་མེད་དཀོན་མཆོག་གསུམ་གྱི་བྱིན་རླབས་དང། །དམ་ཅན་ཆོས་སྐྱོང་བསྲུང་མའི་མཐུ་སྟོབས་དང། །དྲང་སྲོང་གྲུབ་པ་རྣམས་ཀྱི་བདེན་ཚིག་དང། །མཐའ་ཡས་འགྲོ་འདིའི་ལེགས་པར་སྤྱད་པའི་མཐུས། །གངས་རིའི་
ར་བས་བསྐོར་བའི་ཞིང་ཁམས་འདིར། །ཕན་དང་བདེ་བ་མ་ལུས་འབྱུང་བའི་གནས། །སྤྱན་རས་གཟིགས་དབང་ཐམས་ཅད་མཁྱེན་པ་ཡི། །ཞབས་པད་སྲིད་མཐའི་བར་དུ་བརྟན་པར་ཤོག་ཅེས་རྗེ་ཐམས་ཅད་མཁྱེན་
པའི་རང་བཞིན་བརྗོད་པའི་སྒོ་ནས་གསོལ་འདེབས་ཞབས་བརྟན་དང་བཅས་པ་འདི་ཡང། རྒོད་ཚང་རི་ཁྲོད་པ་རྣམས་དང། དམ་པ་རང་ཉིད་ཀྱི་ཞབས་འབྲིང་དགེ་བའི་བཤེས་གཉེན་མང་པོས་གསོལ་བ་བཏབ་པ་དང། །ཁྱད་
པར་བདག་ཉིད་ཀྱང་མཆོག་ཏུ་དད་པའི་སྒོ་ནས་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་པོར་སྦྱར་བའི་ཡི་གེ་པ་ནི་དགེ་ཚུལ་རྣམ་དཔྱོད་དང་ལྡན་པ་བློ་བཟང་དབང་རྒྱལ་ལོ།།    ༈    །།

[015B]སྣང་བ་མཐའ་ཡས་ཡེ་ཤེས་ཟློས་གར་ལས། །མཚོ་ལས་སྐྱེས་པའི་རྡོ་རྗེ་སྤྲུལ་པའི་སྐུ། །བསྟན་པའི་ཉི་མ་མཆོག་ལ་གསོལ་བ་འདེབས། །དེ་ཉིད་ཐུགས་རྗེ་ཆེན་པོའི་རྣམ་རོལ་ནི། །
བློ་བཟང་ཆོས་ཀྱི་རྒྱལ་མཚན་འཛིན་པའི་དཔལ། །སྙིགས་དུས་འགྲོ་བའི་འདྲེན་པ་བླ་ན་མེད། །གསུམ་ལྡན་རྡོ་རྗེ་འཛིན་ལ་གསོལ་བ་འདེབས། །མགོན་དེའི་ཞབས་ཟུང་ཐུབ་པའི་བསྟན་པ་དང། །སྐྱེ་དགུའི་ཕན་བདེ་བདག་ཅག་
འཁོར་བཅས་ཀྱི། །ཚེ་དང་བསོད་ནམས་བཤད་སྒྲུབ་ལོངས་སྤྱོད་སོགས། །ཡར་ངོའི་ཟླ་ལྟར་རྒྱས་ཤིང་བརྟན་གྱུར་ཅིག་ཅེས་པ་འདི་ནི་སངས་རྒྱས་སྣང་བ་མཐའ་ཡས་སློབ་དཔོན་པདྨ་འབྱུང་གནས་རྩ་བའི་བླ་མ་གསུམ་
དབྱེར་མེད་དུ་གསོལ་བ་འདེབས་ཚུལ་ལྷ་སའི་ཚེས་བཅུ་པ་ལ་གནང་བའོ།།    ༈    །།སསྟི། དུས་གསུམ་ཕྱོགས་བཅུར་བཞུགས་པའི་རྒྱལ་བ་དང། །བརྒྱད་ཁྲི་བཞི་སྟོང་ལུང་རྟོགས་དམ་པའི་ཆོས། །རབ་
འབྱམས་འཕགས་ཚོགས་སྐྱབས་ཀྱི་དམ་པ་ལ། །ཕྱག་འཚལ་སྐྱབས་མཆི་བྱིན་གྱིས་བརླབ་ཏུ་གསོལ།།    ༈    །།རྣམ་དཀར་དགེ་ལེགས་རིང་ནས་གོམས་པའི་མཐུས། །རྩོད་དུས་སྨྲ་བའི་ཉི་མ་ཐམས་ཅད་
མཁྱེན། །དཔལ་ལྡན་མཁས་པ་ཀུན་གྱི་རྒྱན་གྱུར་པའི། །མཁས་གྲུབ་ཆོས་རྗེའི་ཞབས་ལ་གསོལ་བ་འདེབས། ཅེས་པ་འདི་དགེ་ཚུལ་རྣམ་དཔྱོད་དང་ལྡན་པ་བློ་བཟང་དབང་རྒྱལ་གྱི་ཐུགས་དམ་དུ་དགེ་སློང་བློ་བཟང་ཆོས་ཀྱི་རྒྱལ་

[016A]༄༅། །མཚན་གྱིས་འཕྲལ་དུ་བཀོད་པའོ།།    ༈    །།སསྟི༑ མཉམ་མེད་ཟས་གཙང་སྲས་དང་མར་མེ་མཛད། །ཀུན་མཁྱེན་གཉིས་པ་བློ་བཟང་གྲགས་པ་ཡི། །བཤད་སྒྲུབ་ཆོས་ཀྱི་རྒྱལ་མཚན་
འཛིན་པའི་དཔལ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཐའ་ཡས་འགྲོ་བའི་བསླུ་མེད་སྐྱབས་ཀྱི་མཆོག་བློ་བཟང་རྒྱལ་བ་ཀུན་གྱི་མཛད་པའི་ཕུལ། །ཆོས་ཀྱི་རྒྱལ་སྲིད་སྐྱོང་བའི་དགེ་མཚན་གྱི། །དཔལ་ལྡན་
བླ་མའི་ཞབས་ལ་གསོལ་བ་འདེབས། །འདིས་མཚོན་དུས་གསུམ་རྣམ་དཀར་དགེ་བའི་ཚོགས། །དངོས་གྲུབ་འབྱུང་གནས་དྲིན་ཅན་བླ་མ་ཡིས། །འབྲལ་མེད་རྗེས་བཟུང་ས་ལམ་མཐར་ཕྱིན་ཏེ། །སྐུ་གསུམ་གོ་འཕང་མྱུར་དུ་
ཐོབ་ཕྱིར་བསྔོ། །ཡུལ་ཕྱོགས་འདིར་ཡང་འཐབ་རྩོད་ལོ་ཉེས་དང། །ནད་རིམས་ལ་སོགས་རྒུད་པ་ཀུན་བྲལ་ཞིང། །ཚེ་རིང་ནད་མེད་དཔལ་འབྱོར་ལོངས་སྤྱོད་རྒྱས། །བཀྲ་ཤིས་རྒྱ་མཚོས་ཕྱོགས་ཀུན་གང་བར་ཤོག་ཆོས་
གྲྭ་འདིར་ཡང་དགེ་འདུན་ཐུགས་མཐུན་ཞིང། །ཚུལ་ཁྲིམས་རྣམ་དག་འདོད་དགུའི་འབྱོར་པ་རྒྱས། །བཤད་དང་བསྒྲུབ་པས་ཉིན་མཚན་འདའ་བ་ཡིས། །ཐུབ་བསྟན་དར་རྒྱས་ཡུན་རིང་གནས་གྱུར་ཅིག་ཅེས་པ་འདི་ཡང་
ལྕང་ར་ཆོས་མཛད་མ་བློ་བཟང་ཆོས་འཛིན་གྱིས་ནན་གྱིས་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཐོགས་མེད་དུ་སྨྲས་པའོ།།    ༈    །།ཐུབ་དབང་རྡོ་རྗེ་འཆང་དང་འོད་དཔག་

[016B] ༑འཁོར་ལོ་བདེ་མཆོག་རྒྱལ་བ་ཙོང་ཁ་པ། །དབྱེར་མེད་སྐྱབས་ཀྱི་དམ་པར་གསོལ་བ་འདེབས། །མཆོག་དང་ཐུན་མོང་དངོས་གྲུབ་མ་ལུས་སྩོལ། །བློ་བཟང་ཕྱོགས་ལས་རྣམ་པར་རྒྱལ་བ་ཡི། །གྲགས་པའི་མཚན་
མས་རྒྱ་མཚོའི་གོས་ཅན་ཀུན། །ཡོངས་འགེངས་ཆོས་ཀྱི་རྒྱལ་སྲིད་སྐྱོང་བའི་མཆོག་བསླུ་མེད་སྐྱབས་མཆོག་གསུམ་ལ་གསོལ་བ་འདེབས། །བླ་མ་གསུམ་གྱི་གསོལ་འདེབས་གྲྭ་ཚང་ཆོས་རྗེ་འཇམ་དབྱངས་ཤེས་རབ་ལ་
གནང་བའོ།།    ༈    །།ཐུབ་དབང་བྱམས་མགོན་འཇམ་དབྱངས་མར་མེ་མཛད། །རྒྱལ་བ་གཉིས་པ་བློ་བཟང་གྲགས་པའི་དཔལ། །དབྱེར་མེད་མཆོག་གསུམ་སྐྱབས་ཀྱི་དམ་པ་ལ། །སྙིང་ནས་གསོལ་བ་འདེབས་
སོ་བྱིན་གྱིས་རློབས། །ཅེས་པ་བཧི་ལིག་ཐུ་ནང་སོས་ཞུས་པའོ།།    ༈    །།དྲན་པ་ཙམ་གྱིས་མཆོག་དང་ཐུན་མོང་གི་འདོད་དགུའི་དངོས་གྲུབ་མ་ལུས་སྩོལ་མཛད་པའི། །མཆོག་གསུམ་ངོ་བོ་དྲིན་ཅན་བླ་མ་ལ། །གསོལ་
བ་འདེབས་སོ་བྱིན་གྱིས་བརླབ་ཏུ་གསོལ། ཞེས་པ་ལྷ་བཙུན་བློ་བཟང་ཆོས་སྐྱོང་གི་ཐུགས་དམ་དུ་གནང་བའོ།།    ༈    །།ན་མོ་རཏྣ་ཏྲ་ཡཱ་ཡ། བློ་མཆོག་བཟང་པོའི་མཛད་པ་བླ་ན་མེད། །ཆོས་ཀྱི་རྒྱལ་སྲིད་
སྐྱོང་བའི་རྣམ་དཀར་གྱིས། །གདུལ་བྱའི་མཚན་འཛིན་རྒུད་པ་ཀུན་སེལ་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །དེང་ནས་བཟུང་སྟེ་ཚེ་རབས་ཐམས་ཅད་དུ། །བཤེས་གཉེན་དམ་པས་འབྲལ་མེད་

[017A]༄༅། །རྗེས་འཛིན་ཅིང། །དཀར་ནག་ལས་འབྲས་ཚུལ་ལ་ཡིད་ཆེས་ནས། །སྡིག་སྤོང་དགེ་བ་སྒྲུབ་པར་བྱིན་གྱིས་རློབས། །འཁོར་བའི་ངང་ཚུལ་མེ་འོབས་ལྟར་མཐོང་ཞིང། །འགྲོ་རྣམས་དོན་དུ་བྱང་ཆུབ་
སེམས་བསྐྱེད་དེ། །རྒྱལ་སྲས་སྤྱོད་པས་ཉིན་མཚན་འདའ་བ་དང། །བདག་མེད་གནས་ལུགས་རྟོགས་པར་བྱིན་གྱིས་རློབས། ཅེས་པ་འདི་ཡང། དད་སྟོབས་དང་ལྡན་པའི་ཧོར་དཔོན་ཚང་ནམ་མཁའ་རྒྱལ་མཚན་གྱིས་འདི་
ལྟ་བུ་ཞིག་དགོས་ཅེས་ནན་གྱིས་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། གྲུབ་པའི་གནས་མཆོག་དབེན་ས་ཆོས་ཀྱི་ཕོ་བྲང་དུ་སྦྱར་བའི་ཡི་གེ་པ་ནི་རྗེ་དྲུང་བློ་བཟང་དབང་རྒྱལ་ལོ།།    ༈    །།ལྷར་
བཅས་འགྲོ་བའི་འདྲེན་པ་བླ་ན་མེད། །ལུང་རྟོགས་ཆོས་ཀྱི་དབང་ཕྱུག་ཕྱོགས་ཀུན་ལས། །རྣམ་རྒྱལ་ཐུབ་བསྟན་ཉིན་མོར་བྱེད་པའི་དཔལ། །རྗེ་བཙུན་བླ་མའི་ཞབས་ལ་གསོལ་བ་འདེབས། ཅེས་དེ་མོ་སྤྲུལ་པའི་སྐུ་ལྷ་དབང་
ཕྱོགས་ལས་རྣམ་རྒྱལ་ལ་བསྟོད་པའོ། །བློ་བཟང་ཕྱོགས་བཅུའི་འདྲེན་པ་ཐམས་ཅད་ཀྱི། །ཐུགས་རྗེ་ཕྲིན་ལས་མ་ལུས་གཅིག་བསྡུས་ནས། །རྒྱལ་བའི་མཛད་པ་ཚུལ་བཞིན་སྒྲུབ་མཛད་པའི། །མཆོག་གི་སྤྲུལ་སྐུའི་ཞབས་པད་
བརྟན་གྱུར་ཅིག་ཅེས་ལྷ་དབང་ཕྱོགས་ལས་རྣམ་རྒྱལ་གྱི་སྤྲུལ་པའི་སྐུའི་བརྟན་བཞུགས་སོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། སྟོན་པ་བླ་ན་མེད་པའི་རྒྱལ་ཚབ་མཆོག་བྱམས་མགོན་ཡེ་ཤེས་སྒྱུ་

[017B] །སྣ་ཚོགས་ཅིར་ཡང་འཆར་བའི་རོལ་པ་ཡིས། །འགྲོ་ལ་དགེ་ལེགས་སྩོལ་ལ་གསོལ་བ་འདེབས། །ཁྱད་པར་ལྔ་བརྒྱའི་གཙུག་རྒྱན་བསྟན་པའི་སྒྲོན། །ཇོ་བོ་ལྷ་གཅིག་མགོན་པོ་ཨ་ཏི་ཤའི། །ཐུགས་སྲས་
དམ་པ་ལེགས་པའི་ཤེས་རབ་ཅེས། །མཁས་བཙུན་བཟང་པོར་གྱུར་ལ་གསོལ་བ་འདེབས། །དེ་ནས་མཁས་དང་གྲུབ་པ་རིམ་བརྒྱུད་དེ། །དབང་ཕྱུག་བརྒྱད་ལྡན་རྒྱལ་བ་ཙོང་ཁ་པའི། །ཆོས་ཀྱི་རྒྱལ་སྲིད་སྐྱོང་ལ་ཟླ་བྲལ་བ། །བྱམས་
པའི་མཚན་ཅན་ཞབས་ལ་གསོལ་བ་འདེབས། །དེ་ཉིད་སླར་ཡང་བསྟན་དང་འགྲོ་བ་ལ། །ཐུགས་རྗེ་ཆེན་པོས་བསྐྱོད་པའི་རྣམ་འཕྲུལ་གྱིས། །དགེ་འདུན་འདུས་པའི་དཔལ་གྱུར་བློ་བཟང་རྗེའི། །བསྟན་པ་རྒྱ་མཚོའི་གཉེན་ལ་
གསོལ་བ་འདེབས། །བསོད་ནམས་ཡེ་ཤེས་ཚོགས་གཉིས་གོམས་པའི་མཐུས། །འཕགས་མཆོག་པད་དཀར་འཛིན་པའི་གདོང་ལྔའི་ཁྲིར། །འདོད་དགུར་སྤྱོད་པའི་རྣམ་དཀར་འོད་སྟོང་གིས། །ཕན་བདེའི་ལམ་བཟང་སྟོན་ལ་
གསོལ་བ་འདེབས། །དགེ་ལ་འདུན་པའི་དཀྱིལ་འཁོར་རབ་རྒྱས་ཤིང། །དཔལ་ལྡན་ལུང་རིགས་བཟང་པོའི་འོད་དཀར་གྱིས། །ཐུབ་དབང་བསྟན་པ་རྒྱ་མཚོའི་དཔལ་གྱུར་པ། །འཕྲིན་ལས་བཟང་པོའི་ཞབས་ལ་གསོལ་བ་
འདེབས། །རབ་འབྱམས་འདུན་ལྡན་རྒྱ་མཚོའི་གཙུག་རྒྱན་དུ། །དཔལ་ལྡན་ཡོན་ཏན་བཟང་པོ་མངོན་མཐོ་བ། །མགོན་ཁྱོད་རྒྱ་མཚོའི་གོས་ཅན་གནས་ཀྱི་བར། །སྐུ་ཚེ་བརྟན་ཞིང་འཕྲིན་ལས་རྒྱས་གྱུར་ཅིག་འདི་

[018A]༄༅། །ལྟར་བསྟོད་པའི་དགེ་བས་འགྲོ་བ་ཀུན། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །ཐུན་མོང་ལམ་གྱི་རིམ་པས་རྒྱུད་སྦྱངས་ནས། །རིམ་གཉིས་ལམ་གྱི་རྟོགས་པ་མཐར་ཕྱིན་ཤོག་ཅེས་ཆོས་
ཀྱི་རྗེ་བྱམས་པའི་རྣམ་འཕྲུལ་དེ་ཉིད་ལ་གསོལ་བ་འདེབས་ཤིང་ཞབས་བརྟན་དུ་བྱས་པ་འདི་ཡང། །དོན་གཉེར་ཅན་འགའ་ཞིག་གིས་བསྐུལ་བའི་ངོར། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།།    ༈    །།
དཔལ་འབྱོར་ཚོགས་གཉིས་ཡལ་གའི་ཁྱོན་ཡངས་ཤིང། །བསླབ་གསུམ་རིམ་གཉིས་འབྲས་བུས་མངོན་པར་བརྗིད། །ལྷུན་གྲུབ་འཕྲིན་ལས་བཟང་པོའི་དྲི་བསུང་ཅན། །བཤེས་གཉེན་ཡོངས་འཛིན་དམ་པའི་ཞབས་ལ་
འདུད། །ཅེས་པ་ཆོས་རྗེ་ཕ་བོང་ཁ་པ་ལ་བསྟོད་པ་མཛད་པའོ།།    ༈    །།སངས་རྒྱས་བསྟན་པ་རིན་ཆེན་པདྨོའི་ཚལ། །དཔལ་ལྡན་ཕྲིན་ལས་བཟང་པོའི་གཟི་བྱིན་གྱིས། །ལེགས་པར་གསལ་མཛད་གདུལ་བྱའི་མུན་
སེལ་བ། །བསྟན་པའི་ཉི་མ་མཆོག་ལ་གསོལ་བ་འདེབས། །རབ་འབྱམས་སངས་རྒྱས་བསྟན་པའི་དཔལ་གྱུར་ཅིང། །བཤད་སྒྲུབ་རྣམ་དཀར་བཟང་པོའི་འཕྲིན་ལས་ཀྱིས། །མཐའ་ཡས་འགྲོ་བ་འདྲེན་པའི་ཆོས་ཀྱི་རྗེ། །ཞབས་
པད་སྲིད་མཐའི་བར་དུ་བརྟན་གྱུར་ཅིག་ །ཅེས་པ་དགེ་འཕེལ་མཁན་ཆེན་ཞལ་སྔ་ནས་སངས་རྒྱས་དཔལ་བཟང་གི་བསྟོད་པ་བརྟན་བཞུགས་སོ།།     ༈    །།བློ་བཟང་བསྟན་པའི་གངས་རི་ལ་གནས་ཤིང། །ཕྱོགས་ལས་

[018B] །བསླབ་གསུམ་རིམ་གཉིས་རལ་ཁུར་གྱིས་མཛེས་པའི། །སྨྲ་བའི་སེང་གེའི་ཞབས་ལ་གསོལ་བ་འདེབས། །བློ་བཟང་ལུང་རྟོགས་བ་གམ་མཐོན་པོའི་རྩེར། །ལེགས་བཤད་དར་གྱི་ལྷབ་ལྷུབ་
རབ་གཡོ་ཞིང། །ཕུལ་བྱུང་ཡིད་བཞིན་ནོར་བུའི་ཏོག་མཛེས་པའི། །བསྟན་པའི་རྒྱལ་མཚན་འཛིན་པ་དེ་ལ་འདུད། །རབ་ཡངས་བདེ་སྟོང་ནམ་མཁའི་དབྱིངས་ཉིད་དུ། །འཆད་རྩོད་རྩོམ་པའི་འབྲུག་སྒྲ་ཆེར་སྒྲོག་པས། །ཕས་རྒོལ་
བྲག་རིར་ལུང་རིགས་གནམ་ལྕགས་འབེབས། །སྨྲ་མཁས་ཕྱོགས་ལས་རྣམ་རྒྱལ་གང་དེར་འདུད། །རབ་དཀར་ཚོགས་གཉིས་ཆ་ཤས་ཡོངས་རྫོགས་ཤིང། །ཉོན་མོངས་དུག་གསུམ་མུན་ཚོགས་ཀུན་བཅོམ་སྟེ། །རྣམ་དག་སྟོབས་
བཞིའི་ཀུ་མུད་ཁ་འབྱེད་པའི། །ཁྱབ་བདག་སྐུ་ལྔའི་མགོན་པོ་གང་དེར་འདུད། །འདིས་མཚོན་སྐྱེ་འཕགས་དུས་གསུམ་དགེ་བའི་མཐུས། །ཚེ་རབས་ཀུན་ཏུ་དལ་འབྱོར་ལུས་ཐོབ་ཅིང། །ཐེག་མཆོག་དགེ་བའི་བཤེས་ཀྱིས་རྗེས་བཟུང་
ནས༑ ༑མདོ་རྒྱུད་ཆོས་ཀུན་དགྱེས་བཞིན་འདོམས་པར་ཤོག་བརྩོན་པས་ལམ་བཟུང་རྩེ་གཅིག་རབ་བསྒྲུབས་ཏེ། །ཟུང་འཇུག་རྡོ་རྗེ་འཆང་དབང་མྱུར་ཐོབ་ནས། །མཐའ་ཡས་སྤྲུལ་པས་འགྲོ་བ་མ་ལུས་པ། །བྱང་ཆུབ་མཆོག་ལ་
བདག་གིས་འགོད་པར་ཤོག་ཅེས་ཞལ་སྔ་ནས་བློ་བཟང་བསྟན་པའི་རྒྱལ་མཚན་ལ་བསྟོད་པ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།།    ༈    །།ཐུབ་དབང་གཉིས་པ་བློ་བཟང་གྲགས་པ་ཡི། །དགོངས་དོན་

[019A]༄༅། །ལུང་དང་རིགས་པའི་དཔལ་འབྱོར་གྱིས། །འགྲོ་ལ་འདོད་དགུའི་མཆོག་སྩོལ་ཆོས་ཀྱི་རྗེ། །ཡོངས་འཛིན་དམ་པའི་ཞབས་ལ་གསོལ་བ་འདེབས། ཅེས་པ་ཤར་རྩེ་ཆོས་ཀྱི་རྗེ་གྲགས་པ་དཔལ་འབྱོར་པའི་བསྟོད་པ་
འདི་ཡང་རྗེ་ཉིད་ཀྱི་གསུང་ངོ།།    ༈    །།རྣམ་དཀར་དགེ་ཚོགས་རིང་ནས་གོམས་པའི་མཐུས། །བསྟན་འཛིན་ཀུན་གྱི་དབུས་ན་མངོན་མཐོ་ཞིང། །ལེགས་པར་བཤད་པས་འགྲོ་ལ་མཆོག་སྩོལ་བའི། །ཡོངས་འཛིན་
དགེ་བའི་བཤེས་ལ་ཕྱག་འཚལ་ལོ། །རྒྱལ་བ་གཉིས་པའི་མདོ་སྔགས་ལུང་རྟོགས་ཀྱི། །བསྟན་པའི་རྒྱལ་མཚན་འཛིན་ལ་ཟླ་བྲལ་བ། །ས་གསུམ་འགྲོ་བའི་བླ་མ་ཆོས་ཀྱི་རྗེ། །གདུལ་བྱའི་བློ་མུན་སེལ་ལ་ཕྱག་འཚལ་ལོ། །
ཞེས་ཀྱང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།།    ༈    །།དུས་གསུམ་སངས་རྒྱས་ཀུན་དང་དབྱེར་མེད་ཀྱང། །གདུལ་བྱའི་དབང་གིས་སྤྲུལ་པའི་སྐུར་བསྟན་ནས། །འཁོར་བ་མ་སྟོངས་བར་དུ་འགྲོ་
འདྲེན་པའི། །བཀའ་དྲིན་མཉམ་མེད་ཞབས་ལ་གསོལ་བ་འདེབས། །སངས་རྒྱས་ཀུན་གྱི་མཁྱེན་བརྩེའི་ཡེ་ཤེས་ནི། །ངུར་སྨྲིག་གར་གྱིས་རྣམ་རོལ་ཙོང་ཁ་པའི། །བསྟན་པའི་སྙིང་པོ་གསལ་མཛད་ཞབས་པད་མཆོག་སྐལ་
བཟང་འགྲོ་འདིའི་གཙུག་ན་མཛེས་གྱུར་ཅིག་    ༈    །།མདོ་རྒྱུད་དམ་པའི་ཆོས་ཚུལ་མ་ལུས་པ། །ཇི་བཞིན་རྟོགས་ནས་གཞན་ལ་འདོམས་པ་ལ། །ཕྱོགས་ལས་རྣམ་པར་རྒྱལ་བའི་དཔལ་མངའ་བ། །འདྲེན་མཆོག་

[019B] །ཞེས་བརྒྱུད་པ་ཞལ་སྔ་ནས་སྲས་ཁང་རབ་འབྱམས་པའི་བསྟོད་པར་གནང་བའོ།།    ༈    །།རྣམ་དཀར་དགེ་ལ་འདུན་པའི་བློ་གྲོས་ཀྱིས། །མདོ་རྒྱུད་རྒྱ་མཚོའི་ཁྱོན་ལ་དབང་བསྒྱུར་ཞིང། །
ལུང་རྟོགས་ཡོན་ཏན་ནོར་བུས་ཡོངས་གང་བའི། །བསྒྲུབ་པའི་རྒྱལ་མཚན་འཛིན་ལ་གསོལ་བ་འདེབས། །རབ་འབྱམས་དགེ་ཚོགས་རིང་ནས་བསྐྲུན་པའི་མཐུས། །དམ་ཆོས་བསྒྲུབ་ལ་འདུན་པའི་རྣམ་དཔྱོད་ཅན། །ཐུབ་བསྟན་རྒྱལ་
མཚན་འཛིན་པའི་མཆོག་གྱུར་པ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །ཕན་བདེའི་འབྱུང་གནས་རྒྱལ་བ་གཉིས་པ་ཡི། །སྒྲུབ་བརྒྱུད་བསྟན་པའི་སྙིང་པོ་འཛིན་པ་ལ། །ཕྱོགས་ལས་རྣམ་པར་རྒྱལ་བའི་དཔལ་
མངའ་བ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །ཕུན་ཚོགས་དགེ་ལ་འདུན་པའི་སྙིང་སྟོབས་ཀྱིས། །ཆོས་བརྒྱད་ཚེ་འདིའི་སྣང་བ་རྒྱང་བསྲིངས་ནས། །སྒྲུབ་པའི་རྒྱལ་མཚན་འཛིན་པའི་རི་ཁྲོད་པ། །སེམས་
དཔའ་ཆེན་པོའི་ཞབས་ལ་གསོལ་བ་འདེབས། །བླ་མ་ཡི་དམ་བསྲུང་མའི་བྱིན་རླབས་དང། །ཆོས་དབྱིངས་རྟེན་འབྲེལ་མི་བསླུའི་བདེན་པ་ཡིས། །འགྲོ་བའི་གདུང་སེལ་དགེ་འདུན་ཡོངས་ཀྱི་གཙོ། །སྒྲུབ་པའི་རྒྱལ་མཚན་རྟག་ཏུ་
འཛིན་གྱུར་ཅིག་ཁྱོད་ལ་གུས་པས་གསོལ་བ་བཏབ་པའི་མཐུས། །བདག་ཀྱང་དེང་ནས་ཚེ་རབས་ཐམས་ཅད་དུ། །དད་དང་ངེས་འབྱུང་བྱང་ཆུབ་སེམས་ཉིད་སོགས། །སྐྱེས་བུ་གསུམ་གྱི་ཉམས་ལེན་མཐར་ཕྱིན་ནས། །སྐུ་གསུམ་གོ་

[020A]༄༅། །འཕང་མངོན་དུ་འགྱུར་བར་ཤོག་གྲུབ་ཆེན་གནས་བཅུ་རབ་འབྱམས་པ་དགེ་འདུན་རྒྱལ་མཚན་ལ་གསོལ་འདེབས་སུ་གནང་བའོ།།    ༈    །།སསྟི༑ ཕུན་ཚོགས་དགེ་ལེགས་རིང་ནས་གོམས་
པའི་མཐུས། །མདོ་རྒྱུད་རྒྱ་མཚོའི་ཁྱོན་ལ་དབང་བསྒྱུར་ཞིང། །འགྲོ་ཀུན་ཐར་པ་དམ་པའི་གྲོང་ཁྱེར་དུ། །འདྲེན་པའི་དེད་དཔོན་མཆོག་ལ་གསོལ་བ་འདེབས། །རྣམ་དཀར་དགེ་བའི་ལེགས་ལམ་ཡོངས་རྫོགས་ཤིང། །རྒྱ་ཆེན་
མཛད་པའི་འོད་ཟེར་སྟོང་འཕྲོ་བས། །རྒྱལ་བ་གཉིས་པའི་སྒྲུབ་རྒྱུད་དགེ་མཚན་གྱི། །པད་ཚལ་རྒྱས་པར་མཛད་ལ་གསོལ་བ་འདེབས། །བསླུ་མེད་བླ་མ་ཡི་དམ་བྱིན་རླབས་དང། །མཐུ་ལྡན་ཆོས་སྐྱོང་བསྲུང་མའི་མཐུ་སྟོབས་
ཀྱིས༑ ༑དགེ་ལེགས་རྒྱ་མཚོའི་དཔལ་མངའ་ཆོས་ཀྱི་རྗེ། །སྲིད་མཐར་ཞབས་བརྟན་འཕྲིན་ལས་རྒྱས་གྱུར་ཅིག་    ༈    །།རྣམ་དཀར་དགེ་ལེགས་རིང་ནས་བསྐྲུན་པའི་མཐུས། །མདོ་སྔགས་ཆོས་ཀྱི་རྒྱ་
མཚོའི་དབུས་གནས་ཤིང། །ཕུན་ཚོགས་ལུང་རྟོགས་ནོར་བུས་ཡོངས་གང་བའི། །གྲུབ་མཆོག་དཔལ་ལྡན་བླ་མའི་ཞབས་ལ་འདུད། །གྲུབ་མཆོག་དགེ་ལེགས་རྒྱ་མཚོའི་བསྟོད་པ་འདི་གཉིས་ཀྱང་རྗེ་ཉིད་ཀྱི་གསུང་ངོ།།
   ༈    །ཇི་བཞིན་གཟིགས་ནས་ཕུལ་བྱུང་བརྩོན་འགྲུས་ཀྱིས། །སྒྲུབ་པའི་རྒྱལ་མཚན་འཛིན་པའི་མཆོག་གྱུར་པ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །མཐའ་ཡས་

[020B] །སྒྲུབ་བརྒྱུད་བསྟན་པ་ཡུན་རིང་རྒྱས་པའི་ཕྱིར། །ཁྱོད་ཞབས་པདྨོ་སྲིད་མཐར་བརྟན་པ་དང། །བསླབ་གསུམ་རི་ཁྲོད་འཛིན་པས་ཡོངས་གང་ཤོག་ཅེས་པ་འདི་ནི་གྲུབ་པའི་དབང་ཕྱུག་ཆེན་པོ་
བརྩོན་འགྲུས་རྒྱལ་མཚན་པའི་ཞལ་སྔ་ནས་ལ་གསོལ་འདེབས་བརྟན་བཞུགས་དང་བཅས་གནང་བའོ།།    ༈    །།སསྟི༑ བློ་བཟང་དམ་པའི་ཆོས་ཀྱི་རྒྱལ་མཚན་འཛིན། །འཇམ་པའི་དབྱངས་ལྟར་སྙན་གྲགས་དགེ་
འདུན་གྱི། །རྒྱན་གྱུར་གྲུབ་པའི་རྒྱལ་མཚན་མངོན་མཐོ་བ། །སྐྱབས་མཆོག་དམ་པ་རྣམས་ལ་གསོལ་བ་འདེབས། །དགེ་བ་འདི་ཡིས་ཚེ་རབས་ཐམས་ཅད་དུ། །འདྲེན་མཆོག་བླ་མ་རྣམས་ཀྱིས་རྗེས་བཟུང་ནས། །འཁྲུལ་མེད་
ཕྱག་ཆེན་རྟོགས་པ་མངོན་གྱུར་ཏེ། །སྐུ་གསུམ་གོ་འཕང་མྱུར་དུ་ཐོབ་པར་ཤོག་ཅེས་པ་འདི་ཡང་ར་སྒྲེང་དཀའ་བཅུ་པས་འདི་ལྟ་བུ་ཞིག་དགོས་ཅེས་བསྐུལ་ཚེ། །དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་དངོས་གྲུབ་ཆོས་
རྫོང་དུ་བཀོད་པའོ།།    ༈    །།ན་མོ་མཉྫུ་གྷོ་ཥཱ་ཡ། སངས་རྒྱས་ཀུན་གྱི་གསང་བའི་མཛོད་འཛིན་ཅིང། །ཟབ་དང་རྒྱ་ཆེའི་ཆོས་ཀྱི་རྒྱལ་སྲིད་སྐྱོང། །ཁྱབ་བདག་འཁོར་ལོའི་མགོན་པོ་བཤེས་གཉེན་གྱི། །ཚུལ་སྟོན་བླ་མའི་
ཚོགས་ལ་གསོལ་བ་འདེབས། །བསྟན་པ་འདི་ལ་སྟོན་པ་གཉིས་པ་ལྟར། །ཡོངས་གྲགས་འཕགས་མཆོག་ཀླུ་སྒྲུབ་ཡབ་སྲས་ཀྱི། །སྲས་ཀྱི་དམ་པ་དོན་དམ་སྨྲ་བའི་མཆོག་འབར་བའི་གཙོ་བོའི་ཞབས་ལ་གསོལ་བ་

[021A]༄༅། །འདེབས། །ཉི་མའི་གཉེན་གྱི་ལྗགས་ཡངས་པདྨོའི་མཚོར། །བརྟུལ་ཞུགས་སྤྱོད་པའི་རྣལ་འབྱོར་དབང་པོ་ཞེས། །ལུང་བསྟན་བུང་བའི་དར་དིར་འབུམ་འཁྲིགས་པ། །སྤྱོད་པའི་རྡོ་རྗེའི་ཞབས་ལ་གསོལ་
བ་འདེབས། །དེ་ཉིད་སླར་ཡང་ས་སྐྱོང་དགེ་བའི་རིགས། །ལེགས་བཟུང་སྣ་ཚོགས་སྤྲུལ་པའི་ཟློས་གར་གྱིས། །རོལ་པས་རྣམ་མང་འགྲོ་བའི་དོན་མཛད་པ། །རཏྣ་ཆེན་པོའི་ཞབས་ལ་གསོལ་བ་འདེབས། །ཇོ་བོ་ལྷ་གཅིག་
མགོན་པོ་ཨ་ཏི་ཤས། །འཕགས་ཡུལ་གྲུབ་མཆོག་ནག་པོ་སྤྱོད་པ་ཞེས། །གསལ་བར་ལུང་བསྟན་སྐད་གཉིས་སྨྲ་བའི་རྗེ། །རོང་ཟོམ་ཆོས་བཟང་ཞབས་ལ་གསོལ་བ་འདེབས། །དཔལ་ལྡན་ཟླ་འོད་གཞོན་ནུ་རྒྱལ་བའི་
ཡུམ། །རྡོ་རྗེ་བཙུན་མོས་རྗེས་བཟུང་བདེ་བ་ཆེའི། །ཡེ་ཤེས་མཆོག་བརྙེས་བརྟུལ་ཞུགས་གར་གྱིས་རོལ། །དར་མ་དབང་ཕྱུག་ཞབས་ལ་གསོལ་བ་འདེབས། །ཆོས་རྣམས་ཀུན་གྱི་རང་བཞིན་གདོད་མའི་གཤིས། །དབྱེར་
མེད་བརྗོད་བྲལ་ཇི་བཞིན་ཐུགས་ཆུད་པ། །ཨ་ཝ་དྷཱུ་ཏཱི་སྦས་པའི་སངས་རྒྱས་མཆོག་འོད་ཟེར་དཔལ་གྱི་ཞབས་ལ་གསོལ་བ་འདེབས། །འཆི་བདག་གཤིན་རྗེའི་དགྲ་དངོས་དེ་ཉིད་ཀྱི། །རྣལ་འབྱོར་མཐར་སོན་ཧྲཱི་ཥྚྲཱི་འི་
དྲག་སྔགས་ཀྱིས། །མ་རུངས་གདུག་ཅན་མཐའ་དག་འཇོམས་མཛད་པ། །འབྲུག་སྒྲ་རྒྱལ་མཚན་ཞབས་ལ་གསོལ་བ་འདེབས། །རྟེན་ཅིང་འབྲེལ་འབྱུང་ཇི་བཞིན་གཟིགས་པ་ཡི། །ཡེ་ཤེས་རལ་གྲིས་མཚན་འཛིན་དྲ་

[021B] །དྲུངས་ཕྱུང་མཐའ་ཡས་རྨད་བྱུང་མཛད་པ་ཅན། །སངས་རྒྱས་རས་ཆེན་ཞབས་ལ་གསོལ་བ་འདེབས། །གང་གི་ཞབས་སེན་ནོར་བུའི་འོད་ཆགས་པ། །དྲེགས་ལྡན་ཀུན་གྱི་སྤྱི་བོར་ངལ་གསོ་ཞིང། །ཤེས་བྱའི་གནས་
ལ་ཐོགས་མེད་མཁྱེན་པ་རྒྱས། །སཾ་གྷ་བྷ་དྲའི་ཞབས་ལ་གསོལ་བ་འདེབས། །གཞུང་ལུགས་འབུམ་ཕྲག་བཀྲ་ཤིས་སྒོ་འཕར་བརྒྱ། །ལེགས་པར་ཕྱེ་ནས་འདོད་དགུའི་ལེགས་བཤད་ཀྱིས། །སྐལ་བཟང་འགྲོ་ལ་ཕན་བདེའི་
མཆོག་སྩོལ་བ། །འཇམ་དབྱངས་ཆོས་རྗེའི་ཞབས་ལ་གསོལ་བ་འདེབས། །རིག་པའི་གནས་ལྔ་དག་ལ་མཁྱེན་པ་རྒྱས། །འཇིག་རྟེན་དབང་པོའི་ལུང་བསྟན་ཇི་བཞིན་དུ། །ཕྱོགས་རྣམས་ཀུན་ཏུ་འགྲོ་བའི་དོན་མཛད་པ། །
ཆོས་ཀྱི་ཉིན་བྱེད་ཞབས་ལ་གསོལ་བ་འདེབས། །བདེ་གཤེགས་སྲས་བཅས་ཀུན་དགའི་ལམ་བཟང་གིས། །འགྲོ་བའི་མཆོག་བརྙེས་རྣམ་དཀར་འཕྲིན་ལས་ཀྱིས། །འགྲོ་ལ་ཕན་བདེའི་དཔལ་སྟེར་གྲུབ་པའི་གཙོ། །འཇམ་
མགོན་བླ་མའི་ཞབས་ལ་གསོལ་བ་འདེབས། །བསོད་ནམས་ཡེ་ཤེས་རྒྱ་མཚོ་ཡོངས་རྫོགས་ཤིང། །ངོ་མཚར་སྤྲུལ་པའི་ཟློས་གར་སྣ་ཚོགས་པས། །ཕན་བདེའི་ལམ་བཟང་ཕྱོགས་བཅུར་རྒྱས་མཛད་པ། །དགའ་བྱེད་
ས་སྐྱོང་ཞབས་ལ་གསོལ་བ་འདེབས། །འགྲོ་རྣམས་འཇིག་རྟེན་འཇིག་རྟེན་ལས་འདས་པའི། །ཀུན་དགའི་ལམ་བཟང་སྙིང་པོའི་དོན་ལ་འགོད། །སྙིགས་དུས་འགྲོ་བའི་མགོན་པོ་ཐམས་ཅད་མཁྱེན། །རྗེ་བཙུན་རྡོ་རྗེ་འཛིན་

[022A]༄༅། །ལ་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པ་ཡི། །བསྟན་པའི་རྒྱལ་མཚན་འཛིན་པའི་མཆོག་གྱུར་པ། །མཐའ་ཡས་འགྲོ་བའི་འདྲེན་པ་བླ་ན་མེད། །རྗེ་བཙུན་བླ་མའི་ཞབས་ལ་གསོལ་
བ་འདེབས། །བླ་མ་ཡི་དམ་བསྲུང་མའི་མཐུ་སྟོབས་དང། །སྲིད་ཞིའི་རྣམ་དཀར་དགེ་བའི་ལེགས་སྤྱད་མཐུས། །མཆོག་གི་སྤྲུལ་སྐུ་སྲིད་མཐར་ཞབས་བརྟན་ཅིང། །མཛད་ཕྲིན་ཕྱོགས་དུས་ཀུན་ཏུ་རྒྱས་གྱུར་ཅིག་དེ་ལྟར་
སྐྱབས་ཀྱི་དམ་པ་བླ་མ་ལ། །རྩེ་གཅིག་གུས་པས་གསོལ་བ་བཏབ་པའི་མཐུས། །སྐྱེ་བ་ཀུན་ཏུ་འབྲལ་མེད་རྗེས་བཟུང་ནས། །འགྲོ་ཀུན་དོན་དུ་སངས་རྒྱས་མྱུར་ཐོབ་ཤོག་ཅེས་པ་འདི་ཡང་རྟག་བརྟན་ཆོས་སྡེའི་དབུ་མཛད་
ཆོས་ཁྲིམས་སོགས་དྲག་རིམ་རྣམས་ཀྱིས་ནན་ཆེར་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། རྗེ་བཙུན་མཆོག་གི་སྤྲུལ་སྐུ་ཀུན་དགའ་སྙིང་པོའི་གསུང་ཇི་ལྟ་བ་བཞིན་རྟག་བརྟན་ཆོས་སྡེ་
ཆེན་པོའི་གཙུག་ལག་ཁང་དུ་ཐོགས་མེད་དུ་སྦྱར་བའི་ཡི་གེ་པ་ནི་དགེ་ཚུལ་རྣམ་དཔྱོད་དང་ལྡན་པ་བློ་བཟང་དབང་རྒྱལ་ལོ། །བླ་མ་སྣ་ཚོགས་པ་བསྟོད་པའི་ཚོགས་ལ།།    ༈    །།སསྟི༑ ཐོས་བསམ་བསྒོམ་པའི་
ཤེས་རབ་ལུས་སྟོབས་རྒྱས། །བསླབ་གསུམ་རིམ་གཉིས་རལ་པའི་ཁུར་གྱིས་མཛེས། །ལུང་དང་རིགས་པའི་མཆེ་སྡེར་རབ་འབར་བའི། །སྨྲ་བའི་སེང་གེའི་ཞབས་ལ་གསོལ་བ་འདེབས། །དེང་ནས་ཚེ་རབས་ཀུན་ཏུ་མགོན་ཁྱོད་

[022B] ༑འབྲལ་མེད་རྗེས་སུ་འཛིན་ཅིང་གནས་སྐབས་དང། །མཐར་ཐུག་བསམ་པའི་དོན་རྣམས་མ་ལུས་ཀུན། །འབད་མེད་ལྷུན་གྱིས་འགྲུབ་པར་བྱིན་གྱིས་རློབས། །དཀྱིལ་ཁང་ཆོས་རྗེ་འཇམ་དབྱངས་ལ་བསྟོད་པ།།    ༈    །།
སསྟི། རབ་འབྱམས་མདོ་དང་རྒྱུད་སྡེ་རྒྱ་མཚོའི་ཚོགས། །འཇམ་འཇམ་པའི་དབྱངས་བཞིན་མཁྱེན་པའི་འོད་སྟོང་གིས། །ལེགས་པར་གསལ་མཛད་མཐའ་ཡས་གདུལ་བྱའི་མགོན། །བསྟན་པའི་རྒྱལ་མཚན་འཛིན་ལ་གསོལ་བ་
འདེབས། །རྒྱུད་ཆེན་དཀོན་མཆོག་རྒྱལ་མཚན་ལ་བསྟོད་པ།།    ༈    །།སསྟི༑ དཀོན་མཆོག་གསུམ་གྱི་མཁྱེན་བརྩེ་གཅིག་བསྡུས་པའི། །རྒྱལ་བ་གཉིས་པའི་མདོ་རྒྱུད་དམ་ཆོས་ཀྱི། །བཤད་སྒྲུབ་རྒྱལ་མཚན་འཛིན་པའི་
མཆོག་གྱུར་པ། །ཡོངས་འཛིན་དམ་པའི་ཞབས་ལ་གསོལ་བ་འདེབས། །དཀོན་མཆོག་རིན་ཆེན་གསུམ་གྱི་བྱིན་རླབས་དང། །དཀར་ཕྱོགས་དགེ་བའི་མཐུ་དང་ནུས་པ་ཡིས། །རྒྱལ་བའི་བསྟན་འཛིན་དཀོན་མཆོག་རྒྱལ་
མཚན་སོགས། །སྐུ་ཚེ་བརྟན་ཞིང་འཕྲིན་ལས་རྒྱས་གྱུར་ཅིག་ཆོས་ལུང་མཁན་པོ་ལ་བསྟོད་པ།།    ༈    །།སསྟི། བློ་བཟང་བསྟན་པ་ཕྱོགས་བཅུར་སྤེལ་བ་ཡི། །ཕུན་ཚོགས་དགེ་ལེགས་རྒྱལ་མཚན་འཛིན་པ་ལ། །
རྟག་ཏུ་གཡེལ་བ་མེད་པའི་འཕྲིན་ལས་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །ར་བ་སྟོད་པ་ཆོས་རྗེ་བློ་བཟང་དོན་གྲུབ་ལ་བསྟོད་པ།།    ༈    །།སསྟི༑ བློ་བཟང་རྒྱལ་བ་གཉིས་པའི་མདོ་སྔགས་ཀྱི། །ཚིག་དོན་

[023A]༄༅། །ཇི་བཞིན་སྟོན་པའི་འཕྲིན་ལས་ཀྱིས། །གདུལ་བྱའི་དོན་གཉིས་ལྷུན་གྱིས་གྲུབ་མཛད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཐོས་བསམ་གླིང་གི་ཆོས་རྗེ་དགེ་འདུན་ཡར་འཕེལ་ལ་
བསྟོད་པ།།    ༈    །།སསྟི༑ རབ་འབྱམས་དགེ་ལ་འདུན་པའི་རྣམ་དཔྱོད་ཀྱིས། །བཤད་སྒྲུབ་བསྟན་པ་ཡར་ངོའི་ཟླ་བ་ལྟར། །ལེགས་པར་འཕེལ་མཛད་ས་གསུམ་སྐྱེ་དགུའི་གཉེན། །དཔལ་ལྡན་བླ་མའི་ཞབས་ལ་
གསོལ་བ་འདེབས། །འོད་ཟེར་སྤྲུལ་སྐུ་ལ།།    ༈    །།སསྟི༑ དཀོན་མཆོག་ཡོན་ཏན་ཀུན་འབྱུང་ཐུགས་རྗེ་ཆེ། །བྱང་སེམས་ངུར་སྨྲིག་འཛིན་པའི་རྒྱལ་མཚན་མཆོག་དམ་ཆོས་བདུད་རྩིའི་ཆར་གྱིས་འགྲོ་བ་འདྲེན། །
བསྟན་འཛིན་བསམ་འཕེལ་དབང་ཕྱུག་ཁྱོད་ལ་བསྟོད། །རྒྱུད་སྟོད་པ་བློ་བཟང་དཔལ་འབར་ལ།།    ༈    །།སསྟི༑ རབ་འབྱམས་རྒྱལ་བའི་མཁྱེན་བརྩེ་གཅིག་བསྡུས་པ། །བློ་བཟང་རྒྱལ་བ་གཉིས་པའི་བསྟན་པའི་དཔལ། །
ཡོན་ཏན་འོད་དཀར་འབར་བའི་དྲ་བ་ཅན། །བཤེས་གཉེན་སྨྲ་བའི་ཟླ་བའི་ཞབས་ལ་འདུད། །གཟིམས་ཁང་སྤྲུལ་པའི་སྐུའི་སྐུ་སྐྱེ་མྱུར་འབྱོན་གསོལ་འདེབས།།    ༈    །།སསྟི༑ བདེ་གཤེགས་རབ་གསལ་གྲགས་པའི་རྒྱལ་
མཚན་ཅན། །ཆོས་དབྱིངས་ངང་ལས་སླར་ཡང་བསྟན་པ་དང། །འགྲོ་བའི་དོན་དུ་སྤྲུལ་པའི་ཟློས་གར་གྱིས། །དགེ་མཚན་ས་སྟེང་ཀུན་ཏུ་ཁྱབ་གྱུར་ཅིག་གཟིམས་ཤག་པ་ལ་གསོལ་འདེབས་སུ་གནང་བ།།    ༈    །།སསྟི་

[023B] །དབྱེར་མེད་དྲིན་ཅན་རྗེ་བཙུན་བླ་མ་ལ། །གུས་པས་ཕྱག་འཚལ་སྙིང་ནས་སྐྱབས་སུ་མཆི། །མཆོག་དང་ཐུན་མོང་དངོས་གྲུབ་མ་ལུས་སྩོལ། །དབེན་དགོན་དྲུང་གནས་སློབ་དཔོན་
པས་བསྐུལ་ནས་མཛད་པ།།    ༈    །།སསྟི༑ འདྲེན་པ་འོད་དཔག་མེད་མགོན་ནས་བཟུང་སྟེ། །བརྒྱུད་ལྡན་རྩ་བའི་བླ་མའི་ཚོགས་རྣམས་ལ། །གུས་པས་གསོལ་འདེབས་ཐུགས་རྗེའི་ལྕགས་ཀྱུ་ཡིས། །ཞིང་མཆོག་བདེ་
བ་ཅན་དུ་དྲང་དུ་གསོལ། །སྨན་ཐང་པ་དཀོན་མཆོག་ལྷུན་གྲུབ་ལ་བསྟོད་པ།།    ༈    །།སསྟི༑ དཀོན་མཆོག་གསུམ་གྱི་རིང་ལུགས་པདྨོའི་ཚལ། །རྒྱས་བྱེད་རྣམ་དཔྱོད་དཀྱིལ་འཁོར་ཡོངས་རྫོགས་ཤིང། །འཕྲིན་ལས་
ལྷུན་གྱིས་གྲུབ་པའི་འོད་སྟོང་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྐྱབས་གནས་དཀོན་མཆོག་གསུམ་གྱི་བྱིན་རླབས་དང། །མཐུ་ལྡན་ཆོས་སྐྱོང་བསྲུང་མའི་འཕྲིན་ལས་ཀྱིས། །སྐྱེ་བ་ཀུན་ཏུ་དམ་པས་རྗེས་
བཟུང་ནས། །སྐུ་གསུམ་གོ་འཕང་མྱུར་དུ་འགྲུབ་གྱུར་ཅིག་རིག་གནས་ཀུན་ལ་འཇམ་དབྱངས་བླ་མ་དང། །དབྱེར་མེད་དཀོན་མཆོག་འཕྲིན་ལས་ལྷུན་གྲུབ་ལ། །གསོལ་བ་བཏབ་པས་འགལ་རྐྱེན་ཀུན་ཞི་ཞིང། །མཐུན་རྐྱེན་མ་
ལུས་ཡིད་བཞིན་འགྲུབ་པར་ཤོག་གཟིམས་ཁང་སྤྲུལ་པའི་སྐུའི་བརྟན་བཞུགས།།    ༈    །།སསྟི༑ རབ་འབྱམས་མཁས་དང་གྲུབ་པའི་གཙུག་རྒྱན་ཞེས། །སྙན་པར་གྲགས་ཤིང་ཐུབ་དབང་གཉིས་པ་ཡི། །བསྟན་པའི་

[024A]༄༅། །རྒྱལ་མཚན་འཛིན་པའི་དཔལ་གྱུར་པ། །མཆོག་གི་སྤྲུལ་སྐུའི་ཞབས་པད་བརྟན་གྱུར་ཅིག་    ༈    །།སེམས་དཔའ་ཆེན་པོའི་བརྟན་བཞུགས། ཨོཾ་སུ་པྲ་ཏིཥྛ། འཆི་མེད་མཆོག་སྩོལ་མགོན་
པོ་ཚེ་དཔག་མེད། །རྩ་བརྒྱུད་བླ་མ་མཆོག་གསུམ་བྱིན་རླབས་ཀྱིས། །པད་དཀར་འཛིན་པ་སེམས་དཔའ་ཆེན་པོ་ཡི། །སྐུ་ཚེ་བརྟན་ཞིང་འཕྲིན་ལས་རྒྱས་གྱུར་ཅིག་དབྱངས་ཅན་བཞད་པའི་ངག་གི་དབང་ཕྱུག་བརྙེས། །ཕུན་
ཚོགས་ཡོན་ཏན་ཕྱོགས་རྣམས་ཐམས་ཅད་ལས། །རྣམ་རྒྱལ་དབང་པོའི་སྡེ་ཡི་སྐུ་ཚེ་དང། །ཕྲིན་ལས་ཡར་ངོའི་ཟླ་ལྟར་འཕེལ་གྱུར་ཅིག་ངག་གི་དབང་ཕྱུག་ཕུན་ཚོགས་དགེ་ལེགས་ཀྱི། །དཔལ་གྱུར་ཕྱོགས་ལས་རྣམ་
རྒྱལ་དབང་པོའི་སྡེ། །གདུལ་བྱའི་དཔལ་དུ་སྲིད་མཐར་ཞབས་བརྟན་ཅིང། །འཕྲིན་ལས་བཟང་པོས་ས་སྟེང་མཛེས་གྱུར་ཅིག་    ༈    །།རྟ་ཚག་སྤྲུལ་པའི་སྐུའི་སྐུ་སྐྱེ་སྔ་ཕྱིའི་བརྟན་བཞུགས།།    ༈    །།སསྟི༑ དཔལ་
ལྡན་ཕྱོགས་ལས་རྣམ་རྒྱལ་ངག་གི་དབང། །ལུང་རྟོགས་ཆོས་ཀྱི་དབང་ཕྱུག་བཤད་སྒྲུབ་ཀྱི། །བསྟན་པ་གསལ་མཛད་མཁས་དང་གྲུབ་པའི་གཙོ། །ཡུན་རིང་ཞབས་བརྟན་ཕྲིན་ལས་རྒྱས་གྱུར་ཅིག་    ༈    །།སསྟི་
ཀུན་མཁྱེན་གཉིས་པ་བློ་བཟང་གྲགས་པ་ཡི། །ཆོས་ཀྱི་རྒྱལ་སྲིད་སྐྱོང་བའི་མཐུ་ལྡན་པ། །མཐའ་དག་འགྲོ་འདིའི་མགོན་དུ་ཞབས་བརྟན་ཅིང། །འཕྲིན་ལས་བཟང་པོ་ཕྱོགས་བཅུར་རྒྱས་གྱུར་ཅིག་དེ་མོ་སྤྲུལ་པའི་

[024B]།    ༈    །།སསྟི༑ གང་གི་དབང་ཕྱུག་ངག་ལེགས་འབྱུང་བའི་གནས། །བློ་བཟང་བསྟན་པའི་རྒྱལ་མཚན་འཛིན་པའི་དཔལ། །མཐའ་ཡས་བསྐལ་པའི་བར་དུ་ཞབས་བརྟན་ཅིང། །རྣམ་དཀར་ཕྲིན་ལས་
ཕྱོགས་བཅུར་རྒྱས་པར་ཤོག་    ༈    །།སྐྱིད་ཤོད་སྤྲུལ་པའི་སྐུའི་གསོལ་འདེབས་བརྟན་བཞུགས།།    ༈    །།སྭ་སྟི༑ དཔལ་ལྡན་ཚོགས་གཉིས་རིང་ནས་གོམས་པའི་མཐུས། །ནམ་མཁའི་ཁྱོན་ལྟར་ཡངས་པའི་རྣམ་དཔྱོད་
ཀྱིས༑ ༑བཤད་སྒྲུབ་རྒྱལ་མཚན་འཛིན་པའི་མཆོག་གྱུར་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཐུབ་དབང་བསྟན་པ་འཛིན་པ་ཀུན་གྱི་རྗེ། །རྒྱལ་བ་གཉིས་པ་བློ་བཟང་གྲགས་པ་ཡི། །ལུང་རྟོགས་ཆོས་ཀྱི་རྒྱ་
མཚོར་དབང་བསྒྱུར་བའི། །འགྲོ་བའི་དེད་དཔོན་མཆོག་ལ་གསོལ་བ་འདེབས། །ངག་གི་དབང་ཕྱུག་བསྟན་པ་འཛིན་པའི་དཔལ། །ཕྲིན་ལས་ལྷུན་གྲུབ་ཆོས་དབང་གྲགས་པའི་སྡེ། །མཐའ་ཡས་འགྲོ་བའི་འདྲེན་པ་བླ་ན་མེད། །སྤྲུལ་
པས་ཕན་བདེ་སྩོལ་ལ་གསོལ་བ་འདེབས། །བློ་བཟང་ཐམས་ཅད་གཟིགས་པའི་དགོངས་པ་བཞིན། །བསྟན་པའི་རྒྱལ་མཚན་ཕྱོགས་བཅུར་སྤེལ་བ་ལ། །ཕྱོགས་ལས་རྣམ་པར་རྒྱལ་བའི་དཔལ་མངའ་བ། །དཔལ་ལྡན་བླ་མའི་
ཞབས་ལ་གསོལ་བ་འདེབས། །མཆོག་གསུམ་ཆོས་སྐྱོང་སྲུང་མའི་མཐུ་སྟོབས་དང། །འགྲོ་འདིས་ལེགས་པར་སྤྱད་པའི་བདེན་པ་ཡིས། །འགྲོ་བའི་འདྲེན་པ་མཆོག་གི་སྤྲུལ་སྐུའི་ཞབས། །སྲིད་མཐར་བརྟན་ཞིང་འཕྲིན་ལས་

[025A]༄༅། །རྒྱས་གྱུར་ཅིག་གྲྭ་ཚང་ཆེན་མོའི་མཁན་པོ་གྲགས་པ་ཚེ་འཕེལ་བའི་བརྟན་བཞུགས།།    ༈    །།སསྟི༑ སྙན་པའི་གྲགས་པ་ཕྱོགས་བཅུར་འགྲོ་བ་ཡི། །བསླུ་མེད་དཀོན་མཆོག་གསུམ་གྱི་བྱིན་
རླབས་ཀྱིས། །བསྟན་པའི་དཔལ་གྱུར་དགེ་བའི་བཤེས་གཉེན་རྣམས། །སྲིད་མཐར་ཞབས་བརྟན་སྐུ་ཚེ་འཕེལ་གྱུར་ཅིག་    ༈    །།རྒྱལ་སྲས་ཤེས་རབ་འཕེལ་བའི་སྐུ་སྐྱེའི་བརྟན་བཞུགས།།    ༈    །།སྭ་སྟི༑ འཇིག་རྟེན་
མགོན་པོའི་ཐུགས་རྗེའི་སྒྱུ་འཕྲུལ་ལས། །བློ་བཟང་བ་གཉིས་པའི་རིང་ལུགས་ཀྱི། །བསྟན་པའི་རྒྱལ་མཚན་འཛིན་པའི་ཆོས་ཀྱི་རྗེའི། །ཞབས་པད་བརྟན་ཅིང་ཕྲིན་ལས་རྒྱས་གྱུར་ཅིག་    ༈    །།མངའ་
རིས་དྲུང་པ་བློ་བཟང་རྣམ་རྒྱལ་གྱི་བརྟན་བཞུགས།།    ༈    །།སྭ་སྟི༑ རྒྱལ་བ་གཉིས་པ་བློ་བཟང་གྲགས་པ་ཡི། །བསྟན་པ་རིན་ཆེན་ཕྱོགས་བཅུར་སྤེལ་བ་ལ། །ཕྱོགས་ལས་རྣམ་པར་རྒྱལ་བའི་མཛད་པ་ཅན། །དཔལ་
ལྡན་བླ་མ་ཡུན་རིང་ཞབས་བརྟན་ཤོག་    ༈    །།དུས་གསུམ་བདེ་གཤེགས་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་བློ་བཟང་གྲགས་པ་ཡི། །བསྟན་པའི་རྒྱལ་མཚན་འཛིན་པའི་མཆོག་གྱུར་པའི། །དཔལ་
ལྡན་བླ་མའི་ཞབས་ལ་གསོལ་བ་འདེབས། །ལྷ་བཅས་འགྲོ་བ་ཀུན་གྱི་བསོད་ནམས་དང། །བསླུ་མེད་དམ་ཅན་བསྲུང་མའི་མཐུ་སྟོབས་ཀྱིས། །བློ་བཟང་བསྟན་འཛིན་དམ་པའི་ཞབས་བརྟན་ཅིང། །འཕྲིན་ལས་ཕྱོགས་

[025B]    ༈    །།སསྟི༑ མཆོག་གསུམ་བསླུ་བ་མེད་པའི་བདེན་པ་དང། །མཐུ་ལྡན་དམ་ཅན་རྒྱ་མཚོའི་འཕྲིན་ལས་ཀྱིས། །རྒྱལ་བའི་བསྟན་པ་ཕྱོགས་བཅུར་རྒྱས་མཛད་པའི། །བཤེས་གཉེན་དམ་
པ་རྣམས་ཀྱི་ཞབས་བརྟན་ཤོག་དགེ་ཚུལ་རབ་འབྱམས་པའི་བརྟན་བཞུགས།།    ༈    །།སསྟི༑ དགེ་ཚོགས་ཀུན་ལ་འདུན་པའི་རྣམ་དཔྱོད་ཀྱིས། །ཚུལ་ཁྲིམས་འཕགས་ནོར་བདུན་གྱི་མཛོད་བཟུང་ནས། །བསྟན་དང་འགྲོ་
ལ་ཕན་བདེའི་མཆོག་སྩོལ་བ། །དཔལ་ལྡན་བླ་མའི་ཞབས་པད་བརྟན་པར་ཤོག་    ༈    །།སྭ་སྟི༑ དུས་གསུམ་རྒྱལ་བའི་ཐུགས་རྗེ་གཅིག་བསྡུས་པ། །བློ་བཟང་གྲགས་པའི་བསྟན་པའི་སྲོག་ཤིང་མཆོག་བསོད་ནམས་
ཆོས་འཕེལ་བསྟན་འཛིན་ཆོས་རྒྱལ་གྱི། །སྐུ་ཚེ་བསོད་ནམས་སྲིད་མཐར་བརྟན་གྱུར་ཅིག་ཅེས་རྒྱལ་པོ་མཆོད་ཡོན་གྱི་བརྟན་བཞུགས་འདི་ནི་རྒོད་ཚང་རི་ཁྱོད་པ་རྣམས་ཀྱིས་བསྐུལ་ནས། དགེ་སློང་བློ་བཟང་ཆོས་ཀྱི་རྒྱལ་
མཚན་གྱིས་འཕྲལ་དུ་བྲིས་པའོ།།    ༈    །།མ་ཎི་བ་འགྲོ་དོན་ཡོངས་གྲགས་ལ་གནང་བ། སྭ་སྟི༑ ལྷ་སྤྱན་རས་གཟིགས་ཀྱི་ངོ་བོ་ཉིད། །ཡུལ་མཐའ་ཁོབ་སོག་པོ་འདུལ་བའི་རྗེ། །ཕ་ཐམས་ཅད་མཁྱེན་པའི་སྤྲུལ་
སྐུ་དེ༑ ༑ཞབས་སྲིད་མཐར་བརྟན་བཞུགས་སྨོན་ལམ་འཚལ། །བོད་གངས་ཅན་ཡོངས་ལ་དྲིན་ཆེ་བའི། །ཐོན་སམ་བཧོའི་རྒྱུད་དུ་སྐུ་འཁྲུངས་པ། །དཔལ་རྟ་མགྲིན་དབང་གི་རྒྱལ་པོ་ཞེས། །ས་སྐྱོང་བའི་རྒྱལ་པོར་ཞབས་བརྟན་མཛད། །རྗེ་རྒྱལ་

[026A]༄༅། །པ་གཉིས་པའི་བསྟན་པ་ལ། །ཐུགས་མི་ཕྱེད་དད་པའི་དཔལ་མངའ་ཞིང། །སྟོབས་འཁོར་ལོ་སྒྱུར་བའི་གཙོ་མོ་མཆོག་ཡུམ་ཀུན་འཛིན་རྒྱལ་མོར་ཞབས་བརྟན་མཛོད། །ལྷ་འཇིག་རྟེན་དབང་ཕྱུག་འཕྲིན་ལས་པ། །དཔལ་
འགྲོ་དོན་ཡོངས་གྲགས་འཕྲིན་ལས་ཀྱིས། །ས་རྒྱ་མཚོའི་གོས་ཅན་ཀུན་ཁྱབ་སྟེ། །མ་འགྲོ་བ་འདྲེན་པའི་དཔལ་གྱུར་ཅིག་གསུང་ཡིག་དྲུག་འཕྲིན་ལས་བསྐྱངས་པའི་མཐུས། །བདག་ཡིད་ལ་བསམ་པ་ཀུན་གྲུབ་སྟེ། །གནས་པོ་ཏ་ལ་ཡི་
རྩེ་མོ་དེར། །ཆོས་ཐེག་ཆེན་དཔལ་ལ་སྤྱོད་པར་ཤོག་    ༈    །།ཨོཾ་སསྟི། སློབ་དཔོན་པདྨ་ལ་བརྟེན་ནས་ཚེ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང་ནས། དངོས་གཞི་ནི་འདི་ལྟར། རང་གི་སྤྱི་བོར་སེང་ཁྲི་པད་ཟླའི་
སྟེང། །རྩ་བའི་བླ་མ་མགོན་པོ་ཚེ་དཔག་མེད། །རྣམ་པ་སློབ་དཔོན་པདྨ་འབྱུང་གནས་ནི། །རྣམ་དག་དགེ་སློང་རྡོ་རྗེ་འཛིན་པའི་ཚུལ། །ཞི་ཞིང་འཛུམ་ལྡན་པཎ་ཞུ་དམར་སེར་གསོལ། །མཛེས་པའི་སྨ་ར་སྨིན་མ་ཅུང་ཟད་འཁྱུག་སྤྱན་
གཉིས་ཧུར་ཆགས་ཁྲོ་གཉེར་ཡིད་ཙམ་ལྡན། །ཞལ་གཅིག་ཕྱག་གཉིས་ཕྱག་གཡས་རྡོ་རྗེ་འཛིན། །གཡོན་པ་མཉམ་གཞག་སྟེང་ན་ཐོད་པའི་ནང། །འཆི་མེད་བདུད་རྩིས་གང་བའི་བུམ་པ་བསྣམས། །གྲུ་མོ་གཡོན་ན་གདུང་སྐྱོབ་གསིལ་
བྱེད་མཛེས། །ཆོས་གོས་གསུམ་གྱིས་སྐུ་ལ་མཛེས་པར་ཀླུབས། །མཚན་དཔེའི་དཔལ་འབར་འཇའ་ཚོན་དྲ་བས་བསྐོར། །མི་ཕྱེད་རྡོ་རྗེའི་སྐྱིལ་ཀྲུང་ཚུལ་གྱིས་བཞུགས། །དེ་ཡི་ཐུགས་ཀར་སྣ་ཚོགས་པད་ཟླའི་སྟེང། །ཡེ་ཤེས་སེམས་

[026B] །ཐུགས་ཀར་ཟླ་སྟེང་ཧྲཱི་མཐར་གཟུངས་ཀྱིས་བསྐོར། །ཡེ་ཤེས་སྤྱན་དྲངས་དབང་བསྐུར་བདུན་པ་ཕུལ། །བདེ་གཤེགས་ཀུན་གྱི་གཙོ་བོ་འོད་དཔག་མེད། །མཐུ་སྟོབས་དབང་ཕྱུག་རིག་འཛིན་པདྨ་
འབྱུང། །སྐྱབས་གསུམ་ཀུན་འདུས་རྩ་བའི་བླ་མ་མཆོག་གསོལ་བ་འདེབས་སོ་འཆི་མེད་དངོས་གྲུབ་སྩོལ། །ཨོཾ་ཨཱ་ཧཱུཾ་བཛྲ་གུ་རུ་པདྨ་སིདྡྷི་ཧཱུཾ། ཨོཾ་ཨ་མ་ར་ཎི་ཛཱི་ཝ་ནྟཱི་ཡེ་སཱཧཱ། དེ་ལྟར་བཟླས་པས་བླ་མའི་ཐུགས་ཀ་ནས། །ལྕགས་ཀྱུ་ལྟ་
བུའི་འོད་ཟེར་དམར་པོ་འཕྲོས། །བདུད་དང་འཆི་བདག་གཤིན་རྗེ་རྒྱལ་འགོང་གིས། །རང་གཞན་ཚེ་དང་བསོད་ནམས་བརྐུས་ཤིང་ཕྲོགས། །ཁྱེར་བ་མ་ལུས་བསྡུས་ནས་རང་ལ་བལྟིམ། །སླར་ཡང་འོད་ཟེར་ལྕགས་ཀྱུའི་སྤྲོ་བསྡུ་ཡིས། །འབྱུང་ལྔའི་བཅུད་
དང་སེམས་ཅན་ཐམས་ཅད་ཀྱི། །ཚེ་དང་བསོད་ནམས་དཔལ་འབྱོར་མ་ལུས་དང། །རྩ་བརྒྱུད་བླ་མ་སངས་རྒྱས་བྱང་སེམས་ཀྱི། །བྱིན་རླབས་མཐུ་སྟོབས་ནུས་པ་མ་ལུས་པ། །འཆི་མེད་བདུད་རྩིའི་རྣམ་པར་སྤྱན་དྲངས་ནས། །རང་ལ་ཐིམ་པས་ཚེ་
ཡི་བར་གཅོད་བསལ། །ཚེ་ཡི་མཆོག་ཐོབ་ཚེ་དཔག་མེད་མགོན་དུ། །གྱུར་པར་བསམས་ནས་ཚེ་གཟུངས་ཅི་མང་བཟླ། །མཇུག་ཏུ་སྤྱི་བོའི་པདྨ་སམྦྷ་བ། །རང་གི་སྙིང་ཁའི་པདྨ་འདབ་བརྒྱད་ལ། །ཞབས་སེན་འོད་ཆགས་བརྟན་པར་བཞུགས་
པར་བསམ། །དགེ་བ་བསྔོ་ཞིང་སྨོན་ལམ་ཤིས་པས་བརྒྱན། །ཚུལ་འདི་རང་གི་སློབ་མ་དད་པ་ཅན། །ཤེས་རབ་རྒྱ་མཚོ་ཞེས་པའི་དགེ་ཚུལ་གྱིས། །ཡང་ཡང་བསྐུལ་ཚེ་ཆོས་ཀྱི་རྒྱལ་མཚན་གྱིས། །ལྷ་ལྡན་གཙུག་ལག་ཁང་གི་གནས་སུ་

[027A]༄༅། །སྦྱར། །ཚུལ་འདི་ལྟ་བུ་ཡང་རང་གང་ལ་མོས་པའི་བླ་མའི་སྐུའི་རྣམ་པ་དང་མཚན་སྔགས་བསྒྱུར་ཚུལ་ཤེས་པར་བྱས་ཏེ་ཉམས་སུ་བླང་བར་བྱའོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། མི་འགྱུར་ལྷན་ཅིག་སྐྱེས་
པའི་ཡེ་ཤེས་ཆེ། །ཁ་སྦྱོར་ལོངས་སྤྱོད་རྫོགས་པ་སྒྱུ་མའི་སྐུ། །རྣམ་རོལ་ཡང་དག་འཁོར་ལོ་ཀུན་གྱི་གཙོ། །ཁྱབ་བདག་རྡོ་རྗེ་འཆང་ལ་གསོལ་བ་འདེབས། །རྣམ་དག་རིམ་གཉིས་ཐབས་ཤེས་གཤོག་པ་ཡིས། །ཟུང་འཇུག་ལྷ་ཡི་ལམ་ལ་
དབང་བསྒྱུར་ཞིང། །ཉོན་མོངས་གདེངས་ཀ་ཅན་གྱི་སྲོག་འཇོམས་པའི། །དཔལ་ལྡན་ཤ་ཝ་རི་ལ་གསོལ་བ་འདེབས། །འཁོར་འདས་གཤིས་ལུགས་ཁྱོད་ཐུགས་མེ་ལོང་ངོས། །རྣམ་པར་དཔྱོད་པའི་བིར་གྱིས་ལེགས་བཀོད་པས། །
ཕྱི་ནང་སྤྲོས་པའི་དྲི་མ་ཀུན་སྤངས་པ། །གཉིས་མེད་རྡོ་རྗེའི་ཞབས་ལ་གསོལ་བ་འདེབས། །རྨད་བྱུང་འགྱུར་བ་མེད་པའི་སྙིང་སྟོབས་ཀྱིས། །མཐའ་དག་ཤེས་བྱའི་བུད་ཤིང་མ་ལུས་པ། །གང་གི་མཁྱེན་པའི་མེ་ལྕེས་ཡོངས་བཅིལ་བ། །
མཁས་གྲུབ་ཁྱུང་པོའི་ཞབས་ལ་གསོལ་བ་འདེབས། །མགོན་དེའི་གདམས་པའི་ཟླ་ཟེར་རེག་གྱུར་པས། །རྨོངས་མུན་གོས་བཏང་སྒྱུ་ལུས་རྨི་ལམ་གྱི། །རྣལ་འབྱོར་མངོན་དུ་གྱུར་པའི་བཞིན་རས་གསལ། །རིན་ཆེན་བརྩོན་འགྲུས་ཞབས་ལ་
གསོལ་བ་འདེབས། །གངས་ཅན་མགོན་པོ་གངས་ཅན་འགྲོ་བ་ལ། །བརྩེ་བས་ངུར་སྨྲིག་འཛིན་པའི་ཚུལ་བཟུང་སྟེ། །བཀའ་བརྒྱུད་བསྟན་པ་འཛིན་ལ་ཟླ་བྲལ་བ། །མགོན་པོ་སྐྱེར་སྒང་པ་ལ་གསོལ་བ་འདེབས། །ཚོགས་གཉིས་རིང་ནས་གོམས་པའི་

[027B] །ཐ་མལ་རྟོག་པའི་ཆུ་འཛིན་རྒྱང་བསྲིངས་ནས། །མཐར་ཐུག་བདེ་ཆེན་ནམ་མཁའི་ཀློང་ཡངས་ལ། །དབང་མཛད་རྣལ་འབྱོར་ཆེ་ལ་གསོལ་བ་འདེབས། །མཁྱེན་དང་བརྩེ་བའི་འདྲེན་བྱེད་སྟོང་ལྡན་གྱིས། །སྒྲིབ་གཉིས་ལྷ་མིན་
གཡུལ་ངོ་ཕམ་བྱས་ཏེ། །བདེ་སྟོང་ལྷུན་པོའི་སྤོ་ལ་གནས་བཅས་པ། །སངས་རྒྱས་སྟོན་པའི་ཞབས་ལ་གསོལ་བ་འདེབས། །རྣམ་དཔྱོད་ཡོངས་སུ་རྫོགས་པའི་དེད་དཔོན་གྱིས། །དཔལ་ལྡན་རྒྱུད་སྡེའི་རྒྱ་མཚོ་ཆེན་པོ་ལས། །སྐུ་གཉིས་
བསམ་འཕེལ་རྒྱལ་པོ་ལེན་མཛད་པ། །ཤངས་སྟོན་ཆེན་པོའི་ཞབས་ལ་གསོལ་བ་འདེབས། །བྱམས་པས་ཞི་བའི་མཐའ་ལ་མི་གནས་པར། །དཔལ་ལྡན་ཡོངས་འཛིན་དམ་པའི་ཚུལ་བཟུང་ནས། །བཟང་པོའི་ལེགས་ལམ་འགྲོ་ལ་འདོམས་མཛད་པ། །
འཇག་ཆེན་ཆོས་རྗེའི་ཞབས་ལ་གསོལ་བ་འདེབས། །གང་དེའི་ཟབ་རྒྱས་གདམས་པའི་པད་ཚལ་དུ། །ལྷུན་གྲུབ་སྦྲང་རྩིའི་དཔལ་ལ་ལོངས་སྤྱོད་ཅིང། །བརྟུལ་ཞུགས་དགའ་བའི་གར་གྱིས་རྣམ་རོལ་བ། །དོན་གྲུབ་བཟང་པོའི་ཞབས་ལ་གསོལ་བ་
འདེབས། །བློ་བཟང་ཉིན་བྱེད་རྒྱལ་པོའི་འོད་སྟོང་གིས། །ཐུབ་བསྟན་འཛིན་མ་བྱི་དོར་ལེགས་བྱས་པས། །གྲགས་པའི་ལྕགས་ཀྱུས་མཁས་མང་ཡིད་འཛིན་པའི། །རྒྱལ་བ་གཉིས་པའི་ཞབས་ལ་གསོལ་བ་འདེབས། །ཕས་རྒོལ་དྲེགས་ལྡན་གླང་པོ་སྟོང་གི་
ཐོད། །དངོས་སྟོབས་རིགས་པའི་སྡེར་ཁྱིམ་འབར་བ་ཡིས། །ཕྱེ་མར་འཐག་མཛད་གདོང་ལྔའི་དབང་པོ་གང། །མཁས་གྲུབ་ཆེན་པོའི་ཞབས་ལ་གསོལ་བ་འདེབས། །མདོ་རྒྱུད་རྒྱ་མཚོ་ཆེན་པོ་ལས་འོངས་པ། །ལྷག་པའི་ལྷ་ཡི་ཐུགས་བཅུད་རིན་ཆེན་

[028A]༄༅། །ནི། །འཕོས་པ་ཇི་བཞིན་ཐུགས་ཀྱི་བང་མཛོད་གཏམས། །འཇམ་དཔལ་རྒྱ་མཚོའི་ཞབས་ལ་གསོལ་བ་འདེབས། །ལྷ་བཅས་འགྲོ་བ་ཡོངས་ཀྱི་ཁང་བཟང་རྩེར། །ཆོས་ཀྱི་རྒྱལ་མཚན་སྒྲེང་བར་བྱེད་པ་ལ། །སྲིད་གསུམ་འདི་
ན་འགྲན་ཟླ་མ་མཆིས་པའི། །ཕྱོགས་ལས་རྣམ་རྒྱལ་ཞབས་ལ་གསོལ་བ་འདེབས། །ཆོས་དབྱིངས་འོད་གསལ་ལྷ་ཡི་ལམ་ལས་འོངས། །འཆི་མེད་རྡོ་རྗེའི་འཇའ་ཚོན་ལུས་བཟུང་ནས། །བཞེད་དགུའི་རོལ་པས་འགྲོ་བའི་དོན་མཛད་པ། །
བདེ་ཆེན་གྲུབ་པའི་དབང་པོར་གསོལ་བ་འདེབས། །སྲིད་འབྱོར་རྨི་ལམ་སྒྱུ་མ་ལྟ་བུ་ལ། །ཆགས་དང་བྲལ་ཡང་ཆགས་པའི་སེམས་ཅན་རྣམས། །རྗེས་སུ་འཛིན་ཕྱིར་བཤེས་གཉེན་ཚུལ་བཟུང་བ། །མཁྱེན་བཟང་གྲུབ་པའི་དབང་པོར་གསོལ་
བ་འདེབས། །བསླབ་གསུམ་འོ་མའི་ཆུ་གཏེར་དབུས་གནས་ཤིང། །རིགས་གསུམ་ཆ་ཤས་ལོ་འདབ་རབ་ཏུ་རྒྱས། །སྐུ་གསུམ་འབྲས་བུའི་གཡུར་ཟ་རྡོ་རྗེ་འཆང། །སྐྱབས་གསུམ་ཀུན་འདུས་དེ་ལ་གསོལ་བ་འདེབས། །ཐུགས་མཆོག་ཞི་བའི་ངང་
ལས་གཡོ་མེད་ཀྱང། །མ་རུངས་གདུག་ཅན་ཐམས་ཅད་འདུལ་བའི་ཕྱིར། །ཞལ་གཅིག་ཕྱག་དྲུག་འཇིགས་པའི་སྐུར་སྟོན་པ། །ཡེ་ཤེས་མགོན་པོའི་ཞབས་ལ་གསོལ་བ་འདེབས། །དེ་ལྟར་བསྟོད་པས་རྣལ་འབྱོར་དཔོན་སློབ་རྣམས། །གཅིག་ཏུ་
བྱང་ཆུབ་སྙིང་པོ་སྒྲུབ་པ་ལ། །བར་དུ་གཅོད་པའི་མིང་ཡང་མེད་པ་དང། །མཐུན་རྐྱེན་ཡིད་བཞིན་འགྲུབ་པར་བྱིན་གྱིས་རློབས། །ལྷག་བསམ་གངས་ཀྱི་རི་ལས་འོངས། །སྤེལ་ལེགས་དབུ་བའི་ཕྲེང་བ་འདི། །བློ་བཟང་ཆོས་ཀྱི་རྒྱལ་མཚན་དཔལ། །

[028B] །གསེར་གྱི་ས་འཛིན་མངལ་ལས་ལེགས་ཐོན་ཏེ། །ལྕུག་ཕྲན་དྲུག་ཟུང་སོན་པ་དེ་ཡི་ཚེ། །དད་པའི་རླུང་གིས་བསྐྱོད་པས་བསྔགས་པའི་ཚིག་ཡིད་འོང་མེ་ཏོག་ཕྲེང་བ་འདི་ལྷུང་ངོ། །ཞེས་མགོན་པོའི་བླ་མ་བརྒྱུད་
པའི་གསོལ་འདེབས་ངོ་མཚར་སྣང་བ་ཞེས་བྱ་བ་འདི་ཡང་ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།།    ༈    །།ན་མོ་གུ་རུ་ཙཀྲ་སམྦ་རཱ་ཡ། སྐུ་བཞིའི་བདག་ཉིད་ཁྱབ་བདག་རྡོ་རྗེ་འཆང། །གང་འདུལ་ཇི་བཞིན་མཆོག་དང་
ཐུན་མོང་གི་དངོས་གྲུབ་འདོད་པ་འཇོ་བའི་དབང་གི་རྒྱལ། །ཟླ་མེད་རྡོ་རྗེ་ཅན་ཞབས་ལ་ཕྱག་འཚལ། །ཤེས་བྱའི་དཀྱིལ་འཁོར་ལྷན་སྐྱེས་བདེ་བ་ཆེར། །སྡོམ་མཛད་བཅོམ་ལྡན་དཔའ་བོའི་དབང་ཕྱུག་དང། །དྲན་པས་སྲིད་ཞིའི་གདུང་སེལ་རྗེ་བཙུན་མ། །འཁོར་
ལོའི་བདག་པོ་ཡབ་ཡུམ་ལ་ཕྱག་འཚལ། །ཕྱོགས་ཀྱི་པདྨའི་འདབ་མར་ཚོགས་གཉིས་ཀྱི། །མཛེས་སྡུག་ལང་ཚོ་རྒྱས་པའི་འཇོ་སྒེག་གིས། །དཔའ་བོའི་བརྟན་པ་འཕྲོག་པའི་རྣམ་འགྱུར་ཅན། །བདེ་ཆེན་ལྷ་མོ་བཞི་ལ་ཕྱག་འཚལ་ལོ། །དབང་སྔོན་ལྷུན་པོ་
ཉིན་བྱེད་འབུམ་གྱི་འོད། །ཀུན་ནས་འཕྲོ་བ་ཇི་བཞིན་བརྗིད་པའི་སྐུ། །རྡོ་རྗེའི་རིགས་འཁྲུངས་དྲག་པོའི་ལས་མཛད་པ། །ཐུགས་ཀྱི་དཔའ་བོ་ཡབ་ཡུམ་ལ་ཕྱག་འཚལ། །བྱུ་རུའི་ས་འཛིན་རྒྱུ་སྐར་དོ་ཤལ་གྱིས། །མཛེས་པ་ལ་འཁུ་རུས་པའི་རྒྱན་དང་
ལྡན། །པདྨའི་རིགས་འཁྲུངས་དབང་གི་ལས་མཛད་པ། །གསུང་གི་དཔའ་བོ་ཡབ་ཡུམ་ལ་ཕྱག་འཚལ། །རབ་དཀར་ཤེལ་གྱི་རི་བོ་དབང་པོའི་གཞུས། །འཁྱུད་པའི་གཟི་བྱིན་ལ་འགྲན་བརྗིད་ཆགས་ཤིང། །འཁོར་ལོའི་རིགས་འཁྲུངས་ཞི་བའི་ལས་

[029A]༄༅། །མཛད་པ། །སྐུ་ཡི་དཔའ་བོ་ཡབ་ཡུམ་ལ་ཕྱག་འཚལ། །ཐུགས་རྗེ་ཆེན་པོས་བསྐྱོད་པའི་ཟློས་གར་གྱིས། །མ་ལྟར་བྱམས་ཤིང་སྲིང་ལྟར་རྗེས་བརྩེ་བས། །སྒྲུབ་པ་པོ་ལ་དངོས་གྲུབ་མཆོག་སྩོལ་བའི། །སྒོ་མཚམས་
ལྷ་མོ་བརྒྱད་ལ་ཕྱག་འཚལ་ལོ། །སྒྲིབ་བྲལ་ལྷན་ཅིག་སྐྱེས་དགའི་ངོ་བོ་ནི། །སྣ་ཚོགས་སྒྱུ་འཕྲུལ་དྲ་བའི་རོལ་པ་ལས། །དག་པའི་བརྟེན་དང་གཡོ་བའི་རང་བཞིན་གྱི། །རྟེན་དང་བརྟེན་པར་སྤྲུལ་ལ་ཕྱག་འཚལ་ལོ། །དེ་ལྟར་བསྟོད་པས་
རྗེ་བཙུན་ཡབ་ཡུམ་གྱིས། །དགྱེས་བཞིན་འབྲལ་མེད་རྗེས་སུ་བཟུང་བའི་མཐུས། །བདེ་ཆེན་ལྷན་སྐྱེས་དགའ་བས་མྱོས་ཐོབ་སྟེ། །སྐུ་གསུམ་གོ་འཕང་ཚེ་འདིར་མངོན་གྱུར་ཅིག་ཅེས་བདེ་མཆོག་ལཱུ་ཨི་པའི་ལུགས་ཀྱི་དཀྱིལ་འཁོར་
གྱི་འཁོར་ལོ་ལ་བསྟོད་པ་འདི་ནི། རྒྱུད་པ་སློབ་དཔོན་པ་སངས་རྒྱས་བཀྲ་ཤིས་ཀྱིས་བསྐུལ་བའི་ངོར། འཁོར་ལོ་སྡོམ་པའི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་སྦྱར་བའོ།།    ༈    །།ན་མོ་གུ་རུ། སྡུག་བསྔལ་དང་
རྒུད་པ་ཐམས་ཅད་ཀྱི་འབྱུང་གནས་སྡིག་སྒྲིབ་སྦྱང་བར་འདོད་པས། སྐྱབས་འགྲོ་སེམས་བསྐྱེད་ཚད་མེད་བཞི་ཡང་དག་བསྒོམས། དངོས་གཞི་ནི། རང་གི་མདུན་ནམ་བདེ་ཆེན་འཁོར་ལོའི་སྟེང། །བཾ་ལས་པདྨ་ཨ་ལས་ཟླ་བའི་དབུས། །ཧཱུཾ་
ལས་རྡོ་རྗེ་དཀར་པོ་རྩེ་ལྔ་པའི། །ལྟེ་བར་མཚན་པའི་ཧཱུཾ་ཡིག་འོད་ཟེར་གྱི། །འཕྲོ་འདུས་དོན་གཉིས་བྱས་ནས་ས་བོན་ལ། །ཐིམ་ལས་བྱུང་བའི་རྡོར་སེམས་ཡབ་ཡུམ་གཉིས། །སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས། །རྡོར་དྲིལ་

[029B] །མཛེས་ཤིང་ཡིད་འོང་མཚན་དཔེའི་དཔལ་འབར་ཞིང། །སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །རྡོ་རྗེ་གསུམ་མཚན་ཧཱུཾ་ཡིག་འོད་ཟེར་གྱིས། །ཡེ་ཤེས་དབང་ལྷ་སྤྱན་དྲངས་དམ་ཚིག་
པར། །བསྟིམ་ཞིང་རིགས་ཀྱི་བདག་པོས་སྤྱི་བོར་བརྒྱན། །སྔོན་ཆད་བགྱིས་པའི་མི་དགེའི་ལས་རྣམས་ལ། །འཇིགས་ཤིང་འགྱོད་པས་རྡོ་རྗེ་སེམས་དཔའ་ལ། །སྙིང་ནས་གསོལ་བཏབ་དེ་ཉིད་ཐུགས་ཀ་ཡི། །ཟླ་བའི་སྟེང་དུ་ཧཱུཾ་ཡིག་དཀར་པོའི་
མཐར། །ཡིག་བརྒྱས་བསྐོར་བའི་འོད་ཟེར་སྤྲོ་བསྡུ་ཡིས། །རང་གཞན་སྡིག་སྒྲིབ་སྦྱོང་བའི་ཏིང་འཛིན་གྱིས། །གཟུངས་མཆོག་ཡིག་བརྒྱ་བརྒྱ་སྟོང་ཁྲི་འབུམ་བཟླ། །མཇུག་ཏུ་བཅོམ་ལྡན་རྡོ་རྗེ་སེམས་དཔའ་ལ། །ཉེས་ཅན་ཁ་དྲག་དག་ལ་བརྟེན་
པ་བཞིན། །སླན་ཆད་སྲོག་གི་ཕྱིར་ཡང་སྡིག་ལྟུང་ལས། །མི་བྱེད་དམ་བཅའ་བཅོམ་ལྡན་རང་ལ་བསྟིམ། །བསྔོ་བ་སྨོན་ལམ་བཟང་པོས་བརྒྱན་པར་བྱ། །ཚུལ་འདི་སྡིག་ལྟུང་མུན་སེལ་ཉིན་མོར་བྱེད། ཅེས་པ་འདི་ཡང། ཆོས་རྗེ་བྱམས་པ་གླིང་
པ་བྱམས་པ་རྣམ་རྒྱལ་གྱིས་བསྐུལ་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་སྨྲས་པ་དགེ།    ༈    །།ན་མོ་གུ་གུ་བཛྲ་སཏཱ་ཡ། རྡོ་རྗེ་སེམས་དཔའི་སྒོམ་བཟླས་བྱེད་པར་འདོད་པས། སྐྱབས་འགྲོ་སེམས་བསྐྱེད་
ཚད་མེད་བཞི་བསྒོམ་པ་སྔོན་དུ་བཏང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་རྡོ་རྗེ་སེམས་དཔའི་སྒོམ་བཟླས་ལ་འཇུག་པར་བྱ་སྙམ་དུ་བསམ། རང་གི་སྤྱི་བོར་བཾ་ལས་པདྨ་དང། ཨ་ལས་ཟླ་བའི་

[030A]༄༅། །དཀྱིལ་འཁོར་གྱི་སྟེང་དུ། ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས། རྡོ་རྗེ་སེམས་དཔའ་སྐུ་མདོག་དཀར་
པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་འདྲའི་ཡུམ་ལ་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། ཡབ་རྡོ་རྗེ་སྐྱིལ་ཀྲུང་གིས་བཞུགས་པ། གཉིས་ཀའི་སྤྱི་བོར་ཨོཾ་
མགྲིན་པར་ཨཱ་ཐུགས་ཀར་ཟླ་བའི་དཀྱིལ་འཁོར་གྱི་དབུས་སུ་ཧཱུཾ་གིས་མཚན་པའི་མཐའ་སྐོར་དུ་ཡི་གེ་བརྒྱ་པའི་སྔགས་འཕྲེང་གིས་བསྐོར་བ། ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་
ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། བཅོམ་ལྡན་འདས་རྡོ་རྗེ་སེམས་དཔའ། བདག་གཞན་
སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་ཡི་གེ་བརྒྱ་པའི་སྔགས་འཕྲེང་ཧཱུཾ་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་
སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཟེར་གྱི་རྣམ་པར་སྤྱན་དྲངས། ཐུགས་ཀའི་སྔགས་འཕྲེང་ཧཱུཾ་དང་བཅས་པ་ལ་ཐིམ། དེ་ལས་བདུད་རྩིའི་

[030B] ཡབ་ཡུམ་གྱི་སྦྱོར་མཚམས་ནས་བྱུང། རང་གི་ཆེངས་བུག་ནས་ཞུགས། སྒོ་གསུམ་གྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་སངས་ཀྱིས་དག་པར་གྱུར། ཅེས་བརྗོད་ཅིང་བསམས་ལ་ཡིག་བརྒྱ་ཐ་ནའང་ཉེར་གཅིག་རེ་ཞག་
རེར་བཟླ། མཇུག་ཏུ་བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །ཞེས་བརྗོད་པས་
རྡོ་རྗེ་སེམས་དཔའི་ཞལ་ནས་རིགས་ཀྱི་བུ། །ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ནས་རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་
གྱུར། ཅེས་བརྗོད་ཅིང་བསམ་མོ། །སྨྲས་པ། འདི་ལྟའི་བཟླས་བརྗོད་འོད་སྟོང་གིས། །ཚེ་རབས་སྟོང་ནས་བསགས་པ་ཡི། །སྡིག་སྒྲིབ་མུན་ནག་མི་བཟད་པ། །སྐད་ཅིག་ཉིད་ལ་འཇོམས་པར་གསུངས། །ཅེས་པ་ནི་སྔགས་འཆང་ངག་དབང་དགེ་ལེགས་
ཀྱི་ཉམས་ལེན་དུ། དགེ་སློང་རྒྱལ་ཁམས་པ་བློ་བཟང་ཆོས་ཀྱི་རྒྱལ་མཚན་གྱིས་དམ་པའི་མན་ངག་བཞིན་སྨས་པའོ།།    ༈    །།རང་གི་སྤྱི་བོར་བཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུཾ་ལས་རྡོ་རྗེ་དཀར་པོ་རྩེ་ལྔ་པ། ལྟེ་བ་ལ་ཧཱུཾ་གིས་
མཚན་པ། དེ་ལས་འོད་འཕྲོས། འདུས། ཡོངས་སུ་གྱུར་པ་ལས་རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་བསྙེམས་མ་དཀར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་

[031A]༄༅། །འཛིན་པས་འཁྱུད་པ། གཉིས་ཀའང་དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་པས་བརྒྱན་པ། ཡབ་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཟླ་བའི་སྟེང་དུ་ཧཱུཾ་ཡིག་དཀར་པོ། དེ་ལས་འོད་ཟེར་
འཕྲོས། རང་འདྲའི་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ་
ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། མི་བསྐྱོད་པས་དབུ་
བརྒྱན་པར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་ཧཱུཾ་ལས་
འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས་ཐུགས་ཀའི་ཧཱུཾ་ལ་ཐིམས་པས། གཟི་བརྗིད་དང་མཐུ་
སྟོབས་ཕུན་སུམ་ཚོགས་པར་གྱུར། ཡིག་བརྒྱ་བཟླ། བདག་ནི་་བདག་སྐྱབས་མཆི། རྡོ་རྗེ་སེམས་དཔའི་ཞལ་ནས། རིགས་ཀྱི་བུ། ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ནས་རང་ལ་

[031B] རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར་ཅེས་བརྗོད་ཅིང་བསམ་མོ་ཞེས་པའང་རྗེ་ཉིད་ཀྱི་གསུང་ངོ།།    ༈    །།སྐད་ཅིག་གིས་རང་ཉིད་ཧེ་རུ་ཀ་བོང་ཞལ་ཅན་སྐུ་མདོག་དམར་སྔོ་
ཕྱག་བཞིའི་གཡས་གཉིས་རྡོ་རྗེ་དང་ཁ་ཊཱཾ་ག་གཡོན་གཉིས་དྲིལ་བུ་དང་རྩེ་གསུམ་འཛིན་པ་གཡས་བརྐྱངས་ཀྱིས་བཞུགས་པ་རྒྱན་ཐམས་ཅད་ཀྱིས་བརྒྱན་པར་གྱུར། ཨོཾ་ཁཎྜ་རོ་ཧེ་ཧཱུཾ་ཧཱུཾ་ཕཊ། ཅེས་སོགས་སྔོན་འགྲོ་གཏོར་མ་ལྷ་ལྔ་
ལྟར་བྱིན་གྱིས་བརླབས་ལ་བཏང། རང་ཉིད་བཅོམ་ལྡན་འདས་དཔལ་ཧེ་རུ་ཀ་བོང་བུའི་ཞལ་ཅན་སྐུ་མདོག་དམར་སྔོ་ཞལ་གཅིག་ཕྱག་བཞི་པ་དྲང་སྲོང་ཁྲོས་པའི་གཟུགས་ཅན་བོང་བུའི་རྣམ་པར་ཁྲག་འཛག་པའི་ཞལ་རྔམས་ཤིང་རབ་
ཏུ་གདངས་པའི་མཆེ་བ་བཞི་གཙིགས་པ། སྤྱན་གསུམ་དམར་ཞིང་ཟླུམ་པའི་ཁྲོ་གཉེར་དང་ལྡན་པ་རྡོ་རྗེ་ལྟ་བུའི་སྙན་གཉིས་ཕྱོགས་བཅུར་གཡོ་བ་ཁམས་གསུམ་དབང་དུ་སྡུད་པའི་གད་མོ་སྒྲོག་ཅིང་ལྗགས་འདྲིལ་བ། སྣ་ཚོགས་རྡོ་རྗེས་
མཚན་པའི་རལ་པའི་ཐོར་ཅོག་ཅན་དབུ་སྐྲ་དམར་སེར་ལྷག་མ་གྱེན་དུ་བརྫེས་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཕྱང་བ། དཔྲལ་བར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་
པའི་དང་པོ་གཉིས་ཐལ་མོ་སྦྱར་ཞིང་ལྷག་མ་གཡས་ཌཱ་མ་རུ་དང་གཡོན་རལ་གྲི་འཛིན་པའི་མགོ་བོ་མནན་པ། གཡོན་བསྐུམས་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་ཞིང་ལྷག་མ་གཉིས་ཐོད་པ་དང་ཁ་ཊཱཾ་ག་

[032A]༄༅། །འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ་མིག་གསུམ་པ་ཕྱག་རྒྱ་ལྔས་བརྒྱན་པ། བཅོམ་ལྡན་འདས་ཀྱི་ཕྱག་དང་པོ་གཉིས་ཀྱིས་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང་
གཡོན་པས་དྲིལ་བུ་འཛིན་པ། དེའི་འོག་མ་གཉིས་ཀྱིས་གཡས་རྡོ་རྗེས་མཚན་པའི་ཁ་ཊཱཾ་ག་དང་གཡོན་རྩེ་གསུམ་བསྣམས་པ། དབུ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་སྐམ་ལྔའི་དབུ་རྒྱན་དང། ཁྲག་
འཛག་པའི་མགོ་བོ་རློན་པ་ལྔ་བཅུའི་ཕྲེང་བ་རྒྱུ་མ་ལ་བརྒྱུས་པའི་དོ་ཤལ་འཕྱང་བ། གླང་ཆེན་གྱི་ཀོ་རློན་གོས་སུ་གྱོན་ཅིང་སྟག་གི་པགས་པའི་ཤམ་ཐབས་ཅན། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་
དང་འཇིགས་སུ་རུང་བ་སྟེ། གསུང་གི་ཉམས་གསུམ་དང། སྙིང་རྗེ་དང་རྔམས་པ་དང་བཞི་པ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། ཕྱག་རྒྱ་དྲུག་གིས་རྒྱས་བཏབ་ཅིང་མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །བཅོམ་
ལྡན་འདས་ལ་སྔོན་དུ་ཕྱོགས་པར་བཅོམ་ལྡན་འདས་མ་སྐུ་མདོག་དམར་མོ་ཞལ་གཅིག་ཕྱག་གཉིས་མ་སྤྱན་གསུམ་མ་གཅེར་མོ་སྐྲ་གྲོལ་བ་ཐོད་པའི་དུམ་བུས་བརྒྱན་པའི་འོག་པག་ཅན་ཁྲག་ལ་དགྱེས་ཤིང་ཁྲག་འཛག་པ། ཕྱག་གཡོན་པས་བདུད་
བཞི་ལ་སོགས་པའི་ཁྲག་གིས་གང་བའི་ཐོད་པ་བསྣམས་ནས་ཡབ་ཀྱི་ཞལ་དུ་གསོལ་བ། གཡས་པས་ཕྱོགས་བཅུའི་གདུག་པ་ཅན་རྣམས་ལ་རྡོ་རྗེ་རྩེ་ལྔ་པ་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ། འཇིག་དུས་ཀྱི་མེ་ལྟར་འབར་

[032B] བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན་ཕྱག་རྒྱ་ལྔས་བརྒྱན་པ་མི་མགོ་སྐམ་པོ་ལྔ་བཅུའི་དོ་ཤལ་ཅན། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་ཞིང་འཁྱིལ་
བའི་དབུས་ན་བཞུགས་པ། ཕྱོགས་བཞིའི་གདན་ལ་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ་ནུབ་ཏུ་ཁཎྜ་རོ་ཧེ་དམར་པོ། ལྷོར་གཟུགས་ཅན་མ་སེར་མོ་ཞེས་སོགས་སྔོན་འགྲོ་ནས་བརྩམས་ཏེ། མཐའི་བཀྲ་ཤིས་དང་བཅས་པ་ལྷ་ལྔའི་
གཞུང་དང་མཐུན། བསྟོད་པ་ནི། ཧཱུཾ་བོང་བུའི་རྣམ་པར་ཁྲག་འཛག་ཞལ། །རྡོར་དྲིལ་ཁ་ཊཱཾ་རྩེ་གསུམ་ཐོགས། །སྐུ་མདོག་དམར་སྔོ་མི་མགོས་བརྒྱན། །དཔའ་བོའི་དབང་ཕྱུག་ཁྱོད་ལ་བསྟོད། ཅེས་པ་འདི་དགའ་རབ་པཎ་ཌི་ཏ་ཀླུའི་རྒྱལ་མཚན་ལ། པཎ་
ཆེན་ཐམས་ཅད་མཁྱེན་པ་ཉིད་ཀྱིས། འདི་རྒྱུད་ལས་གསུངས་པའི་བོང་ཞལ་ཅན་ལྷ་ལྔར་གྲགས་པ་གང་གིས་གསོལ་བ་འདེབས་པ་དང་དད་ཅིང་གུས་པར་བྱེད་པ་རྣམས་ཚེ་རིང་བར་མཛད་པའི་བྱིན་རླབས་ཅན་ཡིན་ཅེས་ལོ་རྒྱུས་དང་བཅས། ལྷ་སར་
གསུངས་སོ།།    ༈    །།སསྟི༑ སྟོན་པ་ལ་ཁྲུས་ཀྱི་ལྷ་མོ་དང། བཀྲ་ཤིས་ཀྱི་ལྷ་མོ་བརྒྱད་ཀྱིས་བསྐོར་བའི་སྒྲུབ་ཐབས་ཀྱི་ཟིན་ཐོ་མདོར་བསྡུས་ཙམ་ཞིག་བཀོད་པ་ལ། རང་གི་མདུན་དུ། སྣ་ཚོགས་པདྨ་འདབ་བརྒྱད་ལྟེ་བ་དང་བཅས་པའི་ལྟེ་བར་སེང་
ཁྲི་པད་ཟླ་འདབ་མ་བརྒྱད་ཀྱི་སྟེང་དུ་ཟླ་བའི་དཀྱིལ་འཁོར་རེ་རེ། དབུས་ཀྱི་གདན་ལ། བདག་ཅག་གི་སྟོན་པ་ཡོངས་སུ་གྲགས་པ་ལྟར་བསྐྱེད། འདབ་མ་བརྒྱད་ལ་ཁྲུས་ཀྱི་ལྷ་མོ་བརྒྱད། ཞལ་གཅིག་ཕྱག་གཉིས་མ། ཤིན་ཏུ་མཛེས་ཤིང་ཡིད་དུ་འོང་བ་

[033A]༄༅། །དཀར་ལ་དམར་བའི་མདངས་ཆགས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཅིང། དར་དང་ལྷ་རྫས་ཀྱི་ན་བཟས་ཀླུབས་པ། མདུན་ནས་གཡས་བསྐོར་གྱིས་རིམ་པ་བཞིན། ཕྱག་གཉིས་ཀྱིས་མངར་གསུམ་དང་
ཞོ་དང། འབྲས་བུ་དང། འབྲུ་དང། དྲི་བཟང་དང། འབྲས་ཡོས་དང། སྨན་དང། རིན་པོ་ཆེའི་ཆུས་གང་བའི་བུམ་པ་ཐུགས་ཀར་འཛིན་ཅིང། ཞབས་གཉིས་མཉམ་པར་བཞེངས་པའི་སྟབས་ཀྱིས་བཞུགས་པའོ། །དེ་བཞིན་དུ། བཀྲ་ཤིས་ཀྱི་
ལྷ་མོ་རྣམས་ཀྱང་གཙོ་བོ་དང་ཁྲི་གདན་སོགས་སྔར་དང་འདྲ་ཞིང། ལྷ་མོ་རྣམས་ཀྱང་ཕྱག་མཚན་མ་གཏོགས། སྔར་ཇི་ལྟ་བ་ལ། མདུན་ནས་གཡས་བསྐོར་གྱིས། ཕྱག་གཉིས་ཀྱིས་རྒྱལ་མཚན། གདུགས། གསེར་ཉ། དུང། པདྨ། བུམ་
པ་དཔལ་བེའུ། འཁོར་ལོ་རྣམས་ཐུགས་ཀར་བསྣམས་པའོ། །འདི་ལྟར་བསྐྲུན་པའི་དགེ་བས་མ་རྣམས་ཀྱི། །སྒྲིབ་གཉིས་བག་ཆགས་བཅས་པ་དག་གྱུར་ཏེ། །གནས་སྐབས་མཐར་ཐུག་དགེ་ལེགས་དཔལ་འབར་བའི། །བཀྲ་ཤིས་
ཕྱོགས་དུས་ཀུན་ཏུ་རྒྱས་གྱུར་ཅིག་ཅེས་པ་འདི་ཡང་བླ་མ་འོད་ཟེར་བས་ནན་གྱིས་བསྐུལ་བ་ལ་བརྟེན་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་བཀོད་པའི་ཡི་གེ་པ་ནི་རྗེ་དྲུང་བློ་བཟང་དབང་རྒྱལ་ལོ།།    ༈    །།
སྤྱན་རས་གཟིགས་ཕྱག་བཞི་པའི་སྒྲུབ་ཐབས་དང་བཅས་པའི་མ་ཎི་རིལ་བུ་སྒྲུབ་ཐབས། ན་མོ་གུ་རུ་ལོ་ཀེ་ཤྭ་རཱ་ཡ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། དེ་ནས། ཆོས་དབྱིངས་

[033B] །རང་སེམས་ཧྲཱི་ལས་པདྨ་ཧྲཱི་ས་མཚན་པའི། །འོད་ཀྱིས་དོན་གཉིས་བྱས་ཤིང་འདུས་པ་ལས། །རང་ཉིད་འཕགས་མཆོག་རྗེ་བཙུན་སྤྱན་རས་གཟིགས། །སྐུ་མདོག་དཀར་པོ་ཞལ་གཅིག་ཕྱག་བཞི་པ། །དང་པོ་
ཐུགས་ཀར་ཐལ་སྦྱར་འོག་མ་གཉིས། །ནོར་བུའི་ཕྲེང་བ་པདྨ་དཀར་པོ་བསྣམས། །བཅུ་དྲུག་ལང་ཚོ་དགྱེས་པའི་འཛུམ་ཞལ་ལྡན། །མཚན་དཔེའི་དཔལ་འབར་རིན་ཆེན་རྒྱན་མང་འཛིན། །ལོངས་སྐུའི་རྣམ་པ་ལྷ་རྫས་ན་བཟས་ཀླུབས། །འོད་ཟེར་སྟོང་
འབར་སྐྱིལ་ཀྲུང་གིས་བཞུགས་པའི། །སྤྱི་བོར་ཨོཾ་དཀར་མགྲིན་པར་ཨཱ་དམར་པོ། །ཐུགས་ཀར་ཟླ་སྟེང་ཧཱུཾ་མཚན་ཧྲཱི་ཡིག་མཐར། །ཡིག་དྲུག་འོད་ཟེར་འབར་བས་བསྐོར་བ་ཡི། །འོད་ཀྱིས་ཡེ་ཤེས་པ་དང་དབང་གི་ལྷ། །སྤྱན་དྲངས་ཛཿ་ཧཱུཾ་བཾ་ཧོཿ་
དབང་གི་ལྷས། །དབང་བསྐུར་འོད་དཔག་མེད་པས་སྤྱི་བོར་བརྒྱན། །དེ་ནས་བྱ་སྤྱོད་ལྟར་མཆོད་པ་བྱིན་གྱིས་བརླབས་ལ། ཨཱརྱ་ལོ་ཀེ་ཤྭ་ར་ཨརྒྷཾ་ནས། ཤཔྟའི་བར་གྱིས་མཆོད། སྐྱོན་གྱིས་མ་གོས་སྐུ་མདོག་དཀར་སོགས། ཤླཽ་ཀ་གཅིག་གིས་བསྟོད་
དེ་ནས་ཧྲཱི་པདྨ་ནྟ་ཀྲྀཏ་ལ་སོགས་པས་བུམ་པ་བསངས་སྦྱངས། སྟོང་པའི་ངང་ལས་བཾ་ཡིག་ཞུ་བ་ལས། །བྱུང་བའི་བུམ་པ་དཀར་པོ་ལྟོ་བ་ཡངས། །མགྲིན་རིང་མཆུ་འཕྱང་ནང་དུ་པད་ཟླའི་སྟེང། །ཧྲཱི་ལས་པདྨ་དཀར་པོ་ཧྲཱི་ས་མཚན་པའི། །འོད་ཀྱིས་དོན་གཉིས་
བྱས་ཤིང་འདུས་པ་ལས། །བླ་མ་འཕགས་མཆོག་རྗེ་བཙུན་སྤྱན་རས་གཟིགས། ཅེས་སོགས་བདག་བསྐྱེད་བཞིན་བྱས་ལ། ཡིག་དྲུག་བཟླའོ། །གཏོར་འབུལ་སོགས་མཇུག་ཆོག་རྣམས་བྱ་རྒྱུད་སྤྱི་ལྟར་ཤེས་པར་བྱའོ། །ཚུལ་འདི་ཡང་རབ་འབྱམས་སྨྲ་བ་བློ་བཟང་བསྟན་པ་དར་རྒྱས་ཀྱིས་

[034A]༄༅། །མ་ཎི་རིལ་བུ་བསྒྲུབ་དུས་ཉེ་བར་མཁོ་བ་འདི་ལྟ་བུ་ཞིག་དགོས་ཅེས་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་གཡར་ཁྲལ་དུ་སྦྱར་བའི་ཡི་གེ་པ་ནི་དགེ་ཚུལ་བློ་
བཟང་དར་རྒྱས་སོ།།    ༈    །།གུ་རུ་ཧ་ཡ་གྲྀ་བ་མ་མ་རཀྵ་རཀྵ་སྐྱེར་སྒང་ལུགས་ཀྱི་རྟ་མགྲིན་གསང་སྒྲུབ་བསྒྲུབ་པར་འདོད་པས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སྔོན་དུ་བཏང། ཤཱུ་ནྱ་
ཏཱས་སྟོང་པར་སྦྱངས། སྟོང་པའི་ངང་ལས་པད་ཉི་འབར་བའི་སྟེང། །ཧྲཱི་ཡིག་དམར་པོའི་འོད་ཟེར་འཕྲོ་འདུ་ལས། །བྱུང་བ་རང་ཉིད་རྟ་མགྲིན་དབང་གི་རྒྱལ། །སྐུ་མདོག་དམར་པོ་ཞལ་གསུམ་ཕྱག་དྲུག་པ། །དབུས་དམར་
གཡས་ལྗང་གཡོན་དཀར་མཆེ་བ་གཙིགས། །སྤྱན་གསུམ་སྡང་མིག་བགྲད་ཅིང་དབུ་རེ་རེར། །རྟ་མགོ་ལྗང་ནག་ཐོད་སྐམ་ལྔ་ལྔས་བརྒྱན། །སྨ་ར་སྨིན་མ་དབུ་སྐྲ་མེ་ལྟར་འབར། །གཡས་གསུམ་རྡོ་རྗེ་རལ་གྲི་རྩེ་གསུམ་
དང༑ ༑གཡོན་གསུམ་སྡིགས་མཛུབ་མདུང་རྣོན་རྒྱུ་ཞགས་བསྣམས། །སྦྲུལ་དང་རུས་པ་མི་མགོའི་ཕྲེང་བས་བརྒྱན། །མི་ལྤགས་གསར་པའི་སྟོད་གཡོགས་སྟག་ཤམ་གསོལ། །ཁྲག་གི་ཐིག་ལེ་ཞག་ཆེན་སོར་རིས་
ཅན༑ ༑ཞབས་བརྒྱད་གཡས་བསྐུམས་གཡོན་བརྐྱངས་བགྲད་པ་ཡིས། །ཀླུ་བརྒྱད་སྦྲུལ་གྱི་གཟུགས་ཅན་རབ་བརྫིས་ནས། །འཇིགས་རུང་མེ་དཔུང་འབར་བའི་དབུས་བཞུགས་པའི། །གནས་གསུམ་ཡི་གེ་གསུམ་

[034B] །བདེ་བ་ཅན་ནས་ཡེ་ཤེས་དབང་ལྷར་བཅས། །སྤྱན་དྲངས་ཛཿ་ཧཱུཾ་བཾ་ཧོཿ་དབང་གི་ལས། །དབང་བསྐུར་འོད་དཔག་མེད་པས་དབུ་ལ་བརྒྱན། །དུས་གསུམ་རྒྱལ་བའི་མཁྱེན་བརྩེ་ཀུན། །འཇིགས་རུང་ཁྲོ་བོའི་སྐུར་
བསྟན་ནས། །བདུད་དང་ལོག་འདྲེན་འབྱུང་པོའི་ཚོགས། །འཇོམས་མཛད་དབང་གི་རྒྱལ་པོར་འདུད། །མཆོད་པ་བྱིན་གྱིས་བརླབས་ལ། ཨོཾ་སརྦ་ཏ་ཐཱ་ག་ཏ་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། །བརྩེ་བའི་བཻ་ཌཱུར་སྔོན་
པོའི་ཆུ་འཛིན་ལས། །ཞི་རྒྱས་དབང་དྲག་འདོད་དགུའི་གྲུ་ཆར་གྱིས། །མཆོག་དང་ཐུན་མོང་དངོས་གྲུབ་ཀུན་སྩོལ་བའི། །ཁྲོ་རྒྱལ་རྟ་མགྲིན་ཞབས་ལ་ཕྱག་འཚལ་ལོ། །རང་གི་སྙིང་གར་ཉི་མའི་དཀྱིལ་འཁོར་དབུས། །ཧྲཱི་ཡིག་སྔགས་
ཀྱིས་བསྐོར་བའི་འོད་ཟེར་གྱིས། །ལས་བཞི་བསྒྲུབ་པའི་ཏིང་འཛིན་མ་ཡེངས་པར། །གཟུངས་སྔགས་བརྒྱ་སྟོང་ཁྲི་འབུམ་ཅི་རིགས་བཟླ། །ཧྲཱི་བཛྲ་ཀྲོ་དྷ་ཧ་ཡ་གྲྀ་བ་ཧུ་ལུ་ཧུ་ལུ་ཧཱུཾ་ཕཊ། །མཇུག་ཏུ་དགེ་བ་མ་གྱུར་འགྲོ་བའི་ཕྱིར། །བླ་མེད་རྫོགས་པའི་བྱང་ཆུབ་ཆེན་པོར་བསྔོ། །ཚུལ་འདི་ཡོན་ཏན་དུ་མས་རྒྱུད་མཛེས་པའི། །གྲྭ་ཚང་ཆོས་རྗེ་ཤེས་རབ་ཆོས་གྲགས་ཀྱིས། །བསྐུལ་ཚེ་ཕྱོགས་ཀུན་མྱུལ་བའི་རྒྱལ་ཁམས་པ། །མདོ་རྒྱུད་འཛིན་པ་བློ་བཟང་ཆོས་རྒྱན་གྱིས། །འོད་ཡུག་གླིང་
དཀར་རྫོང་དུ་སྦྱར་བ་དགེ།    ༈    །།སྭ་སྟི། འདིར་ཕྱག་ན་རྡོ་རྗེ་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སབྷཱ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་པད་ཉིའི་སྟེང་དུ། རང་གི་སེམས་ཧཱུཾ་དང་རྡོ་རྗེ་

[035A]༄༅། །ལས༑ རང་ཉིད་ཕྱག་ན་རྡོ་རྗེ་སྐུ་མདོག་སྔོན་པོ་ཁྲོ་བོའི་གཟུགས་ཅན་ཞལ་གཅིག་ཕྱག་གཉིས་པ། མཆེ་བ་གཙིགས་ཤིང་སྤྱན་གསུམ་མེ་ལྟར་འབར་བ། ཕྱག་གཡས་རྡོ་རྗེ་འཕྱར་ཞིང། གཡོན་ཐུགས་ཀར་སྡིགས་
མཛུབ་མཛད་པ། སྨིན་མ་དང་སྨ་ར་དབུ་སྐྲ་དམར་སེར་རབ་ཏུ་འབར་བ། སྦྲུལ་དང་རིན་པོ་ཆེའི་རྒྱན་གྱིས་བརྒྱན་པ། གོས་སྔོན་པོའི་སྟོད་གཡོགས་དང། སྟག་ལྤགས་ཀྱི་ཤམ་ཐབས་གསོལ་བ། ཞབས་གཡས་བསྐུམས་གཡོན་བརྐྱངས་
ཀྱིས་མེ་དཔུང་འབར་བའི་དབུས་ན་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་དེ་ལས་འོད་འཕྲོས། ཡེ་ཤེས་པ་དབང་ལྷ་དང་བཅས་པ་སྤྱན་དྲངས། །ཛཿ་ཧཱུཾ་བཾ་ཧོཿ་དབང་ལྷས་དབང་བསྐུར། མི་བསྐྱོད་པས་དབུ་བརྒྱན་པར་
གྱུར། མཆོད་རྫས་རྣམས་ཕུལ་དུ་བྱུང་བའི་ལྷ་རྫས་སུ་གྱུར། ཨརྒྷཾ་ནས། ཤཔྟའི་བར་གྱིས་མཆོད། ལྕང་ལོ་ཅན་གྱི་གནས་མཆོག་དམ་པ་ན། །གསང་སྔགས་རིག་སྔགས་ཀུན་གྱི་བདག་པོ་སྟེ། །ལོག་འདྲེན་བགེགས་ཀྱི་ཚོགས་རྣམས་
འཇོམས་མཛད་པའི། །བཅོམ་ལྡན་རྡོ་རྗེ་འཛིན་ལ་ཕྱག་འཚལ་བསྟོད། །རང་གི་སྙིང་གར་ཉི་གདན་ལ་ཧཱུཾ་གྱི་མཐར་གནས་པའི་སྔགས་ལས་འོད་ཟེར་འཕྲོས་པས། འགྲོ་བའི་དོན་བྱས། སངས་རྒྱས་བྱང་སེམས་ཐམས་ཅད་ཀྱི་བྱིན་རླབས་
བསྡུས། རང་གི་སྙིང་གར་ཐིམས་པས་བྱིན་རླབས་ཞུགས་པའི་མོས་པ་དང་ལྡན་པས། ཨོཾ་བཛྲ་པཱ་ཎི་ཧཱུཾ། ཞེས་བརྒྱ་སྟོང་སོགས་བཟླའོ། །མཇུག་ཏུ། དགེ་བ་འདི་ཡིས་མྱུར་དུ་བདག་ཅེས་སོགས་ཀྱི་བསྔོ་བ་བྱ། དེ་ལྟར་ཉམས་སུ་

[035B] བར་གཅོད་སེལ་ཞིང་མཆོག་མྱུར་དུ་འཐོབ་པའི་ཕན་ཡོན་ཤིན་ཏུ་ཆེའོ། །ཞེས་པ་འདི་ཡང་དད་པ་དང་ལྡན་པ་ཁོན་ཇིན་ཨུ་བ་ཤའི་ཐུགས་དམ་དུ་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་བྲིས་པའོ། །
   ༈    །།ན་མོ་གུ་རུ་མཉྫུ་གྷོ་ཥཱ་ཡ། ཛམླ་འབྲུག་ཞོན་བསྒྲུབ་པར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས། རྫུ་འཕྲུལ་གྱི་ཤུགས་དང་ལྡན་པའི་གཡུ་འབྲུག་སྔོན་
པོའི་སྟེང་དུ། སྣ་ཚོགས་པདྨ་དང་ཟླ་བའི་གདན་ལ་ཛཾ་ཤེལ་གྱི་མདོག་ཅན་ལས་བེ་ཅོན་ཛཾ་གྱིས་མཚན་པ། དེ་ལས་འོད་འཕྲོས་དོན་གཉིས་བྱས། སྲིད་ཞིའི་དཔལ་འབྱོར་ཐམས་ཅད་བཀུག་བེ་ཅོན་ཛཾ་དང་བཅས་པ་ལ་ཐིམས་
པ་ཡོངས་སུ་གྱུར་པ་ལས། རང་ཉིད་འཕགས་པ་ཛམྦྷ་ལ་སྐུ་མདོག་དཀར་པོ། ཁྲོ་འཛུམ་སྒེག་པའི་ཉམས་ཅན། སྤྱན་གསུམ་པ། ཞལ་གཅིག་ཕྱག་གཉིས་ཀྱི་གཡས་འདོད་དགུའི་ཆར་འབེབས་པའི་རིན་པོ་ཆེའི་བེ་ཅོན་དང་
གཡོན་རྩེ་གསུམ་བསྣམས་པ། རིན་པོ་ཆེའི་རྒྱན་སྣ་ཚོགས་པས་བརྒྱན་ཅིང། དར་བཟང་པོའི་ན་བཟའ་ལྷབ་ལྷུབ་ཏུ་གསོལ་བ། དབུ་སྐྲ་དམར་སེར་གྱེན་དུ་འབར་ཞིང། འོད་ཟེར་རབ་ཏུ་རྒྱས་པའི་དབུས་ན་བཞུགས་པ། དེའི་ཕྱོགས་བཞིར་
པད་ཟླའི་གདན་ལ། ཤར་དུ་རྡོ་རྗེ་མཁའ་འགྲོ་སྔོན་མོ། ལྷོར་རིན་ཆེན་མཁའ་འགྲོ་སེར་མོ་ནུབ་ཏུ་པདྨ་མཁའ་འགྲོ་དམར་མོ་བྱང་དུ་ལས་ཀྱི་མཁའ་འགྲོ་ལྗང་ཁུ། ཐམས་ཅད་ཞལ་གཅིག་ཕྱག་གཉིས་ཀྱི་གཡས་པ་རྣམས་ཀྱིས་རིམ་བཞིན་

[036A]༄༅། །རྡོ་རྗེ། རིན་པོ་ཆེ། པདྨ། སྣ་ཚོགས་རྡོ་རྗེ། གཡོན་པ་རྣམས་ཀྱིས། རྟེན་འབྲེལ་གྱི་རྫས། ལྕགས་ཀྱུ། རིན་པོ་ཆེའི་རྒྱལ་མཚན། ནེའུ་ལེ་འཛིན་པ་རིན་པོ་ཆེའི་རྒྱན་དང། དར་གྱི་ན་བཟའ་ཅན་སེམས་དཔའི་སྐྱིལ་
ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཧཱུཾ་གི་འོད་ཟེར་གྱིས། ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་དབང་ལྷས་དབང་བསྐུར། རིན་འབྱུང་གིས་དབུ་བརྒྱན་པར་གྱུར། བསངས་
སྦྱངས་བྱིན་གྱིས་བརླབས་པའི་མཆོད་པ་ཕུལ། །འཇིག་རྟེན་འཇིག་རྟེན་འདས་པ་ལས་འོངས་པའི། །འདོད་དགུའི་ཕུན་ཚོགས་དཔལ་འབྱོར་མ་ལུས་པ། །ཁྱོད་ཞབས་དྲན་པ་ཙམ་གྱིས་སྩོལ་མཛད་པའི། །འཕགས་མཆོག་ཛམྦྷ་ལ་
ལ་གསོལ་བ་འདེབས། །ཅེས་པའམ། ཕྱག་འཚལ་ལོ་ཞེས་བསྟོད། ཐུགས་ཀར་སྔགས་ཕྲེང་བཀོད་པའི་འོད་ཟེར་གྱིས་ཅི་འདོད་པའི་ཆར་ཕབ་པར་བསམས་ཏེ། ཨོཾ་པདྨ་ཀྲོ་དྷ་ཨཱརྱ་ཛམྦྷ་ལ་ཧྲྀ་ད་ཡེ་ཧཱུཾ་ཕཊ། ཅེས་བརྒྱ་སྟོང་
བཟླ་ཞིང། མཇུག་ཏུ་དགེ་བ་བསྔོ་བ་སོགས་བྱའོ། །དེ་ལྟར་ཇོ་བོ་ཆེན་པོའི་ཞལ་གཟིགས་ཛམླ་འབྲུག་ཞོན་བྱིན་རླབས་ཤིན་ཏུ་ཆེ་བར་གྲགས་པའི་སྒྲུབ་ཐབས་འདི་ནི། སྟོང་འཁོར་སྤྲུལ་པའི་སྐུ་མདོ་རྒྱུད་རྒྱ་མཚོའི་ཐུགས་དམ་དུ་
ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་ཕུལ་བའོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། དུས་གསུམ་རྒྱལ་བའི་མཐུ་སྟོབས་གཅིག་བསྡུས་ནས། །བསྟན་པ་བསྲུང་ཞིང་རྣལ་འབྱོར་

[036B] །སྐྱོང་མཛད་རྣམ་མང་ཐོས་སྲས་མདུང་དམར་ཅན། །འཁོར་བཅས་ཐོགས་པ་མེད་པར་གནས་འདིར་གཤེགས། །མདུན་དུ་ཡེ་ཤེས་མེ་དཔུང་འབར་བའི་དབུས། །སྐུ་མདོག་དམར་པོ་གཤིན་རྗེ་ཁྲོས་པའི་གཟུགས། །ཞལ་
གཅིག་ཕྱག་གཉིས་མདུང་དམར་ནེའུ་ལེ་འཛིན། །དབང་གི་རང་བཞིན་རྡོ་རྗེའི་གོ་ཁྲབ་གསོལ། །ཡིད་འོང་རིན་ཆེན་སྒ་སྲབ་ཀྱིས་མཛེས་པའི། །རྫུ་འཕྲུལ་ཤུགས་ལྡན་རྟ་མཆོག་སྔོན་པའི་སྟེང། །བསྒྲུབ་པ་པོ་ལ་འདོད་དགུའི་མཆོག་སྩོལ་ཕྱིར། །འཁོར་
ཚོགས་རྒྱ་མཚོའི་དབུས་སུ་བརྟན་པར་བཞུགས། །དངོས་སུ་བཤམས་དང་ཡིད་ཀྱིས་སྤྲུལ་པ་ལས། །བྱུང་བའི་ཕྱི་ནང་གསང་བའི་མཆོད་པའི་སྤྲིན། །རབ་འབྱམས་ས་དང་ནམ་མཁའི་ཁྱོན་བཀང་སྟེ། །རྒྱལ་ཆེན་འཁོར་དང་བཅས་ལ་དབུལ་
བར་བགྱི། །མཁའ་ལྟར་ཡངས་པའི་ཡིད་འོང་ནོར་བུའི་སྣོད། །ལྷ་མིའི་ཞལ་ཟས་གཏོར་མའི་ཚོགས་ཀྱིས་བཀང། །ཟག་མེད་ཡེ་ཤེས་བདུད་རྩིར་བྱིན་བརླབས་ཏེ། །ཆོས་སྐྱོང་ཆེན་པོ་འཁོར་དང་བཅས་ལ་འབུལ། ཞེས་ཚིགས་བཅད་འདི་
ལན་གསུམ་གྱིས་གཏོར་མ་ཕུལ། ཨརྒྷཾ་སོགས་ཀྱིས་མཆོད། བཻ༑ ཆོས་དབྱིངས་བདེ་བ་ཆེན་པོའི་གཞལ་ཡས་ནས། །རྒྱལ་བའི་བསྟན་པ་བསྲུང་ཞིང་སྤེལ་བའི་ཕྱིར། །ཕུན་ཚོགས་དབང་དྲག་སྤྲུལ་པའི་གར་མཛད་པ། །དགྲ་ལྷ་ཆེན་པོ་ཁྱོད་
ལ་བདག་བསྟོད་དོ། །དྲན་པ་ཙམ་གྱིས་འགལ་རྐྱེན་ཀུན་སེལ་ཞིང། །མཐུན་རྐྱེན་ཚེ་དང་བསོད་ནམས་དཔལ་འབྱོར་དང། །འཁོར་དང་བཤད་སྒྲུབ་བསྟན་པའི་བྱ་བ་སོགས། །རྒྱས་མཛད་ཆོས་སྐྱོང་ཆེན་པོར་བདག་བསྟོད་དོ། ཞེས་

[037A]༄༅། །བསྟོད། བཟླས་པ་བྱ་བར་འདོད་ན། ཨོཾ་བཻ་ཤྲ་མ་ཎ་ཡེ་ཧཱུཾ་ཕཊ་སཱ་ཧཱ། ཞེས་འདི་ཉིད་ཀྱི་སྔགས་བཟླའོ། །མཇུག་ཏུ་དགེ་བ་བསྔོ་ཞིང། ཡེ་ཤེས་པ་རྣམས་སྐུ་ཡོད་ན་བརྟན་བཞུགས་དང་མེད་ན་བཟོད་པར་
གསོལ་ཏེ་གཤེགས་སུ་གསོལ། ཞེས་པ་འདི་ཡང་ཚ་བ་སྐུ་སྐྱེ་རིན་པོ་ཆེས་བསྐུལ་བ་ལྟར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའི་ཡི་གེ་པ་ནི་བློ་བཟང་དབང་གི་རྒྱལ་པོའོ།།    ༈    །།
སྭ་སྟི། གང་གི་ཞབས་ཟུང་ནོར་བུའི་འོད། །དྲན་པས་བདུད་དཔུང་ཟིལ་གནོན་པ། །ཡེ་ཤེས་མཁའ་འགྲོའི་ཞབས་བཏུད་ནས། །དེ་ཡི་སྒྲུབ་ཐབས་མདོར་བསྡུས་བྲི། །སེང་གདོང་མ་བསྒྲུབ་པར་འདོད་པས། སྭ་བྷཱ་ཝས་
སྟོང་པར་སྦྱངས། སྟོང་པའི་ངང་ལས་པདྨ་དང་ཉི་མའི་སྟེང་དུ་རང་གི་སེམས་ཧཱུཾ་ལས་གྲི་གུག་ཧཱུཾ་གིས་མཚན་པ་ལས་རང་ཉིད་ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན། མགྲིན་པ་ཡན་ཆད་སེང་གེ་དྲག་ཏུ་ཁྲོས་པའི་གདོང་
པ་དཀར་པོ། མགྲིན་པ་མན་ཆད་མཐིང་ནག་ཞལ་གཅིག་ཕྱག་གཉིས་ཀྱི། གཡས་གྲི་གུག་ནམ་མཁའ་ལ་འཕྱར་ཞིང། གཡོན་ཐོད་ཁྲག་ཐུགས་ཀར་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། ཐོད་བསྐམ་ལྔའི་དབུ་
རྒྱན་དང། མགོ་རློན་ལྔ་བཅུའི་དོ་ཤལ་འཕྱང་བ། མི་ལྤགས་ཀྱི་གཡང་གཞིས་སྟོད་གཡོགས་ཤིང། སྟག་ལྤགས་ཀྱི་ཤམ་ཐབས་ཅན། ཡེ་ཤེས་ཀྱི་མེ་འབར་བའི་དབུས་ན་ཞབས་གཡས་པའི་རྟིང་པ་བརླ་ལ་བརྟེན་ཅིང་

[037B] མགྲིན་པར་ཨཱ་ཐུགས་ཀར་ཧཱུཾ། ཧཱུཾ་གི་འོད་ཟེར་གྱིས་རང་འདྲའི་ཡེ་ཤེས་པ་དང་དབང་གི་ལྷ་སྤྱན་དྲངས་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་
ལྷས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨོཾ་ཨཱ་ཧཱུཾ། ལན་གསུམ་གྱིས་མཆོད་པ་བྱིན་གྱིས་བརླབས་ལ། ཨོཾ་བཛྲ་ཌཱ་ཀི་ནཱི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། མཁའ་ལ་སྤྱོད་པའི་གནས་མཆོག་དམ་པ་ནས་
མངོན་ཤེས་རྫུ་འཕྲུལ་མངའ་བའི་མཐུ་སྟོབས་ཅན། །སྒྲུབ་པ་པོ་ལ་མ་གཡེལ་བུ་བཞིན་གཟིགས། །གནས་གསུམ་མཁའ་འགྲོའི་གཙོ་ལ་ཕྱག་འཚལ་ལོ། །ཞེས་པས་བསྟོད། རང་གི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་
ཧཱུཾ་ཡིག་གི་མཐར། ཨཿ་ཀཿ་སཿ་མཿ་རཿ་ཛཿ་ཤཿ་དཿ་རཿ་སཿ་མཿ་རཿ་ཡཿ་ཕཿཊ་ཅེས་ལོ་གྲངས་སམ། བརྒྱ་རྩ་ཙམ་བཟླ། དེ་ནས་ཐལ་མོ་གཉིས་ཉི་ཟླའམ་གནམ་ལྕགས་ཀྱི་སྦྱོར་བས། བླ་མ་ཡང་དག་པ་ཡོངས་ཀྱི་དགེ་བའི་བཤེས་
གཉེན་རྣམས་ཀྱི་བཀའ་བདེན་པ་དང། སངས་རྒྱས་ཀྱི་བཀའ་བདེན་པ་དང། ཆོས་ཀྱི་བཀའ་བདེན་པ་དང། དགེ་འདུན་གྱི་བཀའ་བདེན་པ་དང། ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་གྱི་བཀའ་བདེན་པ་དང། མཁའ་
འགྲོ་མ་བྱེ་བ་འབུམ་སྡེའི་བདེན་པ་ཆེན་པོའི་བྱིན་རླབས་ཀྱིས། བདག་ཅག་འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི། ལོ་སྐེག་ཟླ་སྐེག་ཞག་སྐེག་རྨི་ལམ་ངན་པ་མཚན་མ་ངན་པ་ལྟས་ངན་པ་ནད་གདོན་དགྲ་བགེགས་མི་

[038A]༄༅། །དང་མི་མ་ཡིན་པས་གནོད་ཅིང་འཚེ་བར་བྱེད་པ་ཐམས་ཅད་མཱ་ར་ཡ་ཕཊ། ཅེས་མན་ངག་བཞིན་ཐལ་མོ་བརྡབས། མཇུག་ཏུ། དགེ་བ་འདི་ཡིས་མྱུར་དུ་བདག་ཡེ་ཤེས་མཁའ་འགྲོ་འགྲུབ་གྱུར་ནས། །ཅེས་
སོགས་ཀྱིས་དགེ་བ་བསྔོ་བར་བྱའོ། །དེ་ལྟར་ཡེ་ཤེས་མཁའ་འགྲོ་མའི། །སྒྲུབ་ཐབས་བདུད་ལས་རྒྱལ་བྱེད་འདི། །བློ་བཟང་ཆོས་ཀྱི་རྒྱལ་མཚན་གྱིས། །བཀོད་པའི་དགེ་བ་ཇི་སྙེད་དེས། །མཐའ་ཡས་འགྲོ་བ་མ་ལུས་པ། སྒྲིབ་
གཉིས་གཡུལ་ལས་རྒྱལ་གྱུར་ཅིག་    ༈    །།སྭ་སྟི། ཡེ་ཤེས་ཀྱི་མཁའ་འགྲོ་མ་སེང་གེའི་གདོང་པ་ཅན་ལ་གཏོར་མ་འབུལ་བར་འདོད་པས། གཙང་ཞིང་གྱ་ནོམ་པའི་གཏོར་མ་ཨ་མྲྀ་ཏས་བསངས་
སྭ་བྷཱ་ཝས་སྦྱངས། སྟོང་པའི་ངང་ལས། ཨཱ་ལས་ཐོད་པ་ཡངས་ཤིང་རྒྱ་ཆེ་བའི་ནང་དུ། གཏོར་མ་ཤ་ལྔ་བདུད་རྩི་ལྔ་ལས་བྱུང་བའི་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། འབྲུ་གསུམ་ལན་
གསུམ་བརྗོད་དེ་བྱིན་གྱིས་བརླབས། །རང་གི་ཐུགས་ཀའི་ཧཱུཾ་གི་འོད་ཟེར་གྱིས། གནས་གསུམ་རྡོ་རྗེའི་ཕོ་བྲང་ནས། ཡེ་ཤེས་ཀྱི་མཁའ་འགྲོ་མ་སེང་གའི་གདོང་པ་ཅན་འཁོར་དང་བཅས་པ་སྤྱན་དྲངས་པའི་
ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲང་ནས་གསོལ་བར་གྱུར། ཨོཾ་ཛྙཱ་ན་ཌཱ་ཀི་སིདྷ་མུ་ཁ་ས་པ་རི་ཝཱ་ར་ཨི་དཾ་བ་ལིདྟ་ཁ་ཁ་ཁཱ་ཧི་ཁཱ་ཧི། ཞེས་གསུམ་མམ་བདུན་གྱིས་ཕུལ། ཨརྒྷཾ་སོགས་ཀྱིས་མཆོད་

[038B] །མཆོད་སྦྱིན་གཏོར་མ་འདི་བཞེས་ནས། །བདག་གི་བར་གཅོད་ཀུན་སེལ་ལ། །མཐུན་རྐྱེན་མ་ལུས་བསྒྲུབ་པར་མཛོད། །དེང་ནས་ཚེ་རབས་ཐམས་ཅད་དུ། །ལྷ་དང་མི་ཡི་རྟེན་ཐོབ་ཅིང། །
རྟག་ཏུ་དམ་པའི་ཆོས་སྤྱོད་དེ། །སྐུ་གསུམ་གོ་འཕང་མྱུར་ཐོབ་ཤོག་ཅེས་པ་སེང་གདོང་མའི་མངོན་རྟོགས་ཀྱི་མཇུག་ཏུ་སྦྱར་ཆོག་འདི་ཡང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།།    ༈    །།
བྷྱཽ་དངོས་གྲུབ་འདོད་དགུའི་ཆར་འབེབས་དཔལ་ལྷ་མོ། །རབ་འབྱམས་རྒྱལ་བའི་བསྟན་པ་རྒྱས་མཛད་ཅིང། །སྐལ་བཟང་འགྲོ་ལ་ཕན་བདེའི་ལམ་སྟོན་པའི། །རྩ་རྒྱུད་བླ་མའི་ངོ་བོར་མངའ་གསོལ་ལོ། །སྒྲིབ་བྲལ་
ལྷན་སྐྱེས་དགའ་བའི་ཆུ་གཏེར་ཆེ། །དཀྱིལ་འཁོར་འཁོར་ལོ་བྱེ་བའི་ཉལ་འགྲོའི་ཚོགས། །སྤྲོ་དང་བསྡུ་བའི་གཞིར་གྱུར་དཔལ་ལྷ་མོ། །ཡི་དམ་ལྷ་ཚོགས་ངོ་བོར་མངའ་། །ཁྱོད་ནི་དུས་གསུམ་རྒྱལ་བ་ཀུན་གྱི་དངོས། །བརྒྱད་
ཁྲི་བཞི་སྟོང་ཆོས་ཕུང་འབྱུང་བའི་གནས། །འཕགས་ཚོགས་དགེ་འདུན་ཀུན་གྱི་འདྲེན་པ་མཆོག་བསླུ་མེད་སྐྱབས་ཀྱི་དམ་པར་མངའ་། །ཟས་གཙང་སྲས་དང་པད་དཀར་འཛིན་པའི་ཞབས། །ཁྱད་པར་རྒྱལ་བ་གཉིས་པ་ཙོང་ཁ་པའི། །
བསྟན་པ་སྐྱོང་དང་སྤེལ་དང་བསྲུང་བ་ཡི། །བཀའ་སྲུངས་ཀུན་གྱི་གཙོ་མོར་མངའ་། །ཁྱད་པར་ཆོས་ཀྱི་རྒྱལ་པོ་སྲོང་བཙན་གྱིས། །བཀའ་བསྒོས་ཇི་བཞིན་སྤྲུལ་པའི་གཙུག་ལག་ཁང། །མི་དང་མི་མིན་འབྱུང་བཞིའི་གནོད་པ་ལས། །

[039A]༄༅། །སྐྱོབ་པའི་དཔལ་མོ་ཆེན་མོར་མངའ་། །མདོར་ན་བདག་ཅག་དཔོན་སློབ་འཁོར་བཅས་ཀྱིས། །བསྲུང་མའི་གཙོ་མོར་མངའ་གསོལ་གཉེར་གཏད་ཀྱི། །རྟག་ཏུ་གཡེལ་མེད་མགོན་དང་སྐྱབས་མཛོད་ལས།།
མཆོག་དང་ཐུན་མོང་དངོས་གྲུབ་མ་ལུས་སྩོལ། ཞེས་མ་གཅིག་དཔལ་གྱི་ལྷ་མོའི་མངའ་གསོལ་འདི་ནི། ཤཱཀྱའི་རྒྱལ་པོའི་ཞབས་འབྲིང་བའི་སྲི་ཞུར་ཀུན་དགའ་བོ་དང་མཚུངས་པ་ནང་སོ་སྐུ་གཉེར་དབོན་གྱིས་བསྐུལ་བའི་
ངོར༑ ཡུལ་ཕྱོགས་མེད་ཀྱི་བྱ་བྲལ་བ། བློ་བཟང་ཆོས་ཀྱི་རྒྱལ་མཚན་གྱིས་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བར་སུག་བྲིས་སུ་བགྱིས་པ་དགེ་ལེགས་འཕེལ།།    ༈    །།ཧཱུཾ་ལྷ་ཆེན་མཧཱ་ཀ་
ལ་ཁྱོད། །ཁྱབ་བདག་རྡོ་རྗེ་འཆང་དབང་སོགས། །དྲིན་ཅན་རྩ་རྒྱུད་བླ་མའི་ཚོགས། །ཀུན་གྱི་ངོ་བོར་མངའ་གསོལ་ལོ། །དྲན་པས་དངོས་གྲུབ་མཆོག་སྩོལ་བ། །རྒྱུད་སྡེ་བཞི་དང་ཡོངས་འབྲེལ་བའི། །དཀྱིལ་འཁོར་འཁོར་ལོ་བྱེ་
བ་བརྒྱའི། །གཙོ་བོ་ཆེན་པོར་མངའ་གསོལ་ལོ། །བསྟན་དགྲ་སྡིག་ཅན་ཚར་གཅོད་ཅིང། །བསྟན་དང་བསྟན་འཛིན་བུ་བཞིན་དུ། །སྐྱོང་མཛད་བཀའ་བསྲུངས་ཀུན་གྱི་གཙོ། །དམག་དཔོན་ཆེན་པོར་མངའ་གསོལ་ལོ། །སྐུ་
གསུམ་ལྷུན་གྲུབ་རྫོགས་སངས་རྒྱས། །སྤངས་རྟོགས་མཐར་ཕྱིན་དམ་པའི་ཆོས། །རིག་གྲོལ་གཉིས་ལྡན་དགེ་འདུན་ཏེ། །མཆོག་གསུམ་ངོ་བོར་མངའ་གསོལ་ལོ། །བདག་ཅག་དཔོན་སློབ་འཁོར་བཅས་ཀྱི། །འགལ་རྐྱེན་སེལ་ཞིང་

[039B] །སྒྲུབ་ལ་སྐད་ཅིག་མི་གཡེལ་བའི། །དགྲ་ལྷ་ཆེན་པོར་མངའ་གསོལ་ལོ། །བདག་ཅག་མི་ནོར་དགོན་གནས་བཅས། །མགོན་པོ་ཁྱོད་ལ་གཉེར་གཏད་ཀྱི། །དེང་ནས་བྱང་ཆུབ་སྙིང་པོའི་བར། །རྟག་ཏུ་འབྲལ་མེད་
གྲོགས་མཛོད་ལ། །མཆོག་དང་ཐུན་མོང་དངོས་གྲུབ་སྩོལ། ཞེས་མགོན་པོ་གྲི་གུག་དམར་ནག་གཉིས་ལ་བྱས་ཆོག་པའི་མངའ་གསོལ་འདི་ནི་རྒྱལ་བ་འབྲོམ་གྱི་གདན་ས་པ་བླ་མ་འོད་འཇོ་བས་བསྐུལ་བ་ལ་བརྟེན་ནས། བཀའ་
གདམས་པ་དགེ་སློང་ཆོས་ཀྱི་རྒྱལ་མཚན་གྱིས་ར་སྒྲེང་དུ་སྦྱར་བའོ།།    ༈    །།སྭ་སྟི། དུས་གསུམ་རྒྱལ་བའི་ཡུམ་གཅིག་འདོད་ཁམས་གཙོ། །འཁོར་བཅས་འདིར་གཤེགས་མེ་རླུང་འབར་བའི་དབུས། །
བཞུགས་གསོལ་ཕྱི་ནང་གསང་བའི་མཆོད་པ་དང། །ཟག་མེད་བདུད་རྩིའི་གཏོར་ཚོགས་རྒྱ་མཚོས་མཆོད། །རྒྱལ་བ་ཀུན་གྱི་མཐུ་སྟོབས་དྲག་མོའི་གཟུགས། །དྲན་པས་དངོས་གྲུབ་འདོད་དགུའི་ཆར་འབེབས་མ། །བཅོམ་ལྡན་འདས་མ་ཁྱོད་
ལ་བདག་བསྟོད་ཀྱི། །འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །བྷྱོ་དུས་གསུམ་རྒྱལ་བའི་མཐུ་སྟོབས་གཅིག་བསྡུས་ནས། །བསྟན་སྐྱོང་པ་མོ་ཆེན་པོར་མཚན་གསོལ་བ། །དད་དང་མོས་པའི་དབང་
གིས་སྤྱན་འདྲེན་ན། །འདིར་གཤེགས་སྣ་ཚོགས་པད་ཉིའི་གདན་ལ་བཞུགས། །དངོས་བཤམས་ཡིད་སྤྲུལ་ཕྱི་ནང་གསང་བ་ཡི། །མཆོད་པའི་སྤྲིན་ཕུང་ནམ་མཁའ་གང་བ་དང། །དམ་རྫས་སྤྱན་གཟིགས་ཞིང་གི་ཁྱོན་བཀང་

[040A]༄༅། །སྟེ༑ ༑བསྟན་སྲུངས་ཆེན་མོ་འཁོར་བཅས་མཉེས་ཕྱིར་འཕུལ། །ཁྲག་ཆང་འཆི་མེད་བདུད་རྩི་མཚོ་ལྟར་བསྐྱིལ། །ཤ་ཁྲག་དམར་ཆེན་གཏོར་མ་རི་ལྟར་སྤུངས། །ཟག་མེད་ཡེ་ཤེས་བདུད་རྩིར་བྱིན་
བརླབས་ཏེ། །བསྟན་སྐྱོང་ཆེན་མོ་འཁོར་དང་བཅས་ལ་འབུལ། །བྷྱོ་བདེ་ཆེན་ཆོས་ཀྱི་དབྱིངས་ལས་མ་གཡོས་ཀྱང། །བསྟན་པ་བསྲུང་ཕྱིར་འཇིགས་རུང་སྲིན་མོའི་གཟུགས། །ཞལ་གཅིག་ཕྱག་གཉིས་གཡས་པ་
དགྲ་སྙིང་དང། །ཕྱག་གཡོན་ལྕགས་སྤྱང་མགོ་དགུ་དགྲ་ལ་འགྱེད། །སྐུ་མདོག་སྨུག་ནག་ཞལ་གདངས་མཆེ་བ་གཙིགས། །སྤྱན་གསུམ་དམར་ལྡོག་བསྟན་དགྲ་རྩད་ནས་གཅོད། །ལྷབ་ལྷུབ་བེར་གསོལ་མེ་དཔུང་འབར་
བའི་དབུས། །བརྐྱངས་བསྐུམས་ཚུལ་གྱིས་བཞུགས་ལ་བསྟོད་པར་བགྱི། །རྣལ་འབྱོར་བདག་ཅག་དཔོན་སློབ་འཁོར་བཅས་རྣམས། །གནས་འདིར་བཤད་སྒྲུབ་ཚུལ་བཞིན་སྒྲུབ་པ་ལ། །འགལ་རྐྱེན་བར་ཆད་མིང་ཡང་མི་
འབྱུང་ཞིང། །མཐུན་རྐྱེན་བསམ་དོན་ཡིད་བཞིན་འགྲུབ་པར་མཛོད། །ཅེས་པའོ།།    ༈    །།ཨོཾ་གྲུབ་པའི་དབང་ཕྱུག་པདྨ་འབྱུང་གནས་དང། །བློ་བཟང་རྒྱལ་བའི་དབང་པོས་བཀའ་བསྒོས་བཞིན། །བསྟན་པ་
སྐྱོང་མཛད་ལྷ་ཡི་དགེ་བསྙེན་ཆེ། །འཁོར་བཅས་ཐོགས་པ་མེད་པར་གཤེགས་སུ་གསོལ། །སྤྲིན་དཀར་གཡོ་འདྲའི་རྫུ་འཕྲུལ་རྟ་ཡི་སྟེང། །དར་མདུང་མདའ་གཞུ་ཞགས་པ་འཛིན་མཛད་ཅིང། །དཀར་གསལ་དཔའ་བརྗིད་

[040B] །འཕྲིན་ལས་བསྒྲུབ་ཕྱིར་གནས་འདིར་བརྟན་པར་བཞུགས། །ཕྱི་ནང་གསང་བའི་མཆོད་པའི་སྤྲིན་དཀྲིགས་ཤིང། །གསེར་སྐྱེམས་བདུད་རྩིའི་བཏུང་བ་རྒྱ་མཚོར་བསྐྱིལ། །ཤ་ཁྲག་གཏོར་མ་རི་རབ་
ལྟར་སྤུངས་ནས། །དྲག་བཙན་དགྲ་ལྷའི་རྒྱལ་པོ་འཁོར་བཅས་མཆོད། །འབར་བའི་མེ་ནང་བསངས་རྫས་སྟོང་ཕྲག་དང། །དྲི་ཞིམ་སྤོས་སྣ་བསྲེགས་པའི་དུད་པའི་སྤྲིན། །དབང་སྔོན་ཆུ་འཛིན་མཁའ་ལ་བསྙེག་འདྲ་བས། །གཞི་
བདག་དགེ་བསྙེན་ཆེན་པོ་འཁོར་བཅས་བསངས། །རྣམ་འདྲེན་ཐམས་ཅད་གཟིགས་པའི་སྤྱན་སྔ་རུ། །དང་པོར་ཐུགས་བསྐྱེད་ས་བཅུའི་མཐར་སོན་ཀྱང། །འབྲོག་གནས་ཚུལ་བཟུང་སྨ་ཆེན་སྤོང་ར་ཞེས། །ཆོས་འཁོར་སྐྱོང་མཛད་
བསྲུང་མ་ཁྱོད་ལ་བསྟོད། །དགེ་ལྡན་རྣམ་པར་རྒྱལ་བའི་གླིང་ཆེན་པོ། །བློ་གསལ་མཁས་མང་ནོར་བུས་ཡོངས་གང་ཞིང། །བཤད་སྒྲུབ་འདོད་དགུའི་ལོངས་སྤྱོད་ཕུན་ཚོགས་བརྒྱས། །དར་རྒྱས་སྲིད་མཐའི་བར་དུ་གནས་པར་མཛོད། །
ལྷག་བསམ་དག་པས་ཚུལ་འདིར་བརྩོན་པ་ན། ཞེས་སོགས་བྱའོ། །དགེ་ལྡན་གྱི་གཞི་བདག་གི་གཏོར་ཆོག་གོ་    ༈    །།ན་མོ་གུ་རུ་མཉྫུ་གྷོ་ཥཱ་ཡ། འདིར་བླ་མ་མཆོག་གསུམ་ཆོས་བསྲུང་མཁའ་འགྲོ་ཡུལ་ལྷ་གཞི་བདག་དང་བཅས་པ་གསོལ་ཞིང་མཆོད་ནས་འཕྲིན་ལས་འཆོལ་བའི་ཚུལ་ནི་མཆོད་གཏོར་བསངས་རྫས་སྤྱན་གཟིགས་སོགས་ཚོགས་པར་བྱས་ལ། སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། དངོས་གཞི་

[041A]༄༅། །ནི༑    ༈    །རྣམ་པ་ཅིར་ཡང་འཆར་བའི་ཟློས་གར་གྱིས། །སྲིད་ཞིའི་ཕན་བདེ་ཀུན་གྱི་ཆར་འབེབས་པའི། །རྩ་རྒྱུད་བླ་མ་མཆོག་གསུམ་གནས་གསུམ་གྱི། །
དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས། །འཁོར་བཅས་འཕྲིན་ལས་བསྒྲུབ་ཕྱིར་གནས་འདིར་གཤེགས། །ཕྱོགས་སྐྱོང་བཅོ་ལྔ་ལ་སོགས་པ། །གཙང་རིས་མགོན་པོ་བདུན་ཅུ་དང། །ཉི་ཟླ་གཟའ་སྐར་ཞག་རྒྱུ་
བའི༑ ༑ལྷ་ཡི་ཚོགས་ཀུན་གནས་འདིར་བྱོན། །ཚེ་རིང་མཆེད་ལྔ་བསྟན་མར་བཅས། །ས་ཡི་ལྷ་མོ་བརྟན་མ་སོགས། །ཡུལ་བདག་གཞི་བདག་གནས་བདག་དང། །གྲོང་བདག་འཁོར་བཅས་གནས་འདིར་གཤེགས། །ཁྱད་
པར་ཡུལ་ཁམས་འདི་ཉིད་ཀྱི། །རི་ནགས་ཐང་ཆུའི་ལྷ་རྣམས་དང། །ཆེད་དུ་དགོན་གནས་འདིར་འཁོད་པའི། །སྡེ་བརྒྱད་མ་ལས་གནས་འདིར་གཤེགས།།    ༈    །ཕུན་
ཚོགས་མཆོད་པའི་སྤྲིན་གྱིས་ཡོངས་གང་བ། །སྲིད་དང་ཞི་བའི་མགྲོན་རྣམས་མ་ལུས་པའི། །སྤྱན་ལམ་འབྱུང་ཞིང་རྒྱས་ལ་དགྱེས་གྱུར་ཅིག་གསེར་སྐྱེམས་བདུད་རྩིའི་བཏུང་བ་རྒྱ་མཚོར་འཁྱིལ། །རབ་མཛེས་མེ་ཏོག་ས་དང་ནམ་
མཁའ་གང། །དྲི་ཞིམ་སྤོས་ཀྱི་དུད་པས་ཕྱོགས་ཀུན་ཁྱབ། །མུན་སེལ་སྒྲོན་མེའི་ཕྲེང་བ་ཚར་དུ་དངར། །བཟང་པོའི་དྲི་ལྡན་གངྒཱའི་རྒྱུན་མང་འབབ། །རོ་བརྒྱ་ལྡན་པའི་ཞལ་ཟས་ལྷུན་པོར་སྤུངས། །གདངས་སྙན་རོལ་མོའི་བྱེ་

[041B] །ཞིང་ཀུན་བཀང་སྟེ་འཁོར་དང་བཅས་པ་མཆོད། །ལྷ་དང་མི་ཡི་བསོད་ནམས་ལས་གྲུབ་པའི། །ཟག་མེད་བདུད་རྩིའི་བཏུང་བ་རྒྱ་མཚོ་དང། །རོ་བརྒྱ་ལྡན་པའི་བཟའ་དང་བཅའ་བའི་ཚོགས། །རི་ལྟར་སྤུངས་པའི་
གཏོར་མའི་ཚོགས་ཀྱིས་མཆོད། །འབར་བའི་ཡེ་ཤེས་མེ་ནང་སྤོས་སྣ་དང། །བསངས་རྫས་བརྒྱ་ཕྲག་བསྲེགས་པའི་དུད་སྤྲིན་གྱིས། །སྲིད་དང་ཞི་བའི་མགྲོན་རྣམས་མ་ལུས་བསངས། །མི་གཙང་ཉམས་གྲིབ་ཐམས་ཅད་བསངས་
གྱུར་ཅིག་གཏོར་མ་སྔགས་འབུལ་འདོད་ན་འདིར་ཨ་ཀཱ་རོས་འབུལ། ཨརྒྷཾ་སོགས་ཀྱིས་མཆོད། ནང་མཆོད་ཀྱང་འབུལ། ཨོཾ་རྩ་རྒྱུད་བླ་མ་མཆོག་གསུམ་དང། །དཔའ་བོ་མཁའ་འགྲོ་ཆོས་སྐྱོང་བའི། །བསྲུང་ཚོགས་དཔལ་
མགོན་བདུན་ཅུར་བཅས། །དྲེགས་པ་སྡེ་བརྒྱད་ཐམས་ཅད་དང། །ཚེ་རིང་མཆེད་ལྔ་བསྟན་མའི་ཚོགས། །ཁྱད་པར་ཡུལ་ཕྱོགས་དགོན་གནས་འདིའི། །ཡུལ་ལྷ་གཞི་བདག་འཁོར་བཅས་ཀྱིས། །བདག་ཅག་དགོན་གནས་དགེ་
འདུན་གྱི། །སྡེ་དང་བཅས་པ་ཐམས་ཅད་ལ། །གནོད་ཅིང་ཉེ་བར་འཚེ་བ་ཡི། །ནད་གདོན་དགྲ་དང་ཆོམ་རྐུན་སོགས། །མི་དང་མི་མིན་འབྱུང་པོ་ཡི། །ཉེར་འཚེ་མ་ལུས་ཞི་བར་མཛོད། །ཚེ་དང་བསོད་ནམས་དཔལ་འབྱོར་དང། །བཤད་
སྒྲུབ་ཐོས་བསམ་སྒོམ་གསུམ་དང། །བསླབ་གསུམ་རིམ་གཉིས་རྣལ་འབྱོར་སོགས། །དར་ཞིང་རྒྱས་པའི་འཕྲིན་ལས་མཛོད། །འདོད་དགུའི་ལོངས་སྤྱོད་ཁམས་གསུམ་གྱི། །སྐྱེ་འགྲོ་མ་ལུས་དབང་འདུས་ནས། །རྣམ་དག་

[042A]༄༅། །ལམ་ལ་དགོད་ནུས་པའི། །དབང་གི་ལས་རྣམས་འགྲུབ་པར་མཛོད། །བདག་ཅག་དགོན་གནས་བཅས་པ་ལ། །ལྡང་ཞིང་གདུག་པའི་སེམས་ལྡན་པའི། །མི་དང་འབྱུང་པོའི་ཚོགས་རྣམས་
ཀུན༑ ༑དྲག་པོའི་ཆད་པས་ཚར་གཅོད་མཛོད། །ཅེས་པ་འདི་ཡང་གྲྭ་ཚང་ཆོས་རྗེ་འཇམ་དབྱངས་ཤེས་རབ་ཀྱིས་ནན་ཆེར་བསྐུལ་བ་ལ་བརྟེན་ནས་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་གླིང་དཀར་རྫོང་དུ་
སྨྲས་པ་དགེ་ལེགས་འཕེལ།།    ༈    །།ཨོཾ་ཆོས་དབྱིངས་བདེ་བ་ཆེན་པོའི་ཕོ་བྲང་ནས། །རྩ་བརྒྱུད་བླ་མ་ཡི་དམ་དཀོན་མཆོག་གསུམ། །ཆོས་བསྲུང་སྨ་ཆེན་སྤོང་ར་མཚོ་སྨན་སོགས། །ཡུལ་ལྷ་
གཞི་བདག་འཁོར་བཅས་གནས་འདིར་བྱོན། །དམ་རྫས་སྤྱན་གཟིགས་ཞིང་ཀུན་ཁྱོན་གང་ཞིང། །བདུད་རྩིའི་གསེར་སྐྱེམས་ལྷ་རྫས་གཏོར་མའི་ཚོགས། །ཟག་མེད་ཡེ་ཤེས་བདུད་རྩིར་བྱིན་བརླབས་ཏེ། །སྲིད་ཞིའི་
མགྲོན་རྣམས་དགྱེས་པ་བསྐྱེད་ཕྱིར་འབུལ། །ཨོཾ་ཨ་ཀཱ་རོས་གཏོར་མ་ཕུལ། ཨརྒྷཾ་སོགས་ཀྱིས་མཆོད། ནང་མཆོད་ཀྱང་འབུལ། དཀོན་མཆོག་གསུམ་དང་དེ་ཡི་བཀའ་སྡོད་མཆོག་དགེ་བསྙེན་ཆེན་པོ་སྨ་ཆེན་སྤོང་
ར་དང། །ཡིད་བཞིན་མཚོར་གནས་ཡུལ་ལྷ་གཞི་བདག་ཚོགས། །འཁོར་དང་བཅས་ལ་བསྟོད་ཅིང་བསྔགས་པར་བགྱི། །དེང་ནས་རྣལ་འབྱོར་མི་ནོར་འཁོར་བཅས་ལ། །ཆོམ་རྐུན་དགྲ་ཇག་གནོད་པ་བཟློག་པ་དང། །གཡེལ་

[042B] །བསམས་དོན་ཆོས་བཞིན་བསྒྲུབ་ལ་མ་གཡེལ་ཅིག་ཅེས་པ་འདི་ཡང་གྲྭ་ཚང་ཆོས་རྗེ་འཇམ་དབྱངས་ཤེས་རབ་པས་ནན་ཆེར་བསྐུལ་བ་ལ་བརྟེན་ནས་ཤཱཀྱའི་དགེ་སློང་བློ་བཟང་ཆོས་
ཀྱི་རྒྱལ་མཚན་གྱིས་གཡར་ཁྲལ་དུ་བགྱིས་པའོ།།    ༈    །།ན་མོ་རདྣ་གུ་རུ་པདྨ་སཾ་བྷ་ཝ་བྷྱ་འདིར་སྐྱེས་བུ་ཆེན་པོ་དམ་ཅན་རྡོ་རྗེ་ལེགས་པ་ལ་མཆོད་གཏོར་འབུལ་བར་འདོད་པས། མཆོད་གཏོར་
དམ་རྫས་སྤྱན་གཟིགས་སོགས་ལག་ལེན་བཞིན་བཤམས། རང་ཡི་དམ་རྟ་མགྲིན་ནམ་འཇིགས་བྱེད་སོགས་ཅི་བྱེད་པའི་ལས་སྔགས་ཀྱིས། བསངས་སྦྱངས་ཤིང་བསྐྱེད་དེ། སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་
བརླབས། རང་ཡི་དམ་གྱི་ང་རྒྱལ་དང་ལྡན་པས་རོལ་མོ་དབྱངས་དང་བཅས་ཏེ་ཆོ་ག་ལ་འཇུག་པ་ནི། འདི་ལྟར། ཧཱུཾ། རང་གི་མདུན་དུ་ཁྲག་ཞག་རྒྱ་མཚོའི་སྟེང། །འཇིགས་རུང་ཕ་ཝང་བརྩེགས་པའི་གཞལ་ཡས་དབུས། །
དམར་ནག་མེ་དཔུང་དྲག་ཏུ་འཁྲུགས་པའི་ཀློང། །དམ་ཉམས་དགྲ་བགེགས་བསྣོལ་བའི་གདན་སྟེང་དུ། །དམ་ཅན་སྐྱེས་བུ་ཆེན་པོ་འཇིགས་པའི་གཟུགས། །སྐུ་མདོག་མཐིང་ནག་རབ་ཏུ་འབར་བ་ལ། །ཞལ་གཅིག་
ཕྱག་གཉིས་སྤྱན་གསུམ་དམར་ཞིང་འཁྲུག་རྔམས་པའི་ཞལ་གདངས་ཁྲོས་པའི་མཆེ་བ་གཙིགས། །ཕྱག་གཡས་ལྕགས་ཀྱི་ཐོ་ལུམ་མེ་འབར་བ། །མཁའ་ལ་འཕྱར་བས་བསྟན་དགྲ་ཕྱེ་མར་འཐག་གཡོན་པས་འཐོར་

[043A]༄༅། །རླུང་མི་བཟད་འབྱུང་གནས་ཀྱི། །སྦུད་པས་སྟོང་གསུམ་སྐད་ཅིག་འཐོར་བ་བཞིན། །དམར་སེར་སྨ་ར་སྨིན་མ་རལ་པའི་ཚོགས། །མེ་སྟག་ཁྲོམ་ཁྲོམ་འཕྲོ་ཞིང་རབ་ཏུ་འབར། །རབ་འཇིགས་ཐོད་
སྐམ་ལྔ་ཡིས་དབུ་བརྒྱན་ཅིང། །ཁྲག་འཛག་མི་མགོའི་དོ་ཤལ་རིང་དུ་འཕྱང། །དར་ནག་གསེར་གྱི་རྒྱན་ལྡན་བེར་གསོལ་ཞིང། །སག་ལྷམ་གྱོན་ནས་ར་སྐྱེས་ཁམ་པ་ཆིབས། །འཁོར་དུ་ར་ཞོན་གསུམ་བརྒྱ་དྲུག་ཅུ་དང། །
ལྷ་སྲིན་སྡེ་བརྒྱད་ཐེའུ་རང་འབྱུང་པོའི་ཚོགས། །རྣམ་མང་དམ་ཅན་འཁོར་ཚོགས་རྒྱ་མཚོར་བཅས། །རྣལ་འབྱོར་འཕྲིན་ལས་བསྒྲུབ་ཕྱིར་བརྟན་པར་བཞུགས། །ཧཱུཾ་རྡོ་རྗེ་འཆང་དངོས་པདྨ་འབྱུང་གནས་སོགས། །རྩ་རྒྱུད་བླ་
མས་བཀའ་བསྒོས་དམ་བཅས་བཞིན། །ཐོགས་མེད་རྫུ་འཕྲུལ་ཤུགས་ཀྱིས་འདིར་གཤེགས་ལ། །རྣལ་འབྱོར་བཅོལ་བའི་ལས་ཀུན་འགྲུབ་པར་མཛོད། །དམ་ཅན་རྡོར་ལེགས་འཁོར་བཅས་ལ། །མཐུན་པའི་དམ་རྫས་
འབུལ་བ་ནི། །ཁྲག་ཞག་མཆོད་ཡོན་མཚོ་ལྟར་བསྐྱིལ། །མཛེས་པའི་མེ་ཏོག་བར་སྣང་བཀང། །དྲི་ཞིམ་བདུག་སྤོས་སྤྲིན་ཕུང་འཁྲིགས། །མུན་སེལ་སྒྲོན་མེ་ཚར་དུ་དངར། །བཟང་པོའི་དྲི་ཆབ་ཞིང་ཀུན་ཁྱབ། །རོ་བརྒྱའི་
ཞལ་ཟས་ལྷུན་པོར་སྤུངས། །གདངས་སྙན་རོལ་མོ་འབྲུག་ལྟར་ལྡིར། །འདོད་ཡོན་ལྔ་ཡིས་ལྷ་ལམ་འཁྲིགས། །ནང་དང་གསང་བའི་མཆོད་པ་དང། །གསེར་སྐྱེམས་བདུད་རྩིའི་ཚོགས་སྤྲོས་ཏེ། །དམ་ཅན་འཁོར་བཅས་

[043B] །འཇའ་ཚོན་ལྟར་བཀྲའི་དར་མཚོན་གྱིས། །མཛེས་པའི་ར་སྐྱེས་ཚོགས་རྣམས་དང། །རྟ་མཆོག་ཞོལ་གཡག་མཁའ་ལྡིང་དང། །སྟག་སྤྱང་སེང་གེ་ཁྱི་ནག་སོགས། །སྣ་ཚོགས་དམ་རྫས་སྤྱན་གཟིགས་
ཀྱིས༑ ༑ས་དང་བར་སྣང་ཁྱོན་བཀང་སྟེ། །འཁོར་བཅས་དགྱེས་པ་བསྐྱེད་ཕྱིར་འབུལ། །ཟག་མེད་བདེ་བ་སྐྱེད་པའི་ནང། །ཤ་ཁྲག་གཏོར་མའི་ཚོགས་རྣམས་ཀུན། །ཡེ་ཤེས་བདུད་རྩིར་བྱིན་བརླབས་ཏེ། །དམ་ཅན་
འཁོར་དང་བཅས་ལ་འབུལ། །ཞེས་བརྗོད་ཅིང། སྐབས་འདིར་ཨ་ཀཱ་རོའི་སྔགས་ལ་ཁ་ཁ་ཁཱ་ཧི་ཁཱ་ཧི་བཏགས་པ་ལན་བདུན་སོགས་ཀྱིས་གཏོར་མ་བསྔོས་ལ། ཨརྒྷཾ་སོགས་ཀྱིས་མཆོད། ནང་མཆོད་ཀྱང་ཕུལ་ལ་འཕྲིན་ལས་
བཅོལ་ལོ། །བཟླས་པ་བྱེད་པར་འདོད་ན་དམ་ཅན་གྱི་ཐུགས་ཀར་ཉི་གདན་ལ་རྡོ་རྗེ་རྩེ་ལྔ་པའི་ལྟེ་བར་ས་བོན་གྱི་མཐར། ཨོཾ་བཛྲ་ས་དཧུ་ཧཱུཾ་ཞེས་པའམ། ཡང་ན་བཛྲ་ས་དཧུ་ཛཿ་ཞེས་པས་བསྐོར་བར་དམིགས་ལ། རང་ཡི་དམ་
དུ་གསལ་བའི་ཐུགས་ཀའི་འོད་ཟེར་གྱིས་སྔགས་འཕྲེང་ལ་འཕོག་པས། ཞིས་རྒྱས་དབང་དྲག་གི་ལས་ཅི་འདོད་བསྒྲུབ་པར་བསམས་ལ། སྔགས་གཉིས་ཅི་རིགས་གང་མང་བཟླའོ། །ཧཱུཾ་རབ་འབྱམས་རྒྱལ་བའི་བསྟན་པ་སྐྱོང་བ་
དང༑ ༑དྲན་པ་ཙམ་གྱིས་དམ་ལྡན་སྒྲུབ་པ་པོའི། །འཕྲིན་ལས་རྣམ་བཞི་ལྷུན་གྱིས་གྲུབ་མཛད་པའི། །ཆོས་སྐྱོང་ཆེན་པོ་ཁྱོད་ལ་བདག་བསྟོད་དོ། །ལུས་ཅན་ཕན་བདེ་མ་ལུས་འབྱུང་བའི་གནས། །དགེ་འདུན་སྡེ་དང་དཀོན་

[044A]༄༅། །མཆོག་གསུམ་གྱི་རྟེན། །གཡེལ་བ་མེད་པར་བསྲུང་ཞིང་སྐྱོང་མཛད་པའི། །ཡིད་བཞིན་ནོར་འདྲའི་བསྲུང་མ་ཁྱོད་ལ་བསྟོད། །ཁྱོད་ལ་བརྟེན་ཅིང་རེ་བ་འཆའ་བ་ཡི། །རྣལ་འབྱོར་བདག་ཅག་དཔོན་
སློབ་འཁོར་བཅས་ཀྱི། །འགལ་རྐྱེན་བར་ཆད་ཐམས་ཅད་སེལ་བ་དང། །བསམ་དོན་མ་ལུས་ཡིད་བཞིན་འགྲུབ་པར་མཛོད། །ཅེས་དམ་ཅན་རྡོ་རྗེ་ལེགས་པའི་གསོལ་ཁ་འདི་ནི་རི་ཁྲོད་འཛིན་པའི་དཀའ་བཅུ་པ་
ཤེས་རབ་སེང་གེས་མཚམས་སྦྱར་ཏེ། ལྷ་འདི་ཉིད་རིགས་རྒྱུད་ལ་ལྷག་པར་འགྲོ་བ་ཚེ་དང་ལྡན་པ་ཤེས་རབ་རྒྱ་མཚོའི་ཉེར་མཁོའི་ལག་ལེན་དུ་དམིགས་ནས་སྡེ་སྣོད་འཛིན་པའི་རྒྱལ་ཁམས་པ་བྱ་བྲལ་བློ་
བཟང་ཆོས་ཀྱི་རྒྱལ་མཚན་གྱིས་ར་ས་ར་མོ་ཆེར་སྨྲས་པའི་ཡི་གེ་པ་ནི་གསོལ་ཁ་པ་བློ་བཟང་ཕུན་ཚོགས་སོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། རབ་འབྱམས་ཕྱོགས་བཅུའི་རྒྱལ་བ་ཐམས་ཅད་ཀྱིས།།
བསྟོད་པའི་མེ་ཏོག་རིན་ཆེན་འཕྲེང་མཛེས་ཀྱིས། །གང་གི་ཞབས་པད་རྒྱུན་དུ་གུས་མཆོད་པའི། །མགོན་པོ་འོད་དཔག་མེད་ལ་གསོལ་བ་འདེབས། །ཕུལ་བྱུང་བདེ་བ་ཅན་གྱི་ཞིང་ཁམས་ནས། །ལྷར་བཅས་འགྲོ་བའི་འདྲེན་
པ་འོད་དཔག་མེད། །འཁོར་དང་བཅས་པ་གུས་པས་སྤྱན་འདྲེན་ན། །ཚད་མེད་ཐུགས་རྗེའི་དབང་གིས་གནས་འདིར་གཤེགས། །གང་གི་མཚན་ཙམ་ཐོས་དང་དྲན་པས་ཀྱང། །སྲིད་པའི་འཇིགས་འཕྲོག་ཡོངས་དག་ཞིང་

[044B] །ཐོགས་པ་མེད་པར་འདྲེན་མཛད་བཅོམ་ལྡན་འདས། །ཁྱོད་ཞབས་པདྨོར་ལན་བརྒྱར་གུས་ཕྱག་འཚལ། །མཆོད་ཚོགས་ཀུན་འབུམ་སྡིག་ལྟུང་ཐམས་ཅད་བཤགས། །དགེ་ལ་ཡི་རང་ཆོས་འཁོར་བསྐོར་བའི་
ཕྱིར༑ ༑རྟག་པར་བཞུགས་གསོལ་དགེ་འདི་ལུས་ཅན་རྣམས། །ཞིང་མཆོག་བདེ་བ་ཅན་དུ་སྐྱེ་ཕྱིར་བསྔོ། །དུས་གསུམ་བདེ་བར་གཤེགས་པ་ཀུན་གྱི་གཙོ། །སྲིད་གསུམ་འགྲོ་བའི་འདྲེན་པ་བླ་ན་མེད། །མཆོག་གསུམ་ངོ་བོ་བསླུ་
བ་མེད་པའི་སྐྱབས། །གསོལ་བ་འདེབས་སོ་ཐུགས་རྗེའི་དཔུང་བསྐྱེད་ལ། །བདག་དང་ཕ་མར་གྱུར་པའི་སེམས་ཅན་རྣམས། །གནད་གཅོད་སྡུག་བསྔལ་བར་དོའི་འཁྲུལ་སྣང་དང། །ངན་སོང་གསུམ་སོགས་སྐྱེ་གནས་
དམན་པ་དང། །འཇིགས་པ་ལས་སྒྲོལ་བདེ་བ་ཅན་དུ་དྲོངས། །ཚེ་འདིའི་ཕུན་ཚོགས་སྣང་བ་ནུབ་ལ་ཉེ། །ཐར་མེད་གཤིན་རྗེའི་བསྲུང་མ་མངོན་དུ་གྱུར། །ཕ་རོལ་ངན་འགྲོའི་གཡངས་སར་ཕྱོགས་པའི་ཚེ། །བཅོམ་ལྡན་ཐུགས་
རྗེས་བདེ་བ་ཅན་དུ་དྲོངས། །སྲིད་གསུམ་གནས་སུ་རྒྱུད་དྲུག་སོ་སོ་ཡི། །སྡུག་བསྔལ་གྲོང་དུ་འཇུག་པར་ཕྱོགས་པ་ན། །བདེ་གཤེགས་ཐུགས་རྗེས་སྐྱེ་བའི་སྒོ་བཅད་ནས། །བདེ་བ་ཅན་དུ་ངེས་པར་དྲང་དུ་གསོལ། །ལས་ངན་སྡོང་
བུ་ཉོན་མོངས་སྣུམ་ལྡན་པས། །ཡང་སྲིད་ཚ་གདུང་སྐྱེ་བར་ཉེ་བ་ན། །མགོན་པོ་ཐུགས་རྗེའི་ཆར་རྒྱུན་རབ་བསལ་བས། །སྡུག་བསྔལ་མེ་ཆེན་ཞི་བར་བྱིན་གྱིས་རློབས། །འཆི་ཚེ་འོད་དཔག་མེད་མགོན་སྲས་བཅས་ཀྱི། །ཞལ་

[045A]༄༅། །མཐོང་བུ་ཁྱོད་བདེ་བ་ཅན་འགྲོ་ཞེས། །གསུང་གིས་དབུགས་དབྱུང་ཐུགས་རྗེས་ལམ་དྲངས་ནས། །པདྨོའི་དབུས་སུ་བརྫུས་ཏེ་སྐྱེ་བར་ཤོག་དེར་ནི་ཟབ་རྒྱས་གདམས་པ་མང་དུ་ཐོས། །དུས་གསུམ་
མགོན་པོ་སྲས་བཅས་ཐམས་ཅད་ཀྱི། །རླབས་ཆེན་སྤྱོད་པ་སྨོན་ལམ་ཇི་སྙེད་པ། །མ་ལུས་ཡོངས་བསྡོམས་བདག་གིས་སྤྱོད་པར་ཤོག་ཅེས་པ་འདི་ནི་ཤཱཀྱའི་དགེ་སློང་ངག་དབང་རྣམ་རྒྱལ་གྱིས་བདེ་བ་ཅན་དུ་སྐྱེ་བའི་རྟེན་
འབྲེལ་ཁྱད་པར་ཅན་བསྒྲིག་པའི་ཕྱིར་དུ་ཡང་ཡང་བསྐུལ་བའི་ངོར། མང་དུ་ཐོས་པའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ར་ས་འཕྲུལ་སྣང་གི་གཙུག་ལག་ཁང་དུ་སྨྲས་པའོ།།    ༈    །།
སྭ་སྟི། བསླུ་མེད་མཆོག་གསུམ་དམ་པར་མཆོད་པའི་སྤྲིན། །ལྷ་ལམ་གང་བ་ཕུལ་བའི་དགེ་བའི་མཐུས། །སྡུག་བསྔལ་གསུམ་གྱིས་མནར་བའི་འགྲོ་བ་ཀུན། །བདེ་བ་ཅན་དུ་ཐོགས་མེད་འཇུག་གྱུར་ཅིག་    ༈    །།
སསྟི། བསྐལ་བཟང་རྣམ་འདྲེན་སྟོན་པ་བརྒྱ་ཕྲག་བཅུ། །མངོན་དུ་གྱུར་འདྲ་དེ་དག་སྐུ་བརྙན་ནི། །འདྲེན་བྱེད་དགའ་སྟོན་མ་ལུས་སྤུངས་ལྟ་བུ། །ཆོས་དབྱིངས་རྒྱ་མཚོ་དཔོན་སློབ་རྣམས་ཀྱིས་བསྒྲུབས། །འདིས་མཚོན་
དགེ་བས་ཚེ་རབས་ཐམས་ཅད་དུ། །བཤེས་གཉེན་དམ་པས་འབྲལ་མེད་རྗེས་འཛིན་ཅིང། །བསླབ་གསུམ་ལུང་རྟོགས་རྒྱ་མཚོའི་མཐར་སོན་ནས། །སྐུ་གསུམ་གོ་འཕང་མྱུར་དུ་ཐོབ་པར་ཤོག་    ༈    །།

[045B] ལྷར་བཅས་འགྲོ་བའི་འདྲེན་པ་བླ་ན་མེད། །བསྐལ་བཟང་བསྟན་པའི་བདག་པོ་བརྒྱ་ཕྲག་བཅུའི། །སྣང་བརྙན་མིག་གི་བདུད་རྩི་སྤུངས་འདྲ་འདི། །རིག་བྱེད་རྩེར་སོན་གངས་ཅན་སྨན་ཐང་པའི། །རིང་ལུགས་འཛིན་པ་ཀུན་
གྱི་མཆོག་གྱུར་པ། །སྡོམ་བརྩོན་ངུར་སྨྲིག་འཛིན་པ་པིར་ཐོགས་ཀྱི། །རྒྱལ་པོར་གྱུར་པ་ཆོས་དབྱིངས་རྒྱ་མཚོ་ཞེས། །ཡོངས་སུ་གྲགས་པའི་མཁས་པས་ལྷག་བསམ་གྱིས། །སྒོ་གསུམ་བརྩོན་པ་ཆེན་པོས་ལེགས་པར་
བསྒྲུབས། །དེ་ལས་འོངས་པའི་རྣམ་དཀར་དགེ་བའི་མཐུས། །ཚེ་རབས་ཀུན་ཏུ་རྒྱལ་བའི་ཆོས་ཚུལ་རྣམས། །ལེགས་པར་བཟུང་སྟེ་སྐུ་གསུམ་མྱུར་ཐོབ་ཤོག་དེ་མ་ཐོབ་ཀྱི་ཚེ་རབས་ཀུན་ཏུ་ཡང། །དལ་འབྱོར་རྣམ་དག་བསླབ་
གསུམ་རྒྱན་ལྡན་ཞིང། །བཤེས་གཉེན་དམ་པས་འབྲལ་མེད་རྗེས་བཟུང་ནས། །རླབས་ཆེན་རྒྱལ་སྲས་སྤྱོད་པ་མཐར་ཕྱིན་ཤོག་ཁྱད་པར་ཕན་བདེ་མ་ལུས་འབྱུང་བའི་སྒོ། །སངས་རྒྱས་གཉིས་པ་ཀུན་མཁྱེན་ཙོང་ཁ་པའི། །བཤད་
སྒྲུབ་བསྟན་པ་དར་ཞིང་རྒྱས་པ་དང། །འཇིག་རྟེན་དགེ་ལེགས་ཆེན་པོས་ཁྱབ་པར་ཤོག་བསྟན་འཛིན་དམ་པ་རྣམས་ཀྱི་ཞབས་བརྟན་ཞིང། །བསྟན་པའི་སྦྱིན་བདག་སྐུ་ཚེ་བསོད་ནམས་སྟོབས། །དམ་ཆོས་འགྲན་པ་བཞིན་དུ་
འཕེལ་བ་དང། །ཕྱོགས་ཀུན་བཀྲ་ཤིས་རྒྱ་མཚོས་གང་བར་ཤོག་    ༈    །།སྭ་སྟི། བདག་ཅག་དེང་ནས་ཚེ་རབས་ཐམས་ཅད་དུ། །ལྷ་དང་བླ་མས་འབྲལ་མེད་རྗེས་བཟུང་སྟེ། །ས་ལམ་རྟོགས་པ་མཐའ་དག་

[046A]༄༅། །མངོན་གྱུར་ནས། །སྐུ་གསུམ་གོ་འཕང་མྱུར་དུ་ཐོབ་པར་ཤོག་   ༈    །།སསྟི། སྟོན་པ་མཉམ་མེད་བུ་རམ་ཤིང་པ་ཡིས། །ཆོས་ཕུང་བརྒྱད་ཁྲི་བཞི་སྟོང་བཀའ་སྩལ་པའི། །སྙིང་པོ་
མཐར་ཐུག་རྒྱལ་བའི་ཡུམ་ལ་སོགས། །བཙོ་མའི་གསེར་སྦྱངས་གླེགས་བམ་ལེགས་བསྒྲུབས་པའི། །ལེགས་སྤྱད་ཀྱིས་མཚོན་དགེ་ཚོགས་རྒྱ་མཚོའི་མཐུས། །ཚུལ་འདི་བསྒྲུབ་ལ་མཐུན་རྐྱེན་བྱེད་པ་ཀུན། །གནས་སྐབས་
བདེ་ལྡན་བདེ་བ་ཅན་བརྒྱུད་དེ། །སྐུ་གསུམ་གོ་འཕང་མྱུར་དུ་ཐོབ་པར་ཤོག་བཀའ་འགྱུར་རིན་པོ་ཆེ་གསེར་མ་གསར་བཞེངས་བཞི་པའི་སྐབས་གནང་བའོ།།    ༈    །།ན་མོ་གུ་རུ་མུ་ནི་ཨིནྡྲཱ་ཡ། ལྷ་
བརྒྱའི་ཅོད་པན་མདངས་དང་འདྲེས་པ་ཡི། །ཞབས་སེན་ནོར་བུའི་འོད་ཟེར་སྤྱི་བོ་ལ། །རེག་པ་ཡིས་ཀྱང་བཀྲ་ཤིས་མཆོག་སྩོལ་བ། །ཤཱཀྱའི་གཙོ་བོ་དེ་ལ་བདག་ཅག་དང། །གང་དེའི་སྐུ་བརྙན་འཇིག་རྟེན་མཛེས་སྡུག་ཀུན། །
གཅིག་ཏུ་བསྡུས་པའི་རྗེས་འགྲོ་ལྷ་རྫས་མཆོག་གསེར་དངུལ་པདྨ་རཱ་ག་བཻཌཱུརྱ། །ཀེ་ཀེ་རུ་ཡི་མདངས་ལྡན་ཚོགས་པ་ལས། །གྲུབ་པའི་ཡིད་འཕྲོག་འཇའ་ཚོན་རི་མོ་ཅན། །གྲངས་མེད་ངོ་མཚར་མཛད་པའི་རྣམ་རོལ་ལས། །
ཆ་ཤས་ཙམ་ཞིག་ལེགས་པར་བསྐྲུན་པ་འདི། །དགེ་སློང་བློ་བཟང་ཆོས་ཀྱི་རྒྱལ་མཚན་གྱིས། །མཆོག་ཏུ་དང་བའི་སེམས་ཀྱིས་བརྩོན་པས་བསྒྲུབས། །འདི་ཡི་ཆེད་དུ་སྒོ་གསུམ་རེ་རེས་ཀྱང། །མཐུན་རྐྱེན་ཕྱིར་ནི་

[046B] །དེ་དག་ཀུན་ཀྱང་ཚེ་རབས་ཐམས་ཅད་དུ། །ཤཱཀྱའི་རྒྱལ་པོས་རྗེས་སུ་འཛིན་གྱུར་ཅིག་བདག་ཀྱང་དེང་ནས་སྐྱེ་བ་ཐམས་ཅད་དུ། །སྲོག་ཀྱང་ཡལ་བར་དོར་ནས་དམ་ཆོས་ཀུན། །རྒྱལ་བའི་དགོངས་པ་ཇི་
བཞིན་ལེགས་བཟུང་སྟེ། །ཐམས་ཅད་གཟིགས་པ་མང་དུ་ཐོབ་པར་ཤོག་ཁྱད་པར་འདི་སྣང་འགགས་ཚེ་དགའ་ལྡན་དུ། །མི་ཕམ་སྲས་ཀྱི་ཐུ་བོ་ཉིད་གྱུར་ནས། །ས་བཅུའི་ལམ་གྱི་རིམ་པ་མཐར་སོན་ཏེ། །མ་ལུས་འགྲོ་བ་
འདྲེན་པའི་དཔལ་གྱུར་ཅིག་ཅེས་པ་འདི་ཡང་ཤཱཀྱའི་དགེ་སྦྱོང་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོར། ཤཱཀྱའི་རྒྱལ་པོའི་གཟུགས་སྐུའི་སྣང་བརྙན་དམ་པ་གོས་སྐུར་བསྐྲུན་པའི་སྐབས་
སྨོན་པའི་ཚིགས་བཅད་དུ་བསྡེབས་པའོ།།    ༈    །།ཨོཾ་བདེ་ལེགས་སུ་གྱུར་ཅིག་བྱང་ཆུབ་དམ་པར་ཐུགས་བསྐྱེད་ཀུན་དགའི་ཤིང། །རླབས་ཆེན་སྤྱོད་པའི་ཡལ་གའི་ཁྱོན་ཡངས་ལ། །སྐུ་གསུམ་མེ་ཏོག་
འབྲས་བུའི་གཡུར་ཟ་བའི། །ཐུབ་དབང་དཔག་བསམ་དབང་པོ་རྒྱལ་གྱུར་ཅིག་བདེ་གཤེགས་ཐུགས་རྗེའི་ལྷ་ལམ་ཡངས་པ་ལས། །ངུར་སྨྲིག་མཚམས་སྤྲིན་གཞོན་ནུའི་ཟློས་གར་གྱིས། །སྐྱེ་དགུའི་གདུང་སེལ་འཕགས་པའི་
གནས་བརྟན་ཆེ། །འཁོར་དང་བཅས་པས་དེང་འདིར་དགེ་ལེགས་སྩོལ། །ཕན་བདེའི་ཉི་མ་སྐྱོབ་པ་ཉིད་གཟིགས་ཀྱིས། །འགྲོ་ལ་དགེ་ལེགས་སྣང་བ་འགྱེད་པའི་སྒོ། །བསྟན་པའི་སྒྲོན་མེ་ཕྱག་ཏུ་ལེགས་བསྩལ་བ། །འཕགས་པའི་

[047A]༄༅། །གནས་བརྟན་ཆེན་པོ་བཅུ་དྲུག་ཅེས། །གྲགས་པའི་དབྱར་སྐྱེས་སྒྲ་དབྱངས་འབུམ་ཕྲག་གིས། །ལྷར་བཅས་མདོངས་མཛེས་ལྡན་པའི་ཚོགས་རྣམས་ཀུན། །ཡ་མཚན་འཛིན་པའི་མིག་འབོར་མངོན་
མཐོ་ཞིང། །རབ་དགའ་རྒྱས་པའི་འཇོ་སྒེག་ཅི་ཡང་བྱེད། །དེ་སླད་ཤར་ཕྱོགས་འདོད་དགུ་འབྱུང་བའི་གནས། །ས་ཡི་བརྒྱ་བྱིན་གཉིས་པ་ཐང་ཞེས་བྱས། །རྣ་བའི་བདུད་རྩི་འཕྲིན་ཡིག་གཞོན་ནུ་དང། །ཧྭ་ཤང་ཕོ་ཉའི་བྱེད་པོས་
མཚམས་སྦྱར་ཏེ། །སྤྱན་དྲངས་མི་དབང་དེ་ཡི་གཙུག་རྒྱན་གྱི། །ནོར་བུའི་འོད་ཚོགས་འདྲེས་པས་ཞབས་བསྟེན་ཅིང། །གསེར་དངུལ་མུ་ཏིག་པདྨ་རཱ་ག་དང། །བཻཌཱུར་ཀེ་ཀེ་རུ་དང་མརྒད་སོགས། །རིན་ཆེན་ལས་གྲུབ་རྒྱན་གྱི་
ཁྱད་པར་དང། །བརྒྱ་བྱིན་གཞུ་ལྟར་བཀྲ་བའི་ལྷ་རྫས་ཀྱི། །ཆོས་གོས་ལྷབ་ལྷུབ་ཅན་གྱིས་མངོན་པར་མཆོད། །སླར་ཡང་གདུལ་བྱའི་ཞིང་གཞན་དེ་དང་དེར། །འདུལ་བྱེད་སྤྲུལ་པའི་བཀོད་པ་བརྒྱ་ཕྲག་གིས། །ཐུབ་བསྟན་ཉིན་
མོར་བྱེད་ཅིང་ཡིད་ཅན་གྱི། །ཕན་བདེའི་སྐྱེད་ཚལ་ལྷག་པར་རྒྱས་པར་མཛོད། །དེ་ནས་ཐུགས་རྗེའི་དབང་པོའི་བསིལ་ཟེར་གྱིས། །བྱུགས་པས་ཕན་བདེའི་ཀུ་མུ་ད་རྒྱས་པ། །ཀཻ་ལ་ཤ་ཡི་ཕྲེང་མཛེས་ཡུལ་ལྗོངས་འདིར། །ཞབས་
སེན་བུང་བའི་འཕུང་ལྡིང་རོལ་པ་འཛིན། །དམ་པའི་སྐྱེས་བུ་རྣམས་ལས་ལེགས་བརྒྱུད་དེ། །གང་སྐུ་རི་མོར་འབྲི་དང་མཆོད་བསྟོད་སོགས། །བདུད་ཚོགས་སྐྲག་ཅིང་ཐར་པའི་ལམ་མཚོན་པའི། །འཕགས་པའི་ཆོས་སྤྱོད་བཅུ་ཡིས་

[047B] །ཁྱད་པར་གངས་ཅན་ས་ཡི་ཐིག་ལེ་མཆོག་སུམ་རྩེན་ལ་འཁུ་ཐོན་ཞེས་བྱ་བ་ཡི། །གྲགས་པའི་བ་དན་སྲིད་རྩེར་གཡོ་བ་དེར། །སམྦྷོཊ་ཡི་རིགས་ཀྱི་ས་བོན་ལས། །སྔོན་གྱི་ཆོས་རྒྱལ་པུཎྜ་རི་ཀའི་ཚོགས། །གཟི་བྱིན་
ཕམ་བྱེད་ཕུན་ཚོགས་འདབ་སྟོང་ཅན། །ལུགས་གཉིས་མཁྱེན་པའི་ཟེའུ་འབྲུ་ཆེར་རྒོད་པ། །ས་སྐྱོང་དབང་པོ་རྟ་མགྲིན་དབང་རྒྱལ་གྱིས། །སྒྱུ་མའི་ནོར་ལ་སྙིང་པོ་བླང་བའི་ཕྱིར། །ཟླ་ཤེལ་ཁ་བའི་དུམ་བུ་པད་རྩ་ལྟར། །མཆོག་
ཏུ་དཀར་བའི་བསམས་པས་ཀུན་བསླངས་ཏེ། །གཞལ་མེད་ལྷ་རྫས་གོས་བཟང་ལས་གྲུབ་པའི། །ལྷར་བཅས་འགྲོ་བའི་འདྲེན་པ་ཤཱཀྱའི་གཙོ། །དྲུག་ལྷག་ཕྱོགས་ཀྱི་གྲངས་ལྡན་འཕགས་པའི་ཚོགས། །ཕྱག་བརྙན་ཕོ་ཉར་
བཅས་པའི་སྣང་བརྙན་ནི། །འཇིག་རྟེན་ཀུན་གྱི་མིག་གི་མཛེས་སྡུག་ཀུན། །གཅིག་ཏུ་སྤུངས་པའི་རྗེས་འགྲོ་ཉེ་བར་བསྐྲུན། །དེ་ལས་འོངས་པའི་རྣམ་དཀར་དགེ་བའི་མཐུས། །མི་དབང་བཙུན་མོ་སྲས་དང་བཅས་རྣམས་ཀྱི། །སྐུ་ཚེའི་
རྒྱལ་མཚན་སྲིད་མཐར་བརྟན་པ་དང། །ཆབ་སྲིད་ཡར་ངོའི་ཟླ་ལྟར་འཕེལ་གྱུར་ཅིག་ནད་གདོན་ཆོམ་རྐུན་དགྲ་སོགས་ཞི་བ་དང། །རིགས་རྒྱུད་མངའ་ཐང་འདོད་དགུ་རྒྱས་པ་དང། །ཁམས་གསུམ་སྐྱེ་དགུ་ལོངས་སྤྱོད་དབང་
འདུ་ཞིང། །ཕས་རྒོལ་འཇོམས་ལ་མཐུ་དང་ལྡན་གྱུར་ཅིག་དེང་ནས་བཟུང་སྟེ་ཚེ་རབས་ཐམས་ཅད་དུ། །ཐུབ་དབང་གནས་བརྟན་རྣམས་ཀྱིས་རྗེས་བཟུང་ནས། །གནས་སྐབས་མཐར་ཐུག་བཞེད་དོན་མ་ལུས་པ། །ཡིད་ལ་

[048A]༄༅། །བསམས་པ་ཇི་བཞིན་འགྲུབ་པར་ཤོག་ཅེས་པ་འདི་ཐོན་ནས་སྡེ་པས་ཐུབ་དབང་གནས་བཅུའི་གོས་ཡོལ་བཞེངས་པའི་རབ་གནས་ཀྱི་དུས་སུ། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་
གྱིས་དགེ་བར་སྦྱར་བའོ།།    ༈    །།ཨོཾ་སསྟི་སིདྡྷཾ། ཆོས་རྣམས་ཀུན་གྱི་གདོད་མའི་རང་བཞིན་སྒྲིབ་བྲལ་ལྷན་ཅིག་སྐྱེས་པའི་དངོས། །འཇའ་ཚོན་ལྟར་བཀྲའི་ལོངས་སྤྱོད་རྫོགས་གང་དཀྱིལ་འཁོར་བྱེ་བའི་
བདག་ཉིད་མཆོག་སྣ་ཚོགས་སྤྲུལ་པའི་ཆུ་འཛིན་འབུམ་འཁྲིགས་ཆོས་ཀྱི་སྒྲ་དབྱངས་སྒྲོག་པ་ཅན། །ཟླ་མེད་སྟོན་པ་ཤཱཀྱའི་གཙོ་དེས་དེང་འདིར་ཤིས་པས་སྐྱོང་གྱུར་ཅིག་རྐང་འཐུང་མཛེས་མའི་ལང་ཚོ་ལ། །བཀྲ་ཤིས་རི་
མོའི་རྒྱན་བཀོད་པ། །ཕྱོགས་ལས་རྣམ་པར་རྒྱལ་བའི་རྟགས། །སྔོན་མེད་གསར་དུ་བསྒྲུབས་པ་འདི། །དྲེགས་ལྡན་ཀུན་གྱི་ཟུར་ཕུད་ལ། །ཞབས་མཐིལ་ནོར་བུའི་ལན་ཚར་ནི། །ཅོད་པན་གཞན་བཞིན་ངལ་འཚོ་བའི། །ལྷ་དང་
བླ་མའི་ཚོགས་ལ་འབུལ། །དེ་ལས་འོངས་པའི་རྣམ་དཀར་ཡན་ལག་བཞིའི། །དཔུང་ཚོགས་ཕྱོགས་ཀྱི་འཁོར་ལོ་འགེངས་པ་དེས། །ཕས་རྒོལ་བདུད་སྡེའི་གཡུལ་ལས་རྣམ་རྒྱལ་ཏེ། །སྐུ་གསུམ་གླིང་བཞིའི་ཁྱོན་ལ་དབང་
བསྒྱུར་ཤོག་ཅེས་འབྲས་སྤུངས་སྤྱི་སོའི་དམ་ཕུད་འབུལ་བའི་ཚིགས་སུ་བཅད་པ་འདི་ལྟ་བུ་ཞིག་དགོས་ཅེས་ནང་སོ་ཆོས་མཛད་པས་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་གཟིམས་

[048B]    ༈    །།ན་མོ་པྲ་ཛྙཱ་པ་ར་མི་ཏཱ་ཡ། གསེར་འོད་འཁྲིགས་པའི་
མཚན་དཔེའི་དཔལ་འབར་ཞིང། །ཡན་ལག་དྲུག་ཅུའི་དབྱར་སྐྱེས་སྒྲ་དབྱངས་ཅན། །མཁྱེན་བརྩེའི་ཆུ་འཛིན་འགྲོ་བའི་གདུང་སེལ་བ། །ཐུབ་དབང་ལྷ་ཡི་ལྷ་ལ་ཕྱག་འཚལ་ལོ། །མགོན་དེའི་དམ་ཆོས་བརྒྱད་ཁྲི་བཞི་
སྟོང་གི་སྙིང་པོའི་མཆོག་གྱུར་ཤེས་རབ་ཕ་རོལ་ཕྱིན། །རྒྱ་བོད་མཁས་གྲུབ་ཀུན་གྱིས་རབ་བསྔགས་པ། །ལེགས་བཤད་གཏེར་ཆེན་རྡོ་རྗེ་གཅོད་པ་ཡི། །ཆོས་གཏེར་འབྱིན་པའི་པར་གྱི་བྱེད་པ་པོ། །བསླབ་གསུམ་ལྡན་པའི་
དགེ་སློང་རི་ཁྲོད་པ། །རྒྱ་མཚོ་རིན་ཆེན་ཞེས་བྱའི་ལྷག་བསམ་དང། །ལག་པའི་འདུ་བྱེད་མཁས་པའི་མཐར་སོན་པ། །དཔལ་འབྱོར་ཞེས་པའི་སོར་མོའི་རྩེ་ལས་འཁྲུངས། །པར་འདིའི་ཕྱིར་དུ་སྒོ་གསུམ་རེ་རེས་ཀྱང། །རྣམ་
དག་མཐུན་པའི་ཆ་རྐྱེན་བསྒྲུབས་པ་ཀུན། །རྣམ་དག་རྒྱལ་བའི་གོ་འཕང་མྱུར་ཐོབ་ཤོག་    ༈    །།ན་མོ་གུ་རུ་མཉྫུ་གྷོ་ཥཱ་ཡ། ལྷག་བསམ་རྣམ་དག་གངས་རི་ལས་འོངས་པའི། །བདག་གི་སྒོ་གསུམ་དགེ་
ཚོགས་ཉལ་འགྲོའི་རྒྱུན། །འགྲོ་ཀུན་རྣམ་དཀར་ཛ་ཧུའི་བུ་མོ་དང། །ལྷན་ཅིག་ཀུན་མཁྱེན་རྒྱ་མཚོར་འཇུག་གྱུར་ཅིག་གནས་སྐབས་འདིར་ཡང་ཚེ་དང་བསོད་ནམས་དང། །འཁོར་དང་ལོངས་སྤྱོད་སྙན་པའི་གྲགས་པ་དང། །

[049A]༄༅། །ནད་མེད་པ་དང་བདེ་བ་དམ་པ་སོགས། །མཐོ་རིས་འབྱོར་པའི་དཔལ་གྱིས་མཛེས་གྱུར་ཅིག་སྲིད་པར་སྤྱོད་ཚེ་ངན་འགྲོའི་ལམ་སྤངས་ཤིང། །རིགས་གཟུགས་དབང་ཕྱུག་སྟོབས་དང་ཤེས་རབ་རྒྱས། །ཚེ་
རབས་དྲན་ཞིང་རིག་པའི་གནས་ལྔ་ཤེས། །མཁྱེན་བརྩེ་ནུས་པ་ཕུན་སུམ་ཚོགས་གྱུར་ཅིག་ཁྱད་པར་དེང་ནས་ཚེ་རབས་ཐམས་ཅད་དུ། །དལ་འབྱོར་པདྨོ་བསླབ་གསུམ་སྦྲང་རྩིས་བལྟམས། །ལུང་རྟོགས་ཡོན་ཏན་དྲི་
བསུང་འབུམ་འཕྲོ་བ། །ལྷར་བཅས་འགྲོ་བའི་ཉེར་འཚོར་བདག་གྱུར་ཅིག་སྡུག་བསྔལ་མུན་སེལ་ཕན་བདེའི་སྣང་བ་མཆོག་སྩོལ་མཛད་མར་མེ་མཛད་དཔལ་ཡེ་ཤེས་སོགས། །མཚན་ཉིད་ལྡན་པའི་དགེ་བའི་
བཤེས་གཉེན་གྱིས། །རྟག་ཏུ་འབྲལ་མེད་རྗེས་སུ་འཛིན་གྱུར་ཅིག་དེ་ཚེ་ལུས་སྲོག་ལོངས་སྤྱོད་མཐའ་དག་གིས། །བཤེས་གཉེན་དམ་པ་ཚུལ་བཞིན་བསྟེན་པའི་མཐུས། །ལྷ་ཆོས་རིན་ཆེན་བདུན་དང་ལྡན་པ་ཡི། །ཆོས་
ཀྱི་འཁོར་ལོ་བསྒྱུར་བར་བདག་གྱུར་ཅིག་མདོར་ན་བདག་ཅག་བསམ་པའི་དཔག་བསམ་ཤིང། །རེ་བའི་འབྲས་བུས་ཀུན་ནས་མཛེས་པ་ལ། །བར་གཅོད་མཚན་མ་འགའ་ཡང་མི་འབྱུང་ཞིང། །མཐུན་རྐྱེན་མ་ལུས་བདེ་བླག་
གྲུབ་གྱུར་ཅིག་ཅེས་སྨོན་པའི་ཚིགས་སུ་བཅད་པ་འདི་ནི། བཀྲ་ཤིས་སྡིངས་ནས་ནང་སོ་དར་རྒྱས་པའི་གསུང་གིས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་

[049B]།    ༈    །།བདག་དང་གཞན་གྱི་རྣམ་དཀར་དགེ་བའི་ཚོགས། །ཇི་སྙེད་བསགས་པ་དེ་ཡི་མཐུ་ནུས་ཀྱིས། །མི་ཁོམ་གནས་སུ་ནམ་ཡང་མི་སྐྱེ་ཞིང། །རྟག་
ཏུ་དམ་ཆོས་སྒྲུབ་པའི་རྟེན་ཐོབ་ཤོག་དངོས་གྲུབ་འབྱུང་གནས་ཐེག་མཆོག་དགེ་བའི་བཤེས། །མཚན་ཉིད་ལྡན་པས་འབྲལ་མེད་རྗེས་བཟུང་སྟེ། །ཟས་གཙང་སྲས་ཀྱི་མདོ་སྔགས་དམ་ཆོས་ཀུན། །རྒྱལ་བའི་དགོངས་པ་ཇི་
བཞིན་འཛིན་པར་ཤོག་དེ་ཚེ་ས་ལམ་རིམ་པ་མཐར་སོན་ནས། ། །ཐམས་ཅད་གཟིགས་པའི་གོ་འཕང་མཆོག་ཐོབ་སྟེ། །ནམ་མཁའ་མཉམ་པའི་འགྲོ་བ་སྒྲོལ་བ་ལ། །མ་ཕམ་འཇམ་པའི་དབྱངས་དང་མཚུངས་པར་ཤོག་དག་
འདིས་དེང་ནས་ཚེ་རབས་ཐམས་ཅད་དུ། །ཆོས་ལྡན་བསམ་པའི་དོན་ཀུན་འགྲུབ་པ་དང། །ལེགས་ཚོགས་འབྱུང་གནས་དགེ་བའི་བཤེས་གཉེན་གྱིས། །རྗེས་བཟུང་མཉེས་པ་ཁོ་ན་སྒྲུབ་གྱུར་ཅིག་དེ་ཡི་མཐུ་ལས་མདོ་རྒྱུད་ཀུན་ཤེས་
ཤིང། །བྱང་ཆུབ་སེམས་མཆོག་ཡང་དག་ལྟ་བ་དང། །རིམ་གཉིས་ལམ་གྱི་ཉམས་ལེན་མཐར་ཕྱིན་ནས། །སྐུ་གསུམ་གོ་འཕང་མྱུར་དུ་ཐོབ་གྱུར་ཅིག་ཅེས་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།།    ༈    །།
གང་གི་མཁྱེན་པའི་ཡེ་ཤེས་སྐད་ཅིག་གིས། །རབ་འབྱམས་ཤེས་བྱའི་འཁོར་ལོ་མ་ལུས་པ། །ཡོངས་སུ་བརྒལ་བ་མཁྱེན་པའི་གཏེར་ཆེན་ཞེས། །རབ་འབྱམས་རྒྱལ་བས་བསྔགས་པ་འཇམ་པའི་དབྱངས། །དེ་ཉིད་ཐུགས་

[050A]༄༅། །རྗེའི་མཁའ་དབྱིངས་མཛེས་པ་ལ། །བློ་བཟང་ངུར་སྨྲིག་དབྱར་སྐྱེས་འཛིན་པའི་ཕྲེང། །གྲགས་པ་ནམ་མཁའི་རྔ་ཆེན་སྒྲོག་པ་ཅན། །འགྲོ་བའི་གདུང་སེལ་དམ་པ་རྒྱལ་གྱུར་ཅིག་ཆོས་རྣམས་ཀུན་གྱི་རང་བཞིན་
གདོད་མའི་གཤིས། །དབྱེར་མེད་བརྗོད་བྲལ་ལན་ཅིག་སྐྱེས་པའི་དངོས། །སྣ་ཚོགས་སྒྱུ་འཕྲུལ་དྲ་བའི་ཟློས་གར་མཁན། །དཔལ་ཆེན་རྡོ་རྗེ་འཇིགས་བྱེད་གཙུག་ན་མོས། །ལྷ་དང་བཅས་པའི་རྒྱལ་སྲིད་ཡོངས་རྫོགས་ལ། །
ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གི་རབ་འབྱམས་འཁོར་ལོས་བསྒྱུར་ལ་ཟླ་མེད་པའི། །ཆོས་ཀྱི་རྒྱལ་པོ་ལྷ་དང་བླ་མ་ལ། །མཛེས་ལྡན་དབང་གི་མདངས་ལྡན་རྐང་འཐུང་ནི། །མ་ལ་ཡ་སྐྱེས་ལས་འོངས་པདྨོའི་ཚལ། །
རིག་བྱེད་མཐར་སོན་ལག་པའི་འདུ་བྱེད་ཀྱིས། །བཟི་འོད་སྟོང་གི་དྲ་བས་གསལ་བྱས་པ། །གསེར་གྱི་འཁོར་ལོས་བསྒྱུར་རྒྱལ་ལ་འོས་པའི། །རི་རོ་རྣམ་བཀྲའི་རྟགས་མཚན་འདི་ཕུལ་བས། །དཔལ་ལྡན་ངག་གི་དབང་
ཕྱུག་ཕྱོགས་ཀུན་ལས། །རྣམ་རྒྱལ་ཡན་ལག་བཞི་པའི་དཔུང་ཚོགས་ཀྱིས། །མ་ལུས་འཛིན་མའི་ཁྱོན་ལ་དབང་བསྒྱུར་བའི། །འཁོར་ལོས་བསྒྱུར་བའི་མཆོག་ཏུ་ལེགས་གྱུར་ནས། །ཚེ་རིང་ནད་མེད་བཞེད་དོན་འགྲུབ་
པ་དང། །རྣམ་ཀུན་མཁྱེན་པའི་དབང་པོར་འགྱུར་བར་ཤོག་ཅེས་པ་འདི་འབྲས་སྤུངས་སྤྱི་སོའི་དམ་ཕུད་ཕུལ་བའི་ཚིགས་བཅད་དོ།།    ༈    །།སསྟི། འདིས་མཚོན་དུས་གསུམ་རྣམ་དཀར་དགེ་བའི་

[050B] །བདག་དང་མཁའ་མཉམ་འགྲོ་བ་མ་ལུས་པ། །གྲུབ་པའི་གནས་མཆོག་ཤམྦྷ་ལར་སྐྱེས་ནས། །རིགས་ལྡན་སྲས་ཀྱི་ཐུ་བོ་ཉིད་གྱུར་ཅིག་དེ་ཡི་མཐུ་ལས་མངོན་ཤེས་རྫུ་འཕྲུལ་དང། །གཟུངས་སྤོབས་ཏིང་འཛིན་རྡོ་
རྗེའི་ཐེག་པ་ཡི། །ས་ལམ་ཡོན་ཏན་རྒྱ་མཚོའི་མཐར་ཕྱིན་ནས། །སྐུ་གསུམ་གོ་འཕང་མྱུར་དུ་ཐོབ་པར་ཤོག་དེ་ནས་གང་འཚམ་སྤྲུལ་པ་བྱེ་བ་བརྒྱས། །ཡང་ཡང་དྲིན་གྱིས་བསྐྱངས་པའི་འགྲོ་བ་རྣམས། །འཁོར་བའི་རྒྱ་
མཚོ་ཆེ་ལས་སྒྲོལ་བ་ལ། །ཀུན་བཟང་འཇམ་པའི་དབྱངས་དང་མཚུངས་པར་ཤོག་ཅེས་ཆོས་རྗེ་སྙིང་པོ་རྣམ་རྒྱལ་གྱི་ཐུགས་དམ་སྲེལ་བའི་ཕྱིར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་སྦྱར་
བའོ།།    ༈    །།བདག་གིས་དུས་གསུམ་བསགས་པའི་དགེ་བའི་མཐུས། །འདི་སྣང་འགགས་ཚེ་ཤམྦྷ་ལར་སྐྱེས་ནས། །རིགས་ལྡན་ཆོས་ཀྱི་རྒྱལ་པོས་རྗེས་བཟུང་སྟེ། །ཐམས་ཅད་གཟིགས་པའི་གོ་འཕང་
མྱུར་ཐོབ་ཤོག་    ༈    །།བསླུ་མེད་བླ་མ་ཡི་དམ་མཆོག་གསུམ་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །འདི་ཕྱི་བར་དོའི་འཇིགས་ལས་སྒྲོལ་བ་དང། །མཆོག་དང་ཐུན་མོང་དངོས་གྲུབ་མ་ལུས་སྩོལ། །ཚེ་རབས་
ཀུན་ཏུ་བླ་མ་དཀོན་མཆོག་དང། །སྐད་ཅིག་ཙམ་ཡང་འབྲལ་བ་མེད་པ་དང། །རྒྱལ་བའི་དམ་ཆོས་མི་ལུས་ཀུན་བཟུང་སྟེ། །ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ཅེས་པ་འདི་ཡང། བསྟན་པའི་སྦྱིན་བདག་

[051A]༄༅། །རྒྱལ་པོ་པདྨ་བ་དུར་ཐའི་ཇི་ཡབ་ཡུམ་ལ་གདམས་པའོ། །བསླུ་མེད་བླ་མ་ཡི་དམ་མཆོག་གསུམ་ལ། །གུས་པས་ཕྱག་འཚལ་མཆོད་བསྟོད་སྐྱབས་སུ་མཆི། །འདི་ཕྱི་བར་དོའི་འཇིགས་པ་ལས་
བསྒྲལ་ཏེ། །མཆོག་དང་ཐུན་མོང་དངོས་གྲུབ་མ་ལུས་སྩོལ། །ཞེས་པ་འདི་བསམ་བློ་དགེ་སློང་གི་ཁ་ཏོན་དུ་བཀོད་པའོ།།    ༈    །།འདི་སྣང་འགགས་ཚེ་ལྷ་དང་བླ་མ་ཡི། །བར་དོའི་འཇིགས་སྐྲག་ངན་འགྲོའི་སྡུག་
བསྔལ་ལས། །ཐུགས་རྗེ་ཆེན་པོའི་ལྕགས་ཀྱུས་ལེགས་བཟུང་སྟེ། །བདེ་ཆེན་ཐར་པའི་ལམ་དུ་དྲང་དུ་གསོལ། །ཞེས་པ་འདི་པ་དར་གོ་ཤྲི་ལ་གནང་བའོ།།    ༈    །།ཨོཾ་བདེ་ལེགས་སུ་གྱུར་ཅིག་སྔོན་ཚེ་
ཡོན་ཏན་བརྒྱད་ལྡན་དུས་བཟང་པོར། །ལྷ་མིའི་སྟོན་མཆོག་ཤཱཀྱའི་རྒྱལ་པོ་དེས། །ཨོཾ་ཌི་ཡ་ནའི་གཞལ་མེད་ཁང་བཟང་དབུས། །རིན་ཆེན་ལྟ་བུའི་ཕུན་ཚོགས་འཁོར་རྣམས་ལ། །ངོ་མཚར་ཆོས་ཀྱི་འཁོར་ལོ་
བསྐོར་འདྲ་བའི། །ཕུན་སུམ་ཚོགས་པ་ལྔ་ཡི་དགའ་སྟོན་ལ། །བདག་སོགས་མཐའ་ཡས་མར་གྱུར་འགྲོ་བ་རྣམས། །ཚེ་རབས་ཀུན་ཏུ་འབྲལ་མེད་སྤྱོད་གྱུར་ཅིག་དེང་ནས་སེར་སྣ་མེད་པར་ལོངས་སྤྱོད་དང། །ཆོས་བཞིན་
བསྒྲུབས་པས་དམ་པ་མཉེས་བྱེད་ཅིང། །སྲིད་དང་ཞི་བའི་ལེགས་ཚོགས་མཐའ་དག་ལ། །དབང་འབྱོར་སྐུ་གསུམ་གོ་འཕང་ཐོབ་གྱུར་ཅིག་ཅེས་པ་འདི་ཡང། དད་སྟོབས་མཁྱེན་རབ་རྨད་དུ་བྱུང་བ་སྡེ་པ་ལྷ་བཟང་

[051B] །བཀྲ་ཤིས་ལྷུན་པོར་ཆོ་འཕྲུལ་སྨོན་ལམ་དུས་བླ་མ་དང་འདུས་པ་རྒྱ་མཚོ་ལ། བསྙེན་བཀུར་བླ་ན་མེད་པ་མཛད་ཅིང། སྨོན་པ་ལྷན་ཅིག་མཛད་དུས། དགེ་བའི་ཐུགས་འདུན་རྨད་དུ་བྱུང་བ་ཡི་གེར་བཀོད་པ་ཚིགས་བཅད་
དུ་བསྡེབས་དགོས་གསུངས་བྱུང་བ་ལྟར། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཕོ་བྲང་རིན་ཆེན་རྩེར་བྲིས་པའོ།།    ༈    །།སསྟི། དེང་ནས་བཟུང་སྟེ་ཚེ་རབས་ཐམས་ཅད་དུ། །རྗེ་བཙུན་བླ་མས་འབྲལ་
མེད་རྗེས་བཟུང་སྟེ། །ས་དང་ལམ་གྱི་ཡོན་ཏན་མཐར་ཕྱིན་ནས། །སྐུ་གསུམ་གོ་འཕང་མྱུར་དུ་ཐོབ་པར་ཤོག་གནས་སྐབས་འདིར་ཡང་དམ་ཆོས་བསྒྲུབ་པ་ཡི། །འགལ་རྐྱེན་ཞི་ཞིང་མཐུན་རྐྱེན་ཀུན་ཚང་ནས། །འདུ་
འཛིས་དབེན་པའི་གནས་སུ་མདོ་སྔགས་ཀྱི། །སྒྲུབ་པའི་རྒྱལ་མཚན་འཛིན་པའི་མཆོག་གྱུར་ཅིག་ཅེས་པ་མཁན་ཆེན་བློ་བཟང་བསྟན་འཕེལ་ལ་གནང་བའོ།།    ༈    །།སསྟི། དལ་འབྱོར་རྙེད་དཀའ་
མྱུར་དུ་འཇིག་འགྱུར་བས། །དོན་མེད་ཚེ་འདིའི་བྱ་བས་མི་གཡེང་བར། །སྔོན་བྱོན་དམ་པ་རྣམས་ཀྱི་རྣམ་ཐར་བཞིན། །ཉིན་མཚན་ཀུན་ཏུ་སྒོ་གསུམ་དགེ་ལ་སྦྱོར། ཞེས་འཇག་པ་ཆོས་རྗེ་ལ་གནང་བའོ།།    ༈    །།
ན་མོ་གུ་རུ། རྡོ་རྗེ་འཆང་དབང་བློ་བཟང་གྲགས་པའི་དཔལ། །བཀའ་དྲིན་མཉམ་མེད་རྩ་བའི་བླ་མ་སྟེ། །དབྱེར་མེད་ཞབས་ཀྱི་པདྨོར་ཕྱག་བགྱིས་ཏེ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །མཆོད་ཚོགས་ཀུན་

[052A]༄༅། །འབུལ་སྡིག་ལྟུང་མ་ལུས་བཤགས། །དགེ་ལ་ཡི་རང་ཆོས་འཁོར་བསྐོར་བ་དང། །བསྐལ་བརྒྱར་བཞུགས་གསོལ་དུས་གསུམ་དགེ་བའི་ཚོགས། །བླ་མེད་བྱང་ཆུབ་དམ་པ་ཐོབ་ཕྱིར་བསྔོ། །
མཐའ་འཁོབ་རྨོངས་པའི་མུན་སེལ་བདེ་ལེགས་ཀྱི། །སྣང་བ་མཆོག་སྩོལ་རྒྱལ་བ་གཉིས་པ་ཡི། །བསྟན་པའི་སྒྲོན་མེ་སྦོར་ཞིང་རྒྱས་བྱེད་པའི། །འགལ་རྐྱེན་ཞི་ཞིང་མཐུན་རྐྱེན་ཀུན་འགྲུབ་ཤོག་བདག་ཀྱང་དེང་ནས་
ཚེ་རབས་ཐམས་ཅད་དུ། །བཤེས་གཉེན་དམ་པས་འབྲལ་མེད་རྗེས་བཟུང་སྟེ། །མདོ་སྔགས་ཡོན་ཏན་རྒྱ་མཚོའི་མཐར་ཕྱིན་ནས། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་ཅེས་པ་མོན་པ་ཆོས་རྗེ་ལ་གནང་
བའོ།།    ༈    །།ན་མོ་གུ་རུ་མུ་ནི་ཨིནྡྲཱ་ཡ། དུས་གསུམ་བདེ་གཤེགས་ཐུགས་རྗེ་རྣམས། །སྙིགས་དུས་འགྲོ་རྣམས་དོན་གྱི་ཕྱིར། །བཅུ་གཉིས་མཛད་པས་རྣམ་རོལ་བའི། །ཤཱཀྱའི་གཙོ་བོ་ལ་ཕྱག་འཚལ། །
མགོན་དེའི་སྐུ་ཡི་སྣང་བརྙན་ནི། །མིག་གི་བདུད་རྩིར་སྤུངས་འདྲ་འདི། །བྱང་ཕྱོགས་སྐྱེ་དགུའི་འདྲེན་པ་མཆོག་ཆོས་རྗེ་འཇམ་དབྱངས་ཤེས་རབ་ཀྱིས། །དྲིན་ཅན་ཕ་མ་ལ་སོགས་པའི། །བལྟོས་བཅས་འགྲོ་བའི་
དོན་གྱི་ཕྱིར། །བཞེངས་ནས་རྗེ་བཙུན་བླ་མར་ཕུལ། །དེ་ཡི་དགེ་བ་སྟོན་ཟླ་ལྟར། །མཆོག་ཏུ་དཀར་བ་གང་ཐོབ་དེས། །ཚེ་རབས་ཀུན་ཏུ་མཚན་ལྡན་གྱི། །བཤེས་གཉེན་དམ་པས་རྗེས་བཟུང་སྟེ། །ནམ་ཞིག་བླ་མ་

[052B] །མངོན་པར་རྫོགས་པར་སངས་རྒྱས་པའི། །འཁོར་གྱི་ཐོག་མར་འགྱུར་ཕྱིར་བསྔོ། །གནས་སྐབས་སུ་ཡང་ཆོས་ལྡན་གྱི། །བསམ་དོན་ཡིད་བཞིན་འགྲུབ་པ་དང། །བསྟན་དང་འགྲོ་བའི་དོན་རྣམས་ཀུན་
བསྒྲུབ་ལ་འཇམ་པའི་དབྱངས་མཚུངས་ཤོག་འདི་ཡིས་དགེ་བས་ཆོས་རྗེ་འཇམ་དབྱངས་ཤེས་རབ་ཀྱིས་ཐོག་དྲངས། སེམས་ཅན་ཐམས་ཅད་ཚེ་འདིའི་སྣང་བ་ནུབ་མ་ཐག་ཏུ་རྒྱལ་སྲས་བརྒྱད་ཀྱིས་ལམ་སྣ་དྲངས་ཏེ་
བདེ་བ་ཅན་གྱི་ཞིང་དུ་ཐོགས་པ་མེད་པར་སྐྱེ་བར་གྱུར་ཅིག་སྐྱེས་མ་ཐག་ཏུ་མགོན་པོ་འོད་དཔག་མེད་པའི་ཞལ་མཐོང་གདམས་ངག་ཐོབ་ནས་ས་དང་ལམ་གྱི་ཡོན་ཏན་ཁྱད་པར་ཅན་མངོན་དུ་བྱས་ནས་མར་གྱུར་སེམས་
ཅན་ཐམས་ཅད་ཀྱང་སྨིན་གྲོལ་གྱི་ལམ་ལ་འགོད་ནུས་པར་གྱུར་ཅིག་བདག་གིས་དུས་གསུམ་བསགས་པའི་དགེ་བའི་མཐུས། ཚེ་འདིའི་སྣང་བ་འགགས་པར་ཕྱོགས་པ་ན། །གནད་གཅོད་སྡུག་བསྔལ་ཚོར་བ་མི་འབྱུང་
ཞིང། །ལྷ་དང་བླ་མའི་བསུ་བས་འདྲེན་པར་ཤོག་བདེ་གཤེགས་སྤྲུལ་པའི་ཕོ་ཉས་ལམ་དྲངས་ཏེ། །ཞིང་མཆོག་བདེ་བ་ཅན་དུ་རིན་པོ་ཆེའི། །པདྨོའི་དབུས་སུ་རྫུས་ཏེ་སྐྱེས་ནས་ཀྱང། །འོད་དཔག་མེད་པའི་ཞལ་བཟང་
མཐོང་བར་ཤོག་དེ་ཚེ་མགོན་པོ་འོད་དཔག་མེད་པ་ཡི། །གསུང་གི་བདུད་རྩི་ངོམས་མེད་འཐུངས་བ་ལས། །ལུང་རྟོགས་ཡོན་ཏན་རྒྱ་མཚོའི་མཐར་སོན་ནས། །སྐུ་གསུམ་གོ་འཕང་མྱུར་དུ་ཐོབ་པར་ཤོག་གནས་

[053A]༄༅། །སྐབས་འདིར་ཡང་དམ་ཆོས་སྒྲུབ་པ་ཡི། །འགལ་རྐྱེན་བར་ཆད་ཐམས་ཅད་ཞི་བ་དང། །ཚེ་དང་བསོད་ནམས་དཔལ་འབྱོར་དམ་པའི་ཆོས། །ཚུལ་བཞིན་སྒྲུབ་པའི་རྐྱེན་རྣམས་ཚང་བར་ཤོག་
ཅེས་པའང་འཇམ་དབྱངས་ཤེས་རབ་ལ་གནང་བའོ།།    ༈    །།བླ་མ་ལྷ་ལ་འཁར་བ་ཕུལ་བ་ཡི། །དགེ་བས་མཐོ་རིས་བདེ་འགྲོའི་འཁར་བ་ལ། །བརྟེན་ནས་སྐྱོན་བྲལ་ཡོན་ཏན་ཀུན་གྱི་གཏེར། །
རྫོགས་པའི་སངས་རྒྱས་གོ་འཕང་མྱུར་ཐོབ་ཤོག་ཅེས་པ་འཕགས་པའི་གནས་བརྟན་ཡན་ལག་འབྱུང་གི་ཕྱག་འཁར་ཕུལ་བའི་ཚེ་གནང་བའོ།།    ༈    །།རྗེ་བཙུན་སྐུ་འདི་བཞེངས་པའི་དགེ་བའི་
མཐུས། །ཆོས་རྗེ་འཇམ་དབྱངས་ཤེས་རབ་འཁོར་བཅས་རྣམས། །བྱམས་མགོན་འཛམ་བུའི་གླིང་དུ་སངས་རྒྱས་ཚེ། །འཁོར་གྱི་ཐོག་མ་ཉིད་དུ་འགྱུར་བར་ཤོག་    ༈    །།སསྟི། བློ་བཟང་རྒྱལ་བ་གཉིས་པའི་འཕྲིན་
ལས་ཀྱིས། །སྐལ་བཟང་འགྲོ་ལ་བདེ་ལེགས་སྩོལ་མཛད་པའི། །མཆོག་གསུམ་འདུས་སྐུ་ངུར་སྨྲིག་འཛིན་པའི་གཙོ། །དཔལ་ལྡན་བླ་མའི་ཞབས་ལ་གསོལ་བ་འདེབས།།    ༈    །།སྡེ་པ་རིན་ཆེན་རྩེ་པས་བཀའ་འགྱུར་བཞེངས་པའི་
སྨོན་ལམ་དུ་གནང་བ། །སསྟི། སྟོན་པའི་གསུང་རབ་ཡིད་བཞིན་ནོར་བུ་ལ། །བཀུར་སྟི་བགྱིས་པའི་རྣམ་དཀར་ཕུང་པོའི་མཐུས། །ལྷ་བཟང་གིས་མཚོན་འགྲོ་བ་མ་ལུས་པ། །ཐམས་ཅད་གཟིགས་

[053B]    ༈    །།ཨོཾ་བདེ་ལེགས་སུ་གྱུར་ཅིག་བཙོ་མའི་གསེར་སྦྱངས་ལྷུན་པོར་བརྩེགས་པའི་ངོས། །སྤྲིན་བྲལ་རྒྱུ་སྐར་ཕྲེང་བས་མཛེས་པ་ལྟའི། །མཚན་དཔེའི་འོད་འབར་ཤཱཀྱའི་རྒྱལ་
པོ་ཡིས། །ཕྱོགས་འདིར་ཕུན་ཚོགས་འདོད་དགུའི་བཀྲ་ཤིས་སྩོལ། །དེ་ཡིས་གང་འདུལ་གདུལ་བྱའི་ཚོགས་རྣམས་ལ། །བཀའ་སྩལ་ལེགས་བཤད་བྱང་ཕྱོགས་འགྱུར་རོ་ཅོག་སྲི་ཞུར་བགྱིས་ལས་ཕན་བདེ་ནམ་མཁའི་མཛོད་
འབྱུང་བར་དགོངས་ནས་ལྷག་བསམ་རྣམ་དག་གིས། །དགེ་བསྙེན་ལྷ་བཟང་ཞེས་པའི་དད་ཅན་གྱིས། །དའི་པཾ་ཀ་རས་ལུང་བསྟན་སྲད་ཀྱི་གཞུང། །སློབ་དཔོན་ཆེན་པོའི་གནས་རི་རིན་ཆེན་རྩེར། །ཨིནྡྲ་ནཱི་ལའི་མདངས་འཕྲོག་ཤོག་བུའི་
ངོས། །རིན་ཆེན་གསེར་དངུལ་ལས་གྲུབ་ལེགས་པར་བཞེངས། །དེ་ལས་འོངས་པའི་རྣམ་དཀར་དགེ་བའི་མཐུས། །རྒྱལ་བ་གཉིས་པ་བློ་བཟང་གྲགས་པ་དང། །དབྱེར་མེད་རྩ་བའི་བླ་མས་རྗེས་བཟུང་ནས། །མཉེས་པ་སྒྲུབ་ཅིང་
གསུང་གི་བདུད་རྩིའི་བཅུད། །འཐུངས་བས་ཡོན་ཏན་རྒྱ་མཚོའི་མཐར་ཕྱིན་ཤོག་དུས་མཐའ་འདིར་ཡང་ཕན་བདེ་འབྱུང་བའི་གནས། །རྒྱལ་བའི་བསྔན་པ་སྤྱི་དང་ཁྱད་པར་དུ། །ཐམས་ཅད་མཁྱེན་པ་རྗེ་བཙུན་ཙོང་ཁ་
པའི། །བསྟན་འཛིན་གངྒཱའི་ཀླུང་གི་བྱེ་སྙེད་ཀྱིས། །ཕྱོགས་དུས་ཀུན་ཏུ་དར་རྒྱས་སྤེལ་གྱུར་ཅིག་ནོར་བུ་ཆོས་འཁོར་དགོན་གནས་འདི་ཉིད་དུའང། ཁྲིམས་ལྡན་ངུར་སྨྲིག་འཛིན་པས་ཡོངས་གང་ཞིང། །མདོ་རྒྱུད་བཤད་སྒྲུབ་

[054A]༄༅། །ཡར་ངོའི་ཟླ་བ་ལྟར། །འཕེལ་ཞིང་སྲིད་མཐའི་བར་དུ་གནས་པར་ཤོག་རྒྱལ་བའི་བཀའ་འགྱུར་བཞེངས་ལ་སྒོ་གསུམ་གྱིས། །མཐུན་རྐྱེན་སྒྲུབ་ཅིང་ཡི་རང་བྱེད་པས་མཚོན། །མཁའ་
མཉམས་མར་གྱུར་སེམས་ཅན་ཐམས་ཅད་ཀྱང། །གནས་སྐབས་མཐར་ཐུག་དོན་ཀུན་འགྲུབ་པར་ཤོག་མདོར་ན་ཚུལ་འདིར་འབད་ཅིང་བརྩོན་པ་རྣམས། །དམ་པའི་མགོན་གྱིས་འབྲལ་མེད་རྗེས་འཛིན་ཅིང། །ལུང་
རྟོགས་དམ་ཆོས་མ་ལུས་ལེགས་བཟུང་སྟེ། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་ཚུལ་དེ་སྒྲུབ་ལ་སྟོབས་ལྡན་ཕྱག་དྲུག་པ། །ཆོས་ཀྱི་རྒྱལ་པོ་འདོད་ཁམས་གཙོ་མོ་སོགས། །མཐུ་ལྡན་རྣམས་ཀྱིས་གཡེལ་
མེད་གྲོགས་མཛད་ནས། །འདོད་དགུའི་འཕྲིན་ལས་ཆར་གྱིས་ཚིམ་པར་མཛོད། །བཅོམ་ལྡན་ཟས་གཙང་སྲས་པོ་མར་མེ་མཛད། །ཐུབ་དབང་གཉིས་པ་རྒྱལ་བ་ཙོང་ཁ་པ། །མཆོག་གསུམ་བསླུ་བ་མེད་པའི་བྱིན་རླབས་
ཀྱིས། །བཀྲ་ཤིས་རྒྱ་མཚོས་ཕྱོགས་ཀུན་གང་བར་ཤོག་    ༈    །།ཨོཾ་བདེ་ལེགས་སུ་གྱུར་ཅིག་དུས་གསུམ་བདེ་གཤེགས་ཀུན་གྱི་མཐུ་སྟོབས་ནི། །འཇིགས་རུང་སྲིན་པོ་ཁྲོས་པའི་སྐུར་བསྟན་
ནས། །བདུད་དང་དགྲ་སྡེའི་ཚོགས་རྣམས་འཇོམས་མཛད་པའི། །འཇིགས་བྱེད་ཆེན་པོའི་སྐུ་ལ་ཕྱག་འཚལ་ལོ། །མི་བཟད་ཧཱུཾ་དང་ཕཊ་ཀྱི་སྒྲ་དབྱངས་ཀྱིས། །དགྲ་བགེགས་འབྱུང་པོའི་ཀླད་པ་འདྲལ་བྱེད་ཅིང། །སྐལ་ལྡན་

[054B] །ཁྲོ་རྒྱལ་དབང་པོའི་གསུང་ལ་ཕྱག་འཚལ་ལོ། །ཆོས་དབྱིངས་བདེ་བ་ཆེན་པོའི་ལྷ་ལམ་དུ། །མཁྱེན་དང་བརྩེ་བའི་ཆུ་འཛིན་འབུམ་འཁྲིགས་ནས། །འཕྲིན་ལས་དྲག་པོའི་རྡོ་རྗེའི་མེ་ཆར་གྱིས། །
བསྟན་དགྲའི་བྲག་རི་འཇོམས་མཛད་ལ་འདུད་ཀྱིས། །བར་ཆད་བདུད་སྡེའི་གཡུལ་ངོ་ཕམ་བྱས་ཏེ། །བཀྲ་ཤིས་དགེ་མཚན་ཡར་ངོའི་ཟླ་བ་ལྟར། །འཕེལ་ཞིང་ཕྱོགས་ལས་རྣམ་པར་རྒྱལ་བ་ཡི། །མཆོག་དང་མཐུན་མོངས་དངོས་
གྲུབ་ཆར་དུ་ཕོབ།།    ༈    །།ན་མོ་གུ་རུ་བཛྲ་བཧཻ་ར་ཝཱ་ཡ། འཇམ་དཔལ་གཤིན་རྗེའི་གཤེད་ཀྱི་བཀའ་སྡོད། སྲིད་གསུམ་སྐྱེ་འགྲོ་ཡོངས་ཀྱི་སྲོག་བདག་ཡི་དྭགས་ཀུན་གྱི་སྡེ་དཔོན། མ་མོ་ཀུན་གྱི་
ཚོགས་རྗེ། སྣང་ཞིང་སྲིད་པའི་སྡེ་བརྒྱད་རྣམས་ལ་དབང་བསྒྱུར་ཞིང་བྲན་དུ་འཁོལ་བ། དགེ་སྡིག་གི་ཤན་ཕྱེ་སྟེ། སྡིག་ཅན་ཆད་པས་གཅོད་ཅིང། དགེ་བའི་ལས་ཅན་གཟེངས་བསྟོད་པའི་ཆོས་ཀྱི་རྒྱལ་པོ་ཆེན་པོ། མཐུ་དང་སྟོབས་
ཀྱི་བདག་པོ། སངས་རྒྱས་བསྟན་པའི་སྲོག་ཤིང། དམ་ཅན་གཤིན་རྗེ་ཆོས་ཀྱི་རྒྱལ་པོ། ཡུམ་མཆོག་ཙཱ་མུཎྜཱི། ཡ་བ་ཏི་ལ་སོགས་པའི་ཕོ་བརྒྱད། ཕོ་ཉ་མོ་ལ་སོགས་པའི་མོ་བརྒྱད། བཀའ་ཉན་སྲིད་པ་གསུམ་གྱི་འབྱུང་པོའི་
ཚོགས་དང་བར་སྣང་ནམ་མཁའི་ཁྱོན་གང་བ་ཁྱེད་རྣམས་ཀྱིས། རིགས་ཐམས་ཅད་ཀྱི་ཁྱབ་བདག་དཀྱིལ་འཁོར་ཀུན་གྱི་གཙོ་བོ། ཁམས་གསུམ་པོ་ཐམས་ཅད་འབར་ནུས་པ། འཇིག་རྟེན་དང་འཇིག་རྟེན་ལས་འདས་པའི་ལྷ་

[055A]༄༅། །ཐམས་ཅད་ལ་སྡིགས་མཛུབ་བྱེད་ཅིང། འཇིགས་པ་ཐམས་ཅད་འཇིགས་པར་མཛད་པའི་དཔལ་རྡོ་རྗེ་འཇིགས་བྱེད་ཆེན་པོ། ཡེ་ཤེས་ཀྱི་མཁའ་འགྲོ་མ། གྲུབ་པའི་དབང་ཕྱུག་ཆེན་པོ་ལཱ་ལི་ཏ་བཛྲ། ཨ་
མོ་གྷ་བཛྲ། ཡེ་ཤེས་འབྱུང་གནས་སྦས་པ། པདྨ་བཛྲ། དའི་པཾ་ཀ་ར་རཀྵི་ཏ། རྭ་ལོ་ཙྪ་བ་རྡོ་རྗེ་གྲགས། རྭ་ཆོས་རབ། རྭ་ཡེ་ཤེས་སེང་གེ་རྭ་འབུམ་སེང། རྗེ་བཙུན་རྒྭ་ལོ། རོང་པ་ཤེས་རབ་སེང་གེ་བླ་མ་རྡོ་རྗེ་རྒྱལ་མཚན། ཆོས་
ཀྱི་རྒྱལ་པོ་བུ་སྟོན་རིན་ཆེན་གྲུབ། ཐུགས་སྲས་ལོ་ཙཱ་བ་རིན་ཆེན་རྣམ་རྒྱལ། ཁམས་གསུམ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་ཆེན་པོ། སླར་ཡང། རོང་པ་ཤེས་རབ་སེང་གེ་བླ་མ་ཡེ་ཤེས་དཔལ་བ། ཆོས་རྗེ་དོན་གྲུབ་རིན་
ཆེན། ཆོས་ཀྱི་རྒྱལ་པོ་ཙོང་ཁ་པ་ཆེན་པོ། ཐམས་ཅད་མཁྱེན་པ་དགེ་ལེགས་དཔལ་བཟང། པཎ་ཆེན་ཆོས་ཀྱི་རྒྱལ་མཚན། རྗེ་བཙུན་ཆོས་ཀྱི་རྡོ་རྗེ། རྒྱལ་བ་བློ་བཟང་དོན་གྲུབ། འཇམ་དཔལ་གཤིན་རྗེའི་གཤེད་ཀྱི་བདག་
ཉིད། མཁས་ཤིང་གྲུབ་པའི་དབང་ཕྱུག་རྩ་བའི་བླ་མ་སངས་རྒྱས་ཡེ་ཤེས་ཞབས་རྣམས་ཀྱིས་བཀའ་བསྒོས། འཕྲིན་ལས་གཉེར་དུ་གཏད། རང་གིས་ཁས་བླངས་པ་ལས་མ་འདའ་བར། སངས་རྒྱས་ཀྱི་བསྟན་པ་སྲུངས་
ཤིག་སྤེལ་ཞིག་དར་ཞིང་རྒྱས་པར་མཛོད། དཀོན་མཆོག་གི་དབུ་འཕངས་བསྟོད། དགེ་འདུན་གྱི་སྡེ་སྐྱོངས། ཆོས་མི་ནུབ་པའི་རྒྱལ་མཚན་ཚུགས། སེམས་ཅན་ཐམས་ཅད་ཕན་པ་དང་བདེ་བའི་ལམ་ལ་འགོད་པར་

[055B] ཁྱད་པར། ཆོས་གྲྭ་ཆེན་པོ་ཞ་ལུ་སྡེ་དང་བཅས་པ་དང། རྒྱལ་བ་གཉིས་པ་བུ་སྟོན་རིན་ཆེན་གྲུབ་ཀྱི་བསྟན་པ། དེའི་སྙིང་པོ། ཁམས་གསུམ་ཆོས་ཀྱི་རྒྱལ་པོ་རྒྱལ་བ་ཙོང་ཁ་པ་ཆེན་པོའི་བསྟན་པ་བསྟན་འཛིན་དང་བཅས་
པ་རྣམས། ཁྱེད་ལ་གཉེར་དུ་གཏད་པ་ཡིན་པས། །ཉིན་གསུམ་གྱི་བྱ་ར། མཚན་གསུམ་གྱི་མེལ་ཚེའི་སྒོ་ནས། རྟག་ཏུ་བསྲུང་བ་དང། བསྐྱབ་པ་དང། གྲོགས་དང་དཔུང་གཉེན་ཡང་དག་པ་མཛོད། མདོར་ན་བདག་ཅག་
དཔོན་སློབ་ཡོན་མཆོད་འཁོར་དང་བཅས་པ་རྣམས། ཐམས་ཅད་མཁྱེན་པ་བསྒྲུབ་པ་ལ་གེགས་བྱེད་པའི་ནད་རིམས་གདོན་བགེགས། འབྱུང་པོའི་འཚེ་བ་རྣམས་དང། འབྱུང་བ་དང་འབྱུང་གྱུར་གྱི་གནོད་པ་སོགས་ཕྱི་ནང་
གི་ཉེར་འཚེ་བར་གཅོད་བཀྲ་མི་ཤིས་པ་ཐམས་ཅད་ཉེ་བར་ཞི་བར་མཛོད། ཚེ་དང་བསོད་ནམས། དཔལ་དང་འབྱོར་པ། བསླབ་པ་གསུམ་གྱི་ཉམས་ལེན། སྡེ་སྣོད་གསུམ་གྱི་འཆད་རྩོད། ཐོས་བསམ་སྒོམ་གསུམ་གྱི་སྒོ་ནས། བྱམས་
སྙིང་རྗེ་བྱང་ཆུབ་ཀྱི་སེམས། སྲིད་པའི་རྩ་བ་དྲུངས་ནས་འབྱིན་པའི་ཕྱག་རྒྱ་ཆེན་པོ་བདག་མེད་རྟོགས་པའི་ཤེས་རབ། རིམ་གཉིས་ཟུང་དུ་འབྲེལ་བའི་ལམ་རྣམ་པར་དག་པ་གོང་ནས་གོང་དུ་འཕེལ་ཞིང་རྒྱས་པར་མཛོད། ཁམས་
གསུམ་གྱི་ལྷ་ཀླུ་གནོད་སྦྱིན་ལ་སོགས་པའི་ཆ་དགུས་མཚོན་པའི་འགྲོ་བ་ཐམས་ཅད་དབང་དུ་བསྡུས་ནས་བླ་ན་མེད་པའི་ལམ་ལ་འགོད་པར་མཛོད། གལ་ཏེ་ཞི་བས་གདུལ་བར་མ་འཚལ་བའི་དགྲ་བགེགས་འབྱུང་པོ་མ་རུངས་པ་

[056A]༄༅། །ཐམས་ཅད་དང། ཁྱད་པར་ཁམས་གསུམ་གྱི་སེམས་ཅན་ཐམས་ཅད། སྤྱིར་འཁོར་བ་དང། ཁྱད་པར་ངན་འགྲོ་འཇིགས་སུ་རུང་བར་རང་དབང་མེད་པར་འདྲེན་པར་བྱེད་པ། ང་དང་ང་ཡིར་འཛིན་པའི་
བདག་འཛིན་བག་ཆགས་དང་བཅས་པ་སོགས། ཕྱི་ནང་གསང་བའི་དགྲ་བགེགས་ཐམས་ཅད་ཐལ་བའི་རྡུལ་ཕྲན་བཞིན་དུ་བརླག་པར་མཛོད། དེ་ལྟར་རྡོ་རྗེ་འཛིན་པས་ཇི་ལྟར་བསྒོ་བའི་འཕྲིན་ལས་རྣམ་བཞིའི་ལས་
ཐམས་ཅད་ཐོགས་པ་མེད་པར་སྒྲུབས་ཤིག་ཨོཾ་ཧྲཱི་ཥྚྲཱི་བའི་ཀྲྀ་ཏཱ་ན་ན་ཧཱུཾ་ཕཊ། ཀཱ་ལ་རཱུ་པ་ཡ་མ་རཱ་ཛཱ་ས་པ་རི་ཝཱ་ར་བཛྲ་ས་མ་ཡ་ཏིཥྛ། ཞེས་པ་འདི་ཡང་དཔལ་ཞ་ལུའི་ཆོས་གྲྭ་ཆེན་པོར། མ་ཧེ་མཆོད་པའི་དུས་སུ་
ཆོས་ཀྱི་རྒྱལ་པོ་ཡབ་ཡུམ་གྱི་ཞལ་འབག་བྱིན་རླབས་ཆེ་ཞིང་ཤིན་ཏུ་གཉན་པ་ལ་བཀའ་བསྒོ་དམ་བཞག་བྱས་པའི་ཚེ། ཞལ་འབག་གཉིས་ཀྱི་དབུ་ཐོག་ཏུ་རྡོ་རྗེ་བཞག་སྟེ། རང་གི་བློ་ནས་གང་ཐོན་བྱས་པ་དེ་ཉིད་
ཆོས་གྲྭ་ཆེན་པོ་དཔལ་ཞ་ལུ་རི་མཐིལ་གྱི་བསྟན་པའི་སྲོག་ཤིང། རིན་པོ་ཆེ་ཆོས་ཀྱི་རྗེ་རིན་ཆེན་བསོད་ནམས་མཆོག་གྲུབ་ཀྱིས་ཡི་གེར་འགོད་དགོས་ཅེས་ནན་གྱིས་བསྐུལ་བ་ལ་བརྟེན་ནས། གཤིན་རྗེའི་གཤེད་
ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས། དཔལ་ཞ་ལུའི་བླ་བྲང་དུ་བྲིས་པའི་ཡི་གེ་པ་ནི། དགེ་ཚུལ་རྣམ་དཔྱོད་དང་ལྡན་པ་བློ་བཟང་དབང་རྒྱལ་ལོ།།    ༈    །།སསྟི། སྐྱབས་འགྲོ་སེམས་བསྐྱེད་

[056B]  བླ་མའི་རྣལ་འབྱོར་ ཡན་ལག་བདུན་པ་སྙིང་ཁོང་རུས་པའི་དཀྱིལ་ནས་གསོལ་བ་འདེབས་པ་བྱས་ཏེ། དལ་འབྱོར་དོན་ཆེ་རྙེད་དཀའ། འཆི་བ་མི་རྟག་པ། ལས་དང་འབྲས་བུའི་ཚུལ་འཁོར་བ་མཐའ་དག་མེ་འབར་བའི་ཁྲོད་
ལྟར་མཐོང་བའི་  ངེས་འབྱུང་ དང་རྒྱུ་འབྲས་བདུན་གྱི་སྒོ་ནས་  བྱང་ཆུབ་ཀྱི་སེམས། ཤུགས་དྲག་རྒྱུན་རིང་ལེགས་པར་བསྒོམས་པའི་མཐར། རང་སེམས་མ་བཅོས་རེག་ཅིང་གསལ་བའི་ ངང་ལ་དྲན་ཤེས་ཀྱི་རྒྱ་དང་མ་བྲལ་བར་རྩེ་གཅིག་ཏུ་མཉམ་པར་
འཇོག་པ་ནི་ཞི་གནས་བསྒྲུབ་ཚུལ་དང། དེའི་ངང་ནས་སྒོམ་པ་པོ་རང་ཉིད་གང་ལ་ཡང་ལྟོས་མེད་དུ་གྲུབ་གྲུབ་པ་ཞིག་ཏུ་འཆར་བའི་དོན་དེ་རང་གི་ཕུང་པོ་ལྔའམ་ལུས་སེམས་  གཉིས་ཀྱི་ཕྱི་ནང་གང་དུ་བདེན་པས་སྟོང་པ་ཡི། གནས་ཚུལ་ངེས་པ་ དེ་ལྟ་བ་ངེས་པ་ཡིན་པས་
མ་བརྗེད་དྲན་པས་བསྐྱངས་ཏེ། དྲན་པ་མཉམས་ པར་འཇོག་དེ་ལྟར་བཞག་པས་གཡེངས་ན།  ཤེས་བཞིན་ལྕགས་ཀྱུས་འདེབས།  ཤིང་རྗེས་ཐོབ་སྒྱུ་མ་ལྟ་བུའི་རྣལ་འབྱོར་ལ་བརྩོན་པར་བྱེད། མདོར་ན་དམིགས་པ་ཅི་སྦྱོང་ཡང་བསྒོམ་བྱའི་གྲངས་དང་གོ་རིམ་དང་ངོ་
བོ་ལེགས་པར་ངེས་པར་བྱས་ནས་ཁོང་གྲིམས་  སྦྱོང་བ་ལྷོད་ཆགས་ པ་རྒྱུན་ཐང་ལྷོད་མེད་པར་བསྲིང་བའི་  རྣལ་འབྱོར་གྱིས། །རྣམ་པར་དག་ པའི་ཏིང་ངེ་འཛིན་  མྱུར་དུ་འགྲུབ་པར་འགྱུར་ བ་ཡིན་ནོ། །ཞེས་པ་འདི་ཡང་དཀའ་ཆེན་རྒྱལ་ཆབ་པ་བརྩོན་འགྲུས་རྒྱལ་
མཚན་ལ་གདམས་པའོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། བསླུ་མེད་ལམ་སྟོན་དྲིན་ཅན་བླ་མ་དང། །དབྱེར་མེད་ཐུབ་པའི་དབང་པོ་ཐུགས་རྗེ་ཅན། །སྙིགས་མ་ལྔས་གདུངས་རབ་རྨོངས་འགྲོ་

[057A]༄༅། །རྣམས་ལ། །ཐུགས་རྗེའི་སྤྱན་གྱིས་གཟིགས་ལ་མཆོག་སྩོལ་མཛོད། །སར་གནས་འཕགས་པའི་མཚན་བཟུང་ཐ་མལ་ལྟར། །བསླབས་ཀྱང་འཕགས་མིན་མཁས་པར་མི་དགོངས་པའི། །དུས་
ངན་ཐམས་ཅད་མཁྱེན་པའི་ཚོགས་མཐོང་ཚེ། །ཀུན་མཁྱེན་གོ་འཕང་ཐོབ་ཀྱང་ཅི་བྱ་སྙམ། །བཟང་པོའི་མཚན་ངོམ་དེ་ཡི་མཛད་པ་རྣམས། །སྦས་པའི་ཟོལ་གྱིས་འབྲིང་བའི་ཚོགས་མཐོང་ཚེ། །སྔོན་གྱི་དམ་པ་མཁས་ཤིང་
གྲུབ་པ་ཡིས། །མཛད་པ་མངོན་པར་བསྟན་རྣམས་འཁྲུལ་པ་སྙམ། །དཀར་ནག་ཕྱོགས་རིས་གྱ་གྱུའི་རྣམ་ཐར་ཅན། །ཁྲོས་ཚེ་རྒྱལ་ངན་ཇི་བཞིན་དང་ལྡན་རྣམས། །སུན་འབྱིན་ཆད་པས་གཅོད་པ་འདི་མཐོང་ན། །མཐོ་རིས་
ཐར་པའི་ཡར་འདྲེན་ཅི་འདྲ་རང། །འཕགས་པ་དགྱེས་པའི་ཚུལ་ཁྲིམས་ནོར་ཐོབ་ཀྱང། །ཡལ་བར་དོར་ནས་ཟང་ཟིང་ནོར་བསྒྲུབས་ཏེ། །མཆོད་སྦྱིན་ཚུལ་ལ་བརྩོན་པའི་ཚོགས་མཐོང་ཚེ། །རྒྱལ་བས་དམན་ཆ་གསུངས་
པའང་ནོར་རམ་སྙམ། །གྲོང་འདབས་དང་འབྲེལ་དགོན་པ་སྣ་ཚོགས་སུ། །བཀོད་པས་མཛེས་པའི་ཁྲི་སྟན་ལ་འདུག་སྟེ། །མ་ཇོའི་ཉེ་གནས་ཅན་དེའང་རྣམ་གྲོལ་གྱི། །སྲོག་ལྡན་ཅི་ཞིག་ཚུལ་ཁྲིམས་ནོར་ལ་སོམས། །
སྐྲ་བྲེགས་ལུས་བསྒྱུར་ཆོས་སྒོར་ཞུགས་རློམས་ཀྱང། །ཀུན་སློང་དུག་ཆུས་ཡིད་མྱོས་དགེ་འདུན་གྱི། །སྡེར་བཅས་དམ་ཆོས་སྤོང་བ་འདི་མཐོང་ན། །བསྟན་པའི་སྒོ་རུ་ཞུགས་ཀྱང་དོན་རེ་ཆུང། །ཕན་བདེའི་འབྱུང་

[057B] །བསྔགས་ཀྱང་བསྟན་འཛིན་ཕལ་ཆེར་ཆགས་སྡང་གིས། །སྐྱེ་དགུའི་ཕན་བདེ་འཇོམས་པ་འདི་མཐོང་ན། །སངས་རྒྱས་བསྟན་པའང་སྡུག་བསྔལ་འབྱུང་བའི་སྒོ། །བཙན་པོའི་སྲོག་
མཁར་བརྩིགས་ཀྱང་ཐང་ལ་འཆི། །འཕྲལ་གྱི་གཉེན་ཡང་ཕུགས་ཀྱི་དགྲ་རུ་ལྡང། །བསླུས་དོགས་བུ་ལའང་དགོས་པ་མཐོང་བའི་ཚེ། །ཕུང་བྱེད་མཁར་རྫོང་བརྩིགས་པའང་ངལ་བའི་རྒྱུ། །ནང་གི་ཞེ་སྡང་དགྲ་བོ་མ་ཐུལ་
ན། །ཕྱི་རོལ་དགྲ་བོ་བཅོམ་ཀྱང་གཞོམ་མི་ལང། །དགྲ་བོ་བཏུལ་བས་འཛད་མེད་འདི་མཐོང་ན། །གཉིས་ཕུང་དམག་ཁྱེར་བྱེད་པའང་ཧ་ཅང་འཁྲུལ། །སེར་སྣས་བསགས་པའི་ཟས་ནོར་ཧོར་འདྲས་འཕྲོགས། །གདུགས་
མཚན་རེས་འཇོག་མེད་པར་ཁྲལ་གྱིས་མནར། །མཐའ་མཇུག་སྤྲང་འཁྱམས་བྱེད་པ་འདི་མཐོང་ན། །དེང་དུས་ས་ཞིང་འཛིན་པ་ཅོལ་རེ་ཆུང། །གཅིག་སེམས་གཅིག་ལ་སོང་བས་ལྷན་ཅིག་འདུས། །གཅིག་སྐྱོན་
གཅིག་གིས་མཐོང་བས་བཟའ་འཐབ་སྤྲོད། །འཕྲལ་སྡུག་ཕུགས་སུ་འབྲལ་བ་འདི་མཐོང་ན། །བཟའ་མེད་ཁྱིམ་ཐབ་བྱེད་རྣམས་སྨྱོ་བ་དངོས། །ཟས་སྐོམ་ཁས་བླུད་མི་གཙང་ལག་པས་ཕྱིས། །སྡིག་སྡུག་གཏམ་ངན་
ཁྱད་བསད་གསོས་པའི་བུས། །དྲིན་ཅན་ཕ་མར་རྒོལ་བ་འདི་མཐོང་ན། །ལས་ངན་བུ་ལའང་ཆགས་པ་ཅི་ལ་རིགས། །དཔོན་དེ་བྱམས་ན་བཀའ་བསྒྲུབས་དམྱལ་བར་འགྲོ། གལ་ཏེ་སྡང་ན་ཚེ་འདི་སྡུག་ལ་སྦྱོར། །ཇི་

[058A]༄༅། །ལྟར་བྱས་ཀྱང་ཕུང་བ་འདི་མཐོང་ན། །མི་ངན་དཔོན་དུ་བསྟེན་པའང་བརླག་པའི་རྒྱུ། །དྲིན་གྱིས་ཕར་བསྐྱངས་ཡུས་ཆེན་ཚུར་ལ་འདྲེན། །ཆོག་པར་བྱིན་ཀྱང་མི་ཚིམས་ཐོབ་ཚད་བརྐུ། །ཁྲེལ་མེད་ངོ་ལོག་
བྱེད་པ་འདི་མཐོང་ན། །མི་ངན་གཡོག་གི་མིང་ཅན་ཁྲེལ་བའི་གཞི། །སེམས་ཅན་མགུ་བྱ་མ་གཏོགས་རྒྱལ་བ་རྣམས། །མཉེས་ཐབས་མེད་ཀྱང་དེང་དུས་མཆོད་སྦྱིན་ཕྱིར། །སྐྱེ་འགྲོ་ཁྲལ་གྱིས་མནར་བ་འདི་མཐོང་ན། །འཚེ་བ་ཆོས་སུ་
སྨྲ་ལའང་སྐྱོན་ཅི་ཞིག་དུས་མཐའི་སྐྱེ་བོ་ཀུན་གྱི་སྤྱོད་ཚུལ་རྣམས། །སྟོན་པའི་གསུང་རབ་ནོར་བུའི་མེ་ལོང་ངོས། །གསལ་བར་ཤར་བའི་གནས་ཚུལ་ཅུང་ཟད་ཙམ། །བློ་བཟང་ཆོས་ཀྱི་རྒྱལ་མཚན་ཞེས་བྱས་བཀོད། །དགེ་བས་
མཐའ་ཡས་འགྲོ་བ་མ་ལུས་པ། །སྐྱོན་བྲལ་སྡོམ་པ་གསུམ་གྱིས་རྒྱུད་བསྡམས་ཤིང། །རྟག་ཏུ་ཐུབ་པའི་རྣམ་ཐར་ལེགས་བཟུང་སྟེ། །སྐུ་གསུམ་གོ་འཕང་ལྷུན་གྱིས་གྲུབ་གྱུར་ཅིག་བདག་ཀྱང་ཚེ་རབས་ཀུན་ཏུ་འགྲོ་རྣམས་ཀྱི། །
སྤྱོད་ངན་སྐྱོན་གྱི་ཚོགས་ལ་མི་རྟོག་པར། །དག་སྣང་བྱམས་བརྩེའི་འོད་ཀྱིས་ཁྱབ་བྱས་ཏེ། །རྣམ་མཁྱེན་དགའ་བའི་ཚལ་དུ་མྱུར་འཇུག་ཤོག་ཅེས་པ་འདི་ཡང་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བགྱིས་པའོ།།    ༈    །།ཨོཾ་
སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།


﻿༄༅། །ཨོཾ་སསྟི་སིདྷཾ། སྐྱོན་བྲལ་ཡོན་ཏན་ཀུན་གྱི་མཛོད། །བསླུ་མེད་བླ་མ་དཀོན་མཆོག་གསུམ། །འབྲལ་མེད་སྤྱི་བོའི་རྒྱན་བཞུགས་ལ། །མཆོག་དང་ཐུན་མོང་
དངོས་གྲུབ་སྩོལ། །མཁས་པ་ཁྱིམ་དུ་གནས་ན་ཡང། །མཐོ་རིས་རྣམ་གྲོལ་ཐེམ་སྐས་བགྲོད། །བླུན་པོ་རབ་ཏུ་བྱུང་གྱུར་ཀྱང། །མི་བཟོད་ངན་འགྲོའི་མཐིལ་ཀུན་མྱུལ། །དེ་ཕྱིར་པང་ན་དཔལ་གནས་པའི། །ཁྱིམ་གྱི་བྱ་བས་
བྲེལ་རྣམས་ཀྱང། །རྣམ་དཀར་དགེ་བའི་བསམ་སྦྱོར་ལ། །ཉིན་མཚན་ཀུན་ཏུ་འབད་པར་རིགས། །ཉ་སྟོང་དགེ་བའི་དུས་ཚིགས་ལ། །གསོ་སྦྱོང་ཡན་ལག་བརྒྱད་བཟུང་སྟེ། །རྣམ་དག་རྟེན་རྣམས་འཐོབ་པ་ལགས། །གྲོགས་
མེད་སྲིད་པར་འཁྱམས་པ་ན། །སྦྱིན་ལས་གཞན་པའི་གཉེན་མ་མཆིས། །དེ་བས་བཟང་པོའི་ཞིང་རྣམས་ལ། །གུས་པས་བརྒྱན་པའི་སྦྱིན་པ་སྩོལ། །འཁོར་བར་ཉམ་ཐག་སྡུག་བསྔལ་གྱི། །མདའ་ཆར་དྲག་པོ་འབབ་པ་

[291A]༄༅། །ལ༑ ༑སྐྱོབ་བྱེད་བླ་མ་དཀོན་མཆོག་གསུམ། །བསླུ་མེད་སྐྱབས་ཀྱི་དམ་པ་ལགས། །མི་བཟད་འཁོར་བའི་ས་བོན་ཕྱིར། །ཆགས་སྡང་མི་དགེའི་སེམས་སྤངས་ཏེ། །བྱམས་དང་སྙིང་རྗེའི་སེམས་ལྡན་
པས༑ ༑སྒོ་གསུམ་དགེ་ལ་སྦྱོར་བར་མཛོད། །སྣང་ཞིང་སྲིད་པའི་ཆོས་རྣམས་ཀུན། །ཆུ་ཟླ་རྨི་ལམ་སྒྱུ་མ་ལྟར། །བདེན་པར་གྲུབ་པ་མ་མཆིས་པས། །ནམ་མཁའ་ལྟ་བུའི་རྣལ་འབྱོར་སྒོམས། །འདི་ལྟར་ཉམས་སུ་
བླངས་པ་ལས། །གནས་སྐབས་ལྷ་མིའི་རྟེན་བརྒྱུད་ནས། །མཐར་ཐུག་རྫོགས་པའི་སངས་རྒྱས་ཀྱི། །གོ་འཕང་མྱུར་དུ་ཐོབ་པ་ལགས། །ཅེས་པ་འདི་ཡང་དད་པ་དང་གཏོང་བ་སོགས་ཡོན་ཏན་གྱིས་བརྒྱན་པ། དཔོན་ས་
བསམ་གྲུབ་བུ་ཁྲིད་ལ་གདམས་པ་དགེ་ལེགས་སུ་གྱུར་ཅིག་ །།



﻿༄༅། །མཻ་ཏྲི་ན་མ། གང་ལ་བརྟེན་ན་སྲིད་པའི་འཇིགས་པ་ཀུན། །འདབ་བརྒྱའི་གཉེན་གྱིས་རེག་པའི་བ་མོ་བཞིན། །མ་ལུས་དྲུངས་ནས་འབྱིན་པ་སྐྱབས་ཀྱི་ཕུལ། །རྒྱལ་
ཚབ་དམ་པ་བརྩེ་བའི་སྤྱན་གྱིས་གཟིགས། །ཐོག་མེད་དུས་ནས་འཁོར་བའི་གནས་འདི་རུ། །སྐྱེ་འཆིའི་འཁོར་ལོ་རྒྱུན་མི་འཆད་དུ་བསྐོར། །ཉོན་མོངས་སྡུག་བསྔལ་བརྒྱ་ཕྲག་ཞགས་པས་བཅིངས། །ཀྱེ་མ་ཀྱི་ཧུད་
འདི་འདྲའི་གནས་སྐབས་གྱུར། །ད་རེས་སྡུག་བསྔལ་ངལ་འཚོའི་རྟེན་ཐོབ་ཀྱང། །ལས་ཀྱི་དབང་གིས་སྙིགས་མའི་དུས་འདིར་སྐྱེས། །ནག་ཕྱོགས་སྤྱོད་པའི་ཕྱོགས་ནི་སྟོབས་ལྡན་ཞིང། །དམ་པའི་རྗེས་འགྲོ་ཉིན་མོའི་སྐར་
མ་འདྲ། །དམ་པ་རྣམས་ཀྱིས་དཀའ་བས་བསྒྲུབས་པ་ཡི། །ལེགས་བཤད་བདུད་རྩིའི་མགྲོན་དུ་གཉེར་ན་ཡང། །འཇིག་རྟེན་རྗེས་མཐུན་བླུན་པོའི་ཚོགས་རྣམས་ཀྱིས། །ཁ་ཟས་ཙམ་གྱི་ཆེད་དུ་སྤོང་བ་མཐོང། །ཞི་

[272B] །བསྡིགས་ཤིང་སྨྲས་ན་ཞེ་སྡང་ཁོང་ཁྲོ་ལྡང། །ཁ་རོག་འདུག་ན་ཡལ་བར་འདོར་ཞེས་སྨྲ། །ཀྱེ་མ་ང་ནི་བདག་གིས་ཅི་ཞིག་བྱ། །དམ་ཆོས་མ་བཤད་དཔེ་མཁྱུད་སྐྱོན་ཅན་ཟེར། །ལེགས་
པར་བཤད་ན་དེ་དོན་ཉམས་མི་ལེན། །འཆད་ཉན་གཟུགས་བརྙན་ཙམ་གྱིས་ཅི་ཞིག་བྱ། །དེའི་ཕྱིར་བདག་རྒྱུད་མྱ་ངན་གདུང་བ་འཕེལ། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །ཆོས་བཞིན་བསྒྲུབས་ན་སྐྱེ་བོ་ཀུན་དང་
འགལ། །རྙེད་བཀུར་དོན་གཉེར་ཚོགས་དང་ལྷན་ཅིག་ཏུ། །མཐུན་པར་སྤྱད་ན་གཏན་གྱི་འདུན་མ་འཇིག་ཇི་ལྟར་བྱས་ཀྱང་ཆོས་དང་ཆོས་མིན་དག་འགལ་བ་མེད་པར་བསྒྲུབ་པ་མ་ཤེས་པས། །ཀྱེ་མ་བདག་སྙིང་མྱ་ངན་
གཟེར་བུས་ཐེབས། །བསྟན་པའི་གཟུགས་བརྙན་ཙམ་ལ་སྐྱབས་བཅས་ནས། །བརྒྱ་ཕྲག་དབང་བསྐུར་འབུལ་བའི་བརྗེ་ཚོང་སོགས། །ཇི་ཙམ་བྱས་ཀྱང་ངན་འགྲོའི་སྒྲུབ་ཐབས་སུ། །ལེགས་པར་གསུངས་བཞིན་གོ་བས་གཏིང་
ནས་སྐྱོ། །འདོད་ཆགས་རྒྱ་མཚོའི་རླབས་བཞིན་ཀུན་ཏུ་འཁྲུག་ཞེ་སྡང་བསྐལ་པའི་མེ་བཞིན་རབ་ཏུ་འབར། །མི་ཤེས་རྨོངས་པའི་གཏི་མུག་མུན་ལྟར་འཐིབས། །ཕྲག་དོག་རླུང་དམར་འཚུབས་པས་ཕྱོགས་ཀུན་ཁྱབ། །
ང་རྒྱལ་བརྙས་པའི་སེམས་ཀྱིས་ཤེས་རྒྱུད་རེངས། །སྔོན་དུ་ངོ་བསྟོད་གཅམ་བུ་ཁ་གསག་ཅན། །ལྐོག་ཏུ་མི་སྙན་ཉེས་པ་དུ་མ་གླེང། །རྫུན་དང་གཡོ་སྒྱུའི་སྤྱོད་ཚུལ་ལྷུར་ལེན་པའི། །སྙིགས་དུས་སྐྱེ་བོའི་ནང་དུ་སྐྱེས་

[273A]༄༅། །པས་འགྱོད། །འགྱོད་ཀྱང་སྔོན་གྱི་ལས་ངན་འབྲས་བུར་ཟད། །དེའི་ཕྱིར་རང་གི་སྔོན་བྱས་ལས་རྣམས་ལ། །ཡིད་ཆད་མྱ་ངན་དྲག་པོས་སྙིང་ལ་ཟིན། །གང་གི་སྒྲ་ཡང་སྐལ་པར་རྙེད་དཀའ་བའི།།
ཆོས་མཐུན་གཏམ་གྱིས་སྙན་པར་སྨྲས་ན་ཡང། །ཚེ་འདི་དོན་གཉེར་སྐྱེ་བོའི་ཚོགས་རྣམས་ནི། །འདི་ཡིས་གཏམ་གཞན་གླེང་བའི་སྐབས་ཕྲོགས་ཅེས། །བཞིན་བསྡུས་ཅི་ཡང་མི་སྨྲའི་བརྟུལ་ཞུགས་འཛིན། །རང་
དང་རྗེས་མཐུན་བླུན་པོའི་ཚོགས་ནང་དུ། །བག་མེད་ཅི་དགར་སྤྱོད་ལ་བག་ཕེབས་ཤིང། །དུག་གསུམ་གཏམ་གྱི་སྦྱོར་བ་མང་པོ་ལ། །བླུན་པོ་ལྕེ་བདེ་ལོག་པའི་ཤེས་རབ་རྒྱས། །དགེ་བའི་བཤེས་དང་དམ་པའི་གྲོགས་
རྣམས་ལ། །ངོ་ཚས་འབྱོལ་ཞིང་དུག་བཞིན་འགལ་བར་འཛིན། །མི་དགེའི་ལམ་བཀག་ཡང་དག་ལམ་བཟང་ལ། །བློ་ལྡན་འགོད་པ་དགེ་བའི་གྲོགས་པོ་ཉིད། །དེའི་ཕྱིར་བརྩེ་བས་ཡང་ཡང་མ་གདམས་ན། །ཕྱིན་ཅི་
ལོག་གི་སྤྱོད་ཚུལ་འགོག་པ་དཀའ། །འོན་ཀྱང་དིང་སང་ཕལ་ཆེར་སྐྱེ་བོ་འདི། །ཡང་ཡང་སྨྲས་ན་གཏིང་ནས་ཡིད་སུན་ཏེ། །ཐ་མར་མི་བཟད་དགྲ་བོ་བཞིན་དུ་བལྟ། །ལག་ལེན་མི་བྱེད་མཁས་པའི་གོ་རྒྱ་ཡང། །ཆུས་ཁྱེར་
འགའ་ཞིག་སྐོམ་ནས་ཤི་བ་བཞིན། །ཆོས་རྒྱུས་མཁན་ཡང་ངན་འགྲོར་སྐྱེས་ཉེན་གདའོ། །ཚུལ་འདི་བློ་བཟང་ཆོས་ཀྱི་རྒྱལ་མཚན་གྱིས། །བདག་དང་གཞན་གྱི་སྤྱོད་པ་ངན་པའི་གཟུགས། །ཆོས་ཀྱི་མེ་ལོང་ནང་དུ་

[273B] །ཡིད་ལ་གདུང་བ་སྐྱེས་ཏེ་ཚིག་འདི་སྨྲས། །རང་བཞིན་སྣང་ཚུལ་སྟོན་པའི་གླུ་ཆུང་འདི། །རང་གི་སེམས་ལ་ཕོག་ན་ཨེ་མ་ཧོ། །གཞན་གྱི་ཐུགས་ལ་ཕོག་ན་བཟོད་པར་གསོལ། །དགེ་བས་ཐོགས་མེད་དགའ་
ལྡན་འཇུག་གྱུར་ཅིག་ཅེས་པ་འདི་ཡང་ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པ་སྐྱེ་བོ་མཐའ་དག་ལ་ཕན་པ་རྒྱ་ཆེན་པོར་གྱུར་ཅིག་ །།



﻿༄༅། །བླ་མ་དམ་པ་རྣམས་ལ་ཕྱག་འཚལ་ལོ། །རྗེ་བློ་གྲོས་སྦས་པའི་གསུང་གི་བདུད་རྩི་དྲན་པ་བཞི་ལྡན་གྱི་སྙིང་པོ་ཉམས་སུ་ལེན་པའི་ཚུལ་ནི། དང་པོར་སེམས་མ་ཡེངས་པར་དཀོན་མཆོག་གསུམ་ལ་སྐྱབས་འགྲོ་རྩེ་གཅིག་ཏུ་བྱས་
པའི་རྗེས་སུ་འདི་ལྟར་བསམ་པར་བྱ་སྟེ། དེ་ཡང། ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་སོགས་པའི་སངས་རྒྱས་ཐམས་ཅད་ཀྱིས་མགྲིན་གཅིག་ཏུ། སེམས་ཅན་ཐམས་ཅད་ཀྱིས་བདག་གི་མ་བྱས་པར་
གསུངས་པ་དེ་ནི་མི་འཁྲུལ་བའི་གསུང་ཚད་མ་ཡིན་ལ། དེས་ན་སེམས་ཅན་ཐམས་ཅད་ཀྱིས་མ་ནམ་བྱས་རེས་ཀྱིས། ཚེ་འདིའི་མ་བཞིན་དུ་དྲིན་གྱིས་བསྐྱངས་པའི་དྲིན་ཅན་ཤ་སྟག་ཡིན་པས། དེའི་དྲིན་ལན་དུ་མ་ནམ་
མཁའི་མཐའ་དང་མཉམ་པའི་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ཆེན་པོ་ལ་གནས་པར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་བདེ་བ་དང་བདེ་བའི་རྒྱུ་
ཐམས་ཅད་དང་ཕྲད་པར་གྱུར་ཅིག་སྡུག་བསྔལ་མེད་པའི་བདེ་བ་ཆེན་པོ་ལ་དུས་རྟག་ཏུ་གནས་པར་གྱུར་ཅིག་དེ་ལྟ་བུའི་བདེ་བ་ལ་གནས་པར་བྱ་བའི་ཕྱིར་དུ་བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་

[220B] །དེ་ལྟ་བུའི་སནས་རྒྱས་མྱུར་དུ་ཐོབ་པའི་ཕྱིར་དུ་ལམ་ཟབ་མོའི་རིམ་པ་ཉམས་སུ་ལེན་པ་ལ་འཇུག་པར་བྱའོ་སྙམ་དུ་བསམ་མོ། །འདི་ནི་སེམས་ཅན་ཐམས་ཅད་མར་དྲན་ཚུལ་ལོ།    ༈    །དེ་
ནས་རང་ཐ་མལ་དུ་གནས་པའི་སྤྱི་བོར་སྣ་ཚོགས་པདྨ་དང་ཟླ་བའི་སྟེང་དུ། དྲིན་ཅན་རྩ་བའི་བླ་མ་དེ་ཉིད་སྐུ་མདོག་དམར་སེར་ཞལ་གཅིག་ཕྱག་གཉིས་ཀྱིས་རལ་གྲི་དང་གླེགས་བམ་འཛིན་པ། རྗེ་བཙུན་འཇམ་པའི་
དབྱངས་ཀྱི་རྣམ་པ་ཅན་དུ་བསྒོམ། དེའི་སྤྱི་བོར་པད་ཟླའི་སྟེང་དུ་པཎ་ཆེན་ཡེ་ཤེས་རྩེ་མོ་རྗེ་བཙུན་འཇམ་དབྱངས་ཀྱི་རྣམ་པ་ཅན། དེའི་སྤྱི་བོར་པད་ཟླའི་སྟེང་དུ་འདུལ་འཛིན་བློ་གྲོས་སྦས་པ་རྗེ་བཙུན་འཇམ་དབྱངས་ཀྱི་རྣམ་
པ་ཅན། དེའི་སྤྱི་བོར་པད་ཟླའི་སྟེང་དུ་རྗེ་བཙུན་ཤེས་རབ་སེང་གེ་འཇམ་པའི་དབྱངས་ཀྱི་རྣམ་པ་ཅན། དེའི་སྤྱི་བོར་པད་ཟླའི་གདན་ལ། རྗེ་བཙུན་བློ་བཟང་གྲགས་པ་འཇམ་པའི་དབྱངས་ཀྱི་རྣམ་པ་ཅན། དེའི་སྤྱི་བོར་པད་ཟླའི་
གདན་ལ་རྗེ་བཙུན་འཇམ་པའི་དབྱངས་ཉིད་སྐུ་མདོག་དམར་སེར་ཞལ་གཅིག་ཕྱག་གཉིས་པ། གཡས་རལ་གྲི་འཕྱར་ཞིང། གཡོན་གླེགས་བམ་ཐུགས་ཀར་འཛིན་པ། དབུ་སྐྲ་རལ་པའི་ཐོར་ཚུགས་ཅན། དར་གྱི་ན་བཟའ་
གསོལ་བ། རིན་པོ་ཆེའི་རྒྱན་གྱིས་བརྒྱན་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་སྤྱི་བོར་པད་ཟླའི་གདན་ལ་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་ཐུག་

[221A]༄༅། །ཀར་འཛིན་པ། དབུ་སྐྲ་རལ་པའི་ཐོར་ཚུགས་ཅན། དར་གྱི་ན་བཟའ་གསོལ་བ། རིན་པོ་ཆེ་སྣ་ཚོགས་པས་བརྒྱན་ཅིང། རྡོ་རྗེའི་སྐྱིལ་མོ་ཀྲུང་གིས་བཞུགས་པའི་བླ་མ་སངས་རྒྱས་དེ་རྣམས་ཀྱི་མཐའ་
སྐོར་ལ། རྩ་བརྒྱུད་ཀྱི་བླ་མ་རྣམས་དང། དེའི་མཐའ་སྐོར་ལ་ཕྱོགས་བཅུའི་སངས་རྒྱས་རྣམས་དང། དེའི་མཐའ་སྐོར་ལ་བྱང་ཆུབ་སེམས་དཔའ་རྣམས་དང། དེའི་མཐའ་སྐོར་ལ་ཉན་རང་དགྲ་བཅོམ་པ་རྣམས་དང་
དེའི་མཐའ་སྐོར་ལ་བསྟན་བསྲུང་ཡེ་ཤེས་པའི་ཚོགས་དང་བཅས་པ་ཐམས་ཅད་བཞུགས་པར་བསམ་མོ། །རྒྱལ་བ་རྡོ་རྗེ་འཆང་གི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་
དང། དེ་ཐམས་ཅད་ཀྱི་སྐུ་ལས་འོད་ཟེར་འཕྲོས་པས། རྩ་བརྒྱུད་ཀྱི་བླ་མ་སངས་རྒྱས་བྱང་སེམས་ལ་སོགས་པ་ཐམས་ཅད་སྤྱན་དྲངས་ནས་སྤྱི་བོ་ན་བཞུགས་པའི་རྩ་བརྒྱུད་ཀྱི་བླ་མ་སོགས་ཐམས་ཅད་ལ་ཐིམ་པས་
གཉིས་སུ་མེད་པར་གྱུར་པར་བསམ། དེ་ནས། སངས་རྒྱས་ཐམས་ཅད་འདུས་པའི་སྐུ། ཞེས་སོགས་དང། སྟོན་པ་བླ་མེད་སངས་རྒྱས་རིན་པོ་ཆེ། ཞེས་སོགས་དང་བཅས་ཕྱག་བྱ། དེ་ནས། མཎྜལ་རྒྱས་བསྡུས་གང་རིགས་
འབུལ། དེ་ནས། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། ཞེས་སོགས་ཡན་ལག་བདུན་པ་བྱའོ། །དེ་ནས་རང་གི་སྤྱི་བོ་ན་བཞུགས་པ་དེ་རྣམས་ལ་ལུས་ངག་ཡིད་གསུམ་གུས་འདུད་དང་བཅས་པས་

[221B] ཞེས་པ་ནས། རྒྱལ་བ་རྡོ་རྗེ་འཆང་ལ་གསོལ་བ་འདེབས། ཅེས་པའི་བར་བརྗོད། དམིགས་པ་ནི། རང་གི་སྤྱི་བོར་མཐོ་བརྩེགས་སུ་བཞུགས་པའི་རྩ་བརྒྱུད་ཀྱི་བླ་མ་སངས་
རྒྱས་བྱང་སེམས་སོགས་དང། ཁྱད་པར། རྒྱལ་བ་རྡོ་རྗེ་འཆང་གི་སྐུའི་ཆ་ལས་བདུད་རྩི་འོད་ཟེར་དང་བཅས་པ་བྱུང་བ་རང་གི་སྤྱི་བོ་ལ་སོགས་པའི་ལུས་ཀྱི་ཆ་ལ་ཐིམ་པས། སྡིག་སྒྲིབ་དང་ནང་གི་དོན་ཐམས་ཅད་སྦྱངས། ལུས་
བདུད་རྩིས་གང། སངས་རྒྱས་བྱང་སེམས་སོགས་དང། ཁྱད་པར་རྒྱལ་བ་རྡོ་རྗེ་འཆང་གི་བྱིན་རླབས་ཞུགས་པས། ཚེ་དང་བསོད་ནམས་དང་ལུང་རྟོགས་ཀྱི་ཡོན་ཏན་ཐམས་ཅད་འཕེལ་ཞིང་རྒྱས་པར་བསམ་མོ། །དེ་ནས་
རབ་འབྱམས་ཞིང་གི་ཞེས་པ་ནས། མགོན་པོ་འཇམ་པའི་དབྱངས་ལ་གསོལ་བ་འདེབས། ཅེས་པའི་བར་དང། དེ་ནས། རྗེ་བཙུན་ཙོང་ཁ་པའི་གསོལ་འདེབས། རྗེ་ཤེས་རབ་སེང་གེའི་གསོལ་འདེབས། རྗེ་བློ་གྲོས་སྦས་
པའི་གསོལ་འདེབས། པཎ་ཆེན་ཡེ་ཤེས་རྩེ་མོའི་གསོལ་འདེབས། རང་གི་རྩ་བའི་བླ་མའི་གསོལ་འདེབས་རྣམས་བྱའོ། །དེ་ཡང་གསོལ་བ་འདེབས་ཅེས་པའི་སྐབས་སུ་དམིགས་པ་གཞན་རྣམས་སྔར་བཞིན་དང། ཁྱད་
པར། བླ་མ་གང་དང་གང་ཡིན་པ་དེའི་བྱིན་རླབས་ཞུགས་པར་བསམ་མོ། །དེ་ནས་མཐའ་ནས་རིམ་པ་བཞིན་དུ། ཆོས་སྐྱོང་ཉན་རང་རྣམས་བྱང་སེམས་དང། བྱང་སེམས་རྣམས་སངས་རྒྱས་དང། སངས་རྒྱས་རྣམས་རྩ་

[222A]༄༅། །བརྒྱུད་ཀྱི་བླ་མ་དང། རྩ་བརྒྱུད་ཀྱི་བླ་མ་རྣམས་རྡོ་རྗེ་འཆང་ལ་ཐིམ་པར་བསམ་མོ། །དེ་ནས། འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། ཞེས་པ་ནས། འཕགས་མཆོག་ཀླུ་སྒྲུབ་ཡབ་སྲས་
དགོངས་པ་དག་ཇི་བཞིན་ཁོང་དུ་ཆུད་པར་བྱིན་གྱིས་རློབས། ཅེས་པའི་བར་བརྗོད་ནས་དེ་དང་དེའི་རྟོགས་པ་རང་རྒྱུད་ལ་སྐྱེས་བར་བསམ་མོ། །དེ་ནས་རྡོ་རྗེ་འཆང་འཇམ་དབྱངས་ལ་ཐིམ། དེ་ནས་རིམ་བཞིན་དུ་གཅིག་
ལ་གཅིག་ཐིམ། དེ་རྣམས་རྩ་བའི་བླ་མ་ལ་ཐིམ་པས། རྩ་བའི་བླ་མ་དེ་ཉིད་སྐྱབས་གསུམ་ཀུན་འདུས་ཀྱི་ངོ་བོར་གྱུར་པར་བསམ། དེ་ནས། དགེ་འདིས་མཚོན་ནས་དུས་གསུམ་དང་འབྲེལ་བའི། ཞེས་སོགས་སྨོན་
ལམ་ཡང་གདབ་བོ། །འདི་ནི་བླ་མ་སངས་རྒྱས་སུ་དྲན་ཚུལ་ལོ།    ༈    །དེ་ནས་བླ་མ་རང་ལ་ཐིམ་པས། རང་གི་ལུས་ངག་ཡིད་གསུམ་དང། བླ་མའི་སྐུ་གསུང་ཐུགས་དབྱེར་མེད་དུ་གྱུར་པས། རང་ཉིད་པདྨ་དང་ཟླ་བའི་
གདན་ལ་རྗེ་བཙུན་འཇམ་པའི་དབྱངས་སྐུ་མདོག་དམར་སེར་འོད་ཀྱི་རང་བཞིན་ཅན། རལ་གྲི་དང་གླེགས་བམ་འཛིན་པ། རྡོ་རྗེའི་སྐྱིལ་ཀྲུང་གིས་བཞུགས་པར་བསམ་མོ། །འདི་ནི་རང་ལུས་ལྷ་སྐུར་དྲན་ཚུལ་ལོ། །
   ༈    གང་ཟག་གི་བདག་མེད་བསྒོམ་ཚུལ་དང། ཆོས་ཀྱི་བདག་མེད་བསྒོམ་ཚུལ་ལོ། །དང་པོ་ལ། ཞི་གནས་བསྒོམ་ཚུལ་དང། ལྷག་མཐོང་བསྒོམ་ཚུལ་

[222B] །དེ་ཡང་སྟོང་ཉིད་ལ་དམིགས་པའི་ཞི་གནས་བསྒོམ་པའི་སྔོན་དུ་རིགས་པའི་དཔྱད་པ་བྱེད་ཀྱང། དངོས་གཞི་བསྒོམ་པའི་གནས་སྐབས་སུ་དཔྱད་སྒོམ་མི་བྱེད་པར་འཇོག་སྒོམ་ཁོ་ན་བྱའོ། །རིགས་པས་དཔྱད་སྒོམ་བྱེད་
ཚུལ་ནི། དཔེར་ན། མཐོ་ཡོར་བདེན་གྲུབ་ཏུ་འཛིན་པའི་ཤེས་པ་ལ། མཐོ་ཡོར་བདེན་པར་གྲུབ་པར་སྣང་ཡང། མཐོ་ཡོར་ཁོ་རང་གི་ངོས་ནས་བདེན་པར་གྲུབ་པ་ཅུང་ཟད་ཀྱང་མེད་པས། མཐོ་ཡོར་བདེན་པར་གྲུབ་པ་ཅུང་ཟད་ཀྱང་མེད་དེ་
སྐྱེས་བུའི་རྩོལ་བས་རྡོ་དང་སོ་ཕག་སོགས་དུ་མ་བརྩིགས་པའི་རྐྱེན་ཚོགས་པ་ལ་བརྟེན་ནས། མཐོ་ཡོར་ཞེས་བྱུང་བ་ཡིན་ནོ། །དེ་ཡང་ཡིན་ཏེ། རྐྱེན་མ་ཚོགས་གོང་དུ་མཐོ་ཡོར་དུ་གྲུབ་པ་མེད་ལ། དེ་ཉིད་སོ་སོར་བཤིག་པའི་རྗེས་སུ་ཡང་
མཐོ་ཡོར་དུ་གྲུབ་པ་མེད། ད་ལྟ་རྐྱེན་ཚོགས་པའི་ཚེ་ཡང། རྡོ་དང་སོ་ཕག་སོགས་རིག་ནས་མཐོ་ཡོར་ཡིན་མིན་དཔྱད་པའི་ཚེ་ན། མཐོ་ཡོར་ཡིན་པ་ཅུང་ཟད་ཀྱང་མེད་པས་ན། མཐོ་ཡོར་ཁོ་རང་གི་ངོས་ནས་མཐོ་ཡོར་དུ་གྲུབ་པ་ཅུང་ཟད་
ཙམ་ཡང་མེད་པ་ཡིན་ནོ། །དཔེ་དེ་བཞིན་དུ། ངར་འཛིན་ལྷན་སྐྱེས་ལ་ང་ཁོ་རང་གི་ངོས་ནས་བདེན་གྲུབ་ཏུ་སྣང་ཡང། ང་ཞེས་པ་ཞིག་ཁོ་རང་གི་ངོས་ནས་བདེན་པར་གྲུབ་པ་ཅུང་ཟད་ཙམ་ཡང་མེད་པས། ང་བདེན་པར་གྲུབ་པ་
ཅུང་ཟད་ཀྱང་མེད་དེ། ང་དེ་རྒྱུ་རྐྱེན་ཚོགས་པ་ལ་བརྟེན་ནས་བྱུང་བ་ཡིན་པས་སོ། །རྒྱུ་རྐྱེན་ཚོགས་པ་ལ་བརྟེན་ནས་ཇི་ལྟར་འབྱུང་སྙམ་ན། རང་གི་ཕུང་པོ་འདི་ལ་བརྟེན་ནས་ངའོ་སྙམ་པ་འབྱུང། ཕུང་པོ་འདི་ལ་མ་བརྟེན་པའི་ང་ཅུང་ཟད་

[223A]༄༅། །ཙམ་ཡང་མེད་པས་སོ། །ཕུང་པོ་འདི་ཡང་རྒྱུ་རྐྱེན་ཚོགས་པ་ལ་བརྟེན་ནས་བློ་བུར་དུ་བྱུང་བ་ཡིན་ཏེ། དང་པོར་རྒྱུ་རྐྱེན་མ་ཚོགས་གོང་དུ་ཕུང་པོ་ཞེས་པ་མི་འབྱུང། མཐར་ཕུང་པོ་ཞིག་པའི་ཚེ་ན་ཡང། ཕུང་པོ་ཞེས་
པ་མི་འབྱུང། ད་ལྟར་བའི་ཕུང་པོ་འདི་རེ་རེ་ནས་དཔྱད་དེ། ཕུང་པོ་ཡིན་མིན་བརྟགས་པ་ན། ཕུང་པོར་གྲུབ་པ་ཅུང་ཟད་ཙམ་ཡང་མེད་པས་ན། ང་གང་ལས་བྱུང་བའི་གཞི་ཕུང་པོར་གྲུབ་པ་ཅུང་ཟད་ཙམ་ཡང་མེད་པས། ང་ཞེས་
པ་འདི་ཁོ་རང་གི་ངེས་ནས་བདེན་པར་གྲུབ་པ་ཅུང་ཟད་ཙམ་ཞིག་མེད་པར་ཐག་ཆོད་པའི་ངེས་ཤེས་སྐྱེས་པ་ན། དེའི་སྟེང་དུ་རྩེ་གཅིག་ཏུ་བཞག་པར་བྱའོ། །དེ་ཡང། ང་ཞེས་པ་འདི་མིང་རྐྱང་ཙམ་དུ་སྣང་ཚུལ་ལྟར་བྱུང་ཡང་
ང་ཞེས་པ་དེ་ཡོད་མེད་དོན་ལ་དཔྱད་པ་ན། སྣང་ཚུལ་ལྟར་མེད་སྙམ་དུ་བསྒོམ། དེའི་ཚེ་དཔྱད་སྒོམ་སོགས་མི་བྱེད་པར་འཇོག་སྒོམ་ཁོ་ན་བྱའོ། །དེ་ཡང་སྟོང་ཉིད་ངེས་པའི་དམིགས་རྟེན་ཤིན་ཏུ་གསལ་བའི་གསལ་ཆའི་
ངར་དམ་སྤྲིང་ངེ་བ་དང། སྟོང་ཉིད་ལ་དམིགས་རྟེན་མ་གཏོགས། ཁྱད་ཆོས་གཉིས་དང་ལྡན་པས་བསྐྱང་བར་བྱའོ། །དེ་ཡང། ཁྱད་ཆོས་དང་པོས་བྱིང་བ་སེལ། ཁྱད་ཆོས་གཉིས་པས་རྒོད་པ་སེལ་ལོ། །འོ་ན། བྱིང་
རྒོད་གང་ཞེ་ན། དམིགས་པ་ལ་བཞག་པའི་ཚེ། དམིགས་པ་ལ་དམིགས་པའི་འཛིན་སྟངས་མི་གསལ་བ་ནི་བྱིང་བ་ཡིན། རྒོད་པ་གང་ཞེ་ན། སེམས་དམིགས་པ་ལ་མི་གནས་པར་དམིགས་པ་ལས་སེམས་འཕྲོ་

[223B] རྒོད་པ་ཡིན་ནོ། །དེ་གཉིས་གང་གིས་སེལ་ཞེ་ན། དམིགས་པ་ལ་དམིགས་པའི་འཛིན་སྟངས་གྲིམས་པར་བྱས་ཏེ་བསྒོམས་པས་བྱིང་རྒོད་གཉིས་ཀ་སེལ་ལོ། །འོན་ཀྱང་བྱིང་བ་ཡང་ཡང་འོང་བ་ལ་ནི། དེའི་
གཉེན་པོར་དཀོན་མཆོག་གི་ཡོན་ཏན་སེམས་པ་དང། ཉི་ཟླ་སོགས་ཀྱི་སྣང་བ་ཡིད་ལ་བྱས་ཏེ་བསྒོམ། རྒོད་པ་ཡང་ཡང་འོང་བ་ལ་ནི། དེའི་གཉེན་པོར། འཆི་བ་མི་རྟག་པ། འཁོར་བའི་ཉེས་དམིགས་སོགས་བསྒོམས་ནས་
བྱིང་རྒོད་སངས་བ་དང། སླར་ཡང་དམིགས་པ་ལ་རྩེ་གཅིག་ཏུ་བཞག་ནས་བསྒོམ་པར་བྱའོ། །དེས་ན་དམིགས་རྟེན་མ་བརྗེད་པའི་དྲན་འདུན་དུ་རེ་བ་ཡོད་ན་བྱིང་རྒོད་གཉིས་ཀ་སེལ་བས། དམིགས་རྟེན་མ་བརྗེད་པར་
དྲན་དུ་རེ་བའི་སྐྱོང་ཚུལ་གལ་ཆེའོ། །དེ་ལྟར་སྟོང་ཉིད་ལ་དམིགས་པའི་ཞི་གནས་བསྒོམས་པས། ཞི་གནས་རྗེས་མཐུན་པ་དང། ཞི་གནས་མཚན་ཉིད་པ་རྒྱུད་ལ་སྐྱེ་བར་འགྱུར་རོ། །གཉིས་པ་ལྷག་མཐོང་བསྒོམ་ཚུལ་
ལ་ང་བདེན་མེད་དུ་བསྒོམ་ཚུལ། ང་ཡི་བ་བདེན་མེད་དུ་བསྒོམ་ཚུལ་ལོ། །དང་པོ་ནི། ལྷག་མཐོང་བསྒོམ་པའི་སྔོན་དུ་ཡང་རིགས་པའི་དཔྱད་པ་བྱ་ལ། དངོས་གཞི་བསྒོམ་པའི་སྐབས་སུ་ཡང་རིགས་པའི་དཔྱད་པ་
བྱའོ། །དང་པོ་བསྒོམ་པའི་སྔོན་དུ་རིགས་པའི་དཔྱད་པ་བྱེད་པའི་ཚུལ་ནི། དཔེར་ན་མཐོ་ཡོར་བདེན་འཛིན་གྱི་ཤེས་པ་ལ། མཐོ་ཡོར་བདེན་གྲུབ་ཏུ་སྣང་ཡང། ཞེས་པ་ནས། ང་སྣང་ཚུལ་ལྟར་ཅུང་ཟད་ཀྱང་གྲུབ་པ་མེད་

[224A]༄༅། །ཅེས་པའི་བར་རྣམས་སྔར་བཤད་པ་ལྟར་འདིར་ཡང་བསྒོམ་པར་བྱའོ། །དེ་ཡང། ང་ཞེས་བྱ་བ་དེ་ཁོ་རང་གི་ངོས་ནས་ཡུལ་སྟེང་ནས་གྲུབ་ཚུལ་ཅུང་ཟད་ཙམ་ཡང་མི་འདུག་སྙམ་པའི་ངེས་ཤེས་
དེ་ལ་གནས་བཞིན་པའི་ངང་ནས་ཤེས་པའི་ཆ་ཤས་ཕྲ་མོ་ཞིག་གིས། སླར་ཡང་རང་བཞིན་མེད་པའི་ཚུལ་གྱིས་དཔྱད་སྒོམ་ཕྲ་མོ་ཡང་ཡང་བྱའོ། །དེ་ལྟ་བུའི་མཉམ་གཞག་ལས་ལངས་པའི་རྗེས་ཐོབ་ཏུ་ཀུན་
རྫོབ་སྣང་བའི་ཆ་ཅི་ཤར་ཡང། མཉམ་གཞག་ཏུ་བདེན་མེད་དེ། དེས་རྩིས་ཟིན་པའི་ངང་ནས། འདི་རྣམས་མེད་བཞིན་དུ་སྣང་བའི་སྣང་བ་སྒྱུ་མ་ལྟ་བུ་ཡིན་སྙམ་དུ་བསམ་པར་བྱའོ། །གཉིས་པ་ནི། ང་ཁོ་རང་གི་
ངོས་ནས་ཡུལ་སྟེང་ནས་གྲུབ་པ་ཅུང་ཟད་ཙམ་ཡང་མེད་པས། ཕུང་པོ་མིག་རྣ་སོགས་ང་ཡི་བ་རྣམས་ཀྱང་ཡུལ་སྟེང་ནས་གྲུབ་པ་མེད་པའི་ཚུལ་རྣམས་བསྒོམ་པར་བྱའོ། །གཉིས་པ་ཆོས་ཀྱི་བདག་མེད་བསྒོམ་ཚུལ་ནི་
བསྒོམ་པའི་སྔོན་དུ་ཡང་རིགས་པའི་དཔྱད་པ་བྱ། དངོས་གཞི་བསྒོམ་པའི་སྐབས་སུ་ཡང་རིགས་པའི་དཔྱད་པ་བྱ། བསྒོམ་པའི་སྔོན་དུ་རིགས་པས་དཔྱད་པ་བྱེད་ཚུལ་ནི། མཐོ་ཡོར་བདེན་གྲུབ་བམ། བདེན་འཛིན་གྱི་
ཤེས་པ་ལ་མཐོ་ཡོར་བདེན་གྲུབ་ཏུ་སྣང་ཡང་ཞེས་སོགས་སྔར་ལྟར་དཔྱད་པའི་མཐར། དཔེ་དེ་བཞིན་དུ་རང་གི་ཕུང་པོ་བདེན་གྲུབ་ཏུ་སྣང་བའི་ཤེས་པ་ལ། ཕུང་པོ་བདེན་མེད་དུ་མི་སྣང་བར། ཕུང་པོ་བདེན་གྲུབ་ཏུ་

[224B] ཕུང་པོ་བདེན་གྲུབ་ཏུ་མེད་དེ། ཕུང་པོ་རྒྱུ་དང་རྐྱེན་ལ་བལྟོས་ནས་སྐྱེས་པའི་ཕྱིར། ཕུང་པོ་རྒྱུ་དང་རྐྱེན་ལ་བརྟེན་ནས་སྐྱེས་པས། ཕུང་པོ་རྒྱུ་དང་རྐྱེན་ལ་བལྟོས་པར་གྲུབ། ཕུང་པོ་རྒྱུ་རྐྱེན་ལ་བལྟོས་པས། ཕུང་པོ་
རང་ཚུགས་མ་ཐུབ། ཕུང་པོ་རང་ཚུགས་མ་ཐུབ་པས། ཕུང་པོ་ཡུལ་ཁོ་རང་གི་ངོས་ནས་ཡུལ་སྟེང་ནས་གྲུབ་པ་ཅུང་ཟད་ཙམ་ཡང་མེད་པར་ངེས་པ་ཐག་ཆོད་པའི་ངེས་ཤེས་ནམ་མཁའ་ལྟ་བུའི་སྟོང་ཉིད་ཀྱི་ངང་དུ་སྔར་
ལྟར་བཞག་པར་བྱའོ། །དེ་ལྟ་བུའི་མཉམ་གཞག་ལ་གནས་བཞིན་པའི་ངང་ནས་སླར་ཡང་ཤེས་པའི་ཆ་ཤས་ཕྲ་མོ་ཞིག་གིས་ཕུང་སོགས་ཡུལ་སྟེང་ནས་མ་གྲུབ་པའི་ཚུལ་ཡང་ཡང་བསྒོམ་པར་བྱའོ། །
དེ་ལྟ་བུའི་མཉམ་གཞག་ལས་ལངས་པའི་རྗེས་ཐོབ་སྒྱུ་མ་ལྟ་བུའི་རྣལ་འབྱོར་ཡང་བསྒོམ་པར་བྱའོ། །གཞན་ཡང། ང་དང་ང་ཡིར་འཛིན་པ་ལ་སོགས་པའི་ཆོས་ཐམས་ཅད་བདེན་པར་ཡོད་མེད་ཀྱི་རིགས་པས་
དཔྱད་པའི་རྗེས་སུ། དེ་རྣམས་ཐམས་ཅད་བདེན་པར་མེད་པའི་མཉམ་གཞག་ནམ་མཁའ་ལྟ་བུའི་སྟོང་ཉིད་དང། དེ་ལས་ལངས་པ་ན། རྗེས་ཐོབ་སྒྱུ་མ་ལྟ་བུའི་རྣལ་འབྱོར་ཡང་ཡང་བསྒོམ་པར་བྱའོ། །འདི་ནི་
རྗེ་འདུལ་བ་འཛིན་པ་བློ་གྲོས་སྦས་པས་གསུངས་པའི་དྲན་པ་བཞི་ལྡན་གྱི་སྙིང་པོ་ཙམ་ཞིག་བརྗོད་པའོ། །ཞེས་པ་འདི་ཡང་དཀའ་བཅུ་པ་དཔལ་འབྱོར་རབ་རྒྱས་ཀྱིས་གསོལ་བ་བཏབ་པ་ལ་བརྟེན་ནས། ཆོས་

[225A]༄༅། །སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།



﻿༄༅། །ནམོ་གུ་རུ་མཉྫུ་གྷོ་ཥཱ་ཡ། བསླུ་མེད་དཀོན་མཆོག་གསུམ་གྱི་གཙུག་ལག་ཁང། །མཛེས་བྱེད་དབང་པོའི་གཞུ་ལྟར་རབ་བཀྲ་བ། །ལྷ་རྫས་ལས་གྲུབ་འཕན་གྱི་ཕྲེང་བ་ནི། །རྒྱལ་དང་རྒྱལ་སྲས་པཎྜི་ཏ་རྣམས་ཀྱི། །སྣང་
བརྙན་རྒྱན་གྱིས་སྤྲས་པའི་བྱེད་པོ་གང། །བློ་བཟང་ཆོས་ཀྱི་རྒྱལ་མཚན་ལྷག་བསམ་གྱི། །རྒྱ་མཚོ་མངོན་དགས་བསྐྱོད་པའི་རླབས་ཕྲེང་ངོ། །དེ་ལས་འོངས་པའི་དགེ་བའི་འོད་སྟོང་གིས། །བདག་སོགས་འགྲོ་བློའི་
མུན་པ་དྲུངས་ཕྱུང་སྟེ། །ཚོགས་གཉིས་པདྨོའི་གེ་སར་རྒོད་པའི་རྩེར། །སྐུ་གསུམ་ཟེའུ་འབྲུའི་དཔལ་གྱིས་མཛེས་པར་ཤོག་བདག་ཀྱང་དེང་ནས་སྐྱེ་བ་ཐམས་ཅད་དུ། །རིན་ཆེན་བྱང་ཆུབ་སེམས་དང་མི་འབྲལ་ཞིང། །
ལུས་སྲོག་ཡལ་བར་དོར་ནས་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་འཛིན་པར་ཤོག་ཁྱད་པར་ཚེ་འདིའི་སྤྲོས་པ་ཀུན་དོར་ནས། །རྒྱལ་བས་བསྔགས་པའི་ལམ་བཟང་བསྒྲུབ་པ་ལ། །བར་དུ་གཅོད་པའི་མིང་

[318B] །མཐུན་རྐྱེན་བསམ་པ་ཇི་བཞིན་འགྲུབ་པར་ཤོག་འདི་སྣང་འགགས་ཚེ་ཡིད་དགའ་ཆོས་འཛིན་དུ། །པདྨོ་ལས་སྐྱེས་མ་ཕམ་ཞལ་མཐོང་ཞིང། །ཐེག་མཆོག་གསུང་གི་དཔལ་ལ་ལོངས་སྤྱད་ནས། །རྒྱལ་
སྲས་སྤྱོད་པ་མ་ལུས་མཐར་ཕྱིན་ཤོག་ །།


﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། སྐྱོན་བྲལ་ལེགས་བྱས་རིན་ཆེན་ཀུན་གྱི་གཏེར། །མཆོག་གསུམ་ངོ་བོ་དྲིན་ཅན་བླ་མ་ཡི། །
ཞབས་པད་གུས་མཆོད་དད་ལྡན་སློབ་མ་དག་མངོན་མཐོ་ངེས་ལེགས་ཕུན་ཚོགས་སྒྲུབ་པའི་ཐབས། །མདོ་རྒྱུད་མན་ངག་སྙིང་པོར་དྲིལ་ཏེ་བཤད། །ཚེ་འདི་ལོང་མེད་རྩྭ་རྩེའི་ཟིལ་པ་དང། །སྲིད་འབྱོར་རྨི་ལམ་དགའ་སྟོན་
ལྟར་མཐོང་ནས། །རང་གཞན་གཏན་གྱི་ཕན་བདེ་བསྒྲུབ་འདོད་པའི། །བློ་ལྡན་དེ་ཡིས་འདི་ལྟར་ཉམས་སུ་བླང། །གྲོགས་མེད་གཅིག་པུར་འཁོར་བའི་ནགས་ཚལ་དུ། །མི་བཟད་སྡུག་བསྔལ་བྱེ་བས་མནར་བ་ལ། །དཀོན་
མཆོག་གསུམ་ལས་ལྷག་པའི་གྲོགས་མེད་པས། །ཉིན་མཚན་ཀུན་ཏུ་སྐྱབས་འགྲོ་ཚུལ་བཞིན་བསྟེན། །ཐོག་མེད་དུས་ནས་བསྐྱངས་པའི་ཕ་མ་རྣམས། །ཉམ་ཐག་སྡུག་བསྔལ་གསུམ་གྱིས་གཙེས་པ་ལ། །བཅོས་མིན་

[282A]༄༅། །བྱམས་དང་སྙིང་རྗེའི་རྩ་བ་ཅན། །བྱང་ཆུབ་སེམས་གཉིས་ཡང་ཡང་བསྐྱེད་པར་བྱ། །རང་གཞན་འཁོར་འདས་ཆོས་རྣམས་མ་ལུས་པ། །སེམས་ཀྱིས་བཏགས་པ་ཙམ་ཞིག་མ་གཏོགས་པ། །དོན་ལ་
གྲུབ་པ་རྡུལ་ཙམ་མ་མཆིས་པའི། །རང་བཞིན་སྟོང་པའི་ངང་དུ་མཉམ་པར་ཞོག་ཚེ་གཅིག་སངས་རྒྱས་བསྒྲུབ་པའི་ཉེ་ལམ་མཆོག་སྦྱང་གཞི་སྦྱོང་བྱེད་གནད་རྣམས་ཚང་བ་ཡི། །འཇམ་དཔལ་དཔའ་བོའི་རིམ་པ་དང་པོའི་
ལམ༑ ༑ཟབ་གསལ་གཉིས་མེད་རྣལ་འབྱོར་ལ་གནས་ནས། །གསང་སྔགས་ཟབ་མོའི་བཟླས་བརྗོད་རྒྱུན་དུ་བྱ། །རང་ལྷར་གསལ་བའི་རྩ་གསུམ་འཁོར་ལོ་བཞིའི། །ཆོས་འཁོར་དབུས་སུ་ཏིང་འཛིན་སེམས་དཔའ་
ལ༑ ༑རྩེ་གཅིག་དམིགས་ནས་བསྒོམས་པས་སྒྱུ་མ་དང། །འོད་གསལ་ཟུང་འཇུག་གོ་འཕང་མངོན་དུ་འགྱུར། །སྤྱོད་ལམ་ཀུན་ཏུ་སྣང་སྟོང་སྒྱུ་མ་དང། །ཟབ་གསལ་གཉིས་མེད་རྣལ་འབྱོར་ལ་གནས་ནས། །བཟླས་བརྗོད་
མཆོད་གཏོར་བསྔོ་བ་སྨོན་ལམ་སོགས། །བསྟེན་པས་དལ་འབྱོར་དོན་དང་ལྡན་པར་འགྱུར། ཞེས་པ་འདི་ཡང་བྲག་ཏི་ཆོས་རྗེའི་ཐུགས་དམ་སྤེལ་ཕྱིར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀོད་པ་དགེ་ལེགས་
འཕེལ།། །།



﻿༄༅། །ན་མོ་རཏྣ་ཏྲ་ཡཱ་ཡ། ལྷ་བཅས་སྟོན་པ་བུ་རམ་ཤིང་པ་དང། །དབྱེར་མེད་རྗེ་བཙུན་བླ་མའི་ཞབས་བཏུད་ནས། །དད་ལྡན་ཡིད་ཀྱི་གདུང་བ་བསལ་བའི་ཕྱིར།།
མདོར་བསྡུས་འཕགས་པ་དགྱེས་པའི་སྙིང་གཏམ་སྨྲ། །དེང་ནས་ཡུལ་དུས་བྱ་བ་ཅི་བྱེད་ཀྱང། །ལོང་མེད་འཆི་བ་དྲན་པས་རྒྱུད་བསྐུལ་ཏེ། །འཁོར་བའི་ངང་ཚུལ་མེ་འོབས་ལྟར་གཟིགས་ནས། །རྣམ་དག་ཚུལ་གནས་བླ་མ་
དྲན་པའི་མཆོག་དེ་བཞིན་ཁམས་གསུམ་སེམས་ཅན་མ་ལུས་ལ། །བྱམས་དང་སྙིང་རྗེ་བྱང་ཆུབ་སེམས་བསྐྱེད་དེ། །རྟག་ཆད་མཐའ་བྲལ་ཟབ་མོའི་དོན་སེམས་ན། །བླ་མ་དྲན་པའི་མཆོག་ཡིན་འབྲལ་བ་མེད། །བསླུ་མེད་
དཀོན་མཆོག་གསུམ་ལ་སྐྱབས་འགྲོ་དང། །མཆོག་གསུམ་ཡན་ལག་བདུན་པས་གུས་མཆོད་ཅིང། །བསྐྱེད་རྫོགས་བཟླས་བརྗོད་དགེ་བ་ཅི་བྱེད་ཀྱང། །བླ་མ་ལྷག་པའི་ལྷ་དང་འབྲལ་བ་མེད། །དེ་ཡི་མཐུ་ལས་ཚེ་རབས་ཐམས་
ཅད་དུ། །བཤེས་གཉེན་དམ་པས་འབྲལ་མེད་རྗེས་འཛིན་ཅིང། །ས་ལམ་ནོར་བུའི་ཐེམ་སྐས་རིམ་འཛེགས་ཏེ། །སྐུ་གསུམ་གཞལ་མེད་ཁང་དུ་མྱུར་འཇུག་འགྱུར། ཞེས་པ་འདི་ཡང་ཅོ་ནེ་ཆོས་རྗེ་བློ་བཟང་རྒྱལ་མཚན་
རྒྱང་རིང་འབྱོན་ཁར་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་གདམས་པའོ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་

[288B] གང་གི་ཞབས་སེན་ནོར་བུའི་འོད། །དྲན་པ་ཡིས་ཀྱང་མཆོག་སྩོལ་བའི། །བླ་མ་རྣམས་དང་མཆོག་གསུམ་གྱི། །ཞབས་ལ་གུས་པས་ཕྱག་བྱས་ཏེ། །ཀཻ་ལ་ཤ་ཡི་ས་འཛིན་ཡང། །ཟླ་ཤེལ་ཟེར་གྱིས་ཆེས་དཀར་བ།།
ཇི་བཞིན་དགེ་བའི་ཐུགས་མངའ་བ། །གསལ་བར་བྱ་ཕྱིར་ཚིག་འདི་གསོལ། །འབྱོར་ལྡན་མཐོན་པོའི་རིགས་འཁྲུངས་ཤིང། །དམ་པའི་མགོན་ལྡན་སངས་རྒྱས་ཀྱི། །སྐྱོན་མེད་བསྟན་དང་མཇལ་བ་འདི། །ཡང་ཡང་མ་
ཡིན་ད་རེས་ཙམ། །དེའི་ཕྱིར་ཚུལ་འདིའི་དོན་དགོངས་ལ། །འདི་དང་ཕྱི་མ་གཞན་དག་གི་དོན་རྣམས་རྒྱལ་བས་གསུངས་པ་བཞིན། །རྟག་ཏུ་གུས་པས་སྟེན་པར་མཛོད། །ཆོས་དང་མཐུན་པའི་སྲིད་བསྐྱངས་ན།།
མཐོ་རིས་ཐར་པའི་ལམ་ཆེན་ཡིན། །སྔོན་བྱོན་ཆོས་ཀྱིས་ས་སྐྱོང་བ། །རྣམས་ཀྱི་རྣམ་པར་ཐར་པ་བཞིན། །འབངས་རྣམས་རང་གི་སྲས་བཞིན་དུ། །བྱམས་པའི་སྒོ་ནས་བསྐྱངས་ལགས་ན། །དེ་དག་གིས་ཀྱང་བདག་
ཉིད་ནི། །ཕ་བཞིན་གུས་པས་བསྙེན་བཀུར་བགྱིད། །ཕུན་ཚོགས་འབྲས་བུ་འབྱུང་བ་ཡི། །ལྗོན་ཤིང་གཅེས་པར་བསྲུང་བ་ལྟར། །དུས་སུ་དཔྱ་དང་ཁྲལ་འབུལ་བའི། །འབངས་རྣམས་བྱམས་པའི་ཐུགས་ཀྱིས་
སྐྱོངས། །རང་ལ་བལྟོས་པའི་འཁོར་གཡོག་ལ། །ཉེ་རིང་ཆེ་ཞིང་ཕྱི་ཐག་ཐུང། །གསར་འགྲོགས་ཆེ་ཞིང་འགྱུར་ལྡོག་མང། །ཁྲོ་གཏུམ་ཆེ་ཞིང་ཚིག་མི་བཙུན། །ངན་སེམས་གཡོ་སྒྱུ་ལ་སོགས་པ། །སྡེ་དཔོན་ངན་

[289A]༄༅། །པའི་སྤྱོད་པ་རྣམས། །གཙང་མའི་རིགས་སུ་འཁྲུངས་ཁྱོད་ཀྱིས། །དུག་ཅན་ཟས་བཞིན་སྤང་བར་མཛོད། །མི་ནི་ཨ་མྲའི་འབྲས་འདྲ་བར། །གསུངས་ཕྱིར་མཁྱེན་པའི་སྤྱན་བཀྲམ་སྟེ། །དམན་
འབྲིང་མཆོག་གི་རིམ་པ་ཡིས། །ཞབས་འབྲིང་ངག་ཏུ་འགོད་པའི་རིགས། །སྒོ་གསུམ་བྱ་བ་ཅི་འདྲ་ལའང། །བརྟག་ཅིང་དཔྱད་པའི་བླང་དོར་འཚལ། །གྱ་ཙོམ་འཇུག་པའི་བླུན་པོ་ལ། །ཉེས་པ་བྱུང་བ་ཤིན་ཏུ་མང། །
ལེགས་ཉེས་བྱ་བ་མཐའ་དག་ཀྱང། །བློ་ལྡན་ཚོགས་ནས་གྲོས་ཀྱིས་བསྒྲུབ། །གྲུབ་ན་ལེགས་ཤིང་མ་གྲུབ་ནའང། །མཛེས་ཅེས་བསྟན་བཅོས་དག་ལས་འབྱུང། །མི་དགེའི་བཤེས་དང་སྡིག་གྲོགས་ལ། །བརྟེན་ཅིང་
མཚན་མོ་རྒྱུ་བ་དང། །ལེ་ལོ་ངན་ཞེན་ཆང་འཐུང་སོགས། །དམ་པས་སྨད་པའི་ལས་རྣམས་སྤང། །བྱ་དང་ཉ་དང་རི་དྭགས་སོགས། །རྩྭ་ཆུ་ཙམ་གྱིས་འཚོ་བ་ཡི། །མགོན་མེད་སྙིང་རྗེའི་གནས་རྣམས་ཀྱི། །ཚེར་མ་
བྱེད་རྣམས་ཡང་དག་སྡོམས། །བརྐུ་འཕྲོག་འཐབ་རྩོད་གསོད་བྱེད་པའི། །མ་རུང་ངན་པ་ཡལ་བོར་ན། །ལོག་དཔྱོད་དབྱར་གྱི་ཆུ་ལྟར་འཕེལ། །དེའི་ཕྱིར་དེ་དག་བསྡིགས་པས་གཞོམ། །དགེ་དང་སྡིག་པའི་ལས་རྣམས་
ནི༑ ༑ཆུང་ལའང་བརྙས་པར་མི་བྱ་སྟེ། །འཇིག་རྟེན་ཕ་རོལ་གྱུར་པ་ན། །འབྲས་བུ་ཤིན་ཏུ་ཆེ་བ་འབྱུང། །ཚེ་འདིའི་སྣང་བ་འབྲིད་མཁས་ཤིང། །གཙོ་བོའི་བྱ་བ་རྒྱ་ཆེ་བས། །དོན་ཆེན་ཡལ་བར་འཚོར་སྲིད་ཀྱི། །ཐུགས་དམ་

[289B] །ཉ་སྟོང་ཚེས་བརྒྱད་ལ་སོགས་པར། །རྒྱལ་བས་ཁྱིམ་པའི་ཕྱོགས་དག་ལ། །བསྔགས་པའི་བསྙེན་གནས་ཡན་ལག་བརྒྱད། །བསྟེན་པས་སྐུ་ཚེ་དོན་ལྡན་འགྱུར། །འཇིགས་རུང་འཁོར་བའི་འབྲོག་
དགོན་འདིར། །གྲོགས་མེད་གཅིག་པུར་རྒྱུ་བའི་ཚེ། །མཆོག་གསུམ་བླ་མ་ལས་ལྷག་པའི། །གཉེན་དང་སྐྱབས་གཞན་ཡོད་མིན་པས། །དང་པོར་ཐོ་རངས་མནལ་སད་ཚེ། །སྐྱབས་འགྲོ་སེམས་བསྐྱེད་ཅི་མང་དང། །བཟང་
སྤྱོད་ལས་བྱུང་བདུན་རྣམ་དག་ལྟུང་བཤགས་དང་བཅས་མཆོག་ཏུ་དགེ་ཚེ་ལྷ་ཅི་ཡང་རུང་བའི་གཟུངས། །བཟླས་བརྗོད་སྐུ་ཚེ་སྤེལ་ཕྱིར་མཛོད། །ཚ་གོང་སྨན་བླའི་མདོ་ཆོག་དང། །གྲུབ་ན་སུ་རཱུ་པ་ཡང་འཚལ། །དཀོན་
མཆོག་གསུམ་གྱི་ཞབས་དྲུང་དུ། །བཀོད་པས་ཁྱད་པར་འཕགས་པ་ཡི། །མཆོད་པ་གསར་པ་གསར་པ་དག་ཉིན་རེ་བཞིན་དུ་དབུལ་བར་མཛོད། །གདུགས་མཚན་དལ་བའི་སྐབས་ཀུན་ཏུ། །འཁྱེར་སོ་གསུམ་དང་
ལྡན་པའི་ངང། །ཡི་གེ་དྲུག་པ་ལ་སོགས་པའི། །གཟུངས་སྔགས་ཟབ་མོའི་བཟླས་བརྗོད་དང། །རྒྱལ་བའི་གསུང་གི་སྙིང་པོ་མཆོག་ཡོན་ཏན་རིན་ཆེན་སྡུད་པ་ནི། །གདོན་ཞིང་གཏོར་མ་བརྒྱ་རྩ་དང། །སྐུ་གཟུགས་
མཆོད་རྟེན་བཞེང་བ་སོགས། །འཆག་མེད་ཕྱག་མཚན་ལྟར་བཞེས་ཤིང། །བྱམས་དང་སྙིང་རྗེ་བྱང་ཆུབ་སེམས། །བདེན་སྟོང་སྒྱུ་མའི་རྣལ་འབྱོར་དང། །ཟུང་དུ་འབྲེལ་བའི་རྒྱ་ཡིས་ཐོབ། །འཇིག་རྟེན་དྲེགས་པའི་ལྷ་འདྲེ་

[290A]༄༅། །ལ༑ ༑འཕྲལ་གྱི་རྐྱེན་སེལ་མ་གཏོགས་པ། །མཐར་ཐུག་སྐྱབས་སུ་མི་བྱ་སྟེ། །ངན་སོང་གནས་སུ་འདྲེན་ཕྱིར་རོ། །གང་ལ་བརྟེན་ན་བྱང་ཆུབ་བར། །གཡེལ་མེད་མགོན་དང་གྲོགས་མཛད་པའི།།
ཡེ་ཤེས་ཆོས་སྐྱོང་བསྲུང་ཚོགས་ལ། །མཆོད་གཏོར་མ་ཆག་རེ་བལྟོས་གཅེས། །མཇུག་ཏུ་དུས་གསུམ་བསགས་པ་ཡི། །དགེ་ཚོགས་བཟང་པོ་སྤྱོད་པའམ། །ཐོག་མཐའ་བར་དུ་དགེ་བ་ཡི། །སྨོན་ལམ་བཟང་
པོས་ཁ་ལོ་བསྒྱུར། །མདོར་ན་མང་དུ་གསོལ་ཅི་འཚལ། །རང་རིགས་ཆོས་དང་སྲིད་ཀྱི་ཚུལ། །ཡབ་མེས་གོང་མའི་རྒྱུན་བཞིན་དུ། །མ་ཉམས་འཕེལ་ཞིང་རྒྱས་པར་མཛོད། །དབང་སྟོབས་དྲེགས་པས་མྱོས་རྣམས་
ལ༑ ༑ཕལ་ཆེར་གཅམ་བུ་ངོ་བསྟོད་བྱེད། །ཉེས་པ་མཐོང་ཡང་བརྗོད་མི་ནུས། །མིག་བཞིན་རང་སྐྱོན་མཐོང་དཀའ་བས། །རང་གཞན་བྱ་བ་ཐམས་ཅད་ལ། །འཕྲལ་ཕུགས་སྐྱོན་དང་ཡོན་ཏན་གཉིས། །ཇི་བཞིན་
འབྱེད་པའི་བློ་གྲོས་ཀྱིས། །ལེགས་པར་ཕྱེ་བའི་བླང་དོར་གཅེས། །ཕན་པར་སྨྲ་བ་ཆེས་དཀོན་ཞིང། །སྨྲས་ཀྱང་བླུན་རྣམས་ཁྲོ་བ་མང། །དེ་ལྟ་མོད་ཀྱི་ས་སྐྱོང་བ། །ཁྱོད་ཉིད་མཉེས་པར་བྱ་ཕྱིར་བརྩམས། །དེ་ལས་
འོངས་པའི་དགེ་བའི་ཚོགས། །དུང་ལྟར་དཀར་བ་ཅི་མཆིས་པ། །འགྲོ་རྣམས་སྲིད་པའི་རྒྱ་མཚོ་ལས། །སྒྲོལ་བའི་དེད་དཔོན་མཆོག་ཏུ་བསྔོ། །ཚུལ་འདི་རིགས་རུས་དད་སྟོབས་ལྡན། །རྣམ་དཔྱོད་ཡངས་པའི་ས་

[290B] །སྡེ་པ་མགོན་པོ་བཀྲ་ཤིས་ཀྱིས། །བསྐུལ་ཕྱིར་ཕྱོགས་མེད་རྒྱལ་ཁམས་པ། །དགེ་སློང་ཆོས་ཀྱི་རྒྱལ་མཚན་གྱིས། །ཐོན་གྱི་གཞིས་ཀའི་ངོ་མཚར་དུ། །སྦྱར་བའི་ཡི་གེ་ཟུར་ཁང་པ། །བློ་བཟང་དར་རྒྱས་ཅེས་བྱས་
བྲིས༑ ༑འདི་ཉིད་དམ་པའི་རྗེས་འགྲོ་བའི། །རྣམ་དཔྱོད་ལྡན་པ་གཞན་ལ་ཡང། །བླང་དོར་བྱ་བའི་རང་བཞིན་རྣམས། །གསལ་བྱེད་གསེར་གྱི་སྒྲོན་མེ་ཡིན། ཞེས་པ་འདི་ཡང་ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་
མཚན་གྱིས་སྦྱར་བའོ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། སངས་རྒྱས་ཀུན་གྱི་ཡེ་ཤེས་ཀྱི། །བདག་ཉིད་དྲིན་ཅན་བླ་མ་དང། །དབྱེར་མེད་ཤཱཀྱའི་གཙོ་བོ་ཡི། །ཞབས་ཀྱི་པདྨོར་ཕྱག་བྱས་ཏེ། །བློ་གསལ་མདོངས་

[274B] །མངོན་མཐོ་ངེས་ལེགས་འཇོ་སྒེག་གི་ཟློས་གར་སྣ་ཚོགས་བསྒྱུར་བའི་ཐབས། །ལེགས་བཤད་གསར་པའི་དབྱར་རྔ་བརྡུང། །གྲོགས་དག་འཇིག་རྟེན་འདི་ནང་གི་བྱ་བ་ཇི་ལྟར་བྱས་ཀྱང་སླ། །
ཤི་ནས་བླ་ན་མེད་པ་ཡི། །བྱང་ཆུབ་དམ་པ་བཙལ་བར་དཀའ། །དལ་འབྱོར་ཕུན་སུམ་ཚོགས་པ་དང། །བཤེས་གཉེན་དམ་པས་རྗེས་བཟུང་ཞིང། །སངས་རྒྱས་བསྟན་པ་རིན་ཆེན་དང། །མཇལ་བ་ཤིན་ཏུ་རྙེད་དཀའ་
བས། །དེང་འདིར་དོན་ཆེན་མ་སྒྲུབས་ན། །འཇིགས་རུང་ངན་འགྲོའི་གཡང་ས་ཆེར། །ལྷུང་ནས་གཞན་དབང་གྱུར་པའི་ཚེ། །བསྐལ་པ་བྱེ་བ་བརྒྱ་ཕྲག་ཏུ། །བདེ་འགྲོའི་གཏམ་ཡང་ཐོས་མི་འགྱུར། །དེས་ནས་རང་དབང་
བསྒྱུར་བའི་དུས། །རང་གིས་རང་ལ་གཅེས་བཟུང་ནས། །རྟག་ཏུ་བག་ཡོད་བསྟེན་པར་རིགས། །ཐོག་མེད་དུས་ནས་ངན་གོམས་པའི། །ཉོན་མོངས་དུག་གསུམ་དགྲ་བོ་ཡིས། །སྒོ་གསུམ་དགེ་བའི་ནོར་འཕྲོག་པས།།
འབྲལ་མེད་གཉེན་པའི་མདུང་ཐུང་ཟུངས། །འདོད་ཡོན་རོ་ལ་མངོན་ཞེན་ཅིང། །སྡུག་བསྔལ་བདེ་བར་འཛིན་པ་ཡི། །ལོག་ཤེས་ཞགས་པས་འཆིང་འགྱུར་བས། །ཤེས་རབ་རལ་གྲིས་དུམ་བུར་ཆོད། །དོན་མེད་བྱ་བ་མང་
པོ་དང། །ལེ་ལོ་གཉིད་དང་སྙོམས་ལས་དང། །སྡིག་གྲོགས་འདུ་འཛིའི་གཏམ་ལ་སོགས། །གདུག་པའི་སྦྲུལ་བཞིན་རིང་དུ་དོར། །གཡོ་ཁྲམ་ལྕེ་གཉིས་བྱེད་པ་དང། །མ་འབྲེལ་བརླང་པོར་སྨྲ་བ་དང། །རང་འདོད་མངོན་

[275A]༄༅། །ཞེན་ཆེ་བ་སོགས། །དམ་པས་སྨད་པའི་ལས་རྣམས་སྤོངས། །གྲགས་ངན་ཉེས་པ་ཀུན་གྱི་གཞི། །ཆང་སོགས་མྱོས་པར་འགྱུར་བ་དང། །མཚན་སོགས་རིགས་མི་མཐུན་པ་དག་བསྟེན་ཅིང་འདྲིས་
པར་མི་བྱའོ། །ཚེ་འདིའི་སྣང་བ་འབྲིད་མཁས་པས། །དེང་བྱ་སང་བྱའི་ངང་ཉིད་ལས། །དེ་རིང་འཆི་འམ་མི་ཤེས་ཀྱི། །དམ་པའི་ཆོས་ལ་བསྣུར་ཏེ་བྱ། །དྲང་ཞིང་དུལ་ལ་གྱ་གྱུ་མེད། །ཚིག་བཙུན་ངན་ཞིང་བདེན་པར་སྨྲ།།
བྱས་ཤེས་དྲིན་གཟོ་ལྡན་པ་ཡི། །མི་ལ་དཔལ་མགོན་གནས་པར་གསུངས། །མང་པོའི་ནང་དུ་འདུག་པའི་ཚེ། །གྱོང་པོ་ཤིང་ལག་ཅན་མིན་ཞིང། །ཀླད་མེད་ཅ་ཅོ་སྨྲ་བའང་མིན། །འཛུམ་ལྡན་དུས་དང་མཐུན་པར་སྨྲ།།
མངོན་པར་ཤེས་པ་མ་ཐོབ་པར། །མཆོག་དམན་ཆོས་དང་གང་ཟག་ལ། །བརྙས་ཤིང་སྨད་པར་མི་བྱ་སྟེ། །ཐལ་བས་གཡོགས་པའི་མེ་དོང་བཞིན། །རང་ཅག་མགོན་མེད་འཁོར་བ་པས། །གང་ལ་བརྟེན་ན་མཆོག་སྩོལ་
བ། །བསླུ་མེད་དཀོན་མཆོག་གསུམ་པོ་ལ། །དུས་རྣམས་ཀུན་ཏུ་སྐྱབས་སུ་སོངས། །དེང་ནས་བཟུང་སྟེ་བླ་མེད་ཀྱི། །བྱང་ཆུབ་མ་ཐོབ་བར་གྱི་དོན། །ཆོས་དང་བླ་མར་རག་ལས་ཕྱིར། །དབུལ་པོའི་ཁ་ཟས་ཇི་བཞིན་དུ། །གང་
ཕྲད་དེ་ལས་མི་ལེན་པར། །ལེགས་པར་བརྟགས་པའི་དོན་པོ་དག་རྟག་ཏུ་བཤུམ་པའི་རྣམ་ཐར་བཞིན། །ལུས་སྲོག་ལས་ཀྱང་གཅེས་པར་སྟེན། །འཁོར་བའི་མྱ་ངམ་ཐང་ཆེན་དུ། །གྲོགས་མེད་གཅིག་པུར་རྒྱུ་བའི་

[275B] །སྦྱིན་ལས་ལྷག་པའི་གཉེན་མེད་པས། །ཕྱི་མའི་བརྒྱགས་ཕྱེ་ཡང་དག་སྒྲུབས། །ཁྲིམས་ཀྱི་ནོར་བུའི་ཐེམ་སྐས་ལ། །བརྟེན་ནས་མཐོ་རིས་བྱང་གྲོལ་གྱི། །ཕོ་བྲང་བདེ་བླག་འཇུག་འགྱུར་བས། །མ་འདྲེས་མ་སྦགས་
ལེགས་སྤྱད་སྟེན། །བཟོད་མཚུངས་དཀའ་ཐུབ་མ་མཆིས་པས། །ཁོན་འཛིན་ཡིད་མི་བདེ་བ་དང། །ཞེ་སྡང་ཁྲོ་བའི་སེམས་སྤངས་ཏེ། །དེས་བས་བདེ་བར་གཉིད་ཀྱིས་ལོག་སྒྱིད་ལུག་ལེ་ལོའི་མེ་ཆར་གྱིས། །འཇིག་རྟེན་
འཇིག་རྟེན་ལས་འདས་པའི། །ཕུན་ཚོགས་འབྲས་བུའི་ལོ་ཏོག་འཇོམས། །དེའི་ཕྱིར་བརྩོན་པའི་གོ་ཆ་བགོས། །སེམས་ནི་རྣམ་པར་གཡེང་བ་དག་ཉོན་མོངས་མཆེ་བའི་ཕྲག་གནས་གསུངས། །དེས་ན་དགེ་བའི་
དམིགས་པ་ལ། །རྩེ་གཅིག་མཉམ་པར་འཇོག་པ་གཅེས། །མཐོང་དང་མ་མཐོང་ཡོན་ཏན་ནི། །ཀུན་གྱི་རྩ་བ་ཤེས་རབ་ཏུ། །གསུངས་ཕྱིར་ཐོས་བསམ་བསྒོམ་པ་ཡིས། །ཤེས་རབ་གོང་ནས་གོང་དུ་སྤེལ། །གང་ཞིག་བསྟེན་
ན་སྲིད་ཞི་ཡི། །ཕུན་ཚོགས་འདོད་དགུའི་མཆོག་སྟེར་ཞིང། །རྟག་ཏུ་མི་འབྲལ་འགྲོགས་པའི་དཔལ། །འཕགས་ནོར་བདུན་གྱི་བང་མཛོད་ཟུངས། །མངོན་མཐོའི་རྩ་བ་ཚུལ་ཁྲིམས་དང། །ཐར་པའི་སྲོག་ཤིང་ཤེས་རབ་
དང། །ཀུན་མཁྱེན་ས་བོན་བྱང་ཆུབ་སེམས། །འབྲལ་མེད་རྒྱུན་དུ་བསྟེན་པར་མཛོད། །སྤྱོད་ལམ་ཀུན་ཏུ་དགེ་བའི་སེམས། །བཟང་པོ་ཡང་ཡང་དྲན་པར་བྱ། །གསེར་འགྱུར་རྩི་བཞིན་བྱ་བ་ཀུན། །སངས་རྒྱས་ལམ་དུ་

[276A]༄༅། །བསྒྱུར་བའི་ཐབས། །དེ་བཞིན་གང་ཤར་དངོས་པོ་རྣམས། །སྒྱུ་མ་སྨིག་སྒྱུ་ཆུ་ཟླ་ལྟར། །སྣང་ཡང་བདེན་མེད་ཚུལ་བསམ་པ། །ཐར་པའི་ས་བོན་བླ་ན་མེད། །མདོར་ན་མང་དུ་སྨོས་ཅི་དགོས། །དྲན་ཤེས་
བག་ཡོད་དང་ལྡན་པས། །རང་གི་སྒོ་གསུམ་བྱ་བ་རྣམས། །དམ་པའི་ལམ་དུ་བཀྲི་བར་གྱིས། །དེ་བཞིན་ཆོས་ཀྱི་རྩ་བ་མཆོག་སེམས་འདི་འདོད་ཆགས་ཞེ་སྡང་སོགས། །ཉོན་མོངས་དབང་དུ་མ་གཏོང་བར། །རྟག་ཏུ་ཞི་
ཞིང་དུལ་བར་བྱ། །སྡོམ་པ་གསུམ་གྱི་གཟིངས་བཅས་ནས། །ཐོས་བསམ་རྒྱ་མཚོའི་འཇིང་ཞུགས་ཏེ། །སྐུ་གསུམ་བསམ་འཕེལ་དབང་གི་རྒྱལ། །བླངས་ནས་འགྲོ་ལ་མཆོག་སྩོལ་ཞིག་ཕན་པར་སྨྲ་བ་ཆེས་དཀོན་
ཞིང། །དེ་བས་དེ་ལ་ཉན་པ་དཀོན། །དེ་ལྟ་མོད་ཀྱི་བློ་ལྡན་གྱིས། །བསྐུལ་ཕྱིར་ནོར་བུའི་མགུལ་རྒྱན་སྤེལ། །འདིས་མཚོན་རྣམ་དཀར་དགེ་བའི་ཚོགས། །སྡུག་བསྔལ་གསུམ་གྱིས་མནར་བ་ཡི། །མར་གྱུར་འགྲོ་
བ་ཐམས་ཅད་ཀྱིས། །སངས་རྒྱས་ཐོབ་པའི་རྒྱུ་རུ་བསྔོ། ཞེས་བསླབ་བྱ་ནོར་བུའི་མགུལ་རྒྱན་ཞེས་བྱ་བ་འདི་ཡང། རབ་འབྱམས་སྨྲ་བའི་དགེ་བའི་བཤེས་གཉེན་བློ་བཟང་བསྟན་པ་དར་རྒྱས་དང། གསོལ་དཔོན་བློ་བཟང་དར་
རྒྱས་གཉིས་ཀྱིས་ཡང་ཡང་བསྐུལ་བ་ལ་བརྟེན་ནས། མདོ་རྒྱུད་མན་ངག་འཛིན་པའི་སྤོང་བ་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བར་སྦྱར་

[276B]། །།



﻿༄༅། །ན་མོ་གུ་རུ་བུདྡྷ་ཛྙཱ་ནཱ་ཡ། བློ་བཟང་མཁྱེན་བརྩེའི་མེ་ཏོག་ཕྲེང་མཛེས་ནི། །གྲགས་པའི་དྲི་བསུང་ཕྱོགས་བཅུར་འཕྲོ་བ་ཅན། །སྙིགས་དུས་རྒྱལ་བ་གཉིས་པ་བློ་བཟང་གྲགས། །ཡབ་རྗེ་དམ་པའི་ཞབས་ལ་ཕྱག་བགྱིད་དོ། །མི་བཟད་སྙིགས་

[277B] །བདག་ལྟས་གཞན་ལ་གྲོས་འདེབས་དཀའ་མོད་ཀྱང། །བློ་དང་ལྡན་པས་ཡང་ཡང་བསྐུལ་བའི་ངོར། །རྣམ་དཔྱོད་མགྲིན་པ་གཟེངས་ཏེ་འདི་སྐད་སྨྲ། །སྔོན་བསགས་རྣམ་དཀར་སྟེང་གིས་འཕངས་
པ་ཡི། །ཤིན་ཏུ་རྙེད་དཀའ་ནོར་བུ་རིན་ཆེན་ལྟར། །དལ་བའི་རྟེན་བཟང་འདི་འདྲ་རྙེད་པའི་དུས། །ཡང་དག་སྙིང་པོ་ལེན་པར་མ་བྱས་ན། །རིན་ཆེན་གླིང་དུ་སོང་བའི་དེད་དཔོན་དག་སྒྲེན་མོ་ལག་པ་སྟོང་པར་རང་ཁྱིམ་དུ། །འཇུག་
པར་བྱེད་པའང་རྨོངས་པར་འཛིན་བྱེད་ན། །འདི་བས་རྨོངས་པར་གྱུར་པ་གཞན་ན་གང། །ལམ་གྱི་རྟེན་དུ་བསྔགས་པའི་རྟེན་ཐོབ་ནས། །བརྒྱ་ཕྲག་དཀའ་བས་གོ་འཕང་མཆོག་བརྙེས་པའི། །དམ་པའི་རྣམ་ཐར་རྗེས་སུ་མ་སྒྲུབ་
པར། །ཚེ་འདིའི་རྙེད་བཀུར་འདོད་པའི་དབང་སོང་བ། །དེ་དག་མི་ཡི་ཤ་ཚུགས་དུད་འགྲོའི་ཕུལ། །འདི་ན་བླུན་པོར་བལྟ་བའི་སྐྱེ་བོ་འགའ། །རང་ཉིད་བདེ་བའི་ཐབས་ལ་ཆེར་བརྩོན་ན། །བློ་ལྡན་རྣམས་ཀྱིས་གཏན་གྱི་བདེ་བ་ལ། །འདོད་
དགུར་སྤྱོད་ཕྱིར་མི་བརྩོན་སྨྱོན་པ་རང། །ཕན་བདེའི་འབྱུང་གནས་རྒྱལ་བའི་བསྟན་པ་ལ། །ཞུགས་པར་རློམ་ནས་ངུར་སྨྲིག་གོས་གྱོན་ཡང། །ཆགས་སྡང་ངན་པའི་ཞགས་པས་ཡིད་བཅིངས་པས། །གསེར་གྱི་དོང་ཙེར་
གནས་པའི་སྦུར་མ་བཞིན། །རབ་རྣོ་སྤུ་གྲིའི་སོར་ཆགས་སྦྲང་རྩི་ལ། །བྱིས་པ་རོ་འཛིན་མྱུལ་བར་བྱེད་པ་བཞིན། །མནོག་ཆུང་ཉེས་པ་ཀུན་གྱི་གཞིར་གྱུར་པ། །འདོད་པའི་བདེ་ལ་ཆགས་པ་རིང་དུ་དོར། །སྙིགས་དུས་འགྲོ་བའི་ཚེ་ལ་

[278A]༄༅། །ལོང་མེད་པས། །མགོ་ལ་མེ་ཤོར་གཞིལ་འདྲའི་བརྩོན་འགྲུས་ཀྱིས། །རྣམ་དག་ལམ་བཟང་བསྒྲུབ་པར་མ་བྱས་ན། །ངེས་པར་འོང་ངེས་ །སྐྱེ་དགུའི་སྲོག་ནི་རི་གཟར་འབབ་ཆུ་ལྟར།།
སྐད་ཅིག་ཙམ་ཡང་མི་སྡོད་མྱུར་དུ་འགྲོ། །ལང་ཚོའི་དཔལ་ཡང་ནམ་མཁའི་འཇའ་ལྟ་བུར། །མཚར་ཡང་ཡུད་ཙམ་ཞིག་གིས་ཡལ་ནས་འགྲོ། །དགེ་ལེགས་ཡོན་ཏན་སྣང་བ་བསྐྱེད་པའི་སྒོ། །རྒྱལ་བའི་བསྟན་པ་ནམ་
མཁའི་ནོར་བུ་ཡང། །ནག་པོའི་ཆུ་འཛིན་འཐུག་པོས་ཐུབ་ཉེ་བས། །ཆུ་དང་དྲལ་བའི་པད་མོ་བཞིན་དུ་གྱུར། །ད་ནི་ངེས་པར་རིང་ཡང་ལོ་བརྒྱའི་མཐར། །བཤུལ་རིང་བར་དོའི་འཕྲང་དེར་བགྲོད་པ་ལ། །འཇིགས་བྲལ་
གདེང་དང་ལྡན་པར་མ་བྱས་ན། །ཀྱེ་མ་དེའི་ཚེ་ཁྱོད་ཀྱིས་ཇི་ལྟར་བྱ། །གྲོགས་དང་མཛའ་བཤེས་ལ་སོགས་དུ་མ་ཞིག་འཆི་བདག་མཆེ་བའི་ཕྲག་ཏུ་སོན་མཐོང་ཡང། །འཆི་སྙམ་མེད་པར་ཚེ་འདིའི་འདུན་གྲོས་མཁན།།
གཞན་དག་དུད་འགྲོའི་རྣམ་ཐར་རང་ལ་སྡིག་དགེ་ལ་བཀོལ་དུ་ཡོད་པའི་དུས་འདི་རུ། །དོན་མེད་འཇིག་རྟེན་བྱ་བས་གཡེང་བྱེད་ན། །ནམ་ཞིག་འཆི་བའི་མཚན་མ་མཐོང་བའི་ཚེ། །འགྱོད་ཀྱང་འཕྱིས་ནས་ཐལ་ལོ་ངང་
རིང་པོ། །ཅུང་ཟད་ཙམ་ཡང་འབྲལ་བར་མི་ཕོད་པ། །ཤིན་ཏུ་བརྩེ་བའི་གཉེན་བཤེས་ཚོགས་རྣམས་ཀྱང། །དོར་ནས་རང་ཉིད་གཅིག་པུར་འགྲོ་དགོས་ན། །ཟང་ཟིང་ནོར་རྫས་ཚོགས་ལྟ་སྨོས་ཅི་དགོས། །འཇིགས་རུང་

[278B] །ཉོན་མོངས་ལས་རླུང་དྲག་པོས་རྒྱབ་ནས་དེད། །གྲོགས་མེད་འཇིག་རྟེན་ཕ་རོལ་འགྲོ་བའི་ཚེ། །ཕྱི་བཞིན་འབྲང་བ་དཀར་གནག་ལས་སུ་ངེས། །འདི་ན་ཞག་འགའ་ཙམ་ཡང་ཚ་
གྲང་གི་སྡུག་བསྔལ་ཤིན་ཏུ་ཆུང་བའང་མི་བཟོད་ན། །དཔག་མེད་ཀལ་པར་སྡིག་པའི་འབྲས་བུ་དག་མྱོང་ན་བཟོད་གླགས་མེད་པར་ཤེས་བཞིན་དུ། །བག་མེད་ལེ་ལོ་སྙོམས་ལས་གཉིད་ལ་སོགས། །ངན་སོང་བསྒྲུབ་པའི་
ཐབས་ཀྱིས་འདའ་བ་འདི། །གང་དག་ཡུན་རིང་འཚོ་བའི་ཐབས་ཀྱི་ཕྱིར། །བཙན་དུག་རྣོན་པོའི་ཁ་ཟས་བསྟེན་པ་བཞིན། །འདི་འདྲའི་ངང་ཚུལ་ལེགས་པར་རྟོགས་གྱུར་ནས། །བླང་དོར་ཚུལ་བཞིན་སྒྲུབ་པར་མི་བྱེད་པར། །ནེ་
ཙོའི་ཁ་ཏོན་བཞིན་དུ་སྤྱོད་བྱེད་ན། །རང་གིས་རང་ཉིད་བསླུས་པར་གདོན་མི་ཟ། །ཕྱིན་ཆད་བདག་ལ་ཕན་པར་དགོངས་ལགས་ན། །ཤཱཀྱའི་རྒྱལ་པོའི་མདོ་དང་རྒྱུད་ཀུན་ཏུ། །མངོན་མཐོ་ངེས་ལེགས་ཡོན་ཏན་ཀུན་
གྱི་གཞི། །མཚན་ཉིད་ལྡན་པའི་དགེ་བའི་བཤེས་གཉེན་དུ། །ལེགས་པར་གསུངས་པས་ཚུལ་བཞིན་བསྟེན་པ་གཅེས། །དེ་ཡི་མཐུ་ལས་རྒྱལ་བ་གཉིས་པ་མཆོག་འཇམ་དཔལ་སྙིང་པོའི་ཐུགས་ཀྱི་བཅུད་ཕྱུང་བ།།
གྲུབ་པའི་དབང་པོ་རྣམས་ལས་ལེགས་བརྒྱུད་ཅིང། །སྔོན་མེད་རྒྱལ་བ་དགྱེས་པའི་གདམས་པའི་སྟེར། །བྱང་ཆུབ་ལམ་གྱི་རིམ་པའི་གནད་རྣམས་ལ། །ཚིག་ཙམ་སྐྱབས་སུ་གྱུར་པ་མ་ཡིན་པར། །སྙིང་པོའི་གདམས་

[279A]༄༅། །པས་ལེགས་པར་བརྒྱན་བྱས་ཏེ། །ཉིན་མཚན་ཀུན་ཏུ་རྩེ་གཅིག་ཉམས་སུ་ལོང། །དེ་ལྟར་ཐུན་མོང་ལམ་གྱིས་རྒྱུད་སྦྱངས་པས། །མྱོང་བ་ཕུལ་དུ་བྱུང་བ་སྐྱེས་པ་ན། །སངས་རྒྱས་ལས་ཀྱང་དཀོན་
པའི་གདམས་པ་མཆོག་གསང་སྔགས་སྤྱོད་པའི་ཚུལ་ལ་གཞོལ་བར་བྱ། །དེ་ལྟར་འཁྲིད་པའི་དམ་པའི་བཤེས་གཉེན་དེ། །ཁྱབ་བདག་རྡོ་རྗེ་འཆང་དུ་ཤེས་བྱས་ཏེ། །བསམ་སྦྱོར་བླ་ན་མེད་པས་ལེགས་བསྟེན་ནས། །ཡོན་
ཏན་ཀུན་གྱི་རྩ་བ་བརྟན་པར་མཛོད། །གང་གི་དྲིན་གྱིས་བཅུ་དྲུག་སྐྱེ་བ་ལ། །རྡོ་རྗེ་འཛིན་པའི་གོ་འཕང་སྩོལ་བྱེད་པ། །རྣམ་དག་སྐུ་བཞིའི་ས་བོན་འཇོག་བྱེད་པའི། །དྲི་མེད་དབང་བཞིའི་བཀའ་དྲིན་ལེགས་པར་ནོད།།
ཚུལ་བཞིན་བསྲུངས་ན་རྡོ་རྗེ་འཆང་གི་རྒྱུ། །མ་སྲུངས་རྡོ་རྗེའི་དམྱལ་བར་འགྲོ་བའི་ལམ། །དམ་ཚིག་སྡོམ་པ་མ་ལུས་སྲོག་ལས་ཀྱང། །ཆེས་ཆེར་གཅེས་པ་ཉིད་དུ་བསྟེན་པར་འཚལ། །རྒྱུད་སྡེའི་རྒྱ་མཚོ་བསྲུབས་པ་
ལས་ཐོན་པ། །རིམ་གཉིས་ཟབ་མོའི་ལམ་གྱི་དགའ་སྟོན་དེ། །གཡེལ་མེད་རྩེ་གཅིག་ཉམས་སུ་བླང་བྱས་ཏེ། །ཆོས་ཀྱི་རྒྱལ་པོའི་གོ་འཕང་བརྙེས་པར་མཛོད། །དེ་ལྟར་སྨྲས་པའི་རྨད་བྱུང་ལམ་གྱི་ཚོགས། །ཚུལ་བཞིན་
བསྒྲུབ་ལ་བར་གཅོད་མི་འབྱུང་ཞིང། །མཐུན་པའི་རྐྱེན་རྣམས་མཐའ་དག་ཚོགས་གྱུར་ནས། །ལུང་རྟོགས་ཡོན་ཏན་མ་ལུས་རྒྱས་པར་ཤོག་ཅེས་པ་འདི་ནི་དཀའ་བཅུ་འཛིན་པ་དགེ་བའི་བཤེས་གཉེན་བློ་གྲོས་རིན་ཆེན་ཞེས་

[279B] ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་དུ་ཚིག་གི་སྦྱོར་བ་སྤངས་ཏེ་སྨྲས་པའོ།། །།



﻿༄༅། །ཚུལ་ཁྲིམས་ཡང་དག་པར་སྲུང་བའི་མན་ངག་ཅེས་བྱ་བ་བཞུགས་སོ།།

[001A] །རྒྱ་གར་སྐད་དུ། ཤཱི་ལ་སཾ་མྱཀ་རཀྵ་ཨུ་པ་དེ་ཤ་ནཱ་མ། བོད་སྐད་དུ། ཚུལ་ཁྲིམས་ཡང་དག་པར་སྲུང་བའི་མན་ངག་ཅེས་བྱ་བ། ཐམས་ཅད་མཁྱེན་པ་ལ་
ཕྱག་འཚལ་ལོ། །འཁོར་མང་དབུས་སུ་སེང་གེའི་སྒྲ་བསྒྲགས་པས། །ཚུལ་འཆལ་ལོག་པར་སྨྲ་བའི་ཀླད་འགེམས་ཤིང། །ཁྲིམས་ལྡན་དམ་པའི་རྗེས་འགྲོ་མ་ལུས་པ། །
དབུགས་འབྱིན་ཤཱཀྱ་སེང་གེ་ལ་ཕྱག་འཚལ། །དེ་ཡིས་བརྩེ་བས་བཅས་པའི་བཀའ་ཡི་ཁྲིམས། །འཕགས་ཚོགས་སྟོང་གི་སྤྱི་བོས་ལེགས་བསྟེན་པའི། །ཡོན་ཏན་འབྱུང་གནས་
ཚུལ་ཁྲིམས་བསླབ་པ་ལ། །ཚུལ་བཞིན་བསླབ་པའི་གདམས་པ་བདག་གིས་བཤད། །བག་ཡང་སྤྱོད་པས་གྲོལ་བར་སྨྲ་བ་དང། །འཆལ་ཚུལ་དུར་སྨྲིག་ཟོལ་ལ་སྐྱབས་བཅས་

[002A]༄༅། །པ། །དེ་དག་རྣམས་ཀྱི་ཐུགས་ལ་མི་འབབ་ཀྱང། །བློ་ལྡན་རྣམས་ལ་དགའ་བ་རྒྱས་པར་བྱེད། །དེ་ལ་འདིར་ཚུལ་ཁྲིམས་ཡང་དག་པར་སྲུང་བའི་མན་ངག་བཤད་པ་ལ་
གཉིས། བློ་ཆོས་སུ་འགྲོ་བའི་གདམས་པ་དང། ཆོས་ལམ་དུ་ལོངས་པའི་གདམས་པའོ། །དང་པོ་ནི། མི་ཁ་ཅིག་ཆོས་འདི་རང་མི་བདེན་པར་འདུག་ཟེར་ཏེ། ཉི་ཟླ་གཟའ་སྐར་དང་བཅས་
པ་ས་ལ་ལྷུང་ཞིང་གནམ་ས་མགོ་མཇུག་ལྡོག་ཀྱང་སྲིད། དེ་བཞིན་གཤེགས་པ་མི་བདེན་པའི་རྫུན་གསུང་བ་གཅིག་ཀྱང་མི་སྲིད་དེ། ཏིང་ངེ་འཛིན་རྒྱལ་པོ་ལས། ཟླ་བ་སྐར་མར་བཅས་པ་
གནས་ལྟུང་ཞིང། །རི་དང་གྲོང་དུ་བཅས་པའི་ས་ཞིག་ལ། །ནམ་མཁའི་ཁམས་ནི་རྣམ་པ་གཞན་གྱུར་ཀྱང། །ཁྱོད་ནི་མི་བདེན་པ་ཡི་ཚིག་མི་གསུང། ཞེས་གསུངས་པས་ཆོས་མི་བདེན་མི་སྲིད་
གང་ཟག་ཆོས་བཞིན་མི་བྱེད་པ་རེ་རེ་གཉིས་གཉིས་མཐོང་བ་ལ་བརྟེན་ནས་ཆོས་པ་ཀུན་ལ་འབར་བར་འདུག་སྟེ། རང་ཆོས་བྱེད་སྙིང་མི་འདོད་པའི་སྐྱབས་སུ་གཞན་ལ་འཆའ་བར་གདའ་

[002B] འཇིག་རྟེན་གྱི་སྣང་བ་འདིས་བསླུ་བར་འདུག་ཀྱང་སྐྱུག་མི་ལྡོག་ཆོས་བྱས་པའི་འཕྲལ་གྱི་བདེ་སྐྱིད་མཐོང་ཡང་མི་བདེན་པ་སྐད་
ཟེར་བའི་མི་མནོ་བསམ་ཆུང་ལ་ཁ་རྟོགས་ཆེ་བ་འདི་ཀུན་འཆི་ཁར་སྡུག་སྐད་འཆོར་ཏེ། ཆོས་ཀྱི་ལ་ཡོགས་ཀྱིས་སྐྱོབ་མཁན་བྱིའུ་འཐེང་མ་གཅིག་ཀྱང་མི་ཡོང་གསུང། དེའི་རིགས་ལ་དམ་པ་རྣམས་
ཐུགས་ཁྲེལ་ནས། དམ་པའི་ལྷ་ཆོས་བདེན་པར་མི་འཛིན་པར། །སྣང་བ་བདེན་པར་འཛིན་ལ་ཡིད་ཆེས་བྱེད། །ཆོས་བྱེད་ཁྱད་དུ་གསོད་པའི་རང་རྩིས་ཅན། །འཆི་ཁར་སྡུག་སྐད་འདོན་ན་ཁྱོད་ལ་ཁྲེལ་
གསུང། ཡང་མི་ཁ་ཅིག་ཚེ་འདིར་སྡུག་བསྔལ་ཆེར་མ་མྱོང་བར་གསོག་འཇོག་འཇིག་རྟེན་གྱི་བྱ་བ་ལ་བློ་ཞུགས། བྱ་བ་བྱ་དགོས་མང་པོའི་བསམ་མནོ་གཏོང་གཏོང་ནས་འཆི་བ་ཡོད་སེམས་པ་ནི་མེད་
འཁོར་དང་ལོངས་སྤྱོད་འཛོམ་པའི་རྦོད་གཏོང་ནི་ཡོད། བཀའ་གདམས་གསར་རྙིང་གི་རབ་ཏུ་བྱུང་བ་གཙང་སིང་ངེ་བ་དང་འཕྲད་ན་ནི་འདྲེར་འཛིན་གྱིས་ཁོང་ཁྲོ་བར་བྱེད་ཅིང། དེར་གཞན་གྱིས་དགེ་བ་ལ་བསྐུལ་
ནའང་ངེད་དད་པ་ཅན་རང་མིན་ཟེར་ནས་ངོ་ནག་ལོག་གེ་འགྲོ་བ་ཚན་ཅིག་གདའ་སྟེ། སྦྱིན་པ་མི་གཏང་བའི་ནོར་བསགས་པ་དོན་མེད་ཡིན། འཆི་རྩ་ན་དགེ་བའི་ལས་ཀྱི་འབྲས་བུ་ཏིལ་འབྲུ་ཙམ་ཡང་

[003A]༄༅། །མེད་པའི་མི་ཚེ་སྟོང་ཟད་བྱ་བ་ནི། སྐྱེས་བུ་དམ་པ་རྣམས་ཀྱི་ཐུགས་བརྩེ་བའི་ཡུལ་ཡིན་གྱི། གཞན་བྱ་ཐབས་ཟད། དེ་འདྲའི་རིགས་ལ་འདི་སྐད་གསུངས། འཇིག་རྟེན་འདི་ཡི་བདེ་བས་
ཚིམས་པ་ཚོ། །ཕྱི་མ་སྡུག་གི་དོགས་པའི་བསམ་པ་མེད། །སྣང་བ་འགྱུར་ཀྱང་རང་ཉིད་རྟག་ཏུ་རེ། །རེ་བས་བསླུ་སྟེ་བསླུ་སྙམ་སེམས་པ་མེད། །མི་དེ་དངོས་པོའི་བདུད་ཀྱིས་ཁྱེར་བ་ཡིན། །གསུང་བར་གདའ་
ཡང་མི་རྨོངས་པ་ལ་ལྷ་ཆོས་རང་མི་ཡོང། ནན་ལྟར་དཀའ། དེ་ལས་མི་ཆོས་གྱོབ་བེ་བ་རེ་མི་ཚེ་འབྱིད་སླ་ཟེར་ཏེ། དཀའ་སླའི་འདམ་ག་སུས་བཏང། ཆོས་དཀའ་ཡང་འབྲས་བུ་སངས་རྒྱས་དང་ནམ་གཞག་
གཏན་གྱི་མདུན་མ་ཡིན། ཐ་ན་བཙུན་རྐངས་ཟིན་ཙམ་ལས་གཞན་མ་བྱུང་ནའང་སྐྱེ་བ་ཕྱི་མ་འཚེངས་ནས་འགྲོ། མི་ཆོས་སླའང་འབྲས་བུ་ཚེ་འདི་གཅིག་པུའི་བདེ་སྐྱིད་ཡིན། །ཕྱི་མའི་འབྲས་བུ་ནི་ངན་སོང་
གི་སྡུག་བསྔལ་དང། འཁོར་བར་གཏན་འཁྱམས་བྱ་བ་ཡིན། གྲོགས་པོ་དག་སོམས་དང། ཆོས་པ་ནན་ལྟར་སྡུག་ཀྱང་རང་ཉིད་གཅིག་པུ་སྡུག་པ་ཡིན། ཁྱིམ་ཐབས་བྱས་ནས་གཟའ་ཚོ་ནང་
གང་སྡུག་པ་ཡིན། དེ་ཙ་ན་བཟའ་མི་སྡུག་འཐབ་འཆོར་ཏེ། ད་རེས་ལན་བྱས་པས་ནི་མ་བྱུང། སྡུག་ཀུན་འཁུར་བ་མིན་པ་གཞན་མེད། ཆོས་བཞིན་བྱས་ན་སྐྱིད་སྡུག་གི་ཁག་བླ་མས་འཁུར་བ་ཡིན་གསུང་

[003B] དམ་པའི་ལྷ་ཆོས་དཀའ་ནས་འཇོག་པ་ཚོ། །སྐྱིད་པ་མི་འདམ་སྡུག་པ་འདམ་པ་ཚོ། །འདམ་ག་ཉེས་ནས་ཁྱིམ་སོ་བྱས་པ་ཚོ། །དམྱལ་བ་ཡི་དྭགས་ཕྱེད་མ་ཐོབ་པ་ཡིན། །གླན་ཅིང་ལྐུགས་པས་དུད་འགྲོ་དངོས་སུ་གྱུར། །
སྤྱང་ཀི་གདོང་དམར་བས་ཀྱང་དམར་དད་ཆེ། །རྟ་རེངས་བོང་རེངས་ལས་ཀྱང་འདོད་ཆགས་ཆེ། །བརྫུན་ཚིག་སྨྲ་བ་ཝ་བཤོར་ལས་ཀྱང་མཁས། །ཉོན་མོངས་ཐམས་ཅད་སྐྱེད་པའི་ཆང་ཉིད་ལ། །འདྲེ་སྲིན་རྒྱལ་འགོང་
བས་ཀྱང་གདུང་བ་ཆེ། །ཚེ་འདིའི་མིག་ཉེས་གཏན་གྱི་བདེ་བ་ཤོར། །བསམ་ཞིག་ཡོད་ན་བསམ་མནོ་དྲག་ཏུ་ཐོང། གསུངས། ཡང་མི་ཁ་ཅིག་དང་པོ་སོ་མའི་ཐོ་ལ་ཆོས་བྱས། ཆོས་ཀྱི་གོ་བ་ནི་མ་རྙེད། ལྟོ་གོས་ཤ་ཐང་ཐང་དུ་བསྒྲུབ་
དགོས་པ་བྱུང། གཞན་གྱིས་སྟེར་བའི་ཡོན་ཏན་ནི་མ་ལོབས། དཀའ་ཐུབ་ནི་མ་ནུས། ལས་ཁ་བྱས་པས་ནི་ཆོས་ཤོར། དེར་མནོ་བསམ་བཏང་བས་གང་ཡང་མེད་པའི་འདོམ་འདོམ་འདི་ལས་གཟའ་གྲོགས་ཤིག་བཙལ་
ལ་སོ་ནམ་སྤྲད་སྤྲད་བྱས་པ་དྲག་སྙམ་ནས་ཆོས་ལོག་དེར་མི་ཀུན་གྱིས་ཆོས་མི་ནུས་པ་ཞེས་བསྲེགས་པ་ན། ཆོས་མ་ནུས་པའི་ཟླའུ་མང་པོ་བགྲངས་ནས་ཆོས་པའི་མཚང་ཤོད། མི་དགེ་བ་སྣ་ཚོགས་བྱེད། སྐབས་སུ་
སྡུག་འགྱོད་རེ་བྱུང་ཡང་བུ་སྨད་གཞག་ཏུ་མ་བཏུབ། ད་དམྱལ་བར་འགྲོ་བ་ལ་ཁ་གཏིང་མེད་ཟེར་བའི་རིགས་ལ་འདི་སྐད་གསུངས། ཆོས་སྒོར་ཞུགས་ནས་ཆོས་ལས་ལོག་པ་ཚོ། །སྐྱིད་སྡུག་འདམ་ག་ནོར་ཡང་སྐྱོབ་

[004A]༄༅། །ཚིག་སྨྲ། །དཔེ་ཟླ་ངན་པ་བགྲང་ཞིད་ཆོས་ལ་གཤེ། །མཆོང་སྟེགས་བརྩིགས་ནས་མཚོ་གཏིང་མཆོང་བ་ཡི། །མི་དེ་དངོས་སུ་བདུད་ཀྱིས་ཁྱེར་བ་ཡིན། གསུང། ཡང་གསུང་རབ་ཀྱི་དོན་མ་
རྟོགས་པ་འགའ་ཞིག་ཆོས་བྱས་མ་བྱས་ཁྱད་པར་མི་འདུག་ཆོས་པ་ལའང་ན་ཚ་དང་ཤི་ཆང་ནི་ཡོང་གི་འདུག་འདོད་པའང་ཆོས་པ་རང་ཆེ་བ་འདུག་ཟེར་ཏེ། ལས་ཉོན་གྱི་དབང་གིས་སྐྱེས་ནས་འཆི་བ་ལས་འོས་
གང་ཡོང། ཆོས་བྱས་མ་བྱས་འཆི་ལུགས་མི་འདྲ། ཆོས་པ་རབ་འཆི་བ་ལ་བྲོད། འབྲིང་འཆི་བ་ལ་མི་འཇིགས། འཆི་བ་ལ་དགའ་ཡལ་ལེ། བག་དྲོ་ཧུར་རེ་འཆི་བ་ཡིན་ཏེ། སྐྱེས་རབས་ལས། གང་ལས་བདག་གི་ཡིད་ནི་
འགྱོད་གྱུར་པ། །དེ་ཉིད་བདག་གིས་བྱས་པ་ཡོངས་མི་དྲན། །དཀར་པོའི་ལས་ཀྱང་རབ་ཏུ་གོམས་པར་བྱས། །ཆོས་ལ་གནས་ན་འཆིབས་སུ་ཞིག་འཇིགས། ཞེས་དང། ཚོམས་ལས་ཀྱང། བསོད་ནམས་བྱས་
ཤིང་སྡིག་པ་མ་བྱས་ལ། །དམ་པ་རྣམས་ཀྱིས་བསྟན་པའི་ཆོས་སྤྱད་པས། །དེ་ནི་ནམ་ཡང་འཆི་བའི་འཇིགས་མེད་དེ། །བརྟན་པའི་གྲུ་ཡིས་ཕ་རོལ་འགྲོ་བ་བཞིན། ཞེས་གསུངས་པས་སོ། །ཆོས་མེད་རྣམས་
འཆི་རྩ་ན་འགྱོད་ཏིང་ངེ་ངོ་ནག་ལོག་གེ་འཆི་བ་ཡིན་ཏེ། ཚོམས་ལས། སྡིག་པ་བྱས་ཤིང་བསོད་ནམས་མ་བྱས་ལ། །ཆོས་དང་གོལ་ཞིང་ཆོས་མིན་ཐོས་པའི་མི། །སྡིག་པའི་ལས་ཅན་འཆི་བའི་འཇིགས་

[004B] །ཆུ་ཆེན་ནང་དུ་གྲུ་ངན་ཞིག་པ་བཞིན། ཞེས་གསུངས། དེ་བཞིན་དུ་ཆོས་ཚུལ་བཞིན་བྱེད་པ་རྣམས་ལ་ན་ཚ་སོགས་སྡུག་བསྔལ་བྱུང་ཡང། སྡུག་ན་ཀུན་གྱི་སྡུག་བསྔལ་འཁུར། །སྡུག་བསྔལ་རྒྱ་མཚོ་
སྐེམས་པར་ཤོག་ཅེས་གསུངས་པ་བཞིན་དུ་ལམ་དུ་ཁྱེར་ནས་འགྲོ། འདོད་པ་ཆེ་བར་མཉམ་ཡང་ཆོས་པའི་འདོད་པ་ཆོས་ཀྱི་འདོད་པ་ཡིན་པས་དགེ་བར་འགྲོ་བ་སོམས་དང། དེ་ལ་དགོངས་ནས་ཡང་དགོན་པས། ན་བ་
ཟུག་ཏུ་མཉམ་ཡང་གྲོགས་སུ་འཁྱེར། །འཆི་བ་སྲོག་དུ་མཉམ་ཡང་བདེ་བར་སྙེག་འདྲད་མི་འདྲ་ཆོས་ཀྱི་ཡོན་ཏན་ཡིན། ཞེས་གསུངས་པས། ཆོས་ཚུལ་བཞིན་བསྒྲུབ་པའི་གྲོགས་པོ་དག་ལ་མིག་ཡར་བལྟས་ནས་
ཆོས་རྣམ་པར་དག་པ་ཞིག་ངེས་པར་བྱེད་དགོས། དགོས་པའི་རྒྱུ་མཚན་ཡང། རང་ཅག་རྣམས་ད་ལྟ་བདེ་བ་ཁོ་ན་འདོད་ཅིང་སྡུག་བསྔལ་མི་འདོད་པར་མ་ཟད། དབང་བྱུང་ན་ཚེར་མ་ཟུག་པའི་སྡུག་བསྔལ་ཙམ་ཡང་མི་བཟོད་
པར་འདུག་ན་ངན་འགྲོའི་སྡུག་བསྔལ་དྲག་ལ་ཡུན་རིང་བ་དང། སྐྱེ་རྒ་ན་འཆིའི་སྡུག་བསྔལ་འཇིགས་སུ་རུང་བ་འདིག་ནས་བཟོད། དེས་ན་ད་རེས་རང་རེ་རྣམས་མི་ལུས་རིན་པོ་ཆེ་ཐོབ་པའི་དུས་འདིར། ཡར་མཐོ་རིས་སུ་
ཕྱིན་ནས་ལྷའི་བདུད་རྩི་འཐུང་བ་ཞིག་བྱེད་དམ། མར་ངན་སོང་དུ་ཕྱིན་ནས་ཁྲོ་ཆུ་ཁོལ་མ་དང་རྣག་ཁྲག་སོགས་མི་གཙང་བ་འཐུང་བ་ཞིག་བྱེད། རང་རེའི་ལག་ན་འདུག་པ་འདམ་ག་མ་ནོར་བ་ཞིག་བྱེད་དགོས་ཏེ། རྗེ་ཐམས་ཅད་

[005A]༄༅། །མཁྱེན་པ་ཙོང་ཁ་པའི་ཞལ་ནས། གཏན་གྱི་བདེ་བ་ཅིག་བསྒྲུབ་པའི་ཕྱིར་དུ་ཆོས་རྣམ་དག་བསྒྲུབ་པ་ཞིག་མ་བྱུང་ན། མ་ཤི་ཚུན་ཆད་ཀྱི་བདེ་བ་བསྒྲུབ་པ་དང་སྡུག་བསྔལ་སེལ་བ་ཙམ་ལ་བརྩོན་པ་
ནི་དུད་འགྲོ་ལའང་ཡོད་པས། བདེ་འགྲོར་སྐྱེས་ཀྱང་དུད་འགྲོ་དང་འདྲ་གསུང་སྟེ། ཤིན་ཏུ་ཐུགས་མེད་དུད་འགྲོ་རྣམས་ལའང་མ་འཁྱགས་པ་དང། མ་རྟོགས་པའི་ད་ལྟ་བདེ་བ་དང་སྐྱིད་པ་ཞིག་བྱུང་ན་བསམ་པ་ཡོད། རང་
རེ་ལའང་ཚེ་འདིར་ཁ་ངོམས་གྲོད་པ་འགྲངས་ཙམ་གྱི་བདེ་སྐྱིད་ལ་ཐོབ་བྱར་བྱས་ནས། བག་མེད་ཀྱིས་དུས་འདའ་ན་དུད་འགྲོ་དང་ཁྱད་པར་མེད་དེ། སྡུག་བསྔལ་རྒྱ་མཚོ་ཆེ་ལས་སྒྲོལ་བའི་གྲུ། །དལ་འབྱོར་ཚང་བའི་རྟེན་
འདི་ཡིན་ན་ཡང། །བག་མེད་ལེ་ལོ་གཉིད་དང་བྲེ་མོའི་གཏམ། །རྙེད་བཀུར་འདོད་པའི་སྐྱོན་གྱིས་སྦགས་པ་ཡིས། །དོན་མེད་ཕྱོགས་སུ་བཀོལ་བས་དོན་ཆེན་པོ། །བདེ་བླག་བསྒྲུབ་པའི་ལུས་བཟང་ཆུད་གསོན་པ། །མི་ཡི་ཤ་
ཚུགས་ཕྱུགས་ཀྱི་འདུ་ཤེས་ཅན། ཞེས་གསུངས། འོ་ན་མི་ལུས་རིན་ཆེན་ཐོབ་པའི་དུས་འདིར་སྡུག་བསྔལ་བཟློག་དགོས་པའི་རྒྱུ་མཚན་ཅི་ཡིན་ཞེ་ན། མིའི་ལུས་རྟེན་འདི་ལས་གཞན་པའི་ཆོས་རྣམ་དག་བསྒྲུབ་པའི་
རྟེན་མེད་དེ། ངན་སོང་གསུམ་ནི་སྡུག་བསྔལ་ཆེ་དྲངས་ནས་ཆོས་བསྒྲུབ་པའི་སྔོན་ལ་ཆོས་ཀྱི་མནོ་བསམ་ཙམ་ཡང་མེད། ལྷ་རྣམས་ནི་སྐྱོ་ཤས་ཆུང་བས་མི་ཡོང། དེས་ན་ད་ལྟ་རང་ཅག་རྣམས་རྙེད་པར་དཀའ་བའི་མི་

[005B] དབང་པོ་སྒོ་ལྔ་ཚང། སངས་རྒྱས་ཀྱི་བསྟན་པ་རིན་པོ་ཆེ་དང་མཇལ། དགེ་བའི་བཤེས་གཉེན་གྱིས་ཟིན། ཆོས་བྱེད་ཚུལ་ནི་ཤེས། བྱེད་དབང་ཡོད་པའི་དུས་འདིར་མི་བྱེད་ན་ནམ་བྱེད། དམ་པའི་ཞལ་ནས། ད་ལྟ་མི་
ཁོམ་ཁོམ་དུས་ནམ་ཞིག་ཡིན། །སྒྲུབ་པ་ནམ་བྱེད་བལྟའོ་དིང་རི་བ། ཞེས་གསུངས། ཡང་གལ་ཏེ་སྐྱེ་བ་ཕྱི་མ་རྣམས་སུ་མི་ལུས་འཐོབ་པས་དེ་དུས་བྱེད་དོ་ཞེ་ན། ད་ལྟ་མཐུན་རྐྱེན་འཛོམ་པ་འདི་འདྲའི་དུས་སུ་མི་བྱེད་པར་ཕྱི་མ་
ངན་འགྲོར་སྐྱེས་པའི་དུས་སུ་བྱེད་དམ། སྤྱིར་ཡང་བདེ་འགྲོ་ཙམ་ཐོབ་པ་ལ་ཚུལ་ཁྲིམས་ལ་སོགས་པའི་དགེ་བ་སྣ་རེ་དགོས། ཁྱད་པར་དལ་འབྱོར་གྱི་རྨི་ལུས་རྣམ་དག་ཐོབ་པ་ལ་ཚུལ་ཁྲིམས་རྣམ་པར་དག་པས་གཞི་བཟུང་
སྦྱིན་སོགས་ཀྱིས་གྲོགས་བྱས། སྨོན་ལམ་དྲི་མ་མེད་པས་མཚམས་སྦྱོར་བ་སོགས་རྒྱུ་མང་པོ་བསྒྲུབ་དགོས་པས། ཕྱི་མར་ཆོས་བྱེད་པའི་རྟེན་རྣམ་དག་ཐོབ་པ་ལ་ད་ལྟ་ཆོས་རྣམ་དག་ཅིག་བྱེད་དགོས་པར་འདུག་འོ་
ན་ཚེ་འདིར་ཆོས་མ་བྱས་པར་ཕྱི་མ་ངན་འགྲོར་སྐྱེས་ཀྱང། རེ་ཞིག་ནས་ཐར་ཡོང་བས་དེ་ནས་བྱེད་དོ་ཞེ་ན། ད་ལྟ་རང་རེ་བླང་དོར་ཕྲན་ཚེགས་ཤེས་པའི་ཁུངས་སུ་བྱས་ཀྱང། ངམ་ངམ་ཤུགས་ཀྱིས་མི་དགེ་བ་གང་
འདྲ་ཞིག་གསོག་གི་འདུག་ངན་སོང་དུ་སྐྱེས་ན་བླང་དོར་ལ་རྨོངས་པས་སྡུག་བསྔལ་མྱོང་བཞིན་དུ་སྡིག་པ་རང་ཤུགས་ཀྱིས་གསོག་དཔེར་ན་སྤྱང་ཀི་ལ་སོགས་པ་རྣམས་ལ་ལྟོས་དང། དེས་ན་སྡུག་བསྔལ་

[006A]༄༅། །མྱོང་བཞིན་དུ་སླར་ཡང་ངན་འགྲོའི་རྒྱུ་བསགས་ནས་བདེ་འགྲོའི་མིང་ཙམ་ཡང་མི་ཐོས་པར་བསྐལ་པ་མང་པོར་གནས་དགོས་ཏེ། སྤྱོད་འཇུག་ལས། བདག་གི་སྤྱོད་པ་འདི་འདྲས་ནི། །མི་ཡི་
ལུས་ཀྱང་ཐོབ་མི་འགྱུར། །མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད། །གང་ཚེ་དགེ་སྤྱད་སྐལ་ལྡན་ཡང། །དགེ་བ་བདག་གིས་མ་བྱས་ན། །ངན་སོང་སྡུག་བསྔལ་ཀུན་རྨོངས་པ། །དེ་ཚེ་བདག་གིས་
ཅི་བྱར་ཡོད། །དགེ་བ་དག་ཀྱང་མ་བྱས་ལ། །སྡིག་པ་དག་ཀྱང་ཉེར་བསགས་ན། །བསྐལ་པ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་ཐོས་མི་འགྱུར། །དེ་ཉིད་ཕྱིར་ན་བཅོམ་ལྡན་གྱིས། །རྒྱ་མཚོ་ཆེར་གཡེངས་
གཉའ་ཤིང་གི་བུ་གར་རུས་སྦལ་མགྲིན་ཆུད་ལྟར། །མི་ཉིད་ཤིན་ཏུ་ཐོབ་དཀར་གསུངས། །སྐད་ཅིག་གཅིག་བྱས་སྡིག་པས་ཀྱང། །བསྐལ་པར་མནར་མེད་གནས་འགྱུར་ན། །ཐོག་མེད་འཁོར་བར་བསགས་སྡིག་
གིས། །བདེ་བར་མི་འགྲོ་སྨོས་ཅི་དགོས། ཤེས་དང། དེ་ཙམ་ཁོ་ན་མྱོང་གྱུར་ནས། །དེ་ནི་རྣམ་ཐར་མི་འགྱུར་ཏེ། །འདི་ལྟར་དེ་ནི་མྱོང་བཞིན་དུ། །སྡིག་པ་གཞན་དག་རབ་ཏུ་སྐྱེ། ཞེས་གསུངས་པས་སོ། །དེས་ན་དལ་འབྱོར་
གྱི་རྟེན་ཐོབ་པའི་དུས་འདིར་ཆོས་རྣམ་དག་ཅིག་བྱེད་དགོས་ཤིང། དེ་ཡང་ད་ལྟ་ཉིད་ནས་བྱེད་དགོས་ཏེ། ཡང་དགོན་པས། སྐྱེ་བའི་སྐྱེལ་མ་འདི་ནི་ཕྱི་ཐག་ཐུང། །འཆི་བ་དང། བསུ་མ་འདི་ནི་མེལ་ཚེ་ཚ། །བདག་ལ་བཟུར་

[006B] ཞེས་དང། དམ་པས། གཡེང་བའི་རང་ལ་འཆི་བདག་བདུད་ཀྱིས་ཁྱེར། །ད་ལྟ་ཉིད་ནས་སྒྲུབས་ཤིག་དིང་རི་བ། ཞེས་པ་དང། ཡང། ཡང་དགོན་པས། ཚེ་ངེས་མེད་ལ་འཆི་བའི་དུས་བཏབ་མེད།།
དགྲ་འཆི་བདག་ཁོ་དལ་བྲེལ་གྱི་བྱུས་མི་རྩི། །དུས་དེ་རིང་ལུས་སེམས་བྲལ་གྱུར་ན། །གདེང་བློ་བདེ་ཚགས་སུ་ཆུད་དམ་སོམས། ཞེས་གསུངས་པས། ནམ་འཆི་ངེས་མེད་ཀྱི་ཚེ་ཐུང་ཞག་འགའ་འོ་འདི་ལ་དམ་པའི་ཆོས་
རྣམ་དག་ཅིག་བྱ་དགོས་པ་ཡིན་ནོ། །ཡང་མི་ལ་ལ་ཤི་ཡང་ཤི་རུ་ཆུག་ཀུན་གྱི་ལམ་པོ་ཆེ་ཡིན་པས་འཇིགས་རྒྱུ་ཅི་ཡོད་ཟེར་ཏེ། དེ་ནི་རང་ཐོག་ཏུ་མ་བབས་པ་ཡིན་ཏེ། དེ་ལྟ་སྡུག་བསྔལ་དྲག་པོ་རྐང་ལག་གཅོད་པའི་
ཁྲིམས་ལ་ཐུག་པ་ཞིག་བྱུང་ན་འཇིགས་སྐྲག་ཇི་འདྲ་ཞིག་སྐྱེ། དེ་ལས་འཆི་བ་ཁོ་འཇིགས་ཏེ། བརྩེ་བ་མེད་པའི་འཆི་བདག་གི་གཤིན་རྗེས་ནི་ཟིན། གནད་གཅོད་སྡུག་བསྔལ་གྱི་ཚོར་བ་དྲག་པོས་ནི་ཉེན། བརྩིགས་པའི་མཁར་
དུ་སྡོད་དབང་མེད་པར་ནི་ཤེས། སྡིག་སྡུག་གཏམ་ངན་གསུམ་ལ་མ་འཛེམ་པར་ཤ་ཐང་ཐང་དུ་བསྒྲུབས་པའི་ཟས་ནོར་རྣམས་དང། གཉེན་བཤེས་བརྩེ་གདུང་ཅན་རྣམས་དང་འབྲལ་བར་ནི་ཤེས། བཤང་གཅིས་བསྒྲེས་
པའི་སྟན་ལ་ནི་འདྲེ་ལྡོག་བྱེད། ཡན་ལག་རྣམས་ནི་གཡོབ། མིག་རིག་རིག་དུ་ནི་བལྟ། མི་ཚེ་སྟོང་ཟད་ལ་སོང་བར་ནི་ཤེས། ལས་ངན་པའི་རླུང་ཤུགས་ཀྱིས་བདས་ནས་འཇིགས་རུང་ངན་འགྲོའི་གཡང་སར་ནི་འཁྱེར་ལ་ཁད་

[007A]༄༅། །ཚེ་འདིའི་རྩ་འཇིང་ཕུན་སུམ་ཚོགས་པའི་ནང་ནས་རང་ཉིད་མར་གསེབ་ནས་སྤུ་སྟོན་པ་བཞིན་དུ་དབང་མེད་ཀྱིས་སྐྱས་ཆེན་པོ་མྱུར་དུ་འདེགས་དགོས་ཡོད་ན་སུ་ཞིག་འཇིགས་པ་ཅིའི་ཕྱིར་སྐྱེ་བར་མི་
འགྱུར་ཏེ། ཞི་བ་ལྷས། བདག་ནི་མལ་ན་གནས་བཞིན་དུ། །གཉེན་བཤེས་ཀུན་གྱི་མཐའ་བསྐོར་ཡང། །སྲོག་འཆད་པ་ཡི་ཚོར་བདག་བདག་ཉིད་གཅིག་པུས་མྱོང་བར་འགྱུར། །གཤིན་རྗེའི་ཕོ་ཉས་ཟིན་པ་ལ། །གཉེན་
གྱིས་ཅི་ཕན་བཤེས་ཅི་ཕན། །དེ་ཚེ་བསོད་ནམས་གཅིག་སྐྱབས་ན། །དེ་ཡང་བདག་གིས་མ་བསྟེན་ཏོ། །མགོན་པོ་བདག་མེད་བདག་གིས་ནི། །འཇིགས་པ་འདི་འདྲ་མ་འཚལ་བས། །མི་རྟག་ཚེ་འདིའི་ཆེད་དག་ཏུ། །སྡིག་པ་མང་
པོ་ཉེ་བར་བསགས། །སྐྱེ་བོ་ཡན་ལག་བཅད་པའི་སར། །དེ་རིང་ཁྲིད་པའང་བྲེད་གྱུར་ཏེ། །ཁ་བསྐོམས་མིག་རྩ་ཞན་ལ་སོགས། །སྔར་ལས་གཞན་དུ་འགྱུར་མཐོང་ནས། །གཤིན་རྗེའི་ཕོ་ཉ་འཇིགས་འཇིགས་ལྟའི། །
ཤ་གཟུགས་ཅན་གྱིས་ཟིན་གྱུར་ཏེ། །འཇིགས་ཆེན་ནད་ཀྱིས་ཐེབས་གྱུར་པ། །རབ་ཏུ་ཉམ་ཐག་སྨོས་ཅི་དགོས། །སུ་ཞིག་འཇིགས་ཆེན་འདི་ལས་བདག་ལེགས་པར་སྐྱོབ་པར་བྱེད་འགྱུར་ཞེས། །བྲེད་ཤ་ཐོན་པའི་མིག་
བགྲད་དེ། །ཕྱོགས་བཞིར་སྐྱབས་དག་འཚོལ་བར་བྱེད། །ཕྱོགས་བཞིར་སྐྱབས་མེད་མཐོང་ནས་ནི། །དེ་ནས་ཀུན་དུ་ཡི་མུག་གྱུར། །གནས་དེར་སྐྱབས་ཡོད་མ་ཡིན་ན། །དེ་ཚེ་བདག་གིས་ཇི་ལྟར་བྱ། ཞེས་དང། རྒྱལ་

[007B] ཚེ་འདི་སྐད་ཅིག་གཅིག་གིས་འཛད་འགྱུར་ཞིང། །བསགས་པའི་ལོངས་སྤྱོད་སྤྱོད་པའི་དབང་མེད་པར། །གློ་བུར་ཉིད་དུ་དུ་མའི་ནང་ནས་བདག་གཅིག་པུར་འགྲོ་ཚེ་ཚེ་འདིའི་མདུན་མས་བསླུས། །
བ་སྤུ་གྱེན་ལངས་བཤང་གཅི་འཐུར་དུ་རྒྱུག་བྱང་ཤ་ཕྱིར་སྤོས་མིག་འབྲས་ནང་དུ་བྲོས། །ཟས་ཀྱི་ཞེན་ལོག་སྐོམ་གྱི་སྲེད་པ་འཕེལ། །ལུས་བསྐྱོད་མི་ནུས་སེམས་ཀྱི་གྱ་གྱུ་ལྡང། །འདི་འདྲའི་སྡུག་བསྔལ་དྲག་པོས་
བཏབ་པའི་ཚེ། །སྨན་པ་མཁས་ཀྱང་བཅོས་པའི་ཐབས་མེད་ཅིང། །ཟང་ཟིང་རིམ་གྲོས་བཟློག་པར་མི་ནུས་ན། །གཉེན་བཤེས་བརྩེ་གདུང་ཆེ་ཡང་ཅི་བྱར་ཡོད། །རིག་རིག་མིག་གིས་ཉེ་དུའི་གདོང་ལ་བལྟ། །ནོམ་ནོམ་
ལག་པས་རང་གི་གོས་ལ་འཇུ། །ངར་ངར་དབུགས་ཀྱི་འཕྲེང་བ་ཆད་ལ་ཉེ། །འཇིགས་འཇིགས་འདྲ་བའི་གཤིན་རྗེས་ཟིན་པ་ན། །འཁོར་ལོས་སྒྱུར་རྒྱལ་གྱིས་ཀྱང་སྐྱོབ་མི་ནུས། །སྟོང་གསུམ་ནོར་གྱིས་
བཀང་ཡང་བསླུར་མི་རུང། །ཞེས་གསུངས་པས་སོ། །དེས་ན་ཚེ་འདིའི་གཉེན་ཚན་དང་ལུས་ལོངས་སྤྱོད་གང་ལའང་མ་ཆགས་པར་ཚེ་དང་སྒྲུབ་པ་མཉམ་པའི་འཆི་ཆོས་རྣམ་དག་གཅིག་བྱེད་དགོས་ཏེ། ཚེ་འདིར་ལུས་
ལོངས་སྤྱོད་གཉེན་བཤེས་སོགས་ལ་ཆགས་པས། ཚེ་འདི་དང་ཕྱི་མ་གཉིས་ཀར་གྱི་སྡུག་བསྔལ་གྱི་རྒྱུ་བྱེད་པས་སོ། །དེ་ལྟར་ཡང་རྒྱལ་སྲས་རིན་པོ་ཆེས། ཉེ་དུ་ལ་སོགས་པ་རྩེ་བས་ཚེ་འདི་ཡི། །ཕུན་ཚོགས་སྒྲུབ་

[008A]༄༅། །ལ་ནན་གྱིས་བསྐུལ་བྱེད་ན། །ཕན་པར་འདོད་ནས་གནོད་པར་བྱེད་པ་ཡི། །བླུན་པོ་ཚེ་འདི་དོན་གཉེར་དེ་དག་ཉིད། །ཐར་བར་བྱ་ཕྱིར་ཚེ་འདི་བློས་བཏང་ནས། །ཟབ་མོའི་ལམ་ལ་འབད་པར་བྱ་དགོས་
པས༑ ༑དེ་དག་དོན་དུ་དེ་དག་རབ་སྤངས་ནས། །དབེན་པར་བསྒྲུབ་ལ་བརྩོན་པ་ཤིན་ཏུ་གཅེས། །འབྱོར་པའི་ཚེ་ན་བྲོས་ཀྱང་རྗེས་སུ་སྙེག་རྒུད་པའི་ཚེ་ན་དྲུང་དུ་བསྙེགས་ཀྱང་འབྲོས། །བུ་ཡིས་རང་གི་ཕ་ཡང་གསོད་བྱེད་ན། །ཉེ་
དུ་རྣམས་ལ་སུ་ཞིག་ཡིད་རྟོན་བྱེད། །མངོན་དུ་གྱུར་ན་དགའ་བའི་ཚུལ་སྟོན་ཅིང། །ལྐོག་ཏུ་གྱུར་ན་མི་སྙན་སྣ་ཚོགས་སྒྲོག་ཕན་བཏགས་ལན་དུ་གནོད་པ་སྐྱེལ་བྱེད་པའི། །བྱིས་པའི་གྲོགས་པོས་མཛའ་ཡང་ངེས་པར་
བསླུ། །འབྱོར་ཚེ་བཞིན་འཛུམ་ཁ་གསག་སྣ་ཚོགས་བྱེད། །བདག་གི་འབྱོར་བ་ཐབས་ཀྱིས་འབྲེལ་བྱེད་ཅིང། །རྒུད་ན་བཞིན་བསྡུས་འཐབ་ཅིང་ཅུང་ཟད་ཀྱང། །ཕན་མེད་གཉེན་བཤེས་སྐྱོང་བ་འཁྲུལ་བར་ཟད། །
གཉེན་མངས་དར་བ་བསྡོངས་ནས་ཕ་རོལ་འཇོམས། །སོ་སོར་གྱེས་ནས་ནང་དུ་ཆགས་སྡང་བྱེད། །གལ་ལ་བབས་ན་ཕ་བུ་ཕན་ཚུན་གསོད། །གཉེན་གྱིས་ཕན་བདེ་བསྒྲུབ་པ་ཤིན་ཏུ་དཀོན། ཞེས་དང། འཚོལ་བའི་
ཚེ་ན་ཉོན་མོངས་བརྒྱ་ཡི་རྟེན། །རྙེད་ནས་སྤྱོད་པར་འདོད་ཚེ་སེར་སྣའི་གཞི། །གལ་ཏེ་གཞན་གྱིས་ཕྲོགས་ན་སྨྲེ་སྔགས་རྒྱུ། །ཤི་ནས་ཕན་པ་མེད་པའི་ནོར་གྱིས་ཅི། །ཞེས་གསུངས། གལ་ཏེ་ཕྱི་མར་མི་ཕན་ཀྱང་ཚེ་

[008B] ཚེ་འདིར་ཕན་པ་ཟས་ཕྱི་མར་གནོད་པ་ཐུ། ཟས་ནོར་སྔོན་གྱི་སྤྱིན་ཤུགས་ཤིག་མེད་ན་བསྒྲུབས་ཀྱང་འགྲུབ་པའི་ངེས་པ་ནི་
མི་འདུག་ད་ལྟ་མི་ཁ་ཅིག་རྐང་ཁྲག་ས། ལག་ཁྱག་རྡོ་བྱས། ཁ་ཅིག་ལྷོ་ཚོང་བྱང་དུ་སྡེབས། བྱང་ཚོང་ལྷོར་སྡེབས། ཁ་ཅིག་ཨར་ཇག་བརྐུ་གསུམ་བྱས་ཀྱང་སྐྱིད་པོ་མིག་གིས་མི་མཐོང་བ་འདུག་ཁ་ཅིག་དལ་བར་བསྡད་
ཀྱང་འབོལ་ལེ་ཤིག་གེ་བ་ཡོང་བ་འདུག་རང་རེའང་ཤི་མ་ལེ་བུང་ཀྱང་དཀོན་མཆོག་མཁྱེན་སྙམ་དུ་བློ་བལྟོས་བཅས། ཆོས་ལ་འབུངས་ན་ཚེ་འདི་ཕྱི་གཉིས་ཀར་དུ། འཚེངས་ནས་འགྲོ་བ་འདུག་སྟེ་བྱེད་མཁན་ཉུང་
ས་པཎ་གྱིས། བློ་ལྡན་ཚེ་འདི་སྒྲུབ་ན་ཡང། །ཆོས་ཀྱིས་བསྒྲུབས་ན་བདེ་བར་འགྲུབ། །དམ་པ་རྣམས་དང་ཆོམ་རྐུན་གྱི། །ཕུན་སུམ་ཚོགས་པའི་ཁྱད་པར་ལྟོས། ཞེས་གསུངས། དེས་ན་ཐོག་ཏུ་མི་འབབ་ལ་ཉེས་པ་ཆེ་བའི་ཚེ་འདིའི་
མདུན་གྲབས་ཞོར་ལ་བསྐྱུར་ནས་ཕྱི་མའི་གྲབས་བྱེད་དགོས་ཏེ། རྒྱལ་སྲས་རིན་པོ་ཆེས། ཕྱི་རྩིས་གྲབས་གཤོམས་གྲོག་སྐམ་ཉ་རྒྱ་འདྲ། །བསམ་པ་ཐོག་ཏུ་མི་ཁེལ་འདོད་མདུན་བསྐྱུངས། །ཅིས་ཀྱང་དྲན་ན་འབྱོར་རྒུད་
འདུ་འབྲལ་སེམས། །བལྟོས་ཐུབ་ཆོས་ལས་འདུག་གེ་མ་ཎི་བ། ཞེས་དང། དམ་པས། ཕྱི་མའི་གནས་དེར་གྲོགས་པོ་ཐམས་ཅད་སོང། །ཟླ་གྲོགས་རྒྱགས་ཕྱེ་ཡོད་དམ་དིང་རི་བ། ཞེས་གསུངས་པ་ལྟར་བསམ་མོ། །འོ་ན་

[009A]༄༅། །ནམ་འཆི་ངེས་མེད་ཀྱི་ཚེ་ཐུང་ཞག་འགའ་འོ་འདི་ལ་གཉེན་འཁོར་དང། ལུས་ལོངས་སྤྱོད་སྙན་གྲགས་སོགས་ཚེ་འདིའི་བདེ་སྐྱིད་གང་ལའང་མ་ཆགས་པར་ཆོས་རྣམ་དག་ཅིག་བྱེད་དགོས་ན། བྱེད་
ཚུལ་གང་འདྲ་ཞིག་བྱེད་པ་ཡིན་ཞེ་ན། སྤྱིར་ཐམས་ཅད་མཁྱེན་པས་གདུལ་བྱའི་དབང་གིས་སྣ་ཚོགས་ཤིག་གསུངས་ཀྱང། ཆེས་གཙོ་བོར་གྱུར་པ་གདུལ་བྱ་མཆོག་དམན་འབྲིང་གསུམ་ག་ལ་ཉེ་བར་མཁོ་བའི་ཆོས་ཉམས་
སུ་ལེན་ཚུལ་མདོ་རྒྱུད་དང། དམ་པ་རྣམས་ཀྱིས་དགོངས་པ་གཅིག་དང་དབྱངས་གཅིག་གིས་གསུངས་ཚུལ་མདོར་བསྡུས་ཏེ་སྟོན་པ་ནི་འདི་ལྟར། དེའང་ཁྱིམ་ན་གནས་པ་ནི་ཉོན་མོངས་པ་དུ་མའི་སྐྱོན་དང་བཅས་པ། རབ་ཏུ་
བྱུང་བ་ནི་ཉོན་མོངས་པ་ལས་རྒྱབ་ཀྱིས་ཕྱོག་ཤིང་ཆོས་བསྒྲུབ་པ་དང་རབ་ཏུ་མཐུན་པས་ན། མཁས་པས་ནི་རབ་ཏུ་བྱུང་བ་ལ་མངོན་པར་དགའ་བར་བྱ་ཞིང། དེའང་ཁྱིམ་གྱི་ཉེས་དམིགས་དང། རབ་ཏུ་བྱུང་བའི་ཕན་ཡོན་ལེགས་
པར་བསམས་ན། སྔར་རབ་ཏུ་བྱུང་བ་རྣམས་བསམ་པ་བརྟན་པ་དང། ཁྱིམ་པ་རྣམས་ཀྱང་སྨོན་པར་འགྱུར་བས་བག་ཆགས་བཟང་པོ་འཇོག་པར་འགྱུར་བས་ཅུང་ཟད་བརྗོད་པར་བྱའོ། །དེ་ལ་ཁྱིམ་པ་རྣམས་ནི་འབྱོར་པ་ཆེན་ཆེ་བས་
ཉམས་ཀྱིས་དོགས་པ་དང། འབད་པས་བསྲུང་བས་གདུངས་པའི་སྡུག་བསྔལ་དང། དབུལ་ན་དབུལ་བས་འཚོལ་བའི་སྡུག་བསྔལ་དང། ཕྱི་མའི་སྡུག་བསྔལ་གྱི་རྒྱུ་བྱ་བ་ངན་པས་བྲེལ་ཞིང། ཤིན་ཏུ་རྨོངས་པས་ཕྱིན་ཅི་ལོག་

[009B] སྐྱེས་རབས་ལས། བརྩོན་ར་འདྲ་བའི་ཁྱིམ་ལ་ནི། །ནམ་ཡང་བདེ་བར་མ་སེམས་ཤིག་ཕྱུག་གམ་ཡང་ན་དབུལ་ཡང་རུང། །ཁྱིམ་ན་གནས་པ་ནད་དུ་ཆེ། །གཅིག་ནི་བསྲུང་བས་
ཉོན་མོངས་ལ། །གཉིས་པ་འཚོལ་བས་ཤ་ཐང་ངོ། །ཕྱུག་གམ་ཡང་ན་དབུལ་ཡང་རུང། །གང་ན་བདེ་བ་མེད་གྱུར་པ། །དེ་ལ་དགའ་བ་རྨོངས་པ་ནི། །སྡིག་པའི་འབྲས་བུ་སྨིན་པ་ཉིད། ཅེས་གསུངས་ཤིང། ཆོས་སྒྲུབ་པའི་
ཁུངས་བྱས་ཀྱང་རང་བཞིན་གྱིས་ཆོས་དང་འགལ་ཏེ། དེ་ཉིད་ལས། ཁྱིམ་གྱི་སོ་ནམ་བྱས་ན་ནི། །བརྫུན་དུ་མི་སྨྲར་མི་རུང་ཞིང། །ཕ་རོལ་ཉེས་པ་བྱེད་པ་ལ། །ནན་ཏུར་མི་བྱར་མི་རུང་ངོ། །གལ་ཏེ་ཆོས་བཤད་ཁྱིམ་གྱི་སོ་ནམ་
འཆོར། །ཁྱིམ་ལ་ཕྱོགས་ན་ཆོས་ཀྱང་ག་ལ་འགྲུབ། །ཆོས་ཀྱི་ལས་ནི་རབ་ཏུ་ཞི་བ་ཡིན། །ཁྱིམ་གྱི་དོན་ནི་དྲག་ཤུལ་ཅན་གྱིས་འགྲུབ། །དེ་བས་ཆོས་དང་འགལ་བའི་སྐྱོན་ཡོད་ཕྱིར། །བདག་ལ་ཕན་འདོད་སུ་ཞིག་ཁྱིམ་
ན་གནས། ཤེས་དང། དྲེགས་དང་ང་རྒྱལ་གཏི་མུག་སྤྲུལ་གྱི་ཚད། །རབ་ཏུ་ཞི་བ་དགའ་བའི་བདེ་འཇིག་པ། །སྡུག་བསྔལ་མི་བཟད་མང་པོའི་གནས་གྱུར་ཁྱིམ། །ཁུང་དང་འདྲ་བར་སུ་ཞིག་གནས་པར་བྱེད། ཅེས་གསུངས་པས་
ཁྱིམ་གྱི་ཉེས་དམིགས་རིག་པར་བྱས་ནས། ཚེ་རབས་ཐམས་ཅད་དུ་རབ་ཏུ་འབྱུང་བའི་སྨོན་པ་བྱ་སྟེ། དྲག་ཤུལ་ཅན་གྱིས་ཞུས་པ་ལས་ཀྱང། བདག་ཀྱང་སྡུག་བསྔལ་གྱི་གནས་ཁྱིམ་གྱི་གནས་ནས་མངོན་པར་བྱུང་སྟེ་ནམ་

[010A]༄༅། །ཞིག་ན་འདི་ལྟ་བུ་སྤྱོད་པར་འགྱུར། བདག་ཀྱང་ནམ་ཞིག་ན་དགེ་འདུན་གྱི་ལས་དང། གསོ་སྦྱོང་གི་ལས་དང། དགག་དབྱེའི་ལས་དང། འདུད་པའི་ལས་དེ་ལ་གནས་པར་འགྱུར་སྙམ་ནས། དེས་
འདི་ལྟར་རབ་ཏུ་བྱུང་བའི་སེམས་ལ་དགའ་བར་བྱའོ། །ཞེས་ཁྱིམ་པའི་བྱང་སེམས་ཀྱིས་ཀྱང་བསྙེན་པར་རྫོགས་པ་ལ་སྨོན་པར་གསུངས་ཤིང། རྗེ་བཙུན་བྱམས་པས་ཀྱང། རབ་ཏུ་བྱུང་བའི་ཕྱོགས་དག་ནི། །ཡོན་
ཏན་ཚད་མེད་རྣམས་དང་ལྡན། །དེ་ལྟས་སྡོམ་བརྩོན་ཁྱིམ་པ་ཡི། །བྱང་ཆུབ་སེམས་དཔའ་ལས་ཁྱད་འཕགས། ཞེས་གསུངས་ལ། ཤ་ར་བའི་ཞལ་ནས་ཀྱང། ཁྱིམ་པ་ལས་ཀས་བྲེལ་བའི་དུས་སུ་གོས་བཟང་བཟང་
གྱོན་ལ་དེན་ཕར་སོང་དང། རབ་ཏུ་བྱུང་བ་ཨ་རེ་སྐྱིད་སྙམ་ནས་མ་འོངས་པན་རབ་བྱུང་གི་བག་ཆགས་འཇོག་གསུང། མཆོག་གི་སྤྲུལ་སྐུའི་རྟེན་ཅན་གྱི་ཡང་དག་པར་རྫོགས་པའི་སངས་རྒྱས་རྣམས་ཀྱང་རབ་བྱུང་གི་རྟེན་ཁོ་
ན་ལ་འབྱུང་གི་ཁྱིམ་པའི་རྟེན་ལ་མི་འབྱུང་སྟེ། ཆོ་འཕྲུལ་ཆེན་པོ་བསྟན་པའི་མདོ་ལས་ཀྱང། འདོད་པ་དག་ནི་རབ་ཏུ་བསྟེན་བྱེད་ཅིང། །བུ་དང་ཆུང་མ་དག་ལ་སྲེད་བསྐྱེད་ནས། །སྨད་པར་བྱ་བའི་ཁྱིམ་ལ་བརྟེན་པ་དེ། །བླ་མེད་
བྱང་ཆུབ་དམ་པ་གཞར་མི་ཐོབ། །གང་དག་འདོད་པ་ལྕི་སྐམ་མེ་བཞིན་སྤོང། །བུ་དང་ཆུང་མ་དག་ལ་སྲེད་སྤངས་ནས། །ཁྱིམ་གྱིས་སྐྲག་སྟེ་ཁྱིམ་ནས་མངོན་བྱུང་བ། །དེ་དག་བྱང་ཆུབ་མཆོག་འདི་རྙེད་མི་དཀའ། །གང་

[010B] །བྱང་ཆུབ་དམ་པ་མཆོག་འདི་ཐོབ་པ་ཡི། །སངས་རྒྱས་གང་ཡང་སྔོན་ཆད་མ་བྱུང་སྟེ། །མ་འོངས་པ་ནའང་མི་འབྱུང་གནས་པ་མེད། །རྒྱལ་སྲིད་མཆིལ་མའི་ཐལ་བ་བཞིན་སྤངས་ནས།།
དབེན་པར་འདོང་སྟེ་དགོན་པར་གནས་བྱེད་པ། །ཉོན་མོངས་སྤངས་ཏེ་བདུད་ནི་བཅོམ་ནས་སུ། །བྱང་ཆུབ་རྡུལ་མེད་འདུས་མ་བྱས་འཚང་རྒྱ། ཞེས་དང། ལུང་ལས་ཀྱང། ཕན་ཡོན་ལྔ་མཐོང་བའི་མཁས་པས་རབ་ཏུ་བྱུང་
བར་མོས་པར་འོས་ཏེ། ལྔ་ནི། རང་གི་དོན་མ་འདྲེས་པར་ཐོབ་པར་འགྱུར་བ་དང། བྲན་དང་མངག་གཞུག་དང། བཀོལ་བ་དང། རང་དབང་མེད་ཅིང་དགའ་མགུར་འགྲོར་མེད་པ་དག་གིས་མཆོད་པ་དང་བསྟོད་པར་བྱ་བར་
འགྱུར་བ་དང། མྱ་ངན་ལས་འདས་པ་འགྲུབ་པ་དང། བདེ་བ་བླ་ན་མེད་པ་ཐོབ་པ་དང། མྱང་འདས་དེ་ཐོབ་པ་ལས་ཉམས་ཀྱང་ལྷར་སྐྱེ་བ་དང། སངས་རྒྱས་ཀྱི་ཉན་ཐོས་སྐྱེས་བུ་དམ་པ་ཡང་དག་པར་སོང་བ་མཆོག་རྣམས་
ཀྱིས་རྣམ་གྲངས་དུ་མར་རབ་ཏུ་བྱུང་བ་བསྔགས་པར་མཐོང་བས། མཁས་པས་རབ་ཏུ་བྱུང་བར་བྱ་བར་འོས་པ་ཉིད། ཅེས་གསུངས་སོ། །དེས་ན་ཐར་པ་དང་ཐམས་ཅད་མཁྱེན་པ་བསྒྲུབ་པ་ལ་རབ་བྱུང་གི་རྟེན་བསྔགས་པར་
མདོ་རྒྱུད་ཚད་ལྡན་གྱི་དགོངས་འགྲེལ་དང་བཅས་པ་རྣམས་མི་མཐུན་པ་མེད་པས། ཁྱིམ་པ་རྣམས་ཀྱང་འདི་ལྟ་བུའི་གནས་ལ་སྨོན་པར་བྱ་ཞིང་རབ་ཏུ་བྱུང་བ་རྣམས་ཀྱིས་ནི་ཆོས་གོས་དང། ལྷུང་བཟེད་དང། བསོད་

[011A]༄༅། །སྙོམས་ངན་ངོན་ཙམ་གྱིས་ཆོག་ཤེས་པར་བྱས་ནས། རང་རྒྱུད་ཀྱི་ཉོན་མོངས་པ་སྦྱོང་ཞིང། གཞན་གྱི་ཡོན་གནས་བྱེད་པའམ་དེ་ལྟ་བུ་ལ་སྨོན་པར་བྱ་དགོས་ཏེ། གཞོན་ནུ་མ་བདུན་གྱི་རྟོགས་
པ་བརྗོད་པ་ལས། སྐྲ་རྣམས་བྲེགས་པར་གྱུར་ནས་ནི། །ཕྱག་དར་ཁྲོད་ཀྱི་གོས་འཆང་ཞིང། །དགོན་པ་ཡུལ་དུ་འདོད་པར་ནི། །ནམ་ཞིག་དེ་ལྟར་འགྱུར་ཞིག་གུ་གཉའ་ཤིང་གང་ཙམ་རྣམ་བལྟ་ཞིང། །ས་ཡི་ལྷུང་བཟེད་
ལག་ཐོགས་ནས། །དབྱས་མེད་ཁྱིམ་ནས་ཁྱིམ་དུ་ནི། །ནམ་ཞིག་སློང་མོ་སྤྱོད་པར་འགྱུར། །རྙེད་དང་བསྐུར་སྟིར་ཆགས་མེད་ཅིང། །ཉོན་མོངས་ཚེར་མའི་འདམ་རྫབ་དང། །སྦྱོང་བར་བྱེད་ཅིང་གྲོང་ཁྱེར་གྱི། །སྦྱིན་པའི་གནས་
སུ་ནམ་ཞིག་འགྱུར། ཞེས་གསུངས་པ་ལྟར་བསམ་མོ། །ཡང་འགའ་ཞིག་གོས་ཕྱག་དར་ཁྲོད་དང་འཚོ་བ་བསོད་སྙོམས་ལ་བརྟེན་པ་ནི། མི་གཞན་གྱིས་སྤྲང་པོ་ལྟར་བརྙས་པ་བྱེད་པ་དང། ངལ་ཞིང་དུབ་པས་སྡུག་བསྔལ་
གྱི་འདུ་ཤེས་འབྱུང་བ་ཡང་ཡོད་མོད་ཀྱང། བློ་དང་ལྡན་པ་དག་གིས་ནི་དེའི་གཉེན་པོར་སྡུག་བསྔལ་དང་ལེན་དང། ཆོས་ལ་ངེས་སེམས་ཀྱི་བཟོད་པ་བསྟེན་ནས་སྤྲོ་བའི་འདུ་ཤེས་བསྐྱེད་དགོས་ཏེ། ཡང་དག་པར་
རྫོགས་པའི་སངས་རྒྱས་ཀྱིས་ཀྱང་གོས་རིན་ཐང་མེད་པ་འབུམ་རི་བ་དང། ཁ་ཟས་རོ་བརྒྱ་པ་སྤངས་ནས་ཕྱག་དར་ཁྲོད་ཀྱི་ཆོས་གོས་དམན་པ་གསོལ་ཞིང། ཉིད་ཀྱི་ལྷུང་བཟེད་ཉིད་ཀྱིས་བསྣམས་ནས་གྲོང་ཁྱེར་

[011B] ཚེ་རབས་གཞན་དུ་སྡུག་བསྔལ་དངོས་མྱོང་དགོས་པ་དང། བཅོམ་ལྡན་འདས་ཀྱིས་ནི་བསོད་སྙོམས་ལ་སོགས་པ་སྦྱངས་
པའི་ཡོན་ཏན་བཅུ་གཉིས་དང་ལྡན་པ་ལ་ལྷག་པར་བསྔགས་པ་དང་བསྟོད་པར་མཛད་དེ། ཇི་སྐད་དུ། སྦྱངས་པའི་ཡོན་ཏན་བཅུ་གཉིས་ཀྱི་ཕན་ཡོན་བསྟན་པ་ལས། སློང་བའི་ཟས་ལ་རབ་ཏུ་ཞུགས་པ་ནི། །ང་རྒྱལ་སྤོང་
ཞིང་བརྙས་པ་བཟོད་པར་འགྱུར། །ལུས་ནི་ལྕི་བའི་དབང་དུ་གཏོང་མི་འགྱུར། །མགྲོན་དུ་བོས་པའི་ཉམས་ང་སྡུག་བསྔལ་མེད། །ཚིག་ཏུ་སྨྲ་བ་མེད་པར་སྐྱེ་བོ་དག་དགེ་བ་རྒྱ་ཆེན་གཞིར་གྱུར་སྦྱིན་ལ་སྦྱོར། །ཁྱིམ་གྱི་བསླབ་
པ་ངེས་པར་གང་ཡིན་པ། །དེ་ལ་སྤྱོད་པའི་དགེ་སློང་ཤིན་ཏུ་མཛེས། །དགེ་སློང་ཚུལ་གྱིས་རང་ཉམས་བདེར་འཚོ་ཞིང། །རང་གི་བརྩོན་པས་བསྒྲུབས་པ་ཟ་བ་ནི། །འཚོ་བའི་སྐྱོན་གྱིས་ཟིལ་གྱིས་གནོན་མི་འགྱུར། །འདི་
ལ་ཕྱོགས་སུ་ཅིས་ཀྱང་འཕོངས་པ་མེད། །གང་ལ་བརྟེན་ནས་རབ་ཏུ་བྱུང་དེ་ལ། །དེ་བཞིན་ཁོ་ནར་བསྒྲུབ་པ་རྣམ་པར་མཛེས། །དོན་དུ་གཉེར་བས་གནོད་པར་མི་འགྱུར་ཞིང། །དམ་པ་རྣམས་ཀྱིས་སྤྱོད་པའི་རྗེས་སུ་
འཇུག་ཉེ་དུའི་སྐྱེ་བོ་སྡུག་དང་བདག་ཉིད་ཀྱི། །ལུས་ལ་བསོད་པའི་ཁ་ཟས་དེ་སྤངས་ནས། །ཟས་ཀྱི་རོ་ལ་ཆགས་པར་མ་གྱུར་པ། །ཆོག་པར་འཛིན་པའི་དགེ་སློང་རབ་ཏུ་བརྗིད། ཅེས་གསུངས་པའི་ཕྱིར་རོ། །གཉིས་

[012A]༄༅། །པ་ཆོས་ལམ་དུ་ལོངས་པར་བྱེད་པའི་གདམས་ངག་ནི། དེ་ལྟར་རབ་ཏུ་བྱུང་ནས་ཚུལ་ཁྲིམས་རྣམ་པར་དག་པ་བསྲུང་བ་ཡིན་ལ། ཚུལ་ཁྲིམས་རྣམ་དག་བསྲུང་བའང། ཚུལ་ཁྲིམས་བསྲུངས་
བའི་ཕན་ཡོན་དང། མ་བསྲུངས་པའི་ཉེས་དམིགས་ཤེས་པ་ལ་རག་ལས་པས། དེས་ན་འདི་ལ་གསུམ། བསྲུངས་པའི་ཕན་ཡོན། མ་བསྲུངས་པའི་ཉེས་དམིགས། དེའི་ཕྱིར་ཚུལ་བཞིན་བསྲུང་བར་གདམས་པའོ། །
དང་པོ་ནི། སོ་སོ་ཐར་པའི་དབང་དུ་བྱས་པའི་ཚུལ་ཁྲིམས་འདི་ནི་ཡོན་ཏན་ཐམས་ཅད་ཀྱི་གཞི་རྟེན་ཡིན་ཏེ། དཔུང་བཟང་གིས་ཞུས་པ་ལས། ཇི་ལྟར་ལོ་ཐོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་
སྐྱེ་བ་ལྟར། །དེ་བཞིན་ཚུལ་ཁྲིམས་བརྟེན་ནས་དཀར་ཆོས་མཆོག་སྙིང་རྗེའི་ཆུས་བརླན་པས་ནི་རྣམ་པར་སྐྱེ། ཞེས་དང། མགོན་པོ་ཀླུ་སྒྲུབ་ཀྱིས་ཀྱང། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་
གྱི་གཞི་རྟེན་ལེགས་པར་གསུངས། །ཤེས་དང། དགྲ་བཅོམ་ཆོས་ཀྱི་ཚོང་དཔོན་གྱིས་ཀྱང། ཇི་ལྟར་ས་ནི་སྐྱེ་དགུ་ཀུན་གྱི་གཞི། །དེ་ལས་འབྲུ་རྣམས་སྐྱེ་བར་འགྱུར་བ་ལྟར། །དེ་བཞིན་འདུལ་བ་སྡོམ་བརྩོན་
རྣམས་ཀྱི་གཞི། །དེ་བཞིན་དེ་ལས་བསོད་ནམས་རྣམས་ཀྱང་སྐྱེ། །ཚུལ་ཁྲིམས་ཡོན་ཏན་ཀུན་གྱི་གནས་སུ་དགོངས། །དེ་ཡི་གནས་ནི་འདུལ་བ་ཡིན་པར་གསུངས། །འདི་ལ་གནས་པར་གྱུར་ན་མཐར་ཕྱིན་

[012B] །འདི་ལ་མི་གནས་མཐར་ཕྱིན་ག་ལ་འགྱུར། །ཞེས་གསུངས་སོ། །གཞན་ཡང། མྱང་འདས་ལ། ཚུལ་ཁྲིམས་ནི་དགེ་བའི་ཆོས་ཐམས་ཅད་ཀྱི་ཐེམ་སྐས་སོ། །ཤིང་ལ་སོགས་པའི་རྩ་བས་ཡིན་པ་ལྟར་རྩ་
བའོ༑ ༑ཚོང་དཔོན་ཚོང་པ་ཐམས་ཅད་ཀྱི་ཐོག་མར་འགྲོ་བ་ལྟར། །དགེ་བའི་ཆོས་ཐམས་ཅད་ཀྱི་ཐོག་མར་འགྲོ་བའོ། །བརྒྱ་བྱིན་གྱི་རྒྱལ་མཚན་བསྒྲེང་བ་ལྟར། ཆོས་ཐམས་ཅད་ཀྱི་རྒྱལ་མཚན་ནོ། །སྡིག་པ་ཐམས་ཅད་
དང་ངན་སོང་གི་ལམ་གཏན་གཅོད་པའོ། །སྡིག་པའི་ནང་ཐམས་ཅད་གསོ་བའི་སྨན་གྱི་སྡོང་པོ་ལྟ་བུའོ། །སྲིད་པའི་ལམ་ཉམ་ང་བའི་རྒྱགས་ཚོགས་སོ། །ཉོན་མོངས་པའི་དགྲ་འཇོམས་པའི་གོ་མཚོན་ནོ། །ཉོན་མོངས་པའི་
སྦྲུལ་གདུག་པ་སེལ་བའི་རིག་སྔགས་སོ། །སྡིག་པའི་ཆུ་ལས་སྒྲོལ་བའི་ཟམ་པའོ། །ཞེས་གསུངས་ལ། དགེ་སློང་ལ་རབ་ཏུ་གཅེས་པའི་མདོ་ལས་ཀྱང། ཤིན་ཏུ་ལེགས་པར་ཚུལ་ཁྲིམས་གང། །བསྡམས་པའི་མི་དེ་
མཛེས་པའི་གཟུགས། །འདུལ་བ་ལ་ནི་ཉེ་བར་གནས། །ཚུལ་ཁྲིམས་བསླབ་ལ་རང་ཡིད་ཆེས། །མི་དེ་ཉི་མ་གཅིག་ལ་ཡང། །བསོད་ནམས་ཕུང་པོ་དཔག་ཏུ་མེད། །གསོག་ཅིང་སངས་རྒྱས་འབྲས་བུ་འགྲུབ། ཅེས་དང་
ཚུལ་ཁྲིམས་འདི་ནི་བདེ་བའི་མཆོག་ཚུལ་ཁྲིམས་འདི་ནི་ཐར་པའི་ལམ། །ཚུལ་ཁྲིམས་འདི་ནི་ཡོན་ཏན་གཞི། །ཚུལ་ཁྲིམས་འདི་ནི་སངས་རྒྱས་རྒྱུ། ཞེས་གསུངས་སོ། །མདོར་ན་སངས་རྒྱས་ཀྱང་སྒྲིབ་གཉིས་

[013A]༄༅། །བག་ཆགས་དང་བཅས་པ་ཟག་མེད་ཀྱི་ཤེས་རབ་ཀྱིས་སྤངས་པས་ཐོབ་པ་ཡིན་ལ། ཤེས་རབ་དེ་ནི་ཏིང་ངེ་འཛིན་ལས་བྱུང་ཞིང། ཏིང་ངེ་འཛིན་དེ་ཡང་ལྷག་པའི་ཚུལ་ཁྲིམས་རྣམ་དག་ལས་བྱུང་བ་
ཡིན་ཏེ། ལུང་ལས། དགེ་སློང་དག་ཚུལ་ཁྲིམས་ལ་གོམས་པར་བྱས་ན་ཏིང་ངེ་འཛིན་ཡུན་རིང་དུ་གནས་པར་འགྱུར་རོ། །ཏིང་ངེ་འཛིན་དེ་ལ་གོམས་པར་བྱས་ན་ཤེས་རབ་ཡུན་རིང་དུ་གནས་པར་འགྱུར་རོ། །ཤེས་
རབ་གོམས་པར་བྱས་ན་འདོད་ཆགས་དང། ཞེ་སྡང་དང། གཏི་མུག་ལས་སེམས་ཡང་དག་པ་ཁོ་ནར་རྣམ་པར་གྲོལ་བར་འགྱུར། ཞེས་གསུངས་པས་སོ། །གཞན་ཡང་ཚུལ་ཁྲིམས་ལ་བརྟེན་ནས་རིམ་གྱིས་
སྙིང་རྗེའི་བདག་ཉིད་ཅན་བྱང་ཆུབ་སེམས་དཔའ་རྣམས་དང་མཚུངས་པར་འགྱུར་བ་དང། ཉེས་སྤྱོད་ཐམས་ཅད་སྤངས་པའི་ཐམས་ཅད་མཁྱེན་པའི་ཡེ་ཤེས་ཐོབ་པ་དང། རྒྱན་གཞན་ནི་ཧ་ཅང་རྒན་པ་དང། གཞོན་
པ་ལ་བཏགས་ན་བཞད་གད་དུ་འགྱུར་ཞིང་མི་མཛེས་ཀྱང། ཚུལ་ཁྲིམས་ཀྱི་རྒྱན་ནི་རྒན་གཞོན་པར་མ་གང་ལ་ལྡན་ཀྱང་མཛེས་པ་དང། དྲི་གཞན་ནི་རླུང་གི་ཕྱོགས་སུ་འགྲོ་བས་ཕྱོགས་རེ་བ་ཡིན་ལ། ཚུལ་ཁྲིམས་
ཀྱི་གྲགས་པའི་དྲི་ནི་ཕྱོགས་ཐམས་ཅད་དུ་འགྲོ་བ་དང། ཙན་དན་ལ་སོགས་པའི་བྱུག་པ་ནི་རབ་བྱུང་ལ་འགལ་ཡང། ཉོན་མོངས་ཀྱི་ཚ་གདུང་སེལ་བའི་ཚུལ་ཁྲིམས་ཀྱི་བྱུག་པ་རབ་བྱུང་དང་མཐུན་པ་དང། རབ་བྱུང་

[013B] ཚུལ་ཁྲིམས་རྣམ་དག་དང་ལྡན་པ་ནི་གཞན་ལས་ཕུལ་དུ་བྱུང་སྟེ། དཔའ་བོས། ཚུལ་ཁྲིམས་དེ་ནི་ཁྱད་པར་འཐོབ་པའི་ལམ། །སྙིང་རྗེའི་དད་ཅན་རྣམས་དང་མཉམ་པར་
སྒྲུབ། །ཡེ་ཤེས་གཙང་མ་ཕུལ་གྱི་རང་བཞིན་ཏེ། །སྐྱོན་བྲལ་རྒྱན་དུ་གྱུར་པའི་མཆོག་ཅེས་བྱ། །ཁམས་གསུམ་ཀུན་ཏུ་ཡིད་འོང་དྲི་བསུང་སྟེ། །རབ་ཏུ་བྱུང་དང་མི་འགལ་བྱུག་པ་ཡིན། །ཆ་ལུགས་མཐུན་ཡང་ཚུལ་
ཁྲིམས་ལྡན་གྱུར་ན། །མི་ཡི་ནང་ན་དེ་ཉིད་འཕགས་པར་འགྱུར། ཞེས་གསུངས་ཤིང། གཞན་ཡང་འབད་རྩོལ་གྱིས་མ་བསྒྲུབས་ཀྱང་ལོངས་སྤྱོད་ངང་གིས་འདུ་ཞིང། སྟོབས་ཀྱིས་མ་བསྡིགས་ཀྱང་སྐྱེ་བོ་ཀུན་ངང་གིས་
སྡུད་པ་དང། གཉེན་བཤེས་སོགས་མ་ཡིན་ཞིང་སྔར་ཕན་བཏགས་པ་མ་ཡིན་པའི་ངོ་མ་ཤེས་པའི་སྐྱེ་བོ་རྣམས་ཀྱང་བྱམས་ཤིང། རྐང་རྗེས་ཀྱི་རྡུལ་ཡང་ལྷ་མི་རྣམས་ཀྱིས་མཆོད་པ་ལ་སོགས་པའི་ཕན་ཡོན་
རྣམས་ཀྱང་ཚུལ་ཁྲིམས་ལས་བྱུང་སྟེ། དེ་ཉིད་ལས། ཚིག་ཏུ་མ་བརྗོད་ཚོགས་སུ་མ་གྱུར་ཀྱང། །ཉམས་སུ་མཁོ་བའི་ལོངས་སྤྱོད་རིམ་གྲོ་འདུ། །བསྡིགས་པ་མེད་པར་འཇིག་རྟེན་ཀུན་འདུད་དེ། །ཚེགས་མེད་མ་
བསྒྲུབས་དབང་ཕྱུག་འཐོབ་པར་འགྱུར། །བརྗོད་དུ་མ་འོས་རིགས་སུ་འབྱུང་བ་དང། །ཕན་ཞིང་དབེན་པ་གང་ཡང་མ་བྱས་ཤིང། །སྔོན་ཆད་མི་ཤེས་སྐྱེ་བོ་ཐམས་ཅད་ཀྱང། །ཚུལ་ཁྲིམས་ལྡན་པའི་སྐྱེ་བོ་དེ་ལ་འདུད། །

[014A]༄༅། །རྐང་པས་བཀྲ་ཤིས་གྱུར་པའི་རྡུལ་དག་ཀྱང། །སྤྱི་གཙུག་དམ་པས་བླངས་ཤིང་ལྷ་དང་མིས། །ཕྱག་འཚལ་མགོས་གཏུགས་ཐོབ་པ་ཀུན་དུ་འཁྱེར། །དེ་ཕྱིར་ཚུལ་ཁྲིམས་དད་ལྡན་རིགས་
མཆོག་ཡིན། ཞེས་གསུངས་ཤིང། དེ་དག་གི་དོན་ནི་རྗེ་ཐམས་ཅད་མཁྱེན་པས། ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ། །ཉོན་མོངས་ཚ་གདུང་སེལ་བ་ཟླ་བའི་འོད། །སྐྱེ་དགུའི་དབུས་ན་ལྷུན་པོ་ལྟ་བུར་
བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །དེ་ལྟར་ཤེས་ནས་ཡང་དག་བླངས་པའི་ཁྲིམས། །དམ་པ་རྣམས་ཀྱིས་མིག་བཞིན་བསྲུང་བར་མཛད། །རྣལ་འབྱོར་ངས་ཀྱང་ཉམས་ལེན་དེ་ལྟར་
བྱས༑ ༑ཐར་འདོད་ཁྱེད་ཀྱང་དེ་བཞིན་བསྐྱང་འཚལ་ལོ། །ཞེས་གསུངས་པ་ལྟར་རོ། །གཞན་ཡང་ཚུལ་ཁྲིམས་ལེགས་པར་བསྲུངས་ན་ཟས་གོས་ཀྱང་རྙེད་སླ་སྟེ། ཚུལ་ཁྲིམས་འཆལ་བ་ཚར་གཅོད་
པའི་མདོ་ལས། ཤཱ་རིའི་བུ། ངའི་བསྟན་པ་འདི་ལ་ཉེས་པ་ཐོབ་པར་མི་འགྱུར་ལ། ངའི་ཉན་ཐོས་རྣམས་ནི་ཆོས་གོས་དང་བསོད་སྙོམས་ཀྱིས་དུབ་པར་མི་འགྱུར་བས། ཤཱ་རིའི་བུ། སངས་རྒྱས་ཀྱི་ས་ལ་མངོན་པར་
བརྩོན་པར་གྱིས་ཤིག་ཤཱ་རིའི་བུ། འཇིག་རྟེན་ཟང་ཟིང་ལ་གཅེས་པར་མ་བྱེད་ཅིག་ཤཱ་རིའི་བུ་ལྟོས་ཤིག་ང་ནི་འདི་སྐད་དུ། རྣལ་འབྱོར་སྤྱོད་པའི་དགེ་སློང་རྣམས་ལ་ནི་ལྷ་བྱེ་བ་སྟོང་ཕྲག་དག་བདེ་བ་ཐམས་ཅད་ཀྱིས་

[014B] ཤཱ་རིའི་བུ་མིས་ནི་དེ་ལྟ་བུའི་མཆོད་པ་དང་རྙེད་བཀུར་བྱེད་པར་མི་ནུས་སོ། །ཞེས་དང། ཤཱ་རིའི་བུ། གང་གིས་དེ་བཞིན་གཤེགས་པའི་རིགས་སུ་བྱུང་ནས་ཆོས་དེ་ལ་བརྩོན་འགྲུས་ཀྱིས་
གནས་ན། འདོད་པ་ཆུང་བའི་ལྷ་རྣམས་དང། འདོད་པ་ཆུང་བའི་མི་རྣམས་དང། འདོད་པ་ཆུང་བའི་སེམས་ཅན་ཐམས་ཅད་ལས། དགེ་སློང་རྣལ་འབྱོར་སྤྱོད་པའི་ལྷུང་བཟེད་དང། ཆོས་གོས་འབྱུང་བར་འགྱུར་རོ། །ཞེས་
དང། ཡང་སྟོན་པས། ཁྱིམ་པའི་སྐྱེ་བོ་ཐམས་ཅད་ནི། །སེན་མོའི་སྟེང་དུ་ཞིང་རྨོད་ཀྱང། །ང་ཡི་རབ་ཏུ་བྱུང་བ་རྣམས། །འཚོ་བས་འཕོངས་པར་མི་འགྱུར་རོ། །ཞེས་གསུངས་ཤིང། དེར་མ་ཟད་ཚུལ་ཁྲིམས་རྣམ་པར་དག་པ་
བསྲུངས་ན་སྙན་པའི་གྲགས་པས་ཁྱབ་པ་དང། རྒྱལ་པོ་དང་མི་དང་མི་མ་ཡིན་གདུག་པ་ཅན་རྣམས་ཀྱིས་ཀྱང་གནོད་པར་མི་ནུས་པ་དང། སྔོན་སངས་རྒྱས་མཐོང་བའི་ལྷ་རྣམས་དགའ་བར་འགྱུར་ཞིང་དེ་དག་གིས་བསྲུང་བ་
དང། བདེ་བར་གཉིད་ལོག་ཅིང་སད་པར་འགྱུར་བ་དང། འཇིག་རྟེན་པའི་སྐྱེ་བོ་ཀུན་གྱིས་བསྟོད་ཅིང་སྦྱིན་གནས་སུ་འགྱུར་བ་དང། བླ་མ་དང་གྲོགས་ཚངས་པ་མཚུངས་པར་སྤྱོད་པ་རྣམས་ཀྱི་མདུན་དུ་ངོ་ནོངས་པ་དང་བག་
ཚ་བ་མེད་པ་དང། ཡོན་ཏན་གོང་འཕེལ་དུ་འགྱུར་ཞིང། འགྱོད་པ་མེད་པར་ཚེའི་དུས་བྱས་ནས་མཐོ་རིས་སུ་སྐྱེས་ནས། རིམ་གྱིས་སྡུག་བསྔལ་ཐམས་ཅད་ལས་གྲོལ་བ་ཐོབ་སྟེ། ཚུལ་ཁྲིམས་ཡང་དག་པར་ལྡན་

[015A]༄༅། །པའི་མདོ་ལས། ཚུལ་ཁྲིམས་ལྡན་པ་སངས་རྒྱས་འབྱུང་དང་འཕྲད། །ཚུལ་ཁྲིམས་ལྡན་པ་རྒྱན་རྣམས་ཀུན་གྱི་མཆོག་ཚུལ་ཁྲིམས་ལྡན་པ་དྲི་དང་བྱུག་པ་ཡིན། །ཚུལ་ཁྲིམས་ལྡན་པ་གདུང་བ་
སེལ་བའི་ཆུ། །ཚུལ་ཁྲིམས་ལྡན་པ་དགའ་བ་ཀུན་གྱི་གནས། །ཚུལ་ཁྲིམས་ལྡན་པ་འཇིག་རྟེན་ཀུན་གྱིས་བསྟོད། །ཚུལ་ཁྲིམས་དག་གིས་འགྲོ་བ་དམ་པ་མནོས། །ཇི་ལྟར་སྦྲུལ་གདུག་ཀླུ་ཆེན་ནག་པོ་ཡང། །ཚུལ་
ཁྲིམས་ལྡན་ལ་གནོད་མེད་གཞན་ཅི་སྨོས། །ཚུལ་ཁྲིམས་ལྡན་པའི་དགེ་སློང་འོད་དང་ལྡན། །ཚུལ་ཁྲིམས་ལྡན་པ་གྲགས་འགྱུར་བདེ་བ་ཐོབ། །ཅེས་གསུངས་སོ། །མདོར་བསྡུ་ན། དཔའ་བོས། ལྷར་བཅས་དགའ་
རྒྱུ་མི་ཡི་ལོངས་སྤྱོད་དང། །བདེ་མཆོག་རོ་མཆོག་ལྷ་ཡི་ཕུན་སུམ་ཚོགས། །ཚུལ་ཁྲིམས་རྒྱུས་བྱུང་ཅི་ཞིག་ངོ་མཚར་ཆེ། །སངས་རྒྱས་ཆོས་རྣམས་དེ་ལས་བྱུང་ལ་ལྟོས། །ཤེས་གསུངས་པ་ལྟར། ཚུལ་ཁྲིམས་
ལ་བརྟེན་ནས་སངས་རྒྱས་ཀྱི་གོ་འཕང་མྱུར་དུ་ཐོབ་ན། དེ་ལས་གཞན་པའི་ཡོན་ཏན་རྣམས་ལྟ་ཅི་སྨོས། དེས་ན་ཤེས་རབ་དང་ལྡན་པ་རྣམས་ཀྱིས་ཕན་ཡོན་འདི་དག་ལེགས་པར་བསམས་ལ། བསླབ་པའི་ཆ་ཕྲ་
མོ་ཙམ་ལའང་སྲོག་བསྔོས་བྱས་ཏེ་བསྲུང་བ་ལ་གདམས་པའི་མཐིལ་དུ་ཟུངས་ཤིག་གཉིས་པ་མ་བསྲུངས་པའི་ཉེས་དམིགས་ནི། དགེ་སློང་ལ་རབ་ཏུ་གཅེས་པའི་མདོ་ལས། ལ་ལའི་ཚུལ་ཁྲིམས་བདེ་བ་སྟེ། །

[015B] །ཚུལ་ཁྲིམས་ལྡན་པ་བདེ་བ་སྟེ། །ཚུལ་ཁྲིམས་འཆལ་བ་སྡུག་བསྔལ་ཡིན། །ཞེས་ཚུལ་ཁྲིམས་བླངས་ནས་མ་བསྲུངས་ན་ཉེས་དམིགས་ཤིན་ཏུ་ཆེ་བར་གསུངས་ཤིང། སྐྱེ་
བ་ཕྱི་མ་རྣམས་སུ་ལྕགས་ཀྱི་ལྷུང་བཟེད་མེ་འབར་བ་ལ་སོགས་པའི་དམྱལ་བ་རྣམས་སུ་ཡུན་རིང་པོར་སྡུག་བསྔལ་མྱོང་དགོས་ཏེ་དེ་ཉིད་ལས། ལྷུང་བཟེད་ལ་སོགས་རབ་འབར་བས། །བསྐལ་པ་སྟོང་ཕྲག་དུ་མ་རུ། །དམྱལ་
པའི་ཁྲོ་ཆུ་ལྟ་བུར་འཚེད། ཅེས་གསུངས་པས་ཤིན་ཏུ་འཇིགས་པར་གདའ། དེས་ན་རབ་བྱུང་གི་སྡོམ་པ་བླངས་ནས་ཚུལ་བཞིན་དུ་མི་སྲུང་བར་ཚེ་རིང་པོ་བསྡད་པ་ལས། ཚུལ་ཁྲིམས་དང་ལྡན་བཞིན་དུ་མྱུར་དུ་
ཤི་བ་བླ་སྟེ། སྟོན་པས། དགེ་སློང་དག་སྲོག་དང་བྲལ་ཞིང་ཤི་བ་ནི་བླའི། ཚུལ་ཁྲིམས་ཉམས་ཤིང་ཞིག་པ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། སྲོག་དང་བྲལ་ཞིང་ཤི་བས་ནི་སྐྱེ་བ་འདི་ཉིད་ཀྱི་ཚེ་ཡོངས་སུ་ཟད་པར་འགྱུར་
གྱིས། ཚུལ་ཁྲིམས་ཉམས་ཤིང་ཞིག་པས་ནི་སྐྱེ་བ་འབུམ་ཕྲག་བརྒྱའི་བར་དུ་རིགས་དང་བྲལ་ཞིང་བདེ་བ་སྤངས་ཏེ། རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །ཞེས་གཏན་ཚིགས་དང་བཅས་ཏེ་གསུངས་སོ། །
གཞན་ཡང་ཚུལ་ཁྲིམས་ཀྱི་རྐང་པ་ཉམས་ན་ནི། འཁོར་བས་སྐྱོ་ནས་ཐར་པར་འབྲོས་འདོད་ཀྱང། འགྲོ་བར་མི་ནུས་པར་མ་ཟད་སླར་ཡང་ངན་འགྲོའི་སྡུག་བསྔལ་དྲག་པོས་འཇོམས་པ་དཔེ་དང་བཅས་པའང། ཏིང་ངེ་

[016A]༄༅། །འཛིན་རྒྱལ་པོ་ལས། མི་ཞིག་ཆོམ་རྐུན་མང་པོས་རབ་གཙེས་ནས། །འཚོ་བར་འདོད་པས་བྲོས་ཤིང་འགྲོར་བཙལ་ན། །དེ་ཡི་རྐང་པ་འགྲོ་ཞིང་རྒྱུག་མི་ནུས། །ཆོམ་རྐུན་དག་གིས་དེ་བཟུང་བཅོམ་པ་
ལྟར༑ ༑དེ་བཞིན་ཚུལ་ཁྲིམས་ཉམས་པ་རྨོངས་པའི་མི། །འདུས་བྱས་དག་ལས་འབྲོས་པར་འདོད་མོད་ཀྱི། །ཚུལ་ཁྲིམས་ཉམས་པས་དེ་ཡང་འབྲོས་མི་ནུས། །ན་རྒ་འཆི་བ་དག་གིས་ཤིན་ཏུ་འཇོམས། ཤེས་དང། ཚུལ་
ཁྲིམས་ཡང་དག་པར་ལྡན་པའི་མདོ་ལས། ཇི་ལྟར་མིག་མེད་གཟུགས་མཐོང་མི་རུང་ལྟར། །དེ་བཞིན་ཚུལ་ཁྲིམས་མེད་ན་ཆོས་མི་མཐོང། །ཇི་ལྟར་རྐང་མེད་ལམ་འཇུག་ག་ལ་ནུས། །དེ་བཞིན་ཚུལ་ཁྲིམས་མེད་ན་ཐར་
མི་འགྱུར། ཞེས་ཉེས་པ་བསྟན་པ་བསམ་གྱིས་མི་ཁྱབ་ཅིང། ཚུལ་ཁྲིམས་ཉམས་ན་གསང་སྔགས་རྣམ་པར་དག་པ་ཡང་མི་འགྲུབ་སྟེ། འཇམ་དཔལ་རྩ་རྒྱུད་ལས། ཚུལ་ཁྲིམས་འཆལ་ལ་ཐུབ་དབང་གིས། །སྔགས་འགྲུབ་
པར་ནི་མ་གསུངས་ཏེ། །མྱ་ངན་འདས་གྲོང་འགྲོ་བ་ཡི། །ཡུལ་དང་ཕྱོགས་ཀྱང་མ་ཡིན་ནོ། །བྱིས་པ་ངན་པ་འདི་ལ་ནི། །སྔགས་འགྲུབ་པར་ནི་ག་ལ་ཡོད། །སྐྱེ་བོ་ཚུལ་ཁྲིམས་མེད་འདི་ལ། །དེ་ལ་བདེ་འགྲོ་ག་ལ་ཡོད།།
མཐོ་རིས་སུ་ཡང་མི་འགྱུར་ཞིང། །བདེ་བ་མཆོག་ཏུའང་མི་འགྱུར་ན། །རྒྱལ་བས་གསུངས་པའི་སྔགས་རྣམས་ནི། །འགྲུབ་པར་འགྱུར་བ་སྨོས་ཅི་དགོས། །ཤེས་མདོ་རྒྱུད་བསྟན་བཅོས་དུ་མ་ནས་ཚུལ་ཁྲིམས་འཆལ་

[016B] །དེ་ཡང་མི་ཚངས་སྤྱོད་ཀྱི་དབང་དུ་བྱས་པའི་ཉེས་དམིགས་ནི། བུ་སྟོན་རིན་པོ་ཆེས། ལོག་པར་གཡེམ་པས་དམྱལ་བ་བསྡུས་འཇོམས་སུ། །གསལ་ཤིང་འབར་བར་
རོ་སྨད་འབིགས་པར་འགྱུར། །དེ་ནས་མི་རུ་སྐྱེས་ཀྱང་མ་ནིང་འགྱུར། །རྨི་ལམ་བུད་མེད་སྤྱད་པའི་རོ་མྱངས་ཀྱང། །དམྱལ་བ་པདྨ་ལྟར་གས་ནང་དུ་ནི། །བུམ་པར་འཚོད་ཅིང་གཏུན་གྱིས་འཚོག་འགྱུར་ན། །དངོས་སུ་སྤྱད་པ་
ལྟ་ཡང་སྨོས་ཅི་དགོས། །བུད་མེད་མཐོང་ནས་ཚུལ་མིན་ཡིད་བྱེད་ན། །མིག་ནི་ཟངས་ཞུན་འབར་བས་སྲེག་པར་བྱེད། །བུད་མེད་གླུ་དབྱངས་ཐོས་པས་ཆགས་གྱུར་པ། །རྣ་བར་རོ་མྱགས་སྐོལ་བ་ལྡུགས་པར་བྱེད། །བུད་མེད་
གླུ་དབྱངས་གར་ལ་ཆགས་པ་ཡིས། །ཁུ་བ་ཕྱུང་ནས་འགྱོད་པར་མི་བྱེད་པ། །ལྕགས་ཀྱི་མེ་མདག་ཆར་པ་ལུས་ལ་འབབ། །གཞན་གྱི་ཆུང་མ་ལ་སྤྱད་རྫུན་སྨྲ་བ། །ངུ་འབོད་ཆེན་པོར་མུན་པས་ཀུན་ཁྱབ་པ། །སྤྱི་བོ་ནས་ཕུག་
ལྕེ་ཕྱུང་བཅད་ཀྱང་ནི། །སྐད་ཅིག་རེ་རེར་སྐྱེ་ཞིང་གཅོད་པར་བྱེད། །མི་རུ་སྐྱེས་ཀྱང་དམུས་ལོང་འོན་པ་དང། །ལམ་ཟན་སློང་བ་དག་ཏུ་སྐྱེ་བར་འགྱུར། །དགེ་བསྙེན་མ་ལ་ལོག་པར་གཡེམ་པ་ཡིས། །རབ་ཏུ་ཆེ་བར་ཐལ་བའི་
ལྷག་མ་ཡང། །མེད་པར་སྲེག་ཅིང་ཚེ་རབས་བཞི་བརྒྱ་རུ། །ཟ་མ་དག་ཏུ་སྐྱེ་བར་འགྱུར་བ་ཡིན། ཞེས་དང། བུད་མེད་མཚན་མ་སྙན་ངག་གིས་བསྟོད་པ། །སྐྱེ་བ་ལྔ་བརྒྱ་མངལ་གྱི་སྲིན་བུར་སྐྱེ། །ཆགས་པས་སྤྱད་ཅིང་རེག་

[017A]༄༅། །པས་སྨོས་ཅི་དགོས། ཤེས། མདོ་དང་འདུལ་བ་རྣམས་ནས་གསུངས་པའི་དོན་བསྡུས་པར་འདུག་པས་འཇིགས་པ་ཤིན་ཏུ་ཆེ་བར་མི་གདའ་འམ། གྲོགས་པོ་དག་ལེགས་པར་སོམས་ལ་བཅས་
པའི་ཆ་ཤས་ཕྲ་མོ་ལའང་རྨ་མ་བྱུང་བ་ཞིག་འཚལ། ཡང་ཆོས་མང་དུ་ཤེས་ཀྱང་ཚུལ་ཁྲིམས་མ་བསྲུངས་ནང་ན་འགྲོར་འགྲོ་བ་ལ་ཁྱད་པར་མེད་དེ། ཟླ་བ་སྒྲོན་མ་ལས། ཇི་སྙེད་ཆོས་ཀྱི་རྣམ་པས་བྱང་ཆུབ་ཀྱང། །ཐོས་པས་
རྒྱགས་པས་ཚུལ་ཁྲིམས་མི་སྲུང་ན། །ཚུལ་ཁྲིམས་འཆལ་བ་ངན་འགྲོར་དེ་འགྲོ་སྟེ། །དེ་ལ་ཐོས་པ་མང་པོས་སྐྱོབ་མི་ནུས། ཤེས་གསུངས་པ་ལྟར་རོ། །མདོར་བསྡུ་ན་ཕར་ཕྱིན་བསྡུས་པ་ལས། ཚུལ་ཁྲིམས་ཉམས་
པས་རང་དོན་མི་ནུས་ན། གཞན་དོན་ཚུལ་ལ་མཐུ་ཡོང་ག་ལས་འོང། ཞེས་ཚུལ་ཁྲིམས་ཉམས་ན་རང་གཞན་གྱི་དོན་གང་ཡང་མི་ནུས་ཤིང། གཞན་ཡང་ཚེ་འདིར་ཡང་ཐམས་ཅད་ཀྱིས་འཕྱ་ཞིང་སྨོད་པ་དང། རང་
དང་ཉེ་བ་རྣམས་ངོ་ཚ་ཞིང་ཡིད་མི་དགའ་བ་དང། ཆགས་སྡང་འགྲན་སེམས་ཅན་རྣམས་མགུ་བར་འགྱུར་བ་དང། སྔར་འདྲིས་མེད་ཀྱི་མིས་ཀྱང་རྒྱ་ཆེར་སྨོད་ཅིང། ཡིད་ནང་དུ་བཀུག་ནས་བསམས་ན་མྱ་ངན་ལྡང་ཞིང་
འགྱོད་པ་སྐྱེ་བ་དང། དཀར་ཕྱོགས་ཀྱི་ལྷ་རྣམས་ཀྱིས་རྒྱ་ཆེར་འཕྱ་ཞིང། ནག་ཕྱོགས་བདུད་ཀྱི་སྡེ་རྣམས་དགའ་བར་འགྱུར་བ་དང། མཁན་སློབ་དང་ཚངས་པ་མཚུངས་པར་སྤྱོད་པའི་དམ་པ་རྣམས་ཀྱིས་ཐུགས་ཁྲེལ་

[017B] དེ་དག་མཐོང་ན་འབྲོས་པ་སོགས་བག་ཆགས་ངན་པ་འཇོག་པ་དང། མཐར་འགྱོད་བཞིན་དུ་ཤི་ནས་ངན་སོང་གི་སྡུག་བསྔལ་མི་ཟད་པ་མྱོང་དགོས་པ་སོགས་བརྗོད་ལས་འདས་ཏེ། དགེ་སློང་ལ་རབ་ཏུ་གཅེས་པའི་
མདོ་ལས། བསླབ་ལ་མི་གནས་རྟགས་འཛིན་ལ། །འཇིག་རྟེན་པ་ནི་ཐམས་ཅད་ཀྱི། །སྙིང་དུ་སྡུག་པར་མི་འགྱུར་ཞིང། །ཀུན་གྱི་ཚིག་གི་ངན་གནོད་པ། ཞེས་གསུངས་ཤིང། བུ་སྟོན་རིན་པོ་ཆེས་ཀྱང། གལ་ཏེ་ཁྱོད་ནི་སྡིག་ལྟའི་
དབང་གྱུར་ཏེ། །མ་མཐོང་འབྲས་ལ་ཡིད་མི་ཆེས་ན་ཡང། །མཐོང་བའི་ཆོས་ཀྱི་ཉེས་དམིགས་མང་པོ་ཞིག་རང་གི་བློ་ཡིས་མཐོང་བར་མ་གྱུར་ཏམ། །དལ་འབྱོར་ལུས་ལ་བསླབ་གསུམ་རྒྱན་དང་ལྡན། །བསྟན་ལ་
ཞུགས་ནས་སྒྲུབ་པ་གཙོར་བྱེད་པའི། །དགེ་སློང་འདུས་ནས་ལས་ལ་སྤྱོད་པའི་ཚེ། །ཤིང་རུལ་བཞིན་དུ་སྤོང་བ་མ་མཐོང་ངམ། ཞེས་དང། སྔོན་ཆད་རང་ལས་དམའ་དང་མཉམ་པོས་ཀྱང། །ཝ་སྐྱེས་ཡིན་ཞེས་བརྙས་
པ་མ་མཐོང་ངམ། ཞེས་དང། སྔོན་ཆད་རང་ལ་ཕན་ཐོགས་འདྲིས་འབྲེལ་བའི། །མ་བཞིན་ཤ་ཚ་སྙིང་ཉེའི་གྲོགས་མཆོག་ཀུན། །བུ་གཅེས་ཤི་བའི་མ་མ་ཇི་བཞིན་དུ། །མྱ་ངན་ཁང་བུར་ཞུགས་པ་མ་མཐོང་ངམ། །སྔོན་ཆད་
རང་ལ་ཕྲག་དོག་འགྲན་སེམས་ཅན། །མི་མཉམ་མཉམ་དུ་རེ་བའི་འབྱུང་པོའི་བྱ། །གཏམ་ངན་མུན་པ་གཏིབས་པར་ཤེས་ནས་ནི། །སྐད་ངན་གད་མོ་སྒྲོག་པ་མ་མཐོང་ངམ། །སྔོན་ཆད་འགྲོགས་འདྲིས་མེད་པའི་ལམ་

[018A]༄༅། །ཆེན་མི། །ཆགས་སྡང་གཉིས་ཀ་ས་དབེན་པའི་སྐྱེ་བོ་ཡང། །ལོ་ལེགས་སྙེ་མ་སད་ཀྱིས་ཁྱེར་མཐོང་ནས། །མྱ་ངན་ཅ་ཅོ་སྒྲོག་པ་མ་མཐོང་ངམ། །སྔོན་ཆད་ཆོས་དང་ཟང་ཟིང་གཉིས་ཀ་ཡིས།།
ཕན་འདོགས་བཀའ་དྲིན་ཆེ་བའི་སློབ་དཔོན་ཡང། །བཀོར་མཛོད་རྐུ་ལ་ཤོར་བའི་བདག་པོ་བཞིན། །མི་དགའ་བཞིན་དུ་ཐབས་མེད་མ་མཐོང་ངམ། ཞེས་གསུངས་སོ། །གཞན་ཡང་ཚུལ་འཆལ་ནི་ཝ་དང་ཆོས་
བཞིའི་སྒོ་ནས་འདྲ་བར་དཀོན་བརྩེགས་ལས་གསུངས་ཏེ། མི་གཙང་བའི་ཁུང་དུ་འཇུག་མི་གཙང་བའི་ཁུང་དུ་གཞོལ། འཚོ་བ་མི་གཙང། ཁྱི་ལྟ་བུའི་ཉོན་མོངས་པས་ཕམ་པར་བྱས་པའོ། །དེས་ན་སེང་གེ་དང་འདྲ་བའི་
ཚུལ་ཁྲིམས་དང་ལྡན་པས་ཝ་དང་འདྲ་བའི་ཚུལ་ཁྲིམས་འཆལ་བ་ལ་བསྙེན་བཀུར་བྱས་ནའང་ཉེས་དམིགས་ཤིན་ཏུ་ཆེ་སྟེ། ལུང་ཞུ་བ་ལས། ཚུལ་ཁྲིམས་དང་ལྡན་པས་ཚུལ་ཁྲིམས་འཆལ་བ་ལ་ཤེས་བཞིན་དུ་སོ་ཤིང་
སྟོབས་པར་བྱེད་ན། ལོ་སྟོང་ཕྲག་དགུ་བཅུར་དམྱལ་བར་སྐྱེ་ལ། ཚུལ་འཆལ་དང་ལྷན་ཅིག་སྐྱ་རེངས་མ་ཤར་གྱི་བར་དུ་ཉལ་ན། ལོ་སྟོང་ཕྲག་དགུ་བཅུ་དང། སྐྱ་རེངས་ཤར་ནས་ཉལ་ན་ལོ་བྱེ་བ་ཕྲག་དགུ་བཅུར་དམྱལ་
བར་སྐྱེ་བར་གསུངས་པས། ཚུལ་འཆལ་དང་མཉམ་དུ་ཉལ་བ་ཙམ་ལའང་ཉེས་པ་དེ་ལྟར་གསུངས་ན། ཚུལ་ཁྲིམས་འཆལ་བའི་ཉེས་པ་བརྗོད་ག་ན་དགོས། གཞན་ཡང་ཚུལ་ཁྲིམས་འཆལ་བ་ཚར་གཅོད་པའི་མདོ་ལས་

[018B] རབ་བྱུང་ཚུལ་ཁྲིམས་རལ་བས་དྲང་སྲོང་གི་རྒྱལ་མཚན་གྱིས་གཡོགས་ཏེ། དད་པས་བྱིན་པ་ལ་ཞག་གཅིག་
ལོངས་སྤྱད་ན་མི་དགེ་བ་ཆེས་ཆེ་བར་གསུངས་ཤིང། ལུང་རྣམ་འབྱེད་ལས་ཀྱང། ལྕགས་གོང་མེ་ལྕེ་འབར་བ་དག་ཟོས་པར་གྱུར་པ་མཆོག་ཡིན་གྱི། །ཚུལ་འཆལ་ཡང་དག་མི་སྡོམ་པས། །ཡུལ་འཁོར་བསོད་སྙོམས་
ཟ་བ་མིན། ཞེས་གསུངས་ལ། བུ་སྟོན་རིན་པོ་ཆེས། ཚུལ་འཆལ་ཡུལ་འཁོར་བསོད་སྙོམས་སྤྱོད་པ་ནི། །ལྕགས་གོང་མེ་ལྕེ་འབར་བ་ཟ་བར་སྐྱེ། །ཁྲིམས་འཆལ་དགེ་འདུན་བཏུང་བ་འཐུངས་པ་ཡིས། །ཟངས་ཞུན་
འབར་བ་འཐུང་བར་སྐྱེ་བར་འགྱུར། །ཤེས་ལྡན་ཁྱོད་ལ་མང་དུ་སྨོས་ཅི་དགོས། །ཚུལ་ཁྲིམས་འཆལ་བས་ས་ནི་གོམ་གང་དང། །ཟས་ནི་ཁམ་གཅིག་བཏུང་བ་ཆུ་ཕོར་གང། །ཙམ་ཞིག་དགེ་འདུན་རྫས་ལ་ལོངས་སྤྱད་ན།།
ལོག་འཚོ་ཡིན་ཏེ་དམྱལ་བར་སྐྱེ་བར་གསུངས། །དེ་སོགས་ཉེས་དམིགས་མང་པོ་མདོ་ལས་གསུངས། །ཤེས་གསུངས་སོ། །དེས་ན་འདི་དག་ལ་འགའ་ཞིག་བློར་མི་ཤོང་བ་དེ་འདྲ་རང་ཅུང་མི་བདེན་སྙམ་དུ་དེ་བཞིན་གཤེགས་
པས་བསྡིགས་མོ་མཛད་པ་ལྟ་བུའི་འདུ་ཤེས་སྐྱེ་བའང་འབྱུང་མོད། དེ་ནི་ལྷ་དང་བཅས་པའི་འགྲོ་བ་ཐམས་ཅད་ཀྱི་མགོན་སྐྱབས་དམ་པ་སངས་རྒྱས་བཅོམ་ལྡན་འདས་བདེན་པ་གསུང་བ་དེ་ཉིད་ཀྱི་གསུང་ལ་ཡིད་མི་ཆེས་

[019A]༄༅། །པའི་ལོག་རྟོག་ཆེན་པོ་ཡིན་པས་རྣམ་པ་ཐམས་ཅད་དུ་དགག་པར་བྱ་སྟེ། དགེ་རྩ་འཇོམས་བྱེད་དང་ངན་འགྲོའི་རྒྱུ་ཆེ་ཤོས་ཤིག་ཡིན་པས་སོ། །གཞན་ཡང་བག་མེད་ཀྱི་སྒོ་ནས་བཅས་པ་ཕྲ་མོ་
ལས་འདས་ནའང་སྡུག་བསྔལ་ཆེན་པོ་ཐོབ་སྟེ། ལུང་རྣམ་འབྱེད་ལས། གང་ཞིག་སྟོན་པ་ཐུགས་རྗེའི་བསྟན་པ་ལ། །ཡང་བར་སེམས་ཤིང་ཅུང་ཟད་འདའ་བྱེད་པ། །དེ་ནི་དེ་ལས་སྡུག་བསྔལ་གཞན་དབང་ཐོབ། །སྨིག་
ཚལ་བྲེགས་པས་ཨ་མྲའི་ཚལ་ཉམས་བཞིན། །འདི་ན་ལ་ལ་རྒྱལ་པོའི་ཚིག་ཆེན་ཡང། །འདས་ན་ལན་དགའ་ཆད་པ་ཐོབ་མི་འགྱུར། །ཐུབ་པའི་དཀའ་ལུང་ཚུལ་མིན་འདའ་བྱེད་ན། །དུད་འགྲོར་སྐྱེ་འགྱུར་ཨེ་ལའི་
འདབ་ཀླུ་བཞིན། ཞེས་གསུངས་པ་ལྟར་རོ། །ཡང་ལྟུང་བ་བཤགས་པས་ཆོག་སྙམ་ནས་འགྱོད་སེམས་དང་སྡོམ་སེམས་མེད་པར་འཇུག་ནའང། ཕྱིར་བཅོས་ཆོག་ཟེར་ནས་དུག་ཟ་བ་དང་འདྲ་སྟེ། བྱམས་པ་སེང་གེ་
སྒྲའི་མདོ་ལས། བྱམས་པ་ཕྱི་མའི་ཚེ་ཕྱི་མའི་དུས་ལྔ་བརྒྱ་ཐ་མ་ལ་བྱང་ཆུབ་སེམས་དཔའ་ཁྱིམ་ན་གནས་པ་དང་རབ་ཏུ་བྱུང་བ་ཁ་ཅིག་དེ་དག་འདི་སྐད་ཅེས། སྡིག་པའི་ལས་ནི་ཉེས་པ་བཤགས་པས་མ་ལུས་པ་
ཟད་པར་འགྱུར་རོ། །ཞེས་ཟེར་ཞིང། དེ་དག་གིས་སྡིག་པ་མངོན་པར་འདུ་བྱ་བ་མངོན་པར་འདུ་བྱས་ནས་ཡང་དག་པར་བཤགས་པར་བྱའོ། །ཞེས་ལྟུང་བ་ལྷག་པར་འབྱིན་པར་བྱེད་ཅིང། ཕྱིས་སྡོམ་པར་མི་བྱེད་པ་དག་འབྱུང་བར་འགྱུར་

[019B] དེ་དག་ནི་འཆི་བའི་ལས་ཅན་ཡིན་ནོ་ཞེས་ང་སྨྲ་སྟེ། འཆི་བ་ཡང་གང་ཞེ་ན། འདི་ལྟ་སྟེ། དཔེར་ན་དུག་ཟ་བའི་མི་ངར་འདྲ་བར་འཆི་བའི་དུས་བྱས་ནས། ལོག་པར་ལྟུང་བ་རྣམས་སུ་འགྲོ་བར་འགྱུར་བ་ཡིན་ནོ། །ཞེས་དང། བྱམས་
པ་འཕགས་པའི་ཆོས་འདུལ་བ་འདི་ལ་དུག་ཅེས་བྱ་བ་དེ་ནི་འདི་ལྟ་སྟེ། བསླབ་པའི་གཞི་ཇི་ལྟར་བཅས་པ་དག་ལས་འདའ་བར་བྱེད་པ་ཡིན་པས། ཁྱེད་ཅག་གིས་ནི་དུག་ཟ་བར་མི་བྱའོ། །ཞེས་གསུངས་པ་ལྟར་རོ། །གསུམ་པ་ནི། དེ་ལྟར་
ཕན་ཡོན་ཉེས་དམིགས་ཤིན་ཏུ་ལེགས་པར་རིག་པར་བྱས་ལ། རང་གིས་ཇི་ལྟར་ཁས་བླངས་པའི་ཚུལ་ཁྲིམས་སྲོག་ལ་བབས་ཀྱང་མི་གཏོང་བར་བསྲུང་དགོས་ཏེ། ཏིང་ངེ་འཛིན་རྒྱལ་པོ་ལས། བསྐལ་པ་བྱེ་བ་གངྒཱའི་བྱེ་སྙེད་
དུ། །དང་བའི་སེམས་ཀྱིས་ཟས་དང་སྐོམ་རྣམས་དང། །གདུགས་དང་བ་དན་མར་མེའི་ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་གིས་དམ་ཆོས་རབ་ཏུ་འཇིག་པ་དང། །བདེ་གཤེགས་བསྟན་པ་འགག་
པར་གྱུར་པའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །བསོད་ནམས་འདི་ནི་དེ་བས་བྱེ་བྲག་འཕགས། ཞེས་སྔོན་བསྐལ་པ་བཟང་པོའི་དུས་སུ་མཁོ་བའི་ཡོ་བྱད་ཐམས་ཅད་ཀྱིས་སངས་རྒྱས་བྱེ་བ་ཁྲག་ཁྲིག་ལ་བསྙེན་
བཀུར་བྱས་པ་ལས། དུས་ངན་འདི་ལྟ་བུའི་དུས་སུ་བསླབ་པ་སྣ་གཅིག་ཙམ་བསྲུངས་ན་དེ་བསོད་ནམས་ཆེ་བར་གསུངས་པའི་ཕྱིར་རོ། །དེ་ཡང་དེ་བཞིན་གཤེགས་པས་ཇི་ལྟར་བཅས་པའི་བསླབ་པ་རྣམས་སྲུང་བར་མི་བྱེད་ན་

[020A]༄༅། །བདག་སྐྲ་བྲེགས་ཤིང་གོས་ངུར་སྨྲིག་གྱོན་པ་དོན་མེད་དོ་སྙམ་དུ་བསམ་དགོས་ཏེ། ཏིང་ངེ་འཛིན་རྒྱལ་པོ་ལས། སངས་རྒྱས་བསྟན་པ་འདི་ལ་རབ་བྱུང་ནས། །སྡིག་པའི་ལས་རྣམས་ཤིན་ཏུ་སྤྱོད་པར་བྱེད། །
ནོར་དང་འབྲུ་ལ་སྙིང་པོར་འདུ་ཤེས་ཤིང། །བཞོན་དང་བ་ལང་ཤིང་རྟ་རྣམས་ལ་ཆགས། །གང་ལ་བསླབ་པའི་ནན་ཏན་མེད་པ་རྣམས། །དེ་དག་གིས་ཀྱང་ཅི་ཕྱིར་མགོ་བོ་བྲེགས། ཞེས་གསུངས་པས་སོ། །དེ་ལྟར་བསྲུང་བའི་
ཚུལ་ནི་བསླབ་བྱ་ཆེན་མོ་རྣམས་སུ་བལྟ་བར་བྱ་སྟེ། འདིར་ཡི་གེས་འཇིགས་ནས་མ་བྲིས་སོ།    ༈    །འདིར་སྨྲས་པ། ཀྭ་ཡེ་སངས་རྒྱས་འཇིག་རྟེན་འབྱུང་བ་དང། །དལ་བའི་རྟེན་དང་རབ་ཏུ་བྱུང་བ་དང། །ཚུལ་ཁྲིམས་
དགེ་དང་དགེ་བའི་བཤེས་གཉེན་ལ། །བརྟེན་པ་རྙེད་དཀར་གསུངས་པའི་དོན་ལ་དགོངས། །མི་ལུས་རིན་ཆེན་ཉིན་མོའི་སྐར་མ་དང། །ལང་ཚོའི་དཔལ་ཡང་སྟོན་ཀའི་མེ་ཏོག་འདྲ། །ཚེ་འདི་རི་གཟར་འབབ་ཆུ་ལྟར་འགྲོ་
ན༑ ༑མི་ཚེ་སྟོང་ཟད་བྱེད་པ་ཁྱོད་དྲན་ནམ། །ཚེ་འདིའི་ལུས་དང་ལོངས་སྤྱོད་ཀུན་བོར་ནས། །རྣམ་ཤེས་སྐྱེས་བུ་ཕྱི་མར་འགྲོ་བའི་ཚེ། །ཆོས་ལས་གཞན་གྱིས་ཕན་པ་ཅང་མེད་ན། །འཆི་ཆོས་ཚགས་སུ་ཚུད་དམ་སྙིང་རུལ་པོ། །
སྔོན་ཆད་འཕགས་པའི་འགྲོན་པོ་གྲངས་མེད་ཐལ། །བདག་ཅག་མྱ་ངན་འཁོར་བའི་ཐང་ལུས་ན། །དོན་མཐུན་ཕལ་ཆེར་སོང་བའི་ཚོང་པ་ལྟར། །གཡེངས་མེད་ཕྱི་བཞིན་བསྙེགས་དང་སྙིང་རུལ་པོ། །ཀྱེ་མ་མཐོན་པོ་ཀུན་

[020B] །བསགས་པ་ཀུན་འཛད་འདུས་པའི་ཐ་མ་འབྲལ། །སྐྱེས་པ་ཀུན་གྱི་ཐ་མ་འཆི་བས་ན། །དོན་མེད་བྱ་བས་འདའ་བ་སྨྱོན་པ་རང། །གྲོགས་དག་སྡུག་བསྔལ་རྒྱ་མཚོ་སྒྲོལ་བའི་ཐབས། །རྣམ་དག་ཁྲིམས་ཀྱི་གྲུ་
གཟིངས་ལ་བརྟེན་ནས། །ཐར་པ་དམ་པའི་གླིང་དུ་དེང་འགྲོ་ཞེས། །དེད་དཔོན་ཆོས་ཀྱི་རྒྱལ་མཚན་འོ་དོད་འབོད། །འོན་ཀྱང་སྙིགས་དུས་སྐྱེ་བོ་ཁྲིམས་ལས་གཡེལ། །དེ་ཕྱིར་གཞན་ལ་ཕན་པ་དཀའ་མོད་ཀྱང། །རང་ཉིད་ཚེ་རབས་
ཀུན་ཏུ་ལམ་བཟང་འདིར། །གོམས་པར་བྱ་ཕྱིར་དམ་པའི་གསུང་བཞིན་བཀོད། །འདིས་མཚོན་ལེགས་པར་སྤྱད་པ་ཀུན་གྱི་མཐུས། །སྲོག་གི་དབང་པོ་འགགས་པའི་དེ་མ་ཐག་ཡིད་དགའ་ཆོས་འཛིན་པདྨོ་ལས་སྐྱེས་ཏེ། །མི་
ཕམ་འཇམ་དཔལ་སྙིང་པོའི་ཞབས་བསྟེན་ཤོག་དེ་ཡི་མཐུ་ལས་རྒྱལ་བའི་དམ་ཆོས་ཀུན། །རྒྱལ་བའི་དགོངས་པ་ཇི་བཞིན་ལེགས་བཟུང་ནས། །ནམ་མཁའ་མཉམ་པའི་འགྲོ་བ་སྒྲོལ་བ་ལ། །ཀུན་བཟང་འཇམ་དཔའི་དབྱངས་
དང་མཚུངས་པར་ཤོག་ཅེས་ཚུལ་ཁྲིམས་ཡང་དག་པར་སྲུང་བའི་མན་ངག་འདི་ནི། ལས་དང་པོ་པ་རྣམས་ལ་ཕན་གདགས་པའི་བསམ་པ་ཉེ་བར་བཞག་སྟེ། སྙན་ངག་དང་སྡེབས་སྦྱོར་ལ་སོགས་པའི་ཚིག་གིས་མ་བཅིངས་
པར། ཆོས་སྨྲ་བའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་གྲུབ་པའི་གནས་མཆོག་དབེན་ས་ཆོས་ཀྱི་ཕོ་བྲང་དུ་རྫོགས་པར་སྦྱར་ཟིན་པ་ཉིད། ཕྱིས་ཐོན་བསམ་གྲུབ་མཐོང་སྨོན་གྱི་གཞིས་ཀར་གླེགས་བུའི་ངོས་ལ་

[021A]༄༅། །ལེགས་པར་བཀོད་པ་འདིས་ཀྱང།    ༈    །བསླུ་མེད་བླ་མ་མཆོག་གསུམ་ཐུགས་རྗེའི་མཐུས། །ལྷག་བསམ་
དག་པས་བསྐྲུན་པའི་བསྒྲུབ་པའི་སྡེ། །ལེགས་པར་ཚུགས་ཤིང་དར་རྒྱས་ཡུན་རིང་དུ། །བསྟན་པའི་གསལ་བྱེད་དམ་པར་འགྱུར་བར་ཤོག་    ༈    །།ཨོཾ་སྭ་སྟི། རྒྱལ་བ་ཀུན་དངོས་རྗེ་བཙུན་བླ་མ་ཡི། །རླབས་ཆེན་
མཛད་པའི་རྒྱ་མཚོ་ལས་འོངས་པའི། །ཚུལ་ཁྲིམས་བསྲུང་བའི་མན་ངག་ཡིད་བཞིན་ནོར། །ཐར་འདོད་ཀུན་གྱི་གཅེས་ནོར་གཅིག་པུ་ཡིན། །གང་འདིའི་ཆོས་སྦྱིན་སྤེལ་བའི་རིམ་གྲོ་པ། །དགེ་སློང་བློ་གྲོས་རྒྱལ་མཚན་ཞེས་བྱ་
སྟེ༑ ༑རིག་བྱེད་འབྲུག་རྒྱལ་ཕྱག་རྡོར་མཆེད་གྲོགས་སོ། །འདི་ཡི་ཕྱོགས་སུ་འབད་པ་གང་བགྱིས་པའི། །རབ་དཀར་དགེ་དེས་ལུས་ཅན་མཐའ་དག་ཀྱང། །འདྲེན་པ་མཆོག་འདིས་རྗེས་བཟུང་བྱིན་བརླབས་པས། །ཚུལ་གནས་
ཐོས་བསམ་སྒོམ་པ་མཐར་ཕྱིར་ཏེ། །བླ་མེད་བྱང་ཆུབ་དམ་པ་མྱུར་ཐོབ་ཤོག་མངྒ་ལཾ།། །། ༄༅། །ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་
ལ༑ ༑སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །



﻿༄༅། །པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་ཐོར་བུ་འགའ་བཞུགས་སོ། །

[001A] །ན་མོ་གུ་རུ་མཉྫུ་གྷོཥཱ་ཡ། ཆོས་དབྱིངས་དང་ལས་མདུན་གྱི་ནམ་མཁའི་དབུས། །རྒྱལ་བའི་ཡབ་གཅིག་རྗེ་བཙུན་འཇམ་པའི་དབྱངས། །གཡས་ཕྱོགས་
ཐུབ་དབང་གཉིས་པ་ཙོང་ཁ་པ། །གཡོན་ཕྱོགས་དྲིན་ཅན་རྩ་བའི་བླ་མ་བཞུགས། །མཐའ་སྐོར་རྩ་བརྒྱུད་བླ་མ་ཡི་དམ་ལྷ། །སངས་རྒྱས་བྱང་སེམས་དཔའ་བོ་མཁའ་འགྲོའི་
ཚོགས། །བསྟན་བསྲུང་རྒྱ་མཚོས་བསྐོར་ནས་བཞུགས་པ་ཡིས། །ཡེ་ཤེས་པ་རྣམས་སྤྱན་དྲངས་དབྱེར་མེད་གྱུར། །དུས་གསུམ་རྒྱལ་བའི་ཡབ་གཅིག་འཇམ་པའི་དབྱངས། །
སྙིགས་དུས་ཟས་གཙང་སྲས་པོ་བློ་བཟང་གྲགས། །བཀའ་དྲིན་མཉམ་མེད་རྩ་བའི་བླ་མ་སྟེ། །འཁོར་དང་བཅས་ལ་སྒོ་གསུམ་གུས་ཕྱག་འཚལ། །མཆོད་ཚོགས་ཀུན་

[002A]༄༅། །འབུལ་སྡིག་ལྟུང་མ་ལུས་བཤགས། །དགེ་ལ་ཡི་རང་ཆོས་འཁོར་བསྐོར་མཛད་ཅིང། །ནམ་མཁའ་ཇི་སྲིད་བརྟེན་པར་བཞུགས་པ་དང། །དགེ་ཚོགས་མ་ལུས་
བླ་མེད་བྱང་ཆུབ་བསྔོ། །དུས་གསུམ་རྣམ་འདྲེན་ཀུན་གྱི་ཐུགས་རྗེ་དང། །མཁྱེན་རབ་མ་ལུས་གཅིག་ཏུ་བསྡུས་པ་ལ། །འཇམ་པའི་དབྱངས་དང་རྒྱལ་བ་བློ་བཟང་གྲགས། །རྩ་བའི་བླ་
ཞེས་བྱར་མཚན་གསོལ་པའི། །སྐྱབས་ཀྱི་དམ་པར་བྱང་ཆུབ་སྙིང་པོའི་བར། །སྙིང་ནས་སྐྱབས་མཆི་གུས་པས་གསོལ་འདེབས་ན། །ངན་སོང་འཁོར་བའི་འཇིགས་པ་ལས་བསྒྲལ་ཏེ། །
མཆོག་དང་ཐུན་མོང་དངོས་གྲུབ་མ་ལུས་སྩོལ། །དལ་འབྱོར་རྙེད་དཀའ་མྱུར་དུ་འཇིག་པ་དང། །འཇིགས་རུང་ངན་འགྲོའི་གཡང་ས་དྲན་གྱུར་ནས། །བསླུ་མེད་དཀོན་མཆོག་གསུམ་ལ་
སྐྱབས་འགྲོ་ཞིང། །སྡིག་སྤོང་དགེ་ཚོགས་སྒྲུབ་པར་བྱིན་གྱིས་རློབས། །འཁོར་པའི་ཕུན་ཚོགས་མེ་འོ་བས་ལྟར་མཐོང་ཞིང། །ངེས་འབྱུང་ཚུལ་ཁྲིམས་བྱང་ཆུབ་སེམས་མཆོག་དང། །

[002B] །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །མདོར་ན་སྐྱེ་ཞིང་སྐྱེ་བ་ཐམས་ཅད་དུ། །སྐྱབས་མཆོག་དམ་པ་གསུམ་གྱིས་འབྲལ་མེད་དུ། །དགྱེས་ཤིང་རྗེས་སུ་
བཟུང་བའི་བྱིན་རླབས་ཀྱིས། །མ་རྣམས་དོན་དུ་སངས་རྒྱས་མྱུར་ཐོབ་ཤོག་ཅེས་པ་འདི་ཡང་དགེ་སློང་བློ་བཟང་རྣམ་རྒྱལ་གྱི་ཁ་ཏོན་དུ། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨས་
པའོ།།    ༈    །།སྭ་སྟི། བློ་གྲོས་པདྨོ་ཡོན་ཏན་སྦྲང་རྩིས་བལྟམས། །གྲགས་པའི་མེ་ཏོག་ཕྱོགས་ཀུན་རྣ་པ་མཛེས། །སངས་རྒྱས་ལས་ཀྱང་རྣམ་པར་སངས་རྒྱས་པའི། །རྗེ་བཙུན་བླ་
མ་བརྩེ་བའི་སྤྱན་གྱིས་གཟིགས། །ཐོག་མེད་དུས་ནས་ལས་ངན་བསགས་པའི་མཐུས། །ངན་སོང་གསུམ་སོགས་འཇིགས་རུང་སྐྱི་གཡའ་བའི། །མི་ཁོམ་གནས་སུ་སྔོན་ཆད་གཏན་ཡུལ་བྱས། །
ཁྱོད་ཀྱི་ཐུགས་རྗེའི་གཞན་དབང་ཁོ་ན་ལས། །ད་རེས་རྙེད་དཀའི་རྟེན་བཟང་ཐོབ་ན་ཡང། །ཚེ་འདིའི་འདོད་ཆེན་གདོན་གྱིས་སྙིང་ཟིན་པས། །འདི་ནང་འཁྲི་བ་ཆོད་པའི་བརྩོན་འགྲུས་ཀྱིས། །ཉིན་མཚན་ཆོས་
ཀྱིས་འདའ་བ་དཀའ་མོད་ནའང། །རྟག་འཛིན་ཚེ་འདིའི་འདུན་མའི་གྲབས་བཤོམ་གྱིས། །ལས་ངན་མི་དགེའི་བྱ་བས་དུས་འདའ་བ། །མིག་ཅན་གཡང་ལ་མཆོང་བ་ལྟ་བུ་ཡི། །ཁྲེལ་མེད་སྨྱོན་པ་བདག་ལ་

[003A]༄༅། །ཐུགས་རྗེས་གཟིགས། །ཁྱེད་ཀྱི་གསུང་གི་གཅེས་པའི་མཛོད་རྣམས་ལ། །ཐོས་བསམ་སྒོམ་པ་ཚུལ་བཞིན་བསྒྲུབ་སེམས་ཀྱང། །ལག་ལེན་ཐོག་ཏུ་ཁེལ་བར་མི་གདའ་བས། །མགོན་པོ་
ཐུགས་རྗེའི་ལྕགས་ཀྱུས་སྐད་ཅིག་ལ། །མི་ཕམ་ཆོས་ཀྱི་མདུན་སར་དྲང་དུ་གསོལ། །དེ་ཚེ་ལུང་དང་རྟོགས་པའི་དམ་ཆོས་ཀུན། །རྒྱུད་ལ་མངོན་དུ་བྱས་ནས་འགྲོ་བ་ཀུན། །རྒྱལ་བའི་གོ་འཕང་མཆོག་ལ་འགོད་པར་
ཤོག་ཅེས་ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་ཐོགས་མེད་དུ་སྨྲས་པའོ།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། རྒྱལ་བའི་མཁྱེན་བརྩེ་ཡོན་ཏན་རིན་ཆེན་ཀུན། །གཅིག་ཏུ་གྲུབ་
པ་རྩ་བའི་བླ་མ་དང། །དབྱེར་མེད་རྣལ་འབྱོར་ནམ་མཁའ་ལ་བཏུད་ནས། །དེ་ཡི་སྒྲུབ་ཐབས་ངག་འདོན་རིམ་པ་བྲི། །དཔལ་གདན་བཞིའི་སྒྲུབ་ཐབས་མི་བརྗེད་པར་དྲན་བྱེད་ཅེས་བྱ་བ་བུ་སྟོན་ཐམས་ཅད་མཁྱེན་པས་
མཛད་པ་ཇི་ལྟར་བྱ་བའི་དམིགས་རིམ། ཕྱག་རྒྱ་འཆིང་ཚུལ་རྣལ་འབྱོར་གྱི་ཡོ་བྱད་ཅི་དང་དཀྱིལ་འཁོར་བྱ་ཚུལ་སོགས་ཐམས་ཅད་མཁྱེན་པ་ཉིད་ཀྱི་གསུང་ཇི་ལྟ་བ་བཞིན་བྱ་ལ། འདིར་ནི་དེ་ཉིད་ཀྱི་གསུང་
ཤིན་ཏུ་བརླིང་བ་རྣམས་ངག་ཏུ་འདོན་ཚུལ་བརྗོད་པར་བྱའོ། །རང་ཉིད་སྐད་ཅིག་གིས་རྣལ་འབྱོར་ནམ་མཁའ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་གསུམ་གྱིས་མདའ་

[003B] གཡོན་གསུམ་གྱིས་གཞུ་དང་བདུད་རྩིའི་ཐོད་པ་དྲིལ་བུ་བསྣམས་པ། ཡུམ་ཡེ་ཤེས་མཁའ་འགྲོ་མ་སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱིས་ཁ་ཊཱཾ་ག་དང་ཐོད་པ་བདུད་རྩིས་གང་བ་
བསྣམས་ནས་ཡབ་ཀྱི་མགུལ་ནས་འཁྱུད་པ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་ཡབ་སེམས་དཔའི་སྐྱིལ་མོ་ཀྲུང་གིས་བཞུགས་པར་གྱུར། རྡོར་དྲིལ་བྱིན་བརླབས་ནི། ཨོཾ་རྀ་སཱ་ཧཱའམ་སཾ་ཧཱི་སཱཧཱ་ཞེས་
པས་བགེགས་བསངས། ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ། ཅེས་པ་གསུམ་དང། སྭ་བྷཱ་ཝས་སྟོང་བར་སྦྱངས། སྟོང་པའི་ངང་ལས་ཧཱུཾ་ལས་རྡོ་རྗེ་རྡོ་རྗེ་སེམས་དཔའ་དང། ཨཱ་ལས་དྲིལ་བུ་ཡེ་ཤེས་མཁའ་འགྲོར་གྱུར་པའི་སྤྱི་
བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པ། དེ་ལས་འོད་ཟེར་འཕྲོས། ཡེ་ཤེས་པ་དབང་ལྷ་དང་བཅས་པ་སྤྱན་དྲངས། གཉིས་སུ་མེད་པར་གྱུར། དབང་གི་ལྷས་དབང་བསྐུར། མི་བསྐྱོད་པས་དབུ་བརྒྱན་པར་
གྱུར༑ མཆོད་པ་བྱིན་གྱིས་བརླབས་ལ་མདོར་བསྡུས་ཕུལ། ཚངས་པའི་གཙུག་གི་ནོར་བུའི་འོད་ཀྱིས་ཞབས་གཉིས་སྣང་བར་མཛད། །སྐུ་ལ་ཤིན་ཏུ་དམ་དུ་འཁྱུད་པའི་དྲིལ་བུ་ལས་བྱུང་སྐུ་འཛིན་པ། །གཡོ་ཞིང་འཕྲོ་བས་
བསྐྱོད་པའི་གསང་བ་ལས་བྱུང་པདྨ་གཉིས། །དེ་འདི་རྡོ་རྗེ་སེམས་དཔའ་མཆོག་གི་དབང་ཕྱུག་དམ་པ་མཆོག་གི་གནས། །ཡབ་ཡུམ་ཞུ་བ་ལས་བྱུང་བའི་རྡོ་རྗེ་དང་དྲིལ་བུར་གྱུར། དེ་ནས་ནང་མཆོད་སྔར་ལྟར་བསངས་

[004A]༄༅། །སྦྱངས། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་ཟླ་གཾ་གཡོ་པའི་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་བས་མཚན་པ་
དེའི་སྟེང་དུ་ཀཾ་ལས་མི་མགོ་རློན་པའི་སྒྱེད་བུ་གསུམ་གྱི་སྟེང་དུ། ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་གི་ཤར་དུ་སུཾ་ལས་དྲི་ཆུ། བྱང་དུ་ཡུཾ་ལས་ངར་སྣབས། ནུབ་དུ་ཀྵུཾ་ལས་བྱང་སེམས་དཀར་པོ། ལྷོར་ཧཱུཾ་
ལས་ཟླ་མཚན། དབུས་སུ་ཧུཾ་ཐུང་དུ་ལས་དྲི་ཆེན། བདུད་རྩི་ལྔ་པོ་རེ་རེའི་སྟེང་དུ་ཟླ་བའི་དཀྱིལ་འཁོར་ལ་ཨ་ཡིག་གིས་མཚན་པ། སླར་ཡང་ཤར་དུ་པྲིཾ་ལས་བ་གླང་གི་ཤ། བྱང་དུ་ཧཱུཾ་ལས་གླང་པོ་ཆེའི་ཤ་ནུབ་ཏུ་
ཛཱིཾ་ལས་རྟའི་ཤ་ལྷོར་གྷྲིཾ་ལས་ཁྱིའི་ཤ་དབུས་སུ་ཧཱུཾ་ལས་མིའི་ཤ་དེ་རྣམས་ཀྱི་འོག་ཏུ་ཉི་མའི་དཀྱིལ་འཁོར་ལ་ཀྵུཾ་གིས་མཚན་པ། རང་གི་ཐུགས་ཀའི་འོད་ཟེར་གྱིས་འོག་གི་རླུང་གཡོས། མེ་སྦར་བས་ཤ་ལྔ་
དང་བདུད་རྩི་ལྔ་རྣམས་ཞུ་ཞིང་ཁོལ་བར་གྱུར། ཀྵུཾ་མེའི་རང་བཞིན་གྱིས་མ་དག་པ་རྣམས་བསྲེགས་ཤིང་ཞུ། སྟེང་གི་ཨ་ཡིག་བདུད་རྩིའི་རང་བཞིན་ཡང་ཞུ་ནས། བདུད་རྩི་ཆགས་པའི་རོ་དང་ལྡན་པར་གྱུར་
ཨོཾ་ཧཱུཾ་ཧཱུཾ་ཀྵུཾ་ཡུཾ་སུཾ་པྲཾ་གྷྲཾ་ཧཱུཾ་ཛཱིཾ་ཧཱུཾ་སཱ་ཧཱ། ཡེ་ཤེས་ལྔའི་རང་བཞིན་གྱི་བདུད་རྩི་མང་པོར་སྤེལ་བའི་ནང་དུ་ཧ་སེར་པོ། ཧོ་དཀར་པོ། ཧྲཱི་སྔོན་པོས་ཁ་དོག་དྲི་རོ་ནུས་པའི་སྐྱོན་བཅོམ་པར་གྱུར། ཧ་ཧོ་ཧྲཱི་ལན་གསུམ་བརྗོད་

[004B] ཧོ་ལས་རྣམ་སྣང་དཀར་པོ། ཧྲཱི་ལས་མི་བསྐྱོད་པ་སྔོན་པོ། དེ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩི་ཁ་དོག་དྲི་རོ་ནུས་པ་ཕུན་སུམ་ཚོགས་པར་
གྱུར༑ དེ་ནས་མཆོད་པ་རྣམས་སྔར་ལྟར་བསངས་སྦྱངས། སྟོང་པའི་ངང་ལས་སུཾ་ལས་རིན་པོ་ཆེ་གསེར་གྱི་སྣོད་ཡངས་ཤིང་རྒྱ་ཆེ་བའི་ནང་དུ་ཨཾ་པཾ་ཧཱུཾ་པྲིཾ་ཀུཾ་ཀྵུཾ་གུཾ་ལ་སོགས་པ་ཞུ་བ་ལས་བྱུང་བའི་མཆོད་ཡོན། ཞབས་
བསིལ། དྲི༑ མེ་ཏོག་བདུག་སྤོས། མར་མེ། ཞལ་ཟས། རོལ་མོ་ལ་སོགས་པ་ལྷ་རྫས་ལས་གྲུབ་པ་དྭངས་ཤིང་ཐོགས་པ་མེད་པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་པྲ་ཏཱི་ཙྪ་ཨ་རྒྷཾ་མི་ཏི་ཞེས་པས་
མཆོད་ཡོན་དང། ཨོཾ་པྲ་ཏཱི་ཙྪ་སཏྐཱ་ར་ཧཱུཾ་སཱཧཱས་ཞབས་བསིལ་དང། ཨོཾ་ཧཱུཾ་སཱཧཱས་དྲི་ཆབ་དང། ཨོཾ་པྲཾ་སཱཧཱས་མེ་ཏོག་དང། ཨོཾ་ཀུཾ་སཱཧཱས་བདུག་སྤོས་དང། ཨོཾ་ཀྵུཾ་སཱཧཱས་མར་མེ་དང། ཨོཾ་གུཾ་སཱཧཱས་ལྷ་བཤོས་དང། ཨོཾ་ཤཔྟ་
སཱཧཱས་རོལ་མོའི་བར་བྱིན་གྱིས་བརླབས། རང་གི་ལག་པ་གཡས་པའི་མཐིལ་དུ་ཨ་དམར་པོ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་ལག་པ་རྡོ་རྗེ་རྩེ་ལྔ་པ་ལ་གནས་པའི་སུཾ་ཀྵུཾ་ཡུཾ་ཧཱུཾ་ཨ་ལས་སྐྱེས་པའི་ལྷ་མོ་དཀར་
པོ་དང། དུད་པ་དང། དུད་དང། པདྨ་དང། ཡེ་ཤེས་རྣམས་མཛུབ་མོ་དང། གུང་མོ་དང། སྲིན་ལག་དང། མཐེའུ་ཆུང་དང། མཐེ་བོང་རྣམས་ལ་རིམ་བཞིན་འཁོད། ལག་པ་གཡོན་པའི་མཐིལ་དུ་ས་ལས་ཟླ་བའི་དཀྱིལ་འཁོར་གྱི་སྟེང་

[005A]༄༅། །དུ་ཧྲཱི་ལས་པདྨ་འདབ་མ་བརྒྱད་པར་ཨོཾ་སྨྲྱུཾ་ཧྨྲྱུཾ་ཡྨྲྱུཾ་ཀྵྨྲྱུཾ་སོཾ་བདུད་རྩིའི་ཡི་གེ་རྣམས་ལ། གི་ཝཾ་དང། དྲི་མ་གསུམ། འཇིགས་པ་དང། སའི་གདུགས་དང། རྣམ་ཤེས་རྣམས་གཡོན་པའི་མཛུབ་མོ་དང། གུང་
མོ་དང། སྲིན་ལག་དང། མཐེའུ་ཆུང་དང། མཐེ་བོང་རྣམས་ལ་རིམ་བཞིན་འཁོད། རང་གི་ལྐོག་མར་ཧྲཱི་ལས་པདྨ་འདབ་མ་བརྒྱད་པའི་འདབ་མ་གཅིག་ལྕེར་གྱུར་པའི་སྟེང་དུ་རྡོ་རྗེ་ནས་འབྲུ་ཙམ་གྱི་དབུས་
སུ་ཨོཾ་དཀར་པོ། ཨོཾ་ཨ་ཛི་ཧཱ་སོཾ་བརྡི་ནི་ཧཱུཾ་ཕཊ། རང་གི་སྙིང་གར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་རྡོ་རྗེ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པའི་འོད་ཟེར་གྱིས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་འདུས་
ཡོངས་སུ་གྱུར་པ་ལས། རིན་པོ་ཆེས་བརྒྱན་པའི་གནས་སུ་པད་ཟླའི་གདན་ལ། རང་ཉིད་རྡོ་རྗེ་སེམས་དཔའ་དུང་དང་ཀུནྟ་ལྟར་དཀར་བ་སངས་རྒྱས་ལྔའི་ཅོད་པན་ཅན། ཞལ་གཅིག་ཕྱག་གཉིས་པ། གཡས་རྡོ་རྗེ་
ཐུགས་ཀར་གདེངས་ཤིང། གཡོན་དྲིལ་བུ་དཀུར་བརྟེན་པ། རྒྱན་ཐམས་ཅད་ཀྱིས་བརྒྱན་ཅིང། ན་བཟས་མཛེས་པ་སེམས་དཔའི་སྐྱིལ་མོ་ཀྲུང་གིས་བཞུགས་པ། འོད་ཟེར་གྱི་འཕྲེང་བ་དཔག་ཏུ་མེད་པ་འཕྲོ་བར་
གྱུར༑ བཛྲ་ས་ཏྭ་ཧཾ་ཞེས་ང་རྒྱལ་བཟུངས། དེའི་སྤྱི་གཙུག་ཏུ་ཀྵུཾ། མིག་གཉིས་སུ་ཧཱུཾ་ཧཱུཾ། རྣ་བ་གཉིས་དང་སྣ་གཉིས་སུ་ཡུཾ་ཡུཾ། ལྕེར་སུཾ་མགྲིན་པར་སྨྲྱུཾ་ཕྲག་པ་གཉིས་སུ་ཧྨྲྱུཾ་སྙིང་གར་ཡྨྲྱུཾ་ལྟེ་བར་ཀྵྨྲྱུཾ་རྣམས་བཀོད་ལ་གོ་བགོ་

[005B] ཨོཾ་ཊུཾ་གསུམ་བརྗོད། ཨོཾ་བཛྲ་ཏུ་ཥྱ་ཧོ། ཨོཾ་ཧཱུཾ་ཕཊ། ཅེས་བརྗོད་གོ་བགོ་སྟེ་བདག་བསྲུང་བའོ། །བདག་ཉིད་རྡོ་རྗེ་སེམས་དཔར་གསལ་བའི་སྐུ་ལས་འཕྲོས་པའི་འོད་ཟེར་གྱིས་བགེགས་རྣམས་བསྲེགས། ཨོཾ་བཛྲ་
པྲཱ་ཀ་ར་ཧཱུཾ་ཕཊ། ཨོཾ་ཛྲུཾ་སཱཧཱ། སྦྱིན་པ་དང་ཚུལ་ཁྲིམས་རྣམ་པར་དག་པའི་རྡོ་རྗེའི་རྭ་གུར་གསུམ་གསུམ་དུ་གྱུར། ཨཱོཾ་བྲུཾ་སཱཧཱ། འོག་ཏུ་བཟོད་པ་རྣམ་པར་དག་པའི་ཕུར་བུས་གནོད་པར་བྱེད་པའི་བགེགས་རྣམས་བཅོམ་
ཨོཾ་ཛམྦྷ་ནི་ཧཱུཾ་ཕཊ། རྡོ་རྗེའི་ར་བ་ཆེན་པོས་བསྐོར་བར་གྱུར། ཨོཾ་བཛྲ་ཨ་ང་ཀུ་ཤ་ཛ། འཇིག་རྟེན་ལས་འདས་པའི་ལྷ་རྣམས་སྤྱན་དྲངས། དཀྱིལ་འཁོར་གྱི་དབུས་སུ། ཨོཾ་ཏིཥྛ་ཨཱ་ས་ན་ཧཱུཾ་སཱཧཱ། སེང་གེའི་ཁྲི་དང། ཨོཾ་ཀ་མ་
ལ་བཧེ་ཤྲཱི་སཱཧཱ། པདྨ་དང་ཟླ་བའི་གདན་ལ་བཞུགས་ཤིང་སྟེང་དུ་གདུགས་དཀར་པོས་བརྒྱན་པར་གྱུར། དེ་ནས་མཆོད་ཡོན་ཞབས་བསིལ་ཉེར་སྤྱོད་ལྔས་མཆོད་ལ། རྡོར་དྲིལ་བླངས་ཏེ། ཨོཾ་ཀཱ་ཡ་ཏུ་ཥྱ་ཧོ། ཝ་ཀ་ཏུ་ཥྱ་
ཧོ་ཙིཏྟ་ཏུ་ཥྱ་ཧོ། ཞེས་དྲིལ་བུ་དཀྲོལ་ཞིང། ལུས་ཅན་དོན་ཕྱིར་ཤེས་རབ་གསལ་བཏབ་པ་ཞེས་པ་ནས་ཚོགས་ཞིང་གཤེགས་གསོལ་དང་ཚད་མེད་བཞི་དང། ཕ་དང་མ་ནི་བསད་པ་དང་ཞེས་སོགས་བྱང་ཆུབ་ཀྱི་སེམས་
ཀྱི་ཚིགས་བཅད་བརྗོད་ཅིང། དོན་བསམ་པའི་བར་སྒྲུབ་ཐབས་བཞིན་བྱའོ། །དེ་ནས་རང་གི་སྙིང་གར་པདྨ་དཀར་པོ་ལ་གནས་པའི་ཀྵུཾ་གི་འོད་ཟེར་གྱིས་བདག་དང་སེམས་ཅན་ཐམས་ཅད་སྦྱངས། ཨོཾ་སྭ་བྷཱ་ཝ་ཤུདྡྷཱ་

[006A]༄༅། །སརྦ་དྷ་རྨཱ་སྭ་བྷཱ་ཝ་ཤུདྡྷོཉཧཾ་ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ནག་པོ་ཟླ་གཾ་རྒྱལ་མཚན་གྱིས་མཚན་པ་ཞེས་པ་ནས་རིན་པོ་ཆེ་
གསེར་གྱི་རང་བཞིན་ལ་རིན་པོ་ཆེ་སྣ་བདུན་གྱིས་སྤྲས་པའི་ཕྱིའི་གཞལ་ཡས་ཁང་དེའི་ཕྱེད་ཀྱི་ནང་དུ་དཀྱིལ་འཁོར་གཉིས་པ་ཟླུམ་པོ་སྒོ་དང་རྟ་བབས་དང་བྲལ་བ་རྡོ་རྗེའི་ཕྲེང་བས་བསྐོར་བ། དེའི་ནང་དུ་ནང་གི་གཞལ་
ཡས་ཁང་རྟ་བབས་མེད་པ་གཉིས་ཀའང་གྲུ་བཞི་སྒོ་བཞི་པ། ཕྱི་མ་རྟ་བབས་བཞིས་བརྒྱན་པ་གཉིས་ཀའང་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རྩིག་པ་རིམ་པ་ལྔ་དང་ལྡན་པ། རིན་པོ་ཆེའི་སྣམ་
བུ་སེར་པོ་དང། དེའི་སྟེང་དུ་དྲིལ་བུ་དང། དྲ་བ་དང་དྲ་བ་ཕྱེད་པས་བསྐོར་བ་ཞེས་པ་ནས་ལྷོ་སྒོར་པདྨ་ལ་ཆུ་སྲིན་གྱིས་མཚན་པའི་རྒྱལ་མཚན། སྙིང་པོའི་དཀྱིལ་འཁོར་རིའུ་མིག་དགུ་པ་རྡོ་རྗེས་མཚན་པའི་ཀ་བ་བརྒྱད་
ཀྱིས་བཏེག་པའི་རྡོ་རྗེའི་གདུང་ཟླུམ་པོས་བསྐོར་ཞིང་ལེགས་པར་ཕུབ་བའི་སྟེང་དུ་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། ནང་གི་གྲྭ་བཞིར་སྣ་ཚོགས་རྡོ་རྗེས་མཚན་པ། དྲིའི་ཆུས་གང་ཞིང་ཤིང་ལོ་གསར་པས་
ཁ་བརྒྱན་པའི་བུམ་པ་བརྒྱད་དེ། ཤར་སྒོར་རྒྱལ་དང་བཀྲ་ཤིས། བྱང་སྒོར་དངོས་གྲུབ་དང་རྫུ་འཕྲུལ། ནུབ་ཏུ་རྒྱལ་དང་རྣམ་རྒྱལ་དང། ལྷོ་སྒོར་གྲུབ་དང་འཇིགས་པས་སྤྲས་པ་གཉིས་སོ། །གཞལ་ཡས་ཁང་ནང་མའི་

[006B] བྱང་སེར། ནུབ་དམར། ལྷོ་སྔོ་བ། དཀྱིལ་འཁོར་གཉིས་པ་ཐམས་ཅད་དམར་པོ། གསུམ་པ་སྔོ་བསངས་མཛེས་པ། དཀྱིལ་འཁོར་ནང་མའི་དབུས་སུ་རིན་པོ་ཆེ་དང་སེང་གེའི་ཁྲི་ཞེས་པ་ནས་འཇིག་རྟེན་པའི་གདན་བྱ་
ཁྱུང་ལ་སོགས་པ། དེའི་ཕྱི་རོལ་དུ་རྡོ་རྗེའི་ར་བ་དང། དྲ་བ་དང། ཕུར་བུ་ལ་སོགས་པ་བསྲུང་བའི་འཁོར་ལོ་མེ་འབར་བས་བསྐོར་བར་གྱུར། གཙོ་བོའི་གདན་པདྨ་དཀར་པོ་དང་ཉི་མའི་སྟེང་དུ་ཨ་ཨཱ་ཅེས་པ་ནས་ཉི་མའི་དཀྱིལ་
འཁོར་གྱི་སྟེང་དུ་རང་གི་རླུང་སེམས་ཀྱི་ངོ་བོ་ཧཱུཾ། དེ་ལས་འཕྲོས་པའི་འོད་ཟེར་ལས་གྲུབ་པའི་རྡོ་རྗེ་མཁའ་འགྲོ་མ་སོགས་ཕྱོགས་ཀྱི་ལྷ་མོ་བཞིས་བསྟོད་ཅིང་བསྐུལ་བ་ནི། ཛཿ་ཛཿ་ཛཿ་ཛཿ་ཅེས་པ་ནས་གཅིག་ཏུ་ཐིམ་པའི་ཧཱུཾ་
ཞེས་བསྐུལ་བས། ཧཱུཾ་ཡིག་ཟླ་ཉི་ལ་ཐིམ་ཞིང་འདྲེས་པ་ཡོངས་སུ་གྱུར་པ་ལས། རྡོ་རྗེ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། ཨོཾ་བཛྲ་ཤུདྡྷཱ་སརྦ་དྷ་རྨཱ་བཛྲ་ཤུདྷོཉཧཾ། རྡོ་རྗེའི་ལྟེ་བའི་ཧཱུཾ་ལས་འོད་ཟེར་འཕྲོས། སེམས་ཅན་ཐམས་
ཅད་ཡོངས་སུ་སྦྱངས། རྡོ་རྗེ་སེམས་དཔའི་གོ་འཕང་ལ་བཀོད། ཚུར་འདུས་རྡོ་རྗེ་ཧཱུཾ་དང་བཅས་པ་ཡོངས་སུ་གྱུར་པ་ལས། བདག་ཉིད་སེང་གེའི་ཁྲིར་པདྨ་དཀར་པོ་དང་ཉི་མའི་དཀྱིལ་འཁོར་གྱི་སྟེང་དུ་གདུགས་དཀར་པོས་བརྒྱན་
པའི་རྣལ་འབྱོར་ནམ་མཁའ་སྐུ་མདོག་སྔོན་པོ་ཞལ་གསུམ་པ་རྩ་ཞལ་སྔོན་པོ་ཁྲོས་པ། གཡས་ཞལ་དཀར་པོ་སྒེག་པ། གཡོན་ཞལ་དམར་པོ་བཞད་པ། ཧ་ཧའི་གང་རྒྱངས་སྒྲོག་ཅིང་ཞལ་གདངས་པ། ཞལ་

[007A]༄༅། །རེ་རེ་ལ་སྤྱན་གསུམ་གསུམ་དང་ལྡན་པ། དབུ་སྐྲ་གྱེན་དུ་བརྫེས་པ་ལ་དར་གྱི་ཅོད་པན་བཅིངས་པ། ཐོད་པའི་ཕྲེང་བ་དང། རྡོ་རྗེས་བརྒྱན་པའི་རྩ་ཕྲན་དང། སངས་རྒྱས་ལྔའི་དབུ་རྒྱན་ཅན། སྦྲུལ་
གྱི་རྒྱན་གྱིས་བརྒྱན་ཅིང་ན་བཟའི་དམར་པོས་མཛེས་པ། ཕྱག་དྲུག་གི་གཡས་གསུམ་ན་མདའ་དང་ཕྱག་རྒྱའི་ནུ་མ་རྡོ་རྗེ། གཡོན་གསུམ་ན་གཞུ་དང་ཐོད་པ་བདུད་རྩིས་གང་བ་དྲིལ་བུ་བསྣམས་པ། སེམས་དཔའི་
སྐྱིལ་མོ་ཀྲུང་གིས་བཞུགས་ཤིང། འོད་ཟེར་དཔག་ཏུ་མེད་པ་འཕྲོ་བ། དེའི་པང་ན་ཡུམ་ཡེ་ཤེས་ཀྱི་མཁའ་འགྲོ་མ་སྐུ་མདོག་དཀར་མོ་ཞལ་གཅིག་ཕྱག་གཉིས་ཀྱིས་ཁ་ཊཱཾ་ག་དང་ཐོད་པ་བདུད་རྩིས་གང་བ་བསྣམས་
ནས་ཡབ་ཀྱི་མགུལ་ནས་འཁྱུད་པ། ཡབ་ཀྱི་མ་མཆུ་ཚམས་ཀྱིས་འདེབས་ཤིང། ཞབས་ཀྱི་ཚིགས་ཀྱིས་དཀྲིས་ནས་ཡབ་ཀྱི་རྡོ་རྗེ་པདྨར་ཐིམ་པར་མཛད་པ། ཡན་ལག་རྒྱན་ཐམས་ཅད་ཀྱིས་བརྒྱན་ཅིང། ཤིན་ཏུ་མཛེས་
པའི་ན་བཟའ་གསོལ་བ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་གྱུར། སྔར་ལྟར་རྡོ་རྗེའི་ཕྱག་རྒྱ་དང་བཅས་ཀྵུཾ་སོགས་ཡི་གེ་གནས་བརྒྱུར་དུ་བཀོད་ལ་བསྲུང། བཛྲ་ཨདྐུ་ཤ་ཛ། ཡེ་ཤེས་ཀྱི་
མཁའ་འགྲོ་མ་སྤྱན་དྲངས། དམ་ཚིག་གི་ཕྱག་རྒྱ་བསྟན། གདན་ཕུལ། མཆོད་ཡོན་སོགས་ཀྱིས་མཆོད། ཛཿ་ཧཱུཾ་བཾ་ཧོཿ་རྣལ་འབྱོར་ནམ་མཁའི་ཐུགས་ཀར་ཉི་མའི་དཀྱིལ་འཁོར་ལ་བཀུག་ཅིང་བཅུག་པས་མཉེས་

[007B] ཨོཾ་བཛྲ་ཀཱ་ཡ་ཨོཾ། ཨོཾ་བཛྲ་ཝ་ཀ་ཨཱ་ཨོཾ་བཛྲ་ཙིཏྟ་ཧཱུཾ། ཞེས་རྡོ་རྗེའི་ཕྱག་རྒྱ་དང་བཅས་སྒོ་གསུམ་བྱིན་གྱིས་བརླབས། གནས་སྔར་ཕྱག་རྒྱ་དང་བཅས། ཨོཾ་ཧཱུཾ་ཨཱ་སཱཧཱ། རང་གི་སྤྱི་གཙུག་ཏུ་རྣམ་སྣང་དཀར་པོ་བྱང་ཆུབ་
མཆོག་གི་ཕྱག་རྒྱ་ཅན། དཔྲལ་བར་མི་བསྐྱོད་པ་སྔོན་པོ་ས་གནོན་གྱི་ཕྱག་རྒྱ་ཅན། རྣ་ལྟག་གཡས་སུ་རིན་འབྱུང་སེར་པོ་མཆོག་སྦྱིན་གྱི་ཕྱག་རྒྱ་ཅན། ལྷག་པར་འོད་དཔག་མེད་དམར་པོ་ཏིང་ངེ་འཛིན་གྱི་ཕྱག་རྒྱ་ཅན། རྣ་
ལྟག་གཡོན་དུ་དོན་གྲུབ་ལྗང་གུ་སྐྱབས་སྦྱིན་གྱི་ཕྱག་རྒྱ་ཅན། ལྔ་གའང་རྒྱན་ཐམས་ཅད་ཀྱིས་བརྒྱན་པ། མཛེས་པའི་ན་བཟས་ཀླུབས་ནས་བཞུགས་པར་གྱུར། སྔར་བཤད་པའི་དར་དབྱངས་དང་མཉམ་པའི་ཐལ་མོས་མཉེས་
པར་བྱའོ། །ཨུང་བྷ་བ་ཧཾ། ཨཱ་ཨཱ་ཨཱ་ཨཱཾ་རང་གི་སྙིང་ག་མཛོད་སྤུ་མགྲིན་པ་སྤྱི་བོ་བཞིར་གནས་པར་གྱུར། ཨོཾ་ཡོ་ག་ཤུདྷཱ་སརྦ་དྷ་རྨཱ་ཡོ་ག་ཤུདྷོཉ་ཧཾ། ཞེས་རྣལ་འབྱོར་རྣམ་པར་དག་པའི་ང་རྒྱལ་དང། ཨོཾ་ཛྙ་ན་ཀཱ་ཡ་ཨ་ཧཾ་
ཞེས་བརྗོད་དེ་ཡེ་ཤེས་ཀྱི་སྐུའི་ང་རྒྱལ་འཇོག་པ་ནི་དང་པོ་སྦྱོར་བའི་ཏིང་ངེ་འཛིན་ནོ། །ཐབས་དང་ཤེས་རབ་སྙོམས་པར་ཞུགས་ཤིང་སྒྱུ་མ་ལྟ་བུར་ལྷག་པར་མོས་པས་རང་གཞན་གྱི་དོན་རྫོགས་པར་བྱེད་པའི་དཀྱིལ་འཁོར་སྤྲུལ་
ཞིང་དབྱུང་བ་ནི། རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་ཆུའི་རླུང་ལ་སུཾ། དེ་ཡོངས་སུ་གྱུར་པ་ལས་རྡོ་རྗེ་མཁའ་འགྲོ་མ་དཀར་མོར་གྱུར། ཨོཾ་ཨཱ་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། སེམས་ཅན་ཐམས་ཅད་

[008A]༄༅། །སྐྱབས་འགྲོ་སེམས་བསྐྱེད་སོགས་ལ་སྐལ་བ་ཇི་ལྟ་བ་བཞིན་དུ་བཀོད། སླར་འདུས་ལེའུ་ཚེའི་ཤར་དུ་གླང་པོ་ཆེའི་སྟེང་དུ་རོལ་པའི་སྟབས་ཀྱིས་འཁོད། རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་
སའི་རླུང་ཨཱ་རིང་པོ་ལས་སྐྱེས་པའི་དྲག་མོ་སེར་མོར་གྱུར། ཨོཾ་ཨཱ་སཱཧཱས། སྣ་ནས་ཕུང། དཔག་ཏུ་མེད་པ་སྤྲོས། སེམས་ཅན་ཐམས་ཅད་ཀྱི་མ་རིག་པའི་མུན་པ་བསལ། ཡེ་ཤེས་ཀྱི་སྣང་བ་བསྐྱེད། སླར་འདུས་བྱང་དུ་རྨ་བྱའི་
གདན་ལ་སྐྱིལ་ཀྲུང་ཕྱེད་པས་འཁོད། རང་གི་སྙིང་གར་ཟླ་བའི་དཀྱིལ་འཁོར་གྱི་སྟེང་དུ་མེའི་རླུང་ཨི་ལས་སྐྱེས་པའི་རོ་ལངས་མ་དམར་མོར་གྱུར། ཨོཾ་ཨི་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། སེམས་ཅན་ཐམས་
ཅད་བྱང་ཆུབ་ཀྱི་ལམ་ལ་བཀོད། སླར་འདུས་ནུབ་ཏུ་བྱ་ཁྱུང་གི་གདན་ལ་ཙོག་བུའི་འདུག་སྟངས་ཀྱིས་འཁོད། རླུང་གི་རླུང་ཨི་ལས་སྐྱེས་པའི་གཏུམ་མོ་སྔོན་མོར་གྱུར། ཨོཾ་ཨཱི་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས་
སེམས་ཅན་ཐམས་ཅད་ཀྱི་འདོད་དོན་ཡོངས་སུ་བསྐངས་སླར་འདུས། ལྷོར་ཅི་བགྱིའི་གདན་ལ་པུས་མོའི་སྐྱིལ་ཀྲུང་གིས་འཁོད། དྲག་མོ་དབུ་སྐྲ་སེར་པོ་གྱེན་དུ་བརྫེས་པ་ཞེས་པ་ནས་མེའི་དཀྱིལ་འཁོར་འབར་བའི་དབུས་
ན་བཞུགས་པ། ས་ཆུ་འདྲེས་པའི་རླུང་རྀ་ལས་སྐྱེས་པའི་ལྷ་མོ་སེང་གེ་མ་གཡོན་དཀར་གཡས་སེར་བའི་ཕྱེད་གཟུགས་སེང་གེའི་གདོང་པ་ཅན། ཕྱག་གཡས་རལ་གྲི་འཕྱར་ཞིང། གཡོན་སྡིགས་མཛུབ་དང་བཅས་

[008B] ཨོཾ་རཱི་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། བདུད་ཐམས་ཅད་སྐྲག་པར་བྱས། སླར་འདུས། དབང་ལྡན་དུ་སེང་གེའི་གདན་ལ་རོལ་པའི་སྟབས་ཀྱིས་འཁོར། ཆུ་རླུང་གི་རླུང་རཱྀ་ལས་སྟག་མོ་སྟག་གི་
གདོང་པ་ཅན། གཡས་དཀར་གཡོན་སྔོ་བའི་ཕྱེད་གཟུགས་མ། ཕྱག་གཡས་ལྕགས་ཀྱུ། གཡོན་སྡིགས་མཛུབ་དང་བཅས་པས་ཞགས་པ་འཛིན་པ། ཨོཾ་རཱ་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། བདུད་ཐམས་ཅད་སྐྲག་
པར་བྱས། སླར་འདུས། མེ་མཚམས་སུ་ཕག་གི་གདན་ལ་ཟླུམ་པའི་སྟབས་ཀྱིས་འཁོད། རླུང་མེའི་རླུང་ལྀ་ལས་སྐྱེས་པའི་ཅེ་སྤྱང་གི་གདོང་པ་ཅན། གཡས་སྔོ་གཡོན་དམར་ཕྱག་གཡས་དགྲ་སྟ་དང། གཡོན་སྡིགས་
མཛུབ་དང་བཅས་པས་ཞགས་པ་འཛིན་པ། ཨོཾ་ལ་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། བདེན་བྲལ་གྱི་མཚམས་སུ་མ་ཧེའི་གདན་ལ་སྐྱིལ་ཀྲུང་ཕྱེད་པས་འཁོད། མེ་དང་སའི་རླུང་འདྲེས་པ་ལཱྀ་ལས་སྐྱེས་པ་འུག་
པ་མོ་འུག་པའི་གདོང་པ་ཅན། གཡས་དམར་གཡོན་སར། ཕྱག་གཡས་དབྱུག་པ་དང་གཡོན་ཐོད་པ་འཛིན་པ། ཨོཾ་ལཱྀ་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། རླུང་མཚམས་སུ་ཅེ་སྦྱང་གི་གདན་ལ་ཙོག་པུས་
འཁོད། ཐམས་ཅད་ཀྱང་ན་བཟའ་དམར་པོ་མནབས་པ་ཞེས་པ་ནས་མེ་དཔུང་འབར་བའི་དཀྱིལ་འཁོར་ན་བཞུགས་པ། ཆུ་རླུང་གི་རླུང་ཕུཾ་ལས་སྐྱེས་པའི་མཁའ་འགྲོ་མ་རྒྱལ་དབང་མོ་དཀར་མོ་ཕྱག་གཉིས་

[009A]༄༅། །ཞལ་དུ་འཇུག་པ། ཨོཾ་ཕུཾ་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། བདུད་ཐམས་ཅད་སྐྲག་པར་བྱས། སླར་འདུས། ལྷ་རྣམས་འགུགས་པའི་མཛད་པ་མཛད། སླར་འདུས། ནང་གི་ཤར་སྒོར་འཁོད། དེ་
བཞིན་དུ་ས་རླུང་སོགས་སྔར་བཞིན་སྦྱར་ནས། ཕེཾ་ལས་འབར་བྱེད་མ་ཞེས་པ་ནས་མེ་འབར་བའི་འོད་མངའ་བ་རོའི་གདན་ལ་བཞུགས་པ། རང་གི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། ཧ་ཧོ་ཧྲཱི་གསུམ་ལས་
སྐྱེས་པའི་སྤོས་མོ་དང་འཇུ་བྱེད་མ་དང། གཏུམ་མོ་གསུམ་ཕྱག་ན་ཀ་པཱ་ལ་བདུད་རྩིས་གང་བ་བསྣམས་ཤིང། གཅིག་གིས་སྟེང་ནས་འགེབས་པ། ཨོཾ་ཧ་ཧོ་ཧྲཱི་སཱཧཱས། སྣ་ནས་ཕྱུང། དཔག་ཏུ་མེད་པ་སྤྲོས། འགྲོ་
པའི་དོན་བྱས་སླར་འདུས། རིམ་པ་གཉིས་པའི་ཤར་དུ་འཁོད། ཚུལ་འདི་ལྟར་བར་གྱི་ལྷ་མོ་ལྷག་མ་བཅུ་བདུན་པོ་རྣམས་ཀྱང་སྙིང་གར་བསྐྱེད། སྤྲོས་མཛད་པ་མཛད་འགོད། ཐམས་ཅད་ཀྱང་སྐུ་མདོག་དམར་པོ་
འོད་ཟེར་གྱི་ཕྲེང་བ་འཁྲུག་ཅིང་སྐྲ་གསིལ་པོར་འཕྱང་བ་སྦྲུལ་གྱི་རྒྱན་གྱིས་བརྒྱན་ཅིང། ན་བཟའ་སྣ་ཚོགས་མནབས་པ། བཟང་པོའི་འདུག་སྟངས་ཀྱིས་བཞུགས་པ། དེ་ནས་དཀྱིལ་འཁོར་ཕྱི་མ་ལ་ལྷ་དགོད་པ་ནི། ཁེ་
ཤ་ལས་ཁྱབ་འཇུག་སྔོན་པོ་ལག་པ་བཞི་པ། གཡས་གཉིས་འཁོར་ལོ་དང་རལ་གྲི། གཡོན་གཉིས་དབྱུག་པ་དང་དུང་འཛིན་པ་རལ་པའི་ཐོར་ཙུགས་ཀྱིས་ཉེ་བར་བརྒྱན་ཅིང། བྱ་ཁྱུང་གི་གདན་ལ་འདུག་པ། ཨོཾ་ཁེ་ཤ་སཱཧཱ་

[009B] ཨོཾ་ཨུཏྤལ་ར་མ་ཡེ་སཱཧཱ། དེའི་གཡོན་དུ་འཁོད། མདོར་བསྡུ་ན་སྒོ་བཞི་དང་མཚམས་བཞིའི་ཕྱོགས་སྐྱོང་བརྒྱད་པོ་བཀོད་པས་ཆོག་ཅིང། ཐམས་ཅད་སྐུ་མདོག་སྔོན་པོར་བྱས་པས་རུང་བར་གསུངས་སོ། །
དེ་ནས་ལྷ་རྣམས་ཟླུམ་པོ་ལ་དཔའ་བོ་ཉི་ཤུ་དགོད་པ་ནི། རང་གི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཀཾ་ལས་ཀེང་རུས་འཇིགས་བྱེད་དང། དེའི་པང་བར་ཡུམ་པདྨ་འབྱུང་མ། ཨོཾ་ཀ་རཾ་ཀ་བཧཻ་ར་བཱ་ཡ་སཱཧཱ། ཨོཾ་ཀ་མ་ལ་ཀ་རྱཻ་
སཱཧཱ། སྣ་ནས་ཕྱུང། དཔག་ཏུ་མེད་པ་སྤྲོས། བདུད་དང་བར་དུ་གཅོད་པ་བསལ། སླར་འདུས་ཤར་གྱི་རེའུ་མིག་གི་དབུས་སུ་འཁོད། དེ་བཞིན་དུ་སྒྲ་འཇིགས་ཡབ་ཡུམ་གྱི་བར་གྱི་ལྷ་ཐམས་ཅད་ལ་ཤེས་པར་བྱའོ། །དེ་ཐམས་ཅད་
ཅོད་པན་རྣམ་པ་ལྔས་བརྒྱན་པ། གཅེར་བུ་སྐྲ་རྣམ་པར་གྲོལ་བ། ཡབ་ཡུམ་ཕན་ཚུན་འཁྱུད་པ། ཡབ་ཡུམ་ཐམས་ཅད་ཀྱི་ཕྱག་གཡས་ཁ་ཊཱཾ་ག་གཡོན་ཐོད་པ་བཟའ་བ་སྣ་ཚོགས་དང་བཏུང་བ་སྣ་ཚོགས་ཀྱིས་གང་བ་
བསྣམས་པའོ། །དེ་ནས་སྒྲུབ་ཐབས་ནས་འབྱུང་བ་ལྟར། འཇིག་རྟེན་དང་འཇིག་རྟེན་ལས་འདས་པའི་ཡེ་ཤེས་དགུག་གཞུག་ཕྱག་རྒྱ་བཞིས་རྒྱས་འདེབས་ལེགས་པར་བྱ། སྔར་བཞིན་གཙོ་བོའི་དམ་རྒྱ་དེ་ཉིད་གནས་བཞིར་
བཞག་ལ། ཨོཾ་ས་མ་ཡ་ཡོ་ཧཾ་ཧཱུཾ་ཧཱུཾ་ས་མ་ཡ་སྟྭཾ། ཨ་དཧི་ཏི་ཥྛ་སྭ་མཱཾ་ཞེས་གནས་བཞི་བྱིན་གྱིས་བརླབས། སྔར་བཞིན་བསྲུང་བ་བརྒྱད་ཀྱི་སྔགས་འགོད། སྐུ་གསུང་ཐུགས་བྱིན་གྱིས་བརླབས། སྔར་གྱི་ཕྱག་རྒྱས་དབང་བསྐུར་

[010A]༄༅། །གཙོ་བོ་ལ་དབུ་རྒྱན་སྔར་དང་འདྲ། ཕྱོགས་བཞིའི་མཁའ་འགྲོ་བཞི་ལ་རང་གི་རིགས་བདག་དབུས་སུ་བྱས་པའི་རིགས་ལྔ་དང། ལྷ་ལྷག་མ་ཐམས་ཅད་ལ་རྣལ་འབྱོར་ནམ་མཁའི་དབུ་བརྒྱན་ལ་གོ་ཆ་
བསྐོན་པ་དང། དར་དཔྱངས་དང་མཉམ་པའི་ཐལ་མོས་མཉེས་པ་སྔར་བཞིན་བྱའོ། །དེ་ནས་ཕྱི་ནང་གི་མཆོད་པས་མཆོད། དཔའ་མཆོག་དང་པོའི་སེམས་དཔའ་ཆེ། ཞེས་སོགས་ཀྱིས་བསྟོད་རྡོ་རྗེ་ཐལ་མོ་སྙིང་གར་བཞག་
ནས༑ ཨོཾ་ཤུདྡྷ་དྷ་རྨྱེཿ་ཧཱུཾ་ཨ་ཨཱ་ཨོཾ་ཨཱ་སཱཧཱ། ཞེས་མཉེས་པར་བྱས་ནས་ལྷའི་འཁོར་ལོ་རྩེ་གཅིག་ཏུ་བསྒོམ་མོ། བསྒོམ་པས་སྐྱོན་སྒྲུབ་ཐབས་ལྟར་བཟླས་པ་བྱའོ། །མཇུག་ཏུ་མཆོད་བསྟོད་མདོར་བསྡུས་བྱས། དགེ་
བ་བསྔོས་ཏེ་ཐུན་མཚམས་ཀྱི་བྱ་བ་ལ་འདུག་པར་བྱའོ། །ཐུན་གྱི་མཐར་གཏོར་མ་ཇི་ལྟར་བྱ་བ་ནི། སྒྲུབ་ཐབས་སུ་ཤིན་ཏུ་གསལ་ཞིང། བུམ་བསྐྱེད་བྱེད་ན་རྣམ་རྒྱལ་བུམ་པའི་ནང་དུ་རྩ་བའི་ལྷ་བཅུ་གསུམ་དང། ལས་བུམ་
དུ་སེང་གེ་མ་བསྐྱེད་པ་སོགས་རིག་པས་སྦྱར་ནས་ཤེས་པར་བྱས་ཏེ་དབང་ཆོག་ལ་འཇུག་པར་བྱའོ། །སྨྲས་པ། ཆོས་ཀྱི་རྒྱལ་པོ་ཀུན་མཁྱེན་བུ་སྟོན་རྗེའི། །རྨད་བྱུང་མཁྱེན་པའི་འོད་སྟོང་ཟེར་གྱི་ནི། །གདན་བཞིའི་རྒྱུད་དང་རྒྱ་
གཞུང་འདབ་བརྒྱའི་ཚལ། །ལེགས་པར་ཕྱེ་བའི་སྒྲུབ་ཐབས་མེ་ཏོག་གི་ཕང་ཕུང་ཆགས་པ་དེ་ཡི་དགོངས་པ་བཞིན། །ངག་འདོན་སྲད་བུར་འཕྲེང་བ་སྤེལ་ལེགས་པ། །གསེར་དངུལ་མུ་ཏིག་དོ་ཤལ་ལྟར་བསྒྲིགས་ཏེ། །བློ་

[010B] །འདི་ཡི་དགེ་བ་ཚེ་རབས་ཐམས་ཅད་དུ། །རྒྱལ་བའི་མདོ་སྔགས་དམ་ཆོས་མ་ལུས་པ། །རྒྱལ་བའི་དགོངས་པ་ཇི་བཞིན་འཛིན་པ་དང། །འགྲོ་བའི་དོན་ལ་མཐུ་དང་ལྡན་པར་
ཤོག་ཅེས་སྙིགས་དུས་ཀྱི་ཐམས་ཅད་མཁྱེན་པ་བུ་སྟོན་རིན་པོ་ཆེས་མཛད་པའི་རྣལ་འབྱོར་ནམ་མཁའ་སྒྲུབ་ཐབས་ངག་འདོན་དུ་བྱེད་པའི་ཟུར་འདེབས་འདི་ཡང་དགེ་སློང་རིན་ཆེན་ཆོས་ལེགས་ཀྱིས་ནན་གྱིས་ཡང་
ཡང་བསྐུལ་བ་ལ་བརྟེན་ནས། ཐམས་ཅད་མཁྱེན་པ་དེ་ཉིད་ཀྱི་གསུང་རབ་མང་དུ་ཐོས་པའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་དུ་སྦྱར་བའོ།། །།
༄༅། །སསྟི། པད་དཀར་འཛིན་པས་བྱིན་རླབས་ཡུལ་གྱི་ལྗོངས། །དབུས་གཙང་དག་ཞིང་དར་གྱི་མདུད་པའི་མཚམས། །འདི་ཡི་སྒྲུབ་གནས་ལྷ་ཡི་རི་བོའི་འདབས། །དཔལ་གྱི་རི་བོ་འཕོས་འདྲའི་ས་འཛིན་ལྗོངས། །རྣམ་
གྲོལ་དོན་དུ་གཉེར་བའི་བསྟི་གནས་མཆོག་ཉིན་མཚན་ཀུན་ཏུ་ཕུན་ཚོགས་བསམ་གཏན་གྱིས། །འཁོར་ལོ་རྒྱུན་མི་འཆད་པ་བསྐོར་བའི་གནས། །བཀྲ་ཤིས་དཔལ་རྒྱས་སྒྲུབ་སྡེ་རྒྱས་གྱུར་ཅིག་དབུས་རིའི་ངོས་ཆགས་ཕུན་ཚོགས་
བསྒྲུབ་པའི་སྡེ། །ཕྱོགས་དུས་ཀུན་ཏུ་དར་ཞིང་རྒྱས་པ་དང། །ཡུལ་ཕྱོགས་འདིར་ཡང་རྟག་ཏུ་བཀྲ་ཤིས་ཤིང། །འདོད་དགུའི་འབྱོར་པས་ཀུན་དགའ་བསྐྱེད་གྱུར་ཅིག་བསྒྲུབ་པའི་གྲྭ་འདི་འདེབས་ཤིང་རིང་གནས་པའི། །བསྟན་པའི་

[011A]༄༅། །སྦྱིན་བདག་ས་ཡི་བརྒྱ་བྱིན་མཆོག་མགོན་པོ་བཀྲ་ཤིས་མཆེད་དང་ལྕམ་དྲལ་རྣམས། །སྐུ་ཚེ་བརྟན་ཅིང་ཅབ་སྲིད་རྒྱས་གྱུར་ཅིག་ཅེས་པའང་རྗེ་ཉིད་ཀྱི་གསུངས་སོ།།    ༈    །།གྲུབ་
པའི་གནས་མཆོག་དཔལ་ལྡན་ཀ་ལཱ་པའི། །ད་ལྟ་ཆོས་ཀྱི་སྲིད་ལ་དབང་བསྒྱུར་བ། །རིགས་ལྡན་ཆོས་ཀྱི་རྒྱལ་པོའི་ཞབས་དྲུང་དུ། །གུས་པའི་ལེགས་གསོལ་ཆོས་ཀྱི་ཕོ་ཉ་འདི། །ཞལ་དཀྱིལ་བལྟ་དང་གསུང་གི་
བདུད་རྩི་ནི། །འཐུང་ཕྱིར་སོང་བ་ཐུགས་བརྩེར་ཉེར་དགོངས་ལ། །བདག་གིས་གསོལ་བའི་འབྲས་བུ་མཆིས་པར་མཛོད། །ཅེས་པ་འདི་རྒྱལ་ཁམས་པ་བློ་བཟང་ཆོས་ཀྱི་རྒྱལ་མཚན་གྱིས། ཤམྦྷ་ལའི་རྒྱལ་པོ་ལ་ཕུལ་
བའི་ཞུ་ཡིག་ །།རིན་ཆེན་ཆོས་ལེགས་ལྷག་བསམ་གྱིས། །པར་འདི་བསྒྲུབས་པའི་རྣམ་དཀར་མཐུས། །ཤེ་ས་བུ་ཁྲིད་སྒྲིབ་གཉིས་ཀྱི། །གཡུལ་ལས་མྱུར་དུ་རྒྱལ་གྱུར་ཅིག་འདི་ལྟར་བསྐྲུན་པའི་དགེ་ཚོགས་
ཀྱིས༑ ༑རྟག་ཏུ་དལ་འབྱོར་རྟེན་ཐོབ་ནས། །ས་ལམ་རྟོགས་པ་མཐར་སོན་ཏེ། །བླ་མེད་བྱང་ཆུབ་ཐོབ་པར་ཤོག་    ༈    །།ན་མོ་གུ་རུ་མཉྫུ་གྷོ་ཥཱ་ཡ། བགྲང་ཡས་སྐྱོབ་པ་ཉིད་གཟིགས་སྲས་བཅས་ཀྱི། །ཐུགས་
རྗེ་ལས་གྲུབ་མཐོང་ཐོས་དྲན་རེག་གིས། །འདོད་དགུའི་མཆོག་སྩོལ་ཡིད་བཞིན་ནོར་བུ་ཡི། །གཙོ་རྣམས་མཚན་གྱིས་མེ་ཏོག་ཕྲེང་མཛེས་སྤེལ། །བཀྲ་ཤིས་ལྷུན་པོའི་ཕྱི་ནང་གི་རྟེན་གྱི་ནང་བཞུགས་གཙོ་བོ་རགས་

[011B] སྟོན་པའི་འཕེལ་གདུང་བྱུང་ཁྱུངས་མི་འདྲ་བ་མང་པོ། སངས་རྒྱས་ཀྱི་ཚེམས་ཀྱི་དུམ་བུ། ཀུན་མཁྱེན་འཕགས་འོད། མཆིམས་ཐམས་ཅད་མཁྱེན་པ། བུ་སྟོན་ཐམས་
ཅད་མཁྱེན་པ་སོགས་ཀྱི་གདུང་ཐལ་ལས་གྲུབ་པའི་སྐུ་བརྙན་དང། ཐོག་ཐུབ་མ་དུ་མ། ཁ་ཆེ་པཎ་ཆེན་གྱི་ཕྱག་ནས་མ་རྫ་སྐུ་འཁྲུལ་མེད་ཅིག་བལ་མོ་བཟས་སྤྱན་དྲངས་པའི་རྗེ་བཙུན་སྒྲོལ་མའི་སྐུ་རང་བྱོན། རྡོ་ནག་ལས་
གྲུབ་པ་རྗེ་ནཱ་རོ་པས་ཕྱག་བཟོ་དང་ཐུགས་དམ་རྟེན་མཛད་པ་བདེ་མཆོག་ཕྱག་མང། རྭ་ལོའི་ཐུགས་དམ་རྟེན་བསིལ་ཚལ་རྡོ་ནག་ལས་གྲུབ་པའི་རྡོ་རྗེ་འཇིགས་བྱེད་དཔའ་བོ་གཅིག་པའི་སྐུ། རྗེ་བཙུན་ཙོང་ཁ་པ་ཆེན་པོའི་སྐུ་ཕྱག་
ནས་མ་སྐུ་ཅོར་རྟོགས་ལྡན་ལ་གནང་བའི་བྱིན་རླབས་ཅན། རྗེ་ཐམས་ཅད་མཁྱེན་པས་གསུང་རབ་ཕལ་ཆེར་རྩོམ་གཞི་ཕྱག་བྲིས་སུ་བཏབ་པའི་སཾ་བཧུ་ཊ། རྗེ་བླ་མའི་ཕྱག་མཚན་རྡོར་དྲིལ། རྗེ་བླ་མ་རི་ཁྲོད་ལ་བཞུགས་པའི་ཞལ་
དཀར་ཡུ་ཐུང། རྗེ་སངས་རྒྱས་ཡེ་ཤེས་ཀྱི་ཕྱག་མཚན་རྡོར་དྲིལ། རྒྱལ་བ་བློ་བཟང་དོན་གྲུབ་དང་རྗེ་སངས་རྒྱས་ཡེ་ཤེས་གཉིས་ཀའི་ཕྱག་ཏིང། ཐམས་ཅད་མཁྱེན་པ་བསོད་ནམས་རྒྱ་མཚོ་དང་རྗེ་སངས་རྒྱས་ཡེ་ཤེས་
གཉིས་ཀའི་དབུ་པཎ། རྗེ་སངས་རྒྱས་ཡེ་ཤེས་ཀྱི་མགུལ་སྒོམ། ཀུན་མཁྱེན་ཤེས་རབ་དཔལ་བཟང་གི་གསོལ་རྒྱན། འཕགས་པའི་གནས་བརྟན་ཡན་ལག་འབྱུང་གི་ཕྱག་འཁར་རྒྱའི་ངུར་བ་ལས་གྲུབ་པ་ཁུངས་བཙུན་

[012A]༄༅། །མཁས་གྲུབ་ཁྱུང་པོ་དང་མཉམ་མེད་རིན་ཆེན་བརྩོན་འགྲུས་གཉིས་ཀའི་གདུང་བཞུགས་པ་རྟེན་གའུ་མར་གྲགས་པ་ཆ་ཚང། མཁས་གྲུབ་ཁྱུང་པོའི་ཕྱག་རྗེས་ཤིན་ཏུ་གསལ་བའི་རྡོའི་སྙིང་པོ། མགོན་
པོ་ཀླུ་སྒྲུབ་ཀྱི་ཐུགས་དམ་རྟེན་འཕགས་པ་བརྒྱད་སྟོང་པའི་རྒྱ་དཔེ། དེ་ཐོག་ནས་ཁ་ཆེ་པཎ་ཆེན་གྱིས་ལན་མང་དུ་གསུངས་པའི་བྱིན་རླབས་ཅན། དམ་པ་དམར་པོའི་ཐུགས་ནང་དུ་སྤྱན་རས་གཟིགས་རང་བྱོན་བཞུགས་པ་
མངའ་བདག་མཻ་ཏྲི་པའི་དབུ་ཐོད་ཡོངས་རྫོགས། འོད་དཔག་མེད་ཀྱི་སྐུ་གསལ་བར་བྱོན་པ། མཚན་ལྡན་ཐོད་པ་དངོས་ཐེ་ཚོམ་མེད་པ་ཡོངས་རྫོགས། བླ་མ་རྟོགས་ལྡན་འཇམ་དཔལ་རྒྱ་མཚོའི་དབུ་ཐོད་རིན་པོ་ཆེ་དང་འབྲུ་
སྣས་གང་བ། རྗེ་ཀརྨ་པ་རང་བྱུང་རྡོ་རྗེའི་ཞྭ་ནག་འཁྲུལ་མེད། རྗེ་བཙུན་སྒྲོལ་མའི་ཕྱག་མཚན་དར་ལྗང་གུ་ལ་རྗེ་བཙུན་མའི་སྐུ་བརྙན་བྲིས་པ། དགྲ་བཅོམ་པ་འོད་སྲུང་ཆེན་པོའི་ཚེམས་ཀྱི་དུམ་བུ། ཇོ་བོ་ཆེན་པོའི་གདུང་
ནག༑ རྗེ་བླ་མའི་ཚེམས། ཤ་བོ་སྒང་པའི་གདུང་མ་རྒད་མ། ཐམས་ཅད་མཁྱེན་པ་དགེ་འདུན་གྲུབ་ཀྱི་གདུང་ཚ་མང་བ། བཀའ་གདམས་ཀྱི་དམ་པ་མང་པོ་དང། རྒྱལ་ཚབ་མཁས་གྲུབ་རྗེ། ཐམས་ཅད་མཁྱེན་པ་སྔ་ཕྱི་
སོགས་སྐྱེས་ཆེན་དམ་པ་མང་པོའི་སྐུ་བལ་གྱི་རིང་བསྲེལ་དང་ཡུངས་འབྲུ་ལྟ་བུའི་རིང་བསྲེལ་མང་པོ། །ཐམས་ཅད་མཁྱེན་པ་དགེ་འདུན་གྲུབ་ཀྱི་ཕྱག་བྲིས་རྡོ་རྗེ་འཆང་ཆེན་པོའི་ལམ་རིམ་ཡོངས་སུ་རྫོགས་པ་རྣམས་

[012B] མཐོང་ཐོས་དྲན་རེག་དད་པར་བྱེད་རྣམས་ཀྱི། །གདུང་སེལ་ཕན་བདེའི་སྣང་བ་སྩོལ་མཛད་པའི། །རྟེན་མཆོག་གཙོ་བོ་འགའ་ཡི་ཐོ་ཙམ་བརྗོད། །དགེ་བས་འགྲོ་ཀུན་ཐམས་ཅད་གཟིགས་གྱུར་ཅིག་ཅེས་
རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་བྲིས་པ་དགེ་བར་གྱུར་ཅིག་ཡི་གེ་པ་ནི་དགེ་ཚུལ་བློ་བཟང་དབང་རྒྱལ་ལོ།། །།དགེ་ལེགས་འཕེལ།།    ༈    །།དགེ་ལྡན་ལུང་དང་རྟོགས་པའི་བསྟན་པ་ཡི། །རྒྱལ་
མཚན་ཕྱོགས་བཅུར་རྒྱས་པའི་འཕྲིལ་ལས་ཀྱིས། །རྒྱལ་མཚོའི་གོས་ཅན་མཛེས་པའི་དཔལ་གྱུར་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བསླུ་མེད་དཀོན་མཆོག་གསུམ་གྱི་བྱིན་རླབས་དང།།
དྲང་སྲོང་གྲུབ་པ་རྣམས་ཀྱི་བདེན་ཚིག་དང། །མཐའ་དག་འགྲོ་འདིའི་ལེགས་པར་སྤྱད་པའི་མཐུས། །བཤེས་གཉེན་དམ་པ་སྲིད་མཐར་ཞབས་བརྟན་ཤོག་དགའ་ལྡན་སྤྲུལ་པའི་སྐུའི་གསོལ་འདེབས་སོ།། །།
 གསུང་ལེ་ཚན་འདི་རྣམས་ཆོས་གྲྭ་འདི་ཁའི་ནང་རྟེན་གྲས་ཀྱི་གསུང་འབུམ་བྲིས་མར་བཞུགས་འདུག་ཀྱང། དེ་སྔ་པར་རྙིང་དུ་མ་འཁོད་སྟབས་ཆུ་སྤྲེ་་རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་གསུང་འབུམ་རྣམས་པར་གསར་བརྐོས་སྐབས་ནང་རྟེན་
གྲས་དང་ཞུས་དག་ཐོག་པར་དུ་གསར་འཇུག་བགྱིས་པའོ།། །



﻿
[000]༄༅། །ཐར་པ་དོན་དུ་གཉེར་བའི་རི་ཁྲོད་པ་རྣམས་ལ་ཁྲིམས་སུ་བཅའི་བ་སྐུ་གསུམ་གཞལ་མེད་ཁང་དུ་འཛེག་པ་བཻཌཱུརྱའི་ཐེམ་སྐས་ཞེས་བྱ་བ་བཞུགས་སོ། །

[001A] །ཨོཾ་བདེ་ལེགས་སུ་གྱུར་ཅིག་སྲིད་པའི་ཕུན་ཚོགས་རྨི་ལམ་དགའ་སྟོན་དང། །འདི་སྣང་ཆོས་བརྒྱད་སྨྱོན་པའི་ཟློས་གར་ལྟར། །གཟིགས་ནས་རྒྱལ་བས་བསྔགས་
པའི་ལམ་བཟང་དག་རྩེ་གཅིག་བསྒྲུབ་ལ་བརྩོན་རྣམས་རྒྱལ་གྱུར་ཅིག་འཕགས་སྲས་བྱེ་བས་གུས་བསྟེན་པ། །སྐུ་གསུམ་གཞལ་མེད་ཉམས་དགའ་བར། །འཛེག་པའི་བཅའ་ཁྲིམས་
བཻཌཱུརྱའི། །ཐེམ་སྐས་བཟང་པོ་འདི་ན་ཀོ། །དེ་ལ་འདིར་འཁོར་བའི་ངང་ཚུལ་ལྕགས་ཁང་མེ་འབར་བ་ལྟར་མཐོང་ནས། དབེན་པའི་རི་སུལ་དུ་དྲང་སྲོང་གི་སྤྱོད་ཚུལ་གྱིས་བཞུགས་པ་རྣམས་
ཀྱིས་ཇི་ལྟར་བྱ་བའི་རིམ་པ་ནི། སོ་ཐར་བྱང་སེམས་རིག་འཛིན་གསུམ་གྱི་སྡོམ་པ་རྣམ་པར་དག་པ་བླངས་ཏེ། ཉེས་པས་མ་གོས་པར་བླང་དོར་ཚུལ་བཞིན་དུ་བྱེད་པ་ལས་ལྷག་པ་མ་

[002A]༄༅། །མཆིས་མོད། འོན་ཀྱང་ཉམས་ལེན་དེ་ལྟར་བྱེད་པའི་མཐུན་འགྱུར་འགའ་ཞིག་ཁྲིམས་སུ་བཅའ་བ་ནི། དེ་ཡང་འོ་སྐོལ་གྱིས། རྙེད་པར་དཀའ་བའི་དལ་འབྱོར་གྱི་མི་ལུས་
ཐོབ༑ མཇལ་དཀའ་བ་རྒྱལ་བའི་བསྟན་པ་རིན་པོ་ཆེ་དང་མཇལ། དགེ་བའི་བཤེས་གཉེན་གྱིས་ཟིན། ཀུན་བྱང་གི་ཉེས་དམིགས་དང་ཕན་ཡོན་རིག་ནས། རང་ཡུལ། ཉེ་དུ༑ དགོན་གནས། གྲོགས་
མཆེད་དང་བཅས་པ་དོར་ནས། དབེན་པ་བསྟེན་པར་དམ་བཅའ་བ་ཡིན་པས། སྲོག་ལ་བབ་ཀྱང་དམ་བཅའ་མཐར་ཐོན་བྱེད་དགོས་ཏེ། འཕགས་མཆོག་ཀླུ་སྒྲུབ་ཀྱིས། དམ་པ་ཁས་འཆེ་མང་
པོ་མི་བྱེད་ཅིང། །གལ་ཏེ་དཀའ་བ་ཁས་ནི་བླངས་གྱུར་ན། །རྡོ་ལ་རི་མོ་བྲིས་པ་ཇི་བཞིན་དུ། །ཤི་ཡང་གཞན་དུ་བྱེད་པ་མེད་པར་འགྱུར། ཅེས་དང། མགོན་པོ་ཞི་བ་ལྷས་ཀྱང། དང་པོ་འབྱོར་བ་
བརྟགས་ནས་ནི། །བརྩམ་མམ་ཡང་ན་མི་བརྩམ་བྱའི། །མ་བརྩམས་པ་ནི་མཆོག་ཡིན་གྱི། །བརྩམས་ནས་ལྡོག་པར་མི་བྱའོ། །ཞེས་གསུངས་པ་ལྟར་རོ། །དེ་ལྟར་དམ་བཅའ་མཐར་ཕྱིན་པར་

[002B] ཇི་སྐད་དུ། རི་ཁྲོད་འདི་རུ་འཆི་ནུས་ན། །རྣལ་འབྱོར་བསམ་པ་རྫོགས་པ་ཡིན། ཞེས་པ་ལྟར། བློ་ཕུགས་ཆོས་ལ་གཏད། ཆོས་ཕུགས་སྤྲང་ལ་གཏད། སྤྲང་
ཕུགས་ཤི་ལ་གཏད་པ་ཞིག་དགོས། རི་ཁྲོད་དུ་འདུག་ནས་ནི་ཆོས་བརྒྱད་ཀྱིས་ཀུན་ནས་བསླངས་པའི་རྣམ་གཡེངས་དང་འདུ་འཛི་ལ་དགྲ་བོའི་གཙོ་བོར་ལྟ། ཐ་ན་ལེ་ལོ་དང། སྙོམས་ལས་ཀྱིས་སྒོ་གསུམ་
རང་དགར་འདུག་ནའང། ཀྱེ་མ་བདག་དགེ་བ་ལ་བརྩོན་པར་མི་བྱེད་ན། དབེན་པར་སྡོད་པའི་རི་དྭགས་དང་གཅན་གཟན་རྣམས་དང་ཁྱད་པར་ཅི་ཡོད། རི་ཁྲོད་བསྟེན་པ་དོན་མེད་དོ་སྙམ་དུ་སེམས་དགོས་ཏེ། མཁས་
གྲུབ་ཐམས་ཅད་མཁྱེན་པས། རང་ཡུལ་ཉེ་དུ་ལོངས་སྤྱོད་ཀུན་བོར་ནས། །རྩེ་གཅིག་དམ་ཆོས་སྒྲུབ་པར་དམ་བཅས་ཏེ། །གཞན་གྱི་ཡུལ་དུ་རྣམ་གཡེངས་འདུ་འཛི་ཡིས། །དལ་འབྱོར་དོན་མེད་བྱེད་པ་སྨྱོན་པ་
ཡིན། ཞེས་གསུངས་པ་ལྟར་རོ། །དེ་བཞིན་དུ་བྱིང་རྨུགས་དང་འདྲེས་པའི་ཡིད་བྱེད་བཀག་པའི་བསམ་གཏན་བསྒོམ་པ་ལ་གཅིག་དྲིལ་བྱེད་པ་དང། བཟང་འདོད་དང། གྲགས་འདོད་དང། འགྲན་འདོད་ཀྱིས་རི་
ལ་གནས་བཅས་ཏེ། འདོད་ཞེན་གྱི་འཁྲི་བ་མཆོད་པས། ཡང་གྲོང་ཆོག་རྒྱུ་བ་སོགས་བྱེད་པ་ནི་ཤིན་ཏུ་མི་རུང་སྟེ། ཆོས་རྗེ་ས་པཎ་གྱིས། དམ་པའི་གདམས་པས་སྦོས་པ་མཆོད་པར། །ཞི་གནས་བྱིང་པོ་ཞིག་ལ་སེམས་

[003A]༄༅། །བཟུང་ནས། །གཏི་མུག་མུན་པ་ཡང་ཡང་སྤེལ་བྱེད་པ། །ཕྱི་བ་ཆང་དུ་ཉལ་བའི་སྒོམ་ཆེན་ཡིན། །དད་དང་འདུན་པས་སེམས་རྒྱུད་མ་ཐུལ་བར། །འགྲན་འདོད་དབེན་པའི་རི་ལ་གནས་བཅས་ཏེ། །
འདོད་ཡོན་དགོས་དགུ་རྟག་ཏུ་ཡིད་བྱེད་པ། །གཅན་གཟན་རི་ལ་ཉལ་བའི་སྒོམ་ཆེན་ཡིན། །ཐར་པའི་ལམ་སྟོར་ཉེས་པ་ཀུན་སྤེལ་ནས། །བཟང་འདོད་རི་བྲག་གནས་པས་དུས་འདས་ཏེ། །དེ་རྗེས་ཡོན་བདག་ཕོ་
མོའི་གྲོང་ཆོག་མཁན། །ཝ་འདྲ་ལུང་སྟོང་འགྲིམ་པའི་སྒོམ་ཆེན་ཡིན། །ཆོས་བརྒྱད་འདོད་པ་རྩྭ་ཡི་མེ་བཞིན་འབར། །ཁ་ཕྱིར་ཀུན་ཏུ་རྒྱུ་བའི་བརྩོན་འགྲུས་ཅན། །ལོག་པའི་འཚོ་བས་རྟག་ཏུ་འཚོ་བྱེད་པ། །ཁྱི་རྐུན་
གྲོང་མཐའ་ཉུལ་བའི་སྒོམ་ཆེན་ཡིན། །རྒྱལ་པོ་ངན་པའི་ཚུལ་འཛིན་ངུར་སྨྲིག་ཅན། །ཆགས་སྡང་མཚོན་སྦྱོར་དུ་མའི་འཁོར་གྱིས་བསྐོར། །མི་དགེའི་འཕྲིན་ལས་ཕྱོགས་བཅུར་སྤེལ་བྱེད་པ། །ངན་སོང་
གནས་གསུམ་སྤེལ་བའི་སྒོམ་ཆེན་ཡིན། །ཞེས་སྒོམ་ཆེན་ཐ་མའི་མཚན་ཉིད་གསུངས་པ་དེ་དག་གིས་རང་རྒྱུད་ལ་ཅུང་ཟད་ཀྱང་མ་གོས་པར་བྱེད་པ་གནད་དུ་ཆེ། དབེན་པར་འདུག་ནས་ནི། །ཚེ་འདིའི་རྙེད་
བཀུར་གྲགས་པ་སོགས་སྐད་ཅིག་ཀྱང་དོན་དུ་མི་གཉེར་བར། འཕགས་པའི་རིགས་བཞི་ལ་གནས་བཅས་ཏེ། གསོག་རུམ་མངོན་མཚན་ཅན་གྱི་རྩོལ་སྒྲུབ་སོགས་གཏན་མི་བྱེད་པ་ཞིག་དགོས་ཏེ་

[003B] །ལྟོ་འགྲངས་ཙམ་གྱི་བསོད་སྙོམས་ནི། །སླངས་ནས་སང་གིར་མི་བྱེད་པ། །དེ་ལྟ་བུ་ནི་དགེ་སྦྱོང་ཡིན། ཞེས་གསུངས་ཤིང། གླེགས་བམ་རིན་པོ་ཆེར་ཡང། འཕྲལ་ལ་ཟས་འཚོལ་བྱ་དང་འདྲ། །ཀག་སྟེ་ལངས་པས་གཞི་
རྫོགས་པ། །ཞེས་གསུངས་པ་འདྲ་བ་ཞིག་བྱ་འཚལ། དེ་བཞིན་དུ། མགོན་པོ་ཞི་བ་ལྷས་ཀྱང། ལྷུང་བཟེད་ལ་སོགས་ཉི་ཚེ་དང། །ཀུན་ལ་མི་མཁོའི་གོས་འཆང་ཞིང། །ལུས་འདི་སྦ་བ་མ་བྱས་ཀྱང། །འཇིགས་མེད་གནས་པར་ནམ་ཞིག་
འགྱུར། །ཅེས་གསུངས་པ་ལྟར་བྱ། དེ་ལྟ་བུའི་ཚུལ་གྱིས་ཆོས་གཙོ་བོར་བྱས་ན། བདག་ཅག་གི་སྟོན་པ་ཐུགས་རྗེ་ཅན་དེའི་སྔོན་གྱི་སྨོན་ལམ་གྱིས་འོ་བརྒྱལ་མི་དགོས་ཏེ། ཁྱིམ་པའི་སྐྱེ་བོ་ཐམས་ཅད་དག་སེན་མོའི་སྟེང་དུ་ཞིང་རྨོད་ཀྱང། །
ང་ཡི་རབ་ཏུ་བྱུང་བ་རྣམས། །འཚོ་བས་འཕོངས་པར་མི་འགྱུར་རོ། །ཞེས་གསུངས་ཤིང། ཁ་རག་སྒོམ་ཆུང་པས་ཀྱང། སོ་ནམ་མ་བྱས་ཡོ་བྱད་མ་བསགས་ཀྱང། །སྒོམ་ཆེན་འཁྱགས་སམ་ལྟོགས་ནས་ཤི་བ་དག་སྔོན་ཆད་མཐོང་ཞིང་ཐོས་
པ་མ་བྱུང་སྟེ། །མ་འོངས་པ་ནའང་འབྱུང་བར་མི་འགྱུར་རོ། །ཞེས་གསུངས་པའི་ཕྱིར་རོ། །དེའི་ཕྱིར་དབུལ་པོ་ངེས་པ་བཞིན་དུ་འདོད་པ་ཆུང་ཞིང་ཆོག་ཤེས་ཀྱི་བདུད་རྩིས་འཚོ་བ་ཞིག་དགོས་ཏེ། མགོན་པོ་ཀླུའི་ཞལ་སྔ་ནས་ཀྱིས། ནོར་རྣམས་ཀུན་
གྱི་ནང་ན་ཆོག་ཤེས་པ། །རབ་མཆོག་ལགས་པར་ལྷ་མིའི་སྟོན་པས་གསུངས། །ཀུན་ཏུ་ཆོག་ཤེས་མཛོད་ཅིག་ཆོག་མཁྱེན་ན། །ནོར་མི་བདོག་ཀྱང་ཡང་དག་འབྱོར་བ་ལགས། །ཞེས་གསུངས་པས་སོ། །དེ་ལྟ་བུའི་བསམ་སྦྱོར་སྐྱེ་བ་དང་

[004A]༄༅། །བརྟན་པ་དང། མཐར་ཕྱིན་པ་ལ་ནི། སློབ་དཔོན་དཔའ་བོས། ལྷ་དབང་དག་དང་འཁོར་ལོས་སྒྱུར་བ་ཡི། །འབྱོར་པ་དམ་པ་ཕུན་སུམ་ཚོགས་པ་ལའང། །འདོད་པའི་རང་བཞིན་མི་གཙང་བ་བཞིན་དུ། །ཡིད་ལ་
འདོད་པ་ཏིལ་ཙམ་མེད་པར་ཤོག་ལྕགས་ཀྱི་ཁང་པ་འབར་བ་འདྲ་བ་ཡི། །སྲིད་པར་རྒྱུ་ལ་ནམ་ཡང་དགའ་མ་གྱུར། ཅེས་པ་དང། རྗེ་ཐམས་ཅད་མཁྱེན་པས་ཀྱང། བདེ་མེད་སྡུག་བསྔལ་བརྒྱ་ཡིས་གཙོས་པ་ཡི། །སྲིད་པའི་ཕུན་
ཚོགས་ཡིད་ལ་དྲན་ཙམ་གྱིས། །ལྕགས་ཁང་འབར་བའི་ནང་དུ་ཆུད་པ་བཞིན། །ཡིད་ལ་འདོད་པ་ཏིལ་ཙམ་མེད་པར་ཤོག་ཅེས་གསུངས་པ་དང་འདྲ་བའི་བསམ་པ་སྐྱེས་པ་ཞིག་དགོས། དེ་འདྲ་བའི་བསམ་པ་སྒྲུབ་པ་ལ་ནི། ཇི་སྐད་དུ་
དལ་བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་རྙེད་པ་ད་རེས་ཙམ་ཞིག་ཡིན། །རྙེད་དཀའ་འཇིག་སླ་ནམ་མཁའི་གློག་དང་འདྲ། །ཚུལ་འདི་བསམས་ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་ནས། །ཉིན་
མཚན་ཀུན་ཏུ་སྙིང་པོ་ལེན་པ་དགོས། ཞེས་གསུངས་པ་ལྟར། དལ་འབྱོར་དོན་ཆེ། རྙེད་དཀའ། འཆི་བ་མི་རྟག་པ། ངན་འགྲོའི་སྡུག་བསྔལ། ལས་འབྲས་ལ་ཡིད་ཆེས་ཀྱི་དད་པས་ལྕག་ཡང་ཡང་འདེབས་པ་ཞིག་མ་བྱུང་ན། ཚེ་འདིའི་སྣང་བ་
ཤུགས་དྲག་འཁྲི་མཁས་པས། དགེ་སྦྱོར་ཅི་འདྲ་ཞིག་བྱེད་ལོ་བྱས་ཀྱང་གནད་དུ་མི་འགྲོ་ཞིང་སྒྲུབ་པ་མཐར་མི་ཐོན་པས། བཞི་བརྒྱ་བར། མཁས་པ་རྣམས་ལ་མཐོ་རིས་ཀྱང། །དམྱལ་བ་དང་མཚུངས་འཇིགས་བསྐྱེད་འགྱུར། གསུངས་པ་ལྟ་བུའི་

[004B] ཆགས་སྡང་ངན་པའི་སྤྲིན་གྱིས་བསྒྲིབས་ན་ཕན་བདེའི་ཉི་མ་མི་འཆར་བས། རང་གཅེས་འཛིན་ལ་དགྲར་བལྟས་ཏེ། རང་རྒྱུད་ཀྱི་ཐ་རྒོད་འདུལ་བ་ལ་གཅིག་དྲིལ་དུ་བྱེད་དགོས་ཏེ། རྒྱལ་སྲས་རིན་པོ་ཆེས། འདུལ་རྒྱུའི་
དགྲ་མེད་བསྐྱང་རྒྱུའི་གཉེན་མེད་ཅིང། །ཕར་ལྟོས་དཔོན་མེད་ཚུར་ལྟོས་གཡོག་མེད་པའི། །དབེན་པའི་གནས་སུ་རང་སེམས་མི་འདུལ་ན། །ཁྱོད་ལ་བྱ་རྒྱུ་ཅི་འདུག་མ་ཎི་བ། ཞེས་གསུངས་པའི་དོན་བཞིན་བྱེད། དེ་ཡང་དབེན་པར་བདག་ཉིད་
གཅིག་པུར་སྐྱེ་བོ་གཞན་གྱིས་མི་ཤེས་སྙམ་དུ་བག་མེད་པའི་སྤྱོད་པ་བྱེད་པ་ལྟ་ཞོག་ལུང་མ་བསྟན་གྱི་ངང་དུའང། སྒོ་གསུམ་གང་རུང་གནས་ན། རང་གིས་རང་ལ་ཁྲེལ་བདས་ཏེ། ཀྱེ་མ་ལྷ་དང་བླ་མ་ཡེ་ཤེས་ཀྱི་གཟིགས་པ་སྒྲིབ་
མེད་མངའ་བ་རྣམས་ཀྱི་མདུན་དུ་ཁྱོད་ཁ་འདྲ་ཡོང་བ་སྙམ་དུ་བསམས་ཏེ། སྤྱོད་འཇུག་ཏུ། སངས་རྒྱས་བྱང་ཆུབ་སེམས་དཔའ་རྣམས། །ཀུན་ཏུ་ཐོགས་མེད་གཟིགས་པར་ལྡན། །དེ་དག་ཐམས་ཅད་སྤྱན་སྔ་ན། །རྟག་པར་བདག་ནི་
གནས་སོ་ཞེས། །དེ་ལྟར་བསམས་ནས་ངོ་ཚ་དང། །འཇིགས་དང་གུས་ལྡན་དེ་བཞིན་མནོས། །དེས་ན་སངས་རྒྱས་རྗེས་དྲན་པའང། །དེ་ལ་ཡང་དང་ཡང་དུ་འབྱུང། ཞེས་གསུངས་པའི་ཕྱིར་རོ། །ཡང༑ མཚན་དང་ལྟ་སྤྱོད་མཚུངས་པའི་
གྲོགས་ཚངས་པ་མཚུངས་པར་སྤྱོད་པ་སྡེར་ལོངས་པ་ཡོད་ན་ནི། ཕན་ཚུན་ཆགས་སྡང་འགྲན་སེམས་སྤངས་ཏེ། སོ་སོའི་དགེ་སྦྱོར་གཙོ་བོ་ལ་མི་གནོད་པའི་ངོས་ནས། ལུང་དང་སྒྲུབ་པ་བསྟན་པའི་རྩ་བ་ཡིན་པས། གཞི་གསུམ་གྱི་

[005A]༄༅། །རྣམ་གཞག་ལས་མི་གཡེལ་བའི་ངང་ནས། སྤྱིའི་ཆོས་མཐུན་གྱི་བྱ་བ་རྣམས་ཀྱང་སྤྱི་ཁྲིམས་བཞིན་བསྒྲུབ་དགོས། སྤྱིར་གྱི་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་ཅིང། ཁྱད་པར་ཚངས་པ་མཚུངས་
པར་སྤྱོད་པ་ནང་ཕན་ཚུན་དུ་ཁྲོས་པའི་ཉེས་པ་ཤིན་ཏུ་ཆེ་བར་བསླབ་བཏུས་སུ་མདོ་དྲངས་པ་ལས་གསུངས་པས། དགེ་བའི་བཤེས་གཉེན་དུ་བསམས་ཏེ་དག་སྣང་སྦྱོང། རི་ཁྲོད་མཐུན་པའི་གྲོགས་དང་བཅས་པའི་གནས་དེར་དགེ་སྦྱོར་
འཕེལ་ན། འཕོ་སྐྱས་མང་པོ་དགེ་སྦྱོར་གྱི་སར་ཡིན་པས་གཞི་བཟུང། ཡང་དགེ་སྦྱོར་མི་འཕེལ་ན། པོ་ཏོ་བས། ཉི་ཟླ་བཞིན་དུ་ཀུན་ཏུ་རྒྱུ་བྱ། ཞེས་གསུངས་པ་བཞིན། སྒོ་གསུམ་དགེ་བ་གང་འཕེལ་གྱི་དབེན་པ་ནས་དབེན་པར་ཆགས་
པ་མེད་པར་རྒྱུ། འགྲོ་འཆག་ཉལ་འདུག་སོགས་སྤྱོད་ལམ་ཐམས་ཅད་དུ་སྒོ་གསུམ་སྡོམ་པ་གསུམ་གྱི་བཅས་མཚམས་ལས་སྐད་ཅིག་ཀྱང་མི་འགལ་བའི་དམ་པའི་རྣམ་ཐར་བསྐྱེད་ཕྱིར། གནད་རྣམས་ཚང་བའི་ཐུན་དྲུག་དང་
ཐུན་བཞིའི་རྣལ་འབྱོར་ལ་བརྩོན་པ་བསྟེན་འཚལ། དེ་དག་གི་སྐབས་ཁ་ཏོན། བཟླས་བརྗོད། དཔྱད་འཇོག་གི་བསམ་གཏན་ཅི་བྱེད་ཀྱང། སེམས་རྒྱ་ཡོངས་སུ་གཏན་ནས་མ་སོང་བ་ཞིག་ཅིས་ཀྱང་གལ་ཆེ་སྟེ། སྤྱོད་འཇུག་ལས་
བཟླས་བརྗོད་དང་ནི་དཀའ་ཐུབ་སོགས། །ཡུན་རིང་དུས་སུ་སྤྱད་བྱས་ཀྱང། །སེམས་གཞན་གཡེངས་པས་བྱས་པ་ནི། །དེ་ཉིད་རིག་པས་དོན་མེད་གསུངས། ཞེས་པ་དང། སེམས་ཀྱི་གླང་པོ་ཡན་བཏང་བས། །མནར་མེད་གནོད་པ་བྱེད་

[005B] །གླང་ཆེན་མ་དུལ་མྱོས་པ་ཡིས། །འདི་ན་དེ་འདྲའི་གནོད་མི་བྱེད། ཅེས་གསུངས་པ་ལྟར་རོ། །སེམས་གཞན་དུ་ཡེངས་མི་ཡེངས་ཀྱང་དྲན་ཤེས་གཉིས། དེའི་ནང་ནས་ཀྱང་དྲན་པ་ལ་རག་ལས་ཏེ། མགོན་པོ་ཀླུ་སྒྲུབ་ཀྱིས། དབང་ཕྱུག་
ལུས་གཏོགས་དྲན་པ་བདེ་གཤེགས་ཀྱིས། །བགྲོད་པ་གཅིག་པའི་ཁམ་དུ་ཉེ་བར་བསྟན། །དེ་ནི་བསྒྲིམས་ནས་མངོན་པར་བསྲུང་བགྱི་སྟེ། །དྲན་པ་ཉམས་པས་ཆོས་ཀུན་འཇིག་པར་འགྱུར། ཅེས་དང། སྤྱོད་འཇུག་ལས་ཀྱང། ཀུན་ནས་
དྲན་པའི་ཐག་པ་ཡིས། །སེམས་ཀྱི་གླང་ཆེན་དམ་བཏགས་ན། །འཇིགས་པ་ཐམས་ཅད་མེད་འགྱུར་ཞིང། །དགེ་བ་ཐམས་ཅད་ལག་ཏུ་འོང། ཞེས་གསུངས་སོ། །དེ་ལྟ་བུའི་དྲན་པ་བརྗེད་མིང་དུ་བྱུང་ན་ཤེས་བཞིན་འབད་མེད་དུ་ཡོང་སྟེ་
དེ་ཉིད་ལས། གང་ཚེ་དྲན་པ་ཡིད་སྒོ་ནས། །བསྲུང་བའི་དོན་དུ་གནས་གྱུར་པ། །དེ་ཚེ་ཤེས་བཞིན་འོང་འགྱུར་ཏེ། ཞེས་སོ། །དེ་འདྲའི་ཤེས་བཞིན་གོང་འཕེལ་དུ་བྱེད་ཚུལ་ཡང། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་
བྱ་བ། །དེ་དེ་ཁོ་ན་མདོར་ན་ནི། །ཤེས་བཞིན་བསྲུང་བའི་མཚན་ཉིད་དོ། །ཞེས་གསུངས་པ་ལྟར་རོ། །དེ་ཡང་དབེན་པར་བསྒྲུབ་པ་ལྷུར་བྱེད་པ་དེའི་ཚེ་ནི། ཐེག་པ་ཆེན་པོ་མདོ་སྔགས་ཀྱི་ཆོས་ཟབ་མོ་ཅི་འདྲ་ཞིག་ཉམས་སུ་ལེན་རྒྱུ་ཡོད་ནའང་
སྒྲུབ་པ་པོ་བདག་ཉིད་ཐེག་ཆེན་པར་ཚུད་པ་ཞིག་མ་བྱུང་ན། ཐམས་ཅད་མཁྱེན་པ་ཐོབ་པའི་སྐབས་མེད་ཅིང། དེ་བཞིན་དུ་ངེས་འབྱུང་དང། བདག་མེད་རྟོགས་པ་ཐུན་མོང་མ་ཡིན་པའི་ལྟ་བ་མེད་ན། ཐར་པ་ཙམ་ཡང་མི་ཐོབ་པས། དམིགས་

[006A]༄༅། །པ་ལྟར་སྣང་ཞིག་ལ་ཚེ་དྲིལ་བ་མ་ཡིན་པར། ལམ་གྱི་གནད་འདུས་པའི་ཉམས་ལེན་ལ་འབད་པར་འཚལ་ལོ། །དེ་ཡང་སྙིང་པོ་དྲིལ་ན། བདག་མེད་ལ་བདག་ཏུ་བཟུང་བ་ལ་བརྟེན་པའི་སྒྱུ་མས་རྨོངས་པར་བྱས་
པས་སྨྱོན་པའི་སྤྱོད་པ་བྱེད་པ་ལྟ་བུའི་ལས་བསགས། དེའི་དབང་གིས་ཁམས་གསུམ་གྱི་བརྩོན་ཁང་ཆེན་པོར་འདུ་བྱེད་ཀྱི་རང་བཞིན་གྱི་སྡུག་བསྔལ་གྱི་ཕུང་པོ་འབྲས་དང་ཟུག་རྔུ་ལྟ་བུ་མགལ་མེའི་འཁོར་ལོ་དང་མཚུངས་པ་རྒྱུན་ཆད་
མེད་པར་འཁོར་བ་ལ། སྐྱུགས་ནད་ཅན་གྱིས་ཟས་མཐོང་བ་འདྲ་བའི་བློ་བསྐྱེད། དེ་རྗེས་ཇོ་བོ་ཆེན་པོས། རང་རྒྱུད་རྟོགས་པའི་སྡུག་བསྔལ་གྱིས། །གང་ཞིག་གཞན་གྱི་སྡུག་བསྔལ་ཀུན། །ཡང་དག་ཟད་པར་ཀུན་ནས་འདོད། །སྐྱེས་བུ་དེ་ནི་མཆོག་ཡིན་
ནོ། ཞེས་གསུངས་པ་བཞིན། རང་དང་འདྲ་བར་སྡུག་བསྔལ་གྱིས་མནར་བའི་འགྲོ་བ་ཐམས་ཅད་དྲིན་ཅན་གྱི་མར་ཤེས་པའི་སྒོ་ནས། བདག་གཅེས་འཛིན་ལ་དགྲར་བལྟས་ཏེ། སེམས་ཅན་ཐམས་ཅད་ལ་ཉེ་རིང་མེད་པར་གཅེས་པར་འཛིན་
པའི་བསམ་སྦྱོར་ལ་སྙིང་ཐག་པ་ནས་གནས་པ་ཞིག་བྱ་སྟེ། དེ་ལྟར་ཡང་སྤྱོད་འཇུག་ལས། འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང། །མང་དུ་
བཤད་ལྟ་ཅི་ཞིག་དགོས། །བྱིས་པ་རང་གི་དོན་བྱེད་དང། །ཐུབ་པ་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་པར་ལྟོས། །བདག་བདེ་གཞན་གྱི་སྡུག་བསྔལ་དག་ཡང་དག་བརྗེ་བ་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང། །འཁོར་བ་

[006B] ཅེས་གསུངས་པ་ལྟར། རང་གཅེས་འཛིན་ལ་དགྲར་བལྟས། གཞན་གཅེས་འཛིན་ཕུན་ཚོགས་ཐམས་ཅད་ཀྱི་འབྱུང་གནས་སུ་ཤེས་པར་བྱས་ཏེ། བདག་གཞན་མཉམ་བརྗེའི་སྒོ་ནས་བྱང་ཆུབ་ཀྱི་སེམས་ལ་
བསྟེན་གོམས་ནན་ཏན་དུ་བྱེད། དེའི་ངང་ནས། ཉེས་པ་ཐམས་ཅད་ཀྱི་རྩ་བ་བདག་ཏུ་འཛིན་པ་ཡིན་ཏེ། བཞི་བརྒྱ་པར། ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་གནས་འགྱུར་ཏེ། །དེ་ཕྱིར་ཉོན་མོངས་ཐམས་ཅད་
ཀྱང། །གཏི་མུག་བཅོམ་པས་བཅོམ་པར་འགྱུར། ཅེས་གསུངས་ཤིང། གཏི་མུག་གི་གཉེན་པོ་བདག་མེད་པའི་དོན་ལ། །དོན་འགྱུར་གྱི་ཐེ་ཚོམ་སྐྱེས་ཀྱང། ཐར་པའི་བག་ཆགས་འཇོག་པར་དེ་ཉིད་ལས། །བསོད་ནམས་ཆུང་
ངུས་ཆོས་འདི་ལ། །ཐེ་ཚོམ་ཟ་བའང་ཡོད་མི་སྲིད། །ཐེ་ཚོམ་ཟ་བ་ཙམ་ཞིག་གིས། །སྲིད་པ་ཧྲུལ་པོར་བྱེད་པར་འགྱུར། ཅེས་གསུངས་པས། བདག་མེད་རྟོགས་པའི་ཕྱག་རྒྱ་ཆེན་པོ་མཉམ་གཞག་ནམ་མཁའ་ལྟ་བུ་ལ་མཉམ་
པར་འཇོག་ཅིང། བདག་ཏུ་འཛིན་པའི་བློས་ཇི་ལྟར་བཟུང་བའི་ཡུལ་བདག་གམ་ངའམ་སྐྱེས་བུ་ཞེས་བྱ་བ་དེ། བདག་ཏུ་འཛིན་པའི་བློ་དེས་བཟུང་བ་ལྟར་གྲུབ་པར་རང་གི་ངང་གིས་འཆར་བ་ཞིག་གྲོག་སྦུར་ཚུན་ཆད་ཀྱི་རྒྱུད་
ལའང་ཡོད་པས། དེ་ངེས་པར་བྱས་ལ། དེ་འདྲའི་བདག་དེ་བདག་ཏུ་འཛིན་པའི་བློ་ལྷན་སྐྱེས་དེ་ལ་ཇི་ལྟར་སྣང། བློ་དེས་ཇི་ལྟར་བཟུང། རང་གི་ལུས་སེམས་གཉིས་རེ་རེ་བའམ། ལུས་སེམས་གཉིས་ཚོགས་པའི་སྟེང་དུ་བཟུང་

[007A]༄༅། །ངམ། དེ་དག་ལས་གཞན་དུ་བཟུང། གལ་ཏེ་ལུས་སེམས་གཉིས་སམ། ཕུང་པོ་ལྔའི་སྟེང་དུ་བཟུང་ཞིང། བཟུང་བ་ལྟར་ཡོད་ན་ནི། ཡོད་ཕྱིན་གཅིག་དང་དུ་མ་གང་རུང་ལས་མི་འདའ་བས། ཕུང་པོ་ལྔ་འམ་
ལུས་སེམས་གཉིས་དང། གཅིག་དང་ཐ་དད་དང། དེ་དག་ལས་གཞན་དུ་ཡོད་དམ་སྙམ་དུ་བཙལ་བ་ན། ཅི་ཡང་མི་རྙེད་པ་ཞིག་འོང་བས། དེ་ཀའི་ངང་དུ་མཉམ་པར་འཇོག་དགོས་ཏེ། འཕགས་མཆོག་ཀླུ་སྒྲུབ་ཀྱིས། །ཇི་ལྟར་ཆུ་
ཤིང་ཡན་ལག་དག་མ་ལུས་བཅས་ཏེ་བཤིག་བྱས་ན། །ཅི་ཡང་མེད་ལྟར་སྐྱེས་བུ་ཡང། །ཁམས་བཅས་བཤིག་ན་དེ་དང་འདྲ། །ཆོས་རྣམས་ཐམས་ཅད་བདག་མེད་ཅེས། །དེ་ཕྱིར་སངས་རྒྱས་རྣམས་ཀྱིས་གསུངས། ཞེས་དང་
ཞི་བ་ལྷས་ཀྱང། ཇི་ལྟར་ཆུ་ཤིང་སྡོང་པོ་དག་ཆ་ཤས་ཕྱེ་ན་འགའ་མེད་པ། །དེ་བཞིན་རྣམ་པར་དཔྱད་པ་ཡིས། །བཙལ་ན་བདག་ཀྱང་ཡང་དག་མིན། ཅེས་གསུངས་སོ། །ཡང་ན༑ འཇུག་པར་རྣམ་བདུན་གྱི་རིགས་པ་ཤིང་རྟ་
ལ་སྦྱར་བ་འདི་ལྟར་བསྒྱུར་ཏེ། བདག་ནི་ཕུང་པོ་རྣམས་ལས་གཞན་འདོད་མིན། །གཞན་མིན་མ་ཡིན་དེ་ལྡན་མ་ཡིན་ཞིང། །ཕུང་པོ་ལ་མིན་ཕུང་པོ་དག་དེར་མིན། །འདུས་པ་ཙམ་མིན་དབྱིབས་མིན་ཇི་བཞིན་ནོ། །ཞེས་གསུངས་
པ་ལྟར་རྩེ་གཅིག་ཏུ་སྒོམ། མཉམ་གཞག་དེ་ལས་ལངས་ནས་ནི། །འདི་ནི་དེ་ཉིད་དུ་འམ་འཇིག་རྟེན་དུ། །རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། །རྣམ་དཔྱད་མེད་པར་འཇིག་རྟེན་ཉིད་ལས་འདིར། །རང་གི་ཡན་

[007B] མ་བརྟགས་ཉམས་དགའ་བ། སྒྱུ་མ། ཆུ་ཟླ། གཟུགས་བརྙན་ལྟ་བུ་སྣང་ཡང་བདེན་པས་སྟོང་བའི་རྒྱལ་སྲས་ཀྱི་སྤྱོད་པ་ལ་བསླབ་ཅིང། དེ་འདྲ་བའི་ཉམས་ལེན་ལས་མ་
གཡོས་པའི་ངང་ནས་བསྐྱེད་རྫོགས་ཟབ་མོའི་རྣལ་འབྱོར་བཟླས་བརྗོད་སོགས་ལ་བརྩོན་པར་བྱེད་པ་ནི་དལ་འབྱོར་ལ་སྙིང་པོ་ལེན་པའི་ཐབས་བླ་ན་མེད་པ་ཡིན་ནོ། །འདི་འདྲ་བའི་དབེན་པར་སྤྱོད་པའི་རྣལ་འབྱོར་པ་དེ་ནི། ནམ་
ཕུགས་བདེ་བ་ནས་བདེ་བར་འགྲོ་བས་གཏན་གྱི་མདུན་མ་གྲུབ་པ་ལྟ་ཅི་སྨོས། གནས་སྐབས་སུ་ཡང་ལྷ་ཡི་དབང་པོས་ཀྱང་རྙེད་པར་དཀའ་བ། རྟག་ཏུ་བདེ་ཞིང་སྐྱིད་པའི་མགོ་ཚུགས་པ་ཡིན་ཏེ། མགོན་པོ་ཞི་བ་ལྷས། ཁང་སྟོང་
ཤིང་དྲུང་ཕུག་དག་ཏུ། །གང་དུ་ཇི་སྲིད་འདོད་གནས་ཤིང། །ཡོངས་འཛིན་བསྲུང་བའི་སྡུག་བསྔལ་སྤངས། །ལྟོས་པ་མེད་པར་བག་ཡང་སྤྱོད། །རང་དབང་སྤྱོད་ཅིང་ཆགས་མེད་ལ། །གང་དང་ཡང་ནི་འབྲེལ་མེད་པ། །ཆོག་ཤེས་བདེ་སྦྱོང་
གང་ཡིན་པ། །དབང་པོས་ཀྱང་ནི་དེ་རྙེད་དཀའ། ཞེས་གསུངས་པ་ལྟར་རོ།    ༈    །བསླབ་པ་འདོད་པའི་དགེ་སློང་དག་དབེན་པ་དག་ཀྱང་ཐོབ་པར་ཤོག་གཡེང་བ་ཐམས་ཅད་སྤངས་ནས་ནི། །སེམས་ནི་ལས་རུང་བསྒོམ་པར་
ཤོག་རྣམ་གཡེང་མེད་པའི་དབེན་གནས་སུ། །ཆོས་བརྒྱད་འཆིང་བས་མ་བཅིངས་པར། །ཆོག་ཤེས་བདུད་རྩིས་འཚོ་བ་ཡི། །སྤྱོད་ཚུལ་དེ་ལ་གློ་བ་དགའ། །ཀྱེ་མ་ཚེ་འདི་ཡུན་ཐུང་ཞིང། །འདོད་ཡོན་ལན་ཚྭའི་ཆུ་དང་འདྲ། །ཕ་

[008A]༄༅། །རོལ་གཡང་སས་ཡ་ང་བས། །སྙོམས་ལས་ལེ་ལོ་སྤངས་ན་ལེགས། །འཁོར་བའི་མྱ་ངམ་ཐང་ཆེན་ལས། །སྒྲོལ་བའི་དེད་དཔོན་ཕལ་ཆེར་ཐལ། །བདག་ཅག་མགོན་མེད་ཕྱིར་ལུས་ན། །ཕྱི་བཞིན་
བསྙེགས་དང་གྲོགས་པོ་དག་རང་ཡུལ་གཞི་དགོན་ལོངས་སྤྱོད་སོགས། །དོར་ནས་དབེན་པར་དམ་བཅས་ཏེ། །རྙེད་བཀུར་འདུ་འཛིའི་རྗེས་འབྲང་ན། །གླང་ཆེན་ཁྲུས་དང་ཅིས་མི་མཚུངས། །དེ་ཕྱིར་དབེན་པའི་གནས་འདུག་ནས། །
སྡོམ་པ་གསུམ་གྱིས་རྒྱུད་བསྡམས་ཏེ། །མདོ་རྒྱུད་གནད་ཀྱི་ཉམས་ལེན་ལ། །གཡེལ་མེད་བརྩོན་པ་བསྟེན་པར་འཚལ། །འདི་ལྟར་བསྐྲུན་པའི་དགེ་བ་ཡང། །མཁའ་མཉམ་འགྲོ་བ་མ་ལུས་པ། །སྡུག་བསྔལ་རྒྱ་མཚོ་ལས་སྒྲོལ་ཕྱིར། །
བླ་མེད་བྱང་ཆུབ་ཆེན་པོར་བསྔོ། ཞེས་པ་འདི་ནི། དགེ་སློང་རི་ཁྲོད་པ་རྣམས་ཀྱི་བཅའ་ཡིག་ཅིག་ཅིས་ཀྱང་དགོས་ཤེས་ཆོས་རྗེ་དོན་གྲུབ་རིན་ཆེན་གྱིས་སྔ་ཕྱིར་ནན་ཆེར་བསྐུལ་བ་ལ་བརྟེན་ནས། ཤཱཀྱའི་དགེ་སློང་སྤོང་བ་པ་བློ་
བཟང་ཆོས་ཀྱི་རྒྱལ་མཚན་གྱིས། ར་ས་ར་མོ་ཆེར་སྦྱར་བ་འདི། བརྩེ་བའི་བསླབ་བྱ་ཡང་ཡིན། ཕན་པའི་གདམས་ངག་ཀྱང་ཡིན། འཆི་བའི་ཁ་ཆེམས་ཀྱང་ཡིན་པས། ཚུལ་བཞིན་ཉམས་སུ་ལེན་པར་མཛོད།།
།།    ༈    །།སྭ་སྟི། པར་འྡིའང་བློ་བཟང་དར་རྒྱས་ཀྱིས། །གྲོགས་པོའི་སྒྲིབ་པ་སྦྱང་ཕྱིར་བསྒྲུབས། །དགེ་བས་ཚེ་རབས་ཐམས་ཅད་དུ། །འབྲལ་མེད་ཆོས་ལ་སྤྱོད་གྱུར་ཅིག་ཕུན་ཚོགས་ལྷ་མིའི་རྟེན་བརྒྱུད་ནས། །དུས་

[008B] །ལུང་རྟོགས་དམ་ཆོས་ཀུན་བཟུང་སྟེ། །འགྲོ་རྣམས་སྒྲོལ་བའི་མཆོག་གྱུར་ཅིག་ཅེས་རྒྱལ་བ་ཐམས་ཅད་ཀྱི་མཁྱེན་བརྩེ་གཅིག་ཏུ་བསྡུས་པ། ལྔ་བརྒྱ་པ་རྣམས་ཀྱི་གཙུག་གི་ནོར་བུ། སྙིགས་
མའི་དུས་འདིར་རྒྱལ་བའི་བསྟན་པ་ལ་རྒྱལ་བ་ཉིད་དང་མཚུངས་པ། ལྷར་བཅས་འགྲོ་བ་མ་ལུས་པའི་སྐྱབས་མགོན་དམ་པ། ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱིས། ཐར་པ་
དོན་གཉེར་རྣམས་ལ། བསླབ་བྱ་ཁྲིམས་སུ་བཅའ་བའི་གདམས་པ་ཟབ་མོའི་བཀའ་དྲིན་སྩལ་བ་འདི་ཉིད་ཀྱང། ཕྱོགས་དུས་ཀུན་ཏུ་དར་ཞིང་རྒྱས་ཏེ། བསྟན་པ་རིན་པོ་ཆེ་བཤད་སྒྲུབ་གཉིས་ཀྱི་སྒོ་ནས་འཕེལ་རྒྱས་ཡུན་རིང་དུ་
གནས་པར་བྱ་བའི་ཕྱིར། ཤར་དྭགས་པོའི་ཡུལ་གྱི་གྲུམ་མདའ་དགོན་དགེ་ལྡན་ཆོས་གླིང་དུ་ལྷག་བསམ་དག་པས་པར་དུ་བསྒྲུབས་ཤིང། ཡིག་བརྐོས་མཁས་པ་དཔོན་ཕྱག་ཚེ་རིང་གཉིས་ཀྱིས་བགྱིས་སོ། །འདིར་འབད་དགེ་
དེས་བདག་སོགས་འགྲོ་བ་ཀུན། །བློ་བཟང་རྒྱལ་བའི་རྒྱལ་ཚབ་ཆོས་ཀྱི་རྗེས། །དགྱེས་བཞིན་རྗེས་སུ་འཛིན་པ་ཉིད་ཐོབ་སྟེ། །སྐུ་གསུམ་རྒྱལ་མཚན་མཐོན་པོར་རེག་གྱུར་ཅིག་མངྒ་ལཾ།། །།༄༅། །ཨོཾ་སསྟི། ཕན་བདེའི་
འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། བསླུ་མེད་བླ་མ་ཡི་དམ་ཞབས་བཏུད་ནས། །བློ་ལྡན་རྣམས་ལ་ཟབ་མོའི་གཏམ་

[277A]༄༅། །འདི་གླེང། །གྲོགས་དག་ཚེ་འདིའི་བྱ་བ་ཅི་བྱས་བདེ། །འཇིག་རྟེན་ཕ་རོལ་བཤུལ་རིང་ལམ་འཕྲང་དོག་མི་ལུས་ཐོབ་དང་སངས་རྒྱས་འབྱུང་བ་དང། །བསྟན་དང་མཇལ་བ་ཤིན་ཏུ་རྙེད་དཀའ་བས། །དོན་
ཆུང་ཚེ་འདིའི་བདེ་ལ་མ་ཞེན་པར། །རྩེ་གཅིག་རྣམ་དཀར་དགེ་བའི་ལས་ལ་འབུངས། །ཚེ་འདི་མི་རྟག་ཆུ་བུར་གློག་དང་འདྲ། །སྲིད་པའི་ཕུན་ཚོགས་དུག་སྦྲུལ་ཀྱིས་འཁྲིལ་བའི། །པདྨོའི་ཚལ་ལྟར་མཐོང་ནས་ཉིན་མཚན་
དུ། །ཐར་པ་དམ་པའི་ལམ་ལ་འབད་པར་འཚལ། །ཐོག་མེད་དུས་ནས་ཡང་ཡང་དྲིན་བསྐྱངས་པའི། །མ་རྣམས་དོན་དུ་བྱང་ཆུབ་སེམས་བསྐྱེད་ནས། །དུས་གསུམ་རྒྱལ་སྲས་ཀུན་གྱི་བགྲོད་གཅིག་ལམ། །རྣམ་དག་
ཐབས་ཤེས་སྤྱོད་པའི་ལམ་བཟང་སྟེན། །མདོར་ན་ཆགས་སྡང་ངན་པའི་མུན་བསལ་ཏེ། །སྡིག་སྤོང་དགེ་བ་མཐའ་དག་བསྒྲུབ་པ་དང། །རང་གི་སེམས་ནི་ཞི་ཞིང་དུལ་བར་གྱིས། །ཆོས་རྣམས་ཀུན་གྱི་སྙིང་པོ་བསྡུས་
པ་ཡིན། ཞེས་པ་འདི་ཡང་ཚ་བ་འོད་ཟེར་བླ་མའི་སྤྲུལ་སྐུ་དཀོན་མཆོག་རྒྱལ་མཚན་ལ་ཕྱོགས་མེད་ཀྱི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་བཀྲ་ཤིས་ལྷུན་པོར་སྨྲས་པའོ།། །།



﻿༄༅། །སསྟི༑ རྙེད་དཀའ་དལ་འབྱོར་མི་ལུས་ཐོབ་དུས་འདིར། །དོན་མེད་ཚེ་འདིའི་བྱ་བས་མི་གཡེང་བར། །རང་གཞན་དོན་དུ་སྒོ་གསུམ་དགེ་བའི་ལས། །ཉིན་མཚན་ཀུན་ཏུ་གཡེལ་བ་

[282B] །ལྕགས་ཁང་མེ་ལྕེ་འབར་བར་ཆུད་འདྲ་བའི། །སྡུག་བསྔལ་བྱ་བས་མནར་བའི་འགྲོ་བ་རྣམས། །སྒྲོལ་ཕྱིར་བྱམས་དང་སྙིང་རྗེ་བྱང་ཆུབ་སེམས། །ཕྱིན་དྲུག་སྤྱོད་པའི་ལམ་ལ་ཚུལ་བཞིན་སློབས། །རང་རང་གདགས་
གཞིར་བཏགས་པ་ཙམ་ཞིག་ལས། །གཞན་དུ་རྡུལ་ཕྲན་ཙམ་དུའང་མ་གྲུབ་པའི། །དོན་དམ་ཆོས་དབྱིངས་ནམ་མཁའི་མཉམ་གཞག་དང། །རྗེས་ཐོབ་སྒྱུ་མའི་རྣལ་འབྱོར་སྤེལ་མར་སྐྱོངས། ཅེས་པ་སྒྲུབ་ཆེན་དཔལ་འབྱོར་ཉི་
མ་ལ་གདམས་པའོ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། གང་ལ་
བརྟེན་ན་བསླུ་བ་མེད་པའི་སྐྱབས། །མཆོག་གསུམ་ངོ་བོ་རྗེ་བཙུན་བླ་མའི་ཞབས། །གུས་པས་བསྟེན་ནས་དད་ལྡན་སློབ་མ་ལ། །བརྩེ་བའི་སེམས་ཀྱིས་སྙིང་གཏམ་འདི་སྐད་སྨྲ། །རྙེད་དཀའ་དལ་འབྱོར་མི་ལུས་ཐོབ་

[280B] །གཏན་གྱི་འདུན་མ་བྱང་ཆུབ་མ་བསྒྲུབས་ན། །བདེ་འགྲོར་སྐྱེས་ཀྱང་དུད་འགྲོ་མངོན་སུམ་ཉིད། །རང་གིས་རང་ཉིད་བསླུས་པར་གདོན་མི་ཟ། །རྒན་གཞོན་བར་མའི་ངེས་པ་མ་མཆིས་པར། །ཡང་ཡང་གློ་བུར་འཆི་
བ་མཐོང་ན་ཡང། །རྟག་འཛིན་རྣམ་གཡེང་ལེ་ལོས་དུས་འདའ་བ། །དོན་སྙིང་ནང་ནས་རུལ་བར་ཐེ་ཚོམ་མེད། །ཚེར་མའི་སྡུག་བསྔལ་ཙམ་ཡང་མི་བཟོད་ཀྱང། །བསླབ་ཁྲིམས་ཚུལ་བཞིན་མི་སྲུང་གཡོ་སྒྱུ་ཅན། །ངན་སོང་
སྡུག་བསྔལ་འབར་བའི་མེས་བསྲེགས་ཚེ། །འགྱོད་ཀྱང་བྱ་ཐབས་མེད་དོ་གྲོགས་པོ་དག་སྲིད་པའི་ཕུན་ཚོགས་ཇི་ལྟར་ཐོབ་གྱུར་ཀྱང། །མནོག་ཆུང་ཉེས་མང་བརྒྱ་ཕྲག་འབྱུང་བའི་གནས། །དུག་དང་འདྲེས་པའི་ཁ་ཟས་
བཟང་པོ་ལ། །ཤེས་དང་ལྡན་པ་སུ་ཞིག་དགའ་བར་སེམས། །སྐྱེ་རྒ་ན་འཆི་སྡུག་བསྔལ་རྦ་གློང་ཅན། །གཏིང་ཟབ་འཇིགས་རུང་འཁོར་བའི་རྒྱ་མཚོ་ཆེ། །སྒྲོལ་བའི་གྲུ་རྫིངས་བསླབ་གསུམ་རིན་ཆེན་ལས། །ལྷག་པ་གཞན་
མེད་ཚུལ་བཞིན་ཉམས་ལེན་འཚལ། །ཐོག་མེད་དུས་ཀྱི་དྲིན་ཅན་ཕ་མ་ལ། །བྱམས་དང་སྙིང་རྗེས་དྲངས་པའི་སེམས་བསྐྱེད་ནས། །དུས་གསུམ་རྒྱལ་སྲས་སྤྱོད་པའི་རྗེས་ཞུགས་ན། །དལ་འབྱོར་མི་ལུས་ཐོབ་པའི་
དགོས་པ་ཡིན། །མོས་གུས་འབྲལ་མེད་བླ་མའི་རྣལ་འབྱོར་དང། །ཅི་སྣང་སྒྱུ་མ་ལྷ་སྐུའི་ཉམས་ལེན་དང། །སྟོང་ཉིད་སྙིང་རྗེའི་སྙིང་པོའི་རྣལ་འབྱོར་ལ། །ཉིན་མཚན་ཀུན་ཏུ་གཡེལ་བ་མེད་པ་གཅེས། །བདག་ཏུ་འཛིན་

[281A]༄༅། །པའི་དུག་ཆུས་ཡིད་མྱོས་པས། །མིང་རྐྱང་ཆོས་ཀུན་བདེན་པར་སྣང་ཞིང་ཞེན། །སྣང་ཞེན་དེ་ལྟར་གྲུབ་པ་ལྷ་ལམ་གྱི། །པདྨོ་ལྟ་བུར་རྣམ་དཔྱོད་མིག་གིས་ལྟོས། །ཚོགས་དྲུག་ཡུལ་དུ་སྣང་བ་ཅི་ཤར་
ཡང༑ ༑དགག་སྒྲུབ་མི་བྱ་སྣང་བའི་ཚུལ་ལ་བལྟ། །སྣང་ཚུལ་བརྟགས་པས་གནས་ཚུལ་རྗེན་པར་འཆར། །ཤར་བའི་ངང་དུ་རྩེ་གཅིག་མཉམ་པར་ཞོག་དབེན་པར་འདུག་ཀྱང་བག་ཡངས་སྤྱོད་པ་དང། །ལུང་མ་བསྟན་
གྱི་བྱ་བས་འདའ་བྱེད་ན། །མི་མེད་དགོན་པའི་རི་དྭགས་རྣམ་ཐར་བཞིན། །དེས་ན་གཡེང་མེད་བག་ཡོད་ལེགས་པར་བསྟེན། །བློ་དང་ལྡན་ལ་མང་དུ་སྨོས་ཅི་དགོས། །ཕན་པའི་གདམས་ངག་བསྡུས་པ་འདི་ཡིན་ཏེ། །རང་
གི་སྒོ་གསུམ་བྱ་བ་ཅི་བྱེད་ཀྱང། །རྟག་ཏུ་ཐུབ་པའི་གསུང་དང་མཐུན་པར་གྱིས། །ཆོས་རྣམས་བདེན་མེད་རྐྱེན་གྱིས་བསྒྱུར་བའི་ཕྱིར། །རང་གཞན་དུས་གསུམ་དགེ་ཚོགས་མ་ལུས་པ། །འཁོར་གསུམ་ཡོངས་སུ་དག་
པའི་རྒྱས་བཏབ་སྟེ། །མ་རྣམས་དོན་དུ་བྱང་ཆུབ་ཆེན་པོར་སྔོས། །ཚུལ་འདི་རི་ཁྲོད་འཛིན་པའི་སྟོན་སྒོམ་གྱིས། །བསྐུལ་བར་གྱུར་ཚེ་མང་ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱ་བས། །ཤཱཀྱའི་རྒྱལ་པོའི་
མདུན་སར་དགེ་བར་སྨྲས།། །།



﻿༄༅། །བཅོམ་ལྡན་འདས་ངག་གི་དབང་
ཕྱུག་ལ་ཕྱག་འཚལ་ལོ། །གྲུབ་པས་བསྟན་པའི་རི་བོའི་ངོས་དག་ཏུ། །རྨད་བྱུང་དྲང་སྲོང་ཆེན་པོའི་སྤྱོད་ཚུལ་གྱིས། །རྣམ་དག་རྒྱལ་བས་བསྔགས་པའི་ལམ་བཟང་མཆོག་གཡེལ་མེད་རྟག་ཏུ་བསྒྲུབ་ལ་བརྩོན་རྣམས་
རྒྱལ། །ཀ་ལ་པིངྐ་ལ་སོགས་འདབ་བཟང་ཚོགས། །ཁ་དོག་མ་རྒད་ཁུ་བ་འཁྱིལ་འདྲ་བའི། །ག་བུར་དྲི་བཟང་འཕྲོ་བའི་ལྗོན་པའི་རྩེར། །ང་རྒྱལ་སྤངས་ཏེ་མཛེས་པའི་གར་བསྒྱུར་ཞིང། །ཅ་ཅོ་བུང་བའི་གླུ་དབྱངས་འབུམ་
ཕྲག་གིས། །ཆ་ཤས་རྣ་བའི་བཅུད་ལེན་རྒྱས་པར་བྱེད། །ཇ་བཟང་ལོ་མ་ལྟར་ལྗང་ནེའུ་གསིང། །ཉ་གང་ཟླ་བ་ལྟ་བུར་ཀུན་ནས་མཛེས། །ཏ་ལའི་ལྗོན་པ་ལ་སོགས་ནགས་ཚལ་རྣམས། །ཐ་མལ་ཆོས་བརྒྱད་འདུ་འཛིའི་
རྣམ་རྟོག་ཀུན། །ད་ལྟ་བསྒྲིབ་ལ་འོངས་འདྲའི་བསྟི་གནས་དེར། །ན་རྒ་འཆི་མེད་གོ་འཕང་བསྒྲུབས་ན་ལེགས། །པཱ་ར་མི་ཏའི་ཆོས་ཚུལ་ལ་གནས་ནས། །ཕ་རོལ་འཁོར་བར་འཁྱམས་པའི་འགྲོ་ཀུན་ལ། །བ་མོ་ལྟ་བུར་

[274A]༄༅། །དཀར་བའི་སེམས་བསྐྱེད་ནས། །མ་ལུས་རྒྱལ་སྲས་སྤྱོད་པ་བསྒྲུབས་ན་ལེགས། །ཙཱ་རི་ལ་སོགས་དབེན་པའི་གནས་བསྟེན་ཅིང། །ཚ་གྲང་སྡུག་བསྔལ་མ་ལུས་ཁྱད་བསད་ནས། །ཛ་ལྡང་
ཅན་གྱི་རྣམ་རྟོག་རྒྱང་བསྲིངས་ཏེ། །ཝ་ལེར་དཀྱིལ་འཁོར་འཁོར་ལོ་བསྒོམས་ན་ལེགས། །ཞྭ་ལྟར་བསྐྱེད་པའི་རིམ་པ་བརྟན་བྱས་ཏེ། །ཟ་བྱེད་ལྟེ་བའི་སྤྲིན་སྒྲ་ལ་དམིགས་ནས། །འ་འུར་སྤངས་པའི་རྡོར་བཟླས་
རྣལ་འབྱོར་གྱིས། །ཡ་མཚན་ཅན་གྱི་ཨེ་ཝཾ་དྲངས་ན་ལེགས། །ར་གན་གསེར་དུ་བསྒྱུར་བའི་ཐབས་མཁས་ལྟར། །ལ་འུར་འདུ་བྱེད་སྡུག་བསྔལ་ཕུང་པོ་འདི། །ཤ་རུས་བྲལ་བ་དག་པའི་སྒྱུ་མའི་སྐུར། །ས་ར་ཧ་
བཞིན་ཚེ་འདིར་བསྒྱུར་ནས་ཀྱང། །ཧ་ཧའི་གང་རྒྱངས་བདེ་ཆེན་བཞད་པའི་སྒྲས། །ཨ་དོན་སྐྱེ་མེད་འགྲོ་ལ་བསྟན་ན་ལེགས། །དེ་ལྟར་སྐྱེ་བོ་བློ་ཡི་ནོར་ཅན་དག་རབ་དགའ་རྒྱས་བྱེད་དབེན་པར་དགའ་བའི་གཏམ།།
ཆོས་ཀྱི་རྒྱལ་མཚན་ཞེས་བྱའི་རིགས་སྨྲ་དེས། །སྦྱར་བྱས་དེ་ལས་འོངས་པའི་རྣམ་དཀར་གྱིས། །དམ་ཆོས་རེ་བ་ཡིད་བཞིན་འགྲུབ་པར་ཤོག་ཅེས་པ་འདི་ཡང་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་
སྦྱར་བའོ།། །།



﻿༄༅། །ཨོཾ་བདེ་ལེགས་སུ་གྱུར་ཅིག་བསླུ་མེད་སྐྱབས་ཀྱི་དམ་པ་བླ་མ་རྗེ། །རྒྱལ་བ་གཉིས་པའི་ཞབས་ལ་གུས་བཏུད་དེ། །ཀླུ་ཡི་རྒྱལ་མཚན་ཞེས་བྱའི་
གུས་ལྡན་ལ། །བརྩེ་བའི་སེམས་ཀྱིས་ཕན་པའི་གདམས་པ་བྲི། །དལ་འབྱོར་རྟེན་ཐོབ་རྒྱལ་བའི་བསྟན་དང་མཇལ། །དམ་པའི་མགོན་གྱིས་ཟིན་པ་རྙེད་དཀའ་བས། །རྟག་ཏུ་རང་གཞན་ཕན་བདེ་བསྒྲུབ་པའི་ཕྱིར། །སྒོ་
གསུམ་དགེ་བའི་ལས་ལ་བརྩོན་པར་མཛོད། །ཚེ་འདི་མི་རྟག་ནམ་མཁའི་གློག་འདྲ་ཞིང། །སྲིད་པའི་ཕུན་ཚོགས་མནོག་ཆུང་ཉེས་མང་བས། །ཚེ་འདིའི་བདེ་ལ་ནམ་ཡང་མ་ཞེན་པར། །བསླབ་གསུམ་ཐར་པའི་ལམ་
ལ་བརྟེན་པར་མཛོད། །ཐེག་མཆོག་ལམ་གྱི་སྒོ་དང་གཞུང་ཤིང་ནི། །བྱང་ཆུབ་སེམས་ལས་གཞན་པ་ཅང་མེད་པས། །མ་རྣམས་དོན་དུ་བྱང་ཆུབ་སེམས་སྐྱེད་ལ། །རྒྱལ་སྲས་སྤྱོད་པ་རླབས་ཆེན་གོམས་པར་མཛོད། །

[283B] །གསང་བདེ་འཇིགས་གསུམ་རྟ་མཆོག་རོལ་པ་ཡི། །བསྐྱེད་རྫོགས་བཟླས་བརྗོད་ཉམས་ལེན་བརྩོན་པར་མཛོད། །རྒྱལ་བ་གཉིས་པའི་བསྟན་པ་སྤེལ་བ་ལ། །སྣ་ཚོགས་
ཐབས་ལ་མཁས་པས་འབད་པ་དང། །གཞན་ཕན་ཆོས་ཀྱི་རྩ་བར་གསུངས་པའི་ཕྱིར། །གདུལ་བྱ་གང་ཕན་ཆོས་ཀྱིས་སྐྱོང་བར་མཛོད། །ཚུལ་འདི་པད་མའི་གཉེན་དང་པད་མ་ལྟར། །གནས་ཀྱིས་བསྐལ་ཡང་མཛའ་བའི་སློབ་
མ་ལ༑ ༑བཀྲ་ཤིས་ལྷུན་པོའི་ངོས་ནས་ལེགས་པར་གདམས། །དགེ་བས་མ་རྣམས་ཀུན་མཁྱེན་གནས་ཐོབ་ཤོག་ཅེས་ཀྱང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་གདམས་པའོ།། །།



﻿༄༅། །སསྟི། བླ་མ་
ཡི་དམ་དཀོན་མཆོག་གསུམ། །བསླུ་མེད་གཏན་གྱི་སྐྱབས་ཡིན་པས། །སྙིང་ཁོང་རུས་པའི་གཏིང་ནས་ཀྱང། །གསོལ་བ་ཐོབ་ལ་སྐྱབས་སུ་སོང། །དལ་འབྱོར་མི་ལུས་རིན་ཆེན་འདི། །ཡང་ཡང་རྙེད་པར་དཀའ་བས་ན། །
ལན་ཅིག་ཙམ་ཞིག་རྙེད་པ་འདི། །དོན་མེད་མ་བྱེད་དགེ་ལ་འབུངས། །སྐྱེས་པའི་མཐའ་མ་འཆི་འགྱུར་ཞིང། །ནམ་འཆི་ངེས་པ་མི་འདུག་པས། །ད་ལྟ་འཆི་འམ་མི་ཤེས་ཀྱི། །བརྩོན་པ་མ་ཞན་འཆི་གྲབས་མཛོད། །ཚེ་འདི་
སློང་མོས་འཚོ་ཡང་བླ། །ཕྱི་མ་འཕྲད་རིང་འཇིགས་པ་ཆེ། །འདོད་ཡོན་རོ་ལ་མ་ཞེན་པར། །ཐར་པའི་བཙན་ས་ལེགས་པར་ཟུངས། །སྐྱེས་པ་ཀུན་གྱི་མཐའ་འཆི་ཞིང། །འདུས་པའི་ཐ་མ་ངེས་པར་འབྲལ། །མཐོན་པོའི་ཐ་མ་
རྒུད་པ་འདི། །དུས་ལས་མི་འདའ་ཐོག་ཏུ་འབབ། །སེར་སྣས་ཟས་ནོར་བསགས་བསགས་ཀྱང། །རང་ལ་སྤྱོད་པའི་དབང་མེད་པར། །སྦྲང་མའི་རྩི་བཞིན་གཞན་གྱིས་སྤྱོད། །དངོས་འཛིན་གསོག་རུམ་བྱེད་པ་འཁྲུལ། །ཚངས་
[286A]༄༅། །དབང་འཁོར་ལོས་བསྒྱུར་རྒྱལ་སོགས། །སྲིད་པའི་བདེ་བའི་རྩེར་སོན་ཡང། །མནར་མེད་འབར་བའི་མེས་བསྲེག་པས། །འདོད་པའི་བདེ་ལ་ཞེན་པས་ཕུང། །ཁ་དྲག་བུ་རྟ་དཔུང་འཛོམ་ཞིང། །གཞོན་
པའི་ལང་ཚོས་རྒྱགས་པ་ཡང། །དགའ་རྩེད་ངང་ནས་བློ་བུར་དུ། །མྱ་ངམ་ཐང་ལ་དགྲས་བཅོམ་འདྲ། །དེས་ན་འཇིག་རྟེན་བྱ་བ་ལ། །ཡིད་བརྟན་སྙིང་པོ་མེད་པས་ན། །རྣམ་གཡེང་དབང་དུ་མ་གཏོང་བར། །རྩེ་གཅིག་དགེ་ལ་
བརྩོན་པར་གྱིས། །ཅེས་པ་འདི་ཡང་དོན་གཉེར་ཅན་འགའ་ཞིག་དགེ་ལ་བསྐུལ་ཕྱིར། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།



