༄༅། །སྙན་དར་སྨོན་ཚིག་དང་དཔར་བྱང་སྨོན་ཚིག་སོགས་སྨོན་ཚིག་གི་རིམ་པ་རྣམས་ཕྱོགས་གཅིག་ཏུ་བཀོད་པ་བཞུཌ་
སོ། །

[001A]༄༅། ། རང་ལོ་བཅོ་བརྒྱད་པ་ས་རྟ་ཟླ་བ་བཅུ་གཅིག་པའི་ཚེས་ལ་ལྷ་རམ་མིང་བཏགས་ཀྱི་གཏོང་སྒོའི་སྐབས་དགའ་ལྡན་ཤར་རྩེ་གྲྭ་ཚང་ལ་བཟང་གོས་ལྷན་དྲུབ་ཀྱི་ཚེ་ལྷ་རྣམ་གསུམ་གྱི་གོས་ཐང་ཕུལ་བའི་སྨོན་
ཚིག་   ༈     ཚེ་དཔལ་གཡུང་དྲུང་རིས་མཛེས་མཚན་དཔེའི་སྐུ། །དཔག་ཡས་ཆོས་ཀྱི་སྒོ་མོ་འབྱེད་པའི་གསུང། །མེད་བཞིན་སྣང་བའི་གཤིས་ལུགས་གཟིགས་པའི་
ཐུགས། །ཚེ་དང་ཡེ་ཤེས་དཔག་མེད་ལྷག་པའི་ལྷ། །རྟེན་འདིར་བཞུགས་ལ་མཁའ་ཁྱབ་སྐྱེ་རྒུ་ཡི། །ཕན་བདེའི་རྩ་བ་ལུང་རྟོགས་ནོར་བུའི་སྒྲོན། །སྐྱེས་ཆེན་སྤྱི་དང་ཐུབ་བསྟན་རྒྱ་མཚོའི་
སྡེ༑ ༑མི་ཤིགས་རྡོ་རྗེའི་ལྷུན་པོ་མཆོག་ཏུ་སྒྲུབས། །འདིར་འབུལ་པོ་ནི་བློ་བཟང་རྒྱལ་བ་ཞེས། །ཡེ་ཤེས་མེ་ལོང་བསྟན་འཛིན་མཁས་པའི་ཟོལ། །གང་ལ་དད་པའི་རིགས་སྐྱེས་ཁྲི་བྱང་

[002A]༄༅། །པ༑ ༑ཕྱི་ནང་རིག་བྱེད་ཆོས་ཀྱི་རྒྱ་མཚོ་ལགས། །    ༈    རྣམ་རྒྱལ་མ་ལ།  རྣམ་མང་སྐྱེ་རྒུའི་མོས་པའི་རྫིང་བུ་རུ། །རྒྱལ་བའི་སྒྱུ་འཕྲུལ་སྣང་བརྙན་བྱེ་བ་
བརྒྱས། །མ་ཐོགས་གཏན་བདེའི་དཔལ་ལ་བཀྲི་བའི་གཉེན། །རྣམ་པར་རྒྱལ་མ་ཡོངས་དག་ཟླ་བའི་བཞིན། །རྟེན་འདིར་བཞུགས་ལ་་ཕན་བདེའི་་སྐྱེས་ཆེན་་མི་ཤིགས་་
   ༈    སྒྲོལ་དཀར་ལ།  རྒྱལ་དང་རྒྱལ་བའི་མྱུ་གུ་སྐྱེད་པའི་ཡུམ། །སྲིད་དང་ངན་འགྲོའི་འཇིགས་ལས་སྒྲོལ་བའི་མ། །བརྩེ་དང་ཡེ་ཤེས་
ཟླ་བ་བདུད་རྩིའི་གཏེར། །རྒྱལ་ཡུམ་སྒྲོལ་མ་རབ་དཀར་གངས་རིའི་མདོག་རྟེན་འདིར་བཞུགས་ལ་་ཕན་བདེའི་་སྐྱེས་ཆེན་་མི་ཤིགས་་འདིར་འབུལ་་ཡེ་ཤེས་་གང་ལ་་ཕྱི་

[002B]། །།    ༈    ཡང་སྐབས་དེར་ཤར་རྩེ་གྲྭ་ཚང་ལ་ལག་སྦུབ་ཟུང་འཇུག་རོལ་མོ་ཞེས་བྱ་བ་ཕུལ་བའི་ཕུལ་བྱང་ནི།  ཨོཾ་སྭ་སྟི། ཟུང་འཇུག་སྣང་བ་རབ་འབྱམས་མཆོད་པའི་སྤྲིན། །
ཞིང་བཅུའི་དགྲ་བགེགས་སྙིང་ཁ་གཟིར་བའི་མཚོན། །ཡི་དམ་ལྷ་སྲུང་མཉེས་པའི་རོལ་མོ་སྟེ། །མཆོག་གི་ཁྱད་པར་དུ་མས་འཕགས་པ་འདི། །བློ་བཟང་རྒྱལ་བ་ཞེས་གྲགས་རྒྱལ་རྣམས་ཀྱི། །
ཡེ་ཤེས་མེ་ལོང་བསྟན་འཛིན་མཆོག་གི་ཟོལ། །གང་ལ་དད་པའི་རིགས་སྐྱེས་ཁྲི་བྱང་པ། །ཕྱི་ནང་རིག་བྱེད་རིགས་པའི་རྒྱ་མཚོས་ཕུལ།། །།    ༈    བསེ་ཁྲབ་སྙན་དར་ཕུལ་བའི་སྨོན་ཚིག་ནི།།
སྭ་སྟི། ཟབ་ཟབ་ཆོས་ཀྱི་དབྱིངས་ལས་མ་གཡོས་ཀྱང། །འཇིགས་འཇིགས་ཁྲོ་བོར་ཤར་བ་གནོད་སྦྱིན་ཆེར། །མཛེས་མཛེས་གསེར་འོད་འཁྱུག་པའི་ལྷ་གོས་འདི། །གུས་གུས་ཁྲི་བྱང་སྤྲུལ་
མིང་འཛིན་པས་ཕུལ།། །།    ༈    ལྷ་རམ་མིང་བཏགས་སྐབས་རྡོ་ཁང་ཁམས་ཚན་དུ་པཎ་ཆེན་བསོད་གྲགས་ཀྱི་དྲུང་དུ་དངུལ་ཀོང་ཕུལ་བའི་སྨོན་ཚིག་  །སྭ་སྟི། དཔག་ཡས་བསོད་ནམས་ཀུན་བཟོད་ལྟེ་བར་
འཁྲུངས། །འཁྲུངས་རབས་འདབ་སྟོང་གྲགས་པའི་མེ་ཏོག་མཛེས། །མཛེས་སྡུག་སྣང་བརྙན་དཔག་བསམ་ནོར་བུའི་སྒྲོན། །སྒྲོན་མེས་མཆོད་པའི་རིན་ཆེན་སྣོད་ཡངས་འདི། །འདི་ན་ཁྲི་བྱང་སྤྲུལ་སྐུའི་

[003A]༄༅། །མིང་འཛིན་དེས། །དེས་ཤིང་དད་པའི་སེམས་ཀྱིས་ཕུལ་བ་ལགས།། །།    ༈    ཝ་ཤུལ་འཆར་ཀ་བའི་དཔོན་བསོད་རབ་ནས་ལྷ་ལྡན་ཇོ་བོ་དང་དགེ་ལྡན་གསེར་སྡོང་ཆེན་མོར་དངུལ་ཀོང་ཕུལ་བའི་སྨོན་ཚིག་ནི།།
སྭ་སྟི། མཐོང་བ་དོན་ལྡན་ཡིད་བཞིན་ནོར་བུ་ལ། །རིན་ཆེན་སྣང་གསལ་སྣོད་ཡངས་འདི་ཕུལ་བས། །རྒྱུ་སྦྱོར་བསོད་རབ་མགོན་བཀྲ་སྟོབས་རྒྱས་སོགས། །སྡིག་སྒྲིབ་ཀུན་བྱང་སངས་རྒྱས་མྱུར་ཐོབ་ཤོག་ ཅེས་དང།     ༈   
གདུང་མཐོང་བ་དོན་ལྡན་ལ། །རིན་ཆེན་སྣང་གསལ་ཡོལ་གོ་འདི་ཕུལ་བས། །རྒྱུ་སྦྱོར་་སྡིག་སྒྲིབ་་ཤོག་ །།    ༈    དགའ་ཤར་གྲྭ་ཚང་དབུ་མཛད་བློ་བཟང་མཐར་ཕྱིན་ནས་བསེ་ཁྲབ་ལ་སྙན་དར་ཕུལ་བའི་སྨོན་ཚིག་ནི།  སྣང་མཐའི་ཡེ་ཤེས་པད་རག་
ཞུན་མའི་རྡུལ། །མ་རུངས་གཤེད་དུ་འཕྱུར་བ་དབང་གི་ལྷ། །དུས་མཐའི་མེ་དཔུང་སྡང་མིག་འབར་བའི་དྲུང། །ཨིནྡྲ་ནི་ལའི་གོས་བཟང་འདི་ཕུལ་བས། །མ་རྣམས་བདེ་ཞིང་ཐུབ་པའི་བསྟན་པ་དར། །སྐྱེས་མཆོག་རྣམས་དང་
རྒྱལ་པོའི་མངའ་ཐང་འཕེལ། །གུས་པའི་འདོད་དོན་ཡར་ཟླའི་རོལ་བ་བཞིན། །འཛུམ་བརྒྱར་གྲོལ་བའི་འཕྲིན་ལས་གཡེལ་མེད་མཛོད།། །།    ༈    ཨོར་ཐོག་དགེ་ཡོན་ཏན་ནས་དེ་གའི་དགོན་པ་ཐར་པ་གླིང་དུ་ཀ་འཕན་ཕུལ་བའི་རྒྱབ་ཡིག་  །
ཨོཾ་སྭ་སྟི། འགྱུར་མེད་ལྷན་སྐྱེས་བདེ་ཆེན་གཞོན་ནུ་གང། །ཆོས་དབྱིངས་མཛེས་མར་རོལ་པའི་ཉམས་འགྱུར་བརྒྱའི། །གར་གྱིས་རྩེན་པ་ཐར་གླིང་འདུས་པའི་སྡེར། །ཚེ་འདས་བློ་ཚེའི་ཆེད་དུ་བཟང་གོས་ཀྱི། །ཀ་འཕན་ཟུང་

[003B] །ཕུལ་བས་མ་རྣམས་བདེ་ཞིང་ཐུབ་བསྟན་དར། །ལྷག་པར་ཉེ་འབྲེལ་འདས་གསོན་ཇི་སྙེད་པ། །སྒྲིབ་གཉིས་ཀུན་བྱང་སངས་རྒྱས་མྱུར་ཐོབ་ཤོག་ །།    ༈    དགའ་ཤར་དགེ་བཤེས་ཡོན་ཏན་ནས་བསེ་
ཁྲབ་པའི་སྐུ་བརྙན་བཞེངས་པའི་འདོད་གསོལ་ནི།  སྭ་སྟི། སྣང་མཐའི་ཟློས་གར་གནོད་སྦྱིན་ཁྱོད། །སྔོན་གྱི་ཐ་ཚིག་དྲན་མཛོད་ལ། །རྟེན་འདིར་བཞུགས་ནས་རྣམ་བཞིའི་ལས། །མ་གཡེལ་སྒྲུབ་ཤིག་ས་མཱ་ཡ།། །།    ༈    དགའ་ཤར་རབ་
འབྱམས་བྱམས་པ་ནས་རྡོ་ཁང་ཁམས་ཚན་གྱི་མགོན་ཁང་དུ་གསེར་སྐྱེམས་ཕུད་དམ་སོགས་ཕུལ་བའི་སྨོན་ཚིག་ནི།  སྭ་སྟི། མཚན་དཔེའི་དཔལ་འབར་སྐུ་ཡི་རྟ་བདུན་དབང། །དང་བའི་ཡིད་མཁར་ལན་གཅིག་བསྟེན་པས་ཀྱང། །དགེ་ལེགས་པདྨའི་ཚལ་
རབ་འཛུམ་གྲོལ་བ། །རྣམ་མང་ཐོས་སྲས་དགྱེས་པ་བསྐྱེད་པའི་སླད། །མོས་ལྡན་རབ་འབྱམས་བློ་བཟང་བྱམས་པ་ནས། །རིན་ཆེན་གཉིས་པ་ལས་གྲུབ་གསེར་སྐྱེམས་སྣོད། །དངུལ་ཟངས་སྤེལ་མའི་ཕུད་དམ་གཞོང་པ་བཅས། །
ཕུལ་བས་ཁྱོད་ཤུགས་མཁའ་གླང་ཆེར་བསྐྱོད་དེ། །མྱུར་མྱུར་འཕྲིན་ལས་སྤྲིན་གྱི་མེ་ཏོག་ཆར། །ཡང་ཡང་སྐལ་ལྡན་རེ་བའི་ནོར་འཛིན་གཞིར། །ཟིམ་ཟིམ་བབས་པས་ལེགས་ཚོགས་སྙེ་མ་དག་ལྡེམ་ལྡེམ་གཡུར་དུ་ཟ་བར་
གྱུར་ཅིག་གུ་། །།    ༈    རྒྱུད་སྟོད་དགེ་བྱམས་པ་ལེགས་གྲུབ་དང་ཨེ་ལི་སོག་པོ་ཐུབ་བསྟན་གཉིས་ནས་བཀྲ་ཤིས་ལྷུན་པོའི་བྱམས་ཆེན་ལ་དངུལ་ཀོང་ཕུལ་བའི་སྨོན་ཚིག་  །སྭ་སྟི། རྒྱལ་སྲས་དཔའ་བོ་དམ་པའི་རྒྱུ་སྐར་ཁྲོད། །རླབས་ཆེན་ཚོགས་གཉིས་

[004A]༄༅། །བསིལ་བའི་འོད་དཀར་གྱིས། །མངོན་པར་འཕགས་པ་མི་ཕམ་ཟླ་བའི་དྲུང། །རྒྱུད་སྟོད་དགེ་སློང་བྱམས་པ་ལེགས་གྲུབ་དང། །སོག་པོ་དགེ་སློང་བློ་བཟང་ཐུབ་བསྟན་ནས། །རིན་གཉིས་རྒྱ་
ཡི་ཐུར་སྲང་ང་གསུམ་ལས། །སོན་པའི་སྣང་གསལ་ཡོལ་གོ་འདི་ཕུལ་བས། །རྒྱལ་བསྟན་དར་ཞིང་དེ་འཛིན་ཞབས་པད་བརྟན། །དགེ་འདུན་སྡེ་རྣམས་ཁྲིམས་གཙང་ཆོས་སྤྱོད་འཕེལ། །འགྲོ་ཀུན་བདེ་སྐྱིད་རྩེ་དགའ་ལ་
རོལ་ཞིང། །ལྷག་པར་འབྲེལ་ཐོབ་ཡིད་ཅན་མ་ལུས་པ། །རིང་མིན་སྐུ་བཞིའི་གོ་འཕང་ཐོབ་གྱུར་ཅིག་ །། ཅེས་པའང་ཁྲི་བྱང་པས་བྲིས།།  །།    ༈    རྟ་མཆོག་རོལ་པའི་ལས་རིམ་ནམ་མཁའི་མཐའ། །མན་ངག་
རྒྱུ་སྐར་བྱེ་བས་མཛེས་གྱུར་ཀྱང། །ཕྱི་ནང་མ་རུངས་མུན་པ་ཟ་བ་ལ། །གཏོར་བཟློག་སྣང་བའི་མུ་ཁྱུད་འདི་ཉིད་བསྔགས། །དེ་ཕྱིར་རྒྱུད་སྟོད་བརྩོན་འགྲུས་ཆོས་འཕེལ་ནས། །ཟླ་བའི་ཆ་རྫོགས་ལྷག་བསམ་བཟང་པོ་ཡིས།།
པར་དུ་བསྒྲུབས་ལས་ལེགས་བྱས་སོན་པ་དེས། །ཨེ་ལི་ཆེ་ཤོག་ལྔ་ཡི་སྐྱེ་རྒུས་མཚོན། །རིང་ནས་དྲིན་གྱིས་བསྐྱངས་པའི་ཡིད་ཅན་ཀུན། །གནས་སྐབས་མཐོ་རིས་དཔལ་གྱིས་འཚོ་བ་དང། །ཡང་དག་ཆོས་ཀྱི་སྣང་བ་རབ་
རྒྱས་ཤིང། །མཐར་ཐུག་སྐུ་བཞིའི་གོ་འཕང་མྱུར་ཐོབ་ཤོག་ ཅེས་པ་འདི་ཡང་རྒྱུ་སྦྱོར་གོང་གསལ་ནས་པར་དུ་བསྐྲུན་སྐབས་སྨོན་ཚིག་ཅིག་དགོས་ཞེས་བསྐུལ་བ་ལྟར། ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་ཤར་མར་སྤེལ་བའོ།།  །།

[004B]   ༈    །རྣམ་མང་སྤྲུལ་པའི་སྒྱུ་འཕྲུལ་མི་བཟད་པས། །རྣམ་བཞིའི་བདུད་དཔུང་འཇོམས་མཛད་གར་དབང་ལ། །རྣམ་པ་ཀུན་ཏུ་གུས་པའི་མཆོད་སྤྲིན་སྤྲོ། །ངེས་གསང་རྒྱུད་
རྒྱལ་ཟབ་དོན་བདུད་རྩིའི་མཚོ། །ཆོས་ཀྱི་ཉི་མའི་མཁྱེན་དཔྱོད་མནྡྷ་རས། །བསྲུབས་སྐྱེས་མནན་པའི་ཆོ་ག་ལྷུན་པོའི་དབང། །མན་ངག་གསེར་རིའི་དབུས་ན་མངོན་པར་འཕགས། །འདི་ཀོ་མ་རུངས་མུན་པ་མཐར་
བྱེད་ཅིང། །རྣལ་འབྱོར་པད་ཚལ་སྐྱོང་བའི་ཉི་མ་སྟེ། །འཕྲལ་དང་ཡུན་གྱི་ཕན་བདེའི་སྟེང་འཐུང་ཁ། །འཛུམ་བརྒྱར་འབྱེད་པའི་ཟླ་བ་གཞོན་ནུའང་ཡིན། །དེ་ཕྱིར་དད་དང་གཏོང་བས་ཉེར་མཛེས་པ། །རྒྱུད་སྟོད་
དགེ་སློང་བརྩོན་འགྲུས་ཆོས་འཕེལ་ནས། །ལྷག་བསམ་དག་པས་ངོ་མཚར་ནོར་བུའི་སྤྲིན། །འཛད་མེད་པར་གྱི་འཕྲུལ་འདི་ལེགས་པར་དྲངས། །ཉེ་བར་བསགས་པའི་བསོད་ནམས་སྣང་བའི་མཛོད། །གཞལ་དུ་
མི་སྤྱོད་འགྲོ་བའི་མཁར་འཕགས་ཏེ། །མངོན་མཐོ་ངེས་ལེགས་བདེ་བར་འགྲོ་བའི་ལམ། །རབ་གསལ་རྒྱལ་བའི་བགྱི་བས་སྙེམས་པར་སྨོན། །ཟབ་ཟབ་བློ་ཡི་གཏེར་ཆེན་དམ་པ་རྣམས། །མང་མང་རྒྱ་མཚོའི་རྡུལ་
རྙེད་བསྐལ་པའི་བར། །མཛེས་མཛེས་ཞབས་སེན་ཟླ་བ་གཞོན་ནུ་གང། །བརྟན་བརྟན་མི་འཇིགས་གསེར་ཁྲིར་འཛུམ་གྱུར་ཅིག་ཁྱད་པར་སྦྱིན་པའི་བདག་པོར་འབྲེལ་ཐོབ་པའི། །ཨེ་ལི་ཆེ་ཤོག་ལྔ་དང་ཐོར་རྒོད་

[005A]༄༅། །ཀྱི༑ ༑སྐྱེ་རྒུའི་ཚོགས་རྣམས་བདེ་ཞིང་སྐྱིད་པ་དང། །རིང་མིན་སྐུ་བཞིའི་གོ་འཕང་གནོན་གྱུར་ཅིག་ ཅེས་པ་འདི་ནི་རྟ་མགྲིན་གསང་སྒྲུབ་ཀྱི་སྒོ་ནས་སྲི་མནན་བྱ་ཚུལ་རྡོ་རྗེའི་ལྷུན་པོ་བརྩེགས་པ་
 འདི་ཉིད་བྱིན་རླབས་ཀྱི་ཚན་ཁ་ཆེ་ཞིང། དེར་མ་ཟད་དེང་སང་སྲི་མནན་བགྱིད་པོ་ཕལ་ཆེར་གྱིས་དཔེ་འདི་ཁའི་སྟེང་ནས་བྱེད་རུང། བོད་ཕྱོགས་པར་མེད་པར་བརྟེན་ཡིག་ནོར་རྒྱུན་འབྱམས་སུ་སོང་བའི་བྲིས་མ་དག་ལ་སྐྱབས་བཅོལ་བྱེད་པ་མང་དུ་མཐོང་བས་དེ་དག་ལ་ཕན་རེའི་བསམ་པས་དད་ལྡན་རྒྱུད་
སྟོད་དགེ་སློང་བརྩོན་འགྲུས་ཆོས་འཕེལ་ནས་པར་དུ་བསྐྲུན་པའི་སྐབས་དགེ་བསྔོའི་སྨོན་ཚིག་ཅིག་འབྲི་དགོས་ཞེས་བསྐུལ་བའི་ངོར། ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྨྲས་པ་དགེ་བར་གྱུར་ཅིག་  ། །།    ༈    སྣང་བ་མཐའ་ཡས་འགྲོ་ལ་བརྩེ་བའི་འཛུམ། །
རྟ་མཆོག་རོལ་པའི་ཆོ་གའི་ཡན་ལག་འདི། །རྒྱུད་སྟོད་དགེ་སློང་བརྩོན་འགྲུས་ཆོས་འཕེལ་ནས། །ལྷག་བསམ་དག་པས་པར་དུ་བསྐྲུན་པའི་དགེས། །ཕན་བདེའི་འཆར་གཞི་རྒྱལ་བསྟན་དར་ཞིང་རྒྱས། །དེ་འཛིན་ཞབས་པད་གཡུང་
དྲུང་ངོ་བོར་བརྟན། །དགེ་འདུན་སྡེ་རྣམས་ཐུགས་མཐུན་ཁྲིམས་གཙང་ཞིང། །ཡིད་ཅན་ཀུན་ཀྱང་འཕྲལ་ཡུན་དགེ་གྱུར་ཅིག་ ཅེས་པ་འདི་ཡང་རྒྱུད་སྟོད་དགེ་སློང་བརྩོན་འགྲུས་ཆོས་འཕེལ་ནས་རྟ་མགྲིན་གྱི་བསྙེན་སྒྲུབ་སོཌ་བགྱིད་པ་པོ་རྣམས་ལ་
མཁོ་བའི་བསམ་པས་འདི་དག་པར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྦྱར་བ་ཤིས་པར་གྱུར་ཅིག་  ། །།    ༈    རྒྱལ་ཀུན་མཁྱེན་རབ་གཏེར་མཛོད་འཇམ་དཔལ་དབྱངས། །གདུག་པ་འདུལ་

[005B] །དཔལ་ཆེན་རྡོ་རྗེ་འཇིགས་བྱེད་སྲུང་མར་བཅས། །རྟེན་འདིར་བཞུགས་ལ་རྣལ་འབྱོར་བདག་ཅག་རྣམས། །ངེས་འབྱུང་བྱང་སེམས་ཡང་དག་ལྟ་བ་དང། །ཟབ་ལམ་རིམ་གཉིས་ཉམས་ལེན་
མཐར་ཕྱིན་ཏེ། །བླ་མ་གཤིན་རྗེ་གཤེད་ཀྱི་གོ་འཕང་མཆོག་བདེ་བླག་མྱུར་དུ་ཐོབ་པའི་དངོས་གྲུབ་སྩོལ། ། ཅེས་པ་འྡིའང་དད་ལྡན་ཆ་ཕྲེང་གྲོ་འབྲུ་དགེ་བཤེས་བསྟན་འཛིན་འཕྲིན་ལས་ནས་དགོས་ཚུལ་བྱུང་བ་ལྟར། ཁྲི་བྱང་སྤྲུལ་མིང་པས་
སུག་བྲིས་སུ་བགྱིས་པའོ།།  །།    ༈    །འཕགས་མ་གདུགས་དཀར་དཀར་གསལ་ཟླ་བའི་མདངས། །འབར་བའི་ཕྱག་སྟོང་སྟོང་ཕྲག་ཕྱག་རྒྱ་ཡིས། །ཕ་རོལ་འཇོམས་མ་མ་ལུས་
འགྲོ་བའི་སྐྱབས། །གང་གི་སྣང་བརྙན་ངོ་མཚར་ནོར་བུའི་སྒྲོན། །མཐོང་གྲོལ་ཉི་མ་བྱེ་བའི་གཟི་བྱིན་ཅན། །བློ་གླིང་གཉེར་ཟུར་བྲག་གཡབ་བླ་བྲང་གི་ལྡེ་འཆང་བླ་མེད་ལྷག་བསམ་དག་པའི་བློས། །བཞེངས་ཤིང་དཔལ་
ལྡན་འབྲས་སྤུངས་ཆོས་ཀྱི་སྡེར། །ཕུལ་བས་བློ་བཟང་རྒྱལ་བའི་བསྟན་པ་དང། །བསྟན་འཛིན་ཡོན་མཆོད་མི་མཐུན་ནག་ཕྱོགས་ཀྱི། །གཡུལ་ལས་རྒྱལ་བའི་དགེ་མཚན་འཛིན་གྱུར་ཅིག་ཆོས་སྲིད་རླབས་ཕྲེང་གཡོ་བའི་
རོལ་མཚོ་འདིར། །བསླབ་གསུམ་གཤོག་རྩལ་རྫོགས་པའི་ངང་མོ་འབུམ། །བཤད་སྒྲུབ་མགྲིན་པའི་རྫ་རྔ་འཁྲོལ་བའི་དབྱངས། །གཞོམ་མེད་རྟག་པའི་རོལ་མོར་སྙན་གྱུར་ཅིག་རྒྱུ་སྦྱོར་ཉིད་རྐྱང་ལྷག་བསམ་ཐུར་མ་བརྒྱས། །

[006A]༄༅། །ཡོངས་བཏེགས་རླབས་ཆེན་སྤྱོད་པའི་གདུགས་དཀར་པོ། །སྲིད་ཞིའི་བླ་ན་ཕན་བདེའི་གྲིབ་བསིལ་འབུམ། །འབེབས་ལ་མཚུངས་པ་མེད་པ་ཉིད་གྱུར་ཅིག་ །། ཅེས་པ་འདི་ཡང་རྒྱུ་སྦྱོར་བ་
བྲག་གཡབ་ལྡེ་འཆང་བློ་གླིང་གཉེར་ཟུར་བླ་མེད་ནས་གསེར་ཟངས་ལས་གྲུབ་པའི་གདུགས་དཀར་སྣང་བརྙན་བཞེངས་ཤིང། འབྲས་སྤུངས་ཚོགས་ཆེན་དུ་འབུལ་སྦྱོར་ཞུས་པའི་སྨོན་ཚིག་ཏུ་ཁྲི་བྱང་སྤྲུལ་མིང་པས་སྦྱར་བའོ།།  །།    ༈    རིག་སྔགས་འཛིན་པ་
པདྨ་གར་གྱི་དབང། །ཁྲག་འཐུང་རོལ་པའི་རྡོ་རྗེ་ཁོ་བོ་ཡིས། །༸རྒྱལ་དབང་ཐུབ་བསྟན་རྒྱ་མཚོའི་ཤངས་མཚལ་དང། །རང་གི་སྣ་ལས་བྱུང་བའི་རཀྟ་གཉིས། །བསྲེས་པའི་རྒྱུན་གྱིས་ལེགས་པར་གོས་པའི་གཞིར་
གསེར་ཞུན་ཁུ་བས་བྲིས་པའི་སྣང་བརྙན་འདི། །དམ་ཚིག་ལྡན་པས་མཆོད་ཅིང་བཀུར་བྱོས་ལ། །སྐལ་མེད་ལོག་ལྟ་ཅན་ལ་མི་སྟོན་གསང། ། ཞེས་པ་འདི་ཡང་ཆ་ཕྲེང་ཚོང་དཔལ་འབར་ཐོགས་མེད་ནས་ངེད་ཀྱིས་བྲིས་པའི་ལྷ་མོའི་
ཞལ་ཐང་གི་རྒྱབ་ཏུ་ཁ་བྱང་ཞིག་དགོས་ཟེར་བ་ལྟར། ཁྲི་བྱང་སྤྲུལ་མིང་པས་སྦྱར་པའོ།།  །།    ༈    །སྡོམ་མཛད་ཧེ་རུ་ཀཿ་དཔལ་ཕག་མོར་བཅས། །རྟེན་འདིར་བཞུགས་ནས་དམ་ལྡན་སྒྲུབ་པ་
པོ༑ ༑ཟབ་མོའི་ལམ་གྱི་ཉམས་ལེན་མཐར་ཕྱིན་ཏེ། །རིག་འཛིན་གྲོང་དུ་གྲུབ་པའི་དཔའ་བོ་དང། །ལྷན་ཅིག་བརྟུལ་ཞུགས་མངོན་དགའ་སྐྱོང་བར་མཛོད། ། ཅེས་པ་འདི་ཡང་དད་ལྡན་གྲོ་འབྲུ་དགེ་བཤེས་བསྟན་འཛིན་འཕྲིན་ལས་ནས་

[006B] ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་བྲིས་པའོ།།  །།    ༈    སྣང་སྲིད་ཡེ་ནས་སྤྲོས་པ་ཀུན་བྲལ་ཞིང། །མཆོད་དང་མཆོད་ཡུལ་དབྱིངས་སུ་རོ་གཅིག་ཀྱང། །ཀུན་རྫོབ་སྒྱུ་མ་རོལ་བའི་ངོ་མཚར་སྤྲིན། །
ཡི་དམ་ལྷ་སྲུང་དགྱེས་པ་སྐྱེད་བྱེད་འདི། །རབ་གུས་གངས་གླིང་ཤེས་རབ་སྤྲུལ་མིང་ནས། །རབ་དཀར་ལྷག་བསམ་དག་པས་ཕུལ་བའི་དགེས། །རབ་རྨོངས་གྲངས་མེད་འགྲོ་བ་སྒྲོལ་སླད་དུ། །རབ་མཆོག་རྒྱལ་བའི་གོ་འཕང་
མྱུར་ཐོབ་ཤོག་ །། ཅེས་པའང་དགའ་ཤར་རྡོ་ཁང་གངས་གླིང་ཤེས་རབ་སྤྲུལ་སྐུ་ནས་ཁམས་ཚན་དུ་བསྐང་རྫས་ཕུལ་བའི་སྨོན་ཚིག་ཏུ་བྲིས་པའོ།།  །།    ༈    །ཞལ་ཟུར་རྒྱ་མཚོ་ཆོས་འབྱོར་ནས། །ཕུལ་དགེས་
འགྲོ་རྣམས་ཀུན་མཁྱེན་པའི། །ཡེ་ཤེས་སྣང་བ་ཐོབ་གྱུར་ཅིག་ །།    ༈    ཆ་ཕྲེང་བསམ་འཕེལ་གླིང་གྲྭ་ཚང་ལ་དགའ་ལྡན་ལྷ་བརྒྱ་མའི་ཞལ་ཐང་ཕུལ་བའི་རྒྱབ་ཡིག་  སསྟི། བསམ་ཡས་མཁྱེན་པའི་གཏེར་མཛོད་ཙོང་ཁ་པ། །སྣང་བརྙན་རྣམ་རོལ་
ཕན་བདེ་འཕེལ་བའི་དཔྱིད། །སྐྱེ་རྒུའི་མགོན་དང་གླིང་དང་དཔུང་གཉེན་ཆེ། །འདི་ཀོ་ཁྲི་བྱང་སྤྲུལ་མིང་འཛིན་པས་ཕུལ།། །།    ༈    གངས་གླིང་མཚོ་ཐོག་དཔོན་ཚང་གི་ནག་པོ་སྐོར་གསུམ་གྱི་བྲིས་སྐུའི་རྒྱབ་བྱང། འཇིགས་བྱེད་ལ།  རྒྱལ་ཀུན་མཁྱེན་རབ་
གཅིག་བསྡུས་འཇམ་པའི་དབྱངས། །བདུད་སྡེའི་གཤེད་དུ་གཏུམ་དྲག་ཉམས་བརྒྱའི་གར། །འཇིགས་མཛད་དུས་དགྲའི་དབང་པོའི་རྡོ་རྗེའི་བྱིན། །རྟེན་འདིར་ཕོབས་ལ་བདག་ཅག་ཡོན་མཆོད་རྣམས། །རྩོལ་མེད་ལྷུན་གྲུབ་

[007A]༄༅། །རང་རིག་གཤིན་རྗེ་གཤེད། །གཞན་ནས་བཙལ་དུ་མེད་པར་ངེས་རྙེད་ནས། །དོན་གྱི་འཇིགས་བྱེད་འོད་གསལ་ཕྱག་རྒྱ་ཆེའི། །རང་ཞལ་སྙིང་གི་རྫིང་བུར་འཆར་བར་མཛོད། ། མགོན་པོ་ལ།།
བླ་མགོན་དབྱེར་མེད་ཁྱོད་ཉིད་ཁོ་ན་ལས། །སྐྱབས་གཞན་མེད་པས་དེང་ནས་བྱང་ཆུབ་པར། །འདི་ཕྱི་བར་དོའི་གནས་སྐབས་ཐམས་ཅད་དུ། །བྱིན་གྱིས་རློབས་ཤིག་མྱུར་མཛད་ཐུགས་རྗེའི་གཏེར། ། ཆོས་རྒྱལ་ལ།  འཇམ་དབྱངས་
བཀའ་སྡོད་གཤིན་རྗེའི་རྒྱལ་པོ་ཁྱོད། །འཕྲིན་ལས་གནམ་ལྕགས་རྡོ་རྗེའི་མེ་ཆར་གྱིས། །བསྟན་ལ་སྡང་བའི་གདུག་ཅན་བྲག་རིའི་རྩེ། །ཐལ་བར་རློགས་ཤིག་བཛྲ་ས་མ་ཡ།། །།    ༈   
གཟིས༑ ༑བསྟན་པའི་སྙིང་པོ་གསལ་མཛད་འཛིན་མའི་རྒྱན། །རྒྱ་ཆེན་ལུང་རྟོགས་ནོར་བུས་གང་བའི་མཚོ། །རྗེ་བཙུན་བླ་མའི་ཞབས་ལ་གསོལ་བ་འདེབས། །དག་པའི་སྣང་ཆར་ཤར་བའི་བླ་མ་དང། །རང་སེམས་དབྱེར་མེད་
འདུ་བྲལ་མེད་པའི་ངང། །འདབ་བརྒྱད་སྙིང་གི་ཟེ་འབྲུའི་ཁྲི་སྟེང་ན། །ཞབས་སེན་རྡོ་རྗེའི་ཁམས་སུ་བརྟན་པར་ཤོག་སྐྱབས་གནས་ཐམས་ཅད་བླ་མའི་རྣམ་པར་ཤར། །ཀུན་ཀྱང་རང་སེམས་གཅིག་པུའི་ངོ་བོར་ཆུབ། །
བདག་གཞན་གཉིས་མེད་རྣལ་འབྱོར་ཆེན་པོའི་ངང། །སྲིད་ཞིའི་བླ་མ་མཆོག་གི་དཔལ་ཐོབ་ཤོག་ །། ཅེས་པ་འདི་ཡང་ལི་ཐང་ཝ་ཤུལ་གཡོན་རུ་ནས་དད་ལྡན་སློབ་བུ་འགའ་ཞིག་གིས་འཕྲིན་ཡིག་གི་ལམ་ནས་བསྐུལ་བའི་ངོར། དགའ་ལྡན་ཁྲི་བྱང་སྐྱེ་མིང་པས་

[007B]།  །།    ༈    །དབྱེར་མེད་ལྷན་སྐྱེས་འོད་གསལ་སྙིང་པོའི་དངོས། །གང་འདུལ་བཤེས་གཉེན་ཚུལ་འཛིན་དྲིན་ཅན་རྗེ། །རྩ་བའི་བླ་མའི་ཞབས་ལ་གསོལ་བ་འདེབས། །རབ་འབྱམས་
ཞི་ཁྲོའི་དཀྱིལ་འཁོར་ཐམས་ཅད་ཀྱང། །ཁྱོད་ལས་ལོགས་སུ་མེད་པར་ངེས་རྙེད་ནས། །རྩེ་གཅིག་གདུང་ཤུགས་དྲག་པོས་གསོལ་འདེབས་ན། །འབྲལ་མེད་སྙིང་གར་བཞུགས་ནས་བྱིན་གྱིས་རློབས། ། ཞེས་པ་འདི་ཡང་ལི་ཐང་གཡོན་རུ་ནས་
སློབ་བུ་ཕུན་ཚོགས་དབྱིག་གཉེན་གྱི་མོས་ངོར། དགའ་ལྡན་ཁྲི་བྱང་པས་སོ།། །།    ༈    བསེ་ཁྲབ། ཕུ་ཁང་དུ་ཞལ་བཞི་བཅས་ལ་དངུལ་ཀོང་ཕུལ་བའི་ཁ་བྱང།  ༸རྒྱལ་ཀུན་འདུས་ཞལ་འཇམ་དཔལ་རྡོ་རྗེའི་
གར། །བློ་བཟང་རྒྱལ་བ་གཉིས་པའི་སྤྱན་སྔ་རུ། །འབུལ་བླ་ཕུ་ཁང་དགེ་བཤེས་དོན་གྲུབ་དང། །བློ་བཟང་རྒྱལ་མཚན་ཟུང་ནས་དངུལ་ཀོང་འདི། །ཕུལ་བས་ཚེ་རབས་ཀུན་ཏུ་རྗེ་བླ་མའི། །བྱིན་རླབས་བདུད་རྩི་སྙིང་ལ་སིམ་གྱུར་
ཅིག་ །།    ༈    །མི་བཟད་རྔམ་བརྗིད་རོལ་པའི་གདོང་བཞི་པར། །འབུལ་བླ་་བློ་བཟང་རྒྱལ་མཚན་ཟུང་ནས་འདི་ཕུལ་བས། །གཉིས་འཛིན་འཁྲུལ་ངོར་ཤར་བའི་དགྲ་བགེགས་ཀུན། །སྐྱེ་
མེད་ཆོས་སྐུའི་དབྱིངས་སུ་རྒྱས་འདེབས་མཛོད།། །།    ༈    །གཏུམ་དྲག་ཁྲོ་བོར་འབར་བའི་གནོད་སྦྱིན་ཆེར། །འབུལ་བླ་་་བློ་བཟང་་ཕུལ་བས་མི་འདོད་ཉེར་འཚེ་སེལ་བ་དང། །

[008A]༄༅། །ཡིད་ལ་བསམ་པའི་དོན་རྣམས་ལྷུན་གྱིས་འགྲུབ། །སྡེ་འདི་སྲིད་མཐའི་བར་དུ་ལེགས་སྐྱོང་ཞིང། །བཤད་སྒྲུབ་ཕན་བདེའི་འོད་སྣང་རྒྱས་པར་མཛོད།། །།    ༈   
ཆེན་རྡོ་རྗེ་སེམས། །མཁའ་ཁྱབ་སྒྱུ་འཕྲུལ་དྲ་བའི་ངོ་མཚར་སྤྲིན། །འགྲོ་ལ་རྗེས་སུ་བརྩེ་བའི་སྤྱན་རས་ཀྱིས། །ཀུན་ཏུ་གཟིགས་པ་རྒྱལ་བའི་དབང་པོར་འདུད། །ཕྱག་ན་པདྨོའི་ཆོས་སྲིད་ནོར་བུའི་གདུགས། །སྙིང་སྟོབས་དཔུང་པ་
བརྟན་པོས་ཡོངས་བཟུང་བས། །དགེ་ལེགས་གྲིབ་བསིལ་འབུམ་དུ་འབེབས་པ་ཡིས། །སྐྱེ་རྒུ་ངལ་བསོར་སྐྱོང་བ་ཁྱོད་ཉིད་རྒྱལ། །མཁྱེན་དཔྱོད་གསེར་གྱི་དྲ་བས་གདོང་མཛེས་ཤིང། །མ་སྨད་ལྷག་བསམ་མྱོས་བུམ་མངོན་
པར་མཐོ། །རྒྱལ་ཐབས་དབྱིག་གི་སྙིང་པོ་ལྕི་བའི་ཁུར། །འདེགས་བཟོད་གཉིས་འཐུང་དབང་པོ་མཆོག་རྣམས་བསྔགས། །ཆབ་སྲིད་སྣང་བར་འཚོ་བའི་གུས་འབངས་པ། །ཐོན་པའི་མི་ངོ་ཕུན་ཚོགས་དབང་རྒྱལ་ནས། །སྦྱངས་
འབྲས་ཡིག་ཚད་པད་དཀར་ཆུན་པོ་འདི། །སྲིད་ཞིའི་བླ་མ་དགྱེས་པའི་མཆོད་སྤྲིན་སྤྲོས།། །།    ༈    འཇིག་རྟེན་མགོན་པོའི་གསང་གསུམ་རྡོ་རྗེའི་དཔྱིད། །ཆུ་ཟླའི་རོལ་པས་གངས་ལྗོངས་སྐྱེ་རྒུ་ཡི། །ཉེར་
འཚོར་འཆར་བའི་འཕྲིན་ལས་རོལ་མོའི་སྤྲིན། །ཀུན་གཟིགས་རྒྱལ་བའི་དབང་པོས་དགེ་ལེགས་སྩོལ། །གྲངས་མེད་འགྲོ་བའི་ཁམས་དང་རྗེས་མཐུན་པར། །སྐུ་དང་ཡེ་ཤེས་ཟུང་འཇུག་རོ་གཅིག་པས། །བསམ་གྱིས་མི་

[008B] །འོད་མཚན་དཔག་ཡས་མི་ཡི་ཉི་མར་འདུད། །བཀྲ་ཤིས་འདབ་མ་མེ་ཏོག་འབུམ་གྲོལ་བའི། །ལྷུན་སྟུག་དཔག་བསམ་དབང་པོའི་གྲིབ་བསིལ་དུ། །ངལ་བསོར་སྤྱོད་པའི་སྐྱེ་བོའི་དེབ་ཐེར་ནི། །
བརྒྱ་ཕྲག་གཟུགས་བརྙན་འཆར་བའི་རོལ་མཚོ་འབྲི། །ཞེས་ཤིས་བརྗོད་དངོས་པོ་ངེས་བསྟན་གྱི་སྒོ་ནས་ཚིག་གི་ལམ་གསལ་བར་བྱས་ཏེ། དེ་ཡང་་་། །།    ༈    རྒྱལ་ཀུན་མཁྱེན་རབ་ལི་ཁྲིའི་རྡུལ་མང་ནི། །
མཚན་དཔེའི་མཛེས་སྐུར་རྫོགས་པའི་ངག་གི་གཏེར། །བློ་བཟང་རྒྱལ་བ་རྒྱལ་བ་ཀུན་གྱི་གཙོ། །འདབ་བརྒྱ་སྙིང་གི་ཟེ་འབྲུར་རྟག་ཏུ་བསྟེན། །འཁོར་འདས་རྒྱལ་པོ་བདེ་ཆེན་རྡོ་རྗེ་སེམས། །སྣ་ཚོགས་སྒྱུ་འཕྲུལ་བཀོད་པ་རྒྱ་
མཚོའི་རླབས། །སྐྱབས་ཡུལ་རབ་འབྱམས་ཞིང་གི་རྡུལ་སྙེད་ཀྱིས། །བཀྲ་ཤིས་དགེ་བའི་མེ་ཏོག་ཆར་དུ་ཕོབས། །གསུང་གི་རྡོ་རྗེ་མགོན་པོ་འོད་མི་འགྱུར། །ཁྲོ་གཏུམ་ཉམས་བརྒྱའི་གར་འཛིན་བསེ་ཁྲབ་ཅན། །འཁོར་བཅས་
སྔོན་གྱི་གཡར་དམ་དགོངས་མཛོད་ལ། །སྡེ་འདིའི་ལེགས་ཉེས་སྟངས་འཛིན་མ་གཡེལ་ཞིག་ཤར་རྩེ་ནོར་བུའི་གླིང་གི་ཆར་གཏོགས་པའི། །མུ་ལི་མི་ཚན་དགེ་འདུན་འདུས་ཚོགས་ནས། །སྤང་བླང་འཇུག་སྒོའི་གཟུགས་བརྙན་མ་
འདྲེས་པར། །གསལ་བར་སྟོན་པའི་ཨ་དརཤ་འདིའོ། །ཞེས་ཤིས་བརྗོད་མེ་ཏོག་སིལ་མ་མངོན་པར་འགྲེམས་པ་སྔོན་དུ་བཏང་སྟེ། དེ་ཡང་་་་། །།    ༈    བགྲང་ཡས་བསྐལ་པར་གང་གི་མཚན་

[009A]༄༅། །ཙམ་ཡང། །ས་གསུམ་རྙེད་དཀའ་གསང་ཆེན་རྒྱུད་སྡེའི་སྲོལ། །འཛིན་ལ་ཟླ་བྲལ་དཔལ་ལྡན་སྟོད་རྒྱུད་ཅེས། །རིག་འཛིན་རྣལ་འབྱོར་འདུས་པའི་ཚོམ་བུ་རྣམས། །ཀུན་ནས་དགྱེས་ཕྱིར་རྭ་
ཆེའི་གཙུག་ལག་ཁང། །མཛེས་བྱེད་བཟང་གོས་བཅད་ལྡན་ལྕེ་བརྩེགས་ཀྱི། །གདུང་ཁེབས་གླིང་ལྔ་གཡེར་ཁ་དར་ཕོན་བཅས། །བཀོད་ལེགས་ཡིད་འོང་མིག་གི་བདུད་རྩི་འདི། །ཕུ་ཁང་དགེ་སློང་ངག་དབང་སྙན་གྲགས་
དང། །རོང་པ་རབ་འབྱམས་བློ་བཟང་བྱམས་པ་དང། །མི་ཉག་དགེ་སློང་ངག་དབང་བཟོད་པ་དང། །ཨ་མདོ་དགེ་སློང་བཀྲ་ཤིས་རྒྱལ་མཚན་དང། །གྲགས་པ་དགེ་སློང་སྐལ་བཟང་ཕུན་ཚོགས་བཅས། །གྲྭ་ཚང་ལས་བྱེད་ལྔ་ནས་
ཕུལ་བའི་དགེས། །འདུས་པའི་སྡེ་འདིར་བཤད་སྒྲུབ་ལེགས་ཚོགས་རྣམས། །མི་ཉམས་དབྱར་གྱི་མཚོ་བཞིན་འཕེལ་བ་དང། །འགྲོ་ཀུན་ཆོས་དབྱིངས་སྤྲོས་པ་བྲལ་བའི་ཀློང། །རབ་འབྱམས་རྒྱལ་བའི་གསང་གསུམ་འཁོར་ལོ་
དང། །དབྱེར་མེད་རྡོ་རྗེའི་ཁམས་སུ་ལྷུན་རྫོགས་པའི། །བདེ་ཆེན་ཆོས་སྐུའི་རྒྱལ་ཐབས་བསྒྱུར་བར་ཤོག་ །།    ༈    ཕྱེ་ཕུར་ལ་ཐོག་ཐ་གཉིས་གོང་དང་འདྲ་ཞིང།  ཀུན་ནས་དགྱེས་ཕྱིར་རྭ་ཆེའི་གཙུག་ལག་ཁང། །མཛེས་བྱེད་བཟང་
གོས་བཅད་ལྡན་ཆོས་ཚོགས་ཀྱི། །ཕྱེ་མ་ཕུར་མ་གཡེར་ཁ་དར་ཕོན་བཅས། །རབ་མཛེས་འཇའ་ཚོན་ཕུང་པོར་སྤུངས་འདྲ་གསུམ། །   ༈    ཀ་འཕན་ལ།  མཛེས་བྱེད་བཟང་གོས་བཅད་ལྡན་ལས་གྲུབ་པའི། །འཕན་རིང་ཟུང་

[009B] །སྟོང་སྦོད་དྲིལ་ཆུང་གཡེར་ཁའི་འཕྱང་འཕྲུལ་ཅན།། ་་།    ༈    གསང་འདུས་དཀྱིལ་ཐང་ལ།  རབ་འབྱམས་དེ་བཞིན་གཤེགས་པ་ཐམས་ཅད་ཀྱི། །སྐུ་གསུང་ཐུགས་ཀྱི་གསང་བ་ཀུན་འདུས་པ། །
མི་བསྐྱོད་རྡོ་རྗེའི་དཀྱིལ་འཁོར་འཁོར་ལོ་ནི། །ཚོན་བརྒྱས་རི་མོར་ཕྱེ་བའི་སྣང་བརྙན་འདི། །ཕུ་ཁང་དགེ་སློང་་་་ཕུལ་བའི་དགེས། །འགྲོ་ཀུན་རིམ་ལྔའི་མྱུར་ལམ་མཐར་ཕྱིན་ཏེ། །ཟུང་འཇུག་རྡོ་རྗེ་འཆང་གི་ས་ཐོབ་ཤོག་།
   ༈    བདེ་མཆོག་ལ།  མཐའ་ཡས་ཤེས་བྱའི་སྤྲོས་ཀུན་ལྷན་སྐྱེས་ཀྱི། །བདེ་བའི་འཁོར་ལོར་སྡོམ་མཛད་ཧེ་རུ་ཀཿ་རྟེན་དང་བརྟེན་པར་བཅས་པའི་དཀྱིལ་འཁོར་ནི། །དབང་པོའི་གཞུ་ལྟར་བཀྲ་བའི་སྣང་བརྙན་འདི། །་་་ཕུལ་
བའི་དགེས། །དཔའ་བོ་མཁའ་འགྲོས་ལམ་གྱི་གྲོགས་མཛད་དེ། །བདེ་ཆེན་ཧེ་རུ་ཀཿ་དཔལ་མཆོག་འགྲུབ་ཤོག་ །།    ༈    འཇིགས་བྱེད་ལ།  འཇམ་དཔལ་རྡོ་རྗེའི་བདེ་སྟོང་ཟུང་འཇུག་གི་རང་བཞིན་ཕྱི་ནང་གསང་བའི་གཤིན་རྗེའི་གཤེད། །
འཇིགས་མཛད་དུས་དགྲའི་དབང་པོའི་དཀྱིལ་འཁོར་གྱི། །སྣང་བརྙན་ངོ་མཚར་མཐོང་ན་གྲོལ་བ་འདི། ་་་ཕུལ་བའི་དགེས། །སྣང་སྟོང་ཟུང་འཇུག་རང་བཞིན་འོད་གསལ་བ། །ངེས་དོན་གཤིན་རྗེའི་གཤེད་ཀྱི་ཞལ་མཐོང་ཤོག་ །།
   ༈    དཀྱིལ་འཁོར་ཡོལ་བར།  སྐུ་དང་ཡེ་ཤེས་ཟུང་འཇུག་རོ་གཅིག་པའི། །རང་སྣང་མཁའ་ཁྱབ་འཁོར་ལོར་འཆར་བའི་སྤྲིན། །དཀྱིལ་འཁོར་རྒྱ་མཚོ་གང་ལས་སྒྲུབ་པའི་གཞི། །རྡུལ་ཚོན་སྟེང་དུ་དབུབ་རྒྱུའི་བླ་བྲེ་དང། །མངགས་

[010A]༄༅། །བཏགས་ཡོལ་བ་བཅད་ལྡན་ཚོས་ཚོགས་ཀྱི། །རྒྱལ་མཚན་བ་དན་བཅས་པ་ཆ་ཚང་འདི། །ཕུ་ཁང་་་་ཕུལ་བའི་དགེས། །ཐ་མལ་སྣང་ཞེན་དག་པའི་སྟོང་གཟུགས་ལས། །ཤར་
བའི་ཞི་ཁྲོའི་དཀྱིལ་འཁོར་བྱེ་བ་བརྒྱ། །ཕྱོགས་ཀྱི་འཁོར་ལོར་ཁྱབ་པའི་ཚོམ་བུའི་དབུས། །རྡོ་རྗེ་ཅན་དང་ལྷན་ཅིག་གར་བྱེད་ཤོག་ །།    ༈    ཚོགས་ཁྲོ་ལ།  རྒྱུད་སྡེ་རྒྱ་མཚོའི་འཇིང་ལ་དབང་སྒྱུར་ཞིང། །རིམ་གཉིས་ནོར་བུའི་
གདེངས་ཀ་མཐོན་པོར་བརྗིད། །དཔལ་ལྡན་རིག་འཛིན་ཀླུ་ཡི་དབང་པོའི་ཚོགས། །དགྱེས་པ་སྐྱེད་བྱེད་བདུད་རྩིའི་སྣོད་ཡངས་འདི། །རོང་པ་རབ་འབྱམས་བློ་བཟང་བྱམས་པ་དང། །མི་ཉག་དགེ་སློང་ངག་དབང་བཟོད་པ་དང། །
ཨ་མདོ་དགེ་སློང་བཀྲ་ཤིས་རྒྱལ་མཚན་དང། །གྲགས་པ་དགེ་སློང་སྐལ་བཟང་ཕུན་ཚོགས་བཅས། །གྲྭ་ཚང་ལས་བྱེད་བཞི་ནས་ཕུལ་བའི་དགེས། །ཚེ་འདས་ཕུ་ཁང་ངག་དབང་སྙན་གྲགས་སོགས། །བདག་ཅག་ལས་
བྱེད་འདས་གསོན་རྣམས་ཀྱིས་གཙོས། །འགྲོ་ཀུན་བཤེས་གཉེན་དམ་པས་རྗེས་བཟུངས་ཏེ། །བླ་མེད་ཐེག་པ་མཆོག་གི་ལམ་བཟང་ལས། །ཟུང་འཇུག་གདོད་མའི་རྒྱལ་སྲིད་ཟིན་གྱུར་ཅིག་ །།    ༈    དངོས་གྲུབ་
འདོད་པ་ཀུན་འཇོ་བསམ་འཕེལ་དབང། །རིན་ཆེན་གསུམ་གྱི་ཐུགས་རྗེའི་གདུགས་དཀར་པོ། །ཕན་བདེའི་གྲིབ་བསིལ་ཀུན་ལ་རྟག་འབེབས་པའི། །བདེན་པ་དེ་ཡིས་བཀྲ་ཤིས་ཆར་དུ་ཕོབས། །ལེགས་ཚོགས་རྩ་བ་དྲིན་

[010B] །རྒྱལ་བས་བསྔགས་པའི་བདེན་གསུང་བདེན་པའི་མཐུས། །ཟོལ་མེད་དད་པས་བླ་མ་མཆོད་མཛད་པ། །གང་འདིར་དགེ་མཚན་འབུམ་གྱི་སྒོ་འཕར་ཕྱེས། །འཇམ་དཔལ་བཀའ་སྡོད་སྟོབས་ཆེན་གཤིན་རྗེའི་
རྒྱལ། །དཔལ་གྱི་ལྷ་མོ་ཚངས་པ་ཞི་དྲག་སོགས། །དམ་ཅན་རྡོ་རྗེའི་སྲུང་མའི་ཚོགས་རྣམས་ཀྱིས། །སྲུང་སྐྱོབ་རྣམ་བཞིའི་འཕྲིན་ལས་གཡེལ་མེད་སྒྲུབས།། །།    ༈    རྒྱལ་ཀུན་བརྩེ་ཆེན་ཟླ་བ་བདུད་རྩིའི་འཛུམ། །
སྐུ་དང་ཞིང་ཁམས་རབ་འབྱམས་བཀོད་པའི་སྤྲིན། །སྨྲ་བསམ་བརྗོད་མེད་ཕྱོགས་སུ་འབྱམས་ཀླས་པ། །འཇིག་རྟེན་དབང་ཕྱུག་སྙིང་གི་ཟེ་འབྲུར་བསྟེན། །རྨད་བྱུང་ཐུགས་རྗེ་ཆེན་པོའི་རྒྱལ་ཐབས་ཀྱིས། །ཐུབ་བསྟན་གླིང་
བཞིའི་ཁྱོན་ལ་དབང་བསྒྱུར་བ། །ཆོས་ཀྱི་རྒྱལ་ཚབ་འགྲོ་བའི་མགོན་གཅིག་པུའི། །ཞབས་སེན་རེག་པ་དོན་ལྡན་གཙུག་ཏུ་བསྙེན། །འཕྲིན་ལས་འོད་སྣང་ཕྱོགས་ཀྱི་མུ་ཁྱུད་ཅན། །རྒྱལ་ཚབ་སྲིད་པའི་སྒྲོན་མེ་འཆར་བའི་མོད། །
ནོར་འཛིན་དགེ་ལེགས་པདྨོའི་དོ་ཤལ་གྱིས། །མངོན་དགར་བྱས་ཞེས་སྐབས་གསུམ་མདུན་སར་གླེང།། །།    ༈    ཕྱོགས་ཀྱི་འཁོར་ལོ་ཁྱབ་པའི་ཚོམ་བུའི་དབུས། །ཟུང་འཇུག་མཚན་དཔེའི་དྲ་བ་མངོན་པར་དཀྲིགས། །
མ་འདྲིས་འགྲོ་བ་ཀུན་གྱི་སྐྱབས་གཅིག་པུ། །བློ་བཟང་རྡོ་རྗེ་འཆང་གིས་དགེ་ལེགས་སྩོལ། །རྣམ་དག་སྡོམ་གསུམ་རྩ་བ་རབ་བརྟན་ཅིང། །འཆད་རྩོད་རྩོམ་པའི་ཡལ་འདབ་ཕྱོགས་སུ་བྲེས། །ཉམས་རྟོགས་འབྲས་བུས་དུད་པའི་ཀུན་

[011A]༄༅། །དགའི་ཤིང། །གདན་རབས་ཡོངས་འདུའི་ཕྲེང་བ་ཚར་དུ་དངར། །བློ་གཏེར་ཀུན་བཟང་འཇམ་མགོན་ཙོང་ཁ་པའི། །འཇིགས་མེད་གསེར་གྱི་ཁྲི་ལ་དབང་བསྒྱུར་བ། །རྒྱལ་བའི་
རྒྱལ་ཚབ་མཚན་ལྡན་བླ་མ་ཡི། །ཞབས་སེན་འདབ་བརྒྱད་སྙིང་གི་དཔྱིད་དུ་བཞུགས། །སྤྲོས་བྲལ་བདེ་ཆེན་གཉུག་མ་ལྷན་སྐྱེས་ཁམས། །གདུལ་བྱའི་མོས་པའི་ཆུ་སྣོད་བྱེ་བ་བརྒྱར། །ཁྲོ་ཆགས་ཞི་བའི་ཟླ་གཟུགས་སྒྱུ་མ་
བཞིན། །ཤར་བའི་ཡི་དམ་ལྷ་ཚོགས་གཏན་གྱི་སྐྱབས། །ཁམས་གསུམ་ཟ་བྱེད་དུས་ཀྱི་སྲིན་པོ་ཆེ། །འཆི་བདག་ལས་ཀྱི་གཤིན་རྗེ་འཁོར་དང་བཅས། །རིག་འཛིན་བརྒྱུད་པའི་དམ་ལས་མ་འདའ་བར། །སྲུང་སྐྱོབ་ལས་བཞིའི་
འཕྲིན་ལས་ཚུལ་བཞིན་སྒྲུབས། །ཞེས་ཐོག་མར་དགེ་བའི་ཚིག་གིས་མདུན་བསུས་ཏེ། དེ་ཡང་རྒྱལ་བ་ཀུན་གྱི་མཁྱེན་པའི་རང་གཟུགས་རྗེ་བཙུན་བརྟན་པའི་འཁོར་ལོ་གསུམ་ལྡན་རྡོ་རྗེ་འཛིན་པའི་རྣམ་པར་བསྟན་པ་ཁམས་
གསུམ་ཆོས་ཀྱི་རྒྱལ་པོ་ཙོང་ཁ་པ་ཞེས་ས་གསུམ་ན་ཉི་ཟླ་ལྟར་གྲགས་པ་དེ་ཉིད་ཀྱིས་གངས་རིའི་ལྗོངས་འདིར་རྒྱལ་བའི་བསྟན་པ་རིན་པོ་ཆེར་མ་རྟོགས་ལོག་རྟོག་གི་དྲི་མ་མཐའ་དག་དྲུངས་ནས་ཕྱུང་སྟེ། རྒྱལ་བའི་བསྟན་པ་ལ་
༸རྒྱལ་བ་རང་ཉིད་སླར་བྱོན་པ་དང་སྒོ་ཀུན་ནས་མཚུངས་པར་མཛད་ཅིང། ལྷག་པར་བསྟན་པ་རིན་པོ་ཆེ་འཕེལ་ཞིང་རྒྱས་ལ་ཡངས་པར་འགྱུར་བ་ཡང་བསླབ་གསུམ་འཛིན་པའི་དགེ་འདུན་གྱི་སྡེའི་བཤད་སྒྲུབ་ལ་རག་ལས་པར་

[011B] ཞྭ་སེར་ཐོག་གི་ཆོས་གྲྭ་བྱུང་དང་འབྱུང་འགྱུར་ཐམས་ཅད་ཀྱི་རྩ་བའི་མ་ཕྱི་གཅིག་པུར་གྱུར་པ་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་ཞེས་སྙན་གྲགས་ཨུཏྤལ་གཞོན་ནུའི་ཆུན་པོ་ཀུན་གསལ་སྒེག་མོའི་
རྣ་རྒྱན་དུ་མཛེས་པ་འདི་ཉིད་ཕྱག་འདེབས་པར་མཛད་ལ། དེ་ལྟ་བུའི་ཆོས་གྲྭ་ཆེན་པོ་འདིར་ཡབ་རྗེ་རྒྱལ་བ་གཉིས་པའི་འཇིགས་མེད་གསེར་གྱི་ཁྲི་ལ་མངའ་དབང་བསྒྱུར་བའི་གདན་རབས་རིམ་པར་བྱོན་པའི་ནང་ཚན་ཁྲི་ཐོག་
དགུ་བཅུ་གོ་གཅིག་པ་སེར་བྱེས་ལ་བ་བློ་བཟང་རྒྱལ་མཚན་དཔལ་བཟང་པོ་མཆོག་གི་ཐུགས་དགོངས་ཟབ་མོ་ཡོངས་སུ་རྫོགས་ཏེ། བསྟན་འགྲོའི་མགོན་དུ་མཆོག་སྤྲུལ་མྱུར་བྱོན་མཛད་འཕྲིན་ཕན་བདེའི་གསོས་སུ་སྨན་པ་
མགོན་དེའི་བཀའ་དྲིན་གྱིས་འཚོ་བ་གུས་ཕྲན་མཛོད་པ་དགེ་སློང་་་་་སོགས་འབྲེལ་ཐོགས་རྣམས་ཀྱང་ཚེ་རབས་ཕྲེང་བར་དྲིན་ཅན་བླ་མ་མཆོག་གིས་མཉེས་བཞིན་རྗེས་སུ་བཟུངས་ཏེ། འཕྲལ་ཡུན་ལེགས་ཚོགས་ལྷུན་
གྱིས་འགྲུབ་པ་སོགས་ཀྱི་ཆེད་དུ་དམིགས་དགའ་ལྡན་ཡངས་པ་ཅན་དུ་རིན་གཉིས་ལས་གྲུབ་པའི་བྱང་ཆུབ་མཆོད་རྟེན་གསར་བཞེངས་ཀྱིས་འབུལ་སྦྱོར་ཞུས་པའི་སྤྲོད་དེབ་དཀར་ཆག་འགོད་པ་ལ།། །།    ༈    ལྷ་ལྡན་སྣེ་ཤར་སྐུ་
ངོ་ནས་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་གྱིས་ཕྱག་བཏབ་པའི་མཉེས་ཐང་བཀྲ་ཤིས་ཆོས་རྫོང་དུ་བདེ་མཆོག་དྲིལ་བུ་ལྷ་ལྔའི་སྒྲུབ་མཆོག་ཉིན་བདུན་གསར་དུ་བཙུགས་པའི་ཐེབ་སྦྱར་དེབ་གཞུང་གི་འོག་བརྗོད།  སྟོབས་དང་མི་འཇིགས་མ་འདྲེས་ཆོས་མངའ་དུས་གསུམ་

[012A]༄༅། །བདེ་བར་གཤེགས་པ་དང། །སྲིད་དང་ཞི་བའི་ཉེས་བརྒྱ་གཅོད་བྱེད་འགོག་ལམ་བདེན་པ་དམ་པའི་ཆོས། །རིག་དང་གྲོལ་བའི་སྤོབས་པ་མི་ཟད་ཐེག་གསུམ་འཕགས་པའི་དགེ་འདུན་རྣམས། །
དཔལ་དང་དགེ་བའི་ཤིས་པ་མཆོག་གིས་འགྲོ་འདི་རྟག་ཏུ་སྐྱོང་གྱུར་ཅིག་བསོད་ནམས་ཡེ་ཤེས་ཚོགས་གཉིས་ཆུ་ཤེལ་ཁམས། །རྒྱལ་སྲས་རྒྱུ་སྐར་བདག་པོའི་མཚན་དཔེའི་གར། །འཕྲིན་ལས་བསིལ་ཟེར་འབུམ་དུ་གྲོལ་
བ་ཡིས། །སྐལ་བཟང་ཡིད་ཀྱི་ཀུན་ད་བཞད་པར་མཛོད། །མཁྱེན་རབ་རལ་གྲི་འབར་བའི་སོ་རྣོན་གྱིས། །རྨོངས་པའི་དུག་ཤིང་དུམ་བུར་བཅད་པའི་སྒྲ། །བློ་བཟང་རྒྱལ་བའི་དབང་པོར་སྙན་པའི་དབྱངས། །ས་གསུམ་ཁོང་
པ་ཅིག་ཅར་འགེངས་པ་བཞིན། །མཐའ་ཡས་ཤེས་དང་ཤེས་བྱའི་དྲ་བ་ཀུན། །སྒྲིབ་བྲལ་ལྷན་སྐྱེས་འོད་གསལ་བདེ་ཆེན་གྱི། །ངོ་བོར་སྡོམ་མཛད་འཇིགས་བྱེད་ཧེ་རུ་ཀཿ་ས། །དེང་འདིར་གྲུབ་གཉིས་འདོད་པ་འཇོ་བར་མཛོད། །
འཇིགས་རུང་གར་གྱི་སྟངས་སྟབས་གཅིག་གིས་ཀྱང། །སྲིད་གསུམ་འདར་བྱེད་དཔལ་ལྡན་རྡོ་རྗེ་གུར། །ཙ་ཏུར་མུ་ཁ་བྲན་དང་བཅས་པ་ཡིས། །ལོག་སྒྲུབ་ཞིང་བཅུའི་སྙིང་ཁྲག་ཁམ་དུ་མཛོད། །བཀྲ་ཤིས་དགེ་མཚན་རྒྱས་
པའི་དཔལ་ཡོན་ཅན། །ཆོས་སྲིད་དབྱིག་གི་སྙིང་པོ་སྤུངས་པའི་རྫོང། །འདི་ན་དཔལ་ལྡན་འཁོར་ལོ་སྡོམ་པ་ཡི། །སྒྲུབ་མཆོད་བཙུགས་པའི་དཀར་ཆག་རགས་རིམ་སྤེལ། །ཞེས་ཤིས་པ་བརྗོད་པའི་སྙན་ཚིག་ཨུཏྤལ་

[012B] དེ་ཡང་་་་། །།    ༈    རྙིང་མའི་དགོན་པ་ཞིག་གི་བཅའ་ཡིག་འགོ་བརྗོད།  ཨོཾ་སྭ་སྟི། ཀུན་ཁྱབ་ཕྱོགས་ལྷུང་བྲལ་བ་ཆོས་ཀྱི་དབྱིངས། །འཁོར་འདས་ཡོངས་དག་རང་
གྲོལ་ཆེན་པོའི་ཀློང། །རེ་དོགས་ཆོས་ཟད་བྱར་མེད་རིག་པའི་གཤིས། །རང་རིག་འོད་གསལ་རྡོ་རྗེ་སྙིང་པོར་འདུད། །གསལ་དྭངས་འོད་ལྔར་འབར་བ་འོག་མིན་ཞིང། །སྒྱུ་འཕྲུལ་འཁོར་གྱི་ཚོམ་བུ་འཁྱིལ་བའི་དབུས། །རང་
བྱུང་རང་ཤར་འགྲོ་འདུལ་མཚན་དཔེའི་གར། །མཚོ་སྐྱེས་རྡོ་རྗེ་བྱིན་རླབས་གྲུ་ཆར་ཕོབས། །རབ་འབྱམས་རྩ་གསུམ་རྨད་བྱུང་རོལ་མོའི་སྤྲིན། །སེམས་ཉིད་མ་བཅོས་གཉུག་མའི་ཆོ་འཕྲུལ་ལས། །གཉིས་མེད་གཉིས་
སུ་སྣང་བའི་བདག་ཉིད་དུ། །སྐྱབས་སུ་བསྟེན་ནོ་ཤིས་པ་དམ་པས་སྐྱོངས། །གཏུམ་ཆེན་མི་ཟད་ཁྲོ་བོ་འབར་བའི་གར། །མཧཱ་ཀ་ལ་སྡེ་ལྔ་གཏེར་སྲུང་བཅས། །རིག་འཛིན་བརྒྱུད་པའི་དམ་ལས་མི་འདའ་བར། །སྡེ་འདིར་ལེགས་
ཉེས་སྟངས་འཛིན་གཡེལ་མེད་མཛོད། །ཅེས་བླ་མ་ལྷའི་ཐུགས་རྗེ་བྱིན་རླབས་ཀྱི་གྲུ་ཆར་བསྐུལ་བའི་བདེན་ཚིག་རྨ་བྱ་དགའ་བའི་སྤྲིན་སྒྲ་དལ་བུར་གླལ་བ་སྔོན་དུ་བཏང་སྟེ། དེ་ཡང་ཇི་སྐད་དུ། རྒྱལ་སྲས་ཆེན་པོ་ཞི་བ་
ལྷས། འགྲོ་བའི་སྡུག་བསྔལ་སྨན་གཅིག་པུ། ་་་ཅེས་གསུངས་པ་ལྟར། ལྷ་དང་བཅས་པའི་ཡིད་ཅན་་་་། །།    ༈    མན་ངག་རིན་ཆེན་བྱེ་བའི་མཛོད་ལ་དབང། །བློ་ཆེན་སྐལ་བཟང་

[013A]༄༅། །རྒྱལ་བ་ཀུན་གྱི་གཙོ། །ཐུབ་པ་མཆོག་གི་ལུང་རྟོགས་བསྟན་པའི་དཔྱིད། །རྒྱ་ཆེན་སྙིང་རྗེའི་རོལ་མཚོ་ཕྱག་གི་ཡུལ། །སྡེ་བཞིའི་དྒའ་སྟོན་འབུམ་དུ་དར་བའི་ཞིང། །བསིལ་ལྡན་
རེ་སྐོང་གཞལ་མེད་ཕོ་བྲང་ཆེ། །ཕྱོགས་ཀྱི་འཁོར་ལོའི་སྣང་བྱེད་གཙུག་ནོར་ལས། །རྣམ་པར་འཕགས་ཞེས་རྒྱལ་རྣམས་མགྲིན་གཅིག་བསྔགས། །བསྟན་དང་དེ་འཛིན་རིག་གྲོལ་ཕན་བདེའི་གཞིར། །ཀུན་བཟང་མཆོད་
སྤྲིན་མི་ཟད་ནམ་མཁའ་མཛོད། །འཛད་མཻད་འཕྱུར་བའི་རིན་ཆེན་རྒྱ་མཚོའི་རླབས། །སྤྲོ་ཞིང་བསྡུ་བའི་རི་མོ་འདི་ན་གསལ། །ཞེས་མཆོག་ཏུ་དགེ་བའི་སྙན་ཚིག་ཁུ་བྱུག་ཆར་གྱིས་མྱོས་པའི་མགྲིན་གླུ་སྔོན་དུ་བཏང་ནས་
མཆོད་སྦྱིན་འཛད་པ་མེད་པའི་སྒོ་འཕར་བརྒྱ་ཕྲག་ཡོངས་སུ་གྲོལ་བ་རྩེ་ཕྱག་ལས་ཁུངས་ནས་སྲིད་ཞིའི་རྣམ་འདྲེན་༸རྒྱལ་དབང་བཀའ་དྲིན་ཟླ་མེད་སྐུ་ཕྲེང་བཅུ་གསུམ་པ་ཆེན་པོའི་སྐུ་མཆོད་ཀྱི་མ་དངུལ་བསྐྱེད་འགྲེམས་
གཏོང་སྡུད་ཕུན་ཚོགས་འདོད་རྒུའིོ་མཚོ་གཡས་སུ་འཁྱིལ་བའི་དཀར་ཆག་འགོད་པ་ལ།། །།    ༈    དཔལ་ལྡན་ཐུབ་པ་ཡོངས་ཀྱི་བསྟན་པའི་ཁུར། །འཛིན་ལ་ཟླ་བྲལ་རྒྱལ་བ་རྒྱ་མཚོའི་མགོན། །
གང་གི་སྐུ་གདུང་བསམ་འཕེལ་ནོར་བུའི་སྒྲོན། །སྙིང་པོར་བཞུགས་པའི་གསེར་གྱི་མཆོད་སྡོང་ཆེ། །སྲིད་ཞིའི་དགེ་མཚན་མ་ལུས་གཅིག་བསྡུས་པའི། །ལེགས་ཚོགས་སྣང་བའི་ཆ་ཤས་ཕྲ་མོས་ཀྱང། །དངོས་གྲུབ་གཉིས་ཀྱི་

[013B] །སྔོན་མེད་ངོ་མཚར་མཐོང་ན་གྲོལ་བ་འདིར། །སྣང་གསལ་མར་མེའི་མཆོད་པ་ཕྲེང་བ་ནི། །ས་ལ་རྒྱུ་སྐར་དོ་ཤལ་བཀོད་པ་བཞིན། །འཛད་མེད་འབར་བའི་རྩི་བཅུད་དཀར་རུ་ཡི། །དེབ་ཐེར་དོན་ཡོད་
འཕྲུལ་གྱི་ཞགས་པ་འགོད། །ཅེས་སྙན་ཚིག་མཚོ་སྐྱེས་གསར་པའི་ཕྲེང་བས་མདུན་བསུས་ཏེ། དེ་ཡང་སྲིད་ཞིའི་རྣམ་འདྲེན་༸རྒྱལ་དབང་སྐུ་ཕྲེང་བཅུ་གསུམ་པ་ཆེན་པོའི་གསེར་སྡོང་རིན་པོ་ཆེ་དགེ་ལེགས་འདོད་འཇོའི་དྲུང་
དུ་སྣང་གསལ་རྒྱུན་འཛུགས་ཀྱི་ཤེ་འབབ་ཡོང་དེབ་དོན་ཡོད་འཕྲུལ་གྱི་ཞགས་པ་ཞེས་བྱ་བ་འགོད་པ་ལ།། །།    ༈    འཇམ་དཔལ་བཀའ་སྡོད་སྟོབས་ཆེན་གཤིན་རྗེའི་རྒྱལ། །འཇིགས་པའི་གར་སྟབས་བདུད་
དང་ལོག་འདྲེན་མགོར། །ལིང་ལིང་བསྒྱུར་བའི་གོས་བཟང་སྟོད་གཡོགས་འདི། །རབ་གུས་དགེ་སློང་བློ་བཟང་མཐུ་སྟོབས་ནས། །ཕུལ་བས་བློ་བཟང་རྒྱལ་བའི་བསྟན་པ་དང། །དེ་འཛིན་སྐྱེས་མཆོག་རིག་གྲོལ་འདུས་པའི་སྡེ། །
མི་མཐུན་ནག་པོའི་གཡུལ་ལས་རབ་རྒྱལ་བའི། །བ་དན་སྲིད་པའི་རྩེ་མོར་སྒྲེང་གྱུར་ཅིག་ཅེས་པ་ འདི་ནི་རི་ཆོས་གྲྭ་རིགས་བྱས་ཁང་གསར་འོག་མ་བློ་བཟང་མཐུ་སྟོབས་ནས་གྲྭ་ཚང་ལ་སྨོན་སྐྱིད་ཁང་གསར་མགོན་པོ་བའི་ལེགས་འབུལ་དུ་འཆམས་གོས་
ཀྱི་སྟོད་ལྷེ་ཕུལ་བའི་ཚེ་སྨོན་པ་དགེ།  །།    ༈    རྒྱལ་ཀུན་ཡུམ་གྱུར་ཤེར་ཕྱིན་དགའ་མ་ཉིད། །འཇིགས་རུང་སྲིན་མོའི་གཟུགས་འཛིན་རེ་མ་ཏཱི། །གར་དགུའི་ཉམས་བརྒྱར་འཕྲུལ་བར་སྟོད་གཡོགས་འདི། །རབ་གུས་དགེ་

[014A]༄༅། །སློང་བློ་བཟང་མཐུ་སྟོབས་ནས། །ཕུལ་བས་རྒྱལ་བའི་བསྟན་པ་བསྟན་འཛིན་དང། །ཁྱད་པར་སྡེ་འདིར་ལོག་པའི་སེམས་འཆང་བའི། །མི་བསྲུན་ནག་ཕྱོགས་གདུག་པའི་ཚང་ཚིང་
ཀུན། །འཕྲིན་ལས་དུས་མཐའི་མེ་ཡིས་གཞོབ་ཏུ་མཛོད། ། ཅེས་པ་འདི་ཡང་རི་ཆོས་གྲྭ་་་་སྨོན་པ་དགེ་  །།    ༈    སྲིད་ཞི་མཉམ་གཟིགས་རྒྱལ་ཀུན་མཁྱེན་བརྩེའི་དཔལ། །སྲིད་པའི་མུན་སེལ་འཕྲིན་ལས་
འོད་སྣང་གིས། །སྲིད་གསུམ་འགྲོ་བའི་པད་ཚལ་སྐྱོང་བའི་གཉེན། །སྲིད་མཐའི་བར་དུ་སྲིད་ན་གསལ་གྱུར་ཅིག་སྲིད་འདིར་མངོན་མཐོ་བསོད་ནམས་བཙན་པོ་ཡིས། །སྲིད་ན་ཆེ་བའི་དྲེགས་ལྡན་རལ་བའི་རྩེར། །
སྲིད་ཆོས་ཟུང་འཇུག་ཁྲིམས་ཀྱི་གོམས་རླབས་ཅན། །སྲིད་འཛིན་མི་ཡི་དབང་པོ་རྟག་ཏུ་རྒྱལ། །བློ་ལ་བཟང་པོའི་ཡོན་ཏན་མ་དམིགས་ཀྱང། །འཇམ་དབྱངས་ཐུ་མིའི་བཞེད་སྲོལ་ཡི་གེའི་རིས། །གངས་ལྗོངས་སྐྱེ་
རྒུའི་དཔལ་གྱུར་མཆོད་ཡོན་གྱི། །སྤྱན་སྔར་ཀུན་བཟང་མཆོད་པའི་སྤྲིན་དུ་ཕུལ།། །།    ༈    ཀུན་ཏུ་ཀུན་ཏུ་བཟང་པོའི་གསང་་གསུམ་མཛོད། །བྱེ་བ་བྱེ་བ་ཡོངས་འདུས་་དང་པོའི་མགོན། །དཔག་ཡས་
དཔག་ཡས་ཞི་ཁྲོ་དྲ་བའི་གཙོ། །རྣམ་དག་རྣམ་དག་དད་པས་བཞེངས་པ་་འདི། །རིག་གྲོལ་གཤོག་རྩལ་རྫོགས་པའི་གཞན་གསོས་ཁྱུ། །ཕན་་བདེ་་མི་ཟད་དཔྱིད་ཀྱི་དུས་སྟོན་ནི། །མགྲོན་དུ་འབོད་པའི་ལེགས་་བཤད་་མགྲིན་

[014B] །སྙན་འགྱུར་འབུམ་དུ་འཁྲོལ་བའི་གླིང་་མཆོག་ཏུ། །མགོན་ལ་མགོན་མེད་དོན་དུ་ཕུལ་བའི་དགེས། །ཕྱོགས་དང་ཕྱོགས་ན་ནད་མཚོན་མུ་གེའི་ཆར། །ཡང་དང་ཡང་དུ་འབབ་པ་དེ་དག་ཀུན། །དེ་དང་དེ་རུ་མོད་ལ་
ཞི་གྱུར་ཅིག་རྒྱལ་དང་རྒྱལ་བའི་སྲས་རྣམས་རྟག་བརྟན་ཅིང། །གང་ལ་གང་འདུལ་མཛད་འཕྲིན་སྲིད་མཐར་རྒྱས། །མཁས་རྣམས་མཁས་ཚུལ་གསུམ་གྱིས་ཐུབ་པའི་བསྟན། །ཡོངས་རྫོགས་ཡོངས་སུ་གསལ་བས་
འཛིན་གྱུར་ཅིག་བདག་ཅག་རྒྱུ་སྦྱོར་འབྲེལ་ཐོགས་ཐམས་ཅད་ཀྱང། །ཀུན་རྟོག་སྤྲིན་ཕུང་དྷཱུ་ཏཱིའི་མཁའ་དབྱིངས་སུ། །ལྷག་མེད་ཐིམ་པས་ལྷན་སྐྱེས་ཉིན་མོར་བྱེད། །བདེ་སྟོང་འོད་བརྒྱའི་དྲ་བ་དཀྲིགས་གྱུར་ཅིག་ཟུར་
བརྒྱད་ཙིཏྟ་ནོར་བུ་ཡངས་པའི་དབུས། །ལྷུན་གྲུབ་རིག་རྩལ་དཀྱིལ་འཁོར་བྱེ་བ་བརྒྱར། །དབང་བསྒྱུར་ཀུན་བྱེད་རྒྱལ་པོ་རྡོ་རྗེ་འཆང། །ཟུང་འཇུག་སྒྱུ་མའི་གར་སྟབས་རྩེན་གྱུར་ཅིག་ ཅེས་པ་འདི་ནི་བཀའ་བློན་ཁྲི་སྨོན་ནོར་བུ་དབང་རྒྱལ་
ནས། རིགས་ཀྱི་མྱུ་གུ་ཆོས་མཛད་ཐུབ་བསྟན་བདེ་གཤེགས་ཀྱིས་བསྙེན་པར་རྫོགས་པའི་དགེ་སློང་གི་དངོས་པོ་བགོ་སྐལ་དུ་ནོད་པའི་དགའ་སྟོན་དུ་རྣམ་པར་རྒྱལ་བ་ཕན་བདེ་ལེགས་བཤད་གླིང་དུ་བསྙེན་བཀུར་དང་འབྲེལ། སྤྱི་འབུལ་དུ་དཔལ་གསང་བ་འདུས་པ་མི་བསྐྱོད་རྡོ་རྗེའི་སྣང་བརྙན་
བཟང་གོས་འབའ་ཞིག་ལས་གསར་བསྐྲུན་འབུལ་སྦྱོར་སྐབས་སྨོན་ཚིག་ཏུ་བྲིས་པ་སིདྡྷི་རསྟུ།།  །།    ༈    སྣང་གྲག་རིག་པའི་བརྟན་གཡོའི་འཁོར་་ལོ་་ཀུན། །ཀུན་ཁྱབ་དབྱིངས་དང་རོ་མཉམ་བདེ་་བ་ཆེ། །ཆེ་མཆོག་་མཆོག་གི་

[015A]༄༅། །དྲ་བར་སྡོམ་་པའི་་དཔལ། །དཔལ་ཆེན་ཧེ་རུ་ཀཿ་ཡི་སྣང་བརྙན་འདི། །རིག་གྲོལ་གཤོག་རྩལ་རྫོགས་པའི་གཞན་གསོས་ཁྱུ། །ཕན་བདེ་མི་ཟད་དཔྱིད་ཀྱི་དུས་སྟོན་ནི། །མགྲོན་དུ་
འབོད་པའི་ལེགས་་བཤད་་མགྲིན་པའི་གླུ། །སྙན་འགྱུར་འབུམ་དུ་འཁྲོལ་བའི་གླིང་་མཆོག་ཏུ། །རྒྱལ་དང་དེ་སྲས་དགྱེས་ཕྱིར་ཕུལ་བའི་དགེས། །རྒྱལ་བ་རྒྱ་མཚོའི་མངའ་བདག་གངས་རིའི་མགོན། །རྒྱལ་མཆོག་
མཚན་དཔེའི་ཟླ་གཞོན་མྱུར་གསལ་ཞིང། །རྒྱལ་བའི་མཛད་པས་འགྲོ་ཀུན་སྐྱོང་གྱུར་ཅིག་ཆོས་སྲིད་ནོར་བུའི་ལྟེ་བ་ལས་ཐོན་པའི། །འཕྲིན་ལས་རྩིབས་སྟོང་དགེ་ལེགས་མུ་ཁྱུད་ཅན། །དགའ་ལྡན་ཆབ་སྲིད་གསེར་གྱི་
འཁོར་ལོ་ཡང། །ཕྱོགས་བྲལ་མཁའ་ལ་རྟག་ཏུ་འཁོར་གྱུར་ཅིག་བདག་ཅག་རྒྱུ་སྦྱོར་འབྲེལ་ཐོགས་ཐམས་ཅད་ཀྱང། །བར་གཅོད་བདུད་ཀྱི་མཚན་མས་མི་ཐུབ་ཅིང། །བསྟན་ལ་སྟོན་པའི་བརྟུལ་ཞུགས་ཡོངས་བཟུང་
བས། །བདེ་བར་གཤེགས་པའི་ཤུལ་ལམ་ཟིན་གྱུར་ཅིག་སྣང་སྲིད་ཆོས་ཀུན་བདེ་མཆོག་འཁོར་ལོར་ཤར། །ཐམས་ཅད་རང་རིག་ཐིག་ལེ་ཆེན་པོར་ཆུབ། །ཐོབ་བྱ་ཐོབ་བྱེད་བྲལ་བའི་རྣལ་འབྱོར་གྱིས། །ཀུན་བཟང་
ཁྲག་འཐུང་གཙོ་བོ་གྲུབ་གྱུར་ཅིག་ ཅེས་པ་འདི་ནི་བཀའ་བློན་ཁྲི་སྨོན་པ་་ཕན་བདེ་ལེགས་བཤད་་་་སྤྱི་འབུལ་དུ་དཔལ་འཁོར་ལོ་བདེ་མཆོག་གི་སྣང་བརྙན་བཟང་གོས་འབའ་ཞིག་ལས་གསར་བསྐྲུན་འབུལ་སྦྱོར་སྐབས་སྨོན་ཚིག་ཏུ་བྲིས་པ་སིདྡྷི་ར་སྟུ།།  །།

[015B]   ༈    །རྒྱ་ཆེན་ཕན་བདེའི་རོལ་མཚོ་སྤེལ་ལ་འཇིགས་མེད་སྒྲིབ་བྲལ་མཁྱེན་བརྩེའི་སྤྱན། །འཇིག་རྟེན་དབང་ཕྱུག་སྲིད་ཞིའི་འདྲེན་པ་ཕྱོགས་བཅུའི་རྒྱལ་ཀུན་
སྙིང་རྗེའི་འཛུམ། །བདུད་རྣམས་ཀུན་ལས་རྣམ་པར་རྒྱལ་བའི་ཞབས་སེན་སྤྱི་བོའི་པདྨོར་བསྟེན། །གཏུམ་ཆེན་མི་སྡུག་འབར་བའི་གཟི་བརྗིད་སྐུ། །མཐོང་བའི་མོད་ལ་འཇིགས་རུང་ཁྲོ་བོ་གཞན། །སྟབས་གཅིག་ལག་ཆ་འཆོར་
བའི་གཤིན་རྗེའི་གཤེད། །སྐྱབས་སུ་བསྟེན་ནོ་མཆོག་མཐུན་དངོས་གྲུབ་སྩོལ། །འཕྲིན་ལས་སྤྲིན་ནག་འཁྲུག་པའི་གུར་ཁང་ནས། །དྲག་ཤུལ་གནམ་ལྕགས་ཐོག་གི་ཚྭ་ཚྭ་འབུམ། །སྤྲོས་པས་ནག་ཕྱོགས་བྲག་རློག་མཛད་
མ། །དམག་ཟོར་རྒྱལ་མོས་རྣམ་བཞིའི་འཕྲིན་ལས་སྒྲུབས། །རྒྱལ་ཀུན་ཡུམ་གྱུར་དབྱིངས་ཀྱི་དབང་ཕྱུག་མ། །མི་བཟད་སྲིན་མོའི་གཟུགས་འཛིན་རེ་མ་ཏཱི། །དགྱེས་བསྐྱེད་མདོས་ཀྱི་ཆོ་གའི་རིམ་པ་རྣམས། །ཚུལ་བཞིན་
འགོད་ལ་དངོས་གྲུབ་ཆར་དུ་ཕོབས། ། དེ་ལ་འདིར་་་་  སྒྲས་པ། ཕྱི་རུ་ཟ་བྱེད་ནག་མོ་གཤིན་རྗེའི་ཡུམ། །ནང་དུ་དགའ་བཞིའི་འབྱུང་གནས་ཙནྡ་ལི། །གསང་བ་ཟུང་འཇུག་འོད་གསལ་དབྱིངས་ཀྱི་རྩལ། །སྲིད་གསུམ་
བདག་མོ་དམག་དང་ཟོར་གྱི་ལྷ། །འདི་ཀོ་སྒྲུབ་ལ་དངོས་གྲུབ་གཉིས་ཀྱི་ཆར། །རྟག་པ་འཇོ་བའི་དུས་མཐའི་མེ་ཡང་ཡིན། །དེ་ཕྱིར་དེ་ཉིད་དགྱེས་པ་སྐོང་བའི་སླད། །མདོས་ཀྱི་གྱེར་སྒོམ་རྡོ་རྗེའི་སྒྲ་དབྱངས་ཞེས། །པད་དཀར་

[016A]༄༅། །འཆང་བ་ཟིལ་གནོན་བཞད་པ་རྩལ། །གང་དེའི་གསུང་བཞིན་ནག་འགྲོས་བཀོད་པ་འདི། །ལེགས་བཤད་མང་ཐོས་སྒྲུབ་ལ་གཞོལ་བ་ཡི། །རིག་གྲོལ་གདན་འཛོམས་ཐར་འདོད་སྐྱེ་རྒུའི་
གཉེན། །ཐེག་པ་མཆོག་གི་ལམ་བཟང་ནོར་བུའི་དཔྱ། །འདོད་རྒུར་འཁྱིལ་བའི་གླིང་གི་རྒྱན་དུ་བསྐྲུན། །དགེ་བས་དཔོན་སློབ་ཡོན་མཆོད་དགོན་གནས་བཅས། །བར་གཅོད་བདུད་ཀྱི་གཡུལ་ངོ་ལས་རྒྱལ་ཏེ། །ཆོས་སྲིད་
ལེགས་ཚོགས་ནམ་མཁའ་མཛོད་ཀྱི་སྒོ། །ཡངས་པོར་གྲོལ་བའི་དགེ་མཚན་འབར་གྱུར་ཅིག་ ཅེས་པ་འདི་ཡང་སེ་ར་ཀེའུ་ཚང་ནུབ་རི་ཁྲོད་ཀྱི་ཞལ་འདོན་ལྷ་མོའི་མདོས་ཆོག་གི་མཇུག་ཏུ་འབྲི་རྒྱུར་ཀེ་ཚང་རིན་པོ་ཆེའི་ཐུགས་འདོད་ལྟར་བྲིས།། །།
   ༈     ཨོཾ་སྭ་སྟི། མི་མཇེད་ཞིང་གི་དཔལ་གྱུར་བཅོམ་ལྡན་འདས། །ཤཱཀྱ་མུ་ནེའི་མཐོང་གྲོལ་གཟུགས་ཀྱི་སྐུར། །རབ་བཀྲ་སྣ་ཚོགས་གོས་
ཀྱི་སྨད་གཡོགས་འདི། །དྲི་མེད་ལྷག་བསམ་དག་པས་ཕུལ་བའི་དགེས། །དྲིན་ཆེན་བཤེས་གཉེན་བློ་བཟང་ཚུལ་ཁྲིམས་གཙོས། །བདག་ལ་འབྲེལ་ཐོགས་འདས་གསོན་ཇི་སྙེད་པ། །སྐྱེ་བར་ཚངས་སྤྱོད་དག་པའི་རྟེན་
བརྒྱུད་ཅིང། །ཟས་གཙང་སྲས་ཀྱིས་དགེ་བའི་བཤེས་མཛད་ཤོག་དེ་ཡི་མཐུ་ལས་རླབས་ཆེན་རྒྱལ་སྲས་ཚུལ། །སྤྱོད་ལ་ཀུན་བཟང་འཇམ་དབྱངས་རྗེས་འགྲོ་ཞིང། །རིང་མིན་སྐུ་དང་ཞིང་ཁམས་སྐུ་ཚེ་འཁོར། །མཚན་མཆོག་

[016B]  །།   ༈   དཀར་པོར།  ཨོཾ་སྭ་སྟི། འཇིགས་རུང་འཕྲོག་བྱེད་མཆེ་བ་འབར་
བའི་ཞལ། །འཇིགས་བྱེད་དཔའ་བོ་རོལ་པའི་གར་དགུ་ཡིས། །འཇིགས་པའི་ཁྲོ་བོ་གཞན་ཀུན་སྐྲག་བྱེད་པ། །འཇིགས་མཛད་ཕྱི་ནང་གསང་བའི་གཤིན་རྗེའི་དགྲར། །ཟླ་ཞུན་ཐགས་སུ་བསྐྲུན་པའི་གོས་བཟང་འདི། །ཕུལ་བས་
ལྗོངས་འདིའི་བསྟན་འགྲོའི་བདེ་སྐྱིད་ལ། །འཚེ་བའི་གནོད་བྱེད་མི་དང་མི་མིན་གྱི། །གདུག་རྩུབ་བསམ་སྦྱོར་ངན་པ་ཀུན་ཞིར་མཛོད།།     ༈     གསེར་འོད་འཁྱུག་པའི་གོས་བཟང་འདི་ཕུལ་བས། །
ཕྱག་ན་པདྨོའི་སྐུ་ཚེ་མཛད་འཕྲིན་དང། །ཆོས་ལྡན་རྒྱལ་པོའི་སྡེ་བཞིའི་མངའ་ཐང་སོགས། །ལེགས་ཚོགས་དབྱར་གྱི་ཆུ་གཏེར་རྗེས་འགྲོར་མཛོད།།     ༈     པད་རག་མདངས་མཛེས་གོས་བཟང་འདི་ཕུལ་
བས། །སྟོབས་ཀྱིས་སྙེམས་པའི་མཐའ་བཞིའི་དྲེགས་ལྡན་སོགས། །ཁམས་གསུམ་བརྟན་གཡོའི་ལེགས་ཚོགས་མ་ལུས་པ། །ཁབ་ལེན་རྡོ་ཡིས་ལྕགས་ཕྱེ་བཞིན་དུ་མཛོད།།     ༈     གནམ་སྔོན་ཞུ་
མར་འཁྱིལ་འདྲའི་གོས་བཟང་འདི། །ཕུལ་བས་དགའ་ལྡན་ཕོ་བྲང་ཆབ་སྲིད་ལ། །ལོག་པར་འཁུ་བའི་གདུག་ཅན་མ་ལུས་པ། །དྲག་པོའི་ཆད་པས་ཐལ་བའི་རྡུལ་དུ་རློགས།  །   ༈     མ་རྒད་མདངས་འཛིན་གོས་

[017A]༄༅། །བཟང་འདི་ཕུལ་བས། །ཆོས་སྲིད་ཟུང་དུ་འཇུག་པའི་རྒྱལ་པོའི་ཁབ། །དབུ་རྨོག་བཙན་ཞིང་ཆབ་སྲིད་དར་བ་སོགས། །བཀྲ་ཤིས་སྣང་བས་ས་སྟེང་ཁྱབ་པར་མཛོད།།     ༈   
སའི་ཕྱོགས་བཞིར་རྒྱལ་བ་རིགས་ལྔ་དང་རིགས་གསུམ་མགོན་པོའི་ལྷ་ཁང་གསར་བཞེངས་ཀྱི་སྙན་ཤལ་ལ།  ཨོཾ་སྭ་སྟི། ཀུན་ཁྱབ་ཆོས་དབྱིངས་བདེ་བ་ཆེན་པོའི་རྩལ། །གང་འདུལ་བཀོད་པར་འབྱམས་སུ་ཀླས་པའི་སྤྲིན། །ལྷུན་གྲུབ་རིགས་ལྔ་བདེ་
གཤེགས་ཞི་ཁྲོའི་གར། །དགྱེས་བསྐྱེད་ལྷ་ཡི་གོས་བཟང་འདི་ཕུལ་བས། །པད་དཀར་འཆང་བའི་སྐུ་ཚེ་སྲིད་མཐར་བརྟན། །ས་སྐྱོང་རྒྱལ་པོའི་བཞེད་དགོངས་ལྷུན་གྱིས་འགྲུབ། །དགའ་ལྡན་ཆབ་སྲིད་ཉིན་མོར་བྱེད་པའི་གཟི། །
མི་ནུབ་ཁྲིམས་གཉིས་སྣང་བ་རྟག་འབར་ཤོག་ཁྱད་པར་ལྗོངས་འདིར་ནད་ཡམས་མུ་གེ་དང། །བསྟན་འགྲོའི་བདེ་སྐྱིད་འཕྲོག་ལ་བརྔམས་པ་ཡི། །ནག་ཕྱོགས་སྐྱེ་བོའི་བསམ་སྦྱོར་ངན་པ་ཀུན། །ཞི་བཟློག་བཀྲ་ཤིས་དགེ་མཚན་
རྒྱས་པར་ཤོག་ །།   ༈    འཇམ་དཔལ་རྡོ་རྗེའི་སྒྱུ་འཕྲུལ་དུས་ཀྱི་དགྲ་བདུད་སྡེར་རབ་ཏུ་གཤེ་བ་གར་དགུའི་ཉམས། །འཕྲོག་བྱེད་མཆེ་བ་འབར་བའི་མ་ཧེའི་གདོང། །གསང་གསུམ་རྡོ་རྗེའི་བྱིན་ཆེན་འདིར་
ཕོབས་ལ། །བློ་བཟང་རིང་ལུགས་རྒྱུ་སྐར་བདག་པོའི་འཛུམ། །ཕན་བདེའི་བདུད་རྩིའི་གཟེགས་མ་འབུམ་འཛག་པ། །སྐལ་བཟང་ཡངས་པའི་དགུང་མཁར་རྟག་འཆར་བའི། །དགེ་མཚན་ཕྱོགས་ཀྱི་འཁོར་ལོར་ཁྱབ་པར་མཛོད། །བསླབ་

[017B] །བཤད་སྒྲུབ་མགྲིན་པའི་རྫ་རྔ་འཁྲོལ་བཞིན་དུ། །ཟབ་ཡངས་གསང་ཆེན་ཐེག་པའི་རྒྱ་མཚོ་ཆེ། །ཡོངས་སུ་བཟུང་བའི་ངོ་མཚར་གསལ་བར་མཛོད། །རྨད་བྱུང་འཕྲིན་ལས་དཔྱིད་ཀྱི་ཕོ་ཉའི་
གླུས། །བདེ་སྐྱིད་ཀུན་དགའ་རྒྱས་པའི་ལང་ཚོ་ཅན། །རྫོགས་ལྡན་དབྱར་གྱི་དཔལ་མོ་ཡིད་འོང་མ། །ཕན་བདེའི་འདོད་རྒུ་འཇོ་བའི་མགྲོན་དུ་ཁུག་ཚུལ་འདི་སྒྲུབ་པའི་ལས་བྱེད་འབྲེལ་ཐོགས་རྣམས། །བླ་མ་འཇམ་དབྱངས་ཞི་ཁྲོས་
རྗེས་བཟུང་ལ། །སྐྱེ་བར་ཚངས་སྤྱོད་དག་པའི་རྟེན་བརྒྱུད་ཅིང། །ཐེག་མཆོག་བསྟན་པའི་སྙིང་པོའི་ལམ་ལ་སྦྱོར། །དེའི་མཐུས་སྣང་བ་ལྷ་ཡི་འཁོར་ལོར་དེངས། །སྒྲ་གྲགས་རླུང་སྔགས་དབྱེར་མེད་ནཱ་དའི་དབྱངས། །དྲན་རྟོག་བདེ་ཆེན་ཡེ་
ཤེས་ཆེན་པོར་ཆུབ། །ཟུང་འཇུག་སྒྱུ་མའི་རྩེ་དགའ་འཛིན་པར་ཤོག་འོད་གསལ་རྡོ་རྗེའི་རྭ་རྩེ་རྣོན་པོ་ཡིས། །གཉིས་སྣང་འཁྲུལ་པའི་བདུད་སྡེའི་སྙིང་བཀས་ཏེ། །ཕྱོགས་ལས་རྣམ་རྒྱལ་བཞད་པའི་གད་རྒྱངས་ཀྱིས། །མཁའ་
ཁྱབ་ཞིང་གི་འཁོར་ལོ་འགེངས་གྱུར་ཅིག་ ཅེས་པ་འདི་ཡང་དཔལ་ལྡན་སྟོད་རྒྱུད་གྲྭ་ཚང་གི་ཕྱག་མཛོད་ལས་འཛིན་ཨ་མདོ་ངག་དབང་ཕུན་ཚོགས། ཕུ་ཁང་བྱམས་པ་དགེ་འདུན། གྲགས་པ་འཇམ་དབྱངས་མཁས་བཙུན། རོང་པ་ཐོགས་མེད་རྒྱ་མཚོ། མི་ཉག་བཀྲ་ཤིས་རྒྱལ་
མཚན་བཅས་མི་ལྔ་ནས་གྲྭ་ཚང་གི་ལས་ཁུར་ལེགས་ལམ་མཐར་སོན་གྱི་ལྷག་མཆོད་དུ་ནག་པོ་སྐོར་གསུམ་གྱི་གོས་ཐང་ལྷན་དྲུབ་གསར་བཞེངས་འབུལ་སྦྱོར་གྱི་སྨོན་ཚིག་ཏུ་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་བྲིས་པ་སིདྡྷི་རསྟུ།། །།

[018A]༄༅། །མགོན་པོ་ལ།  ན་མོ་མཧཱ་ཀཱ་ལ་ཡ། རྒྱལ་ཀུན་ཐུགས་རྗེ་གཅིག་བསྡུས་པད་དཀར་འཛིན། །ཞིང་བཅུའི་གཤེད་མ་སྟོབས་ལྡན་སྲིན་པོའི་གཟུགས། །སྐྱེ་འགྲོའི་རེ་སྐོང་སྙིགས་དུས་འགྲོ་བའི་
སྐྱབས། །མཧཱ་ཀཱ་ལ་འཇིགས་བྱེད་ཤིང་ཕུང་ཅན། །འཁོར་བཅས་གཞོམ་མེད་རྡོ་རྗེའི་སྐུའི་འཁོར་ལོ། །སྟངས་སྟབས་སྲིད་གསུམ་གཡོ་བའི་གར་དང་བཅས། །མཐོང་གྲོལ་མིག་གི་བདུད་རྩིར་ཆེ་བའི་རྟེན། །འདིར་བཞུགས་སྔོན་
གྱི་ཐུགས་དམ་ཉེར་དགོངས་ལ། །རྣམ་དག་ཁྲིམས་ལྡན་རིག་གྲོལ་འདུས་པའི་སྡེ། །ཐུགས་མཐུན་ཁྲིམས་གཙང་བསླབ་གསུམ་བྱ་བས་འདའ། །ཆོས་སྲིད་དཔལ་གྱི་སྒོ་བརྒྱ་རབ་བྱེ་བར། །བགྲང་ཡས་སྐལ་བཟང་སྐྱེ་བོ་འདུ་བར་
མཛོད། །སྡེ་འདིར་ལོག་པར་འཁུ་བའི་སེམས་འཆང་ཞིང། །འཕྲལ་ཡུན་དགེ་མཚན་འགོག་པའི་གདུག་ཅན་རྣམས། །ཀླད་ཁྲག་རུས་པ་དོན་སྙིང་བཅས་པ་ཀུན། །དམ་ཅན་དྲེགས་པའི་དཔུང་གི་ཟས་སུ་གཏོད། །ལྷག་བསམ་དག་
པས་རྟེན་འདི་བཞེངས་པ་ཡི། །ལས་བྱེད་འབྲེལ་ཐོགས་ལྟོས་པར་བཅས་པ་ཀུན། །བླ་མགོན་དབྱེར་མེད་མྱུར་མཛད་ནག་པོ་ཆེས། །བྱང་ཆུབ་སྙིང་པོའི་བར་དུ་རྗེས་བཟུང་ནས། །རྣམ་དག་དབང་གི་རྫིང་བུར་བསྐྱེད་བསྲིངས་པའི། །
རིམ་གཉིས་རྟོགས་པའི་པད་དཀར་འདབ་སྟོང་བཞད། །མཆོག་ཐུན་དངོས་གྲུབ་སྦྲང་རྩིའི་ཟིལ་དངར་བཅུད། །སྐལ་བཟང་བུང་བའི་འདོད་འཇོར་སྨིན་གྱུར་ཅིག་མདོར་ན་སྣང་སྲིད་བླ་མ་མགོན་པོར་ཤར། །ཤར་ཚད་རང་སེམས་

[018B] །ངེས་དོན་གསང་བ་མཆོག་གི་མཧཱ་ཀཱ་ལ། །ལ་འུར་སྙིང་གི་པདྨོར་གར་བྱེད་ཤོག་    ༈     བཧཻ་ཝ་ས་རྭ་ན་མ། འཇམ་དཔལ་བཀའ་སྡོད་འཇིགས་
རུང་རྡོ་རྗེ་དུས། །དུས་ཀྱི་མེ་ལྕེས་འཁྱུད་པའི་མིག་སྨན་རི། །རི་རབ་ཐལ་བར་རློག་པའི་སྟོབས་ལྡན་ཆེ། །ཆེ་མཆོག་རྡོ་རྗེ་སྲིན་པོ་གཤིན་རྗེའི་གཙོ། །འཁོར་བཅས་མི་བཟད་ཁྲོ་བོ་རོལ་པའི་བྲོ། །ནག་ཕྱོགས་བདུད་སྡེའི་སྙིང་གར་
ཆེམ་ཆེམ་དུ། །བརྡུངས་པའི་གཏུམ་དྲག་ཉམས་བརྒྱའི་གར་དགུ་ཡིས། །དམ་ཚིག་རྟེན་འདིར་གཡོ་མེད་རྟག་བཞུགས་ལ། །དགེ་ལྡན་ལུགས་བཟང་གསེར་གྱི་རྒྱལ་མཚན་ཆེ། །འཕྲིན་ལས་དཔུང་པ་བརྟན་པོས་ཡོངས་
བཟུངས་ཏེ། །སྲིད་དང་ཞི་བའི་བ་གམ་མངོན་མཐོའི་རྩེར། །མི་མཐུན་རླུང་གིས་གཡོ་བ་མེད་པར་སྒྲེངས། །ཁྱད་པར་རིག་སྔགས་འཆང་བའི་འདུས་སྡེ་འདིའི། །བཤད་དང་སྒྲུབ་པའི་བྱ་བ་རབ་འཕེལ་ཞིང། །ཆོས་སྲིད་ལེགས་
ཚོགས་ཉི་མ་བྱེ་བའི་གཟི། །ཕྱོགས་བྲལ་མཁའ་ལ་རྟག་ཏུ་འབར་བར་མཛོད། །སྒོ་གསུམ་ཚུལ་འདིར་ངལ་བ་བསྟེན་པ་དང། །ལྷག་བསམ་དག་པས་ཡོན་སྦྱོར་ལས་བྱེད་རྣམས། །ལྷ་མཆོག་ཁྱོད་ཀྱི་དགྱེས་པའི་འཛུམ་
ཞལ་དང། །མི་འབྲལ་འགྲོགས་པའི་སྐལ་བ་མཆོག་ཏུ་མཛོད། །བློས་བཏགས་འཁྲུལ་བའི་རྫུན་རིས་ཞིང་བཅུའི་དགྲ་འཁོར་གསུམ་རྣམ་པར་དག་པའི་འབྲུབ་ཁུང་དུ། །བསྒྲལ་བའི་མངོན་སྤྱོད་དྲག་པོར་དབང་འབྱོར་བའི། །

[019A]༄༅། །མཐུ་ཆེན་རིག་འཛིན་དཔའ་བོར་འགྱུར་བར་མཛོད། །མཐར་བྱེད་སྲོག་གི་བདག་པོ་ཉི་བུའི་དཔུང། །རང་ལ་ལྷུན་གྲུབ་རྩ་ཐིག་རླུང་གསུམ་གྱི། །ངོ་བོར་ངོ་འཕྲོད་ཕྱི་ནང་གསང་བ་ཡི། །གཤིན་
རྗེའི་འཕྲུལ་འཁོར་ཟབ་མོ་མཐར་ཕྱིན་མཛོད།  །ཅེས་པ་འདི་ཡང་དཔལ་ལྡན་སྟོད་རྒྱུད་གྲྭ་ཚང་གི་་་་། །།   ༈    དགའ་ལྡན་ཤར་རྩེ་ཐོས་བསམ་ནོར་བུའི་གླིང་གྲྭ་ཚང་དུ་ཀ་རིང་བཞིར་ཧོར་གོས་
སྟག་ཤུན་ཚོས་སྣ་གསུམ་བརྩེགས་ཀྱི་ཀ་འཕན་ལག་གསུམ་འབྱར་སྤུས་ལེགས་འཕན་འགོ་གསེར་ཟངས་ཀྱི་ཙི་པར་གཟུགས་བཅས་ཆ་འགྲིགས་བཞི་ཕུལ་བའི་སྨོན་ཚིག་  ཨོཾ་སསྟི། གཞུང་ལུགས་མང་ཐོས་ཐོས་་དོན་གདམས་པར་་ཤར། །ཕན་
བདེའི་དཔག་བསམ་བསམ་་ཡས་འགྲོ་བའི་དཔྱིད། །ལམ་བཟང་མ་ནོར་ནོར་་བུ་་རིན་ཆེན་གཏེར། །འདོད་འཇོའི་མཚོ་གླིང་གླིང་་མཆོག་སྐྱབས་ཀྱི་རྩེ་། །དགྱེས་ཕྱིར་སྣ་ཚོགས་སྤྲིན་ཕྲེང་འཁྲུག་པའི་ཀློང། །ཁ་དོག་སྣ་ལྔའི་འབྲུག་
ཆེན་འཁྱུག་པ་ཡི། །རི་མོ་བཀྲ་བའི་ཧོར་གོས་སྟག་ཤུན་ནི། །མཛེས་པར་སྤེལ་བའི་ཀ་འཕན་ཆེ་ལེགས་བཞི། །འགོ་རྒྱན་གསེར་ཟངས་ཆུ་སྲིན་མ་ར་ཀའི། །གདོང་པ་གཡས་གཡོན་སྟོང་སྐུད་དམར་པོ་དང། །དྲིལ་བུ་ཟླ་ཕྱེད་རྡོ་རྗེའི་
ཆུན་འཕྱང་བཅས། །མི་ཕྱེད་ལྷག་བསམ་དག་པས་ཕུལ་བའི་དགེས། །འཇམ་མགོན་ལུགས་བཟང་ཉིན་བྱེད་འོད་སྟོང་འབར། །བསྟན་འཛིན་མཚོ་སྐྱེས་ཕྲེང་བའི་གེ་སར་བཞད། །རིག་གྲོལ་རྐང་དྲུག་ཐེག་པ་མཆོག་གི་གླུ། །དིར་དིར་

[019B]དྲིན་ཅན་བཤེས་གཉེན་བློ་བཟང་ཚུལ་ཁྲིམས་དང། །བློ་བཟང་བསྟན་དར་དགོངས་པ་ཡོངས་རྫོགས་ཤིང། །རྣམ་བྱང་ཞི་བ་བདུད་རྩིའི་སྤྲིན་ཆེན་པོ། །འོག་མིན་ཞིང་གི་བླ་རེར་བྲེས་གྱུར་
ཅིག་བདག་སོགས་འབྲེལ་ཐོགས་འདས་གསོན་ཐམས་ཅད་ཀྱང། །རྟག་ཏུ་དགེ་བའི་བཤེས་དང་མི་འབྲལ་ཞིང། །རྒྱལ་བའི་ལམ་བཟང་དག་པའི་ཟླ་གཞོན་འཛུམ། །དད་བརྩོན་ཡིད་ཀྱི་མཁའ་ལ་བསིལ་གྱུར་ཅིག་སྤྱན་དང་
མངོན་པར་ཤེས་པ་རྣམ་པ་དྲུག་གཟུངས་དང་སྤོབས་པ་དབང་དང་སྟོབས་བཅུ་སོགས། །འབད་མེད་འགྲུབ་ཅིང་ནམ་མཁའ་ཇི་སྲིད་བར། །འགྲོ་དོན་སྐྱོང་བའི་འདྲེན་པ་མཆོག་ཐོབ་ཤོག་ །ཅེས་པ་འདི་ཡང་རྒྱུ་སྦྱོར་བ་ཁྲི་ཆེན་བྱང་ཆུབ་
ཆོས་འཕེལ་གྱི་སྐྱེ་བར་སྒྲོ་བཏགས་པའི་འདུ་གསུམ་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྨོན་པ་སིདྡྷི་རསྟུ།། །།    ༈     ཨོཾ་སསྟི། རྟེན་འབྱུང་ཟབ་མོའི་
དབྱངས་ཀྱི་ང་རོ་ཡིས། །མུ་སྟེགས་རི་དྭགས་སྙིང་ལ་འཇིགས་སྟེར་བ། །ཐུབ་དབང་དོན་ཀུན་གྲུབ་པ་མིའི་སེངྒེས། །བཀྲ་ཤིས་དགེ་བའི་མེ་ཏོག་ཆར་དུ་ཕོབས། །རྨད་བྱུང་ལེགས་བཤད་འོད་དཀར་འབུམ་སྤྲོས་པས། །ཡོངས་རྫོགས་
ཐུབ་བསྟན་ཀུ་མུད་གེ་སར་འཛུམ། །སྐལ་བཟང་ཐར་འདོད་ཀུན་དགའ་གསར་པའི་དཔྱིད། །འབྱེད་མཛད་བློ་བཟང་སྨྲ་བའི་ཟླ་བར་བསྔགས། །ཁྲོས་པའི་གར་སྟབས་ས་གསུམ་ཡོམ་ཞིང་མེར། །འཇིགས་པའི་གད་མོས་དམ་ཉམས་

[020A]༄༅། །སྙིང་འགས་པ། །མཧཱ་ཀཱ་ལ་ལས་གཤིན་ཤུགས་ལྡན་རྩལ། །སྡེ་འདིར་ལས་བཞིའི་བྱ་ར་མ་གཡེལ་ཞིག་ཉི་མའི་གཉེན་གྱི་ཐུགས་གསང་དཔལ་བེའུ། །རྭ་བ་ལས་ཐོན་ཟབ་རྒྱས་མདོ་
སྔགས་ཀྱི། །གླེགས་བམ་དགེ་ལེགས་བྱེ་བའི་ངོ་མཚར་ཅན། །བཞེངས་ཤིང་ཕུལ་བའི་དཀར་ཆག་འདི་ན་གསལ།། །།   ༈    མེ་གླང་ལོའི་བཀའ་ཤག་ལས་ཁུངས་ཀྱི་ཉིན་དེབ་ཀྱི་འགོ་བརྗོད།  ཨོཾ་སྭ་སྟི། ཀུན་མཁྱེན་ཀུན་བཟང་རྒྱལ་
ཀུན་སྙིང་རྗེ་མཐོང་གྲོལ་ཀུན་དགའ་མཚན་དཔེའི་སྐུ། །དོན་མང་དོན་སླད་ཟབ་དོན་འདོམས་མཛད་ཐོས་པ་དོན་ལྡན་རྡོ་རྗེའི་གསུང། །མ་དག་མ་རིག་དྲི་མ་མ་དམིགས་ཆོས་ཀུན་མ་འདྲེས་གཟིགས་པའི་ཐུགས། །རྒྱལ་བ་
རྒྱལ་བའི་གཙོ་རྒྱལ་མཆོག་གིས་རྣམ་པར་རྒྱལ་བའི་ཤིས་པ་སྩོལ། །རབ་འབྱམས་ཤེས་བྱའི་དེ་ཉིད་གཟིགས་པའི་བློ། །བློ་མཆོག་བྱེ་བའི་གཙུག་ཏུ་འཛེག་པས་བཟང། །བཟང་སྐྱོང་མཛད་པའི་རོལ་མོ་སྲིད་རྩེར་གྲགས།།
གྲགས་པ་དོན་ལྡན་སྙིང་གི་ཟེ་འབྲུར་བསྟེན། །ས་གསུམ་རྣམ་འདྲེན་ཕྱག་ན་པད་མོ་ཡི། །ས་ལ་ཕན་བདེ་སྤེལ་བའི་འཕྲིན་ལས་གདུགས། །ས་ཆེན་བླ་ན་སྒྲེང་བའི་བཟོད་སྟོབས་ཅན། །ས་སྐྱོང་མི་ཡི་དབང་པོ་རྣམ་བཞི་
རྒྱལ། །ཁྲིམས་གཉིས་འོད་སྣང་འབུམ་གྱི་རྩེ་དགའ་ཅན། །རྒྱལ་ཐབས་ཉིན་བྱེད་གཞོན་ནུའི་ཤིང་རྟའི་རླབས། །རང་རེའི་ལེགས་བྱས་མཁའ་ལ་བསྒྱུར་བའི་གཟུགས། །དེབ་ཐེར་རྙོག་བྲལ་དྭངས་པའི་རྫིང་བུར་གསལ།། །།

[020B]   ༈    ལྷ་ལྡན་ཇོ་བོ་ཤཱཀྱ་མུ་ནེར་ཨ་འབྲུག་ཚང་ནས་གསེར་ཀོང་དང་གསེར་གྱི་མཎྜལ་ཕུལ་བའི་སྨོན་ཚིག་  ཨོཾ་སྭ་སྟི། མི་འཇིགས་སྟོབས་བཅུའི་གོ་འཕང་མཆོག་བརྙེས་པ། །མི་མཇེད་ཞིང་གི་དཔལ་གྱུར་བཅོམ་ལྡན་འདས། །མི་ཡི་སེངྒེ་དོན་ཀུན་
གྲུབ་པའི་དྲུང། །མི་མཐུན་མུན་སེལ་སྣང་གསལ་མར་མེའི་སྣོད། །ས་ཡི་སྙིང་པོ་ཐུར་སྲང་་ལས་གྲུབ་པ། །ས་གསུམ་འགྲོ་བའི་དོན་དུ་ཕུལ་བའི་དགེས། །ས་ལ་ཕན་བདེའི་འབྱུང་གནས་རྒྱལ་བསྟན་དར། །ས་སྟེང་སྐྱེ་རྒུ་
བདེ་ཞིང་སྐྱིད་གྱུར་ཅིག་ཚེ་འདས་ཨ་འབྲུག་དགེ་འདུན་བཟོད་པ་སོགས། །ཚེ་རབས་བསགས་པའི་སྡིག་ལྟུང་ཀུན་བྱང་ནས། །ཚེ་དཔལ་ཕུན་ཚོགས་ཐེག་མཆོག་རྟེན་བཟང་བརྒྱུད། །ཚེ་མཐའ་ཡས་པའི་ས་ལ་རེག་གྱུར་
ཅིག་རྒྱུ་སྦྱོར་ལི་ཐང་མོ་ལ་ཨ་འབྲུག་གི་འཇམ་དབྱངས་ནོར་བུ་སྐལ་བཟང་ལྷ་མོ་ཡང། །རྒྱུ་འབྲས་ཐེག་པའི་སྤྱོད་ལ་སློབ་པའི་ཚུལ། །འཇམ་དཔལ་སྤྱན་རས་གཟིགས་ཀྱི་རྗེས་འགྲོར་ཤོག་ཀུན་མཁྱེན་ཡེ་ཤེས་སྒྲོན་
མེས་མཁའ་མཉམ་འགྲོའི། །ཀུན་རྨོངས་སྒྲིབ་པའི་མུན་པ་རབ་གསལ་ནས། །ཀུན་གཟིགས་སྣང་བ་མཆོག་གི་དཔལ་འཇོ་བའི། །ཀུན་བཟང་མགོན་པོ་ཁྱོད་དང་མཚུངས་ཐོབ་ཤོག།  །། མཎྜལ་ལ།  ཨོཾ་སྭ་སྟི། རྒྱལ་བ་རྒྱལ་
བའི་ཉི་མ་སྟོང་གི་ཁྲོད། །པད་མཚོར་པད་དཀར་འདབ་བརྒྱ་གྲོལ་བ་བཞིན། །ཐུགས་རྗེའི་ཐུགས་དམ་རྨད་བྱུང་ཤཱཀྱའི་རྒྱལ། །མགོན་མེད་མགོན་གྱི་གཙོ་བོའི་སྤྱན་སྔ་རུ། །ནོར་མཆོག་ནོར་འཛིན་ཟླ་བ་ཐུར་སྲང་་ལས། །

[021A]༄༅། །སྟོང་གསུམ་སྟོང་གི་བཀོད་རྫོགས་མཎྜལ་ལ། །མུ་ཏིག་མུ་ཁྱུད་བཞི་ལྡན་གསེར་ཏོག་བཅས། །ཀུན་བཟང་ཀུན་དགའི་སྤྲིན་དུ་ཕུལ་བའི་དགེས། །རྒྱལ་བསྟན་དཔག་བསམ་ཡོངས་
འདུའི་ལྗོན་ཤིང་གི་ངོ་མཚར་ཡལ་འདབ་ཀུན་གསལ་ཁྱོན་དུ་དཀྲིགས། །བསྟན་འཛིན་གུར་ཀུམ་གཞོན་ནུའི་དོ་ཤལ་གྱིས། །གསེར་ལྡན་སྒེག་མོའི་ལུས་བཟང་མཛེས་གྱུར་ཅིག་སྲིད་པ་སྲིན་མོ་ཁྲོས་པའི་མཆེ་བའི་
གྲར། །མནར་བའི་ཉམ་ཐག་རྒྱུད་ལྔ་རིགས་དྲུག་འགྲོ། །མི་བཟད་དུཿ་ཁའི་གདུང་བ་ཀུན་ཞི་ནས། །ཟག་མེད་བདེ་འབྱོར་མཆོག་ལ་མྱུར་སྤྱོད་ཤོག་སྐུ་གཤེགས་ཨ་འབྲུག་དགེ་འདུན་བཟོད་པ་སོགས། །ཚེ་ལས་འདས་ཀུན་སྡིག་
སྒྲིབ་ཀུན་བྱང་ནས། །དལ་དང་འབྱོར་པའི་རིན་ཆེན་ཐེམ་སྐས་ལས། །རྣམ་གྲོལ་གཞལ་མེད་ཁང་དུ་སོན་གྱུར་ཅིག་རྒྱུ་སྦྱོར་ལི་ཐང་མོ་ལ་ཨ་འབྲུག་གི་འཇམ་དབྱངས་ནོར་བུ་སྐལ་བཟང་ལྷ་མོ་ཡང། །རིང་མིན་སྐུ་དང་
མཚན་མཛད་ཞིང་ཁམས་འཁོར། །ཐམས་ཅད་འདྲེན་པ་ཁྱོད་དང་མཚུངས་ཐོབ་ཤོག་ ས་ཡོས་ཟླ་བ་དང་པོའི་ཚེས་བཅོ་ལྔ་ཉིན་ཕུལ།། །།    ༈   
ཕུལ་བའི་སྨོན་ཚིག་ཏུ།  བློ་ཆེན་རྒྱལ་བའི་ལུགས་བཟང་ནམ་མཁའི་མཐའ། །གསལ་བྱེད་ཉི་མ་བྱེ་བའི་ཕྲེང་བ་ཅན། །གླིང་དང་སྐྱབས་ཀྱི་དམ་པ་མཆོད་པའི་རྫས། །སྣེ་ཤར་དད་པའི་མཚོ་ལས་སྤྲོས་པའི་དགེས། །ཐུབ་

[021B] །བསྟན་འཛིན་རིག་གྲོལ་བུང་བས་ཡོངས་བཟུང་ཞིང། །ཐར་འདོད་བདག་ཀྱང་ཐེག་མཆོག་ལམ་བཟང་ལས། །པ་ར་མི་ཏའི་གནས་ཀུན་རྫོགས་གྱུར་ཅིག་ །།    ༈    གཟིམ་རམ་པ་
ནས་བཀྲ་ཤིས་ཆོས་གླིང་དུ་བླ་མ་རྡོ་རྗེ་འཆང་གི་སྐུ་གདུང་རིན་པོ་ཆེར་སྙན་དར་སྣ་ལྔ་ཕུལ་བའི་སྨོན་ཚིག་དཀར་པོ་ལ།  གང་ཞིག་མཐོང་ཐོས་དྲན་དང་རེག་པའི་མོད། །རླབས་ཆེན་ཕན་བདེ་འདོད་རྒུར་འཇོ་བའི་གཏེར། །རྗེ་བཙུན་བླ་མའི་མཆོད་སྡོང་
ཡིད་བཞིན་ནོར། །ལྷ་རྫས་ཀུན་བཟང་སྤྲིན་གྱིས་མཆོད་པའི་དགེས། །མགོན་ཁྱོད་བྱིན་རླབས་ཟླ་བ་བདུད་རྩིའི་རྒྱུན། །བདག་ཅག་སྙིང་གི་ཡོལ་གོར་རྟག་འབེབས་པས། །འགལ་རྐྱེན་སྡིག་སྒྲིབ་ནད་གདོན་ཚ་གདུང་ཀུན། །ཞི་ཞིང་
དགེ་ལེགས་སྣང་བ་འཛིན་གྱུར་ཅིག་ །།    ༈    ཤླཽ་ཀ་དང་པོ་གོང་དང་འདྲ་བ་ལས། སེར་པོར།  མི་འགྱུར་འཆི་མེད་ཚེ་ཡི་ཀ་ལ་ཤ། །བསོད་ནམས་ནོར་བུའི་གཏེར་གྱིས་ཡོངས་གཏམས་པས། །སྡེ་བཞིའི་དབྱིག་གི་སྙིང་པོ་འཕྱུར་བའི་དཔལ།།
རྣམ་བྱང་དགའ་སྟོན་དཔྱིད་དུ་རྒྱལ་གྱུར་ཅིག་ །།    ༈    དམར་པོར།  སྲིད་གསུམ་བརྟན་དང་གཡོ་བའི་དངོས་པོ་ཀུན། །བྱིན་རླབས་ཀྱོ་བ་རྣོན་པོས་དབང་བྱས་ནས། །ཕན་དང་བདེ་བ་དམ་པའི་དུས་སྟོན་ལ། །འགྲོ་ཀུན་ངལ་གསོའི་དབུགས་
དབྱུང་ཐོབ་གྱུར་ཅིག་ །།  ༸སྔོན་པོར།  ཁྱོད་ཐུགས་དོན་དམ་ཞི་བ་ཆོས་སྐུའི་རྩལ། །གང་འདུལ་ཁྲོ་བོ་རོལ་པའི་སྤྲོ་བསྡུ་ཡིས། །མི་དང་མི་མིན་གནོད་བྱེད་མ་ལུས་པ། །གང་འཚམས་ཐབས་ཀྱིས་ལྷག་མེད་གདུལ་གྱུར་ཅིག་ །།

[022A]༄༅། ། ལྗང་གུར།  སྐྱེ་བའི་ཕྲེང་བར་མགོན་པོ་ཁྱོད་ཉིད་ཀྱི། །ཞབས་སེན་གཙུག་གི་རྒྱན་དུ་རྟག་མཛེས་པས། །ཐེག་མཆོག་ལམ་གྱི་བགྲོད་པ་མཐར་སོན་ཏེ། །རིང་མིན་ཐུགས་ཀྱི་ཐིག་ལེར་རོ་གཅིག་
ཤོག་ །།    ༈    རྩེ་ཡིག་གཉེར་ཐུབ་བསྟན་རྒྱལ་པོས་དབེན་གནས་བཀྲ་ཤིས་ཆོས་གླིང་དུ་ཕ་བླ་མའི་སྐུ་གདུང་རིན་པོ་ཆེར་སྙན་དར་ཕུལ་བའི་སྨོན་ཚིག།  གངྒའི་རྡུལ་སྙེད་སྐྱབས་ཡུལ་རབ་འབྱམས་ཀུན། །གཅིག་བསྡུས་དྲིན་ཅན་རྩ་བའི་བླ་མ་ཡི། །
རིང་བསྲེལ་མཐོང་ན་གྲོལ་བའི་གཟི་བྱིན་ཅན། །ལྷར་བཅས་སྐྱེ་རྒུས་མཆོད་པའི་སྡོང་བུ་ཆེར། །སྣ་ལྔའི་མདངས་མཛེས་རེག་འཇམ་ལྷ་ཡི་དར། །ཀུན་བཟང་མཆོད་སྤྲིན་མི་ཟད་ནམ་མཁའ་མཛོད། །རང་གཞན་དུས་གསུམ་རྣམ་
དཀར་ཕུང་པོར་བཅས། །རྩེ་གཅིག་དྭང་བའི་ཡིད་ཀྱིས་ལེགས་འབུལ་ན། །བདག་སོགས་དེང་ནས་བླ་མེད་བྱང་ཆུབ་ཀྱི། །རྟག་པ་དམ་པའི་བདེ་བ་ཐོབ་མིན་པར། །གཅིག་ཆོག་སྐྱབས་གནས་མགོན་ཁྱོད་ཁོ་ན་ལས། །རེ་ས་གཞན་
ན་མེད་དོ་ཐུགས་རྗེས་སྐྱོངས། །གང་གི་བྱིན་རླབས་རྨད་བྱུང་བདུད་རྩིའི་ཆུས། །བདག་རྒྱུད་སྡིག་ལྟུང་དྲི་མའི་ཆ་ཤས་ཀུན། །ཉེ་བར་སྦྱངས་ནས་རྣམ་དག་བསླབ་གསུམ་དང། །བདེ་སྟོང་ཏིང་འཛིན་མཆོག་གི་དཔལ་ལ་
སྦྱོར། །ཐུབ་པའི་རིང་ལུགས་ཀུན་གྱི་སྙིང་པོའི་ཕུལ། །བློ་བཟང་བསྟན་པའི་སྒྲོན་མེ་ཡོངས་བཟུང་ནས། །ཡོངས་རྫོགས་རྒྱལ་བའི་ལམ་བཟང་གསལ་བ་ལ། །མགོན་པོ་ཁྱོད་དང་མཚུངས་པར་བྱིན་གྱིས་རློབས།། །།

[022B]   ༈    །དུས་འཁོར་སློབ་དཔོན་ཐུབ་བསྟན་བསོད་ནམས་དང། །བཀྲས་ཕྱག་ཐུབ་བསྟན་ཟླ་བའི་ཤག་ཚང་ནས། །རྒྱུ་སྦྱར་པར་དུ་བསྐྲུན་པའི་དགེ་བའི་མཐུས། །རྒྱལ་མཆོག་སྲིད་ཞིའི་
ཉི་མ་གངས་ཅན་གྱི། །ཕན་བདེའི་སྣང་བ་ཆེན་པོར་རྟག་འབར་ཞིང། །བློ་བཟང་རིང་ལུགས་འདབ་སྟོང་པདྨོའི་ཚལ། །མངོན་པར་བཞད་པས་ས་ཆེན་མཛེས་གྱུར་ཅིག་ཕྱི་ཡི་དུས་ཀྱི་འཁོར་ལོའི་སྤྲོས་པ་ཀུན། །ནང་གི་དུས་
ཀྱི་འཁོར་ལོའི་རྩལ་སྣང་དུ། །ངེས་རྙེད་དུས་གསུམ་དུས་མེད་དུས་འཁོར་ལོའི། །གོ་འཕང་འགྲོ་བ་ཀུན་གྱིས་ཐོབ་གྱུར་ཅིག་ ཅེས་པ་འདི་ཡང་རྣམ་གྲྭ་དུས་སློབ་ཐུབ་བསྟན་བསོད་ནམས་དང། བཀྲས་ཕྱག་ཐུབ་བསྟན་ཟླ་བ་ཟུང་ནས་དཔལ་དུས་ཀྱི་
འཁོར་ལོའི་ཞི་བའི་སྦྱིན་སྲེག་འདི་ཉིད་པར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་མཚན་ཞབས་ཁྲི་བྱང་སྤྲུལ་མིང་པས་སྦྱར་བའོ།། །།    ༈     ཚངས་པའི་ཐིག་ཏུ་སྨིན་ལེགས་
ལུགས་གཉིས་ཀྱི། །འོད་སྣང་སྲིད་པའི་ཁོངས་ན་འགོག་མེད་དུ། །སྙོམས་པར་འཆར་བ་བཀྲ་ཤིས་པདྨོའི་གཉེན། །མི་མཆོག་མི་ཡི་ཉི་མ་རྣམ་བཞིར་བསྔགས། །སྡེ་བཞིའི་ཆ་ཤས་རྫོགས་པའི་འདབ་བརྒྱ་པ། །ཆོས་སྲིད་
དགའ་བ་བརྒྱ་ལྡན་ཕོ་བྲང་ཞེས། །སྲས་བཅས་རྒྱལ་བ་དགྱེས་པའི་ནོར་བུའི་སྒྲོན། །སྲི་ཞུའི་སྐལ་བཟང་རྒྱན་དུ་འཛིན་ལ་སྤྲོ། །དེ་ཕྱིར་སྐལ་བ་མཆོག་གི་ལྷོ་ཡི་རླུང། །སྨྲ་བརྗོད་གསར་པའི་དྲི་བཟང་འགྲོགས་པའི་དཔལ། །མཁས་

[023A]༄༅། །དབང་དགའ་བསྐྱེད་ཡི་གེར་སྨིན་པའི་གཟུགས། །རྒྱལ་ཀུན་འདུས་ཞལ་དགྱེས་པའི་མཆོད་པར་སྤྲོས།། །།    ༈    རྩེ་ཚོགས་ཆོས་འབྱོར་དཔལ་ལྡན་གྱི་ཡིག་ཚད་ཀྱི་མཇུག་ཏུ།  མཐའ་བཞིའི་དྲེགས་
ལྡན་རལ་པའི་རྩེ་མོ་ན། །ཕུན་ཚོགས་ཆོས་སྲིད་འབྱོར་པའི་དཔལ་ཡོན་འབུམ། །མངོན་མཐོ་དགའ་བ་བརྒྱ་ལྡན་ཕོ་བྲང་པའི། །སྲི་ཞུར་གུས་སྤྲོའི་ཡིག་ཚད་ཕྱག་བཅས་ཕུལ།། །།    ༈   
རྣམ་དག་འོད་གསལ་མར་མེའི་སྣོད། །རྣམ་པ་ངོ་མཚར་མཆོད་པའི་རྫས། །རྣམ་དཀར་སེམས་ཀྱིས་ཕུལ་བའི་དགེས། །བཀྲས་ཕྱག་ཐུབ་བསྟན་ཟླ་བ་སོགས། །རྒྱུ་སྦྱོར་ཤག་ཚང་ཐམས་ཅད་ཀྱང། །ཀུན་ཏུ་འོད་ཀྱི་སྣང་
བ་ཆེས། །འགྲོ་བའི་མུན་སེལ་ཉིད་གྱུར་ཅིག་ །།    ༈    །གྲངས་མེད་ཆོས་ཀུན་ཀུན་ནས་མངོན་གཟིགས་མཁྱེན་པའི་
ཆ་ཤས་ཡོངས་སུ་རྫོགས། །འགྲོ་ལ་རྗེས་བརྩེ་བརྩེ་བ་ཆེན་པོའི་ག་བུར་ཐིགས་ཕྲེང་འབུམ་དུ་བསིལ། །མཚུངས་མེད་རྣམ་འདྲེན་འདྲེན་པ་འཆོག་གྱུར་རྒྱལ་དབང་མི་ཡི་ཟླ་བར་བསྔགས། །སྲིད་ཞི་མཉམ་གཟིགས་རྒྱལ་ཀུན་
མཁྱེན་བརྩེའི་དཔལ། །སྲིད་པའི་མུན་སེལ་འཕྲིན་ལས་འོད་སྣང་གིས། །སྲིད་གསུམ་འགྲོ་བའི་པད་ཚལ་སྐྱོང་བའི་གཉེན། །སྲིད་མཐའི་བར་དུ་སྲིད་ན་གསལ་གྱུར་ཅིག་ས་གསུམ་རྣམ་འདྲེན་ཕྱག་ན་པདྨོ་ཡི། །ས་ལ་

[023B] །ས་ཡི་ཟླ་བ་བརྩེགས་པའི་དཔལ་ཡོན་ཅན། །ས་སྐྱོང་མི་ཡི་དབང་པོ་རྣམ་བཞི་རྒྱལ། །ཐུབ་བསྟན་སྟོབས་ཀྱིས་འཛིན་པ་རྒྱལ་པོའི་ཁབ། །ལྷུན་ཆགས་དགའ་བ་བརྒྱ་ལྡན་ཕོ་བྲང་པའི། །
སྲི་ཞུར་སྨོན་པ་གྲུབ་པའི་གུས་འབངས་པ། །རྔ་འབོ་ཚ་རྟིས་སྦྱང་འབྲས་ཕྱག་བཅས་ཕུལ།། །།    ༈    ཀ་ཤོད་སྲས་ཆོས་རྒྱལ་དོན་གྲུབ་རྩིས་ཕྲུག་གསར་ཞུགས་ཀྱི་ཡིག་ཚད་ལ།  འཇམ་དཔལ་ངག་གི་དབང་པོའི་བློ་གཏེར་སྐལ་བཟང་ཀུན་
དགའི་འདོད་པ་འཇོ། །ཡེ་ཡོངས་ཤེས་བྱའི་དེ་ཉིད་སྣང་བས་ཐུབ་བསྟན་འཛིན་མ་རྒྱ་ཆེར་སྐྱོངས། །གྲགས་སྙན་མཚོ་སྐྱེས་སྲིད་ན་རབ་གསལ་འཇིག་རྟེན་གསུམ་དབང་འཁོར་ལོས་བསྒྱུར། །མཚུངས་པ་གཞན་མེད་ཐུབ་པའི་
གདུང་འཚོབ་སྟོབས་བཅུ་མངའ་བའི་སྡེ་ལ་འདུད། །ངག་རིག་མཁས་དབང་བྱེ་བ་གནོན་པའི་གསུང། །རབ་འབྱམས་ཞིང་ན་སྙན་པའི་མཐུ་ཆེན་ཐོབ། །སྲིད་་ན་བསྟན་པའི་པད་ཚལ་སྐྱོང་་བའི་གཉེན། །རྒྱལ་ཀུན་མཚན་དཔེའི་
ཐིག་ལེར་སྙིང་ནས་དད། །རྩོད་དུས་འདིར་ཡང་རྫོགས་ལྡན་ཆོས་ཀྱི་རྔ། །སྡེ་བཞིའི་སྟོབས་ཀྱིས་བརྡུང་བའི་མཻ་ན་ཀ་ས་ཆེན་མཐོ་རིས་མངོན་དགའི་ཟློས་གར་གྱིས། །འགེངས་ལ་ལྷ་དབང་མིག་སྟོང་གདངས་པ་སྙམ། །འདི་
ན་རྩིས་དང་ཡི་གེའི་རྣམ་འགྱུར་གྱིས། །བརྟན་གཡོའི་ཕྲ་རབ་རྡུལ་གྱི་གནས་ལུགས་ཀྱང། །ལག་མཐིལ་རྫས་ལྟར་འཇལ་བའི་ཆོ་ག་མཁན། །རྗེ་དཔོན་དཔལ་གྱི་སྙེ་མ་སྲིད་ན་མཛེས། །ཆོས་སྲིད་རྒྱལ་ཐབས་དོན་ལྡན་ནོར་

[024A]༄༅། །བུའི་སྤྲིན། །ཕན་བདེའི་སྙིང་པོར་གྲུབ་པའི་གྲིབ་བསིལ་དུ། །སྐལ་བཟང་འདབ་རྒྱ་གྲོལ་བའི་ཀ་ཤོད་སྲས། །ཡིག་ཚད་གེ་སར་ལང་ཚོ་གུས་པས་འཛུམ།། །།    ༈    འབྲས་སྤུངས་ཀུན་དགའ་རྭ་བའི་
ལྡེབ་བྲིས་ཀྱི་མ་ཕྱི་བྲིས་ཐང་གསར་བཞེངས་ཀྱི་རྒྱབ་ཡིག་  །སྙིང་རྗེ་བཅུ་དྲུག་ཆ་རྫོགས་རི་བོང་ཅན། །ཉམ་ཐག་འགྲོ་ལ་བསིལ་བ་འབུམ་འཛག་པ། །ཕྱག་ན་པདྨོའི་གསང་གསུམ་སྒྱུ་འཕྲུལ་གྱི། །སྣང་བ་ནམ་མཁའི་མཐར་ཡང་བྲེས་པའི་
ཚུལ། །སྲིད་ཞིའི་དགེ་འབྲས་རིན་ཆེན་བྱེ་བའི་ཁམས། །གཅིག་ཏུ་སྤུངས་པའི་ཀུན་བཟང་གཞལ་མེད་ཁང། །ངོ་མཚར་དྒའ་བསྐྱེད་ནོར་བུའི་རྭ་བའི་ལོགས། །ཚངས་ཆེན་ཡིད་ཀྱི་བཀོད་པས་བྲིས་པ་བཞིན། །ཨེ་མ་དེ་ཡི་
གཟུགས་བརྙན་གསར་པའི་དཔལ། །ལེགས་བྲིས་ཚོན་བརྒྱས་ཕྱེ་བའི་ཐང་སྐུ་ཡི། །མཐོང་གྲོལ་ལྟ་ན་སྡུག་པའི་ལྟད་མོ་ལ། །ཀཽའུ་ཤི་ཀ་མིག་སྟོང་གདངས་པ་སྙམ། །དགེ་ལེགས་ཟླ་བ་གསར་པའི་ལང་ཚོ་ཅན། །བྱང་ཆེན་སྨན་
གྱི་མྱུ་གུར་བསྐྱེད་བསྲིངས་པས། །ལྷུན་གྲུབ་འདོད་འཇོའི་སྙེ་མ་གྲོལ་བའི་དཔྱིད། །མཁའ་ཁྱབ་འགྲོ་བའི་རེ་སྐོང་ཉིད་གྱུར་ཅིག་མེས་དབོན་རྣམ་གསུམ་ཐུགས་བསྐྱེད་སྐྱ་རེངས་ཀྱིས། །ལེགས་དྲངས་ཕན་བདེའི་ཉི་མ་སྟོང་གི་
གཟི། །རུ་བཞིའི་རྒྱལ་ཁམས་དཔལ་དུ་རྟག་འབར་བས། །རྫོགས་ལྡན་པདྨོའི་གེ་སར་ངོམ་གྱུར་ཅིག་ ཅེས་སྔ་སོར་ས་སྐྱོང་འཕྲིན་ལས་རྒྱ་མཚོས་ཀུན་དགའ་རྭ་བ་བསྐྲུན་པ་ལོ་མང་སོང་སྟབས་ཉམས་གོག་རྡིབ་སྐྱོན་ཆེ་བ་འདི་ནས་ཁུར་བླངས་ཀྱིས་ལམ་

[024B] ཉམས་གསོའི་སྲི་ཞུ་བདེ་སླད་ས་སྐྱོང་བློ་བཟང་སྦྱིན་པའི་སྐབས་ཀྱི་དཔེ་རིས་གཞིར་བཟུང་གི་སྐུ་ཐང་གསར་
བཞེངས་བགྱིས་སྐབས་ཟུར་འཕྱོངས་ལྷ་བྲིས་དབུ་ཆེན་རྒྱལ་མཚན་ཕུན་ཚོགས་དང། བྱིངས་པ་སངས་་་ཟླ་བ་དོན་གྲུབ་རྣམས་དང། དོ་དམ་པ་་་རྣམས་ཀྱིས་བྱས་ཏེ་བཞེངས་པའི་གཙོ་ཐང་གི་རྒྱབ་ཡིག་ཏུ་སྲིད་སྐྱོང་ཡོངས་འཛིན་སྟག་བྲག་པཎྜི་ཏར་འབོད་པས་སྦྱར་བའོ། །ཞེས་སྩལ་རྒྱུར་
བྲིས།།  །།    ༈    ཐམས་ཅད་གཟིགས་པའི་ཡེ་ཤེས་ཕུང་པོའི་རྩལ། །སྟོབས་བཅུའི་ལང་ཚོར་སྨིན་པའི་དོན་ཀུན་གྲུབ། །སྟོང་ཕྲག་ཉི་མའི་དངོས་པོར་འབར་བའི་གཟི། །ས་གསུམ་རྣམ་པར་གནོན་པས་རྟག་ཏུ་
སྲུངས། །གཡུང་དྲུང་འཆི་བ་མེད་པའི་གྲོང་ཁྱེར་མཆོག་མི་ཤིགས་རྟག་པའི་རྡོ་རྗེའི་བ་གམ་རྩེར། །ཉི་བུའི་གཡུལ་ལས་རྒྱལ་བའི་དུན་དུ་བཧི། །སྙན་པར་འཁྲོལ་ཅིག་རབ་འབྱམས་ཚེ་ཡི་ལྷ། །སྲིད་དང་ཞི་བར་གྲགས་པའི་དཔལ་ཡོན་
ཀུན། །འགུགས་པའི་དཔག་བསམ་ཨུཏྤལ་ཞགས་པ་ཡིས། །ཕྱོགས་ཀྱི་འཁོར་ལོ་འཆིང་བའི་རྒྱལ་ཐབས་ལ། །མངོན་པར་སྦྱོར་ཞིག་བྱུ་རུའི་སྨིན་ལེགས་མ། །ས་ལ་ལྷ་དབང་རྣམ་པར་རྩེན་པའི་དཔལ། །དབང་ཕྱུག་བདེ་བ་དམ་
པའི་མཛོད་ཆེན་པོ། །དགེ་མཚན་དཔག་ཡས་དཔག་བསམ་ནོར་བུའི་སྒྲོན། །ལེགས་ལམ་སྣང་བ་འབུམ་གྱིས་སྲིད་ན་མཛེས། །རྨད་བྱུང་མཁྱེན་རབ་བདུད་རྩིའི་ཆུ་གཏེར་ཆེ། །ལུགས་བརྒྱའི་རྦ་རླབས་འཕྱུར་བས་ཀུན་གསལ་

[025A]༄༅། །མཐའ། །རྒྱས་པར་ཡོངས་སུ་འགེངས་པའི་བཀྲ་ཤིས་དབྱངས། །ཨེ་མ་འཇིག་རྟེན་གསུམ་གྱི་རྣ་བར་སྙན། །ཞེས་ཐོག་མར་དགེ་བའི་ཚིགས་སུ་བཅད་པ་སྭ་སྟིའི་དབྱངས་ཀྱི་རྒྱུད་མངས་ཀྱི་
སྒྲ་ལས་དྲངས་ཏེ། ས་ལ་བསྔགས་འོས་མཐོ་རིས་ཀྱི་རྒྱལ་སྲིད་ཕུན་སུམ་ཚོགས་པའི་མིའི་ལྷ་དུ་མའི་གདུང་དམ་པ། ཡོན་ཏན་གྱི་ཁྱད་པར་དུ་མས་སྟོང་གསུམ་གྱི་མེས་པོའི་ཁེངས་པ་ཐུང་ངུར་བྱེད་ཅིང། གཙུག་ལག་
ལུགས་བརྒྱའི་རྫོགས་ལྡན་གྱི་སྤྲིན་ཆེན་སྤྲོ་བ་ལ་འཇིགས་པ་མེད་པའི་དཔལ་ཡོན་མངོན་པར་གྲུབ་པ། གཟིམ་ཟུར་ཁང་པའི་སྐུ་ངོ་མི་དབང་རིམ་བཞི་དབང་ཆེན་དགེ་ལེགས་མཆོག་གནམ་བསྐོས་དགའ་ལྡན་ཕོ་བྲང་པའི་
ལུགས་ཟུང་ཆབ་སྲིད་ཀྱི་མཛད་པོ་བཀའི་མདུན་ན་འདོན་དུ་མངའ་གསོལ་ཁྲི་འདོན་གྱི་མཛད་གཞུང་འགོད་པ་ལ།། །།    ༈    གོང་གསལ་གཟིམ་ཟུར་ཁང་པའི་སྐུ་ངོ་རིམ་བཞི་ས་དབང་ཁྲི་འདོན་སྐབས་རྩེ་ཤོད་རྟེན་གཙོ་ཁག་ལ་ན་བཟའ་འབུལ་
རྒྱུའི་སྨོན་ཚིག་ཏུ། ༸ཇོ་བོའི་ན་བཟར།  སྭ་སྟི་སིདྷཾ། སྤངས་རྟོགས་དཀྱིལ་འཁོར་རྫོགས་པའི་བསིལ་ཟེར་ཅན། །ཀུན་ལ་མ་འདྲིས་མཛའ་བའི་ག་བུར་ཆུས། །སྙིགས་མའི་ཚ་གདུང་འཕྲོག་བྱེད་སྟོབས་བཅུ་པར། །ངོ་མཚར་གོས་
བཟང་སྤྲིན་དུ་སྤྲོས་པའི་དགེས། །ལྷག་བསམ་ཤིང་རྟས་དྲངས་པའི་རྒྱལ་ཐབས་ཀྱི། །སྣང་བ་ཀུན་གསལ་ཁྱོན་དང་མཉམ་པའི་གཟིས། །རྫོགས་ལྡན་བཀྲ་ཤིས་པདྨོ་སྟོང་གི་གཉེན། །བླ་མེད་ཉི་མ་ཆེན་པོར་བདག་གྱུར་

[025B] །། ་ ཐུགས་རྗེ་ཆེན་པོ་རང་བྱོན་ལྔ་ལྡན་ལ།  སྭ་སྟི། ཉ་རྒྱས་ཤར་གྱི་ཐིག་ལེ་འཛུམ་པའི་ཞལ། །སྤྱན་སྟོང་འགྲོ་དྲུག་ཁམས་ལ་རྟག་པར་གཟིགས། །གངས་ཅན་ལྷ་གཅིག་ལག་ན་པདྨ་དཀར། །ཉམ་ཐག་དབུགས་
འབྱིན་ཁྱོད་ལས་གཞན་པ་སུ། །བག་ཡོད་གཟེར་བརྒྱས་བསྡམས་པའི་ལྷག་བསམ་གྲུ། །རྙོག་མེད་ལུགས་ཟུང་རྒྱ་མཚོར་མངོན་ཕྱོགས་ན། །བྱིན་རླབས་གདེངས་ཅན་གཙུག་གི་ནོར་བུ་དེས། །བསམ་དང་རེ་བ་ཚད་དུ་འཇོ་
བར་མཛོད།། །། ་ རྗེ་ཙོང་ཁ་པའི་ན་བཟར།  སྭ་སྟི། བདེ་ཆེན་མཁྱེན་པའི་ཐིག་ལེ་གཅིག་གི་གྲྭར། །དུས་གསུམ་ཤེས་བྱའི་གཟུགས་བརྙན་མ་ལུས་པ། །གསལ་སྟོན་རྣམ་པར་གྲོལ་བའི་ཡེ་ཤེས་སྐུ། །བློ་བཟང་རྒྱལ་བ་རྒྱལ་
བ་ཀུན་གྱི་གཙོས། །དགའ་བ་བརྒྱ་ལྡན་ཆབ་སྲིད་གསེར་གྱི་གདུགས། །ཕྱོགས་ཀྱི་ཁོང་པ་རྫོགས་པའི་གྲིབ་བསིལ་ཅན། །ས་གསུམ་ཡོངས་ཀྱི་བླ་ན་མཐོར་འདེགས་པའི། །བྱེད་པོ་མཚུངས་པ་མེད་པར་བདག་འགྱུར་མཛོད།། །།
་ བྱམས་པ་མཆེད་བཞིར།  སྭ་སྟི། བྱམས་ཆེན་བདུད་ཀྱིས་མ་ཕམ་ལྷ་ཡི་ལྷའི། །བྱིན་རླབས་འོ་མ་གཡས་སུ་འཁྱིལ་བའི་མཚོར། །ལུགས་ཟུང་གསེར་གྱི་མིག་ཅན་མ་དྷྱ། །སྡེ་བཞིའི་ལུས་རྩལ་འཁྱུག་པས་སྙེམས་གྱུར་
ཅིག། །། ་ བར་ཁང་སློབ་དཔོན་ལ།  སྭ་སྟི། གསུང་གི་རྡོ་རྗེ་འགྲོ་འདུལ་སྤྲུལ་པའི་གར། །མཧཱ་གུ་རུའི་བྱིན་རླབས་བདུད་རྩིའི་ཆུས། །མི་འགྱུར་འཆི་མེད་ཚེ་ཡི་ཀ་ལ་ཤ། །བདེ་བླག་ཉིད་དུ་གང་བ་ཐོབ་གྱུར་ཅིག་ །།

[026A]༄༅། ། ༸སྲོང་བཙན་ལ།  སྭ་སྟི། བདེ་གཤེགས་ཀུན་གྱི་སྙིང་རྗེའི་སྙིང་པོ་ཡི། །ཡ་མཚན་གཅིག་ཏུ་བསྡུས་པའི་པདྨ་ཅན། །གངས་ཅན་ངེས་ལེགས་སྣང་བ་དཀར་པོའི་སྒོ། །འབྱེད་མཁས་མི་
ཡི་ཉི་མ་སྲོང་བཙན་རྗེས། །བསོད་ནམས་དཔལ་གྱི་རྫིང་བུར་བསྐྱེད་བསྲིངས་པའི། །སྡེ་བཞིའི་འདབ་སྟོང་གྲོལ་བའི་པདྨ་དཀར། །ལུགས་ཟུང་ཀུན་དགའི་གེ་སར་དགོད་བཞིན་དུ། །བྱང་ཆེན་སྦྲང་རྩིའི་དོག་པས་མཛེས་
པར་མཛོད།། །། ༸སྒྲོལ་མར།  སྭ་སྟི། སྲིད་ཞིའི་ཁམས་ན་ཕུལ་བྱུང་མཛེས་སྡུག་གི་སྣང་བ་གཅིག་ཏུ་བསྡུས་པའི་སྨིན་ལེགས་མ། །ལུས་ཅན་མཐའ་དག་བདེ་བ་མཆོག་གི་སར། །སྒྲོལ་མཛད་ལྷག་པའི་ལྷ་
མོའི་བྱིན་མཐུ་ཡིས། །ཐབས་ཆེན་སྤྱོད་པའི་རི་མོ་གཡས་འཁྱིལ་ཅན། །ཁྲིམས་གཉིས་ལུང་གི་སྐྱེ་བ་ལྔ་པའི་དབྱངས། །སྲིད་གསུམ་གདུང་བ་འཇིག་པའི་ཆོ་འཕྲུལ་དུ། །རྫོགས་ལྡན་སྤྲིན་གྱི་རོལ་མོར་གྲོལ་གྱུར་ཅིག་ །།
 ༸དཔལ་ལྷ་ཞི་དྲག་ཁྱད་མེད་ལ།  སྭ་སྟི། དབྱིངས་ཀྱི་ཡུམ་མཆོག་ཤེར་ཕྱིན་ཝ་ར་ཧི། །སྤྲོས་དང་བྲལ་ཡང་གང་འདུལ་དེར་སྣང་བའི། །སྒྱུ་འཕྲུལ་ཆེན་པོ་མ་གཅིག་སྲིད་གསུམ་བདག་ཁྲོ་ཆགས་ཞི་བའི་རྣམ་འགྱུར་མཐའ་ཡས་པས། །
གནའ་བོའི་གཙུག་ལག་ཚོན་མདངས་བྱེ་བ་བརྒྱ། །ཐབས་མཁས་དྲ་བར་བྲེས་པའི་དཔལ་བེའུ། །དགེ་མཚན་སྟོང་གི་རི་མོར་བཀྲམ་པ་ཡིས། །ཀུན་བཟོད་ཕ་མཐའ་འགེངས་པར་བདག་སྒྲུབས་ཤིག་ །།༸རྭ་ཆེ་ཇོ་བོའི་ན་བཟར།།

[026B] །སྟོབས་དང་མི་འཇིགས་རང་རྩལ་རྫོགས་པའི་རླབས། །སྲིད་ཞི་ཀུན་གྱི་བླ་ན་འགྲེམས་མཁས་པ། །རྣམ་འདྲེན་མི་བསྐྱོད་རྡོ་རྗེ་མཆོད་པའི་མཐུས། །འཇིག་རྟེན་དགེ་བའི་བཀྲ་ཤིས་
ཐམས་ཅད་ཀྱི། །དཔལ་ཡོན་རྣམ་པར་རྒྱལ་བའི་མཚན་མ་ཆེ། །བདུད་ཀྱི་རུ་མཚོན་བསྙལ་བའི་དཔའ་རྟགས་སུ། །འཆི་མེད་ལམ་གྱི་མཐར་ཡང་འཛུག་པར་སྨོན།། །། ༸ཚེ་དཔག་མེད་ལ།  སྭ་སྟི། མཚན་སྙན་ཡིད་ཀྱི་གདུང་
བ་སེལ་བའི་འཛུམ། །དྲན་པ་ཡིས་ཀྱང་འཆི་བདག་མུན་པའི་དཔུང། །འཇོམས་བྱེད་བཅོམ་ལྡན་ཚེ་དང་ཡེ་ཤེས་གཏེར། །གཟི་བརྗིད་སྣང་བ་འབར་བས་བྱིན་ཕོབས་ལ། །ཁྲིམས་གཉིས་གསེར་གྱི་འཁོར་ལོ་འབར་བའི་རྩིབས། །
ཕྱོགས་བཅུ་ནམ་མཁའི་མཐར་ཐུག་འཇིག་རྟེན་ན། །སྐལ་བཟང་ཉི་མའི་བླ་རེར་སྲིད་པའི་མཐར། །འཛིན་ནུས་ཚེ་ལ་དབང་བར་བདག་སྒྲུབ་མཛོད།། །། ༸རྩེ་འཕགས་པ་རིན་པོ་ཆེར།  སྭ་སྟི། མཁའ་ཁྱབ་ཡོངས་ལ་བསིལ་བའི་འོད་
དཀར་འབུམ། །སྲིད་པའི་མཐར་ཡང་འཛུམ་ལྡན་ཟླ་བ་གསར། །ཕྱག་ན་པདྨོའི་བྱིན་རླབས་བདུད་རྩིའི་བཅུད། །བདག་ཅག་སྙིང་གི་སྙིང་པོར་ཞུགས་པའི་མཐུས། །རི་དང་ནགས་ཚལ་རྒྱ་མཚོར་བཅས་པའི་ཁུར། །འདེགས་ལ་ནོར་གྱི་
བློ་གྲོས་མི་ངལ་བ། །དེ་བཞིན་རླབས་ཆེན་རྒྱལ་སྲས་སྤྱོད་པའི་ཚུལ། །འཛིན་པའི་སྙིང་སྟོབས་འགྲན་ཟླ་མེད་གྱུར་ཅིག་ །། ༸ཟུར་ཁང་ནས་ཇོ་བོར་དངུལ་ཚ་གསེར་གྱི་འཁོར་ལོ་ཕུལ་བྱང།  རྒྱལ་བ་རྒྱལ་བའི་ཉི་མ་ཤཱཀྱའི་ཏོག་མཐོང་གྲོལ་

[027A]༄༅། །མཐོང་ན་དགའ་བའི་མཛེས་སྡུག་སྐུར། །འཁོར་ལོ་འཁོར་བ་གཅོད་པའི་རྩིབས་སྟོང་ཅན། །ཀུན་བཟང་ཀུན་དགའི་སྤྲིན་དུ་སྤྲོས་པའི་དགེས། །རྒྱལ་དང་རྒྱལ་ཚབ་གངས་ལྗོངས་འགྲོ་བའི་མགོན། །
རྟག་བརྟན་རྟག་པའི་རྡོ་རྗེའི་ལྷུན་པོར་གཞེས། །ཟླ་མེད་ཟླ་བ་བདུད་རྩིའི་བསིལ་བ་འབུམ། །ཕྱོགས་བྲལ་ཕྱོགས་ཀྱི་འཁོར་ལོར་རྩེན་གྱུར་ཅིག་ །།    ༈    རྒྱུད་སྨད་ཏྲེ་ཧོར་ཁམས་ཚན་གྱི་སློང་ཡིག་འགོ་བརྗོད།  ཀུན་ཁྱབ་ཀུན་གྱི་བྱེད་པོ་རྡོ་རྗེ་
སེམས། །ལྷུན་གྲུབ་སྒྱུ་འཕྲུལ་དྲ་བའི་རྒྱ་མཚོ་སྤྲིན། །སྤྲོ་ཞིང་བསྡུ་མཛད་བློ་བཟང་དང་པོའི་མགོན། །གསང་གསུམ་རྡོ་རྗེའི་བྱིན་བརྒྱ་དེང་འདིར་ཕོབས། །ཤེས་དང་ཤེས་བྱའི་དེ་ཉིད་གཟིགས་པའི་བློས། །རབ་འབྱམས་རྒྱུད་སྡེ་རྒྱ་
མཚོར་དབང་བསྒྱུར་བ། །འཇིགས་མེད་སྨྲ་བའི་སེངྒེ་བཛྲ་དཧྲྀཀ་བཀྲ་ཤིས་ནམ་མཁའ་མཛོད་ཀྱི་གཏེར་ཁ་ཕྱེས། །མཧཱ་ཀཱ་ལ་འཇམ་དཔལ་རྡོ་རྗེ་དུས། །སྐྱེས་བུ་དམ་ཅན་ཆེན་པོ་ཐིག་ལེ་རྩལ། །མི་ཕྱེད་རྡོ་རྗེའི་དམ་ཚིག་ཉེར་དགོངས་
ལ། །ལས་བཞིའི་འཕྲིན་ལས་སྒྲུབ་ལ་ད་ལྟ་རེམས།། །།    ༈    ཤིང་ཅི་ཚོང་ཁང་རྒྱ་མིའི་མིང་བྱང།  མང་མང་བསོད་ནམས་དབྱིག་གི་བློ་གྲོས་མར། །ལྷུག་ལྷུག་འདོད་པ་འཇོ་བའི་་ནོར་བུའི་མཚོ། །ལམ་ལམ་གཡས་སུ་འཁྱིལ་བའི་་
མཚར་གཏམ། །ཡང་ཡང་ཀུན་དགའ་རྒྱས་་པའི་དཔྱིད་དུ་སྙན།། །།    ༈    སྒེར་བདེ་མཁར་བའི་བུ་འཕྲིན་ལས་རྣམ་རྒྱལ་རྩིས་ཞུགས་ཀྱི་ཡིག་ཚད་ལ།  ཀུན་ལ་ཀུན་ནས་བུ་ལྟར་བརྩེ་བའི་ཐུགས་མཆོག་མཆོག་གི་མཚན་དཔེའི་གར། །

[027B] །ཇི་ལྟ་ཇི་སྙེད་ཆོས་ཀུན་མ་འདྲེས་ཡོངས་དག་དག་གསལ་མཁྱེན་པས་གཟིགས། །རྒྱལ་བ་རྒྱལ་བའི་ཉི་མ་ཆེན་པོའི་བྱིན་རླབས་རླབས་ཆེན་
སྣང་བས་སྐྱོངས། །མཁྱེན་བརྩེའི་འོད་སྟོང་རབ་འབར་སྲིད་པའི་མིག་རྒྱལ་བསྟན་གསེར་གྱི་པདྨ་སྐྱོང་བའི་གཉེན། །འཇིག་རྟེན་ཀུན་ཏུ་དགེ་བའི་བཀྲ་ཤིས་ཀྱིས། །ནོར་གྱི་བློ་གྲོས་ཀུན་དགའི་སྣང་བ་འཛིན། །ས་འདིར་
མཚུངས་པ་མེད་པའི་བསོད་ནམས་ཀྱི། །དབང་ཕྱུག་རྒྱ་ཆེན་རྔ་ཡབ་དཀར་པོའི་འཛུམ། །སྲིད་པ་ཡངས་པའི་ངལ་གསོའི་དབུགས་འབྱིན་དུ། །འཆི་མེད་ལམ་དུ་གཡོ་བས་བསིལ་བ་སྦྱིན། །རྩིས་ལས་འདས་པའི་ཕུན་ཚོགས་
དཔག་བསམ་གྱི། །ལང་ཚོ་དར་དྲག་སྙེ་མ་སྨིན་པའི་འབྲས། །རྫོགས་ལྡན་སྐབས་གསུམ་དཔལ་དུ་རབ་ལྕི་བའི། །རྗེ་དཔོན་ཡོངས་འདུའི་ཕྲེང་བ་མཐོ་རིས་རྒྱན། །བདེ་དགའ་བརྒྱ་ལྡན་ཆབ་སྲིད་ཟླ་བའི་འཛུམ། །བསོད་ནམས་
ནམ་མཁར་གསལ་འདི་སྐལ་བཟང་ཞེས། །ལེགས་བརྗོད་འཕྲིན་ཡིག་དབྱངས་ཀྱི་རྒྱལ་མོ་ལས། །བླངས་ཏེ་རྣམ་མང་རྒྱལ་བའི་མཆོད་པར་སྤྲོས།། །།    ༈    བཀའ་བློན་བླ་མ་བསྟན་པ་འཇམ་དབྱངས་ཀྱི་ཤག་གི་གཟིམ་ཆུང་སོ་སོའི་
མིང་ལ།  མང་མང་སྲིད་་ཞིའི་་དཔལ་་ཆེན་པོ། །ལམ་ལམ་གཏན་བདེའི་སྙིང་པོར་འཁྱིལ་་།་འཆི་མེད་ཟླ་བ་བདུད་རྩིའི་འོད། །འབུམ་ཕྲག་སྣང་བའི་བསིལ་བ་འཇོ།། ༸ཡིད་ལ་མངོན་དྒའ་མི་ཟད་པ། །ཆོས་དབྱིངས་

[028A]༄༅། །དམ་པའི་དཔལ་ཡོན་འཛིན།། །།༸རྟག་བརྟན་བརྩོན་པའི་ཆུ་རྒྱུན་གྱིས། །དགེ་ཚོགས་གསེར་གྱི་སྙེ་མ་འཕེལ།། །། ༸བདེ་ལྡན་ཞིང་གི་དཔལ་ཡོན་འབུམ། །སྣང་བྱེད་ནོར་བུའི་བ་གམ་
གསལ།། །།༸ཕུན་ཚོགས་སྡེ་བཞིའི་འདོད་རྒུའི་ཀླུང། །འབུམ་ཕྲག་ཕན་བདེའི་སྙིང་པོར་འཁྱིལ།། །།༸དགེ་ལེགས་གཡུ་ཡི་ལོ་འདབ་སྟོང། །ཡོངས་གྲོལ་མེ་ཏོག་བཀོད་པའི་ཚལ།། །།༸ས་གསུམ་དགེ་བའི་མ་དྲོས་
ཀླུང། །མངོན་དྒའ་རྒྱ་མཚོའི་རླབས་སུ་གྲོལ།། །།༸དགེ་ལེགས་ཉི་མ་བྱེ་བའི་འོད། །མི་ནུབ་ཀུན་དགའི་དཔྱིད་དུ་གསལ།། །།    ༈    །བདེ་སྤྱོད་རྒྱལ་
པོར་གདམས་པའི་སྤྲིང་ཡིག་ནི། །བདེ་གཤེགས་གསུང་བཞིན་འགྲེལ་བའི་པར་གྱི་འཕྲུལ། །བདེ་ལྡན་ལྷ་ཡོན་སྒྲོལ་མས་བསྐྲུན་པའི་དགེས། །མྠའ་དག་རྒྱལ་བའི་གསུང་གི་གཅེས་པའི་མཛོད། །མྠའ་བཞིའི་སྤྲོས་
བྲལ་དབུ་མ་ཆེན་པོའི་ལམ། །མྠའ་མེད་མར་གྱུར་འགྲོ་བའི་གདུང་སེལ་དུ། །མྠའ་ཡས་བསྐལ་པར་མི་ནུབ་རྒྱལ་གྱུར་ཅིག་ ཅེས་པ་འདི་བཤད་ཟུར་ཆ་པ་བའི་ལྕམ་ལྷ་ཡོན་སྒྲོལ་མ་ནས་པར་བྱང་ཞུས་པར། ༸སྐྱབས་མགོན་སྲིད་
སྐྱོང་རིན་པོ་ཆེས་སྩལ་རྒྱུར་བྲིས།།  །།    ༈    །གྲུབ་མཆོག་མི་ཏྲ་ཛྭ་ཀིའི་རྣམ་ཐར་འདི། །ལྷག་བསམ་རྨད་བྱུང་ཟུར་འཕྱོངས་ལྷ་བྲིས་ཀྱི། །དབུ་ཆུང་ཚེ་དབང་མགོན་པོས་

[028B] །དགེ་འདིས་ཀུན་མཁྱེན་རྒྱལ་བའི་བསྟན་པ་དར། །བསྟན་འཛིན་ཞབས་བརྟན་དགེ་འདུན་ཆོས་སྤྱོད་འཕེལ། །མ་རྣམས་མི་མཐུན་མིང་ཡང་མེད་པར་འདི། །མ་རིག་མི་དམིགས་ཀུན་མཁྱེན་མཆོག་ཐོབ་ཤོག་རྒྱུ་སྦྱོར་
ཉིད་ཀྱང་ཚེ་རབས་ཐམས་ཅད་དུ། །འཇིག་རྟེན་དབང་ཕྱུག་དགེ་བའི་བཤེས་མཛད་དེ། །མཐའ་ཡས་འགྲོ་བའི་མགོན་དང་དཔུང་གཉེན་དུ། །སྲིད་ཞིའི་ཉི་མ་ཆེན་པོ་མྱུར་འགྲུབ་ཤོག་ ཅེས་པ་འདི་ཡང་དད་དམ་ལྷག་བསམ་མཆོག་
ཏུ་དགེ་ཞིང་སོར་མོའི་འདུ་བྱེད་ཀྱིས་བི་ཤྭ་ཀརྨའི་ཁེངས་པ་ཐུང་ངུར་བྱེད་པ་ཟུར་འཕྱོངས་ལྷ་བྲིས་དབུ་ཆུང་ཚེ་དབང་མགོན་པོ་གནས་མཆོག་དྭགས་ལ་སྒམ་པོའི་ལྡེབས་བྲིས་སྲི་ཞུར་བསྐྱོད་སྐབས། རྣམ་ཐར་འདི་ཉིད་མཇལ་བས་ཡིད་དྲངས་ཏེ་ལྷག་བསམ་དག་པས་པར་དུ་བསྐྲུན་
པའི་དགེ་བསྔོའི་སྨོན་ཚིག་ཏུ་༸སྐུ་བཅར་མཚན་ཞབས་དགའ་ལྡན་ཁྲི་བྱང་སྤྲུལ་མིང་པས་སྦྱར་པའོ།།  །།    ༈    །ནོར་མཆོག་ནོར་འཛིན་ཟླ་བའི་མར་མེའི་སྣོད། །མ་རྣམས་མ་ལུས་བདེ་
ལ་འགོད་པའི་སླད། །ཀུན་ནས་ཀུན་ཏུ་དྭང་བས་ཕུལ་བའི་དགེས། །ཐུབ་ཚུལ་ལུང་རྟོགས་བསྟན་པའི་སྣང་བ་འབུམ། །མི་ནུབ་རྟག་པའི་སྒྲོན་མེར་ལྷུན་གྲུབ་ཅིང། །དགེ་ལེགས་ཀུན་ཏུ་འོད་ཀྱི་དཔལ་ཆེན་པོས། །སྐལ་
བཟང་སྙིང་གི་མུན་པ་སེལ་གྱུར་ཅིག་ ཅེས་པ་འདི་ཡང་འབྲས་བློ་གླིང་རྒྱ་རོང་དར་མདོ་སྤྲུ་སྐུ་ནས་ལྷ་རམ་མིང་བཏགས་སྐབས་གྲྭ་ཚང་དུ་གསེར་ཀོང་ཕུལ་བའི་སྨོན་ཚིག་ཏུ་སྦྱར།། །།    ༈     ཀུན་བཟང་སྙིང་

[029A]༄༅། །རྗེའི་རྒྱ་མཚོ་བསྐྱོད་པའི་རླབས། །ཀུན་གསལ་ཕྱོགས་ཀྱི་འཁོར་ལོར་འགྲིམ་པའི་དཔལ། །ཀུན་མཁྱེན་རྒྱལ་བའི་སྤྱི་གཟུགས་གངས་རིའི་མགོན། །ཀུན་ཕན་སྣང་བ་དམ་པས་འགྲོ་
འདི་སྲུངས། །རྣམ་མང་གདུལ་བྱའི་ཁམས་དང་མོས་པའི་ངོར། །རྣམ་པ་མཐའ་ཡས་ངོ་མཚར་སྒྱུ་མའི་གར། །རྣམ་འཕྲུལ་ཅིར་ཡང་འཆར་བའི་སྐྱབས་ཡུལ་ཀུན། །རྣམ་དག་དད་པའི་སེམས་ཀྱིས་འདིར་ཡང་དྲན། །
མཐུ་སྟོབས་དུས་ཀྱི་མེ་ལྕེ་འབར་བའི་ཀློང། །སྲིད་གསུམ་གཞོབ་ཏུ་སྲེག་པའི་དྲག་ཤུལ་ཅན། །འདོད་ཁམས་བདག་མོ་སྒྲོལ་གྱིང་སྲོག་བདག་དམར། །རྡོ་རྗེ་གྲགས་ལྡན་བྲན་དང་བཅས་པས་ཀྱང། །པད་དཀར་འཆང་བ་
རིམ་བྱོན་དམ་ཚིག་གི་རྡོ་རྗེའི་རི་མོ་གཙུག་ཏུ་བཀོད་པ་བཞིན། །ལེགས་ཉེས་རྣམ་པར་འབྱེད་པའི་ཡེ་ཤེས་སྤྱན། །དམར་ཟླུམ་གློག་གི་རྗེས་འགྲོ་ད་གདོངས་ཤིག་འདི་ན་གནམ་བསྐོས་གཞུང་ས་དགའ་ལྡན་པའི། །
མངའ་འབངས་སོག་རིགས་མི་སེར་སྤྱི་པ་ཡི། །སྤྱི་དང་བྱེ་བྲག་བྱ་བའི་གཟུགས་བརྙན་འབུམ། །གསལ་བྱེད་དྲི་མེད་ཤེལ་གྱི་མེ་ལོང་འགོད། །ཅེས་སོ།། །།    ༈    །ཁམས་
གསུམ་རྒྱལ་མ་བྱུ་རུའི་འོད་ཆགས་སྐུ། །བཅུ་དྲུག་ལང་ཚོས་སྒེག་པའི་རྒྱལ་ཡུམ་མ། །དམ་ཚིག་རྟེན་འདིར་གཡོ་མེད་རྟག་བཞུགས་ལ། །བདེ་བས་རབ་མྱོས་གནས་གསུམ་ཌཱ་ཀི་མ། །མགྲོན་དུ་ལེགས་ཁུགས་རྗེས་ཆགས་

[029B] །མི་ཕྱེད་མཛའ་བར་འཁྱུད་པའི་དགའ་སྟོན་གྱིས། །བདག་ཅག་བདེ་མཆོག་དཔའ་བོའི་གནས་ལ་སྦྱོར། །ནང་གི་མཁའ་འགྲོ་རབ་འབར་ཙནྜ་ལི། །གཉེན་ལྕུག་གློག་ལྟར་གཡོ་བའི་རོལ་རྩེད་ཀྱིས། །དབབ་ལྡོག་དགའ་
བཞི་ཡོངས་འཁྱིལ་བྷ་གའི་ཀློང། །ཁམས་གསུམ་སྲིད་པའི་གདུང་བ་ཧྲུལ་པོར་ཤིགས། །འཁོར་འདས་ཀུན་བྱེད་མི་ཤིགས་གཉུག་མའི་ཁམས། །འོད་གསལ་དྭངས་པའི་ཐིག་ལེ་ཆེན་པོའི་དབྱིངས། །རང་རིག་བདེ་ཆེན་གསང་བའི་
མཁའ་སྤྱོད་འཛུམ། །མྱུར་བར་སྟོན་ཅིག་དཔྱིད་ཀྱི་ལྷ་མོ་ཀྱེ། ། ཞེས་པ་འདི་ཡང་དད་དམ་མཚུངས་མེད་བླ་ཕྱག་མཁན་ཆུང་སྣེ་ཤར་ཐུཨྦ་བསྟན་ཐར་པ་གང་གི་དམ་ཚིག་གི་བྲིས་སྐུའི་རྒྱབ་བྱང་དུ་ལམ་འདིའི་རྣལ་འབྱོར་པ་ཁྲི་བྱང་སྤྲུལ་མིང་བློ་བཟང་ཡེ་ཤེས་ཀྱིས་སྨོན་པ་
དགེ།། །།    ༈    སྡེ་པ་ལས་འཛིན་བློ་བཟང་ངག་དབང་གཉིས་ནས་གསེར་ཟངས་ལས་གྲུབ་པའི་རྒྱལ་མཚན་ཆ་གཉིས་དང། བསངས་ཁོག་
ཟངས་དཀར་གཡའ་མ་གཅིག་བཅས་ཕུལ་བའི་སྨོན་ཚིག་  །སྭ་སྟི། བདེ་སྟོང་ཟུང་འཇུག་རྣལ་འབྱོར་ཆེན་པོའི་རྩལ། །གསང་མཆོག་ནཱ་དའི་སྔགས་སུ་གྱེར་བའི་སྒྲས། །བདུད་ཀྱི་འཁོར་ལོ་གཞོམ་པའི་རྡོ་རྗེའི་མཁར། །མཛེས་བྱེད་གསེར་
འོད་སྟོང་འབར་རྒྱལ་མཚན་འདི། །ཕུལ་བས་བློ་བཟང་བསྟན་པའི་རྒྱལ་མཚན་ཆེ། །མི་མཐུན་རླུང་གིས་ནམ་ཡང་མི་གཡོ་བར། །བཤད་སྒྲུབ་ནོར་བུའི་ཏོག་གི་གཟི་འབར་བས། །ས་སྟེང་ཕན་བདེའི་འདོད་པ་འཇོ་གྱུར་ཅིག་རྒྱུ་

[030A]༄༅། །སྦྱོར་འབྲེལ་ཐོགས་འགྲོ་བ་ཐམས་ཅད་ཀྱང། །རྟག་ཏུ་དགེ་བའི་བཤེས་ཀྱིས་རྗེས་བཟུང་ནས། །ནམ་མཁའ་ཇི་སྲིད་འགྲོ་དོན་སྤྱོད་པ་ལ། །ཟླ་མེད་ཁམས་གསུམ་བླ་མ་མྱུར་འགྲུབ་ཤོག་ །།
 ༸བསངས་ཁོག་ལ།  སྭ་སྟི། སྲིད་ཞིའི་མགྲོན་ཀུན་དགྱེས་བསྐྱེད་བསངས་མཆོད་སྤྲིན། །སྤྲོ་བའི་སྣོད་མཆོག་གུས་པས་ཕུལ་བའི་དགེས། །ཀུན་བཟང་མཆོད་ཚོགས་རྒྱ་མཚོ་རབ་འབྱམས་ཀྱིས། །རྒྱལ་ཀུན་མཆོད་པའི་མཐུ་
ཆེན་ཐོབ་གྱུར་ཅིག་ །།    ༈    །དོན་ཀུན་གྲུབ་པའི་འཇིགས་མེད་སེངྒེའི་སྒྲ། །རྣམ་པར་བསྒྲགས་པས་མུ་སྟེགས་རི་དྭགས་ཕམ། །ཞུམ་དང་སྐྲག་པས་སྙིང་གི་
འདར་བ་བསྟེན། །ཟབ་ཞི་རྟེན་འབྱུང་དེ་ཉིད་སྣང་བའི་གཟིས། །སྲིད་གསུམ་མུན་པའི་འཇིག་རྟེན་འཇིག་བྱེད་ཅིང། །གྱ་ནོམ་ཞི་བ་བདུད་རྩིའི་མཛོད་གཅིག་པུ། །སྟོང་ཕྲག་བརྒྱད་པའི་རྒྱལ་ཡུམ་ཀུན་དགའི་ཟླ། །གཞི་དབྱིངས་
འགྱུར་མེད་བཻཌཱུར་དྭངས་པའི་མཚོར། །བདེ་གཤེགས་སྙིང་པོ་གསེར་ཞུན་ལང་ཚོའི་འཛུམ། །དངོས་བརྒྱད་བདུན་ཅུའི་དོན་གྱི་གཟུགས་བརྙན་དུ། །འདི་ན་མེས་པོས་མངོན་སུམ་བཀོད་པ་སྙམ། །འདི་ལས་འོངས་པའི་དགེ་
ཚོགས་གངྒཱའི་ཆབ། །སྲས་བཅས་རྒྱལ་བའི་རྣམ་དཀར་ཆུ་ཀླུང་དང། །ལྷན་ཅིག་བྱང་ཆེན་རྒྱ་མཚོར་གཞོལ་བའི་རླབས། །འགྲོ་ཁམས་རྒྱ་མཚོའི་ཁྱོན་དུ་འགྲེམས་གྱུར་ཅིག་འགྲོ་བའི་སྒྲོན་མེ་ཉོན་མོངས་ཟུག་རྔུའི་

[030B] །ཟས་གཙང་སྲས་ཀྱི་ལུང་རྟོགས་བསྟན་པའི་ཚུལ། །ཚུལ་བཞིན་བཤད་དང་སྒྲུབ་པས་འཇིག་རྟེན་འདིར། །ཕྱོགས་དུས་ཀུན་ཏུ་མི་ཉམས་རྒྱས་གྱུར་ཅིག་བཤུལ་རིང་ལྔ་པར་འཕྱན་པའི་ཕ་མ་སོགས། །དཀར་མིན་
ལས་ཀྱི་སྒྲིབ་པ་ཀུན་བྱང་ནས། །བདེ་ལྡན་ཞིང་ན་རིན་ཆེན་པདྨོ་ལས། །རྫུས་སྐྱེས་ལུང་བསྟན་དབུགས་དབྱུང་ཐོབ་གྱུར་ཅིག་རྒྱུ་སྦྱོར་ཞོལ་གཉེར་མི་འགྱུར་རྡོ་རྗེ་དང། །ལྷག་བསམ་མེ་ཏོག་རབ་རྒྱས་སྒྲོལ་དཀར་ལྕམ།།
ཕྱི་ནང་བར་ཆད་འཚུབ་མ་རང་སར་ཞི། །ཆོས་སྲིད་རླབས་ཆེན་བྱ་བ་གེགས་མེད་འགྲུབ། །ཚེ་དཔལ་བསོད་ནམས་རྫིང་བུ་འཁྱིལ་བའི་ཀློང། །ཆོས་ནོར་ཐར་འདོད་སྡེ་བཞིའི་པདྨོ་སྟོང། །མ་སྨད་ལང་ཚོ་དར་བའི་ཟིལ་མངར་
བཅུད། །སྲིད་ཞིའི་དགེ་མཚན་སྙིང་པོར་སྨིན་གྱུར་ཅིག་ཡོད་མེད་སྐྱེ་འགག་མཐའ་བྲལ་ཤེར་ཕྱིན་ཡུམ། །ནམ་མཁའི་རང་བཞིན་ཤེས་བྱའི་འཁོར་ལོར་འབྱམས། །སྟོང་པའི་རང་རྩལ་རྟེན་འབྱུང་མི་བསླུ་བའི། །བདེན་པས་
སྨོན་པ་ཡིད་བཞིན་འགྲུབ་གྱུར་ཅིག་ ཅེས་པ་འདི་ཡང་ཡོན་ཏན་དུ་མའི་རྒྱན་མཛེས་ཞོལ་གཉེར་འབྲང་སྟོད་མི་འགྱུར་རྡོ་རྗེ་དང་ལྕམ་མེ་ཏོག་སྒྲོལ་དཀར་གཉིས་ནས་ཤེར་ཕྱིན་བརྒྱད་སྟོང་པའི་གླེགས་བམ་གསེར་བྲིས་སུ་བཞེངས་པའི་སྨོན་ཚིག་ཏུ་ཁྲི་བྱང་སྤྲུལ་མིང་
པས་བཀོད་པའོ།། །།    ༈     ༸སྲིད་་གསུམ་་སྲིད་དང་ཞི་བ་ཡི། །དགེ་་མཚན་དགེ་ལེགས་་བྱེ་བའི་དཔྱིད།། །། ༸བསམ་ཡས་བསམ་་

[031A]༄༅། །འཕེལ་་ནོར་བུ་གཏེར། །ཀུན་ནས་ཀུན་ཏུ་འདོད་་དགུར་འཁྱིལ་།། །།༸བཀྲ་ཤིས་ངོ་་མཚར་་མཚར་སྡུག་རྣམ་འགྱུར་འབུམ། །མེས་པོས་ཡོངས་བཀོད་བཀོད་་པ་་རྒྱ་མཚོའི་ཞིང།། །།༸བདེ་་
ལྡན་་ཞིང་གི་བདེ་དགའ་རྒྱ་མཚོའི་རླབས། །ཀུན་་གསལ་་ཡོངས་ཁྱབ་ཀུན་ཕན་བསིལ་བ་འཇོ།། །།༸ཨེ་་ཝཾ་་མི་ཤིགས་ནོར་་བུའི་་སྤྲིན་ཆེན་སྟོང། །སྲིད་ཞིའི་མཁའ་ལ་ལྡིང་་བའི་གཞལ་མེད་ཁང་།། །།    ༈   
འཛིན་དབྱིག་གི་གཏེར་། །ལྷུག་ལྷུག་གྲོལ་བའི་གན་མཛོད་་ཁང།། །།    ༈    ཤིང་བྱ་ལོར་གཞུང་ས་མཆོག་ནས་ལྷ་ལྡན་པར་བསྐོར་ཀཀྞི་སྒོ་བཞིའི་མཆོད་རྟེན་ཉམས་གསོའི་ཐོག་དྲི་མེད་རྣམ་གཉིས་ཀྱི་དཀྱིལ་འཁོར་དང་འབྲེལ་བའི་སྲོག་ཤིང་
འཛུགས་པའི་ཆོ་ག་དང། སྔར་ཡོད་ནང་གཟུངས་ཡོན་མཁའ་འགྲོ་ནོར་ལྷའི་བུམ་པ་བསྐྱར་སྒྲུབ། ཞར་ལ་མ་ཎི་ལྷ་ཁང་བཅས་ཉམས་གསོ་བསྐྱངས་པའི་རྟེན་དེབ་འགོ་བརྗོད་ལ།  གང་གི་གྲིབ་མ་རླུང་ཙམ་ཕོག་པ་དང། །དྲིལ་བུའི་སྒྲ་ཙམ་ཐོས་ཀྱང་
སྡིག་ལྟུང་གི་ཕུང་པོ་སྦྱོང་ལ་དྲི་མེད་རྣམ་གཉིས་ཀྱི། །མཆོད་རྟེན་མཆོག་ཅེས་སྟོན་པའི་མགུར་ལས་བསྔགས། །པུར་རྒྱལ་དབུལ་བའི་ཚ་གདུང་ཡོངས་སེལ་ཞིང། །འཛད་མེད་འདོད་དགུའི་གྲུ་ཆར་རྟག་འཇོ་བ། །མཧཱ་
གུ་རུ་མཁའ་འགྲོ་ནོར་ལྷའི་སྤྲིན། །དུས་ཀྱི་མཐར་ཡང་རྫོགས་ལྡན་བཞིན་དུ་བསིལ། །རྒྱལ་ཀུན་གསང་གསུམ་རྡོ་རྗེ་སྙིང་པོའི་རྩལ། །འགག་མེད་ཡི་གེ་དྲུག་པའི་གྲག་སྟོང་སྒྲ། །བརྒྱད་ཁྲི་བཞི་སྟོང་ཆོས་ཀྱི་སྡོམ་གཅིག་

[031B] །འདི་ཀོ་ཚངས་པའི་སྐལ་པས་རྙེད་ནུས་མིན། །དེ་ཕྱིར་མཐའ་བཞིའི་དགེ་མཚན་ཆུ་ཀླུང་འབུམ། །གཅིག་ཏུ་སྡུད་པའི་ཀཀྞི་མཆོད་རྟེན་དང། །མ་ཎི་ལྷ་ཁང་རྟེན་དང་མཆོད་བཅས་ཀྱི། །དེབ་ཐེར་རིན་ཆེན་དོ་ཤལ་འདི་
ན་དགེ་ །།    ༈    ལྕགས་སྦྲུལ་ཟླ་དང་པོའི་ཚེས་གཅིག་ཉིན། ༸སྐྱབས་མགོན་སྲིད་སྐྱོང་ཡོངས་འཛིན་སྟག་བྲག་པཎྜི་ཏ་ཆེན་པོ་སྲིད་སྐྱོང་ཁྲིར་ཕེབས་ཀྱི་རྟེན་འབྱུང་མཛད་སྒོའི་སྐབས་རྟེན་གཙོ་ཁག་ལ་འབུལ་གནང་མཛད་རྒྱུའི་སྙན་དར་སྨོན་ཚིག་༸ལྷ་ལྡན་ཇོ་བོ་
ཤཱཀྱ་མུ་ནེ། རྭ་ཆེ་ཇོ་བོ་མི་བསྐྱོད་རྡོ་རྗེ། བསམ་ཡས་ཇོ་བོ་བྱང་ཆུབ་ཆེན་པོ་བཅས་སོ་སོའི་སྙན་དར་སྣ་ལྔའི་དཀར་པོ་ལ།  ཨོཾ་སསྟི། ཀུན་བཟང་ཀུན་དགའི་ལང་ཚོ་མཚན་དཔེའི་སྐུ། །ཟབ་དོན་ཟབ་དགུར་འདོམས་པའི་ཚངས་དབྱངས་གསུང། །
དག་གསལ་དག་པ་གཉིས་ལྡན་ཟབ་ཞིའི་ཐུགས། །རྒྱལ་བ་རྒྱལ་བའི་གཙོ་བོ་ཤཱཀྱའི་རྒྱལ། །རབ་འབྱམས་སྒྱུ་འཕྲུལ་དྲ་བའི་བཀོད་པ་འབུམ། །འབུམ་ཕྲག་མཚན་བཟང་ཐིག་ལེར་རྫོགས་པའི་ཕུལ། །ཕུལ་བྱུང་སྐྱབས་ཀྱི་དམ་པར་
མཆོད་པའི་སྤྲིན། །སྤྲིན་དཀར་གོས་བཟང་ཡུག་ཏུ་བསྐྱངས་པའི་དགེས། །ཕྱག་ན་པདྨོའི་ཡང་སྤྲུལ་སྣང་བའི་གཏེར། །གངས་ཅན་ལེགས་བྱས་མཁའ་ལ་རྟག་འབར་ཞིང། །རླབས་ཆེན་འཕྲིན་ལས་འོད་སྣང་བྱེ་བའི་གཟི། །དཔག་
ཡས་ནམ་མཁའི་ལམ་དུ་གྲོལ་གྱུར་ཅིག་ཆོས་དང་རྒྱལ་སྲིད་གསེར་གྱི་འཁོར་ལོ་ཡི། །ཕྱག་རྒྱ་སུག་པར་འཛིན་པའི་དགེ་སྦྱོང་ཡང། །ལུགས་ཟུང་ཁྲིམས་ཀྱི་འཁོར་ལོས་བསྒྱུར་བའི་རླབས། །ས་གསུམ་འགྲོ་བའི་བླ་ན་འབར་

[032A]༄༅། །གྱུར་ཅིག་ལྷག་བསམ་བཻཌཱུརྱ་ཡི་ཟུར་བརྒྱད་ལས། །སྤྲོས་པའི་དགེ་མཚན་འོད་ཀྱི་སྣང་བ་ཡིས། །ལྗོངས་འདིའི་རྒུད་པའི་མུན་པ་ཀུན་བཅིལ་ནས། །བདེ་སྐྱིད་འདོད་རྒུ་ཡིད་བཞིན་འཇོ་གྱུར་
ཅིག་དགའ་བ་བརྒྱ་ཕྲག་ནོར་བུའི་རྒྱན་མང་གིས། །མཛེས་ལྡན་ཆབ་སྲིད་དཔྱིད་ཀྱི་མིག་ཡངས་མ། །ཕུན་ཚོགས་སྡེ་བཞིའི་ལང་ཚོ་རབ་དར་པས། །རྫོགས་ལྡན་ཀུན་དགའི་བཞིན་རས་ངོམ་གྱུར་ཅིག་ །།༸སེར་པོ་ལ། བསྐལ་
བཟང་འདྲེན་པ་སྟོང་ལས་པད་དཀར་ལྟར། །རབ་བསྔགས་ལྷ་མིའི་སྟོན་པ་ཟས་གཙང་སྲས། །གསེར་སྦྱངས་ཞུན་མར་འཁྱིལ་བའི་གོས་བཟང་དང། །མཆོད་སྤྲིན་རབ་འབྱམས་རྒྱ་མཚོས་མཆོད་པའི་དགེས། །ཕྱག་ན་པདྨོའི་སྐུ་ཚེ་
མཛད་འཕྲིན་དང། །ཆོས་སྲིད་བྱེད་པོའི་ཚེ་བསོད་མངའ་ཐང་རྒྱས། །བློ་བཟང་རིང་ལུགས་མ་དྲོས་རོལ་པའི་ཀླུང། །དབྱར་གྱི་དཔལ་མོ་དཔལ་དུ་འཛིན་གྱུར་ཅིག་འབངས་རྣམས་མི་ཡི་རྗེ་བོའི་ལུང་བཙན་པོ། །སྒྲུབ་ལ་མི་
སྐྱོ་ཆོས་མ་ཡིན་པ་སྤང། །མ་ཡེངས་བླང་དོར་ཚུལ་བཞིན་འཇུག་པ་སོགས། །དཔྱོད་ལྡན་བློན་པོའི་རྣམ་ཐར་བཟུང་གྱུར་ཅིག་ །།་ དམར་པོ་ལ།  སྐུ་དང་ཡེ་ཤེས་དབྱེར་མེད་སྒྱུ་མའི་འཕྲུལ། །མཛེས་སྡུག་རྒྱལ་བའི་སྣང་བརྙན་
མཆོད་པའི་རྫས། །པད་རག་མདངས་འཛིན་རེག་འཇམ་དར་གྱིས་མཚོན། །ངོ་མཚར་སྣ་ཚོགས་མཆོད་སྤྲིན་སྤྲོས་པའི་དགེས། །པད་རག་འོད་རྣོན་འབར་བའི་ཕྱག་རྒྱ་ཡིས། །སྲིད་གསུམ་བརྟན་གཡོའི་ལེགས་ཚོགས་དབང་བྱས་

[032B] །མཐའ་བཞིའི་དྲེགས་ལྡན་རལ་པའི་རྩེ་མོ་ན། །འཆར་ཀའི་འོད་ཀྱི་རྩེ་དགའ་འཛིན་གྱུར་ཅིག་དགེ་ལེགས་གསེར་གྱི་དྲ་བས་གདོང་མཛེས་ཤིང། །ལུགས་ཟུང་ཁྲིམས་གཉིས་རབ་དཀར་མཆེ་བས་བརྗིད། །དགའ་བ་བརྒྱ་ལྡན་
ཆབ་སྲིད་སྤོས་ཀྱི་གླང། །ཕུན་ཚོགས་སྡེ་བཞིའི་ལུས་སྟོབས་རྒྱས་གྱུར་ཅིག་ །།་ ལྗང་གུ་ལ།  རྒྱལ་བ་རང་ཉིད་དག་པའི་སྣང་བརྙན་དུ། །ཟློས་ཀྱང་བྱིན་རླབས་ཕུང་པོ་དབྱེར་མེད་པར། །མརྒད་ཐགས་སུ་བསྐྲུན་པའི་རེག་བྱ་
དང། །ཀུན་བཟང་མཆོད་སྤྲིན་རྒྱ་མཚོས་མཆོད་པའི་དགེས། །གངས་ཅན་ལྷ་གཅིག་ཕྱག་ན་པདྨོ་ཡི། །དཔག་ཡས་འཕྲིན་ལས་ནམ་མཁའི་རྗེས་སུ་འཆིང། །ཆོས་སྲིད་ཁུར་དུ་ལྕི་བའི་བྱེད་པོ་ཡང། །འཆི་མེད་གྲུབ་པའི་
གཤིས་སུ་བརྟན་གྱུར་ཅིག་རྟག་ཏུ་གཞན་ཕན་ཁྲིམས་གཉིས་འཛིན་མའི་ཁྱོན། །བསྐོར་ཞིང་ལྡོག་ཀྱང་ངལ་བ་མ་མཆིས་པས། །རླབས་ཆེན་བགྱི་བ་ཅང་ཤེས་རྫུ་འཕྲུལ་ཤུགས། །རྒྱལ་བའི་འཕྲིན་ལས་རྗེས་སུ་སྙེག་
གྱུར་ཅིག་ །།་ སྔོན་པོ་ལ།  གང་ཞིག་རེག་ཅིང་མཐོང་ཐོས་དྲན་པས་ཀྱང། །དགེ་ལེགས་བྱིན་བརྒྱ་འབེབས་པ་རྒྱལ་བའི་སྐུར། །སྔོ་བསངས་སྒེག་མོའི་བཞིན་རས་ཕམ་བྱེད་པ། །གོས་བཟང་མཆོད་པའི་སྤྲིན་དུ་སྤྲོས་པའི་
དགེས། །རྒྱལ་བའི་བསྟན་དང་འགྲོ་བའི་བདེ་སྐྱིད་དཔལ། །གངས་ཅན་མགོན་པོ་ཡོན་མཆོད་འཕྲིན་ལས་ལ། །སྡང་ཞིང་ལོག་པར་འཁུ་བའི་སེམས་ཅན་རྣམས། །སྐྱེ་མེད་ཆོས་ཀྱི་དབྱིངས་སུ་སྒྲོལ་གྱུར་ཅིག་གདོལ་ཐབས་བརླང་

[033A]༄༅། །པོར་སྤྱོད་པའི་དཀར་མིན་ཤུགས། །དར་བས་སྐྱེ་དགུའི་ཕན་བདེ་འཕྲོག་པའི་དཔུང། །མཐུ་ནུས་དཔུང་པ་གཏུམ་པོའི་དགྲ་ཐབས་ཀྱིས། །མཐར་བྱེད་དྤའ་བོའི་བརྟུལ་ཞུགས་འཛིན་གྱུར་ཅིག་
་ རྩེ་འཕགས་པ་ལོ་ཀེ་ཤྭ་ར་དང། ལྷ་ལྡན་རང་བྱུང་ལྔ་ལྡན་རྣམ་གཉིས་སོ་སོར་འབུལ་རྒྱུའི་སྙན་དར་དཀར་པོ་ལ།  རབ་འབྱམས་ཞིང་གི་རྒྱལ་བའི་ཐུགས་རྗེ་ཀུན། །ཀུན་བཟང་མཚན་དཔེར་རྫོགས་པའི་སྙིང་རྗེའི་ལྷ། །ལྷ་ཡི་ལྷར་གྱུར་འཕགས་
མཆོག་གངས་རིའི་མགོན། །མགོན་པོ་བརྩེ་བའི་སྤྱན་གྱིས་ཉེར་གཟིགས་ནས། །པུར་རྒྱལ་ཁ་པ་ཅན་གྱི་རྒྱལ་ཁམས་འདི། །གདུལ་བའི་ཐུགས་དམ་ཞལ་གྱིས་མཆེས་པ་བཞིན། །མི་མཐུན་དུས་ཀྱི་རྒུད་པའི་མུན་ཚོགས་
རྣམས། །ཉེར་ཞི་ཕན་བདེའི་སྣང་བ་མཆོག་ལ་སྦྱོར།། །།་ སེར་པོ་ལ།  ཐུགས་རྗེའི་གཞན་དབང་གྱུར་པའི་སྟོང་ཕྲག་སྤྱན། །ཉམ་ཐག་འགྲོ་ལ་འཛུམ་པ་མེད་པར་གཟིགས། །བརྒྱ་ཕྲག་ཕྱོགས་ཀྱི་ཕྱག་གིས་འགྲོ་བ་ཀུན། །འདྲེན་
མཛད་ཕྱག་ན་པདྨོ་ཁྱོད་མིན་སུ། །དེ་ཕྱིར་གངས་ཅན་མགོན་པོ་སྤྲུལ་པའི་གར། །སྐུ་ཚེ་མཛད་འཕྲིན་ཡར་ཟླའི་དཔལ་དུ་རྒྱས། །བདག་གི་སྒོ་གསུམ་ལེགས་བྱས་བདུད་རྩིའི་སྤྲིན། །འབུམ་དུ་བརྩེགས་པའི་དགའ་སྟོན་རྒྱས་གྱུར་
ཅིག་ །།་ དམར་པོ་ལ།  གསུང་གི་རྡོ་རྗེ་མགོན་པོ་འོད་མི་འགྱུར། །འགྲོ་ལ་རྗེས་སུ་བརྩེ་བའི་སྤྱན་ཞགས་ཀྱིས། །གངས་ཅན་འགྲོ་ལ་ལྷག་པར་དམ་བཅིངས་པ། །འཇིག་རྟེན་དབང་ཕྱུག་སྐྱབས་གནས་ཀུན་གྱི་གཙོ། །རྒྱལ་ཐབས་

[033B] །ཁམས་གསུམ་དྲེགས་ལྡན་གཉའ་བ་རེངས་པའི་སྲོག་མོད་ལ་དབང་དུ་བསྡུས་ནས་བཀའ་རྟགས་འདི། །ཐོར་ཚུགས་རྒྱན་དུ་ལེན་ལ་རིངས་པར་མཛོད།། །།་ སྔོན་པོ་ལ།  སྙིང་རྗེ་ཟླ་བ་
བདུད་རྩིའི་ཆར་རྒྱུན་གྱིས། །གཞིལ་བར་མ་ནུས་མ་རུངས་འདུལ་བའི་སླད། །པདྨ་གར་དབང་ལེགས་ལྡན་ཤིང་ཕུང་ཅན། །མི་སྡུག་ཉམས་བརྒྱར་འབར་བའི་གར་དགུ་ཡིས། །བདག་གི་ཆོས་སྲིད་ཕན་བདེ་སྤེལ་བ་ལ། །སྡང་ཞིང་ལོག་པར་
སྒྲུབ་པའི་གདུག་ཅན་ཀུན། །འཕྲིན་ལས་དྲག་པོར་གླལ་བས་ཚར་བཅད་དེ། །རྣམ་པར་རྒྱལ་བའི་བ་དན་སྒྲེང་དུ་གསོལ།། །།་ ལྗང་གུ་ལ།  མུ་མེད་མཁའ་ཁྱབ་ཞིང་གི་ལུས་ཅན་ཀུན། །བརྩེ་ཆེན་ཐུགས་རྗེའི་ཀྱོ་བས་ཉེར་བཟུང་
ནས། །རྟག་བརྟན་ཞི་བ་མཆོག་གི་བརྟན་སྲིད་ལ། །འགོད་མཛད་ཕྱག་ན་པད་དཀར་འཆང་བའི་ལྷ། །ཁྱེད་ཀྱི་ཕྱག་ཆར་བཟུང་བའི་ཞིང་ཁམས་འདིར། །རྫོགས་ལྡན་གསར་པའི་སྣང་བ་འབུམ་འཆར་ཞིང། །དགེ་ལྡན་ལུགས་བཟང་
གསེར་གྱི་པདྨའི་ཕྲེང། །བཞད་པས་གསེར་ཞུན་ལང་ཚོ་འཛིན་གྱུར་ཅིག་ །།་ རྩེ་གསེར་སྡོང་དགེ་ལེགས་འདོད་འཇོའི་སྙན་དར་སྣ་ལྔའི་དཀར་པོ་ལ།  མན་ངག་རིན་ཆེན་བྱེ་བའི་མཛོད་ལ་དབང། །བློ་ཆེན་བསྐལ་བཟང་རྒྱལ་བ་ཀུན་གྱི་
གཙོ། །ཐུབ་པ་མཆོག་གི་ལུང་རྟོགས་བསྟན་པའི་དཔྱིད། །རྒྱ་ཆེན་སྙིང་རྗེའི་རོལ་མཚོ་ཕྱག་གི་ཡུལ། །སྲིད་ཞིའི་དགེ་མཚན་མ་ལུས་གཅིག་བསྡུས་པའི། །ལེགས་ཚོགས་སྣང་བའི་ཆ་ཤས་ཕྲ་མོས་ཀྱང། །དངོས་གྲུབ་གཉིས་ཀྱི་

[034A]༄༅། །འདོད་པ་ཀུན་འཇོ་བ། །སྔོན་མེད་ངོ་མཚར་མཐོང་ན་གྲོལ་བ་འདིར། །ཟླ་ཞུན་ཐགས་སུ་བསྐྲུན་འདྲའི་ལྷ་གོས་དང། །རྒྱ་མཚོ་རབ་འབྱམས་མཆོད་པའི་སྤྲིན་གྲོལ་བས། །རྟག་ཏུ་མགོན་པོ་ཁྱོད་ཀྱི་
ཞབས་སེན་རྡུལ། །སྤྱི་བོར་རེག་པའི་སྐལ་བཟང་འཛིན་གྱུར་ཅིག་མཆོག་སྤྲུལ་དཔག་བསམ་ཡོངས་འདུའི་རྩ་བ་བརྟན། །མཁས་བཙུན་བཟང་པོའི་མེ་ཏོག་འབུམ་དུ་བཀྲ། །ཀུན་ཕན་ཡལ་འདབ་ཕྱོགས་ཀྱི་བླ་བྲེར་བྲེས།།
དགེ་ལེགས་གྲིབ་བསིལ་སྣུམ་པོར་འབེབས་གྱུར་ཅིག་ །།་ སེར་པོ་ལ།  རྒྱལ་ཀུན་འགྲོ་ལ་བརྩེ་བའི་རྗེས་ཆགས་གཟུགས། །རགས་པའི་མཚན་དཔེར་བཞེངས་པའི་ཡིད་བཞིན་ནོར། །དགེ་ལེགས་འདོད་པ་འཇོ་བའི་
མཆོད་སྡོང་ཆེར། །དཔག་ཡས་པུ་ཛ་མེ་གྷ་བཀྱེ་བའི་དགེས། །དགའ་བ་བརྒྱ་ལྡན་སྡེ་བཞིའི་དཔལ་ཡོན་དང། །རྒྱལ་ཐབས་སྐྱོང་བའི་ཚེ་བསོད་མངའ་ཐང་སྟོབས། །ལྗོངས་འདིའི་བསྟན་དང་འགྲོ་བའི་དགེ་མཚན་རྣམས། །
ཕན་ཚུན་འགྲན་པ་བཞིན་དུ་འཕེལ་གྱུར་ཅིག་ །།་ དམར་པོ་ལ།  སྣ་ལྔའི་མདངས་འཚེར་སྒྱུ་མ་རྡོ་རྗེའི་སྐུ། །གང་དུ་བསྟི་བའི་ནོར་བུའི་ཟ་མ་ཏོག་རྒྱ་དང་ཕྱོགས་སུ་མ་ཆད་ཀུན་བཟང་སྤྲིན། །ཞིང་ཀུན་རྒྱས་པར་བཀང་སྟེ་མཆོད་
པའི་དགེས། །རྒྱལ་ཐབས་ཨུཏྤལ་དམར་པོའི་ལྕགས་ཀྱུ་ཡིས། །སྲིད་གསུམ་བརྟན་པ་མ་ལུས་ཅིག་ཅར་དུ། །བཀུག་སྟེ་བརྟན་གཡོའི་ལེགས་ཚོགས་མ་ལུས་པ། །དགའ་བརྒྱའི་ཆབ་སྲིད་དཔལ་དུ་འདུས་གྱུར་ཅིག་ །།

[034B] སྔོན་པོ་ལ།  གྲུབ་འཛིན་རི་ལ་དགྱེས་པའི་འཇིག་རྟེན་མགོན། །དགེ་སྦྱོང་ཟོལ་དུ་ཟློས་པའི་རགས་པའི་སྐུ། །བསོད་ནམས་ཞིང་གི་དམ་པ་མཆོད་པའི་རྫས། །ཨིནྡྲ་ནཱི་ལའི་སྤྲིན་དུ་བཀྱེ་བའི་དགྱེས། །གངས་ཅན་ཕན་བདེར་གཤེ་བའི་
སྦྱིན་སྐྱེས་དཔུང། །མཐུ་སྟོབས་ཞོ་འཐུང་རུས་པའི་རྩེ་བརྒྱ་ཡིས། །མིང་གི་ལྷག་མར་བྱེད་པའི་མངོན་སྤྱོད་ལས། །དཀའ་བ་མེད་པར་འགྲུབ་པའི་མཐུ་ཐོབ་ཤོག་ །།་ ལྗང་གུ་ལ།  རིགས་ལྔ་ཡབ་ཡུམ་རྒྱལ་སྲས་ཁྲོ་བོ་རྣམས།།
གང་སྐུའི་ཕུང་ཁམས་སྐྱེ་མཆེད་ཡན་ལག་གར། །གཉིས་མེད་གཉིས་སུ་སྣང་བའི་སྐྱབས་ཀྱི་ཕུལ། །ཟག་མེད་མཁའ་ཁྱབ་རྫས་ཀྱིས་མཆོད་པའི་དགེས། །བདག་གི་ལྷག་བསམ་དཔུང་པ་བརྟན་པོ་ཡིས། །ཕྱག་ན་པདྨོའི་
ཆོས་སྲིད་འཕྲིན་ལས་གདུགས། །མི་ནུབ་སྲིད་པའི་རྩེ་མོར་ཉེར་བཏེག་པས། །ཕན་བདེའི་གྲིབ་བསིལ་ཀུན་ལ་ཁྱབ་གྱུར་ཅིག་ །།་ ཁྲ་འབྲུག་རྣམ་སྣང་གི་སྙན་དར་སྣ་ལྔའི་དཀར་པོ་ལ།  རྣམ་་དག་མེ་ལོང་ཡེ་ཤེས་འོད་སྣང་་གིས། །
རྣམ་མང་ཤེས་བྱར་རྨོངས་པའི་མི་ཤེས་མུན། །རྣམ་པར་སྦྱོང་མཛད་ཀུན་གྱི་རིགས་ཀྱི་མགོན། །རྣམ་དཀར་ཟླ་གཞོན་སྟོང་གི་ལང་ཚོའི་སྐུར། །རབ་དཀར་དར་སོགས་མཆོད་སྤྲིན་བཀྱེ་བའི་དགེས། །གངས་ཅན་ལྷ་གཅིག་ཞབས་
སེན་རྟག་བརྟན་ཅིང། །རླབས་ཆེན་བཞེད་དོན་ཚུལ་བཞིན་འགྲུབ་པ་ཡི། །ཕྱི་ནང་བར་ཆད་དབྱིངས་སུ་ཞི་གྱུར་ཅིག་ །།   ༈    སེར་པོ་ལ།  མ་དག་གཟུགས་ཀྱི་ཕུང་པོ་རྣམ་སྦྱངས་པའི། །རང་ཁམས་མཚན་དཔེའི་སྣང་བ་འབར་བའི་

[035A]༄༅། །སྐུར། །གསེར་ཞུན་ཡུག་ཏུ་འཕྲུལ་བའི་རེག་བྱ་སོགས། །ངོ་མཚར་སྣ་ཚོགས་མཆོད་པས་བསྙེན་པ་འདིས། །སྨྲ་བའི་ཟླ་བ་འཇམ་མགོན་ཙོང་ཁ་པའི། །མདོ་སྔགས་གཞུང་ལུགས་
དཔྱད་གསུམ་དག་པའི་ཚུལ། །ཀློག་སྤོང་ལས་ཀྱི་འཁོར་ལོ་རྣམ་གསུམ་གྱིས། །ཕྱོགས་དུས་ཀུན་ཏུ་འཕེལ་བར་མཛད་དུ་གསོལ།། །།་ དམར་པོ་ལ།  རྣམ་ཀུན་མཆོག་ལྡན་ཡེ་ཤེས་སྣང་བ་ཡིས། །གཏི་མུག་མུན་པའི་
ཕུང་པོ་དག་པའི་གཟི། །སྟོན་མཚན་ཟླ་བའི་ལང་ཚོ་སྨིན་པའི་སྐུ། །དབང་མདོག་གོས་དང་ཀུན་བཟང་སྤྲིན་གྲོལ་བས། །རྒྱ་ཧོར་བོད་ཀྱི་འཛིན་མའི་གཞིར་འཁོད་པའི། །དྲེགས་ལྡན་སྐྱེ་བོའི་བརྟན་པ་ཀུན་ཞིག་ནས། །ཆོས་སྲིད་ཕྱག་
རྒྱ་འདི་ཡི་བཙན་པོའི་ལུང། །མཆོག་ཏུ་འདུན་ཞིང་གུས་པས་ནོད་གྱུར་ཅིག་ །།་ སྔོན་པོ་ལ།  སྲིད་པའི་འཁོར་ལོ་རྟེན་འབྲེལ་ཟོ་ཆུན་རྒྱུན། །ཡེ་ཤེས་འཁོར་ལོས་གཅོད་ལ་དཔའ་བའི་བརྡར། །ཕྱག་ཟུང་འཁོར་ལོས་མཛེས་པའི་
རྣམ་སྣང་མཛད། །མཐའ་དག་འཁོར་ལོའི་རིགས་བདག་མཆོད་པའི་དགེས། །རྒྱལ་ཐབས་ཁུར་དུ་འཛིན་པའི་བྱེད་པོ་ཡང། །དགའ་བརྒྱའི་ཆབ་སྲིད་དཔལ་ལ་འཚེ་བྱེད་པའི། །བསམ་སྦྱོར་ངན་པའི་གདུག་རྩུབ་བཅས་པ་ཀུན། །
རྡུལ་དུ་བརླགས་པའི་དམོད་པ་འགྲུབ་གྱུར་ཅིག་ །།་ ལྗང་གུ་ལ།  སྐུ་དང་ཡེ་ཤེས་དངོས་པོ་རོ་གཅིག་པའི། །རང་གཟུགས་མཚན་དཔེའི་རྣམ་པར་ཤར་བའི་སྤྲིན། །ཟླ་ཤེལ་ལང་ཚོ་སྣང་མཛད་རིགས་ཀྱི་གཙོར། །མརྒད་

[035B] །ལྗོངས་འདིར་ལྷ་སྲིན་འཁྲུག་དང་མི་དགེའི་མཐུས། །བསྐྱེད་པའི་དུས་ཀྱི་རྒུད་པ་ཀུན་ཞི་ནས། །ཆོས་སྲིད་ཉིན་བྱེད་འོད་སྣང་འབུམ་གྱི་གཟིས། །བདེ་སྐྱིད་པདྨོའི་གེ་སར་ངོམས་གྱུར་
ཅིག་ །།་ དགའ་ལྡན་གསེར་སྡོང་རིན་པོ་ཆེ་དང། ལྷ་ལྡན་ཙོང་ཁ་པ་ཆེན་པོའི་སྙན་དར་སོ་སོར།  མཁྱེན་རབ་རལ་གྲི་འབར་བའི་སོ་རྣོན་གྱིས། །རྨོངས་པའི་དུག་ཤིང་དུམ་བུར་བཅད་པའི་སྒྲ། །བློ་བཟང་རྒྱལ་བའི་དབང་པོར་སྙན་པའི་
དབྱངས། །ས་གསུམ་ཁོང་པ་ཅིག་ཅར་འགེངས་པ་བཞིན། །ཨེ་མ་གངས་ལྗོངས་མཁས་གྲུབ་དུ་མའི་བློས། །མ་དཔོག་མདོ་སྔགས་ཡོངས་རྫོགས་བསྟན་པའི་གནད། །བློ་ཆུང་བྱིས་པ་ཡིས་ཀྱང་བདེ་བླག་ཏུ། །རྟོགས་པའི་ལེགས་
གསུང་སྣང་བ་ཁྱོད་ཀྱིས་སྦྱིན། །དེ་ཚེ་རྨད་བྱུང་ལུང་དང་རིགས་པའི་ཚུལ། །རྣམ་གནོན་འཕྲོག་བྱེད་དབྱངས་སུ་གླལ་བ་ན། །ལྗོངས་འདིའི་མཁས་རློམ་ལོག་སྨྲ་ཝ་སྐྱེས་དཔུང། །འཇིགས་དང་ཞུམ་པའི་སྙིང་གི་འདར་བ་བསྟེན། །དེ་
ཕྱིར་དེ་དང་དབྱེར་མེད་མཚན་དཔེའི་སྐུར། །ལྷ་རྫས་ལྷ་ལམ་འགེངས་པའི་མཆོད་སྤྲིན་བཅས། །མ་ལུས་མ་རྣམས་དོན་དུ་ཕུལ་བའི་དགེས། །སྐྱེ་ཞིང་སྐྱེ་བར་ཁྱོད་ཀྱིས་འཛིན་གྱུར་ཅིག་གངས་རིའི་མགོན་པོའི་སྐུ་ཚེ་མཛད་འཕྲིན་
རྣམས། །མཁའ་ཁྱབ་ཉི་མ་བྱེ་བའི་རླབས་སུ་གདལ། །ཆོས་སྲིད་བྱེད་པོའི་སྡེ་བཞིའི་ལེགས་ཚོགས་ཀུན། །དཀར་ཕྱོགས་ཟླ་གཞོན་རྗེས་སུ་འཆིང་གྱུར་ཅིག་འཇམ་མགོན་ལུགས་བཟང་མ་དྲོས་རོལ་པའི་མཚོ། །མཁས་གྲུབ་

[036A]༄༅། །གདེངས་ཅན་བྱེ་བས་ཡོངས་བཟུང་ཞིང། །རྨད་བྱུང་བཤད་དང་སྒྲུབ་པའི་རླབས་ཀྱི་ཕྲེང། །ཁོར་ཡུག་རི་བོའི་ཁོང་ལས་བརྒལ་གྱུར་ཅིག་ །། ་ བྱམས་པ་ཁྲུས་མཛད། བྱམས་པ་ཆོས་འཁོར་
བྱམས་པ་མཆེད་བཞི། ཆོས་འཁོར་རྒྱལ་བྱམས་པ་བཅས་སོ་སོའི་སྙན་དར་ལ།  མ་ལུས་འགྲོ་ལ་བྱམས་པའི་གཞན་དབང་གིས། །མ་འོངས་རྣམ་འདྲེན་ལྔ་པར་འབྱོན་གྱུར་པས། །མ་ཕམ་ལྷ་ཡི་རྒྱལ་རྔ་ལྡིར་བའི་དབྱངས། །མ་ལུས་རབ་
འབྱམས་ཞིང་ན་སྙན་པའི་སྐུར། །འཇམ་མཉེན་རེག་བྱའི་ཁྱད་པར་མཆོད་སྤྲིན་གྱིས། །མཉེས་པར་བགྱིས་པའི་དགེ་བ་གང་གི་མཐུས། །འགྲོ་རྒྱུད་ཞེ་སྡང་བྱིན་ཟ་འབར་བའི་ཤུགས། །བྱམས་ཆེན་བདུད་རྩིའི་ཆབ་ཀྱིས་གཞིལ་
གྱུར་ཅིག་ལྷག་པར་གངས་ཅན་ལྷ་གཅིག་ཡིད་བཞིན་ནོར། །སྐུ་ཚེ་མི་ཤིགས་རྡོ་རྗེའི་ཁམས་སུ་བརྟན། །རླབས་ཆེན་འཕྲིན་ལས་གོང་མ་མཐའ་དག་གི་རྣམ་ཐར་མ་ལུས་གཅིག་ཏུ་སྐྱོང་གྱུར་ཅིག་ཆོས་སྲིད་འཛིན་པའི་
ཚེ་དཔལ་བསོད་ནམས་དང། །རྒྱལ་ཐབས་ཕྱག་རྒྱ་བཙན་པོའི་ལུང་ལས་ཀུན། །དགའ་བརྒྱའི་ཆབ་སྲིད་བསྟན་འགྲོའི་དགེ་མཚན་སོགས། །དབྱར་གྱི་ཆུ་གཏེར་ངོ་མཚར་འཛིན་གྱུར་ཅིག་ །། ་ སྒྲོལ་མ་དར་ལེན་དང་བར་བསྐོར་སྒྲོལ་མ་
ཟུང་གི་སྙན་དར་ལ།  ལྡེམ་ལྡེམ་མར་རྒད་འཁྲི་ཤིང་གཡོ་བའི་སྐུ། །མཛེས་མཛེས་བརྒྱད་གཉིས་ལང་ཚོས་སྒེག་མ་མོ། །འཛུམ་འཛུམ་མིག་གི་བདུད་རྩི་ཏཱ་རེ་མ། །མང་མང་རྒྱལ་བའི་ཡུམ་མཆོག་སྐྱབས་ཀྱི་ཕུལ། །གང་ལ་དངོས་

[036B] །འགྲོ་ཀུན་ཕྱི་དང་ནང་གི་འཇིགས་བརྒྱད་ལས། །མྱུར་སྐྱོབས་གནས་ལུགས་དོན་གྱི་རྒྱལ་ཡུམ་ཞལ། །མངོན་སུམ་མཇལ་བའི་སྐལ་བ་མཆོག་ལ་སྦྱོར། །ལྷག་པར་གངས་ཅན་ལྷ་
གཅིག་ཡིད་བཞིན་ནོར། །སྐུ་ཚེ་་་ཆོས་སྲིད་འཛིན་པའི་་་ངོ་མཚར་འཛིན་གྱུར་ཅིག་ །།་ འོད་དཔག་མེད་ལ།  ཉིན་བྱེད་བྱེ་བས་འཁྱུད་པའི་པད་རག་ལྷུན། །མཚན་དཔེའི་རྒྱན་དུ་འཆང་བ་འོད་ཀྱི་མཐའ། །དཔག་མེད་
བཅོམ་ལྡན་གཟི་བརྗིད་རྒྱལ་པོའི་སྐུར། །རབ་དཀར་དར་དང་མཆོད་སྤྲིན་བཀྱེ་བའི་དགེས། །སྡུག་བསྔལ་གསུམ་གྱིས་ཉམ་ཐག་འགྲོ་བ་ཀུན། །འོད་མཚན་དཔག་ཡས་རྒྱལ་བས་དབུགས་དབྱུང་སྟེ། །བདེ་ཅན་ཞིང་གི་རེག་འཇམ་
པདྨོའི་སྟེང། །མངོན་སུམ་བྱང་ཆུབ་མཆོག་ཏུ་ལུང་སྟོན་ཤོག་ལྷག་པར་གངས་ཅན་་ ཤླཽ་ཀ་གཉིས་གོང་དང་འདྲ། ། ་བར་ཁང་སློབ་དཔོན་ལ།  གཞི་དབྱིངས་འགྱུར་མེད་ཀུན་ཁྱབ་ཆོས་སྐུའི་ཁམས། །ཐོག་མའི་མགོན་པོ་བདེ་གཤེགས་
འོད་མི་འགྱུར། །རང་བྱུང་རང་ཤར་འགྲོ་འདུལ་མཚན་དཔེའི་གར། །རྒྱལ་ཀུན་འདུས་ཞལ་མཧཱ་གུ་རུའི་སྐུར། །བདེ་སྟོང་ཀུན་བཟང་མཆོད་པའི་སྤྲིན་འབུལ་ན། །འཕྲིན་ལས་རྣམ་བཞི་གང་འདུལ་བཀོད་པ་ཡིས། །སྤྱི་དང་ཁྱད་པར་
གངས་ཅན་སྐྱེ་རྒུ་རྣམས། །ཐུགས་རྗེས་བཟུང་ཞེས་ཐུགས་དམ་བདག་གིས་བསྐུལ། །ལྷག་པར་གངས་ཅན་་་་འཛིན་གྱུར་ཅིག་ །། ་ སྲོང་བཙན་སྒམ་པོའི་སྙན་དར་ལ།  རྒྱལ་ཀུན་སྙིང་རྗེའི་ཟླ་བ་མིག་མི་འཛུམ། །རྒྱལ་བས་

[037A]༄༅། །མ་ཐུལ་གངས་ལྗོངས་འདུལ་བའི་སླད། །རྒྱལ་པོའི་ཚུལ་འཛིན་སྲོང་བཙན་སྒམ་པོ་ཞེས། །རྒྱལ་བའི་མཛད་པ་སྐྱོང་བ་མིའི་རྗེ་བོ། །ཁྱོད་ཀྱི་ཕྱག་ཆར་བཟུང་བའི་ཞིང་ཁམས་འདིར། །ཁྱོད་
ལ་སྙིང་ནས་མོས་པའི་རྗེ་འབངས་རྣམས། །ཁྱོད་ཀྱི་སྤྱན་རས་སྡུག་གུར་བཙའ་བཞིན་དུ། །ཁྱོད་ཉིད་གཤེགས་པའི་ཤུལ་ལམ་ཟིན་པར་མཛོད། །ལྷག་པར་་་འཛིན་གྱུར་ཅིག་ །། ་ རྩེ་གསེར་སྡོང་བདུན་གྱི་སྙན་དར་
སོ་སོ་ལ།  ས་གསུམ་རྣམ་འདྲེན་ཕྱག་ན་པདྨོ་ཡི། །ས་ལ་ཕན་བདེ་འཇོ་བའི་སྒྱུ་འཕྲུལ་གར། །ས་ཡི་ཟླ་བ་བརྩེགས་པའི་ས་འཛིན་གྲངས། །ས་དང་བར་སྣང་གང་བས་མཆོད་པའི་དགེས། །སྐྱབས་གནས་རྒྱ་མཚོའི་བདག་ཉིད་
ཁྱེད་རྣམས་ཀྱི། །ཐུགས་རྗེའི་བྱིན་རླབས་གདུང་སེལ་བདུད་རྩིའི་ཆུ། །སྙིང་གའི་ཐིག་ལེར་འཁྱིལ་བའི་དགའ་སྟོན་ལ། །བྱང་ཆུབ་སྙིང་པོའི་བར་དུ་སྤྱོད་གྱུར་ཅིག་ལྷག་པར་་་ཆོས་སྲིད་་་། ་ འུ་ཤང་ཇོ་བོའི་སྙན་དར་ལ།།
གྲངས་མེད་བསྐལ་པར་གོམས་པའི་ཚོགས་གཉིས་ཀྱིས། །ཟླ་མེད་སྟོན་པའི་མཆོག་གྱུར་ཟས་གཙང་སྲས། །རབ་དཀར་དར་དང་མཆོད་པའི་ཚོགས་ཕུལ་བས། །ལྗོངས་འདིར་ལུགས་གཉིས་ཁྲིམས་བཟང་དར་གྱུར་ཅིག་ །།
་ཕ་བོང་ཁའི་རྡོ་སྐུ་རིན་པོ་ཆེར།  སྲོང་བཙན་སྒམ་པོའི་ཐུགས་རྗེའི་ཤིང་རྟ་ཡིས། །དྲངས་པའི་སྟོན་མཆོག་བསམ་འཕེལ་དབང་གི་རྒྱལ། །དད་གསུམ་རྒྱལ་མཚན་རྩེ་མོར་མཆོད་པའི་དགེས། །འཇིག་རྟེན་དབང་ཕྱུག་དགོངས་པ་

[037B] །། ་ སྟག་བྲག་རི་ཁྲོད་ཀྱི་ཁྲི་ཆེན་ངག་དབང་ཆོས་འཕེལ་གྱི་འདྲ་སྐུ་རིན་པོ་ཆེར།  ངག་་རིག་ངག་གིས་བརྗོད་བྲལ་དབང་་ཕྱུག་མཆོག་ཆོས་་དང་ཆོས་ཅན་མཉམ་ཉིད་ཟུང་འཇུག་གར། །བསམ་འཕེལ་་བསམ་ཡས་
འདོད་རྒུ་འཇོ་བའི་གཏེར། །ཀུན་ཁྱབ་ཀུན་གྱི་བྱེད་པོ་རྡོ་རྗེ་འཛིན། །ཀུན་བཟང་མཆོད་སྤྲིན་དར་གྱི་ལྷབ་ལྷུབ་བཅས། །རྒྱ་མཚོ་རབ་འབྱམས་ཞིང་དུ་བཀྱེ་བའི་དགེས། །ཚང་ལ་མ་ནོར་འཇམ་མགོན་ལུགས་བཟང་གིས། །འཛམ་
གླིང་ཐ་གྲུ་དོག་པོར་བྱེད་གྱུར་ཅིག་ལྷག་པར་་་ཆོས་སྲིད་་། ། ་ འབྲས་སྤུངས་ཀྱི་འཇིགས་བྱེད་ལ།  འཇིགས་རུང་འཕྲོག་བྱེད་མཆེ་བ་འབར་བའི་ཞལ། །འཇིགས་བྱེད་དཔའ་བོ་རོལ་པའི་གར་དགུ་ཡིས། །འཇིགས་པའི་ཁྲོ་
བོ་གཞན་ཀུན་སྐྲག་བྱེད་པ། །འཇིགས་མཛད་ཕྱི་ནང་གསང་བའི་གཤིན་རྗེའི་དགྲར། །ཟླ་ཞུན་ཐགས་སུ་བསྐྲུན་པའི་གོས་བཟང་འདི། །ཕུལ་བས་དགའ་ལྡན་ཕོ་བྲང་ཆབ་སྲིད་ལ། །འཚེ་བའི་གནོད་བྱེད་མི་དང་མི་མིན་གྱི། །
གདུག་རྩུབ་བསམ་སྦྱོར་ངན་པ་ཀུན་ཞིར་མཛོད།། །།་ སེ་རྭའི་འཇིགས་བྱེད་ལ།  འཇམ་དཔལ་རྡོ་རྗེ་བདེ་སྟོང་ཟུང་འཇུག་གི་རང་བཞིན་ཕྱི་ནང་གསང་བའི་གཤིན་རྗེའི་གཤེད། །དཔལ་ལྡན་འཇིགས་མཛད་དུས་དགྲའི་དབང་
པོ་ཡི། །སྣང་བརྙན་ངོ་མཚར་མཐོང་ན་གྲོལ་བ་འདིར། །སྤྲིན་དཀར་དུམ་བུར་བཅད་འདྲའི་གོས་བཟང་འདི། །ཕུལ་བས་འཁྲུལ་བྲལ་བློ་བཟང་རྒྱལ་བའི་བསྟན། །འགལ་རྐྱེན་བར་གཅོད་རྐྱེན་གྱིས་མི་བརྫི་བར། །འཛམ་གླིང་

[038A]༄༅། །མཐའ་དབུས་ཀུན་ཏུ་ཁྱབ་གྱུར་ཅིག་ །། ་ དགའ་ལྡན་འཇིགས་བྱེད་ལ།  འཇམ་དཔལ་རྡོ་རྗེའི་སྒྱུ་འཕྲུལ་དུས་ཀྱི་དགྲ། །བདུད་སྡེར་རབ་ཏུ་གཤེ་བ་གར་དགུའི་ཉམས། །འཕྲོག་བྱེད་མཆེ་
བ་འབར་བའི་མ་ཧེའི་གདོང། །གསང་གསུམ་རྡོ་རྗེའི་བྱིན་ཆེན་འདིར་ཕོབས་ལ། །བློ་བཟང་རིང་ལུགས་རྒྱུ་སྐར་བདག་པོའི་འཛུམ། །ཕན་བདེའི་བདུད་རྩིའི་གཟེགས་མ་འབུམ་འཛག་པ། །སྐལ་བཟང་ཡངས་པའི་དགུང་
མཁར་རྟག་འཆར་བའི། །དགེ་མཚན་ཕྱོགས་ཀྱི་འཁོར་ལོར་ཁྱབ་པར་མཛོད།། །། ་ རྣམ་གྲྭའི་འཇིགས་བྱེད་ལ།  བདེན་གཉིས་ཟུང་དུ་འཇུག་པ་རྡོ་རྗེའི་རྭ། །ཆོས་སྐུའི་ངང་ལས་གདེངས་པ་མ་ཧེའི་ཞལ། །སྲིད་གསུམ་
ཟས་སུ་བྱེད་པའི་དྲག་ཤུལ་ཅན། །བཅོམ་ལྡན་འཇམ་དཔལ་གཤིན་རྗེ་གཤེད་པོ་ཡིས། །སྨྲ་བསམ་བརྗོད་བྲལ་དོན་དམ་དབྱིངས་ཀྱི་ངང། །གནོད་བྱ་གནོད་བྱེད་བྲལ་ཡང་རྨི་ལམ་བཞིན། །ཀུན་རྫོབ་འཁྲུལ་ངོར་ཤར་བའི་
ནད་གདོན་བགེགས། །ཕྱི་ནང་མི་འདོད་མཐའ་དག་ཞི་བར་མཛོད།། །། ་ སེ་ར་རྟ་མགྲིན་དང་བསམ་ཡས་རྟ་མགྲིན་གྱི་སྙན་དར་སོ་སོར།  གར་དབང་གསུང་གི་རྡོ་རྗེ་འོད་མི་འགྱུར། །འཇིགས་རུང་པད་རག་རི་བོ་བསྐྱོད་པའི་
ཉམས། །རྟ་མཆོག་ཁྲོ་བོའི་མགྲིན་སྒྲས་སྲིད་གསུམ་ཁྱོན། །ཤིག་ཤིག་གཡོ་མཛད་ཁྲག་འཐུང་གཙོ་བོ་ཡིས། །དགའ་བརྒྱའི་ཆབ་སྲིད་གངས་ལྗོངས་བདེ་སྐྱིད་ལ། །གནོད་བྱེད་སྡེ་བརྒྱད་གདོན་བགེགས་འབྱུང་པོའི་འཕྲུལ།།

[038B] །གང་འཚམས་ལས་ཀྱིས་ཐལ་བའི་རྡུལ་དུ་རློགས།། །། ་ དགའ་ལྡན་ཆོས་རྒྱལ་ལ།  རབ་འབར་དུས་ཀྱི་མེ་ལྕེས་འཁྱུད་པ་ཡི། །མི་སྡུག་སྟངས་ཟིལ་རི་བོ་གཡོ་བའི་གར། །སྡིག་
ཅན་སྲོག་གི་སྤུ་གྲི་ཆོས་ཀྱི་རྒྱལ། །དགེ་སྡིག་ཤན་འབྱེད་དམ་ཅན་གཤིན་རྗེའི་གཙོས། །གཤིན་རྗེ་གཤེད་དང་འཇམ་དཔལ་སྙིང་པོ་ཡི། །བཀའ་བཞིན་ཞྭ་སེར་འཆང་བའི་བསྟན་པ་དང། །བདག་ལ་སྡང་ཞིང་གདུག་པའི་དགྲ་བགེགས་
ཀུན། །དམ་ཅན་དྲེགས་པའི་དཔུང་གི་ཟས་སུ་སྟོབས།། །། ་ རྩེ་གཟིམ་ཆུང་མཚན་གཟིམ་ཁང་ལྷ་མོ་གསུང་བྱོན་མ་དང། ཆོས་འཁོར་རྒྱལ་དགའ་ཚལ་ལྷ་མོ་སོ་སོའི་སྙན་དར་ལ།  ཧེ་རུ་ཀཿ་དཔལ་སྦྱོར་ཡུམ་དབྱིངས་ཕྱུག་མ། །དམག་དང་
ཟོར་ལ་རབ་དགྱེས་དྲག་མོའི་གར། །འཕྲིན་ལས་གནམ་ལྕགས་ཐོག་ཟེར་ཕྲ་མོས་ཀྱང། །ནག་ཕྱོགས་བྲག་རི་ཐལ་བར་རློག་མཛད་མ། །སྔགས་རྒྱས་སྤེལ་བའི་མཆོད་ཚོགས་འདི་བཞེས་ལ། །བསིལ་ལྡན་ཁ་བས་བསྐོར་བའི་
ཞིང་ཁམས་འདིར། །མི་མཐུན་དུས་ཀྱི་རྒུད་པ་ཀུན་ཞི་ནས། །རྫོགས་ལྡན་གསར་པའི་འཛུམ་ཞལ་མཆོག་ཏུ་ངོམས། །རྒྱལ་བའི་གདུང་འཚོབ་པད་དཀར་འཆང་བ་ཡི། །སྐུ་ཚེ་མཛད་འཕྲིན་ཡར་ཟླའི་རྗེས་སུ་སྙེགས། །ཆོས་
སྲིད་ཁུར་དུ་འཛིན་པའི་ཕྱག་རྒྱ་འདི། །དབང་ཕྱུག་ཆེན་པོའི་དཔལ་ཡོན་དང་འགྲོགས་པའི། །རྒྱལ་ཐབས་བླ་ན་མེད་པའི་འཕྲུལ་འཁོར་གྱིས། །ས་ཆེན་བཀྲ་ཤིས་སྣང་བ་ཁྱབ་པར་མཛོད།། །། ་ དཔལ་ལྷ་ཞི་བའི་སྙན་དར་སྣ་

[039A]༄༅། །ལྔའི་དཀར་པོ་ལ།  ཟླ་གཞོན་འབུམ་ཕྲག་བརྩེགས་པའི་ལང་ཚོ་ཡིས། །ཐུབ་ཀུན་བརྟན་པ་འཕྲོག་པའི་དུང་སྐྱོང་མས། །བྱིན་རླབས་དག་བྱེད་མཐོ་རིས་གངྒཱའི་ཆུས། །ཕྱི་ནང་ཉེར་འཚེའི་དྲི་མ་འཁྲུད་
པར་མཛོད།། །། ་ སེར་པོ་ལ།  ཉིན་བྱེད་འོད་ཀྱིས་འཁྱུད་པའི་གསེར་སྦྱངས་རི། །ནོར་བུའི་རྒྱན་མང་གཡོ་བའི་དཔལ་ལྷ་མོས། །དཔལ་འབྱོར་ལེགས་ཚོགས་དབྱར་སྐྱེས་གསར་པའི་ཕྲེང། །རྒྱ་ཆེན་སྲིད་པའི་རྩེ་མོར་གཏིབས་
པར་མཛོད།། །། ་ དམར་པོ་ལ།  པད་རག་འཁྲི་ཤིང་ལྡེམ་པའི་སྨིན་ལེགས་གཟུགས། །ཨུཏྤལ་ཟུར་མིག་གཡོ་བའི་ཞཊ་པ་ཡིས། །ཁམས་གསུམ་དྲེགས་ལྡན་སྲིད་ཞིའི་ལེགས་ཚོགས་རྣམས། །འབད་མེད་འཆིང་ཞིང་མོད་ལ་
དབང་དུ་བསྡུས།། །། ་ སྔོན་པོར།  གཏུམ་ཆེན་དྲག་མོ་མི་བཟད་སྲིན་མོའི་སྐུ། །གནམ་ས་ལྟ་བུར་གདངས་པའི་ཞལ་ནང་དུ། །བདག་ལ་ལོག་པར་འཁུ་བའི་དགྲ་བགེགས་ཀྱི། །ཤ་ཁྲག་ལོངས་སྤྱོད་ཆེན་པོར་རྒྱས་ཐོབ་ཅིག་ །།
་ ལྗང་གུ་ལ།  སྐུ་གསུམ་ལྷུན་གྲུབ་དཔག་བསམ་ཡོངས་འདུའི་ལྗོན། །མཁའ་ཁྱབ་གྲིབ་ཏུ་བསིལ་བའི་དཔལ་ལྷ་མོས། །བདག་གི་རྒྱལ་ཐབས་སྐྱོང་ལ་ལས་བཞི་ཡིས། །ཅི་བསམ་དོན་གྱི་འབྲས་བུ་ཆར་དུ་སྙིལ།། །།
་ རྭ་ཆེའི་མགོན་པོ་བསེ་སྡོང་གི་སྙན་དར་ལ།  གཏུམ་དྲག་ཉམས་བརྒྱར་འབར་བའི་མཧཱ་ཀཱ་ལ། །འཇིགས་རུང་རྔམ་བརྗིད་རོལ་པའི་རྡོ་རྗེའི་གྲོ། །ཆེམ་ཆེམ་བརྡུངས་པས་དམ་ཉམས་དགྲ་བགེགས་སྙིང། །ཚལ་པར་འགས་

[039B] །མཐུན་པའི་རྫས་ཀྱིས་དགྱེས་པ་སྐོང་བྱེད་ན། །རྣམ་བཞིའི་འཕྲིན་ལས་ནམ་ཡང་མི་གཡེལ་ཞིང། །ལུགས་ཟུང་ཆབ་སྲིད་འཇམ་དར་དཀར་པོའི་ཡུག་གསེར་ལྡན་དགའ་མའི་གོས་བཟང་འཛིན་
གྱུར་ཅིག་ །། ་ རྒྱལ་པོ་སྐུ་ལྔའི་སྙན་དར་ལ།  དུག་ལྔ་རྣམ་དག་ཡེ་ཤེས་ལྔ་ཡི་དངོས། །བདེ་གཤེགས་རིགས་ལྔ་རྒྱལ་པོ་སྡེ་ལྔའི་གར། །སྤྲུལ་པ་ལྔ་དང་བློན་པོ་ཡུམ་ལྔར་བཅས། །ཉེར་སྤྱོད་རྣམ་ལྔ་འདོད་ཡོན་ལྔ་ལ་སོཊ།།
དགྱེས་བསྐོང་མཐུན་པའི་དམ་རྫས་འདི་བཞེས་ལ། །དགའ་ལྡན་ཆབ་སྲིད་སྡེ་བཞི་མངའ་ཐང་དང། །རྒྱལ་ཐབས་སྐྱོང་བའི་ཕྱག་རྒྱ་བཙན་པོའི་ལུང། །ཕྱོགས་ལས་རྣམ་པར་རྒྱལ་བའི་འཕྲིན་ལས་མཛོད།། །། ་ གནས་
ཆུང་ཆོས་རྒྱལ་ཆེན་པོའི་སྙན་དར་སྣ་ལྔའི་དཀར་པོ་ལ།  སྣང་སྲིད་དྲེགས་པ་ཡོངས་ཀྱི་སྤྱི་བོ་ན། །རྣམ་གནོན་འཕྲོག་བྱེད་འགྱིངས་པའི་གོམས་རླབས་ཅན། །འཕྲིན་ལས་གློག་གི་རྗེས་འགྲོ་རྒྱལ་པོ་ཆེ། །མཐུན་པའི་དམ་རྫས་དགྱེས་རྒུར་
རོལ་མཛོད་ལ། །པད་དཀར་འཆང་བ་རིམ་བྱོན་བཀའ་བསྒོས་བཞིན། །དགའ་བ་བརྒྱ་ལྡན་ཆབ་སྲིད་སྐྱོང་བ་ལ། །ཕྱི་ནང་མི་འདོད་ཉེར་འཚེ་མ་ལུས་པ། །མྱུར་དུ་ཞི་བའི་འཕྲིན་ལས་སྒྲུབ་པར་མཛོད།། །། ་ སེར་པོ་ལ།  སྟོང་གསུམ་
རི་རབ་བྱེ་བ་འབུམ་སྡེའི་ཁྱོན། །བ་སྤུའི་རྩེ་མོ་གཅིག་གིས་འདེགས་ཤིང་ཡོམ། །མཐུ་སྟོབས་དབང་ཕྱུག་འོད་ལྡན་དཀར་པོ་ཡིས། །ནམ་མཁའ་གང་བའི་མཐུན་རྫས་འདི་བཞེས་ལ། །གངས་ཅན་མགོན་པོའི་སྐུ་ཚེ་མཛད་

[040A]༄༅། །འཕྲིན་དང། །རིག་འཛིན་བདག་གི་ཚེ་བསོད་མངའ་ཐང་སྟོབས། །རྒྱལ་ཐབས་རླབས་ཕྲེང་གཡོ་བའི་མ་དྲོས་མཚོ། །ཆར་ལྡན་དགའ་མའི་ངོ་མཚར་འཛིན་པར་མཛོད།། །། ་དམར་པོ་
ལ།  བརྐྱངས་སྐུ་མདོར་སྟབས་གཅིག་གི་སེན་མོས་ཀྱང། །ཁམས་གསུམ་རྣམ་གནོན་དབང་ཕྱུག་དགྲ་ལྷའི་གཙོ། །སྔགས་རྒྱས་ནམ་མཁའ་མཛོད་དུ་སྤེལ་བའི་སྤྲིན། །དགྱེས་བསྐོང་ལོངས་སྤྱོད་ཆེན་པོར་རོལ་མཛོད་
ལ༑ ༑སྲིད་གསུམ་བརྟན་པ་འཕྲོག་བྱེད་ལྕགས་ཀྱུ་དང། །འོད་དམར་ཞགས་པ་གཡོ་བའི་འཁྲུལ་འཁོར་གྱིས། །ཁམས་གསུམ་དྲེགས་ལྡན་གཉའ་བ་རེངས་པའི་སྲོག་མ་ཐོགས་ཕྱག་རྒྱ་འདི་ཡི་སྣོད་དུ་ཁུག་ །།
་ སྔོན་པོ་ལ།  སྲིད་གསུམ་ཀུན་ཏུ་ལྟ་བའི་དམར་ཟླུམ་སྤྱན། །བལྟས་པ་ཙམ་གྱིས་གདུག་ཅན་སྙིང་འགས་པ། །ཁྲོ་གཏུམ་མི་བཟད་སྣང་སྲིད་དྲེགས་པའི་རྗེ། །ལས་མཐུན་སྣ་ཚོགས་རྫས་ཀྱིས་ཉེར་མཆོད་ན། །དགའ་
བ་བརྒྱ་ལྡན་སྡེ་བཞིའི་ཕོ་བྲང་པའི། །ཆབ་སྲིད་གོང་དུ་འཕེལ་ལ་གནག་པའི་དགྲ་ནད་མཚོན་དྲག་པོའི་ཆད་པས་རྡུལ་ཕྲན་བཞིན། །བརླག་པའི་མངོན་སྤྱོད་ལས་ལ་རྩལ་མ་ཞན།། །། ་ ལྗང་གུ་ལ།  བསམ་འཕེལ་
ཀླུ་དབང་གཙུག་གི་ནོར་བུ་ལྟར། །དམ་ལྡན་ཡིད་ཀྱི་འདོད་པ་ཀུན་འཇོ་ཞིང། །དམ་ཉམས་སྲོག་གི་རྩ་ལ་ཧ་ལའི་དུག་རྡོ་རྗེ་གྲགས་ལྡན་སྔོན་གྱི་ཐ་ཚིག་བཞིན། །སྣ་ཚོགས་མཆོད་པའི་སྤྲིན་ཕུང་འདི་བཞེས་ལ། །འཕྲིན་ལས་

[040B] །རྒྱལ་ཐབས་ཕྱག་རྒྱ་བཙན་པོས་ཕྱོགས་ཀུན་ལས། །རྣམ་པར་རྒྱལ་བའི་སྡོང་གྲོགས་གཡེལ་མེད་མཛོད།། །།    ༈    དགའ་གདོང་སྙན་དར་ལ།  མཉམ་ཉིད་ཡེ་ཤེས་དུས་ཀྱི་མུན་
པའི་སྤྲིན། །དྲག་ཤུལ་གནམ་ལྕགས་ཐོག་གི་ཕྲེང་བ་ཅན། །ཡོན་ཏན་རྒྱ་པོ་མཐུན་རྫས་འདི་བཞེས་ལ། །པད་དཀར་འཆང་བའི་རྡོ་རྗེའི་དམ་ཚིག་དགོངས།། །།    ༈    ལ་མོ་དང་ཁྲ་འབྲུག་ཚངས་པ་སོ་སོའི་སྙན་དར་ལ།  བཀྲ་ཤིས་གཡས་འཁྱིལ་
དུང་གིས་གཙུག་མཛེས་པའི། །བཀྲ་ཤིས་ལྷ་ཡི་དགེ་བསྙེན་ཚངས་པའི་རྒྱལ། །བཀྲ་ཤིས་དར་དང་མཐུན་རྫས་འདི་བཞེས་ལ། །བཀྲ་ཤིས་བསམ་དོན་དགེ་བའི་གྲོགས་མཛོད་ཅིག་ །།    ༈    ཀར་ཤར་བྱ་ཁྲི་བའི་སྙན་དར་ལ།  དམ་
ཉམས་སྲོག་བདུད་བསྟན་པའི་བྱར་བ། །ཁྲི་ཕྲག་དགྲ་བོའི་སྲོག་ལ་རྔམས་པ་ཁྱོད། །རིག་འཛིན་བརྒྱུད་པའི་དམ་ལས་མ་འདའ་ན། །དམ་རྫས་འདི་བཞེས་རྣམ་བཞིའི་ལས་ལ་ཆོས།། །།    ༈    བསམ་ཡས་ཙིའུ་དམར་ལ།  ཁྲག་གི་
སྒོ་ང་ལས་སྐྱེས་ཙིའུ་དམར། །ཁྲག་མདོག་རྡོ་རྗེ་ཁྱུང་ཆེན་ཀླུ་འབྲུག་འདུལ། །ཁྲག་ཆང་ཕུད་དང་མཐུན་རྫས་འདི་བཞེས་ལ། །ཁྲག་མདོག་དཔྲལ་བའི་མིག་གིས་བྱ་ར་མཛོད།། །།    ༈    སྟག་བྲག་རི་ཁྲོད་ཀྱི་མགོན་པོ་ཕྱག་བཞི་པར།  ཧེ་རུ་
ཀཿ་དཔལ་བདེ་ཆེན་མཆོག་གི་གར། །སྟངས་ཟིལ་མཆོག་རབ་རི་བོ་བསྐྱོད་པའི་ཉམས། །གཏུམ་དྲག་སྲིན་པོ་ཁྲོས་པའི་ངར་སྒྲ་ཡིས། །སྟོང་གསུམ་འདར་བྱེད་དཔལ་མགོན་ཕྱག་བཞི་པར། །པད་རག་ཕྱག་རྒྱས་མཛེས་པའི་

[041A]༄༅། །ལྷ་ཡི་གོས། །ཏིང་འཛིན་སྔགས་རྒྱས་བྱིན་བརླབས་མཐུན་པའི་རྫས། །འབུལ་འདི་བཞེས་ལ་གོང་མ་རིམ་བྱོན་གྱིས། །གང་ལ་གཉེར་དུ་བཅོལ་བའི་དོན་དགོངས་ནས། །བདག་གི་སྒོ་
གསུམ་རྐྱེན་གྱིས་མི་བརྫི་བར། །མི་ཤིགས་རྡོ་རྗེའི་ཚེ་ཡི་བཅུད་དུ་སྨིན། །རླབས་ཆེན་བསྟན་འགྲོའི་གཞན་ཕན་བགྱི་བ་ཀུན། །གེགས་མེད་མྱུར་དུ་འགྲུབ་པའི་འཕྲིན་ལས་མཛོད། །བགྲང་ཡས་སྐྱེ་བོའི་བསམ་པ་དང་
འཚམས་པར། །ཆོས་ནོར་ཐར་འདོད་སྡེ་བཞིའི་ཚོན་བརྒྱའི་སྤྲིན། །ཅིར་ཡང་འཆར་བའི་རྒྱལ་ཐབས་གར་མཁན་གྱི། །ངོ་མཚར་སྲིད་ཞིའི་ལྟད་མོར་སྨིན་པར་མཛོད། །ཆོས་སྲིད་ཁུར་དུ་ལྕི་བའི་ཕྱག་རྒྱ་འདིས། །མཐའ་
བཞིའི་དྲེགས་ལྡན་རལ་པའི་རྩེ་མོ་ན། །ཕྱོགས་ལས་རྣམ་པར་རྒྱལ་བའི་རྩེ་དགའ་ཡི། །དཔལ་ཡོན་མངོན་དགའ་དུས་རིང་སྐྱོང་བར་མཛོད།། །།    ༈    སྲིད་སྐྱོང་སྟག་བྲག་རིན་པོ་ཆེ་སྲིད་སྐྱོང་ཁྲི་ཕེབས་ཀྱི་སྐབས་ཐམ་ཕུད་སྙན་
ཤལ་བྱིངས་ལ།  ཨོཾ་སྭ་སྟི། ཀུན་ཁྱབ་ཀུན་བཟང་བརྗོད་བྲལ་ལྷན་ཅིག་སྐྱེས། །གཅིག་ཉིད་གཅིག་དང་དུ་མའི་རྣམ་འགྱུར་ནི། །གར་མཁན་གར་དུ་ཟློས་པ་ཆུ་ཟླའི་རླབས། །གང་ལ་གང་འདུལ་ཞི་ཁྲོ་རབ་འབྱམས་སྤྲིན། །སྤྲིན་
དཀར་ཡུག་ཏུ་བསྐྱངས་འདྲའི་དུ་ཀུ་ལ། །ལ་འུར་སྲིད་གསུམ་དབང་བསྒྱུར་པད་རག་རྒྱ། །རྒྱ་ཆེན་ངོ་མཚར་མཆོག་གིས་བརྒྱན་པ་འདི། །འདི་ན་ལྷག་བསམ་དག་པས་མཆོད་པའི་དགེས། །གངས་ཅན་ལྷ་གཅིག་བསམ་

[041B] །སྲིད་ཞིའི་བླ་ན་ཕན་བདེའི་གྲིབ་བསིལ་འབེབས། །ཐུབ་ཚུལ་ལུང་རྟོགས་མ་དྲོས་རོལ་པའི་མཚོ། །བསྟན་འཛིན་གསེར་མིག་བྱེ་བས་སྲུང་གྱུར་ཅིག་རིག་གྲོལ་གཏེར་ཆེན་འདོད་འབྱུང་ཀ་ལ་ཤ། །
ཆོས་སྤྱོད་རིན་ཆེན་སིལ་མ་འཕྱུར་ཞིང་ལུད། །དགའ་བརྒྱའི་འདབ་ལྡན་ཆབ་སྲིད་པདྨོའི་ཚལ། །སྡེ་བཞིའི་གེ་སར་འབུམ་དུ་དགོད་གྱུར་ཅིག་ལྷག་བསམ་གཡས་འཁྱིལ་ངག་་གི་དབང་པོའི་སྒྲས། །ཐུབ་གསུང་་རབ་་
འབྱམས་མ་ནོར་དབྱངས་སུ་སྒྲོགས། །མཐའ་བཞིའི་དྲེགས་ལྡན་མཐུ་་ཆེན་རྒྱལ་ཐབས་ཀྱི། །དཔལ་བེའི་འཁྱུད་མོ་གཅིག་ཏུ་ཐོབ་་གྱུར་ཅིག་རྒྱལ་བསྟན་་ནག་ཕྱོགས་གདུག་་པའི་གཡུལ་ངོ་ལས། །རྒྱལ་་་བའི་དགེ་
མཚན་་་མི་ནུབ་སྲིད་རྩེར་སྒྲེངས། །ཆོས་སྲིད་གསེར་གྱི་འཁོར་ལོ་འབར་བའི་འོད། །སྲིད་ན་ཉི་མ་ཇི་བཞིན་གསལ་གྱུར་ཅིག་ །།    ༈    ལྕགས་སྦྲུལ་༸སྐྱབས་མགོན་སྲིད་སྐྱོང་ཡོངས་འཛིན་སྟག་བྲག་པཎྜི་ཏ་ཆེན་པོ་མཆོག་སྲིད་
སྐྱོང་ཁྲི་ཕེབས་སྐབས་རྟེན་གཙོ་ཁག་ལ་ན་བཟའ་འབུལ་རྒྱུའི་སྨོན་ཚིག་་ལྷ་ལྡན་གཙུག་ལག་ཁང་ཇོ་བོའི་ན་བཟར།  ཨོཾ་སྭ་སྟི། སྙིང་སྟོབས་ཁྱུང་སྔོན་སྐྱེས་ཀྱིས་ཉེར་དྲངས་པའི། །རྩོད་དུས་མུན་སེལ་ཐུབ་པ་ཉིན་བྱེད་དབང། །ངོ་མཚར་སྣང་བ་
འབུམ་དུ་གདལ་བ་ན། །རྣམ་འདྲེན་ཟླ་བ་གཞན་ཀུན་སྐྱེངས་པ་སྙམ། །ཁྱོད་ནི་པདྨ་དཀར་པོ་ལྟ་བུ་ཞེས། །རབ་འབྱམས་རྒྱལ་ཀུན་བསྔགས་པའི་དབྱངས་ཀྱི་མཐའ། །དཔག་པར་དཀའ་ཡང་ཤོང་བའི་སྣོད་གྱུར་པ། །ཨེ་མ་

[042A]༄༅། །ཀུན་གསལ་ཁྱོན་འདི་ཤིན་ཏུ་ཡངས། །ཁྱོད་ཀྱི་ཡོན་ཏན་དབྱར་སྐྱེས་སྤྲིན་གཞོན་ལ། །སྲེད་ལྡན་དགེ་སྦྱོང་ཆོས་སྲིད་ནགས་ན་བདེ། །རེག་འཇམ་ཨུཏྤལ་ཆུན་པོ་མཆུས་ཐོགས་ཏེ། །དད་གདུང་
ཟློས་གར་ཅིར་ཡང་བསྒྱུར་འདི་དགོངས། །དགེ་འདིས་སྟོབས་བཅུའི་ལུས་རྩལ་ཡོངས་རྫོགས་ཤིང། །ཡེ་ཤེས་རྡོ་རྗེའི་སྣ་ཞགས་གཅིག་གིས་ཀྱང། །སྲིད་མཚོར་བྱིངས་པའི་འགྲོ་ཀུན་གདོན་ནུས་པའི། །ཁྱུ་མཆོག་ས་སྲུང་
དབང་པོར་བདག་གྱུར་ཅིག་ །།    ༈    ཐུགས་རྗེ་ཆེན་པོའི་ན་བཟར།  ཁྱོད་མཚན་ཟླ་བ་བདུད་རྩིའི་ཆ་ཤས་ཙམ། །སྙིང་གི་བཅུད་དུ་ལན་གཅིག་བསྟེན་པས་ཀྱང། །རབ་འབྱམས་རྒྱལ་ཀུན་བསྙེན་པའི་དཔལ་སྡུད་ལ། །
བརྩེ་བའི་སྤྱན་རས་རྟག་གཟིགས་སྙིང་རྗེའི་ལྷར། །འཇའ་ཚོན་ཐགས་སུ་བསྐྲུན་འདྲའི་ན་བཟའ་ཟུང། །ཀུན་བཟང་མཆོད་ཚོགས་རྒྱ་མཚོ་ལེགས་འབུལ་ན། །ཁྱོད་ཐུགས་ཐིག་ལེར་བཟུང་བའི་གངས་ལྗོངས་འདི། །ད་དུང་
ལྷག་པར་སྐྱོང་ཞེས་ཐུགས་དཾ་བསྐུལ། །ལྗོངས་འདིའི་ཆོས་སྲིད་པད་མ་དཀར་པོའི་ཚལ། །སྐྱོང་བའི་ཁུར་འཛིན་མང་ཐོས་ཉིན་མོར་བྱེད། །ཀུན་ཕན་དོན་ལྡན་བགྱི་བའི་འོད་སྣང་རླབས། །ཁྱོད་ཐུགས་ཀུན་གསལ་མཐའ་
དང་མཉམ་པར་གསོལ།། །།    ༈    རྗེ་རིན་པོ་ཆེའི་ན་བཟར།  རྨད་བྱུང་ལེགས་བཤད་ང་རོ་གཅིག་གིས་ཀྱང། །མཁས་རློམ་རི་དྭགས་མ་ལུས་ཟིལ་གནོན་པ། །གངས་རིའི་ཁྲོད་ཀྱི་འཇིགས་མེད་གདོང་ལྔ་པར། །ཡིད་འོང་

[042B] །ཟས་གཙང་སྲས་ཀྱི་ལུགས་བཟང་རྐང་འཐུང་ཁྲོད། །འཁྲུལ་བྲལ་ལམ་གྱི་ཁོ་ལག་ཡོངས་རྫོགས་པ། །དགེ་ལྡན་རིང་ལུགས་དཔལ་གྱི་དུམ་བུའི་ལྗོན། །ཡལ་འདབ་ཕྱོགས་ཀྱི་ཐ་
གྲུར་ཁྱབ་པར་གསོལ།། །།    ༈    བྱམས་པ་མཆེད་བཞིའི་ན་བཟར།  བྱམས་ཆེན་ཞོ་འཐུང་རུས་པའི་རྩེ་བརྒྱ་ཡིས། །བྱེ་བ་ཁྲག་ཁྲིག་བདུད་ཀྱི་སྦྱིན་སྐྱེས་དཔུང། །མ་ལུས་ཕམ་མཛད་མགོན་པོ་ལྷ་ཡི་ལྷར། །དབང་
གཞུའི་མདངས་འཛིན་ན་བཟའ་འདི་ཕུལ་བས། །བྱམས་དང་སྙིང་རྗེ་གནས་ལུགས་མཐོང་བའི་བློས། །རླབས་ཆེན་རྒྱལ་སྲས་སྤྱོད་པ་རྒྱ་མཚོ་ཡིས། །ཕྱོགས་དུས་ཀུན་ཏུ་བསྟན་དང་འགྲོ་བའི་དོན། །སྒྲུབ་ལ་མགོན་པོ་ཁྱོད་
དང་མཚུངས་ཐོབ་ཤོག་ །།    ༈    སྒྲོལ་མའི་ན་བཟར།  རྒྱལ་ཀུན་འཕྲིན་ལས་མརྒད་ཞུན་མའི་ཁམས། །མཚར་སྡུག་ཡིད་ལ་མངོན་དགའི་བདེ་སྟེར་མ། །སྒྲོལ་མཛད་ལྷག་པའི་ལྷ་མོར་དབང་པོའི་གཞུའི། །མདངས་
མཛེས་ན་བཟའི་ཁྱད་པར་ཟུང་ཕུལ་བས། །སྙིགས་མའི་སྡུག་བསྔལ་རྒྱ་མཚོ་ཆེར་བྱིང་བའི། །འགྲོ་རྣམས་ཐུགས་རྗེའི་ཕྱག་གིས་མྱུར་སྒྲོལ་ཞིང། །བདག་གི་ལྷག་བསམ་སྒོ་གསུམ་བགྱི་བ་ཀུན། །བསྟན་འགྲོའི་དོན་
ཆེན་ཁོ་ནར་གཞོལ་གྱུར་ཅིག་ །།    ༈    སྲོང་བཙན་སྒམ་པོའི་ན་བཟར།  ས་གསུམ་སྣང་བྱེད་དམ་ཆོས་འོད་བརྒྱ་པ། །འཕྲིན་ལས་སྐྱ་རེངས་གཞོན་ནུས་ཉེར་དྲངས་ཏེ། །རབ་དཀར་ཁ་བའི་ལྗོངས་ཀྱི་མུན་པའི་རུམ། །

[043A]༄༅། །གསལ་མཛད་སྲོང་བཙན་སྒམ་པོ་མི་ཡི་ལྷར། །ཟ་འོག་ཐགས་སུ་བསྐྲུན་འདྲའི་གོས་ཟུང་འདི། །ཕུལ་བས་གངས་རིའི་མགོན་པོའི་སྐུ་ཚེ་བརྟན། །བདག་ཀྱང་ཆོས་སྲིད་རླབས་ཆེན་
རྒྱལ་ཐབས་ཀྱིས། །ཁྱོད་ཀྱི་ཞིང་ན་ཁྱོད་ཉིད་བཞིན་གྱུར་ཅིག་ །།    ༈    དཔལ་ལྷའི་ན་བཟར།  རྣམ་ཀུན་མཆོག་ལྡན་ཨེ་དབྱིངས་སྒྱུ་མའི་གར། །མཛེས་སྡུག་དཔྱིད་ཀྱི་ལང་ཚོ་ཀུན་དགའི་བཞིན། །དུང་ཕྱུར་ལྷ་དམག་
སྐྱོང་ཞིང་དཀའ་ཟློག་མར། །ཡིད་འོང་ན་བཟའ་མདའ་དར་མཐུན་རྫས་བཅས། །ཕུལ་བས་འཕྲིན་ལས་དབྱར་སྐྱེས་སྤྲིན་སྔོན་འབུམ། །གཏིབས་ལས་དངོས་གྲུབ་གྲུ་ཆར་རྟག་ཕབས་ཏེ། །ཆོས་སྲིད་གསེར་གྱི་སྙེ་
མ་གཡུར་ཟ་བས། །རྣལ་འབྱོར་རེ་བའི་ཞིང་ས་འགེངས་པར་མཛོད།། །།    ༈    རྩེ་འཕགས་པ་ལོ་ཀེ་ཤྭ་རའི་ན་བཟར།  སྙིང་རྗེ་ཟླ་བ་རྒྱས་པའི་རྡུལ་མང་ནི། །ཤེལ་དཀར་ལྕུག་ཕྲན་ལྡེམ་པའི་འགྱིང་བག་གར། །
འཇིག་རྟེན་དབང་ཕྱུག་འཕགས་མཆོག་གངས་རིའི་མགོན། །གོས་བཟང་སྣ་ཚོགས་སྤྲིན་གྱིས་མཆོད་པའི་དགེས། །སྙིགས་མའི་རྒུད་ཚོགས་མུན་པ་ཀུན་སེལ་ཞིང། །བདེ་སྐྱིད་རྫོགས་ལྡན་གསར་པའི་ཁྲི་གདུགས་
ཅན། །ཆོས་སྲིད་མགྱོགས་འགྲོའི་ཤིང་རྟ་རླབས་པོ་ཆེས། །མགྲོན་དུ་འབོད་པའི་ཕོ་ཉར་བདག་གྱུར་ཅིག་ །།    ༈    རྭ་ཆེ་ཇོ་བོའི་ན་བཟར།  རྣམ་མཁྱེན་ཡེ་ཤེས་སྦར་ཁྱིམ་རྣོན་པོ་ཡིས། །རྣམ་མང་སྒྲིབ་པའི་

[043B] །རྣམ་གནོན་འཇིགས་མེད་སྟོབས་བཅུའི་རྩལ་རྫོགས་པ། །རྣམ་འདྲེན་ཤཱཀྱ་སེངྒེར་ན་བཟའ་ཟུང། །ཕུལ་བས་རྒྱལ་ཐབས་དབྱར་གྱི་ལང་ཚོ་དང། །འགྲོགས་པའི་བསྟན་འགྲོའི་
ཕན་བདེའི་རོལ་མཚོ་རྒྱས། །ལེགས་ཚོགས་རླབས་ཕྲེང་མཁའ་ལ་འཕྱུར་བའི་ཟིལ། །དཔལ་སྟུག་འོག་མིན་རྩེ་མོར་འགྲིམ་གྱུར་ཅིག་ །།    ༈    ལྕགས་སྦྲུལ་ཟླ་ཚེས་དགེ་བར་༸སྐྱབས་མགོན་སྲིད་སྐྱོང་ཡོངས་འཛིན་སྟག་བྲག་རིན་
པོ་ཆེ་སྐུ་སྒེར་ཐམ་ཕུད་སྨོན་ཚིག་ཏུ།  སྭ་སྟི། འགྲོ་ཁམས་བཻཌཱུར་དྭངས་པའི་རྫིང་བུའི་ནང། །གང་འདུལ་ཞི་ཁྲོའི་སྣང་བརྙན་བྱེ་བ་བརྒྱ། །ཅིར་ཡང་འཆར་བའི་ཞིང་མཆོག་དམ་པ་ལ། །དབང་མདོག་ཕྱག་རྒྱའི་རི་མོའི་སྤྲིན་སྤྲོས་
པས། །རྒྱལ་མཆོག་སྲིད་ཞིའི་ཉི་མ་འོད་སྟོང་འབར། །ཁོ་བོའི་ལྷག་བསམ་ཟླ་བ་ཡར་དུ་ཚེས། །དགའ་བ་བརྒྱ་ཕྲག་སྡེ་བཞིའི་རྒྱུ་སྐར་ཕྲེང། །འོད་དཀར་ཕྱོགས་ཀྱི་ཐ་གྲུར་འགེངས་པར་གསོལ། །དགེ་ལེགས་འབྲས་བུའི་
ཁུར་གྱིས་རབ་དུད་པའི། །རྒྱལ་ཐབས་དཔག་བསམ་ཡོངས་འདུའི་འཁྲི་ཤིང་གི་ཁྲིམས་གཉིས་ཡལ་འདབ་འབུམ་དུ་དཀྲིགས་པ་ཡི། །གྲིབ་བསིལ་འགྲོ་བའི་ཉེར་འཚོར་འབེབས་པར་མཛོད།། །།
   ༈    སྒེར་བཀྲས་མཐོང་པའི་སྲས་མོ་ལྕང་ལོ་ཅན་པའི་བག་མར་ཐོན་སྐབས་དར་ལྕོག་གི་འདོད་གསོལ།  སྭ་སྟི། གདོད་ནས་ལྷུན་གྲུབ་སྐུ་གསུམ་སྙིང་པོ་ཅན། །ཀུན་ཁྱབ་བཀྲ་ཤིས་སྲིད་ཞིའི་རྗེས་འགྲོ་བ། །ངོ་མཚར་རྒྱ་མཚོའི་ཕུང་པོར་

[044A]༄༅། །འབྱམས་ཀླས་པའི། །རྣམ་པར་རྒྱལ་བའི་བ་དན་སྲིད་རྩེར་སྒྲེངས། །མ་སྨད་ཆོ་རིགས་གཙང་མའི་ནགས་ཀླུང་ན། །རྩལ་དྲུག་འཛོམས་པའི་རིགས་བཟང་རི་བཀྲ་ སྟག་  འཕྱོ། །ལྷུན་སྟུག་
བསོད་ནམས་ཀཻ་ལ་ཤ་རིའི་སྤོར། །སྡེ་བཞིའི་གཡུ་རལ་གསིག་པའི་གདོང་ སེང་  ལྔ་འབར། །ཆོས་སྲིད་འདབ་ ཁྱུང་  བཟང་ཡངས་པོར་བསྒྱུར་བའི་རླབས། །དགེ་ལེགས་ཕ་མཐའ་མི་མངོན་ནམ་མཁར་རྩེན། །གྲགས་སྙན་གཡུ་
འབྲུག་སྟོང་དུ་ལྡིར་བའི་སྒྲས། །ས་གསུམ་འཇིག་རྟེན་ཁོང་པ་འགེངས་གྱུར་ཅིག་སིདྡྷི་ཕ་ལ་ཧོ།། །།    ༈    །ཡེ་་ནས་
ཡོངས་དག་དག་གསལ་མཁྱེན་པས་ཤེས་་བྱའི་ཁྱོན་ཀུན་ཁྱབ་པར་བྲེས། །འཕྲིན་ལས་འོད་སྣང་སྣང་བྱེད་འབུམ་གྱིས་བསྟན་་ལ་སྟོན་པའི་བརྟུལ་ཞུགས་ཅན། །ཕྱོགས་ལས་རྣམ་རྒྱལ་རྒྱལ་་ཀུན་གསང་གསུམ་མཚན་་
དཔེའི་གར་དུ་ཟློས་འདི་བསྔགས། །ཨེ་མ་རྒྱལ་ཕྲན་བྱེ་བའི་མགོར། །ཞབས་སེན་འོད་ཀྱི་རྩེ་དགའ་ཅན། །རྩོད་པའི་དུས་ཀྱི་འཁོར་ལོས་བསྒྱུར། །ཟླ་བའི་འཇིག་རྟེན་རྫོགས་པ་བཞིན། །གང་གི་བཀའ་ལུང་བསམ་འཕེལ་
ནོར་བུའི་སྒྲོན། །འགྱུར་་མེད་་ལྷག་བསམ་རྒྱལ་མཚན་རྩེར་བཀོད་ནས། །བསོད་་ནམས་་དཔུང་སྟོབས་་བརྟན་པོས་ཡོངས་བཟུང་བས། །སྲིད་ཞིའི་དགེ་མཚན་རྒྱས་་འདི་ཀུན་དགའི་དཔྱིད། །མིག་ལ་མྱོས་པ་སྟེར་བའི་གཙུག་

[044B] །ཁང་བཟང་ནོར་བུའི་བ་གམ་མངོན་པར་མཛེས། །མཛེས་སྡུག་རྒྱལ་བའི་འོད་རིས་འཆར་བ་ན། །ན་གའི་གྲོང་ཁྱེར་ས་འདིར་འཕོས་པ་སྙམ། ། འདི་བསམ་ཡས་ཉམས་གསོའི་སྐབས་ལྡེབ་བྲིས་སུ་རྒྱལ་ཚབ་རྭ་སྒྲེང་གི་
འདྲ་སྐུའི་མཚན་བྱང་དུ་ཉམས་གསོའི་དོ་དམ་བཤད་ཟུར་ཐའི་ཇི་འགྱུར་མེད་བསོད་ནམས་སྟོབས་རྒྱས་ཀྱི་ཐུགས་བཞེད་ལྟར་བྲིས།། །།    ༈    ཞྭ་སེར་ལུགས་འཛིན་ནགས་ཀྱི་སྨན་ལྗོངས་ན། །མ་སྨད་མང་ཐོས་རིགས་པའི་
དྲི་བསུང་ཅན། །བསམ་ཡས་འདོད་འཇོ་ནོར་བུའི་སྙིང་པོ་སྐྱེས། །འཛམ་གླིང་ཀུན་དགའི་འཁྲི་ཤིང་མཆོད་པའི་རྫས། །བཀྲ་ཤིས་ངོ་མཚར་སྟོང་གི་རི་མོ་ཡིས། །བཀྲ་ཤིས་རྣམ་པར་རྒྱལ་བའི་དགེ་མཚན་ཅན། །བཀྲ་ཤིས་མི་
ཟད་ནམ་མཁའ་མཛོད་ཀྱི་སྤྲིན། །བཀྲ་ཤིས་མངོན་འདོད་དད་པས་ཕུལ་བའི་དགེས། །ཐུབ་པའི་བཞེད་གཞུང་མ་དྲོས་རོལ་པའི་ཀླུང། །བཤད་སྒྲུབ་རླབས་ཕྲེང་འབུམ་དུ་དགོད་པ་ཡིས། །གསེར་ལྡན་ནོར་འཛིན་ཁྱོན་ཡངས་
ཡོངས་བཟུང་བའི། །ངོ་མཚར་ཕན་བདེའི་དཔྱིད་དུ་རྒྱས་གྱུར་ཅིག་བསླབ་གསུམ་ལུང་རྟོགས་བདུད་རྩིའི་ཆུ་ཡིས་ནོན། །འཆད་རྩོད་རྩོམ་པའི་དབྱར་སྐྱེས་རྔ་སྒྲ་ཅན། །ཤཱཀྱའི་སྲས་པོ་རིག་གྲོལ་བཻཌཱུར་སྤྲིན། །ཕྲེང་བ་
བསྟར་བས་འཇིག་རྟེན་སྲུང་གྱུར་ཅིག་སྐུ་གཤེགས་སྐྱེད་བྱེད་ཉི་མ་རྒྱལ་མཚན་སོགས། །ཚེ་ལས་འདས་ཀུན་སྡིག་སྒྲིབ་ཀུན་བྱང་ནས། །དག་པའི་ཞིང་ན་ཆེན་པདྨོ་ལས། །ལེགས་སྐྱེས་བདེ་གཤེགས་དབུགས་

[045A]༄༅། །དབྱུང་ཐོབ་གྱུར་ཅིག་བློ་གསལ་མཁས་མང་མཆོད་པའི་རྒྱུ་སྦྱོར་བདག་བཟང་པོ་སྤྱོད་པའི་རྣམ་ཐར་ཡོངས་རྫོགས་ཤིང། །ཡར་ཟླའི་རྗེས་སུ་འཆིང་བའི་སྡེ་བཞིའི་དཔལ། །འཕེལ་
རྒྱས་སྲིད་ཞིའི་སྙིང་པོར་སྨིན་གྱུར་ཅིག་ ཅེས་རབ་ཚེས་ལྕགས་སྦྲུལ་ལོར་སེར་སྨད་ཐོས་བསམ་ནོར་གླིང་གྲྭ་ཚང་དུ་རྒྱུ་སྦྱོར་བ་སྒེར་སྤོམ་མདའ་བའི་མི་ངོ་རིམ་བཞི་བློ་བཟང་ཡར་འཕེལ་ནས་བཟང་གོས་རྒྱ་ནག་སྟག་ཤུན་ཚོས་ཚོགས་ལས་གྲུབ་པའི་རྒྱལ་
མཚན་ཆེ་ལེགས་གཞི་མཚུངས་ལྔ་ཕུལ་བ་དགེ་མཚན་ཟད་མི་ཤེས་པའི་གཏེར་དུ་གྱུར་ཅིག་ །།    ༈     སྭ་སྟི། རིན་ཆེན་ཞུན་མར་འཁྱིལ་
བའི་དྲིལ་བུ་འདི། །ཕྱག་ན་པདྨོར་ཕུལ་བའི་དགེ་བ་འདིས། །ཐེག་ཆེན་ཆོས་ཀྱི་དྲིལ་ཆེན་འཁྲོལ་བའི་སྒྲ། །མཁའ་ཁྱབ་འགྲོ་བའི་རྣ་པར་རྟག་འཇུག་ཤོག་ །།    ༈    དགའ་ལྡན་རྡོ་ཁང་དགེ་བཤེས་བསྟན་འཛིན་སྐལ་བཟང་ནས་བསེ་ཁྲབ་ཀྱི་
བསྐང་གསོ་པར་དུ་བརྐོས་པའི་སྨོན་ཚིག་ཏུ།  སྨྲས་པ། །རབ་འབྱམས་རྒྱལ་བའི་སོར་རྟོག་ཡེ་ཤེས་ཁམས། །རབ་དམར་ཁྲག་གི་སྲིན་པོ་ཉམས་བརྒྱའི་གར། །རབ་གཏུམ་མི་བཟད་བསེ་ཡི་གོ་ཁྲབ་ཅན། །རབ་ཏུ་མཆོད་པའི་ཆོ་ག་
ཡན་ལག་བཅས། །དགེ་ལྡན་རྡོ་ཁང་བསྟན་འཛིན་སྐལ་བཟང་ཞེས། །དགེ་ལ་རྟག་བརྩོན་དགེ་བའི་བཤེས་གཉེན་ནས། །དགེ་ལེགས་ནམ་མཁའ་མཛོད་དུ་གྲོལ་བའི་སླད། །དགེ་མཚན་མི་ཟད་པར་གྱི་རི་མོར་དྲངས། །ཚུལ་

[045B] །ཚུལ་གསུམ་རིགས་པས་རྒྱལ་བའི་ལམ་བཟང་གནད། །ཚུལ་བཞིན་གཏན་ལ་འབེབས་པ་ཚད་མའི་ལུགས། །ཚུལ་ལྡན་བཤད་དང་སྒྲུབ་པས་རྒྱས་གྱུར་ཅིག་དབང་ཆེན་བཀའ་སྡོད་
དམ་ཉམས་སྲོག་གི་གཤེད། །དབང་གི་སྐྱེས་བུ་བསེ་ཡི་ཁྲབ་ཅན་གྱིས། །དབང་རྒྱལ་ཡིད་བཞིན་ནོར་དང་བུམ་བཟང་བཞིན། །དབང་དྲག་ཞི་རྒྱས་ལས་ཀུན་སྒྲུབ་གྱུར་ཅིག་ །།    ༈   
བསྐྱེད་པའི་ཡུམ་། །སྲིད་གསུམ་སྲིད་ཞིའི་འཇིགས་ལས་སྒྲོལ་བའི་མ་། །ཡེ་ཤེས་ཡེ་་་ཤེས་་ཟླ་་བ་་བདུད་རྩིའི་གཏེར། །དཔལ་མ་དཔལ་གྱི་སྙེ་མ་གྲོལ་བའི་གཏམ། །ཀུན་བཟང་རྣམ་རྒྱལ་ཤཱཀྱའི་དགེ་སྦྱོང་ནས། །ཀུན་
ནས་འཛད་མེད་པར་དུ་བསྐྲུན་པའི་དགེས། །ཀུན་མཁྱེན་རྒྱལ་བའི་ཐེག་མཆོག་བསྟན་པའི་ཚུལ། །ཀུན་ནས་ཀུན་ཏུ་དར་ཞིང་རྒྱས་གྱུར་ཅིག་རྒྱུ་སྦྱོར་འབྲེལ་ཐོགས་འགྲོ་བ་ཐམས་ཅད་ཀྱང། །རྒྱལ་ཡུམ་ལྷག་པའི་ལྷ་མོས་
རྗེས་བཟུང་ཞིང། །རྨད་བྱུང་བྱིན་རླབས་མཐོ་རིས་གངྒཱའི་ཆབ། །དག་བྱེད་བདུད་རྩིའི་ཀླུང་དུ་འབེབས་གྱུར་ཅིག་བརྒྱད་དང་བཅུ་དྲུག་འཇིགས་ཆེན་ན་ཀྲའི་གྲོང། །ཐའ་མེད་སྲིད་མཚོར་ལྷུང་བའི་ཉམ་ཐག་འགྲོ། །ཐུགས་
རྗེའི་ཕྱག་གིས་རྣམ་བྱང་བདེ་བའི་སར། །སྒྲོལ་མཛད་མྱུར་མ་དཔའ་མོ་འགྲུབ་གྱུར་ཅིག་ ཅེས་པ་འདི་ཡང་མདོ་ཁམས་སྒ་བ་ར་ཉག་དགོན་གྱི་གྲྭ་རིགས་དགེ་སློང་ཀུན་བཟང་རྣམ་རྒྱལ་ནས་ཇོ་ནང་ཏཱ་ར་ན་ཐས་མཛད་པའི་སྒྲོལ་མའི་ཆོས་འབྱུང་པར་དུ་

[046A]༄༅། །བསྐྲུན་པའི་དགེ་བསྔོའི་སྨོན་ཚིག་ཏུ། སྐུ་བཅར་མཚན་ཞབས་དགའ་ལྡན་ཁྲི་བྱང་སྐྱེ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྦྱར་བ་དགེ་ལེགས་སུ་གྱུར་ཅིག་  །།    ༈   
ཐོག་ཟེར་ཕྲ་མོས་ཀྱང། །ནག་ཕྱོགས་རྐང་གཅིག་བྱེ་བ་འབུམ་སྡེའི་དཔུང། །འཇོམས་མཛད་དཔལ་ལྡན་མགོན་པོ་གུར་ཞལ་ཞེས། །གྲགས་པའི་རྔ་ཆེན་སྲིད་པ་གསུམ་ན་སྙན། །གང་ལ་མཆོད་ཅིང་བསྐང་བའི་ཆོ་ག་དང།།
ཚོགས་འཁོར་གསེར་སྐྱེམས་བཅས་པའི་པར་གྱི་འཕྲུལ། །སྔགས་རམ་དགེ་སློང་བློ་བཟང་རྒྱ་མཚོ་ནས། །བསྐྲུན་པའི་རྣམ་དཀར་གང་ཞིག་ཐོབ་པ་དེས། །བློ་བཟང་རྒྱལ་བའི་རིང་ལུགས་དར་ཞིང་རྒྱས། །བསྟན་འཛིན་སྐྱེས་
བུའི་བཞེད་དགོངས་ལྷུན་གྱིས་འགྲུབ། །ཡུལ་ཁམས་ཀུན་ཏུ་དུས་ཀྱི་རྒུད་པ་ཞི། །བདེ་སྐྱིད་སྣང་བ་འབུམ་དུ་ཁྱབ་གྱུར་ཅིག་སྡེ་འདིར་བསླབ་པ་གསུམ་ལྡན་ཤཱཀྱའི་སྲས། །པདྨོའི་མཚོ་ལ་ངང་མོ་བཞིན་འདུས་ནས། །
བཤད་སྒྲུབ་ཆོས་སྲིད་ནོར་བུའི་གཏེར་ཁ་བརྒྱ། །ཅིག་ཅར་གྲོལ་བའི་དགེ་མཚན་འཛིན་གྱུར་ཅིག་སྣང་སྟོང་སྒྱུ་མའི་སྲིན་པོ་ཁྲོས་པའི་ཉམས། །ཕྱི་ཡི་མགོན་པོས་འབྲལ་མེད་སྲུང་ཞིང་སྐྱོབ། །མ་བཅོས་ལྷུན་གྲུབ་གཉུག་
མ་ལྷན་ཅིག་སྐྱེས། །ནང་གི་མགོན་པོའི་རང་ཞལ་མཐོང་གྱུར་ཅིག་ ཅེས་པ་འདི་ཡང་སྨར་ཁམས་རི་འབུར་དགོན་གྱི་སྲུང་མའི་གཙོ་བོ་མགོན་པོ་གུར་ཞལ་གྱི་མཆོད་ཆོག་འདོན་རྒྱུན་རྣམས་བྲིས་དཔེ་མ་དག་རྒྱུན་འབྱམས་མང་བས་ཞུས་དག་བྱེད་དགོས་

[046B] ད་ཆ་སླར་ཡང་ནན་ཏན་དུ་བསྐུལ་ཞིང། རི་འབུར་མཆོག་སྤྲུལ་རིན་པོ་ཆེ་ངག་དབང་ཕུལ་བྱུང་རྒྱ་མཚོ་མཆོག་ནས་ཀྱང་བསྐུལ་མ་མཛད་དོན་བཞིན། ཁུངས་ཐུབ་ཀྱི་དཔེ་
གཞན་དག་དང་གོ་བསྡུར་ནས་དག་པར་བགྱིས་ཏེ་ཕྱོགས་གཅིག་ཏུ་བཀོད་པ་དང་ཆབས་ཅིག་གོང་གསལ་རྒྱུ་སྦྱོར་གཉིས་ནས་པར་དུ་བསྐྲུན་པའི་དགེ་བསྔོའི་སྨོན་ཚིག་ཏུ། དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སུག་
བྲིས་སུ་བགྱིས་པའོ།། །།    ༈   
ཐེབས་བཙུགས་པའི་གཏོང་དེབ་འགོ་བརྗོད།  གཅིག་དང་དུ་མའི་མཚན་དཔེའི་མཛེས་སྡུག་ཞིང་ཁམས་རྒྱ་མཚོ་ཁྱབ་པར་འཇུག་གཉིས་མེད་གསུང་བའི་དྲུག་ཅུའི་དབྱངས་ཀྱིས་སྐལ་བཟང་རྣ་བའི་ཀུན་དགའ་འཇོ། །གསུམ་
ལྡན་རྣམ་ཐར་ཏིང་འཛིན་ཆོ་འཕྲུལ་ནམ་མཁའ་རབ་འབྱམས་སྤྲིན་དུ་གྲོལ། །བཞི་བཅོམ་དྲུག་ལྡན་ཤཱཀྱ་སེངྒེ་སེང་གེ་རྣམ་པར་རོལ་བས་སྲུངས། །བློ་ཆེན་རྒྱལ་ཀུན་ཤེས་རབ་རོལ་མོའི་སྒྲ། །སྐལ་བཟང་སྲིད་དང་ཞི་བའི་གདུང་
སེལ་དུ། །སྙན་དགུར་འཁྲོལ་ལ་འཇམ་དཔལ་སྙིང་པོ་ཞེས། །ཡོངས་གྲགས་ཀུན་མཁྱེན་ཙོང་ཁ་པ་དེར་འདུད། །བརྗོད་བྲལ་སྟོང་པའི་དབྱིངས་དང་རོ་གཅིག་པའི། །རྒྱལ་ཀུན་སྙིང་རྗེ་ཟླ་བ་ནོར་བུའི་ཁམས། །ངུར་སྨྲིག་

[047A]༄༅། །བླ་གོས་འཆང་བའི་མཚན་དཔེའི་གར། །སྲིད་ཞིའི་རྣམ་འདྲེན་ཕྱག་ན་པདྨོས་སྐྱོངས། །རྒྱ་ཆེན་སྤང་རྟོགས་ལྷ་ལམ་ཡངས་པའི་ངོགས། །ལེགས་བཤད་སྣང་བ་འབུམ་གྱི་རྩེ་དགའ་
ཅན། །གདན་རབས་གསེར་གྱི་ཉི་མ་བསྟར་བ་ཡི། །ངོ་མཚར་ཁྲི་ཕྲག་ལྷ་ཡི་གཏམ་དུ་གླེངས། །ཚོགས་གཉིས་དཔལ་གྱི་སྙེ་མ་དར་དྲག་ཏུ། །བསྐྱེད་པའི་བསོད་ནམས་ཞིང་གི་མཆོག་གྱུར་པ། །བསླབ་པ་གསུམ་ལྡན་རིག་གྲོལ་
ཤཱཀྱའི་སྲས། །མཆོད་འོས་ཡོན་གནས་དམ་པར་གཙུག་ཏུ་བསྟེན། །རྡོ་རྗེའི་གར་སྟབས་སེན་མོ་གཅིག་གི་འོག་སྲིད་གསུམ་རྣམ་གནོན་འཇིགས་རུང་གཤིན་རྗེའི་གཙོ། །བློ་བཟང་རྒྱལ་བའི་དམ་ལས་མ་འདའ་བར། །
སྡེ་འདིའི་ཆོས་སྲིད་མཐའ་དག་ཐུབ་པར་སྲུངས། །ཞེས་དགེ་ལེགས་སུ་བྱེད་པའི་་།། །།    ༈    །བརྒྱ་ཕྲག་སྐལ་བཟང་འདོད་འཇོར་གྲོལ་བ་ཡང། །ཡང་དག་དམ་
ཚིག་སྡོམ་པའི་གནད་ཉིད་དུ། །དུ་མའི་རྒྱུད་ལས་རྡོ་རྗེ་འཆང་གིས་བསྔགས། །ཆེས་ཟབ་ཟབ་ཆོས་གཞན་གྱིས་བསྒྲུན་མིན་པའི། །མྱུར་ལམ་ལམ་བཟང་སྙིང་པོ་ཐུན་དྲུག་གནད། །ཀུན་གསལ་གསལ་བྱེད་པར་གྱི་འཕྲུལ་
འདེགས་སུ། །ལེགས་སྨིན་སྨིན་སྐྱིད་ཆོས་ཀྱི་སྒྲོན་མས་བསྐྲུན། །ཚུལ་འདིས་དགེ་ལྡན་རིང་ལུགས་ནམ་མཁའི་ནོར། །མཁའ་ཁྱབ་སྲིད་པའི་མིག་ཏུ་རྟག་འབར་ཞིང། །མཁས་དང་གྲུབ་པའི་བསྟན་འཛིན་གྲངས་ཡས་

[047B] ༑བཞེད་དགོངས་ཕན་བདེའི་སྙིང་པོར་སོན་གྱུར་ཅིག་སྙིང་དུ་གཅེས་པའི་མར་གྱུར་ཉམ་ཐག་འགྲོ། །འཇིགས་རུང་སྲིད་པའི་མཚོ་ལས་ཉེར་གྲོལ་ཏེ། །ཀུན་ཁྱབ་རང་སྣང་འོག་མིན་ཞིང་གི་དཔལ། །ཟུང་འཇུག་གདོད་མའི་
གཏན་སྲིད་ཟིན་གྱུར་ཅིག་རྒྱུ་སྦྱོར་ཉིད་ཀྱང་དགེ་ཚོགས་སྟོབས་སུ་སྨིན། །ཚེ་དཔལ་བདེ་སྐྱིད་ཡར་ཟླའི་རྗེས་སུ་རྒྱས། །ཐེག་གསུམ་ཆོས་ཀྱི་སྒྲོན་མེས་འགྲོ་བའི་མུན། །སེལ་ལ་རྒྱལ་བ་ཀུན་དང་མཚུངས་གྱུར་ཅིག་ ཅེས་
པ་འདི་ཡང་དད་གཏོང་ལྷག་བསམ་གྱི་རྒྱན་ལྡན་གཟིམ་ཞོལ་ཁང་པའི་སྲས་མོ་སྨིན་སྐྱིད་ཆོས་སྒྲོན་གང་ནས། ཐང་དར་བླ་མ་རིན་པོ་ཆེས་མཛད་པའི་ཐུན་དྲུག་རྣལ་འབྱོར་གྱི་ཁྲིད་ཡིག་པར་དུ་བསྐྲུན་སྐབས་དགེ་བསྔོའི་སྨོན་ཚིག་ཏུ། སྐུ་བཅར་མཚན་ཞབས་དགའ་ལྡན་ཁྲི་བྱང་
སྤྲུལ་མིང་པས་སུག་བྲིས་སུ་བགྱིས་པའོ།།  །།    ༈    །གཞན་ཕན་ལྷག་བསམ་ཟླ་བ་ནོར་བུའི་འཛུམ། །བདེ་ལེགས་སྣང་བ་དམ་པའི་འོད་དཀར་གྱིས། །ཐེག་མཆོག་ཆོས་ཀྱི་ལམ་
བཟང་གསལ་གྱུར་ཅིག་ཁྱད་པར་སྐྱེ་ཞིང་སྐྱེ་བར་བློ་བཟང་བསྟན། །ལུས་དང་སྲོག་ཀྱང་བཏང་ནས་འཛིན་པ་དང། །སྲས་བཅས་རྒྱལ་བ་ཀུན་གྱི་མཛད་པའི་ཁུར། །འདེགས་བཟོད་དཔའ་བོ་ཆེན་པོ་ཉིད་གྱུར་ཅིག་ །།
    ༈     ཨོཾ་སྭ་སྟི། སྤྲོས་པ་ཉེར་ཞི་ཞི་བའི་དབྱིངས་ལས་འཕྲིན་ལས་ལྷུན་གྲུབ་སྟོབས་བཅུ་པ། །རྣམ་གྲོལ་ཐེག་མཆོག་མཆོག་གི་བདེ་བ་

[048A]༄༅། །དམ་པའི་གཏེར་མཛོད་ལུང་རྟོགས་ཆོས། །རྣམ་ཐར་གསུམ་རིག་རིག་གྲོལ་དགེ་འདུན་ལྷར་བཅས་སྐྱེ་རྒུའི་བསོད་ནམས་ཞིང། །མཆོག་གསུམ་བྱིན་རླབས་རླབས་ཆེན་སྣང་བ་སྲིད་
གསུམ་ཕན་བདེའི་སྙིང་པོར་སྤྲོས། །འབུམ་ཕྲག་ཉི་འོད་རྩེ་དགས་རབ་འཁྱུད་པའི། །པད་རག་རྡུལ་མང་བརྩེགས་པའི་ལྷུན་པོ་བཞིན། །མཚར་སྡུག་ལང་ཚོས་སྒེག་པའི་བཅོམ་ལྡན་མས། །སྲིད་ཞིའི་བརྟན་གཡོའི་ལེགས་
ཚོགས་དབང་དུ་བསྡུས། །བྱིན་རླབས་བདུད་རྩིའི་གཟེགས་མ་ཕྲ་མོས་ཀྱང། །རྟག་བརྟན་འཆི་མེད་གྲུབ་པའི་ལང་ཚོ་དཔྱིད། །སྦྱིན་མཛད་རབ་འབྱམས་ཚེ་ཡི་ལྷ་ཚོགས་རྣམས། །མི་ཤིགས་རྡོ་རྗེའི་སྲོག་གི་ཟུངས་སུ་བསྙེན། །
མི་ཤིགས་ཐིག་ལེ་འོད་ལྔར་འབར་བའི་མདངས། །རིགས་ལྔའི་ཌཱ་ཀི་གནོད་སྦྱིན་ནོར་ལྷར་བཅས། །རེ་སྐོང་དཔག་བསམ་ནོར་བུའི་སྤྲིན་ཆེན་ལས། །སྲིད་གསུམ་དཔལ་འབྱོར་མ་ལུས་ཆར་དུ་ཕོབས། །གཅིག་ལས་དུ་མར་
ཤར་བ་ཆུ་ཟླའི་གར། །བསྟན་སྲུང་རྒྱ་མཚོའི་རོལ་གར་མཐའ་ཡས་པའི། །གང་འདུལ་འཕྲིན་ལས་གློག་གི་རྗེས་འགྲོ་བས། །སྲུང་སྐྱོབ་མཐུན་རྐྱེན་སྒྲུབ་ལ་མ་གཡེལ་ཞིག་ཅེས་ཤིས་པ་བརྗོད་པའི་ཚིག་གིས་་་། །།
   ༈    ཚ་རོང་སྲས་མོ་ཀུན་བཟང་ལྷ་སྐྱིད་དགའ་ལྡན་བཤད་སྒྲ་བའི་སྲས་དགའ་ལྡན་དཔལ་འབྱོར་བསོད་ནམས་རབ་བརྟན་གྱི་མདུན་མར་ཕེབས་སྐབས་ཡབ་ཚང་གི་སྐལ་ཐོའི་འགོ་བརྗོད།  ཕུན་ཚོགས་དྒའ་བ་འབུམ་ལྡན་དཔལ་གོས་མཚོ། །ཆོས་འབྱོར་

[048B] །དགེ་ལེགས་དབུ་བ་རབ་དཀར་དོ་ཤལ་ཅན། །བརྟན་གཡོའི་འདོད་རྒུ་གཡས་སུ་འཁྱིལ་བ་དེར། །ཀུན་དགའི་ལང་ཚོ་དར་བའི་ངུར་པ་མོ། །སྤྱོད་བཟང་མགྲིན་པའི་རྫ་རྔ་འཁྲོལ་བཞིན་
དུ༑ ༑སུམ་རྩེན་ལྷ་ལ་འགྲན་པའི་བདེ་སྐྱིད་ཀྱི། །རྩེ་དགའ་གསར་པའི་ཆོ་ག་རྩོམ་འདི་མཚར། །ཞེས་ཚིགས་སུ་བཅད་པའི་དབྱངས་ཀྱིས་མདུན་བསུས་ཏེ། དེ་ཡང་་།། །།    ༈    གོང་གསལ་བཤད་སྒྲའི་གཉེན་ཡིག་
གི་འགོ་བརྗོད་ལ།  ཇི་ལྟ་ཇི་སྙེད་ཇི་བཞིན་ཀུན་མཁྱེན་སྟོབས་བཅུ་མངའ་བ་མིའི་སེངྒེ། །ཀུན་འབྱུང་ཀུན་ནས་ཀུན་ཏུ་ཉེར་ཞི་འགོག་ལམ་བདེན་པ་དམ་པའི་ཆོས། །གྲོལ་ནས་གྲོལ་བའི་གྲོལ་ལམ་ལེགས་སྟོན་ཚོགས་ཀྱི་
མཆོག་རབ་དགེ་འདུན་ཏེ། །མཆོག་གསུམ་མཆོག་གི་མཆོག་སྦྱིན་འབེབས་པའི་དགེ་ལེགས་སྤྲིན་གྱི་ཕྲེང་བར་དཀྲིགས། །རྒྱལ་ཀུན་ཡབ་ཏུ་གྱུར་ཀྱང་རྒྱལ་སྲས་ཚུལ། །མཚན་འཛིན་རྨོངས་པའི་མུན་སེལ་མཚན་དཔེའི་གར། །
བློ་གཏེར་སྨྲ་བའི་ཟླ་བ་བློ་བཟང་གྲགས། །ཀུན་ཕན་སྣང་བ་དམ་པས་ཀུན་ཏུ་སྲུངས། །དོན་དམ་རྟག་ཏུ་ཞི་བ་ཆོས་སྐུའི་རྩལ། །སྣང་སྟོང་སྒྱུ་མའི་སྲིན་པོ་ཁྲོས་པའི་ཉམས། །འཕྲོག་བྱེད་མཆེ་བ་འབར་བ་དུས་ཀྱི་དགྲས། །
ཕྱི་ནང་བར་ཆད་བདུད་ཀྱི་གཡུལ་ངོ་ཆོམས། །མཚན་གྱི་རིག་སྔགས་ལན་གཅིག་བཟུང་བས་ཀྱང། །འཆི་བ་འཇོམས་མཛད་བཅོམ་ལྡན་ཚེ་ཡི་ལྷས། །འཁོར་འདས་དྭངས་མའི་བདུད་རྩིའི་བཅུད་ཆེན་པོ། །མི་འགྱུར་སྲོག་གི་

[049A]༄༅། །ཟུངས་སུ་ཕྱག་རྒྱས་ཐོབས། །པད་རག་འཁྲི་ཤིང་ལྡེམ་པའི་ཡིད་འཕྲོག་སྐུ། །མཚར་སྡུག་བརྒྱད་གཉིས་ལང་ཚོས་སྒེག་པ་མོས། །ཨུཏྤལ་ཉག་ཕྲན་གཡོ་བའི་འཕྲུལ་འཁོར་གྱིས། །
ཁམས་གསུམ་བརྟན་གཡོའི་ལེགས་ཚོགས་དབང་དུ་སྡུས། །དུས་ཀྱི་མེ་ལྕེ་འབར་བའི་གློག་ཕྲེང་ཅན། །ལས་ཀྱི་གཤིན་རྗེ་བསྟན་སྲུང་རྒྱ་མཚོར་བཅས། །འཕྲིན་ལས་ཡིད་ལྟར་མྱུར་བའི་ཤུགས་བསྐྱེད་ལ། །ཆོས་སྲིད་རིགས་
བརྒྱུད་མཐའ་དག་ཐུབ་པར་སྲུངས། །སྲིད་ཞིའི་དཔལ་བསྡུས་དཔག་བསམ་ནོར་བུའི་སྤྲིན། །ཅི་འདོད་རེ་བ་ཆར་དུ་བསྙིལ་བ་ཡིས། །ཆོས་ནོར་ཐར་འདོད་གཏེར་གྱི་བང་བ་བརྒྱ། །ཡོངས་སུ་ཁོངས་ཤིག་གནོད་སྦྱིན་ནོར་ལྷའི་
ཚོགས། །ཞེས་ཡུལ་དམ་པ་རྣམས་ལ་བསྟོད་ཅིང་ཐུགས་རྗེ་བསྐུལ་བའི་ཚིགས་སུ་བཅད་པ་དྲི་ཟའི་ན་ཆུང་སྦྲང་རྩིའི་ཆང་གིས་མྱོས་པའི་མགྲིན་གླུ་སྔོན་དུ་བཏང་ནས་་།། །།    ༈    ཆུ་རྟ་༸རྒྱལ་བ་སྐུ་ཕྲེང་བཅུ་བཞི་པ་ཆེན་པོ་
རབ་བཞེས་སྐབས་གཞུངས་ནས་རྩེ་འཕགས་པ་རིན་པོ་ཆེར་དངུལ་ཚ་གསེར་གྱི་མཎྜལ་ཕུལ་བའི་སྨོན་ཚིག་  མཁའ་ཁྱབ་རྒྱལ་ཀུན་སྙིང་རྗེའི་ཕུལ། །ཕུལ་བྱུང་མཐོང་གྲོལ་འཇིག་རྟེན་དབང། །དབང་ཆེན་ལྷུན་པོ་གླིང་བཞིའི་དཔལ། །
དཔལ་དུ་སྤུངས་པས་མཆོད་པའི་དགེས། །རྒྱལ་བ་རྒྱལ་བའི་ཉི་མ་མཆོག་མི་ཤིགས་མི་ནུབ་ལྷམ་མེར་གཞེས། །རྣམ་དག་རྣམ་ཐར་སྦྲང་རྩིའི་ཚལ། །ཀུན་ནས་ཀུན་ཏུ་རྒྱས་གྱུར་ཅིག་ །།    ༈    ཡིག་ཚད་

[049B]  དཔལ་ལྡན་ཟླ་མེད་སྟོབས་བཅུའི་དབང་ཕྱུག་ཆེ། །ཆེ་མཆོག་གངས་རིའི་མགོན་པོ་པད་དཀར་འཛིན། །འཛིན་ལ་རླབས་ཆེན་ཕན་བདེས་སྐྱོང་བའི་ཚུལ། །ཚུལ་བཞིན་བསམ་ན་དད་པའི་མེ་ཏོག་འཛུམ། །
སྲིད་ལས་རྒྱལ་བའི་བཀའ་ལུང་བདུད་རྩིའི་སྤྲིན། །སྲིད་གསུམ་ཕན་བདེའི་སྙིང་པོར་རབ་བསིལ་བ། །སྲིད་སྐྱོང་སྡོམ་བརྩོན་འཁོར་ལོས་བསྒྱུར་བའི་མགོན། །སྲིད་པ་ཇི་སྲིད་མི་ནུབ་བརྟན་པར་གསོལ། །ཕྱག་ན་པདྨོའི་
བཞེད་དགོངས་ཚངས་པའི་ཀླུང། །བདེ་ལེགས་དབུ་བ་དཀར་པོའི་འཛུམ་ཕྲེང་ཅན། །རྣམ་དཔྱོད་རལ་པའི་ཀློང་དུ་བསྐྱིལ་མཁས་པའི། །སྔོན་མེད་གངྒཱ་འཛིན་པའི་ཚོགས་རྣམས་རྒྱལ། །ངག་རིག་མཁས་པའི་རྩེ་མོར་མ་
སོན་ཡང། །དབང་ཕྱུག་བརྒྱད་ལྡན་སྐྱབས་མགོན་མཆོད་ཡོན་གྱི། །འཕྲིན་ལས་ཟླ་ཟེར་འཐུང་བའི་ཀུ་མུ་ད། །སྦྱངས་འབྲས་འདབ་བརྒྱའི་འཛུམ་རིས་མཆོད་པར་སྤྲོས། །ཞེས་སོ།། །།    ༈   
འཁྲི་ཤིང་གཡོ་བའི་སྐུ། །འཛུམ་འཛུམ་བརྒྱད་གཉིས་ལང་ཚོས་སྒེག་པ་མོ། །མང་མང་རྒྱལ་བའི་ཡུམ་མཆོག་ཏཱ་རེ་མར། །མཛེས་མཛེས་ན་བཟའི་ཁྱད་པར་འདི་ཕུལ་བས། །ཀུན་དགའི་ལེགས་ཚོགས་དབྱར་གྱི་དཔལ་
མོ་དང། །འགྲོགས་པའི་སྡེ་བཞིའི་སྤྲིན་བཟང་འབུམ་དུ་བཏིབས། །ལྷག་པའི་ལྷ་མོའི་བྱིན་རླབས་བདུད་རྩིའི་རོས། །ལྷག་པར་མྱོས་པའི་སྐྱིད་གླུ་སྒྲོག་གྱུར་ཅིག་ཅེས་དགའ་ལྡན་བཤད་སྒྲ་བའི་ལྕམ་ཆུང་ཀུན་བཟང་ལྷ་སྐྱིད་ནས་

[050A]༄༅། །དྭང་བ་ཆེན་པོས་ཕུལ་བ་དགེ་ལེགས་སུ་གྱུར་ཅིག་ །།    ༈    །ཚང་ལ་མ་ནོར་བསྟན་པའི་དགའ་ཚལ་དུ། །རྒྱལ་ཀུན་སྙིང་རྗེའི་ཟླ་
བ་བདུད་རྩིའི་སྤྱན། །ནམ་ཡང་མི་འཛུམ་འོད་དཀར་འདྲེན་པའི་སླད། །སྣ་ཚོགས་བཀོད་ལེགས་ནོར་བུའི་ལྡིང་ཁང་ནི། །ལྔ་ལྡན་འོད་ཀྱི་གུར་ཁྱིམ་འཁྱིལ་འདྲ་བ། །རབ་མཛེས་གསེར་ཏོག་ཁོར་ཡུག་མུ་ཁྱུད་
དང། །རེག་ན་བདེ་བའི་སྟན་གྱི་བྱེ་བྲག་བཅས། །ཕུལ་བས་གངས་རིའི་མགོན་པོ་པད་དཀར་འཛིན། །མི་ཤིགས་རྟག་པ་རྡོ་རྗེའི་ཁམས་སུ་བརྟན། །ལྗོངས་འདིར་དགེ་ལེགས་དབྱར་སྐྱེས་སྤྲིན་གཞོན་འབུམ། །མངོན་
པར་དཀྲིགས་པའི་དུས་སྟོན་འཛིན་གྱུར་ཅིག་རིག་འཛིན་འདུས་པའི་ཚོགས་རྣམས་ཐུགས་མཐུན་ཞིང། །མང་ཐོས་བསླབ་གསུམ་བྱ་བར་རྟག་ཏུ་གཞོལ། །རྒྱུ་སྦྱོར་འབྲེལ་ཐོགས་ཚེ་རབས་ཐམས་ཅད་དུ། །ཕྱག་
ན་པདྨོས་དགེ་བའི་བཤེས་མཛད་དེ། །འདབ་བརྒྱད་སྙིང་དབུས་འོད་ལྔའི་གུར་ཁང་ན། །གཉུག་མ་ལྷན་སྐྱེས་རིག་པའི་ཁྱེའུ་ཆུང། །བདེ་ཆེན་བདུད་རྩིའི་རོ་ཡིས་རྟག་མྱོས་པའི། །གླུ་དབྱངས་ཕྱོགས་ཀྱི་འཁོར་ལོར་
སྙན་གྱུར་ཅིག་ ཅེས་བཀྲས་ཁང་སྡེ་ཟུར་དགེ་སློང་ཡེ་ཤེས་ཆོས་ལྡན་དང། ལས་རོགས་གྲ་འཐུས་བཀྲས་ཕྱག་ཐུབ་བསྟན་ཟླ་བ། ཐུབ་བསྟན་དབང་གྲགས། །ཐུབ་བསྟན་འོད་ཟེར་དེ་ཉིད་བཅས་པའི་གཏོང་ལྷག་ཐོག་ནས་༸གོང་ས་༸སྐྱབས་མགོན་ཆེན་

[050B] ཆུ་སྲིན་གཟུགས། ཕྱིའི་ལྕགས་རི། བྱ་གཡབ། རྒྱ་རུམ་གྱི་བཞུགས་གདན། ས་གདན་བཅས་ཆ་ཚང་རབ་བྱུང་བཅུ་དྲུག་པའི་ཆུ་རྟ་ལོར་གསར་བཟོས་
ཀྱིས་ཕུལ་བ་དགེ་ལེགས་སུ་གྱུར་ཅིག་  །།    ༈    །རྒྱལ་བ་མཆོད་པའི་སྣོད་དུ་ཤར་འདྲ་བ། །ཀུན་ཕན་བདུད་རྩིའི་རོ་མཆོག་འཁྱིལ་བའི་ཁྲོ། །འགྲོ་ཀུན་བདེ་བའི་དོན་དུ་
ཕུལ་བའི་དགེས། །ལེགས་ཚོགས་འབྱུང་གནས་རྒྱལ་བའི་བསྟན་པ་དར། །སྡེ་འདིར་བཤད་སྒྲུབ་ལོངས་སྤྱོད་དབྱར་མཚོར་འགྲན། །འཛམ་བུའི་གླིང་དུ་རྫོགས་ལྡན་དགའ་སྟོན་རྒྱས། །རྒྱུ་སྦྱོར་བླ་མེད་བྱང་ཆུབ་མྱུར་ཐོབ་ཤོག་
 ཅེས་རྣམ་གྲྭ་བཀྲས་ཁང་སྡེ་ཟུར་སོགས་གོང་གསལ་བཞི་ནས་ལས་མཇུག་གཏོང་ལྷག་ཐོག་ནས་ཚོགས་ཁྲོ་གསར་བཞེངས་ཀྱིས་ཆུ་རྟ་ལོར་ཕུལ་བ་དགེ་  །།    ༈    །བཤད་དང་སྒྲུབ་པའི་
མེ་ཏོག་འབུམ་གྲོལ་བའི། །དོན་གཉིས་འབྲས་བུ་འཇོ་བའི་དཔག་བསམ་ཤིང། །རིག་གྲོལ་ཡོངས་འདུའི་ཕྲེང་བ་གཏན་གྱི་སྐྱབས། །གང་ལ་གང་གིས་ཉུང་ཤས་མཆོད་པས་ཀྱང། །ཆེན་པོའི་ཆེན་པོའི་འབྲས་བུ་འབྱིན་པའི་
ཚུལ། །ཡང་དང་ཡང་དུ་བསྔགས་པས་ཡིད་དྲངས་ནས། །ཇི་ལྟ་ཇི་ལྟར་ཕུལ་བའི་རིམ་པ་འགོད། །ཅེས་ཚིགས་སུ་བཅད་པའི་ཕྲེང་པྦ་སྔོན་དུ་བཏང་སྟེ། དེ་ཡང་རྣམ་པར་རྒྱལ་བ་ཕན་བདེ་ལེགས་བཤད་གླིང་གི་བཀྲས་ཁང་

[051A]༄༅། །སྡེ་ཟུར་ཡེ་ཤེས་ཆོས་ལྡན་དང། ལས་རོགས་་་་བཅས་ནས་བཀྲས་ཁང་ལོ་ལྔའི་རིང་་་།། །།   ༈    རྒྱུད་སྟོད་ཕྱག་མཛོད་རྣམས་ནས་གྲྭ་ཚང་དུ་ལྷག་མཆོད་སྐབས་མཆོད་རྫས་
སོགས་ཕུལ་བའི་སྨོན་ཚིག་ཏུ། །གདུང་ཁེབས་ལ།  དཔལ་་ལྡན་་དཔལ་གྱི་མཆོག་གྱུར་ཟབ་མོའི་གཏེར། །རྒྱུད་་དོན་རྒྱུད་བཞིན་འཛིན་མཁས་སྟོད་་པ་ཞེས། །གསུམ་ལྡན་གསུམ་རིག་རྣལ་འབྱོར་འདུས་པ་ཡི། །གསང་ཆེན་གསང་
བའི་གཞལ་མེད་མཛེས་པའི་རྒྱན། །གོས་བཟང་སྣ་ཚོགས་སྤེལ་བའི་གདུང་ཁེབ་འདི། །གྲགས་པ་དགེ་སློང་ངག་དབང་ཉི་མ་དང། །མི་ཉག་དགེ་སློང་བྱམས་པ་ཚེ་རིང་དང། །རོང་པ་དགེ་སློང་དམ་ཆོས་འགྱུར་མེད་དང། །
ཨ་མདོ་བློ་བཟང་བསྟན་དར་ཕུ་ཁང་པ། །བློ་བཟང་ཚུལ་ཁྲིམས་བཅས་ནས་ཕུལ་བའི་དགེས། །རྒྱལ་བསྟན་སྤྱི་དང་འཇམ་མགོན་ཙོང་ཁ་པའི། །རྨད་བྱུང་ལུགས་བཟང་ཀུན་ཏུ་རྒྱས་གྱུར་ཅིག་སྡེ་འདིར་མཁས་
དང་གྲུབ་པའི་སྐྱེས་བུའི་ཚོགས། །མང་འདུས་བཤད་དང་སྒྲུབ་པའི་རོལ་མོའི་སྒྲ། །ཕན་བདེའི་དཔྱིད་དུ་འཁྲོལ་བའི་དབྱངས་སྙན་པོས། །ས་གསུམ་འཇིག་རྟེན་ཁོངས་པ་འགེངས་གྱུར་ཅིག་འབྲེལ་ཐོག་རྣམས་ཀྱང་
རྟེན་བཟང་ས་བོན་ལས། །ཕུན་ཚོགས་བསླབ་གསུམ་ཡོངས་འདུ་དར་ལ་དྲག་འཕྲལ་ཡུན་ཕན་བདེའི་འབྲས་བཟང་ལེགས་སྨིན་པ། །མཐའ་ཡས་འགྲོ་བའི་ཉེར་འཚོར་སྨན་གྱུར་ཅིག་ །།་ རྒྱལ་མཚན་ལ།  གོས་བཟང་

[051B] །ཞེས་པའི་ཚབ་ཏུ། རྣམ་པར་རྒྱལ་བའི་བཀྲ་ཤིས་མཚན་མ་འདི། ། ཞེས་དང། ་འཕན་ལ།  གོས་བཟང་ཡུག་ཏུ་བརྐྱངས་པའི་ཀ་འཕན་འདི། ། ཞེས་ཁ་བསྒྱུར་བ་མ་གཏོགས་གཞན་
གདུང་ཁེབས་དང་འདྲ།།་མགོན་པོའི་བླ་བྲེར།  དྲན་པ་ཙམ་གྱིས་བར་གཅོད་ཀུན་སེལ་ཞིང། །ཅི་འདོད་རེ་བ་འཇོ་བའི་ཡིད་བཞིན་ནོར། །དཔལ་ལྡན་མྱུར་མཛད་མཧཱ་ཀཱ་ལ་ཞེས། །བསྟན་སྲུང་ཀུན་གྱི་གཙོ་བོ་མཆོད་པའི་
རྫས། །གོས་བཟང་སྣ་ཚོགས་སྤྲིན་གྱི་བླ་བྲེ་འདི། །གྲས་པ་་་་ཕུལ་བའི་དགེས། །རྟག་ཏུ་མྱུར་མཛད་བླ་མ་མགོན་པོ་ཡིས། །དགྱེས་བཞིན་འབྲལ་མེད་རྗེས་སུ་བཟུང་གྱུར་ཅིག་ །།་ ཡོལ་བ་ལ།  གོས་བཟང་སྣ་
ཚོགས་སྤྲིན་གྱི་ཡོལ་བ་འདི། ། ཞེས་ཁ་བསྒྱུར་བ་མ་གཏོགས་གཞན་བེ་དང་འདྲ། ། ་ཇོ་བོའི་ན་བཟའ་དང་བླ་བྲེར།  སྤངས་རྟོགས་དཀྱིལ་འཁོར་རྫོགས་པའི་བསིལ་ཟེར་ཅན། །ཀུན་ལ་མ་འདྲིས་མཛའ་བའི་ག་བུར་ཆུས། །སྙིགས་
མའི་ཚ་གདུང་འཕྲོག་བྱེད་དོན་ཀུན་གྲུབ། །སྣ་ཚོགས་གོས་དང་བླ་བྲང་མཆོད་རྫས་འདི། །གྲགས་པ་་་་ཕུལ་བའི་དགེས། །ཁྱོད་ཀྱི་གསང་གསུམ་བྱིན་རླབས་གྲུ་བོ་ཆེས། །འགྲོ་ཀུན་ངེས་ལེགས་ནོར་བུའི་གླིང་མཆོག་
ཏུ༑ ༑དབུགས་ཕྱིན་བཀྲ་ཤིས་དགའ་སྟོན་མཐོང་གྱུར་ཅིག་ །།་ ཙོང་ཁ་པ། བྱམས་པ། ཉེ་སྲས་བརྒྱད། ཁྲོ་བོ་གཉིས། ཐུགས་རྗེ། ་རྒྱལ་བ་བསྐལ་བཟང། རྒྱལ་ཆེན་བཞི། ཕྱག་རྡོར་བཅས་ལ།  དོན་གཉིས་འདོད་པ་འཇོ་བའི་

[052A]༄༅། །སྐྱབས་ཀྱི་གཙོར། །རེག་འཇམ་སྣ་ཚོགས་གོས་ཀྱི་མཆོད་པའི་སྤྲིན། །གྲགས་པ་་་་ཕུལ་བའི་དགེས། །འགྲོ་ཀུན་མགོན་པོ་ཁྱོད་ཀྱིས་རྗེས་བཟུང་ཤོག་ །།་ མགོན་པོ་བསེ་
སྡོང་ལ།  མི་སྡུག་པད་རག་རི་བོ་གཡོ་བའི་གར། །གཏུམ་ཆེན་འབར་བའི་ཁྲོ་བོ་མཧཱ་ཀཱ་ལ། །དགྱེས་བསྐྱེད་མཐུན་པའི་གོས་ཀྱི་ཁྱད་པར་འདི། །གྲགས་པ་་་་བཅས་ནས་ལེགས་འབུལ་ན། །རིག་འཛིན་བརྒྱུད་
པའི་རྡོ་རྗེའི་དམ་དགོངས་ལ། །བསྟན་དང་བསྟན་འཛིན་དགེ་འདུན་འདུས་པའི་སྡེ། །སྲུང་ཞིང་སྐྱོབ་པའི་བྱ་ར་མི་གཡེལ་ཞིང། །བདག་སོགས་བསམ་དོན་ཆོས་བཞིན་འགྲུབ་པར་མཛོད།། །།   ༈    རྭ་ཆེར་རྒྱུད་སྟོད་མགོན་
ཁང་དུ་ཡོད་པའི་སྲུང་མ་གསུམ་ལས། གཡུ་སྒྲོན་མར།  དབྱིངས་ཀྱི་ཡུམ་ཆེན་བཛྲ་ཝ་ར་ཧི། །སྒྱུ་མའི་འཇོ་སྒེག་རྡོ་རྗེ་གཡུ་སྒྲོན་མར། །དགྱེས་བསྐྱེད་་ སོགས་གོང་དང་འདྲ།།་བསེ་ཁྲབ་ལ།  འོད་སྣང་མཐའ་ཡས་ཁྲོ་བོ་འབར་བའི་གར། །དབང་
གི་སྐྱེས་བུ་བསེ་ཡི་ཁྲབ་ཅན་ལ། །དགྱེས་བསྐྱེད་་།།་ ཤུགས་ལྡན་ལ།  རྣོ་མྱུར་འཕྲིན་ལས་གློག་གི་རྗེས་འགྲོ་བས། །དམ་ལྡན་སྐྱོང་མཛད་རྒྱལ་པོ་ཆེན་པོ་ལ། །དགྱེས་བསྐྱེད་་་ སོགས་གོང་དང་འདྲ།། །།   ༈   
གཅིག་པའི་ཚེས་ཉེར་བཞི་ཉིན་གཟིམ་རམ་པ་བའི་སྐུ་ངོ་མཁན་དྲུང་ཏཱ་བླ་མ་ཐུབ་བསྟན་ཀུན་མཁྱེན་བཀའ་བློན་ཁྲི་འདོན་སྐབས་ཀྱི་མཛད་གཞུང་འགོ་བརྗོད།  ཨོཾ་སྭ་སྟི། དྲེགས་ལྡན་རྒྱ་མཚོའི་མཐོན་མཐིང་རལ་པར་ཞབས་སྐྱེས་པདྨོ་ངལ་གསོ་ཞིང། །ཟབ་

[052B] །གཞན་ཕན་འཕྲིན་ལས་ཡིད་བཞིན་རོལ་མཚོ་སྐྱེ་དགུ་ཀུན་གྱི་གཉེན་གྱུར་པ། །ལྷ་ཡི་ལྷར་གྱུར་བུ་རམ་ཤིང་པས་དགེ་ལེགས་བྱེ་བའི་གྲུ་ཆར་ཕོབས། །མཆོག་ཏུ་མི་
འགྱུར་དབྱངས་ཀྱི་ང་རོ་ལས། །སྟོང་པའི་ངོ་བོ་རྣམ་པར་སྒྲོག་པའི་དཔལ། །བརྟན་པའི་འཁོར་ལོ་གསུམ་ལྡན་ངུར་སྨྲིག་གར། །བློ་བཟང་རྒྱལ་བ་གཉིས་པས་མཆོག་སྦྱིན་མཛོད། །རྒྱལ་ཀུན་འཕྲིན་ལས་སྟོན་ཟླ་ཞུན་མའི་ཁམས། །
མཚན་དཔེའི་ཐིག་ལེར་སྨིན་པའི་མིག་ཡངས་མ། །ཚེ་དང་ཡེ་ཤེས་མཆོག་སྟེར་བཅོམ་ལྡན་མས། །དེང་འདིར་འཆི་མེད་བདུད་རྩིའི་བྱིན་བརྒྱ་སྩོལ། །ཤེས་རབ་ཕ་རོལ་ཕྱིན་པའི་ཟློས་གར་ནི། །འཆི་མེད་ན་ཆུང་སྒྱུ་མའི་འཇོ་སྒེག་
ཅན། །པད་རག་ལང་ཚོས་སྙེམས་པའི་དམར་འོད་ཀྱིས། །ཁམས་གསུམ་སྲིད་ཞིའི་ལེགས་ཚོགས་དབང་དུ་བསྡུས། །སྣང་ཞིང་སྲིད་དོ་ཅོག་གི་འདོད་དགུའི་དཔྱ། །འཛད་མེད་ནམ་མཁའ་མཛོད་ཀྱི་གྲུ་ཆར་སྟོང། །འབེབས་བཟོད་
ནོར་ལྷ་གནོད་སྦྱིན་བྱེ་བ་ཡིས། །འདི་ན་སྡེ་བཞིའི་ཕྱྭ་གཡང་མ་ལུས་སྩོལ། །གདོད་ནས་སྤྲོས་པ་ཉེར་ཞི་ཆོས་སྐུའི་དབྱིངས། །དྲག་ཤུལ་ནམ་མཁའ་འགེངས་པའི་གར་གྱི་ཉམས། །དཔལ་ལྡན་སྲིད་གསུམ་དབང་བསྒྱུར་རེ་མ་ཏཱིས་
སྲུང་སྐྱོབ་ཕན་བདེའི་སྒོ་བརྒྱ་ཀུན་ནས་ཕྱེས། །ས་གསུམ་རྣམ་པར་གནོན་པའི་དབང་ཕྱུག་དཔལ། །ཕལ་གྱིས་མི་ཐུབ་རྒྱལ་བསྟན་ཆབ་སྲིད་ཀྱི། །སྣང་བ་ཀུན་གསལ་ཁྱོན་དུ་འགྲེམས་བཟོད་པའི། །མཁྱེན་བརྩེ་ནོར་བུའི་སྒྲོན་མེ་

[053A]༄༅། །སྲིད་ན་གསལ། །ཞེས་ཐོག་མར་དགེ་བའི་ཚིགས་སུ་བཅད་པ་སྭ་སྟིའི་དབྱངས་ཀྱི་རྒྱུད་མངས་ལས་དྲངས་ཏེ། དེ་ཡང་གཙུག་ལག་ལུགས་བརྒྱའི་གནས་ལ་གཞན་དྲང་མི་འཇོག་པའི་མཁྱེན་རབ་
ཀྱི་ལུས་རྩལ་ཡོངས་སུ་རྫོགས་ཤིང། ཕུན་ཚོགས་སྡེ་བཞིའི་གཡུ་རལ་འབུམ་དུ་གསིལ་བའི་ཟླ་བྲལ་མིའི་སེངྒེ། གཟིམ་རམ་པ་བའི་སྐུ་ངོ་སྐུ་བཅར་མཁན་དྲུང་ཏཱ་བླ་མ་ཐུབ་བསྟན་ཀུན་མཁྱེན་མཆོག་ལ་༸སྐྱབས་མགོན་
སྲིད་སྐྱོང་་་མཆོག་ནས་གཟིགས་བསྐྱངས་བླ་མེད་ཀྱིས་་།།   ༈    གོང་གསལ་གཟིམ་ར་མ་སྐུ་ངོས་དབང་ཁྲི་འདོན་སྐབས་ལྷ་ལྡན་ཇོ་བོ་ཆེན་པོར་གསེར་གྱི་འཁོར་ལོ་དང་རྩེ་ཤོད་རྟེན་གཙོ་ཁག་ལན་བཟའ་ཕུལ་བའི་སྨོན་ཚིག་ ་ཇོ་བོའི་གསེར་འཁོར་
ལ༑  གང་ཞིག་གང་གི་བྱིན་རླབས་བདུད་རྩིའི་ཟིལ། །སྙིང་གི་སྙིང་པོར་ཤས་ཙམ་ཐོབ་པའི་མོད། །དོན་མང་དོན་ཀུན་གྲུབ་པའི་མཆོག་སྦྱིན་གཏེར། །ལྷ་ཡི་ལྷ་མཆོག་རྣམ་འདྲེན་ཤཱཀྱའི་གཙོར། །ནོར་མཆོག་ནོར་འཛིན་ཟླ་བ་
ཐུར་སྲང་གི་འཁོར་ལོ་འཁོར་བསྒྱུར་རིན་ཆེན་སྣ་བདུན་གྱི། །སྔོན་འགྲོ་སྔོན་གྱི་མེས་པོས་བསྐྲུན་འདྲ་བ། །མ་རྣམས་མ་ལུས་དོན་དུ་ཕུལ་བའི་དགེས། །བསོད་ནམས་ནོར་བུ་འཁྱིལ་བའི་ལྟེ་བ་ལས། །རྒྱལ་ཐབས་གསེར་གྱི་འཁོར་
ལོ་རྩིབས་སྟོང་ཅན། །སྡེ་བཞིའི་མུ་ཁྱུད་ས་གསུམ་ནམ་མཁའི་ཁྱོན། །མངོན་པར་བཅིངས་པའི་དགེ་མཚན་ངོམ་གྱུར་ཅིག་ །།་ ཇོ་བོ་རིན་པོ་ཆེའི་ན་བཟར།  དོན་ཀུན་གྲུབ་པར་སྙན་པའི་མཚན་གྱིས་ཀྱང། །གདེངས་ཅན་

[053B] །བསམ་ཡས་ཕན་དང་བདེ་བའི་རིན་ཆེན་ཆར། །འབེབས་བཟོད་སྟོབས་བཅུ་མངའ་བ་ཤཱཀྱའི་རྒྱལ། །ཀུན་ཏུ་རེག་ན་བདེ་བའི་ན་བཟའ་དང། །ཀུན་བཟང་སྣ་ཚོགས་མཆོད་སྤྲིན་ནམ་མཁའ་
མཛོད། །ཀུན་ཏུ་ཞིང་ཁམས་རྒྱ་མཚོ་འགེངས་པ་འདི། །ཀུན་བཟང་དགེ་བའི་སེམས་ཀྱིས་མཆོད་པའི་མཐུས། །ཆོས་སྲིད་རྩིབས་སྟོང་གསེར་གྱི་འཁོར་ལོ་ཆེ། །དགེ་ལེགས་ཉི་མ་བྱེ་བའི་གཟི་བྱིན་ཅན། །བསོད་ནམས་ནམ་
མཁའི་དབྱིངས་སུ་རྟག་འབར་བས། །ས་གསུམ་མུན་པའི་གཡུལ་ལས་རྒྱལ་གྱུར་ཅིག་ །།་ ཐུགས་རྗེར།  བདེ་གཤེགས་ཀུན་གྱི་སྙིང་རྗེ་མ་ལུས་པ། །གཅིག་ཏུ་བསྡུས་པའི་རང་གཟུགས་པད་དཀར་འཛིན། །ཟླ་བ་འབུམ་
ཕྲག་འཛུམ་པའི་བདུད་རྩིའི་གཏེར། །ཁྱོད་ཞལ་སྙིང་ལ་དྲན་ཅིང་མཆོད་བྱེད་ན། །ལྷག་བསམ་བཻཌཱུ་རྱ་ཡི་ཟུར་བརྒྱད་ལས། །སྤྲོས་པའི་ལུགས་ཟུང་ནོར་བུའི་འོད་སྣང་འབུམ། །མི་ནུབ་འཇིག་རྟེན་ཀུན་ཏུ་བཀྲ་ཤིས་ཀྱི། །ཕན་བདེའི་འདོད་
པ་ཡིད་བཞིན་འཇོ་གྱུར་ཅིག་ །།་ རྗེ་ཙོང་ཁ་པར།  ཟབ་མོའི་ལེགས་བཤད་དབྱངས་ཀྱི་ང་རོ་ཡིས། །སྨྲ་ངན་ཝ་སྐྱེས་མ་ལུས་ཟིལ་གནོན་ཅིང། །འཇིག་མེད་གངས་རིའི་ཁྲོད་ཀྱི་མིའི་སེངྒེ། །བློ་བཟང་རྒྱལ་བའི་དབང་པོའི་བྱིན་མཐུ་ཡིས། །
བརྒྱ་ཕྲག་གཙུག་ལག་ནོར་བུའི་རྒྱན་མང་ཅན། །རྣམ་དཔྱོད་འཕྲུལ་གྱི་བཙུན་མོ་ཟླ་བཞིན་མ། །རྒྱལ་ཐབས་ཟུར་མིག་གཡོ་བས་ས་གསུམ་གྱི། །དྲེགས་ལྡན་སྙིང་གི་བརྟན་པ་འཕྲོག་གྱུར་ཅིག་ །།་ བྱམས་པ་མཆེད་བཞིར།  ཀུན་ལ་

[054A]༄༅། །མཛའ་བ་སྙོམས་པའི་ཆུ་མཚོ་ལས། །བྱམས་ཆེན་བདུད་རྩིའི་སྙིང་པོའི་ཆུ་འཛིན་སྟོང། །མཁའ་ཁྱབ་ཞིང་ན་ཞི་བསིལ་ཕན་བདེའི་ཆར། །འབེབས་མཛད་བདུད་ཀྱིས་མ་ཕམ་ལྷ་ཁྱོད་མཐུས། །ས་ལ་
མཐོ་རིས་རྒྱལ་སྲིད་སྤྱོད་པའི་ཚུལ། །ཕུན་ཚོགས་ཀུན་ནས་ཡངས་པའི་གཏེར་གྱི་སྒོ། །འབྱེད་ལ་འཕྲུལ་མཛངས་བློན་པོ་སྟོང་གི་བླར། །བསྙེངས་བྲལ་བློ་ཡི་གོམས་སྟོབས་འགོད་གྱུར་ཅིག་ །།་ རྒྱལ་བ་བཅུ་གསུམ་པ་ཆེན་པོར།  ཐུབ་
ཀུན་འགྲོ་ལ་བརྩེ་བའི་སྙིང་རྗེའི་གཟུགས། །ཡོངས་རྫོགས་རྒྱལ་བསྟན་སྤེལ་བའི་ངུར་སྨྲིག་གར། །རྒྱ་ཆེན་ཕན་བདེའི་འདོད་པ་འཇོ་བའི་དཔྱིད། །ཕྱག་ན་མཚོ་སྐྱེས་བཞད་པའི་བྱིན་མཐུ་ཡིས། །ཆོས་སྲིད་ནོར་བུའི་ཁུར་ཆེན་འདེགས་
བཟོད་པའི། །ལྷག་བསམ་མཆེ་བ་རབ་དཀར་སྤོས་ཀྱི་གླང། །རྒྱལ་ཐབས་སྣ་ཞགས་རིང་པོར་བརྐྱངས་པ་ཡིས། །ལྗོངས་འདིར་སྡེ་བཞིའི་དཔལ་ཡོན་འགུགས་ནུས་ཤོག་ །།་ བར་བསྐོར་སྒྲོལ་མར།  བྱ་གྲུབ་ཡེ་ཤེས་གཡུ་ཡི་ལང་
ཚོའི་དཔྱིད། །འཆི་མེད་ན་ཆུང་སྒྱུ་མའི་འཇོ་སྒེག་ཅན། །རྒྱལ་བ་ཀུན་ཡུམ་ཡིད་འཕྲོག་ཨུཏྤལ་སྤྱན། །སྒྲོལ་མཛད་ལྷག་པའི་ལྷ་མོའི་བྱིན་མཐུ་ཡིས། །གཞན་དོན་གླིང་བཞིར་བགྲོད་ལ་མི་ངལ་བའི། །ལྷག་བསམ་དུལ་བའི་ཅང་
ཤེས་སྤྲིན་གྱི་ཤུགས། །ཐབས་ཆེན་སྤྱོད་པ་རྒྱ་ཆེའི་རྫུ་འཕྲུལ་རླབས། །རྒྱལ་སྲས་མཁའ་ལྡིང་དབང་པོའི་རྗེས་འགྲོར་ཤོག་ །།་ སྲོང་བཙན་ལ།  གང་གི་ཐུགས་རྗེའི་སྐྱ་རེངས་གཞོན་ནུ་ཡིས། །རྒྱལ་བསྟན་ཉིན་མོར་བྱེད་པའི་སྣང་

[054B] །གངས་རིའི་དཔལ་གྱི་ཕྲེང་བའི་མུན་སེལ་དུ། །འདྲེན་མཛད་སྲོང་བཙན་སྒམ་པོའི་བྱིན་མཐུ་ཡིས། །ཆེ་བའི་མཐུ་དང་བརྟུལ་ཕོད་འཕྲུལ་གྱི་བློ། །འཇིགས་མེད་དཔུང་པ་བཙན་པོས་ནག་ཕྱོགས་ཀྱི། །གཡུལ་ལས་རྒྱལ་བའི་བ་
དན་སྲིད་རྩེའི་བླར། །སྒྲེང་མཁས་སྟོབས་ཆེན་དཔའ་བོ་ཉིད་གྱུར་ཅིག་ །།་ བར་ཁང་སློབ་དཔོན་ལ།  སེམས་ཀྱི་རྡོ་རྗེ་གར་དབང་སྣང་མཐའ་ཡས། །བརྟུལ་ཞུགས་གྲུབ་པའི་རྣལ་འབྱོར་ཆེན་པོའི་ཚུལ། །སྣང་སྲིད་ཟིལ་གནོན་མཧཱ་གུ་
རུ་རྗེ། །རིག་འཛིན་མཁའ་འགྲོར་བཅས་པའི་བྱིན་མཐུ་ཡིས། །ཀུན་ལ་གྲིབ་ཏུ་བསིལ་བའི་ཁོར་ཡུག་ཅན། །ཕྱག་ན་པདྨོའི་འཕྲིན་ལས་གདུགས་དཀར་པོ། །རྣམ་དཔྱོད་རྩིབས་མ་སྟོང་གིས་སྲིད་ཞིའི་བླར། །འདེགས་ལ་མཚུངས་པ་མེད་
པར་བདག་གྱུར་ཅིག་ །།་ དཔལ་ལྷ་ཞི་བར།  རྒྱལ་བ་ཀུན་ཡུམ་དབྱིངས་ཕྱུག་ཝཱ་ར་ཧི། །འབུམ་ཕྲག་སྟོན་ཟླ་བརྩེགས་པའི་ལང་ཚོའི་གར། །དཔལ་གྱི་ལྷ་གཅིག་དུང་སྐྱོང་ཞི་བ་མོ། །རེག་འཇམ་ན་བཟའི་ཁྱད་པར་འདི་བཞེས་
ལ༑ ༑དགེ་ལེགས་འདོད་རྒུ་འཁྱིལ་བའི་མ་དྲོས་མཚོ། །སྡེ་བཞིའི་རླབས་ཕྲེང་མཁའ་ལ་འཕྱུར་བའི་ཀློང། །རྣམ་དཔྱོད་གསེར་གྱི་ཉ་མོ་འབུམ་གྱི་རྩལ། །རྣམ་པར་འཁྱུག་པའི་རྩེ་དགའ་འཕེལ་བར་མཛོད།། །།་ སྟེང་ཤོད་ལྷ་མོ་དྲག་
མོར།  དབྱངས་ཅན་མི་སྡུག་སྲིན་མོ་ཁྲོས་པའི་ཉམས། །སྲོག་འཕྲོག་ནག་པོ་བརྩེགས་པ་ཧ་ལའི་དུག་ཁྱོད་ཀྱིས་སྲིད་གསུམ་གདུག་པའི་དགྲ་བགེགས་ཀུན། །མཐུ་སྟོབས་དུས་མཐའི་མེ་ཡིས་གཞོབ་ཏུ་མཛོད། །བདག་ཀྱང་ལྗོངས་

[055A]༄༅། །འདིར་རྫོགས་ལྡན་ཕན་བདེ་ཡི། །འཛད་མེད་ནོར་བུའི་ཆར་ཆེན་འབེབས་པ་ལ། །རེ་སྐོང་གཏེར་གྱི་བུམ་པ་བཟང་པོ་ལྟར། །མཐའ་ཡས་སྐྱེ་རྒུའི་རེ་བ་སྐོང་ནུས་མཛོད།། །།་སྟེང་ཤོད་གདོང་
ཅན་གཉིས་ལ།  སྟོང་ཕྲག་ནམ་མཁའ་འགེངས་པའི་འཇིགས་གཟུགས་ཀྱིས། །བསྟན་དགྲ་ཚར་གཅོད་སྲོག་བདུད་བཤན་པ་མོ། །འདོད་ཁམས་དབང་ཕྱུག་བཀའ་ཉན་སེངྒེའི་གདོང། །ཤ་ཟ་མ་མོ་བྱེ་བའི་ཚོགས་བཅས་
ཀྱིས། །བསོད་ནམས་དཔལ་གྱི་རྫིང་བུར་བསྐྱེད་བསྲིངས་པའི། །ཆོས་སྲིད་འདབ་སྟོང་གྲོལ་བའི་པདྨ་དཀར། །དོན་གཉིས་སྦྲང་རྩིའི་ཟིལ་དངར་འཇོ་བའི་འཛུམ། །བྱང་གྲོལ་ཟེ་འབྲུ་གསར་པས་སྤུད་པར་མཛོད།། །།་ རྭ་ཆེན་ཇོ་བོར།།
སྒྲིབ་དང་ལྷན་ཅིག་མི་གནས་ཆོས་ཀྱི་སྐུ། །རྣམ་རྟོག་རླུང་གིས་བསྐྱོད་པ་མེད་པའི་ཁམས། །སེམས་ཀྱི་རྡོ་རྗེ་མཚན་དཔེ་དྲ་བའི་གར། །ཀུན་ཁྱབ་རིགས་ཀྱི་གཙོ་བོ་མཆོད་པའི་དགེས། །ཕུན་ཚོགས་སྡེ་བཞིའི་བ་གམ་མངོན་མཐོ་བའི། །
དགའ་བ་བརྒྱ་ལྡན་ཆབ་སྲིད་ཁང་བཟང་རྩེར། །མ་སྨད་སྙན་གྲགས་གཡས་འཁྱིལ་སྒྲ་བརྒྱ་པ། །རྫོགས་ལྡན་ཀུན་དགའི་དབྱངས་སུ་སྒྲོག་གྱུར་ཅིག་ །།་ རྭ་ཆེ་ཚེ་དཔག་མེད་ལ།  ཚེ་དང་ཡེ་ཤེས་པད་རག་ལང་ཚོའི་དཔྱིད། །དཔག་
ཡས་འགྲོ་ལ་འཆི་མེད་བདུད་རྩིའི་ཆར། །འབེབས་མཁས་བཅོམ་ལྡན་གཟི་བརྗིད་རྒྱལ་པོ་ལ། །རེག་འཇམ་གོས་བཟང་སྤྲིན་གྱིས་མཆོད་པའི་དགེས། །སྲིད་དང་ཞི་བའི་དགེ་མཚན་ཚོན་བརྒྱའི་མདངས། །རྣམ་པར་བཀྲ་བ་ཚེ་ཡི་དཔལ་

[055B] །རེ་ཁཱ་མི་ཤིགས་རྡོ་རྗེ་མདུད་རྒྱའི་རིས། །གཞོམ་མེད་རྟག་པའི་ཁམས་སུ་བརྟན་གྱུར་ཅིག་ །།་ རྩེའི་འཕགས་པ་ལོ་ཀེ་ཤྭ་རར།  སྙིང་རྗེའི་གང་བ་རྫོགས་པའི་བཅུ་དྲུག་ཆ། །ཉམ་ཐག་འགྲོ་ལ་བསིལ་བ་འབུམ་མཛག་པ། །
འཇིག་རྟེན་དབང་ཕྱུག་ཀུན་དགའི་རི་དྭགས་འཛིན། །ཀུན་བཟང་ནམ་མཁའ་མཛོད་ཀྱིས་མཆོད་པའི་དགེས། །དགེ་ལེགས་ནོར་བུའི་ཏོག་གིས་རབ་མཛེས་པའི། །དགའ་ལྡན་ཆབ་སྲིད་གསེར་གྱི་རྒྱལ་མཚན་ཆེ། །ནག་ཕྱོགས་
གཡུལ་ལས་རྒྱལ་བའི་དཔའ་རྟགས་སུ། །ཕྱོགས་བཅུ་ནམ་མཁའི་མཐར་ཡང་འཇུག་པར་སྨོན།། །།་ བཀའ་ཤག་གི་རྗེ་རིན་པོ་ཆེར།  རབ་འབྱམས་ཞིང་གི་རྡུལ་སྙེད་རྒྱལ་བ་ཡི། །མཁྱེན་རབ་དག་པའི་ཡེ་ཤེས་མེ་ལོང་ངོས། །
མཐའ་ཡས་ཤེས་བྱའི་གཟུགས་བརྙན་མ་འདྲེས་སྟོང། །འཆར་བཟོད་བློ་བཟང་རྒྱལ་བ་གཉིས་པ་ཡིས། །ཆོས་སྲིད་རྩིབས་སྟོང་དགེ་ལེགས་མུ་ཁྱུད་ཅན། །ཁྲིམས་གཉིས་གསེར་གྱི་འཁོར་ལོ་རབ་འབར་བ། །མཐའ་བཞིའི་དྲེགས་
ལྡན་གཙུག་ཏུ་བསྒྱུར་བ་ལ། །དབང་ཕྱུག་མཚུངས་པ་མེད་པར་བདག་སྒྲུབ་མཛོད།། །།་ ཇོ་བོའི་གཡས་གཡོན་ཉེ་སྲས་གཉིས་དང། བྱམས་པ་མཆེད་བཞིའི་ནང་ནས་གཞན་གསུམ་བཅས་ལ།  སྟོང་དང་སྙིང་རྗེ་ཟུང་འཇུག་གཤོག་རྩལ་རླབས། །བྱང་ཆེན་
མཁའ་ལ་ལྡིང་བའི་སེམས་དཔའ་ཆེ། །ཁྱོད་ལྟར་བདག་ཀྱང་ནམ་མཁའ་ཇི་སྲིད་པར། །འགྲོ་དོན་སྤྱོད་ལ་ཞུམ་པ་མེད་གྱུར་ཅིག་ །།་གྲིབ་རྫོང་བཙན་ལ། ཆོས་འཁོར་བཀའ་སྲུང་རྫོང་བཙན་སྲོག་གི་བདག་སྲོང་བཙན་རྒྱལ་པོའི་

[056A]༄༅། །སྤྱན་སྔར་ཞལ་བཞེས་བཞིན། །བདག་གིས་གངས་ཅན་མགོན་པོའི་འཕྲིན་ལས་ཀྱི། །ཁུར་ཆེན་འདེགས་ལ་མཐུན་པའི་འཕྲིན་ལས་སྒྲུབས།། །།་ སྟེང་གི་རྒྱལ་པོ་ལ།  པདྨའི་བཀའ་ཉན་དམ་ཚིག་ཅན། །
རྡོ་རྗེ་ཁྱུང་ཆེན་ཀླུ་འབྲུག་འདུལ། །གློག་ལྟར་མྱུར་མགྱོགས་འཕྲིན་ལས་ཀྱིས། །བདག་གིས་བཅོལ་བའི་ལས་སྒྲུབས་ཤིག་ །།་ དཔལ་ལྷའི་མེ་ལོང་ལ།  ལྷན་སྐྱེས་བདེ་བ་མཆོག་གི་ཟློས་གར་ནི། །བརྟན་གཡོའི་མིག་འཕྲུལ་དུང་
སྐྱོང་ཟླ་བའི་བཞིན། །ཁྱོད་ཀྱིས་བདག་སོགས་འགལ་རྐྱེན་ཞི་བ་དང། །བསམ་དོན་མ་ལུས་ལྷུན་གྱིས་འགྲུབ་པར་མཛོད།། །།   ༈    གཟིམ་རམ་པ་ནས་ལྷ་ལྡན་སྨོན་ལམ་ཆེན་མོར་སྐུ་འགྱེད་ཕུལ་བའི་འགྱེད་གཞུང་འགོ་བརྗོད།  ཨོཾ་སསྟི་
དཔག་ཡས་ལེགས་ཚོགས་ཚོགས་གཉིས་ལས་འཁྲུངས་མཐོང་གྲོལ་ཡིད་འཕྲོག་མཚན་དཔེའི་སྐུ། །དྲུག་ཅུའི་གསུང་དབྱངས་དབྱངས་ཀྱི་ང་རོས་ཁམས་གསུམ་འཁོར་བའི་སྡུག་བསྔལ་གཞོམ། །ཤེས་བྱ་ཀུན་གཟིགས་གཟིགས་པ་
རྣམ་དག་དག་གསལ་དབྱེར་མེད་ཡེ་ཤེས་ཐུགས། །ཐེག་གསུམ་ལམ་སྟོན་སྟོན་པ་ཟླ་མེད་ཟས་གཙང་སྲས་པོ་གཙུག་ན་རྒྱལ། །སྒྲིབ་གཉིས་མུན་པ་བྲལ་བའི་ཡེ་ཤེས་ཆ། །འཆར་ཀའི་ལང་ཚོར་སྒེག་པའི་གཞོན་ནུའི་སྐུ། །ཐུན་མཚམས་
བླ་གོས་འཛིན་པའི་ངུར་སྨྲིག་གར། །བློ་བཟང་སྨྲ་བའི་ཉི་མས་དགེ་ལེགས་སྩོལ། །རྒྱལ་བའི་ཆོ་འཕྲུལ་རྡོ་རྗེ་རྩེ་བརྒྱའི་གཟིས། །རྒོལ་ངན་སྦྱིན་སྐྱེས་གཡུལ་ངོ་ཀུན་བཅོམ་པའི། །གྲགས་པ་ཡིད་འོང་དོན་ལྡན་ལྷ་ཡི་རྔ། །སྲིད་འདིར་

[056B] །དེ་ཚེ་འཇམ་མགོན་མ་དྲོས་ཀླུ་ཡི་མཐུ། །སྟོབས་སུ་དར་བས་ཕྱོགས་བྲལ་སྐྱེ་བོའི་ཀླུང། །མཆོད་སྤྲིན་བསྟོད་དབྱངས་སྙན་སྒྲ་ལྷུང་ལྷུང་དུ། །དུས་ཀྱི་མཐར་ཡང་བྱང་ཆེན་རྒྱ་མཚོར་འབབ། །དེས་ན་དད་
གུས་གསེར་གྱི་འཛིན་མའི་ལྟོར། །མཆོད་སྦྱིན་དཔག་བསམ་ནོར་བུའི་འཁྲི་ཤིང་སྟོང། །འབྲས་བུ་བླ་མེད་ཕན་བདེའི་སྙིང་པོ་ཅན། །གཡུར་དུ་ཟ་བའི་སྐབས་དོན་འདི་ལྟར་གླེང།། །།   ༈    སྡེ་དཔོན་དགའ་བཞི་པའི་སྲས་བདུད་འདུལ་དབང་རྒྱལ་
གྱི་ཡིག་ཚད།  འཇམ་དཔལ་འཕྲོག་བྱེད་ངག་གི་དབང་ཕྱུག་བློ་ཆེན་སྐལ་བཟང་རྒྱལ་ཀུན་གྱི། །ཡེ་ཤེས་སྒྱུ་མ་ཆེན་པོའི་རོལ་གར་བསྟན་འགྲོའི་མགོན་པོ་པད་དཀར་འཛིན། །རྒྱ་ཆེན་འཕྲིན་ལས་འོ་མཚོ་འཕྱུར་བས་སྲིད་པ་གསུམ་
ལ་མངའ་དབང་བསྒྱུར། །མཚུངས་བྲལ་འདྲེན་པ་བླ་མེད་དམ་པའི་དཔལ་གྱི་སྡེ་དེར་གུས་ཕྱག་འཚལ། །ངག་་ལ་སྨྲ་བའི་དབང་་ཕྱུག་གསུང་་གི་རྩལ། །རབ་་རྫོགས་སྲིད་གསུམ་རྣམ་གནོན་མཐུ་་ཆེན་ཐོབ་། །བསྟན་་ལ་སྟོན་པའི་་བརྟུལ་ཞུགས་
སྐྱོང་བའི་མགོན། །བདུད་ལས་རྣམ་རྒྱལ་་མཚན་་ལྡན་བླ་མར་བསྔགས། །དྲེགས་ལྡན་ཕལ་གྱིས་འདེགས་པར་མི་སྤྱོད་པའི། །ཆོས་སྲིད་ནོར་བུའི་ཁུར་ཆེན་དོགས་མེད་དུ། །འཁྱེར་བཟོད་མི་དབང་སྤོས་ཀྱི་གླང་པོ་རྣམས། །མེས་པོས་ས་
ཆེན་རྒྱན་དུ་བཀོད་པ་བཞིན། །བདུད་སྡེ་་ཕམ་མཛད་འགྲོ་འདུལ་འཇིག་རྟེན་དབང། །སྲིད་ཞིའི་དེད་དཔོན་མངོན་དགའ་་སྡེ་བཞིའི་་སྤྲིན། །གཙུག་གི་རྒྱན་དུ་བསྟེན་པའི་གུས་འབངས་པས། །ཡིག་ཚད་རྒྱལ་བ་དགྱེས་པའི་མཆོད་པར་ཕུལ།། །།

[057A]༄༅། །   ༈    ཁེ་སྨད་སྲས་རིག་འཛིན་རྡོ་རྗེའི་ཡིག་ཚད།  འཇམ་དཔལ་རྡོ་རྗེ་ངག་གི་དབང་ཕྱུག་བློ་འདས་བཟང་པོའི་དཀྱིལ་འཁོར་རྫོགས། །ཡེ་ཤེས་སྣང་བས་བསྟན་འགྲོའི་འཛིན་མར་རྒྱ་ཆེན་ཕན་བདེའི་མཚོ་སྐྱེས་
བཞད། །སྲིད་ཞིའི་མུན་སེལ་ཆོ་འཕྲུལ་གསུམ་གྱིས་དབང་དང་སྟོབས་བཅུའི་མཁའ་ལམ་བསྒྱུར། །མཚུངས་པ་གཞན་མེད་སྲིད་པའི་སྒྲོན་མེ་སྡེ་བཞིའི་འོད་རྣོན་སྟོང་འབར་རྒྱལ། །ངག་དང་དབང་པོའི་ལམ་འདས་ཐུབ་པའི་གསུང། །
རབ་འབྱམས་རྒྱ་མཚོའི་དབྱངས་སུ་ཁྲོལ་བའི་མཐུ། །ཡོངས་ཐོབ་བསྟན་འགྲོའི་མགོན་པོ་སྲིད་པའི་མིག་རྒྱལ་ཀུན་མཚན་དཔེའི་ཐིག་ལེ་འདིར་ཡང་དྲན། །མ་ལུས་སྐྱེ་རྒུ་དབང་ཕྱུག་རལ་པའི་ཀློང། །དྲེགས་པས་འགྱིང་བའི་
མི་བདག་གངྒཱ་ཡང། །འདི་ན་ཞབས་བསིལ་རྒྱུན་དུ་བདེར་འབབ་པའི། །ཕྱིང་སང་མི་ཡི་སེངྒེ་རྣམ་བཞི་རྒྱལ། །དཔྱིད་ཀྱི་ལང་ཚོས་སྙེམས་པའི་གཞན་གསོས་གླུ། །དྲི་ཟའི་ཁེངས་པ་གཞིག་པའི་ཆོ་ག་མཁན། །དགའ་བ་བརྒྱ་
ལྡན་མྱ་ངན་མེད་པའི་ལྗོན། །སྐྱབས་སུ་བསྟེན་པའི་སྒེར་རིགས་ཁེ་སྨད་པའི། །རིགས་འཚོབ་སོ་སོའི་ཡང་དག་རིག་་བཞིའི་མཛོད། །དབྱངས་ཅན་གཙུག་ལག་འཛིན་་ལ་གུས་པ་དེས། །ཡིག་ཚད་ངོ་མཚར་དགའ་བསྐྱེད་རྡོ་་རྗེའི་་
རིས། །སོར་བཅུའི་འདབ་བརྒྱ་འཛུམ་པའི་ཕྱག་བཅས་ཕུལ།། །།   ༈    །འཆར་ཀའི་ལང་ཚོར་སྒེག་པའི་གཞོན་ནུའི་སྐུ། །ཐུན་མཚམས་བླ་གོས་འཛིན་པའི་ངུར་སྨྲིག་གར། །བློ་

[057B] །བྱམས་དང་སྙིང་རྗེའི་དཀྱིལ་འཁོར་ཡོངས་རྫོགས་ཤིང། །རྒྱ་ཆེན་འཕྲིན་ལས་འོད་དཀར་ཕྱོགས་སུ་གྲོལ། །ཐེག་གསུམ་དམ་ཆོས་འོ་མཚོ་སྤེལ་བའི་གཉེན། །རྗེ་བཙུན་སྨྲ་བའི་ཟླ་བར་གུས་
ཕྱག་འཚལ། །ཆོས་ཀུན་གནས་ལུགས་མཁྱེན་པའི་མ་དྲོས་ཀློང། །བྱང་ཆུབ་ནོར་བུའི་གདེངས་ཀ་རབ་མཐོ་ཞིང། །འབུམ་ཕྲག་ཕན་བདེའི་འདོད་པ་ཀུན་འཇོ་བའི། །དཔལ་ལྡན་ཀླུ་ཡི་དབང་པོར་གུས་པས་འདུད། །མཁས་བཙུན་
བཟང་གྲུབ་ལྷ་ལམ་ཡངས་པའི་ངོགས། །ཐུབ་བསྟན་གླིང་བཞི་གསལ་བའི་འོད་སྟོང་ཅན། །བློ་གསལ་བློ་ཡི་པདྨོ་བྱེ་བའི་འཛུམ། །དར་བས་ས་འདི་ངོ་མཚར་སྐལ་བ་འཛིན། །བླ་མེད་བྱང་ཆུབ་ཞིབ་མཆོག་གི་ཆོས། །ཀུན་ནས་
འཕེལ་མཛད་བློ་བཟང་སྐྱེ་རྒུའི་གཉེན། །ཐུབ་པའི་ནང་མཛོད་ཚུལ་ཁྲིམས་ནོར་བུའི་གཏེར། །འཛིན་མཁས་དཔལ་ལྡན་བླ་མ་དེང་འདིར་བསྔགས། །རབ་འབྱམས་རྒྱལ་ཀུན་མཁྱེན་རབ་ལི་ཁྲིའི་རྡུལ། །གཅིག་བསུདས་དམར་སེར་རལ་
གྲི་འཆང་བའི་ལྷ། །ཁྱོད་ཀྱི་བྱིན་རླབས་སྣང་བྱེད་འོད་བརྒྱ་པས། །ཀུན་རྨོངས་མུན་པའི་གོ་སྐབས་གཞོམ་པར་མཛོད། །ཐ་འོག་ཆོས་རྒྱལ་དཔལ་ལྡན་ཨ་ཕྱི་མ། །རྡོ་རྗེའི་ཤུགས་ལྡན་འཁོར་དང་བཅས་པས་ཀྱང། །བློ་གསལ་ཁྲིམས་ལྡན་དགེ་
འདུན་འདུས་པའི་ཚོགས། །སྲུང་ཞིང་སྐྱོང་བའི་འཕྲིན་ལས་མ་གཡེལ་ཞིག་ཅེས་ཡུལ་དམ་པ་རྣམས་ལ་བསྟོད་ཅིང་འཕྲིན་ལས་བསྐུལ་བའི་ཚིགས་སུ་བཅད་པ་སྔོན་དུ་བཏང་སྟེ། དེ་ཡང་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་

[058A]༄༅། །ཆེན་པོའི་ཐུགས་སྲས་མི་དབང་གཙུག་ཏུ་བཀུར་བའི་བླ་ཆེན་བྱམས་ཆེན་ཆོས་རྗེ་ཤཱཀྱ་ཡེ་ཤེས་དཔལ་བཟང་པོས་ཕྱག་བཏབ་པའི་སེ་ར་ཐེག་ཆེན་གླིང་གི་ཡ་གྱལ་སེར་སྨད་ཐོས་བསམ་ནོར་བུའི་
གླིང་གི་ཁོངས་གཏོགས་སྤོམ་ར་བསམ་གླིང་མི་ཚན་གྱི་དགེ་འདུན་རྣམས་ཀྱི་མཚན་ཐོ་ནོར་བུའི་དོ་ཤལ་འགོད་པ་ལ།། །།   ༈    །རབ་རྒྱས་ཟས་གཞིས་ཚེ་དབང་རྣམ་རྒྱལ་ནས། །
པར་དུ་བསྐྲུན་པའི་ལེགས་བྱས་གངས་རིའི་རྒྱུན། །དུས་གསུམ་དགེ་བའི་ཀླུང་དང་བསྡོམས་པའི་མཐུས། །ཚེ་དཔལ་འབྱོར་པ་དབང་ཕྱུག་འདོད་རྒུའི་ཆར། །རྣམ་རྟོག་རྩོལ་བ་མེད་པར་འབེབས་པ་ལ། །དབང་རྒྱལ་ཡིད་བཞིན་ནོར་དང་
བུམ་བཟང་བཞིན། །ནམ་མཁའ་ཇི་སྲིད་འགྲོ་དོན་སྤྱོད་གྱུར་ཅིག་ ཅེས་པ་འདི་ཡང་དད་གཏོང་ལྷག་བསམ་རྒྱན་ལྡན་ཆུ་ཤུར་ཟས་གཞིས་བཞུགས་ཚེ་དབང་རྣམ་རྒྱལ་གང་ནས་ནོར་རྒྱུན་མ་དང། ཛམ་ལའི་བུམ་སྒྲུབ་པར་དུ་བསྐྲུན་པའི་སྨོན་ཚིག་ཏུ་ཁྲི་བྱང་སྤྲུལ་མིང་བས་བྲིས་
པའོ།།  །།   ༈    །རབ་དཀར་ཚེ་སྦྱིན་ལྷ་མོའི་སྦྱིན་སྲེག་འདི། །སེར་སྔགས་རྩེ་དྲུང་གྲགས་པ་ཡར་རྒྱས་ནས། །པར་དུ་བསྐྲུན་པའི་ལེགས་བྱས་ཟླ་བ་གསར། །ཚེ་དཔལ་སྙན་གྲགས་
འབྱོར་པ་ཡར་ངོའི་ཆ། །འཕེལ་བའི་ཀུན་དགའ་རབ་རྒྱས་འོད་དཀར་འབུམ། །བླ་མེད་ཞི་བའི་མཁའ་དབྱིངས་འཛུམ་པའི་གཟིས། །དོན་གཉིས་ཀུན་དའི་དགའ་ཚལ་བཞད་གྱུར་ཅིག་ །། ཅེས་པའི་པར་བྱང་སྨོན་ཚིག་འདི་ཡང་ཁྲི་བྱང་སྤྲུལ་མིང་པས་

[058B]། །།   ༈    གཟིམ་ཀ་ཤོད་པའི་སྐུ་ངོ་རྩིས་དཔོན་ཆོས་རྒྱལ་ཉི་མ་ལྷུན་གྲུབ་བཀའ་བློན་ཁྲི་འདོན་མཛད་སྐབས་ལྷ་ལྡན་ཇོ་བོ་ཤཱཀྱ་མུ་ནེར་གསེར་གྱི་འཁོར་ལོ་རྩིབས་སྟོང་ཅན་གྱིས་མཚོན་རྟེན་གཙོ་ཁག་ལ་ན་བཟའ་ཕུལ་བའི་སྨོན་ཚིག་
་ཇོ་བོའི་གསེར་འཁོར་ལ།  སསྟི། ཇི་ལྟ་ཇི་སྙེད་མཁྱེན་པའི་རྩིབས་རྣོན་གྱིས། །ཀུན་འབྱུང་ཀུན་རྨོངས་དགྲ་སྡེ་རབ་བཅོམ་པའི། །ཐུབ་པ་ཐུབ་པའི་གཙོ་བོ་ཤཱཀྱའི་རྒྱལ། །གཉིས་མེད་གཉིས་སུ་སྣང་བའི་སྤྱན་སྔ་རུ། །འཁོར་ལོས་
བསྒྱུར་རྒྱལ་ལ་འོས་གསེར་སྦྱངས་ཀྱི། །འཁོར་ལོ་སྲིད་གསུམ་ངོ་མཚར་སྤུངས་འདྲ་བ། །འཁོར་བའི་འཁྲུལ་འཁོར་ཅིག་ཅར་གཞོམ་པའི་སླད། །འཁོར་གསུམ་ཡོངས་དག་བློ་ཡིས་ཕུལ་བའི་དགེས། །ཆོས་སྲིད་ནོར་བུ་འཁྱིལ་བའི་
ལྟེ་བ་ལས། །རྒྱལ་ཐབས་རྩིབས་སྟོང་ཉི་མ་བྱེ་བའི་རླབས། །ལྷུན་སྟུག་འོག་མིན་ཞིང་གི་རྩེར་བཀོད་པའི། །དཔལ་ཡོན་སྲིད་ཞིའི་སྙིང་པོ་གྲུབ་གྱུར་ཅིག་ །།་ ཇོ་བོའི་ན་བཟར།  སསྟི། ཟབ་ཞི་སྤྲོས་བྲལ་རྟེན་འབྱུང་ཟབ་མོའི་སྒྲ། །
མི་འཇིགས་གདོང་ལྔ་སྙེམས་པའི་ང་རོ་ཡིས། །སྨྲ་ངན་གཉིས་འཐུང་མ་ལུས་ཀླད་འགེམས་པ། །ཤཱཀྱའི་རིགས་འཁྲུངས་མི་ཡི་སེངྒེ་ལ། །ཉི་འོད་རྩེ་དགའ་འཛིན་པའི་གོས་བཟང་དང། །ཡིད་འོང་སྣ་ཚོགས་མཆོད་པའི་རྒྱ་མཚོ་
སྤྲིན། །རྒྱ་དང་ཕྱོགས་སུ་མ་ཆད་རབ་འབྱམས་ཞིང། །ཡོངས་བཀང་ཞེན་མེད་བློ་ཡིས་ཕུལ་བའི་དགེས། །རྒྱལ་ཐབས་གསེར་གྱི་འཁོར་ལོ་རྩིབས་སྟོང་པ། །སྡེ་བཞིའི་མུ་ཁྱུད་ཕྱོགས་ཀུན་རྫོགས་པའི་གཟིས། །དུམ་བུ་བཅུ་

[059A]༄༅། །གཉིས་འཛམ་གླིང་ཡངས་པའི་ཁྱོན། །རྫོགས་ལྡན་ཀུན་དགའི་སྣང་བ་འགྱེད་གྱུར་ཅིག་ །།་ ཐུགས་རྗེའི་ན་བཟར།  མ་འདྲིས་ཀུན་ལ་བརྩེ་བའི་རྗེས་ཆགས་སྤྱན། །དཀྱུས་རིང་རྒྱུད་ལྔའི་
འགྲོ་ལ་རྟག་པར་གཟིགས། །གངས་རིའི་མགོན་པོ་ཕྱག་ན་པདྨ་དཀར། །ཉམ་ཐག་དབུགས་འབྱིན་ཆེན་པོ་མཆོད་པའི་མཐུས། །གཙུག་ལག་གཉིས་ལྡན་རྒྱལ་ཐབས་བསམ་འཕེལ་ནོར། །རབ་འབར་གླིང་བཞི་གསལ་བའི་
འོད་སྣང་གི་ཆ་ཤས་རེས་ཀྱང་རྫོགས་ལྡན་འདོད་དགུའི་ཆར། །བསམ་དང་རེ་བའི་ཚད་དུ་འཇོ་གྱུར་ཅིག་ །།་ རྗེ་ཙོང་ཁ་པར།  བློ་ཆེན་གོམ་པ་གཅིག་གིས་དུས་གསུམ་གྱི། །རྒྱལ་བའི་མཛད་བཟང་ས་ཆེན་འགོང་ནུས་
པའི། །ཀུན་དགའ་རྣམ་པར་རྒྱས་པའི་གྲགས་པ་ནི། །ཕྱོགས་བཅུའི་ཞིང་ན་སྙན་པའི་མགོན་ཁྱོད་མཐུས། །བསོད་ནམས་དཔྱིད་ཀྱི་ལང་ཚོ་རབ་དར་ཞིང། །བློ་གྲོས་ཨུཏྤལ་ཟུར་མིག་གཡོ་བ་ཅན། །རྒྱལ་ཐབས་དཔལ་གྱི་
བཙུན་མོ་ཚུལ་བཟང་མ། །འཇོ་སྒེག་གར་གྱིས་ས་ཆེན་སྐྱོང་གྱུར་ཅིག་ །།་ རྒྱལ་བ་སྐུ་ཕྲེང་བཅུ་གསུམ་པར།  ཐུབ་ཚུལ་ལུང་རྟོགས་བསྟན་པའི་བ་གམ་རྩེར། །རྒྱ་ཆེན་ལེགས་བཤད་མཚོ་བྱུང་རོལ་མོའི་སྒྲ། །འགག་མེད་ནཱ་དའི་
དབྱངས་སུ་སྒྲོག་པ་ལ། །ཟླ་མེད་རྒྱལ་བའི་དབང་པོའི་བྱིན་མཐུ་ཡིས། །དགའ་བ་བརྒྱ་ལྡན་ཁྲིམས་གཉིས་ཤིང་རྟ་ཡི། །ཁ་ལོ་རྣམ་དཔྱོད་འཕྲུལ་གྱིས་བསྒྱུར་བ་ལ། །ཡོན་ཏན་དྲུག་རྫོགས་ཕུར་བུའི་སྙེམས་པ་ཅན། །བློན་པོ་རིན་

[059B] །།་ བྱམས་པ་མཆེད་བཞིར།  བྱམས་་དང་སྙིང་རྗེའི་ཆབ་ཀྱིས་བསྐྱེད་བསྲིངས་པའི། །རླབས་ཆེན་སྤྱོད་པའི་ཡལ་ག་འབུམ་པ་་ཅན། །སྤང་རྟོགས་འབྲས་བུས་དུད་པའི་ཀུན་དགའི་ཤིང། །
མ་ཕམ་དཔག་བསམ་ཡོངས་འདུའི་བྱིན་མཐུ་ཡིས། །གཙུག་ལག་ཤལླི་ཀ་ཡི་ནགས་ཀླུང་ན། །སྡེ་བཞིའི་ལུས་སྟོབས་དར་བའི་སྤོས་ཀྱི་གླང། །རྒྱལ་ཐབས་ཁུར་གྱིས་མི་སྐྱོ་ལྷག་བསམ་གྱི། །ལི་ཤིའི་དྲི་བསུང་མངར་པོར་
འཐུལ་གྱུར་ཅིག་ །།་ ཆོས་རྒྱལ་སྲོང་བཙན་ལ།  ལོག་སྤྱོད་འཁྱོག་པོ་སྲོང་བའི་བཙན་པོའི་ཁྲིམས། །ཆོས་ཚུལ་གསེར་གྱི་སྙིང་པོས་ལྕི་བའི་ཤིང། །དྲེགས་ལྡན་གཉའ་བར་དགོད་ལ་སྒམ་པའི་ཐུགས། །ལྷ་གཅིག་ཆོས་ཀྱི་རྒྱལ་པོའི་
བྱིན་མཐུ་ཡིས། །རྒྱལ་སྲས་སྤྱོད་པའི་དཀྱུས་ཐོག་སྐད་ཅིག་ལ། །གཅོད་པའི་རླབས་ཆེན་རྒྱལ་ཐབས་ཅང་ཤེས་རྟ། །ལྷག་བསམ་ནོར་བུའི་སྲབ་ཀྱིས་ཁ་བསྒྱུར་བའི། །གོམ་པ་བྱང་ཆུབ་སྙིང་པོར་འགོད་གྱུར་ཅིག་ །།་ བར་ཁང་སློབ་
དཔོན་ལ།  ངོ་བོ་མཁའ་ཁྱབ་ཀུན་བཟང་ཆོས་ཀྱི་སྐུ། །ལྷུན་གྲུབ་རང་བཞིན་ལྔ་ལྡན་ལོངས་སྤྱོད་རྫོགས། །འགག་མེད་ཐུགས་རྗེའི་རང་རྩལ་སྤྲུལ་པའི་སྐུ། །སྐུ་གསུམ་དབྱེར་མེད་པདྨ་་འབྱུང་་གནས་ཀྱིས། །དཀར་མིན་རང་སེམས་འཁྲུལ་
པ་སྒྱུ་མའི་གྲོང། །མ་རུངས་ཡིད་སྲུབས་སྨྱོས་པའི་སྲོག་གི་རྩ། །མཐར་བྱེད་སྟོབས་བཅུའི་དཔུང་པ་དར་བ་ཡི། །འཇིགས་མེད་དྤའ་བོའི་རུ་མཚོན་སྒྲེངས་པར་གསོལ།། །།་ བར་བསྐོར་སྒྲོལ་མར།  མཐོན་མཐིང་ཨུཏྤལ་སྤྱན་གྱི་འདབ་

[060A]༄༅། །ཟུར་ཙམ། །གང་དུ་གྲོལ་དེར་སྲིད་ཞིའི་མཛའ་བ་ཀུན། །སྡུད་མཛད་མརྒད་འཁྲི་ཤིང་གཡོ་བའི་གར། །རྒྱལ་བའི་ཡུམ་མཆོག་ཨཱརྱ་ཏཱ་རེ་མས། ་  དགའ་བ་བརྒྱ་ལྡན་ཁྲིམས་གཉིས་གདུགས་དཀར་པོ། །སྲིད་གསུམ་ཀུན་གྱི་བླ་ན་མཐོར་བཏེགས་པས།  །རྫོགས་ལྡན་ཀུན་དགའ་རྒྱས་པའི་གྲིབ་བསིལ་ཁྱོན། །
ཁོར་ཡུག་རི་བོའི་བར་དུ་འབེབས་ནུས་མཛོད།། །།་ རྭ་ཆེ་ཚེ་དཔག་མེད་ལ།  སོར་རྟོག་ཡེ་ཤེས་པདྨ་རཱ་གའི་ཁམས། །གསལ་རྫོགས་མཚན་དཔེའི་སྒྱུ་འཕྲུལ་དྲ་བ་ཅན། །འོད་མཚན་སྟོང་འབར་མགོན་པོ་ཚེ་ཡི་ལྷ། །སྣ་ཚོགས་གོས་
བཟང་སྤྲིན་གྱིས་མཆོད་པའི་དགེས། །འཁོར་འདས་ཚེ་བཅུད་གངྒཱ་འཁྱིལ་བའི་ཀློང། །རྣམ་དཔྱོད་གསེར་མིག་མི་འཛུམ་མ་རྟའི་རྒྱལ། །སྡེ་བཞིའི་ལུས་རྩལ་འབུམ་ཕྲག་ངོམ་བཞིན་དུ། །འཇིགས་མེད་བསྐལ་པའི་མཐར་ཡང་རྩེན་གྱུར་
ཅིག་ །།་ རྭ་ཆེའི་ཇོ་བོར།  སསྟི། མི་་ཤིགས་འོད་གསལ་སྒྲོན་མེ་ཆེན་པོའི་དབྱིངས། །གཉིས་སྣང་རླུང་གིས་བསྐྱོད་་པ་བྲལ་བའི་མདངས། །རྡོ་་རྗེ་་སྙིང་པོ་མཁའ་ཁྱབ་འཁོར་ལོའི་གར། །སྤྲོ་མཛད་དང་པོའི་མགོན་པོ་མཆོད་པའི་
དགེས། །བླ་མེད་བྱང་ཆུབ་ནོར་བུའི་སྙིང་པོ་ཅན། །བསོད་ནམས་མི་ཟད་གཏེར་གྱི་བུམ་པ་ལས། །རླབས་ཆེན་དོན་གཉིས་འདོད་རྒུའི་ཆར་ཕབས་པས། །ཁམས་གསུམ་རྒུད་པའི་དབུལ་བ་དྲུང་འབྱིན་ཤོག་ །།་ བཀའ་ཤག་གི་
རྗེ་རིན་པོ་ཆེ།  བརྩེ་ཆེན་ས་སྲུང་སྟེང་ན་མཁྱེན་རབ་ཀྱི། །རྡོ་རྗེ་རྩེ་བརྒྱ་འབར་བ་གདེངས་ཙམ་གྱིས། །ཕྱི་ནང་སྦྱིན་སྐྱེས་འཇོམས་པའི་མཐུ་ནུས་ཅན། །རིགས་གསུམ་གཅིག་བསྡུས་འཇམ་མགོན་ཙོང་ཁ་པས། །ཆོས་སྲིད་སྣང་བ་སྟོང་

[060B] །ཉི་མ་གླིང་བཞི་ཉུལ་བའི་ཟེར་འཕྲེང་གི་ཆ་ཤས་རེས་ཀྱང་རྫོགས་ལྡན་པདྨ་འབུམ། །བཞད་པའི་རྩེ་དགའ་རྒྱ་ཆེན་ཁྱོད་ཀྱིས་སྒྲུབས།། །།་ རྩེ་འཕགས་པ་རིན་པོ་ཆེར།  སྙིང་རྗེ་བཅུ་དྲུག་ཉ་བའི་འོད་
དཀར་འབུམ། །ཤེས་བྱར་སྲིད་ལ་ཁྱབ་པའི་དྲྭ་བ་ཅན། །གྲུ་འཛིན་རི་བོའི་རྩེ་མོར་མངོན་མཛེས་པའི། །ལྷ་གཅིག་བདུད་རྩིའི་ཟླ་བ་ཁྱོད་ཀྱི་མཐུས། །ལྷག་བསམ་འཛུམ་དཀར་མུ་ཏིག་འོ་མའི་མཚོ། །འཐུངས་པའི་ལྟོ་བ་གཡས་སུ་
འཁྱིལ་བའི་དུང། །ཁྲིམས་གཉིས་བཀྲ་ཤིས་སྒྲ་དབྱངས་ས་གསུམ་ན། །འགག་མེད་ཀུན་གའི་རོལ་མོར་སྙན་གྱུར་ཅིག་ །།་ དཔལ་ལྷ་ཞི་བར།  ཤེས་རབ་རྡོ་རྗེ་དབྱིངས་ཀྱི་དབང་ཕྱུག་ནི། །བཅུ་དྲུག་དགའ་བཞི་རྫོགས་པའི་ལང་
ཚོ་ཅན། །དཔལ་མོ་ཟླ་བའི་འཁྲི་ཤིང་དུང་སྐྱོང་མ། །ན་བཟའ་མཐུན་རྫས་རྒྱ་མཚོ་འདི་བཞེས་ལ། །རྣམ་དཔྱོད་འཇུག་པ་བཅུ་པའི་དཔལ་བེའུ། །ལྟེ་བ་ལས་སྐྱེས་རྒྱལ་ཐབས་གསེར་མངལ་ཅན། །ཆོས་ནོར་ཐར་འདོད་གདོང་
བཞི་འཛུམ་པའི་གཟིས། །སྟོང་གསུམ་མུན་པའི་གོ་སྐབས་གཞོམ་ནུས་མཛོད།། །།་ སྟེང་ཤོད་ལྷ་མོ་དྲག་མོ་ཁྱད་མེད་ཀྱི་ན་བཟར།  སྲིད་གསུམ་བདུད་དང་ལོག་འདྲེན་སྲོག་དབུགས་ཀུན། །སྐད་ཅིག་ཁམ་དུ་ཟ་བྱེད་མཆེ་བ་ཅན། །ནག་
མོ་མི་བཟད་ཧ་ཧའི་སྒྲ་སྒྲོགས་མ། །དགྱེས་པའི་རྟེན་རྫས་རྒྱ་མཚོ་འདི་བཞེས་ལ། །མཐུ་ནུས་རྡོ་རྗེ་འབར་བའི་བེ་ཅོན་གྱིས། །ནག་ཕྱོགས་ཀླད་པ་ཅིག་ཅར་ད་ཁོས་ལ། །དགའ་ལྡན་ཆབ་སྲིད་རྣམ་པར་རྒྱལ་བ་ཡི། །དགེ་མཚན་སྲིད་

[061A]༄༅། །པའི་རྩེ་མོར་ཁྱོད་ཀྱིས་སྒྲེངས།། །།་ གནས་ཆུང་ལ།  སྣང་སྲིད་དྲེགས་པ་ཡོངས་ཀྱི་སྤྱི་བོ་ན། །བརྐྱངས་བསྐུམ་གོམ་པ་འགོད་པའི་སྙེམས་པ་ཅན། །པད་རཀ་ལྷུན་པོ་བསྐྱོད་པའི་གར་
དགུའི་ཉམས། །རྡོ་རྗེ་གྲགས་ལྡན་དཔུང་དང་བཅས་པ་ཡིས། །དྲག་ཤུལ་གནམ་ལྕགས་འབར་བའི་འཁོར་ལོ་ཡིས། །ནག་པོའི་རྩ་ལག་སྒྲ་གཅན་མགྲིན་གཅོད་ཅིང། །ཁྲིམས་གཉིས་གསེར་གྱི་འཁོར་ལོ་རྩིབས་སྟོང་པ། །མི་ནུབ་
སྲིད་པའི་རྩེ་མོར་འབར་བར་མཛོད།། །།་ སྐུ་ལྔ་ལ།  སེམས་ཉིད་གདོད་ནས་དག་པའི་ཆོས་སྐུའི་རྩལ། །ཡེ་ཤེས་རིགས་ལྔ་སྐུ་ལྔར་ཤར་བ་ཡིས། །བདག་གི་ཆོས་སྲིད་བྱ་བ་མ་ལུས་པ། །སྲིད་ན་འདོད་པའི་ཚད་དུ་འགྲུབ་པར་
མཛོད།། །།་ རྩི་དམར་ལ།  དགྲ་བོའི་ཁྲག་གིས་སྦགས་པའི་ལྷུན་པོ་ལ། །ཉི་མ་སྟོང་གིས་འཁྱུད་པའི་གཟི་བྱིན་ཅན། །འཇིགས་རུང་སྲོག་བདག་ཆེན་པོ་རྩི་དམར་བ། །དམ་རྫས་སྤྱན་གཟིགས་རྒྱ་མཚོ་འདི་བཞེས་ལ། །
བདག་ཅག་རྣམས་ཀྱི་ནད་གདོན་འགལ་རྐྱེན་ཀུན། །མཐུ་སྟོབས་མེ་ཡིས་ཀུན་བསྲེགས་རྒྱལ་ཐབས་ཀྱི། །བ་དན་སྲིད་པ་གསུམ་ན་ཆེ་བའི་དཔལ། །ནམ་ཡང་མི་ནུབ་བསྒྲེང་བའི་མཐུ་སྐྱེད་ཅིག་ །།    ༈    ཤིང་བྱ་ལོར། གཟིམ་ཀ་
ཤོད་སྐུ་ངོ་རྩིས་དཔོན་ལས་འཕར་ཆོས་རྒྱལ་ཉི་མ་ལྷུན་གྲུབ་མཆོག་བཀའ་བློན་ཁྲི་འདོན་གྱི་མཛད་གཞུང་འགོ་བརྗོད།  སྭ་སྟི་སིདྡྷཾ། བཀྲ་ཤིས་དཔལ་ཡོན་མཐོང་ན་མངོན་དགའ་མཐོང་གྲོལ་མཚན་དཔེའི་མེ་ཏོག་འཛུམ། །བཀྲ་ཤིས་ངོ་མཚར་རྒྱ་

[061B] །བཀྲ་ཤིས་བརྗོད་བྲལ་ཀུན་ཁྱབ་ཆོས་སྐུ་ཀུན་བཟང་སྟོབས་བཅུ་དར་བའི་གཟིས། །བཀྲ་ཤིས་ཆར་འབེབས་རྒྱལ་བ་རྣམས་དང་རྒྱལ་སྲས་སློབ་མར་བཅས་པས་སྲུངས། །
ཀུན་ཁྱབ་རང་བྱུང་ཀུན་བཟང་སྒྱུ་མའི་གར། །མ་ཆགས་མཚོ་སྐྱེས་མཧཱ་གུ་རུ་དང། །གཉིས་མེད་རྒྱལ་བ་གཉིས་པ་ཙོང་ཁ་པས། །དགེ་ལེགས་སྣང་བའི་དགེ་མཚན་རིང་དུ་སྤྲོས། །ཕུན་ཚོགས་བརྟན་གཡོའི་ཚེ་བཅུད་བདུད་རྩིའི་རྒྱུན།།
སྙིང་གི་ཟུངས་སུ་འདྲེན་པའི་འཆི་མེད་ལྷས། །མི་འགྱུར་གཡུང་དྲུང་སྲོག་གི་ཀ་བ་ལ། །གཞོམ་མེད་རྡོ་རྗེའི་ཕྱག་རྒྱས་དམ་དུ་ཆིངས། །རྗེས་ཆགས་ཟུར་མིག་བསྐྱོད་དང་ལྷན་ཅིག་པར། །ཨུཏྤལ་ཉག་ཕྲན་རྒྱུད་ལས་འཕོས་པའི་མདས།།
ཁམས་གསུམ་སྙིང་གི་བརྟན་པ་རང་དབང་དུ། །སྡུས་ཤིག་ཡིད་འཕྲོག་བྱུ་རུའི་འཁྲི་ཤིང་མ། །དབྱིངས་ཀྱི་ཡུམ་ཆེན་སྒྱུ་མའི་སྲིན་མོའི་གར། །དྲག་ཤུལ་གནམ་ལྕགས་རྡོ་རྗེ་གློག་མ་སྤྲིན། །གྲངས་མེད་རྣམ་པར་འགྱུར་བའི་གར་དགུ་
ཡིས། །སྲུང་ཞིང་སྐྱོབ་པའི་འཕྲིན་ལས་མ་གཡེལ་ཞིག་སྲིད་དང་ཞི་བར་གྲགས་པའི་བརྟན་གཡོའི་དངོས། །མ་ལུས་བསྡུས་ནས་ཕུན་ཚོགས་འདོད་རྒུའི་ཆར། །ཁམས་གསུམ་ཕོངས་པ་སེལ་བའི་ཆོ་ག་རུ། །རྟག་པར་ཕོབ་ཅིག་
ནོར་ལྷ་བྱེ་བའི་ཚོགས། །ས་འདིར་དབང་ཕྱུག་སྣང་བ་དམ་པའི་མཛོད། །ཆོས་སྲིད་རྒྱལ་ཐབས་པདྨོ་བྱེ་བའི་གཉེན། །མི་ཡི་ཉི་མ་སྡེ་བཞིའི་ལྷུན་པོའི་སྤོར། །མི་ནུབ་སྲིད་པའི་སྒྲོན་མེ་མཆོག་ཏུ་གྲུབ། །ཅེས་ཤིས་པ་བརྗོད་པའི་ཚིགས་སུ་

[062A]༄༅། །བཅད་པ་འཇིགས་མེད་སེངྒེའི་རྒྱུད་ཀྱི་ང་རོའི་སྒྲ་ལས་དྲངས་ཏེ། དེ་ཡང་མཐོ་རིས་ཀྱི་སྡེ་བཞིའི་དགེ་མཚན་ཕུན་སུམ་ཚོགས་པའི་བདག་ཉིད། ཚངས་པའི་བློ། དབང་ཕྱུག་གི་ཡོན་ཏན་
སྲིད་མེད་བུའི་སྟོབས། མི་འཇིགས་པའི་སྤོབས་པ་སོགས་ཡོན་ཏན་གྱི་ཁྱད་པར་དུ་མས་འཕགས་ཤིང། མཚུངས་པ་མེད་པའི་མཁྱེན་རབ་ཀྱི་ལྟོ་བ་དབྱིག་གི་སྙིང་པོ་ལས་འཇིག་རྟེན་གྱི་མེས་པོ་སྤྲོ་བའི་གཙུག་ལག་ལུགས་གཉིས་
ཟུང་དུ་འཇུག་པའི་རྒྱལ་ཐབས་ཀྱི་འཁོར་ལོ་མི་མཐུན་པ་མེད་པར་བསྒྱུར་བའི་དབང་ཕྱུག་དམ་པ། བསིལ་ལྡན་གངས་རིའི་རྭ་བས་ཁོར་ཡུག་ཏུ་བསྐོར་བའི་ལྗོངས་སུ་ཡངས་པའི་ས་ཆེན་པོར་རྨད་བྱུང་ཆོས་སྲིད་གདུགས་དཀར་རྩིབས་
སྟོང་ཅན་གྱི་གྲིབ་བསིལ་སྣུམ་པོས་སྐྱེ་རྒུ་མཐའ་དག་སྐལ་བཟང་ཆོས་འབྱོར་བདེ་སྐྱིད་ཀྱི་དགའ་སྟོན་བཟང་པོར་རྟག་ཏུ་སྐྱོང་བ། རིས་མེད་བསྟན་པ་ཆོས་སྦྱིན་གྱི་མངའ་བདག་གནམ་བསྐོས་གཞུང་ས་དགའ་ལྡན་ཕོ་བྲང་པ་ཕྱོགས་ལས་
རྣམ་པར་རྒྱལ་བ་ཞེས་ཆོས་ལྡན་རྒྱལ་ཁབ་ཆེན་པོའི་མཚན་གྱི་སྙན་པ་ལྷར་བཅས་སྲིད་པ་གསུམ་ན་ཡོངས་སུ་གྲགས་པའི་ཆོས་སྲིད་ལུགས་གཉིས་ཀྱི་མངའ་བདག་༸གོང་ས་༸སྐྱབས་མགོན་༸རྒྱལ་དབང་ཐམས་ཅད་མཁྱེན་གཟིགས་
ཆེན་པོ་ཕྱག་ན་པད་དཀར་འཆང་བའི་ཟབ་གསང་འཕྲིན་ལས་སྐྱེ་རྒུའི་ཕན་བདེའི་བླ་ནར་འདེགས་པའི་ཞབས་འབྲིང་གཙང་ཕྱོགས་མྱང་སྟོད་ས་ཡི་ཐིག་ལེ་མངོན་མཐོར་ལེགས་ཆགས་འདི་ག་གཟིམ་ཀ་ཤོད་པའི་སྐུ་ངོ་གཙུག་ལག་

[062B] ཕུན་ཚོགས་སྡེ་བཞིའི་གཡུ་རལ་འབུམ་ཕྲག་བཀྲ་བའི་ཟླ་བྲལ་མིའི་སེངྒེ་རྩིས་དཔོན་ལས་འཕར་ཆོས་རྒྱལ་ཉི་མ་ལྷུན་གྲུབ་
མཆོག་་་་ཐོག་མཐའ་བར་གསུམ་གྱི་མཛད་སྒོ་རིམ་པའི་གཞུང་ཁྲ་སྡེ་བཞིའི་སྒོ་འཕར་རྒྱ་ཆེན་དུ་འབྱེད་པའི་ཕན་བདེའི་ཉི་མ་གསར་དུ་བཀོད་པ་་།། །།    ༈    །
འཆི་མེད་མཆོག་སྦྱིན་སྙིང་པོ་གཟུགས་ཅན་དུ། །བསྡུས་ལ་ཡིད་བཞིན་འཁོར་ལོར་སྙན་པའི་ལྷས། །འགྲོ་འདིར་རྡོ་རྗེའི་སྲོག་གི་ཤིས་པ་སྒྲུབས། །གང་ལ་བརྟེན་པའི་འཕྲིན་ལས་རབ་འབྱམས་གནད། །ཕ་མཐའ་ཡས་ལས་
འཆི་བ་བླུ་བའི་ཐབས། །ཆ་གསུམ་ཆོ་གར་བཅས་པའི་ཡོན་སྦྱོར་བ། །དད་ལྡན་བལ་པོ་རཏྣ་ཛོ་ཏི་སྟེ། །འདི་ཡི་དགེ་མཚན་མི་ཟད་ཉལ་འགྲོ་རྒྱུན། །དུས་གསུམ་རྣམ་དཀར་གངས་རིའི་ཀླུང་ཆེན་དང། །འགྲོགས་པ་རྣམ་མཁྱེན་
བདུད་རྩིའི་རྒྱ་མཚོ་རུ། །འཁྱིལ་བར་མཐའ་ཡས་སྐྱེ་དགུས་མྱུར་སྤྱོད་ཤོག་ །།    ༈    །འདྲེན་པ་མ་ལུས་མི་འགྱུར་ཚེ་དཔལ་གྱི། །དགའ་སྟོན་འབེབས་ལ་བསྐུལ་བའི་ཕོ་ཉ་མོ། །
གངས་རིའི་མདངས་འཛིན་བཅོམ་ལྡན་འདས་མ་རྒྱལ། །རྙེད་དཀའི་འཚོ་བ་འཇོམས་པའི་ཉི་མའི་བུའི། །གཡུལ་ལས་རྒྱལ་བའི་ལས་རིམ་འཕྲུལ་གྱི་མཛོད། །བལ་པོ་དགེ་སློང་བློ་བཟང་ཚུལ་ཁྲིམས་ནས། །ཆོས་སྦྱིན་མི་འཛད་

[063A]༄༅། །སྤེལ་ཕྱིར་པར་དུ་བསྒྲུབས། །ཚུལ་འདིར་འབད་དང་ཇི་སྙེད་དགེ་བའི་ཚོགས། །གཅིག་ཏུ་བསྡོམས་ལས་དུས་མིན་ཉེར་འཚེའི་དཔུང། །ཉེར་ཞི་འཆི་མེད་དམ་པའི་དཔལ་ཡོན་འབུམ། །
མཐའ་ཡས་འགྲོ་འདིས་རིང་མིན་ཐོབ་གྱུར་ཅིག་ །།    ༈    །དད་ལྡན་གོ་བོ་ཡེ་ཤེས་ཚུལ་ཁྲིམས་ནས། །པར་དུ་བསྐྲུན་པའི་ལེགས་བྱས་ཟླ་བ་གསར། །དགེ་ལེགས་རྡུལ་
དཀར་འབུམ་དུ་འཛག་པའི་གཟིས། །འགྲོ་ཀུན་འཆི་བདག་མུན་པའི་དཔུང་བཅོམ་སྟེ། །ཚེ་དཔལ་བསོད་ནམས་ས་མོས་འདབ་བརྒྱའི་ཕྲེང། །རྟག་བརྟན་གྲུབ་པའི་ལང་ཚོ་རབ་བཞད་པ། །གཏན་བདེ་གེ་སར་སྙིང་པོ་འཛིན་
གྱུར་ཅིག་ ཅེས་པ་འདི་ཡང་རྒྱུ་སྦྱོར་གོང་གསལ་ནས་༸སྐྱབས་རྗེ་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་གསུང་སྒྲོལ་དཀར་ཚེ་སྒྲུབ་པར་དུ་བསྐྲུན་པའི་སྨོན་ཚིག་ཏུ་ཁྲི་བྱང་སྤྲུལ་མིང་པས་སྨོན་པ་དགེ།  །།    ༈    རྒྱལ་ཀུན་ཡེ་ཤེས་ཐིག་ལེ་ཆེན་པོའི་
རྩལ། །སྟོང་གསུམ་ཁྱོན་འགེངས་རྡོ་རྗེ་སྲིན་པོའི་གར། །མཐོང་ཚེ་ཁྲོ་བོ་གཞན་གྱི་ལག་ཆ་ཀུན། །སྟབས་ཅིག་འཆོར་བ་འཇིགས་བྱེད་མ་ཧེའི་གདོང། །གཉིས་མེད་གཉིས་སུ་སྣང་བའི་གཤིན་རྗེའི་རྒྱལ། །སྲོག་བདུད་ཧ་ལ་
ནག་པོ་བརྩེགས་པའི་དུག་སྟངས་སྟབས་ཚངས་པའི་ཡུལ་སའི་རྩེ་མོ་ནས། །གནོན་པའི་འཇིགས་རུང་ཉམས་བརྒྱར་བསྐྱོད་ལ་བྲེལ། །དེ་ཡི་ལས་རིམ་རྒྱུད་དོན་རྒྱ་མཚོ་ཆེ། །སྙན་བརྒྱུད་རླུང་གིས་བསྲུབས་ལས་གདུག་ཅན་

[063B] །རིམ་བདུན་ས་འོག་གཤིན་རྗེའི་གྲོང་ཁྱེར་དུ། །གནོན་པའི་རྡོ་རྗེའི་ལྷུན་པོ་དེང་འདིར་གྲུབ། །ཚུལ་འདི་སྨད་རྒྱུད་རིག་སྔགས་འཆང་བ་འགས། །འཛད་མེད་པར་གྱི་དངོས་པོར་བསྒྲུབས་པའི་དགེས། །རྒྱལ་བའི་བསྟན་དང་དེ་
འཛིན་ཡོན་མཆོད་ཀུན། །ནག་པོའི་གཡུལ་ལས་རྟག་ཏུ་རྒྱལ་གྱུར་ཅིག་ཁྱད་པར་རིམ་གཉིས་གཡུ་རལ་འབུམ་གསིག་པའི། །གསུམ་ལྡན་རིག་འཛིན་འཕྲོག་བྱེད་དར་མའི་ཁྱུ། །འཇིགས་མེད་གསང་ཆེན་གད་རྒྱངས་ཆེར་
སྒྲོག་པས། །བློ་བཟང་བསྟན་པའི་གངས་རི་བསྲུང་གྱུར་ཅིག་རྒྱུ་སྦྱོར་རྣམས་ཀྱང་བླ་མ་འཇིགས་མཛད་ལྷའི། །བྱིན་རླབས་སྙིང་གི་ཟུངས་སུ་རྟག་འབབ་པས། །ཕྱི་ནང་བདུད་རིགས་འདུལ་ལ་ཆེ་བའི་སྟོབས། །མི་བཟད་
མཁའ་དང་མཉམ་པ་ཉིད་གྱུར་ཅིག་གཟུང་འཛིན་གཉིས་སྣང་འཁྲུལ་པ་རྫུན་པའི་རླབས། །ཀུན་རྫོབ་སྤྲོས་པ་མ་འགགས་སྲི་ངན་དཔུང། །གཏིང་ཟབ་བདེ་ཆེན་འོད་གསལ་འབྲུབ་ཁུང་དུ། །གནོན་པའི་དྲག་པོའི་སྦྱོར་བ་མཆོག་
འགྲུབ་ཤོག་ ཅེས་དཔལ་ལྡན་སྨད་རྒྱུད་གྲྭ་ཚང་གི་ཕྱག་བཞེས་དམ་ཅན་ཆོས་ཀྱི་རྒྱལ་པོའི་འཕྲིན་ལས་ལ་བརྟེན་ནས་སྲི་ངན་གདོན་བེགས་མནན་པའི་ཆོ་ག་རྡོ་རྗེའི་རི་རབ་བརྩེགས་པའི་འཁྲུལ་འཁོར་དང། སྲི་གནོན་གྱི་ལིངྒའི་དཔེ་རིས་ཁག་བཅས་གོང་གསལ་རྒྱུད་གྲྭ་
རྣམས་ནས་ཞལ་འདེབས་ཕྱོགས་བསྡུས་ཀྱིས་པར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་༸སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་སུག་བྲིས་སུ་བགྱིས་པའོ།།  །།   ༈   

[064A]༄༅། །འབྱུང་དེ་ཉིད་སྣང་བའི་གཟིས། །སྲིད་གསུམ་མུན་པའི་འཇིག་རྟེན་འཇིག་བྱེད་ཅིང། །གྱ་ནོམ་ཞི་བསིལ་བདུད་རྩིའི་མཛོད་གཅིག་པུ། །སྨྲ་བའི་ཟླ་བ་དོན་ཀུན་གྲུབ་པས་སྐྱོངས། །འཆད་རྩོད་
རྩོམ་པའི་སྦར་ཁྱིམ་རྣོན་པོ་ཡིས། །ལོག་སྨྲའི་གཉིས་འཐུང་ཀླད་པ་རབ་འགེམས་པའི། །རྒྱན་དྲུག་མཆོག་གཉིས་འཇིགས་མེད་སེངྒེའི་སྒྲ། །རྣམ་པར་བསྒྲགས་པས་འཛམ་གླིང་ཀུན་དགེར་བྱས། །ཨེ་མ་ཙི་ནའི་སྒེག་མོའི་
ལག་སོར་གྱིས། །མཐོང་གྲོལ་སྣང་བརྙན་ངོ་མཚར་སྟོང་གི་མཛོད། །བསྐྲུན་ཚེ་སྣོད་བཅུད་བྱེད་པོར་རློམ་པ་ཡི། །ཚངས་པ་སྐྱེངས་ཏེ་ཨོཾ་ཡིག་ཟོལ་ལ་བརྟེན། །དེ་ལྟར་གཅིག་གིས་ལྷག་པའི་ཟུང་བཞི་ཡི། །ཐང་སྐུ་འཇའ་
ཚོན་ཕུང་པོར་སྤུངས་འདྲ་བ། །གོ་བོ་ཆོས་མཛད་ངག་དབང་དཔལ་ལྡན་ནས། །ཕུལ་བའི་རྣམ་དཀར་གང་ཞིག་ཐོབ་པ་དེས། །བློ་ཆེན་མཁས་མང་ལེགས་བཤད་འོད་སྟོང་རླབས། །ཀུན་གསལ་ཕ་མཐར་འགྲེམས་པའི་
ཉིན་མོར་བྱེད། །ཐུབ་བསྟན་གླིང་བཞི་སྣང་བའི་དཔལ་ཡོན་ཆེར། །མི་ནུབ་སྲིད་པའི་མཐར་ཡང་འབར་གྱུར་ཅིག་རྒྱུ་སྦྱོར་ཉིད་ཀྱང་ཐོས་དོན་གདམས་ངག་ཏུ། །ཤར་བས་ཐེག་མཆོག་བསྟན་པའི་མཛོད་ལ་དབང། །
རིང་མིན་མཁའ་ཁྱབ་འགྲོ་བའི་དཔལ་ཡོན་དུ། །ལྔ་ལྡན་འོག་མིན་གཙོ་བོ་འགྲུབ་གྱུར་ཅིག་ །། ཅེས་རྒྱུ་སྦྱོར་བ་གོ་བོ་ཆོས་མཛད་ངག་དབང་དཔལ་ལྡན་ནས་ལྷ་རམ་པའི་དམ་བཅའི་དགའ་སྟོན་དུ་འབྲས་བློ་གླིང་གྲྭ་ཚང་དུ་རྒྱ་བཟོའི་ཚེམ་དྲུབ་ཀྱི་སྟོན་པ་དང་

[064B]། །།    ༈   
དགུང་སྐེག་གི་ཞབས་བརྟན་བསྟར་འབུལ་རིམ་བྱུང་གི་དེབ་གཞིའི་འགོ་བརྗོད་ལ།  འཇམ་དཔལ་རྡོ་རྗེ་ངག་དབང་བློ་ཡི་གཏེར། །སྐལ་བཟང་རྒྱལ་ཀུན་ཡེ་ཤེས་ཆེན་པོའི་རྩལ། །ཐུབ་བསྟན་ནོར་འཛིན་རྒྱ་ཆེར་སྐྱོང་བའི་གཉེན། །ཕྱག་ན་མཚོ་སྐྱེས་
འཆང་བའི་མགོན་དེར་འདུད། །མགོན་ཁྱོད་གདོད་ནས་སྐུ་གསུམ་ཁང་བཟང་རྩེར། །བདུད་བཞིའི་གཡུལ་ལས་རྒྱལ་བའི་ལྷ་ཡི་རྔ། །འཆི་མེད་རྟག་པའི་རོལ་མོར་ལྡིར་བའི་དབྱངས། །ས་གསུམ་འདི་ན་སྲིད་པའི་མཐར་ཡང་སྙན།།
དེ་ལྟ་ན་ཡང་སྣ་ཚོགས་གདུལ་བྱའི་ངོར། །མཐུན་སྣང་དགུང་སྐེག་སྒྱུ་མའི་རྩེད་འཇོ་ཡི། །ཞབས་ཟུང་རྡོ་རྗེའི་ངོ་བོར་ལྷུར་བཞེངས་པའི། །བསོད་ནམས་ཚོགས་ནི་གླིང་འདིའི་བསོད་ནམས་གཏེར། །མི་ཟད་ཚོགས་གཉིས་ནམ་
མཁའ་མཛོད་ཀྱི་སྤྲིན། །བར་མེད་གཏིབས་པའི་རིན་ཆེན་དབྱིག་གི་ཆར། །སྲིད་ན་མཚུངས་པ་མེད་པའི་ཞིང་ས་ཆེར། །མངོན་འབེབས་ངོ་མཚར་དཔལ་གྱི་ཕྲེང་བ་བྲིས། །ཞེས་་།། །།    ༈   
མཐའ་ཡས་ལུས་ཅན་རྣམས། །སྲིད་ཞིའི་འཇིགས་པ་ཀུན་སྐྱོབ་རྗེ་བཙུན་མ། །ཨཱརྱ་ཏཱ་རེའི་ཆར་འབེབས་ཆོ་ག་འདི། །བསོད་ནམས་རིན་ཆེན་ཚེ་རིང་སྒྲོལ་མ་ནས། །སྐུ་གཤེགས་བློ་བཟང་སྒྲོལ་མ་དེ་ཉིད་ཆེད། །ཆོས་སྦྱིན་

[065A]༄༅། །འཛད་མེད་པར་དུ་བསྒྲུབས་པའི་དགེ་མཐའ་དག་ཕན་བདེའི་འདོད་པ་ཀུན་འཇོ་བའི། །དོན་གཉིས་དབྱིག་གི་དཔལ་དུ་སྨིན་གྱུར་ཅིག་ ཅེས་པ་འདི་ཡང་རྒྱུ་སྦྱོར་གོང་གསལ་ཟུང་ནས་སྒྲོལ་མ་
ཙིཏྟ་མ་ཎིའི་ཆར་འབེབས་ཆོ་ག་པར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཁྲི་བྱང་པས་སྦྱར་བའོ།།  །།    ༈    །འགག་མེད་ཞི་ཁྲོ་དྲ་བའི་སྒྱུ་འཕྲུལ་སྤྲིན། །གྲངས་ཡས་དཀྱིལ་འཁོར་རྒྱ་མཚོའི་
བཀོད་པ་འབུམ། །ཅིར་ཡང་འཆར་བའི་ངོ་མཚར་བསམ་ལས་འདས། །རྡུལ་བྲལ་ཡེ་ཤེས་དག་པའི་གཞལ་མེད་ཁང། །མཐའ་བྲལ་ནམ་མཁའི་ཁྱོན་དུ་ཕྱམ་གདལ་བའི། །ཚད་མཐའ་ཀུན་མཁྱེན་གྱིས་ཀྱང་མི་སྤྱོད་ན། །
འདི་ཞེས་ངེས་བཟུང་སུས་ཀྱང་ག་ལ་དཔོག་འོན་ཏེ་སྣ་ཚོགས་ཐིག་དང་ཚོན་བརྒྱ་ཡི། །རི་མོས་མཐོང་གྲོལ་དག་པའི་བརྟན་གཡོའི་གཟུགས། །སྐལ་བཟང་མིག་ལ་ཀུན་དགའི་དཔལ་འཇོ་བ། །འདི་ཀོ་རྡོ་རྗེ་འཆང་གི་ཐབས་
མཁས་ཉིད། །དེ་ཕྱིར་རྒྱུད་སྨད་ཏྲེ་ཧོར་སྔགས་རམ་པ། །ཚུལ་ཁྲིམས་དར་རྒྱས་བྱམས་པ་བཀྲ་ཤིས་གཉིས། །ལྷག་བསམ་མགྱོགས་འགྲོ་བསྐུལ་བའི་ཤིང་རྟ་ཡིས། །ཐིག་རྩའི་པར་གྱི་ཉིན་བྱེད་འདི་ན་དྲངས། །དགེ་བས་ཟབ་
མོའི་ལྟ་དང་རྡོ་རྗེ་ཐེག་ཟུང་དུ་འབྲེལ་བའི་བློ་བཟང་རིང་ལུགས་མཆོག་ཚུལ་བཞིན་བཤད་དང་སྒྲུབ་པས་སྲིད་མཐའི་བར། །མི་ཉམས་ཀུན་བཟོད་ཁྱོན་དུ་ཁྱབ་གྱུར་ཅིག་མ་སྨད་རིམ་གཉིས་རྣལ་འབྱོར་ཆེན་པོ་ལ། །

[065B] །དུས་ཀྱི་མཐར་ཡང་གསང་ཆེན་ཆོས་ཀྱི་རྔ། །གཞོམ་མེད་ཀུན་དགའི་རོལ་མོར་ལྡིར་གྱུར་ཅིག་ཚུལ་འདིར་རྒྱུ་སྦྱོར་འབྲེལ་ཐོགས་ཐམས་ཅད་ཀྱང། །འཁྲུལ་བྲལ་མདོ་སྔགས་ཐེག་
པའི་ལམ་ཞུགས་ནས། །དག་པ་རབ་འབྱམས་མཁའ་ཁྱབ་དཀྱིལ་འཁོར་གྱི། །སྤྲོ་བསྡུའི་བྱེད་པོ་མཆོག་ཏུ་མྱུར་སོན་ཤོག་ ཅེས་པ་འདི་ཡང་རོང་ཐ་བློ་བཟང་དམ་ཆོས་རྒྱ་མཚོས་མཛད་པའི་དཀྱིལ་འཁོར་གྱི་ཐིག་རྩ་འདི་ཉིད་གསལ་ལ་རྒྱས་ཤིང་
དོན་གཉེར་ཅན་རྣམས་ལ་མཁོ་ཆེ་བར་བརྟེན། རྒྱུ་སྦྱོར་གོང་གསལ་ཟུང་ནས་པར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་༸སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྦྱར་བའོ།།  །།    ༈   
མའི། །འཕྲིན་ལས་ཟང་མི་ཤེས་པས་མཐའ་ཡས་འགྲོ། །ཀླུ་ཡི་གདོན་ལས་གྲོལ་བའི་པར་གྱི་འཕྲུལ། །བསོད་ནམས་རིན་ཆེན་ཚེ་རིང་སྒྲོལ་མས་བསྐྲུན། །དགེ་འདིས་སྐུ་གཤེགས་བློ་བཟང་སྒྲོལ་མས་མཚོན། །འགྲོ་ཀུན་ལྷག་
པའི་ལྷ་མོས་རྗེས་བཟུང་ནས། །ཕྱི་ནང་འཇིགས་བརྒྱད་ཀུན་གྲོལ་ཏཱ་རེ་མའི། །གོ་འཕང་དཀའ་བ་མེད་པར་འགྲུབ་གྱུར་ཅིག་ ཅེས་པ་འདི་ཡང་རྒྱུ་སྦྱོར་གོང་གསལ་ཟུང་ནས་ཙིཏྟ་མཎིའི་སྒོ་ནས་ཀླུའི་གདོན་གྲོལ་ཆོ་ག་པར་དུ་བསྐྲུན་པའི་སྨོན་ཚིག་ཏུ་
ཁྲི་བྱང་པས་སྦྱར་བའོ།།  །།    ༈    །སྙིང་པོའི་སྙིན་པོ་རྟེན་འབྲེལ་ཟབ་མོ་ཡི། །ཚུལ་ལུགས་ཚུལ་བཞིན་ཆེ་ཆུང་གདུལ་བྱའི་ངོར། །སྟོན་མཛད་སྟོན་མཆོག་སྨྲ་བའི་ཟླ་

[066A]༄༅། །བ་་དེར། །བསྟོད་ཅིང་བསྔགས་པ་བློ་བཟང་སེངྒེའི་སྒྲས། །སྨྲ་ངན་རི་དྭགས་མ་ལུས་འབྱེར་བྱེད་ཅིང། །འཇམ་མགོན་བསྟན་དང་མཇལ་བའི་སྨོན་ལམ་གྱི། །ས་བོན་ཐེག་མཆོག་དཔལ་གྱི་
འབྲས་བུའི་གཏེར། །དེ་སླད་མཁའ་མཉམ་འགྲོ་ལ་ཐུབ་བསྟན་གྱི། །ཡང་སྙིང་བླ་མེད་བདུད་རྩིའི་དགའ་སྟོན་ཆེ། །ཅི་དགར་འབྱེད་ཕྱིར་མི་ཟད་པར་གྱི་གཟུགས། །རྣམ་པར་བསྐྲུན་དང་དུས་གསུམ་དགེ་ཚོགས་མཐུས། །
མཐའ་དག་རྒྱལ་བའི་བསྟན་སྲོལ་དྲི་མེད་ཀླུང། །འཇམ་དཔལ་སྙིང་པོའི་རིང་ལུགས་གངྒཱ་ཆེར། །ཡོངས་འཁྱིལ་མཐའ་བྲལ་ལྟ་དང་གསང་བ་སྔགས། །ཉེར་འབྲེལ་མཚོ་ཆེན་སྲིད་མཐར་འཕེལ་གྱུར་ཅིག་དེའི་མཐུས་འགྲོ་
རྒྱུད་རྨོངས་པའི་རྙོག་རྡུལ་ཆ། །བགྲུངས་པས་གཞི་ལམ་འབྲས་བུའི་དབུ་མའི་ལམ། །ཟུང་དུ་འབྲེལ་བའི་རྟེན་འབྱུང་བསླུ་མེད་པས། །མཐའ་དག་རྒྱལ་བ་མཆོག་ལ་མྱུར་རེག་ཤོག་ ཅེས་པ་འདི་ཡང་སེར་སྨད་རྒྱལ་རོང་མཁན་སྤྲུལ་
རིན་པོ་ཆེ་ནས་རྟེན་འབྲེལ་བསྟོད་པ་ལེགས་བཤད་སྙིང་པོའི་དཔེ་ཐུང་པར་བསྐྲུན་གནང་བའི་སྨོན་ཚིག་ཏུ་ཁྲི་བྱང་སྤྲུལ་མིང་པས་སྨོན་པའོ།། །།    ༈   །
ཨོཾ་སྭ་སྟི། སྲིད་ཞིའི་དགེ་ལེགས་རིན་ཆེན་བྱེ་བའི་ཆར། །ཅི་དགར་འབེབས་པའི་མཆོག་གསུམ་བསམ་འཕེལ་ནོར། །དད་གསུམ་རྒྱལ་མཚན་རྩེ་མོར་ལེགས་བཀོད་ན། །ཕན་བདེའི་འདོད་དགུ་ཡིད་བཞིན་འཇོ་བར་མཛོད། །

[066B] །ཀུན་བཟང་མཚན་དཔེའི་ཐིག་ལེར་རྫོགས་པའི་གར། །གྲགས་པའི་འོད་སྣང་མཁའ་ཁྱབ་ཞིང་གི་མཐར། །སྤྲོ་མཛད་ཉིན་མོར་བྱེད་པས་ཁྱོད་ལ་སྲུངས། །འཇམ་མགོན་ལེགས་
བཤད་སྐྱེ་བ་ལྔ་པའི་དབྱངས། །ཆོས་ཕུང་རྒྱ་མཚོ་སྙིང་པོར་སྒྲོག་པའི་རྗེ། །ངོ་མཚར་བཀྲ་ཤིས་བྱེ་བའི་དཔལ་ཡོན་གྱིས། །དད་ལྡན་ཀུན་ཏུ་དགེ་བའི་ལམ་ལ་སྦྱོར། །ཚུལ་ཁྲིམས་དཔལ་་གྱི་འདབ་སྟོང་འཛུམ་པའི་རྩེར། །དོན་
ལྡན་་ཐེག་གསུམ་འབྲས་་བུའི་སྦྲང་རྩིའི་བཅུད། །གཅིག་ཏུ་སྤུངས་་པའི་རིག་གྲོལ་པདྨོའི་ཚལ། །སྐལ་བཟང་བུང་བའི་ཉེར་འཚོར་བཞད་གྱུར་ཅིག་ ཅེས་ཤིས་བརྗོད་ཀྱི་མེ་ཏོག་ཅུང་ཟད་སྔོན་དུ་འཐོར་ཏེ་སྐབས་དོན་གླེང་བར་བྱ་བ་
ནི་་་་། །།    ༈     ཨོཾ་སྭ་སྟི། སིདྡྷཾ། དཔག་ཡས་དཔག་བསམ་ནོར་བུའི་
འཁྲི་ཤིང་སྟོབས་བཅུ་མངའ་བ་ལྷ་ཡི་ལྷ། །ཀུན་བཟང་ཀུན་དགའ་བདུད་རྩིའི་གཏེར་མཛོད་ཞི་བ་ཆགས་བྲལ་དམ་པའི་ཆོས། །ལྷ་དང་ལྷ་མིན་མི་ཡི་ཡོན་ཏན་རིག་གྲོལ་བདེན་མཐོང་འཕགས་པའི་ཚོགས། །བསམ་འཕེལ་
བསམ་ལས་འདས་པའི་ངོ་མཚར་བྱེ་བ་སྟོང་གིས་སྐྱོང་གྱུར་ཅིག་མི་ཤིགས་རྟག་པའི་བདུད་རྩིའི་ཀ་ལ་ཤ། །ཡོངས་བཟུང་ནམ་མཁའ་གང་བའི་ཚེ་ཡི་ལྷ། །བྱིན་རླབས་སྙིང་གི་ཟུངས་སུ་རྟག་འབེབས་པས། །གཡུང་

[067A]༄༅། །དྲུང་སྲོག་གི་ཀ་བ་བརྟན་པོར་ཚུགས། །བདེ་ལེགས་མི་ཟད་གཏེར་གྱི་བང་མཛོད་ལས། །ཚེ་དཔལ་བསོད་ནམས་ལོངས་སྤྱོད་འདོད་དགུའི་ཆར། །འབད་མེད་ཅི་དགར་འཇོ་བའི་དགའ་
སྟོན་གྱིས། །རྟག་པར་སྐྱོངས་ཤིག་ནོར་ལྷ་མཁའ་འགྲོ་ཀྱེ། །རྒྱལ་བ་ཀུན་ཡུམ་དབྱངས་ཅན་ངག་གི་ལྷ། །དུས་ཀྱི་མུན་པས་དཀྲིགས་པའི་སྲིན་མོའི་གར། །དཔལ་ལྡན་མ་གཅིག་སྲིད་གསུམ་བདག་མོ་ཡིས། །ལས་
འདིར་དགེ་བའི་སྲུང་སྐྱོབ་མ་གཡེལ་ཞིག་རྒྱ་ཆེན་ལེགས་བྱས་ཀུན་གསལ་ཡངས་པའི་མཁར། །བཀྲ་ཤིས་སྣང་བ་སྟོང་གི་གཟི་བྱིན་ཅན། །ཐབས་ཤེས་ཉི་ཟླའི་དཀྱིལ་འཁོར་འཛུམ་པ་ཡི། །ཐོག་མཐའ་བར་གྱི་ངོ་མཚར་
གཏམ་དུ་གླེང། །ཞེས་ཡུལ་དམ་པ་རྣམས་ཀྱི་ཐུགས་རྗེ་བསྐུལ་ཞིང། སྲིད་ཞིའི་དགེ་ལེགས་བྱེ་བའི་གྲུ་ཆར་འབེབས་པའི་ཚིགས་སུ་བཅད་པ་དབྱར་སྐྱེས་སྤྲིན་གྱི་སྒྲ་དབྱངས་དལ་བུར་གླལ་བས་སྐབས་དབྱེ་བ་སྔོན་དུ་བཏང་
སྟེ། དེ་ཡང་་།། །།    ༈    སྲས་མོའི་སྐུ་སྐལ་ཐོ་གཞུང་འགོ་བརྗོད།  ཁྲི་ཕྲག་ལེགས་སྨོན་ལྷོ་ཕྱོགས་རི་བོའི་ངོས། །རིགས་གཟུགས་བསོད་ནམས་ཡལ་གའི་ཁྱོན་ཡངས་ཤིང། །གཙུག་ལག་དྲི་བཟང་གྲོལ་བའི་
དཔལ་གྱི་ལྗོན། །ཆོས་འབྱོར་གྲིབ་ཏུ་བསིལ་བའི་ནགས་ཀླུང་ན། །རྫོགས་ལྡན་དཔྱིད་ཀྱི་དཔལ་མོ་འབོད་པའི་འཕྲིན། །ལས་ལམ་ཀུན་དགའ་རྒྱས་པའི་དབྱངས་སྙན་ཅན། །ཚེ་གཡང་ལང་ཚོ་དར་བའི་མདོངས་མཐའ་མོ། །

[067B] །ཞེས་བདེ་ལེགས་སུ་བྱེད་པའི་སྙན་ཚིག་བུང་བ་རྣམ་པར་རྩེན་པའི་རྒྱུད་མང་སྔོན་དུ་བཏང་ནས། །དེ་ཡང་་།། །།    ༈    རྣམ་རྒྱལ་གྲྭ་ཚང་དུ་སྐུ་བཅར་མཆོད་མཁན་བློ་
བཟང་བསམ་གཏན་ཤག་ཚང་ནས་སྤྱི་རྫས་སྣ་ཚོགས་སྦྱོར་འབུལ་ཞུས་པའི་དཀར་ཆག་འགོ་མཇུག་གི་ཚིགས་བཅད་ནི།  སྭ་སྟི། ཟབ་རྒྱས་ལེགས་བཤད་ཟེར་རྣོན་འབུམ་སྤྲོས་པས། །གངས་ཅན་མཁས་རློམ་མེ་ཁྱེར་སྲིན་བུའི་ཁ། །སྙོམས་
ལས་མུན་པར་རྒྱས་འདེབས་སྲིད་པའི་མིག་བློ་བཟང་ཉིན་མོར་བྱེད་པ་འདིར་ཡང་དྲན། །ཀུན་ཁྱབ་ཆོས་དབྱིངས་ཀུན་ཏུ་བཟང་པོའི་འཕྲུལ། །སྣ་ཚོགས་སྣང་བ་མ་འགག་སྒྱུ་མའི་སྤྲིན། །དག་པའི་བརྟན་གཡོའི་འཁོར་ལོར་
འབྱམས་ཀླས་པའི། །ཡི་དམ་ཞི་ཁྲོས་མཆོག་ཐུན་དངོས་གྲུབ་སྩོལ། །བག་ཡོད་རྣམ་དག་ཁྲིམས་ཀྱི་ས་གཞིར་བལྟམས། །ཐོས་བསམ་སྒོམ་པའི་ལོ་འདབ་ཕྱོགས་སུ་རྒྱས། །རིམ་གཉིས་ཉམས་རྟོགས་འབྲས་བུའི་ཁུར་གྱིས་
དུད། །དགེ་འདུན་ཡོངས་འདུའི་ཕྲེང་བ་གཏན་གྱི་སྐྱབས། །ལས་བཞིའི་འཕྲིན་ལས་གློག་གི་རྗེས་འགྲོ་བས། །བསྟན་དགྲ་ཚར་གཅོད་དམ་ལྡན་བུ་བཞིན་དུ། །སྐྱོང་མཛད་བསྟན་སྲུང་དམ་ཅན་རྒྱ་མཚོ་ཡིས། །རྩ་བརྒྱུད་བླ་མའི་དམ་
ཚིག་དེང་འདིར་དགོངས། །རྣམ་པ་མཐའ་ཡས་རྒྱལ་བའི་ཆོས་ཚུལ་ཀུན། །གྲྭ་ཟུར་མ་ཉམས་ཚང་ལ་མ་ནོར་བ། །སྤྱི་སྒོས་ཕན་བདེའི་སྙིང་པོ་དམ་པ་རུ། །སྤེལ་མཁས་རིག་འཛིན་འདུས་པའི་ཁང་བཟང་དུ། །འདི་ན་གཏན་པ་

[068A]༄༅། །མེད་པའི་མཆོད་སྦྱིན་སྒོ། །བསོད་ནམས་བྱེ་བ་གྲངས་མེད་འཇུག་ངོགས་སུ། །བརྒྱ་ཕྲག་ཡངས་པོར་ཕྱེ་བའི་དངོས་པོ་དཀར། །བླ་མེད་ཕན་བདེའི་སྙིང་པོར་འདི་ལྟར་སྨིན། །ཞེས་་།།
 རྒྱས་འདེབས་ནི།  རབ་དཀར་ཁ་བའི་རྡུལ་བརྩེགས་ས་འཛིན་དབང། །ཟླ་གཞོན་བྱེ་བའི་འོད་ཀྱིས་འཁྱུད་པ་བཞིན། །འདི་ལས་འོངས་པའི་དགེ་ཚོགས་རྒྱ་ཆེན་གཏེར། །དུས་གསུམ་རྣམ་དཀར་ཕུང་པོར་བསྡོམས་པའི་
མཐུས། །བསྟན་པའི་གདུགས་དཀར་མི་ནུབ་རྒྱས་པའི་རྩེར། །དགེ་ལྡན་ལུགས་བཟང་ནོར་བུའི་ཏོག་འབར་ཞིང། །ཕན་བདེའི་གྲིབ་བསིལ་ཕྱོགས་ཀྱི་འཁོར་ལོའི་ཁྱོན། །འགེངས་པ་འཇིག་རྟེན་རྟག་ཏུ་སྲུང་གྱུར་ཅིག་
ཕྱག་ན་པདྨོའི་ཞབས་སེན་ཟླ་བའི་འཛུམ། །བསིལ་ལྗོངས་ཁ་བའི་རི་རྩེར་རྟག་མཛེས་པས། །རླབས་ཆེན་དགེ་ལེགས་བྱེ་བའི་བསིལ་ཟེར་འབུམ། །ས་གསུམ་ཕན་བདེའི་སྣང་བར་སྤྲོ་གྱུར་ཅིག་རིག་གྲོལ་མ་ལ་ཡར་
སྐྱེས་ནགས་དབུས་སུ། །རྣམ་པར་རྒྱལ་བའི་རིག་འཛིན་ཙནྡན་ལྗོན། །ཆོས་སྲིད་འཁོར་ལོ་གསུམ་གྱི་དྲི་བསུང་ངད། །ཀུན་ནས་མཐུན་པར་ཀུན་ཏུ་ཁྱབ་གྱུར་ཅིག་དགའ་བ་གྱ་ནོམ་སྡེ་བཞིའི་གངས་རིའི་སྤོར། །འགྱིངས་
ལྡན་ཕོ་བྲང་ཆབ་སྲིད་ཤ་ར་བྷ། །མི་བསྲུན་གླང་པོ་སྨྱོས་པའི་ཀླད་བུམ་སྟོང། །ཅིག་ཅར་དྲལ་བའི་སྟོབས་རྩལ་ངོམ་གྱུར་ཅིག་ཁོར་ཡུག་གངས་ཀྱི་རི་བོས་ཡོངས་བསྐོར་བའི། །ལྗོངས་འདིར་དམག་འཁྲུགས་ནད་

[068B] །མི་འདོད་ནག་པོའི་སྤྲིན་ཚོགས་རབ་དེང་ཤིང། །བདེ་སྐྱིད་ཉི་མའི་སྣང་བ་གསལ་གྱུར་ཅིག་སྐུ་གཤེགས་མཆོད་མཁན་བྱམས་པ་ལེགས་ཚོགས་སོགས། །ཚེ་ལས་འདས་ཀུན་སྡིག་སྒྲིབ་
མྱུར་བྱང་སྟེ། །དག་པའི་ཞིང་ན་རིན་ཆེན་པདྨོ་ལས། །རྫུས་སྐྱེས་བདེ་གཤེགས་བཀའ་ལུང་ནོད་གྱུར་ཅིག་རྒྱུ་སྦྱོར་འབྲེལ་ཐོགས་ཚེ་དང་ལྡན་ཚད་ཀུན། །ཕྱི་ནང་རྐྱེན་ངན་མི་འདོད་ཀུན་ཞི་ནས། །ཡོན་ཏན་རྒྱ་མཚོར་
དབང་འབྱོར་འགྲོ་བ་རྣམས། །འདྲེན་པའི་དེད་དཔོན་ཆེན་པོར་མྱུར་འགྲུབ་ཤོག་ ཅེས་སོ།། །།    ༈     ཨོཾ་སྭ་སྟི། མ་ལུས་ཕྱོགས་བཅུའི་རྒྱལ་བ་ཐམས་ཅད་ཀྱི། །མ་བཅོས་
སྤྲོས་བྲལ་ཆོས་དབྱིངས་བདེ་བའི་རྩལ། །མ་འགག་མཁའ་འགྲོ་སྒྱུ་མའི་ལང་ཚོའི་གར། །མ་གཅིག་རྡོ་རྗེ་གཡུ་སྒྲོན་འཁོར་བཅས་ལ། །ནོར་བུ་གསེར་འོད་གློག་གི་རྩེ་དགའ་དང། །འགྲོགས་པའི་སྤྲིན་དཀར་གོས་བཟང་
ལྷབ་ལྷུབ་ཅན། །ཕྱི་ནང་དམ་རྫས་སྤྱན་གཟིགས་མཆོད་པའི་ཚོགས། །ཀུན་བཟང་ནམ་མཁའ་མཛོད་དུ་ལེགས་འབུལ་ན། །ཐུབ་པའི་རིང་ལུགས་མདོ་སྔགས་བསྟན་པའི་སྲོལ། །དྲི་མེད་ཕྱོགས་དུས་ཀུན་ཏུ་དར་བ་
དང། །བསིལ་ལྗོངས་རྒུད་པའི་སྨག་རུམ་ཉེར་སངས་ནས། །རྫོགས་ལྡན་གསར་པའི་ལང་ཚོ་ངོམ་པར་མཛོད། །ཁྱད་པར་གངས་རིའི་མགོན་པོ་པད་དཀར་འཆང། །བསྟན་འཛིན་རྒྱ་མཚོའི་ཞབས་ཟུང་སྲིད་མཐར་བརྟན། །ཆོས་

[069A]༄༅། །སྲིད་ཁུར་དུ་འཛིན་པའི་དགེ་སྦྱོང་ཡང། །ཡུན་བརྟན་ཕན་བདེའི་འོད་སྣང་གྲོལ་བར་མཛོད། །ཡིད་འོང་ཀུན་དགའ་རྒྱས་པའི་ཟླ་བཞིན་མ། །ཞི་བའི་ལྷ་མོའི་བྱིན་རླབས་གངྒཱའི་ཆུས། །རྒྱུ་སྦྱོར་
སྒོ་གསུམ་ནད་གདོན་སྡིག་སྒྲིབ་ཀུན། །ཡོངས་བཀྲུས་ཞི་བ་ཆེན་པོའི་དཔལ་ལ་སྦྱོར།། །། སེར་པོ་ལ།  ཨོཾ་སྭ་སྟི། བདེ་ཆེན་ཆོས་དབྱིངས་ཀུན་གསལ་དག་པའི་མཁར། །གཞན་ཕན་ཆོ་འཕྲུལ་འོད་སྣང་བྱེ་བ་འབུམ། །ཅིར་
ཡང་གྲོལ་བས་འཁོར་འདས་ཡོངས་ཁྱབ་མ། །ཟླ་མེད་སྲིད་པའི་སྒྲོན་མེ་ཆེན་པོ་ལ། །གསེར་གྱི་ས་གཞི་ཚུལ་འདིའི་གཟི་བྱིན་ལ། །སྐྲག་པས་ཆུ་གཏེར་འོག་ཏུ་ཡིབ་སྙམ་ཞེས། །ཐེ་ཚོམ་དཔྱང་ཐག་འཛིན་བྱེད་གོས་བཟང་འདི། །
སྔགས་རྒྱས་འདོད་རྒུར་སྤེལ་ཏེ་མཆོད་བྱེད་ན། །ཕྱག་ན་པདྨོའི་སྐུ་ཚེ་མཛད་འཕྲིན་དང། །ཆོས་སྲིད་འཛིན་པའི་སྡེ་བཞིའི་མངའ་ཐང་རྒྱས། །སྡེ་འདིར་བཤད་སྒྲུབ་ལོངས་སྤྱོད་དབྱར་མཚོ་ལྟར། །འཕེལ་རྒྱས་སྲིད་ཞིའི་སྙིང་པོར་
སྨིན་པར་མཛོད། །རྒྱས་མཛད་ལྷ་མོ་གསེར་གྱི་མདོག་མཛེས་མས། །ཅི་འདོད་གཏེར་གྱི་བུམ་པ་བཟང་པོ་ལས། །ཚེ་དཔལ་ལེགས་ཚོགས་འདོད་དགུའི་ཆར་ཕབས་ཏེ། །རྒྱུ་སྦྱོར་ཡིད་ཀྱི་རེ་བ་སྐོང་བར་མཛོད།། །། དམར་པོ་
ལ༑  ཨོཾ་སྭ་སྟི། བདེ་ཆེན་མཚམས་སྤྲིན་དམར་བ་དང་འདྲེས་པའི། །རྗེས་ཆགས་ལང་ཚོའི་ཟུར་མིག་འོད་ཞགས་ཀྱིས། །ཐུབ་ཀུན་བརྟན་པ་འཕྲོག་པའི་སྒྱུ་ཐབས་མཁན། །མ་གཅིག་མཁའ་འགྲོའི་གཙོ་མོ་འཁོར་བཅས་ལ། །

[069B] །མཁའ་ཡང་དམར་པོར་བགྱིད་པའི་ཟ་འོག་གོས། །ཀུན་བཟང་ཏིང་འཛིན་རོལ་པ་ལས་བྱུང་བའི། །དམ་རྫས་མཆོད་ཚོགས་རྒྱ་མཚོ་བཅས་འབུལ་ན། །མཐའ་བཞིའི་དྲེགས་ལྡན་
སྐྱེ་བོ་མ་ལུས་པའི། །ཡིད་ཀྱི་བརྟན་པ་ཅིག་ཅར་མྱུར་ཞིག་ནས། །དགའ་བ་བརྒྱ་ལྡན་ཆབ་སྲིད་བཙན་པོའི་ལུང། །གུས་པས་སྤྱི་བོར་ནོད་པ་ཉིད་དུ་མཛོད། །ཟླ་བ་དམར་པོ་བཞད་པའི་ལང་ཚོ་ཅན། །དབང་མཛད་དབང་གི་
ལྕགས་ཀྱུའི་འཁྲུལ་འཁོར་གྱིས། །ཁམས་གསུམ་བརྟན་གཡོའི་ལེགས་ཚོགས་ལ་སོགས་པ། །བསྟན་འགྲོར་སྨན་པའི་དགོས་དགུ་འདིར་ཁུགས་ཤིག་ །། སྔོན་པོ་ལ།  ཨོཾ་སྭ་སྟི། ཞི་བའི་རང་བཞིན་དབྱངས་ཅན་ངག་གི་
ལྷ༑ ༑དམ་ཉམས་སྲོག་བདུད་ནག་པོ་ཆེན་མོའི་གཟུགས། །སྲིད་གསུམ་ཁམ་དུ་ཟ་བྱེད་མཆེ་བ་ཅན། །འཇིགས་རུང་མཧཱ་ཀཱ་ལི་གཡུ་སྒྲོན་མར། །སྔོ་སངས་སྒེག་མོའི་བཞིན་གྱི་མཛེས་པ་ཀུན། །ལན་བརྒྱར་ཕམ་བྱེད་དབང་
སྔོན་མདངས་འཛིན་པའི། །གོས་བཟང་སྣ་ཚོགས་མཆོད་པའི་སྤྲིན་དང་བཅས། །འཁོར་གསུམ་ཡོངས་དག་བློ་ཡིས་ལེགས་འབུལ་ན། །རྒྱལ་བའི་བསྟན་དང་བསྟན་འཛིན་ཡོན་མཆོད་ལ། །གནོད་ཅིང་འཚེ་བའི་མི་དང་མི་
མིན་ཀུན། །དྲག་སྦྱོར་མི་བཟད་ལྕེ་བརྒྱ་ཡོངས་ཕབས་ཏེ། །དམིགས་མེད་ཆོས་ཀྱི་དབྱིངས་སུ་རྒྱས་འདེབས་མཛོད། །རྒྱུ་སྦྱོར་ཉིད་ཀྱི་འདི་ཕྱིའི་ལེགས་ཚོགས་ཀུན། །བསྒྲུབ་ལ་བར་གཅོད་དགྲ་བགེགས་གང་ཡིན་པ། །དྲག་མཛད་

[070A]༄༅། །མ་མོས་བྱང་དམར་དཀྱུས་ཐོབ་ལ། །རལ་གྲི་འབར་བས་དོན་སྙིང་ཚལ་པར་ཁོས།། །།  ལྗང་གུ་ལ།  ཨོཾ་སྭ་སྟི། མཆོག་ཏུ་མི་འགྱུར་ལྷན་སྐྱེས་བདེ་བའི་དངོས། །འགྲོ་ངོར་ཁྲོ་ཆགས་ཞི་དང་
དཔའ་བའི་ཉམས། །ཅིར་ཡང་སྟོན་མཛད་རྡོ་རྗེ་གཡུ་སྒྲོན་ཞེས། །གནས་གསུམ་མཁའ་འགྲོའི་གཙོ་མོ་འཁོར་བཅས་རྣམས། །མརྒད་ཐགས་སུ་བཏགས་པའི་གོས་བཟང་ལ། །ཉི་འོད་རྩེ་དགའ་འཛིན་པའི་མཆོད་པའི་རྫས། །
མཆོད་བྱ་མཆོད་བྱེད་དབྱེར་མེད་སྒྱུ་མའི་སྤྲིན། །ཀུན་རྫོབ་ལྟད་མོར་ཆེ་བ་འདི་བཞེས་ལ། །ཕྱག་ན་པདྨོའི་རླབས་ཆེན་ཆོས་སྲིད་ཀྱི། །ཕྱག་རྒྱ་སུག་པར་འཛིན་པའི་དགེ་སྦྱོང་ཡང། །མི་ཤིགས་རྡོ་རྗེའི་ལང་ཚོར་རྟག་བརྟན་ཅིང། །
གང་བསམ་བསྟན་འགྲོའི་དོན་ཆེན་ལྷུན་འགྲུབ་མཛོད། །རྒྱུ་སྦྱོར་ཡིད་ཀྱི་ཀུན་གསལ་ཡངས་པའི་གཞིར། །ཡེ་ཤེས་བླ་མེད་ཉི་མ་འབུམ་འཆར་ཞིང། །མ་རིག་མུན་པའི་དགྲ་ཚོགས་ཀུན་བཅོམ་ནས། །དོན་གཉིས་སྣང་བའི་རྩེ་
དགའ་འཛིན་པར་མཛོད། ། ཅེས་པ་འདི་ཡང་སྐུ་སྒེར་སྟག་བྲག་བླ་བྲང་གི་གསོལ་དཔོན་ཁམ་ཆུང་ཡེ་ཤེས་རིག་འཛིན་ནས་བཞི་སྡེ་དགའ་ལྡན་བསམ་གཏན་གླིང་དུ་བསྙེན་བཀུར་དང་འབྲེལ་བསྟན་སྲུང་རྡོ་རྗེ་གཡུ་སྒྲོན་མར་ཇུས་ཚོན་སྣ་ལྔའི་གཡང་དར་འབུལ་སྦྱོར་སྐབས་ཀྱི་
སྨོན་ཚིག་ཏུ་༸སྐྱབས་མགོན་སྲིད་སྐྱོང་རིན་པོ་ཆེས་སྩལ་རྒྱུར་བྲིས།། །།    ༈     ཨོཾ་སྭ་སྟི། སྐུ་བཞིའི་བདག་ཉིད་བདེ་ཆེན་ཧེ་རུ་ཀཿ་སྲིད་གསུམ་གདུག་ཅན་ལོག་འདྲེན་ཀུན་གྱི་གཤེད། །འཇིགས་རུང་

[070B] །ཡོངས་བཞེངས་ལེགས་ལྡན་མགོན་པོ་ཡབ་ཡུམ་རྣམས། །དགྱེས་ཕྱིར་རེག་ན་བདེ་བའི་ཟ་འོག་གོས། །ཟླ་བ་སྟོང་གི་ལང་ཚོའི་དཔལ་ཡོན་ཡང། །མོག་པོར་བགྱིད་པའི་ཆུན་འཕྱང་ཡིད་
འོང་འདི། །དྲི་མེད་ལྷག་བསམ་དག་པས་ལེགས་འབུལ་ན། །ཐུབ་བསྟན་སྤྱི་དང་འཇམ་དཔལ་སྙིང་པོ་ཡི། །འཁྲུལ་བྲལ་ལུགས་བཟང་ནམ་མཁའི་ནོར་བུ་མཆོག་བཤད་དང་སྒྲུབ་པའི་འོད་སྣང་འབུམ་གྱི་གཟི། །མི་ནུབ་
སྲིད་པའི་མིག་ཏུ་འབར་བར་མཛོད། །ལྷ་ཁྱོད་བྱིན་རླབས་འཆི་གསོས་བདུད་རྩིའི་སྨན། །རྒྱུ་སྦྱོར་ལུས་ངག་ཡིད་ལ་ཞུགས་པའི་མཐུས། །སྒོ་གསུམ་ཉམས་ཆག་གདོན་རིམས་པར་གཅོད་ནད། །ལྷག་མེད་སྦྱོངས་ཤིག་
མཧཱ་ཀཱ་ལ་ཡ།། །། སེར་པོ་ལ།  ཨོཾ་སྭ་སྟི། མི་འགྱུར་བདེ་སྟོང་ཆབ་ཀྱིས་བསྐྱེད་བསྲིངས་པས། །མཐུ་སྟོབས་ནུས་པའི་ཡལ་འདབ་ཆེས་དར་བ། །མཆོག་ཐུན་དངོས་གྲུབ་འབྲས་བཟང་མཁའ་ཁྱབ་ཏུ། །སྩོལ་མཛད་
ལེགས་ལྡན་དཔག་བསམ་ཡོངས་འདུ་ཆེར། །བརྒྱ་ཕྲག་ཉི་འོད་ཐགས་སུ་ཉེར་བསྐྲུན་ཏེ། །འཇིག་རྟེན་མེས་པོས་ཆེད་དུ་བཀོད་པ་བཞིན། །རབ་མཛེས་གསེར་འོད་འབར་བའི་གོས་བཟང་འདི། །མ་ཆགས་ཞེན་མེད་བློ་ཡིས་
ལེགས་འབུལ་ན། །གངས་ཅན་ལྷ་གཅིག་བསམ་འཕེལ་ནོར་བུ་དང། །ཆབ་སྲིད་སྐྱོང་བའི་རིག་པ་འཛིན་པ་ཡང། །མི་ནུབ་དགེ་ལེགས་རླབས་ཆེན་འདོད་དགུའི་གཏེར། །མཐའ་ཡས་འགྲོ་བའི་དཔྱིད་དུ་གྲོལ་བར་མཛོད། །

[071A]༄༅། །འཕྲིན་ལས་ཉིན་བྱེད་འོད་སྣང་སྤྲོས་པའི་མོད། །རྒྱུ་སྦྱོར་ཚེ་བསོད་ཏིང་འཛིན་དཔལ་འབྱོར་སོགས། །སྲིད་ཞིའི་ལེགས་ཚོགས་པདྨ་སྟོང་གི་འཛུམ། །མངོན་པར་བཞད་པའི་དགའ་སྟོན་
ཁྱོད་ཀྱིས་སྒྲུབས།། །། དམར་པོ་ལ།  ཨོཾ་སྭ་སྟི། འཇིགས་རུང་པད་རག་རི་བོ་བསྐྱོད་པའི་ཉམས། །བརྐྱངས་བསྐུམ་དོར་སྟབས་གཅིག་གིས་ས་གསུམ་ཁྱོན། །ཆེམ་ཆེམ་གཡོ་ཞིང་དབང་མཛད་དབང་གི་རྒྱལ། །ཚོགས་
རྗེ་ཚོགས་བདག་དཔལ་མགོན་ཆེན་པོ་ལ། །སྔོ་སངས་སྒེག་མོས་མཚམས་སྤྲིན་དམར་པའི་ཡུག་རིང་པོར་བརྐྱངས་པ་སྙམ་དུ་འཁྲུལ་བྱེད་པའི། །གོས་བཟང་མཐུན་པའི་དམ་རྫས་རྒྱ་མཚོར་བཅས། །སྔགས་རྒྱས་མང་
པོར་སྤེལ་ཏེ་ལེགས་འབུལ་ན། །བསླབ་པ་གསུམ་ལྡན་རིག་གྲོལ་ངུར་པའི་ཁྱུ། །འདུས་སྡེ་པདྨོའི་མཚོ་ཆེན་འདིར་འདུས་ཤིང། །དཔལ་འབྱོར་ལོངས་སྤྱོད་འདོད་དགུའི་དལ་འགྲོ་མ། །ཆད་མེད་འབབ་པའི་དགེ་མཚན་
གསལ་བར་མཛོད། །འཕྲིན་ལས་དོན་ཡོད་ཞགས་པའི་འཕྲུལ་འཁོར་གྱིས། །སྲིད་དང་ཞི་བར་གྲགས་པའི་དཔལ་ཡོན་སོགས། །བརྟན་གཡོའི་དངོས་ཀུན་ཅི་དགར་མྱུར་བཅིངས་ནས། །རྒྱུ་སྦྱོར་དབང་ཕྱུག་མཆོག་གི་
དཔལ་ལ་སྦྱོར།། །། སྔོན་པོ་ལ།  ཨོཾ་སྭ་སྟི། དུས་ཀྱི་མེ་ལྕེ་གློག་གི་ཕྲེང་བ་ཅན། །སྲིད་གསུམ་ཁམ་དུ་ཟ་བའི་སྲིན་པོའི་གཟུགས། །ལེགས་ལྡན་ཆེན་པོ་གྲོང་ཁྱེར་སུམ་བརྩེགས་དགྲ་གཏུམ་དྲག་མཧཱ་ཀཱ་ལ་འཁོར་

[071B] །ཆོས་དབྱིངས་འགྱུར་བ་མེད་པའི་རང་བཞིན་ཁམས། །རེག་འཇམ་ཨིནྡྲ་ནི་ལའི་གོས་བཟང་གི་དངོས་པོར་ཤར་འདྲའི་ཆུན་འཕྱང་མཛེས་པ་འདི། །ཤ་ཁྲག་རི་ལྟར་སྤུངས་ནས་ལེགས་འབུལ་ན། །སྲིད་ཞིའི་
རྣམ་འདྲེན་༸གོང་ས་མཆོད་ཡོན་གྱི། །གསང་གསུམ་མཛད་པར་འཁུ་བའི་ལོག་འདྲེན་ཀུན། །ཀླད་ཁྲག་རུས་པ་དོན་སྙིང་བཅས་པ་རྣམས། །དམ་ཅན་རྒྱ་མཚོའི་དཔུང་གི་ཟས་སུ་གཏོད། །རྒྱུ་སྦྱོར་དམ་ཆོས་སྒྲུབ་ལ་
གནོད་བྱེད་ཀུན། །ལྷ་ཁྱོད་སྣང་སྟོང་སྒྱུ་མ་ཁྲོས་པའི་སྐུ། །སྟངས་སྟབས་སྲིད་གསུམ་གནོན་པའི་དྲག་ཤུལ་གྱིས། །ཐལ་བར་རློག་ཅིག་བཛྲ་ས་མ་ཡ།། །། ལྗང་གུ་ལ།  གདོད་ནས་ཉེར་ཞི་རྡོ་རྗེ་སྙིང་པོའི་རྩལ། །འཇིག་
དུས་མེ་ལྟར་འབར་བའི་ཁྲོ་བོ་གཟུགས། །བསྟན་དགྲའི་སྲོག་བདུད་ཧ་ལ་བརྩེགས་པའི་དུག་རྣལ་འབྱོར་དགྲ་ལྷ་དཔལ་མགོན་ཆེན་པོ་ལ། །མརྒད་ལང་ཚོ་ངོམ་པའི་གོས་བཟང་དང། །ཕྱི་ནང་གསང་བའི་རྟེན་རྫས་རྒྱ་མཚོར་
བཅས། །ཀུན་བཟང་མཆོད་སྤྲིན་མི་ཟད་ནམ་མཁའ་མཛོད། །ཏིང་འཛིན་སྔགས་རྒྱས་སྤེལ་ཏེ་ལེགས་འབུལ་ན། །གསུམ་ལྡན་དགེ་སྦྱོང་རིག་པ་འཛིན་པ་ཡི། །སྒོ་གསུམ་གེགས་ཀྱི་འཚུབ་མ་རང་སར་ཞི། །རླབས་ཆེན་བསྟན་
འགྲོའི་ཕན་བདེ་སྤེལ་བའི་ལས། །བསམ་དང་རེ་བ་ཚད་དུ་འཇོ་བར་མཛོད། །རྒྱུ་སྦྱོར་ལེགས་བྱས་ས་ཧ་ཀ་རའི་ལྗོན། །འཕེལ་རྒྱས་སྲིད་པའི་རྩེ་མོར་སྙེགས་པའི་དབུས། །དོན་གཉིས་རོ་མངར་སྨིན་པའི་འབྲས་བཟང་འབུམ། །

[072A]༄༅། །མངོན་པར་དུད་པའི་འཕྲིན་ལས་ཁྱོད་ཀྱིས་སྒྲུབས། ། འདི་ཡང་སྐུ་སྒེར་སྟག་བྲག་བླ་བྲང་གི་གསོལ་དཔོན་ལགས་ནས་བཞི་སྡེར་ལེགས་ལྡན་མགོན་པོ་གྲི་གུག་ལ་ཇུས་ཚོན་སྣ་ལྔ་པའི་གཡང་དར་འབུལ་སྦྱོར་སྐབས་སྲིད་སྐྱོང་རིན་པོ་ཆེས་
སྩལ་རྒྱུར་བྲིས།། །།    ༈     སྭ་སྟི། སྲིད་ཞིའི་ཁམས་ན་བསིལ་པའི་འོད་དཀར་འབུམ། །སྲིད་པའི་མཐར་ཡང་འཛུམ་ལྡན་ཟླ་བ་གསར། །སྲིད་གསུམ་བླ་མ་འཇིག་རྟེན་དབང་ཕྱུག་ལ།།
སྲིད་པའི་མུན་སེལ་མར་མེའི་སྣོད་མཆོག་འདི། །ཕུལ་བས་རྒྱུ་སྦྱོར་འབྲེལ་ཐོགས་ཡིད་ཅན་ཀུན། །རྨོངས་པའི་སྨག་རུམ་ཡེ་་ནས་ཡོངས་བསལ་ཏེ། །མཐའ་ཡས་ཤེས་་བྱའི་དེ་ཉིད་རིག་་པའི་རྩལ། །འོད་གསལ་ཆེན་
པོའི་དཔལ་ཡོན་འཛིན་་གྱུར་ཅིག་ ཅེས་པ་འདི་ཡང་སྐུ་སྒེར་སྟག་བླའི་གསོལ་དཔོན་ལགས་ནས་བཞི་སྡེའི་རྟེན་གཙོ་ལོ་ཀེ་ཤྭ་རར་དངུལ་ཀོང་ཕུལ་བའི་སྨོན་ཚིག་ཏུ་སྲིད་སྐྱོང་རིན་པོ་ཆེས་སྩལ་རྒྱུར་བྲིས།། །།    ༈   
གསུང་བྱོན་མའི་སྙན་དར་སྨོན་ཚིག་དཀར་པོ་ལ།  ན་མོ་ཀཱ་ལི་དེ་ཝི་བྷྱ་བཅུ་དྲུག་དགའ་བཞི་རྫོགས་པའི་ལང་ཚོ་ཡིས། །རབ་འབྱམས་རྒྱལ་བ་ཀུན་དང་མཉམ་སྦྱོར་ཡུམ། །ཤེས་རབ་རྡོ་རྗེ་དབྱིངས་ཀྱི་དབང་ཕྱུག་མ། །བདུད་
སྡེའི་གཤེད་དུ་དམག་ཟོར་རྒྱལ་མོ་ཞེས། །དྲག་ཤུལ་སྲིད་པ་གསུམ་ན་ཆེ་བའི་ལྷར། །ཡོངས་བཞེངས་སྲོག་བདག་མ་མོ་རེ་མ་ཏི། །འཁོར་འདས་ཡོངས་ཀྱི་དབང་ཕྱུག་མཐུ་མོ་ཆེར། །མངའ་གསོལ་དབུ་འཕང་སྲིད་རྩེར་

[072B] །བློ་བཟང་རིང་ལུགས་སྐྱེ་བ་ལྔ་པའི་དུང། །བཤད་སྒྲུབ་དབུགས་ཀྱིས་བསྐུལ་བའི་དབྱངས་སྙན་པོས། །ས་གསུམ་མུན་པའི་མལ་ནས་རྟག་སློང་ཞིང། །སྲིད་ཞིའི་རྒུད་པའི་རིམས་ནད་སེལ་བར་མཛོད། །
མཁའ་ཁྱབ་འགྲོ་བའི་རེ་སྐོང་ཡིད་བཞིན་ནོར། །གངས་ཅན་ལྷ་གཅིག་ཕན་བདེའི་ཉི་མ་ཆེའི། །གསང་གསུམ་འགལ་རྐྱེན་སྤྲིན་ཚོགས་ཅི་མཆིས་པ། །འཕྲིན་ལས་དྲི་བཞོན་སྟོབས་ཀྱིས་དེངས་པར་མཛོད། །པུར་རྒྱལ་ཁ་བ་
ཅན་གྱི་རྒྱལ་ཁམས་འདིར། །ལྔ་བདོའི་དུས་ཀྱི་རྒུད་ཚོགས་ཅི་མཆིས་པ། །ཉི་འོད་རྩེ་དགས་རེག་པའི་བ་མོ་བཞིན། །ཞི་བཟློག་བཀྲ་ཤིས་དགེ་མཚན་གསལ་བར་མཛོད།། །། སེར་པོ་ལ།  ཤེས་བྱའི་དཀྱིལ་འཁོར་
ཀུན་ཁྱབ་སྟོང་པའི་གཤིས། །ལྷན་སྐྱེས་བདེ་ཆེན་མཆོག་གི་རྩེད་འཇོའི་གར། །རྒྱས་མཛད་འདོད་པ་ཀུན་སྩོལ་མངོན་དགའ་མར། །གསེར་འོད་འཁྱུད་པའི་གོས་བཟང་འདི་འགུལ་ན། །བྱིན་རླབས་གཏེར་གྱི་བུམ་པ་བཟང་
པོ་ལས། །རེ་སྐོང་དཔག་བསམ་ནོར་བུའི་ཆར་ཕབས་ཏེ། །ཕྱག་ན་པདྨོའི་སྐུ་ཚེ་མཛད་འཕྲིན་སོགས། །ལེགས་ཚོགས་མ་ལུས་འཕེལ་བའི་དངོས་གྲུབ་སྩོལ།། །།་ དམར་པོ་ལ།  རྗེས་ཆགས་ཟུར་མིག་ཡོན་པོར་གཡོས་
པའི་མོད། །ཁམས་གསུམ་ཡིད་ཀྱི་བརྟན་པ་ཅིག་ཅར་དུ། །འགུགས་མཛད་དབང་གི་ལྷ་མོ་མཛེས་ལྡན་མར། །དབང་མདོག་དར་གྱི་ལྷབ་ལྷུབ་འདི་འབུལ་ན། །ནོར་བུ་གློག་འོད་འཁྱུད་པའི་ཞགས་རིང་གིས། །མཐའ་བཞིའི་

[073A]༄༅། །དྲེགས་ལྡན་གཉའ་བ་རེངས་པའི་སྲོག་མ་ལུས་འཆིང་ཞིང་གངས་རིའི་མགོན་པོ་ཡི། །ཞབས་རྡུལ་སྤྱི་བོས་ནོད་པ་ཉིད་དུ་མཛོད།། །།་ སྔོན་པོ་ལ།  དོན་དམ་རྟག་ཏུ་ཞི་བ་ཆོས་སྐུའི་
རྩལ། །དུས་ཀྱི་མུན་པ་བརྩེགས་པའི་སྲིན་མོའི་གཟུགས། །བསྟན་དགྲའི་སྲོག་བདུད་མཧཱ་ཀཱ་ལི་མ། །མཐིང་ནག་དར་གྱི་ཅོད་པན་འདི་བཞེས་ལ། །རྒྱལ་བའི་བསྟན་དང་དགའ་ལྡན་ཆབ་སྲིད་ལ། །གདུག་ཅིང་སྡང་
བའི་བདུད་རིགས་མ་ལུས་པ། །གཏུམ་པོ་གཙིགས་བྱེད་འབར་བའི་མཆེ་བ་ཡིས། །ཆེམ་ཆེམ་ཟོ་ཞིག་བཛྲ་ས་མ་ཡ།། །། ལྗང་གུ་ལ།  རྣམ་ཀུན་མཆོག་ལྡན་ཨེ་དབྱིངས་ཕྱག་རྒྱ་ཆེ། །གང་འདུལ་སྒྱུ་མ་ཆེན་པོའི་འཇོ་
སྒེག་ཉམས། །འདོད་ཁམས་དབང་ཕྱུག་མ་གཅིག་སྲིད་གསུམ་བདག་རེག་འཇམ་ལྷ་ཡི་ན་བཟའ་འདི་བཞེས་ལ། །བསམ་འཕེལ་ཡིད་བཞིན་ནོར་དང་བུམ་པ་བཟང། །དཔག་བསམ་ཤིང་ལྟར་མཆོག་དང་ཐུན་མོང་གི་
དངོས་གྲུབ་མ་ལུས་ཇི་ལྟར་འདོད་པ་བཞིན། །བསམ་དང་རེ་བའི་ཚད་དུ་འཇོ་བར་མཛོད། ། ཅེས་སོ།།  །།    ༈    །མཐོང་གྲོལ་མཐོང་བ་དོན་ལྡན་མཚན་དཔེའི་གར། །སྲིད་ན་
སྲིད་ཞིའི་དངོས་གྲུབ་བྱེ་བའི་གཏེར། །རིགས་གསུམ་རིགས་ཀྱི་བདག་པོས་དགེ་ལེགས་སྩོལ། །དཔལ་མཆོག་དཔལ་ལྡན་འདུས་པའི་ཟབ་མོའི་རྒྱུད། །མྠའ་ཡས་མྠའ་དྲུག་ཚུལ་བཞིས་རྒྱས་བཏབ་པའི། །ལེགས་

[073B] །གསུམ་ལྡན་གསུམ་རིག་རྣལ་འབྱོར་འདུས་པའི་སྡེར། །རྣམ་མང་བཟང་གོས་དབང་གཞུའི་ཚོན་རིས་ཅན། །རྣམ་པར་སྤེལ་བའི་དྲ་བ་དྲ་ཕྱེད་རྒྱན། །རྣམ་པ་མཐའ་ཡས་སྲིད་
ཞིའི་དགེ་མཚན་གྱི། །རྣམ་འགྱུར་མེས་པོས་གཅིག་ཏུ་སྤུངས་འདྲ་བ། །ཕུལ་བའི་ལེགས་བྱས་མུ་ཏིག་འོ་མའི་མཚོ། །ཟླ་གཞོན་བྱེ་བའི་འོད་དཀར་རྫོགས་པའི་རླབས། །མཁའ་ཁྱབ་ཡོངས་ལ་བསིལ་བའི་ཟེགས་མ་འབུམ།།
ཡོངས་གྲོལ་འོག་མིན་རྩེ་མོར་འགྲིམ་གྱུར་ཅིག་འགྲོ་བའི་སྒྲོན་མེ་ཉོན་མོངས་ཟུག་རྔུའི་སྨན། །ཟས་གཙང་སྲས་ཀྱི་ལུང་རྟོགས་བསྟན་པའི་ཚུལ། །ཚུལ་བཞིན་བཤད་དང་སྒྲུབ་པས་འཇིག་རྟེན་འདིར། །མི་ནུབ་ཕན་བདེའི་སྙིང་
པོར་སྨིན་གྱུར་ཅིག་སྙིང་རྗེ་བཅུ་དྲུག་ཉ་བའི་རི་དྭགས་འཛིན། །གངས་ཅན་མགོན་པོ་ཟླ་བ་བདུད་རྩིའི་འཛུམ། །རླབས་ཆེན་དགེ་ལེགས་སྣང་བ་དམ་པའི་གཟིས། །ཕྱོགས་ཀྱི་མུ་ཁྱུད་གསལ་བ་བསྐྱེད་གྱུར་ཅིག་རབ་འབྱམས་
རྒྱུད་དོན་མ་དྲོས་རོལ་པའི་མཚོ། །རིག་འཛིན་གདེངས་ཅན་བྱེ་བས་ཡོངས་བཟུང་ཞིང། །བཤད་སྒྲུབ་ནོར་བུའི་སྤྲིན་ཆེན་འབུམ་དཀྲིགས་པས། །སྔོ་སངས་སྒེག་མོའི་སྟོད་གཡོག་འཛིན་གྱུར་ཅིག་རྒྱུ་སྦྱོར་ལས་བྱེད་འབྲེལ་ཐོགས་
ཐམས་ཅད་ཀྱང། །འཕྲལ་ཡུན་མི་འདོད་མུན་པ་ཀུན་ཞི་ཞིང། །སྲིད་ཞིའི་ལེགས་ཚོགས་སྣང་བ་དམ་པའི་དཔལ། །ཡངས་པོར་གྲོལ་བའི་སྐལ་བཟང་ཐོབ་གྱུར་ཅིག་ཁྱད་པར་སྙིང་དབུས་འོད་ལྔའི་གུར་ཁྱིམ་དུ། །གཉུག་མ་ལྷན་

[074A]༄༅། །སྐྱེས་རིག་པའི་ཁྱེའུ་ཆུང། །བདེ་ཆེན་སྦྲང་རྩིའི་ཆང་གིས་མྱོས་པའི་གླུ། །མཁའ་ཁྱབ་ཞིང་གི་རོལ་མོར་སྙན་གྱུར་ཅིག་ ཅེས་པ་འདི་ཡང་རྒྱུད་སྟོད་གྲྭ་ཚང་གི་ཕྱག་མཛོད་རྣམས་ནས་ལྷག་མཆོད་
སྐབས་དྲ་བ་དྲ་ཕྱེད་འབུལ་སྦྱོར་ཞུས་པའི་སྨོན་ཚིག་ཏུ་བྲིས།།  །།    ༈    །རྡོ་རྗེ་སེམས་དཔས་རྡོ་རྗེ་འཆང་ལྟ་བུར། །ཡང་ཡང་ཡོངས་བསྔགས་ཡང་དག་རྒྱུད་ཀྱི་རྩེ། །དཔལ་ལྡན་འདུས་པའི་
དཔལ་འཛིན་དགེ་འདུན་རྣམས། །གསང་ཆེན་མངོན་དགའ་སྐྱོང་བའི་རྡོ་རྗེའི་གྲོང། །ནོར་བུའི་བ་གམ་མངོན་མཐོའི་གཞལ་མེད་ཁང། །མཛེས་བྱེད་བཟང་གོས་ཚོས་ཚོགས་འཕན་རིང་བཞི། །འགོ་རྒྱན་ཙི་པར་ལྷན་དྲུབ་རང་འགྲིགས་
བཅས། །ཕུལ་བའི་དགེ་འདིས་བློ་བཟང་རྒྱལ་བའི་བསྟན། །བཤད་དང་སྒྲུབ་པས་ཀུན་བཟོད་ཁྱོན་དུ་ཁྱབ། །བསྟན་འཛིན་ཡོན་མཆོད་དགེ་ལེགས་ཟླ་བའི་འཛུམ། །འཕེལ་བ་མི་ཉམས་ཡར་དུ་ཚེས་གྱུར་ཅིག་ཁྱད་པར་གསུམ་
ལྡན་རིག་འཛིན་ངང་མོ་འབུམ། །གསང་མཆོག་མགྲིན་པའི་རྫ་རྔ་བརྡུངས་བཞིན་དུ། །ཆོས་འབྱོར་པདྨ་བཞད་པའི་འོ་མཚོ་འདིར། །ཉམས་རྟོགས་གཤོག་རྩལ་འགྱུར་བས་རྩེན་གྱུར་ཅིག་རྒྱུ་སྦྱོར་རྣམས་ཀྱང་མདོ་སྔགས་
ལམ་བཟང་ལ། །བརྟེན་ནས་དཀྱིལ་འཁོར་གཙོ་བོ་ཡོངས་འགྲུབ་ཅིང། །ནམ་མཁའ་ཇི་སྲིད་འགྲོ་དོན་སྤྱོད་པ་ལ། །བུམ་བཟང་དཔག་བསམ་ཤིང་གི་རྗེས་འགྲོར་ཤོག་ ཅེས་པ་འདི་ཡང་རྒྱུད་སྟོད་ཕྱག་མཛོད་རྣམས་ཀྱི་ལྷག་མཆོད་དུ་

[074B]།  །།    ༈   མཐོན་མཐིང་ཟུར་ཕུད་ནོར་བུའི་འཕྱང་འཕྲུལ་ཅན། །གསེར་མདོག་པཎ་ཞྭའི་ཟོལ་ལ་ཉེར་བསྟེན་ཡང། །
ཟླ་བྲལ་མཁྱེན་པས་བློ་གཏེར་སྨྲ་བའི་ལྷར། །ངེས་རྙེད་འཇམ་མགོན་བླ་མས་དགེ་ལེགས་སྩོལ། །གང་དེའི་རླབས་ཆེན་ཆོས་ཀྱི་འཁོར་ལོའི་ཤུགས། །སྟོང་འཁུན་མི་བདག་གཙུག་ཏུ་བསྒྱུར་བ་ལ། །ཟླ་མེད་སྟོབས་བཅུའི་རང་རྩལ་
རྫོགས་པའི་དཔལ། །བྱམས་ཆེན་ཆོས་རྗེའི་བཀའ་དྲིན་གཞལ་ནུས་ཅི། །བྱང་ཆུབ་སེམས་ཀྱི་དཀྱིལ་འཁོར་ཡོངས་རྫོགས་ཤིང། །རྒྱ་ཆེན་སྤྱོད་པའི་བསིལ་ཟེར་འབུམ་པ་ཅན། །མཁས་དང་གྲུབ་པའི་བསྟན་འཛིན་རྒྱུ་སྐར་
དབུས། །ལེགས་བཤད་འོད་དཀར་ལང་ཚོ་དར་བ་བསྔགས། །བྱང་ཆུབ་སྙིང་པོར་བགྲོད་པའི་ཐེག་མཆོག་ཆོས། །འཕེལ་ཕྱིར་བློ་བཟང་རྒྱལ་བའི་བསྟན་པའི་ཚུལ། །འཛིན་མཁས་ཁྲིམས་ལྡན་ངུར་སྨྲིག་འཆང་བའི་
གཙོ། །དཔལ་ལྡན་འགྲོ་བའི་བླ་མ་རྣམ་གཉིས་རྒྱལ། །བསྟན་དང་བསྟན་འཛིན་སྐྱོང་བའི་མཐུ་རྩལ་ཅན། །ཐ་འོག་ཆོས་རྒྱལ་ཨ་ཕྱི་ཆོས་ཀྱི་སྒྲོན། །རྡོ་རྗེའི་ཤུགས་ལྡན་འཁོར་དང་བཅས་པ་ཡིས། །ཁྲིམས་ལྡན་འདུས་
པའི་ཚོགས་རྣམས་རྟག་ཏུ་སྐྱོངས། །ཞེས་ཐོག་མར་དགེ་བའི་ཚིགས་སུ་བཅད་པ་པདྨ་དཀར་པོའི་ཕྲེང་བ་སྔོན་དུ་བཏང་ནས། དེ་ཡང་ཇི་སྐད་དུ། རྒྱལ་སྲས་ཞི་བ་ལྷས། འགྲོ་བའི་སྡུག་བསྔལ་སྨན་གཅིག་པུ། །

[075A]༄༅། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་བཀུར་སྟི་དང། །བཅས་ཏེ་ཡུན་རིང་གནས་གྱུར་ཅིག་ཅེས་གསུངས་པ་ལྟར། ལུས་ཅན་ཀུན་ལ་སྡུག་བསྔལ་སེལ་བའི་
སྨན། བདེ་བ་མ་ལུས་པའི་འབྱུང་གནས་གཅིག་པུ་ནི་རྒྱལ་བའི་བསྟན་པ་ཡིན་ལ། དེ་ཡང་མཁས་མཆོག་དབྱིག་གཉེན་གྱིས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །དེ་འཛིན་བྱེད་
པ་སྨྲ་བྱེད་དང། །སྒྲུབ་པར་བྱེད་པ་ཁོ་ན་ཡིན། །ཞེས་གསུངས་པ་ལྟར། རྟོགས་པའི་བསྟན་པ་ལྷག་པའི་བསླབ་པ་རིན་པོ་ཆེ་སྒྲུབ་པས་ཉམས་སུ་ལེན་ཅིང། དེ་བརྗོད་བྱར་བྱེད་པའི་ལུང་གི་བསྟན་པ་སྡེ་སྣོད་འཆད་ཉན་
གྱི་སྒོ་ནས་བསྟན་པ་འཛིན་པ་ཡིན་ལ། དེ་ལྟར་འཛིན་པ་ཡང་དགེ་འདུན་གྱི་སྡེ་ལ་རག་ལས་པར་གསུངས་པས། རང་རེ་སེར་སྨད་སྤོམ་ར་བསམ་གླིང་མི་ཚན་འདིའི་དགེ་འདུན་རྣམས་ཀྱིས་སྤྱིར་འདུལ་བའི་བཅས་ཁྲིམས་
དང། ཡང་སྒོས་དགེ་འདུན་གྱི་ནང་ཁྲིམས་ཉམས་སུ་བཞེས་ཚུལ་ཕྲ་ཞིང་ཞིབ་པ་ནི། དམ་ཆོས་འདུལ་བའི་གཞུང་དང། བཅའ་ཡིག་རིན་པོ་ཆེར་ཇི་ལྟར་གསལ་བ་ལྟར་ལས་འདིར་ཞིབ་ཏུ་སྨོས་མ་དགོས་ཤིང། ད་
ལམ་སྨོན་ཚོགས་གཉིས་ཀྱིས་མཚོན་པའི་གང་ཅིའི་སྐོར་མི་ཚན་འདི་ཉིད་ཀྱི་ཐུན་མོང་མ་ཡིན་པའི་སྒྲིགས་ལམ་གྱི་སྐོར་རྣམས་སླད་འཕྱུག་ལྷད་མི་འབྱུང་ཆེད་སྒྲིག་ཡིག་མདོར་བསྡུས་སུ་འགོད་པ་ལ།། །།    ༈    སྣེ་ཤར་

[075B]  གང་ཞིག་བསྟེན་ན་སྲིད་དང་ཞི་བ་ཡི། །དགེ་ལེགས་ཟད་མི་ཤེས་པའི་འདོད་དགུའི་ཆར། །འབེབས་ལ་མཚུངས་མེད་རིན་ཆེན་རྣམ་གསུམ་གྱི། །བྱིན་རླབས་ནོར་
བུའི་སྤྲིན་ཆེན་དེང་འདིར་དཀྲིགས། །བློ་འདས་ངོ་མཚར་མཆོག་གི་རྣམ་ཐར་གྱིས། །བསྐལ་བཟང་རྒྱལ་བའི་ཡ་མཚན་གཅིག་སྡུད་པའི། །གྲགས་པའི་རྔ་ཆེན་རབ་འབྱམས་ཞིང་གི་ཁྱོན། །ཁྱབ་པར་སྙན་པའི་མགོན་དེས་དགེ་
ལེགས་སྩོལ། །འཁོར་འདས་བརྟན་གཡོའི་དྭངས་བཅུད་བདུད་རྩིའི་ཀླུང། །འཆི་མེད་སྲོག་གི་ཟུངས་སུ་ཉེར་ཕབས་ནས། །གཡུང་དྲུང་རྟག་པ་ཆེན་པོའི་ལང་ཚོ་ལ། །མངོན་པར་སྦྱོར་ཅིག་ཚེ་ཡི་ལྷ་ཚོགས་ཀྱེ། །བྱུ་རུའི་
འཁྲི་ཤིང་ལྡེམ་པའི་སྨིན་ལེགས་མ། །གསར་སྐྱེས་ཨུཏྤལ་ཉག་ཕྲན་འགེངས་པ་མོས། །མཐའ་བཞིའི་དྲེགས་ལྡན་སྙིང་གི་བརྟན་པ་ཀུན། །ཅིག་ཅར་འཕྲོག་ཅིག་ཝ་ཤཾ་ཀུ་རུ་ཧོཿ་ཐུབ་ཚུལ་ལུང་རྟོགས་བསྟན་པའི་གདུགས་
དཀར་པོ། །ཆོས་ནོར་ཐར་འདོད་སྡེ་བཞིའི་དཔུང་པ་ཡིས། །འདེགས་ལ་ཟླ་མེད་མི་ཡི་ཁྱུ་མཆོག་ཏུ། །དབང་བསྐུར་བཀྲ་ཤིས་དགེ་བའི་རིམ་པ་གླེངས། །ཞེས་ཐོག་མར་དགེ་བའི་ཚིགས་སུ་བཅད་པ་པདྨ་དཀར་པོའི་ཕྲེང་བ་
མངོན་པར་བསྟར་བས་མདུན་བསུས་ཏེ། ་།། །།    ༈    རམ་པས་དབང་བླ་མ་དང། མཁན་དྲུང་ཏཱ་བླ་མ་རོང་རྣམ་སྲས་པ་གཉིས་ནས་ཇོ་བོར་བཅད་ལྡན་གྱི་ན་བཟའ་སྟོད་གཡོག་ཕུལ་བའི་སྨོན་ཚིག་  སྭ་སྟི། སྲིད་ཞིའི་མཐའ་ལས་

[076A]༄༅། །འདས་པའི་ཆོས་སྐུའི་སྤྲིན། །སྟོབས་བཅུའི་དབྱིངས་སུ་དཀྲིགས་པའི་བདུད་རྩིའི་ཆར། །འབེབས་མཁས་དོན་ཀུན་གྲུབ་པ་ལྷ་ཡི་ལྷར། །ཟ་འོག་གོས་ཀྱི་ཁྱད་པར་འདི་ཕུལ་བས། །དགེ་ལྡན་
ལུགས་བཟང་འོ་མ་གཡས་འཁྱིལ་མཚོ། །བསྟན་འཛིན་ངང་མོ་བྱེ་བ་ཡོངས་བཟུང་ཞིང། །བཤད་སྒྲུབ་ཆོས་སྤྱོད་མགྲིན་པའི་རྫ་རྔ་སྟོང། །སྙན་དགུར་འཁྲོལ་བའི་ངོ་མཚར་འཛིན་གྱུར་ཅིག་རྒྱལ་བ་ཀུན་གྱི་སྙིང་རྗེའི་སྙིང་པོ་
ཡི༑ ༑ཡ་མཚན་གཅིག་ཏུ་བསྡུས་པའི་གངས་རིའི་མགོན། །སྲིད་མཐར་མི་ནུབ་རྨད་བྱུང་མཛད་བཟང་རླབས། །མཐའ་ཀླས་བསྟན་འགྲོའི་དཔྱིད་དུ་སྨིན་གྱུར་ཅིག་བདག་ཅག་འཆི་མེད་ཚེ་དང་རྣམ་དཔྱོད་བློ། །ཆོས་འབྱོར་
ལེགས་ཚོགས་གསེར་གྱི་པདྨ་འབུམ། །རྣམ་བྱང་ཞི་བ་སྦྲང་རྩིའི་བཅུད་ཆགས་པའི། །ཀུན་དགའི་རོལ་སྒེག་འཛུམ་པ་དགོད་གྱུར་ཅིག་གླིང་བཞི་ལྷུན་པོ་རྒྱ་མཚོར་བཅས་པའི་ཁུར། །འདེགས་ལ་ཀུན་བཟོད་སྒེག་མོ་མི་ངལ་
བ༑ ༑དེ་བཞིན་སེམས་ཅན་ཀུན་དོན་འཁྱེར་བ་ལ། །མི་ཞུམ་མཐུ་ཆེན་དཔའ་བོ་ཉིད་གྱུར་ཅིག་མདོར་ན་གཟུངས་སྤོབས་མངོན་ཤེས་རྫུ་འཕྲུལ་སོགས། །མཐའ་ཡས་བཀོད་པས་ནམ་མཁའ་ཇི་སྲིད་བར། །འགྲོ་དོན་
སྤྱོད་ལ་རྒྱལ་དང་རྒྱལ་སྲས་ཁྲོད། །ཟླ་མེད་ཁམས་གསུམ་བླ་མ་མྱུར་འགྲུབ་ཤོག་ །།    ༈    །བདེ་ཆེན་ཉམས་བརྒྱར་འབར་བའི་རྒྱལ་ཡུམ་མར། །ཡིད་འོང་ལྷ་རྫས་

[076B] །སྣང་སྟོང་སྒྱུ་མའི་སྤྲིན་དུ་བཀྱེ་བའི་དགེས། །རྒྱུ་སྦྱོར་ཤོད་མགྲོན་བློ་བཟང་བསྟན་འཛིན་བདག་འདི་སྣང་ཆོས་བརྒྱད་སྤྲོས་པའི་གཟེབ་དྲལ་ཏེ། །ལམ་གཙོ་གསུམ་གྱི་ལུས་རྩལ་རྫོགས་པའི་རླབས། །གསང་
ཆེན་རྡོ་རྗེའི་གར་སྟབས་བསྒྱུར་བར་ཤོག་རྣལ་འབྱོར་གསང་མཐའི་མྱུར་ལམ་འབབ་སྟེགས་ལས། །མཁའ་སྤྱོད་རིག་འཛིན་དཔའ་བོའི་ཚོགས་གྲལ་དུ། །སོན་ཏེ་འབར་འཛག་དགའ་བཞིའི་རོལ་རྩེད་ཀྱིས། །མཆོག་གི་ཕག་
མོའི་རང་ཞལ་རིག་གྱུར་ཅིག་མདོར་ན་རང་སེམས་ལྷན་ཅིག་སྐྱེས་པའི་རྩལ། །མཁའ་ཁྱབ་མཁའ་སྤྱོད་དགའ་མའི་འཁོར་ལོ་རུ། །ཡོངས་ཤར་ལྷུན་གྲུབ་རྒྱུན་མི་ཆད་པ་ཡི། །འཕྲིན་ལས་འགྲོ་བའི་ཉེར་འཚོར་འབེབས་
གྱུར་ཅིག་ ཅེས་ཤོད་མགྲོན་བློ་བཟང་བསྟན་འཛིན་ནས་ར་ཚག་ཏུ་བཞུགས་པའི་རྣལ་འབྱོར་མའི་སྐུ་བརྙན་ལ་ན་བཟའ་ཕུལ་བའི་སྨོན་ཚིག་ཏུ་བྲིས།། །།    ༈     ངག་གི་
དབང་ཕྱུག་བློ་ཆེན་སྐལ་བཟང་རྒྱལ་ཀུན་སྙིང་རྗེའི་ཆུ་ཀླུང་འབུམ། །བསྟན་འགྲོའི་ལེགས་བྱས་འཛིན་མར་ཡོངས་འཁྱིལ་རྒྱ་ཚད་མི་མངོན་ཡོན་ཏན་མཚོ། །སྲིད་ཞིའི་བླ་ན་ཆོ་འཕྲུལ་གསུམ་གྱི་མངའ་དབང་བསྒྱུར་ལ་
མགོན་ཁྱོད་དང། །མཚུངས་པ་མེད་པའི་དཔལ་གྱི་སྡེ་བཞིས་རྒྱལ་བའི་ཉི་མ་གཙུག་ཏུ་བསྙེན། ། བར་འདིར་ཤླཽ་ཀ་གཉིས་གཞན་ནས་བཅུག་  ངག་་གི་ལམ་འདས་དབང་་ཕྱུག་རྒྱ་ཆེན་གཏེར། །ཕྱག་ན་པདྨོའི་ཞབས་ཟུང་ཚེ་་རབས་སུ། །

[077A]༄༅། །བསྙེན་ལ་དད་སྤྲོ་རབ་འཕེལ་་གུས་འབངས་པས། །ཡིག་ཚད་རྒྱལ་བ་དགྱེས་པའི་མཆོད་པར་ཕུལ།། །།    ༈    གཟིམ་རམ་པའི་སྲས་མོ་བསོད་ནམས་དཔལ་སྒྲོན་སྒེར་ས་ལུང་པའི་བག་མར་ཕེབས་
སྐབས་ཀྱི་མཛད་གཞུང་འགོ་བརྗོད་ལ།  ཨོཾ་སྭ་སྟི། སྲིད་ན་ཆེར་རློམ་ལྷ་དང་ལྷ་མིན་གཙུག་རྒྱན་ནོར་བུའི་ས་འཛིན་རྩེར། །གང་ཞིག་རེག་པས་འཁོར་བའི་མུན་སེལ་ཞབས་རྡུལ་ཉི་མ་ངལ་འཚོ་བ། །ཕན་དང་བདེ་བའི་འོད་ཟེར་འབུམ་ཕྲག་
ཁམས་གསུམ་སྣང་བའི་རྩེ་དགའ་ཅན། །རིན་ཆེན་དཀོན་མཆོག་གསུམ་གྱི་བྱིན་རླབས་ཕ་མཐའ་ཡས་པས་རྟག་ཏུ་སྐྱོངས། །མཚན་བཟང་སྙན་པའི་མེ་ཏོག་ཆུན་པོ་ནི། །གང་གི་རྣ་བར་དཔྱངས་པའི་དེ་མ་ཐག་འཆི་མེད་གྲུབ་
པའི་དཔལ་ཡོན་མཆོག་སྟེར་མ། །ཡིད་བཞིན་འཁོར་ལོས་ཚེ་ཡི་དངོས་གྲུབ་སྩོལ། །རྨུགས་འཛིན་ངལ་བསོས་ཚོགས་ཀྱི་བདག་པོ་དང། །དབང་སྡུད་ནོར་ལྷ་གནོད་སྦྱིན་ཚོགས་རྣམས་ཀྱིས། །དཔལ་འབྱོར་རིགས་བརྒྱུད་སྡེ་
བཞིའི་མངའ་ཐང་སོགས། །སྲིད་ཞིའི་དགེ་མཚན་མ་ལུས་ཆར་དུ་སྙིལ། །འདོད་ཁམས་དབང་ཕྱུག་སྲིད་གསུམ་བདག་མོ་སོགས། །རིང་ནས་འགོ་བའི་ལྷ་སྲུང་གཉན་པོ་རྣམས། །མ་ལྟར་སྐྱོང་ཞིང་སྲིད་ལྟར་བརྩེ་བ་ཡིས། །
རྟག་ཏུ་ལས་བཞིའི་འཕྲིན་ལས་མ་གཡེལ་ཅིག་རིགས་རུས་དཔལ་འབྱོར་རྒྱས་པའི་ནགས་ཀླུང་ན། །འཆི་མེད་ལང་ཚོས་རབ་སྒེག་ཟླ་བ་བཞིན། །ཐབས་ཤེས་མངོན་འདོད་གསར་བའི་རྩེ་དགའ་སྟོང། །སྲིད་བདེའི་སྙིང་

[077B] །ཞེས་ཤིས་བརྗོད་དངོས་པོ་ངེས་བསྟན་གྱི་ཚིགས་སུ་བཅད་པ་ཚངས་སྲས་དབྱངས་ཀྱི་རྒྱལ་མོའི་མགྲིན་གླུ་སྔོན་དུ་བཏང་སྟེ། དེ་ཡང་་།། །།    ༈    སྐལ་གཞུང་འགོ་བརྗོད་ལ།  སྭ་སྟི། ཡིད་
འཕྲོག་ཟླ་བ་རྒྱས་པའི་མཚར་སྡུག་གི་ཀུན་དགའི་འཇོ་སྒེག་རོལ་པའི་འཛུམ་ཟེར་གྱིས། །སྲིད་པ་ཡངས་པའི་དགེ་མཚན་ཀུ་མུ་ཏ། །རྣམ་པར་གྲོལ་བའི་ཡ་མཚན་འདི་ཀོ་རྨད། །བསོད་ནམས་ལང་ཚོ་དར་བའི་སྨིན་ལེགས་
མ༑ ༑དཔལ་མོ་འཇིག་རྟེན་དགའ་བསྐྱེད་ནོར་བུའི་སྒྲོན། །ས་འདིར་བཞད་པའི་གྲགས་སྙན་ཨུཏྤལ་ཕྲེང། །ཕྱོགས་ཀྱི་མཛེས་མའི་རྣ་ལུང་་ཅི་ཡང་མཛེས། །ཞེས་སྙན་ཚིག་ཁུ་བྱུག་ཆར་གྱིས་མྱོས་པའི་གྲེ་འགྱུར་སྔོན་དུ་བཏང་
སྟེ༑ དེ་ཡང་་།། །།    ༈    སྒོ་མང་ལྷ་རམ་པ་ཐུབ་བསྟན་ཉི་མ་ནས་གུང་ཐང་འཇམ་དཔལ་དབྱངས་ཀྱི་གསུང་རྗེ་བླ་མའི་བསྟོད་པ་དོན་དང་ལྡན་པ་དཔར་དུ་བསྐྲུན་པའི་སྨོན་ཚིག་ནི།  ལེགས་འདོམས་གསུང་གི་ཆ་ཤས་རེ་རེས་ཀྱང། །
བརྒྱད་ཁྲི་བཞི་སྟོང་ཆོས་ཀྱི་པདྨོའི་ཚལ། །འབྱེད་མཁས་བློ་བཟང་སྨྲ་བའི་ཉི་མ་ཡིས། །ས་འདིར་ཡོངས་རྫོགས་བསྟན་པའི་སྣང་བ་འཛིན། །ཚུལ་དེར་དོན་དང་མཐུན་པར་རབ་བསྔགས་པ། །དཔྱོད་ལྡན་མཁས་པ་དགའ་བསྐྱེད་
ལེགས་བཤད་གཏམ། །འཕང་མཐོར་སྒྲོག་པ་རིན་ཆེན་རྒྱུད་མང་སྒྲ། །ཚངས་པའི་རོལ་མོར་ཅིར་ཡང་འཆར་བ་གང། །སྒོ་མང་བསམ་བློ་ཁལ་ཁ་ལྷ་རམ་པ། །མང་ཐོས་བཤེས་གཉེན་ཐུབ་བསྟན་ཉི་མ་ནས། །རྒྱུ་སྦྱར་

[078A]༄༅། །པར་དུ་བསྐྲུན་པའི་རྣམ་དཀར་ནི། །འོ་མའི་ཆུ་གཏེར་མཁའ་ལ་འཕྱུར་འདྲ་དེས། །ལྟ་སྒོམ་སྤྱོད་པའི་ཁྱད་པར་རྨད་བྱུང་བའི། །དགེ་ལྡན་ལུགས་བཟང་དྲི་བྲལ་ཟླ་བའི་འཛུམ། །ངན་རྟོག་བསྲེ་
བསླད་སྤྲིན་གྱིས་མི་སྒྲིབ་པར། །ཁོར་ཡུག་ཡངས་པའི་ཕ་མཐར་བསིལ་གྱུར་ཅིག་རྒྱུ་སྦྱོར་ཉིད་ཀྱང་སྐྱེ་བ་ཐམས་ཅད་དུ། །བློ་བཟང་རྒྱལ་བའི་བཞེད་དགོངས་སྙིང་པོའི་བཅུད། །ལུས་དང་སྲོག་ཀྱང་བཏང་ནས་འཛིན་པ་ལ། །
མི་ཞུམ་མཐུ་ཆེན་དཔའ་བོ་ཉིད་གྱུར་ཅིག་ །།    ༈    རྒྱུ་སྦྱོར་གོང་གསལ་ནས་པཎ་ཆེན་ཆོས་རྒྱན་གསུང་ཕྱག་ཆེན་རྩབ་པར་དུ་བསྐྲུན་པའི་སྨོན་ཚིག་  སྨྲས་པ། ཡོད་མེད་སྐྱེ་འགག་མཐའ་བཞིའི་སྤྲོས་པ་ཀུན། །དབུ་མར་བརྟུལ་བའི་བརྗོད་
བྲལ་ཕྱག་རྒྱ་ཆེ། །སྲིད་པའི་ནད་སེལ་ཉོན་མོངས་ཟུག་རྡུའི་སྨན། །འདི་ཀོ་ཐེག་གསུམ་ཐར་པའི་འབབ་སྟེགས་ཡིན། །གངས་ཅན་མཁས་མང་ནོར་བུའི་བ་གམ་རྩེར། །བློ་བཟང་ཆོས་ཀྱི་རྒྱལ་མཚན་རབ་མཛེས་པའི། །ལེགས་
བཤད་གསེར་གྱི་དྲིལ་ཆེན་འཁྲུལ་བའི་སྒྲ། །ས་གསུམ་མྱ་ངན་སེལ་བའི་རོལ་མོར་བསྒྲགས། །ཚུལ་འདི་སྒོ་མང་བསམ་བློ་ཁལ་ཁ་ཡི། །མང་ཐོས་ལྷ་རམ་ཐུབ་བསྟན་ཉི་མ་ནས། །རྒྱུ་སྦྱར་པར་དུ་བསྐྲུན་པའི་རྣམ་དཀར་ནི། །
འོ་མའི་ཆུ་གཏེར་མཁའ་ལ་འཕྱུར་འདྲ་དེས། །མཐའ་ཡས་ཕ་མར་གྱུར་པའི་འགྲོ་བ་ཀུན། །མདོ་དང་སྔགས་ཀྱི་ཕྱག་རྒྱ་ཆེན་པོའི་ལམ། །སྙིང་དབུས་སྙིང་གི་ཉི་མར་མྱུར་འཆར་ཞིང། །ཀུན་བཟང་སྣང་བར་རབ་འབྱམས་སྤྲོ་

[078B]རྒྱུ་སྦྱོར་ཉིད་ཀྱང་མཐའ་ཡས་ཞིང་ཁམས་སུ། །ཟབ་ཞི་རྟེན་འབྱུང་དབུ་མ་ཆེན་པོའི་ཚུལ། །རྒྱལ་དང་རྒྱལ་སྲས་མདུན་སར་སྨྲ་བ་ལ། །ཟླ་མེད་འཇམ་དཔལ་དབྱངས་དང་མཚུངས་གྱུར་ཅིག་ །།    ༈    སྟག་བྲག་
བླ་བྲང་གི་གཟིམ་ཆུང་ཁག་ལྔ་དང། སྟག་བྲག་བསམ་གླིང་འདུ་ཁང་གི་མཚན་བྱང།  སྲིད་ཞིའི་ངོ་་མཚར་མཚར་སྡུག་དཔལ་ཡོན་ཀུན། །ཀུན་གསལ་འོད་སྣང་སྣང་སྲིད་ཡོངས་ཁྱབ་་ཞིང།། །།་ས་ལ་་ས་གསུམ་་དགེ་བའི་ཆོས་ཆར་
གྱིས། །མངོན་བྱང་་མངོན་དགའ་་སྤེལ་བའི་གཞལ་མེད་ཁང།། །། ་བདེ་་ལྡན་་ཞིང་གི་བདེ་ཆེན་འཆི་མེད་བཅུད། །བདེ་དགའ་་རྒྱ་མཚོ་བདེ་བའི་སྙིང་པོར་འཁྱིལ་།། །།་ལེགས་ལམ་ལེགས་་པར་བཤད་་པའི་གསུང་རབ་
གཏེར་། །སྐལ་བཟང་སྐལ་བར་འཇོ་བའི་འདོད་དགུའི་མཛོད་།། །། ་སྲིད་་གསུམ་སྲིད་་ཞིའི་བདེ་སྐྱིད་གངྒཱའི་ཀླུང། །དཔག་ཡས་དཔག་བསམ་དྒའ་བ་གཡས་འཁྱིལ་་མཚོ།། །།་ཟབ་ཟབ་མདོ་་སྔགས་སྦྲང་རྩིའི་བཅུད་ཆགས་
པའི། །ལེགས་ལེགས་བཤད་སྒྲུབ་ཆོས་་ཀྱི་་པདྨོའི་མཚོར། །མང་མང་གསུམ་ལྡན་རིག་འཛིན་བུང་བའི་ཁྱུ། །ལམ་ལམ་ཀུན་དགའ་་རྩེན་པའི་སྐྱེད་མོས་ཚལ་།། །།    ༈    །དྲེགས་
ལྡན་ཆུ་ཀླུང་འབུམ་འདུས་ཤིང། །ཕན་བདེ་ནོར་བུའི་འོད་སྣང་སྟོང། །རབ་འབར་སྡེ་བཞིའི་གངྒ་འཁྱིལ།། །།་མང་མང་ཀུན་་ཕན་འདབ་བརྒྱའི་ཕྲེང། །བཟང་་བཟང་གཏན་བདེའི་གེ་སར་བཅུད། །ལྷུག་ལྷུག་འདོད་དགུར་

[079A]༄༅། །འཇོ་་བའི་འཛུམ། །ལམ་ལམ་བཞད་པའི་དཔལ་གོས་མཚོ།། །།    ༈    ཕྱག་རྡོར་འཁོར་ཆེན་གྱི་ཆོ་གའི་པར་བྱང་ནི།  འཇིགས་རུང་རྡོ་རྗེའི་གད་མོ་གཅིག་གིས་ཀྱང། །སྲིད་གསུམ་བདུད་སྡེའི་སྙིང་
ག་འགས་བྱེད་པ། །གཏུམ་ཆེན་གསང་བདག་འཁོར་ལོ་ཆེན་པོ་ཡི། །བདག་མདུན་དབང་ཆོག་སྦྱིན་སྲེགས་ཆོག་རྣམས། །རྒྱུ་སྦྱོར་དགའ་བྱང་ཧར་གདོང་ཁང་ཚན་དང། །རྣམ་གྲྭ་དུས་སློབ་ཐུབ་བསྟན་བསོད་ནམས་ནས། །རྒྱུ་སྦྱར་
པར་དུ་བསྐྲུན་པའི་རྣམ་དཀར་ནི། །ཟླ་གཞོན་བྱེ་བའི་ལང་ཚོར་གྲོལ་བའི་མཐུས། །བློ་བཟང་རྒྱལ་བསྟན་དྲི་མེད་གདུགས་དཀར་པོ། །སྲིད་པ་གསུམ་གྱི་བླ་ན་རྟག་བསིལ་ཞིང། །གངས་ཅན་མགོན་པོ་མཆོད་ཡོན་རྣམ་གཉིས་
སོགས། །བསྟན་འཛིན་དམ་པའི་ཞབས་ཟུང་རྟག་བརྟན་ཤོག་རྒྱུ་སྦྱོར་འབྲེལ་ཐོགས་འདུས་པའི་ཚོམ་བུར་བཅས། །བླ་མ་ལྷག་པའི་ལྷ་ཡིས་རྗེས་བཟུང་ནས། །རིང་མིན་རྒྱལ་ཀུན་གསང་བ་གསུམ་གྱི་བདག་དཀྱིལ་
འཁོར་གཙོ་བོ་ཆེན་པོ་འགྲུབ་གྱུར་ཅིག་ །།    ༈    གཟིམ་ལྷ་ཀླུ་དགའ་ཚལ་བའི་སྐུ་ངོ་འགྱུར་མེད་ཚེ་དབང་རྡོ་རྗེ་ས་དབང་ཁྲི་འདོན་སྐབས་ལྷ་ལྡན་ཇོ་བོ་ཤཱཀྱ་མུ་ནིར་གསེར་འཁོར་ཕུལ་བའི་སྨོན་ཚིག་ནི།  ཤེས་དང་ཤེས་བྱའི་དེ་ཉིད་གཟིགས་པའི་
རྩལ། །མྑའ་ཁྱབ་མྑའ་ཡི་རྡོ་རྗེའི་ལང་ཚོའི་གར། །མ་དག་མ་དམིགས་དག་གསལ་མཚན་དཔེའི་སྐུ། །ལྷ་ཡི་ལྷ་མཆོག་ཤཱཀྱའི་རྒྱལ་པོ་ཞེས། །ས་གསུམ་འགྲོ་བའི་སྒྲོན་མེ་དགྱེས་པའི་སླད། །ས་ཡི་ཟླ་བ་རྩིབས་

[079B] །ས་དང་ནམ་མཁའ་ཁྱབ་པའི་དཔལ་ཡོན་ཅན། །ས་ཆེན་དགེ་བའི་དོན་དུ་ཕུལ་བའི་མཐུས། །མི་འགྱུར་ལྷག་བསམ་གཞོལ་མེད་གསེར་གྱི་ཁམས། །ཚེ་དཔལ་དབང་ཕྱུག་རྩིབས་སྟོང་འཁོར་ལོའི་
ཤུགས། །ཐོགས་མེད་རྡོ་རྗེའི་གཤིས་སུ་བསྒྱུར་བའི་རླབས། །བྱང་གྲོལ་མཁའ་དབྱིངས་མཐོན་པོར་འགོད་གྱུར་ཅིག་ །།    ༈    ལྕགས་སྟག་ལོ་གསར་སྐབས་རྩེ་གཟིམ་ཆུང་མཚན་གཟིམ་ཁང་ལྷ་མོ་གསུང་བྱོན་མའི་སྙན་དར་སྣ་ལྔའི་དཀར་པོ་
ལ།  རྒྱལ་་དང་རྒྱལ་་བའི་མྱུ་གུ་བསྐྱེད་པའི་ཡུམ། །མཚོ་་བྱུང་མཚོ་་སྐྱེས་བཞད་པའི་སྡུག་གུ་མ། །ཆོས་་དང་ཆོས་་ཅན་རོ་མཉམ་ཆོས་སྐུའི་ཀློང། །མཚན་་འཛིན་མཚན་་མའི་སྤྲོས་པ་ཀུན་བྲལ་ཡང། །མེད་བཞིན་སྣང་བ་སྒྱུ་
མའི་སྲིན་མོ་ལྟར། །རེས་འགའ་སྲོག་བདུད་དམག་ཟོར་རྒྱལ་མོ་ཞེས། །དྲག་ཤུལ་ནམ་མཁའ་འགེངས་པའི་འཇིགས་གཟུགས་ཀྱིས། །སྟོང་གསུམ་རྡུལ་དུ་བྱེད་པའི་ཆོ་འཕྲུལ་ངོམ། །ལྷ་ཁྱོད་དབུ་འཕང་སྲིད་པ་གསུམ་གྱི་
རྩེར། །གཟེངས་བསྟོད་རྟེན་རྫས་རྒྱ་མཚོས་མཆོད་བྱེད་ན། །བློ་བཟང་རྒྱལ་བསྟན་གསེར་གྱི་པདྨོའི་ཚལ། །རྣམ་པར་བཞད་པའི་ངོ་མཚར་ཁྱོད་ཀྱིས་སྒྲུབས། །ལྷག་པར་གངས་རིའི་མགོན་པོ་སྲིད་པའི་མིག་མི་ནུབ་ཕན་བདེའི་
འོད་སྣང་འབུམ་གྲོལ་བར། །འགལ་རྐྱེན་མུན་པའི་ཆུ་འཛིན་ཅི་མཆིས་པ། །མཐུ་སྟོབས་དྲི་བཞོན་ཤུགས་ཀྱིས་དེངས་པར་མཛོད།། །།   མཆོད་བསྟོད་རྒྱལ་མཚན་རྩེ་མོར་བཀོད་ཙམ་ན། །བསམ་དང་རེ་བ་

[080A]༄༅། །ཀུན་འཇོ་འདོད་དགུའི་དཔྱིད། །རྒྱས་མཛད་ལྷ་མོ་བསམ་འཕེལ་ཡིད་བཞིན་ནོར། །མཛེས་སྡུག་མངོན་དགའ་བཞད་པའི་སྐུར་བཞེངས་ལ། །ཆོས་སྲིད་གཡུ་ཡི་ལོ་འདབ་རབ་མཛེས་
པའི། །དགའ་ལྡན་ཆབ་སྲིད་གསེར་གྱི་སྙེ་མ་སྟོང། །ཕན་བདེའི་གང་བ་རབ་རྫོགས་འབྲས་བུའི་དཔལ། །དར་རྒྱས་སྐྱེ་རྒུའི་ཉེར་མཚོ་དུད་པར་མཛོད།། །། ་དམར་པོར།  ཡིད་འཕྲོག་པདྨ་ར་གའི་ལྕུག་ཕྲན་ནི། །འགྱིང་བག་འཕྲུལ་
ལྡེམ་གཡོ་བའི་ལང་ཚོ་ཅན། །ཟུར་མིག་ཡོན་པོས་སྲིད་གསུམ་བརྟན་པ་ཀུན། །ཅིག་ཅར་འཕྲོག་མཛད་དབང་གི་ལྷ་མོ་ཡིས། །མཐའ་བཞིའི་དྲེགས་ལྡན་གཉའ་བ་རེངས་པའི་སྲོག་ནོར་བུ་གློག་འོད་འབར་བའི་འཕྲུལ་ཞགས་
ཀྱིས། །མྱུར་བཅིངས་གངས་ཅན་མགོན་པོའི་འཕྲིན་ལས་ཀྱི། །ཕྱག་རྒྱ་བཙན་པོའི་བྲན་དུ་འདུ་བར་མཛོད།། །། ་ སྔོན་པོ་ལ།  དུས་ཀྱི་སྲིན་མོ་མི་བཟད་འབར་མ་ཅན། །ཀཱ་ལི་སྒྲ་སྒྲོགས་གཏུམ་མོ་གཙིགས་བྱེད་ཞལ། །སྲོག་
བདུད་ནག་མོ་བསྟན་དགྲའི་རྗེས་གཅོད་མ། །འཇིགས་རུང་ཁྲོ་མོ་རོལ་བའི་དྲག་ཤུལ་གྱིས། །དགའ་ལྡན་བསྟན་སྲིད་ཕན་བདེའི་སྙིང་པོ་ལ། །ལོག་པར་འཁུ་བའི་བདུད་རིགས་ཅི་མཆིས་པ། །ནད་རིགས་དུག་གི་ཁ་རླངས་ན་
བུན་ལྟར། །གཏིབས་ནས་སྐད་ཅིག་ཉིད་དུ་ཕུང་ལ་ཐོབས།། །།་ ལྗང་གུ་ལ།  རྟོགས་ན་ཆོས་དབྱིངས་ཞི་བ་ཆེན་པོའི་དབྱིངས། །མ་རྟོགས་སྲོག་གཅོད་ཁྲག་འཐུང་བདུད་ཀྱི་ཡུམ། །ཅིར་སྣང་མ་འགག་དེ་དང་དེར་འཆར་

[080B] །ངོ་མཚར་སྒྱུ་མ་ཆེན་པོའི་རོལ་རྩེད་ཀྱིས། །བསིལ་ལྡན་ཁ་བའི་ལྗོངས་འདིར་དམག་འཁྲུག་དང། །ནད་ཡམས་མུ་གེའི་མིང་ཙམ་མི་གྲགས་པར། །བདེ་སྐྱིད་བཀྲ་ཤིས་སྣང་བའི་རྩེ་དགའ་འབུམ། །མངོན་པར་བཞད་པའི་
དུས་སྟོན་དེང་སྩོལ་ཅིག་ །།    ༈    །ནོར་བུ་གློག་ཞགས་འཁྱུག་པའི་མིག་ཡངས་མ། །སྟེང་འོག་མགྱོགས་འགྲོས་བསྐུལ་བའི་རྩེད་འཇོའི་གར། །ཁམས་གསུམ་རྣམ་པར་འཆིང་
བའི་སྒྱུ་རྩལ་ངོམ། །འཁོར་འདས་སྤྲོས་པའི་ཟླ་བ་འཕྲུལ་པོ་ཆེ། །སེམས་ཉིད་འོད་གསལ་སྟོང་པའི་ཀློང་དུ་ཐིམ། །ཀུན་རྫོབ་རྫིང་བུར་ཤར་བའི་ཟླ་གཟུགས་ལ། །སྙེག་འདོད་བྱིས་པའི་ངལ་བ་རང་སར་དེངས། །ལུས་ནི་
སྣང་སྟོང་སྒྱུ་མའི་ལྷ་སྐུར་གསལ། །ངག་ནི་གྲག་སྟོང་སྔགས་ཀྱི་གདངས་སུ་འཁྲོལ། །སེམས་ནི་གསལ་སྟོང་འཛིན་མེད་ཆོས་སྐུར་བསྲེས། །སྐལ་བཟང་དེ་ལ་སྐུ་བཞིའི་རྒྱལ་ཐབས་ཉེ། ། ཞེས་པ་འདི་ཡང་རྗེ་བཙུན་རིག་བྱེད་
མའི་རྣལ་འབྱོར་སྤྱོད་པ་ཞིག་ལ་སྨྲས་སོ།།  །།    ༈    །རྗེས་ཆགས་བདེ་བ་ཆེན་པོའི་རོལ་རྩེད་ཀྱིས། །སྐལ་ལྡན་ཕྱི་ནང་གསང་བའི་མཁའ་སྤྱོད་ཆེར། །མྱུར་བར་འཁྲིད་ཅིག་
དཔྱིད་ཀྱི་ལྷ་མོ་ཀྱེ། ། ཞེས་པའང་དད་ལྡན་ཡོན་བདག་ཏྲེ་ཧོར་ས་འདུ་བསོད་ཆོས་ལགས་ཀྱི་དད་རྟེན་རྡོ་རྗེ་རྣལ་འབྱོར་མའི་བྲིས་སྐུའི་རྒྱབ་བྱང་དུ་བྲིས།།  །།    ༈    །དོན་གཉིས་ལྷུན་གྲུབ་རབ་

[081A]༄༅། །རྒྱས་ཡོངས་འདུའི་ལྗོན། །ཁྲི་ཁྲག་ཕན་བདེའི་རོ་མངར་རྟག་འཇོ་བའི། །རྣམ་བྱུང་འབྲས་བུའི་དཔལ་ཡོན་འཛིན་པར་སྨོན།  །ཀ་ཤོད་སྲས་ཚེ་བརྟན་དོན་གྲུབ་ཀྱི་ཐུགས་འདོད་ལྟར་ངེད་རང་གི་འདྲ་རིས་ཀྱི་རྒྱབ་
ཏུ་བྲིས།།  །།   ༈    །བདུད་སྡེའི་གཤེད་དུ་འཇིགས་རུང་སྲིན་མོའི་གཟུགས། །ནག་མོ་ཟ་བྱེད་འབར་བའི་མཆེ་བ་ཅན། །འདོད་ཁམས་དབང་ཕྱུག་དཔལ་ལྡན་དམག་ཟོར་མར། །ཉིན་བྱེད་
རྩེ་དགའ་འཛིན་པའི་གསེར་ཟངས་ཀྱི། །ཁང་བཟང་བཀོད་ལེགས་རྒྱ་ཕིབ་འོད་ཆགས་འབར། །རེག་འཇམ་ལྷ་ཡི་གོས་བཟང་ལ་སོགས་པ། །དངོས་བཤམས་ཡིད་སྤྲུལ་མཆོད་ཚོགས་རྒྱ་མཚོ་འདི། །སྔར་བཅོལ་འཕྲིན་ལས་
བསྒྲུབས་པའི་གཏང་རག་དང། །ད་བཅོལ་ལེགས་པའི་རྟེན་དུ་འབུལ་བྱེད་ན། །བཞེས་ལ་པད་དཀར་འཆང་བ་རིམ་བྱོན་སོགས། །དངོས་བརྒྱུད་བླ་མའི་དམ་ཚིག་ཉེར་དགོངས་ནས། །ཐུབ་བསྟན་སྤྱི་དང་འཇམ་དཔལ་སྙིང་པོ་ཡི། །
ལུགས་བཟང་ཉི་མ་གཞོན་ནུའི་སྣང་བ་ཡིས། །མཐའ་ཡས་འགྲོ་བའི་ཕན་བདེ་པདྨོའི་ཚལ། །བཞད་པའི་དགེ་མཚན་སྲིད་ན་གསལ་བར་མཛོད། །ལྷག་པར་གངས་རིའི་མགོན་པོ་པད་དཀར་འཆང། །བསྟན་འཛིན་རྒྱ་མཚོའི་
ཞབས་ཟུང་རྟག་བརྟན་ཅིང། །རླབས་ཆེན་འཕྲིན་ལས་འཛམ་གླིང་ཡངས་པའི་མཐར། །མངོན་པར་སྤེལ་བའི་འཕྲིན་ལས་ཁྱོད་ཀྱིས་མཛོད། །ཆོས་སྲིད་དགའ་བ་བརྒྱ་ལྡན་ཕོ་བྲང་པའི། །ལུགས་ཟུང་ཕན་བདེའི་འོད་དཀར་

[081B] །ནག་ཕྱོགས་ནམ་མཁའི་གླང་པོའི་དཔུང་ཚོགས་ལས། །རྣམ་པར་གྲོལ་བའི་ལས་འདི་ཁྱོད་ཀྱིས་སྒྲུབས། །གསུམ་ལྡན་རིག་འཛིན་འདུས་པའི་སྡེ་འདིར་ཡང། །བཤད་སྒྲུབ་ཆོས་འབྱོར་ནོར་བུའི་གཏེར་ཁ་བརྒྱ། །
ཡོངས་སུ་གྲོལ་བའི་ངོ་མཚར་བཀྲ་ཤིས་ཀྱི། །དགའ་སྟོན་མི་ཉམས་རྟག་ཏུ་འཕེལ་བར་མཛོད།  །རྩེ་རྣམ་རྒྱལ་གྲྭ་ཚང་གི་མགོན་ཁང་གི་ལྷ་མོར་གྲྭ་ཚང་ནས་གསེར་ཟངས་ཀྱི་བཞུགས་སྒྲོམ་ཕུལ་བའི་སྨོན་ཚིག་ཏུ་བྲིས།། །།   ༈   
གཟིམ་ཤག་གསར་པའི་མིང་བྱང་ནི།  ཁྲི་ཕྲག་སྨོན་པ་གྲུབ་པའི་སྐྱེད་ཚལ་དུ། །སྲིད་དང་ཞི་བའི་ཕུན་ཚོགས་ཡོངས་འདུའི་ཤིང། །མཆོག་རབ་སྡེ་བཞིའི་འབྲས་བུས་དུད་པའི་དཔལ། །སྲ་བརྟན་བཀྲ་ཤིས་ཡལ་འདབ་རྒྱས་གྱུར་ཅིག་
    ༈     ཀྱེ་ཧོ། དགོངས་ཤིག་ཕུང་བྱེད་དམ་སྲིས་རྒྱུད་བརླམས་ཤིང། །ལོག་སྨོན་དབང་གིས་དགའ་ལྡན་ཆབ་སྲིད་ལ། །གནག་པའི་བདུད་རིགས་
ཕྱི་ནང་གར་མཆིས་པ། །རྡུལ་བྲལ་ཡེ་ཤེས་སྤྱན་གྱིས་མི་གཟིགས་སམ། །ཞི་བས་འདུལ་བར་མི་སྤྱོད་བསྟན་འགྲོའི་དགྲ། །འཕྲིན་ལས་དྲག་པོའི་སྟོབས་ཀྱིས་མི་འདུལ་ན། །ཆོ་འཕྲུལ་གསུམ་དང་སྟོབས་བཅུར་དབང་འབྱོར་བའི། །
གྲགས་སྙན་དོན་གྱིས་སྟོངས་པར་མི་འགྱུར་རམ། །དེ་ཕྱིར་བསད་བསྐྲད་དབྱེ་རྨོངས་སྨྱོ་རེངས་སོགས། །མངོན་སྤྱོད་བརྒྱ་ཕྲག་མི་བཟད་མཚོན་ཆའི་ཆར། །བཟློག་མེད་གཤིན་རྗེའི་ཆད་པ་ཉེར་ཕབས་ནས། །རྗེས་ཤུལ་མེད་པར་

[082A]༄༅། །ཐལ་བར་རློགས་པར་གསོལ།  །ཞེས་སོ།། །།   ༈     སྙིང་རྗེ་བཅུ་དྲུག་ཉ་བའི་འོད་དཀར་ཅན། །གངས་ཅན་ལྷ་
གཅིག་ཟླ་བ་ནོར་བུའི་འཛུམ། །རླབས་ཆེན་དགེ་ལེགས་སྣང་བའི་བསིལ་ཟེར་འབུམ། །ཁམས་གསུམ་གདུང་བ་སེལ་བའི་རྩེ་དྒའ་འཛིན། །ཆོས་སྲིད་རྩིབས་སྟོང་འཁོར་ལོ་འབར་བའི་གཟིས། །བསྟན་འགྲོའི་ཕན་བདེ་རླབས་
ཆེན་རྟག་སྐྱོང་བའི། །གྲགས་པ་གསེར་གྱི་དྲིལ་ཆེན་འཁྲོལ་བའི་སྒྲ། །ཁོར་ཡུག་རི་བོའི་བར་དུ་ལྷང་ལྷང་སྙན། །རྣམ་དཔྱོད་འཕྲུལ་གྱི་གོམ་སྟབས་གཅིག་གིས་ཀྱང། །ས་ཆེན་རིལ་གྱིས་འཁྱུད་པའི་མི་ཡི་དབང། །འདི་ན་རྫོགས་
ལྡན་མགྲོན་དུ་འགུགས་པ་ལ། །ཚངས་ཆེན་ཡིད་ཀྱིས་མངོན་སུམ་བཀོད་པ་བཞིན། །ཕྲ་ཞིབ་རྩིས་དང་ཡི་གེའི་རྣམ་འགྱུར་འབུམ། །ཀུན་དགའི་འཇོ་སྒེག་རོལ་པའི་འཛུམ་ཟེར་གྱིས། །སྲིད་པ་ཡངས་པའི་དགེ་མཚན་པདྨོའི་ཚལ། །
འབྱེད་མཁས་རྗེ་དཔོན་མི་ཡི་ཉི་མ་གསལ། །ལུས་ངག་་ཡིད་ཀྱིས་རྒྱལ་དབང་་གངས་རིའི་མགོན། །ཚུལ་བཞིན་བསྙེན་ལ་འཇིགས་་མེད་ལྷག་བསམ་སྟོབས། །དྲི་བྲལ་་པད་དཀར་བཞད་པའི་དགེ་མཚན་གྱི། །ཡིག་ཚད་མཆོད་
པའི་སྤྲིན་དུ་ཕྱག་བཅས་ཕུལ།། །།   ༈    ལྕགས་ཡོས་དགུང་གསར་སྐབས་རྩེ་གཟིམ་ཆུང་ལྷ་མོ་གསུང་བྱོན་མའི་སྙན་དར་སྣ་ལྔའི་སྨོན་ཚིག་ ༸དཀར་པོར།  སསྟི། མཆོག་ཏུ་མི་འགྱུར་བདེ་ཆེན་སྟོང་པའི་རྩལ། །རྒྱལ་ཀུན་དགའ་བསྐྱེད་

[082B] །ཁམས་གསུམ་ཟ་བྱེད་དམག་དང་ཟོར་གྱི་ལྷར། །ཡོངས་བཞེངས་རིག་འཛིན་སྲུང་མ་མཐུ་མོ་ཆེ། །སྲིད་གསུམ་ཡོངས་ཀྱི་བདག་མོར་མངའ་གསོལ་ཏེ། །དམ་རྫས་ཀུན་བཟང་སྤྲིན་གྱིས་ལེགས་མཆོད་ན། །
ཡོངས་རྫོགས་ཐུབ་བསྟན་ཉིན་མོར་བྱེད་པའི་དཔལ། །འགལ་རྐྱེན་མུན་པའི་སྤྲིན་ལས་གྲོལ་བར་མཛོད། །རྒྱལ་བའི་ཆོས་ཚུལ་འཛིན་པའི་རྣལ་འབྱོར་བདག་རྒྱལ་ཐབས་རྩིབས་སྟོང་གསེར་གྱི་འཁོར་ལོའི་ཤུགས། །རྒྱལ་ཀུན་
མཛད་པའི་མཐའ་དང་མཉམ་འཇུག་པས། །རྒྱལ་བ་རྒྱ་མཚོའི་བཞེད་པ་སྐོང་ནུས་མཛོད།། །། སེར་པོར།  བྱིན་རླབས་ཏི་སེའི་གངས་རི་ལས་འོངས་པའི། །ཚེ་དཔལ་བསོད་ནམས་སྡེ་བཞིའི་གངྒཱའི་ཀླུང། །དགེ་ལེགས་གཡས་སུ་
འཁྱིལ་བའི་མ་དྲོས་རླབས། །འཕེལ་རྒྱས་སྲིད་པའི་རྩེ་མོར་འགྲིམ་པར་མཛོད།། །། དམར་པོར།  ས་ཆེན་རྒྱ་མཚོར་བཅས་པའི་ཁྱོན་ཀུན་དང། །ཁམས་གསུམ་དྲེགས་ལྡན་གཉའ་བ་རེངས་པའི་སྲོག་འཕྲིན་ལས་འོད་དམར་འཁྱུག་
པའི་གློག་ཞགས་ཀྱིས། །ཅིག་ཅར་འཆིང་བའི་སྦྱོར་བ་ཁྱོད་ཀྱིས་སྒྲུབས།། །། སྔོན་པོར།  བསྟན་ལ་སྡང་བའི་བདུད་རིགས་ཀུན་གྱི་མགོ་བཟློག་མེད་རྡོ་རྗེ་འབར་བའི་བེ་ཅོན་གྱིས། །ཚལ་པར་ཁོས་ལ་ཀླད་ཁྲག་རུས་པར་བཅས། །ནག་
མོ་མཆེ་བ་འབར་མའི་ཟས་སུ་ལོངས།། །། ལྗང་གུར།  ཡིད་བཞིན་ནོར་དང་དཔག་བསམ་ཤིང་བཞིན་དུ། །ཅི་འདོད་རེ་སྐོང་དངོས་གྲུབ་རིན་ཆེན་ཆར། །ཅིར་ཡང་ཕབས་ནས་གངས་ལྗོངས་བསྟན་འགྲོའི་དཔལ། །སྟོབས་སུ་དར་བའི་

[083A]༄༅། །འཕྲིན་ལས་མཛད་དུ་གསོལ།། །།   ༈    འབྲས་སྤུངས་དགའ་ལྡན་ཕོ་བྲང་གི་ཁང་དེབ་འགོ་བརྗོད།  སྭ་སྟི། ཆོས་སྐུའི་མཁའ་དབྱིངས་གང་འདུལ་འཕྲིན་ལས་འོད་ཟེར་སྟོང་འབར་སྲིད་ཞིའི་
ཉི་མ་སངས་རྒྱས་དང། །གང་ཞིག་འཁོར་བའི་ཚ་གདུང་ཀུན་སེལ་ཐེག་གསུམ་དམ་ཆོས་ཞི་བསིལ་བླ་མེད་བདུད་རྩིའི་མཛོད། །བསྟན་ལ་སྟོན་པའི་ལུང་བཞིན་ཉེར་སྤྱོད་ལྷ་མིའི་ཡོན་གནས་འཕགས་ཚོགས་རྒྱུ་སྐར་ཕྲེང་བ་སྟོང། །
བསླུ་མེད་སྐྱབས་གནས་རིན་ཆེན་གསུམ་གྱིས་དགེ་ལེགས་འོད་སྣང་རིང་དུ་སྤྲོ་བས་སྐྱོང་གྱུར་ཅིག་བློ་ཆེན་རྒྱལ་ཀུན་མཁྱེན་པའི་འདབ་སྟོང་ཅན། །སྐལ་བཟང་བུང་བར་ལེགས་བཤད་སྦྲང་རྩིའི་བཅུད། །སྩོལ་མཁས་སྙན་
གྲགས་དྲི་བཟང་ནམ་མཁའི་མཐར། །ཡོངས་ཁྱབ་ཀུན་མཁྱེན་ཙོང་ཁ་པ་དེར་འདུད། །རྒྱལ་བའི་ལུང་རྟོགས་དམ་ཆོས་མ་ལུས་པ། །རྒྱལ་བ་ཉིད་བཞིན་འཛིན་པའི་འཕྲིན་ལས་ཀྱིས། །རྒྱལ་བསྟན་སྲིད་མཐར་སྤེལ་བའི་མཛད་
པ་ཅན། །རྒྱལ་དབང་རིམ་པར་བྱོན་རྣམས་ཕྱག་གི་ཡུལ། །དྲག་ཤུལ་འཕྲིན་ལས་རྡོ་རྗེ་གནམ་ལྕགས་ཐོག་བསྟན་དགྲའི་གཤེད་དུ་འབེབས་མཛད་རེ་མ་ཏཱི། །དཔལ་མགོན་བཤན་པ་དམར་ནག་བཅས་པ་ཡིས། །འདི་ན་ཚར་
གཅོད་རྗེས་འཛིན་རྩལ་མ་ཞན། །སྲིད་ཞིའི་དགེ་འབྲས་ཀུན་དྒའ་བྱེ་བའི་གཟུགས། །ནོར་བུའི་བ་གམ་སྟོང་ལྡན་ཕོ་བྲང་གི་ཁང་བཟང་ངོ་མཚར་བཀོད་པ་ཇི་སྙེད་པའི། །ཐོ་ཡིག་རིན་ཆེན་ཕྲེང་བ་འདི་ན་དགེ། ཞེས་སོ།། །།

[083B]   ༈    ལྕགས་ཡོས་ཟླ་བ་གསུམ་པའི་བརྒྱད་གཏོར་མཛད་ཆེན་ཐོག་མདུན་གཡོག་ངག་དབང་ཆོས་བཟང་རྩེ་སྐོར་ཞབས་སྡོད་ཞུ་སྐབས་ཀྱི་ཡིག་ཚད་ཚིག་དཔེ།  སྨྲ་བའི་ངག་དང་དབང་པོའི་ལམ་འདས་བློ་གཏེར་རྒྱལ་བའི་ལུགས་བཟང་གི་བསྟན་པའི་ནོར་འཛིན་རྒྱ་
ཆེར་སྐྱོང་ལ་མཚོ་བྱུང་དགའ་བསྐྱེད་སྲིད་པའི་མིག་རིགས་གསུམ་རིགས་ཀྱི་དབང་ཕྱུག་གཅིག་པུ་འཇིགས་བྲལ་ཆོས་ཀྱི་འཁོར་ལོས་བསྒྱུར། །ཁྱོད་དང་མཚུངས་པ་གཞན་ན་མེད་ཅེས་རྒྱལ་ཀུན་བསྔགས་པའི་སྡེ་ལ་འདུད། །
བློ་གྲོས་ཚུལ་བཟང་དབུགས་ཀྱིས་ཉེར་བསྐུལ་བའི། །ཆོས་སྲིད་བཀྲ་ཤིས་བདེ་དགའ་གཡས་འཁྱིལ་སྒྲས། །མཁར་ཉལ་ལམ་གྱི་ཕ་མཐའ་ཅིག་ཅར་དུ། །ཚབ་པ་མེད་པར་འཆིང་བའི་ངོ་མཚར་རྨད། །བརྡ་སྤྲོད་གཙུག་ལག་
ནོར་བུའི་རྔ་ཡབ་རླུང། །ཁྲིམས་གཉིས་གདུགས་དཀར་གྲིབ་མ་དང་འགྲོགས་ཏེ། །གདུང་སེལ་དཔྱིད་ཀྱི་ཀུན་དགའ་འཇོ་བའི་གཉེན། །འདི་དག་མེས་པོས་ཆེད་དུ་སྤྲུལ་པ་བཞིན། །ངག་གིས་མི་མཚོན་དབང་་ཕྱུག་རྒྱ་ཆེན་
གཏེར། །གངས་ཅན་མགོན་པོའི་བྱིན་རླབས་བདུད་རྩིའི་བཅུད། །ཆོས་ཀྱི་འཁོར་ལོར་ཐོབ་པའི་སྐལ་བཟང་ཅན། །གུས་འབངས་ཆུང་ངུའི་ཡིག་ཚད་ཕྱག་བཅས་ཕུལ།། །།   ༈   
པ་ནང་གྲོ་མོ་པར་ཆིབས་བསྒྱུར་མཛད་དགོས་བྱུང་ཡང། སྟོན་འཁོར་ཚང་མ་འདི་ལོ་ཟླ་བ་དྲུག་པའི་ཚེས་བཅོ་ལྔ་ཉིན་རང་སྐྱོང་ལྷ་ལྡན་རྒྱལ་ཁབ་ཏུ་ཞབས་སོར་ལེགས་འཁོད་ཀྱི་རྟེན་འབྱུང་ཞབས་བརྟན་དུ་བོད་ལྗོངས་ལྷ་མི་སྤྱི་ཚོགས་ནས་ལྕགས་ཡོས་ཟླ་བ་བཅུ་གཅིག་པའི་

[084A]༄༅། །ཚེས་གསུམ་ཉིན་བརྟན་བཞུགས་ཞབས་བརྟན་དང་འབྲེལ་གསེར་གྱི་འཁོར་ལོ་རྩིབས་སྟོང་ཅན་འབུལ་རྒྱུའི་སྨོན་ཚིག་ཏུ།  སྭ་སྟི། སྲིད་ཞིའི་ངོ་མཚར་གཅིག་ཏུ་སྤུངས་འདྲ་བའི། །རབ་མཛེས་གསེར་གྱི་འཁོར་
ལོ་རིན་ཆེན་འདིས། །ལྷར་བཅས་འགྲོ་བའི་བླ་མ་ཐམས་ཅད་མཁྱེན། །ཁམས་གསུམ་ཡོངས་ཀྱི་བདག་པོར་མངའ་གསོལ་ན། །ཆོས་སྲིད་འཕྲིན་ལས་རྩིབས་སྟོང་འཁོར་ལོའི་ཤུགས། །ཉི་མ་བྱེ་བའི་རླབས་སུ་གྲོལ་བའི་གཟིས།།
ས་དང་ནམ་མཁའི་ཁྱོན་ཀུན་ཅིག་ཅར་དུ། །འཆིང་བའི་དགེ་ལེགས་སྲིད་མཐར་རྒྱས་གྱུར་ཅིག་དེའི་མཐུས་དྲི་མེད་ཐུབ་བསྟན་པདྨོའི་ཚལ། །བཤད་སྒྲུབ་གེ་སར་དགོད་པས་འཇིག་རྟེན་མཛེས། །རྫོགས་ལྡན་བཀྲ་ཤིས་ཆུ་
ཀླུང་ནུབ་མེད་པས། །འཛམ་གླིང་ཕ་མཐར་འཁྱུད་པ་ཐོབ་གྱུར་ཅིག་ །།   ༈    གསང་ཆེན་མགྲིན་པའི་རྫ་རྔ་སྙན་སྒྲོག་ཅིང། །བསླབ་གསུམ་གུར་ཀུམ་ལང་ཚོའི་གཤོག་རླབས་ཀྱིས། །ཐེག་མཆོག་ཆོས་ཀྱི་
རོལ་མཚོར་རྟག་རྩེན་པའི། །རིག་འཛིན་ངུར་པའི་ཁྱུ་འདིས་འཛམ་གླིང་མཛེས། །འཕྲིན་ལས་འོད་རྣོན་སྟོང་ཕྲག་འབར་པའི་གཟིས། །དྲི་མེད་ཐུབ་བསྟན་པདྨོའི་ཚལ་སྐྱོང་ཞིང། །ནག་ཕྱོགས་བདུད་རིགས་མུན་པ་འཇོམས་པའི་
གཤེད། །ཆོས་སྲུང་ཉིན་བྱེད་ཕྲེང་བ་ཚར་དུ་དངར། །གང་དེའི་དགྱེས་བསྐྱེད་ཀུན་བཟང་མཆོད་པའི་སྤྲིན། །དབྱིངས་རིག་རོ་མཉམ་ངོ་མཚར་སྒྱུ་མའི་འཕྲུལ། །དབང་གཞུའི་མཚར་སྡུག་ཀུན་འཛིན་བསྐང་རྫས་འདི། །མི་ཕྱེད་དྭང་

[084B] །ཐུབ་བསྟན་མཚོ་སྐྱེས་འདབ་སྟོང་རྒྱས་པའི་ཚལ། །བསྟན་འཛིན་རྐང་དྲུག་བྱེ་བས་ཡོངས་བཟུང་ཞིང། །འཕྲལ་ཡུན་ཕན་དང་བདེ་བའི་དྲི་བསུང་ངད། །ཅི་དགར་གྲོལ་བས་འཇིག་རྟེན་དགེ་གྱུར་ཅིག་
རྒྱུད་དོན་རྒྱུད་བཞིན་སྤྱོད་པའི་རྣལ་འབྱོར་གྱིས། །གསང་ཆེན་གསང་བ་མཆོག་གི་ནོར་བུའི་གཏེར། །འཛིན་ལ་འཛིན་མའི་སྟེང་ན་ཟླ་བྲལ་བའི། །སྡེ་འདིར་སྡེ་བཞིའི་དགེ་མཚན་རྒྱས་གྱུར་ཅིག་རྒྱུ་སྦྱོར་གྱིས་མཚོན་མཁའ་མཉམ་
འགྲོ་བ་ཀུན། །བླ་མའི་མན་ངག་གྲུ་ཆེན་ལ་བརྟེན་ནས། །ཟབ་ལམ་རིམ་གཉིས་རྒྱ་མཚོའི་འཇིངས་བརྒལ་ཏེ། །ཟུང་འཇུག་རིན་ཆེན་གླིང་དུ་སོན་གྱུར་ཅིག་ ཅེས་པ་འདི་ཡང་རྒྱུད་སྟོད་གྲྭ་ཚང་གི་ཕྱག་མཛོད་གྲགས་པ་དཀོན་མཆོག་ཚུལ་ཁྲིམས། ཕུ་ཁང་
ཐུབ་བསྟན་སྙན་གྲགས། རོང་པ་རྒྱ་མཚོ་གྲགས་པ། ཨ་མདོ་བློ་བཟང་མཁས་མཆོག་མི་ཉག་ཡེ་ཤེས་མཁས་མཆོག་བཅས་མི་ལྔ་ནས་ཕྱག་མཛོད་ལས་ཁུར་ལམ་ལྷོངས་མཐར་འཁྱོལ་གྱི་གཏང་རག་ལྷག་མཆོད་དུ་གྲྭ་ཚང་ལ་བཟང་གོས་ལྷན་དྲུབ་ཀྱི་བསྐང་རྫས་གླིང་ལྔ་གསར་བཞེངས་
འབུལ་སྦྱོར་ཞུས་པའི་སྨོན་ཚིག་ཏུ་ཁྲི་བྱང་སྤྲུལ་མིང་པས་སྦྱར་བའོ།། །།   ༈     དཔལ་མཆོག་རྣམ་པ་ཀུན་ལྡན་ཞིང། །དུས་གསུམ་རྣམ་དག་
གཟུགས་ཀྱི་གར། །རྨོངས་པའི་འཕྲུལ་འཁོར་འཇོམས་པའི་ལྷར། །ལོ་པཎ་རྒྱ་མཚོས་བསྔགས་ཚིག་ཟློ། །མཆོད་འོས་ཟུར་ཕུད་ལྔ་པའི་བློ། །སྐལ་བཟང་སྐལ་བར་ལྷག་བསམ་གྱིས། །དྲངས་པས་གཏན་བདེ་འདོད་རྒུའི་ཆར། །འབེབས་

[085A]༄༅། །འདོད་དད་པའི་ནོར་ཅན་དེས། །ཐོག་མེད་དུས་ནས་དྲིན་ཆེ་བའི། །འགྲོ་ཀུན་འཁོར་བ་ལས་སྒྲོལ་ཕྱིར། །མདོར་བསྡུས་གསང་བའི་རྒྱུད་རྒྱལ་ཆེ། །འཛད་མེད་པར་གྱི་ཕྱི་མོར་བསྐྲུན། །འདིར་
འབད་དགེ་བའི་རྫོགས་ལྡན་སྤྲིན། །བསོད་ནམས་ནམ་མཁར་གཏིབས་པའི་མཐུས། །མདོ་སྔགས་ཐུབ་བསྟན་པདྨོའི་ཚལ། །སྲིད་ཞིའི་དཔྱིད་དུ་རྒྱས་གྱུར་ཅིག་བདག་དང་མྑའ་མཉམ་འགྲོ་ཀུན་ཀྱང། །མི་འགྱུར་བདེ་ཆེན་སྟོང་
གཟུགས་ལམ། །སྙིང་དུ་བསྙེན་པའི་དགེ་མཚན་ལས། །དུས་ཀྱི་འཁོར་ལོ་འགྲུབ་གྱུར་ཅིག་ །།   ༈    །ངོ་མཚར་མཁའ་ཁྱབ་འགྲོ་བའི་རྗེས་སོང་བྱམས་བརྩེའི་དྲི་བཞོན་བསྐྱོད་པ་ལས། །ངོ་མཚར་
དཔག་ཡས་སྒྱུ་འཕྲུལ་གར་གྱིས་ཐུབ་བསྟན་རྒྱལ་མཚན་འཛིན་པ་ལ། །ངོ་མཚར་མཛད་འཕྲིན་རྒྱལ་བ་ཀུན་ལས་བཀའ་དྲིན་རྒྱ་ཆེར་ལྷག་པའི་མགོན། །ངོ་མཚར་བྱིན་རླབས་སྣང་བ་འབུམ་གྱིས་སྙིང་གི་པད་མཚོ་རྒྱས་པར་
མཛོད། །ཐུབ་གསུང་གསུང་རབ་བརྒྱད་ཁྲི་བཞི་སྟོང་སྙིང་པོའི་སྙིང་པོ་ཡུམ་མདོའི་དོན། །ལམ་ཟབ་ཟབ་དང་རྒྱ་ཆེན་སྤྱོད་པའི་ཚུལ་གཉིས་ཚུལ་བཞིན་ཤིང་རྟའི་སྲོལ། །འབྱེད་མཁས་མཁས་པའི་བཞེད་གཞུང་དྲི་མེད་མ་ནོར་
མ་འདྲེས་ལེགས་འདོམས་པའི། །བློ་བཟང་པོའི་ཞལ་ལུང་གང་དེ་ཐུན་མོང་ཐུན་མིན་གདམས་པའི་ཕུལ། །དེ་ཚུལ་དྲི་མེད་ལུང་རིགས་མཐུན་པའི་དཔེས། །དོན་གསལ་གནད་འདྲིལ་གོ་སླའི་མན་ངག་གིས། །འཇམ་མགོན་

[085B] །ཟབ་རྒྱས་གདམས་པའི་སྙིང་པོ་འདི་རྨད་བྱུང། །འདི་ནི་རྒྱལ་ཀུན་གཤེགས་པའི་ལམ་ཆེན་དང། །སྲིད་ཞིའི་མཐའ་ལས་སྲུང་བའི་རྭ་བ་སྟེ། །སྐྱེས་བུ་གསུམ་གྱི་ཉམས་ལེན་གནད་བསྡུས་པ། །
སྐལ་བཟང་སྐྱེ་བོའི་སྙིང་གི་ནོར་བུའང་ཡིན། །དེ་ཕྱིར་རྒྱུསྦྱོར་བཀའ་ཚབ་ཤན་ཁ་པས། །པར་དུ་བསྐྲུན་པའི་ལེགས་བྱས་ཉལ་འགྲོའི་རྒྱུན། །དགེ་ཚོགས་ཆུ་ཀླུང་འབུམ་དང་ལྷན་ཅིག་ཏུ། །མཆོག་རབ་རྣམ་གྲོལ་རྒྱ་མཚོར་གཞོལ་གྱུར་ཅིག་
བློ་གཏེར་རྒྱལ་བའི་རིང་ལུགས་པདྨོའི་ཚལ། །བཤད་སྒྲུབ་ཉི་འོད་དང་འགྲོགས་རྩེ་དགའ་ཡིས། །བླ་མེད་ཕན་དང་བདེ་བའི་དྲི་བསུང་ངད། །འགོག་མེད་ཕྱོགས་ཀྱི་འཁོར་ལོར་འགྲིམ་གྱུར་ཅིག་འཇིག་རྟེན་དབང་ཕྱུག་གསང་གསུམ་
དཀྱིལ་འཁོར་གྱི། །གང་བ་ཡོངས་རྫོགས་༸རྒྱལ་མཆོག་གངས་རིའི་མགོན། །རླབས་ཆེན་འཕྲིན་ལས་འོད་དཀར་སྣང་བ་ཡིས། །སྲིད་གསུམ་སྲིད་པའི་མཐར་ཡང་སྐྱོད་གྱུར་ཅིག་ཞི་དུལ་བག་ཡོད་གོས་ཀྱིས་ཉེར་ཀླུབས་ཤིང། །བསླབ་གསུམ་
ནོར་བུའི་རྒྱན་བཟང་ལེགས་སྤུད་པའི། །ཤཱཀྱའི་སྲས་པོ་རིག་གྲོལ་བྱེ་བའི་ཁྱུས། །ནོར་འཛིན་ལི་ཁྲིའི་ལང་ཚོར་འགོད་གྱུར་ཅིག་བརྒྱ་ཕྲག་དྒའ་བའི་དཔལ་ལྡན་ཕོ་བྲང་ཆེའི། །ཆོས་སྲིད་དགེ་མཚན་འབུམ་དུ་རབ་རྒྱས་ཤིང། །ལུས་ཅན་
ཆོས་འབྱོར་བདེ་དགའི་དཔལ་ཡོན་ལ། །ཅི་དགར་སྤྱོད་པའི་སྐལ་བཟང་མངོན་གྱུར་ཤོག་རྒྱུ་སྦྱོར་ཉིད་ཀྱང་ཚང་ལ་མ་ནོར་བའི། །ལམ་བཟང་མཐར་ཐུག་འདི་དང་མི་འབྲལ་ཞིང། །འགྲོ་དོན་སྤྱོད་ལ་རྒྱལ་དང་རྒྱལ་སྲས་ཁྲོད། །ཟླ་མེད་མཐུ་

[086A]༄༅། །ཆེན་དཔའ་བོ་ཉིད་གྱུར་ཅིག་མི་འགྱུར་ཚེ་དང་ཟླ་མེད་བསོད་ནམས་མཐུ། །སྟོབས་སུ་དར་བས་སྲིད་ཞིའི་དགེ་མཚན་རྒྱས། །ཕྱག་ན་པདྨོའི་རླབས་ཆེན་བཞེད་དགོངས་ཀུན། །མ་ཚང་མེད་པར་
ཡོངས་སུ་སྐོང་ནུས་ཤོག་ ཅེས་པ་འདི་ཡང་བདག་ཅག་ལ་སངས་རྒྱས་ལས་ཀྱང་བཀའ་དྲིན་ཆེས་ཆེར་ལྷག་པ་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོའི་ཞལ་སྔ་ནས་རྗེའི་གསུང་ལམ་རིམ་འབྲིང་པོའི་སྟེང་ནས་ཟབ་ཁྲིད་སྩལ་སྐབས་ཀྱི་གསུང་བཤད་རྣམས་བླ་མ་རྡོ་རྗེ་འཆང་ཆེན་པོའི་ཞབས་
དྲུང་དུ་ཡི་གེའི་འདུ་བྱེད་ཀྱི་སྲི་ཞུས་ཡུན་རིང་དུ་བསྙེན་ཅིང། ཟབ་རྒྱས་ཀྱི་གདམས་པས་ཐུགས་རྒྱུད་ཕྱུག་པ་འདན་མ་བློ་བཟང་རྡོ་རྗེ་ལགས་ནས་ཟིན་བྲིས་སུ་བཀོད་པར་མཛད་པ་ཟབ་རྒྱས་སྙིང་པོ་ཞེས་བྱ་བ་འདི་ཉིད། འཇམ་མགོན་བླ་མའི་རིང་ལུགས་ལ་ཤེས་ནས་མི་ཕྱེད་པའི་དད་པ་ཐོབ་ཅིང། བླ་མ་
སངས་རྒྱས་འདུས་སྐུ་དུ་མའི་ཞབས་སེན་གཙུག་ཏུ་བཀུར་ཏེ། བྱ་ཡུལ་བ་གཞོན་ནུ་འོད་ཀྱི་རྣམ་ཐར་བཞིན་མཉེས་པ་གསུམ་གྱིས་བསྙེན་པའི་བྱིན་རླབས་ཐུགས་ལ་ཞུགས་ཏེ། དགེ་བའི་བཤེས་གཉེན་དང་བསྟན་པ་རིན་པོ་ཆེའི་ཕྱོགས་སུ་ཕལ་གྱིས་མི་བསྐྲུན་པའི་དད་དང་ལྷག་བསམ་བཟོད་
སྟོབས་ཀྱི་གོ་ཆ་རྨད་པོ་ཆེ་རང་ཆས་སུ་ཡོད་པ་མི་རྗེ་བཀའ་ཚབ་ཤན་ཁ་བ་འགྱུར་མེད་བསོད་ནམས་སྟོབས་རྒྱས་མཆོག་ནས་རྒྱུ་ཡོན་སྦྱར་ཏེ། འཛད་མེད་པར་གྱི་དངོས་པོར་བསྐྲུན་གནང་བསྐྱངས་པའི་དགེ་བསྔོའི་སྨོན་ཚིག་ཏུ་སྐུ་བཅར་མཚན་ཞབས་དར་ཉན་དགའ་ལྡན་ཁྲི་བྱང་སྤྲུལ་མིང་
པས་སྨོན་པའི་མཚམས་སྦྱོར་དང་བཅས་སྦྱར་བ་དགེ་ལེགས་འཕེལ།། །།    ༈     དྲན་པ་ཙམ་གྱིས་སྲིད་ཞིའི་འཇིགས་གྲོལ་ཞིང། །

[086B] །སྩོལ་མཛད་བླ་མ་ཐུབ་དབང་རྡོ་རྗེ་འཆང། །སྐྱབས་ཡུལ་ཞི་ཁྲོ་རབ་འབྱམས་བཅས་པ་ཡི། །གསང་གསུམ་རྡོ་རྗེའི་སྙིང་པོའི་བྱིན་རླབས་སྤྲིན། །སྐལ་བཟང་མོས་པའི་རྟེན་འདིར་ལེགས་
ཕབས་ནས། །མཐོང་ཐོས་དྲན་པའི་ཡིད་ཅན་མ་ལུས་པ། །གཏན་བདེའི་སྣང་བ་མཆོག་ལ་འགོད་དུ་གསོལ། །རྒྱུ་སྦྱོར་ཉིད་ཀྱང་ཚེ་རབས་ཐམས་ཅད་དུ། །ཚངས་སྤྱོད་རྟེན་ཐོབ་བཤེས་གཉེན་དམ་པས་ཟིན། །མདོ་སྔགས་ལམ་བཟང་
ཉམས་ལེན་མཐར་སོན་ཏེ། །རིང་མིན་སྐུ་གསུམ་གོ་འཕང་ཐོབ་གྱུར་ཅིག་ །།   ༈    ཀུན་བདེ་གླིང་བླ་བྲང་ནས་གྲ་ནང་བྱམས་པ་གླིང་དུ་འགྲེམས་རྒྱུའི་བྱམས་མགོན་གཙོ་གྱུར་གྱི་གོས་སྐུ་ཉམས་གསོ་མཛད་པའི་སྨོན་ཚིག་ནི།  སསྟི། མི་བསྲུན་ཁམས་
གསུམ་མུན་པ་ཆེན་པོའི་དཔུང། །ཕམ་བྱེད་སྟོབས་བཅུའི་ཟླ་བ་འཛུམ་པའི་གཟི། །བྱམས་ཆེན་བདུད་རྩིའི་ཐིགས་ཕྲེང་འབུམ་བསིལ་བའི། །མགོན་པོ་རྣམ་འདྲེན་ལྔ་པ་ལྷ་ཡི་ལྷ། །སྲས་བཅས་རྒྱལ་བ་ཞི་ཁྲོའི་ཚོམ་བུར་བཅས། །མཛེས་སྡུག་
མཚན་དཔེའི་རི་མོ་རྣམ་འཁྱུག་པ། །དབང་པོའི་གཞུ་ལྟར་བཀྲ་བའི་གོས་བཟང་ལས། །མཐོང་གྲོལ་ངོ་མཚར་འབུམ་ལྡན་བཞེངས་པའི་དགེས། །ཐུབ་ཚུལ་ལུང་རྟོགས་བསྟན་པའི་མ་དྲོས་མཚོ། །བཤད་སྒྲུབ་རླབས་ཕྲེང་ཕྱུར་བས་འཇིག་རྟེན་
མཛེས། །བསྟན་འཛིན་སྐྱེས་བུ་པདྨ་འབུམ་གྱི་ཚལ། །མངོན་པར་བཞད་པའི་དྲི་བཟང་གྲོལ་གྱུར་ཅིག་ལྷག་པར་བློ་ཆེན་བསྐལ་བཟང་ཐུབ་པའི་བསྟན། །སྤེལ་ལ་འཇིགས་བྲལ་ཟླ་མེད་རྒྱལ་བའི་སྲས། །མཚན་ལྡན་འགྲོ་བའི་བླ་མ་ནོར་བུའི་

[087A]༄༅། །སྒྲོན། །སྲིད་མཐར་གསལ་བའི་དགེ་ལེགས་འཛིན་གྱུར་ཅིག་བཀྲ་ཤིས་འོད་དཀར་འབུམ་གྱི་རྩེ་དགའ་ཅན། །མ་ཕམ་ཟླ་གཞོན་ལང་ཚོ་མ་ཚེས་པ། །དེ་སྲིད་ཤཱཀ་ཐུབ་བསྟན་པའི་ཉིན་བྱེད་ཀྱི། །
སྣང་བས་འགྲོ་འདི་ངལ་གསོ་འཛིན་གྱུར་ཅིག་ཚུལ་འདིར་སྒོ་གསུམ་འབྲེལ་ཐོགས་ཡིད་ཅན་ཀུན། །བྱམས་མགོན་ཞབས་སེན་ལི་ཁྲིའི་རྡུལ་དམར་ཕྲེང། །གཙུག་ཏུ་ཐོབ་པའི་སྐལ་བཟང་མངོན་གྱུར་ནས། །འགྲོ་ཀུན་བྱམས་པའི་
སྟོབས་ཀྱིས་སྒྲོལ་ནུས་ཤོག་ །།   ༈    གཟིམ་ཞོལ་ཁང་པའི་སྲས་མོ་སྨིན་སྐྱིད་ཆོས་སྒྲོན་ལགས་ནས། ཡར་ཀླུངས་གངས་གེའུ་མཆོག་སྤྲུལ་རིན་པོ་ཆེ་ནས་མཛད་པའི་ནཱ་རོ་མཁའ་སྤྱོད་མའི་བསྐྱེད་རྫོགས་ཁྲིད་ཡིག་པར་དུ་བསྐྲུན་པའི་སྨོན་ཚིག་  བདེ་མཆོག་
འཁོར་ལོའི་རྒྱུད་རྒྱལ་སྙིང་པོའི་བཅུད། །བདེ་ཆེན་དབྱིངས་ཕྱུག་མཁའ་སྤྱོད་དགའ་མའི་ལམ། །བདེ་སྟོང་ཟུང་འཇུག་རྣལ་འབྱོར་ཆེན་པོའི་ཚུལ། །བདེ་ལྡན་སྐལ་བཟང་སྐྱེ་བོའི་སྙིང་ནོར་ཉིད། །ཚུལ་འདི་བླ་མ་ལྷ་ལ་རྩེ་གཅིག་ཏུ། །མི་
ཕྱེད་དད་པས་བསྙེན་པའི་མོས་གུས་ཅན། །ཞོལ་ཁང་སྲས་མོ་སྨིན་སྐྱིད་ཆོས་སྒྲོན་ནས། །འཛད་མེད་དཔར་གྱི་དངོས་པོར་བསྒྲུབས་པའི་དགེས། །ཚང་ལ་མ་ནོར་འཇམ་མགོན་ཙོང་ཁ་པའི། །མདོ་སྔགས་བསྟན་པ་རིན་ཆེན་དབང་གི་
རྒྱལ། །བཤད་སྒྲུབ་རྒྱལ་མཚན་རྩེ་མོར་མངོན་མཛེས་པས། །ཁམས་གསུམ་ཕན་བདེའི་འདོད་རྒུ་འཇོ་གྱུར་ཅིག་ཉམ་ཐག་ཕ་མར་གྱུར་པའི་འགྲོ་བ་ཀུན། །ཀུན་རྨོངས་འཁྲུལ་པའི་དྲ་བ་མྱུར་བཅད་དེ། །དེ་བཞིན་གཤེགས་པའི་གནས་རབ་

[087B] །ས་གསུམ་བླ་མའི་གོ་འཕང་ཆེན་པོར་སྨིན། །སྨིན་སྐྱིད་ཆོས་སྒྲོན་ཡོན་གྱི་བདག་མོ་ཡང། །ཡང་དག་ལམ་བཟང་འདི་དང་མི་འབྲལ་ཞིང། །ཞིང་མཆོག་མཁའ་སྤྱོད་འོག་མིན་གྲོང་ཁྱེར་ན། །ནཱ་རོ་པ་བཞིན་སྐལ་བཟང་འཛིན་གྱུར་ཅིག་ །།
   ༈    བཀྲ་ཤིས་ཆོས་གླིང་རི་ཁྲོད་དུ་བླ་མ་རྡོ་རྗེ་འཆང་གི་སྐུ་གདུང་རིན་པོ་ཆེ་བཞུགས་པའི་མཆོད་སྡོང་ལྷ་ཁང་གི་མཚན་བྱང་དུ།  གང་་ཞིག་གང་་གིས་མཐོང་ན་རྣམ་གྲོལ་གྱི། །དཔལ་་ཡོན་དཔལ་་དུ་འཇོ་བའི་སྲིད་ཞིའི་དཔྱིད། །བསམ་་འཕེལ་བསམ་་ཡས་ངོ་མཚར་བཀོད་པ་
འབུམ། །རབ་མཛེས་རབ་འབྱམས་འགྲོ་བའི་གཙུག་རྒྱན་ཁང།། །།    ༈    ཕ་བོང་ཁའི་བླ་བྲང་གི་ལྷ་སའི་གཟིམ་ཤག་གསར་བའི་མིང།  འགྲོ་བའི་བླ་མ་དགྱེས་རྒུར་བརྩེ་བའི་ཞིང། །ཞིང་མཆོག་ནོར་བུའི་བྲང་ཁང་ཉམས་སུ་དགའ། །དགའ་་བསྐྱེད་
ངོ་མཚར་བཀོད་པ་སྟོང་ལྡན་འདི། །འདི་ན་དགེ་ལེགས་རབ་འབྱམས་རྟག་ཏུ་རྒྱས།། །།   ༈    ས་ཆེན་རྡུལ་མཉམ་རྒྱལ་ཀུན་སྙིང་རྗེའི་གར། །ས་གསུམ་འགྲོ་བའི་རེ་སྐོང་ལྷག་པའི་ལྷར། །ས་ཡི་ཟླ་བ་ཞུན་མའི་དྲང་སྲོང་སྣོད། །
ས་འདིར་ཚངས་པས་ཆེད་དུ་བཀོད་འདྲ་འདི། །ཀུན་ཏུ་དང་བའི་ཡིད་ཀྱིས་ཕུལ་བའི་དགེས། །ཀུན་རྨོངས་འགྲོ་འདིའི་འཁོར་བ་ཇི་སྲིད་བར། །ཀུན་མཁྱེན་རྒྱལ་བའི་སྤྱི་གཟུགས་གངས་རིའི་མགོན། །ཀུན་བཟང་རྡོ་རྗེའི་ཁམས་སུ་ཞབས་བརྟན་
ཤོག་ཆོས་སྲིད་འཕྲིན་ལས་ཉི་མ་བྱེ་བའི་གཟིས། །ཆོས་མིན་མུན་པའི་སྨག་རུམ་ཡོངས་བསལ་ཏེ། །ཆོས་ནོར་ཐར་འདོད་རབ་རྒྱས་པདྨོའི་ཚལ། །ཆོས་ཀྱི་ལྗོངས་འདིར་མངོན་པར་བཞད་གྱུར་ཅིག་ ཅེས་རྒྱ་གསེར་ཐུར་སྲང་ལས་གྲུབ་པའི་གསོལ་

[088A]༄༅། །ལྷུང་འདི་ཉིད་སྤྱི་ནོར་༸གོང་ས་༸སྐྱབས་མགོན་ཆེན་པོའི་ཞབས་བརྟན་སླད། གདན་ས་འབྲས་སེ་དགའ་གསུམ་དང། རྒྱུད་གྲྭ་སྨད་སྟོད། རྩེ་ཤོད་དྲུང་རིགས་སེར་སྐྱ་སོགས་སྤྱི་ཚོགས་ནས་རབ་བྱུང་བཅུ་དྲུག་པའི་ས་ཁྱི་ལོར་དྭང་བ་ཆེན་པོས་ཕུལ་བ་དགེ།  །།
   ༈    དཔལ་སྟུག་ལྔ་ལྡན་སྒྱུ་མ་རྡོ་རྗེའི་སྤྲིན། །མ་སྨད་ནོར་བུའི་སྙིང་པོ་འབུམ་དཀྲིགས་པས། །རྒྱུད་ལྔའི་སྲིད་པ་ཡོངས་སྦྱོང་འདུས་པའི་ལམ། །འཛིན་མཁས་རྣལ་འབྱོར་རབ་བྱུང་འདུས་པའི་སྡེར་། །རབ་རྒྱས་མེ་ཏོག་བཞད་
པའི་ཕང་ཕུང་དང། །སྤེལ་ལེགས་ནོར་བུའི་དོ་ཤལ་མངོན་དགའི་དབུས། །མཐོང་གྲོལ་རྒྱལ་བའི་སྣང་བརྙན་རབ་མཛེས་པའི། །དྲ་བ་དྲ་ཕྱེད་མཆོད་རྫས་འདི་ཕུལ་བས། །བློ་བཟང་རྒྱལ་བ་གཉིས་པའི་མདོ་སྔགས་བསྟན། །མི་ཉམས་
བཤད་དང་སྒྲུབ་པས་ཕྱོགས་བཅུར་རྒྱས། །བསྟན་འཛིན་དམ་པའི་ཚོགས་རྣམས་ཞབས་བརྟན་ཅིང། །རླབས་ཆེན་འཕྲིན་ལས་བཞེད་རྒུར་སྐྱོང་གྱུར་ཅིག་རིག་གྲོལ་རྐང་འཐུང་འཁྲིགས་པའི་ནགས་ཀླུང་ན། །བསླབ་གསུམ་རིམ་
གཉིས་དྲི་བཟང་འབུམ་གྲོལ་བའི། །རྨད་བྱུང་རིག་འཛིན་དཔལ་གྱི་དུམ་བུའི་ཕྲེང། །དགེ་ལེགས་ཁོ་ལག་རྫོགས་པས་བརྗིད་གྱུར་ཅིག་ཚུལ་འདིར་སྒོ་གསུམ་འབྲེལ་ཐོགས་ལུས་ཅན་ཀུན། །ཀུན་མཁྱེན་རྒྱལ་བའི་བསྟན་དང་མི་
འབྲལ་ཞིང། །ཞིང་ཁམས་རྒྱ་མཚོར་རྡོ་རྗེ་ཐེག་པའི་ཚུལ། །ཚུལ་བཞིན་འཛིན་པས་འགྲོ་བ་འདྲེན་གྱུར་ཅིག་ ཅེས་པ་འདི་ཡང་དཔལ་ལྡན་སྨད་རྒྱུད་གྲྭ་ཚང་གི་ཕྱག་མཛོད་ལས་འཛིན་ཏྲེ་ཧོར་སྔགས་རམ་པ་ཚུལ་ཁྲིམས་དར་རྒྱས་སོགས་མི་ལྔ་ནས་ཕྱག་མཛོད་ལས་ཁུར་ལོ་ལྔ་

[088B] སེང་གཡབ་ཁ་བཅས་ཀྱི་མཆོད་རྫས་དྲ་བ་དྲ་ཕྱེད་གླིང་ལྔ་རྒྱུ་དང་བཟོ་བཀོད་ཕུན་སུམ་ཚོགས་པ་གསར་བཞེངས་འབུལ་སྦྱོར་གྱི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །།   ༈   
མཚན་ཆོས་ལྡན་གྱི་ཚ་བོ་རྩེ་སློབ་བསྟན་འཛིན་བཟང་པོ་རྩེ་སྐོར་ཞབས་ཞུའི་ཡིག་ཚད་ཚིག་གཞིར།  ཚངས་པའི་ངག་དང་ལྷ་དབང་བློ་ཡིས་གཞལ་དུ་མི་སྤྱོད་རླབས་ཆེན་ཀུན་བཟང་ཉི་མ་འབུམ་གྱི་རྩེ་དགའ་ཡིས། །ཐུབ་བསྟན་དབྱིག་འཛིན་སྒེག་མོའི་ལང་ཚོ་རྒྱ་ཆེན་འཕྲིན་
ལས་མཚོ་སྐྱེས་གཞོན་ནུའི་དོ་ཤལ་དགོད་པས་ཅི་ཡང་མཛེས། །སྲིད་ཞིའི་འཇིགས་སྐྱོབ་སྐུ་གསུམ་དབང་ཕྱུག་གང་འདུལ་སྤྲུལ་པའི་རོལ་གར་བསྒྱུར་འདིའི་མཚུངས་ཟླར་འོས་པ་རང་ཉིད་ལས། །ས་སྟེང་འདི་ན་གཞན་འགའ་མེད་ཅེས་མཁའ་ཁྱབ་
རྒྱལ་ཀུན་བསྔགས་པའི་རོལ་མོས་བདུད་སྡེ་ཕམ་མཛད་མགོན་དེས་སྐྱོངས། །ཆོས་དང་སྲིད་ཀྱི་རྒྱལ་ཐབས་ནོར་བུའི་དཔྱ། །ལེགས་བྱས་ཤིང་རྟའི་ཤུགས་ཀྱིས་འདྲེན་པ་ལ། །འཕྲུལ་མཛངས་རྣམ་དཔྱོད་སྟོབས་སུ་དར་བ་ཡི། །མི་མཆོག་འདི་དག་
ས་གཞི་མཛེས་པའི་རྒྱན། །ཡོངས་རྫོགས་ཐུབ་བསྟན་་འཛིན་་ལ་ཟླ་མེད་པ། །ཕྱག་ན་པདྨོའི་བྱིན་རླབས་སྣང་བའི་གཟིས། །སྙིང་ལ་སྐལ་བཟང་ཉེར་ཐོབ་གུས་འབངས་པས། །སྦྱངས་འབྲས་ཡིག་ཚད་གུས་པ་ཆེན་པོས་་ཕུལ།། །།
   ༈    །གཅིག་ཏུ་སྤུངས་པའི་རིག་གྲོལ་ཕན་བདེའི་མཚོར། །བཀོད་ལེགས་རིན་ཆེན་གཉིས་པའི་མཎྜལ་འདི། །ལྷག་བསམ་དག་པའི་བློ་ཡིས་ཕུལ་བའི་དགེས། །ཐུབ་པའི་བཞེད་གཞུང་དྲི་མེད་

[089A]༄༅། །ཤིང་རྟའི་སྲོལ། །བློ་བཟང་རྒྱལ་བསྟན་ཉི་མ་བྱེ་བའི་དཔལ། །ས་གསུམ་མུན་པའི་གཤེད་དུ་རྟག་འབར་བའི། །དགེ་མཚན་ནམ་ཡང་མི་ནུབ་གསལ་གྱུར་ཅིག་རྒྱུ་སྦྱོར་བྲག་གཡབ་ཆེ་ཚང་ཧོ་
ཐོག་ཐུའི། །གསང་གསུམ་མི་ཤིགས་རྡོ་རྗེའི་ལང་ཚོར་བརྟན། །མཁས་དང་གྲུབ་པའི་རྣམ་ཐར་རྨད་པོ་ཆེ། །མཐའ་ཡས་བསྟན་འགྲོའི་དཔྱིད་དུ་འཛིན་གྱུར་ཅིག་ ཅེས་པ་འདི་ཡང་བྲག་གཡབ་ཆེ་ཚང་ཧོ་ཐོག་ཐུ་གདན་ས་འབྲས་སྤུངས་སུ་ཆོས་ཞུགས་མཛད་
ཆེན་སྐབས་འབྲས་སྤུངས་ཚོགས་ཆེན་དུ་རིན་གཉིས་རྒྱ་སྲང་་ལས་གྲུབ་པའི་མཎྜལ་ཆེ་ལེགས་སྤྱི་འབུལ་མཛད་པའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །།   ༈   ཀུན་གསལ་
ཕ་མཐར་སྤྲོ་བའི་བཤད་སྒྲུབ་ཀྱིས། །འཛམ་གླིང་ཕན་བདེ་སྤེལ་བའི་འདུས་པའི་སྡེར། །བཀོད་ལེགས་དངུལ་དཀར་མེ་ལོང་ཕུལ་བའི་དགེས། །སྲིད་པ་སྡུག་བསྔལ་མེ་ལྕེ་འབར་བའི་ཀློང། །མནར་བའི་ཉམ་ཐག་འགྲོ་བ་མ་ལུས་པ། །ཞི་
བསིལ་བླ་མེད་བདེ་བ་མཆོག་གི་སར། །མྱུར་དུ་སྤྱོད་པའི་སྐལ་བཟང་འཛིན་གྱུར་ཅིག་རྒྱུ་སྦྱོར་བྲག་གཡབ་ཆེ་ཚང་ཧོ་ཐོག་ཐུའི། །གསང་གསུམ་མཛད་འཕྲིན་དཔག་བསམ་ནོར་བུའི་ལྗོན། །དགེ་ལེགས་ཡལ་འདབ་ཕྱོགས་སུ་རབ་རྒྱས་པའི། །
གྲིབ་བསིལ་འགྲོ་བའི་ཉེར་འཚོར་འབེབས་གྱུར་ཅིག་ ཅེས་པ་འདི་ཡང་བྲག་གཡབ་ཆེ་ཚང་ཧོ་ཐོག་ཐུ་མཆོག་དཔལ་ལྡན་འབྲས་སྤུངས་སུ་ཆོས་ཞུགས་མཛད་ཆེན་སྐབས་བློ་གླིང་གྲྭ་ཚང་དུ་རིན་གཉིས་རྒྱ་སྲང་་ལས་གྲུབ་པའི་མཎྜལ་ཆེ་ལེགས་ཕུལ་གནང་བསྐྱང་རྒྱུའི་སྨོན་ཚིག་ཏུ་ཡོངས་

[089B]།  །།   ༈    །ཤུགས་དྲག་འཕྲིན་ལས་རྣོ་མྱུར་མཐུ་ལྡན་ཆེ། །གོས་བཟང་ལྷབ་ལྷུབ་གཡོ་བའི་རིན་ཆེན་གདུགས། །གསེར་འོད་ནམ་མཁའ་འགེངས་པ་འདི་
བཞེས་ལ། །འཆད་རྩོད་རྩོམ་པའི་གཡེར་ཁ་སྙན་འཁྲོལ་ཞིང། །འཁྲུལ་བྲལ་ལྟ་སྒོམ་སྤྱོད་པའི་དར་ཤམ་ཅན། །བློ་བཟང་རིང་ལུགས་རྣམ་པར་རྒྱལ་བའི་གདུགས། །ས་གསུམ་ཡོངས་ཀྱི་བླ་ན་མཐོར་འདེགས་མཛོད། ། ཅེས་སེར་སྔགས་སྔགས་
རམ་པ་དགེ་སློང་བློ་བཟང་དབང་ལྡན་ནས་མེ་བྱ་ཟླ་ཚེས་བཟང་པོར་ཕུལ་བ་དགེ་ །།   ༈     ཡོངས་་རྫོགས་ཐུབ་བསྟན་འཛིན་ལ་ལུང་རྟོགས་རྩལ། །
འཛམ་གླིང་མཁས་རྒུའི་གཙུག་ན་རྣམ་རྒྱལ་བ། །འཕྲིན་ལས་རྩེ་བརྒྱ་འབར་བའི་རྡོ་རྗེ་འཛིན། །གསུམ་ལྡན་ངུར་སྨྲིག་འཆང་བའི་མགོན་པོ་ཆེར། །གུས་རྟག་སྦྱོར་བས་དམ་པའི་ཕྱི་རྗེས་སུ། །སློབ་པའི་བརྩོན་པ་ཞན་པའི་སྙིང་མེད་པོ། །
ཁྲི་གདུགས་ཉི་མའི་སྣང་བ་རིང་བསྐལ་བའི། །བྱང་བསྟན་ཕུག་པའི་ངང་ཚུལ་ཅན་དེས་ཕུལ།། །།   ༈    བྲག་གཡབ་ཆེ་ཚང་རིན་པོ་ཆེར་ཐུགས་འདོད་ལྟར་ཕྲན་གྱི་འདྲ་དཔར་ཕུལ་བའི་རྒྱབ་ཡིག་ལ།  ཁྲི་སྟོང་ཆོས་སྐད་ཁ་ལ་བྱང་ན་ཡང། །བློ་ལ་ཉམས་མྱོང་
གར་སོང་ཆ་མེད་སྟོར། །སྒོ་གསུམ་ཉོན་མོངས་དབང་གྱུར་བཟང་བརྫུ་མཁན། །ཡེ་ནས་ཉམས་ལེན་བྲལ་བའི་ཤེས་རྨོངས་དེས། །བློ་གྲོས་དཀྱིལ་འཁོར་རྫོགས་པའི་འོད་སྟོང་གིས། །སྐལ་ལྡན་མི་ཤེས་མུན་སེལ་བདུད་རྩིའི་གཏེར། །

[090A]༄༅། །རབ་དཀར་འཕྲིན་ལས་ག་བུར་ཟེགས་མ་འབུམ། །སྤྲོ་མཁས་རྒྱལ་སྲས་གཞོན་ནུ་དགྱེས་ཕྱིར་ཕུལ།། ། །།   ༈    །དོན་ལྡན་སྙིང་
པོའི་ལུགས་བཟང་སྤེལ་བའི་ཕྱིར། །ཞི་དུལ་རྣམ་འགྱུར་བྱེ་བ་ངོམ་པའི་གསུང། །འཆི་མེད་དྲང་སྲོང་གྲུབ་པའི་བདེན་ཚིག་འདི། །འཛད་མེད་དཔར་གྱི་དངོས་པོར་བསྐྲུན་པའི་དགེས། །སྲིད་ཞིའི་ཉི་མ་རྒྱལ་མཆོག་གངས་རིའི་མགོན། །
ལྗོངས་འདིའི་ལེགས་བྱས་མཁའ་ལ་རྟག་འབར་བའི། །དགེ་མཚན་ནམ་ཡང་མི་ནུབ་གསལ་གྱུར་ཅིག་ ཅེས་པ་འདི་ཡང་ལུགས་གཉིས་མཁྱེན་དཔྱོད་ཡངས་པ་རྩེ་མགྲོན་པར་ཞི་རྗེ་དྲུང་ངག་དབང་བསྟན་སྐྱོང་ནས། ༸གོང་ས་༸སྐྱབས་མགོན་ཆེན་པོའི་ཞབས་
བརྟན་གསོལ་འདེབས་རྒྱལ་ཆེན་ཤུགས་ལྡན་ཞི་བའི་རྣམ་འགྱུར་འདུལ་འཛིན་ཆོས་ཀྱི་རྒྱལ་པོས་མཛད་པ་འདི་ཉིད་རྒྱུ་སྦྱར་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།། །།   ༈   
རྙིང་པ་དགེ་ཐུབ་བསྟན་པ་ཅན་མི་བཞི་དང། ལས་རོགས་བཅས་ནས་ལྷ་ལྡན་སྨོན་ལམ་ཆེན་མོའི་གཏོར་རྒྱག་སྐབས་ཀྱི་གཟབ་འགྲེམས་ཆ་ཚང་གསར་བསྐྲུན་འབུལ་སྦྱོར་ཞུས་པའི་སྨོན་ཚིག་ འཕྱར་དར་གྱི་ཐུག་འཆིང་དང་བ་དན་ཆ་འགྲིགས་ཉི་ཤུ་ལ།  ཀུན་ཕན་བདེ་གཤེགས་བསྟན་པའི་སྙིང་པོ་
མཆོག་ལེགས་ལ་མཚུལ་བཞིན་བཤད་དང་སྒྲུབ་པའི་གླིང། །རིག་འཛིན་འདུས་པའི་དམར་ཆེན་གཏོར་མའི་ཟོར། །བསྟན་དགྲའི་གཤེད་དུ་འཕེན་ལ་ཉེར་མཁོ་བའི། །རྣམ་པར་གྱལ་བའི་རུ་མཚོན་ཐུག་འཆིང་དང། །རབ་མཛེས་ལྷབ་

[090B] །ཕུལ་བའི་དགེ་འདིས་བློ་བཟང་རྒྱལ་བསྟན་དར། །བསྟན་འཛིན་དགེ་འདུན་བསླབ་གསུམ་ཆོས་སྤྱོད་འཕེལ། །ཁྱད་པར་གངས་ཅན་མགོན་པོ་པད་དཀར་འཆང། །མི་ནུབ་མི་ཤིགས་རྟག་པའི་ལང་ཚོར་སྨིན། །
རླབས་ཆེན་འཕྲིན་ལས་ཉི་མ་སྟོང་འབར་བས། །ས་གསུམ་རྒུད་པའི་མུན་པ་སེལ་གྱུར་ཅིག་དགའ་ལྡན་ཆབ་སྲིད་མྱ་ངན་མེད་པའི་ལྗོན། །དར་དྲག་ཚངས་ཆེན་གནས་ཀྱི་རྩེ་མོར་བསྙེགས། །བསིལ་ལྡན་སྟོད་གཡོག་འཆང་བའི་ནོར་
འཛིན་མ། །ཀུན་དགའི་འཛུམ་བག་དགོད་པས་སྙེམས་གྱུར་ཅིག་རྣམ་དག་རྣམ་གསུམ་ཁྲིམས་ལྡན་སྡེ་འདིར་ཡང། །རྒྱལ་དང་རྒྱལ་སྲས་གཤེགས་ཤུལ་མདོ་སྔགས་ཚུལ། །མྠའ་དག་མྠའ་ཀླས་འབད་པས་གྲྭ་ཟུར་ཙམ། །
མ་ཉམས་མ་ཚང་མེད་པར་སྐྱོང་གྱུར་ཅིག་ཚུལ་འདི་སྒྲུབ་པའི་ལས་བྱེད་འབྲེལ་ཐོགས་བཅས། །ཚེ་དཔལ་བསོད་ནམས་ཆོས་མཐུན་ལེགས་ཚོགས་རྒྱས། །ཡང་དག་དགེ་བའི་བཤེས་ཀྱི་དེད་དཔོན་ལ། །བརྟེན་ནས་སྐུ་གསུམ་
རིན་ཆེན་གླིང་བགྲོད་ཤོག་ །།    ༈    སྤོས་འཛིན་པའི་ཕྲག་ཁེབས་དང། བསངས་ཁུག་ཆ་ཚང་བརྒྱད་ལ་ཚིགས་བཅད་བྱིངས་གོང་བཞིན་ཐོག་  བསྟན་དགྲའི་གཤེད་དུ་འཕེན་ལ་ཉེར་མཁོ་བའི། །བདུག་སྤོས་སྤོག་ཕོར་འཛིན་པའི་དཔུང་
ཁེབས་དང། །དྲི་ཞིམ་བསངས་ཀྱི་ཕྱེ་མའི་ཁུག་མ་བཅས། །ཕུལ་བའི་དགེ་འདིས་་ ཞེས་སོགས་གོང་བཞིན་དང། ་གསེར་སྐྱེམས་པའི་རྟེན་ཁེབས་ལ་བྱིངས་གོང་བཞིན་ཐོག་  བསྟན་དགྲའི་གཤེད་དུ་འཕེན་ལ་ཉེར་མཁོ་བའི། །དམ་ཅན་རྒྱ་

[091A]༄༅། །མཚོ་བདུད་རྩིའི་གསེར་སྐྱེམས་ཀྱིས། །དགྱེས་བསྐྱེད་སྣོད་བཟང་འདེགས་པའི་རྟེན་ཁེབས་ཟུང། །ཕུལ་བའི་དགེ་འདིས་་ ཞེས་སོ།། ་ རྡོ་རྗེ་སློབ་དཔོན་གྱི་གོས་བེར་ལ། བྱིངས་གོང་བཞིན།  རྡོ་རྗེའི་
རྣལ་འབྱོར་བརྟན་པའི་སློབ་དཔོན་གྱི། །ཆེན་པོར་འོས་པའི་བཟང་གོས་བེར་ཆེན་འདི། །ཕུལ་བའི་དགེ་འདིས་་་་ གཏོར་ཟོར་གྱི་སྐབས་འགྲེམས་རྒྱུའི་ཆོས་རྒྱལ་གྱི་གོས་ཐང་ལྷན་དྲུབ་མ་གསར་བཞེངས་ལ།  སྭ་སྟི། རྡོ་རྗེ་དུས་ཀྱི་
བདེ་ཆེན་འཕྱར་ཙམ་གྱིས། །སྲིད་གསུམ་བདུད་དཔུང་ཕྱེ་མར་བརླག་མཛད་པ། །འཆི་བདག་ལས་ཀྱི་གཤིན་རྗེ་འཁོར་དང་བཅས། །དམ་ཚིག་རྟེན་འདིར་གཡོ་མེད་རྟག་བཞུགས་ནས། །གནམ་ས་གང་བའི་འཇིགས་རུང་
དྲེགས་པའི་དཔུང། །དམ་ཉམས་བསྟན་དགྲའི་ཡུལ་དུ་ད་ཆས་ལ། །མེ་མཚོན་དུག་དང་གནམ་ལྕགས་ཐོག་གི་ཆར། །ཕབས་ཏེ་སྡིག་ཅན་ཆོས་ཀྱི་དབྱིངས་སུ་སྐྱོལ།། །།    ༈    རྣམ་གྲྭ་གྲྭ་ཁང་སྦུག་གི་ལྷ་མོའི་ན་བཟར།  ཨོཾ་སྭ་སྟི་
མ་ཧཱ་ཀཱ་ལི་མི་བཟད་སྲིན་མོའི་གཟུགས། །མ་རུངས་བསྟན་དགྲའི་སྲོག་གི་བདུད་གཅོད་མ། །མ་མོའི་གཙོ་མོ་དགྱེས་བསྐྱེད་ན་བཟའ་འདི། །མ་ལུས་བསྟན་འགྲོའི་དོན་དུ་ལེགས་འབུལ་ན། །རྒྱལ་མཆོག་སྲིད་ཞིའི་ཉི་མ་རྟག་ཏུ་གསལ་
རྒྱལ་བསྟན་ཟླ་བ་དག་པའི་འཛུམ་དཀར་རྒྱས། །རྒྱལ་སྲས་རིག་འཛིན་རྣལ་འབྱོར་འདུས་སྡེ་འདི། །རྒྱལ་བའི་ལམ་བཟང་སྒྲུབ་པས་མཛེས་པར་མཛོད། །ལས་བྱེད་རྒྱུ་སྦྱོར་ལྟོས་པར་བཅས་པ་ཡང། །ལས་སྨོན་དགེ་བའི་རྟེན་འབྲེལ་

[091B] །ལས་ལམ་བསམ་དང་རེ་བའི་ཚད་འཇོ་བའི། །ལས་བཞིའི་འཕྲིན་ལས་གཡེལ་མེད་སྒྲུབ་པར་མཛོད། ། ཅེས་པ་འདི་ཡང་རྣམ་གྲྭ་སྦུག་མཛོད་རྙིང་པ་ཐུབ་བསྟན་བསྟན་པ་ཅན་མི་བཞི་ལས་རོགས་དང་བཅས་ནས་སྦུག་ཁོངས་ལས་རྒྱུན་གཏོང་ལྷག་
སྟེང་ནས་དཔལ་ལྡན་ལྷ་མོར་ན་བཟའ་སྟོད་ལྷེ་འཛར་པ་བཅས་འབུལ་སྦྱོར་ཞུས་པའི་སྨོན་ཚིག་ཏུ་བྲིས།། །།    ༈    དོལ་རྣམ་རྒྱལ་ཞོལ་སྨད་པ་ནས་ཡོངས་ཀྱི་དགེ་བའི་བཤེས་གཉེན་ཆེན་པོ་རྒྱུད་སྟོད་མཁན་ཟུར་བློ་བཟང་ཡོན་ཏན་གྱིས་མཛད་པའི་དྲིས་
ལན་དཔར་དུ་བསྐྲུན་པའི་སྨོན་ཚིག་ནི།  སྭ་སྟི། མ་སྨད་བློ་གྲོས་གང་བ་ཡོངས་རྫོགས་ཤིང། །མཁས་བཙུན་བཟང་པོའི་རི་དྭགས་མཚན་མས་མཛེས། །སྤངས་རྟོགས་ཡོན་ཏན་འོད་དཀར་ཕྲེང་བ་ཅན། །བསིལ་ལྡན་ཀུན་གསལ་མཛེས་
པའི་རྒྱན་དུ་ཆེ། །མདོ་དང་རྒྱུད་སྡེའི་གསུང་རབ་རྒྱ་ཆེན་མཚོ། །རྣམ་དཔྱོད་ལྟོ་བར་བསྐྱིལ་བའི་ཛ་ཧུ་ནུས། །ཟབ་དོན་དབུ་བ་དགོད་པའི་གངྒཱ་མ། །ལྷུག་ལྷུག་སྐྱུག་འདི་བློ་གསལ་ཀུན་དགའི་དཔྱིད། །དཔྱོད་ལྡན་དྲི་ཚིག་དཀའ་གནད་
མདུད་པའི་རྒྱ། །ཕྲ་ཞིབ་རིགས་པའི་སོར་རྩེས་ཉེར་བཀྲོལ་བའི། །ལེགས་བཤད་རིན་ཆེན་དབྱིག་གི་དོ་ཤལ་ཕྲེང། །ནམ་ཡང་འཛད་མེད་དཔར་གྱི་འཕྲུལ་དུ་དྲངས། །ལེགས་བྱས་མུ་ཏིག་འཁྲི་ཤིང་རབ་དར་བའི། །འཛུམ་འོད་རྣམ་
པར་དཀར་བའི་ཡལ་གའི་ཁྱོན། །ལུས་ཅན་ཀུན་གྱི་བླ་ན་གདུགས་བཞིན་དུ། །མཐའ་མེད་ཞི་བའི་གྲིབ་བསིལ་འབེབས་གྱུར་ཅིག་རྒྱལ་དང་རྒྱལ་བ་གཉིས་པའི་སྲོལ་བཟང་གི་བཤད་སྒྲུབ་སྤྲིན་སྔོན་དར་ལ་བབ་པའི་དཔལ། །

[092A]༄༅། །ཕན་བདེ་མི་ཟད་གྲུ་ཆར་འབུམ་བསྙིལ་བའི། །དུས་སྟོན་དུས་ཀྱི་མཐར་ཡང་འཛིན་གྱུར་ཅིག་ཀུན་བཟང་རྒྱན་གྱི་འཁོར་ལོ་ནམ་མཁའི་མཐར། །མཆོག་གི་འདོད་པ་འཇོ་བའི་གངས་རིའི་མགོན། །
མི་ཤིགས་གཡུང་དྲུང་འཁྱིལ་བའི་སྐྱིལ་ཀྲུང་མདུད། །སྲིད་ཞིའི་རལ་པའི་རྒྱན་དུ་མཛེས་གྱུར་ཅིག་རྟོགས་དཀའི་ཟབ་དོན་བདུད་རྩིའི་སྙིང་པོ་ཅན། །འཇིགས་བྲལ་སེངྒེ་རྣམ་པར་རོལ་པའི་དབྱངས། །ལེགས་བཤད་འདིས་ཀྱང་
སྲིད་པ་ཇི་སྲིད་པར། །བློ་གསལ་ཡིད་ལ་ཀུན་དགའ་འཇོ་གྱུར་ཅིག་ཚུལ་བཟང་ཉིན་མོར་བྱེད་པའི་ཤིང་རྟའི་རླབས། །འཛམ་གླིང་ཡངས་པའི་མཁའ་ལ་རྟག་རྩེན་པས། །རྫོགས་ལྡན་བཀྲ་ཤིས་པདྨོ་སྟོང་གི་འཛུམ། །རྣམ་པར་
གྲོལ་བས་ས་ཆེན་འགེངས་གྱུར་ཅིག་རྒྱུ་སྦྱོར་གྱིས་མཚོན་མཐའ་ཡས་འགྲོ་བ་ཀུན། །ཀུན་ཁྱབ་འོག་མིན་གྲོང་ཁྱེར་ལྟ་ན་སྡུག་སྐུ་གསུམ་ནོར་བུའི་བ་གམ་མངོན་མཐོ་བར། །ལྷུན་གྲུབ་སྒྱུ་མའི་རོལ་རྩེད་སྐྱོང་གྱུར་ཅིག་ །།
   ༈    སྒེར་རྨར་ལམ་པའི་མཛོད་པ་ཚེ་བརྟན་ཕུན་རྒྱལ་ནས་༸གོང་ས་སྐྱབས་མགོན་ཆེན་པོའི་བཀའ་སློབ་པར་བསྐྲུན་ཞུས་པའི་སྨོན་ཚིག་ནི།  གངས་ཅན་མགོན་པོའི་ལེགས་གསུང་ས་གསུམ་ན། །ཀུན་ཕན་སྲིད་ཞིའི་འདོད་རྒུ་འཇོ་བའི་དཔྱིད། །གཅིག་མཆོག་བསམ་
འཕེལ་དབང་གི་རྒྱལ་པོ་འདི། །ཐུབ་པ་ཡིས་ཀྱང་སྤྱི་བོས་བསྟེན་བྱ་ཉིད། །དེ་ཕྱིར་ལུགས་ཟུང་བདུད་རྩིའི་སྙིང་པོ་ཅན། །ཚབས་ཆེན་བདེན་པའི་དབྱངས་ཀྱི་མནྡཱ་ར། །བློ་ལྡན་ཀུན་དགའ་བསྐྱེད་པའི་རྣ་རྒྱན་དུ། །འཛད་མེད་དཔར་གྱི་

[092B] །དགེ་འདིས་འཕགས་པའི་དགོངས་ཟབ་མངར་བའི་བཅུད། །འགྲོ་ཁམས་རྒྱ་མཚོའི་སྙིང་ལ་ཡོངས་སིམ་པས། །བླ་མེད་ཕན་དང་བདེ་བའི་སྲོག་གི་ཟུངས། །མི་ཤིགས་རྟག་པའི་ལང་ཚོར་རྒྱས་གྱུར་ཅིག་ །།
   ༈    རྣམ་གྲར་མཆོད་གཡོག་ཐུབ་བསྟན་སྙིང་པོས་ཀ་འཕན་ཕུལ་སྨོན།  གསང་མཆོག་རིག་སྔགས་འཆང་བའི་གཞལ་མེད་ཁང། །དྒའ་ཆེན་པད་ཚལ་བཞད་པའི་མཛེས་རྒྱན་དུ། །རྒྱ་སེ་ལྕང་སྐྱ་མ་ཡི་ཀ་འཕན་ཟུང། །མཆོད་གཡོག་ཐུབ་བསྟན་སྙིང་
པོས་ཕུལ་བའི་དགེས། །མ་དག་སྐྱེ་ཤི་བར་དོའི་ལྕགས་ཀྱི་ཁམས། །སྦྱོང་བྱེད་རིམ་པ་གཉིས་ཀྱི་གསེར་འགྱུར་རྩིས། །སྦྱངས་པས་ལམ་དང་འབྲས་བུའི་སྐུ་གསུམ་གྱི། །གསེར་འོད་སྲིད་ཞིའི་བླ་ན་གསལ་གྱུར་ཅིག་ །།
   ༈    རྣམ་གྲ་དུང་རྒྱ་སྤྱི་ནས་གྲྭ་ཚང་དུ་རྒྱ་སེའི་སྟོད་གཡོག་དྲུག་ཅུ་རེ་ལྔ་ཕུལ་བའི་སྨོན་ཚིག་ སྣང་སྲིད་དག་པ་རབ་འབྱམས་མཁའ་ཁྱབ་ཀྱི། །བརྟན་གཡོའི་འཁོར་ལོ་མཆོག་ཏུ་རབ་སད་དེ། །ཐ་མལ་སྣང་ཞེན་ཡོངས་སྦྱོང་རྣལ་འབྱོར་ཆས། །འཇའ་
ཚོན་སྤུངས་འདྲའི་སྟོད་གཡོག་འདི་ཕུལ་བས། །འཁྲུལ་བྲལ་བློ་བཟང་རྒྱལ་བའི་མདོ་སྔགས་བསྟན། །བཤད་དང་སྒྲུབ་པས་ནོར་འཛིན་ཁྱོན་དུ་ཁྱབ། །རྒྱལ་མཆོག་སྲིད་གསུམ་འགྲོ་བའི་སྒྲོན་མེའི་རླབས། །ཀུན་གསལ་ཕ་མཐར་
ཡུན་དུ་འགྲིམས་གྱུར་ཅིག་རྣམ་དག་ཁྲིམས་ལྡན་རྒྱལ་པའི་མྱུ་གུ་རྣམས། །གཞན་ཕན་བདེ་དགའ་རྒྱ་ཆེན་དགེ་ལེགས་གཏེར། །ཐུབ་བསྟན་བཤད་དང་སྒྲུབ་པའི་བྱ་བ་རྣམས། །འཛམ་གླིང་སྐྱེ་རྒུའི་ཉེར་འཚོར་རྒྱས་གྱུར་ཅིག་

[093A]༄༅། །རྒྱུ་སྦྱོར་རྣམས་ཀྱང་གསང་ཆེན་ཟབ་མོའི་བཅུད། །སྙིང་གི་ཐིག་ལེར་སྨིན་པས་ཉམས་རྟོགས་རྩལ། །ལྔ་ལྡན་འོད་ཀྱི་རྩེ་དགའ་སྒྱུ་མའི་སྤྲིན། །རྣམ་པར་གྲོལ་བའི་གར་སྟབས་བསྒྱུར་བར་སྨོན།། །།
   ༈    རྒྱུ་སྦྱོར་གོང་གསལ་རྣམས་ནས་དུར་བདག་གར་འཆམས་ཀྱི་ལྟག་ཁེབས་བཞི་ཕུལ་བའི་སྨོན་ཚིག་ཏུ།  ཞིང་སྐྱོང་ཡབ་ཡུམ་འཇིགས་རུང་ཁྲོ་བོའི་གར། །ལོག་འདྲེན་གཤེད་དུ་བསྒྱུར་བའི་ལྟག་ཁེབས་འདི། །ཕུལ་བས་བསྟན་ལ་ལོག་པར་འཁུ་
བའི་དགྲ་མ་ལུས་མིང་གི་ལྷག་མར་བྱེད་གྱུར་ཅིག་ །།    ༈    ལ་དྭགས་རྒྱལ་ཁམས་ཀྱི་གཙོ་འཛིན་བླ་མ་བ་ཀུ་ལ་ནས་ཕྲན་གྱི་འདྲ་དཔར་དགོས་ཞེས་གསུངས་པ་ལྟར་ཕུལ་བའི་རྒྱབ་ཡིག་ཏུ།  བ་སྤུའི་གྲངས་སྙེད་བསྐལ་བའི་བར་དུ་ཡང། །ཀུ་མུད་ཏ་ལྟར་དཀར་བའི་
ལྷག་བསམ་གྱིས། །ལ་འུར་འགྲོ་བའི་ཕན་བདེ་སྒྲུབ་པ་ལ། །མི་ཞུམ་རྒྱལ་སྲས་དཔའ་བོའི་རྣམ་ཐར་སྐྱོང། །ཁྲི་འབུམ་བསྐལ་པར་བཙལ་ཀྱང་རྙེད་དཀའ་བའི། །བྱང་ཆུབ་སྒྲུབ་པའི་ཉེ་ལམ་བློ་བཟང་བསྟན། །ཡེ་ནས་དྲི་
མ་བྲལ་བའི་ངང་ཚུལ་ལ། །ཤེས་ནས་དད་པ་ཆེན་པོས་འབད་འཚལ་ལོ།། །།    ༈    །ཀུན་གསལ་ཀུན་བཟང་མར་མེའི་སྣོད་མཆོག་འདི། །མ་རྣམས་མ་ལུས་
དོན་དུ་ཕུལ་བའི་དགེས། །སྲིད་གསུམ་སྲིད་པའི་མུན་པ་དྲུང་འབྱིན་ཤོག་ ཅེས་རིན་ཆེན་དང་པོ་སྒོར་ལྗིད་ཉི་ཤུ་ལས་གྲུབ་པའི་ཀོང་བུ་འདི་བཀྲས་ཁང་སྡེ་ཟུར་ཐུབ་བསྟན་ཆོས་དབྱིངས་ནས་མེ་བྱ་ལོར་ཕུལ་བ་དགེ་  །།    ༈   

[093B] །སྲིད་ཞིའི་རྣམ་འདྲེན་ཆེན་པོར་ཕུལ་བའི་དགེས། །སྲིད་པར་འཁྱམས་པའི་ཉམ་ཐག་འགྲོ་བ་ཀུན། །སྲིད་བྲལ་ཡེ་ཤེས་སྣང་བ་མཆོག་ཐོབ་ཤོག་ ཅེས་རིན་ཆེན་གཉིས་པ་ལས་གྲུབ་པའི་མར་མེའི་ཀོང་བུ་འདི་བཞིན་རྩེ་
དྲུང་ལས་ཚན་ཐུབ་བསྟན་ནོར་བུ་ནས་མེ་བྱ་ལོར་གུས་པས་ཕུལ།། །།    ༈     སྭ་སྟི། རྒྱལ་ཀུན་སྙིང་རྗེའི་བཅུ་དྲུག་ཆ། །ཆ་རྫོགས་
མཚན་དཔེའི་འཇོ་སྒེག་གར། །གར་གྱི་དབང་ཕྱུག་འཇིག་རྟེན་མགོན། །མགོན་པོ་སྲིད་པ་གསུམ་གྱི་ལྷར། །ལྷར་བཅས་སྟོན་པའི་དྲང་སྲོང་སྣོད། །སྣོད་བཅུད་དགེ་མཚན་སྤེལ་བའི་ཕྱིར། །ཕྱིར་མི་ལྡོག་པའི་དད་གུས་བློ། །བློ་
ལས་འདས་པས་ལེགས་འབུལ་ན། །ན་རྒ་འཆི་བས་ཉེན་པའི་མ། །མ་ལུས་བདེ་བར་དབུགས་འབྱིན་ཞིང། །ཞིང་མཆོག་གྲུ་འཛིན་པདྨོ་ལ། །ལ་འུར་སྤྱོད་པས་སྙེམས་པར་མཛོད། །ས་འདིར་ནད་མཚོན་མུ་གེ་ཞི། །ས་ལ་གཡང་
ཆགས་རྩི་བཅུད་འཕེལ། །ས་གསུམ་མུན་སེལ་ཐུབ་པའི་བསྟན། །ས་སྟེང་ཀུན་ཏུ་འཕེལ་བར་གསོལ།། །།    ༈    བཀའ་བློན་ཤན་ཁ་བ་འགྱུར་མེད་བསོད་ནམས་སྟོབས་རྒྱས་ཀྱི་ཐུགས་བཞེད་ལྟར་ངེད་རང་གི་འདྲ་དཔར་གྱི་རྒྱབ་བྱང་དུ།  མི་འགྱུར་ཆོས་
དབྱིངས་ཟག་པ་མེད་པའི་ཁམས། །བསོད་ནམས་བྱེ་བའི་དཔལ་དང་འགྲོགས་པའི་རྩལ། །ཟླ་བྲལ་སྟོབས་བཅུའི་སྙེམས་པ་རབ་དར་བའི། །རྣམ་ཐར་རྒྱལ་བ་ཀུན་དང་མཉམ་པར་སྨོན།། །།    ༈    མེ་བྱ་ལོར་མདོ་སྨད་ཆུ་

[094A]༄༅། །བཞི་སྒང་དྲུག་ཨ་མདོ་བཅས་ཀྱི་ལྷ་སྡོད་མི་སྣ་ཐུན་མོང་ནས། ༸གོང་ས་༸སྐྱབས་མགོན་ཆེན་པོར་གསེར་སྦྱངས་ལས་གྲུབ་པའི་བཞུགས་ཁྲི་གསོལ་ལྕོག་བཅས་ཆ་ཚང་ཕུལ་བའི་སྨོན་ཚིག་  ཨོཾ་སྭ་སྟི། རྡོ་རྗེའི་ངག་དང་དབང་བཅུའི་བློ་ལ་
མཆོག་ཏུ་བསྙེན་པས་ཀུན་ཏུ་བཟང། །རྒྱལ་བསྟན་ནོར་བུའི་གཏེར་ཁ་འཛིན་པའི་འཕྲིན་ལས་རྒྱ་ཆེར་བརླིང་བའི་མཚོ། །སྲིད་ཞིའི་ཁྱོན་ན་བསླབ་གསུམ་འཁོར་ལོས་དབང་དུ་བསྒྱུར་ལ་མཚུངས་པ་གཞན། །ཟླ་མེད་ཐུབ་
པའི་བློ་ལས་འགོངས་པ་སྡེ་བཞིའི་ལམ་སྟོན་རིང་དུ་བསྔགས། །དལ་འབབ་ཆུ་བོ་བཞི་ཡི་སྐ་རགས་ཅན། །སྒང་དྲུག་ནོར་འཛིན་ཐིག་ལེར་མངོན་ཆགས་པའི། །ཁྲི་ཁྲག་སྐལ་བཟང་སྐྱེ་བོ་ཡིད་ཀྱི་མཚོ། །ཤུགས་དྲག་དད་པའི་
རླུང་གིས་ཉེར་བསྐུལ་བས། །བཙོ་མའི་གསེར་སྦྱངས་འབའ་ཞིག་ལས་གྲུབ་པའི། །འཕྲོག་བྱེད་དཔུང་པས་ཉེར་བཏེགས་རྡོ་རྗེའི་ཁྲི། །བཀོད་ལེགས་རྒྱབ་ཡོལ་དྲུག་མགྱོགས་གསོལ་ལྕོག་བཅས། །སྣ་ཚོགས་རིན་ཆེན་
ཕྲ་ཚོམ་མཛེས་པ་དང། །གསེར་ཟངས་ཐེམ་སྐས་དངུལ་གྱི་ཁྲི་སྟེགས་བཅས། །སྲིད་ཞིའི་དཔལ་ཡོན་གཅིག་ཏུ་སྤུངས་འདྲ་བ། །ངོ་མཚར་མིག་གི་ལྟད་མོར་ཆེ་བ་འདི། །ཕུལ་བའི་རྣམ་དཀར་མཁའ་དང་མཉམ་པའི་
མཐུས། །རྒྱལ་ཀུན་ཐུགས་རྗེ་མཚན་དཔེར་རོལ་པའི་གར། །འཇིག་རྟེན་དབང་ཕྱུག་བསྟན་འཛིན་རྒྱ་མཚོ་ཡི། །སྐུ་ཚེ་གཞོམ་བྲལ་གཡུང་དྲུང་རྟག་པའི་རིས། །གངས་ལྗོངས་སྐྱེ་རྒུའི་དཔལ་དུ་བརྟན་གྱུར་ཅིག་ཆོས་སྲིད་

[094B] །གང་འདུལ་སྐལ་བར་འཕྲོ་བའི་རྩེ་དགའ་ཡིས། །སྙིགས་ལྔའི་བརླང་སྤྱོད་སྨག་རུམ་མུན་པའི་དཔུང། །མི་མངོན་ཆོས་དབྱིངས་མཁའ་ལ་དེངས་བར་སྨོན། །གྲུབ་མཐའ་རྣམ་
བཞིའི་བང་རིམ་མངོན་མཐོ་བའི། །ཐུབ་བསྟན་དྲི་མེད་གསེར་སྦྱངས་ལྷུན་པོའི་དཔལ། །བཤད་སྒྲུབ་ནོར་བུའི་འོད་རླབས་རབ་འབར་བ། །ཞིང་འདིའི་བསོད་ནམས་འཛིན་མར་བརྗིད་ལ་སྨོན། །ཕྱོགས་ལས་རྣམ་རྒྱལ་ཀུན་དགའི་
ཕོ་བྲང་ཆེར། །ཀུན་ཕན་སྡེ་བཞིའི་ངོ་མཚར་སྟོང་གྲོལ་བས། །བདེ་སྐྱིད་རྫོགས་ལྡན་ཡོངས་འདུ་རྒྱས་པའི་ཚལ། །དར་བའི་ངོ་མཚར་མཁའ་དང་མཉམ་པར་སྨོན། །ཚུལ་འདིར་འབྲེལ་ཐོགས་དད་ལྡན་སྐྱེ་རྒུ་རྣམས། །ཚེ་དཔལ་
བསོད་ནམས་ལོངས་སྤྱོད་འདབ་བརྒྱའི་ཚལ། །རབ་རྒྱས་གཏན་བདེ་སྦྲང་རྩིའི་ཟིལ་མངར་བཅུད། །སྙིང་ལ་ཆགས་པའི་སྐལ་བཟང་འཛིན་གྱུར་ཅིག་ཤུལ་རིང་ལྔ་པར་འཁྱམས་པའི་ཡིད་ཅན་ཀུན། །འཁོར་ལོ་བཞི་ལྡན་
རྟེན་བཟང་ཤིང་རྟ་བརྒྱུད། །འབད་མེད་རྣམ་གྲོལ་རིན་ཆེན་གླིང་བགྲོད་དེ། །ཐམས་ཅད་གཟིགས་པའི་གོ་འཕང་མྱུར་ཐོབ་ཤོག་ །།    ༈    གོང་དང་ཆབས་ཅིག་གསེར་གྱི་འཁོར་ལོ་ཕུལ་བའི་སྨོན་ཚིག་ནི།  འཁོར་འདས་དཔལ་ཡོན་
གཅིག་ཏུ་སྤུངས་འདྲ་བའི། །འཁོར་ལོ་རྩིབས་སྟོང་མུ་ཁྱུད་རབ་འབར་བ། །འཁོར་ལོའི་མགོན་པོ་སྲིད་ཞིའི་རྣམ་འདྲེན་ཆེར། །འཁོར་གསུམ་ཡོངས་དག་བློ་ཡིས་ལེགས་འབུལ་ན། །ས་གསུམ་འགྲོ་བའི་བླ་མ་ཡིད་བཞིན་ནོར། །

[095A]༄༅། །ས་གསུམ་སྐྱེ་རྒུའི་ཉེར་འཚོར་རྟག་བཞུགས་ནས། །ས་གསུམ་ཕན་བདེ་སྤེལ་བའི་འཕྲིན་ལས་རླབས། །ས་གསུམ་ཡོངས་ལ་འདོད་རྒུར་སྒྱུར་བར་གསོལ།། །།    ༈    མེ་སྤྲེ་ལོར་
དགའ་ལྡན་ཤར་རྩེ་གྲྭ་ཚང་ལ་རྒྱ་སེ་ལས་གྲུབ་པའི་ཀ་འཕན་ཆེ་ལེགས་བརྒྱད་ཕུལ་བའི་སྨོན་ཚིག་  བསླབ་གསུམ་ཤར་རིའི་རྩེ་མོར་མངོན་མཛེས་ཤིང། །ཐོས་བསམ་སྒོམ་པའི་དཀྱིལ་འཁོར་ཡོངས་སུ་རྫོགས། །བཤད་སྒྲུབ་ཆུ་ཤེལ་ནོར་
བུའི་འོད་དཀར་ཅན། །འཛམ་གླིང་ཀུན་དགའི་ཟླ་བ་མཆོད་པའི་རྫས། །གསེར་འོད་མེ་ཏོག་རྣམ་བཀྲའི་བཟང་གོས་འདི། །རྒྱ་སེ་སྤེལ་མའི་ཀ་རྒྱན་འཕན་རིང་བརྒྱད། །ཡོངས་འཛིན་ཁྲི་བྱང་སྤྲུལ་སྐུའི་མིང་འཛིན་ནས། །རབ་གུས་
ལྷག་བསམ་དག་པས་ཕུལ་བའི་དགེས། །འཁྲུལ་བྲལ་བློ་བཟང་རྒྱལ་བའི་རིང་ལུགས་མཆོག་དུས་ཀྱི་མཐར་ཡང་རྫོགས་ལྡན་བཞིན་དུ་རྒྱས། །བདག་སོགས་འགྲོ་ཀུན་ཐུབ་པའི་བསྟན་པ་དང། །མི་འབྲལ་སྟོབས་བཅུ་
མངའ་བར་མྱུར་སོན་ཤོག་ །།    ༈    རྒྱུད་སྨད་སྔགས་རམས་ཚུལ་ཁྲིམས་དར་རྒྱས་ནས་འགྲེལ་པ་བཞི་སྦྲགས་ཀྱི་ཟིན་བྲིས་པར་དུ་བཀོད་པའི་སྨོན་ཚིག་  །མཐའ་དྲུག་ཚུལ་བཞིའི་རྒྱ་ཡིས་རྒྱས་བཏབ་པའི། །འདུས་པའི་རྒྱུད་དོན་རིན་ཆེན་གཏེར་
གྱི་མཛོད། །འབྱེད་པའི་ལྡེ་མིག་འགྲེལ་པ་བཞི་སྦྲགས་ཞེས། །གྲགས་པའི་རྔ་ཆེན་མཁས་ཀུན་རྣ་བར་འཇེབས། །དེ་ཡི་ཟུར་རྒྱན་ཟིན་བྲིས་འདབ་བརྒྱ་པ། །ཏྲེ་ཧོར་སྔགས་རམ་ཚུལ་ཁྲིམས་དར་རྒྱས་ཀྱི། །ལྷག་བསམ་འོ་

[095B] །པར་གྱི་ཡི་གེའི་འཛུམ་ཕྲེང་ཅི་ཡང་དགོད། །དགེ་འདིས་མཐའ་ཡས་འགྲོ་བ་མ་ལུས་པ། །དཔལ་ལྡན་འདུས་པའི་རིམ་གཉིས་འབབ་སྟེགས་ལ། །བརྟེན་ནས་ཟུང་འཇུག་ནོར་བུའི་ཁང་
བཟང་དུ། །བདེ་ཆེན་སྒྱུ་མའི་རྩེ་དགའ་འཛིན་གྱུར་ཅིག་ །།    ༈    བྱིན་རླབས་བདུད་རྩིའི་ཟེགས་མ་གཅིག་གིས་ཀྱང། །མཐར་བྱེད་མཆེ་བ་རི་མོའི་གནས་འགོད་ཅིང། །འཆི་མེད་གྲུབ་པའི་འདོད་
རྒུ་འཇོ་བའི་གཉེན། །ཚེ་དཔག་མེད་མགོན་གཟི་བརྗིད་རྒྱལ་པོའི་སྐུར། །གསེར་སྦྱངས་ཞུན་མའི་དབུ་རྒྱན་ཅོད་པན་ནི། །རིགས་ལྔའི་རྩེ་ཕྲན་རིན་ཆེན་ཕྲ་ཚོམ་ཅན། །བཀོད་ལེགས་ངོ་མཚར་མིག་གི་དགའ་སྟོན་འདི། །མི་
ཕྱེད་དད་པའི་ཡིད་ཀྱིས་ཕུལ་བའི་དགེས། །གངས་ཅན་ལྷ་གཅིག་ཕྱག་ན་པད་དཀར་འཆང། །སྙིང་རྗེའི་གང་བ་རྫོགས་པའི་འོད་དཀར་ཅན། །མི་ཤིགས་རྟག་པའི་རྡོ་རྗེར་ལྷུན་ཆགས་ཤིང། །རླབས་ཆེན་ཕན་བདེའི་བསིལ་བ་
འཇོ་གྱུར་ཅིག་ལུང་རྟོགས་ཐུབ་བསྟན་དགེ་ལེགས་ནོར་བུའི་གཏེར། །ས་གསུམ་འགྲོ་བའི་དཔྱིད་དུ་ཆམ་གདལ་ཞིང། །བསྟན་འཛིན་དམ་པའི་ཚོགས་ཀྱང་འཆི་མེད་ཀྱི། །རྡོ་རྗེའི་སྲོག་ཏུ་གྲུབ་པས་ཤིས་གྱུར་ཅིག་རྒྱུ་སྦྱོར་
རྣམས་ཀྱང་དེང་སྐབས་བྱང་ཆུབ་བར། །ཚེ་མཐའ་ཡས་མགོན་བྱིན་རླབས་ཤ་སྟག་གིས། །རྗེས་བཟུང་བདེ་ལྡན་པདྨོའི་སྐྱེད་ཚལ་དུ། །ཐེག་མཆོག་ཆོས་ཀྱི་དགའ་སྟོན་སྤྱོད་གྱུར་ཅིག་གནས་སྐབས་སུ་ཡང་སྐེག་སྲི་བར་གཅོད་

[096A]༄༅། །སོགས། །དུས་མིན་འཆི་བའི་འཇིགས་པ་ཀུན་ལས་ཐར། །ཚེ་བསོད་དབང་ཐང་སྡེ་བཞིའི་དཔལ་གྱིས་ཕྱུག་ཅི་འདོད་རེ་བ་ཡིད་བཞིན་འགྲུབ་གྱུར་ཅིག་ ཅེས་པ་འདི་ཡང་དད་གཏོང་ལྷག་བསམ་
མཆོག་ཏུ་དགེ་བ་ཤུན་གདོང་དཀར་སྟག་ཚལ་སྔགས་འཆང་སྲི་ཐར་དབང་ཕྱུག་ཁྱིམ་ཚང་ནས་རྭ་ཆེ་ཚེ་དཔག་མེད་ལ་རིན་ཆེན་དང་པོ་ཐུར་སྲང་བརྒྱ་དང་ཞེ་བརྒྱད་དང་ཞོ་ལྔ་ལས་གྲུབ་པའི་དབུ་རྒྱན་རིན་ཆེན་ཕྲ་ཚོམ་གྱིས་སྤུད་པ་གསར་བཞེངས་ཀྱིས་དད་འབུལ་ཞུས་པའི་སྨོན་ཚིག་ཏུ། ཡོངས་འཛིན་
ཁྲི་བྱང་པས་སྨོན་པའོ།།  །།    ༈    །འཆད་རྩོད་རྩོམ་པའི་འོད་སྟོང་འབར་བའི་གཟིས། །འཛམ་གླིང་མུན་པའི་གོ་སྐབས་ཡོངས་བཅིལ་བའི། །དགེ་མཚན་
ནམ་ཡང་མི་ནུབ་གསལ་བར་སྨོན། །ཞེས་མཁས་མང་བློ་གླིང་གྲྭ་ཚང་གི་དཔེ་མཛོད་དཔར་ཁང་གསར་བཞེངས་ཀྱི་ཐོག་མའི་རྟེན་འབྲེལ་སྒོ་དབྱེ་ཕྲན་ཡོངས་འཛིན་ཁྲི་བྱང་སྤྲུལ་མིང་པས་ཞུས་པ་ཡིན། ཕྱི་ལོ་་ཟླ་བ་
གཉིས་པའི་ཚེས་ཉེར་དྲུག་བོད་ས་རྟ་ཟླ་བ་དང་པོའི་ཚེས་བཅུ་དགུ་ལ།། །།    ༈    ཁ་ཎ་ཌར་པར་ཞི་རྗེ་དྲུང་ངག་དབང་བསྟན་སྐྱོང་ལ་དད་རྟེན་སྐུ་དཔར་སྩལ་བའི་རྒྱབ་ཡིག་ཏུ།  ངག་ཡིད་ལུས་ལ་རྡོ་རྗེ་རྣལ་འབྱོར་མས། །
དབང་བཞིའི་ལམ་གྱི་བྱིན་བརྒྱ་རྟག་འབེབས་པས། །བསྟན་ལ་རབ་གུས་དམ་གཙང་སྙིང་གི་བུ། །སྐྱོང་བའི་སྐལ་བཟང་ཉམས་པ་མེད་གྱུར་ཅིག་ །།    ༈    ལན་གཅིག་བཀླག་དང་འཛིན་པ་ཙམ་

[096B] །དུས་མིན་འཆི་སོགས་ནད་གདོན་འཇིགས་ཆེན་ཀུན། །ཡོངས་སེལ་འཕྲལ་ཡུན་བདེ་དགའ་རྒྱ་མཚོའི་དཔལ། །འདོད་རྒུར་འཇོ་བའི་མདོ་དང་གཟུངས་ཀྱི་མཆོག་མཐའ་ཡས་འགྲོ་བའི་ཉེར་འཚོར་སྨན་པའི་སླད། །འཛད་
མེད་དཔར་གྱི་ལམ་དུ་བསྐྲུན་པའི་དགེས། །ལུང་རྟོགས་ཐུབ་བསྟན་ཉིན་བྱེད་འོད་བརྒྱ་པ། །མཁའ་ཁྱབ་སྲིད་པའི་མིག་ཏུ་རྟག་འབར་ཤོག་ནད་མཚོན་མུ་གེ་འབྱུང་བཞིའི་གནོད་པ་སོགས། །སྙིགས་དུས་ཉེས་བརྒྱའི་མུན་པ་ཀུན་
སངས་ཤིང། །རྫོགས་ལྡན་སྣང་བ་གསར་བའི་དུས་སྟོན་ལ། །འགྲོ་ཀུན་ངལ་བསོའི་དབུགས་དབྱུངས་མྱུར་འཐོབ་ཤོག་ཚུལ་འདིར་སྒོ་གསུམ་འབྲེལ་ཐོགས་ལུས་ཅན་ཀུན། །རྒྱ་ཆེན་ཚོགས་གཉིས་གཤོག་རླབས་རབ་བསྐྱོད་
དེ༑ ༑སྡུག་བསྔལ་ཀུན་འབྱུང་སྲིད་པའི་འབྲོག་དགོན་ལས། །མྱུར་གྲོལ་བྱང་ཆེན་མཁའ་དབྱིངས་རྩེན་གྱུར་ཅིག་ ཅེས་རྡ་རམས་ལའི་བོད་གཞུང་ཤེས་རིག་དཔར་ཁང་ནས་འགྲོ་དོན་ཁྱབ་གདལ་ཆེད་གྲ་ཏོག་གསེར་གསུམ་གྱི་གླེགས་བམ་ཆ་ཚང་དཔར་
བསྐྲུན་གྱི་རྩ་བའི་རྒྱུ་ཡོན་སྦྱར་ཞིང། ཨ་མདོ་སྦྱིན་པ་རྒྱ་མཚོས་དཔར་རྩ་ཡིག་འབྲི་དང། ཟེ་ཕུག་དགེ་སློང་བློ་བཟང་ཆོས་འཕེལ་དང་དགའ་ཤར་ཉག་རེ་དགེ་སློང་ཚུལ་ཁྲིམས་སྟོབས་རྒྱས་གཉིས་ཀྱིས་ཞུས་དག་གཏོང་རྒྱུའི་འཁུར་ལེན་བགྱིས་པ་བཅས་ཀྱི་དགེ་བསྔོའི་སྨོན་ཚིག་
ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །།   ༈    །འཇམ་དཔལ་རྡོ་རྗེ་རྣོན་པོའི་མཚན་བརྗོད་ཅེས། །བླ་མེད་རྒྱུད་ཀུན་རྩེ་མོར་གྱུར་པ་གང། །ཆོས་སྦྱིན་དཔར་གྱི་ལམ་དུ་བསྐྲུན་

[097A]༄༅། །པའི་དགེས། །རྒྱལ་བསྟན་བཤད་སྒྲུབ་ཚུལ་བཞིན་འཕེལ་བ་དང། །བསྟན་འཛིན་དམ་པའི་བཞེད་དགོངས་ལྷུན་གྱིས་འགྲུབ། །འཛམ་གླིང་ནད་མཚོན་མུ་གེའི་འཇིགས་པ་ཀུན། །ཞི་ནས་བདེ་
དགའ་རྒྱ་མཚོས་ཁྱབ་གྱུར་ཅིག་མདོར་ན་སྔོན་ཚེ་འཇམ་དཔལ་དཔའ་བོ་ཡིས། །བདེ་གཤེགས་འབྲུག་སྒྲའི་དབྱངས་ཀྱི་རྒྱལ་པོའི་དྲུང། །རླབས་ཆེན་ཐུགས་བསྐྱེད་སྨོན་ལམ་གང་མཛད་པ། །དེ་བཞིན་བདེ་བླག་ཉིད་དུ་འགྲུབ་
གྱུར་ཅིག་ ཅེས་པ་འདི་ཡང་སྲིད་གྲོང་རྫོང་དགའ་བའི་མི་ངོ་དཔལ་ལྡན་ཚུལ་ཁྲིམས་དང། བུ་སྲི་ཐར་ཚེ་རིང། ངག་དབང་སྒྲོལ་མ་སོགས་ཁྱིམ་ཚང་ནས་འཇམ་དཔལ་མཚན་བརྗོད་སྟོང་ཚར་གཅིག་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་
སྤྲུལ་མིང་པས་སྦྱར་བའོ།།  །།    ༈    །སྐལ་བཟང་སྐྱེ་བོའི་འཇུག་ངོགས་ཟླ་མེད་པ། །ཆེ་བ་བཞི་ལྡན་བྱང་ཆུབ་ལམ་རིམ་གྱི། །སྔོན་འགྲོ་སྦྱོར་ཆོས་དཔར་དུ་བསྐྲུན་པའི་
དགེས། །གསེར་འོད་འབར་བའི་ལུགས་བཟང་དབང་གི་རྒྱལ། །ས་གསུམ་རྒྱལ་མཚན་རྩེ་མོར་རྟག་མཛེས་ཤིང། །དེ་འཛིན་སྐྱེས་མཆོག་རྒྱལ་དབང་ཡབ་སྲས་སོགས། །འཕྲིན་ལས་སྟོབས་བཅུའི་རང་རྩལ་ངོམ་པར་ཤོག་སྐུ་
གཤེགས་སྟེང་ཤག་བྱམས་པ་བློ་གསལ་སོགས། །བཤུལ་རིང་ཕྱི་མའི་ལམ་ཞུགས་འབྲེལ་ཐོགས་ཀུན། །སྔོན་བསགས་དཀར་མིན་དུཿ་ཁ་བརྩེགས་པའི་ནད། །ཞི་ཞིང་བླ་མེད་གཏན་བདེར་མྱུར་སོན་ཤོག་རྒྱུ་སྦྱོར་དབྱངས་ཅན་སྒྲོལ་

[097B] །གནས་སྐབས་དུས་མིན་འཆི་སོགས་འགལ་རྐྱེན་ཀུན། །ཞི་ནས་ལེགས་ཚོགས་དབྱར་གྱི་པདྨོའི་འཛུམ། །རྟག་པར་བཞད་པའི་དགེ་མཚན་འཛིན་པར་ཤོག་མདོར་ན་འགྲོ་ཀུན་ཚེ་རབས་ཐམས་ཅད་དུ། །འཁྲིལ་
བྲལ་བློ་བཟང་རྒྱལ་བསྟན་སྙིང་པོ་དང། །མཇལ་ནས་ཡོངས་རྫོགས་ལམ་བཟང་མཐར་སོན་ཏེ། །སྐུ་བཞིའི་རྒྱལ་ཐབས་ཆེན་པོ་ཡོངས་ཐོབ་ཤོག་ ཅེས་པ་འདི་ཡང་རྒྱུ་སྦྱོར་གོང་གསལ་ནས་བསྐུལ་ངོར་ཡོངས་འཛིན་ཁྲི་བྱང་སྤྲུལ་མིང་པས་སྨོན་
པའོ།། །།    ༈     གསུང་རབ་ཀུན་གྱི་སྙིང་པོ་གངྒཱའི་ཀླུང། །ཉམས་ལེན་གདམས་པར་ཡོངས་འཁྱིལ་རྒྱ་ཆེན་མཚོ། །བྱང་ཆུབ་ལམ་གྱི་རིམ་པའི་ས་བཅད་འདི། །ཆོས་སྦྱིན་འཛད་མེད་དཔར་དུ་
བསྐྲུན་པའི་དགེས། །གསེར་འོད་འཕྲོ་བའི་་།། །།    ༈    །ཆེར་བཞད་སྟོང་ཕྲག་ཕྱག་དང་སྤྱན་སྟོང་གིས། །ཁམས་གསུམ་སྡུག་བསྔལ་སེལ་མཛད་ལྷ་ཡི་ལྷར། །
མཆོད་བསྟོད་སྨྱུང་བར་གནས་པའི་ཆོ་ག་འདི། །རྡོར་གདན་དགེ་སློང་བརྩོན་འགྲུས་རྒྱ་མཚོ་ནས། །ཆོས་སྦྱིན་དཔར་དུ་བསྐྲུན་པའི་རྣམ་དཀར་མཐུས། །ཐུབ་བསྟན་དར་ཞིང་བསྟན་འཛིན་དམ་པ་རྣམས། །ཞབས་བརྟན་གཞན་ཕན་
འཕྲིན་ལས་ལྷུན་འགྲུབ་ཤོག་རྒྱུ་སྦྱོར་གྱིས་མཚོན་མཁའ་ཁྱབ་འགྲོ་བ་ཀུན། །སྲིད་པའི་འབྲོག་དགོན་འཇིགས་རུང་ཉམ་ང་ལས། །འཕགས་མཆོག་ཐུགས་རྗེའི་ཕྱག་གིས་མྱུར་དྲངས་ཏེ། །རྣམ་བྱང་ཞི་བའི་གྲོང་དུ་བདེར་སོན་ཤོག་ ཅེས་

[098A]༄༅། །པ་འདི་ཡང་གོང་གསལ་རྒྱུ་སྦྱོར་བས་བསྐུལ་བ་ལྟར། ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།    ༈   
གསར་བཞེངས་འབུལ་སྦྱོར་སྐབས་སྙན་དར་སྣ་ལྔའི་སྨོན་ཚིག་རྩོམ་བསྐུལ་ཞུས་པ་ལྟར་སྩལ་བ་ནི། དཀར་པོ་ལ།  རྒྱལ་བ་ཀུན་གྱི་སོར་རྟོག་ཡེ་ཤེས་རྩལ། །འཇིགས་དུས་མེ་ལྟར་འབར་བའི་གཏུམ་དྲག་གར། །རྟ་མཆོག་ཁྲོ་བོ་རོལ་པའི་དབང་གི་ལྷ། །
བསླུ་མེད་གཏན་གྱི་སྐྱབས་སུ་ཉེར་བསྟེན་ན། །མཁས་མང་ལེགས་བཤད་སྒྲ་དབྱངས་སྙན་སྒྲོག་པའི། །སྡེ་འདིའི་ཆོས་དང་སྲིད་ཀྱི་དཔལ་ཡོན་ལ། །གནོད་པའི་ནད་རིམས་གདོན་བགེགས་མ་ལུས་པ། །དམིགས་མེད་དབྱིངས་
སུ་ཞི་བའི་འཕྲིན་ལས་མཛོད།། །། སེར་པོར།  བསླབ་པ་གསུམ་ལྡན་རིག་གྲོལ་འདུས་སྡེ་འདིར། །བཤད་དང་སྒྲུབ་པའི་བྱ་བ་རབ་འཕེལ་ཞིང། །ཕུན་ཚོགས་སྡེ་བཞིའི་དགེ་མཚན་མ་ལུས་པ། །དཀར་ཕྱོགས་ཟླ་བ་གཞོན་ནུའི་རྗེས་
འགྲོར་མཛོད།། །། དམར་པོར།  པདྨ་དབང་ཆེན་ཐུགས་སྲོག་ལས་སྤྲོས་པའི། །ནོར་བུ་གློག་འོད་འཁྱུག་པའི་ཞགས་དམར་གྱིས། །སྲིད་དང་ཞི་བའི་བརྟན་གཡོའི་ལེགས་ཚོགས་ཀུན། །འབད་མེད་གཡང་དུ་འགུགས་པའི་
འཕྲིན་ལས་མཛོད།། །། སྔོན་པོར།  སྡེ་འདིའི་བཤད་སྒྲུབ་བྱ་བར་གེགས་བྱེད་པའི། །མི་དང་མི་མིན་ནག་པོའི་རྩ་ལག་ཀུན། །དྲག་ཤུལ་གནམ་ལྕགས་ཐོག་ཆར་འབུམ་ཕབ་ནས། །ལྷག་མེད་གཞོམ་པའི་འཕྲིན་ལས་མཛད་དུ་

[098B]། །། ལྗང་ཁུར།  གར་དབང་གསུང་གི་རྡོ་རྗེ་འོད་མི་འགྱུར། །རྟ་མཆོག་ཁྲོ་བོར་མངོན་བཞེངས་ལྷག་པའི་ལྷ། །རབ་འབྱམས་སྐྱབས་ཀུན་ངོ་བོར་མངའ་གསོལ་ན། །དོན་གཉིས་ལྷུན་གྱིས་འགྲུབ་པའི་དཔལ་ཡོན་སྩོལ།། །།
   ༈    །གཅིག་བསྡུས་དམར་སེར་མདངས་འཛིན་འཇམ་དཔལ་དབྱངས། །གསུམ་ལྡན་ངུར་སྨྲིག་འཆང་བའི་ཟློས་གར་ཅན། །བློ་བཟང་རྒྱལ་བ་གཉིས་པས་དགེ་ལེགས་སྩོལ། །
ངག་གི་ལམ་འདས་སྤངས་རྟོགས་ནོར་བུའི་གཏེར། །རང་གིར་དབང་དུ་མཛད་པའི་རྣམ་ཐར་གྱིས། །སྐལ་ལྡན་ཐེག་པ་མཆོག་གི་ལམ་བཟང་ལ། །འགོད་མཛད་དཔལ་ལྡན་བླ་མ་གཏན་གྱི་སྐྱབས། །རྒྱལ་བ་གཉིས་པའི་ལུང་རྟོགས་བསྟན་
པའི་སྲོལ། །འཛིན་ལ་འཇིགས་བྲལ་ཟླ་མེད་བཟོད་སྟོབས་ཀྱིས། །ཆོས་ཚུལ་དཔྱིད་ཀྱི་དཔལ་ཡོན་སྤེལ་བའི་གཉེན། །སྨྲ་བའི་དབང་ཕྱུག་ཆེན་པོར་དྭང་བས་འདུད། །ཤུགས་དྲག་སྟོབས་བཅུའི་རྩལ་ལྡན་རྒྱལ་པོ་ཆེ། །འཕྱིང་དཀར་ཇོ་བོ་
ཆེ་སོགས་སྲུང་ཚོགས་ཀྱིས། །སྡེ་འདིར་ཁྲིམས་ལྡན་དགེ་འདུན་མང་འདུ་ཞིང། །ཆོས་སྲིད་ཡར་ཟླར་འཕེལ་བའི་འཕྲིན་ལས་མཛོད། །ཅེས་བླ་མ་ཆོས་སྲུང་ལ་འདུད་ཅིང་འཕྲིན་ལས་བཅོལ་བའི་ཚིགས་སུ་བཅད་པ་སྔོན་དུ་བཏང་སྟེ་
དེ་ཡང་གྲོ་སྟོད་དུང་དཀར་དགོན་གྱི་དགེ་འདུན་རྒྱ་གར་དུ་བྱེས་ཕེབས་རྣམས་ཚོ་འདུས་ཀྱིས། །འདི་ག་རྡོར་གླིང་གུམ་དགོན་བསམ་གཏན་ཆོས་གླིང་འདིར་གསར་དུ་འདུས་པའི་བློ་གསལ་བཙུན་ཆུང་རྣམས་ཀྱི་མཚན་ཐོ་རིན་ཆེན་གསེར་གྱི་

[099A]༄༅། །ཕྲེང་བ་རིམ་པར་བསྟར་བ་ལ།། །།    ༈    ཕྱི་ལོ་་བོད་ལྕགས་སྤྲེ་ལོར་འདི་ག་བླ་བྲང་ནས་དཔལ་ལྡན་སྟོད་རྒྱུད་གྲྭ་ཚང་ལ་དཔལ་རྡོ་རྗེ་འཇིགས་བྱེད་དང། དཔལ་མགོན་ཕྱག་དྲུག་པ། དམ་ཅན་
ཆོས་རྒྱལ་བཅས་ཀྱི་སྣང་བརྙན་ཞལ་ཐང་ཆེ་ལེགས་གསུམ་དད་འབུལ་ཞུ་གནང་སྐབས་ཀྱི་ཐང་སྐུའི་རྒྱབ་ཡིག་འདོད་གསོལ་སྨོན་ཚིག་འཇིགས་བྱེད་ལ།  ཨོཾ་སྭ་སྟི། རྒྱལ་ཀུན་ཡེ་ཤེས་གཅིག་བསྡུས་འཇམ་དཔལ་དབྱངས། །གཏུམ་དྲག་ཁྲོ་བོ་རོལ་པའི་
གར་དགུའི་ཉམས། །སྲིད་གསུམ་ཁམ་དུ་ཟ་བའི་མ་ཧེའི་ཞལ། །ལྷག་པའི་ལྷ་མཆོག་བཅོམ་ལྡན་གཤིན་རྗེ་གཤེད། །རྟེན་འདིར་ཡེ་ཤེས་དབྱེར་མེད་བརྟན་བཞུགས་ནས། །བློ་བཟང་རྒྱལ་བསྟན་ཀླུ་དབང་གཙུག་གི་ནོར། །བཤད་སྒྲུབ་
རྒྱལ་མཚན་རྩེ་མོར་རྟག་མཛེས་པའི། །འོད་སྣང་ཕྱོགས་ཀྱི་འཁོར་ལོར་གསལ་བར་མཛོད། །གསང་ཆེན་འདབ་སྟོང་བཞད་པའི་དགའ་ཚལ་འདིར། །གསུམ་ལྡན་རིག་འཛིན་བུང་བ་མང་འདུ་ཞིང། །རྒྱུད་དོན་སྦྲང་རྩིས་མྱོས་པའི་གཤོག་
རླབས་རྩལ། །ཟླ་མེད་མཁའ་ལྡིང་དབང་པོའི་རྗེས་འགྲོར་མཛོད། །བདག་སོགས་འགྲོ་ཀུན་ལྷ་མཆོག་ཁྱོད་ཉིད་ཀྱིས། །རྗེས་བཟུང་ཕྱི་ནང་གསང་བའི་གཤིན་རྗེའི་དཔུང། །བཅོམ་ནས་རང་སེམས་དོན་གྱི་བཧེ་ར་ཝ། །སྙིང་གི་སྙིང་པོར་འཆར་
བར་བྱིན་གྱིས་རློབས།། །། མགོན་པོར།  རྒྱལ་ཀུན་འགྲོ་ལ་རྗེས་ཆགས་སྙིང་རྗེའི་རྩལ། །མི་སྡུག་གཏུམ་ཆེན་ཁྲོ་བོ་འབར་བའི་གཟུགས། །གར་གྱི་སྟངས་སྟབས་གཅིག་གིས་ལོག་འདྲེན་ཀུན། །རྣམ་གནོན་མྱུར་མཛད་མགོན་པོ་

[099B] །དམ་ཚིག་རྟེན་འདིར་གཉིས་མེད་བརྟན་བཞུགས་ནས། །དྲི་བྲལ་ཐུབ་པའི་ལུགས་བཟང་རྟ་བདུན་དབང། །འཛམ་གླིང་ཡངས་པའི་མཁའ་ལ་རྟག་འབར་བས། །ཁམས་གསུམ་རྒུད་པའི་མུན་པ་དྲུང་འབྱིན་མཛོད། །
འདུས་པའི་སྡེ་འདི་ཐུགས་མཐུན་ཁྲིམས་གཙང་ཞིང། །བཤད་སྒྲུབ་ཆོས་སྤྱོད་ཡར་ཟླའི་རྗེས་སུ་འཆིང། །མཐུན་རྐྱེན་ལེགས་ཚོགས་དབྱར་གྱི་དཔལ་མོའི་འཛུམ། །རྣམ་པར་བཞད་པའི་དགའ་སྟོན་དར་བར་མཛོད། །བདག་སོགས་དེང་ནས་
བྱང་ཆུབ་སྙིང་པོའི་བར། །བླ་མགོན་དབྱེར་མེད་མྱུར་མཛད་ནག་པོ་ཆེ། །འབྲལ་མེད་སྙིང་གི་ཟེ་འབྲུར་རྟག་བཞུགས་ནས། །དོན་གཉིས་ལྷུན་གྱིས་འགྲུབ་པར་བྱིན་གྱིས་རློབས།། །། ཆོས་རྒྱལ་ལ།  འཇིགས་རུང་ཧ་ཧར་བཞད་པའི་གད་རྒྱངས་སྒྲ། །
བསྒྲགས་པ་ཙམ་གྱིས་བསྟན་དགྲ་དམ་ཉམས་ཀྱི། །སྲོག་འཕྲོག་ཧ་ལ་ནག་པོ་བརྩེགས་པའི་གཟུགས། །དགེ་སྡིག་ཤན་འབྱེད་གཤིན་རྗེ་ཆོས་ཀྱི་རྒྱལ། །རྟེན་འདིར་བརྟན་བཞུགས་བློ་བཟང་རྒྱལ་བ་ཡི། །ལུགས་བཟང་དྲི་མེད་གསེར་གྱི་རྒྱལ་
མཚན་ཆེ། །མི་མཐུན་བདུད་ཀྱི་གཡུལ་ལས་རྣམ་རྒྱལ་བའི། །འཕྲིན་ལས་རྣོ་མྱུར་ཐོག་གི་རྗེས་འགྲོར་མཛོད། །འདུས་པའི་སྡེ་འདིའི་ཆོས་སྲིད་དཔལ་འབྱོར་ལ། །ལོག་པར་འཁུ་བའི་དགྲ་བགེགས་ཀུན་གྱི་མགོ་བཟློག་མེད་རྡོ་རྗེ་འབར་བའི་
ཐོད་དབྱུག་གིས། །ཚལ་པར་ཁོས་པ་སྙིང་ཁྲག་ཟས་སུ་ལོངས། །བདག་སོགས་འཇམ་དཔལ་རྡོ་རྗེའི་གོ་འཕང་ལ། །མ་རེག་དེ་སྲིད་ལྷ་མཆོག་ཁྱེད་ཉིད་ཀྱིས། །འཕྲིན་ལས་སྣ་ཚོགས་རོལ་པ་མཐའ་ཀླས་པས། །བསྲུང་སྐྱོབས་དཔུང་གཉེན་གཡེལ་

[100A]༄༅། །མེད་མཛད་དུ་གསོལ།། །།    ༈    །གཏན་མདུན་སྙིང་པོ་སྒྲུབ་ལ་རྟག་གཞོལ་བའི། །རིག་གྲོལ་འདུས་པའི་གླིང་གི་ཞལ་འདོན་གྱི། །
ཆོས་སྤྱོད་རིགས་རྣམས་དཔར་དུ་བསྐྲུན་པའི་དགེས། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །རིང་ལུགས་བཤད་དང་སྒྲུབ་པས་ཕྱོགས་བཅུར་རྒྱས། །བསྟན་འཛིན་དམ་པའི་ཚོགས་རྣམས་ཞབས་བརྟན་ཅིང། །འགྲོ་ཕན་འཕྲིན་
ལས་ཡར་ཟླར་འགྲན་གྱུར་ཅིག་སྡེ་འདིའི་དགེ་འདུན་ཐུགས་མཐུན་འདུལ་ཁྲིམས་གཙང། །འཁོར་ལོ་གསུམ་གྱི་བྱ་བ་རབ་འཕེལ་ཞིང། །མཐུན་རྐྱེན་ལེགས་ཚོགས་དབྱར་གྱི་སྤྲིན་བཞིན་དུ། །འདོད་རྒུར་འཛོམས་པའི་དགའ་སྟོན་
འཛིན་གྱུར་ཅིག་འཛམ་གླིང་ཡོངས་ལ་ནད་མཚོན་མུ་གེ་སོགས། །སྙིགས་མའི་རྒུད་ཚོགས་མུན་པ་ཀུན་ཞི་ནས། །ཕན་ཚུན་བྱམས་ལྡན་བདེ་སྐྱིད་རྫོགས་ལྡན་གྱི། །སྣང་བ་གསར་པས་ཀུན་ཏུ་ཁྱབ་གྱུར་ཅིག་ཚུལ་འདིར་རྒྱུ་སྦྱོར་འབྲེལ་
ཐོགས་འགྲོ་བ་ཀུན། །སྔོན་བསགས་དཀར་མིན་ཉེས་ཚོགས་ཅི་མཆིས་པ། །ཡོངས་སྦྱངས་སྒྲིབ་བྲལ་བདེ་ཆེན་ཆོས་ཀྱི་སྐུ། །འབད་མེད་བདེ་བླག་ཉིད་དུ་ཐོབ་གྱུར་ཅིག་ ཅེས་པ་འདི་ཡང་སྐྱིད་གྲོང་བསམ་གཏན་གླིང་འདུས་སྡེའི་ཞལ་འདོན་ཆོས་སྤྱོད་
པོད་ཀ་ཁ་གཉིས་དེང་སྐབས་དཔེ་རྒྱུན་དཀོན་སྟབས་དབུ་ཟུར་དགེ་སློང་སངས་རྒྱས་རྒྱ་མཚོ་དང་དབུ་ཆུང་དགེ་སློང་བློ་བཟང་ཆོས་གྲགས་་་ཕྱི་རྒྱལ་མི་རིགས་སྔར་ལུགས་རིག་གཞུང་སླར་གསོའི་ཚོགས་པ་བཅས་ནས་རྒྱུ་སྦྱར་དཔར་བསྐྲུན་ཞུས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་

[100B]།  །།    ༈    མ་སྨད་སྙིང་སྟོབས་རྡོ་རྗེའི་གོ་ཆ་ཡིས། །རྩོད་ལྡན་འགྲོ་བ་སྒྲོལ་བར་ཞལ་འཆེས་ཤིང། །རྣམ་འདྲེན་སྟོང་གི་དབུས་ན་པད་དཀར་ལྟར། །ཡོངས་བསྔགས་སྟོན་མཆོག་ཟས་གཙང་སྲས་
པོ་ཡིས། །མི་འཇིགས་དམ་བཅའ་བཞི་ལྡན་སེངྒེའི་སྒྲ། །ཆོས་ཚུལ་རྒྱ་མཚོའི་གདངས་སུ་ཉེར་འཁྲོལ་བ། །གངས་ཅན་ཡི་གེའི་གཟུགས་སུ་ལེགས་འཕོས་པའི། །གླེགས་བམ་བརྒྱ་ཕྲག་གཅིག་དང་དགུ་ཡི་གྲངས། །རིས་མེད་འགྲོ་ལ་ཕན་བདེའི་
གསོས་སྨན་དུ། །ཅི་དགར་འགྱེད་སླད་དག་གསལ་དཔར་གྱི་འཕྲུལ། །བསྐྲུན་པའི་རྣམ་དཀར་འདིས་མཚོན་དུས་གསུམ་དུ། །བསགས་པའི་དགེ་ཚོགས་ཟླ་གཞོན་འབུམ་འདྲ་དེས། །རིས་མེད་ཐུབ་བསྟན་དཔག་བསམ་ཡོངས་འདུའི་ཤིང། །བཤད་དང་སྒྲུབ་
པའི་ཡལ་ག་ཕྱོགས་ཀྱི་མཐར། །ཡོངས་ཁྱབ་གཏན་བདེའི་གྲིབ་བསིལ་རྟག་འབེབས་པས། །འགྲོ་ཀུན་ངལ་གསོའི་དབུགས་དབྱུངས་ཐོབ་པར་ཤོག་མཁས་དང་སྒྲུབ་པའི་བསྟན་འཛིན་སྐྱེས་མཆོག་ཀུན། །ཞབས་ཟུང་གཡུང་དྲུང་ངོ་བོར་ལྷུན་ཆགས་
ཤིང། །གཞན་ཕན་འཕྲིན་ལས་ཉིན་བྱེད་སྟོང་གི་གཟི། །རྣམ་པར་གྲོལ་བའི་དགེ་མཚན་རབ་གསལ་ཤོག་བསླབ་གསུམ་སྦྲང་རྩིའི་བཅུད་ཀྱིས་རབ་གཏམས་པའི། །ཤཱཀྱའི་སྲས་པོ་རིག་གྲོལ་འདབ་བརྒྱའི་ཚལ། །ཀློག་སྤོང་གེ་སར་དགོད་
པའི་སོ་ཕྲེང་གི་འཛུམ་དཀར་འཛམ་གླིང་རྒྱན་དུ་རྟག་མཛེས་ཤོག་ཡངས་པའི་འཇིག་རྟེན་ཁྱོན་དུ་བདེ་ལེགས་ཀྱི། །རྫོགས་ལྡན་དཔྱིད་ཀྱི་དཔལ་ཡོན་སྡུག་གུ་མ། །ཕུན་ཚོགས་སྡེ་བཞིའི་ལང་ཚོར་རབ་དར་བའི། །ངོ་མཚར་ཀུན་དགའི་དུས་

[101A]༄༅། །སྟོན་ཡོངས་ཁྱབ་ཤོག་ཚུལ་འདིར་འབད་པའི་དགེ་ཚོགས་ཉལ་འགྲོའི་རྒྱུན། །རྒྱལ་སྲས་སྨོན་པའི་ཆུ་ཀླུང་འབུམ་ཕྲག་དང། །ལྷན་ཅིག་བྱང་ཆེན་རྒྱ་མཚོར་རབ་གཞོལ་ཏེ། །ཁམས་གསུམ་སྲིད་
པའི་གདུང་བ་ཀུན་སེལ་ཤོག་ ཅེས་པ་འདི་ཡང་སྔོན་ལ་དྭགས་རྒྱལ་པོ་ཉི་མ་རྣམ་རྒྱལ་གྱི་དུས་སུ་རྒྱལ་པོའི་བཀའ་བཞིན། བཀའ་བློན་བསོད་ནམས་ལྷུན་གྲུབ་ཀྱིས་དབུས་ཕྱོགས་ལྷོ་བ་འབྲུག་བསྟན་ཆོས་སློང་ནས་རྒྱལ་བའི་བཀའ་འགྱུར་རིན་པོ་ཆེ་གདན་དྲངས་ཤིང། དེ་ལ་མ་དཔེར་
བྱས་ཏེ་བཀའ་འགྱུར་པོད་གྲངས་བརྒྱ་དང་དགུ་བྱས་པ་ཞིག་གསར་བཞེངས་མཛད་པ་དེ་བཞིན་བཀའ་འགྱུར་དཔར་གསར་ཁག་གཞན་དང་ཆོས་ཚན་བསྒྲིགས་སྟངས་དང། བརྡ་གསར་རྙིང་སོགས་ཚིག་སྣ་མི་འདྲ་བ་དང། པོད་ཀྱི་གྲངས་ཐ་དད་ལྟ་བུར་འདུག་པ་དེར་ཕྱི་མི་མཁས་པ་འགའ་ཞིག་གིས་
དོ་སྣང་ཅི་ཆེ་བྱེད་བཞིན་པར་བརྟེན་བསྟན་རྒྱུན་ལའང་ཕན་རླབས་ཆེ་བར་མཐོང་སྟེ། མ་དཔེའི་བདག་པོ་ལ་དྭགས་རྒྱལ་པོ་རྣམ་གཉིས་ལ་སྙན་བསྐུལ་ཞུས་དོན་ལྟར་མ་དཔེ་བྲིས་མ་བྲིས་ཚུགས་སྤུས་ལེགས་འདི་ཉིད་གཡར་པོ་སྐྱབས་འཇུག་དོན་སྨིན་སོན་པ་བཞིན། ལ་དྭགས་ཏ་རུ་གསེར་མགར་
པ་ཚེ་བརྟན་རྣམ་རྒྱལ་པས་ཕྱི་ལོ་་ལོར་འགོ་འཛུགས་ཞུས་ཏེ། ད་ལམ་ཕྱི་ལོ་་ཐམ་པའི་ལོར་མཇུག་རྫོགས་པར་དཔར་བསྐྲུན་བགྱིས་པའི་དགེ་ཚོགས་བྱང་ཆེན་གྱི་རྒྱུར་སྨིན་ཕྱིར་སྨོན་ཚིག་འདི་འདྲ་ཞིག་བརྩམས་དགོས་ཞེས་བསྐུལ་བ་ལྟར། ཡོངས་འཛིན་དགའ་ལྡན་
ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་སྦྱར་བ་དེ་དེ་བཞིན་དུ་འགྲུབ་པར་གྱུར་ཅིག་ །།   ༈     ཉི་མའི་གཉེན་གྱི་

[101B]གངས་ལྗོངས་རྨོངས་པའི་སྨག་རུམ་ཡོངས་སེལ་བ། །ཐོག་མར་འདྲེན་མཛད་ཐོན་མིའི་གྲགས་སྙན་རྔ། །ཕྱོགས་ཀྱི་ལུས་ཕྲས་བརྡུང་འདི་རྣ་བར་འཇེབས།། །།   ༈   
ཆེན་སོགས། །རྩ་བརྒྱུད་བླ་མ་ཡི་དམ་ཆོས་སྲུང་དང། །ཁྱད་པར་བསྟན་སྲུང་རྡོ་རྗེ་ཤུགས་ལྡན་རྩལ། །དགྱེས་སྐོང་བསངས་ཆོག་བཀྲ་ཤིས་འོད་འབར་འདི། །དད་ལྡན་ནགས་ཐང་དམ་ཆོས་ཚེ་རིང་ནས། །རྒྱུ་སྦྱར་དཔར་དུ་བསྐྲུན་པའི་རྣམ་དཀར་
མཐུས། །ཐུབ་བསྟན་དར་ཞིང་དེ་འཛིན་སྐྱེས་བུ་རྣམས། །སྐུ་ཚེ་བརྟན་ཅིང་འཕྲིན་ལས་ཕྱོགས་བཅུར་རྒྱས། །དམ་ལྡན་རྒྱུ་སྦྱོར་མི་ནོར་འཁོར་བཅས་ཀྱི། །མི་འདོད་རྐྱེན་ངན་མ་ལུས་མྱུར་ཞི་ཞིང། །ཚེ་དཔལ་ལེགས་ཚོགས་ཡར་ངོའི་ཟླ་བ་
ལྟར། །འཕེལ་རྒྱས་བཀྲ་ཤིས་འོད་སྟོང་འབར་གྱུར་ཅིག་ ཅེས་པ་འདི་ཡང་ཁྲི་བྱང་པས་སྨོན་པའོ།།  །།   ༈    །གང་འདུལ་ཁམས་དབང་མོས་པ་བཞིན་འབྱེད་པར། །ཉི་ཟླའི་སྒྲོན་
མ་འབུམ་གྱིས་མི་མཚོན་པའི། །བཤེས་གཉེན་སྲིད་པའི་སྒྲོན་མེ་བསྔགས་པར་འོས། །གང་གི་ལེགས་བཤད་མི་ཟད་འདོད་འབྱུང་མཛོད། །རྣམ་དཔྱོད་རིག་པ་ཡོངས་དག་ཛ་ཧུའི་ཀླུང། །ཀུན་རྨོངས་དྲི་མ་འཁྲུད་པའི་གདུང་སེལ་དུ། །
འཕྲུལ་དཔར་མེས་པོའི་རལ་པར་དྲངས་པའི་དགེས། །བསོད་ནམས་མཁའ་ལ་རྩེ་དགའི་ངོ་མཚར་ཅན། །མཆོག་ཏུ་བརྗོད་པ་དག་པའི་མུ་ཁྱུད་ལྟོར། །ལུང་རིགས་རྩིབས་སྟོང་འབར་བ་ཐུབ་བསྟན་གྱི། །གསེར་གྱི་འཁོར་ལོའི་འཇུག་པ་

[102A]༄༅། །ཡངས་པར་སྨོན། །འཁྲུལ་བྲལ་ཡེ་ཤེས་མཆོག་གི་སྣང་བ་ཅན། །སྲིད་པའི་སྒྱུ་མས་ཡིད་འབྱུང་མཁས་གྲུབ་ཁྱུ། །སྣ་ཚོགས་འགྲོ་རྒྱུད་དང་མཐུན་འཕྲིན་ལས་ཀྱིས། །རྡོ་རྗེའི་འཚོ་བ་རིང་དུ་བསྲུང་
གྱུར་ཅིག་རྣམ་བཀྲ་ཤིས་པའི་སྒོ་བརྒྱ་མང་འབྱེད་པའི། །འདུས་སྡེ་འདིས་མཚོན་རིག་གྲོལ་འཕགས་པའི་ཚོགས། །ཐུགས་མཚོ་གཅིག་ཏུ་འཁྱིལ་བའི་ཁྲིམས་གཙང་ཞིང། །མང་ཐོས་བསམ་སྒོམ་ནོར་གྱིས་མཛེས་གྱུར་ཅིག་གདུང་
བའི་སྐྱོན་བྲལ་ཡིད་ལ་མཆོག་སྟེར་བའི། །བདེ་སྐྱིད་རྫོགས་ལྡན་སྣང་བའི་ཆུ་འཛིན་ཕྲེང། །བསྐལ་པའི་སྲིད་དུ་བརྡལ་བའི་གྲིབ་བསིལ་གྱིས། །གསེར་ལྡན་སྒེག་མོའི་ལང་ཚོ་མཛེས་གྱུར་ཅིག་འབྲེལ་ཐོགས་ཀུན་ཀྱང་སྡེ་བཞིས་ཡོངས་ཕྱུག་
ཅིང། །འཆི་མེད་ཚེ་དང་སྟོབས་འབྱོར་དབང་ཀླུང་སོགས། །མཐུན་པའི་ལེགས་ཚོགས་ལྔ་ལྡན་འོད་ཀྱི་ཕྲེང། །མི་ཟད་མཁའ་དང་མཉམ་པར་འཕེལ་གྱུར་ཅིག་ ཅེས་པ་འདི་ཡང་ཡོངས་ཀྱི་དགེ་བའི་བཤེས་གཉེན་ཆེན་པོ་འབྲས་སྒོ་མང་མཁན་ཟུར་
རིན་པོ་ཆེ་ངག་དབང་ཉི་མ་མཆོག་གི་གསུང་འབུམ་ཆ་ཚང་སོག་སྤྲུལ་གུ་རུ་དེ་ཝ་རིན་པོ་ཆེས་དཔར་བསྐྲུན་གནང་རྒྱུར། དཔར་བྱང་སྨོན་ཚིག་འདི་འདྲ་ཞིག་དགོས་ཞེས་འབྲས་སྒོ་མང་མཁན་རིན་པོ་ཆེ་ལས་ཐོག་པ་སྐལ་བཟང་ཐབས་མཁས་ཀྱིས་ཇི་ལྟར་བསྐུལ་མ་མཛད་པ་བཞིན་
ཡོངས་འཛིན་ཁྲི་བྱང་སྤྲུལ་མིང་པས་སྦྱར་བ་དགེ་ལེགས་འཕེལ།།  །།   ༈    །ཤེས་བྱ་རིག་པའི་གནས་ཀྱི་ལེགས་བཤད་དག་འཛད་མེད་འཕྲུལ་དཔར་འདུ་འགོད་ཁང་བཟང་

[102B] །ཀུན་ཕན་བདུད་རྩིའི་སྤྲིན་དུ་སྤྲོས་པའི་མཐུས། །གང་འདིར་སྒོ་གསུམ་འབད་པ་བསྟེན་པ་སོགས། །འབྲེལ་ཐོགས་འགྲོ་ཀུན་འཇམ་དཔལ་དཔའ་བོ་དང། །ཀུན་བཟང་སྨོན་པ་རྒྱ་མཚོ་ཡོངས་འགྲུབ་ནས། །ཟླ་མེད་སྟོབས་བཅུ་མངའ་བར་
སོན་གྱུར་ཅིག་ ཅེས་པ་འདི་ཡང་བོད་གཞུང་ཤེས་རིག་དཔར་ཁང་ནས་བསྟན་རྒྱུན་ལ་སྨན་པའི་ལྷག་བསམ་བཟང་པོས་འཇམ་མགོན་ཙོང་ཁ་པ་ཡབ་སྲས་རྣམ་གསུམ་གྱི་གསུང་འབུམ་ཆ་ཚང་ལྷ་སའི་དཔར་མ་དཔར་བཤུས་ཀྱིས་འཕྲུལ་དཔར་གྱི་ལམ་དུ་དཔར་བསྐྲུན་མཛད་པའི་དགེ་བསྔོའི་སྨོན་ཚིག་ཏུ་
ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །།   ༈     མི་འཇིགས་དམ་བཅའ་བཞི་ལྡན་སེང་གེའི་
སྒྲ༑ ༑སྒྲོག་མཛད་རྣམ་འདྲེན་དོན་ཀུན་གྲུབ་པ་དང། །རྒྱལ་བས་ལུང་བསྟན་ཀླུ་ཐོགས་ཡབ་སྲས་སོགས། །འཛམ་གླིང་མཛེས་བྱེད་རྒྱན་དྲུག་མཆོག་གཉིས་ཀྱི། །སྣང་བརྙན་ཚོན་བརྒྱས་རི་མོར་ལེགས་སྤེལ་བ། །ངོ་མཚར་མཐོང་ན་དོན་ལྡན་
དགའ་བསྐྱེད་འདི། །མཁས་མང་ལེགས་བཤད་ཆོས་སྒྲ་རྟག་སྙན་པའི། །རིག་གྲོལ་འདུས་པའི་སྡེ་འདིར་ཕུལ་བའི་དགེས། །བདག་སོགས་འགྲོ་ཀུན་ཐེག་མཆོག་བཤེས་གཉེན་གྱིས། །རྗེས་བཟུང་ཟབ་རྒྱས་གཞུང་དོན་གདམས་ངག་ཏུ། །
ཤར་ཏེ་རྩེ་གཅིག་སྒྲུབ་པའི་ཉམས་རྟོགས་རྩལ། །བྱང་ཆེན་མཁའ་དབྱིངས་མཐོན་པོར་མྱུར་རྩེན་ཤོག་ །།   ༈    །ཡོངས་འདུས་མི་བསྐྱོད་རྡོ་རྗེའི་དཀྱིལ་འཁོར་

[103A]༄༅། །ལྷར། །བདག་ཉིད་བསྐྱེད་ཅིང་བསྙེན་པའི་ཆོ་ག་ཡི། །ངག་འདོན་འཁྱེར་བདེ་བཀླག་ཆོག་འདི་ཉིད་ནི། །ཏྲེ་ཧོར་དགེ་སློང་དབང་ཕྱུག་ཕུན་ཚོགས་ནས། །རྒྱུ་སྦྱར་དཔར་དུ་བསྐྲུན་པའི་རྣམ་དཀར་མཐུས། །
དྲི་བྲལ་ཐུབ་བསྟན་ཉིན་བྱེད་འོད་བརྒྱའི་གཟི། །ཕྱོགས་ཀྱི་མུ་ཁྱུད་སྲིད་དུ་རྟག་གསལ་ཞིང། །དེ་ཉིད་ཚུལ་བཞིན་འཛིན་པའི་སྐྱེས་མཆོག་ཀུན། །འགྲོ་ཕན་འཕྲིན་ལས་ཕྱོགས་བཅུར་རྒྱས་གྱུར་ཅིག་ཤཱཀྱའི་སྲས་པོ་རིག་གྲོལ་འདུས་
ཚོགས་རྣམས། །འཁོར་ལོ་གསུམ་གྱི་བྱ་བ་ཡར་ཟླར་འགྲན། །གླིང་འདིར་སྙིགས་མའི་རྒུད་ཚོགས་ཀུན་ཞི་ནས། །ཕུན་ཚོགས་སྡེ་བཞིའི་དུས་སྟོན་དར་གྱུར་ཅིག་རྒྱུ་སྦྱོར་འབྲེལ་ཐོགས་ལྟོས་པར་བཅས་པ་ཡང། །གཉིས་སྣང་འཁྲུལ་པའི་
དྲ་བ་ཡོངས་གྲོལ་ཏེ། །ངེས་དོན་ལྷན་ཅིག་སྐྱེས་དངོས་བཛྲ་དྷྲིཀ་མཁའ་ཁྱབ་འཁོར་ལོའི་སྤྲིན་དུ་སྤྲོ་གྱུར་ཅིག་ ཅེས་པའི་དཔར་བྱང་འདི་ཡང་རྒྱུ་སྦྱོར་གོང་གསལ་ནས་བསྐུལ་བ་བཞིན་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །།
   ༈    །རིག་འཛིན་བརྒྱུད་པའི་དམ་ལས་མ་འདའ་བར། །རྟེན་འདིར་རྟག་བཞུགས་སྡེ་འདིའི་དགེ་འདུན་རྣམས། །སྲུང་སྐྱོབ་ཆོས་སྲིད་དགེ་མཚན་འཕེལ་བར་མཛོད། ། ཅེས་འབྲས་གནས་ཆུང་མཆོག་སྤྲུལ་རིན་
པོ་ཆེའི་ཞབས་ཞུ་གསོལ་དཔོན་ཀླུ་འཁྱིལ་ལྟེ་བ་ཀ་ག་པ་དགེ་སློང་བློ་བཟང་དོན་ལྡན་ནས་བློ་གླིང་དཔེ་ཐུབ་ཁང་ཚན་དུ་ཆོས་རྒྱལ་ཆེན་པོའི་ཞལ་ཐང་ཕུལ་བའི་འཕྲིན་བསྐུལ་དུ། ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།། །།   ༈   

[103B]  སྐུ་བཞིའི་དཔལ་ཡོན་མཆོག་སྩོལ་འཇམ་མགོན་རྗེར། །རྩེ་གཅིག་གསོལ་འདེབས་ནན་ཏན་མཛོད་ཅིག་དང། །རྒྱ་གྲོལ་མཚོ་སྐྱེས་གཞོན་ནུའི་ངོ་མཚར་བཞིན། །འཕྲལ་ཡུན་དགེ་མཚན་བཞད་པར་གདོན་མི་
ཟ༑༑ ༑༑   ༈    རྗེ་བཙུན་
བྱམས་པ་བསྟན་འཛིན་འཕྲིན་ལས་རྒྱ་མཚོ་དཔལ་བཟང་པོ་མཆོག་གི་གསང་གསུམ་རྨད་དུ་བྱུང་བའི་རྣམ་པར་ཐར་པ་རྒྱ་མཚོ་ལྟ་བུ་ལས། གང་གི་ཞལ་སློབ་ཉན་ཐོས་ཀུན་དགའ་བོ་དང་མཚུངས་པའི་ཐོས་པ་འཛིན་པ་དྲུང་ཡིག་
དགེ་སློང་བློ་བཟང་རྡོ་རྗེ་ལགས་ནས་ཡུན་རིང་ངལ་བ་ཁྱད་བསད་ཀྱིས་ཕྱོགས་བསྒྲིགས་གནང་བ་ཉེ་ལམ་བོད་ཀྱི་རྒྱལ་ས་ལྷ་ལྡན་དུ་དཔར་བསྐྲུན་བགྱིས་པ་ཞིག་འདི་ཕྱོགས་ལག་སོན་བྱུང་བ་ཞིབ་མཇལ་ཞུས་པར། རྩ་བའི་
རྣམ་ཐར་དེ་བཞིན་ཧ་ཅང་ལེགས་ངེས་རྗེས་སུ་ཡི་རང་གི་ཡུལ་དུ་འགྱུར་བ་བྱུང་འདུག་ཀྱང། རྣམ་ཐར་གྱི་དབུར་འཛམ་གླིང་སྣོད་བཅུད་ཆགས་ཚུལ་ནས་བཟུང་སྟེ་འཕགས་བོད་གཉིས་སུ་བསྟན་པ་དར་ཚུལ་དང། བོད་དུའང་གསར་
རྙིང་ཆོས་ལུགས་གྲུབ་མཐའ་ཁག་རྣམས་ཇི་ལྟར་དར་བའི་ལོ་རྒྱུས། ༸རྒྱལ་མཆོག་སྐུ་ཕྲེང་རིམ་བྱོན་དང། སྲིད་སྐྱོང་ན་རིམ་གྱི་ལོ་རྒྱུས་སོགས་ཞིབ་རྒྱས་ཤིག་འཁོད་འདུག་པ་འདི་ཕྱོགས་རྒྱ་བོད་ཀྱི་ཆོས་འབྱུང་དེབ་ཐེར་གསར་རྙིང་

[104A]༄༅། །འདྲ་མིན་སྣ་ཚོགས་ཤིག་དཔར་འགྲེམས་ཁྱབ་གདལ་དུ་ཡོད་མུས་ཡོངས་གྲགས་འབའ་ཞིག་ལ་བརྟེན་གླེགས་བམ་འདིའི་ནང་ཡིག་ཚོགས་ཆེ་བས་རྣམ་ཐར་དངོས་གཞི་མཇལ་མཁན་
ལ་སྒྱིད་ལུག་གི་སྣང་ཚུལ་ཡོང་བཟོ་འདུག་པ་དང། ལྷག་པར་རྣམ་ཐར་ཟིན་བྲིས་འགོད་པོ་དགེ་སློང་ལགས་རྒྱ་དམར་གྱི་བཙན་གནོན་བཀོད་སྒྲིག་འོག་གསར་འགྱུར་འགོད་པོའི་གྲས་སུ་བཞུགས་དགོས་བྱུང་སྟབས་
གཞན་དབང་སྟབས་བསྟུན་གྱིས་རྒྱལ་རབས་ལོ་རྒྱུས་ཁོངས་སུ་བོད་ཀྱི་རྩ་བའི་གནས་སྟངས་ཚིག་ནུས་ལ་དོན་སྐྱོན་ཆེན་པོ་འགོད་ཐལ་བྱུང་འདུག་པ་མ་ཟད། དགེ་སློང་ལགས་བསྙུན་མནར་གྱིས་སྐུ་ཚེ་འཕོས་
ཟིན་པའི་བར་དེར་ཟིན་བྲིས་དེ་དག་གཞན་ལག་རིམ་བརྒྱུད་སོང་བའི་དབང་གིས་ཆོས་ལུགས་གྲུབ་མཐའི་སྐོར་སོགས་གླེང་བརྗོད་དགོས་མེད་ཅི་རིགས་ཤིག་ཚིག་ལྷད་ཞུགས་མེད་དམ་སྙམ་པ་ནི། ཕྲན་རང་ཆུང་དུས་
རང་ལོ་བདུན་ནས་བླ་མ་རྡོ་རྗེ་འཆང་ཆུ་བཟང་རི་ཁྲོད་དུ་ཕྲན་ཚོའི་ཤག་གི་ཉེ་འགྲམ་དུ་ཡུན་རིང་བཞུགས་འཇགས་ལ་བརྟེན། ཡང་ཡང་ཞབས་དྲུང་དུ་བསྙེན་ཏེ་ལུགས་ཟུང་མཛད་འཕྲིན་ཇི་བསྐྱངས་ཕལ་ཆེར་རང་གི་སྤྱོད་ཡུལ་དུ་
གྱུར་པ་དང། རྒྱ་དམར་བོད་དུ་མ་སླེབས་གོང་རྣམ་ཐར་གྱི་ས་བོན་ལེ་ཚན་མང་ཙམ་དྲུང་ཡིག་དགེ་སློང་བློ་རྡོར་ལགས་ནས་ཕྲན་སར་བསྣམས་ཏེ་རྣམ་ཐར་ཕྱོགས་བསྒྲིགས་གནང་ཕྱོགས་སྐོར་གོ་བསྡུར་རིམ་པར་བྱུང་བ་

[104B] རྗེ་བླ་མ་མཆོག་གི་སྐུ་ཚེའི་རིང་གི་མཛད་རྣམ་དངོས་གཞིར་འཁྲི་བསྣོན་
བཅོས་ལྷད་མ་དགོས་པར་རང་འཇགས་སོར་བཞག་ཐོག་གོང་གི་ཆོས་འབྱུང་རྒྱལ་རབས་དང། ཞོར་འཕྲོས་གླེང་བརྗོད་དགོས་མེད་རིགས་རྣམས་འདོར་ལེན་གྱིས་རྒྱ་གར་གྱི་རྒྱལ་ས་ལྡི་ལི་གསར་པར་ཕ་བོང་ཁའི་
བླ་བྲང་ནས་སླར་ཡང་འཕྲུལ་དཔར་གྱི་ལམ་དུ་དཔར་བསྐྲུན་ཞུས་པའི་མཚམས་སྦྱོར་དུ་མགོན་པོ་མཆོག་གི་གསུང་སྐྱེས་སློབ་བུའི་གྲལ་མཐར་གཏོགས་པ་ཡོངས་འཛིན་ཁྲི་བྱང་སྤྲུལ་མིང་པས་སུག་བྲིས་བགྱིས་
པའོ།། །།   ༈    དགའ་ལྡན་ཤར་རྩེ་གྲྭ་ཚང་གདོང་གྲལ་མཇུག་གི་སྒོ་བཀག་དྲ་ཕྱེད་བསེ་ཁྲབ་པ་དབུས་བཞུགས་ཀྱི་སྨོན་ཚིག་  ཨོཾ་སྭ་སྟི། གངས་རིའི་ལྗོངས་ན་ཤཱཀྱའི་རིང་ལུགས་ལ། །ལེགས་པར་བཤད་པའི་འོད་
སྣང་འབུམ་འཕྲོ་བ། །བློ་ལྡན་ཤེས་རབ་སྨྲ་བའི་ཉི་མ་སྟེ། །སླར་ཡང་ཤར་བ་འཇམ་མགོན་ཆོས་ཀྱི་རྗེ། །དེ་ལ་མཆོག་གི་ཐ་ཚིག་མི་བཟད་པ། །མ་རུངས་ཞིང་བཅུའི་སྙིང་ག་འགས་པའི་མཚོན། །སྟོབས་ལྡན་དཔའ་བོའི་
བ་དན་ཟླ་མེད་དུ། །བཙུགས་པའི་ལྷ་དེ་བསེ་ཡི་གོ་ཁྲབ་ཅན། །དེ་སླད་དགྱེས་པའི་རྫས་ཀྱིས་དབང་བསྟོད་ཅིང། །གཡར་དམ་གཉན་པོའི་ཆེ་བཞིར་འདིར་བཀོད་ན། །རྣལ་འབྱོར་བདག་གི་རེ་བའི་དོན་སྒྲུབ་པར། །རྟག་

[105A]༄༅། །ཏུ་ལས་བཞིའི་བྱ་ར་མ་གཡེལ་ཅིག་ ཅེས་གར་དབང་རྡོ་རྗེ་བདུད་འདུལ་བློ་བཟང་ཡེ་ཤེས་ཀྱིས་འཕྲིན་བཅོལ་དུ་སྨྲས་པའོ།། །།   ༈   
ཀྱི་ཞལ་གྲོའི་བསྙེན་བཀུར་སྐབས། མཐོངས་འཁོར་དང། སྒོ་འཕྱོར་བཅས་སུ་མཆོད་རྫས་ཀ་འཕན་ཅི་པར་རང་འགྲིགས་བཅུ་དྲུག་ཕྱེ་ཕུར་ཉེར་གཉིས་ཕུལ་བའི་སྨོན་ཚིག་་ཀ་འཕན་ལ།  སིདྡྷི་ར་སྟུ། ཁ་དོག་རྣམ་ལྔའི་འཇའ་ཟེར་
འཁྲིགས་པའི་ཀློང། །རྒྱལ་བ་དགྱེས་བསྐྱེད་མཆོད་པའི་སྤྲིན་གྲོལ་བ། །བདག་བློ་ནམ་མཁའི་གོ་སྐབས་ལས་འོངས་པས། །བསྟན་འགྲོའི་ཕན་བདེ་ཕྱོགས་བཅུར་རྒྱས་པར་ཤོག་ །། ༸ཕྱེ་ཕུར་ལ།  ཨོཾ་བདེ་ལེགས་
སུ་གྱུར་ཅིག་རྒྱལ་སྲས་དཔའ་བོས་རྒྱལ་བ་མཆོད་པའི་རྫས། །ཕྱེ་མའི་ཕུར་མ་ཡིད་འོང་ལྷ་ཡི་དར། །དད་པས་ཕུལ་བས་ལམ་གྱི་གཙོ་བོ་གསུམ། །དབྱར་གྱི་ཆུ་བོའི་དཔལ་དང་འགྲོགས་པར་སྨོན། ། ཞེས་རྒྱུ་
སྦྱོར་བ་ཁྲི་བྱང་བློ་བཟང་ཡེ་ཤེས་བསྟན་འཛིན་རྒྱ་མཚོས་སྦྱར་བ་དགེ།།  །།   ༈    ཀུན་ཁྱབ་འོད་གསལ་མི་ཤིགས་རྡོ་རྗེའི་སེམས། །ལྷུན་གྲུབ་རང་སྣང་གདོད་མའི་མགོན་པོའི་སྐུར། །ཡོངས་ཤར་མཚོ་སྐྱེས་
མཧཱ་གུ་རུ་དང། །དབྱེར་མེད་འཇམ་དཔལ་སྙིང་པོས་དགེ་ལེགས་སྩོལ། །རྒྱལ་ཀུན་གསུང་གི་རྡོ་རྗེ་འོད་མི་འགྱུར། །རྟ་མཆོག་ཁྲོ་བོའི་མགྲིན་སྒྲ་རབ་བཞད་པས། །ཕྱི་ནང་བདུད་སྡེའི་སྙིང་ག་འགས་མཛོད་ལ། །མཆོག་

[105B]གང་ཐུགས་གཅིག་ལས་ཤར་བའི་སྤྲུལ་པའི་གར། །འབུམ་ཕྲག་ཟླ་གཞོན་འོད་དཀར་སྐྱེངས་བྱེད་པའི། །སྟོབས་ལྡན་ལྷ་ཡི་གིང་ཆེན་ཚངས་པ་ཆེ། །འཁོར་བཅས་མ་གཡེལ་
རྣམ་བཞིའི་ལས་ལ་ཆོས། །སྙན་འཇེབས་བརྗིད་ཆགས་འགྱུར་ཁུག་ང་རོ་ཡིས། །ཟབ་དོན་དབྱངས་སུ་གྱེར་བས་དམ་ཅན་རྣམས། །ཐོགས་མེད་ལས་ལ་བསྐུལ་བའི་ཡི་གེའི་རིས། །མ་འདྲེས་གསལ་བར་བཀོད་པ་འདི་ན་
དགེ་དེ་ལ་འདིར་ལ་མོ་དགོན་ཁག་གསུམ་གྱི་རིག་སྔགས་འཆང་བ་རྣམས་ནས་ལྷ་ཆེན་ཚངས་པ་ཆེན་པོའི་སྤྱན་འདྲེན་བསྐང་བ་བསྟོད་པ་སོགས་ཀྱི་དབྱངས་རོལ་ཇི་ལྟར་མཛད་སྲོལ་རྣམས་མི་ནུབ་པའི་ཕྱིར་ནག་འགྲོས་སུ་
འགོད་པ་ལ་་་་་སླར་སྨྲས་པ། དེ་ལྟར་བསྟན་སྲུང་ལས་ལ་བསྐུལ་བའི་དབྱངས། །སྙན་བརྗིད་རོལ་མོའི་སྒྲ་དང་འགྲོགས་པའི་དཔལ། །མི་བཟོད་དྲི་ཟའི་ན་ཆུང་མཚོ་ལྡན་མ། །འཇོ་སྒེག་གར་གྱིས་བཻཌཱུར་རྒྱུད་མང་
སྒྲེང། །འདི་ནི་ལྷ་མཆོག་དཔའ་བོ་དགྱེས་བསྐྱེད་པའི། །བདེ་སྐྱོང་ཌཱ་ཀི་རོལ་པའི་མགྲིན་གླུ་སྟེ། །དམ་ཉམས་ཁྲག་གིས་མྱོས་པའི་སྡང་མིག་ཅན། །འཇིགས་རུང་ཁྲོ་བོ་འབོད་པའི་ངར་སྒྲའང་ཡིན། །འདི་ལྟར་བསྙེན་པས་
བསྟན་སྲུང་ཕྱི་རོལ་ནས། །མ་དམིགས་རང་སྣང་གཉུག་མའི་གཤིས་ཉིད་དུ། །ངེས་རྙེད་གསང་བ་མཆོག་གི་རྣལ་འབྱོར་གྱིས། །གཉིས་འཛིན་འཁྲུལ་བའི་དགྲ་བོ་གཞོམ་གྱུར་ཅིག་ ཅེས་པ་འདི་ནི་ལྷ་མཆོག་ཚངས་པ་ཆེན་

[106A]༄༅། ། པོའི་བསྟི་གནས་ལ་མོ་བྱང་ཆུབ་ལྕོག་ཏུ་སྔ་སོར་རྣམ་རྒྱལ་གྲྭ་ཚང་རྙིང་ཁོངས་ཀྱི་དབྱངས་རྣམས་མཛད་སྲོལ་ཡང། བར་སྐབས་མ་དག་རྒྱུན་འབྱམས་ཀྱིས་ཡིད་རྟོན་རུང་བ་ཞིག་མ་མཆིས་སྟབས། རབ་བྱུང་བཅུ་དྲུག་པའི་མེ་བྱི་
ལོར་ཆོས་སྐྱོང་ཆེན་པོའི་མཆོད་ཆོག་དཔར་གསར་བསྐྲུན་དང་ཆབས་ཅིག་དབྱངས་རོལ་སོགས་སྔར་ཡོད་ཁུངས་ཐུབ་རྣམས་ཀྱི་སྟེང། རྣམ་པར་རྒྱལ་བ་ཕན་བདེ་ལེགས་བཤད་གླིང་པའི་ཕྱག་བཞེས་ནས་ཁ་བསྐངས་ཏེ་ཕྱོགས་སྡེབས་དཔར་བརྐོས་བགྱིས་པའི་སྐབས་འགོ་མཇུག་
གི་ཚིགས་སུ་བཅད་པ་འདི་ལྟར་དགོས་ཞེས་དགེ་བཤེས་བསྟན་འཛིན་བྱམས་པ་ནས་བསྐུལ་ངོར། དགའ་ལྡན་ཁྲི་བྱང་སྤྲུལ་མིང་པས་སྦྱར་བ་དགེ་ལེགས་སུ་གྱུར་ཅིག་  ། །།    ༈    །བརྒྱད་ཁྲི་བཞི་
སྟོང་ཆོས་ཀྱི་སྙིང་པོའི་བཅུད། །སྐྱེ་བོ་མཆོག་གི་ལུགས་བཟང་གངྒཱའི་ཆབ། །འདི་ན་ལེགས་བཤད་མ་དྲོས་རོལ་མཚོར་འཁྱིལ། །གྲོགས་དག་འདི་སྣང་བྱིས་པའི་རོལ་རྩེད་དང། །ལྟར་སྣང་ཕྱོགས་རེའི་ལམ་ལ་མ་ཞེན་
པར། །ཚང་ལམ་ནོར་ལམ་བཟང་འདིར་ཞུགས་ན། །ན་དགའ་ཤི་སྐྱིད་འདུན་མའི་ཡང་རྩེ་འགྲུབ། །ཀྭ་ཡེ་ད་ནི་བསྟན་པའི་དུས་མཐར་སླེབས། །དུས་ཀྱི་རྒུད་པ་དགོང་ཀའི་གྲིབ་སོ་འདྲ། །ལང་ཚོའི་དཔལ་ཡང་སྟོན་ཀའི་
སྤྲིན་ལྟར་གཡོ། །ཚུལ་འདི་སོམས་ལ་ལ་འུར་ཉམས་ལེན་མཛོད། །དེ་ཕྱིར་ལམ་འདིར་མོས་པའི་སྐལ་བཟང་ཅན། །རྒྱུ་སྦྱོར་འཆི་མེད་ཚེ་རིང་སྒྲོལ་དཀར་གྱི། །དཔག་ཡས་བསོད་ནམས་རིན་ཆེན་ཕུང་པོ་ནི། །

[106B] །དགེ་བས་བློ་བཟང་རིང་ལུགས་པདྨོའི་ཚལ། །རྣམ་པར་བཞད་པའི་དགེ་མཚན་ཕྱོགས་སུ་རྒྱས། །བསྟན་འཛིན་གསེར་གྱི་རྐང་དྲུག་བགྲང་ཡས་ཀྱིས། །ཐེག་མཆོག་བསྟན་པའི་དབྱངས་སྙན་
སྒྲོགས་གྱུར་ཅིག་ཁྱད་པར་གསུང་རབ་ཀུན་གྱི་སྙིང་པོའི་དོན། །སྐྱེས་བུ་གསུམ་གྱི་ལམ་གྱི་རིམ་པའི་ཚུལ། །འཇིག་རྟེན་གསུམ་གྱི་རིན་ཆེན་གཅིག་པུ་འདི། །མཁའ་མཉམ་འགྲོ་བའི་སྙིང་ལ་ཁྱབ་གྱུར་ཅིག་ངག་དབང་
བཟོད་པ་བྱམས་པ་ཆོས་སྒྲོན་སོགས། །བདག་དང་འབྲེལ་ཐོགས་འདས་གསོན་འགྲོ་བ་ཀུན། །རྟག་ཏུ་དགེ་བའི་བཤེས་དང་མི་འབྲལ་ཞིང། །ལམ་བཟང་འདི་ལ་ཚུལ་བཞིན་འཇུག་གྱུར་ཅིག་མདོར་ན་ཇི་སྲིད་ནམ་མཁའ་
མ་ཟད་བར། །རྒྱུན་ཆད་མེད་པར་གྲངས་མེད་བཀོད་པ་ཡིས། །འགྲོ་དོན་སྤྱོད་ལ་སྲས་བཅས་རྒྱལ་ཀུན་ལས། །ལྷག་པར་དཔའ་བའི་འདྲེན་པ་མཆོག་གྱུར་ཅིག་ ཅེས་པ་འདི་ནི་ངེས་པ་དོན་གྱི་མཁས་གྲུབ་ཆེན་པོ་ཕུར་ལྕོག་རྗེ་
བཙུན་ངག་དབང་བྱམས་པའི་ཞལ་སྔ་ནས་བྱང་ཆུབ་ལམ་གྱི་རིམ་པའི་ཁྲིད་ཡིག་འཇམ་དཔལ་ཞལ་ལུང་གི་སྟེང་ནས་ཟབ་ཁྲིད་སྩལ་བའི་གསུང་ཟིན་འདི་ཉིད་དཔེ་རྒྱུན་དཀོན་སྟབས། བུ་ཚེ་རིང་ནས་དགེ་བསྐུལ་ཞུས་ཏེ་རྒྱུ་སྦྱོར་བ་འཆི་མེད་ཚེ་རིང་སྒྲོལ་དཀར་ནས་དཔར་དུ་
བསྐྲུན་པའི་ཚེ་དགེ་བསྔོའི་ཚིགས་སུ་བཅད་པ་ཞིག་དགོས་ཞེས་བསྐུལ་ངོར་དགའ་ལྡན་ཁྲི་བྱང་སྐྱེ་མིང་བློ་བཟང་ཡེ་ཤེས་ཀྱིས་སྨོན་པ་སིདྡྷི་རསྟུ།། །།    ༈    མཇུག་གི་སྨོན་ཚིག་བཅས་

[107A]༄༅། །༸གོང་ས་ཆེན་པོའི་བཀའ་འབྲེལ་གསར་རྩོམ་མཛད་པ་འདི་ལྟར།  ཨོཾ་སྭ་སྟི། རྒྱ་མཚོའི་རྡུལ་སྙེད་བསོད་ནམས་ནོར་བུའི་སྐྱེས། །གཞན་ཕན་འོད་རླབས་མཁའ་ལྟར་ཡངས་པའི་རྩེས། །ཀུན་དགའི་
ཆུ་སྐྱེས་འབུམ་དུ་འབྱེད་པའི་གཉེན། །ཤཱཀྱའི་ཉི་མ་སྲིད་པའི་མིག་ཏུ་བསྔགས། །སྲིད་ཞིའི་གདུང་བ་ཀུན་སེལ་སྙིང་རྗེའི་གཏེར། །བརྒྱད་གཉིས་ལང་ཚོའི་ཆ་རྫོགས་ཟླ་བའི་བཞིན། །འཕྲིན་ལས་ཕ་མཐའ་མེད་
པའི་འཛུམ་ཟེར་ཅན། །ས་གསུམ་ཡིད་ཀྱི་ཀུན་དའི་གཉེན་དུ་ཆེ། །བཧོ་ཌའི་མུན་ཆེན་གཞིལ་བ་ཚངས་པའི་སྲིད། །ས་སྐྱོང་བྱེ་བའི་རལ་ཀླུང་དུད་པའི་རྩེར། །རྒྱལ་བའི་རིགས་གསུམ་མཚན་དཔེར་བརྗིད་པའི་
གར། །མེས་དབོན་རྣམ་གསུམ་སྔོན་རབས་ཕྲེང་བར་མཛེས། །ངག་གི་རྡོ་རྗེ་དབང་བཅུས་སྙེམས་པའི་རྩལ། །ས་གསུམ་ཕན་བདེར་བསྒྱུར་བའི་ལུགས་ཟུང་གིས། །བློ་ལྡན་སྐལ་བཟང་འདབ་རྒྱ་འབྱེད་མཁས་པའི། །
མཚོ་བྱུང་མགྲིན་པར་རོལ་བ་བསྟན་པའི་དཔྱིད། །མི་ཟད་ངག་གི་འདོད་འཇོ་འཇིག་རྟེན་དབང། །བློ་འདས་སྐལ་བཟང་རྒྱལ་བའི་རྣམ་ཐར་གྱིས། །ཐུབ་དབང་བསྟན་ལ་དཔལ་གྱི་མཛོད་འཛིན་པ། །རྒྱ་ཆེན་ཆོས་ཀྱི་རོལ་
མཚོ་གཙུག་གི་རྒྱན། །མངོན་དགའ་གསར་པའི་མུ་ཏིག་འཁྲི་ཤིང་སྟོང། །དཔྱིད་ཀྱི་ལང་ཚོར་ངར་བའི་དུས་སྟོན་གྱིས། །འཛམ་གླིང་ཀུན་དགེར་བགྱིད་པའི་མཁས་རྣམས་ཀྱི། །གྲགས་པའི་ཕྲེང་བ་ཀུན་གསལ་མཐར་

[107B] །མི་བསྲུན་བདུད་རིགས་ནག་པོ་བརྩེགས་པའི་རི། །མཐུ་སྟོབས་རྡོ་རྗེའི་ཐོག་གིས་རབ་བཅོམ་ནས། །ཆོས་སྲིད་རྣམ་པར་རྒྱལ་བའི་རུ་ཚོན་ཆེ། །སྒྲེང་ལ་བསྟན་སྲུང་རྒྱ་མཚོ་རྩལ་མ་ཞན། །དུས་ངན་མཚན་མོའི་ཐུན་གསུམ་
མཐར་བསྐྲད་དེ། །རྫོགས་ལྡན་ཀུན་བཟང་ཞིང་གི་ཉིན་བྱེད་དཔལ། །འདྲེན་བྱེད་སྐྱ་རེངས་གཞོན་ནུ་དེང་ཤར་གྱི། །གྲོགས་དག་དགའ་བའི་མིག་ཡངས་ད་གདོངས་ཤིག་ །།  ལེའུ་དང་པོའི་མཇུག་ཏུ།  གངས་ཅན་ས་ཡི་ཐིག་ལེར་རྟེན་བཟང་
གི་ལང་ཚོའི་འཁྲི་ཤིང་དར་བའི་སྐྱེ་བོ་ཀུན། །རང་སྲིད་རང་གིར་སྤྱོད་པའི་མངོན་འདོད་ཀྱི། །རྩེ་དགའ་གསར་པའི་དུས་སྟོན་སྙིང་ལ་སིམ། །འཛམ་གླིང་སྐྱེ་བོས་བཀུར་བའི་སྤྱི་སྙོམས་ཁྲིམས། །ཡང་དག་ཞི་བའི་ལམ་དང་རྗེས་
མཐུན་པར། །འཚེ་སྤོང་ཐབས་ཀྱིས་སྤྲེལ་ཚ་རིགས་བཞིའི་ལྗོངས། །སྣོད་བཅུད་དགེ་མཚན་སྤེལ་ལ་སུ་མི་གུས། །སྡིག་ཏོའི་ངན་གཡོས་བསྐྱེད་པའི་དུག་ཤིང་གི་མེ་ཏོག་ཚུ་རོལ་མཛེས་པ་ཟིལ་གནོན་པའི། །ཚངས་པའི་
གནས་བཞིའི་སྤྱོད་པའི་འདབ་བརྒྱ་པ། །ལེགས་གསུང་ཐུབ་པའི་ཆོས་ཀྱི་མཚོ་ལས་སྐྱེས།། །། གཉིས་པའི་མཇུག་ཏུ།  རྟེན་དང་རིགས་གཟུགས་འབྱོར་པའི་ཁྱད་པར་གྱིས། །འབྱེད་མིན་མཆོག་དམན་བར་མའི་སྐྱེ་རྒུ་ཀུན། །
འདོད་རྒུའི་འཚོ་བར་མཉམ་པ་ཉིད་སྤྱོད་པའི། །བསྐལ་པ་སྔོན་གྱི་རྫོགས་ལྡན་རྗེས་སུ་འཆིང། ། ཞེས་སམ། ཡང། ན།  རྣམ་སྨིན་དཀར་པོ་འཛག་པའི་ལེགས་བྱས་འབྲས། །རང་རང་འདོད་རྒུའི་འཚོ་བར་སྤྱོད་པ་ལ། །རྟེན་དང་ཆོ་རིགས་

[108A]༄༅། །ཡུལ་ཆོས་ཁྱད་པར་གྱིས། །བསྙེན་སྲིད་བྱེད་པ་བླུན་པོའི་རང་མཚང་ཉིད། །དམན་དང་ཉམ་ཆུང་སྐྱེ་བོ་དབང་མེད་དུ། །བཙན་པོས་བྲན་དུ་བཀོལ་བའི་འཆིང་རྒྱ་ལས། །ཡོངས་གྲོལ་སྒོ་
གསུམ་ཅི་བདེར་རང་དབང་གི་ངལ་གསོར་སྦྱོར་པ་ཀུན་དགའི་འཁྲི་ཤིང་མཆོག་འདི་སྣང་བདེ་འབྱོར་སྤེལ་བའི་འཚོ་ཚིས་དང། །འགྲོ་འོང་བྱ་བ་འགོག་པ་མེད་སྤྱོད་ཅིང། །ཆོས་ལྡན་རྒྱལ་ཐབས་སྲུང་འཛིན་ལྷག་བསམ་
སྤྱོད། །ཁུར་དུ་མི་བབས་མཆོག་དམན་སྐྱེ་བོ་སུ། །འཇིག་རྟེན་ཡང་དག་ལྟ་བའི་ཐེམ་སྐས་ལས། །མངོན་མཐོ་ངེས་ལེགས་ཁང་བཟང་ཉམས་དགའ་བར། །བགྲོད་པའི་ཆོས་ལམ་ཡངས་པོ་དོག་མེད་དུ། །ཕྱེ་འདི་
ཆོས་ལྡན་ཞིང་གི་སྲོལ་བཟང་ཡིན།། །། གསུམ་པའི་མཇུག་ཏུ།  སྤྱི་མཐུན་ལས་ཀྱིས་བསྐྱེད་པའི་ནོར་འཛིན་ལ། །རང་ཆེའི་འདོད་རྔམས་བྱེད་པ་ཤིན་ཏུ་འཁྲུལ། །འོན་ཏེ་སྐལ་བས་ཐོབ་པའི་ཆ་ཤས་ལ། །ཆོག་
ཤེས་རང་གིར་སྤྱོད་པ་དྲང་པོའི་ལམ།། །། བཞི་པའི་མཇུག་ཏུ།  བདེ་སྐྱིད་གཡང་དུ་ཆགས་པའི་ཡུལ་ལྗོངས་ཀྱི། །དགེ་མཚན་འདོད་རྒུའི་ཆུ་ཀླུང་ཇི་སྙེད་པ། །ཉི་ཚེའི་གཤོང་བུར་མ་ཡིན་ཕྱོགས་བྲལ་དུ། །གནོད་མེད་
འོས་པར་གཞོལ་འདི་ཀུན་གྱི་གསོས། །རང་རང་རྐྱེན་དང་འཚམས་པའི་དཔྱ་ཐང་དང། །འཚེངས་པའི་འཚོ་རྐྱེན་བྱ་བའི་རྙེད་པ་རྣམས། །གྱ་ཚོམ་བསྙེན་སྲིང་བྲལ་བའི་ལག་ལེན་གྱིས། །རེ་འཁང་ཅ་ཅོའི་ཚེར་མ་རྒྱང་

[108B] །སྣ་ཚོགས་ཤེས་བྱ་རིག་པའི་ཐང་ཡངས་པོར། །རང་རིགས་ལང་ཚོ་གཞོན་ནུ་ཕོ་མོ་རྣམས། །སྦྱང་བརྩོན་ཅང་ཤེས་བང་རྩལ་ཉེར་བཀོད་དེ། །རྣམ་དཔྱོད་དཀྱུས་ཐོག་གཅོད་པའི་གཟིགས་མོ་སྤེལ། །ནངས་
ཀྱི་མེས་པོ་དུ་མས་འབད་པ་བརྒྱས། །བསྒྲུབས་པའི་གཙུག་ལག་གཞུང་མང་ནོར་བུའི་མཛོད། །ཚན་རིག་རིན་ཆེན་སྣ་ཚོགས་རྒྱན་བཀོད་དེ། །འཛིན་སྐྱོང་སྤེལ་བ་རང་རེའི་གོ་སྐལ་ཉིད། །འདུ་བ་འཕེལ་ཟད་འཁྲུགས་
པའི་ཟུག་རྔུའི་ནད། །དྲུང་འབྱིན་ཚེ་ཡི་རིག་བྱེད་སྨན་གྱི་ལྗོན། །རིས་མེད་འགྲོ་སྲོག་ཉེར་འཚོར་རབ་རྒྱས་ཤིང། །དམན་ལ་ལྷག་པར་གྲིབ་ཏུ་བསིལ་བ་གལ།། །། ལྔ་པའི་མཇུག་ཏུ།  ལྷ་གཅིག་པད་དཀར་འཆང་
བ་སྙིང་རྗེའི་སྤྱན། །གངས་ཅན་འགྲོ་ལ་རྗེས་ཆགས་༸རྒྱལ་བའི་དབང། །བསམ་འཕེལ་ནོར་བུའི་ཕྲེང་བས་ལུགས་ཟུང་གི་དབང་སྒྱུར་འཁོར་ལོའི་ཕྱག་རྒྱ་ཉེར་བཟུང་སྟེ། །འཛམ་གླིང་སྲིད་སྡེ་གཞན་དང་མཉེས་
གཤིན་དུ། །མཛའ་བའི་གསེར་སྐུད་ཐགས་སུ་སྦྲེལ་བ་དང། །པུར་རྒྱལ་ཀུན་ཏུ་དགེ་བའི་སྤྱི་སྙོམས་ཁྲིམས། །སྐྱེ་རྒུའི་ཡིད་ལ་མངོན་དགའི་འདོད་པ་འཇོ། །སྤྱོད་བཟང་བསྟོད་ཅིང་སྡིག་ཏོའི་རྙོག་མ་གནོན། །
ཆེས་དཀར་ལམ་བཟང་སྲོང་པོར་དུས་སུ་འདོམས། །རིས་མེད་ཆོས་ཚུལ་རང་གིར་སྐྱོང་བ་སོགས། །ཚངས་སྲས་བཞད་པའི་རྣམ་ཐར་བཟུང་བར་སྨོན། །བྐའ་རྟགས་ཕྱག་རྒྱས་དབང་བསྐུར་མདུན་ན་

[109A]༄༅། །འདོན། །བློན་པོ་རིན་ཆེན་ངང་ཚུལ་ཅན་རྣམས་དང། །ཟབ་དགོངས་ཆུ་ཀླུང་རོ་གཅིག་འཁྱིལ་བའི་མཚོར། །རྒྱལ་ཐབས་གཟུགས་སྣང་འབུམ་ཕྲག་འཆར་འདི་མཚར། །ཆེས་
མང་ག་ཟུར་གནས་སྐྱེ་བོའི་བློ་གྲོས་ཀྱི། །དཔྱད་གསུམ་སྲང་ལ་གཞལ་བའི་མ་ཎི་ཀཿ། །དོན་བཟང་སྙིང་པོས་མཆོག་ཏུ་རབ་ལྕི་བ། །བཀའ་ལུང་རིན་ཆེན་དོ་ཤལ་རྒྱན་དུ་བསྟར། །རྒྱལ་བའི་ཐུགས་བསྐྱེད་ཡོལ་
གོར་མ་བཟུང་བའི། །རྒྱལ་ཁམས་ཕན་བདེའི་ཁུར་ཆེན་གཞན་ཡོད་མིན། །རྒྱལ་དབང་གསུང་གིས་རྗེས་བསྟན་རྗེས་སྒྲུབ་པ། །རྒྱལ་ཁབ་སྐྱོང་བའི་བློན་པོའི་ལས་སུ་ཆེ། །དྲང་ལ་དཀྱེལ་ཆེ་ཡིད་གཞུངས་བློ་གྲོས་
མཛངས། །མཆོག་གསུམ་བླ་མར་བཀུར་ཞིང་སྡེ་རིས་སྤངས། །དེ་འདྲ་དེ་དག་སྲིད་ཀྱི་སྣ་ཆེན་པོར། །གཏོགས་པའི་བྱེད་པོར་སྐབས་སུ་འོས་པར་འཇོག་རང་སྲུང་གཞན་སྡེ་རྣམ་གནོན་སྟོབས་འབྱོར་གྱིས། །
དྲེགས་ལྡན་རྒྱལ་ཁབ་ཀླ་ཀློ་ན་ཡང་མང། །ཀུན་ཕན་ཞི་བ་དམ་ཆོས་བདུད་རྩིའི་ཀླུང། །གཅིག་ཏུ་འཁྱིལ་བའི་སྐལ་བཟང་བོད་ལྗོངས་ཙམ། །རྒྱལ་བསྟན་ནོར་བུའི་ལྟེ་བས་ཡོངས་བཟུང་བའི། །སྣ་ཚོགས་སྲིད་ཀྱི་
རྩིབས་སྟོང་འཁོར་ལོའི་འཕྲུལ། །བསོད་ནམས་ཤུགས་ཀྱིས་བསྐུལ་ན་སྡེ་བཞིའི་དཔལ། །རབ་འབྱམས་འདོད་རྒུར་བསྐྲུན་ལ་ངལ་བ་ཅི། །དེ་ཕྱིར་ཆོས་མིག་སྡིག་ལྟས་མ་ནོངས་པར། །རིས་མེད་ཐུབ་བསྟན་

[109B] །རྒྱལ་བའི་འཕྲིན་ལས་དོན་ལྡན་སྒྲུབ་པ་དང། །ལྷན་ཅིག་དགེ་ཚོགས་དཔལ་ཡོན་འགུགས་ལ་རེམས།། །། དྲུག་པའི་མཇུག་ཏུ།  ཆོས་དང་རྒྱལ་སྲིད་བྱ་བར་མ་རྨོངས་ཤིང། །ཡོངས་སྨན་
ལྷག་བསམ་རང་དབང་གྱུར་པའི་མི། །མང་མང་གཟུར་གནས་ཚོགས་ཀྱིས་བཀྲབས་པ་རྣམས། །རྒྱ་ཆེན་མདུན་མ་གྲུ་བཞིར་གཤོམ་ལ་བྲེལ། །རང་བློ་མལ་དུ་མི་གནས་འཁྱོག་པོའི་འགྲོས། །འདོད་སྡང་རྨོངས་
པས་གྱ་ཚོམ་བགྲོད་བྱེད་ཅིང། །བདག་དོན་གཉེར་བའི་སྐྱེ་བོ་གང་ཡིན་དེ། །ཚོགས་ཀྱི་དོན་ཆེན་སྒྲུབ་ལ་བཀུར་འོས་མིན། །མཁས་མཛངས་བརྒྱ་ཕྲག་གཟུ་བོའི་རྣམ་དཔྱོད་ཀྱིས། །ཡང་ཡང་ཞིབ་མོར་བཅད་བརྡར་བླང་
དོར་གནད། །ཀུན་ཕན་བདེ་བའི་སྙིང་པོར་གཅིག་གཞོལ་བ། །དེ་ལ་ཐུབ་པ་དྲང་སྲོང་རྣམས་ཀྱང་དགྱེས། །འདོད་རྒུའི་འབྱོར་ཚོགས་འདུ་དང་འགྱེད་པའི་སྒོ། །བརླང་སྤྱོད་མཐོ་དམའི་ཉེས་བརྒྱས་མ་བཀབ་པར་
རྐྱེན་དང་འཚམས་པར་དབྱེ་བའི་རི་མོའི་གྲངས། །མ་འདྲེས་གསོང་པོར་སྒྲོག་པའི་གཏམ་དེ་སྙན། །རྟག་ཏུ་དགེ་བ་སྡེ་བཞི་སོ་ཀའི་དུས། །ལ་གོར་མགྲོན་དུ་འབོད་པའི་དོན་ལྡན་བཀའ། །དཔྱིད་ཀྱི་རྒྱལ་མོའི་མགྲིན་གླུ་
འཁྲོལ་བའི་ཚེ། །ཀུན་དགའི་ལྕུག་ཕྲན་དར་བའི་མགོ་ལྕོག་ལྡེམ། །ངོ་སྲུང་གཅམ་བུའི་ཚིག་གིས་མ་བསླད་པའི། །གཟུ་བོའི་བདེན་གཏམ་སྨྲེང་བ་གནམ་གྱི་ཐིག་དགུ་ཚིགས་སྐ་རགས་ནམ་མཁའི་མཐར་རིང་བའི་

[110A]༄༅། །རི་མོ་མིག་གསུམ་པས་ཀྱང་ག་ལ་དབྱི།། །། འདུན་པའི་མཇུག་ཏུ།  མི་ལུས་ལྕེ་གཉིས་སྐྱོང་བ་བྲང་འགྲོའི་སྤུན། །ཕྱོགས་ལྷུང་འཁྱོག་པོའི་འགྲོས་ཅན་མ་ཡིན་པར། །དབང་
པོ་ཉེར་ཞི་ལུགས་ཀྱི་བསྟན་བཅོས་ཤེས། །གཟུ་བོའི་བློ་ལྡན་ཁྲིམས་ཀྱི་ཆེ་བཞིར་བསྔགས། །དྲང་པོས་སྟངས་འཛིན་ཁྲིམས་ཀྱི་སྙིང་པོ་སྟེ། །བསྙེན་སྲིང་ཞལ་ལྕེ་ཡོན་པོར་གཅོད་པ་དང། །གྱ་ཚོམ་ཁྲྨས་བབ་ཅོལ་
ཤན་འབྱེད་པ། །རྒྱལ་ཁྲིམས་མཚོ་ཆེན་དཀྲུག་པའི་སྲུབ་ཤིང་དངོས། །ལུགས་ཟུང་པད་རྫིང་རྙོག་པའི་གཉིས་འཐུང་གི་རྣ་བར་དྲན་འཛིན་ལྕགས་ཀྱུ་ཉེར་བཏབ་སྟེ། །སྒོ་གསུམ་དུལ་བའི་བག་ཡོད་གོམ་པའི་
སྟབས། །ཁྲིམས་གཉིས་རྭ་བར་འགོད་འདི་ཐབས་སུ་ཆེ།། །། བརྒྱད་པའི་མཇུག་ཏུ།  མྔའ་འབངས་སྐྱེ་རྒུ་ཆོས་ནོར་ཐར་འདོད་སྡེའི། །ཕུན་ཚོགས་སྲིད་རྩེར་བསྙེགས་པའི་དཔལ་ཡོན་ལ། །འདོད་རྒུར་དབང་
བའི་ཐབས་འཕྲུལ་རྣམ་པ་བརྒྱ། །འཛིན་པས་ཡུལ་འཁོར་བདེ་བར་སྐྱོང་འདི་རྨད། །སྡེ་ཚན་ཚོམ་བུར་དབྱེ་བའི་སྣོད་བཅུད་ཀྱི། །བྱ་བའི་ཁུར་ཆེན་གང་ལ་ཡོངས་གཏད་པའི། །གཙོ་བོ་གྲོས་ལ་དབང་བའི་སྐྱེ་བོར་
བཅས། །དོན་མང་ལྷུག་པོར་བགྲོ་བ་མདུན་མའི་རྩེ། །ཡུལ་འབྲོག་དགེ་མཚན་དཔལ་འབྱོར་གཡང་དུ་བསྐྱིལ། །སྣ་ཚོགས་རིག་གཞུང་མེ་ཏོག་འབུམ་བཞད་པའི། །ཆོས་སྲིད་མངོན་དགའ་རབ་རྒྱས་རྫོགས་ལྡན་

[110B] །མགྲོན་དུ་འགུགས་པ་སྐྱེ་རྒུའི་ངལ་འཚོའི་གཞི།། །། དགུ་པའི་མཇུག་ཏུ།  བླང་དོར་གཟུགས་བརྙན་འབུམ་ཕྲག་འཆར་བཟོད་པའི། །བཅའ་ཁྲིམས་ནོར་བུའི་མེ་ལོང་དྭངས་པའི་ངོས། །རྙོག་མ་ར་
རིའི་ཆ་ཤས་སྐབས་སྲིད་ན། །དཔྱོད་ལྡན་ཚོགས་ཀྱིས་བསལ་བ་བཀག་པ་མིན།། །། བཅུ་པའི་མཇུག་ཏུ།  བོད་ལྗོངས་ས་ཡི་ཐིག་ལེར་མངོན་ཆགས་པའི། །སྐྱེ་བོའི་དོན་མང་རིན་ཆེན་འབུམ་གྱི་ལྕིད། །
བློ་ལྡན་མང་འདུས་ལྷག་བསམ་གྲུ་བོ་ཆེས། །འབད་མེད་འདྲེན་ལ་མི་གུས་དེ་སུ་ཞིག་ཞུམ་པས་ཕོངས་ལས་ཐར་བར་མི་ཕན་གྱི། །དེ་བས་རབ་ཏུ་བརྟན་པའི་སེམས་བསྐྱེད་ན། །དོན་རྣམས་ཐམས་ཅད་གྲུབ་པ་ལག་
མཐིལ་ན། །ཡོད་ཅེས་ཐུབ་པའི་སྐྱེས་རབས་དག་ལས་གསུངས།། །། སླར་སྨྲས་པ།  བློ་གྲོས་ཉ་ལྕིབས་ཁོག་པ་ལས་བླངས་པའི། །བླང་དོར་ཁྲིམས་སུ་བཅའ་བའི་མུཀྟི་ཀཱ། །ཚིག་གི་སྲད་བུར་བརྒྱུས་པའི་དོ་ཤལ་འདི། །
གངས་ཅན་ཀ་ཤི་མཛེས་པའི་རྒྱན་དུ་ཆེ། །ཨེ་མ་རྣམ་དཔྱོད་ནོར་བུ་ཀེ་ཏ་ཀས། །བགྲུངས་པའི་བདེན་གཏམ་ཆུ་ཀླུང་རྙོག་མེད་དུ། །ཕན་བདེའི་གཟུགས་བརྙན་འཆར་བའི་རྟེན་འབྲེལ་གྱི། །ངང་ཚུལ་འགོག་པ་མེད་དེ་སུ་
ཡིས་བསླུ། །ལྷག་བསམ་གསེར་གྱི་འཛིན་མར་བསྐྱེད་བསྲིངས་པའི། །རྗེས་བརྗོད་ཡོངས་འདུ་གསར་པའི་འཁྲི་ཤིང་འདིའི། །ཀུན་དགའི་འབྲས་བཟང་དུད་པའི་ཡལ་གའི་ཁྱོན། །བགྲང་ཡས་འགྲོ་

[111A]༄༅། །བའི་ཉེར་འཚོར་ཁྱབ་པར་སྨོན།། །།དགེ་ལེགས་འཕེལ།། །།
   ༈    མེ་ཡོས་གནམ་ལོར་པར་པ་དཔལ་ལྡན་དང་བློ་བཟང་བརྩོན་འགྲུས་ཟུང་ནས་འདི་ཉིད་གསར་བསྐྲུན་ཞུས་པའི་དགེ་བའི་འབྲས་བུ་ལ་བརྟེན་ནས་འཛམ་གླིང་སྐྱེ་དགུའི་གཙུག་རྒྱན་༸གོང་ས་མཆོག་ཉིད་
དང་བོད་འབངས་བློ་སློབ་ཟུང་འབྲེལ་འབྲལ་མེད་མྱུར་དུ་ཡོང་བའི་རྒྱུར་གྱུར་ཅིག་ །།



﻿
[001A]༄༅། །ཞུ་འཕྲིན་ཚིགས་བཅད་དང་དཔར་བྱང་སྨོན་ཚིག་སོགས་ཐོར་བུ་སྣ་ཚོགས་བཞུགས་སོ། །

[001B]  །དགུང་གྲངས་ཉེར་ལྔ་པ་ཤིང་གླང་ལོང་མདོ་སྨད་ཆ་བྲེང་བསམ་འཕེལ་གླིང་དགོན་ནས་སྐྱབྶ་མཆོག་རྡོ་རྗེ་འཆང་ཕ་བོང་ཁ་པ་དཔལ་བཟང་པོར་ཕུལ་བའི་ཞུ་ཡིག།  ཀུན་རྟོག་གཡོ་བའི་རོ་རྐྱང་རྒྱུ་བ་མཆོག་གི་དྷཱུ་
ཏིའི་གནས་སུ་ཐིམ། །གཉིས་སྣང་འཁྲུལ་པའི་དྲི་མ་མ་ལུས་བདེ་ཆེན་འོད་གསལ་ངང་དུ་དག་སྙིང་དབུས་སྒྱུ་མའི་མཚན་དཔེའི་གར་འཛིན་སྣང་སྲིད་ལྷན་སྐྱེས་ཆེན་པོ་རུ། །སྡོམ་མཛད་བླ་མ་ཧེ་རུ་ཀཿ་
དཔལ་ཞབས་སེན་གདན་གསུམ་བརྩེགས་པའི་དྲུང། །གང་གི་འཕྲིན་ལས་འོད་སྟོང་ཆ་ཤས་ཀྱིས། །བསྐྱངས་པའི་སྐལ་བཟང་ཉེར་ཐོབ་པདྨ་ཞིག་དད་གསུམ་རླུང་གིས་བསྐུལ་བས་ཕྱོགས་དེ་རུ། །
ཡང་ཡང་མགོ་ལྕོག་ལྡེམ་བཞིན་འདི་སྐད་གསོལ། །གདོད་ནས་སྤངས་རྟོགས་ཆ་ཤས་ཡོངས་རྫོགས་བདེ་སྟོང་ངང་དུ་རྟག་མནལ་ཡང། །ཡང་དག་ཐུགས་རྗེའི་ཀུན་ཁྱབ་དབྱིངས་ལ་ཅུང་ཟད་གཡོ་བ་

[002A] །མེད་བཞིན་དུ། །དུ་མའི་རོལ་གར་ཅིར་ཡང་འཆར་བའི་ངོ་མཚར་དཔག་ཡས་སྲིད་ཞིའི་དཔལ། །དཔལ་ལྡན་བདེ་འབྱུང་རལ་པའི་རྒྱན་གཅིག་ཚུལ་བསྟན་ཆུ་
འཛིན་རིང་བསྐལ་ཏེ། །འཇམ་མགོན་སྙན་བརྒྱུད་ལེགས་བཤད་ག་བུར་རྒྱུན། །སྐལ་བཟང་སྟེང་འཐུང་བཞིན་རས་ལ་འཕོས་པས། །ཀུན་དགེའི་གེ་སར་དགོད་པའི་ལང་ཚོལ། །རྒྱལ་རྣམས་
རྒྱུ་སྐར་ཟོལ་གྱིས་གཟིགས་པ་སྙམ། །འཕྲིན་ལས་ཉི་གཞོན་སྟོང་དུ་འབར་བའི་གཟིས། །འཇིག་རྟེན་མུན་པའི་མལ་ནས་ཡོངས་སད་པར། །རབ་བསྔགས་གསེར་གྱི་དྲིལ་ཆེན་འཁྲོལ་བའི་སྒྲ། །
ཁོར་ཡུག་རི་བོའི་བར་དུ་ལྷང་ལྷང་སྙན། །དེ་ལྟར་ཁྱོད་ཀྱི་གྲགས་པའི་མེ་ཏོག་དཀར། །ངན་བུའི་ཐོས་འཛིན་རྒྱན་དུ་སོན་པ་ན། །ཡིད་ལ་དད་དང་སྤྲོ་བའི་རང་བཞིན་ནི། །དབྱར་དུས་ཆུ་སྲིན་གྲོང་

[002B] །ཁྱོད་དྲིན་སྦྲང་རྩིའི་བཅུད་ཀྱིས་ཉེར་འཚོ་བའི། །རྣམ་དཔྱོད་གཤོག་རྩལ་ཞན་པའི་བུང་བ་དག་ཤུལ་ལམ་བདེ་བར་སྔ་ལོ་མགོ་ཟླའི་ནང། །ཐོས་བསམ་མེ་ཏོག་འཕེལ་བའི་གླིང་འདིར་
སོན༑ ༑ཐོག་མར་ཕན་བདེའི་ལོ་ཏོག་འཇོམས་པའི་གཤེད། །ནག་ཕྱོགས་སེར་བའི་སྤྲིན་ནག་གཞིག་སླད་དུ། །སྲི་མནན་གཏོར་བཟློག་དབྱུག་མཆོད་དྲག་བསྲེག་སོགས། །ལས་བཞིའི་རིམ་གྲོའི་འཐོར་རླུང་ཅི་
ནུས་སྤྲོས། །ཕལ་རྣམས་འདྲིད་དེ་རིམ་གྱིས་བཀྲི་བ་དང། །སྐད་དང་གསུང་རབ་བརྡ་དོན་འདྲིས་པའི་ཕྱིར། །ཆོ་འཕྲུལ་སྨོན་ལམ་ཉིན་ཞག་བཅོ་ལྔའི་བར། །མཛངས་དང་བླུན་པོ་དབྱེ་བའི་མདོ་སྡེ་བཤད། །
ལྷ་ཀླུ་ས་བཅུད་ལུས་ཕྲའི་བཞིན་རས་ནི། །བག་མེད་དྲི་མས་ཉམས་པ་རྗེ་བླ་མའི། །བུམ་པ་བརྒྱ་ཕྲག་བཅུ་གཉིས་ལྷག་ཙམ་པས། །བདེ་སྐྱིད་ལང་ཚོ་རྫོགས་པའི་ཆོ་ག་བྱས། །དེ་ནས་དོན་གཉེར་ལྔ་སྟོང་ལྷག་
ཙམ་ལ། །སྔོན་འགྲོའི་གཏམ་དུ་བྱ་བ་ཞིབ་ནན་འབྲེལ། །འཕགས་མཆོག་ཐུགས་རྗེ་ཆེན་པོའི་དབང་བསྐུར་བར། །དགེ་བའི་མཚན་མར་མངོན་པའང་ཅུང་ཟད་ཤར། །དེ་རྗེས་སྐྱ་སེར་ཉིས་སྟོང་ལྷག་ཙམ་པར། །
དབོ་ཟླའི་ཚེས་ནས་ཉིན་ཞག་བཅོ་ལྔའི་བར། །གསུང་རབ་ཀུན་གྱི་སྙིང་པོ་བསྡུས་པའི་བཅུད། །དཔལ་ལྡན་མར་མེ་མཛད་ལས་ལེགས་འོང་པ། །འཇམ་མགོན་ཙོང་ཁ་པ་ཡི་ཐུགས་དམ་མཐིལ། །ཡབ་རྗེ་བླ་མ་ཁྱེད་

[003A]༄༅། །ཀྱི་གཅེས་པའི་ནོར། །བདག་སོགས་མོས་པའི་བུ་ལ་ཕོག་པ་གང། །མ་རུངས་སེམས་ཀྱི་གླང་སྨྱོན་འདུལ་དཀའ་བ། །ཐབས་མཁས་ཀྱོ་བ་རྣོན་པོས་དབང་བྱས་ཏེ། །བླ་མེད་
ཞི་བའི་བར་མྱུར་བཀྲི་བའི། །བྱང་ཆུབ་ལམ་གྱི་རིམ་པའི་དམར་ཁྲིད་ནི། །ཁྱེད་གསུང་ལེགས་བཤད་རིན་ཆེན་འབྱུང་གནས་ལས། །ཟབ་དང་རྒྱ་ཆེའི་མན་ངག་གངྒཱའི་ཀླུང། །བདག་བློ་བུམ་པའི་བཅུད་དུ་འཁྱིལ་བ་
གང༑ ༑ལྷག་བསམ་ཀུ་ཤའི་རྩེ་མོས་ཉེར་བླངས་ཏེ། །གདུང་སེལ་བདུད་རྩིའི་ཟེགས་མ་ཅི་ཡང་འཐོར། །དམིགས་བརྩེ་བརྒྱ་ཕྲག་ཉིན་བཞིན་དམ་བཅའ་ཅན། །ལྔ་བརྒྱ་ལྷག་པར་བཅུ་གསུམ་འཇིགས་མཛད་
དང༑ ༑དཔའ་གཅིག་ལས་རུང་ཁས་བླངས་ཀླུ་མཚོ་ཟླར། །དེ་ཡི་སྨིན་བྱེད་དབང་གི་ཆོ་ག་བྱས། །སླར་ཡང་གཤིན་རྗེའི་དགྲ་ཡི་བསྙེན་ཆེན་ནི། །ཁས་བླངས་མེ་རོར་བཅུ་གཉིས་ཞག་གི་རིང། །རིམ་པ་གྙིས་
དང་གཞི་བསྙེན་ཆེན་པོའི་ཁྲིད། །ཁྱབ་བདག་གང་གི་ཕྱག་བཞེས་བཞིན་དུ་བགྱིས། །ཉེས་སྤྱོད་ཕྱི་སའི་རོ་ལ་རྟག་སྲེད་པའི། །སྐྱེ་བོའི་རྐང་དྲུག་འདི་དག་ཆོས་ནོར་གྱི། །ཐབས་མཁས་སྦྲང་རྩི་མངར་པོས་
ཉེར་བཀུག་པས། །རེ་ཞིག་བག་ཡོད་པདྨའི་ཚལ་ན་རྩེན། །འདི་ན་ཆོས་པ་དག་ལས་ཟོག་པོ་བྲིན། །དྲང་པོའི་མི་བས་གཡོ་ཁྲམ་དཔུང་པ་དར། །སྡིག་ལྡན་སོག་ལེའི་སེམས་འཆང་སྐྱེ་བོ་འགས། །ཕན་

[003B] །ངེས་དང་ངོམས་དང་གྲོགས་མེད་མཐོ་དམན་འགྱུར། །སྡུག་དང་མི་སྡུག་བྲལ་འཕྲད་སྡུག་བསྔལ་སོགས། །སྲིད་པ་སྲིན་མོ་གློག་གི་གར་མཁན་མའི། །རོལ་རྩེད་སྟོང་དུ་འཁྱུག་པས་ཕྱོགས་འདི་ཁེངས། །
དཀར་མིན་འབྲས་བུ་བདོ་པའི་རླུང་ཤུགས་ཀྱིས། །འཐབ་རྩོད་བྱིན་ཟ་སྦར་བས་སྡེ་དགོན་ནགས། །བསྲེགས་པའི་ཞིང་སྟོངས་འཇག་སྐྱ་འཕྱུར་བ་སོགས། །འཁོར་བའི་ངང་ཚུལ་གསལ་བ་བཞིན་དུ་སྣང། །དེ་ལྟར་ལོག་སྤྱོད་བུ་ཡུག་འཚུབས་པའི་
ཁྲོད༑ ༑ཁོ་བོའི་ལུགས་གཉིས་བ་ཀུ་ལ་ཡི་འཛུམ། །ཅུང་ཟད་གྲོལ་འདི་བཤེས་གཉེན་རི་དྭགས་མིག་ཁྱོད་བྱིན་འགྲམ་ཆང་མངར་མོའི་མཐུར་ངེས་པས། །ཉིན་བཞིན་དད་པའི་རྩིག་ངོས་སུ། །ཀུན་རྟོག་པིར་གྱི་རི་མོ་ཡིས། །མཐོང་གྲོལ་
ཁྱོད་ཀྱི་སྣང་བརྙན་ནི། །ཡང་ཡང་འདྲི་བཞིན་འདི་ན་མཆིས། །སླད་མར་ཚོགས་གཉིས་ཆུ་གཏེར་ལས་འཁྲུངས་ཁྱོད་ཞབས་ཟླ་བ་གསར་པའི་དཔལ། །དཔལ་ལྡན་བཀྲ་ཤིས་འོད་ཟེར་བརྒྱ་ཡི་རྩེ་དགའ་རྣམ་པར་དགོད་པ་གང། །གང་ཞིག་
ཀུན་རྨོངས་མུན་པ་ཇི་སྲིད་ག་བུར་ཟེགས་མ་རྟག་སྤྲོ་ཞིང། །ཞིང་འདིའི་ལྷ་ལམ་ཡངས་པའི་ལྟོ་བར་ནམ་ཡང་ཉམས་པ་མེད་པ་དང། །དང་པོའི་ལས་ཅན་སློབ་བུའི་ཐ་ཤལ་ཡང། །ཡང་ཡང་ཡིད་ལ་བརྣག་པའི་དོན་འབྲས་ཀུན། །ཀུན་ནས་ལྷུན་
གྲུབ་ཁྱོད་ཞབས་བདུད་རྩི་ལ། །ལ་འུར་སྤྱོད་པའི་སྐལ་བཟང་མངོན་འགྱུར་ཞིང། །སྡུག་བསྔལ་ཚང་ཚིང་སྟུག་པོར་བྲེས་ཤིང་རྨོངས་པའི་མུན་ཆེན་ཉེར་འཁྲིགས་པའི། །འཇིགས་རུང་འཁོར་བའི་འབྲོག་དགོན་ལས་བརྒལ་ཞི་བ་མཆོག་གི་གྲོང་ཁྱེར་དུ་

[004A]༄༅། །མ་སོན་དེ་སྲིད་མགོན་པོ་ཁྱོད་ཀྱི་བྱིན་རླབས་ཉི་མ་འོད་པོ་ཆེའི། །སྣང་བ་སྙིང་ལ་རྟག་ཏུ་འཆར་བའི་ཀུན་དགའི་ངོ་མཚར་སྐྱོང་བར་གསོལ། །དེ་སྐད་ཞུ་མཆིད་ར་ཡིག་གཉིས་པ་ཁྱོད། །ས་སྙིང་སྲང་ཟླའི་
སྦྲང་རྩིའི་བཅུད་ཐོགས་ཏེ། །རབ་དཀར་ནང་མཛོད་གཤོག་ཡངས་བསྐྱོད་བཞིན་དུ། །ཐེག་ཆེན་ཆོས་ཀྱི་དགའ་ཚལ་ཆེ་དེར་སོང། །ཞེས་ཆ་ཕྲེང་བསམ་འཕེལ་གླིང་དགོན་ནས། སློབ་བུའི་ཐ་ཤལ་ཁྲི་བྱང་སྐྱེ་མིང་པས་ཤིང་གླང་ཧོར་ཟླ་བཞི་པའི་
ཡར་ཚེས་བཟང་པོར་ཕྱག་བཅས་ཕུལ།།  འདིའི་ཕྱི་ལོར་ཡང་སྙན་ཚིག་གི་ཞུ་ཡིག་ཅིག་འབུལ་གནང་མཛད་པའི་མ་ཕྱི་འདིར་མ་རྙེད་ཅིང། རྡོ་རྗེ་འཆང་ཕ་བོང་ཁ་པ་མཆོག་ནས་བཀའ་ལན་སྔ་རྗེས་སུ་སྩལ་བ་གསུང་འབུམ་ནང་ཆབ་ཤོག་གྲས་སུ་གསལ།། །།
་ཕྱི་ལོ་ཆེག་སྟོང་དགུ་བརྒྱ་དྲུག་ཅུ་རེ་ལྔ་ཟླ་བ་བཅུ་གཅིག་པའི་ནང་སྐྱབྶ་རྗེ་རིན་པོ་ཆེ་ཡོན་བདག་ས་འདུ་ཚང་མི་ངོ་འགྱུར་མེད་ལགས་ནས་གདན་ཞུས་ཀྱིས་སྤོ་སྦལ་བསིལ་ཧོར་ཤོག་བཟོར་བཞུགས་འཇགས་མཛད་སྐབས། གོང་ས་མཆོག་ནས་སྐུ་ཚེ་ཞབྶ་པད་ཡུན་བརྟན་དགོས་པའི་བཀའ་ཡིག་བེབས་ལན་
དུ་འབུལ་གནང་མཛད་པ་འདི་ལྟར།  ངག་གིས་མི་མཚོན་རབ་འབྱམས་རྒྱལ་དབང། །བློ་འདས་སྒྱུ་འཕྲུལ་དྲ་བའི་སྤྲིན་བཟང། །བསྟན་ཡོད་གཟུགས་སྐུའི་འཇོ་སྒེག་གར་འཛིན། །རྒྱ་ཚད་མ་དམིགས་ཕན་བདེའི་རོལ་མཚོ། །ཁྱོད་ཐུགས་ཐུགས་རྗེས་བསྐྱོད་པའི་རྦ་རླབས། །ལེགས་གསུང་གསུང་གི་བདུད་རྩིའི་ཐིགས་ཕྲེང། །རྨོངས་རྒན་རྒན་པོའི་སྤྱི་བོར་ལྷུང་ཚེ། །སྤྲོས་ཀུན་ཀུན་ཞིའི་བདེ་བར་འབྱམས་ལགས། །བློ་ལ་ཀུན་རྟོག་གདོན་གྱིས་བརླམས་པས། །བཟང་མེད་ངན་དགུའི་སྤྱོད་པའི་

[004B] །ཡེ་རེར་འཁོར་ཞིང་ཉམ་ངའི་གཡང་སར། །ཤེས་བཞིན་མཆོངས་པའི་སྨྱོན་པ་བདག་ཀྱང། །ཡོན་བདག་ཡོན་གྱི་ནོར་ལ་བརྐམ་པས། །ཤོག་བཟོར་ཤོག་བུ་རླུང་འཁྱེར་བཞིན་དུ། །འཁྱམས་ཤིང་འཁྱམས་ཤིང་བཟོ་མདོག་བྡེ་
པར། །དལ་བུར་དལ་རྟེན་ཆུད་ཟོས་གཏོང་མུས། །ཆོས་ཀུན་མ་འདྲེས་ཅིག་ཅར་འཆར་བཟོད། །ཆོས་དབྱིངས་དག་པའི་ཡེ་ཤེས་གཟིགས་ངོར། །ཆོས་མེད་རག་གན་གསེར་དུ་གཟིགས་འདི། །ཆོས་ཀུན་རྟོག་བཏགས་ཙམ་ལ་དྒོངྶ་
སྙམ། །དོན་ཆེན་རྟེན་བཟང་ཡུན་དུ་འཚོ་ཕྱིར། །དོན་མཐུན་རྐྱེན་བཟང་བསྒྲུབ་ལ་རིམ་ཞེས། །དོན་ལྡན་སྙིང་པོས་ལྕི་བའི་བཀའ་ལུང། །དོན་ཟབ་སྙིང་གི་བཅུད་དུ་སིམ་ལཊ། །ཆོས་ལྡན་གངས་ལྗོངས་སྐྱིད་པའི་ལྷ་ཡུལ། །ཆོས་མིན་དཔུང་
པ་གཏུམ་པོས་བཅོམ་པ། །ཆོས་ནོར་འདོད་ཐར་སླར་ལ་འཕེལ་བའི། །ཆོས་སྲིད་ལྟད་མོ་མཐོང་དུ་རེ་མོད། །དབང་མེད་སོ་སྐྱེ་བདག་འདྲར་ཅི་ཆ། །དབང་བཅུའི་རྩལ་རྫོགས་མགོན་པོ་ཁྱོད་ཀྱིས། །དབང་ནུས་བྱིན་བརྒྱའི་མཐུ་དཔུང་བསྐྱེད་ན། །
དབང་ཆེན་གཤིན་རྗེའི་མཆེ་བ་བརྟུལ་ངེས། །རྟག་འཛིན་གྲོགས་བོ་གཞུང་བཟང་དེ་ཡིས། །རྟག་ཏུ་སྙིང་ལ་འབྲལ་མེད་འཐམས་པས། །རྟག་བརྟན་རེ་བའི་བློ་སྣ་རིང་པོས། །རྟག་མིན་བཟློག་པའི་མགོན་སྐྱབས་ཁྱེད་ཞུ། །བསྟན་པའི་སྙིང་པོ་
བློ་གཏེར་རྒྱལ་བའི། །བསྟན་ཞབས་འདི་ལ་བཟང་པོའི་ཞབས་འདེགས། །བསྟན་དོན་ཡེ་ནས་མི་ཤེས་ཤེས་བརྫུའི། །བསྟན་འཛིན་གཟུགས་བརྙན་བདག་འདྲས་ཅི་བགྱི། །ཟབ་རྒྱས་རྒྱལ་བསྟན་མཐའ་དག་གནད་རྣམས། །ཇི་བཞིན་ཉིད་ཀྱིས་

[005A]༄༅། །གཟིགས་བཞིན་འཛིན་ཅིང། །པདཨ་དཀར་འྡབྲྒྱ་བཞད་ལྟར་མཛད་ནས། །འགྲོ་ཚོགས་ཉོན་མོངས་འཁོར་མཚོ་སྒྲོལ་མཛོད། །མི་མཐུན་རྐྱེན་བརྒྱ་ཀུན་ནས་ལྡང་ཞིང། །མི་རྣམས་དམུ་རྒོད་གཡོ་
སྒྱུའི་འཕྲུལ་འཁོར། །མི་བཟད་དུས་ཀྱི་བསྐལ་ངན་འདི་འདྲར། །མི་ཞུམ་བཟོད་སྟོབས་གོ་ཆ་བཞེས་པར། །མི་མངོན་དབྱིངས་ནས་སྲས་བཅས་རྒྱལ་བས། །མི་ཡི་སེངྒེར་བསྔགས་ཤིང་བསྟོད་ན། །མི་ཤེས་གླེན་རྨོངས་དུད་འགྲོ་ལས་
གཞན། །མི་གུས་སྐྱེ་བོ་ཤེས་ལྡན་སུ་ཞིག་སྐྱེ་ཀྱེ་མགོན་པོ་ཐུགས་རྗེའི་གཏེར་ཁྱོད། །ལམ་ལམ་སྙིང་དབུས་རི་མོར་བཀོད་དེ། །ལྷང་ལྷང་གསོལ་བ་འདེབས་པའི་རྒན་པོ། །དུང་དུང་བརྩེ་བའི་ལྕགས་ཀྱུས་ཟུངས་ཤིག་དེ་སྐད་
གསོལ་འདེབས་དབྱངས་ཀྱི་རོལ་མོ། །སྙན་འཇེབས་ཚིག་དང་དོན་ཟབ་བྲལ་ཡང། །རིང་ནས་རྗེས་བརྩེས་བསྐྱངས་པའི་ནང་ཉམས། །གང་དྲན་སྤྱི་བརྟོལ་བསྐྱེད་དེ་གུས་ཕུལ།། །། ་ལེགས་སྨོན་པད་དྐར་
འདབ་མ་ཁྲི་ཁྲག་ཏུ་བཞད་ཀྱང། །དོན་མེད་རང་གར་འཕྱན་པའི་གཞན་དབང་གི་བ་མོས། །བྱང་ཆུབ་སྙིང་པོའི་སྦྲང་རྩིའི་བཅུད་བཟང་དེ་བཅོམ་པའི། །རྨོངས་རྒན་གཉིས་མེད་སེངྒེའི་ཞུ་དོན་འདི་དགོངས་ཤིག་ཐུབ་དབང་བསྟན་པའི་
སྙིང་པོ་བློ་བཟང་གི་ཞལ་ལུང། །དྲི་མེད་ཚུལ་བཞིན་རྟོགས་ནས་རྣམ་མང་གི་གདུལ་བྱར། །རྒྱལ་བའི་ལམ་མཆོག་འདོམས་པའི་འཕྲིན་བཟང་གི་རྒྱང་གླུ། །བསྐལ་པའི་མཐའ་ལས་འདས་པར་ལྷང་ལྷང་དུ་སྒྲོགས་མཛོད། །རྒོལ་བས་མི་

[005B] །འཕགས་བཞིའི་མངོན་རྟོགས་གསལ་བའི་རྣམ་ཐར་གྱི་བཀོད་པ། །རྒྱལ་ཀུན་ངོ་མཚར་རྫོགས་པའི་མཛད་འཕྲིན་གྱི་འོད་དཀར། །མི་མཐུན་མུན་པ་ལས་རྒྱལ་ལམ་ལམ་དུ་སྤྲོས་ཤིག་བློ་གྲོས་
མཛངས་ལ་དཀྱེལ་ཆེའི་གྲོགས་པོ་ཁྱོད་གསོན་དང། །ནོར་བཟང་གཞོན་ནུའི་རྣམ་ཐར་དམུས་བཞིན་བཟུང་ནས། །མི་ཕྱེད་དད་པའི་ཨ་ལུང་སྙིང་དབུས་སུ་བཅང་ན། །རིགས་གསུམ་ཐུགས་རྗེའི་ལྕགས་ཀྱུས་འདོར་མེད་དུ་ལོས་འཛིན། །བློ་
སེམས་རྩེ་གཅིག་བསྒྲིལ་ནས་དྲིན་ཅན་གྱི་བླ་མ། །བསམ་སྦྱོར་བཟང་པོས་ངལ་མེད་ཚུལ་བཞིན་དུ་བསྟེན་དང། །ལ་ལུང་གཞན་འཚོལ་མ་དགོས་ཡིད་བཞིན་གྱི་ནོར་བུ། །རང་གི་ལག་ན་མཆིས་སོ་རིགས་བཟང་གི་སྐྱེས་བུ།  །ཞེས་པ་འདི་ནི་ལྡི་ལི་གསར་
པར་འོད་ཀྱི་ཁང་པར་སྐྱབྶ་རྗེ་ཡོངས་འཛིན་གླིང་རིན་པོ་ཆེ་བཞུགས་ཡུལ་གཟིམ་ཆུང་དུ་སྐྱབྶ་རྗེ་ཡོངས་འཛིན་རྣམ་གཉིས་དང། གླིང་ཕྱག་བློ་བཟང་ལུང་རིགས་བཅས་དགྱེས་སྤྲོའི་ངང་ལྷན་བཞུགས་ཀྱི་སྐབས་ཤིག་ཏུ་འདི་གའི་སྐྱབྶ་རྗེ་ཡོངས་འཛིན་རིན་པོ་ཆེས་གསུང་མགུར་བཀའ་རྩོམ་ཤར་མར་སྩལ་བའོ།། །།
་སྦགས་ནང་བསྟན་ཤེས་རིག་འཛིན་སྐྱོང་སློབ་གཉེར་ཁང་ནས་སེར་སྨད་རྒྱལ་རོང་ཁྲི་ཆེན་ཡོངས་འཛིན་བློ་བཟང་ལྷུན་གྲུབ་ཀྱི་ཡང་སྲིད་མཆོག་སྤྲུལ་ནས་ཞུ་ཡིག་ཕུལ་འབྱོར་གྱི་བཀའ་ལན་དུ།  བློ་གྲོས་ཁྲི་གདུགས་འོད་བཟང་རྩེ་དགའ། །ཐུབ་བསྟན་ལྷུན་པོའི་རྒྱན་དུ་འབར་ཞིང། །ཡོངས་དག་
མཁས་གྲུབ་དམ་པའི་རྣམ་ཐར། །འཛིན་ལ་མཚུངས་མེད་སྐྱེས་མཆོག་གང་ཉིད། །འཇིགས་བྱེད་འཇིགས་པ་མ་ལུས་འཇོམས་མཛད། །དྤའ་ཆེན་དྤའ་བོ་རྩེ་གཅིག་བསྙེན་ཞིང། །ཐུབ་བསྟན་ཐུབ་པའི་ལུགས་བཞིན་འཆད་ལ། །བློ་གྶལ་

[006A]༄༅། །བློ་ཡི་དཔལ་ལྡན་དྲུང་ནས། །བརྡ་འཆད་དག་བྱེད་བརྡ་སྤྲོད་གཞུང་དང། །མཁས་པ་དགའ་སྐྱེད་མཁས་པའི་སྙན་ངག་རྒྱ་ཆེན་ཐུགས་ཀྱི་རྒྱ་མཚོར་བསྐྱིལ་བར། །ལེགས་སོའི་ཚིག་གི་ལེགས་བྲྗོད་
ཞུའོ། །འདི་ན་ཁོ་བོ་མ་ཞུའི་ནད་ཀྱིས། །ཉིན་འགའ་གཙེས་ཀྱང་མཆོག་གསུམ་མཐུ་དང། །གཉེན་པོའི་སྨན་གྱིས་མོད་ལ་སེལ་ནས། །ཁམས་བདེར་མཆིས་པས་ཐུགས་གཡེང་མི་འཚལ། །ཕྱི་མ་གར་འགྲོའི་གདེངས་མེད་བདག་འདྲ། །རྙེད་དྐའི་
མི་ལུས་ན་རྒས་ནོན་ཀྱང། །འདོར་དུ་ཕངས་ནས་འཆི་བདག་རྒྱལ་པོར། །རེ་ཞིག་དགོངས་ཞུའི་མཐེ་སྦོམ་ཀེར་མུས། །ཀྱེ་ཀྱེ་རྒྱལ་སྲས་རྒྱལ་བའི་མྱུ་གུ། །དམ་པའི་སྤྱོད་བཟང་རྩ་བ་བརྟན་ཅིང། །ཐོས་བརྩོན་ཤེས་རབ་མརྒད་ལོ་འདབ། །སྡུག་གུར་
འཕེལ་ཞེས་ཐོས་པས་ཡིད་སྤྲོ། །བློ་བཟང་བསྟན་པའི་ཁུར་ཆེན་འདེགས་པར། །བློ་རྩལ་ཕྱོགས་རེར་བསྒྲིམས་པས་མི་ཕན། །བློ་རྒྱ་བསྐྱེད་དེ་རང་གཞན་གཞུང་བརྒྱར། །བློ་མིག་གདངས་ནས་འཇུག་པ་གལ་ཆེ། །ཁྲི་སྟན་དཔལ་འབྱོར་རྒྱ་མིས་བརླགས་
ཀྱང། །ཁྲི་ཞབས་སྲིན་འབུའི་དམན་ས་བཟུང་སྟེ། །ཁྲི་ཁྲག་ཐོས་པའི་ནོམས་པ་གསོག་དང། །ཁྲི་འབུམ་སྐྱེ་བོས་གཙུག་ཏུ་བཀུར་འོང། །ཡོངས་སུ་མ་སྨིན་གྲོགས་ངན་སྤངས་ཤིང། །ཡོངས་རྫོགས་ལམ་སྟོན་བཤེས་གཉེན་དམ་པ། །ཡོངས་དག་
བསམ་སྦྱོར་གཉིས་ཀྱིས་བསྟེན་ན། །ཡོངས་སྨན་འཕྲིན་ལས་སྒོ་བརྒྱ་བྱེ་ངེས། །འཛིན་པ་གཉིས་ཀྱིས་འཁོར་བར་བཅིངས་རྣམས། །འཛིན་པའི་སྐྱབས་གཅིག་ཐུབ་པའི་དམ་ཆོས། །འཛིན་སྐྱོང་སྤེལ་བའི་རྣམ་ཐར་བཟང་པོས། །འཛིན་མའི་ཁྱོན་འདི་མཛེས་པར་

[006B] །དམ་པའི་མགོན་གྱིས་རྗེས་སུ་བཟུང་ཡང། །དམ་པའི་ཡོན་ཏན་ཀུན་ནས་བྲལ་དེས། །དམ་པ་ཁྱེད་ལ་ཚིག་གསུམ་གསོལ་འདི། །དམ་པའི་དོན་དུ་ཐུགས་ལ་བཅངས་འཚལ། །ཞེས་ཡོངས་འཛིན་ཁྲི་བྱང་སྐྱེ་མིང་པས། ཕྱི་ལོ་ཆིག་སྟོང་
དགུ་བརྒྱ་དྲུག་ཅུ་རེ་ལྔའི་ཟླ་བ་བརྒྱད་པའི་ཚེས་བཅུ་གཅིག་ལ་ཕུལ།། །། ་ བོད་གཞུང་ཤེས་རིག་ལྷན་ཁང་ཁོངས་རྩོམ་སྒྱུར་ཁང་ནས་སྟོན་པ་བདེ་བར་གཤེགས་ལོ་དང། རབ་ལོ། རྒྱལ་ལོ། །ཕྱི་ལོ་བཅས་ཀྱི་རེའུ་མིག་དེབ་གཞི་གསར་སྒྲིག་གནང་རྒྱུའི་མཆོད་བརྗོད་
ལ༑  སྟོབས་བཅུའི་སྙེམས་པ་དར་བའི་སེངྒེའི་སྒྲ། །འགག་མེད་ཆོས་ཀྱི་ཕུང་པོར་ཡོངས་གྲོལ་བས། །ཁམས་གསུམ་སྲིད་པའི་གདུང་སེལ་ལྷ་ཡི་ལྷ། །དོན་ཀུན་གྲུབ་པའི་ཞབས་སེན་སྤྱི་བོས་བསྟེན། །མཐའ་ཡས་འགྲོ་ཁམས་རྒྱ་མཚོའི་རྗེས་སོང་
བའི༑ ༑ཚད་མེད་སྙིང་རྗེ་ཟླ་བ་གསར་པའི་རིས། །ཀུན་ལ་མ་འདྲིས་མཛའ་བའི་འོད་དཀར་ཅན། །འཇིག་རྟེན་དབང་ཕྱུག་དང་བའི་ཡིད་མཁར་རོལ། །རིགས་གསུམ་གསང་བ་ཀུན་འདུས་ཧྲཱིཡིག་ཁམས། །གཅིག་མིན་དུ་མར་ཤར་བ་མི་ཡི་
ལྷ༑ ༑བོད་སྐྱོང་སྤྲུལ་པའི་རྒྱལ་པོ་རིམ་བྱོན་གྱི། །གྲགས་པའི་རྫ་རྔ་ད་དུང་སྲིད་ན་སྙན། །རྒྱལ་བ་གཞན་གྱིས་མ་ཐུལ་གདུལ་དཀའི་འགྲོར། །རྒྱལ་བའི་མཛད་པ་བསྒྲུབས་པའི་བཀའ་དྲིན་ཚད། །རྒྱལ་ཀུན་མཁྱེན་པའི་སྲང་ལ་རབ་ལྕི་བ། །
རྒྱལ་མཆོག་བསྟན་འཛིན་རྒྱ་མཚོ་གཙུག་ཏུ་བསྙེན། །སྟོང་པའི་རང་བཞིན་བདེ་ཆེན་ཡིག་ལྔའི་གདངས། །མི་ཤིགས་ཐིག་ལེ་ཡིག་དྲུག་ཕྱག་རྒྱ་ཆེར། །རོ་མཉམ་ཨེ་ཝཾ་ཟུང་འཇུག་དུས་འཁོར་ལོ། །སྟོང་ཉིད་སྙིང་རྗེའི་བདག་ཉིད་ཅན་དེར་

[007A]༄༅། །འདུད།། །།་ ས་འདུ་ཚང་གི་རིམ་བཞི་བློ་བཟང་འགྱུར་མེད་ནས་རྣམ་འགྲེལ་རྩ་བ་དང། མཛོད་རྩ་བ་དཔར་བསྐྲུན་གྱི་སྨོན་ཚིག་ནི། རྣམ་འགྲེལ་རྩ་བར།  ཨོཾ་སསྟི། ཕྱི་དོན་ཐོགས་རིག་བྲལ་བའི་ཡོངས་གྲུབ་མཁར། །འཛིན་
པའི་རང་སྣང་མཁའ་གླང་མི་འགོག་ཅིང། །ཐ་སྙད་རྫས་ཀྱིས་གཟུང་འཛིན་སྟོང་པའི་སྲོལ། །ཡང་དག་རིགས་པས་མཚོན་པ་ཚད་མའི་གཞུང། །ས་སྟེང་འདོད་པ་འཇོ་བའི་ཡོངས་འདུ་བཞིན། །དྭང་བས་དཔར་གྱི་ལམ་དུ་བསྐྲུན་པའི་དགེས། །དག་
གཙང་རྣམ་གྲོལ་ཞི་བ་ཆེན་པོའི་གཏེར། །ལུང་རྟོགས་ཐུབ་བསྟན་ཕྱོགས་བཅུར་རྒྱས་གྱུར་ཅིག་སྟོན་པའི་གདུང་འཚོབ་མཁས་གྲུབ་གསེར་རིའི་ཕྲེང། །ཕྲེང་བར་བསྟར་བས་ས་འདི་སྐལ་བཟང་འཛིན། །འཛིན་མའི་ཕང་པར་རྒྱུ་བའི་ཡིད་ཅན་ཀུན། །
ཀུན་ཕན་བྱམས་བརྩེའི་མཛའ་བས་འཚོ་གྱུར་ཅིག་ཚུལ་འདིར་རྒྱུ་སྦྱོར་འབྲེལ་ཐོགས་ལྟོས་བཅས་ཀུན། །མི་མཐུན་མུན་པ་མ་ལུས་རྒྱང་བསྲིངས་ཏེ། །སྡེ་བཞིའི་བདེ་འགའ་རྒྱ་མཚོ་འབད་མེད་དུ། །ལྷུན་གྲུབ་སྣང་བ་དམ་པའི་དཔལ་རྒྱས་ཤིང། །
གཏན་བདེའི་བསོད་ནམས་ཆོས་མཆོག་སྙིང་པོར་སྨིན། །མི་འགྱུར་བླ་མེད་བྱང་ཆུབ་སྤྱོད་པ་ཡིས། །བདུད་བཞིའི་གཡུལ་ལས་རྒྱལ་བའི་དགེ་མཚན་འབུམ། །ཚེ་རབས་ཕྲེང་བར་སྟོབས་སུ་རྒྱས་གྱུར་ཅིག། །། ་ མཛོད་རྩ་བར།  ཨོཾ་སསྟི། བཅོམ་
བསལ་གཞིག་ན་རིག་པའི་འཇུག་ཚུལ་ལས། །བདེན་གཉིས་སྨྲ་བའི་ཆོས་མངོན་ལེགས་བཤད་འཕྲུལ། །སྟོང་ཕྲག་བརྒྱད་ཅུའི་ཆོས་ཕུང་གསང་བའི་མཛོད། །ནོར་གྱི་གཉེན་དེས་རིགས་རྩལ་འབུམ་གྱིས་ཕྱེས། །འཕེལ་བ་རྩོམ་པའི་ལྷག་བསམ་བྕུ་

[007B] །འཕྲུལ་ལྡན་ངོ་མཚར་དཔར་གྱི་ས་མོས་འཛུམ། །ཕྱེ་བའི་ལེགས་བཤད་ཀུན་དགའི་སྐྱེད་ཚལ་ཕྲེང། །བྱང་ཆེན་དབྱིག་འཛིན་རྒྱན་དུ་དཀྲིགས་གྱུར་ཅིག་ལུང་རྟོགས་དབུ་བའི་འཛུམ་ཕྲེང་ཉེར་དགོད་པའི། །ཐུབ་བསྟན་དྲི་མ་མེད་པའི་སྐབས་གྶུམ་
ཀླུང༑ ༑བཤད་སྒྲུབ་ཟེགས་མས་ཕྱོགས་ཀུན་འཆིང་བའི་རླབས། །སྲིད་ཞིའི་གཙུག་ཏོར་རྩེ་མོར་བསིལ་གྱུར་ཅིག་སྙིང་རྗེའི་གང་བ་ཡོངས་རྫོགས་གངས་རིའི་མགོན། །མགོན་མེད་འགྲོ་བའི་གདུང་སེལ་སྲིད་མཐར་བརྟན། །བརྟན་གཡོའི་དགེ་ལེགས་
སྣང་བྱེད་འོད་དཀར་སྟོང། །སྟོང་གསུམ་མུན་པའི་གཤེད་དུ་གྲོལ་གྱུར་ཅིག་རྒྱུ་སྦྱོར་འབྲེལ་ཐོགས་བློ་འདས་ཟབ་མོའི་ལམ། །ཀུན་བཟང་སྤྱོད་མཆོག་རྒྱ་མཚོར་རྟག་བརྩོན་ཏེ། །མི་འགྱུར་སྲོག་གི་རང་ཁམས་རིང་བརྟས་ཤིང། །ཟླ་མེད་རྒྱལ་བའི་གོ་འཕང་
མྱུར་འཐོབ་ཤོག། །། ་ ཕག་རི་ཁམ་བུ་དོན་ལྡན་ཁང་གསར་བའི་མི་ངོ་བློ་བཟང་དོན་ལྡན་ནས་ཤར་ཆེན་ངག་དབང་ཚུལ་ཁྲིམས་ཀྱིས་མཛད་པའི་འདུལ་སྡོམ་དཔར་བསྐྲུན་བགྱིས་པའི་སྨོན་ཚིག་ཏུ།  ཨོཾ་སསྟི། །སྲིད་པའི་རྒྱུ་བ་ཡོངས་གཅོད་ཞི་བའི་སྒོ། །མཆོག་ཏུ་དགའ་བསྐྱེད་
ནོར་བུའི་འབབ་སྟེགས་སུ། །ངལ་བསོ་སྦྱིན་པ་ཆོས་འདུལ་རྒྱ་མཚོ་ཆེའི། །སྙིང་པོའི་སྡོམ་ཚིག་དཔར་དུ་བསྐྲུན་པའི་དགེས། །འདི་ནི་སྟོན་དང་བསྟན་པ་གཉིས་ཡིན་ཞེས། །ཉི་མའི་གཉེན་གྱིས་ཡང་དང་ཡང་བསྔགས་པའི། །ཐུབ་ཚུལ་བདུད་རྩིའི་ཟླ་བ་
སྲིད་པའི་མཐར། །རྣམ་གྲོལ་རྣམ་པར་འཇོ་བས་སྙེམས་གྱུར་ཅིག་གངས་ཅན་མགོན་པོའི་གསང་གསུམ་འཕྲིན་ལས་དཔལ། །ཉི་མ་བྱེ་བའི་རླབས་སུ་འབར་བའི་གཟིས། །སྙིགས་མའི་རྒུད་ཚོགས་མུན་པ་ཡོངས་བསལ་ནས། །ཆོས་སྲིད་འདབ་སྟོང་

[008A]༄༅། །དགའ་ཚལ་བཞད་གྱུར་ཅིག་སྐུ་གཤེགས་ཞལ་ཟུར་བྱམས་པ་ལེགས་པ་སོགས། །ཚེ་ལས་འདས་ཀུན་སྡིག་སྒྲིབ་ཀུན་བྱང་ནས། །བདེ་ལྡན་ཞིང་ན་རིན་ཆེན་པདྨོ་ལས། །རྫུས་སྐྱེས་བདེ་གཤེགས་ལུང་
བསྟན་ཐོབ་གྱུར་ཅིག་རྒྱུ་སྦྱོར་ཡོན་བདག་བློ་བཟང་དོན་ལྡན་དང། །ཁྱིམ་འཛིན་ཆོས་འཛོམས་ཚེ་རིང་ནོར་གྱི་བུ། །པདྨ་སྒྲོལ་དཀར་ཚེ་རིང་གཡུ་སྒྲོན་རྣམས། །སྲིད་ཞིའི་བདེ་དགའ་རྒྱ་མཚོར་རྟག་སྤྱོད་ཤོག། །། ་ འབའ་ལྕང་ར་སྐལ་
བཟང་ལེགས་བཤད་དང། ཆ་ཕྲེང་གསར་ཏོག་ཡེ་ཤེས་བསྟན་འཛིན། ཆ་ཕྲེང་བལ་ཞྭ་བློ་བཟང་བསྟན་པ་བཅས་ཐུན་མོང་ནས་རྗེ་བཙུན་རྡོ་རྗེ་རྣལ་འབྱོར་མའི་སྒྲུབ་ཐབས་བདེ་ཆེན་ཉེ་ལམ་དཔར་དུ་བསྐྲུན་པའི་སྨོན་ཚིག་ཏུ།  རྣལ་འབྱོར་གསང་མཐའི་རྒྱུད་ཀྱི་སྙིང་པོའི་བཅུད། །རྣལ་འབྱོར་དབང་མོའི་རྣལ་
འབྱོར་བཅུ་གཅིག་གི་རྣལ་འབྱོར་ཟབ་མོའི་སྒྲུབ་ཐབས་ཆོ་གའི་དཔར། །རྣལ་འབྱོར་སྤྱོད་པ་ཀུན་ལ་སྨན་ཕྱིར་བསྐྲུན། །དགེ་འདིས་མྑའ་སྤྱོད་མྑའ་འགྲོའི་གཙོ་མོ་ཡིས། །བདག་སོགས་མྱུར་བ་མྱུར་བར་རྗེས་བཟུང་སྟེ། །རིང་མིན་གྶང་
ཆེན་གསང་བའི་ཉེ་ལམ་ལས། །འགྲོ་ཀུན་འདྲེན་པའི་འདྲེན་མཆོག་ཉིད་གྱུར་ཅིག། །། ་ རིམ་བཞིས་འདུ་བ་བློ་བཟང་འགྱུར་མེད་ནས་སྦྱོར་ཆོས་སྐལ་བཟང་མགྲིན་རྒྱན་དཔར་དུ་བསྐྲུན་པའི་སྨོན་ཚིག་ཏུ།  གསུང་རབ་ཀུན་གྱི་སྙིང་པོ་ལམ་རིམ་གྱི། །སྔོན་འགྲོ་སྦྱོར་
ཆོས་སྐལ་བཟང་མགྲིན་པའི་རྒྱན། །དད་སྟོབས་རབ་ཡངས་རིམ་བཞིས་འདུ་བ། །བློ་བཟང་འགྱུར་མེད་གང་ནས་དཔར་དུ་བསྐྲུན། །དགེ་འདིས་རྒྱུ་སྦྱོར་འབྲེལ་ཐོགས་འདས་གསོན་ཀུན། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །

[008B] །འགྲོ་འདྲེན་སྟོབས་བཅུ་མངའ་བའི་དཔལ་ཐོབ་ཤོག་རྣམ་འདྲེན་རྒྱལ་ཀུན་བགྲོད་པ་གཅིག་པའི་ལམ། །རྣམ་པ་མཐའ་ཡས་ཆོས་ཕུང་རྒྱ་མཚོའི་བཅུད། །རྣམ་དག་བྱང་ཆུབ་ལམ་གྱི་རིམ་པའི་ཚུལ། །རྣམ་
མང་འགྲོ་བའི་སྙིང་ལ་ཁྱབ་གྱུར་ཅིག།།  །།་གཟིམ་ཞོལ་ཁང་པའི་སྲས་མོ་སྨིན་སྐྱིད་ཆོས་སྒྲོན་ནས་ལྕང་སྐྱ་རོལ་པའི་རྡོ་རྗེས་མཛད་པའི་བདེ་མཆོག་གི་བསྙེན་ཡིག་དཔར་དུ་བསྐྲུན་པའི་སྨོན་ཚིག་ཏུ།  ཤེས་དང་ཤེས་བྱའི་འཁོར་ལོ་མ་ལུས་པ། །བདེ་མཆོག་བདེ་བའི་རོལ་མོར་སྡོམ་
པའི་ལམ། །དཔལ་སྟུག་དཔལ་གྱི་འདོད་འཇོའི་སྙེ་མ་ཞེས། །ཡང་དང་ཡང་དུ་རྡོ་རྗེ་འཆང་གིས་བསྔགས། །དེ་ཕྱིར་དེ་ཡི་གསང་གསུམ་ནོར་བུའི་གཏེར། །སྐལ་བཟང་སྐལ་བར་བསྙེན་ཅིང་སྒྲུབ་པའི་ཚུལ། །མྑའ་སྤྱོད་མྑའ་འགྲོའི་སྙིང་གཏམ་ཡི་
གེའི་གཟུགས། །སྨིན་ལེགས་སྨིན་སྐྱིད་ཆོས་ཀྱི་སྒྲོན་མས་བསྐྲུན། །ཚུལ་འདིས་དགེ་ལྡན་རིང་ལུགས་ནམ་མཁའི་ནོར། །མཁའ་ཁྱབ་སྲིད་པའི་མིག་ཏུ་རྟག་འབར་ཞིང། །མཁས་དང་གྲུབ་པའི་བསྟན་འཛིན་བགྲང་ཡས་ཀྱི། །བཞེད་དགོངས་ཕན་
བདེའི་སྙིང་པོར་སོན་གྱུར་ཅིག་སྙིང་དུ་གཅེས་པའི་མར་གྱུར་ཉམ་ཐག་འགྲོ། །འཇིགས་རུང་སྲིད་པའི་མཚོ་ལས་ཉེར་གྲོལ་ཏེ། །ཀུན་ཁྱབ་རང་སྣང་འོག་མིན་ཞིང་གི་དཔལ། །ཟུང་འཇུག་གདོད་མའི་གཏན་སྲིད་ཟིན་གྱུར་ཅིག་རྒྱུ་སྦྱོར་ཉིད་ཀྱང་དགེ་ཚོགྶ་
སྟོབས་སུ་སྨིན། །ཚེ་དཔལ་བདེ་སྐྱིད་ཡར་ཟླའི་རྗེས་སུ་རྒྱས། །ཐེག་གསུམ་ཆོས་ཀྱི་སྒྲོན་མེས་འགྲོ་བའི་མུན། །སེལ་ལ་རྒྱལ་བ་ཀུན་དང་མཚུངས་གྱུར་ཅིག། །། ་ སྒེར་ཆ་པ་བའི་ལྕམ་ལྷ་ཡོན་སྒྲོན་མས་དཔལ་མགོན་འཕགས་པ་ཀླུ་སྒྲུབ་ཀྱིས་རྒྱལ་པོ་བདེ་སྤྱོད་

[009A]༄༅།  །ལ་གདམས་པའི་བསྟན་བཅོས་བཤེས་སྤྲིངས་དཔར་དུ་བསྐྲུན་པའི་སྨོན་ཚིག་ཏུ།  ཀླུ་སྒྲུབ་ཀླུ་ཡི་གདེངས་ཀ་ལས་འོངས་པའི། །བདེ་སྤྱོད་བདེ་ལ་སྦྱོར་བའི་གདམས་པའི་ནོར། །སྐལ་བཟང་སྐལ་བར་འཇོ་བའི་དཔར་གྱི་འཕྲུལ། །
ལྷ་རིགས་ལྷ་ཡོན་སྒྲོན་མས་བསྐྲུན་པའི་དགེས། །ཟབ་དང་རྒྱ་ཆེའི་ཆོས་ཚུལ་མ་དྲོས་ཀླུང། །མཐའ་ཡས་འགྲོ་བའི་སྙིང་དུ་འཁྱིལ་བ་ལས། །རྣམ་བྱང་ཞི་བ་བདུད་རྩིའི་སྤྲིན་ཆེན་པོ། །འོག་མིན་དཔལ་གྱི་བླ་བྲེར་དཀྲིགས་གྱུར་ཅིག། །།
་ བྲག་གཡབ་ཆེ་ཚང་བློ་ལྡན་ཤེས་རབ་མཆོག་སྤྲུལ་རིན་པོ་ཆེ་མཆོག་ཌ་ལ་ཧོ་སེར་ཏྲེ་ཧོར་སྐྱོར་དཔོན་རིན་པོ་ཆེའི་དྲུང་ནས་ལ་མ་རིམ་ཆེ་མོའི་བཤད་ལུང་གསན་སྐབས་ནས་ཕྱག་བྲིས་གནང་འབྱོར་གྱི་ཞུ་ལན་དུ།  བློ་བློ་གསལ་བྱེ་བ་འབུམ་གྱི་དཔལ། །ལྡན་ལྡན་མོད་ད་དུང་ངོམས་མེད་དུ། །ཤེས་ཤེས་བྱའི་དེ་ཉིད་
འཚོལ་བའི་རྩལ། །རབ་རབ་ཀྱི་རྩེ་མོར་འཛེགས་དེའི་དྲུང། །ཁྲི་ཁྲི་གོག་སྟོང་པ་བོད་དུ་ལུས། །བྱང་བྱང་པོའི་ཡོན་ཏན་སྣེ་གཅིག་མེད། །ཁྲི་ཁྲི་རུ་ལོངས་པའི་ལས་ངན་ཅན། །བྱང་བྱང་པའི་ཕྱུགས་རྫིའི་སྤུན་དེས་ཞུ། །མགོན་བློ་བཟང་རྒྱལ་བའི་
ལེགས་བཤད་མཆོག་སྐལ་ལྡན་གྱི་སྙིང་ནོར་ལམ་རིམ་ཞེས། །ཐབས་ཤེས་ཀྱི་གནད་ཀུན་ཚང་བ་དེས། །ཐུགས་རབ་ཏུ་ཚིམ་བཞིན་བཞུགས་རིང་ནས། །རྗེས་བརྩེའི་བློ་མཛའ་བ་མི་གཏོང་བའི། །ཚིག་དོན་ལྡན་སྤེལ་བའི་འཕྲིན་བཟང་གིས། །
འདིར་མི་ཤེས་མུན་པར་ཉལ་བ་ཡང། །ཡིད་མཆོག་རབ་སྤྲོ་དགའི་སྣང་བ་འཛིན། །བློ་ཉོན་མོངས་དུག་གསུམ་བྲན་གྱུར་ཅིང། །བཟང་མཁས་བཙུན་དམ་པའི་རྣམ་ཐར་གྱིས། །ཡེ་གདོད་ནས་སྟོངས་པའི་བན་རྒན་བདག་ཤེས་ལྡན་གྱི་གད་མོའི་

[009B] །དབྱིངས་གྲྭ་ཟུར་སྤངས་པའི་ཐིག་ལེའི་རྩལ། །བྐའ་རྒྱུད་སྡེ་བརྒྱ་རྩའི་ལྷ་ཚོགས་ཀྱིས། །རྒྱུད་སྐལ་ལྡན་རྗེས་འཛིན་བྱ་བའི་ཁུར། །མགོན་རྒྱལ་བའི་བཀའ་གནང་བཞིན་དུ་ཟིན། །ཚིག་བཟང་པོ་བློ་ལ་བཟུང་བ་དེའི། །དོན་ཉམས་
ལེན་ལྡན་ན་འཆད་ཉན་ལེགས། །དེ་མིན་པར་ཤེས་བྱའི་མཐའ་འཚོལ་ན། །རྒྱུད་རྨོངས་པའི་རབ་རིབ་སེལ་མི་ནུས། །ཆོས་གདམས་པས་རང་བློ་ནང་ནས་དུལ། །ཡོངས་སྒོ་གསུམ་དོན་ལྡན་བྱེད་པ་དེ། །མང་ཐོས་ཀྱི་ཀུན་ཤེས་མ་བྱུང་ཡང། །
སྐྱབས་རྒྱལ་ཀུན་མཆོག་རབ་དགྱེས་པའི་རྩེ། །བདག་བློ་ངན་གྱོང་པོ་ཆོས་དྲེད་ཤོར། །ལམ་བཟང་པོའི་ཉམས་རྟོགས་སྐལ་བས་ཕོངས། །འཇིགས་ཡེ་  ྾  རེ་སྐྱས་ཆེན་འདེགས་རན་སྙམ། །ད་ཤེས་པ་སྐྱོ་ཡང་འཕྱིས་ནས་གདའ། །ཁྱེད་དེ་ལྟར་མ་
མཛད་བློ་རྩེ་སྒྲིམས། །རྒྱུད་དད་བརྩོན་ནོར་དང་ལྡན་པར་མཛོད། །ཆོས་གནད་དུ་སྒྲིལ་ཚུལ་ཤེས་པར་མཛོད། །ཕ་བླ་མའི་རྗེས་འཇུག་རབ་ཅིག་མཛོད། །ཚེ་འདི་སྣང་སྨྱོན་པའི་གར་རྩེད་ལ། །ཡིད་གྱི་ནར་དབང་མེད་རྟག་འབྱམས་པའི། །
སྤྲང་ཡོན་ཏན་ནོར་གྱིས་ཕྱུག་བྲལ་དེས། །གང་དྲན་དྲན་བྲིས་འདིར་ཐུགས་ཀྱིས་དགོངས།། །། ་ འབྲས་བློ་གླིང་ཚ་བ་ཟམ་གདོང་སྤྲུལ་སྐུ་བློ་བཟང་བསྟན་འཛིན་ཆོས་ཀྱི་རྒྱལ་མཚན་ཌ་ལ་ཧོ་སེར་ཏྲེ་ཧོར་སྐྱོར་དཔོན་དྲུང་ནས་ལམ་རིམ་ཆེན་མོའི་བཤད་ལུང་ཞུ་སྐབས་ནས་
འདིར་གནས་ཚུལ་བཏང་བའི་འབྱོར་ལན་དུ།  སྲིད་མཚོ་བརྒལ་བའི་ནོར་བུའི་ཟམ་སྟེགས། །གདོང་བཞིའི་ཡིད་ཀྱི་རྒྱ་ལས་འགོངས་པ། །སྐལ་བཟང་ཞི་བའི་འཇུག་ངོགས་མཆོག་ཏུ། །སྤྲུལ་བསྒྱུར་བཞིན་དུ་གསལ་མཛད་གང་དེ། །ཡིད་ཀྱི་པད་དཀར་

[010A]༄༅། །འདབ་མ་བརྒྱ་པ། །མངོན་དགའི་གར་སྟབས་ཕྱོགས་དེར་གཡོ་ཞིང། །ལྷ་དབང་ལ་ཡང་འོས་པའི་ཞུ་མཆིད། །དོན་ལྡན་དྲི་བཟང་འཐུལ་འདིར་དགོངས་ཤིག་སྒྲུབ་བརྒྱུད་རྣལ་འབྱོར་ཟམ་མི་ཆད་པའི། །
དགོངས་བཅུད་བྱང་ཆུབ་ལམ་གྱི་རིམ་པའི། །མན་ངག་གདོང་ལྔའི་འོ་མའི་རྒྱུན་གྱིས། །ཐུགས་ཀྱི་བུམ་བཟང་འགེངས་ལ་ཡི་རངས། །ས་བཅད་དམིགས་བསྐོར་དེ་དང་དེ་ལ། །སྣང་ལ་མ་ངེས་ཟམ་ཟོམ་མིན་པར། །རྩེ་གཅིག་དམིགས་པ་གདོང་ཚུཌ་
གཏད་ནས། །ཉམས་འོག་ཆུད་པའི་འཇོག་སོ་གལ་ཆེ། །ཉོན་མོངས་ཟམ་འོག་ཆུ་བཞིན་འབྲུབ་ཚེ། །གཉེན་པོས་བཙན་ཐབས་གདོང་ནས་བཟློག་པའི། །སྨན་མཆོག་མན་ངག་དཀར་པོ་ཆིག་ཐུབ། །རྣལ་འབྱོར་བློ་གདེང་འཆའ་ས་དེ་ཡིན། །ཀྱེ་
ཀྱེ་ཐེག་མཆོག་ཁང་བཟང་རྩེ་མོར། །འཛེག་པའི་ཟམ་ཐག་བྱང་ཆུབ་སེམས་མཆོག་མ་ཡེངས་མ་ཡེངས་དམ་བཅའ་བརྟན་པོས། །ཟུངས་ཤིག་གདོང་དྲུག་སྙེམས་པའི་ལང་ཚོ། །ཟམ་རུལ་འདྲ་བའི་བན་རྒན་ཁོ་བོ། །འཕྲིན་ཡིག་མཛེས་མ་
ཟླ་བའི་གདོང་གི་འཛུམ་དཀར་ངོམ་ཚེ་མུན་པའི་མིག་ཀྱང། །འབད་པས་གདངས་ཏེ་ལྟད་མོར་འབྱམས་སོང། །བློ་ལ་ཀུན་རྟོག་སྤྲིན་ཕུང་འཐིབ་འཐིབ། །བཟང་མེད་ངན་དགུའི་སྤྱོད་པ་བྲེལ་བྲེལ། །ཡེ་ཡོངས་མི་ཚེ་སྟོང་པར་ཟད་ཟད། །
ཤེས་མེད་འཐོམས་པའི་ཁོ་བོ་བདེ་བདེ། །དེ་སྐད་ཆོས་མེད་ཆོས་བརྫུའི་ཆོས་གཏམ། །དམ་མིན་དམ་པའི་གྲལ་དུ་སྙེགས་དེས། །དྒའ་ཞིང་མཆོག་དགའ་རབ་དགའི་ཡིད་ཀྱིས། །གང་ཐུགས་དགྱེས་ཕྱིར་གང་དྲན་ཕུལ་ལོ།། །།

[010B] ་མྱང་སྟོད་སྐྱིད་སྦུག་སྤྲུལ་སྐུ་ནས་ཞུ་བསྐུལ་ལྟར་འབྲས་ལྗོངས་དཔེ་མཛོད་ཀྱི་དགེ་ལུགས་ཆོས་སྐོར་དཀར་ཆག་འོག་བརྗོད།  ཟབ་ཞི་རྟེན་འབྱུང་གཏམ་གྱི་ང་རོ་ཡིས། །སྨྲ་ངན་རི་དྭགས་མ་ལུས་ཟིལ་གནོན་པ། །ཤཱཀྱ་སེངྒེ་དོན་ཀུན་ཡོངས་གྲུབ་པས། །དགེ་ལེགས་སྣང་བ་དམ་པས་
རྟག་ཏུ་སྐྱོངས། །མཁས་དང་གྲུབ་པའི་ཉམས་རྩལ་རྨད་པོ་ཆེས། །ཟབ་རྒྱས་གདམས་ངག་མཐོ་རིས་གངྒཱའི་ཀླུང། །སྐལ་བཟང་སྐལ་བ་མཆོག་གི་དགའ་སྟོན་དུ། །འབེབས་མཛད་འཕགས་བོད་སྐྱེས་ཆེན་ཚོགས་རྣམས་བསྔགས། །བློ་གཏེར་སྨྲ་བའི་
ཉི་མ་འབར་བའི་གཟིས། །གཞུང་བཟང་གསེར་གྱི་པདྨོ་སྟོང་གི་འཛུམ། །བཞད་པའི་གྲགས་སྙན་སྐབས་གསུམ་ཏམྦུ་ར། །རབ་འབྱམས་ཞིང་ན་འགོག་པ་མེད་པར་འཁྲོལ། །ཨེ་མ་དགེ་མཚན་འབུམ་བཀྲ་ནོར་འཛིན་ཁྱོན། །སྡེ་བཞིའི་ཤེས་པས་སྐྱོང་
བའི་མི་ཡི་ལྷ། །མྱ་ངན་མེད་པའི་རྣམ་ཐར་ཡོངས་བཟུང་བར། །རྒྱལ་ཀུན་དབྱིངས་ནས་དགྱེས་པའི་གཟིགས་མོར་རྩེན། །ཆོས་སྲིད་དཔལ་ཡོན་དར་བའི་རྫོགས་ལྡན་སྤྲིན། །དོན་གཉིས་འདོད་རྒུ་འི་དཔྱིད་དུ་ལྷུན་གྲུབ་པས། །རྣམ་མང་སྐྱེ་བོ་བདེ་བར་
དབུགས་འབྱིན་པའི། །རྒྱལ་སྲས་སེམས་དཔའ་ཆེན་པོར་ལན་བརྒྱར་བསྔགས། །ཀྱེ་ཧོ་བདེ་གཤེགས་བསྟན་པའི་གྲུ་བོ་ཆེ། །ཐོས་བསམ་སྒོམ་པའི་རླུང་གིས་མ་བསྐུལ་ན། །མཐའ་མེད་འཇིགས་རུང་སྲིད་མཚོ་ལས་བརྒལ་ཏེ། །རྣམ་གྲོལ་རིན་ཆེན་
གླིང་དུ་ཇི་ལྟར་བགྲོད། །དེ་ཕྱིར་ལེགས་བཤད་ནོར་བུའི་གཏེར་ཁ་བརྒྱ། །བརྒྱ་ཕྲག་ཕན་བདེའི་སྙིང་པོར་གཏམས་པའི་ཚུལ། །ཚུལ་བཞིན་གསལ་བའི་དེབ་ཐེར་ཨུཏྤལ་ཕྲེང། །ཕྲེང་བར་བསྟར་འདི་སྐལ་བཟང་རྒྱན་དུ་ལོངས། །ཞེས་ཡུལ་

[011A]༄༅། །དམ་པ་རྣམས་ལ་བསྟོད་ཅིང་བསྔགས་པ་དང། དངོས་པོ་ངེས་བསྟན་གྱི་ཚིགས་སུ་བཅད་པ་རྐང་དྲུག་སྦྲང་རྩིས་དྲེགས་པའི་འདབ་གླུ་སྔོན་དུ་བཏང་སྟེ། དེ་ཡང་འཛམ་གླིང་སངས་རྒྱས་གཉིས་པ་སློབ་དཔོན་
ཆེན་པོ་པདྨ་ཀ་རའི་གསང་གསུམ་རྡོ་རྗེའི་བྱིན་བརྒྱ་ལན་གཅིག་མ་ཡིན་པར་ཕབས་ཤིང། ཆོས་ནོར་གྱི་ཟབ་གཏེར་དུ་མས་ཡོངས་སུ་གཏམས་པར་མཛད་པའི་གནས་མཆོག་སྦས་ཡུལ་འབྲས་མོ་ལྗོངས་ཀྱི་ནོར་འཛིན་གྱི་ཁྱོན་ལ་བསོད་ནམས་ཀྱི་
དཔུང་པ་བཙན་པོས་རང་གིར་དབང་བསྒྱུར་ཞིང། སྡེ་བཞིའི་དགེ་མཚན་ཟད་མི་ཤེས་པའི་དཔལ་གྱིས་ཆབ་འབངས་ཀྱི་སྐྱེ་བོ་རྣམས་གནོད་མེད་བདེ་བར་ཆོས་བཞིན་སྐྱོང་བའི་རྒྱལ་པོ། མི་ཡི་ལྷ་མཐོ་རིས་ཀྱི་རྗེ་བོ་བཀྲ་ཤིས་རྣམ་པར་རྒྱལ་བ་ཆེན་
པོའི་རིགས་ཀྱི་སྲས། གཞོན་ནུའི་དུས་ནས་མཁྱེན་པ་དང། བརྩེ་བ། བག་ཡོད་སོགས་དམ་པའི་རང་རྟགས་འགོག་མེད་དུ་གསལ་ཞིང། ཆོས་སྲིད་གཙུག་ལག་བརྒྱ་ཕྲག་ལ་གཞན་དྲིང་མི་འཇོག་པའི་མཁྱེན་རླབས་ཁྱུང་ཆེན་ནམ་མཁའི་ཕ་མྠར་
སྤྱོད་པའི་རྗེས་སུ་འཆིང་བ་རྒྱལ་སྲས་རིན་པོ་ཆེ་དཔལ་ལྡན་དོན་གྲུབ་རྣམ་རྒྱལ་མཆོག་ནས་རྒྱལ་བའི་བསྟན་པ་རིན་པོ་ཆེ་མི་ཉམས་ངར་རྒྱས་ཡུན་གནས་དང། ལེགས་བཤད་ཐོས་བསམ་དོན་གཉེར་གྱི་སྐྱེ་བོ་རྣམས་རང་རང་ཉེར་མཁོའི་གསུང་རབ་གཞན་
འཚོལ་གྱི་ངལ་བ་མ་དགོས་པར་བདེ་བླག་ཏུ་རྙེད་དེ་ཐོས་བསམ་སྒོམ་གསུམ་ལ་ཅི་དགར་འཇུག་ཏུ་ཡོད་པ་སོགས་འཕྲལ་ཡུན་དགོས་པ་རླབས་པོ་ཆེར་དགོངས་ཏེ་འདི་ག་འབྲས་ལྗོངས་སྒང་ཏོག་  ྾    ྾  ཁང་དུ་་རྒྱལ་བའི་བཀའ་འགྱུར་རིན་པོ་ཆེས་དབུས་

[011B] འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་
སོགས་ཞྭ་སེར་ཅོད་པན་འཆང་བའི་བསྟན་འཛིན་རིམ་བྱོན་གྱི་གསུང་རབ་གླེགས་བམ་ཇི་བཞུགས་ཀྱི་དཀར་ཆག་འགོད་པ་ལ།། །།་བདེན་དོན་རྡོ་རྗེ་རྩེ་བརྒྱ་འབར་བའི་གཟིས། །ཁམས་གསུམ་སྲིད་པའི་རྒྱུ་བ་རྒྱུན་གཅོད་པ། །ཟབ་
མོའི་མདོ་སྡེ་རིན་ཆེན་དབང་གི་རྒྱལ། །ངོ་མཚར་དཔར་གྱི་ཤིང་རྟར་དྲངས་པའི་དགེས། །རིང་ནས་དྲིན་གྱིས་ལྕི་བའི་མཁའ་ཁྱབ་འགྲོ། །ཤེར་ཕྱིན་གཞུང་དོན་འབྱེད་པའི་རྣམ་དཔྱོད་རྩལ། །ཡོངས་ཐོབ་ལམ་དང་འབྲས་བུའི་ཤེར་ཕྱིན་གྱི། །དཔལ་ཡོན་
དཀའ་བ་མེད་པར་མྱུར་འགྲུབ་ཤོག་རྒྱུ་སྦྱོར་ཉིད་ཀྱང་ཐོས་དོན་གདམས་ངག་ཏུ། །ཤར་བས་རྟེན་འབྱུང་གཏམ་གྱི་མཛོད་ལ་དབང། །ཐེག་མཆོག་ལམ་གྱི་མངོན་རྟོགས་ཡར་ཟླ་ལྟར། །འཕེལ་བས་རང་གཞན་དོན་གཉིས་ལྷུན་འགྲུབ་ཤོག་ །ཅེས་
པ་འདི་ཡང་འབྲས་སྒོ་མང་ཧར་གདོང་དགེ་བཤེས་ལྷ་རམ་པ་ངག་དབང་ཡར་འཕེལ་ནས་ཤེར་ཕྱིན་རྡོ་རྗེ་གཅོད་པའི་མདོ་སྡེ་རིན་པོ་ཆེ་ལྕགས་དཔར་གྱི་འཕྲུལ་དུ་བསྐྲུན་པའི་དཔར་བྱང་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །། ་རྣམ་མང་གདུལ་བྱའི་ཁམས་ཀྱི་རྗེས་སོང་བའི། །རྣམ་པ་
མཐའ་ཡས་འཁྲུངས་རབས་པད་མོའི་ཕྲེང། །རྣམ་དཀར་དད་པས་བསྙེན་པའི་གསོལ་འདེབས་ཚུལ། །རྣམ་དག་དཔར་གྱི་རི་མོར་དྲངས་པའི་དགེས། །མཁྱེན་བརྩེའི་གང་བ་རྫོགས་པའི་འོད་དཀར་ཅན། །རྗེ་བཙུན་བླ་མའི་གསང་གསུམ་ཟླ་བའི་

[012A]༄༅། །འཛུམ༑ ༑ཐུབ་བསྟན་ཀུན་དའི་གཉེན་དུ་རྟག་བསིལ་བའི། །སྣང་བ་ནམ་མཁའི་མཐར་ཡང་འགྲིམས་གྱུར་ཅིག་བརྒྱ་ཕྲག་གཞུང་མང་ཐོས་པའི་རྒྱ་མཚོ་ཆེར། །ཉམས་རྟོགས་བསམ་འཕེལ་ནོར་ལ་
དབང་བསྒྱུར་བའི། །རིག་གྲོལ་གདེངས་ཅན་ཚོམ་བུའི་བཤད་སྒྲུབ་ཀྱི། །སྤྲིན་ཕྲེང་གླིང་བཞིའི་མཁའ་ལ་དཀྲིགས་གྱུར་ཅིག་སྐྱབས་གཅིག་དྲིན་ཅན་བླ་མ་ཡིད་བཞིན་ནོར། །སྐྱབས་ཡུལ་རབ་འབྱམས་འདུས་སྐུར་ངེས་རྙེད་ནས། །སྐྱབས་གྣས་
གཞན་འཚོལ་ངལ་བ་ཡོངས་བཏང་སྟེ། །སྐྱབས་སུ་བསྟེན་པས་འགྲོ་ཀུན་འཚེངས་གྱུར་ཅིག།  །།ཅེས་པ་འདི་ཡང་སེར་སྨད་གྲྭ་ཚང་གི་མཁན་རིན་པོ་ཆེས་དབུས་པའི་བླ་ལས་འདུས་སྤྱི་ནས་སྐྱབྶ་མཆོག་རྡོ་རྗེ་འཆང་ཆེན་པོའི་འཁྲུངས་རབས་གསོལ་འདེབས་དཔར་བསྐྲུན་མཛད་པའི་དཔར་བྱང་སྨོན་ཚིག་
འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་བཞིན། ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །། ་འབའ་པ་ལེགས་བཤད་ནས་བླ་མ་མཆོད་པ་དང། འཇིགས་བྱེད་བདག་བསྐྱེད་སོགས་ལེ་ཚན་བཞི་དཔར་དུ་བསྐྲུན་པའི་སྨོན་ཚིག་ཏུ།  སསྟི། བླ་མེད་ཟུང་འཇུག་སྒྲུབ་པའི་མྱུར་ལམ་
མཆོག་བླ་མ་མཆོད་པའི་ཆོ་གའི་ངག་འདོན་དཔར། །བླ་མེད་ཕན་བདེའི་འདོད་པ་འཇོ་བའི་སླད། །བླ་མ་ལྷ་ལ་གུས་ལྡན་གང་དེས་བསྐྲུན། །དགེ་འདིས་བླ་མའི་བྱིན་རླབས་བདུད་རྩིའི་བཅུད། །སྙིང་དབུས་བླ་མ་སངས་རྒྱས་འདུས་སྐུར་བཞེངས། །སྣང་སྲིད་
བླ་མར་ཤར་བའི་རྣལ་འབྱོར་གྱིས། །ཁྱབ་བདག་བླ་མའི་གོ་འཕང་མྱུར་འཐོབ་ཤོག། །། ་ ལམ་རིམ་ཉམས་མགུར་ལ།  གསུང་རབ་ཀུན་གྱི་སྙིང་པོའི་ཆུ་ཀླུང་འབུམ་འབུམ་ཕྲག་གདམས་པའི་མཆོག་ཏུ་འཁྱིལ་བ་གང། །གང་ཞིག་སྐལ་

[012B] །དུ་མའི་དཔར་གྱི་འདུ་བྱེད་བསྐྲུན་པའི་དགེས། །ལུང་རྟོགས་ཐུབ་བསྟན་མི་ཉམས་ཡུན་དུ་རྒྱས། །བསྟན་འཛིན་དམ་པའི་བཞེད་དགོངས་ལྷུན་གྱིས་འགྲུབ། །འགྲོ་ཀུན་རྒྱལ་སྲས་བྱེ་བའི་ཤུལ་ལམ་ཆེར། །ཞུགས་ནས་བྡེ་
གཤེགས་ས་ལ་མྱུར་བགྲོད་ཤོག།  །། ་འཇིགས་བྱེད་བདག་བསྐྱེད་ལ།  བཅུ་དྲུག་ཞབས་ཀྱི་གོམ་སྟབས་ཚང་ཆེན་གྱི། །ཡུལ་སའི་རྩེ་ནས་ཡོངས་གནོན་འཇིགས་མཛད་ལྷའི། །གསང་གསུམ་རྡོ་རྗེའི་ལང་ཚོ་སྒྲུབ་པའི་ཐབས། །དག་གྶལ་
དཔར་གྱི་རི་མོར་དྲངས་པའི་དགེས། །ཕྱི་ནང་བདུད་རིགས་ནག་པོ་བརྩེགས་པའི་རི། །འཇམ་དཔལ་རྡོ་རྗེ་འབར་བའི་དྲག་ཤུལ་གྱི། །ཐོག་ཆར་འབུམ་དུ་དཀྲིགས་པས་སྐད་ཅིག་ལ། །བཅོམ་སྟེ་བསྟན་པའི་རྒྱལ་རྔ་བརྡུང་གྱུར་ཅིག།  །། ་ཐུན་དྲུག་
ལ༑  དཔལ་ལྡན་རྡོ་རྗེ་འཆང་གི་གོ་འཕང་དེར། །བགྲོད་པའི་ཐབས་མཆོག་གཉིས་པ་གཞན་མེད་པ། །གསང་ཆེན་རིགས་ལྔའི་དམ་ཚིག་ཐུན་དྲུག་ཏུ། །སྐྱོང་བའི་ངག་འདོན་དཔར་དུ་བསྐྲུན་པའི་དགེས། །འགྲོ་ཀུན་བླ་མེད་ཐེག་པའི་འབབ་སྟེགས་ལས། །
ཟུང་འཇུག་ནོར་བུའི་གྲོང་དུ་བདེར་སོན་ཏེ། །འོད་ལྔའི་སྒྱུར་འཕྲུལ་དྲ་བའི་རྩེ་དགའ་སྟོང། །མཁའ་ཁྱབ་འཁོར་ལོའི་སྤྲིན་དུ་གྲོལ་གྱུར་ཅིག།  །། ་བཀའ་བློན་ལས་རགས་ཤན་ཁ་བ་འགྱུར་མེད་བསོད་ནམས་རྒྱལ་མཆོགས་འདད་རྟན་སྐུ་དཔར་གསོལ་རས་སྩལ་བའི་
རྒྱབ་ཡིག་མཚན་བྱང་ནི།  འགྱུར་མེད་དད་པ་བརྟན་པོའི་བློ་ལྡན་གྱི་སྐལ་བཟང། །ཁྲི་འབུམ་བསྐལ་པར་ཉེད་དཀའི་བྱང་ཆུབ་ཀྱི་ལམ་རིམ། །ཡོངས་ཡེ་རྩེ་གཅིག་བསྒོམ་པའི་བསོད་ནམས་ཀྱི་ཕ་མཐའ། །སྟོབས་ཆེན་རྒྱལ་སྲས་དཔའ་བོའི་མངོན་ཤེས་ཀྱིས་གཞལ་དཀའ། །

[013A]༄༅།  །བོད་ལྗོངས་རྒྱལ་ཁབ་ཆེན་པོའི་རྒྱལ་གླུ་ཕྱི་ལོ་ཆིག་སྟོང་དགུ་བརྒྱ་ལྔ་བཅུ་ང་དགུ་ལོར་སྐྱབྶ་རྗེ་རིན་པོ་ཆེས་རྒྱ་གར་ཡུ་སྤིའི་ཞིང་ཆེན་ཁོངས་མུ་སུ་རིར་བཀའ་རྩོམ་མཛད་པ་ནི།  སྲིད་ཞིའི་ཕན་བདེ་འདོད་རྒུ་འབྱུང་བའི་གཏེར། །ཐུབ་བསྟན་བསམ་
འཕེལ་ནོར་བུའི་འོད་སྣང་འབར། །བསྟན་འགྲོའི་ནོར་འཛིན་རྒྱ་ཆེར་སྐྱོང་བའི་མགོན། །འཕྲིན་ལས་ཀྱི་རོལ་མཚོ་རྒྱས། རྡོ་རྗེའི་ཁམས་སུ་བརྟན་པས། ཕྱོགས་ཀུན་བྱམས་བརྩེས་སྐྱོངས། གནམ་བསྐོས་དགའ་བ་བརྒྱ་ལྡན་དབུ་འཕང་དགུང་ལ་
རེག་ཕུན་ཚོགས་སྡེ་བཞིའི་མངའ་ཐང་རྒྱས། བོད་ལྗོངས་ཆོལ་ཁ་གསུམ་གྱི་ཁྱོན་ལ་བདེ་སྐྱིད་རྫོགས་ལྡན་གསར་པས་ཁྱབ། ཆོས་སྲིད་ཀྱི་དཔལ་ཡོན་དར། ཐུབ་བསྟན་ཕྱོགས་བཅུར་རྒྱས་པས་འཛམ་གླིང་ཡངས་པའི་སྐྱེ་རྒུ་ཞི་བདེའི་དཔལ་
ལ་སྤྱོད། བོད་ལྗོངས་བསྟན་འགྲོའི་དགེ་མཚན་ཉི་འོད་ཀྱིས། །བཀྲ་ཤིས་འོད་སྣང་འབུམ་དུ་འཕྲོ་བའི་གཟིས། །ནག་ཕྱོགས་མུན་པའི་གཡུལ་ལས་རྒྱལ་གྱུར་ཅིག།  །། ་རྡ་རམ་ས་ལའི་བཙན་བྱོལ་བོད་ཀྱི་བུ་ཕྲུག་གསོ་སྐྱོང་ཁང་གིས་
གོང་ས་ཆེན་པོའི་འཁྲུངས་སྐར་དུས་ཆེན་སྐབས་གཏོང་རྒྱུའི་གཞས་ཚིག་རྩོམ་བསྐུལ་ཞུས་པར།  དྲོ་འཇམ་ཉི་མའི་དཀྱིལ་འཁོར་ཤར་བས་བར་སྣང་འོད་ཀྱིས་ཁྱབ་སོང། །པད་ཅན་པདྨོའི་དྲ་བ་རྣམ་རྒྱས་འདབ་བརྒྱའི་གེ་སར་བཞད་སོང། །ཕྱག་ན་པདྨོའི་འཕྲིན་ལས་
སྣང་བ་འཛམ་གླིང་ཡོངས་ལ་ཁྱབ་སོང། །བོད་ལྗོངས་ཆོས་སྲིད་རང་དབང་གཙང་མའི་བདེ་སྐྱིད་དགའ་སྟོན་བཞད་སོང། །མཚོ་དེ་མ་ཕམ་གཡུ་མཚོ་མོ་འབྲི་གང་མེད་པར་བཞུགས་དང། །ཉ་ཆུང་གསེར་མིག་གཞོན་ནུའི་བློ་རྩེ་གཡུ་མཚོ་ཁྱེད་

[013B] །སྐྱབས་གཅིག་བསྟན་འཛིན་རྒྱ་མཚོའི་ཞབས་ཟུང་འགྱུར་མེད་ཁྲི་ལ་བཞུགས་དང། །ང་ཚོ་བོད་ལྗོངས་འགྲོ་བའི་རེ་ལྟོས་སྐྱབས་གནས་ཁྱེད་ལ་ཞུས་ཡོད། །སྙིང་རྗེའི་ཕྱག་གིས་དམ་པོར་བཟུང་བའི་སྐལ་བཟང་ང་ཚོ་དགའ་བ། །
གཙུག་ལག་སྐྱེད་ཚལ་ཡངས་པོར་རྩེ་བའི་གཞོན་ནུ་ང་ཚོ་སྐྱིད་བ། །འཕྲལ་བདེ་ཕུགས་སྐྱིད་བདེ་བའི་མཆོག་སྦྱིན་སྐྱབས་མགོན་ཡིད་བཞིན་ནོར་བུ། །བྱམས་བརྩེ་མ་ལས་ལྷག་པའི་བཀའ་དྲིན་བརྗེད་མེད་སེམས་ལ་བྲིས་ཡོད། །་ཧ་རིའི་ཙདན་
སྡོང་པོའི། །ལོ་འདབ་གྲིབ་སིལ་རྒྱས་པས། །སོས་ཉིའི་ཚ་གདུང་སེལ་བ། །རྟེན་འབྲེལ་དངོས་པོའི་རང་གཤིས། །བརྩེ་ཆེན་ཕྱག་ན་པདྨོའི། །ཐབས་མཁས་ཐུགས་རྗེའི་མཛད་པས། །གངས་ལྗོངས་གདུང་བ་སེལ་བ། །དད་དམ་གཙང་
མའི་རྟེན་འབྲེལ། །སྤྲིན་ཕུང་མཁའ་ལ་དཀྲིགས་ནས། །བདུད་རྩིའི་སྦྲང་ཆར་བབས་བྱུང། །ས་ལ་འབྲས་དྲུག་རྒྱས་བའི། །ལོ་ཡག་སྙེ་མ་ལྡེམ་ལྡེམ། །རྒྱལ་བ་ཡིད་བཞིན་ནོར་བུས། །ཆོས་དང་ཟང་ཟིང་སྩལ་བྱུང། །གཞོན་ནུ་ང་ཚོའི་ལུས་
སེམས། །འཚར་ལོངས་ཟླ་བ་ཡར་ངོ། །མཉེན་ལྕུག་འཁྲི་ཤིང་གཞོན་ནུ། །དཔག་བསམ་ལྗོན་པར་འཁྲིལ་ནས། །མེ་ཏོག་འཛུམ་དཀར་བཞད་པ། །རྒྱལ་སྡེ་ཁྲོམ་པའི་ལྟད་མོ། །ན་གཞོན་ང་ཚོའི་སྒོ་གསུམ། །རྒྱལ་བའི་ཐུགས་རྗེར་འྑྲིལ་
ནས༑ ༑ཆོས་སྲིད་ཞབས་འདེགས་བཟང་པོ། །གངས་ལྗོངས་བསྟན་འགྲོར་ཞུས་ཡོངས།། །།་ རྒྱས་མཆོག་གང་གི་སྐུ་ཚ་ས་འདུའི་ལྕམ་ཆུང་པདྨ་གཡུ་སྒྲོ་ན་ལྒས་སུ་དད་རྟེན་སྐུ་དཔར་གསོལ་རས་སྩལ་བའི་མཚན་བྱང་ཕྱག་བསྟར་མ་བཀའ་ཚོམ་མཛད་པ་ནི།  ཁྲི་ཕྲག་སྐྱེ་

[014A]༄༅། །བོའི་ཁྲོད་དུ་དམ་ཆོས་ཀྱི། །ལེགས་བཤད་སྨྲ་ལ་རོ་འཛིན་བྱང་ན་ཡང། །བློ་ངན་བཟང་མེད་ངན་དགུའི་རྣམ་རྟོག་ལ། །ཡེ་འབྱམས་ཀུན་ཤེས་གཅིག་རྡུགས་བདག་གི་པར། །བྱམས་བརྩེའི་པད་དཀར་
འཛུམ་པའི་མིག་ཡངས་མ། །འཁྲི་ཤིང་གཡུ་ལོ་རྒྱས་འདྲའི་མེ་ཏོག་སྒྲོན། །རིགས་ཀྱི་ཚ་མོ་གང་གི་དྲན་རྟེན་དུ། །ཁུ་བོ་རྒན་པོས་རེ་གཅིག་ལོ་ལ་ཕུལ།། །།་སསྟི། གང་ཞིག་ཕྱོགས་ཙམ་འཛིན་དང་ཉན་པ་ཡང། །རྡོ་རྗེ་འཛིན་
དང་འདྲ་པར་རབ་བསྔགས་པ། །ས་གསུམ་སྒྲོན་མེ་དཔལ་ལྡན་འདུས་པ་ཡི། །རྩ་རྒྱུད་དཔར་དུ་བསྐྲུན་པའི་རྣམ་དཀར་མཐུས། །མཐའ་དྲུག་ཚུལ་བཞིའི་རྒྱ་ཡིས་རྒྱས་བཏབ་པའི། །རྒྱུད་དོན་སངས་རྒྱས་རིན་ཆེན་ཟ་མ་ཏོག་བཤད་སྒྲུབ་སོར་མོས་
ཕྱེ་བའི་དགེ་མཚན་གྱིས། །མཐའ་ཡས་འགྲོ་བའི་རེ་བ་སྐོང་གྱུར་ཅིག་རྒྱུ་སྦྱོར་ལུས་ངག་ཡིད་ལ་རྡོ་རྗེའི་བྱིན། །བབས་པས་དབང་བཞིའི་ལམ་བཟང་མྱུར་བགྲོད་དེ། །ཟུང་འཇུག་གསང་བ་ཀུན་འདུས་དོན་དམ་རྒྱལ། །ལྷུན་གྲུབ་དཀྱིལ་འཁོར་
གཙོ་བོ་ཉིད་གྱུར་ཅིག་ །ཅེས་པ་འདི་ཡང་མི་རྗེ་སྐུ་ངོ་མཁན་དྲུང་ངག་དབང་དོན་གྲུབ་མཆོག་ནས་དཔལ་གསང་བ་འདུས་པའི་རྩ་རྒྱུད་ལེའུ་བཅུག་ཉིས་ཀྱི་བདག་ཉིད་ཅན་དཔར་དུ་བསྐྲུན་གནང་མཛད་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་དཔས་སྦྱར་བའོ།། །། ་ཀ་སྦུག་ཐར་པ་ཆོས་གླིང་
དགོན་གྱི་འདུ་ཁང་མཚན་བྱང་ལ།  ཐར་འདོད་ཐེག་པ་མཆོག་གི་དགའ་སྟོན་ལ། །མགྲོན་དུ་འགུགས་པའི་ཆོས་ཚུལ་རྒྱ་མཚོའི་དབྱངས། །འཛམ་གླིང་ཕན་བདེའི་སྙིང་པོར་རྟོག་སྒྲོག་པའི། །རིག་གྲོལ་དགེ་འདུན་འདུ་བའི་གཞལ་མེད་ཁང།། །།་སྨྲ་བསཾ་

[014B] །ཡེ་ཤེས་གཏན་གྱི་ཉི་མ་ཆེ། །སྙིང་ལ་ནུབ་མེད་རྟ་འཆར་བའི། །མངོན་དགའ་རྒྱ་མཚོ་མྱུར་ཐོབ་ཤོག་ །།ཅེས་པ་འདི་ཡང་བསླབ་གསུམ་ལྡན་པ་འབྲས་སྔགས་བསམ་གཏན་རྒྱ་མཚོ་ནས་རྣལ་འབྱོར་མའི་ཚོགས་གླུ་དཔར་དུ་བསྐྲུན་པའི་སྨོན་ཚིག་ཏུ་ཁྲི་བྱང་པས་
སྨོན་པའོ།།  །།ཨོཾ་སསྟི། མཐར་འཛིན་མུན་སེལ་ཐེག་ཆེན་པདྨོའི་གཉེན། །ཀླུ་སྒྲུབ་ལུགས་བཟང་ཉན་བྱེད་འོད་བརྒྱ་པ། །མཐའ་བཞིའི་སྤྲོས་བྲལ་ཀུན་གསལ་ལམ་ཡངས་སུ། །སངས་རྒྱས་རྗེས་བསྐྱངས་ཁྱུང་སྔོན་སྐྱེས་ཀྱིས་དྲངས། །
དེ་ཚེ་དེ་ཡི་ཟབ་དོན་སྣང་བའི་དཔལ། །བློ་ངན་བློ་ཡི་མུན་པས་ནོངས་པ་ན། །ཟླ་བྲལ་ཟླ་བའི་ལེགས་བཤད་འོད་དཀར་གྱིས། །ཤེས་དང་ཤེས་བྱའི་དེ་ཉིད་རྣམ་པར་གསལ། །དེ་ཕྱིར་དབུ་མ་འཇུག་པའི་རང་འགྲེལ་འདི། །སེར་བྱེས་ལྡན་ཕྱག་རྒྱལ་བསྟན་
རྣམ་རྒྱལ་ནས། །དཔར་དུ་བསྐྲུན་པའི་རྣམ་དཀར་དགེ་བའི་ཚོགས། །འོ་མའི་ཆུ་གཏེར་གནམ་དུ་འཕྱུར་འདྲ་དེས། །བློ་བཟང་བའི་རིང་ལུགས་འདབ་བརྒྱའི་ཚལ། །བཤད་དང་སྒྲུབ་པའི་གསེར་འཛུམ་ཕྲེང་ངོམས། །བསྟན་འཛིན་རིག་གྲོལ་རྐང་དྲུག་བྱེ་
བ་བརྒྱ། །རྟེན་འབྱུང་ཟབ་མོའི་དབྱངས་སྙན་སྒྲོག་གྱུར་ཅིག་ཁྱད་པར་ཕ་མས་གཙོ་བྱས་འབྲེལ་ཐོགས་ཀུན། །ཟབ་མོའི་གཞུང་གི་གྲུ་གཟིངས་འདིར་ཞུགས་ཏེ། །མཐའ་མེད་འཇིགས་རུང་སྲིད་མཚོའི་འཇིང་བརྒལ་ནས། །སྐུ་གསུམ་ནོར་བུའི་གྲོང་
དུ་སོན་གྱུར་ཅིག་རྒྱུ་སྦྱོར་ཉིད་ཀྱང་སྐྱེ་བའི་ཕྲེང་བ་རུ། །མཐའ་བྲལ་རྟེན་འབྱུང་དབུ་མ་ཆེན་པོའི་ལམ། །ལུས་དང་སྲོག་ཀྱང་བཏང་ནས་སྤེལ་བ་ལ། །ཀླུ་སྒྲུབ་ཡབ་སྲས་ཉིད་དང་མཚུངས་གྱུར་ཅིག་ ཅེས་དབུ་མ་འཇུག་པའི་རང་འགྲེལ་འདི་བོད་ལ་དཔེ་རྒྱུན་ཤིན་ཏུ་དཀོན་

[015A]༄༅། །ཞིང་དགེ་འདུན་སློབ་གཉེར་བ་རྣམས་ཀྱིས་རྙེད་དཀའ་བས། འདི་ཉིད་དཔར་དུ་བསྐྲུན་ན་བསྟན་རྒྱུན་ལ་ཕན་པར་ངེས་སོ་ཞེས་སེར་བྱེས་ཧ་གདོང་དགེ་བཤེས་བློ་དགའ་ནས་དགེ་བསྐུལ་ཞུས་དོན་ལྟར། ལྡན་མ་ཕྱག་མཛོད་རྒྱལ་ནས་བསྟན་རྒྱུན་ལ་སྨན་པ་སོགས་འབྲལ་ཡུན་
ལེགས་ཚོགས་ཀྱི་ཆེད་དུ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་མཚན་ཞབས་དགའ་ལྡན་ཁྲི་བྱང་སྤྲུལ་མིང་པས་སུག་བྲིས་སུ་བགྱིས་པའོ།།  །།་རྣམ་པ་མཐའ་ཡས་ཆོས་ཚུལ་བྱེ་བ་བརྒྱ། །སྐལ་བཟང་གདུལ་བྱའི་ཁམས་ཀྱི་རྗེས་སོང་བའི། །ཆས་ཤས་འདི་ཀོ་དཔར་དུ་བྶྐྲུན་
པའི་དགེས། །དྲི་མེད་རྒྱལ་བསྟན་ཡུན་དུ་རྒྱས་གྱུར་ཅིག་ཕྱག་ན་པདྨོའི་ཞབས་སེན་དབང་གི་རྒྱལ། །སྲིད་ཞིའི་གཙུག་ཏོར་རྩེ་ན་རྟག་འབར་ཞིང། །ཕན་བདེའི་འདོད་རྒུ་འཇོ་བའི་དགེ་མཚན་གྱིས། །ཀུན་བཁྲོད་ཀུན་དགའི་ངོ་མཚར་འཛིན་གྱུར་ཅིག་ བྱང་གྲོལ་ནོར་བུའི་སྙིང་པོའི་རྩེ་དགའ་ལ། །རྗེས་ཆགས་བསླབ་པ་གསུམ་ལྡན་འདུས་པའི་གྲ། །ཐུབ་བསྟན་ཚང་ལ་མ་ནོར་བཤད་སྒྲུབ་ཀྱི། །མཛད་བཟང་ཡར་ཟླའི་རྗེས་སུ་འཆིང་གྱུར་ཅིག་ །ཅེས་པ་འདི་ཡང་དགའ་ལྡན་རྩེ་གྲ་ཚང་འདུས་སྤྱི་ནས་སྣུམ་དཔར་འཕྲུལ་འཁོར་
སྤུས་སྒྲུབ་དང་འབྲེལ་མདོ་སྔགས་གསུང་རབ་མཁོ་གལ་ཆེ་རིགས་རིམ་བྱུང་དཔར་འདེབས་མཛད་རྒྱུར་དཔར་བྱང་སྨོན་ཚིག་ཅིག་དགོས་ཞེས་བསྐུལ་མ་མཛད་པ་བཞིན། །ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །།་སསྟི། །སྨྲ་མཁས་སྨྲ་བ་དམ་པའི་མཛོད། །གསེར་ཏོག་གསེར་གྱི་ཡི་གེའི་ཕྲེང།།
བློ་གསལ་བློ་ལ་བློ་གཏེར་གྱི། །འདོད་པ་འདོད་དགུར་འཇོ་བའི་དཔྱིད། །དེ་ཕྱིར་ལེགས་བྱས་འོ་མའི་མཚོར། །དག་གསལ་དཔར་གྱི་པདྨོ་སྟོང། །རབ་རྒྱས་གསེར་དགོད་པའི་འཛུམ། །ལྔ་རིག་བུང་བ་འབོད་པ་བཞིན། །ཚུལ་འདིར་འབད་ལས་བྱུང་བ་

[015B] ༑དགེ་བས་འབྲེལ་ཐོགས་ཡིད་ཅན་ཀུན། །ངེས་ཚིག་སོ་སོ་ཡང་དག་པར། །རིག་པའི་ཡེ་ཤེས་ཡོངས་ཐོབ་ནས། །བརྗོད་མེད་བརྗོད་པ་ཀུན་གྱི་གཞི། །སྐྱེ་མེད་དོམ་དམ་སེང་གེའི་སྒྲ། །འགག་མེད་རྣམ་པ་ཀུན་ལྡན་པས། །མཐའ་མེད་འགྲོ་བ་
མྱུར་སྒྲོལ་ཤོག་མཆོག་སྤྲུལ་ཉིད་ཀྱང་སྲིད་མཐའི་བར། །བློ་འདས་བཟང་པོའི་འཕྲིན་ལས་ཀྱིས། །བསྟན་དང་འགྲོ་ལ་ཤིས་པ་འབུམ། །སྒྲུབ་པའི་དགེ་མཚན་འཛིན་གྱུར་ཅིག་ །ཅེས་པ་འདི་ཡང་བལ་ཡུལ་མཆོད་རྟེན་ཆེན་མོའི་ཉེ་འགྲམ་བོད་དགོན་དགའ་ལྡན་ཆོས་འྥེལ་
གླིང་གི་མཁན་འཛིན་སོག་པོ་མཆོག་སྤྲུལ་བློ་བཟང་བསྟན་འཛིན་རིན་པོ་ཆེས་སྐུ་འབུམ་གསེར་ཏོག་ཚང་གིས་མཛད་པའི་སུམ་རྟགས་འགྲེལ་པ་ལྕགས་དཔར་གྱི་འཕྲུལ་ལས་མང་དུ་འདེབས་གནང་མཛད་རྒྱུའི་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་མ་གནང་བ་བཞིན། ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པས་སྨོན་པའོ།།
་འསྐྱབས་རྗེ་ཕ་བོང་ཁ་པ་དཔལ་བཟང་པོའི་ཡང་སྲིད་མཆོག་སྤྲུལ་རིན་ཆེར་སྐུ་དཔར་མཚན་བྱང་ཅན་ཕྱག་བསྟར་མ་སྩལ་དར།  ཕ་མཐར་མི་མངོན་མཁས་གྲུབ་རྒྱུ་སྐར་དབུས། །མཁྱེན་བརྩེའི་འོད་དཀར་གྲོལ་བའི་རི་བོང་འཛིན། །བདག་བློའི་ཀུ་མུད་ཁ་འབྱེད་དྲིན་ཅན་རྗེའི། །མྖོག་
སྤྲུལ་སྙིང་གི་ཐིག་ལེ་གཅིག་པུ་པར། །ཕ་རྒོད་བདེ་ཆེན་སྙིང་པོའི་བཀའ་དྲིན་གྱིས། །བོང་བུ་མི་གྲལ་ཆུད་པའི་གྱི་ན་པ། །ཁྲི་ཁའི་ནེ་ཙོ་འདྲ་བའི་སློབ་དཔོན་གཟུགས། །བུ་སློབ་མགོ་བོ་བསྐོར་ལ་བྱང་དེས་ཕུལ།། །།་ཟླ་བ་ལས་འོངས་ཟླ་
བའི་རང་བཞིན་མི་ཤིགས་འོད་ལྔའི་ལང་ཚོ་འབར། །མཆོག་གི་འཕྲིན་ཡིག་མཆོག་ཏུ་བཀླགས་པས་པདྨའི་ཚལ་ལ་བུང་བ་བསུས། །མཉམ་པ་རྩེ་མོས་མཉམ་པའི་བསྔགས་བརྗོད་མཁའ་ཁྱབ་ནོར་བུའི་སྒྲ་དབྱངས་ཅན། །དཔལ་ལྡན་འདུས་པའི་

[016A]༄༅། །དཔལ་འཛིན་རྣམས་ཀྱིས་ས་མ་ཛ་ལ་བློ་གྲོས་ཕྱེ། །རི་སྐྱེས་ཁྲོད་ན་ཤ་ར་བྷ་དང་གསེར་རིའི་དབུས་ན་ལྷུན་པོ་བཞིན། །གངས་ཅན་འདི་ན་སྨྲ་བའི་ཁྱུ་མཆོག་བློ་བཟང་རྒྱལ་བ་དགྱེས་པའི་རྩལ། །ཟབ་མོའི་
གསུང་གི་གསང་བ་ཀུན་མཁྱེན་ཀུན་དགའ་དོན་གྲུབ་བཛྲ་དཧྲིག་དེ་ལ་དད་པའི་སྙིམ་པ་མི་སྦྱོར་དུད་ནས་འགྲོ་བ་མིན་པ་སུ། །བསིལ་ལྗོངས་མཁའ་རློམ་བྱེ་བ་རྣམ་གནོན་བུ་སྟོན་ཁ་ཆེའི་སྤྲུལ་པའི་གར། །མདོ་སྔགས་གཞུང་ལུགས་རབ་འབྱམས་
སྨྲ་ལ་མི་འཇིགས་སྤོབས་པ་གཟེངས་སུ་མཐོ། །བསོད་ནམས་གྲགས་པ་གྲགས་པའི་མུ་ཁྱུད་ཕྲ་ཞིབ་རྣམ་དཔྱོད་མཆོག་གི་སྡེ། །གསུང་རབ་སྤྱི་དང་གསང་བ་འདུས་པའི་ཟབ་གནད་སྣང་བྱེད་ཉི་མའི་རིགས། །ཐོག་མར་སྦྱངས་ཤིང་བར་དུ་བཤད་
ལ་ཐ་མར་བརྩམས་པའི་ཁྱད་པར་གྱིས། །འགྲན་ཟླ་བའི་ལེགས་བཤད་དམ་པར་པཎ་ཆེན་རང་གིས་ཞལ་འཆིས་གང། །རྒྱུད་སྟོད་དགེ་སྦྱོང་ངག་དབང་སྦྱིན་པས་འདོད་འཇོའི་དཔར་གཞིར་བཞེངས་པའི་ལས། །འོ་མའི་ཆུ་གཏེར་གནམ་
དུ་འཕྱུར་བར་ཟླ་ཟེར་འབུམ་ཕྲག་ཞུགས་འདྲ་དེས། །སྐྱེ་རྒུའི་དཔུང་གཉེན་སྤྱི་དང་ཁྱད་པར་ཐུག་བསྟན་རྒྱ་མཚོ་སྲིད་མཐར་གཞེས། །ལུང་རྟོགས་བསྟན་པ་སྤྱི་དང་ཁྱད་པར་ཞྭ་སེར་རིང་ལུགས་ཕྱོགས་བཅུར་འཕེལ། །རིས་མེད་དགེ་འདུན་སྤྱི་
དང་ཁྱད་པ་སྡེ་འདི་འཁོར་ལོ་གསུམ་གྱིས་མཛེས། །རྒྱུད་ལྔའི་ལུས་ཅན་སྤྱི་དང་ཁྱད་པར་རྒྱུ་སྦྱོར་རྣམས་ཀྱང་དགེ་གྱུར་ཅིག་ །ཅེས་པ་འདི་ནི་ངེས་པ་དོན་གྱི་མཁས་གྲུབ་པཎ་ཆེན་བསོད་ནམས་གྲགས་པའི་གསང་འདུས་བསྐྱེད་རྫོགས་ཀྱི་རྣམ་བཤད་གཉིས་དཔར་དུ་བསྐྲུན་པའི་ཚེ་རྣམ་དྐར་

[016B] ཁྲི་བྱང་སྤྲུལ་མིང་བློ་བཟང་ཡེ་ཤེས་བསྟན་འཛིན་རྒྱ་མྪོའམ། འཇམ་དབྱངས་དགའ་བའི་བཤེས་གཉེན་དུ་འབོད་པས་སྦྱར་བ་སིདྡྷིརྶྟུ།། །།་འཇར་མན་ནུབ་ཀྱི་གྲོང་ཁྱེར་མིའུ་ནི་གནས་སེར་
སྨད་སྤང་ལུང་མཆོག་སྤྲུལ་བྱམས་པ་བློ་བཟང་ནས་ཞུ་ཡིག་གནང་འབྱོར་གྱི་བཀའ་ལན་སྩལ་བའི་ཚིག་གཞིར།  བྱམས་དང་སྙིང་རྗེའི་རྩ་བ་བརྟན་ཅིང། །པ་ར་མི་ཏའི་ཡལ་ག་ཁྱོན་ཡངས། །བློ་ལྡན་རྒྱལ་སྲས་དཔག་བསམ་གཞོན་ནུ། །བཟང་པོའི་ཡོན་ཏན་འབྲས་བུས་
དུད་དེར། །ཁྲི་འབུམ་ཐག་རིང་ཡུལ་གྱིས་བསྐལ་ཡང། །ཡིད་ཀྱི་བྱང་བུར་ཁྱོད་སྐུའི་སྣང་བརྙན། །མ་བྲིས་ངང་གིས་ལམ་ལམ་འཆར་བའི། །བན་རྒན་དྲེད་པོའི་ཚིག་གསུམ་ཞུ་མཆིད། །སྤང་ལྗོངས་མེ་ཏོག་མཚར་དུ་བཀྲ་བཞིན། །ལུང་རྟོགས་
རབ་རྒྱས་བྱམས་པའི་བུ་གཅིག་བསྟན་པ་སྤེལ་བའི་བློ་གྲོས་སྙིང་སྟོབས། །ཀུན་བཟང་སེམས་དཔའི་རྗེས་འགྲོ་གང་ཉིད། །མཚར་སྡུག་མཚན་དཔེ་སྟོན་ཟླའི་ལང་ཚོ། །རྣམ་པར་གསལ་བའི་འཛུམ་དཀར་ལམ་ལམ། །བརྗོད་པ་རྣམ་
དག་གསུང་གི་རོལ་མོ། །ཆོས་ཚུལ་རྒྱ་མཚོའི་གདངས་སུ་ལྷང་ལྷང། །དག་གསལ་མཁྱེན་རབ་གློག་གི་འོད་ཞགས། །གཙུག་ལག་ནམ་མཁའི་ཕ་མཐར་འཁྱུག་འཁྱུག་ལྷ་ཡུལ་ལྷ་ལ་འགྲན་པའི་གྲོང་ཁྱེར། །དུ་མའི་ལྟད་མོ་ཉམས་སུ་
དགའ་དགའ། །ཆོས་གྲགས་ཚིག་མཛོད་ཚིག་གི་མདུད་པ། །ལྷུག་པར་བཀྲལ་བས་བློ་བདེ་འབོལ་འབོལ། །མདོ་མཁར་ལེགས་བཤད་ལེགས་སྦྱར་ཆོས་ཚིག་བསྒྱུར་དཀའི་དབུ་ཡོན་ཟླུམ་སྐོར་འཁྱིལ་འཁྱིལ། །ཡུལ་སྐད་ཡི་གེ་ཡུལ་

[017A]༄༅། །དེའི་ལུགས་བཞིན། །དག་པའི་སློབ་སྦྱོང་མེ་དཔུང་འབར་འབར། །བོད་དང་འཇར་མན་ལེགས་སྦྱར་སྐད་གསུམ། །ཤན་སྦྱར་སྒྲིག་པའི་མཛད་བྲེལ་ངང་ནས། །མཛའ་བ་མི་ཕྱེད་མདུད་རྒྱའི་རི་མོ། །
ཨཀྵ་ར་ཡི་གཟུགས་སུ་སྤྲོས་འདིས། །སྤྲོ་དགའ་རྒྱ་མཚོའི་རླབས་ཕྲེང་འཕྱུར་ཚེ། །རབ་དགའི་ས་ཡང་དེ་འདྲ་ཞིག་སྙམ། །བརྒྱད་ཁྲི་བཞི་སྟོང་ཆོས་ཕུང་སྙིང་པོ། །བྱང་ཆུབ་བགྲོད་པའི་གདམས་ངག་ཐོབ་ཀྱང། །བློ་ངན་ཇི་རེངས་སོང་བས་མི་
བཟང། །ཡེ་རེའི་ངང་ལ་ཚེ་ཟད་མི་ཤེས། །བསྟན་དོན་མི་འགྲུབ་དམ་པའི་མིང་འཛིན། །རྒྱ་འབྱམས་རྣམ་གཡེང་བ་ཚྭའི་ཆུ་མཚོ། །ཁོ་བོ་ཟླ་ཤས་ཀ་རྡོར་ཁུལ་དུ། །གནོད་མེད་བདེ་བའི་ལང་ཚོའི་ངང་ནས། །རབ་འབྱམས་སྐྱབས་ཀུན་འདུས་པའི་
བདག་ཉིད། །ཡབ་གཅིག་དྲིན་ཅན་བླ་མའི་མཆོག་སྤྲུལ། །གཅེས་པའི་སྙིང་གི་ཐིག་ལེས་གཙོས་པའི། །དོན་གཉེར་སྐལ་བཟང་འདུས་པའི་ཚོམ་བུར། །མ་བཅོས་ལུས་ལ་ལུས་དཀྱིལ་སྒྲུབ་པའི། །ཟབ་ལམ་བདེ་མཆོག་བདེ་བའི་གཏེར་དང་
ཨེ་དབྱིངས་མྑའ་སྤྱོད་མྑའ་འགྲོའི་གཙོ་མོའི། །རིམ་གཉིས་རྣལ་འབྱོར་རྣལ་མར་བཀྲི་བའི། །སྨིན་བྱེད་དབང་དང་གྲོལ་བྱེད་ཟབ་ཁྲིད། །བདུན་གྱིས་ལྷག་པའི་ཉི་ཤུའི་ཞག་རིང། །ཆད་ལྷག་མེད་པར་བུམ་པ་གང་བྱོར། །ཕུལ་བས་གཅེས་
ནོར་བདག་པོར་འཕྲོད་སྙམ། །སྲིད་པ་སྒྱུ་མ་འཁྲུལ་པའི་གྲོང་ན། །ཡང་འཁྲུལ་ཉིང་འཁྲུལ་འཁྲུལ་པའི་ཟློས་གར། །སྣ་ཚོགས་ལྟད་མོ་ཉམས་སུ་མཚར་བཞིན། །རང་གི་བསྟི་གནས་ཁང་བུར་འབྱོར་ཟིན། །སྤང་སྟོད་རྩེན་པའི་ཤྭ་བ་རྭ་རྒྱས། །

[017B] །བྱམས་དགོངས་ཐུབ་པ་མཆོག་གི་བསླབ་གཞི། །བག་ཡོད་བློ་ཡིས་བཟང་པོར་སྲུངས་མཛོད། །ཕལ་དང་ཕལ་ལས་དམ་པའི་ངང་ཚུལ། །ཡེར་གྱིས་འཕགས་པ་མཚན་ལྡན་མཆོག་སྤྲུལ། །
གང་དང་ཐུགས་ཡིད་འོ་མའི་རྫིང་བུ། །གཅིག་ཏུ་འཁྱིལ་བའི་སྤྱོད་བཟད་སྐྱོངས་མཛོད། །རིང་ནས་དཀར་ནག་ལས་ཀྱི་བྱེད་པོས། །ཚོམ་བུར་སྤུངས་པའི་སྐྱེ་བོ་ཀུན་དང། །མཛའ་གཅུགས་ངང་ནས་སྒོས་སུ་བབས་པའི། །བྱ་བ་གང་ཡང་
བརྟུན་པ་སྐྱེད་མཛོད། །ཀྱེ་ཧོ་གངས་ལྗོངས་ཆོས་དང་སྲིད་ཀྱི། །གནས་སྐབས་འདི་ཀོ་ཐུགས་ཀྱིས་བཟོད་དམ། །ཟབ་ལ་དཀྱེལ་ཆེའི་ལྷག་བསམ་སྙིང་སྟོབས། །མཁའ་ལྟར་ཡངས་པའི་གོ་ཆ་བཞེས་ཤིག་དེ་སྐད་ཆོས་སྨྲ་ཆོས་ཀྱི་ཁྲི་ལས། །
བྱང་གྲོལ་ཆོས་དབྱངས་ལྷུག་པོར་སྒྲོག་དེས། །ལྔ་ལེན་ཡུལ་ པན་འཇབ་  གྱི་དབེན་རིའི་ནགས་ཁྲོད། །གར་འདུག་བདེ་བའི་མལ་ནས་ཕུལ་ལོ།། །།་ སྐྱབྶ་རྗེ་རིན་པོ་ཆེ་དགུང་གྲངས་བཅུ་དྲུག་པའི་སྐབས་དགའ་ཤར་ཕུ་ཁང་དགེ་བཤེས་ངག་དབང་བློ་བཟང་ཞེས་
པ་སྐྱབྶ་མཆོག་གང་གི་མཚན་ཞབས་པ་དེའི་ཤག་ཏུ་ཚེ་རིང་དྲུག་བསྐོར་དང། མཐུན་པ་སྤུན་བཞིའི་རི་མོ་འདྲི་གནང་དང་འབྲེལ་སོ་སོའི་གཤམ་དུ་བཀའ་རྩོམ་རེ་གནང་འདུག་ཀྱང། མཐུན་པ་སྤུན་བཞིའི་བཀའ་རྩོམ་གྱི་མ་དཔེ་བོད་དུ་ལུས་ཏེམ་རྙེད་ཅིང། ཚེ་རིང་དྲུག་བསྐོར་གྱི་བཀའ་རྩོམ་ལ།  སསྟི། ཚེ་དང་
ཡེ་ཤེས་པད་རག་ཞུན་པའི་རྡུལ། །དཔག་མེད་འགྲོ་བའི་ཉེར་འཚོར་འཕྱུར་བའི་ལྷར། །དང་བས་བལྟའོ་དུས་འཛིན་ཉི་མའི་བུས། །སྲོག་ལ་རྒོལ་བ་ངལ་བའི་ལམ་དུ་ཟད། །མཛེས་མཛེས་ལོ་འདབ་སྟུག་པོ་རབ་རྒྱས་ཤིང། །མངར་མངར་སྨིན་

[018A]༄༅། །ལེགས་འབྲས་བུའི་ཁུར་གྱིས་དུད། །བསིལ་བསིལ་གྲིབ་མ་སྣུམ་པོའི་ཁོར་ཡུག་ཅན། །ལྡེམ་ལྡེམ་ཡལ་ག་བསྐྱོད་པའི་ཤིང་དྲུང་ན། །ཟིམ་ཟིམ་ཞི་བའི་བལྟ་སངས་རབ་མཛེས་ཤིང། །ལྷོད་ལྷོད་དྲན་
ཤེས་རྣལ་དུ་ཕབ་བྱས་ནས། །འཇམ་འཇམ་རེག་ན་བདེ་བའི་མལ་སྟན་ལ། །དུལ་དུལ་མཉམ་བཞག་མི་གཡོ་དྲང་སྲོང་མཚར། །ཞིམ་ཞིམ་མེ་ཏོག་སྣ་ཚོགས་བཞད་པའི་དྲི། །ལྷག་ལྷག་ལྡང་བའི་སྨན་གྱི་རི་བོའི་དོགས། །དལ་དལ་རྣམ་རྩེན་གྲུབ་
པའི་རི་དྭགས་རྣམས། །ཚ་ཚ་ཉི་མས་གདུང་ན་མི་རུང་ཞེས། །མང་མང་རྡུལ་ཚོགས་བགྲོས་ནས་འདུས་པ་ནི། །བརྟན་བརྟན་ལྷུན་པོར་སྨིན་པའི་རྡོ་རྗེའི་བྲག་མཐོ་མཐོ་གནམ་ལ་སྙེགས་འདྲའི་བྱ་སྐྱིབས་ཀྱིས། །ལྷམ་ལྷམ་ནོར་བུའི་ཕྲ་རྒྱན་
ལྟ་བུར་མཛེས། །དཀར་དཀར་ཁ་བའི་རྡུལ་བརྩེགས་གངས་རི་ལས། །ལྷུང་ལྷུང་འབབ་པའི་དྭངས་བསིལ་ཉལ་འགྲོའི་རླབས། །ཆིལ་ཆིལ་གཡོ་ཞིང་འཛུམ་གྲོལ་དབུ་བའི་ཕྲེང། །མཛེས་མཛེས་མུ་ཏིག་དག་ལ་འཕྱ་བ་བཞིན། །སྐྱིད་སྐྱིད་
རྫོགས་ལྡན་གསར་པའི་དཔལ་མོ་ཁྱོད། །མྱུར་མྱུར་གནས་འདིར་ཤོག་ཅེས་འབོད་པའི་སླད། །ལེགས་ལེགས་མགོ་བོ་བཏེགས་ནས་མགྲིན་པའི་རྔ། །ཀྱུར་ཀྱུར་འཁྲོལ་བའི་གཉིས་སྐྱེས་འདི་ཀོ་རྨད། །རྨད་བྱུང་ཚེ་དང་ཡེ་ཤེས་དངོས་གྲུབ་ཀུན།།
ཀུན་ལ་ཕངས་པ་མེད་པར་སྩོལ་བའི་མགོན། །མགོན་པོ་འོད་སྣང་དཔག་ཡས་ལེགས་པའི་དཔལ། །དཔལ་ལྡན་ནམ་མཁའ་མཛོད་ཀྱི་བྱིན་འཕྲུལ་ལས། །ལས་དང་མོས་པ་སྣ་ཚོགས་འགྲོ་འདི་ལ། །ལ་འུར་དགེ་ལེགས་སྦྱིན་པའི་ནོར་བུ་མཆོག་

[018B] །བརྒྱ་ཕྲག་ཕན་བདེའི་དཔྱིད་དུ་གྲོལ་གྱུར་ཅིག་སྨྲ་པོ་བློ་བཟང་རྒྱལ་བ་ཐམས་ཅད་ཀྱི། །ཡེ་ཤེས་མེ་ལོང་བསྟན་འཛིན་མཁས་པའི་ཟོལ། །གང་ལ་དད་པའི་རིགས་སྐྱེས་ཁྲི་བྱང་པ། །ཕྱི་ནང་
རིག་བྱེད་རིག་པའི་རྒྱ་མྪོའོ།། །།་སསྟི། ཚུལ་གསུམ་རིགས་པའི་ཚ་ཟེར་འོད་རྣོན་གྱིས། །ཚུལ་མིན་ལོག་སྨྲའི་ཀུ་མུད་ཟུམ་བྱེད་ཅིང། །ཚུལ་བཟང་ཐེག་གསུམ་ལམ་འབྲས་འདབ་བརྒྱའི་ཕྲེང། །ཚུལ་བཞིན་འྦྱེད་
པའི་གཞུང་བཟང་སྲིད་པའི་མིག་ས་འདིར་ཐུབ་བསྟན་ཡོངས་འདུ་དགའ་བའི་ཚལ། །བློ་ལྡན་སྐལ་བཟང་ལེགས་བྲིས་སྨན་ཡོན་དུ། །མི་འགྱུར་ཕན་དང་བདེ་བའི་འབྲས་བུའི་ཆར། །འཛད་མེད་འབེབས་སླད་དཔར་དུ་བསྐྲུན་པའི་དགེས།།
ཐུབ་པའི་ལུགས་བཟང་ཡོངས་དག་བསིལ་ཟེར་ཅན། །བཤད་སྒྲུབ་འོད་དཀར་ཟེགས་མ་འབུམ་གྲོལ་བས། །སྲིད་ཞིའི་བདེ་དགའ་རབ་འབྱམས་ཀུན་དའི་ཀླུང། །བཞད་པའི་ངོ་མཚར་དུས་རིང་གསལ་གྱུར་ཅིག་རྒྱལ་ཀུན་མཁྱེན་བརྩེ་
ནུས་པའི་རིན་ཆེན་རྡུལ། །མཐོང་གྲོལ་ལྷུན་པོར་སྤུངས་པའི་ཡིད་བཞིན་ནོར། །ཆོས་སྲིད་ཉི་ཟླའི་རྩེ་དགའ་སྟོང་འབར་བའི། །དགེ་མཚན་གླིང་བཞིའི་དཔལ་དུ་རྟག་འཆར་ཤོག་གངས་ལྗོངས་དུས་ངན་རྒུད་པའི་སྨག་རུམ་གྱིས། །ཡོངས་
ནོན་མཚན་མོའི་ཐུན་གསུམ་མཐར་བསྐྲད་དེ། །རྫོགས་ལྡན་སྣང་བ་གསར་པ་དང་འགྲོགས་པའི། །བདེ་གཤེགས་བསྟན་པའི་ཉི་གཞོན་གསལ་གྱུར་ཅིག་རྒྱུ་སྦྱོར་འབྲེལ་ཐོགས་འདས་གསོན་ཐམས་ཅད་ཀྱང། །ཐུབ་གསུང་རྒྱ་མྪོར་

[019A]༄༅། །འཇུག་པའི་རྣམ་དཔྱོད་རྩལ། །ཆོས་གྲགས་ཆོས་ཀྱི་སེངྒེའི་དཔལ་ཐོབ་ནས། །ཆོས་སྒྲ་ཆེན་པོས་འགྲོ་ཀུན་དབུགས་འབྱིན་ཤོག་ །ཅེས་པ་འདི་ཡང་བསྟན་པ་བསྟན་འཛིན་དང་བཅས་པར་མི་ཕྱེད་དད་དམ་རྡོ་རྗེའི་
མཆེད་ཟླར་བརྟན་པ་སྐུ་ངོ་རིམ་བཞི་ས་འདུ་བློ་བཟང་འགྱུར་མེད་གང་ནས་སེར་བྱེས་རྗེ་བཙུན་ཆོས་ཀྱི་རྒྱལ་མཚན་གྱིས་མཛད་པའི་རྣམ་འགྲེལ་ལེའུ་དང་པོའི་མཐའ་དཔྱོད་དཔར་དུ་བསྐྲུན་གནང་མཛད་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །། ་གསང་ཆེན་
གསང་མཐའི་རྒྱུད་ཀྱི་སྙིང་པོའི་བཅུད། །རྣལ་འབྱོར་རྣལ་འབྱོར་བྱེ་བས་བསྔགས་པའི་ལམ། །མྑའ་སྤྱོད་མྑའ་འགྲོའི་གཙོ་མོའི་གསང་ཚིག་གི། །གདམས་པ་གདམས་ངག་སྟོང་གི་རྩེ་མོ་སྟེ། །དེ་ཕྱིར་དེ་ལ་མོས་པའི་རྣལ་འབྱོར་ཅན། །
མཚོ་སྒོ་མཚོ་སྐྱེས་བཞད་པའི་བློ་ལྡན་གྱིས། །ཟབ་དོན་ཟབ་དགུར་འདོམས་པའི་ལེགས་བཤད་འདི། །གང་ལ་གང་འདོད་འབྱུང་བའི་དཔར་དུ་བསྐྲུན། །དགེ་འདིས་དགེ་ལེགས་ཟླ་བ་བདུད་རྩིའི་གཏེར། །རྒྱལ་དང་རྒྱལ་སྲས་སྲིད་ཞིའི་དགུང་
མཁར་བསིལ། །བསྟན་དང་བསྟན་འཛིན་རིག་གྲོལ་འོ་མཚོའི་རླབས། །ཕྱོགས་བྲལ་ཕྱོགས་ཀྱི་འཁོར་ལོར་འགྲེམས་གྱུར་ཅིག་རྒྱུ་སྦྱོར་འབྲེལ་ཐོགས་དང་བཅས་ཚེ་རབས་སུ། །ཡོངས་རྫོགས་ལམ་སྟོན་དགེ་བའི་བཤེས་ཀྱིས་ཟིན། །སྨིན་
གྲོལ་བདུད་རྩིའི་རོ་ཡི་བཅུད་མངར་པོ། །ཟུང་འཇུག་སྲོག་གི་ཟུངས་སུ་སྨིན་གྱུར་ཅིག་ཨེ་ཡིག་ཉི་མའི་གྲོང་གི་ཙཎྜ་ལི། །འབར་འཛག་སྒྱུ་མ་གློག་གི་རོལ་རྩེད་ཀྱིས། །སྟོང་སྲོག་དྷཱུ་ཏིར་བཅོམ་པའི་ལྷན་སྐྱེས་དབྱིངས། །མཆོག་གི་ཕག་མོའི་རང་

[019B]སྣང་སྲིད་མཁའ་སྤྱོད་དགའ་མའི་འཁོར་ལོར་ཤར། །ཤར་ཚད་མཁའ་དབྱིངས་བདེ་བའི་རོལ་མོར་འབྱམས། །འབྱམས་ཀླས་མཁའ་ཁྱབ་འོག་མིན་ཞིང་གི་དཔལ། །དཔལ་ལྡན་མཁའ་འགྲོའི་དབང་ཕྱུག་འགྲུབ་གྱུར་ཅིག་
 ཅེས་པ་འདི་ཡང་རྗེ་བཙུན་རྡོ་རྗེ་རྣལ་འབྱོར་མའི་རིམ་གཉིས་དམར་ཁྲིད་འདི་ཉིད་མན་ངག་གི་གནད་ཚང་ཞིང་ལེགས་ཀྱང་དེ་སྔོན་དཔར་དུ་མ་འཁོད་གཤིས། རྨད་དུ་བྱུང་བའི་ཡོན་ཏན་གྱི་རྒྱན་དམ་པ་དུ་མས་མཛེས་པ་མི་རྗེ་སྐུ་ངོ་མཚོ་སྒོ་མདའ་ཟུར་བསོད་ནམས་དབང་འདུས་མཆོག་ནས་དབང་དུ་བསྐྲན་བའི་སྨོན་ཚིག་གན་དགའ་ལྡན་ཁྲི་བྱང་སྤྲུལ་མིང་
པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྦྱར་བ་སིདྡྷི་རྶྟུ།།  །། ་འཁོར་བ་མྱ་ངན་གདུང་སེལ་ཐར་པའི་སྲོག་རབ་སྦྱིན་འཆི་མེད་ཞི་བའི་སྙིང་པོ་ཅན། །ཟབ་དང་རྒྱ་ཆེའི་ཤེར་ཕྱིན་སེངྒེའི་སྒྲ། །མཆོད་འོས་འཇིག་རྟེན་གསུམ་གྱི་བླ་མས་
བསྒྲགས། །དེ་ཚུལ་ཐེག་མཆོག་སྤྱོད་པའི་ཉམས་ལེན་གནད། །དངོས་བརྒྱད་བདུན་བཅུའི་དོན་དུ་ལེགས་བསྡུས་ནས། །རྡུལ་བྲལ་མཐར་ཕྱིན་བདུད་རྩིའི་སྒོ་འཕར་བརྒྱ། །བྱམས་ཆེན་བདུད་ཀྱིས་མ་ཕམ་ལྷ་ཡིས་ཕྱིས། །རྨོངས་པའི་ནད་
འཇོམས་རིགས་པའི་དབྱངས་སྙན་གཏེར། །རྒྱ་བོད་མཁས་པའི་ལེགས་བཤད་གཡས་འཁྱིལ་སྒྲས། །འཇིག་རྟེན་མུན་པའི་མལ་ནས་ཡོངས་སད་དེ། །བདེ་གཤེགས་སྙིང་པོའི་འཚོ་བ་རྣམྤར་ཚུགས། །བསོད་ནམས་ཀུན་དགའ་རབ་
རྒྱས་ཡོངས་འདུའི་ཤིང། །མཁྱེན་པའི་ཡལ་འདབ་ཆོས་ཀུན་ཁྱབ་པར་བྲེས། །གྲགས་པ་དོན་ལྡན་མེ་ཏོག་དཀར་པོའི་འཛུམ། །སྲིད་པའི་གཙུག་ཏོར་བརྒལ་བའི་རྩེར་ཡང་མཛེས། །གང་དེའི་མི་འཇིགས་སྤོབས་བའི་རྒྱ་མཚོ་སྐྱེས། །ཡུམ་

[020A]༄༅། །དོན་གླིང་བཞི་གསལ་བའི་འོད་དཀར་ཅན། །ལེགས་བཤད་ཟླ་བ་བདུད་རྩིའི་སྒྲོན་མེ་ཡི། །དགེ་མཚན་དཔག་ཡས་ནམ་མཁའི་ཕ་མཐར་དགྲམ། །བསྙེངས་བྲལ་གདོང་ལྔ་སྙེམས་པའི་ང་རོའི་དབྱངས། །
དཔྱད་གསུམ་དག་པའི་དབྱིངས་ནས་བསྒྲགས་པ་ན། །དྲེགས་མྱོས་འབྲུག་ཏུ་རློམ་པའི་སྨྲ་པོ་གཞན། །འདམ་ཁྲོད་སྦལ་པ་མུ་ཅོར་འབྱིན་པར་བཀོད། །མཁྱེན་གསུམ་རྣམ་པ་མ་འདྲེས་གཟུགས་བརྙན་སྟོང། །འཆར་བཟོད་སྦྱོར་བཞིའི་ཉམྶ་
ལེན་གངྒཱ་འཁྱིལ། །ཆོས་སྐུ་འཕྲིན་ལས་རླབས་ཕྲེང་གཡོ་བ་འདི། །སྐལ་བཟང་གདེངས་ཅན་བྱེ་བའི་རོལ་གནས་ཡིན། །དེ་ཕྱིར་ཐུབ་བསྟན་དཔྱིད་ཀྱི་ལང་ཚོའི་དཔལ། །རྫོགས་ལྡན་བཞིན་དུ་བྱེད་འདོད་འོད་སྟོང་གི་ཟེར་བརྒྱས་ཕྱེ་བའི་དྤར་
གྱི་པདྨོའི་ཚལ། །ཀུན་དགའི་རོལ་སྒེག་འཛུམ་པ་ཅི་ཡང་དགོད། །དགེ་འདིས་ཆོས་ཕུང་བརྒྱད་ཁྲིའི་སྙིང་པོའི་བཅུད། །བློ་བཟང་བསྟན་པའི་ཆུ་ཀླུང་ནུབ་མེད་མ། །ཕན་བདེ་རིན་ཆེན་བྱེ་མ་འདྲེན་པའི་རླབས། །ཕྱོགས་ཀྱི་ཁོར་ཡུག་ཡངས་
པར་འགོད་གྱུར་ཅིག་རྒྱལ་ཀུན་འདུས་ཞལ་རྒྱལ་བའི་དབང་པོ་སོགས། །ཐུབ་པའི་གདུང་འཚོབ་མྱ་ངན་མེད་པའི་ལྗོན། །འགྲོ་ལ་གྲིབ་ཏུ་བསིལ་བའི་ཡལ་ག་འབུམ། །རེ་སྐོང་འབྲས་བུའི་ཁུར་གྱིས་དུད་གྱུར་ཅིག་མཁས་པའི་ལེགས་
བཤད་མང་ཐོས་ལུང་རིགས་ཀྱི། །འོད་ཟེར་རྩེ་དགའ་མཁའ་མཉམ་གྲུབ་མཐའ་ཅན། །བློ་ཆེན་རིག་གྲོལ་ཀུན་གསལ་སྒྲོན་མེའི་ཕྲེང། །འཛམ་གླིང་མུན་པའི་གཤེད་དུ་དཀྲིགས་གྱུར་ཅིག་རྩོད་དང་གནོད་པ་མེད་པའི་རྫོགས་ལྡན་གྱི། །

[020B] །སྡེ་བཞིའི་དགེ་བ་མ་ལུས་དར་བའི་ལུས། །རྣམ་པར་སྤུད་པའི་མཛེས་པ་ངོམ་གྱུར་ཅིག་རྣམ་དཀར་ལམ་འདིའི་ཡོན་སྦྱོར་མཆོག་སྤྲུལ་ཡང། །ཡོངས་རྫོགས་ཐུབ་བསྟན་མཛེས་པའི་རྒྱན་དུ་བརྟན། །
གྲག་སྟོང་སྐྱེ་མེད་དམ་ཆོས་བྲག་ཅའི་དབྱངས། །དཀར་ཕྱོགས་ཡར་ཟླའི་རླབས་སུ་རྟག་སྒྲོག་ཅིང། །ཐུབ་པ་གཞན་གྱིས་མ་ཐུལ་འདུལ་དཀའི་འགྲོ། །བདེ་གཤེགས་བསྟན་པའི་སྙིང་པོའི་དཔལ་ཡོན་ལ། །སྦྱོར་བའི་དོན་ལྡན་འཕྲིན་ལས་འོད་
ཟེར་འབུམ། །ཟླ་མེད་སྟོབས་བཅུའི་རྩལ་གྱིས་སྤྲོ་གྱུར་ཅིག་དད་ལྡན་རྒྱུ་སྦྱོར་ཚོང་དཔོན་ཨ་འབྲུག་ཀྱང། །ཨ་འཐས་གཟུང་འཛིན་མ་རིག་འཁྲུལ་པའི་གཉིད། །ཤེར་ཕྱིན་འབྲུག་སྒྲའི་དབྱངས་ཀྱིས་རབ་བསད་དེ། །སྐུ་གསུམ་རིན་ཆེན་གླིང་
དུ་མྱུར་འཇུག་ཤོག་མདོར་ན་འགྲོ་ཀུན་བཤེས་གཉེན་དེད་དཔོན་ལ། །བརྟེན་ནས་ཤེར་ཕྱིན་གཞུང་དོན་རྒྱ་མཚོ་ཆེར། །ཞུགས་ཏེ་ལམ་དང་འབྲས་བུའི་ཤེར་ཕྱིན་གྱི། །བསམ་འཕེལ་ནོར་བུའི་མཛོད་ལ་དབང་བསྒྱུར་ཤོག་ །ཅེས་པ་འདི་ཡང་དཔལ་
ལྡན་འབྲས་སྤུངས་ཆོས་ཀྱི་སྡེ་ཆེན་པོའི་མཁས་མང་བློ་གསལ་གླིང་གི་ཡིག་ཆ། གངས་རིའི་ཁྲོད་ཀྱི་སྨྲ་བའི་སེངྒེ་མདོ་སྔགས་རབ་འབྱམས་པ་པཎ་ཆེན་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས་མཛད་པའི་ཕར་ཕྱིན་སྤྱི་དོན་ཡུམ་དོན་གསལ་བའི་སྒྲོན་མེ་འདི་ཉིད་བརྗོད་བྱ་དོན་གྱི་སྙིང་པོ་འདྲིལ་ལ་རྗོད་བྱེད་ཀྱི་ཚིག་ཟབ་ཅིང་བརླིང་བའི་ལེགས་བཤད་
རྨད་དུ་བྱུང་བར་བརྟེན། འགྲོ་དོན་དར་ཁྱབ་ཤིན་ཏུ་ཆེ་བས་དཔར་རྙིང་ལོ་མང་བགྲེས་ཟད་སྟབས། བློ་གསལ་དོན་གཉེར་ཅན་རྣམས་གཟིགས་བདེའི་སླད་དང། བསྟན་པ་རིན་པོ་ཆེའི་གསོས་སུ་སྨན་ཕྱིར་ལུང་རྟོགས་བསྟན་པའི་གསལ་བྱེད་མཚུངས་མེད་དཀར་མཛེས་བྲག་དཀར་མཆོག་སྤྲུལ་རིན་པོ་ཆེ་ཐུབ་བསྟན་དཔལ་ལྡན་འོད་ཟེར་མཆོག་

[021A]༄༅། །དང། བྲག་གཡབ་བུ་དགོན་ཁོངས་ཚོང་དཔོན་ཨ་འབྲུག་བཟའ་ཚོ་ནས་ལྷག་བསམ་རླབས་པོ་ཆེས་གཏོང་བའི་སྒོ་འཕར་ཡངས་པོར་ཕྱེ་སྟེ་རབ་བྱུང་བཅུ་དྲུག་པའི་ས་བྱི་ལོར་དཔར་གཞི་གསར་བསྐྲུན་མཛད་པའི་ཚེ་དགེ་བསྔོའི་སྨོན་ཚིག་འདི་འདྲ་ཞིག་དགོས་ཞེས་ལྷ་རེག་མཎྜལ་རྟེན་གསུམ་བཅས་
བསྐུལ་མ་གནང་བ་བཞིན། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་ཁྲི་བྱང་སྤྲུལ་མིང་བློ་བཟང་ཡེ་ཤེས་བསྟན་འཛིན་རྒྱ་མཚོས་རྗེས་སུ་ཡི་རངས་ཀྱི་དྭང་བ་ཆེན་པོས་སྨོན་པ་སིདྡྷི་རསྟུ།། །། ་ འབྲས་བློ་གླིང་ཡིད་དགའ་སྤྲུལ་སྐུའི་དད་རྟེན་སྐུ་དཔར་གྱི་རྒྱབ་བྱང་ལ།  ཁྲི་འབུམ་བསྐལ་པར་རྙེད་
དཀའི་བྱང་ཆུབ་ལམ། །བློ་ལྡན་སྐལ་བཟང་སྐྱེ་བོའི་འཇུག་ངོགས་དེར། །ཡེ་རེར་སྨོན་པའི་ཤེས་རྨོངས་རྒན་པོ་ཡི། །འདྲ་རིས་རག་གན་གསེར་གྱི་གྲལ་དུ་བཀྲ།།  །། ་འབྲས་སྒོ་མང་ལྷ་མ་འསོག་པོ་དགེ་བཤེས་ངག་དབང་ཡར་འཕེལ་ལ་ད་རྟེན་སྐུ་
དཔར་སྩལ་བའི་མཚན་བྱང་ལ།  ངག་ནི་གསུང་རབ་ཟབ་དོན་སྨྲ་ལ་དབང། །ཡིད་ལ་ཉམས་རྟོགས་ཡར་ཟླའི་འཕེལ་བ་འཛིན། །ཁྲི་ཁྲག་གཞུང་མང་ཐོས་པའི་བཤེས་གཉེན་ཁྱོད། །བྱང་གྲོལ་ནོར་བུའི་གཏེར་གྱིས་ཕྱུག་གྱུར་ཅིག་།
 ་ཕྱི་ལོ་ཆིག་སྟོང་དགུ་བརྒྱ་ལྔ་བཅུ་ང་དགུ་ལོར་རྒྱ་གར་མ་སུ་རིར་བཞུགས་སྐབས་བྲག་གཡབ་བློ་ལྡན་ཤེས་རབ་རིན་པོ་ཆེར་གནང་བ།  རི་བྲག་ཆུ་ཀླུང་འཛོམས་པའི་ནགས་ཚལ་གྱི་མཛེས་མ། །ལྗོན་ཤིང་ལག་པ་བསྐྱོད་པའི་བསིལ་གཡབ་ཀྱི་འོག་ཏུ། །ཆེ་རྒུ་ངལ་བསོར་བསྟི་བའི་མ་སུ་
རིའི་སྤོ་ལ། །རི་སྐྱེས་ཚང་སྒོར་ཉལ་འདྲའི་བློ་བདེ་འདི་དགའ་ཡང། །ཆོས་ལྡན་གངས་རིའི་ལྗོངས་ཀྱི་སྐྱེ་འགྲོ་ཡི་གནས་ཚུལ། །ད་ཚོད་བཟང་ངན་ཅི་ཡོད་ཕྱོགས་འགོ་ཙམ་མི་ཤེས། །སེམས་པ་རབ་ཏུ་སྐྱོ་བའི་ཡི་ཆད་ཀྱི་གདུང་བ། །སྙིང་

[021B] །། ་འཕགས་བོད་རྣལ་འབྱོར་བྱེ་བ་གཤེགས་པའི་ལམ། །བདེ་མཆོག་སྦས་ཆུའི་རྒྱ་མཚོའི་སྙིང་པོའི་དོན། །གྲུབ་ཆེན་དྲིལ་བུ་པ་ཡིས་ལེགས་བཀྲལ་བའི། །ལུས་དཀྱིལ་ཆོ་ག་དཔར་དུ་
བསྐྲུན་པའི་དགེས། །མྱ་ངན་འདས་ཞི་བདེ་བ་དམ་པའི་མཛོད། །ཐུབ་བསྟན་འགྲོ་ཁམས་རྒྱ་མཚོའི་རྒྱུད་དུ་འགྲིམས། །བསྟན་ལ་རི་མོར་མཛད་པའི་སྐྱེས་མཆོག་རྣམས། །སྲིད་མཐར་ཡོངས་དག་སྣང་བ་སྤྲོ་བར་སྨོན། །རྒྱུ་སྦྱོར་གྱིས་མྪོན་
མཐའ་ཡས་འགྲོ་བ་ཀུན། །ཚེ་རབས་ཕྲེང་བར་དགེ་བའི་བཤེས་གཉེན་དང། །མི་འབྲལ་ཐེག་མཆོག་གདམས་པའི་སྙིང་པོ་རྣམས། །ཉམས་སུ་མྱོང་བའི་སྐལ་བཟང་འཛིན་པར་ཤོག་མ་བཅོས་རྡོ་རྗེའི་ལུས་ཀྱི་རྩ་ཁམས་རྣམས། །དག་པའི་
བརྟན་གཡོར་རྫོགས་པའི་རྣལ་འབྱོར་གྱིས། །སྟོང་སྲོག་དྷཱུ་ཏིར་བཅོམ་པའི་དཔའ་བོ་ཆེ། །ཁྲག་འཐུང་དཀྱིལ་འཁོར་གཙོ་བོ་མྱུར་འགྲུབ་ཤོག་ །ཅེས་པ་འདི་ཡང་དད་གཏོང་ལྷག་བསམ་མཆོག་ཏུ་ཡངས་པའི་ཡོན་གྱི་བདག་པོ་ཤར་པ་ཀརྨ་དབང་ཕྱུག་ལགས་ཀྱིས་གྲུབ་ཆེན་དྲིལ་བུ་ཞབས་
ལུགས་བདེ་མཆོག་ལུས་དཀྱིལ་གྱི་འདོན་ཆོག་དཔར་དུ་བསྐྲུན་པའི་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་ལྟར། ཡོངས་འཛིན་ཁྲི་བྱང་སྤྲུལ་མིང་པས་སྦྱར་པའོ།། །། ་སྐུ་ངོ་མཁན་དྲུང་ཏཱ་བླ་མ་ཐུབ་བསྟན་ནོར་བཟང་མཆོག་ལ་སྐྱབྶ་རྗེ་རིན་པོ་ཆེའི་སྐུ་དཔར་དད་རྟེན་དུ་སྩལ་བའི་རྒྱབ་ཡིག་མཚན་བྱད་དུ།།
ཐུབ་དགོངས་བསྟན་པའི་སྙིང་པོའི་བཅུད། །མ་ནོར་ལམ་བཟང་བདུད་རྩིའི་ཆུས། །ཁྲི་འབུམ་ཚངས་པས་མི་བསྒྲུན་པའི། །བྱང་གྲོལ་ལུས་སྟོབས་རྒྱས་པར་སྨོན།། །། ་སོག་སྤྲུལ་ཏཱ་བླ་མར་དད་རྟེན་སྐུ་དཔར་སྩལ་བའི་མཚན་བྱང་ལ།  ཏཱ་རེ་ནོར་བུའི་

[022A]༄༅། །སྤྲིན་ཆེན་ལས། །བླ་མེད་གྲུབ་གཉིས་འདོད་རྒུའི་ཆར། །མ་སྨད་སྐལ་བཟང་དཔལ་ཡོན་དུ། །འབེབས་པར་སྨོན་པའི་ཁྲི་བྱང་པ།།  །། ་ཡིག་དཔེའི་ཚིག་བརྗོད་ལ།  ཨོཾ་སསྟི། ངག་རིག་དགེ་དབང་བྱེ་
བའི་བློ་རྩལ་ཀུན་བཟང་གསུང་དབྱངས་གཅིག་གིས་གནོན། །བསྟན་པའི་འཛིན་མར་རྒྱ་གྲོལ་མཚོ་སྐྱེས་ངོ་མཚར་རྫོགས་པའི་སྲིད་ཞིའི་མགོན། །སྐུ་གསུམ་དཔལ་ལ་རང་དབང་བསྒྱུར་བའི་མཚུངས་བྲལ་ཐུབ་པ་ཡོངས་ཀྱི་དངོས། །གླ་མེད་བདེ་བ་
དམ་པའི་འདོད་འཇོ་སྡེ་བཞིའི་སྣང་བྱེད་གཙུག་ན་འཛིན། །ཡིད་མཐུན་གཉེན་དུ་བསྡེབས་པའི་ཁྱིམ་པ་དག་ཡ་རབས་དཔའ་མཛངས་སྤྱོད་པའི་བརྟུལ་ཞུགས་ཀྱིས། །ཆོས་དང་སྲིད་ཀྱི་བདེ་དགའ་རྒྱ་མཚོའི་དཔལ། །འདོད་རྒུར་སྤྱོད་པའི་དུས་རིང་
ཉམས་སུ་དགའ། །ཀྱེ་མ་བརྟན་གཡོའི་དགེ་མཚན་བཀོད་པ་འབུམ། །མེས་པོའི་ཡིད་ཀྱི་རྒྱ་ལས་འགོངས་པའི་དཔྱིད། །མཐོ་རིས་ས་ལ་དགྲམ་པའི་ངོ་མཚར་ཅན། །བོད་ཡུལ་སྐྱིད་པའི་ལྗོངས་དེ་རང་རེའི་ཁྱིམ། །འོན་ཏེ་བརྗོད་ངག་ཡི་གེ་སྤྱོད་ཚུལ་
གྱིས། །སྤྲེལ་ཚ་རིགས་བཞིའི་རིགས་ལས་གཞན་གྱུར་པའི། །མི་སྡུག་མི་ཡི་སྲིན་པོ་སྨྱོས་པའི་ཁྱུའི། །བརླང་སྤྱོད་རོ་ལངས་གར་གྱིས་གནོན་འདི་སྐྱོ། །རང་རིགས་སྐྱེ་བོ་ཁྲི་ཕྲག་དུ་མའི་སྲོག་མཚོན་ཆར་འབུམ་གྱིས་བཅོམ་པའི་ཁྲག་རྒྱུན་གྱིས།།
ས་གཞི་གཤིན་རྗེའི་ཚལ་བཞིན་དམར་གྱུར་པ། །བསམ་སྐྱིན་སྙིང་ལ་ཚེར་མར་མི་རྩུབ་བམ། །ཀྱེ་ཧུད་མཚོན་ཆས་སྲུང་བའི་གངས་རིའི་ལྟོར། །བཀོལ་སྤྱོད་བཀྲེས་སྐོམ་གདུང་བས་རབ་གཙེས་ཏེ། །དབང་མེད་རང་སྲོག་དོར་བའི་གྲོགྶ་

[022B]ངང་ཚུལ་འདི་ཀོ་སེམས་ལྡན་སུ་ཡིས་བཟོད། །ལུས་ནི་མི་གཙང་ཁུར་གྱིས་ཉིན་བཞིན་ངལ། །ངག་ནི་གདུང་བའི་སྨྲེ་ངག་ཤུབ་བུར་བཟླ། །ཡིད་ནི་ཕྱོགས་འདིར་རེ་བའི་རྩེ་གཏོད་པའི། །གཉེན་བཤེས་དོན་ལ་མི་སེམས་ཕྱུགས་དང་འདྲ། །ཀ་
ཡེ་གཞོན་ནུ་སྨན་གྱི་མྱུ་གུ་རྣམས། །མ་གཡེངས་བོད་ལྗོངས་གདུང་བའི་ཚུལ་ལ་སོམས། །རིག་གཞུང་ནོར་བུའི་གཏེར་བརྒྱ་མྱུར་ཕྱེ་ནས། །བསིལ་ལྗོངས་ཕན་བདེ་སྒྲུབ་ལ་བརྩོན་པར་རིགས།། །། ་སོ་སོ་ཡང་དག་རིག་པའི་རྩེ་བྲྒྱ་
ཡིས༑ ༑འཇིག་ཚོགས་ལྟ་བ་ངན་པ་ཉི་ཤུའི་རི། །སྟོབས་བཅུའི་དབྱིངས་ནས་སྙིལ་བ་ལྷ་ཡི་ལྷ། །དོན་ཀུན་གྲུབ་པའི་སྒྲ་ཆེན་སྲིད་ན་སྙན། །རྟག་ཆད་སྤྲོས་པའི་མཐའ་བྲལ་དབུ་མའི་ཚུལ། །ཀླུ་སྒྲུབ་ལུགས་བཟང་རབ་གསལ་ཟླ་བ་ཡི། །ལེགས་
བཤད་བདུད་རྩིའི་ཕོ་ཉ་གསར་པའི་འཕྲིན། །འཇིག་རྟེན་གསུམ་གྱི་མུན་སེལ་ཕྲེང་བར་རིང། །གངས་ཅན་བསོད་ནམས་རྐང་སྟེགས་གཡངས་པའི་ཁྲིར། །པཎ་ཆེན་སྨྲ་བའི་སེངྒེ་འཛེགས་སོ་ཞེས། །ཕྱོགས་གླང་ཆོས་གྲགས་མཁས་པ་ཟླ་མེད་ཀྱི། །
སྙེམས་པ་བཏང་སྟེ་ཟག་མེད་དབྱིངས་སུ་ཡིབ། །གང་དེའི་ལེགས་གསུང་འཕྲུལ་གྱི་ལྡེ་མིག་གིས། །རྒྱལ་བའི་བཞེད་དགོངས་རྟེན་འབྱུང་དབུ་མའི་ལམ། །ཞི་བ་མྠའ་མེད་རྣམ་གྲོལ་ནོར་བུའི་གཏེར། །དཔྱོད་ལྡན་སྐལ་བཟང་སྐལ་བར་ཅི་ཡང་
ཕྱེས༑ ༑ཆོས་ཕུང་ཕ་རོལ་མེད་པའི་ཟབ་མོའི་དོན། །ཡང་དག་ལམ་བཟང་གསལ་བའི་སྒྲོན་མེ་ཡི། །སྣང་བ་ཀུན་རྨོངས་མུན་པ་འཇོམས་པའི་གཟིས། །ས་གསུམ་འགྲོ་བའི་སྙིང་ལ་གོམ་པ་བཀོད། །ལེགས་བཤད་གེ་སར་སྐྱུག་པའི་རྡུལ་རེར་ཡང། །

[023A]༄༅། །ཟབ་དོན་དྲི་བཟང་རྫོགས་པའི་པདྨ་འདིས། །གང་གི་གཙུག་ན་སྐལ་བཟང་མ་སྦྱིན་པའི། །ལུང་རིགས་སྨྲ་བ་སྲིད་པ་འདི་ན་སུ། །དེ་ཕྱིར་ཆོས་སྲིད་རྒྱལ་ཐབས་ཉི་གཞོན་འབུམ། །མ་ཞུམ་སྙིང་སྟོབས་སྤྱོད་
པའི་རླུང་ཤུགས་ཀྱིས། །ཁོར་ཡུག་ལྷུན་པོའི་བར་དུ་འགྲེམས་པ་ལ། །ཟླ་བྲལ་སྨོན་པ་ཡོངས་གྲུབ་ས་སྐྱོང་ཆེ། །གང་དེའི་ལྷག་བསམ་མ་དྲོས་ཆུ་གཏེར་ལས། །ལེགས་བྱས་ནུབ་པ་མེད་པའི་དཔར་གྱི་སྤྲིན། །བྱང་ཆུབ་སྙིང་པོའི་འཇུག་པ་གཟུགས་ཅན་
བཞིན། །རྒྱུ་བས་ནམ་མཁའ་ཡོངས་སུ་རྫོགས་པ་སྙམ། །འདི་ཡི་རྣམ་དཀར་མུ་ཏིག་འོ་མའི་མཚོ། །ཀུན་ཏུ་བཟང་པོའི་རྦ་རླབས་རྨད་བྱུང་བ། །གདུང་བ་མ་ལུས་སེལ་དང་མཆོག་ཞི་བས། །འགྲོ་ཁམས་རྒྱ་མཚོའི་རྒྱུད་དུ་འགྲིམས་གྱུར་ཅིག་རྣམ་བྱང་
འབྲས་བུའི་དཔལ་གྱིས་གཡུར་ཟ་ཞིང། །འཁོར་བའི་མྱ་ངན་མེད་པའི་ཀུན་དགའི་ལྗོན། །ཐུབ་བསྟན་རྣམ་པར་གྲོལ་བའི་ཡལ་གའི་ཁྱོན། །ཀུན་བཟོད་ར་བའི་ཁོང་ལས་བརྒལ་གྱུར་ཅིག་སྙིང་རྗེའི་གང་བ་རྫོགས་པའི་འོད་དཀར་ཅན། །གངས་ཅན་
ལྷ་གཅིག་ཟླ་བ་ནོར་བུའི་སྒྲོན། །ཁམས་གསུམ་དབུགས་འབྱིན་བཀྲ་ཤིས་འོད་ཟེར་སྟོང། །སྲིད་པའི་མཐར་ཡང་རྩེ་དགའ་འཛིན་གྱུར་ཅིག་བསླབ་དང་གྲོལ་བའི་གཤོག་རྩལ་རབ་རྫོགས་པའི། །ཤཱཀྱའི་སྲས་པོ་ངང་མོ་བྱེ་བའི་ཁྱུ། །ཆོས་སྤྱོད་
མགྲིན་པའི་རྫ་རྔ་སྙན་སྒྲོག་པས། །བློ་བཟང་བསྟན་པའི་མཚོ་ཆེན་མཛེས་གྱུར་ཅིག་གཙུག་ལག་གཉིས་ལྡན་ཆབ་སྲིད་གངཱ་མ། །ཀུན་ཕན་མུ་ཏིག་དབུ་བའི་འཛུམ་དཀར་རླབས། །སྙིགས་མའི་ཞུགས་ཆེན་བཅིལ་བའི་ཆུ་རྒྱན་དུ། །རིང་བས་

[023B]སྲིད་པ་ཀུན་དོན་འཁྱེར་བའི་ལྷག་བསམ་སྟོབས། །མེས་པོ་དུ་མས་མི་མཚོན་མི་ཡི་དབང། །བསོད་ནམས་རྒྱ་མཚོའི་འདུ་འགོད་རྩོམ་པ་ཡང། །ཕྱི་ནང་ཉེར་འཚོའི་རྐྱེན་གྱིས་མི་འཛི་བར། །ཆོས་སྲིད་སྣང་བ་སྟོང་
འབར་རྒྱལ་ཐབས་ཀྱི། །ཉི་མ་གླིང་བཞི་ཉུལ་བའི་ཟེར་འཕྲེང་གི་ཆ་ཤས་རེས་ཀྱང་ཕན་བདེའི་པདྨ་འབུམ། །བཞད་པས་དོན་གཉིས་ལྷུན་གྱིས་གྲུབ་གྱུར་ཅིག་ཆོས་མིན་དྲི་མ་སྤངས་པའི་རྒྱལ་བའི་ལམ། །སྤྲིན་བྲལ་ཉི་འོད་ཇི་བཞིན་རབ་གསལ་
ནས༑ ༑མ་རྣམས་ཡོན་ཏན་ལྷུན་རྫོགས་སྟོབས་བཅུའི་སར། །འགོད་ལ་གྲུབ་པ་མཆོག་གི་མཐུ་ཐོབ་ཤོག་ཡོད་མེད་སྐྱེ་འགག་མཐའ་བྲལ་རྒྱལ་བའི་ཡུམ། །ནམ་མཁའི་རང་བཞིན་ཀུན་ཁྱབ་སྟོང་པའི་གཤིས། །ཅིར་ཡང་མ་འགག་ཐ་སྙད་རྟེན་
འབྱུང་རྩལ། །བདེན་པས་སྨོན་པ་མ་ལུས་མྱུར་འགྲུབ་ཤོག་ །ཅེས་པ་འདི་ཡང་དཔལ་ལྡན་འབྲས་སྤུངས་བློ་གསལ་གླིང་གི་ཡིག་ཆ། གངས་རིའི་ཁྲོད་ཀྱི་སྨྲ་བའི་ཁྱུ་མཆོག་པཎ་ཆེན་བསོད་ནམ་གྲགས་པའི་དཔལ་གྱིས་མཛད་པའི་དབུ་མའི་མཐའ་དཔྱོད་ཟབ་དོན་ཡང་གསལ་སྒྲོན་མེ་འདི་ཉིད་ཚིག་དོན་གང་ཅི་ནས་
འགྲན་ཟླ་མེད་པའི་ལེགས་བཤད་ཀྱི་གཏེར་ཆེན་པོར་བཞུགས་གཤིས་འགྲོ་དོན་ཁྱབ་བརྡལ་ཆེ་བས་དཔར་གཞི་རྙིང་པ་བགྲེས་ཟད་ཅི་ཆེར་བརྟེན། ཕུན་ཚོགས་ལུགས་བརྒྱའི་དཔལ་མངའ་ས་དབང་ཀ་ཤོད་པ་ཆོས་རྒྱལ་ཉི་མ་ལྷུན་གྲུབ་མཆོག་ནས་གཏན་པ་མེད་པའི་མཆོད་སྦྱིན་གྱི་སྒོ་འཕར་ཡངས་པོར་དབྱེ་སྟེ་རབ་བྱུང་བཅུ་དྲུག་པའི་ས་བྱི་
ལོར་དཔར་གཞི་གསར་བསྐྲུན་མཛད་སྐབས་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་ལྷ་རེག་མཎྜལ་རྟེན་གསུམ་བཅས་བསྐུལ་མ་མཛད་པ་བཞིན། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་དྭང་པ་ཆེན་པོས་སྨོན་པ་དགེ་ལེགས་སུ་གྱུར་ཅིག། །།

[024A]༄༅། །་ རྡོར་གླིང་བསོད་ནམས་ཟླའི་དགོན་གནས་རྟེན་དང་བརྟེན་པར་བཅས་གསར་བཞེངས་ཀྱི་དཀར་ཆག་འགོ་བརྗོད་ལ།  ཨོཾ་སསྟི། གཞོམ་བཤིག་མེད་པ་དེ་བཞིན་ཉིད་ཀྱི་ཁམས། །སྨྲ་བསམ་བརྗོད་འདས་སོ་སོརང་རིག་གི་ཡེ་ཤེས་
པད་རག་འོད་སྣང་འབུམ་གྱི་མཐའ། །དཔག་ཡས་བདེ་ལྡན་མགོན་གྱིས་དགེ་ལེགས་སྩོལ། །སྙིང་རྗེའི་གང་བ་ཡོངས་སུ་རྫོགས་པའི་ཟླས། །ཆོ་འཕྲུལ་གསུམ་གྱི་འོད་རིས་བདུད་རྩིའི་ཟེར། །མཁའ་ཁྱབ་འགྲོ་བའི་སྙིང་ལ་རྟག་འབེབས་པའི། །
འཕགས་མཆོག་ཕྱག་ན་པདྨོར་གུས་པས་འདུད། །གདོད་ནས་དྲི་མས་ཡོངས་དག་དལ་འབབས་གཤིས། །སྤངས་རྟོགས་དབུ་བའི་འཛུམ་ཕྲེང་ཉེར་བཞད་པས། །ལུས་ཅན་ཕན་བདེའི་མགྲོན་དུ་འགུགས་པའི་གཉེན། །རྒྱལ་དབང་པདྨ་ཀ་རས་རྟག་
ཏུ་སྐྱོང། །དབྱིངས་དང་རོ་མཉམ་བདེ་ཆེན་འོད་གསལ་མཁར། །བཅུ་གཉིས་དཔེས་མཚོན་སྒྱུ་འཕྲུལ་དབང་གཞུའི་རིས། །འགག་མེད་ཞི་ཁྲོ་དྲ་བའི་བཀོད་པ་བརྒྱར། །ཤར་བའི་རབ་འབྱམས་སྐྱབས་ཡུལ་ཚོགས་རྣམས་བསྔགས། །སྐལ་བཟང་
སྐྱེ་རྒུའི་བསོད་ནམས་བྱེ་བའི་ཞིང། །རྒྱལ་བའི་སྐུ་གསུང་ཐུགས་ཀྱི་རྟེན་མཆོག་རྣམས། །བཞུགས་ཡུལ་དགོན་གནས་རྟེན་དང་བརྟེན་པར་བཅས། །གསར་དུ་བཞེངས་པའི་དཀར་ཆག་མདོ་ཙམ་གླེང། །ཞེས་ཤིས་བརྗོད་པདྨ་དཀར་པོའི་ཕྲེང་
བ་མངོན་པར་བསྟར་བས་ངག་གི་ལམ་ཡངས་པར་བྱས་ཏེ། དེ་ཡང་དགེ་བཅུ་ཚང་བའི་ཡུལ་ལྗོངས་རྡོར་གླིང་བསོད་ནམས་ཟླའི་ས་གནས་སུ་  ྾  །།་སསྟི། རྣམ་གསལ་མཁྱེན་པའི་འདྲེན་བྱེད་སྟོང་གཡོ་ཞིང། །མི་འཇིགས་བྮི་

[024B] །ཤཱཀྱའི་རྒྱུད་དུ་རྒྱལ་བའི་ཆ་རྫོགས་པ། །བྱང་ཆེན་མཐོ་རིས་བདག་པོ་སྐྱེ་དགུའི་སྐྱབས། །སྐབས་གསུམ་ལྷ་དང་གདེངས་ཅན་ཀླུ་ཡི་གྲོང། །མ་ཐོགས་འཕྲུལ་གྱི་ཤིང་རྟས་མྱུར་བགྲོད་དེ། །གླིང་འདིར་བཤད་སྒྲུབ་ནོར་དྤྱ་
འདྲེན་པ་ལ། །ཟླ་མེད་འཛམ་གླིང་མཛེས་པའི་རྒྱན་དེ་བསྔགས། །བློ་གཏེར་བློ་ཡི་མཚར་སྡུག་ལེགས་སྨིན་ཅིང། །སྐལ་བཟང་སྐལ་བར་ཆོས་གྲགས་རིགས་པའི་རྩལ། །སྤྲོ་མཁས་སྤྲོ་བསྡུའི་དཔལ་གྱི་སྒྱུ་འཕྲུལ་ཅན། །རིགས་གསུམ་རིགས་ཀྱི་བདག་
པོས་གཏན་དུ་སྐྱོངས། །མ་སྨད་བློ་ཆེན་གསེར་གྱི་དྲི་བཟང་ཁང། །མ་སྙིགས་མཁས་ཚུལ་གསུམ་གྱི་གེ་སར་ཅན། །མ་ནོར་དམ་པའི་ཕུན་ཚོགས་སྦྲང་རྩིའི་རོ། །མ་ལུས་སྐལ་ལྡན་དཔྱིད་དུ་སྨིན་པས་བསྔགས། །དངོས་རྣམས་ཐ་སྙད་མིང་བྲྡའི་
གཞིར༑ ༑རང་མཚན་གཤིས་སུ་མི་འཛིན་པའི། །གཟུང་འཛིན་གཉིས་སྟོང་དངོས་མེད་དབྱིངས། །རྣམ་རིག་གྲུབ་པའི་འཕྲུལ་དུ་ཕྱེ། །བདེན་པའི་ཐོགས་རེག་སྟོང་པའི་མཁར། །ཀུན་རྫོབ་སྒྱུ་འཕྲུལ་བསྙོན་མེད་སྤྲིན། །འཆར་འདི་དབུ་མར་བརྟག་
པའི་སྲོལ། །བློ་བཟང་དམ་པས་མཆོག་ཏུ་བཀྲལ། །ཆེས་ཟབ་དོན་དམ་ཀུན་གསལ་གདོང། །ཆེ་བའི་སྒྲོན་མེ་སྟོང་གི་གཟི། །དཔྱོད་ལྡན་བློ་ཡི་མེ་ལོང་དུ། །འཆར་བའི་འཛུམ་པ་འདི་ན་དགོད། །ཟབ་རྒྱས་དོན་གྱི་ཀུན་གསལ་ལྟ་བའི་མིག་ཆོས་
ཀྱི་སྒྲོན་མེའི་ཐེག་པར་བགྲོད་བྱེད་འདི། །ལྷ་མིའི་ཡོན་གནས་སྐྱོབ་པ་ཐམས་ཅད་སྒྲོལ། །དད་པའི་པད་མས་བསྙེན་དེས་བསྐྲུན་པའི་དགེས། །ཞྭ་སེར་ལུགས་བཟང་མ་དྲོས་རོལ་པའི་མཚོ། །བཤད་སྒྲུབ་རླབས་ཕྲེང་འཕྱུར་པས་མཁའ་དྦྱིངྶ་

[025A]༄༅། །འགེངས། །ཕན་བདེ་ནོར་གྱི་གཏེར་ཁ་འབུམ་གྲོལ་བས། །སྲིད་ཞིའི་རྒུད་པའི་དབུལ་བ་འཕྲོག་གྱུར་ཅིག་ཀུན་རྫོབ་སྒྱུ་མར་རིག་པའི་ཡེ་ཤེས་ཀྱིས། །ཀུན་རྨོངས་མ་རིག་འཇོམས་ལ་ཟླ་བྲལ་ཞིང། །ཀུན་མཁྱེན་
ལམ་སྟོན་མཁས་གྲུབ་བྱེ་བའི་ཕྲེང། །ཀུན་བཟོད་རྒྱན་དུ་མི་གཡོ་བརྟན་གྱུར་ཅིག་དགེ་ལེགས་རབ་མཛེས་འབིགས་བྱེད་ནགས་ཀླུང་དུ། །དགེ་བཅུའི་ལི་ཤིས་ཚིམ་པའི་བསུང་ཞིམ་ཅན། །དགེ་ལྡན་ལུགས་འཛིན་རིག་གྲོལ་སོ་གཉིས་ཁྱུ། །
དགེ་མཚན་ཤིས་པའི་རྒྱན་གྱིས་མཛེས་གྱུར་ཅིག་མཐོ་རིས་གསེར་མངལ་གྲོང་ནའང་རྙེད་དཀའ་བའི། །དཔལ་སྟུག་གསེར་གྱི་འཁྲི་ཤིང་རྒྱས་པའི་ཚལ། །བདེ་སྐྱིད་གསེར་གྱི་སྙིང་པོར་སྨིན་པ་ཡིས། །རབ་ཡངས་གསེར་ལྡན་ཁྱོན་འདིར་མཛེས་
གྱུར་ཅིག་རྒྱུ་སྦྱོར་ལྟོས་བཅས་ཚེ་རབས་ཕྲེང་བར་ཡང། །ཡང་དག་ལམ་སྟོན་བཤེས་དང་མི་འབྲལ་ཞིང། །ཞིང་གི་མཐས་གཏུགས་འགྲོ་འདྲེན་མཆོག་ཉིད་དུ། །དུ་མའི་ལམ་གྱིས་བདེ་བླག་སོན་གྱུར་ཅིག་ །ཅེས་པ་འདི་ནི་མཆོག་གསུམ་བླ་མར་བཀུར་བའི་
དད་དམ་མཚུངས་མེད་སྒེར་ཆ་པ་བའི་ལྕམ་ལྷ་ཡོན་སྒྲོལ་མ་ནས། རང་གི་རིགས་སྲས་སེར་བྱེས་གཙང་པ་ཆོས་མཛད་རིགས་ལམ་སྨྲ་བ་བྱམས་པ་ཐུབ་བསྟན་ལགས་ཀྱི་ཐུགས་འདོད་སྐོང་བ་དང། རང་ཉིད་ཀྱང་གསུང་རབ་ཀྱི་ཟབ་དོན་ལ་མངོན་པར་དཔྱོད་པའི་བསོད་ནམས་འདུ་བྱ་བའི་སླད་དུ། མཁས་པའི་དབང་པོ་སེར་ཤུལ་དགེ་
བཤེས་བློ་བཟང་ཕུན་ཚོགས་ཀྱིས་མཛད་པའི་དྲང་ངེས་རྣམ་འབྱེད་ཀྱི་ཟིན་བྲིས་ཟབ་དོན་གསལ་བའི་སྒྲོན་མེ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་དགའ་ལྡན་ཁྲི་བྱང་སྤྲུལ་མིང་པས་པོ་ཏཱ་ལའི་གཟིམ་ཆུང་བློ་བཟང་འདུན་སར་སྦྱར་བ་དགེ་ལེགས་འཕེལ།།  །།་མ་རུངས་ཕྱི་ནང་

[025B]མ་ཧེའི་ཞལ་ཅན་བཅུ་གསུམ་འཁོར་ལོའི་ལྷ། །མ་ཐོགས་མྱུར་དུ་སྒྲུབ་པའི་རིམ་གཉིས་ལམ། །མ་འདྲེས་ས་བཅད་དཔར་དུ་བསྐྲུན་པའི་དགེས། །འཇམ་དཔལ་རྡོ་རྗེ་རྒྱལ་བ་ཙོང་ཁ་པའི། །རིང་ལུགས་གསེར་སྦྱངས་ནོར་
བུའི་འོད་ཞགས་ཀྱིས། །ས་གསུམ་རིལ་གྱིས་འཁྱུད་པ་མི་གཏོང་བས། །འགྲོ་ཀུན་སྙིང་གི་མུན་པ་སེལ་གྱུར་ཅིག་ །ཅེས་པ་འདི་ཡང་མི་དབང་བཀའ་ཟུར་ཤན་ཁ་བ་མཆོག་དང། སེར་བྱེས་གཙང་པ་སློབ་གཉེར་པ་ཆ་པ་ཆོས་མཛད་བྱམས་པ་ཐུབ་བསྟན་རྣམ་གཉིས་ནས་སྐྱབྶ་རྗེ་ཡོངྶ་
འཛིན་གླིང་སྤྲུལ་རྡོ་རྗེ་འཆང་ཆེན་པོའི་གསུང་འཇིགས་བྱེད་ཀྱི་རིམ་གཉིས་ས་བཅད་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཁྲི་བྱང་སྐྱེ་མིང་པས་སྦྱར་བའོ།།  །།་མི་གཡོ་རྡོ་རྗེ་ལྟ་བུའི་ཏིང་འཛིན་གྱིས། །སྒྲིབ་གཉིས་གཡུལ་ངོ་ཕམ་པའི་མཚན་གྱི་རྔ། །མཁའ་ཁྱབ་ཞིང་ན་སྙན་
པའི་མགོན་པོ་ཡི། །ལེགས་གསུང་ཆོས་མཆོག་དཔར་དུ་བསྐྲུན་པའི་དགེས། །ཕན་བདེའི་འདོད་པ་ཀུན་འཇོ་ཐུབ་པའི་བསྟན། །ཆེས་ཆེར་རྒྱས་ཤིང་བསྟན་འཛིན་དགེ་འདུན་འཕེལ། །ཡུལ་ཁམས་ཀུན་ཏུ་དུས་ཀྱི་རྒུད་པ་ཞི། །བདེ་སྐྱིད་སྣང་བ་གསར་པས་
རྟག་ཁྱབ་ཤོག་ཚུལ་འདིར་རྒྱུ་སྦྱོར་འབྲེལ་ཐོགས་ཡིད་ཅན་ཀུན། །ཐེག་མཆོག་ཐབས་ཤེས་ལམ་གྱིས་རྒྱུད་སྦྱངས་ནས། །བླ་མེད་བདེ་གཤེགས་སྙིང་པོ་ཆོས་ཀྱི་སྐུའི། །འོད་སྣང་སྲིད་པའི་སྒྲོན་མེར་འབར་གྱུར་ཅིག་ །ཅེས་པ་འདི་ཡང་ལུང་རྟོགས་ཆོས་ཀྱི་མཛོད་
འཛིན་སོག་སྤྲུལ་ཏཱ་བླ་མ་རྣམ་རྒྱལ་རྡོ་རྗེ་མཆོག་ནས་བྱམས་ཆོས་སྡེ་ལྔ་དཔར་འདེབས་མཛད་པའི་སྨོན་ཚིག་ཏུ་ཁྲི་བྱང་སྤྲུལ་མིང་པས་སྦྱར་བའོ།།  །།་དགེ་ལྡན་བསྟན་སྲུང་གཉན་པོ་ཤུགས་ལྡན་རྩལ། །དགེ་ལེགས་རྒྱ་མཚོའི་གཉེན་དུ་མཆོད་པའི་ཚུལ། །དགེ་ལྡན་ལུགས་

[026A]༄༅། །བཟང་འཛིན་པའི་སྐྱེས་མཆོག་གིས། །དགེ་མཚན་དཔག་ཡས་དཔར་གྱི་རི་མོར་དྲངས། །དགེ་འདིས་བློ་བཟང་རྒྱལ་བསྟན་ཡོངས་འདུའི་ལྗོན། །དགེ་བ་མཐའ་མེད་རྣམ་གྲོལ་འབྲས་བཟང་གི་དགེ་ལེགས་ནམ་
མཁའི་ཁྱོན་དུ་ཆམ་བརྡལ་བའི། །དགེ་མཚན་འོག་མིན་རྩེ་མོར་སྙེག་གྱུར་ཅིག་ །ཅེས་པ་འདི་ཡང་དགེ་ལྡན་བསྟན་པའི་སྣང་བྱེད་མཚུངས་བྲལ་བྲག་གཡབ་ཧོ་ཐོག་ཐུ་རིན་པོ་ཆེ་མཆོག་ནས་རྒྱལ་ཆེན་རྡོ་རྗེ་མཚན་ཅན་གྱི་བསྐང་ཆོག་འབྲིང་བོ་དང། ཚོགས་འཁོར། གསེར་སྐྱེམས། གཤེགས་གཏོར་
སོགས་ཆ་ཚང་དཔར་འདེབས་མཛད་པའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།། །།་རྡོར་གླིང་བོད་ཀྱི་སློབ་གྲའི་ཆོས་ཀྱི་སློབ་དཔོན་ཟམ་གདོང་མཆོག་སྤྲུལ་རིན་པོ་ཆེར་གནས་ལན་དུ་སྩལ་བར།  གསེར་ཞུན་མ་བརྩེགས་པའི་ལྷུན་པོའི་མཆེད། །གྲོགས་རྐང་
འཐུང་སྟོང་དབུས་ས་མཆོག་ལྗོན། །དགེ་ལེགས་ཀྱི་ལོ་འདབ་སྡུག་གུ་མའི། །འཕྲིན་བཟང་པོའི་བསུང་ཞིམ་སྙིང་ལ་སིམ། །རི་ནགས་མའི་ཁྲོད་ཀྱི་རི་སྐྱེས་ཁྱུ། །ཁོ་ལུས་བཀྲ་མྱོས་པའི་རྒྱང་མཆོངས་དེར། །ལ་འུར་གྱི་སྤུ་ཟིང་མ་དགོས་ཀྱང། །ལར་
གློ་བ་ཕབས་ན་ཐོག་བརྗིས་ཉེན། །དཔལ་ཁྲོ་བོ་མི་གཡོའི་རྩིབས་རྣོན་ཡང། །ཡེང་ཡེང་པོར་གཡོས་པའི་བྱུང་བ་འདིས། །སྟོབས་ཆེན་དང་བདུད་རྩི་འཁྱིལ་བ་ལ། །དཔེ་ཉེར་འཇལ་གྱི་རྗེས་དཔག་སྐྱེས་སོ་སྙམ། །ནོར་མ་ནོར་འབྱེད་པའི་བློ་དྨན་
ཡང། །བུ་ལྷད་མེད་དྲང་པོའི་བློ་ཅན་དེའི། །ཆོས་སྲིད་ཀྱི་འཇུག་ལྡོག་བློ་གྲོས་དེ། །འཕེལ་མི་འཕེལ་གྲོགས་མཆོག་ཁྱེད་ཀྱིས་ཤེས། །ད་སྨྲ་བ་མང་པོས་ཅི་ཞིག་བྱ། །མཐོ་རི་རབ་རི་ཡི་རྩེ་མོ་ནས། །ལྷ་ཚངས་ཆེན་མིག་རྣ་ཟུང་བཞི་ཡིས། །

[026B] །ཞེས་དགོངས་མངའ་བས་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་གསུམ་ཟླ་བ་བརྒྱད་པའི་ཚེས་ཉེར་ལྔ་ལ་ཕུལ།། །།་ཆོས་ཀྱི་རྒྱལ་པོ་རྒྱལ་བ་སྲས་བཅས་ལ། །ཆོས་བཞིན་བསྟོད་ཅིང་གསོལ་
བ་འདེབས་པ་སོགས། །ཆོས་སྤྱོད་ཉེར་མཁོའི་ཆ་ལག་སྣ་ཚོགས་པ། །ཆོས་ཚུལ་རྒྱ་མཚོ་འཕེལ་ཕྱིར་དཔར་དུ་བསྐྲུན། །དགེ་ཚོགས་རབ་དཀར་་ཤར་གྱི་ཐིག་ལེའི་འཛུམ། །འོད་ཟེར་རྩེ་་དགའ་མཁའ་དང་མཉམ་སོང་བས། །མང་ཐོས་ཁྲིམས་
ལྡན་བསམ་ཡས་ཀུན་དའི་ཚལ། །ནོར་འཛིན་གླིང་བཞིའི་རྒྱན་དུ་རྟག་བཞད་ཤོག་ །ཅེས་པ་འདི་ཡང་སྣག་ས་ཐོས་བསམ་ཐར་འདོད་གླིང་གི་དགའ་ཤར་གྲྭ་ཚང་ནས་ཆོས་སྤྱོད་ཉེར་མཁོའི་ཆོས་ཚན་དཔར་འདེབས་མཛད་དང་མཛད་འགྱུར་གྱི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་
པའོ།།  །།་ཁམས་གསུམ་གདུང་བ་ཡོངས་སེལ་ཚངས་པའི་སྲིད། །སྲིད་ཞིའི་འདོད་འཇོ་ཐུབ་པའི་བཞེད་དགོངས་ཚུལ། །ཚུལ་གཉིས་ཤིང་རྟས་ཕྱེ་བའི་ལེགས་བཤད་དག་དག་གསལ་དཔར་གྱི་རི་མོར་དྲངས་པའི་དགེས། །
རྒྱལ་ཀུན་སྙིང་རྗེའི་ཟླ་བ་གངས་རིའི་མགོན། །རྒྱལ་བསྟན་ཀུན་དའི་གཉེན་དུ་རྟག་བསིལ་ཞིང། །རྒྱལ་བའི་དགེ་ལེགས་སྔང་བ་འཛིན་གྱུར་ཅིག་བཤད་སྒྲུབ་འོད་སྟོང་བཀྲ་བའི་ཟེར་ཕྲེང་གིས། །ཆོས་ཚུལ་འདབ་བརྒྱ་བཞད་པའི་ཤིས་པ་
བརྒྱས། །ཞི་སྒོ་གཉིས་མེད་གཉིས་མེད་གསུང་བའི་ལམ། །མང་མང་འགྲོ་བའི་ཉེར་འཚོར་སྨིན་གྱུར་ཅིག་ །ཅེས་པ་འདི་ཡང་དཔལ་ལྡན་འབྲས་སྤུངས་བཀྲ་ཤིས་སྒོ་མང་གྲ་ཚང་གི་ཡིག་ཆ་རྣམས་ཕྱོགས་འདིར་དཔེ་རྒྱུན་དཀོན་སྟབས་བློ་གསལ་དོན་གཉེར་ཅན་ཡོངས་ལ་སྨན་ཆེད་སྒོ་

[027A]༄༅།  །མང་གྲ་ཚང་སྤྱི་གཞུང་ནས་དཔར་འདེབས་ཕྱག་གྲོན་གཏོང་གནང་ཐོག་བོད་གཞུང་ཤེས་རིག་གཙོ་འཛིན་བཀའ་བློན་ཀུན་གླིང་འོད་ཟེར་རྒྱལ་མཚན་མཆོག་དང། རྒྱུད་སྨད་མཁན་ཟུར་ངག་དབང་ལེགས་ལྡན། བསམ་བློ་དགེ་བཤེས་ངག་དབང་ཉི་མ་བཅས་ནས་རོགས་རམ་འགན་
བཞེས་གནང་ཞིང། སོག་སྤྲུལ་གུ་རུ་དེ་ཝ་རིན་པོ་ཆེ་ནས་ཀྱང་དཔར་འདེབས་གླ་ཆ་མ་བཞེས་པར་དཔར་འདེབས་མཛད་རྒྱུ་སོགས་དྭང་བས་ཁུར་བཞེས་ཀྱི་འཕྲུལ་དཔར་གྱི་ལམ་དུ་ལེགས་པར་བསྒྲུབས་པའི་དཔར་བྱང་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །།་སསྟི། ཐོགྶ་
མེད་མཐུ་སྟོབས་མིག་གསུམ་འབར་བའི་མེས། །བསྟན་ལ་སྡང་བའི་ཡིད་སྲུབས་སྡེར་བཅས་པ། །སྲེག་བྱེད་བདུད་འདུལ་དྲག་པོ་བསེ་ཁྲབ་ཅན། །དགྱེས་སྐོང་མཆོད་ཆོག་དཔར་དུ་བསྐྲུན་པའི་དགེས། །བསྟན་པའི་ཉི་མ་ཕན་བདེའི་དཔལ་དུ་ཤར། །
གངས་ལྗོངས་བདེ་སྐྱིད་རྫོགས་ལྡན་རྩེ་མོར་འཛེགས། །ཆོས་ནོར་ཐར་འདོད་སྡེ་བཞི་གངྒཱའི་ཀླུང། །འཛམ་གླིང་མཐའ་དབུས་ཀུན་ཏུ་ཁྱབ་གྱུར་ཅིག་གང་ཤར་རྒྱན་དུ་འཁྱེར་བའི་ཉམས་ལེན་གྱིས། །སྲིད་རྩེ་ཡོངས་གནོན་འཕགས་ནོར་བདུན་པ་
ཅན༑ ༑ལེགས་བཤད་གླིང་བུའི་སྒྲ་དབྱངས་སྙན་སྒྲོག་པའི། །མཁས་མང་བཤད་སྒྲུབ་བྱ་བ་འཕེལ་གྱུར་ཅིག་ །ཅེས་པ་འདི་ཡང་དགའ་ཤར་གྲ་ཚང་འདུས་སྤྱི་ནས་བསྟན་སྲུང་གནོད་སྦྱིན་བསེ་ཁྲབ་ཅན་གྱི་བསྐང་ཆོག་ཆ་ལག་དང་བཅས་པ་དཔར་འདེབས་མཛད་པའི་དཔར་བྱང་དུ་ཡོངས་
འཛིན་ཁྲི་བྱང་སྤྲུལ་མིང་པས་སྦྱར་བའོ།།  །།་སྲིད་དང་ཞི་བའི་ཐོར་ཚུགས་ནོར་བུའི་རྩེར། །ཞབས་སེན་དམར་འོད་ཆགས་པའི་གེ་སར་རྡུལ། །འགོད་མཛད་སྟོབས་བཅུའི་རྩལ་གྱིས་བདུད་བཞི་ལས། །རྣམ་པར་རྒྱལ་བ་ཉི་མའི་གཉེན་ལ་འདུད།།

[027B] །རླབས་ཆེན་སྤྱོད་པའི་བསིལ་ཟེར་འབུམ་གྲོལ་བའི། །སྨྲ་བའི་ཟླ་བ་མི་ཕམ་འཇམ་དབྱངས་སོགས། །སར་གནས་སེམས་དཔའ་ཆེ་རྣམས་ཕྱག་གི་ཡུལ། །བརྒྱད་གཉིས་བདེན་དོན་མྔོན་
གཟིགས་མིག་གསུམ་མེས། །ཀུན་འབྱུང་སྲིད་པའི་ཡིད་སྲུབས་ལུས་བསྲེགས་ཤིང། །ཐུབ་བསྟན་གངྒཱ་ཡོངས་འཛིན་གཙུག་ན་ཟླ། །གཏད་རབས་བདུན་སོགས་དགྲ་བཅོམ་ཚོགས་རྣམས་བསྔགས། །གསང་ཆེན་ཆོས་ཀྱི་སྒོ་འཕར་བརྒྱ་ཕྱེ་ནས།།
ཀུན་བཟང་རྡོ་རྗེ་འཛིན་པའི་མྱུར་ལམ་མཆོག་སྐལ་བཟང་འགྲོ་ལ་སྟོན་མཛད་འཕགས་ཡུལ་གྱི། །གྲུབ་བརྙེས་དཔའ་བོའི་ཚོགས་ལ་མི་གུས་སུ། །དཔྱད་གསུམ་དག་པའི་ལེགས་བཤད་སྐྱ་རེངས་ཀྱིས། །མདོ་དོན་ཉི་མ་གཞོན་ནུ་ཉེར་དྲངས་ཏེ་
ཟབ་རྒྱས་ཆོས་ཚུལ་པདྨོ་སྟོང་གི་འཛུམ། །འབྱེད་མཛད་འཛམ་གླིང་རྒྱན་གྱུར་མཁས་རྣམས་རྒྱལ། །ཐུབ་པའི་གསུང་རབ་མཐའ་ཡས་ནོར་བུའི་གཏེར། །རླབས་ཆེན་སྨོན་ལམ་བརྩོན་འགྲུས་གྲུ་བོ་ཆེ། །གངས་ཅན་ཕན་བདེའི་དཔལ་དུ་འྡྲེན་
མཛད་པའི། །ལོ་པཎ་བཀའ་དྲིན་ལྷུན་པོའི་ཚད་དུ་ལྕི། །འཇམ་དཔལ་རྡོ་རྗེའི་མཁྱེན་རབ་མེ་ཤེལ་ཁམས། །ལེགས་བཤད་འོད་སྟོང་འབར་བའི་ཟེར་ཕྲེང་གིས། །ཡོངས་རྫོགས་བསྟན་པའི་ས་ཆེན་སྣང་བྱེད་པ། །བློ་བཟང་སྨྲ་བའི་ཉི་མ་གཏན་
གྱི་སྐྱབས། །གདུལ་བྱའི་མོས་ཁམས་ཀ་ཤིའི་རས་དཀར་ངོས། །རྣམ་མང་ཐེག་པའི་གཟུགས་རིས་རབ་བཀྲ་བ། །ཀུན་མཁྱེན་མཁྱེན་པའི་པིར་གྱིས་ལེགས་བཀོད་པའི། །སྙིང་པོ་མདོར་བསྡུས་ཚུལ་དུ་འདི་ན་གླེང། །ཞེས་ཡུལ་དམ་པ་

[028A]༄༅། །རྣམས་ལ་ཕྱག་བྱ་བ་དང། དངོས་པོ་ངེས་གཏན་གྱི་ཚིགས་སུ་བཅད་པ་སྔོན་དུ་བཏང་སྟེ། གང་གླེང་བར་བྱ་བ་ནི་  ྾    ྾   འདི་ནི་དཔེ་དེབ་ཅིག་གི་འགོ་བརྗོད་དུ་སྩལ་བའོ།།  །།་རིགས་གསུམ་རྒྱལ་བའི་
མཁྱེན་བརྩེ་ནུས་པའི་དཔལ། །གཅིག་བསྡུས་འཇམ་མགོན་བླ་མའི་རྣལ་འབྱོར་འདི། །བསྟན་ལ་རབ་གུས་འབའ་པ་ལྕང་ར་བ། །སྐལ་བཟང་ལེགས་བཤད་གང་ནས་དཔར་དུ་བསྐྲུན། །དགེ་བས་བློ་བཟང་རིང་ལུགས་དབང་གི་རྒྱལ། །
བཤད་སྒྲུབ་རྒྱལ་མཚན་རྩེ་མོར་མངོན་མཛེས་པས། །ཁམས་གསུམ་དབུལ་སེལ་ཕན་བདེ་འདོད་རྒུའི་ཆར། །མཐའ་ཡས་འགྲོ་བའི་དཔྱིད་དུ་འབེབས་གྱུར་ཅིག་རྒྱུ་སྦྱོར་འབྲེལ་ཐོགས་ལྟོས་པར་བཅས་པ་ཀུན། །ཀུན་མཁྱེན་བློ་བཟང་རྒྱལ་
བས་རྗེས་བཟུང་ཞིང། །ཞིང་ཁམས་རྒྱ་མཚོར་འགྲོ་དོན་སྤྱོད་པའི་མཐུ། །མཐུ་ཆེན་འཇམ་དཔལ་དཔའ་བོའི་རྗེས་འགྲོར་ཤོག་ །ཅེས་པ་འདི་ཡངྲྒྱུ་སྦྱོར་གོང་གསལ་ནས་བླ་མའི་རྣལ་འབྱོར་དགའ་ལྡན་ལྷ་བརྒྱ་མ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་
ཁྲི་བྱང་སྐྱེ་མིང་བས་སྦྱར་བའོ།། །།་ར་སྟོད་རིན་པོ་ཆེ་ཀ་སྦུག་ཏུ་བཞུགས་སྐབས་སྩལ་བའི་བཀའ་བྲིས་ལ།  ཨེ་མ་ཨ་ཡུ་སུ་པྲ་ཏི་ཥྛ། །ག་ན་ཙ་ཀྲ་པཱུ་ཛ་མེ་གྷ། །གསང་ཆེན་སྤྱོད་མཆོག་རྩེ་མོའི་ཐོག་མ། །ཤིན་ཏུ་རབ་སྤྲོས་དྷཱུ་ཏིའི་ལམ་འདས། །ཆོས་
ཚུལ་བཀྲ་ཤིས་འོད་ལྔའི་གློག་ཞགས། །མཉེན་ལྕུག་འཁྱུད་ལྟ་ག་ལ་ཞིག་སྟེ། །ཆོས་སྐུ་རྡོ་རྗེ་རྡོག་པས་གནོན་ཅིང། །ཚུལ་ཁྲིམས་རྒྱལ་བར་འགྲམ་ལྕག་ཕོག་སྐད། །རྩ་སྔགས་རྒྱལ་པོས་བཅོམ་ལྡན་བསྙེན་པས། །བྱང་བལྟའི་གཉེན་ལ་

[028B] །སྣང་བས་མེད་མཐའ་སེལ་བའི་གྲུབ་མཐའ། །རྟོགས་ལྡན་དཔྱོད་པའི་འཇུག་སྒོ་མཆོག་སྙམ། །འབུལ་ཞིང་གསོལ་བའི་ཐོ་ཡི་ཡི་གེར། །ཐོས་པ་དགའ་དང་ནག་འཚོ་བཞིན་དུ། །དངོས་ཉམས་རྨི་ལམ་ཅི་རིགས་དུ་
མར༑ ༑ འཕགས་པས་བཟུང་བའི་རྣམ་ཐར་ཕྲེང་བ། །གདོང་ལྔའི་དབྱངས་སུ་གསང་མཐོར་སྙན་འདི། །ཁམས་ཀྱི་ཟླ་བར་གཡའ་དང་གངས་ཁྲོད། །རི་དྭགས་རྨས་མའི་བརྟུལ་ཞུགས་བཟུང་བའི། །རྣལ་འབྱོར་ཉམས་རྟོགས་འུར་བ་མིན་
ནམ༑ ༑ཡང་ན་བདུད་བཞི་རྩད་ནས་འཇོམས་ཤིང། །སྲིད་པའི་འཁྲུལ་འཁོར་གཞིག་ལ་དཔའ་བའི། །ཁམས་གསུམ་རྣམ་གནོན་སྤྲུལ་པའི་མཚམས་སྤྲིན། །གསེར་རིའི་སྤོ་ལ་འཁྱུད་པ་ཡིན་མཆི། །ཨ་ཡེ་རིང་ནས་འདྲིས་པའི་ནང་ཉམས།།
ཀུ་རེ་དོན་དམ་ཟུང་འཇུག་ཚིག་གསུམ། །ལྷུག་པར་ཕུལ་འདིར་ཐུགས་གཡེང་མི་འཚལ། །གནད་དོན་ཐུགས་ཀྱི་ཐིག་ལེར་བཟུང་འཚལ།། །།་དཔལ་དགའ་ལྡན་སྙན་བརྒྱུད་ཕྱག་རྒྱ་ཆེའི། །ལམ་བཟང་པོ་གསལ་མཛད་ཆོས་ཀྱི་རྗེ།།
ཡོངས་དངོས་བརྒྱུད་བླ་མའི་གསོལ་འདེབས་འདི། །ཡིད་དྭངས་བས་དཔར་དུ་བསྐྲུན་པའི་དགེས། །ངག་ཕལ་གྱིས་མི་མཚོན་ཟུང་འཇུག་ལམ། །ཚངས་ལྷ་དབང་བྱེ་བས་རྙེད་མིན་དེ། །མ་དྲིན་ཅན་འགྲོ་བ་ཀུན་དོན་དུ། །ལྷུན་གྲུབ་ཀྱི་དགའ་
སྟོན་མྱུར་སྤྱོད་ཤོག་ །ཅེས་པ་འདི་ཡང་བློ་བཟང་རྒྱལ་བའི་བསྟན་ལ་གཅིག་ཏུ་གུས་པ་བོད་གཞུང་རྩིས་ཞིབ་འགན་འཛིན་ངག་དབང་དོན་གྲུབ་མཆོག་གི་ཐུགས་བཞེད་ལྟར་ཡོངས་འཛིན་ཁྲི་བྱང་བས་སྨོན་པའོ།། །།་མྱང་སྟོད་སྐྱིད་སྦུག་སྤྲུལ་སྐུ་ནས་ཞུ་བསྐུལ་གནང་བ་ལྟར་བཀའ་བསྟན་གསུང་

[029A]༄༅།  །རབ་དཀར་ཆག་གི་དེབ་ཐེར་འགོ་བརྗོད་ལ།  སྒྲིབ་བྲལ་ཡེ་ཤེས་ལྔ་ཡི་མེ་ལོང་ངོས། །ཆོས་ཀུན་མ་འདྲེས་གཟུགས་འཆར་ཐམས་ཅད་མཁྱེན། །འཇིགས་མེད་སྟོབས་བཅུའི་རྩལ་རྫོགས་ལྷ་ཡི་ལྷ། །ཐུབ་ཆེན་ཉི་
མའི་གཉེན་མཆོག་གཙུག་ཏུ་བསྟེན། །རྒྱལ་བའི་གསུང་རབ་ཟབ་དོན་འོ་མའི་མཚོ། །བཤད་སྒྲུབ་མཆོག་རབ་རི་བོས་བསྲུབས་སྐྱེས་བཅུད། །སྐལ་བཟང་འགྲོ་བའི་སྲོག་ཏུ་སྦྱིན་མཁས་པའི། །འཕགས་ཡུལ་པཎ་གྲུབ་ཚོགས་རྣམས་ཕྱག་གི་
ཡུལ། །གངས་ཅན་སྐྱེ་རྒུའི་ལེགས་བྱས་ཤར་རིའི་རྩེར། །ཐུབ་གསུང་སྲིད་པའི་སྒྲོན་མེ་འོད་བརྒྱ་པ། །འདྲེན་པའི་ཐུགས་བསྐྱེད་ཟླ་མེད་ཁྱུང་སྔོན་སྐྱེས། །རྒྱལ་བློན་ལོ་པཎ་བཀའ་དྲིན་གཞལ་ནུས་ཅི། །ཁམས་གསུམ་རྒུད་པ་ཀུན་སེལ་བཀྲ་
ཤིས་ཀྱི། །འདོད་པ་ཀུན་འཇོ་གསུང་རབ་རིན་ཆེན་འབུམ། །སྐལ་བཟང་བསོད་ནམས་མཛོད་དུ་ཉེར་གཏམས་པའི། །དཀར་ཆག་འཕྲུལ་གྱི་ལྡེ་མིག་འདི་ན་འགོད།། །།་མཚན་ཙམ་གྱིས་ཀྱང་ཉེས་བརྒྱའི་མུན་སེལ་
ཞིང། །དགེ་ལེགས་འོད་སྟོང་འགྱེད་པའི་ཉིན་མོར་བྱེད། །སྙིགས་མའི་མགོན་པོ་བཅོམ་ལྡན་བདེ་གཤེགས་བདུན། །མཆོད་ཅིང་ཐུགས་དམ་བསྐུལ་བའི་མདོ་ཆོག་འདི། །ཕག་རི་བླ་སྤྱི་དོན་ལྡན་ཁང་གསར་བ། །བསྟན་ལ་རབ་གུས་བློ་
བཟང་དོན་ལྡན་དང། །ཁྱིམ་འཛིན་ཚེ་རིང་ཆོས་འཛོམས་རྣམ་གཉིས་ནས། །རྒྱུ་སྦྱར་དཔར་གྱི་འཕྲུལ་དུ་བསྐྲུན་པའི་དགེས། །སྔོན་ཚེ་བདེ་གཤེགས་སྲས་དང་བཅས་རྣམས་ཀྱིས། །ཚད་མེད་སྨོན་ལམ་ཇི་ལྟར་མཛད་པ་རྣམས། །རྩོད་དུས་

[029B] །བསླུ་མེད་བདེན་པའི་འབྲས་བཟང་མྱུར་སྨིན་ཤོག་མཚུངས་མེད་བློ་དང་བཟང་པོའི་ལྷག་བསམ་གྱིས། །འགྲོ་དོན་སྤྱོད་ལ་མི་ཞུམ་སྙིང་སྟོབས་ལྡན། །ཚེ་དཔལ་རིང་འཚོ་བྱང་ཆུབ་ཆོས་མཆོག་གི་དགེ་མྪན་
འབད་མེད་འདོད་རྒུར་འཛོམས་པར་ཤོག་ །ཅེས་པ་འདི་ཡང་རྒྱུ་སྦྱོར་གོང་གསལ་ཟུང་ནས་སྨན་བླའི་མདོ་ཆོག་རྒྱས་པ་དཔར་འདེབས་གནང་བའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།།  །། ་འཕགས་པའི་ཡུལ་ན་འཕགས་རིགས་
པཎ་གྲུབ་དང། །རྒྱལ་བའི་མྱུ་གུས་རྒྱལ་བསྟན་རབ་སྤེལ་ཏེ། །རྣམ་གྲོལ་སྒོ་བརྒྱ་རྣམ་པར་དབྱེ་བའི་གཏམ། །དབྱངས་སྒྲོག་དྲི་ཟའི་དབྱངས་སྙན་བཞིན་དུ་འཇེབས། །ཀུན་ཕན་ཀུན་ཏུ་དགའ་བསྐྱེད་ལེགས་བཤད་ཀྱི། །སྣང་བ་སྣང་བྱེད་སྟོང་གི་
སྙིང་པོ་ཅན། །སྲིད་གསུམ་སྲིད་མཚོ་ལས་སྒྲོལ་འགྲོ་བའི་མགོན། །རིག་བྱེད་རིག་པའི་ལྷུན་པོ་མཆོག་དེས་སྤྲོས། །རྒྱ་ཆེའི་རྒྱ་གར་ཡུལ་དུ་དམ་པའི་ཆོས། །ཇི་ལྟ་ཇི་ལྟར་དར་བའི་སྔོན་གྱི་ཚུལ། །དེ་ལྟ་དེ་ལྟར་ད་དུང་རྒྱལ་བའི་བསྟན། །
ཡོངས་རྫོགས་ཡོངས་སུ་གསལ་ཕྱིར་ལེགས་བཤད་འདི། །ལམ་དང་ལམ་མིན་འབྱེད་པའི་བློ་གྲོས་ཀྱིས། །ཡིད་ཅན་ཡིད་ལ་བསྐལ་བྯང ་ཐུབ་པའི་བྶྟན ། །ཟླ་བྲལ་ཟླ་བའི་ལང་ཚོར་སྒྲུབ་པའི་གཉེན། །ཆོས་འྫིན ་ཆོས་ཀྱི་སྙེམྶ་
དཔར་དུ་བསྐྲུན། །གང་འདིར་གང་ཞིག་ཐོབ་པའི་རྣམ་དཀར་མཐུས། །འགྲོ་དྲུག་འགྲོ་བའི་གདུང་སེལ་སྨན་གྱི་ཕུལ། །ཐུབ་ཚུལ་ཐུབ་པའི་དགོངས་པ་ཇི་བཞིན་དུ། །ཕྱོགས་བྲལ་ཕྱོགས་ཀྱི་འཁོར་ལོར་ཡོངས་ཁྱབ་ཤོག་མ་དག་མ་རིག་

[030A]༄༅། །འཁྲུལ་པའི་གཞན་དབང་གིས། །འཁོར་བའི་འཁོར་ལོར་འཕྱན་པའི་ཡིད་ཅན་ཀུན། །ཆོས་མཆོག་ཆོས་ལམ་དྲང་པོར་ཉེར་ཞུགས་ནས། །ཀུན་གཟིགས་ཀུན་བཟང་རྒྱལ་བའི་ས་ནོན་ཤོག་ །ཅེས་པ་འདི་ཡང་བལ་
ཡུལ་བོད་དགོན་དགའ་ལྡན་ཆོས་འཕེལ་གླིང་གི་གནས་འཛིན་འབྲས་སྒོ་མང་ཧར་གདོང་སོག་པོ་གུ་རུ་དེ་ཝ་མཆོག་སྤྲུལ་བློ་བཟང་བསྟན་འཛིན་རིན་པོ་ཆེ་ནས་ཇོ་ནང་ཀུན་དགའ་སྙིང་པོའམ། མཚན་གཞན་ཏཱ་ར་ན་ཐ་སྟེ་སྒྲོལ་བའི་མགོན་པོས་མཛད་པའི་རྒྱ་གར་ཆོས་འབྱུང་གི་དཔེ་དེབ་དཔར་འདེབས་མཛད་པའི་དགེ་བ་སྔོའི་སྨོན་ཚིག་ཏུ་
ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།།  །། ་རྒྱལ་བ་ཀུན་གྱི་གསང་གསུམ་རྡོ་རྗེའི་ཁམས། །ངོ་མཚར་པདྨའི་སྦུབས་སུ་སྒྱུར་བའི་གར། །རྩ་གསུམ་ཀུན་འདུས་མྷཱ་གུ་རུ་རྗེའི། །གསོལ་འདེབས་མན་ངག་དཔར་དུ་བསྐྲུན་པའི་དགེས།།
ཆོས་ཀུན་ཡེ་ནས་དག་པའི་མཁའ་དབྱིངས་སུ། །གཉིས་འཛིན་སྤྲིན་ཚོགས་དེངས་པའི་རང་རིག་རྩལ། །ལྷུན་གྲུབ་ཀུན་བཟང་དོན་གྱི་པདྨ་འབྱུང། །རང་ཞལ་རྗེན་པར་མྱུར་དུ་མཇལ་བར་ཤོག་ །ཅེས་པ་འདི་ཡང་རྣམ་དཀར་སྒྲུབ་པ་པོ་ཌལ་ཧོར་བཙུན་དགོན་ཀརྨ་
སྒྲུབ་བརྒྱུད་དར་རྒྱས་གླིང་གི་གནས་བླ་མ་ཀརྨ་འཕྲིན་ལས་རིན་པོ་ཆེའི་བཞེད་པ་ལྟར་ཡོངས་འཛིན་ཁྲི་བྱང་སྐྱེ་མིང་པས་སྨོན་པའོ།། །། ་དྭགས་པོ་བམ་ཆོས་སྤྲུལ་སྐུ་བྱམས་པ་རྒྱ་མཚོ་ཕ་རན་སིར་ཕེབས་སྐབས་དད་རྟེན་སྐུ་དཔར་གསོལ་རས་སྩལ་བའི་རྒྱབ་ཡིག་མཚན་དཡང་སྩལ་བར།  ཀུན་ཕན་བྱམས་
བརྩེའི་འོད་ཀྱི་ཞགས་པ་ཡིས། །རྒྱ་ཆེན་འགྲོ་ཁམས་ཡོངས་འཆིང་རྒྱལ་བའི་སྲས། །དགྱེས་པའི་མཚོ་སྐྱེས་འདབ་བརྒྱ་ཁྲི་འབུམ་དུ། །བཞད་ཕྱིར་འདྲ་བརྙན་བྱང་བུ་འདི་ཉིད་ཕུལ།།  །། ་ཚ་བ་རོང་པ་དམ་པ་བློ་གྲོས་ནས་ཕྱག་ཆེན་བརྒྱུད་འདེབས་དཔར་

[030B]  ཚུལ་འདི་དཔར་དུ་བསྐྲུན་པའི་རྣམ་དཀར་མཐུས། །བཤེས་གཉེན་དམ་པའི་མགོན་དང་མི་འབྲལ་ཞིང། །ཐེག་པ་མཆོག་གི་བློ་གྲོས་སྣང་བ་ཡིས། །ཀུན་རྨོངས་འཁྲུལ་པའི་མུན་པ་སངས་གྱུར་ཅིག། །།
་སསྟི། བདེ་འབྱུང་བདེ་སོགས་བདག་པོ་གདོང་བཞི་སོགས། །སྲིད་ན་སྲིད་གསུམ་གནོན་པར་སྙེམས་པའི་ལྷ། །གང་དག་གང་གི་ཞབས་རྡུལ་ཉེར་མཆོད་པ། །ལྷ་ཡི་ལྷ་མཆོག་ཤཱཀྱ་སེང་གེར་བསྔགས། །ཤེས་དང་ཤེས་བྱའི་དེ་ཉིད་གཟིགས་
པའི་བློས། །མ་རྣམས་མ་ལུས་སྒྲོལ་བའི་སྟོབས་བཅུའི་རྩལ། །མི་ཕམ་མི་ཤེས་མུན་སེལ་ཆོས་ཀྱི་རྗེས། །རྒྱལ་དང་རྒྱལ་བའི་ལམ་བཟང་རྒྱན་གྱིས་ཕྱེས། །མཁྱེན་བརྩེ་ཐོགས་མེད་སྲེད་མེད་བུ་ཡི་སྟོབས། །ཁྱུ་མཆོག་སྟོང་གི་ཤིང་རྟས་ཕྱེ་བའི་
སྲོལ༑ ༑བདེ་གཤེགས་ལ་མ་པོ་ཆེ་དེར་བགྲང་ཡས་ཀྱི། །དོན་མཐུན་བགྲོད་པའི་ངོ་མཚར་ཅི་ཡང་འཛིན། །དུས་ཀྱི་མཐའ་འདིར་སེང་བཟང་སེང་གེའི་སྒྲ། །སླར་ཡང་སྒྲོག་འདི་སྐལ་བཟང་བསོད་ནམས་ཞེས། །གྲགས་པ་ཡིད་འོང་ལྷ་ཡི་སིལ་
སྙན་འབུམ། །ཕྱོགས་ཀྱི་མཛེས་མས་སྲིད་པ་གསུམ་ན་འཁྲོལ། །མྠའ་བྲལ་རྣམ་དཔྱོད་འོད་སྟོང་འབར་བའི་གཟིས། །རྒྱལ་ཡུམ་སྦས་དོན་རྒྱ་ཆེན་གླིང་བཞིའི་ཁྱོན། །ཡང་དག་ཀུན་གསལ་ནམ་མཁའི་སྒྲོན་མེ་ཡི། །སྣང་བས་འཇིག་རྟེན་མུན་པ་
རིང་དུ་བྲོས། །ལེགས་བཤད་ལེགས་བཤད་བྱེ་བ་ཟིལ་གནོན་པ། །གང་ལ་གང་འདོད་འདོད་རྒུར་འཇོ་བའི་དཔར། །ས་འདིར་ས་གསུམ་དགེ་མཚན་འདུ་བའི་ཕྱིར། །སྐལ་བཟང་སྐལ་བས་བསྐྲུན་པའི་ལེགས་བྱས་མཐུས། །ཐུབ་གསུང་ལང་

[031A]༄༅། །ཚོའི་ཆ་ཤས་ཡོངས་རྫོགས་པའི། །བློ་བཟང་རིང་ལུགས་ཟླ་བ་གཞོན་ནུའི་དཔལ། །འཛུམ་འོད་མེ་ཏོག་དཀར་པོའི་དགའ་ཆར་གྱིས། །ཁམས་གསུམ་དགེ་བའི་ཀུ་མུད་བཞད་གྱུར་ཅིག་ཐུབ་བསྟན་ནོར་
བུའི་མཛོད་འཛིན་ཀླུ་དབང་རྣམས། །མདོ་རྒྱུད་རྒྱ་མཚོར་རྩེན་པའི་འཕྲིན་ལས་ཀྱི། །གདེངས་ཀ་ནམ་མཁའི་བླ་བྲེར་གཡོ་བཞིན་དུ། །ཕན་བདེའི་གྲུ་ཆར་རྟག་ཏུ་འབེབས་གྱུར་ཅིག་ཆོས་སྤྱོད་བཅུ་ཡི་གཡུ་རལ་འབུམ་གསིག་ཅིང། །རིག་དང་
གྲོལ་བའི་རྩལ་རྫོགས་གདོང་ལྔའི་ཁྱུ། །འཇིགས་བྲལ་འཆད་རྩོད་རྩོམ་པའི་ང་རོ་ཡིས། །ཐེག་གསུམ་གངས་ཀྱི་རི་བོ་བརྗིད་གྱུར་ཅིག་རྒྱུ་སྦྱོར་འབྲེལ་ཐོགས་ཚེ་བྶོད ་བློ་གྲོས་དང། །ཆོས ་འབྱོར་ཡལ་ག་རབ་རྒྱས་ཡོངས་འདུའི་ལྗོན། །མི་
འགྱུར་བླ་མེད་དགེ་ལེགས་རིན་ཆེན་འབྲས། །དཔག་ཡས་ཀུན་དགའི་ཉེར་འཚོར་དུད་གྱུར་ཅིག་ལྷག་པར་དུས་གསུམ་རྒྱལ་བའི་བགྲོད་གཅིག་ལམ། །བྱང་ཆུབ་ཆོས་ཕྱོགས་ཡོངས་དག་སྣང་བའི་གཏེར། །ཉི་མ་བྱེ་བའི་དཀྱིལ་འཁོར་ཡོངས་
རྫོགས་པའི། །ཡེ་ཤེས་སྙིང་གི་སྙིང་པོར་མྱུར་འཆར་ཤོག་ །ཅེས་པ་འདི་ཡང་མཁས་མང་བྱེ་བའི་འབྱུང་གནས་དཔལ་ལྡན་འབྲས་སྤུངས་བློ་གསལ་གླིང་གི་ཡིག་ཆ། གངས་ཅན་མཁས་གྲུབ་ཀུན་གྱི་གཙུག་རྒྱན་མདོ་སྔགས་རབ་འབྱམས་པ་པཎ་ཆེན་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས་མཛད་
པའི་ཕར་ཕྱིན་མཐའ་དཔྱོད་ཡུམ་དོན་ཡང་གསལ་སྒྲོན་མེ་འདི་ཉིད་ཀྱི་དཔར་ཤིང་རྙིང་པ་བགྲེས་ཟད་སྟབས། སླར་ཡང་རབ་བྱུང་བཅུ་དྲུག་པའི་ས་གླང་ལོར་དད་གཏོང་ལྷག་བསམ་ནོར་གྱིས་ཕྱུག་པ་ཏྲེ་ཧོར་ས་འདི་ཚང་ནས་རྒྱུ་སྦྱར་དཔར་དུ་བསྐྲུན་པའི་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་ཡོན་བདག་སྐུ་ངོ་རྣམས་ནས་རྟེན་བྕས་

[031B] སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྨོན་པའི་མཚམས་སྦྱོར་དང་བཅས་སྦྱར་བ་དགེ་ལེགས་སུ་གྱུར་ཅིག།  །། ་སྙིང་རྗེའི་གང་བ་ཡོངས་སུ་རྫོགས་པའི་དཔལ། །ཆོ་འཕྲུལ་གསུམ་གྱི་འོད་རིས་བྡུད་
རྩིའི་ཟེར། །མཁའ་ཁྱབ་འགྲོ་བའི་སྙིང་ལ་རྟག་འབེབས་པའི། །འཕགས་མཆོག་ཕྱག་ན་པདྨོའི་ཐུགས་རྗེའི་མཐུས། །ཚེ་རབས་ཕྲེང་བར་བསགས་པའི་སྡིག་ལྟུང་དྲི། །ཡོངས་བྱང་རིང་མིན་སྲིད་མཚོ་ལས་སྒྲོལ་ཏེ། །འགྲོ་བ་མ་ལུས་འདྲེན་པའི་སྟོབས་
བཅུའི་རྩལ། །མགོན་པོ་ཁྱོད་དང་མཚུངས་པར་མཛད་དུ་གསོལ།  །ཞེས་པ་འདི་ཡང་རང་ཅག་ཆོལ་གསུམ་མི་རིགས་ཀྱི་རིགས་མྱུག་བུ་དངྦུ་མོ་བསམ་མེད་ནར་མ་སོན་ཞིང། ཕ་མས་འཚོ་སྐྱོང་ཇི་བཞིན་མ་ཐུབ་པ་རྣམས་ལ་གོང་ས་ཡིད་བཞིན་ནོར་བུའི་ཐུགས་བཞེད་ཟབ་མོ་དང་མཐུན་པར་ཕྱག་བཞེས་ཀྱིས་
བཅོས་མིན་བྱམས་བརྩེས་དུས་རྟག་ཏུ་འཚོ་གཟིགས་བླ་མེད་ཀྱི་བཀའ་དྲིན་ཅན་སྐུའི་གཅེན་མོ་ཚེ་རིང་སྒྲོལ་མ་མཆོག་དེ་ཉིད་མི་རྟག་སྒྱུ་མའི་སྣང་ཚུལ་དུ་གཤེགས་པར་བརྟེན་རྡ་རམ་ས་ལའི་བུ་གསོ་ཁང་ལས་བྱེད་སྤྱི་མགྲིན་ནས་བཀའ་དྲིན་གྱི་ཆ་ཤས་ཙམ་གསབ་ཕྱིར་གཙོ་བོ་གྲུ་འཛིན་ཞིང་བཀོད་ལ་ལྷ་མགྲོན་དུ་ཕྱག་རྡོར་དང། འཇམ་དབྱངས་ཀྱི་
སྣང་བརྙན་བཅས་བཞེངས་པའི་འདོད་གསོལ་སྨོན་ཚིག་ཏུ་ཡོངས་འཛིན་ཁྲི་བྱང་པས་སྨོན་པའོ།། །། ་ལྡི་ལིར་ལ་དྭགས་ནང་བསྟན་གཙུག་ལག་ཁང་དང་དཔེ་མཛོད་སློབ་གྲ་བཅས་གསར་ཆགས་ལ་ཕྱི་མགྲོན་བླ་དཔོན་མི་དྲག་ཁག་གཟིགས་བསྐོར་དུ་ཕེབས་སྐབས་མཚན་བྱང་འགོད་དེབ་ཐོག་སྐྱབྶ་རྗེ་མཆོག་ནས་
བཀའ་སློབ་དང། མཚན་བྱང་ཆབས་ཅིག་སྩལ་བ་འདི་ལྟར།  རྣམ་འདྲེན་ཉི་མའི་གཉེན་གྱི་ལུགས་བཟང་མཆོག་རྣམ་པ་ཀུན་ལྡན་ཐེག་གསུམ་ཆོས་ཀྱི་ཚུལ། །རྣམ་དག་ཐོས་བསམ་སྒོམ་པའི་བྱ་བ་ཡིས། །རྣམ་གྲོལ་སྒོ་བརྒྱ་རྣམ་པར་དབྱེ་བར་མཛོད། །རྣམ་

[032A]༄༅། །པ་མཐའ་ཡས་ཤེས་བྱའི་དེ་ཉིད་ཀུན། །རྣམ་འབྱེད་རིག་པའི་གནས་ལ་མ་སྦྱངས་ན། །རྣམ་མཁྱེན་ཡེ་ཤེས་ཕ་མཐར་རིང་བའི་ཚུལ། །རྣམ་པར་བསམས་ཏེ་བརྩོན་པ་བསྟེན་འཚལ་ལོ། །ལ་དྭགས་ནང་པའི་
གཙུག་ལག་ཁང་ཆེན་ནས། །ལ་ལ་ཙམ་མིན་ཡོངས་རྫོགས་ཐུབ་པའི་བསྟན། །ལ་འུར་ཚུལ་བཞིན་སྤེལ་བའི་ཐབས་ཚུལ་ལ། །ལ་གོར་ཙམ་མིན་དུས་ཀུན་ལྷུར་བཞེས་ཤིག་ཁྲི་ཕྲག་གཞུང་དོན་འབྱེད་པའི་མཐུ་མེད་ཀྱང། །རྣམ་བྱང་དོན་གཉེར་
བློ་ལྡན་བཟང་བརྫུ་མཁན། །ཡོངས་ཡེ་ལྷག་བསམ་དཀར་བའི་སྙན་བསྐུལ་འདི། །ཤེས་ལྡན་རྣམས་ཀྱི་ཐུགས་སུ་བསྟི་བར་ཞུ།།  །། ་ཟུར་ཁང་ལྷ་ལྕམ་བདེ་སྐྱིད་ལྷ་མཛེས་ཕྱི་རྒྱལ་དུ་ཕེབས་ཁར་དད་རྟེན་སྐུ་དཔར་སྩལ་བའི་རྒྱབ་ཏུ་མཚན་བྱང་ཕྱག་བྲིས་སྩལ་བ་
འདི་ལྟར།  བདེ་སྡུག་རོ་སྙོམས་རྟོགས་པས་སྐྱིད། །ལྷ་མིའི་སྟོན་པ་གཙུག་ན་མཛེས། །བློ་ལ་གཞན་ཕན་ལྷག་བསམ་བཟང། །ཡེ་རེར་འཆང་དེས་དམ་ཆོས་ཤེས།། །། ་སྐལ་བཟང་སྐྱེ་བོའི་ཚོགས་རྣམས་དུས་གསུམ་གྱི། །བདེ་
གཤེགས་བྱེ་བའི་ཤུལ་ལམ་རིམ་བགྲོད་དེ། །བདུད་བཅོམ་རྣམ་པ་ཀུན་མཁྱེན་གསེར་འགྱུར་རྩིའི། །སྙིང་པོ་སྙིང་གི་ཐིག་ལེར་འདྲེན་པའི་ཚུལ། །གཅིག་ལས་མང་སྤྲོས་འཛད་མེད་དཔར་གྱི་འཕྲུལ། །སྐལ་བཟང་དཔྱིད་དུ་བསྐྲུན་པའི་ལེགྶ་
བྱས་ཀྱིས། །ཚང་ལ་མ་ནོར་རིང་ལུགས་ཉིན་བྱེད་དབང། །མཁའ་ཁྱབ་སྲིད་པའི་མིག་ཏུ་རྟག་འབར་ཤོག་བསྟན་འཛིན་སྐྱེས་བུ་པདྨ་སྤུངས་པའི་ཚལ། །བཤད་སྒྲུབ་འདབ་སྟོང་གྲོལ་བས་ས་ཆེན་མཛེས། །ཆོས་ནོར་ཐར་འདོད་སྦྲང་རྩིའི་བཅུད་བཟང་

[032B] ༑བགྲང་ཡས་སྐྱེ་རྒུའི་བུང་བ་ཡོངས་ཚིམས་ཤོག་རྒྱུ་སྦྱོར་འབྲེལ་ཐོགས་ཚེ་དཔལ་བསོད་ནམས་སོགས། །དགེ་ལེགས་ཕུན་སུམ་ཚོགས་པའི་ཕྱྭ་གཡང་འཕེལ། །རྣམ་གྲོལ་ཐེག་མཆོག་ལམ་དང་འབྲས་བུའི་གཏེར། །འདོད་རྒུར་འྫོམྶ་
པས་དོན་གཉིས་མཐར་ཕྱིན་ཤོག་ །ཅེས་པ་འདི་ཡང་ལམ་རིམ་བདུད་རྩིའི་སྙིང་པོ་འདི་ཉིད་ཚིག་ཉུང་དོན་འདུས་ཉམས་ལེན་དུ་འཁྱིར་བདེའི་ལེགས་བཤད་མཁོ་གལ་ཆེ་བར་བརྟེན་ཆོས་སྤྱན་ཡངས་པ་གྲོ་མོ་དུང་དགོན་དགེ་སློང་བློ་བཟང་རྡོ་རྗེ་ལགས་ནས་དགེ་བསྐུལ་གནང་བ་བཞིན་སྒང་ཏོག་སྤོ་མདོར་མེ་ལིར་བཞུགས་པའི་སྦྱིན་
བདག་ཕུན་ཚོགས་ལགས་དང། ཁྱིམ་འཛིན་གཡང་འཛོམས་ལགས་གཉིས་ནས་རྒྱུ་ཡོན་སྦྱར་ཏེ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །། ་གཡུ་ཐོག་ལྷ་ལྕམ་ཚེ་རིང་སྒྲོལ་དཀར་ལགས་ཀྱི་དད་རྟེན་སྐྱབྶ་རྗེ་རིན་པོ་ཆེའི་སྐུ་དཔར་གྱི་མཚན་བྱང་ལ།  ཁི་
འབུམ་བསྐལ་པར་རྙེད་དཀའི་བྱང་ཆུབ་ཀྱི། །ཉེ་ལམ་བློ་གཏེར་རྒྱལ་བའི་ལུགས་བཟང་བཞིན། །ཡོངས་ཡེ་ཤེས་འདོད་ལྷག་བསམ་ཟླ་བའི་ཆ། །ཅུང་ཟད་ཚེས་པའི་བླ་གཟུགས་སྙོམས་ལས་དེས། །སྔོན་ཚེ་རིང་ནས་གོམས་པའི་ལེགས་བྱས་
མཐུས༑ ༑སྲིད་ཞིའི་འཇིགས་སྒྲོལ་རིན་ཆེན་མཆོག་གསུམ་ལ། །དད་མོས་པད་དཀར་བཞད་པའི་མིག་ཡངས་མ། །གཏན་བདེ་སྦྲང་རྩིའི་བཅུད་བཟང་རྒྱས་པར་སྨོན།།  །། ་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་ལྔའི་ཟླ་བ་བདུན་པའི་ཚེ་སུམ་ཅུ་སོ་
གཅིག་ཉིན་བྲག་གཡབ་ཆེ་ཚང་ཧོ་ཐོག་ཐུ་རིན་པོ་ཆེ་ནུབ་ཕྱོགས་འཇར་མན་སོགས་ཀྱི་ཡུལ་གྲུར་གཟིགས་བསྐོར་དུ་ཕེབས་ཁར་བཀའ་སློབ་གསུང་མགུར་སྒྲ་སྡུད་འཕྲུལ་འཁོར་དུ་འཇུག་གནང་མཛད་པ་འདི་ལྟར།  ཚེ་རབས་ལས་སྨོན་དགེ་བའི་རྟེན་འབྲེལ་གྱི་མདུད་རྒྱ། །གཅིག་མིན་དུ་མར་སྦྲེལ་བའི་མཚུངས་མེད་

[033A]༄༅། །ཀྱི་སྐྱེས་མཆོག་རིང་ནས་ཆོས་ཀྱིས་གསོས་པའི་དམ་གཙང་གི་བུ་གཅིག་དཔག་ཚད་དུ་མས་བསྐལ་བའི་ཐག་རིང་དུ་བྱོན་ཡང། །བསུབ་ཀྱང་ཟུབ་ཏུ་མེད་པའི་མཛའ་གཅུགས་ཀྱི་རི་མོ། །མ་བྲིས་སྙིང་ལ་
བཀོད་པ་ལམ་ལམ་དུ་ལོས་འཆར། །བུ་རྒོད་བློ་རྩལ་རྫོགས་པའི་མཁའ་ལྡིང་གི་གཞོན་ནུ། །རྒྱ་ཆེའི་རྒྱལ་ཁམས་ཉུལ་བའི་གཤོག་རླབས་དེ་བསྒྱུར་དང། །ཕ་རྒན་རེ་བའི་མིག་ལྤགས་ནམ་མཁའ་ལ་བཏེགས་ཏེ། །ལེགས་ལམ་ནམ་འཕང་གཅོད་པའི་
སྨོན་ལམ་ཞིག་ཞུས་ཡོང། །ཉི་ཟླ་གླིང་བཞི་བསྐོར་བའི་ལྟད་མོ་དེ་མཚར་ཡང། །ནག་ཕྱོགས་སྒྲ་གཅན་གདུག་པའི་ཁ་རླངས་དེ་ཉེན་ཆེ། །སྟག་མོ་གྲ་འཛུམ་རྒྱས་པ་ནགས་མཐའ་རུ་འགྲིམས་དུས། །མི་མངོན་ཤ་ཝ་རི་པའི་ས་མདའ་དེར་གཟོན་དགོས་
ལྷ་ཡུལ་ས་ལ་འཕོས་འདྲའི་མི་ཡུལ་གྱི་ལྗོངས་ན། །བདེ་སྐྱིད་དཔལ་འབྱོར་འཛོམས་པའི་འདི་སྣང་གི་ཡོ་ལང། །འཁྲུལ་པ་སྒྱུ་མ་ལས་ཀྱང་ཡང་འཁྲུལ་གྱི་ཆུ་རིས། །སྙིང་པོའི་དོན་གྱིས་སྟོངས་པའི་ངང་ཚུལ་ལ་གཟིགས་ཤིག་ཟིན་མེད་བྱ་བའི་
བྲེལ་འཚུབ་ཟོ་ཆུན་གྱི་འཁོར་ལོ། །དལ་མེད་རྟག་ཏུ་བསྐོར་བས་རང་སྡུག་ལ་བཀོལ་ཡང། །བྱུར་ལ་རྒྱན་དུ་རློམ་པའི་སྨྱོན་པ་ཡི་ཟློས་གར། །འཆི་ཁར་ལག་སྟོང་འགྲོ་བའི་ཀླད་ཆུང་ཚོར་གཟིགས་ཤིག་ཆོས་མེད་ཀླ་ཀློའི་ཡུལ་གྱི་སྤྱོད་ཚུལ་ལ་
གཟིགས་ནས། །ཆོས་ལྡན་གངས་རིའི་ལྗོངས་ཀྱི་ཁྱད་ཆོས་ལ་བསམ་ཚེ། །རང་རིགས་ལམ་ཟན་སྒུག་པའི་རྒན་མོ་ཞིག་མཐོང་ཡང། །ཡི་རང་དགའ་བ་བསྐྱེད་པའི་ཡིད་སྨོན་ཞིག་སྐྱེ་ཡོང། །ཁུ་བྱུག་ལྷོ་མོན་ནགས་ཀྱི་སྨན་ལྗོངས་དེ་བསྐོར་ནས།།

[033B] །འབྲས་མེད་ལོ་འདབ་རྒྱས་པའི་སྡོང་རྒན་གྱི་ཁོང་རུལ། །མ་འགྱེལ་མགོ་ལྕོག་ལྡེམ་པའི་རྫུ་བག་གིས་བསུས་ཡོང། །གྲོགས་ཁྱོད་སྐྱོ་བ་སངས་པའི་གླུ་ཆུང་གི་ཚིག་གསུམ། །རྒད་པོ་གཉིས་མེད་སེང་
གེས་དགའ་སྐྱེལ་ལ་ཕུལ་ཡོད། །རང་རེ་གཞིས་བྱེས་འཛོམས་པའི་བཀྲ་ཤིས་ཀྱི་དགའ་གླུ། །གྲོགས་ཁྱོད་དབྱངས་ཅན་མགྲིན་པའི་བང་མཛོད་ལས་ལོངས་ཤོག། །། ་ སྐྱབྶ་རྗེ་རིན་པོ་ཆེའི་རྩོམས་ཟླའི་དུས་དྲན་སྐོར་སྤུད་ཙམ་ཞིག་ལ།  ཟླ་མེད་
སྟོན་པ་ཤཱཀྱའི་སྲས་པོ། །མངོན་སངས་རྒྱས་དང་མྱང་འདས་དུས་ཆེན། །ས་གའི་ཉ་ཞེས་སྟོན་དེའི་རྗེས་འཇུག་ཀུན་ལ་གྲགས་ཤིང་ཕྱོགས་དང་ཕྱོགས་ན། །དུས་སྟོན་ལེགས་བྱས་བསོད་ནམས་ཟོང་མཆོག་སྒྲུབ་པའི་སྲོལ་བཟང་ནུབ་པ་མ་མཆིས།།
ཡུལ་དབུས་གངས་ཅན་སྐྱིད་པའི་སྨན་ལྗོངས། །ཕུན་ཚོགས་མེས་པོའི་ཡིད་ཀྱིས་བཀོད་འདྲར། །ནངས་ཀྱི་དུས་ནས་ད་ལྟའི་བར་དུ། །ཆོས་བཞིན་སྐྱོང་བའི་ཆོས་ལྡན་རྒྱལ་པོའི། །ཆོས་སྲོལ་བཟང་པོའི་མཆོད་པའི་སྤྲིན་གྱིས། །རྒྱལ་དང་རྒྱལ་སྲས་
དགྱེས་པ་སྐོང་ཞིང། །སློང་ལ་སྦྱིན་དང་ཉམ་ཆུང་དུད་འགྲོ། །གནོད་མེད་བདེ་བར་དབུགས་འབྱིན་བྱེད་དོ། །གོམ་པའི་འདེགས་འཇོག་འགོ་གནུས་ཡན་གྱི། །རྒན་བྱིས་བར་མའི་སེར་སྐྱ་ཀུན་ཀྱང། །ལྷག་པའི་ལྷ་ཡི་བཟླས་བརྗོད་བསམ་གཏན། །
ཕྱག་དང་སྐོར་བ་མཆོད་འབུལ་སྦྱིན་གཏོང། །སྡིག་སྤོང་དགེ་སྒྲུབ་རྣམ་དཀར་ལས་ལ། །རང་རང་གང་མོས་ཅི་བདེར་བརྩོན་པས། །མཐོ་རིས་ཐར་བའི་ལམ་བཟང་ཕྱེས་ཏེ། །སྐལ་བཟང་སྐལ་བའི་སྙིང་པོར་ལེན་ཞིང། །དགའ་སྐྱིད་ལྷ་ཡུལ་ལྷ་ལ་

[034A]༄༅། །འགྲན་པའི། །ལུགས་ཟུང་དུས་སྟོན་ལྟད་མོར་ཆེའོ། །ད་ནི་དུས་ངན་སྲིན་མོ་གླལ་བའི། །ཁ་རླངས་གདུག་པའི་མུན་ནག་འཐིབས་པོས། །གངས་ཅན་སྐལ་བཟང་དགའ་བའི་དུས་སྟོན། །གློ་བུར་དྲན་
ཡུལ་ཙམ་དུ་བྱས་སོང། །དགའ་ལྡན་ཆབ་སྲིད་སྲིད་པའི་སྒྲོན་མེ། །བདུད་རིགས་ནག་པོ་བརྩེགས་པའི་སྤྲིན་གྱིས། །ལ་འུར་འགེབས་པའི་དྲག་ཤུལ་བཙན་པོས། །ཐུབ་བསྟན་པདྨ་བཞད་པའི་ནགས་ཀླུང། །མོད་ལ་ཟུམ་པའི་ངང་ཚུལ་འྡི་
ཡིས༑ ༑གཙུག་ལག་གཉིས་ལྡན་དགའ་ལྡན་ཆབ་སྲིད། །རིས་མེད་བསྟན་པའི་སྲོག་ཏུ་འབྲེལ་བར། །ད་གཟོད་གཏིང་ནས་ངེས་པ་རྙེད་དོ།། །། ་ ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དྲུག་ལོར་སར་ན་ཐ་ནས་བྲག་གཡབ་ཧོ་ཐོག་ཐུ་རིན་པོ་ཆེར་ཕྱག་བྲིས་འྦུལ་
གནང་གི་དབུ་བརྗོད་ཚིགས་བཅད་ལ།  ཨ་ཧོ་རྨོངས་པའི་བྲག་རི་འབུམ་བསྙིལ་བའི། །བློ་རྩལ་རྡོ་རྗེའི་ཐོག་གི་རྗེས་འགྲོའི་དཔྱིད། །དཔལ་ལྡན་ཤེས་བྱ་ཀུན་རིག་ཐུ་མིའི་སྤུན། །མཆོག་རབ་ལེགས་བྱས་གཡབ་མོས་དྲངས་ཁྱོད་རྒྱལ།། །།། ་བོད་
ལྗོངས་བོད་སྐད་གསར་རྙིང་བརྡའི། །རྣམ་གཞག་རྣམ་པར་དབྱེ་བའི་ཚུལ། །ལེགས་སྟོན་ལེགས་བཤད་བློ་གསར་གྱི། །སྐྱེས་བུའི་སྐྱེས་སུ་ཉེར་མཁོ་འདི། །བློ་ལ་བཟང་པོའི་ཡོན་ཏན་རྫོགས། །ཐུབ་བསྟན་སྤེལ་བའི་སྙིང་སྟོབས་འཛིན། །
གུ་ཎ་མཧཱ་ཀ་རུ་ཎའི། །དེ་ཝ་དགྱེས་དེས་དཔར་དུ་བསྐྲུན། །ཚུལ་འདིས་ཚུལ་མིན་རྨོངས་པ་ལས། །མ་རྣམས་མ་ལུས་ཡོངས་གྲོལ་ཏེ། །ཀུན་མཁྱེན་ཀུན་ཏུ་འོད་ཀྱི་དཔལ། །མྱུར་བ་མྱུར་བར་ཐོབ་གྱུར་ཅིག་ །ཅེས་པ་འདི་ཡང་སོགས་སྤྲུལ་བློ་བཟང་བསྟན་

[034B]། །། ་ཀ་སྦུག་ནས་སྐུ་ཚ་བཀའ་བརྒྱུད་ཀོང་སྤྲུལ་རིན་པོ་ཆེ་འཇམ་མགོན་བློ་གྲོས་ཆོས་ཀྱི་
སེང་གེ་ནས་ཞུ་ཡིག་འབུལ་གནང་གི་བཀའ་ལན་མཇུག་སྡོམ་ལ།  ཐུགས་ནི་ཞི་འཇམ་དུལ་བས་འགྲོ་མགོན་དགྱེས། །བློ་ཆེན་རྒྱལ་བའི་གྲོས་བཟང་འགྲོ་ལ་སྟོན། །ཆོས་ལམ་དྲི་མེད་ཕྱོགས་ཀྱི་མཐར་གསལ་བཞིན། །སེང་ཁྲི་འདབ་སྟོང་གེ་གསར་སྟེང་བྮུགྶ་
ནས༑ ༑འཇམ་མགོན་དགྱེས་རྒུར་རྩེན་པའི་བློ་གྲོས་ཀྱིས། །ཐེག་གསུམ་ཆོས་ཀྱི་སྒྲ་དབྱངས་སྒྲོག་པ་ལ། །འཇིགས་བྲལ་སྨྲ་བའི་སེངེགེ་དར་མའི་རྩལ། །སྒྲུབ་བརྒྱུད་བསྟན་པའི་རྒྱན་དུ་ལྷུར་བཞེས་ཤོག་ཁྲི་འབུམ་ཚངས་པས་རྙེད་མིན་བྱང་
ཆུབ་ལམ། །བློ་འདས་བདེ་གཤེགས་གཤེགས་ཤུལ་བཟང་པོ་དེར། །ཡེ་ནས་སྨོན་པའི་ཞང་རྒན་ཤེས་རྨོངས་བདག་ཁྱོད་ཉིད་གོང་མའི་རྣམ་ཐར་སྐྱོང་དུ་རེ།། །། ་རྣལ་འབྱོར་མཁའ་སྤྱོད་སྒྲུབ་པའི་ཉེ་ལམ་མཆོག་རྡོ་རྗེ་
བཙུན་མོའི་སྒྲུབ་ཐབས་འབྲིང་པོ་འདི། །རྡོར་གདན་དགེ་སློང་ཨ་ཁུ་སྟོན་པ་ནས། །དག་གསལ་དཔར་གྱི་འཕྲུལ་དུ་བསྐྲུན་པའི་དགེས། །ཨཾ་མ་འགྲོ་ཀུན་ཐེག་མཆོག་བཤེས་གཉེན་གྱི། །གདམས་ངག་བདུད་རྩིའི་ཉིང་ཁུཾ་རབ་མྱོང་ནས། །
རྣམ་དག་མཁའ་སྤྱོད་ཞིང་གི་དགའ་སྟོན ་ལ། །འབད་མེད་ལོངས་སུ་སྤྱོད་པཾ་ཐོབ་གྱུར་ཅིག་ །། ་ སྦག་སར་དོན་གཅོད་སྐུ་ངོ་ངག་དབང་དོན་གྲུབ་ལ་དད་རྟེན་སྐུ་དཔར་སྩལ་བའི་མཚན་བྱང་ལ།  བློ་འདས་ཀུན་བཟང་སྤྱོད་མཆོག་རྒྱ་མཚོ་དང། །ཡེ་

[035A]༄༅། །ཤེས་ཟུང་འཇུག་ཚོགས་གཉིས་གཤོག་རླབས་ཀྱིས། །ངག་གིས་བརྗོད་བྲལ་སྐུ་བཞིའི་དབང་ཕྱུག་སར། །བདེ་བླག་བགྲོད་དེ་དོན་གཉིས་ལྷུན་གྲུབ་ཤོག་ །། ་ ར་སྟོད་སྐྱོང་བླ་སྤྲུལ་སྐུ་ངག་དབང་བློ་
བཟང་ཨ་རིར་ཕེབས་སྐབས་དད་རྟེན་གཟིགས་དཔེར་བདེ་མཆོག་ལུས་དཀྱིལ་གྱི་བསྐྱེད་རྫོགས་ཕྱག་དཔེ་སྩལ་བའི་མདུན་ཤོག་ཐོག་སྨོན་ཚིག་ཕྱག་བསྟར་མའི་ཚིག་གཞིར།  ངག་གིས་བརྗོད་བྲལ་ཀུན་ཏུ་བཟང། །དབང་ཕྱུག་བདེ་ཆེན་ཧེ་རུ་ཀཿ་བློ་ལྡན་སྙིང་ལ་རྟག་འཆར་བའི། །
བཟང་པོའི་ངོ་མཚར་འཛིན་པར་སྨོན།། །། ་ མི་མི་སབ་ཕིཊ་བཧི་ཊི་ཀརྨ་ཚུལ་ཁྲིམས་མཁས་མཆོག་དཔལ་མོས་མཚུར་ཕུ་ཀརྨ་པ་རིན་པོ་ཆེའི་དྲུང་ནས་རབ་བྱུང་མའི་སྡོམ་པ་ཞུས་པའི་སྐོར་ཞུ་ཡིག་འབྱོར་བའི་བཀའ་ལན་དུ།  རིང་ནས་ཀརྨ་དགེ་བའི་ཚུལ་བྯང་
མཐུས། །ཁྲིམས་ལྡན་མཁས་གྲུབ་བྱེ་བའི་གཙུག་རྒྱན་དྲུང། །དཀོན་མཆོག་རིན་ཆེན་མཛོད་གྱུར་བསླབ་གཞིའི་དཔལ། །ཡོངས་ནོད་སྐལ་བ་བཟང་མོ་ཤིས་གྱུར་ཅིག་ཡིད་འཕྲོག་སོས་ཀར་བཞད་པའི་པད་མ་བཞིན། །ཐུབ་
ཚུལ་བཅས་ཁྲིམས་དག་པའི་སྐྱེ་བོ་དེར། །མཁས་ཀུན་མཆོག་ཏུ་དགྱེས་པའི་དཔལ་བཟུང་སྟེ། །བསྔགས་པའི་རོལ་མོ་མ་བསྐུལ་ངང་གིས་འཁྲོལ། །སོ་ཐར་སྡོམ་པ་བསམ་འཕེལ་མ་ཎི་ཀར། །མ་ཡེངས་དྲན་ཤེས་ཚུལ་བཞིན་
ལེགས་བསྟེན་ནས། །ཁྲིམས་འཆལ་ཆོམ་རྐུན་འགོག་པའི་ཐབས་མཁས་ཀྱིས། །མཆོག་གི་དཔལ་ཐོབ་མཛོད་ཅིག་སྲིང་མོ་ཀྱེ།། །། ་ སུད་སི་ནས་ཛེ་སྨད་རིན་པོ་ཆེར་དད་རྟེན་སྐུ་དཔར་སྩལ་བའི་རྒྱབ་ཡིག་ལ།  ཁྲི་འབུམ་སྐྱེ་བོས་

[035B] །ཁྲི་གདུགས་འོད་ཀྱིས་ཕྱེ་བའི་མེ་ཏོག་གསར། །ཁྲི་ཕྲག་འཛུམ་ཕྲེང་དགོད་པའི་སྐྱེད་ཚལ་དུ། །ཁྲི་བྱང་རྒན་པོའི་དལ་འགྲོས་ཉམས་རེ་དགའ།། །། ་ ར་སྟོད་རིན་པོ་ཆེར།  སུར་ཛ་ལན་ཀྲེ་ཆུ་བཞིན་
ཉུལ་ནས་ནི། །སུ་ཡིན་མི་ཤེས་སྐྱེ་བོ་མང་འཕྲད་མོད། །སུ་དང་སུས་ཀྱང་མཛའ་བས་བསུ་བ་འདིར། །སུ་ཞིག་ཡིད་དགའ་མི་བསྐྱེད་དེ་ཀོ་ཅི།། །། ་ སེར་སྨད་དགེ་བཤེས་མཁས་གྲུབ་ཐུབ་བསྟན་ལ་དད་རྟེན་སྐུ་དཔར་སྩལ་བྱང།  བརྟན་མཁས་ཡོན་ཏན་
གཉིས་ལྡན་བཤེས་གཉེན་གྱི། །དྲིན་ལས་གྲུབ་གཉིས་བྱེ་བའི་གཤེགས་ཤུལ་ལམ། །ཡོངས་རྫོགས་ཐུབ་དབང་གཉིས་པ་ཙོང་ཁ་པའི། །བསྟན་དང་ཚེ་རབས་ཀུན་ཏུ་འབྲལ་མེད་ཤོག། །། ་ འཇར་མན་མིའུ་ནིག་ཏུ་སེར་སྨད་སྤང་ལུང་སྤྲུལ་སྐུ་
བྱམས་པ་བློ་བཟང་ལ་ཕྱག་བྲིས་གནང་བའི་འགོ་བརྗོད་ཚིག་བཅད་ལ།  སྤང་ལྗོངས་མེ་ཏོག་བཀྲ་བའི་ཡུལ་ལུང་ན། །བྱམས་བརྩེའི་འཛུམ་དཀར་བཞད་པའི་འདབ་བརྒྱ་པ། །བློ་ལྡན་ཀུན་དགའ་འཕྲིན་ལས་བཟང་པོའི་དྲི། །འགོག་མེད་གྲོལ་བའི་སྐྱེས་མཆོག་གང་
གི་དྲུང།། །། ་ གོང་ས་སྐྱབྶ་མགོན་ཆེན་པོ་མཆོག་ལ། ས་ར་ཎ་ཐ་ནས་ཞུ་ཡིག་འབུལ་གནང་གི་ཞལ་བྱང་ལ།  ས་གསུམ་འགྲོ་བའི་རེ་སྐོང་ནོར་བུའི་དྲུང། །ས་ར་ན་ཐའི་ཀུན་དགའ་ར་བ་ནས། །ས་སྟེང་རྐང་གཉིས་དུད་འགྲོའི་རང་བཞིན་དེས། །ས་ལ་ལུས་ཀུན་
ཕབ་པའི་ཕྱག་བཅས་ཕུལ།། །། ་ སུད་ཛ་ལན་ཀྲེར་རཀ་ར་སྤྲུལ་སྐུ་ཐུབ་བསྟན་ཆོས་དར་ལ་མེ་ལུག་ལོ་གསར་གྱི་རྟེན་འབྱུང་ཤིས་བརྗོད་ཕྱག་བྲིས་སྩལ་བར།  བདུད་ཀྱིས་མི་ཐུབ་ཐུབ་དབང་གཉིས་པ་མཆོག་བློ་བཟང་རྒྱལ་བསྟན་བསྟན་པའི་སྙིང་པོ་དེའི། །ཟླ་མེད་ཁྱད་

[036A]༄༅། །ཆོས་ཆོས་དབྱངས་སྙན་རྒུ་རུ། །འཛམ་གླིང་ཡོངས་དར་དར་དིར་སྒྲོག་པར་སྨོན།། །། ་ ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དྲུག་ཟླ་བ་བཅུ་གཅིག་པའི་ཚེས་གཅིག་ཉིན་འཇར་མན་མིའུ་ནིག་སོག་དགོན་ཐེག་ཆེན་ཆོས་འཕེལ་གླིང་གི་མགྲོན་དེབ་ཐོག་
འགོད་རྒྱུའི་བཀའ་རྩོམ་ལ།  ཐེག་གསུམ་ལུང་རྟོགས་སྣང་བའི་གཏེར་ཆེན་པོས། །ཆོས་ལམ་དྲི་མེད་གསལ་བའི་དགེ་མཚན་གྱིས། །སྲིད་ཞིའི་ལེགས་ཚོགས་འཕེལ་བའི་ངོ་མཚར་འབུམ། །འཛམ་གླིང་སྐྱེ་རྒུའི་དཔལ་དུ་བཞད་གྱུར་ཅིག། །།
་ དགའ་ལྡན་ཤར་རྩེ་གྲྭ་ཚང་གི་ཆོས་སྤྱོད་དབྱངས་ཡིག་གི་ཁ་བྱང།  སྒྲ་དབྱངས་རྒྱ་མཚོར་ཤར་པའི་སྙན་འཇེབས་གདངས། །རྩེ་གཅིག་ཏིང་འཛིན་བརྟན་པོས་བསྐུལ་བའི་མོད། །ཚངས་ཆེན་ངག་གི་སྙེམས་པ་ཡོངས་བཏང་སྟེ། །ཨོཾ་ཡིག་ཟློ་བའི་རྫུ་བག་ངལ་
བ་བསྟེན།། །།། ་ སུད་སི་ཛུས་རིག་ཏུ་ཡོད་པའི་མི་མི་མ་དཧམ་ཁལ་ལེ་ཕོ་ཞེས་པར་སྩལ་བའི་ཐུབ་དབང་བྲིས་སྐུའི་རྒྱབ་བྱང་དུ།  རིང་ནས་ལས་སྨོན་བཟང་པོའི་ཡོན་ཏན་བདག་མོ། །ཚེ་རིང་ནད་མེད་དཔལ་འབྱོར་འདོད་རྒུ་འཕེལ། །སེམས་ཀྱི་དྲི་མ་སྦྱོང་བའི་སྨན་གྱི་
མཆོག་དམ་ཆོས་བདུད་རྩིའི་བཅུད་ཀྱིས་རྟག་འཚོ་ཤོག། །། ་ རྫ་རོང་ཕུ་སྤྲུལ་སྐུ་ངག་དབང་རིག་འཛིན་ལ་སྩལ་བའི་དཔར་གྱི་རྒྱབ་བྱང་དུ།  ལུས་ངག་ཡིད་ལ་རྒྱལ་བ་སྲས་བཅས་ཀྱི། །དབང་དང་སྟོབས་བཅུའི་བྱིན་རླབས་རྟག་ཞུགས་ཏེ། །ཁམས་
གསུམ་མ་རིག་འཁྲུལ་འཁོར་འཇོམས་པའི་རྩལ། །རྒྱལ་སྲས་དཔའ་བོའི་རྣམ་ཐར་འཛིན་པར་སྨོན།། །། ་ ཨིང་ལན་དུ་ཕ་ལྷའི་སྲས་འཇིཊ་མེད་དཔལ་འབྱོར་ལ་སྐུ་དཔར་སྩལ་བའི་སྨོན་ཚིག་ལ།  སྲིད་ཞིའི་འྗིཊ་སྐྱོབ་དཀོན་མཆོག་རྣམ་གསུམ་ལ། །འགྱུར་མེད་དད་པས་གསོལ་བ་ཐོབ་

[036B] །ཚེ་དཔལ་འབྱོར་པ་འདི་ཕྱིའི་ལེགས་ཚོགས་ཀུན། །འགྲུབ་བོ་ཨ་ཞང་རྒན་པོའི་སྙིང་གཏམ་ཡིན། །འཇིགས་ཞུམ་མེད་པའི་བློ་སྟོབས་ཆེར་བསྐྱེད་དེ། །དོན་མེད་འདོད་ཡོན་དཔལ་ལ་མ་གཡེངས་པར། །རང་ལ་ཡོན་ཏན་འབྱོར་བའི་
ཐབས་ཚུལ་ལ། །འབད་བརྩོན་མཛོད་ཅིག་ཚ་བོ་གཞོན་ནུ་ཀྱེ། །འཇིགས་རུངས་བདུད་དང་སྡིག་གྲོགས་དབང་སོང་ན། །འདི་ཕྱི་གཉིས་མེད་འབྱུང་བས་རྒྱང་བསྲིངས་ཏེ། །དཔལ་ལྡན་མི་རབས་གོང་མའི་མཛད་བཟང་རྗེས། །སླེབས་འབྱོར་ཐུབ་
པའི་དམ་བཅའ་སྙིང་ལ་བྲིས། །ཨ་ཡེ་རྒྱ་དམར་བཙན་གནོན་འཇིགས་སྐྲག་འོག་དབང་མེད་མནར་བའི་སྐྱེད་མ་བསོད་དཔལ་སོགས། །སྤྲང་ཟས་ཙམ་ཡང་འབྱོར་དཀའི་སྡུག་བསྔལ་དེ། །བསམ་ནས་སྙིང་རུས་སྐྱེད་ཅིག་ཨ་མའི་བུ། ཕྱི་ལོ་
ཆིག་སྟོང་དགུ་བརྒྱ་དྲུག་ཅུ་རེ་དྲུག་ཟླ་བ་བཅུ་གཉིས་པའི་ཚེས་བརྒྱད་ལ་ཞང་རྒན་ནས་ཕུལ།། །། ་ སྐུ་ངོ་བཀའ་བློན་ཕ་ལྷ་བ་ཐུབ་བསྟན་འོད་ལྡན་མཆོག་ལ་དད་རྟེན་དུ་རྗེ་ཙོང་ཁ་པ་ཚེ་འཛིན་མའི་སྣང་བརྙན་བྲིས་སྐུ་ཞིག་སྩལ་བའི་རྒྱབ་ཡིག་སྨོན་ཚིག་ཏུ།  ཐུབ་དབང་བྶྟན་
པའི་ཉི་མ་འཇམ་མགོན་རྗེའི། །གསང་གསུམ་བྱིན་རླབས་འོད་བརྒྱའི་སྣང་བ་ཡིས། །ཚེ་དཔལ་ལུང་རྟོགས་པདྨ་འབུམ་བཞད་ཅིང། །དོན་ལྡན་གཏན་བདེའི་དྲི་བཟང་འཕྲོ་བར་སྨོན།། །། ་ རག་ར་སྤྲུལ་སྐུ་ཐུབ་བསྟན་ཆོས་དར་ལ་དགའ་ལྡན་ལྷ་བརྒྱ་མ་བཀའ་
རྒྱ་མའི་ཕྱག་དཔེ་ཞིག་གསོལ་རས་སྩལ་བའི་འགོ་ཤོག་ཏུ་སྨོན་ཚིག་ལ།  ཐུབ་གསུང་ཐུབ་པའི་དགོངས་པ་ཇི་བཞིན་དུ། །བསྟན་པས་བསྟན་ལ་ཕན་པ་བསྒྲུབ་ནུས་ན། །ཆོས་བརྫུའི་ཆོས་གོས་དོར་ནས་ཁྱིམ་གནས་ཀྱང། །དར་མས་དར་གྱི་རུ་མཚོན་འཕྱར་བཞིན་མཛེས།། །།

[037A]༄༅། ་ །ཨ་རིར་བཀའ་བློན་ཟུར་ཁང་པ་དབང་ཆེན་དགེ་ལེགས་མཆོག་ལ་དད་རྟེན་སྐུ་དཔར་སྩལ་བའི་རྒྱབ་ཡིག་སྨོན་ཚིག་ལ།  རབ་འབྱམས་ཞིང་གི་རྒྱལ་དབང་སྲས་བཅས་ཀྱི། །གསང་གསུམ་བྱིན་རླབས་བདུད་རྩིའི་སྤྲིན་ཆེན་ལས། །སྲིད་ཞིའི་
དགེ་མཚན་གྲུ་ཆར་རྟག་འཇོ་བས། །ལེགས་ཚོགས་གསེར་གྱི་སྙེ་མ་རྒྱས་པར་སྨོན།། །། ་ ཨ་རིར་ར་སྟོད་སྐྱོང་བླ་སྤྲུལ་སྐུ་ངག་དབང་བློ་བཟང་ལ་དད་རྟེན་སྐུ་དཔར་སྩལ་བའི་སྨོན་ཚིག་ལ།  ངག་ནི་ཟབ་རྒྱས་ཆོས་དབྱངས་སྒྲོག་ལ་དབང། །བློ་ནི་ཐེག་མཆོག་ལམ་
གྱིས་ཕྱུག་པས་བཟང། །ངག་ཡིད་ལུས་ལ་རྡོ་རྗེ་གསུམ་གྱི་དབང། །བློ་གཏེར་རྒྱལ་བར་འདི་འདུན་བཟང།། །། ་ སུད་ཛ་ལན་ཀྲིའི་གྲོང་གསེབ་ཊོར་གེན་གྱི་མགྲོན་དེབ་ཐོག་སྨོན་ཚིག་ཏུ།  བདེ་སྐྱིད་དགའ་བ་འཛོམས་པའི་ཡུལ་ལྗོངས་འདིར། །མི་
མཐུན་རྒུད་པའི་མི་ཡང་མི་གྲགས་ཤིང། །སྲིད་འབྱོར་དགའ་སྐྱིད་སུམ་རྩེན་ཡུལ་སར་འགྲན། །གཞན་ཕན་བྱམས་བརྩེའི་མཛའ་བ་འཕེལ་བར་སྨོན།། །། ་ བྲག་གཡབ་རིན་པོ་ཆེའི་སྲས་གནམ་རི་སྲོང་བཙན་ལྷུན་གྲུབ་བཙས་སྟོན་སྐབས།  གནམ་སྔོན་
མཛེས་རྒྱན་རི་བོང་ཅན་བཞིན་དུ། །གསལ་བར་སྨོན་པའི་དྲང་སྲོང་བདེན་དབྱངས་ཀྱིས། །བཙན་པོའི་ཉི་བུ་གཞོམ་པའི་བཀྲ་ཤིས་སྟོང། །ལྷུན་པོའི་མཆེད་ཟླར་གྲུབ་པའི་དཔལ་དུ་ཆེ།། །། ་ མ་སུ་རིའི་སློབ་གྲའི་ཆོས་དགེ་དགའ་ཤར་ཉག་རེ་རྟ་མགྲིན་རྒྱ་
མཚོ་ལ།  ཤིང་རྟ་ཆེན་པོའི་གཞུང་ལུགས་མང་ཐོས་ཤིང། །སྨྲ་བའི་མགྲིན་པ་གཟེངས་སུ་མཐོ་བ་ཁྱོད། །བསམ་སྒོམ་བརྩོན་པའི་གྲུ་ཆེན་ལ་ཞུགས་ནས། །རྒྱ་ཆེན་འཁོར་མཚོ་བརྒལ་བའི་ཐབས་ལ་འབུངས།། །།    ༈   

[037B] །ལེགས་འོངས་བླ་མའི་རྣལ་འབྱོར་བསམ་འཕེལ་དབང། །དངོས་གྲུབ་འདོད་རྒུ་འཇོ་བའི་གཏེར་ཆེན་དུ། །འཛད་མེད་དཔར་གྱི་ཤིང་རྟར་དྲངས་པའི་དགེས། །སྐུ་གཤེགས་མཁན་ཟུར་ངག་དབང་གྲགས་པ་སོགས། །
འབྲེལ་ཐོགས་འགྲོ་ཀུན་ཐེག་མཆོག་གདམས་ངག་ལ། །བརྟེན་ནས་དབང་བཅུས་སྙེམས་པའི་གྲགས་སྙན་སྒྲས། །སྲིད་པ་གསུམ་ན་ངལ་བསོ་སྦྱིན་གྱུར་ཅིག་ །ཅེས་པ་འདི་ཡང་སེར་སྨད་སྤོམ་ར་དགེ་སློང་བློ་བཟང་ཡེ་ཤེས་ནས་མཁན་ཟུར་རིན་པོ་ཆེ་ངག་དབང་གྲགས་པའི་དགོངས་རྫོཌ་
དགེ་རྩར་དམིགས་ཏེ་བླ་མ་མཆོད་པའི་ཆོ་ག་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྨོན་པའོ།།  །། ་ཟག་མེད་རྣམ་གྲོལ་འབྲས་བུའི་རིན་ཆེན་མཛོད། །ཐར་འདོད་བློ་གསལ་བྱེད་བའི་དགའ་སྟོན་དུ། །འབད་མེད་ལྷུག་པར་དབྱེ་བའི་ལེགས་བཤད་
འདི༑ ༑དག་གསལ་དཔར་དུ་རི་མོར་དྲངས་པའི་དགེས། །ཐུབ་བསྟན་བྱེ་བའི་ཡང་སྙིང་ཙོང་ཁ་པའི། །ལུགས་བཟང་མཐའ་ཡས་ཕན་བདེའི་དཔྱིད་དུ་རྒྱས། །གངས་ཅན་མགོན་པོའི་འཕྲིན་ལས་ཉི་མའི་རླབས། །ཕྱོགས་ཀྱི་དཀྱིལ་འཁོར་རྫོགས་པར་
བརྡལ་གྱུར་ཅིག་ཡངས་པའི་ནོར་འཛིན་མཐོ་རིས་དགའ་ཚལ་དུ། །བགྲོད་བྱེད་རི་མོ་འགོད་པའི་སྐྱེ་རྒུ་ཀུན། །ཕན་ཚུན་བྱམས་བརྩེའི་མཛའ་བའི་ལག་སྦྲེལ་ཏེ། །དགའ་བདེས་མྱོས་པའི་ཟློས་ག་རྩེན་གྱུར་ཅིག་དམར་སེར་མདངས་འྫིན་
འཇམ་མགོན་མི་ཡི་གར། །བློ་བཟང་བཞེད་གཞུང་མ་སྨད་རྒྱ་མཚོ་ཆེར། །ཐོས་དང་བསམ་སྒོམ་བསམ་འཕེལ་ནོར་གྱི་བུའི། །གཏེར་བརྒྱ་འཛམ་གླིང་དཔལ་དུ་འཛིན་གྱུར་ཅིག་རྒྱུ་སྦྱོར་ཉིད་ཀྱང་བློ་འདས་ཀུན་བཟང་གི། །སྤྱོད་མཆོག་སྨོན་ལམ་

[038A]༄༅། །རྒྱ་ཆེན་ཡོངས་འགྲུབ་སྟེ། །རིང་པོར་མི་ཐོགས་མཐའ་ཡས་འགྲོ་བ་ཀུན། །འདྲེན་པའི་བླ་མེད་བྱང་ཆུབ་ཐོབ་གྱུར་ཅིག་ །ཅེས་པ་འདི་ཡང་སེར་སྨད་ཕྱག་ཟུར་བློ་བཟང་ཐོགས་མེད་ནས། སེར་སྨད་ཡིག་ཆའི་གྲས་འདི་ཉིད་དཔར་དུ་བསྐྲུན་
པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་པའོ།། །། ་ སྦགས་ནས་སེར་ཏྲེ་དགེ་བཤེས་བློ་བཟང་ཐུབ་བསྟན་གྱིས་ཞུ་ཡིག་ཕུལ་བའི་བཀའ་ལན་གྱི་འགོར།  བློ་གཏེར་བློ་ཡི་གྲོགས་སུ་རབ་བསྙེན་ཏེ། །བཟང་དང་བཟང་མིན་འབྱེད་པའི་རྣམ་
དཔྱོད་ཀྱིས། །ཐུབ་གསུང་ཐུབ་པའི་དགོངས་པ་ཇི་བཞིན་དུ། །བསྟན་པས་བསྟན་ལ་བྱ་བ་མཛོད་ཅིག་ཀྱེ།། །། ་ ཟུར་ཁང་བཀའ་ཟུར་དབང་ཆེན་དགེ་ལེགས། གཅུང་ལྷ་དབང་སྟོབས་རྒྱལ། ལྷ་ལྕམ་བདེ་སྐྱིད་ལྷ་མཛེས་གསུམ་གྱིས་ཨ་མི་རི་ཀ་ནས་ཞུ་ཡིག་ཕུལ་
འབྱོར་གྱི་བཀའ་ལན།  ཚངས་དབང་གཙུག་གི་ནོར་བུས་མཆོད་པའི། །བདེ་ཆེན ་མགོན་པོ་བླ་མ་ལྷ་ཚོགས། །ཀུན་དགེ་བདུད་རྩིའི་གྲུ་ཆར་འཇོ་བའི། །བདེ་ལེགས་ཆེན་པོས་ཁྱེད་ལ་སྲུངས་ཤིག་དྦང ་རྣོན་རྐང་འཐུང་བྱེ་བའི་ཁྲོད་ན། །ཆེན་པོའི་
བློ་ཡི་ཁོ་ལག་རྫོགས་པའི། །དགེཾ་མཚན་དཔག་ཡས་ཡོངས་འདུའི་འཁྲི་ཤིང། །ལེགྶ ་ཚོགས་འབྲས་བུས་དུད་ལ་ཡི་རངས། །ལྷ་ལམ་སྤྲིན་བྲལ་ཡངས་པོའི་ངོས་སུ། །དབང་གཞུའི་དྲ་བ་བཀྲག་ཏུ་ཆེ་ལྟར། །སྟོབས་ཆེན་རྣམ་དཔྱོད་བཀྲ་བའི་
མི་མཆོག་རྒྱལ་ཁའི་ངང་ནས་བདེ་བར་གཞེས་སམ། །བདེ་འབྱུང་བཞིན་བཟང་པདྨའི་མིག་ཡངས། །སྐྱིད་དུ་ཚོར་བའི་འཚོ་བ་དགེ་ཞིང། །ལྷ་ཆོས་རིན་ཆེན་མངོན་དགའི་རྒྱན་གྱི། །མཛེས་པ་མཆོག་ཏུ་ངོམ་བཞིན་བཞུགས་སམ། །

[038B] །དོན་ལྡན་སྙིང་པོས་ལྕིབས་ཕེབས་ཚེ། །དོན་མཐུན་ཚོང་པས་ནོར་བུ་རྙེད་ལྟར། །དོན་དམ་དགའ་བ་འབུམ་གྱི་རྩེར་སོན། །བློ་ལ་བཟང་མེད་ངན་དགུ་འཛོམས་ཤིང། །ཡེ་ནས་མི་ཤེས་རྨོངས་པའི་ཁོལ་པོ། །
བསྟན་པ་མི་འཛིན་འདི་སྣང་རྣམ་གཡེང། །རྒྱ་འབྱམས་མཚོ་ལ་རྐྱལ་རྩེད་བྱེད་མུས། །པད་དཀར་པདྨ་འདབ་མ་རྒྱས་འདྲར། །སྙན་འཇེབས་སྙན་དུ་གསོལ་བའི་རི་མོ། །དཔྱད་ཅིང་དཔྱད་ཅིང་ཟབ་བརྒྱར་གྲོལ་བ། །དབང་ཆེན་དབང་རྣོན་འཁྱུག་པའི་
རྦ་རླབས། །དེ་ལྟ་ནའང་ཚིག་གིས་སྦྱངས་བ། །དེ་དང་དེ་ནི་བས་པར་གྱིས་ཞེས། །དེ་ནས་མཛའ་བའི་མཆིད་དུ་སྩལ་བ། །དེ་ལྟར་བསྒྲུབ་ལ་རྩལ་གསུམ་ལོས་སྤྲུགས། །ཀྱེ་ཀྱེ་འདི་སྣང་སྲིད་པའི་བདེ་འབྱོར། །ཡུ་ཡུད་འགྱུར་བའི་བདེ་སྡུག་རི་
མོ༑ ༑མང་མང་ཤར་བའི་ཉམས་མྱོང་དེ་ཀོ་ཡང་ཡང་དྲན་པའི་ཟུངས་སུ་བསྟེན་འཚལ། །འཕྲལ་དུ་སྐྱིད་པ་གང་བྱུང་ལམ་འཁྱེར། །ཕུགས་སུ་བདེ་བ་དགེ་བཅུ་སྐྱབས་འགྲོ། །འཕྲལ་མིན་ཡུན་དུ་བསྟེན་གོམས་མཛད་ན། །ཕུགས་ཀྱི་
མནོ་བསམ་དེ་ལྟ་ལགས་སྙམ། །ལྷ་དྦང ་གིས་ཀྱང་རྙེད་དཀའ་དོན་ཆེན ། །དགེཾ་འབྱུང་གཟུགས་སྐུ་བསམ་འཕེལ་དབང་པོ། །བདེ་ལེགྶ ་སྟོབས་སུ་དར་བའི་དགའ་སྐྱིད། །རྣམ་རྒྱལ་ལྷ་ཡི་མཛེས་པར་འགྲན་མཛོད། །ཁྲི་འབུམ་དཔག་
ཚད་ཁྱོན་དུ་བསྐལ་ཡང། །བྱང་བུར་བརྐོས་པའི་རི་མོ་ཇི་བཞིན། །བློ་ལ་མཛའ་གཅུགས་བཟང་པོ་བཀོད་དེ། །ཡེ་ཡོངས་གང་ཤེས་ལེགས་སྨོན་ཞུ་ལགས། །ཞེས་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བདུན་ཟླ་བ་དགུ་པའི་ཚེས་ཉེར་དྲུག་ལ་

[039A]༄༅། །གུས་ཕུལ།།  །།་ཨི་ཊ་ལིར་སེར་སྨད་དགེ་བཤེས་འཇམ་དཔལ་སེང་གེར་ས་སྤྲེ་གནམ་ལོ་གསར་ཚེས་ཀྱི་རྟེན་འབྲེལ་ཤིས་བརྗོད་སྩལ་བར། འཇམ་མགོན་ཟུར་ཕུད་ལྔ་པའི་གསང་གསུམ་གྱི། །དཔལ་ཡོན་ལུས་ངག་ཡིད་ལ་ཞུགས་
པའི་མཐུས། །སེང་ཆེན་འཇིགས་མེད་ཆོས་སྒྲ་སྒྲོག་པའི་རྩལ། །གེ་སར་དཔའ་བོའི་རྣམ་ཐར་འཛིན་གྱུར་ཅིག།  །།་ཡང། ཐུགས་དགེ་སེར་སྐྱ་མཆོག་དམན་ཁག་ལ་གནམ་ལོ་གསར་ཚེས་ཀྱི་རྟེན་འབྱུང་ཤིས་བརྗོད་སྩལ་བར།  ཆོས་སྲིད་ཉི་ཟླའི་སྣང་བ་
ཕྱོགས་བཅུར་བཀྲ། །ཤིས་པ་རྒྱ་མཚོའི་རླབས་ཕྲེང་མཁའ་ལ་འཕྱུར། །ཚེ་དཔལ་ལང་ཚོ་དར་བའི་བདེ་དགའི་གླུ། །དགེ་ལེགས་བྱེ་བའི་དབྱངས་སུ་རྟག་སྒྲོག་ཤོག།  །།་ཨི་ཊ་ལིའི་རྒྱལ་ས་རོམ་དུབྐའ་བརྒྱུད་པ་སྐུ་ཞབས་ནམ་མཁའི་ནོར་བུར་ལོ་
གསར་ཤིས་བརྗོད་སྩལ་བར།  ལྷུན་འགྲུབ་ཀུན་བཟང་རང་རིག་ཆོས་ཀྱི་སྐུ། །ནམ་ཡང་འགྱུར་མེད་མཁའ་ཁྱབ་མཁའི་རྡོ་རྗེ། །མ་ནོར་སྟོན་མཛད་དངོས་བརྒྱུད་བླ་མ་ཡིས། །དགེ་ལེགས་བྱེ་བའི་ཚོམ་བུ་ཆར་དུ་ཕོབ། །དེ་སྐད་བཀྲ་ཤིས་ཁྲི་སྒོ་དྦྱེ་
བའི་ཚིག་བྱང་གྲོལ་ལམ་ལ་རེ་བའི་བློ་ཅན་དེས། །གྲོགས་བཟང་ཁྱེད་ལ་ཡེ་ཡོངས་དགའ་སེམས་ཀྱིས། །ཤེས་རབ་ལྷ་མོའི་དབྱངས་སུ་དར་དིར་བསྒྲགས།།  །།་གོང་ས་སྐྱབྶ་མགོན་ཆེན་པོར་བྱང་ཆུབ་ལ་རིམ་ཆེན་མོ་དགའ་ལྡན་དཔར་རྙིང་གི་ཕྱག་
དཔེ་བྱིན་ཅན་ཞིག་འབུལ་གནང་མཛད་སྐབས་དབུ་ཤོག་སྟེང་ཕུལ་བྱང་ཚིགས་བཅད་འགོད་གནང་ལ།  རྒྱལ་དང་རྒྱལ་སྲས་བྱེ་བའི་ཤུལ་ལམ་མཆོག་ཡོངས་རྫོགས་ཡོངས་སུ་བགྲོད་པའི་རིམ་པ་གང། །བློ་གཏེར་བློ་བཟང་རྒྱལ་བས་ལེགས་གསལ་བ། །ཆེ་མཆོག་

[039B] །བློ་ལ་བཟང་པོའི་ཡོན་ཏན་མ་དམིགས་ཀྱང། །ཡེ་ནས་དད་གུས་རབ་བརྟན་ཤེས་རྨོངས་དེས། །སྲིད་ཞིའི་རྣམ་འདྲེན་སྲིད་པ་ཇི་སྲིད་བར། །ཐེག་མཆོག་ཆོས་ཀྱི་འཁོར་ལོ་བསྐོར་ཕྱིར་ཕུལ།།  །།་ཡང་གོང་ས་སྐྱབྶ་
མགོན་ཆེན་པོར་སྔགས་རིམ་ཆེན་མོ་དགའ་ལྡན་དཔར་རྙིང་ཞིག་འབུལ་གནང་མཛད་པའི་དབུ་ཤོག་སྟེང་ཕུལ་བྱང་འགོད་གནང་ཚིགས་བཅད་ནི།  ཁྱབ་བདག་དཔལ་ལྡན་རྡོ་རྗེ་འཆང་གི་སར། །རྨད་བྱུང་རྣལ་འབྱོར་ཆེན་པོའི་ཉེ་ལམ་ལས། །བགྲོད་པའི་རིམ་པ་རྣམ་པར་ཕྱེ་བའི་ཚུལ། །སྐལ་
བཟང་ཡིད་ལ་དྒའ་བསྐྱེད་དོན་ལྡན་འདི། །ཁྲི་འབུམ་བསྐལ་པར་རྙེད་དཀའི་བྱང་ཆུབ་ལམ། །མ་ནོར་སྒྲུབ་ལ་བློ་ནུས་རབ་དམན་པས། །ཀུན་བཟང་ཡེ་ཤེས་སྣང་བ་རིང་བསྐལ་པའི། །རྒན་པོས་སྲིད་ཞིའི་རྣམ་འདྲེན་དམ་པར་ཕུལ།། །།
 ་རབ་བྱུང་བཅོ་ལྔ་པའི་མེ་སྟག་ལོར་མདོ་སྨད་ཆ་ཕྲེང་བསམ་འཕེལ་གླིང་དགོན་དུ་གསེར་ཟངས་ལས་གྲུབ་པའི་བྱམས་སྐུ་ཐོག་ཚད་གསུམ་པ་གསར་བཞེངས་མཛད་པའི་བྱམས་ཁང་གི་གྱང་ལྡེབ་ཏུ་རྒྱུ་འགྲོར་ཇི་སོང་དང། ཞལ་འདེབས་བྱུང་བ་བཅས་ཀྱི་དཀར་ཆག་རྒྱས་པར་འགོད་གནང་མཛད་པའི་མཇུག་གི་ཚིག་འགའ་ཤས་
རྙེད་པ་འདི་ལྟར།  ཨ་ཧོ་རྙེད་དཀའི་དལ་འབྱོར་རྟེན་བཟང་ཐོབ། །ཚང་ལ་མ་ནོར་འཇམ་མགོན་བསྟན་དང་འཇལ། །ཆོས་དོན་ཡང་དག་མཐོང་བའི་བློ་གྲོས་མིག་ཅུང་ཟད་གསལ་འདི་སྔོན་གྱི་སྐལ་བར་ཁུམས། །ཟབ་རྒྱས་ཆོས་ཚུལ་རིན་ཆེན་འྦུམ་
གྱི་ཆར། །འབེབས་ལ་མཚུངས་མེད་ཡོངས་དག་དགེ་བའི་བཤེས། །དུ་མའི་ཞབས་རྡུལ་པདྨ་དཀར་པོའི་ཕྲེང། །མོས་གུས་ཐོད་དུ་མཛེས་པས་ཞེ་བློ་བདེ། །སངས་རྒྱས་ཀུན་གྱི་བགྲོད་པ་གཅིག་པའི་ལམ། །བརྒྱད་ཁྲི་བཞི་སྟོང་ཆོས་ཕུང་སྙིང་པོའི་

[040A]༄༅། །བཅུད། །སྐྱེ་བོ་མཆོག་གི་ལུགས་བཟང་གངྒཱའི་ཆབ། །བློ་གྲོས་རྫིང་བུར་གཡས་སུ་འཁྱིལ་བས་སྐྱིད། །ཐབས་མང་དཀའ་བ་མེད་པའི་མྱུར་ཁྱད་ཅན། །ཆེས་ཟབ་རྡོ་རྗེ་ཐེག་པའི་ཉེ་ལམ་གྱིས། །ཟུང་འཇུག་
ནོར་བུའི་གྲོང་དུ་བགྲོད་པའི་ཚུལ། །ཆ་རྒྱུས་ཅུང་ཟད་རིག་འདི་བླ་མའི་དྲིན། །ཟབ་ཟབ་མཐོ་མཐོའི་འུད་ཆེ་མ་མཆིས་ཀྱང། །བདེ་ཆེན་གོ་འཕང་ཚེ་འདིར་ལག་བཅང་དུ། །གཏོད་པའི་དགེ་ལྡན་སྙན་བརྒྱུད་ཕ་མེས་ནོར། །སྐལ་བར་ཐོབ་པས་རབ་དགའི་
སྙེམས་པ་འཛིན། །དེ་ལྟར་དམ་པའི་ཞལ་ལུང་ནོར་བུའི་དཔྱས། །བདག་བློའི་བང་མཛོད་མཛེས་ལས་དོན་གཉེར་གྱི། །སྐལ་བར་འཚམས་པའི་ཆོས་འཆད་མུ་ཚིག་ཕྲེང། །ཡང་ཡང་སྤེལ་བའི་ངལ་བ་དང་དུ་བླངས། །ཁོ་བོའི་ལེགས་བྱས་ཉི་
འོད་འབར་བའི་གཟིས། །ཕྱོགས་འདིའི་དགེ་ལེགས་པད་ཚལ་བཞད་པ་འདིར། །གཟུ་བོའི་བློ་ལྡན་རྐང་དྲུག་བུང་བའི་ཁྱུ། །ཡི་རང་དགའ་བའི་འདབ་གླུ་སྒྲོག་པར་རིགས། །ཕྱོགས་ལྷུང་མུན་པ་འཐིབས་པའི་བྲག་སྐམ་ཕུག་ཕྲག་དོག་དུག་ཆུས་
མིག་ལོང་འུག་པའི་ཁྱུ། །སྨོད་ཚིག་ཐན་སྐད་སྒྲོག་པ་ལྷུར་བྱེད་ཀྱང། །འབྲས་བུ་རང་ཉིད་ངལ་བའི་གདུང་བ་ཙམ། །འདབ་སྟོང་རབ་བཞད་མཚོ་སྐྱེས་གཞོན་ནུ་དེར། །ལྷན་ཅིག་གནས་པའི་སྦལ་པ་མི་མགུ་མོད། །ཡིད་འོང་སྦྲང་རྩིར་སྲེད་ལྡན་
ནགས་ཁྲོད་ཀྱི། །བུང་བ་རིང་ནས་འདུ་བ་སུ་ཡིས་འགོག་ལྟར་སྣང་ཁ་དོག་བཀྲ་བའི་མཆིང་བུའི་རྡོ། །གཙིགས་སུ་བྱེད་པའི་རྨོངས་རྟུལ་འགྲོ་བའི་ངོར། །འདོད་འབྱུང་བསམ་འཕེལ་ནོར་བུ་མི་མཛེས་ཀྱང། །གཟུར་གནས་དེད་དཔོན་མཁས་པའི་

[040B] །ཚེར་ཕུང་ཕྲ་མོར་རབ་ཆགས་བྱིའུ་ཆུང་ཁྱུ། །རེ་དྭོགས་སྨྲེ་ངག་ཅ་ཅོ་མི་དགོས་ཀྱི། །འགོག་མེད་ཕྱོགས་བྲལ་ནམ་མཁའི་ཁྱོན་ཡངས་སུ། །མཁའ་ལྡིང་གཤོག་རླབས་གང་དགར་བསྒྱུར་བས་ཆོག་ཀྱེ་ཧུད་ཆོས་པ་དག་ལས་ཟོག་
པོ་བྲིན། །དྲང་པོའི་མི་བས་གཡོ་ཅན་དཔུང་པ་དར། །ལེགས་ཉེས་གསེར་དང་བོང་བ་མཉམ་ཉིད་དུ། །མཐོང་བའི་སྐྱེ་བོ་ཕྱོགས་འདིར་མང་བས་སྐྱོ། །མ་བརྟགས་ཉམས་དགར་དད་མོས་བརྟན་འདྲ་སྟེ། །གལ་ལ་ཐུག་དུས་བླ་མ་ཡིན་ཡང་འཇོམས།།
ཕྱི་མིན་ནང་མིན་ཀླ་ཀློའི་མཚན་ཉིད་ཅན། །དུས་ངན་སྙིགས་མའི་སློབ་བུ་འདི་ན་མང། །དང་པོ་བླ་མར་བསྟེན་ནས་མཆོད་ཅིང་བཀུར། །བར་དུ་ཕྲག་དོག་ཚེར་མའི་ཞུགས་ཀྱིས་བསྲེགས། །མཐའ་མར་གར་མཁན་བྲོ་པའི་རྔ་ཆུང་གི་ངང་ཚུལ་འྫིན་
ལ་ཉེ་འདི་ཁོ་བོ་ཙམ། །འོན་ཏེ་གནས་དུས་ངན་པའི་སྐྱེ་བོ་ཡི། །ལོག་སྒྲུབ་སྤྲིན་ནག་འཁྲིགས་ཀྱང་གློ་བུར་ཏེ། །དགེ་ལེགས་འོད་སྟོང་གྲོལ་བའི་པདྨོའི་གཉེན། །ནམ་ཡང་རང་གི་ངང་ཚུལ་ག་ལ་འདོར། །ཀྭ་ཡེ་རང་ལ་ཕན་པར་འདོད་པ་འགའ། །
མཆིས་ན་ཁོ་བོས་ལེགས་པར་གདམས་པའི་དོན། །མཡེངྶ་བརྩོན་པ་ཆེན་པོས་སྒྲུབས་ཤིག་དང། །གཏན་འདུན་དགེ་བའི་གཞི་རྩ་ཚུགས་པར་ངེས། །མི་གྲལ་མ་ཆུང་ཆོས་པ་ཧྲུལ་པོ་དེ། །སྡིག་སྤྱོད་རྒོད་པོར་རློམ་པའི་ཁ་དྲག་ལས། །མནོག་
ཆུང་ཚེ་འདིའི་སྣང་ངོར་དམན་ན་ཡང། །ཕ་རོལ་སྐྱས་ཆེན་འདེགས་ཚེ་ཁྱད་པར་ཆེ། །དེ་ལྟར་སྣང་བརྙན་བཞེངས་པའི་དཀར་ཆག་དང། །རང་གི་ངང་ཚུལ་གསོང་པོར་བརྗོད་པའི་གཏམ། །ཅུང་ཟད་བཀོད་འདི་སྙན་ནམ་མི་སྙན་རུང། །དྲང་པོའི་ཡིད་ཅན་

[041A]༄༅། །རྣ་བར་འཇེབས་གྱུར་ཅིག།  །།་བཀྲ་ཤིས་དཔལ་ར་བ་རྡོ་རྗེ་ཚེ་བརྟན་ལ་དད་རྟེན་སྐུ་དཔར་སྩལ་གནང་གི་ཞལ་བྱང།  མཆོག་ཏུ་མི་འགྱུར་རྡོ་རྗེ་ལྷུན་པོ་ལྟར། །ཚེ་བསོད་རབ་བརྟན་དགེ་བའི་བཀྲ་ཤིས་ཀྱི། །དཔལ་
ཡོན་མངོན་དགའ་རྒྱས་པའི་ཟླ་གཞོན་ལ། །འགལ་རྐྱེན་ར་རིའི་དྲི་མ་འབྲལ་བར་སྨོན།།  །།་དྭགས་པོ་བཤད་སྒྲུབ་གླིང་གྲྭ་ཚང་ནས་སྒོམ་ཆེན་ངག་དབང་གྲགས་པའི་གསུང་འབུམ་དཔར་བསྐྲུན་བགྱིས་པའི་སྨོན་ཚིག་ཏུ།  ཨོཾ་སསྟི། མདོ་དང་རྒྱུད་སྡེའི་མན་
ངག་བདུད་རྩིའི་ཀླུང། །གདུལ་བྱའི་དབང་པོར་འཚམས་པར་འབེབས་པ་ཡི། །སྙན་གྲགས་དྲིལ་ཆེན་སྲིད་པ་གསུམ་གྱི་བླར། །མངོན་པར་འཁྲོལ་བའི་མགོན་པོ་ཕྱག་གི་ཡུལ། །གང་གི་གསུང་རབ་ནོར་བུའི་དོ་ཤལ་ནི། །ཕན་བདེའི་གྲིབ་བྶིལ་
འབེབས་པའི་ཡོངས་འདུ་དང། །སྲིད་ཞིའི་འདོད་པ་འཇོ་བའི་བསམ་འཕེལ་ནོར། །མཁས་ཀུན་དགའ་བསྐྱེད་སྲིད་པའི་སྒྲོན་མེར་ངེས། །དེ་ཕྱིར་དཔར་གྱི་ཟླ་གཞོན་གསར་པའི་ཕྲེང། །ལྷག་བསམ་འོ་མའི་ཆུ་གཏེར་བསྲུབས་པ་ལས། །མངོན་པར་
བ་ལྟམས་པའི་དགེ་མཚན་རྣམ་པར་དཀར། །ལེགས་བྱས་གངྒཱའི་རྒྱུན་དང་བསྡོམས་པའི་མཐུས། །འཇམ་དཔལ་རྡོ་རྗེ་རྣོན་པོ་ཙོང་ཁ་པའི། །བཤད་སྒྲུབ་དབྱར་གྱི་སྒེག་མོའི་ལང་ཚོ་གསར། །མཁའ་ཁྱབ་ཞིང་ན་མཛེས་པའི་དཔལ་ཡོན་གྱིས།།
ཕན་བདེའི་དགའ་སྟོན་རིང་དུ་རྒྱས་གྱུར་ཅིག་བསྟན་འཛིན་སྤྱི་དང་བྱེ་བྲག་གངས་རིའི་མགོན། །ཞབྶ་ཟུང་མི་ཤིགས་རྡོ་རྗེའི་ཐིག་ལེར་སྨིན། །ལུགས་ཟུང་རླབས་ཆེན་ཉི་མའི་སྣང་བ་ཡིས། །ཁམས་གསུམ་རྒྱུད་པའི་མུན་པ་སེལ་གྱུར་ཅིག་

[041B] །སྒྲུབ་པའི་ཉམས་རྟོགས་ཆུ་ཁུར་ལྕིད་ཀྱིས་ནོན། །ཕན་བདེའི་ཆར་འབེབས་རིག་གྲོལ་དབྱར་སྐྱེས་སྤྲིན། །འབུམ་དུ་གཏིབས་པས་འཛམ་གླིང་དགེ་གྱུར་ཅིག་བདེ་སྐྱིད་ཀུན་དགའ་གསར་པའི་
ལང་ཚོ་ཅན། །རྫོགས་ལྡན་དབྱིད་ཀྱི་དཔལ་མོ་སྡུག་གུ་མ། །ཡིད་འོང་མཛའ་བའི་འཛུམ་དཀར་དགོད་བཞིན་དུ། །ས་སྟེང་སྐྱེ་རྒུའི་མགྲོན་དུ་ཁུག་གྱུར་ཅིག་རྒྱུ་སྦྱོར་འབྲེལ་ཐོགས་ལྟོས་པར་བཅས་པ་ཡང། །ཚེ་བསོད་འདབ་བརྒྱ་འཛུམ་པའི་དཔལ་
གྱིས་མཛེས། །བཤད་སྒྲུབ་གེ་སར་གཡོ་བའི་ཟེའུ་འབྲུའི་རྩེར། །བྱང་ཆེན་སྦྲང་རྩིའི་ཟིལ་མངར་འཛིན་གྱུར་ཅིག་མདོར་ན་མཁའ་ཁྱབ་འགྲོ་བ་ཇི་སྙེད་ཀུན། །ཆོས་ཕུང་བརྒྱད་ཁྲིའི་བཅུད་ཀྱིས་རབ་ཚིམ་ཞིང། །རྣམ་གྲོལ་ཐར་པ་མཆོག་གི་ལྡིང་
ཁང་དུ། །མྱུར་བར་སོན་པས་དོན་གཉིས་ལྷུན་འགྲུབ་ཤོག།  །།་བོད་གཞུང་ནང་སྲིད་ལས་ཁུངས་ཀྱི་ལས་བསྡོམས་ཕྱོགས་བསྡུས་ཀྱི་དེབ་གཞིའི་འགོ་བརྗོད་ལ།  ཨོཾ་སསྟི། མཐའ་བྲལ་ནམ་མཁའི་ཁྱོན་དང་མཉམ་འཇུག་རྒྱལ་ཀུན་བརྩེ་ཆེན་
ག་བུར་རྡུལ། །མཚན་དཔེའི་དཀྱིལ་འཁོར་གཅིག་ཏུ་ཡོངས་བཟླུམས་གཞན་ཕན་འཕྲིན་ལས་འོད་དཀར་འབུམ། །སྲིད་ཞིའི་ཁམས་ན་བླ་རེར་བྲེས་པས་ས་གསུམ་མུན་པ་ཀུན་སེལ་བ། །གངས་ཅན་མགོན་གཅིག་བསྟན་འཛིན་རྒྱ་མཚོ་བྡུད་
རྩིའི་ཟླ་བ་གཙུག་ཏུ་བསྟེན། །མཆོག་ཏུ་ཞི་བ་དམ་པའི་ཆོས་ཚུལ་མུ་ཏིག་འོད་རླབས་འབར་བའི་གདུགས། །སྐྱེ་དགུའི་རང་བཞིན་དབང་པོར་ཡོངས་འཚམས་སྲིད་པ་ཀུན་དགེའི་གཞུང་བཟང་གི་རྒྱལ་ཐབས་ནོར་བུའི་ཡུ་བས་ལེགས་བྟེགྶ་

[042A]༄༅། །ཕན་བདེའི་གྲིབ་བསིལ་རྟག་འབེབས་པ། །དྒའ་བ་བརྒྱ་ཕྲག་རྫོགས་ལྡན་གསར་པའི་ངོ་མཚར་མཁའ་ལ་སྙེག་གྱུར་ཅིག་འཁོར་འདས་ཀུན་གྱི་བདེ་བ་དམ་པའི་མཛོད། །གཞན་ཕན་བྱམས་བརྩེའི་
མེ་ཏོག་དཀར་པོའི་འཛུམ། །འཇིག་རྟེན་མྱ་ངན་མེད་པའི་དཔལ་ཡོན་དུ། །ལྷུག་པར་བཞད་པས་འགྲོ་ཀུན་བདེ་གྱུར་ཅིག་མཛའ་གཅུགས་གཡུང་དྲུང་འཁྱིལ་བའི་ལྟེ་བ་ལ། །རིས་མེད་ཆོས་སྒོའི་རྩིབས་སྟོང་རྣམ་བཀྲ་ཞིང། །ཁྲིམས་ལུགས་
མུ་ཁྱུད་བཟང་ལྡན་འཁོར་ལོ་ཆེ། །སྲིད་འདིར་སྤྲིན་བྲལ་ཉི་མ་བཞིན་དུ་མཛེས། །ཞེས་སྐྱབྶ་ཡུལ་དམ་པ་ལ་བསྟོད་ཅིང། ཞི་བ་དང་བདེ་ལེགས་སུ་བྱེད་པའི་ཚིགས་སུ་བཅད་པ་དོན་ལྡན་ཚངས་དབྱངས་སྤྲིན་གྱི་རྔ་སྒྲ་གསང་མཐོར་འྑྲོལ་
བས་སྐབས་དབྱེ་བ་སྔོན་དུ་བཏང་སྟེ་  ྾    ྾  །།  །།་བར་གཞིས་ངག་དབང་བསྟན་སྐྱོང་ལ་དད་རྟེན་སྐུ་དཔར་སྩལ་བའི་རྒྱབ་ཡིག་ལ།  ཁྲི་འབུམ་ཚངས་པའི་ངག་གིས་མི་མཚོན་པའི། །བྱང་གྲོལ་ནོར་བུའི་མཛོད་ལ་དབང་འབྱོར་ཞིང། །བསྟན་འགྲོའི་ཕན་
བདེ་སྒྲུབ་པའི་བློ་ནུས་སྟོབས། །རྒྱལ་སྲས་དཔའ་བོའི་བརྟུལ་ཞུགས་སྐྱོང་བར་སྨོན།། །།་ཨོཾ་སསྟི། ཚུལ་གསུམ་རིགས་ལམ་ནམ་མཁའི་མཐར་སོང་བའི། །ནོར་བུའི་གློག་ཞགས་འཁྱུག་པའི་རྩེ་དགའ་ཡིས། །སྐྱེ་མེད་ཆོས་
དབྱིངས་ཀུན་ཁྱབ་མཛེས་མའི་བཞིན། །མཚོན་པའི་སྣང་བ་ས་འདིའི་ཐིག་ལེར་འཛིན། །བསྟན་ལ་རི་མོར་བགྱིད་པའི་འདུན་མོས་མཚོར། །དཔར་གྱི་ཟླ་སྣང་དགོད་པའི་འདུ་འགོད་ལས། །རབ་དཀར་ལེགས་བྱས་མུ་ཚིག་ཟེགས་མའི་འབྲུ། །

[042B] །ཡང་དག་སྨྲ་བའི་རྒྱལ་པོ་ཙོང་ཁ་པའི། །རྗེས་བསྟན་འཁྲུལ་བྲལ་གདམས་པའི་རྩིབས་སྟོང་པ། །ཀུན་རྨོངས་གཡུལ་ངོ་འཇིག་པའི་མཚོན་རྣོན་དུ། །མི་ཟད་ལྷ་ལམ་སྲིད་དུ་བརྡལ་གྱུར་ཅིག་
དོན་དམ་དགེ་ལ་འདུན་པ་མི་ཕྱེད་པ། །འདུས་པའི་ཚོམ་བུར་ཡོངས་འཁྱིལ་དུར་པའི་ཁྱུ། །རྙོག་བྲལ་བསླབ་གསུམ་དག་པའི་ཀླུང་ཆེན་དུ། །བཤད་སྒྲུབ་རྩེ་དགའི་གར་གྱིས་རྩེན་གྱུར་ཅིག་རྒྱུད་ལྔའི་འགྲོ་རྣམས་ངེས་དོན་རྒྱ་ཆེན་མཚོར། །ཚད་གྲུབ་
སྣང་བའི་རིགས་ཚུལ་བརྒྱ་ཕྲག་གིས། །བདེན་སྟོང་བསྒྲུབས་པའི་རྟེན་འབྱུང་ཟབ་མོའི་ནོར། །ཡིད་ཀྱི་མཛོད་དུ་བསྙེན་པས་གྲོལ་གྱུར་ཅིག་ །ཅེས་པ་འདི་ཡང་དཔལ་ལྡན་འབྲས་སྤུངས་བློ་གསོལ་གླིང་དང་དགའ་ལྡན་ཤར་རྩེ་གྲྭ་ཚང་ལྷན་སྟེང་ནས་མདོ་སྔགས་རབ་འབྱམས་པ་
པཎ་ཆེན་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེའི་གསུང་དབུ་མའི་མཐའ་དཔྱོད་ཟབ་དོན་ཡང་གསལ་སྒྲོན་མེ་ཆ་ཚང་དཔར་འདེབས་མཛད་པའི་དཔར་བྱང་སྨོན་ཚིག་འདི་ལྟ་བུ་ཞིག་དགོས་ཞེས་བཀའ་གནང་བ་ལྟར་ཡོངས་འཛིན་ཁྲི་བྱང་སྤྲུལ་མིང་པས་སྨོན་ཚིག་ཏུ་འདུ་བགྱིས་པའོ།། །།་རྡོར་གླིང་ནས་ཤར་པ་
ངག་དབང་ཡོན་ཏན་གྱིས་ས་བྱ་ལོའི་ལེའུ་ཐོ་ཕུལ་འབྱོར་གྱི་བཀའ་ལན་ལ།  ཤར་རིར་ཤར་གྱི་ཐིག་ལེ་མཛེས་པ་བཞིན། །པ་ཊུ་པ་སངས་སྟོང་གི་རྩེར་འཛེགས་ཤིང། །ངག་རིག་ངག་གི་མཛོད་ལ་དབང་ཐོབ་པའི། །ཡོན་གནས་ཡོན་ཏན་རྒྱ་མཚོ་རྒྱལ་གྱུར་ཅིག་ས་འདིར་ས་ག་
ཟླ་སོགས་དུས་ཚེས་སུ། །བྱ་དང་བྱ་མིན་བླངས་དོར་ཇི་སྙེད་པའི། །ལེ་ཚན་ལེ་ལོ་མེད་པར་གསལ་སྟོན་པའི། །ཐོ་ཡིག་ཐོ་རེ་ཙམ་མིན་རྫོགས་པར་སོན། །བརྒྱད་ཁྲི་བཞི་སྟོང་ཉོན་མོངས་དུག་ཆང་གིས། །མྱོས་པའི་ཆོས་བརྒྱད་ཟློས་གར་བྱང་ཆུབ་ཅིང། །

[043A]༄༅། །བློ་གྲོས་མི་བཟང་ཀུན་རྟོག་ཡེ་འབྱམས་དེས། །ཁྱེད་ལ་ཤེས་བཞིན་བསྔགས་པའི་ལེགས་བརྗོད་ཞུ། །ཞེས་ཡོངས་འཛིན་ཁྲི་བྱང་སྤྲུལ་མིང་པས། ཕྱི་ཟླ་བཞི་པའི་ཚེས་ཉེར་ལྔ་བཟང་པོར་ཕུལ།། །།
་ཨོཾ་སསྟི། སྒྲིབ་བྲལ་ཆོས་དབྱིངས་ཟག་པ་མེད་པའི་ཁམས། །སྟོབས་བཅུའི་རང་རྩལ་རྫོགས་པའི་ལྷ་ཡི་ལྷ། །ཕུན་ཚོགས་བཀྲ་ཤིས་ཆར་འབེབས་དོན་ཀུན་གྲུབ། །རྣམ་འདྲེན་ཤཱཀྱ་སེངྒེས་དགེ་ལེགས་སྩོལ། །ཟབ་རྒྱས་མན་ངག་རིན་
ཆེན་འབུམ་གྱི་གཏེར། །སྐལ་བཟང་གདུལ་བྱའི་དཔལ་དུ་འབྱེད་མཛད་པའི། །འཕགས་བོད་མཁས་གྲུབ་གསེར་རིའི་ཕྲེང་བ་ཡི། །བཀའ་དྲིན་མཆོག་རབ་ལྷུན་པོའི་ཚད་དུ་ལྕི། །ཁམས་གསུམ་གདུང་བ་ཀུན་སེལ་བདུད་རྩིའི་སྨན། །ཞི་
བསིལ་བདེ་བ་དམ་པའི་མཛོད་ཆེན་པོ། །ཉི་མའི་གཉེན་གྱི་ལེགས་གསུང་ཆོས་ཀྱི་ཚུལ། །འདི་ཀོ་འཇིག་རྟེན་འདི་ན་ནོར་གྱི་མཆོག་དེ་ཕྱིར་ནུབ་ཕྱོགས་དབྱིག་འཛིན་ཡངས་པའི་གཞིར། །ཆོས་ལམ་དྲི་མེད་གསལ་བའི་དགེ་མཚན་གྱི། །སྣང་
བ་ཕྱོགས་ཀྱི་འཁོར་ལོར་ཁྱབ་པའི་སླད། །ཡང་དག་ཞི་བའི་གནས་དགོན་ཉམས་སུ་བདེ། །བདེ་ལྡན་གཙུགས་ལག་ཁང་འདིའི་མཆོག་གསུམ་རྟེན། །རྟེན་དང་བརྟེན་པ་མཆོད་པའི་ཡོ་བྱད་དག་དག་གསལ་ཡི་གེའི་ལམ་དུ་བཀོད་པ་འདི། །འདི་
ན་དྲི་བྲལ་ཤེལ་གྱི་མེ་ལོང་བཞིན། །ཞེས་ཤིས་བརྗོད་དངོས་པོ་ངེས་བསྟན་གྱི་ཚིགས་སུ་བཅད་པ་རབ་སྙན་སྦྲང་རྩིའི་དབྱངས་ཀྱི་རོལ་མོ་སྔོན་དུ་བཏང་སྟེ། དེ་ཡང་སྔོན་གོམས་ལེགས་སྨོན་གྱི་འབྲས་བཟང་མཆོག་ཏུ་རྒྱས་པ་སྐུ་ཞབས་ཁུན་

[043B]
གར་ནས་བོད་ཀྱི་དགེ་འདུན་ཚོགས་པ་གདན་ཞུས་དང་འབྲེལ་སུས་སི་རི་ཀོན་དུ་ཐུབ་པ་སངས་རྒྱས་ཀྱིས་གསུངས་པའི་དམ་པའི་ཆོས་དང། བོད་ཀྱི་རིག་གཞུང་འཛིན་སྤེལ་གྱི་གཙུག་ལག་ཁང་ཆོས་འཁོར་དགོན་རྟེན་དང་བརྟེན་པར་བཅས་པ་གསར་
བཞེངས་གནང་བ་འདིར། རྒྱལ་བ་སྲས་བཅས་ཀྱི་སྐུ་གསུང་ཐུགས་རྟེན་རིམ་བྱོན་དང། མཆོད་པའི་ཡོ་བྱད་ཀྱི་རྣམ་གྲངས། དགེ་འདུན་གྱི་མཁོ་བའི་ཡོ་བྱད་སོགས་སྤྱི་རྫས་ཆེ་ཕྲ་བྱུང་དང་འབྱུང་འགྱུར་རྣམས་སྲི་ཞུ་འཛིན་སྤྲས་བདེ་སླད་
དེབ་ཐེར་དུ་རིམ་པར་འགོད་པ་ལ། དེ་ཡང་ཐོག་མར་  ྾    ྾  །།  །།་བྲག་གཡབ་བློ་ལྡན་ཤེས་རབ་རིན་པོ་ཆེ་མཆོག་དང། ནོར་བུ་སྒྲོལ་མ་ལགས་གཉིས་ལ་ལོ་གསར་རྟེན་འབྲེལ་ཤིས་དབྱངས་སྩལ་བ་འདི་ལྟར།  མཚུངས་མེད་བློ་དང་མ་ནོར་ལུགས་བཟང་ལྗོན། །
དོན་ལྡན་ཆོས་སྲིད་འབྲས་བུ་འབུམ་དུད་ཅིང། །ཀུན་ཤེས་དད་ན་འགྲོ་སྒྲོལ་གུ་རུའི་དོན། །མཆོག་རབ་ཉི་མ་བཞིན་དུ་གསལ་བར་སྨོན།། །།་དཀོན་ཞིང་དྲི་མེད་ཕན་བདེ་ནོར་བུའི་མཛོད། །མཆོག་དམན་བར་མའི་རེ་སྐོང་འོད་
བརྒྱ་པ། །བསྟན་པ་རིན་ཆེན་ཉིན་མོར་བྱེད་པའི་དཔལ། །འཛིན་མའི་ཁྱོན་ཀུན་གསལ་ཕྱིར་རྟག་བརྟེན་ཤོག་ །ཅེས་རིང་ནས་ལས་སྨོན་གྱིས་འབྲེལ་བའི་སྐྱེས་མཆོག་མདོ་སྨད་ཟེའུ་འབྲུ་དགོན་གྱི་གངས་དཀར་བླ་མ་རིན་པོ་ཆེའི་ཡང་སྤྲུལ་ངེས་རྙེད་ལ་ཐོག་མའི་རྟེན་འབྲེལ་སླད་དུ་དཀོན་

[044A]༄༅།  །མཆོག་བསྟན་འཛིན་ཞེས་པའི་མཚན་གསོལ་དང་འབྲེལ་རྟག་བརྟན་སྨོན་ཚིག་དང། ཕྲན་རང་ངོས་མཇལ་གྱི་ཚ་དུ་འདྲ་དཔར་བཅས་ནུབ་ཕྱོགས་ཀྱི་གངས་ཅན་ལྗོངས་སུད་ཛ་ལན་ཀྲེ་ནས། ཡོངས་འཛིན་བྱང་སྤྲུལ་མིང་པས་ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བརྒྱད། ཟླ་བ་
བཅུ་གཉིས་པའི་ཚེས་སུམ་ཅུ་ལ་ཕུལ།། །། ་ཧོ་ལན་གྱི་ཡུལ་དུ་འབྲས་སྒོ་མང་སོག་པོ་དགེ་བཤེས་ངག་དབང་ཉི་མར་ཡིག་རྟེན་སྐུ་དཔར་སྩལ་བའི་རྒྱབ་ཡིག་ཏུ།  ངག་གིས་ཟབ་རྒྱས་ཆོས་སྒྲ་སྙན་སྒྲོག་པས། །དབང་རྣོན་དགའ་སྐྱེད་མང་ཐོས་བཤེས་གཉེན་ཁྱོད། །ཉི་ཚེཾ་
ཡིན་གཞུང་བརྒྱ་རབ་བཀྲལ་ཏེ། །མ་ནོར་ཐུབ་བསྟན་འོད་སྣང་ཕྱོགས་དེར་སྤྲོས།  །ཞེས་དང། ་དགེ་ཕྲུག་ཆོས་རྗེ་རབ་བརྟན་ལ།  ཆོས་མེན་བསམ་སྦྱོར་བྲལ་བའི་ཆོས་རབ་ཁྱོད། །རྗེ་བོ་བཞིན་དུ་བཤེས་གཉེན་གུས་བསྟེན་ནས། །རབ་ཡངས་ལོ་གྲོས་གོང་དུ་
སྤེལ་བའི་ཁུར། །བརྟན་པོར་བཟུང་ན་འཕྲལ་ཡུན་ཀུན་ཏུ་དགེ་ཁྲི་བྱང་བློ་ཟང་ཡེ་ཤེས་ཀྱིས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་བརྒྱད་ཟླ་བ་བཅུ་གཅིག་པའི་ཚེས་བཅོ་ལྔ་ལ།། །། ་ ཏྲེ་ཧོར་བྲག་སྲས་སྤྲུལ་སྐུ་དང། རྫ་སྤྲུལ་ཡབ་ཚང་ཐུན་མོང་ནས་
སྒྲ་སྡུད་ཉན་བྱེད་ཀྱི་འཕྲུལ་འཁོར་ཞིག་ཕུལ་བའི་ནང་དུ་ཐོག་མའི་གསུང་སྐད་གསར་འཇུག་གནང་བའི་གསུང་མགུར་འདི་ལྟར།  བློ་མི་འགྱུར་བྲག་རི་བཞིན་དུ་བརྟན། །བཞིན་ར་མཛེས་ལྷ་སྲས་གཞོན་དུ་འདྲ། །གྲོགས་མཚུངས་པ་མེད་པའི་བྲག་སྲས་ཁྱོད། །བཀྲ་ཤིས་
དང་བདེ་ལེགས་ཀྱིས་འཚོ་གྱུར་ཅིག་རི་མཐོན་པོའི་རྫ་ཆུ་བསིལ་མ་དེ། །རིང་དོག་མོའི་ཞིང་སའི་དཔལ་དུ་ཆེ། །དཔེ་དེ་བཞིན་སྐྱབས་གསུམ་བྱིན་རླབས་ཆུས། །ཁྱེད་ཡབ་ཡུམ་གཏན་དུ་དགེ་བར་སྨོན།། །། ་ ས་བྱ་གནམ་ལོ་གསར་

[044B] ཚེས་སྐབས་སུད་སི་ནས་ཐུགས་དགེ་ཁག་ལ་ཤིས་དབྱངས་སྩལ་བ་འདི་ལྟར།  ཕུན་ཚོགས་འདབ་སྟོང་བཀྲ་བའི་སྐྱེད་ཚལ་དུ། །ས་གསུམ་ཤིས་པ་མགྲོན་དུ་འབོད་པའི་སླད། །བདེ་ལྡན་རྨ་བྱ་སྒེག་པའི་མགྲིན་གླུའི་དབྱངས། །དགེ་ལེགས་གཡུ་ལོ་དཀྲིགས་པའི་
ལྗོངས་ནས་བསྒྲགས། །ཡོངས་འཛིན་ཁྲི་བྱང་པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་གཉིས་པའི་ཚེས་ཅུ་གཉིས་ལ།། །། ་ དགེ་བཤེས་ངག་དབང་ཉི་མ་དང། ཆོས་རྗེ་ར་བརྟན་ཟུང་གིས་ཞུ་ཡིག་ཕུལ་བའི་བཀའ་ལན་དུ།  ངག་རིག་
བཤེས་གཉེན་ངག་དབང་ཉི་མ། །ཆོས་རྗེ་རབ་བརྟན་ཆོས་ཀྱི་གྲོགས་པོས། །ཁྲི་ཁའི་ནེ་ཙོ་ཁྲི་བྱང་རྒན་པོར། །དྒའ་བའི་འཕྲིན་སྩལ་དྒའ་བདེའི་དཔལ་གྱུར། །ཕྲན་དཔལ་ནོར་གསུམ་འབྱུང་ཁམས་བདེ་ཞིང། །ཕྲན་བུའི་རྐྱེན་གྱི་ཉེར་འྪེ་
མེད་པར། །ཕྲན་ཚེགས་མ་ཡིན་རྒྱ་ཆེའི་ཡུལ་གྲུ། །ཕྲན་ཙམ་བསྐོར་བའི་བྱ་བ་ཟིན་ཏེ། །རྒྱ་གྲོལ་མེ་ཏོག་སྣ་ཚོགས་བཞད་འདྲའི། །རྒྱ་བོད་མཁས་པ་ཚོགས་པའི་རྒྱལ་ཁམས། །རྒྱ་གར་ཡུལ་དུ་ཕྱི་ཚེས་བདུན་ལ། །རྒྱ་བྱ་ནམ་མཁར་ལྡིང་བཞིན་
 སུད་སི་ནས་  བསྐྱོད་རྩིས། །ཀྱེ་ཀྱེ་མང་ཐོས་བཤེས་གཉེན་མཆོག་དང། །ཡང་ཡང་འདྲིས་པའི་ཆོས་རབ་རྣམ་གཉིས། །རིང་རིང་འགྲོགས་པའི་དམ་ཚིག་མདུད་པ། །ལྷོད་ལྷོད་མ་ཡིན་དམ་པོར་བཟུང་མཛོད། །རྒྱལ་བསྟན་རིན་ཆེན་དཀོན་པོའི་
ཕྱོགས་དེར། །རྒྱལ་བའི་ལུགས་བཟང་ནོར་བུའི་ཕྲེང་བ། །རྒྱལ་བ་དགྱེས་པའི་མཆོད་པར་སྤེལ་ཏེ། །རྒྱལ་སྲས་སེམས་དཔའི་གོ་ཆ་བཞེས་ཤིག་ཆོས་མེད་བདག་ཀྱང་རིང་པོར་འཚོ་ཞིང། །ཆོས་ཚུལ་འཛིན་པའི་རེ་བ་སྐྱེད་དེ། །ཆོས་ཀྱི་

[045A]༄༅། །མཆོད་པོ་རྣམ་གཉིས་བཞེད་དོན། །ཆོས་བཞིན་འགྲུབ་པའི་གསོལ་འདེབས་ཞུ་ལགས། །ཞེས་ཁྲི་བྱང་པས། ཕྱི་ལོ་ཆིག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་བཞི་པའི་ཚེས་གཅིག་ལ་ཕུལ།། །།
་ སུད་སིར་བྲག་གཡབ་རིན་པོ་ཆེ་དང། ཤཀ་སྐོར་མཁན་སྤྲུལ། ཡིད་དགའ་སྤྲུལ་སྐུ་ཅས་ལ།  ་སྐྱབས་རྒྱལ་ཀུན་འདུས་པའི་ངོ་བོ་ཉིད། །ཕ་ཀ་དྲིན་འཁོར་མེད་རིན་པོ་ཆེ། །རྗེ་བདེ་ཆེན་སྙིང་པོའི་ཞབས་སེན་རྡུལ། །འབངས་བདག་གི་སྤྱི་བོའི་རྒྱན་དུ་
བཞུགས། །རྟེན་དལ་འབྱོར་རྙེད་དཀའ་འཇིགས་སླ་སོགས། །ཚིག་སྐམ་པོའི་སྨྲ་ལྕེ་བདེ་ན་ཡང། །དོན་ཆོས་བརྒྱད་སྨྱོན་པའི་ཟློས་གར་མཁན། །ཡོངས་རྒྱལ་ཁམས་བསྐོར་བའི་རྒན་པོ་ང། །བུ་སྙིང་དང་འདྲ་བའི་བྲག་གཡབ་པ། །གྲོགས་
དམ་ཚིག་གཙང་མ་མཁན་ཡིད་བཅས། །ཡུལ་བདེ་ལ་སྐྱིད་པ་སུས་སི་རུ། །ལྷན་འཛོམས་འདིས་སྔར་འདྲིས་མཛའ་བ་བསུས། །ཟས་ཞིམ་རྒུའི་བཅུད་བཟང་ཚོགས་སུ་བསྟབས། །གཏམ་འདྲེས་པར་གླེང་བས་ཡི་ག་འཇོ། །རང་གང་
འདོད་གཞིས་ལེན་གཟབ་པ་འདི། །ཡིད་མཛའ་གཅུགས་དམ་པོའི་གཟེར་དུ་ཐེབས། །བུ་ཕ་རྗེས་འཛིན་པའི་ཡིད་སྨོན་ཞིག། །ང་བན་རྒན་ཡིད་ལ་གཅགས་མོད་དེ། །བསམ་རེ་བའི་དོན་ལས་ཅུང་གོལ་བ། །འདི་ཨ་རེ་འགྱོད་དེ་མི་གཤུང་བཞག་
དགུང་ཉ་རྒྱས་ཟླ་བའི་དཀྱིལ་འཁོར་དེ། །རི་དྭགས་ཀྱི་ར་རིས་ཅུང་ནོངས་ཀྱང། །འོད་འཛུམ་དཀར་རང་གཤིས་མ་ཉམས་པས། །གླིང་བཞི་ཡི་མཁའ་ལ་གསལ་ཞིང་གདའ། །དཔེ་དེ་བཞིན་ལྟ་སྒོམ་སྤྱོད་པ་གསུམ། །སྐྱོན་བདག་མེད་འྡམ་

[045B] །ཡོངས་དམ་པའི་རང་ཚུལ་ཟུངས་ཤིག་དང། སྤྲིན་བྲལ་གྱི་ཟླ་ལྟར་མཛེས་ལ་རེ། །ད་སྨྲ་བ་མང་པོ་ཅང་མ་མཆིས། །སྔར་ཡང་ཡང་སྨྲས་པའི་དོན་པོ་རྣམས། །གཏན་མ་བརྗེད་ཐུགས་ཀྱི་ཐིག་ལེར་ཞོག་ངེད་ཕ་བུ་འཕྲད་པའི་
དགོས་དོན་ཡིན། །གླུ་གྲེ་བ་བདེ་མོ་མ་མཆིས་ཤིང། །གཏམ་སྙན་པོ་མེད་རུང་དྲང་གཏམ་ཡིན། །བན་མ་ཤི་ཚེ་རིང་བྱུང་བ་ན། །ལར་རྣ་བ་ཚ་ཚ་གསོལ་བས་ཆོག་ །། ་ ཕྱི་ལོ་ཆོག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་བརྒྱད་པའི་ཚེས་ཉེར་གསུམ་ཉིན་སུད་སི་རང་གཞུང་
དོན་གཅོད་སྐུ་ངོ་ཕ་ལྷ་བ་མཆོག་ལ་བཀའ་ཡིག་སྩལ་བ།  བློ་ཐུབ་གྲོགས་པོ་དམ་ཚིག་གཙང་ཞིང། །རྒྱལ་བསྟན་སྙིང་དུ་གཅེས་པའི་ལྷག་བསམ། །ཟླ་འོད་འབུམ་གྱི་ལང་ཚོར་འགྲན་པའི། །བརྩེ་ལྡན་ཟླ་མེད་མི་ཡི་རྗེ་བོར། །ཁྲི་ཕྲག་དཀོར་ནག་ཟ་ཁ་བྱང་ཞིང། །བློ་
དྲེད་ལང་ཤོར་ཆོས་པའི་བཟང་བརྫུ། །འདི་སྣང་འཁྲུལ་པའི་ཟ་ཟིར་ཡེ་འབྱམས། །འཆི་བ་མི་ཤེས་རྒན་པོའི་ཞུ་མཆིད། །ཐུབ་དགོངས་རྒྱལ་བསྟན་གྱེན་དུ་འདེགས་ལ། །མི་ཞུམ་བློ་གྲོས་འོད་སྟོང་ལྡན་ཁྱོད། །འགལ་རྐྱེན་དུས་མིའི་འཇིགས་པ་མེད་
ཅིང། །ཚེ་དཔལ་འབྱོར་པའི་བདེ་དགའ་རྒྱས་སམ། །འདི་ན་ཁོ་བོ་འཚོ་བ་བདེ་དང། །འདི་བྱས་གཏད་མེད་ཉིན་མཚན་འདའ་ཞིང། །འདི་ལྟའི་མདུན་གཡོག་རྙེད་དཀའི་དཔལ་ལྡན། །འདི་ཀོ་རྒན་པོའི་འཁར་བར་བདེ་མུས། །བསམ་སྦྱོར་མདུན་ལམ་ནོར་
དོགས་མེད་ཅིང། །བུ་ཚབ་རེ་བའི་གསུས་པོ་ཆེ་ཡང། །ཆོས་སྲིད་རྒྱ་ཆེའི་ནུས་རྩལ་དམན་རུང། །བརྩེ་ཞེན་རིམ་གྲོ་འཕེལ་བཞིན་མཆིས་སོ། །ཡོངས་སྐྱབས་མགོན་པོས་མདོ་སྔགས་བསྟན་པ། །ཡོངས་རྫོགས་འཛིན་སྤེལ་དམ་པའི་ངང་ཚུལ། །

[046A]༄༅། །ཡོངས་བཞེས་ལེགས་ཀྱང་བོད་ལྗོངས་རང་བཙན། །ཡོངས་སུ་མྱུར་འགྲུབ་དཀའ་འདི་ཅི་དྲག་རིང་རིང་འདྲིས་པའི་གྲོགས་མཆོག་ཁྱོད་ལ། །བསུན་བསུན་གསལ་འདེབས་ཞུ་དགོས་མེད་ཀྱང། །མང་མང་ལོ་
ཚོགས་འདས་པའི་གྲངས་རྩིས། །ཡང་ཡང་སྐྱོན་དང་མནོ་བསམ་འཁོར་ཡོང། །སྔོན་དངོས་མཇུག་གསུམ་གཙང་མའི་དགེ་བ། །སྔོན་ནས་ད་པར་ཇི་འདུག་གཟིགས་ཏེ། །སྔོན་རྩིས་ནང་ནས་ཕྱི་མའི་ལམ་རྒྱགས། །སྔོན་རྩིས་སྐྱོན་འདི་ཁེ་སླེབས་
ཆེའོ། །ཤུལ་རིང་ཕྱི་མའི་ལམ་འཕྲང་འགྲིམ་ཚེ། །ཤུལ་ལུས་གཞུང་སྒེར་དོན་མང་བསྒྲུབ་པའི། །ཤུལ་རྗེས་བཞག་འདིས་སྐྱོ་གྲོགས་མི་ཕན། །ཤུལ་ལམ་བདེ་བའི་སྐྱེལ་མའི་གྲབས་མཛོད། །མདོར་ན་ཁ་སྔོན་དེ་ནས་ཐོན་ཁར། །ཞལ་གདམས་
ཟེར་རུང་སྙིང་གཏམ་ཟེར་རུང། །བསམ་འཆར་ལྷུག་པར་གསོལ་བ་དེ་དག་བརྗེད་མེད་ཐུགས་ལ་རི་མོར་འབྲི་འཚལ། །ངལ་བར་འཇིགས་པའི་ལེ་ལོ་ཅན་ལ། །མེད་གསུམ་འཛོམས་པའི་ཕམ་གུད་འོང་བས། །དཔལ་དང་གྲགས་པའི་གྯི་
བྱིན་འདོད་ན། །ཡོན་ཏན་འབྱོར་ཐབས་གྱིས་ཞེས་བསྐུལ་མཛོད། །བླ་གཟུགས་ངས་ཀྱང་བླ་མ་མཆོག་གསུམ། །གྲོགས་མཆོག་ཁྱེད་ཀྱི་གྲོགས་སུ་སྦྲན་ཏེ། །ཆོས་ལྡན་བཞེད་དོན་ཆོས་བཞིན་འགྲུབ་པའི། །ཡིད་སྨོན་རྒྱུན་དུ་ཡིད་བཅང་ཞུ་ལགས།། །
་ གདན་ས་དགའ་ལྡན་དུ་འདི་གའི་བླ་བྲང་གི་གཟིམ་ཤག་ནང། །རྩེ་ཕོ་བྲང་ཆེན་པོ་དང། གདན་ས་གསུམ་བཅས་པའི་སྐུ་དཔར་བཞུགས་པའི་མཚན་བྱང་དུ་སྐྱབྶ་རྗེ་རིན་པོ་ཆེ་དགུང་གྲངས་བཅུ་དྲངས་པའི་སྐབས་བཀའ་རྩོམ་མཛད་འདི་ལྟར། ཕྱག་ན་པདྨོའི་ཡེ་ཤེས་སྒྱུ་མའི་འཕྲུལ། །རིན་ཐང་

[046B] །ཕུན་ཚོགས་སྡེ་བཞིའི་བ་གམ་མངོན་མཐོ་བ། །མཐོང་ན་མངོན་དགའ་ཕོ་བྲང་པོ་ཏཱ་ལ།། ་ལུང་རིགས་བྱེ་བ་ཕྲག་བརྒྱའི་རྦ་རླབས་ནི། །འོག་མིན་ཞིང་གི་མཐའ་ལ་འགྲིམས་པའི་དཔལ། །མཁས་གྲུབ་
འཇམ་དབྱངས་གསར་མ་འབུམ་གྱི་གཞི། །འབྲས་དཀར་སྤུངས་འཛམ་གླིང་མཛེས་པའི་རྒྱན།། ་ཟབ་རྒྱས་ལེགས་བཤད་སྙན་འགྱུར་མགྲིན་པའི་རྔ། །ཅི་དགར་འཁྲོལ་བ་དྲན་དབང་ངང་མོའི་ཁྱུ། །རྣམ་རྩེན་རྒྱལ་བསྟན་འོ་མ་གཡས་འཁྱིལ་
ཅན༑ ༑སེ་ར་ཐེག་པ་ཆེན་པོ་དར་བའི་གླིང།། །། ་གཞུང་ལུགས་ཆུ་བོ་སྟོང་གི་འདུ་འགོད་ཅན། །མཁས་གྲུབ་ཀླུང་དབང་འབུམ་ཕྲག་རོལ་པའི་མཚོ། །འཆད་རྩོད་རྩོམ་པའི་རྦ་རླབས་དྲག་འཕྱུར་བ། །དྒའ་བ་བརྒྱ་ལྡན་རྣམ་པར་རྒྱལ་བའི་
གླིང།། །། ་ སྐྱིད་གྲོང་བསམ་གཏན་གླིང་གི་དགེ་སློང་སངས་རྒྱས་འོད་ཟེར་དང། སྲུ་མོ་དམན་ཕུར་བུ་གཉིས་ནས་རྗེ་བདག་ཉིད་ཆེན་པོའི་གསང་བའི་རྣམ་ཐར་དཔར་བྱང་དུ།  རིགས་གསུམ་གཅིག་བསྡུས་འཇམ་མགོན་ཙོང་ཁ་པའི། །རྨད་བྱུང་གསང་བ་མཆོག་གི་རྣམ་ཐར་ལ། །
བསྔགས་པའི་བསྟོད་ཚིག་དབང་དུ་བསྐྲུན་པའི་དགེས། །དགེ་ལྡན་ལུགས་བཟང་རིང་དུ་རྒྱས་གྱུར་ཅིག་རྒྱུ་སྦྱོར་གྱིས་མཚོན་མཁའ་ཁྱབ་འགྲོ་བ་ཀུན། །བློ་བཟང་རྡོ་རྗེ་འཆང་གིས་རྗེས་བཟང་ནས། །དག་པར་རབ་འབྱམས་རྒྱལ་བ་སྲས་བཅས་དང། །
མཉམ་ཉིད་དགྱེས་དགུར་རྩེན་པའི་དཔལ་ཐོབ་ཤོག་ །། ་  ཕྱི་ཉིན་ཕྱིར་འབུལ་མཛད་སྐབས་འབུལ་གནང་བཀའ་རྩོམ།  རྟཾ་རྒོད་རི་ལ་ཤོར་

[047A]༄༅། །འདྲའི་འཕྱར་གཡེང་གི་བློ་ཅན། །རྟཾ་མཆོག་ཤུལ་རྗེས་མ་ཟིན་མྒྲིན ་བཟང་གི་བོང་བུས། །རྟཾ་ལྗང་ཉི་མ་གཞོན་ནུར་མར་མེ་ཡི་གསལ་སྒྲོན། །རྟཾ་རྒྱུག་ཤར་མར་བཏང་བའི་ཡོན་སྩལ་འདི་མི་ཞུ། །ཞེས་
གུས་ཕྱག་གིས་ཕུལ།། །། ་ ལྕགས་ཁྱི་གནམ་ལོ་གསར་ཚེས་སྐབས་ཐུགས་དགེ་ཁག་ལ་ཤིས་བརྗོད་འཚམས་འདིར་གསུང་ཤོག་སྩལ་བའི་ཚིག་གཞིར།  ་རྒྱལ་ཀུན་འཕྲིན་ལས་ལྕགས་ཀྱུས་ཁམས་གསུམ་གྱི། །ཆོས་ནོར་འདོད་རྒུ་འགུགས་པས་རྟ་སྐྱོང་ཞིང། །
ལོ་ཀ་དགེ་མཚན་བཀྲ་བའི་ཤིས་པ་འབུམ། །བདེ་དགའ་རྒྱ་མཚོའི་དཔྱིད་དུ་ལེགས་བཞད་ཤོག་ཡོངས་འཛིན་ཁྲི་བྱང་སྤྲུལ་མིང་པས། ཆིག་སྟོང་དགུ་བརྒྱ་བདུན་ཅུ་ཟླ་བ་དང་པོའི་ཚེས་ཉེར་ལྔ་ལ་ཕུལ།། །། ་སྨྲ་བ་ཟླ་མེད་ཟས་གཙང་
སྲས་པོ་ཡིས། །སྟོང་དང་རྟེན་འབྲེལ་ཟུང་འཇུག་སེངྒེའི་སྒྲ། །འཇིགས་མེད་གསང་མཐོར་བསྒྲགས་པའི་རྨད་བྱུང་གི་ཡོན་ཏན་བསངས་འོས་བློ་བཟང་རྒྱལ་བས་བསྔགས། །བསྟོད་པའི་ནང་ནས་རྟེན་འབྱུང་གསུངས་པའི་ཚུལ། །བསྟོད་པ་
མཆོག་ཅེས་བསྔགས་པས་ཡིད་དྲངས་ནས། །འཇམ་མགོན་བླ་མའི་ལེགས་གསུང་སྙིང་པོ་འདི། །དག་གསལ་དཔར་གྱི་ལམ་དུ་བསྐྲུན་པའི་དགེས། །སྲིད་པ་རྒྱུད་ལྔའི་གཅོང་རོང་ཉམ་ང་བར། །སྡུག་བསྔལ་གསུམ་གྱི་ཟུག་རྔུས་མནར་བའི་
འགྲོ། །མཐའ་བཞིའི་སྤྲོས་བྲལ་དཀར་པོ་ཆིག་ཐུབ་སྨན། །གདུང་སེལ་སྙིང་གི་བཅུད་དུ་སྨིན་གྱུར་ཅིག་ །ཅེས་པ་འདི་ཡང་རྡ་རམ་ས་ལར་གནས་འཁོད་བཙན་བྱོལ་བོད་མིའི་བུ་གསོ་ཁང་གི་དབུ་འཛིན་ལས་བྱེད་སྤྱི་མགྲོན་ནས་རྒྱུ་ཡོན་སྦྱར་ཏེ་རྟེན་འབྲེལ་བསྟོད་པ་དཔར་འགྲེམས་གསང་བའི་

[047B] དགེ་བསྔོའི་སྨོན་ཚིགས་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་སྐྱིད་གྲོང་བསམ་གཏན་གླིང་གི་དགེ་སློང་བསྟན་པ་དར་རྒྱས་དང། བློ་བཟང་དམ་ཆོས་གཉིས་ནས་སློབ་དཔོན་དཔའི་བོས་མཛད་པའི་སྨོན་ལམ་བདུན་ཏུ་པ་དཔར་འདེབས་བགྱིས་པའི་དགེ་བསྔོའི་སྨོན་ཚིག་ལ།  མཁས་མཆོག་དཔའ་བོས་རྒྱལ་
སྲས་སེམས་དཔའ་ཆེའི། །རྣམ་ཐར་བཟུང་སྟེ་སྟག་མོར་རང་གི་ལུས། །ཡོངས་བཏང་རྒྱ་ཆེན་སྨོན་ལམ་མཛད་པ་ཡིས། །བདེན་ཚིག་དཔར་དུ་བསྐྲུན་པའི་ལེགས་བུས་མཐུས། །སྲིད་མཚོར་བྱིང་བའི་ཉམ་ཐག་འགྲོ་བ་ཀུན། །བདག་པས་གཞན་གྕེས་
འཛིན་པའི་བྱང་ཆུབ་སེམས། །རྒྱུད་ལ་སྐྱེས་ནས་རླབས་ཆེན་རྒྱལ་སྲས་ཀྱི། །ཀུན་བཟང་སྤྱོད་པ་རྒྱ་མཚོ་མཐར་སོན་ཤོག་ །། ་ སྐྱིད་གྲོང་བསམ་གཏན་གླིང་གི་དགེ་སློང་བློ་བཟང་རྒྱལ་མཚན་ནས་བྱང་ཆུབ་ལམ་སྒྲོན་དཔར་འདེབས་བགྱིས་པའི་སྨོན་ཚིག་ཏུ།  བརྒྱད་ཁྲི་བཞི་སྟོང་ཆོས་
ཕུང་སྙིང་པོའི་དོན། །བྱང་ཆུབ་བགྲོད་པའི་ལམ་གྱི་ལུས་གཅིག་ཏུ། །དྲིལ་བའི་གདམས་ཟབ་ཁམས་གསུམ་སྒྲོན་མ་འདི། །དཔར་འདེབས་བགྱིས་པའི་རྣམ་དཀར་ཕུང་པོའི་མཐུས། །འགྲོ་ཀུན་ཐེག་མཆོག་བཤེས་གཉེན་ལ་བསྟེན་ནས། །སྐྱེས་
བུ་གསུམ་གྱི་ལམ་གྱི་རིམ་པའི་ཚུལ། །རྩོ་ལ་མེད་རྒྱུད་ལ་སྐྱེས་ཏེ་སྤང་རྟོགས་རྩལ། །ཡོངས་རྫོགས་སྐུ་བཞིའི་རྒྱལ་སར་མྱུར་སོན་ཤོག་ །། ་ རྒྱུད་སྨད་ཚ་བསྔགས་རབ་པ་སྐལ་བཟང་ཆོས་འཕེལ་དང་ཏྲེ་ཧོར་སྔགས་རམ་པ་ཚུལ་ཁྲིམས་མཐར་ཕྱིན་གཉིས་ནས་འདུས་པའི་རྩ་རྒྱུད་ལེའུ་
བཅུ་གཉིས་ཅན་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ།  ཉན་དང་འབྲི་ཀློག་ཕྱོགས་ཙམ་འཛིན་པ་ཡང། །བྱང་ཆུབ་རྡོ་རྗེ་འདྲར་བསྔགས་རྒྱུད་ཀྱི་རྩེ། །དཔལ་ལྡན་འདུས་རྒྱུད་སརྒ་བཅུ་གཉིས་གང། །དཔར་འདེབས་བགྱིས་པའི་རྣམ་དཀར་ཕུང་པོའི་

[048A]༄༅། །མཐུས༑ ༑རྒྱུད་རྒྱལ་འདུས་པའི་ཟབ་དོན་བཟད་སྒྲུབ་ཀྱི། །དགེ་མཚན་དུས་ཀྱི་མཐར་ཡང་མི་ཉམས་ཤིང། །འགྲོ་ཀུན་ལམ་དང་འབྲས་བུའི་གསང་བ་ཆེན། །ཡོངས་འདུས་ནམ་མཁའི་རྡོ་རྗེ་མཆོག་ཐོབ་
ཤོག་ །། ་འགྲོ་ཀུན་སྲིད་ཞིའི་འཇིགས་སྒྲོལ་ཏཱ་རེ་མ། །ཞི་སོགས་འདོད་དོན་ཉེར་སྩོལ་རྣམ་འགྱུར་གར། །གཅིག་མིན་དུ་མར་འཆར་བའི་འཇོག་སྒེག་ལ། །བསྟོད་ཅིང་གསོལ་བ་འདེབས་པ་ཡན་ལག་བཅས། །ཆོས་སྦྱིན་འཛད་མེད་དཔར་
དུ་བསྐྲུན་པའི་དགེས། །རྒྱལ་བའི་བསྟན་དང་བསྟན་འཛིན་དར་ཞིང་རྒྱས། །ས་སྟེང་ནད་མཚོན་མུ་གེའི་སྨག་རུམ་ཀུན། །ཞི་ནས་བདེ་སྐྱིད་སྣང་བས་ཁྱབ་པར་སྨོན། །རྒྱུ་སྦྱོར་གྱིས་མཚོན་མཁའ་ཡས་འགྲོ་བ་ཀུན། །མྱུར་སྐྱོབ་ལྷག་པའི་ལྷ་མོས་རྗེས་
བཟུང་ནས། །ཕྱི་ནང་འཇིགས་བརྒྱད་ལས་གྲོལ་ཀུན་ཏུ་བཟང། དབྱིངས་ཀྱི་ཡུམ་ཆེན་གོ་འཕང་མྱུར་ཐོབ་ཤོག་ །ཅེས་པ་འདི་ཡང་དད་དང་ལྷག་བསམ་དགེ་བ་བསྟན་པ་ཆོས་འཕེལ་དང། ཟླ་བ་གཡང་སྐྱིད། བུ་དགེ་ལེགས་རྣམ་རྒྱལ་བཅས་ཁྱིམ་ཚང་ཐུན་མོང་ནས་སྒྲོལ་བསྟོད་ཕྱག་འཚལ་ཉེར་གཅིག་
ཡན་ལག་དང་བཅས་པ་ཤིང་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །། ་སྙིགས་མའི་འགྲོ་ལ་ཐུགས་རྗེའི་འོད། །རབ་གསལ་བཅོམ་ལྡན་བདེ་གཤེགས་བདུན། །མཆོག་བསྟོད་ཐུགས་དམ་རབ་བསྐུལ་བའི། །ཆོ་ག་དཔར་དུ་
བསྐྲུན་པའི་དགེས། །མཁའ་མཉམ་ཡིད་ཅན་མ་ལུས་པ། །སྲིད་པའི་སྡུག་ཀུན་ནད་གྲོལ་ནས། །ཁམས་གསུམ་ཡོངས་སྨན་བླ་མེད་ཀྱིས། །བདུད་རྩིའི་དགའ་བ་ཐོབ་གྱུར་ཅིག་ །ཅེས་པ་འདི་ཡང་ལ་པ་ཨ་ཁུ་དགའ་ལྡན་ཁྱིམ་ཚང་ནས་ཚེ་འདས་མ་དབྱངས་སྐྱིད་ཀྱི་དགེ་རྩར་དམིགས་

[048B] ཏེ་སྣམ་བླའི་ཆོ་ག་བསྡུས་པ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།།  །། ་སྲིད་དང་ཞི་བའི་ལེགས་ཚོགས་ཀྱི། །འདོད་པ་ཀུན་འཇོ་བླ་མ་ཡིད། །ཐུགས་རྗེ་བསྐུལ་བའི་གསོལ་འདེབས་འདི། །དཔར་དུ་བསྐྲུན་དགེས་རང་གཞན་ཀུན།།
ཚེ་རབས་ཕྲེང་བར་བཤེས་གཉེན་གྱིས། །རྗེས་བཟུང་གདམས་པ་རྒྱུད་གྲོལ་ནས། །ཟུང་འཇུག་ངེས་དོན་བླ་མའི་ཞལ། །སྙིང་གི་ཉི་མར་འཆར་གྱུར་ཅིག་ །ཅེས་པ་འདི་ཡང་སེར་སྨད་དགེ་བཤེས་བྱང་ཆུབ་སྨོན་ལམ་ནས་བོད་ལུས་དགེ་བའི་བཤེས་གཉེན་ཤེལ་དཀར་ཆོས་མཛད་ཐུབ་བསྟན་དོན་
གྲུབ་སྐུ་འཚོ་ངལ་མེད་བདེ་ལྡན་དང། ཕྲན་རིང་འཚོར་དམིགས་ཏེ་བླ་མ་རྒྱང་འབོད་ཀྱི་གསོལ་འདེབས་དཔར་དུ་བསྐྲུན་ཅིང། སྲས་རྒྱུད་དགེ་དབྱིག་གཉེན་དང། ལ་པ་ཨ་ཁུ་དགའ་ལྡན་ཁྱིམ་ཚང་ནས་ཤོག་བུའི་རྒྱུ་ཡོན་སྦྱར་བའི་དགེ་བསྔོར་ཡོངས་འཛིན་ཁྲི་བྱང་པས་སྦྱར་བའོ།།  །། ་ངག་ལ་ངག་གི་དབང་ཕྱུག་མྖོག་
ཐོབ་ཡོངས་རྫོགས་བསྟན་པའི་ལམ་བཟང་གནད། །ཚུལ་དང་ཚུལ་མིན་འབྱེད་པའི་གསུང་གིས་ཁྲིམས་ལྡན་མཁས་ཀུན་དགའ་བ་བསྐྱེད། །ཆོས་ཀུན་ཆོས་ཉིད་རྗེན་པར་གཟིགས་པས་ངེས་དོན་གྲུབ་པའི་རྩེ་མོར་གཤེགས། །རིགས་བརྒྱའི་རིགས་ཀྱི་
བདག་པོར་བྱང་ཆུབ་དཔལ་ལྡན་བླ་མ་གཙུག་ན་རྒྱལ། །ལྷག་བསམ་གཟེར་བརྒྱས་བསྡམས་པའི་སེམས་བསྐྱེད་གྲུ། །མི་ཞུམ་སྙིང་སྟོབས་རླུང་གིས་ལེགས་བསྐུལ་ནས། །ཐེག་མཆོག་སྤྱོད་པའི་རྒྱ་མཚོ་མ་བརྒྱལ་ན། །སྐུ་གསུམ་རིན་ཆེན་གླིང་དུ་ཇི་ལྟར་
བགྲོད། །འོན་ཏེ་རྒྱལ་སྲས་རྣམ་ཐར་ས་ཆེན་ཁྱོན། །བདག་འདྲའི་གློ་ཆུང་གོམ་པས་གཞལ་དཀའ་བས། །ཀུན་བཟང་སྨོན་ཨམ་འབུམ་ཕྲག་རླབས་པོ་ཆེའི། །རྫུ་འཕྲུལ་ཤིང་རྟར་ཞུགས་ན་དོན་དུ་ཆེ། །དེ་ཕྱིར་མཁས་དང་གྲུབ་པའི་རྣམ་ཐར་གྱི། །

[049A]༄༅། །གྲགས་པའི་འོད་དཀར་ཕྱོགས་སུ་རིང་བ་ཅན། །དགའ་ལྡན་གསེར་སྐོང་རྡོ་རྗེ་འཆང་གི་གསུང། །ཀུན་བཟང་སྤྱོད་པའི་སྨོན་ལམ་མདོ་འགྲེལ་འདི། །མགོན་དེའི་སླར་ཡང་སྤྲུལ་པའི་ཟློས་གར་དང། །རྒྱལ་བའི་
མཚན་ཞབས་གསེར་སྐོང་རིན་པོ་ཆེ། །རྣམ་གཉིས་ཐུགས་བསྐྱེད་ཤར་རིའི་ཕྲག་པ་ལས། །འཛད་མེད་དཔར་གྱི་ཟླ་བ་གསར་པ་ཚེས། །དགེ་འདིས་བདེ་གཤེགས་བསྟན་པའི་ཉི་མ་མཆོག་བཤད་སྒྲུབ་སྣང་བ་འབུམ་གྱིས་འཇིག་རྟེན་མཛེས། །བསྟན་
འཛིན་དགེ་འདུན་གུར་ཀུམ་གཞོན་ནུའི་ཚལ། །བསླབ་གསུམ་དྲི་བཟང་གྲོལ་བས་སྙེམས་གྱུར་ཅིག་ཁྱད་པར་རྒྱལ་ཀུན་སྙིང་རྗེའི་ག་བུར་རྡུལ། །མཚན་དཔེའི་གང་བ་ཡོངས་རྫོགས་གངས་རིའི་མགོན། །ཁྲི་ཕྲག་བསྐལ་པར་མི་ནུབ་རབ་བསིལ་
བའི༑ ༑འཕྲིན་ལས་འགྲོ་བའི་གདུང་སེལ་ཉིད་གྱུར་ཅིག་འབྲེལ་ཐོགས་ཀུན་ཀྱང་ཀུན་བཟང་སྤྱོད་པའི་སྤྲིན། །བྱང་ཆེན་མཁའ་དབྱིངས་མཐོན་པོར་གཏིབས་པ་ལས། །ཁམས་གསུམ་དབུགས་འབྱིན་དགེ་ལེགས་གྲུ་ཆར་རྒྱུན། །འབད་མེད་སྲིད་
པ་ཇི་སྲིད་འབེབས་གྱུར་ཅིག་ །ཅེས་བདག་ཅག་གི་རྣམ་པར་འདྲེན་པ་རིགས་དང་དཀྱིལ་འཁོར་ཀུན་གྱི་བདག་པོ་དགའ་ལྡན་གསེར་སྐོང་རྡོ་རྗེ་འཆང་གིས་མཛད་པའི་བཟང་སྤྱོད་སྨོན་ལམ་གྱི་འགྲེལ་པ་འདི་ཉིད་རྒྱས་བསྡུས་འཚམས་ཤིང་ཉམས་ལེན་མན་ངག་གི་གནད་ཟབ་དང་ལྡན་གཤིས་དོན་གཉེར་ཡོངས་ལ་སྨན་ཕྱིར་གསེར་སྐོང་
ཡང་སྲིད་མཆོག་སྤྲུལ་རིན་པོ་ཆེ་དང། སྐུ་བཅར་མཚན་ཞབས་གསེར་སྐོང་ཐུགས་སྲས་རིན་པོ་ཆེ་རྣམ་གཉིས་ནས་དཔར་བསྐྲུན་མཛད་པའི་དཔར་བྱང་སྨོན་ཚིག་ཏུ། མགོན་པོ་མཆོག་དེའི་སློབ་བུའི་ཐ་ཤལ་མཚན་ཞབས་དར་ཧན་དགའ་ལྡན་ཁྲི་བྱང་སྐྱེ་མིང་པས་སྦྱར་བ་དགེ་ལེགས་འཕེལ།།  །།་དུག་གསུམ་གྕོང་

[049B] །བླ་མེད་བདེ་བའི་དབུཌ་འབྱིན་བཅོམ་ལྡན་འདས། །བདེ་གཤེགས་མཆེད་བརྒྱད་བྱང་སེམས་བཀའ་སྡོད་བཅས། །མཆོད་ཅིང་ཐུགས་དམ་བསྐུལ་བའི་ཆོ་གའི་ཚུལ། །འཛད་མེད་དཔར་དུ་བསྐྲུན་པའི་དགེ་བ་འདིས། །ཉེར་
མཚོན་དུས་གསུམ་རྣམ་དཀར་གཅིག་བསྡུས་མཐུས། །ཐུབ་བསྟན་ཉིན་བྱེད་སྣང་བས་འཇིག་རྟེན་ཁྱོན། །ཡོངས་ཁྱབ་ཕན་བདེའི་པད་ཚལ་མྱུར་བཞད་ཤོག་སྙིགས་མའི་འགྲོ་ལ་ཐུགས་རྗེའི་སྤྱན་ཟུང་གི་གཟིགས་པ་ལྷག་པར་སྐྱོང་བ་སྨན་གྱི་
བླ༑ ༑བདེ་གཤེགས་བརྒྱད་ཀྱིས་ཐུགས་དམ་གང་བཅས་པའི། །བདེན་འབྲས་དེང་འདིར་མངོན་དུ་འགྱུར་བ་ཤོག་ཉོན་མོངས་འདུ་བ་འཁྲུགས་པའི་ནད་ལྡང་ཞིང། །གཉིས་འཛིན་གདོན་གྱིས་མྱོས་པའི་ཉམ་ཐག་འགྲོ་རྒྱུ་འབྲས་ནད་ཀྱི་ཟུག་རྔུ་ཀུན་ཞི་
ནས། །གཏན་བདེའི་ལང་ཚོ་དར་པའི་དཔལ་ཐོག་ཤོག་རྒྱུ་སྦྱོར་ལུས་ངག་ཡིད་ཀྱི་འགལ་རྐྱེན་ཀུན། །ཞི་ཞིང་ཚེ་དཔལ་དབང་ཕྱུག་བསོད་ནམས་འཕེལ། །ཚེ་རབས་བསྟན་དང་མི་འབྲལ་བྱམས་བརྩེའི་ཆུས། །འགྲོ་ཀུན་སྐྱོང་བའི་འདྲེན་པ་མྖོག་
གྱུར་ཅིག་ །ཅེས་པ་འདི་ཡང་དད་གཏོང་ལྷག་བསམ་དགེ་བ་སེར་སྨད་ཕྱག་མཛོད་ཚ་བ་ངག་དབང་བསྟན་པ་ལགས་དང། སྨར་ཁམས་ཚོང་ངག་དབང་བྱམས་པ་གཉིས་ནས་སྨན་བླའི་མདོ་ཆོག་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །། ་བྱིན་རླབྶ་
དབང་བཞི་གངྒཱཨ་ཆུས། །ཉེས་ལྟུང་དྲི་མ་ཀུན་སྦྱོང་ཞིང། །བླ་མེད་སྐུ་བཞིའི་དཔལ་ཆེན་པོ། །བདེ་བླག་སྟེར་བའི་ཆོ་ག་འདི། །ཆོས་སྦྱིན་འཛད་མེད་རྟག་འཇོ་བའི། །དཔར་དུ་བསྐྲུན་པའི་རྣམ་དཀར་མཐུས། །ཐུབ་བསྟན་སྤྱི་དང་འཇམ་མགོན་རྗེའི། །

[050A]༄༅། །སྙན་བརྒྱུད་བསམ་འཕེལ་ནོར་གྱི་བུ། །བཤད་སྒྲུབ་རྒྱལ་མཚན་རྩེར་མཛེས་པའི། །སྣང་བས་འཇིག་རྟེན་ཀུན་ཁྱབ་ཅིང། །འགྲོ་ཀུན་ཀུན་མཁྱེན་རྒྱལ་བའི་སར། །དཀའ་བ་མེད་པར་མྱུར་སོན་ཤོག་རྒྱུ་སྦྱོར་
འབྲེལ་ཐོགས་ལྟོས་བཅས་ཀུན། །ཐུན་མོང་ལམ་གྱིས་རྒྱུད་སྦྱང་ནས། །གསང་ཆེན་ཐེག་པའི་དབང་བཞིའི་ལམ། །ཡོངས་རྫོགས་རྡོ་རྗེ་འཛིན་ཐོབ་ཤོག་ །ཅེས་པ་འདི་ཡང་སེར་སྨད་དགེ་བཤེས་བྱང་ཆུབ་སྨོན་ལམ་དང། སྲད་རྒྱུད་གྲྭ་དབྱིག་གཉེན་གཉིས་ནས་དགེ་བསྐུལ་བཞིན། ཀ་སྦུག་ལ་
པར་གནས་སྡོད་ཨ་ཕོ་དགའ་ལྡན་ཁྱིམ་ཚང་ནས་སྐྱབྶ་མཆོག་རྡོ་རྗེ་འཆང་རྗེ་ཕ་བོང་ཁ་པ་དཔལ་བཟང་པོའི་གསུང་སྙན་བརྒྱུད་དབང་བཞི་ལེན་ཚུལ་ཤིང་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།། །། ་མའི་སོར་མོན་གྷོ་ཊའི་གཞིས་སྒར་ནས་བར་ཞི་བ་བྱམས་པ་བཀྲ་ཤིས་ཀྱིས་ཞུ་ཡིག་ཕུལ་འབྱོར་གྱི་བཀའ་ལན་
དུ་ ༑ བར་མེད་བསྐལ་མང་ཚོགས་གཉིས་བསགས་པས། །ཞི་བ་མཆོག་བརྙེས་བྱམས་ཆེན་ཐུགས་མངའ། །ཐུབ་པ་མཚན་དཔེའི་མཛེས་སྡུག་བཀྲ་དེས། །ཤིས་པ་འབུམ་གྱིས་ཁྱོད་ལ་སྐྱོངས་ཤིག་བྱམས་བརྩེས་སྐྱོང་འོས་དད་པ་བྲྟན་
ཅིང༑ ༑རྣམ་དཔྱོད་བཀྲ་བའི་སློབ་བུ་གང་ཉིད། །ལུས་བདེ་སེམས་སྐྱིད་ཤིས་དགེའི་གནས་ཚུལ། །ལྷུག་པར་སྤེལ་འབྱོར་སྤྲོ་བ་རབ་བརྟས། །བློ་རྩལ་ལཾ་དམན་ཡང་ལྷག་བསམ་བཟང་པོས། །ཡེ་ཤེས་མེ་ལོང་རྒྱལ་བའི་བསྟན་ལ། །མོས་པ་འྫིན་
པའི་རྒན་པོ་བདེ་ཞིང། །རྒྱ་ཡན་རྣམ་གཡེང་མཚོ་རུ་བྱིང་མུས། །བཅོས་མའི་རྣམ་འགྱུར་གུས་གུས་མེད་ཀྱང། །ངོ་ལྐོག་མེད་པའི་དད་པ་བརྟན་ཅིང། །ཅི་གསུང་སྒྲུབ་པའི་སློབ་མ་དེ་ལ། །རྒྱལ་ཀུན་བྱིན་རླབས་འཇུག་པ་ཆོས་ཉིད། །བདག་དོན་མ་

[050B] །འགྲོ་ལ་ཕན་པ་ཅུང་ཟད་བསྒྲུབས་ཀྱང། །རྒྱལ་ཀུན་ཐུགས་སུ་དགྱེས་པ་བསྐྱེད་འདྲ། །རང་དོན་མཆོད་འབུལ་སྟོང་གིས་མི་མཚོན། །ཀྱེ་ཧོ་དཀར་ནག་ལས་ཀྱི་འཕྲུལ་འཁོར། །ཀུན་གྱི་རྩ་བ་སེམས་ལ་ཐུག་ཅེས།།
སྟོན་མཆོག་བདེན་པ་གསུང་བའི་བཀའ་དེ། །མི་བརྗེད་སྙིང་གི་ཐིག་ལེར་སྐྱིལ་ཅིག་བན་རྒན་རེ་ཞིག་དུས་ཀྱི་ཕོ་ཉས། །མ་བོས་བཞག་ཚེ་མཛའ་བའི་འཕྲིན་ཡིག་གནང་ན་ཆོག་ཅིང་འཕྲལ་ཡུན་ཀུན་དགེའི། །གསོལ་འདེབས་སྨོན་ལམ་ཡང་ཡང་
ཞུས་ཆོག་ །ཅེས་ཡོངས་འཛིན་ཁྲི་བྱང་པས། ཕྱི་ཟླ་བརྒྱད་པའི་ཚེས་བདུན་ལ་ཕུལ་ །། །། ་རབ་འབྱམས་བདེ་གཤེགས་ཀུན་གྱི་གསང་བ་གསུམ། །ཡོངས་འདུས་མི་བསྐྱོད་རྡོ་རྗེའི་བསྙེན་པའི་ཚུལ། །རྒྱས་བསྡུས་རྣམ་པར་ཕྱེ་བའི་ལེགས་བཤད་འདི།།
དག་གསལ་དཔར་གྱི་རི་མོར་བསྐྲུན་པའི་དགེས། །གསེར་འོད་འབར་བའི་ལུགས་བཟང་ནོར་བུའི་གདུགས། །ཀུན་བཟོད་ཡངས་པའི་ཁྱོན་ལ་གྲིབ་ཏུ་བསིལ། །བསྟན་འཛིན་རྒྱ་མཚོ་བསྟན་པའི་ཉི་མ་ཆེའི། །སྣང་བ་ཁམས་གསུམ་སྒྲོན་མེར་རྟག་
འབར་ཤོག་རྒྱུ་སྦྱོར་འབྲེལ་ཐོགས་ཀྱིས་མཚོན་འགྲོ་བ་ཀུན། །གཟུང་འཛིན་འཁྲུལ་པའི་དྲི་མ་ཡོངས་ཟད་དེ། །ཨེ་ཝཾ་མི་ཤིགས་ཟུང་འཇུག་དང་པོའི་མགོན། །མཁའ་ཁྱབ་སྒྱུ་མའི་རོལ་པར་རྩེན་གྱུར་ཅིག་ །ཅེས་པ་འདི་ཡང་བསྟན་ལ་གཅིག་ཏུ་
གུས་པའི་ལྷག་བསམ་དགེ་བ་རོང་པོ་རབ་བརྟན་དགོན་གྱི་གྲྭ་བསྟན་འཛིན་རྣམ་གྲོལ་ནས་འབྲེལ་ཐོགས་འདས་གསོན་རྣམས་ཀྱི་དགེ་རྩར་དཔལ་གསང་བ་འདུས་པའི་བསྙེན་ཡིག་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།་རྡོར་གདན་བོད་

[051A]༄༅། ། དགོན་འཕེལ་རྒྱས་གླིང་གི་དགེ་སློང་བརྩོན་འགྲུས་རྒྱ་མྪོའམ། ཨ་ཁུ་སྟོན་པ་ཞེས་པར་དད་རྟེན་སྐུ་དཔར་སྩལ་བའི་རྒྱབ་ཡིག་ཏུ།  ཨ་ཡེ་དད་བརྩོན་ལྡན་ཁྱོད་དམ་ཆོས་ཀྱི། །ཉིང་ཁུཾ་ཇི་བཞིན་གསལ་སྟོན་ལམ་རིམ་ལ། །གུས་པ་ཆེན་པོས་རྟག་ཏུ་
འགྲུས་ཤིག་དང། །གཏན་བདེ་རྒྱ་ཆེའི་མཚོ་སྐྱེས་བཞད་པར་ངེས།། །།་རྒྱལ་ཀུན་མཁྱེན་བརྩེ་ནུས་པའི་རིན་ཆེན་རྡུལ། །མཚན་བཟང་ཐིག་ལེ་གཅིག་ཏུ་བཟླུམས་པའི་གར། །བློ་བཟང་སྨྲ་བའི་ཉི་མ་སྲིད་པའི་མིག་ཁམས་གསུམ་མུན་
སེལ་ཟླ་མེད་གཅིག་པུར་འབར། །མགོན་དེའི་ལེགས་གསུང་སྣང་བ་དམ་པའི་གཟིས། །ཐེག་མཆོག་ལུགས་བཟང་རྒྱ་ཆེ་པདྨོའི་ཚལ། །རྣམ་པར་བཞད་པའི་དགེ་མཚན་སྦྲང་རྩིའི་བཅུད། །སྐལ་བཟང་རྐང་དྲུག་འབུམ་གྱི་གསོས་སུ་ཆེ། །དེ་ཕྱིར་བཻཊཱུར་
མདངས་འཛིན་ཤོག་བུའི་ངོས། །བརྩོ་སྦྱངས་གསེར་ཞུན་ཁུ་བའི་ཡི་གེའི་གཟུགས། །དག་གསལ་རི་མོར་བཀྲ་བའི་གླེགས་བམ་འདི། །བསོད་ནམས་བྱེ་བའི་ཟོང་གིས་དེང་འདིར་བསྒྲུབས། །དགེ་བ་མཐའ་མེད་འོ་མའི་ཆུ་གཏེར་རླབས། །ཀུན་གྶལ་
ཕ་མཐར་འགྲིམས་པ་གང་དེའི་མཐུས། །ཟས་གཙང་སྲས་ཀྱི་ལུང་རྟོགས་བསྟན་པའི་ཚུལ། །འཛམ་གླིང་ཡངས་པའི་ཁྱོན་དུ་ཁྱབ་གྱུར་ཅིག་ཁྱད་པར་བློ་བཟང་རྒྱལ་བ་གཉིས་པའི་བསྟན། །ལྟ་སྒོམ་སྤྱོད་པའི་ཁྱད་པར་རྨད་བྱུང་བ། །དག་གཙང་གྶེར་
འོད་འབར་བའི་སྣང་བ་ཡིས། །ས་ཆེན་མུན་པའི་གོ་སྐབས་གཞོམ་གྱུར་ཅིག་མཁས་བཙུན་བཟང་གྲུབ་ཕྱོགས་རེར་མ་གོལ་བའི། །རྣམ་ཐར་མཆོག་གིས་ཐུབ་བསྟན་ཚུལ་བཞིན་དུ། །འཛིན་མཁས་དམ་པའི་སྐྱེས་བུ་མཐའ་དག་གི་བཞེད་དགོངས་གེགས་

[051B]འཛམ་གླིང་ཡངས་པའི་ཁྱོན་འདིར་ནད་མཚོན་དང། །མུ་གེའི་སྐལ་ངན་མིང་ཡང་མི་གྲགས་ཤིང། །འགྲོ་ཀུན་ངན་སེམས་རྩུབ་རེག་ཀུན་ཞི་ནས། །ཕན་ཚུན་བྱམས་བརྩེའི་འཛུམ་ཕྲེང་དགོད་གྱུར་ཅིག་ཚུལ་འདིར་སྒོ་གསུཾ་
ངལ་བ་བསྟན་པ་ཡི། །འབྲེལ་ཐོགས་ཀུན་ཀྱང་ལས་ཉོན་སྡིག་སྒྲིབ་ཀུན། །ཡོངས་དག་ཚེ་དཔལ་བསོད་ནམས་ཡར་ཟླ་ལྟར། །འཕེལ་རྒྱས་མདོ་སྔགས་ལམ་བཟང་བགྲོད་གྱུར་ཅིག་མཚུངས་མེད་བློ་དང་བཟང་པོའི་བརྟུལ་ཞུགས་ཀྱིས། །བསྟན་པའི་སྙིང་
པོ་འཛིན་པའི་སྐྱེས་མཆོག་ཀྱང། །སྐུ་ཚེ་མཛད་འཕྲིན་དབྱར་གྱི་དཔལ་ཡོན་དང། །འགྲོགས་པའི་ཆུ་གཏེར་ངོ་མཚར་འཛིན་གྱུར་ཅིག་མདོར་ན་འགྲོ་ཀུན་ཐེག་མཆོག་བཤེས་གཉེན་གྱི། །མགོན་ལ་བསྟེན་ནས་བྱང་ཆུབ་ལམ་བཟང་གི་བགྲོད་པ་དཀའ་བ་མེད་
པར་མྱུར་རྫོགས་ཏེ། །རྣམ་འདྲེན་སྟོབས་བཅུ་མངའ་བའི་དཔལ་ཐོག་ཤོག་ །ཅེས་པ་འདི་ཡང་དགེ་ལྡན་བསྟན་པའི་གསལ་བྱེད་རིང་ནས་དམ་ཚིག་གཙང་མའི་མདུད་རྒྱ་མཆོག་ཏུ་བརྟན་པ་སོག་པོ་མཆོག་སྤྲུལ་གུ་རུ་དེ་ཝའམ། བློ་བཟང་བསྟན་འཛིན་རིན་པོ་ཆེ་ནས་འཇམ་མགོན་ཙོང་ཁ་པ་ཆེན་པོའི་གསུང་བྱང་ཆུབ་ལམ་
རིམ་ཆེན་མོ་གསེར་བྲིས་གསར་བཞེངས་མཛད་པའི་ཆེ་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྦྲུལ་མིང་པ་བློ་བཟང་ཡེ་ཤེས་ཀྱིས་རབ་བྱུང་བཅུ་དྲུག་པའི་ལྕགས་ཁྱི་ལོར་སྨོན་པའོ།།  །། ་གོང་ས་སྐྱབྶ་མགོན་ཆེན་པོ་མཆོག་ནས་སྐྱབྶ་རྗེ་རིན་པོ་ཆེར་ཇོ་ལུགས་བཀའ་གདམས་ཐིག་ལེ་བཅུ་དྲུག་གི་བཀའ་དབང་གྶན་
བཞེས་མཛད་རྒྱུའི་སྙན་གསན་དང་ཆབས་ཅིག་བཀའ་གདམས་ཕ་ཆོས་ལྗགས་ཀློག་མཛད་མུས་སུ་ཡོད་ཅེས་པའི་ཕྱག་བྲིས་དང། མཇུག་ཏུ་བཀའ་རྩོམ་ཚིགས་བཅད་ཅིག་སྩལ་འདུག་པ་འདི་ལྟར་ ། དཔྱད་ན་བཟང་ངན་སྣ་ཚོགས་རི་མོ། །བརྟག་ན་གཞི་རྩ་གདོད་ནས་བྲལ་བ། །སྟོང་ལས་རྟེན་འབྱུང་ཅིར་ཡང་འྖར་

[052A]༄༅། །བའི༑ ༑སྐྱེ་མེད་ཐིག་ལེའི་དོན་གཅིག་གོར་ཏེ། །ཕ་ཁྱོད་དགྱེས་པའི་སྒྲུབ་པས་མཆོད་དོ། ། བཀྲིས། ཞེས་སྩལ་་སྐྱབས་རྗེ་རིན་པོ་ཆེས་དེའི་ཕེབས་ལན་འགུལ་གནང་ལ།  སྐྱེ་མེད་བརྗོད་བྲལ་སེམས་ཀྱི་རྡོ་རྗེ། །གྲྭ་ཟུར་སྤངས་
པའི་ཐིག་ལེ་ཆེན་པོར། །ཆོས་ཀུན་འུབ་ཀྱིས་འཆིང་བའི་གཟིགས་མོར། །ཁྱོད་ཐུགས་འབྱམས་དེར་ཡི་རང་ཞུའོ། །མདོ་སྔགས་ཐེག་པའི་སྙིང་པོའི་གནད་ཀུན། །རྗེས་སུ་དྲན་པ་ལྔ་ཡི་ཚོམ་བུར། །བསྡུས་ན་སོར་གང་བཀྲམ་ན་མཁའ་ཁྱབ། །
བཀའ་གདམས་གདམས་པའི་ངོ་མཚར་ལགས་སྙམ། །ཀུན་རྨོངས་བདག་འཛིན་མུན་པའི་དུག་ཆུ། །སྙིང་གི་ཐིག་ལེར་འཁྱིལ་བ་བདག་འདྲ། །ཐུབ་དགོངས་བདུད་རྩིའི་ཐིག་ལེས་སྟོངས་ཀྱང། །བུམ་སྟོང་འབྱོ་བའི་རྫུ་བག་ཞུ་ལགས།། །།
་ སྐྱབྶ་མགོན་སྲིད་སྐྱོང་སྟག་བྲག་རྡོ་རྗེ་འཆང་གི་སྐུ་སྒེར་ཕྱག་མཛོད་ཛ་ས་བསྟན་པ་མཐར་ཕྱིན་ནས་སྟག་བྲག་བསམ་གཏན་གླིང་གི་ཕྱག་བཞེས་མདོ་སྔགས་ཆོས་སྤྱོད་ཀྱི་རིམ་པ་རྣམས་ཕྱོགས་བསྡེབས་ཀྱི་དཀར་ཆག་དབུ་བརྗོད་དང། དཔར་བྱང་སྨོན་ཚིག་ལ།  བློ་ལྡན་བློ་ཡི་པདྨོའི་གེ་སར་བློ་གཏེར་དྲི་བཟང་འདྲེན་པའི་
གཉེན༑ ༑རྒྱལ་དང་རྒྱལ་སྲས་བྱེ་བའི་ཁྲོད་ན་རྒྱལ་བའི་ཉི་མ་ཁྱོད་ཉིད་ཅེས། །ཕྱོགས་དང་ཕྱོགས་ན་གྲགས་པའི་སྦྲིངས་ཡིག་ཕྱོགས་བཅུའི་འདྲེན་པས་སྙན་སྒྲོག་པ། །རིགས་གསུམ་རིགས་ཀྱི་ཕུང་པོ་གཅིག་བསྡུས་རིགས་བརྒྱའི་བྱེད་པོ་གཏན་གྱི་སྐྱབས། །
ངག་གི་དབང་ཕྱུག་འཇམ་དཔལ་རྡོ་རྗེ་རྡོ་རྗེ་སྙིང་པོ་ཆོས་སྐུའི་རྩལ། །ཐུབ་གསུང་རབ་འབྱམས་སྨྲ་བའི་མཐུ་ཆེན་མཐུ་ཆེ་བྱེ་བ་རྣམ་གནོན་ཐོབ། །བསྟན་ལ་སྟོན་པའི་བརྟུལ་ཞུགས་ཡོངས་རྫོགས་ཡོངས་རྫོགས་ལམ་བཟང་འཕེལ་པའི་དཔྱིད། །རྒྱལ་ཀུན་སྤྱི་གཟུཊ་

[052B] །སྣ་ཚོགས་གདུལ་བྱའི་མོས་པའི་རྫིང་བུ་རུ། །གངྒཱའི་རྡུལ་སྙེད་ཞི་ཁྲོ་དྲ་བའི་གཟུགས། །འགག་མེད་ངོ་མཚར་ཕུང་པོར་འབྱམས་ཀླས་པས། །མཆོག་ཐུན་དངོས་གྲུབ་ནོར་བུའི་གཏེར་བརྒྱ་ཕྱེས། །རབ་འབར་རྡོ་རྗེའི་
བ་སྤུའི་རྩེ་མོས་ཀྱང། །སྲིད་གསུམ་བླ་འོག་བསྒྱུར་བའི་སྟོབས་པོ་ཆེ། །དཔལ་ལྡན་ཕྱག་བཞི་ཡ་གདོང་ཕོ་ཉར་བཅས། །ཐུགས་དམ་མ་གཡེལ་སྡེ་འདིའི་གཉེར་ཁ་འཚོས། །དམ་ཆོས་ཤ་སྟག་སྤྱོད་པའི་སྤོང་བ་པ། །འདུ་འཛིས་དབེན་པའི་རི་བྲག་ཉམྶ་
དགའ་བར། །རྩེ་གཅིག་བསམ་གཏན་མཆོག་ལ་རབ་གཞོལ་བ། །ཐེག་མཆོག་ནོར་བུའི་གླིང་གི་ཕྱག་བཞེས་རྣམས། །ཆད་ལྷག་ནོར་བའི་དྲི་མ་མི་འབྱུང་སླད། །གཞི་གསུམ་མདོ་སྔགས་ཆོས་སྤྱོད་ཆོ་གའི་ཚུལ། །གོ་རིམས་ཁྲིགས་སུ་བསྡེབས་པའི་པུསྟ་
ཀའི༑ ༑དཀར་ཆག་ཡིད་བཞིན་རོལ་མཚོ་འདི་ན་འཁྱིལ།། ་ སླར་ཡང་དགེ་རྩ་བསྔོ་ཕྱིར་ཚིགས་སུ་བཅད་དེ་སྨོན་པ།  དེ་ལྟར་ལྷག་བསམ་དུལ་བའི་ཁྱུ་མཆོག་གིས། །རིན་ཐང་གཞལ་མེད་ཆོས་སྤྱོད་ནོར་བུའི་དཔྱ། །འཛད་མེད་དཔར་གྱི་ཤིང་རྟའི་འཕྲུལ་འྑོར་
ལས༑ ༑ཀུན་བཟང་འདོད་འཇོའི་དཔྱིད་དུ་དྲངས་བའི་དགེས། །ཐུབ་བསྟན་སྤྱི་དང་བློ་བཟང་རྒྱལ་བ་ཡི། །བཞེད་གཞུང་མ་དྲོས་རོལ་པའི་ཀླུང་ཆེན་པོ། །བསད་སྒྲུབ་འཛམ་གླིང་འཛིན་གླིང་འཛིན་མའི་ལྟོར་འཁྱིལ་བའི། །རྣམ་གྲོལ་རླབས་ཕྲེང་མཁའ་ལ་འགྲེམས་
གྱུར་ཅིག་མཐའ་ཡས་འགྲོ་ལ་ལྷག་པར་བརྩེ་བའི་སྤྱན། །ནམ་ཡང་མི་འཛུམ་རྒྱལ་མཆོག་ཉིན་བྱེད་དབང། །ཕྱོགས་ཀྱི་མུ་ཁྱུད་གསལ་བའི་འཕྲིན་ལས་ཀྱི། །རྩེ་དགའ་སྲིད་པའི་མཐར་ཡང་འཛིན་གྱུར་ཅིག་ཁྱད་པར་རྒྱལ་ཀུན་གསང་གསུམ་

[053A]༄༅། །ནོར་བུའི་རྡུལ། །དཔལ་ལྡན་སྡོམ་བརྩོན་འཁོར་ལོས་བསྒྱུར་བའི་གར། །བསམ་འཕེལ་འགྲོ་བའི་རེ་སྐོང་རྟག་བརྟན་ཅིང། །བཞེད་དགོངས་ཕན་བདེའི་སྙིང་པོར་སོན་གྱུར་ཅིག་བསླབ་གསུམ་སྦྲང་རྩིས་རབ་
མྱོས་ཤཱཀྱ་སྲས། །ཐེག་མཆོག་འདབ་གླུ་སྒྲོག་པའི་རྐང་དྲུག་ཁྱུ། །ཆོས་སྦྱོད་རྣམ་བཅུའི་འཕུར་ལྡིང་རྩེན་པ་ཡིས། །དགོན་གནས་པདྨོའི་མཚོ་ཆེན་མཛེས་གྱུར་ཅིག་དཔག་ཡས་ཀུན་བཟོད་ནོར་གྱི་བློ་གྲོས་མར། །དཀར་ནག་ལས་ཀྱིས་འཚོ་
བའི་ཕ་མའི་ཚོགས། །འཕྲལ་ཡུན་ཕན་བདེའི་མེ་ཏོག་འཛུམ་གྲོལ་ཞིང། །ཕན་ཚུན་མཛའ་བའི་དྲི་བཟང་འཐུལ་གྱུར་ཅིག་རྒྱུ་སྦྱོར་ཉིད་ཀྱང་ཐུབ་བསྟན་བདུད་རྩིའི་བཅུད། །དད་གུས་གེ་སར་དཔྱིད་དུ་འཕོས་པ་ལས། །ཀུན་ཕན་ཡལ་ག་ཕྱོགས་
ཀྱི་མཐར་སྤྲོ་བའི། །ངོ་མཚར་སྲིད་ཞིའི་རྩེ་མོར་ཕྱིན་གྱུར་ཅིག་ལྷག་པར་ལུས་དང་སྲོག་ཀྱང་ཡོངས་བཏང་ནས། །མཚུངས་མེད་བླ་མ་མཆོག་གི་བཞེད་དགོངས་རྣམས། །ཚུལ་བཞིན་སྒྲུབ་ལ་གཞོན་ནུ་ནོར་བཟང་དང། །རྟག་ཏུ་ངུ་ཡི་སྙེམས་པ་
འཕྲོག་གྱུར་ཅིག་དེའི་མཐུས་མཐའ་ཡས་འགྲོ་བ་སྒྲོལ་བ་ལ། །མཁའ་ཁྱབ་གསང་གསུམ་སྒྱུ་འཕྲུལ་དྲ་བའི་གར། །ལྷུན་གྲུབ་དཔག་བསམ་ནོར་བུའི་སྤྲིན་ཆེན་དུ། །གྲོལ་བའི་རྣམ་འདྲེན་ཆེན་པོ་མྱུར་འཐོབ་ཤོག། །། ་བདུད་
འདུལ་ཐུབ་པ་མཆོག་གི་བསྟན་པའི་མཛོད། །འཛིན་པའི་གྲགས་སྙན་སྲིད་པ་གསུམ་གྱི་བླར། །ཆོས་མིན་གཡུལ་ལས་རྒྱལ་བའི་དགེ་ལེགས་ཀྱི། །མཚན་བཟང་སྟོང་དུ་སྤྲོ་བའི་མགོན་དེའི་གསུང། །སྲིད་པའི་ནད་སེལ་དཀོན་མཆོག་རིན་ཆེན་གཏེར། །

[053B] །སྟོན་པའི་བསླབ་གཞིར་སྤྱོད་པའི་དགེ་སྦྱོང་གི་སྤང་བླང་བྱ་བ་གསལ་སྟོན་ལེགས་བཤད་འདི། །བཞད་པ་དགེ་སློང་དཀོན་མཆོག་འཕེལ་རྒྱས་དང། །བཞད་པ་དགེ་སློང་དོན་གྲུབ་ཆོས་འཕེལ་ནས། །
ལྷག་བསམ་དག་པས་དཔར་དུ་བསྐྲུན་པའི་དགེ་རབ་དཀར་ཁ་བའི་རྡུལ་མང་སྤུངས་འདྲ་དེས། །ལུང་རྟོགས་ཐུབ་བསྟན་ཉིན་བྱེད་འོད་བརྒྱའི་གཟི། །ཁམས་གསུམ་མུན་སེལ་དཔྱིད་དུ་ཡོངས་འབར་ཞིང། །དེ་འཛིན་མཁས་དང་གྲུབ་པའི་སྐྱེས་མྖོག་
རྣམས༑ ༑འགྲོ་ཕན་བདུད་རྩིའི་ཟེགས་མ་རྟག་སྤྲོ་ཤོག་མང་ཐོས་ཚུལ་ལྡན་དགེ་འདུན་མང་འཕེལ་ཞིང། །དེ་ཀུན་འཁོར་ལོ་གསུམ་གྱི་བྱ་བར་གཞོལ། །འཛམ་གླིང་སྙིགས་དུས་རྒུད་པའི་སྐལ་ངན་ཀུན། །ཞི་ནས་སྣོད་བཅུད་དགེ་མཚན་གོང་འཕེལ་
ཤོག་རྒྱུ་སྦྱོར་འབྲེལ་ཐོགས་ཀྱིས་མཚོན་མཁའ་མཉན་འགྲོ། །རྣམ་དག་ཐུབ་པའི་བརྟུལ་ཞུགས་བཟང་པོ་ཡིས། །ཀུན་འབྱུང་སྲིད་པའི་འཁྲུལ་འཁོར་རྒྱུན་བཅད་དེ། །ཞི་བསིལ་བླ་མེད་བདེ་བར་ངལ་འཚོ་ཤོག་ ཅེས་པ་འདི་ཡང་རྒྱུ་སྦྱོར་པ་གོང་གྶལ་
རྣམ་གཉིས་ནས་འདུལ་འཛིན་གྲགས་པ་རྒྱལ་མཚན་གྱི་གསུང་འདུལ་བའི་བསླབ་བྱ་ཆེན་མོ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །། ་སོག་སྦྲུལ་གུ་རུ་དེ་ཝ་བློ་བཟང་བསྟན་འཛིན་རིན་པོ་ཆེ་ནས་དཔེ་ཆོས་རིན་ཆེན་
སྦུངས་པའི་ཟུར་རྒྱན་གཏམ་རྒྱུད་རིན་ཆེན་ཕྲེང་མཛེས་དང། ལྕེ་སྒོམ་རྫོང་པ་ཤེས་རབ་རྡོ་རྗེས་མཛད་པའི་བཀའ་གདམས་མན་ངག་རིན་ཆེན་སྦུངས་པ་བཅས་དཔར་དུ་བསྐྲུན་པའི་སྨོན་ཚིག་ཏུ་ ། ཐེག་མཆོག་ལམ་བཟང་བགྲོད་པའི་རིམ་པ་རྣམས། །དཔེ་དང་དོན་དུ་སྦྱར་བའི་

[054A]༄༅། །ཆོས་ཀྱི་གཏམ། །རྒྱུད་ལྔའི་འགྲོ་ལ་རྣམ་གྲོལ་རིན་ཆེན་གྱི། །ཕྲེང་བ་རབ་མཛེས་སྦྱིན་པའི་ལེགས་བཤད་དང། །མི་ཤེས་རྨོངས་པའི་རབ་རིབ་མ་ལུས་པ། །ཡེ་ཤེས་རྡོ་རྗེས་འྗོམྶ་
མཛད་དམ་པའི་གསུང། །ཟབ་རྒྱས་མན་ངག་རིན་ཐང་གཞལ་མེད་ཁམས། །རྒྱ་ཆེན་ལྷུན་པོའི་མཆེད་ཟླར་སྤུངས་པ་བཅས། །བློ་གྲོས་མཚུངས་མེད་བཟང་པོའི་ཡོན་ཏན་གྱིས། །ཐུབ་བསྟན་ཁུར་འཛིན་དམ་པའི་སྐྱེས་
མཆོག་ནས། །དག་གསལ་དཔར་གྱི་འཕྲུལ་དུ་བསྐྲུན་པའི་དགེ་ཟླ་གཞོན་བྱེ་བའི་ལང་ཚོར་རྫོགས་པ་དེས། །བཀའ་གདམས་རིང་ལུགས་བསམ་འཕེལ་ནོར་བུའི་ཏོག་བཤད་སྒྲུབ་རྒྱལ་མཚན་རྩེ་མོར་མངོན་འབར་བས། །
སྐལ་བཟང་སྐྱེ་བོའི་རེ་སྐོང་ཕན་བདེའི་ཆར། །འབེབས་པའི་དུས་སྟོན་ཡུན་དུ་རྒྱས་གྱུར་ཅིག་བསྟན་ལ་རི་མོར་མཛད་པའི་སྐྱེས་མཆོག་ཀུན། །དམ་པའི་ཚུལ་དགུའི་འཕྲིན་ལས་རྟག་སྐྱོང་ཞིང། །འགྲོ་ཁམས་རྒྱ་མཚོའི་རྒྱུད་དུ་བླ་
མེད་ཀྱི། །སྐུ་བཞིའི་འབྲས་བཟང་གཡུར་དུ་དུད་གྱུར་ཅིག།  །།འཕྱི་ལོ་ཆིག་སྟོང་དགུ་བརྒྱ་བདུན་ཅུ། བོད་ལྕགས་ཁྱི་ཟླ་བ་བཅུ་གཉིས་པའི་ཚེས་བཅུ་ཉིན་གོང་ས་སྐྱབྶ་མགོན་ཆེན་པོ་མཆོག་ནས་བཀའ་ཡིག་ཕྱག་བསྟར་མ་ཆེད་སྩལ་དུ། དེ་རིང་གི་ཚེས་བཅུ་
ནས་བཟུང་ཟླ་ངོ་རེ་བཞིན་གྱི་ཡར་ངོ་མར་ངོའི་ཚེས་བཅུ་གཉིས་སུ་གསོལ་ཚིགས་གཟབ་པ་རེ་བཞེས་རྒྱུའི་སླད་ཚེས་བཅུ་རེར་སྒོར་བཅོ་ལྔ་རེ་བརྩིས་ལོ་གསུམ་ཕྱོགས་གསུམ་གྱི་རིང་གི་འབབ་ཐོབ་སྒོར་ཆིག་སྟོང་བརྒྱ་དང་ཉི་ཤུ་རྩ་ལྔ་འབུལ་ལམ་ཞུས་པ་

[054B] འགྲེལ་བཤད་སྔོན་ཞུས་བཞིན་ཆོས་དྲུག་གི་གཏུམ་མོ་སྒོམ་འདུན་བར་ལམ་ཕྱོགས་བསྐྱོད་རིང་བྱེད་ཁོམ་མ་བྱུང་བ། ཁ་ཉིན་ཚེས་བརྒྱད་ནས་བསྐྱར་འཛུགས་བྱས་པ་ལགས་ན། བྱམས་པ་དང་སྙིང་རྗེས་རྩ་བ་ཅན་གྱི་བྱང་ཆུབ་ཀྱི་སེམས་དང་
བདེ་སྟོང་གི་ཞི་ལྷག་ཟུང་འབྲེལ་གྱི་ཏིང་ངེ་འཛིན་འཁྲུལ་མེད་ཅིག་སྔགས་བླ་མེད་ཉམས་སུ་ལེན་པའི་རྟེན་རྒ་བའི་ཁུར་གྱིས་མ་ནོན་པའི་གོང་སྐྱེ་ཐུབ་པ་ཞིག་འབད་བརྩོན་ཅི་ཐུབ་བྱེད་རྒྱུ་ལགས་ན།  ཞེས་སོགས་ཀྱི་ཕེབས་ལན་དུ་འབུལ་གནང་མཛད་པ་ལ།  སྲིད་གསུམ་བླ་མ་
ཡིད་བཞིན་གྱི་ནོར་བུས། །རག་གན་གསེར་གྱི་གོང་བུ་རུ་གཟིགས་ཏེ། །རྗེས་བརྩེའི་བཀའ་ཡིག་ལྷུག་པོ་རུ་ཕེབས་ཚེ། །དགའ་དད་གུས་གསུམ་འགྲན་བཞིན་དུ་འཕེལ་ལགས། །ཁྱི་རྒན་རུལ་པ་རེ་ཞིག་གི་བར་ལ། །ལྷོ་ཕྱོཌ་ཕོ་ཉས་གུང་སེང་ཞིག་བྱུང་ན། །ལོ་
གསུམ་ཚེས་བཅུའི་ཟས་དོད་དུ་སྩལ་བ། །རྐན་སྒྲ་ཏོག་གེ་ཧབ་ཟས་སུ་ཞུའོ། །གཏུམ་མོ་ཨ་ཐུང་རྫོགས་རིམ་གྱི་རྨངས་རྡོ། །འཕགས་བོད་གྲུབ་བརྙེས་མང་པོ་ཡི་ཐུགས་བཅུད། །སྟོང་སྲོག་དྷཱུ་ཏིར་སྡུད་བྱེད་ཀྱི་ལྕཌ་ཀྱུ། །ཕྱག་ཆར་བཞེས་འདི་དམ་པ་ཡི་རྣམ་
ཐར། །ནང་གི་དགའ་མས་གཉིས་སྤང་གི་ལམ་དུ། །རོལ་རྩེད་གློག་ཞགས་འཁྱུག་པོ་རུ་གཡོ་བས། །སྤྲོས་ཀུན་འུབ་ཀྱིས་ཆོས་དབྱིངས་སུ་འཆིང་བའི། །གཟིགས་མོ་འདི་ཀོ་ངོ་མཚར་དུ་ཆེ་སྙམ། །སྟོང་ཉིད་སྙིང་རྗེའི་སྙིང་པོ་ཡིས་ལྕི་བའི། །རྣལ་འབྱོར་ཟབ་
མོའི་རྫོཌ་རིམ་གྱི་ལམ་དེ། །ཐང་ལྷོད་རན་ཞིང་རེས་འཇོག་ཏུ་མིན་པར། །རྒྱུན་དུ་བསྐྱངས་ན་ཕྱག་རྗེས་ཤིག་ལོས་ཐོན། །ཁ་བཤད་སྙན་པོའི་འཇའ་རིས་དེ་བཀྲ་ཡང། །དཔྱད་ན་མི་བཟོད་སྟོང་པ་ཡི་རང་བཞིན། །བཅོས་མའི་ཚུལ་འཆོས་ཟོལ་ཟོག་གི་ངང་ལ། །མི་ཚེ་ཟད་

[055A]༄༅། །པ་བདག་ཉིད་རང་སྐྱོ་ལགས།།  །།འསུས་ཛ་ལན་ཀྲེར་གཞིས་ཆགས་སུ་གནས་འཁོད་ཏྲེ་ཧོར་བྲག་སྲས་སྟེང་ཞལ་དང། རྫ་རོང་ཡབ་ཡུམ་བཅས་ཀྱིས་འཕྲིན་ཡིག་གི་ལམ་ནས་བསྐུལ་གནང་བཞིན། བོད་ལྕགས་ཕག་གནམ་ལོ་གསར་ཚེས་ཀྱི་དགའ་སྟོན་ལ་རོལ་སྐབས་བསླབ་བྱ་སྒྲ་
སྡུད་འཁོར་ལོའི་ནང་གཏོང་རྒྱུའི་ཚིག་གཞིར།  བློ་ལྷག་བསམ་བཟང་པོའི་རང་བཞིན་ཅན། །བྲག་སྲས་དང་རྫ་རོང་ཡབ་ཡུམ་རྣམས། །ངེད་རྒན་པོའི་དྲང་གཏམ་ཚིག་གསུམ་འདིར། །ཐུགས་མ་ཡེངས་སྙན་གྱི་དབང་པོ་གཏོད། །ཁྱེད་དེར་བཞུགས་བགྲེས་གཞོན་བར་མ་
ཀུན༑ ༑དུས་ཡུད་ཙམ་ལྷན་ཅིག་འཛོམས་པ་འདིར།  །ཡིད་མཛའ་གཅུགས་ལག་སྦྲེལ་དམ་བཅིངས་ནས། །འཛུམ་དཀར་གྱི་སོ་ཕྲེང་དགོད་བཞིན་དུ། །ཁོང་གཞོན་ནུ་རྣམས་ཆོས་རིག་གོམ་གཤིས་གསུམ། །བོད་ཡ་རབས་སྤྱོད་བཟང་ཚུལ་ལ་སྦྱོར། །
ལར་ཚེ་ཐུང་དགུན་ཉི་ལྟ་བུ་འདི། །བྲེལ་འཚུབ་འཚུབ་ངང་ལ་ཡུད་ཀྱིས་འགྲོ་ཚེ་ཕྱི་མའི་ཤུལ་ལམ་རིང་པོ་དེ། །འགྱལ་གྱིས་འགྲིམས་དགོས་བྱུང་ན་འགྱོད། །ནོར་བསགས་ཀྱིན་བསགས་ཀྱིན་ད་དུང་ཡང། །དགོས་དགོས་ཀྱི་ངལ་བ་རྫོགས་དུས་མེད། །
ཆོག་ཤེས་པ་ནོར་གྱི་མཆོག་ཡིན་ཞེས། །སྔོན་ཐུབ་པའི་གསུང་དེ་བདེན་ནོ་སྙམ། །ཁོང་སྟོབས་ཆེན་ཡུལ་གྱི་རྒྱལ་བློན་དང། །སྤྲང་ལམ་ཟན་སྒུག་པའི་དྭ་ཕྲུག་གཉིས། །ཤི་བར་དོའི་འཕྲང་རིང་ཤར་བའི་ཚེ། །སྤྲང་སྡིག་མེད་དེ་མགོ་འཕང་མཐོ་ལ་སྐྱིད།།
དུས་གཏན་དུ་བསླུ་མེད་མཆོག་གསུམ་ལ། །བློ་ལིང་འགེལ་གྱི་གསོལ་འདེབས་ཕྱག་མཆོད་དང། །ལས་བྱས་བསགས་འབྲས་བུ་མི་བསླུ་བས། །དགེ་སྡིག་གི་བླང་དོར་གང་ནུས་མཛོད། །ཁྱེད་རྣམ་པའི་སྐུ་ཚེའི་ལྗོན་ཤིང་བརྟན། །བསོད་ནམས་ཀྱི་

[055B]དུས་གཏན་བདེའི་འབྲས་བཟང་ཡོངས་འཕེལ་བའི། །བཀྲ་ཤིས་ཀྱི་དགེ་མཚན་རྒྱས་པར་སྨོན།། །།འངག་ལ་རང་དབང་འབྱོར་བའི་རྣམ་དཔྱོད་ཀྱིས། །ཐུབ་པའི་ཚུལ་ལུགས་རབ་གསལ་ཁྲིམས་ལྡན་རྗེས། །མཐའ་
ཡས་ཆོས་འདུལ་རྒྱ་མཚོའི་སྙིང་པོ་ཀུན། །ཉུང་ངུའི་ཚིག་ཏུ་སྡོམ་པའི་ལེགས་བཤད་འདི། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ། །དྲི་བྲལ་ཟླ་བའི་ལང་ཚོར་བསིལ་བ་དེས། །བློ་བཟང་རྒྱལ་བའི་རིང་ལུགས་ཀུན་དའི་ཚལ། །བཤད་སྒྲུབ་འདབ་བརྒྱའི་
འཛུམ་ཕྲེང་བཞད་གྱུར་ཅིག་གཞུང་ལུགས་མང་ཐོས་རྣམ་དག་ཚུལ་ཁྲིམས་ཀྱི། །བརྟུལ་ཞུགས་མཆོག་ལྡན་རིག་གྲོལ་དགེ་འདུན་རྣམས། །སྡེ་སྣོད་ཀློག་དང་སྤོང་བ་བསམ་གཏན་ལ། །གཅིག་ཏུ་གཞོལ་བའི་མཛད་བཟང་འཕེལ་གྱུར་ཅིག་ཕྱི་མའི་ལམ་
བཞུད་ཆོས་ཉིད་རྡོ་རྗེ་ཡང། །དཀར་མིན་སྡིག་པའི་ཕུང་པོ་ཡོངས་བྱང་སྟེ། །སྐྱེ་བར་ཚངས་སྤྱོད་དག་པའི་རྟེན་བཟང་བརྒྱུད། །བླ་མེད་གཏན་བདེའི་དཔལ་ཡོན་སྤྱོད་གྱུར་ཅིག་ཟླ་བུ་ཁྲིད་བཀྲ་ཤིས་དོན་གྲུབ་སོགས། །ཤུལ་ན་མཆིས་པའི་འབྲེལ་ཐེགས་
ཡིད་ཅན་རྣམས། །འཕྲལ་དང་ཡུན་གྱི་ཕན་བདེའི་འདོད་པ་ཀུན། །བསམ་དང་རེ་བའི་ཚད་དུ་སྨིན་གྱུར་ཅིག་མདོར་ན་ཀུན་ཏུ་བཟང་དང་མཐུ་ཆེན་ཐོབ། །འཇམ་དཔལ་གཞོན་ནུས་སྨོན་ལ་གང་མཛད་པ། །དེ་དག་མ་ལུས་ཡོངས་སུ་རྫོགས་བྱས་ཏེ། །ཁམས་
གསུམ་སྲིད་པའི་འཁྲུལ་འཁོར་གཞོམ་གྱུར་ཅིག་ །ཅེས་པ་འདི་ཡང་ཕག་རི་བདེ་ཁང་གི་མི་ངོ་ཚེ་འདས་ཆོས་ཉིད་རྡོ་རྗེ་དེ་ཉིད་ཀྱི་ཆེད་དུ། མ་ཟླ་བ་བུ་ཁྲིད་དང་བུ་བཀྲ་ཤིས་དོན་གྲུབ་ཁྱིམ་ཚང་ནས་སེར་སྨད་ཀོང་པོ་ཤར་ཆེན་ངག་དབང་ཚུལ་ཁྲིམས་ཀྱིས་མཛད་པའི་འདལ་དྔར་གསར་བརྐོ་བགྱིས་པའི་དགེ་བསྔོའི་སྣོལ་ཚིག་

[056A]༄༅།  །ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།། །། ་བླ་མེད་རྒྱུད་སྡེ་རྒྱ་མཚོའི་སྙིང་པོའི་བཅུད། །ནཱ་རོ་ཏ་པའི་སྙན་བརྒྱུད་ཟབ་ཆོས་དྲུག་ཚུལ་བཞིན་རབ་གསལ་ཡིད་ཆེས་གསུམ་ལྡན་ཞེས། །བློ་བཟང་རྒྱལ་
བའི་ལེགས་བཤད་ཟླ་མེད་འདི། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ་ཀུན་དགའི་ཟླ་གཞོན་ལང་ཚོར་དར་བའི་མཐུས། །དྲི་མེད་ཐུབ་བསྟན་སྤྱི་དང་འཇམ་མགོན་རྗེའི། །ལུགས་བཟང་འཛམ་གླིང་ཁྱོན་དུ་རྒྱས་གྱུར་ཅིག་ཚུལ་འདིར་རྒྱུ་སྦྱོར་འབྲེལ་
ཐོགས་ཡིད་ཅན་ཀུན། །སྟོང་སྲོག་དྷཱུ་ཏིར་བཅིངས་པའི་ཨེ་དབྱིངས་རྩལ། །འོད་ལྔའི་ཚོམ་བུ་སྒྱུ་འཕྲུལ་དྲ་བའི་སྤྲིན། །མཁའ་ཁྱབ་འཁོར་ལོར་སྤྲོ་བའི་དཔལ་ཐོབ་ཤོག་ །ཅེས་པ་འདི་ཡང་བསླབ་གསུམ་ནོར་ལྡན་གྲོ་སྟོད་དུང་དགོན་དགེ་སློང་བློ་བཟང་རྡོ་རྗེས་འགན་ཁུར་གཙོ་བཞེས་ཐོག་
སྲད་རྒྱུད་དགེ་སློང་ཆོས་བཟང་གྲགས་པ་དང། བཀྲས་ལྷུན་སྔགས་རམ་པ་ཚེ་རིང་དབང་འདུས་གཉིས་ནས་རོགས་རམ་མཐུན་འགྱུར་གྱིས། ཡོན་བདག་རྣམས་ལ་དགེ་བསྐུལ་ཞལ་འདེབས་ཞུས་ཏེ་དཔར་དུ་བསྐྲུན་པའི་ཚེ་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །། ་བརྟན་གཡོའི་དངོས་ཀུན་
ལྷན་སྐྱེས་བདེ་བ་ཆེར། །སྡོམ་མཛད་ཧེ་རུ་ཀདྤལ་སྒྲུབ་པའི་ཐབས། །གྲུབ་མཆོག་དྲིལ་བུའི་ཞབས་ཀྱིས་ཕྱེ་བའི་སྲོལ། །ཟབ་ལམ་ལུས་དཀྱིལ་རིམ་གཉིས་ཁྲིད་ཡིག་འདི། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ་ཀུན་དགའི་ཟླ་གཞོན་ལང་ཚོར་
དར་བའི་མཐུས། །དྲི་མེད་ཐུབ་བསྟན་སྤྱི་དང་འཇམ་མགོན་རྗེའི། །ལུགས་བཟང་འཛམ་གླིང་ཁྱོན་དུ་རྒྱས་གྱུར་ཅིག་ཚུལ་འདིར་རྒྱུ་སྦྱོར་འབྲེལ་ཐོགས་ཡིད་ཅན་ཀུན། །ལམ་གཙོ་གསུམ་དང་འཁོར་ལོ་བདེ་མཆོག་གི་སྨིན་གྲོལ་ལམ་བཟང་བགྲོད་པ་

[056B] །ཟུང་འཇུག་བཅོམ་ལྡན་དཔའ་བོ་འགྲུབ་གྱུར་ཅིག་ །ཅེས་པ་འདི་ཡང་གྲོ་སྟོད་དུང་དགོན་དགེ་བློ་བཟང་རྡོ་རྗེས་གོང་བཞིན་དགེ་བསྐུལ་དཔར་བསྐྲུན་གྱི་སྨོན་ཚིག་གོ། །།་ཚེ་མཆོག་བསམ་གཏན་གླིང་གི་བླ་བྲང་ཕྱག་མཛོད་ཐུབ་བསྟན་དཔལ་ལྡན་ནས་གཞན་ལ་དགེ་བསྐུལ་གྱིས་ཡོངས་
འཛིན་ཡེ་ཤེས་རྒྱལ་མཚན་གྱི་གསུང་བློ་སྦྱོང་ཁྲིད་ཡིག་བདུད་རྩིའི་སྙིང་པོ་དཔར་བསྐྲུན་བགྱིས་པའི་སྨོན་ཚིག་ནི། །། བདེ་གཤེགས་ཀུན་གྱི་བགྲོད་པ་གཅིག་པའི་ལམ། །རྒྱལ་སྲས་དཔའ་བོ་རྣམས་ཀྱི་ཐུགས་དམ་མཐིལ། །ཐེག་ཆེན་ལམ་གྱི་འཇུག་སྒོ་བྱང་ཆུབ་སེམས། །འྡི་
མེད་རྫོགས་སངས་རྒྱས་སུ་ཇི་ལྟར་བགྲོད། །རང་ཉིད་གཅེས་འཛིན་ཉེས་བརྒྱའི་མཚང་རིག་ནས། །འགྲོ་ཀུན་ཡིད་བཞིན་ནོར་འདྲར་གཅེས་པའི་བློས། །བདག་གཞན་མཉམ་བརྗེ་དཀར་པོ་ཆིག་ཐུབ་སྨན། །ཐེག་མཆོག་ལམ་དང་འབྲས་བུའི་ཟུངས་སུ་ཆེ། །
སྲིད་པའི་ཀུན་སྦྱོར་ཡོངས་ཟད་ཉན་རང་རྣམས། །ཞི་མཐར་གོལ་ཞིང་བླ་མེད་བྱང་ཆུབ་ལས། །རིང་བ་རང་བདེ་འདོད་པའི་སྐྱོན་ཉིད་དུ། །མཐོང་ཚེ་ལམ་བཟང་འདི་ལ་མི་གུས་སུ། །གང་ཞིག་དམན་པ་དུད་འགྲོའི་ལུས་ཅན་ཡང། །གཞན་ཕན་རིན་ཆེན་སེམྶ་
མཆོག་བསྐྱེད་པའི་མོད། །འཇིག་རྟེན་ལྷ་མིར་བཅས་པའི་ཕྱག་འོས་སུ། །འགྱུར་བའི་ཚུལ་འདི་འདི་ཡི་ཁྱད་ཆོས་ཉིད། །དེ་ཕྱིར་ཡོངས་རྫོགས་ཐུབ་བསྟན་འཛིན་པའི་རྩལ། །ཡེ་ཤེས་མེ་ལོང་རྒྱལ་བའི་མྱུ་གུ་ཡི། །རྗེས་འགྲོ་མཚན་ལྡན་བླ་མའི་ཞལ་སྒོ་
ལས༑ ༑འོངས་པའི་གདམས་ཟབ་བདུད་རྩིའི་སྙིང་པོ་འདི། །དཔར་དུ་བསྐྲུན་པའི་ལེགས་བྱས་ནམ་མཁའི་མྠའ། །མྠའ་ཡས་འགྲོ་བའི་གསོས་སུ་ཡོངས་སྨིན་ཞིང། །ཞིང་མཆོག་བསྟན་འཛིན་དགེ་བའི་བཤེས་གཉེན་ཀུན། །ཀུན་ཕན་མཛད་བཟང་ཐུཌ་

[057A]༄༅། །བཞེད་བཞིན་འགྲུབ་ཤོག་བཀའ་གདམས་རིང་ལུགས་དྲི་བྲལ་ཟླ་བའི་འཛུམ། །བཤད་སྒྲུབ་འོད་དཀར་ཟེགས་མ་རྟག་གྲོལ་བས། །རྒྱལ་བ་དགྱེས་པའི་གཞུང་ལམ་རབ་གསལ་བར། །སྐལ་བཟང་སྐྱེ་བོའི་འཇུག་པ་
རྒྱས་གྱུར་ཅིག་ཚུལ་འདིར་འབྲེལ་ཐོགས་ཡིད་ཅན་མ་ལུས་པ། །ཐེག་མཆོག་རླབས་ཆེན་སྤྱོད་ལ་མི་ཞུམས་པའི། །རྒྱལ་སྲས་དཔའ་བོའི་བརྟུལ་ཞུགས་ཡོངས་བཟུང་ནས། །བསྐལ་པ་རྒྱ་མཚོར་འགྲོ་དོན་སྤྱོད་གྱུར་ཅིག། །། ་བར་ཞི་རྗེ་དྲུང་ངག་
དབང་བསྟན་སྐྱོང་ཕྱི་ཡུལ་ཁན་ཎ་ཌར་གཞིས་ཆགས་སུ་ཐོན་སྐབས་དད་རྟེན་དུ་ལྟུང་བཤགས་ལྷ་སོ་ལྔའི་ཞལ་ཐང་ཞིག་གསོལ་རས་སྩལ་བའི་རྒྱབ་ཡིག་སྨོན་ཚིག་ཏུ།  ལུས་ངག་ཡིད་ལ་བདེ་གཤེགས་སྲས་བཅས་ཀྱི། །བྱིན་རླབས་དབང་གི་ཆར་རྒྱུན་རྟག་འབེབས་ཤིང། །རྗེས་བསྟན་གསུང་གི་དྦུགྶ་
དབྱུངས་བཟང་པོ་ཡིས། །ལྷག་པར་སྐྱོང་བའི་སྐལ་བཟང་ཐོབ་གྱུར་ཅིག། །། ་དགུང་གྲང་བཅུ་དགུ་པ་ས་ལུག་ལོའི་ལྷ་ལྡན་སྨོན་ལམ་ཆེན་མོར་གྲ་སྐོར་དམ་བཅའ་འཇོག་རྒྱུའི་སྐོར་གྲོ་མོའི་རྒྱལ་ཆེན་ལ་ལུང་ཞུ་ཕུལ་བར།  ཀ་དག་དབྱིངས་ལས་གཡོ་བ་མེད་བཞིན་དུ། །ཁ་དོག་མི་
བཟད་གྟུམྡྲག་དྲེགས་པའི་གར། །ག་ལེར་བློ་བཟང་རྒྱལ་བསྟན་སྐྱོང་བའི་གཉེན། །ང་ཡི་སྲུང་མའི་དབང་པོའི་ཞབས་དྲུང་དུ། །ཅ་ཅོ་གཡེང་བའི་གཟེབ་ཏུ་ཉེར་ཚུད་ཅིང། །ཆ་ལུགས་ཆོས་ལྟར་བཅོས་པའི་གཟུགས་བརྙན་ཅན། །ཇ་རོ་ལྟ་བུར་ཡོན་ཏན་
བཅུད་བྲལ་དེས། །ཉ་གང་ཟླ་འདྲའི་སེམས་ཀྱིས་འདི་སྐད་གསོལ། །ཏ་ཐཱ་ག་ཏའི་བསྟན་འཛིན་སྐྱེས་བུའི་མིང། །ཐ་ཆད་འཇམ་དབྱངས་དགའ་བའི་བཤེས་གཉེན་བདག་ད་ལྟའི་གནམ་ལོ་འདི་དང་ཕྱི་མ་ལ། །ན་འཆིའི་འཚེ་བ་ཡོད་ཚེ་བཟློག་ཐབས་གང་

[057B] །ཕ་མཐའ་མི་མངོན་མཁས་མང་བྱེ་བའི་དབུས། །བ་ལང་མི་གཟུགས་བདག་གི་དམ་བཅའ་ལ། །མ་རུང་རྐྱེན་གྱིས་མི་བརྫིའི་ཐབས་ཚུལ་ཅི། །ཙ་ན་ཀ་སོགས་དཀོར་ནོར་གསོག་པའི་སླད། །ཚ་གྲང་ཁུར་
དུ་བཟོད་པའི་འཁོར་གཡོག་ལ། །རྫ་ལང་གདུག་པའི་སེམས་ལྡན་གདོན་བགེགས་རྣམས། །ཝ་སྐྱེས་ལྟ་བུར་ཐབས་ཚུལ་གང་གིས་གནོན། །ཞྭ་སེར་བསྟན་འཛིན་སྡེ་རྣམས་མཆོད་་འི་སླད། །ཟ་ཟིར་ཕྱུགས་ཞིང་སྤྲོས་པ་བགྱིས་པ་རྣམས། །འ་འུར་
གནོད་མེད་ཡར་ཟླའི་འཕེལ་བ་བཞིན། །ཡ་མཚན་འབྱུང་བའི་ཐབས་ཚུལ་ཇི་འདྲ་ཞིག་ར་བ་རྡོ་རྗེས་བསྐོར་བའི་གུར་ཁང་དུ། །ལ་ལར་ཙམ་མིན་དུས་ཀུན་དགེ་བའི་ལས། །ཤ་ཟ་སྲིན་པོའི་དམག་གི་དཔུང་དང་བཅས། །ས་ལམ་མ་རྫོགས་དེ་སྲིད་བར་
དུ་སྲུངས། །ཧ་ཅང་སྡེབ་ལེགས་སྙན་ཚིག་མ་མཆིས་ཀྱང། །ཨ་མར་བུ་ཆུང་གིས་འབོད་གདུང་ཚིག་བཞིན། །ཧ་ཡ་གྷྲྀ་ཝའི་རྣལ་འབྱོར་གར་གྱི་དབང། །ཨ་ཏི་ཤ་ཡི་རྗེས་འཇུག་དེ་ཡིས་ཕུལ།།  ་རྒྱལ་ཆེན་ནས་བཀའ་ལུང་ཕྱིར་ཕེབས་ལ།  ཀ་དག་བཛྲ་པ་
གཏུམ་དྲག་ནས། །ཁ་རིར་ལས་སྨོན་ཤུགས་འབྲེལ་པདྨའི་ཚལ། །ག་ལིར་རྒྱས་བྱེད་དབང་པོའི་དམ་གནས་པ། །ང་ཡང་དམ་ཚིག་སེམས་དཔའི་རྟེན་གཞི་ལ། །ཅ་ཅོའི་དབྱངས་དང་རོལ་མོའི་སྒྲ་སྐད་བཅས། །ཆ་ལུགས་དྲག་པོར་འབོད་པའི་ཐོག་ལྷ་
རྫས༑ ༑ཇ་སོགས་ཕུད་དོད་ཁ་ཛུ་རམ་འཁོར་བཅས། །ཉ་རྒྱས་ཟླ་ལྟར་དཀར་བའི་ཤེས་པར་རོལ། །ཏ་ཐཱ་ག་ཏའི་བསྟན་འཛིན་སྐྱེས་བུ་མཆོག་ཐ་ཆད་མ་གྱུར་འགྲོ་བའི་ཕན་བདེའི་དཔལ། །ད་ལོར་འཚེ་བྲལ་འདབ་ལོར་ཅུང་འཚུབ་པས། །ན་མོ་

[058A]༄༅། །མགོན་ཚོས་ལ་སོགས་ལྷ་དྷརྨ། །པཱ་ལའི་བསྐང་བཤགས་དབྱུ་གུ་གྲངས་གསོག་དང། །ཕ་རོལ་རྒོལ་འཇོམས་ཧ་ཡ་གྷྲྀ་ཝ་བསྙེན། །བ་ལང་ལྟ་བུར་བརྩེ་བས་འདོམས་པར་མཛོད། །མ་རིག་མུན་སེལ་ཡུམ་
ཆེན་བདུད་བཟློག་དང། །ཙ་ཏུར་མུ་ཁ་མཆོད་ཅིང་བསྐང་གྱུར་ན། །ཚ་གྲང་ཁུར་བཟོད་བྱེད་པོ་དེ་དག་ལ། །ཛ་དྲག་ཡ་མའི་ཕོ་ཉའི་གླགས་བལྟ་འཇོམས། །ཝ་ལེར་དྲེགས་པ་ང་ཡིས་སྲུང་སྐྱོབ་བྱེད། །ཞྭ་སེར་བསྟན་དང་བསྟན་འཛིན་དགེ་འདུན་སྡེར།།
ཟ་མ་ནོར་གྱིས་མཆོད་ཅིང་བསྙེན་པའི་རྟེན། །འ་འུར་མི་མཐུན་རྐྱེན་ཞི་ལེགས་ཚོགས་ཆེད། །ཡ་ཝ་ཏི་དང་མཧཱ་ཀ་ལ་སོགས། །ར་མདར་སྦྲན་པའི་དགྱེས་སྐོང་བསྐང་ཚོགས་འབྲེལ། །ལ་རུ་སོ་སོར་སྡེ་བརྒྱད་བསངས་ཁྲུས་དང། །ཤ་ཟ་གཙོ་མོའི་
བསྐང་འཕྲིན་གནད་བསྣུན་འབད། །ས་བཅུད་བུམ་པ་རྣམ་སྲས་གཡང་སྒྲུབ་དང། །ཧ་ར་གཉིས་བརྗོད་ཏུཏྟ་རའི་ཆོ་ག་ཨརྱ་ཛམ་ལའི་མཚན་བརྒྱ་ནོར་གཟུངས་བཅས། །གནད་སྨིན་འབད་འཐུས་རཱ་ཛ་ངེད་ནས་ཀྱང། །དུས་ཀུན་བྱ་ར་མི་གཡེལ་རྟག་
འགྲེགས་བྱེད།།  །།ཡང་དེ་སྔོན་ཆ་ཕྲེང་དུ་བཞུགས་སྐབས་ཕ་རོལ་བསམ་ངན་གྱི་སྦྱོར་བ་ཅི་རིགས་བྱུང་དང་འབྱུང་བཞིན་སྐོར་སོགས་ཀྱི་གནས་ཚུལ་དང་སྦྲགས་གྲོ་མོར་རྒྱལ་ཆེན་ལ་ལུང་ཞུ་ཚིགས་བཅད་འབུལ་གནང་གི་ཕྱིར་ཕེབས་ལུང་དུ་ཚིགས་བཅད་མང་ཙམ་ཡོད་པ་ནས་སྐྱབྶ་རྗེ་རིན་པོ་ཆེའི་ཐུགས་དྲན་དུ་གསོས་པ་རེ་ཟུང་
འདི་ལྟར།  བསྲེག་བྱ་ཟ་སོགས་དབང་པོ་ངའི། །ཀློང་དུ་སྙོམས་ཤིང་ཡལ་གའང་སྲེག། །ནྱ་གྲོ་ཏ་ཡི་འཁྲི་ཤིང་རིགས། །བྱུང་ན་བསྲེག་ལ་ཤིན་ཏུ་དགའ།  །ཞེས་ལོག་སྒྲུབ་བྱེད་མཁན་རྩ་ལག་དང་བཅས་པ་བྱུང་དང་འབྱུང་འགྱུར་རྣམས་ཏར་གཅོད་བྱར་རྒྱུར་སྤྲོ་བ་ཡོད་ཚུལ་སོགས་

[058B] མཇུག་ཏུ།  སྲིད་འདིར་ཇི་སྲིད་ཉིད་ཀྱི་ནི། །གཟུགས་སྐུས་བུ་སྡུག་དུས་ཀུན་སྲུངས། །ཡེ་རེར་མེལ་ཚེ་དྲེགས་སྡེ་ངེད། །ཉོན་མོངས་བློ་ལོག་མཐོང་གྲོལ་སྐྱོབས། །ས་མཐར་འཇམ་དཔལ་བསྟན་པར་དཔལ། །དཔལ་ལྡན་དམ་པ་གང་དག་ཞབས།།
ཞབས་པད་བརྟན་ནས་ཡང་དག་ལམ། །ལམ་བཟང་གསལ་བར་མཛད་པ་གནང།  །ཞེས་སོགས་བྱ་དཀའ་བའི་ཚིག་རྒྱན་ཅན་སྩལ།།  །།་སྲིད་པའི་ཉེས་བརྒྱའི་རྩ་བ་དུག་གསུམ་གྱིས། །ཉེར་བསྐྱེད་འདུ་བ་འཕེལ་ཟད་འཁྲུགས་པའི་ནད། །
ཡོངས་སེལ་འགྲོ་ལ་འཆི་མེད་བདུད་རྩིའི་ཆར། །འབེབས་ལ་གསོ་རིག་དང་མཚུངས་གཞན་ཡོད་མིན། །དེ་ཕྱིར་གསོ་དཔྱད་ཉེར་མཁོའི་ཡན་ལག་ཏུ། །གཅེས་ཤིང་མེད་མི་རུང་བའི་ལེགས་བཤད་གསུམ། །བླ་སྨན་དགེ་སློང་ཡེ་ཤེས་དོན་ལྡན་གྱིས། །
རྒྱུ་སྦྱར་དཔར་གྱི་འཕྲུལ་དུ་ལེགས་པར་དྲངས། །འདིར་འབད་དགེ་བ་འོ་མའི་ཆུ་གཏེར་རླབས། །ཕྱོགས་ཀྱི་མུ་ཁྱུད་ཕ་མཐར་འགྲིམས་པའི་མཐུས། །བསྟན་པའི་ཉི་མ་བསྟན་འཛིན་རྒྱ་མཚོ་ཆེའི། །འོད་སྣང་སྲིད་མཐར་མི་ནུབ་གསལ་གྱུར་ཅིག་གསོ་
རིག་མ་ལ་ཡ་ཡི་ཙན་དན་ནགས། །དར་དྲག་ཕན་བདེའི་དྲི་བསུང་ཕྱོགས་བྲལ་དུ། །ལྡང་བས་འགྲོ་བའི་ནད་ཀྱི་ཚ་གདུང་ཀུན། །དྲུངས་ནས་འབྱིན་པའི་སྐལ་བཟང་ཐོབ་གྱུར་ཅིག་ །ཅེས་པ་འདི་ཡང་གོང་ས་སྐྱབྶ་མགོན་ཆེན་པོའི་སྐུའི་བླ་སྨན་སྲི་ཞུ་བ་ཡེ་ཤེས་དོན་ལྡན་ལགས་ནས་
གོང་འཁོད་སྨན་དཔེ་ལེ་ཚན་གསུམ་པོ་ཕྱོགས་འདིར་དཔེ་རྒྱུན་ཤིན་ཏུ་དཀོན་གཤིས་རིས་མེད་འགྲོ་བའི་སྲོག་གི་ཉེར་འཚོར་སྨན་དུ་རེ་བའི་ལྷག་བསམ་གྱིས་དཔར་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།འབོད་ལྗོངས་སུ་རྒྱ་མིའི་བཙན་འོག་ཏུ་ཚུད་པ་འབྲས་སྤུངས་ཕུ་ཁང་

[059A]༄༅། །དགེ་སློང་ལམ་རིམ་པ་ཞེས་པ་འཕགས་པའི་རིགས་བཞི་ལ་གནས་པའི་ཆོས་བྱེད་རྣམ་དག་ཅིག་ཡོད་པ་དེས་གསང་ཐབས་ཀྱི་སྒོ་ནས་འཕྲིན་ཡིག་ཚིགས་བཅད་དང། བདེ་མཆོག་ལུས་དཀྱིལ་བསྐྱེད་རྫོགས་ཀྱི་དཔེ་ཆ་བཅས་བསྐུར་འབྱོར་གྱི་ལན་  ལམ་
མིན་མ་ཡིན་ཐེག་མཆོག་རིམ་བཟང། །པ་ར་མི་ཏའི་ཟབ་མོའི་དོན་ལ། །རྩེ་གཅིག་སེམས་པའི་སྐལ་བཟང་སྐྱེས་བུ། །འཚོ་བ་དགེ་བ་སྙིང་གི་བདུད་རྩི། །བདེ་བའི་རྟེན་མཆོག་ལུས་ཀྱི་པདྨ། །ཐབས་མཁས་རྟ་བདུན་དཀྱིལ་འཁོར་འོད་ཀྱིས། །བསྐྱེད་
ཅིང་འདབ་སྟོང་རྫོགས་པའི་ལྟད་མོར། །རྐང་དྲུག་དགའ་བའི་གླུ་དབྱངས་སྙན་སྒྲོག་གར་ཆང་ལྟ་བུའི་ཚོགས་དྲུག་ཡུལ་གྱི། །འཁྲུལ་བདེའི་རོ་ལ་དབང་མེད་སྲེད་པས། །གཏན་འདུན་འབྱོར་ཕྱུག་བྲལ་བས་ངལ་ཏེ། །གླང་རྒན་བྲེས་ན་ཉལ་ཞིང་མཆིས་
སོ༑ ༑བྲོ་འཚལ་མལ་ལྷུང་ནད་པའི་ལུས་དེར། །རི་མོར་བགྱི་བའི་སྒུལ་སྐྱོད་བཏང་ཚེ། །གསར་པའི་ཟུག་རྔུ་འབྱིན་པའི་བྱེད་རྐྱེན། །བགྱིད་སྙམ་ཞུམ་པའི་དཔྱང་ཐག་འཛིན་མོད། །ཉ་རྒྱས་ཟླ་གཞོན་མཁའ་ལ་རྒྱུ་ཞིང། །ཀུ་མུད་སྐྱེད་ཚལ་རྭ་བར་འཛུམ་
པ༑ ༑ཡུལ་གྱིས་བསྐལ་ཡང་འོད་དཀར་ཐིག་ཕྲེང། །སྤྲོ་བ་མི་ཉམས་དངོས་པོའི་རང་གཤིས། །བྱང་ཆུབ་འོད་ཀྱི་བཞེད་པ་སྐོང་བའི། །ཚུལ་ཁྲིམས་རྒྱལ་བ་གཉིས་པ་དེ་ལ། །གྱ་གྱུའི་གཡོ་བ་ཡོད་སྙམ་མ་མཆིས། །སོམ་ཉིའི་འཁྱོགས་ལ་འཆར་བར་མི་
འཚལ༑ ༑དཀར་པོའི་ལུས་ངག་རིག་བྱེད་འགོག་ཀྱང། །གསལ་རིག་མགྱོགས་འགྲོ་སྲབ་དང་བྲལ་བས། །སྐྱེས་གསུམ་ཐང་ཆེན་བདེ་མོར་རྩེན་པའི། །བང་རྩལ་དེ་ལ་བརྟུན་པ་བསྐྱེད་རིགས། །གཅིག་ཆོག་ཀུན་འདུས་བླ་མའི་རྣལ་འབྱོར། །ནད་བྲྒྱ་

[059B] །སྙིང་གི་ཐིག་ལེར་བསྐྱིལ་བ་དེ་ཀོ། །ཇི་ལྟར་བྱས་ཀྱང་གློ་བ་བདེའོ།། །།་ཐུབ་དབང་གནས་བརྟན་བཅུ་དྲུག་འཁོར་བཅས་ལ། །ཕྱག་མཆོད་ཐུགས་དམ་བསྐུལ་བའི་གསོལ་འདེབས་འདི། །དད་ལྡན་བཙུན་མ་
བློ་བཟང་དབང་མོ་ནས། །དཔར་འདེབས་བགྱིས་པའི་རྣམ་དཀར་ཇི་སྙེད་མཐུས། །གངས་ཅན་མགོན་སོགས་དྲིན་ཅན་བླ་མ་རྣམས། །ཞབས་ཟུང་གཡོ་མེད་རྡོ་རྗེའི་རང་ཁམས་སུ། །རྟག་བརྟན་བསྟན་འགྲོར་སྨན་པའི་བཞེད་དགོངས་ཀུན། །ལྷུན་འགྲུབ་བཀྲ་
ཤིས་དགེ་མཚན་རྒྱས་པར་ཤོག་རྒྱུ་སྦྱོར་ཉིད་ཀྱང་ཚེ་རབས་ཐམས་ཅད་དུ། །མཚུངས་མེད་དམ་པའི་མགོན་དང་མི་འབྲལ་ཞིང། །སྤངས་རྟོགས་ལུས་རྩལ་རྫོགས་པའི་གཤོག་རླབས་ཀྱིས། །བྱང་ཆེན་མཁའ་དབྱིངས་མཐོན་པོར་རྩེན་པར་ཤོག་ །ཅེས་
པ་འདི་ཡང་རྒྱུ་སྦྱོར་གོང་གསལ་ནས་གནས་བརྟན་ཕྱག་མཆོད་བསྟན་རྒྱས་མ་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།། །།་རས་ཆུང་སྤྲུལ་སྐུའི་རིགས་མྱུག་ལ་མིང་བྱང་སྨོན་ཚིག་སྩལ་བར།  ཚེ་ཡི་ཉི་མ་མི་ནུབ་རིང་དུ་གསལ། །དཔལ་འབྱོར་ལེཌ་
ཚོགས་སྐབས་གསུམ་དབང་པོར་འགྲན། །རབ་འབྱམས་རྒྱལ་བའི་བྱིན་རླབས་བདུད་རྩིའི་ཆུས། །རྟག་ཏུ་འཚོ་བའི་དགེ་མཚན་འཛིན་པར་སྨོན།།  །།་སོག་བླ་གུ་རུ་དེ་ཝ་འམ་བློ་བཟང་བསྟན་འཛིན་གྱི་དད་རྟེན་དགའ་ལྷའི་སྐུ་ཐང་གི་རྒྱབ་ཡིག་སྨོན་ཚིག་ལ།  རྒྱལ་
བ་ཀུང་ཡི་མཁྱེན་བརྩེ་ནུས་པའི་དཔལ། །གཅིག་བསྡུས་འཇམ་མགོན་བླ་མ་ཡབ་སྲས་ཀྱི། །གསང་གསུམ་བྱིན་རླབས་རྡོ་རྗེ་སྙིང་པོའི་དཔྱིད། །མཐོང་གྲོལ་བྲིས་སྐུའི་རྟེན་འདིར་རྟག་འབེབས་ཤིང། །ཁྱོད་ལ་རྩ་གཅིག་དད་པའི་བློ་ལྡན་གང། །དྒའ་

[060A]༄༅། །ལྡན་ལུགས་བཟང་སྐྱེ་བ་ཐམས་ཅད་དུ། །མི་འབྲལ་བསྟན་པའི་སྙིང་པོ་འཛིན་པ་ལ། །མགོན་པོ་ཁྱོད་དང་མཚུངས་པར་བྱིན་གྱིས་རློབས།། །།འདུས་གསུམ་གཤེགས་ཀུན་གྱི་བགྲོད་གཅིག་ལམ།།
བརྒྱད་ཁྲི་བཞི་སྟོང་ཆོས་ཕུང་སྙིང་པོའི་བཅུད། །ས་གསུམ་སྒྲོན་མེ་བྱང་ཆུབ་ལམ་རིམ་གནད། །སྐལ་བཟང་ཐར་འདོད་སྐྱེ་བོའི་ཉམས་ལེན་དུ། །རྒྱལ་བ་ཡབ་སྲས་ཉི་ཟླའི་འོད་སྣང་གིས། །ལེགས་པར་ཕེ་བའི་ཉིང་ཁུ་གཅིག་བསྡུས་འདི། །རྣམ་གྲོལ་དོན་གཉེར་
ཅན་ལ་སྨན་ཕྱིར་དུ། །དག་གསལ་ཡི་གེའི་རི་མོར་དཔར་དུ་བསྐྲུན། །ཚུལ་འདིར་འབད་པའི་དགེ་ཚོགས་དལ་འགྲོའི་རྒྱུན། །རྒྱལ་སྲས་སྨོན་ལམ་གངྒཱའི་ཀླུང་ཆེན་དང། །རོ་མཉམ་བྱང་ཆེན་རྒྱ་མཚོར་གཞོལ་བའི་རླབས། །མཐའ་ཡས་འགྲོ་ལ་བསིལ་བ་
འབེབས་གྱུར་ཅིག་རྒྱུ་སྦྱོར་གྱིས་མཚོན་མཁའ་ཁྱབ་ཡིད་ཅན་ཀུན། །མཚན་ལྡན་དམ་པའི་མགོན་དང་མི་འབྲལ་ཞིང། །ཐེག་མཆོག་ལམ་བཟང་རིམ་པ་མཐར་སོན་ཏེ། རིང་མིན་ཀུ་བཞིའི་རྒྱལ་ཐབས་ཟིན་གྱུར་ཅིག་ །ཅེས་པ་འདི་ཡང་དྭགས་པོ་སྐལ་བཟང་མཁས་
གྲུབ་རིན་པོ་ཆེ་ནས་རྒྱལ་དབང་ཡབ་སྲས་ཀྱི་གསུང་ལམ་རིམ་བདེ་ལམ། མྱུར་ལམ། འཇམ་དཔལ་ཞལ་ལུང་བཅས་ཀྱི་གསུང་ཚིག་སྙིང་པོ་ཕྱོགས་བསྡུས་ཀྱིས་འགོད་གནང་མཛད་པ་འདི་ཉིད་ལམ་རིམ་གྱི་ཉམས་བཞེས་མཛད་པོ་རྣམས་ལ་མཁོ་གལ་ཆེ་བར་བསམས་ཏེ་གོང་ས་རྒྱལ་དབང་མཆོག་གི་གཟིམ་གཡོག་ཞབས་ཞུ་བ་རྣམས་གྲྭ་དྒེ་
སློང་ཐུབ་བསྟན་ཐབས་མཁས་དང། སྤུན་མཆེད་བཙུན་མ་ངག་དབང་དཔལ་སྒྲོན་གཉིས་ནས་དཔར་འདེབས་ཞུས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།་རྒྱུད་སྟོད་གྲྭ་ཚང་ལ་མགོན་ཐང་ཕུལ་བའི་རྒྱབ་ཡིག་  ཨོཾ་སསྟི། རྒྱལ་ཀུན་སྙིང་རྗེའི་རང་

[060B] །མིག་སྨན་ལྷུན་པོ་བསྐྱོད་པའི་གར་དགུའི་ཉམས། །མྱུར་མཛད་མཧཱ་ཀ་ལ་འཁོར་དང་བཅས། །དམ་ཚིག་རྟེན་འདིར་གཡོ་མེད་རྟག་བཞུགས་ནས། །ལུང་རྟོགས་ཐུབ་བསྟན་ནམ་མཁའི་ནོར་བུའི་དཔལ། །སྒྲིབ་བྱེད་ནག་པོ་བརྩེཌ་
པའི་སྤྲིན་ཚོཌ་ཀུན། །མཐུ་སྟོབས་དྲག་པོའི་རླུང་གིས་མཐར་བསྐྲད་དེ། །བཤད་སྒྲུབ་འོད་སྣང་ཕྱོགས་བཅུར་འབར་བར་མཛོད། །ཁྱད་པར་གསུམ་ལྡན་རིག་འཛིན་འདུས་སྡེ་འདིར། །དགེ་འདུན་འཕེལ་ཞིང་ཐུགས་མཐུན་འདུལ་ཁྲིམས་གཙང། །བཤད་སྒྲུབ་ལོངས་སྤྱོད་མི་ཉམས་དབྱར་མཚོ་ལྟར། །
སྤེལ་བའི་སྲུང་སྐྱོབ་འཕྲིན་ལས་གཡེལ་མེད་མཛོད།  །ཅེས་འདོད་གསོལ་དང་བཅས་པའི་མགོན་ཐང་འདི་ནི་རབ་བྱུང་བཅུ་དྲུག་པའི་ས་ཕག་ལོར་བསྟན་དགྲ་རྒྱ་དམར་དཔུང་གིས་བོད་ལྗོངས་ཡོངས་རྫོགས་ཀྱི་བསྟན་པ་བསྟན་འཛིན་དང་བཅས་རྨེག་མེད་དུ་བཅོམ་སྐབས། དཔལ་ལྡན་སྟོད་རྒྱུད་གྲྭ་ཆེང་གི་དགེ་འདུན་མང་ཆེ་བ་ལྷ་
སར་དགྲ་ལག་ཏུ་ཚུད་དེ་བསད་བཟུང་བསྐྲད་གསུམ་གྱིས་འཐོར་ཞིང། ཉུང་ཤས་ཤིག་རྒྱ་གར་ས་ཐོག་ཏུ་ཕེབས་འབྱོར་ཐུབ་ཀྱང། རྒྱུད་གྲྭའི་ནང་རྟེན་མགོན་ཐང་རིན་པོ་ཆེ་ལྷ་ས་རྭ་མོ་ཆེར་ལུས་ཏེ་གདན་ཞུ་མ་ཐུབ་པར་བརྟེན། འདིར་ཕེབས་རྒྱུད་གྲྭའི་ཐུགས་དམ་གྱི་རྟེན་དུ་དམིགས་ནས་དཀར་ཆག་ཟུར་གསལ་ལྟར་གྱི་རྒ་བོད་སྐྱེས་ཆེན་དུ་མའི་
བྱིན་རྟེན་སྲིད་ན་རྙེད་དཀའ་རྣམས་རས་གཞིར་བྱུགས་པ་སོགས་བརྒྱུད་ལྡན་དམ་པའི་ཕྱག་བཞེས་ལྟར་གསར་བཞེངས་བགྱིས་ཏེ་ཡོངས་འཛིན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོ་ནས་གུས་པ་ཆེན་པོས་ལྕགས་བྱི་ལོར་ཕུལ་བ་ལགས་སོ།།  །།་བྱེ་བ་བཅུ་དྲུག་རྣལ་འབྱོར་མ་རྒྱུད་ཀྱི། །སྙིང་
པོ་མཆོག་རབ་རྩེ་མོར་གྱུར་པ་གང། །དཔལ་ལྡན་འཁོར་ལོ་སྡོམ་པའི་རྒྱུད་ཉིད་ཅེས། །རྡོ་རྗེ་འཆང་གིས་རྡོ་རྗེའི་དབྱངས་སུ་བསྒྲགས། །སྔོན་བྱོན་འཕགས་བོད་རྣལ་འབྱོར་དབང་ཕྱུག་ཀུན། །གསང་བའི་མཐར་ཐུག་ལམ་བཟང་འདིར་བརྟེན་ནས། །སྤངས་རྟོཌ་

[061A]༄༅། །གཤོག་རྩལ་ཡོངས་རྫོགས་མཁའ་ལྡིང་གི་བརྟུལ་ཞུགས་གྲུབ་པའི་རྣམ་ཐར་གཏམ་དུ་སྙན། །ཁ་བའི་ལྗོངས་སུ་ལམ་འདིའི་བཤད་སྒྲུབ་བསྟན། །ཆེར་ཉམས་དབུགས་བྲལ་ངང་ཚུལ་བཟུང་ཉེ་བར། །བློ་བྯང་
རྒྱལ་བ་གཉིས་པའི་ལེགས་གསུང་བཅུད། །འཆི་མེད་བདུད་རྩིའི་སྨན་མཆོག་གསོས་སུ་ཆེ། །བདེ་མཆོག་རྒྱུད་དོན་རྒྱ་མཚོའི་སྦྲང་ཆང་གིས། །སྙིང་ག་མྱོས་པའི་རང་རྩལ་མ་རྫོགས་པར། །གཉུག་མ་ལྷན་སྐྱེས་ཨེ་དབྱིངས་ཝཱ་རཱ་ཧཱི། །མངོན་མཇལ་རྩེ་
དགའི་རོ་མཆོག་མྱངས་པ་སུ། །དེ་ཕྱིར་གཏན་འདུན་དགེ་བའི་ནོར་མཆོག་གཡང། །མགྲོན་དུ་འགུགས་པའི་ལྷག་བསམ་ནོར་ལྡན་མ། །དད་གཏོང་པད་དཀར་སྡོང་བུ་རྒྱས་འདྲ་བས། །ཆོས་སྦྱིན་འཛད་མེད་དཔར་གྱི་ཕྱི་མོར་བསྐྲུན། །ཚུལ་འདིར་འབད་
པའི་དགེ་ཚོགས་གངས་རིའི་ཏོག་ཟླ་འོད་འབུམ་གྱི་རྩེ་དགས་འཁྱུད་འདྲ་དེས། །དྲི་མེད་ཐུབ་པའི་བསྟན་དང་བསྟན་འཛིན་ཀུན། །འཕེལ་རྒྱས་འགྲོ་བའི་གསོས་སུ་ཡོངས་སྨིན་ཤོག་རྒྱུ་སྦྱོར་འབྲེལ་ཐོགས་འདས་གསོན་ལྟོས་བཅས་ཀུན། །དཀར་མིན་
སྡིག་ལྟུང་དྲི་མ་ཡོངས་སྦྱངས་ཏེ། །སྲིད་དང་ཞི་བའི་མངོན་དགའ་རྒྱ་མཚོ་ལ། །རང་གིར་སྤྱོད་པའི་སྐལ་བཟང་འཛིན་པར་སྨོན། །ཀུན་རྟོག་མགྱོགས་འགྲོའི་རྒྱུ་བ་མ་ལུས་པ། །གཉིས་སྤངས་ལམ་དུ་བཅིངས་པའི་ལྷན་སྐྱེས་དབྱིངས། །སྤྲོས་ཀུན་
ཡོངས་སྡོམ་བདེ་བ་མཆོག་གི་གར། །འགྲོ་ཀུན་མྱུར་བར་རྩེན་པའི་དཔལ་ཐོབ་ཤོག་ །ཅེས་པ་འདི་ཡང་དད་གཏོང་ལྷག་བསམ་གྱི་རྒྱན་ལྡན་ཀ་སྦུག་བདེ་ཁང་ལྕམ་ནོར་གཡང་ནོར་བུ་ནས་འབྲེལ་ཐོགས་འདས་གསོན་རྣམས་ཀྱི་དགེ་རྩ་དང། བསྟན་རྒྱུན་ལ་སྨན་ཕྱིར་དཔལ་འཁོར་ལོ་བདེ་མཆོག་རྩ་

[061B]། །།་དགེ་ཨོ་རྒྱན་ཚེ་བརྟན་མདུན་སུད་སི་དོན་གཅོད་མི་དབང་པ་ལྷ་ཐུབ་བསྟན་འོད་ལྡན་མཆོག་ལ་གསུང་འཕྲིན་སྩལ་བར།  རྣམ་འདྲེན་ཐུབ་པའི་བསྟན་ལ་རྩེ་
གཅིག་ཏུ་གུས་ཤིང། །ལུགས་ཟུང་མཁྱེན་པའི་འོད་རླབས་འགོག་མེད་དུ་གྲོལ་བའི། །བརྩེ་ལྡན་མི་རྗེ་མཆོག་གི་སྙན་དབང་དེ་གསོན་དང། །ཡུན་རིང་འདྲིས་པའི་གྲོགས་པོས་ཚིག་གསུམ་ཞིག་ཞུའོ། །སྤང་ལྗོངས་མེ་ཏོག་བཀྲ་བའི་ནུབ་གླིང་གི་ལྗོངས་ན།།
དགེ་ལེགས་ལོ་འདབ་རྒྱས་པའི་དཔག་བསམ་གྱི་ལྗོན་པ། །དར་དྲག་བརྟན་བརྗིད་ཆགས་པའི་མེ་ཏོག་གི་སྐྱེས་བཟང། །ཉམས་མེད་སུག་པར་སོན་པ་བཀའ་དྲིན་རང་ཆེ་ལགས། །གང་ཉིད་དེ་ན་བསྟི་བའི་མཐུན་རྐྱེན་གྱི་བྱ་བ། །ཤོ་ཚན་བཧར་མ་སོགས་ཀྱིས་
ལེགས་བསྒྲུབས་ཀྱི་གཏམ་བཟང། །ཨོ་རྒྱན་དགེ་བའི་བཤེས་ཀྱིས་ཞིབ་གསལ་དུ་བཟློ་བས། །ཞེན་རུས་སྙིང་ལ་གཅགས་པའི་བན་རྒན་ཡང་བློ་བདེ། །འོན་ཏེ་ཚ་བོ་འཇིགས་མེད་གམ་བཅར་དུ་མེད་ཅིང། །དཀོན་མཆོག་གོང་ཕུད་ཞུ་མཁན་མཛའ་
གཅུགས་ཀྱང་མེད་པར། །བགྲེས་པོ་མི་གཅིག་ལྷ་མོའི་འོ་རྒྱལ་རང་ཆེ་སྙམ། །ཡང་ཡང་སྙིང་ལ་གཟན་ཡང་བྱ་ཐབས་ནི་མ་མཆིས། །འགྲིགས་འགྲིགས་ཡིན་མདོག་ཁ་བའི་མདོ་སྔགས་ཀྱི་ཆོས་གཏམ། །སྙན་སྙན་འདབ་གླུ་སྒྲོག་པའི་རྐང་དྲུག་གི་རྒན་
པོ༑ ༑ཞིམ་ཞིམ་འདི་སྣང་པདྨའི་སྦྲང་རྩི་དེ་ལེགས་ཀྱང། །བསིལ་བསིལ་སྟོན་མཐའི་སྐྱི་བསེར་ལྡང་བ་འདི་སྐྱོ་བ། །མཁའ་སྤྱོད་རྡོ་རྗེ་བཙུན་མོའི་ཉེ་ལམ་ལ་བསྟེན་ནས། །མཁའ་ལྡིང་ནམ་འཕང་གཅོད་ལྟར་འོག་མིན་དུ་འགྲོ་འདོད། །མཁའ་མེ་

[062A]༄༅། །དུས་ཀྱི་གྲངས་ལ་རིམ་གཉིས་ཀྱི་གནད་གསང། །མཁའ་འགྲོའི་སྙིང་ཁྲག་ལྟ་བུའི་ཉམས་ཁྲིད་ཅིག་ཟིན་ནས། །སླར་ཡང་པཎ་ཆེན་ནཱ་རོའི་ཆོས་དྲུག་ཏུ་གྲགས་པ། །འཕགས་བོད་གྲུབ་བརྙེས་ཡོངས་ཀྱི་
ཐུགས་དམ་དེའི་ཁྲིད་སོགས། །མཁན་སློབ་བླ་སྤྲུལ་དགེ་བཤེས་བརྒྱ་ཕྲག་ཙམ་ཞིག་ལ། །ཡབ་རྗེ་བླ་མའི་གསུང་གི་ལད་མོ་རུ་བཟློས་རྩིས། །ཡང་གཅིག་སྙན་གྱིས་གསོན་དང་གཞུང་བཟང་གི་གྲོགས་པོ། །རང་རེ་ལང་ཚོའི་ཉི་མ་ནུབ་རི་ལ་ཕྱོགས་
པས། །ལོང་ཡོད་ལོང་ཡོད་སྙམ་པའི་ཕྱི་དལ་དེ་མ་མཛད། །གློ་བུར་འཆི་བདུད་ཕོ་ཉ་ནམ་འོངྲང་མི་ཤེས། །རྒ་བའི་ཁུར་གྱིས་ནོན་པའི་འབྱུང་ལུས་དེ་གུད་ཀྱང། །སོ་དཀར་ལང་ཚོ་གཞོན་པའི་སྣང་སེམས་དེ་བཟུང་ནས། །དོན་མེད་ག་ཞ་རྩེད་
མོའི་འདུ་འཛི་ལ་གཡེང་བ། །རང་མགོ་རང་གིས་བསྐོར་བའི་སྨྱོ་སྤྱོད་རང་མིན་ནམ། །སྔར་ནས་ད་ལྟའི་བར་དུ་སྤྱི་སྒེར་གྱི་དོན་མང། །དལ་མེད་ངལ་བརྒྱས་བསྒྲུབས་ཀྱང་ཡུད་ཙམ་གྱི་འཇའ་རིས། །ད་དུང་ཟིན་དུས་མེད་པའི་ཆུ་གཉེར་གྱི་རི་མོ། །
དོག་མོའི་འཕྲང་ལ་བཤར་དུས་ཕན་ཐོགས་རང་ཨེ་ཡོང། །རྣམ་གྲངས་མང་པོའི་ཉམས་ལེན་བརྩོན་འགྲུས་ཀྱིས་མི་འོངས། །རྗེ་བཙུན་ཏཱ་རེ་མ་དང་རྣལ་འབྱོར་མ་གང་རུང། །སྐྱབས་གནས་ཀུན་འདུས་ངོ་བོར་རྩེ་གཅིག་ཏུ་མོས་ཏེ། །རྒྱ་གར་ལྷ་
གཅིག་ཆོས་གཅིག་ཅེས་པ་ལྟར་མཛོད་ཅིག་ །ཅེས་གཟིགས་རྟེན་སྤྱན་རས་གཟིགས་ཕྱག་བཞི་པའི་སྣང་བརྙན་ཆུང་ངུ་དངུལ་གྱི་ཟེའུ་ལྷ་ཁང་རང་འགྲིགས་བཅས་ཁྲི་བྱང་པས། ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གཉིས་ཟླ་བ་བཞི་པའི་ཚེས་བཅུ་བདུན་བཟང་པོར་ཕུལ།།  །།་འགྲོ་ལ་གཅིག་ཏུ་

[062B] །སྒྲིབ་གཉིས་ནགས་ཚལ་བསྲེགས་པའི་འོད་སྣང་གཟུགས། །ཐུབ་པའི་རྒྱལ་ཚབ་མི་ཕམ་མགོན་པོ་ཞེས། །རབ་འབྱམས་ཞིང་ན་སྙན་པའི་སྐྱབས་ཀྱི་ཕུལ། །གང་གི་མཛེས་སྐུ་མཚོ་ནང་ཟླ་གཟུགས་བཞིན། །མྠེང་
གྲོལ་རི་མོར་ཤར་བའི་སྣང་བརྙན་འདི། །བཞེངས་ཤིང་སེར་སྨད་ནོར་གླིང་འདུས་པའི་སྡེའི། །ཡོངས་དག་སྨོན་པའི་རྟེན་དུ་ཕུལ་བའི་དགེས། །འཁྲུལ་བྲལ་ཞྭ་སེར་ལུགས་བཟང་ཚུལ་བཞིན་དུ། །མ་སྨད་ཐོས་བསམ་སྒོམ་པའི་རྣམ་ཐར་གྱིས། །ནོར་འཛིན་
ཀུན་དགེར་བྱེད་པའི་སྐྱེས་བུའི་ཁྱུས། །འཛམ་གླིང་ཡངས་པའི་ལྟོ་བ་མཛེས་གྱུར་ཅིག་ཚུལ་འདིའི་རྒྱུ་སྦྱོར་འབྲེལ་ཐོགས་ལུས་ཅན་ཀུན། །མ་འོངས་དབུས་འགྱུར་རྡོ་རྗེ་གདན་གྱི་སྤོར། །རྣམ་འདྲེན་ལྔ་པའི་འཁོར་དུ་ལེགས་སྐྱེས་ནས། །ཐེག་མཆོག་
ལམ་གྱི་ལུས་སྟོབས་རྒྱས་གྱུར་ཅིག་ །ཅེས་པ་འདི་ཡང་གཙང་གངས་ཅན་དཀའ་ཆེན་སྤྲུལ་སྐུ་རིན་པོ་ཆེའི་ཐུགས་བཞེད་ལྟར་ཡོངས་འཛིན་ཁྲི་བྱང་སྐྱེ་མིང་པས་སྨོན་ཚིག་ཏུ་བགྱིས་པའོ།།  །།་ཐུབ་པའི་བཀའ་དང་དགོངས་འགྲེལ་གསུང་རབ་དོན། །མ་ལུས་གདམས་པའི་མཆོག་ཏུ་ཡོངས་
ཤར་བའི། །སྐྱེས་ཆེན་རྣམས་ཀྱི་ལེགས་གསུང་ཐོར་བུ་རྣམས། །གཅིག་བསྡུས་དཔར་དུ་བསྐྲུན་པའི་རྣམ་དཀར་མཐུས། །རྒྱུ་སྦྱོར་འབྲེལ་ཐོགས་ཀྱིས་མཚོན་འགྲོ་བ་ཀུན། །དཀར་མིན་སྡིག་ལྟུང་དྲི་མ་ཡོངས་སྦྱངས་ཏེ། །ཡོངས་རྫོགས་ལམ་བཟང་
སྟོན་པའི་བཤེས་གཉེན་གྱིས། །ཚེ་རབས་ཀུན་ཏུ་འབྲལ་མེད་རྗེས་འཛིན་ཤོག་དེའི་མཐུས་སྲིད་ལས་ངེས་འབྱུང་སྐྱོ་ཤས་དང། །བྱང་སེམས་ཡང་དག་ལྟ་བས་རྒྱུད་ཕྱུག་ཅིང། །མདོ་སྔགས་ལམ་གྱི་བགྲོད་པ་ཡོངས་རྫོགས་ཏེ། །འགྲོ་འདྲེན་སྟོབས་

[063A]༄༅། །བུ་མངའ་བའི་དཔལ་ཐོབ་ཤོག་ །ཅེས་པ་འདི་ཡང་གོང་ས་མཆོག་གི་སྐུ་བཅར་གཟིམ་དཔོན་མཁན་པོ་དགེ་སློང་ཐུབ་བསྟན་དོན་ཡོད་ནས་བཀའ་གདམས་པའི་སྐྱེས་བུ་དམ་པ་རྣམས་ཀྱི་གསུང་སྒྲོས་ཐོར་བུ་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།
་ཆུ་གླང་ལོ་གསར་སྐབས་སྐྱབྶ་རྗེ་ཡོངས་ཁྲི་གླིང་རིན་པོ་ཆེར་བཀྲ་ཤིས་བདེ་ལེགས་ཀྱི་ཞུ་ཚིག་  ཆུ་སྐྱེས་ཉི་ཟླ་སེངྒེ་གླང་ཆེན་ཁྲིར། །རྩིབས་སྟོང་འཁོར་ལོ་བཀྲ་བའི་ཞབས་སེན་གང། །ཤིས་པའི་ཕན་བདེ་རྒྱ་མཚོའི་གཏེར་མཆོག་ཏུ། །རྟག་བརྟན་ལེགས་གསུང་ཆོས་ཆར་
འབེབས་པར་གསོལ།།  །།་མཆོག་དམན་བྱིངས་ལ་སྩལ་བའི་ཤིས་བརྗོད།  སྡེ་བཞིའི་དབང་གཞུ་བཀྲ་བའི་ལྷ་ལམ་ངོགས། །ཤིས་པའི་ཆུ་ཁུར་འབུམ་འཛིན་ནམ་མཁའི་གླང། །གོམ་སྟབས་བྡེཨ་དགའ་རྒྱ་མཚོའི་ལོ་ཏོག་གི་ལེགས་ཚོགས་སྙེ་མ་དར་བའི་
གསོས་སུ་བསྒྱུར།།  །།་ཆབ་མདོ་རྗེ་དབོན་ཀུན་རྡོར་རམ་དཀོན་རྡོར་མཆོག་སྤྲུལ་ནས་ཞུ་ཡིག་ཕུལ་བའི་བཀའ་ལན།  ཕྱོགས་བཅུའི་རྒྱལ་ཀུན་ཡེ་ཤེས་ཉི་མ། །གསུམ་ལྡན་རྡོར་འཛིན་འཇམ་མགོན་ལུགས་བཟང། །དཀོན་ཞིང་དྲི་མེད་སྙིང་པོ་འཛིན་ལ། །གྶང་
བདག་ཕྱག་རྡོར་རྗེས་འགྲོ་གང་ནས། །ཁྲི་ཁར་འཛེགས་ཏེ་ཆོས་གཏམ་སྨྲ་ཡང། །གཡོ་སྒྱུར་བྱང་བའི་བྱི་ལའི་སྤུན་དེར། །གསུང་གི་རི་མོ་རྟེན་བཅས་སྩལ་བ། །རབ་དགའི་པདྨོ་བཞད་པའི་དཔྱིད་གྱུར། །ལྡི་ལིར་ཚ་བས་ཟླ་གཉིས་གདུངས་རྗེས། །འབུམ་ལར་
བསིལ་བའི་སིམ་པ་ཐོབ་ཅིང། །ནུ་རར་བསམ་གཏན་ལ་འོས་དབེན་གནས། །དེ་ན་བདེ་བར་བསྟི་བའི་མུ་ནས། །རྒྱ་ར་རྒྱ་ཆེན་ཆོས་ཀྱི་སྙེ་མ། །ཡུན་ནས་ཡུན་དུ་འཚོ་གཞེས་གསོལ་རྗེས། །ཡོངས་འཛིན་ཡོངས་རྫོགས་བསྟན་པའི་མངའ་བདག་ཁྲི་ཆེན་

[063B] །མདོ་སྔགས་ཐེག་པའི་གནད་ཀུན་གཅིག་བསྡུས། །ཟུང་འཇུག་བགྲོད་པའི་ནོར་བུའི་ཐེམ་སྐས། །དགེ་ལྡན་སྙན་བརྒྱུད་གདམས་པའི་བདུད་རྩི། །དོན་གཉེར་དེ་ལ་ཁོ་བོ་ཡི་རངས། །སྐྱབྶ་གཅིག་ཁྲི་ཆེན་ཞབས་ཟུང་རེ་ཁ། །བཅོ་
བརྒྱད་ཚེས་ལ་འདི་ན་འགོད་ངེས། །བློ་ངན་མི་བཟང་དད་ལྡན་མགོ་བོ། །ཡེ་རེར་བསྐོར་བའི་ཐབས་བརྒྱ་ཤེས་མཁན། །བན་རྒན་ང་ཡང་སྐྱབྶ་རྗེ་མཆོག་དང། །ཡབ་རྗེ་བཀའ་དྲིན་ཅན་གྱི་ཡང་སྤྲུལ། །གསར་པའི་ཟླ་ཞལ་མཛེས་པ་མཇལ་ཏེ། །ཉིན་
ཤས་བསྡད་རྗེས་ཝ་ཎར་བསྐྱོད་རྩིས། །དུས་ངན་སྐྱེ་བོ་གདོན་གྱིས་བརླམས་ཏེ། །འདོད་སྡང་རྨོངས་པའི་ཆོ་འཕྲུལ་སྟོང་གི་བརླང་སྤྱོད་སྨྱོན་པའི་ཟློས་གར་བསྒྱུར་ལ། །རྒྱལ་ཀུན་མཐུ་ཡང་རེ་ཞིག་བརྟུལ་ན། །རང་རེ་འདྲ་བས་ཅི་བྱར་མེད་པས། །ཞ་
འོན་ལོང་བའི་བརྟུལ་ཞུགས་བཟུང་སྟེ། །མཐའ་བྲལ་དབུ་མ་ཆེན་པོའི་ལམ་དུ། །མཉམ་པར་འཇོག་དང་འཕྲལ་ཡུན་ཀུན་དགེ་ཤེས་བྱ་ཀུན་མཁྱེན་དུས་ཀྱིས་དགའ་ཡང། །རྨོངས་པ་རྒྱ་མཚོའི་གཏིང་རྡོར་མ་ལྷུངས། །དཀོན་མཆོག་ནོར་བུའི་མཛོད་
ཁང་བསླབ་ཁྲིམས། །གཅེས་པའི་སྙིང་རྡོར་བརྟན་པོར་བཟུང་མཛོད། །ཡབ་རྗེ་འཇམ་མགོན་བླ་མའི་དབོན་བརྒྱུད། །སྣང་སྲིད་ཆོས་ཀུན་གདམས་པར་ཤར་ཏེ། །ངེས་དོན་རྡོར་དྲིལ་ལམ་འབྲས་བདེན་གཉིས། །ཟུང་འཇུག་ལག་རྩེར་སོན་ན་སྐྱིད་དོ། །
ཆོས་མེད་གར་དབང་ཉམས་དགའ་འུར་བའི། །གང་དྲན་སྨྱོན་གཏམ་རི་མོར་བྲིས་འདིས། །ཆོས་ཀྱི་བུ་ཁྱེད་དགྱེས་པ་བསྐྱེད་སྙམ། །རྡོར་གདན་འདུ་འཛིའི་ངང་ནས་ཕུལ་ལགས།།  །།་བོད་གཞུང་ནང་སྲིད་ལས་ཁུངས་ནས་བོད་མི་གཞིས་ཆགས་དང། བཟོ་

[064A]༄༅།  །གྲ་ཁག་གསར་འཛུགས་བསྐྱངས་སྐོར་གྱི་དེབ་གཞིའི་འགོ་བརྗོད་ཀྱི་ཚིགས་བཅད། ་གཞིས་ཆགས་ལ།  དགེ་བཅུའི་དཔལ་འབར་ནོར་འཛིན་ཡངས་པའི་ལྟོར། །བཀོད་མཛེས་ཚོམ་བུར་བཀྲ་བའི་ཁང་ཁྱིམ་གྱི། །གཞིས་སུ་བག་
ཕེབས་བསྟི་བའི་དགེ་མཚན་ལ། །མངོན་པར་ཆགས་པའི་སྐྱེ་བོ་ཉམས་སུ་བདེ། །གཤིན་པའི་ཞིང་སར་ཆུ་ལུད་དྲོད་གཤེར་གྱིས། །བསྐྱེད་བསྲིངས་ལོ་ལེགས་སྙེ་མ་གཡུར་ཟ་བའི། །ཕུན་ཚོགས་གཡང་དུ་འགུགས་པའི་དགའ་སྟོན་གྱི། །ཆོ་ག་
བྶྒྲུབླ་མི་སྤྲོ་དེ་སུ་ཞིག་ལེགས་བྱས་ཤིང་རྟའི་ཤུགས་ཀྱིས་ཉེར་དྲངས་པའི། །སྣ་ཚོགས་འབྲུ་རིགས་བང་མཛོད་ཡོངས་གཏམས་ཏེ། །འདོད་རྒུར་ལོངས་སུ་སྤྱོད་པའི་དུས་སྟོན་དེས། །སྒྲ་མི་སྙན་གླིང་ཟིལ་གྱིས་གནོན་ལ་རེ།  །བཟོ་གྲ་ལ།།
བདེ་སྐྱིད་དགའ་བ་འཛོམས་པའི་གངས་ལྗོངས་སུ། །བི་ཤྭ་ཀརྨའི་རྗེས་འགྲོ་སྔོན་རབས་ཀྱི། །བློ་དང་སོར་མོའི་འདུ་བྱེད་རྨད་བྱུང་གི་བཟོ་རིག་རྣམ་པ་སྟོང་གི་ངོ་མཚར་འཛིན། །ལྟ་ངན་དུག་ཆུའི་རོ་ལ་རྟག་ཞེན་པའི། །ཀླ་ཀློ་ལག་ལྡན་མྱོས་པའི་
གོམ་སྟབས་ཀྱིས། །ནངས་ཀྱི་རིག་གཞུང་དཔག་ཡས་འདབ་བརྒྱའི་ཚལ། །རྙོག་མར་བྱས་འདི་སྙིང་ལ་ནད་དུ་ཆེ། །འོན་ཏེ་ཕྱག་ན་པདྨོའི་འཕྲིན་ལས་ཀྱི། །འོད་སྣང་འགོག་ཏུ་མེད་པས་རང་རིགས་རྣམས། །བཟོ་འཕྲུལ་ནོར་བུའི་བ་གམ་
མཐོར་འཛེགས་ཏེ། །མེས་ཀྱི་རང་སྲོལ་སྐྱོང་ལ་སུ་ཞིག་གཤུང།། །།་བཟང་པོའི་བསྐལ་པ་མཆོག་འདིར་འཛམ་གླིང་དུ། །བཅུ་གཉིས་མཛད་པའི་གར་གྱིས་རྣམ་རོལ་ཞིང། །མཐའ་ཡས་འགྲོ་བའི་མུན་སེལ་རྣམ་འདྲེན་སྟོང། །མཚར་དུ་

[064B] །བྱོན་དང་འབྱོན་འགྱུར་བདེ་གཤེགས་བརྒྱ་ཕྲག་བཅུས། །ཐུགས་བསྐྱེད་མངོན་སངས་རྒྱས་དང་བསྟན་པའི་ཚད། །ཡབ་ཡུམ་འཁོར་སོགས་གསལ་བར་སྟོན་པའི་མདོ། །མཐོང་གྲོལ་སྲས་བཅས་རྒྱལ་བའི་
སྣང་བརྙན་བཅས། །དག་གསལ་དཔར་གྱི་རི་མོར་བཞེངས་པའི་དགེ་ཟླ་འོད་འབུམ་གྱི་ལང་ཚོར་སྨིན་པ་དེས། །ཡོངས་རྫོགས་བདེ་གཤེགས་བསྟན་པའི་ཉིན་བྱེད་དབང། །མི་ནུབ་སྲིད་པའི་སྒྲོན་མེར་རྟག་གསལ་ཤོག་གངས་ཅན་མགོན་པོ་ཕྱག་
ན་པད་དཀར་འཆང། །ཞབས་ཟུང་མི་ཤིགས་རྡོ་རྗེའི་ལྷུན་པོར་བརྟན། །བསྟན་ལ་རི་མོར་མཛད་པའི་སྐྱེས་མཆོག་རྣམས། །དམ་པའི་ཚུལ་དགུས་ཐུབ་བསྟན་སྐྱོང་བར་ཤོག་ལྷ་མིའི་ཡོན་གནས་རིག་གྲོལ་འདུས་པའི་སྡེ། །བཤད་སྒྲུབ་འདབ་སྟོང་
རབ་རྒྱས་རྩེ་དགའ་དགོད། །འཛམ་གླིང་འཛིན་མའི་ལྟོ་བར་རྫོགས་ལྡན་གྱི། །བདེ་སྐྱིད་སྣང་བ་གསར་པས་ཡོངས་ཁྱབ་ཤོག་ཚུལ་འདིར་སྒོ་གསུམ་ངལ་བ་བསྟེན་པ་དང། །འབྲེལ་ཐོགས་ཀུན་ཀྱང་དཀར་མིན་དྲི་མ་ཀུན། །ཡོངས་དག་སྲིད་ཞིའི་
དགེ་ལེགས་རབ་འབྱམས་ལ། །ལོངས་སུ་སྤྱོད་པའི་སྐལ་བཟང་རྟག་སྤྱོད་ཤོག་མདོར་ན་མཁའ་ཁྱབ་འགྲོ་བ་མ་ལུས་པ། །དུས་གསུམ་བདེ་གཤེགས་བྱེ་བའི་ལམ་པོ་ཆེར། །རླབས་ཆེན་ཚོགས་གཉིས་ཤིང་རྟས་མྱུར་བགྲོད་དེ། །གཏན་བདེ་སྟོབས་
བཅུའི་སྲིད་ལ་དབང་འབྱོར་ཤོག་ །ཅེས་པ་འདི་ཡང་བསླབ་གསུམ་ལྡན་པ་གཙང་པ་དགེ་སློང་བློ་བཟང་དོན་གྲུབ་ནས་དགེ་བསྐུལ་བཞིན། ལྡི་ལིར་གཏན་སྡོད་དད་སྟོབས་ལྷག་བསམ་གྱི་འཇུག་སྒོ་ཡངས་པ་ཉི་མ་ལགས་དང། མ་ཚེ་བརྟན་སྒྲོལ་མ་གཉིས་ནས་འབྲེལ་ཐོགས་སྤྱི་བྱེའི་དགེ་རྩར་དམིགས་ཏེ་མདོ་སྡེ་བསྐལ་བཟང་སངས་རྒྱས་སྟོང་སྐུ་ཅན་

[065A]༄༅། །དཔར་བསྐྲུན་ཞུས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །།་ཁ་བའི་ལྗོངས་སུ་གཉིས་མེད་གསུང་བའི་ལུང། །ཐོག་མར་བྱོན་པ་དབང་སྐོང་ཕྱག་བརྒྱ་ཞེས། །ཕྱོགས་བཅུའི་ཞིང་བཞུགས་
རྒྱལ་བ་སྲས་བཅས་ལ། །རླབས་ཆེན་ཡན་ལག་བདུན་པས་བསྙེན་པའི་ཚུལ། །དཔར་དུ་བསྐྲུན་པའི་དགེ་འདིས་འགྲོ་བ་ཀུན། །དག་པའི་ཞིང་དུ་རིན་ཆེན་པདྨ་ལས། །རྫུས་སྐྱེས་བདེ་གཤེགས་གསུང་གི་བདུད་རྩིའི་རོས། །ཐེག་མཆོག་ལམ་གྱི་ལུས་རྩལ་
ཡོངས་རྫོགས་ཤོག་གངས་ལྗོངས་དམ་ཆོས་སྐྱ་རེངས་སྣང་བ་གསར། །ཤར་བའི་སྔོན་བྱུང་རྟེན་འབྲེལ་བདེན་པའི་མཐུས། །བོད་ཡུལ་ཀླ་ཀློའི་མུན་སྟུག་མྱུར་ཞི་ཞིང། །ཐེག་གསུམ་ཆོས་ཀྱི་ཉི་མ་སླར་གསལ་ཤོག་ །ཅེས་པ་འདི་ཡང་འབྲས་སྒོ་མང་སོག་པོ་དགེ་
བཤེས་ངག་དབང་ཉི་མ་ནས་རྟེན་འབྲེལ་ཁྱད་པར་ཅན་ལ་བསམས་ཏེ་མདོ་སྡེ་དཔང་སྐོང་ཕྱག་བརྒྱ་པ་གྲངས་ཆིག་སྟོང་ཐམ་པ་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྤྲུལ་མིང་པས་སྦྱར་བའོ།།  །།་ངག་ལ་ཚུལ་གསུམ་རིགས་པའི་རྩལ་རྫོགས་ཤིང། །དྦང་
རྣོན་དགའ་བསྐྱེད་ལེགས་བཤད་ནོར་བུའི་གཏེར། །ཉི་ཚེ་ཙམ་མིན་མང་ཐོས་དགེ་བའི་བཤེས། །མ་སྨད་ཆོས་སྒྲ་སྒྲོག་མཁས་གང་དེ་ཡིས། །ཚད་མཐའ་ཡས་པའི་གསུང་རབ་ཟབ་དོན་སྒོ། །ཚད་མའི་རིགས་པས་འབྱེད་པའི་གཞུང་བཟང་གནད། །
ཚད་ལྡན་མཁས་པས་བསྡུས་པའི་རིགས་ལམ་ནི། །ཚད་མེད་གྲ་ཟུར་མ་ཉམས་བཀོད་པ་འདི། །དཔར་དུ་བསྐྲུན་པའི་དགེ་ཚོགས་རྒྱ་མཚོའི་མཐུས། །བློ་གསར་རྣམས་ཀྱིས་ལམ་དང་ལམ་མིན་ཚུལ། །ལེགས་པར་མཐོང་བའི་བློ་གྲོས་མིག་ཐོབ་སྟེ། །

[065B] །ཅེས་པ་འདི་ཡང་འབྲས་སྤུངས་སྒོ་མང་གྲྭ་སྐལ་བཟང་ཐབས་མཁས་ནས་སྒོ་མང་བསམ་བློ་སོགས་དགེ་བཤེས་ངག་དབང་ཉི་མས་རྩོམ་བསྒྲིགས་མཛད་པའི་བསྡུས་གྲའི་བརྗེད་ཐོ་ཞེས་པ་རྒྱུ་སྦྱར་དཔར་དུ་བསྐྲུན་པའི་དཔར་བྱང་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་
སྦྱར་བའོ།།  །།་སྟོན་མཆོག་བདེན་པ་གསུང་བའི་ཞལ་སྒོ་ལས། །ལེགས་འོངས་མདོ་དང་རྒྱུད་སྡེའི་གཟུངས་སྔགས་ཀྱི། །རིན་ཆེན་སྣ་ཚོགས་གླེགས་བམ་ཟ་མ་ཏོག་གཅིག་ཏུ་བསྡུས་པའི་ཀུན་ཕན་ནོར་བུའི་གཏེར། །སྐལ་བཟང་དོན་གཉེར་འདོད་པ་
འཇོ་བའི་སླད། །འཛད་མེད་དཔར་གྱི་ཤིང་རྟར་དྲངས་པའི་དགེས། །རིས་མེད་ཐུབ་བསྟན་ཉིན་བྱེད་འོད་བརྒྱ་པ། །མི་ནུབ་ཕྱོགས་ཀྱི་ཐ་གྲུར་གསལ་གྱུར་ཅིག་ཡངས་པའི་ནོར་འཛིན་ཁྱོན་དུ་སྙིགས་དུས་ཀྱི། །ནད་མཚོན་མུ་གེའི་སྐལ་ངན་ཀུན་ཞི་ནས། །བདེ་སྐྱིད་ཀུན་
དགའ་གསར་པའི་པདྨོ་འབུམ། །རྣམ་པར་བཞད་པའི་དགེ་མཚན་ངོམ་གྱུར་ཅིག་ཚུལ་འདིར་སྒོ་གསུམ་ངལ་བ་བསྟེན་པ་ཡི། །འབྲེལ་ཐོགས་ཀུན་ཀྱང་ཀུན་བཟང་རྡོ་རྗེ་སེམས། །ཡོངས་འགྲུབ་གང་འདུལ་རོལ་མོ་འབྱམས་ཀླས་པས། །མཐའ་ཡས་འྒྲོ་
བའི་གདུང་སེལ་མཆོག་གྱུར་ཅིག་ །ཅེས་པ་འདི་ཡང་འཕགས་ཡུལ་ཧི་མ་ཅལ་པར་དེ་ཤའི་ཁོངས་རྡ་རམ་ས་ལར་བོད་གཞུང་ཤེས་རིག་དཔར་ཁང་ནས་འགྲོ་གྲོན་བཏང་ཐོག་དཔར་ཁང་ལས་བྱེད་ཨ་མདོ་རྐ་ཕུག་རྫོང་ནང་དགོན་གྲྭ་སྦྱིན་པ་རྒྱ་མཚོ་དང། སྟོད་སྤུ་ཧྲེང་ཚེ་རིང་རྒྱལ་པོ་གཉིས་ནས་ཡིག་འདྲིའི་ངལ་བ་ལྷུར་བླངས་ཏེ་ལྷ་
ལྡན་དཔར་མར་གཞི་བཅོལ་གྱི་གཟུངས་བསྡུས་གླེགས་བམ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།། །།་སུད་སི་ཡུལ་དུ་གནས་སྡོད་རྒྱུད་སྟོད་གྲྭ་ཐུབ་བསྟན་སངས་རྒྱས་ནས་རྒྱུད་གྲའི་ཞལ་འདོན་ཆོ་ག་དཔར་བསྐྲུན་ཞུས་པའི་སྨོན་ཚིག་ཏུ།  ཀུན་རྟོག་ལས་རླུང་རྒྱུ་བ་ཡོངས་གཅོད་ཅིང། །གཉིས་

[066A]༄༅། །སྣང་དྲི་མ་དྲུངས་འབྱིན་བདུད་རྩིའི་བཅུད། །གསང་ཆེན་ཆོས་ཀྱི་རོལ་མཚོ་རྟག་འཁྱིལ་བ། །དཔལ་ལྡན་རྒྱུད་སྟོད་རིག་འཛིན་འདུས་པའི་སྡེའི། །རྒྱུན་གྱི་ཉམས་བཞེས་ཞལ་འདོན་ཆོ་ག་རྣམས། །རྒྱུད་སྟོད་གྲྭ་རིགས་ཐུབ་
བསྟན་སངས་རྒྱས་ཀྱིས། །ཚེ་འདས་ཨ་མ་ཚེ་དབང་སྒྲོལ་མ་དང། །སྐྱེད་བྱེད་ཧྲི་དར་གཙོས་པའི་འབྲེལ་ཐོགས་ཀྱི། །འདས་གསོན་མ་ལུས་བླ་མེད་གཏན་བདེའི་དཔལ། །ཐོབ་ཕྱིར་རྒྱུ་སྦྱར་དཔར་དུ་བསྐྲུན་པའི་དགེས། །མདོ་སྔགས་ཟུང་འབྲེལ་བློ་བྯང་
རྒྱལ་བའི་བསྟན། །བཤད་དང་སྒྲུབ་པས་ས་ཆེན་ཁྱབ་གྱུར་ཅིག་རྒྱུད་དོན་གདམས་པར་ཤར་བའི་རྩལ་པོ་ཆེ། །རིམ་གཉིས་གོས་བཟང་སྟོད་གཡོགས་ལྷབ་ལྷུབ་ཏུ། །བསྐྱོད་པའི་གར་སྟབས་ནམ་མཁའ་འགེངས་བྱེད་པའི། །ངོ་མཚར་དགའ་སྟོན་
དུས་རིང་རྩེན་གྱུར་ཅིག་རྒྱུ་སྦྱོར་འབྲེལ་ཐོགས་འགྲོ་བ་ཐམས་ཅད་ཀྱང། །དཀར་མིན་སྡིག་ལྟུང་མ་ལུས་ཡོངས་བྱང་ཞིང། །སྐྱེ་བའི་ཕྲེང་བར་མདོ་སྔགས་ལམ་བཟང་དང། །མི་འབྲལ་རྡོ་རྗེ་འཛིན་པའི་ས་ཐོབ་ཤོག་  །།་འཇར་མན་དུ་ཡོད་
པ་སྒོ་མང་དགེ་བཤེས་དགེ་འདུན་བློ་གྲོས་ནས་འབྲས་སྤུངས་ཀྱི་ལོ་རྒྱུས་དེབ་གཞི་གསར་སྒྲིག་གི་འགོའི་མཆོད་བརྗོད་དང། བར་སྐབས་ཚིགས་བཅད་སོགས་རྩོམ་བསྐུལ་ཞུས་སྩལ་ལ། མཆོད་བརྗོད།  འགྲོ་ལ་རྗེས་ཆགས་ཐུགས་བསྐྱེད་འཛམ་བུའི་འབྲས། །རླབས་ཆེན་ཚོགས་གཉིས་རོལ་མཚོར་རྟག་སྨིན་
པའི། །སྐུ་བཞིའི་གསེར་གྱི་སྙེ་མ་ཡོངས་དར་བ། །རྣམ་འདྲེན་ཤཱཀྱ་སེང་གེས་དགེ་ལེགས་སྩོལ། །ཐེག་གསུམ་དམ་ཆོས་ཉིན་བྱེད་འོད་བརྒྱ་པ། །སྙིང་སྟོབས་གོ་ལའི་རླུང་ཤུགས་ཀྱིས་དྲངས་ཏེ། །གངས་ལྗོངས་སྨག་རུམ་སེལ་བའི་ཁྱུང་སྔོན་སྐྱེས། །

[066B] །ཤེས་རབ་རལ་གྲི་འབར་བའི་སོ་རྣོན་གྱིས། །ཀུན་རྨོངས་འཁྲི་ཤིང་དུམ་བུར་བཅད་པའི་སྒྲ། །བློ་བཟང་རྒྱལ་བར་སྙན་པའི་མཚན་གྱི་རྔ། །སྲིད་པ་གསུམ་ན་བསྐུལ་བ་མེད་པར་འཁྲོལ། །ཐུབ་དགོངས་མ་དྲོས་ལས་
འོངས་དལ་འགྲོའི་ཀླུང། །གདུལ་བྱའི་མོས་ཁམས་གཤོངས་བུར་སྣ་ཚོགས་སུ། །དྲངས་ཀྱང་བྱང་ཆེན་རྒྱ་མཚོར་རོ་གཅིག་ཏུ། །འབེབས་མཛད་གསར་རྙིང་བསྟན་སྲོལ་འབྱེད་རྣམས་བསྔགས། །ཕྱག་ན་པདྨོའི་གསང་གསུམ་སྒྱུ་འཕྲུལ་གར། །བོད་ཡུལ་འགྲོ་
བའི་རེ་སྐོང་བསམ་འཕེལ་དབང། །ཕྲེང་བར་བསྟར་བའི་འཁྲུངས་རབས་རྨད་པོ་ཆེའི། །ངོ་མཚར་འཕྲིན་ལས་ནམ་མཁའི་ཕ་མཐར་རྩེན། །དུས་རིང་སྔོན་རབས་སྣ་ཚོགས་དབང་གཞུའི་རིས། །མཐའ་དག་བདག་འདྲས་བརྗོད་ནུས་ག་ལ་ཞིག་འོན་ཏེ་བློ་
ཆུང་ཡོལ་གོར་འཁྱིལ་བ་གང། །ཡི་གེར་འགོད་པའི་སྟ་གོན་འདི་བརྩམས་སོ།།  སྤྱི་བཤད་རྫོགས་མཚམས་ལ།  འཇིག་རྟེན་དབང་ཕྱུག་སྙིང་རྗེས་བསྐྱོད་པའི་རྩལ། །ཡལ་གའི་རི་དྭགས་གར་དུ་ཟློས་པའི་འཕྲུལ། །རིགས་བཞི་གདུང་དྲུག་ནགས་ཀླུང་བྲེས་པའི་
ཚལ༑ ༑བསིལ་ལྡན་ཁ་བས་བསྐོར་བའི་ལྗོངས་ན་དཀྲིགས། །སྡེ་བཞིའི་དབྱར་གྱི་དཔལ་མོ་བཞད་པའི་མགྲོན། །རང་གིར་དབང་དུ་འགུགས་པའི་སྒྱུ་ཐབས་མཁན། །མི་རྗེ་ལྷ་ཡི་རྒྱལ་པོ་རིམ་བྱོན་གྱི། །གྲགས་པའི་ཟླ་རིས་ད་དུང་སྲིད་ན་མཛེས།  །འཕཌ་
ཡུལ་ལྷོ་ཕྱོགས་མ་ལ་ཡ་ཡི་རིར། །ཐུབ་གསུང་ཙནྡན་འཁྲི་ཤིང་རྒྱས་པ་ལས། །ཆོས་མཆོག་སྨན་གྱི་དྲི་བཞོན་བོད་ལྗོངས་སུ། །སྔ་ཕྱིར་ལྡང་འདིས་རྨོངས་པའི་ཚ་གདུང་བཅིལ། །པད་དཀར་འཆང་བའི་འཕྲིན་ལས་ནོར་བུའི་གདུགས། །སྲིད་ཞིའི་བླ་ན་ལྡིང་བའི་

[067A]༄༅། །གྲིབ་བསིལ་དུ། །སྐྱེ་དགུ་ངལ་བསོར་སྤྱོད་པའི་སྐལ་བཟང་གི་དུས་སྟོན་གདོང་བཞིའི་གཡོ་བས་སྦྱིན་པ་སྙམ། །ཞེས་པ་བར་སྐབས་ཀྱི་ཚིགས་སུ་བཅད་པའོ།།  འབྲས་སྤུངས་ཀྱི་ལོ་རྒྱུས་འགོར།  འྗམ་
མགོན་སྙིང་གི་སྙིང་པོར་རྟག་རྩེན་པས། །ལེགས་བཤད་དབྱངས་བདུན་རྫོགས་པའི་ཏམ་བུ་ར། །ཆོས་ཚུལ་རྒྱ་མཚོའི་གདངས་སུ་ཉེར་འཁྲོལ་བའི། །ཡབ་རྗེ་བཀྲ་ཤིས་དཔལ་ལྡན་གཏན་གྱི་སྐྱབས། །དཔལ་སྟུག་རྒྱལ་བའི་དགོངས་བཅུད་མདོ་
སྔགས་རྣམས། །ཚུལ་ལྡན་བཤད་སྒྲུབ་ཟུང་འབྲེལ་རྣལ་འབྱོར་གྱིས། །ཐེག་མཆོག་ལམ་དང་འབྲས་བུའི་རིན་ཆེན་དབྱིག་འདོད་རྒུར་སྤུངས་པའི་ངོ་མཚར་གཏམ་འདི་གསོན།།  མཇུག་ཏུ།  སླར་སྨྲས་པ། སྦྱངས་སྟོབས་ཡོན་ཏན་ཟླ་ཚེས་
ལྟར་ཕྲ་ཞིང། །སྐྱེ་བས་ཐོས་པའི་ཤེས་རབ་མི་ལྡན་ཡང། །གཟུ་བོའི་བློ་ཡིས་སྔོན་བྱུང་མཐོང་ཐོས་གཏམ། །ཡ་གེར་འགོད་ལ་བློ་ལྡན་སུ་ཞིག་གཤུང། །འདི་ན་མཁས་དང་གྲུབ་པའི་རྫུན་ཟོབ་ཀྱིས། །གཞན་སླུའི་སྦྱོར་བའི་འཕྲུལ་འཁོར་རྩལ་ཞན་
མོད༑ ༑ཚུལ་གནས་མང་ཐོས་བཤེས་གཉེན་བཀའ་དྲིན་ལས། །གཡོ་མེད་དྲང་ལམ་བསྙེགས་པས་ཞེ་བློ་བདེ། །བདེན་གཏམ་རི་མོར་སྤེལ་འདི་སུས་མཐོང་བ། །བསྟན་ལ་ཐོས་དང་བསམ་སྒོམ་རིམ་པའི་ཚུལ། །སྔོན་རབས་དམ་པའི་སྲོལ་ལ་
ཡིད་ཆེས་ནས། །རབ་དང་མངོན་འདོད་དད་པས་འཇུག་པར་སྨོན།། །། ་རྒྱ་ཆེན་མཁྱེན་པའི་ལུས་སྟོབས་ཡོངས་དར་བས། །མ་སྨད་ཐུབ་བསྟན་རིན་ཆེན་བྱེ་བའི་ཁུར། །འཆད་རྩོད་རྩོམ་པས་འདེགས་བཟོད་སྤོས་ཀྱི་གླང། །ཟླ་མེད་རྒྱལ་

[067B] །རྒྱལ་སྲས་སྤྱོད་པ་རྒྱ་མཚོའི་འཇིང་བརྒལ་ཏེ། །རྣམ་གྲོལ་ནོར་བུའི་གླིང་དུ་བགྲོད་འདོད་པའི། །སྐལ་བཟང་དོན་མཐུན་སྐྱེ་བོའི་འཇུག་ངོགས་ནི། །ཚུལ་བཞིན་གསལ་བར་ཕྱེ་བའི་ལེགས་བཤད་འདི། ། ཡོངས་དག་ཟླ་
བ་གསར་པའི་ལང་ཚོ་བཞིན། །དག་གསལ་དཔར་གྱི་རི་མོར་བསྐྲུན་པའི་དགེ་མུ་ཏིག་འཁྲི་ཤིང་བསྐྱོད་པའི་འཛུམ་དཀར་རླབས། །མཐའ་བྲལ་ནམ་མཁའི་ཁྱོན་དང་མཉམ་འཇུག་མཐུས། །ཐུབ་པ་མཆོག་གི་ལུགས་བཟང་མ་དྲོས་མཚོ། །འཛམ་གླིང་
འཛིན་མའི་ལྟོ་བར་རྟག་འཁྱིལ་བ། །མཁས་གྲུབ་གདེངས་ཅན་བྱེ་བས་ཡོངས་བཟུང་བའི། །དགེ་ལེགས་སྤྲིན་ཕྲེང་ཕྱོགས་སུ་བྲེས་གྱུར་ཅིག་དབྱར་རྔའི་ནོར་འཛིན་སྐྱོང་བའི་ཆོས་ཀྱི་རྒྱལ། །འཇིགས་མེད་རྡོ་རྗེ་དབང་ཕྱུག་མཚན་ཅན་གང། །དག་པའི་
ཞིང་དུ་རིན་ཆེན་པདྨ་ལས། །རྫུས་སྐྱེས་བདེ་གཤེགས་དབུགས་དབྱུང་ཐོབ་གྱུར་ཅིག་དད་དང་ལྷག་བསམ་ནོར་བུའི་དོ་ཤལ་གྱི། །ཕྲེང་བ་རིང་པོས་སྒེག་པའི་སྨིན་ལེགས་མ། །དབྱངས་སྐྱིད་འཁོར་བཅས་འཕྲལ་ཡུན་ལེགས་ཚོགས་རྣམས། །དཀར་
ཕྱོགས་ཡར་ཟླའི་འཕེལ་བར་འགྲན་གྱུར་ཅིག་གཞན་ཡང་ཚུལ་འདིར་འབྲེལ་ཐོགས་འགྲོ་བ་ཀུན། །ཀུན་བཟང་རྒྱལ་སྲས་སྤྱོད་ལ་མི་ཞུམ་པའི། །མཐུ་ཆེན་དཔའ་བོའི་བརྟུལ་ཞུགས་ཡོངས་བཟུང་སྟེ། །དཔལ་སྟུག་མངོན་དགའི་ཚོམ་བུར་གྲོལ་གྱུར་ཅིག་
 ཅེས་པ་འདི་ཡང་མཆོག་གསུམ་བླ་མར་བཀུར་བའི་དད་གཏོང་ཕུལ་དུ་ཕྱིན་པ་ཨ་ཞེ་དབྱངས་སྐྱིད་མཆོག་ནས་བྱང་ཆུབ་སེམས་དཔའི་སྤྱོད་འཇུག་ཆེན་པོའི་རྣམ་བཤད་རྒྱལ་ཚབ་དར་མ་རིན་ཆེན་གྱིས་མཛད་པ་དེབ་གྲངས་ལྔ་བརྒྱ་ཐམ་པ་དཔར་འདེབས་ཀྱི་འགྲོ་གྲོན་མཐུན་རྐྱེན་སྩལ་གནང་ཐོག་ཝ་ཎཱི་མཐོ་རིམ་སློབ་གྲྭའི་ཁོངས་དགེ་ལྡན་དགེ་སློབ་སྤྱི་ནས་དེབ་གྲངས་

[068A]༄༅། །ཆིག་སྟོང་ཐམ་པའི་འགྲོ་གྲོན་འཕར་བསྣོན་བཏང་སྟེ་ཁྱོན་དེབ་གྲངས་ཚིག་སྟོང་ལྔ་བརྒྱ་ཐམ་པ་དཔར་འདེབས་གནང་བའི་དགེ་བསྔོའི་སྨོན་ཚིག་ཏུ་ཡོངས་འཛིན་དགའ་ལྡན་ཁྲི་བྱང་སྤྲུལ་མིང་བས་སྦྱར་པའོ།། །།དགུང་གྲངས་བཅུ་བདུན་པའི་སྐབས་གསང་ཕུར་དབྱར་གནས་ཆོས་ཐོག་ལ་ཕེབྶ་
སྐབས་བཀའ་རྩོམ་གནང་བ།  ཀ་མ་ལ་ལྟར་ངན་སེམས་རྩུབ་རེག་བྲལ། །ཁ་ཞེ་མཐུན་པའི་ཆོས་ཀྱི་གྲོགས་པོ་རྣམས། །ག་བུར་ལྟར་དཀར་ལྷག་བསམ་དགེ་བའི་གཏམ། །ང་ཡིས་ཅུང་ཟད་སྨྲ་ལ་ཡུད་ཙམ་དགོངས། །ཅ་ཅོ་སྨྲ་མང་སྲེད་པས་ཉེར་བཅིངས་ན། །
ཆ་ལུགས་ཐུན་མཚམས་གོས་ཀྱིས་ཀླུབས་གྱུར་ཀྱང། །ཇ་ཆང་འདོད་ཡོན་སྤྱོད་ལ་གཡེང་བ་ཡི། །ཉ་པ་རྣམས་དང་ཁྱད་པར་ཅི་ཞིག་འཚལ། །ཏཱ་ལའི་མགོ་བོ་བཅད་དང་མཚུངས་སོ་ཞེས། །ཐ་ཚིག་རྒྱ་ཡིས་བཏབ་པའི་དོན་སོམ་ལ། །ད་ལྟ་རང་དྦང་
འཇུག་ཅིང་མཐུན་གནས་ཚེ། །ན་རྒ་འཆི་བ་འབྱུང་དུས་མི་འགྱོད་མཛོད། །པ་སངས་ལྟ་བུའི་རང་སེམས་དཀར་གྱུར་ན། །ཕ་རོལ་ངན་སེམས་འཆང་བའི་མདའ་ལྔ་པ། །བ་སྤུའི་གྲངས་ཀྱིས་ཀླན་ཀ་བསྐལ་པའི་བར། །མ་ལུས་རྩལ་གྱིས་འཚོལ་ཡང་ངལ་བའི་རྒྱུ།།
ཙ་ན་ཀ་འདྲའི་ཁ་ཟས་སྤྱོད་ན་ཡང། །ཚ་གྲང་དམྱལ་བའི་སྡུག་བསྔལ་བསྒོམ་པ་སོགས། །ཛ་ལང་ཅན་གྱི་རང་སེམས་འདུལ་བའི་ཐབས། །ཝ་ལེར་ཡིད་ལ་ཡང་ཡང་དྲན་པར་མཛོད། །ཞྭ་ལྟར་བླ་མ་སྤྱི་བོར་བསྟེན་བྱས་ནས། །ཟྭ་ཚོད་ཙམ་གྱིས་འཚོ་བ་
མིད་ལས་ཀྱང། །འ་འུར་ཆོས་བརྒྱད་ལིངས་ཀྱིས་བསྐྱུར་བ་ཡིས། །ཡ་མཚན་གོ་འཕང་བརྙེན་པའི་རྣམ་ཐར་སྐྱོངས། །རྭ་ལྡན་ཕྱུགས་ལུག་མི་ཡི་ཤ་ཚུགས་ཅན། །ལྭ་བ་དམར་པོའི་གོས་ཀྱིས་བསྒྲིལ་བ་འདི། །ཤ་རུས་བསྲེགས་པའི་རྒྱུ་རུ་མི་ཟད་པར།།

[068B] །འཇིག་རྟེན་ཕ་རོལ་སྐྱས་ཆེན་འདེགས་པའི་ཚེ། །ཧ་ཅང་འགྱོད་པའི་ཁུར་ཆེན་མི་དགོས་ཤིང། །བསོན་ནམས་རྒྱགས་ཕྱེ་ཞིབ་མོས་དགའ་བའི་གླུ། །ཨ་ལ་ལ་ཞེས་ལེན་བཞིན་འགྲོ་བར་སྨོན།། །།
 ་རྫ་རོང་ཕུའི་སྤྲུལ་སྐུ་ངག་དབང་རིག་འཛིན་ཀུན་བཟང་ཆོས་རྒྱན་ལ་དྲན་རྟེན་འདྲ་དཔར་བསྐུར་བའི་རྒྱབ་ཡིག་ཏུ།  ངག་གིས་བརྗོད་བྲལ་དབང་རྣོན་དམ་པའི་ཡུལ། །རིག་སྟོང་འཛིན་མེད་ཀུན་ཁྱབ་ཀུན་ཏུ་བཟང། །ཆོས་དབྱིངས་འདུས་མ་བྱས་པའི་རྟེན་འབྱུང་རྩལ། །སྣང་སྲིད་རྒྱན་གྱི་འཁོར་
ལོར་འཆར་བས་སྲུངས།།  །།་ལྡི་ལི་བོད་གཞུང་དོན་གཅོད་ཁང་གི་རྟེན་གསུམ་འཛིན་དངོས་དེབ་གཞིའི་འགོ་བརྗོད་ལ།  རྨད་བྱུང་བྱིན་རླབས་སྣང་བ་དམ་པའི་གཟིས། །སྲིད་ཞིའི་རྒུད་པའི་མུན་པ་ཀུན་བཅོམ་ནས། །དགེ་ལེགས་པད་ཚལ་བཞད་པའི་ཉིན་མོར་བྱེད། །
དཀོན་མཆོག་རིན་ཆེནྒྶུམ་གྱིས་ཤིས་པ་སྩོལ། །རིགས་གསུམ་མཁྱེན་བརྩེ་ནུས་པའི་སྒྱུ་འཕྲུལ་གྱིས། གངས་ལྗོངས་ཕན་བདེ་བསྒྲུབས་པའི་གྲགས་སྙན་རྔ། །ཕྱོགས་ཀྱི་དགའ་མས་དལ་བུར་བསྐུལ་བའི་དབྱངས། །ད་དུང་ཁོར་ཡུག་རི་བོའི་
བར་དུ་ལྡིར། །མ་འདྲིས་འགྲོ་ལ་བརྩེ་བའི་ཐུགས་རྗེའི་རླབས། །གངས་ཅན་སྐྱེ་རྒུར་ཉེར་འཇུག་པད་དཀར་འཆང། །བསྟན་འཛིན་རྒྱ་མཚོའི་གསང་གསུམ་འཕྲིན་ལས་ཀྱི། །ཕ་མཐའ་བྱིས་བློའི་འྡོམྒྱིས་གཞལ་ནུས་མིན། །མཐུ་སྟོབས་རྡོ་རྗེ་རྩེ་
བརྒྱ་བར་བའི་ལྷ། །དམག་ཟོར་རྒྱལ་མོ་བེག་རྩེ་ལྕམ་དྲལ་དང། །སྦྲུལ་པའི་ཆོས་རྒྱལ་སྡེ་ལྔ་འཁོར་བཅས་ཀྱི། །ལེགས་ཉེས་སྟངས་འཛིན་མཛོད་ལ་མཐུ་དཔུང་བསྐྱེད། །ལྷག་བསམ་དྲང་པོར་སྤྱོད་པའི་སྙིང་སྟོབས་ཀྱིས། །ཆོལ་གསུམ་བོད་རིགྶ་

[069A]༄༅། །ཡོངས་ཀྱི་དོན་ཆེན་རྣམས། །ཉེས་བརྒྱའི་འཆིང་བ་གཅོད་ཅིང་ལེགས་ལམ་ཀུན། །སྒྲུབ་པའི་བྱ་བར་རྟག་བརྩོན་འདུན་ཁང་འདིའི། །མཆོག་གསུམ་རྟེན་དང་སྤྱི་བྱེའི་ཡིག་ཆ་སོགས། །ཕྱི་ནང་མཁོ་དགུའི་ཅ་
དངོས་ཆེ་ཕྲ་ཀུན། །གསལ་ལ་མ་འདྲེས་ཡི་གེར་རབ་བཀོད་པའི། །དེབ་ཐེར་དྭངས་ཤེལ་མེ་ལོང་འདི་ན་དགེ་ཞེས་ཐོག་མར་དགེ་བའི་སྙན་ཚིག་ཨུཏྤལ་གསར་པའི་ཕྲེང་བ་མངོན་པར་བསྟར་བས་བསུས་ཏེ། དེ་ཡང་  ྾    ྾  །།  །། ་རྡ་སའི་བུ་
ཕྲུག་ཁྱིན་སྡེའི་ཡིག་ཚང་ལས་བྱེད་དགེ་སློང་བློ་བཟང་བསྟན་འཛིན་ལགས་ནས་བློ་གླིང་རྒྱལ་རོང་དགེ་བཤེས་ཚུལ་ཁྲིམས་ཉི་མས་མཛད་པའི་བླ་མཆོད་ཁྲིད་ཡིག་ཁ་ཆེམས་རླུང་བསྐུར་དཔར་བསྐྲུན་ཞུས་པའི་དཔར་བྱང་སྨོན་ཚིག་ཏུ།  ཚུལ་མིན་ཉེས་བརྒྱའི་དྲི་མ་ཡོངས་སྦྱོང་བའི། །རྣམ་དག་བསླབ་པའི་ཁྲིམས་ཀྱིས་རྒྱུད་
བསྡམས་ཤིང། །ཉི་ཚེ་ཙམ་མིན་གསུང་རབ་མ་ལུས་པ། །གདམས་པའི་མཆོག་ཏུ་གཟིགས་པའི་སྐྱེས་མཆོག་གིས། །ཡོངས་རྫོགས་མདོ་སྔགས་ལམ་བཟང་ཉམས་ལེན་གནད། །ཉུང་དུའི་ཚིག་ཏུ་བསྡུས་པའི་རྣལ་འབྱོར་གྱིས། །བླ་མ་སྐྱབས་གསུམ་
འདུས་སྐུར་ངེས་རྙེད་ནས། །མཆོད་ཅིང་ཟུང་འཇུག་སྒྲུབ་པའི་ཉེ་ལམ་ཚུལ། །གསལ་བར་སྟོན་པའི་ལེགས་བཤད་རིན་ཆེན་མཛོད། །བློ་བཟང་བསྟན་འཛིན་ལྷག་བསམ་ཁྱུ་མཆོག་གིས། །ཆོས་སྦྱིན་དཔར་གྱི་ཤིང་རྟར་དྲངས་པའི་དགེ་མུ་ཏིག་འཁྲི་ཤིང་
འཛུམ་དཀར་གཡོ་འདྲ་དེས། །ཁམས་གསུམ་རྒུད་པའི་དབུལ་བ་ཀུན་སེལ་བའི། །ཐུབ་པའི་ལུགས་བཟང་བསམ་འཕེལ་དབང་གི་རྒྱལ། །བཤད་སྒྲུབ་རྒྱལ་མཚན་རྩེ་མོར་མངོན་མཛེས་པས། །ཕན་བདེའི་འདོད་རྒྱུ་ཆར་དུ་བསྙིལ་གྱུར་ཅིག་

[069B] །གཅིག་བསྡུས་གངས་ཅན་མགོན་པོ་སྲིད་པའི་མིག་རླབས་ཆེན་འཕྲིན་ལས་སྣང་བ་སྟོང་གི་གཟི། །མི་ནུབ་གླིང་བཞིའི་མཁའ་ལ་རྟག་གསལ་ཤོག་དཀར་ནག་ལས་ཀྱི་ས་བོན་བསྐྱེད་བསྲིངས་པའི། །
སྣོད་བཅུད་བཀོད་པ་མཐའ་ཡས་འཇིག་རྟེན་འདིར། །ནད་མཚོན་མུ་གེའི་སྐལ་ངན་ཀུན་ཞི་ནས། །བདེ་སྐྱིད་རྫོགས་ལྡན་དགའ་སྟོན་བཞད་གྱུར་ཅིག་བློ་གཏེར་རྒྱལ་བའི་ལུགས་བཟང་དམ་པ་ལ། །རྩེ་གཅིག་མོས་པའི་རྒྱུ་སྦྱོར་གང་ཉིད་ཀྱང། །ཚེ་
རབས་འཇམ་མགོན་བསྟན་དང་མི་འབྲལ་ཞིང། །དམ་ཆོས་འཛིན་པའི་མཐུ་ཆེན་ཐོབ་གྱུར་ཅིག་མདོར་ན་མཁའ་ཁྱབ་ཡིད་ཅན་མ་ལུས་པ། །ཐེག་མཆོག་ལམ་སྟོན་མཚན་ལྡན་བླ་མ་ཡིས། །རྗེས་བཟུང་བཀའ་བཞིན་སྒྲུབ་ཅིང་བསྙེན་པའི་མཐུས། །
བདེ་ཆེན་ཆོས་སྐུའི་བླ་མ་འགྲུབ་གྱུར་ཅིག་  །། གཞུང་བརྒྱ་སྨྲ་བ་སེར་བྱེས་ལྡན་མ་དགེ་བཤེས་ངག་དབང་ལེགས་ལྡན་ནས་སེར་བྱེས་གྲྭ་ཚང་གི་ཡིག་ཆའི་གྲས་ཕར་ཕྱིན་སྤྱི་དོན་རོལ་མཚོ་སྐབས་དང་པོ་སོགས་འགའ་ཤས་དཔར་འདེབས་བགྱིས་པའི་སྨོན་ཚིག་ཏུ།  ཟབ་དང་རྒྱ་ཆེའི་ཆོས་ཚུལ་
རྒྱ་མཚོའི་དབྱངས། །སྐལ་བཟང་ཡིད་ཀྱི་ངལ་བསོར་རྟག་འཁྲོལ་བས། །རྒྱལ་དཀའ་སྲིད་པའི་གདུང་བ་ཀུན་གཞིལ་བའི། །མཚན་སྙན་ཁོར་ཡུག་རི་བོའི་ཕ་མཐར་འགྲིམས། །གང་དེས་ཕ་རོལ་ཕྱིན་གཞུང་ཟབ་མོ་ཡི། །ཟབ་བརླིང་ཚིག་
འབྲུ་བཟང་པོའི་དོན་རྣམས་ཀུན། །བློ་གསལ་བློ་ཡི་མི་ལོང་དྭངས་བའི་ངོས། །མ་འདྲེས་གསལ་བར་སྟོན་པའི་ལེགས་བཤད་རྣམས། །དཔར་དུ་བསྐྲུན་པའི་རབ་དཀར་དགེ་ཚོགས་ཀྱིས། །ས་གསུམ་ལུས་ཅན་ཀུན་གྱི་ཕན་བདེའི་དཔྱིད། །

[070A]༄༅། །ཐུབ་བསྟན་སྤྱི་དང་བློ་བཟང་རྒྱལ་བའི་བསྟན། །ནམ་ཡང་མི་ནུབ་རིང་དུ་རྒྱས་གྱུར་ཅིག་བསྟན་འཛིན་དགེ་འདུན་གུར་ཀུམ་གཞོན་ནུའི་ཚལ། །རབ་རྒྱས་བསླབ་པ་གསུམ་གྱི་ཟེའུ་འབྲུའི་དཔལ། །ཆེས་ཆེར་
དར་བའི་ངོ་མཚར་དྲི་བསུང་གིས། །འཇིག་རྟེན་ཀུན་དགེའི་དགའ་སྟོན་འཛིན་གྱུར་ཅིག་རྒྱུ་སྦྱོར་གྱིས་མཚོན་མཁའ་མཉམ་འགྲོ་བ་ཀུན། །ཚེ་རབས་ཕྲེང་བར་མི་ཕམ་ཆོས་རྗེ་སོགས། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས། །ལམ་འབྲས་
ཤེར་ཕྱིན་རྟོགས་པ་མཐར་སོན་ཤོག།  །། ་རྡོ་རྗེ་གདན་དུ་ཞབས་ཟུར་ཚ་རྡོར་ཐུབ་བསྟན་བཟང་པོར་བཀའ་ཡིག་སྩལ་བ།  ཐུབ་པའི་རྗེས་ཞུགས་བསྟན་ལ་དད་ཅིང། །སྐལ་བཟང་ཐེག་མཆོག་སྙིང་པོ་ལེན་ཕྱིར། །ཐུབ་པས་རྗེས་བསྟན་ལམ་བཟང་དེ་ལ། །བྲྩོན་
པ་ཆེན་པོ་བསྟེན་པའི་སློབ་བུ། །དལ་རྟེན་ནོར་བུའི་འཁྲི་ཤིང་བརྟན་ཅིང། །བསག་སྦྱང་ཡལ་འདབ་སྟུག་པོར་དཀྲིགས་ངོས། །ཌོག་ལར་བཅུ་ཕྲག་འབྲས་བུའི་སྐྱེས་བཟང། །ཆོས་སྨྲ་རྒན་པོའི་སྙིམ་པར་སོན་ནོ། །གཞན་ཡང་རོ་བདའི་བཟའ་བ་དག་དང། །
སྙན་འོས་རི་མོ་རིམ་པར་སོན་ཀྱང། །ཁོ་བོ་རྣམ་གཡེང་དྲ་བར་ཆུད་པས། །འཕྲིན་ལན་གྱི་ནར་ལུས་འདི་ནོངས་སོ། །ཀྱེ་ཀྱེ་ན་གཞོན་སོ་དཀར་དུས་ནས། །ད་བར་དཀར་ནག་ལས་ཀྱི་འདུ་བྱེད། །ཅི་བྱས་ཅི་འདུག་རྩིས་ལ་གདབ་སྟེ། །ལེགས་རྣམས་བསྟོད་
ཅིང་ཉེས་རིགས་བཤགས་མཛོད། །བརྒྱད་ཁྲི་བཞི་སྟོང་ཐུབ་པའི་གསུང་ཀུན། །སེམས་རྒྱུད་འདུལ་བའི་ཐབས་སུ་གདའ་བས། །རང་སེམས་རྟ་རྒོད་རི་ཤོར་འདི་ལ། །དྲན་ཤེས་སྲབ་ཀྱིས་ཁ་ལོ་བསྒྱུར་ཏེ། །གཉེན་པོས་ཉོན་མོངས་གདོང་ཟློག་ཐུབ་ན། །

[070B] །དེ་མིན་བློ་ངན་ཡན་པོར་བཏང་ནས། །ལུས་ངག་དགེ་སྦྱོར་ཐན་ཐུན་འབད་ཀྱང། །ལྟར་སྣང་གཟུགས་བརྙན་ཙམ་དུ་ཟད་དེ། །རྣམ་གྲོལ་ཐར་པའི་ཉེ་རྒྱུར་དཀའ་བས། །སྒོ་གསུམ་སྤྱི་དང་ལྷག་པར་སེམས་ལ། །མ་ཡེངས་
རྟག་ཏུ་བྱར་མཛོད་ཅིག་བན་རྒན་ངས་ཀྱང་སྔོན་ནས་འདྲིས་པའི། །བླ་སློབ་དམ་བརྩེ་སྙིང་དུ་བཟུང་སྟེ། །ཉིད་ཀྱིས་ཇི་ལྟར་སྨོན་པའི་དོན་རྣམས། །ཇི་བཞིན་འགྲུབ་པའི་གསོལ་འདེབས་ཞུ་ལགས།  །ཞེས་ཁྲི་བྱང་པས་ཟླ་ཚེས་བཟང་པོར་སྔགས་མྡུད་
བཅས་ཕུལ།། །། ་མེ་འབྲུག་ལོ་གསར་བཀྲ་ཤིས་བདེ་ལེགས་ཀྱི་ཚིགས་བཅད།  ཀུན་ཁྱབ་ཆོས་དབྱིངས་མེ་ཞལ་ལམ་ཡངས་ནས། །དགེ་མཚན་ངོ་མཚར་བཀྲ་བའི་ཆུ་འཛིན་འབུམ། །ཤིས་དབྱངས་འབྲུག་སྒྲ་དང་འགྲོགས་བདེ་དགའི་ཆར། །ལེགྶ་
ཚོགས་སྙེ་མ་དར་བའི་གསོས་སུ་འབེབས།།  །། ་བོད་གཞུང་ཤེས་རིག་ལས་ཁུངས་ནས་ལོ་གསར་ཤིས་ཤོག་ཐུ་མིའི་སྣང་བརྙན་གཏོང་ཚིག་  དམ་ཆོས་བཀྲ་ཤིས་ཉི་མ་སྟོང་གི་དཔལ། །གངས་ལྗོངས་ཕན་བྡེཔདྨའི་གཉེན་མཆོག་ཏུ། །དྲངས་ཏེ་ལེགས་ལམ་
གསལ་བའི་ཁྱུང་སྔོན་སྐྱེས། །ཐུ་མིའི་བཀའ་དྲིན་ལྷུན་པོའི་ཚད་དུ་ལྕི།།  །། ་ཀ་སྤུག་ཚ་སྤྲུལ་ཚང་གི་རིང་མཚོ་མོ་ནས་རྡོ་རྗེ་འཆང་ཕ་བོང་ཁ་པའི་གསུང་གི་གྲས་རྡོ་རྗེ་རྣལ་འབྱོར་མའི་བསྙེན་སྒྲུབ་ཀྱི་ཆོ་གའི་སྐོར་དཔར་འདེབས་བགྱིས་པའི་དགེ་བསྔོའི་སྨོན་ཚིག་ཏུ།  རྣལ་འབྱོར་གྶང་
མཐའི་རྒྱུད་ཀྱི་སྙིང་པོའི་བཅུད། །རྗེས་ཆགས་དབྱིངས་ཀྱི་ཡུམ་ཆེན་ཝ་ར་ཧཱི། །བསྙེན་ཅིང་སྒྲུབ་པའི་ཆོ་གའི་རིམ་པ་རྣམས། །ཆོས་སྦྱིན་དཔར་གྱི་འཕྲུལ་དུ་བསྐྲུན་པའི་དགེ་ཟླ་གཞོན་བྱེ་བའི་རླབས་སུ་གྲོལ་བའི་གཟིས། །གྲུབ་མཆོག་བྱེ་བའི་གཤེཌ་

[071A]༄༅། །བཤུལ་མ་རྒྱུད་ཀྱི། །ལམ་བཟང་བཤད་དང་སྒྲུབ་པས་ཕྱོགས་ཀུན་ཏུ། །དར་རྒྱས་འགྲོ་བའི་གདུང་སེལ་ཉིད་གྱུར་ཅིག་རྒྱུ་སྦྱོར་ཉིད་ཀྱང་ཚེ་དཔལ་རབ་རྒྱས་ཤིང། །རིང་མིན་རྡོ་རྗེ་བཙུན་མོས་རྗེས་བཟུང་སྟེ། །
མཐའ་ཡས་ཞིང་ཁམས་རྒྱ་མཚོ་རབ་ཉུལ་བའི། །མཁའ་སྤྱོད་མཁའ་འགྲོའི་གཙོ་མོ་འགྲུབ་གྱུར་ཅིག།  །། ་ཕྲེང་རིང་ལྷ་ལྕམ་ནས་བཤེས་སྤྲིང་གི་འགྲེལ་པ་དཔར་བསྐྲུན་མཛད་པའི་སྨོན་ཚིག་  བདེ་གཤེགས་བསྟན་པ་བསམ་འཕེལ་ནོར་བུའི་ཕྲེང། །མཐའ་
ཡས་འགྲོ་བའི་རྒྱན་དུ་རྟག་སྤེལ་བར། །རྒྱལ་བས་ལུང་བསྟན་འཕགས་མཆོག་ཀླུ་སྒྲུབ་ཅེས། །གྲགས་པའི་དྲིལ་ཆེན་ཕྱོགས་ཀྱི་ཕ་མཐར་སྙན། །གང་དེའི་ལེགས་བཤད་འཇིགས་མེད་སེངྒེའི་སྒྲས། །འགྲོ་ཀུན་མ་རིག་གཉིད་ལས་ཡོངས་སད་དེ། །ཐེག་
མཆོག་ཆོས་ལམ་དྲང་པོར་རབ་བཀྲི་བའི། །བཀའ་དྲིན་མཆོག་རབ་རི་བོའི་ཚད་དུ་ལྕི། །དེ་ཕྱིར་དེ་གསུང་བཤད་པའི་སྤྲིང་ཡིག་གི་ཚིག་དོན་རྣམ་པར་བཀྲལ་བའི་ལེགས་བཤད་འདི། །ཕྲེང་རིང་ལྷ་ལྕམ་རིན་ཆེན་སྒྲོལ་མ་ནས། །ཆོས་སྦྱིན་འཛད་མེད་
དཔར་གྱི་ཕྱི་མོར་བསྐྲུན། །དགེ་འདིས་རྣམ་འདྲེན་བཞི་པའི་ལུང་རྟོགས་བསྟན། །མི་ཉམས་ཕན་བདེའི་དཔྱིད་དུ་རྟག་རྒྱས་ཤིང། །གངྶ་ཅན་མགོན་གཅིག་རྒྱལ་བའི་དབང་པོ་སོགས། །བསྟན་འཛིན་དམ་པའི་བཞེད་དགོངས་ལྷུན་འགྲུབ་ཤོག་
འཇིག་རྟེན་ཁམས་འདིར་ནད་དང་དབུལ་ཕོངས་བཀྲེས། །ཞེ་སྡང་མེ་ལྕེ་འཁྲུག་རྩོད་ཉེར་འཚེ་སོགས། །སྙིགས་མའི་རྒུད་ཚོགས་ཀུན་ཞི་དགེ་ལེགས་ཀྱི། །སྣང་བ་དམ་པའི་དུས་སྟོན་ཉམས་མེད་ཤོག་རིང་ནས་དྲིན་གྱིས་ཆེ་བའི་ཡབ་ཡུམ་དང། །དད་

[071B] །གསོན་གཤིན་འབྲེལ་ཐོགས་འགྲོ་ཀུན་བླ་མེད་ཀྱི། །གཏན་བདེའི་དཔལ་ལ་འདོད་རྒྱུར་དབང་འབྱོར་ཤོག།  །། ་ཨ་མདོ་རིན་ཆེན་ནས་སེར་བྱེས་གྲྭ་ཚང་ལ་རྟ་མགྲིན་གྱི་ཞལ་ཐང་ཕུལ་བའི་སྨོན་ཚིག།  རྒྱལ་ཀུན་སོར་རྟོག་ཡེ་ཤེས་
ཧྲཱིཡིག་ཁམས། །རྟ་མཆོག་ཁྲོ་བོའི་མགྲིན་སྒྲ་བཞད་པའི་གར། །གཏུམ་དྲག་པདྨ་དབང་ཆེན་ལྷ་ཚོགས་ཀྱིས། །རྟེན་འདིར་རྡོ་རྗེའི་བྱིན་བརྒྱ་ཉེར་ཕོབ་ལ། །བཤད་སྒྲུབ་རླབས་ཕྲེང་འཕྱུར་བའི་རོལ་མཚོ་འདིར། །རིག་གྲོལ་གཤོག་རྩལ་ལྡན་པའི་
ངང་མོའི་ཁྱུ། །མཁས་ཚུལ་གསུམ་གྱི་མགྲིན་གླུ་སྙན་སྒྲོགས་པའི། །སྐལ་བཟང་དུས་སྟོན་བླ་ནས་བླར་འཕེལ་མཛོད། །རྟེན་འདིའི་རྒྱུ་སྦྱོར་ཉིད་ཀྱང་ཚེ་རབས་སུ། །ཨ་འདུས་ཀ་ཕྲེང་ལྡན་པའི་དམོ་སྔགས་ཀྱི། །ཟབ་དོན་རིན་ཐང་བྲལ་བའི་བདུད་རྩིའི་ཆུས། །ཡོངས་ཚིམས་དབང་ཆེན་དཔའ་བོ་འགྲུབ་གྱུར་ཅིག་  །། ་རྒྱ་གར་དུ་བྱེས་འབྱོར་རྒྱལ་ཐང་རོང་པའི་མི་རིགས་སྤྱི་ནས་འཇམ་མགོན་ཙོང་ཁ་པའི་གསུང་བྱང་ཆུབ་གཞུང་ལམ་དཔར་བསྐྲུན་བགྱིས་པའི་སྨོན་ཚིག་  རྒྱལ་ཀུན་མཁྱེན་བརྩེ་ནུས་པའི་གུར་ཀུམ་རྡུལ། །
གསལ་རྫོགས་མཚན་དཔེར་སྤུངས་པའི་འཇམ་མགོན་རྗེ། །བློ་བཟང་རྒྱལ་བ་སྨྲ་བའི་ཟླ་བ་ཆེ། །མཁས་གྲུབ་རྒྱུ་སྐར་སྟོང་གི་དབུས་ན་གསལ། །མགོན་དེའི་གསུང་གསང་ནོར་བུའི་བང་མཛོད་ལས། །ལེགས་འོངས་སྐལ་བཟང་སྐྱེ་བོ་བྱང་ཆུབ་ཏུ། །
བགྲོད་པའི་གཞུང་ལམ་བྱང་སེམས་བསླབ་བྱའི་གནད། །གསལ་བར་སྟོན་པའི་གདམས་ཟབ་རིན་ཆེན་འདི། །མདོ་སྟོད་རྒྱལ་ཐང་རོང་པ་སྟོད་སྨད་ཀྱི། །མི་རིགས་བྱེས་འབྱོར་སྤྱི་ནས་རྒྱུ་སྦྱར་ཏེ། །ཆོས་སྦྱིན་དཔར་གྱི་འདུ་བྱེད་བསྐྲུན་པའི་དགེ་མུ་ཏིག་

[072A]༄༅། །འཁྲི་ཤིང་ཟླ་འོད་འཛུམ་འདྲའི་མཐུས། །སྲིད་ཞིའི་རྣམ་འདྲེན་ཕྱག་ན་པདྨོ་ཡི། །ཞབྶ་ཟུང་མི་ཤིགས་རྟག་པའི་རྡོ་རྗེར་བརྟན། །བསྟན་འཛིན་དམ་པའི་ཚོགས་ཀྱང་ལེགས་མཛད་ཀྱིས། །ས་སྟེང་བརྒྱན་པར་
མཛད་ཅིང་འཚོ་གཞེས་ཤོག་བསླབ་པ་གསུམ་ལྡན་རིག་གྲོལ་ངང་མོའི་ཁྱུ། །འཆད་རྩོད་རྩོམ་པའི་མགྲིན་རྔ་སྙན་འཁྲོལ་ཞིང། །ཚུལ་བཞིན་སྒྲུབ་པའི་ཉམས་རྟོགས་གཤོག་རྩལ་གྱིས། །རྣམ་གྲོལ་ཞི་བའི་རྒྱ་མཚོར་རྟག་རྩེན་ཤོག་ཀུན་བྯོད་
ཡངས་པའི་ལྟོ་བར་བགྲོད་བྱེད་ཀྱི། །རི་མོ་འགོད་པའི་ཡིད་ཅན་མ་ལུས་པ། །ཕན་ཚུན་བྱམས་ལྡན་བདེ་དགའ་མི་ཟད་པའི། །གཏེར་བརྒྱ་འདོད་རྒུར་སྤྱོད་པས་རྟག་འཚོ་ཤོག་རྒྱུ་སྦྱོར་འབྲེལ་ཐོགས་ཀྱིས་མཚོན་འགྲོ་བ་ཀུན། །བྱང་ཆུབ་སྤྱོད་པ་རྒྱ་མྪོར་
མི་ཞུམ་པའི། །རྒྱལ་སྲས་མཐུ་ཆེན་དཔའ་བོའི་བརྟུལ་ཞུགས་ཀྱིས། །འགྲོ་འདྲེན་སྟོབས་བཅུ་མངའ་བ་མྱུར་ཐོབ་ཤོག་  །། ་ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་ལྔ་ལོར་སུད་ཛ་ལན་ཀྲེར། །ཇ་རོང་ཡབ་ཚང་དང། ཏྲེ་ཧོར་བྲག་སྲས་སྤྲུལ་སྐུའི་གཟིམ་ཤག་ཏུ་ངལ་བསོ་
འཕྲོད་བསྟེན་དུ་ལྷོད་བཞུཊ་སྐབས་ཡོན་བདག་རྣམས་ཀྱི་ཐུགས་འདོད་ལྟར་རྩོམ་ཚིག་ཕྱག་བསྟར་མ་རེ་དེབ་ཐོག་སོ་སོར་འགོད་གནང་ལ། རྫ་རོང་ཕུའི་སྤྲུལ་སྐུ་ངག་དབང་རིག་འཛིན་ཀུན་བཟང་ཆོས་རྒྱན་ལ།  སྙན་ངག་ཚིག་གི་མཛེས་རྒྱན་མེད་ཀྱང། །སྐྱེས་མཆོག་སྙན་དབང་ཚུར་ལ་གཏོད་དང། །
དྲན་རིག་སེམས་ཀྱི་མེ་ལོང་ངོས་ལ། །བདེན་འཛིན་ཀུན་རྫོབ་སྤྲོས་པའི་གཟུགས་བརྙན། །བཟང་ངན་གང་ཤར་ཆོས་ཉིད་ཡོ་ལང། །རྣལ་འབྱོར་རྒྱན་དུ་འཁྱེར་ན་ལེགས་སོ། །ལུས་ངག་ཡིད་གསུམ་ཆགས་སྡང་རྨོངས་པའི། །དབང་དུ་ཤོར་མིན་རིག་

[072B] །མ་ཡེངས་བརྟན་པོར་འཛིན་པའི་ངང་ནས། །དུས་ངན་བག་མེད་སྤྱོད་ཀུན་སྤངས་ཏེ། །གོང་མའི་མཛད་བཟང་རྗེས་སུ་སློབ་ཅིང། །ཆོས་ཕྱོགས་ཉམས་བཞེས་གང་ནུས་བསྐྱངས་ཏེ། །སྐལ་བཟང་མིག་གི་རྒྱན་ཞིག་མཛོད་ཅེས། །ཁྲི་བྱང་རྒན་
པོས་དེ་སྐད་ཞུའོ།།  རྫ་རོང་ཡབ་ཚང་གི་བུ་བློ་བཟང་དགེ་འདུན་ལ།  བློ་རྩེ་བསླུ་མེད་དཀོན་མཆོག་གསུམ་ལ་གཏོད། །བཟང་པོའི་ཡ་རབ་སྤྱོད་པ་དང་དུ་ལོང། །དགེ་བཅུའི་ལས་ལམ་ཐར་བའི་ཐེམ་སྐས་དེར། །འདུན་པ་མ་ནོར་གང་ནུས་འབད་ན་ལེགས། །བློ་ངན་ཆགས་སྡང་རྨོངས་པའི་དབང་སོང་ཞིང། །བཟང་མེད་ངན་དགུ་ཚང་བའི་སྡིག་གྲོགས་སྤོངས། །དགེ་བ་ཆེ་སྒྲུབ་ཆུང་སྒྲུབ་རྟག་བརྩོན་ན། །འདུན་མའི་ཡང་རྩེ་འདི་ཕྱི་ཀུན་ཏུ་སྐྱིད། །བློ་གྲོས་དམན་ཡང་སྐྱེ་བོ་མང་པོ་ཡིས། །བཟང་པོར་འཁྲུལ་ཏེ་
བཀུར་བའི་བླ་རྒན་གྱིས། །དགེ་ཞིང་ཕན་པའི་བསླབ་བྱ་སྨྲས་པ་འདིར། །འདུན་མོས་དགའ་བས་སྙིང་གི་དཀྱིལ་དུ་ཆོངས།།  ་ཏྲེ་ཧོར་བྲག་སྲས་སྤྲུལ་སྐུར།  གང་ལ་བསྟེན་ན་གཏན་དུ་མི་བསླུ་ཞིང། །སྲིད་དང་ཞི་བའི་ལེགས་ཚོགས་མ་ལུས་པ། །འདོད་
དགུར་ཆར་དུ་འཇོ་བའི་བསམ་འཕེལ་དབང། །དཀོན་མཆོག་རིན་ཆེན་གསུམ་གྱིས་ཤིས་པ་སྩོལ། །མཐའ་བྲལ་ནམ་མཁའི་ཁྱོན་དང་མཉམ་འཇུག་པའི། །རྒྱུད་ལྔའི་འགྲོ་ལ་རྗེས་ཆགས་སྤྱན་དཀྱུས་ཀྱི། །འོད་ཞགས་རིང་པོར་གྲོལ་བའི་སྙིང་རྗེའི་ལྷ། །
འཇིག་རྟེན་དབང་ཕྱུག་ཕྱག་ན་པདྨོས་སྐྱོངས། །རབ་འབྱམས་རྒྱལ་ཀུན་མཁྱེན་རབ་ལི་ཁྲིའི་རྡུལ། །གསལ་རྫོགས་མཚན་དཔེའི་ཕུང་པོར་སྤུངས་པའི་གར། །གཞོན་ནུའི་ལུས་ཅན་རལ་གྲི་འཆང་བའི་ལྷའི། །ཡེ་ཤེས་སྣང་བ་དམ་པས་རིང་དུ་སྲུངས། །

[073A]༄༅། །དབང་སྔོན་ནམ་མཁའི་མདངས་འཛིན་ཁྲོ་བོའི་སྐུ། །གཏུམ་དྲག་ཉམས་བརྒྱ་འབར་བའི་གར་སྟབས་ཀྱིས། །ཕྱི་ནང་བདུད་དཔུང་ཕམ་མཛད་རྡོ་རྗེ་འཛིན། །གསང་བའི་བདག་པོས་བགེགས་ཚོགས་གཞོམ་པར་
མཛོད། །མ་རྒད་འཁྲི་ཤིང་ལྡེམ་པའི་ལང་ཚོ་དང། །ཡིད་འཕྲོག་སྟོན་ཟླ་ཞུན་མའི་འཇོ་སྒེག་གིས། །འགྲོ་སྒྲོལ་ཨརྱ་ཏཱ་རེ་རྣམ་གཉིས་ཀྱིས། །ཚེ་དཔལ་ལེགས་ཚོགས་རྒྱས་པའི་མཆོག་སྦྱིན་མཛོད།  །ཅེས་སོ།། །། ་རབ་འབྱམས་གཞུང་བརྒྱ་
སྨྲ་བ་སེར་བྱེས་ཏྲེ་ཧོར་དགེ་བཤེས་རྟ་མགྲིན་རབ་བརྟན་ནས་རྗེ་ཙོང་པ་ཆེན་པོའི་གསུང་དྲང་ངེས་ལེགས་བཤད་སྙིང་པོའི་ཟབ་དོན་རྣམས་བློ་གསལ་དོན་གཉེར་ཅན་རྣམས་ཀྱིས་རྟོགས་སླའི་ཆེད་གཉན་སྟོན་དཀའ་འགྲེལ་དང། བྲ་ཏི་དགེ་བཤེས་རིན་ཆེན་དོན་གྲུབ་ཀྱི་དངོས་སློབ་དགེ་བཤེས་བློ་བཟང་དགེ་ལེགས་ཀྱིས་མཛད་པའི་དྲང་ངེས་གསལ་བྱེད་ནང་གསལ་
གྱི་ས་བཅད་དང་དཀའ་གནད་རྣམས་ལེགས་བཤད་སྙིང་པོ་རྩ་གཞུང་གི་དཀྱུས་སུ་མཆན་བུར་བཀོད་པ་གཟུར་གནས་བློ་གསལ་དགའ་སྟོན་ཞེས་པ་ཨ་མི་རི་ཀའི་མི་རིགས་དགེ་སློང་སངས་རྒྱས་སྦྱིན་པས་རྒྱུ་སྦྱར་དཔར་དུ་བསྐྲུན་པའི་སྨོན་ཚིག།  རྣམ་འདྲེན་སྟོབས་བཅུ་མངའ་བ་ལྷ་ཡི་ལྷ། །དོན་ཀུན་གྲུབ་པའི་འཇིགས་
མེད་སེངྒེའི་སྒྲ། །ཤེར་ཕྱིན་ཟབ་མོའི་དབྱངས་སུ་ཉེར་བསྒྲགས་པས། །སྨྲ་ངན་རི་དྭགས་མ་ལུས་ཟིལ་གྱིས་མནན། །དེ་ཡི་དགོངས་ཟབ་དྲང་དང་ངེས་པའི་དོན། །ཚུལ་གཉིས་ཤིང་རྟས་ཕྱེ་བའི་ལེགས་བཤད་མཆོག་སྐལ་བཟང་སྙིང་གི་པད་
ཚལ་བཞད་པའི་གཉེན། །ཁམས་གསུམ་སྲིད་པའི་སྒྲོན་མེ་ཆེན་པོ་ཡི། །ཟབ་དོན་རྟོགས་དཀའ་འབུམ་གྱི་གནད་རྣམས་ཀུན། །ཉུང་ངུའི་མཆན་བུར་བསྡུས་ནས་ལེགས་བཀོད་པ། །གཟུར་གནས་བློ་གསལ་ཡིད་ཀྱི་དགའ་སྟོན་འདི། །

[073B] །དྲི་བྲལ་ཐུབ་པའི་ལུགས་བཟང་གངྒའི་ཀླུང། །བཤད་སྒྲུབ་རླབས་ཕྲེང་འབུམ་གྱི་རྩེ་དགའ་ཅན། །ཕན་བདེ་རིན་ཆེན་བྱེ་མ་འདྲེན་བཞིན་པར། །ཀུན་བཟོད་ཡངས་པའི་ཕ་མཐར་འགྲིམས་གྱུར་ཅིག་
སྙིང་རྗེའི་གང་བ་རྫོགས་པའི་རི་དྭགས་འཛིན། །གངས་ཅན་མགོན་པོའི་གསང་གསུམ་འཕྲིན་ལས་ཀྱི། །འོད་དཀར་སྲིད་པའི་མུན་སེལ་གཉེན་མཆོག་ཏུ། །མི་ནུབ་གླིང་བཞིའི་མཁའ་ལ་གསལ་གྱུར་ཅིག་བསླབ་པ་གསུམ་ལྡན་རིག་གྲོལ་ཤཱཀྱའི་སྲས། །
ཟབ་དོན་སྦྲང་རྩིས་མྱོས་པའི་རྐང་དྲུག་ཁྱུ། །འཆད་རྩོད་རྩོམ་པའི་འདབ་གླུ་སྙན་སྒྲོགས་པས། །ཐུབ་བསྟན་པདྨའི་ཚལ་ཆེན་མཛེས་གྱུར་ཅིག་སྒྲིབ་གཉིས་ནད་བརྒྱ་འཇོམས་པའི་སྨན་གཅིག་པུ། །ཟབ་ཞི་སྤྲོས་བྲལ་ཤེར་ཕྱིན་བདུད་རྩིའི་བཅུད། །
འགྲོ་ཁམས་རྒྱ་མཚོའི་སྙིང་ལ་རྟག་སིམ་པས། །སྤངས་རྟོགས་ལུས་རྩལ་སྟོབས་སུ་དར་གྱུར་ཅིག་ །། ་ཤེས་དང་ཤེས་བྱའི་དྲ་བ་མ་ལུས་པ། །བདེ་ཆེན་མཆོག་གི་འཁོར་ལོ་སྡོམ་པའི་གར། །སྣ་ཚོགས་རྟེན་དང་བརྟེན་པར་ཡོངས་ཤར་བའི། །
རིགས་ཀུན་བདག་པོ་ཁྱབ་བདག་ཧེ་རུ་ཀཿ་རྩེ་གཅིག་སྒོམ་བཟླས་མཆོད་བསྟོད་རྣལ་འབྱོར་གྱིས། །བསྙེན་ཅིང་སྒྲུབ་པའི་ཆོ་གའི་རིམ་པ་རྣམས། །དག་གསལ་དཔར་གྱི་འདུ་བྱེད་འདི་བསྐྲུན་པའི། །རྣམ་དཀར་ཟླ་གཞོན་ལང་ཚོར་རྫོགས་པ་དེས། །
ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །ལུགས་བཟང་ཕྱོགས་ཀྱི་འཁོར་ལོར་ཡོངས་ཁྱབ་ཅིང། །གངས་ཅན་མགོན་པོ་ཕྱག་ན་པདྨོ་ཡི། །གསང་གསུམ་རྡོ་རྗེའི་ལྷུན་པོར་རྟག་བརྟན་ཤོག་མང་ཐོས་ཚུལ་ལྡན་རིག་གྲོལ་ཤཱཀྱའི་སྲས། །ཀུན་

[074A]༄༅། །ཀྱང་ཐུགས་མཐུན་བཤད་སྒྲུབ་བྱ་བ་འཕེལ། །རྫོགས་ལྡན་སྣང་བ་གསར་པའི་རྩེ་དགའ་ཡིས། །སྙིགས་མའི་རྒུད་ཚོགས་མུན་པ་དྲུངས་འབྱིན་ཤོག་རྒྱུ་སྦྱོར་གྱིས་མཚོན་མཁའ་མཉམ་འགྲོ་བ་ཀུན། །
རྣལ་འབྱོར་གསང་མཐའི་མྱུར་ལམ་ལ་བརྟེན་ནས། །དག་པ་རབ་འབྱམས་འཁོར་ལོའི་སྤྲིན་སྤྲོ་བའི། །དཔལ་ལྡན་དཔའ་བོའི་དབང་ཕྱུག་མྱུར་འགྲུབ་ཤོག་ །ཅེས་པ་འདི་ཡང་དད་སྟོབས་ལྷག་བསམ་དགེ་བ་སེར་སྨད་ཀོང་པོ་དུང་དཀར་བླ་བྲང་གི་ཕྱག་མཛོད་སྐལ་བཟང་དབང་
འདུས་ནས་རྣལ་འབྱོར་དབང་ཕྱུག་གྲུབ་ཆེན་དྲིལ་བུ་པའི་ལུགས་འཁོར་ལོ་སྡོམ་པ་ལུས་དཀྱིལ་གྱི་གཞི་བསྙེན་ཆེན་པོ་ཡན་ལག་དང་བཅས་པའི་ཆོ་ག་རྣམས་ཆ་ཚང་བརྒྱུ་སྦྱར་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།།  །།་དུས་ཀྱི་མཐར་ཡང་ཆེ་ཟབ་མྱུར་བ་ཡི།།
བྱིན་རླབས་ཁྱད་པར་ལྷག་པའི་ཉེ་ལམ་མཆོག་རྣལ་འབྱོར་གསང་མཐའི་རྒྱུད་ཀྱི་སྙིང་པོའི་བཅུད། །མཁའ་སྤྱོད་དབང་མོའི་བདག་བསྐྱེད་དཀྱིལ་ཆོག་བཅས། །ཆོས་སྦྱིན་འཛད་མེད་དཔར་དུ་བསྐྲུན་པའི་དགེ་ཟླ་ཟེར་འཁྱུད་པའི་གངས་རིའི་ཏོག་འདྲ་དེས།།
འགྲོ་ཀུན་གསང་ཆེན་ཐེག་པའི་མྱུར་ལམ་ལ། །བརྟེན་ནས་མཁའ་སྤྱོད་ཆེན་པོའི་དཔལ་ཐོབ་ཤོག་དད་བརྩོན་ལྷག་བསམ་དགེ་བའི་རྒྱུ་སྦྱོར་ཡང། །རིམ་གཉིས་རྣལ་འབྱོར་ཟབ་མོར་རྟག་འགྲུས་པས། །མཁའ་དབྱིངས་འོག་མིན་དཔལ་གྱི་ཞིང་ཁམས་
སུ༑ ༑མངོན་དགའ་རྒྱ་མཚོ་མྱུར་བར་སྤྱོད་གྱུར་ཅིག་ །ཅེས་པ་འདི་ཡང་རྡོར་གདན་དགོན་གྱི་སྒྲིགས་གྲ་དགེ་སློང་བརྩོན་འགྲུས་རྒྱ་མཚོ་ནས་རྡོ་རྗེ་རྣལ་འབྱོར་མའི་བདག་བསྐྱེད་དང་དཀྱིལ་ཆོག་ནག་འགྲོས་བཀླག་ཆོག་འདི་ཉིད་རྒྱུ་སྦྱར་དཔར་དུ་བསྐྲུན་པའི་སྨོན་ཚིག་ཏུ་ཡོངས་འཛིན་ཁྲི་བྱང་པས་སྦྱར་བའོ།། །།

[074B]  ཚངས་དབང་སྒྲ་འཛིན་ཟུང་བཞིའི་མཛེས་རྒྱན་དུ། །འོས་པའི་སྔོན་རབས་ལེགས་བཤད་གཏེར་གྱིས་ཕྱུག་བདེ་འབྱུང་གཙུག་ལག་ལུགས་བརྒྱའི་དཔལ་ལྡན་གང། །མཆོག་གྶུམ་
ཤིས་པ་རྒྱ་མཚོས་སྐྱོང་བར་སྨོན།།  །།་སུད་སིར་ཤག་འཁོར་མཁན་སྤྲུལ་གྱི་བུ་མོ་བསོད་ནམས་བདེ་སྐྱིད་དང། ཚེ་རིང་ལྷ་མོ་གཉིས་ལ་དྲན་རྟེན་ལྗོངས་བཀོད་དང། བཀྲ་ཤིས་རྟགས་བརྒྱད་ཀྱི་རི་མོ་ཕྱག་བསྟར་མ་སྩལ་བའི་གཤམ་བརྗོད་ལ།  བསོད་ནམས་ལྗོན་བཟང་རྩ་
བ་རབ་བརྟན་ཅིང། །འཕྲལ་བདེ་ཕུགས་སྐྱིད་བྱ་བའི་ཡལ་འདབ་རྒྱས། །རྣམ་དཀར་དགེ་བའི་བསོད་ནམས་འབྲས་བུའི་ཁུར། །གཏན་བདེ་རྒྱ་མཚོའི་དཔྱིད་དུ་དུད་ན་སྐྱིད། །ཅེས་དང། ཚེ་སྲོག་གངྒཱའི་རྒྱུན་ལྟར་རིང། །བདེ་ལྡན་དཔྱིད་ཀྱི་
དཔལ་ཡོན་འབུམ། །སུམ་རྩེན་ལྷ་ཡི་ངོ་མཚར་ལ། །སྤྱོད་པའི་ལྟད་མོ་ངོམ་གྱུར་ཅིག། །།རྒྱལ་ཀུན་ཡེ་ཤེས་ཟུར་ཕུད་རྩེ་ལྔ་པ། །ངུར་སྨྲིག་བླ་གོས་གསར་པའི་མེ་ཏོག་འཛུམ། །རྣམ་གྲོལ་བློ་བཟང་རྒྱལ་བའི་མཚན་གྱི་དབྱངས།།
སྲིད་པ་ཇི་སྲིད་མ་བསྐུལ་བར་ཡང་སྙན། །གང་དེས་ཐུབ་པའི་གསུང་རབ་ཟབ་མོའི་དོན། །ཚུལ་གཉིས་ཤིང་རྟས་ཕྱེ་བའི་དྲང་ངེས་སྲོལ། །ལེགས་བཤད་བདུད་རྩིའི་སྙིང་པོ་འབུམ་འཛག་པ། །ས་གསུམ་འགྲོ་བའི་གདུང་སེལ་མཆོག་ཏུ་
སྤྲོས། །ཤེར་ཕྱིན་གཞུང་དོན་འབྱེད་པའི་འཇིགས་མེད་སྒྲ། །ལུང་རིགས་འོད་སྟོང་འབར་བའི་ཉིན་མོར་བྱེད། །འཆར་བ་ཙམ་གྱིས་ལོག་སྨྲ་མུན་པའི་དཔུང། །ཅིག་ཅར་འཇིག་པའི་ངོ་མཚར་ཕུལ་དུ་ཆེ། །དེ་ཕྱིར་རིས་མེད་འགྲོ་ལ་ཆོས་

[075A]༄༅། །སྦྱིན་མཆོག་འཛད་མེད་ལྷུག་པར་སྤེལ་བའི་རྒྱུ་སྦྱོར་བ། །དགའ་བྱང་བསམ་བློ་ཐུབ་བསྟན་དོན་གྲུབ་ནས། །ལྷག་བསམ་དག་པས་དཔར་དུ་བསྐྲུན་པའི་དགེས། །སྲིད་ཞིའི་ཉེས་བརྒྱའི་རིམས་ནད་
སེལ་བའི་སྨན། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །རིང་ལུགས་བཤད་དང་སྒྲུབ་པས་ཕྱོགས་ཀུན་ཏུ། །དར་བའི་དགེ་མཚན་རིང་དུ་གསལ་གྱུར་ཅིག་དེ་འཛིན་དམ་པའི་ཚོགས་རྣམས་ཞབས་བརྟན་ཅིང། །མཛད་བྯང་
ཕན་བདེའི་སྙིང་པོར་སྨིན་པ་དང། །དགེ་འདུན་སྡེ་རྣམས་ཁྲིམས་གཙང་ལེགས་བཤད་ཀྱི། །ཆོས་སྒྲ་དྲུག་ཅུའི་དབྱངས་སུ་རྟག་སྒྲོག་ཤོག་སྙིགས་མའི་རྒུད་ཚོགས་ནག་པོ་བརྩེགས་པའི་དཔུང། །ཉེར་ཞི་བདེ་ལེགས་གསར་བའི་སྣང་
བ་ལ། །འགྲོ་ཀུན་ངན་བསོར་སྤྱོད་པའི་དུས་སྟོན་གྱི། །ངོ་མཚར་ཕྱོགས་ཀྱི་འཁོར་ལོར་གྲོལ་གྱུར་ཅིག། །རྒྱུ་སྦྱོར་གྱིས་མཚོན་མཁའ་མཉམ་ཡིད་ཅན་ཀུན། །བདེ་གཤེགས་གསུང་རབ་ཟབ་དོན་བདུད་རྩིའི་བཅུད། །སྙིང་གི་ཟུངྶ་
སུ་ཐོབ་ནས་སྟོབས་བཅུའི་རྩལ། །རབ་རྫོགས་དོན་གཉིས་ལྷུན་གྱིས་འགྲུབ་གྱུར་ཅིག་ །ཅེས་པ་འདི་ཡང་རྒྱུ་སྦྱོར་གོང་གསལ་ནས་འཇམ་མགོན་ཙོང་ཁ་པའི་གསུང་དྲང་ངེས་ལེགས་བཤད་སྙིང་པོ་ཤིང་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་ཡོངས་འཛིན་
ཁྲི་བྱང་པས་སྦྱར་བའོ།།  །།་འཇིགས་དུས་མེ་ལྟར་འབར་བའི་མཐུ་སྟོབས་ཀྱི། །དྲག་ཤུལ་གནམ་ལྕགས་འབར་བས་ནག་ཕྱོགས་དཔུང། །ཐལ་བར་རློག་མཛད་བསྟན་སྲུང་དབང་པོ་རྣམས། །མཆོད་བསྟོད་བསྐང་ཆོག་

[075B] །ཐུབ་བསྟན་སྤྱི་དང་ཀུན་མཁྱེན་ཙོང་ཁ་པའི། །ལུགས་བཟང་སྲིད་པའི་སྒྲོན་མེ་རྟག་གསལ་ཞིང། །ཐོས་བསམ་ནོར་བུའི་གླིང་གི་འདུས་པའི་སྡེའི། །བཤད་སྒྲུབ་ཆོས་འབྱོར་ཡར་ཟླའི་རྗེས་འགྲོར་ཤོག་
བསྟེན་ཅིང་མཆོད་པའི་སྲུང་མ་རྣམས་ཀྱིས་ཀྱང། །འདའ་དཀའ་རྡོ་རྗེའི་དམ་ཚིག་གཉན་པོ་ལས། །ནམ་ཡང་མི་འདའ་ཡོན་མཆོད་མི་ནོར་ཀུན། །བསྲུང་སྐྱོབ་ལས་བཞིའི་བྱ་ར་མི་གཡེལ་ཤོག་ །ཅེས་པ་འདི་ཡང་སེར་སྨད་གྲྭ་ཚང་གི་བསྟན་སྲུང་མྖོད་
ཆོག་འདོན་ཆ་རྣམས་སུད་སིའི་གཞིས་ཁོངས་ལྷ་ས་བ་བདེ་ཁང་བསོད་ནམས་བསྟན་འཛིན་ཁྱིམ་ཚང་ནས་དཔར་བསྐྲུན་བགྱིས་པའི་སྨོན་ཚི་ཏུ་ཁྲི་བྱང་པས་སྦྱར་བའོ།། །། ་བལ་ཡུལ་ས་ཁོངས་ཡོལ་མོར་བཞུགས་པ་དཔལ་འབར་དགེ་བཤེས་ལུང་རྟོགས་ཉི་མར་སྩལ་བའི་
ཕྱག་བྲིས་ཀྱི་ཁ་ཡིག་ལ།  མང་ཐོས་ལུང་གི་རྩ་བ་བརྟན་ཅིང། །བསླབ་གསུམ་རྟོགས་པའི་འབྲས་བུས་ཡོངས་དུད། །ཉི་ཚེམ་ཡིན་ཡོངས་རྫོགས་ལམ་བཟང། །བཤད་སྒྲུབ་ཡལ་ག་ཕྱོགས་སུ་བྲེས་དེར། །ཁྲི་འབུམ་དཀོར་ནག་ཟ་ཁ་
བྱང་བའི། །བློ་ངན་ལང་ཤོར་བཟང་བརྫུའི་གར་གྱིས། །ཡོངས་ཡེ་མི་ཤེས་བླུན་པོའི་མགོ་བོ། །གདུགས་ལྟར་སྐོར་བའི་དྲེད་པོ་དེས་ཕུལ།། །།་ཁེ་ཎ་ཌར་བར་ཞི་རྗེས་དྲུང་ངག་དབང་བསྟན་སྐྱོང་ལ་སྕལ་པའི་ཕྱག་བྲིས་ཀྱི་མཇུག་ཏུ།།
ངག་ནས་གསང་སྔགས་ཟབ་མོ་བཟླ། །དབང་གི་དམ་ཚིག་ཚུལ་བཞིན་སྲུང། །བསྟན་ལ་བརྩོན་པ་འདོར་མེད་དུ། །སྐྱོང་བ་དེ་ལ་གློ་བ་བ་དགའ། །ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་བདུན་ཟླ་བ་གསུམ་པའི་ཚེས་ལ།། །།

[076A]༄༅། །་བཀྲ་ཤིས་དཔལ་གྱི་སྡེ་ཆེན་ཕྱོགས་ཀུན་ལས། །རྣམ་པར་རྒྱལ་བའི་དགེ་མཚན་ལྷུན་ཆགས་ཤིང། །ཐུབ་བསྟན་སྙིང་པོ་འཛིན་པའི་ཆོས་གྲྭ་ཆེའི། །ཞལ་འདོན་ཆོས་སྤྱོད་རིམ་པ་ཇི་ཡོད་དང། །
འཇིག་རྟེན་མིག་གྱུར་རིན་ཆེན་བཟང་པོ་ཡི། །ངོ་མཚར་ཕུལ་བྱུང་རྣམ་ཐར་ལེ་ཚན་སོགས། །སྤི་ཏི་དཀྱིལ་དགོན་དགེ་སློང་རྡོ་རྗེ་ན།་རྒྱུ་སྦྱར་དཔར་དུ་བསྐྲུན་པའི་ལེགས་བྱས་མཐུས། །ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །
ལུགས་བཟང་བཤད་དང་སྒྲུབ་པའི་དགེ་མཚན་གྱི། །དཔག་བསམ་ཡོངས་འདུའི་འཁྲི་ཤིང་རབ་དར་བའི། །ཡལ་འདབ་ཕྱོགས་ཀྱི་འཁོར་ལོར་གྲོལ་གྱུར་ཅིག་གངས་ཅན་ལྷ་གཅིག་རྒྱལ་བའི་དབང་པོ་དང། །ཀུན་གཟིགས་འགྲོ་བའི་སྒྲོན་
མེ་ཡབ་སྲས་ཟུང། །འཕྲིན་ལས་བདུད་རྩིའི་ཟླ་བ་རབ་བསིལ་པའི། །སྣང་བས་འཇིག་རྟེན་དུས་རིང་སྐྱོང་གྱུར་ཅིག་བླ་གོས་ཐུན་མཚམས་སྤྲིན་གྱི་ཁེངས་འཕྲོག་པའི། །བཀྲ་ཤིས་ལྷུན་གྲུབ་འདུས་སྡེ་ཆེན་པོ་འདིར། །ཀློག་དང་སྤོང་
བ་མཁས་ཚུལ་གསུམ་ལྡན་གྱི། །རིག་གྲོལ་སྐྱེས་བུས་ཆོས་ལམ་གསལ་གྱུར་ཅིག་སྙིགས་མའི་དུཁས་མནར་བའི་ལུས་ཅན་རྣམས། །རྒུད་པའི་མུན་པ་མ་ལུས་རབ་ཞི་ནས། །ཟད་མེད་ཕན་བདེར་སྤྱོད་པའི་སྐལ་བཟང་གི་
སྒོ་བརྒྱ་རྣམ་པར་གྲོལ་བས་རྩེན་གྱུར་ཅིག་རྒྱུ་སྦྱོར་གྱིས་མཚོན་མཁའ་མཉམ་ཡིད་ཅན་ཀུན། །འཁོར་བའི་རྒྱུ་འབྲས་མ་ལུས་མྱུར་བྱང་སྟེ། །སྐུ་གསུམ་བདག་ཉིད་རྒྱལ་བའི་གོ་འཕང་དེར། །དཀའ་བ་མེད་པར་བདེ་བླག་བྒྲོད་

[076B] །ཅེས་པ་འདི་ཡང་རྒྱུ་སྦྱོར་གོང་གསལ་ནས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་ཞལ་འདོན་ཆོས་སྤྱོད་དང། ལོ་ཆེན་རིན་ཆེན་བཟང་པོའི་རྣམ་ཐར། ལོ་ཆེན་གོང་མའི་གསན་ཡིག་བཅས་དཔར་འདེབས་བགྱིས་པའི་དཔར་བྱང་སྨོན་ཚིག་འདི་ལྟ་བུ་ཞིག་དགོས་ཞེས་བྶྐྲལ་
ངོར། ཡོངས་འཛིན་ཁྲི་བྱང་སྐྱེ་མིང་པས་སྦྱར་བའོ།།  །། ་རྒྱལ་ཀུན་ཡེ་ཤེས་གཅིག་བསྡུས་དྷཱིཡིག་ཁམས། །མཐོང་གྲོལ་མངོན་དྒའ་རྒྱས་པའི་ངུར་སྨྲིག་གར། །བདེ་གཤེགས་བསྟན་པའི་རྒྱལ་རྔ་སྲིད་རྩེའི་
བར། །སྒྲོག་པའི་དགེ་མྪན་ནམ་མཁའི་ཕ་མཐར་འགྲིམས། །ཚད་ཐུབ་གཞུང་བརྒྱའི་དཀའ་གནད་སྤ་བའི་གཞུ། །ཕྲ་ཞིབ་རྣམ་དཔྱོད་རྒྱུད་ཀྱིས་ཉེར་བཀུག་ནས། །སྨྲ་ངང་མ་ལུས་གཞོམ་པའི་རིགས་ཚུལ་མདའ། །
འཕངས་པས་སྲིད་སྒྲུབ་འཕོང་རྩལ་ཁེངས་པ་བསྙིལ། །འདི་ན་གསལ་རིག་སེམས་ཀྱི་ཁྱེའུ་ཆུང། །འཁྲུལ་འབྱམས་རྨོངས་པའི་མུན་ཆེན་མྱུར་སངས་ཏེ། །ཆོས་ལམ་དྲི་མེད་སྣང་བ་གསར་བའི་གཏེར། །སྦྱིན་པའི་ལེགས་
བཤད་དཔར་དུ་བསྐྲུན་པའི་དགེས། །ཐུབ་བསྟན་སྙིང་པོ་བསམ་འཕེལ་དབང་གི་རྒྱལ། །བཤད་དང་སྒྲུབ་པའི་རྒྱལ་མཚན་རྩེར་བཀོད་དེ། །སྲིད་ཞིའི་བདེ་དགའ་རྒྱ་མཚོའི་དགོས་འདོད་ཆར། །འབེབས་པས་ཁམྶ་
གསུམ་རྒྱུད་པ་ཡོངས་སེལ་ཤོག་སྙིང་ལ་ནད་དུ་ཆེ་བའི་སྡུག་བསྔལ་མེ། །རབ་འབར་འཇིགས་རུང་ཉམ་པ་འཁོར་བའི་གྲོང། །མྱུར་དུ་སྟོངས་ནས་མ་རྣམས་མ་ལུས་པ། །ཞི་བསིལ་བླ་མེད་བདེ་བར་དབུགས་

[077A]༄༅། །འབྱིན་ཤོག་ཅེས་པ་འདི་ཡང་འཇམ་མགོན་ས་སྐྱ་པཎྜི་ཏའི་ལེགས་བཤད་ཚད་མ་རིག་གཏེར་རང་འགྲེལ་བཅས་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ། ཡོངས་འཛིན་ཁྲི་བྱང་སྤྲུལ་མིང་
པས་སྨོན་པའོ།།  །།་སྙེ་མོ་བ་དྲུང་ཡིག་བུ་ཚེ་རིང་ནས་སྒྲོལ་དཀར་ཡིད་བཞིན་འཁོར་ལོའི་བསྙེན་སྒྲུབ་སྦྱིན་སྲེག་སོགས་ཉེར་མཁོའི་ཆོས་ཚན་སྣ་ཚོགས་ཕྱོགས་གཅིག་ཏུ་འཁོད་པའི་གླེགས་བམ་དཔར་བསྐྲུན་གྱི་དཀར་ཆག་འོག་བརྗོད་དང་མཐའི་སྨོན་ཚིག་
རྣམ་ཀུན་མཆོག་ལྡན་དོན་དམ་ཆོས་སྐུའི་དབྱིངས། །རྣམ་མང་རྒྱལ་བའི་གསང་གསུམ་རྡོ་རྗེའི་སྤྲིན། །རྣམ་པ་ཅིར་ཡང་འཆར་བའི་དྲིན་ཅན་རྗེ། །རྣམ་དག་དད་པའི་སེམས་ཀྱིས་སྐྱབས་སུ་བསྙེན། །ཀུན་བཟང་རྒྱལ་བའི་
འཕྲིན་ལས་འོ་མཚོའི་རླབས། །ཀུན་ཁྱབ་འགྲོ་ཁམས་རྒྱུད་དུ་འགྲིམ་པའི་རྩལ། །ཀུན་དགའི་ཟླ་གཞོན་སྒེག་པའི་ལེགས་སྦྱིན་མ། །ཀུན་ཕན་འཆི་མེད་བུད་རྩིའི་བསེལ་བ་འཇོ། །སུ་ཞིག་ཡིད་བཞིན་འཁོར་ལོའི་མཚན་སྙན་
གཟི། །དད་པས་ཆོས་ཀྱི་འཁོར་ལོར་བཀོད་པའི་མོད། །རབ་འབྱབས་རྒྱལ་བའི་གསང་གསུམ་འཆི་མེད་གཏེར། །ཇི་སྙེད་བརྟན་གཡོའི་འཁོར་ལོའི་དྭངས་མའི་བཅུད། །ཚེ་དཔལ་བསོད་ནམས་བཀྲ་ཤིས་བྱེ་བའི་ཆར། །
མཐར་བྱེད་ཚ་གདུང་འཇིག་པའི་ཆོ་འཕྲུལ་དུ། །འབེབས་ལ་མཚུངས་པ་མེད་པའི་མཆོག་གཅིག་པུ། །འདི་ན་ཏཱ་རེ་བདུད་རྩིའི་སྤྲིན་ཆེན་བསྔགས། །དེ་ཕྱིར་འཕགས་བོད་མཁས་གྲུབ་གྲངས་ཡས་ཀྱང། །ལྷ་མཆོག་དཔག་བསམ་

[077B] །བྱིན་རླབས་བླ་མེད་འབྲས་བུའི་གཏེར་ཆེན་པོ། །འདོད་དགུར་འཇོ་བས་ས་འདི་བསྐལ་བཟང་བྱས། །སྔོན་བྱོན་གྲུབ་བརྙེས་མཁས་པའི་དེད་དཔོན་གྱིས། །ཅི་འདོད་དྲངས་པའི་སྒྲུབ་འཕྲིན་ནོར་བུའི་ཕྲེང།།
ཚར་དུ་དངར་ལས་འདུན་ལྡན་མགུལ་པའི་རྒྱན། །མཛེས་པར་བསྟར་འདི་འདུན་མའི་རྩ་བའང་ཡིན། །རྙེད་དཀའི་རྟེན་ལ་སྟོབས་ཆེའི་སྡིག་སྤྱོད་པའི། །དོན་ལོག་མཁན་ལ་ཆོས་འདི་མི་མཛེས་ཀྱང། །དལ་འབྱོར་དོན་ཆེན་སྒྲུབ་ལ་
ཉེར་མཁོ་བའི། །རབ་མཛེས་ཨུཏྤལ་དཀར་པོའི་ཆུན་པོ་སྤེལ། །དེ་ལ་འདིར་རབ་འབྱམས་རྒྱལ་བ་ཀུན་གྱི་འཕྲིན་ལས་ཀྱི་རང་གཟུགས་དུས་གསུམ་གྱི་རྒྱལ་བ་དང་རྒྱལ་བའི་མྱུ་གུ་གཤེགས་ཤིང་གཤེགས་པར་འགྱུར་བ་ཐམྶ་
ཅད་སྐྱེད་པའི་ཡུམ་མཆོག་རྗེ་བཙུན་མ་འཕགས་མ་སྒྲོལ་དཀར་ཡིད་བཞིན་འཁོར་ལོའི་སྒྲུབ་ཐམས་དང། བསྙེན་པ། སྦྱིན་སྲེག་སོགས་ཉེར་མཁོའི་ཆོས་ཚན་སྣ་ཚོགས་ཕྱོགས་གཅིག་ཨུ་བཀོད་པ་ལ།   ྾   མཐའི་སྨོན་ཚིག།  སྨྲས་
པ༑ མ་དར་ར་རིའི་རྡུལ་ཚོགས་ཀུན་བཅིལ་བའི། །མ་སྙིགས་སྤྲིན་བྲལ་ཟླ་བ་རྒྱས་པའི་འཛུམ། །མཨ་འགྲིབ་གཟུགས་བརྙན་རྙོག་པ་དྭངས་པའི་མཚོར། །མ་ཐོགས་འཆར་བ་རྟེན་འབྲེལ་ཟབ་མོའི་གཤིས། །དེ་བཞིན་གྲངྶ་
མེད་བསྐལ་པར་བསྒྲུབས་པ་ཡི། །གསང་གསུམ་འཕྲིན་ལས་འབད་མེད་ལྷུན་གྲུབ་རྩལ། །སྣ་ཚོགས་གདུལ་བྱའི་མོས་པ་རྒྱ་མཚོ་དང། །འཚམས་པར་འཇུག་པ་རྒྱལ་བའི་ཆོས་ཉིད་ཕྱིར། །དུས་མཐའ་འདིར་ཡང་བསོད་ནམས་

[078A]༄༅། །རྒྱལ་མཚན་རྩེར། །འཆི་མེད་ཆོ་ག་བསམ་འཕེལ་དབང་གི་རྒྱལ། །ལྷག་པར་མཆོད་ལས་དོན་གཉིས་དབྱིག་གི་ཆར། །ཡིད་བཞིན་འབེབས་པའི་དགའ་སྟོན་འདི་ཀོ་མཚར། །རིག་བྱེད་
ནོར་བུ་བརྩེགས་པའི་བ་གམ་རྩེར། །ཚེ་རབས་ལེགས་སྨོན་རི་མོ་གཡས་འཁྱིལ་དུང། །ལྷག་བསམ་དབུགས་ཀྱིས་རིང་ནས་བསྐུལ་བའི་སྒྲས། །འཆི་མེད་ཀུན་དགའི་པར་གྱི་སྒེག་མོ་བསུས། །དགེ་འདིས་མཁས་ཚུལ་
གསུམ་གྱི་འོད་སྟོང་གིས། །ལུང་རྟོགས་ཐུབ་བསྟན་ནོར་འཛིན་གསལ་བའི་གཉེན། །དམ་པའི་སྐྱེས་མཆོག་མི་ཡི་ཉི་མ་རྣམས། །མི་ནུབ་བསྐལ་པའི་མཐར་ཡང་གསལ་གྱུར་ཅིག་ཐུབ་པའི་ཚུལ་ལུགས་ཚུལ་བྮིན་
བཤད་པ་དང། །སྒྲུབ་པའི་སྐྱེས་བུ་པདྨ་འཕྱུར་བའི་ཚལ། །མཐར་བྱེད་བ་མོའི་རེག་པ་ཡོངས་བྲལ་ཞིང། །དོན་གཉིས་སྦྲང་རྩིའི་ཟིལ་མངར་འཛིན་གྱུར་ཅིག་ཚུལ་འདིར་སྒོ་གསུམ་ངལ་བ་བསྟེན་པ་དང། །བསྟན་ལ་གུས་
མཆོད་ཡོན་གྱི་བདག་པོ་རྣམས། །ཚེ་དཔལ་བསོད་ནམས་འདོད་དགུའི་གཏེར་ཁ་བརྒྱ། །ཡོངས་གྲོལ་གཏན་བདེའི་སྙིང་པོར་སྤྱོད་གྱུར་ཅིག་མདོར་ན་བླ་མ་ཡིད་བཞིན་འཁོར་ལོ་ཡི། །བྱིན་རླབས་སྙིང་གི་དཔྱིད་དུ་རྟག་
འབེབས་པས། །འགྲོ་ཀུན་འཆི་བདག་གཡུལ་ལས་རབ་རྒྱལ་ནས། །མི་ཤིགས་རྟག་པའི་ལང་ཚོ་འགྲུབ་གྱུར་ཅིག་ །ཅེས་པ་འདི་ཡང་དད་དང་ལྷག་བསམ་གསེར་གྱི་པདྨོའི་འདབ་རྒྱ་མཆོག་ཏུ་ཡངས་པ་སྙེ་མོ་དྲུང་ཡིག་བུ་ཚེ་རིང་གང་ནས་

[078B] ལྷག་པར་བསྟན་འཛིན་ཆོས་བྱེད་ཡོན་བདག་དང་བཅས་པར་བར་ཆད་ཀྱི་འཚེ་བ་ཆེ་ཆེར་བདོ་བའི་དུས་འདིར། །རྒྱལ་བ་ཀུན་གྱི་འཕྲིན་ལས་ཀྱི་རང་གཟུགས་རྗེ་བཙུན་མ་
འཕགས་མ་སྒྲོལ་མ་འདི་ཉིད་བྱིན་རླབས་ཀྱི་འཇུག་པ་གཞན་ལས་ཆེ་ཞིང་སྐབས་སུ་བབས་པར་མཐོང་ནས། སྒྲོལ་དཀར་ཡིད་བཞིན་འཁོར་ལོའི་བསྙེན་སྒྲུབ་སྦྱིན་སྲེག་སོགས་ཉེར་མཁོའི་ཆོས་ཚན་སྣ་ཚོགས་མཆོག་དམན་ཡོངས་ལ་གཟིགས་བདེའི་སླད་དུ་ཕྱོགས་གཅིག་
ཏུ་འཁོད་པ་ཞིག་བྱུང་ན་ཅི་མ་རུང་སྙམ་པའི་ལྷག་བསམ་ཟླ་བ་དུང་གི་ལང་ཚོ་ལྟར་དཀར་བས་ཆོས་ཚན་སོ་སོའི་གཤམ་གསལ་སྦྱིན་བདག་རྣམས་ལ་དགེ་བསྐུལ་ཞུས་ཤིང། རང་ཉིད་ནས་ཀྱང་དཔར་ཡིད་འབྲི་རྒྱུ་སོགས་སོ་གསུམ་ངལ་བ་རིང་དུ་དོར་བའི་བརྩོན་པ་ལྷུར་
ལེན་དང་འབྲེལ་ལེགས་པར་གྲུབ་པའི་ཚེ་གླེགས་བམ་གྱི་ཆོས་ཚན་དཀར་ཆག་དང་དགེ་བསྔོའི་སྨོན་ཚིག་ཆབས་ཅིག་པ་འདི་འདྲ་ཞིག་དགོས་ཞེས་བསྐུལ་ངོར། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྨོན་པའི་མཚམས་སྦྱོར་དང་
བཅས་སྦྱར་བ་དགེ་ལེགས་འཕེལ།། །།་དཔར་པ་ཚེ་བརྟན་ནས་སྒྲོལ་དཀར་ཚེ་ཁྲིད་བདེ་ལྡན་མགོན་པོའི་ཞལ་ལུང་དཔར་བསྐྲུན་གྱི་སྨོན་ཚིག།  གྲངས་ཡས་རྒྱལ་བའི་འཆི་མེད་ལང་ཚོའི་དཔྱིད། །ཟླ་ཞུན་ཐིག་ལེར་སྨིན་
པའི་འཇོ་སྒེག་མཁན། །རྨད་བྱུང་ཚེ་དང་བསོད་ནམས་ཡེ་ཤེས་དཔལ། །འདོད་དགུར་འཕེལ་མཛད་བཅོམ་ལྡན་འདས་མས་སྐྱོངས། །སྲིད་ཞིའི་མཛེས་སྡུག་མཚན་དཔེའི་ཕུང་པོ་ཀུན། །རྣམ་པར་སྤུངས་པ་ཡིད་བྮིན་

[079A]༄༅། །འཁོར་ལོ་ཞེས། །མཚན་གྱི་གཟིས་ཀྱང་ལུས་ཅན་འཚོ་བའི་སྲོག་རྡོ་རྗེའི་དངོས་པོར་བྱེད་པ་ཆེས་མཚར་མོད། །གང་ཞིག་བསྟེན་ལ་ཁྱོད་ཐུགས་ཉི་མའི་ཟེར། །ཆ་ཙམ་ལྷུང་བས་
སྒྲིབ་གཉིས་ནོངས་པའི་སྨག་ཅིག་ཅར་བཅིལ་ཞིང་བློ་གྲོས་འདབ་བརྒྱའི་ཁ། །འབྱེད་འདི་རྨད་བྱུང་ཐུབ་པའི་ཁྱད་པར་ཆོས། །སྟོབས་བཅུའི་ལུས་སྟོབས་དར་པའི་ཡེ་ཤེས་ཁམས། །ཚེ་སྦྱིན་ལྷག་པའི་ལྷ་མོའི་སྐུར་ཤར་
བའི། །ཁྲིད་རིམ་དཔལ་ལྡན་ས་སྐྱའི་མན་ངག་གནད། །ཀུན་ཚང་སྐལ་ལྡན་སྐྱེ་བོའི་ཉེར་འཚོར་གྲུབ། །ཚུལ་འདི་མི་འཛད་ཆོས་སྦྱིན་ངལ་མེད་དུ། །སྤེལ་བའི་ཡོན་སྦྱོར་དཔར་པ་ཚེ་བརྟན་ནས། །བསྒྲུབས་པའི་རྣམ་དཀར་ཟླ་
ལྟར་གསལ་བ་དེས། །འགྲོ་ཀུན་ཉི་བུའི་མུན་སྟུག་མཐར་བྱེད་ཤོག་ །ཅེས་པའི་དཔར་བྱང་འདི་ཡང་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པས་སྦྱར་པའོ།། །།་དཔལ་ལྡན་སྨད་རྒྱུད་གྲྭ་ཚང་གི་ཕྱག་བཞེས་དམ་
ཅན་ཆོས་ཀྱི་རྒྱལ་པོའི་འཕྲིན་ལས་ལ་བརྟེན་ནས་སྲི་ངན་གདོན་བགེགས་མནན་པའི་ཆོ་ག་རྡོ་རྗེའི་རི་རབ་བརྩེགས་པའི་འཕྲུལ་འཁོར་དང། སྲི་གནོན་གྱི་ལིངྒའི་དཔེ་རིས་ཁག་དགུ་བཅས་རྒྱུད་སྨད་མཁན་ཟུར་འབྲས་ཕ་ར་གྲགས་པ་བསྟན་འཕེལ་དང། རྒྱུད་གྲྭ་འགའ་ཞིག་རྣམས་ནས་ཞལ་འདེབས་
ཕྱོགས་བསྡུས་ཀྱིས་དཔར་དུ་བསྐྲུན་པའི་སྨོན་ཚིག་ཏུ།  རྒྱལ་ཀུན་ཡེ་ཤེས་ཐིག་ལེ་ཆེན་པོའི་རྩལ། །སྟོང་གསུམ་ཁྱོན་འགེངས་རྡོ་རྗེ་སྲིན་པོའི་གར། །མཐོང་ཚེ་ཁྲོ་བོ་གཞན་གྱི་ལག་ཆ་ཀུན། །སྟབས་ཅིག་འཆོར་བ་འཇིགས་བྱེད་མ་ཧེའི་གདོང།།

[079B] །སྲོག་བདུད་ཧ་ལ་ནག་པོ་བརྩེགས་པའི་དུག་སྟངས་སྟབས་ཚངས་པའི་ཡུལ་སའི་རྩེ་མོ་ནས། །གནོན་པའི་འཇིགས་རུང་ཉམས་བརྒྱར་བསྐྱོད་ལ་བྲེལ། །དེ་ཡི་ལས་རིམ་རྒྱུད་དོན་རྒྱ་མཚོ་
ཆེ༑ ༑སྙན་བརྒྱུད་རླུང་གིས་བསྲུབས་ལས་གདུག་ཅན་ཀུན། །རིམ་བདུན་ས་འོག་གཤིན་རྗེའི་གྲོང་ཁྱེར་དུ། །གནོན་པའི་རྡོ་རྗེའི་ལྷུན་པོ་དེང་འདིར་གྲུབ། །ཚུལ་འདི་སྨད་རྒྱུད་རིགས་སྔགས་འཆང་བ་འགས། །འཛད་མེད་དཔར་གྱི་དྔོས་
པོར་བསྒྲུབས་པའི་དགེས། །རྒྱལ་བའི་བསྟན་དང་དེ་འཛིན་ཡོན་མཆོད་ཀུན། །ནག་པོའི་གཡུལ་ལས་རྟག་ཏུ་རྒྱལ་གྱུར་ཅིག་ཁྱད་པར་རིམ་གཉིས་གཡུ་རལ་འབུམ་གསིག་པའི། །གསུམ་ལྡན་རིག་འཛིན་འཕྲོག་བྱེད་དར་མའི་ཁྱུ། །
འཇིགས་མེད་གསང་ཆེན་གད་བརྒྱངས་ཆེར་སྒྲོག་པས། །བློ་བཟང་བསྟན་པའི་གངས་རི་བསྲུང་གྱུར་ཅིག་རྒྱུ་སྦྱོར་རྣམས་ཀྱང་བླ་མ་འཇིགས་མཛད་ལྷའི། །བྱིན་རླབས་སྙིང་གི་ཟུངས་སུ་རྟག་འབབ་པས། །ཕྱི་ནང་བདུད་རིགས་འྡུལ་
ལ་ཆེ་བའི་སྟོབས། །མི་བཟད་མཁའ་དང་མཉམ་པ་ཉིད་གྱུར་ཅིག་གཟུང་འཛིན་གཉིས་སྣང་འཁྲུལ་པ་རྫུན་པའི་རླབས། །ཀུན་རྫོབ་སྤྲོས་པ་མ་འགགས་སྲི་ངན་དཔུང། །གཏིང་ཟབ་བདེ་ཆེན་འོད་གསལ་འབྲུབ་ཁུང་དུ། །
གནོན་པའི་དྲག་པོའི་སྦྱོར་བ་མཆོག་འགྲུབ་ཤོག།  །།་རབ་བྱུང་བཅུ་དྲུག་པའི་མེ་བྱི་ལོར་འབྲོག་རི་བོ་ཆེ་དགའ་ལྡན་རྣམ་པར་རྒྱལ་བའི་གླིང་གི་ཤར་རྩེ་གྲྭ་ཚང་འདུ་ཁང་མཐོང་འཁོར་གྱི་ཕྱོགས་བཞི་སེང་གཡབ་དང་བཅས་པར་འགྲེམས་རྒྱུའི་མཆོད་རྫས་བཟང་གོས་ལྷན་དྲུབ་ཀྱི་ནོར་

[080A]༄༅། །བུའི་དྲ་བ་དྲ་ཕྱེད་དཀྱིལ་དུ་ལྟུང་བཤགས་བདེ་གཤེགས་སོ་ལྔའི་སྣང་བརྙན་གྱིས་མཚན་པ་གསར་བཞེངས་འབུལ་སྦྱོར་ཞུས་པའི་རྒྱབ་ཡིག་སྨོན་ཚིག་ལ།  ཨོཾ་སྭ་སྟྭི། བློ་གཏེར་བློ་ལས་འདས་པའི་དཔལ་གྱིས་བློ་ཆེན་རྣམས་ཀྱང་ཕྱོགས་ལ་འདྲེན། །
བཟང་སྐྱོང་བཟང་པོར་རློམ་པ་བྱེ་བས་བཟང་པོའི་ངོ་མཚར་དཔག་དཀའ་བ། །གྲགས་སྙན་གྲགས་པའི་མུ་ཁྱུད་རྣམ་གནོན་གྲགས་པ་དོན་ལྡན་ས་གསུམ་རྒྱན། །པ་ར་པ་ཊུ་སྟོང་གི་གཙུག་ནོར་པ་སངས་ལྟ་བུར་སྲིད་ན་མཛེས། །དེ་ཡི་གཟི་བྱིན་མུ་ཏིག་དོ་
ཤལ་ཚངས་པས་སྤོ་མཐོར་བརྩེགས་པ་ལས། །ལུགས་ཀྱི་དྭངས་མ་མཆེ་བ་བཞིས་བཙེགས་འོག་མིན་བ་གམ་ལ་འཛེག་པ། །ལེགས་བཤད་གཙང་མའི་བདུད་རྩི་འབུམ་འཛག་ཀུན་དགའ་གསར་པའི་ལང་ཚོའི་སྤྲིན། །ཕྱོགས་ཀྱི་བླ་བྲེ་འྠག་
རིས་མ་ཆགས་ནོངས་པས་བཏང་བ་རྒྱལ་གྱུར་ཅིག་སྙན་པའི་བ་དན་ཕྱོགས་ཀྱི་ཁོར་ཡུག་ཏུ། །ཞྭ་སེར་གསང་བའི་དཔལ་དང་མཉམ་བསྐྱོད་པ། །ཕྲ་མཛངས་ཐོས་བསམ་རེ་སྐོང་ནོར་བུའི་གླིང། །ཡོངས་དག་མཁས་གྲུབ་གདེངས་ཅན་བྱེ་བའི་
ཡུལ། །ཧཱུཾ་ལས་རྣམ་བཅས་སྟོང་པའི་དབྱིངས་ཆེན་པོར། །མི་འགྱུར་བདེ་བས་སྡོམ་དུ་བསྡུས་པའི་གར། །སྲིད་ཞིའི་མིག་ལ་ཀུན་ནས་འབོད་པ་འདི། །མེས་པོའི་གཡོ་བ་མ་ལགས་དད་པས་དྲངས། །གཉུག་མ་ཆུ་ཡི་སྲིན་པོ་མ་ཀ་རས། །མི་ཟད་སྒྱུ་
མའི་དྲ་བ་འཕྱར་བའི་ལྟོར། །སྡིག་ལྟུང་མུན་སེལ་འོད་གསལ་མཚན་དཔེའི་སྒྲོན། །ཚར་དུ་དངར་བས་ཉི་མ་མོག་པོར་བསྒྲིལ། །སྟོབས་ལ་ཡེ་ཤེས་ལས་ཀྱང་མི་རྟག་པ། །ཆེས་ཆེར་རྣོ་བར་རྒྱལ་བ་བགྲོས་པའི་གཟུགས། །གཞི་ལམ་འབྲས་བུའི་ངོ་

[080B] །རནྨ་པར་དཔྱོད་པའི་མེ་ལྕི་འཁྱུག་པས་འཚལ། །བསྔགས་འོས་བསོད་ནམས་གངས་རིའི་རྩེར་འཕྱ་བས། །ཁོ་བོའི་བློ་གྲོས་དཀར་པོར་བསྒོངས་པ་འདིས། །ལུས་ངག་ཡིད་ཀྱི་བགྱུ་བའི་རི་མོ་ཀུན། །བཟང་པོ་སྤྱོད་པའི་
ལམ་དུ་འབྲི་བར་སྨོན། །རིང་ནས་བརྩེ་བས་བཟུང་བའི་ཕ་མའི་འགྲོར། །ལུང་རྟོགས་ཆོས་ཀྱི་སྣང་བ་རབ་འབར་ཞིང། །བསྟན་འཛིན་སྐྱེས་བུ་པདྨ་འཕྱུར་བའི་ཚལ། །བཤད་སྒྲུབ་སྦྲང་རྩིའི་དོག་པས་མཛེས་པར་པར་ཤོག་ཁྱད་པར་དྲིན་གྱི་ལྷུན་
པོ་ཆེས་ལྕི་བ། །བློ་བྯང་ཚུལ་ཁྲིམས་ཐུབ་བསྟན་དར་བའི་གཉེན། །གང་དགྣ་ཚེ་རབས་ཕེང་བར་འཕྲད་པ་ལས། །རྒྱས་སྲས་མྑ་ལྡིང་དབང་པོར་བདག་གྱུར་ཅིག་རྟག་ཏུ་ངེས་པར་འབྱུང་བའི་མེ་ཏོག་ལ། །བྱང་ཆུབ་སེམས་ཀྱི་གེ་སར་རྒོད་
བཞིན་དུ། །ཡང་དག་ལྟ་བ་བདུད་རྩིའི་དྲི་བསུང་གིས། །ཕྱིན་དྲུག་བསྡུ་བཞིའི་ཀུན་དགའ་སྤེལ་བར་སྨོན། །འདས་དང་མ་བྱོན་ད་ལྷའི་རྒྱལ་ཀུན་ལས། །ཞིང་དང་སྐུ་ཚེ་གདུལ་བྱའི་འབྱོར་པ་རྣམས། །ཕུལ་བྱུང་མཁའ་ཁྱབ་སྒྱུ་འཕྲུལ་སྤྲིན་ཆེན་གྱིས།།
འགྲོན་ཀུན་སྒྲོལ་བའི་འདྲེན་པར་བདག་གྱུར་ཅིག། །ཤར་རྩེ་ཐེག་པ་ཆེན་པོའི་གླིང་མཆོག་འདིར། །བསླབ་གསུམ་ནོར་བུའི་འཕེལ་བ་མི་དམན་ཞིང། །དད་བརྩོན་ཤེས་རབ་འཕགས་པའི་རྒྱན་མང་ཅན། །ལྷ་ཡིས་བཀུར་བའི་སྐྱེ་བོས་ཁྱབ་གྱུར་ཅིག་
 ཅེས་རྒྱུ་སྦྱོར་བཁྲི་ཆེན་རྡོ་ར་འཆང་བྱང་ཆུབ་ཆོས་འཕེལ་གྱི་མཚན་གྱིས་སྒྲོ་བཏགས་པའི་འདུག་གསུམ་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྨྲས་པ་ཛ་ཡྣྟུ།། །།་དེ་སྣོགྣ་བོད་ལྗོངས་སུ་ཉང་བྲན་ཆུ་བཟང་རི་ཁྲོད་དུ་བསྙེན་མཚམས་བཞུགས་སྐབས་ཤིག་ལ་ཛེ་སྨད་རིན་པོ་ཆེ་ནས་ཤིང་བྲས་སྣ་ཚོགྶ་

[081A]༄༅། །ཀྱི་ལྕགས་ཀྲིན་འགའ་ཤས་ཕུལ་འབྱོར་གྱི་གསུང་ལན་ལ།  ཛེ་ཏ་རི་ཡང་སྙེམས་པའི་བཞིན། །སྨད་པའི་སྦྱོར་བར་འགོད་པའི་རྩལ། །སྤྲུལ་མིང་ཕལ་གྱིས་མི་བསྒྲུན་པའི། །སྐུ་ཞབས་སྙིང་དུ་གཅེས་པ་ནས། །དྲི་ཟའི་ཁབ་ནས་མ་བླངས་
ཤིང། །མཚོ་བྱུང་རྒྱུད་དུ་མ་བཀུག་པར། །དབྱངས་བདུན་རྫོགས་པའི་ཏམྦུ་ར། །འདི་ཀོ་རྣ་བའི་བཅུད་དུ་འཇེབས། །མི་ཕམ་དབྱངས་ཅན་དགྱེས་པ་དེའི། །མི་ཟད་རོལ་མོའི་མཛོད་ཆེན་དུ། །མི་མིན་བྱི་ལའི་གནོད་པ་འགའ། །མི་མངོན་འཇབ་བུས་
སོང་ཞེས་ཐོས། །ཨ་ཡེ་ཀུ་རེ་བགྱིས་པ་སྟེ། །ཨ་ཕ་ལས་ཀྱང་བུ་རྫིག་པའི། །ཨ་མའི་བུ་ཞིག་ཡོང་སྙམ་དུ། །ཨ་རེ་དགའ་སྟེ་ཞེ་བློ་བདེ། །ཁྲི་སྟན་གོ་སའི་རྒྱན་མཛེས་ཀྱང། །བྱང་ཁོག་སྟོང་པ་ལྡེར་བཟོའི་གསོབ། །གར་སྟབས་ཚུལ་མཐོང་བྱིས་
པ་འགའི། །དབང་པོར་མཚར་ཏེ་ཡ་མ་བྲལ། །ཆེན་པོར་འོས་པའི་ཟས་སྟོང་ཡང། །འགྲོ་ལམ་གང་དགར་མི་རྙེད་ན། །བདག་ཅག་ཇིག་ཐར་འགྱུར་ཞེས། །ཟས་ཀྲིན་འགའ་ཞིག་འདི་ན་འཁྱམས། །དེ་སྐད་ནང་ཉམས་ཀུ་རེ་དང། །སྦྲགས་་འི་འཕྲིན་ཡིག་
ངང་པའི་གླུ། །ལམ་རིམ་ཟིན་ཐོའི་ཡིག་འབྲི་དང། །བསྙེན་མཚམས་ཐུན་གྱི་དབར་ནས་བསྒྲགས།། །།



