[THE FOLLOWING TEXT HAS INCOMPLETE SECTIONS, WHICH ARE ON ORDER]

[000]༄༅། །རྣམ་ཐར་དཀར་ཆག་།

[001A]༄༅། །ཐམས་ཅད་མཁྱེན་པ་དྷརྨ་བྷ་དྲ་དཔལ་བཟང་པོའི་རྣམ་ཐར་ཞྭ་སེར་བསྟན་པའི་མཛེས་རྒྱན་གྱི། ་ ས་
ཟིན་པའི་སརྒ། ན་སྐུ་བལྟམས་པའི་སརྒ། ན་བྱིས་པའི་རོལ་གར་ཆོས་སུ་རྩེན་པའི་སརྒ། བ་བཀྲ་ཤིས་དགེ་འཕེལ་དུ་ཕེབས་ནས་དགེ་ཚུལ་གྱི་སྡོམ་
བཞེས་མཛད་པའི་སརྒ། ན་དབེན་གནས་སུ་ཕེབས་ནས་བསྙེན་རྫོགས་ཀྱི་སྡོམ་བཞེས་དང་ཐོས་བསམ་གཙོ་བོར་མཛད་པའི་སརྒ། པ་རྙེང་བཀུར་རྩྭ་བཞིན་
དོར་ནས་སྒྲུབ་པ་གཙོ་བོར་མཛད་པའི་སརྒ། ན་བཤད་སྒྲུབ་ཟུང་འབྲེལ་གྱི་སྒོ་ནས་བསྟན་འགྲོའི་དོན་མཛད་པའི་སརྒ། ན་རྣམ་ཐར་གྱི་དོན་བསྡུས་པའི་སརྒ་
ན་ཐ་མའི་མཛད་པ་བསྟན་པའི་སརྒ། ནཉ་དགོངས་རྫོགས་ཇི་ལྟར་བསྒྲུབས་པའི་སརྒ། ཁྱོན་སརྒ་བཅུ་གཅིག་དང་ཤོག་གྲངས་ཉིས་བརྒྱ་བཅོ་ལྔ་བཞུགས་

[000]༄༅། །[LS]
 ༄༅། །ཏྲི་ཀཱ་ལ་སརྦ་ཛ་ཡ་སྱས་མཱ་ཉ་རཱུ་པ་པྲ་སཱད་ཏྲ་ཡཱི་བྷ་ཊྚ་རག་གུ་གུ་ཥ་རྦ་ཛྙཱ་དྷརྨ་བྷ་དྲ་སུ་ཤྲི་ཡོ་བི་མོ་ཀྵ་ཊོ་ཏྱུ་མཱ་ཤཱ་སན་སྱ་སྭ་ལཾ་ནཱ་མ་བི་ཧ་ར་ཏི་སྨ་།།
 ༄༅། །དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་བཞུགས་སོ། །།
[DD]
་[LS]
་[LS]
༄༅། །ཏ་ཡཱི་བྷ་ཊྚར་ཀ་གུ་རུ་ཥ་རྦ་ཛྙཱ་ར་བ་ད་སུ་ཤྲི་ཡོ་བི་མོ་ཀ་ཊོ་ཏྱུ་མ་ཤ་སྣ་སྱ་ལཾ་ནའམ། ཛྙཱད་ཡཤ་ཀྟ་
རྗེ་བཙུན་བླ་མ་ཐབས་ཅས་མཁྱེན་པ་དྷརྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ། མཁྱེན་བརྩེ་ནུས་
[DD]

[001]༄༅། །[LS]

[001]༄༅། །[LS]
༄༅། །ན་མོ་གུ་རུ་མཉྫུ་གྷོ་ཥཱ་ཡ། ཏྲི་ཀཱ་ལ་སརྦ་ཛ་ཡ་སྱས་མཱ་ཉ་རཱུ་པ་པྲ་སཱ་ད་
༄༅། །བླ་མ་འཇམ་པའི་དབྱངས་ལ་ཕྱག་འཚལ་ལོ། །དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་

[000]༄༅། །[LS]

[000]༄༅། །[LS]
ཡོ་ཨནྟ་ར་བཛྲ་དྷ་ར་ཙ་ནི་རྦྷཱ་ག་སྱ་ཤྲཱི་མཱ་དགུ་རུ་ཤ་ཏ་སེ་པ་སྱ་པཱ་དཾ་པྲ་ཎ་མ་ཤར་ཎཾ་གྩྪ་མི། ཀཱ་ལ་ཙ་སརྦ་པྲ་སྟེ་བཾ་མ་ཧཱ་ཀཱ་རུ་ཎི་ཀ་ན་མ་མུ་དྡྷ་ར་
པའི་བདག་ཉིད་རྡོ་རྗེ་འཆང་དང་དབྱེར་མ་མཆིས་པའི་དཔལ་ལྡན་བླ་མ་དམ་པ་དེ་ཉིད་ཀྱི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། །དུས་དང་གནས་སྐབས་ཐ་དུ་ཐུགས་རྗེ་ཆེན་པོས་རྗེས་སུ་གཟུང་དུ་གསོལ་

[003]༄༅། །[LS]

[003]༄༅། །[LS]
༄༅། །ཤྲེ་ཡོ་ཛྙེ་ཡ་སྱ་མཱ་ཙཾ་ཛ་ལ་མི་ཤ་ཛ་ཡ་ནཾ་ཛྙཱ་ན་སཾ་བིངས་མུ་དྲ། ག་རྫོ་ཨུ་རྐ་རྠ་ཏཱ་རྠ་ནཱ་ཡ་རྀ་དཧི་ཡ་མ་ཀཾ་དྲོ་ཧ་རི་རྡྷ་རྨ་གཱ་བཱ་
༄༅། །དགེ་ལེགས་ཤེས་བྱའི་ཚད་དུ་འཁྱིལ་བ་རྒྱལ་དབང་མཁྱེན་པའི་ཡེ་ཤེས་མཚོ། །བསྲུབས་སྐྱེས་ལུང་རྟོགས་གཟི་བྱིན་གྱིས་ཕྱུག་ཡང་དག་ཆོས་ཀྱི་སྣང་བ་ཡིས། །

[003B][LS]
[/]
སཾ་སྠཱ་བྷ་དྲཱ་ཐ་ཝཱ་ཉཤཱ་ས་ན་ཤ་ཏ་དམ་ཐཾ་པདྨ་རཾ་ཤཱ་ཀྟི་སིདྡྷ་ཨིནྡྲེ་ཎཱ་ཧ་སྐ་རོ་བྷ་ཊྚ་ར་ཀ་གུ་རུས་ས་མྲྀ་དྡྷ་ཤཤི་བཾ་དའྭ་ར་བྷིནྡ་།
དགེ་ལྡན་ལུགས་བཟང་བསྟན་པའི་པདྨོ་ཕྱོགས་བརྒྱར་འབྱེད་ལ་མཐུ་གྲུབ་པ། །རྗེ་བཙུན་བླ་མ་ཉིན་བྱེད་དབང་པོས་ཕུན་ཚོགས་ཤིས་པའི་སྒོ་འཕར་ཕྱེ། །

[004A] །ཤེས་བྱའི་རང་བཞིན་ཕ་མཐའ་མེད་གཟུགས་ཡེ་ཤེས་མེ་ལོང་གཅིག་ཉིད་དུ། །སོང་བའི་ཁྱད་པར་མི་ཟད་རྒྱན་གྱི་འཁོར་ལོར་གྲོལ་བས་
རྒྱལ་བ་ཀུན། །བསྐྱེད་ཀྱང་མཚན་དཔེའི་རྒྱན་གྱིས་སྤ་བའི་རྒྱལ་སྲས་གཞོན་ནུའི་རྣམ་རོལ་མཁན། །འཇམ་པའི་དབྱངས་ཀྱི་
བློ་ཡི་མཆོག་སྦྱིན་མཛོད། །གཟུང་བརྗོད་སྤྲོས་བྲལ་ཆོས་ཀྱི་དབྱིངས་ཟབ་ཤེས་རབ་ཕ་རོལ་ཕྱིན་རང་བཞིན། །མཛེས་སྡུག་ལང་ཚོའི་སྙིང་པོར་སྨིན་ལས་ཟབ་མོ་
སྟོང་པ་ཉིད་ཀྱི་གླུ། །རིན་ཆེན་རྒྱུད་མང་གདངས་སུ་འགུགས་མཁས་ཆོས་ཀྱི་དཔའ་མོ་མིག་ཡངས་མ། །དབྱངས་ཅན་ལྷ་མོ་བདག་མགྲིན་ལ་འཁྱུད་ངག་གི་

[004B] །བསྐལ་བཟང་འདི་ལ་རླབས་ཆེན་ཐུགས་བསྐྱེད་གཉིས་མེད་གསུང་པའི་ཆུ་སྐྱེས་འཕྲེང། །ཚར་དུ་དངར་དབུས་ལྷག་པའི་སྙིང་སྟོབས་ཟླ་བ་ནོར་བུའི་དཔལ་ཡོན་ལ། །དགྱེས་
པའི་བསྔགས་བརྗོད་པད་དཀར་དྲིལ་ཆེན་སྲིད་ཞིའི་ཁམས་སུ་སྙན་པ་ཅན། །ཟླ་མེད་སྟོན་པ་ཟས་གཙང་སྲས་པོའི་ཞབས་སེན་སྤྱི་བོར་མཛེས་གྱུར་ཅིག་བདེ་གཤེགས་རྣམས་ཀྱི་གསང་གསུམ་བཀོད་
པ་རྒྱན་གྱི་འཁོར་ལོས་བསྒྱུར་བ་ལས། །མི་བཟང་མཐུ་སྟོབས་ནུས་པའི་རང་གཟུགས་རྔམ་བརྗིད་ཁྲོ་བོའི་སྐུར་བཞེངས་ནས། །དྲག་པོའི་མེ་ལྕེ་ཕྱོགས་བརྒྱར་གཡོ་བའི་གནམ་ལྕགས་རྡོ་རྗེ་མཁར་
གདེངས་པ། །གསང་བའི་མཛོད་འཛིན་ལག་ན་རྡོ་རྗེས་བླ་མེད་ཐེག་པའི་སྒོ་བརྒྱ་ཕྱེ། །འདི་ན་ཐུབ་བསྟན་ཀུ་མུད་དོག་པ་ཁྱབ་པར་བརྡལ་བས་གངས་ཅན་གྱི། །ཀུན་བཟང་ཁྱོན་ཡངས་བལྟར་མི་མངོན་
པ་གསལ་བྱེད་བསྟན་འཛིན་རྒྱུ་སྐར་དབུས། །རྨད་བྱུང་མཁྱེན་བརྩེ་ནུས་པའི་ཆ་རྫོགས་ལེགས་བཤད་བསལ་བའི་ཁྱད་པར་ཙམ། །ཀུན་མཁྱེན་བླ་མ་ཙོང་ཁ་པ་དེང་བཀའ་དྲིན་དྲན་པས་ཕྱག་བགྱིད་
དོ། །ཐོས་དང་བསམ་སྒོམ་རྒྱ་མཚོའི་མང་ལ་ནང་ཚོགས་ཟུང་དྲོད་ཀྱིས་སྨིན་པའི་སྙིང། །མཁས་བཙུན་བཟང་པོར་གྲུབ་པའི་ཡོན་ཏན་རིན་ཆེན་ཁམས་ལས་རང་བྱུང་བར། །འཆད་རྩོད་རྩོམ་པའི་

[005A]༄༅། །ལང་ཚོའི་འཕེལ་བ་དང་བར་ལངས་པའི་རི་ཡི་དབང། །མཁས་གྲུབ་དམ་པ་ངག་དབང་རྡོ་རྗེའི་དགེ་ལེགས་ཞབས་སེན་སྤྱི་བོར་མཆོད། །ཆོས་ཀུན་དབང་བསྒྱུར་རང་བཞིན་སྟོང་པའི་རེག་བྱ་
དང་འགྲོགས་བདེ་ཆེན་འོད་གསལ་ཆོས་ཀྱི་སྐུ། །མཐའ་ཡས་འགྲོ་བའི་སྐད་ཀྱིས་རབ་ཕྱུག་ཡན་ལག་དྲུག་ཅུའི་ཆོས་ཀྱི་དབྱངས་ལྡན་ལོངས་སྤྱོད་རྫོགས། །གཅིག་ཉིད་ལགས་ཀྱང་སྐལ་བཟང་མོས་
མཚོར་ཟླ་བའི་གཟུགས་བཞིན་ཅིར་ཡང་འཆར་བ་སྤྲུལ་པའི་སྐུ། །གསང་གསུམ་དབྱེར་མེད་ཆོས་ཀྱི་རྒྱལ་པོའི་ཞབས་སྐྱེས་རྡུལ་འཕྲེང་བདག་སྙིང་པདྨོའི་དབུས་སུ་རོལ། །ལུང་དང་རྟོགས་པའི་ཡོན་ཏན་
ཕུང་པོའི་ཆ་ཤས་ཡོངས་སུ་རྫོགས་པའི་ཟླ། །བཤད་སྒྲུབ་བསྟན་པའི་ཆུ་གཏེར་སྤེལ་དང་ཐར་འདོད་བློ་ཡི་རྨོངས་པའི་མུན། །སེལ་བའི་ལེགས་བཤད་འཕྲིན་ལས་སྣང་བ་སྲིད་ཞིའི་ཁམས་སུ་རིང་
བ་ཅན། །རིགས་བརྒྱའི་ཁྱབ་བདག་དྷརྨ་བྷ་དྲ་ས་གསུམ་བླ་ན་རྒྱལ་གྱུར་ཅིག་དྲི་མེད་མཁྱེན་པའི་མེ་ལོང་གཙང་མར་ཤེས་བྱ་མཐའ་དག་བཀྲ། །རྨད་བྱུང་བརྩེ་བའི་ཉིན་བྱེད་སྣང་བ་རིས་བྲལ་འགྲོ་
ལ་སྙོམ། །མཐུ་སྟོབས་ནུས་པའི་མཚོན་ཆ་འབར་བ་བདུད་བགེགས་གཤེད་དུ་དཔའ། །རིགས་གསུམ་ངོ་བོ་རྗེ་བཙུན་བླ་མས་བདག་རྒྱུད་བྱིན་གྱིས་རློབས། །ཨེ་མ་སྔོན་གོམས་ཐུགས་བསྐྱེད་གྲུ་ཆར་

[005B] །རྒྱལ་སྲས་སྤྱོད་པའི་རྒྱ་མཚོར་འཁྱིལ་བའི་སྙིང་པོ་སྐྱེས། །ཡོན་ཏན་ལྷུན་པོ་ལྷར་བཅས་གླིང་བཞིའི་ལྟེ་བ་ན། །བརྗིད་པའི་གཏམ་འདི་འགྲོ་ལ་ཐོག་མཐའ་བར་དུ་དགེ་དེ་ལྟའི་གསང་གསུམ་
ངོ་མཚར་བཀོད་པ་ནི། །རྟག་ཏུ་གཞན་དོན་འབའ་ཞིག་ལ་གཞོལ་བའི། །མཛད་པ་འཕྲིན་ལས་ཕ་མཐའ་མ་དམིགས་པ། །མཁའ་དང་སེམས་ཅན་ཁམས་ཀྱི་ཚད་དུ་ཡངས། །འདི་ན་བུང་བའི་གཤོག་རླབས་
རྩལ་གྱིས་ཀུན་གསལ་ཕ་མཐའ་འཚོལ་བ་དང། །ཆུ་གཏེར་རྒྱ་ཤུག་ཚིགས་བཅུས་ཏེ་ཟད་པར་རེ་བའི་བྱིས་པ་བཞིན། །སར་གནས་དཔའ་བོའི་བློ་གྲོས་ལས་འགོངས་བླ་མའི་ཡོན་ཏན་ལྷུན་པོ་ནི། །རྨོངས་པའི་རྒྱར་
ཆུད་བདག་འདྲའི་བློ་གྲོས་ཁབ་ཀྱི་མིག་བུར་ཇི་ལྟར་ཚུད། །འོན་ཀྱང་རྒྱ་མཚོ་ཆེ་ལས་ཆ་ཤས་ཙམ། །སྦྱང་པ་ཡིས་ཀྱང་སྐོམ་པའི་གདུང་སེལ་ལྟར། །དགེ་བའི་བཤེས་ཀྱི་ཡོན་ཏན་ཆ་ཤས་ཙམ། །བརྗོད་པའི་
བསོད་ནམས་ཕུང་པོ་ཕ་མཐའ་ཡས། །རྣམ་པ་ཐམས་ཅད་མཁྱེན་པའི་གྲོང་ཁྱེར་དུ། །བགྲོད་པའི་འཁྲུལ་མེད་ལམ་ཆེན་འདི་ན་ཞེས། །གསལ་བར་སྟོན་པའི་ས་མཁན་རྨད་བྱུང་བའང། །སྔོན་བྱོན་དམ་པའི་རྣམ་
པར་ཐར་པ་དང། །དེ་ཕྱིར་རྒྱལ་སྲས་སློབ་མར་བཅས་པ་དང། །རྒྱ་བོད་བསྟན་འཛིན་དུ་མའི་རྣམ་ཐར་གྱི། །རྒྱུ་སྐར་དོ་ཤལ་ཚར་དུ་དངར་བ་ཡི། །ཐུབ་བསྟན་རིན་ཆེན་ལྷུན་པོ་མཛེས་པར་བྱས། །དེ་ལྟ་ན་ཡང་བསྔགས་

[006A]༄༅། །འོས་ཡོན་ཏན་གྱི། །ངོ་བྲལ་ཚིག་གི་ཚོགས་པ་རྒྱ་ཆེ་བས། །རང་རིགས་རྨོངས་པས་བསུང་བའི་ང་རོ་ཆེ། །མཁས་པའི་རྣ་བར་མི་མཛེས་མགྲིན་བཟང་སྐད། །འདི་ན་རྒྱལ་བ་
གཉིས་པའི་ལེགས་བཤད་ཀྱི། །རིན་ཆེན་བཤད་སྒྲུབ་སྲད་བུར་བསྟར་བ་ལས། །བརྩམས་པའི་རྣམ་ཐར་རིན་ཆེན་འཕྲེང་བ་འདི། །ཞྭ་སེར་བསྟན་པའི་མཆོད་སྡོང་མཛེས་པའི་རྒྱན། །
དད་པའི་སྐྱ་རེངས་ཀྱིས་དྲངས་བདག་བློའི་མཁར། །བླ་མའི་ཡོན་ཏན་ཉིན་བྱེད་ཤར་བ་ན། །མཁས་རློམ་རྣམ་ཐར་མཚན་མོའི་མགོན་པོ་ལ། །རེ་ཞིང་མཚར་བའི་བསམ་པ་རིང་དུ་སོང། །དེ་ཕྱིར་སྐྱེ་བ་ཀུན་ཏུ་བདག་ཡིད་མཚོ་
གང་གི་ཡོན་ཏན་ནོར་བུས་བགྲུངས་པའི་ངོགས། །དད་གུས་ཆུ་སྐྱེས་འཕྲེང་བས་མཛེས་པ་ཡི། །དགེ་མཚན་ནམ་ཡང་ཉམས་པ་མེད་པ་དང། །རྨད་བྱུང་ངོ་མཚར་གཏམ་གྱི་སླང་བ་ཡིས། །སྐལ་བཟང་ངང་པའི་
པདྨོ་བཞད་པའི་ཕྱིར། །ཚངས་སྲས་ཕར་འགྲོའི་རྒྱུད་ལས་སྐྱེས་པའི་གླུ། །སྙན་པའི་ཉམས་འགྱུར་རྫོགས་པའི་ངག་ཏུ་གྲོལ། །ཁུ་བྱུག་བུ་མོ་སྔོ་ལྗང་ལྗོན་པའི་རྩེར། །མགྲིན་པའི་རྫ་རྔ་དལ་གྱིས་རྡུང་པ་ན། །དཔྱིད་
དཔལ་ལང་ཚོ་དར་བའི་ནེའུ་གསིང། །མེ་ཏོག་སོ་འཕྲེང་གསལ་ནས་དགོད་པ་བཞིན། །དམ་པའི་མཛད་བཟང་མ་བཅོས་གསོང་པོའི་གཏམ། །སྙན་འགྱུར་དག་གིས་དལ་བུར་གླང་བ་ལ། །གཟུར་གནས་བློ་གྲོས་

[006B] །དགའ་བའི་བཞིན་མདངས་གསལ་ཏེ་མཉན་པར་རིགས། །དེ་ལ་འདིར་བདག་ཅག་གི་རྣམ་པར་འདྲེན་པ་ཆེན་པོ་ལུང་དང་རྟོགས་པའི་ཡོན་ཏན་གྱི་སྒོ་ནས་འགྲོ་བ་ལྷ་དང་བཅས་
པའི་བླ་མར་གྱུར་པ་དོན་གྱི་སླད་དུ་མཚན་ནས་སྨོས་ཏེ་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་དཔལ་བཟང་པོ་འདི་ཉིད་ནི། རིང་མོ་ཞིག་ནས་གོམས་པའི་ཐུགས་བསྐྱེད་རླབས་པོ་ཆེའི་ས་བོན་དུས་སུ་སྨིན་པའི་སྟོབས་
ལས། ཕྱི་ ནང་བདག་པས་གཞན་གཅེས་པར་འཛིན་པའི་བྱང་ཆུབ་ཀྱི་སེམས་
བཅོས་མིན་ཐུགས་རྒྱུད་ལ་མངའ་བའི་སྟོབས་ཀྱིས་སེམས་ཅན་གྱི་དོན་དུ་བྱ་དཀའ་བའི་རྒྱལ་སྲས་ཀྱི་སྤྱོད་པ་མཐའ་ཡས་པར་སློབ་པ་ལ་ཞུམ་པ་དང་བག་ཚ་བ་ཅུང་ཟད་ཀྱང་མི་མངའ་བའི་སེམས་དཔའ་ཆེན་པོ། གསང་
བ་ཀུན་རྫོབ་བྱང་ཆུབ་ཀྱི་སེམས་ལ་དབང་བཞིའི་ས་བོན་བཏབ་སྟེ། དམ་ཚིག་དང་སྡོམ་པ་རྣམ་པར་དག་པའི་དྲོད་ཀྱིས་ཡང་དག་པར་སྨིན་པར་བྱས་པས་རིམ་གཉིས་ཀྱི་ཡལ་འདབ་ཕྱོགས་སུ་རྒྱས་པ་ལ་མཆོག་མཐུན་དངོས་
གྲུབ་ཀྱི་འབྲས་བུ་གཡུར་དུ་ཟ་བའི་རྣལ་འབྱོར་གྱི་དབང་ཕྱུག་ཆེན་པོ། རང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་ཏུ་སོན་ཏེ་ཤེས་བྱ་རིག་པའི་གནས་མཐའ་དག་འཆད་པ་དང། རྩོད་པ་དང། རྩོམ་པ་ལ་འགྲན་

[007A]༄༅། །པའི་ཟླ་ཐམས་ཅད་དང་བྲལ་བའི་སྨྲ་བའི་ཁྱུ་མཆོག་ཆེན་པོ། རྗེ་རྒྱལ་བ་གཉིས་པའི་སྙན་བརྒྱུད་མན་ངག་གི་ཆོས་སྲིད་ལ་ལེགས་བཤད་གསེར་གྱི་འཁོར་ལོས་འདོད་རྒུར་དབང་བསྒྱུར་བའི་ཆོས་ཀྱི་
རྒྱལ་པོ་ཆེན་པོ། འགྲོ་བ་གཞན་གྱི་ཡོན་ཏན་ཆུང་དུ་ཙམ་ལ་ཡང་ཆེས་ངོ་མཚར་དུ་འཛིན་ཅིང་འཇིག་རྟེན་ན་ཆེ་བའི་མིའི་རྗེ་བོར་གྱུར་པ་རྣམས་ཀྱི་གཙུག་གི་ནོར་བུས་ཞབས་གདན་གྱི་པདྨ་མངོན་པར་མཆོད་ཀྱང་རང་ཉིད་ལ་
ཁེངས་པའི་དྲི་མ་མེད་པར་སྐྱེ་བོ་མཆོག་དམན་ཡོངས་ལ་གུས་པའི་རྣམ་འགྱུར་ཁོ་ན་ལྷུར་བཞེས་པའི་སྐྱེས་བུ་དམ་པ། མདོར་ན་སྐྱོན་གྱི་རིགས་མཐའ་དག་ཟད་ཅིང་ཡོན་ཏན་མཐའ་དག་རྫོགས་ཀྱང་ཐ་མལ་པའི་ཚུལ་
གྱིས་འགྲོ་བའི་དོན་མཛད་ཅིང་བསྟན་པ་ཡོངས་རྫོགས་ཀྱི་མངའ་བདག་ཏུ་གྱུར་པ་ནི། གཟུར་གནས་བློ་གྲོས་ཀྱི་ནོར་དང་ལྡན་པ་རྣམས་ལ་ལྐོག་ཏུ་མ་གྱུར་མོད། དེ་ལྟ་ནའང། བཀའ་གདམས་གླེགས་བམ་ལས་
བདག་གི་ཡོན་ཏན་སྦ་བྱ་ཞིང། །གཞན་གྱི་ཡོན་ཏན་བསྒྲིག་པར་བྱ། །ཞེས་གསུངས་པ་ལྟར། རྗེ་བླ་མ་འདི་ཉིད་ཡོངས་འཛིན་ཆོས་ཀྱི་རྒྱལ་པོ་པཎྜི་ཏ་ཆེན་པོ་ལྟར་བཀའ་གདམས་པའི་རྣམ་ཐར་གཙང་མ་བདག་
གིས་བཞེས་ཏེ། རང་ཉིད་སོ་སྐྱེ་ཐ་མལ་པའི་ཚུལ་ལས་ཏིང་ངེ་འཛིན་དང་མངོན་ཤེས་སོགས་གོང་མའི་ཡོན་ཏན་གང་ཡང་ཡོད་པའི་ཚུལ་གཏན་ནས་མི་མཛད་པ། གསུང་གི་ཞར་བྱུང་ཙམ་དུ་ནི་ནད་པ་འཚོ་

[007B] དོན་འགྲུབ་མི་འགྲུབ། བྱ་བ་གང་དང་གང་བརྩམ་ན་ལེགས་མི་ལེགས་དང་མཐར་ཕྱིན་མི་ཕྱིན་སོགས་ཐོག་བབས་སུ་གང་བཀའ་གནང་བ་ཐམས་ཅད་ནམ་ཡང་བསླུ་བ་མེད་པར་བརྟེན། ཞལ་སློབ་དང་
སྦྱིན་བདག་རྒྱས་ཡོད་རྣམས་རེ་དོགས་ཀྱི་ཐེ་ཚོམ་མ་ཆོད་ཚེ་སྐྱབས་མགོན་བླ་མ་རིན་པོ་ཆེ་ནས་བཀའ་ཇི་ལྟར་ཕེབས་འོང་ངམ་ཞེས་རང་ཉིད་སྐུ་གམ་དུ་བཅར་བའམ་ཞབས་ཞུ་བརྒྱུད་གསུང་ཟུར་བསྒུགས་ནས་དེ་རིང་ལ་ཚད་
མར་བྱེད་པ་ལྟར་དོན་ལའང་འཕྱུག་མེད་འབྱུང་མོད། འོན་ཀྱང་ནད་པ་འཚོ་འཆི་སོགས་ཆེད་གཉེར་གྱིས་ཞུས་ན་ཤིན་ཏུ་མ་དགྱེས་པའི་ཚུལ་གྱིས་ང་རང་དུས་ཇི་ཙམ་ལ་འཆི་ཡང་མི་ཤེས་པར་ཁྱེད་ཚོའི་ནད་པ་འཚོ་འཆི་
ཅི་ལ་ཤེས། མི་ཤེས་པར་ཤེས་མདོག་བྱས་ན་ཁྱེད་ཚོ་ལ་ཕན་མི་ཐོགས་པར་མ་ཟད། ང་དགེ་སློང་རྒད་པོ་ད་ལྟའི་བར་དུ་སྟོན་པ་ཐུགས་རྗེ་ཅན་གྱི་བཅས་པ་འདི་ཚོ་ལ་རིམ་རིམ་བྱས་ནས། ད་རྒས་ཀ་འཆི་གར་ཚིག་
སྐམ་པོ་ཞིག་གི་ཆེད་དུ་སྡོམ་པ་བསྐྱལ་ན་དེ་ལས་ཐ་ཆད་པ་ཅི་ཡོད། དེ་བས་ཁྱེད་རང་རྣམས་དགེ་སློང་རྒད་པོ་འདི་རྫུན་མི་ལབ་པ་ཡག་པོ་རེད་བསམ་པ་གྱིས་ཞེས་བཀའ་བཀྱོན་པའི་ཚུལ་མཛད། དེ་བཞིན་
དུ་ཐུགས་ཀྱི་སྲས་མཆོག་མང་པོས་སྐུ་གསུང་ཐུགས་ཀྱི་རྣམ་ཐར་ཇི་ལྟར་འཚམས་པ་ཞིག་བསྟན་འགྲོའི་དོན་དུ་མཛད་དགོས་ཚུལ་ལན་གྲངས་དུ་མའི་བར་དུ་ནན་ཏན་གྱིས་གསོལ་བ་བཏབ་ན་ཡང། ཡོངས་

[008A]༄༅། །འཛིན་པཎྜི་ཏ་ཆེན་པོས་ཇི་ལྟར་གསུངས་པ་ལྟར་བདག་སོ་སོ་སྐྱེ་བོ་འཆིང་བ་ཀུན་ལྡན་ལ་བསྟན་འགྲོའི་དོན་དུ་འགྱུར་བའི་རྣམ་ཐར་ཅུང་ཟད་ཀྱང་ཞུ་རྒྱུ་མེད། སྤྱོད་པ་ངན་པའི་སྐྱོན་ཚང་བསྒྲགས་
ན་ཁྱེད་རང་ཚོ་ལ་ད་ལྟ་དད་པ་ཕྲན་བུ་ཡོད་པ་དེ་ཡང་མེད་པ་ཞིག་ཟོས་འགྲོ། དེ་བས་མི་རྒན་སོས་ངལ་དུ་བཞག་པ་འཐད་ཅེས་ཞལ་བཞེས་གཏན་ནས་མི་མཛད། དེ་ལྟ་ན་ཡང། སློབ་དཔོན་དཔའ་བོས། གྲགས་
པའི་མཚན་པར་གྱུར་བ་བཟང་པོ་འདི་རྣམས་ཀྱིས། །བདེ་བར་གཤེགས་གྱུར་ལམ་རྣམས་གང་ཡིན་བསྟན་པར་འགྱུར། །ཡིད་ལ་དད་པ་མེད་པ་རྣམས་ཀྱང་དད་པར་འགྱུར། །ཆོས་དང་ལྡན་པའི་གཏམ་གྱིས་
རབ་ཏུ་དགའ་བར་འགྱུར། ཞེས་གསུངས་པ་ལྟར། དམ་པའི་རྣམ་པར་ཐར་པ་ལ་བརྟེན་ནས་སྐལ་པ་དང་ལྡན་པའི་གདུལ་བྱ་རྣམ་དཔྱོད་ཀྱི་མིག་དང་ལྡན་པ་རྣམས་ཀྱིས་སྐྱེས་བུ་དམ་པ་དེ་རྣམས་གྲུབ་
པའི་གོ་འཕང་མཐོན་པོར་ལམ་གང་ནས་གཤེགས་ཇི་ལྟ་བ་བཞིན་དུ་མཐོང་ནས་དེར་འཇུག་པ་དང། ལེགས་ཚོགས་ཐམས་ཅད་ཀྱི་རྩ་བ་དད་པ་སྔར་མ་སྐྱེས་པ་སྐྱེ་ཞིང་སྐྱེས་ཟིན་མི་ཉམས་གོང་འཕེལ་དུ་
འགྱུར་བ་དང། ཆོས་དང་མཐུན་པའི་གཏམ་གྱིས་ཡིད་རང་དབང་མེད་པར་གཡོས་ཏེ་དེ་དག་གི་མཛད་པ་ལ་རྗེས་སུ་ཡི་རང་བའི་བསམ་པས་བསོད་ནམས་ཀྱི་ཚོགས་རྒྱ་ཆེན་པོ་གློ་བུར་དུ་སྡུད་པ་སོགས་
[008B] འོན་ཀྱང་རྗེ་བཙུན་བླ་མ་མཆོག་གི་སྐུ་གསུང་ཐུགས་ཀྱི་རྣམ་པར་ཐར་པ་ནི་རྒྱ་མཚོ་ལྟར་གཏིང་ཟབ་ཅིང་ནམ་མཁའ་ལྟར་མཐའ་ཡས་གཤིས། ས་ལ་གནས་པའི་རྒྱལ་
སྲས་བདག་ཉིད་ཆེན་པོ་རྣམས་ཀྱི་ཡང་ཐུགས་ཀྱི་ར་བ་ལས་བརྒལ་ན། བདག་ཅག་ཚུར་མཐོང་གི་བྱིས་པ་ཉེས་བརྒྱའི་འཆིང་བས་ཡ་ང་བའི་གནས་སུ་རང་དབང་མེད་པར་བཅིངས་པས་ཇི་བཞིན་དུ་བརྗོད་པར་རྡོ་
མི་ཐོགས་ཀྱང། ཇི་ལྟར་མྱ་ངཾ་གྱི་ཐང་ཆེན་པོར་སྐོམ་པའི་གདུང་བས་གཟིར་བའི་སྐྱེ་བོས་ཆུ་ཀླུང་ཤིན་ཏུ་ཆེ་བ་རྙིང་པ་ན། རྫོགས་པར་འཐུང་མི་ནུས་ཀྱང་ཆ་ཤས་ཙམ་ཞིག་ལོངས་སྤྱད་པས་སྐོམ་པའི་གདུང་བ་སེལ་
བ་ལྟར། རང་ཅག་རྣམས་དང་སྐལ་བ་མཉམ་པར་བསྟན་པའི་མཛད་པའི་ཆ་ཤས་འགའ་ཞིག་ཐུགས་སྲས་བླ་མ་རིན་པོ་ཆེ་ངག་དབང་སྙན་གྲགས་མཆོག་ནས་ཐུགས་ངེས་ཇི་ཡོད་ཟིན་བྲིས་སུ་གནང་བ་ལ་གཞི་
བྱས། རང་ཉིད་ཀྱི་བློ་ཡུལ་དུ་བཅགས་ཤིང་གསུང་ལས་ཐོས་པ་རྣམས་ཀྱིས་ཟུར་བརྒྱན་ཏེ་རང་གཞན་གྱི་དད་པའི་གསོས་སུ་མདོ་ཙམ་དགོད་པའི་བྱ་བ་ལ་ཞུགས་སོ། །མགོན་ཁྱོད་རིང་ནས་གོམས་
པའི་ཐུགས་བསྐྱེད་ཀྱི། །ས་བོན་དུས་སུ་སྨིན་པའི་མཐུ་དཔལ་ལས། །མདོ་རྒྱུད་མན་ངག་ཀུན་གྱི་མཛོད་འཛིན་པའི། །བསྟན་དང་འགྲོ་བའི་ཉེར་འཚོ་གཅིག་ཏུ་གྲུབ། །རྨད་བྱུང་རྟོགས་པའི་ཡོན་ཏན་རིན་

[009A]༄༅། །ཆེན་གྱིས། །གང་ཐུགས་ཆུ་གཏེར་ཡོངས་སུ་གཏམས་གྱུར་ཀྱང། །འཆད་རྩོད་རྩོམ་པའི་ལུང་གི་རླབས་འཕྲེང་ཙམ། །ཐར་འདོད་མིག་གི་སྤྱོད་ཡུལ་ཉིད་དུ་མཛད། །གཞན་དུ་མཁས་བཙུན་བཟང་
པོའི་ཉིན་བྱེད་ཀྱིས། །རིང་བཏངས་དུས་ངན་མཚན་མོས་བོས་པའི་མགྲོན། །ཟོག་རྫུན་འབྱུང་པོའི་བྱ་ཚོགས་ལྟས་ངན་གྱི། །ཐན་སྐད་བསྟན་འགྲོའི་ཕན་བདེའི་གཤེད་དུ་སྒྲོག་གཡོ་སྒྱུའི་རྗེས་སུ་བསྙེགས་པ་སྲིན་
བུའི་རྗེས། །སྟབས་ལེགས་ཡི་གེར་གྲུབ་པ་སྲིད་མཐའ་ལས། །ཕལ་ཆེར་མི་འགྲིག་རྫུན་གྱི་རི་མོ་ནི། །གྱ་གྱུའི་གཟུགས་ཀྱིས་གངས་ཅན་འཛིན་མ་གཡོགས། །ཀྱེ་མ་རྟོག་དཔྱོད་མིག་དང་བྲལ་བ་རྣམས། །
ཆེར་རློམ་རེག་བྱ་འཇམ་པས་ཡིད་དྲངས་ཏེ། །རྫུན་ཚིག་མི་གཙང་མངོན་ཤེས་རྩི་བཅུད་དུ། །བསམས་ནས་སྤྲོ་བས་ལོངས་ལ་སྤྱོད་པར་བྱེད། །འདི་ན་གཙུག་ལག་བདུད་རྩིའི་རྒྱ་མཚོ་ཆེ། །ལོངས་ལ་སྤྱོད་
པའི་འཁོར་ལོ་མགྲིན་པའི་གྲོང། །དབྱངས་ཅན་རིག་པའི་རྒྱལ་མོ་སྙན་ངག་གི་གཏེར་བརྒྱ་གཅིག་ཏུ་གྲོལ་བའི་ངོ་ །ལེགས་བྱས་འཛུམ་འཕྲེང་ཁོངས་ནས་བཞད་པའི་གཏམ། །དམ་པའི་སྤྱོད་ཚུལ་
གསལ་བའི་དོན་ཅན་ཚིག་ཉམས་བརྒྱད་གླུ་རུ་ལེན་མཁས་དབྱངས་ཅན་ལྷ། །གྲུབ་པའི་རྡོ་རྗེ་ཁོ་བོ་སྐལ་བ་བཟང། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐཾས་

[009B] ཐོག་མར་དགོས་འབྲེལ་དང་བཅས་པའི་གླེང་བསླང་བའི་སརྒ་སྟེ་དང་པོའོ།།    ༈    །།དེ་ལྟར་ཡང་ཇི་སྐད་
དུ། རྒྱུད་བླ་མ་ལས། ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང། །ཞེས་པ་ནས། ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་གནས་པར་སྟོན། ཞེས་
གསུངས་པ་ལྟར། གང་དག་ལས་དང་ཉོན་མོངས་པའི་རྦ་ཀློང་དྲག་པོས་བདས་ཏེ་འཁོར་བའི་རྒྱ་མཚོ་ཆེན་པོར་བྱིངས་ཤིང་སྡུག་བསྔལ་གསུམ་གྱི་ཆུ་སྲིན་གྱི་གནོད་པས་གཙེས་པའི་ཉམ་ཐག་པའི་འགྲོ་བ་རྣམས་གཏན་
གྱི་བདེ་བ་ལ་དགོད་པའི་སླད་དུ། བྱམས་པ་དང་སྙིང་རྗེའི་རྩ་བ་ཅན་གྱི་བྱང་ཆུབ་ཀྱི་སེམས་ནི་ཡང་དག་པར་བསྐྱེད། བདེན་པ་གཉིས་ལ་དམིགས་པའི་ཚོགས་གཉིས་རྒྱ་ཆེན་པོ་ནི་ཉེ་བར་བསགས། ཐུགས་སྒྲིབ་
གཉིས་བག་ཆགས་དང་བཅས་པའི་དྲི་མས་དག་པའི་ཆོས་སྐུའི་ངོ་བོར་ནི་སོན། གཟུག་སྐུ་རྣམ་པ་གཉིས་ཀྱིས་སེམས་ཅན་གྱི་དོན་རྒྱུན་ཆད་མེད་པར་མཛད་པའི་འཕྲིན་ལས་བསམ་གྱིས་མི་ཁྱབ་པ་དང་ལྡན་པའི་
སངས་རྒྱས་བཅོམ་ལྡན་འདས་རྣམས་ནི། ཆོས་ཀྱི་སྐུ་ལས་ནམ་ཡང་མ་གཡོས་པའི་ངང་ནས་ཇི་ལྟར་ནམ་མཁའི་ཟླ་གཟུགས་གཅིག་ཉིད་ས་སྟེང་གི་ཆུ་སྣོད་མཐའ་ཡས་པར་འཆར་བ་ཇི་ལྟ་བ་བཞིན་དུ་ཞིང་

[010A]༄༅། །ཁམས་བསམ་གྱིས་མི་ཁྱབ་པར་གང་དང་གང་གིས་འདུལ་བ་དེ་དང་དེའི་ཚུལ་བཟུངས་ནས་གདུལ་བྱ་རྣམས་སྨིན་གྲོལ་གྱི་ལམ་ལ་འགོད་པར་གསུངས་པ་དང། གཞན་ཡང་རྡོ་རྗེ་གུར་
ལས། མ་འོངས་ཐ་མའི་དུས་སུ་ནི། །དེ་ཉིད་སློབ་དཔོན་གཟུགས་སུ་གནས། །ང་ཡིན་སྙམ་དུ་ཡིད་བྱོས་ལ། །དེ་ཚེ་ང་ལ་གུས་པ་སྐྱེད། །ཅེས་གསུངས་པ་ལྟར། རྩོད་དུས་ཀྱི་ཐ་མ་འདིར་རྡོ་རྗེ་འཆང་རང་ཉིད་ཐ་
མལ་པའི་རྡོ་རྗེ་སློབ་དཔོན་གྱི་གཟུགས་སུ་བྱོན་ནས་སེམས་ཅན་གྱི་དོན་མཛད་པར་གསུངས་ལ། དེས་ན་མདོ་རྒྱུད་ཐམས་ཅད་རྒྱལ་བའི་དགོངས་པ་ཇི་ལྟ་བ་བཞིན་དུ་བསྟན་ནས་གདུལ་བྱ་རྣམས་ཡང་དག་པའི་
ལམ་བཟང་པོ་ལ་དཀྲི་བར་མཛད་པའི་རྗེ་བཙུན་བླ་མ་འདི་ཉིད་རྡོ་རྗེ་འཆང་དབང་ཐ་མལ་བའི་གཟུགས་སུ་བྱོན་པ་ཞིག་ཡིན་པ་ནི་རྨོངས་ཞེན་ཙམ་མ་ཡིན་པར་མངོན་སུམ་གྱིས་གྲུབ་པ་དང། ཁྱད་པར་དུ་ཡང་
སྤེལ་ཁང་པཎྜི་ཏ་ཆེན་པོ་རྗེ་དྲུང་བློ་བཟང་དགེ་འདུན་སོགས་མཁས་གྲུབ་ཚད་ལྡན་དུ་མས། རྗེ་འདི་ཉིད། རྒྱལ་བ་ཀུན་གྱི་གསང་བའི་མཛོད་འཛིན་ལག་ན་རྡོ་རྗེ་མིའི་སྲིད་པ་བཟུང་བ་ཡིན་པར་དུས་གསུམ་ཐམས་ཅད་
སྒྲིབ་མེད་དུ་གཟིགས་པ་མང་པོའི་ལུང་གིས་གསལ་བར་བསྟན་པར་གསུངས་ཏེ། དེ་ཡང་རིག་འཛིན་ཆེན་པོ་པདྨ་འབྱུང་གནས་ཀྱི་ལུང་བསྟན་གསང་བའི་ལྡེ་མིག་ལེའུ་ཉི་ཤུ་རྩ་ལྔ་པ་ལས། འཇད་དང་པོ་

[010B]
ལ་གྣས་གཙང་གི་ཕྱོགས་སུ་སྐུ་འཁྲུངས་པའི་རིགས་ལྡན་དེ་་ཆོས་ཀྱི་མྪན་གང་ཚེ་སེམས་ཅན་འཆི་ཁ་མས་ཞིག་པོ་དེའི་མཚན་ཐོས་པས་ཚེ་འདིའི་སྣང་བ་ནུབ་མ་ཐག་རབ་ཏུ་དགའ་བའི་ས་
ཐོབ་འྒྱུར་ཞེས་དང། ཨེ་དར་མཚམས་སུ་ཕྱག་རྡོར་སྤྲུལ་པ་འྦྱུང་ཕྱག་རྡོར་སྤྲུལ་པ་མིང་ཆེན་དྷརྨ་ཞུཿ་ཞེས་སྔ་མས་མཚན་དང། མཛད་པ། འཁྲུངས་ཡུལ་སོགས་དང། ཕྱི་མས་བཞུགས་ཡུལ་བོ་དོང་ཨེ་
བང་འཇད་དར་སྡིངས་གཉིས་ཀྱི་མཚམས་དངུལ་ཆུར་མཛད་པ་སོགས་གསལ་བར་བསྟན་པ་དང། གྲུབ་པའི་དབང་ཕྱུག་ཐང་སྟོང་རྒྱལ་པོར་སློབ་དཔོན་ཆེན་པོས་གསང་བའི་ལུང་གི་སྐབས་དབྱེ་བ་ལས་ཀྱང། བྱང་
ཆུབ་སེམས་དཔའ་སྟག་གི་སློག་པ་ཅན་ཞེས་སོགས་པཎ་ཆེན་བསྟན་པའི་ཉི་མ་མཛད་པ་དང་བཅས་པ་ལུང་བསྟན་པའི་མཇུག་ཏུ། བྱང་སེམས་རང་གྲོལ་སྟོད་སྨད་འགྲོ་དོན་སྐྱོང་བྱང་བཞད་དྷརྨ་བྷ་དྲ་སངས་
རྒྱས་དྔོས་དེ་གཉིས་ཀླུ་བདུད་ནག་པོའི་ཁ་གནོན་ཡིན་དེ་གཉིས་འདས་ན་ཀླུ་ཡི་ཁེངས་ལོག་འྦྱུང་ཞེས་སོགས་མཚན་ཟུར་དང་མཛད་པ་ལ་བརྟགས་ཚེ་ཞབས་དཀའ་བླ་མ་ཡིན་ནམ་སྙམ་པ་ཞིག་དང་

[011A]༄༅། །མཉམ་དུ། གཙང་སྟོད་གཡས་རུ་བྱང་རྒྱུད་བཞད་ཀྱི་ཡུལ་དུ་མཚན་དྷརྨ་བྷ་དྲར་གྲགས་པ་ཞིག་འབྱུང་བ་ནི་སངས་རྒྱས་དངོས་ཡིན་ནོ་ཞེས་སྐུ་ཐོག་སྤྱི་དང་བྱེ་བྲག་གི་ཡུལ་མིང། མཚན་དངོས་
བཅས་གསལ་རྗེན་དུ་བསྟན་ལ། དེ་དང་མཐུན་པར་སྤྲུལ་སྐུ་གྲགས་པ་རྒྱལ་མཚན་གྱི་ལུང་བསྟན་ལས་ཀྱང། ལྷོ་ནུབ་ཕྱོགས་ནས་གསེར་གྱི་རི་དབང་གིས། །ཟབ་རྒྱས་ཆོས་ཀྱི་འོ་མཚོ་ལན་ཅིག་བསྲུབས། །
བཀའ་གདམས་བསྟན་པའི་མར་གྱི་ཉིང་ཁུ་འདོན། །དེ་ཡང་སྣང་བ་མཐའ་ཡས་སྤྲུལ་པའོ། །དེ་ཚེ་རིན་ཆེན་དོ་ཤལ་སྤེལ་གྱུར་ཀྱང། །རྒྱན་དུ་ལེན་པའི་སྐལ་བཟང་ཤིན་ཏུ་དཀོན། །འཕྲེང་རྡོག་འགའ་ཞིག་འཛིན་པ་
ཕྱག་རྡོར་གྱི། །སྤྲུལ་པའི་དགེ་སློང་གཅིག་ཙམ་འབྱུང་བར་འགྱུར། །ཁམས་གསུམ་ཆོས་ཀྱི་རྒྱལ་པོ་ཙོང་ཁ་པའི། །མདོ་སྔགས་དམ་ཆོས་སྤྲིན་བར་ཉི་འདྲ་བ། །སྐལ་ལྡན་པདྨོའི་ཚལ་སྨིན་འགྱུར་བ་ལ། །སྐབས་དེའི་ཉི་
མའི་གཉེན་ནི་ཁོ་བོ་ཙམ། །ཞེས་ལྷོ་ནུབ་སྐྱིད་གྲོང་གི་ཕྱོགས་ནས་གསེར་མདོག་ཅོད་པན་འཆང་བ་ཡོངས་འཛིན་ཆོས་ཀྱི་རྒྱལ་པོ་པཎྜི་ཏ་ཆེན་པོ་གསེར་གྱི་རི་དབང་དང་འདྲ་བས་དམ་པའི་ཆོས་ཀྱི་འོ་མཚོ་ལན་ཅིག་
བསྲུབས་ནས་བཀའ་གདམས་བསྟན་པའི་མར་གྱི་སྙིང་པོ་འདོན་པར་བྱེད་པ་དེ་ནི་སྣང་བ་མཐའ་ཡས་ཀྱི་སྤྲུལ་པ་དང། དེ་ཚེ་བཀའ་གདམས་ཀྱི་བསྟན་པ་རིན་པོ་ཆེའི་དོ་ཤལ་དང་འདྲ་བ་སྤེལ་བར་གྱུར་ན་

[011B] རྒྱན་དུ་ལེན་པར་བྱེད་པའི་སྐྱེས་བུ་བགོ་སྐལ་བཟང་པོ་དང་ལྡན་པ་ནི་ཤིན་ཏུ་དཀོན་མོད། འོན་ཀྱང་རིན་ཆེན་དོ་ཤལ་དེ་ལས་འཕྲེང་རྡོག་འགའ་ཞིག་འཛིན་པའི་ཕྱག་ན་རྡོ་རྗེའི་སྤྲུལ་པའི་དགེ་སློང་གཅིག་ཙམ་
འབྱུང་བར་འགྱུར་ཞེས་དུས་དང། མཛད་པ་སོགས་གསལ་བར་བསྟན་པར་གསུངས་པ་ནི་ལུང་བསྟན་ཐམས་ཅད་ཕྱོགས་མཐའ་དག་ནས་སྒོ་མཐུན་པའི་ཕྱིར་ཡང་དག་པའི་ཀླན་ཀ་དང་བྲལ་བ་ཡིན་ནོ། །གཞན་
ཡང་བདག་ཅག་གི་དཔལ་ལྡན་བླ་མ་དམ་པ་འདི་ཉིད་རྒྱལ་སྲས་ཕྱག་རྡོར་ནོར་བུར་སྐུའི་སྐྱེ་འཕྲེང་ཡང་ཡིན་ཏེ། དེའི་རྒྱུ་མཚན་ཅི་ཞེ་ན། བཞད་རི་བོ་གྲུ་འཛིན་གྱི་དགོན་པ་འདི་ཕ་ལོ་ཆེན་རཏྣ་བྷ་དྲས་བཏབ། དེའི་སྤྲུལ་སྐུ་
འཕྲིན་ལས་དབང་ཕྱུག་གི་སྲས་སུ་སྔགས་འཆང་ཡོལ་མོ་སྤྲུལ་སྐུ་བསྟན་འཛིན་ནོར་བུ་དང་རྒྱལ་སྲས་ཕྱག་རྡོར་ནོར་བུ་གཉིས་བྱུང་བར་བརྟེན། གྲུ་འཛིན་འདི་སྲས་གཉིས་ཀའི་རྩ་བའི་གདན་ས་མཛད་པས་དར་རྒྱས་ཆེ་
བ་བྱུང། ཕྱིས་བསྟན་པའི་འཕེལ་འགྲིབ་ཀྱིས་ཀུན་སྦྱོང་སོགས་ཇེ་ཞན་ཁར་འབྱུང་པོ་མ་རུངས་པས་རྒྱུད་བརླམས་པའི་དགེ་སློང་འགའ་ཞིག་གིས་རྒྱུན་ཕོགས་གང་གཙང་མ་བྱུང་བ་ལ་བསྙད་མཆོད་གཞིས་ཤར་རྩེའི་གཉེར་
པ་རྒྱུག་བརྡུངས་ཀྱིས་རྐྱེན་ལམ་དུ་བཏང། དེ་ལ་བླ་བྲང་ཆེན་པོ་ནས་ཞིབ་གཅོད་ཀྱིས་བྱེད་ལྟེ་གམ་རྫོང་དང་བྱིངས་གནས་དབྱུང་མཛད། དེ་སྐབས་བཞད་སྡེའི་གཉེར་པ་རྗེ་འདི་ཉིད་ཀྱི་སྐུ་གམ་དུ་བཅར་བ་ནས་

[012A]༄༅། །གྲུ་འཛིན་གྱི་དཔེ་ཆ་ཕལ་ཆེར་འཛིངས་པོར་སོང་གཤིས་གཙང་ཚབ་ཏུ་གདན་འདྲེན་བྱ་རྩིས་ཡིན་ཚུལ་ཞུས་པ་ལ། དེ་ལྟར་ཡིན་ན་དེ་ཚོ་བདག་ལ་གནང་མི་ཡོང་ངམ་གསུངས་པར་
བསྐྱུར་མ་གྲུབ་ན་ངེས་པར་ཡོང་ཚུལ་ཞུས་དོན་ལྟར་ཚང་མ་སྲུང་མོ་བརྒྱུད་ནས་འབུལ་བར་མཛད། དེ་རྗེས་མདུད་ལངས་པའི་རབ་བརྟན་ཟེར་བ་སྐུ་གམ་དུ་བཅར་བ་ནས་སྲུང་མོ་བ་སོགས་ཕྱི་མི་ཕལ་ཆེར་ནས། གྲུ་
འཛིན་གྱི་ཆོས་བདག་གྲ་གཡག་པ་འདི་ཤིན་ཏུ་ཚུབ་གཤིས་དངོས་པོ་ཕྲན་བུ་རེའི་རྗེས་སུ་ཡང་གནོད་ཚབས་ཆེ་ན། ཕྱག་དཔེ་ཚང་མ་འདི་ཁར་བཞེས་པ་གཏན་ནས་མི་ལེགས་ཚུལ་ཟེར་བར་མ་ཟད། འདི་གའི་དགེ་སློང་
དཔོན་ཚང་ལགས་སུ་ཡང་གྲུ་འཛིན་ནས་མདོ་མང་ཞིག་བྱུང་བར་ཚུབ་ལྷོངས་མངོན་སུམ་དུ་བྱུང་བར་བརྟེན་གྲུ་འཛིན་རང་གི་འབུམ་པར་སྤྱན་འདྲེན་ཞུ་དགོས་བྱུང་འདུག་པས་ངེས་པར་ཕྱིར་སློག་མཛད་ན་ལེགས་ཚུལ་
ཞུས་པར། ཧེ་ཧེ་གྲུ་འཛིན་གྱི་དཔེ་ཆ་འདི་ཚོའི་བདག་པོ་ང་རང་རེད། ནོར་བདག་པོ་དང་འཕྲད་ན་མི་བདག་པ་ཁ་སྐྱེངས་ཟེར་བ་ལྟར། ང་རང་གི་དཔེ་ཆ་རང་གིས་ལེན་པ་ལ་ཆོས་བདག་གྲ་གཡག་པས་གང་ཡང་བྱེད་
དོགས་མེད། ཅེས་གསུངས། དེ་ནི་ཕ་ལོ་ཆེན་ཡབ་སྲས་གང་རུང་གི་སྐུ་འཕྲེང་དུ་ཞལ་གྱིས་བཞེས་པའི་རྡོ་རྗེའི་གསུང་མི་འཁྲུལ་བ་ཡིན་ལ། གྲུ་འཛིན་འདིར་ཡང་སྣང་མཐའི་མགོན་པོའི་འཕྲིན་ལས་དང་རྗེ་འདི་ཉིད་

[012B] འོན་ཀྱང་བཞད་ཀྱི་ཕོ་དགོན་འགའ་ཞིག་ནས་ཕྲག་དོག་གི་རྣམ་པ་དུ་མ་བྱུང་ཡང་རྗེ་འདི་ཉིད་ཀྱིས་ལོ་ཆེན་ཡབ་སྲས་ནས་གཉེར་
དུ་གཏད་པའི་སྒོས་ཀྱི་ཆོས་སྐྱོང་ཁྱུང་ལུང་མར། ཁྱད་པར་གནས་འདིར་དྲི་མེད་རྒྱལ་བའི་བསྟན། །ཞྭ་སེར་རིང་ལུགས་ཉིན་བྱེད་འོད་པོ་ཆེ། །ཤར་བས་ལོག་རྟོག་མཚན་མུན་མཐར་བསྐྲད་དེ། །ལུས་ཅན་ཕན་བདེའི་པད་
ཚལ་བཞད་པར་མཛོད། །ཅེས་སོགས་ཀྱི་བསྐང་འཕྲིན་ལྗགས་རྩོམ་གྱིས་འཕྲིན་འཆོལ་གཉེར་གཏད་མཛད་པས་ལོག་རྟོག་ཚང་མ་རང་ཞིར་སོང་ཞིང། ཕྱིས་ལན་གསུམ་གྱི་བར་དུ་ཞབས་ཀྱིས་བཅགས་ནས་
ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་མཐའ་ཡས་པ་བསྐོར། གཞན་ཡང་མདོག་སྨན་སྡིངས་ཞེས་པ་འདི་ཡང་རྒྱལ་སྲས་ཕྱག་རྡོར་ནོར་བུས། རང་ཉིད་ཀྱི་ཡབ་ཀྱི་གདན་ས་ཡིན་པ་དང། ཁྱད་པར་གཅེན་ཡོལ་མོ་བ་
ཆེན་པོས། སྨན་སྡིངས་ན་གསེར་དངུལ་གྱི་ཉི་ཟླ་ལ། །བཀྲ་ཤིས་ཁ་བཏགས་ཀྱི་དར་འཕན་བཏགས་པ་ཡོད། རྒད་པོ་ནམ་མཁའ་ལ་ལྡིང་ན་སྨན་སྡིངས་སུ་སྡོང་བྱི། ཞེས་ལུང་བསྟན་པ་ལྟར། ཞིག་གསོ་མཛད་ཅིང་
བཀའ་འགྱུར་བྲིས་མ་པོད་ལྔ་བཅུ་ཙམ་དང། གསེར་ཟངས་ལས་གྲུབ་པའི་རྡོ་རྗེ་ཕག་མོའི་སྣང་བརྙན་ཐོག་ཚད་མ་སོགས་རྟེན་གསུམ་དེ་མཚར་ཅན་དུ་མ་བཞེངས་ཏེ་སྐུ་ཚེའི་མཇུག་ཕལ་ཆེ་བའི་བཞུགས་གནས་མཛད་

[013A]༄༅། །དེའི་རྟེན་འབྲེལ་གྱིས་རྗེ་འདིས་ཀྱང་ཞབས་ཀྱིས་བཅགས་ཤིང་དེ་སྐབས་ངོ་མཚར་བའི་ལྟས་མང་པོ་དང། ཁྱད་པར་རྣལ་འབྱོར་མའི་ཆོས་སྐོར་ཞུ་དགོས་པར་ནཱ་རོ་པ་ཆེན་པོས་བསྐུལ། རྒྱུ་མཚན་
དེ་བས་ན་ཡབ་སྲས་གསུམ་གྱི་ནང་ནས་ཀྱང་རྒྱལ་སྲས་ཕྱག་རྡོར་ནོར་བུའི་སྐུའི་སྐྱེ་འཕྲེང་ཡིན་པ་རྟོགས་ནུས་པར་མ་ཟད། རྒྱལ་སྲས་འདི་ཉིད་འཁྲུངས་མ་ཐག་ཡབ་སྤྱན་རས་གཟིགས་ཉིད་དུས་གསུམ་སྒྲིབ་མེད་
དུ་གཟིགས་པ་ཡིན་ཀྱང། སྐབས་དེར་དམ་ཅན་མགར་བ་ནག་པོ་མི་ལ་བརླམས་ནས་འབྱུང་འགྱུར་འཁྲུལ་མེད་དུ་སྟོན་པ་ཞིག་ཡོད་པ་ཆེད་གཉེར་གྱིས་སྐུ་ཕེབས་ཞུས་ཏེ་སྲས་ཀྱི་ཚུལ་དྲི་རྨེད་མཛད་པས། དྭགས་
པོའི་ཕྱོགས་ནས་ཕྱག་རྡོར་སྤྲུལ་པ་ནི། །ཤར་ཕྱོགས་ཀོང་པོའི་ཡུལ་དུ་འཁྲུངས་པ་འདི། །སུམ་ཅུ་ལ་ནི་མྱ་ངན་འདས་དོགས་འདུག་འོན་ཀྱང་དཔལ་ལྡན་ལྷ་མོ་བསྒྲུབ་གྱུར་ན། །བར་ཆད་གཡུལ་ལས་རྒྱལ་བར་
ཐེ་ཚོམ་མེད། །ཕུང་པོ་འཇའ་ལུས་ལ་ནི་ངེས་པར་འགྲོ། །ཅེས་པ་འདི་ཤར་ཕྱོགས་ཀོང་པོའི་ཚལ་དུ་མགར་བ་ནག་པོའི་ལུང་བསྟན་དགེ་ཞེས་པར་མཚལ་ཐམ་འབྱར་བ་ཕུལ་བ་ཡབ་རང་གི་མནལ་ལྟས་དང་
ཡང་འགྲིག་པས། མཚན་ཕྱག་རྡོར་ནོར་བུ་ཞེས་འདོགས་པར་མཛད། ཕྱིས་རང་ཉིད་ཀྱི་གཅེན་པོ་སྔགས་འཆང་ཡོལ་མོ་སྤྲུལ་སྐུར་ལུང་བསྟན་ཞུས་དོན་རང་རྣམ་གྱི་ཐོག་མར་འགོད་པར་མཛད་པའི་སྙིང་པོར་ཡང་
[013B] དེ་ནས་རེ་
ཞིག་ཤར་ཕྱོགས་མངོན་པར་དགའ་བའི་ཞིང་དུ་ཕེབས་པར་གསུངས་པ་ནི། གོང་དུ་ཕྱག་རྡོར་གྱི་སྤྲུལ་པར་གསུངས་པ་རྣམས་དང་སྒོ་མཐུན་པས་ངེས་པར་རྒྱལ་སྲས་གསང་བའི་བདག་པོ་ཉིད། ཤར་ཕྱོགས་མངོན་པར་དགའ་
བའི་ཞིང་ནས་བསྟན་འགྲོའི་དོན་དུ་བསམ་བཞིན་ཕེབས་པ་ནི་གདོན་མི་ཟ་བ་ཡིན་ན། །རྒྱལ་རྣམས་སྤང་རྟོགས་ཡོན་ཏན་མཐར་ཕྱིན་ཀྱང། །ཐུགས་རྗེའི་དབང་གིས་ཞིང་ཁམས་མཐའ་ཡས་པར། །སྤྲུལ་པའི་བཀོད་པ་རྒྱུ་
མའི་རོལ་པ་བཞིན། །སྲིད་མཐའ་བར་དུ་སྟོན་པ་དངོས་པོའི་གཤིས། །ཁྱད་པར་རྩོད་དུས་རྒུད་པའི་གླང་པོ་ཡིས། །བསྟན་འགྲོའི་པད་ཚལ་འཇོམ་ལ་མངོན་ཕྱོགས་ཚེ། །རྡོ་རྗེ་འཆང་དབང་རྡོ་རྗེ་སློབ་དཔོན་གྱི། །
ཚུལ་དུ་བྱོན་ནས་ཕན་བདེ་སྤེལ་བར་གསུངས། །དེ་ཕྱིར་དབང་ཕྱུག་བརྒྱད་ལྡན་ཙོང་ཁ་པའི། །མདོ་སྔགས་ཆོས་ཀྱི་ཉི་མ་འོད་པོ་ཆེ། །སྐལ་བཟང་གདུལ་བྱའི་ཡིད་མཁར་འདྲེན་མཁས་པ། །ཐམས་ཅད་མཁྱེན་དངོས་
རྗེ་བཙུན་བླ་མ་གང། །འོག་མིན་ཞིང་དུ་སྒྲིབ་གཉིས་དགྲ་ཚོགས་ལས། །རྒྱལ་བའི་ཆོས་སྐུའི་སྲིད་ལ་དབང་སྒྱུར་ཡང། །དུས་འདིར་སྐལ་བཟང་གདུལ་བྱའི་དགའ་སྟོན་དུ། །ཐ་མལ་ཚུལ་གྱིས་བྱོན་པར་གདོན་མི་ཟ་

[014A]༄༅། །ཁྱད་པར་གསང་བདག་ཕྱག་ན་རྡོ་རྗེ་དང། །དེ་ཡི་སྒྱུ་འཕྲུལ་ཕྱག་རྡོར་ནོར་བུ་ཡི། །མ་སྨད་སྐྱེ་འཕྲེང་ཡིན་ཞེས་དྲི་མེད་ཀྱི། །ལུང་དང་རྣམ་དག་རིགས་པས་གསལ་བར་འགྲུབ། །འོན་ཀྱང་ཀ་ལནྟ་
ཀའི་གཤོག་རླབས་ཀྱིས། །ཀུན་གསལ་ཡངས་པའི་ཕ་མཐའ་འཇལ་བ་བཞིན། །འཆིང་བ་ཀུན་ལྡན་བློ་ཆུང་བདག་འདྲ་ཡིས། །ཚུལ་དེ་སྨྲ་བར་རྩོམ་པ་བཞད་གད་གནས། །དེ་ལྟ་ན་ཡང་གཞན་རྗེས་བློས་
པའི་ཚིག་འགའ་ཞིག་བུས་པ་ཆུང་དུས་སྨྲ་བ་བཞིན། །ལུང་རིགས་ཚད་མའི་ལྡེ་མིག་ལ་བརྟེན་ནས། །སྨྲ་བའི་སྒོ་འཕར་ཕྱེ་བའི་སྐབས་རྙེད་དོ། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་
ལྡན་རྗེ་བཙུན་བླ་མ་ཐམས་ཅད་མཁྱེན་པ་དྷ་རྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཇེས་རྒྱན་ཞེས་བྱ་བ་ལས། ཚད་མའི་ལུང་རིགས་ལ་བརྟེན་ནས་སྐུ་འཕྲེང་གོང་མ་འགའ་ཞིག་ངོས་ཟིན་པའི་
སརྒ་སྟེ། གཉིས་པའོ།།    ༈    །།ད་ནི་སྐུ་ཚེ་འདི་ཉིད་ཀྱི་རྣམ་པར་ཐར་པ་དངོས་བརྗོད་པར་བྱ་སྟེ། དེ་ཡང་བདག་ཅག་གི་རྗེ་བཙུན་བླ་མ་དམ་པ་འདི་ཉིད་གང་དུ་སྐུ་འཁྲུངས་པའི་ཡུལ་ནི། སྤྱིར་གྱི་སྟོང་གསུམ་མི་
མཇེད་ཀྱི་ཞིང་ཁམས་འདི་ལ་དཔག་ཚད་གྲངས་མེད་གཅིག་གི་རྒྱ་ཁྱོན་དང་ལྡན་པའི་མགྱོགས་འགྲོའི་དཀྱིལ་འཁོར་གཅིག་གི་སྟེང་དུ་ཆུ་སའི་དཀྱིལ་འཁོར་དང། གླིང་བཞི་རི་རབ་ལ་སོགས་པ་བྱེ་བ་ཕྲག་

[014B] མབུ་པྲྀཤཱི་ཤིང་གིས་མཚན་ཞིང་དེའི་འབྲས་བུ་ཆུར་ལྟུང་བའི་སྒྲ་ལས་མིང་ཆགས་
པ་འཛམ་གླིང་ཆུང་ངུར་གྲགས་པ་འདི་ཉིད་ལ་འཕགས་ཡུལ་དང། བོད་དང། ལི་དང། རྒྱ་ནག་དང། ཤམྦྷ་ལ་དང། གངས་ལྡན་ཏེ་ཡུལ་ཆེན་པོ་དྲུག་ཡོད་པ་ལས། སྣོད་བཅུད་ཀྱི་ཁྱད་པར་དུ་མས་དགེ་མཚན་
དུ་བྱས་པའི་པུར་རྒྱལ་བོད་ཀྱི་ཡུལ་འདི་ཉིད་ལའང། མངའ་རིས་སྐོར་གསུམ་མན་ཆད་ནས། །སོག་ལ་སེར་པོ་ཡན་ཆད་ལ། །དབུས་གཙང་ཆོས་ཀྱི་ཆོལ་ཁ་ཟེར། །སོགས་ལ་སེར་པོ་མན་ཆད་ནས། །རྨ་ཆུ་ཁུག་པ་
ཡན་ཆད་ལ། །མདོ་སྟོད་རྟ་ཡི་ཆོལ་ཁ་ཟེར། །རྨ་ཆུ་ཁུག་པ་མན་ཆད་ནས། །རྒྱ་ཡི་མཆོད་རྟེན་དཀར་པོ་ཡན། །མདོ་སྨད་མི་ཡི་ཆོལ་ཁ་ཟེར། །ཞེས་ཆོལ་ཁའམ། བོད་སྐད་ཀྱི་དབང་དུ་བྱས་ན་འབྱུང་ཁུངས་གསུམ་
ཡོད་ཅིང། དང་པོ་ལ་ཡང། དབུས་ལ་དབུ་རུ་གཡོ་རུ་གཉིས། །གཙང་ལ་གཡས་རུ་རུ་ལག་གཉིས། །ཞེས་དབུས་གཙང་རུ་བཞི་ཡོད་པ་ལས། རུ་བཞིའི་གཡས་རུ་ན་གཙང་འགྲམ་གྱི་ལྷ་ཁང་ཡོད། །ཡུལ་ཁྱད་པར་
ཅན་ཤངས་ཀྱི་ལུང་པ་ཡོད། །མཁར་མིང་ཆེན་དེ་མཚོ་ཉའི་མགོ་གྲོང་ཡོད། །མི་མིང་ཆེན་དེ་མགོས་ཁྲི་ཟངས་ཡབ་ཡོད། །འབྲོག་ཁྱད་པར་ཅན་སྨ་བར་ཁྱུང་གསུམ་ཡོད། །དཀོར་མཛོད་འཛད་པ་མེད་བྱང་གི་ཚྭ་ཁ་ཡིན་

[015A]༄༅། །གཏེར་ཁ་དགོས་འདོད་འབྱུང་དྭགས་ས་རའི་གསེར་ཁ་ཡིན། །ཞེས་འབྱུང་བ་ལྟར་གྱི་གཙང་སྟོད་གཡས་རུའི་ཆ་ཤས། ཨུ་རྒྱན་གྱི་སློབ་དཔོན་ཆེན་པོ་དཔལ་མཚོ་སྐྱེས་རྡོ་རྗེའི་ཐུགས་ཀྱི་མེ་ལོང་དྲི་མ་མེད་
པའི་ནང་དུ་ཡུལ་འདིར་ཐོག་མཐའ་བར་གསུམ་དུ་དགེ་ཞིང་ཤིས་པའི་མཚན་མ་ཁྱད་པར་ཅན་དུ་མ་ཤར་ཏེ། ལན་གསུམ་གྱི་བར་དུ་འཛུམ་ཞལ་ལྷུག་པར་གྲོལ་བའི་རྒྱུ་མཚན་གྱིས་བཞད་ཅེས་རྗེས་གྲུབ་ཏུ་བརྡ་ཆགས་
ཤིང། སྣང་བ་མཐའ་ཡས་བློ་བཟང་ཡེ་ཤེས་དཔལ་བཟང་པོས། དེ་ལྟར་དང་བས་ལེགས་བྱས་བསོད་ནམས་མཐུས། །འཛམ་གླིང་སྤྱི་དང་དགེ་བཅུ་ཚང་བའི་གནས། །ཡུལ་ཕྱོགས་འདི་ཡི་སྐྱ་སེར་བོད་འབྲོག་ལ། །
ནད་ཡམས་མུ་གེ་གཡུལ་འཁྲུག་ཞི་བར་ཤོག་ཅེས་དང། དབྱངས་ཅན་ངག་གི་རོལ་མཚོ་ལས་ཀྱང། དཔྱིད་ཀྱི་ལུས་ཕྲ་ལང་ཚོའི་དཔལ་ངོམས་ཚེ། །བཅུ་གསུམ་དགེ་བའི་ཡོན་ཏན་ཀུན་ཚང་བར། །གྲུབ་པའི་དབང་
ཕྱུག་པདྨ་སཾ་བྷ་ཝས། །ལུང་བསྟན་ཇི་བཞིན་བཞད་པའི་ཡུལ་གྱི་གྲུ། །ཞེས་བསྔགས་བརྗོད་ཀྱི་མེ་ཏོག་འཐོར་བར་མཛད་པ་ལྟར། ལྷ་སྡེ་མི་སྡེ་ཚང་བ་ཡུལ་གྱི་དགེ་སྐྱེ་ཤིང་བཙུགས་ཤིང་འཛོམ་པ་ཡུལ་གྱི་དགེ་
གཙང་ཆུ་ཡུར་དུ་འདྲོངས་པ་ཡུལ་གྱི་དགེ་ནགས་རི་སྤང་གསུམ་འཛོམ་པ་ཡུལ་གྱི་དགེ་བཟོ་རིགས་སྤྲུལ་སྐུ་འཇོམས་པ་ཡུལ་གྱི་དགེ། ཕུ་འབྲོག་མདའ་སྐྱེ་འཛོམ་པ་ཡུལ་གྱི་དགེ་ཞིང་ས་ཁང་ས་ཉན་པ་ཡུལ་

[015B]འབྲུ་སྣ་ཤིང་སྣ་འཛོམ་པ་ཡུལ་གྱི་དགེ་སྒོ་ཁྱི་ལམ་ཁྱེ་འཛོམ་པ་ཡུལ་གྱི་དགེ་ལྷོ་ཟོག་བྱང་ཟོག་འཛོམ་པ་ཡུལ་གྱི་དགེ་ཆུ་ཐག་སེར་གསུམ་འཛོམ་པ་ཡུལ་གྱི་དགེ་ཕུ་ཆུས་ཆུ་སྐོར་འཁོར་བ་ཡུལ་གྱི་
དགེ་ས་བཀྲ་གནམ་བཀྲ་བཟང་བ་ཡུལ་གྱི་དགེ་ཡུལ་གྱི་དགེ་བཅུར་ཡོངས་གྲགས་ཀྱང། །མཁས་པས་བལྟས་ཚེ་དགེ་བཅུ་གསུམ། །ཞེས་གསུངས་པ་ལྟར་གྱི་བཅུ་གསུམ་དགེ་བའི་ལང་ཚོ་མཆོག་ཏུ་བརྟས་ཤིང་ལ་
ཉེའི་རྫས་བཅུ་གསུམ་ཚང་བ། རྡོག་ཨཱརྱ་དེ་བ། རྩི་འདུལ་བ་ཆེན་པོ། མཁས་གྲུབ་དམ་པ་ངག་དབང་རྡོ་རྗེ་སོགས་དམ་པ་དུ་མ་འཁྲུངས་ཤིང། རྒྱལ་སྲས་ཐོག་མེད་བཟང་པོ། པཎ་ཆེན་དགེ་འདུན་གྲུབ། པཎ་ཆེན་
བློ་བཟང་ཆོས་ཀྱི་རྒྱལ་མཚན་སོགས་དུ་མས་ཆོས་ཀྱི་འཁོར་ལོ་བསྐོར་བ། ཁྱད་པར་དུ་ཡང་རྒྱལ་པོ་དུར་འགྲོའི་མིང་ཅན་གྱིས་བསྟན་པའི་སྙིང་པོ་ཉམས་དམས་པར་བྱས་པ་དེའི་ཚེ། བསྟན་པའི་མེ་པོ་སྨད་ནས་གོས་
པ་ནི། དཔེར་ན། རྟ་བདུན་བདག་པོ་ནུབ་ཕྱོགས་ཆུ་ལྷ་མོའི་མགྲིན་དུ་གཤེགས་ནས་ཀུན་གསལ་བུ་མོ་རྒྱུ་སྐར་གྱི་རྒྱན་མཐའ་ཡས་པས་སྤྲས་ཏེ་མཛེས་སྡུག་དངོམ་པའི་རྣམ་པ་ཅི་འདྲ་བ་དེ་འདྲ་བས་ན་བཞད་

[016A]༄༅། །གཞུང་གནམ་གྱི་སྐར་མ་ཞེས་དང། ཕྱི་དབྱིབས་རྡོ་རྗེ་བཙུན་མོའི་ཡེ་ཤེས་རང་སྣང་ལས་གྲུབ་པའི་གཞལ་མེད་ཁང་ཆེན་ཆོས་འབྱུང་གི་རྣམ་པར་ཡོད་པས་ན་བཞད་ཨོར་མོ་གྲུ་གསུམ་དུ་གྲགས་
པ། དེའི་དབུས་སུ་ཇོ་མོ་ནགས་རྒྱལ་དང། ཇོ་བོ་སྨྱག་སྒྲོན་གཉིས་མ་འཆམས་པ་བསྡུམ་པའི་ཕྱིར་རྒྱ་གར་ནས་བྱོན་བར་གྲགས་ཤིང། ཕྱི་དབྱིས་རྗེ་བཙུན་མ་གང་གི་ཐུགས་ཀྱི་ས་བོན་བཾ་ཡིག་གི་རྣམས་ཅན་གྱི་
དངུལ་ཆུའི་ཇོ་བོ་ཤེལ་རྩེ་དཀར་པོ་ཞེས་པ་བཀའ་གདམས་བསྟན་པའི་སྒོས་ཀྱི་སྲུང་མ་ཇོ་བོ་ནེ་སེར་བ་དང་ཐུགས་རྒྱུད་གཅིག་པས་ཡོངས་སུ་བརྗིད་པ་ནི། གླིང་དང་གླིང་ཕྲན་གྱི་དབུས་སུ་ལྷུན་པོའི་དབང་པོ་མངོན་
པར་བརྗིད་པ་ལྟ་བུ། དེའི་ཕྱོགས་དང་ཕྱོགས་མཚམས་རྔམས་སུ་ཡ་མཚན་ཆེ་བའི་ཡུལ་བརྒྱད། འདོད་ཡོན་གྱི་གཏེར་ལྔ། ལྟ་ན་སྡུག་པའི་རི་བཞི། མྱང་ན་ཞིམ་པའི་ཆུ་ལྔ། རེག་ན་བདེ་བའི་ཐང་ལྔ་
གནས་ན་སྐྱིད་པའི་སྡེ་བརྒྱད། ཁྱད་པར་འཕགས་པའི་རྫས་ང་ལ་སོགས་པ་སྣོད་ཀྱི་དག་མཚན་བསམ་གྱི་ཁྱབ་པས་བྱུར་བུར་གཏམས་པས་མཐོ་རིས་ཀྱི་གྲོང་ཁྱེར་ས་ལ་འཕོས་པ་ལྟ་བུའི་ཡུལ་མཆོག་
འདི་ལ་ཡང། བོད་དང་འབྲོག་གཉིས། འབྲོག་ལའང་གམ་འབྲོག་དང་རྒྱང་འབྲོག་གཉིས་ཡོད་པ་ལས་གམ་འབྲོག་གི་ནང་ཚན། རོང་ལ་རི་ཆེན་སྤུན་བདུན་ཡོད། ན་ལ་བཀྲ་ཤིས་རྟགས་བརྒྱད་ཡང། །ཤིང་

[016B] །ཆུ་ལ་གཡང་ཞག་མགོ་དགུ་ཡོད། །མ་བཏབ་སྒོག་ར་གྲུ་བཞི་ཡོད། །དབྱར་ཡང་མི་ཞུའི་འཁྱག་པ་ཡོད། །དགུན་ཡང་མི་སྐམ་ལྗོན་ཤིང་ཡོད། །ཅེས་སོགས་མནའ་གཏམ་དུ་གྲགས་པ་
ལྟར། བཟོ་བོ་མཁས་པས་སོར་མོའི་བྱེད་པས་ཉེ་བར་བསྐྲུན་པ་ལྟ་བུའི་རྒྱལ་སྲིད་སྣ་བདུན་དང། བཀྲ་ཤིས་རྟགས་བརྒྱད་དང་པདྨ་འདབ་བརྒྱད་ཀྱི་གཟུགས་བརྙན་ཤིང་ཏུ་གསལ་བའི་རི་དང། ན་མ་དང། སྤེན་མ་
དང། མ་བཏབ་དང་འཁྲུངས་ཀྱི་སྒྲོག་པའི་མྱུ་གུས་ཡོངས་སུ་གང་བའི་རྡོ་བའི་གཞོང་པ་གྲུབ་ཞི་པ་ཕོ་འདོམ་གྱི་ཚད་ལས་བརྒལ་བས་མཛེས་ཤིང་གདེངས་ཅན་དབང་པོ་གནས་ངེས་པའི་ཆ་གཏེར་དུ་མ་
ལས་དལ་འགྲོའི་རྒྱུན་བཟང། དཔེར་ན། སེམས་ཅན་གྱི་ནང་ཁྲོལ་ཞག་གི་དབྱིབས་ལྟར་གཡས་གཡོན་དུ་ཁུག་པ་དགུར་སྐྱོགས་ནས་འབབ་པ། དཔྱད་དང་དབྱར་གྱི་དུས་སུ་ཉི་མའི་ཁྱེའུ་རྒྱགས་པའི་ཁ་རླངས་
ཀྱིས་ཡོངས་སུ་གདུང་སྟེ་སྐྱེས་བུའི་ལུས་ལས་རྡུལ་ཆུའི་ཆར་རྒྱུན་འབབ་པ་དེའི་ཆ་ཡང་ཞུ་ཞང་ཉམས་པར་མི་ནུས་པའི་འཁྱག་པ་དང། དགུན་གྱི་གྲང་བས་ནགས་ཚལ་དང་ལྗོན་ཤིང་ལ་སོགས་པ་རྣམས་ཀྱི་ལོ་མ་
དང། མེ་ཏོག་དང། འབྲས་བུ་རྣམས་ལྷག་མེད་དུ་བཅོམས་ཏེ་ཐམས་ཅད་ཧྲེང་ཧྲེང་པོ། དཔེར་ན། སྐྱེས་བུའི་སོར་མོ་གྱིན་དུ་བསླངས་པ་ལྟར་གྱུར་པ་དེའི་ཚེ་ཡང་བསྐམ་པར་མི་ནུས་པའི་ལྷ་ཤུག་གི་སྡོང་པོ་དུ་མ་དང་ལྡན་

[017A]༄༅། །པ་སོགས་དགེ་མཚན་གྱི་གཟི་འོད་འབར་ཞིང། ཤངས་པ་བཀའ་བརྒྱུད་ཀྱི་ཤིང་རྟའི་སྲོལ་འབྱེད་མཁས་གྲུབ་ཁྱུང་པོ་རྣལ་འབྱོར་དུ་གྲགས་པ་དེ་ཉིད་ལ་བོད་གངས་ཅན་གྱི་ལྗོངས་འདིར་
སློབ་མའི་གཙོ་བོ་བཀའ་བབས་གསུམ་བྱུང་སྟེ། ནེ་གུ་ཆོས་དྲུག་གི་བཀའ་བབས་རྨོག་ལྕོག་པ་རིན་ཆེན་བརྩོན་འགྲུས། ཡེ་ཤེས་མགོན་པོའི་བཀའ་བབས་ལ་སྟོད་པ་དཀོན་མཆོག་མཁར། ཉམས་དང་
རྟོགས་པའི་བཀའ་བབས་ཁྱུང་པོ་བྱས་བརྟེན་ཞེས་གྲགས་པའི་ནང་ཚན། བླ་མ་ཁྱུང་པོ་རྣལ་འབྱོར་བཞུགས་པའི་གནས་ཤངས་གཞོངས་གཞོངས་དང་བཞད་གཉིས་ཀྱི་བར་དུ་ཕར་འཕུར་ཚུར་འཕུར་མཛད་
པ་སོགས་གྲུབ་པའི་གོ་འཕང་མཐོན་པོར་ཕེབས་པའི་རྫུ་འཕྲུལ་དང་ལྡན་པ་ཁྱུང་པོ་བྱས་བརྟེན་དུ་གྲགས་པ་དེ་ཉིད་རི་ཆེན་སྤུན་བདུན་གྱི་ནང་ཚན་ཁྱུང་རི་ཞེས་པ་འདིར་ལོ་དུ་མའི་བར་དུ་སྒྲུབ་པ་ལ་བཞུགས་ནས་
ཆོས་ཀྱི་འཁོར་ལོ་མཐའ་ཡས་པ་བསྐོར་ཞིང། དེའི་སློབ་མ་མཁས་གྲུབ་མཁྱེན་རབ་ཏུ་གྲགས་པས་བཏབས་པའི་དགོན་པའི་ཤུལ་ཡོད་པ། གཙང་ཞིང་དབེན་ལ་ཡིད་དུ་འོང་བ། ཤུག་པ་དང། སྤ་མ་
དང། བ་ལུ་དང་སུ་ལུ་དང། ཁན་པ་དཀར་ནག་ལ་སོགས་པ་དྲི་ངད་བཟང་པོ་རྒྱུན་དུ་འཐུལ་བའི་ནགས་ཚལ་དང་ལྗོན་ཤིང་གིས་བར་མཚམས་མེད་པར་གཏམས་པས་འཆི་མེད་གཞོན་ནུའི་

[017B] འཇོལ་མོ་ལ་སོགས་པ་མཛེས་ཤིང་ཡིད་དུ་འོང་བའི་བྱ་དང་བྱིའུ་དུ་མ་རྣ་བའི་བཅུད་ལེན་དུ་འགྱུར་པའི་སྐད་ཀྱི་བྱེ་བྲག་མཐའ་ཡས་པ་སྙན་པར་སྒྲོག་པ། གླ་བ་དང་དགེ་བ་ལ་སོགས་
པ་རི་དྭགས་ཀྱི་རིགས་དུ་མའི་རྩེད་འཇོའི་རྣམ་འགྱུར་སྐད་ཅིག་མ་ལྟ་བུས་མིག་གི་དབང་པོར་སྔོན་མེད་ཀྱི་བདེ་ཆེན་འདྲེན་པ་སྟེ། དེ་ལྟ་བུའི་ཕུན་སུམ་ཚོགས་པའི་གནས་རོང་ཞེས་པའི་སྟོད་ཀྱི་ཆ་ཁྱུག་མོ་ཞེས་པ་ཡིན་
ལ། གདུང་རུས་ནི། སྤྱིར་གྱི་པུར་རྒྱལ་བོད་ཀྱི་ཡུལ་འདིར་མིའི་འགྲོ་བ་བྱུང་ཚུལ་ལ་བཤད་ཚུལ་མང་དུ་ཡོད་ན་ཡང། གཙོ་བོར་གྱུར་པ་ནི། རང་ཅག་ཁ་བ་རི་པ་རྣམས་ཀྱི་ལྷག་པའི་ལྷ་སྐལ་འཕགས་པ་
འཇིག་རྟེན་དབང་ཕྱུག་གི་སྒྱུ་འཕྲུལ་སྤྲེའུ་བྱང་ཆུབ་སེམས་དཔའི་རིགས་ལས་མཆེད་པ་ཡིན་ཅིང། དེ་ལ་ཡང། བསེ་དང། སྨུ་དང། ལྡོང་དང། སྟོང་ཞེས་པའི་རུས་ཆེན་བཞིར་བྱས་པའི་ཡ་གྱལ་ལྡོང་གི་རིགས་
དེ་ཉིད་ཀྱང་རུས་ཆེན་བཅོ་བརྒྱད་སོགས་མཐའ་ཡས་པར་གྱེས་པའི་ནང་ཚན་ནུ་རུ་ཞེས་པ་ཡིན་ལ། དེ་ཡང་སྔོན་གྱི་དུས་ན་བཞེད་ཀྱི་འབྲོག་རིགས་ལ་ཁམས་དོལ་སྒེར་གསུམ་དང། སྒོར་དུ་ལའང་ལྷོ་མཚོ་ཆེན་
བཞི་དང། བྱང་མཚོ་ཆེན་བཞི་སྟེ་སྒེར་དུ་ཚོ་ཆེན་བརྒྱད་ཡོད་པའི་དཔོན་པོ་དཔལ་ལྡན་བུ་བརྒྱད་དུ་གྲགས་པ་དངོས་ཡིན་ཀྱང། བར་སྐབས་ཤིག་སྲས་མོ་ལྷ་ཅིག་སྒྲོལ་མ་ཞེས་པ་ཞིག་ལས་རེ་ཞིག་གི་བར་

[018A]༄༅། །སྲས་གཞན་མ་བྱུང་བས་རེ་བཟད་པ་ལྟར་གྱུར་ཏེ། སྲས་མོ་དེ་ད་ལྟའི་མི་དཔོན་གྱ་བརྒྱུད་པ་འདི་ཚོར་ནོར་སྐལ་གྱི་གཙོ་བོར་ཇི་སྲིད་བར་སྒེར་དུ་ཚོ་ཆེན་བརྒྱད་ཀྱི་དཔོན་པོ་བྱས་ཆོག་པའི་
བཀའ་ཐམ་མང་པོ་ཡོད་པ་དང་བཅས་བྱིན་ནས་ཁོད་པ་རང་དེའི་བློན་པོའི་གོ་སར་བཞུགས། ཕྱིས་སྲས་རིམ་གྱིས་བྱུང་ནས་མངའ་འབངས་ཕལ་མོ་ཆེས་བརྒྱུད་པ་དངོས་གྱིས་དཔོན་བྱ་འོས་པར་
གླེང་ཡང། ཡབ་མེས་ཇོ་བཟང་གིས་ཐུགས་ཐམ་གནང་ཟིན་ནས་བྱ་ཐབས་མེད་ཁར། ཁོང་པ་ཡང་དབུ་བདེ་བས་དབུས་གཙང་སྡེ་གཟར་སྐབས་མི་དབང་ཆོས་རྒྱལ་མངའ་རིགས་ཕྱོགས་སུ་དམག་
བསྐུལ་ལ་ཕེབས་པའི་གདོང་བསུས་ཏེ་བསྙེན་བཀུར་རྒྱ་ཆེན་ཞུས། དེ་རྗེས་མི་དབང་བོད་ཀྱི་སྤྱི་དཔོན་དུ་གྱུར་སྐབས་རྒྱབ་གནོན་གྱི་ཕྱག་ཐམ་བཙན་དམིགས་ཆེ་བ་ཞུས་སྩལ་ལ་བརྟེན་ཐམས་ཅད་
ལབ་པའི་ལྕེ་ཐུང་བར་གྱུར་ཏེ་བློན་པོའི་གོ་ས་ཁོ་ནར་གནས་དགོས་པ་བྱུང་བས། དེ་ནས་བཟུངས་སར་པ་དང། ཕྱུག་པོ་བ་དང། ནང་ཁུ་བ་དང། ནུ་རུ་བ་སྟེ་བཞི་པོ་དེར་བློན་ཆེན་ར་ཕྱུག་ནར་ནུར་བཞི་ཞེས་
པར་གྲགས་སོ། །དེ་ལྟ་བུའི་བརྒྱུད་པ་མ་ཉམས་པ་ལས་ནུ་རུ་བསྟན་འཛིན་དང། ནུ་རུ་བཀྲ་ཤིས་དཔལ་འབྱོར་དང། ནུ་རུ་ཕྱག་རྡོར་སྟེ་མཆེད་གསུམ་བྱུང་བའི་དང་པོ་ནི། རྗེ་འདིའི་ཇོ་ཇོ་བཀྲ་
[018B] ཕྱིས་གནས་དེར་ཚེ་དང་སྒྲུབ་པ་མཉམ་པས་ལུང་རྟོགས་ཀྱི་ཡོན་ཏན་ཁྱད་པར་ཅན་བརྙེས་ཏེ་འགྲོ་བའི་འདྲེན་པ་ཆེན་པོར་
གྱུར་པ་བླ་མ་དབུ་མཛད་ཡེ་ཤེས་དབང་རྒྱལ་ཞེས་པ་དེའི་ཡབ་དང། བར་པ་བཀྲ་ཤིས་དཔལ་འབྱོར་ཞེས་པ་ནི། སྒྱུ་རྩལ་དང་རྩེད་འཇོའི་རིགས་ལ་མཁས་ཤིང་སྙིང་སྟོབས་ཆེ་བ། གཡོ་དང་སྒྱུ་མེད་ཅིང་
རང་བཞིན་དྲང་བ། སྡིག་ལ་འཛེམ་ཞིང་ཁྲེལ་གཞུང་དང་ལྡན་པ་སོགས་མདོར་ན་བསྔགས་པར་འོས་པའི་ཡོན་ཏན་གྱི་རྒྱན་དང་ལྡན་ཞིང། ཕྱིས་རྗེ་འདི་ཉིད་ཀྱིས་བསྐུལ་ཏེ་མཁས་གྲུབ་ངག་དབང་རྡོ་རྗེའི་
ཞབས་དྲུང་ནས་ཡོངས་རྫོགས་དགེ་བསྙེན་གྱི་སྡོམ་པ་ནོས་ཏེ་བསླབ་གཞི་ལྔ་ཡན་ལག་དང་བཅས་པ་ཉམས་མེད་དུ་སྲུང་བའི་ཁྱིམ་པ་ཁྱད་པར་དུ་འཕགས་པ་ཞིག་སྟེ་དེ་ནི་བདག་ཉིད་ཆེན་པོ་འདིའི་
ཡབ་ཡིན་ལ། ཡུམ་ནི་མཁའ་འགྲོ་དཔལ་སྐྱེད་ཅེས་བྱ་བ། ངོ་ཚ་ཁྲེལ་ཡོད་ཀྱི་གོས་དང་ལྡན་ཞིང་དད་པ་དང་གཏོང་བའི་རྒྱན་གྱིས་མཛེས་པ། སྙིང་རྗེ་ཆེ་ཞིང་ཆོས་ལ་དཀར་བ་སོགས་བུད་མེད་
ཕལ་པའི་སྤྱོད་ཚུལ་ལས་འདས་ཤིང་ཌཱ་ཀིའི་མཚན་དང་ལྡན་པ་ཞིག་སྟེ། དེ་ཡང་བཀའ་ལས། ངའི་ཨ་མ་དེ་བུད་མེད་རང་བ་ཞིན་པ་ཞིག་མིན་པ་འདྲ། ཉེ་སྐོར་དུ་དུད་འགྲོ་བསད་པ་དང། ངོ་ཤེས་པའི་

[019A]༄༅། །མི་ཤི་བ་ཐོས་ཚེ་སྙིང་རྗེ་ཆེན་པོས་མཆིམ་འཁྲུག་བཞིན་དུ་མཚན་ཐོག་ཐག་མ་ཎི་འདྲེན་ཅིང་ཉིན་ཤའི་དྲི་མ་ཙམ་ལ་ཡང་ཤིན་ཏུ་འཛེམ་པ་དང། རང་གི་བུ་རྣམས་ལའང་ཚེས་དང་
མཐུན་པའི་བསླབ་བྱ་སྒོ་དུ་མ་ནས་བྱེད་ཅིང། ཉི་མ་རེ་རེ་བཞིན་ཇ་དང་ཞོ་དང་འོ་མ་སོགས་ཀྱི་ཕུད་ནས་བླ་མ་དཀོན་མཆོག་ལ་མཆོད་དེ་ངའི་བུ་འདི་ཚོ་ཚེ་རིང་བ། ནད་དཀོན་པ། ཆོས་དང་མཇལ་བ། ཆོས་
འགོ་གངས་ལས་དཀར་བ། ཆོས་གཞུག་ཆུ་ལས་རིང་བ། སྡུག་གེ་སྡུག་གེ་མི་ཟེར་བར། མིའི་ཁོ་མའི་ཁོ་ཟེར་དུ་ཆུག་ཅེས་སོགས་ཀྱི་སྨོན་ལམ་ཤུགས་དྲག་འདེབས་པ་ཞིག་ཡོད། ཅེས་གསུངས་
དེ་ལྟ་བུའི་ཡུམ་དེ་ཁབ་ཏུ་བཞེས་པ་དེའི་ཚེ་ཡང། འབྲོག་རིགས་ཀྱི་ལུགས་སྲོལ་དུ་གཉའ་བོ་ཞེས་པ་རིགས་རུས་དང་ལྡན་ཞིང་སྐབས་དེའི་བྱ་གཞག་ལ་མཁས་པ་ཞིག་གིས་སྤྲ་ཁྱིམ་དུ་མ་ཚུད་
གོང་མདའ་དར་ལག་ཏུ་ཐོགས་ནས་བཤད་བཤད་མང་པོ་བྱ་སྲོལ་ཡོད་པ་བཞིན། སྐབས་དེར་ཡང་དེ་ལྟའི་མྱོང་བྱར་དང་ལྡན་པ་ཕྱུག་པོ་ལྷ་བཙན་ཟེར་བ་ཞིག་གཉའ་བོར་མངགས་ཀྱང། ཁ་བ་རྡར་བ་
དགོས་ཀ་ལ་ཟད་པའི་དཔེ་ལྟར་བཤད་པ་བྱ་རྒྱུའི་སྐེད་པ་ཙམ་ལ་ཚིག་འགག་རྒྱབ་སྟེ་མ་ཐོན་པར་མདའ་དར་ཡུམ་གྱི་དབུར་བཞག་སྟེ། སངས་རྒྱས་ཐམས་ཅད་འདུས་འདུས། ཞེས་ལན་གསུམ་བརྗོད་

[019B] ཞེས་བརྗོད་ཚུལ་ཕྱུག་པོ་ལྷ་བཙན་རང་གི་ཚ་བོ་དགེ་སློང་ཕུན་ཚོགས་ཞེས་པ་ཞིག་ལས་ཐོས་པ་བདེན་མིན་རྗེ་ཉིད་ལ་ཞུས་པར། འུ་རང་གི་གྲོང་དེ་སྟོང་བའི་ལྟས་ཡིན་ནམ་དེ་
སྐད་བྱས་ཐག་ཆོད་རེད། ཅེས་ཕེབས། དེ་ནི་སངས་རྒྱས་ཐམས་ཅད་ཀྱི་མཁྱེན་བརྩེ་ནུས་གསུམ་གཅིག་ཏུ་འདུས་པའི་བདག་ཉིད་རྗེ་བཙུན་བླ་མ་འདི་ཉིད་ཀྱིས་ཡུམ་མཆོག་འདིའི་མངལ་མཛེས་པར་
བྱེད་པའི་ལྟས་ཡིན་པ་གདོན་མི་ཟ་ལ། དེ་ལྟ་བུའི་ཡབ་ཡུམ་འདི་གཉིས་ལ་སྲས་ཆེ་བ་རྟ་མགྲིན་དབང་རྒྱལ། དེའི་འོག་མ་དམ་པ་འདི་ཉིད། དེའི་འོག་མ་བདག་ཅག་གི་ཕ་བཀྲ་ཤིས། དེའི་འོག་མ་
ཁུ་བོ་ཡེ་ཤེས་ཆོས་རྒྱལ། དེའི་འོག་མ་ཁུ་བོ་ཡེ་ཤེས་དོན་གྲུབ་སྟེ་སྲས་ལྔ་བྱུང་ཞིང། དེ་ལས་དམ་པ་འདི་ཉིད་ནི་ལྷུམས་སུ་ཞུགས་ཙམ་ཉིད་ནས་ཡུམ་ཟོ་མདོག་བཟང་ཞིང་ཐུགས་བདེ་དགས་
ཁྱབ་པ་སོགས་དགེ་མཚན་དུ་མ་དང་ལྡན་བཞིན་དུ། རབ་བྱུང་འདོད་པའི་ནང་གསེས་དགའ་བ་ཞེས་པ་ཆུ་འབྲུག་ལོའི་ཟླ་བ་དགུ་པའི་ཚེས་དགུ། རས་གཟའ་ཟླ་བ། ཟླ་སྐར་ཆུ་སྨད་ལ་བབས་པའི་ཉི་ཤར་
ལྔ་ཆ་གསུམ་པའི་དུས་སུ་ཁྱེའུ་པདྨའི་རྩ་བ་ལྟར་དཀར་ཞིང་དབུ་གདུགས་ལྟར་ཟླུམ་པ། དཔྲལ་བའི་དབྱེས་ཕྱེ་ཞིང་སྙན་ཤལ་རིང་དུ་འཕྱང་བ། ཤངས་ཀྱི་གཟེངས་མཐོ་ཞིང་རྩེ་མོ་རྣོ་བ་སོགས་

[020A]༄༅། །དགེ་མཚན་གྱིས་སྤྲས་པ་བལྟ་བས་ཆོག་མི་ཤེས་པ་ཞིག་འཁྲུངས་སོ། །མཁྱེན་པའི་དཀྱིལ་འཁོར་རྫོགས་པའི་དོ་ར་ཆེར། །ལྗོངས་འདིའི་དགེ་མཚན་གོང་དུ་རྩེ་བ་ལ། །དགྱེས་པ་
མིན་ནམ་རིག་འཛིན་སམྦྷ་ཝའི། །མཛེས་ཞལ་ལན་གསུམ་བར་དུ་བཞད་པའི་གནས། །བཅུ་གསུམ་དགེ་བའི་དཔལ་ལྡན་མཎྚལ། །ལྷ་སྡེ་མི་སྡེའི་ཚོམ་བུས་མཛེས་པ་ནི། །མཚན་དུས་ཀུན་གསལ་
བུ་མོ་རྒྱུ་སྐར་གྱི། །དོ་ཤལ་འཕྲེང་བས་སྒེག་པ་ལྟ་བུ་ཡོད། །དེ་ལས་མཐིང་འོད་ནགས་ཀྱི་ཟུར་ཕུད་རྩེར། །མེ་ཏོག་གཙུག་རྒྱན་གཡོ་བའི་ནང་འཛིན་མ། །མརྒད་སྤང་ལྗོངས་གོས་ཀྱིས་རབ་ཀླུབས་ནས། །
ཕུན་ཚོགས་མཛེས་སྡུག་ངོམ་པ་ལྟ་བུའི་གཞིར། །རི་ཆེན་སྤུན་བདུན་མགྲིན་པ་གཟེངས་བསྟོད་ནས། །བཀྲ་ཤིས་གླུ་དབྱངས་སྒྲོག་པའི་འགྱུར་བ་དང། །སྤོས་ཀྱི་ལྗོན་པ་དགའ་བའི་བསེར་བུ་ཡིས། །བསྐྱོད་
པའི་གར་ནི་ལྷན་ཅིག་རྩེ་བ་བཞིན། །མ་བརྐོས་རྡོ་བའི་གཞོང་པར་ཀེ་འུའི་ཚོགས། །མ་བཏབ་ཡོངས་སྨིན་ན་དང་སྤེན་མའི་ངོས། །མ་བྲིས་རྟགས་བརྒྱད་པད་འདབ་བརྒྱད་བཀྲ་བ། །མེས་པོས་མཆོད་
པའི་རྫས་སུ་བྱས་པ་བཞིན། །གདེངས་ཅན་བདག་པོའི་བསྟི་གནས་ཆུ་གཏེར་ལས། །ཉེར་བབས་དབུ་བ་མུ་ཏིག་འཛུམ་འོད་ཅན། །ལན་དགུར་སྐྱོགས་ནས་བཀྲམས་པ་སྲིད་ཞི་ཡི། །དགེ་ལེགས་

[020B] །སྤུ་སྡུག་འདབ་མའི་གོས་ལྡན་ཡིད་འོང་བྱ། །མགྲིན་པའི་རོལ་མོ་ལན་བརྒྱར་འཁྲོལ་བ་དང། །ཉེར་ཟློས་རི་སྐྱེས་བུ་རྣམས་རྩེད་འཇོའི་གར། །སྣ་ཚོགས་བསྒྱུར་བས་ས་གཞི་
ཡིད་འོང་བྱེད། །དེ་ལྟའི་ས་ཡི་ཐིག་ལེར་ནི། །རིགས་དུས་ལང་ཚོ་དར་བའི་ལུས། །ཡོན་ཏན་རིན་ཆེན་གྱིས་མཛེས་པའི། །ཡབ་ཡུམ་ཐབས་ཤེས་འབྲལ་བ་ལས། །ཡོན་ཏན་འབྱུང་གནས་ཡོན་ཏན་གཏེར། །
ཡིད་བཞིན་རེ་སྐོང་ཡིད་བཞིན་ནོར། །གཟུགས་མེད་སེམས་དཔའ་གཟུགས་འཛིན་ཕྱིར། །ཡུམ་གྱི་མངལ་ནི་མཛེས་པར་བྱས། །ནམ་ཞིག་རྒྱལ་ཡུམ་ཤར་རིའི་ཕྲག་པ་ལས། །རྒྱལ་སྲས་ཉི་མ་གཞོན་ནུ་
ཤར་བ་ན། །འཇིག་རྟེན་རྒུད་པའི་མུན་པ་སངས་སོ་ཞེས། །སྐལ་བཟང་བུང་བའི་གླུ་དབྱངས་དར་དིར་སྒྲོག་ཨ་མ་སྒྲོ་བཏགས་པིར་གྱིས་བྲིས་མིན་ཡང། །ལྷན་སྐྱེས་ངོ་མཚར་རྒྱ་ཆེའི་མདངས་བཀྲ་བ། །
གདུང་སེལ་སྨན་གྱི་མྱུ་གུ་གསར་པ་ཞིག་བསྟན་དང་འགྲོ་བའི་སྲོག་གི་གསོས་སུ་འཁྲུངས། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་པ་
དྷ་རྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། ཡུལ་དུས་དང་རིགས་རུས་ཕུན་སུམ་ཚོགས་པར་སྐུ་བལྟམས་པའི་སྲྒ་སྟེ་གསུམ་པའོ།། །

[021A]༄༅། །དེ་ལྟར་མཐའ་ཡས་པའི་འགྲོ་བ་རྣམས་ཀྱི་ལེགས་བྱས་པདྨའི་འདབ་རྒྱ་མཆོག་གསུམ་ཐུགས་རྗེའི་སྣང་བ་མཆོག་གིས་ཡོངས་སུ་ཕྱེ་བ་ལས། མཛེས་སྐུའི་ཟེའུ་འབྲུ་མངོན་པར་
གསལ་བར་གྱུར་པ་དང། རུས་རྒྱུད་ལ་འགོ་བའི་ལྷ་ཆེན་རྡོ་རྗེ་ལེགས་པ་སོགས་ལ་གཏང་རག་གི་གསང་གསོལ་དང། བཙས་སྟོན་བཅས་ལུགས་སྲོལ་དང་མཐུན་པ་བྱས་ཏེ་མཚན་དཔལ་བཟང་
རྡོ་རྗེ་ཞེས་པར་གསོལ། དེའི་སྐོར་ལ་འཕྱིས་ཀྱི་བཀའ་ལས། ཉི་མ་ཤར་བ་དང་མཉམ་དུ་ཨ་མ་ལ་ང་བཙས། དེ་སྐབས་གཡོག་མོ་ཆོག་པ་ཞེས་པ་གླེན་མ་ཞིག་ཡོད་པས་ཐབ་ལས་ཀྱི་སྐོར་རྣམས་བྱས་
པས་ཇ་ཁྲུ་བཅག་སྟེ་བཞོགས་རྔ་ཡང་འགྱངས་ཙམ་བྱུང་འདུག་དེས་ན་ཉི་མ་ཤར་བ་དང་མཉམ་དུ་སྐྱེ་ལུགས་ལ་དཔགས་ན་དྲག་པ་ཞིག་མིན་ནམ་བསམས་ཀྱང། ཇ་ཁྲུ་ཆག་ལུགས་ཀྱིས་སྡུག་
པ་ཞིག་ཡིན་ཤག་རེད། ཅེས་ཕེབས། དེ་ལ་དང་པོའི་སྐོར་ནི་རྗེ་འདིས་རྒྱལ་བསྟན་སྤྱི་དང་བྱེ་བྲག་ཞྭ་སེར་སྙན་བརྒྱུད་ཀྱི་བསྟན་པ་ཉི་མོ་ལྟར་གསལ་བར་མཛད་པའི་སྔ་ལྟས་ཡིན་པ་གདོན་མི་ཟ་ལ་
གཉིས་པའི་སྐོར་ནི་བཀའ་གདམས་ཀྱི་སྐྱེས་བུ་དམ་པ་རྣམས་ཀྱི་རྣམ་ཐར་བཞིན་རང་གི་ཡོན་ཏན་སྦེད་པའི་བཀའ་ཙམ་ལས། དོན་དུ་པཎ་ཆེན་དགེ་འདུན་གྲུབ་པ་སོགས་སྐྱེས་བུ་དམ་པ་མང་པོ་

[021B] བདག་ཅག་ཚུར་མཐོང་གི་བྱིས་པས་མཐའ་གཅིག་ཏུ་
ངེས་གཟུང་བྱ་དཀའ་མོད། འོན་ཀྱང་དེ་དག་ནི་དམ་པ་དེ་རྣམས་སྲིད་འབྱོར་གྱི་བདེ་བ་ལ་མི་ཆགས་ཤིང། དེ་ལྟ་བུའི་བཟའ་བཏུང་སོགས་ལ་ལྟོས་མི་དགོས་པའི་ལྟས་ཡིན་ནམ་སྙམ། གཞན་ཡང་
བཀའ་ལས། ང་སྐྱེས་པའི་སང་ཉིན་ཨ་ཁུ་ཕྱག་རྡོར་དེ་བོད་ཚོང་ནས་འབྱོར་ཏེ། ཁ་རྩང་རེས་གཟའ་ཟླ་བ་ཡིན་པས་བུའི་མིང་ལ་ཟླ་བ་དོན་གྲུབ་འདོགས་རྒྱུ་ཡིན་ཚུལ་བྱས་ཀྱང། ཕ་མ་གཉིས་ནས་
བཏགས་པ་ཁོ་ནར་གནས་ནས་རྡོ་རྗེའི་སྒྲ་མ་འགྱུར་བ་དེས་ང་ཚེ་རིང་དུ་གནས་པའི་རྟེན་འབྲེལ་འགྲིག་པ་ཡིན། ཅེས་ཀྱང་ཕེབས། གཞན་ཡང་རྗེ་འདི་ཉིད་ལྷུམས་སུ་ཞུགས་པ་ནས་ཡབ་ཡུམ་
གཉིས་ཀ་དང་ཁྱད་པར་ཡུམ་ལ་མནལ་ལྟས་ཁྱད་པར་ཅན་དུ་མ་དང། བལྟམས་པའི་ཚེ་ཡང་ཉི་མའི་དཀྱིལ་འཁོར་འཇའ་འོད་ཀྱི་གུར་ཁྱིམ་དུ་གནས་ཤིང། ཁ་དོག་ལྔ་ལྡན་གྱི་སྤྲིན་གྱི་གསེབ་ནས་
མེ་ཏོག་གི་ཆར་ཟིམ་བུར་འབབ་པ་སོགས་ངོ་མཚར་བའི་ལྟས་མཐའ་ཡས་པ་བྱུང་ཚུལ་བདག་ཅག་གི་ཕ་དང་ཁུ་བོ་རྣམས་ལས་ཐོས་ཀྱང། ད་ལྟ་ནི་ཇི་བཞིན་བརྗོད་པར་རྡོ་མི་ཐོགས་ལ། རྗེ་ཉིད་ཀྱི་

[022A]༄༅། །བཀའ་ལས། ཨ་མ་དེས། བུ་ཐམས་ཅད་སྨྲ་བ་ཤིན་ཏུ་སྔ་ཞིང། ཁྱད་པར་ང་སྐྱེས་ནས་ལོ་གཅིག་ལྷག་ཙམ་འགྲོ་བ་ནས་ཐོགས་མེད་སྨྲ་བ་ཞིག་ཡོད་པས། དེ་ནི་སྨྲ་བ་སྔ་
བ་དཔོན་གྱི་རྒྱུ་ཞེས་རྟེན་འབྲེལ་བཟང་བ་ཡིན་ཚུལ་ཟེར་ཡང། སྨྲ་བ་སྔ་བ་དེ་ཤེས་རབ་ཆེ་བའི་རྟགས་ནི་ཡིན་ཚོད་འདུག་ཅེས་ཕེབས་པ་ལྟར། འཁྲུངས་ནས་ལོ་གཅིག་ལྷག་ཙམ་འགྲོ་བ་ན་
ང་ལུང་པ་འདིའི་མདའ་ནས་ཆུ་གཞུང་བརྒྱུད་གནས་ཚང་ཞིག་འཚོལ་བར་ཡོང་གིན་ཡོད་པ་ལ། རྨོ་ལ་ཤིང་བུ་འཐུ་བར་ཡོང་པ་དང་ཕྲད་ནས་མཉམ་པོར་ནང་དུ་ཡོད། ཤིང་བུ་ཨ་མས་བླངས་པ་
དང་ཨ་མའི་པང་དུ་སླེབས་བྱུང་ཞེས་སོགས་སྔོན་གནས་རྗེས་དྲན་གྱི་གསུང་ངོ་མཚར་བ་མང་པོ་ཞིག་ཀྱང་ཕེབས། སྐུ་བལྟམས་ནས་སྨྲ་མི་ཤེས་པའི་གནས་སྐབས་སུ་ཡང། སྐྱེས་རབས་ལས། དགེ་དང་
མི་དགེའི་ལས་རྣམས་གོམས་བྱས་པས། །མི་རྣམས་ལ་ནི་འདྲིས་པ་ཉིད་དུ་འགྱུར། །དེ་ལྟ་བུ་དག་ཆེད་དུ་མ་བསྒྲིམས་ཀྱང། །སྐྱེ་བ་གཞན་དུ་རྨི་ལམ་ལྟ་བུར་སྤྱོད། །ཅེས་གསུངས་པ་ལྟར། སྔོན་གྱི་
དུས་ནས་གོམས་པའི་མི་རྟག་པ་དང། ལས་འབྲས་དང། ངེས་འབྱུང་དང། བྱང་ཆུབ་ཀྱི་སེམས་དང། སྟོང་ཉིད་སོགས་བུམ་ནང་གི་མར་མེ་ལྟར་མི་གསལ་བའི་ཚུལ་དུ་གནས་མོད། ཅུང་ཟད་སྨྲ་

[022B] ཁ་འདོན་དང་ཆོས་ཀློག་པའི་རྣམ་པ་དང། འབུ་སྲིན་སོགས་ལ་ཐུགས་བརྩེ་བས་རང་གནས་འབད་པས་བཙལ་ནས་དེར་སྐྱེལ་བ་དང། སྤྱན་
ནམ་མཁའི་དབྱིངས་གཅིག་ཁོ་ནར་ཡུན་རིང་དུ་གཟིགས་པ་དང། བྱིས་པ་གཞན་གྱིས་སྲོག་ཆགས་གསོད་པར་བརྩམ་ཚེ་སྙིང་རྗེ་ཆེན་པོས་དེ་དག་ལ་གབ་ནས་བཤུམས་པ་སོགས་ལས། བྱིས་པ་གཞན་
ལྟར་དོན་མེད་དུ་བཤུམས་པ་སོགས་སྤྱོད་ངན་གཏན་ནས་མི་མཛད། ལན་གཅིག་བུད་མེད་རིགས་ངན་ཞིག་གིས་པང་དུ་བླངས་པའི་རྐྱེན་གྱིས་སྤྱན་གཉིས་ཀར་ཤ་འཛེར་རྒྱས་ནས་ཡུན་རིང་བཤུམས་པ་ཞིག་
བྱུང་སྐབས། དགོན་བྱང་གི་གྲྭ་པ་སྔགས་ཤིན་ཏུ་བཟང་ཞིང་ཁྱིམ་དེར་ཡང་ཡང་འབྱོན་པ་ཞིག་ཡོད་པ་བྱོན་ཐོག་ཡུམ་གྱིས་བྱིས་པ་འདི་རྒྱུན་དུ་དུ་མི་ཤེས་པ་ལྟ་བུ་ཡིན་ཀྱང། དང་སྐབས་མིག་ན་ནས་
ཤིན་ཏུ་མི་ཉན་པ་འདུག་པས་འདི་ལ་གཟིགས་ནས་ལྗགས་སྔགས་ཤིག་གནང་རོགས་ཞུས། ཁོང་གིས་ཀྱང་གཟིགས་ནས། ཁྱེད་ཚོའི་བུ་རྒན་པ་འདི་ཡང་ཉན་པོ་འདུག་སྡུག་གེ་འདི་ཉིད་སྔར་འབན་
དུག་རང་ཡིན་ཏེ་ད་ཁོ་མིག་ལ་ཤ་འཛེར་འདི་འདྲ་རྒྱས་ནས་དུ་བ་བདེན་རང་བདེན་འདུག་ཅེས་ཟེར་ནས་ཤ་དམར་པོ་ཞིག་ལ་སྔགས་བཏབ་སྟེ་སྤྱན་ཕྱིས་ནས་ཤ་འཛེར་ཐམས་ཅད་ལྷག་མེད་དུ་བླངས་

[023A]༄༅། །དུས་རྒྱུན་དུ་བཙུན་པའི་རིགས་ལ་དགྱེས་ཚུལ་ཤིན་ཏུ་ཆེ་བས་རྒྱང་རིང་པོར་ཡོད་པ་གཟིགས་ཀྱང་དེ་མ་ཐག་མགྱོགས་པར་བྱོན་ནས་བསུ་བ་དང། རྒྱབ་ཁུར་ཡོད་ན་ཐེག་པའི་རེ་བ་
མེད་རུང་ངས་འཁུར་བས་ང་ལ་སྐུར་གསུང་པ་དང། ཁྱིམ་མཚེས་གཞན་དུ་འགྲོ་མི་ཡིན་ཀྱང་རང་ནང་དུ་འབོད་ཤག་མཛད་ནས་ཁྱི་འགོག་པ་དང། ཕར་ལོག་སྐབས་ཀྱང་རྒྱང་རིང་པོར་སྐྱེལ་དུ་འབྱོན་
པ་སོགས་མདོར་ན་བྱིས་པ་ཐ་མལ་བའི་ངང་ཚུལ་ལས་འདས་པའི་མཛད་པས་དུས་འདའ་ཞིང་ཕན་སེམས་དང་སྙིང་རྗེའི་གཏེར་དུ་གྱུར་པ་ཞིག་ཡོད་དེ། བཀའ་ལས། ང་ད་ལྟ་འཇིག་རྟེན་གྱི་བྱ་
བྱེད་ཅི་ཡང་མི་ཤེས་པའི་གླེན་པོ་འདི་ཡོང་བའི་ལྟས་ཡིན་ནམ་སྨྲ་མི་ཤེས་པའི་སྐབས་སུ་ཡང། མིག་ནམ་མཁའི་གནས་གཅིག་ཁོ་ན་ར་སྲེ་འཛི་རེ་ལྟ་བ་ཞིག་ཡོད་ཚུལ་འདུག་ཅིང། སྨྲ་ཤེས་པ་
སོགས་ནས་ཀྱང་ན་བ་སོགས་རྐྱེན་བྱུང་ན་མ་གཏོགས་དོན་མེད་དུས་པ་གཏན་ནས་མི་དྲན། ཨ་ཇོ་དེ་དང་བྱིས་པ་གཞན་བསྡེབས་ནས་བྱེལ་ཕྲུག་གི་མིག་ལ་གཞུ་རུ་བཙུགས་ནས་གསོད་པར་ཡང་དེ་
དག་ལ་གབ་ནས་དུ་བ་སོགས་བྱེད། བཙུན་པ་བྱས་ནས་བཀྲས་དགེའི་སྤྱི་ཁང་ལྷོའི་སྟེང་དུ་སྐྱོར་བྱང་བྱེད་སྐབས་གོང་པ་ནས་ཤིག་གཅིག་རྙེད་པ་མཐེབ་མཛུབ་ཀྱི་བར་དུ་བཟུང་བ་སྐྱོར་བྱང་ལ་
[023B]གཞན་མ་བསམ་བཞིན་དུ་སྲོག་བཅད་པ་མི་དྲན། རང་ལས་ཆུང་བའི་བྱིས་པ་རྣམས་ཀྱང་བརྩེ་བས་སྐྱོང་བ་ལས་ངན་སུད་བྱད་མ་མྱོང། ལྷག་པར་དགེ་སློང་རང་གི་ཕ་དེ་
ལ་བཟའ་བཏུང་སྟེར་བ་དང་རྒྱབ་ཏུ་ཁྱེར་བ་སོགས་ཀྱིས་གཅེས་པར་བསྐྱངས་པས་རྗེས་སུ་ང་ལ་ཨ་མ་ཟེར་གྱིན་ཡོད། རྒྱུན་དུ་ཡང་ཆོས་འཆད་པ་དང། ཁ་འདོན་བྱེད་པ་དང། ཆོས་གྲོག་པའི་རྣམ་པ་
བྱེད་པ་སོགས་བག་ཆགས་བཟང་ཞིང། ཁྱད་པར་བླ་མ་དབུ་མཛད་ལགས་དེ་ཉིད་རང་རེའི་ཁྱིམ་དུ་བྱོན་ནས་ཞག་ཁ་ཤས་བཞུགས་ཀྱིན་ཡོད་པ་ལ་ལན་ཅིག་ཁོང་ལུས་དྲང་པོར་བསྲངས། ཕྱག་མཉམ་
གཞག་མཛད། སྤྱན་ཕྱེད་འཛུམ་མཛད་ནས་བཞུགས་འདུག་པར། ངས་སྐུ་གམ་དུ་སོང་ནས་དེ་འདྲ་མཛད་པས་ཅི་ཡོང་ཞུས་པས་སེམས་མཐོང་ཡོང་གསུངས། སེམས་ཇི་འདྲ་ཡོད་
འདི་འདྲ་ཡོད་ དེ་ནས་བཟུངས་མི་མེད་སའི་ཁུགས་རེར་ང་རང་གཅིག་པུར་བསྡད་ནས་ལུས་དྲང་པོར་བསྲངས། ལག་པ་
མཉམ་གཞག་བྱས། མིག་ཕྱེད་འཛུམ་བྱས་ནས་སེམས་ཨེ་མཐོང་བལྟས་པས་སྔར་གྱི་ས་སྟེང་གི་རི་མོའི་བག་ཆགས་ཀྱིས་ཟླུམ་པོ་ཞིག་མཐོང་བའི་བཟོ་འདུག་གཞན་ཡང་སྒྲ་སྙན་ངག་རྩིས་སོགས་

[024A]༄༅། །རིག་གནས་ཀྱི་སྐད་ཆ་ཐོས་ན་སྨྲ་མི་ཤེས་པའི་དགའ་བ་དང། དེ་འདྲ་བས་ཀྱང་ཤེས་ན་ཅི་མི་རུང་སྙམ་དུ་ཡུན་རིང་བསམ་པ་ཞིག་ཡོང། ལན་ཅིག་བོད་ནས་ཡོང་པའི་འབྲོག་པ་གཅིག་
གིས་ཕ་དེར་སྐད་ཆ་ཤོད་ཚུལ་ལ། སྔར་མོ་རེང་མ་བསང་དང་ཕྱགས་མ་བཙོངས་ནས་ལྟོ་འཚོལ་བ་ཞིག་ལ་བུ་ཞིག་ཡོད་པ་རྒྱ་ནག་ཕྱོགས་སུ་སོང་བར། མོས་མོ་མ་ཤིན་ཏུ་མཁས་པ་ཞིག་ལ་མོ་བཏབ་
པས། མོ་མ་ན་རེ། ཁྱོད་ཀྱི་བུ་དེ་རང་བཞིན་པ་ཞིག་མིན་པ་འདྲ། ལུང་པ་ཕུ་དུང་ཙམ་ནས་སྐད་འབྲུག་སྟོང་ཙམ་རྒྱག་ཟེར་བ་བྱུང་ཞིང་ཉེས་ངོ་ཡང་མི་འདུག་བྱས་པ་རེད། དེ་དེང་སྐབས་བཀྲས་ལྷུན་
དུ་སླེབས་ནས་སྒྲ་སྙན་ངག་ཤེས་ནས་རྒྱལ་མཚན་མཐོན་པོའི་ཁ་ལོ་བསྒྱུར་བ་ཡིན་ཚུལ་ཟེར་བ་ཐོས་པས་དེ་ལྟ་བུའི་མི་དེ་དང་ང་འཕྲད་ན་ཅི་མ་རུང། སྒྲ་སྙན་ངག་དེ་ངས་ཀྱང་ཤེས་ན་ཅི་མ་རུང་སྙམ་དུ་དྲན་པ་
གཞན་ཐམས་ཅད་འགགས་ནས་ཡུན་རིང་ཧང་དེ་ལུས་པ་བྱུང། རྗེས་སུ་བྱས་ན་མི་དེ་བླ་བྲང་ཞབས་པད་དཔལ་སྡིངས་པ་ཡིན་འདུག་ཅིང། ཁོང་གིས་རྒྱ་ནག་གི་སྐད་ཤེས་པ་ལ་སྒྲ་སྙན་ངག་ཤེས་པ་
ཞེས་བྱས་པར་འདུག་བཙུན་པ་བྱས་ནས་ཀྱང་མཚན་ཉིད་ཀྱི་ཀི་ཐལ་སོགས་ཐོས་ཚེ་སེམས་ལ་དགའ་བ་ཤིན་ཏུ་ཆེ་བས་སྐྲ་དང་བ་སྤུ་ཐམས་ཅད་གཟིང་བྱེད་པ་ཞིག་ཡོད། དེ་དག་ལ་བརྟགས་ན་

[024B]ཅེས་ཕེབས། དེ་ལྟ་བུའི་མཛད་པ་དེ་དག་ནི་མཁས་ཤིང་གྲུབ་པའི་སྐྱེ་བ་རིམ་པར་བརྒྱུད་པའི་བག་ཆགས་བཅོས་མ་
མ་ཡིན་པ་ལྷུར་མཛད་པ་དང། སྤྱན་ནམ་མཁར་གཟིགས་པ་དེའི་ཚེ་ཡང་ལྷ་དང་བླ་མ་མང་པོས་བྱིན་གྱིས་རློབ་པའི་གཟིགས་སྣང་ཁྱད་པར་ཅན་ཡོད་པ་གདོན་མི་ཟ་ལ། ཁྱད་པར་དེ་སྐབས་གསུང་
རབ་ལ་སྦྱངས་པ་གཏན་ནས་མ་མཛད་པའི་སྐབས་ཡིན་ཀྱང། རྒྱལ་སྲས་བདག་ཉིད་ཆེན་པོའི་ངང་ཚུལ་བདག་གིར་མཛད་དེ་གཞན་གྱིས་སྲོག་ཆགས་གསོང་པ་ལ་མི་བཟོད་པའི་ཐུགས་རྗེ་ཤུགས་
དྲག་པོས་སྤྱན་ཆབ་ལྷུག་པར་འབྱིན་པ་ནི་ངོ་མཚར་བའི་རྣམ་པར་ཐར་པ་ཞིག་སྟེ། ལར་རང་ཅག་ཕལ་མོ་ཆེ་རྣམས་ནི་མི་ཚེ་ཧྲིལ་པོར་ཐོས་པ་བྱས་ཀྱང་ཆོས་ཉོན་མོང་པའི་གྲོགས་སུ་སོང་ནས་ང་རྒྱལ་
དང་ཞེ་སྡང་ཇི་ཆེར་གྱུར་ཏེ། སེམས་ཅན་སྡུག་བསྔལ་གྱིས་ཇི་ཙམ་མནར་ཡང་བ་སྤུ་འགུལ་བ་ཙམ་ཡང་འབྱུང་དཀའ་བའི་ཕྱིར་རོ། །གཞན་ཡང་བཀའ་ལས། ད་ལོ་བཞི་བའི་དུས་སུ་ཨ་མ་དེ་
ཐགས་འཐག་སར་སོང་ནས་བརྒྱད་པ་བརྒྱད་ལ་ཇི་ཙམ་ཡོང་དྲིས་པས། ཁྱོད་རང་ནས་རྩིས་ཤིག་ཟེར་མོ་ལྡིང་གི་སྟེང་དུ་རྡེའུ་མང་པོ་སྤུངས་ནས་བཞག་བྱུང་བར་རྩིས་པས་དྲུག་ཅུ་རེ་གསུམ་ཡོད་

[025A]༄༅། །པ་འདྲ་ཞིག་བྱུང། དེ་ནས་བཟུང་དགུ་མཐའ་མ་མཐོང་བར་དེ་དང་ཡིན་ཤག་བྱས་ཀྱང་དོན་དུ་གཅིག་ནོར་འཁྲུལ་བྱུང་འདུག་གང་ལྟར་ང་རང་ལོ་ཚོད་ལ་དཔགས་
ནས་ཤེས་འདོད་ཆེ་བར་ཨ་མ་དེས་ཀྱང་ཐབས་མཁས་བྱས་པས་གྲངས་ཀྱི་བརྩི་ཕྱོགས་ཇི་བཞིན་ཤེས་པའང་སྡུག་པོ་མིན་འདུག་ཅེས་གསུངས། ལོ་ཚོད་དེ་ཙམ་གྱི་བྱིས་པར་འབད་
རྩོལ་གྱིས་བསླབས་ཀྱང་དེ་འདྲའི་བརྩི་ཕྱོགས་ལྟ་ཅི། གཅིག་ནས་བརྒྱའི་བར་གྱི་གྲངས་འདྲེན་ཙམ་ཡང་ཤེས་དཀའ་བས། དེ་ནི་སྔོན་སྦྱངས་ཀྱི་སྐྱེས་བུ་ཁྱད་པར་ཅན་ཡིན་པའི་རང་རྟགས་
རྨད་དུ་བྱུང་བ་ཞིག་གོ་དགུང་ལོ་བཅུ་གཅིག་པའི་སྐབས་དབྱར་སྟོད་བཞད་སྡེ་པ་རྩིད་འདྲེག་ཏུ་ཕེབས་པ་ཕྱིར་ཐོན་གྲུབ་འཕྲལ་རྒན་གཞོན་མང་པོ་དབུ་གུར་གྱི་ནང་སོགས་ནས་གནང་ཆུང་
ཅི་རྙེད་ལྟ་སྐབས། རྗེ་འདིར་དབུ་གུར་གྱི་ནང་ནས་ཤོག་པུའི་མཐའ་དྲེས་ཆེ་གཏོགས་ཤིག་རྙེད་པར། རྒྱུན་གཏན་འབྲོག་པར་ཤོག་པུ་དཀོན་གཤིས་ཤོག་པུ་ཆེན་པོ་འདིར་འདྲ་རྙེད་དགོངས་
ནས་གཟིགས་མོ་དང་མཉེས་ཚེར་ཆེ་ཞིང། འདི་ལ་ཀ་ཁ་ཞིག་འདྲི་མཁན་འབྱོར་འཕྲལ་འདྲི་དགོངས་ནས་ཡབ་ལ་གཟིགས་འབེབ་མཛད་པས། ཡབ་ནས་ཀྱང་ཁྱོད་རང་ལ་ཀ་ཁ་

[025B]སླར་རང་ནང་དུ་བྱོན་འཕྲལ་སྤོང་གི་སྲུབ་ཏུ་བཞག་དེའི་ཞག་ཁ་ཤས་
ནས་བཞད་དགོན་བྱང་གི་གྲ་གྲས་དགེ་རྒན་བློ་གྲོས་ཟེར་བ་ཞིག་ཉི་མ་དགོང་ཕྱོགས་ཙམ་ལ་བྱོན། དེ་འཕྲལ་ཡབ་ནས་ཤོག་པུ་ཞུས་ཏེ་ཁོང་ལ་ཀ་ཁ་འདྲི་རོགས་མཛོད་ཅེས་ཕུལ་བས་
ཁོང་གིས་ཀྱང་བྱིས་པའི་དོན་གཉེར་ལ་ངོ་མཚར་ནས་འབད་རྩོལ་མཛད་དེ་བྲིས་ཀྱང་སང་ཉིན་སྔ་ཆར་ཐོན་དགོས་སྟབས་ཀ་ནས་ཆོས་ཞེས་པའི་བར་ལས་མ་གྲུབ། གང་གྲུབ་པ་ལྷག་
ཆད་མེད་པར་བྲིས་ཏེ་ཕུལ། དེ་ནི་ཆོས་ཐམས་ཅད་ཀྱི་བདག་པོར་འགྱུར་བའི་རྟེན་འབྲེལ་གྱི་སྒོ་ཐོག་མ་ཉིད་ནས་འགྲིག་པ་ཡིན་འདུག་ཅེས་རྒྱུས་ཡོད་ཀྱི་དམ་པ་དུ་མས་གསུངས། དེ་ནས་
ཟླ་བ་དྲུག་པའི་ནང་རྗེ་ཉིད་ཀྱི་སྐུ་ཞང་རྒན་པོ་ལྷ་བུ་བྱུང་བར་ཀ་ཁ་སློབ་རོགས་གསུངས་པས། ཁོང་གིས་རྗེ་ཉིད་སྐུ་པང་དུ་བཟུངས་ནས་དབུགས་ཐང་གཅིག་བསླབས་པས། ཡིག་གཟུགས་
ཕལ་མོ་ཆེ་འཛོལ་མེད་ཐུགས་སུ་འཇགས་ཤིང། ཐར་ཐོར་ཐུགས་ཐོག་ཏུ་ངེས་བཅར་ར་འཕྲོད་པ་མེད་ནའང་ཞལ་ནས་ཐོགས་རྔུགས་ བཀའ་ལས། ང་ལ་ཨ་ཞང་

[026A]༄༅། །ངེས་ ཕ་དེ་རང་གིས་ཀ་ཁ་ཁ་ལོབ་ཏུ་ཤོར་
ནས་མ་ཤེས་པར་བརྟེན་ཁྱོད་ཀྱང་དེ་ལྟར་ཡོད་ཚུལ་ཟེར་བས་སེམས་ཁྲལ་ཤིན་ཏུ་ཆེ་བ་བྱུང། ཞེས་ཕེབས། དེ་ནི་སྐུའི་ན་ཚོད་ཤིན་ཏུ་ཕྲ་བ་དེ་ལྟ་བུའི་ཚེ་ཡང་ཆོས་ཁོ་ན་ལས་དགོངས་རྒྱུ་མེད་པའི་
རྣམ་ཐར་ངོ་མཚར་བ་ཞིག་ཡིན་ལ། དེ་ནས་ཀྱང་ཞུམ་པ་དང་ལེ་ལོའི་དབང་དུ་མ་བཏང་བར། རྒྱུན་འཐུད་ནས་ནན་ཏན་གྱིས་གཟིགས་རྟོག་མཛད་པས་ཡིག་གཟུགས་ཐམས་ཅད་ཇི་བཞིན་
མཁྱེན་པར་མ་ཟད། ཀ་ནས་ཆའི་བར་ཚང་མར་གི་གུ་སོགས་འདུག་པ་ལྟར། ཇ་མན་ཆད་ལ་ཡང་ཇི་སོགས་རིམ་བཞིན་ཡོང་རྒྱུ་ཡིན་འདུག་ཀྱང། ཀོར་ཁོམས་ཞེས་སོགས་ན་རོ་ཅན་གྱི་མཐར་
ཡི་གེ་མི་འདྲ་བ་རེ་འདུག་པས་ཇ་ན་རོའི་མཐར་ཡི་གེ་ཇི་འདྲ་ཞིག་དགོས་རྒྱུ་ཡིན་ནམ་དགོངས་ཏེ་ཐུགས་བསམ་མང་དུ་བཏང་རུང་ཐུགས་དོགས་མ་ཆོད། དེ་དོན་ཡབ་ལ་དྲིབ་མཛད་པས། ཡབ་ཀྱིས་
ཀ་ཁའི་འགོ་མཇུག་ཚང་མ་ཞལ་ནས་གསུང་རྒྱུ་གཏན་ནས་མ་བསྙེལ་བ་བཞིན་གསུངས་པས། ཐམས་ཅད་འདི་ལྟར་ཡོང་རྒྱུ་ཡིན་འདུག་དགོངས་ཏེ་དོན་དང་མཐུན་པ་ཐུགས་སུ་ཁྲ་ལམ་མེར་

[026B] སྐབས་ཤིག་འབྲོང་ཕུའི་གྲྭ་གྲས་སྨན་ལུང་ནང་པའི་རྗེ་དྲུང་ཟེར་བ་བྱོན་པར་ཀ་ཁ་འདྲི་གྲོགས་གསུངས་པ་ལ། དབུ་ཆུང་གི་ཀ་ཁ་ཆ་ཚང་བ་ཞིག་བྲིས་ནས་
ཕུལ། དེ་དང་སྔོན་གྱི་དབུ་ཆེན་གྱི་ཀ་ཁ་གཉིས་གུང་བསྒྲིགས་ནས་གཟིགས་པས། སྟོད་ཆ་རྣམས་ཚེགས་མེད་དུ་མཁྱེན་པར་མ་ཟད། སྨད་ཆ་རྣམས་ཀྱང་གཞན་དྲིང་མི་འཇོག་པའི་རྣམ་དཔྱོད་
ཀྱིས་ཡང་ཡང་བརྟགས་ཤིང་དཔྱད་པས་གཞན་ལ་འདྲི་མ་དགོས་པར་ཡིག་རིགས་གཉིས་ཀའི་ཀ་ཁ་ཆབས་ཅིག་ཏུ་མཁྱེན་པ་བྱུང། དེ་ལ་ཐུགས་སྲས་བླ་མ་རིན་པོ་ཆེ་ངག་དབང་སྙན་གྲགས་
མཆོག་ནས། བླ་མ་རིན་པོ་ཆེས་སྔ་ཕྱིར་ཀ་ཁ་མཁྱེན་ཚུལ་འདི་གཅིག་པུའང་བདག་ཅག་རྣམས་ཀྱི་བློ་ཡུལ་དུ་གཏན་ནས་མི་བཤང་བར་འདུ་ག་ཞུས་པར། དེ་སྐབས་སློབ་མཁས་དཀོན་དྲགས་
པ་མིན་པ་ཟུར་ཙམ་རེ་སློབ་མཁན་འབྱོར་ན་ཤེས་པ་ལ་དཀའ་ལས་མེད་པ་ཞིག་ཡོད། ཅེས་ཕེབས། གཞན་ཡང་བཀའ་ལས། དེ་དག་གི་ཚེ་ཡི་གེ་ཤེས་མི་གཞན་ལྟ་ཅི། འབྱོར་པ་ཆེན་
པོ་མེད་སྟབས་བུ་ལོན་འདེད་མཁན་མང་པོ་ཡོང་གིན་ཡོད་པར། དེ་འདྲ་བྱུང་ན་ཨ་མ་ལ་དཀའ་ལས་བྱུང་འགྲོ་བསམ་དངངས་སྐྲག་ཤིན་ཏུ་ཆེ་བ་ཡོང་གིན་ཡོད་ཀྱང། བུ་ལོན་འདེད་

[027A]༄༅། །མཁན་ཡི་གེ་ཤེས་པ་ཞིག་ཡོད་ཚུལ་ཐོས་ན་དགའ་ཚོར་ཤིན་ཏུ་ཆེ་ཞིང། དེ་ནམ་འོང་ན་སྙམ་དུ་ཞག་དུ་མར་གཉིད་དཀོན་ཞིང་སྒུག་ཡུན་མི་ཁྱོངས་པ་ཡོང་གིན་ཡོད་
ཅེས་ཀྱང་ཕེབས། དགུང་ལོ་བཅུ་གཉིས་པ་ཙམ་ནས་བཟུང་ར་ལུག་གི་རྫི་བོ་ཁོ་ནར་ཕེབས་དགོས་བྱུང་ཞིང། དེའི་ཚེ་ཡང་ཀ་ཁ་གཉིས་ཀར་ཆུད་ཟོས་ཕྲ་མོ་ཙམ་ཡང་མེད་པར་གཅེས་
སྤྲས་ཆེན་པོས་ཐུགས་ཚགས་མཛད་དེ་འཁྱུག་པ་དང། རྡོ་དང་ས་གཞི་ངོས་སྙོམས་ས་ཇི་ཡོད་ལ་འདྲི་བར་མཛད་པས་ཡིག་རིགས་གཉིས་ཀ་རང་སྟོབས་ཁོ་ནས་འདྲི་མཁྱེན་པ་བྱུང་སྟེ་
རྗེ་ཉིད་དང་འཁྲུངས་ཡུལ་གཅིག་པ་དགེ་སློང་ཕུན་ཚོགས་ལགས་ནས་ཀྱང། དེ་སྐབས་དཔལ་བཟང་རྡོ་རྗེས་བྲིས་པ་རེད་ཟེར་ནས་རོང་གི་ས་གཞི་དང་འཁྱག་སྟེང་ཐམས་ཅད་ཡི་གེ་
རང་གིས་སྲེ་སློག་གེ་བ་ཡོད། ཁོང་སངས་རྒྱས་འདི་འདྲ་ཡོང་བའི་རྟགས་རེད། ཅེས་གསུངས་ཤིང། རྗེ་ཉིད་ཀྱི་བཀའ་ལས་ཀྱང། ང་རྫི་བོར་འགྲོ་སྐབས་དགུན་པོ་ཡིན་ན་འཁྱག་
པ་ངོ་ལེགས་སར། སྤང་དུམ་པང་དུ་ཐེག་ཙམ་རེ་ཤེད་ཆེན་པོས་བརྡབས་ནས་དེའི་སྟེང་དང། རྒྱུན་དུ་ས་གཞི་འཇམ་ས་ངོས་སྙོམས་པའི་སྟེང་དང་རྡོ་ལེབ་ཆེན་པོའི་སྟེང་སོགས་སུ་ཡི་

[027B] ཡིག་རིགས་གཉིས་ཀ་ཆབ་ཙམ་འདྲི་ཤེས་པ་བྱུང། དེ་སྐབས་མཐོང་གཞིས་ཀྱི་བསྐུལ་
ཡིག་རྣམས་ཚུགས་མ་ཤ་སྟག་འདི་སྲོལ་འདུག་པས་དེ་དག་ལ་བརྟགས་ནས། དགོང་མོ་ཕ་མ་སོགས་ཕྱུགས་ཆས་ལ་སོང་སྐབས་ཐབ་འགྲམ་དུ་ཐལ་བ་བརྡལ་ཏེ། ལུང་པ་འདིའི་
མིང་འདྲི་ན་འདི་འདྲ་རེད། མི་འདིའི་མིང་འདྲི་ན་འདི་འདྲ་རེད་བསམས་ནས་བྲིས་ན་ཐམས་ཅད་ཡིག་ཐོག་ཏུ་འཁྱོལ་བའི་བཟོ་འདུག་རྗེས་སུ་བརྟགས་ན་དེ་ཙམ་གྱིས་གར་ཡང་མི་ཕྱིན་ཞིང་
ཡིག་གཟུགས་ཀྱང་རི་ཁྲོད་དུ་སླེབས་ནས་དབུ་ཆུང་སྦྱོང་ཤིང་ལ་ཕྲན་བུ་བྲིས་པ་ཡིན། ཞེས་གསུངས་ཤིང་བསྐུལ་ཡིག་གི་ཚིག་རྣམས་བགྲེས་པོར་ཕེབས་ནས་ཀྱང་དེ་རིང་ཁ་སང་ཟིན་པ་ལྟར་སྐྱོང་
བར་མཛད། དེ་ལྟར་ཕྱག་བྲིས་ཁོ་ནར་དབུ་འཁོར་ཡང། ར་ལུག་ལ་བྱ་སྤྱང་སོགས་ཀྱིས་གནོད་པ་མེད་པས་མཛད་སྒོ་ཐམས་ཅད་གོ་ཆོད་ཐུས་ཚང་ཤ་སྟག་ལས་ཁ་ཆག་སྣ་རལ་འོང་སྲོལ་མེད་
ཅིང། ཐག་རིང་བ་དང་བགྲོད་དཀའ་བ་སོགས་ལ་མ་འཛེམ་པར་རྩྭ་ཆུ་གང་བཟང་ཁོ་ནར་ཕེབས། ལན་ཅིག་ར་ལུག་འདི་ཚོས་རྩྭ་ཟ་ཆུ་འཐུང་དགའ་མོ་བྱས་ཨེ་འགྲོ་དགོངས་ནས་རྟོག་འཇུག་མཛད་

[028A]༄༅། །པ་ལ། རེའུ་ལ་ལས་ཉིན་སྤྲེལ་ནས་ཆུ་མི་འཐུང་བ་གཟིགས་པས། འདི་དག་གིས་ཆུ་མ་རྙེད་པ་རེད། ད་སྐོམ་ཐག་ཆོད་པ་ཡོད་དགོངས་ནས་གནོད་མེད་དུ་བཟུངས་ཏེ་ཆུ་ལ་
ཁ་སྤྲོད་པ་སོགས་མཛད། མདོར་ན་རང་གཞན་མི་ནོར་ཐམས་ཅད་ལ་ཕན་འགྱུར་ཁོ་ན་ཅི་ལྕོགས་མཛད་པ་སོགས་ཁྱད་པར་འཕགས་པའི་མཛད་པས་དུས་འདའ་བ་དང། ཕམ་རྒན་རབས་ལ་
ཤིན་ཏུ་གུས་པས་དེ་རྣམས་ཀྱིས་ཀྱང་མཆེད་ཟླ་གཞན་རྣམས་ལས་མཆོག་ཏུ་བརྩེ་ཞིང་གཅེས་པར་བྱེད། ཕྱི་མི་རྒྱུས་ཡོད་ཀུན་ནས་ཀྱང་བུ་འདི་ཐ་མལ་བ་ཅི་ལ་ཡིན་སྔོན་སྦྱངས་ཤིག་ཡིན་ཚོད་
འདུག་ཅེས་བསྔགས་བརྗོད་ཀྱི་རོལ་མོ་འཁྲོལ་བ་ད་ལྟའི་བར་དུ་ཡང་ཕྱོགས་འདིའི་སྐྱེ་བོའི་རྣ་བར་ཡོངས་སུ་གྲགས་པ་འདིའོ། །དེ་དག་ནི་བསམ་གྱིས་མི་ཁྱབ་བརྗོད་ཀྱིས་མི་ལང་བའི་
རྣམ་པར་ཐར་པ། བདག་ཅག་ཐ་མལ་བ་རྣམས་ཀྱི་བློའི་ར་བ་ལས་ཡོངས་སུ་བརྒལ་བ་ཞིག་སྟེ། གཞན་དུ་ན་གང་ཟག་ཐ་མལ་བ་རྣམས་ལྟ་ཅི། སྤང་རྟོགས་ཀྱི་ཡོན་ཏན་རྩེར་སོན་པའི་སྐྱེས་
ཆེན་དམ་པའི་སྐུའི་སྐྱེ་སྲིད་དུ་ཁས་འཆེ་བ་འགའ་ལ་ཡང། དབུ་ཆེན་གྱི་ཀ་ཁ་འགོ་འབུས་ཙམ་ཞིག་དབུགས་ཐེང་གཅིག་བསླབས་པས་ཡིག་རིགས་གཉིས་ཀའི་འདྲི་ཀློག་བདེ་བླག་ཏུ་ཤེས་
[028B]གཞན་གྱིས་བསྐུལ་བ་ལ་གཏན་ནས་མ་བལྟོས་པར་རང་གིས་ངང་གིས་འདྲི་ཀློག་གི་རིམ་པ་ལ་འཇུག་པ་ཙམ་ཡང་ཆེས་དཀའ་བ་ཡིན་ནོ། །དེ་ལྟར་བལྟམས་མ་ཐག་པ་ནས་བག་
མེད་པའི་སྤྱོད་པ་ངན་པའི་འདམ་རྫབ་ཀྱི་དྲི་མས་ནི་ཡོངས་སུ་དག་དད་པ་དང་སྙིང་རྗེའི་དྲི་བསུང་མངར་པོ་ནི་རྒྱུན་དུ་འཐུལ། ཆོས་དོན་རྣམ་པར་འབྱེད་པའི་བློ་གྲོས་ཀྱི་མེ་ཏོག་ནི་རྣམ་པར་བཞད་
ཡོན་ཏན་ཀུན་གྱི་གཞི་རྟེན་འདྲི་ཀློག་གི་འབྲས་བུ་ནི་འབད་མེད་དུ་སྨིན་པ་དེ་ཉིད། མཐུན་པའི་དངོས་པོ་དུ་མས་བསྐྱེད་བསྲིངས་པ་ལས། ལང་ཚོའི་ཡལ་འདབ་ནི་ཉིན་རེ་ཉིན་རེར་མངོན་པར་
འཕེལ་ཏེ་མཐའ་ཡས་པའི་ལུས་ཅན་རྣམས་འཁོར་བ་སྤྱི་དང་བྱེ་བྲག་གི་གདུང་བ་ལས་སྐྱོབ་པའི་གྲིབ་བསིལ་བླ་ན་མེད་པར་གྱུར་ཏོ། །གང་གི་མཁྱེན་པའི་ཆ་རེར་རྒྱལ་ཀུན་གྱི། །གསང་
མཛོད་རི་མོ་ཀུན་རྫོགས་ལྷ་མཆོག་ལ། །གསང་བའི་བདག་པོ་ཞེས་གྲགས་དེ་ཉིད་ནི། །ཡིད་འཕྲོག་བྱིས་པའི་ཟོལ་གྱིས་བཞད་ལྗོངས་བྱོན། །དགེ་མཚན་བརྒྱ་ཡིས་ཕྱེ་བའི་དོ་ར་རུ། །སྣང་སྲིད་
ཁྲིལ་གནོན་པདྨ་ཀ་ར་ཡི། །འཛུམ་ཟེར་ས་བོན་ལྷུག་པར་གྲོལ་བའི་འབྲས། །དུས་སུ་སྨིན་པའི་གཏམ་གྱིས་ངོ་མཚར་བྱིན། །དེ་ཚེ་ཁ་དོག་ལྔ་ལྡན་འཇའ་འོད་ཀྱི། །ཡོལ་བ་ཟླུམ་པོར་བྲིས་པའི་

[029A]༄༅། །གུར་ཁྱིམ་ནས། །གཞོན་ནུ་མིག་གི་བདུད་རྩིའི་དགེ་མཚན་ལ། །སྲིད་པའི་མིག་ཆེན་བགྲད་ནས་ལྟ་བ་བཞིན། །འཆི་མེད་བུ་མོའི་གཉེན་ལྕུག་ལག་སོར་གྱི། །འཁྲི་ཤིང་
དགའ་བའི་བསེར་བུས་བསྐྱོད་པ་ལས། །བྱུང་བའི་ལྷ་རྫས་མེ་ཏོག་གསལ་མ་ཡིས། །ནོར་འཛིན་བུ་མོའི་བཞིན་རས་མཛེས་པར་བྱས། །སྲིད་དང་ཞི་བའི་དཔལ་དང་སྐལ་བ་བཟང་
མ་ལུས་བསྟི་བའི་མཚན་དཔའི་ཟ་མ་ཏོག་རྡོ་རྗེའི་དངོས་པོར་གྲུབ་པའི་མཚན་སྙན་པོ། །འགྱུར་མེད་ལྷན་ཅིག་སྐྱོས་པའི་དབྱངས་སུ་འཇེབས། །ཕྲ་མོའི་ན་ཚོད་སྒོ་ངའི་སྦུབས་ལས་ཀྱང་
རྨད་བྱུང་མཛད་པའི་དབྱངས་སྙན་བསྒྲགས་པ་ན། །འདི་ནི་རྒྱལ་སྲས་ཀ་ལ་པིངྒ་ཞེས། །སྙན་པའི་རོལ་མོ་སྲིད་ཞིའི་ཁམས་སུ་འཁྲོལ། །ཁྱད་པར་ཡོན་ཏན་ཀུན་གྱི་གཞི་དང་རྟེན། །ཡི་གེ་
འདྲི་དང་ཀློག་པའི་རིམ་པ་ཀུན། །མ་བསླབས་ཐུགས་ཀྱི་ཡོལ་གོར་འཁྱིལ་བ་ན། །སྔོན་སྦྱངས་ལས་ཀྱི་བག་ཆགས་གསལ་བར་བྱས། །མང་མང་འགྲོ་བ་འདི་ཀུན་ཐོག་མེད་ནས། །ཡང་
ཡང་དྲིན་གྱིས་བསྐྱངས་པའི་མ་རྒན་ཞེས། །བྱམས་བྱམས་ཐུགས་ཀྱིས་ར་ལུག་སོགས་ཀྱི་འགྲོ། །དུང་དུང་བརྩེ་བ་ཆེན་པོས་སྐྱོང་བར་མཛད། །གཞན་དུ་མ་བསླབས་མཁྱེན་པའི་སྣང་

[029B] །ཡོན་ཏན་གཟུགས་བརྙན་གསལ་བ་ལྟ་ཞོག་གི་འབད་པ་དུ་མས་བསླབས་པའི་ཚིག་འགའ་ཡང། །ན་ཚོད་སྨིན་པའི་རྐང་པའི་འདེགས་འཇོག་བཞིན། །ཨེ་མ་ཕྲ་མོའི་ན་ཚོད་
ནི། །ཟླ་བ་ཚེས་པའི་རྗེས་འགྲོ་ཡང། །ཡོན་ཏན་རི་དྭགས་མཚན་མ་དང། །མཛའ་བའི་རྩེ་དགའ་གཏོང་བ་མིན། །དེ་ལྟར་འགྲོ་མང་སྲིད་པའི་མཚོ་ཆེན་ལས། །སྒྲོལ་བའི་བླ་མེད་དེད་དཔོན་འདི་
ན་ཞེས། །དཀར་པོའི་ཕྱོགས་ལ་གཅིག་ཏུ་དང་པ་ཡི། །ལྷ་རྣམས་དགའ་བའི་ཅ་ཅོ་དལ་གྱིས་སྒྲོག་ཅེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་
ཐམས་ཅད་མཁྱེན་པ་དྷརྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། བྱིས་པའི་རོལ་གར་ཆོས་སུ་རྩེན་པའི་ཚུལ་གྱི་སརྒ་སྟེ་བཞི་པའོ། །
   ༈    །།དེ་ལྟར་ཡབ་ཡུམ་གཉིས་ཀ་དང་ཁྱད་པར་ཡུམ་ཉིད་རྒྱུན་གྱི་ཐུགས་སྨོན་ལྟར། སྲས་སྤྱི་དང་བྱེ་བྲག་རྗེ་འདི་ཉིད་ཤེས་རབ་དང་བཟང་པོའི་མཛད་སྤྱོད་གང་ལ་བརྟགས་
རུང་ཆོས་དང་མཇལ་བ་ཞིག་བྱུང་ན་སྙམ་པའི་ཐུགས་བསམ་རྒྱུན་མར་ཡོད་ཅིང། རྗེ་འདི་ཉིད་ཀྱང་སྔོན་གྱི་དུས་རིང་མོ་ཞིག་ནས་གོམས་པའི་བག་ཆགས་བཟང་པོའི་མཐུ་ཡོངས་སུ་

[030A]༄༅། །བརྟས་པ་ལས། བསམ་མནོ་ཅུང་ཟད་རྙེད་པ་ནས་བཟུང་ཁྱིམ་གྱི་གནས་རྫབ་དྲི་ཆིང་ངེ་བ། ཁྲལ་དང་འུ་ལག་གིས་རྒྱུན་དུ་གཙེར་བ། ཕྱུགས་ཀྱི་འཚོ་སྐྱོང་སོགས་སྙིང་
པོ་མེད་པའི་བྱ་བྱེད་ཀྱིས་བྲེལ་ནས་བདེ་བར་དབུགས་འབྱིན་པའི་སྐབས་ཙམ་ཡང་མེད་པ་འདི་ལས་ཐར་ནས་ཆོས་ཤིག་བྱུང་ན་འདི་ཕྱི་གཉིས་ཀར་འཚེངས་པས་ཆོས་དང་མཇལ་
བ་ཞིག་ནམ་འོང་ན་སྙམ་པའི་ཐུགས་བསམ་ཉིན་མཚན་ཁོར་མར་ཡོད་ཅིང། ཁྱད་པར་རྗེ་ཉིད་ཀྱི་བཀའ་ལས། ང་ལ་ཁྱི་འབྲུག་སྐད་ཀྱི་བདུན་ཟུར་ལ་གེགས་ཆ་ཆེ་ཙམ་རྟག་
པར་ཡོང་གི་ཡོད་པ་ངེས་ཡིན་ནམ། གང་ལྟར་ལོ་བདུན་ལོན་པའི་དུས་སུ་ཆོས་བྱ་ལོང་མེད་པར་ད་ལྟ་རང་ཤི་མི་ཡོང་ངམ། ཆོས་མེད་དུ་ཤི་ན་ངན་སོང་དུ་སྐྱེ་བ་ལས་
འོས་མེད་སྙམ་དུ་སྡུག་བསྔལ་དང་འཇིགས་སྐྲག་ཤིན་ཏུ་ཆེ་བས། ཉིན་ཟས་མི་དྲན། མཚན་གཉིད་མི་ཁུགས། ཕ་མ་གཉིས་ནས་ཟས་དང་གོས་ཅུང་ཟད་ལེགས་པར་བྱིན་ཀྱང་
ཞིམ་པ་དང་དགའ་བའི་སྣང་བ་མི་འཆར། མི་མེད་སའི་ཁུགས་དང་མཚན་མོ་ཉལ་ས་སོགས་སུ་མཆིམ་འདོན་བཞིན་དུ་མ་ཎི་མང་པོ་འདྲེན། རེས་འགའ་མཚན་གུང་ལངས་ནས་ཨ་

[030B] མི་ཡོང་བྱས་ན་ཅུང་ཟད་བློ་བདེ་རུ་འགྲོ། མདོར་ན་ཉིན་མཚན་ཐམས་ཅད་དུ་འཆི་བ་ཁོ་ནས་འཇིགས་ཏེ་བདེ་བའི་
སྐབས་མེད་པ་ལྟ་བུ་ཡོད། དེའི་རྒྱུན་བསྲིང་ཐུབ་ན་ཡག་པོ་ཡོང་རྒྱུ་ཡིན་འདུག་ཀྱང། ལོ་བརྒྱད་ལོན་པ་ནས་ཅུང་ཟད་ཤས་ཆུང་དུ་སོང་ཞིང། བཙུན་པ་བྱས་པ་ནས་དེ་རང་གིས་གོ་
ཆོད་པ་ལྟར་སོང་ནས་ཕལ་ཆེར་ཉམས་སོང། ཞེས་ཕེབས་པ་ལྟར། མི་རྟག་པ་དང། ལས་འབྲས་དང། ཁྱིམ་གྱི་ཉེས་པ་དང། ཚངས་པར་སྤྱོད་པའི་ཡོན་ཏན་རྣམས། རྗེ་བདག་ཉིད་ཆེན་
པོས། སྙིང་རྗེའི་ཆུ་ཡིས་ཡིད་ཀྱི་བཞིན་རས་ཀྱི། ཞེ་སྡང་དྲི་མ་དག་པར་མ་བྱས་ན། །གསེར་གྱི་བུམ་པར་བླུག་པའི་དྲིས་བསྒོས་ཆུས། །གདོང་གི་དྲི་མ་དག་ལ་དགོས་པ་ཅི། །བློ་དང་ལྡན་
པ་རྣམས་ཀྱི་ངོ་ཚའི་གོས། །ཚུལ་ཁྲིམས་ཡིན་གྱི་དའུ་ཀུ་ལ་ཡིས་མིན། །མགྲིན་རྒྱན་ལེགས་བཤད་ཡིན་གྱི་དོ་ཤལ་མིན། །གཙུག་རྒྱན་བླ་མ་ཡིན་གྱི་ནོར་བུས་མིན། །འཚོ་བའི་སྲོག་ནི་
སྤྲིན་ལྟར་མི་གཡོ་ཞིང། །འབྱོར་ཚོགས་རྒུད་པའི་ཉེས་པས་མི་རྫི་ལ། །དབང་ཕྱུག་མཁའ་བཞིན་རྟག་ཏུ་མི་འགྱུར་ན། །འདོད་པ་སྤྱོད་ལ་དགའ་བར་སུ་མི་འགྱུར། །དེ་ལྟ་ན་ཡང་སྲིད་པའི་

[031A]༄༅། །དཔལ། །གློག་འཕྲེང་གཞོན་ནུའི་བྲོ་གར་བཞིན། །གཡོ་བར་མཐོང་ནས་དེ་ཡི་ཡིད། །འདོད་ལ་ཆགས་དང་བྲལ་བར་གྱུར། །ཅེས་གསུངས་པའི་དོན་བཞིན་ཐུགས་
ལ་རང་འཁྲུངས་སུ་གྱུར་ཏེ་ཆོས་དང་མཇལ་བ་ཁོ་ན་དོན་དུ་གཉེར་བ། དཔེར་ན། སྐོམ་པ་ཆུ་དོན་དུ་གཉེར་བ་ལྟར་གྱུར་མོད། འོན་ཀྱང་ཇོ་ཇོ་གཅིག་ཙམ་མ་གཏོགས་སྐུ་མཆེད་གཞན་ཐམས་
ཅད་ན་ཚོད་ཤིན་ཏུ་ཕྲ་བའི་བྱིས་པ། བྱ་བ་གཞན་ལྟ་ཅི་རང་གི་ཟས་ཟ་བ་དང་མི་གཙང་བ་འདོར་བ་རྣམས་ཀྱང་གཞན་ལ་རག་ལས་པས་ཉམ་ཤིན་ཏུ་ཆུང་བ་ན་བུན་གྱི་བུ་མོ་ལྟར་གྱུར་
ཅིང། གཡོག་གཞན་བསྟེན་པའི་ཆས་དངོས་ཀྱི་སྤོབས་པ་མེད་པ་དང། རྗེ་འདི་ཉིད་ཡབ་ཡུམ་གྱི་སྲི་ཞུ་དང། ར་ལུག་གི་རྫི་བོ་སོགས་བྱ་བ་གང་དང་གང་ལ་མངགས་པ་ཐམས་ཅད་གོ་
ཆོད་པ་ཤ་སྟག་ཡོད་གཤིས་རེ་ཞིག་གི་བར་ཁྱིམ་དུ་གནས་དགོས་པ་བྱུང་ཡང། འཇམ་དབྱངས་ས་པཎ་གྱིས། བསོད་ནམས་ཤུགས་ཀྱིས་དོན་སྒྲུབ་པ། །ཉི་མའི་འོད་བཞིན་བལྟོས་པ་མེད་
འབད་པའི་ཤུགས་ཀྱིས་དོན་སྒྲུབ་པ། །མར་མེའི་འོད་བཞིན་ཀུན་ལ་བལྟོས། །ཞེས་གསུངས་པ་ལྟར། དུས་རྒྱུན་དུའང་ཁྱིམ་དེར་གྲྭ་རིགས་ཕེབས་པ་ཐམས་ཅད་རྗེ་ཉིད་ཀྱི་དགོངས་པའི་

[031B] མཛད་སྤྱོད། ཐུགས་རབ། ཁྱད་པར་འདྲི་ཀློག་ཐམས་ཅད་རང་བློའི་སྟོབས་ཁོ་ནས་མཁྱེན་པ་ལ་ཧ་ལས་ཏེ། འདི་ཐ་མལ་པ་ཅི་ལ་ཡིན་ངེས་པར་ཆོས་ཤིག་ལ་སྦྱོར་ན་ལེགས་
ཚུལ་ཁོ་ན་གསུངས་ཤིང། ཁྱད་པར་དགུང་ལོ་བཅུ་གསུམ་བཞེས་པའི་ལོ་བཀྲས་དགེའི་གྲྭ་རིགས་མང་པོས་བུ་འདི་ལོ་ཚོད་དང་བཅས་ཕྱི་ལོ་མ་འགྱངས་པར་ཆོས་བྱས་ན་ལེགས་ཤིང་
དེ་ཡང་བཀྲས་དགེ་རང་དུ་བྱས་ན་ལེགས་ཚུལ་གསུངས་པར་བརྟེན། ཡབ་ཡུམ་གཉིས་ནས་ཀྱང་དེ་ལྟར་བྱེད་པར་ཐུགས་ཐག་བཅད། དེ་ཡང་སྔོན་དུ་ཇི་ལྟར་གླེང་བ་ལྟར་ཡུལ་བཞད་
བཞུང་གི་ཕྱོགས་འདིར་ས་དགེ་རྙིང་འབྲུག་དྭགས་ཤངས་ཞི་བྱེད་བོན་སོགས་ཀྱི་གྲུབ་པའི་མཐའ་ཤིན་ཏུ་མང་ཡང། རྒྱལ་མ་ཆོག་བསྐལ་བཟང་རྒྱ་མཚོས། སྐུ་བཞིའི་རོ་མངར་
གཡུར་ཟ་བློ་བཟང་གི་རིང་ལུགས་ས་ཧཱ་ཀ་ར་འདི་མཐོང་ཚེ། །ཐོས་བསམ་ཙཱུ་ཏའི་འཁྲི་ཤིང་སྟོབས་ཕྲ་ཡང། །བརྩོན་པས་འཁྲིལ་ཏེ་གཞན་ལ་དགའ་བློ་བཏངས། །ཞེས་གསུངས་པ་
ལྟར། རྒྱལ་མཚན་གྱི་ཏོག་གི་ཡང་བཞིན་གྱི་ནོར་བུ་རིན་པོ་ཆེ་ལྟར། གྲུབ་མཐའ་འཛིན་པ་ཐམས་ཅད་ཀྱི་ནང་ནས་ཆེས་ཁྱད་པར་དུ་འཕགས་པ་བློ་བཟང་རྒྱལ་བ་གཉིས་པའི་རིང་ལུགས་དྲི་

[032A]༄༅། །མ་མེད་པ་འཛིན་ཅིང། བཞད་བྱ་ཚང་ཆོས་སྡིངས་སུ་སྐུ་འཁྲུངས་པའི་རྩི་འདུལ་བ་ཆེན་པོ་སྐུ་གཞོན་ནུའི་སྐབས། གད་དམར་གྱི་མདུན་ད་ལྟའི་དགོན་པ་ཡོང་
ས་འདིར་མེ་ཏོག་ཨུཏྤལ་མང་པོ་འཁྲུངས་པའི་གཟིགས་སྣང་བྱུང་བ། མ་འོངས་པ་ན་གནས་དེར་ཕྱི་འདུལ་བའི་ཀུན་སྤྱོད་རྣམ་པར་དག་ཅིང། ནང་གསང་སྔགས་ཟབ་མོའི་ཉམས་རྟོགས་
དང་ལྡན་པའི་བཀའ་གདམས་ཀྱི་རྣམ་ཐར་སྐྱོང་བའི་དགེ་འདུན་གྱི་སྡེ་ཁྱད་པར་ཅན་འབྱུང་བའི་ལྟས་སུ་ལུང་བསྟན་པ་ལྟར། ཐོག་མར་སྟོད་འབྲུག་གི་རིང་ལུགས་འཛིན་ཅིང་རྟོགས་
པའི་ཡོན་ཏན་ཁྱད་པར་ཅན་བརྙེས་པའི་གྲུབ་ཐོབ་ཆེན་པོ་ཀུན་འཕེལ་བ་ཞེས་པས་སྒྲུབ་པ་མའི་སྡེ་ཞིག་བཏབ་སྟེ་མཚན་རང་ཉིད་ཀྱི་མཚན་ཟུར་ཅན་བཀྲ་ཤིས་དགེ་འཕེལ་དུ་བཏགས་
དེ་རྗེས་བྱང་བདག་པོས་དཔལ་སྡིངས་པའི་ཞལ་ངོ་ནམ་མཁའ་དབང་རྒྱལ་བཞད་མཐོང་སྨོན་གྱི་གཉེར་པར་བསྐོས་སྐབས། དེས་སྦྱིན་བདག་གི་གཙོ་བོ་མཛད་དེ་རྗེ་ཤེས་རབ་
སེངྒེའི་དངོས་སློབ་ཞལ་སྔ་ནས་ཤེས་རབ་མགོན་པོ་འམ། རྗེ་མགོན་པོ་དཔལ་དུ་གྲགས་པ་དེས་དགོན་པ་འདི་ཉིད་ཀྱི་ཆོས་ལུགས་མཉམ་མེད་རི་བོ་དགེ་ལྡན་པའི་རིང་ལུགས་སུ་

[032B] མདོ་ཕྱོགས་ནས་བྱང་ཆུབ་ལམ་གྱི་རིམ་པ་དང། སྔགས་ཕྱོགས་ནས་གསང་འདུས་མི་བསྐྱོད་པ་ལྷ་སོ་གཉིས་མ་དང། འཇིགས་བྱེད་རང་
ལ་ཉམས་ལེན་གྱི་གཙོ་བོ་མཛད། ཕྱིས་ཞལ་སྔ་ནས་ཤེས་རབ་དཔལ་འབྱོར་གྱིས་བླ་མ་མཛད་སྐབས་པཎ་ཆེན་རིན་པོ་ཆེ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོ་སྤྱན་དྲངས་
ཏེ་ཟབ་རྒྱས་ཀྱི་ཆོས་དུ་མ་ ཕྱག་ལེན་མི་ཉམས་པའི་ཕྱིར་རྒྱུད་པ་གྲྭ་ཚང་གི་མདོ་སྔགས་
ཟུང་འབྲེལ་གྱི་དགེ་བཤེས་མུ་ཏིག་བསྟར་ལ་བརྒྱུས་པ་བཞིན་ཟམ་མ་ཆད་པར་ཕེབས་ཏེ་འཛིན་སྐྱོང་སྤེལ་གསུམ་མཛད་པས། ཆོས་སྲིད་ཀྱི་དཔལ་འབྱོར་མཐའ་དག་དབྱར་གྱི་ཆུ་གཏེར་
བཞིན་དུ་བླ་ནས་བླར་འཕེལ་ཏེ། མདོ་སྔགས་ཀྱི་ཆོ་ག་ཕྱག་ལེན། ཆོས་ལྡན་གྱི་ཡོ་བྱད། བཀའ་བཙན་སྟོབས་འབྱོར་སོགས་གང་དང་གང་གི་ཐད་དུ་ཡང་གཞན་དག་གིས་ཆ་ཙམ་ཡང་
འགྲན་ནུས་མེད་པར་བརྟེན། ཕྱོགས་འདིའི་སྟོབས་འབྱོར་དབང་ཤུགས་ཀྱིས་འགྱིང་བ་ཕལ་མོ་ཆེ་ཡང་ལག་པའི་པདྨ་སྙིང་གར་ཡང་དག་པར་ཟུམ་པ་དང་བཅས་གུས་པས་འདུད་པ་

[033A]༄༅། །འབའ་ཞིག་ལྷུར་ལེན་ཅིང། མཁས་གྲུབ་དམ་པ་ངག་དབང་རྡོ་རྗེ་སོགས་མཁས་པ་དང་གྲུབ་པའི་སྐྱེས་བུ་དམ་པ་དུ་མའི་འབྱུང་གནས་སུ་གྱུར་པའི་ཆོས་སྡེ་ཆེན་པོ་
བཀྲ་ཤིས་དགེ་འཕེལ་དུ། རྗེ་ཉིད་དགུང་གྲངས་བཅུ་བཞིར་ཕེབས་པ་འཕགས་པའི་ཡུལ་དུ་སྣ་ཚོགས་དབྱིག་ཅེས་གྲགས་པ་ཤིང་མོ་སྤྲུལ་གྱི་ལོའི་མཆུ་ཟླ་བའི་དཀར་ཕྱོགས་
དགའ་བ་དང་པོའི་ཉིན་ཡབ་དང་བཅས་ཕེབས་པས། སྒེར་རུ་སྤྱི་ཁང་བྱང་གི་བྱང་སྒོ་འཛུལ་བ་དང་དགོང་ཇ་དང་པོའི་ཚོགས་དུང་འབུད་པ་དུས་མཉམ་དུ་བྱུང་བས་རྟེན་འབྲེལ་
ཁྱད་པར་ཅན་འགྲིག་དེ་ནས་སྒེར་རུ་སྤྱི་ཁང་ལྷོར་དགེ་སློང་སྦྱིན་པ་ཞུ་བ་ཞིག་ལ་དགེ་རྒན་གཏད་དེ་བཞུགས། དེའི་སང་ཉིན་ཚེས་གཉིས་དང་རེས་གཟའ་ལྷའི་བླ་མ་ཤར་བའི་སྔ་
དྲོའི་ཆར་དེ་སྐབས་ཀྱི་སློབ་དཔོན་འཆམས་དཔོན་བློ་བཟང་རྒྱལ་མཚན་ཞུ་བ་ཞིག་ལ་དབུ་ཕུད་ཕུལ་བས་མཚན་བློ་བཟང་ཚེ་རིང་དུ་གསོལ། དེ་ནས་ངུར་སྨྲིག་གི་རྒྱལ་མཚན་ལེགས་
པར་བཞེས་ཏེ་གུང་ཇའི་ཐོག་ཚོགས་ལ་ཕེབས། དེ་ཉིན་སྤྱི་ས་རྙིང་པ་ནས་གསོལ་ཚིགས་བཞེས་སྤྲོ་དང་བཅས་པའི་བསྙེན་བཀུར་ཉིན་ཁྱོངས་ཟབ་རྒྱས་ཐོག་སྤྱི་འཇོག་གི་དངོས་
[033B] དངུལ་དང་འབྲུའི་ཕྱག་འགྱེད་སྟོབས་ཆེ་བ་ཡོད་པ་དང་འགྲིག་དེ་ནི་རྗེ་འདི་ཉིད་འགྲོ་བ་ལྷ་དང་བཅས་པའི་ཡོན་གནས་དམ་པར་འགྱུར་བ་དང། ཆོས་མཐུན་གྱི་ཡོ་བྱད་ཀྱིས་མི་
ཕོངས་ཤིང་ཕྱག་མཆོད་བསྙེན་བཀུར་རྒྱ་ཆེན་མཛད་པའི་རྟེན་འབྲེལ་དུ་མངོན། དགེ་རྒན་འདི་ཉིད་སྐུ་ཡོན་ཆེ་བ་མེད་རུང་ཐུགས་རྒྱུད་འགངས་ཤིན་ཏུ་ཆེ་བ་ཞིག་སྟེ། བཀའ་ལས། ངའི་དགེ་
རྒན་དེ་ལ་ལུང་གི་ཡོན་ཏན་གྱི་ངོས་ནས་འདོན་ཆོས་ཁ་ཚང་བ་ཙམ་ཡང་མེད་རུང་ཚུལ་ཁྲིམས་གཙང་ཞིང་ཕན་སེམས་ཆེ་བས་འགངས་ཆེ་བ་ཞིག་ཡིན། ཁོང་གཤེགས་པའི་ཚེ་ཡང་འབྲུཾ་
ནད་ཤིན་ཏུ་ལྕི་བས་དགེ་འདུན་མང་པོ་ཐུགས་སེམས་མན་ལ་དུ་མི་གནས་བཞིན་དུ་གྲོང། གྲོང་མ་ཐག་སྐུ་པུར་རུལ་འགྲོ་བ་ཞིག་ཡོད་རུང། ཁོང་ལ་འབྲུམ་པ་བྱུང་ནས་ན་བཟའ་
གཞན་ཐམས་ཅད་བཞག་སྟེ་ཆོས་གོས་གཅིག་པུ་གསོལ། ཞབས་སྐྱིལ་ཀྲུང་དང་ཕྱག་མཉམ་གཞག་མཛད། ལུས་དྲང་པོར་བསྲངས་བཞིན་དུ་གྲོང་པས་ཐམས་ཅད་ངོ་མཚར་བའི་ཚད་
དུ་བྱེད་པ་བྱུང། ང་ཡང་སྤྲང་པོའི་ཕྲུ་གུ་ལྟ་བུར་སོང་གཤིས་ཟས་གོས་གང་གི་ཐད་ནས་ཀྱང་ཆ་ཚང་བ་མེད་རུང། ལྟོ་མ་ལྟོགས་ཙམ་དང། རྒྱབ་མ་གྲང་ཙམ་ཁོང་གི་ཐུགས་རྗེས་གནང་

[034A]༄༅། །བ་ཡིན། རྒྱུ་མཚན་དེའི་ཕྱིར་ད་ལྟ་ཡང་ཁོང་གི་བཀའ་དྲིན་མ་བརྗེད་པ་བྱེད་ཀྱིན་ཡོད། ཅེས་ཕེབས། ཚོགས་པའི་ཉིན་དགུར་མཉམ་གྱི་བཙུན་ཆུང་ཁྱི་ཤིག་པེ་ཞེས་
པ་ཞིག་དང་གྲལ་མཚེས་བྱུང་བར་དྲི་རྨེད་མཛད་པས། བཙུན་པ་བྱས་ནས་ལོ་གཅིག་ལྷག་ཙམ་འགྲོ་ཚུལ་དང་འདོན་ཆོས་ལེ་ཚན་དྲུག་བདུན་ཟིན་ཚུལ་བྱུང་བར་འདིའི་རྗེས་འཕྲལ་དུ་ཟིན་
པ་བྱེད་དགོངས་ནས། དགེ་རྒན་ལ་སྐུ་ཡོན་མེད་སྟབས་ཁྱིམ་མཚེས་པ་དབུ་མཛད་ཤེས་རབ་ཞུ་བ་འགངས་ཤིན་ཏུ་ཆེ་བ་ཞིག་ཡོད་པར་འདོན་ཆོས་ཇི་འདྲ་ཟིན་ན་ལེགས་ཚུལ་སོགས་
བཀའ་འདྲི་མཛད་ནས་ཟིན་པས་དེའི་རྗེས་ཟླ་བ་གཅིག་ནས་ཟིན། དེ་སྐབས་དགོན་པའི་གླིང་སྟོད་དུ་གཟུགས་མེད་པའི་རྡོ་རྡེག་མཁན་ཉིན་མཚན་ཅི་རིགས་སུ་བྱུང་བར། ཚོགས་
སྤྱི་ནས་ལོ་ཆེན་རིན་པོ་ཆེར་བརྟག་ཞུ་མཛད་པར་དོལ་རྒྱལ་གྱི་གནོད་པ་ཡིན་པས་ཚོགས་འདོན་དུ་དགའ་ལྡན་ལྷ་བརྒྱ་མ་བཙུགས་ན་ལེགས་ཚུལ་ཕེབས་པར་བརྟེན། དབུ་མཛད་ཤེས་
རབ་ལེགས་ནས་དགའ་ལྡན་ལྷ་བརྒྱ་མའི་དཔེ་ཤོག་གཅིག་མ་མཁས་གྲུབ་ངག་དབང་རྡོ་རྗེའི་ཕྱག་བྲིས་ཡིན་པ་ཞིག་གནང་ནས་ཁྱོད་རང་གིས་ཡི་གེ་ཤེས་པས་ཐུས་ཤིག་གསུང་བ་བཞིན་

[034B] སྔར་དབུ་ཕུད་འབུལ་སའི་སློབ་དཔོན་དེ་ལ་རྟོགས་པའི་ཡོན་ཏན་ཇི་ཡོད་ནི་ཆ་མ་འཚལ་མོད། ལུང་
གི་ཡོན་ཏན་ལ་མཁྱེན་པ་རྒྱས་པོ་མེད་ཅིང། མཁས་གྲུབ་ཆེན་པོ་ངག་དབང་རྡོ་རྗེ་དེ་ཉིད་ལུང་དང་རྟོགས་པའི་ཡོན་ཏན་གྱི་མཛོད་ལྟ་བུ་ཡིན་ཀྱང། རྗེ་མི་ལས། ཟོག་པོ་རིན་ཆེན་གསེར་བས་
དྲིན། །ཆོས་པ་ལམ་ཁའི་རྡོ་བཞིན་སྐྱུར། །ཞེས་གསུངས་པ་ལྟར། འདྲེ་མཐོང་མཐོང་དང། མངོན་ཤེས་ཤོད་ཤོད་མ་མཛད་པར། སངས་རྒྱས་ཀྱིས་མི་ཆོས་བླ་མའི་རྫུན་སྨྲ་མི་རུང་བར་གསུངས་
པའི་བཅས་པ་དམ་དུ་བསྲུངས་པའི་ཉེས་པ་དང་སྙིགས་མའི་རང་རྟགས་དགག་ཏུ་མེད་པར་བརྟེན། སྐབས་དེར་བོད་འབྲོག་གཉིས་ཀར་སྙན་གྲགས་དང་འཕྲིན་ལས་སློབ་དཔོན་ཉིད་ཆེ་
མོད། འོན་ཀྱང་རྗེ་འདི་ཉིད་སྐུའི་ན་ཚོད་ཕྲ་རུང་རྣམ་པར་དཔྱོད་པའི་ལང་ཚོ་མཆོག་ཏུ་དར་བས་བླང་དོར་གྱི་གནས་ལ་འཁྲུལ་པ་འབྱུང་མི་སྲིད་པ་དང། ཁྱད་པར་སྔོན་ནས་ལས་ཀྱི་འབྲེལ་པ་
ཡོད་མེད་སྟབས་སློབ་དཔོན་དེར་ཐུགས་དད་ཚེ་བ་མ་བྱུང་ཞིང། མཁས་གྲུབ་ཆེན་པོ་ཉིད་ཀྱི་ཕྱག་བྲིས་ངོ་མ་མཇལ་བ་ཙམ་གྱིས་ཐུགས་དང་འཁྲུངས་ཏེ་སྐུ་གམ་དུ་བཅར་ཆོག་པའི་སྙན་ཞུ་

[035A]༄༅། །དབུ་མཛད་ཤེས་རབ་ཉིད་བརྒྱུད་ནས་མཛད་པར། སང་ཉིན་ཤོག་གསུང་གི་འདུག་པས་འགྲོ་ཁར་ངའི་གམ་དུ་ཤོག་གསུང་པ་བཞིན། ཚ་རྟིང་མ་གྲོལ་འཕྲལ་
དབུ་མཛད་ཉིད་ཀྱི་སྐུ་གམ་དུ་ཕེབས་པས་ཐོག་མའི་ཆོས་འབྲེལ་དགའ་ལྡན་ལྷ་བརྒྱ་མའི་ལྗགས་ལུང་ཞུས་ན་ལེགས་ཚུལ་གྱི་བཀའ་སློབ་དང་བཅས་ཕྱག་རྟེན་དུ་གསོལ་ཇ་ཇ་
འཕིང་ཆུང་དུ་གང་དང། དར་བརྒྱད་ཆུང་ཁ་གསར་ཞིག་གནང་བ་བསྣམས་ཏེ་གཟིམ་ཕུག་ཏུ་ཕེབས། མཁས་གྲུབ་ཆེན་པོ་ཉིད་དང་སྐུ་ཚེ་སྔ་མ་མང་པོ་ནས་བླ་སློབ་ཀྱི་འབྲེལ་བ་ཡོད་
པའི་རང་རྟགས་ལྟ་ཕུར། ཞལ་མཇལ་བ་ཙམ་གྱིས་སྣང་བ་ཐམས་ཅད་བུན་ལོང་དུ་འགྲོ་བའི་ཐུགས་དང་འཁྲུངས་ཏེ་སྤྱན་ཆབ་ལྷུག་པར་ཤོར། མཁས་གྲུབ་ཉིད་ནས་ཀྱང་སྐྱེས་བུ་
ཁྱད་པར་ཅན་ཡིན་པར་དགོངས་ནས་ཀློག་ཡིག་སོགས་ལ་བཀའ་འདྲི་ཞིབ་ཏུ་ཕེབས་པར་ལན་དྲང་པོར་ཕུལ་བས། དེ་འདྲ་གཞན་དང་མི་འདྲ་བ་རེད། དེ་ཡང་འདོན་ཆོས་འཛིན་སྐྱོང་
སོགས་གང་ཅིར་ཧུར་ཐག་བྱེད་དགོས། རེས་འགའ་ངའི་གམ་དུ་ཡོང་འདོད་ན་དེ་བཞིན་བྱས་ཐུས་ཞེས་སོགས་འཕྲལ་ཕུགས་སུ་དགེ་བའི་བཀའ་སློབ་སྙིང་པོ་ཅན་མང་པོ་མཛད་ཅིང་

[035B] འདི་ནས་བཟུང་ཞིང་མ་གཤེགས་ཀྱི་བར་རྗེས་སུ་བཟུངས་ཏེ་སྤྱན་གྱི་འབྲས་བུ་བཞིན་དུ་སྐྱོང་བར་མཛད་ཅིང། རྗེ་འདི་
ཉིད་ནས་ཀྱང་ང་ཆོས་ཚུལ་ཚུལ་ཡོང་བ་འདི་བླ་མ་རིན་པོ་ཆེ་ཁོང་གི་བཀའ་དྲིན་ཡིན། འབྲོག་པའི་སློང་ཕྲུག་ཐམ་ཐོམ་དུ་ཡོང་པ་ཞིག་དེ་འདྲའི་བླ་མ་དང་མ་བསྒྲིགས་ལྷུན་གྲུབ་ཏུ་མཇལ་
བ་ནི་ངོ་མཚར་དང་ངོ་མཚར་མི་འདྲ་བ་རེད་ཨང་ ཞེས་གསུངས་ཤིང་ཡོངས་སུ་འཛིན་པ་ཐམས་ཅད་ཀྱི་ནང་ནས་ཆེས་མཆོག་ཏུ་འཛིན་པར་མཛད། སྔར་ནས་གོམས་པའི་དབང་གིས་སྔ་ཇ་
ཚ་རྟིང་མ་དང་དགོང་ཇ་དང་རྟིང་གི་ཚོགས་སེང་ཕྲན་བུར་ཡངས་སྟེང་དུ་ཕྱག་མཛུབ་ཀྱིས་ཕྱག་བྲིས་མཛད་པས། ཁྱིམ་མཚེས་དགེ་སློང་ཞིག་ལ་མཐོང་སྨོན་པ་ཞིག་གི་བུ་ཡིག་ཕྲུག་ཏུ་
འདུག་པར། ཁོ་རེ་ལྟོས་ཤིག་འབྲོག་ཕྲུག་བཙུན་པ་བྱས་འཕྲལ་མ་གིས་ཡི་གེ་འདི་འདྲ་ཤེས་པ་རེད། ཁྱོད་ཡི་གེ་བསླབས་ནས་ལོ་དེ་ཙམ་སོང་རུང་མདོག་སྐྱ་འདི་རེད་ཅེས་འབར་
བའང་བྱུང། དེ་ནས་ལོ་དེ་ཁའི་ས་ག་ཟླ་བའི་ཡར་ངོའི་གྲལ་ཚེས་བཅོ་ལྔའི་ཕྱི་དྲོའི་དུས་ཀྱི་ཚེ། མཁས་བཙུན་བཟང་གསུམ་གྱི་ཡོན་ཏན་རིན་པོ་ཆེ་དུ་མས་ཐུགས་ཀྱི་བང་མཛོད་བྱུར་བུར་གཏམས་

[036A]༄༅། །ཤིང། བརྟན་མཁས་ཀྱི་ཡོན་ཏན་ཟུང་དང་ལྡན་པའི་གནས་བརྟན་འདུལ་བ་འཛིན་པ་ཆེན་པོ། ཡུལ་གཙང་སྟོད་ཀྱི་འཕགས་པ་ཉེ་བར་འཁོར། མཁས་གྲུབ་དམ་པ་ངག་
དབང་རྡོ་རྗེ་དཔལ་བཟང་པོའི་ཞལ་སྔ་ནས་ལས་མཁན་པོ། ཆོས་ཀྱི་རྗེ་དབུ་མཛད་ངག་དབང་སྦྱིན་པས་ལས་ཀྱི་སློབ་དཔོན། འདུལ་བ་འཛིན་པ་འཆམས་དཔོན་ཡེ་ཤེས་ཆོས་རྒྱལ་གྱིས་གྲིབ་ཚོད་པ་
ཡོངས་ཀྱི་དགེ་བའི་བཤེས་གཉེན་དབུ་མཛད་ཡེ་ཤེས་ཤེས་རབ་ལ་སོགས་པ་དགེ་འདུན་ལྔ་ཚོགས་ཀྱི་དབུས་སུ་བསྟན་པའི་རྩ་བ་སོ་སོ་ཐར་པའི་དགེ་བསྙེན་གྱི་སྡོམ་པ་དང། བར་མ་རབ་བྱུང་གི་ཚུལ་
ཁྲིམས་སྔོན་དུ་འགྲོ་བས་ཚིགས་སྔ་མ་དགེ་ཚུལ་གྱི་སྡོམ་པ་རྣམ་པར་དག་པ་བཞེས་ཏེ། མཚན་དབང་ཕྱུག་ཆོས་བཟང་དུ་བསྒྱུར་བར་མཛད། དེ་ལྟར་སྡོམ་པ་ཐོབ་ནས་ཀྱང་གཞན་གྱི་གཡམ་ལ་
རྒྱུག་དང་ཁས་ལེན་པ་ལ་དཔའ་བ་ཙམ་མ་ཡིན་པར། འདི་ལྟར་རྒྱལ་བའི་བསྟན་པ་རིན་པོ་ཆེའི་སྒོར་ཞུགས་པ་རྣམས་ཀྱིས་གང་ལས་སུ་བྱ་བའི་རིམ་པ་ནི། ཁས་བླངས་པའི་བསླབ་ཁྲིམས་རྣམ་
པར་དག་པའི་སྒོ་ནས་མཐུན་མོང་དང་མཐུན་མོང་མ་ཡིན་པའི་རིག་པའི་གནས་མཐའ་དག་པར་ཐོས་པ་རྒྱ་ཆེན་པོ་བྱེད་པ་དང། གང་ཐོས་པའི་དོན་ལ་ཡང་དག་པར་བསམ་པ་དང། རྩེ་གཅིག་ཏུ་སྒོཾ་

[036B] དགེ་ཚུལ་གྱི་གནམ་རྩེ་ལྡང་མ་སོགས་ལ་ཞིབ་ཏུ་གཟིགས་
ཤིང། འཆམས་དཔོན་ཡེ་ཤེས་ཆོས་རྒྱལ་སོགས་ལ་དྲི་བ་མཛད་ནས་དོན་ཁོངས་སུ་ཆུད་པར་མཛད་དེ། དགེ་ཚུལ་རྣམས་ཀྱིས་བསླབ་པར་བྱ་བའི་གནས་བླང་འདས་སོ་དྲུག་གིས་མཚོན་རྩ་བ་
ཡན་ལག་ཕྱོགས་མཐུན་གྱིས་བསྡུས་པའི་བསྲུང་བྱ་རྣམས་ཕྱག་ལེན་ལ་འདེབས་པར་མཛད། གཞན་ཡང་འདོན་ཆོས་འཛིན་སྐྱོར་གྱི་རིམ་པ་ལ་ཡང་ཐུགས་བརྩོན་ཆེ་བར་མཛད་ཅིང་
དེ་ཡང་ཐུགས་བློར་འཛིན་གྲུབ་པ་ཙམ་ལ་ཆོག་ཤེས་མ་མཛད་པར་དེ་དག་གི་ཚིག་དོན་དང། ཡིད་ལ་བྱ་བའི་ཚུལ་རྣམས་ལ་ཡང་བརྟགས་ཤིང་དྲི་རྨེད་མཛད་ནས་ཁོངས་སུ་ཆུད་པར་མཛད་དེ་
བཀའ་ལས། དེ་འདྲའི་ཡ་མཚན་ཞིག་འདུག་པ། གྲྭ་སའི་དགེ་བཤེས་སྔགས་གྲྭར་ཕེབས་ནས་ཡུན་རིང་སོང་བ་བཞད་པ་དཀའ་ཆེན་འབུམ་ཆུང་ཞུ་བ་ཞིག་ཡོད་པ་དང་འཇིགས་བྱེད་བདག་
བསྐྱེད་ཀྱི་སྐོར་ལ་གསུང་གྲོས་བྱུང་བར། ཡུམ་གྱི་མངལ་ནང་དུ་རྟེན་བརྟེན་པའི་དཀྱིལ་འཁོར་བསྐྱེད་ཚུལ་དང། དེ་ནས་མངལ་འབྱིན་བྱེད་ཚུལ་ཞུས་པས། ཕ་ཕ་དེ་འདྲའི་ཡ་མཚན་

[037A]༄༅། །དེ་འདྲ་ཡིན་པ་ད་ལྟའི་བར་མ་ཤེས་གསུངས། ངས་ནི་དེ་ཚོ་བཙུན་ཆུང་གི་སྐབས་བདག་བསྐྱེད་འཛིན་པའི་ཚེ་ན་ཤེས་བྱུང། ཞེས་ཕེབས། དེ་ནས་དབྱར་གནས་མ་
ཚུགས་གོང་ཟླ་ཕྱེད་སྐོར་ཞིག་ཡུམ་གྱི་བཞེད་པ་ལྟར་རང་གཞིས་སུ་ཕེབས། དེའི་ཚེ་ཡང་སྙོམ་ལས་དང་བག་མེད་པའི་སྤྱོད་པའི་དབང་དུ་མ་བཏང་བར་སྔ་དགོང་འཛིན་སྐྱོང་དང། ཉིན་
གྱི་ཆར་ཆོས་མདོ་མང་ཞིག་ཡོད་པ་སྒྲ་དག་ཅིང་ཚིག་གསལ་བར་བཀླགས་པས་ཉིན་དྲུག་ལ་གྲུབ་པ་བྱུང། ཡུམ་ཡང་ཤིན་ཏུ་མཉེས་ནས་ངའི་བུ་འདི་ཤེས་རབ་དང་སྙིང་རུས་གང་
ལ་བརྟགས་རུང་འདི་འདྲ་ཞིག་ཡོང་དུ་རེས་པ་ཡང་ཡིན་ཏེ་བྱུང་ཡང་བྱུང། བཙུན་ཆུང་བྱས་མ་ཐག་དགེ་འདུན་བགྲེས་པོ་རྣམས་དང་ཁྱད་མེད་པར་མདོ་མང་པོད་ཆེན་པོ་འདི་ཙམ་ཀློག་ནུས་
པ་ཞེས་གསུངས། དེ་ནས་དབྱར་གནས་ཚུགས་ཁར་དགོན་པར་ཕེབས། སྔར་མདོ་མང་གསུང་སྒྲོགས་མཛད་སྐབས་སྔགས་ཀྱི་ཀློག་ཚུལ་ལ་ཐུགས་བློ་ཁེངས་པ་མ་བྱུང་བར་བརྟེན་
འཆམས་དཔོན་ཡེ་ཤེས་ཆོས་རྒྱལ་ནས་མཁས་གྲུབ་ངག་དབང་རྡོ་རྗེས་མཛད་པའི་སྔགས་ཀློག་གི་འཁྲིད་བས་ན། དེའི་ཚེ་ཚིག་དོན་ཆེ་ཕྲ་འཆམས་དཔོན་ཉིད་ལས་ཀྱང་ལྷག་པ་

[037B] འོན་ཀྱང་ཁེངས་པའི་དྲི་མ་རྒྱང་དུ་བསྲིངས་ཏེ་དེ་ཙམ་མ་མཁྱེན་པའི་ཚུལ་མཛད་པས། འཆམས་དཔོན་ཉིད་ནས་མཁས་གྲུབ་ཆེན་པོར་བཙུན་ཆུང་ཆོས་བཟང་འདི་པ་གཞན་སྔོན་
སྦྱངས་ཀྱི་སྐྱེས་བུ་ཧ་ལས་པ་ལྟ་བུ་ཡིན་འདུག་ཀྱང། བདག་ནས་སྔགས་ཀློག་འཁྲིད་པ་ཡིན་པས་དེ་ཧ་ཅང་བྱུང་མ་སོང་ཞེས་ཞུས། དེའི་ཕྱི་ལོ་རྗེ་རང་ཉིད་ཀྱི་དཔེ་ཆའི་སློབ་དཔོན་དབུ་མཛད་ཤེས་
རབ་ལགས་ཀྱི་དགོངས་བཞེད་ལྟར་སྔགས་ཀློག་གི་འཁྲིད་ཕུལ་བར། ཁོང་པ་རང་བཞིན་བཟང་ཞིང་ཚུལ་ཁྲིམས་གཙང་བ། འདོན་ཆོས་ཐང་ཞིང་ཆོས་ལ་དོན་གཉེར་ཚེ་བ་སོགས་ཡོད་ཀྱང་
མཁྱེན་རབ་ཆེན་པོ་མེད་པས་སྔགས་ཀློག་གི་དོན་ཐུགས་བློར་ངེས་དཀའ་ཞིང། གལ་ཏེ་ངེས་ཀྱང་རང་སྟོབས་ཀྱིས་དཔེར་བརྗོད་འགོང་མི་མཁྱེན་པར་བརྟེན། རྗེ་ཉིད་ལ་དེ་འདྲ་ཞིག་རྩོམ་
དགོས་ཚུལ་ཞུས་དོན་ལྟར། མཁས་གྲུབ་ཆེན་པོས་མཛད་པའི་སྔགས་ཀློག་གི་འགྲེལ་པ་དཔེར་བརྗོད་དང་བཅས་པ་ཚིག་དོན་ཕུན་སུམ་ཚོགས་པ་ཤོག་གྲངས་དགུ་ཙམ་ཡོད་པ་ཞིག་བཀའ་
རྩོམ་གནང་ནས་ཕུལ། དབུ་མཛད་ཉིད་ཀྱིས་མཁས་གྲུབ་ཆེན་པོར་ནོར་འཁྲུལ་ཡོད་མེད་གཟིགས་རྟོག་ཕུལ་བར། ལེགས་པར་གཟིགས་མཐར་ཕྱག་ཐུགས་ཀར་ཐལ་མོ་སྦྱར་ནས། ཕ་ཕ་

[038A]༄༅། །རྗེ་བཙུན་འཇམ་པའི་དབྱངས་དངོས་སུ་ཕེབས་པ་ལྟ་བུའི་སྐྱེས་བུ་ཁྱད་པར་ཅན་འདི་འདྲ་ཡོང་བ་སྐྱབས་སུ་མཆི། དགེ་སློང་ཆོས་རྒྱལ་ཁོ་ཅི་ཟེར། བཙུན་ཆུང་ཆོས་བཟང་སྔགས་
ཀློག་ཡག་པོ་བྱུང་མ་སོང་ཟེར། རྩོམ་དུ་བཅུག་ན་ཁོ་རང་གིས་ཀྱང་འདི་འདྲ་ཤེས་དཀའ་བ་ཡིན། ཞེས་གསུངས། དེ་ཡང་རྗེ་ཉིད་ཀྱི་བཀའ་ལས། ང་བཙུན་པ་བྱས་པའི་ཕྱི་ལོ་སྔགས་ཀློག་
གི་འགྲེལ་པ་འདི་བརྩམས་པ་བླ་མ་རིན་པོ་ཆེས་གཟིགས་ནས་སྐུ་གམ་དུ་འབོད་མི་གནང་བྱུང། ཕྱིན་པས་ཁྱོད་ཀྱིས་བརྩམས་པའི་སྔགས་ཀློག་གི་འགྲེལ་པ་འདིས་བཅད་འཕྲལ་ལུགས་
ཚིག་དོན་འགྲེལ་ལུགས། དཔེར་བརྗོད་འགོད་ཚུལ་སོགས་ཐམས་ཅད་ཡག་པོ་བྱུང་འདུག་འོན་ཀྱང་འདིར་སྙིང་མ་ནོན་འདུག་གོ་གསུངས་ནས། ས་བཅད་ནོར་བ་ཞིག་མིག་སྟོན་མཛད་
ནས་སྣ་མཛུབ་ཅིག་གནང་བྱུང། དེ་ནས་རང་ནང་དུ་སླེབས་ནས་བསམ་བློ་ལ། ང་འབྲོག་པའི་སློང་ཕྲུག་ཟས་གོས་གང་གི་ཐད་ནས་ཀྱང་ཉམ་ཤིན་ཏུ་ཐག་པ། གནོན་མཁན་གྱི་གོང་
པ་དང། འདེགས་མཁན་གྱི་ཆ་ག་ཅི་ཡང་མེད་པ་འདི་འདྲ་ཡིན་རུང། བླ་མ་རིན་པོ་ཆེ་ཁོང་གི་ཐུགས་རྗེས་མ་བོར་བར་ཕ་མས་བྱེད་པ་ལྟར་གྱི་བཀའ་སློབ་དེ་ལྟར་གནང། ཁོང་གི་བཀའ་དྲིན་
[038B] བླ་མ་རིན་པོ་ཆེ་དེ་ཉིད་རྒྱུན་དུ་ཡང་དྲག་ཞན་སུ་ཐད་ལ་ངོ་སྲུང་གཏན་ནས་མི་མཛད་པར་ཆོས་དང་མི་མཐུན་པ་
སོགས་བྱུང་ན་དེ་འཕྲལ་བཀའ་བཀྱོན་གནང་བ་ཞིག་ཡོང། འོན་ཀྱང་རང་ངོས་ནས་ཡོན་ཏན་དུ་རེ་བ་ཏི་ལ་ཆ་ཙམ་མེད་རུང་གཞན་ལས་དགྱེས་ཚུལ་ཆེ་བ་མཛད། རི་ཁྲོད་དུ་སླེབས་ནས་དགེ་སློང་
ཤེས་རབ་ཞུ་བ་ཞིག་དང་མཉམ་པོར་སྐུ་གམ་དུ་བཅར་ནས་ཡོད་སྐབས། གཟིམ་སྒོ་ནས་རྟོགས་ལྡན་ཞིག་གིས་སྐྱེ་བ་ཀུན་ཏུ་མའི་བསྔོ་བ་འདར་ཕད་དེ་བ་ཞིག་བརྒྱབས་བྱུང་བར་དགེ་སློང་ཁོང་
བཞད་ཤོར། དེའི་རྐྱེན་གྱིས་ང་ཡང་གད་མོ་འཚོར་ཆེད་པར། ཕྱག་ཐལ་མོ་སྦྱར་ནས་ང་ནི་བསྔོ་བ་ཞིག་ལ་སྐྱེ་བ་ཀུན་ཏུ་མ་འདི་འདྲ་ལས་ཚིག་དོན་འགངས་ཆེ་བ་མ་མཐོང། དགེ་སློང་ཆོས་
བཟང་ལོངས་ལ་གསོལ་ཞིབ་གང་དྲག་ཕུལ་ཅིག་གསུངས། ངས་ཀྱང་གསོལ་ཞིབ་ཕུལ་ནས་སྐུ་གམ་དུ་སླེབས་འཕྲལ། སྡུག་གེ་དགེ་སློང་ཆོས་བཟང་ཁྱོད་ཀྱིས་ནི་མེད་ན་མ་གཏོགས་
མ་བྱིན་པའི་དོགས་མི་འདུག་དགེ་སློང་ཤེས་རབ་སྒོ་རྩམ་ཡག་པོ་སྟེར་གྱི་ཡོད་དམ། འབྱོར་པ་ལ་དཔགས་ནས་མཆོད་སྦྱིན་གང་ཡོང་ཡོང་བྱེད་དགོས། དེ་ལྟར་མ་བྱས་པར་སྡིག་སྡུག་

[039A]༄༅། །གཏམ་ངན་གང་ལ་ཡང་མ་འཛེམས་པར་སྡུག་ཟོག་མང་པོ་ཞིག་བསགས། དེ་རྣམས་མཆོད་སྦྱིན་གང་དུ་ཡང་གཏོང་མ་ནུས་པའི་མུ་ནས་ཤི། སྡིག་སྡུག་ཙོ་རང་གིས་ཁུར། ནོར་རྣམས་མིས་དགོས་ནས་སྡུག་ཤི་དམྱལ་འགྱེལ་ལ་སོང་བ་ཟེར་མཁན་དེ་ཡོང། ཞེས་བཀའ་བཀྱོན་པའི་ཚུལ་མཛད། ང་ཡང་ལོ་སུམ་ཅུ་མ་ཟིན་ཙམ་གྱི་ཚེ་སྐུ་གམ་དུ་བཅར་བའི་
སྐབས་ཤིག་དགེ་སློང་ཆོས་བཟང་ཁྱོད་ལུས་དང་ཟབ་ཀྱི་དཀྱིལ་དུ་ཁ་མར་ཁུས་བཀངས་ཏེ་ཤི་བ་དང། འབན་དུག་གི་ཁྲོད་དུ་རླུང་ལ་ཤོར་ནས་ཤི་བ་གཉིས་གང་འདམ། ད་ནི་ཕྱི་མ་
འདམ་པ་ཡིན་གསུང་པར། གཞན་མ་ཆོས་དང་མི་མཐུན་པའི་གནོད་འགྱོད་མེད་རུང། དེ་སྐབས་བཞད་སྡེ་པ་ཞབས་དྲུང་བག་ཐུག་ལགས་ནས་དགྱེས་ཚུལ་ཆེ་བར་བརྟེན། མཐོང་
གཞིས་སོགས་སུ་ཡང་ཡང་འགྲོ་དགོས་བྱུང་བས། ད་ཆ་མི་ཆེན་དང་འགྲོགས་འདྲིས་ཆེས་བ་ལ་མ་དགྱེས་པར་འདུག་བསམ་ནས། ལགས་ལགས་ཙམ་ལས་ཞུ་མ་སྤོབས། འོན་
ཀྱང་དེ་དག་ལ་མ་དད་པ་མ་སྐྱེས་པར་མ་ཟད། ཞལ་ཏ་དེ་ལྟར་གནང་ནས་ངའི་བླ་མའི་བཀའ་དྲིན་ལ་འཁོར་ཐབས་མེད་སྙམ་པ་ད་ལྟའི་བར་དུ་ཡང་སྙིང་ཐག་པ་ནས་ཡོད། གཞན་

[039B] བླ་མས་སློབ་མའི་ངོ་འཛིན་དགོས་པའི་དུས་ངན་དུ་སོང་གཤིས། ཁོ་རང་ཚོའི་བློ་དང་མཐུན་པའི་གསུང་འདྲ་གནང། ཁ་འཇོ་ངོ་
འཇོ་འདྲ་མཛད་ན་སངས་རྒྱས་དངོས་སུ་མཐོང་བ་ལྟ་བུའི་དད་གུས་ཆེ་མདོག་བྱེད། ཤ་ཚའི་ཁ་ལ་གཏམ་སྙན་མེད་པའི་དཔེ་ལྟར་ཁོ་རང་ཚོ་ཐུགས་བློས་མ་ཐོངས་པར་ཞལ་ཏ་མཛད་ན། ཚིག་པ་ཞེ་ཐག་པ་ནས་བཟོས་ཏེ་མིག་གི་སྔོན་ལ་ལྟག་པའི་ཟུར་ཡང་མི་སྟོན་པ་འགའ་ཞིག་བྱུང་སོང། དེ་དག་ལ་བསམ་ན་ང་རང་གི་བསམ་བློའི་གཏོང་ཕྱོགས་མ་ཕྱུགས་པ་ཡིན་
འདུག་ཅེས་གསུངས། དེ་ནས་དགུང་གྲངས་བཅུ་དྲུག་ཏུ་ཕེབས་པ་སྤྲེའུ་ཞེས་པ་མེ་ལུག་ལོའི་སྟོན་དུས་དགེ་རྒན་ཉིད་ནས་ཇ་ཉག་ཕྱེད། མར་ཉག་དོ། རྩམ་པ་བྲེ་བཅོ་ལྔ་ཙམ་
ཚྭ་བུལ་ཕྲན་བུ། རྫ་ཆས་སྣེ་ག་གསུམ། གདན་ཆུང་གཅིག་བཅས་གནང་སྟེ་སྒེར་དུ་འབོགས་པར་མཛད། དེའི་ཚེ་སྐུ་ཆས་ཤིན་ཏུ་ངན་རུང་འདོན་ཆོས་འཛིན་སྐྱོར་དང། དེའི་ཞར་
བྱུང་དུ་གྲྭ་རྐྱང་གི་དཔེ་ཁྲོད་དང་ཚ་ཁང་སོགས་ན་ཡོད་པའི་དཔེ་འཐོར་ཚུན་ཆད་ཐུགས་ཚགས་ཀྱིས་གཟིགས་རྟོག་མཛད་པས། མངོན་བརྗོད་དང་དག་བྱེད་སོགས་མང་པོ་ཞིག་རང་

[040A]༄༅། །སྟོབས་ཁོ་ནས་མཁྱེན་ཀྱང། རྣམ་དབྱེ་གསུམ་པ་དང་དྲུག་པའི་སྐོར་ལ་ཡུལ་སྐད་ཀྱི་དབང་གིས་ཐུགས་དོགས་མ་ཆོད་པར་བརྟེན། མཁས་གྲུབ་ཆེན་པོར་བཀའ་
འདྲི་ཞུས་པས་ཀྱང། ངས་ཡི་གེ་འདྲི་བའི་ཚེ་མ་འཁྲུལ་བར་འདྲི་ཤེས་རུང་སུམ་རྟགས་ལ་སྦྱོང་མ་མྱོང་བའི་བབས་ཀྱིས་རྒྱུ་མཚན་འདི་དང་འདི་ཞེས་སློབ་ཤེས་པ་ཞིག་མི་འདུག་
ཁྱོད་རང་ནས་བསམ་བློ་བཏང་ན་རིམ་གྱིས་ཤེས་ཡོང་ཞེས་ཕེབས་དོན་བཞིན། མཐོང་གཞིས་ནས་མང་ཇ་བྱུང་ན་གྲྭ་ཤར་རེ་ཚྭ་གཟིགས་འབུལ་བར་འབྱོན་དགོས་ཀྱི་སྐོར་རེས་རྗེ་འདིར་བབས་ཏེ་ཕེབས་མུར་ཡང་རྣམ་དབྱེའི་ཐུགས་བསམ་གཏོང་བཞིན་དུ་བྱོན་པར། དེ་སྐབས་སེར་སྐྱ་ཚང་མ་བལ་པོ་དང་བོད་པའི་དམག་གཏམ་གྱིས་དུས་འདའ་བའི་སྐབས་ཡིན་སྟབས་
དེ་སྐོར་ལས་འཕྲོས་ཏེ། བལ་པོས་དམག་བསད་ན་སུ་བསད། བལ་པོའི་དམག་བསད་ན་སུ་བསད་དགོངས་ནས་ལེགས་པར་དཔྱད་པས། བལ་པོས་དམག་བསད་ཟེར་ན་བོད་པ་བསད་
པ་དང། བལ་པོའི་དམག་བསད་ཟེར་ན་བལ་པོ་བསད་པར་གོ་དགོས་རྒྱུ་ཡིན་འདུག་དགོངས་པ་མར་ལམ་སྡེ་ནས་ཀྱི་ཐད་ཙམ་དུ་ཕེབས་སྐབས་འཁྲུངས། ད་དུང་བདེ་བ་ཅན་མ་སོགས་

[040B]
དུ་འགྲིག་དེ་འཕྲལ་མཁས་གྲུབ་ཆེན་པོའི་སྐུ་གམ་དུ་བཅར་ནས་ཞུས་པས། འོ་ངས་ཀ་བསམ་བློ་བཏང་ན་ཤེས་ཡོང་བྱས་པ་ཞེས་མཉེས་མཉེས་དང། རྒྱུན་དུ་ཡང་ཕྱག་དཔེ་གང་རྙེད་གཟིགས་
འབེབ་མཛད་པར། ངས་འབད་རྩོལ་གྱིས་ཡུན་རིང་པོའི་བར་བཙལ་ཀྱང་མ་རྙེད་པ་རྣམས་ཁྱོད་ལ་འབད་མེད་དུ་རྙེད་པ་འདི་གང་གི་མཐུ་ཡིན་ཞེས་དགྱེས་ཚུལ་ཆེ་བར་མཛད། གཞན་ཡང་ཆོས་ཀྱི་ཚིག་
དོན་དང་དམིགས་རྣམ་ཡིད་ལ་བྱེད་ཚུལ། སངས་རྒྱས་བྱང་སེམས་དང་བླ་མ་གོང་མའི་ངོ་མཚར་བའི་མཛད་པ་རྣམ་ཐར་སོགས་སྙན་ཞིང་འཇེབས་པའི་གསུང་གིས་གང་ཟག་གཞན་ལ་བཤད་པ་ན། བླ་མ་བཟང་པོས་ཆོས་བཤད་པ་ལྟར་མི་མང་པོས་གུས་པས་ཉན་ཅིང་རང་བཞིན་གྱིས་བློ་སྣ་འགྱུར་ཐུབ་པའང་བྱུང། དེ་དག་གི་དོན་གང་རྟོགས་པ་རྣམས་ཁ་ཕྱིར་བལྟར་མ་སོང་བར་ཐུགས་རྒྱུད་ལ་
ཕན་པའི་ཐབས་ཁོ་ནར་བསྒྱུར་བས་ལུང་རྟོགས་ཀྱི་ཡོན་ཏན་ཐམས་ཅད་དཀར་ཕྱོགས་ཀྱི་ཟླ་བ་ལྟར་ཉི་མ་རེ་རེ་བཞིན་གོང་འཕེལ་དུ་འགྱུར་མོད་ཀྱང། གཞན་དག་ནས་ཉམ་ཐག་ཅིང་འཁོས་ཀ་ངན་

[041A]༄༅། །པའི་ཚད་དུ་བྱེད་པ་ཞིག་ཡོད་དེ། རྗེ་ཉིད་ཀྱི་བཀའ་ལས། ང་དགེ་རྒན་གྱིས་སྒེར་དུ་བཞག་སྐབས་དཔེ་ཆ་ཁོ་ན་ལ་མགོ་འཁོར་ནས་མི་གཡོག་བྱེད་པ་དང། གོས་ལ་ལྷན་
པ་འདེབས་པ་སོགས་ཅི་ཡང་མ་བྱུང་བར་བརྟེན་ཁ་ལ་འཛུད་རྒྱུ་ལྕེ་ལས་མེད་ཅིང། ནང་ཟས་ངན་པས་ཁ་མདོག་སྐྱ་ལ། ཕྱི་གོས་ངན་པས་འབན་དུག་ཉིལ་བ། རང་ལ་ཅུང་ཟད་ཐུགས་ཧེ་
བ་རྣམས་ཡང་ཞིང་སྙིང་རྗེ་བའི་གནས་སུ་གྱུར་པ་ཞིག་ཡོད་ཅིང། ང་རང་གི་ཐོག་མཉམ་དང་ཡུལ་མི་ཡིན་པ་ཨོག་པོ་དང་གྲོ་ལྷུག་པ་ཟེར་བ་སོགས་རྟག་པར་མི་གཡོག་ཁོ་ན་བྱས་ཏེ་ཟས་
ནོར་གོང་འཕེལ་དུ་འགྲོ་བ་ཁ་ཤས་ཡོད་པར་བརྟེན། ཕ་མེས་ཀྱི་དཀར་མི་དགེ་སློང་ཕུན་ཚོགས་ལགས་ནས། ཁོ་རེ་དབང་ཕྱུག་ཆོས་བཟང་ཨོག་པོ་དང་གྲོ་ལྷུག་པ་ཟེར་བ་འདི་ཚོ་ལ་ལྟོས་
དང། ལྟོ་གོས་གཉིས་ཀ་སྣུམ་ཏོག་གེ་བ་མི་འདུག་གམ། དཔེ་ཆ་ཡང་ཡག་པོ་ཡིན་འགྲོ་སྟེ། དེ་གཅིག་པུས་མི་ཚེ་ཅི་ལ་འགྲོ། ལས་ཚན་གྱི་དཀའ་ལས་དང་ཕ་མའི་མདོག་སྐྱ་ནི་འདི་རེད། དེ་བས་ཞབས་ཕྱི་འདྲ་ཡང་ཞུས། གོས་དེ་ཚོ་ལ་ལྷན་པ་འདྲ་ཡང་རྒྱོབས། ཞེས་བཀའ་བཀྱོན་མཛད། གཞན་ཡང་ཁྱོད་ཀྱི་མི་ཚེ་ཇི་འདྲ་བྱས་ནས་སོང་འགྲོ་གསུང་མཁན་མང་

[041B] སྐབས་དེར་ཡང་སྐྱིད་པའི་སྣང་བ་ལས་མ་བྱུང་ཞིང་རྗེས་སུ་ཡང་སྟོན་པ་ཐུགས་རྗེ་ཅན་གྱི་ཐུགས་རྗེས། སྙིང་ཐག་པ་ནས་ཆོས་བཤའ་མ་རང་མ་བྱུང་རུང། གཞོན་སོ་དཀར་ནས་
རྒན་སྐྲ་དཀར་ལ་ཐུག་གི་བར་དུ་ཆོས་ཁོ་ན་ལ་བློ་གཏད་ནས་བསྡད་པས་འཇིག་རྟེན་ཕྱོགས་ནས་ཀྱང་ཁོང་པ་ལས་ལྷག་ཙམ་གྱི་མི་ཚེ་སོང། ཆོས་ཚུལ་ཚུལ་ཙམ་བྱས་པ་ལ་ནུས་པ་འདི་
འདྲ་ན་སྙིང་ཐག་པ་ནས་ཆོས་བྱུང་ན་ཇི་འདྲ་ཡོད་དམ་སྙམ་ནས་དམ་པའི་ཆོས་ཀྱི་ཕན་ཡོན་ལ་སྙིང་ཐག་པ་ནས་ངེས་ཤེས་སྐྱེ་བར་འདུག་ཅེས་གསུངས། དེ་དག་ནི་རྗེས་པཎ་གྱིས། བློ་
ལྡན་ཚེ་འདི་སྒྲུབ་ན་ཡང། །ཆོས་ཀྱིས་བསྒྲུབ་ན་བདེ་བར་འགྲུབ། །དམ་པ་རྣམས་དང་ཆོམ་རྐུན་གྱི། །ཕུན་སུམ་ཚོགས་པའི་ཁྱད་པར་ལྟོས། །ཞེས་གསུངས་པའི་སྒྲུབ་བྱེད་དུ་མངོན་
དེ་ནས་མི་རིང་བར་དགེ་སློང་ཞིག་གྲོང་བའི་དངོས་པོ་བཙོང་ཐོག་ནས་དགེ་འདུན་རེར་ཕྱག་འགྱེད་དངུལ་ཞོ་རེ་ཕུལ་ཞིང། དངོས་པོ་མ་ཟིན་པ་རྣམས་རྡོ་གཅལ་དུ་བཏོན་པའི་ཁྲོད་ན་དཔེ་ཀ་ལི་
དཔེ་ཆ་དང་བཅས་པ་ཞིག་འདུག་པར་དངུལ་ཞོ་གང་པོ་ཕུལ་ནས་བླུ་བར་མཛད་པས། དེའི་ནང་དུ་གསང་འདུས་ཀྱི་བསྐྱེད་རིམ་དང་ཀ་རཱི་ཀ་ལྔ་བཅུ་པ་སོགས་ལེ་ཚན་བདུན་བརྒྱད་ཙམ་བྱུང་

[042A]༄༅། །དེ་ལྟར་ཐོག་མ་ཁོ་ནར་ཚམ་ཚོམ་དུ་བླུ་བར་མཛད་པའི་དཔེ་ཁྲོད་ན་གསང་འདུས་བསྐྱེད་རིམ་དང་འདུལ་བ་ཀ་རཱི་ཀེ་ཡོད་པ་ནི། འདུལ་བ་ནས་བཟུང་དཔལ་ལྡན་འདུས་པའི་
བར། ཞེས་འབྱུང་བ་ལྟར། རྗེ་འདི་ཉིད་མདོ་རྒྱུད་ཐམས་ཅད་ཀྱི་བསྟན་པའི་བདག་པོ་འགྲན་ཟླ་མེད་པར་འགྱུར་བའི་རྟེན་འབྲེལ་དུ་མངོན་ཞིང། རང་ཉིད་ཀྱི་ཕྱག་ན་འཚལ་བའི་དངོས་པོ་རྣམས་
ཀྱི་མཆོག་དང་སྙིང་པོར་གྱུར་པ། ཟས་གོས་གང་ལ་ཕན་པ་མཛད་རུང་དངུལ་ཞོ་གང་བ་ཞིག་ཡོད་པ་ཡང་འཇུངས་པ་མེད་པར་ཆོས་ཀྱི་བླུ་ཡོན་དུ་འབུལ་བར་མཛད་པ་ནི་རྒྱལ་སྲས་བདག་ཉིད་
ཆེན་པོ་ཁོ་ནའི་རྣམ་ཐར་བདག་ཅག་རྣམས་ཀྱིས་རྗེ་སུ་ཡི་རང་བ་ཙམ་ཡང་བྱ་དཀའ་བ་ཞིག་སྟེ། གཞན་དུ་ན་གསེར་དངུལ་གྱི་མཛོད་ཆེན་པོ་དང་ལྡན་པ་རྣམས་ཀྱང་དངོས་པོའི་ཆ་ཤས་རེ་ཙམ་
མཆོད་སྦྱིན་དུ་བྱེད་པ་ལ་ཡང་རང་གི་ཤ་ནས་བཅད་པ་ལྟ་བུའི་ཕངས་སེམས་བྱེད་པས་སོ། །དེ་ནས་སྐབས་ཤིག་མཁྲིས་པ་ཕོ་ལྷུངས་ཀྱིས་སྐུ་ཁམས་ཡུན་རིང་ཉོག་པར། བླ་མ་སྐུ་སྐྱེ་ལགས་
ཞུ་བ་སྨན་དཔྱད་ལ་མཁས་ཤིང་ཞི་དུལ་ཆེ་བ། ཕྱིས་རྗེ་འདིའི་ཞབས་དྲུང་ནས་དགུ་མཐའི་རི་མོ་སོགས་བསན་པ་ཞིག་ཡོད་པ་ལ་གཟིགས་འབབ་མཛད། ཁོང་གིས་ཀྱང་རྗེ་འདི་ཉིད་ཀྱི་མཁྱེན་

[042B] རྗེ་ཉིད་ནས་
ཀྱང་སྨན་པའི་བཀའ་དྲིན་རྗེས་སུ་དྲན་ཏེ་ནོར་གྱི་སྙིང་པོ་ལྟ་བུར་ཡབ་གཞིས་ནས་བྱུང་བའི་ལྕུག་འགག་ཅིག་ཡོད་པ་ཕུལ་བས། ང་ལ་འདི་མི་དགོས་དེ་བས་ཁྱོད་རང་ད་ལྟའི་མུ་བཞིན་དཔེ་ཆ་རེམ་ལ་གྱིས་
ཞེས་གསུངས་ནས་མ་བཞེས། དེ་སྐབས་རྒྱུན་དུ་གསོལ་ཟས་ངན་ཁར་སྦྱོང་འབེབ་མཛད་པར་བརྟེན། སྐུ་གསང་ལ་ཕེབས་པའི་ལམ་བར་དུ་ཡུག་ཅིག་སྐུ་རླུང་གིས་དྲན་མེད་དུ་གྱུར་ལའང་བྱུང། དེ་སྔ་འདོན་
ཆོས་བྱིངས་ལྗགས་འཛིན་གྲུབ་ཀྱང་ཚེ་ཆོག་མ་གྲུབ་པར་བརྟེན། སང་ཉིན་ཚེ་ཆོག་སྒྲུབ་མཆོད་ཚུགས་རྒྱུའི་སྔ་དྲོ་ཞིག་དབུ་མཛད་ཤེས་རབ་ལགས་ནས་ཕྱག་དཔེ་གཡར་ཏེ་ལྗགས་འཛིན་མཛད་པས་
མཁྱེན་རབ་ཆེ་བ་དང་སྙུན་གཞི་སིང་དྭངས་ཀྱི་མཇུག་གི་ཐུགས་རིག་དྭང་བཟུང་འབྲེལ་ལ་བརྟེན་ཇ་སུན་གཅིག་ལ་འཛིན་གྲུབ་སྟེ། དབུ་མཛད་ཤེས་རབ་ལགས་སུ་སང་ཉིན་ཚོགས་ལ་ཕེབས་རྒྱུ་ཡིན་
ཚུལ་ཞུས་པས། ཁྱོད་ཅི་ཟེར། ཚེ་ཆོག་སྐྱོར་རྒྱུ་ནི་མེད། ནད་མཇུག་མ་ཕན་པར་ཚོགས་ལ་སོང་ནས་ཅི་བྱེད་གསུང་པར། འཛིན་གྲུབ་ཚུལ་ཞུས་པས། དེ་འདྲ་སྲིད་དོགས་མེད་འོ་ན་སྐྱོར་དང་གསུང་

[043A]༄༅། །པར། དལ་བྲེལ་གྱི་ཆ་གཉིས་སུ་མ་ལྷུང་བར། དཔེར་ན། འབབ་ཆུའི་རྒྱུན་ལྷུང་ལྷུང་དུ་འབབ་པ་ལྟར་ཐོག་མཐའ་བར་གསུམ་ཐམས་ཅད་གཙང་སིང་བ་ཞིག་རྒྱུགས་འབུལ་
མཛད་པས། དབུ་མཛད་ཉིད་ཧ་ལས་ཏེ། ཕ་ཕ། དེ་འདྲའི་དྭ་འུའི་ཤེས་རབ། ད་ཁྱོད་རང་སང་ཉིན་ཚོགས་ལ་རྒྱུག་རང་རྒྱུག་ཅིག་གསུངས་ནས་གསོལ་ཞིབ་ཁུག་གང་ཕུལ། གཞན་ཡང་རབ་
ཏུ་བྱུང་བ་ནས་བཟུང་ཉམས་དང་བརྗོད་དོན་ཕུན་སུམ་ཚོགས་པའི་གསུང་མགུར། བསླབ་བྱ། འཇིག་རྟེན་དང་འཇིག་རྟེན་ལས་འདས་པའི་ལྷ་སྲུང་གི་གསང་གསོལ་སོགས་མང་པོ་ཞིག་
བཀའ་རྩོམ་གནང་ཡོད་འདུག་ཀྱང། ད་ལྟ་ནི་གོང་འཁོད་སྔགས་ཀློག་གི་འགྲེལ་བ་དང་དགུང་ལོ་བཅོ་བརྒྱད་པར་དགེ་ཚུལ་ཡེ་ཤེས་བརྩོན་འགྲུས་ཀྱིས་ཞུས་ངོར་བཀྲས་དགེའི་ཆོས་བདག་
ཟངས་ཕུར་བའི་གསང་མཆོད་མཛད་པ་ཞིག་ལས་སྔ་རྩོམ་གྱི་ཟིན་བྲིས་མ་རྙེད་དོ། །དེ་ནས་དགུང་ལོ་བཅོ་བརྒྱད་པར་ཕེབས་པའི་ས་ག་ཟླ་བའི་ཚེས་བཅོ་ལྔའི་ཉིན་མཁས་གྲུབ་ཆེན་པོའི་ཞབས་
དྲུང་ནས་འོད་དཔག་མེད་ཀྱི་འཕོ་བ་བཀའ་རྒྱ་མ་བསན་ཏེ་གནད་སྨིན་སྦྱོང་བར་མཛད་པས་རྟགས་ཆེན་པོ་ཐོན། དེའི་སྟོན་དུས་རྗེ་ཉིད་ཀྱི་གཅེན་པོ་རྟ་མགྲིན་དབང་རྒྱལ་ཞེས་པ་དགུང་ལོ་ཉི་
[043B] དེའི་གཤིན་ཆོག་ཏུ་དབུ་མཛད་ཤེས་རབ་ལགས་ཕེབས་པའི་ཞབས་ཕྱིར་རྗེ་ཉིད་ཀྱང་ཕེབས། དེ་སྐབས་རྒྱུན་དུ་སྐུ་མཆེད་ཐུགས་བརྩེ་ཆེ་གཤིས་རྗེ་ཉིད་ལའང་
ཐུགས་ངལ་ཚད་མེད་པ་བྱུང་ཞིང། ཁྱད་པར་ཡབ་ཡུམ་གཉིས་ནི་གྲོང་པ་ཁྱེར་འཁོས་ངན་ཁར་མིག་ལ་བལྟ་རྒྱུའི་རྫི་མ་ལྟ་བུའི་སྲས་ཀྱི་བགྲེས་འགོ་དེ་མེ་ཏོག་ལ་དབྱར་སྐམ་བྱུང་བས་ཐུགས་ཀྱི་
ངལ་བ་ཚང་ལས་འདས་པ་གཟུགས་ཅན་བཞིན་དུ་གྱུར། འོན་ཀྱང་དབུ་མཛད་ཉིད་ནས་སྔ་དགོང་སྨན་བླ་བླ་མཆོད། སྨོན་ལམ་ཡོངས་རྫོགས་སོགས་ཆོས་སྤྱོད་དང། ཉིན་གྱི་ཆར་ཀུན་རིག་རྣམ་
པར་སྣང་མཛད་ཀྱི་དཀྱིལ་འཁོར་སྒྲུབ་མཆོད་དང་འབྲེལ་བའི་ལྷོ་སྒོའི་ཆོ་ག་བཅས་མཛད་པར། རྗེ་ཉིད་ནས་ཀྱང་ངག་གསལ་སྙན་གསུམ་གྱི་སྒོ་ནས་དབུ་མཛད་ཉིད་ནས་གང་མཛད་པ་དེ་ཇི་ལྟ་
བ་བཞིན་དུ་མཛད་པས། ཡབ་ཡུམ་གཉིས་ཀ་དང་ཁྱད་པར་ཡུམ་ཉིད། བུ་འདི་བཙུན་ཆུང་བྱས་འཕྲལ་ལྟ་བུ་ཡིན་རུང་བཀྲ་ཤིས་དགེ་འཕེལ་དགོན་ཆེན་འདི་ལྟ་བུའི་དབུ་མཛད་སྐུ་ཡོན་ཆེ་
ཤོས་ཀྱིས་ཞལ་འདོན་གང་གནང་ཐམས་ཅད་མཉམ་པོར་སྐྱོར་ནུས་པ་གཞན་དང་མི་འདྲ་བ་ཡིན་འདུག་ཀྱང། བདག་ཅག་རྣམས་བསོད་ནམས་དམན་པས་འདི་ལ་ཡང་ཚེ་ཐུང་ཞིག་མི་ཡོང་

[044A]༄༅། །ངམ་ཞེས་དགའ་བ་དང་སྐྱོ་བ་ཟུང་དུ་འབྲེལ་ཏེ་སྤྱན་ཆབ་མང་དུ་བསིལ། དེའི་ཕྱི་ལོ་རྗེ་ཉིད་དགུང་གྲངས་བཅུ་དགུར་ཕེབས་པ་མཐུན་མོང་ཞེས་པ་ལྕགས་ཁྱི་ཟླ་བ་དང་པོའི་
ནང། བདུན་ཟུར་གྱི་སྐུ་གེགས་ལྟ་བུར་ཡབ་གཞིས་སུ་རྒྱུག་ཟེར་གྱི་རིམས་ནད་བྱུང་སྟེ། ཞལ་རྒྱུན་དུ་རྨོལ་གསུང་བ་ལས་དོན་དུ་སྲུ་མོ་ཡིན་པ་དང་ཡུམ་གཉིས་ཀ་གཤེགས་ཚུལ་དང་བཅས་
ཡབ་ཕེབས། དེའི་ཚེ་ཡབ་སྲས་གཉིས་གཅིག་ལ་གཅིག་འཆང་སྟེ་སྤྱན་ཆབ་དྲག་ཏུ་བསིལ། ཁྱད་པར་ཡུམ་སྲས་ཕན་ཚུན་ཐུགས་བརྩེ་ཤིན་ཏུ་ཆེ་གཤིས་རྗེ་འདི་ཐུགས་ངལ་ཚད་མེད་པས་
དྲན་མེད་དུ་འགྲོ་ཚད་པའང་བྱུང། དེ་ནས་སྤྱན་ཆབ་བསིལ་བཞིན་དུ་མཁས་གྲུབ་ཆེན་པོའི་སྐུ་གམ་དུ་བཅར་ཏེ་བསྔོ་རྟེན་ཕྲན་བུ་ཡོད་པ་ཕུལ་ནས་སྤྱན་ཆབ་དྲག་ཏུ་བསིལ་བཞིན་དུ་ཕྱག་
འཚལ་མཛད་དེ། བདག་གི་མ་ལོ་བཞི་བཅུ་ཞེ་གཉིས་ཙམ་ལས་མ་ལོན་པ་དང་སྲུ་མོ་གཉིས་ཀ་རྒྱུ་རིམས་བྱུང་ནས་འདས། རང་གི་བཟའ་བཏུང་ཙམ་ཡང་མི་ནུས་པའི་ཕྲུ་གུ་སྲེ་ལོང་མང་
པོས་བསྐོར་ནས་ཕ་རྒད་པོ་གཅིག་པུར་ལུས། འགོ་ནད་དུ་སོང་བས་ཁྱིམ་མཚེས་དང་དཀར་མི་ཉེ་རིགས་ནི་གཅིག་ཀྱང་འཁོར་མཁན་མེད། རྒྱུ་མཚན་དེའི་ཕྱིར་བདག་ཅག་ཕ་བུ་ལས་སྡུག་

[044B] ངེས་ན་བླ་མ་རིན་པོ་ཆེ་ཁྱེད་ཀྱི་ཐུགས་རྗེས་དགོངས་ཏེ་བདག་གི་མ་དང་སྲུ་མོ་གཉིས་ངན་སོང་དུ་མི་འགྲོ་བ་ཞིག་མཁྱེན་ཞེས་ངུ་ངག་གིས་ཞུས་པས། མཁས་གྲུབ་ཆེན་པོ་ཡང་ཡུག་ཅིག་
སྤྱན་ཅེ་རེ་གཟིགས་ནས། སྡུག་གེ་ཁྱོད་ད་ལམ་བདེན་རང་བདེན་འདུག་ད་ཡིན་ཀྱང་འཇིག་རྟེན་མི་ནག་པ་རྣམས་ཀྱི་རྗེས་སུ་འབྲངས་ཏེ་སེམས་ངལ་དང་མཆི་མ་གཏོང་བ་སོགས་བྱས་ཀྱང་ཤི་གསོན་ཐམས་ཅད་ལ་
མ་ཕན་པར་མ་ཟད་ཆོས་སྒྲུབ་པའི་རང་གི་ལུས་རྟེན་ཡང་ཆུད་ཟོས་སུ་འགྲོ། ལར་རང་ཅག་རྣམས་གནས་པའི་འཁོར་བ་འདིའི་སྐྱོ་ཚུལ་དང་སྣང་ཚུལ་ནི་དེ་འདྲ་ཞིག་རེད། ང་ཡང་འཁོར་བའི་སྣང་ཚུལ་སྐྱུག་དྲོ་པོ་འདི་མཐོང་ནས་
ཕོ་ལོ་སུམ་ཅུ་ཙམ་ནས་མི་རྒན་འདི་ལ་སོང་སོང་ཡ་མགལ་གྱི་འོག་ཏུ་མ་མགལ་བཙུད་དེ་སྒྲུབ་པ་ཁོ་ན་ལ་བསྡད་པ་ཡིན། དེ་ཁྱོད་རང་ཡང་དེ་དག་ལ་བསམས་ནས་འཁོར་བ་འདི་ལས་ཐར་བའི་ཆོས་གཤའ་མ་རང་
ཞིག་སྙིང་ལ་རུས་པ་བཅུག་ནས་བྱེད་དགོས། དེ་ལྟར་བྱས་ན་ཕ་མ་ལ་ཡང་དེ་ལས་ཕན་ཐོགས་ཆེ་བ་མེད། ཁྱོད་རང་ཡང་འདི་ཕྱི་གཉིས་ཀར་སྐྱིད་པོའི་འགོ་ཚུགས་པ་ཡིན། ངས་ཀྱང་དཀོན་མཆོག་ཐུགས་རྗེ་ཅན་གྱི་ཐུགས་རྗེ་དྲག་ཏུ་
བསྐུལ་ཏེ་ཁྱོད་རང་གི་སེམས་སྙིང་རྗེ་པོ་འདི་མི་ཉམས་གོང་འཕེལ་དུ་འགྱུར་བ་ཞིག་དང། མ་དང་སྲུ་མོ་གཉིས་ངན་སོང་དུ་མི་འགྲོ་བ་ཞིག་ཨེ་ཡོང་ལྟ་བ་ཡིན། ཞེས་སོགས་དོན་གྱི་སྙིང་པོ་ཅན་གྱི་བཀའ་སློབ་

[045A]༄༅། །མཉན་པར་འོས་པ་མང་པོ་གནང། ཕྱིས་ཀྱང་ཆོས་མི་ནུས་པར་སྐྱག་ལང་དུ་འགྲོ་ཚད་པ་བྱུང་ན་དེ་སྐབས་ཀྱི་གསུང་དེ་ལ་སོགས་པ་བླ་མ་རིན་པོ་ཆེ་དེ་ཉིད་ཀྱི་གསུང་
གི་ཆ་ཤས་རེ་ཙམ་དྲན་པས་ཀྱང་ཆོས་ལ་བསྐུལ་བའི་ལྕག་འདེབས་གཞན་དང་མི་འདྲ་བ་ཡོང་གིན་འདུག་ཅེས་གསུངས། གཞན་ཡང་དེ་སྐབས་མི་ལ་ཡོང་ན་དུས་ཀྱི་དཔེ་ལྟར་མི་ཟད་ནོར་ཟད་ལྟ་
བུར་སོང་ནས་འོ་བརྒྱལ་དང་ཐུགས་ངལ་ཚད་མང་པ་བྱུང་སྟེ། རྗེ་ཉིད་ཀྱི་བཀའ་ལས། ང་ལོ་བཅོ་བརྒྱད་ལོན་པའི་སྟོན་དུས་ཕྲུ་གུ་སྲེ་ལོང་གི་ཁྲོད་ནས་ཅུང་ཟད་མིག་རྩ་འཐས་པ་ཨ་ཇོ་གཅིག་ཡོད་
པ་འདས། དེའི་ལོ་དུས་ཙམ་ཡང་མ་སོང་བར་རྒྱུ་རིམས་བྱུང་ནས་མ་དང་སྲུ་མོ་གཉིས་ཀ་འདས། འགོ་ནད་དུ་སོང་བས་འཁོར་མི་ནི་གཅིག་ཀྱང་མ་བྱུང། རུས་པ་གཉིས་ཀྱང་སྣ་བ་ལ་བཀལ་
ནས་ཕ་དེ་རང་གིས་སྐྱེལ་དགོས་པ་བྱུང། རང་ཐག་ཆོད་པའི་དུད་འགྲོ་མེད་རུང་དགའ་ལྡན་བདེ་གླིང་པའི་གཉེར་པ་ཡིན་པས་དེའི་དུད་འགྲོ་བཞི་བཅུ་སྐོར་ཡོད་པར་ལྷོག་ལིང་བྱུང་སྟེ་ཕལ་
ཆེར་སྨྱོ་ནས་རི་ཀླུང་སྣ་ཚོགས་སུ་ཤི་བས་ཤ་ཀོ་ཙམ་ཡང་མ་ལོན། དེའི་གནས་ཚུལ་དགའ་ལྡན་བདེ་གླིང་པས་ཐོས་ཏེ་གཉེར་ལ་ཚ་ལེན་བྱས་ནས་ལྷག་ལུས་ཀྱི་དུད་འགྲོ་དང་ནང་ཆས་ཕྲན་

[045B] གུར་ཙོག་རལ་པོ་ཞིག་གི་ནང་དུ་ཕ་རྒད་པོ་དེ་ཕྲུ་གུ་སྲེ་ལོང་གིས་བསྐོར་ནས་ལུས། རང་ལ་དེ་དག་མགོ་འདོན་པའི་སྟོབས་དང་ནུས་པ་ནི་མེད། མ་དང་སྲུ་མོ་གཉིས་ཅི་
འདྲ་བ་དེ་བཞིན་དུ་བདག་ཀྱང་དེ་ལྟ་བུའི་ཆོས་ཅན་དེ་ལྟ་བུའི་རང་བཞིན་ལས་མ་འདས་སོ་སྙམ་དུ་ཉིན་མཚན་ཐམས་ཅད་དུ་འཁོར་བའི་ངང་ཚུལ་དང་སྡུག་བསྔལ་སེམས་པ་འབའ་ཞིག་གི་དབང་
དུ་སོང་ནས། རང་ནང་དུ་ཡང་སྡོད་མི་འདོད་པར་སྐྱིད་སྦུག་གི་གྲོག་སྲུབས་འདི་ཚོར་བསྡད་ནས་རེས་འགའ་ནི་མཆི་མ་དྲག་ཏུ་གཏོང། རེས་འགའ་ནྀ་བདག་གི་མ་ངན་སོང་དུ་མི་འགྲོ་བ་མཁྱེན་
ཞེས་མཆི་མ་འདོན་བཞིན་དུ་སྐད་ཆེན་པོས་དཀོན་མཆོག་ལ་གསོལ་བ་འདེབས། རེས་འགའ་ནི་ངན་སོང་སྦྱོང་བའི་གཟུངས་སྡེ་ལྔ་དང་སྨོན་ལམ་སོགས་ཁ་འདོན་བྱེད། དེའི་ཚེ་སྲོག་རླུང་གི་
སྐྱོན་ཡིན་ནམ་ཚོགས་ལ་འདུག་པའི་ཚེ་ཡང་ཐད་གང་གི་མིའི་ངོ་ལ་བལྟ་མི་བཟོད་པ་ལྟ་བུ་བྱུང། དེའི་གནས་ཚུལ་བླ་མ་རིན་པོ་ཆེས་བསན་ནས་སྐུ་མདུན་དུ་འབོད་གནང་གིས་བཀའ་བསྒོ་དང་
ཞལ་ཏ་བསམ་གྱིས་མི་ཁྱབ་པ་གནང་བས་ཅུང་ཟད་ཤས་ཆུང་དུ་སོང། ཞེས་གསུངས་ཤིང། ཕྱིས་ཀྱང་ཉེ་རིགས་འདས་ནས་སྡུག་བསྔལ་བྱེད་པ་སྐུ་གམ་དུ་བྱུང་ན། སྤྱིར་གྱི་དེ་ཚོ་འཁོར་བ་

[046A]༄༅། །སྡུག་བསྔལ་གྱི་རྒྱ་མཚོ་ཆེན་པོ་འདིའི་ཆོས་ཉིད་རེད། ཁྱད་པར་ངའི་རྩིས་བྱས་ན་སྡུག་པོ་མ་རེད། ང་ལ་སྡུག་བསྔལ་འདི་དང་འདི་ལྟ་བུ་བྱུང་ཞེས་སྙན་ཞིང་འཇེབས་པའི་
སྒོ་ནས་གསུངས་པས་སྡུག་བསྔལ་གྱི་སྨྱོ་བ་ལ་ཕྱོགས་པ་འགའ་ཡང་སྡུག་བསྔལ་ཞི་ནས་བློ་ཆོས་ཕྱོགས་སུ་ཁུགས་པ་བྱུང་སོང། ལོ་དེའི་ས་ག་ཟླ་བར་ཡུམ་གྱི་ཚད་དུ་དབུ་མཛད་
ཤེས་རབ་ལགས་ནས་ཐེག་ཆེན་གསོ་སྦྱོང་གི་སྡོམ་པ་ཞུས་ཏེ་སྨྱུང་གནས་དཀར་པོ་ཕྱོགས་བརྒྱད་གཏོང་བར་མཛད། དེའི་ཚེ་རྟགས་ཁྱད་པར་ཅན་ཞིག་ཀྱང་བྱུང་བར་མངོན་ཏེ། བདག་
གི་ཕ་འདས་པའི་ཆེད་དུ་སྨྱུང་གནས་དཀར་ཕྱོགས་བཏང་ཚུལ་ཞུས་པས། འོ་དེ་ཡག་པོ་བྱུང་འདུག་ངས་ཀྱང་ཨ་མ་དེ་འདས་སྐབས་དཀར་པོ་ཕྱོགས་བརྒྱད་བཏང་བས་མ་དེར་
ཅུང་ཟད་ཕན་ཐོགས་པའི་ལྟས་ཞིག་ཀྱང་བྱུང། ཞེས་ཀྱང་གསུངས་སོ། །དེ་ལྟར་བཞད་ཀྱི་ལྷ་སྡེ་ཐམས་ཅད་ཀྱི་ནང་ནས་ཚེས་མཆོག་ཏུ་གྱུར་ཅིང་མཁས་པ་དང་གྲུབ་པའི་སྐྱེས་བུ་དུ་
མའི་འབྱུང་ཁུངས་ཆོས་སྡེ་ཆེན་པོ་བཀྲ་ཤིས་དགེ་འཕེལ་གྱི་གྲྭ་གྲས་སུ་ནི་ཞུགས། ཁྱིམ་གྱི་ཉེས་པ་དང་རབ་ཏུ་བྱུང་བའི་ཕན་ཡོན་གྱིས་ཡང་དག་པར་བསྐུལ་ཏེ་ཁྱིམ་ནས་ཁྱིམ་མང་

[046B] མཁས་བཙུན་བཟང་གསུམ་གྱི་ནོར་བས་ཐུགས་ཀྱི་བང་མཛོད་བྱུར་བུར་གང་བའི་བཤེས་གཉེན་དམ་
པས་རྗེས་སུ་བཟུངས་ཏེ་སྤྱན་གྱི་འབྲས་བུ་བཞིན་དུ་ནི་སྐྱོང་བར་མཛད། སྐྱེས་སྦྱངས་ཀྱི་ཆ་ཤས་ཡོངས་སུ་གང་བའི་རྣམ་དཔྱོད་ཟླ་བའི་སྣང་བས་ལུང་རྟོགས་ཡོན་ཏན་གྱི་རྒྱ་མཚོ་ཉིན་རེ་བཞིན་དུ་
འཕེལ་ཏེ་འཕྲིན་ལས་རླབས་ཀྱི་འཕྲེང་བ་མཁའ་ལ་འཕྱུར་བའི་སྟ་གོན་ལ་ནི་མངོན་དུ་ཕྱོགས། རིང་མོ་ཞིག་ནས་གོམས་པའི་བག་ཆགས་བཟང་པོའི་ས་བོན་ཉེ་བར་ལེན་པའི་རྐྱེན་དུ་མའི་དྲོད་
གཤེར་གྱིས་ཡང་དག་པར་སྨིན་པར་བྱས་པ་ལས། ཐར་པ་དང་ཐམས་ཅད་མཁྱེན་པའི་རྒྱུ་མེད་དུ་མི་རུང་བ་ངེས་འབྱུང་དང་བྱང་ཆུབ་ཀྱི་སེམས་ཀྱི་མྱུ་གུ་ནི་ཡང་དག་པར་འཁྲུངས་ཏེ་རྣམ་པ་ཐམས་
ཅད་མཁྱེན་པའི་འབྲས་བུ་གྲུབ་པ་ལ་མི་རིང་བའི་ཚུལ་དུ་གྱུར་ཏོ། །རིང་པོའི་དུས་ནས་གོམས་པར་བཀོད་པ་ཡི། །བཟང་པོའི་བག་ཆགས་རི་མོ་མ་ཉམས་པར། །གཞོན་ནུའི་ཐུགས་ཀྱི་མེ་ལོང་
ཡངས་པའི་གཞི། །ཚངས་སྤྱོད་དོན་དུ་གཉེར་བའི་ཆོ་གས་རྫོགས། །བཀྲ་ཤིས་དགེ་ལེགས་དུ་མར་འཕེལ་བའི་རྡུལ། །མི་ཟད་ཕུང་པོར་བརྩེགས་པའི་ཀཻ་ལ་ཤ། །འདོད་རྒུའི་བསིལ་བ་སྟེར་བའི་ཆུ་

[047A]༄༅། །རྒྱུན་ཅན། །བཞད་ལྗོངས་ནོར་འཛིན་སྒེག་མོའི་ཕང་པར་བརྗིད། །ནམ་ཞིག་ཆུང་ངུ་ན་ཡང་རྣམ་དཔྱོད་རྩལ། །སྙིང་ལ་རབ་རྫོགས་སྐྱེས་མཆོག་གདོང་ལྔ་པ། །དམ་པའི་སྤྱོད་
ཚུལ་རལ་པ་ངོམས་བཞིན་དུ། །དགེ་འཕེལ་གངས་རི་མཛེས་པའི་རྒྱན་དུ་གཤེགས། །དེང་ནི་ཚངས་སྤྱོད་རྟུལ་ཞུགས་འདབ་འཕྲེང་ཕྱོགས་སུ་གཡོ་བ་ཆུ་ལས་སྐྱེས། །ལྟར་སྣང་ཙམ་གྱི་གྲུབ་
པའི་སྤྱོད་ཚུལ་འདམ་གྱི་དྲི་མས་གོས་མིན་པར། །ངག་གི་དབང་ཕྱུག་གེ་སར་རྫོགས་པའི་ལེགས་བཤད་དྲི་བསུང་ཕོ་ཉ་ཡིས། །ཐར་འདོད་བུང་བ་མགྲོན་དུ་གཉེར་མཁས་རྡོ་རྗེ་འཆང་དངོས་བླ་
མ་བཞུགས། །བླུ་བྲིད་གཡོ་སྒྱུའི་སྦྱོར་བ་ཡིས། །འཚོ་བའི་སྐྱེ་བོ་གཞན་བཏངས་ནས། །སྐྱེས་མཆོག་དེ་ཡི་ཞལ་དཀྱིལ་འཁོར། །མཇལ་བའི་སྐལ་བཟང་དོན་དུ་གཉེར། །དེ་ཚེ་སྐྱེ་བ་
གཞན་དུ་ཡང། །མཉེས་བཞིན་རྗེས་སུ་བཟུང་བ་ཡི། །བག་ཆགས་ཟླ་བའི་གཟུགས་བརྙན་ནི། །ཡིད་མཚོར་འགོག་པ་མེད་པར་གྱུར། །དད་པའི་ཤུགས་ལས་བྱུང་བ་ཡི། །སྤྱན་ཆབ་མུ་ཏིག་
དོག་པ་ནི། །མཉན་འོས་ལེགས་བཤད་འཕྲེང་བ་དང། །མཉམ་དུ་གཞོན་ནུའི་མགུལ་པར་འཁྱུད། །མི་ཕྱེད་དད་པའི་མེ་ཏོག་དང། །ལྡན་པའི་སྐལ་བཟང་ལྗོན་པ་ལ། །ཡོན་ཏན་འབྲས་བུའི་

[047B] །གཡུར་དུ་ཟ་བ་ཆོས་ཉིད་དེ། །རྣམ་དག་ངེས་འབྱུང་ཁམས་ལས་གྲུབ། །འདོད་སྲེད་འཆིང་བ་གཅོད་ལ་དཔའ། །ཚུལ་ཁྲིམས་རལ་གྲི་རབ་འབར་བ། །གཞོན་ནུ་དེ་ཡི་ཕྱག་ཆར་ཐོབ་
དབང་ཕྱུག་བརྒྱད་ལྡན་ཙོང་ཁ་པའི། །མདོ་སྔགས་ཆོས་ཚུལ་བཟང་པོའི་བསྟན། །འཛིན་པའི་སྐྱེས་ཆེན་འདི་ན་ཞེས། །སྙན་པའི་མཚན་གྱིས་ལུང་དུ་བསྟན། །ལི་ཁྲིའི་གོས་ཀྱིས་འཁྱུད་པའི་སྐུ་
གཟི་བརྗིད་ལྷམ་མེར་འབར་བ་ལ། །འགྲན་ཕྱིར་འཇིག་རྟེན་སྣང་བའི་གཏེར། །འཆི་མེད་ལམ་དུ་ལྷགས་པ་སྙམ། །སྒོ་གསུམ་བག་མེད་སྤྱོད་པ་ལས། །ཡང་དག་སྡོམ་པས་བསྔམས་ །ཉན་
ཐོས་ཆེན་པོ་ཨུ་པ་ལི། །གཞོན་ནུའི་གཟུགས་ཀྱིས་བྱོན་པར་དོགས། །དེ་ཚེ་དཔག་མེད་ཡོན་ཏན་རིན་ཆེན་གྱིས། །ཐུགས་ཀྱི་བང་བ་ཉིན་བཞིན་ཁེངས་གྱུར་ཀྱང། །སྙིང་པོས་སྟོངས་པ་སྒྱུ་མའི་
ནོར་རྫས་ཀྱིས། །སྒྱུ་མའི་བང་བ་ཡོངས་སུ་ཁེངས་མ་གྱུར། །དེ་ལྟ་ན་ཡང་བྱས་པ་ཟང་ཟིང་གིས། །མགུ་མོད་དམ་པའི་སྐྱེ་བོ་དེ་ལྟ་མིན། །མི་གཙང་དྲི་དང་རོ་ལ་ཤ་སྦྲང་ལས། །འདབ་ཆགས་དང་
པའི་རྒྱལ་པོ་འཁོར་རམ་ཅི། །སྲིད་པ་སྒྱུ་མའི་རྒྱལ་མོའི་འཁྲུལ་འཁོར་གྱིས། །འདུས་བྱས་མི་རྟག་ཟག་བཅས་སྡུག་བསྔལ་བའི། །སྣང་ཚུལ་གཟིགས་མོར་བསྟར་བས་སྐྱེས་མཆོག་དེའི། །ཡིད་ནི་དབེན་

[048A]༄༅། །པའི་ཕྱོགས་སུ་བསྐུལ་བར་གྱུར། །ཅེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་དཔལ་བཟང་
པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། ཆོས་སྡེ་ཆེན་པོ་བཀྲ་ཤིས་དགེ་འཕེལ་དུ་ཞབས་ཀྱི་པདྨ་ཉེ་བར་བཀོད་ཅིང། བཤེས་གཉེན་དམ་པས་མཉེས་བཞིན་རྗེས་
སུ་བཟུངས་ཏེ་དགེ་ཚུལ་གྱི་སྡོམ་བཞེས་མཛད་པ་སོགས་ཀྱི་སརྒ་སྟེ་ལྔ་པའོ།།    ༈    །།དེ་ལྟར་གཞོན་ནུ་ཉིད་ནས་ངེས་འབྱུང་གི་བསམ་པ་བཅོས་མིན་ཐུགས་རྒྱུད་ལ་མངའ་བའི་ཁར་
མདོ་དྲན་པ་ཉེར་བཞག་ལས། འཁོར་བ་ཁབ་ཀྱི་རྩེ་མོ་ལའང། །བདེ་བ་ནམ་ཡང་ཡོད་མ་ཡིན། །ཞེས་དང། བཤེས་སྤྲིངས་ལས། དེས་པ་འདོད་པས་ཕོངས་དང་འཆི་བ་དང། །ན་དང་
རྒ་སོགས་སྡུག་བསྔལ་དུ་མ་ཡི། །འབྱུང་གནས་འཁོར་བ་ལ་ནི་སྐྱོ་མཛད་ཅིང། །ཞེས་དང། རྗེ་བདག་ཉིད་ཆེན་པོས། སྲིད་པའི་འབྱོར་པས་མི་སླུ་མེད། །གཅིག་ཏུ་ཕན་པ་དམ་
པའི་ཆོས། །བསྟན་དང་མཇལ་བ་ལན་རེ་ཙམ། །དེ་ཕྱིར་དེ་ཡི་དོན་ལ་དགོངས། །ཞེས་གསུངས་པ་ལྟར། གཅེན་དང། ཡུམ་དང། སྲུ་མོ་རྣམས་གཤེགས་པ་སོགས་ཀྱིས་རྐྱེན་བྱས་
[049B] ཀྱེ་མ། ཁམས་གསུམ་འཁོར་བ་འདི་གང་དུ་གནས་ཀྱང་བཟོད་པར་དཀའ་བའི་སྡུག་བསྔལ་ཁོ་ནའི་འབྱུང་གནས་དང་རང་བཞིན་ཤ་སྟག་ཏུ་འདུག་པས། འདི་ལས་ཐར་བའི་ཆོས་ཤིག་སྙིང་ལ་
རུས་པ་བཅུག་ནས་བྱེད་དགོས། དེ་ཡང་བླ་མ་དང་གྲོགས་དགེ་བའི་བཤེས་གཉེན་རྣམས་ལ་བསམ་ཚེ་དགོན་གནས་འདི་ཉིད་བློས་མི་ཐད་པ་ལྟ་བུ་འདུག་རུང། རང་དང་གཞིས་ཀྱི་ཁྱེར་འཁོས་གང་
ནས་བྱས་ཀྱང་ལས་ཚན་བབ་ལྕི་ཁག་མང་ཁྱེར་བའི་རེ་བ་མེད་པར་མ་ཟད། དེ་ལ་བརྟེན་ནས་ཆོས་དང་འཆི་བ་ཡིད་ལ་མི་དྲན་པར་གྲོང་ཆོག་དང་ཚོད་བུན་སྐྱེད་ཁོ་ནས་དུས་འདའ་བ་ཞིག་ཏུ་སོང་ན་
ནམ་ཞིག་གློ་བུར་དུ་འཆི་བ་དེའི་ཚེ་དེ་དག་གི་ཆེད་དུ་བསགས་པའི་སྡིག་པའི་ཕུང་པོ་རི་ལས་ལྕི་བ་ཚོ་ཁྱེར། འབད་པས་བསགས་ཤིང་བསྲུངས་པའི་གནས་ལུས་ལོངས་སྤྱོད་ཐམས་ཅད་མི་འདོད་བཞིན་
དུ་བཞག་རྣམ་པར་ཤེས་པ་གཅིག་པུ་ཚེ་འདི་ལ་འཕྲད་བཞིན་དུ་ངན་སོང་མུ་མཐའ་མེད་པར་འཁྱམ་དགོས་པ་ལས་འོས་མེད། དེས་ན་སྤྱོད་འཇུག་ལས། དེ་བས་ཤིན་ཏུ་མདངས་དགའ་བའི། །
ནགས་ཚལ་ཚེགས་ཆུང་བདེ་སྐྱེད་ཅིང། །གཡེང་བ་ཐམས་ཅད་ཞི་བྱེད་པར། །བདག་ཉིད་གཅིག་པུ་གནས་པར་བྱ། །བསམ་པ་གཞན་ནི་ཀུན་བཏང་སྟེ། །བདག་ལ་སེམས་པ་གཅིག་པུ་ཡིས། །

[049A]༄༅། །སེམས་ནི་མཉམ་པར་བཞག་ཕྱིར་དང། །དུ་ལ་བར་བྱ་ཕྱིར་བརྩོན་པར་བྱ། །ཞེས་གསུངས་པ་ལྟར། ཚེ་འདིའི་བྱ་བ་ཐམས་ཅད་བཤོལ་ནས་བླ་མ་དང་ཉེ་རིང་འཚམས་
པའི་རི་ཁྲོད་དབེན་པ་ཞིག་ཏུ་སོང་ལ་ཐོས་བསམ་སྒོམ་གསུམ་གཤའ་མ་རང་ཞིག་བྱས་ཏེ་འཁོར་བ་འདི་ལས་ཐར་བ་ཞིག་ཨེ་ཡོང་བལྟ། དེ་ཡང་འདི་ཕྱིའི་སྐྱིད་སྡུག་གི་བླང་དོར་ཞུ་ཡུལ་
བླ་མ་ཁོ་ན་ཡིན་པས་ཞལ་ཏ་ཞིག་ཞུ་དགོངས་ནས་མཁས་གྲུབ་ཆེན་པོའི་ཞབས་དྲུང་དུ་ཕེབས་ཏེ་རྒྱུ་མཚན་རྣམས་ཞིབ་པར་ཞུས་པས། མཁས་གྲུབ་ཆེན་པོ་ཞལ་འཛུམ་ནག་པ་དང་བཅས་ཡུག་
ཅིག་ཅང་མི་གསུང་བར་བཞུགས། དེ་ནས་ཨ་གེ་མི་གཞན་མ་ཚོ་ཇི་འདྲ་བསམ་གྱི་ཡོད་རུང། ང་ནི་ཁྱོད་འདི་ནས་སོང་ན་དགོན་པ་འདིའི་སྙིང་ཐོན་པ་འདྲ་བའི་སྣང་བ་འཆར། འོན་ཀྱང་ལས་ཚན་ཁྱེར་དཀའ་
བ་སོགས་ཁྱོད་རང་ནས་ལབ་པ་ལྟར་ཡིན་འདུག་པར་མ་ཟད། སྔོན་གྱི་ལས་དང་སྨོན་ལམ་གྱི་ཤུགས་ཆེན་པོ་བཟློག་ཏུ་མེད་པས་དེ་ལྟར་བྱེད་པ་ལས་འོས་མེད། དེ་ཡང་དང་པོར་དཔོན་སློབ་
སྐུ་ཞབས་སུ་དགོངས་པ་ཞུ་དགོས། དེ་བྱུང་ན་ངས་ཀྱང་ལོ་ཤས་བསྡད་པའི་དངུལ་ཆུ་རི་ཁྲོད་འདི་ཉིད་ང་དང་ཉེ་འགྱངས་འཚམས་ཤིང་སྐྱེས་བུ་དམ་པ་མང་པོས་བྱིན་གྱིས་བརླབས་པའི་གནས་

[049B] དེ་དོན་དཔོན་སློབ་སྐུ་ཞབས་སུ་བཅར་ནས་རྒྱུ་མཚན་དང་བཅས་དགོངས་ཞུ་མཛད་པས། དེ་ལྟར་
ཡིན་ཚེ་དགོངས་པ་ཡོད། འོན་ཀྱང་ལས་ཚན་སྤྱི་དོད་ལོ་གསུམ་གྱི་ཁོངས་སུ་སྦྱོར་ཐུབ་པ་གྱིས། དེ་ལྟར་བྱས་ན་ཁྱེད་རང་ཡང་ཚེ་མཇུག་སྐྱིད་པ་ཡོང་ཞེས་གསུང་བར། རྗེ་ཉིད་ལ་ཐུགས་ཉེ་བ་
རྣམས་རི་ཁྲོད་ལ་སོང་ནས་སྤྱི་དོད་སྦྱོར་དགོས་པ་ཞེས་མ་རངས་པའི་རྣམ་པ་མཛད། རྗེ་ཉིད་ཀྱང་སྤྱི་དོད་ལ་ནི་ཊཾ་སྲང་ཉི་ཤུ་སྐོར་དགོས་པ་འདུག། དེ་ལ་ཕན་པའི་དངུལ་ནི་ཁ་གང་མེད། ད་ཇི་
ལྟར་བྱེད་དགོངས་ནས་ཐུགས་གཡེང་ཆེ་བར་བྱུང་སྟེ་མཁས་གྲུབ་ཆེན་པོའི་སྐུ་གམ་དུ་ཕེབས་ནས་རྒྱུ་མཚན་ཞུས་པར། དཔོན་སློབ་སྐུ་ཞབས་ཀྱི་གསུང་དེ་ཅུང་ཟད་མི་འོས་པ་ལྟ་བུ་འདུག་རུང་
ངས་ཀྱང་བླ་མ་དཀོན་མཆོག་ལ་གསོལ་བ་གང་ཡོང་འདེབས་པ་ཡིན། ཁྱོད་རང་ཡང་དཀོན་མཆོག་ཁོ་ན་ལ་བློ་གཏད་ནས་གསོལ་བ་རྒྱུན་དུ་ཐོབ། དེ་ལྟར་བྱས་ན་དཀོན་མཆོག་ཐུགས་རྗེ་ཅན་གྱི་ཐུགས་
རྗེའི་ནུས་པས་སྤྱི་དོད་འབད་མེད་བདེ་བླག་ཏུ་སྦྱོར་ཐུབ་པ་ཞིག་ཡོང་བས་སེམས་ངལ་བྱེད་མི་དགོས་ཞེས་དགྱེས་ཉམས་དང་བཅས་གསུང་བར། རྗེ་ཉིད་ཀྱང་བླ་མ་དཀོན་མཆོག་གིས་བསླུ་བ་མི་སྲིད་

[050A]༄༅། །དགོངས་ནས་ཐུགས་ངལ་ཐམས་ཅད་གཏན་མེད་དུ་སོང། སྐབས་དེར་དངུལ་ཆུ་རི་ཁྲོད་དུ་ཐོན་སྐབས་དངོས་གཞི་མེད་རུང་ས་ཆུ་འཕྲོད་མིན་གྱིས་གཞན་དུ་སྤོ་འདུན་ཡོད་པའི་
དགེ་སློང་ཞིག་ནས་འཛའ་ཁྱད་སྲང་ངོ་བྱུང་ན་བརྗེ་འཕྲུལ་བྱས་ཐུས་ཟེར་བའི་དངུལ་དང། དེ་གོང་བླ་བྲང་ཆེན་པོར་རི་ཁྲོད་ཞུ་རྟེན་ཊཾ་སྲང་གསུམ་དང་དར་ཕྱི་མཛོད་བཅས་དགོས་པ་བྱུང་བ་རྣམས་
གཞན་ནས་སྔ་འཕྲུལ་གྱིས་འབུལ་སྒྲུབ་ཞུས་ཏེ། རྗེ་ཉིད་དགུང་གྲངས་ཉི་ཤུར་ཕེབས་པ་འགལ་བྱེད་ཅེས་པ་ལྕགས་ཕག་ལོའི་ཐ་སྐར་ཟླ་བའི་རྒྱལ་བ་ལྷ་ལས་བབས་པའི་དུས་ཆེན་གྱི་ཉིན་གདིང་ཇ་
ཞུས་ཏེ་དངུལ་ཆུ་རི་ཁྲོད་དགའ་ལྡན་རྩེའི་དགེ་སློང་གི་གྲས་སུ་ཞུགས། དེ་ཉིན་རི་ཁྲོད་དུ་སྦྱིན་བདག་ཞིག་ནས་མང་ཇའི་བསྙེན་བཀུར་ཉིན་གང་ཐོག་བླ་མ་མཆོད་པ་ལ་བརྟེན་པའི་ཚོགས་འཁོར་
མཆོད་པ། ཕྱག་འགྱེད་བཅས་ཡོད་པ་དང་འགྲིག་པས་རྟེན་འབྲེལ་ཤིན་ཏུ་ལེགས་ཞེས་དགེ་སློང་ཚང་མས་གསུངས། དེ་ཉིན་མཁས་གྲུབ་ཆེན་པོ་ནས་སྐུ་གམ་དུ་བཅར་བ་རྣམས་ལ། དེ་རིང་
བཀྲ་ཤིས་དགེ་འཕེལ་གྱི་ནོར་བུ་གཅིག་པུ་དེ་ཕྱིར་ཐོན་སོང་ཞེས་ཐུགས་སྐྱོ་བའི་རྣམ་པ་མཛད། དེ་ནི་མཐའ་ཡས་པའི་འགྲོ་བ་རྣམས་ཀྱི་གནས་སྐབས་དང་མཐར་ཐུག་གི་ཕན་བདེ་ཐམས་ཅད་རྗེ་

[050B] དེ་ནས་གཞན་གྱི་གཡམ་ལ་རྒྱུག་དང། ལེགས་སྨོན་དང། འཇིག་སྐྱོབ་ཙམ་མ་ཡིན་པར་ངེས་འབྱུང་གི་བསམ་པ་རྣམ་པར་
དག་པ་རྒྱུན་རིང་ལ་ཤུགས་དྲག་པ་དེ་ལྟ་བུའི་ཆེན་གྱིས་ཕུལ་ཏེ། སྡུག་བསྔལ་ཁོ་ནའི་འབྱུང་གནས་འཁོར་བ་འདིར་འཆིང་བྱེད་ཀྱི་རྩ་བ་མཐར་ཐུག་པ་མ་རིག་པ་ངར་འཛིན་འཇིག་ལྟ་ཡིན་པ་དང། ངེ་ས་
བོན་དང་བཅས་པ་རྩ་བ་ནས་སྤོང་བར་བྱེད་པ་ལ་དེ་དང་འཛིན་སྟངས་དངོས་སུ་འགལ་བའི་ཤེས་རབ་ཀྱི་བསླབ་པ་རྒྱུད་ལ་སྐྱེ་དགོས་པ་དང། དེ་ལ་ཏིང་ངེ་འཛིན་དང། དེ་ལ་ཚུལ་ཁྲིམས་ཀྱི་བསླབ་པ་
རྒྱུད་ལ་སྐྱེ་དགོས་པ་དང། ཚུལ་ཁྲིམས་ཀྱི་བསླབ་པའི་ནང་ནས་ཀྱང་བསླབ་བྱ་ཡོངས་སུ་རྫོགས་པ་དགེ་སློང་གི་སྡོམ་པ་ཉིད་མཆོག་ཏུ་གྱུར་པར་གཟིགས་ནས་ལོ་དེ་ཁའི་སྨིན་དྲུག་ཟླ་བའི་མར་ངོའི་
གྲལ་ཚེས་བཅུའི་ཕྱི་དྲོའི་གྲིབ་མ་སྐྱེས་བུ་གཉིས་དང་རྐང་པ་གཅིག་གི་དུས་སུ་ཆོས་སྡེ་ཆེན་པོ་བཀྲ་ཤིས་དགེ་འཕེལ་གྱི་གཟིམ་ཆུང་དུ། སྐབས་དེའི་དགེ་འཕེལ་རང་གི་བླ་མ་སྤྱིར་མདོ་སྔགས་
ཐམས་ཅད་ལ་མཁྱེན་པ་རྒྱས་ཤིང། ཁྱད་པར་པཎ་ཆེན་དཔལ་ལྡན་ཡེ་ཤེས་དབང་ཕྱོགས་སུ་གསེར་ཞལ་བསྒྱུར་སྐབས་རབ་བྱུང་བསྙེན་རྫོགས་ཀྱི་ལས་སློབ་ལན་དུ་མ་མཛད་པས་འདུལ་

[051A]༄༅། །བའི་ལས་ཀྱི་ཆོ་ག་དང་ཕྱག་ལེན་ལ་མཁས་པ་སོགས་ཡོངས་རྫོགས་བསྟན་པའི་མངའ་བདག་ཆེན་པོར་གྱུར་པ་དཔོན་སློབ་ཡེ་ཤེས་དཔལ་གྲུབ་དཔལ་བཟང་པོའི་
ཞལ་སྔ་ནས་ལས་མཁན་སློབ་ཟུང་འབྲེལ་ཞུས་ཤིང། གསང་སྟེ་སྟོན་པའི་སློབ་དཔོན་འདུལ་བ་འཛིན་པ་བློ་བཟང་འཇིགས་མེད་དང། གྲིབ་ཚོད་པ་དབུ་མཛད་ཡེ་ཤེས་སྐལ་བཟང་
སོགས་ཁ་སྐོང་གི་ཆོས་བཅུ་གསུམ་དང་ལྡན་པའི་དགེ་འདུན་ལྔའི་ཚོགས་ཀྱི་དབུས་སུ་རྒྱལ་བའི་བསྟན་པ་ལ་ཞུགས་ལ་ཡོངས་སུ་རྫོགས་པ་བསྙེན་རྫོགས་ཀྱི་སྡོམ་པ་བཞེས་ཏེ་བསླབ་
པའི་གནས་ཆེ་བ་རྣམས་ལྟ་སྨོས། ཐ་ན་ཆབ་ལེན་ལྷམ་འབུད། ཡོ་བྱད་འཆང་ལུགས། བྱིན་ལེན་བྱ་ཚུལ་སོགས་བཅས་མཚམས་ཕྲ་མོ་རྣམས་ཀྱང་མ་ཉམས་པར་ཕྱག་ལེན་དུ་བཏབ་པས་
བསྟན་པའི་རྩ་བ་ལྷག་པ་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་གནས་བརྟན་ཉེ་བར་འཁོར་སླར་ཡང་བྱོན་པ་ལྟ་བུར་གྱུར། དེ་སྐབས་དམག་དུས་ཀྱི་མཇུག་ཏུ་སོང་གཤིས་རི་
ཁྲོད་ཀྱི་རྒྱུན་བོགས་ཀྱང་ཁ་ཚང་མ་བྱུང་བའི་ཁར། ཡབ་ཀྱི་གསོལ་ཟས་ན་བཟའ་ཐམས་ཅད་རྗེ་ཉིད་ནས་གྲ་སྒྲིག་མཛད་དགོས་ཡོད་རུང། མཁས་གྲུབ་ཆེན་པོ་ནས་ཇི་ལྟར་ལུང་བསྟན་

[051B] སྤྱི་དོད་ཀྱི་དངུལ་ཕོན་ཆེན་དགོས་པ་རྣམས་རིང་པོར་མ་ཐོགས་པར་འབད་མེད་དུ་བསྒྲུབས་གྲུབ་པ་བྱུང་སྟེ། ཕྱིས་ཀྱང་བཀའ་ལས་
ང་ལ་དཔོན་སློབ་སྐུ་ཞབས་ནས་སྤྱི་དོད་སྦྱར་ན་ཕུགས་སྐྱིད་པ་ཡོང་གསུང་པ་དེ་སྐབས་དེར་བློ་འཁྲིད་ཙམ་དུ་འདུག་སྙམ་པ་བྱུང་ཡང། ད་བྱས་ན་ཁོང་གིས་ཇི་ལྟར་གསུང་པ་ལྟར་ཚེ་མཇུག་སྐྱིད་པ་
རང་བྱུང། དེ་དུས་འབད་མེད་དུ་དེ་འདྲའི་དངུལ་ཇི་འདྲ་བྱས་ནས་བྱུང། བླ་མ་དཀོན་མཆོག་གི་ཐུགས་རྗེ་དང་ནུས་པ་འདི་རྫུ་འཕྲུལ་ལྟ་བུར་འདུག་ཅེས་ཀྱང་གསུང་ངོ། །དེ་ནས་ཐོས་པའི་ཚོམས་
ལས། ཐོས་པས་ཆོས་རྣམས་ཤེས་པར་འགྱུར། །ཐོས་པས་སྡིག་ལས་ལྡོག་པར་བྱེད། །ཐོས་པས་དོན་མ་ཡིན་པ་སྤོང། །ཐོས་པས་མྱ་ངན་འདས་པ་འཐོབ། །ཅེས་དང། སྐྱེས་རབ་ལས་ཀྱང་
ཐོས་པ་གཏི་མུག་མུན་སེལ་སྒྲོན་མེ་ཡིན། །རྐུན་པོ་ལ་སོགས་མི་འཁྱེར་ནོར་གྱི་མཆོག་ཀུན་ཏུ་རྨོངས་པའི་དགྲ་འཇོམས་མཚོན་ཆ་ཡིན། །ཐབས་ཚུལ་མན་ངག་སྟོན་པའི་གྲོགས་ཀྱི་མཆོག་
ཕོངས་པར་གྱུར་ཀྱང་མི་འགྱུར་མཛའ་བོ་ཡིན། །གནོད་པ་མེད་པ་མྱ་ངན་ནད་ཀྱི་སྨན། །ཉེས་པ་ཆེན་པོའི་དཔུང་འཇོམས་དཔུང་གི་མཆོག་གྲགས་དང་དཔལ་དང་གཏེར་གྱི་མཆོག་ཀྱང་

[052A]༄༅། །ཡིན། །ཡ་རབས་རྣམས་དང་ཕྲད་ན་སྐྱེས་ཀྱི་མཆོག་ཚོགས་ཀྱི་ནང་ན་མཁས་པ་མགུ་བར་འགྱུར། །ཞེས་དང། རྗེ་བདག་ཉིད་ཆེན་པོས་ཀྱང། ནན་ཏན་ནི། བཤེས་གཉེན་
གྱི་གདམས་པའི་བླང་དོར་གྱི་གནས་རྣམས་ལ་ལག་ལེན་དུ་བྱེད་པ་སྟེ། དེ་ཡང་བྱེད་པ་ལ་ཤེས་དགོས་ཤིང། དེ་ལ་ཐོས་དགོས་པ་དང། ཐོས་ནས་ཤེས་པར་བྱས་པའི་དགོས་པ་ཡང་
བྱེད་པ་ཡིན་པས། ཐོས་པའི་དོན་ལ་ནུས་པ་དང་བསྟན་པའི་ལག་ལེན་རེ་གནད་དུ་ཆེའོ། །ཞེས་གསུངས་པ་སོགས་ཐོས་པའི་ཕན་ཡོན་རྣམས་ལ་ཐུགས་ངེས་ཆེན་པོ་འཁྲུངས་ཏེ། མཁས་གྲུབ་ཆེན་
པོ་ཉིད་ཀྱིས་མཛད་པའི་བདེ་ལམ་གསལ་བྱེད་ཅེས་པ་དང་དུས་ཀྱི་ཤོག་གྲངས་ཚད་ལྡན་དྲུག་ཅུ་སྐོར་ཡོད་པ་ལྗགས་འཛིན་མཛད་དེ་རྗེ་ཉིད་དགུང་གྲངས་ཉེར་གཅིག་ཏུ་ཕེབས་པ་ཡོངས་འཛིན་ཞེས་
པ་ཆུ་བྱི་ཟླ་བ་བཞི་པའི་ནང་མཁས་གྲུབ་ཆེན་པོའི་ཞབས་དྲུང་ནས་དེའི་བཤད་ལུང་ཟབ་རྒྱས་སུ་སྩལ་བ་བསན། དེའི་ཚེ་ཇོ་བོ་རྗེ་དཔལ་ལྡན་ཨ་ཏི་ཤ་དང་ཁམས་གསུམ་འགྲོ་བའི་བླ་མ་ཙོང་ཁ་པ་
ཆེན་པོའི་ཐུགས་དམ་གྱི་མཐིལ། བསྟན་པ་ཐམས་ཅད་འགལ་མེད་གྲུ་བཞི་ལམ་གྱིས་ཁྱེར་ཤེས་པ་སོགས་ཆེ་བ་བཞི་དང་ལྡན་པའི་ཆོས་ལུགས་རྨད་དུ་བྱུང་བ་འདི་ཉིད་རྗེ་བདག་ཉིད་ཆེན་པོ་

[052B] གཞན་རིགས་པ་ལྟར་སྣང་རེ་ལ་མགོ་གས་གས་སུ་རྩོད་པ་བྱས་
ཀྱང་བདག་ལྟ་བུ་ལ་ཆོས་སུ་འགྲོ་བ་ཤིན་ཏུ་དཀའ། དེས་ན་རྗེ་བདག་ཉིད་ཆེན་པོའི་ཚང་ལ་མ་ནོར་བའི་མདོ་སྔགས་ཀྱི་གདམས་པ་རྣམས་བླ་མ་དམ་པའི་ཞལ་ལས་མཉན་ཏེ་དེ་དག་ཁོ་ནར་ཚེ་དང་སྒྲུབ་པ་
སྙོམས་པ་ཞིག་བྱེད་དགོངས་པ་ཐུགས་ལ་འཁྲུངས་ཏེ། སྐྱབས་འགྲོ་སེམས་བསྐྱེད་ཕྱག་དང་མཎྜལ་རྣམས་ཀྱང་ལམ་རིམ་ཁོ་ན་ལ་བརྟེན་ནས་འབུམ་ཕྲག་གི་བར་དུ་གསོག་པར་མཛད། དེ་དག་
གི་ཐུན་མཚམས་རྣམས་སུ་ལམ་རིམ་ཆེ་ཆུང་སོགས་ལ་གཟིགས་རྟོག་མཛད་པས་དགོངས་དོན་ཕྱིན་ཅི་མ་ལོག་པ་ཐུགས་སུ་ཆུད་པ་བྱུང། དེའི་ཕྱི་ལོ་གྲུབ་པའི་དབང་ཕྱུག་བློ་བཟང་བསྐལ་བཟང་ཆོས་
རྒྱལ་དཔལ་བཟང་པོའི་ཞབས་པད་བསྙེན་ཏེ་བླ་མ་མཆོད་པའི་བཤད་ལུང་སོགས་བསན། དེ་ནས་བཟུངས་ཞིང་མ་གཤེགས་ཀྱི་བར་རིགས་ཀྱི་ཅོད་པན་དུ་བཞེས་ཏེ་ཆོས་བཀའ་མཐའ་ཡས་པ་བསན་
ཅིང་བཀའ་རྩོམ་མཛད་པ་འགའ་ཞིག་གི་ཕྱག་བྲིས་ཀྱང་རྗེ་འདིས་མཛད། དེའི་ཚེ་ཡི་གེ་པ་ནི་མང་དུ་ཐོས་པའི་གནས་བརྟན་ཆེན་པོ་དྷརྨ་བྷ་དྲའོ། །ཞེས་ལྗགས་དཔོར་མཛད་ནས་གནས་བརྟན་གྱི་བཀའ་

[053A]༄༅། །རྩོམ་འགའ་ཞིག་གི་སྦྱར་བྱང་དུ་དགེ་སློང་སུ་དྷརྨེ་ཤྭ་ར་གསུང་པ་འདུག་ཀྱང། ད་ཕྱིན་ཆད་འཇུག་པ་བདེ་ཞིང་དགོས་པ་ཆེ་བས་དྷ་རྨ་བྷ་དྲ་གསུང་ན་ལེགས་ཚུལ་གསུངས། གཞན་
ཡང་གྲུབ་དབང་འདི་ཉིད་ཞིང་གཤེགས་ཉེར་བཞད་མཐོང་གཞིས་སུ་སྤྱན་འདྲེན་ཞུས། དེའི་ཚེ་གཉེར་པ་འགྱུར་མེད་སོགས་ལ་དངུལ་ཆུ་རི་ཁྲོད་ཀྱི་དགེ་སློང་ཆོས་བཟང་འདིའི་སྐུ་ཡོན་གཞན་ལྟ་
ཅི་འདུལ་བའི་ཀུན་སྤྱོད་རྣམ་པར་དག་པ་འདི་གཅིག་པུར་འགྲན་ཟླ་མེད། ཁོང་ལུང་ཟིན་གྱི་སྐྱེས་བུ་འབྲེལ་ཚད་དོན་དང་ལྡན་པ་ཞིག་ཡིན་འདུག་པས་ཁྱེད་རང་རྣམས་ཀྱང་འདིའི་ཞབས་ལ་གཏུགས་
ན་ལེགས་ཞེས་དང། ལར་རང་ཅག་རྣམས་ཀྱང་ཡང་ཡང་ཨེ་འཕྲད་མི་ཤེས་པས་དོ་ནུབ་ཕྲད་པའི་དགའ་སྟོན་དུ་དད་ཀྱིས་མགུར་མ་ཞིག་འཐེན་པ་ཡིན་གསུངས་ནས། རྗེ་འདིའི་མཚན་དྷ་རྨ་བྷ་
དྲ་ཞེས་པ་རྒྱལ་བ་གོང་མས་དགོངས་ཤིང་བྱིན་གྱིས་བརླབས་པ་ཡིན་ཚུལ་སྔོན་དུ་འགྲོ་བས། གཟུགས་ཕུང་འདི་རུས་པའི་རྒྱན་དྲུག་གིས་བརྒྱན་ནས། །དུར་ཁྲོད་ཀྱི་གནས་དེར་འགྲོ་རེ་རན། །
ཞེས་སོགས་ཞིང་ཁམས་གཞན་དུ་གཤེགས་པའི་གསུང་ཤ་སྟག་ཕེབས། དེ་ནས་ལམ་སང་མདོག་སྤང་ཡུལ་དུ་ཕེབས་ནས་སྐུ་མཚལ་རྒྱས་ཚུལ་གྱིས་ཞིང་གཤེགས། སྐུ་གདུང་
[053B] བཞད་སྡེ་གཉེར་རྣམས་རྗེ་འདི་ལ་སྔར་ནས་ཞབས་གུས་ཆེ་ཁར་གྲུབ་པའི་དབང་ཕྱུག་
དེ་ཉིད་ཀྱིས་འབྱུང་འགྱུར་འཁྲུལ་མེད་དུ་གསུངས་པ་དེ་ནས་བཟུངས་འདི་ཕྱིའི་སྐྱབས་མགོན་ཟླ་མེད་དུ་བཟུངས། ལུང་ཟིན་གྱི་སྐྱེས་བུ་གསུང་པ་ཡང་སྔོན་དུ་དྲངས་པའི་ལུང་བསྟན་དེ་དག་ལ་དགོངས་པར་
མངོན། གྲུབ་དབང་འདི་ཉིད་ཀྱི་དངུལ་གདུང་བླ་བྲང་ཆེན་པོ་ནས་འགན་བཞེས་ཀྱིས་བཞེངས་ཏེ་བཞད་སྟེང་དགའ་དགོན་དུ་ཕེབས་འཕྲལ་རྗེ་འདིས་མཆོད་སྤྲིན་སྙན་ཤལ་བཅས་ཕུལ་སྐབས་ངོ་མཚར་
བའི་ལྟས་བསམ་གྱིས་མི་ཁྱབ་པ་བྱུང་བ་སྤེལ་ཁང་སྡེ་པ་ཚེ་རིང་དོན་གྲུབ་ལགས་ཀྱིས་ཚིགས་བཅད་དུ་བསྡེབས་པ་ཞིག་སྔ་མོ་མཐོང་ཡང་ད་ལྟ་ལག་སོན་མ་བྱུང་བས་འདྲི་མ་སྤོབས། མདོར་ན་བླ་མ་
འདིས་ཀྱང་ཞིང་མ་གཤེགས་ཀྱི་བར་རྗེས་སུ་བཟུངས་ནས་སྤྱན་གྱི་འབྲས་བུ་བཞིན་དུ་སྐྱོང་བར་མཛད་དོ། །དེ་ནས་དགུང་གྲངས་ཉེར་གཉིས་སུ་ཕེབས་པ་བག་ཡོད་ཅེས་པ་ཆུ་གླང་ཟླ་བ་ལྔ་པའི་ནང་བཀྲ་
ཤིས་ལྷུན་པོར་ཕེབས་ཏེ་སྔགས་ཆེན་ཞལ་སྔ་ནས་འབྲོང་རྩེ་བ་བློ་བཟང་ཚུལ་ཁྲིམས་དཔལ་བཟང་པོའི་ཞབས་དྲུང་ནས་དགའ་ལྡན་ལྷ་རྒྱ་མའི་འཁྲིད། བདེ་ལམ་དང་གཏོར་མ་བརྒྱ་རྩའི་བཤད་ལུང་

[054A]༄༅། །སོགས་ཆོས་བཀའ་མཐའ་ཡས་པ་བསན། ཁྱད་པར་བཞད་ནས་ཕབས་ཀར་མཁས་གྲུབ་ཆེན་པོའི་སྐུ་གམ་དུ་བཅར་བས། ད་ཁྱོད་རང་ཆོས་ཐོབ་ཐོབ་མང་པོས་དགོས་པ་མེད་
འོན་ཀྱང་ཆོས་རྣམ་པར་དག་པ་བྱེད་པ་ལ་ཐོག་མར་བར་ཆད་ཞི་བའི་ཕྱིར་ཁྱད་ཆོས་ཆེན་པོ་ལྔ་དང་ལྡན་པའི་ཡི་དམ་རྡོ་རྗེ་འཇིགས་བྱེད་ཀྱི་བསྙེན་པ་ཐོང་པ་ཆ་ལྷིང་བ་ཞིག་བྱེད་དགོས། དེ་ལ་དང་པོར་དེའི་
དབང་དང་སྔགས་བཏུའི་རྗེས་གནང་ཞིག་མ་ཐོབ་མཐུ་མེད་ཡིན་པས་ཨེ་ཐོབ་རེམ་ལ་ལྟོས། དེའི་རྗེས་སུ་བསྐྱེད་རྫོགས་ཀྱི་འཁྲིད་ཅིག་ངེས་པར་དགོས་པ་ང་རང་གིས་བྱེད་པ་ཡིན། ཞེས་བཀའ་སློབ་
བྱུང་བ་བཞིན་སྔགས་ཆེན་འདི་ཉིད་ཀྱི་སྐུ་ཞབས་སུ་བཅར་བས། སྔར་ནས་ཞལ་སློབ་ཏུ་གྱུར་ཅིང་ཐུགས་འདྲིས་ཡོད་པའི་རི་ཁྲོད་གཞན་གྱི་བླ་མ་དགེ་སློང་གཉིས་དང་མཉམ་དུ་བྱུང། རྗེ་འདིས་སྐུ་
གཟན་སེར་པོ་འབན་དུག་ཉིལ་བ་ཞིག་ཡོད་པ་མནབ་ནས་སྐྱོང་གདན་ཞིག་འདུག་པའི་མས་སྣར་སྙོམ་ཆུང་གིས་བཞུགས་པས། སྔགས་ཆེན་ཞལ་འཛུམ་བག་དང་བཅས་ཏེ། འོ། ཕྱི་འབན་
དུག་ཉིལ་ཀྱང་ནང་གི་ཡོན་ཏན་སུ་ལས་སུ་དྲེད་པ་ཡོད་མི་ཤེས་དེ་འདྲའི་སྙོམ་ཆུང་བྱེད་མི་དགོས་ཡར་གྱིས་གསུང་པ་སོགས་ཐུགས་རྗེ་གཏིང་ནས་གཡོས་པའི་བཀའ་འདྲི་མང་པོ་ཕེབས་པས་

[054B] དེ་ནས་གྲལ་འགོའི་དགེ་སློང་གཅིག་གིས་བླ་མཆོད་ཀྱི་འཁྲིད་དང། གཅིག་གིས་ལུང་ཁ་ཤས་གསོལ་
འདེབས་ཞུས་ཀྱང་ཞལ་བཞེས་མ་ཐོབ། རྗེ་འདིས་རང་གིས་སྦྱིན་བདག་མཛད་ནས་ཞུ་བའི་སྤོབས་པ་མེད་རུང་གཞན་གྱི་ཐུགས་ཞོར་འདྲ་མེད་དམ་དགོངས་ནས་ཕྱག་འཚལ་དང་བཅས་འཇིགས་བྱེད་
བཅུ་གསུམ་མའི་དབང་ཆེན་གྱི་ཐུགས་ཞོར་འདྲ་བྱུང་ན་བདག་ལའང་ཐུགས་རྗེས་གཟིགས་འཚལ་ཞུས་པས། ཆོས་སྙིང་ཐག་པ་ནས་བྱེད་མཁན་ཚོ་ལ་རང་ཅག་མཉམ་མེད་རི་བོ་དགེ་ལུགས་པའི་
མཐུན་མོང་མ་ཡིན་པའི་ཡི་དམ་རྡོ་རྗེ་འཇིགས་བྱེད་ཀྱི་དབང་ལུང་མན་ངག་རྣམས་ཐོབ་པ་ཞིག་དང་བསྙེན་པ་ཚད་དུ་ཁྱོལ་བ་ཞིག་ངེས་པར་དགོས། སྔར་དབང་མ་ཐོབ་བམ་གསུང་བར། ད་ཕན་
དབང་གི་རིགས་གཏན་ནས་མ་ཐོབ་ཚུལ་དང། བཞད་བཀྲ་ཤིས་དགེ་འཕེལ་དུ་ཚེ་མཚམས་པ་བགྲེས་པོ་ཞིག་ཡོད་པ་ནས་ཀྱང་འདི་ནས་བཀའ་ཇི་ལྟར་ཕེབས་པ་ལྟར་ཞལ་ཏེ་བྱུང་ཚུལ་ཞུས་པས་
བཞད་མོ་དང་བཅས། འོ་དེ་རྒྱ་བོད་ཐམས་ཅད་སྐད་རིགས་མི་གཅིག་ཀྱང་ཕོ་རབས་ཐམས་ཅད་སྙིང་ཁོངས་གཅིག་ཟེར་བ་དེ་ཡིན། དེང་སྐབས་དབང་ཆེན་གྱི་ཞོར་མེད་རུང་གྲྭ་རྐྱང་སྙིང་ཐག་པ་ནས་ཆོས་

[055A]༄༅། །བྱེད་མཁན་ལ་དབང་བསྐུར་རྒྱུ་བྱུང་ན་ང་རང་ཡང་སྐལ་བ་བཟང་བ་ཡིན་པས་དབང་ཆེན་ཆེད་གཉེར་གྱིས་བྱས་ཆོག་ཅེས་ཕེབས་པར། སླར་ཡང་ཕྱག་འཚལ་མཛད་དེ་ཞུ་ཧམ་
ཆེ་རུང་དེའི་མུར་སྔགས་བཏུའི་རྗེས་གནང་ཞིག་ཀྱང་ཐུགས་རྗེས་གཟིགས་འཚལ་ཞུས་པས། དེ་ཚོ་ཆོས་ཀྱི་གནད་ཤེས་པའི་རྟགས་ཡིན་ངེས་པར་ཡོང་ཞེས་ཕེབས་པ་ལྟར་རིང་པོར་མ་ཐོགས་
པ་སྩལ། དེ་ནས་བཟུངས་བླ་མ་འདི་ཡང་ཡོངས་སུ་འཛིན་པར་བཞེས་ཏེ་ཆོས་བཀའ་མཐའ་ཡས་པ་བསན། ཕྱིས་ཀྱང་བཀའ་ལས། ང་གྲྭ་རྐྱང་ཤིན་ཏུ་ཉམ་ཐག་པའི་སྐབས་སུ་ཐུགས་
རྗེ་ཆེན་པོས་འདོད་ཆོས་གང་ཞུས་སྩལ་བས་བླ་མ་འདིའི་བཀའ་དྲིན་ལ་འཁོར་ཐབས་མེད་གསུངས་ནས་ཞིང་མ་གཤེགས་ཀྱི་བར་སྐུ་ཆས་སྣེ་གང་རིང་ནས་སྐྱབས་ཞུ་ཡང་ཚན་ཆེ་བར་
མཛད། བླ་མ་འདིས་ཀྱང་རྗེ་འདི་བསྟན་འཛིན་གྱི་སྐྱེས་བུ་ཁྱད་པར་དུ་འཕགས་པ་དང་པོ་ཉིད་ནས་མངོན་སུམ་དུ་དགོངས་ཏེ་ཁས་དྲག་ཞན། ཐུགས་འདྲིས་ཡོད་མེད། འབྱོར་རྒུད་སོགས་
ལ་མ་གཟིགས་པར་ཐུགས་རྗེ་ཆེན་པོས་ཞིང་མ་གཤེགས་ཀྱི་བར་དགྱེས་བཞིན་དུ་རྗེས་སུ་བཟུང་བ་ཡིན་ཏེ། དེ་དག་ནི་བླ་མ་དང་སློབ་མ་གཉིས་ཀའི་རྣམ་པར་ཐར་པ་ངོ་མཚར་བ་ཞིག་གོ་

[055B] འདོད་དོན་གྲུབ་ལུགས་དང་བཅས་ཞལ་བཞེས་ཡོད་པའི་འདོད་ཆོས་རྣམས་ལ་གསོལ་འདེབས་མཛད་པས་
དགྱེས་བཞིན་དུ་ཞལ་གྱིས་བཞེས་ཏེ་ཟླ་བ་དེ་ཁའི་ནང་འཇིགས་བྱེད་བསྐྱེད་རྫོགས་དང། ཕྱག་ཆེན་བཅས་ཀྱི་ཟབ་ཁྲིད་ཤིན་ཏུ་རྒྱས་པ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་བཀའ་
རྒྱ་མ་སོགས་ཀྱི་ལྗགས་ལུང་རྣམས་སྩལ། སླར་རི་ཁྲོད་དུ་ཕེབས་ཏེ་འཇིགས་བྱེད་བསྐྱེད་རྫོགས་དང་ཕྱག་ཆེན་སོགས་ལྟ་བའི་སྐོར། ཁྱད་པར་དུ་ཡང་རྗེ་བཙུན་འཇམ་པའི་དབྱངས་ཀྱིས་
ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་དངོས་སུ་སྩལ་བའི་གདམས་པ་ལམ་གྱི་གཙོ་བོ་རྣམ་པ་གསུམ་གྱི་སྐོར་ཆེས་མང་བར་ཐུགས་ཞིབ་མཛད་པས་དེ་དག་གི་ཡང་དག་དང་ལྟར་སྣང་གི་རྣམ་
དབྱེ་ཕྲ་མོ་ཚུན་ཆད་དཔྱིས་ཕྱིན་པར་ཐུགས་སུ་ཆུད་དེ། ལམ་གྱི་གཙོ་བོ་གསུམ་གྱི་ཚིག་དོན་རབ་ཏུ་གསལ་བར་བྱེད་པའི་སྒྲོན་མེ་ཞེས་བྱ་བ་བཀའ་རྩོམ་དང། དགུན་གྱི་དུས་རྡོར་སེམས་མཐུན་མོང་མ་ཡིན་
པའི་རྣལ་འབྱོར་གྱི་སྒོ་ནས་ཡིག་བརྒྱ་འབུམ་ཕྲག་གི་བར་དུ་གསོག་པར་མཛད་དོ། །དེ་ནས་དགུང་གྲངས་ཉེར་གསུམ་དུ་ཕེབས་པ་ཀུན་དགའ་ཞེས་པ་ཤིང་སྟག་ཟླ་བ་གསུམ་པའི་ནང་མཐུ་སྟོབས་དང་

[056A]༄༅། །བྱིན་རླབས་ཀྱི་གཏེར་ཆེན་པོ་འཇམ་དཔལ་གཤིན་རྗེ་གཤེད་ཀྱི་བསྙེན་པ། རྟོག་བདུན་གྱི་རྟོག་པ་གསུམ་པ་ནས་བཤད་པའི་སྟེང་དུ་བོད་ཀྱི་བླ་མ་གོང་མའི་ཕྱག་བཞེས་སུ་ཡོད་པའི་ཨ་
ར་པ་ཙ་འབུམ་ཕྲག་བདུན་དང་བཅས་པ་དེང་སང་བསྙེན་ཆེན་དུ་གྲགས་པ་རྫས་ལ་བརྟེན་པའི་ཁ་སྐོང་ཞི་བའི་སྦྱིན་སྲེག་དང་བཅས་པ་མཛད། དེ་ཡང་བཟླས་གྲངས་སོང་བ་ཙམ་ལ་ཆོག་ཤེས་མ་མཛད་པར་དང་
པོར་འདིའི་རྒྱུད་རྒྱལ་བ་རྡོ་རྗེ་འཆང་གིས་གནས་གང་དུ་གདུལ་བྱ་སུའི་ངོར་ཚུལ་ཇི་ལྟར་དུ་གསུངས་པ་ནས་མངོན་རྟོགས་ཀྱི་ཚིག་དོན་ཕྲ་མོ་ཚུན་ཆད་ཀྱི་ཡང་དག་དང་ལྟར་སྣང་གི་རྣམ་དབྱེ་མཐའ་དག་ཐུགས་སུ་
ཆུད་པར་མཛད་ནས། མ་དག་པའི་སྣང་བ་དང་ཞེན་པའི་གཉེན་པོར་དག་པའི་གསལ་སྣང་དང་ང་རྒྱལ་བསྐྱེད་ནས་ཐ་མལ་གྱི་སྐྱེ་ཤི་བར་དོ་གསུམ་རྒྱལ་བའི་སྐུ་གསུམ་དུ་ཡིད་ངོར་སྒྱུར་བར་བྱེད་པའི་བསྐྱེད་
རིམ་ཕྲ་རགས་དང། ཐ་མལ་གྱི་སྐྱེ་ཤི་བར་དོ་གསུམ་རྒྱལ་བའི་སྐུ་གསུམ་དུ་དངོས་གནས་ལ་སྒྱུར་བར་བྱེད་པའི་རྫོགས་པའི་རིམ་པ་གཉིས་ལ་གཙོ་བོ་དང། དེའི་ཞར་བྱུང་ཙམ་དུ་བཟླས་གྲངས་འགྲོ་བར་
མཛད་པས་ཟླ་བ་བཞི་ལྷག་ཙམ་འགོར་བས། མཁས་གྲུབ་ཆེན་པོ་ནས་རི་ཁྲོད་ཕྱོགས་ཀྱི་མི་སྐུ་གམ་དུ་བཅར་ཚད་དང། ཁྱད་པར་ཟླ་བ་ཕྱེད་བཞི་ཙམ་འགྲོ་བའི་ཚེ་རི་ཁྲོད་ཀྱི་དགེ་སློང་ཞིག་བཅར་བར་

[056B] ད་དུང་ཞག་ཤས་མི་གྲོལ་ཚུལ་ཞུས་པས། སྐུ་གམ་དུ་དགེ་སློང་བླ་དྭགས་ཀྱི་མཚན་ལ་ཀམྦུ་ཀི་མ་ཞུ་བ་ཞིག་འདུག་པར་སྤྱན་གཟིགས་ནས་
འོ་དེ་ཡིན། དགེ་སློང་ཁ་སིང་བསྙེན་པ་བྱེད་པ་ཡིན་ཟེར་ནས་ཉིན་གཅིག་བྲེལ་ཚུབ་ཚུབ་བྱེད་འདུག་པ་ཨ་ཁུའི་བསྙེན་པ་གྲུལ་བཏུབ་ཡང་བ་མེད་བྱུང་ངམ་གསུང་བར། ཁོང་ཡང་དད་པ་དང་ཞི་དུལ་ཆེ་བ་
ཞིག་ཡིན་འདུག་པས་མ་བྱུང་ལགས་ཞེས་ཞུས་པས། མིའི་དགེ་སློང་ཆོས་བཟང་ཁོ་ནི་ལམ་རིམ་པ་གཉིས་ཀྱི་ཏིང་ངེ་འཛིན་ལ་གཙོ་འདོན་བྱེད་པར་འདུག། ཁོ་ལུང་རྟོགས་གཉིས་ཀའི་བདག་པོ་ཞིག་
ཡོང་རྒྱུ་ཡིན་པ་འདྲ། ཞེས་གསུངས་འདུག་པ་ལྟར། བསྐྱེད་རྫོགས་གཉིས་ཀ་ལ་ཉམས་རྟོགས་རྨད་དུ་བྱུང་བ་ཐུགས་རྒྱུད་ལ་འཁྲུངས་ནས་དེ་དོན་སྐབས་དེར་གསུང་མགུར་དུ་མཛད་པ་ནི།    ༈   
ཥཱ་ཡ། རྗེ་བླ་མ་ཡི་དམ་སངས་རྒྱས་ཆོས། །ཚོགས་བྱང་སེམས་ཉན་རང་དཔའ་བོ་དང། །མ་མཁའ་འགྲོ་ཆོས་སྲུང་རྒྱ་མཚོའི་ཚོགས། །ཡོངས་ཀུན་འདུས་ནོར་བུ་བླ་མར་འདུད། །མགོན་བཀའ་དྲིན་ཅན་དེའི་ཞལ་
གདམས་ལ། །དོན་ཉམས་ལེན་སྙིང་པོར་མ་ཐུབ་ཀྱང། །ཚིག་མ་བརྗེད་ཡིད་ཀྱི་མེ་ལོང་ངོས། །བཀྲ་ལམ་མེ་ཤར་འདི་གླུ་རུ་ལེན། །རྟེན་དལ་འབྱོར་མི་ལུས་རིན་ཆེན་ཐོབ། །དཔལ་རྒྱལ་བ་གཉིས་པའི་བསྟན་

[057A]༄༅། །དང་མཇལ། །རྗེ་མཚན་ལྡན་བླ་མས་རྗེས་སུ་བཟུངས། །ལམ་མདོ་སྔགས་ཉམས་ལེན་ཤེས་དུས་འདིར། །རང་གཅིག་པུའི་བདེ་ལ་མཆགས་པར། །མ་འགྲོ་ཀུན་དོན་ཆེན་བསྒྲུབ་
པའི་ཕྱིར། །ཆོས་རྡོ་རྗེ་ཐེག་པའི་སྒོར་ཞུགས་ནས། །རྒྱུད་སྡོམ་གསུམ་བཅས་མཚམས་དག་བྱས་ཏེ། །ལྷ་དཀོན་མཆོག་གསུམ་ལ་སྐྱབས་འགྲོ་དང། །བྱམས་སྙིང་རྗེ་བྱང་ཆུབ་སེམས་མཆོག་བསྐྱེད། །
སྔོན་ཐོག་མེད་ནས་བསགས་ཉེས་ལྟུང་དྲི། །དཔལ་རྡོར་སེམས་ཐུགས་རྗེའི་བདུད་རྩིས་བཀྲུས། །ལམ་གཅིག་ཆོག་བླ་མའི་རྣལ་འབྱོར་བསྒོམས། །ཚོགས་རླབས་ཆེན་རྫོགས་བྱེད་མཎྜལ་ཕུལ་
བློ་ཤུགས་དྲག་གསོལ་མང་བཏབ་པའི་མཐར། །དབྱིངས་བདེ་ཆེན་ངང་དུ་རོ་གཅིག་བསྲེས། །གཞི་མ་དག་སྐྱེ་ཤི་བར་དོའི་ལྕགས། །ལམ་སྐུ་གསུམ་གསེར་འགྱུར་རྩིས་སྦྱངས་ནས། །ལྷ་ཞི་ཁྲོའི་ང་
རྒྱལ་གསལ་སྣང་ཉིས། །རྒྱུད་ཐ་ལམ་སྣང་ཞེན་མུན་པ་སངས། །ལུས་རྩ་རླུང་ཐིག་ལེའི་བཀོད་པ་དང། །སེམས་ཕྲ་རགས་རྣམ་རྟོག་སྐྱེ་ཚུལ་སོགས། །ནང་རྡོ་རྗེའི་ལུས་སེམས་གནས་ཚུལ་ཀུན། །
ལུང་མན་ངག་རིགས་པས་གཏན་ལ་ཕབ། །རང་གསང་ཆེན་འཇིགས་བྱེད་ཡབ་ཡུམ་ནི། །གནང་ཁྱད་པར་བཞི་ལྡན་ལེགས་བསྒོམས་པའི། །རྩ་དབུ་རྐྱང་རོ་གསུམ་འཁོར་ལོ་དྲུག་མདོག་དཀར་

[057B] །སླར་ཡེ་ཤེས་ཌཱ་ཀིའི་ཕོ་བྲང་དུ། །ལྷ་ཡེ་ཤེས་ཏིང་འཛིན་སེམས་དཔའ་ལ། །ཡིད་རྩེ་གཅིག་ཆགས་པའི་རང་འོད་ཀྱིས། །ཁོང་བརྟན་གཡོའི་སྒེག་མོ་དབང་དུ་བསྡུས་
སྙིང་ཆོས་ཀྱི་འཁོར་ལོ་རྩིབ་བརྒྱད་དབུས། །སྔགས་ཟབ་མོའི་ཐིག་ལེ་ཧཱུཾ་ཡིག་ལ། །ལུས་སྟོད་སྨད་དྲི་བཞོན་ཡོངས་བསྟིམས་ནས། །རླུང་བུམ་ཅན་རྣལ་འབྱོར་ཚད་དུ་བསྐྱལ། །ཡང་སྲོག་ཐུར་
འཇུག་གནས་ལྡང་བའི་སྒྲ། །བློས་མ་བཅོས་རྡོ་རྗེ་རྣམ་གསུམ་དུ། །དུས་ཡང་ཡང་དབུ་མའི་ནང་བསྒྲགས་པས། །རྩས་བཅིངས་པའི་མ་རིག་མདུད་པ་འགྲོལ། །ཕྱི་མཚར་སྡུག་ཕྱག་རྒྱའི་བདེ་དྲོད་དང། །ནང་
བསམ་གཏན་ཟབ་མོའི་ཐབས་མཁས་ཀྱིས། །རླུང་ཕྲ་རགས་མ་ལུས་དཧུ་ཏཱིའི་ནང། །ཡོངས་བསྡུས་མཐར་དཔེ་ཡི་འོད་གསལ་འཆར། །སླར་འོད་གསལ་བཞོན་པའི་རླུང་སེམས་ལས། །སྙིང་ཆུ་སྐྱེས་ཟེའུ་འབྲུ་
རྒྱས་པའི་དབུས། །དཔེ་དབང་པོའི་གྲངས་ཀྱིས་ཉེར་མཚོན་པའི། །དབྱིབས་སྒྱུ་མའི་ལྷ་སྐུ་དངོས་སུ་འགྲུབ། །སྐུ་དེ་ཉིད་ཕྱི་ནང་ཐབས་མཁས་ཀྱིས། །སྟེང་ཀུན་གསལ་དབྱིངས་སུ་ཆུ་ཁུར་ལྟར། །དོན་དམ་པའི་
འོད་གསལ་ལ་སྦྱངས་པས། །དགྲ་བདེན་འཛིན་ས་བོན་དྲུང་ནས་འབྱིན། །སླར་ཆུ་མཐོང་འགྲམ་པར་དབང་གཞུ་བཞིན། །གྲངས་བཅུ་ཕྲག་བཅུ་དང་བཅུ་གཉིས་ཀྱི། །རྒྱན་རབ་ཀླུབས་རྡོ་རྗེའི་སྐུ་མཆོག་དང། །

[058A]༄༅། །ཐུགས་འོད་གསལ་སྤང་རྟོགས་ཟུང་འཇུག་འཐོབ། །དེ་ཐོབ་ནས་གསར་སློབ་མི་དགོས་ཀྱང། །སྔོན་ཐོབ་ཟིན་གོམས་པ་རྒྱན་བསྲིངས་པས། །དཔལ་ཁ་སྦྱོར་ཡན་ལག་བདུན་ལྡན་
པའི། །རྗེ་རྒྱལ་བའི་གོ་འཕང་ཐོབ་པར་གསུངས། །ལམ་འདི་འདྲ་སྒོམ་པའི་མཐུ་དམན་ཡང། །ཕ་བླ་མའི་ཞལ་གདམས་བདུད་རྩིའི་བཅུད། །ཡིད་སྨོན་པའི་ཡུལ་དུ་བྱ་བའི་ཕྱིར། །བན་ཅོལ་ཆུང་པདྨ་རྡོ་རྗེས་
བྲས། །མངྒ་ལཾ། ཞེས་སོ། །གཞན་ཡང་ཞི་བའི་ལྗགས་བཟླས་མཛད་པའི་སྐབས་ཀྱི་ཐོ་རངས་ཤིག་སྟེང་གི་ནམ་མཁའ་ནས་དྷཱི་ཡིག་དམར་སེར་རིང་ཆ་ཚིག་དྲག་དང་བཅས་པ་འོད་ཟེར་འབར་བ་དཔག་
ཏུ་མེད་པའི་ཆར་རྗེ་ཉིད་ཀྱི་གནས་གསུམ་དུ་འབབ་ཚད་པ་ལ། དབུ་གཙུག་དང་ཐུགས་ཀར་རེ་གཉིས་ལས་ཕལ་ཆེར་མགྲིན་པ་ཁོ་ནར་ཐིམས་པའི་གཟིགས་སྣང་བྱུང། དེ་ལ་བཀའ་ལས། དེ་དུས་དེ་
འདྲ་བྱུང་བ་དེ་སེམས་ལ་ཉམས་རྟོགས་འཆར་རྒྱུ་གཏན་ནས་མེད་པར་ཁ་ཁོ་ན་ལ་རྒྱས་འགྲོ་བ་འདིའི་རྟགས་སུ་འདུག་གསུང་ཡང། དོན་དུ་སྐུ་ཚེ་འདིར་རི་ཁྲོད་པ་གྲྭ་རྐྱང་ཁོ་ནའི་ཚུལ་ལས་སྐུ་བླ་
ཆེན་གྱི་གོ་ས་མཐོན་པོར་མི་ཕེབས་པ་དང། སྡོམ་པ་གསུམ་གྱི་བཅས་མཚམས་རྣམ་པར་དག་པའི་སྒོ་ནས་ཇོ་བོ་བཀའ་གདམས་པའི་རྣམ་ཐར་གཙང་མ་བསྲེ་སླད་མེད་པར་སྐྱོང་བ་ལས་ཐུགས་ལ་
[058B] གསུང་གི་སྒོ་ནས་འཆད་པ་དང། རྩོད་པ་དང། རྩོམ་པ་སྟེ་མཁས་པའི་བྱ་བ་རྣམ་པ་གསུམ་པོ་བདག་གིར་བཞེས་ནས་རྒྱལ་བསྟན་སྤྱི་
དང། ཁྱད་པར་རྗེ་བཙུན་འཇམ་པའི་དབྱངས་ཞི་ཁྲེ་མིའི་སྲིད་པ་བཟུང་བ་ཡབ་རྗེ་རྒྱལ་བ་གཉིས་པའི་བསྟན་པ་ཉིན་མོ་ལྟར་གསལ་བར་མཛད་པའི་རྟགས་སུ་མངོན། གཞན་ཡང་འདིས་མཚོན་ནས་སྐབས་
གཞན་དང་གཞན་དུ་ཡང་གཟིགས་སྣང་དང་མནལ་ལྟས་ངོ་མཚར་བ་མང་པོ་བྱུང་བ་རྣམས་ལ་གབ་ཚིག་གི་སྒོ་ནས་བསྙེལ་ཐོ་ཆུང་དུ་རེ་གནང་ནས་ཕྱག་དཔེ་དཔེ་གཞོང་གི་ཟུར་དུ་གཞན་གྱིས་མི་མཐོང་བར་
འཇོག་པ་གནང་བ། བདག་གིས་ཀྱང་གསང་བས་ཟུར་ཙམ་རེ་མཇལ་མྱོང་བ་ཕྱི་ལོ་ཞིང་གཤེགས་རྒྱུའི་ཆ་ཡང་འདུག་པ་རྗེས་སུ་དེ་ཁར་ཡོད་ཤག་བྱས་ཀྱང་སྐུ་ཚེ་རིང་ཐུང་གི་ལུང་བསྟན་བྱུང་བ་ཕལ་
ཆེར་དང་གཞན་མ་རེ་གཉིས་ལས་བྱིངས་གཏན་ནས་མེད་པར་དེའི་ཤུལ་དུ། རྗེ་ཀུན་ལེགས་པས། རང་སའི་བླ་མ་བསྟོད་པར་འོས་ན་ཡང། །མ་བྱས་བྱས་ཀྱི་རྣམ་ཐར་མང་པོ་འདི། །བླུན་པོ་དད་ཀྱང་
མཁས་རྣམས་ཁྲེལ་བའི་རྒྱུ། །ཀུན་ལེགས་རང་བཞིན་བརྗོད་པ་རྣམ་ཐར་ཡིན། །ཞེས་གསུངས། ཞེས་པ་ཞིག་གསར་དུ་འཛུད་པར་མཛད་འདུག་པས། རྒྱུན་དུ་ཡང་དེ་འདྲའི་བཀའ་འདྲི་ཞུས་ན། དེ་ཚོ་

[059A]༄༅། །ལ་ངོ་མཚར་ཅི་ཡོད། འཁྲུལ་སྣང་ཤ་སྟག་ཡིན། དེ་ལས་སྟོན་པ་ཐུགས་རྗེ་ཅན་གྱི་བཀའ་ལ་ཚད་མར་བྱས་ནས་ལྷ་མཐོང་མཐོང་དང། མངོན་ཤེས་ཤོད་ཤོད་མི་བྱེད་པ་འདིར་
རང་ལ་བལྟོས་ནས་ཡོན་ཏན་དྲག་ཤོས་ཡིན། ངོ་མཚར་ཡང་དེ་རང་ཆེ་བ་ཡིན་ཏེ་ཁྱེད་ཚོས་ཤེས་པར་དཀའ། ཞེས་གསུངས་ནས་མི་དགྱེས་པ་མཛད་ཀྱིན་ཡོད་པས་ཕལ་ཆེར་ཞིང་གཤེགས་
ཉེར་བསྙེལ་བྱང་རྣམས་མེད་པར་མཛད་ནས། མ་འོངས་པ་ན་རྣམ་ཐར་སོགས་ལ་ཡང་དེ་འདྲའི་རིགས་མ་འགོད་ཅེས་པའི་བརྡར་གྲུབ་དབང་ཀུན་ལེགས་པའི་གསུང་དེ་འཇོག་པར་མཛད་པ་
ཡིན་ཚོད་ལྟར། རྣམ་ཐར་འདིའི་སྔ་ཕྱིར་ཡང་རང་དང་གྲུ་འཛིན་བླ་མ་རིན་པོ་ཆེ། ཐོབ་རྒྱལ་བླ་མ་རིན་པོ་ཆེ་སོགས་ཐུགས་སྲས་ངེས་ཁུངས་ལ་དངོས་སུ་བཀའ་སྩལ་བ་གླེང་བར་འོས་པ་རེ་
གཉིས་ལས། བསྙེལ་བྱང་ལ་རང་གིས་གསང་བས་ཟ་ཟུར་མཐོང་པ་དང། གཞན་གྱིས་ཟེར་ཐོས་དང། གླེང་བར་མི་འོས་པ་རྣམས་སྙིང་གི་ཟ་མ་ཏོག་ཏུ་སྦས་པ་ལགས་སོ། །དེ་ལྟ་བུའི་
ཚུལ་གྱིས་བསྙེན་སྒྲུབ་མཐར་ཕྱིན་པ་དེའི་ཚེ་རྗེ་བཙུན་འཇམ་པའི་དབྱངས་ཀྱིས་དངོས་སུ་བྱིན་གྱིས་བརླབས་པའི་དབང་གིས་མཁྱེན་པའི་ཀློང་རྡོལ་བ་ལྟ་བུར་གྱུར་ནས། གསུང་རབ་དགོངས་

[059B]
དག་ཡིག་མདོར་བསྡུས་མཁྱེན་བརྩེའི་གཤོག་ཡངས་མ་ཞེས་པ་དང། རྟེན་འབྲེལ་བསྟོད་པའི་ཚིག་དོན་ཉུང་དུར་བཀྲལ་བ་ཟབ་དོན་ལྟ་བའི་འདྲེན་བྱེད་ཅེས་བྱ་བ་མཛད། ཕྱིས་སུ་བཀའ་ལས་
དག་ཡིག་དེ་དེ་དུས་སྦྱངས་པ་ཆེ་བ་མེད་རུང་བྱིངས་བབས་འགྲིག་བྱུང་འདུག་ཀྱང་མཇུག་གི་འདས་མ་འོངས་ད་ལྟའི་སྐོར་དེ་ཡོངས་འཛིན་པཎྜི་ཏ་ཆེན་པོའི་འདུལ་ཊཱིཀ་ཏུ་འདུག་པ་དེ་རང་ཡིན་
ཤག་བྱས་རུང་ཕྱིས་སུམ་རྟགས་སོགས་ལ་བརྟགས་ན་མ་འོངས་པ་དང་ད་ལྟ་གཉིས་འཁྲུལ་འདུག་ཀྱང་པར་བརྐོས་ཟིན་པས་བསྒྱུར་མ་ཐུབ། ཁྱོད་ནས་རྗེས་སུ་བསྒྱུར་ཐུབ་ན་ལེགས་ཞེས་ཕེབས་
དེ་ནས་ལོ་དེའི་སྟོན་དུས་བཀྲ་ཤིས་ལྷུན་པོར་རི་ཁྲོད་ཕྱག་དབང་དུ་ཕེབས། དེ་དུས་ཡོངས་འཛིན་གུ་གེ་པ་བློ་བཟང་བསྟན་འཛིན་དཔལ་བཟང་པོ་དཀྱིལ་ཆེན་མཛད་སྐབས་ཡིན་པས་དེའི་ཕྱག་དབང་དུ་
ཕེབས་པས། དགེ་སློང་གཞན་མ་གཉིས་ནས་འཇིགས་བྱེད་བདག་འཇུག་གི་བཀའ་འཁྲིད་ཞུས་སོང་བར། དེ་ལ་འཁྲིད་ཀྱི་བར་བཀབ་མེད་རུང་དབང་བཤད་དང་དོན་གཅིག་པས་སང་ཉིན་གསོལ་

[060A]༄༅། །ཚིགས་རྒྱབ་ཏུ་ཡོང་ཞེས་ཕེབས་པར་རྗེ་འདིས་ཀྱང་ཞུས་པས་ཞལ་བཞེས་ཐོབ། སང་ཉིན་རྗེ་འདི་ཅུང་ཟད་འཕྱིས་ནས་ཤོག་པུ་ལྔ་དྲུག་གི་བཀའ་བཤད་གྲུབ་མཚམས་སུ་ཕེབས་
པར། དགྱེས་ཉམས་དང་བཅས་རྗེ་འདི་ལ་ཡུག་ཅིག་སྤྱན་ཅེ་རེ་གཟིགས་ནས་སླར་ཡང་འགོ་ནས་བསྐྱར་བཤད་གནང། གཞན་ཡང་མི་ཏྲ་བརྒྱ་རྩའི་ལུགས་ཀྱི་གདུགས་དཀར་ལྷ་ཉེར་དགུ་
མའི་དབང་ཡང་བས་ན། འདི་ནས་བཟུང་བླ་མ་འདིས་ཀྱང་ཐུགས་སྲས་ཀྱི་གཙོ་བོར་མཉེས་བཞིན་རྗེས་སུ་བཟུངས་ཏེ་དབང་ལུང་མན་ངག་མཐའ་ཡས་པ་སྩལ། རྒྱུན་དུ་ཡང་བཞད་པ་སྐུ་གམ་
དུ་བྱུང་ན་དངུལ་ཆུ་རི་ཁྲོད་ཀྱི་དགེ་སློང་ཀུན་བཟང་ཁམས་བཟང་པོ་འདུག་གམ་གསུང་པ་སོགས་གསུང་ངག་དང་ཡིག་ལམ་ཕལ་ཆེར་མཚན་དངོས་ཆོས་བཟང་མི་གསུང་བར། ཀུན་བཟང་ཁོ་
ན་གསུང་པ་རང་གཞན་ཕལ་མོ་ཆེས་ཐུགས་ནོར་ཡིན་ཤག་མཛད་རུང། ཁྲི་ཆེན་ཨཱརྱ་དེ་བའི་རྣམ་ཐར་ལ་བརྟགས་ན་འདི་ལའང་དགོས་པ་ཁྱད་པར་ཅན་ཞིག་ཡོད་པར་མངོན། རྗེ་འདིས་ཀྱང་ང་ལ་ཆོས་
ཀྱི་ཐོབ་རྒྱ་གང་ཡང་མེད། ཕྲན་ཕྲན་ཐོབ་པ་འདི་ཚོ་ཕལ་ཆེ་བ་ཡོངས་འཛིན་རྡོ་རྗེ་འཆང་ཁོང་གི་ཞབས་དྲུང་ནས་ཐོབ་པ་ཡིན་པས་བདག་གི་བླ་མ་རིན་པོ་ཆེ་དེ་ཉིད་ཀྱི་མཚམས་ནས་བླ་མ་འདི་བཀའ་དྲིན་ཆེ་བ་

[060B] རྒྱུ་མཚན་དེ་ལ་བསམས་ནས་ང་རང་གྲྭ་རྐྱང་ལ་བལྟོས་ནས་དངོས་པོ་རྩལ་སྤྲུགས་ཀྱིས་ཞིང་མ་གཤེགས་ཀྱི་བར་དུ་མཆོད་པ་ཡིན་པས་སྐལ་བ་བཟང་པོ་བྱུང། ཞེས་གསུངས། ཡོངས་འཛིན་
འདི་ཉིད་ཐུགས་ཤིན་ཏུ་སྒམ་པས་ཕལ་མོ་ཆེར་བསྔགས་བརྗོད་གནང་སྲོལ་མེད་འདུག་ཀྱང། རྗེ་འདིར་གསང་སྔགས་རྒྱུད་པ་གྲྭ་ཚང་གི་རྡོ་རྗེ་སློབ་དཔོན་རྣམས་ཀྱི་རྟོགས་པ་བརྗོད་པ་དཔག་བསམ་
ལྗོན་པའི་སྦྱར་བྱང་དུ་ཡང། གཞུང་ལུགས་རབ་འབྱམས་ཀྱི་དོན་ལ་གཞན་དྲིང་མི་འཇོག་པ་དགེ་སློང་ཆོས་བཟང་ཞེས་གསུངས་པ་སོགས་དོན་གནས་ཀྱི་བསྔགས་བརྗོད་འབའ་ཞིག་མཛད་པ་ཡིན་ནོ་
གཞན་ཡང་དེ་སྐབས་སྔགས་ཆེན་འབྲོང་རྩེ་བ་ཆེན་པོ་ནས་ཀྱང་འཇིགས་བྱེད་བཅུ་གསུམ་མ་དང། གསང་འདུས་འཕགས་ལུགས་ལྷ་སོ་གཉིས་མ་དང། བཅུ་གཅིག་ཞལ་བཅས་ཀྱི་དབང་བསན། དེ་སྐབས་
ཤིག་དབེན་ཟླུམ་མཆོད་རྟེན་གྱི་ཞབས་སྐོར་ལ་ཕེབས་པས་མ་ཎི་སྒང་གི་བླ་མ་བྱ་བྲལ་རིན་པོ་ཆེ་བྱམས་པ་ཕུན་ཚོགས་ཞབས་སྐོར་མཛད་པ་དང་འགྲིག་པས་ཞལ་མཇལ་མ་ཐག་སྣང་བ་འགྱུར་བའི་
ཐུགས་དང་འཁྲུངས་ནས་ཞབས་ཕྱིར་བསྙེགས་ཏེ་ཆོས་འབྲེལ་ཞིག་ཐུགས་རྗེས་གཟིགས་ཞེས་ལན་དུ་མ་ཞུས་པས་ཞབས་སྐོར་གཉིས་གསུམ་གྱི་བར་གསུང་མ་ཕེབས། དེ་ནས་ས་སྟེང་དུ་ཙོག་

[061A]༄༅། །བཞུགས་ཏེ་འོ་ན་འདིར་འདུག་ཅིག་གསུང་བར་ཕྱག་འཚལ་མཛད་ནས་བཞུགས་པས། འོ། ཆོས་རྣམ་པར་དག་པ་བྱེད་ན་དལ་འབྱོར་རྙེད་དཀའ་དང་འཆི་བ་མི་རྟག་པ་གཉིས་ལ་རྩོལ་
འདོན་བྱེད་དགོས། དེ་ལྟར་བྱས་པས་དལ་འབྱོར་རྙེད་དཀའ་བས་མ་ཙ་ན་དགའ་ཡལ་ཡལ་བ་དང། འཆི་བ་མི་རྟག་པ་བས་མ་ཙ་ན་འཇིགས་ཞུམ་ཞུམ་པ་ཞིག་འོང། དེ་འདྲའི་དགའ་འཇིགས་ཀྱི་བློ་
དེ་དང་མ་བྲལ་ན་ཆོས་ཡོང། དེ་དང་བྲལ་ན་ཆོས་མི་ཡོང་ཆོས་འབྲེལ་དེ་ལས་ལྷག་པ་མེད་དོ་གསུངས་ནས་ཕེབས། གསུངས་དེ་ཐུགས་ལ་ཤིན་ཏུ་བཅགས་པ་ཞིག་བྱུང་ནས་སླར་ཡང་བཞུགས་གནས་
སུ་གསོལ་ཞིབ་ཁུག་གང་གི་ཕྱག་རྟེན་དང་བཅས་བཅར་བས། ཕྱག་རྡོར་འབྱུང་འདུལ་གྱི་ཏིང་ངེ་འཛིན་བཞིའི་དམིགས་གནད་ཤིན་ཏུ་གཉན་པ་དང། ཐུགས་ལ་བཅང་བར་འོས་པའི་ཞལ་
གདམས་མང་པོ་དགྱེས་བཞིན་དུ་སྩལ། དེ་ནས་བཞད་དུ་ཕེབས་ཏེ་མཁས་གྲུབ་ཆེན་པོ་དང། གྲུབ་དབང་བསྐལ་བཟང་ཆོས་རྒྱལ་གཉིས་ཀྱི་ཞལ་གྱི་དཀྱིལ་འཁོར་མཇལ་བ་དང། གསུང་
གི་བདུད་རྩི་ལ་ལོངས་སྤྱོད་པ་སོགས་ཀྱང་མཛད། འདི་སྐབས་ཤིག་ཁམས་རིང་དཀྱིལ་ཁང་ཤར་མ་བའི་ཨ་རྗོ་བཀྲ་ཤིས་ཆོས་འཕེལ་ལགས་ཟེར་བ་འཇིག་རྟེན་གྱི་བྱ་བཞག་ལ་མཁྱེན་པ་

[061B] ཁོང་རང་ནས་བཟུང་མི་རབས་ཀྱི་འཕྲེང་བར་རྗེ་འདི་ལ་བསྙེན་བཀུར་བའི་སྦྱིན་བདག་ཏུ་གྱུར་པ་ཞིག་ཡོད་པ་དེ་མཁས་གྲུབ་ཆེན་པོའི་ཞལ་གྱི་དགེ་མཚན་ལྟ་བར་བཅར་
བའི་སྐབས་ཤིག་འབྲོང་ཕུའི་དགེ་སློང་ངག་དབང་ལགས་ཞུ་བ་སྐུ་ཡོན་ཆེ་ཞིང་མཁས་གྲུབ་ཆེན་པོའི་ཐུགས་སྲས་སུ་གྱུར་པ་ཞིག་ཡོད་པ་དེ་དང་རྗེ་འདི་སྐུ་ཡོན་སུ་ཆེ་ཞུས་པར། ཧེ་ཧེ། དགེ་སློང་ཆོས་
བཟང་ལ་འགྲན་ནུས་མཁན་སུ་ཡོད། ཁོང་བྱང་ཆུབ་སེམས་དཔའ་བསམ་གྱིས་མི་ཁྱབ་པ་ཞིག་ཡིན་འདུག་གསུང་པ་དང་མཉམ་དུ་ཕྱག་ཐུགས་ཀར་ཐལ་མོ་སྦྱར་ནས། འོན་ཀྱང་ཁྱེད་ཚོ་མི་སྐྱ་ལ་
གཞན་བཤད་ནས་དོན་མི་གོ།དཔེར་ནས། ཁྱེད་རང་ཚོའི་ཁམས་རིང་མདའ་བཟང་པ་ཟེར་བ་གསེར་དངུལ་ཟངས་ལྕགས་འབྲུ་ལ་སོགས་པའི་དངོས་པོ་གང་གིའང་ཐོགས་པ་མེད་ཅིང་གཞན་ལ་ཡང་གང་
དགོས་བུ་ལོན་དུ་ཐོགས་མེད་གཏོང་བ་ཞིག་འདུག་པ། འོ་དེ་དང་དགེ་སློང་ཆོས་བཟང་འདྲ། གཞན་མ་དེ་འདྲ་མེད་རུང་རང་གི་འཕྲལ་གྱི་ཉེར་མཁོ་གཞན་ལ་རེ་མི་དགོས་ཙམ་གྱི་གྲོང་པ་རྡིག་རྡིག་ཡོད་
འགྲོ། འོ་དེ་དང་དགེ་སློང་ངག་དབང་འདྲ། ཞེས་གསུངས། འདི་ཙམ་ནས་བཟུང་དངུལ་ཆུ་རི་ཁྲོད་ཀྱི་དགེ་སློང་ཆོས་བཟང་ལགས་སྔོན་སྦྱངས་ཀྱི་སྐྱེས་བུ་ཁྱད་པར་དུ་འཕགས་པ་ཞིག་ཡིན་འདུག་ཟེར་བའི་

[062A]༄༅། །སྙན་གྲངས་ཀྱི་་རོ་ཕྱོགས་ཀྱི་བུ་མོའི་རྣ་ལུང་མཛེས་པའི་རྒྱན་དུ་གྱུར་ཏེ། བཞད་སྡེ་པ་ལྷན་སྐྱེས་ཀྱིས་གཙོས་བོད་འབྲོག་སྐྱ་སེར་དད་ཅིང་གུས་པའི་སྒོ་ནས་སྐྱབས་གནས་ཞུ་མི་ཡང་
ལོ་རེ་བཞིན་ཇེ་མང་དུ་གྱུར། ཁྱད་པར་གཉེན་ལོ་ཙཱ་བ་དར་མ་གྲགས་ཀྱི་བརྒྱུད་པ་མ་སྨད་པ་ལས་བྱུང་བ། དཀོན་མཆོག་དང་ལས་འབྲས་ལ་དད་པ། སྙིང་སྟོབས་ཆེ་ཞིང་སྨྲ་མཁས་པས་ཕལ་མོ་
ཆེས་དོ་ཟླ་མི་སྤོབས་པ། གསོ་བ་རིག་པའི་གཞུང་ལུགས་ལ་སྦྱངས་པ་མཐར་སོན་པས་འགྲོ་བའི་སྲོག་གི་ཉེར་འཚོར་གྱུར་པ་བཞད་མཁའ་རུ་ཁང་གསར་བའི་དཔོན་ཚང་ཚེ་དབང་རྡོ་རྗེ་ཞེས་པ་དང་
དེའི་ཆུང་མ་དད་པ་དང་སྙིང་རྗེ་དང་ཕན་སེམས་ཀྱི་གཏེར་དུ་གྱུར་ཅིང་ལག་པ་སྦྱིན་པ་ལ་དགའ་བ་སོགས་བུད་མེད་ཕལ་པའི་སྤྱོད་ཚུལ་ལས་འདས་པའི་ཡོན་ཏན་ཅན་ལྕམ་འཛོམ་སྐྱིད་ཅེས་བྱ་བ་
གཉིས་ཀྱིས་མི་འཕྲོགས་པའི་དད་གུས་ཆེན་པོས་འདི་ཕྱིའི་སྐྱབས་མགོན་བླ་མེད་དུ་བཟུངས་ཏེ་ཐ་ན་མེ་གསོ་བའི་ཆས་སོགས་ཆོས་མཐུན་གྱི་ཡོ་བྱད་ནར་མ་དང། ཁྱད་པར་རྗེ་ཙོང་ཁ་པ་ཆེན་པོའི་
གསུང་འབུམ་པོད་བཅོ་བརྒྱད་གླེགས་ཤིང་གླེགས་ཐག་ན་བཟའ་གདོང་དར་དང་བཅས་པ་མིག་གི་བདུད་རྩི་ལྟ་བུ་ཕུལ། རྗེ་འདིས་ཀྱང་མཉེས་བཞིན་རྗེས་སུ་བཟུང་བའི་བཀའ་དྲིན་ལ་བརྟེན་

[062B]
རང་བཟའ་ཚོ་མཁའ་རུ་ཕུའི་དགོན་པར་བཞུགས། དཔོན་ཚང་ཉིད་གཤེགས་པའི་ཚེ་ཡང་ཞག་ལྔ་དྲུག་གི་བར་ཆོས་སྐུར་བཞུགས་ཤིང་གཤེགས་ནས་ཆོས་སྐུ་མ་གྲོལ་གྱི་བར་སྐུ་པུར་ཡོད་སའི་
ཐོག་ཁར་འཇའ་དཀར་པོ་མདུང་ཚུགས་སུ་ཟུག་པ་སོགས་བློར་ཚུད་དཀའ་བའི་ངོ་མཚར་བྱུང། དེ་ལྟ་བུའི་བཟའ་ཚོ་འདི་གཉིས་རྗེ་འདིའི་ཐུགས་གཙིགས་ཆེ་བའི་སྦྱིན་བདག་ཞིག་སྟེ། བཀའ་
ལས། ང་རང་སྔ་མོ་འབྲོག་པའི་སློང་ཕྲུག་རི་སྦུག་ཏུ་འཁྲས་ནས་བསྡད་པའི་གྲྭ་རྐྱང་ཉམ་ཐག་པ་ཞིག་ཡིན་རུང། སེར་སྐྱ་དྲག་ཞན་ཕལ་ཆེ་བ་ནས་ཐུགས་རྗེ་ཆེན་པོ་མཛད་བྱུང། ཁྱད་པར་
གྲྭ་རྐྱང་དཔེ་ཆ་ཤིན་ཏུ་དཀོན་པའི་སྐབས་སུ་མཁར་ཁང་དཔོན་ཚང་ལགས་བཟའ་ཚོ་གཉིས་ནས་གསུང་འབུམ་ཚང་མ་བྱིན་པའི་བཀའ་དྲིན་གྱིས་རྗེ་བདག་ཉིད་ཆེན་པོའི་གསུང་ལ་ཐོས་བསམ་
དགའ་མོ་བྱ་རྒྱུ་བྱུང། དེས་ན་ཡོངས་འཛིན་པཎྜི་ཏ་ཆེན་པོའི་སྦྱིན་བདག་གི་གཙོ་བོ་དེ་བ་རྒྱལ་མགོན་ཁྱོ་ཤུག་ལྟར། ངའི་ཡང་སྦྱིན་བདག་གི་གཙོ་བོ་ཁང་གསར་དཔོན་ཚང་ཁྱོ་ཤུག་གཉིས་ཡིན། །

[063A]༄༅། །ཞེས་ཀྱང་གསུངས། འོན་ཀྱང་དེ་དག་གི་རྒྱུད་ལ་རྣམ་པར་དཀར་བའི་བག་ཆགས་འཇོག་པའི་འདོད་ཆོས་ཅི་རིགས་གནང་བ་ལས་ངོ་འཛིན་དང་གཡེང་རྐྱེན་གཏན་ནས་མ་མཛད་
པར་ཕལ་ཆེར་བཅད་རྒྱ་ཁོ་ན་ལ་བཞུགས་ཏེ་སྨྱུང་གནས་དཀར་པོ་ཕྱོགས་བརྒྱད་དང། ལམ་རིམ་སྔོན་འགྲོ་སྦྱོར་བའི་ཆོས་དྲུག་སོགས་ཀྱི་སྒོ་ནས་ཕྱག་དང་མཎྜལ་སོགས་གསག་སྦྱང་རྒྱ་ཆེན་པོ་མཛད་
སྔར་སྐུ་བད་ཀྱི་སྙུན་གཞི་ཞིག་ཡོད་པ་ལན་ཅིག་སྨྱུང་གནས་གུག་པའི་སྐབས་ཤིག་སྨུག་ལྡུར་ཞག་ཅན་ཚབས་ཆེ་བར་ཞལ་སྐྱབྒྶ་མཛད་པ། སྤོལ་དཔོན་ཚང་ཟེར་བའི་སྨན་པ་ཞིག་སྨྱང་གནས་
པའི་གྲས་སུ་ཡོད་པས་མཐོང་སྟེ། མགོ་རིལ་རིལ་དང་བཅས་ཨེ་འདི་ལ་སྐྱུག་སྨན་ཞིག་བཏང་བ་ཡིན་ན་ཞེས་དག་ཀྱང་ཤོར། དེ་ནས་བཟུངས་སྐུ་བད་ཐམས་ཅད་ཕྱིས་པ་བཞིན་དུ་སིང་དྭངས་ལ་
སོང། གཞན་ཡང་དངོས་བཞི་ལམ་གྱི་རིམ་པའི་ཆོས་སྐོར་རེ་རེ་བཞིན་དམིགས་སུ་བཀར་ནས་མ་མཐའ་མྱོང་བ་སྣེ་ཟིན་ཐུགས་རྒྱུད་ལ་མ་སྐྱེས་ཀྱི་བར་དུ་སྒོམ་པ་དང། ཡིད་དམ་དང་ཆོས་སྐྱོང་
གི་བསྙེན་སྒྲུབ་མཛད་པ་དང། དེ་དག་གི་ཐུན་མཚམས་རྣམས་སུ་ཡང་འདུལ་བ་ནས་དཔལ་ལྡན་འདུས་པའི་བར་གྱི་མདོ་རྒྱུད་ཐམས་ཅད་ཀྱི་དགོངས་དོན་ཡབ་རྗེ་རྒྱལ་བ་གཉིས་པས་བསྲེགས་
[063B] ལོ་འདིའི་
རྒྱལ་ཟླའི་ནང་འདུལ་བ་རྒྱ་མཚོའི་སྙིང་པོའི་ཊཱཀྐི་བློ་བཟང་དགོངས་དོན་གསལ་བའི་ཉིན་བྱེད་ཅེས་བྱ་བའི་ལེགས་བཤད་ཀྱང་བཀའ་རྩོམ་བསྐྱངས། འདི་ལའང་སྡེབ་སྦྱོར་སྐོར་གྱི་བཤད་པ་རྩ་བའི་
ཁུངས་ཀྱི་དགོངས་པ་སོར་བཞག་བྱས་པ་ཡིན་ཀྱང་ཕྱིས་བརྟགས་ན་མི་བདེ་བ་ཕྲན་བུ་འདུག་ཅེས་ཕེབས། དེ་ནས་བསན་ཡིག་སྔ་མ་འགའ་ཞིག་ཚིགས་བཅད་དུ་མཛད་པ་ལས། གཞན་ཡང་
ལུགས་ཟུང་མ་ཎིས་ཐུགས་ཀྱི་མཛོད། །ཡོངས་གཏམས་ཞབས་དྲུང་ཡེ་ཤེས་མཚན་ལྡན་དང། །དམུ་རྒྱལ་གདུང་རབས་འཛིན་པའི་དཔྱོད་ལྡན་མཆོག་མི་འགྱུར་གཙུག་ཕུད་དབང་གི་རྒྱལ་པོའི་
ཞབས། །ངེས་ཚིག་དང་ལྡན་སྙིགས་དུས་པཎྜི་ཏ། །སྤེའུ་དཀར་རྗེ་དྲུང་བློ་བཟང་དགེ་འདུན་སོགས། །གདུང་ཡོན་གཉིས་ཀས་སྐྱེ་རྒུ་ཕལ་མོ་ཆེའི། །བླར་འཕགས་མཁའ་འགྲོའི་མགོན་གྱི་ལྟོ་བ་
ལས། །བསྒྱུར་བགོད་རིམ་སྙན་དངགས་སྡེབ་སྦྱོར་སོགས། །རིག་གནས་བཻ་ཌཱུར་སྔོན་པོ་ཆ་བརྒྱད་པ། །རྣམ་དཔྱོད་རྒྱན་དུ་བླངས་པའི་ཕྱང་ཕྲུལ་ལས། །བློ་གསལ་ཡིད་འཕྲོག་ཆོམ་རྐུན་གཞན་ཡོད་

[064A]༄༅། །མིན། ཞེས་གསུངས་པ་ལྟར། སྔར་དགེ་འཕེལ་དུ་བཞུགས་སྐབས་ཚ་ཁང་ཞིག་ནས་སྙན་ངག་མི་ལོང་གི་རྩ་བ་ཤོངས་འགྱུར་ཞིག་རྙེད་པ་མཁས་གྲུབ་ཆེན་པོར་གཟིགས་འབེབ་མཛད་པས། རེ་ཞིག་གཟིགས་ནས་ང་ལ་ནི་དེའི་ཚིག་གཅིག་ལའང་གོ་རྒྱུ་མི་འདུག་པས་ང་ཁྱོད་རང་གི་དཔེ་ཆ་ཁྱེར་ཅིག་གསུངས་པས་རྗེ་ཉིད་ནས་ཀྱང་མི་མཁྱེན་ཤག་མཛད་རུང། རྗེ་ཉིད་དགུང་གྲངས་
ཉེར་བཞིར་ཕེབས་པ་སྲིན་པོ་ཞེས་པ་ཤིང་ཡོས་ལོ་དངུལ་ཆུ་མདུང་ལངས་པའི་བུ་རབ་བརྟན་ཟེར་བར་ཀློག་ཡིག་སློབ་པར་མཛད་པའི་ཀློག་དཔེར་མེ་ལོང་མའི་དཔེ་དེ་གནང་ནས་རྗེ་ཉིད་ཞུགས་མེ་བཏོང་
སྐབས་རྒྱངས་ནས་གནོན་པར་མཛད་པས་ཚིག་དོན་ཁ་ཤས་བསན། སླར་འགོ་ནས་གཟིགས་པས་ཚིག་དོན་ཕལ་ཆེར་དགོངས་པར་ཤར་བའི་བཟོ་བྱུང་ཡང་ངེས་པ་རྣམ་དག་མ་རྙེད་སྟབས་
སྐབས་དེར་བཞད་ཁུལ་དུ་བོན་གྱི་རིང་ལུགས་འཛིན་པ་གཤན་ཚང་ཁྲི་ཆེན་མི་འགྱུར་གཙུག་ཕུད་དབང་རྒྱལ་ཞེས་པ་སྙན་ངག་ལ་མཁས་པའི་གྲགས་པ་ཡོད་གཤིས་ཁང་གསར་དཔོན་
ཚང་ལགས་བརྒྱུད་སྙན་ཞུ་མཛད་དེ་སྐུ་གམ་དུ་བཅར་ནས་དོགས་གཅོད་མཛད་པར། ཁོང་ནས་སྔ་མོ་རིག་གནས་ལ་སྦྱངས་པ་ཕྲན་བུ་བྱས་ཀྱང་བར་སྐབས་སུ་དུག་དང་རྐང་འབམ་གྱིས་

[064B] འོན་ཀྱང་རྩ་འགྲེལ་ཡོང་ལུགས་དང། རྩོམ་རྒྱུགས་བྱེད་ལུགས་སོགས་འདི་
འདྲ་བྱེད་དགོས་ཀྱི་སྤོམ་ཁྲིད་ལམ་པ་དང་དབྱངས་ཅན་དགྱེས་གླུའི་དཔེ་ཞིག་གཡར་པོར་གནང། དེ་དང་རྗེ་བློ་བཟང་ཡེ་ཤེས་ཀྱི་དཔེར་བརྗོད་སོགས་ལ་ཞིབ་གཟིགས་ཀྱིས་ལེའུ་གཉིས་པའི་དཔེ་
དང་གཟུགས་ཅན་གྱི་རྒྱན་གཉིས་ལ། དཔེ་གཟུགས་བདུད་རྩིའི་ཟེགས་མ་ཞེས་པའི་དཔེར་བརྗོད་བཀའ་རྩོམ་གནང་སྟེ་ཁྲི་ཆེན་ཉིད་ལ་རྩོམ་རྒྱུགས་ཀྱང་འབུལ་བར་མཛད་དོ། །རྗེ་ཉིད་དགུང་གྲངས་
ཉེར་ལྔར་ཕེབས་པ་མེ་ཞེས་པ་མེ་འབྲུག་ཐ་སྐར་ཟླ་བའི་ནང་བཀྲ་ཤིས་ལྷུན་པོར་རི་ཁྲོད་ཕྱག་དབང་དུ་ཕེབས། དེ་སྐབས་རྗེ་བློ་བཟང་བསྟན་འཛིན་སྔགས་ཆེན་དུ་ཕེབས་པའི་སྐབས་ཡིན་པས་དེའི་
ཞབས་དྲུང་ནས། རྗེ་དཔལ་ལྡན་ཡེ་ཤེས་ནས་བརྒྱུད་པའི་དགའ་ལྡན་ལྷ་བརྒྱ་མ་དང། རྡོར་སེམས་སྒོམ་བཟླས་གཉིས་ཀྱི་འཁྲིད། རྗེ་བློ་བཟང་རྒྱལ་མཚན་ནས་བརྒྱུད་པའི་འཁྲིད་ཆེན་བཞི་དང་
བཅས་པའི་ཕྱག་ཆེན་ཟབ་ཁྲིད། ཇོ་ལུགས་སྒྲོལ་མ་ཉེར་གཅིག་གི་རྗེས་གནང་སོགས་ལུང་ཁྲིད་རྗེས་གནང་མང་པོ་དང། གྲུབ་དབང་བསྐལ་བཟང་ཆོས་རྒྱལ་ཡང་གདན་སར་བཞུགས་པ་

[065A]༄༅། །ནས་འཇམ་དབྱངས་དང་དབྱངས་ཅན་མའི་རྗེས་གནང་དང་ལུང་ཁ་ཤས། དགེ་བའི་བཤེས་གཉེན་དཔེ་ཐུབ་དཀའ་ཆེན་ཚེ་བརྟན་བསྟན་འཛིན་ཞུབ་ཞིག་ནས་ཀྱང་ལཾ་
རིམ་འཇམ་དཔལ་ཞལ་ལུང་གི་བཤད་ལུང་དང་ལུང་ཁ་ཤས། པཎ་ཆེན་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་དཔལ་བཟང་པོ་དགུང་གྲངས་བཅོ་ལྔར་ཕེབས་པའི་ཞབས་དྲུང་
ནས་དགའ་ལྡན་ལྷ་བརྒྱ་མ་དང་ཉིད་ཀྱིས་མཛད་པའི་ཞབས་བརྟན་མདུན་ནམ་མའི་ལུང་བཅས་བསན། སླར་བཞད་དུ་ཕེབས་ནས་ཁྱབ་བདག་འཇམ་དཔལ་གཤིན་རྗེ་གཤེད་པོ་བཅོམ་
ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་གྱི་དཀྱིལ་འཁོར་དུ་བདག་ཉིད་འཇུག་ཅིང་དབང་བླང་བའི་ཚུལ་རྣམ་པར་བཤད་པ་འཁྲུལ་ཟད་མཁས་པའི་ཞལ་ལུང་
ཞེས་བྱ་བ་དེང་དུས་ཀྱི་འགྲོ་བ་རྣམས་ཀྱིས་དབང་དོན་ལྟ་བའི་འདྲེན་བྱེད་ལྟ་བུར་གྱུར་པ་འདིའི་བཀའ་རྩོམ་གྱི་དབུ་བཙུགས་ནས། དེའི་ཕྱི་ལོ་དམར་སེར་ཅན་ཞེས་པ་མེ་སྦྲུལ་ལོའི་མཆུ་
ཟླའི་ནང་དུ་གྲུབ་པར་མཛད། ལོ་དེའི་དཔྱིད་དུས་བཞད་སྡེ་པ་རྣམ་གཉིས་ནས་ཐུགས་འགན་གཙོར་བཞེས་ཀྱིས་འཕགས་པ་གྲུ་འཛིན་མགོན་དང་ཞལ་མི་གཉིས་བ་རྒྱལ་སྲས་སེམས་

[065B]མཇུག་གི་རབ་གནས། ཇི་ལྟར་བཞེངས་པའི་དཀར་ཆག་སོགས་
མཛད་པར་རྗེ་འདི་གདན་ཞུ་མཛད། དེ་སྐབས་བཞད་སྡེ་པ་ཆེ་ཁང་ཞབས་དྲུང་ཡེ་ཤེས་མཚན་ལྡན་ནམ། བླ་དྭགས་ཀྱི་མཚན་ལ་ཞབས་དྲུང་བག་ཐུག་ཞུ་བ་དེའི་དྲུང་དུ་གང་གི་ཞབས་གྲས་སྡེ་པ་རིག་
འཛིན་ལགས་ཟེར་བ་ཕོ་རྩལ་སྣ་དགུ་ལ་བྱང་ཆུབ་པ་ཞིག་ཡོད་པ་དང་མཉམ་དུ་དགུ་མཐའི་རྐྱང་སྦྲགས་ཀྱི་བསྒྱུར་བགོད་རི་མོ་སྦྱོང་བར་མཛད། ཞབས་གྲས་ཁོང་རྡེལ་རྩིས་ལ་བྱང་ཆུབ་པ་དང། རྗེ་
ཉིད་ཀྱི་དེ་སྔ་དགུ་མཐའི་དཔེ་ཙམ་ཡང་མ་གཟིགས་སྟབས་སྐབས་དེར་རྗེ་ཉིད་ཞན་པ་ལྟ་བུ་བྱུང། འོན་ཀྱང་རྗེ་ཉིད་ནས་དབྱར་ཐོག་སྔ་དགོང་གི་ཆར་ཐོས་བསམ་སྒོམ་གསུམ་མ་ཆག་ངོས་ཉིན་གུང་
གསོལ་ཚིགས་གྲོལ་འཕྲལ་ས་གཞོང་མ་འབྱོར་རུང་གླེགས་ཤིང་ཆེ་བ་ཞིག་གི་སྟེང་དུ་སྤང་ཐལ་བརྡལ་ཏེ་དགུ་མཐའི་རི་མོ་ཚར་རེ་མ་ཆག་པ་དང་སྔོན་འགྲོའི་ཚིག་དོན་རྣམས་ཀྱང་ཐུགས་སུ་ཆུད་
པར་མཛད། སྟོན་དུས་བཞད་སྡེ་དཔོན་འཁོར་འབྲོག་ཁྲོད་ནས་འབྱོར་འཕྲལ་རྗེ་འདི་ཡང་མཐོང་གཞིས་སུ་སྤྱན་འདྲེན་ཞུས། བར་གཅོད་སེལ་བའི་དབང་རྗེས་གནང་ལྗགས་བསྒོ་བྱབས་ཁྲུས་སོགས་

[066A]༄༅། །གནང་ཞིང་ཕྱི་ནང་གི་རིག་པའི་གནས་སོགས་ཆོས་ཀྱི་གསུང་མོལ་འབྱམས་ཀླས། ཁྱད་པར་སྡེ་ཞབས་དྲུང་མཆོག་ནས་གནས་བརྟན་རིན་པོ་ཆེ་དང་རིག་འཛིན་གཉིས་ཀྱིས་
རིས་ཇི་འདྲ་བྱས་སོང་གསུང་བར། རིག་འཛིན་ལགས་ཞབས་གྲས་སུ་ཕེབས་ནས་ས་རིས་མཛད་རྒྱུ་མ་བྱུང་བས་རྐྱང་མཐའ་ཁྱར་ཁྱོར་ལས་སྦྲགས་མཐའ་ལ་དབུ་རིལ་རིལ་དུ་ལུས། རྗེ་
འདིས་རྐྱང་སྦྲགས་ཀྱི་རི་མོ་ཆ་ཚང་ནོར་འཁྲུལ་ཏི་ལ་ཆ་ཙམ་མེད་ཅིང་ཤིན་ཏུ་བྱང་བའི་རྒྱུགས་འབུལ་དང་སྟབས་མཚུངས་བཻ་དཀར་ནས་གསུངས་པའི་སྐར་རྩིས་ཀྱི་སྔོན་འགྲོ། འདྲི་དང་
བགྲང་བ་གཡས་ནས་བརྩམ་ཞེས་སོགས་ལ་བཤད་པ་རྒྱས་པར་མཛད་པས། ཞབས་དྲུང་ལགས་ཧ་ལས་ཏེ་དགེ་རྒན་ལ་ཤོད་རྒྱུ་མེད་པའི་བཤད་པ་མང་པོ་དེ་ཚེ་གནས་བརྟན་རིན་པོ་
ཆེར་དངུལ་ཆུའི་གྲོག་སྲུབས་ཕ་ཚེ་ནས་རྙེད་བྱུང་ངམ། རིག་འཛིན་ཁྱོད་ཁ་སིང་རྫིག་མདོག་ཡོད་དེ་ད་ཆ་གྱོད་མི་དུལ་ཅན་གཅིག་དང་ཐུག་ན་འུབ་སྟེ་འདུས། ཞེས་པ་དེ་བྱུང་འདུག་ཅེས་
ཀྱལ་ཀ་ཡང་མཛད། ཕྱིས་སྤེལ་དཀར་སྡེ་པ་ཚེ་རིང་དོན་གྲུབ་ལགས་ནས་ལྔ་བསྡུས། གཟའ་ལྔ། ཞག་གསུམ་རྣམ་དབྱེ། སྟོང་འཇུག་སོགས་སྐར་རྩིས། ཀེག་རྩིས། མཐུན་སྦྱོར་རྩིས་

[066B] གཤིན་རྩིས། གཏན་གྱི་མཐའ་རྩིས་སོགས་ནག་རྩིས། ཚེ་རྩིས་དང་དུས་སྦྱོར་དུམ་ལྔ་སོགས་དབྱངས་འཆར་གྱི་སྐོར་རྣམས་ཀྱང་མཐའ་ཆོད་པར་སྦྱོང་བར་མཛད། འོན་ཀྱང་ལོ་རེ་
གཉིས་ཤིག་ལེའུ་ཐོ་རྒྱས་པར་འདོན་གནང་ལས། གཞན་མ་འདི་སྐོར་ཐུགས་དམ་སད་རྐྱེན་ཆེ་བས་ཕྱག་ལེན་དུ་འགེལ་བར་མི་མཛད་དོ། །རྗེ་ཉིད་དགུང་གྲངས་ཉེར་བདུན་དུ་ཕེབས་པ་དུས་
ཀྱི་ཕོ་ཉ་ཞེས་པས་རྟ་ལའི་ཟླ་བ་གཉིས་པ་དང་གསུམ་པའི་ནང་མཁས་གྲུབ་ཆེན་པོའི་ཞབས་དྲུང་དུ་བཅར་བཞུགས་མཛད་ནས་ཉིད་ཀྱིས་མཛད་པའི་སྤྱན་རས་གཟིགས་ཀྱི་སྒྲུབ་ཐབས་ཀྱི་ལུང་
དང། བདེ་ཅན་མྱུར་ལམ་གྱི་དམིགས་གནད་སོགས་ཆོས་བཀའ་མང་པོ་དང། ཁྱད་པར་མདོ་སྔགས་ཉམས་ལེན་གྱི་གནད་ལ་དོགས་གཅོད་མཐའ་ཡས་པ་མཛད། ཟླ་བ་བཅུ་པའི་ནང་
བཀྲ་ཤིས་ལྷུན་པོར་པཎ་ཆེན་ཐམས་ཅད་མཁྱེན་པའི་ཕྱག་དབང་དུ་ཕེབས་ཏེ་ཞབས་བརྟན་བློ་བཟང་དཔལ་ལྡན་རྩིབས་སྟོང་འདུ་བྱེད་ཀྱིས་ཞེས་སོགས་ཀྱི་ལྗགས་ལུང་དང། དེ་སྐབས་རྗེ་བློ་
བཟང་བསྟན་འཛིན་ཡོངས་འཛིན་དུ་ཕེབས་སྐབས་ཡིན་པས་དེའི་ཞབས་དྲུང་ནས་བདེ་མཆོག་ལཱུ་ཨི་པ། དྲིལ་བུ་ཕྱི་ནང་གཉིས། ཀྱཻ་རྡོར་ལྷ་དགུ་སྤྱི་བཀའ་སོགས་ཀྱི་དབང། ཕྱག་དྲུག་པ་

[067A]༄༅། །དང་ཆོས་རྒྱལ་ཕྱི་ནང་གསང་གསུམ་སོགས་ཀྱི་རྗེས་གནང། ལམ་རིམ་མྱུར་ལམ་གྱི་བཤད་ལུང་རྒྱས་པ་སེམས་བསྐྱེད་མཆོད་པ་དང་བཅས་པ་དང། གྲུབ་དབང་
བསྐལ་བཟང་ཆོས་རྒྱལ་ནས་ཀྱང་རྗེས་གནང་དང་ལུང་མང་པོ་བསན། ཁྱད་པར་ཆེ་ཁང་ནས་སྣེ་སྦྱོར་མཛད་དེ་སྤེལ་དཀར་པཎྜི་ཏ་རྗེ་དྲུང་བློ་བཟང་དགེ་འདུན་དང་མཇལ། ཉིན་མཚན་
ཁོར་མར་དམ་པའི་ཆོས་ཀྱི་འབེལ་གཏམ་གྱི་ངང་དུ་འབྱམས་པས། སྔ་སོར་གནས་བརྟན་སྐུ་ཡོན་ཆེན་པོ་ཡོད་སྐད་ཐོས་ནས་ཆོས་ཀྱི་གླེང་མོ་འདྲ་བྱ་རྒྱུ་བྱུང་ན་སྙམ་ཡང་ང་ལ་སྤྱན་
རས་ཙམ་ཡང་མ་གཡོས་ཞེས་བཞད་བྲོ་མཛད། ངེས་པ་དོན་གྱི་པཎྜི་ཏ་འདིའི་དྲུང་དུ་ལེགས་ཉེས་བླང་དོར་གྱི་མཐའ་ཐམས་ཅད་ཇི་བཞིན་དུ་རིག་པར་བྱེད་པའི་གནས་ཀྱི་བྱེ་བྲག་
རྣམས་སྦྱང་ཆོག་པའི་སྙན་ཞུ་མཛད་པར་གཞན་མ་ཡོང་སྟེ་སྡེའི་སྦྱོར་ལ་རྩིས་བྱང་པོ་དགོས་གསུང་བར། རྡེལ་རྩིས་མི་ཤེས་ཀྱང་ས་རིས་མཁྱེན་ཚུལ་ཞུས་པས་འོ་ན་ངེས་པར་ཡོང་
ཞེས་གསུང་པ་ལྟར། སྒྲ་མདོ་ཀ་ལཱ་པའི་མཚམས་སྦྱོར་ལྔ་དང་མིང་ལེ་དྲུག། སྙན་ངག་མེ་ལོང་མའི་ལེའུ་ཐོག་མཐའ་བར་གསུམ། བོད་གངས་ཅན་གྱི་སྐད་ཀྱི་སྒོ་ནས་ལུགས་

[067B] རྒྱ་བོད་ཀྱི་མིང་གི་རྣམ་གྲངས་མཐའ་ཡས་པ་མངོན་པར་བརྗོད་པ། སྡེབ་སྦྱོར་རིན་ཆེན་འབྱུང་གནས་
ངོ་མཚར་རྟོགས་བྱེད་ཀྱི་རིམ་དང་བཅས་པ་རྣམས་སྦྱོང་བར་མཛད་ཅིང་ཕྱིས་ཀྱང་དེ་དག་གི་གཞུང་རྒྱ་བོད་ཀྱི་འགྲེལ་པ་དང་བཅས་པ་ལ་དྲི་མ་མེད་པའི་རྣམ་དཔྱོད་ཀྱིས་བརྟགས་ཤིང་དཔྱད་
པས། གང་བསན་སྦྱོང་མཛད་པ་རྣམས་སུ་མ་ཟད་ཀ་ལཱ་པའི་འཕྲོས་དང་ཙནྡྲ་བྱཱ་ཀ་ར་ཎ། པ་ཎི་བྱཱ་ཀ་ར་ཎ། དབྱངས་ཅན་བྱཱ་ཀ་ར་ཎ་རྣམས་ཀྱང་རང་ཤུགས་ཀྱི་མཁྱེན་ཏེ་རིག་པའི་གནས་
མཐའ་དག་པའི་བསྟན་པ་འཛིན་ཅིང་སྤེལ་བར་བྱེད་པ་ལ་འགྲན་ཟླ་བྲལ་བའི་མཧཱ་པཎྜི་ཏ་ཆེན་པོར་གྱུར་པ་ནི་ཐུགས་ཀྱི་གདམས་པ་ཡི་གེ་རིས་སུ་འཁོད་པའི་གླེགས་བམ་རྣམས་ཀྱིས་
ཤེས་ལ། གཞན་དུ་རིག་གནས་ལ་སྦྱངས་སྦྱངས་དང་མཁས་མཁས་ཀྱི་གྲགས་པ་དང་ཞལ་པོ་དབྱར་གྱི་དུནྡུ་བཧིའི་རྗེས་སུ་སྙེག་ན་ཡང། དོན་དུ་ཟོས་མ་ཟོས་དམར་ཆུང་གི་ལྕེ་དང། འགུགས་
མ་འགུགས་ཕུ་དུང་གི་ཁ་ཤའི་དཔེ་ལྟར། འགོའི་ན་མོ། མཆོད་བརྗོད་དང་སྨྲ་ཚིག། སུམ་བྲྀ་ཏ་ཀྱི་རི་མོ་རྣམས་ཀྱིས་སྒྲ། སྙན་ངག་མངོན་བརྗོད། སྡེབ་སྦྱོར་རྣམས་ཀྱི་ནང་གཏམ་ཕྱིར་སྐྱེལ་

[068A]༄༅། །བྱེད་པར་འདུག་པས་བག་ཡོད་པར་འཚལ་ལོ། །འདི་སྐབས་བི་ལུང་བླ་མ་རིན་པོ་ཆེ་དགེ་འདུན་བཟང་པོ་བཀྲས་ལྷུན་སྐྱིད་ནར་ཕེབས་པའི་མཇལ་ཕྱག་ཏུ་བཅར་
རྗེ་བདག་ཉིད་ཆེན་པོ་དང་དངོས་སུ་མཇལ་བ་ལྟ་བུའི་ཐུགས་དང་འཁྲུངས་ཏེ་ལམ་རིམ་བཀའ་ཆོས་ལ་བཅར་ཆོག་པ་ཞུས་པས། ཞལ་འཛུམ་བག་དང་བཅས་དེ་ལྟར་ངེས་པར་
མཛད་འཐུས། འོན་ཀྱང་རེ་ཞིག་ཉེར་མཁོ་བསྒྲུབ་བདེ་བས་འདི་ཁར་བསྡད་ནས་ཟླ་ཚེས་འདི་ཙམ་ལ་བི་ལུང་དུ་འབྱོར་པ་མཛོད། དེ་སྐབས་རང་དྲེད་རྒྱགས་བྱེད་ན་མ་གཏོགས་
སྦྱིན་བདག་བཟང་པོ་ཡོད་པས་ཆོས་གོས་སྣམ་སྦྱར་གདིང་ལྷུང་མཎྜལ་དང་དཔེ་ཆ་ཕྲན་བུ་ཡོད་ན་ལས་གཞན་མ་ཉེར་མཁོ་གང་ཡང་ཁྱེར་མི་དགོས། ཞེས་སོགས་དུས་ཡུན་རིན་
པོ་ནས་ཐུགས་འདྲིས་ཡོད་པ་ལྟ་བུའི་བཀའ་སློབ་སྩལ་བ་བཞིན་རེ་ཞིག་གདན་སར་བཞུགས་ཏེ་དུས་ཚེས་མ་འགྱངས་པར་བི་ལུང་དུ་ཕེབས། བདེ་ལམ་དོན་བདུན་མ་དང་བསྲེས་པའི་
ཟབ་ཁྲིད་སེམས་བསྐྱེད་མཆོད་པ་དང་བཅས་པ་དང། ཡོངས་འཛིན་པཎྜི་ཏ་ཆེན་པོའི་གསུང་ཁ་ཤས་ཀྱི་ལུང་སྩལ་བ་བསན། སྔོན་དུ་བཞད་ནས་ཕེབས་ཀའི་མནལ་ལམ་དུ་ཐང་ཡངས་
[073B] །སྲུང་བ་ཕལ་གྱི་དོ་ཟླ་ག་ལ་ཡིན། །དེ་ཕྱིར་ངེས་དོན་ཕྱག་རྒྱ་ཆེན་པོ་ལ། །ཡིད་འགྱུར་མྱོང་བ་བཏོན་ན་མི་འཐད་དམ། །མཆོད་སྦྱིན་གཏོར་མའི་ཚུལ་ལ་
བརྩོན་བྱེད་པ། །འདྲེ་འབེབས་ཕལ་གྱི་དོ་ཟླ་ག་ལ་ཡིན། །དེ་ཕྱིར་ཡེངས་མེད་བརྟན་པོའི་ཏིང་འཛིན་གྱིས། །འཆག་མེད་གཏོར་མ་བཏང་ན་མི་འཐད་དམ། །དེ་ལྟར་ཇི་སྐད་སྨྲ་བཞིན་ཉམས་
བླང་ན། །འཕྲལ་རྐྱེན་བར་གཅོད་ཞར་ལ་བཟློག་པར་ངེས། །གལ་ཏེ་ད་དུང་བཟློག་པར་མ་གྱུར་ན། །སྔོན་གྱི་ལས་ངན་ཡིན་པས་བདག་གིར་བྱོས། །དེ་ཡི་སྟེང་དུ་ཁམས་གསུམ་སེམས་
ཅན་གྱི། །མི་འདོད་སྡུག་བསྔལ་ཐམས་ཅད་ཧྲིལ་གྱིས་ལོངས། །དུས་གསུམ་སངས་རྒྱས་ཐམས་ཅད་བཀའ་བགྲོས་ཀྱང། །འདི་བས་ཟབ་པའི་གདམས་པ་ཡོད་རེ་སྐན། །ཚུལ་འདི་
ལྕགས་བྱ་གྲོ་བཞིན་ཟླ་བ་ཡི། །ཡར་ཚེས་དྲག་པོའི་དགོང་མྱུར་སྤྲེལ་གྱི་དུས། །སྒྱུ་ལུས་འབྱུང་འཁྲུགས་འཚེ་བས་ཉན་པ་ལ། །ཕན་ཕྱིར་གྲོས་འདེབས་ཡི་གེར་བྲིས་པ་དགེ་ཞེས་སོ། །དེ་ནས་
ཟླ་བ་བརྒྱད་པའི་ནང་བཞད་སྡེ་པ་ཞབས་དྲུང་ལགས་ནས་དབེན་གནས་དགའ་ལྡན་ཆོས་འཕེལ་དུ་གྲུབ་དབང་བསྐལ་བཟང་ཆོས་རྒྱལ་སྤྱན་དྲངས་ཏེ་རིག་བྱེད་མ་གཙོ་བོར་གྱུར་པའི་རྗེས་གནང་

[074A]༄༅། །དང་ལུང་མང་པོ་ཞུས་པ་རྗེ་འདིས་ཀྱང་བསན། སྡེ་པ་ཉིད་ནས་དབུ་ནན་ཆེ་ཁར་གྲུབ་དབང་མཆོག་ནས་ཀྱང་བཀའ་གནང་བར་བརྟེན་ཁོང་པ་དང་མཉམ་པོར་རིག་བྱེད་
མའི་བསྙེན་པ་འབྲུ་འབུམ་སྦྱིན་སྲེག་དང་བཅས་པ་མཛད། དེ་ནས་སྡེ་པ་དཔོན་འཁོར་མང་མཁར་ཆབ་བཞེས་ལ་ཕེབས་རྒྱུར་རྗེ་འདི་ཡང་མཉམ་དུ་སྤྱན་འདྲེན་ཞུས། ཁོང་པ་ཡར་ལམ་
དཀོན་གནས་མར་ཕེབས་ཏེ་སྙིང་རི་ཁྲི་ཆེན་སྐལ་བཟང་ཚེ་དབང་ཕུན་ཚོགས་ནས་བྱད་འགྲོལ། དུག་དབྱུང། ཚེ་དབང་འཆི་མེད་དཔལ་སྟེར་བཅས་ཞུ་བར་མཛད་པ་རྗེ་འདིས་ཀྱང་
གྲུབ་མཐའི་ཕྱོགས་ལྷུང་མེད་པར་དད་ཅིང་གུས་པའི་སྒོ་ནས་བསན་ཅིང། དེར་བཞུགས་རིང་ས་སྙིང་གི་སྐོར་ལ་བཀའ་འདྲི་ཕེབས་པ་རྣམས་ལ་ལན་ཟབ་ཅིང་རྒྱ་ཆེ་ཁུངས་དག་ཤ་
སྟག་ཞུས་པས་ཁྲི་ཆེན་ཉིད་ཐུགས་ཡིད་ལྷག་པར་ཕྲོགས་ཏེ། ཕྱིས་ཁོང་རང་གི་ཞལ་སློབ་དགེ་ཚུལ་སློང་དུ་བསྒྲུབ་དགོས་རྣམས་ཀྱང་རྗེ་འདིའི་ཞབས་དྲུང་དུ་རྫོང་བརྡ་གནང་ཞིང་
ཐུགས་དོགས་འགའ་ཞིག་གཅོད་པ་དང། ཁྲི་ཆེན་ཉིད་ནས་གསར་རྩོམ་བསྐྱངས་པའི་པོད་ཆུང་ཞིག་ལ་ཚིག་དོན་གྱི་སྐྱོན་འདོན་ཞུ་བར་དགེ་སློང་ཞིག་ཆེད་རྫོང་གནང་བ་སོགས་

[074B] །རྗེ་ཉིད་དགུང་གྲངས་སོ་གཅིག་ཏུ་ཕེབས་པ་རྔ་
གཤེགས་ཚུལ་བསྟན། བཞད་སྡེ་དཔོན་གཡོག་ནས་དབུ་ནན་མཛད་པར་བརྟེན་རྗེ་འདི་ཡང་གཤེད་རྩོལ་གྱིས་ཕེབས། ཐ་གོང་བླ་མ་ཚུལ་ཁྲིམས་དོན་གྲུབ་ལགས་དང་མཉམ་
དུ་པུར་སྦྱོང་སོགས་དགོངས་པ་རྫོགས་ཐབས་རྒྱས་པར་བསྒྲུབས། ཐ་གོང་བླ་མ་འདི་ནས་འཇམ་ལུགས་ཚེ་དཔག་མེད་ལྷ་ལྔའི་དབང་བསན་ཅིང་ཕན་ཚུན་ཐུགས་ཡིད་གཅིག་ཏུ་འདྲེས་
དེ་ནས་རིམ་གྱིས་བཀྲ་ཤིས་ལྷུན་པོར་དགོངས་རྫོགས་བསྒྲུབ་པ་སོགས་ཀྱི་ཆེད་དུ་ཕེབས། སྐུ་ཆས་སྔར་བཏངས་ཟིན་མ་གཏོགས་ཧར་གདོང་མི་ཚན་ལ་དགོས་ཚུལ་བྱུང་བའི་གནད་དཀག་
ལ་བརྟེན། སྡེ་པ་ཞབས་དྲུང་ལགས་ནས་དོ་དམ་གྱིས་སྐུ་ཆས་ཚང་མ་ཁྱིམ་ བླ་བྲང་ཆེན་པོ་ནས་ཀྱང་གྲུབ་
དབང་དེ་ཉིད་ཀྱི་ཞབས་གྲས་ཚང་མར་ཊཾ་སྲང་བཅོ་ལྔ་རེའི་གསོལ་རས་ཐོན་པ་རྗེ་འདིར་ཡང་སྩལ། དེ་ལ་དགོས་ཆ་བསྒྲུབས་ཏེ་གྲུབ་དབང་དེ་ཉིད་ཀྱི་དགོངས་པ་རྫོགས་ཕྱིར་མཆོད་

[075A]༄༅། །ཁང་ཁག་ལ་མཆོད་འབུལ་རྒྱ་ཆེན་མཛད། ལྷག་ལུས་ཕྲན་བུ་ཆོས་ཞུའི་མཐུན་རྐྱེན་མཛད་དེ་ཡོངས་འཛིན་ནོ་མིན་ཧན་ཆེན་པོ་ནས་སྔགས་རིམ་དང་དབང་དོན་དེ་ཉིད་
ཡང་གསལ་སོགས་ཀྱི་ལུང་དང། ཡོངས་ཀྱི་དགེ་བའི་བཤེས་གཉེན་དཀའ་ཆེན་རིན་པོ་ཆེ་ཡེ་ཤེས་བཀྲ་ཤིས་སམ་བླ་དྭགས་ཀྱི་མཚན་ཀུ་བཻ་ར་ཞུ་བ་ནས་རྗེ་དཔལ་ལྡན་ཡེ་ཤེས་
ཀྱི་གསུང་འབུམ་ཚང་མའི་ལུང་སོགས་བསན། བླ་མ་འདི་དང་ཕན་ཚུན་ཐུགས་ཡིད་གཅིག་འདྲེས་ཀྱིས་ཆོས་ཕར་བསན་ཚུར་བསན་མཛད་ཅིང། ཕྱིས་བླ་མ་འདི་བཞད་བྱང་སྦུག་ཆབ་
བཞེས་སུ་ཕེབས་སྐབས་རི་ཁྲོད་དུ་སྤྱན་འདྲེན་ཞུས་ཏེ་དགུན་ཐོག་བཞུགས། དབྱར་བསིལ་དགུན་དྲོ་བའི་གནས་ཀྱི་དགེ་མཚན་ལ་ཐུགས་ལྷག་པར་དགྱེས་པ་ཇོ་བོ་མཉེས་ཐང་དུ་ཕེབས་
པ་ལྟ་བུ་བྱུང། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་ཚང་མའི་ལུང་དང་ཚངས་པ། ནེ་སེར་བའི་རྗེས་གནང་སོགས་ཆོས་བཀའ་མཐའ་ཡས་པ་བསན་ཅིང་ཕར་ཡང་ཅི་
རིགས་འབུལ་བར་མཛད། སྔར་མཁས་གྲུབ་ཀྱི་བླ་མ་མང་པོའི་ཞལ་བསྐོར་ཀྱང་ཐུགས་དོགས་མ་ཆོད་པ་མང་པོར་རྗེ་འདིས་ཤ་ཆོད་རུས་ཆོད་རུས་ཆོད་དུ་འགྲོ་བའི་ལན་ཐོགས་མེད་ཕུལ་

[075B] ཕ་ཕ་ལུང་སྲུབ་འདི་འདྲར་ལེགས་བཤད་འདི་འདྲ་སྨྲ་མཁན་ཡོང་བ། སྔར་ཁྱེད་ནས་གཤིན་རྗེའི་འཁྲུལ་འཁོར་གྱི་སྐོར་དགོས་ཚུལ་གསུང་ཡང་འདི་ལ་
བླ་མ་གོང་མའི་བཀའ་རྒྱ་དམ་པར་ཡོད་པས་འབུལ་རྒྱུ་མ་བྱུང། ད་ཆ་ཁྱེད་རང་རྗེ་ཡབ་སྲས་ཀྱི་སྙན་རྒྱུད་ཀྱི་བདག་པོར་འདུག་པས་འཁྲུལ་འཁོར་གྱི་གདམས་པ་འདི་ཡང་ཆད་ལྷག་མེད་པར་
འབུལ་བ་ཡིན། དེར་མ་ཟད་གཅེས་ཤིང་ཕངས་པ་གཤིན་རྗེའི་སྲོག་རྟེན་ལྟ་བུའི་ཡིག་ཆ་མང་པོ་ཡོད་པའང་ཆོས་བདག་པོ་ལ་འཕྲོད་ན་བན་རྒན་འཆི་གར་བློ་བདེ་བས་རྗེས་སུ་ཚང་མ་
འབུལ་རྒྱུ་ཡིན་ནོ། །ཞེས་གསུངས་པ་ལྟར་གདམས་པ་ཡོངས་རྫོགས་གནང་ཞིང་ཡིག་ཆ་རྣམས་ཀྱང་གདན་སར་ཕེབས་འཕྲལ་ཕྱི་བསྒྲིལ་ནང་བསྒྲིལ་ལ་ཕྱག་རྒྱས་སྤུང་པ་སྩལ། ཕེབས་
སྐོར་འདི་སྐབས་རྗེ་དཔེ་ཐུབ་པ་བློ་བཟང་ཚུལ་ཁྲིམས་སྔགས་ཆེན་མཛད་སྐབས་ཡིན་པས་དེའི་ཞབས་དྲུང་ནས་འཁོར་ཆེན་ལྷ་བཅོ་བརྒྱད་དང་མི་འཁྲུགས་པ་ལྷ་དགུའི་དབང་སོགས་དབང་
རྗེས་གནང་དང་ལུང་མཐའ་ཡས་པ་བསན། འདི་ནས་བཟུང་བླ་མ་འདི་ཡང་རིགས་ཀྱི་ཅོད་པན་མཆོག་ཏུ་བཞེས་ཏེ་ཆོས་བཀའ་མང་པོ་བསན་ཅིང་ཞིང་མ་གཤེགས་ཀྱི་བར་སྐྱབས་ཞུའི་

[076A]༄༅། །དངོས་པོ་ཚན་ཆེ་བར་འབུལ་བར་མཛད། ཚུར་ཡོང་རྗེ་འདིའི་སྐུ་གསུང་ཐུགས་ཀྱི་ཡོན་ཏན་ལ་སྤྱན་ཁྱོད་ཤོར་བ་ལྷ་བུས་དབང་ཕྱུག་བརྒྱད་ལྡན་ཞེས་པའི་རྗེ་འདིའི་མཚན་
བསྟོད་བཀའ་རྩོམ་གནང་སྐབས། སྐུལ་བ་པོས་དབང་མེད་བཏང་བ་མ་གཏོགས་འདི་འདྲ་དགེ་སློང་རིན་པོ་ཆེར་གཟིགས་རྟོག་འབེབ་ཉེན་ཨེ་ཡོང་ཞེས་གསུང་པ་སོགས་དུས་ཀུན་
བསྔགས་བརྗོད་འབའ་ཞིག་མཛད་པའི་སྒོ་ནས་སྤྱན་གྱི་འབྲས་བུ་བཞིན་དུ་སྐྱོང་བར་མཛད་དེ། ལན་ཅིག་སྐྱབས་ཞུ་མཛད་པའི་བཀའ་ལན་དུ།    ༈    ད་ལམ་ཁང་གསར་དཔོན་
ཚང་ལགས་ཀྱི་མདུན་རབ་དཀར་ལྷ་རྫས། རིན་འཁོར་སྲུང་འདོད་ཡོན་གྱི་གྲངས་ལྡན་གནས་ཚུལ་ཞིབ་འཁོད་བཅས་གནང་འབྱོར་ནི། མངོན་རྟོགས་རྒྱན་ལས། བླ་མ་དང་ནི་ཕ་མ་དང། །
ནད་པ་དང་ནི་ནད་གཡོག་དང། །སྐྱེ་མཐའི་བྱང་ཆུབ་སེམས་དཔའ་ལ། །ཡོན་ནི་གཞལ་དུ་མེད་པ་ཡིན། །ཞེས་དང། རྒྱལ་བ་དབེན་པས། མདོར་ན་ཉམས་རྟོགས་ཆེ་ཆུང་གང་སྐྱེས་པ། །
དད་པ་ཆེ་ཆུང་བསྒོམས་པའི་མཐུ་ཡིན་པས། །ཞེས་སོགས་གསུངས་པ་ལྟར། ངོས་ལུང་རྟོགས་ཀྱི་ཡོན་ཏན་ཆ་ཕྲ་ཡང་ཆོས་འབྲེལ་ཐོབ་པ་རྒྱུ་མཚན་དུ་བྱས་ནས་བླ་མའི་འདུ་ཤེས་ཀྱིས་སྔ་

[076B] ཞེས་སོགས་དང། ལན་ཅིག་གི་བཀའ་ལན་དུ།    ༈    །གནས་བརྟན་དབང་ཕྱུག་ཆོས་བཟང་གང་དེ་ནས། །མང་
དུ་ཐོས་ཀྱང་ཚུལ་བཞིན་སྒྲུབ་ལ་གཡེལ། །ཁྲིམས་བརྒྱ་ནོས་ཀྱང་ཉེས་ལྟུང་དྲི་མ་ཅན། །བན་རྒན་བདག་ལ་ཐུགས་ཀྱིས་མ་བསྐྱུད་པའི། །ཕྱག་བྲིས་རྟེན་ལྡན་རྒྱུ་ཆུང་མ་ཉམས་པ། །ལག་
པའི་རྩེ་མོར་སོན་པས་བདག་ཡིད་ཚིམས། །འདི་ནའང་གཞན་དོན་དག་ཏུ་མིང་བཏགས་པའི། །བྱ་བ་འགའ་ཞིག་རིམ་སེལ་ཙམ་དུ་མཆིས། །སྐབས་དོན་ཉིད་ནས་བདག་ལ་གང་
གསུང་དོན། །ཉམ་ཆུང་བདག་གིས་འགྲུབ་པར་དཀའ་མོད་ཀྱང། །སླུ་མེད་ལྷ་དང་བླ་མར་གསོལ་བཏབ་ནས། །བཞེད་པ་ཇི་བཞིན་འགྲུབ་པའི་སྨོན་འདུན་བགྱིད། །སྔོན་གྱི་དམ་པས་
བྱིན་བརླབས་ཕོ་བྲང་མཆོག་རྡོ་རྗེའི་གཞལ་མེད་ཁང་ནས་ཚེས་དགེ་བར། །དམ་ཚིག་མདུད་པ་མྱོང་གྲོལ་རིལ་བུ་བཅས། །དྭངས་ །
ཅེས་ཀྱང་ཕེབས་སོ། །གཞན་ཡང་ལུང་འཕྲོ་ཁ་ཤས་ཞུ་རྒྱུ་ཡོད་པ་ཡོངས་འཛིན་རྡོ་རྗེ་འཆང་ནས་དགེ་བཤེས་མོས་པ་ཞིག་ལ་ཞུས་ན་ཡོང་ཞེས་ཕེབས་ཀྱང་སེང་ཆེན་སྤྲུལ་པའི་སྐུ་

[077A]༄༅། །བློ་བཟང་བསྟན་འཛིན་དཔལ་འབྱོར་དཔལ་བཟང་པོ་འདི་སྐུ་འཕྲེང་སྔོན་མ་ནས་འབྲེལ་བ་ཡོད་པ་ལྟ་བུས་ཞལ་མཇལ་བ་ཙམ་གྱིས་ཐུགས་དད་འཁྲུངས་ཏེ་ལུང་འཕྲོ་ཐམས་
ཅད་འདི་ནས་བསན། སྤྲུལ་པའི་སྐུའི་དྲུང་ཆེན་ཐུགས་ངབ་ཤིན་ཏུ་ཚ་བ་ཡོད་ཀྱང་རྗེ་འདི་ལྟ་སྤྱོད་གཙང་གཤིས་རེས་འགའ་ཆོས་ཀྱི་གསུང་མོལ་མཛད་བཞེད་ན་དེ་བཞིན་མཛད་ཆོག་ཅེས་
ཞུས་འདུག་པ་ལྟར། སྐབས་སྐབས་སུ་རྗེ་འདི་འབོད་གནང་གིས་ཆོས་ཀྱི་གསུང་མོལ་ཡུན་རིང་མཛད་ཅིང་ཐུགས་མཁོའི་ཕྱག་དཔེ་འཐེབ་མང་པོ་དྲུང་ཆེན་གྱི་ངོས་ཕག་ཅི་རིགས་པར་
དབུ་ནན་གྱིས་གསོལ་རས་སུ་སྩལ། སྤྲུལ་པའི་སྐུ་རང་ཉིད་ནས་རྗེ་འདིར་འཇིགས་བྱེད་བཅུ་གསུམ་མའི་དབང་ཞིག་ཞུ་བར་མཛད་ཀྱང་རྐྱེན་ཅི་རིགས་པས་སྟབས་འགྲིག་མ་བྱུང་བས་
ཕྱིས་ཀྱང་ཐུགས་གཅོད་ འོན་ཀྱང་རྩ་བའི་བླ་མ་དང་དབྱེར་མེད་པའི་ཐུགས་དད་དང་ཞབས་གུས་འགྱུར་བ་མེད་པར་མཛད་པ་ཡིན་ཏེ། ཕྱིས་ཐོབ་རྒྱལ་བླ་མ་རིན་པོ་ཆེ་སེང་
ཆེན་འདིའི་སྐུ་ཞབས་སུ་བཅར་སྐབས་དངུལ་ཆུའི་བླ་མ་རིན་པོ་ཆེ་ཡ་འདྲ་དེང་དུས་ཤིན་ཏུ་དཀོན་པའི་བླ་མར་འདུག་ཡ་གི་བཞུགས་གནས་ལུང་ཁུགས་ཡ་འདྲར་མ་མཛད་པར་དགོན་

[077B] བཞུགས་གནས་ཁ་ཕྱོགས་འཚུས་
འདུག་ཅེས་དང། རྡོ་རྗེ་འཆང་རང་ཉིད་ནས་འབྱུང་བཞི་གཏོར་མའི་འཁྲིད་ཡིག་མཛད་པ་ལའང་གཞན་པའི་དགོས་པ་མ་མཆིས་རུང། བླ་མ་རིན་པོ་ཆེའི་འཁྲིད་ཡིག་ཏུ་རྗེ་བཙུན་བློ་བཟང་ཆོས་
རྒྱན་ལ་དགག་པ་མཛད་འདུག་ཟེར་བའི་གྲགས་ངན་དང་ལོག་རྟོག་སེལ་བྱེད་ཡིན་ཞེས་དང། ཁོང་འཁོར་ལོ་སྡོམ་པ་དངོས་སུ་འདུག་པས་ངེད་རང་གི་གཅུང་པོ་དྲུང་ཆེན་ཡང་བདེ་མཆོག་
ལྷ་ལྔའི་དབང་འཁྲིད་ཞུ་བར་དངུལ་ཆུ་རང་དུ་རྫོང་བརྡ་བྱས་པ་ཡིན་ཞེས་ཀྱང་ཕེབས། མདོར་ན་ཕན་ཚུན་ཐུགས་ཡིད་གཉིས་མེད་དུ་གྱུར་ཏེ་ཆོས་བཀའ་མང་པོ་བསན་ཅིང། ཞིང་མ་
གཤེགས་ཀྱི་བར་སྐྱབས་རྟེན་ཚན་ཆེ་ཆག་མེད་འབུལ་བར་མཛད། ཚུར་ཡང་སྐུ་ལ་མནབ་རུང་གི་ན་བཟའ་རེ་ལོ་ལྟར་འབུལ་བར་མཛད་དོ། །གཞན་ཡང་འདི་སྐབས་གསོལ་དཔོན་
བློ་བཟང་དར་རྒྱས་ནས་ཀྱང་རྗེ་འདི་གུས་པས་བསྙེན་བཀུར་ཏེ་ཆོས་བཀའ་མང་པོ་ཞུས། གསོལ་དཔོན་འདི་ཀུན་སྤྱོད་གཙང་ཞིང་ཞི་དུལ་ཆེ་བ། རིག་གནས་མཐའ་དག་པར་མཁྱེན་

[078A]༄༅། །པ་རྒྱས་ཤིང་ཉམས་ལེན་ལ་གཞོལ་བ་སོགས་བསྔགས་འོས་ཡོན་ཏན་གྱིས་ཕྱུག་པ་ཞིག་ཡོད་པས་རྗེ་འདིས་ཀྱང་རིག་བྱེད་མའི་བསྙེན་སྒྲུབ་ལས་གསུམ་སོགས་
རྗེ་ཚར་ཆེན་གྱི་ཡིག་ཆ་ཚང་མའི་འཁྲིད་ལུང་སྒོམ་ལུང་རྣམས་དང། གཞན་ལུང་དཀོན་པ་མང་པོ་དང། གསོལ་དཔོན་རང་གི་བཀའ་རྩོམ་མང་པོའི་ལུང་ཡང་བསན། དེ་ནས་སླར་
རིམ་གྱིས་བཞད་མཐོང་གཞིས་སུ་ཕེབས། གཅུང་པོ་ཡེ་ཤེས་ཆོས་རྒྱལ་ནས་ཟླ་བ་དགུ་པའི་ནང་ཡབ་གློ་བུར་དུ་གཤེགས་པའི་རྒྱུ་མཚན་ཞུས། རྒྱུན་དུ་ཡབ་སྲས་ཕན་ཚུན་
ཐུགས་བརྩེ་ཆེ་གཤིས་ཐུགས་ངལ་ཚད་མེད་པས་སྤྱན་ཆབ་ཀྱང་ལྷུང་ཚད་པ་བྱུང། དེ་འཕྲལ་སྦྱང་ཆོག་ཞུ་ཆས་སོགས་དངོས་འབུལ་མི་དམན་པ་དང་བཅས་མཁས་གྲུབ་ཆེན་
པོའི་སྐུ་ཞབས་སུ་བཅར། ཞལ་མཇལ་མ་ཐག་ཐུགས་སྐྱོ་བའི་སྤྱན་ཆབ་མང་པོ་ལྷུག་པར་ཤོར་བ་དང་བཅས་བདག་གི་ཕ་བདག་རང་མ་བསྡད་པའི་སྐབས་གློ་བུར་དུ་འདས་འདུག་
པས་ད་ཆ་རེ་སའི་སྐྱབས་མགོན་བླ་མ་རིན་པོ་ཆེ་ཁྱེད་ལས་གཞན་ན་མ་དམིགས་པས་ཐུགས་རྗེའི་མཐུ་དཔུང་བསྐྱེད་དེ་ངན་སོང་ངན་འགྲོའི་སྐྱེ་གནས་ངན་པ་ལས་སྐྱབས་ཏེ་མཐོ་
[078B] མཁས་གྲུབ་ཆེན་པོས་གསུང་འཕང་མཐོ་བ་དང་བཅས་
འོ། དགེ་སློང་རང་གིས་ཕ་གསོན་པའི་དུས་ན་ཟས་གོས་སྦྱོང་ལུགས། འདས་ནས་དགེ་རྩ་བྱེད་ལུགས། དེ་ཐམས་ཅད་ལྷ་འདྲེ་མི་གསུམ་ཞེ་མི་ཁྲེལ་བའི་ལས་ཡིན། ད་ཆ་དགེ་བསྙེན་བཀྲ་
ཤིས་དཔལ་འབྱོར་ཁོ་རྟེན་སྡུག་པ་ལྷ་ལ་བྱས་པས་ཆོག་པ་ལ་སེམས་ངལ་བྱེད་རྒྱུ་ཅི་ཡོད། ཅེས་རྡོ་རྗེའི་གསུང་རྗེན་པར་ཕེབས་པ་ཐུགས་ཀྱི་ངལ་བ་གསོ་བའི་སྟེགས་སུ་གྱུར། གཞན་
ཡང་ཡབ་ཀྱི་ཆེད་དུ་དམིགས་ཆོས་འབྲེལ་ཐོབ་པའི་བླ་མ་རྣམས་ལ་བསྔོ་རྟེན། རྟེན་འགངས་ཆེར་མཆོད་འབུལ། དགེ་འདུན་གྱི་སྡེར་བསྙེན་པ་ཀུར་སོགས་ཐུགས་འཁོས་ལ་བསྟུན་པ་
གཟབས་རྒྱས་དང། སྔར་བདེ་ཆེན་བླ་མ་རིན་པོ་ཆེའི་ཞལ་མཇལ་གསུང་ཐོས་མེད་ཀྱང་ཐུགས་དད་ཤིན་ཏུ་ཆེ་བ་ཡོད་པས་བསྔོ་རྟེན་ཞིག་ངེས་པར་འབུལ་གྲུབ་པ་མཛད་དོ། །དེ་ལྟར་སྔོན་དུ་
ཡང་གླེང་བ་ལྟར་རྗེ་འདིར་ཁྱི་འབྲུག་སྐད་ཀྱི་བདུན་ཟུར་ལ་སྐུ་དོག་ཆེ་ངེས་ཡོད་པ་ལྟར་ལོ་འདིར་ཡང་གྲུབ་དབང་བསྐལ་བཟང་ཆོས་རྒྱལ་དང་ཡབ་གཉིས་ཀ་གཤེགས། དེ་ནས་ལོ་ངོ་འཕོས་

[079A]༄༅། །པ་ཙམ་མ་གཏོགས་རིང་པོར་མ་ཐོགས་པར་མཁས་གྲུབ་ཆེན་པོ་ཡང་གཤེགས་པའི་ཚུལ་བསྟན་ཏེ། དེ་ཡང་རྗེ་ཉིད་དགུང་གྲངས་སོ་གཉིས་སུ་ཕེབས་པ་ཁྲག་སྐྱུག་
ཅེས་པ་ཆུ་ཕག་ཧོར་ཟླ་ལྔ་པའི་སྨད་ཆར་ངེས་པ་དོན་གྱི་མཁས་གྲུབ་ཆེན་པོ་ངག་དབང་རྡོ་རྗེ་དཔལ་བཟང་པོ་གཟུགས་སྐུའི་བཀོད་པ་བསྡུ་བའི་དུས་ལ་བབས་པ་ན་ཐོག་མར་མགུལ་ཆམ་
ཞིག་བཞེས་ཚུལ་བསྟན་པར། ཞབས་ཞུ་རྣམས་ཀྱིས་དཔོན་ཚང་རབ་རྒྱས་ཟེར་བ་རྩ་ཆུ་བརྟག་པའི་ཚད་བྱེད་པའི་སྨན་པ་ཞིག་ཡོད་པར་གཏུགས་པས། ཁོང་ནས་ཚ་བ་ཆེན་པོ་རྒྱས་
འདུག་པས་སྐུ་སྟོད་ལ་སྙུང་གཟེར་ཡོང་ཉེན་ཆེ། ངེས་པར་གསོལ་སྨན་ཞིག་བཞེས་དགོས་ཞུས་པས། མཁས་གྲུབ་ཆེན་པོ་ཞལ་ཕྱིར་བཅུས་ཏེ་ཧ་ཧ་ང་ལ་གཟེར་རྒྱག་དོགས་མེད་
ངའི་འདི་རྒས་ནང་ཤ་སྟག་ཡིན་པས་སྨན་ཟོས་ཀྱང་དགོས་པ་མེད་གསུངས་ཏེ་གསོལ་སྨན་ཕུལ་ཀྱང་མ་བཞེས་ཤིང་ཞབས་ཞུ་ལ་ཡང་ཞིང་གཤེགས་པའི་གསུང་ཤ་སྟག་ཕེབས་
ཁྱད་པར་དགེ་སློང་ཆོས་བཟང་ཁོ་ལ་ང་དང་འཕྲད་པར་མྱུར་དུ་ཤོག་གྱིས་གསུངས་པ་ལྟར། བཞད་པ་རྣམས་རྒྱལ་བའི་དུས་ཆེན་སྤྱི་དང་ཁྱད་པར་ཆོས་འཁོར་བསྐོར་བའི་དུས་

[079B] བདག་གི་སྲུ་མོ་རྩེ་སྐོར་དུ་ཡོང་པར་རྒྱུ་མཚན་དང་བཅས་
ཁོ་ན་བསྐུར་བྱུང་བས་རྗེ་འདི་ཐུགས་བློ་འཚབས་ཁར་དགེ་སློང་ཞིག་ནས་ཀྱང་རྒྱུན་དུ་དེ་འདྲ་མི་གསུང་བ་ལ་ད་ལམ་དེ་ལྟར་གསུང་པ་ཡག་པོ་མིན་འདུག་པས་མགྱོགས་པར་ཕེབས་པ་
དྲག་ཅེས་ཞུས་པར་བརྟེན། དེ་འཕྲལ་ཕེབས་ཏེ་མར་ལམ་སྲུང་མོའི་གུ་རུ་བྲག་ཕུག་ཏུ་གསོལ་ཚིགས་བཞེས་ནས་ཕེབས་པས་དགེ་འཕེལ་དུ་གུང་ཇ་གྲོལ་མཚམས་སུ་འབྱོར། རྒྱུན་དུ་
དགེ་འཕེལ་དུ་ཕེབས་ཚད་ལ་མཁས་གྲུབ་ཆེན་པོའི་གཟིམ་ཕུག་གི་བུག་སྒོའི་རྡོ་པ་ཞིག་ལ་དབུ་གཏུགས་ནས་ཐུགས་སྨོན་ཡུན་རིང་མཛད་པས་དྲེག་པ་མང་པོ་ཆགས་པར་དགེ་སློང་
ཆོས་བཟང་ལགས་ཀྱིས་སྨོན་ལམ་འདེབས་ས་ཞེས་གྲགས་པ་ཞིག་ཡོད་པར། སྐབས་དེར་ཡང་འགྲུལ་ཡོལ་དང་སྦྲགས་དབུ་གཏུགས་ནས་ཐུགས་སྨོན་ཡུན་རིང་མཛད། དེ་ནས་སྐུ་
གམ་དུ་བཅར་བས་སྤྱན་གྱིས་གཟིགས་མ་ཐག་དགེ་སློང་ཆོས་བཟང་སླེབས་བྱུང་དགའ་བ་ལོ་ཞེས་དགྱེས་པའི་གསུང་སྩལ། ཕྱག་འཚལ་དང་བཅས་ཕྱག་དབང་ཞུས་པས་ཕྱག་གཉིས་

[080A]༄༅། །དབུ་དང་བཅས་པའི་གསུམ་ག་རྗེ་འདིའི་དབུར་བཞག་སྟེ་སྐྱེ་བ་ཀུན་ཏུ་མ་དང། ཐུབ་དབང་གཉིས་པ་བློ་བཟང་གྲགས་པ་ཡི། །མདོ་སྔགས་ཆོས་ཀྱི་རྒྱལ་མཚན་
འོད་འབར་བས། །མཐའ་ཡས་གདུལ་བྱའི་རྨོངས་པ་ཀུན་སེལ་ཞིང། །ཕན་བདེ་འདབ་བརྒྱའི་དགའ་ཚལ་རྒྱས་གྱུར་ཅིག་རྨད་བྱུང་སྲས་བཅས་རྒྱལ་བའི་བྱིན་རླབས་དང། །
རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་ཅེས་པ་རྣམས་ཀྱིས་
ཐུགས་སྨོན་ནན་ཆེ་བར་མཛད་པས། བླ་མའི་སྐུ་གསུང་ཐུགས་ཀྱི་ཡོན་ཏན་དང་བཀའ་དྲིན་ལ་དགོངས་སྤྱན་ཆབ་མང་པོ་ཤོར། དེ་ནས་བླ་མ་རིན་པོ་ཆེ་སྐུ་ཁམས་ཉོག་པས་འོ་བརྒྱལ་པོ་མི་འདུག་གམ་ཞུས་པས། ང་ལ་ན་གཟུག་ཚ་གཟུག་གང་ཡང་མི་འདུག་འོན་ཀྱང་ད་ཆ་ལས་ངན་ཕལ་ཆེར་དག་ནས་རྣམ་པར་ཤེས་པ་འདི་བདེ་བ་ཅན་དུ་འགྲོ་
རྒྱུ་ཡིན་པ་འདྲ། དེའི་རྒྱུ་མཚན་སྔར་སུ་ལ་ཡང་མ་བཤད་པའི་གསང་གཏམ་དེ། དེ་རིང་དགེ་སློང་ཆོས་བཟང་ཁྱོད་ལ་འཆད་པ་ཡིན། དེ་ཡང་ངའི་སྐྱེ་བ་འདིའི་སྔོན་

[080B] དེའི་ཤ་རྟགས་འདི་ཡིན་
གསུངས་ནས་འཕོང་གི་བུག་པ་ནས་སྐུ་རྒྱབ་ཕྱོགས་སུ་སོར་དོ་གསུམ་ཙམ་སོང་སར་སྐུ་ཤའི་མདོག་སྔོ་བ་མཐེབ་རྒྱ་ཙམ་གྱི་དབུས་སུ་བུག་པ་ཆུང་ངུ་དང་དེའི་མཐར་སྤུ་ཕྲན་བུ་སྐྱེས་
པ་ཞིག་ན་བཟའ་བསལ་ནས་སྟོན་པར་མཛད། དེའི་རྗེས་སུ་སྔོན་གྱི་ལས་སྨོན་བཟང་པོའི་སྟོབས་ཀྱིས་གྲོ་འཁོར་བཀྲ་ཤིས་ཁང་གསར་པའི་བུར་དལ་འབྱོར་ཐོབ་ནས་མིང་ལ་ལྷ་བཙན་རྡོ་རྗེ་
བཏགས། དེ་ནས་བཀྲས་དགེའི་སློབ་དཔོན་བྱང་པ་དགེ་འདུན་ཡར་འཕེལ་ལ་གཙུག་ཕུད་ཕུལ་བས་མིང་དགེ་འདུན་རྡོ་རྗེར་བཏགས། དེ་རྗེས་རྭ་ལོ་དབོན་པོ་ཆོས་རྗེ་ངག་དབང་དར་པོ་ལ་
དགེ་ཚུལ་བསྒྲུབས་པས་མིང་ངག་དབང་རྡོ་རྗེར་བསྒྱུར། དེ་ལྟར་མིང་ལན་གསུམ་བྱུང་ཡང་རྡོ་རྗེའི་སྒྲ་མ་འགྱུར་བ་དེས་ང་ཚེ་རིང་དུ་གནས་པའི་རྟེན་འབྲེལ་འགྲིག་པ་ཡིན། སྐྱེ་བ་འདིར་
ཕལ་ཆེར་སྒྲུབ་པ་ཁོ་ནར་འབད་ནས་བདེ་བ་ཅན་དུ་སྐྱེ་བའི་འདུན་པ་དང་སྨོན་ལམ་ཤུགས་དྲག་པོ་བྱས་པ་ཡིན། དེ་ལྟར་བྱེད་པ་ཡང་བཟོད་པ་མ་ཐོབ་པར་རང་ཉིད་ངན་སོང་དུ་མི་ལྟུང་བའི་

[081A]༄༅། །གདེངས་མེད་པས་གཞན་དོན་ཡང་ལྟར་སྣང་ཙམ་ཡིན། བཟོད་པ་ཞིག་ཐོབ་ན། བཟོད་ཐོབ་རན་སོང་ཡོངས་མི་ལྟུང། ཞེས་གསུངས་པ་ལྟར། རང་ཉིད་ངན་སོང་དུ་
ལྟུང་བའི་དོགས་པ་མེད་ཅིང་གཞན་དོན་ཡང་ཅི་རིགས་འགྲུབ་པ་ཡིན། འོན་ཀྱང་ལས་ཀྱི་ལྷག་མ་སྦྱོང་བའི་ཕྱེད་འཆི་ཁར་ལོ་གསུམ་ཉལ་སར་ལུས་ན་མ་གཏོགས་བདེ་བ་ཅན་དུ་བགྲོད་
མི་ནུས་པ་ཞིག་བྱུང་བར། ད་ཕན་ཉལ་སར་ལུས་ནས་ལོ་གཉིས་ལྷག་ཙམ་ལས་མ་སོང་ཡང་གཏོང་ལེན་དགའ་མོ་བྱས་པ་ཡིན་པས། ད་ཆ་ལས་ངན་ཕལ་ཆེར་དག་ནས་ལུས་སེམས་
བྲལ་མ་ཐག་རྣམ་པར་ཤེས་པ་བདེ་བ་ཅན་དུ་ཐལ་ལེ་འགྲོ་བ་ཡིན་པས་ཐེ་ཚོམ་མ་བྱེད། དེར་སྐྱེས་ནས་རྒྱལ་བ་འོད་དཔག་མེད་ལས་གདམས་པ་དང་རྗེས་སུ་བསྟན་པ་ནོས་ཏེ་རིང་པོར་
མ་ཐོགས་པར་བཟོད་པ་ཞིག་ཐོབ་པར་བྱས། དེ་ནས་སྤྲུལ་པ་མང་པོས་སེམས་ཅན་གྱི་དོན་བྱེད་པར་སྨོན་པ་ཡིན་པས་རེ་ཞིག་མིའི་སྐྱེ་བ་མི་ཡོང། སྐྱེ་བ་ཡིན་ཟེར་བ་བྱུང་ན་དེའི་ཁ་དེ་ལ་
ཐལ་བ་ཞིག་ངེས་པར་འདེབས་ཐུབ་པ་གྱིས། ཞེས་སོགས་དང། ད་ངས་འཁྲུགས་དོགས་ཀྱིས་ཡིད་སྐྱོར་བྱེད་པ་ཡིན་པས་དགེ་སློང་གིས་བྱམས་པའི་བསྟོད་པ་ཚངས་སྤྱོད་མ་

[081B] ཇོ་བསྟོད་དང། རྒྱལ་བའི་སྐུ་གསུང་མ་རྣམས་ངལ་བུས་སྐྱོར་ཅིག་གསུང་པ་ལྟར་དག་ཅིང་གསལ་བར་འདོན་པར་མཛད་
ཁའི་ཉམས་ལེན་ལ་གསལ་འདེབས་ཤིག་བྱ་དགོས་གསུང་བར། བླ་མ་ཁའི་ཉམས་ལེན་ལ་གསལ་འདེབས་ཤིག་བྱ་དགོས་གསུང་བར། བླ་མ་རིན་པོ་ཆེས་སྐུ་ཚེ་རིལ་པོ་ཉམས་བཞེས་མཛད་པ་ལས་ལྷག་པ་ཅི་ལ་ཡོང་བས་གསལ་འདེབས་མ་ཞུས་ཀྱང་ཐུས་སམ་
ཞུས་པར། འོ་ན་ངའི་འཆི་ཁའི་ཉམས་ལེན་ལ་ནོར་འཁྲུལ་ཡོད་མེད་དགེ་སློང་གིས་ཉོན་ཅིག་གསུངས་ནས། བཤེས་གཉེན་བསྟེན་ཚུལ་ནས་ཞི་ལྷག་གི་བར་གྱི་ལམ་མཐུན་མོང་བ་དང་
བསྐྱེད་པའི་རིམ་པ་གཉིས་ལ་བསྔོ་བགྲང་ལམ་པ་དང། རྫོགས་རིམ་སྤྱི་དང་ཁྱད་པར་འཆི་དུས་ཀྱི་བསྲེ་འཕོའི་སྐོར་ལ་ཚིག་ཉུང་ལ་དོན་འདྲིལ་བའི་བཀའ་བཤད་ཟབ་པར་གནང་སྟེ། དེ་
ལྟར་བྱས་ན་འགྲིག་འདུག་གམ་གསུང་བར། རྗེ་འདིས་ཕྱག་འཚལ་དང་བཅས་ངེས་པར་འགྲིག་ཚུལ་ཞུས་པས། འོ་དྲག་ངས་འཆི་བ་ཟེར་བ་འདི་འཇིགས་དྲགས་ཚེ་སྨད་ཕལ་ཆེར་དེ་ཚོ་ལ་
རེམ་རེམ་བྱས་པའི་རྩིས་ཡིན་ཞེས་གསུངས། གཞན་ཡང་ངོ་མཚར་ཤིན་ཏུ་ཆེ་བའི་གསུང་དང་རྟགས་མཚན་མང་པོ་བྱུང་འདུག་ཀྱང་སྐབས་འདིར་ཡི་གེས་འཇིགས་ནས་མ་བྲིས། གང་

[082A]༄༅། །ལྟར་མཁས་གྲུབ་ཆེན་པོ་དགུང་གྲངས་གྱ་བཞིར་ཕེབས་པ་ཆུ་སྟོད་ཟླ་བའི་ཆད་ལྷག་མ་བཏོན་པའི་ཚེས་ལྔ་དང། རྩིས་པས་ཚེས་ལྷག་པའི་དབང་གིས་ཚེས་བཞིའི་
ནམ་ཕྱེད་ཡོལ་ཙམ་གྱི་དུས་སུ་གཟིམ་ཕུག་ཏུ་ཐག་སྒྲ་ཤིན་ཏུ་ཆེ་བ་ཞིག་བྱུང་ནས། དེ་འཕྲལ་ཞབས་ཞུ་བ་དང་བཅས་རྗེ་འདིས་ཀྱང་ཕེབས་པས་མཁས་གྲུབ་ཆེན་པོ་ཞིང་གཤེགས་
ཚར་བ་གཟིགས་པས་ཐུགས་ངལ་ཤིན་ཏུ་ཆེ་བ་མི་བཟོད་པ་ལྟ་བུ་བྱུང་རུང་ཐུགས་ལ་དཔའ་བསྐྱེད་དེ་དགོངས་རྫོགས་བསྒྲུབ་རྒྱུ་སོགས་མཇུག་གི་བྱ་བ་ཐམས་ཅད་ཀྱི་ཐུགས་འགན་གཙོ་བོར་
བཞེས་ཤིང། རང་ཉིད་ཀྱི་སྐུ་ཆས་ཀྱི་སྟེང་ནས་ཀྱང་མཆོད་འབུལ། སྐྱབས་བསྔོ། བསྙེན་བཀུར་སོགས་རྒྱ་ཆེན་དང། ཕྱིས་དགེ་འཕེལ་དུ་དྲུག་པ་ཚེས་བཞིའི་དུས་མཆོད་ཉིན་བསྙེན་
བཀུར་ཉིན་གང་བརྒྱ་མཆོད་སྣ་ལྔ་དང་བཅས་པ་ཇི་སྲིད་བར་ཆག་མེད་གཏོང་རྒྱུའི་ཐེབས་དང། མཁས་གྲུབ་ཆེན་པོའི་དབུ་ཐོད་ཚང་མ་དགེ་འཕེལ་རྟེན་སྒམ་དུ་བཞུགས་པའི་ནང་
གསེར་དངུལ་གཡུ་བྱུར་མུ་ཏིག་ཞུམ་མིག་ལ་སོགས་པ་རིན་པོ་ཆེ་ཤ་སྟག་གིས་བྱུར་བུར་འགེང་བར་མཛད་ཅིང། ཟླ་བ་བྱུང་ངོ་ཅོག་གི་ཚེས་བཞིར་ཟླ་མཆོད་ཀྱང་ཆག་མེད་མཛད་

[082B]
མཛད་ཅིང། རྒྱུན་བར་ཡང་བླ་མའི་སྐུ་གསུང་ཐུགས་ཀྱི་སྣང་བ་དང་མི་འབྲལ་བའི་ཆེད་རྗེ་འདི་གང་དུ་བཞུགས་པའི་གཟིམ་ཕུག་གི་ཤར་དུ་མཁས་གྲུབ་ཆེན་པོའི་དབུ་ཞྭ། ལྷོར་གསུང་
འབུམ། ནུབ་ཏུ་སྣང་བརྙན། བྱང་དུ་ཆེམས་གདུང་བཅས་སྲི་ཞུ་ཆེན་པོའི་སྒོ་ནས་བཞུགས་སུ་གསོལ་བ་སོགས་མདོར་ན་བླ་མ་ཐམས་ཅད་ཀྱི་ནང་ནས་བཀའ་དྲིན་འགྲན་གྱི་དེ་མེད་དུ་
བཟུངས་ཏེ་མཉེས་པ་གསུམ་གྱི་སྒོ་ནས་མ་ཉེས་པར་མཛད། བླ་མ་འདིས་ཀྱང་རྗེ་འདི་ལུང་རྟོགས་བསྟན་པའི་བདག་པོ་དམ་པར་འགྱུར་བ་སྔ་མོ་ནས་དགོངས་ཏེ་གསོལ་འདེབས་ཞུས་
མ་ཞུས་ལམ་བལྟོས་པར་ཞལ་གྱི་གདམས་པ་ཐམས་ཅད་བུམ་པ་གང་བྱོའི་ཚུལ་དུ་སྩལ། རྗེ་འདིས་ཀྱང་གང་ཐོབ་པའི་གདམས་པ་རྣམས་ཀྱི་ཚིག་དོན་ཕྲ་མོ་ཚུན་ཆད་ཕྱིན་ཅི་མ་ལོག་པར་ཐུགས་
སུ་ཆུད་པའི་སྒོ་ནས་ཉམས་བཞེས་མཛད་ཅིང། ཕྱིས་མཁས་གྲུབ་ཆེན་པོའི་གསུང་མཐའ་དག་འབད་རྩོལ་གྱི་སྒོ་ནས་ཁུ་བསྡུས་མཛད་དེ་པོ་ཏི་ཆེ་ཕྱོགས་གསུམ་དུ་གསར་བཞེངས་གནང་ནས་

[083A]༄༅། །དེ་དག་གི་ལུང་ཁྲིད་ཀྱི་རྒྱུན་རྣམས་རྒྱ་ཆེར་སྤེལ་བར་མཛད་པས་དེང་སྐབས་མཁས་གྲུབ་ཆེན་པོའི་མཚན་གྲགས་ཆེ་བ་ཡང་རྗེ་འདིས་སྲི་ཞུ་དེ་ལྟར་མཛད་པ་ཁོ་ན་
ལས་བྱུང་བས་ཐུགས་སྲས་ཀྱི་གཙོ་བོ་འགྲན་ཟླ་མེད་པར་མངོན་སུམ་དུ་གྲུབ་པའོ། །དེ་ནས་ཡོངས་འཛིན་བློ་བཟང་བསྟན་འཛིན་དཔལ་བཟང་པོ་ནས་ཟླ་བ་བརྒྱད་པའི་ཚེས་འགོར་
རྗེ་བདག་ཉིད་ཆེན་པོའི་གསུང་འབུམ་གྱི་ལུང་གཏོང་དགོས་ཡོད་པས། དེ་ཁར་དགག་དབྱེ་ཅུང་ཟད་མ་གྲུབ་ཀྱང་འདི་ཁར་བྱས་ཐུས་ཡོང་བས་འཕྲལ་དུ་ཡོང་ལུགས་ཀྱིས་ཞེས་
པའི་ཕྱག་ཐམ་ཕེབས་པར་བརྟེན། ལོ་འདིའི་ཟླ་བ་བདུན་པའི་མཇུག་བཀྲས་ལྷུན་དུ་ཕེབས་ཏེ། རྗེ་བདག་ཉིད་ཆེན་པོའི་གསུང་བཀའ་རྒྱ་མ་དང་བཅས་པ་ཕལ་ཆེར་གྱི་ལུང་དང་
གཞན་ཡང་སྔགས་ཆེན་དཔེ་ཐུབ་པ་ནས་ཚེ་དཔག་མེད་ལྷ་དགུའི་དབང། ལེགས་གླིང་དཀའ་ཆེན་རིན་པོ་ཆེ་ནས་དབེན་ས་བཀའ་འབུམ་གྱི་ལུང། སེང་ཆེན་སྤྲུལ་པའི་སྐུ་ནས་མགོན་
པོའི་བེའུ་བུམ་གྱི་ལུང། སྐུ་ཞབས་བློ་བཟང་དར་རྒྱས་ནས་ཞི་ཁྲོ་སྦྲགས་སྒྲུབ་ཀྱི་མན་ངག་ཤིན་ཏུ་ཟབ་པ་སོགས། དབང་རྗེས་གནང་ལུང་འཁྲིད་མཐའ་ཡས་པའི་བདུད་རྩིས་ཐུགས་ཀྱི་ཀ་ལ་ཤ་བྱུར་
[078B] མཁས་གྲུབ་ཆེན་པོས་གསུང་འཕང་མཐོ་བ་དང་བཅས་
འོ། དགེ་སློང་རང་གིས་ཕ་གསོན་པའི་དུས་ན་ཟས་གོས་སྦྱོང་ལུགས། འདས་ནས་དགེ་རྩ་བྱེད་ལུགས། དེ་ཐམས་ཅད་ལྷ་འདྲེ་མི་གསུམ་ཞེ་མི་ཁྲེལ་བའི་ལས་ཡིན། ད་ཆ་དགེ་བསྙེན་བཀྲ་
ཤིས་དཔལ་འབྱོར་ཁོ་རྟེན་སྡུག་པ་ལྷ་ལ་བྱས་པས་ཆོག་པ་ལ་སེམས་ངལ་བྱེད་རྒྱུ་ཅི་ཡོད། ཅེས་རྡོ་རྗེའི་གསུང་རྗེན་པར་ཕེབས་པ་ཐུགས་ཀྱི་ངལ་བ་གསོ་བའི་སྟེགས་སུ་གྱུར། གཞན་
ཡང་ཡབ་ཀྱི་ཆེད་དུ་དམིགས་ཆོས་འབྲེལ་ཐོབ་པའི་བླ་མ་རྣམས་ལ་བསྔོ་རྟེན། རྟེན་འགངས་ཆེར་མཆོད་འབུལ། དགེ་འདུན་གྱི་སྡེར་བསྙེན་པ་བཀུར་
གཟབས་རྒྱས་དང། སྔར་བདེ་ཆེན་བླ་མ་རིན་པོ་ཆེའི་ཞལ་མཇལ་གསུང་ཐོས་མེད་ཀྱང་ཐུགས་དད་ཤིན་ཏུ་ཆེ་བ་ཡོད་པས་བསྔོ་རྟེན་ཞིག་ངེས་པར་འབུལ་གྲུབ་པ་མཛད་དོ། །དེ་ལྟར་སྔོན་དུ་
ཡང་གླེང་བ་ལྟར་རྗེ་འདིར་ཁྱི་འབྲུག་སྐད་ཀྱི་བདུན་ཟུར་ལ་སྐུ་དོག་ཆེ་ངེས་ཡོད་པ་ལྟར་ལོ་འདིར་ཡང་གྲུབ་དབང་བསྐལ་བཟང་ཆོས་རྒྱལ་དང་ཡབ་གཉིས་ཀ་གཤེགས། དེ་ནས་ལོ་ངོ་འཕོས་

[079A]༄༅། །པ་ཙམ་མ་གཏོགས་རིང་པོར་མ་ཐོགས་པར་མཁས་གྲུབ་ཆེན་པོ་ཡང་གཤེགས་པའི་ཚུལ་བསྟན་ཏེ། དེ་ཡང་རྗེ་ཉིད་དགུང་གྲངས་སོ་གཉིས་སུ་ཕེབས་པ་ཁྲག་སྐྱུག་
ཅེས་པ་ཆུ་ཕག་ཧོར་ཟླ་ལྔ་པའི་སྨད་ཆར་ངེས་པ་དོན་གྱི་མཁས་གྲུབ་ཆེན་པོ་ངག་དབང་རྡོ་རྗེ་དཔལ་བཟང་པོ་གཟུགས་སྐུའི་བཀོད་པ་བསྡུ་བའི་དུས་ལ་བབས་པ་ན་ཐོག་མར་མགུལ་ཆམ་
ཞིག་བཞེས་ཚུལ་བསྟན་པར། ཞབས་ཞུ་རྣམས་ཀྱིས་དཔོན་ཚང་རབ་རྒྱས་ཟེར་བ་རྩ་ཆུ་བརྟག་པའི་ཚད་བྱེད་པའི་སྨན་པ་ཞིག་ཡོད་པར་གཏུགས་པས། ཁོང་ནས་ཚ་བ་ཆེན་པོ་རྒྱས་
འདུག་པས་སྐུ་སྟོད་ལ་སྙུང་གཟེར་ཡོང་ཉེན་ཆེ། ངེས་པར་གསོལ་སྨན་ཞིག་བཞེས་དགོས་ཞུས་པས། མཁས་གྲུབ་ཆེན་པོ་ཞལ་ཕྱིར་བཅུས་ཏེ་ཧ་ཧ་ང་ལ་གཟེར་རྒྱག་དོགས་མེད་
ངའི་འདི་རྒས་ནད་ཤ་སྟག་ཡིན་པས་སྨན་ཟོས་ཀྱང་དགོས་པ་མེད་གསུངས་ཏེ་གསོལ་སྨན་ཕུལ་ཀྱང་མ་བཞེས་ཤིང་ཞབས་ཞུ་ལ་ཡང་ཞིང་གཤེགས་པའི་གསུང་ཤ་སྟག་ཕེབས་
ཁྱད་པར་དགེ་སློང་ཆོས་བཟང་ཁོ་ལ་ང་དང་འཕྲད་པར་མྱུར་དུ་ཤོག་གྱིས་གསུངས་པ་ལྟར། བཞད་པ་རྣམས་རྒྱལ་བའི་དུས་ཆེན་སྤྱི་དང་ཁྱད་པར་ཆོས་འཁོར་བསྐོར་བའི་དུས་

[079B] བདག་གི་སྲུ་མོ་རྩེ་སྐོར་དུ་ཡོང་པར་རྒྱུ་མཚན་དང་བཅས་
ཁོ་ན་བསྐུར་བྱུང་བས་རྗེ་འདི་ཐུགས་བློ་འཚབས་ཁར་དགེ་སློང་ཞིག་ནས་ཀྱང་རྒྱུན་དུ་དེ་འདྲ་མི་གསུང་བ་ལ་ད་ལམ་དེ་ལྟར་གསུང་པ་ཡག་པོ་མིན་འདུག་པས་མགྱོགས་པར་ཕེབས་པ་
དྲག་ཅེས་ཞུས་པར་བརྟེན། དེ་འཕྲལ་ཕེབས་ཏེ་མར་ལམ་སྲུང་མོའི་གུ་རུ་བྲག་ཕུག་ཏུ་གསོལ་ཚིགས་བཞེས་ནས་ཕེབས་པས་དགེ་འཕེལ་དུ་གུང་ཇ་གྲོལ་མཚམས་སུ་འབྱོར། རྒྱུན་དུ་
དགེ་འཕེལ་དུ་ཕེབས་ཚད་ལ་མཁས་གྲུབ་ཆེན་པོའི་གཟིམ་ཕུག་གི་བུག་སྒོའི་རྡོ་པ་ཞིག་ལ་དབུ་གཏུགས་ནས་ཐུགས་སྨོན་ཡུན་རིང་མཛད་པས་དྲེག་པ་མང་པོ་ཆགས་པར་དགེ་སློང་
ཆོས་བཟང་ལགས་ཀྱིས་སྨོན་ལམ་འདེབས་ས་ཞེས་གྲགས་པ་ཞིག་ཡོད་པར། སྐབས་དེར་ཡང་འགྲུལ་ཡོལ་དང་སྦྲགས་དབུ་གཏུགས་ནས་ཐུགས་སྨོན་ཡུན་རིང་མཛད། དེ་ནས་སྐུ་
གམ་དུ་བཅར་བས་སྤྱན་གྱིས་གཟིགས་མ་ཐག་དགེ་སློང་ཆོས་བཟང་སླེབས་བྱུང་དགའ་བ་ལོ་ཞེས་དགྱེས་པའི་གསུང་སྩལ། ཕྱག་འཚལ་དང་བཅས་ཕྱག་དབང་ཞུས་པས་ཕྱག་གཉིས་

[080A]༄༅། །དབུ་དང་བཅས་པའི་གསུམ་ག་རྗེ་འདིའི་དབུར་བཞག་སྟེ་སྐྱེ་བ་ཀུན་ཏུ་མ་དང། ཐུབ་དབང་གཉིས་པ་བློ་བཟང་གྲགས་པ་ཡི། །མདོ་སྔགས་ཆོས་ཀྱི་རྒྱལ་མཚན་
འོད་འབར་བས། །མཐའ་ཡས་གདུལ་བྱའི་རྨོངས་པ་ཀུན་སེལ་ཞིང། །ཕན་བདེ་འདབ་བརྒྱའི་དགའ་ཚལ་རྒྱས་གྱུར་ཅིག་རྨད་བྱུང་སྲས་བཅས་རྒྱལ་བའི་བྱིན་རླབས་དང། །
རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་ཅེས་པ་རྣམས་ཀྱིས་
ཐུགས་སྨོན་ནན་ཆེ་བར་མཛད་པས། བླ་མའི་སྐུ་གསུང་ཐུགས་ཀྱི་ཡོན་ཏན་དང་བཀའ་དྲིན་ལ་དགོངས་སྤྱན་ཆབ་མང་པོ་ཤོར། དེ་ནས་བླ་མ་རིན་པོ་ཆེ་སྐུ་ཁམས་ཉོག་པས་འོ་
བརྒྱལ་པོ་མི་འདུག་གམ་ཞུས་པས། ང་ལ་ན་གཟུག་ཚ་གཟུག་གང་ཡང་མི་འདུག་འོན་ཀྱང་ད་ཆ་ལས་ངན་ཕལ་ཆེར་དག་ནས་རྣམ་པར་ཤེས་པ་འདི་བདེ་བ་ཅན་དུ་འགྲོ་
རྒྱུ་ཡིན་པ་འདྲ། དེའི་རྒྱུ་མཚན་སྔར་སུ་ལ་ཡང་མ་བཤད་པའི་གསང་གཏམ་དེ། དེ་རིང་དགེ་སློང་ཆོས་བཟང་ཁྱོད་ལ་འཆད་པ་ཡིན། དེ་ཡང་ངའི་སྐྱེ་བ་འདིའི་སྔོན་

[080B] དེའི་ཤ་རྟགས་འདི་ཡིན་
གསུངས་ནས་འཕོང་གི་བུག་པ་ནས་སྐུ་རྒྱབ་ཕྱོགས་སུ་སོར་དོ་གསུམ་ཙམ་སོང་སར་སྐུ་ཤའི་མདོག་སྔོ་བ་མཐེབ་རྒྱ་ཙམ་གྱི་དབུས་སུ་བུག་པ་ཆུང་ངུ་དང་དེའི་མཐར་སྤུ་ཕྲན་བུ་སྐྱེས་
པ་ཞིག་ན་བཟའ་བསལ་ནས་སྟོན་པར་མཛད། དེའི་རྗེས་སུ་སྔོན་གྱི་ལས་སྨོན་བཟང་པོའི་སྟོབས་ཀྱིས་གྲོ་འཁོར་བཀྲ་ཤིས་ཁང་གསར་པའི་བུར་དལ་འབྱོར་ཐོབ་ནས་མིང་ལ་ལྷ་བཙན་རྡོ་རྗེ་
བཏགས། དེ་ནས་བཀྲས་དགེའི་སློབ་དཔོན་བྱང་པ་དགེ་འདུན་ལར་འཕེལ་ལ་གཙུག་ཕུད་ཕུལ་བས་མིང་དགེ་འདུན་རྡོ་རྗེར་བཏགས། དེ་རྗེས་རྭ་ལོ་དཔོན་པོ་ཆོས་རྗེ་ངག་དབང་དར་པོ་ལ་
དགེ་ཚུལ་བསྒྲུབས་པས་མིང་ངག་དབང་རྡོ་རྗེར་བསྒྱུར། དེ་ལྟར་མིང་ལན་གསུམ་བྱུང་ཡང་རྡོ་རྗེའི་སྒྲ་མ་འགྱུར་བ་དེས་ང་ཚེ་རིང་དུ་གནས་པའི་རྟེན་འབྲེལ་འགྲིག་པ་ཡིན། སྐྱེ་བ་འདིར་
ཕལ་ཆེར་སྒྲུབ་པ་ཁོ་ནར་འབད་ནས་བདེ་བ་ཅན་དུ་སྐྱེ་བའི་འདུན་པ་དང་སྨོན་ལམ་ཤུགས་དྲག་པོ་བྱས་པ་ཡིན། དེ་ལྟར་བྱེད་པ་ཡང་བཟོད་པ་མ་ཐོབ་པར་རང་ཉིད་ངན་སོང་དུ་མི་ལྟུང་བའི་

[081A]༄༅། །གདེངས་མེད་པས་གཞན་དོན་ཡང་ལྟར་སྣང་ཙམ་ཡིན། བཟོད་པ་ཞིག་ཐོབ་ན། བཟོད་ཐོབ་རན་སོང་ཡོངས་མི་ལྟུང། ཞེས་གསུངས་པ་ལྟར། རང་ཉིད་ངན་སོང་དུ་
ལྟུང་བའི་དོགས་པ་མེད་ཅིང་གཞན་དོན་ཡང་ཅི་རིགས་འགྲུབ་པ་ཡིན། འོན་ཀྱང་ལས་ཀྱི་ལྷག་མ་སྦྱོང་བའི་ཕྱེད་འཆི་ཁར་ལོ་གསུམ་ཉལ་སར་ལུས་ན་མ་གཏོགས་བདེ་བ་ཅན་དུ་བགྲོད་
མི་ནུས་པ་ཞིག་བྱུང་བར། ད་ཕན་ཉལ་སར་ལུས་ནས་ལོ་གཉིས་ལྷག་ཙམ་ལས་མ་སོང་ཡང་གཏོང་ལེན་དགའ་མོ་བྱས་པ་ཡིན་པས། ད་ཆ་ལས་ངན་ཕལ་ཆེར་དག་ནས་ལུས་སེམས་
བྲལ་མ་ཐག་རྣམ་པར་ཤེས་པ་བདེ་བ་ཅན་དུ་ཐལ་ལེ་འགྲོ་བ་ཡིན་པས་ཐེ་ཚོམ་མ་བྱེད། དེར་སྐྱེས་ནས་རྒྱལ་བ་འོད་དཔག་མེད་ལས་གདམས་པ་དང་རྗེས་སུ་བསྟན་པ་ནོས་ཏེ་རིང་པོར་
མ་ཐོགས་པར་བཟོད་པ་ཞིག་ཐོབ་པར་བྱས། དེ་ནས་སྤྲུལ་པ་མང་པོས་སེམས་ཅན་གྱི་དོན་བྱེད་པར་སྨོན་པ་ཡིན་པས་རེ་ཞིག་མིའི་སྐྱེ་བ་མི་ཡོང། སྐྱེ་བ་ཡིན་ཟེར་བ་བྱུང་ན་དེའི་ཁ་དེ་ལ་
ཐལ་བ་ཞིག་ངེས་པར་འདེབས་ཐུབ་པ་གྱིས། ཞེས་སོགས་དང། ད་ངས་འཁྲུགས་དོགས་ཀྱིས་ཡིད་སྐྱོར་བྱེད་པ་ཡིན་པས་དགེ་སློང་གིས་བྱམས་པའི་བསྟོད་པ་ཚངས་སྤྱོད་མ་

[081B] ཇོ་བསྟོད་དང། རྒྱལ་བའི་སྐུ་གསུང་མ་རྣམས་དལ་བུས་སྐྱོར་ཅིག་གསུང་པ་ལྟར་དག་ཅིང་གསལ་བར་འདོན་པར་མཛད་པས་ཐུགས་མཉེས་པའི་ཚུལ་དང་བཅས་དགེ་སློང་གི་ང་ལ་འཆི་
ཁའི་ཉམས་ལེན་ལ་གསལ་འདེབས་ཤིག་བྱ་དགོས་གསུང་བར། བླ་མ་རིན་པོ་ཆེས་སྐུ་ཚེ་རིལ་པོ་ཉམས་བཞེས་མཛད་པ་ལས་ལྷག་པ་ཅི་ལ་ཡོང་བས་གསལ་འདེབས་མ་ཞུས་ཀྱང་ཐུས་སམ་
ཞུས་པར། འོ་ན་ངའི་འཆི་ཁའི་ཉམས་ལེན་ལ་ནོར་འཁྲུལ་ཡོད་མེད་དགེ་སློང་གིས་ཉོན་ཅིག་གསུངས་ནས། བཤེས་གཉེན་བསྟེན་ཚུལ་ནས་ཞི་ལྷག་གི་བར་གྱི་ལམ་མཐུན་མོང་བ་དང་
བསྐྱེད་པའི་རིམ་པ་གཉིས་ལ་བསྔོ་བགྲང་ལམ་པ་དང། རྫོགས་རིམ་སྤྱི་དང་ཁྱད་པར་འཆི་དུས་ཀྱི་བསྲེ་འཕོའི་སྐོར་ལ་ཚིག་ཉུང་ལ་དོན་འདྲིལ་བའི་བཀའ་བཤད་ཟབ་པར་གནང་སྟེ། དེ་
ལྟར་བྱས་ན་འགྲིག་འདུག་གམ་གསུང་བར། རྗེ་འདིས་ཕྱག་འཚལ་དང་བཅས་ངེས་པར་འགྲིག་ཚུལ་ཞུས་པས། འོ་དྲག་ངས་འཆི་བ་ཟེར་བ་འདི་འཇིགས་དྲགས་ཚེ་སྨད་ཕལ་ཆེར་དེ་ཚོ་ལ་
རེམ་རེམ་བྱས་པའི་རྩིས་ཡིན་ཞེས་གསུངས། གཞན་ཡང་ངོ་མཚར་ཤིན་ཏུ་ཆེ་བའི་གསུང་དང་རྟགས་མཚན་མང་པོ་བྱུང་འདུག་ཀྱང་སྐབས་འདིར་ཡི་གེས་འཇིགས་ནས་མ་བྲིས། གང་

[082A]༄༅། །ལྟར་མཁས་གྲུབ་ཆེན་པོ་དགུང་གྲངས་གྱ་བཞིར་ཕེབས་པ་ཆུ་སྟོད་ཟླ་བའི་ཆད་ལྷག་མ་བཏོན་པའི་ཚེས་ལྔ་དང། རྩིས་པས་ཚེས་ལྷག་པའི་དབང་གིས་ཚེས་བཞིའི་
ནམ་ཕྱེད་ཡོལ་ཙམ་གྱི་དུས་སུ་གཟིམ་ཕུག་ཏུ་ཐག་སྒྲ་ཤིན་ཏུ་ཆེ་བ་ཞིག་བྱུང་ནས། དེ་འཕྲལ་ཞབས་ཞུ་བ་དང་བཅས་རྗེ་འདིས་ཀྱང་ཕེབས་པས་མཁས་གྲུབ་ཆེན་པོ་ཞིང་གཤེགས་
ཚར་བ་གཟིགས་པས་ཐུགས་ངལ་ཤིན་ཏུ་ཆེ་བ་མི་བཟོད་པ་ལྟ་བུ་བྱུང་རུང་ཐུགས་ལ་དཔའ་བསྐྱེད་དེ་དགོངས་རྫོགས་བསྒྲུབ་རྒྱུ་སོགས་མཇུག་གི་བྱ་བ་ཐམས་ཅད་ཀྱི་ཐུགས་འགན་གཙོ་བོར་
བཞེས་ཤིང། རང་ཉིད་ཀྱི་སྐུ་ཆས་ཀྱི་སྟེང་ནས་ཀྱང་མཆོད་འབུལ། སྐྱབས་བསྔོ། བསྙེན་བཀུར་སོགས་རྒྱ་ཆེན་དང། ཕྱིས་དགེ་འཕེལ་དུ་དྲུག་པ་ཚེས་བཞིའི་དུས་མཆོད་ཉིན་བསྙེན་
བཀུར་ཉིན་གང་བརྒྱ་མཆོད་སྣ་ལྔ་དང་བཅས་པ་ཇི་སྲིད་བར་ཆག་མེད་གཏོང་རྒྱུའི་ཐེབས་དང། མཁས་གྲུབ་ཆེན་པོའི་དབུ་ཐོད་ཚང་མ་དགེ་འཕེལ་རྟེན་སྒམ་དུ་བཞུགས་པའི་ནང་
གསེར་དངུལ་གཡུ་བྱུར་མུ་ཏིག་ཞུམ་མིག་ལ་སོགས་པ་རིན་པོ་ཆེ་ཤ་སྟག་གིས་བྱུར་བུར་འགེང་བར་མཛད་ཅིང། ཟླ་བ་བྱུང་ངོ་ཅོག་གི་ཚེས་བཞིར་ཟླ་མཆོད་ཀྱང་ཆག་མེད་མཛད་

[082B]
མཛད་ཅིང། རྒྱུན་བར་ཡང་བླ་མའི་སྐུ་གསུང་ཐུགས་ཀྱི་སྣང་བ་དང་མི་འབྲལ་བའི་ཆེད་རྗེ་འདི་གང་དུ་བཞུགས་པའི་གཟིམ་ཕུག་གི་ཤར་དུ་མཁས་གྲུབ་ཆེན་པོའི་དབུ་ཞྭ། ལྷོར་གསུང་
འབུམ། ནུབ་ཏུ་སྣང་བརྙན། བྱང་དུ་ཆེམས་གདུང་བཅས་སྲི་ཞུ་ཆེན་པོའི་སྒོ་ནས་བཞུགས་སུ་གསོལ་བ་སོགས་མདོར་ན་བླ་མ་ཐམས་ཅད་ཀྱི་ནང་ནས་བཀའ་དྲིན་འགྲན་གྱི་དེ་མེད་དུ་
བཟུངས་ཏེ་མཉེས་པ་གསུམ་གྱི་སྒོ་ནས་མཉེས་པར་མཛད། བླ་མ་འདིས་ཀྱང་རྗེ་འདི་ལུང་རྟོགས་བསྟན་པའི་བདག་པོ་དམ་པར་འགྱུར་བ་སྔ་མོ་ནས་དགོངས་ཏེ་གསོལ་འདེབས་ཞུས་
མ་ཞུས་ལམ་བལྟོས་པར་ཞལ་གྱི་གདམས་པ་ཐམས་ཅད་བུམ་པ་གང་བྱོའི་ཚུལ་དུ་སྩལ། རྗེ་འདིས་ཀྱང་གང་ཐོབ་པའི་གདམས་པ་རྣམས་ཀྱི་ཚིག་དོན་ཕྲ་མོ་ཚུན་ཆད་ཕྱིན་ཅི་མ་ལོག་པར་ཐུགས་
སུ་ཆུད་པའི་སྒོ་ནས་ཉམས་བཞེས་མཛད་ཅིང། ཕྱིས་མཁས་གྲུབ་ཆེན་པོའི་གསུང་མཐའ་དག་འབད་རྩོལ་གྱི་སྒོ་ནས་ཁུ་བསྡུས་མཛད་དེ་པོ་ཏི་ཆེ་ཕྱོགས་གསུམ་དུ་གསར་བཞེངས་གནང་ནས་

[083A]༄༅། །དེ་དག་གི་ལུང་ཁྲིད་ཀྱི་རྒྱུན་རྣམས་རྒྱ་ཆེར་སྤེལ་བར་མཛད་པས་དེང་སྐབས་མཁས་གྲུབ་ཆེན་པོའི་མཚན་གྲགས་ཆེ་བ་ཡང་རྗེ་འདིས་སྲི་ཞུ་དེ་ལྟར་མཛད་པ་ཁོ་ན་
ལས་བྱུང་བས་ཐུགས་སྲས་ཀྱི་གཙོ་བོ་འགྲན་ཟླ་མེད་པར་མངོན་སུམ་དུ་གྲུབ་པའོ། །དེ་ནས་ཡོངས་འཛིན་བློ་བཟང་བསྟན་འཛིན་དཔལ་བཟང་པོ་ནས་ཟླ་བ་བརྒྱད་པའི་ཚེས་འགོར་
རྗེ་བདག་ཉིད་ཆེན་པོའི་གསུང་འབུམ་གྱི་ལུང་གཏོང་དགོས་ཡོད་པས། དེ་ཁར་དགག་དབྱེ་ཅུང་ཟད་མ་གྲུབ་ཀྱང་འདི་ཁར་བྱས་ཐུས་ཡོང་བས་འཕྲལ་དུ་ཡོང་ལུགས་ཀྱིས་ཞེས་
པའི་ཕྱག་ཐམ་ཕེབས་པར་བརྟེན། ལོ་འདིའི་ཟླ་བ་བདུན་པའི་མཇུག་བཀྲས་ལྷུན་དུ་ཕེབས་ཏེ། རྗེ་བདག་ཉིད་ཆེན་པོའི་གསུང་བཀའ་རྒྱ་མ་དང་བཅས་པ་ཕལ་ཆེར་གྱི་ལུང་དང་
གཞན་ཡང་སྔགས་ཆེན་དཔེ་ཐུབ་པ་ནས་ཚེ་དཔག་མེད་ལྷ་དགུའི་དབང། ལེགས་གླིང་དཀའ་ཆེན་རིན་པོ་ཆེ་ནས་དབེན་ས་བཀའ་འབུམ་གྱི་ལུང། སེང་ཆེན་སྤྲུལ་པའི་སྐུ་ནས་མགོན་
པོའི་བེའུ་བུམ་གྱི་ལུང། སྐུ་ཞབས་བློ་བཟང་དར་རྒྱས་ནས་ཞི་ཁྲོ་སྦྲགས་སྒྲུབ་ཀྱི་མན་ངག་ཤིན་ཏུ་ཟབ་པ་སོགས། དབང་རྗེས་གནང་ལུང་འཁྲིད་མཐའ་ཡས་པའི་བདུད་རྩིས་ཐུགས་ཀྱི་ཀ་ལ་ཤ་བྱུར་
[083B] སླར་བཞད་དུ་ཕེབས་ཏེ་ཐོས་བསམ་སྒོམ་གསུམ་དང་འཆད་རྩོད་རྩོམ་གསུམ་གྱི་སྒོ་ནས་བསྟན་འགྲོའི་དོན་འབའ་ཞིག་བསྒྲུབ་པ་ལ་གཞོལ་བར་མཛད་དོ། །རྗེ་འདི་དགུང་གྲངས་སོ་
གསུམ་དུ་ཕེབས་པ་མིག་དམར་ཞེས་པ་ཤིང་བྱི་ཟླ་བ་དགུ་པའི་ནང་བཞད་སྡེ་པ་ཞབས་དྲུང་དགེ་འཕེལ་ལགས་ནས་གང་སྤྱིའི་ཕེབས་གྲ་ཚང་མ་དད་གུས་ཆེན་པོས་ཞུས་ཏེ། རྒྱལ་བའི་སྲས་པོ་ཐོགས་མེད་
བཟང་པོས་སྨྱུང་གནས་བརྒྱ་ཚར་མཛད་སྐབས་སྤྱན་རས་གཟིགས་ཀྱི་ཞལ་གཟིགས་པར་གྲགས་པའི་དངུལ་ཆུའི་རིན་ཆེན་ཕུག་ཏུ། བདེ་ཆེན་བླ་མ་རིན་པོ་ཆེ་ཡེ་ཤེས་སྤྱན་པ་དཔལ་བཟང་པོ་ཕེབས་
ནས་ཞག་ཉེར་གསུམ་བཞུགས། དེ་སྐབས་དངུལ་ཆུ་ཐང་དུ་ཐབ་བསུའི་ཕེབས་གྲ་ཡོད་ཐོག་རྗེ་འདི་ཕྱག་དབང་དུ་བཅར་བས་སྤྱན་གྱིས་གཟིགས་པ་ཙམ་གྱིས་སྐྱེས་བུ་ཁྱད་འཕགས་ཡིན་པ་
མངོན་སུམ་དུ་དགོངས་ཏེ། དགྱེས་ཚུལ་ཆེན་པོས་ཞལ་འཛུམ་བག་དང་བཅས། འོ། ཡག་པོ་བྱུང་བླ་མ་གནས་བརྟན་ལགས་སྔ་ལོ་ང་ལ་ཕ་འདས་སོང་ཟེར་ནས་བསྔོ་རྟེན་བསྐུར་མཁན་དེ་ཡིན་
ནམ་ཞེས་སོགས་གསུང་མོལ་འབྱམས་ཀླས་པས། བཞད་སྡེ་པ་དཔོན་གཡོག་སོགས་སྐུའི་གམ་ན་གནས་པའི་མི་ཆེན་པོ་རྣམས་ཀྱང་རེ་ཞིག་གི་བར་སྤྱན་ཕར་གཟིགས་ཚུར་གཟིགས་

[084A]༄༅། །སུ་ལུས་ཤིང་རྗེས་སུ་ཡང་དེ་ལྟ་བུའི་ཡབ་སྲས་གཉིས་ཀྱི་ངོ་མ་ཚར་བརྗོད་པས་བྲེལ་བར་གྱུར། དེ་སྐབས་མཚན་གཟིམས་རི་ཁྲོད་དུ་གནང་བ་ལས་ཉིན་གྱི་ཆ་ཐམས་
ཅད་སྐུ་གམ་ཁོ་ནར་བཅར་བཞུགས་ཀྱི་དམ་པའི་ཆོས་ཀྱི་གསུང་མོལ་མཐའ་ཡས་པ་དང། ཁྱད་པར་ལམ་རིམ་བདེ་ལམ་གྱི་བཤད་ལུང་སོགས་ལུང་འཁྲིད་མང་པོ། རྗེ་འདི་ཉིད་སོགས་
དམ་ལྡན་གྱི་སློབ་མ་བདུན་ཙམ་ལ་འཆི་མེད་རྡོ་རྗེའི་སྲོག་ཤིང་གི་ཚེ་དབང། མཐོང་སྨོན་གླུ་སྡིངས་སུ་མི་ཚོགས་ཤིན་ཏུ་ཆེ་བར་བཅུ་གཅིག་ཞལ་གྱི་དབང་ཆེན་བཅས་གནང་བ་རྣམས་
ལེགས་པར་བསན་ཅིང། རིང་མིན་གསུང་གི་བདུད་རྩི་མྱང་བར་བཅར་ཆོག་པའི་སྙན་ཞུ་ཕུལ་བར་དགྱེས་པ་ཆེན་པོས་ཞལ་བཞེས་བྱུང་དོན་ལྟར། ཕྱི་ལོ་ཟླ་བ་གསུམ་པའི་ནང་དབེན་
གནས་པ་སྣམ་བདེ་ཅན་དུ་ཕེབས། དེ་སྐབས་རྗེ་བཙུན་བདེ་ཅན་པ་ཆེན་པོ་ནས་བླ་བྲང་དུ་ཕེབས་གྲ་མཛད་པར། རྗེ་འདིས་གྲྭ་ཁང་དཀྱུས་མ་ཞིག་ཏུ་ཟུར་བཞུགས་མཛད་ཆོག་པ་ནན་ཏན་
གྱིས་ཞུས་རུང། བཞུགས་གནས་བླ་བྲང་རང་དུ་མཛད་ཐུས་དང། གང་ཅིའི་ཐུགས་མཁོ་ཚང་མ་ཡང་འདི་ནས་འབུལ་རྒྱུ་ཡིན་པས་གཞན་ནས་སྒྲུབ་འཚེ་ལ་མི་དགོས་ཚུལ་སོགས་

[084B] དེ་ནི་མ་འོངས་པ་ན་སྤྲུལ་པའི་སྐུས་ཡོངས་འཛིན་དུ་བཞེས་རྒྱུའི་དགོངས་པར་མངོན། རྗེ་འདིས་ཀྱང་བླ་མ་འདིའི་ཞབས་པད་ཡུན་རིང་བསྙེན་ཏེ། འཇིགས་
བྱེད་ཀྱི་དབང་དང་སྔགས་བཏུའི་རྗེས་གནང། ནམ་མཁའ་སྒོ་འབྱེད་ཀྱི་དབང། ཁྱད་པར་ཟབ་ལམ་ནཱ་རོ་ཆོས་དྲུག་གི་འཁྲིད་དང་བརྒྱད་སྟོང་པའི་བཤད་ལུང་སོགས་དམ་པའི་ཆོས་
རྒྱུན་དཔག་ཏུ་མེད་པ་བསན། སེང་བར་ཞིག་ལ་བཀྲ་ཤིས་ལྷུན་པོར་པཎ་ཆེན་རིན་པོ་ཆེ་དང་ཡོངས་འཛིན་རིན་པོ་ཆེའི་ཞབས་དྲུང་དུ་འདོད་ཆོས་འགའ་ཞིག་ཞུ་བར་ཕེབས། དེ་
སྐབས་བྱེ་ལ་སྤུངས་གོང་དུ་རྗེ་འདིའི་ཆིབ་པ་གློ་བུར་དུ་ཉལ་བ་སོགས་སྐུ་གེགས་ཀྱི་མཚན་མ་འགའ་ཞིག་བྱུང། དེའི་རྒྱུ་མཚན་བདེ་ཅན་པ་ཆེན་པོར་ཞུས་པའི་ཕྱིར་ཕེབས་དགོངས་
དོན་ལྟར། སྒྲོལ་དཀར་འོད་ཟེར་དྲུག་སྦྲགས་དང་མཁའ་འགྲོ་སྡེ་ལྔའི་ལྗགས་བསྙེན་བཅས་གནད་སྨིན་མཛད། དེ་སྐབས་སྤྱིར་གྱི་ཆོ་འཕྲུལ་མང་ཙམ་དང། ཁྱད་པར་ལན་ཅིག་
མནལ་ལམ་ལྟ་བུར་མཁས་གྲུབ་ངག་དབང་རྡོ་རྗེས་ཚེ་ཆུ་ཡིན་གསུང་པའི་བདུད་རྩི་དམར་སེར་ཀ་ལི་གང་གནང་བ་རྫོགས་པར་ཞལ་དུ་བཞེས་པ་ཞིག་དང། ལན་ཅིག་ཐོག་གཟེར་

[085A]༄༅། །འཇིགས་སུ་རུང་བ་ཞིག་བྱུང་བ་དེ་མ་ཐག་རང་ཡལ་དུ་སོང་བས། རྗེ་བདེ་ཅན་པས་དབུ་དཀར་ནས་གཟིགས་ཏེ་ད་ལམ་གྱི་བར་ཆད་བཟློག་པ་ཡིན་ནོ་ཞེས་
གསུངས་པའི་འཕྲོ་ནས་ནམ་མཁར་གཟིགས་པས། འཁོར་ལོ་སེར་པོ་རྩིབས་སྟོང་དང་ལྡན་པའི་ལྟེ་བར་ཤཱཀྱ་ཐུབ་པ་དང། རྩིབས་སྟོང་ལ་སྒྲོལ་མ་སེར་མོ་སྟོང་བཞུགས་ཡོད་དགོངས་
པ་རྗེ་ཉིད་ཀྱི་སྟེང་གི་ནམ་མཁར་འོད་ཟེར་འཕྲོ་ཞིང་གདུགས་ལྟར་འཁོར་བར་གཟིགས་པ་ཞིག་བྱུང། གཞན་ཡང་མནལ་ལྟས་ཟ་ཟི་མང་པོ་དང་རེས་དགའ་འབྱུང་འགྱུར་གསལ་
བ་ཡང་འགའ་ཞིག་བྱུང་ཚོད་རུང་ཞལ་གསལ་ཆེར་མ་ཕེབས། འདི་དག་ནི་དེ་སྐབས་ཀྱི་ཞབས་ཞུ་དགེ་སློང་བློ་བཟང་རྡོ་རྗེ་ལགས་ཀྱིས་བསྙེལ་ཐོ་མཛད་འདུག་པ་དང། རང་གིས་
ཀྱང་དངོས་སུ་ཐོས་སྟབས་བྲིས་པ་ཡིན་ལ། གཞན་ཡང་དེ་སྐབས་རྡོ་རྗེ་རྣལ་འབྱོར་མའི་ལྗགས་བསྙེན་ཞིག་ཀྱང་མཛད་པ་ཡིན་ནམ། གང་ལྟར་བཅད་རྒྱའི་སྐབས་རྗེ་བཙུན་མའི་
ཞལ་གཟིགས་བྱུང་ཚུལ་པ་སྣམ་ཕྱོགས་སུ་ཡོངས་གྲགས་ཡིན་འདུག་ཀྱང་དེས་ཁུངས་བཤད་རྒྱུ་མེད། བཅད་རྒྱ་གྲོལ་ནས་རྗེ་བདེ་ཅན་པ་དང་མནལ་ལྟས་དེ་དག་གསུང་མོལ་

[085B] བར་ཆད་བཟློག་སོང་ཟེར་བ་དང་འཁོར་ལོ་སོགས་ཤིན་ཏུ་ལེགས་ཞེས་གསུང་ཡང། རྗེ་འདི་རང་མཁས་གྲུབ་ཆེན་པོས་བདུད་རྩི་གནང་བ་དེ་རང་ལ་དགྱེས་ཚོར་ཆེ་བ་བྱུང་ཞེས་
གསུངས། དོན་དུ་སྐུ་གེགས་ལྷག་མེད་དུ་ཞི་ནས་སྐུ་ཚེ་མཐར་ཕྱིན་འབྱུང་བའི་རྟགས་སུ་མངོན། དེ་ལྟར་བླ་མ་འདི་ཉིད་རིགས་ཀྱི་བདག་པོར་བཞེས་ནས་ཞལ་གྱི་བདུད་རྩིས་ཐུགས་ཀྱི་བུམ་
བཟང་ཡོངས་སུ་བཀངས། བླ་མ་འདིས་ཀྱང་དགེ་འདུན་མང་པོ་ལ་ཆོས་གནང་སྐབས་ཀྱང། བླ་མ་གནས་བརྟན་ལགས་ནི་གང་ཞུས་ཐམས་ཅད་བསན་ཅིང་ཐུགས་སུ་ཆུད་པ་སོགས་
རྣམ་དཔྱོད་ཕུན་སུམ་ཚོགས་པ་འདི་གར་འདུག་གཞན་འདི་ཚོ་ལ་བཤད་མ་བཤད་ཡོད་དོགས་མེད་ཅེས་སོགས་ངོས་ལྐོག་ཐམས་ཅད་དུ་བསྔགས་བརྗོད་ཤ་སྟག་མཛད་
ཆོས་སེང་ཕལ་ཆེར་ལྷན་སྐྱེས་ཀྱི་རང་ནས་ཆོས་ཀྱི་གསུང་གླེང་ཁོ་ན་མཛད་པས། རྗེ་འདིའི་ལུང་རྟོགས་ཀྱི་ཡོན་ཏན་ལ་ཐུགས་ཡིད་ཆེས་ཏེ་བདེ་ཆེན་རི་ཁྲོད་དུ་གཏན་བཞུགས་
མཛད་དགོས་པའི་བཀའ་ཡང་ཡང་ཕེབས་རུང་ཤད་སྦྱངས་ཀྱི་སྒོ་ནས་དགོངས་པ་ཞུ་ཐབས་མཛད། དེ་ནས་བཀྲ་ཤིས་ལྷུན་པོར་ཕེབས། དེ་སྐབས་བཀྲས་ལྷུན་དུ་ནད་ཆེན་གྱི་ཉེས་སྐྱོན་

[086A]༄༅། །ཡོད་པར་བརྟེན་ཆོས་བསན་སོགས་མ་མཛད་པར་ལམ་སེང་ཆིབ་བཏེག་སྟེ་རིམ་གྱིས་དངུལ་རི་གཟིམ་ཕུག་ཏུ་ཕེབས་སོ། །དེ་ལྟར་དེང་སང་གི་དུས་སུ་དམ་
སྡོམ་དང། ལྷའི་རྣལ་འབྱོར་དང། གྲངས་བསྙེན་སོགས་ཀྱི་རྣམ་གཞག་ཅི་ཡང་མེད་པར་དབང་རྫས་འཛོམས་ཤིང་ཆོ་ག་དཔེ་ཐོག་ནས་ཀློག་ཐུབ་ཕྱིན་ཕྱོགས་ཐམས་ཅད་དུ་ཅི་གྲིམས་
ཀྱིས་ནོར་དང་བརྗེ་ཚོང་བྱེད་པ་ལྟ་བུས་ཆོས་རྒྱུན་སྤེལ་ཁུལ་བྱེད་པ་དང། འཆད་ཉན་གྱི་གོ་ས་ཕྱིན་ཅི་ལོག་གིས་རྗེ་བོས་དྲན་ལས་དཔྱ་ལེན་པ་ལྟ་བུ་དང། ཆོས་ཉན་པའི་ཚེ་ཕྱག་
གསུམ་ཙམ་འཚལ་བ་ལས་སྐབས་གཞན་དུ་བླ་མ་ལ་ལྡང་བ་ཙམ་ཡང་མི་བྱེད་པ་དང། དགོས་པ་མེད་པར་གང་ཟག་དེ་ལས་ཆོས་ཉན་པ་གཞན་ལ་གསང་ཅི་ཐུབ་བྱེད་པ་སོགས་
བླ་མའི་དམ་ཚིག་རྣམས་ཁྱད་དུ་བསད་ནས་ཐོབ་ལོ་དང་ཉན་ལོའི་གྲངས་གསོག་པ་ལྟ་བུས་ཆོས་རྒྱུན་ལེན་ཁུལ་བྱེད་པ་སྟེ། འཆད་ཉན་གྱི་གཟུགས་བརྙན་དེ་ལྟ་བུས་རྒྱལ་བའི་བསྟན་
པ་དྲི་མ་ཅན་དུ་བྱེད་པར་གསུངས་པའི་བདུད་ཀྱི་ལས་རྣམས་བརྒྱངས་བསྲིངས་ཏེ། མདོ་རྒྱུད་ནས་བཤད་པ་ལྟར་གྱི་མཚན་ཉིད་དང་ལྡན་པའི་དགེ་བའི་བཤེས་གཉེན་ཆེན་པོ་དེ་

[086B] མཐུན་མོང་མ་ཡིན་པའི་ཟབ་པ་དང་རྒྱ་ཆེ་
བའི་གདམས་པ་སྤྱི་དང། ཁྱད་པར་མཉམ་མེད་རི་བོ་དགེ་ལུགས་པའི་མདོ་རྒྱུད་ཀྱི་བཤད་སྲོལ་དྲི་མ་མེད་པའི་ནོར་བུས་ཐུགས་ཀྱི་བང་མཛོད་བྱུར་བུར་གཏམས་ཏེ། ཐར་པ་དང་ཐམས་
ཅད་མཁྱེན་པའི་ནོར་མཆོག་དོན་དུ་གཉེར་བ་རྣམས་ལ་དགོས་འདོད་ཐམས་ཅད་འབད་མེད་དུ་འབྱུང་བའི་གཏེར་ཆེན་གྱི་བུམ་བཟང་ལྟ་བུར་གྱུར་ཏོ། །གང་ཞིག་འཁོར་བའི་ནགས་
ཀླུང་ཡངས་པོར་སྡུག་བསྔལ་གསུམ་གྱི་མེ་ལྕེའི་འཕྲེང། །ཕྱོགས་ཀུན་རྫོགས་པའི་འཁོར་ལོར་འབར་བ་ལས་ཉོན་འཐོར་བྱེད་རླུང་ཤུགས་ཀྱིས། །བསྣུན་པའི་མྱོང་བྱ་མཐའ་མི་
རྟོགས་དབུས་ལས་སྣང་གདུང་བས་མྱོས་པའི་ལུས། །ངལ་མེད་འདྲ་ལྡོག་གར་ལ་རྩེ་བ་སྲིད་པའི་ཁམས་འདི་ཀྱེ་མ་ཧུད། །འོན་ཏེ་རྨོངས་ཆེན་མ་རིག་འཁྲུལ་པའི་སྨག་ཐོག་མ་མེད་ནས་རྒྱུན་
འབྱམས་གཞན་དབང་གིས། །དགའ་བའི་ཚལ་ལྟར་མཐོང་བའི་བློ་ངན་དེས། །བྱིས་རྣམས་ཐར་པ་མེད་པའི་བཙོན་དུ་བཟུངས། །སྲིད་པ་སྙིང་པོ་མེད་དུ་རྟོགས་ནུས་པའི། །ཡེ་ཤེས་སྣང་བ་མཆོག་

[087A]༄༅། །ལ་རྟག་རོལ་བ། །དམ་པ་རྣམས་ནི་དེ་ལས་ངེས་འབྱུང་བའི། །ཐབས་ཚུལ་གཅིག་མིན་དུ་མ་ལྷུ་རུ་ལེན། །དེ་ལས་ལང་ལོང་འདུ་འཛིའི་ཆུ་ཁུར་ཅན། །ཡང་དག་སང་བ་
འགོག་ལ་དགྲར་གཟིགས་ཏེ། །དམ་པས་གཟི་བྱིན་བསྐྱེད་པའི་རི་སུལ་གྱི། །དབེན་གནས་བདེ་བའི་སྐྱབས་སུ་ཁྱོད་ཉིད་གཤེགས། །ཤུགས་དྲག་ངེས་འབྱུང་ཆུ་བོ་མཐའ་དག་
གཅིག་ཏུ་འཁྱིལ་བ་རྒྱ་མཚོའི་འཇིངས། །བརྟན་མཁས་ཡོན་ཏན་ཟུང་གིས་མཐོ་བའི་མཁན་སློབ་དགེ་འདུན་འཆི་མེད་བུས། །གསོལ་བཞི་བང་རིམ་ལྡན་པའི་བསྲུབས་ལས་ཡོངས་
སུ་རྫོགས་པར་བསྙེན་པ་ཡི། །སྤོང་སེམས་བདུད་རྩིས་ལེགས་པར་གང་བའི་རིན་ཆེན་བུམ་བཟང་ཁྱོད་ཀྱིས་རྙེད། །དེ་ཚེ་རྣམ་དག་ལང་ཚོ་ལ། །ཆགས་པའི་བླ་གོས་ལུས་ཕྲ་མ་
གང་གི་སྐུ་ལ་རབ་འཁྱུད་དེ། །ཐར་པའི་བདེ་ཆེན་འདྲེན་པ་བཞིན། །ཉེས་སྤྱོད་འདམ་གྱིས་མ་སྦགས་པའི། །བག་ཡོད་ཡལ་འདབ་གཡོ་བའི་རྩེར། །ཚངས་སྤྱོད་མེ་ཏོག་འཛུམ་
པ་གང། །ལོག་པའི་ལམ་ལ་འཕྱ་བ་འདྲ། །བཅས་རང་ཁ་ན་མ་ཐོ་བའི། །སྤང་བྱ་ཀུན་ལས་མི་འདའ་བར། །གཙང་མའི་རྣམ་ཐར་འཛིན་པ་འདི། །ཐུབ་པའི་རྒྱལ་སར་སྙེག་

[087B] །འདི་ན་འདྲེ་དང་བློ་མཐུན་ཐུན་གྱིས་ཟས་ནོར་སྡུད་པའི་ཆོ་ག་མཁན་ལ་མངོན་ཤེས་སྨྲ་བར་སྒྲོག་ཡང་དག་ཐོས་པའི་སྣང་བ་དང་བྲལ་བླུན་སྒོམ་མུན་པའི་མལ་དུ་ཉལ་ལ་འགྲོ་
བའི་འདྲེན་པར་སྨྲ། །དུག་གསུམ་ཞུགས་ཆེན་སྙིང་ལ་འབར་བས་ནག་ཆང་བག་མེད་ལོངས་ལ་སྤྱོད་པར་གྲུབ་པའི་དབང་པོ་ཟེར། །ཕྲ་མོའི་ཡོན་ཏན་ལྕད་ཀྱིས་དབེན་ཀྱང་རིགས་རུས་གོ་སས་
མཐོན་པོར་གཡེང་ལ་བསྟན་འཛིན་སྐྱེས་བུར་འབོད། །དེ་ལྟའི་ངང་ཚུལ་འཕྱོན་མའི་ཟློས་གར་ལ། །དགའ་བར་ལྟ་བ་བླུན་པོའི་སྐྱེ་བོ་སྟེ། །དམ་པའི་ལས་ནི་ཐོས་བསམ་སྒོམ་གསུམ་གྱིས། །
རང་གཞན་དོན་གཉིས་ལྷུ་རུ་ལེན་པ་ཡིན། །དེ་ཕྱིར་དེད་དཔོན་ཆེ་འདིས་ཐོས་བསམ་གྲུས། །ཕྱི་ནང་རིག་གཞུང་རྒྱ་མཚོ་རབ་བརྒལ་ཏེ། །རང་གཞན་གཏན་གྱི་འདུན་མ་ལྷུན་འགྲུབ་པའི་
ཡིད་བཞིན་ནོར་བུ་གྲངས་མེད་བདག་གིར་བླངས། །ཁྱད་པར་མཁས་པའི་གྲགས་ལྡན་ཕལ་མོ་ཆེས། །ངལ་བརྒྱས་འབད་ཀྱང་བློ་ཡུལ་ཆུད་དཀའ་བ། །རྒྱལ་བ་གཉིས་པའི་ལེགས་
བཤད་ཆུ་བོ་ཀུན། །ཁྱོད་ཀྱི་བློ་བྲོས་ལྟོ་བར་དོག་མེད་བསྐྱིལ། །དེ་ཚེ་རྣམ་དཔྱོད་གོམས་པའི་སྟབས་གཅིག་གིས། །མདོ་རྒྱུད་ས་ཆེན་ཁྱོན་ཀུན་གཞལ་མཁས་པའི། །སྔོན་མེད་མི་

[088A]༄༅། །ཡི་སེངྒེ་གཉིས་པ་ཞིག་བཞད་ལྗོངས་ཡུལ་དུ་ཡོད་ཅེས་ལྷ་རྣམས་གླེང། །སྒྲོ་བཏགས་མ་ཡིན་དུས་གསུམ་སྒྲིབ་མེད་དུ། །གཟིགས་པའི་གྲུབ་མཆོག་བླ་མས་
འདྲེན་པ་ཁྱོད། །ལུང་ཟིན་སྐྱེས་བུ་འབྲེལ་ཚད་དོན་ལྡན་པ། །ཡིན་ཞེས་ཚངས་པའི་དབྱངས་ཀྱིས་ལུང་དུ་བསྟན། །འཇམ་དཔལ་བྱིན་རླབས་དྷཱི་ཡིག་ངང་པ་མོ། །ཁྱོད་མགྲིན་འོ་མའི་
རྫིང་བུར་བབས་པས་མཐུས། །སྙན་འགྱུར་འབུམ་ལྡན་འཆད་རྩོད་རྩོམ་པའི་དབྱངས། །སྐལ་བཟང་རྣ་བའི་བཅུད་ལེན་མཆོག་ཏུ་སོང། །དེ་ལྟའི་ཡོན་ཏན་འོད་ཟེར་གྱིས། །བདག་ཡིད་
པདྨ་བྱེ་བའི་འཛུམ། །ཆེན་པོ་གཞན་གྱི་སྤྱོད་ཚུལ་ལ། །འཕྱ་བ་བཞིན་དུ་དགོད་པར་གྱུར། །འགྱུར་མེད་དད་པའི་ལྕགས་ཀྱུ་ཡིས། །སེམས་ཀྱི་གཉིས་འཐུང་དབང་གྱུར་པ། །བསྟོད་ཚེག་
སྣ་ཞགས་རིང་བརྒྱངས་ཏེ། །སྐྱབས་མཆོག་ཁྱོད་ལ་ཕྱག་བགྱིད་དོ། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་
པ་་དྷ་རྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་མ་ལས། དབེན་པའི་རི་སུལ་དུ་ཕེབས་ཤིང་བསྙེན་རྫོགས་ཀྱི་སྡོམ་བཞེས་མཛད་དེ་
[088B]།    ༈    །།དེ་ལྟར་ཡོངས་འཛིན་དམ་
པ་དུ་མའི་ཞབས་རྡུལ་ཚུལ་བཞིན་དུ་བསྟེན་པ་དེ་དག་གི་ཚེ་ཡང། འབྲོམ་ཆོས་ཀྱི་རྒྱལ་པོས། རྗེ་སངས་རྒྱས་བྱ་བ་ཀུན་མཁྱེན་ཡིན། །དེ་སྤང་རྟོགས་ཚོགས་གཉིས་མཐར་ཕྱིན་ཡིན། །
ང་ཕ་མའི་དོན་དུ་དེ་འདོད་པས། །དུས་དང་པོར་ཐོས་པས་སྒྲོ་འདོགས་བཅད། །དུས་གཉིས་པར་བསམ་པས་སྒྲོ་འདོགས་བཅད། །དུས་གསུམ་པར་སྒོམ་པས་སྒྲོ་འདོགས་བཅད། །
ཀྱེ་དེ་ཡང་གཅིག་ཉིད་མ་ཡིན་ཏེ། །ང་ཐོས་དུས་ཙ་ན་བསམ་སྒོམ་བདོ། །ང་བསམ་དུས་ཙ་ན་ཐོས་སྒོམ་བདོ། །ང་སྒོམ་དུས་ཙ་ན་ཐོས་བསམ་བདོ། །ང་གཅིག་ཏུ་མ་ལུས་བསྡོམས་
བྱས་ནས། །ཆོས་ལམ་དུ་ཁྱེར་ནས་འགྲོ་ཤེས་པ། །ང་བཀའ་གདམས་ཕྱོགས་ཆར་མ་ལྷུང་བའི། །དོན་རྒྱ་འབག་བཞིན་དུ་འཕྲུལ་ཤེས་པའི། །ལེགས་ཀུན་ཏུ་གཏོགས་ཏེ་
བཀའ་གདམས་ཡིན། །ཞེས་གསུངས་པ་ལྟར། ཐོབ་རྐྱང་གིས་ཆོག་པར་མི་འཛིན་པར། དོན་ལ་ཡང་ཡང་དཔྱོད་པ་དང། རྒྱུད་ཐོག་ཏུ་བསྐོར་ཏེ་ཉམས་ལེན་གྱི་གནད་ལ་

[089A]༄༅། །སྒྲོ་འདོགས་གཅོད་པ་གཙོ་བོར་མཛད་དེ་འཕྲལ་འཕྲལ་དུ་ཕྱག་ལེན་ལ་བཏབ་པའི་སྒོ་ནས་ཐོས་བསམ་སྒོམ་གསུམ་ཡ་མ་བྲལ་བར་གཅིག་གྲོགས་སུ་གཅིག་
འཁྱེར་ཤེས་པ་ཇོ་བོ་བཀའ་གདམས་པའི་རྣམ་ཐར་ཁོ་ན་བདག་གིར་བཞེས་མོད། འོན་ཀྱང་ད་དུང་ཐུགས་དགོངས་ལ། སྔར་ཕན་ཆད་ནི་ས་ཐག་རིང་ཐུང། དཀའ་ཚེགས་ཆེ་ཆུང་
བཟའ་བཏུང་གི་བཀྲེས་སྐོམ་སོགས་གང་ལ་ཡང་མ་བལྟས་པར་ཟས་གོས་སོགས་ཉེར་མཁོ་ཐམས་ཅད་རང་གི་རྒྱབ་ཁོ་ནར་ཁྱེར་ཏེ་བླ་མ་དམ་པ་མང་པོའི་ཞབས་དྲུང་དུ་བསྙེགས་
ནས་ཐོས་པ་ཡང་དེང་དུས་ལ་བལྟོས་ནས་འབྲིང་པ་ཙམ་བྱ་རྒྱུ་བྱུང། ད་ནི་ཡོན་ཏན་མཐའ་ཡས་པར་བསྟོད་པ་ལས། འགའ་ཞིག་འདི་ན་རིགས་པར་ལྡན་པའི་ཚིག་སྨྲ་ཡང། །
རང་གི་ཚིག་དང་འགལ་བར་བྱེད་པས་གཞན་དག་འདུལ་བར་མི་ནུས་ཞེས། །དེ་སླད་ཁྱོད་ཀྱིས་ཉམ་ངར་ལྷུང་བའི་འགྲོ་རྣམས་ཐུགས་ལ་བཞག་མཛད་ནས། །རེ་ཞིག་བདག་ཉིད་མ་
དུལ་བ་ཉིད་འདུལ་བར་མཛད་ཕྱིར་བརྩོན་པ་ལགས། །ཞེས་དང། སྐྱེས་རབས་ལས། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་པར་འགྱུར། །

[089B] བསླབ་བཏུས་ལས། བཟོད་བྱ་ཐོས་པ་བཙལ་བར་བྱ། །དེ་ནས་ནགས་སུ་གནས་པར་བྱ། །མཉམ་པར་བཞག་ལ་བརྩོན་པར་བྱ། །ཞེས་གསུངས་པ་ལྟར། ཐོས་པ་ཙམ་
གྱིས་རང་རྒྱུད་ཀྱང་འདུལ་མི་ནུས་ན། གཞན་རྒྱུད་འདུལ་མི་ནུས་པ་ལྟ་ཅི་སྨོས། དེས་ན་ད་ཕྱིན་ཆད་རང་གནས་དབེན་པར་འདུག་སྟེ་དམ་སྡོམ་མིག་གི་འབྲས་བུ་ལྟར་བསྲུང་བཞིན་པའི་
སྒོ་ནས་ཐོས་དོན་རྣམས་ལ་སྒྲུབ་པ་སྙིང་པོར་བྱས་ནས་རང་གཞན་གྱི་དོན་རྒྱ་ཆེན་པོ་འགྲུབ་པ་ཞིག་ཅི་ནས་ཀྱང་བྱ་དགོས་དགོངས་ཏེ། རྗེ་ཉིད་དགུང་གྲངས་སོ་ལྔར་ཕེབས་པ་ཟད་པ་ཞེས་པ་མེ་
སྟག་ལོ་འདི་ནས་བཟུང་ཕལ་ཆེར་བཅད་རྒྱ་ཁོ་ནའི་ངང་ནས་སྒྲུབ་པ་འབའ་ཞིག་མཛད་ཅིང། ཁྱད་པར་རྗེ་ཉིད་དགུང་གྲངས་སོ་དྲུག་ཏུ་ཕེབས་པ་རབ་བྱུང་ཞེས་པ་མེ་ཡོས་ལོའི་དགུན་གྱི་
དུས་ཕྱི་ལོ་དགུང་ཀེག་གི་སྐུ་གེགས་ཞི་ཕྱིར་ཕྱག་རྡོར་འཁོར་ལོ་ཆེན་པོའི་བསྙེན་སྒྲུབ་ཡུན་རིང་མཛད། དེ་སྐབས་ལྷག་པའི་ལྷས་བྱིན་གྱིས་བརླབས་པའི་རྟགས་མཚན་དུ་མ་ཡང་བྱུང་
བར་མངོན་ཏེ། སྐབས་ཤིག་སྐུ་གམ་དུ་བཅར་མི་ཞིག་ནས་བདག་ཅག་གི་ས་སྔགས་ཀྱིས་ནད་སོགས་ལ་ཕན་བསྐྱེད་ཆེ་ཚུལ་ཞིག་ཁ་མཁས་ལྟ་བུས་ཞུས་པར་བརྟེན། བདག་ལ་རྗེ་

[090A]༄༅། །བླ་མ་མཆོག་གི་བཀའ་ལས། དགེ་སློང་ངག་ནུས་ཤིན་ཏུ་ཆེ་བ་ཡིན་འདུག་ང་ལ་ནི་དེ་ཙམ་གྱི་ངག་ནུས་མེད་པ་འདྲ་ཞིག་ཡོད་དེ། སྔ་མོ་ཕྱག་རྡོར་འཁོར་
ཆེན་གྱི་བསྙེན་པ་བྱས་སྐབས། མཁའ་རུ་ཁང་གསར་པའི་གཉེར་ཚང་ཆེན་མོ་གཤེགས་པའི་བསྔོ་རྟེན་དུ་འཁོར་ཆེན་གྱི་བྲིས་ཐང་ཤིན་ཏུ་ལེགས་པ་ཞིག་བྱུང་བ་སོགས་རྨི་
ལྟས་དང་རྟགས་མཚན་བཟང་ངོ་ཆེ་བ་མང་པོ་དང། རྩ་སྔགས་ཀྱི་བཟླས་པའི་སྐབས་ཕལ་ཆེར་གྱི་རྨི་ལམ་དུ་བཀྲས་དགེ་སྤྱི་ཁང་ལྷོའི་ནང་དང། ལྕང་ར། ཁང་སྟེང། སྤང་བད་
ཀྱི་སྲུབ་སོགས་སྦྲུལ་ཁ་དོག་མི་གཅིག་པ་མང་པོས་ལང་ལོང་དུ་ཁེངས་པ་དང། ཁྱད་པར་ཐོ་རངས་ཀྱི་རྨི་ལམ་ཞིག་ལ་ཀླུ་རིགས་བརྒྱད་ཡིན་སྙམ་པའི་སྦྲུལ་ཁ་དོག་
མི་གཅིག་པ་བརྒྱད་ཀྱིས་རང་གི་ལུས་བརྒྱན་ཏེ་སྤྱི་ཁང་ལྷོའི་སྤང་བད་ཀྱི་སྟེང་ནས་འཕུར་ཏེ་ཁམས་རིང་ཁ་པའི་ལྕང་རའི་སྟེང་གི་ནམ་མཁར་གར་མང་པོ་བྱས་པ་སོགས་བྱུང་
ཡང། བསྙེན་མཚམས་གྲོལ་ནས་རིང་པོར་མ་ལོན་པར་དངུལ་ཆུ་མདུད་ལངས་པའི་ཨ་མ་གཉེན་ནད་ཀྱིས་ན་བར། སྔགས་ཆུ་གཏོང་བ་སོགས་བྱས་ཀྱང་གཞན་མར་འགོས་པ་ནི་མ་བྱུང་

[090B] ཞེས་ཕེབས། ལོ་འདིར་དངུལ་ཆུའི་རྒྱལ་བའི་སྲས་པོ་ཐོགས་
མེད་བཟང་པོ་དཔལ་གྱི་སྣང་བརྙན་བྱིན་རླབས་ཀྱི་གཟི་འོད་འབར་བའི་སྤྱན་སྔར་བརྒྱ་མཆོད་སྣ་ལྔ་ཚར་ལྔ་འབུལ་བར་མཛད་པའི་རེའི་རྒྱུར་མེ་ནས་ཁལ་གཅིག་དྲི་བཟང་རེད་
མཆོད་མར་ཁལ་གཅིག་དྲི་ཆབ་ཀྱི་གུར་ཀུམ་ཕུལ་གང། མཆོད་རྩམ་ཁལ་ཕྱེད་གཉིས། རྒྱ་ན་མར་ཉག་དོ་བཅས་ཡོད་པ་འདི་མན་གྱི་བརྒྱ་མཆོད་ཕལ་ཆེར་ལ་ཡང་འདྲ་ཞིང་ལོ་འདི་
ཡན་ཆད་ཀྱི་བརྒྱ་མཆོད་ལ་བསྙེལ་ཐོ་མ་བྱུང་འདུག་དེ་ལྟར་སྒྲུབ་པ་ཁོ་ན་གཙོ་བོར་མཛད་ཀྱང་གཞན་ངོ་མ་ལྡོག་པ་ལྟ་བུས་ལྷ་མོའི་ཤོ་མོ་དང། གཟའ་བདུན་སྐོར་གྱི་རྩིས་མོ་ཅི་རིགས་
པའི་སྒོ་ནས་ཐུགས་བརྟག་མཛད་པ། ཕྱག་མདུད་གནང་བ། ཁྱིམ་པ་ཕོ་མོའི་རྒྱན་གོས། གོ་མཚོན། སྲོག་ཆགས་ཀྱི་འབུལ་བ་བཞེས་པ་བཅས་མཛད་དགོས་བྱུང་བ་ཏིང་ངེ་འཛིན་ཁྱད་པར་
ཅན་སྒོམ་པ་ལ་གེགས་དང་གཡེང་རྐྱེན་ཤིན་ཏུ་ཆེ་བར་བརྟེན། དེ་རྣམས་རྩ་བ་ནས་སྤོང་བའི་ཐུགས་འདུན་ནར་མར་ཡོད་ཐོག་རྗེ་ཉིད་དགུང་གྲངས་སོ་བདུན་དུ་ཕེབས་པ་རྣམ་བྱུང་

[091A]༄༅། །ཞེས་པ་ས་འབྲུག་ལོ་དངུལ་ཆུ་ཐད་མ་ མོ་རྩིས་ཀྱི་སྒོ་ནས་ཤར་ཕྱོགས་སུ་མགྱོགས་པར་སོང་
ན་རྩད་ཆོད་འབྱུང་བར་ལུང་བསྟན་པ་ལྟར། དེ་འཕྲལ་རྗེས་གཅོད་པ་སོང་བས་རིང་པོར་མ་ལོན་པ་སྐྱེར་པ་འབྲུག་ཅེས་པའི་རྐུན་པོ་ལག་འཛིན་ཐེབས་ཏེ་མཐོང་གཞིས་སུ་བཙོན་འཇུག་
བྱས། རྐུན་པོའི་བུད་མེད་དེ་སྐུ་ཉེའི་ཆར་གཏོགས་ཤིག་ཡིན་སྟབས་ཞུ་ངོ་ཞུས་པར། ཐུགས་བརྟག་ཞལ་གསལ་བའི་རྐྱེན་གྱིས་རྐུན་པོར་བཙོན་འཇུག་དང་དཀའ་སྦྱོང་དེ་ལྟར་བྱུང་
བ་ལ་དགོངས། ཐུགས་ལ་མི་བཟོད་པའི་སྙིང་རྗེ་ཆེན་པོ་འཁྲུངས་ཏེ་དེ་འཕྲལ་བཞད་སྔར་ཞུ་ཡིག་འབུལ་བར་མཛད་པས། བཞད་སྡེ་སྤྱི་དང་ཁྱད་པར་སྡེ་ཞབས་དྲུང་ལགས་གུས་
ཞབས་ཆེ་བས་གང་ཅིར་བབས་ཡང་ཤིན་ཏུ་ཆེ་བ་བྱུང་མོད། འོན་ཀྱང་ཕྱག་བྲིས་བཀའ་ལན་དུ། རྒྱལ་ཁྲིམས་ཀྱི་ཆད་པ་འདི་ཉིད་བསྟན་འགྲོའི་བདེ་ཐབས་ཁོ་ནར་བཅས་པ་ཡིན་
པ་ལ། ཉིད་ནས་སྡིག་ཆེན་བླ་མས་མི་འདྲོངས། ནག་ཆེན་དཔོན་པོས་མི་ཐུལ་པའི་རྐུན་ཆེན་སྐྱེར་པ་འབྲུག་ཟེར་བ་འདིར་ཁྲིམས་ཀྱི་ཆད་ལས་མ་གཏོང་གསུང་བ་དེ་བཞིན་ཅུང་

[091B] ཐུགས་དགོངས་ལ། ཁོང་བདེན་དེ་ཐམས་ཅད་ང་རང་གིས་གཞན་གྱི་ངོ་སྲུང་དུ་མོ་རྩིས་བྱེད་པ་སོགས་མི་ཤེས་དགུ་ཤེས་བྱས་པ་དེ་རང་གིས་ལན་
པར་འདུག་ད་དུང་བརྟག་པ་བྱེད་པ་དང་འབུལ་བ་མང་པོ་ལེན་པ་སོགས་བྱས་ན་ཡོན་ཏན་ལ་ཡང་བསྐྱེད་ལྟ་ཞོག་དཀོར་ནག་གིས་མྱོས་ཏེ་ཕྱི་མ་ངན་སོང་ཐར་མེད་ཀྱི་རྒྱུ་བྱེད་པར་
མ་ཟད། ཚེ་འདིར་ཡང་སེམས་ལ་བདེ་བའི་སྐབས་མེད་པ་ཞིག་འོང་བར་འདུག་སྔར་ཡིན་ན་སྐྱིད་སྡུག་གི་བླང་དོར་ཐམས་ཅད་བླ་མ་རིན་པོ་ཆེ་དེ་ཉིད་ལ་ཞུ་བ་ཡིན་ཏེ་ད་དེ་ནི་ང་རང་
གི་ཐོད་པས་མ་ཆུན། དེས་ན་རང་ལ་རང་གཅེས་པའི་བསམ་བློས་ད་ཕྱིན་ཆད་བརྟག་པ་བྱེད་པ། སྔགས་མདུད་སྟེར་བ། ཁྱིམ་པ་ཕོ་མོའི་རྒྱན་གོས། གོ་མཚོན། སྲོག་ཆགས་ཀྱི་འབུལ་
བ་ལེན་པ་སོགས་གཏན་ནས་མི་བྱེད་དོ་ཞེས་ཐུགས་ཀྱི་དམ་བཅའ་མཛད་པ་ལྟར། དར། དངུལ། ཇ་མར། ཤ་རྩམ་རྣམས་ལས་གཞན་མའི་འབུལ་བ་གཏན་ནས་མ་བཞེས་པར་སྒྲུབ་པ་
ཁོ་ན་ལ་བརྩོན་པར་མཛད་ཅིང། ལོ་འདིར་དངུལ་ཆུར་བརྒྱ་མཆོད་སྣ་ལྔ་ལན་གཉིས་ཀྱང་འབུལ་བར་མཛད་དོ། །རྗེ་ཉིད་དགུང་གྲངས་སོ་བརྒྱད་དུ་ཕེབས་པ་དཀར་པོ་ཞེས་པ་ས་མོ་སྦྲུལ་གྱི་

[092A]༄༅། །ལོའི་སྨིན་དྲུག་ཟླ་བའི་ཚེས་ལྔ། རེས་གཟའ་ནམ་མཁའི་ནོར་བུ། ཟླ་སྐར་ཆུ་སྨད་ལ་བབས་པའི་ཉིན་བདག་ཉིད་ཨ་མའི་མངལ་ནས་བཙས། དེའི་གནས་
ཚུལ་ཁུ་བོ་དགེ་སློང་ཡེ་ཤེས་ཆོས་རྒྱལ་ཕེབས་ཏེ་ཞུས་པར། ཐུགས་ཤིན་ཏུ་དགྱེས་པའི་ཚུལ་གྱིས་ལྩལ་གུར་ཀུམ་དང་གིའུ་ཝང་གིས་ཡི་གེ་དྷཱི་འདྲི་བ་སོགས་བློ་རྣོ་བའི་ཆོ་
ག་རྣམས་བྱ་རྒྱུའི་བཀའ་བཀོད་དང། ལྷག་པར་ཤེས་རབ་ཆེ་བའི་ཆེད་འཇམ་དབྱངས་དང། ཚེ་རིང་བའི་ཆེད་རྡོ་རྗེ་བཏགས་པ་ཡིན་ཚུལ་དང་བཅས་མིང་འཇམ་དབྱངས་རྡོ་རྗེ་ཞེས་
འདོགས་པར་མཛད་དེ། ཤོག་པུ་སྦྱར་ཤོག་ལ་ཡི་གེ་དབུ་ཆེན་ཟབ་བྲིས་མཛད་པར་དྲི་བཟང་གི་ཁུ་བ་བྱུགས་ཏེ། ཁུ་བོ་ནམ་ཕེབས་པར་སྐུ་མདུན་དུ་བཞག་ནས་ཡང་ཡང་
གཟིགས་ཏེ། ཁོའི་མིང་གི་འགངས་ལ། ཞེས་ཡང་ཡང་གསུངས་ཤིང་མགུལ་བ་སོགས་ལ་འདོགས་རྒྱུའི་ཕྱག་འཕྲེང་གི་ལུང། བྱིན་རླབས་ཕྱག་མདུད། ཁྱད་པར་འདི་
ཁོ་རང་གི་རྨོལ་གྱི་ཡིན་ནོ་གསུངས་ནས་རྗེ་ཉིད་ཀྱི་ཡུམ་གྱི་སྐུ་སྐྱེགས་ཀྱི་དུང་སོགས་གནང། དེས་ན་བདག་ཉིད་བཙས་པ་ནས་བཟུངས་རྗེ་ཉིད་ཞིང་མ་གཤེགས་ཀྱི་བར་

[092B] འགྲོ་འཆག་ཉལ་འདུག་གི་ཞལ་ཏ། ཁྱད་པར་རང་རྒྱུད་ངན་པ་ཉོན་མོངས་པའི་རྒྱལ་བུས་ཆུད་
ཟོས་སུ་བཏང་བ་མ་གཏོགས། ཡོན་ཏན་ཀུན་གྱི་གཞི་རྟེན་ཀ་ཁ་སློབ་པ་ནས་མདོ་རྒྱུད་མན་ངག་གི་བར་ཐམས་ཅད་འབད་མེད་དུ་སྩལ་ཏེ་སྨན་གྱི་མྱུ་གུ་བཞིན་དུ་གཅེས་པར་བསྐྱངས་པའི་
མཐུ་ལ་བརྟེན་ད་ལྟ་མི་གྲལ་ནས་མ་བུད་ཙམ་པ་འདི་བྱུང་བ་ཡིན། རྒྱུ་མཚན་དེའི་ཕྱིར་ངའི་བླ་མའི་བཀའ་དྲིན་ལ་འཁོར་ཐབས་ག་ན་ཡོད། འོན་ཀྱང་ད་ལྟ་ནི་སྐུ་མིག་གིས་མཇལ་བ་དང་
གསུང་རྣ་བས་ཐོས་པའི་སྐལ་བ་དང་བྲལ་བས། དྲན་པས་འཛིན་པ་མ་གཏོགས་མཚན་བརྗོད་པ་ཙམ་གྱིས་མཆི་མ་དབང་མེད་དུ་འཚོར་དེ་དག་ནི་སྡུག་གཏམ་ཞོར་དུ་ཤོར་
བ་ལགས། ལོ་འདིའི་ཟླ་བ་ལྔ་པའི་ཚེས་བཅོ་ལྔའི་ཉིན་བཀྲ་ཤིས་དགེ་འཕེལ་དུ་བསྙེན་བཀུར་ཉིན་ཁྱོངས་བརྒྱ་མཆོད་སྣ་ལྔ་དང་བཅས་པ་དང། ལྷ་བབས་དུས་ཆེན་ཉིན་དངུལ་ཆུར་ཆུ་ཏིང་
བརྒྱ་རྩ་བརྒྱད་སྦྱོར་འབུལ་མཛད་པ་དང་སྟབས་མཚུངས་བརྒྱ་མཆོད་སྣ་ལྔ་གཅིག་འབུལ་བར་མཛད་དོ། །རྗེ་ཉིད་དགུང་གྲངས་སོ་དགུར་ཕེབས་པ་རབ་མྱོས་ཞེས་པ་ལྕགས་རྟ་ལོ་

[093A]༄༅། །སྐུའི་ཉེར་སྤྱད་ཕྲན་ཚེགས་མ་གཏོགས། ཤི་གསོན་གྱི་ཆེད་དུ་ཕུལ་བའི་གསེར་དངུལ། དར་གོས། གྲྭ་ཆས། ཇ་མར། ཤ་རྩ་མ་ཇི་ཡོད་གཏན་ནས་མ་ལུས་
པར་མཆོད་འབུལ་དང། དགེ་འདུན་གྱི་བསྙེན་བཀུར་བྱ་རྒྱུར་བགོ་བཤའ་མཛད། དེའི་ཕུད་ནས་སྐྱབྶ་
འབྲེལ་ཐོབ་པའི་བླ་མ་རྣམས་ལ་སྐྱབས་རྟེན་ཚན་ཆེ་བ་ཕུལ། ཁྱད་པར་ཡོངས་འཛིན་ནོ་མི་ཧན་ཆེན་པོར་སྐྱབས་རྟེན་ཊཾ་སྲང་བཅོ་ལྔ་དང་བཅས་ཞུ་ཡིག་ཚིགས་བཅད་ཙི་ཏྟའི་རི་མོ་
ཞེས་བྱ་བ།    ༈    །ཀུན་བཟང་བདེ་ཆེན་སྐད་ཅིག་གིས་སྩོལ་ཞིང། །བསྟན་འཛིན་རྒྱལ་མཚན་ཏོག་གྱུར་བསམ་འཕེལ་དབང། །རྡོ་རྗེ་འཆང་
དབང་ཞབས་སྐྱེས་པད་དྲུང་དུ། །གཞན་དང་མི་མཉམ་གསང་གསུམ་ཡོན་ཏན་དང། །གཞལ་མེད་བཀའ་དྲིན་དྲན་པའི་དད་གུས་ཀྱིས། །སྙིམ་པའི་འདབ་འཕྲེང་སྤྱི་བོའི་གཞིར་
བཀོད་ནས། །ཙི་ཏྲ་ཏའི་རི་མོ་རྫོགས་པའི་མཆིང་ །ངོ་མཚར་རང་བཞིན་སྟོང་ལྡན་དུས་ཀྱི་ཆར། །ཞབས་པད་རྡོ་རྗེའི་ཁྲི་ལ་ཉེར་བཀོད་ནས། །བར་མེད་ཆོས་ཀྱི་འཁོར་
[093B] །བསྟན་དང་བདག་སོགས་འགྲོ་བའི་དཔལ་དུ་ཆེ། །འདི་ན་གསུང་ལས་སྐྱེས་པའི་ཐ་ཤལ་ཡང། །སྔོན་བྱོན་དམ་པས་བསྟེན་པའི་རི་སུལ་དུ། །བར་མེད་ངན་སྤྱོད་
མཚན་གྱི་མུན་རུམ་ནས། །དད་གུས་གློག་འོད་འཚེར་བའི་ཁུལ་དུ་གནས། །མཚམས་སུ་གུས་པས་ཞུ་བའི་སྙིང་པོ་ནི། །རྗེ་བཙུན་བླ་མ་མཁྱེན་བརྩེའི་གཏེར་ཆེན་ཁྱེད། །འཛམ་གླིང་
ཆེ་རྒུའི་མཆོད་སྡོང་ཉག་གཅིག་ཏུ། །འཕགས་པས་ནམ་མཁའི་མཛོད་ལ་མངའ་བརྙེས་ཤིང། །ཟག་བཅས་འཁོར་བའི་ཕུན་ཚོགས་མཐའ་དག་གི་ངན་མཚང་མཁྱེན་པའི་སྤྱན་གྱིས་
གཟིགས་པ་དང། །རིན་ཆེན་ས་ལེ་སྦྲམ་དང་ས་ཡི་རྡུལ། །མཚུངས་པའི་ཟབ་མོའི་ལྟ་བ་ཐུགས་ཆུད་པས། །སྟོང་གསུམ་གསེར་གྱིས་བསྐང་སྟེ་རྟག་ཕུལ་ཡང། །ཉིད་ཀྱི་དོན་དུ་
སྲེད་པའི་གོ་སྐབས་ཅི། །འོན་ཏེ་ཡེ་ཤེས་ལྡན་པ་ཉིས་སྟོང་དང། །མ་ནོར་ལམ་སྟོན་བླ་མ་མཉམ་པ་དང། །དད་ལྡན་སློབ་མས་བླ་མ་མཆོད་པའི་ཚེ། །རྒྱལ་ཀུན་བླ་མའི་སྐུ་ལ་བཞུགས་
པ་དང། །ཕྱོགས་དང་དུས་ཀྱིས་བསྡུས་པའི་སངས་རྒྱས་ལས། །བླ་མའི་བ་སྤུ་གཅིག་ཀྱང་ལྷག་པ་སོགས། །རྡོ་རྗེ་འཆང་གིས་རྒྱུད་སྡེ་རྒྱ་མཚོ་ཆེར། །བླ་མ་མཆོག་མཐུན་དངོས་གྲུབ་

[094A]༄༅། །ཀུན་གྱི་གཞི་རུ། །ལན་ཅིག་མིན་པར་ཡང་ཡང་བསྔགས་པ་ལ། །མཐུན་མོང་མིན་པའི་ངེས་པ་ཆེར་དྲངས་ཏེ། །ཚོང་དང་ཞིང་ལས་ཕྱུགས་ཀྱི་འཚོ་སྐྱོང་དང། །ཚུལ་
འཆོས་ཁ་གསག་ལ་སོགས་ལོག་འཚོ་ལས། །བྱུང་མིན་ཁ་བའི་མདངས་འཛིན་ལྷ་ཡི་གོས། །རིན་གཉིས་སྲང་འཁོར་ཆོས་ཀྱི་གྲངས་ལོངས་བཅས། །བདག་དང་བདག་ལ་
བལྟོས་པའི་འགྲོ་བ་ཀུན། །དེང་ནས་སྙིང་པོ་བྱང་ཆུབ་མ་ཐོབ་བར། །སྐྱིད་སྡུག་ལེགས་ཉེས་གནས་སྐབས་ཅིར་གྱུར་ཀྱང། །སྙིང་ནས་རེ་ལྟོས་ཞུ་བའི་རྟེན་དུ་འབུལ། །མགོན་པོ་
ཁྱེད་ལ་མཁྱེན་པའི་སྤྱན་མངའ་བས། །བདག་གི་ཡིད་ལ་ཇི་ལྟར་བརྣགས་པ་ལྟར། །འདི་ཕྱིའི་སྐྱེ་འཕྲེང་ཀུན་ཏུ་རྗེས་བཟུང་ལ། །ཟབ་རྒྱས་དམ་ཆོས་འོ་མས་རྟག་ཏུ་སྐྱོངས། །
ཁྱད་པར་གསར་ལོའི་འབྲས་ལྡན་སྟོན་གྱི་དུས། །དབེན་པའི་རོ་ལ་ཆགས་པའི་དགེ་སྦྱོང་རྣམས། །སྣང་མཐའི་མགོན་གྱི་ཞལ་དཀྱིལ་འདྲེན་བྱེད་ཀྱི། །བདུད་རྩིར་བསྟེན་པ་དེ་ཚེ་
མགོན་ཁྱོད་ཀྱི། །ཞབས་རྡུལ་ས་གསུམ་སྐྱེ་རྒུའི་མཆོད་རྟེན་གང། །བདེ་ཆེན་འཁོར་ལོའི་རྒྱན་དུ་ཉེར་བཀོད་ནས། །གསུང་གི་གསང་བ་ཟབ་མོའི་ཟིལ་མངར་གྱིས། །སྙིང་གི་

[094B] །གཞན་ཡང་རྒྱལ་སྲས་བདག་ཉིད་ཆེ་རྣམས་ཀྱི། །བརྩེ་ཡུལ་མ་དག་སྙིགས་མའི་འགྲོ་བར་ངེས། །འགོ་འདིའི་ཕན་བདེའི་སྦྲང་རྩི་འབྱུང་བའི་
ཁུངས། །ཞྭ་སེར་བསྟན་པའི་པད་ཚལ་མ་ལགས་སམ། །དེ་ཕྱིར་ཀུན་མཁྱེན་རྟ་བདུན་བདག་པོ་ཁྱོད། །བསིལ་ལྗོངས་ལྷ་ཡི་ལམ་དུ་རྟག་བཞུགས་ལ། །འཆད་རྩོད་རྩོམ་པའི་འོད་
ཟེར་རྣོན་པོ་སྟོང། །འགྱེད་པའི་ཐུགས་དམ་རྡོ་རྗེའི་མཆེད་ཟླར་བཞེས། །དེ་སྐད་བྱམས་ལྡན་མ་མའི་སྤྱན་སྔ་རུ། །ཞོ་འཐུང་བྱིས་པས་བླ་རྟོལ་སྨྲ་བ་བཞིན། །གུས་ལྡན་དགེ་སློང་
ཆོས་བཟང་མིང་ལྡན་གྱིས། །རབ་མྱོས་བགྲང་བྱའི་གྲལ་ཆོས་བཟང་པོར་ཕུལ། །ཞེས་འབུལ་བར་མཛད་པའི་བཀའ་ལན་དུ། ལུང་རིགས་ལྷ་ལམ་ཡངས་པོར་རྣམ་དཔྱོད་
རྟ་ལྗང་གི་ཁ་ལོ་བསྐྱོད་བདེ་བ་དགེ་སློང་ཆོས་བཟང། དེང། མངོན་དགེས་འདུ་བགྱིས་པའི་འཚོ་དངོས་གསེར་ལྟར་བཟང་ཞིང། ཆོས་སྤྱོད་རྣམ་པར་དཀར་བའི་བགྱི་འོས་གོང་
འཕེལ་དུ་ཡོད་པ་ནས་འཕྲིན་ཡིག་ཚིགས་བཅད། ལྷ་རྫས། རིན་འཁོར་སྲང་བཅོ་ལྔ་བཅས་ཀྱི་རྟེན་ལྡན་སྤེལ་འབྱོར་ཡིད་རབ་དགའ་བའི་གསོས་སུ་གྱུར། ངོས་ཀྱང་མཆོག་

[095A]༄༅། །གསུམ་གྱི་བྱིན་མཐུར་འདུ་ཕུང་སྙོམས་ཤིང། བསྟན་དང་འགྲོ་ལ་སྨན་རེའི་ལྷག་བསམ་ཀུན་ནས་དགེ་བར་མཆིས། ཉེ་ལམ། ཇི་ལྟར་རྨེད་པར་འོས་པ་ནི་
རང་ཅག་རྒྱལ་བའི་མདོ་སྔགས་ཀྱི་བསྟན་པ་དང་མཇལ་ཞིང། ཐེག་པ་ཆེན་པོའི་དགེ་བའི་བཤེས་གཉེན་གྱིས་རྗེས་སུ་བཟུང་བའི་སྐབས་འདིར་མནོག་ཆུང་ཚེ་འདིའི་རྙེད་བཀུར་སྙན་
གྲགས་མཐའ་དག་རྩྭ་བཞིན་དོར་ནས། དམ་སྡོམ་མིག་འབྲས་ལྟར་སྲུང་བ་གཞིར་བཞག་བཤེས་གཉེན་བསྟེན་ཚུལ་ནས་ཞི་ལྷག་གི་བར་དང། ཟབ་ལམ་རིམ་པ་གཉིས་
ཀྱི་ཉམས་ལེན་རྗེ་བཙུན་ཙོང་ཁ་པ་ཆེན་པོ་ཡབ་སྲས་ཀྱི་དགོངས་བཞེད་དང་མཐུན་པ་ལྷུར་བླངས་ཏེ་སྒྲུབ་པ་མཐར་ཕྱིན་པ་ཞིག་བགྱིས་ཚེ་བསྟན་པ་རིན་པོ་ཆེའི་མིག་རྒྱན་དུ་ཕན་ཞིང་
རང་གཞན་གྱི་དོན་རྒྱ་ཆེན་པོ་འགྲུབ་པ་དམ་པ་གོང་མ་མང་པོའི་རྣམ་ཐར་ལོ་རྒྱུས་ཀྱིས་ཡིད་ཆེས་ངེས་པ་རྙེད་པ་དེ་ལྟར་ཡང། དེང་སྐབས་ཀྱི་བསམ་གཏན་པ་དྲག་ཏུ་རེ་བ་ཕལ་
མོ་ཆེ། ལྷའི་བུའི་བདུད་དང། ཆོས་བརྒྱད་རྣམ་གཡེང་གི་ཁོལ་པོར་སོང་བ་མངོན་སུམ་མིག་གི་སྤྱོད་ཡུལ་དུ་གྱུར་པ་ཞིག་ན། ཁྱོད་རང་ཡང་དེ་ལྟའི་མི་མཐུན་ཕྱོགས་སྤངས་ཏེ་

[095B] འདི་ནས་ཀྱང་ཡིད་སྨོན་ཆོས་ལྡན་གྱི་རེ་བ་མཐའ་དག་དེ་བཞིན་དུ་འགྲུབ་པའི་བླ་མ་མཆོག་
གསུམ་ལ་གསོལ་འདེབས་ནན་ཏན་དུ་བགྱིད་པ་ཡིད་གཅགས་ངོས། སླད་དུ་དགེ་བའི་འཕྲོས་འོས་ཀྱང་རིམ་ལྡན་དུ་ཡོད་པ་མཛོད། རྟེན་སྔགས་མདུད། དམ་རྫས་ལེ་ཚན་བཅས་
ཚེས་བཟང་པོ་ལ། ཞེས་སྩལ་བ་སྒྲུབ་པའི་ལྕག་འདེབས་བླ་ན་མེད་པར་གྱུར། ཡོངས་འཛིན་རིན་པོ་ཆེ་ནས་ཀྱང་རྗེ་འདིས་ཕུལ་བའི་ཞུ་ཡིག་ཚིགས་བཅད་དང། ཤོད་གསོལ་དཔོན་
དགའ་ལྡན་རབ་རྒྱས་པ་ནས་འབུལ་གནང་གི་ཞུ་ཡིག་ཚིགས་བཅད་ཉམས་འགྱུར་ཤིན་ཏུ་ལེགས་པ་ཞིག་བཅས་ཕྱག་དཔེ་དཔེ་སྒྲམ་གྱི་ཧྲག་ཏུ་ཐུགས་ཚགས་བསྐྱངས་ཏེ་སྙན་
ངག་དང་རྩོམ་པའི་གསུང་བགྲོས་ཞུ་མི་བྱུང་རེས་ཀྱིས་འདི་དངུལ་ཆུའི་དགེ་སློང་ཀུན་བཟང་གི་ཡིན། འདི་ཤོད་གསོལ་གྱི་ཡིན་ཞེས་རེ་རེ་ནས་སྟོན་པར་མཛད་རྗེས་རྩོམ་པ་རྒྱག་ན་
དེ་འདྲ་རྒྱག་དགོས་ཞེས་བཀའ་སྩལ་བ་ངེས་ཁུངས་ལས་ཐོས་སོ། །མཚམས་འདིར་བསྙད་པར་འོས་པ་ནི། ཐུགས་རྗེ་དང་བཀའ་དྲིན་འགྲན་ཟླ་མེད་པ་རྗེ་གྲུ་འཛིན་པ་བློ་བཟང་ཚེ་

[096A]༄༅། །རིང་དཔལ་བཟང་པོ་དེ་ཉིད། རྗེ་འདི་དང་སྐུ་ཚེ་སྔོན་མ་དཔག་ཏུ་མེད་པའི་འཕྲེང་བར་དམ་ཚིག་ལ་སེལ་མེད་པའི་བླ་སློབ་ཀྱི་སྐལ་བཟང་ཉམས་སུ་མྱོང་བའི་བག་
ཆགས་སད་པ་ལྟ་བུས། གཞོན་ནུའི་དུས་སུ་ཡང་རྗེ་འདི་གཟིགས་པ་ཙམ་གྱིས་མཆི་མ་འཁྲུག་པའི་དད་གུས་ཚད་མེད་པ་འཁྲུངས་ཏེ། བླ་མ་འདིའི་ཞབས་ལ་གཏུགས་ནས་ཆོས་
ཤིག་བྱ་རྒྱུ་བྱུང་ན་ཅི་མ་རུང་སྙམ་པ་ཐུགས་ལ་རྒྱུན་མར་བྱུང་མོད། འོན་ཀྱང་ཡབ་མེས་དང་སྐུ་མཆེད་ཇོ་ཇོ་སོགས་ལ་གུས་ཞབས་དང་རྩི་ཕྱོགས་ཆེ་བས་དེ་དག་གི་དགོངས་བཞེད་
ལྟར་ཡོང་བཞེས་དང་གསེར་དཔོན་གྱི་ཞབས་གྲས་མཛད་པ་སོགས་འཇིག་རྟེན་གྱི་བྱ་གཞག་ཁོ་ནས་དུས་འདའ་བ་ལས་རེ་ཞིག་ཆོས་མཛད་པའི་སྐབས་མ་རྙེད་རུང། རྗེ་བཙུན་བླ་མ་
མཆོག་དགུང་གྲངས་བཞི་བཅུ་དང། རྗེ་གྲུ་འཛིན་པ་ཉི་ཤུ་རྩ་ལྔར་ཕེབས་པ་སྐྱེས་བདག་ཅེས་པ་ལྕགས་ལུག་ལོ་འགོར་རྗེ་འདི་ཉིད་ཀྱི་སྐུ་གམ་དུ་བཅར་ཏེ། བདག་ལ་ཤེས་རབ་
གཏན་ནས་མེད་པ་མ་གཏོགས་སྔ་མོ་ནས་བཟུངས་ཆོས་བྱེད་འདོད་ཞིག་སྙིང་ཐག་པ་ནས་ཡོད་རུང་ད་བར་སྐབས་མ་རྙེད། ད་ཆ་གྲྭ་ཆས་སོགས་གསང་བས་བསྒྲིགས་ཟིན་པ་ཡིན་པས་

[096B] དེར་མ་ཟད་འདི་ཕྱི་བར་དོ་ཐམས་ཅད་ཀྱི་སྐྱིད་སྡུག་སྐྱབས་གནས་རྗེ་བཙུན་བླ་མ་ཁྱེད་རང་ལ་ཞུས་ཏེ་ཅི་གསུང་གི་བཀའ་ལས་མི་འདའ་བར་དམ་འཆའ་བ་ཡིན་པས་ཐུགས་བརྩེ་བ་ཆེན་པོས་རྗེས་སུ་གཟུང་དུ་གསོལ། ཞེས་སོགས་སྙན་ཞིང་འཇེབས་པའི་སྒོ་ནས་གསོལ་འདེབས་མཛད་པར། རྗེ་འདི་ཞལ་
འཛུམ་བག་དང་བཅས། འོ། ཆོས་བྱས་ནས་བླ་མས་ཅི་གསུང་བསྒྲུབ་རྒྱུ་ཡིན་གསུང་པ་དེ་རྣ་བ་ལ་ཤིན་ཏུ་སྙན་པ་ཞིག་བྱུང་བས། ཞལ་ངོ་རང་གིས་དེ་ལས་མ་འདས་ན་བདག་གིས་གང་
ཕན་བྱེད་པ་ཡིན། ཤེས་རབ་སྡུག་པོ་རང་མེད་དམ་གསུངས་པར། ཤེས་རབ་མེད་ངེས་ལགས་ཏེ། སྔ་མོ་ཡོང་བཞེས་པའི་ཞབས་གྲས་སུ་བསྐྱོད་སྐབས་བྱིས་པ་དག་ཡིག་ནས་ཉིན་རེར་
ཚིག་རེ་བཟུང་བ་ཡང་མཐར་མགོ་མ་ཐོན་པ་འཇོག་དགོས་བྱུང་ཚུལ་ཞུས་པར། འོ་ན་ཤེས་རབ་མེད་ངེས་སུ་འདུག་ཀྱང་ཉམས་ལེན་ནུས་ན་ཤེས་རབ་ཆེ་བའི་ཐབས་ལས་སླ། ད་ལམ་དགེ་ཚུལ་
བསྒྲུབ་རྒྱུ་དེ་སྔགས་ཆེན་དཔེ་ཐུབ་པ་ཆེན་པོ་ནས་མཛད་ན་ལེགས་པར་འདུག་པས་དེའི་ཞུ་བརྒྱུད་འདི་ནས་བྱས་པས་ཐུས་ཞེས་སོགས་གསུངས་ནས་སྔགས་ཆེན་ལ་སྐྱབས་ཞུ་དང་བཅས་སྣེ་

[097A]༄༅། །སྦྱོར་གྱི་ཞུ་ཡིག་འབུལ་བར་མཛད་པའི་བཀའ་ལན་རྗེ་གྲུ་འཛིན་པ་ཉིད་ཀྱི་མདུན་དུ་སྩལ་བར། ཆེད་ཞུའི་སྙིང་པོ་ནི། རྗེ་དྲུང་བློ་བཟང་ཚེ་རིང་ཁོ་པ་དགེ་ཚུལ་བསྒྲུབ་ཆེད་ཁོ་བོའི་
གམ་དུ་སླེབས་པ་དང་དུས་མཚུངས། གྲུབ་དབང་མི་ལ་བཞད་པ་རྡོ་རྗེའི་སྐུ་བརྙན་ཤིང་ཁྲོལ་གང་ཙམ་ལྷག་གནས་ཀྱི་མེ་ཏོག་འཐོར་ཕྱིར་ཕེབས་བྱུང་བ། ཁོ་པ་ཆོས་བློས་བཏང་གི་སྒྲུབ་
པ་སྙིང་པོར་བྱེད་པའི་ཆོས་པ་བཟང་པོ་ཞིག་ཡོང་བའི་རྟེན་འབྲེལ་ཨེ་ཡིན་སྙམ་པའང་ཡིད་ལ་ཤར་བས། དམ་པ་ཉིད་ནས་ཀྱང་དགེ་ཚུལ་འདི་པ་སྨན་གྱི་མྱུ་གུ་ལྟར་སྐྱོང་བར་མཛོད་མཛོད་
ཅེས་དང། ཡང་དག་ལམ་ལ་མོས་པའི་སྐལ་ལྡན་ཁྱོད། །ཆོས་བརྒྱད་སྤྲོས་པས་དབེན་པའི་ནགས་ཚལ་དུ། །ཐེག་མཆོག་དགོངས་དོན་བདུད་རྩིའི་ཟིལ་མངར་ལ། །ཅི་དགར་སྤྱོད་པའི་སྐལ་
བཟང་འདི་རྨད་བྱུང། །དེ་སྐད་འཕྲིན་ཡིག་བཧྲ་མ་ར། །ལེགས་པར་བཤད་པའི་སྣང་གླུ་ཅན། །ལྷ་རྫས་སྐྱེས་ཀྱི་ཤོག་རླབས་ཀྱིས། །ཆོས་ལྡན་མདུན་སར་འཕུར་ཏེ་སོང། །ཞེས་ལུང་བསྟན་
ཕེབས་པ་ལྟར། རྗེ་གྲུ་འཛིན་པ་འདི་ཉིད་བསྟན་འགྲོ་ལ་ཕན་པའི་སྐྱེས་བུ་ཁྱད་འཕགས་ཡིན་པ་རྗེ་འདིས་ཀྱང་མངོན་སུམ་དུ་དགོངས་ཏེ། འདི་ནས་བཟུངས་ཞིང་མ་གཤེགས་ཀྱི་བར་

[097B] ཁྱད་པར་དང་པོར་མཁྱེན་རབ་ཆེ་བའི་ཐབས་
སུ་དགའ་ལྡན་ལྷ་བརྒྱ་མའི་མན་ངག་ཟབ་མོ་གནང་བས། སྔར་ཉིན་རེར་ཚིག་རྐང་རེ་ཡང་མགོ་མི་ཐོན་པ་དེ་ལྟར་རུང་ཕྱིས་འཆད་རྩོད་རྩོམ་གསུམ་གང་ལ་ཡང་ཐོགས་པ་མེད་པའི་མཁས་
གྲུབ་ཆེན་པོ་དེ་འདྲ་བྱུང་བ་ཡིན། རྗེ་གྲུ་འཛིན་པ་ཉིད་ནས་ཀྱང་ཐོག་མར་སྐུ་གམ་བཅར་སྐབས་དམ་བཅའ་ཇི་ལྟར་མཛད་པ་བཞིན་ལེགས་ཉེས་བླང་དོར་ཐམས་ཅད་རྗེ་འདི་ཉིད་ལ་ཞུས་ཏེ་བཀའ་
ལས་ཕྲ་མོ་ཙམ་ཡང་མི་འདའ་ཞིང། གསུང་ཆོས་གནང་བ་སོགས་ཀྱི་སྐབས་ཀྱང་འུ་རང་ཚོ་ཆོས་ཚུལ་ཚུལ་ཡོང་བ་འདི་སྐྱབས་མགོན་བླ་མ་རིན་པོ་ཆེ་ཁོང་གི་བཀའ་དྲིན་ཉག་གཅི་
ཡིན་ཞེས་གསུངས་ནས་སྤྱན་ཆབ་ལྷུག་པར་འབྱིན། གཞན་མ་དེང་སང་རང་གི་བློ་ནུས་ཀྱིས་དོན་གོ་བ་ལྟ་ཅི་ཚིག་གི་བསྡེབས་ཕྱོགས་ཙམ་ཡང་མ་ཤེས་པ་ལ། བླ་མས་དཔེ་བྱས་དོན་
བྱས་ནས་ར་སྤྲད་པ་དང་མན་ངག་ཞལ་གསལ་པོ་རྣམས་ཀྱི་བཀའ་དྲིན་ལ་བརྟེན་ཕྲན་བུ་བློ་ཡུལ་དུ་འཇགས་པ་རྣམས་ཀྱང། ལུག་གི་རིལ་མ་ལ་རས་ངོ་སོའི་དཔེ་ལྟར་རང་གིས་

[098A]༄༅། །ཕོ་བརྒྱབས་ནས་ཤེས་པ་ཡིན་ཚུལ་ལས། བླ་མ་དེའི་བཀའ་དྲིན་གྱིས་ཤེས་པ་ཡིན་ཚུལ་ཁའི་ཟུར་ནས་འདོན་པ་ལྟ་ཞོག་འདི་སྐོར་ལ་ང་རང་མཁས་ཁོ་དེ་ཙམ་གྱི་
མཁས་པ་མེད། ཅེས་སོགས་འུད་མང་པོ་བཤད་ནས་ཁོ་རང་ལ་མཁས་པའི་གྲགས་པ་ཐོབ་ཏུ་རེ་བ་མང་དུ་སྣང་ཡང། ར་རག་རིལ་གྱི་འུར་རྡོ་ར་རག་རིལ་གྱི་མགོ་ལ་ཡོང་བའི་དཔེ་ལྟར་
ལས་འབྲས་མི་བསླུ་བའི་བདེན་པས་དེ་འདྲའི་ཆོས་ཀྱིས་རང་གཞན་ལ་ཇི་ཙམ་གནོད་པ་ལས་ཕན་ཐོགས་འབྱུང་བ་མི་སྲིད་པ་ལགས་པས་སྙིང་ནས་བདག་ལེགས་སུ་འདོད་པ་
རྣམས་ཀྱིས་ཚུལ་འདི་ལ་ཟབ་པར་བྱའོ། །འདི་སྐབས་མདོག་སྨན་སྡིངས་སྟོང་པའི་བྲིས་པ་དགེ་སློང་འགངས་ཤིན་ཏུ་ཆེ་བ་ཞིག་ཡོད་པ་ནས། སྨན་སྡིངས་འདི་ཉིད་རྒྱལ་སྲས་
ཕྱག་རྡོར་ནོར་བུའི་གདན་སར་སོང་གཤིས་རྟེན་གསུམ་སོགས་འགངས་ཆེ་བ་ཡོད་རུང་དུས་ཀྱི་འགྱུར་བས་ཉམས་ཚབས་ཆེ་བ་དང། ལྷག་པར་ལུང་པ་རང་གི་ས་བཅུད་ཉམས་
པ་ལྟ་བུ་ཞིག་འདུག་པས། རྗེ་ཉིད་ཀྱི་ཞབས་ཀྱིས་བཅགས་ཙམ་ཞིག་ངེས་པར་དགོས་ཚུལ་ལན་གྲངས་དུ་མའི་བར་དུ་དབུ་ནན་ཞུས་པར། རྗེ་འདི་ཉིད་ཕྱིས་གཟིམ་ཕུག་གི་ཐེམ་
[098B] སྔོན་དུ་ཇི་ལྟར་གླེང་བ་ལྟར་རྗེ་རང་ཉིད་ཀྱི་སྐུ་འཕྲེང་གོང་མའི་གདན་ས་ཡིན་པའི་རྟེན་འབྲེལ་
དང། ཁྱད་པར་འཁྲིད་བརྒྱ་དང་ན་རོ་མཁའ་སྤྱོད་མའི་གདམས་པ་ཞུ་བར་སྟོད་ཕྱོགས་སུ་ཕེབས་བཞེད་ཡོད་བཟུང་འབྲེལ་ལ་བརྟེན་ཞལ་གྱིས་བཞེས་ཏེ་ལོ་འདིའི་ཟླ་བ་བཞི་པའི་ནང་གདོག་སྨན་སྡིངས་
སུ་ཕེབས། དབང་རྗེས་གནང་ལུང་ཁྲིད་སོགས་དང། ཁྱད་པར་བྲིས་པ་དགེ་སློང་ནས་ཉམས་གསོ་མཛད་པ་མང་པོར་ལྷག་གནས་ཀྱི་མེ་ཏོག་འཐོར་བ་དང་ས་བཅུད་གསོལ་བའི་བུམ་པ་ཁ་ཤེས་
འཛུད་པ་སོགས་མཛད་པས། བུམ་པ་འབྱུང་བཞིའི་གནོད་པས་རུལ་སྐྱོན་མ་བྱུང་བ་དེ་སྲིད་ཀྱི་བར་ཕྱོགས་དེར་ལོ་ལེགས་ཤིང་སྐྱ་རྒྱལ་བ་སོགས་རྫོགས་ལྡན་གསར་དུ་ཚེས་པ་ལྟ་བུ་བྱུང་ཞེས་
ཡུལ་དེའི་མི་རྣམས་གླེང། དེ་ནས་གསང་སྔགས་མཁར་དུ་ན་རོམ་ཁའ་སྤྱོད་མའི་ཆོས་སྐོར་ཞུ་བ་དང། རྫ་བསླངས་མཁར་དུ་འཁྲིད་བརྒྱ་ཞུ་བ་གང་རུགས་གཅིག་ལས་ད་ལམ་མི་འོང་བར་
འདུག་པས་ཅི་དྲག་སྙམ་དུ་དགོངས་པའི་ཐོ་རངས་ཤིག་མནལ་ལམ་དུམ། རུས་པའི་རྒྱན་དྲུག་སོགས་གྲུབ་ཆེན་གྱི་ཆས་སུ་བཞུགས་པའི་རྣལ་འབྱོར་པ་ཞིག་གིས་གོས་ཆེན་སེར་པོ་ལ་བསྒྲིལ་

[099A]༄༅། །བའི་དཔེ་ཆ་ཞིག་རྗེ་ཉིད་ལ་གནང་བ། ཕྱག་གཡས་ཆོས་འཆད་དང་གཡོན་མཉམ་གཞག་མཛད་པའི་སྟེང་དུ་བཞེས་ཏེ་ཅི་ཡིན་གཟིགས་པར། ནཱ་རོ་མཁའ་སྤྱོད་བཞུགས་
ཞེས་པ་ཞིག་དང། ནཱ་རོ་ཆོས་དྲུག་བཞུགས་ཞེས་པ་ཞིག་འདུག་པས་གྲུབ་ཆེན་འདི་ནཱ་རོ་པ་ཡིན་པར་འདུག་དགོངས་པ་བྱུང། ཕྱིས་ནཱ་རོ་ཆོས་དྲུག་གི་རྒྱུད་འདེབས་ཁ་སྐོང་དུ། ནཱ་རོ་མཁའ་
སྤྱོད་སྨིན་གྲོལ་ལམ་བཟང་དང། །ནཱ་རོ་ཆོས་དྲུག་གདམས་དག་སྤེལ་བ་ལ། །ནཱ་རོ་ཏ་པས་བྱིན་བརླབས་དྲིན་ཅན་རྗེར། །གསོལ་བ་འདེབས་སོ་བདེ་སྟོང་ཡེ་ཤེས་སྩོལ། །ཅེས་མཛད་འདུག་
པར་ཞལ་ནས། སངས་རྒྱས་ཀྱི་གསུང་ཚིགས་བཅད་གཅིག་ཙམ་བརྩམས་པར་ཡང་སངས་རྒྱས་ཀྱི་བྱིན་རླབས་ཞུགས་པར་གསུང་ན། དས་མཁའ་སྤྱོད་མའི་ཆོས་སྐོར་མང་པོ་བརྩམས་
ཤིང་ནཱ་རོ་ཆོས་དྲུག་གི་འཁྲིད་བཏང་བ་འདི་ལ་ཡང་ནཱ་རོ་པའི་བྱིན་རླབས་ཤིག་ཞུགས་པ་ཡིན་ནམ་སྙམ་ནས་དེ་ལྟར་བྱས་པ་ཡིན་གསུང་ཡང། དོན་དུ་མནལ་ལྟས་དེ་ལ་དགོངས་
པར་མངོན། དེའི་སང་ཐུགས་དགོངས་ལ་རྨི་ལམ་ལ་བརྟགས་ན་ནཱ་རོ་མཁའ་སྤྱོད་ཞུས་པ་ལེགས་པ་ལྟར་འདུག་ཀྱང་དེ་ལ་ངེས་པ་ཆེ་བ་ཅི་ཡོད་དགོངས་ཏེ། རྒྱལ་སྲས་ཕྱག་རྡོར་

[099B] དང་པོར་གཟན་རིལ་གཉིས་ཀ་སྟབས་གཅིག་ཏུ་ཐོན་པར། གཉིས་ཀ་ཞུ་ཐུབ་ན་ལེགས་པ་
ཡོད་འདུག་ཀྱང་ད་ལམ་ཐུབ་རེ་མི་འདུག་དགོངས་ཏེ། སླར་ཡང་གཟན་རིལ་གཉིས་ཀ་བཅུག་སྟེ་བསྒྲིལ་བ་མནལ་ལམ་ལྟར་གསང་སྔགས་མཁོར་དུ་ནཱ་རོ་མཁའ་སྤྱོད་མ་ཞུས་ན་
ལེགས་པ་ཐོན་ཏེ། སྣྲོན་ཟླའི་ཆོས་བརྒྱད་ཀྱི་ཉིན་གསང་སྔགས་མཁར་དུ་སྙན་ཞུ་མཛད་པར་བྲིས་པ་དགེ་སློང་ཉིད་མངགས། དེ་ཉིན་ཐོ་རངས་ཀྱི་དུས་སུ་རྡོ་རྗེ་ཆོས་དང་ཞལ་མི་གཉིས་
པ་རྗེ་བཙུན་དགའ་ལྡན་དར་རྒྱས་དཔལ་བཟང་པོའི་མནལ་ལམ་དུ། བུ་མོ་ལོ་བཅུ་དྲུག་ལོན་པའི་ན་ཚོད་དང་ལྡན་པ། སྒྲ་སིལ་བུར་གྲོལ་བ། སྨ་ར་དང་སྨིན་མ་སེ་ཁྱུག་གེ་བ་བྱས་པ་ཞིག་
གཟིམ་ཆུང་དུ་ཐལ་གྱིས་བྱུང་སྟེ་རྣལ་འབྱོར་མའི་བེའུ་བུམ་ཁྱེར་སོང་བར། དེ་ཁྱེར་ནས་ཅི་བྱེད་གསུངས་པས། འདི་རང་གི་བདག་པོ་ལ་སྤྲོད་དགོས་པ་ཡོད་ཟེར་བར། ཅིས་ཀྱང་
ཁྱེར་ན་ལུང་ཞིག་གཏོང་དགོས་ཡོད་པས་དེ་མ་གྲུབ་པར་འཇོག་རོགས་གསུངས་པས་ཀྱན་མ་ཉན་པར་བཞད་མོ་བྱེད་བཞིན་དུ་ཁྱེར་བ་ཞིག་བྱུང། འདི་ནི་རྡོ་རྗེ་འཆང་ཚར་ཆེན་བློ་

[100A]༄༅། །གསལ་རྒྱ་མཚོ་རྗེ་བཙུན་མས་རྗེས་སུ་བཟུངས་པ་དང་ཚུལ་འདྲ་བར་མངོན་ཏེ། ཁོང་ཡང་བཀྲ་ཤིས་ལྷུན་པོའི་ཁྲོན་པ་ཆེན་མོའི་ཐད་དེར་ཕེབས་པས། བུད་མེད་ལང་ཚོ་དར་
ལ་བབས་པ། སྨ་ར་དང་སྨིན་མ་སེ་ཁྱུག་གེ་བ་བྱས་པས་ཁྱེད་ལ་རྡོ་རིང་པའི་གསུང་ལས་ཁ་འུར་མྱུར་དུ་བྱོན་གསུང་གི་གདའ། དེའི་ལག་རྟག་འདི་ཡིན་ཞེས་གླེགས་བམ་ཆུང་ངུ་ཞིག་
གཏད་པ་མཁའ་སྤྱོད་མའི་བེའུ་བུམ་དུ་འདུག་མི་འབྱངས་པར་ཁ་འུར་ཕེབས་ནས་རྒྱུ་མཚན་ཞུས་པར་བཞད་མོ་དང་སྦྲགས། འའི་མཁའ་སྤྱོད་མས་གདན་འདྲེན་ལ་ཕྱིན་གདའ་
བ་གསུང་པ་བྱུང་འདུག་པས་སོ། །དེ་ནས་བྲིས་པ་དགེ་སློང་སྐུ་གམ་དུ་བཅར་ནས་སྙན་ཞུ་མཛད་པར། ཞལ་གྱི་མཆུ་སྒྲོས་མངོན་པར་གསལ་བའི་འཛུམ་གྱིས་ཁོང་རང་ཆོས་འདིའི་བདག་པོ་
ཡིན་པར་འདུག་པས་ངེས་པར་ཡོང། དེ་ཡང་བྱིན་རླབས་དེ་ཡང་མར་གྱི་ཚེས་བཅུ་ཞིག་དང་བསྟུན་དགོས་ཡོད་པས། དེ་རིང་དགེ་སློང་ཉིད་ང་རང་གི་རྟ་འདི་ཞོན་ནས་སོང། སང་ཉིན་
བླ་མ་རྟ་འདི་ལ་ཆིབས་དགེ་སློང་གིས་ཞབས་ཞུ་བྱས་ནས་ཤོག་གསུང་པ་ལྟར། ཚེས་དགུའི་ཉིན་ཕེབས་པས་གསང་སྔགས་མཁར་དུ་ཕེབས་གྲུབ་འཕྲལ་མེ་ཏོག་གི་ཆར་རྡུལ་ནོན་པ་

[100B] འདི་སྐབས་མུག་ཡ་མས་ཆེན་མོའི་མཇུག་ཏུ་སོང་བས་ཆར་པ་ཆིལ་ཏེ་འབབ་རྒྱུ་གཏན་ནས་མེད་རུང། དེ་ནུབ་ནས་བཟུངས་ཆར་ཤིན་ཏུ་ཆེ་བ་བབས་པས། རྗེ་དགའ་ལྡན་དར་རྒྱས་
བཞད་མོ་དང་བཅས་འུ་རང་བླ་སློབ་གཉིས་ཀྱིས་ཆོས་འཆད་ཉན་བྱས་པ་དེ་ཆར་འབེབ་བྱས་པ་འདྲ་ཞིག་བྱུང་ཞེས་གསུངས། གང་ལྟར་ཡང་ངོའི་ཚེས་བཅུ་དེ་ནས་བཟུངས་རྗེ་བཙུན་དགའ་ལྡན་དར་རྒྱས་
དཔལ་བཟང་པོའི་ཞབས་པད་བསྙེན་ཏེ། རྒྱལ་མཆོག་ལྔ་པ་ཆེན་པོས། དབང་པོ་རབ་འབྲིང་ལུས་འདིས་མཁའ་སྤྱོད་བགྲོད། །ཐ་མ་བར་དོར་དཔའ་བོ་མཁའ་འགྲོས་བསུ། །ཆེས་མྱུར་འདའ་ཀའི་
ལམ་གྱིས་སྐད་ཅིག་འཕོ། །ཡང་ཐ་སྐྱེ་བ་བརྒྱུད་ནས་དངོས་གྲུབ་ཐོབ། །ཨ་ཧོ་མ་དང་མཁའ་འགྲོའི་ཞལ་གྱི་རླངས། །མངར་པོར་འཐུལ་འདི་ནཱ་རོ་ཏ་པ་ནས། །སྙན་རྒྱུད་ཚད་མ་བཞི་ལྡན་འཛིན་ནུས་
པའི། །མཁས་དང་གྲུབ་པར་བརྒྱུད་ཀྱི་གཞན་དུ་མིན། །ཞེས་གསུངས་པ་ལྟར། རྣལ་འབྱོར་མ་རྒྱུད་ཐམས་ཅད་ཀྱི་ཡང་སྙིང། གྲུབ་ཆེན་ནཱ་རོ་པ་ཆེན་པོའི་བཞེངས་སྲོལ། བལ་པོ་ཕམ་ཐིང་པ་སྐུ་མཆེད་
ནས་རིམ་གྱིས་དཔལ་ས་སྐྱ་པ་ཆེན་པོ་ལ་བཀའ་བབས་པ། ས་སྐྱའི་ལྕགས་རི་མི་འདའ་བའི་གསར་ཆོས་བཅུ་གསུམ་མམ་ཀླུ་པའི་གསེར་ཆོས་བཅུ་བཞིར་གྲགས་པའི་ཡ་གྱལ། མཆོག་གཙོ་བོར་

[101A]༄༅། །བསྒྲུབས་པས་མཐུན་མོང་ཞར་ལ་འགྲུབ་པ་དམར་མོ་སྐོར་གསུམ་གྱི་ནང་ཚན། ངོར་རྫོང་གོང་གསུམ་སོགས་ས་སྐྱའི་སྔགས་ཀྱི་བསྟན་འཛིན་གཞན་ལ་མ་གྲགས་པའི་
སློབ་བཤད་ཀྱི་གདམས་པ། ཚར་ཆེན་བློ་གསལ་རྒྱ་མཚོ་ཡབ་སྲས་ཀྱི་མཐུན་མོང་མ་ཡིན་པའི་མན་ངག་སྙན་རྒྱུད་བཞི་དང་ཚད་མ་བཞི་སྟེ་སྙན་རྒྱུད་ཚད་མ་བཞི་ལྡན་གྱི་གདམས་
པ༑ གདུལ་བྱ་དབང་པོ་རབ་ཀྱིས་བཟླས་བརྗོད་ཙམ་དང། འབྲིང་གིས་ལངྐ་ལི་ཡའི་སྒྲུབ་པ་ལ་བརྟེན་ནས་ལུས་འདི་མ་སྤངས་པར་མཁའ་སྤྱོད་དུ་བགྲོད་ནུས་པ། ཐ་མ་བར་དོའི་གནས་
ནས་མཁའ་སྤྱོད་དུ་བགྲོད་པ། ཆེ་ཆེར་མྱུར་བ་འདའ་ཀ་མའི་གདམས་པ་ཉམས་སུ་བླངས་ན་བར་དོའི་འཇིགས་སྐྲག་མྱོང་མི་དགོས་པར་ལུས་སེམས་བྲལ་མ་ཐག་སྐད་ཅིག་གིས་
མཁའ་སྤྱོད་དུ་བགྲོད་ནུས་པ། ཡང་ཐ་རྣམས་ཀྱིས་ཀྱང་མ་མཐའ་སྐྱེ་བ་བཅུ་དྲུག་ཚུན་ལ་མཆོག་གི་དངོས་གྲུབ་ཐོབ་ནུས་པ་སོགས་དོན་གནས་ཀྱི་ཆེ་བ་མཐའ་ཡས་པ་དང་ལྡན་
རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་དབང་མོའི་སྨིན་བྱེད་སིནྡྷུ་རའི་དཀྱིལ་འཁོར་དུ་དབང་བསྐུར་བ། གྲོལ་བྱེད་བསྐྱེད་རིམ་རྣལ་འབྱོར་བཅུ་གཅིག་དང། རྫོགས་རིམ་རྩ་དབུ་

[101B] རྒྱབ་རྟེན་རྒྱ་བོད་ཀྱི་མཁས་གྲུབ་རྣམས་ཀྱི་ལེགས་བཤད་ཀྱི་ཆུ་ཀླུང་གཅིག་ཏུ་བསྡུས་པའི་རྒྱ་མཚོ་ལྟ་བུའི་བེའུ་བུམ་ཡོངས་སུ་རྫོགས་པའི་ལུང། གཞན་ཡང་ཚེ་དབང་
འཆི་མེད་དཔལ་སྟེ་སོགས་རྗེས་གནང། སྨན་མདོ་བརྒྱད་བརྒྱ་པ་དང་ལྕང་སྐྱའི་གསུང་མཁོ་གནད་ཆེ་བ་སོགས་ལུང་མང་པོ་བསན། འདི་ནས་བཟུང་བླ་མ་འདི་ཡང་རིགས་ཀྱི་ཅོད་པན་
མཆོག་ཏུ་བསྟེན་ཅིང། བླ་མ་འདིས་ཀྱང་སྐབས་འདིར་ཡང་སྲི་ཞུ་ཆེན་པོ་མཛད་ཅིང་རྗེས་སུ་ཡང་སྤྱན་གྱི་འབྲས་བུ་བཞིན་དུ་བསྐྱངས་ཏེ་སྲས་ཀྱི་ཐུ་བོ་དམ་པར་གྱུར། ཆོས་སེང་ཕལ་ཆེར་
ཆོས་ཀྱི་གསུང་གླེང་སྤྱི་དང་ཁྱད་པར་མདོ་རྒྱུད་ཀྱི་དཀའ་གནད་མཐའ་ཡས་པར་དྲི་བ་མཛད་པར། རྗེ་འདིས་ཐུགས་བསམ་ཙམ་ཡང་མ་བཞེས་པར་ལན་ཐོགས་མེད་ཕུལ་བས། རྗེ་དགའ་
ལྡན་དར་རྒྱས་ཧ་ལས་ཏེ། རྗེས་སུ་བྲིས་པ་དགེ་སློང་ལ། ངས་མཁས་པ་མང་པོ་དང་ཆོས་ཀྱི་གླེང་མོ་མཐའ་ཡས་པ་བྱེད་མྱོང་སྟེ། དངུལ་ཆུ་རི་ཁྲོད་པ་བླ་མ་ཆོས་བཟང་ལགས་ཞུ་བ་དེ་
ལས་རིག་པ་དྭངས་མདོག་ཁ་བ་མ་ཐོང། ཁོང་གི་མཁྱེན་པ་དེ་ཅི་ཡིན་ཞེས་ཀྱང་གསུངས་འདུག། དེ་ལྟར་རྗེ་བཙུན་དགའ་ལྡན་རྒྱས་ཀྱི་ཞབས་དྲུང་ནས་གདམས་པའི་སྤྲོས་པ་རྣམས་

[102A]༄༅། །ལེགས་པར་ཆོད་དེ་ཚོང་པ་ཚོང་ལེགས་པའམ། དེད་དཔོན་ནོར་བུ་ལོན་པ་ལྟར་དགྱེས་ཚུལ་དཔག་ཏུ་མེད་པ་དང་བཅས་རིམ་གྱིས་ཆིབ་བསྐྱོད་དེ་བཞད་དངུལ་རིའི་གཟིམ་
ཕུག་ཏུ་ཕྱག་ཕེབས། སྔར་བཞིན་སྐུ་མཚམས་བཅད་རྒྱའི་ངང་ནས་ཐོས་བསམ་སྒོམ་གསུམ་ཁོ་ན་དང། ཁྱད་པར་དུ་ཡང་རྗེ་འདིའི་ཡི་དམ་གྱི་གཙོ་བོ་རྡོ་རྗེ་འཇིགས་བྱེད་དང། བདེ་
མཆོག་དྲིལ་བུ་བ་དང། རྡོ་རྗེ་རྣལ་འབྱོར་མ་གསུམ་ལ་མཛད་ཅིང། དེའི་ནང་ནས་ཀྱང་ཆེས་མཆོག་ཏུ་གྱུར་པ་ནི་རྗེ་བཙུན་རྡོ་རྗེ་རྣལ་འབྱོར་མ་འདི་ཉིད་ལ་མཛད་པ་ཡིན། དེའི་རྒྱུ་མཚན་
ཡང། རྗེ་འདི་རང་གིས་མཛད་པའི་རྗེ་བཙུན་རྡོ་རྗེ་རྣལ་འབྱོར་མ་ནཱ་མཁའ་སྤྱོད་ཀྱི་སིནྡྷུ་རའི་དཀྱིལ་འཁོར་སྒྲུབ་མཆོད་དང་དབང་གི་ཆོག་བདེ་ཆེན་གསལ་སྒྲོན་ཞེས་བྱ་བའི་མཇུག་
གི་སྨྲ་ཚིག་ཏུ། སྨྲས་པ། རྣལ་འབྱོར་མ་རྒྱུད་བྱེ་བ་བཅུ་དྲུག་གི་ནང་ན་རྒྱལ་མཚན་ཏོག་ལྟར་མངོན་མཐོ་བ། གསང་སྔགས་མཐར་ཐུག་འཁོར་ལོ་བདེ་མཆོག་གི་ཡང་སྙིང་མཁའ་
སྤྱོད་བྱུ་རུའི་སྨིན་ལོགས་གང། །རྒྱ་གར་པཎ་ཆེན་ནཱ་རོ་ཏ་པ་དང། །བོད་ཡུལ་བསྟན་པའི་བདག་པོས་སྐྱ་པའི། ཐུགས་བཅུད་གསེར་གྱི་ཆོས་ཞེས་ཡོངས་གྲགས་ཀྱང། །ཚད་ལྡན་

[102B] །འོན་ཏེ་སྔ་མོའི་ལས་སྨོན་ཤུགས་བཙན་པས། །བདག་གིས་སྙན་རྒྱུད་ཚད་མ་བཞི་ལྡན་ཐོབ། །རྒྱུད་དང་རྒྱ་བོད་མཁས་པའི་གཞུང་མང་མཇལ། །ཡང་དག་ལྟར་སྣང་
རྣམ་དྦྱེའང་ཅུང་ཟད་ཕྱེད། །དེ་ཕྱིར་སྒྲུབ་དཀྱིལ་བདེ་བ་ཆེན་པོའི་ལམ། །མ་ལུས་གསལ་བར་ལྟ་བའི་སྒྲོན་མེ་འདི། །གཟུར་གནས་བློ་གསལ་དོན་གཉེར་ཅན་རྣམས་ཀྱིས། །ལོངས་ལ་མཁའ་སྤྱོད་ཞིང་
དེ་བགྲོང་པར་མཛོད། །བདག་ཀྱང་དགེ་འདིས་ལུས་སེམས་བྲལ་མ་ཐག་ཕྱི་ནང་མཁའ་སྤྱོད་གོ་འཕང་མངོན་གྱུར་ཏེ། །གསོན་གཤིན་འབྲེལ་ཐོགས་ཀྱིས་མཚོན་མ་རྒན་འགྲོ། །མཐའ་
དག་བདེ་ཆེན་ལམ་འདིས་སྒྲོལ་གྱུར་ཅིག་ཅེས་ལྷ་འདི་དང་སྐུ་ཚེ་སྔོན་མ་ནས་ལས་སྨོན་བཙན་པོ་ཡོད་པར་གསུངས་ལ། དེ་ཡང་སྔོན་དུ་བཤད་པ་ལྟར་རྗེ་འདི་རྒྱལ་སྲས་ཕྱག་རྡོར་ནོར་བུར་གྱུར་པ་དེའི་
ཚེ་ཡང་རྗེ་བཙུན་མ་འདི་ཉིད་ཡི་དམ་གྱི་གཙོ་བོར་བསྟེན་ཏེ་སྣང་བརྙན་བཞེང་བ་དང། ཁྱད་པར་དགུང་ལོ་བཞི་བཅུ་ཞེ་བརྒྱད་ཡན་རང་ལ་ཨོཾ་གསུམ་མ་འབུམ་ཕྲག་བརྒྱ་དང་ཉི་ཤུ་རྩ་དྲུག་ལྷག་ཙམ་
སོང་ཚུལ་འདུག་ཅིང། གཞན་ཡང་ཚར་ཆེན་རྡོ་རྗེ་འཆང་གི་སྲས་ཀྱི་ཐུ་བོ་འཇམ་དབྱངས་མཁྱེན་བརྩེའི་དབང་ཕྱུག་གི་ཡོངས་གྲགས་ལ་མེས་པོའི་ཚ་བོ་དང། ངོན་དུ་ཨ་ཁུའི་ཚ་བོར་གྱུར་པ་རྡོ་རྗེ་འཆང་

[103A]༄༅། །དབང་ཕྱུག་རབ་བརྟན་གྱི་རྣམ་ཐར་ལས། དེ་ནས་མཉན་ཡོད་བྱ་རྒོད་གཤོང་དུའང་མ་དབྱངས་དགའ་བའི་བཤེས་གཉེན་གྱིས་སྤྱན་དྲངས། སྙན་རྒྱུད་ཀྱི་ཆོས་མང་དུ་སྩལ་
འོད་གསལ་དུ་རྫ་ཐོག་འོག་གི་ཤོང་ལ་འགྲོ་རྩིས་བྱས་པར་སྐོར་ལམ་དུ་བནྡེ་ཆས་བཟང་སྣུམ་བག་དང་ལྡན་པས་ཕྱག་བགྱིས་བྱུང་བའི་ངག་ནས་དངུལ་ཆུ་ན་བློ་གསལ་རྒྱ་མཚོའི་གཏེར་ཡོད་དོ། །
ཟེར་བཞིན་པའི་ངག་ནས་རྗེས་འབྲངས་ཏེ་ཇོ་བོའི་སྐུ་མདུན་གྱི་ཐད་དུ་ངའི་མིང་ལ་གནོད་སྦྱིན་རྡོ་རྗེར་གྲགས་ཞེས་འཛུམ་འཛུམ་ངོ་ཤེས་གང་ཡང་ཞུ་བ་ཞིག་རྨིས། ཞེས་དང་དེའི་བར་སྐབས་
ཀྱི་ཚིགས་བཅད་དུ་ཡང། མཉན་ཡོད་བྱ་གཤོང་ལུང་བྶྪན་ངོ་མཚར་རྙེད། ཅེས་གསུངས་འདུག་པ་འདིའི་དོན་ཅུང་ཟད་བཤད་ན། རྗེ་ཚར་ཆེན་གྱི་གསུང་ལ་འཇམ་དབྱངས་མཁྱེན་བརྩེའི་དབང་
ཕྱུག་གིས་ཟིན་བྲིས་མཛད་པའི་མཁའ་སྤྱོད་བགྲོད་པའི་ཉེ་ལམ་ཞེས་པར་བསྒོམ་བྱའི་དོན་ལ་ཐོས་བསམ་གྱིས་སྒྲོ་འདོགས་གཅོད་པ་བསྐྱེད་རིམ་གྱི་བྱ་བ་དང། བཅད་དོན་ཉམས་སུ་
ལེན་པ་སེམས་འཛིན་གྱི་བྱ་བ་གཉིས་འདྲེས་མ་ལྟ་བུར་བཞུགས་པ། རྗེས་འབྲངས་འགའ་ཞིག་གིས་སོ་སོར་མ་ཕྱེད་པར་ཕྱག་ལེན་འཆལ་བ་བྱུང་བའི་ཉེས་པ་ཁེགས་ཕྱིར། རྒྱལ་
[@DATA INCOMPLETE HERE]

[108B] འདི་ལ་སོགས་པའི་མཛད་པ་ངོ་མཚར་བ་རྣམས་རྗེ་ཉིད་ཡོན་ཏན་སྦེད་པ་ཁོ་ན་མཛད་པས་ཕལ་ཆེར་མི་གསུང་ལ། གསུངས་པ་རྣམས་ཀྱང་མནལ་ལམ་ཡིན་ཁུལ་དང་ངེས་པ་
མེད་ཚུལ་ཤ་སྟག་གསུང་ཡང། དོན་དུ་དངོས་དང་མནལ་ལམ་གང་ཡིན་ཆ་མ་འཚལ། གང་ལྟར་འདི་ཉིད་ནི་སྔོན་དུ་དྲངས་པའི་ལུང་བསྟན་ལས། འདི་དང་འབྲེལ་པ་གང་ཡོད་པཿ་དེའི་སྐྱེ་བ་བདུན་ནས་
ནིཿ་ཕྱིར་མི་ལྡོག་པའི་ས་ལ་གྣས་ཞེས་དང། གང་ཚེ་སེམས་ཅན་འཆི་ཁམྶ་ཞིག་པོ་དེའི་མཚན་ཐོས་པས་ཚེ་འདིའི་སྣང་བ་ནུབ་མ་ཐག་རབ་ཏུ་དགའ་བའི་ས་ཐོབ་འྒྱུར་ཞེས་གསུངས་པ་དེ་
དག་ལ་ངེས་པ་རྣམ་དག་འདྲེན་བྱེད་དང། ཇོ་བོའི་བསྟོད་པར། གཡོར་པོ་མཚམས་རུར་བུ་མོས་མགོ་རྒྱན་ཕུལ། ཤི་བ་བསན་ནས་དེ་ཡི་སྒྲིབ་སྦྱོང་མཛད། །རིགས་ཀྱི་བུ་མོ་ལྷ་རུ་སྐྱེས་ཞེས་གསུངས་
འགྲོ་བའི་འདྲེན་པ་ཁྱོད་ལ་གསོལ་བ་འདེབས། །ཞེས་གསུངས་པ་དང་ཚུལ་མཚུངས་པས་འགྲོ་བའི་འདྲེན་པ་བླ་ན་མེད་པ་ཡིན་ཅིང། གཞན་དེང་སང་གི་སྒོམ་ཆེན་མཚམས་དང་བུག་སྒོ་འདག་སྦྱར་
ལ་མིང་བཏགས་ནས་ནང་དུ་ལྐོག་ཉལ་བྱེད་པ་འགའ་ཞིག་ཀྱང་རྟོགས་པ་མང་པོ་བརྙེས་ནས་གྲུབ་པའི་གོ་འཕང་མཐོན་པོར་སླེབས་པའི་ཟོལ་གྱིས་སྨིན་མ་ཟེངས་ཟེངས་དང་སྐད་ཆེ་སྐད་ཆུང་

[109A]༄༅། །སྐད་བྱེད་པ་འདི་འདྲ་ལ་བསམ་ན། རྙེད་བཀུར་ཐམས་ཅད་མི་གཙང་བ་ཕྱིས་པའི་རྔོ་བ་བཞིན་དུ་དོར་ནས་བྱང་ཆུབ་ཁོ་ན་དོན་དུ་གཉེར་བའི་བསམ་པས་འགྲོ་འཆག་ཉལ་འདུག་
གི་སྤྱོད་ལམ་ཐམས་ཅད་དགེ་བའི་བྱ་བ་ཁོ་ན་ལ་བསྒྱུར་ནུས་པ་འདི་ལྟ་བུས་མཆོག་དང་མཐུན་མོང་གི་དངོས་གྲུབ་མྱུར་དུ་འགྲུབ་པ་གདོན་མི་ཟའོ། །རྗེ་ཉིད་དགུང་གྲངས་ཞེ་གཉིས་སུ་ཕེབས་པ་དཔལ་
གདོང་ཞེས་པ་ཆུ་བྱ་ནག་པ་ཟླ་བའི་ཚེས་འགོ་ནས་བཟུངས། ཚེ་འདིའི་བདེ་ཐབས་འགྲུབ་པ་ཙམ་ལ་ཆོག་ཤེས་མི་བྱེད་པར་ཐར་པ་དང་ཐམས་ཅད་མཁྱེན་པའི་གོ་འཕང་ཁོ་ན་དོན་དུ་གཉེར་བའི་སྐལ་བ་
བཟང་པོ་ཅན་གྱི་ཞལ་སློབ་ཁ་ཤས་ལ། བྱང་ཆུབ་ལམ་གྱི་རིམ་པ་བདེ་ལམ་གྱི་མྱོང་འཁྲིད་སྔོན་འགྲོ་སྦྱོར་བའི་ཆོས་དྲུག་ནས་ཆོས་ཀྱི་བདག་མེད་བསྒོམ་ཚུལ་གྱི་བར་ལ་ཆོས་ཐུན་སུམ་ཅུ་དང། ཆོས་
ཐུན་རེ་རེ་སོང་བ་དང་བླ་སློབ་སོ་སོར་བཞུགས་ནས་ཕྱག་མཆོད་མཎྜལ་སོགས་གསག་སྦྱང་དང་འབྲེལ་བའི་སྒོ་ནས་སྐབས་གང་ཡིན་གྱི་དོན་ཞག་དྲུག་བདུན་རེ་བསྒོམས་ནས་མྱོང་བ་སྣེ་ཟིན་སྐྱེ་བར་
བྱས། ཡང་ཆོས་ཐུན་དེའི་རྗེས་མ་གནང་བ་སོགས་མཛད་པས་ཟླ་བ་བརྒྱད་པའི་ཚེས་ཉེར་གསུམ་ཙམ་ལ་དངོས་གཞི་གྲུབ་ནས། ཚེས་ཉེར་ལྔའི་ཉེན་རྒྱལ་སྲས་ལྷ་ཁང་དུ་སེམས་བསྐྱེད་མཆོད་

[109B] འདི་ལ་སོགས་པ་ལམ་རིམ་བློ་སྦྱོང་གི་འཁྲིད་གནང་བའི་སྐབས་ཕལ་ཆེར་ལ་དབྱིབས་
དང་ཁ་དོག་མི་འདྲ་བའི་འཇའ་སྤྲིན་སྣ་ཚོགས་དང། མེ་ཏོག་གི་ཆར་དབྱིབས་དང་ཁ་དོག་མི་འདྲ་བ་མང་པོ་ནམ་མཁར་ལྡིང་བ་དང། སྔོན་མེད་པའི་དྲི་ཞིམ་པོས་ཉེ་སྐོར་ཁྱབ་པ་སོགས་ངོ་མཚར་
བའི་ལྟས་མང་པོ་བྱུང་ཚུལ་པ་སྣམ་ཁྲིམས་གླིང་པ་སོགས་ལ་བཤད་རྒྱུ་འདུག་ཀྱང་ཇི་བཞིན་བློ་ཡུལ་དུ་མ་ངེས། འདི་སྐབས་ཡིན་ནམ་གང་ལྟར་ལམ་རིམ་བློ་སྦྱོང་ཅི་རིགས་ཀྱི་བཀའ་ཁྲིད་གནང་
སྐབས་ཤིག་མནལ་ལམ་དུ། རྗེ་ཉིད་ཀྱི་སྐུ་ལ་རྒྱལ་མཚན་ལྟ་བུ་ད་ལྟའི་དུང་གོས་སུ་གྲགས་པ་དེ་འདྲ་བ་ཞིག་གསོལ་ཏེ། རྗེ་བི་ལུང་པ་ཆེན་པོ་ནས་ལམ་རིམ་སྨོན་ཚིག་གསུང་ཆུང་ངུས་བསྐུལ་
བར་མཛད་པ་རྗེ་འདིས་གཙོས་ཚོགས་པ་མང་པོས་སྐྱོར་གནང་དང། ཁྱད་པར་མཇུག་གི་བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག་ཅེས་པར་རྗེ་འདིས་གསུང་ཤིན་ཏུ་ཆེ་བ་ལུང་པ་ཐམས་ཅད་
ཁྲོལ་འགྲོ་བ་ཞིག་མཛད་པ་བྱུང་འདུག་དེ་ཡང་བཀྲ་ཤིས་རྒྱ་མཚོ་ཞེས་པ་ནི་བཀའ་གདམས་གླེགས་བམ་ལས། བཀྲ་ཤིས་གཅིག་ཏུ་བཀྲ་ཤིས་ཀུན། །འདུས་པ་བཀྲ་ཤིས་རྒྱ་མཚོ་སྟེ། །ཞེས་གསུངས་

[110A]༄༅། །པ་ལྟར། བཀྲ་ཤིས་མ་ཚང་བ་མེད་པ་ཐམས་ཅད་ཀྱིས་ཕྱོགས་ཐམས་ཅད་ཁྱབ་པའི་དོན་ནོ། །དེ་མཚུངས་ཤིང་ཁྱིད་བོ་ཟླའི་ཚེས་ཉེར་དྲུག་ནས་བཟུངས་ལམ་རིམ་གྱི་མྱོང་འཁྲིད་སྔར་བཞིན་
དང། ཤིང་ཕག་ནག་ཟླའི་ཚེས་ལྔ་ནས་བཟུངས་བདེ་ལམ་མྱོང་འཁྲིད་སྔར་བཞིན་ཐོག་དགེ་ཚུལ། དགེ་སློང། བྱང་སེམས་གསུམ་གྱི་བསླབ་བྱ། བླ་མ་ལྔ་བཅུ་པ། སྔགས་ཀྱི་བསླབ་བྱ་བཅས་པའི་
བཀའ་བཤད་ཉིན་བཅུ་གཅིག་གི་བར་དུ་གནང་ཞིང། སྔ་ལོ་བཀྲ་ཤིས་ལྷུན་པོར་མང་ཇ་གཅིག་དང་ལོ་གཉིས་ཀྱི་ཁོངས་དངུལ་ཆུར་བརྒྱ་མཆོད་སྣ་ལྔ་ཚར་ལྔ་དང་གྲུ་འཛིན་དུ་གཅིག་ཁྲོ་
ཕུའི་བྱམས་པའི་སྤྱན་སྔར་གཅིག་བཅས་འབུལ་བར་མཛད་དོ། །རྗེ་ཉིད་དགུང་གྲངས་ཞེ་དྲུག་ཏུ་ཕེབས་པ་དབང་ཕྱུག་ཅེས་པ་མེ་གླང་ལོ་སྐྱབྶ་མགོན་པཎ་ཆེན་རིན་པོ་ཆེའི་འཕྲིན་ལས་
དང་རྗེ་འདིའི་ཐུགས་བསྐྱེད་ཟུང་འབྲེལ་ལ་བརྟེན་ཐུགས་སྲས་དམ་པ་རྫེ་གྲུ་འཛིན་པ་ཆེན་པོ་ནས་གང་ཅིའི་ཐུགས་ཁུར་བཞེས་ཏེ་གྲུ་འཛིན་འདིར་དགེ་ལུགས་དགེ་སློང་གི་སྒྲུབ་སྡེ་རྣམ་པར་
དག་པ་ཚུགས། ལོ་འདིའི་དབོ་ཟླའི་མཇུག་ཡོངས་འཛིན་ཆོས་ཀྱི་རྒྱལ་པོ་བཞད་རླངས་མ་ཆབ་བཞེས་སུ་ཕེབས་པར། རྗེ་འདི་ཡང་ཡུན་རིང་མ་མཇལ་བར་བརྟེན་དགྱེས་ཚོར་ཚད་མེད་པ་

[110B] ཁུ་བོ་དམ་པ་བླ་མ་དབུ་མཛད་དབང་རྒྱལ་ལགས་དང་བཅས་སྐུ་མཆེད་དབུ་གུར་གཅིག་ཏུ་བཞུགས། ཡོངས་འཛིན་མཆོག་ནས་ཀྱང་སྐུ་མཆེད་གཉིས་ཀ་ལ་གཟིགས་
པ་རྨད་དུ་བྱུང་བ་མཛད་པས་བཞད་པ་རྣམས་ནས་ད་ལམ་ནུ་རུ་བ་སྐུ་མཆེད་ཀྱིས་སྐད་བཏངས་སོང་ཟེར་བ་བྱུང། བཞད་སྡེ་ལྷན་རྒྱས་ནས་གསོལ་བ་བཏབ་ངོར་དབང་མོ་ཆེ་སྩལ་ཉིན་ཡང་མཎྜལ་བསྐུལ་བ་
སོགས་ཁུ་བོ་དམ་པ་ནས་མཛད་ཅིང་བཞུགས་ཁྲིའི་གཡོན་ཕྱོགས་སུ་གདན་ལྕོག་གི་བཀུར་བཟོས་དང་བཅས་སྐུ་མཆེད་ལྷན་དུ་བཞུགས་པའི་བར་དུ་བདག་ཅག་རང་ལོ་དགུ་པར་སོན་པ་ཡང་ཅི་བདེར་གནས་
ཆོག་པའི་སྐལ་བཟང་ཐོབ། རྗེ་ཉིད་ནས་གསོལ་བ་བཏབ་ངོར་ལམ་གྱི་གཙོ་བོ་གསུམ་གྱི་བཤད་ལུང། འཇམ་དཔལ་ནག་པོ་དང་ཕྱག་རྡོར་གཏུམ་པོ་སོགས་ཀྱི་རྗེས་གནང། གཟིམ་ཆུང་ཚེ་དབང་བཅས་
སྩལ་ཞིང་མཇུག་ཏུ་དངོས་འབུལ་སྦམ་མཐོ་བ་དང་བཅས་བརྟན་བཞུགས་འབུལ་བར་མཛད་སྐབས་བདག་ཀྱང་གསུང་རྟེན་པོད་ཆུང་ཁྱེར་མིར་བཀའ་བཀོད་གནང་བ་ལྟར་སྐལ་བཟང་ཉམས་སུ་མྱོང་
འདི་སྐབས་སེང་བར་ཇི་བྱུང་ལ་ཡོངས་འཛིན་མཆོག་དང་རྗེ་འདི་ལྷན་རྒྱས་ཁོ་ནར་བཞུགས་ཏེ་ཕན་ཚུན་དུ་དྲི་རྩད་སོགས་དམ་པའི་ཆོས་ཀྱི་གསུང་གླེང་གིས་དུས་འདའ་བར་མཛད། ཉིན་གཅིག་དཀར་

[111A]༄༅། །པོ་བའི་གཅེས་བར་པ་ཞུ་བ་ནས་གཟིམ་ཡོལ་གྱི་སྲུབས་སུ་བསྡང་དེ་ལྐོག་ཉན་བྱས་པར། གསུང་གླེང་བྱིངས་ཟ་ཟུར་ལས་མ་གོ་ཡང། དགེ་སློང་རང་ནས་སྔར་གསེར་དངུལ་
སོགས་མི་ལེན་པའི་དམ་བཅའ་བྱས་པ་ཡིན་ནའང། དེ་རང་རེ་གཉིས་ཀས་ཅུང་ཟད་མ་བྱུང་འདུག་ཕྱོགས་འདིའི་སེར་སྐྱ་ཚང་མས་དང་གུས་ཆེ་ངེས་བྱེད་ཀྱིན་ཡོད་འདུག་སྟབས་དེ་རྣམས་ཀྱི་འདོད་
པ་མ་བསྒྲུབ་ན་བྱང་སེམས་ཀྱི་བསླབ་བྱ་དང་ཡང་འགལ་བས་ཕྱིན་ཆད་འབུལ་བ་གང་བྱུང་བླངས་པ་ལེགས་རྒྱུར་འདུག་ཅེས་བཀའ་སྩལ་པ་གསལ་པོར་གོ་ཡང་རྗེ་འདིས་བཀའ་འདྲི་ཞིག་ཞུ་
པར་མཛད་སོང་རུང་ཆེར་མ་ཐོས། ད་ཨ་ཁུས་མི་ཤེས་པ་ངས་ག་ལ་ཤེས་ཞེས་བཀའ་ལན་སྩལ་པ་ཐོས། ད་དུང་གོ་རིས་བསྒྲིམས་ནས་བསྡུད་ཀྱང་གོ་མ་ཐུབ་པའི་མུར་གཉིས་ཀས་ཆེས་ཆེར་
བཤུམས་ཏེ་གསུང་འཕྲོས་ཀྱང་འཕྲོ་སྦད་ཀྱིས་ཆད་སོང་ཞེས་གཅེས་གཅེས་ལགས་ནས་ཐོབ་རྒྱལ་བླ་མ་རིན་པོ་ཆེར་ཞུ་བར་མཛད་འདུག་འདི་ལ་ཐོབ་རྒྱལ་བླ་མ་རིན་པོ་ཆེ་ནས་བཀའ་ལན་འདིར་
བརྟགས་ན་ཡོངས་འཛིན་རྗེ་རང་ལས་ཀྱང་རྗེ་འདི་ལྷག་པར་ཐུགས་ཐག་བཅད་པའི་གསུང་དུ་འདུག་ཅེས་གསུངས། གྲུ་འཛིན་དུ་སྔ་སྲོལ་ལྟར་ཀྱཻ་རྡོར་སྒྲུབ་མཆོད་ཞིག་ངེས་པར་དགོས་པར། ཐུགས་

[111B] ཡོངས་འཛིན་མཆོག་ལ་དེ་ལ་སོགས་པའི་འདོད་ཆོས་མང་པོ་ཞུ་བར་རིང་མིན་གདན་སར་བཅར་ཆོག་པའི་སྙན་
ཞུ་ཕུལ་བར་དགྱེས་བཞིན་ཞལ་བཞེས་བྱུང་བར་བརྟེན། ལོ་འདིའི་ཟླ་བ་ལྔ་པའི་འགོར་གདན་སར་ཆིབ་བསྒྱུར་བསྐྱངས་ཏེ་བཀྲ་ཤིས་ལྷུན་པོར་པཎ་ཆེན་བསྟན་པའི་ཉི་མའི་ཞབས་དྲུང་ནས་རྡོ་རྗེ་འཕྲེང་བ་ནས་བཤད་
པའི་དུས་འཁོར་སྤྱི་ཀའི་དབང། གྲུབ་རྒྱལ་ལུགས་ཀྱི་ཚེ་དབང། འདུལ་བ་རྒྱ་མཚོའི་སྙིང་པོའི་ལྗགས་ལུང་བཅས་བསན། རི་ཁྲོད་དགའ་ལྡན་ཆོས་གླིང་དུ་ཡོངས་འཛིན་ཆོས་ཀྱི་རྒྱལ་པོའི་ཞབས་དྲུང་ནས་གསང་
འདུས་འཇམ་པའི་རྡོ་རྗེ་ལྷ་བཅུ་གསུམ་གྱི་བདག་ཉིད་ཅན་གྱི་དབང། ཀྱཻ་རྡོར་ཌོམྦྷི་ལུགས་ཀྱི་དབང། བཀའ་གདམས་ཀྱི་གསང་ཆོས་ཐིག་ལེ་བཅུ་དྲུག་གི་དབང། གསང་འདུས་འཕགས་ལུགས་ཀྱི་བསྐྱེད་རིམ་
དངོས་གྲུབ་རྒྱ་མཚོའི་བཤད་ལུང་གོང་མའི་ཕྱག་ལེན་མ་ཉམས་པ། རིན་འབྱུང་ནས་བཤད་པའི་ཚོགས་བདག་གླང་སྣ་དམར་ཆེན་གོང་གནོན་དང་བཅས་པ་སོགས་རྗེས་གནང་མཐའ་ཡས་པ། པཎ་ཆེན་བསྟན་པའི་ཉི་
མ་དང་རྗེ་ཡོངས་འཛིན་ཉིད་ཀྱི་གསུང་མཁོ་གནད་ཆེ་བ་ཕལ་ཆེར་གྱི་ལུང་བཅས་བསན། དེ་ནས་བདེ་ཆེན་བླ་མ་རིན་པོ་ཆེ་དེ་ཉིད་ཀྱི་ཉེ་གནས་དམ་པ་བླ་མ་གནས་བརྟན་བློ་བཟང་བཀྲ་ཤིས་ལགས་ནས་སྤྲུལ་པའི་

[112A]༄༅། །སྐུ་རིན་པོ་ཆེར་ཟབ་ཆོས་འགའ་ཞིག་སྩོལ་བ་དང་བཅས་ངེས་པར་ཕེབས་དགོས་ཞེས་པར་བརྟེན་བདེ་ཅན་རི་ཁྲོད་དུ་ཕེབས། སྤྲུལ་པའི་སྐུ་རིན་པོ་ཆེར་བརྟན་བཞུགས་དང་འབྲེལ་བའི་
དངོས་འབུལ་གཟབས་པ་སོགས་ཕན་ཚུན་གྱི་མཛད་སྒོ་ལེགས་ལམ་ཆེ་བ་འགྲན་པ་བཞིན་དུ་གྱུར། སྤྲུལ་པའི་སྐུས་གཙོས་དང་ལྡན་མང་པོར་དབང་རྗེས་གནང་ལུང་ཁྲིད་སོགས་བཞེད་པ་དང་མཐུན་
པའི་དམ་པའི་ཆོས་ཀྱི་ཆར་ཕབས། སྤྲུལ་པའི་སྐུ་འདི་ཡང་དད་པ་དང་མཁྱེན་རབ་ཆེ་བ། ཀུན་སྤྱོད་གཙང་བ། རང་བཞིན་བཟང་བ་སོགས་དམ་པའི་རང་རྟགས་འགོག་མེད་དུ་གསལ་བ་
ཞིག་ཡིན་པས་འདི་ནས་བཟུངས་རྗེ་འདི་མ་གཤེགས་ཀྱི་བར་བསམ་སྦྱོར་གཉིས་ཀྱི་སྒོ་ནས་ཡོངས་སུ་འཛིན་པ་ཆེན་པོར་བཞེས་ནས་བཞད་དུ་ཡང་ལན་གྲངས་དུ་མའི་བར་ཕེབས་ཏེ་
སྒྲ་སྙན། དབང་རྗེས་གནང། ལུང་ཁྲིད། ཐེ་ཚོམ་གྱི་གནས་ལ་དོགས་པ་གཅོད་པ་སོགས་མཛད་པས། ད་ལྟ་མཁས་བཙུན་བཟང་གསུམ་འཛོམས་པའི་བསྟན་འཛིན་གྱི་སྐྱེས་བུ་ཆེན་པོར་
གྱུར་ཏེ་ནཱ་རོ་མཁའ་སྤྱོད་མའི་སྨིན་གྲོལ་གྱི་གདམས་པ་སོགས་རྗེ་འདི་ནས་བརྒྱུད་པའི་ཆོས་རྒྱུན་རྒྱ་ཆེར་སྤེལ་བར་མཛད། རྗེ་འདིས་ཀྱང་ཐུགས་ཀྱི་སྲས་མཆོག་དམ་པར་མཉེས་བཞིན་རྗེས་

[112B] །དེ་སྐབས་བླ་མ་གནས་བརྟན་ལགས་ཀྱི་ཞབས་དྲུང་ནས་སྐུ་གོང་མའི་གསུང་སྐུ་དངོས་ནས་མ་བསན་པ་ཕལ་ཆེར་སོགས་ལུང་མང་པོ་བསན། ཚུར་ལམ་བཀྲ་ཤིས་ལྷུན་པོར་
ཕེབས་ཏེ་སྔགས་ཆེན་རྡོ་རྗེ་འཆང་བློ་བཟང་བསྟན་འཛིན་དཔལ་འབྱོར་དཔལ་བཟང་པོ་ནས་གསང་འདུས་རྩ་རྒྱུད་འགྲེལ་པ་བཞི་སྦྲགས་དང། ལམ་རིམ་ཆེན་མོ་ལ་སོགས་པའི་ལུང་མང་པོ་བསན། ཕེབས་
སྐོར་འདིའི་ཆོས་བསན་པ་ཕལ་ཆེར་གྱི་སྦྱིན་བདག་ཀྱང་རྗེ་རང་ཉིད་ཀྱིས་མཛད་ཅིང། དེ་སྐབས། ཞྭ་གོས་གཟབས་མཆོར་གནམ་ཡེར་ཁྲ་ཐག་ཐག་ཟ་རྒྱུ་འཐུང་རྒྱུའི་ཕྱོགས་དེ་ཉག་ཕྲ་ཕྲ། །ཞེས་པའི་
ངང་ཚུལ་དུ་མ་སོང་བར་དངོས་པོ་རྩལ་སྤྲུགས་ཀྱི་འབུལ་བ་གཟབས་ཤིང་རྒྱ་ཆེ་བ་སེར་སྣ་དང་ཕྲག་དོག་ཟུང་དུ་འབྲེལ་བ་རྣམས་ཨམ་གཙིགས་ཐམ་ཐམ་བྱེད་དགོས་པ་ཕུལ། དེ་ལྟར་བཞེད་དོན་
ཐམས་ཅད་གྲུབ་ནས་རིམ་གྱིས་ཆིབ་བསྐྱོད་དེ་གཟིམ་ཕུག་རྡོ་རྗེའི་ཕོ་བྲང་དུ་ཞབས་སོར་བཀོད་ནས་སྔར་བཞིན་ཐུགས་དམ་བཅད་རྒྱར་བཞུགས་ཤིང་འདི་ལོ་དངུལ་ཆུར་བརྒྱ་མཆོད་སྣ་ལྔ་ཚར་
གཅིག་དང། རླངས་ཆབ་ལྷ་ཁང་དུ་གཅིག་སྔ་ལོ་དངུལ་ཆུར་གསུམ་དང། གྲུ་འཛིན་དུ་གཅིག་བཅས་ཀྱང་འབུལ་བར་མཛད་དོ། །ཡང་མཚམས་འདིར་གླེང་བར་བྱ་བ་ནི། ཐུགས་ཀྱི་སྲས་

[113A]༄༅། །མཆོག་ཐོབ་རྒྱལ་བླ་མ་རིན་པོ་ཆེ་འདི་ཉིད་ནི། ཙ་ན་ཀ་རྒྱལ་པོ་ལུགས་ཀྱི་བསྟན་བཅོས་ལས། བརྩོན་དང་རྟུལ་ཕོད་བརྟག་པ་དང། །བློ་དང་ནུས་པ་ཕ་རོལ་གནོན། །ཡོན་ཏན་དྲུག་
པོ་གང་ལ་ཡོད། །དེ་ལ་ལྷ་ཡང་དགའ་བ་སྐྱེད། །ཅེས་གསུངས་པ་ལྟར། གཞོན་ནུ་ཉིད་ནས་བཟུངས་དད་པ་དང། བརྩོན་འགྲུས་དང། སྙིང་སྟོབས་རྨད་དུ་བྱུང་བར་བརྟེན། ཕོ་རྩལ་སྣ་དགུ་ལ་
རང་བྱན་ཚུད་དེ་ཆེ་བཙན་རྒོད་གསུམ་སུས་ཀྱང་དོ་ཟླ་མི་སྤོབས་པར་མ་ཟད། རྗེ་བཙུན་བླ་མ་འདི་དང་སྐུ་ཚེ་སྔོན་མ་དཔག་ཏུ་མེད་པའི་འཕྲེང་བར་ལས་དང་སྨོན་ལམ་བཟང་པོའི་འབྲེལ་བ་ཤིན་ཏུ་ཆེ་བའི་
མཐུ་ལས་གཞོན་ནུ་ཉིད་ནས་ཐུགས་རྗེ་ཆེན་པོས་རྗེས་སུ་བཟུངས་ཏེ་རེ་འགའ་ནི་བྱིས་པ་འདྲིད་པའི་ཕྱིར་ས་རིས་ལ་སོགས་པའི་སྒོ་ནས་ངོ་མཚར་བའི་གནས་དུ་མ་སྟོན་པར་མཛད་པ་དང། རེས་
འགའ་ནི་མི་ཆོས་གཙང་མ་བཅུ་དྲུག་ལ་སོགས་པའི་སྒོ་ནས་ཡ་རབས་དམ་པའི་ངང་ཚུལ་འདི་དང་འདི་ལྟ་བུ་བྱ་དགོས་ཞེས་དང། རེས་འགའ་ནི་ཡོན་ཏན་དང་ལྡན་པ་ནི་ཡུལ་ཕྱོགས་གང་དུ་སོང་
ཡང་བསྔགས་བརྗོད་བསྙེན་བཀུར་གྱི་གནས་སུ་འགྱུར་བ་ཡིན་པས་རིག་པའི་གནས་འདི་དང་འདི་ལྟ་བུ་ལ་བརྟུན་པ་སྐྱེད་ཅིག་ཅེས་དང། རེས་འགའ་ནི་ཡོན་ཏན་ཐམས་ཅད་གང་ལས་འབྱུང་
[113B] རེས་འགའ་ནི་མི་གཟུགས་བྱད་མཛེས་ཀྱང་རྒྱན་གོས་དང་མི་ལྡན་ན་འཕྱ་དམོད་ཀྱི་གནས་སུ་འགྱུར་བ་ལྟར་ཡིག་
གཟུགས་ལེགས་ཀྱང་དག་བྱེད་དང་མི་ལྡན་ན་མཁས་པ་རྣམས་ཀྱི་ག་ཞའི་གནས་ཡིན་པས་སུམ་རྟགས་དང་དག་ཡིག་ལ་མཁས་པར་སློབ་དགོས་ཞེས་དང། རེས་འགའ་ནི་རང་ཅག་གིས་
ཐོབ་པའི་རྟེན་འདི་རྙེད་དཀའ་ཞིང་དོན་ཆེ་བ་ཡིད་བཞིན་ནོར་བུ་དང་འདྲ་བ་ཡིན་ཀྱང་ཡུན་རིང་མི་གནས་པ་གློག་གི་ཟློས་གར་དང་མཚུངས་པ་ཡིན་པས་དམ་པའི་ཆོས་བསྒྲུབ་པ་ལ་མྱུར་
དུ་བརྩོན་དགོས་ཞེས་དང། རེས་འགའ་ནི་འཁོར་བ་འདི་གང་དུ་གནས་ཀྱང་སྡུག་བསྔལ་ཁོ་ནའི་འབྱུང་གནས་ཡིན་པས་འདི་ལས་ཐར་བའི་ཐབས་ལ་འབད་དགོས་ཞེས་དང། རེས་འགའ་
ནི་ཁྱིམ་ན་གནས་པ་ནི་ཡང་བ། འཇིགས་སུ་རུང་བ། ཉེས་པ་དུ་མའི་འབྱུང་གནས་བཙོན་ར་དང་འདྲ་བ་ཡིན་ལ། རབ་ཏུ་བྱུང་བ་ནི་དེ་ལས་ལྡོག་པ། ལྷ་དང་བཅས་པའི་འཇིག་རྟེན་གྱིས་ཕྱག་
བྱ་བའི་འོས། ཐལ་མོ་སྦྱར་བའི་འོས། ཡོན་གྱི་གནས་སུ་གྱུར་པ་ཡིན་པས་དེ་ལ་སྨོན་ལམ་ཐོབ་ཅིག་ཅེས་སོགས་ཆོས་དང་མཐུན་པའི་ལེགས་བཤད་ཀྱི་འོ་མས་རྒྱུན་དུ་བསྐྱངས་པར་བརྟེན་

[114A]༄༅། །ཆོས་ཕྱོགས་ལའང་དོན་གཉེར་དང་རྣམ་དཔྱོད་འགྲན་ཟླ་མེད་པར་གྱུར་ཏེ་མཁས་པར་རློམ་པ་ཕལ་མོ་ཆེ་ཡང་དྲི་བའི་སྒོ་ནས་མི་སྨྲ་བའི་བརྟུལ་ཞུགས་ལ་འགོད་པར་མཛད་
ཁྱད་པར་བླ་མའི་བཀའ་བཞིན་ཁྱིམ་ནས་ཁྱིམ་མེད་པར་རབ་ཏུ་བྱུང་བ་ཞིག་ནམ་འོང་ན་སྙམ་པ་སྐོམ་པ་ཆུ་དོན་དུ་གཉེར་བ་ལྟ་བུ་རྒྱུན་མར་ཡོད་ཅིང། བླ་མ་དཀོན་མཆོག་ལ་གསོལ་འདེབས་
དང་སྨོན་ལམ་ཡང་ཆག་མེད་དུ་མཛད་མོད། འོན་ཀྱང་ཡབ་དང་གཅེན་རྣམས་པཎ་ཆེན་རིན་པོ་ཆེའི་ཡུམ་མཆོག་དམ་པའི་ཞབས་ཁོང་ཡིན་པར་བརྟེན་རེ་ཞིག་དྲུང་ཡིག་གི་ལས་ཁུར་མཛད་
དགོས་བྱུང་ཡང། ཕ་དམ་པས། བླ་མས་བསྐྱལ་ན་གང་འདོད་གནས་སུ་སླེབས། །རྐང་སླར་མོས་གུས་ཕུལ་ཞིག་དིང་རི་བ། །ཞེས་གསུངས་པ་ལྟར། བླ་མ་དཀོན་མཆོག་ལ་བློ་གཏང་པའི་
བསམ་དོན་བདེ་བླག་ཏུ་འགྲུབ་པ་ཆོས་ཉིད་ཡིན་པས། གང་ཅིའི་འགལ་རྐྱེན་ཞི་ཞིང་མཐུན་རྐྱེན་གྲུབ་སྟེ། རྗེ་འདི་དགུང་གྲངས་ཞེ་བདུན་དུ་ཕེབས་པ་འབྲུ་མང་ཞེས་པས་སྟག་ལོར་ཁྱིམ་གྱི་གནས་
ལ་སོགས་པ་མཆིལ་མའི་ཐལ་བ་བཞིན་དུ་དོར་ཏེ་ཕོ་མོ་ཚང་མ་རབ་ཏུ་བྱུང་ནས། བླ་མ་རིན་པོ་ཆེ་ཉིད་གཟིམ་ཕུག་གི་ཉེ་འདབ་རྒྱལ་སྲས་ཆེན་པོའི་དངོས་སློབ་རྒྱ་མ་བ་ཡོན་ཏན་འོད་ཀྱི་བཞུགས་

[114B] རབ་བྱུང་མ་རྣམས་ད་ལྟའི་པདྨ་ཆོས་སྡིངས་སུ་ཁང་རོ་འདྲ་ཡོད་པར་ཞིག་རྐྱེན་དེ་དང་རྗེ་བཙུན་བླ་མ་མཆོག་གི་
ཐུགས་བསྐྱེད་ཟུང་འབྲེལ་ལ་བརྟེན་འདི་ལོ་པདྨ་ཆོས་སྡིངས་ཞེས་པའི་རབ་བྱུང་མའི་སྡེ་འདི་ཚུགས་ནས་ད་ལྟ་ཡང་འདོན་ཆོས། ཀུན་སྤྱོད། བསླབ་ཁྲིམས་སོགས་གང་ཅི་ནས་བསྟན་པ་རིན་པོ་ཆེའི་མིག་
རྒྱན་དུ་གྱུར་པ་མཆིས། དེ་ལྟར་ཐོབ་རྒྱལ་བླ་མ་རིན་པོ་ཆེ་འདི་ཉིད་སྐྱེས་བུ་ཁྱད་འཕགས་ཡིན་པར་རྗེ་འདིས་སྔ་མོ་ནས་དགོངས་ཏེ་གཞོན་ནུའི་དུས་སུ་ཡང་བསླབ་བྱ་དེ་ལྟར་མཛད་ཅིང། ཕྱིས་ཀྱང་ཞིང་
མ་གཤེགས་ཀྱི་བར་དུ་ཐུགས་རྗེ་ཆེན་པོས་སྤྱན་གྱི་འབྲས་བུ་བཞིན་དུ་རྗེས་སུ་བསྐྱངས་ཏེ་མཐུན་མོང་དང་མཐུན་མོང་མ་ཡིན་པའི་གདམས་པ་ཐམས་ཅད་དགྱེས་བཞིན་དུ་སྩལ། བླ་མ་ཉིད་ནས་ཀྱང་
རྒྱ་གར་མི་གཅིག་ལྷ་གཅིག་བཞིན་དུ། ང་མཁས་དང་ང་གྲུབ་གཞན་ལ་འགྲམ་ཆུ་མ་ལྡང་པར་རྗེ་འདི་གཙུག་གི་ནོར་བུ་བཞིན་དུ་བསྟེན་ནས་མཉེས་པ་གསུམ་གྱི་སྒོ་ནས་མཉེས་པར་མཛད། ལམ་
རིམ་ཆེན་མོ་ཚང་མ་ཐུགས་འཛིན་ཐོག་ཐོས་བསམ་སྒོམ་གསུམ་ལ་བརྩོན་པ་ཆུ་བོ་ཆེན་པོའི་རྒྱུན་བཞིན་མཛད་པས། དེང་གི་དུས་སུ་མཁས་བཙུན་བཟང་གསུམ་གྱི་ཡོན་ཏན། འཆད་རྩོད་རྩོམ་གསུམ་

[115A]༄༅། །གྱི་བྱ་བ་གང་གི་ཐད་ནས་ཀྱང་འགྲན་པའི་ཟླ་དང་བྲལ་བ་འདི་ཡིན་ཅིང། དེ་ཡི་སྡུག་པའང་བླ་མ་བཞིན། །བླ་མའི་འཁོར་ནི་གཉེན་བཞིན་དུ། །ཞེས་པའི་དགོངས་དོན་ཐུགས་ལ་མནགས་
ཏེ། བདག་ཅག་ཉམ་ཆུང་ས་འོག་གི་སྲིན་བུའི་རྗེས་སུ་འགྲོ་བ་ལ་ཡང་རང་ལོ་བཅུ་པར་ཡི་གེ་འདྲི་ཚུལ་སློབ་པར་མཛད་པ་ནས་ད་ལྟའི་བར་དུ་ཐུགས་རྗེའི་གཟིགས་པ་དགེ་བས་སྐྱོང་བཞིན་པ་འདི་ལ་ལགས་
ལོ་འདིར་དངུལ་ཆུར་བརྒྱ་མཆོད་སྣ་ལྔ་ཚར་གཉིས་ཀྱང་འབུལ་བར་མཛད་དོ། །མྱོས་ལྡན་ཞེས་པས་ཡོས་ ཁྱད་པར་དཔལ་ཀྱི་རྡོ་རྗེ་ཌོམྦྷི་ལུགས་
ཀྱི་ལྗགས་བསྙེན་རྒྱས་པ་དང། གྲུབ་མཚམས་རྒྱལ་སྲས་ལྷ་ཁང་དུ་ཁ་སྐོང་ཞི་བའི་སྦྱིན་སྲེག་བཅས་མཛད་ཅིང། འདི་སྐབས་འདས་མ་འདས་ཀྱི་ལྷ་ལ་སྟོད་གཡོགས་སྨད་གཡོགས་མཚོན་པའི་གོས་
ཟུང་ལ་ཕྱི་མཛོད་ཁ་གསར་བཞི་མེ་ནང་དུ་འབུལ་བར་མཛད་པས་འགའ་ཞིག་ཕང་སེམས་ཀྱིས་ལྕེ་ནར་ནར་བྱེད་པ་བྱུང་ཞེས་རྗེ་གྲུ་འཛིན་པས་གསུངས་ཤིང་འདི་ལོ་དངུལ་ཆུར་བརྒྱ་མཆོད་སྣ་ལྔ་
ཚར་གསུམ་དང་གྲུ་འཛིན་དུ་གཅིག་འབུལ་བར་མཛད་དོ། །དེ་ལྟར་རྒྱུ་ཚོགས་མཐའ་དག་ཚང་བའི་སྒོ་ནས་རྒྱུན་བསྲིངས་ཏེ། འགོ་བ་ཤེས་གཉེན་བསྟེན་ཚུལ་ནས་ཞི་ལྷག་གི་བར་གྱི་ལམ་མཐུན་

[115B] མཐུན་མོང་མ་ཡིན་པ་བསྐྱེད་པ་དང་རྫོགས་པའི་རིམ་པ་གཉིས་ལ། དཔྱད་སྒོམ་དགོས་པ་རྣམས་སོ་སོར་རྟོག་པའི་ཤེས་རབ་ཀྱིས་ཡང་དང་ཡང་དུ་དཔྱད་ཅིང་བསྒོམས་པས་
ཐག་ཆོད་པའི་ངེས་ཤེས་འདྲོངས། འཇོག་སྒོམ་དགོས་པ་རྣམས་ངེས་ཤེས་ཀྱི་སྟེང་དུ་རྩེ་གཅིག་ཏུ་བཞག་ནས་བསྒོམས་པས་རྩོལ་བཅས་དང་རྩོལ་མེད་ཀྱི་མྱོང་བ་ཁྱད་པར་ཅན་འཁྲུངས་
དེའི་མཐུས་རྒྱལ་བའི་བཀའ་ཐམས་ཅད་རང་ཉིད་འཚང་རྒྱ་བའི་གདམས་ངག་འབའ་ཞིག་ལས་ཡི་གེ་ན་གཅིག་ཀྱང་འདོར་རྒྱུ་མེད་པར་གོ་བའི་ངེས་པ་དོན་གྱི་བཀའ་གདམས་པ་ཆེན་པོ་
ཐར་པ་དང་ཐམས་ཅད་མཁྱེན་པའི་ལོ་ཏོག་དོན་དུ་གཉེར་བ་རྣམས་ཀྱི་ཞིང་ས་བླ་ན་མེད་པར་གྱུར་ཏོ། །གང་ཞིག་ཐོས་པ་རྒྱ་མཚོའི་མཐར་སོན་ཀྱང། །བསམ་སྒོམ་ཡིད་བཞིན་ནོར་དང་
མི་ལྡན་ན། །གཏན་བདེའི་ནོར་མཆོག་དོན་དུ་གཉེར་བ་ཡི། །སྐལ་ལྡན་ཡིད་ཀྱི་རེ་བ་འགེངས་ནུས་མིན། །དེ་ཕྱིར་ཐོས་བསམ་འདབ་སྟོང་གྲོལ་བའི་རྩེར། །རྩེ་གཅིག་སྒོམ་པའི་མེ་ཏོག་འབར་
བ་ལ། །དཔག་ཡས་ལུང་རྟོགས་སྦྲང་རྩིའི་བཅུད་འཆང་བ། །མཁས་གྲུབ་གོང་མའི་རྣམ་ཐར་བདག་གིར་མཛད། །རྙེད་བཀུར་སྤྲིན་སྣ་འཁྲུགས་པའི་རྣམ་གཡེང་གི་རི་མོ་ལང་ལོང་འཆར་

[116A]༄༅། །བ་ཡིད་ཀྱི་མཁར། །རྟོགས་པའི་ཟླ་ཞལ་མཐོང་བའི་སྐབས་དབེན་ཕྱིར། །ཐབས་མཁས་དྲི་ཡི་བཞོན་པས་རྒྱང་དུ་བསྲིངས། །དེ་ཚེ་གཡོ་མེད་ཏིང་འཛིན་སྤྲིན་རུམ་ནས། །སྔགས་
རྒོད་ཐོག་གཟེར་སྤྲོས་པས་གདུག་ཅན་སྙིང། །འབིགས་པ་མ་བཟོད་སྐུ་ཡི་རྒྱན་གྱུར་ཚེ། །དགྱེས་པའི་གར་ནི་འཆི་མེད་ལམ་དུ་བསྒྱུར། །ཁྱད་པར་གོང་མའི་རྟེན་འབྲེལ་གྲུ་གཟིངས་ལ། །བཅིབས་ནས་
མཁས་པའི་དེད་དཔོན་ཆེན་པོ་ཁྱོད། །ངོ་མཚར་རྟེན་གསུམ་ནོར་བུས་རབ་གང་བའི། །སྨན་སྡིངས་རྒྱ་མཚོའི་ངོགས་སུ་དེ་ལ་གྱིས་གཤེགས། །དེར་ནི་གྲུབ་བརྙེས་ནཱ་རོ་ཏ་པ་དང། །དར་བབས་
མཁའ་སྤྱོད་དགའ་མ་ཡིད་འོང་མས། །ཕན་ཚུན་བསྐུལ་བའི་བརྡ་ཐབས་ཟློས་གར་གྱི། །གཟིགས་མོར་ཡབ་སྲས་ཟུང་དེ་རིང་ཞིག་ཡེངས། །དེ་ཚེ་དཔའ་བོའི་རྒྱན་དང་ཆ་ལུགས་དམར་སེར་
གོས་ཀྱིས་བསྒྲིབས་པའི་སྒྱུས། །ངུར་སྨྲིག་འཆང་བའི་ཟོལ་ལ་བརྟེན་པ་རྡོ་རྗེ་ཆོས་དངོས་བླ་མ་ཡིས། །གནས་གསུམ་མ་དང་མཁའ་འགྲོའི་ཞལ་རླངས་མངར་པོར་འཐུལ་བ་སྙན་རྒྱུད་ཀྱི། །
གདམས་པའི་བདུད་རྩི་ཡོངས་སུ་རྫོགས་པ་ཁྱོད་ཐུགས་བུམ་པའི་བཅུད་དུ་བྱོས། །དེ་ལྟའི་མན་ངག་ཐུག་པོའི་ལུས། །ཟོས་པའི་དོན་གཉེར་སྐོམ་དད་ཀྱིས། །རིགས་བྲལ་ལེགས་བཤད་

[116B] །ཁྱོད་ཀྱི་རྣམ་དཔྱོད་ཧུབ་ཀྱིས་དྲངས། །འཁོན་རིགས་བརྒྱུད་པའི་དེད་དཔོན་གྱིས། །འབད་པས་བསྒྲུབས་པའི་རིན་ཆེན་ནོར། །ཕྱག་ལེན་འཆོལ་བའི་འདམ་བྱིངས་པའང། །ཁྱོད་ཀྱི་བློ་
གྲོས་རྩལ་གྱིས་ཕྱུངས། །ལོག་རྟོག་རྡུལ་ལྡན་སྙན་རྒྱུད་ཆབ། །འཆད་རྩོད་རྩོམ་པའི་ཀེ་ཏ་ཀས། །བགྲུངས་པའི་སྙན་གཏམ་མེ་ཏོག་འཕྲེང། །ཁྱོད་འབའ་ཞིག་གི་རྒྱན་དུ་གྱུར། །ལྷ་དང་
བླ་མས་བྱིན་རློབ་པའི། །ཆོ་འཕྲུལ་དབྱར་རྔ་བརྡུངས་པའི་སྒྲས། །མཁྱེན་བརྩེའི་མདོངས་ལྡན་གང་གི་ཐུགས། །མཆོག་མཐུན་དངོས་གྲུབ་མངལ་གྱིས་དུད། །ཁྱོད་ཀྱི་ལེགས་བཤད་གར་ཆད་
གིས། །མྱོས་པའི་གྲུབ་པ་ཕོ་མོ་མང། །རྟོགས་པའི་མཁའ་ལ་ལྡིང་བ་ཡིས། །ས་འདི་མཁའ་སྤྱོད་གཉིས་པར་བྱས། །སྙན་རྒྱུད་གཏེར་གྱི་ཆུ་སྐྱེས་ཁ། །འབྱེད་ཕྱིར་བློ་གསལ་རྒྱ་མཚོའི་
ཉི། །དངུལ་ཆུའི་སྤོ་ནས་འཆར་ཞེས་པའི། །ལུང་བསྟན་ལྗོན་པ་འབྲས་ལྡན་བྱས། །དེ་ལྟའི་ཀུན་བཟང་སྤྱོད་པའི་མཚོ་ནང་དུ། །རྒྱལ་དང་རྒྱལ་སྲས་སློབ་མར་བཅས་པ་ཡི། །རྨད་བྱུང་མཛད་པའི་
གཟུགས་བརྙན་ཀུན་འཆར་བའི། །ངོ་མཚར་ཕུང་པོ་བསམ་བརྗོད་ཡུལ་ལས་འདས། །དེ་ཕྱིར་ཁྱོད་གཅིག་ཁོ་ན་ས་གསུམ་འདིར། །ལུང་རྟོགས་དམ་པའི་ཆོས་ཀྱི་རྒྱལ་སྲིད་ལ། །ཁ་ལོ་

[117A]༄༅། །མངོན་པར་བསྒྱུར་བའི་སངས་རྒྱས་སུ། །བཅོས་མིན་མཐོང་བའི་ལེགས་བྱས་སྤངས་སུ་མཐོ། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་
ལྡན་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། རྙེད་བཀུར་མཐའ་དག་རྩ་བཞིན་དོར་ནས་སྒྲུབ་
པ་ཁོ་ན་གཙོ་བོར་མཛད་པའི་སརྒ་སྟེ་བདུན་པའོ།།    ༈    །།དེ་ལྟར་གོང་དུ་བཤད་པ་ལྟར་འདི་ཡན་ཆད་ཤི་གསོན་གྱི་དངོས་འབུལ་བཞེས་པ་སོགས་གཏན་ནས་མ་མཛད་པར་
གདམས་དོན་ཐུགས་ཉམས་སུ་བཞེས་པ་ཁོ་ན་གཙོ་བོར་མཛད། སྐབས་འདིར་ཐུགས་སྲས་དང་དད་ལྡན་གྱི་སྦྱིན་བདག་འགའ་ཞིག་ནས། རྗེ་བླ་མ་མཆོག་ངེས་དོན་ཟབ་མོ་ཐུགས་སུ་ཆུད་
ནས་གསེར་དང་བོང་བ་མཉམ་པར་གཟིགས་པའི་དབང་གིས་སྟོང་གསུམ་ཐམས་ཅད་གསེར་གྱིས་བྱུར་བུར་བཀངས་ཏེ་ཕུལ་ཡང། རང་དོན་དུ་ཏིལ་གྱི་ཆ་ཤས་ཙམ་ལའང་སྲེད་པའི་
གོ་སྐབས་མ་མཆིས་ན། བདག་སོགས་སྙིང་ནས་དད་པ་དང་ལྡན་པའི་གདུལ་བྱ་རྣམས་ཚོགས་རྫོགས་པའི་ཕྱིར་དུ་ད་ཕྱིན་ཆད་དངོས་འབུལ་ཇི་བྱུང་བཞེས་ཆ་ཡོད་པ་ཞིག་ཐུགས་

[117B] རྗེ་བླ་མ་མཆོག་ནས་ཀྱང་སྔོན་དུ་ཡོངས་འཛིན་མཆོག་ནས་དངོས་འབུལ་མ་བཞེས་ན་བྱང་སེམས་ཀྱི་བསླབ་བྱ་དང་འགལ་ཚུལ་
ཕེབས་པའི་བཀའ་སྒྲུབ་པ་དང། གདུལ་བྱ་ཚོགས་རྫོགས་པ་དང། རི་རྒྱུད་འདིའི་ཕོ་མོའི་དགོན་པ་རྣམས་ཀྱི་མང་ཇའི་ཐེབས་སུ་བཏང་ན་རང་གཞན་གྱི་དགེ་བ་གོང་འཕེལ་དུ་འགྱུར་བ་སོགས་དགོས་
པ་ཁྱད་པར་ཅན་མང་ཞིང། ཁྱད་པར་དེ་ལྟར་མཛད་པས་རང་ཉིད་མི་ཉམས་པའི་གདེང་དང་ལྡན་པ་ལ་དགོངས། རྗེ་ཉིད་དགུང་གྲངས་ཞེ་དགུར་ཕེབས་པ་རྣམ་གནོན་ཞེས་པ་ལྕགས་འབྲུག་ལོ་འདི་
ནས་བཟུང་སྲོག་ཆགས་མ་གཏོགས་གཞན་དངོས་འབུལ་ཚང་མ་བཞེས་ནས་ཏིལ་ཆ་ཙམ་ཕྱི་འཁྱར་མེད་པར་མང་དོད་སོགས་སུ་སྨིན་འགྲོ་མཛད་མོད། འོན་ཀྱང་དགུང་ལོ་ལྔ་བཅུ་ང་བཞི་ཡན་
ཆད་ཀྱི་མང་དོད་ཇི་གནང་ལ་བསྙེལ་ཐོ་མ་བྱུང་འདུག་འདི་སྐབས་གྲུ་འཛིན་པ་ཆེན་པོ་ནས་གསོལ་བ་ནན་ཏན་བཏབ་པར་བརྟེན། ཟླ་བ་བཞི་པའི་ཚེས་བཅུ་གཅིག་ལ་གྲུ་འཛིན་དུ་ཕེབས། ཀྱཻ་རྡོར་
དང་བཅུ་གཅིག་ཞལ་གྱི་དབང། རྡོར་སེམས་མཐུན་མོང་མ་ཡིན་པ་སོགས་ཀྱི་རྗེས་གནང། ཐུན་དྲུག་དགའ་ལྡན་ལྷ་བརྒྱ་མ། སྙིང་པོ་དོན་གསུམ་རྣམས་ཀྱི་འཁྲིད། མཁའ་སྤྱོད་མའི་བྱིན་རླབས་

[118A]༄༅། །དང་བེའུ་བུམ་གྱི་ལུང། རྗེ་ཙོང་ཁ་པ་ཆེན་པོ་དང། པཎ་ཆེན་བློ་བཟང་ཆོས་རྒྱན་གྱི་གསུང་བཀའ་རྒྱ་མ་དང་བཅས་པ་ཚང་མ་དང། རྒྱལ་སྲས་བཀའ་འབུམ་སོགས་ཀྱི་ལུང། སྒྲ་མདོ་
ཀ་ལཱ་པའི་མཚམས་སྦྱོར་ལྔ་དང་མིང་ལེ་དྲུག་གི་བཀའ་བཤད། གྲུབ་རྒྱལ་ལུགས་ཀྱི་ཚེ་དབང་སོགས་ཆོས་བཀའ་མཐའ་ཡས་པའི་ཆར་ཕབས་ཤིང། སྔ་ཕྱིར་མང་འགྱེད་ཕོན་ཆེ་བ་
ཡང་སྩལ་ཏེ། ཟླ་བ་བཅུ་པའི་ཚེས་བདུན་ལ་དངུལ་ཆུའི་གཟིམ་ཕུག་ཏུ་ཕེབས། ཟླ་བ་བཅུ་གཅིག་པའི་ཚེས་བཅུ་བདུན་ནས་རྗེ་བཙུན་རྡོ་རྗེ་རྣལ་འབྱོར་མའི་རིམ་གཉིས་ཀྱི་འཁྲིད་ཞག་ཉེར་
ལྔའི་བར་དུ་སྩལ། འདི་ལོ་ཡོངས་འཛིན་རྡོ་རྗེ་འཆང་གཤེགས་པའི་དགོངས་རྫོགས་སོགས་སུ་དམིགས་བརྒྱ་མཆོད་སྣ་ལྔ་ཚར་ཕྱེད་བཅུ་གསུམ་དང། རྒྱལ་སྲས་ཆེན་པོར་གསེར་ཆབ་
གྲུ་འཛིན་སྤྱན་རས་གཟིགས་ལ་གསེར་ཆབ་དང་ཐུགས་ཀར་གསེར་གྱི་རྡོ་རྗེ་གཡུ་ཕྲས་ཕྱུག་པ་དང། དཔྲོག་ཞུར་གཡུ་དམར་སྤུས་ལེགས་བཅས་འབུལ་བར་མཛད། ལྕགས་སྤྲུལ་ལོ་བ་
ཅན་བླ་མ་གནས་བརྟན་ལགས་གཤེགས་པའི་དགོངས་རྫོགས་སོགས་སུ་དམིགས་དགེ་འཕེལ་དུ་བསྙེན་བཀུར་ཉིན་གང་བརྒྱ་མཆོད་སྣ་ལྔ་དང་བཅས་པ་དང། གཞན་མ་དངུལ་
[118B] ཆུ་རྟ་ཟླ་བ་དྲུག་པའི་ཆོས་ལྔ་ནས་བླ་མཆོད་བདེ་སྟོད་དབྱེར་མེད་མའི་ཉམས་ཁྲིད་ཚོགས་འཁོར་དང་བཅས་པ་ཉིན་བརྒྱད་ཀྱི་བར་དང་
གཞན་ཡང་དབང་རྗེས་གནང་ལུང་ཁྲིད་སོགས་མང་དུ་སྩལ། འདི་ལོ་བརྒྱ་མཆོད་སྣ་ལྔ་ཚར་བཅུ་གཉིས་འབུལ་བར་མཛད། ཆུ་ལུག་ཟླ་བ་གསུམ་པའི་ཚེས་ཉེར་དགུ་ནས་ཉིན་བཞིའི་
རིང་པཎ་ཆེན་ཆོས་རྒྱན་གྱིས་མཛད་པའི་དགེ་སློང་གི་བསླབ་བྱའི་འཁྲིད་དང། ཟླ་བ་བཅུ་པའི་ཚེས་བཅུ་བཞི་ནས་ཉིན་བདུན་གྱི་རིང་རྗེ་ཉིད་ཀྱིས་མཛད་པའི་ཚེམ་བུ་དམར་ཁྲིད་ཀྱི་འཁྲིད་
དང། སྙིང་པོ་དོན་གསུམ་ཤོག་གཅིག་མའི་འཁྲིད་ཉིན་གཅིག། མཇུག་ཏུ་སྨོན་འཇུག་ཅིག་ཅར་འབོགས་པའི་སེམས་བསྐྱེད་མཆོད་པ་བཅས་དང། ཟླ་བ་བཅུ་གཅིག་པའི་ཆོས་བཅུ་
གསུམ་ནས་ཉིན་དགུའི་རིང་འཇིགས་བྱེད་བཅུ་གསུམ་མའི་བསྐྱེད་རིམ་གྱི་ཉམས་ཁྲིད་བཅས་སྩལ། འདི་ལོ་དངུལ་ཆུ་གྲུ་འཛིན་ གྲྭ་ཚང་དུ་བརྒྱ་
མཆོད་སྣ་ལྔ་བསྙེན་བཀུར་ཉིན་གང་བཅས་མཛད། ཤིང་སྤྲེལ་ཟླ་བ་གཉིས་པའི་ནང་དངུལ་ཆུའི་འདུ་ཁང་དུ་བཀའ་གདམས་ཐིག་ལེ་བཅུ་དྲུག་གི་དབང་རྒྱས་པར་སྩལ། འདི་སྐབས་སྦྱིན་

[119A]༄༅། །བདག་ནས་ཀྱང་སྟོང་མཆོད་སྣ་ལྔས་མཚོན་མཆོད་པ་གྲོགས་པོའི་བློ་ཡུལ་དུ་མི་བཤོང་བ་ཕུལ། གཞན་ཡང་ལུང་ཁྲིད་རྗེས་གནང་མང་པོ་གནང། མཇུག་ཏུ་སྐུ་གྲིབ་ལ་བརྟེན་པའི་མགུལ་ཆམ་བབས་ལྕི་ཙམ་བཞེས་ཀྱང་རིང་མིན་ཟླ་བ་སྤྲིན་བྲལ་ལྟར་གྱུར། འདི་ལོ་དངུལ་ཆུ་གྲུ་འཛིན་གཉིས་སུ་བརྒྱ་མཆོད་སྣ་ལྔ་ཚར་བཅོ་ལྔ་འབུལ་བར་མཛད། ཤིང་བྱ་ཟླ་བ་གསུམ་
པའི་ཚེས་འགོ་ནས་བཟུང་ལམ་རིམ་བློ་སྦྱོང་གི་ཟབ་ཁྲིད་ཤིན་ཏུ་རྒྱས་པ་སེམས་བསྐྱེད་མཆོད་པ་དང་བཅས་པ་དང། ཟླ་བ་བཅུ་གཅིག་པའི་ཚེས་གཉིས་ནས་བཟུང་འཇིགས་བྱེད་བཅུ་
གསུམ་མའི་ཉམས་ཁྲིད་རྒྱས་པ། ཚོགས་འཁོར། སྔགས་བཏུའི་རྗེས་གནང་བཅས་ཉིན་བཅུ་གསུམ་གྱི་བར་དང། གཞན་ཡང་དབང་རྗེས་གནང་ལུང་སོགས་ཤིན་ཏུ་མང་བ་སྩལ་
འདི་ལོ་བཀྲ་ཤིས་ལྷུན་པོར་མང་ཇ་གཅིག། བཞད་དགོན་དཀར་སྒྲོགས་གཅིག། དངུལ་ཆུ། དགེ་འཕེལ། གྲུ་འཛིན་རྣམས་སུ་བརྒྱ་མཆོད་སྣ་ལྔ་བཅུ་གཉིས་འབུལ་བར་མཛད། རྗེ་ཉིད་
དགུང་གྲངས་ལྔ་བཅུ་ང་ལྔར་ཕེབས་པ་མི་ཟད་པ་མེ་ཁྱི་ལོ་ནང་འདིར་བདུན་ཟུར་གྱི་སྐུ་གེགས་ཡོད་པར་བརྟེན་བཀའ་ཆོས་རྒྱ་ཆེན་མ་གནང་བར་ཕལ་ཆེར་བཅད་རྒྱ་ཤིན་ཏུ་དམ་

[119B] ད་དུང་སྐུ་གེགས་ཀྱི་ངོས་ཡུན་རིང་སྐུ་ཁམས་ཉོག་ཚུལ་བཞེས་པའི་ཞབས་རིམ་དུ་དངུལ་རི། གྲུ་འཛིན། པད་ཆོས་རྣམས་སུ་མང་ཇ་ཕོན་ཆེ་བ་དང། བཀྲ་ཤིས་ལྷུན་པོར་མང་ཇ་གཉིས་
པཎ་ཆེན་རིན་པོ་ཆེས་གཙོས་བླ་མ་རྣམས་ལ་སྐྱབས་རྟེན་ཚན་ཆེ་བ་འབུལ་བར་མཛད་ཅིང། ཞལ་སློབ་དང་སྦྱིན་བདག་དང་ལྡན་རྣམས་ཀྱིས་ཞབས་བརྟན་དུ་དམིགས་བཞད་དགོན་དཀར་སྒྲོགས་གཅིག་
དང། གསོལ་འདེབས་ནན་ཤིན་ཏུ་ཆེ་བ་དང་བཅས་བརྟན་བཞུགས་རྒྱས་པར་ཕུལ་བས་ཞལ་བཞེས་བཟང་པོ་ཐོབ་པ་ལྟར་རིམ་བཞིན་སྐུ་སིང་དྭངས་སུ་གྱུར། འདི་ལོ་དངུལ་ཆུ་རི་ཁྲོད་པ། གྲུ་འཛིན་
པ། པདྨ་ཆོས་སྡིངས་པ། སྒྲོལ་ལྷའི་རབ་བྱུང་མ་བཅས་གྲྭ་གྲངས་བཞི་ཅུ་ཞེ་ལྔ་ལ་མི་རེར་ཊཾ་ཕྱེད་བཞི་རེ་ཐོབ་ངེས་ཀྱི་མང་དོད་དངོས་པོ་དང། དངུལ་ཆུ། གྲུ་འཛིན། དཔལ་སྡིངས་རྣམས་སུ་
བརྒྱ་མཆོད་སྣ་ལྔ་ཕྱེད་བཅོ་ལྔ་འབུལ་བར་མཛད། མེ་ཕག་ཟླ་བ་གཉིས་པའི་ཚེས་ཉེར་གཅིག་ནས་བཟུང་ཡོངས་འཛིན་པཎྜི་ཏའི་དགེ་ཚུལ་གྱི་བསླབ་བྱའི་སྡོམ་ཚིག་གི་འཁྲིད་ཤིན་ཏུ་ཞིབ་པ་
ཉིན་བཞིའི་རིང་དང། ཟླ་བ་གསུམ་པའི་ཚེས་དྲུག་ནས་དགེ་སློང་གི་བསླབ་བྱའི་འཁྲིད་ཉིན་བཞིའི་རིང། ཟླ་བ་བརྒྱད་པའི་ཚེས་བཅུ་དྲུག་ནས་བླ་མཆོད་བདེ་སྟོང་དབྱེར་མེད་མ་དང་ཕྱག་

[120A]༄༅། །ཆན་རྩ་ཚིག་གི་ཟབ་ཁྲིད་ཉིན་བཅུ་གཉིས་ཀྱི་རིང། སྙིང་པོ་དོན་གསུམ་ཤོག་གཅིག་མའི་འཁྲིད་ཉིན་གཅིག་བཅས་སྩལ། འདི་ལོ་གྲྭ་གྲངས་ལྔ་བཅུ་ལ་མི་རེར་ཊཾ་བཞི་ཁ་རེ་
ཐོབ་ངེས་ཀྱི་མང་དོད་དངོས་པོ། བཀྲ་ཤིས་ལྷུན་པོར་མང་ཇ་གཅིག། དངུལ་ཆུ་གྲུ་འཛིན་ཁུལ་བརྒྱ་མཆོད་སྣ་ལྔ་བཅུ་གསུམ་བཅས་འབུལ་བར་མཛད། ས་བྱི་ཟླ་བ་གཉིས་པའི་ཚེས་ཉེར་བཞི་
ནས་བཟུང་པ་སྣམ་མཚན་སྒྲོག་པ་དང། ཤེལ་དཀར་ཆོས་སྡེ་བདག་ རྡོར་སེམས་མཐུན་མོང་མ་ཡིན་པའི་རྗེས་
གནང་དང་ལུང་ཁ་ཤས། ཟླ་བ་གསུམ་པའི་ཚེས་དགུ་ནས་ཉིན་བདུན་གྱི་རིང་སྡོམ་གསུམ་བསླབ་བྱའི་ཟབ་བཤད་སོགས་ཆོས་བཀའ་མང་དུ་གནང་ཞིང་མཇུག་ཏུ་ཚོགས་འཁོར་ཡང་
མཛད། ཟླ་བ་དེའི་སྨད་ནས་ཟླ་བ་ལྔ་པའི་ཚེས་བདུན་གྱི་བར་ལ་མཚན་སྒྲོག། བདེ་ཆེན། བཀྲས་ལྷུན་པ་ཁ་ཤས་སོགས་ལ་རྡོར་སེམས་རྗེས་གནང། རྣལ་འབྱོར་མའི་བྱིན་རླབས་
འཁྲུལ་འཁོར་དང་དགེ་ཚུལ་བསླབ་བྱའི་འཁྲིད། འདུལ་བ་འཛིན་པའི་གཞི་གསུམ་བཤད་ལུང། རྗེ་ཉིད་ཀྱི་གསུང་པར་དུ་འཁོད་པ་ཚང་མ་དང། རྒྱལ་སྲས་བཀའ་འབུམ་གྱི་ལུང་

[120B] ཟླ་བ་ལྔ་པའི་གནམ་གང་ནས་ཟླ་བ་བདུན་པའི་ཉི་ཤུ་བརྒྱད་ཀྱི་བར་སྔོན་འགྲོ་སྦྱོར་བའི་ཆོས་དྲུག་དང་བཅས་པའི་བདེ་ལམ་གྱི་མྱོང་ཁྲིད་ཤིན་ཏུ་རྒྱས་པ་གནང་ཞིང་
ཟླ་བ་བརྒྱད་པའི་ཚེས་གཉིས་ཀྱི་ཉིན་སེམས་བསྐྱེད་མཆོད་པ་ཡང་རྒྱས་པར་མཛད། དེ་དག་གི་སྐབས་སུ་ཆོས་བསན་པ་ཚང་མར་མང་ཇ་ཡང་ནར་མར་སྩལ། འདི་སྐབས་དཀར་པོ་བའི་
དཀའ་ཆེན་བབས་ལོག་བྱུང་བ་ཞིག་ནས་སྡིག་སྦྱོང་དུ་དམིགས་རྗེ་ཉིད་ཀྱི་གསུང། པར་བརྐོ་བྱ་རྒྱུའི་ཐེབས་སུ་ཊཾ་ལྔ་བརྒྱ་ཕུལ་བ། དབུས་གཙང་དུ་གསང་བདེ་འཇིགས་གསུམ་གྱི་
བློས་བསླངས་མང་ཡང། ཀུན་རིག་བློས་བསླངས་ཡོད་སྐད་མ་ཐོས་ཤིང། འདི་དཀྱིལ་འཁོར་ཕྱི་ནང་གཉིས་ཡོད་པར་བརྟེན་ཁུངས་དག་ཀྱང་ཡོང་བཀའ་བས། ད་ལམ་འདི་
ལ་གྲུ་འཛིན་དུ་ཀུན་རིག་བློས་བསླངས་ཀྱི་དཀྱིལ་འཁོར་གང་ལེགས་ཤིག་བཞེངས་ན་ལེགས་པར་འདུག་པས་དེའི་དོ་དམ་སོགས་མཛད་དགོས་པའི་བཀའ་དང་བཅས་རྗེ་གྲུ་འཛིན་པ་ལ་
གནང། རྗེ་གྲུ་འཛིན་པ་ནས་ཀྱང་གང་ཅིའི་ཐུགས་འགན་གཙང་བཞེས་ཐོག་ཆ་ཚང་སོགས་རྗེ་ཉིད་ལ་ཡང་ཡང་ཞུས་ཏེ་ཁུངས་དག་པར་བཞེངས་ནས་ད་ལྟ་གྲུ་འཛིན་བླ་བྲང་དུ་བཞུགས་

[121A]༄༅། །འདི་ལོ་བརྒྱ་མཆོད་སྣ་ལྔ་བཅུ་དྲུག་འབུལ་བར་མཛད། ས་གླང་ཟླ་བ་གཉིས་པའི་ཚེས་ཉེར་གཉིས་ནས་པ་སྣམ་རབ་བྱུང་མ་སོགས་ལ་ཉིན་བཅུ་གསུམ་རིང་མཁའ་སྤྱོད་མའི་བསྐྱེད་རྫོགས་ཀྱི་
ཟབ་ཁྲིད་སོགས་ཆོས་མཐའ་ཡས་པ་སྩལ། དེ་ཐོག་རྗེ་བཙུན་རྡོ་རྗེ་རྣལ་འབྱོར་མའི་ཡར་མར་གྱི་ཚེས་བཅུ་ལོ་ལྟར་ཟླ་བ་ངོ་རེ་བཞིན་ཆག་མེད་གཏོང་རྒྱུའི་མཆོད་པ་དང་མང་ཇའི་ཐེབས་སུ། པ་སྣམ་ཁྲིམས་
ལྡན་གླིང་དུ་ཊཾ་སྲང་སུམ་ཅུ་སོ་གཅིག་དང་ཞོ་དྲུག། དགེ་འཕེལ་གླིང་དུ་ཊཾ་སྲང་ཉི་ཤུ་རྩ་བདུན་དང་ཞོ་བཞི། པདྨ་ཆོས་སྡིངས་པར་ཊཾ་སྲང་སུམ་ཅུ་སོ་ལྔ་དང་ཞོ་དྲུག་བཅས་སྦྱོར་འཇགས་མཛད་
ཟླ་བ་བདུན་པའི་ཚེས་ཉེར་གསུམ་ནས་ཉིན་དགུའི་རིང་འཇིགས་བྱེད་བཅུ་གསུམ་མའི་བསྐྱེད་རིམ་གྱི་ཉམས་ཁྲིད་དང། དེའི་རྗེས་སུ་ཐིག་དང་བློས་བསླངས་ཀྱི་བཀའ་བཤད་ཞིབ་པར་སྩལ་
སྔོན་བྱོན་དམ་པ་མང་པོ་ལའང་ལོག་པར་ལྟ་བ་དང་དགྲར་འཛིན་བྱེད་པ་ཇི་སྙེད་བྱུང་འདུག་པ་ལྟར། འདི་ལོ་རྗེ་འདི་ལ་ཡང་སྐྱེ་བོ་མི་སྲུན་པ། ལས་དང་སྨོན་ལམ་ངན་པའི་འབྲས་བུ་
དུས་སུ་བདོ་བ། རྣམ་པ་ཀུན་ཏུ་དབྱེན་དང་ཕྲ་མ་ལ་དགའ་བ། དམ་སྲིས་རྒྱུད་བསྐུལ་བ་འགའ་ཞིག་གི་བྱེད་ལས་ལ་བརྟེན། སྐུ་གེགས་ཆེ་ངེས་ཤིག་

[121B] བླ་སློབ་སུ་ལའང་ཐུགས་སྣང་གང་ཡང་མ་ཤར་བའི་ཚེ། ཐོ་རངས་ཀྱི་དུས་ཤིག་གཟིམ་ཕུག་གི་སྒོ་ནང་འཛུལ་ཙམ་གྱི་ལྷོ་ཕྱོགས་ནས་བཙུན་པའི་གཟུགས་མདོག་དམར་སྨུག་
ཤ་རྒྱགས་ཤིང་གཟི་བརྗིད་ཆེ་བ་ཞིག་གིས། ད་ལོ་རི་ཁྲོད་པ་ལ་གེགས་ཆེན་པོ་ཡོད་དོ་ཞེས་མངོན་སུམ་དུ་ཞུས། དེ་ཡང་དག་པའི་ལུང་བསྟན་དུ་མཁྱེན་ནས་ཞབས་རིམ་ཤིན་ཏུ་རྒྱ་ཆེ་བ་འཕྲལ་དུ་བསྒྲུབས་
པས་སྐུ་གེགས་བཟློག་པའི་རྟགས་མཚན་ཡང་གསལ་བར་བྱུང། དེ་གང་ཡིན་པ་དང་རྒྱུ་རྐྱེན་སོགས་བསྙད་དུ་ཡོད་ཀྱང་སྤྲོས་བྲལ་སྟོང་པའི་ངང་དུ་བཞག། སྟོན་མཇུག་པཎ་ཆེན་བསྟན་པའི་
ཉི་མ་བྱང་སྦུག་ལྷ་ཆབ་ཏུ་ཕེབས་པའི་ཡར་ཕེབས་སྐབས་མཁའ་རུར་ཕྱག་དབང་དུ་ཕེབས་ཏེ་སྐྱབས་འཇུག་ཊཾ་སྲང་བཅོ་ལྔ་འབུལ་བར་མཛད། འདི་ལོ་དངུལ་ཆུ་དང་གྲུ་འཛིན་ཁུལ་བརྒྱ་
མཆོད་སྣ་ལྔ་བཅུ་གསུམ་གནང། ལྕགས་སྟག་ཟླ་བ་གཉིས་པའི་ཚེས་གཉིས་ནས་བཟུང་ཉིན་བཅུ་གསུམ་རིང། ཐོབ་རྒྱལ་བླ་མ་རིན་པོ་ཆེ་དང། ཏྲེ་བོ་སྤྲུལ་སྐུ་སོགས་ལ་རྣལ་འབྱོར་མའི་ཟབ་ཁྲིད་དམིགས་
པ་འཆར་གང་བདེར་སྩལ། གཞན་ཡང་ལུང་ཁྲིད་རྗེས་གནང་མང་པོ་གནང། ཟླ་བ་གསུམ་པའི་ཚེས་བརྒྱད་ལ་གྲྭ་གྲངས་ལྔ་བཅུ་ལ་མི་རེར་ཊཾ་ཕྱེད་བཞི་རེ་ཐོབ་པའི་མང་དོད་དངོས་པོ་སྩལ། བཀྲ་

[122A]༄༅། །ཤིས་དགེ་འཕེལ་དུ་ཟླ་བ་ལྔ་པའི་ནང་བསྙེན་བཀུར་ཉིན་གང་བརྒྱ་མཆོད་དང་བཅས་པ་དང། དྲུག་པ་ཚེས་བཞིའི་ཉིན་ཉིན་གང་བརྒྱ་མཆོད་ཕྱག་འགྱེད་དངུལ་ཞོ་རེ་རྣམ་
གཞག་དང་བཅས་པའི་ཐོག་ལོ་ལྟར་མཁས་གྲུབ་ངག་དབང་རྡོ་རྗེའི་དུས་མཆོད་དྲུག་པ་ཚེས་བཞིའི་ཉིན་ཉིན་གང་བརྒྱ་མཆོད་སྣ་ལྔ་དང་བཅས་པ་ཆག་མེད་གཏོང་རྒྱའི་ཐེབས་སུ་ཊཾ་སྲང་ཉི་ཤུ་རྩ་
བཞི་སྦྱོར་འཇགས་དང། མཁས་གྲུབ་ཆེན་པོའི་དབུ་ཐོད་རྟེན་སྒམ་དུ་བཞུགས་པའི་ནང་གསེར་དངུལ་གཡུ་བྱུར་མུ་ཏིག་ཞུམ་མིག་སོགས་རིན་པོ་ཆ་འབའ་ཞིག་གིས་བྱུར་བུར་འགེངས་པར་
མཛད་ཅིང། བཟང་གོས་ཁ་ལོང་གསུམ་བརྩེགས་ཀྱི་ན་བཟའ་ཡང་འབུལ་བར་མཛད། ཟླ་བ་བདུན་པའི་ཚེས་བཅོ་ལྔའི་གཟའ་འཛིན་ཐོག་བཞད་དགོན་དཀར་སྒྲོགས་གཅིག་དང། དགའ་
ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ལ་མི་རེར་དངུལ་ཞོ་ལྔ་རེ་ཐོབ་པའི་མང་དོད་དངོས་པོ་སྩལ། འདི་ལོ་བརྒྱ་མཆོད་སྣ་ལྔ་བཅུ་འབུལ་བར་མཛད། ལྕགས་ཡོས་ཟླ་བ་གཉིས་པའི་ཚེས་དྲུག་
ནས་ཉིན་བཅུ་བཞིའི་རིང་རྣལ་འབྱོར་མའི་རིམ་གཉིས་ཀྱི་འཁྲིད། དུར་བདག་གི་རྗེས་གནང། ཡུམ་ལ་བརྟེན་པའི་འཕོ་བ་བཅས་དང། ཟླ་བ་བཞི་པའི་ཚེས་དྲུག་ནས་བཟུང་ཉིན་བདུན་གྱི་

[122B] ཆོས་བཅུ་དྲུག་ནས་སླར་ཡང་ཉིན་བཅུ་གསུམ་རིང་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་འཁྲིད། ཟླ་བ་དྲུག་པའི་ཚེས་བཅུ་གཅིག་ནས་ཉིན་བདུན་རིང་ལམ་
རིམ་བཤར་སྒོམ་གྱི་འཁྲིད། ཟླ་བ་བརྒྱད་པའི་ཚེས་བཅུ་གཉིས་ནས་ཤེས་ཆོས་པ་ཁ་ཤས་སོགས་ལ་ཉིན་དགུའི་རིང་འཇིགས་བྱེད་བསྐྱེད་རིམ་གྱི་ཉམས་ཁྲིད་བཅས་རྒྱས་པར་སྩལ། ཟླ་བ་བཅུ་
པའི་ནང་བཞད་དགོན་དཀར་སྒྲོགས་གྲྭ་གྲངས་བརྒྱད་བརྒྱ་སྐོར་ལ་ཇ་ཉག་ཕྱེད་རེའི་འགྱེད་དང། དགེ་ལུགས་ཕོ་དགོན་རྣམས་ལ་མང་ཇ་འབྲས་འཇམ་དང་བཅས་པ། དེ་ཕྱིན་ལ་མང་
ཇ་རེ། ཚེས་གནམ་གང་ཉིན་བཀྲ་ཤིས་ལྷུན་པོར་མང་ཇ་འཇམ་བཅས་དང་བརྒྱ་མཆོད་སྣ་ལྔ། སྔགས་ཁང་རྒྱུད་ཇ། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་ལྔ་ལ་མི་རེར་ཊཾ་ཕྱེད་
བཞི་རེ་ཐོབ་ངེས་ཀྱི་མང་དོད་དངོས་པོ་བཅས་སྩལ། འདི་ལོ་བརྒྱ་མཆོད་སྣ་ལྔ་བཅུ་འབུལ་བར་མཛད། དགའ་བ་ཞེས་པ་ཆུ་འབྲུག་ལོ་ནང་འདིར་དྲུག་ཅུ་རེ་གཅིག་གི་དགུང་སྟེང་དུ་ཕེབས་པར་
བརྟེན་ཕལ་ཆེར་བཅད་རྒྱ་ཤིན་ཏུ་དམ་པར་བཞུགས། སེང་བར་ལ་བདེ་ཅན་སྤྲུལ་པའི་སྐུ་རིན་པོ་ཆེར་སྒྲ་སྙན་སོགས་བཞེད་ཆོས་མང་པོ་གནང། འདི་སྐབས་ཤིག་ཁྱབ་བདག་འཁོར་ལོའི་

[123A]༄༅། །མགོན་པོ་ཞ་ལུ་རི་སྦུག་སྤྲུལ་པའི་སྐུ་ཡང་ཆེད་གཉེར་གྱིས་ཕེབས་ནས་ཟབ་པ་དང་རྒྱ་ཆེ་བའི་ཆོས་བཀའ་མཐའ་ཡས་པ་བསན་ཅིང། འདི་ནས་བཟུང་ཞིང་མ་གཤེགས་ཀྱི་
བར་དད་གུས་འགྱུར་བ་མེད་པས་རིགས་ཀྱི་ཅོད་པན་མཆོག་ཏུ་བཞེས། རྗེ་འདིས་ཀྱང་སྤྲུལ་པའི་སྐུའི་གསུང་མོལ་བྱུང་ཚད་ལ། ཕ་ཕ་ཁོང་གཞན་དང་འདྲ་བ་མེད་ཅེས་ལུང་རྟོགས་ཀྱི་ཡོན་
ཏན་དང་མཛད་སྤྱོད་ལ་ཐུགས་དགྱེས་པའི་བསྔགས་བརྗོད་དང་བཅས་སྤྱན་གྱི་འབྲས་བུ་བཞིན་དུ་རྗེས་སུ་འཛིན་པར་མཛད། ལོ་འདིའི་དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་
བཞི་ལ་མི་རེར་དངུལ་ཞོ་ལྔ་སྐར་ཕྱེད་བརྒྱད་རེ་ཐོབ་པའི་མང་དོད་དངོས་པོ་སྩལ། འདི་ལོ་བརྒྱ་མཆོད་སྣ་ལྔ་ཚར་དགུ་སོང་འདུག་ཆུ་སྦྲུལ་ཟླ་བ་གསུམ་པ་ནས་བཟུང་ཆོས་གསན་པ་
དགུ་བཅུ་ཙམ་ལ་དབང་རྗེས་གནང་ལུང་ལོགས་མཐའ་ཡས་པ་དང། ཁྱད་པར་ལམ་རིམ་བློ་སྦྱོང་གི་ཟབ་ཁྲིད་རྒྱས་པར་སྩལ། དེ་ཐོག་མང་ཇ་ནར་མར་གཏོང་རྒྱུའི་དོད་དུ་ཊཾ་སྲང་ཉི་ཤུ་
རྩ་བདུན་དང་ཞོ་དོ་སྐར་ཕྱེད་གསུམ་རི་བའི་མང་དོད་དངོས་པོ་གནང། འདི་སྐབས་པ་སྣམ་རབ་བྱུང་མའི་དགོན་སྡེ་ཟུང་ལ་སྔོན་དུ་ཚེས་བཅུ་སྦྱོར་འཇགས་མཛད་པའི་སྣོན་མར་སླར་ཡང་ཁྲིམས་
[123B] དགེ་གླིང་པར་ཊཾ་སྲང་བཅུ་དང་ཞོ་དྲུག་བཅས་སྦྱོར་འཇགས་ཐོག། ཕྱིན་ཆད་མར་ངོའི་ཚེས་བཅུ་སྔར་བཞིན་དང། ཡར་ངོར་བདེ་མཆོག་དྲིལ་བུ་ལྷ་ལྔའི་ཆོ་ག་
གཏོང་རྒྱུའི་བཀའ་བཀོད་ཀྱང་གནང། དགུང་ལོ་རེ་གཉིས་སུ་ཕེབས་པ་འདི་ཡན་ཆད་དམིགས་བསལ་བྱུང་ན་མ་གཏོགས་ཞབས་ཞུ་གཏན་ནས་མེད་པར་སྐུ་རྐྱང་ཁོ་ནར་བཞུགས། འདི་ལོ་
དབེན་གཙང་པ་ཇོ་བའི་བུ་ངག་དབང་སྦྱིན་པ་ཞེས་པ་ཞབས་ཞུར་འབྱོར། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་གཉིས་ལ་མི་རེར་ཊཾ་བཞི་དང་ཞོ་རེ་ཐོབ་པའི་མང་དོད་དངོས་པོ་སྩལ། འདི་
ལོ་ཟླ་བ་གསུམ་པའི་ཚེས་ཉེར་བཞི་ཉེར་ལྔ་གཉིས་ལ་དངུལ་ཆུར་སྟོང་མཆོད་སྣ་ལྔ་གཅིག་དང། གཞན་མ་བརྒྱ་མཆོད་སྣ་ལྔ་ཚར་དྲུག་འབུལ་བར་མཛད། ཤིང་རྟ་ཟླ་བ་གཉིས་པ་ནས་
བཟུང་ཆོས་གསན་པ་སྟོབས་ཆེ་བར་དབང་རྗེས་གནང་ལུང་སོགས་མང་པོ་དང། ཁྱད་པར་བདེ་ལམ་གྱི་ཉམས་ཁྲིད་ཤིན་ཏུ་རྒྱས་པ་སེམས་བསྐྱེད་མཆོད་པ་དང་བཅས་པ་མཛད། སེམས་
བསྐྱེད་ཉིན་ཁ་དོག་མི་འདྲ་བའི་མེ་ཏོག་གི་ཆར་འབབ་པ་དང། སྔོན་མེད་པའི་དྲི་ངད་བཟང་པོ་འཐུལ་བ་སོགས་ངོ་མཚར་བའི་ལྟས་མང་དུ་བྱུང། ཆོས་གསན་པ་རྣམས་ལ་ཊཾ་སྲང་བཅུ་དགུ་

[124A]༄༅། །དང་ཞོ་གང་སྐར་ཕྱེད་གསུམ་རི་ངེས་ཀྱི་མང་དོད་ཀྱང་སྩལ། དགའ་ལྡོན་ལྔ་མཆོད་ཉིན་གྲྭ་ཚང་ཕྱི་མོར་བསྙེན་བཀུར་ཉིན་གང་བརྒྱ་མཆོད་སྣ་ལྔ། ཕྱག་འགྱེད་དངུལ་སྐར་
ཕྱེད་བརྒྱད་རེ་རྣམ་གཞག་དང་བཅས་པའི་ཐོག་ལོ་ལྟར་ཆོ་འཕྲུལ་ཚེས་བརྒྱད་ཀྱི་ཉིན་བསྙེན་བཀུར་ཉིན་གང་བརྒྱ་མཆོད་སྣ་ལྔ་དང་བཅས་པ་ཆག་མེད་གཏོང་རྒྱུའི་ཐེབས་སུ་ཊཾ་སྲང་ཉིས་
ཤུ་དང་ཞོ་ལྔ་སྐར་ལྔ་སྦྱོར་འཇགས་དང། དེ་ཉིན་གྲྭ་གྲངས་ལྔ་བཅུ་ང་གསུམ་ལ་མི་རེར་ཊཾ་ཕྱེད་གསུམ་རེ་ཐོབ་པའི་མང་དོད་དངོས་པོ་ཡང་སྩལ། འདི་ལོ་བཞད་དགོན་དཀར་སྒྲོགས་གཅིག་
དང། བརྒྱ་མཆོད་སྣ་ལྔ་ཚར་བཅུ་གཅིག་འབུལ་པར་མཛད། ཤིང་ལུག་ལོ་རྗེ་གྲུ་འཛིན་པ་ནས་གསོལ་འདེབས་མཛད་པར་བརྟེན་ཟླ་བ་གཉིས་པའི་ཚེས་བཅུ་གཅིག་ལ་གྲུ་འཛིན་དུ་ཕེབས་
བདེ་མཆོག་དྲི་ལ་བུ་ལྷ་ལྔའི་བསྐྱེད་རིམ་དང། གཏོར་མ་བརྒྱ་རྩའི་ཟབ་ཁྲིད་སོགས་དབང་རྗེས་གནང་ལུང་ཁྲིད་མཐའ་ཡས་པ་སྩལ། ཟླ་བ་གསུམ་པའི་ཚེས་བཅོ་ལྔ་ལ་སེམས་བསྐྱེད་མཆོད་
པ་དང། དེ་ཐོག་སྟོང་མཆོད་སྣ་ལྔ་འབུལ་བར་མཛད་ཅིང་ཆུ་ཏིང་བརྒྱ་རྩ་བརྒྱད་སྦྱོར་འཇགས་གནང། ཟླ་བ་བཞི་པའི་ནང་གཟིམ་ཕུག་ཏུ་ཕེབས་ནས་ཟླ་བ་ལྔ་པའི་ཚེས་ཉེར་གཅིག་ནས་བཟུང་

[124B] དེའི་སྡགས་བཏུ་བཅས་སྩལ། ཟླ་བ་དགུ་པའི་ཚེས་ཉེར་གཉིས་ཉིན་གྲྭ་གྲངས་དྲུག་ཅུ་རེ་གཅིག་
ལ་མི་རེར་ཊཾ་ཕྱེད་བཅུ་རེ་ཐོབ་པའི་མང་དོད་གནང། ཟླ་བ་བཅུ་གཉིས་པའི་ནང་དགེ་སློང་བསྟན་བཀྲས་དབུས་སྐོར་དུ་སོང་མདུན་གསེར་བྱང་ཞོ་བཅུ་དྲུག་གནང་སྟེ་སེ་འབྲས་དགེ་གསུམ་ལ་མང་ཇའི་
བསྙེན་བཀུར་ཞུ་རྒྱུ་སོགས་ཀྱི་བཀའ་མངགས་མཛད། འདི་ལོ་བཀྲ་ཤིས་ལྷུན་པོར་མང་ཇ་གཉིས། བཞད་དགོན་དཀར་སྒྲོགས་གཉིས། གོང་གི་སྟོང་མཆོད་མ་ཐི་བའི་བརྒྱ་མཆོད་སྣ་ལྔ་ཚར་བཅུ་
དགུ་འབུལ་བར་མཛད། མེ་སྤྲེལ་ཟླ་བ་དང་པོའི་ཚེས་བརྒྱད་ཀྱི་ཉིན་འབྲོང་ཕུ་ཆོས་སྡེར་ཇ་འཇམ་བཅུའི་བསྙེན་བཀུར་དང། བརྒྱ་མཆོད་སྣ་ལྔ། ཕྱག་འགྱེད་དངུལ་ཞོ་རེ་རྣམ་གཞག་རྒྱས་པ་དང་
བཅས་པའི་ཐོག་ལོ་ལྟར་ཆོ་འཕྲུལ་ཚེས་བརྒྱད་ཀྱི་ཉིན་ཇ་འཇམ་བཅུ་བརྒྱ་མཆོད་སྣ་ལྔ་དང་བཅས་པ་ཆག་མེད་གཏོང་རྒྱུའི་ཐེབས་སུ་ཊཾ་སྲང་བཅུ་གཅིག་དང་ཞོ་བདུན་སྦྱོར་འཇགས་གནང། ལོ་འདིར་
སྐུ་དོག་གི་ངོ་ཆེ་ཙམ་ཡོད་པའི་ལུང་བསྟན་བྱུང་བ་ལྟར་ཕལ་ཆེར་བཅད་རྒྱ་ཤིན་ཏུ་དམ་པར་བཞུགས་ཤིང། སྐུ་གེགས་ཟློག་ཐབས་སུ་བཀྲས་དགེ། དངུལ་རི། གྲུ་འཛིན། པད་ཆོས་རྣམས་སུ་

[125A]༄༅། །མང་ཇ་སྟོབས་ཆེ་བ་གནང། སླར་ཡང་ཟླ་བ་དགུ་པའི་ནང་སྐུ་གེགས་མ་བཟློག་པའི་མཚན་མ་གསལ་བ་བྱུང་བར་བརྟེན་དེའི་ཚེས་ཉེར་གཉིས་ལ་བཀྲ་ཤིས་ལྷུན་པོར་མང་ཇ་གཅིག་གནང། ད་དུང་སྐུ་གེགས་བཟློག་མེད་ཀྱིས་ཟླ་བ་བཅུ་གཉིས་པའི་མཇུག་ཞབས་ཞུ་དགེ་སློང་འདས་ཤིང། རྗེ་ཉིད་ཀྱང་ཡུན་རིང་སྐུ་ཁམས་ཤིན་ཏུ་མྱོག་པའི་ཚུལ་བཞེས། དེ་སྐབས་
ནུབ་རེ་བཞིན་མངོན་སུམ་དུ་སྐྱུག་བྲོ་ཞིང་འཇིགས་སུ་རུང་བའི་བགེགས་ཀྱི་ཆོ་འཕྲུལ་ཉི་མ་རེ་རེ་བཞིན་ཇེ་མང་དུ་སྟོན་པ་བྱུང། དེ་དག་ལ་དང་པོར་ཟློག་ཐབས་དང་དྲག་སྔགས་བཟླ་བ་སོགས་
མཛད་པས་འཇིགས་རྔམ་ཇེ་ཆེ་དང་སྐུ་གམ་དུ་ཇེ་ཉེར་སོང་བས་ཐུགས་ལ། ག་རེ། དོན་དམ་པར་ནི་གནོད་བྱ་གནོད་བྱེད་གནོད་པ་ཐམས་ཅད་བདེན་པར་གྲུབ་པ་རྡུལ་ཙམ་ཡང་མེད་པའི་
སྟོང་པ་ཉིད་ཡིན། ཀུན་རྫོབ་ཏུ་ཡང་གནོད་བྱེད་གདོན་བགེགས་འདི་ཚོ་ཐོག་མེད་ནས་དྲིན་གྱིས་བསྐྱངས་པའི་ཕ་མ་དྲིན་ཅན་ཤ་སྟག་ཡིན། འདི་རྣམས་ཚིམས་པ་ཞིག་བྱུང་ན་ལུས་འདི་
ཐོབ་པ་ལ་དགོས་པ་ཆེན་པོ་གྲུབ་པ་ཡིན་པས་དྲག་སྔགས་བཟླ་བ་དང་ཟློག་ཐབས་བྱེད་པ་སོགས་དོན་མེད་དོ་དགོངས་ནས། ངའི་སྒྱུ་མའི་ལུས་ཀྱི་ཕུང་པོ་འདི་ཕ་མ་འདྲེ་གདོན་རྣམས་ཀྱིས་

[125B] ས་གསུམ་དུ་གནས་པའི་ལྷ་འདྲེ་སྤྱི་དང། ཁྱད་པར་འདིར་ཚོགས་པའི་གནོད་བྱེད་གདོན་བགེགས་རྣམས་ལ་ཕངས་པ་མེད་
པར་སྟེར་རོ། ཁྱེད་རྣམས་ཤ་ལ་དགའ་བ་ཤ་ཟོ། ཁྲག་ལ་དགའ་བ་ཁྲག་འཐུངས། པགས་པ་ལ་དགའ་བ་པགས་པ། ཚེ་དང་སྲོག་ལ་དགའ་བ་ཚེ་དང་སྲོག། བཀྲག་མདངས་ལ་དགའ་བ་
བཀྲག་མདངས། གཟི་བརྗིད་ལ་དགའ་བ་གཟི་བརྗིད་ལ་སོགས་པ་ཅི་འདོད་པ་ཁྱེར་ཅིག། རིངས་པ་རྣམས་ཀྱིས་རྗེན་པར་ཟོ། མི་རིངས་པ་རྣམས་ཀྱིས་ཚོས་ལ་ཟོ། བསྲེགས་ལ་ཟོ། ཅི་བདེ་བར་ཟོ་
ཞིག། དེ་ཙམ་དུ་མ་ཟད་བདག་གིས་དུས་གསུམ་དུ་བསགས་པའི་དགེ་བ་དང་དེའི་འབྲས་བུ་བདེ་བ་ཇི་སྙེད་ཡོད་པ་རྣམས་ཀྱང་ཁྱེད་རྣམས་ལ་སྨིན་པར་གྱུར་ཅིག། སྨིན་ནས་ཁྱེད་རྣམས་གནས་
སྐབས་དང་མཐར་ཐུག་ཏུ་བདེ་དགེ་ཕུན་སུམ་ཚོགས་པ་དང་ལྡན་པར་གྱུར་ཅིག། ཁྱེད་རྣམས་ཀྱི་སྡིག་སྡུག་སོགས་མི་འདོད་པ་ཐམས་ཅད་བདག་ལ་སྨིན་པར་གྱུར་ཅིག། སྨིན་ནས་བདག་མེད་ལ་བདག་
ཏུ་ལྟ་བའི་བདག་འཛིན་འགོང་ ཅེས་སོགས་བདག་གཞན་མཉམ་བརྗེའི་བྱང་ཆུབ་ཀྱི་སེམས་དང་སྟོང་ཉིད་ཀྱི་ལྟ་བ་ཟུང་དུ་འབྲེལ་བ་ཟབ་མོ་གཅོད་ཀྱི་གདམས་

[126A]༄༅། །པ་བསྐྱངས་པས་ཆོ་འཕྲུལ་བྱིངས་རང་ཡལ་དུ་སོང་ཞིང། བཙུན་མའི་གཟུགས་ལ་རལ་པ་རིང་པོ་ཡོད་པ་ཞྭ་མོ་སྣུམ་དྲེག་གིས་ཚོས་པ་གྱོན་པ་འཇིགས་སུ་རུང་བ་ཞིག་གད་མོ་
བྱེད་བཞིན་དུ་ཇེ་འགྱང་གིས་མཐར་རང་ཡལ་དུ་སོང། དེ་ནས་བཟུང་ཆོ་འཕྲུལ་གཏན་ནས་མ་བྱུང་ཞིང་སྐུ་ཁམས་ཀྱང་རིམ་དྭང་བྱུང། འདི་དག་ནི་རྗེ་བཙུན་མི་ལ་བཞད་པ་རྡོ་རྗེ་ལ་བགེགས་ཀྱི་
རྒྱལ་པོ་སོགས་ཀྱིས་ཆོ་འཕྲུལ་བསྟན་པ་ལྟར། སྐྱེས་བུ་དམ་པ་ས་མཐོན་པོར་ཕེབས་པའི་ཚེ་བགེགས་ཀྱི་ཆོ་འཕྲུལ་མངོན་སུམ་དུ་འབྱུང་བར་གསུངས་པས་དེ་འདྲ་ཞིག་ཡིན་པར་མངོན་
དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་བརྒྱད་ལ་མི་རེར་དངུལ་སྲང་དོ་ཞོ་དོ་སྐར་ཕྱེད་གསུམ་རེ་ཐོབ་པའི་མང་དོད་སྩལ། འདི་ལོ་བརྒྱ་མཆོད་སྣ་ལྔ་ཚར་བཅུ་དགུ་སོང་འདུག། རྗེ་ཉིད་
དགུང་གྲངས་རེ་དྲུག་ཏུ་ཕེབས་པ་གསེར་འཕྱང་ཞེས་པ་མེ་བྱ་ཟླ་བ་དང་པོའི་ཚེས་གནམ་གང་ཉིན་ཐུགས་བརྟག་བཟང་དོན་དང་རྗེ་ཉིད་ཀྱི་དགོངས་བཞེད་སྒོ་མཐུན་ལ་བརྟན་བདག་དགེ་སློང་འཇམ་
དབྱངས་ཞབས་ཞུར་འབྱོར། དེ་གོང་ནུ་མོ་ཀུན་བཟང་དབང་མོ་འདི་པདྨ་ཆོས་སྡིངས་སུ་འཇོག་རྩིས་ཡིན་ཀྱང་སྐབས་འདིར་རབ་བྱུང་འཕྲལ་བསྒྲུབས་ཀྱིས་བདག་དང་མཉམ་དུ་ཞབས་ཞུར་སྡོད་རྒྱུའི་

[126B] འདིའི་ཚེ་བདག་ཅག་ལ་རྨི་ལྟས་བཟང་ངོ་ཆེ་བ་མང་པོ་དང། རྗེ་ཉིད་ལའང་ལྷོ་ཕྱོགས་སུ་ཕེབས་འགྲོ་བ་ལ་གློ་བུར་དུ་མུན་པ་བསྲུབས་ནས་ཕེབས་ལམ་སྟོར་ཏེ་ཅི་
བྱར་གྱ་བའི་ཚེ་ཉི་མ་ཞིག་ལྷག་གིས་ཤར། དེ་དང་དུས་མཚུངས་སུ་ནེའུ་གསིང་ཉམས་དགའ་བ་ཞིག་འདུག་པའི་དབུས་སུ་ཤིན་ཏུ་དྭངས་པའི་ཆུ་མིག་ཞིག་ཀྱང་བརྡོལ་བས། ཐུགས་ལ་
དགྱེས་ཚོར་ཚད་མེད་པ་འཁྲུངས་ཏེ་གནས་འདིར་རེ་ཞིག་གནས་པར་བྱའོ་དགོངས་པ་སོགས་མན་ལ་ལྟས་བཟང་བ་མང་པོ་བྱུང་ཚུལ་ཕེབས། འདི་སྐབས་རྗེ་གྲུ་འཛིན་པར་དགོས་གལ་ཆེ་
ངེས་ཀྱི་ན་བཟའ་ཉེར་སྤྱད་ཉུང་ཟད་འདི་དང་འདི་མ་གཏོགས། གཞན་མ་ན་བཟའ། ཟངས་ཆས། སྒམ་ལྕོག་སོགས་མདོར་ན་སྐུ་ཆས་ཚང་མ་དང། ཤི་གསོན་གྱི་དངོས་པོ་ཇི་ཡོད་ལྷག་
ལུས་མེད་པར་མང་དོད་སོགས་སུ་གཏོང་རྒྱུ་ཡིན་པས་དེའི་དོད་མ་མཛད་དགོས་པའི་བཀའ་ཕེབས་པར་བརྟེན། སྐུ་ཆས་ཚང་མར་གོང་ཚད་རི་ངེས་ཕབས་ཏེ་ཊཾ་སྲང་དྲུག་ཅུ་རེ་གཅིག་དང་ཞོ་
ལྔ་སྐར་ལྔ་རི་བའི་དངོས་པོ་བཞད་ཕོ་མོའི་དགོན་ཁག་ཚང་མར་ཞལ་གྲངས་དང་བསྟུན་ནས་ཕུལ། དེ་ལྷག་ཇི་ཡོད་དགེ་འཕེལ་སོགས་སུ་ཁྲོམ་འདོན་མཛད་ནས་བཙོངས་པར་ཊཾ་སྲང་

[127A]༄༅། །དྲུག་ཅུ་རེ་གཉིས་དང་ཞོ་བཞི་སྐར་ཕྱེད་གསུམ་ཟིན་པས་གསོལ་མར་དང་ཤ་བསྒྲུབས། ཇ་དང་གསོལ་ཞིབ་སོགས་དགོས་བྱ་གཞན་ངོ་ཐོག་གནང་སྟེ། ཟླ་བ་གཉིས་
པའི་ཚེས་གཅིག་ནས་བཟུང་ཉིན་བཅུ་བདུན་རིང་རི་རྒྱུད་འདིའི་དགེ་ཚུལ་སློང་རབ་བྱུང་མ་དང་བཅས་པ་ཞལ་གྲངས་བདུན་ཅུ་སྐོར་བསྐོངས་ཏེ་ཉིན་ལྟར་ཇ་ཐུག་དྲུག་རེ་དང། ཤ་རྡོག་རེ་
སྐབས་འགར་གྲོ་འབྲས། བག་བསྲེགས། བཞེས་སྤྲོ། ཚེས་བཅོ་ལྔའི་ཉིན་ཚོགས་འཁོར་གཟབས་རྒྱས། མི་རེར་དངུལ་རྐྱང་ཊཾ་ཕྱེད་གསུམ་རེ་དང། ཊཾ་བཞི་རེ་རི་ངེས་ཀྱི་དངོས་པོའི་
འགྱེད་བཅས་གནང། ཟླ་བ་གསུམ་པ་ནས་བཟུང་དད་ལྡན་ཉི་ཤུ་སྐོར་ལ་ཉིན་བདུན་གྱི་རིང་བླ་མཆོད་བདེ་སྟོང་དབྱེར་མེད་མའི་འཁྲིད། ཉིན་དགུའི་རིང་སྦྱོར་བའི་ཆོས་དྲུག་གི་འཁྲིང། གཞན་ཡང་
འཇིགས་བྱེད་ཀྱི་དབང། བདེ་མཆོག་སྔགས་བཏུ། རྣལ་འབྱོར་མའི་བྱིན་རླབས་དང་སྔགས་བཏུ་སོགས་ཟབ་ཆོས་ཡུན་རིང་སྩལ། བདག་ཉིད་སྔར་ཕན་དགེ་འཕེལ་གྱི་
ཁྱད་པར་དོན་གཉེར་གྱིས་དབུལ་བས་དགེ་འཕེལ་རང་གི་འདོན་ཆོས་དང་ཐིག་ཚོན་སོགས་ཆོ་ག་ཕྱག་ལེན་བློ་ཡུལ་དུ་ངེས་པ་ཙམ་ལས། རིག་གནས་སོགས་ལ་སྦྱངས་པ་བྱ་རྒྱུ་མ་བྱུང་ཡང། སྐབས་འདིར་

[127B] ཞག་གསུམ་གྱི་གཟའ་ལྔ་སོགས་ཀྱི་རྩམ་གྱོགས་ཀྱི་རི་མོ་ཆ་ལག་དང་བཅས་པ་ལེགས་པར་
སྦྱངས་པས། དགྱེས་ཚུལ་དང་བཅས་ཁྱོད་ནས་རིག་གནས་ལ་དོན་གཉེར་བྱེད་རེས་སྔ་ལོ་སྤེལ་ཁང་ནས་རིག་གནས་ཀྱི་དཔེ་ཤིན་ཏུ་དཀོན་པ་པོད་ཤིན་ཏུ་དཀོན་པ་པོད་བཅུ་སྐོར་ཞིག་རིན་ཕང་མེད་ཕུལ་ནས་བླུས་པ་ཡིན་
ད་དེའི་དོན་འགྲུབ་པར་འདུག་ཅེས་གསུངས། དེས་ན་ཞབས་ཞུ་དགེ་སློང་ཚེ་མི་བརྟན་པ་དང། བདག་ཉིད་ཞབས་ཞུར་བཅར་ནས་རིག་གནས་ལ་ཕྲན་བུའི་དོན་གཉེར་བྱེད་པ་རྣམས་སྔ་མོ་ནས་ཐུགས་ཀྱིས་
དགོངས་པར་མངོན། ཟླ་བ་བདུན་པའི་མཇུག་དགེ་སྡིངས་ནེའུ་གསིང་པའི་ཨ་ཁུའི་དྲུང་ནོར་བུ་སུམ་དར་ལགས་ནས། འཆར་ཟླའི་ཚེས་གཅིག་ཙམ་ལ་སེང་ཆེན་རྡོ་རྗེ་འཆང་རླང་ཆབ་འོག་ཏུ་ཆབ་བཞེས་
ལ་ཆིབ་བསྒྱུར་གནང་བཞེད་ཡོད་འདུག་པ། དེས་ནད་ལམ་བསྟན་འགྲོའི་ཕན་བདེའི་དགའ་སྟོན་དུ་སྐྱེས་ཆེན་དམ་པ་གཉིས་ཞལ་འཛོམ་གནང་ཤག་ལ། དབུ་གུར་སོགས་ཕེབས་གྲ་ཚང་མ་ནེའུ་
གསིང་པ་རང་ནས་ཞུས་ཆོག་པ་ཞེས་སོགས་ཕྱག་བྲིས་བྱུང་བར། རྗེ་ཉིད་རྨ་བྱས་དབྱར་རྔ་དང་པོར་ཐོས་པ་ལྟར་དགྱེས་ཚུལ་ཚད་མེད་པ་དང་བཅས། འོ་དེ་འདྲའི་གཏམ་སྙན། ད་ཆ་ངའི་ཆོས་

[128A]༄༅། །འབྲེལ་ཡོད་པའི་བླ་མ་པཎ་ཆེན་རིན་པོ་ཆེ་དང། སེང་ཆེན་རྡོ་རྗེ་འཆང་ཙམ་མ་གཏོགས་ཞིང་ཁམས་གཞན་དུ་གཤེགས་ཟིན། པཎ་ཆེན་རིན་པོ་ཆེ་ནི་ལྷ་ཆབ་ཏུ་ཆིབ་བསྒྱུར་བསྐྱངས་
པས་ཞལ་མཇལ་ཡང་ཡང་བྱུང། སེང་ཆེན་རྡོ་རྗེ་འཆང་གི་ཞལ་མཇལ་གསུང་ཐོས་ཤིག་བྱུང་ན་སྙམ་པ་སེམས་ལ་རྒྱུན་མར་ཡོད་ཀྱང། ང་རྒད་པོས་གདན་སར་འགྲོ་བ་ནི་མི་ཡོང་བས་རེ་བཟང་
བ་ལྟ་བུ་ཡིན་རུང། བླ་མ་ཐུགས་རྗེ་ཅན་གྱིས་ངའི་ཆེད་ཁོ་ནར་ཕེབས་པ་ཡིན་འདུག། དེས་ན་རང་ཅག་ཆོས་གཅིག་གི་གོང་དུ་ཆབ་ཁར་འབྱོར་པ་བྱས་ཏེ་ཕེབས་བསུ་སྤོས་སྣ་སོགས་བྱེད་རྒྱུ་
ཡིན་པས་དེ་ལུགས་གྲ་སྒྲིགས་ཀྱིས་ཞེས་ཕེབས་པ་ལྟར། ཟླ་བ་བདུན་པའི་གནམ་གང་ཉིན་རླང་ཆབ་འོག་ཏུ་ཕེབས། ཚེས་གཅིག་ཉིན་བདག་ཅག་ཞབས་ཞུ་ཁ་ཤས་དང་བཅས་རྗེ་ཉིད་
སྐུ་ཆོས་དང་དབུ་ཞྭ་གསོལ། ཕྱག་ན་དྲི་ངད་བཟང་པོ་འཐུལ་བའི་བདུག་སྤོས་ཆག་པ་བསྣམས་ཏེ་རྒྱང་རིང་པོར་ཕེབས་བསུར་གཤེགས། ཕེབས་གྲུབ་འཕྲལ་ཕྱག་དབང་དུ་ཕེབས་པས་
རྡོ་རྗེ་འཆང་ནས་ཀྱང་རྗེ་འདི་ལ་གང་ཅིར་བཀུར་བཟོས་ཚད་མེད་པ་མཛད་ཅིང། ཡུན་རིང་པོའི་བར་ཕན་ཚུན་དགྱེས་པའི་གསུང་མོལ་འབྱམས་ཀླས། འདི་སྐབས་སྔགས་ཆེན་རྡོ་རྗེའ་

[128B] རྗེ་ཉིད་ནས་གསོལ་འདེབས་མཛད་པ་རྟ་མགྲིན་གསང་སྒྲུབ་ཀྱི་དབང། དབྱངས་
ཅན་མ་དམར་མོའི་རྗེས་གནང། རྣལ་འབྱོར་མའི་ཆོས་སྐོར་བསྐྱེད་རྫོགས་ཀྱི་འཁྲིད་བཻ་ཌཱུརྱ་ཞུན་མའི་ཐེམ་སྐས། ལྕང་སྐྱའི་བསྙེན་ཡིག་ཐཱུ་བཀྭན་གྱི་བསྟོད་པ། མངོན་རྟོགས། སྤྱི་
དོན་ནས་དབུ་ཚུགས་ཙམ་སོགས་ལུང་མང་པོ་དང། ཕྱི་ལོ་བདུན་ཟུར་དུ་ཕེབས་རྒྱུའི་སྐུ་གེགས་ཞི་ཕྱིར་ཚེ་དབང་བཅས་ལེགས་པར་བསན། གསོལ་དཀྲོག་ཞིབ་ཐུད། གསོལ་གྲང་སོགས་
ཡུལ་བབས་ཀྱི་ཐུགས་མཁོ་འབུལ་འོས་ཚང་མ་རིན་ཕངས་མེད་ཀྱིས་བསྒྲུབས་ཏེ་ནར་མར་འབུལ་བར་མཛད་པས། བདག་ལ་རྡོ་རྗེ་འཆང་ནས་བཞད་མོ་དང་བཅས་བཞད་ཀྱི་ཐུད་དང་
གྲང་འཁུར་དེ་འདྲ་ལས་ཞིམ་པ་མ་བྱུང་ཞེས་ཀྱང་ཕེབས། མཇུག་ཏུ་མཎྜལ་སྐུ་གསུང་ཐུགས་རྟེན། ནང་གོས་དམར་སེར་སོ་སོ་ནས་ཁ་གསུམ་སྦྲེལ་རེ། གསེར་བྱང་ཞོ་ལྔ། དངུལ་
སྲང་སུམ་ཅུ། ན་བཟའ་རྩེ་གྲ་ལུས་གང། ཁ་བཏགས་ནང་མཛོད་སོགས་དངོས་འབུལ་རྒྱ་ཆེ་བའི་ཐོག་ཚིག་ཉུང་ལ་དོན་འདུས་པའི་ཞབས་བརྟན་གསོལ་འདེབས་ནན་ཆེན་མཛད་པས། སྐྱེས་

[129A]༄༅། །བུ་དམ་པའི་གསུང་གཞན་དང་མ་འདྲ་བས་ཡིན་ནམ། གང་ལྟར་རྗེ་གྲུ་འཛིན་པ། བདག་ཅག་ནེའུ་གསིང་པའི་ཨ་ཁུའི་དྲུང་ལགས། རྡོ་རྗེ་འཆང་གི་ཞབས་གྲས་ཁ་ཤས་
སོགས་མཆི་མ་རང་དབང་མེད་པར་ཤོར། རྡོ་རྗེ་འཆང་ཡང་ཕྱག་ཐལ་མོ་སྦྱར་ཏེ་རི་མོར་བྲིས་པ་བཞིན་དུ་སྤྱན་གཉིས་རྗེ་འདི་ལ་མི་འཛུམ་པར་ཡུན་རིང་གཟིགས་པའི་མཐར་མགུལ་པ་ལོག་
པའི་ཚུལ་མཛད། རྒྱུན་པར་བཀའ་ཆོས་དང་ཆབ་བཞེས་ཀྱི་སེང་བར་ཇི་བྱུང་ལ་ལྷན་རྒྱས་ཁོ་ནར་བཞུགས་ཏེ་ཕན་ཚུན་དུ་ཆོས་ཀྱི་དྲི་རྩད་དང། བསྟན་འཛིན་གྱི་སྐྱེས་བུའི་མཛད་འཕྲིན་བཟང་
ངན། བསྟན་པའི་འཕེལ་འགྲིབ་སོགས་དམ་པའི་ཆོས་དང་བསྟན་འགྲོ་ཁོ་ན་ཐུགས་ལ་དགོངས་པའི་གསུང་མོལ་གྱིས་དུས་འདས། ཚེས་བཅུ་གསུམ་ཉིན་རྡོ་རྗེ་འཆང་ཆིབ་ཁ་བསྒྱུར་
འདི་ལོ་ནེའུ་གསིང་པ་ནས་རིན་གཉིས་སྲང་དྲུག་བརྒྱ་ཙམ་ལས་གྲུབ་པའི་ཇོ་བོ་གསར་བཞེངས་མཛད་པའི་ཕྱག་ནས་སུ་གསོལ་འདེབས་མཛད་པར་བརྟེན། རྗེ་འདི་ཡང་དེ་ཉིན་ནེ་འུ་གསིང་
བར་ཕེབས། ཇོ་བོ་ཡིད་བཞིན་ནོར་བུས་གཙོས་སྐུ་གསུང་ཐུགས་རྟེན་གཟིམ་ཁང་དང་བཅས་པར་ཕྱག་ནས་རྒྱས་པ་དང་ཚེ་དབང་བཅས་མཛད། ནེའུ་གསིང་པའི་ཨ་ཁུའི་དྲུང་ལགས་

[129B] ཆོས་སྲིད་གཉིས་ཀ་ལ་མཁྱེན་པ་རྨད་དུ་བྱུང་བ། ལག་པ་སྦྱིན་པ་ལ་དགའ་བ་སོགས་མདོར་ན་ཕོ་རྩལ་སྣ་དགུ་དང་ཕོ་
རྩེད་སྣ་དགུ་ལ་བྱང་ཆུབ་པ། བླ་བྲང་ཆེན་པོའི་མངའ་འོག་ཏུ་སྐད་ཐོན་པ་ཞིག་ཡིན་ཅིང། ཁྱད་པར་རྗེ་འདི་ལ་གཞོན་ནུའི་དུས་ནས་བཟུང་མི་འཕྲོགས་པའི་དད་གུས་ཆེན་པོས་ཐ་ན་གཟིམ་ཁང་
གི་སྟེང་དུ་ཕེབས་པ་སོགས་དངུལ་ཆུའི་རི་རྒྱུད་གཟིགས་པ་ཙམ་ལ་ཡང་ཕྱག་ཐལ་མོ་སྦྱར་ནས་གསོལ་འདེབས་དང་ཞབས་བརྟན་ཞལ་འདོན་མཛད། ལྗགས་སྨིན་གསོལ་ཞིབ་སོགས་རྒྱུན་
སྦྱོང་མཛད་པའི་སྦྱིན་བདག་འགྲན་ཟླ་མེད་པ་ཡིན། སྐབས་འདིར་ཡང་གསེར་བྱང་ཞོ་ལྔ་ལ་སོགས་པའི་དངོས་འབུལ་གཟབས་པར་མཛད། རྒྱུན་བར་རྣལ་འབྱོར་མའི་ཡར་མར་གྱི་ཚེས་
བཅུ་ཆག་མེད་དང་སྨྱུང་གནས་དཀར་ཕྱོགས་སོགས་ཉམས་ལེན་ལ་ཤིན་ཏུ་འགྲུས་པར་མཛད་པས་གཤེགས་པའི་ཚེ་ཡང་ཐུགས་སྨོན་དང་མཐུན་པར་ཆོ་འཕྲུལ་གྱི་ཚེས་བཅོ་ལྔ་ལ་
གཤེགས། དེ་གོང་ཞག་གཉིས་གསུམ་ཙམ་ནས་བཟུང་མེ་ཏོག་པདྨ་འདབ་མ་བཞི་པ་དཔངས་སོར་བཞི་ཙམ་ཡོད་པ། ཁ་དོག་སྣ་ཚོགས་དང་ཁྱད་པར་ལི་ཁྲི་མང་བ་སྤྱན་

[130A]༄༅། །འབྱེད་འཛུམ་གང་བྱས་ཀྱང་ཁྲ་ཆེམ་མེ་གཟིགས་པ་སོགས་དག་པ་མཁའ་སྤྱོད་དུ་བགྲོད་པའི་རྟགས་མཚན་ཤིན་ཏུ་བཟང་བ་བྱུང། དེ་སྔ་ཡུན་རིང་བསྙུན་པས་ཞལ་
མདངས་ཡ་ང་བ་ཡོད་རུང་སྐབས་དེར་གཟི་མདངས་ཤིན་ཏུ་ཆེ་བ་དང་བཅས་ཞག་བཞི་ཆོས་སྐུར་བཞུགས་པས། ཞབས་ཞུ་མི་སྐྱ་ཞིག་ཡོད་པ་ཧ་ལས་ཏེ་ངའི་ཁོང་ལ་ཡོང་བ་ཡང་ཡོད་དེ་
བྱུང་ཡང་བྱུང་སྐྱབས་སུ་མཆི་ཟེར་ཞིང་ཐོད་པ་དྲག་ཏུ་བརྡབས་ནས་ཡར་ཙམ་ཡོང་ནས་ཕྱག་རེ་བཙལ། མར་ཙམ་སོང་ནས་ཕྱག་རེ་བཙལ་བྱེད་པར་འདུག་གཤེགས་ནས་ཆོས་སྐུ་
མ་གྲོལ་བར་དང་སྐུ་པུར་བྱ་འགྲེམ་བྱེད་སྐབས་དབྱིབས་དང་ཁ་དོག་མི་འདྲ་བའི་འཇའ་སྤྲིན་ཤིན་ཏུ་མང་བར་བྱུང་བས་སྐྱ་བོ་བྱང་ཆུབ་སེམས་དཔའ་ཁྱད་འཕགས་ཡིན་འདུག་ཅེས་པའི་གྲགས་
པས་ཁྱབ། དེ་ནས་པདྨ་ཆོས་སྡིངས་པས་གསོལ་བ་བཏབ་པ་ལྟར་ཚེས་བཅོ་བརྒྱད་ལ་པད་ཆོས་སུ་ཕེབས། ཟླ་སྐོར་བཞུགས་པའི་རིང་ཉིན་ལྟར་ཇ་ཐུག་ལྔ་རེ་ཆག་མེད་དང། ཁྱད་པར་ཟླ་བ་
དགུ་པའི་ཚེས་བཅོ་ལྔའི་ཉིན་མང་ཇ་གཟབས་པ་དང། གསོལ་ཚིགས། གྲོ་འབྲས། བརྒྱ་མཆོད་སྣ་ལྔ། འགྱེད་མི་རེར་ཊཾ་གཉིས་རེ་རྣམ་གཞག་དང་བཅས་པའི་ཐོག་ས་ཕག་ཟླ་

[130B] དེ་བར་ཟླ་བ་
ངོ་རེ་བཞིན་གྱི་དགོས་ཆ་གཟིམ་ཕུག་ནས་གནང་རྒྱུ་ཡིན་ཚུལ་བཅས་གནང། སྔོན་དུ་བརྒྱ་མཆོད་ཀྱི་མཆོད་ཀོང་དང་འབྲུ་ཏིང་སོ་སོ་ནས་བརྒྱ་བརྒྱད་རེ་གནང་བའི་ཁ་སྐོང་དུ་ཆུ་ཏིང་བརྒྱ་རྩ་བརྒྱད་ཀྱང་
སྦྱོར་འཇགས་མཛད། འདི་སྐབས་མི་ཚོགས་ཆེ་བར་ཚེ་དབང་རྒྱས་པར་སྩལ། གཞན་མ་སྦྱན་སྐུ་ཁམས་ལྟེམ་ཚུལ་གྱིས་ཆོས་འཆད་སོགས་རྒྱ་ཆེན་མ་གྲུབ། ཟླ་བ་དགུ་པའི་མཇུག་གཟིམ་ཕུག་ཏུ་
ཕེབས་ནས་དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་ལྔ་ལ་མི་རེར་དངུལ་སྲང་གང་ཞོ་གང་སྐར་ཕྱེད་གསུམ་ཐོབ་པའི་མང་དོད་སྩལ། ཟླ་བ་བཅུ་གཉིས་པའི་ཚེས་བཅུ་བདུན་ཉིན་དགེ་འཕེལ་
དུ་བསྙེན་བཀུར་ཉིན་གང། བརྒྱ་མཆོད་སྣ་ལྔ། འགྱེད་ཊཾ་ཕྱེད་རེ་རྣམ་གཞག་དང་བཅས་པ་མཛད། འདི་ལོ་གོང་འཁོད་བརྒྱ་མཆོད་གཉིས་དང་སེར་ཚོགས་སྐབས་ཀྱི་མཆོད་པ་མ་ཐི་བས་དངུལ་
ཆུར་བརྒྱ་མཆོད་སྣ་ལྔ་ཚར་དྲུག་གྲུ་འཛིན་དུ་དྲུག་པད་ཆོས་སུ་གསུམ། གྲྭ་ཚང། འབྲོང་ཕུ། དཔལ་སྡིངས་རྣམས་སུ་རེ་རེ་བཅས་འབུལ་བར་མཛད། ས་ཁྱི་ཟླ་བ་གཉིས་པའི་ཚེས་བརྒྱད་ནས་བཟུང་

[131A]༄༅། །བྱ་བྲལ་སྤྲུལ་སྐུ་སོགས་ལ་བླ་མཆོད་ཀྱི་ཟབ་ཁྲིད་སྔར་བཞིན་དང། ཟླ་བ་གསུམ་པའི་ནང་ལམ་རིམ་བཤར་སྒོམ་གྱི་འཁྲིད་ཉིན་བདུན་གྱི་རིང་སྩལ། མེ་སྤྲེལ་མེ་བྱ་གཉིས་ལ་ལོ་
ཧ་ཅང་མ་བྱུང་བས་དངུལ་ནས་ཀྱང་བྲེ་བཅུ་མར་ཆག་ནས་སྐྱ་སག་ཕྲན་ཙམ་བྱུང་བར། བཀའ་ལས་སྔ་སོར་དཀར་པོ་བས་སྦྱིན་བདག་བྱས་ནས་སྨྱུང་གནས་གཏོང་སྐབས་བཞད་ཁུལ་འདིར་ལོ་
ལེགས་ཤ་སྟག་བྱུང་བ་ཡིན་པས། འདི་ལོ་རྒྱལ་ཁམས་སྤྱི་དང་བྱེ་བྲག་བཞད་ཁུལ་དུ་ལོ་ལེགས་སྐྱ་རྒྱལ་འབྱུང་ཕྱིར་འུ་རང་ནས་རྒྱུ་ཡོན་སྦྱར་ཏེ་པད་ཆོས་སུ་སྨྱུང་གནས་དཀར་པོ་ཕྱོགས་
བརྒྱད་བཏང་ན་ལེགས་ཚུལ་ཕེབས་པ་ལྟར། རབ་བྱུང་མ་ཉི་ཤུ་རྩ་བཞི་དཀར་པོ་ཕྱོགས་བརྒྱད་གཏོང་དུ་བཅུག་པར་གྲོལ་སྟོན་དང་བཅས་ཉིན་དགུ་བརྒྱ་མཆོད་སྣ་ལྔ་དང་བཅས་པའི་
དགོས་ཆ་གཟབས་པ་དང། ཡོན་ཊཾ་གཉིས་རེ་རྣམ་གཞག་དང་བཅས་པ་གནང་བ་ཚང་མ་བསྡོམས་ཊཾ་སྲང་ཉེར་གཅིག་དང་ཞོ་བརྒྱད་སྐར་ལྔའི་རྩིས་སོང་ཞིང་ཆད་ལྷག་རྩིས་པའི་སྨྱུང་
གནས་བརྒྱ་གོ་གཅིག་བྱུང། འདི་ལོ་རྒྱལ་ཁམས་སྤྱི་དང་ཁྱད་པར་བཞད་ཁུལ་དུ་རྒན་དྲན་མ་མྱོང་བའི་ལོ་ལེགས་ཀྱང་བྱུང། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་གཅིག་

[131B] ཟླ་བ་བཅུ་གཉིས་པའི་ནང་བཞད་ཕོ་མོའི་དགོན་ཁག་བཞི་བཅུ་ཞེ་གཅིག་ལ་མང་ཇ་གཟབས་པ་རེ། རྟེན་གཙོ་ཇི་ཡོད་
ལ་སྙན་ཤལ་ཆོས་ལྡན་སྤུས་ལེགས་རེ། རང་རང་གི་ལུགས་སྲོལ་དང་མཐུན་པའི་རྣམ་གཞག་རྒྱས་པའི་ཐོག་མི་རེར་འགྱེད་ཊཾ་ཕྱེད་རེ་འབུལ་བར་མཛད་པའི་འགྱེད་དངུལ་བསྡོམས་ཊཾ་སྲང་
ལྔ་བཅུ་ང་དགུ་དང་ཞོ་དོ་སོང། དེ་ཐོག་དགེ་འཕེལ་ལྷ་ཁང་གསུམ་གྱི་ཁུལ་བརྒྱ་མཆོད་སྣ་ལྔ་ཚར་གཉིས། མཁས་གྲུབ་ངག་དབང་རྡོ་རྗེའི་གཟིམ་ཕུག་ཏུ་གཅིག་འབྲོང་ཕུ། དགོན་
གསར། ཐུབ་བསྟན། གྲྭ་ཚང། དཔལ་སྡིངས། བཀའ་འགྱུར་ལྷ་ཁང། གྲུ་འཛིན། པད་ཆོས། དངུལ་ཆུ་རྣམས་སུ་བརྒྱ་མཆོད་རེ། པད་ཆོས་སུ་རྟེན་གཙོ་ཐུབ་དབང་ལ་ནང་གོས་
གཡུང་ལག་སེར་པོའི་ན་བཟའ་གོང་འཇའ་ཅན་དང། སྐུ་ཕང་དུ་ཁ་བཏགས་ནང་མཛོད་བཅས་ཀྱང་འབུལ་བར་མཛད། སྔ་སོར་བདུན་ཟུར་དུ་ཕེབས་སྐབས་སྐུ་གེགས་ཆེ་ཙམ་རེ་ངེས་
ཅན་ཡོང་ཡང་འདི་ལོ་བདག་ནས་ཀེག་རྩིས་ཞུས་གསལ་གྱི་ཞབས་བརྟན་ཚང་མ་བསྒྲུབས་པས་སྐུ་གེགས་ཆེ་རིགས་མ་བྱུང། འདི་ལོ་གོང་འཁོད་བརྒྱ་མཆོད་བཅུ་གསུམ་མ་ཐི་བའི་དངུལ་

[132A]༄༅། །ཆུ། གྲུ་འཛིན། པད་ཆོས་རྣམས་སུ་བརྒྱ་མཆོད་སྣ་ལྔ་རེ་འབུལ་བར་མཛད། ས་ཕག་ཆོ་འཕྲུལ་དུས་ཆེན་ཐོག་དགེ་འཕེལ། གྲྭ་ཚང། འབྲོང་ཕུ་གསུམ་ལ་བསྙེན་
བཀུར་ཉིན་གང་དང་འགྱེད་ཊཾ་ཕྱེད་རེ་རྣམ་གཞག་དང་བཅས་པ། དངུལ་རི། གྲུ་འཛིན། པད་ཆོས། སྒྲོལ་ལྷའི་རབ་བྱུང་མ་བཅས་ལ་ཉིན་གང་དང་འགྱེད་ཊཾ་རེ། སྟེང་དགའ་དགོན་
སྤུག་གཉིས་ལ་མང་ཇ་རེ་དང་འགྱེད་ཊཾ་ཕྱེད་རེ། གཞན་མ་དགོན་ཁག་ཚང་མར་མང་ཇ་རེ། རྟེན་གཙོ་ཇི་ཡོད་ལ་སྙན་ཤལ་ཆོས་ལྡན་རེ་དང་བརྒྱ་མཆོད་སྣ་ལྔ་ཚར་བཅུ་གཉིས་སྔ་
ལོ་ལྟར་འབུལ་བར་མཛད། ཟླ་བ་གཉིས་པ་ནས་བཟུང་པ་སྣམ་རབ་བྱུང་མ་སོགས་ལ་ནཱ་རོ་མཁའ་སྤྱོད་མའི་བསྐྱེད་རྫོགས་འཕོ་བ་དང་བཅས་པའི་ཟབ་ཁྲིད་ཉིན་བརྒྱད་ཀྱི་རང་དང་
ཚེམ་བུ་དམར་ཁྲིད་ཀྱི་ཟབ་ཁྲིད་ཉིན་དྲུག་བཅས་སྩལ། དེ་ཐོག་མང་ཇ་ནར་མ་དང་རེས་འགའ་གསོལ་ཚིགས་གསོལ་འབྲས་སོགས་དང་མཇུག་ཏུ་ཚོགས་འཁོར་ཡང་མཛད། ས་ག་
ཟླ་བར་རབ་བྱུང་མ་ཉི་ཤུ་རྩ་དྲུག་གིས་སྨྱུང་གནས་དཀར་ཕྱོགས་བཏང་བའི་དགོས་ཆར་ཊཾ་སྲང་ཉི་ཤུ་རྩ་གཉིས་དང་ཞོ་བདུན་སྐར་ལྔའི་རྩིས་སོང་ཞིང་སྨྱུང་གནས་བརྒྱ་གོ་བཞི་བྱུང། ཟླ་བ་

[132B] ཐུན་དྲུག་གི་འཁྲིད་ཉིན་གཉིས། གཞན་ཡང་རྗེས་གནང་ཁ་ཤས་དང་ལུང་མང་བ་སྩལ། འདི་ལོ་པདྨ་ཆོས་སྡིངས་ཀྱི་རྟེན་
གཙོ་ཐུབ་དབང་གི་ཁྲི་རྒྱབ་དང། མཆོག་ཟུང། འདུ་ཁང་གི་ཁྱམས་སྟོད་ཐགས་རྒྱུགས་སུ་འགྲོ་བའི་མདུན་ལྕོག་གཟིམ་ཕུག་ཏུ་བཞུགས་རྒྱུའི་མཁས་གྲུབ་ངག་དབང་རྡོ་རྗེའི་སྣང་
བརྙན་བཅས་གསར་བཞེངས་མཛད་དེ་ཟླ་བ་དགུ་པའི་ཆོས་བཅོ་ལྔའི་ཉིན་བདག་ཅག་ཁ་ཤས་ནས་རབ་གནས་ཞུས། དེ་ཐོག་ཉིན་གང་བརྒྱ་མཆོད་འགྱེད་ཊཾ་རེ་བཅས་སྩལ། དགའ་ལྡན་
ལྔ་མཆོད་ཉིན་གྲྭ་གྲངས་ལྔ་བཅུ་ང་དྲུག་ལ་མི་རེར་དངུལ་སྲང་གང་ཞོ་བདུན་སྐར་ཕྱེད་བརྒྱད་རེ་ཐོབ་པའི་མང་དོད་དངོས་པོ་གནང། ལོ་འདིར་གོང་འཁོད་བརྒྱ་མཆོད་བཅུ་གསུམ་མ་ཐི་བའི་
དངུལ་ཆུ་དང་གྲུ་འཛིན་སོ་སོར་བརྒྱ་མཆོད་སྣ་ལྔ་གཉིས་རེ་སོང། ལྕགས་བྱི་ཆོ་འཕྲུལ་སྐབས་བཞད་ཕོ་མོའི་དགོན་པར་མང་འགྱེད་མཆོད་འབུལ་སྙན་དར་སོགས་བྱིངས་སྔར་
བཞིན་ལ་དགེ་འཕེལ་དུ་ཕྱག་འགྱེད་དངུལ་ཞོ་རེ་གནང་ཞིང་བཀྲ་ཤིས་ལྷུན་པོར་ཡང་མང་ཇ་གཅིག་གནང། ཟླ་བ་གཉིས་པའི་ཚེས་ཉི་ཤུ་ནས་དད་ལྡན་ཉི་ཤུ་སྐོར་ལ་བློ་སྦྱོང་

[133A]༄༅། །དོན་བདུན་མ། དགེ་ཚུལ། བྱང་སེམས། སྔགས་གསུམ་གྱི་བསླབ་བྱ་དང་བླ་མ་ལྔ་བཅུ་པ། འོད་དཔག་མེད་ཀྱི་འཕོ་བ་བཀའ་རྒྱ་མ། རྗེ་ཉིད་ཀྱིས་མཛད་པའི་
དགའ་ལྡན་ལྷ་བརྒྱ་མ་འཕོ་བ་དང་བཅས་པ་རྣམས་ཀྱི་འཁྲིད་བདེ་མཆོག་དྲིལ་བུ་ལྷ་ལྔ་དང་བཀའ་གདམས་ཐིག་ལེ་བཅུ་དྲུག་གི་དབང། ལམ་རིམ་ཆེན་མོའི་བཤད་ལུང་བཅས་སྩལ་
ས་ག་ཟླ་བར་རབ་བྱུང་མ་སུམ་ཅུ་ནས་སྨྱུང་གནས་དཀར་ཕྱོགས་བཏང་བའི་དགོས་ཆར་ཊཾ་སྲང་ཉེར་བཞི་དང་ཞོ་ལྔ་སྐར་ལྔའི་རྩིས་སོང་ཞིང་སྨྱུང་གནས་ཉིས་བརྒྱ་བཞི་བཅུ་བྱུང་
ཟླ་བ་བཅུ་པའི་ཚེས་གསུམ་ལ་པད་ཆོས་སུ་འབུམ་སྒྲོགས་མཛད་པའི་དགོས་ཆར་སྲང་བཞི་ཞོ་དྲུག་གི་རྩིས་སོང། སྐུ་མཆེད་དགེ་སློང་ཡེ་ཤེས་ཆོས་རྒྱལ་གཤེགས་པའི་
ཚེ་ད་དགའ་ལྡན་ལྔ་མཆོད་ཉིན་བཀྲ་ཤིས་ལྷུན་པོར་མང་ཇ་གཅིག་གནང། དེ་ཉིན་གྲྭ་གྲངས་ལྔ་བཅུ་ང་དྲུག་ལ་མི་རེར་སྲང་གང་ཞོ་བདུན་སྐར་ལྔ་རེ་ཐོབ་པའི་མང་དོད་དངོས་པོ་དང་
དངུལ་རི། གྲུ་འཛིན། པད་ཆོས། སྒྲོལ་ལྷ་རྣམས་ལ་འཇམ་བདུན་རེའི་དགོས་ཆ་ཡང་སྩལ། ཟླ་བ་བཅུ་གཅིག་པའི་ཚེས་བཞི་ནས་ཚེམ་བུ་དམར་ཁྲིད་ཀྱི་ཟབ་ཁྲིད་ཉིན་དྲུག་དང་
[133B] འདི་ལོ་གོང་འཁོད་བརྒྱ་མཆོད་བཅུ་གཉིས་མ་ཐི་བའི་དངུལ་ཆུ་དང་གྲུ་འཛིན་སོ་སོར་བརྒྱ་མཆོད་སྣ་ལྔ་གསུམ་རེ་དང། པད་
ཆོས་སུ་བཞི་སོང། ལྕགས་གླང་ཆོ་འཕྲུལ་དུས་ཆེན་ཐོག་བཞད་ཕོ་མོའི་དགོན་པར་མང་འགྱེད་མཆོད་འབུལ་སོགས་སྔ་ལོ་བཞིན་ལ་དཔལ་སྡིངས་སུ་ཡང་འགྱེད་སྐར་ལྔ་རེ་
གནང། ཟླ་བ་གཉིས་པ་ནས་བཟུང་ཀུན་རིག་དང། དྲིལ་བུ་ལུས་དཀྱིལ་གྱི་དབང་སྙིང་ཞུགས་དང་བཅས་པའི་མགོན་པོའི་བཀའ་ཆེན་བཅུ་གསུམ། སྒྲོལ་དཀར་འོད་
ཟེར་དྲུག་སྦྲགས། ཚེ་དབང་རྡོ་རྗེའི་སྲོག་ཤིང་སོགས་རྗེས་གནང་མང་པོ་དང། རྗེ་ཉིད་ཀྱི་གསུང་མགུར་གྱི་སྟེང་ནས་འཇིགས་བྱེད་རྫོགས་རིམ་གྱི་འཁྲིད། རྗེ་དཔལ་ལྡན་ཡེ་ཤེས་
ཀྱི་རྫོགས་རིམ་བཀའ་རྒྱ་མའི་སྟེང་ནས་བདེ་མཆོག་རྫོགས་རིམ་གྱི་འཁྲིད། རྗེ་ཉིད་ཀྱིས་མཛད་པའི་བདེ་མཆོག་ལྷན་སྐྱེས་ཀྱི་སྒྲུབ་ཐབས་ཀྱི་སྟེང་ནས་དེའི་བསྐྱེད་རིམ་དང་
ལུས་དཀྱིལ་གྱི་སྟེང་ནས་དེའི་བཀའ་ཁྲིད་མདོར་བསྡུས་སོགས་བཀའ་ཆོས་རྒྱུན་རིང་སྩལ། ས་ག་ཟླ་བར་རབ་བྱུང་མ་སུམ་ཅུ་སོ་གཅིག་གིས་སྨྱུང་གནས་དཀར་ཕྱོགས་བཏང་

[134A]༄༅། །བར་ཊཾ་སྲང་ཉེར་ལྔ་སོང་ཞིང་སྨྱང་གནས་ཉིས་བརྒྱ་ཉེར་དྲུག་བྱུང། འདི་ལོ་དབྱར་སྟོན་གཉིས་བདག་ཉིད་ལ་སྙན་ངག་མེ་ལོང་མའི་བཀའ་ཁྲིད་ཞིབ་རྒྱས་སྩལ་
ཟླ་བ་བཅུ་གཉིས་པའི་ནང་དགེ་འཕེལ་དུ་ཉིན་གང་བརྒྱ་མཆོད་སྣ་ལྔ་འགྱེད་དངུལ་ཞོ་རེ་རྣམ་གཞག་དང་བཅས་པ་གནང། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་བཞི་
ལ་མི་རེར་དངུལ་སྲང་གང་ཞོ་བཞི་སྐར་ཕྱེད་གསུམ་རེ་ཐོབ་པའི་མང་དོད་སྩལ། ལོ་འདིར་གོང་འཁོད་བརྒྱ་མཆོད་བཅུ་གསུམ་མ་ཐི་བའི་བརྒྱ་མཆོད་སྣ་ལྔ་བཅུ་བཞི་སོང་
རྗེ་ཉིད་དགུང་གྲངས་དོན་གཅིག་ཏུ་ཕེབས་པ་དགེ་བྱེད་ཅེས་པ་ཆུ་སྟག་ཆོ་འཕྲུལ་དུས་ཆེན་ཐོག་བཞད་ཕོ་མའི་དགོན་པར་མང་འགྱེད་མཆོད་འབུལ་སོགས་སྔར་བཞིན་ལ་
དགེ་འཕེལ་དུ་འགྱེད་ཊཾ་རེ། སྟེང་དགའ། དཔལ་སྡིངས། བདེ་སྦུག་གསུམ་ལ་འགྱེད་སྐར་ལྔ་རེ་བཅས་པའི་དགོན་དཀར་སྒྲོགས་གཅིག་གནང་
ཟླ་བ་གཉིས་པའི་ནང་འཇིགས་བྱེད་བསྐྱེད་རིམ་དང་བློ་སྦྱོང་དོན་བདུན་མའི་ཟབ་ཁྲིད་སྔར་བཞིན་དང། ཟླ་བ་གསུམ་པའི་ནང་པད་ཆོས་སུ་ཞབས་བརྟན་

[134B] ཚེས་ཉི་ཤུ་ནས་བཟུང་དངུལ་ཆུའི་མཆོད་རྟེན་རྣམས་ལ་ཉམས་གསོ་དང་ཁྱད་པར་མཐོང་གྲོལ་ཆེན་མོའི་བདུ་གཟུགས་གསར་སྤོ་མཛད་ཅིང་
སངས་རྒྱས་ཀྱི་འཕེལ་གདུང་སོགས་བྱིན་རྟེན་སྣ་མང་དང་གསེར་ཐིག་སོགས་རིན་པོ་ཆེ་དུ་མས་བཀངས་པའི་དངུལ་གྱི་གའུ་སོགས་ནང་བཞུགས་སུ་འབུལ་བར་མཛད། ཟླ་བ་བཞི་པའི་ཚེས་
བཅོ་ལྔའི་ཉིན་བདག་ཉིད་ལ་དགེ་སློང་གི་དངོས་པོ་སྩལ། དེ་ནུབ་ནམ་ཕྱེད་ཙམ་ལ་དྲེའུ་ཆེ་ཞིང་རྒྱགས་པ་འོད་དང་ལྡན་པ་ཞིག་གཟིམ་ཕུག་གི་སྒོར་ཉེ་བའི་བར་ཡོང་ནས་འཚེར་
ཡང་བྱེད་པ་བྱུང་བ། བཞད་ཁུལ་གྱི་དྲེའུ་ཁྱམས་པ་ཞིག་ཡིན་ཤག་གིས་རྩད་གཅོད་བྱས་ཀྱང་དྲེའུ་བོར་སོང་ཟེར་བ་གཏན་ནས་མ་བྱུང་བར་མ་ཟད། དགེ་སློང་ཁ་ཤས་ནས་རྗེས་བལྟས་
བས་རི་ཁྲོད་ནས་མཆོད་རྟེན་བར་ཡར་མར་སོང་ཤུལ་ལས། དེ་ཕན་ཆད་འགྲོ་འོད་བྱས་རྗེས་གཏན་ནས་མ་རྙེད་པས་ཚང་མ་སོམ་ཉིའི་ཁྱོགས་ལ་འཕྱང་བ་བྱུང། བདག་རང་གི་བསམ་ཚོད་
ཉམས་གསོ་མཛད་པའི་མཆོད་རྟེན་རྣམས་ལ་ཕྱག་ནས་རྒྱས་པ་ཞིག་གནང་བཞེད་ཡོད་པ་ཅུང་ཟད་འགྱང་སོང་བར། པཎ་ཆེན་ཆོས་ཀྱི་རྒྱལ་པོས་གནས་འདི་གང་ལ་གཉེར་དུ་གཏང་པ་

[135A]༄༅། །དཔལ་ལྡན་ལྷ་མོས་ཕྱག་ནས་ཀྱི་བསྐུལ་མ་མཛད་པ་ཡིན་ནམ་སྙམ་མོ། །ཚེས་བཅུ་བདུན་ཉིན་མཆོད་རྟེན་གྱི་དྲུང་དུ་ཕེབས་ནས་བསྙེན་སོང་དགེ་སློང་ཁ་
ཤས་དང་བཅས་རབ་གནས་རྒྱས་པར་མཛད། དེ་སྐབས་སྔོན་མེད་པའི་དྲི་དང་འཐུལ་བ་དང་འཇའ་སྤྲིན་གྱིས་ནཾ་མཁའ་ཁྱབ་པ་སོགས་ངོ་མཚར་བའི་ལྟས་བསམ་གྱིས་མི་ཁྱབ་
པ་བྱུང། ས་ག་ཟླ་བར་རབ་བྱུང་མ་ཉེར་བརྒྱད་ནས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གསུམ་དང་ཞོ་དྲུག་སྐར་ལྔ་སོང་ཞིང་སྨྱུང་གནས་ཉིས་བརྒྱ་བཅུ་དགུ་བྱུང། འདི་
ལོ་ལ་སིང་དམག་འཁྲུག་གི་ཉེན་ཆེ་བར། བཀའ་ལས། དམག་འཁྲུག་འདི་རིགས་མི་དང་དུད་འགྲོ་ཀུན་ལ་སྡིག་སྡུག་ཐམས་ཅད་སྐྱེད་པར་བྱེད་པའི་རྒྱུ་མཐར་ཐུག་ཡིན་ཞིང་རྒྱལ་བའི་
བསྟན་པ་ལའང་འདི་ལས་གེགས་ཆེ་བ་མེད། འོན་ཀྱང་དམག་ལ་སོགས་པ་དོན་གཅིག་ཕྱིར་ཞེས་གསུངས་པ་ལྟར་རང་ཕྱོགས་རྒྱལ་ན་དགའ་བ་དང་གཞན་ཕྱོགས་ཕམ་ན་དགའ་
བའི་བློ་བྱེད་མི་རུང་ཡང། ཕན་ཚུན་གྱི་ཞེ་སྡང་སྡུག་རྩུབ་ཞི་ཞིང་རང་རང་གི་མངའ་རིས་ཀྱིས་ཆོག་ཤེས་ཏེ་དུས་བདེ་ཞོད་འཇགས་འབྱུང་ཕྱིར་དཀོན་མཆོག་ལ་གསོལ་འདེབས་

[135B] ད་དུང་སངས་རྒྱས་ཐུགས་རྗེ་ཅན་རང་ཉིད་ཀྱིས་བསྟན་པ་བསྟན་འཛིན་དང་བཅས་པ་གང་ལ་གཉེར་དུ་གཏད་པ་འཕགས་པའི་
གནས་བརྟན་བཅུ་དྲུག་ཡིན་པས་དབྱར་གནས་རིང་གནས་བརྟན་གྱི་ཆོ་ག་བཏངས་ནས་གསོལ་བ་འདེབས་རྒྱུ་ཡིན་པས་དེ་ལུགས་ཀྱིས་ཞེས་ཕེབས་པ་ལྟར། མཆོད་པ་དང་བསྙེན་བཀུར་གཟབས་
པ་དང་བཅས་རི་ཁྲོད་དགེ་སློང་རྣམས་དང་ལྷན་ཅིག་གཟིམ་ཕུག་རང་དུ་གནས་བརྟན་གྱི་ཆོ་ག་ཡུན་རིང་མཛད། ཆོ་ག་དང་པོ་ཚུགས་པ་དང་མཉམ་དུ་མེ་ཏོག་གནས་བརྟན་གྱི་གྲངས་མཚུངས་འབུལ་
མི་བྱུང་བ་སོགས་དགེ་བའི་རྟགས་མཚན་མང་པོ་བྱུང། ཟླ་བ་དགུ་པའི་ནང་ཐིག་ལེ་བཅུ་དྲུག་གི་དབང་དང་རྗེས་གནང་ཁ་ཤས་སྩལ། པཎ་ཆེན་རིན་པོ་ཆེ་སྟོན་ཆབ་ཏུ་ཆིབ་བསྒྱུར་བྱུང་སྐབས་
བཀའ་བློན་སོགས་སིང་པས་ལག་འཛིན་བྱས་ཚུལ་སོགས་ཀྱི་གཏམ་བྱུང་བར། བཀའ་ལས། དཀོན་མཆོག་ཐུགས་རྗེ་ཅན་གྱི་ཐུགས་རྗེ་ནུས་པས་དེ་འདྲའི་སྡུག་པ་རང་འབྱུང་ཚེད་མེད་པས་
ལེགས་ཉེས་ཅི་ཡིན་མི་ཤེས། འོན་ཀྱང་སྐྱིད་སྡུག་ལེགས་ཉེས་ཅི་བྱུང་ཡང་མི་བསླུ་བའི་སྐྱབས་གཅིག་དཀོན་མཆོག་རང་ལ་གསོལ་བ་འདེབས་པ་ལས་བྱ་རྒྱུ་གཞན་མེད་པས། བསྟན་འགྲོ་

[136A]༄༅། །སྤྱི་དང་བྱེ་བྲག་རྗེ་རྒྱལ་བ་གཉིས་པའི་བསྟན་པ་བསྟན་འཛིན་དང་བཅས་པའི་འགལ་རྐྱེན་ཞི་ཕྱིར་འཕྲལ་དུའུ་རང་ནས་མཆོད་འབུལ་གང་འགྲུབ་དང། ཁྱད་པར་རི་རྒྱུད་
འདིའི་དགེ་ཚུལ་སློང་རབ་བྱུང་མ་དང་བཅས་པའི་སེར་ཚོགས་ཤིག་བཀོད་ན་སྙམ་པས་དེ་ལུགས་ཀྱིས་ཞེས་ཕེབས། འདི་སྐབས་ཆོས་ཁྲི་རྩི་གསོལ་བྱེད་མི་བྲིས་པ་འགའ་ཞིག་ཡོད་
པས། རྗེས་སུ་ཁོང་པ་ནས་དེ་སྐབས་བཀའ་དེ་འདྲ་ཕེབས་པ་རྡོ་རྗེའི་གསུང་འཁྲུལ་པ་མེད་པ་ཡིན་འདུག་ཅེས་ངོ་མཚར་བྱེད་འདུག། དེ་ནས་བཀའ་འབྲེལ་ལྟར་ཟླ་བ་བཅུ་པའི་ཚེས་བཅུ་
གཅིག་ནས་ཞག་ཉེར་གཅིག་རིང་ཞལ་གྲངས་བདུན་ཅུ་སྐོར་གྱི་སེར་ཚོགས་བཀོངས་ཏེ་ཉིན་ལྟར་ཇ་ཐུག་དྲུག་རེ་ཆག་མེད་ཐོག་གསོལ་ཚིགས་དང་གསོལ་འབྲས་ལན་ལྔ། ཚེས་བཅུ་
དགུའི་ཉིན་ཚོགས་འཁོར་ཤིན་ཏུ་གཟབས་པ། སྔ་ཕྱིར་རྣམ་གཞག་དང་བཅས་པའི་ཚྭ་འབོ། ཞིབ་འབོ། ཊཾ་རེ། ཁ་བཏགས་ཀྱི་འགྱེད་བཅས་སྩལ་བའི་དགོས་ཆ་ཚང་མ་དངུལ་ཐོག་
ཏུ་ཕབས་པར་ཊཾ་སྲང་བརྒྱ་དང་བདུན། ཞོ་གང་སྐར་ཕྱེད་གསུམ་རྩིས་སོང་འདུག། དེ་ཐོག་བརྒྱ་མཆོད་སྣ་ལྔ་ཚར་བདུན་དང་དགའ་ལྡན་ལྔ་མཆོད་ཉིན་དགེ་འཕེལ་དང་འབྲོང་ཕུ་གཉིས་ལ་

[136B] དེ་ཕྱིན་ལ་མང་ཇ་རོའི་དགོན་དཀར་སྒྲོགས་གཅིག་དང། དེ་ཐོག་དགེ་འཕེལ། དགེ་འཕེལ་གཟིམ་ཕུག། འབྲོང་ཕུ། ཐུབ་བསྟན། གྲྭ་ཚང། དཔལ་སྡིངས། གྲུ་འཛིན། དངུལ་ཆུ་
རྣམས་སུ་བརྒྱ་མཆོད་སྣ་ལྔ་རེ་དང་རྟེན་གཙོ་ཇི་ཡོད་ལ་ཐུགས་སྨོན་ནན་ཆེན་མཛད་པའི་སྙན་ཤལ་ཆོས་ལྡན་རེ་བཅས་འབུལ་བར་མཛད། འདི་སྐབས་བདག་ཉིད་ནས་གསོལ་བ་བཏབ་ངོར་བདེ་
མཆོག་ཚེ་ལྷ་དཀར་པོ་དང་གནས་བཅུའི་རྗེས་གནང་ཡང་སྩལ། ཚེས་ཉེར་བདུན་ཉིན་གྲྭ་གྲངས་ལྔ་བཅུ་ང་བཞི་ལ་མི་རེར་སྲང་གང་ཞོ་ལྔ་སྐར་ཕྱེད་བརྒྱད་རེ་ཐོབ་པའི་མང་དོད་གནང། ཟླ་བ་
བཅུ་གཅིག་པའི་ཚེས་བཅུ་གསུམ་ནས་རྗེ་གྲུ་འཛིན་པ་སོགས་དང་ལྡན་སུམ་ཅུ་སྐོར་ལ་ཉིན་བདུན་གྱི་རིང་ཟབ་ལམ་ནཱ་རོ་ཆོས་དྲུག་གི་ཉམས་ཁྲིད་རྒྱས་པར་སྩལ། ལོ་འདིར་གོང་
འཁོད་བརྒྱ་མཆོད་ཉི་ཤུ་མ་ཐི་བའི་བརྒྱ་མཆོད་སྣ་ལྔ་ཕྱེད་བཅུ་སོང། ཆུ་ཡོས་རྩིས་གསར་ལུགས་ཀྱི་ཆོ་འཕྲུལ་དུས་ཆེན་ཐོག་བཞད་དགོན་དཀར་སྒྲོགས་གཅིག་དང་དེ་ཐོག་དགེ་འཕེལ་
དགེ་འཕེལ་གཟིམ་ཕུག། འབྲོང་ཕུ། དགོན་གསར། ཐུབ་བསྟན། གྲྭ་ཚང། དཔལ་སྡིངས། པད་ཆོས། དངུལ་ཆུ། གྲུ་འཛིན་བཅས་པར་བརྒྱ་མཆོད་སྣ་ལྔ་རེ། ཕུག་ལུགས་ཆོ་འཕྲུལ་

[137A]༄༅། །ཐོག་དགེ་འཕེལ་དུ་གསོལ་ཚིགས། གསོལ་འབྲས། གསོལ་ཞིབ་དང་བཅས་པའི་བསྙེན་བཀུར་ཉིན་གར་ཐོག་རྣམ་གཞག་དང་བཅས་པའི་འགྱེད་ཊཾ་རེ། གྲྭ་
ཚང། འབྲོང་ཕུ་གཉིས་ལ་ཉིན་གང་དང་འགྱེད་དངུལ་ཞོ་རེ། དངུལ་རེ། གྲུ་འཛིན། པད་ཆོས། སྒྲོལ་ལྷ་རྣམས་ལ་ཇ་འཇམ་བཅོ་བརྒྱད་རེ་དང་འགྱེད་ཊཾ་རེ། གཞན་དགོན་ཁག་
ལ་མང་ཇ་རེའི་དགོན་དཀར་སྒྲོགས་གཅིག་དང། དེ་ཐོག་དགོན་གསར་གྱི་ཚབ་ཏུ་བཀའ་འགྱུར་ལྷ་ཁང་བྱས་པའི་སྟོང་མཆོད་སྙན་ཤལ་བཅས་སྔར་ལྟར་གནང། འདི་
སྐབས་སེང་ཆེན་རྡོ་རྗེ་འཆང་གཤེགས་པའི་དགོངས་རྫོགས་སུ་ཟླ་བ་གཉིས་པའི་ནང་དངུལ་རི། གྲུ་འཛིན། པད་ཆོས་གསུམ་ལ་མང་ཇ་བཅོ་ལྔ་རེ་དང་འགྱེད་དངུལ་སྐར་
ལྔ་རེ། འབྲོང་ཕུར་ཉིན་གང་དང་འགྱེད་དེ་མཚུངས། བརྒྱ་མཆོད་སྣ་ལྔ་བཞི་བཅས་གནང་ནས་མྱུར་འབྱོན་གསོལ་འདེབས་བཀའ་རྩོམ་མཛད་པ་འཛུགས་པར་མཛད། དེ་མཚུངས་
གདན་སར་རྟེན་བཞེངས་ཞལ་འདེབས་སུ་དངུལ་ཆན་གཙང་བརྒྱ་དང་དགོངས་རྫོགས་ཞལ་འདེབས་བཅས་གནང། ཟླ་བ་འདི་ནས་བཟུང་འཇིགས་བྱེད་དཔའ་གཅིག་གི་དབང་

[137B] འཁྲུལ་འཁོར་དང་ལྕགས་མཁར་གྱི་འཁྲིད། འོད་དཔག་མེད་ཀྱི་འཕོ་བ་བཀའ་རྒྱ་མ། ཁྱད་པར་ཉིན་བཅུའི་རིང་ལམ་རིམ་བཤར་སྒོམ་གྱི་
ཟབ་ཁྲིད་རྒྱས་པར་སྩལ། འདི་སྐབས་བདག་ནས་འཁྲིད་བཏངས་པ་ལ་གཞན་གྱིས་ཟིན་བྲིས་བཏབ་པ་འདི་ཚོར་ལེགས་ཆ་དང་ནོར་པ་གཉིས་ཀ་མང་པོ་འདུག། ཁྱད་པར་རེས་འགའ་
བདག་ནས་གཏན་ནས་མ་བྱས་པའི་དོན་མེད་ཀྱི་ཚིག་ཉོག་ཀྱང་ཤིན་ཏུ་མང་བར་འདུག་པས་མཐའ་གཅིག་ཏུ་ཚད་འཛིན་བྱ་མི་རུང་ཚུལ་སོགས་ཞིབ་པར་གསུངས། ས་ག་ཟླ་བར་རབ་
བྱུང་མ་ཉེར་བརྒྱད་ཀྱིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གསུམ་དང་ཞོ་དྲུག་སྐར་ལྔ་སོང་ཞིང་སྨྱུང་གནས་ཉིས་བརྒྱ་ཉེར་གསུམ་བྱུང། ཟླ་བ་བརྒྱད་པའི་ནང་གནས་བརྟན་
གྱི་ཆོ་ག་སྔར་ལྟར་གནང། རྒྱུན་པར་སྟོན་དུས་སྐུ་དོག་ཆེ་བ་ཡོད་པའི་ཞབས་བརྟན་དུ་ཟླ་བ་དགུ་པའི་ཚེས་ལྔ་ལ་པད་ཆོས་སུ་འབུམ་སྒྲོགས་སྔར་ལྟར་དང་ཚེས་བདུན་ལ་བཀྲ་ཤིས་ལྷུན་པོར་
མང་ཇ་གཅིག་གནང། པདྨ་ཆོས་སྡིངས་པར་སྔོན་དུ་ཆོས་བཅུ་དང་དགུ་གཏོར་གྱི་གཏོང་ཐེབས་མ་དངུལ་སྦྱོར་འཇགས་གནང་རུང་རབ་བྱུང་མ་གྲངས་འཕར་བས་མང་ཇ་སོགས་ཇི་བཞིན་ཐོངས་

[138A]༄༅། །དཀའ་བར་བརྟེན། ཟླ་བ་བཅུ་པའི་ཚེས་བརྒྱད་ལ་སྤྱི་ས་རྩིས་སྤྲོད་བྱས་སྐབས་སླར་ཡང་ཊཾ་སྲང་ཉེར་གཉིས་སྣོན་མར་གནང། དགའ་ལྡན་ལྔ་མཆོད་ཉིན་གྲ་གྲངས་
ལྔ་བཅུ་ང་གཉིས་ལ་མི་རེར་སྲང་རེ་དང་སྐར་ཕྱེད་གསུམ་རེ་ཐོབ་པའི་མང་དོད་སྩལ། དེའི་གནམ་གང་ཉི་འཛིན་ཐོག་སྟོང་མཆོད་སྣ་ལྔ་གོང་བཞིན་འབུལ་བར་མཛད། འདི་ལོ་གོང་འཁོད་
བརྒྱ་མཆོད་སུམ་ཅུ་སོ་བཞི་མ་ཐི་བའི་བརྒྱ་མཆོད་སྣ་ལྔ་ཕྱེད་དང་བརྒྱད་སོང། ཤིང་འབྲུག་ཟླ་བ་དང་པོའི་ཚེས་བཞི་ནས་བཟུང་ཞག་ཉེར་གཉིས་རིང་ཞལ་གྲངས་བདུན་ཅུ་སྐོར་གྱི་སེར་
ཚོགས་མཛད་པའི་བསྙེན་བཀུར་ཕྱག་འགྱེད་སོགས་ཆུ་སྟག་ལོ་བཞིན་གནང་བར་ཊཾ་སྲང་བརྒྱ་བཅུ་གཅིག་དང་ཞོ་གང་སྐར་ལྔའི་རྩིས་སོང་ཞིང། འདི་ཐོག་བརྒྱ་མཆོད་སྣ་ལྔ་ཕྱེད་བཅུ་
གཉིས་སོང། ཟླ་བ་གཉིས་པ་ནས་བཟུང་ལྟུང་བཤགས་ཀྱི་འཁྲིད། དེའི་ཕན་ཡོན་རྗེ་ཉིད་ཀྱིས་མཛད་པའི་བཤད་ལུང། རྗེ་ཉིད་ཀྱིས་མཛད་པའི་གཅོད་གཞུང་མ་གཅིག་མཁའ་འགྲོའི་
ཞལ་ལུང་གི་སྟེང་ནས་དཀར་འགྱེད་དང། འཇམ་དབྱངས་བཞད་པ་སྐུ་གོང་འོག་གི་གསུང་ལ་གཞི་བྱས་ནས་མཛད་པའི་སྟེང་ནས་དཀར་དམར་སྣ་ཚོགས་འགྱེད་དང་བཅས་པའི་
[138B] དགེ་སློང་གི་བསླབ་བྱའི་འཁྲིད་ཉིན་བདུན་བཅས་དང། ལོ་ཀྱོན་མ་རིགས་གསུམ་གྱི་རྗེས་གནང་སོགས་ཟབ་ཆོས་མང་དུ་སྩལ། ས་ག་ཟླ་བར་རབ་བྱུང་མ་ཉེར་བདུན་
གྱིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གསུམ་དང་ཞོ་དོ་སོང་ཞིང་སྨྱུང་གནས་ཉིས་བརྒྱ་བྱུང། ཟླ་བ་བརྒྱད་པར་གནས་བརྟན་གྱི་ཆོ་ག་སྔར་ལྟར་མཛད། ཟླ་བ་དགུ་པའི་ཚེས་
གཅིག་ནས་ཐོབ་རྒྱལ་བླ་མ་རིན་པོ་ཆེ་དང་སྣང་དཀར་སྡེ་པ་དགེ་སློང་ལགས་སོགས་ལ་བློ་སྦྱོང་དོན་བདུན་མའི་ཟབ་ཁྲིད་ཉིན་བཅུ་གཅིག་སྩལ། འདི་ལོ་སྡེ་དགེ་བ་ཕ་བུ་གསུམ་ནས་རྗེ་ཉིད་ཀྱི་
གསུང་ཤོག་གྲངས་བརྒྱ་དང་གཉིས་པར་བཀོད་བྱས་པར་ཊཾ་སྲང་དྲུག་ཅུ་རེ་བདུན་སོང། ཟླ་བ་བཅུ་པའི་ཚེས་བཅོ་ལྔའི་ཉིན་གྲྭ་གྲངས་ལྔ་བཅུ་ང་གསུམ་ལ་མི་རེར་སྲང་གང་ཞོ་དྲུག་སྐར་ཕྱེད་
གསུམ་རེ་ཐོབ་པའི་མང་དོད་གནང། ལོ་འདིར་གོང་འཁོད་བརྒྱ་མཆོད་ཕྱེད་བཅུ་གཉིས་མ་ཐི་བའི་བརྒྱ་མཆོད་སྣ་ལྔ་ཕྱེད་དང་བརྒྱ་སོང། ཤིང་སྦྲུལ་ཆོ་འཕྲུལ་ཐོག་དགེ་འཕེལ། གྲྭ་ཚང་
འབྲོང་ཕུ་གསུམ་ལ་བསྙེན་བཀུར་ཉིན་གང། དེ་ཕྱིན་གྱི་དགོན་ཁག་ལ་མང་ཇ་རེའི་དགོན་དཀར་སྒྲོགས་ཐོག་རྒྱ་མཆོད་སྣ་ལྔ་བདུན་སྙན་ཤལ་དང་བཅས་པ་དང། དགེ་འཕེལ་དུ་འགྱེད་ཊཾ་

[139A]༄༅། །རེ། འབྲོང་ཕུ། གྲྭ་ཚང། སྟེང་དགའ། དགོན་སྦུག་རྣམས་ལ་འགྱེད་དངུལ་ཞོ་རེ་བཅས་སྔར་བཞིན་གནང་ཞིང་ཚེས་བཞི་ནས་སེར་ཚོགས་སྔར་བཞིན་ཚུགས་
འདི་སྐབས་བདག་ཅག་གི་ནུ་མོ་རབ་བྱུང་མར་བྱ་རོག་གི་བྱ་ཐལ་གཡོགས་པ་སྐུ་གེགས་ཀྱི་ངོ་ཡིན་མིན་རྗེ་ཉིད་ལ་ཕྱག་ཤོ་ཞུས་པར་ཡིན་ངོ་དང། དེ་ལ་ཟློག་ཐབས་ཞབས་བརྟན་
སེར་ཚོགས་འཕྲོ་འཐུང་དང་བཀྲས་ལྷུན་མང་ཇ་སོགས་རིམ་པས་ཕྱག་ཤོ་མཛད་རུང་བཀའ་འགྱུར་གསུང་སྒྲོགས་མ་གཏོགས་གང་གིས་ཀྱང་མི་བཟློག་པར་བབས་པས་རྗེ་ཉིད་
ཞལ་འཛུམ་བག་དང་བཅས། ཀུན་བཟང་དབང་མོར་བྱ་ཐལ་གཡོགས་པ་དེ་གེགས་ཆ་འདུག་ཟེར་བ་མི་འདུག། བཀའ་འགྱུར་གསུང་སྒྲོགས་སོགས་དགེ་བའི་བྱ་བ་རླབ་
པོ་ཆེ་གྱིས་ཞེས་པའི་བརྡར་དཀོན་མཆོག་གིས་གནང་བར་འདུག་པས། དེས་ན་དགེ་སློང་ནས་སྙིང་གི་སྟོབས་བསྐྱེད་དེ་དགེ་བའི་བྱ་བ་སྤྱི་དང། ཁྱད་པར་འགའ་ཞིག་ནས་གསོལ་ཇ་མཆོད་ཞལ་
ལ་གྲངས་ཚད་བྱེད་པ་རང་སྐུ་ཡོན་ཉུང་ཟད་སྤོམ་འབུལ་བྱེད་པ་དེ་འདྲ་མ་ཡིན་པར་བཀའ་འགྱུར་གསུང་སྒྲོགས་དཔེ་ཕེར་བ་ཞིག་གྱིས་ཤིག་ཅེས་ཕེབས་པ་ལྟར། ཚེས་ཉེར་དྲུག་ནས་

[139B] ཚེས་གཉིས་ཀྱི་ཉིན་ཞལ་སློབ་སྤྱི་ནས་ཚོགས་འཁོར་དང་འབྲེལ་བའི་བརྟན་བཞུགས་ཕུལ། ཚེས་གསུམ་ལ་
བསྙེན་སོང་བཅུ་གསུམ་ནས་འཇིགས་བྱེད་ཞི་བའི་སྦྱིན་སྲེག་མཛད། དེ་ཉིན་སྦྱིན་སྲེག་མཛད་མིར་དར་ལྔ་གྲས་རེ་དང་ཊཾ་རེ། དེ་ཕྱིན་ལ་ཊཾ་ཕྱེད་རེ་གནང་བའི་འདི་སྐོར་སེར་ཚོགས་དགོས་ཆ་
ཚང་མ་བསྡོམས་ཊཾ་སྲང་བརྒྱ་དང་དྲུག་ཅུ་རེ་བཞི་དང་ཞོ་དྲུག་སོང་ཞིང་དེ་ཐོག་བརྒྱ་མཆོད་སྣ་ལྔ་བཅོ་བརྒྱད་སོང། ཟླ་བ་གཉིས་པའི་ཚེས་གཉིས་ཀྱི་ཉིན་བཀྲ་ཤིས་ལྷུན་པོར་མང་ཇ་གཅིག་
གནང་ཞིང་དེ་ཉིན་ནས་བཟུང་ཉིན་བརྒྱད་ཀྱི་རིང་དགེ་འཕེལ་དུ་ཞལ་གྲངས་སོ་གསུམ་ནས་བཀའ་འགྱུར་གསུང་སྒྲོགས་མཛད་པར་བསྙེན་བཀུར་དང་སྐུ་ཡོན་ཤིན་ཏུ་གཟབས་པ་དང་ཉིན་ལྟར་
མཆོད་པ་སྣ་ལྔ་ལྔ་བཅུ་རེ་ཕུལ་བའི་དགོས་ཆ་ཚང་མ་བསྡོམས་ཊཾ་སྲང་ལྔ་བཅུ་ང་དགུ་དང་ཞོ་དྲུག་སྐར་ཕྱེད་གསུམ་ཙམ་སོང་འདུག། ཟླ་བ་གསུམ་པའི་ནང་རྒྱ་ར་ཆོས་གྲགས་ཀྱིས་མཛད་པའི་
འཁྲིད་ཆེན་བརྒྱད་ཀྱི་བཤད་ལུང། སྙིང་པོ་དོན་གསུམ་དང་དགའ་ལྡན་ལྷ་བརྒྱ་མའི་འཁྲིད་སོགས་གནང། ས་ག་ཟླ་བར་རབ་བྱུང་མ་ཉེར་ལྔས་སྨྱུང་གནས་དཀར་ཕྱོགས་བཏང་བར་ཊཾ་སྲང་

[140A]༄༅། །ཉེར་གཉིས་དང་ཞོ་གང་སོང་ཞིང་སྨྱུང་གནས་བརྒྱ་གོ་བརྒྱད་བྱུང། ཟླ་བ་བརྒྱད་པའི་ནང་སླར་ཡང་བཀྲ་ཤིས་ལྷུན་པོར་མང་ཇ་གཅིག་གནང་ཞིང་གནས་བརྟན་གྱི་ཆོ་
ག་ཡང་ལྔར་ལྟར་མཛད། ཟླ་བ་བཅུ་པའི་ཚེས་བཅུ་བཞིའི་ཉིན་གྲྭ་གྲངས་ལྔ་བཅུ་ང་བརྒྱད་ལ་མི་རེར་སྲང་དོ་ཞོ་ལྔ་སྐར་ཕྱེད་གསུམ་རེ་ཐོབ་པའི་མང་དོད་གནང། འདི་ལོ་གོང་འཁོད་བརྒྱ་
མཆོད་ཉེར་དགུ་མ་ཐི་བའི་བརྒྱ་མཆོད་སྣ་ལྔ་ཕྱེད་བཅུ་བཞི་སོང། མེ་རྟ་རྩིས་གསར་ལྟར་གྱི་ཟླ་བ་དང་པོའི་ཆོས་བཞི་ནས་ཞག་ཉེར་གཉིས་རིང་སེར་ཚོགས་མཛད་དེ་མང་འགྱེད་སོགས་
ཤིང་འབྲུག་ལྟར་གནང་བའི་དགོས་ཆ་ཚང་མ་བསྡོམས་ཊཾ་སྲང་བརྒྱ་དང་བཅུ་དྲུག་ཞོ་གང་རྩིས་སོང་འདུག་ཅིང་འདི་ཐོག་བརྒྱ་མཆོད་སྣ་ལྔ་ཕྱེད་བཅོ་ལྔ་སོང། ཕུག་ལུགས་ཟླ་བ་དང་པོའི་
ནང་དགེ་འཕེལ། འབྲོང་ཕུ། གྲྭ་ཚང་གསུམ་ལ་ཉིན་གང་དང་འགྱེད་ཊཾ་ཕྱེད་རེ། དཔལ་སྡིངས་སུ་མང་ཇ་གསུམ་དང་འགྱེད་དེ་མཚུངས། དགོན་སྦུག་སྟེང་དགའ་གཉིས་ལ་མང་ཇ་
རེ་དང་འགྱེད་དེ་མཚུངས། དངུལ་རི། གྲུ་འཛིན། པད་ཆོས། སྒྲོལ་ལྷའི་རབ་བྱུང་མ་བཅས་ལ་མང་ཇ་ཉིན་གང་དང་འགྱེད་ཊཾ་རེ། དེ་ཕྱིན་ལ་མང་ཇ་རེའི་དགོན་དཀར་སྒྲོགས་གཅིག་

[140B] ཟླ་བ་དེའི་ཚེས་ཉེར་དྲུག་ནས་དགེ་འཕེལ་དུ་བཀའ་འགྱུར་དང། ཡང་བསྐྱར་འབུམ་དང་མདོ་མང་བཅས་གསུང་སྒྲོགས་
མཛད་པའི་དགོས་ཆ་སྔར་ལྟར་སོང། བདག་ཉིད་ནས་གསོལ་བ་བཏབ་ངོར་ཟླ་བ་གསུམ་པ་ནས་བཟུང་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་བཀའ་རྒྱ་མ་དང་བཅས་པ་དང། རྗེ་ཉིད་ཀྱི་གསུང་
པར་དུ་མ་འཁོད་པ་སོགས་ལུང་མང་པོ་དང། དབྱངས་ཅན་མ་དམར་མོ་དང་དྲག་པོ་གསུམ་དྲིལ་གཉིས་ཀྱི་རྗེས་གནང་བཅས་སྩལ། ས་ག་ཟླ་བར་རབ་བྱུང་མ་ཉེར་ལྔས་སྨྱུང་གནས་དཀར་ཕྱོགས་བཏང་
བར་ཊཾ་སྲང་ཉེར་གཉིས་དང་ཞོ་གང་སོང་ཞིང་སྨྱུང་གནས་ཉིས་བརྒྱ་བྱུང། ཟླ་བ་བརྒྱད་པའི་ནང་གནས་བརྟན་གྱི་ཆོ་ག་དང་ཚེས་ཉེར་དྲུག་ལ་པད་ཆོས་སུ་འབུམ་སྒྲོགས་བཅས་སྔར་ལྟར་མཛད། ཟླ་
བ་བཅུ་པའི་ཚེས་ཉི་ཤུ་ལ་གྲྭ་གྲངས་ལྔ་བཅུ་ང་བདུན་ལ་མི་རེར་སྲང་གང་ཞོ་བརྒྱད་སྐར་ཕྱེད་བརྒྱད་རེ་ཐོབ་པའི་མང་དོད་སྩལ། ཟླ་བ་བཅུ་གཉིས་པའི་ཚེས་བཅོ་ལྔའི་ཉིན་མཆོད་འབུལ་དང་བཅས་རྒྱལ་
སྲས་ཆེན་པོའི་སྣང་བརྙན་ལ་གོས་གདན་རྡོ་རྗེ་རྒྱ་གྲམ་གྱི་མཐོངས་ཅན་དང། འགྲོ་མགོན་དཔལ་ལྡན་ཡེ་ཤེས་ཀྱི་སྣང་བརྙན་ཐོག་ཚང་མར་གོས་སེར་གྱི་སྐུ་བེར་བཅས་འབུལ་བར་མཛད། ཟླ་བ་

[141A]༄༅། །དེའི་ཚེས་གཅིག་ལ་གྲུ་འཛིན་དང་སྒྲོལ་ལྷའི་རབ་བྱུང་མ་རྣམས་ལ་མང་ཇ་བདུན་རེ། དངུལ་རིར་ཇ་ཐུག་དགུ། པད་ཆོས་པད་སྒྲོལ་མ་འབུམ་ཕྲག་གསོག་རྒྱུར་ཇ་
ཐུག་དྲུག་རེའི་རྩིས་ཀྱི་ཉིན་གང་ཉི་ཤུ་དང། ཉིན་ལྟར་མཆོད་པ་སྣ་ལྔ་བཅུ་ཚར་རེ་འབུལ་རྒྱུའི་དགོས་ཆ་དང། མཇུག་ཏུ་འགྱེད་ཊཾ་གཉིས་རེ་གནང་བ་ཚང་མ་བསྡོམས་ཊཾ་སྲང་ཉེར་དྲུག་
དང་ཞོ་བཞི་སོང་ཞིང་སྒྲོལ་མ་ཆིག་འབུམ་ཆིག་ཁྲི་ཆིག་སྟོང་ལྔ་བརྒྱ་བྱུང། ལོ་འདིར་གོང་འཁོད་བརྒྱ་མཆོད་ཉི་ཤུ་ཕྱེད་རྩ་ལྔ་མ་ཐི་བའི་བརྒྱ་མཆོད་སྣ་ལྔ་བཅུ་བདུན་སོང། མེ་
ལུག་ཆོ་འཕྲུལ་ཐོག་བཞད་དགོན་དཀར་སྒྲོགས་ཀྱི་མང་འགྱེད་དང་བརྒྱ་མཆོད་སྣ་ལྔ་དགུ་དང་སྙན་ཤལ་བཅས་སྔ་ལོ་ལྟར་གནང། ཚེས་གསུམ་ནས་སེར་ཚོགས་ཞག་ཉེར་གཉིས་
མཛད་པའི་དགོས་ཆ་སྔར་ལྟར་སོང་ཞིང་འདི་སྐབས་བརྒྱ་མཆོད་སྣ་ལྔ་བཅོ་ལྔ་བྱུང། ཟླ་བ་གཉིས་པའི་ཚེས་དགུ་ནས་བཀའ་འགྱུར་གསུང་སྒྲོགས་སྔར་བཞིན་གནང། ཟླ་བ་གསུམ་
པའི་ནང་རྣལ་འབྱོར་མའི་བསྐྱེད་རྫོགས་ཀྱི་ཟབ་ཁྲིད་ཉིན་བདུན་དང། གཞི་གསུམ་བཤད་ལུང་སོགས་སྩལ། ས་ག་ཟླ་བར་རབ་བྱུང་མ་ཉེར་བདུན་གྱིས་སྨྱུང་གནས་དཀའ་ཕྱོགས་

[141B] ཟླ་བ་དྲུག་པའི་ཚེས་དགུ་ནས་བཟུང་དགེ་འཕེལ། འབྲོང་ཕུ། གྲྭ་ཚང། དངུལ་རི། གྲུ་འཛིན། པད་ཆོས། སྒྲོལ་
ལྷ་རྣམས་ལ་བསྙེན་བཀུར་ཉིན་གང། དེ་ཕྱིན་ལ་མང་ཇ་རེའི་དགོན་དཀར་སྒྲོགས་དང། དེ་ཐོག་ཚང་མར་རང་རང་གི་ལུགས་སྲོལ་དང་མཐུན་པའི་རྣམ་གཞག་རྒྱས་པ་དང་བཅས་པའི་འགྱེད་
ཊཾ་ཕྱེད་རེ་གནང་བའི་འགྱེད་དངུལ་བསྡོམས་ཊཾ་སྲང་ལྔ་བཅུ་ང་དྲུག་དང་ཞོ་ལྔ་སྐར་ཕྱེད་བརྒྱད་སོང་ཞིང་འདི་ཐོག་སྟོང་མཆོད་སྣ་ལྔ་སྙན་ཤལ་དང་བཅས་པའང་སྔར་ལྟར་མཛད། ཟླ་བ་
བདུན་པའི་ནང་གནས་བརྟན་གྱི་ཆོ་ག་སྔར་བཞིན་དང། ཟླ་བ་བཅུ་པའི་ཚེས་ཉེར་གཉིས་ཉིན་གྲྭ་གྲངས་ལྔ་བཅུ་ང་བརྒྱད་ལ་མི་རེར་སྲང་གང་ཞོ་གསུམ་སྐར་ལྔ་རེ་ཐོབ་པའི་མང་དོད་
དངོས་པོ་གནང། ལོ་འདིར་གོང་འཁོད་བརྒྱ་མཆོད་སུམ་ཅུ་སོ་བཞི་མ་ཐི་བའི་བརྒྱ་མཆོད་སྣ་ལྔ་བཅུ་དྲུག་གནང། རྗེ་ཉིད་དགུང་གྲངས་དོན་བདུན་ཕེབས་པ་ཕུར་བུ་ཞེས་པ་ས་སྤྲེལ་
ཚེ་འཕྲུལ་ཐོག་བཞད་དགོན་དཀར་སྒྲོགས་ཀྱི་མང་འགྱེད་དང་བརྒྱ་མཆོད་སྣ་ལྔ་བརྒྱད་སྙན་ཤལ་དང་བཅས་པ་སྔར་ལྟར་གནང་ཞིང། ཆོས་དགུ་ནས་སེར་ཚོགས་ཞག་ཉེར་བཞིའི་རིང་མཛད་

[142A]༄༅། །པའི་ཚེས་ཉེར་དྲུག་ཉིན་ཚོགས་འཁོར་དང། ཟླ་བ་གཉིས་པའི་ཚེས་གཉིས་ཀྱི་ཉིན་བསྙེན་སོང་བཅུ་གཉིས་ནས་འཇིགས་བྱེད་ཞི་བའི་སྦྱིན་སྲེག་བཅས་མཛད་
པའི་དགོས་ཆ་ཚང་མ་བསྡོམས་ཊཾ་སྲང་བརྒྱ་ཉི་ཤུ་དང་ཞོ་དྲུག་སྐར་ལྔའི་རྩིས་སོང་ཞིང་འདི་ཐོག་བརྒྱ་མཆོད་སྣ་ལྔ་བཅུ་གསུམ་བྱང། འདི་ལོ་ཟླ་བ་དང་པོ་ནས་བཟུང་སྐུ་རླུང་དང་ཞབས་
འབམ་གྱིས་སྐུ་ཁམས་ཉོག་ཚུལ་བཞེས་པར་བརྟེན་སེར་ཚོགས་ཚོགས་འཁོར་ཉིན་རི་རྒྱུད་དགོན་ཁག་གསུམ་ནས་བརྟན་བཞུགས་ཕུལ། གཟིམ་ཕུག་ནས་ཀྱང་ཞབས་བརྟན་ཕོན་
ཆེ་བ་བསྒྲུབས་པས་ཞབས་འབམ་རིམ་དྭངས་བྱུང་ཡང་སྨན་པ་སོགས་ནས་མཇུག་ཏུ་ཆ་ རྗེ་ཉིད་རྒྱུན་དུ་གཟིམ་ཕུག་གི་ཐེམ་
པ་མི་འདའ་བར་བཞུགས་པས་ཐུགས་འཚེར་ཤིན་ཏུ་ཆེ་རུང་སྨན་པའི་ངག་ལྟར། ཟླ་བ་གསུམ་པའི་ཚེས་བདུན་གྱི་ཉིན་རླང་ཆབ་འོག་ཏུ་ཆབ་བཞེས་ལ་ཕེབས། འདི་སྐབས་
བཀྲས་ལྷུན་སྔགས་ཆེན་བི་ལུང་པ་ཆེན་པོ་ཡང་ཆབ་བཞེས་སུ་ཕེབས་པ་དང་མཇལ་འཛོམས་ལེགས་ལམ་ཆགས་པ་མཛད། གསང་སྔགས་མཁར་སྤྲུལ་པའི་སྐུ། གྲྭ་ཚང་དང་

[142B] འདི་སྐབས་སྤྲུལ་པའི་སྐུ་ལ་བདག་ནས་དྲག་པོའི་སྦྱིན་སྲེག་གི་ཐབ་ཐིག་ཕུལ་བར་བཞད་མོ་དང་སྦྲགས་གསུང་དོན་མེད་
ཅལ་ཅོལ་འདྲ་བ་མང་དུ་ཕེབས་པར་ད་ཙམ་བརྟགས་ན་ལུང་བསྟན་ཤ་སྟག་ཏུ་འདུག། བདག་དང་ལས་སྨོན་བཟང་པོས་འབྲེལ་བ་དགེ་སློང་བསྟན་པ་ཆོས་འཕེལ་གཉིས་ཀྱི་དགེ་འཕེལ་
གྱི་ཤག་ཏུ་ཞབས་ཀྱིས་བཅགས་ཙམ་ཞིག་བྱུང་ན་སྙམ་སྟེ་བདག་གཉིས་མགྲིན་གཅིག་ཏུ་གསོལ་འདེབས་ཞུས་པར། དགེ་འཕེལ་འདི་ཉིད་འུ་རང་གི་རྩ་བའི་དགོན་པ་ཡིན་པས་ཁྱེད་
གཉིས་ནས་ཟེར་བ་ལྟར་སྲིབ་ཙམ་སོང། དེ་ཐོག་བླ་མ་རིན་པོ་ཆེ་དེ་ཉིད་ཀྱི་གཟིམ་ཕུག་དང་དབུ་ཐོད་རིན་པོ་ཆེ་སོགས་རྟེན་གསུམ་རྣམས་ལ་མཆོད་འབུལ་རེ་དང་ཞལ་མཇལ་རེ་ཡང་
ཞུས་བྱས་ན་ལེགས་ཚོགས་ཆེ་འདྲ་ཡང། གཟུགས་བབས་འདིས་ཅིར་འགྱུར་མི་ཤེས་པས་བརྟག་པ་བྱེད་པ་ཡིན་གསུངས་ནས་ཕྱག་ཤོ་མཛད་པ་བཟང་དོན་བྱུང་བར་བརྟེན་ཚེས་
ཉེར་ལྔའི་ཉིན་དགེ་འཕེལ་དུ་ཆིབ་བསྒྱུར་བསྐྱངས། འདི་སྐབས་བདག་ཉིད་ཀྱི་མ་དགེ་བསྙེན་མ་ཚེ་རིང་སྲི་ཆོད་ལ་རྨི་ལམ་ངོ་ཚར་བ་མང་པོ་བྱུང་འདུག་ཀྱང་པེ་ཏ་མགོན་སྐྱིད་ཀྱིས་བདེ་

[143A]༄༅། །པ་ལྔའི་དབྱངས་ལ་བསྟོད་པ་བྱས་པའི་རྗེས་སུ་སོང་དོགས་མ་བྲིས། ཕེབས་གྲུབ་འཕྲལ་བླ་བྲང་དང་དབུ་ཆོས་རྣམས་བཅར་ཏེ་དགོན་གནས་འདི་ཉིད་མཁས་
གྲུབ་ངག་དབང་རྡོ་རྗེ་དང་རྗེ་བླ་མ་ཁུ་དབོན་གྱི་རྩ་བའི་གདན་ས་ཡིན་པས་རབ་གཏན་བཞུགས་དང་དེ་མིན་ཡུན་མི་ཐུང་ཙམ་བཞུགས་གདན་འཇགས་ངོས་དབང་རྗེས་གནང་སོགས་འདོད་
ཚེས་ཁ་ཤས་ཀྱང་རིམ་གྱིས་གསོལ་བ་བཏབ་ཆོག་པའི་སྙན་ཞུ་མཛད། དགོན་གནས་འདི་ཉིད་རྩ་བའི་གདན་ས་ཡིན་པར་མ་ཟད་དགེ་འདུན་ཐམས་ཅད་དམ་ཚིག་ལ་སེལ་ཞུགས་མེད་
པ་ཤ་སྟག་ཡིན་པའི་རྟེན་འབྲེལ་གྱིས་སྐུ་ཁམས་ཀྱང་ཉི་མ་རེ་རེ་བཞིན་ཇེ་དྲང་དུ་གྱུར་ཏེ། ཟླ་བ་བཞི་པའི་ཚེས་བཞིའི་ཉིན་ཚོགས་སྤྱིར་བསྙེན་བཀུར་ཉིན་གང། འདུ་ཁང་གསུམ་
ལ་མཆོད་ཀོང་ཆེ་གྲས་ཀྱི་བརྒྱ་མཆོད་སྣ་ལྔ་གཉིས་དང་གཟིམ་ཕུག་ཏུ་གཅིག་རྣམ་གཞག་རྒྱས་པ་དང་བཅས་པའི་ཕྱག་འགྱེད་ཊཾ་རེ་བཅས་གནང། དེ་ཐོག་ལྷ་ཁང་གསུམ་དང་
གཟིམ་ཕུག་གི་གནས་གཟིགས་ལ་ཕེབས་ཏེ་རྟེན་གཙོ་ཚང་མར་སྙན་ཤལ་ཆོས་ལྡན་རེ་འབུལ་བར་མཛད། སྐལ་བཟང་ལྷ་ཁང་དུ་ཚོགས་སྤྱི་ནས་ཕེབས་གྲ་གཟབས་བསྒྲིགས་མཛད་
[143B] ཁྱད་པར་མཁས་གྲུབ་ཆེན་པོའི་དབུ་ཐོད་ལ་རིན་པོ་ཆེ་མང་པོ་དང་སྙན་ཤལ་བཅས་ཕུལ་ཏེ་ཐུགས་སྨོན་ཡུན་རིང་མཛད། སླར་
ཡང་དབུ་ཆོས་ནས་བཀའ་ཆོས་མང་པོའི་གསོལ་འདེབས་ནན་ཤིན་ཏུ་ཆེ་བ་མཛད་ཀྱང། རྗེ་ཉིད་སྐུ་ན་ཤིན་ཏུ་སྨིན་པ་དང་སྐུ་ཁམས་ཡུན་རིང་ཉོག་ཚུལ་བཞེས་པར་བརྟེན་བྱིངས་ཞལ་བཞེས་
མ་ཐོབ་ཀྱང་དགེ་འཕེལ་རང་དང་དགོན་ལག་སྟེང་དགའི་བཙུན་ཆུང་བཅུ་བདུན་ཙམ་ལ་དགེ་ཚུལ་གྱི་སྡོམ་པ་དང། ཚེས་བཅོ་བརྒྱད་ཉིན་དུང་རྒྱ་གླིང་སོགས་ཀྱི་སེར་འཕྲེང་དང་བཅས་རྗེ་ཉིད་
ཕེབས་བྱམས་སུ་སྤྱན་དྲངས་ཏེ་རྡོ་གཅལ་བཞུགས་ཁྲིའི་སྟེང་ནས་དགེ་འཕེལ་ཚོགས་ཆེན་གྱི་གཙོས་སྐྱ་སེར་གྱི་མི་ཚོགས་ཤིན་ཏུ་ཆེ་བར་རྗེ་ཉིད་ཀྱིས་མཛད་པའི་སྤྱན་རས་གཟིགས་ཀྱི་བླ་
མའི་རྣལ་འབྱོར་ཤོག་གཅིག་མའི་བཀའ་བཤད་རྒྱས་པར་སྩལ། དེ་ཐོག་སྤྱི་སྒེར་ནས་དངོས་འབུལ་གཟབས་པར་མ་ཟད་དགོན་གནས་འདི་ཉིད་དཔལ་འབྱོར་ལོངས་སྤྱོད་ཀྱི་གཏེར་དུ་
གྱུར་ཅིང་དད་གུས་རྩེ་གཅིག་པ་ཤ་སྟག་ཡིན་སྟབས་རང་རང་ནས་ཀྱང་སྐྱབས་ཞུ་ཚན་ཆེ་བ་ཕུལ་ཞིང་སྲོད་ཐོར་གྱི་དུས་སུ་རྗེ་བླ་མ་གང་དུ་བཞུགས་པའི་གཟིམ་ཤག་ལ་ཞབས་སྐོར་མཛད་

[144A]༄༅། །མི་ཡང་འུར་ཆེམས་པ་བྱུང། བདག་དང་དགེ་སློང་བསྟན་པ་ཆོས་འཕེལ་གཉིས་ནས་ཀྱང་མཎྜལ་སྐུ་གསུང་ཐུགས་རྟེན་དང་ཊཾ་སྲང་བཅོ་ལྔ་སོགས་དངོས་འབུལ་དང་བཅས་
བདག་ཉིད་ནས་བརྟན་བཞུགས་གསོལ་འདེབས་ལུང་འདྲེན་བཞད་བྲོ་བ་མང་པོ་དང་བཅས་འ་འུར་དུ་ཞུས་པས་དཔོན་སློབ་ཚང་མ་བཞད་འཕྲོ་གཅོད་མི་ཐུབ་པ་བྱུང། སྔར་རྗེ་ཉིད་ནས་
སེང་ཆེན་རྡོ་རྗེ་འཆང་ལ་གསོལ་འདེབས་མཛད་སྐབས་ཚང་མ་ཤུམ་འཕྲོ་གཅོད་མི་ཐུབ་པ་དང། འདི་སྐབས་ཐམས་ཅད་བཞད་འཕྲོ་གཅོད་མི་ཐུབ་པ་བྱུང་བ་འབྱུང་འགྱུར་གྱི་ལྟས་ཤིག་
ཡིན་པར་འདུག་ཅེས་ཕེབས། སླར་ཡང་ཚེས་ཉེར་གཉིས་ཉིན་བསྙེན་བཀུར་ཉིན་གང་བརྒྱ་མཆོད་སྣ་ལྔ་རྣམ་གཞག་དང་བཅས་པའི་ཐོག་ཕྱག་འགྱེད་ཊཾ་ཕྱེད་རེ་གནང། ས་ག་ཟླ་བར་རབ་
བྱུང་མ་ཉེར་དྲུག་གིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གཉིས་དང་ཞོ་གང་སོང་ཞིང་སྨྱུང་གནས་ཉིས་བརྒྱད་པ་གཉིས་བྱུང། ཚེས་ཉེར་གསུམ་ཉིན་དགེ་འཕེལ་ནས་གསར་བཟོ་
མཛད་པའི་ཕེབས་བྱམས་གྲྭ་ཤར་བརྒྱད་ཀྱིས་སྤྱན་དྲངས། བཞད་གྲོང་དྲག་རྟ་པ་ཉི་ཤུ་སྐོར་གྱིས་ཆིབ་བསུ་དང་རྗེ་གྲུ་འཛིན་པ་ཆེན་པོས་གཙོས་རི་ཁྲོད་གཉིས་ཀྱི་དགེ་སློང་དང་པད་

[144B] འདི་སྐབས་ཕུ་ཆོག་པའི་བླ་མ་དགེ་སློང་ལགས་ནས་ཕེབས་བྱམས་ལྗགས་བྱུས་སོགས་གང་ཅིར་
འཕྲིན་ལས་ཞབས་འདེགས་སུ་འགྱུར་བར་མཛད། ཕེབས་གྲུབ་འཕྲལ་ཆིབ་བསུ་བར་ཁ་བཏགས་རེ་དང་ཕེབས་བྱམས་པ་དང་སེར་འཕྲེང་བ་ཚང་མར་ཊཾ་རེ་དང་ཁ་བཏགས་རེའི་སེར་འགྱེད་གནང་
པད་ཆོས་སུ་བཞུགས་རིང་ཉིན་ལྟར་ཇ་ཐུག་དྲུག་རེ་དང་ཁྱད་པར་ཚེས་ཉེར་ལྔའི་ཉིན་གསོལ་འབྲས་གསོལ་ཚིགས་སོགས་ཉིན་གང་གཟབས་པ་དང་བརྒྱ་མཆོད་སྣ་ལྔ། འགྱེད་ཊཾ་རེ། ཟླ་བ་
ལྔ་པའི་ཚེས་གཅིག་གི་ཉིན་བརྒྱ་མཆོད་སྣ་ལྔ་དང་མང་འགྱེད་སྔར་ལྟར་ཐོག་ཐུབ་དབང་གཙོ་འཁོར་ལ་བཟང་གོས་ཀྱི་བླ་རེ་ཞིག་འབུལ་བར་མཛད་དེ་ཚེས་བརྒྱད་ཀྱི་ཉིན་སྔར་བཞིན་ཕེབས་
བྱམས་ལ་གཟིམ་ཕུག་ཏུ་ཕེབས། འབྲོང་ཕུ་ཚོགས་ཆེན་དང་རི་ཁྲོད་དགེ་སློང་སོགས་ཀྱིས་སེར་འཕྲེང་མཛད་པར་སེར་འགྱེད་སོགས་སྔར་བཞིན་གནང། ཚེས་བཅུའི་ཉིན་རི་ཁྲོད་པ་དང་
སྒྲོལ་ལྷའི་རབ་བྱུང་མ་རྣམས་ལ་མང་ཇ་ཉིན་གང་དང་འགྱེད་རི་ཁྲོད་པར་ཊཾ་གཉིས་རེ་དང་སྒྲོལ་ལྷ་བར་ཊཾ་རེ་གནང། ཟླ་བ་བརྒྱད་པར་གནས་བརྟན་གྱི་ཆོ་ག་སྔར་ལྟར་མཛད། ཟླ་བ་བཅུ་པའི་ཚེས་

[145A]༄༅། །དགུའི་ཉིན་གྲྭ་གྲངས་ལྔ་བཅུ་ང་ལྔ་ལ་མི་རེར་སྲང་དོ་ཞོ་དྲུག་རེ་ཐོབ་པའི་མང་དོད་སྩལ། འདི་ལོ་གྲྭ་ཚང་འདུ་ཁང་ལ་མེ་ཤོར་བྱུང་བའི་ཉམས་གསོའི་ཞལ་འདེབས་སུ་ཊཾ་
སྲང་བཅོ་ལྔ་དང་གསེར་བྱང་ཞོ་གང་གནང། ལོ་འདིར་གོང་འཁོད་བརྒྱ་མཆོད་ཉེར་བདུན་མ་ཐི་བའི་རྒྱ་མཆོད་སྣ་ལྔ་ཕྱེད་བཅུ་སོང། ས་བྱ་ཆོ་འཕྲུལ་ཐོག་དགེ་འཕེལ་གྲྭ་ཚང་འབྲོང་ཕུ་གསུམ་ལ་
བསྙེན་བཀུར་ཉིན་གང་དང། དགེ་འཕེལ་དུ་འགྱེད་དངུལ་ཞོ་རེ། གྲྭ་ཚང་དང་འབྲོང་ཕུར་ཊཾ་ཕྱེད་རེ། དགོན་སྦུག་ཏུ་མང་ཇ་གཅིག་དང་འགྱེད་ཊཾ་ཕྱེད་རེ། དེ་ཕྱིན་ལ་མང་ཇ་རེའི་དགོན་
དཀར་སྒྲོགས་དང། དེ་ཐོག་བརྒྱ་མཆོད་སྣ་ལྔ་བདུན་སྙན་ཤལ་དང་བཅས་པ་སྔར་ལྟར་གནང། ཚེས་གསུམ་ལ་སེར་ཚོགས་ཚུགས། བཅོ་བརྒྱད་ལ་བསྙེན་སོང་བཅུ་དྲུག་གིས་སྦྱིན་སྲེག་
མཛད་ནས་ཉེར་དྲུག་ལ་གྲོལ་བའི་དགོས་ཆར་ཊཾ་སྲང་བརྒྱ་བཅོ་བརྒྱད་དང་སྐར་ཕྱེད་གསུམ་རྩིས་སོང་ཞིང་འདི་ཐོག་བརྒྱ་མཆོད་སྣ་ལྔ་ཕྱེད་བཅོ་ལྔ་བྱུང། ཟླ་བ་གཉིས་པའི་ཚེས་གཉིས་ནས་
དགེ་འཕེལ་དུ་བཀའ་འགྱུར་གསུང་སྒྲོགས་སྔར་ལྟར་མཛད། བཀའ་འགྱུར་གསུང་སྒྲོགས་ཀྱི་མཇུག་ནས་བཟུང་བདག་ཉིད་ཀྱི་མགྲིན་པར་གཉན་འབུར་ཞིག་ཐོན་ནས་རྒྱུན་རིང་མནར་

[145B]
མཚན་ཞུས་པས། མནལ་སད་མ་ཐག་སྡུག་གེ་ཁྱེད་ཚོར་སྔངས་སྐྲག་བྱུང་བ་ཡིན་འདུག་རུང་སྐྱོན་གཏན་ནས་མི་ཡོང། ང་རང་རྨུ་གབ་ཀྱི་ཕྱ་ར་ཆེན་པོས་བཀབས་པ་ཡིན་ན་མ་གཏོགས་ང་ལམ་
གྱི་ནད་འདིས་སྐྱོན་བྱས་ཡོང་བསམ་པ་སེམས་ཀྱི་ཟུར་དུ་མེད། བདེན་མི་བདེན་ལྟོས་ཤིག་ཅེས་གསུང་ཤུགས་ཆེ་བར་ཕེབས་པ་བདག་རང་གིས་ཀྱང་ཐོས་པ་བྱུང། དེ་ནས་བཟུང་ནད་གཟུག་ཇི་ཙམ་
བྱུང་རུང་སྡུག་བསྔལ་དང་སྔངས་སྐྲག་གཏན་ནས་མེད་པར་མ་ཟད་ནད་འདིས་སྡིག་སྒྲིབ་མང་པོ་དག་འགྲོ་བ་འདུག་སྙམ་པའི་དགའ་བ་དང་བཅས་གཏོང་ལེན་སོགས་ཀྱང་ཅུང་ཟད་ཤུགས་དྲག་
པ་བྱུང་ཞིང། རྡོ་རྗེའི་བཀའ་ཇི་ལྟར་ཕེབས་པ་ལྟར་ནད་ཀྱང་རིམ་དྲག་བྱུང། ས་ག་ཟླ་བར་རབ་བྱུང་མ་ཉེར་གཉིས་ཀྱིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉི་ཤུ་དང་ཞོ་དྲུག་སོང་
ཞིང་སྤང་ རྗེ་ཉིད་ལ་སྔ་ལོ་ཞབས་འབུམ་གྱི་ཚུལ་བཞེས་བྱུང་བའི་སྙུན་རོ་འཕར་དོགས་དང། ལྷག་པར་སྐུ་ན་སྨིན་སྟབས་སྐུ་གསང་ལ་ཡང་ཡང་བཞེངས་

[146A]༄༅། །དགོས་པ་དང་སྐུ་ལ་ཟ་ཕྲུག་གི་ཚུལ་ཡོད་པར་སྨན་པ་དང་མྱོང་བྱང་ཅན་མང་པོས་ཆབ་ཚན་ཡང་ཡང་དང་ཁྱད་པར་ལྕགས་ཁའི་ཆབ་སྐུ་འཕྲོད་ཆེ་ཚུལ་ཞུས་པར་བརྟེན་
ཟླ་བ་བཞི་པའི་ཚེས་བཅོ་བརྒྱད་ལ་ལྕགས་ཁ་ཆབ་བ་ཞེས་སུ་ཕེབས། ཤར་ཅན་གསིང་ཁར་གྲུ་འཛིན་པ་ནས་གསོལ་ཚལ་ཕེབས་གྲ་དང། ཆབ་ཁར་འབྲོང་ཕུ་བ་ནས་གང་ཅིའི་ཕེབས་གྲ་དང་
ཆིབ་བསུ་སེར་འཕྲེང་སོགས་གང་གཟབས་མཛད། འབྲོང་ཕུ་ཚོགས་སྤྱི་ནས་གསོལ་འདེབས་ནན་ཆེན་མཛད་པར་བརྟེན་ཟླ་བ་ལྔ་པའི་ཚེས་གཅིག་གི་ཉིན་འབྲོང་ཕུར་ཕེབས། ལྷ་དབང་རྩེ་
པ་རྣམས་ནས་བྱིན་རླབས་ཆེ་ཁྱད་ཕེབས་ལམ་ཕལ་ཆེར་ཞིང་བཏབ་ཟིན་གྱི་དཀྱིལ་དུ་བཟོས་ཤིང་ཀླུ་ར་ཟེར་བའི་ས་ཡུལ་ཡིད་དུ་འོང་ཞིང་ས་འབོག་ཞིག་གི་འོག་ནས་དྭངས་ཤིང་རྒྱུན་བཟང་
བའི་ཆུ་འབད་མེད་དུ་འབྱུང་བ་ཞིག་ཏུ་གསོལ་ཚལ་ཕེབས་གྲ་ཞུས་པར། རྗེ་ཉིད་དགྱེས་པའི་ཚུལ་དང་བཅས་ས་འདིར་ཀླུ་ར་ཟེར་གདོན་དང་མཐུན་པར་འདུག་པས་འདི་ལ་བདག་པོ་ཡག་
པོ་བྱེད་དགོས་ཚུལ་གྱི་བཀའ་ཕེབས་ཤིང་ས་ཕྱོགས་བྱིན་གྱིས་རློབ་པའི་ཐུགས་སྨོན་བདེན་ཚིག་དང་ཕྱག་ནས་ཀྱང་མཛད། སྐབས་དེར་ཆིབ་པ་དང་མི་མང་བས་བཏབ་ལོར་ཉམས་ཆག་ཆེ་

[146B] རྗེས་སུ་སང་སྲུང་རིལ་བུ་གནང་སྐབས་བཞད་མོ་དང་བཅས་ལྷ་དབང་རྩེའི་ཀླུར་དེར་རིལ་
བུ་འཛུད་ཐུབ་ན་འུ་རང་དང་ངོ་ཤེས་ཡིན་པས་སད་བཏང་མི་ཡོང་ཞེས་ཕེབས་པས་སྐབས་དེར་ཀླུ་རྣམས་ཀྱིས་ཅི་གསུང་བསྒྲུབ་པའི་རྟགས་མཚན་ཞིག་བྱུང་བར་མངོན། འབྲོང་ཕུ་བ་ནས་ཀྱང་
ཆིབ་བསུ་སར་འཕྲེང་སོགས་གཟབས་པར་མཛད། ཚེས་གཉིས་ཀྱི་ཉིན་འདུ་ཁང་དུ་རྗེ་ཉིད་ཀྱིས་མཛད་པའི་ལམ་གཙོའི་བཀའ་བཤད་གནང་ཞིང་ཚོགས་སྤྱི་ནས་བརྟན་བཞུགས་ཀྱང་ཕུལ་
དེའི་སང་ཚོགས་སྤྱིར་བསྙེན་བཀུར་ཉིན་གང་དང་བརྒྱ་མཆོད་སྣ་ལྔ། རྣམ་གཞག་དང་བཅས་པའི་འགྱེད་ཊཾ་རེ། དེ་ཐོག་ས་ཟླའི་དུས་ཆེན་ཉིན་ཇ་འཇམ་བཅུ་བརྒྱ་མཆོད་སྣ་ལྔ་དང་བཅས་ལོ་
ལྟར་གཏོང་རྒྱུའི་ཐེབས་སུ་ཊཾ་སྲང་བཅུ་གཅིག་དང་ཞོ་བདུན་སྦྱོར་འཇགས་གནང། དེ་ནས་ཁམས་རིང་དཀྱིལ་ཁང་ཤར་མ་བ་ནས་གསོལ་འདེབས་ཞུས་པ་ལྟར་ཚེས་བཞིའི་ཉིན་དཀྱིལ་
ཤར་དུ་ཆིབ་བསྒྱུར་མཛད། ཕེབས་ལམ་དུ་དབེན་གཙང་པ་རྣམས་ཀྱིས་གསོལ་ཚལ་ཕེབས་གྲ་ཞུས་ཤིང་ཡུལ་ཕྱོགས་བྱིན་གྱིས་རློབ་པའི་ཕྱག་ནས་ཀྱང་མཛད། དེ་ཐོག་ཁམས་རིང་པའི་

[147A]༄༅། །ཆིབ་བསུ་རྟ་པ་བཅུ་ཁ་ལྷག་པའང་འབྱོར། དཀྱིལ་ཤར་འདི་ཉིད་སྤྱིར་གྱི་དྲག་ཞན་ཚང་མར་བྱེད་པ་བཟང་ཞིང་ཁྱད་པར་རྗེ་འདི་ལ་ཕ་ཐོག་ནས་བཟུང་དད་པ་དམ་
ཚིག་འགྱུར་བ་མེད་པའི་སྦྱིན་བདག་ཡིན་པས་སྐབས་འདིར་ཡང་བསྙེན་བཀུར་གཟབས་པ་ཞུས་ཤིང་རྟེན་གསུམ་ཁང་ཁྱིམ་སོགས་ལ་བྱིན་གྱིས་རློབ་པའི་ཕྱག་ནས་ཀྱང་སྩལ། ཚེས་
བརྒྱད་ཀྱི་ཉིན་གྲུ་འཛིན་པ་ནས་གསོལ་བ་བཏབ་ངོར་ཆིབ་བསྒྱུར་མཛད་པའི་ཕེབས་ལམ་སྟག་ཚལ་ཆུ་ཐགས་སུ་དཀྱིལ་ཤར་རང་ནས་གསོལ་ཚལ་ཕེབས་གྲ་ཞུས་ཤིང་ཚང་མར་ཕྱག་
ནས་ཀྱང་གནང། རོང་ཆུའི་ཕ་ཁར་ཤར་རྩ་ཤར་ཅན་པས་ཕེབས་གྲ་ཞུས་ཤིང་དེ་ཐོག་རྗེ་གྲུ་འཛིན་པ་ཉིད་ཀྱིས་གཙོས་ཆིབ་བསུ་བ་བཅོ་ལྔ་སྐོར་ཡང་འབྱོར། གྲུ་འཛིན་སྐུ་ཞབས་ནས་
ཤར་ཅན་པ་སོགས་ལ་ཆུ་ཉེན་ཆེ་ཚུལ་གྱིས་ཕྱག་ནས་གསོལ་འདེབས་མཛད་པ་བཞིན། རོང་ཆུའི་ཆུ་འགྲམ་བརྒྱུད་ཆིབ་ཐོག་ནས་ཕྱག་ནས་སྩལ། སྐོར་རྒྱ་ཤིན་ཏུ་ཆེ་བས་སྐུ་ངལ་ཙམ་བྱུང་
རུང་དེ་ནས་བཟུང་རོང་ཆུ་ནུབ་ཕྱོགས་སུ་འགྱུར་ནས་ད་ལྟའི་བར་ཤར་ཅན་པར་ཆུའི་གནོད་པ་མེད་ཅིང་ནུབ་མ་བ་རྣམས་སྐད་འཚོར་ དེ་སྔ་ཕུ་སྨན་ལུང་པ་དང་ཁམས་རིང་པ་རྣམས་

[147B] རྗེ་འདིས་ཞབས་ཀྱིས་བཅགས་པ་ནས་བཟུང་ད་ལྟའི་བར་ལོ་ལེགས་ཤ་སྟག་བྱུང་བས་གྲོང་ཆེ་ཕྲ་ཚང་མར་ཡར་
སྐྱེད་ཆེ་བར་བྱུང་བ་རྗེ་འདིའི་བཀའ་དྲིན་ཡིན་པར་ཚང་མས་ཁ་ཞེ་མེད་པར་གླེང། རྗེ་གྲུ་འཛིན་པ་དགོངས་ཟབ་གཞན་དང་མ་འདྲ་བའི་བཀའ་བཀོད་ལྟར་ཕྱག་ནས་གྲུབ་མཚམས་སུ་ཆིབ་བསུ་
བ་རྣམས་ནས་དཔལ་ལྡན་ཞགས་སྒོར་དང་བཅས་རྟ་རྒྱུགས་རྔམ་དང་བཞད་
གཟབས་པ་དང། ཆིབ་བཤོལ་ནས་བཞུགས་གནས་སུ་མ་ཕེབས་བར་གྱི་ས་ཕྱོགས་ཐམས་ཅད་ལ་སྤོས་ཆུའི་ཆག་ཆག་དང་མེ་ཏོག་ཙམ་པ་ཀའི་སིལ་མ་བཅལ་དུ་བགྲམ་པ་སོགས། མདོར་
ན་འདི་ཕྱིའི་ལེགས་ཚོགས་ཐམས་ཅད་བླ་མའི་བཀའ་དྲིན་ཉག་གཅིག་ཏུ་དགོངས་པའི་བཀུར་བཟོས་བླ་ན་མེད་པ་རྟག་ཏུ་དུས་འཕགས་པ་ཆོས་འཕགས་བསྙེན་བཀུར་བ་ལ་ཅོ་འདྲི་བར་
མཛད། ཕེབས་འཕྲལ་ཆིབ་བསུ་བར་ཁ་བཏགས་རེ་དང་སེར་འཕྲེང་བར་ཊཾ་རེ་དང་ཁ་བཏགས་རེ་གནང། དེའི་སང་རྗེ་གྲུ་འཛིན་པ་ནས་བདག་ཅག་ལ། ད་ལམ་ཆིབ་བསྒྱུར་གྱི་ཕེབས་གྲ་

[148A]༄༅། །ཚང་མ་གྲུ་འཛིན་སྤྱི་ས་རང་ནས་ཞུ་རྩིས་ཡིན་ཀྱང་ཧ་ཅང་ཡོད་མདོག་མི་འདུག་པས་འདི་རྣམས་ཐུགས་མཁོའི་ཟུར་གསོས་ཡིན་ཚུལ་དང་བཅས་གསོལ་ཇ་གསོལ་
མར། གསོལ་དཀྲུམ། ལྗགས་སྨིན་གསོལ་ཞིབ་སོགས་གནང་རུང། བདག་རང་ནས་ཀྱང་ཐུགས་མཁོ་གང་འཚམས་ཁྱེར་ཡོད་པས་མཐའ་གཏུགས་གཏན་ནས་མ་བྱུང་
ཚེས་དགུའི་ཉིན་གྲུ་འཛིན་པར་ཉིན་གང་བརྒྱ་མཆོད་སྣ་ལྔ་དང་བཅས་པའི་ཐོག་འགྱེད་ཊཾ་རེ་གནང། ཚེས་བཅུ་གཅིག་ཉིན་འདུ་ཁང་དུ་མི་ཚོགས་ཤིན་ཏུ་ཆེ་བར་ཚེ་དབང་སྩལ། དེ་
གོང་ཆབ་ཆེན་སྐུ་འཕྲོད་ཤིན་ཏུ་ཆེ་བ་ཡོད་རུང་དེ་ཉིན་མི་མང་བས་སྐུ་གྲིབ་ལ་བརྟེན་མགུལ་ཆམ་ཞིག་བཞེས་པའི་རྐྱེན་བྱས་སྐུ་ཁམས་སྔར་རྒྱུན་དུ་ལོག་ཚེས་བཅུ་གསུམ་ཉིན་དངུལ་
ཆུ་རི་ཁྲོད་པ་རྣམས་ནས་ཚེ་རིང་ལ་མོར་ཐབ་བསུའི་ཕེབས་གྲ་དང་བཅས་གཟིམ་ཕུག་ཏུ་ཞབས་སོར་བཀོད། ཚེས་བཅོ་ལྔའི་ཉིན་རི་ཁྲོད་པ་དང་སྒྲོལ་ལྷའི་རབ་བྱུང་མ་རྣམས་ལ་མང་ཇ་
ཉིན་གང་དང། འགྱེད་དགེ་སློང་རྣམས་ལ་ཊཾ་གཉིས་རེ་དང་སྒྲོལ་ལྷ་ འདི་སྐབས་སེར་སྔགས་རམ་པ་བཀའ་འགྱུར་བླ་མ་ནམ་མཁའ་བསྟན་སྐྱོང་ཕེབས་པར་
[148B]རྗེ་ཉིད་སྐུ་ན་ཧ་ཅང་སྨིན་པས་ཚེ་དབང་དང་དོཊ་གཅོད་ཁ་ཤས་ལས་མ་གྲུབ། དབྱར་གནས་
སྐབས་གནས་བརྟན་གྱི་ཆོ་ག་སྡར་ལྟར་མཛད་ཅིང་ཟླ་བ་བཅུ་པའི་ཚེས་བཅུ་གཅིག་ཉིན་གྲྭ་གྲངས་ལྔ་བཅུ་ང་དྲུག་ལ་མི་རེར་སྲང་དོ་ཞོ་དྲུག་སྐར་ཕྱེད་བརྒྱད་རེ་ཐོབ་པའི་མང་དོད་སྩལ། ཟླ་བ་བཅུ་གཅིག་པའི་ཚེས་
བཅོ་ལྔའི་ཉིན་རྗེ་ཉིད་ཕྱི་ལོ་བདུན་ཟུར་དུ་ཕེབས་རྒྱུའི་ཞབས་བརྟན་དུ་དམིགས་བཞད་དགོན་དཀར་སྒྲོགས་སོགས་ཞབས་བརྟན་ཕོན་ཆེ་བ་བསྒྲུབས། ལོ་འདིར་གོང་འཁོད་བརྒྱ་མཆོད་ཉི་ཤུ་ཕྱེད་རྩ་བཞི་
མ་ཐི་བའི་བརྒྱ་མཆོད་སྣ་ལྔ་བཅུ་བཞི་འབུལ་བར་མཛད་དོ། །ལྕགས་ཁྱི་ཆོ་འཕྲུལ་ཐོག་བཞད་དགོན་ཁག་ལ་མང་འགྱེད་བརྒྱ་མཆོད་སྣ་ལྔ་བརྒྱད་སྙན་ཤལ་དང་བཅས་པ་སྔ་ལོ་ལྟར་གནང། ཚེས་གསུམ་
ལ་སེར་ཚོགས་ཚགས། ཚེས་བཅོ་བརྒྱད་ལ་བསྙེན་སོང་ཉེར་གཅིག་གིས་སྦྱིན་སྲེག་མཛད་ནས་ཚེས་ཉེར་དྲུག་ལ་གྲོལ་བའི་དགོས་ཆར་ཊཾ་སྲང་བརྒྱ་ཉི་ཤུ་དང་ཞོ་གང་སོང་ཞིང་དི་ཐོག་བརྒྱ་མཆོད་སྣ་ལྔ་ཕྱེད་
བཅུ་བཞི་སྔོང། ཟླ་བ་གསུམ་པའི་ཚེས་བཅུ་གཅིག་ཉིན་རླང་བཆབ་བར་དུ་ཆབ་བཞེས་ལ་ཕེབས་ཏེ་ཞག་བཅུ་གསུམ་བཞུགས་ཚེས་ཉེར་བཞིའི་ཉིན་པད་ཆོས་སུ་ཕེབས་ཏེ་ཚེས་ཉེར་ལྔའི་ཚེས་བཅུའི་ཐོག་མང་

[149A]༄༅། །ཇ་ཉིན་གང་བརྒྱ་མཆོད་སྣ་ལྔ་འགྱེད་ཊཾ་རེ་བཅས་གནང་སྟེ་ཚེས་ཉེར་དགུ་ལ་གཟིམ་ཕུག་ཏུ་ཕེབས། ས་ག་ཟླ་བར་རབ་བྱུང་མ་ཉེར་དྲུག་གིས་སྨྱུང་གནས་དཀར་ཕྱོགས་བཏང་བར་ཊཾ་སྲང་
ནེར་གཉིས་དང་ཞོ་ལྔ་སྐར་ལྔའི་རྩིས་སོང་ཞིང་སྨྱུང་གནས་བརྒྱ་གོ་བཞི་བྱུང། ཟླ་བ་གཉིས་པའི་ཚེས་བཅུ་བདུན་ནས་བཀའ་འགྱུར་གསུང་སྒྲོགས་དང། དབྱར་གནས་སྐབས་གནས་བརྟན་གྱི་ཆོ་ག་སྔར་
བཞིན་མཛད། སྔོན་དུ་དབྱིད་ཆབ་མཛད་པ་སྐུ་འཕྲོད་ཆེ་ཙམ་བྱུང་བར་ད་དུང་སྟོན་ཆབ་ཞིག་མཛད་ན་ཤིན་ཏུ་ལེགས་ཚུལ་སྨན་པ་སོགས་ནས་ཞུས་པར། ད་ཆ་བན་སྐུ་ཚེ་རིང་ན་ལོ་གསུམ་དང་རྐྱེན་དྲག་པོ་
བྱུང་ན་ཟླ་གསུམ་ཟེར་བ་ལྟར། བན་རྒན་ལ་མགོའི་ཉི་མ་ལ་ཆུ་ཚན་བྱས་ཀྱང་ཕར་འགྲོ་ཚུར་འགྲོ་དཀའ་ལས་ཆེ་བ་ཙམ་ལས་ཡར་བསྐྱེད་ཅི་ལ་ཡོད། འོན་ཀྱང་ཟ་ཕྲུག་འདི་མེད་པར་འབོ་ལེ་སྡོང་རྒྱུ་
བྱུང་ན་ཕྲན་བུའི་བསམ་བསམ་སྒོམ་སྒོམ་བྱེང་རྒྱུ་རྣམས་གནད་དུ་འགྲོ་བ་འདུག་པས་དེ་ལྟར་བྱས་ན་ཞེས་ཕེབས་པ་ལྟར། ཟླ་བ་བརྒྱད་པའི་ཚེས་བཅུ་གཅིག་ལ་རླང་ཆབ་བར་དུ་ཆབ་བཞེས་ལ་ཕེབས་
ནས་ཆབ་ཞག་བཅུ་གསུམ་སོང་མཚམས་གཟིམ་ཕུག་ཏུ་ཆིབ་བསྒྱུར་མཛད། སྟོན་མཇུག་ལུང་དཀར་ཆོས་མདད་ལགས་ཕེབས་པར་ལྕང་སྐྱ་རིན་པོ་ཆེའི་ལས་ཆོག་གི་བཀའ༑ བཤད་སོགས་འདོད་ཆོས་ཕྲན་

[149B] ཟླ་བ་བཅུ་པའི་ཚེས་ཉི་ཤུ་ལ་གྲྭ་གྲངས་ལྔ་བཅུ་ང་བཞི་ལ་མི་རེར་སྲང་གང་ཞོ་དྲུག་སྐར་ཕྱེད་བརྒྱད་རེ་ཐོབ་པའི་མང་དོད་གནང། ལོ་འདིར་གོང་འཁོད་བརྒྱ་མཆོད་ཉི་ཤུ་ཕྱེད་རྩ་གཉིས་མ་ཐི་བའི་
བརྒྱ་མཆོད་སྣ་ལྔ་བཅུ་དྲུག་འབུལ་བར་མཛད་དོ། །དེ་ལྟར་རིང་མོ་ཞིག་ནས་གོམས་པའི་ཐུགས་བསྐྱེད་རླབས་པོ་ཆེའི་མཐུ་གྲུབ་པས་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱི་གསང་
བ་གསུམ་གྱི་མཛད་པ་རྨད་དུ་བྱུང་བ་མཐའ་དག་རང་ཉིད་གཅིག་པུའི་ཕྱག་མཚན་དུ་བཞེས་ཏེ། སྙིགས་མའི་རང་ཚང་མཚོ་ལྷར་བརྡོལ་བའི་དུས་ཀྱི་ཐ་མ་འདིར་ཡང། རྗེ་རྒྱལ་བ་གཉིས་པའི་མདོ་
སྔགས་ཀྱི་རིང་ལུགས་དྲི་མ་མེད་པ་རྣམས་བཤད་སྒྲུབ་ཟུང་འབྲེལ་གྱི་སྒོ་ནས་འཛིན་ཅིང་སྤེལ་བ་སོགས། མཛད་པའི་ཆ་ཤས་ཕྲ་མོ་རེ་ཡང་བསྟན་དང་འགྲོ་བ་ཡོངས་ཀྱི་སྲོག་གཟུང་བླ་ན་མེད་པར་འགྱུར་
བར་མཛད་པའི་སྒོ་ནས་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་སྲིད་རྩེའི་བར་དུ་བསྒྲེང་བར་མཛད་དོ། །རྒྱལ་བ་ཀུན་གྱི་མཐུ་སྟོབས་ནུས་པའི་གཟུགས། །སྐལ་བཟང་ཀུན་གྱི་དཔལ་དུ་ཤར་བ་
ནི། །གསང་བ་ཀུན་གྱི་བདག་པོ་དུར་སྨྲིག་ཚུལ། །བཟུང་བ་ཀུན་མཁྱེན་དྷརྨའི་མཚན་ཅན་ཏེ། །གང་ཐུགས་ཟབ་ཡངས་གསེར་གྱི་ཀོང་བུ་རུ། །འབར་བའི་ངེས་དོན་གསེར་གྱི་སྒྲོན་མེ་ཡིས། །མཁའ་དང་ལག་

[150A]༄༅། །མཐིལ་གསེར་དང་བོང་བ་གཉིས། །མཉམ་པར་གཟིགས་ཕྱིར་གསེར་སོགས་ནོར་གྱིས་ཅི། །འོན་ཀྱང་མ་རུ་གྱུར་པའི་མ་ལུས་འགྲོའི། །བསོད་ནམས་ལས་བྱུང་རོར་གྱིས་
ལས་བཟང་པོ། །བསགས་ཏེ་བདེ་ཆེན་ཐར་པའི་བདེ་བ་ལ། །ཅི་དགར་སྤྱོད་ཕྱིར་རྒྱལ་སྲས་སྤྱོད་པར་གཞོལ། །སྔོན་གྱི་མཁས་གྲུབ་སྐལ་ལྡན་ཤིང་རྟས་ཡིས། །ཕགས་ཡུལ་ཚངས་པའི་ཡུལ་ནས་
སྤྱན་དྲངས་པའི་ །མདོ་རྒྱུད་ཆོས་ཀྱི་རྒྱུན་བཟང་གངྒམ། །ཉི་འོད་འཐུངས་པའི་ཆུ་ཐིགས་རྗེས་འགྲོ་ཚེ། །དམ་ཆོས་ཆུ་རྒྱུན་འཛིན་ལ་སྨོན་པའི་མཐུ། །ཡོངས་གྲུབ་བདག་གི་བླ་མ་སྤྲིན་ཆེན་འདིས། །
འཆད་རྩོད་རྩོམ་པའི་གྲུ་ཆར་ཆེར་ཕབས་ཏེ། །བཤད་སྒྲུབ་རླབས་ཀྱི་ཆ་ཅོ་སྒྲོག་པར་བྱས། །དེ་ཡིས་སྐལ་བཟང་ཤས་རྒྱུད་རུས་པའི་དྲི། །བཀྲུས་པའི་མོད་ལ་གྲུབ་མཆོག་མཐོ་རིས་ཀྱི། །དཔལ་ལ་
ལོངས་སུ་སྤྱད་པའི་དགའ་སྟོན་གླུ། །ལེགས་བཤད་གཏམ་དང་ལྷན་ཅིག་སྒྲོག་པས་བྲེལ། །དེ་ཕྱིར་གངས་ཅན་མཁའ་ལ་ཕྱོགས་རེའི་འོད། །སྤྲོ་བའི་བསྟན་འཛིན་གཟའ་སྐར་གྲངས་མང་ཡང། །
ཡོན་ཏན་མ་ཚང་མེད་པའི་འོད་རྣོན་གྱིས། །ཐུབ་བསྟན་པད་ཚལ་འབྱེད་མཁས་ཁྱོད་ཁོ་ན། །བསྟན་པའི་བྱ་བ་ལྟར་སྣང་སྒྱུ་ཐབས་ལ། །བསྟན་འཛིན་དྲིལ་ཆེན་འཁྲོལ་བ་འགར་བསམ་ན། །བསྟན་

[150B] །བསྟན་འགྲོའི་ཞིང་སར་འགྲིམ་འདི་ཨེ་མ་ཧོ། །མ་རུངས་བགེགས་ཀྱི་ཆོ་འཕྲུལ་འཇིགས་རུང་བ། །མ་ལུས་ཁྱོད་ལ་རྒོལ་བར་ལྷགས་ཚེ་ཡང། །མ་སྟར་བརྩེ་བའི་
ཐུགས་དང་འཁོར་འདས་ཆོས། །མ་ལུས་བདེན་མེད་སྟོང་པས་ཟིལ་གྱིས་མནན། །བཀྲ་ཤིས་རླབས་རིས་གཀྲ་བ་ཆུ་བོའི་གཏེར། །དགེ་ལྡན་ལུགས་འཛིན་དགེ་འདུན་ཀླུ་དབང་དང། །ལེགས་བཤད་རོར་
བུས་ལེགས་པར་གང་བ་ལས། །ཆོས་དང་དཔལ་འབྱོར་ཆོས་བཟིན་འཕེལ་བ་སོགས། །དད་ལྡན་སྐྱ་སེར་སྐྱེ་བོས་ཡོངས་གང་བའི། །དགེ་མཚན་ལྡན་པའི་ཡུལ་གྱི་བྱེ་བྲག་འགར། །མགོན་འདིའི་ཞབས་
པད་འཁོར་ལོའི་ཟེའུ་འབྲུ་ཅན། །ཉེ་བར་བཀོད་པ་དེ་དང་དེ་ཡི་ཚེ། །མཆོད་སྤྲིན་རྒྱ་མཚོས་རྒྱལ་བ་མཉེས་མཛད་ཅིང། །གཏོང་བ་རྒྱ་མཚོས་འདུས་པ་ཚིམས་པར་མཛད། །ལེགས་བཤད་རྒྱུ་མཚོས་བློག་གསལ་
བློ་གྲོས་སྤེལ། །རྣམ་ཐར་རྒྱ་མཚོས་དད་པའི་སྤུ་ལོང་གཡོ། །འཛུམ་འཛུམ་ཁོད་ཞལ་མཇལ་བའི་སྐལ་བཟང་ཅན། །མང་མང་སྐྱེ་བོའི་མིག་གི་དབང་པོ་རྣམས། །གཅེས་གཅེས་སྲོག་གི་དོ་ཟླར་བསྲུངས་
པ་ལ་ །ཟབ་ཟབ་དགོས་པ་ཆེན་པོ་ད་གདོད་རྟེད། །བཟང་བཟང་གཏན་འདུན་མགྲོན་དུ་འགུགས་པའི་གླུ། །སྙན་སྙན་ཁྱོད་གསུང་ཡན་ལག་དྲུག་ཅུ་ཅན། །ཡང་ཡང་ཉན་པའི་རྣ་བ་ཡོལ་བཅས་ཀྱང། །

[151A]༄༅། །ཀྲོང་ཀྲོང་སྒྲེན་མོར་འཇོག་ལ་ཕངས་སེམས་སྐྱེས། །ཞིམ་ཞིམ་ཚུལ་ཁྲིམས་གཙང་མའི་དྲི་བསུང་ཆབ། །ལྷུང་ལྷུང་ཡིད་གྱི་ཞིང་སར་འདྲེན་པའི་ལམ། །རིང་རིང་སྣ་ཡི་ཡུར་
བ་ཟུང་འདི་ལ། །ཡང་ཡང་བྱི་དོར་མི་བྱེད་རང་དབང་ཅི། །མཛེས་མཛེས་གསེར་གྱི་འཁོར་ལོའི་རེ་ཁ་ཅན། །མཉེན་མཉེན་ཕྱག་གི་པདྨ་ཡིད་འོང་བས། །བྱིལ་བྱིལ་མཛད་པའི་ཡན་ལག་མཆོག་གི་
རྩེར། །ལེགས་ལེགས་ཞྭ་བཟང་གྱོན་ལའང་འཚེར་བ་ཙམ། །གསལ་དབང་པོའི་མེ་ཏོག་བཞད་ལྡན་པའི། །ལྡེམ་ལྡེམ་ལུས་ཀྱི་ལྗོན་པ་མ་སྐམ་ཞིང། །གྲུང་གྲུང་རྣམ་ཤེས་ཀོ་ཧུས་
མ་བོར་བར། །ཡང་ཡང་སྐལ་བཟང་མྱོང་རྣམས་ཨ་རེ་སྐྱེད། །ཅེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་པ་རྡྷྲྨ་
བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། གཙོ་བོར་བཤད་སྒྲུབ་ཟུང་འབྲེལ་གྱི་སྒོ་ནས་བསྟན་འགྲོའི་དོན་རྒྱ་ཆེན་པོ་མཛད་པའི་
སརྒ་སྟེ་བརྒྱད་པའོ།། ་།ད་ནི་རྗེ་བདག་ཉིད་ཆེན་པོས་ཇོ་བོ་རྗེའི་རྣམ་ཐར་གསུངས་པ་དང་མཐུན་པར་རྣམ་ཐར་གྱི་དོན་བསྡུ་མདོར་བསྡུས་

[151B] འདི་ལ་གསུམ། རིགས་ཕུན་སུམ་ཚོགས་པར་སྐྱེ་བ་བཞེས་པའི་ཚུལ། རྟེན་དེ་ལ་ཡོན་ཏན་བརྙེས་པའི་ཚུལ། བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལོ། །དང་པོ་
ནི། འཕགས་པ་ཤཱ་རིའི་བུས། ཧ་ཅང་ཕྱུག་པའི་ཀྱིམ་དང་ནི། །དབུལ་པོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱས་ནས་ཀྱང། །རབ་ཏུ་འབྱུང་བར་བྱེད་པར་ཤོག་ཅེས་ཐུགས་སྨོན་མཛད་པ་དང་མཐུན་
པར། བདག་ཅག་གི་དཔལ་ལྡན་བླ་མ་དམ་པ་འདི་ཉིད་སྟོན་པ་སངས་རྒྱས་བཅོམ་ལྡན་འདས་ཟིལ་གནོན་ཞེས་པ་མེ་རྟ་ལ་སྐུ་འཁྲུངས་ནས་ལོ་ཉིས་སྟོང་དྲུག་བརྒྱ་གྱ་བདུན་འདས་པ་ཆུ་ཕོ་འབྲུག་གི་ལོ་ལ་
གཙང་སྟོད་གཡས་རུའི་ཆ་བཞད་ཀྱི་ལུང་ལག་རོང་སྟོད་འཁུག་མོ་ཞེས་པའི་སཱི་ཆར་འབྱོར་པ་དང་རྒུད་པའི་མཐའ་གཉིས་སུ་མ་ལྷུང་བའི་ཁྱིམ་དུ་སྐུ་བལྟམས་པའི་ཚུལ་བསྟན་ཏེ། །
གཉིས་པ་རྟེན་དེ་ལ་ཡོན་ཏན་བརྙེས་པའི་ཚུལ་ལ་གཉིས། མང་དུ་མཁྱེན་པ་ལུང་གི་ཡོན་ཏན་བརྙེས་པའི་ཚུལ་དང། ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་པའི་ཚུལ་ལོ། །དང་པོ་ནི། རྗེ་
བླ་མ་འདི་ཉིད་སྐུ་གཞོན་ནུའི་དུས་སུ་ཡང་སྔོན་གོམས་བག་ཆགས་བཟང་པོས་མ་བཏང་བར་དམ་པའི་སྤྱོད་ཚུལ་འབའ་ཞིག་ལྷུར་བཞེས་ཤིང། སྐྱེས་ཐོབ་ཀྱི་བློ་གྲོས་ཐོགས་པ་མེད་པས་གསུང་

[152A]༄༅། །རབ་ཀྱི་དགོངས་དོན་མཐའ་དག་རང་དབང་དུ་འབྱེད་ནུས་པ་ཞིག་ཡོད་ཀྱིས། ལུགས་ཀྱི་བསྟན་བཅོས་ཤེས་རབ་སྡོང་བུ་ལས། རིག་པ་གླེགས་བམ་ལས་བསླབས་
ཀྱིས། །བླ་མའི་ཐད་ནས་མ་བསླབས་པ། །འཕྱོན་མའི་བུད་མེད་སྦྲུམ་མ་བཞིན། །ཚོགས་པའི་ནང་ན་མི་མཛས་སོ། །ཞེས་དང། རྗེ་བླ་མས། དང་པོར་རྒྱ་ཆེན་ཐོས་པ་མང་དུ་བཙལ། བར་
དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྡོས། །ཞེས་གསུངས་པའི་དགོངས་དོན་རྗེས་འཇུག་རྣམས་ལ་
འདོམས་པའི་ཕྱིར། རབ་ཏུ་བྱུང་བ་ནས་དགུང་ལོ་སོ་བཞིའི་བར། མཚན་ཉིད་དང་ལྡན་པའི་དགེ་བའི་བཤེས་གཉེན་དུ་མའི་ཞབས་རྡུལ་དྲི་མ་མེད་པ་བསམ་སྦྱོར་གཉིས་ཀྱི་སྒོ་ནས་ཚུལ་
བཞིན་དུ་བསྟེན་ཏེ་ཤེས་བྱ་རིག་པའི་གནས་མཐའ་དག་ལ་མཁས་པའི་ཕུལ་དུ་གྱུར་པར་མཛད་པལས། གཙོ་བོར་གྱུར་པ་ནང་རིག་པ་སྡེ་སྣོད་གསུམ་དང་རྒྱུད་སྡེ་བཞི་ལ་ཐོབ་པ་རྒྱ་ཆེན་པོ་མཛད་
ཚུལ་གོང་དུ་བྲིས་བ་ལྟར་ཡིན་ལ། དེ་ཡང་མཁས་གྲུབ་ཐམས་ཅད་མཁྱེན་པས། གཞུང་ལུགས་དོན་ལ་ཆ་ཙམ་མ་རེག་པའི་ །རྗེས་ལྡོག་ནས་བཟུང་ཆོས་ཅན་ཟོལ་འཇོག་སོགས། །འབད་ནས་སློབ་པ་

[152B] །ལུང་མ་བསྟན་གྱི་ལས་སུ་འགྱུར་བ་ཙམ། །ཆགས་སྡང་ཕྲག་དོག་འགྲན་སེམས་དྲག་པོ་དང། །མིང་གཟུགས་འཚོལ་ཕྱིར་ཐོས་བསམ་སྒོམ་གསུམ་ལ། །ཇི་ཙམ་འབད་ཀྱང་ཆོས་མིན་དུ་
མའི་སྒོ། །ཞེས་གསུངས་པ་ལྟར། ཐམས་ཅད་ཁ་ཕྱིར་བལྟས་སུ་སོང་ནས་དང་རྒྱུད་གྲོག་སྟོང་གི་རྡོ་བ་བཞིན་དུ་སྐམ་ཀྲོག་གེ་ལུས་ན་ཕུང་ཚབས་དེ་ལས་ཆེ་བ་མེད་པར་དགོངས་ནས། བླ་མ་དམ་པའི་ཞབས་པད་ཁོ་
ན་བསྟེན་ཏེ་ཐོས་བསམ་མཛད་པ་ཐམས་ཅད་རང་རྒྱུད་འདུལ་བའི་ཐབས་འགའ་ཞིག་ཏུ་འཁྱེར་བ་ཇོ་བོ་བཀའ་གདམས་པའི་རྣམ་ཐར་ཇི་ལྟ་བ་བཞིན་མཛད་དོ། །སྒྲ་རིག་པའི་སྐོར་ལ། །ཀ་ལའ་པའི་སྟོད་ཆ་ཅུང་ཟད་བསན་
པ་ཙམ་གྱིས་དེ་དང། ཙནྡྲ་པ། དབྱངས་ཅན་མ། པཎིའ་བ་སོགས་འཕགས་བོད་ཀྱི་སྒྲ་གཞུང་ཐམས་ཅད་ཀྱི་བརྗོད་དོན་མཐའ་དག་ཐུགས་སུ་ཆུང་དེ་བྱིངས་ལས་མིང་དང། དེ་ལ་སི་སོགས་ཀྱི་རྣམ་དབྱེ་བྱིན་ནས་
ཚིག་ཏུ་སྒྲུབ་པ། མིང་མ་བརྒྱུད་པའི་བྱིངས་ལ་ཏི་སོགས་ཀྱི་རྣམ་དབྱེ་བྱིན་ནས་ཚིག་ཏུ་སྒྲུབ་པ་སོགས་མདོར་ན་བྱིངས་རྐྱེན་རྣམ་དབྱེ་སྦྱར་བའི་སྒྲའི་རྣམ་འགྱུར་གང་ལ་ཡང་ཐོགས་པ་མེད་པས་གདུལ་བྱ་ལ་
ཆོས་འཆད་པའི་ཚེ་ཡང། ལྟུང་བ་བཤགས་པའི་མཁྱེན་པས་གཟིགས་པ་ཞེས་པའི་རྒྱ་གཟུང་དུ་རྣམ་དབྱེ་གསུམ་པའི་རྗེས་མེད་པས་མཁྱེན་པ་གཟིགས་པ་ཟེར་དགོས་ཚུལ་དང། སྤྱོད་འཇུག་བསྔོ་བའི་

[153A]༄༅། །ལེའུ། བྱང་ཆུབ་སེམས་ད་པའི་དགེ་འདུན་གྱིས། །འགྲོ་བ་བདེ་ལ་སྦྱོད་པར་ཤོག་ཅེས་པའི་ཚིག་རྐང་དང་པོའི་རྒྱ་སྐད་དཀུ། བོ་དཧི་ས་ཏྭ་ཤུ་བཧཻཿ་ཞེས་ཤུ་བྷ་དགེ་བ་ལ་རྣམ་དབྱེ་གསུམ་པའི་མང་
ཚིག་བཧེས་བྱིན་པའི་རྗེས་ལས་དགེ་འདུན་གྱི་སྐད་དོད་མེད་པས། བྱང་ཆུབ་སེམས་པའི་དགེ་ཀུན་གྱིས། ཞེས་བརྗོད་དགོས་ཚུལ་སོགས་འགྱུར་བདེ་མིན་དང། བོད་སྐད་ཀྱིས་གོ་མི་ཐུབ་པའི་དཀའ་གནད་ཕལ་
མོ་ཆེ་བྱིངས་སྒྲུབ་ཀྱི་སྒོ་ནས་སཾ་སྐྲི་ཏའི་སྐད་དུ་བསྒྱུར་ཏེ་སྐབས་དོན་དཔྱིས་ཕྱིན་པར་མཛད་པ་ནི། གསུང་གི་བདུད་རྩིལ་ལོངས་སྤྱོད་མྱོང་བའི་སྐལ་བཟང་རྣམས་ལ་མངོན་དུ་གྱུར་པར་མ་ཛད། གསུང་རྩོམ་
རྣམས་ཀྱི་འགའི་རྒྱ་སྐད་ཀྱི་མཆོད་བརྗོད་དང། སྒྲའི་བཀའ་བཤད་གཏིང་ཕྱིན་པའི་སྒོ་ནས་སྔོན་གྱི་མཁས་པ་རྣམས་ཀྱི་དགོངས་པ་འགྲེལ་བ་དང་གསུང་ཟུར་ཉམས་པ་སེལ་བ་དང། བཻ་ཌཱུརྱཱི་གཟུངས་
བོད་སྐད་དུ་བསྒྱུར་བ་རྣམས་ལ་གཟུར་གནས་རྣམ་དཔྱོད་ཀྱི་མིག་དང་ལྡན་པ་རྣམས་ཀྱིས་གཟིགས་པས་མཁྱེན་ཅིང། སྒྲའི་སྐོར་ལ་ཉེར་སྒྱུར་ཉི་ཤུའི་བཤད་སྦྱར་རྒྱ་མཚོའི་ཆུ་ཐིགས་ཞེས་པ་དང་
ཀ་ལཱ་པ་ངང་དབྱངས་ཅན་མའི་ལེའུ་འཇིངས་ཆེ་བ་ཁ་ཤས་ལ་ས་བཅད་མཛད་པ་སོགས་ལེགས་བཤད་ཀྱང་ཁ་ཤས་མཆིས་ བོད་ཀྱི་བརྡ་དག་སུམ་རྟགས་དང་དག་ཡིག་གི་སྐོར་ལའང་དེང་གི་དུས་
[153B] དེ་དག་གི་གཞུང་ཡང། སུམ་རྟགས་ཀྱི་འགྲེལ་པ་དེང་དུས་ཀྱི་གདུལ་བྱའི་བློ་དང་འཚམས་ཤིང་བརྗོད་དོན་འཁྲུལ་པ་མེད་པ་སི་ཏུའི་
ཞལ་ལུང་ཞེས་པ་དང། ངག་སྒྲོན་མའི་གནད་འགག་ལ་མཚན་འདེབས་མཛད་པ་སོགས་ཀྱང་ཡོད་དོ། །ཚང་མ་རིག་པའི་སྐོར་བ། སྐུ་འཕྲེང་གོང་མ་རྣམས་སུ་ལམ་འདི་ལ་སྦྱངས་པ་ཤིན་ཏུ་ཆེ་བར་མཛད་
པའི་སྟོབས་ཀྱིས་སྐུ་ཚེ་འདིར་ཡང་སྐུའི་བ་སྤུ་གཡོ་བའི་དད་འདུན་ཤིན་ཏུ་ཆེ་བ་ཡོད་རུང། སྐུ་ཚེ་འདིར་དངོས་སུ་རྩོད་པའི་གྲྭར་ཞུགས་ཏེ་སྒྲོ་འདོགས་གཅོད་པ་སོགས་མ་མཛད་མོད། འོན་ཀྱང་གཏན་ཚིགས་
རིག་པའི་གཞུང་ལུགས་སྨྲ་བ་ལ་འགྲན་ཟླ་མེད་པའི་དགེ་བའི་བཤེས་གཉེན་ཆེན་པོ་རྣམས་དང། བཀའ་པོད་ཆེན་པོ་ལྔ་ལ་སོགས་པ་གཞུང་ཅི་རིགས་ལ་གསུང་གླེང་མཛད་པའི་ཚེ། ཐལ་ཕྱིར་སོགས་
མ་སྦྱར་ཡང་རང་གི་དམ་བཅའི་སྒྲུབ་བྱེད་ཀྱི་ནུས་པ་མཐོན་པ་དང། ལྡོག་ཟླ་འགེགས་མི་ནུས་པ་སོགས་གཏན་ནས་མེད་པར། དགག་སྒྲུབ་ཀྱི་རིགས་པ་སྔ་མ་སྔ་མ་ལས་ཕྱི་མ་ཕྱི་མ་འཕྲུལ་དང་ནུས་
པ་ཆེ་བ་ཤ་སྟག་གི་སྒོ་ནས་ཕ་རོལ་པོ་ལན་གྱིས་ཕོངས་ཏེ་མི་སྨྲ་བའི་བརྟུལ་ཞུགས་ལ་འགོད་པ་མ་གཏོགས། རྗེ་ཉིད་ཀྱི་སྤོབས་པ་ཟད་ནས་ལན་མ་རྙེད་པ་གཏན་ནས་མི་སྲིད་པར་བརྟེན། རྟོག་གེའི་

[154A]༄༅། །རིགས་ལམ་ལ་ཡོངས་སུ་བྱང་བ་དེ་དག་བདག་ཅག་གིས་ལག་པ་ཚ་ཚ་ཟློག་པ་བརྒྱབས་པ་ལ་དགོས་པ་མ་བྱུང་འདུག་ཅེས་རྗེ་འདིའི་མཁྱེན་པ་དང་སྐུ་ཡོན་གྱི་ཐུགས་
ཕྲོགས་པའི་གསུང་རྗེན་པར་འབྱོན་པ་ཡང་མང་དུ་བྱུང་ངོ། །བཟོ་རིག་པའི་སྐོར་ལ། ལུས་བཟོ་གཙོ་བོ་གསང་འཇིགས་བདེ་དགྱེས་དུས་འཁོར་ཀུན་རིག་སོགས་རང་ལུགས་སུ་ཡོད་པ་རྣམས་སུ་མ་ཟད་
རྡོ་རྗེ་ཕུར་པ་སོགས་གཞན་ལུགས་ཀྱི་དཀྱིལ་འཁོར་མཐའ་ཡས་པའང་ཐིག་ཚོན་གྱིས་འདྲི་བ་དང། བློས་སློང་བ། གཞན་ཡང་འཁྲུལ་འཁོར། ལྕགས་མཁར། ཞི་རྒྱས་དབང་དྲག་གི་ཐབ་ཐིག་རིགས་མི་
འདྲ་བ་དུ་མ། ལྟོ་འཕྱེའི་ཐིག་སོགས་མདོར་ན་ཐིག་གི་སྐོར་ལ་འདི་མི་མཁྱེན་བྱ་བ་མེད་ཅིང། དེ་དོན་རྒྱུད་རྒྱ་གཞུང་སོགས་ཀྱི་ཁུངས་དང། མཁས་པའི་མན་ངག་གིས་བྱེད་ཚུལ་མི་འདྲ་བ་དུ་མ་དང་བཅས་
ཏེ་གདུལ་བྱ་ལ་འདོམས་པར་མཛད། གཞན་ལས་ཁྱད་ཞུགས་པའི་ཐིག་རྩ་ཡང་ཅི་རིགས་མཛད་པས། ཐུགས་སྲས་ཆེན་པོ་རྣམས་ཀྱི་དགོངས་པར་མངའ་བ་ལྟ་ཅི་སྨོས། སྐབས་ཤིག་པད་ཆོས་རབ་
བྱུང་མ་འགའ་ཞིག་ནས་འཇིགས་བྱེད་དང་བདེ་མཆོག་དྲིལ་བུ་བའི་དཀྱིལ་འཁོར་གྱི་ཐིག་བཏབ་སྟེ་བློས་བསླང་གི་སྐད་ཆ་བྱས་པས། དགོན་སྡེ་ཆེན་པོའི་བླ་མ་སློབ་དཔོན་གཟུ་བོར་གནས་པ་རྣམས་དབུ་རིལ་

[154B] ཆེར་རློམ་གྱི་ཐུགས་རྒྱུད་ཕྱུག་པ་རྣམས་ཞལ་དཀྱིལ་ནག་ལོག་ལོག་མཛད་དགོས་པ་བྱུང་འདུག་ལྷ་སྐུའི་ཕྱག་ཚད་སོགས་ཀྱང་མཚན་དཔེའི་བཤད་པ་དང་སྦྱར་ནས་འཐད་པ་སྒྲུབ་པ་དང་མི་
འཐད་པ་དགག་པའི་ལེགས་བཤད་དེང་སང་གི་བཟོ་རིག་ལ་མཁས་པར་རློམ་པ་དག་གི་རྣ་ལམ་དུ་ཡང་གྲག་མ་མྱོང་བ་ཐུགས་སུ་མངའ་ཞིང། བདག་ཉིད་ལའང་ཕྱག་ཆོད་ཡིད་བཞིན་ནོར་བུའི་སྟེང་
ནས་ལྷ་སྐུའི་ཕྱག་ཚད་དང། སྤྲུལ་སྐུ་འཕྲང་ཁ་བའི་ཐིག་རྩ་སོགས་ཀྱི་སྟེང་ནས་མཆོད་རྟེན་གྱི་ཐིག་བྱེད་ཚུལ་མདོར་བསྡུས་སྩལ་བའི་བཀའ་དྲིན་ལ་བརྟེན། རྟེན་བཞེངས་ཕྲན་བུ་བྱེད་པའི་ཚེ་བཟོ་བས་གང་
བྱས་ལ་མངོན་པར་བསྟོད་མ་དགོས་ཙམ་མཆིས་སོ། །དེ་ལྟར་ན་ལུས་བཟོ་ཕལ་པ་བཟོ་ཆོམ་སོགས་ཀྱང་ཕྱག་ལན་མ་མཛད་པ་མ་གཏོགས་མི་མཁྱེན་པ་ཅི་ལ་སྲིད། ངག་བཟོ་མཆོག་འཆད་རྩོད་རྩོམ་
གསུམ་ནི་སྨོས་མ་དགོས་ལ། གཞན་ཡང་ཆོས་སྤྱོད་བསྐང་གསོ་གཅོད་གདངས་སོགས་མི་མཁྱེན་པ་མེད་པར་མ་ཟད་དེ་རིགས་གཞན་གྱིས་ཐོས་པ་ན་སྣང་བ་དབང་མེད་དུ་སྒྱུར་ནུས་པ་དང། ཆོས་
འཆད་པའི་ཚེ་ཡང་ཉན་པ་པོ་རྣམས་ཀྱི་གཉིད་རྨུགས་སེལ་བའི་ཕྱིར་བཞད་གང་སློང་བའི་གསུང་ཕེབས་པ་རྣམས་ཀྱང་ཐོས་པ་ཙམ་གྱིས་བཞད་གད་དབང་མེད་ཤོར་ནས་གཉིད་རྨུགས་རིང་དུ་

[155A]༄༅། །སྤྲོད་ནུས་པ། སྔོན་གྱི་ལོ་རྒྱུས་གསུངས་པ་ཡང་མ་འདྲེས་པ་སྙན་པ་མཐར་ཕྱིན་པ། བསླབ་བྱ་གནང་བ་རྣམས་ཀྱང་འཕྲལ་དུ་རང་རང་གི་རྒྱུད་ཚོད་དང་མཐུན་ཞིང་མཐར་ལེགས་པའི་
ལམ་ལ་འབད་མེད་དུ་དཀྲི་ནུས་པ། མྱ་ངན་གྱིས་ཉམ་ཐག་པ་ལ་དབུགས་འབྱིན་པའི་གསུང་ཕེབས་པ་ན་སྡུག་བསྔལ་ཇི་ཙམ་ཆེ་ཡང་སེམས་བདེ་འབོལ་བྱེད་ནུས་པ། ཐ་ན་བྱིས་པ་ཆུང་དུ་སྐུ་གམ་དུ་
བྱུང་ཚེ་འཕྲལ་དུ་བྱིས་བློ་དང་མཐུན་པའི་བཀའ་འདྲི་སོགས་གནང་བས་བྱིས་པ་འདྲིད་ནུས་ཤིང། རྗེས་སུ་ང་ཆུང་ངུའི་དུས་སུ་སྐྱབས་མགོན་བླ་མ་རིན་པོ་ཆེས་བཀའ་འདི་འདྲ་ཕེབས་པ་ད་ལྟའི་དུས་
སུ་ཡང་བསླབ་བྱ་འགྲན་ཟླ་མེད་པ་བྱུང་ཚུལ་དང། དེ་དུས་ཚེ་རིང་ཐུང་སྐྱིད་སྡུག་སོགས་འདི་འདྲ་ཡོང་ཚུལ་ཕེབས་པ་རྗེས་སུ་འཁྲུལ་པ་མེད་པར་བྱུང་ཚུལ་སྨྲ་བ་སོགས་མང་དུ་མཆིས། ཡིད་བཟོ་
མཆོག་སོ་སོར་རྟོག་པའི་ཤེས་རབ་ཀྱིས་དཔྱོད་པ་དང། ཡང་དག་འཇོག་གི་ཏིང་ངེ་འཛིན་སོགས་གོང་འོག་ཏུ་སྨོས་པ་ལྟར་ཡིན་ལ། ཡིད་བཟོ་ཕལ་པའི་དབང་དུ་བྱས་ཀྱང། འཇིག་རྟེན་གྱི་
མེས་པོ་ལྟ་བུ་རྣམས་ཀྱི་བློར་མ་ཤར་བའི་དགེ་ལེགས་སུ་བྱེད་པའི་འདུན་མ་བཟང་པོ་ཆོས་དང་མཐུན་པ་འབའ་ཞིག་འདོམས་པར་མཛད་པ་སོགས་མཆིས་ཀྱང་འདིར་ཡི་གིས་འཇིགས་ནས་མ་སྤྲོས་སོ་

[155B] དངོས་སུ་ཕྱག་ལེན་མ་མཛད་ཀྱང་རྒྱུད་བཞི་རྩ་འགྲེལ་སོགས་སྨན་པོད་ཉི་ཤུ་སྐོར་ཕྱག་ན་ཡོད་པ་ཚང་མར་དཀར་ཆག་གསར་བསྒྲིགས་མཛད་ཅིང་དགོངས་དོན་ཐུགས་སུ་མངའ་
བར་བརྟེན། རྩ་རྒྱུད་སྡོང་འགྲེམ་དང་བྱང་ཁོག་ལུས་ཐིག་སོགས་སྨན་པ་གཞན་ལ་མཐར་ཕྱིན་འཁྲིད་པར་མཛད་ཅིང། ས་ཡོས་ལོ་རྗེ་ཉིད་ཡུན་རིང་སྐུ་ཁམས་ཉོག་ཚུལ་བཞེས་སྐབས། ཐོབ་རྒྱལ་བླ་མ་
རིན་པོ་ཆེ་སྐུ་གམ་དུ་ཡོད་པར། ད་ཆ་རྩ་ཆུ་སོགས་ལ་བརྟགས་ཚེ་ནད་འདི་དང་འདི་ཤས་ཆེ་བས་སྨན་འདི་འདྲ་བཏང་ན་ལེགས་ཚུལ་ནང་ཚགས་སུ་བཀའ་ཕབས་པ་བཞིན། སྨན་པས་ཀྱང་སྐབས་
ཐམས་ཅད་དུ་འཕྱུག་མེད་བྱུང་བས། སྨན་གྱི་སྐོར་འདི་གཡེང་བ་ཆེ་དྲགས་ལག་ལེན་མ་བྱས་པ་མ་གཏོགས། རང་རས་ལག་ལེན་བྱས་ན་ཕན་ཐོགས་ཡོང་མིན་ཐེ་ཚོམ་མི་འདུག་ཨང། ཞེས་དང་
དཔོན་ཚང་རྡོ་རྡོར་ཟེར་བའི་སྨན་པ་མཁས་པ་ཞིག་ཡོད་པ་འགྲོ་དོན་ཆེ་ཚུལ་དང་སྨན་གྱི་སྐོར་ལ་འགྲན་ཟླ་མེད་ཚུལ་སོགས་ཞུས་པར། གཞན་མ་དེ་ལྟར་ཡིན་ཤས་ཆེ་ཨེམ་ཆིའི་སྐོར་ལ་མཁས་པོ་ཡོད་
ན་དེད་དང་ཉི་མ་གཅིག་གཉིས་ཤིག་འཕྲོས་པ་བྱེད་དུ་ཆུག་དང། གནད་འགག་ཆེ་སར་ཚིག་གཅིག་ལ་བ་རྒྱུ་བྱུང་ན་ངས་གང་ཡིན་པ་བྱེད་ཅེས་གསོ་རིག་སྐོར་ལ་གདེངས་ཐོབ་པའི་ཚུལ་མཛད་དོ། །སྙན་

[156A]༄༅། །ངག་ལ་ཡང་མེ་ལོང་མ་དང་དེའི་འགྲེལ་པ་མཐའ་ཡས་པའི་ཡང་དག་དང་ལྟར་སྣང་གི་རྣམ་དབྱེ་ཐམས་ཅད་ཐི་བཞིན་ཐུགས་སུ་ཆུད་ནས་གཞན་ལའང་མཐར་ཕྱིན་འཁྲིད་པར་
མཛད་ཅིང། སྙན་ངག་གི་ཚིག་སྦྱོར་མཛད་པ་རྣམས་ཀྱང། ལེགས་བཤད་ཟེ་མར་མགོ་ལས། ཧ་ཅང་མངོན་བརྗོད་བརྡ་ཚིག་དམ་པ་ཡིས། །ཀུན་ནས་བཅིངས་པའི་གླེགས་བམ་གྲངས་མང་ཡང་
ཡི་དྭགས་ཕྱུག་པོའི་ནོར་གྱི་ཕུང་པོ་ལྟར། །སུ་ལའང་མི་ཕན་མེད་པ་ཉིད་དང་མཚུངས། །ཞེས་དང། འཁོར་བར་འཁོར་ཚུལ་ཐར་ལམ་བགྲོད་ཚུལ་སོགས། །ཡང་དག་དོན་གྱིས་སྟོང་བའི་ཚིག་སྦྱོར་
རྣམས། །མ་ནིང་གཟུགས་མཛེས་རྒྱན་གྱིས་སྤྲས་པ་ལྟར། །མཐོང་ན་མཚར་ཀྱང་འདོད་པའི་དོན་མི་འགྲུབ། །ཅེས་གསུངས་པའི་སྐྱོན་དང་བྲལ་ཞིང། རིན་པོ་ཆེ་གསུམ་གྱི་གཏམ་གྱི་སྦྱོར་བ་ལས། དོན་
བཟང་བ་ལ་ཡིད་འཕྲོག་ཚིག་སྦྱོར་གྱིས། །སྤྲས་པར་གྱུར་ན་ཆེས་ཆེར་མཛེས་པར་འགྱུར། །ཞེས་གསུངས་པ་དང་མཐུན་པར། དོན་ཟབ་ཅིང་བརླིང་བ། ཚིག་སྙན་ཞིང་གོ་བདེ་བ། ཚིག་གི་ནུས་པ་འདོན་
ལུགས་ཁྱད་པར་དུ་འཕགས་པ་མཁས་མཆོག་དཔའ་བོ་དང་འཇམ་དབྱངས་ཞི་བ་ལྷ་སོགས་རྒྱ་གར་ཁ་སྤུ་ཅན་གྱི་སྙན་ངག་ལྟ་བུར་ཡོད་པ་ནི་གསུང་རྩོམ་གྱི་ཐོག་མཐའ་དང་ཆབ་ཤོག་གནང་བ་

[156B] །མངོན་བརྗོད་ནི། སྙན་ངག་གི་རྩོམ་པ་བྱེད་པ་དང། དེ་འདྲའི་གཞུང་དོན་འཚོལ་བ་ན་མངོན་བརྗོད་ཀྱི་དཔེ་བལ་གསེད་གསེད་བྱེད་དགོས་པ་དེ་འདྲ་མ་ཡིན་པར། དོན་
གཅིག་ལ་མིང་དུ་མ་ཡོད་པ་དང། མིང་གཅིག་དོན་དུ་མར་འཇུག་ཚུལ་འཆི་མེད་མཛོད་དང། མཁས་པའི་རྣ་རྒྱན་སོགས་རྒྱ་བོད་ཀྱི་མངོན་བརྗོད་མཐའ་ཡས་པ་ནས་བཤད་པའི་དགོངས་དོན་ཐམས་ཅད་
འདི་འདིའི་མིང་གི་རྣམས་གྲངས་ཡིན་ཟེར་བ་ཙམ་ལ་ཆ་འཇོག་མི་དགོས་པར། དེ་ལྟར་ཡིན་པའི་རྒྱུ་མཚན་དང་བཅས་པ་ཐུགས་ཐོག་ཁོ་ནར་མངའ་བ་ལགས་སོ། །སྡེབ་སྦྱོར་ཡང། སྙིགས་དུས་ཀྱི་ཐམས་
ཅད་མཁྱེན་པ་རིན་ཆེན་འབྱུང་གནས་ཞི་བས་གཞན་ལས་ཡོན་ཏན་བརྒྱད་ཀྱིས་ཁྱད་པར་དུ་འཕགས་པའི་བསྟན་བཅོས་མཛད་པའི་དགོངས་དོན་ལྟར་ཡི་གེ་བགྲང་བ་བྲྀཏྟ་དང་ཕྱི་མོ་བགྲང་བ་ཛཱ་ཏི་
དེ་དག་གི་ངོ་མཚར་བའི་རྟོགས་བྱེད་དང་བཅས་པ་ཐུགས་ལ་མངའ་ཞིང་གཞན་ལའང་འདོམས་པར་མཛད། ཟློས་གར་ཡང། དཀྱིལ་འཁོར་ཆེན་པོ་རྣམས་ཀྱིས་མཆོད་ཀྱི་གར་དང། བཀྲ་ཤིས་
དགེ་འཕེལ་དུ་ཡོད་པའི་གར་འཆམས། །རྒྱུད་སྡེ་བཞིའི་ཕྱག་རྒྱ་འཆིང་ཚུལ་སོགས་ཁུངས་དང་བཅས་པ་མཁྱེན། རྩིས་ཀྱི་སྐོར་ལ་ཡང། སྐར་ནག་དབྱང་འཆར་གཡུལ་རྒྱལ་རྣམས་ལེའུ་ཐོ་

[157A]༄༅། །ཐོན་པ་ཙམ་དང། བདེ་དོག་སྟོན་ཐུབ་པ་ཙམ་མ་ཡིན་པར་དེ་དག་གི་དགོངས་དོན་མཐའ་ཆོད་བར་ཐུགས་སུ་མངའ་ཞིང། རི་མོའི་རྣམ་འགྱུར་དང་རེའུ་མིག་གསར་སྤེལ་
བྱེད་ལུགས་སོགས་སྔོན་གྱི་མཁས་པ་རྣམས་ཀྱི་ཐུགས་མཚར་མ་ཤར་བའི་ལེགས་བཤད་གསར་པ་ཡང་མང་དུ་འདོམས་པར་མཛད་དོ། །དེ་ལྟར་བཀོད་པ་འདི་རྣམས་རང་གི་བླ་མ་ལ་རྨོངས་ཞེན་གྱིས་བསྟོད་
ཕྱོགས་དང། རང་ཕྱོགས་ཀྱི་ལ་རྒྱ་བསྐྱལ་དོགས་དང། བླ་མ་གོང་མ་མང་པོའི་རྣམ་ཐར་དུ་ཡོད་པའི་ལད་མོ་སོགས། མ་སྦྱངས་པའི་སྦྱངས་སྦྱངས། མི་མཁས་པའི་མཁས་མཁས། རྒྱུས་ཡོད་རྣམས་ཀྱིས་
གཟིགས་ན། ཨེ་དེ་འདྲ་རང་ཅུང་མི་བདེན་སྙམ་དུ་ཁོང་པའི་གཏིང་ནས་བཞད་མོ་སློང་བདེ་འདྲ་གཏན་ནས་མ་ཡིན་པར། རྗེ་ཉིད་ཀྱི་རྨད་དུ་བྱུང་བའི་མཁྱེན་པ་དང་རྒྱུན་རིང་ལ་ཤུགས་དྲག་པའི་དོན་གཉེར་
སོགས་ཀྱི་མཐུས་རིག་པའི་གནས་ཐམས་ཅད་ཐུགས་སུ་ཆུད་པ་ནི་ཡོངས་སུ་གྲགས་པ་ཡིན་ཏེ། ལན་ཅིག་བདག་དང་ཐོབ་རྒྱལ་བླ་མ་རིན་པོ་ཆེ་གཉིས་ལ། ཁྱེད་གཉིས་འཛིན་རྩལ་ང་གོ་བ་གང་ལ་
ཡང་ཁག་དཀྲི་མེད་སྟབས་ཡོན་ཏན་ཡོང་ཐག་ཆོད་ཡིན་འདུག་ཀྱང། དོན་གཉེར་མ་བྱས་ན་ཆོས་ག་ལ་འོང། ང་ལ་ཁྱེད་ཚོ་ལྟ་བུའི་འཛིན་རྩལ་མེད་ཀྱང་ཆོས་ཕྲན་བུ་ཤེས་པ་འདི་དོན་གཉེར་ཁོ་ན་

[157B] སྲོད་ལ་ཉལ་ཚར་ནས་དཀའ་གནད་ཆེ་སའི་དོགས་པ་རེ་སྐྱེས་ན་དེ་མ་ཐག་ལངས་ཏེ་མཆོད་མེ་ལས་ཞུན་མར་སྤར་ནས་དཔེ་ཆར་བལྟ་རྟོག་གིས་དོགས་པ་མ་བཅད་ན་གཉིད་ཁུགས་
པའི་སྲོལ་མེད། དེ་མཚུངས་སྤེལ་ཁང་པཎྜི་ཏ་སོགས་མཁས་པ་རྣམས་དང་མཇལ་རྒྱུའི་དུས་བསྒྲིགས་ཡོད་ན་དེ་གོང་ཞག་ཤས་གཉིད་མི་ཁུགས་པ་སོགས་དོན་གཉེར་ཆེ་ངེས་ཡོད། ཁྱོད་གཉིས་དོན་གཉེར་གང་
ཡང་མེད་པ་འདི་འདྲ་ཕ་བཟང་པོས་བྲག་ལ་ཤུར་བཏོན་ནས་བུ་ངན་པས་བྱེ་མ་ལ་ཤུར་མི་ཐོན་བྱ་བ་ཁྱེད་ཚོ་ཡིན་འདུག་ཅེས་ཕེབས། འོན་ཀྱང་ལྗགས་འཛིན་སྐོར་ལ་ཐུགས་བློ་མ་ཁེངས་པའི་ཚུལ་
མཛད་པ་མ་གཏོགས། ལན་ཅིག་རྗེ་འདི་དང་བཀའ་ཆེན་ཐུགས་རབ་ཤིན་ཏུ་ཆེ་བ་ཞིག་ལ་ཡོངས་འཛིན་རྡོ་རྗེ་འཆང་ནས་བདེ་མཆོག་བསྐྱེད་རིམ་སྩོལ་སྐབས་ཤོག་པུ་མདའ་ཚད་མ་ཞིག་ལ་གློ་བུར་
དུ་འཛིན་ཆོས་སྩལ་བར་རྗེ་འདིས་ཧ་ཅང་བྱང་པོ་མ་བྱུང་ཡང་ལྷག་ཆད་མེད་པ་རྒྱུགས་འབུལ་གྲུབ། དཀའ་ཆེན་ཁོང་གིས་མཚམས་མཚམས་ནས་ཚིག་ཁ་ཤས་རེ་མ་གཏོགས་གསུང་རྒྱུ་མ་འབྱོར་བ་
བྱུང། གསན་སྟོབས་ལ་ནི་སྤེལ་ཁང་པཎྜི་ཏ་ཆེན་པོས་དབུས་གཙང་གང་དུ་ཡང་རྗེ་འདི་ལྟ་བུ་མཇལ་མ་མྱོང་ཞེས་མང་པོར་གསུངས་ཤིང། སྐུ་དབང་ཤིན་ཏུ་གསལ་བར་བརྟེན་པོད་སྟོང་ཕྲག་

[158A]༄༅། །བརྒལ་བའི་ཡིག་འཕྲེང་རྣམས་སུ་གང་གསལ་ཡང་འཕྱུག་མེད་འདོན་པར་མཛད། དེས་ན་ཕྱིས་བདེ་དགེ་ཕྱོགས་ནས་དར་བའི་རྒྱུན་ཁ་ཤས་ཡོད་ན་ལས་རིག་གནས་
སྤྱི་དང་ཁྱད་པར་སྒྲ་དང་སྡེབ་སྦྱོར་སུམ་རྟགས་རྣམས་རྗེ་འདིས་ཐུགས་སྲས་མང་པོར་ཡང་དང་ཡང་དུ་འཁྲིད་པར་མཛད་པའི་འཕྲིན་ལས་ཀྱི་རྒྱུན་ཁོ་ན་རིག་པའི་གནས་ཀྱི་སྲོག་གི་ཆང་འཐུང་བླ་
ན་མེད་པར་སོང་བ་མ་གཏོགས། གཞན་མ་རྣམ་དཔྱོད་ཕུལ་དུ་བྱུང་བ་ཕུན་ཚོགས་དབང་གི་རྒྱལ་པོ་ནས་ཉེ་སྐོར་གྱི་དགོན་སྡེ་ཁ་ཤས་ལ་སུམ་རྟགས་ཀྱི་དཔེ་རྒྱུན་འཚོལ་མི་མདགས་པར་
སུམ་རྟགས་ཟེར་བ་ཡོང་དོགས་མེད་གསུང་རྟག་ཞུ་རྒྱུ་ཞིག་ཡིན་འགྲོ་ཟེར་བ་ཤ་སྟག་ལས་མིང་དོན་ར་འཕྲོད་པ་ཙམ་ཡང་མ་བྱུང་ཚུལ་འདུག་པ་ལ་དཔགས་ན། དེང་གི་དུས་སུ་ཕྱོགས་འདིར་
དེ་དག་གི་མིང་ཙམ་ཡང་གྲག་དཀའ་བའི་ཚོད་དུ་མངོན། དེ་ལྟར་ན་རྗེ་ཉིད་ཀྱིས། སྒྲ་ཚད་བཟོ་གསོ་ནང་དོན་མདོ་སྔགས་ཆོས། །སྙན་ངག་མངོན་བརྗོད་སྡེབ་སྦྱོར་ཟློས་གར་རྩིས། །ཆེ་ཆུང་གནས་
ལྔ་རིག་པའི་གཞུང་ལུགས་དོན། །ཇི་བཞིན་རྟོགས་ནས་མཁས་པའི་མཐར་སོན་ཤོག་ཅེས་གང་གསུངས་པ་ལྟར། བཅུ་ཕྲག་རིག་པའི་གནས་ཀྱི་དོན་ཐམས་ཅད་ཇི་ལྟ་བ་བཞིན་
[158B] །གཉིས་པ་ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་ཚུལ་
ལ་གཉིས། རྟོགས་པའི་ཡོན་ཏན་གྱི་རྒྱུ་ཚོགས་བསྟེན་ཚུལ་དང། དེ་ལ་བརྟེན་ནས་རྟོགས་པའི་ཡོན་ཏན་བརྙེས་ཆུལ་ལོ། །དང་པོ་ནི། མཁས་མཆོག་དབྱིག་གཉེན་གྱིས། ཚུལ་གནས་
ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར། བདག་ཅག་གི་རྗེ་བཙུན་བླ་མ་འདི་ཉིད་གཞོན་ནུའི་དུས་ནས་རྒྱལ་བའི་བསྟན་པ་རིན་པོ་ཆེའི་སྒོར་ཞུགས་
ཚུལ་ཁྲིམས་རྣམ་པར་དག་པས་གཞི་བཟུང། མཁས་ཤིང་གྲུབ་པ་བརྙེས་པའི་དམ་པ་དུ་མའི་ཞབས་ལ་གཏུགས་ཏེ་རིག་གནས་སྤྱི་དང་ཁྱད་པར་ནང་རིག་པ་སྔ་སྣོད་གསུམ་དག་རྒྱུད་སྡེ་
བཞིའི་གདམས་པ་རྒྱ་མཚོ་ལྟ་བུ་བསན། གང་བསན་པ་རྣམས་ལ་གཞན་འདྲིང་མི་འཇོག་པའི་རྣམ་དཔྱོད་ཀྱིས་བརྟགས་ཤིང་དཔྱད་པས་གཞུང་ལུགས་ཐམས་ཅད་གདམས་པའི་མཆོག་
ཏུ་ངེས་ཤེས་འདྲོངས། དེ་རྣམས་ཀྱང་ཚིག་ཙམ་དུ་མ་བཞག་པར་ཉམས་ལེན་ལ་གཞོལ་དགོས་པ་དང། དེ་ཡང་རྒྱལ་བ་སྲས་དང་བཅས་པས་དབེན་པ་ལ་བསྔགས་པ་མང་དུ་མཛད་པ་

[159A]༄༅། །ལྟར། རྒྱ་བོད་ཀྱི་སྐྱེས་ཆེན་ཕལ་མོ་ཆེས་ཀྱང་དབེན་པ་འབའ་ཞིག་བསྟེན་ནས་སྒྲུབ་པ་སྙིང་པོར་མཛད་པའི་རྣམ་ཐར་གྱི་རྗེས་སུ་སློབ་པ་གལ་པོ་ཆེར་གཟིགས་ཏེ། དགུང་ལོ་ཉི་
ཤུ་ནས་ཞིང་མ་གཤེགས་ཀྱི་བར་དབེན་པ་ཁོ་ན་བསྟེན་ཅིང། དེའི་ཚེ་ཚོང་ཞིང་ལས། ཕྱུགས་ཀྱི་འཚོ་སྐྱོང། གཉེན་བཤེས་ཀྱི་སྐྱོང་མཐར། མི་ཆེན་གྱི་ངོ་འཛིན། གྲོང་ཆོག་སོགས་གཏན་ནས་མ་
མཛད་པར་མ་ཟད། བར་སྐབས་ཕྲན་བུ་ཞིག་མ་གཏོགས་སྲུང་མདུད་གནང་བ། བརྟག་པ་མཛད་པ་རྣམས་ཀྱང་གཏན་དུ་སྤངས་ཤིང། དགུང་ལོ་ཞེ་དགུའི་བར་ཆོས་མཐུན་གྱི་འཚོ་ཆས་ཡིན་
ངེས་ཕྲན་བུ་ལས་ཤི་གསོན་གྱི་དངོས་འབུལ་ཆེ་ཕྲ་ཡང་གཏན་ནས་མ་བཞེས། ཕྱིས་བླ་མའི་བཀའ་དང་དད་ལྡན་གྱིས་གསོལ་བ་བཏབ་པའི་དོར་དངོས་འབུལ་ཅི་རིགས་བཞེས་དགོས་བྱུང་
ཡང། འཛིན་ཆགས་གཏན་ནས་མི་མཛད་པར་ལོ་རེ་བཞིན་ཕྱག་རྫས་གང་བྱུང་དགེ་ཕྱོགས་ཁོ་ན་ལ་འགྲོ་བར་མཛད། ཅུང་ཟད་གནང་ཆེ་བའི་དངོས་པོ་འབུལ་མི་བྱུང་ན། དེ་ཕྱག་ཏུ་བཞེས་
ཏེ་དད་པས་བྱིན་པའི་དངོས་པོ་འདི་དགེ་ཕྱོགས་ཁོ་ན་ལ་འགྲོ་བར་ཤོག་ཅིག་དགེ་ཕྱོགས་ཁོ་ན་ལ་འགྲོ་བར་ཤོག་ཅིག་ཅེས་ཐུགས་སྨོན་ནན་ཆེན་མཛད། ཁྱད་པར་ན་བཟའ་ཉེར་སྤྱད་སོགས་

[159B] དེ་འདྲའི་སྐབས་ཤིག་པ་སྣམ་བདེ་ཅན་གྱི་དགེ་སློང་གཉིས་ཕེབས་པར་སྐུ་
མཚམས་དམ་ཚུལ་གྱིས་སྐུ་གམ་དུ་མ་གནང་བ། སླར་ཡང་ཕྱི་ལོ་བཅར་སྐབས་དེ་དུས་དངོས་པོ་ཐམས་ཅད་བཏང་ཟིན་ནས་ཁྱེད་གཉིས་ལ་གསོལ་ཇ་ཞུ་ཆས་ཙམ་ཡང་མེད་པར་བརྟེན་གམ་དུ་
གཏོང་རྒྱུ་མ་བྱུང་ཚུལ་གསུངས་པས། ཁོང་གཉིས་བླ་མའི་རྣམ་ཐར་ལ་སྙིང་ནས་ངོ་མཚར་ཏེ་སྤྱན་ཆབ་ནར་མར་འབྱིན་པ་བྱུང། སྐབས་ཤིག་ཆེ་ཁང་སྡེ་ཞབས་དྲུང་དགེ་འཕེལ་ལགས་ནས་
བྱམས་གླིང་ཟེར་བའི་མོ་དགོན་རྟེན་ཞིང་སོགས་བབས་འགྲིག་ཡོད་པ་ཞིག་འབུལ་རྩིས་མཛད་པའང་གཏན་ནས་མ་བཞེས་ཤིང། ཁྱད་པར་རི་བོ་གྲུ་འཛིན་རྟེན་གསུམ་དང་ཆོས་གཞིས་བཟང་ཞིང་
དགེ་ཚུལ་སློང་གི་སྒྲུབ་སྡེ་ནན་གྱིས་ཕུལ་རུང་མཆིལ་མའི་ཐལ་བ་ལྟར་དོར་བ་བཅས་འདི་རིགས་དང་བཞེས་མ་མཛད་པ་ཁ་ཤས་མཆིས། དགུང་ལོ་རེ་གཉིས་པར་ཞབས་ཞུ་ཡང་གཏན་ནས་མེད་
པར་སྐུ་རྐྱང་ཁོ་ནར་བཞུགས་ཏེ། གདུལ་བྱ་ལ་ཆོས་འཆད་པའི་སྐབས་འགའ་ཞིག་དང། ཕྱིས་དགུང་ལོ་དོན་བདུན་ནས་སྙུན་གཞིའི་བབས་ཀྱིས་ཆབ་བཞེས་སུ་ལན་ཁ་ཤས་ཕེབས་དགོས་བྱུང་བ་

[160A]༄༅། །ཙམ་མ་གཏོགས། དགུང་ལོ་སོ་ལྔ་ནས་བཟུང་བརྒྱད་ཅུ་ཐམ་པའི་བར་གཟིམ་ཕུག་གི་ཐེམ་པ་མི་འདའ་བར་སྒྲུབ་པ་ཁོ་ན་མཛད། དེ་ལྟའི་རང་ཉིད་ཀྱི་སྔར་གྱི་མཛད་པ་
ལ་ཐུགས་དགྱེས་ཤིང། ཕྱིས་ཀྱང་དེ་ལྟར་མཛད་པའི་ལྕག་འདེབས་ཀྱི་ཚུལ་དུ་དགུང་ལོ་ཞེ་ལྔར་ཕེབས་པའི་སྐབས་གསུང་མགུར་མཛད་པ་ནི།    ༈   
ཡ། འཁོར་མཐའ་མེད་པའི་དྲིན་ཅན་གྱི་བླ་མ། །རབ་འབྱམས་རྒྱལ་བའི་སྤྱི་གཟུགས་སུ་མཐོང་ནས། །སྙིང་དབུས་པདྨའི་གེ་སར་ལ་བཀོད་དེ། །འགྱུར་མེད་དད་དང་གུས་ཕྱག་ཅིག་འཚལ་ལོ། །ཡར་
བསྐྱེད་མེད་པའི་དཀོར་ཟན་གྱི་དྲེད་པོ། །ཐར་མེད་ངན་འགྲོའི་རྒྱུ་གསོག་ཏུ་མཐོང་ནས། །རང་ལ་རང་གཅེས་གྲོས་འདེབས་ཀྱི་གླུ་ཆུང། །མགྲིན་པ་ལོངས་སྤྱོད་འཁོར་ལོ་ནས་ལེན་ནོ། །གསོ་དགོས་མེད་པའི་
ཚོང་ཞིང་དང་ནོར་གསོག་གཏད་མེད་སྨྱོན་པའི་ཟློས་གར་དུ་མཐོང་ནས། །གྲོད་འགྲངས་རྒྱབ་དྲོས་ཟས་གོས་ཙམ་བསྟེན་ཏེ། །འགྱུར་མེད་འཕགས་པའི་ནོར་གསོག་ལ་འབུངས་ཤིག་མགུ་དུས་མེད་
པའི་གཉེན་བཤེས་ཀྱི་སྐྱོང་ཐར། །མཛད་མེད་ཆུ་བོའི་གཉེར་མ་ལྟར་མཐོང་ནས། །མཛའ་མིན་འཁོན་མིན་བཏང་སྙོམས་སུ་བཞག་སྟེ། །མཁའ་མཉམ་མ་རྒན་འགྲོ་དོན་ལ་འབུངས་ཤིག་དད་གུས་

[160B]ཞེ་སྡང་ཁོང་ཁྲོའི་སློང་རྐྱེན་དུ་མཐོང་ནས། །གཅིག་པུར་དྲན་ཤེས་བརྩོན་ལྕག་གིས་བྲབས་ཏེ། །སྤྱོད་ལམ་དག་པའི་བྱ་བ་ལ་སྦྱོར་ཅིག་ཞེ་ནས་མེད་པའི་ཁ་
གསག་གི་དད་གུས། །སླ་བྲིད་ཟས་ནོར་འཕྲེལ་ཐབས་སུ་མཐོང་ནས། །ཆུ་འགྲོས་ཀོ་སྐྱའི་དཔེ་དོན་ལ་སྦྱར་ཏེ། །འཕྲལ་ཚོད་འཕྲལ་ལེན་སྤྱང་གྲུང་ལ་འབོད་ཅིག་ངེས་པ་མེད་པའི་དགྲ་གཉེན་གྱི་
འགྱུར་ལྡོག་དབྱར་དུས་ནམ་མཁའི་ཆུ་འཛིན་ལྟར་མཐོང་ནས། །ཧ་ཅང་བྱམས་སྡང་རྣམ་འགྱུར་དེ་བསྐྱངས་ཏེ། །རང་རྒྱུད་དྲང་པོའི་བརྒྱ་ལམ་དུ་སྲོངས་ཤིག་ཕན་སེམས་མེད་པའི་གྲོང་ཆོག་དང་
འགྲོ་དོན། །གླ་རྔན་འདོད་པའི་བཟོ་བ་ལྟར་མཐོང་ནས། །མི་མེད་དབེན་པའི་རི་ཕུག་ཏུ་བསྡད་དེ། །མདོ་སྔགས་ལམ་ལ་བག་ཆགས་རེ་ཞོག་ཅིག་མངོན་ཤེས་མེད་པའི་བརྟག་པ་དང་མོ་ཕྱ། །དམུས་ལོང་
མུན་ནག་འདོམས་འཇལ་དུ་མཐོང་ནས། །ལུང་དང་རིགས་པའི་སྐྱ་དབར་ནས་དྲངས་ཏེ། །ཟབ་རྒྱས་གདམས་ངག་སྣོད་ལྡན་ལ་ཤོད་ཅིག་སེམས་འཁུལ་མེད་པའི་ཟ་ཟིར་གྱི་ཆོས་ཉན། །ལྟར་སྣང་
ལས་རོ་སྐམ་པོ་རུ་མཐོང་ནས། །སྔོན་བྱོན་དམ་པའི་ཟབ་ཐུགས་ཀྱི་ཉིང་གུ། །མདོ་རྒྱུད་དགོངས་འགྲེལ་བསྟན་བཅོས་ལ་ལྟོས་ཤིག་ཡིད་བརྟན་མེད་པའི་ཅལ་རྒྱུགས་ཀྱི་སྙན་གྲགས། །གངས་དཀར་ཏི་

[161A]༄༅། །སིའི་རྒྱར་ས་སྒྲ་ལྟར་མཐོང་ནས། །སྔོན་བསྟེན་ཆོས་འབྲེལ་དངོས་ཐོབ་ཀྱི་བླ་མ། །བསམ་སྦྱོར་གཉིས་ཀྱིས་སྤྱི་གཙུག་ཏུ་མཆོད་ཅིག་ཡོན་ཏན་མེད་པའི་འགྱིང་ཚུལ་དང་སྒྲོབ་
ཆིལ། །བླུན་པོ་ལྷ་ཡི་ཆས་ཞུགས་ལྟར་མཐོང་ནས། །མཐའ་གཉིས་སྤངས་པའི་ཟས་གོས་དང་གནས་མལ། །བསྟེན་ནས་མ་བཅོས་ལྷུག་པ་རུ་ཞོག་ཅིག་ཉམས་ལེན་མེད་པའི་ཤེས་ཤེས་དང་
ཐོས་ཐོས། །གླུ་མཁན་འབྲས་དཀར་སྟོང་ཤོབ་ལྟར་མཐོང་ནས། །གང་ཤེས་ཆོས་ཀྱི་ཐབ་བཅུད་ཀུན་བསྡུས་ཏེ། །རང་རྒྱུད་ཉོན་མོངས་གཉེན་པོ་རུ་ཐོངས་ཤིག་རྟེན་གཞི་མེད་པའི་དགོན་ཆུང་གི་
འཛིན་སྐྱོང། །ནང་མི་མང་པོའི་ཟ་དཔོན་ལྟར་མཐོང་ནས། །རྙེད་པ་ཅི་བྱུང་རང་ཁ་རུ་བཏབ་སྟེ། །གུ་ཡངས་ཟོས་བདེའི་སྐྱིད་ཉལ་རེ་རྒྱོབ་ཅིག་ཁ་ཞེ་མེད་པའི་ཤུགས་འབྱུང་གི་འཆར་སྒོ། །རང་ལ་
ཕན་པའི་བསྐུལ་ལྕག་ཏུ་མཐོང་ནས། །འཛིན་བྱེད་སྣོན་ཟླའི་ཟླ་གཟུགས་ཀྱི་ཚེས་ལ། །དངུལ་རིར་དྷ་རྨ་བྷ་དྲ་ཡིས་སྨྲས་སོ། །དགེ་ལེགས་འཕེལ། ཞེས་པའོ། །དེ་ལྟར་ཡང་ཐམས་ཅད་མཁྱེན་
པ་ལྔ་པ་ཆེན་པོས་ཕྱག་མཆོད་བསྙེན་བཀུར་མཛད་ཚུལ་རྣམ་ཐར་དུ་གསལ་པོར་བཀོད་ན་རྗེས་འཇུག་ལ་ཕན་ཆེ་བར་གསུངས་ན་ཡང། དགུང་ལོ་སོ་དྲུག་ཡན་ལ་བསྙེལ་ཐོ་མེད་ཅིང། དེ་ཚུན་

[161B] སོ་སོའི་དུས་ཆོས་དང་དགོས་པ་གང་གི་ཆེད་དུ་གནང་སོགས་ཡི་གེས་འཇིགས་ནས་ཇི་བཞིན་འགོད་མ་ནུས་ཀྱང་རགས་རིམ་གོང་དུ་བཀོད་པ་ལྟར་དང་
དེ་མཚུངས་གདུལ་བྱ་ལ་ཆོས་འཆད་སྤེལ་གནང་ཚུལ་གོང་དུ་ཕྲན་བུ་བཀོད་པ་ཡང། བསྙེལ་ཐོ་ཕྲན་བུ་ཡོད་རིགས་དང་རང་གི་ཐོབ་ཡིག་སོགས་སུ་གསལ་བ་ཙམ་བཀོད་པ་ཡིན་ལ། གཞན་
ཡང་དུས་ཆེན་ཚང་མར་རི་བརྒྱུད་འདིར་མང་ཇ་ཕོན་ཆེ་བ་དང། ཁྱད་པར་དྲུག་པ་ཚེས་བཞི་མཁས་གྲུབ་ངག་དབང་རྡོ་རྗེའི་དུས་མཆོད་ཀྱང་ཡིན་སྟབས་དབུལ་ཕོངས་ལྔ་བརྒྱ་སྐོར་ལ་རྩམ་
པ་དང་སྐམ་ཇ་སོ་སོ་ནས་གཟར་བུ་རེ་ལོ་ལྟར་ཆག་མེད། གཟིམ་ཕུག་རང་དུ་ཡང་ཉིན་མཚན་ཁོར་ཡུག་གི་རྒྱུན་མཆོད་མར་མེ་རི་དང། ཕྱིས་སླར་ཡང་དེ་མཚུངས་གཅིག་བཅས་ཆག་མེད་མཛད་
པས་མཚོན་མཆོད་པ་རྒྱ་ཆེ་བར་མཛད། དེ་རྣམས་ཀྱང་ལོ་མའི་སེར་ས་དང་ཐུད་ཀྱི་སྔོ་ས་ལྟ་བུར་མ་སོང་བར་གང་བཟང་ས་ནས་འབུལ་བ་མ་གཏོགས། ལྷོ་མར་སོགས་རྒྱུ་ངན་པ་ལས་མཛད་སྲོལ་
གཏན་ནས་མེད། དེ་མཚུངས་རྗེ་ཉིད་ཀྱི་གསུང་དང་མཁས་གྲུབ་ངག་དབང་རྡོ་རྗེའི་གསུང་གནད་ཆེ་བ་སོགས་ཤོག་གྲངས་སྟོང་ལ་ཉེ་བ་པར་བཀོད་མཛད་པར་ཡང་པར་ཤིང་དང་ཤོག་རིན་

[162A]༄༅། །དྲུང་ཡིག་དང་པར་མཁན་གྱི་གླ་ཆ་བཅས་ཚང་མ་བསྡོམས་ན་ཊཾ་སྲང་སྟོང་ལ་ཉེ་བ་སོང་འདུག་གང་ལྟར་བཞད་དགོན་དཀར་སྒྲོགས་ཀྱི་ཕྱག་འགྱེད། པར་དང་
ཆོས་ཀྱི་བླུ་ཡོན་སོགས་དམིགས་བསལ་མ་ཐི་བར་ལོ་རའི་འཆར་ཅན་ལྟ་བུའི་དགེ་ཕྱོགས་ལ་ཡང་རྡོ་ཚད་དགུ་ཙམ་རེ་མ་མཐར་འགྲོ་ཚོད་འདུག་པར་བརྟེན། རྟོག་དཔྱོད་མེད་ཅིང་འོ་ལ་
ཚོད་སྒྲོ་བཏགས་ཀྱི་གཏམ་གླེང་བ་ལ་གོམས་པ་འགའ་ཞིག་ནས་གཟིམ་ཕུག་རང་གི་བྲག་གསེབ་ཞིག་ནས་དངུལ་གང་དགོས་འདོན་རྒྱུ་ཡོད་པ་ཡིན་འདུག་ཟེར་བ་སོགས། བློ་ཡུལ་དུམ་བཤོངས་པའི་
གཏམ་མང་དུ་གླེང་བ་བྱུང་ཡང། དོན་དུ་བསམ་གྲུབ་དར་རྒྱས་ཟེར་བ་ཤེས་རྒྱུད་དྲང་པོའི་ལམ་དུ་སྲོང་བ་ཞིག་ཡོད་པ་ནས། སྐྱབས་མགོན་བླ་མ་རིན་པོ་ཆེ་ནས་མཆོད་འབུལ་བསྙེན་བཀུར་སྦྱིན་
གཏོང་སོགས་མཛད་པ་འདིར་བསམ་མནོ་ལེགས་པར་བཏང་ན་བློ་ཡུལ་དུ་གཏན་ནས་མི་བཤོང་བ་འདུག་འདི་ལ་རྟེན་མ་ནི་དུད་འགྲོ་ཚིགས་འཛུགས་གཅིག་ས་ཞིང་ཁབ་མིག་གི་རྒྱ་ཙམ་
འཆར་ཅན་གྱི་ཡོང་འབབ་ཏིལ་གྱི་ཆ་ཤས་ཙམ་མེད་པར་མ་ཟད། ཕྱི་རྒྱང་གི་འབུལ་བ་ཡང་ཅུང་ཟད་རིན་ཐང་ཆེ་བ་ཕོ་མོའི་གྱོན་ཆས་ཡིན་འདུག་ཀྱང། དེ་ནི་ཁྱི་མཇུག་ལ་རྡུལ་མ་གོས་པར་མང་དོད་

[162B] གཞན་ནི་དྲག་པ་རེ་གཉིས་ནས་ཊཾ་ལྔ་དྲུག་དང་ཇ་སྦག་རེ་ཙམ་བརྒྱ་མ་ལམ་ནོར་དུ་འབུལ་མཁན་ཡོད་ན་མ་གཏོགས། ལུང་ཁུགས་སུ་སོང་གཤིས་བྱིངས་འདིས་འབུལ་རྒྱུ་ནི་རྩམ་ཁུག་ཏོག་ཏོག་རེ་
རྩམ། གསོལ་དཀྲོག་རེ་ཙམ། དངུལ་ཕྱེད་བརྒྱད་སྐར་མ་རེ་ཙམ་ཡིན་འདུག་ལོ་རེའི་དགེ་ཕྱོགས་མཛད་པ་རྣམས་ལ་རྩིས་བསྡོམས་བྱས་ན་ནི་རྡོ་ཚད་བཅུ་བགྲང་འགྲོ་ཚོད་འདུག་པས་འདི་ནམ་མཁའ་
མཛོད་ལ་མངའ་བརྙེས་པའི་མཐུ་ཞིག་ངེས་པར་ཡིན་འདུག་ཅེས་ཟེར་བ་ནི་དངོས་གནས་ཁོ་ནར་འདུག་ཅིང། འདི་པ་སྔ་སོང་དབང་པོ་བརྟུལ་ངེས་ཤིག་ཡིན་རུང། ཕྱིས་རྗེ་འདིའི་ཞལ་གདམས་ལ་ཉམས་
ལེན་སྙིང་པོར་བྱས་པས་རབ་ཏུ་རྣམ་འབྱེད་ཀྱི་ཤེས་རབ་ཆེར་རྒྱས་ཏེ་རྣམ་ཐར་བསྟོད་པ་ལེགས་ངེས་བརྩམས་འདུག་ཀྱང་འདིར་འགོད་མ་ཐུབ། དེ་ལྟར་ན་ལམ་གྱི་ལུས་ཡོངས་སུ་རྫོགས་པའི་ཉམས་
བཞེས་ལ་བརྩོན་པ་ཆུ་བོའི་རྒྱུན་བཞིན་མཛད་པས་ན་སྤོང་བ་བསམ་གཏན་གྱི་འཁོར་ལོ། རྟོགས་པར་དཀའ་བའི་གཞུང་ལུགས་ཆེན་པོ་རྣམས་ཀྱི་ཚིག་དོན་ལ་ཕྲ་ཞིང་མཛངས་ལ་ཞིབ་པའི་བློ་
གྲོས་ཀྱིས་དཔྱད་དེ་སྔོན་མེད་པའི་ལེགས་བཤད་གསར་པའི་འཕྲེང་བ་སྤེལ་བ་དང་དེ་དོན་གདུལ་བྱ་ལ་འདོམས་པས་ན་ཀློག་པ་ཐོས་བསམ་གྱི་འཁོར་ལོ། པད་ཆོས་འདུ་ཁང་དད་དེར་བཞུགས་

[163A]༄༅། །ཐུབ་དབང་གཙོ་འཁོར་གྱི་ཁྲི་རྒྱབ་སོགས་གོང་དུ་བཤད་པ་རྣམས་དང། གཞན་ཡང་མཁས་གྲུབ་ངག་དབང་རྡོ་རྗེའི་ཚེམས་གདུང་སྐུ་རྒྱུ་ཙནྡན་ལས་གྲུབ་ཅིང་གཡུ་དང་མུ་ཏིག་
སྤུས་ལེགས་ཤ་སྟག་གིས་ཕྲ་དང་དྲ་བ་དྲ་ཕྱེད་ཀྱིས་ཕྱུག་པ། ཟུར་བཤན་ཐམས་ཅད་གསེར་ཁོ་ན་ལས་གྲུབ་པ་དང། དཀོན་ཆོས་ཤ་སྟག་གི་པོད་སྟོང་ཕྲག་བརྒལ་བ་རྒྱུ་ཡོན་ཕངས་མེད་ཀྱིས་
བསྒྲུབས་པར་མཛད་པ་སོགས་དགེ་བཤེས་སྤྱན་སྔ་པའི་རྣམ་ཐར་གཙུག་ལག་ཁང་དང་རྟེན་བཞེངས་ཀྱི་བྱ་བ། དགུང་ལོ་སོ་དྲུག་ཚན་ཆད་རང་ལ་བརྒྱ་མཆོད་སྣ་ལྔ་རང་ཡང་བདུན་བརྒྱ་དང་
གཅིག་འབུལ་བར་མཛད་པ་སོགས་དགེ་བཤེས་ཕུ་ཆུང་བའི་རྣམ་ཐར་དཀོན་མཆོག་མཆོད་པའི་བྱ་བ། དགེ་འདུན་གྱི་བསྙེན་བཀུར་བྱིངས་ཅམ་བཞག་རྒྱུ་ཡོན་སྦྱར་བའི་སྨྱུང་གནས་རང་
ཡང་ཉིས་སྟོང་དྲུག་བརྒྱ་དྲུག་ཅུ་རེ་དགུ་བྱུང་འདུག་པ་སོགས་དགེ་བཤེས་པོ་ཏོ་བའི་རྣམ་ཐར་དགེ་འདུན་བསྙེན་བཀུར་གྱི་བྱ་བ་སྟེ། མདོར་ན་བཀའ་གདམས་སྐུ་མཆེད་གསུམ་གའི་རྣམ་
ཐར་བདག་ཉིད་ཆེན་པོ་འདི་ཁོ་ནས་བདག་གིར་བཞེས་པས་ན་བྱ་བ་ལས་ཀྱི་འཁོར་ལོ་སྟེ་འཁོར་ལོ་གསུམ་གྱིས་དུས་འདའ་བར་མཛད་པ་འདི་ནི་འཕགས་ཆེན་དམ་པའི་རྣམ་ཐར་ཐ་མལ་བའི་
[163B]གཉིས་པ་དེ་ལ་བརྟེན་ནས་རྟོགས་པའི་ཡོན་ཏན་བརྙེས་ཚུལ་ནི། ཉམས་རྟོགས་ཀྱི་ཡོན་ཏན་ཐམས་ཅད་འདུས་བྱས་ཡིན་པས་རྒྱུ་ཅུང་ཟད་ཀྱང་མ་བསྒྲུབས་པར་
འབྲས་བུ་རྟོགས་པའི་ཡོན་ཏན་སྤང་ལ་ཤ་མོ་བརྡོལ་བ་བཞིན་དུ་རྒྱུད་ལ་སྐྱེ་བ་མི་སྲིད་ལ། རྒྱུ་མ་ཚང་བ་མེད་པ་ལས་ནི་འབྲས་བུ་ཕུན་སུམ་ཚོགས་པ་འབྱུང་བ་རྟེན་འབྲེལ་གྱི་ཆོས་ཉིད་ཡིན་པས། རྗེ་
བླ་མ་འདི་ཉིད་ཀྱིས་བཤད་མ་ཐག་པ་ལྟར་གྱི་རྒྱུ་ཚོགས་བསྟེན་པ་ལ་བརྟེན་ནས་འཆད་འགྱུར་ལྟར་གྱི་ཉམས་རྟོགས་ཀྱི་ཡོན་ཏན་བསམ་གྱིས་མི་ཁྱབ་པ་ཐུགས་རྒྱུད་ལ་འཁྲུངས་པ་ཡིན་ལ་
གཞན་ཐོ་ཅོའི་སྤྱོད་པ་བྱུང་རྒྱལ་དུ་སྟོན་ཅིང་འདྲེ་མཐོང་གི་གཏམ་སྨྲ་བ་སོགས་ནི་བླུན་པོ་གཏི་མུག་པ་རྟོག་དཔྱོད་དང་བྲལ་བ་ཡ་སོ་ཅན་གྱི་དུད་འགྲོའི་རིགས་སུ་གཏོགས་པ་རྣམས་མགོ་རྨོངས་
པར་བྱེད་པའི་ཐབས་ལས་རྟོགས་པའི་ཡོན་ཏན་དུ་རྒྱལ་བའི་གསུང་རབ་ལས་མ་བཤད་དོ། །དེ་ཡང་སྤྱིར་རྒྱལ་བའི་བསྟན་པ་ལུང་རྟོགས་གཉིས་སུ་འདུ་ལ། དེའི་ལུང་གི་བསྟན་པ་སྡེ་སྣོད་གསུམ་
དུ་འདུ་བ་ལྟར། རྟོགས་པའི་བསྟན་པ་ཡང་བསླབ་པ་གསུམ་དུ་འདུ་དགོས་པས། འདིར་ཡང་བསླབ་གསུམ་ནོར་བུས་ཐུགས་ཀྱི་རྒྱ་མཚོ་གཏམས་ཚུལ་མདོ་ཙམ་བསྙད་པར་བྱའོ། །དེས་ན་

[164A]༄༅། །འདི་ལ་གསུམ་ལས། ཐོག་མར་ཚུལ་ཁྲིམས་ཀྱི་བསླབ་པའི་དབང་དུ་བྱས་པའི་རྟོགས་པའི་ཡོན་ཏན་བརྙེས་ཚུལ་ནི། སོ་སོར་ཐར་པའི་དགག་སྒྲུབ་གནང་གསུམ་གྱི་
བཅས་མཚམས་ཕྲ་མོ་ཚུན་ཆད་ལ་ཡང་འདོར་ལེན་ཚུལ་བཞིན་དུ་མཛད་པས་ཉེས་ལྟུང་གི་དྲི་མས་ནམ་ཡང་གོས་པ་མེད་ཅིང། གཞན་དག་ལའང་སོ་ཐར་གྱི་སྐོར་འདི་རང་གིས་རང་བསླུས་ཏེ་ལག་ཏུ་
མ་བླང་ན་མ་གཏོགས། སངས་རྒྱས་བཀའ་དྲིན་ཅན་གྱིས་རང་རེས་ཉམས་ལེན་མི་ནུས་པ་སྣ་གཅིག་ཀྱང་གསུངས་པ་མེད་པས་འདི་ལ་རྩལ་ཅི་ཡོད་ཀྱིས་འབད་དགོས་ཞེས་འདོམས་པར་མཛད། ཕྱིས་
སྐུ་ན་ཤིན་ཏུ་སྨིན་ཁར་ཞབས་འབམ་གྱི་སྙུན་གཞི་ཡོད་པར་བརྟེན་ཞབས་ལ་སྣམ་བུའི་ཧོར་སུ་ལྟ་བུ་རེ་རྒྱུན་ཏུ་བཞེས་དགོས་ཡོད་པར་ཡང། རབ་བྱུང་བསྙེན་རྫོགས་གནང་སྐབས་ལས་གྲལ་གྱི་
དགེ་སློང་རྣམས་ལ་གུས་འདུད་དང་བཅས་གནང་བ་ཞུ་བར་མཛད་པ་སོགས་འདུལ་བའི་ཕྱག་ལེན་ཕྲ་མོ་ལའང་སླ་ཁྱད་དང་ཁྱད་གསོད་རིགས་གཏན་ནས་མི་མཛད། དེའི་དབང་གིས་སྐུ་ལས་
ཚུལ་ཁྲིམས་ཀྱི་དྲི་དང་ཞིམ་པོ་རྒྱང་རིང་པོར་འཕྲོ་ཞིང། ན་བཟའ་རྙིང་པ་གཞན་གྱིས་བྱིན་རྟེན་དུ་ཞུས་པར་ཡང་ལོ་ཇི་ཙམ་སོང་ཡང་ཚུལ་ཁྲིམས་ཀྱི་དྲི་མི་ཉམས་པ་དང། ཐ་ན་ཞབས་ལྷམ་

[164B] །བྱང་སེམས་ཀྱི་བསླབ་པའི་རྩ་ལྟུང་བཅོ་བརྒྱད་དང་ཉེས་བྱས་ཞེ་དྲུག་སོགས་མི་མཐུན་ཕྱོགས་མཐའ་དག་
གིས་དབེན་ཞིང། ཁྱད་པར་བྱང་སེམས་ཀྱི་བསླབ་བྱའི་རྩ་བ་དང་སྙིང་པོ་ལྟ་བུ་ནི་བྱང་ཆུབ་ཀྱི་སེམས་རིན་པོ་ཆེ་ཡིན་པས། དེ་ནི་སྐུ་གཞོན་ནུའི་དུས་ནས་རང་ཆས་སུ་ཡོད་པའི་ཁར་དམ་པ་དུ་མའི་
ཞབས་དྲུང་ནས་བློ་སྦྱོང་གི་གདམས་པ་དུ་མ་ཡང་དང་ཡང་དུ་བསན་ནས་བྱང་ཆུབ་ཀྱི་སེམས་རིན་པོ་ཆེ་ཐུགས་དམ་གྱི་མཐིལ་དུ་མཛད་པས་བཅོས་མིན་ཐུགས་རྒྱུད་ལ་འཁྲུངས་པར་མངོན་ཏེ། བདེ་
མཆོག་གི་ལྗགས་བསྙེན་སྐབས་ཤིག་སྲོད་ཡོལ་ཙམ་ལ་གཟིམ་སྒོ་ཙིག་ཙིག་ཟེར་བར་གཟིགས་པས། མི་ཞིག་གིས་སྒོའི་སྟེང་ནས་ལག་པ་བརྐྱངས་ཏེ་ནང་གནོན་འབྱེད་པར་ཐོམ་པ་ལ་
གསུང་སྐད་མཛད་པས། ཁོ་མགྱོགས་པར་གྲོས་པས་ཧྲག་སྒྲ་དང་བཅས་ལྷོ་ཕྱོགས་ཀྱི་གཡང་སར་རྡོག་འདྲེད་ཤོར་བར། སྡུག་གེ་ཁོ་ལ་སྐྱོན་ཚབས་ཆེ་འོང་བ་ལས་འོས་མེད་སྙམ་དུ་བཅོས་མིན་
གྱི་སྙིང་རྗེ་ཆེན་པོ་མཆི་མ་འཁྲུག་པ་འཁྲུངས་ཤིང་དེ་ནུབ་མནལ་ཡང་མ་བྱུང། རྐུན་མ་སུ་ཡིན་མཁྱེན་ཡང་ཁོ་རང་ལ་སྐྱོན་ཚབས་ཆེན་བྱུང་མིན་ཐབས་མཁས་ཀྱིས་དྲི་བ་ལས་བདའ་འདེད་

[165A]༄༅། །མཛད་པའི་ཐུགས་བློ་ཙམ་ཡང་མེད་པར་མ་ཟད་ཉེ་འགྱངས་སུ་ལ་ཡང་རྐུན་མ་ངོ་མཁྱེན་པའི་གསུང་གླེང་ཙམ་ཡང་མ་མཛད། ངེས་ན་སྐུ་སྲོག་ལ་རྒོལ་བའི་དགྲ་
བོའི་དྭང་མ་ལྟ་བུ་དེ་འདྲར་ཡང་ཐུགས་ཁྲོ་བ་ཙམ་ཡང་མེད་པའི་ཁར། ཁོའི་ཐུགས་ལས་ཀྱིས་སྤྱན་ཆབ་འཁྲུགས་ཤིང་མནལ་ཡང་ཆག་པ་ནི་བདག་པས་གཞན་གཅེས་པའི་བྱང་ཆུབ་ཀྱི་
སེམས་བཅོས་མིན་ཐུགས་རྒྱུད་ལ་མངའ་བའི་འབྲས་རྟགས་རྨད་དུ་བྱུང་བ་ཡིན་ལ། གཞན་ཡང་དཀོན་མཆོག་དང་ལས་འབྲས་ལ་མི་དད་པ་དང་སྡིག་པ་སྤྱོད་པའི་གཏམ་སོགས་གསན་ན་
ཡང། ཨ་ཁ་ཁ་ཁའི་སྐྱོ་བ་ལ་ཞེས་སོགས་སྙིང་རྗེ་ཆེན་པོས་གསུང་གཅོང་ཤིན་ཏུ་ཆེ་བ་དང། ཕན་ཚུན་རྩོད་པ་ཅན་དུ་གྱུར་པའི་ཚེ་ཉེ་འགྱང་སུ་ཐད་ནས་སྐྱབས་འཇུག་ཞུས་ན་ཡང། ཕན་ཚུན་
གྱི་འཁོན་འགྲས་ཐམས་ཅད་ཆོས་ཕྱོགས་སུ་ཞི་ནས་གཅིག་ཕན་གཅིག་ཐོགས་ཀྱིས་བྱམས་པ་ལ་གནས་པར་གྱུར་ཅིག་ཅེས་གསོལ་འདེབས་དང་ཐུགས་སྨོན་མཛད་པ་ལས་རང་རྒྱལ་གཞན་
ཕམ་གྱི་ཕྱོགས་ལྷུང་གཏན་ནས་མི་མཛད། རྒྱུན་དུ་ཡང་རང་རེ་རྒྱལ་སྲས་རིན་པོ་ཆེའི་བཞུགས་གནས་འདིར་བསྡད་ནས་རྒྱལ་སྲས་རིན་པོ་ཆེའི་ལད་མོ་ཞིག་ཨེ་འཁྱོར་ལྟ་དགོས་ཡོད་གསུངས་

[165B] མདོར་ན་མཛད་པ་ཆེ་ཕྲ་ཐམས་ཅད་བསྟན་འགྲོ་སྤྱི་ལ་འཕྲལ་ཡུན་དུ་ཕན་པའི་ཐབས་ཁོ་ན་མཛད་པ་ལས་
བསྟན་འགྲོ་སྤྱིའི་བསམ་མནོའི་སྒྲ་དྲི་མེད་པར་རང་ཕྱོགས་ཀྱི་སྡེ་དགོན་སྦྱིན་བདག་རྣམས་དར་ཞིང་རྒྱས་པའི་ཐབས་ཚུལ་ལ་བད་རྩལ་འགྲན་པའི་ངང་ཚུལ་རྒྱང་རིང་དུ་མདོར་བར་མཛད་པས། འདི་
ནི་བྱང་སེམས་ཀྱི་བསླབ་པ་ཡོངས་སུ་དག་པའི་རང་རྟགས་མ་འཁྲུལ་བར་གསུངས་སོ། །རྡོ་རྗེ་ཐེག་པ་ལ་ཡང་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་ཡིན་པར་དགོངས་ཏེ། ཐ་ན་གསོ་སྦྱོང་གི་
མདོ་ལན་ཅིག་བསན་པ་ཙམ་ལའང་དམ་སེལ་ཕྲ་མོ་ཙམ་འཇུག་མ་མྱོང་བ་སོགས་རྩ་བ་དང་ཡན་ལག་གི་དམ་སྡོམ་ཐམས་ཅད་སྤྱན་གྱི་འབྲས་བུ་ལྟར་བསྲུང་བར་མཛད། དམ་ཚིག་མི་ཉམས་པའི་
ཐབས་སུ་རྗེ་རྒྱལ་བ་གཉིས་པའི་མཐུན་མོང་མ་ཡིན་པའི་ཟབ་ཆོས། ལུགས་གཞན་གྱི་གསེར་ཆོས་སུ་གྲགས་པ་རྣམས་ཀྱིས་ཀྱང་སྒྲུན་དུ་མེད་པ་ཐུན་དྲུག་གི་རྣལ་འབྱོར་དུ་གྲགས་པ་དེ་ཉིད་ཉིན་གུང་
དངོས་གཞི་རྒྱས་པ་དང། དེ་ཐོག་རྩ་ལྟུང་སྦོམ་པོ་མ་རྒྱུང་མཐུན་མོང་མ་ཡིན་པའི་དམ་ཚིག་རྣམས་ལ་སྡོམ་ཚིག་གི་སྒོ་ནས་བསྔོ་བགྲང་དང། སྔ་དྲོ་ཐུན་དྲུག་དངོས་གཞི་འབྲིང་པ་དང་དེ་ཐོག་སོ་

[166A]༄༅། །ཐར་བྱང་སེམས་གཉིས་དང། སྔགས་ཀྱི་ཡོ་ག་ནས་བཤད་པ། བླ་མེད་སྤྱི་ནས་བཤད་པ། དུས་འཁོར་ནས་བཤད་པ་སོགས་རྩ་བ་དང་ཡན་ལག་གི་དམ་ཚིག་ཐམས་ཅད་ལ་
སྡོམ་ཚིག་གི་སྒོ་ནས་བསྔོ་བགྲང་རྒྱས་པ་དང། དགོང་མོ་དང་མཚན་གྱི་གསུམ་ལ་ཐུན་དྲུག་བསྡུས་པ་རེ་བཅས་ཆག་མེད་མཛད་ཅིང། གདུལ་བྱར་གྱུར་པ་རྣམས་ལ་ཡང་དབང་ཐོབ་པའི་
རྗེས་སུ་ལམ་རིམ་གཉིས་ལ་ཉམས་ལེན་ཆེར་མ་བྱུང་ཡང་དམ་སྡོམ་ཚུལ་བཞིན་དུ་བསྲུང་ན་མ་མཐའ་སྐྱེ་བ་བཅུ་དྲུག་ཚུན་ལ་མཆོག་ཐོབ་པ་དང། དམ་ཚིག་དང་སྡོམ་པ་རེས་སུ་བོར་ནས་
ལམ་རིམ་གཉིས་ཉམས་སུ་ལེན་པ་སྐད་བྱས་ཀྱང་འགྲོ་ས་རྡོ་རྗེ་དམྱལ་བ་ལས་གཞན་མེད། རྒྱུ་མཚན་དེའི་ཕྱིར་དབང་ཐོབ་པའི་རྗེས་སུ་ལམ་རིམ་གཉིས་སྒོམ་པ་ལས་ཀྱང་དམ་སྡོམ་ཚུལ་
བཞིན་དུ་སྲུང་བ་གལ་ཆེ་ཞེས་སོགས་ནན་ཏན་དུ་འདོམས་པར་མཛད། དམ་ཚིག་གསོ་ཕྱིར་ཡི་དམ་ཆོས་སྲུང་གི་གཏོར་འབུལ། ཡིག་བརྒྱ་ཉེར་གཅིག་ཟ་བྱེད་མཁའ་འགྲོའི་སྦྱིན་སྲེག་
རྣམས་ཉིན་ལྟར་དང། གཞན་ཡང་གཟའ་སྲུང་བསྟེན་པའི་དམ་ཚིག་མཐའ་དག་ཉམས་མེད། ཁྱད་པར་ཡར་ངོའི་ཚེས་བཅུ་ལ་བདེ་མཆོག་དྲིལ་བུ་ལྷ་ལྔའི་བདག་འཇུག་དང། མར་

[166B] བཀའ་ལས་ཀྱང། རྗེ་བཙུན་མའི་དཀྱིལ་འཁོར་སྒྲུབ་མཆོད་འདིས་སྔགས་སྡོམ་
ཉམས་པ་གསོ་ནུས་ཞེས་ཡོངས་གྲགས་སུ་བྱས་ན་ཅུང་མི་འགྲིག་པ་འདུག་རུང། དོན་དུ་རང་གི་སེམས་མ་ཡེངས་ན་སྔགས་སྡོམ་གསོ་ནུས་མིན་ལ་ཐེ་ཚོམ་བྱེད་མི་དགོས་པ་འདུག་ཅེས་ཀྱང་ཕེབས་
སོ། །དེ་ལྟར་སྡོམ་པ་གསུམ་གྱི་བཅས་མཚམས་རྣམ་པར་དག་པ་འདི་ནི་གསུང་རབ་ཀྱི་གནད་མཁྱེན་པའི་མཁས་པ་རྣམས་དགྱེས་པ་སྐྱེད་པའི་རྣམ་ཐར་རྨད་དུ་བྱུང་བ་ཡིན་པས་ཐར་པ་དོན་དུ་གཉེར་
བ་རྣམས་ཀྱིས་སྙིང་ཐག་པ་ནས་འདིའི་རྗེས་སུ་བསླབ་པར་བྱའོ། །གཉིས་པ་ཏིང་ངེ་འཛིན་གྱི་བསླབ་པའི་དབང་དུ་བྱས་པའི་རྟོགས་པའི་ཡོན་ཏན་བརྙེས་ཚུལ་ནི། མཐུན་མོང་བ་སེམས་གནས་དགུའི་
སྒོ་ནས་ལུས་སེམས་དགེ་བའི་བྱ་བ་ལ་ཅི་འདོད་དུ་བཀོལ་རུང་བའི་ཞི་གནས་བརྙེས་པ་ནི། རྒྱུན་དུ་གཞུང་དོན་གྱི་དཔྱད་པར་ཐུགས་འབྱམས་པའི་ཚེ་དང། ཐུགས་དམ་མཛད་པའི་ཚེ་རྣམས་སུ་སྐུ་གམ་དུ་
འགྲོ་འདུག་བྱས་པ། གཏམ་སྨྲ་བ། དངོས་པོ་ཕར་ཚུར་ཁྱེར་བ་སོགས་གཏན་ནས་མི་མཁྱེན་པར་མ་ཟད། སྙན་ཞུ་མ་བྱས་མཐུ་མེད་ཀྱང་ལན་གཉིས་གསུམ་པར་སྐད་ཆེན་པོས་ཞུ་དགོས་པ་ལ། ང་

[167A]༄༅། །འཇིག་རྟེན་གྱི་བྱ་བར་བློ་རྨོངས་པ་དང་རྣ་བ་མ་གསང་བས་ཡིན་འདུག་གསུང་པར། ཐོབ་རྒྱལ་བླ་མ་རིན་པོ་ཆེ་ནས་དེ་འདྲ་ལྟ་ག་ལ་ཡིན་ཐུགས་དམ་ཁོ་ནར་ཐུགས་རྩེ་གཅིག་ཏུ་གཞོལ་
བས་ཡིན་འདུག་ཞུས་པར། དེ་འདྲ་ཡང་ཡིན་འདུག་ཅེས་ཕེབས། མཐུན་མོང་མ་ཡིན་པ་བསྐྱེད་པའི་རིམ་པའི་ཏིང་ངེ་འཛིན་མངའ་བ་ཡང་བཀའ་ལས། འཇིགས་བྱེད་སྤྱོད་ལམ་གྱི་ལྷར་
ལྡང་བའི་ཚེ་གྲྀ་གུག་དང་ཐོད་པ་འཛིན་པ་ཞེས་གསུངས་འདུག་ཀྱང། ཕྱག་མཚན་མ་སྤངས་ན་བྱ་བ་བྱེད་པའི་ཚེ་མི་བདེ་བ་ཆེན་པོ་དང་དེའི་རྐྱེན་གྱིས་ལྷའི་ང་རྒྱལ་དང་གསལ་སྣང་ཡང་འཐོར་འགྲོ་
བ་ཞིག་ཡོང་གི་འདུག་པས་ཕྱག་མཚན་མེད་པའི་རྣམ་པ་བྱེད་ཀྱི་ཡོད་ཅེས་ཕེབས། དེས་ན་ཐུན་མཚམས་སུ་ཡང་ལྷའི་ང་རྒྱལ་གསལ་སྣང་དང་མི་འབྲལ་ན་མཉམ་གཞག་གི་སྐབས་ཐ་
མལ་གྱི་སྣང་ཞེན་འགོག་ནུས་པའི་བསྐྱེད་རིམ་བརྟན་པོ་བརྙེས་པ་གདོན་མི་ཟའོ། །གསུམ་པ་ཤེས་རབ་ཀྱི་བསླབ་པའི་དབང་དུ་བྱས་པའི་རྟོགས་པའི་ཡོན་ཏན་བརྙེས་ཚུལ་ནི། མཐུན་མོང་
བ་ཞི་ལྷག་ཟུང་འབྲེལ་གྱི་ཏིང་ངེ་འཛིན་བརྙེས་པ་ནི། ཇི་ལྟ་ཇི་སྙེད་སེམས་ཅན་གྱི་དོན་བྱེད་ཚུལ་མཁྱེན་པའི་ཤེས་རབ་སྤྱི་དང། ཁྱད་པར་གནས་ལུགས་སྟོང་པ་ཉིད་ཀྱི་དོན། དམ་པ་

[167B] ལྟ་བ་སྟོན་པའི་གཞུང་མཐའ་ཡས་པ་དང། ཁྱད་པར་ལྷག་མཐོང་ཆེན་མོའི་ས་བཅད་ཟུར་དུ་བཀོལ་བ་ལ་སོགས་
པའི་སྒོ་ནས་དཔྱད་པ་མཐར་ཕྱིན་མཛད་པས་ཟབ་མོའི་ལྟ་བ་ཇི་བཞིན་ཐུགས་སུ་ཆུད་ཅིང། གཞན་ལ་ལྟ་བའི་སྐོར་གསུངས་པས་ཀྱང་ཐུགས་སྲས་ཆེན་པོ་རྣམས་ལ་ངེས་ཤེས་འདྲོང་བ་ལྟ་ཅི་
སྨོས། ཁྱིམ་པའི་རྟེན་ཅན་ཐོབ་རྒྱལ་བླ་མ་རིན་པོ་ཆེའི་གཅན་པོ་ཞིག་ལ་གསུངས་པས་འཇིགས་སྐྲག་ཤིན་ཏུ་ཆེ་བ་སྐྱེས་ཏེ་དེ་ནུབ་གཉིད་ཀྱང་མ་ཁུགས། དེའི་སང་སོགས་ཀྱང་སྡུག་བསྔལ་
ཇི་ཙམ་མྱོང་དགོས་རུང་ང་ཡོད་པ་རང་ལེགས་ཞེས་ཟེར་བ་དང། བསམ་གྲུབ་དར་རྒྱས་ཟེར་བ་ཞིག་ལ་དགའ་སྤྲོ་དཔག་ཏུ་མེད་པ་སྐྱེས་ཏེ་སྟོང་ཉིད་ལས་ངོ་མཚར་བ་ཅི་ཡོད། གྲོང་ཁྱིམ་ལ་སོགས་པའི་
གནས་དན་བདེན་པར་གྲུབ་ན་རང་ཅག་ཁྱིམ་པ་སྐྱུག་བྲོ་པོ་འདི་ཚོར་བྱ་ཐབས་མེད་རུང་བདེན་བར་མེད་པ་འདིའི་ཐུགས་རྗེས་རང་ཅག་
རྣམས་ཀྱིས་ཀྱང་སངས་རྒྱས་ཀྱི་གོ་འཕང་འཐོབ་རྒྱུ་སོགས་བྱུང་བ་ཡིན་འདུག་ཟེར་བར། བཀའ་ལས། གཉིས་ཀ་ལ་གོ་བ་དགའ་རབ་རྙེད་པ་དང། སྔ་མ་ལ་སྐྱེ་བ་གོང་མ་ནས་སྟོང་ཉིད་ལ་བག་

[168A]༄༅། །ཆགས་མེད་པའི་རྟགས་ཡིན་ཞེས་ཕེབས། གཞན་ཡང་སྐབས་ཤིག་དད་ལྡན་བཅུ་ཁ་བགྲངས་ཙམ་ཞིག་ལ་བདེ་ལམ་གྱི་ལྷག་མཐོང་གསུངས་རྗེས། ད་ཁྱེད་རྣམས་
ཀྱི་ཐུགས་ལ་ཇི་འདྲ་འཆར་གྱི་ཡོད་དམ། བདག་རང་ནི་ང་ །མཐུན་མོང་མ་ཡིན་པ་རྫོགས་པའི་
རིམ་པའི་ཏིང་ངེ་འཛིན་བརྙེས་པ་ཡང། མཁས་གྲུབ་ངག་དབང་རྡོ་རྗེའི་ཞབས་དྲུང་ནས་འཇིགས་བྱེད་ཀྱི་རིམ་པ་གཉིས་པའི་ཉམས་ཁྲིད་ལན་ཅིག་བསན་པ་ཙམ་གྱིས་ཐམས་ཅད་ཐུགས་སུ་ཆུད་
པ་བྱུང། དེ་རྗེས་ཕུན་ཚོགས་གླིང་གི་སློབ་དཔོན་རྩེ་སྐོར་ཀ་དགུ་མ་ཞེས་པ་རྫོགས་རིམ་གྱི་མངའ་བདག་ཏུ་གྲགས་པ་ཞིག་ཡོད་པ་དང་མཇལ་བ་ནས་སྔར་ཆོས་ཇི་འདྲ་ཐོབ་གསུང་བར། འཇིགས་
བྱེད་བསྐྱེད་རྫོགས་སོགས་ཐོབ་ཚུལ་ཞུས་པས། འོ་ན། སྤྲུལ་པའི་འཁོར་ལོར་འདོད་ལྷ་ཡབ་ཡུམ་ལ། ཞེས་སོགས་ཚིགས་བཅད་འདིའི་དོན་ཇི་འདྲ་ཡིན་ཕེབས་པར། ཚང་མ་ཞིབ་རྒྱས་ཞུས་
པས། འོ་ཐོབ་ངེས་སུ་འདུག་སུ་ལས་ཞུས་གསུང་པར། བདག་རང་གི་དགོན་པར་སྐུ་མཚམས་པ་བགྲེས་པོ་ཞིག་ཡོད་པ་ནས་བསན་ཚུལ་ཞུས་པས། བགྲེས་པོ་དེ་འདྲ་ལ་ག་མན་ངག་
[168B] བཀའ་ལས་ཀྱང། ང་ལ་
རྫོགས་རིམ་གྱི་སྐོར་འདི་གཞན་ལས་སྐབས་སུ་བབས་པ་ཞིག་བྱུང་ཞེས་དང། སྔར་ཡིན་ན་རླུང་བུམ་ཅན་གཅིག་གི་རིང་ཨོཾ་གསུམ་མ་ཉེར་གཅིག་རེ་ཡིད་བཟླས་བྱེད་པ་ལ་བདེ་དོགས་མེད་ཀྱང་
ང་ན་སོ་རྒས་གཤིས་བདུན་ཙམ་ལ་ཆ་འཇོག་བྱེད་དགོས་པ་འདུག་ཅེས་ཕེབས། དེས་ན་ལྗགས་བཟླས་ཀྱི་ཚེ་ཐོན་གང་ཐུབ་མཛད་སྲོལ་གཏན་ནས་མེད་པས་བུམ་ཅན་རབ་ཀྱི་ཚད་དུ་འཁྱོལ་མིན་ལ་
ཐེ་ཚོམ་མེད་པ་བཅས་རྫོགས་པའི་རིམ་པར་ཡང་མངའ་བརྙེས་པ་ཡིན་ནོ། །དེ་ལྟར་མཐུན་མོང་དང་མཐུན་མོང་མ་ཡིན་པའི་ཞི་ལྷག་གི་ཏིང་ངེ་འཛིན་ཁྱད་པར་ཅན་བརྙེས་པ་རྗེ་རང་ཉིད་ཀྱི་གསུང་
ཚད་མ་དེ་དག་ལས་ངེས་པ་རྙེད་ནུས་ལ། དེའི་ཕྱིར་ཡི་དམ་ལྷའི་ཞལ་གཟིགས་དང་རྫུ་འཕྲུལ་སྟོན་པ་སོགས་སྡོམ་སྟོབས་ཀྱིས་ཐོབ་པའི་ཡོན་ཏན་དཔག་མེད་ལ་མངའ་བརྙེས་པ་གདོན་མི་
ཟ་ཡང། བཀའ་གདམས་གོང་མའི་རྣམ་ཐར་ལྟར་ཉམས་རྟོགས་གང་ཡང་མ་སྐྱེས་པའི་ཚུལ་ཁོ་ན་མཛད་སྟབས་འདིར་ཡང་རང་དང་སྐལ་མཉམ་འགའི་མངོན་གྱུར་དེ་དག་ལས་འགོད་ནུས་

[169A]༄༅། །དབེན། འོན་ཀྱང་གོང་དུ་བཤད་པ་ལྟར་རང་གཞན་གྱི་བླང་དོར་བྱེད་ལུགས་ཀྱི་སྙན་སྒྲོན་ཞུས་པ་ལ་ཞར་བྱུང་ལྟ་བུར་ཐག་ཆོད་པའི་བཀའ་ཕེབས་རིགས་ལ་འཕོ་འཕྱུག་
གཏན་ནས་འོང་སྲོལ་མེད་པར་བརྟེན་རྒྱུས་ལྡན་ཚང་མ་མངོན་ཤེས་ཐོགས་མེད་མངའ་བའི་ངེས་ཤེས་བྱེད་པར་མ་ཟད། བཀའ་རྩོམ་གྱི་མཇུག་གི་སྨྲ་ཚིག་ལའང་གཞུང་དེ་ལ་འཕྲིན་ལས་
དང་ལོག་རྟོག་ཇི་ཡོད་སོགས་གསལ་བར་ལུང་བསྟན་པ་མང་སྟེ། འབྱུང་བཞི་གཏོར་མའི་མཇུག་གི་ཚིགས་བཅད་དུ། འོན་ཏེ་ས་ལེ་སྦྲམ་དང་གསེག་མའི་ཕྱེ། །རིན་ཐང་མཉམ་པོར་འདེགས་
པ་དེང་གི་དུས། །དཔྱད་གསུམ་ཡོངས་དག་ལེགས་བཤད་སྨྲ་བ་ཡང། །ཙུ་ཏའི་ཡུལ་དུ་རྐང་གཉིས་སྒྲུབ་པ་འདྲ། །ཞེས་གསུངས་པ་ལྟར། པཎ་ཆེན་ཆོས་ཀྱི་རྒྱལ་མཚན་གྱིས་མཛད་པའི་
འབྱུང་བཞི་གཏོར་མའི་འབུལ་སྔགས་དང་པོ་གཉིས་སྔགས་ཀློག་སོགས་དང་མ་མཐུན་པར་བརྟེན། ཕྱིས་ཀྱི་མཁས་པ་འགའ་ཞིག་གིས་ཐུགས་ནོར་དུ་ངོས་འཛིན་མཛད་པར། རྗེ་འདིས་
ཆུ་དབར་ནམ་མཁའ་རྒྱལ་མཚན་སོགས་སྔོན་གྱི་ཡིག་རྙིང་སོར་བཞག་མཛད་པ་ཡིན་ཚུལ་གྱིས་པཎ་ཆེན་རིན་པོ་ཆེའི་གསུང་མ་ནོར་བར་བསྒྲུབས་པ་ལ། བརྒྱབས་པའི་ཁ་ལ་མ་ཕོག་

[169B] གཞན་ལ་ཞལ་གདམས་བསླབ་བྱ་གནང་བར་ཡང་གང་ཟག་དེ་རང་གི་ཚེ་
མཇུག་གི་སྐྱིད་སྡུག་སོགས་ཇི་བཞིན་གསལ་བ་མང་དུ་བྱུང་ཡང་འདིར་ཡི་གེས་འཇིགས་ནས་མ་སྤྲོས་སོ། །གསུམ་པ་བརྙེས་ནས་བསྟན་པ་ལ་བྱ་བ་མཛད་ཚུལ་ལ་གསུམ་ལས། དང་པོ་
འཆད་པའི་སྒོ་ནས་བསྟན་འགྲོའི་དོན་མཛད་ཚུལ་ནི། རྗེ་བཙུན་བླ་མ་འདི་ཉིད་ཀྱིས་གསུང་ཆོས་གང་གནང་ཡང། ཐོག་མར་སློབ་མས་མཎྜལ་འབུལ་བ་དང་མཉམ་དུ་ངོ་བོ་སྐབས་གང་
ཡིན་གྱི་རྩ་བའི་བླ་མ་ཡིན་པ་ལ་རྣམ་པ་རྗེ་ཙོང་ཁ་པ་ཆེན་པོའི་ཚུལ་ཅན་གཙོ་བོར་བཞུགས་པའི་ཚོགས་ཞིང་སྐད་ཅིག་གིས་དམིགས་པ་ལ་ཕྱག་གི་མཎྜལ་ཕུལ་ཏེ་བཤད་པའི་ཆོས་ཀྱིས་སློབ་མ་ལ་ཕན་
ཐོགས་པའི་གསོལ་འདེབས་དང། དེ་རྣམས་འོད་དུ་ཞུ་ནས་རང་ལ་ཐིམས་པས་རང་ཉིད་རྗེ་ཙོང་ཁ་པ་ཆེན་པོ་སྐུ་ཚད་ཤིན་ཏུ་མཐོ་བའི་རྣམ་པར་ལམ་གྱིས་གྱུར་པ་སོགས་མཐུན་མོང་དང་མཐུན་མོང་མ་
ཡིན་པའི་སྤྱན་དམིགས་མཛད། འཆད་པ་དངོས་གཞིའི་སྐབས་འཇིག་རྟེན་ཆོས་བརྒྱད་སོགས་ཀུན་སློང་ངན་པས་མ་སྤགས་པར་བྱམས་སྙིང་རྗེ་བྱང་ཆུབ་ཀྱི་སེམས་འབའ་ཞིག་གིས་ཀུན་ནས་བསླངས་ཏེ་

[170A]༄༅། །འཆད་ཅིང། འཆད་ཚུལ་ཡང་སྐབས་གང་ཡིན་གྱིས་གཞུང་གཉིས་ཀ་བློ་འཛིན་མ་བྱས་ན་རྩ་བ་མེད་པ་ལ་འཁྲིད་ཀྱིས་ཅི་འོང་གསུངས་ནས་གནང་སྲོལ་མེད་ཅིང་
རྩ་བ་ཡོད་པ་རྣམས་ལ་ཡང་དང་པོར་དག་གསལ་སྙན་གསུམ་གྱི་སྒོ་ནས་ས་བཅད་ཁོ་ནའམ། བདེ་ལམ་སོགས་ལས་གཞུང་ཆ་ཚང་འཛིན་ཆོས་ལན་གསུམ་སྩལ་རྗེས། ཉན་པ་པོ་རྣམས་
མགྲིན་གཅིག་གིས་རྒྱུགས་འབུལ་དང། དེ་རྗེས་ཀུན་སློང་གསལ་འདེབས་སྔོན་དུ་འགྲོ་བས་རྩ་བ་བསམ་བྱ་དང་བཅས་པ་ནས་འབྲུ་གཅིག་ལའང་ཆད་ལུས་དང་གོ་ལྡོག་མེད་པར་སྐབས་སུ་
གང་བབས་རེ་གསུངས་པ་ལ་འཁྲིལ་ཏེ། གསུང་རབ་དལ་གྱིས་འཆད་པའི་སྨྲ་མཁས་དང། ཞེས་གསུངས་པ་ལྟར། གསུང་དལ་ཞིང་གོ་བདེ་བ་འབའ་ཞིག་གི་སྒོ་ནས་སྩོལ་བར་མཛད། དེ་ཡང་
གོང་དུ་བཤད་པ་ལྟར་རབ་ཆོས་ཐུན་རེ་སྩལ་བ་ལ་མྱོང་བ་སྣེ་ཟིན་མ་སྐྱེས་ཀྱི་བར་དུ་སྒོམ་དུ་འཇུག་པའི་མྱོང་འཁྲིད་དང། མ་ཐ་ཉམས་ལེན་མ་བྱས་ན་ཐོབ་གྲངས་མང་ལ་སྒོམ་གྲངས་ཉུང་བ་ཆོས་
དྲེད་ཀྱིས་འཁྱེར་བའི་རྒྱུ་ཡིན་པས་ཉིན་རེར་གང་ཐོབ་ལ་ཐུན་བཞི་ཆག་མེད་བྱེད་དགོས་ཚུལ་དང་བཅས་སྩོལ་བའི་ཉམས་ཁྲིད་གང་རུང་ལས། ཐོད་བརྒལ་གྱི་བཤད་པ་རེ་ལ་འཁྲིད་ཀྱི་

[170B] དེ་ལྟའི་འཆད་ཚུལ་དེས་ས་གཞུང་ར་སྤྲད་པ་ཙམ་གྱིས་ཀྱང་གོ་བ་ཆེན་པོ་སྐྱེས་ཏེ་གཞན་དུ་འཁྲིད་ལན་མང་ཞུས་པ་ལས། འདིར་ས་གཞུང་ར་སྤྲོད་གནང་
བ་འདི་གཅིག་པུ་བློ་བསྐྱེད་ཆེ་བ་བྱུང། འདི་འདྲ་མཛད་མཁན་གང་དུའང་མི་འདུག་གསུང་པའི་དགེ་བཤེས་ཀྱང་མང་བར་བྱུང་ཞིང། ལུགས་གཉིས་ལ་མཁྱེན་པ་རྨད་དུ་བྱུང་བ་ལ་མོ་ཕྱག་མཛོད་སྡེ་
པ་དར་རྒྱས་ནས་ཀྱང། དབུས་གཙང་གི་བླ་མ་གཞན་དང་གཞན་ལ་ཆོས་ཉན་པ་ན་ཐལ་མོ་དངུལ་ཆུར་སྦྱོར་དགོས་པ་འདུག་དེའི་རྒྱུ་མཚན་ཡང་ཁོང་ཚོས་བཤད་པ་རེ་གནང་བ་ན་ཨེ་དེ་འདྲ་ལྟ་ཅུང་
མིན། དངུལ་ཆུར་འདི་ལ་བཀའ་བཤད་འདི་ལྟར་གནང་གི་ཡོད་སྙམ་པ་འཆར་འདུག་ཅེས་གསུངས། འཇིགས་བྱེད་ལྟ་བུའི་བསྐྱེད་རིམ་སྩོལ་བའི་ཚེ་ཡང་དང་པོར་ཐིག་རྩ་ཤིན་ཏུ་བྱང་བར་བྱས་
པ་ལ་ཐིག་འཁྲིད་ལེགས་པར་སྩལ་ནས་གཞལ་ཡས་ཁང་གི་སྐོར་ཐིག་གི་སྒོ་ནས་ར་འཕྲོད་པར་མཛད། དངོས་གཞིའི་སྐབས་ས་གཞུང་ཞིབ་པར་ར་སྤྲད་པའི་སྟེང་དུ་རྒྱུད་དང་རྒྱ་གཞུང་གི་ལུང་
དཔེ་དང་གཏན་ཚིགས། བླ་མའི་མན་ངག་རྣམས་སྐབས་སུ་གང་བབས་དང་བཅས་གསུངས་པས། བློ་ལྡན་རྣམས་ལྟ་ཅི་སྨོས་བླུན་པོ་རྣམས་ཀྱང་ངེས་ཤེས་ལྷག་པར་འདྲོངས་ཏེ་གང་གསུངས་

[171A]༄༅། །ལ་ཡིད་ལྷན་གྱིས་འགྲོ་བ་ཞིག་ཡོད། སོ་ཐར་གྱི་སྡོམ་པ་སྩོལ་བའི་ཚེ་ཡང་ལས་གྲལ་བ་རང་རང་གིས་གསུང་འོས་གང་ཡིན་ཞལ་ནས་ཐོགས་མེད་དུ་ཐོན་ངེས་ཀྱི་
བཀའ་བཀོད་སྔོན་ཚུད་ནས་མཛད་ཐོག་ལས་ལ་འདུས་འཕྲལ་ཡན་ལག་བདུན་པའི་མཆོད་པ་དང་བཤགས་པའི་བར་དུ་དགེ་སློང་གི་ཕྱིར་བཅོས་གསུམ་ཚིག་བསྒྱུར་དང་བཅས་པ་དང་
མཎྜལ། ཡོན་ཏན་གཞི་གྱུར་མ། སེམས་བསྐྱེད་བཅས་ལེགས་པར་མཛད། སྔ་ཕྱི་གང་གི་ཚེ་ཡང་བསྒྲུབ་བྱ་གསུམ་ལས་མི་མང་བ་ལ་བློ་ཁུགས་ངེས་ཀྱི་གསུང་བཤད་དང་བཅས་
ཏེ་ཆོ་གའི་རིམ་པ་ཐམས་ཅད་ཀར་མ་ཤ་ཏམ་གྱི་སྡོམ་ཚིག་ལ་འཁྲིལ་ནས་སྐྱོན་ཕྲ་མོ་ཙམ་ཡང་མ་ཤོར་བར་སྡོམ་པ་རྣམ་པར་དག་པ་ཐོབ་ངེས་སུ་སྩལ་རྗེས། རྩ་བ་བཞི་ནས་རུང་ཆུ་འདེབས་པ་
ཚུན་ཆད་ཉམས་མེད་དགོས་པའི་རྒྱུ་མཚན་དང་བཅས་དགེ་སློང་ཡིན་ན་བསླབ་བྱ་ཉེར་མཁོ་མ་དང། དགེ་ཚུལ་ཕ་མ་ཡིན་ན་རྗེ་རང་ཉིད་ཀྱིས་མཛད་པའི་སྡོམ་ཚིག་ལྟ་བུ་འཕྲལ་དུ་
བློ་འཛིན་བྱེད་དུ་འཇུག་པ་སོགས་ཀྱི་སྒོ་ནས་བསླབ་བྱའི་ཉམས་ལེན་ལ་སྦྱོར་བར་མཛད་པས། རྗེ་ཉིད་དགུང་ལོ་བཞི་བཅུར་ཕེབས་ཉེའི་སྐབས་སུ་དངུལ་ཆུའི་བླ་མ་རིན་པོ་ཆེར་སྡོམ་

[171B] འོན་ཀྱང་ལོ་ལོ་བཞིན་ཞུ་མི་ཇེ་མང་དུ་གྱུར་པར་བསླབ་བྱར་སྦྱོར་ལུགས་སྔར་བཞིན་མཛད་པས། བཞད་ཁུལ་ལྟ་ཅི་
ཕྱོགས་མང་པོར་ཡང་ཆང་དང་ཕྱི་དྲོའི་ཁ་ཟས་སོགས་ལ་སྤྱོད་པ་ག་ལ་སྲིད། ཕུད་མཆོད་ཡོན་སྦྱོང་དང། ཆབ་ལེན་ལྷམ་འབུད། རུང་ཆུ་འདེབས་པ་ཚུན་ཆད་ལ་རྟག་ཏུ་བརྩོན་པར་མཛད་པའི་ངུར་སྨྲིག་
འཛིན་པ་ཤིན་ཏུ་མང་བར་མཆིས་ཤིང། སྐུ་ཁམས་ཉོག་ཚུལ་བཞེས་སྐབས་དང་སྐུ་ན་སྨིན་པའི་ཚེ་ཡང། འདི་བསྟན་པའི་བྱ་བ་གལ་ཆེ་ཤོས་ཡིན་གསུངས་ནས་འགྱངས་མྱུར་ཕྲན་བུ་ལས་ཞལ་
གྱིས་མི་བཞེས་པ་གཏན་ནས་མི་མཛད་དོ། །དེ་མཚུངས་སེམས་བསྐྱེད་ཆོག་རྒྱས་པ་སྟ་གོན་དང་བཅས་པ་དང་དབང་དུས་སོགས་སུ་བྱང་སེམས་དང་སྔགས་ཀྱི་སྡོམ་པ་སྩོལ་བའི་ཚེ་ཡང་
གདུལ་བྱ་རྣམས་ཀྱི་ཡིད་རང་དབང་མེད་པར་འཁུལ་ཞིང་ངེས་པ་རྣམ་དག་འདྲེན་པའི་གསུང་བཤད་ཤིན་ཏུ་རྒྱས་པ་དང་བཅས་སོ་སོའི་སྡོམ་པ་སྔར་མ་ཐོབ་པ་ལ་གསར་དུ་ཐོབ་པ་དང། ཐོབ་ཀྱང་
ཉམས་རིགས་ལ་ཉམས་པ་སོར་ཆུད་པ་དང། ཐོབ་ལ་མ་ཉམས་པར་གོང་འཕེལ་གྱི་ཚུལ་དུ་ཐོབ་ངེས་སྩལ་རྗེས་སོ་སོའི་བསླབ་བྱ་ཕྲ་རགས་རྣམས་མིག་ཕུག་ལུང་བརྒྱུས་ཀྱི་ཚུལ་དུ་གསུང་ཏེ་མཉཾས་

[172A]༄༅། །པར་སྲུང་བ་གལ་ཆེ་ཚུལ། གལ་ཏེ་ཉམས་ན་ཉེས་ལྟུང་དང་ཞག་ཏུ་མི་འགྲོགས་པར་ཕྱིར་བཅོས་པའི་ཐབས་ལ་འབད་དགོས་ཚུལ། དམ་ཚིག་མི་ཉམས་པའི་ཕྱིར་ཐུན་དྲུག་གི་རྣལ་འབྱོར་
རྡོར་སེམས་བསྒོམ་བཟླས། རྡོ་རྗེ་མཁའ་འགྲོའི་སྦྱིན་སྲེག་སོགས་ལ་ཉིན་ལྟར་བརྩོན་པ་གལ་ཆེ་ཚུལ་དང། བླ་མས་བསླབ་བྱ་རྣམས་མ་བཤད་ན་ཁྱེད་རྣམས་སྨྱོན་པའི་ལག་ཏུ་རལ་གྲི་གཏང་
ནས་གཏོང་བ་ལྟར་དོན་མ་ཡིན་པ་ཆེན་པོ་ལ་སྦྱོར་བ་ཡིན་པས་བླ་མས་ཉེས་པ་ཡིན། བཤད་ཀྱང་ཉམས་སུ་མ་བླངས་ན་མིག་ཅན་གཡང་ལ་མཆོང་པ་ལྟར་རང་གིས་རང་ཕུང་བར་བྱས་པ་
ཡིན་པས་ཁྱེད་རང་རྣམས་ཀྱིས་ཉེས་པ་ཡིན་ཞེས་ནན་ཏན་ཤིན་ཏུ་ཆེ་བར་མཛད་པས་ཕྱོགས་འདིའི་སྐྱ་སེར་ཕོ་མོ་མང་པོ་ཉམས་ལེན་དེ་དག་ལ་བརྩོན་པ་འདི་བྱུང་བ་ལགས། བཀླག་
ལུང་སྩོལ་བའི་ཚེ་ཡང་བླ་མས་སྒྲ་དག་ལ་གསལ་བ་དང། སློབ་མས་ཀྱང་ཚིག་གི་ཟུར་ཆ་ཙམ་མ་ཉམས་པར་ཐོས་དགོས་པར་མ་ཟད། བླ་སློབ་གཉིས་ཀས་ཚིག་དོན་རྣམས་
འདི་དང་འདིའོ་སྙམ་དུ་དྲན་གང་ཐུབ་བྱས་ན་ཚིག་འཁྲིད་ཐོབ་པའི་གོ་ཆོད་པར་ཡོངས་འཛིན་རྡོ་རྗེ་འཆང་གི་ཞལ་ལས་ཐོས་ཚུལ་གྱི་བཀའ་སློབ་དང་བཅས་ཤོག་ལོགས་སོགས་ཀྱི་བར་

[172B] ལྗགས་རྩེ་ནས་ཟར་ཟུར་རེ་ཐོན་པས་ཤོག་གྲངས་མང་པོ་ཡག་ཡུག་ཏུ་སོང་ན་ལྷ་རྒྱལ་བའི་ཕྱག་
ལེན་ནམ་ཡང་མི་མཛད། གཞན་ཡང་རྒྱལ་བའི་གསུང་རབ་དང། དེ་དག་གི་དགོངས་པ་འགྲེལ་བྱེན་རྒྱ་བོད་ཀྱི་བསྟན་བཅོས་རྣམ་དག་ཐམས་ཅད་ཉམས་སུ་བླང་བྱ་ཤ་སྟག་ལས་འདི་མི་དགོས་
པ་མེད། རྣམ་པར་དག་མིན་ཡང་རྗེ་ཡབ་སྲས་ཀྱི་དགོངས་པ་དང་མཐུན་མིན་ཡིན་པས་མཐུན་ཚེ་གྲུབ་མཐའ་སུ་འདྲ་ཞིག་གི་ཕྱོགས་ནས་གསུངས་ཀྱང་ཉམས་སུ་བླང་བྱ་དང། མ་མཐུན་ན་དགེ་
ལུགས་མ་རང་ནས་གསུངས་ཀྱང་འདོར་བྱ་ཡིན། དཔེ་ཆ་པར་མ་ཡིན་པ་ཙམ་གྱིས་ཀྱང་མཐའ་གཅིག་ཏུ་ཡིད་བརྟན་དཀའ་བས་ཚིག་དོན་ཐམས་ཅད་ལ་ལེགས་པར་དཔྱོད་དགོས། དེ་ཡང་རྗོད་བྱེད་
ཀྱི་ཚིག་མ་དག་ན་བརྗོད་བྱའི་དོན་འཁྲུལ་བ་མངོན་སུམ་དུ་གྲུབ་གཤིས་བྲིས་ཞུས་གང་བྱེད་ཀྱང་སུམ་རྟགས་དང། ཟ་མ་ཏོག་སོགས་ནས་ཇི་ལྟར་གསུངས་པ་ལྟར་མ་འཁྲུལ་བ་དགོས་ཤིང་
ཐ་ན་ཚེག་ཐོབ་མིན་དང། རྐྱང་ཤད། ཉིས་ཤད། བཞི་ཤད། ཚེག་ཤད་བཅས་དང། དབུ་ཆུང་ལ་གཅོད་ཚེག་བྱེད་ནའང་འཁྲུལ་མེད་དགོས་ཞེས་ཚིག་དོན་ཐམས་ཅད་ལ་ཕྱོགས་རེ་བ་ཙམ་

[173A]༄༅། །མ་ཡིན་པའི་གདམས་པ་ཕྲ་རག་ས་འདོམས་པར་མཛད། སྐུ་གམ་དུ་སོག་པོ། ཁམས་པ། ཨ་མདོ། མངའ་རིས། དབུས་གཙང། འབྲོག་རིགས་སོགས་ཡུལ་ཐ་
དད་པ་ཇི་འདྲ་ཞིག་བཅར་རུང་དེ་རྣམས་ལ་རང་རང་གི་ཡུལ་གྱི་བླ་མ་དང་རྒྱལ་པོ་སོགས་ཀྱི་ལོ་རྒྱུས་སྙན་ཞིང་འཇེགས་པའི་སྒོ་ནས་གསུངས་པས་དེ་དག་ཀྱང་རང་ཡུལ་གྱི་མི་དང་འཕྲད་པ་ལྟ་
བུས་དགའ་བར་བྱེད་ཅིང། དྲི་བ་གང་ཞུས་ཐམས་ཅད་ལ་སྐུ་ཚེ་ཧྲིལ་པོ་དེ་ཁོ་ན་ལ་ཉམས་བཞེས་མཛད་པ་ལྟ་བུའི་ལན་ཐོགས་མེད་གསུངས་ནས་ཡིད་ཀྱི་རེ་བ་རྫོགས་པར་མཛད་དེ་
སྐབས་ཤིག་ཐོབ་རྒྱལ་བླ་མ་རིན་པོ་ཆེ་དང། ཏྲེ་བོ་སྤྲུལ་པའི་སྐུ་སོགས་དགེ་བའི་བཤེས་གཉེན་ཆེན་པོ་དྲུག་གིས་ཉི་མ་བརྒྱད་ཙམ་ཞིག་ནས་མདོ་སྔགས། རིག་གནས། བླ་རབས་
སོགས་ཀྱི་དཀའ་གནས་ཆེ་ས་གང་ཡིན་ལ་གཅིག་རྗེས་གཅིག་ཟིན་གྱི་བཀའ་འདྲི་དུ་མ་ཞིག་ཞུས་པར། ཐུགས་བསམ་ཕྲ་མོ་ཙམ་བཞེས་མི་དགོས་པར་དེ་མ་ཐག་ལུང་རིགས་གཉིས་ཀ་
རྣམ་དག་གི་སྒོ་ནས་སོ་སོར་བཀའ་ལན་ངེས་ཤེས་ཤིན་ཏུ་འདྲོངས་པ་ཤ་སྟག་སྩལ་བས། ནམ་ཕྱེད་ཟིན་ཉེར་ཁོང་དྲུག་གི་ཞུ་བྱ་སྦད་ཀྱིས་ཟང་ངེ་གཅིག་མིག་གཅིག་ལ་གུར་ཉུར་བྱེད་ཅིང་
[173B] ང་བློ་བཟང་རྒྱལ་བ་གཉིས་པའི་བུ། ཞེས་སོགས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་དེ་ལྗགས་སྐྱོར་གྱིས་རྗེ་རང་ཉིད་ཀྱི་མཁྱེན་པ་ལ་ཐུགས་ཆེས་པའི་ཚུལ་
མཛད་པས། ཁོང་རྣམས་སངས་རྒྱས་དངོས་ལ་ཞུས་ཀྱང་དེ་བས་ལྷག་པ་ག་ལ་འོང་ཞེས་ཞལ་འཆམས་ཤིང། ཏྲེ་བོ་སྤྲུལ་པའི་སྐུ་རྒྱང་ཙམ་བཞུགས་པར་དེ་ལྟ་བུ་ཁོ་ནས་དུས་འདས་གཤིས་
ངས་མཚན་ཉིད་ལ་སློབ་གཉེར་བྱེད་ཁུལ་ལོ་དྲུག་གི་རིང་བྱས་ཀྱང་འདི་ཡིན་གང་ཡང་མ་བྱུང། དེ་མ་བྱས་པར་ཐོག་མ་ནས་འདིར་བཅར་ན་གང་བྱས་རྣམས་དོན་དང་ལྡན་པ་ཞིག་འོང་ངེས་ཡིན་
འདུག་ཀྱང་དེ་མ་བྱུང། ད་ནི་ཕ་ཡུལ་ལ་ཐོན་པར་གཏུགས་སོང་ཞེས་ཐུགས་འགྱོད་ཆེན་པོ་མཛད། ཡང་ནེའུ་གསིང་པའི་སུམ་དར་ལགས་ནས་ས་སྐྱ་བའི་གདུང་ལ་འཁོན་རིགས་ཟེར་བ་ཉོན་མོངས་
པ་དང་འཁོན་པའི་རྒྱུ་མཚན་གྱིས་ཡིན་ཟེར་འདུག་པ་དེ་ག་ཨེ་ཡིན་ཞུས་སོང་བར། དེ་འདྲ་མི་ནོ། གཡའ་སྤང་སྐྱེས་དང་སྲིན་པོ་སྐྱ་རེངས་ཁྲག་མེད་འཁོན་པའི་བར་དུ་སི་ལི་མར་བུ་བཙས་པ་ལ་
འཁོན་བར་སྐྱེས་ཞེས་བཏགས་པ་དེའི་རིགས་ཡིན་པའི་རྒྱུ་མཚན་གྱིས་འཁོན་རིགས་ཟེར་པ་ཡིན་བཀའ་གནང་བར། དེ་ས་སྐྱ་པ་དེས་ཁུངས་རང་གིས་གསུངས་པ་ཡིན་ཞེས་སུམ་ངར་ལགས་

[174A]༄༅། །ཐེ་ཚོམ་ཆེན་པོ་མཛད་བདུག་པར། དེ་མ་ཐག་འདི་རུ་འདི་ལྟར་གསུངས་ཞེས་སོ་སོར་གསུང་ཚུལ་དང་བཅས་ཏེ་གཞུང་ལེ་ཚན་བཅུ་བཞི་ཐུགས་དྲན་གསོ་དགོས་མེད་
པར་ཐོལ་བྱུང་དུ་འདྲེན་པར་མཛད། ཡང་སྲིབ་ཙམ་ནས་གཞུང་གསུམ་གསུངས་རྗེས། ད་དུང་བསམ་མནོ་བཏང་ན་ཐོན་རྒྱུ་མང་པོ་ཡོད་འགྲོ་ཞེས་ཕེབས་པ་སོགས་བརྗོད་པའི་ཡུལ་ལས་
འདས་སོ། །དེ་ལྟ་བུའི་རྨད་དུ་བྱུང་བའི་རྣམ་པར་ཐར་པས་ཐུགས་ཡིད་དྲངས་ཏེ་ཞབས་པད་བསྟེན་པ་རྣམས་ལ་གང་ལ་གང་འཚམས་པའི་ལེགས་པར་བཤད་པ་སྣ་ཚོགས་ཀྱིས་
སྨིན་གྲོལ་མཛད་པའི་གསུང་ལས་སྐྱེས་པའི་སློབ་མ་ཡང། རྗེ་གྲུ་འཛིན་པ་ཆེན་པོ་བློ་བཟང་ཚེ་རིང་སོགས་བཤད་སྒྲུབ་ཉི་ཟླའི་སྣང་བས་འཇམ་མགོན་བསྟན་པའི་སྙིང་པོ་གསལ་བར་
མཛད་པའི་སྐྱེས་ཆེན་དམ་པ། བླ་མ་རིན་པོ་ཆེ་ངག་དབང་སྙན་གྲགས་སོགས་ཤེས་བྱ་རིག་པའི་གནས་མཐའ་དག་ཐུགས་སུ་ཆུད་ནས་འཆད་རྩོད་རྩོམ་གསུམ་གྱིས་རྒྱལ་བསྟན་གསལ་
བར་མཛད་པའི་མཁས་པ་ཆེན་པོ། རི་སྦུག་སྤྲུལ་པའི་སྐུ་བློ་གསལ་བསྟན་སྐྱོང། བདེ་ཆེན་སྤྲུལ་པའི་སྐུ་བློ་བཟང་ཚུལ་ཁྲིམས། གསང་སྔགས་མཁར་སྤྲུལ་པའི་སྐུ་བློ་བཟང་ཚུལ་ཁྲིམས་

[174B] དཀའ་ཆེན་རིན་པོ་ཆེ་བཀྲ་ཤིས་དགེ་འཕེལ་དང། བླ་མ་དཀའ་ཆེན་རིན་པོ་ཆེ་རྣམ་རྒྱལ་བཟོད་པ་སོགས་
གཞུང་ལུགས་རབ་འབྱམས་ལ་སྦྱངས་པ་མཐར་ཕྱིན་ཏེ་བཤད་སྒྲུབ་ཟུང་འབྲེལ་གྱི་སྒོ་ནས་བསྟན་འགྲོའི་དོན་ལ་གཞོལ་བའི་དགེ་བའི་བཤེས་གཉེན་ཆེན་པོ། རྗེ་བཙུན་རེད་མདའ་བ་ཆེན་
པོའི་གདུང་བླ་མ་དགེ་སློང་ཡེ་ཤེས་ཆོས་འཕེལ། བླ་མ་དབུ་མཛད་ཡེ་ཤེས་རྣམ་རྒྱལ། དགེ་སློང་རིན་པོ་ཆེ་བྱམས་པ་དར་རྒྱས་སོགས་ཡ་མ་རཱ་ཛཱ། ཧྲཱིཥིཊཱ་ཨོཾ་གསུམ་མ་རྣམས་ཀྱི་བྱེ་བསྙེན་སོགས་
ཡི་དམ་གྱི་བསྙེན་སྒྲུབ་མཐར་ཕྱིན་མཛད་པས་ཞི་རྒྱས་དབང་དྲག་གི་ལས་རབ་འབྱམས་སྒྲུབ་པ་ལ་ནུས་པ་ཆེན་པོ་ཐོབ་པའི་རྣལ་འབྱོར་གྱི་དབང་ཕྱུག། རྐྱང་ཆད་དགེ་སློང་རིན་པོ་ཆེ་སོགས་འཚོ་ཆོས་
ངན་ངོན་ལ་བརྟེན་ནས་སྒོ་གསུམ་དགེ་བའི་བྱ་བ་ལ་དྲག་ཏུ་བཀོལ་བས་ཕྱི་མའི་གནས་སྐབས་སུ་མི་འཇིགས་པའི་གདེངས་ཐོབ་པའི་བྱ་བྲལ་བ། རྗེ་འདི་གྲྭ་རྐྱང་གི་དུས་ནས་རིགས་ཀྱི་ཅོད་པཎ་མཆོག་ཏུ་
བསྙེན་བཀུར་བ་ཆེ་ཁང་ཞབས་དྲུང་ཡེ་ཤེས་མཚན་ཅན་བརྒྱུད་པར་བཅས་པ། ངེས་པ་དོན་གྱི་པཎྜི་ཏ་ཆེན་པོ་སྤེལ་ཁང་རྗེ་དྲུང་བློ་བཟང་དགེ་འདུན། ཆོལ་རྒྱལ་དགེ་བའི་དབང་པོ་ངུར་སྨྲིག་དཔལ་

[175A]༄༅། །གྱིས་མཛེས་པ་མགྲོན་གཉེར་སྨན་རི་བ་ཆེན་པོ་སོགས་རིག་གནས་མཐའ་དག་ལ་མཁྱེན་པ་རྨད་དུ་བྱུང་ཞིང་དཀོན་མཆོག་དང་ལས་འབྲས་ཁོ་ན་དབང་དུ་བཞག་སྟེ་
ལུགས་གཉིས་ཀྱི་སྒོ་ནས་བསྟན་འགྲོའི་ཕན་བདེ་སྤེལ་བའི་མི་ཆེན་རབ་བྱུང་གི་སློབ་མ། ཚ་རོང་རྩིས་དཔོན་བསྐལ་བཟང་དགྲ་འདུལ་སོགས་ལས་སྨོན་བཟང་པོའི་སྟོབས་ཀྱིས་རྗེ་འདིའི་
མཚན་ཐོས་པ་ཙམ་གྱིས་དད་གུས་ཚད་མེད་པ་འཁྲུངས་ཏེ་འདི་ཕྱིའི་སྐྱབས་མགོན་ཟླ་མེད་དུ་འཛིན་པའི་མི་ཆེན་ཁྱིམ་པའི་སློབ་མ། དཔོན་ཚང་ཚེ་དབང་རྡོ་རྗེ་དང། ཚོད་དཔོན་རྡོར་ལེགས་
སོགས་ངེས་འབྱུང་སྐྱོ་ཤས་དྲག་པོས་ཕ་གཞིས་ཕ་ཁང་སོགས་བཙན་ཐབས་སུ་སྤངས་ཏེ་སྒྲུབ་པ་ཁོ་ན་ལ་འབད་པས་རིམ་གཉིས་ཀྱི་རྟོགས་པ་ཆེན་པོ་མངོན་དུ་གྱུར་པའི་གོས་དཀར་ལྕང་
ལོའི་འཕྲེང་བ་འཛིན་པའི་སྔགས་འཆང། ནེའུ་གསིང་པའི་ཅོ་ནོར་བུ་སུམ་དར་སོགས་ཁྱིམ་ན་གནས་བཞིན་དུ་མཁྱེན་པ་དང་ལྷག་བསམ་བཟང་པོ་ཟུང་འབྲེལ་གྱིས་ཡུལ་སྤྱིའི་བདེ་སྐྱིད་སྤེལ་
ཞིང་ཕྱག་མཆོད་སོགས་དད་ཁྱད་པར་ལམ་རིམ་བློ་སྦྱོང་རྗེ་བཙུན་རྡོ་རྗེ་རྣལ་འབྱོར་མའི་བསྐྱེད་རྫོགས་ཀྱི་ཉམས་ལེན་ལ་གཞོལ་བས་འཆི་བའི་ཚེ་ཕྱི་ནང་གི་ལྟས་ངོ་མཚར་བ་དུ་མས་

[175B] བསླབ་ཁྲིམས་རྣམ་པར་དག་ཅིང་བསྙེན་སྒྲུབ་ཕྱག་མཆོད་འཛིན་སྐྱོར་སོགས་སྒོ་གསུམ་དགེ་བའི་ལས་ལ་གཞོལ་བའི་རབ་བྱུང་
མའི་སྡེ། དབང་འདུས་ཚེ་རིང་སོགས་སྲོག་གཅོད་པ་སོགས་མི་དགེ་བའི་ལས་ལ་རྒྱབ་ཀྱིས་ཕྱོགས་ཤིང་གཞིས་བྱས་གང་དུ་ཡང་མཎྜལ་འབྲལ་མེད་དུ་བཅངས་ཏེ་ཐུགས་རྗེ་ཆེན་པོའི་བསྒོམ་བཟླས་སོགས་
རྣམ་དཀར་དགེ་ཕྱོགས་ལ་བརྩོན་པའི་ཁྱིམ་པ་ཕོ་མོ་སྟེ་མདོར་ན་སློབ་དཔོན་དཔའ་བོས། ཁྱོད་ཀྱི་སློབ་མ་བཟང་པོའི་ཤིང། །དགེ་བའི་མེ་ཏོག་ཆེར་རྒྱས་པ། །དཔྱིད་ཀའི་ཤིང་ནི་མེ་ཏོག་གིས། །བརྒྱན་
པ་ལྟ་བུར་མཛེས་པར་གྱུར། །ཅེས་གསུངས་པ་ལྟར་སྐབས་དེའི་ཆོས་ལ་སྙིང་ནས་དོན་གཉེར་དང་ལྡན་ཞིང་བློ་གཟུ་བོར་གནས་པ་ཕལ་མོ་ཆེས་རྗེ་འདིའི་ཞབས་རྡུལ་སྤྱི་བོས་བསྟེན་པས་ན་གསུང་ལས་
སྐྱེས་པའི་སློབ་མ་བགྲང་ལས་འདས་པ་མཆིས་སོ། །གཉིས་པ་རྩོད་པའི་སྒོ་ནས་བསྟན་འགྲོའི་དོན་མཛད་ཚུལ་ནི། བླ་མ་རིན་པོ་ཆེ་ངག་དབང་སྙན་གྲགས་ཀྱིས། བླུན་ནམ་ཕྱོགས་ལྷུང་ལྡན་པ་
རེ་ཟུང་ནས། །རྒོལ་བའི་རྣམ་པ་འགའ་རེ་ཞུས་པའི་ཚེ། །འཇམ་པའི་ཚིག་གིས་གསོང་པོའི་ལན་གསུངས་ཏེ། །ཕ་རོལ་སྨྲ་ཆེད་མཛད་ལ་གསོལ་བ་འདེབས། །ཞེས་གསུངས་པ་ལྟར། བླུན་པོ་ཕྱོགས་

[176A]༄༅། །ལྷུང་ཅན་འགའ་ཞིག་ནས་རྒོལ་བའི་རྣམ་པ་ཞུས་ཀྱང། དགག་ལན་ཚངས་པའི་ཐིག་གི་སྤུན་ཟླ་ལས། མཁས་པའི་བགྱི་བ་གསུམ་ལ་སེམས་ཀྱི་རྩལ། །འགྲན་པ་སྔོན་
བྱོན་དམ་པའི་སྲོལ་ཡིན་ཕྱིར། །གཏིང་ནས་སྡང་བ་མིན་ཀྱང་ཀྱལ་ཀའི་ཚིག་ཐོན་ཀུན་དཔྱོད་ལྡན་ཁྱོད་ཀྱིའང་བཟོད་པར་གསོལ། །ཞེས་གང་གསུངས་པ་ལྟར། བསྐུལ་བ་པོའི་མདོད་སྦྱར་གྱི་ཀྱལ་ཚིག་
ཕྲན་བུ་མི་གནང་དབང་མེད་བྱུང་བའང་རང་གིས་ནོངས་པར་ཞལ་གྱིས་བཞེས་ཏེ་རང་རྒྱལ་གཞན་ཕམ་གྱི་དགོངས་པ་གཏན་ནས་མེད་པར་འདི་ལ་བརྟེན་ནས་ཀྱང་རང་གཞན་གྱི་མ་རྟོགས་པ་དང་ལོག་པར་
རྟོག་པ་དང་ཐེ་ཚོམ་གྱི་དྲི་མ་ཐམས་ཅད་བསལ་ནས་བློ་གྲོས་གོང་འཕེལ་དུ་སོང་ན་ཅི་མ་རུང་སྙམ་པའི་སྒོ་ནས་འཇམ་པོའི་ཚིག་གིས་དྲང་པོའི་ལན་འབའ་ཞིག་གསུངས་པས་གཟུར་གནས་བློ་ལྡན་
མཐའ་དག་ངེས་ཤེས་ཇེ་འདྲོང་དུ་འགྲོ་ཞིང་གསུང་གི་འཕྲིན་ལས་ཀྱང་ཡར་ངོའི་ཟླ་བ་ལྟར་ཇེ་རྒྱས་སུ་འགྲོ་བ་བྱུང་སྟེ། དེ་ཡང་ས་སྐྱ་བའི་གདམས་པའི་བདག་པོ་ཞིག་ནས་ཨོཾ་གསུམ་མའི་སྔགས་འཕྲེང་
གཡོན་སྐོར་ཤ་སྟག་མཛད་པ་མི་འཐད་ཚུལ་ཞུས་པར་ལུང་རིགས་དྲི་མ་མེད་པའི་ཆར་བབས་ཏེ་མི་སྨྲ་བའི་བརྟུལ་ཞུགས་ལ་བཀོད་པ་དང། བླ་མ་འཇམས་དབྱངས་ཞེས་པ་མཁས་པའི་གྲགས་པ་

[176B] འབྱུང་བཞི་གཏོར་ཁྲིད་དུ་པཎ་ཆེན་ཆོས་རྒྱན་ལ་དགག་པ་བྱས་འདུག་ཅེས་ཕྲག་དོག་འགྲན་སེམས་ཀྱི་ཀུན་ནས་
བསླངས་པའི་སྙན་སྒྲོན་ཞུས་པར་ཡང། དང་པོར་ཕོ་ཉ་བརྒྱུད་ལུང་རིགས་དྲི་མ་མེད་པའི་དགག་སྒྲུབ་མཐའ་ཡས་པ་སྩལ་ཅིང། དེ་རྗེས་དངོས་སུ་བགྲོ་གླེང་མཛད་དུ་ཕེབས་པར་ཐུགས་ཐག་བཅད་པས་
དེ་འཕྲལ་ཕ་རོལ་པོ་འཇོལ་ཐབས་ཀྱིས་གླེང་མ་ནུས་པ་དང། བོན་གྱི་དྲང་སྲོང་རིག་གནས་ཕལ་མོ་ཆེ་ལ་མཁྱེན་པ་རྨད་དུ་བྱུང་བ་བླ་མ་མཁས་གྲུབ་ཅེས་པ་དང་སུམ་རྟགས་ཀྱི་སྐོར་ལ་འབེལ་གཏམ་
ཡུན་རིང་མཛད་པས་མཐར་ཁོང་ལན་གྱིས་ཕོངས་ཏེ། སུམ་རྟགས་ལ་ང་རང་ཚོའི་ཀུན་གྲོལ་གྲགས་པའི་གཞུང་འདི་འགྲན་ཟླ་མེད་པ་ཡིན་བསམ་རུང། བླ་མ་རིན་པོ་ཆེའི་སྐུ་གམ་དུ་འདིའི་
ཡང་བཟོ་ལྟ་འཆོར་འདུག་ཅེས་གཟུར་གནས་དམ་པའི་གསུང་རྗེན་པར་ཕེབས་པ་དང། ཕྱིས་མདོ་ཁམས་ནས་འཕྱན་པའི་སྔགས་གཟུགས་ཞིག་ནས་བླུན་པོའི་ཁྲོད་དུ་རང་ཉིད་ལ་མཁས་
པའི་གྲགས་པ་བསྒྲུབ་ཕྱིར་སུམ་རྟགས་ཀྱི་འགྲེལ་པར་དགག་ཚིག་བརྩམས་པར་ཡང་ཚངས་པའི་ཐིག་གི་སྤུན་ཟླ་ཞེས་མཚན་དོན་མཐུན་པའི་དགག་ལན་སྩལ་བས་སྔགས་འཆང་གི་ཁ་ལ་དོན་

[177A]༄༅། །དང་མཐུན་པའི་ལན་གླེང་དུ་མེད་པའི་རྒྱུ་བྱིན་པས་མཚོན། རྗེ་འདི་ཉིད་ཀྱིས་མདོ་རྒྱུད་རིག་གནས་སོགས་ཀྱི་དཀའ་གནས་ལ་འབེལ་གཏམ་མཛད་པ་ན་རྟོག་གེ་ལ་
སྦྱངས་པའི་མཁས་པ་ཇི་ལྟ་བུ་ཞིག་ཡིན་རུང་དགུན་གྱི་ཁུ་བྱུག་གི་ངང་ཚུལ་ལྷུར་ལེན་པ་འབའ་ཞིག་བྱུང་ངོ། །གསུམ་པ་རྩོམ་པའི་སྒོ་ནས་བསྟན་འགྲོའི་མཛད་ཚུལ་ནི། དེ་ཡང་བསྟན་
བཅོས་རྩོམ་པའི་རྒྱུ་ལ་རིག་པའི་གནས་ལྔ་ལ་མཁས་པ། སངས་རྒྱས་རྒྱས་ནས་བཟུང་སྟེ་དམ་པ་བར་མ་ཆད་པའི་མན་ངག་དང་ལྡན་པ། ཡི་དམ་ལྷའི་ཞལ་མཐོང་བའམ་གསུང་གི་གནང་
པ་གསུམ་ཡོད་ཅིང། དེ་དག་རེ་རེས་ཀྱང་གཞུང་ཕུན་སུམ་ཚོགས་པ་རྩོམ་ནུས་པར་གསུངས་པ་ལ། རྗེ་འདི་ལ་ནི་དེ་གསུམ་ག་ཚང་བ་གོང་དུ་བཤད་པའི་རྣམ་ཐར་གྱི་དངོས་ཤུགས་ཅིར་
ཁས་རྟགས་ནུས་སོ། །དེས་ན་རྗེ་བླ་མ་འདིས་མདོ་སྔགས་རིག་གནས་ཀྱི་གཞུང་དང། བསླབ་བྱ་གསོལ་འདེབས་སོགས་བཀའ་རྩོམ་ཇི་འདྲ་ཞིག་མཛད་པ་ཐམས་ཅད། རྗོད་བྱེད་ཀྱི་ཚིག་ཚོགས་
ཆུང་ཞིང་བརྗོད་བྱ་ཟབ་ལ་རྒྱ་ཆེ་བ། དབང་པོའི་རིམ་པ་ཐམས་ཅད་ཀྱིས་ལག་ཏུ་བླང་བདེ་ཞིང་རྣམ་པར་དག་པའི་ཁུངས་དང་ལྡན་པ། ཚིག་སྦྱོར་ལེགས་ལ་སྔ་ཕྱི་འབྲེལ་ཆགས་པ། བསྡུས་

[177B] གསུམ་ཕན་ཆགས་དང་སྒྲ་མེད་པ། ས་བཅད་ཀྱི་ཚིག་
རྐང་རེ་དབུགས་ཐད་གཅིག་ལ་མི་འགྲོ་བའི་ཚིག་རིང་པོ་མེད་པ། གཞུང་དོན་ཐམས་ཅད་བློ་ཡུལ་དུ་ལམ་གྱིས་འཆར་ཐུབ་པ་ཤ་སྟག་མཛད་པ་ལས། དེ་འདྲའི་གནད་དོན་བློ་ཡུལ་དུ་མེད་པར་མིའི་
ལད་ །དེ་ལྟ་བུའི་ལགས་བཤད་ཀྱི་བཀའ་རྩོམ་མཛད་པའང་འཁྲིད་ཡིག་གི་སྐོར། བླ་མའི་རྣལ་འབྱོར་གྱི་སྐོར། སྒྲུབ་ཐབས་ཀྱི་སྐོར། བསླབ་
བྱའི་སྐོར། དྲི་ལན་གྱི་སྐོར་སོགས་སྔར་བར་དུ་འཁོད་པ་ཤོག་གྲངས་སྟོང་ལ་ཉེ་བ་དང། བར་དུ་མ་འཁོད་པའང་ཤོག་གྲངས་བཞི་བརྒྱ་སྐོར་ཡོད་འདུག་པ་རྣམས་ཀྱི་མཚན་ཐོ་མདོར་བསྡུས་
རེ་འགོད་ཐུབ་ན་དགོས་པ་ཆེ་ཡང་ཡི་གེའི་ཁུར་གྱིས་འཇིགས་ནས་མ་སྤྲོས་སོ། །དེ་ལྟར་མཁས་པ་འཆལ་བར་མ་ཤོར། བཙུན་པ་རྨོངས་པར་མ་ཤོར། བཤད་པ་ཁ་བཤད་དུ་མ་ཤོར་
སྒྲུབ་པ་རང་དོན་དུ་མ་ཤོར་བའི་བདག་ཉིད་ཆེན་པོ་འདིས་མཐོན་པོའི་ཁྲིལ་འགྱིངས་ནས་བཟང་པོའི་ཟས་གོས་ལ་ལོངས་སྤྱོད་ཅིང་ཚེ་འདི་ཁོ་ནར་ཞེན་པའི་རྨོངས་པའི་འཁོར་གྱིས་

[178A]༄༅། །བསྐོར་བའི་བསྟན་འགྲོའི་དོན་རྣམ་ངག་མི་འོང་བར་གཟིགས་ནས། དབེན་པའི་རི་ལ་བཞུགས། འཚོ་བ་བྱ་ཚོལ་མཛད། ཡོན་ཏན་ཐམས་ཅད་སྦས། དམན་
པའི་ས་བཟུངས། ཆོས་བརྒྱད་རླུང་ལ་བསྐུར། དཀོན་མཆོག་སྤྱི་བོར་ཁུར། ཆེན་པོའི་ངོ་འཛིན་སྤངས། ཉམ་ཆུང་བརྩེ་བས་བསྐྱངས། སྡེ་སྣོད་གསུམ་གྱི་དོན་ཐམས་ཅད་སྐྱེས་བུ་
གསུམ་གྱི་ལམ་གྱི་རིམ་པར་བསྡུས་ནས་ཉམས་སུ་བཞེས། ཁྱད་པར་དུ་ཡང་རྗེ་བདག་ཉིད་ཆེན་པོས། ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ། །ཉོན་མོངས་ཚ་གདུང་སེལ་བའི་ཟླ་
བའི་འོད། །སྐྱེ་རྒུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །ཅེས་གསུངས་པ་ལྟར་ཞལ་གྱིས་བཞེས་པའི་བསླབ་ཁྲིམས་ཐམས་ཅད་ངོ་ལྐོག་
མེད་པར་བསྲུངས་པས་ཞབས་ཀྱི་པདྨ་གང་དུ་བཀོད་པའི་ས་རྡུལ་ཕྲ་མོ་ཡན་ཆད་ལྷ་མིའི་མཆོད་གནས་དམ་པར་གྱུར་པ་ཡིན་ནོ། །སྐུ་ནི་དོ་མཚར་མཚན་དཔེའི་རི་མོས་མཛེས། །
གསུང་ནི་མཐའ་དག་འགྲོ་བའི་ཡིད་བཞིན་འཇུག་ཐུགས་ནི་བདེན་ན་རྣམ་པར་མི་རྟོག་པའི། །རྒྱལ་བའི་སྲས་ཁྱོད་བསྟན་འགྲོའི་དཔལ་དུ་ཤར། །གསང་གསུམ་ཡོན་ཏན་ཉི་མའི་
[178B] །བསྟན་འགྲོའ་རྒུད་མུན་སེལ་ལ་ངོ་མཚར་ཅི། །འཕྲུལ་གྱི་མཛད་པའི་ཆ་ཤས་ཕྲ་མོར་ཡང། །གཞན་ཕན་བདུད་རྩིའི་ཟིལ་མངར་འབུམ་དུ་འཛག་ཡང་དག་ཆོས་པའི་སྒྲོན་མེས་
འགྲོ་བ་ལ། །བླང་དོར་གསལ་བར་སྟོན་པའི་མཐུ་མེད་ན། །བསམ་བཞིན་བྱོན་པར་ཞལ་གྱིས་འཆེས་མ་ཡང། །ལྔེར་བཟོའི་སྐུ་བཞིན་མཆོད་ཡུལ་ཙམ་དུ་བས། །མགོན་ཁྱོད་ཐོས་བསམ་སྒོམ་
པའི་ཁང་བཟང་རྩེར། །རིང་ནས་སོན་ཀྱང་ཐར་འདོད་གདུལ་བྱ་ལ། །ཐམས་ཅད་མཁྱེན་པའི་ལམ་ཆེན་འདི་ན་ཞེས། །སྟོན་ཕྱིར་དང་པོར་ཐོས་པའི་སྐས་ལ་འཛེགས། །ཁྱད་པར་རིག་གནས་འཆི་བ་
མེད་པའི་བཅུད། །མ་ལུས་ལོངས་སུ་སྤྱད་པའི་དགའ་སྟོན་གླུ། །སྔོན་མེད་ལེགས་བཤད་ཉམས་འགྱུར་སྣ་ཚོགས་པར། །འཆར་བའི་གོ་སྐབས་མཁའ་བཞིན་ཡངས་པར་གྱུར། །འདི་སྣང་བྱ་
བས་དབེན་པའི་གནས་མཆོག་ཏུ། །སྒོ་གསུམ་དགེ་ལ་བསྐུལ་བའི་ཏིང་འཛིན་ལས། །ནམ་ཡང་གཡོ་བ་མེད་པའི་རྣམ་ཐར་གྱིས། །ལྷར་བཅས་འགྲོ་བའི་གཙུག་ཏུ་ངལ་གསོ་བསྟེན། །ཉོན་
མོངས་མཚོན་ལ་སྲ་བའི་བསླབ་གསུམ་གོ་བརྟན་པོར་བགོས་པའི་རྒྱལ་སྲས་དཔའ་པོ་ཁྱོད། །སྒྲིབ་གཉིས་དགྲ་ལས་རྒྱལ་བའི་སྙན་གྲགས་ཀྱི། །བ་དན་སྲིད་ཞིའི་ཁང་བཟང་རྩེ་ན་བསླངས། །ཐུབ་

[179A]༄༅། །གསུང་མདོ་སྔགས་མུ་ཐིལ་ཡི་འཕྲེང། །འཇམ་དབྱངས་བླ་མའི་དགོངས་བཞེད་སྲད་བུ་ལ། །བསྟར་བའི་ལེགས་བཤད་འཕྲེང་བ་ཡིད་འོང་བས། །སྐལ་ལྡན་བློ་ཡི་མགུལ་
པ་མཛེས་པར་བྱས། །སྒྲུབ་དང་སུན་འབྱིན་དམ་བཅའི་མངའ་རྣོན་པོ། །ལུང་དང་རིགས་པའི་རྩལ་གྱིས་འཕངས་པའི་མོད། །རྒོལ་ངན་སྦྱིན་སྐྱེས་སྤོབས་པའི་གྲོང་ཁྱེར་ཀུན། །རྨེག་མེད་
བཅོམས་པའི་རྒྱལ་རྔ་སྲིད་རྩར་བརྡུངས། །དྲི་མེད་ལུང་རིགས་སྐྱ་དབར་ནས་དྲངས་པའི། །སྔོན་མེད་ལེགས་བཤད་གསེར་གྱི་གྲུ་བ་ཆེ། །གཞུང་ལུགས་རྒྱ་མཚོའི་ཕ་མཐལ་གཞལ་
བཟོད་པ། །སྐལ་བཟང་དོན་མཐུན་ཡོངས་ཀྱིས་བསྟེན་བྱར་བསྐྲུན། །དེ་ལྟའི་རྨད་བྱུང་མཛད་པའི་ལྕགས་ཀྱོ་ཡིས། །འདྲེན་པའི་ལས་བཟང་ཅན་གྱི་འགྲོ་བ་མང། །བདེ་ཆེན་ཐར་པ་ཆེན་པོའི་
གྲོང་ཁྱེར་དུ། །དགའ་བའི་ཅ་ཅོ་དང་བཅས་ངལ་གྱིས་སོང། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་
དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། རྣམ་ཐར་གྱི་དོན་བསྡུས་པའི་སརྒ་སྟེ་དགུ་པའོ།།    ༈    །།དེ་ལྟར་རང་དབང་ཐོབ་པའི་སྐྱེས་བུ་

[179B] །བདག་ཅག་གི་རྗེ་བཙུན་བླ་མ་དམ་པ་འདི་ཉིད་ཀྱིས་ཀྱང་
གང་ལ་གང་འཚམས་ཀྱི་མཛད་པ་འཕྲིན་ལས་ཀྱི་སྒོ་ནས་སྐུ་དངོས་ཀྱི་གདུལ་བྱ་རྣམས་སྨིན་གྲོལ་ལ་བཀོད་ཟིན་ནས། འཁོར་བའི་ཕུན་ཚོགས་ཀུན་གྱི་མཐའ་རྒུད་པས་སྡུད་པ་དང། བླ་མ་
དང་དམ་པའི་ཆོས་དཀོན་པར་སྟོན་པ་དང། སྐུ་གདུང་དང་རིང་བསྲེལ་ཙམ་གྱིས་ཀྱང་འདུལ་བར་འོས་པ་མང་ཞིག་མཆིས་པས་ན་དེ་དག་གི་དོན་ལ་གཞོལ་བ་སྐབས་སུ་བབས་པར་དགོངས་པ་ན་
སྔར་ཞབས་འབམ་ཀྱི་སྙུན་གཞི་ཞིག་དང། སྐུ་ན་ཧ་ཅང་སྨིན་པའི་དབང་གིས་སྐུ་ལ་ཟ་ཕྲུག་དང་སྐུ་བཞེངས་ཡང་ཡང་མཛད་དགོས་པ་བཅས་ཡོད་པར་བརྟེན་བཀའ་ཆོས་འཆད་སྤེལ་རྒྱ་ཆེན་
མ་གྲུབ་པ་ལོ་ཤས་སོང་ཡང། ཆབ་ཚན་ལན་ཁ་ཤས་མཛད་པ་སོགས་ལ་བརྟེན་དེ་དག་ཀྱང་ཕལ་ཆེར་རང་ཞིར་སོང་ནས་དམིགས་བསལ་སྐུ་ཁམས་ཉོག་ཚུལ་གཏན་ནས་མེད་རུང། བདག་
ཅག་བྱ་བ་འགའ་ཞིག་གི་ཕྱིར་དགེ་འཕེལ་དུ་ཞག་ཤས་སོང་ནས། མཐུན་མོང་ཞེས་པ་ལྕགས་ཁྱི་ཟླ་བ་བཅུ་གཉིས་པའི་ཚེས་ཉེར་དྲུག་གི་སྔ་ཆར་སྐུ་གམ་དུ་འབྱོར་པར། ད་ཆ་དགེ་སློང་གིས་དགེ་འཕེལ་

[180A]༄༅། །ཕྱོགས་སུ་བྱ་བ་བྱེད་དགོས་རྣམས་ལེགས་པར་གྲུབ་ནས་འདི་ཁར་འབྱོར་པ་དེ་ཤིན་ཏུ་ལེགས་པ་བྱུང། ད་རང་རེ་ཁུ་ཚན་སྔ་དྲོ་བའི་ཆེད་ངེད་ཀྱི་འཁྲིས་སུ་སྡོད་ཅིག་ཅེས་
ཕེབས་པ་བཞིན་སྔར་གཟིམ་ཕུག་གི་བྱང་ཕྱོགས་སུ་རྗེ་ཉིད་བཞུགས། ལྷོ་ཕྱོགས་སུ་བདག་ཉིད་སྡོད་པ་ཡིན་ཀྱང། དེ་ནུབ་ནས་བཟུང་སྐུ་གམ་ཁོ་ནར་འཇོག་པ་གནང། ལྷག་པར་དེ་ཉིན་སྔར་
དང་མི་འདྲ་བའི་དགྱེས་ཚུལ་ཚད་མེད་པ་དང་བཅས་གང་ཅིའི་གསུང་གླེང་ཤིན་ཏུ་འགོལ་བའི་དུས་འདས་ནས་དགོང་མོ་ལྗགས་ཐུན་ཚུགས་ཁར་ཡང་བཞད་མོ་དང་བཅས། དེ་རིང་ཡུལ་གཤིས་
ཤིན་ཏུ་གྲང་བ་བྱུང་ཡང་དགེ་སློང་སླེབས་ནས་སྔ་ཤིན་ཏུ་དྲོ་བ་བྱུང་བས་ཡུལ་གཤིས་ཁོ་རང་གྲང་ན་ཡང་གྲང། ཞེས་ཕེབས། དེའི་སང་ཉིན་ཡང་དགྱེས་པའི་གསུང་གླེང་འགོལ་བའི་མུ་ཞིག་ནས་
དགེ་སློང་དང་ཀུན་བཟང་དབང་མོ་གཉིས་དེང་ཀྱི་ཟླ་བོར་སླེབས་ནས་ལོ་ཇི་ཙམ་སོང་འདུག་ཅེས་ཕེབས་པར་ ཕ་ཕ་ལོ་དེ་ཙམ་སོང་བར་
འདུག་ལྕགས་ཕག་ཚེས་ན་ང་ཡང་ལོ་བརྒྱད་ཅུ་ཐམ་པར་སླེབ་རྒྱུ་ཡིན། དེ་སྐབས་འཇིག་རྟེན་ཕྱི་མའི་གཟིགས་མོ་ལ་ཡང་ཐེགས་འགྲོ་སྟེ་ལོ་དེ་ཙམ་འུ་རང་ཁུ་ཚན་འབྲལ་མེད་དུ་བསྡད་ནས་བློ་

[180B] ཞེས་ཕེབས་པར། སྤྱིར་སྐྱེས་བུ་དམ་པའི་གསུང་དང་ལྷག་པར་རྒྱུན་དུ་མི་མཁྱེན་པའི་ཚུལ་ཁོ་ན་ལས་དེ་འདྲའི་རིགས་གཏན་ནས་མི་གསུང་བ་ལ། ད་ལམ་ཐུགས་
ཐག་སྦད་ཆོད་ཀྱི་གསུང་དེ་འདྲ་ཕེབས་པ་ཤིན་ཏུ་མ་ལེགས་པར་བསམས་ནས་བདག་ཉིད་མི་བཟོད་པའི་སྔངས་སྐྲག་གིས་གློ་བུར་དུ་གདུངས་ཏེ་མཆི་མ་དྲག་ཏུ་འབབ་པའི་དུ་ངག་གིས། དེ་འདྲིའི་དགོངས་པ་གཏན་
ནས་མི་བཞེས་པ་མཁྱེན། དགུང་ལོ་བརྒྱད་ཅུ་ཡང་སྐུ་ན་ཧ་ཅང་སྨིན་པ་ཅི་ལ་ཡིན། པཎ་ཆེན་ཆོས་ཀྱི་རྒྱལ་པོ་དགུང་ལོ་གོ་གསུམ་དང་ཞ་ལུ་ལོ་ཆེན་བརྒྱད་ཅུ་གྱ་བརྒྱད་སོགས་སྔོན་གྱི་སྐྱེས་ཆེན་ཕལ་མོ་ཆེ་
ཡང་དགུང་ལོ་དགུ་བཅུ་གོ་བགྲང་བཞུགས་པ་མང་བར་མ་ཟད། དེང་གི་དུས་སུ་ཡང་རྩི་བ་རི་ནེ་རང་གི་བླ་མ་དང་སྲུང་མོ་ཁར་གསར་གྱི་རྨོལ་གཉིས་གོ་དྲུག་བསྡད་པ་མིག་མཐོང་ལག་ཟིན་ལགས་
པས༑ དེ་ཙམ་ངེས་པར་བཞུགས་པའི་ཞལ་བཞེས་ཐོབ་པ་ཞིག་ཅི་ནས་ཀྱང་མཁྱེན་ཞེས་གདུང་ཤུགས་དྲག་པོས་ཞུས་པར། ཧེ་ཧེ༑ དེ་འདྲའི་སྡུག་མདོག་བྱེད་མི་དགོས། སྔ་མོ་ང་ལོ་སུམ་ཅུ་ཟིན་
ཙམ་ལ་སོ་མང་པོ་བུད་པ་སོགས་ཚེ་ཧ་ཅང་མི་ཡོང་བའི་རྟགས་ཡོད་ཀྱང། བླ་མ་རིན་པོ་ཆེ་དེ་ཉིད་ཀྱིས་ཚེ་སྒྲུབ་གནང་སྨིན་མ་ཆག་པ་བྱེད་དགོས། ཚེ་འདིའི་རང་དོན་ཁོ་ནར་བསམས་ནས་ཚེ་སྒྲུབ་མི་རུང་

[181A]༄༅། །ཡང༑ བྱང་ཆུབ་སྒྲུབ་པའི་ལུས་རྟེན་འདི་འདྲ་རྙེད་དཀའ་བར་བསམས་ནས་ཚེ་སྒྲུབ་བྱས་པ་ལ་ཕན་ཡོན་མ་གཏོགས་ཉེས་པ་གཏན་ནས་མེད་ཅེས་ཕེབས་པ་ནས་བཟུང་
ཚེ་སྒྲུབ་རེ་མ་ཆག་པ་བྱེད་ཀྱི་ཡོད། དེའི་མཐུས་རེ་བདུན་བར་གྱི་གེགས་ལས་གྲོལ་བ་དང། དེ་ནས་བདུན་ཅུའི་བར་གྱི་གེགས་ལས་གྲོལ་བའི་ལུང་བསྟན་བྱུང། དེ་ནས་ཀྱང་ཚ་བོ་གཡང་ཆགས་
ཁྱོད་ཀྱིས་ཟླ་བོ་ཡང་རྩེ་བྱེས་ནས་ང་རང་སེས་དལ་དུ་ཐོས་བསམ་ཁོ་ནར་འབད་ཆོག་པ་བྱུང་བས་སྤྲོ་ལངས་ཏེ། ཚེའི་འདུ་བྱེད་ངེས་པར་བརྒྱད་ཅུའི་བར་ཐུབ་པ་ཞེས་བླ་མ་དཀོན་མཆོག་ལ་གསོལ་
བ་བཏབ་པ་ཡིན་པས། ད་བསམ་དོན་ལག་ཏུ་ལོན་རྒྱུ་རེད། གཞན་བླ་མ་མཁས་གྲུབ་མང་པོ་དགུང་ལོ་བདུན་ཅུ་དང་བརྒྱད་ཅུ་བཞུགས་ཡོད་ཞེས་རང་གིས་ཞལ་གྱིས་བཞེས་པ་དང། གཞན་གྱིས་
ལུང་བསྟན་པ་སོགས་འགའ་ཞིག་ལའང་དོན་དུ་དེ་འདྲའི་ཕྱོགས་ཡུལ་ན་མེད་པ་བྱུང་སོང། དེས་ན། བརྒྱད་ཅུའི་ལོ་ལ་སླེབས་པའི་དཔྱིད་ཟླ་ཐའི། །བཅོ་ལྔའི་ཚེས་གྱི་ནང་པར་དེ་བཞིན་གཤེགས།།
འཇིག་རྟེན་ཁམས་སུ་མི་སྣང་ལྟར་གྱུར་ནས། །མྱ་ངན་འདའ་བར་མཛད་ལ་ཕྱག་འཚལ་ལོ། །ཞེས་གསུངས་པ་ལྟར། སྤང་རྟོགས་ཀྱི་ཡོན་ཏན་མཐར་ཕྱིན་པའི་སངས་རྒྱས་ཐུགས་རྗེ་ཅན་དེ་ཡང་

[181B] ང་ཡང་བརྒྱད་ཅུ་ཐམ་པའི་ལོ་འདི་ལ་གནད་གཅོད་ཀྱི་སྡུག་བསྔལ་རྒྱུན་རིང་ཤུགས་དྲག་མེད་པར་ལུས་སེམས་འདི་
ངང་གིས་འབྲལ་ཐུབ་ན། ཁ་ནས་ཟེར་བ་ལྟར་དོན་ལག་ཐོག་ཏུ་བླངས་ནས་ཁོ་དགེ་སློང་དྷརྨ་བྷ་དྲས་སྐད་བཏངས་པ་རེད། ལོ་དེ་ལས་ལྷག་པ་བསྡད་ན་སྐྱེས་བུ་དམ་པ་རང་དབང་ཐོབ་པ་རེ་གཉིས་མ་གཏོག་
རྒ་བའི་སྡུག་བསྔལ་གྱིས་ཡུན་རིང་མནར་བ་དེ་ལ་ཚེ་རིང་བ་མི་ཟེར་ཚེ་འཆལ་བ་ཟེར་བ་ཡིན། ཞེས་སོགས་ཞིང་ཁམས་གཞན་དུ་གཤེགས་པའི་གསུང་སྦ་གསང་མེད་པར་ཕེབས། དེ་ཡང་སྐུ་ཚེའི་སྐོར་
ལ་ལུང་བསྟན་མང་པོ་དང་ཁྱད་པར་བསྙེལ་ཐོ་ཆུང་དུ་ཞིག་ཏུ། ཤིང་སྦྲུལ་ཟླ་བ་བརྒྱད་པའི་ཚེས་བཅུ་གཉིས་ཀྱི་ཐོ་རངས་ལོ་དྲུག་ནས་འཇིག་རྟེན་ཕ་རོལ་ཏུ་འགྲོ་བའི་ལུང་བསྟན་བྱུང། ཞེས་གསལ་འདུག་
པ་དེའི་དུས་ཐོག་ཏུ་ཕེབས་པར་མངོན། ལྕགས་ཕག་ཟླ་བ་དང་པོའི་ཚེས་གཅིག་གི་ཉིན་ཡི་ཁྲོད་སྤྱིའི་དགུང་གསར་སྐུ་སྐལ་འབུལ་སྐབས་རྟེན་འབྲེལ་ཤིན་ཏུ་ལེགས་པ་བྱུང། དེ་ཉིན་བདག་ནས་སྔར་
ཆབ་ཚན་མཛད་པ་རྣམས་ཀྱང་གང་ཅིར་སྐུ་འཕྲོད་ཤིན་ཏུ་ཆེ་བ་བྱུང་བས། འདི་ལོ་ཡང་ཟླ་བ་གཉིས་པའི་ནང་ཆབ་ཚན་ཞིག་གནང་བ་ལེགས་མིན་གྱི་ཐུགས་བརྟག་བཀའ་དྲིན་ཆེ་བ་ཞེས་ཞུས་པར་

[182A]༄༅། །མི་འཆི་ཁར་ཆུ་ཚན་བྱས་པས་ཅི་ཡོང། ང་འདི་ལོ་མི་སྡོད་པར་ཐག་ཆོད་པའི་སྐད་ཆ་ཁ་སང་ནས་ལབ་པ་ལྟར་ཡིན། དེ་བས་སེར་ཚོགས་སོགས་དགེ་ཕྱོགས་བྱེད་
རྒྱུ་རྣམས་གོང་འཕེལ་ཡོང་བའི་ཐབས་ཀྱིས་གསུང་བར། ད་དུང་རྒྱུ་མཚན་དང་བཅས་ཐུགས་བརྟག་ཅིག་ཅི་ནས་ཀྱང་བཀའ་དྲིན་ཆེ་དགོས་ཚུལ་ཞུས་པར། འོ་ན་དགེ་སློང་གི་གློ་ཁ་རྫོགས་
ཕྱིར་བརྟག་པ་བྱས་ཆོག་སྟེ། རྒྱུན་པར་ཡང་ང་རང་གི་སེམས་ལ་གང་བསམ་ལས་གཞན་དུ་འབབ་པའི་སྲོལ་མེད་པས་ད་ལམ་ཡང་བབས་ནི་མི་ཡོང་ཞེས་གསུངས་ནས་ཐུགས་བརྟག་
མཛད་ཀྱང་མ་བབས་པར་བཞད་མོ་དང་བཅས། འོ༑ ངས་ཀ་བྱས་ཁོ་དགེ་སློང་བྷརྨ་དྷ་དྲ་ལ་གང་ཟེར་ཕྲན་བུ་ཡོད་པའི་བཟོ་མ་བྱུང་ངམ། དེ་ལ་བསམས་ནས་ད་ཕྱིན་ཆད་ང་རང་གིས་གང་
ཟེར་ལས་སྨན་པ་ལ་སྟོན། སྨན་ཟོ་ཞེས་སོགས་དོན་མེད་ཀྱི་ཨུ་ཚུགས་མ་བྱེད། ངེད་སོ་སོ་སྐྱེ་བོ་ལ་ནུས་པ་མེད་རུང་མཐོང་ཐོས་དྲན་རེག་གི་འགྲོ་བ་རྣམས་གནས་སྐབས་དང་མཐར་ཐུག་ཏུ་
དགེ་བའི་བླ་མ་དཀོན་མཆོག་ལ་གསོལ་འདེབས་དང་སྨོན་ལམ་རེ་བྱེད་ཀྱི་ཡོད་པས། འཆི་ཁའི་སྨོན་ལམ་མཐའ་བཙན་པ་དང། དཀོན་མཆོག་གི་ཐུགས་རྗེ་ནུས་པ་དང། ཁོ་རང་ཚེའི་དད་

[182B] ང་དང་འཕྲད་འདོད་པ་ཐམས་ཅད་བཀག་པ་མེད་པར་སྲིབ་ཙམ་རེ་གཏོང་ལུགས་གྱིས། ཞེས་ཕེབས་པ་ལྟར་འདི་ནས་བཟུང་ཟླ་
བ་གསུམ་པའི་ཚེས་ཉི་ཤུའི་བར་བཅར་མི་ཚང་ སྡིག་སྤོང་དགེ་སྒྲུབ་ཀྱི་བསླབ་བྱ་ཆོས་འབྲེལ་སོགས་རང་རང་གི་རེ་བ་སྐོང་བར་མཛད་ཅིང་
ཐམས་ཅད་ལ་དམ་རྫས་བདུད་རྩི་རིལ་བུ། རྟེན་བསྡུས། མ་ཎི་རིལ་བུ་སོགས་བྱིན་རླབས་འབོར་ཆེ་བ་རེ་སྩལ། ཁྱད་པར་དྲག་གཞན་ཐམས་ཅད་ལ་ཞིང་ཁམས་གཞན་དུ་གཤེགས་པའི་གསུང་སྦ་
གསང་མེད་པར་གནང་བས་ཕལ་མོ་ཆེས་སྔར་བྱས་ཀྱི་སྡིག་པ་ལ་བཤགས་པ་དང། ཕྱིན་ཆད་མི་བྱེད་པའི་དམ་བཅའི་ཐོག་འབྲལ་མེད་རྗེས་སུ་འཛིན་པའི་གསོལ་འདེབས་ནན་ཆེ་བར་མཛད་འདུག་
འདི་ལོ་ཆོ་འཕྲུལ་ཐོག་བཞད་དགོན་ཁག་ལ་མང་འགྱེད་སྔ་ལོ་ལྟར་དང། བརྒྱ་མཆོད་སྣ་ལྔ་ཚར་དགུ་སྙན་ཤལ་དང་བཅས་པ་གནང། ཚེས་གསུམ་ལ་སེར་ཚོགས་ཚུགས། ཚེས་བཅོ་བརྒྱད་ལ་བསྙེན་
སོང་ཉེར་གསུམ་ནས་སྦྱིན་སྲེག་དང་ཉེར་གཅིག་ལ་ཚོགས་འཁོར་བཅས་མཛད་ནས་ཉེར་དྲུག་ལ་གྲོལ། དེ་ཐོག་བརྒྱ་མཆོད་སྣ་ལྔ་ཕྱེད་བཅུ་བཞི་སོང། འདི་སྐབས་ཀྱང་ཞལ་སློབ་སྤྱི་དང་ཁྱད་པར་གྲུ་

[183A]༄༅། །འཛིན་བླ་མ་རིན་པོ་ཆེར་ཞིང་ཁམས་གཞན་དུ་དགོངས་པ་གཏད་པའི་གསུང་གསལ་རྗེན་དུ་ཕེབས་པར་བརྟེན་ཚར་མ་ཐུགས་ངལ་ཤིན་ཏུ་ཆེ་བས་འཁོས་བསྟུན་ཞབས་
བརྟན་ལ་འབང་འབུང་དང། ཁྱད་པར་ཚོགས་འཁོར་ཉིན་རི་རྒྱུད་དགོན་ཁག་གསུམ་ནས་ཞབས་བརྟན་གསོལ་འདེབས་ཞུས་པར་རྟེན་འབྲེལ་ཤིན་ཏུ་ལེགས་པ་བྱུང་ཡང་ཞལ་བཞེས་ལ་
འགྱུར་ལྡོག་མ་བྱུང། དེ་སྔ་སྐུ་ན་སྨིན་པའི་དབང་གིས་སྐུ་བཞེངས་རྟག་ཙམ་གནང་དགོས་དང། སྐུ་བད་ཀྱི་རྐྱེན་ལྟ་བུས་མ་གུལ་གློ་ཕྲན་བུ་བཞེང་བ་ལས་དམིགས་གསལ་སྐུ་ཁམས་ཉོག་ཚུལ་
མེད་རུང། ཟླ་བ་དང་པོ་ཉིས་བརྩེགས་ཡོད་པའི་ཕྱི་མའི་འོག་ནས་བཟུང་ལྗགས་སྨིན་བཞེས་རྒྱུ་ཇེ་ཞེན་དང་བགྲེས་ཚུལ་ཡང་ཉི་མ་རེ་རེ་བཞིན་ཇེ་ཆེར་འགྲོ་ཞིང་ཞབས་ངར་ལ་སྐྲངས་སྦོས་ཕྲན་
བུའི་ཚུལ་བཞེས་བྱུང་བར། གསུང་བབས་དང་བཅས་མི་ལེགས་པར་བསམས་ནས། ཆབ་ཀྱི་ཉེན་དོགས་དང་བཅས་ཨིམ་ཆི་འཕྲིན་ལས་མགོན་པོ་བོས་ནས་གསོལ་སྨན་ཞིག་ངེས་པར་
བཞེས་ན་ལེགས་ཚུལ་ཞུས་པས། ད་ལྟ་རྐང་པ་ཇི་ཙམ་སྐྲངས་རུང་རླུང་གི་རྐྱེན་ལས་ཆུའི་དོགས་པ་གཏན་ནས་མེད། ལར་ནས་སྔོན་དུ་ལབ་པ་ལྟར་ངའི་ནད་འདི་སྨན་པར་བསྟན་རུང་ཕན་ཚུན་
[183B] འོན་ཀྱང་ད་ལམ་དགེ་སློང་གི་རེ་བ་རྫོགས་ཕྱིར་སྨན་པ་འབོད་རྒྱུ་
སོགས་བློ་མཐུན་གྱིས་ཕན་བསྐྱེད་ཡོང་མིན་བལྟའོ། །ཞེས་ཕེབས་པ་ལྟར། སྨན་པ་བོས་ནས་ཕྱག་རྩ་སོགས་ཕུལ་བར། ད་ལྟ་སྐུ་རླུང་སྐྱ་སྦོས་ཡིན་རུང་འདི་ཉིད་ཆབ་ཆུའི་སྣ་འདྲེན་ཡིན་པས་ངེས་
པར་གསོལ་སྨན་ཞིག་བཞེས་དེ་གོས་ཚུལ་ཞུས་པ་ལྟར། དེ་དགོང་སེ་འབྲུ་ཀུན་ལྔན་ཐུན་གཅིག་བཞེས་པས་སང་ཉིན་ཞབས་ཀྱི་སྐྲངས་སྦོས་ཤིན་ཏུ་ཆེ་བར་སོང་འདུག་པས། འོ༑ ངས་ཀ་སྨན་ཟས་
ནས་གནོད་རྐྱེན་མ་གཏོགས་ཕན་བསྐྱེད་མི་ཡོང་བྱས་པ། ད་ཕྱིན་ཆད་སྨན་ཐུན་གཅིག་ཟ་རུང་རྒྱུ་མ་རེད། ཅེས་ཕེབས་པ་ལྟར། དེ་ནས་བཟུང་ཞབས་དར་ལ་མར་ཁུ་དང་གསོལ་ཞིབ་ཀྱི་སྐུ་བྱུག་ཕྲན་
བུ་ལས་གཞན་པའི་སྨན་དཔྱད་རིགས་གཏན་ནས་མ་བཞེས། འོན་ཀྱང་སྐབས་སྐབས་སུ་ནི་སྐྲངས་སྦོས་ཐམས་ཅད་རང་ཞིར་འགྲོ་ཞིང། རེས་འགའ་ནི་རྐྱེན་ཅི་ཡང་མེད་རུང་སྔར་བཞིན་འཕར་བ་
དང། ཆོས་ཀྱི་གསུང་གླེང་ལ་ཐུགས་གཞོལ་བའི་ཚེ་ནི་སྙུན་གཞི་གང་ཡང་ཡོད་པའི་རྣམ་པ་མི་མཛད་ཅིང་སྐུ་བཞེངས་ཀྱང་ཡུན་རིང་པོའི་བར་དུ་གནད་མི་དགོས་པར་བཞུགས་གདན་འཇགས་རྐྱང་

[184A]༄༅། །མཛད་པ་སོགས་ཐ་མལ་བ་རྒས་པ་དང་ན་བ་ལྟ་བུའི་རྣམ་པ་ཕྲ་མོ་ཙམ་ཡང་མི་མངའ་བས་གདུལ་བྱ་དད་གུས་ཀྱི་དཔལ་ལ་སྦྱོར་བར་མཛད། འདི་སྐབས་བདག་ཉིད་ནས་
བཞད་དགོན་ཁག་སྤྱི་དང། ཁྱད་པར་དངུལ་རི། གྲུ་འཛིན། པད་ཆོས་རྣམས་སུ་མང་ཇ་འབོར་ཆེ་བ་དང། ཚེས་ཉི་ཤུ་ནས་བཟུང་བཀྲ་ཤིས་དགེ་འཕེལ་དུ་བཀའ་འགྱུར་གསུང་སྒྲོགས། པད་
ཆོས་སུ་སྒྲོལ་མ་འབུམ་ཕྲག་སོགས་ཞབས་བརྟན་རྒྱ་གང་ཆེ་ཞུས་ཤིང། དེ་མཚུངས་བཀྲ་ཤིས་ལྷུན་པོར་ཡང་མང་ཇའི་བསྙེན་བཀུར་ཞུ་རྩིས་ལ་ཞལ་འདོན་གང་ཞུས་པ་ལེགས་ཀྱི་བཀའ་སློབ་
ཞུས་པར། དགེ་སློང་ནས་ལྷག་བསམ་བཟང་པོས་བཀའ་འགྱུར་རིན་པོ་ཆེའི་གསུང་སྒྲོགས་སོགས་བྱས་པ་ལེགས་ཚོགས་ཆེ། ང་ཡང་ཚོགས་ཆེན་མང་ཇའི་ཞལ་འདོན་ལྟུང་བཤགས་དང་བཟང་
པོ་སྤྱོད་པ་སོགས་སྨོན་ལམ་ཞུས་ན་དགེ་འདུན་སུམ་སྟོང་བརྒྱད་བརྒྱའི་བྱིན་མཐུ་བསམ་གྱིས་མི་ཁྱབ་པས་ཕན་ཐོགས་ཆེན་པོ་ཡོང་བར་འདུག་གསུང་པར། ད་ལམ་སྐུ་རིམ་རྣམ་གསུམ་ཟློག་བཅས་
ཤིག་ཞུས་ཆོག་པ་ཞུས་པར། ང་རང་གི་འདོད་པ་ནི་གོང་དུ་ལམ་པ་དེ་ཡིན། བླ་མའི་འདོད་པ་སྒྲུབ་པ་ལས་ལྷག་པའི་ཞབས་བརྟན་བྱ་རྒྱུ་ཅི་ཡོད། ཅེས་ཕེབས། རྐྱང་ཆད་བླ་མ་དཀའ་ཆེན་རིན་པོ་

[184B] ཁྱད་པར་ངེས་འབྱུང་དང་བྱང་ཆུབ་ཀྱི་སེམས་བཅོས་མིན་ཐུགས་རྒྱུད་ལ་མངའ་བའི་ཤུགས་དང། བླ་མ་ལ་མི་ཕྱེད་པའི་
དང་གདུང་རྩེ་གཅིག་པའི་དབང་གིས་སྤྱན་ཆབ་ལྷུག་པར་འབྱིན་བཞིན་དུ། མཁས་གྲུབ་ངག་དབང་རྡོ་རྗེ་དང་མཚུངས་པར་དགུང་ལོ་གྱ་བཞིའི་བར་ཞབས་པད་བརྟན་དགོས་པའི་གསོལ་འདེབས་
ལུང་རིགས་ཀྱི་ལམ་ནས་དྲངས་པ་ཞག་ལྔ་དྲུག་རིང་བཏུད་མར་ཞུས། དེ་སྐབས་དགེ་འཕེལ་ཚོགས་སྤྱི་ནས་བླ་མ་དབུ་ཆོས་གསུམ་བཅར་ཏེ་གསོལ་འདེབས་ནན་ཆེན་མཛད་ཀྱང་ཞལ་བཞེས་ལ་
འགྱུར་བ་མ་བྱུང། འོན་ཀྱང་དེ་ཉིན་དགྱེས་ཚུལ་ཤིན་ཏུ་ཆེ་ཞིང་སྙུན་གཞི་གང་ཡང་ཡོད་པའི་ཚུལ་མེད་པར་བླ་མ་དཀའ་ཆེན་རིན་པོ་ཆེ་དང་བཅས་སྐུ་གམ་དུ་ལྷོད་བཞུགས་ཐོག་མཁས་གྲུབ་
ངག་དབང་རྡོ་རྗེའི་ངོ་མཚར་བའི་རྣམ་ཐར་དང་རང་ཉིད་ཀྱི་སྐུ་ཚེ་འདིའི་མཛད་པ་རགས་བསྡུས། ཁྱད་པར་ལུང་འདྲེན་དུ་མ་དང་བཅས་སངས་རྒྱས་ཐུགས་རྗེ་ཅན་དང་མཚུངས་པར་བརྒྱད་ཅུ་ཐམ་
པའི་སྐབས་འདིར་ཞིང་ཁམས་གཞན་དུ་གཤེགས་པར་ཐུགས་ཐག་ཆོད་པའི་གསུང་མང་པོ་བཞད་མོ་དང་བཅས་ཕེབས་པས། ཁོང་རྣམས་ཀྱིས་དགེ་འཕེལ་གྲྭ་བྱིངས་ལའང་ཞལ་བཞེས་ཤིན་ཏུ་

[185A]༄༅། །ངན་པ་ལས་སྐུ་ཁམས་ཉོག་པ་གཏན་ནས་མི་བདེན་ཚུལ་གསུང་འདུག། དེ་མཚུངས་ཟླ་བ་འདིའི་མཇུག་ཐོབ་རྒྱལ་བླ་མ་རིན་པོ་ཆེ་ཕེབས་པར་ཡང། ལོ་བརྒྱད་ཅུ་ལྷག་སྡོད་
པའི་འདུན་པ་སྔ་མོ་ནས་མེད་པས་རང་གི་འདོད་པ་ཡང་དེ་ཁས་རྫོགས། སློབ་མའི་ངོས་ནས་བྱས་ན་རྐྱང་ཆད་བླ་མ་དཀའ་ཆེན་ལགས་འདི་ཡང་དགའ་མོ་བྱས། གྲུ་འཛིན་བླ་མ་དཀའ་ཆེན་
ལགས་ཀྱང་དགའ་མོ་བྱས། དགེ་སློང་ལགས་རང་ཡང་དགའ་མོ་བྱས། དེའི་མུར་བདག་ཀྱང་འདྲེན་པར་མཛད་ནས་སློབ་མ་ཡང་དེ་ཙམ་རེད། ད་བྱ་བ་གང་ཡང་མ་འགྲུབ་བསམ་པ་དང་
འཁོར་དང་གནས་ལུས་ལོངས་སྤྱོད་གང་ལ་ཡང་ཆགས་ཤིང་ཞེན་པ་ནི་གཏན་ནས་མི་འདུག། འདི་འདྲའི་མུར་མཉེམ་མཉེམ་སོང་ན་དེ་ཁས་འགྲིག་པ་འདུག། ཅེས་སོགས་ཞལ་མི་བཞུགས་
པའི་གསུང་ཁོ་ན་གསལ་རྗེན་དུ་ཕེབས་པར། བཅོས་མིན་གྱི་དང་གདུང་ཤུགས་དྲག་གི་སྒོ་ནས་སྔ་སོར་བཞད་ལུང་གང་གིས་གསོལ་འདེབས་ཞུས་སྐབས་རབ་སྐུ་ཚེ་རྫོགས་མཐའ་མེད་པ་ཞིག་དང་
མཐར་ཡང་མཁས་གྲུབ་ཆེན་པོ་ལྟར་བརྒྱད་ཅུ་གྱ་བཞི་བཞུགས་དགོས་པའི་གསོལ་བ་བཏབ་སྐབས་དེ་དོན་གནང་རྒྱུར་ཐུགས་ཐག་ཆོད་པ་ཡིན་པས། དེ་ལས་མ་གཡོས་པ་ཞིག་ཐུགས་རྗེས་

[185B] རེས་འགའ་ནི་དྲག་ཏུ་བཤུམས་ཤིང་གསུང་གཅོང་གི་སྨྲེ་སྔགས་འདོན་པ་དང། ཞལ་གྱིས་མི་བཞེས་པའི་གསུང་ཕེབས་རིགས་
ལའང་གཅིག་ལན་གཉིས་འདེབས་ཀྱིས་སྡུག་ཡུས་དང་བཅས་ཉིན་མང་པོ་བཏུད་ནས་གསོལ་འདེབས་མཛད་ཀྱང། སྔ་མོ་རང་ནས་དཀོན་མཆོག་ལ་གསོལ་བ་འདེབས་པ་དང། རང་གི་འདུན་པ་
གཏོང་ལུགས་བཅས་གང་གི་སྒོ་ནས་ཀྱང་བརྒྱད་ཅུ་ཐམ་པ་ཁོ་ན་ལ་ཐག་ཆོད་པ་ཡིན། སངས་རྒྱས་ཐུགས་རྗེ་ཅན་ཡང་བརྒྱད་ཅུ་པ་ལ་མྱ་ངན་ལས་འདའ་ཚུལ་བསྟན་པ་ལྟར་བརྒྱད་ཅུའི་སྐབས་འདིར་
ཤི་ན་དེ་ལས་སྐལ་བ་བཟང་བ་ག་ལ་འོང། བརྒྱད་ཅུ་རྩ་བཞི་བསྡད་ན་ལྟས་ངན་བརྒྱད་ཅུ་རྩ་བཞི་ཞེས་སྡུག་པའི་ཚད་དུའང་འཇོག་པ་ཡིན་ཞེས་དང། དགོང་གཅིག་བདག་ཅག་མཆེད་དང་བཅས་
སྐུ་མདུན་དུ་ཡོད་སྐབས་ཀྱང་རྒྱུ་མཚན་དང་བཅས་ཞབས་པད་བརྟན་དགོས་པའི་གསོལ་འདེབས་ནན་ཆེན་མཛད་སོང་བར། དེ་འདྲ་ཏ་ང་རང་ལ་ཤ་ཚ་ཚད་ཀྱིས་ཟེར་བ་རེད། རྐྱང་ཆད་བླ་མ་
དཀའ་ཆེན་ལགས་ནས་ཀྱང་གསུངས་བྱུང་ཏེ། ངའི་སེམས་འདི་གཞོན་དུས་རང་ནས་ང་རང་གིས་འཁྲིད་པ་མ་གཏོགས་གཞན་གྱི་ཁས་ནམ་ཡང་འཁྲིད་མ་མྱོང། ང་ཡང་ང་རང་གི་བློར་གང་ཤར་

[186A]༄༅། །བ་འདི་མ་གཏོགས་གཞན་གྱི་ཅ་ལེ་ཅོ་ལེ་ལ་ཉན་རྒྱ་ཅི་ཡོད་ཅེས་བཀའ་བཀྱོན་པའི་ཚུལ་གྱིས་དེད་དཔོན་ནོར་བུ་ལོན་ནས་རང་ཡུལ་དུ་ལྡོག་པའམ། བུ་ཕ་ཁྱིམ་དུ་འགྲོ་
བ་ལྟ་བུའི་རྔམ་པའི་ཚུལ་མཛད། ཟླ་བ་གཉིས་པའི་ཚེས་བཅུ་བདུན་ཉིན་གྲུ་འཛིན་སྐུ་ཞབས་ནས་བཀའ་བཀོད་མཛད་དེ། རི་རྒྱུད་དགོན་ཁག་གསུམ་སོགས་ཞལ་སློབ་སྤྱི་སྒེར་ནས་བཞད་དགོན་
ཁག་ལ་མང་ཇ་དང། འགའ་ཞིག་ལ་དངུལ་འགྱེད་དང་བཅས་ཞབས་བརྟན་ཞུས་པར་མ་ཟད། རྗེ་བླ་མ་མཆོག་ལ་མཎྜལ་སྐུ་གསུང་ཐུགས་རྟེན་ལ་སོགས་པའི་དངོས་འབུལ་དང་བཅས་རྗེ་གྲུ་
འཛིན་པ་ནས་གསོལ་འདེབས་དངོས་གཞི་མཛད་ཅིང། གཞན་ཡང་མང་པོས་སྙིང་ནས་གསོལ་བ་བཏབ་སྐབས་ཞལ་རས་ཀྱི་མདངས་གསལ་ཞིང་འོད་འབར་བ། རྟེན་གསུམ་རྣམས་རེ་རེ་ནས་
ཕྱག་ཏུ་བཞེས་ཏེ་བྱིན་ཞུ་མཛད་པ། སྨིན་མཚམས་སུ་ལི་ཁྲིའི་ཐིག་ལེ་བཞེས་པ་རྣམས་དགྱེས་ཚུལ་གྱིས་མཛད། ཁྱད་པར་ཞབས་བརྟན་འབུལ་ཉེ་རང་དུ་རྣམ་དཔྱོད་དང་ལྡན་པ་བཀྲས་ལྷུན་
དགེ་སློང་དྲུང་རམ་པ་དགེ་ལེགས་རྒྱལ་མཚན་ལགས་བརྒྱུད་གཞིས་ཞོལ་སེ་མ་སྤག་ར་བའི་གཟིམ་དཔོན་ཚེ་དབང་རྣམ་རྒྱལ་ལགས་ནས་ཡོངས་འཛིན་བློ་བཟང་བསྟན་འཛིན་གྱི་དབུ་ཞྭ་དང་སྐུ་

[186B] དངུལ་གྱི་ཚེ་བུམ་གསར་བཞེངས་བཅས་འབུལ་རྒྱུ་བ་རྣམས་ཏི་ཕེབས་པར་རྗེ་ཡང་ཆེས་དགྱེས་པ་དང་བཅས། ད་ལམ་ཐུགས་འདུན་འགྱུར་བའི་ཞལ་བཞེས་ཐོབ་ངེས་འདུག་སྙམ་ནས་ལུས་སེམས་
དགའ་བ་དེས་ཁྱབ་འགྲོ་བ་བྱུང་ཡང། གསོལ་ཇའི་ཇ་གྲལ་འགྲིག་མ་ཐག་གྲུབ་པའི་དབང་ཕྱུག་བློ་བཟང་རྣམ་རྒྱལ་ཞིང་བརྗེ་ཁར་ཡོངས་འཛིན་པཎྜི་ཏ་ཆེན་པོ་ལ་སོགས་པའི་ཞལ་སློབ་རྣམས་ནས་རྩེ་
གཅིག་གུས་གཅིག་གིས་ཞབས་བརྟན་དང། ཐུགས་ཁྲལ་ཤིན་ཏུ་ཆེ་བ་མཛད་གཤིས། ཁྱེད་གྲོགས་པོ་ཚོས་འདི་ཁ་ཙམ་གྱི་དག་སྣང་བྱེད་ལུགས་ཀྱིས་དབེན་ནས་སྙན་བརྒྱུད་ཀྱི་བསྟན་པ་འདི་ད་དུང་
དར་རྒྱུ་ཡིན་ཤས་ཆེ་གསུངས་པ་ལྟར། ཁྱེད་རྣམས་ནས་ཀྱང་བདག་ཅག་བླ་མར་བཟུངས་ཏེ་དངོས་པོ་ཕངས་པ་མེད་པར་གཏོང་བ་དང་བཅས་དད་གུས་རྩེ་གཅིག་ཏུ་མཛད་ལུགས་འདིས་རྗེ་བཙུན་རྡོ་རྗེ་
རྣལ་འབྱོར་མ་ལ་སོགས་པའི་སྙན་བརྒྱུད་ཀྱི་བསྟན་པ་འདི་རེ་ཞིག་དར་པོ་ཡོང་རྒྱུ་ཡིན་པ་འདྲ་ཞེས་དང། ཐུགས་སྲས་ཆེན་པོ་རྣམས་ལ་དགྱེས་པའི་སྤྱན་གྱིས་གཟིགས་ཏེ། ང་ཕ་རྒན་གྱི་བྱ་བ་ཟིན་
ནས་གདའ། །ཁྱེད་བུ་སློབ་ཚོའི་རེས་སུ་བབས་ནས་གདའ། །ཞེས་ཞིང་ཁམས་བརྗེ་ཁ་མའི་རྣམ་ཐར་དཔེ་དོན་སྦྱར་ནས་གསུང་པ་ལས་ཞལ་བཞེས་བཟང་བ་གང་ཡང་མ་ཐོབ། ཁོང་རྣམས་ཕྱིར་ཕེབས་

[187A]༄༅། །འཕྲལ་བདག་ཅག་སྐུ་གམ་དུ་འབོད་གནང་གིས། ང་ལ་རིམ་གྲོས་དགོས་པ་གཞན་མེད་རུང་ད་ལྟ་ངའི་འབྱུང་བ་འདི་ཚོ་ཆ་སྙོམ་པོ་རང་མི་འདུག་འདི་ཆ་སྙོམ་དུ་
སོང་ནས་བདེ་བའི་སྐབས་ཤིག་ལུས་སེམས་འབྲལ་ཐུབ་པ་བྱ་རྒྱུ་ཡིན་པས་དེའི་ཆེད་དུ་དགོན་ཁག་གསུམ་ལ་སྒྲོལ་མ་གྲངས་གསོག་བྱ་རྒྱུ་དང། རྐྱང་ཆད་བླ་མ་དཀའ་ཆེན་ལགས་དང་
དབུ་མཛད་རྣམ་རྒྱལ་གཉིས་སུ་འབྱུང་བཞི་གཏོང་རྒྱུ་རེ་ཕུ་ལ་ཞེས་ཕེབས་པ་ལྟར་མང་ཇ་སོགས་འབོར་ཆེ་བ་ཕུལ། གཞན་ཡང་འབྲོང་ཕུ་འདུས་སྤྱི། རེ་བར་བླ་མ་དགེ་སློང་ལགས། བླ་མ་
དབུ་མཛད་རྣམ་རྒྱལ་ལགས། འབྲོང་པ་ཆོས་མཛད་ལགས་དཔོན་འཁོར། ནེའུ་གསིང་པ། དཀྱིལ་ཤར། དབང་འདུས་ཚེ་རིང་ལགས་སོགས་སེར་སྐྱ་མང་པོ་ནས་ཀྱང་ཞིང་གཤེགས་ཉེའི་
བར་གསོལ་འདེབས་ནར་མར་ཞུས་རུང་ཞལ་བཞེས་གཏན་ནས་མ་ཐོབ། ཐོབ་རྒྱལ་བླ་མ་རིན་པོ་ཆེ་ཕེབས་ཀའི་ཐོན་ཕྱག་སྐབས་ཀྱང་སྐུ་ཁམས་དྭང་ཚུལ་གྱིས་རབ་མཁས་གྲུབ་ཆེན་པོ་དང་
མཚུངས་པ། ཐ་ནའང་ལོ་རེ་གཉིས་ཤིག་ཞབས་པད་བརྟན་དགོས་པའི་གསོལ་འདེབས་མཛད་སོང་ཡང། དེ་ལ་བཀའ་ལན་གང་ཡང་མི་སྩོལ་བར། འོ་དགེ་སློང་ལགས་རང་གཞི་ཚུལ་

[187B] ཁྱད་པར་བདག་ཅག་གི་སྐོར་ལ་ད་སྔ་ནས་བཀའ་ཡང་ཡང་སྩོལ་མུས་ལས་ཀྱང་ནན་ཆེ་བའི་ཚུལ་
དུ། ང་ད་ལྟ་ཚ་བོ་གཡང་ཆགས་འདིས་མགོ་འདོན་པ་རེད། འདི་གཟུགས་གཞི་བདེ་མིན་བྱུང་ན་ང་ལོང་བ་ཐང་དཀྱིལ་དུ་ལུས་འགྲོ་བ་འདུག་པས། རེ་ཞིག་འདི་ལ་ན་ཚ་སོགས་མི་འབྱུང་བར་མ་
ཟད། འདི་ཁམས་བཟང་ཞིང་ཚེ་རིང་བ། ཐོས་བསམ་སྒོམ་གསུམ་འཕེལ་བའི་སྐྱབས་འཇུག་གང་དྲག་རྒྱུན་དུ་བྱེད་དགོས་ཞེས་ལྕག་ནན་གྱི་ཚུལ་དུ་སྩོལ་བ་ལས་ཞབས་པད་བརྟན་པའི་ཐུགས་འདུན་
ཙམ་མཛད་རྒྱའི་བཀའ་མ་སྩལ། ཟླ་བ་གསུམ་པའི་འགོ་ནས་ལྗགས་སྨིན་གཞན་ལྟ་བཞག་གསོལ་ཇ་ཡང་ཉུང་ཟད་རེ་ལས་མ་བཞེས་ཤིང་ཞབས་ཀྱི་སྐྲངས་སྤོས་སོགས་སྐུ་ཁམས་ཀྱང་ཇེ་ཞན་
དུ་སོང་སྟེ་བཞེངས་བཞུགས་ལ་ཡང་ཕྱག་སྦྲེལ་ཞུ་དགོས་པ་བྱུང། རྩིས་གསར་སོགས་ཟླ་བ་ཤོལ་མ་ཐོན་པའི་ལུགས་ཀྱིས་ཟླ་བ་འདིས་ག་ཟླ་བ་ཡིན་སྟབས་པད་ཆོས་སུ་རབ་བྱུང་མ་ཉེར་གསུམ་
ནས་སྨྱུང་གནས་དཀར་ཕྱོགས་སྔར་བཞིན་བཏང་བར་སྨྱུང་གནས་གྲངས་བརྒྱ་གྱ་བཞི་བྱུང། སྔར་ཕན་ཐུགས་བརྟག་མཛད་སྐབས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་རང་ངོ་བོ་དབྱེར་མ་

[188A]༄༅། །མཆིས་པའི་རྗེ་བཙུན་ངག་དབང་རྡོ་རྗེ་དཔལ་བཟང་པོ་ཞེས་སོགས་གསུང་ཡང། འདི་ཙམ་ནས་བཟུང་བླ་མ་དང་རྗེ་བཙུན་མཁའ་སྤྱོད་དབང་མོ་ཞེས་གསུང་བ་
སོགས་མཁའ་སྤྱོད་མ་ལ་གཙོ་འདོན་དང། ལྷག་པར་སྔ་དྲོ་ཞལ་འདོན་སྨན་བླ་མཛད་སྐབས་ཤིག་བདག་གིས་གཟིམ་ཆུང་དུ་འགྲོ་རྩིས་བྱས་པས། རྗེ་ཉིད་ཕྱག་ཐལ་མོ་སྦྱར། སྤྱན་གཉིས་
ནམ་མཁའི་དབྱིངས་སུ་གཡོ་མེད་དུ་གཟིགས་བཞིན་པར། སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱ་ཀྱ་
ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཞེས་གསུངས་འདུག་པས་བདག་ཉིད་ཀྱང་ཟིལ་བུན་པ་ཞིག་བྱུང། འདི་སྐབས་ཤཱཀྱའི་རྒྱལ་པོ་སོགས་སྨན་བླའི་ལྷ་ཚོགས་ཀྱི་
ཞལ་དངོས་སུ་གཟིགས་པར་མངོན། གང་ལྟར་དེ་ནས་བཟུང་སྨན་བླའི་ཉམས་བཞེས་ལའང་ཐུགས་བརྩོན་ཤིན་ཏུ་ཆེ་བར་མཛད། ཆོས་བཅུ་གཉིས་ནས་བཟུང་མཚན་མོའང་བདག་ཅག་སྐུ་
གམ་ཁོ་ན་དང། དགེ་སློང་བསྟན་པ་ཆོས་འཕེལ་གཟིམ་སྒོའི་ཕྱིར་བསྡང་ནས་ཉིན་མཚན་འཁོར་མར་གཉིད་དང་རྣམ་གཡེང་ལེ་ལོའི་དབང་དུ་མ་བཏང་བར་ཞབས་ཞུ་ལ་བརྩོན་པ་ཆེན་པོས་
[188B] དེའི་མཐུས་བདག་ཉིད་སོ་སྐྱེ་ཉོན་མོངས་པའི་རྒྱལ་བུ་ལུང་རྟོགས་ཡོན་ཏན་གྱི་རྡུལ་དྲིས་མ་གོས་པ་འདི་ལྟར་རུང། ཕྱོགས་འདིའི་སྐྱ་སེར་ཕལ་མོ་ཆེས་གཟིགས་ཕྱོགས་དགེ་བ་འདི་
བྱུང་བ་ལགས། བདག་ཉིད་སྐུ་གམ་དུ་ཐོག་མར་ཉལ་བའི་ཐོ་རངས་ཀྱི་དུས་ཉི་ཟླ་གཉིས་ཀ་དུས་གཅིག་ཏུ་གཟས་ཟིན་པའི་རྨི་ལམ་བྱུང་བ་རྗེས་སུ་བརྟགས་ན་རྗེ་བླ་མ་འདི་ཉིད་ཞིང་ཁམས་གཞན་
དུ་གཤེགས་པར་མ་ཟད་ཐུགས་སྲས་གྲུ་འཛིན་པ་ཡང་ལོ་འདི་ནང་དུ་གཤེགས་པའི་ལྟས་སུ་འདུག་དེ་མཚུངས་རྗེ་བཙུན་བླ་མ་འདི་ཉིད་ཞིང་ཁམས་གཞན་དུ་གཤེགས་པར་ངེས་པ་དཀར་ཕྱོགས་
ཀྱི་ལྷ་ཀླུ་གཞི་བདག་རྣམས་ཀྱིས་མ་བཟོད་པའི་མྱ་ངན་གྱི་རྣམ་པ་མཚོན་པའི་ལྟས་ཀྱང། སྔ་ལོ་ཟླ་བ་བཅུ་གཉིས་པའི་ཚེས་བརྒྱད་ལ་འཁྲུངས་ཡུལ་རོང་ཁོ་ནར་ས་གཡོ་ཆེན་པོ་དང། ལོ་འདིའི་ཟླ་
བ་དང་པོའི་ཚེས་ལྔ་དྲུག་ལ་ཕུན་ཚོགས་གླིང་གི་ལྕགས་འོག་ཙམ་གྱི་གཙང་ཆུའི་དཀྱིལ་དུ་སྦལ་འབྲུག་ཤིན་ཏུ་ཆེ་བ་ཞིག་ཞག་གཉིས་གསུམ་གནས་པ་འགའ་ཞིག་གིས་དངོས་སུ་མཐོང་བ་བྱུང་
ཞིང། ཚེས་བརྒྱད་ཀྱི་ཉིན་འབྲུག་དེ་རང་ཡིན་ནམ་གང་ལྟར་བསྟན་མ་བཅུ་གཉིས་ཀྱི་ནང་ཚན་སྨན་བཙུན་ཨུག་ཆོས་རྡོ་རྗེ་གཡའ་མོ་བསིལ་གང་དུ་གནས་པའི་རི་ཇོ་མོ་ནགས་རྒྱལ་གྱི་མགུལ་

[189A]༄༅། །ནས་འབྲུག་སྒྲ་དྲག་པོ་ལན་གསུམ་ཙམ་བསྒྲགས་པ་དང། ཟླ་བ་གཉིས་པའི་ཚེས་བརྒྱད་ཀྱི་ཉིན་གཟིམ་ཕུག་གི་ཉེ་ལོགས་སུ་སྔོན་མེད་པའི་སྲོག་པའི་ཁྱུ་ཆེན་པོ་གསུམ་
ཙམ་གནས་བཅས་པ་དང། ཟླ་བ་གསུམ་པའི་ཚེས་བརྒྱད་ཀྱི་ཐོ་རངས་བཞད་ཁོ་ནར་ས་གཡོ་ཆེན་པོ་ལན་བཞི་ཙམ་བྱུང་བ་དང། གཞན་ཡང་ཉེ་ལོགས་སུ་ཝ་སྐྱེས་ཡང་ཡང་བརྒྱལ་བ་
དང། སྔོན་མེད་པའི་རླུང་དམར་ལྡང་བ་སོགས་མི་དགེ་བའི་རྟགས་མཚན་ཤིན་ཏུ་མང་བར་བརྟེན། ད་ནི་རྗེ་བཙུན་བླ་མ་འདི་ཉིད་ཀྱི་ཐུགས་བསྐྱེད་རྒྱ་མཚོའི་རླབས་བཞིན་གང་གིས་ཀྱང་
ཟློག་ཏུ་མེད་པར་ངེས་པར་ཞིང་ཁམས་གཞན་དུ་གཤེགས་པར་གདོན་མི་ཟའོ་སྙམ་ནས། ཚེས་བཅུ་གསུམ་ཉིན་ཕྱག་འཚལ་དུ་ངག་གིས་བདག་ཅག་ཉམ་ཐག་རྣམས་ལ་དགོངས་ལོ་རེ་
གཉིས་ཤིག་ཞབས་པད་བརྟན་པ་དང། དེའི་ཆེད་དུ་ཞབས་བརྟན་ཡང་ཇི་འདྲ་སྒྲུབ་པ་ལེགས། གལ་ཏེ་ཞིང་ཁམས་གཞན་དུ་གཤེགས་པའི་དགོངས་པ་ཟློག་ཐབས་མེད་པ་ཞིག་ཡིན་ཚེ་
བདག་ཉིད་ལ་ཤེས་ཡོང་དང་མྱོང་བྱང་གང་ཡང་མེད་སྟབས་དགོངས་རྫོགས་བསྒྲུབ་རྒྱུའི་སྐོར་ལ་བློས་མི་འཁྱུད་པ་འདུག་པས་གང་ཅིའི་བཀའ་མངགས་ལམ་པ་ཞིག་ཅི་ནས་ཀྱང་ཐུགས་རྗེ་

[189B] ད་ལོ་འདིར་མི་སྡོད་པའི་སྐད་ཆ་དེང་སྐབས་གཟུགས་པོའི་མདོག་སྐྱ་མཐོང་ནས་མཁས་མདོག་བྱས་པ་མིན། ཁ་སིང་ལོ་ཚེས་མ་ཚེས་ལ་གསལ་གསལ་
རྗེན་རྗེན་དུ་ལབ་པ་ཡིན། ད་ནི་ན་སོ་དང་གཟུགས་བབས་གང་ལ་བརྟགས་རུང་སྡོད་པའི་རེ་མེད་པ་ཁྱེད་རང་ཚོའི་མིག་གིས་མཐོང་བ་འདི་རེད། འོན་ཀྱང་རང་དང་འབྲེལ་ཐོགས་ཀྱི་ཆེད་ད་དུང་གསོལ་
འདེབས་བྱེད་རྒྱུ་འདྲ་ཡོད་པས་ཚེས་བཅོ་ལྔའི་ཉིན་བཞད་ཀྱི་རྟེན་འགངས་ཆེ་བ་རྣམས་ལ་སྟོང་མཆོད་སྣ་ལྔ་སྙན་ཤལ་དང་བཅས་པ་ཞིག་ཕུལ། གཞན་སྔར་ཡང་ད་ན་སོ་རྒས་པའི་དབང་གིས་དགེ་
ཕྱོགས་ཚང་མ་དགེ་སློང་རང་གི་བློས་བཅད་ནས་བྱས་པ་ལ་འདི་མ་བྱུང་སྙམ་པ་གཏན་ནས་མེད་པར་མ་ཟད་བློ་སྟོབས་ཀྱང་དགེ་སློང་རང་ཆེ་བ་ཡོད། དེ་ཡང་རྗེས་ཀྱི་བྱ་བ་བྱེད་རྒྱུ་རྣམས་ལམ་འགྲོ་
འབྱུང་ཕྱིར་ངས་ཀྱང་དཀོན་མཆོག་ལ་གསོལ་བ་འདེབས་པ་ཡིན་པས། དགེ་སློང་རང་གིས་བློ་ཐག་སྦད་གཅོད་ཀྱིས་བྱས་ན་མི་ཤེས་པ་དང་མི་འགྲིག་པ་མི་ཡོང་བས་མངག་གཏམ་བྱེད་རྒྱུ་མེད་
འོན་ཀྱང་ངའི་མཎྜལ། གཏོར་ཆས། ཌཱ་དྲིལ། ཆོས་གོས་ཁ་གསར་བ་འདི་རྣམས་རྟེན་འབྲེལ་གྱི་གནང་ཞིག་ཡོད་པས་གཞན་དུ་མ་གཏོང་བར་དགེ་སློང་རང་གི་ཡོ་བྱད་ཀྱིས་ཞེས་སོགས་དང། དགེ་

[190A]༄༅། །སློང་བསྟན་པ་ཆོས་འཕེལ་ལ་སྤྱན་གཟིགས་ནས། ང་སངས་རྒྱས་ཐུགས་རྗེ་ཅན་དང་མཚུངས་པར་མི་ལོ་ཆེན་པོ་བརྒྱད་ཅུ་བསྡད་པ་རེད། དེས་བློ་ཁ་མི་རྫོགས་པ་རང་གཞན་
སུ་ལའང་མི་འདུག་ཨང། ཞེས་གསུང་པར། དགེ་སློང་མཆི་མས་མགྲིན་པ་བརྣངས་ནས་ལན་འབུལ་མ་ཐུབ་པར། སླར་ཡང། བརྒྱད་ཅུ་ཐམ་པའི་ལོ་འདི་ལ་གནད་གཅོད་ཀྱི་སྡུག་བསྔལ་
རྒྱུན་རིང་ཤུགས་དྲག་མེད་པར་ལུས་སེམས་བདེ་བར་འབྲལ་ཐུབ་ན། ཁ་ནས་ཟེར་བ་ལྟར་དོན་ལག་ཐོག་ཏུ་བླངས་ནས་ཁོ་དགེ་སློང་དྷརྨ་བྷ་དྲས་སྐད་བཏང་སོང་སྙམ་པ་མ་གཏོགས་སེམས་ངལ་མ་
བྱེད་ཨང། ཞེས་ཀྱང་ཕེབས། ཚེས་བཅོ་ལྔའི་ཉིན་བཀའ་གནང་ལྟར་བཞད་ཀྱི་རྟེན་གཙོ་རྣམས་ལ་སྟོང་མཆོད་སྣ་ལྔ་དང། དེ་ཐོག་ཐུགས་སྨོན་ནན་ཆེན་མཛད་པའི་སྙན་ཤལ་བཅས་འབུལ་
བར་མཛད། དེ་ཉིན་བདག་ནས་དངོས་འབུལ་ཕྲན་བུ་དང་བཅས་རྗེ་ཉིད་ཀྱི་ཞབས་སྤྱི་བོར་བླངས་ཏེ་གནས་སྐབས་དང་མཐར་ཐུག་གི་འདོད་དོན་རྣམས་ལ་སྨོན་ལམ་ཤུགས་གང་དྲག་དང། ལྷག་
པར་ལེགས་ཚོགས་ཐམས་ཅད་ཀྱི་རྩ་བ་རྗེ་བཙུན་བླ་མ་བཀའ་དྲིན་འཁོར་ཟླ་མེད་པ་ཁྱོད་ཉིད་མཉེས་པ་ཁོ་ན་ཡིན་པར་བསམས་ནས་འཁོས་བསྟུན་ཞབས་ཞུ་ལ་བརྩོན་པ་ཐུགས་མི་ཁྲེལ་བ་ཞུས་

[190B] མི་ཤེས་རྨོངས་པའི་དབང་གིས་སྐུ་གསུང་ཐུགས་དང་འགལ་བ་ཐམས་ཅད་གནོང་ཞིང་འགྱོད་པའི་སྒོ་ནས་མཐོལ་ཞིང་བཤགས་ན་བདག་ལ་སྒྲིབ་པར་མི་འགྱུར་བ་ཞིག་དང་
དེང་ནས་བྱང་ཆུབ་མ་ཐོབ་ཀྱི་བར་དུ་ཡང་རེ་སའི་སྐྱབས་མགོན་རྗེ་བཙུན་བླ་མ་ཁྱེད་ལས་གཞན་དུ་མ་དམིགས་ན་ད་ལྟའི་མུ་བཞིན་ཐུགས་རྗེ་ཆེན་པོས་འབྲལ་མེད་རྗེས་སུ་འཛིན་པ་ཞིག་ཅི་ནས་ཀྱང་མཁྱེན་
ཞེས་དུ་ངག་གིས་ཞུས་པས། ཡུག་གཅིག་བདག་ལ་ཐུགས་རྗེ་གཏིང་ནས་གཡོས་པའི་སྤྱན་ཅེ་རེ་གཟིགས་ནས། འོ་དགེ་སློང་གིས་ངའི་སེམས་དང་འགལ་བ་གཏན་ནས་མ་བྱས་པར་བརྟེན་ཁྱོད་
ཉིད་གནས་སྐབས་དང་མཐར་ཐག་ཏུ་དགེ་བའི་གསོལ་འདེབས་སྨོན་ལམ་ཤུགས་དྲག་བྱེད་མུས་ཡིན། ཁྱད་པར་ང་རྒས་ཀ་འཆི་ག་གལ་ཆེ་བའི་སྐབས་འདིར་ལྷག་བསམ་དག་པའི་སྒོ་ནས་ཟླ་བོ་
རྩར་ཐག་བསྐྱེད་ནས་བྱས་པའི་རྟེན་འབྲེལ་གྱི་མཐུ་ལ་བརྟེན་སྐྱེ་བ་གཞན་དང་གཞན་དུའང་ཕན་ཚུན་ཕན་འདོགས་བྱ་འདོགས་རེས་འདྲ་ཡོང་ཉན་ཡིན་ནོ། །ཞེས་བཞད་མོ་དང་བཅས་ཕེབས། ད་དུང་
གང་ཅིའི་བཀའ་སློབ་ཞུ་འོས་འདྲ་ཡོད་པར་བསམས་ནས་གྲུ་འཛིན་སྐུ་ཞབས་ཆབ་ཚན་དུ་ཡོད་པའི་སར་བང་མི་ཆེད་མདགས་ཀྱིས་སྲིབ་ཙམ་ཆིབ་བསྒྱུར་ཞུས་ཏེ། དགོངས་རྫོགས་བསྒྲུབ་ཚུལ་ལ་

[191A]༄༅། །བཀའ་སློབ་བསྐྱར་ལྕག་དང། རྒྱུན་གྱི་གསུང་བབས་ལ་བརྟགས་ན་སྤྲུལ་སྐུ་ངོས་འཛིན་མ་བྱེད་ཅེས་པ་ཞིག་ངེས་པར་ཕེབས་ཚོད་རུང། ད་ཕན་དེའང་གཏན་ནས་མ་
ཕེབས་པས་སོམ་ཉི་ཕྲན་བུ་དང། ལྷག་པར་འགྱོད་མེད་ལྟ་བུས་དེ་སྐོར་ལ་ཡང་གསོལ་འདེབས་ཤིག་བཀའ་དྲིན་ཆེ་དགོས་ཚུལ་ཞུས་པར། དགོངས་རྫོགས་སྐོར་ལ་ཁྱོད་ནས་མི་ཤེས་པ་མེད་
རུང་བཀའ་མངགས་ཤིག་བྱུང་ན་བྱེད་བདེ་བ་ཡོང་བས་ངེས་པར་ཞུ་རྒྱུ་དང། སྤྲུལ་སྐུའི་རེ་བ་ཡོང་ཚོད་མེད་པ་ཁྱོད་རང་ནས་ཟེར་བ་ལྟར་ཡིན་འདུག་པས་ངས་ཀྱང་ཞུ་ནུས་མི་འདུག་ཚུལ་ཕེབས་པ་
བཞིན་སྐུ་གམ་དུ་སྲིབ་ཙམ་བཅར། དེ་སྐབས་གསུང་མོལ་ཅི་འགྲེ་ཙམ་ལས་དགོངས་རྫོགས་སྐོར་ཡང་ཞུ་མ་འཚལ་བའི་ཚུལ་ལ། བདག་ནས་དེ་རིང་གྲུ་འཛིན་སྐུ་ཞབས་ཕེབས་པའི་སྐབས་འདིར་
བཀའ་མངགས་གནང་འོས་འདྲ་མེད་དམ་ཞུས་པར། མངག་གཏམ་བྱ་རྒྱུ་གང་ཡང་མེད། ང་འཆི་བ་ལ་ཕྱོགས་པའི་ཚེ་ཡང་གསལ་འདེབས་སོགས་ནི་བྱེད་མི་དགོས། རྫོགས་རིམ་གྱི་སྐོར་ལ་དེང་
དུས་ལ་བལྟོས་ནས་གོ་བ་དགའ་མོ་བློ་ཡུལ་དུ་ཡོད་ཅིང་ཉམས་ལེན་ཡང་ཕྲན་བུ་བྱས་པ་ཡིན་རུང། ལོ་ཟླ་བ་སྦྲགས་ནས་ཉམས་སུ་ལེན་ཐུབ་པ་ཞིག་མ་བྱུང་བས་འཆི་ཁར་གདེངས་ཐོབ་པ་རང་

[191B]ཅེས་སོགས་དང། ངེས་འབྱུང་བྱང་ཆུབ་ཀྱི་སེམས་ཡང་དག་པའི་ལྟ་བ་གསུམ་ལ་བཀའ་བཤད་ཤིན་ཏུ་འདྲིལ་བ་ཡུན་མི་ཐུང་ཙམ་གནང་སྟེ། ད་
ཆེ་བ་དེ་གསུམ་ལ་འབད་འབད་བྱེད་རྒྱུ་ཡིན། དེས་ན་དེ་སྐབས་དགེ་སློང་རང་ཡང་ཙབ་ཙུབ་མ་བྱས་པར་འཇམ་སག་གེ་བསྡད་ན་ང་ལ་སད་རྐྱེན་མི་བྱེད་པ་ཡོང་བས་དེ་ལུགས་གྱིས། ཞེས་ཕེབས། རྒྱུན་
བར་ལམ་གྱི་གཙོ་བོ་གསུམ་ལ་ཉམས་བཞེས་མཛད་པར་མ་ཟད། སྐུ་ཁམས་ཉོག་ཚུལ་བཞེས་པ་ནས་ཀྱང་དེ་གསུམ་རེ་རེ་ལ་ཚིགས་བཅད་གསུམ་བཞི་རེ་ལྗགས་སྐྱོར་གྱིས་མཇུག་ཏུ། མི་དམིགས་
སྟོང་པའི་ངང་དུ་མཉམ་པར་བཞག་ཅེས་གསུང་པ་དང་ཡུན་རིང་པོའི་བར་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པར་མཛད་འདུག་པས། སྐབས་འདིར་ཡང་བདག་ནས་དེ་རྣམས་ལ་
ཚིགས་བཅད་ཁ་ཤས་འདུག་པ་དེ་རྣམས་སུས་མཛད་པ་ཡིན་ཞུས་པས། ཚིགས་བཅད་རྣམས་ལྗགས་སྐྱོར་མཛད་ནས་དེ་རྣམས་མཁས་གྲུབ་ནོར་བཟང་རྒྱ་མཚོའི་གསུང་ལ་ང་རང་གིས་ཚིག་
བསྒྱུར་ཕྲན་བུ་བྱས་པ་ཡིན་ཞེས་ཕེབས། སླར་ཡང་བདག་ནས་ཐུགས་དམ་གསལ་འདེབས་ཀྱི་སྐོར་དེ་ལྟར་ལགས་རུང་དགོངས་རྫོགས་ཀྱི་སྐོར་ལ་བཀའ་སླར་མདོར་བསྡུས་ཤིག་ཐུགས་རྗེ་ཆེ་

[192A]༄༅། །དགོས་ཚུལ་ཞུས་པར། མཇུག་གི་དགེ་རྩ་ལ་མངག་གཏམ་བྱ་རྒྱུ་དེ་བས་ཀྱང་མེད། འུ་རང་རི་ཁྲོད་པ་ཁུམ་ཆུང་ཡིན་པར་མ་ཟད། རྒྱུན་བར་ཡང་ཤི་གསོན་གྱི་དཀོར་འདི་
འཇིགས་དྲགས་ཡར་དཀོན་མཆོག་གི་མཆོད་པ། མར་ངན་སློང་གི་སྦྱིན་གཏོང། བར་འཕགས་པའི་དགེ་འདུན་གྱི་བསྙེན་བཀུར་སོགས་ལ་གང་འགྲོ་ཅི་འགྲོ་བྱས་པ་ཡིན་པས་ཆེན་པོ་ནི་ཡོད་
རྒྱུ་མ་རེད། འོན་ཀྱང་སྐབས་ཐོབ་ལས་ཀ་བྱེད་མཁན་བྱེད་མི་ཤེས་པའི་ཐ་གཏུགས་པོ་དེ་འདྲ་ཡང་ཡོང་རྒྱུ་མ་རེད། གང་ལྟར་མི་ཤེས་པ་དང་མི་འགྲིག་པ་ཆེ་བ་ཡོད་ཚོད་མེད་རུང་ཅུང་ཟད་
བྱ་བ་འཕྱུགས་འགྲོ་བ་མིན་ནམ་སྙམ་པ་བྱུང་ན་རྗེ་དྲུང་ལགས་ནས་འདི་འདྲ་བྱས་ན་ཞེས་གསུང་དགོས་ན་མ་གཏོགས་གཞན་དགེ་སློང་རང་གིས་གང་བྱས་པ་ལས། དེ་ལ་ཁྱེད་ཅག་སུས་ཀྱང་
བསྒྱུར་བཀོད་མ་མཛད། སྔར་ཡིན་ན་དཀོན་ཆོས་ཁྱད་པར་ཅན་འདི་ཚོ་ལ་སེམས་འཕྲེང་བ་ཞིག་ཡོད་ཀྱང། ང་རེ་ཞིག་གི་བར་ནི་བདག་པོ་བྱེད་མཁན་དགེ་སློང་འདི་ཡོད་པས་བློ་བདེ་
ཕུགས་ནི་རྒྱལ་བ་ཡབ་སྲས་ཀྱི་གཟིགས་དཔེ་ཡང་ཕྱིར་གྱར་འགྲོ་བ་རེད་པས་དེ་ལ་སེམས་ངལ་བྱ་རྒྱུ་ཅི་ཡོད། གཞན་མ་གནས་ལུས་ལོངས་སྤྱོད་གང་ལ་ཡང་ཆགས་ཤིང་ཞེན་པ་སྔ་མོ་

[192B] ད་བརྒྱད་ཅུ་ཐམ་པའི་ལོ་འདིའི་ས་ག་ཟླ་བའི་ནང་དུ་ལུས་སེམས་འདི་བདེ་བར་བྲལ་ཏེ། སྐྱེ་རྒ་ན་འཆིའི་སྡུག་བསྔལ་འདི་འཇིགས་དྲགས་རབ་དག་པའི་ཞིང་ཁམས་ཤིག་ཏུ་རྫུས་ཏེ་སྐྱེ་བ་བླངས་
དེ་མིན་དལ་འབྱོར་གྱི་མིའི་ལུས་རྟེན་ཞིག་བླངས་ཏེ་རིང་མིན་ས་ལམ་གྱི་བགྲོད་པ་མྱུར་དུ་མཐར་ཕྱིན་པ་བྱས། དེ་ནས་སྤྲུལ་པའི་བཀོད་པ་བསམ་གྱིས་མི་ཁྱབ་པས་སེམས་ཅན་གྱི་དོན་བྱེད་པའི་གསོལ་
འདེབས་དང་སྨོན་ལམ་ཤུགས་དྲག་བྱེད་ཀྱི་ཡོད། ཅེས་སོགས་ཕེབས། སྔར་ཞབས་པུས་མན་ཆད་ལ་སྐྲངས་སྦོས་ཕྲན་བུ་ཡོད་རུང་ཚེས་ཉི་ཤུའི་སྔ་དྲོ་ཐམས་ཅད་གཏན་མེད་དུ་སོང་འདུག་པས་དྭངས་
བསྐྱེད་ཡོང་རྒྱུའི་རེ་བ་བྱས་ཀྱང། ཉེར་གཅིག་གི་སྔ་དྲོ་ཞབས་པུས་མན་ཆད་ཙམ་དུ་མ་ཟད་དེ་ཡན་ལ་ཡང་སྐྲངས་སྦོས་ཆེ་ཙམ་བཞེས་འདུག་པར། སྔར་ཡིན་ན་རླུང་སྐྱ་སྦོས་ཙམ་ཡིན། ཆུ་ཡིན་ཐག་ཆོད་
ད་ཡིན་པར་འདུག་ཅེས་གསུངས། ཚེས་ཉེར་ལྔའི་ཉིན་རྗེ་བཙུན་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་སྒྲུབ་མཆོད་དང་འབྲེལ་བའི་ཚེས་བཅུ་ནན་ཏན་ཤིན་ཏུ་ཆེ་བ་མཛད། དེ་ཉིན་ནམ་མཁའ་ལ་
དབྱིབས་དང་ཁ་དོག་མི་འདྲ་བའི་འཇའ་སྤྲིན་སྣ་ཚོགས་དང། ཁྱད་པར་ཉི་མའི་མཐར་ཆོས་འབྱུང་གྲུ་གསུམ་ཉིས་བརྩེགས་བཟོ་བོ་མཁས་པས་བྲིས་པ་ལྟ་བུ་ཤིན་ཏུ་གསལ་བ་ཞིག་བྱུང་ཞིང། དེ་

[193A]༄༅། །མཚུངས་ཉིན་ལྟར་འཇའ་སྤྲིན་སྣ་ཚོགས་དང། ཞིང་གཤེགས་ཀར་འཁྲུངས་ཡུལ་རོང་གི་ཕྱོགས་ནས་འཇའ་དཀར་པོ་རྩ་བ་གཅིག་ལ་རྩེ་མོ་གཉིས་སུ་གྱེས་པའི་རྩེ་གཅིག་
གཟིམ་ཕུག་གི་ཐད་དུ་གཟུག་པ་དང། བྱང་ཤར་ཕྱོགས་ནས་འཇའ་ཁ་དོག་སྣ་ལྔ་པ་དངུལ་ཆུའི་རི་རྩེར་གཟུག་པ་སོགས་ངོ་མཚར་བ་དུ་མ་བྱུང། ཚེས་བཅུ་གྲུབ་འཕྲལ་དེ་རིང་རྗེ་བཙུན་མའི་ཚེས་བཅུ་
དེ་གནང་དུ་སྨིན་པོ་ཞིག་བྱུང་བས་བློ་བདེ། ད་ཆུ་ནད་འདིའི་བབས་ཀྱིས་འདོན་པ་སྐད་བཏོན་ནས་བྱས་ན་ཅུང་ཟད་ངལ་བའི་རྣམ་པ་ཞིག་འདུག་པས་ཕྱིན་ཆད་ངའི་རྒྱུན་གྱི་ཁ་འདོན་བྱེད་དགོས་རྣམས་དགེ་
སློང་གིས་བྱས་ནས་ངས་དེའི་རྗེས་སུ་ཡིང་སྐྱོར་བྱེད་པ་ཡིན་ཞེས་ཕེབས་པ་ལྟར། དེ་ནས་བཟུང་བདག་ཉིད་ནས་ཞལ་འདོན་གྱི་ཞབས་ཕྱི་ཞུས། ས་ག་ཟླ་བའི་ཚེས་གཅིག་གི་སྔ་དྲོ། དགེ་སློང་ད་ལྟ་
དཀྱིལ་འཁོར་གྱི་འཁོར་ལོ་གསལ་འདེབས་ཀྱི་ཡོད་དམ་ཞེས་གསུང་བར། བདེ་མཆོག་གི་གཏོར་འབུལ་བྱེད་པའི་སྐབས་ཡིན་ཚུལ་ཞུས་པས། ང་ནི་ཁྲ་ཆག་ཆག་མང་པོ་ཞིག་འདུག་པས་བདེ་
མཆོག་གི་ལྷ་ཚོགས་གསལ་འདེབས་པ་ཡིན་འདུག་བསམ་པ་བྱུང་ཞེས་ཕེབས་པས། དེ་སྐབས་བདེ་མཆོག་གི་ལྷ་ཚོགས་ཀྱི་གཟིགས་སྣང་གསལ་བ་ཞིག་བྱུང་བར་མངོན། དེ་མཚུངས་ཚེས་
[193B] ཕྱག་ཐལ་མོ་སྦྱར་ནས་ཡུན་རིང་བཞུགས་ཏེ། སྟོན་པས་སངས་རྒྱས་ཞིང་བསྐུལ་ཏིང་འཛིན་གྱིས། །བདེ་གཤེགས་བདུན་པོ་མངོན་
མ་སྤྱན་དྲངས་ལྟར། །དེ་ནས་གང་ཟེར་བ་ཡིན་པས་ཞེས་ཕེབས་པར། དད་མོས་ཐུགས་རྗེས་བདེ་གཤེགས་འཁོར་བཅས་རྣམས། །འདིར་གཤེགས་རང་རང་གདན་ལ་བཞུགས་སུ་གསོལ། །ཞེས་གསུང་
ཡིན་ཚུལ་དང། དེ་བཀའ་འདྲི་གནང་བའི་དགོངས་པ་གང་ཡིན་ནམ་སྙམ་ནས། དེའི་ཚིག་དོན་ཇི་ལྟར་ཡིན་ཞུས་པས། སླར་ཡང་ཕྱག་ཐལ་མོ་སྦྱར་ནས། སྐྱབས་སུ་མཆི། དད་པ་དང་མོས་པ་བྱས་ན་
དེ་གཤེགས་བརྒྱད་འཁོར་དང་བཅས་པ་ཐུགས་རྗེ་ཆེན་པོས་མངོན་སུམ་དུ་ཕེབས་ཡོང་གསུང་རྒྱུར་འདུག་ཅེས་དང། ཚེས་ལྔའི་སྔ་དྲོ། དགེ་སློང་གིས་བདེ་གཤེགས་བདུན་པོ་མངོན་སུམ་དུ་སྤྱན་
དྲངས་པ་ཡིན་ནམ་གསུང་པར། དེ་ལྟར་ལགས་པས་གཟིགས་སྣང་འདྲ་མི་འདུག་གམ་ཞུས་པས། འཁྲུལ་སྣང་ཡིན་འགྲོ་འམ། ཞེས་ཕེབས་པས། དེ་དག་གི་སྐབས་སུ་ཡང་སྨན་བླའི་ལྷ་ཚོགས་ཀྱི་
གཟིགས་སྣང་ཡང་ཡང་ཡོད་པ་གདོན་མི་ཟའོ། །ཚེས་དྲུག་གི་ཉིན་བདག་ནས་ཞབས་ལ་སྐྲངས་སྦོས་ཆེ་ཙམ་འདུག་རུང་གྲང་ཆུའི་རིགས་འདིར་སྙུན་གཟུག་ཡོང་སྲོལ་མི་འདུག་པས་འོ་བརྒྱལ་བ་མི་འདུག་

[194A]༄༅། །གམ་ཞུས་པར། ཁ་རྩར་གོང་དུ་རྐེད་པ་འདིར་མི་བདེ་བ་ཕྲན་བུ་བྱུང་ཡང། ཉིན་གཅིག་མཐོང་སྣང་ལྟ་བུར་བལ་པོ་འདྲ་བ་ཞིག་གིས་སྨན་ཐུན་གཅིག་ཁྱེར་ནས་བཅོས་
བཅོས་ཤིག་བྱས་སོང་བ། དེ་ནས་བཟུང་མི་བདེ་བ་གཏན་ནས་མི་འདུག་ཅེས་ཀྱང་ཕེབས། ཚེས་བདུན་གྱི་སྔ་དྲོ་ཞལ་འདོན་སྨན་བླ་མ་རྫོགས་ཙམ་གྱི་ཚེ། དགེ་སློང་ངའི་དབུ་མའི་ཡར་སྣེ་
ཁ་བྱེ་མ་སོང་ངམ་ ཕྱི་ལ་རྟགས་ནི་གང་ཡང་མི་འདུག་ཞུས་པས། དགེ་སློང་གིས་སྨན་བླའི་བླ་རྒྱུད་སྐྱོར་བའི་སྐབས་སུ་ཚངས་བུག་གྲང་སིར་བྱས་སོང་བས་དབུ་མའི་ཡར་
སྣེ་ཁ་བྱེ་བ་ཡིན་པ་འདྲ། དེ་རིང་ཚེས་པ་གང་ཡིན་གསུང་བར། ཚེས་བདུན་ཡིན་ཞུས། དེ་ནས་གསོལ་ཇ་ཞལ་ཧུབ་གང་ཙམ་ཞིག་བཞེས་ནས། འོ་དེ་རིང་དེ་ཙམ་ལས་བཟའ་བཏུང་
མང་པོ་བྱ་རྒྱུ་མིན་ནོ། །ཚེས་ད་གང་ཡིན་བྱས་པས་གསུང་བར། ཚེས་བདུན་ཡིན་ཞུས་པས། འོ་ན་ཚེས་བརྒྱད་སང་ཉིན་ཡིན་འདུག་དེ་རིང་ང་གཞོགས་གཡས་ཕབས་ནས་ཉལ་སྟབས་
སུ་སྡོད་པ་ལས་སྐེ་རགས་བཅིངས་ནས་ལང་རྒྱུ་མིན་ནོ་ཞེས་ཕེབས། དེ་ནས་བཟུང་ཉི་མ་ཕྱེད་ཀྱི་བར་སྙན་སྐུ་གང་བྱས་ཀྱང་གཏན་ནས་མི་བསན་པའི་ཚུལ་གྱིས་རྒྱ་སྐད་ཁོ་ནའི་ཞལ་འདོན་

[194B] སྐབས་མཚམས་སུ་ཤུདྡྷེ་བི་ཤུདྡྷེ་ཞེས་དང། སཱ་ཧཱ་ཞེས་པ་ཙམ་ལས་ཚིག་འབྲུ་མི་གསལ་བ་ཞིག་རྒྱུན་ཆད་མེད་པར་མཛད། གསོལ་ཚིགས་རན་པའི་སྐབས་སུ་
མགུལ་གློ་ཞིག་བཞེངས་སོང་བར། བདག་གིས་མཚན་ནས་བོས་པས་གསུང་སྔར་རྒྱུན་བྱུང་བར། ད་གསོལ་ཚིགས་ཀྱང་རན་སོང། མི་སྤྲོ་བ་མི་འདུག་གམ་ཞུས་པས། མི་སྐྱིད་པ་གང་ཡང་མི་
འདུག་གསུངས་ནས་གསོལ་ཇ་ཕྲན་བུ་ཞིག་བཞེས་ནས་སྔར་བཞིན་གཟིམས་སྟབས་སུ་བཞུགས་ཏེ། ཞལ་འདོན་དང་སྙན་ཞུ་མི་བསན་པ་གོང་མཚུངས་ཁར་ཐུགས་དྲན་ཡང་ཧ་ཅང་མི་གསལ་ཚུལ་
བྱུང་བར། དགེ་སློང་བསྟན་ཆོས་ནས་ད་ཡག་པོ་མི་འདུག་པས་གྲུ་འཛིན་སྐུ་ཞབས་ཆིབ་བསྒྱུར་ཞུ་མི་བཏང་ན་ཟེར་ཡང། དེ་གོང་བཀའ་མངགས་སུ། ང་འཆི་བའི་ཚེ་ཡང་བྱ་བ་བྱེད་དགོས་རྣམས་དགེ་
སློང་རང་གིས་དལ་ལྷོད་དེ་བྱས། དེ་ནས་རྗེ་དྲུང་ལགས་འབོད་ན་དེ་ལྟར་བྱེད་པ་ལས་ཙབ་ཙབ་དང་མགྱོགས་ཁྱད་བྱེད་མི་དགོས་ཞེས་ཕེབས་པར་བསམས་ནས་རེ་ཞིག་ཐེང་ཙམ་བྱས། དེ་ནས་མཚན་ཕྱེད་
ཟིན་ཙམ་གྱི་ཚེ་སྔར་བཞིན་མགུལ་བློ་ཞིག་བཞེངས་སོང་བར་མཚན་ནས་བོས་པས་གསུང་སྔར་རྒྱུན་ལྟར་ཕེབས་པར། མི་སྤྲོ་བ་མི་འདུག་གམ་སྐུ་རླུང་གི་ཉན་དང་བཅས་བཞེས་ཚ་ཕྲན་བུ་ཞིག་བཞེས་

[195A]༄༅། །བཞེས་ན་ཞུས་པས། ལུས་སེམས་གཉིས་ཀ་ཤིན་ཏུ་བདེ་བ་ཞིག་འདུག་ཅེས་བདག་ལ་ཚེ་འདི་ལ་བལྟོས་པའི་གསུང་གི་ཐ་མ་དེ་ལྟར་ཕེབས་ནས་བཞེས་ཚ་ཞལ་ཧུབ་གང་
ཙམ་བཞེས། དེ་ནས་བོད་སྐད་ཚིགས་བཅད་ཀྱི་ཞལ་འདོན་གསོལ་བ་འདེབས་ཞེས་དང། བསྐྱབ་ཏུ་གསོལ་ཞེས་པ་ཙམ་ལས་ཚིག་འབྲུ་མི་གསལ་བ་ཞིག་སྔར་བཞིན་མཛད་པས། དགེ་སློང་བསྟན་
ཆོས་ནས་སྐྱེས་བུ་དམ་པ་ཐ་མལ་བ་དང་གཏན་ནས་མི་འདྲ་འདུག་སྔར་ཏབ་ཏོབ་ལ་གྲུ་འཛིན་སྐུ་ཞབས་ཕེབས་བསུར་མ་བཏང་བ་དེ་ཡག་པོ་བྱུང། ད་ཕན་བཀའ་མངགས་ཇི་ལྟར་མཛད་པ་ལྟར་
གཏན་ཁེལ་བྱུང་ན་མ་གཏོགས་ཙབ་ཙུབ་བྱེད་མི་རུང་འདུག་ཟེར། གང་ལྟར་སང་ཉིན་ནམ་གསལ་གདག་ཙམ་གྱི་བར་ཞལ་འདོན་རྒྱུན་ཆད་མེད་པར་མཛད་ཅིང། བདག་ཉིད་ནས་སྐུ་གམ་དུ་
ཞལ་འདོན་ཚང་མ་སྔར་བཞིན་བྱེད་སྐབས་ནམ་མཁའ་གནས་སུ་སྤྱན་སྐོར་སྐོར་གཟིགས་ཤིང་ཕྱག་ཐལ་མོ་སྦྱར་ནས་བཞུགས། དེ་ནས་རྗེ་ཉིད་དགུང་གྲངས་བརྒྱད་ཅུ་ཐམ་པར་ཕེབས་པ་
འགལ་བྱེད་ཅེས་པ་ལྕགས་ཕག་ཟླ་བ་བཞི་པའི་ཚེས་བརྒྱད་ཀྱི་ཉི་དྲོས་

[195B] སྟོང་པ་གསུམ་རིམ་གྱིས་ཐིམས་པའི་མཐར་ཐམས་ཅད་སྟོང་པ་འོད་གསལ་ཆོས་ཀྱི་སྐུར་མངོན་པར་བྱང་ཆུབ་པའི་ཚུལ་བསྟན་ཏོ། །
དེའི་ཚེ་སྐུའི་གཟི་མདངས་ལྷག་པར་རྒྱས་ཤིང། གཉེར་མ་དང་ཁམ་ཁུམ་སོགས་མེད་པར་གཞོན་ཤ་ཆགས་པ་ཞིག་ཏུ་གྱུར་ཅིང། སྐྱེས་བུ་ཆེན་པོ་འདིས་མངོན་དུ་མཛད་པའི་འཆི་བ་འོད་གསལ་ནི་འདི་
ལྟ་བུའི་ཞེས་མཚོན་པའི་ཕྱིར་ནམ་མཁའ་གཡའ་དག་ཅིང་རླུང་གི་རྒྱུ་བ་ཕྲ་མ་ཙམ་ཡང་མེད་པས་ཡུད་ཙམ་ཞིག་གནས། དེ་ནས་མི་རིང་བར་རྩིབས་ཤར་དང། གྱེན་འགྲེང་དང། གདུངས་དང། རྒྱལ་
མཚན་དང། མེ་ཏོག་གི་སྡོང་བུ་དང། ཆོས་འབྱུང་ལ་སོགས་པ་དབྱིབས་དང་ཁ་དོག་མི་འདྲ་བའི་འཇའ་སྤྲིན་གྱིས་ནམ་མཁའ་ཁྱབ་པ་སོགས་ལྷ་རྣམས་ཀྱིས་མངོན་པར་མཆོད་པའི་ལྟས་དཔག་ཏུ་མེད་
པ་བྱུང། དེ་ལྟ་བུའི་འོད་གསལ་ཆོས་ཀྱི་སྐུར་ཉན་མཚན་བརྒྱད་མཉམ་པར་བཞག་སྟེ་ཚེས་བཅུ་གཉིས་ཀྱི་ཉི་དྲོས་ཙམ་ལ། སྟེང་འོག་གི་རྣ་རྩ་ནས་བྱང་སེམས་དཀར་དམར་གྱི་རྒྱུན་འབབ་པ་དང་
བཅས་ཕུང་པོ་རྙིང་པའི་ཟ་མ་ཏོག་གི་ནང་ནས་སྤྲིན་གྱི་གསེབ་ནས་གློག་འཁྱུག་པ་ལྟར་ལམ་དུས་ཀྱི་ལོངས་སྤྱོད་རྫོགས་པའི་སྐུར་བཞེངས་པ། མཆོད་པའི་བྱེ་བྲག་དཔག་ཏུ་མེད་པ་ཐོགས་པའི་མཁའ་

[196A]༄༅། །སྤྱོད་ཀྱི་དཔའ་བོ་དང་རྣལ་འབྱོར་མ་རྣཾས་ཀྱིས་བསུས་ཏེ་སྐྱེས་བུ་སྟོབས་ལྡན་ལག་པ་བརྐྱང་བསྐུམ་བྱེད་པའི་ཚོད་ཙམ་དུ་མཁའ་སྤྱོད་དག་པའི་གཞལ་མེད་ཁང་ཆེན་པོར་
གཤེགས་པར་གྱུར་ཏོ། །ཀྱེ་མ་ཐུབ་བསྟན་པད་ཚལ་སྐྱོད་བའི་གཉེན། །འཇིག་རྟེན་རྨོངས་མུན་སེལ་བའི་འོད་པོ་ཆེ། །བསྐལ་མེད་འབད་པས་བཙལ་ཀྱང་རྙེད་དཀའ་བའི། །གདུང་
ཉིན་གྱི་མགོན་པོ་གཅིག་པུ་ཁྱོད། །འདི་ཙམ་ཞིག་ན་ཞིང་འདིའི་གདུལ་བྱའི་མཐའ། །རྫོགས་པས་མཁའ་སྤྱོད་རྡོ་རྗེའི་ཕོ་བྲང་དུ། །འབྱོན་པར་འོས་ཞེས་ཕྱོགས་བཅུའི་རྒྱལ་བ་ཀུན། །བགྲོས་
པའི་གསང་བའི་ལུང་གི་དུས་བབས་ཏེ། །ཆོས་ཀྱི་དབྱིངས་ལས་བཞེངས་པའི་གཟུགས་ཀྱི་སྐུ། །མཁའ་ལ་སྤྲིན་དང་ཚུལ་ཆུ་བུར་བཞིན། །སླར་ཡང་ཆོས་དབྱིངས་བདེ་བའི་ངོ་བོ་རུ། །ཡོངས་སུ་
སྡུད་ལ་མངོན་དུ་ཕྱོགས་པར་གྱུར། །དེ་ཚེ་ཀུན་གསལ་ཕ་མཐའ་ཡངས་པའི་གཞིར། །ཆོས་འབྱུང་དབྱིབས་ཅན་འཇའ་གུར་བྲིས་པའི་ནང། །གྲངས་མེད་ལྷ་དང་མཁའ་འགྲོས་ཡོངས་བསྐྲོར་ཏེ། །རྡོ་རྗེ་
བཙུན་མོ་ཉིད་ཀྱང་བསུ་མར་གཤེགས། །སྙིགས་མའི་མགོན་ཁྱོད་ཞིང་གཞན་གཤེགས་པ་ན། །སྙོགས་མའི་འགྲོ་འདིའི་མགོན་སྐྱབས་སུས་བྱ་ཞེས། །སྙིགས་མའི་མགོན་པོ་བདེ་གཤེགས་མཆེད་

[196B] །སྙིགས་མའི་འགྲོ་མགོན་ཁྱོད་དྲུང་ལྷགས་ན་ཡང། །ངོ་མཚར་མཆོད་པའི་སྤྲིན་ཕུང་འཁྲིགས་པའི་དབུས། །ལྷ་དང་ལྷ་མོས་བཏེག་པའི་གསེར་གྱི་ཁྲི། །ནོར་བུའི་ཕྲ་ཡིས་མཛེས་ལ་ཞབས་
བཀོད་དེ། །མཁའ་སྤྱོད་དག་པའི་ཞིང་དུ་ཡུད་ཀྱིས་གཤེགས། །ཀྱེ་ཧུད་བླང་དོར་ལྟ་བའི་མིག་དང་བྲལ། །ཕན་བདེའི་ནོར་བུ་འཕྱུང་པའི་རྒྱ་མཚོ་སྐམ། །རྒྱལ་བསྟན་གསལ་བར་བྱེད་པའི་ཉི་མ་ནུབ། །
སྐལ་ངན་ཉམ་ཐག་བདག་ཅག་ཤུལ་དུ་ལས། །གང་གི་མཁྱེན་བརྩེ་ནུས་པའི་སྟོབས་ཤུགས་ཀྱིས། །འཇམ་མགོན་སྙན་བརྒྱུད་བསྟན་པའི་གདུགས་དཀར་པོ། །གངས་ཅན་ཕན་བདེའི་དཕྱིད་
བཏེག་ད་ནི་དེ་འཛིན་སྐྱེས་བུ་སུ་ལ་རེ། །བཀའ་དང་དགོངས་འབྲེལ་མདོ་རྒྱུད་གཞུང་དོན་ལ། །སྒྲོ་འདོགས་གཅོད་པར་འདོད་པའི་བློ་ལྡན་རྣམས། །མ་རྟོགས་ལོག་རྟོག་ཐེ་ཚོམ་རྒྱར་ཆུད་ན། །འགོལ་
མཛད་དགེ་བའི་བཤེས་གཉེན་སུ་ལ་རེ། །རྒྱལ་བས་བསྔགས་པའི་དབེན་གནས་ཉམས་དགའ་བར། །སྒྲུབ་ལ་གཅིག་ཏུ་གཞོལ་བའི་སྐལ་བཟང་རྣམས། །ཉམས་དང་རྟོགས་པའི་བརྔར་ཤ་མ་ཆོད་ན། །
གེགས་སོལ་བོགས་འབྱིན་བླ་མ་སུ་ལ་རེ། །རྐྱེན་ངན་རླུང་གིས་བུས་པའི་ནད་གདོན་མེས། །ལུས་སེམས་སྐལ་ངན་གྱུར་པའི་ཉམ་ཐག་རྣམས། །ཁྱོད་ཀྱི་བྱིན་རླབས་ཆུ་རྒྱུན་དྲན་གྱུར་ན། །དབུགས་

[197A]༄༅། །འབྱིན་མཛད་པའི་སྐྱབས་གནས་སུ་ལ་རེ། །བརྩེ་མེད་འཆི་བདག་གཤིན་རྗེའི་ཞགས་པ་ཡིས། །དབང་མེད་དྲངས་པའི་ཉམ་ཐག་འགྲོ་བ་རྣམས། །འཇིགས་རུང་ངན་
འགྲོའི་གཡང་ཁར་ཕྱོགས་པ་ན། །ལམ་སྣ་འདྲེན་པའི་སྐྱབས་མགོན་སུ་ལ་རེ། །ཁྱད་པར་དུག་གསུམ་གཅོང་ནད་དྲག་པོ་ཡིས། །རྒྱུན་ཆད་མེད་པར་མནར་བའི་ཉམ་ཐག་བདག་དམ་ཆོས་
བདུད་རྩིས་སྐྱོད་བའི་སྨན་པས་པོར། །སྐལ་ངན་བདག་ཅག་ད་ནི་སུ་ལ་རེ། །ལས་ངན་ཆོམ་རྐུན་དགྲ་བོ་གནས་པའི་ས། །འཇིགས་རུང་འཁོར་བའི་འཕྲད་དུ་བགྲོད་པ་བདག་སླུ་མེད་
འཇིགས་པ་སེལ་བའི་སྐྱེལ་མས་བོར། །ད་ནི་བདག་ཅག་མགོན་སྐྱབས་སུ་ལ་རེ། །བླང་དོར་ལྟ་བའི་མིག་དང་མི་ལྡན་པས། །ངན་འགྲོའི་གཡང་ཁར་གོམ་འགྲོས་འཆའ་བ་བདག་ལམ་
སྟོན་དགེ་བའི་བཤེས་ཀྱི་དམིགས་བུས་བོར། །ད་ནི་ཐར་པའི་ས་མཁན་སུ་ལ་རེ། །ཀྱེ་ཧུད་རེ་སའི་སྐྱབས་གནས་གཅིག་པུ་བ། །ཡབ་རྗེ་དྲིན་ཅན་བླ་མ་ཞིང་གཞན་གཤེགས། །སྙིགས་མའི་
རྒུད་པ་སྤྲིན་ལར་འཐིབས་པའི་ཁྲོད། །ཉམ་ཆུང་བདག་ཅག་གཅིག་པུར་ལུས་འདིས་སྐྱོ། །གཞོན་ནུའི་དུས་དང་དར་ལ་བབས་པའི་ཚེ། །ཁྱོད་ཀྱི་ལེགས་བཤད་འོ་མས་གཅེས་པར་བསྐྱངས། །

[197B] ཉམས་རྟོགས་ལུས་སྟོབས་གཞན་འདིས་སྣང་བ་སྐྱོ། །དལ་འབྱོར་མི་ཡི་ལུས་རྟེན་རྙེད་པ་ཡང། །འདི་སྣང་ཕུན་ཚོགས་གཡོ་སྒྱུའི་སླུ་བྲིད་ཀྱིས། །མི་
དགེའི་ས་བོན་འདི་བསལ་བསྐུལ་བ་ལས། །ངན་འགྲོའི་འབྲས་བུ་འགྲུབ་པར་ངེས་འདིས་སྐྱོ། །དེ་ལྟར་བསམ་བཞིན་སྐྱོ་བའི་རླུང་ཤུགས་ཀྱིས། །སྡུག་བསྔལ་མེ་ཆེན་སྙིང་ལ་སྦར་བ་འདི། །འདྲེན་བྱེད་
མཁའ་ལས་མཆི་མའི་ཆར་གྱི་རྒྱུན། །དྲག་ཏུ་ཕབས་པའི་སྟོབས་ཀྱིས་ཞི་མ་གྱུར། །བློ་དང་ལང་ཚོ་ཕྲ་བའི་བྱིས་པ་རྣམས། །མདངས་ལེགས་དབང་གཞུའི་རྗེས་སུ་བསྙེགས་ན་ཡང། །འཇའ་ཚོན་ནམ་
མཁའི་དབྱིངས་སུ་ཡལ་བའི་ཚེ། །བཙལ་ནས་རྙིད་པ་རང་གི་རྐང་རྗེས་ཙམ། །དེ་བཞིན་སྡུག་བསྔལ་ཚོར་བས་ཉེན་པ་བདག་དུ་དག་དབྱངས་ཀྱིས་འོ་དོད་བོས་ན་ཡང། །ཡབ་གཅིག་བླ་མ་མཇལ་
བའི་སྐབས་དབེན་ཕྱིར། །བོས་ནས་ཡོང་བ་ཁོད་པའི་ཤུགས་རིང་ཙམ། །འོན་ཏེ་བྱང་ཆུབ་བར་དུ་རེ་བའི་མིག་རྗེ་བཙུན་བླ་མ་ཁྱེད་ལ་ལེགས་གཏད་ནས། །འགྱུར་མེད་དད་པའི་དབྱུ་གུས་སེམས་ཀྱི་
རྔ༑ ༑བསྐུལ་བའི་གདུང་དབྱངས་ང་རོ་སྐོག་པ་འདི། །མཁའ་ལ་སྤྱོད་པའི་ངོ་མཚར་གཞལ་ཡས་ནས། །སྒྲིབ་མེད་སྙན་གྱི་དབང་པོས་ཉེར་དགོངས་ལ། །ཕྱག་གི་པདྨ་བདག་གི་མགོར་བཞག་སྟེ། །

[198A]༄༅། །གསུང་གིས་དབུགས་དབྱུང་མཛོད་ཅིག་ཐུགས་རྗེའི་གཏེར། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙན་བླ་མ་ཐམས་ཅད་མཁྱེན་
   ༈    ཞིང་འདིའི་གདུལ་བྱ་རྫོགས་ནས་ཐ་མའི་མཛད་པ་བསྟན་པའི་སརྒ་སྟེ་བཅུ་པའོ། །
   ༈    །།དེ་ལྟར་ཆོས་དབྱིངས་བདེ་བའི་གཟིམ་ཁྲིར་ཐ་མའི་མཛད་པའི་ཚུལ་བསྟན་པ་ན། བདག་ཉིད་འཇིགས་སར་སྐྱེལ་མས་བོར་བ་ལྟར་སྡུག་བསྔལ་གྱི་ཚོར་བ་དྲག་པོ་ཉམས་སུ་མྱོང་
བ་ལས་ཡུག་ཅིག་ཅི་བྱའི་གཏོལ་དང་བྲལ་བར་གྱུར། དེ་ནས་བསམ་པར་ད་ནི་སྐྱབས་ཡུལ་དམ་པ་རྣམས་མཆོད་ཅིང་བསྙེན་བཀུར་བ་སོགས་དགོངས་པ་རྫོགས་ཐབས་ལ་འབད་པ་ཁོ་ན་གལ་ཆེ་
བ་ལས། མྱ་ངན་གྱི་སྒོ་ནས་དུ་ཞིང་སྨེ་སྔགས་འདོན་བཞིན་དུ་གནས་པ་ནི་འཇིག་རྟེན་རྨོངས་པ་རྣམས་ཀྱི་སྤྱོད་ཚུལ་ཡིན་པར་བསམས་ནས་སྙིང་གི་སྟོབས་བསྐྱེད་དེ། དེ་འཕྲལ་དྲི་བཟང་འབུལ་
བ་དང། བླ་གོས་དང་སྟོད་གཡོགས་སྨད་གཡོགས་དབུ་རྒྱན་སྒྲོན་པ་སོགས་སྲི་ཞུ་བགྱི་འོས་རྣམས་ཞུས་ཏེ་རྗེ་གྲུ་འཛིན་པ། རྐྱང་ཆད་སླ་མ་དཀའ་ཆེན་རིན་པོ་ཆེ་སོགས་ཐུགས་སྲས་བཞི་སྤྱ་
[@DATA MISSING HERE]



﻿༄༅། །རྗེ་བཙུན་བླ་མ་ཐམས་ཅད་མཁྱེན་པ་དྷ་རྨ་བྷ་དྲ་དཔལ་བཟང་པོ་ལ་རྣམ་ཐར་གྱི་སྒོ་ནས་གསོལ་བ་འདེབས་ཚུལ་དངོས་གྲུབ་གྲུ་ཆར་གཡོ་བའི་སྤྲིན་ཕུང་ཞེས་བྱ་བ་བཞུགས།།
༄༅། །ན་མོ་གུ་རུ་བཛྲ་པཱ་ཎ་ཡེ། རྒྱལ་ཀུན་གསང་བའི་དབང་ཕྱུག་རྡོ་རྗེ་འཛིན། །དུས་འདིར་ཆོས་ཀྱི་རྒྱལ་པོ་ཙོང་ཁ་པའི། །བསྟན་པའི་ལུགས་བཟང་
སྤེལ་ཕྱིར་ལེགས་བྱོན་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མགོན་ཁྱོད་སྤང་རྟོགས་ཡོན་ཏན་མཐར་ཕྱིན་ཀྱང། །ཉམ་ཐག་སྙིགས་དུས་འགྲོ་ལ་
རྗེས་བརྩེ་བས། །བསམ་བཞིན་མི་ཡི་སྲིད་པ་ལེགས་པར་བཟུང། །རྗེ་བཙུན་ཐུགས་རྗེ་ཅན་ལ་། གཞོན་ནུའི་དུས་ཀྱང་ཐ་མལ་སྤྱོད་པ་ལས། །འདས་པའི་དམ་
པའི་བརྟུལ་ཞུགས་བདག་གིར་མཛད། །ཡི་གེའི་འདྲི་ཀློག་མ་བསླབས་ཐུགས་སུ་ཆུད། །སྔོན་སྦྱངས་སྐྱེས་བུ་མཆོག་ལ་། རྒྱལ་བའི་བསྟན་ལ་རྣམ་དག་རབ་ཏུ་

[002A]༄༅། །བྱང། །མཁས་གྲུབ་བླ་མས་མཉེས་བཞིན་རྗེས་སུ་བཟུངས། །བརྡ་སྤྲོད་གཙུག་ལག་རང་བློའི་སྟོབས་ཀྱིས་མཁྱེན། །རྨད་བྱུང་མཁྱེན་པའི་གཏེར་
ལ་། འཁོར་བའི་གནས་འདི་ཉམ་ངའི་མེ་འོབས་ལྟར། །སྡུག་བསྔལ་འབའ་ཞིག་བསྐྱེད་པའི་རྒྱུར་གཟིགས་ནས། །དབེན་པའི་གནས་སུ་རྩེ་གཅིག་སྒྲུབ་ལ་གཤེགས་
དམ་པའི་སྐྱེས་བུ་ཁྱོད་ལ་། རྣམ་དག་ངེས་འབྱུང་བསམ་པས་ཡིད་དྲངས་ཏེ། །མཚན་ཉིད་ཀུན་ཚང་མཁན་སློབ་སྤྱན་སྔ་རུ། །བསླབ་གཞི་ཡོངས་སུ་རྫོགས་པའི་
སྡོམ་པ་ནོད། །ཐུབ་པའི་རྒྱལ་ཚབ་གྱུར་ལ་། བཤེས་གཉེན་ཡིད་བཞིན་ནོར་བུ་བསམ་སྦྱོར་གྱིས། །གང་སྐུའི་རྒྱལ་མཚན་རྩེ་མོར་མཆོད་པ་ལས། །དབང་ལུང་
མན་ངག་འདོད་རྒུའི་ཆར་གྱིས་ཚིམས། །ཟབ་རྒྱས་གདམས་པའི་གཏེར་ལ་། ཁྱད་པར་འཇམ་དབྱངས་བླ་མའི་ཐུགས་མཚོ་ལས། །བྱུང་བའི་སྙན་རྒྱུད་ཡིད་བཞིན་

[002B] །ཐུགས་ཀྱི་བང་མཛོད་མ་ལུས་ཡོངས་སུ་གཏམས། །དགེ་ལྡན་བསྟན་པའི་བདག་པོར་། སྐྱེས་དང་སྦྱངས་པའི་རྣམ་དཔྱོད་གྲུ་ཆེན་གྱིས། །རིག་གནས་རྒྱ་མཚོའི་ཕ་རོལ་ལེགས་སོན་ཏེ། །སྔོན་
མེད་ལེགས་བཤད་རིན་ཆེན་ཆར་དུ་འབབ། །རྗེ་བཙུན་ཐམས་ཅད་མཁྱེན་ལ་། སྡོམ་གསུམ་བཅས་མཚམས་མ་ལ་ཡ་ཡི་ལྗོན། །ཉེས་ལྟུང་གདུག་པའི་སྤྲུལ་གྱིས་མ་གཙེས་པར། །རྣམ་དག་ཚུལ་ཁྲིམས་གཙང་
མའི་དྲི་བསུང་འཕྲོ། །ཡོངས་རྫོགས་བསྟན་པའི་བདག་པོར་། འདི་སྣང་འཁྲི་བ་ཆོད་པའི་བརྩོན་འགྲུས་ཀྱིས། །མ་ནོར་ལམ་བཟང་སྒྲུབ་པ་ལྷུར་མཛད་པས། །རྟོགས་པའི་ཡོན་ཏན་བླ་ན་མེད་པ་བརྙེས། །གྲུབ་
དབང་བླ་མའི་ཞབས་ལ་། རིང་ནས་བསྟེན་པའི་ཡི་དམ་མཁའ་སྤྱོད་མའི། །སྨིན་གྲོལ་གདམས་པའི་རྒྱུན་བཟང་སྤེལ་དགོས་པར། །ན་རོ་ཏ་པས་ལུང་བསྟན་བྱིན་གྱིས་བརླབས། །ཟླ་མེད་བླ་མ་མཆོག་ལ་་
རྡོ་རྗེ་ཆོས་དངོས་དགའ་ལྡན་དར་རྒྱས་ལ། །བཅུ་དྲུག་ཉམས་ལྡན་དམར་སེར་མིག་གཡོ་མས། །རང་གི་གདམས་པ་སྟེར་བའི་བསྐུལ་མ་མཛད། །སྙན་རྒྱུད་བསྟན་པའི་བདག་པོར་། འཇམ་དཔལ་ཞི་ཁྲོའི་བསྙེན་
པར་གཞོལ་བའི་ཚེ། །དམར་སེར་དཧིཿ་ཡི་ཆར་ཆེན་མགྲིན་མཚོར་བབས། །འཆད་རྩོད་རྩོམ་པའི་རླབས་འཕྲེང་མཁའ་ལ་ཕྱུར། །འཇམ་དབྱངས་བླ་མའི་ཞབས་ལ་། འཁོར་ལོ་ཆེན་པོའི་བསྙེན་སྒྲུབ་མཛད་པའི་

[003A]༄༅། །ཚེ། །ཀླུ་རིགས་བརྒྱད་ཀྱི་ངོ་བོའི་སྦྲུལ་རྒྱན་གྱིས། །རང་ཉིད་བརྒྱན་ཏེ་མཁའ་ལ་གར་དུ་རྩེ། །གསང་བདག་བླ་མའི་ཞབས་ལ་། རྒྱལ་བ་གཉིས་པའི་བཀའ་སྲུང་ཆོས་ཀྱི་རྒྱལ། །བསྙེན་པའི་
ཚེ་ན་རང་གཟུགས་གསལ་བར་བསྟན། །སྐུ་ཚེའི་བར་གཅོད་ཐམས་ཅད་མངོན་སུམ་བསལ། །སྲུང་མ་བྲན་དུ་འཁོལ་ལ་། ཟབ་མོའི་དོན་ །མཁས་པའི་བྱ་བ་གསུམ་གྱིས་རྒྱལ་
བའི་བསྟན། །དུས་མཐའ་འདིར་ཡང་ཉིན་མོ་ལྟ་བུར་མཛད། །བསྟན་པའི་སྒྲོན་མ་མཆོག་ལ་། དེ་ཕྱིར་གཟུར་གནས་མཁས་པ་ཐམས་ཅད་ཀྱི། །གཙུག་རྒྱན་ནོར་བུས་བཏེག་པའི་ཞབས་སྐྱེས་རྡུལ། །འགྲོ་བ་
ཀུན་གྱི་མཆོད་པའི་རྟེན་དུ་གྱུར། །ཕུལ་བྱུང་ཞིང་གི་མཆོག་ལ་། ཞིང་འདིའི་གདུལ་བྱའི་སྐྱེ་བོ་རྫོགས་པ་ན། །བརྒྱད་ཅུར་མཛད་པའི་ཐ་མ་སྟོན་ནོ་ཞེས། །རིང་པོའི་དུས་ནས་འབྱུང་འགྱུར་གསལ་བར་བསྟན། །
མ་འོངས་མངོན་སུམ་གཟིགས་ལ་། འོད་གསལ་ཆོས་སྐུ་མངོན་དུ་མཛད་པའི་ཚེ། །སྐུ་ཡི་ཉིན་བྱེད་གཟི་བརྗིད་ལྷམ་མེར་འབར། །དཀར་དམར་བྱང་སེམས་བདུད་རྩིའི་རྒྱུན་བཟང་བབས། །སྐུ་གསུམ་མངོན་
དུ་མཛད་ལ་། དེ་ཚེ་ཆོས་འབྱུང་ལ་སོགས་ཁ་དོག་དང། །དབྱིབས་ཀྱི་ཁྱད་པར་དུ་མའི་འཇའ་ཚོན་གྱིས། །བདུན་ཕྲག་བདུན་དུ་ནམ་མཁའི་ཁམས་ཀུན་གང། །ངོ་མཚར་གཏེར་ཆེན་ཁྱོད་ལ་། །དགོངས་

[003B] །ཉམས་གསོ་ཕུལ་ཚེ་སྤྲིན་མེད་མཁའ་དབྱིངས་ནས། །སེན་རྒྱ་ཙམ་གྱི་མེ་ཏོག་ཆར་ཆེན་ཕབ། །བྱིན་རླབས་བསླུ་བ་མེད་ལ་གསོལ་བ་འདེབས།།    ༈   
ཀྱི་རྣམ་ཐར་ལ། །སྙིང་ནས་དད་ཅིང་གུས་པར་བྱེད་པ་བདག་གདུང་བའི་ཡིད་ཀྱིས་ལྷང་ལྷང་གསོལ་འདེབས་ན། །གར་བཞུགས་ཞིང་ནས་བདག་ལ་དགོངས་སུ་གསོལ། །ཐུགས་རྗེའི་གཏེར་ཆེན་རྗེ་བཙུན་བླ་མ་
ཡིས། །ཡལ་བར་དོར་ན་མགོན་སྐྱབས་སུ་ལ་རེ། །དེ་ཕྱིར་སྡུག་པའི་བུ་ལ་མ་བཞིན་དུ། །བརྩེ་ཆེན་ཐུགས་རྗེས་མྱུར་དུ་བསྐྱབ་ཏུ་གསོལ། །དམ་པའི་མགོན་དང་བྲལ་བ་བདག་ཅག་རྣམས། །རྨད་བྱུང་རྒྱལ་བ་
དགྱེས་པའི་ལམ་བཟང་ལ། །འཇུག་པར་འདོད་ཀྱང་མ་རིག་མུན་པས་བསྒྲིབས། །མཁྱེན་བརྩེའི་འོད་ཀྱིས་ལམ་བཟང་བསྟན་དུ་གསོལ། །རྙེད་པར་དཀའ་ཞིང་རྙེད་ན་དོན་ཆེ་བའི། །དལ་འབྱོར་མི་ཡི་ལུས་རྟེན་ཐོབ་དུས་
འདིར། །ཡིད་བརྟན་མི་རུང་སྡུག་བསྔལ་འབའ་ཞིག་རྒྱུ། །ཚེ་འདིའི་སྣང་ཤས་ལྡོག་པར་བྱིན་གྱིས་རློབས། །བཟློག་མེད་འཆི་བདག་གཤིན་རྗེའི་བསུ་མ་དེ། །ནམ་ཡོང་ངེས་པ་མེད་པའི་ཚུལ་རྟོགས་ནས། །ཕན་དང་བདེ་
བའི་འབྱུང་གནས་དམ་ཆོས་ལ། །སྒྲུབ་པ་སྙིང་པོར་བྱེད་པར་། དགེ་སྡིག་ལས་ལས་འབྲས་བུ་བདེ་སྡུག་གཉིས། །སླུ་མེད་འབྱུང་བའི་ཚུལ་ལ་ངེས་རྙེད་ནས། །དཀར་ནག་ལས་ཀྱི་བླང་དོར་ཕྲ་མོ་ལའང། །བརྩོན་
[004A]༄༅། །འགྲུས་དྲག་པོས་སློབ་པར། ཐོག་མེད་དུས་ནས་འཇིགས་རུང་འཁོར་བ་འདིར། །མི་འདོད་སྡུག་བསྔལ་ཁོ་ནས་མནར་བའི་ཚུལ། །ལེགས་པར་རྟོགས་ནས་སྐྱོ་ཤས་དྲག་པོ་ཡིས། །དེས་
འབྱུང་རྣམ་དག་སྐྱེ་བར། གྲངས་མེད་སྐྱེ་བར་དྲིན་གྱིས་བསྐྱངས་པ་ཡི། །མ་རྒན་འགྲོ་རྣམས་སྡུག་བསྔལ་གསུམ་གྱི་མེས། །བསྲེག་ཚུལ་མཐོང་ནས་བཅོས་མིན་སྙིང་རྗེ་དང། །བྱང་ཆུབ་སེམས་མཆོག་འབྱོངས་
པར། ཆོས་ཀུན་གདོད་ནས་སྤྲོས་དང་བྲལ་བ་ལ། །ངེས་པ་རྙེད་པའི་ཡང་དག་ལྟ་བ་དང། །སྦྱིན་སོགས་རྒྱལ་བའི་སྲས་ཀྱི་སྤྱོད་པ་གཉིས། །ཟུང་འབྲེལ་ཉམས་སུ་ལེན་པར། རྒྱལ་བ་གཉིས་པའི་སྙན་
རྒྱུད་མན་ངག་གིས། །བརྒྱན་པའི་གསང་ཆེན་རིམ་གཉིས་ཟབ་མོའི་ལམ། །ཐུན་བཞིར་བསྒོམས་པས་ཟུང་འཇུག་རྡོ་རྗེ་འཆང། །མྱུར་བ་ཉིད་དུ་ཐོབ་པར། བདག་ཉིད་ཆེན་པོ་གཞན་གྱིས་མ་ཐུལ་བའི། །དམ་
རྒོད་འདུལ་དཀའི་སྙིགས་དུས་འགྲོ་བ་རྣམས། །གང་འདུལ་སྤྲུལ་པས་འབྲལ་མེད་རྗེས་བཟུངས་ཏེ། །ཕ་རྗེས་བུ་ཡིས་ཟིན་པར། བདག་གི་བློ་སྣ་ཆོས་ལ་ཕྱོགས་པ་དང། །ཆོས་མིན་བསམ་སྦྱོར་ངན་པ་ཞི་
བ་དང། །ཆོས་དང་མཐུན་པའི་འདོད་དོན་མ་ལུས་པ། །འབད་མེད་ལྷུན་གྱིས་འགྲུབ་པར། མདོར་ན་དེང་ནས་ཚེ་རབས་ཐམས་ཅད་དང། །འདི་ཕྱི་བར་དོའི་གནས་སྐབས་ཐམས་ཅད་དུ། །རེ་སའི་སྐྱབས་གནས་

[004B] །ཐུགས་རྗེའི་སྤྱན་གྱིས་བདག་ལ་གཟིགས་སུ་གསོལ། །མགོན་སྐྱབས་བྲལ་བའི་ཉམ་ཐག་བདག་ཅག་ལ། །རྗེ་བཙུན་བླ་མའི་ཐུགས་རྗེས་རབ་དགོངས་ནས། །སྐུ་དང་གསུང་གི་སྣང་བ་འབྲལ་
མེད་དུ། །ཉམས་སུ་མྱོང་བའི་སྐལ་བཟང་ཐོབ་པར་ཤོག་འདིས་མཚོན་དགེ་བས་ཚེ་རབས་ཀུན་ཏུ་བདག་ཐམས་ཅད་མཁྱེན་པ་དྷརྨ་བྷ་དྲ་ཡིས། །དགྱེས་བཞིན་འབྲལ་མེད་རྗེས་སུ་འཛིན་པ་དང། །བཀའ་བཞིན་སྒྲུབ་
པའི་མཆོད་པས་མཉེས་བྱེད་ཤོག་སྐྱེ་ཞིང་སྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང། །སྙིང་རྗེ་ཆེ་ཞིང་བླ་མ་ལ་གུས་པས། །དཔལ་ལྡན་བླ་མའི་དམ་ཚིག་ལ་གནས་ཤོག་སྐྱེ་བ་
ཀུན་ཏུ་ཡང་དག་བླ་མ་དང། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག་ཅེས་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་
དཔལ་བཟང་པོ་ལ་རྣམ་ཐར་གྱི་སྒོ་ནས་གསོལ་བ་འདེབས་ཚུལ་དངོས་གྲུབ་གྲུ་ཆེར་གཡོ་བའི་སྤྲིན་ཕུང་ཞེས་བྱ་བ་འདི་ཡང། བཞད་པདྨ་ཆོས་སྡིངས་རབ་བྱུང་མ་ཚོགས་སྤྱི། ཕ་རྣམ་ཁྲིམས་གླིང་རབ་བྱུང་མ་ཆོས་ལྡན་དབང་མོ་
དད་པ་དང་གཏོང་བ་སོགས་ཁྱིམ་པའི་ཡོན་ཏན་གྱིས་ཕྱུག་པ་དབང་འདུས་ཚེ་རིང་ལགས་བཅས་ནས་རིམ་པར་ནན་གྱིས་བསྐུལ་བ་ལྟར། རྗེ་བཙུན་བླ་མ་དེ་ཉིད་ཀྱི་སྐུའི་དབོན་པོར་གྱུར་ཅིང་ཆུང་ངུའི་དུས་ནས་ཐུགས་རྗེ་ཆེན་པོས་སྤྱན་གྱི་འབྲས་

[005A]༄༅། །བུ་བཞིན་དུ་བསྐྱངས་པའི་སྐལ་པས་མ་ཐོབ་དབྱངས་ཅན་གྲུབ་པའི་རྡོ་རྗེས་ཡོངས་འཛིན་ཞེས་པ་ཆུ་བྱི་ལོའི་ཁྲུམས་སྟོང་ཟླ་བའི་དམར་ཕྱོགས་བཟང་པོ་གསུམ་པའི་ཉིན་བཞད་དངུལ་ཆུ་རི་ཁྲོད་དགའ་ལྡན་རྩེའི་གཟིམ་ཕུག་
དད་གུས་ཆེན་པོས་བྲིས་པ་འདིས་ཀྱང་རྗེ་བཙུན་བླ་མ་དེ་ཉིད་ཀྱིས་མཉེས་བཞིན་རྗེས་སུ་འཛིན་པར་གྱུར་ཅིག་མངྒ་ལ་ཤྲི་ཡ་ཝ་ཛྙནྟུ།། །། སྡེ་དགེའི་པར་རྐོས་ཚེ་རིང་ཕུན་ཚོགས་དང་བསྟན་པ་དར་རྒྱས་གཉིས་ཀྱིས་ལྷག་བསམ་རྣམ་པར་དག་པས་པར་དུ་བསྒྲུབས་པ་དགེའོ། ཞལ་གྲོ་



﻿   ༈    གུས་པ་སྔོན་ཞུས་ལྟར། ན་རྒས་ལུས་གཅོད་གིས་བཀའ་གནང་ཇི་བཞིན་བསྒྲུབ་ནུས་མིན་
སོམ་ཉིར་གྱུར་ཀྱང། །ཐུགས་ཀྱི་བཞེད་པ་འབྲས་ལྡན་དུ་འགྱུར་ཕྱིར་བླ་མ་དཀོན་མཆོག་ལ་གསོལ་འདེབས་གང་དྲག་ཞུ་བ་དང། བྲིས་འབུར་གྱི་རྟེན་གང་ལེགས་ཀྱང་བསྐྱེད་རྫོགས་ཀྱི་འཁྲིད་འབུལ་ཐུབ་ན་དེ་སྐབས་ཞུས་
པས་གནད་དུ་ཁེལ་བ་འབྱུང་རེ་ལགས་པས་དེ་བཞིན་དགོངས་འཇགས་མཁྱེན་མཁྱེན་ལགས་



﻿   ༈   
གནང་བཅུ་པའི་ལན་ནི། གུས་ཕྲན་གཞོན་དུས་མཚན་ཉིད་སོགས་གཞུང་ཆེན་མོ་རྣམས་ལ་སྦྱངས་པ་མ་བྱས་པར་མ་ཟད་དེང་སྐབས་སྔ་མོ་ཅུང་ཟད་ཤེས་པ་རྣམས་ཀྱང་རྒས་པ་དང་དཀོར་གྲིབ་ཀྱིས་ནོན་པས་
རིམ་གྱིས་བརྗེད་ནས་བློ་མི་གསལ་ཞིང་འཕྲལ་དུ་དཔེ་ལྟ་བའང་མིག་གིས་རྐྱེན་མི་ཐེག་པ་བཅས་གཞི་ལམ་འབྲས་བུའི་རྣམ་གཞག་བྱས་ཀྱང་རང་གི་མ་ཚང་སྟོན་པ་ལས་བསྟན་འགྲོ་སྤྱི་བྱེ་བྲག་ལ་སྨན་རེ་
མེད་ངེས་ལགས་པས་དགོངས་ཁྲེལ་མེད་པ་མཁྱེན་མཁྱེན་ལགས་



﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]
[#DATA INCOMPLETE HERE]
[108B] འདི་ལ་སོགས་པའི་མཛད་པ་ངོ་མཚར་བ་རྣམས་རྗེ་ཉིད་ཡོན་ཏན་སྦེད་པ་ཁོ་ན་མཛད་པས་ཕལ་ཆེར་མི་གསུང་ལ། གསུངས་པ་རྣམས་ཀྱང་མནལ་ལམ་ཡིན་ཁུལ་དང་ངེས་པ་
མེད་ཚུལ་ཤ་སྟག་གསུང་ཡང། དོན་དུ་དངོས་དང་མནལ་ལམ་གང་ཡིན་ཆ་མ་འཚལ། གང་ལྟར་འདི་ཉིད་ནི་སྔོན་དུ་དྲངས་པའི་ལུང་བསྟན་ལས། འདི་དང་འབྲེལ་པ་གང་ཡོད་པཿ་དེའི་སྐྱེ་བ་བདུན་ནས་
ནིཿ་ཕྱིར་མི་ལྡོག་པའི་ས་ལ་གྣས་ཞེས་དང། གང་ཚེ་སེམས་ཅན་འཆི་ཁམྶ་ཞིག་པོ་དེའི་མཚན་ཐོས་པས་ཚེ་འདིའི་སྣང་བ་ནུབ་མ་ཐག་རབ་ཏུ་དགའ་བའི་ས་ཐོབ་འྒྱུར་ཞེས་གསུངས་པ་དེ་
དག་ལ་ངེས་པ་རྣམ་དག་འདྲེན་བྱེད་དང། ཇོ་བོའི་བསྟོད་པར། གཡོར་པོ་མཚམས་རུར་བུ་མོས་མགོ་རྒྱན་ཕུལ། ཤི་བ་བསན་ནས་དེ་ཡི་སྒྲིབ་སྦྱོང་མཛད། །རིགས་ཀྱི་བུ་མོ་ལྷ་རུ་སྐྱེས་ཞེས་གསུངས་
འགྲོ་བའི་འདྲེན་པ་ཁྱོད་ལ་གསོལ་བ་འདེབས། །ཞེས་གསུངས་པ་དང་ཚུལ་མཚུངས་པས་འགྲོ་བའི་འདྲེན་པ་བླ་ན་མེད་པ་ཡིན་ཅིང། གཞན་དེང་སང་གི་སྒོམ་ཆེན་མཚམས་དང་བུག་སྒོ་འདག་སྦྱར་
ལ་མིང་བཏགས་ནས་ནང་དུ་ལྐོག་ཉལ་བྱེད་པ་འགའ་ཞིག་ཀྱང་རྟོགས་པ་མང་པོ་བརྙེས་ནས་གྲུབ་པའི་གོ་འཕང་མཐོན་པོར་སླེབས་པའི་ཟོལ་གྱིས་སྨིན་མ་ཟེངས་ཟེངས་དང་སྐད་ཆེ་སྐད་ཆུང་

[109A]༄༅། །སྐད་བྱེད་པ་འདི་འདྲ་ལ་བསམ་ན། རྙེད་བཀུར་ཐམས་ཅད་མི་གཙང་བ་ཕྱིས་པའི་རྔོ་བ་བཞིན་དུ་དོར་ནས་བྱང་ཆུབ་ཁོ་ན་དོན་དུ་གཉེར་བའི་བསམ་པས་འགྲོ་འཆག་ཉལ་འདུག་
གི་སྤྱོད་ལམ་ཐམས་ཅད་དགེ་བའི་བྱ་བ་ཁོ་ན་ལ་བསྒྱུར་ནུས་པ་འདི་ལྟ་བུས་མཆོག་དང་མཐུན་མོང་གི་དངོས་གྲུབ་མྱུར་དུ་འགྲུབ་པ་གདོན་མི་ཟའོ། །རྗེ་ཉིད་དགུང་གྲངས་ཞེ་གཉིས་སུ་ཕེབས་པ་དཔལ་
གདོང་ཞེས་པ་ཆུ་བྱ་ནག་པ་ཟླ་བའི་ཚེས་འགོ་ནས་བཟུངས། ཚེ་འདིའི་བདེ་ཐབས་འགྲུབ་པ་ཙམ་ལ་ཆོག་ཤེས་མི་བྱེད་པར་ཐར་པ་དང་ཐམས་ཅད་མཁྱེན་པའི་གོ་འཕང་ཁོ་ན་དོན་དུ་གཉེར་བའི་སྐལ་བ་
བཟང་པོ་ཅན་གྱི་ཞལ་སློབ་ཁ་ཤས་ལ། བྱང་ཆུབ་ལམ་གྱི་རིམ་པ་བདེ་ལམ་གྱི་མྱོང་འཁྲིད་སྔོན་འགྲོ་སྦྱོར་བའི་ཆོས་དྲུག་ནས་ཆོས་ཀྱི་བདག་མེད་བསྒོམ་ཚུལ་གྱི་བར་ལ་ཆོས་ཐུན་སུམ་ཅུ་དང། ཆོས་
ཐུན་རེ་རེ་སོང་བ་དང་བླ་སློབ་སོ་སོར་བཞུགས་ནས་ཕྱག་མཆོད་མཎྜལ་སོགས་གསག་སྦྱང་དང་འབྲེལ་བའི་སྒོ་ནས་སྐབས་གང་ཡིན་གྱི་དོན་ཞག་དྲུག་བདུན་རེ་བསྒོམས་ནས་མྱོང་བ་སྣེ་ཟིན་སྐྱེ་བར་
བྱས། ཡང་ཆོས་ཐུན་དེའི་རྗེས་མ་གནང་བ་སོགས་མཛད་པས་ཟླ་བ་བརྒྱད་པའི་ཚེས་ཉེར་གསུམ་ཙམ་ལ་དངོས་གཞི་གྲུབ་ནས། ཚེས་ཉེར་ལྔའི་ཉེན་རྒྱལ་སྲས་ལྷ་ཁང་དུ་སེམས་བསྐྱེད་མཆོད་

[109B] འདི་ལ་སོགས་པ་ལམ་རིམ་བློ་སྦྱོང་གི་འཁྲིད་གནང་བའི་སྐབས་ཕལ་ཆེར་ལ་དབྱིབས་
དང་ཁ་དོག་མི་འདྲ་བའི་འཇའ་སྤྲིན་སྣ་ཚོགས་དང། མེ་ཏོག་གི་ཆར་དབྱིབས་དང་ཁ་དོག་མི་འདྲ་བ་མང་པོ་ནམ་མཁར་ལྡིང་བ་དང། སྔོན་མེད་པའི་དྲི་ཞིམ་པོས་ཉེ་སྐོར་ཁྱབ་པ་སོགས་ངོ་མཚར་
བའི་ལྟས་མང་པོ་བྱུང་ཚུལ་པ་སྣམ་ཁྲིམས་གླིང་པ་སོགས་ལ་བཤད་རྒྱུ་འདུག་ཀྱང་ཇི་བཞིན་བློ་ཡུལ་དུ་མ་ངེས། འདི་སྐབས་ཡིན་ནམ་གང་ལྟར་ལམ་རིམ་བློ་སྦྱོང་ཅི་རིགས་ཀྱི་བཀའ་ཁྲིད་གནང་
སྐབས་ཤིག་མནལ་ལམ་དུ། རྗེ་ཉིད་ཀྱི་སྐུ་ལ་རྒྱལ་མཚན་ལྟ་བུ་ད་ལྟའི་དུང་གོས་སུ་གྲགས་པ་དེ་འདྲ་བ་ཞིག་གསོལ་ཏེ། རྗེ་བི་ལུང་པ་ཆེན་པོ་ནས་ལམ་རིམ་སྨོན་ཚིག་གསུང་ཆུང་ངུས་བསྐུལ་
བར་མཛད་པ་རྗེ་འདིས་གཙོས་ཚོགས་པ་མང་པོས་སྐྱོར་གནང་དང། ཁྱད་པར་མཇུག་གི་བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག་ཅེས་པར་རྗེ་འདིས་གསུང་ཤིན་ཏུ་ཆེ་བ་ལུང་པ་ཐམས་ཅད་
ཁྲོལ་འགྲོ་བ་ཞིག་མཛད་པ་བྱུང་འདུག་དེ་ཡང་བཀྲ་ཤིས་རྒྱ་མཚོ་ཞེས་པ་ནི་བཀའ་གདམས་གླེགས་བམ་ལས། བཀྲ་ཤིས་གཅིག་ཏུ་བཀྲ་ཤིས་ཀུན། །འདུས་པ་བཀྲ་ཤིས་རྒྱ་མཚོ་སྟེ། །ཞེས་གསུངས་

[110A]༄༅། །པ་ལྟར། བཀྲ་ཤིས་མ་ཚང་བ་མེད་པ་ཐམས་ཅད་ཀྱིས་ཕྱོགས་ཐམས་ཅད་ཁྱབ་པའི་དོན་ནོ། །དེ་མཚུངས་ཤིང་ཁྱིད་བོ་ཟླའི་ཚེས་ཉེར་དྲུག་ནས་བཟུངས་ལམ་རིམ་གྱི་མྱོང་འཁྲིད་སྔར་བཞིན་
དང། ཤིང་ཕག་ནག་ཟླའི་ཚེས་ལྔ་ནས་བཟུངས་བདེ་ལམ་མྱོང་འཁྲིད་སྔར་བཞིན་ཐོག་དགེ་ཚུལ། དགེ་སློང། བྱང་སེམས་གསུམ་གྱི་བསླབ་བྱ། བླ་མ་ལྔ་བཅུ་པ། སྔགས་ཀྱི་བསླབ་བྱ་བཅས་པའི་
བཀའ་བཤད་ཉིན་བཅུ་གཅིག་གི་བར་དུ་གནང་ཞིང། སྔ་ལོ་བཀྲ་ཤིས་ལྷུན་པོར་མང་ཇ་གཅིག་དང་ལོ་གཉིས་ཀྱི་ཁོངས་དངུལ་ཆུར་བརྒྱ་མཆོད་སྣ་ལྔ་ཚར་ལྔ་དང་གྲུ་འཛིན་དུ་གཅིག་ཁྲོ་
ཕུའི་བྱམས་པའི་སྤྱན་སྔར་གཅིག་བཅས་འབུལ་བར་མཛད་དོ། །རྗེ་ཉིད་དགུང་གྲངས་ཞེ་དྲུག་ཏུ་ཕེབས་པ་དབང་ཕྱུག་ཅེས་པ་མེ་གླང་ལོ་སྐྱབྶ་མགོན་པཎ་ཆེན་རིན་པོ་ཆེའི་འཕྲིན་ལས་
དང་རྗེ་འདིའི་ཐུགས་བསྐྱེད་ཟུང་འབྲེལ་ལ་བརྟེན་ཐུགས་སྲས་དམ་པ་རྫེ་གྲུ་འཛིན་པ་ཆེན་པོ་ནས་གང་ཅིའི་ཐུགས་ཁུར་བཞེས་ཏེ་གྲུ་འཛིན་འདིར་དགེ་ལུགས་དགེ་སློང་གི་སྒྲུབ་སྡེ་རྣམ་པར་
དག་པ་ཚུགས། ལོ་འདིའི་དབོ་ཟླའི་མཇུག་ཡོངས་འཛིན་ཆོས་ཀྱི་རྒྱལ་པོ་བཞད་རླངས་མ་ཆབ་བཞེས་སུ་ཕེབས་པར། རྗེ་འདི་ཡང་ཡུན་རིང་མ་མཇལ་བར་བརྟེན་དགྱེས་ཚོར་ཚད་མེད་པ་

[110B] ཁུ་བོ་དམ་པ་བླ་མ་དབུ་མཛད་དབང་རྒྱལ་ལགས་དང་བཅས་སྐུ་མཆེད་དབུ་གུར་གཅིག་ཏུ་བཞུགས། ཡོངས་འཛིན་མཆོག་ནས་ཀྱང་སྐུ་མཆེད་གཉིས་ཀ་ལ་གཟིགས་
པ་རྨད་དུ་བྱུང་བ་མཛད་པས་བཞད་པ་རྣམས་ནས་ད་ལམ་ནུ་རུ་བ་སྐུ་མཆེད་ཀྱིས་སྐད་བཏངས་སོང་ཟེར་བ་བྱུང། བཞད་སྡེ་ལྷན་རྒྱས་ནས་གསོལ་བ་བཏབ་ངོར་དབང་མོ་ཆེ་སྩལ་ཉིན་ཡང་མཎྜལ་བསྐུལ་བ་
སོགས་ཁུ་བོ་དམ་པ་ནས་མཛད་ཅིང་བཞུགས་ཁྲིའི་གཡོན་ཕྱོགས་སུ་གདན་ལྕོག་གི་བཀུར་བཟོས་དང་བཅས་སྐུ་མཆེད་ལྷན་དུ་བཞུགས་པའི་བར་དུ་བདག་ཅག་རང་ལོ་དགུ་པར་སོན་པ་ཡང་ཅི་བདེར་གནས་
ཆོག་པའི་སྐལ་བཟང་ཐོབ། རྗེ་ཉིད་ནས་གསོལ་བ་བཏབ་ངོར་ལམ་གྱི་གཙོ་བོ་གསུམ་གྱི་བཤད་ལུང། འཇམ་དཔལ་ནག་པོ་དང་ཕྱག་རྡོར་གཏུམ་པོ་སོགས་ཀྱི་རྗེས་གནང། གཟིམ་ཆུང་ཚེ་དབང་བཅས་
སྩལ་ཞིང་མཇུག་ཏུ་དངོས་འབུལ་སྦམ་མཐོ་བ་དང་བཅས་བརྟན་བཞུགས་འབུལ་བར་མཛད་སྐབས་བདག་ཀྱང་གསུང་རྟེན་པོད་ཆུང་ཁྱེར་མིར་བཀའ་བཀོད་གནང་བ་ལྟར་སྐལ་བཟང་ཉམས་སུ་མྱོང་
འདི་སྐབས་སེང་བར་ཇི་བྱུང་ལ་ཡོངས་འཛིན་མཆོག་དང་རྗེ་འདི་ལྷན་རྒྱས་ཁོ་ནར་བཞུགས་ཏེ་ཕན་ཚུན་དུ་དྲི་རྩད་སོགས་དམ་པའི་ཆོས་ཀྱི་གསུང་གླེང་གིས་དུས་འདའ་བར་མཛད། ཉིན་གཅིག་དཀར་

[111A]༄༅། །པོ་བའི་གཅེས་བར་པ་ཞུ་བ་ནས་གཟིམ་ཡོལ་གྱི་སྲུབས་སུ་བསྡང་དེ་ལྐོག་ཉན་བྱས་པར། གསུང་གླེང་བྱིངས་ཟ་ཟུར་ལས་མ་གོ་ཡང། དགེ་སློང་རང་ནས་སྔར་གསེར་དངུལ་
སོགས་མི་ལེན་པའི་དམ་བཅའ་བྱས་པ་ཡིན་ནའང། དེ་རང་རེ་གཉིས་ཀས་ཅུང་ཟད་མ་བྱུང་འདུག་ཕྱོགས་འདིའི་སེར་སྐྱ་ཚང་མས་དང་གུས་ཆེ་ངེས་བྱེད་ཀྱིན་ཡོད་འདུག་སྟབས་དེ་རྣམས་ཀྱི་འདོད་
པ་མ་བསྒྲུབ་ན་བྱང་སེམས་ཀྱི་བསླབ་བྱ་དང་ཡང་འགལ་བས་ཕྱིན་ཆད་འབུལ་བ་གང་བྱུང་བླངས་པ་ལེགས་རྒྱུར་འདུག་ཅེས་བཀའ་སྩལ་པ་གསལ་པོར་གོ་ཡང་རྗེ་འདིས་བཀའ་འདྲི་ཞིག་ཞུ་
པར་མཛད་སོང་རུང་ཆེར་མ་ཐོས། ད་ཨ་ཁུས་མི་ཤེས་པ་ངས་ག་ལ་ཤེས་ཞེས་བཀའ་ལན་སྩལ་པ་ཐོས། ད་དུང་གོ་རིས་བསྒྲིམས་ནས་བསྡུད་ཀྱང་གོ་མ་ཐུབ་པའི་མུར་གཉིས་ཀས་ཆེས་ཆེར་
བཤུམས་ཏེ་གསུང་འཕྲོས་ཀྱང་འཕྲོ་སྦད་ཀྱིས་ཆད་སོང་ཞེས་གཅེས་གཅེས་ལགས་ནས་ཐོབ་རྒྱལ་བླ་མ་རིན་པོ་ཆེར་ཞུ་བར་མཛད་འདུག་འདི་ལ་ཐོབ་རྒྱལ་བླ་མ་རིན་པོ་ཆེ་ནས་བཀའ་ལན་འདིར་
བརྟགས་ན་ཡོངས་འཛིན་རྗེ་རང་ལས་ཀྱང་རྗེ་འདི་ལྷག་པར་ཐུགས་ཐག་བཅད་པའི་གསུང་དུ་འདུག་ཅེས་གསུངས། གྲུ་འཛིན་དུ་སྔ་སྲོལ་ལྟར་ཀྱཻ་རྡོར་སྒྲུབ་མཆོད་ཞིག་ངེས་པར་དགོས་པར། ཐུགས་

[111B] ཡོངས་འཛིན་མཆོག་ལ་དེ་ལ་སོགས་པའི་འདོད་ཆོས་མང་པོ་ཞུ་བར་རིང་མིན་གདན་སར་བཅར་ཆོག་པའི་སྙན་
ཞུ་ཕུལ་བར་དགྱེས་བཞིན་ཞལ་བཞེས་བྱུང་བར་བརྟེན། ལོ་འདིའི་ཟླ་བ་ལྔ་པའི་འགོར་གདན་སར་ཆིབ་བསྒྱུར་བསྐྱངས་ཏེ་བཀྲ་ཤིས་ལྷུན་པོར་པཎ་ཆེན་བསྟན་པའི་ཉི་མའི་ཞབས་དྲུང་ནས་རྡོ་རྗེ་འཕྲེང་བ་ནས་བཤད་
པའི་དུས་འཁོར་སྤྱི་ཀའི་དབང། གྲུབ་རྒྱལ་ལུགས་ཀྱི་ཚེ་དབང། འདུལ་བ་རྒྱ་མཚོའི་སྙིང་པོའི་ལྗགས་ལུང་བཅས་བསན། རི་ཁྲོད་དགའ་ལྡན་ཆོས་གླིང་དུ་ཡོངས་འཛིན་ཆོས་ཀྱི་རྒྱལ་པོའི་ཞབས་དྲུང་ནས་གསང་
འདུས་འཇམ་པའི་རྡོ་རྗེ་ལྷ་བཅུ་གསུམ་གྱི་བདག་ཉིད་ཅན་གྱི་དབང། ཀྱཻ་རྡོར་ཌོམྦྷི་ལུགས་ཀྱི་དབང། བཀའ་གདམས་ཀྱི་གསང་ཆོས་ཐིག་ལེ་བཅུ་དྲུག་གི་དབང། གསང་འདུས་འཕགས་ལུགས་ཀྱི་བསྐྱེད་རིམ་
དངོས་གྲུབ་རྒྱ་མཚོའི་བཤད་ལུང་གོང་མའི་ཕྱག་ལེན་མ་ཉམས་པ། རིན་འབྱུང་ནས་བཤད་པའི་ཚོགས་བདག་གླང་སྣ་དམར་ཆེན་གོང་གནོན་དང་བཅས་པ་སོགས་རྗེས་གནང་མཐའ་ཡས་པ། པཎ་ཆེན་བསྟན་པའི་ཉི་
མ་དང་རྗེ་ཡོངས་འཛིན་ཉིད་ཀྱི་གསུང་མཁོ་གནད་ཆེ་བ་ཕལ་ཆེར་གྱི་ལུང་བཅས་བསན། དེ་ནས་བདེ་ཆེན་བླ་མ་རིན་པོ་ཆེ་དེ་ཉིད་ཀྱི་ཉེ་གནས་དམ་པ་བླ་མ་གནས་བརྟན་བློ་བཟང་བཀྲ་ཤིས་ལགས་ནས་སྤྲུལ་པའི་

[112A]༄༅། །སྐུ་རིན་པོ་ཆེར་ཟབ་ཆོས་འགའ་ཞིག་སྩོལ་བ་དང་བཅས་ངེས་པར་ཕེབས་དགོས་ཞེས་པར་བརྟེན་བདེ་ཅན་རི་ཁྲོད་དུ་ཕེབས། སྤྲུལ་པའི་སྐུ་རིན་པོ་ཆེར་བརྟན་བཞུགས་དང་འབྲེལ་བའི་
དངོས་འབུལ་གཟབས་པ་སོགས་ཕན་ཚུན་གྱི་མཛད་སྒོ་ལེགས་ལམ་ཆེ་བ་འགྲན་པ་བཞིན་དུ་གྱུར། སྤྲུལ་པའི་སྐུས་གཙོས་དང་ལྡན་མང་པོར་དབང་རྗེས་གནང་ལུང་ཁྲིད་སོགས་བཞེད་པ་དང་མཐུན་
པའི་དམ་པའི་ཆོས་ཀྱི་ཆར་ཕབས། སྤྲུལ་པའི་སྐུ་འདི་ཡང་དད་པ་དང་མཁྱེན་རབ་ཆེ་བ། ཀུན་སྤྱོད་གཙང་བ། རང་བཞིན་བཟང་བ་སོགས་དམ་པའི་རང་རྟགས་འགོག་མེད་དུ་གསལ་བ་
ཞིག་ཡིན་པས་འདི་ནས་བཟུངས་རྗེ་འདི་མ་གཤེགས་ཀྱི་བར་བསམ་སྦྱོར་གཉིས་ཀྱི་སྒོ་ནས་ཡོངས་སུ་འཛིན་པ་ཆེན་པོར་བཞེས་ནས་བཞད་དུ་ཡང་ལན་གྲངས་དུ་མའི་བར་ཕེབས་ཏེ་
སྒྲ་སྙན། དབང་རྗེས་གནང། ལུང་ཁྲིད། ཐེ་ཚོམ་གྱི་གནས་ལ་དོགས་པ་གཅོད་པ་སོགས་མཛད་པས། ད་ལྟ་མཁས་བཙུན་བཟང་གསུམ་འཛོམས་པའི་བསྟན་འཛིན་གྱི་སྐྱེས་བུ་ཆེན་པོར་
གྱུར་ཏེ་ནཱ་རོ་མཁའ་སྤྱོད་མའི་སྨིན་གྲོལ་གྱི་གདམས་པ་སོགས་རྗེ་འདི་ནས་བརྒྱུད་པའི་ཆོས་རྒྱུན་རྒྱ་ཆེར་སྤེལ་བར་མཛད། རྗེ་འདིས་ཀྱང་ཐུགས་ཀྱི་སྲས་མཆོག་དམ་པར་མཉེས་བཞིན་རྗེས་

[112B] །དེ་སྐབས་བླ་མ་གནས་བརྟན་ལགས་ཀྱི་ཞབས་དྲུང་ནས་སྐུ་གོང་མའི་གསུང་སྐུ་དངོས་ནས་མ་བསན་པ་ཕལ་ཆེར་སོགས་ལུང་མང་པོ་བསན། ཚུར་ལམ་བཀྲ་ཤིས་ལྷུན་པོར་
ཕེབས་ཏེ་སྔགས་ཆེན་རྡོ་རྗེ་འཆང་བློ་བཟང་བསྟན་འཛིན་དཔལ་འབྱོར་དཔལ་བཟང་པོ་ནས་གསང་འདུས་རྩ་རྒྱུད་འགྲེལ་པ་བཞི་སྦྲགས་དང། ལམ་རིམ་ཆེན་མོ་ལ་སོགས་པའི་ལུང་མང་པོ་བསན། ཕེབས་
སྐོར་འདིའི་ཆོས་བསན་པ་ཕལ་ཆེར་གྱི་སྦྱིན་བདག་ཀྱང་རྗེ་རང་ཉིད་ཀྱིས་མཛད་ཅིང། དེ་སྐབས། ཞྭ་གོས་གཟབས་མཆོར་གནམ་ཡེར་ཁྲ་ཐག་ཐག་ཟ་རྒྱུ་འཐུང་རྒྱུའི་ཕྱོགས་དེ་ཉག་ཕྲ་ཕྲ། །ཞེས་པའི་
ངང་ཚུལ་དུ་མ་སོང་བར་དངོས་པོ་རྩལ་སྤྲུགས་ཀྱི་འབུལ་བ་གཟབས་ཤིང་རྒྱ་ཆེ་བ་སེར་སྣ་དང་ཕྲག་དོག་ཟུང་དུ་འབྲེལ་བ་རྣམས་ཨམ་གཙིགས་ཐམ་ཐམ་བྱེད་དགོས་པ་ཕུལ། དེ་ལྟར་བཞེད་དོན་
ཐམས་ཅད་གྲུབ་ནས་རིམ་གྱིས་ཆིབ་བསྐྱོད་དེ་གཟིམ་ཕུག་རྡོ་རྗེའི་ཕོ་བྲང་དུ་ཞབས་སོར་བཀོད་ནས་སྔར་བཞིན་ཐུགས་དམ་བཅད་རྒྱར་བཞུགས་ཤིང་འདི་ལོ་དངུལ་ཆུར་བརྒྱ་མཆོད་སྣ་ལྔ་ཚར་
གཅིག་དང། རླངས་ཆབ་ལྷ་ཁང་དུ་གཅིག་སྔ་ལོ་དངུལ་ཆུར་གསུམ་དང། གྲུ་འཛིན་དུ་གཅིག་བཅས་ཀྱང་འབུལ་བར་མཛད་དོ། །ཡང་མཚམས་འདིར་གླེང་བར་བྱ་བ་ནི། ཐུགས་ཀྱི་སྲས་

[113A]༄༅། །མཆོག་ཐོབ་རྒྱལ་བླ་མ་རིན་པོ་ཆེ་འདི་ཉིད་ནི། ཙ་ན་ཀ་རྒྱལ་པོ་ལུགས་ཀྱི་བསྟན་བཅོས་ལས། བརྩོན་དང་རྟུལ་ཕོད་བརྟག་པ་དང། །བློ་དང་ནུས་པ་ཕ་རོལ་གནོན། །ཡོན་ཏན་དྲུག་
པོ་གང་ལ་ཡོད། །དེ་ལ་ལྷ་ཡང་དགའ་བ་སྐྱེད། །ཅེས་གསུངས་པ་ལྟར། གཞོན་ནུ་ཉིད་ནས་བཟུངས་དད་པ་དང། བརྩོན་འགྲུས་དང། སྙིང་སྟོབས་རྨད་དུ་བྱུང་བར་བརྟེན། ཕོ་རྩལ་སྣ་དགུ་ལ་
རང་བྱན་ཚུད་དེ་ཆེ་བཙན་རྒོད་གསུམ་སུས་ཀྱང་དོ་ཟླ་མི་སྤོབས་པར་མ་ཟད། རྗེ་བཙུན་བླ་མ་འདི་དང་སྐུ་ཚེ་སྔོན་མ་དཔག་ཏུ་མེད་པའི་འཕྲེང་བར་ལས་དང་སྨོན་ལམ་བཟང་པོའི་འབྲེལ་བ་ཤིན་ཏུ་ཆེ་བའི་
མཐུ་ལས་གཞོན་ནུ་ཉིད་ནས་ཐུགས་རྗེ་ཆེན་པོས་རྗེས་སུ་བཟུངས་ཏེ་རེ་འགའ་ནི་བྱིས་པ་འདྲིད་པའི་ཕྱིར་ས་རིས་ལ་སོགས་པའི་སྒོ་ནས་ངོ་མཚར་བའི་གནས་དུ་མ་སྟོན་པར་མཛད་པ་དང། རེས་
འགའ་ནི་མི་ཆོས་གཙང་མ་བཅུ་དྲུག་ལ་སོགས་པའི་སྒོ་ནས་ཡ་རབས་དམ་པའི་ངང་ཚུལ་འདི་དང་འདི་ལྟ་བུ་བྱ་དགོས་ཞེས་དང། རེས་འགའ་ནི་ཡོན་ཏན་དང་ལྡན་པ་ནི་ཡུལ་ཕྱོགས་གང་དུ་སོང་
ཡང་བསྔགས་བརྗོད་བསྙེན་བཀུར་གྱི་གནས་སུ་འགྱུར་བ་ཡིན་པས་རིག་པའི་གནས་འདི་དང་འདི་ལྟ་བུ་ལ་བརྟུན་པ་སྐྱེད་ཅིག་ཅེས་དང། རེས་འགའ་ནི་ཡོན་ཏན་ཐམས་ཅད་གང་ལས་འབྱུང་

[113B] རེས་འགའ་ནི་མི་གཟུགས་བྱད་མཛེས་ཀྱང་རྒྱན་གོས་དང་མི་ལྡན་ན་འཕྱ་དམོད་ཀྱི་གནས་སུ་འགྱུར་བ་ལྟར་ཡིག་
གཟུགས་ལེགས་ཀྱང་དག་བྱེད་དང་མི་ལྡན་ན་མཁས་པ་རྣམས་ཀྱི་ག་ཞའི་གནས་ཡིན་པས་སུམ་རྟགས་དང་དག་ཡིག་ལ་མཁས་པར་སློབ་དགོས་ཞེས་དང། རེས་འགའ་ནི་རང་ཅག་གིས་
ཐོབ་པའི་རྟེན་འདི་རྙེད་དཀའ་ཞིང་དོན་ཆེ་བ་ཡིད་བཞིན་ནོར་བུ་དང་འདྲ་བ་ཡིན་ཀྱང་ཡུན་རིང་མི་གནས་པ་གློག་གི་ཟློས་གར་དང་མཚུངས་པ་ཡིན་པས་དམ་པའི་ཆོས་བསྒྲུབ་པ་ལ་མྱུར་
དུ་བརྩོན་དགོས་ཞེས་དང། རེས་འགའ་ནི་འཁོར་བ་འདི་གང་དུ་གནས་ཀྱང་སྡུག་བསྔལ་ཁོ་ནའི་འབྱུང་གནས་ཡིན་པས་འདི་ལས་ཐར་བའི་ཐབས་ལ་འབད་དགོས་ཞེས་དང། རེས་འགའ་
ནི་ཁྱིམ་ན་གནས་པ་ནི་ཡང་བ། འཇིགས་སུ་རུང་བ། ཉེས་པ་དུ་མའི་འབྱུང་གནས་བཙོན་ར་དང་འདྲ་བ་ཡིན་ལ། རབ་ཏུ་བྱུང་བ་ནི་དེ་ལས་ལྡོག་པ། ལྷ་དང་བཅས་པའི་འཇིག་རྟེན་གྱིས་ཕྱག་
བྱ་བའི་འོས། ཐལ་མོ་སྦྱར་བའི་འོས། ཡོན་གྱི་གནས་སུ་གྱུར་པ་ཡིན་པས་དེ་ལ་སྨོན་ལམ་ཐོབ་ཅིག་ཅེས་སོགས་ཆོས་དང་མཐུན་པའི་ལེགས་བཤད་ཀྱི་འོ་མས་རྒྱུན་དུ་བསྐྱངས་པར་བརྟེན་

[114A]༄༅། །ཆོས་ཕྱོགས་ལའང་དོན་གཉེར་དང་རྣམ་དཔྱོད་འགྲན་ཟླ་མེད་པར་གྱུར་ཏེ་མཁས་པར་རློམ་པ་ཕལ་མོ་ཆེ་ཡང་དྲི་བའི་སྒོ་ནས་མི་སྨྲ་བའི་བརྟུལ་ཞུགས་ལ་འགོད་པར་མཛད་
ཁྱད་པར་བླ་མའི་བཀའ་བཞིན་ཁྱིམ་ནས་ཁྱིམ་མེད་པར་རབ་ཏུ་བྱུང་བ་ཞིག་ནམ་འོང་ན་སྙམ་པ་སྐོམ་པ་ཆུ་དོན་དུ་གཉེར་བ་ལྟ་བུ་རྒྱུན་མར་ཡོད་ཅིང། བླ་མ་དཀོན་མཆོག་ལ་གསོལ་འདེབས་
དང་སྨོན་ལམ་ཡང་ཆག་མེད་དུ་མཛད་མོད། འོན་ཀྱང་ཡབ་དང་གཅེན་རྣམས་པཎ་ཆེན་རིན་པོ་ཆེའི་ཡུམ་མཆོག་དམ་པའི་ཞབས་ཁོང་ཡིན་པར་བརྟེན་རེ་ཞིག་དྲུང་ཡིག་གི་ལས་ཁུར་མཛད་
དགོས་བྱུང་ཡང། ཕ་དམ་པས། བླ་མས་བསྐྱལ་ན་གང་འདོད་གནས་སུ་སླེབས། །རྐང་སླར་མོས་གུས་ཕུལ་ཞིག་དིང་རི་བ། །ཞེས་གསུངས་པ་ལྟར། བླ་མ་དཀོན་མཆོག་ལ་བློ་གཏང་པའི་
བསམ་དོན་བདེ་བླག་ཏུ་འགྲུབ་པ་ཆོས་ཉིད་ཡིན་པས། གང་ཅིའི་འགལ་རྐྱེན་ཞི་ཞིང་མཐུན་རྐྱེན་གྲུབ་སྟེ། རྗེ་འདི་དགུང་གྲངས་ཞེ་བདུན་དུ་ཕེབས་པ་འབྲུ་མང་ཞེས་པས་སྟག་ལོར་ཁྱིམ་གྱི་གནས་
ལ་སོགས་པ་མཆིལ་མའི་ཐལ་བ་བཞིན་དུ་དོར་ཏེ་ཕོ་མོ་ཚང་མ་རབ་ཏུ་བྱུང་ནས། བླ་མ་རིན་པོ་ཆེ་ཉིད་གཟིམ་ཕུག་གི་ཉེ་འདབ་རྒྱལ་སྲས་ཆེན་པོའི་དངོས་སློབ་རྒྱ་མ་བ་ཡོན་ཏན་འོད་ཀྱི་བཞུགས་

[114B] རབ་བྱུང་མ་རྣམས་ད་ལྟའི་པདྨ་ཆོས་སྡིངས་སུ་ཁང་རོ་འདྲ་ཡོད་པར་ཞིག་རྐྱེན་དེ་དང་རྗེ་བཙུན་བླ་མ་མཆོག་གི་
ཐུགས་བསྐྱེད་ཟུང་འབྲེལ་ལ་བརྟེན་འདི་ལོ་པདྨ་ཆོས་སྡིངས་ཞེས་པའི་རབ་བྱུང་མའི་སྡེ་འདི་ཚུགས་ནས་ད་ལྟ་ཡང་འདོན་ཆོས། ཀུན་སྤྱོད། བསླབ་ཁྲིམས་སོགས་གང་ཅི་ནས་བསྟན་པ་རིན་པོ་ཆེའི་མིག་
རྒྱན་དུ་གྱུར་པ་མཆིས། དེ་ལྟར་ཐོབ་རྒྱལ་བླ་མ་རིན་པོ་ཆེ་འདི་ཉིད་སྐྱེས་བུ་ཁྱད་འཕགས་ཡིན་པར་རྗེ་འདིས་སྔ་མོ་ནས་དགོངས་ཏེ་གཞོན་ནུའི་དུས་སུ་ཡང་བསླབ་བྱ་དེ་ལྟར་མཛད་ཅིང། ཕྱིས་ཀྱང་ཞིང་
མ་གཤེགས་ཀྱི་བར་དུ་ཐུགས་རྗེ་ཆེན་པོས་སྤྱན་གྱི་འབྲས་བུ་བཞིན་དུ་རྗེས་སུ་བསྐྱངས་ཏེ་མཐུན་མོང་དང་མཐུན་མོང་མ་ཡིན་པའི་གདམས་པ་ཐམས་ཅད་དགྱེས་བཞིན་དུ་སྩལ། བླ་མ་ཉིད་ནས་ཀྱང་
རྒྱ་གར་མི་གཅིག་ལྷ་གཅིག་བཞིན་དུ། ང་མཁས་དང་ང་གྲུབ་གཞན་ལ་འགྲམ་ཆུ་མ་ལྡང་པར་རྗེ་འདི་གཙུག་གི་ནོར་བུ་བཞིན་དུ་བསྟེན་ནས་མཉེས་པ་གསུམ་གྱི་སྒོ་ནས་མཉེས་པར་མཛད། ལམ་
རིམ་ཆེན་མོ་ཚང་མ་ཐུགས་འཛིན་ཐོག་ཐོས་བསམ་སྒོམ་གསུམ་ལ་བརྩོན་པ་ཆུ་བོ་ཆེན་པོའི་རྒྱུན་བཞིན་མཛད་པས། དེང་གི་དུས་སུ་མཁས་བཙུན་བཟང་གསུམ་གྱི་ཡོན་ཏན། འཆད་རྩོད་རྩོམ་གསུམ་

[115A]༄༅། །གྱི་བྱ་བ་གང་གི་ཐད་ནས་ཀྱང་འགྲན་པའི་ཟླ་དང་བྲལ་བ་འདི་ཡིན་ཅིང། དེ་ཡི་སྡུག་པའང་བླ་མ་བཞིན། །བླ་མའི་འཁོར་ནི་གཉེན་བཞིན་དུ། །ཞེས་པའི་དགོངས་དོན་ཐུགས་ལ་མནགས་
ཏེ། བདག་ཅག་ཉམ་ཆུང་ས་འོག་གི་སྲིན་བུའི་རྗེས་སུ་འགྲོ་བ་ལ་ཡང་རང་ལོ་བཅུ་པར་ཡི་གེ་འདྲི་ཚུལ་སློབ་པར་མཛད་པ་ནས་ད་ལྟའི་བར་དུ་ཐུགས་རྗེའི་གཟིགས་པ་དགེ་བས་སྐྱོང་བཞིན་པ་འདི་ལ་ལགས་
ལོ་འདིར་དངུལ་ཆུར་བརྒྱ་མཆོད་སྣ་ལྔ་ཚར་གཉིས་ཀྱང་འབུལ་བར་མཛད་དོ། །མྱོས་ལྡན་ཞེས་པས་ཡོས་ ཁྱད་པར་དཔལ་ཀྱི་རྡོ་རྗེ་ཌོམྦྷི་ལུགས་
ཀྱི་ལྗགས་བསྙེན་རྒྱས་པ་དང། གྲུབ་མཚམས་རྒྱལ་སྲས་ལྷ་ཁང་དུ་ཁ་སྐོང་ཞི་བའི་སྦྱིན་སྲེག་བཅས་མཛད་ཅིང། འདི་སྐབས་འདས་མ་འདས་ཀྱི་ལྷ་ལ་སྟོད་གཡོགས་སྨད་གཡོགས་མཚོན་པའི་གོས་
ཟུང་ལ་ཕྱི་མཛོད་ཁ་གསར་བཞི་མེ་ནང་དུ་འབུལ་བར་མཛད་པས་འགའ་ཞིག་ཕང་སེམས་ཀྱིས་ལྕེ་ནར་ནར་བྱེད་པ་བྱུང་ཞེས་རྗེ་གྲུ་འཛིན་པས་གསུངས་ཤིང་འདི་ལོ་དངུལ་ཆུར་བརྒྱ་མཆོད་སྣ་ལྔ་
ཚར་གསུམ་དང་གྲུ་འཛིན་དུ་གཅིག་འབུལ་བར་མཛད་དོ། །དེ་ལྟར་རྒྱུ་ཚོགས་མཐའ་དག་ཚང་བའི་སྒོ་ནས་རྒྱུན་བསྲིངས་ཏེ། འགོ་བ་ཤེས་གཉེན་བསྟེན་ཚུལ་ནས་ཞི་ལྷག་གི་བར་གྱི་ལམ་མཐུན་

[115B] མཐུན་མོང་མ་ཡིན་པ་བསྐྱེད་པ་དང་རྫོགས་པའི་རིམ་པ་གཉིས་ལ། དཔྱད་སྒོམ་དགོས་པ་རྣམས་སོ་སོར་རྟོག་པའི་ཤེས་རབ་ཀྱིས་ཡང་དང་ཡང་དུ་དཔྱད་ཅིང་བསྒོམས་པས་
ཐག་ཆོད་པའི་ངེས་ཤེས་འདྲོངས། འཇོག་སྒོམ་དགོས་པ་རྣམས་ངེས་ཤེས་ཀྱི་སྟེང་དུ་རྩེ་གཅིག་ཏུ་བཞག་ནས་བསྒོམས་པས་རྩོལ་བཅས་དང་རྩོལ་མེད་ཀྱི་མྱོང་བ་ཁྱད་པར་ཅན་འཁྲུངས་
དེའི་མཐུས་རྒྱལ་བའི་བཀའ་ཐམས་ཅད་རང་ཉིད་འཚང་རྒྱ་བའི་གདམས་ངག་འབའ་ཞིག་ལས་ཡི་གེ་ན་གཅིག་ཀྱང་འདོར་རྒྱུ་མེད་པར་གོ་བའི་ངེས་པ་དོན་གྱི་བཀའ་གདམས་པ་ཆེན་པོ་
ཐར་པ་དང་ཐམས་ཅད་མཁྱེན་པའི་ལོ་ཏོག་དོན་དུ་གཉེར་བ་རྣམས་ཀྱི་ཞིང་ས་བླ་ན་མེད་པར་གྱུར་ཏོ། །གང་ཞིག་ཐོས་པ་རྒྱ་མཚོའི་མཐར་སོན་ཀྱང། །བསམ་སྒོམ་ཡིད་བཞིན་ནོར་དང་
མི་ལྡན་ན། །གཏན་བདེའི་ནོར་མཆོག་དོན་དུ་གཉེར་བ་ཡི། །སྐལ་ལྡན་ཡིད་ཀྱི་རེ་བ་འགེངས་ནུས་མིན། །དེ་ཕྱིར་ཐོས་བསམ་འདབ་སྟོང་གྲོལ་བའི་རྩེར། །རྩེ་གཅིག་སྒོམ་པའི་མེ་ཏོག་འབར་
བ་ལ། །དཔག་ཡས་ལུང་རྟོགས་སྦྲང་རྩིའི་བཅུད་འཆང་བ། །མཁས་གྲུབ་གོང་མའི་རྣམ་ཐར་བདག་གིར་མཛད། །རྙེད་བཀུར་སྤྲིན་སྣ་འཁྲུགས་པའི་རྣམ་གཡེང་གི་རི་མོ་ལང་ལོང་འཆར་

[116A]༄༅། །བ་ཡིད་ཀྱི་མཁར། །རྟོགས་པའི་ཟླ་ཞལ་མཐོང་བའི་སྐབས་དབེན་ཕྱིར། །ཐབས་མཁས་དྲི་ཡི་བཞོན་པས་རྒྱང་དུ་བསྲིངས། །དེ་ཚེ་གཡོ་མེད་ཏིང་འཛིན་སྤྲིན་རུམ་ནས། །སྔགས་
རྒོད་ཐོག་གཟེར་སྤྲོས་པས་གདུག་ཅན་སྙིང། །འབིགས་པ་མ་བཟོད་སྐུ་ཡི་རྒྱན་གྱུར་ཚེ། །དགྱེས་པའི་གར་ནི་འཆི་མེད་ལམ་དུ་བསྒྱུར། །ཁྱད་པར་གོང་མའི་རྟེན་འབྲེལ་གྲུ་གཟིངས་ལ། །བཅིབས་ནས་
མཁས་པའི་དེད་དཔོན་ཆེན་པོ་ཁྱོད། །ངོ་མཚར་རྟེན་གསུམ་ནོར་བུས་རབ་གང་བའི། །སྨན་སྡིངས་རྒྱ་མཚོའི་ངོགས་སུ་དེ་ལ་གྱིས་གཤེགས། །དེར་ནི་གྲུབ་བརྙེས་ནཱ་རོ་ཏ་པ་དང། །དར་བབས་
མཁའ་སྤྱོད་དགའ་མ་ཡིད་འོང་མས། །ཕན་ཚུན་བསྐུལ་བའི་བརྡ་ཐབས་ཟློས་གར་གྱི། །གཟིགས་མོར་ཡབ་སྲས་ཟུང་དེ་རིང་ཞིག་ཡེངས། །དེ་ཚེ་དཔའ་བོའི་རྒྱན་དང་ཆ་ལུགས་དམར་སེར་
གོས་ཀྱིས་བསྒྲིབས་པའི་སྒྱུས། །ངུར་སྨྲིག་འཆང་བའི་ཟོལ་ལ་བརྟེན་པ་རྡོ་རྗེ་ཆོས་དངོས་བླ་མ་ཡིས། །གནས་གསུམ་མ་དང་མཁའ་འགྲོའི་ཞལ་རླངས་མངར་པོར་འཐུལ་བ་སྙན་རྒྱུད་ཀྱི། །
གདམས་པའི་བདུད་རྩི་ཡོངས་སུ་རྫོགས་པ་ཁྱོད་ཐུགས་བུམ་པའི་བཅུད་དུ་བྱོས། །དེ་ལྟའི་མན་ངག་ཐུག་པོའི་ལུས། །ཟོས་པའི་དོན་གཉེར་སྐོམ་དད་ཀྱིས། །རིགས་བྲལ་ལེགས་བཤད་

[116B] །ཁྱོད་ཀྱི་རྣམ་དཔྱོད་ཧུབ་ཀྱིས་དྲངས། །འཁོན་རིགས་བརྒྱུད་པའི་དེད་དཔོན་གྱིས། །འབད་པས་བསྒྲུབས་པའི་རིན་ཆེན་ནོར། །ཕྱག་ལེན་འཆོལ་བའི་འདམ་བྱིངས་པའང། །ཁྱོད་ཀྱི་བློ་
གྲོས་རྩལ་གྱིས་ཕྱུངས། །ལོག་རྟོག་རྡུལ་ལྡན་སྙན་རྒྱུད་ཆབ། །འཆད་རྩོད་རྩོམ་པའི་ཀེ་ཏ་ཀས། །བགྲུངས་པའི་སྙན་གཏམ་མེ་ཏོག་འཕྲེང། །ཁྱོད་འབའ་ཞིག་གི་རྒྱན་དུ་གྱུར། །ལྷ་དང་
བླ་མས་བྱིན་རློབ་པའི། །ཆོ་འཕྲུལ་དབྱར་རྔ་བརྡུངས་པའི་སྒྲས། །མཁྱེན་བརྩེའི་མདོངས་ལྡན་གང་གི་ཐུགས། །མཆོག་མཐུན་དངོས་གྲུབ་མངལ་གྱིས་དུད། །ཁྱོད་ཀྱི་ལེགས་བཤད་གར་ཆད་
གིས། །མྱོས་པའི་གྲུབ་པ་ཕོ་མོ་མང། །རྟོགས་པའི་མཁའ་ལ་ལྡིང་བ་ཡིས། །ས་འདི་མཁའ་སྤྱོད་གཉིས་པར་བྱས། །སྙན་རྒྱུད་གཏེར་གྱི་ཆུ་སྐྱེས་ཁ། །འབྱེད་ཕྱིར་བློ་གསལ་རྒྱ་མཚོའི་
ཉི། །དངུལ་ཆུའི་སྤོ་ནས་འཆར་ཞེས་པའི། །ལུང་བསྟན་ལྗོན་པ་འབྲས་ལྡན་བྱས། །དེ་ལྟའི་ཀུན་བཟང་སྤྱོད་པའི་མཚོ་ནང་དུ། །རྒྱལ་དང་རྒྱལ་སྲས་སློབ་མར་བཅས་པ་ཡི། །རྨད་བྱུང་མཛད་པའི་
གཟུགས་བརྙན་ཀུན་འཆར་བའི། །ངོ་མཚར་ཕུང་པོ་བསམ་བརྗོད་ཡུལ་ལས་འདས། །དེ་ཕྱིར་ཁྱོད་གཅིག་ཁོ་ན་ས་གསུམ་འདིར། །ལུང་རྟོགས་དམ་པའི་ཆོས་ཀྱི་རྒྱལ་སྲིད་ལ། །ཁ་ལོ་

[117A]༄༅། །མངོན་པར་བསྒྱུར་བའི་སངས་རྒྱས་སུ། །བཅོས་མིན་མཐོང་བའི་ལེགས་བྱས་སྤངས་སུ་མཐོ། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་
ལྡན་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། རྙེད་བཀུར་མཐའ་དག་རྩ་བཞིན་དོར་ནས་སྒྲུབ་
པ་ཁོ་ན་གཙོ་བོར་མཛད་པའི་སརྒ་སྟེ་བདུན་པའོ།།    ༈    །།དེ་ལྟར་གོང་དུ་བཤད་པ་ལྟར་འདི་ཡན་ཆད་ཤི་གསོན་གྱི་དངོས་འབུལ་བཞེས་པ་སོགས་གཏན་ནས་མ་མཛད་པར་
གདམས་དོན་ཐུགས་ཉམས་སུ་བཞེས་པ་ཁོ་ན་གཙོ་བོར་མཛད། སྐབས་འདིར་ཐུགས་སྲས་དང་དད་ལྡན་གྱི་སྦྱིན་བདག་འགའ་ཞིག་ནས། རྗེ་བླ་མ་མཆོག་ངེས་དོན་ཟབ་མོ་ཐུགས་སུ་ཆུད་
ནས་གསེར་དང་བོང་བ་མཉམ་པར་གཟིགས་པའི་དབང་གིས་སྟོང་གསུམ་ཐམས་ཅད་གསེར་གྱིས་བྱུར་བུར་བཀངས་ཏེ་ཕུལ་ཡང། རང་དོན་དུ་ཏིལ་གྱི་ཆ་ཤས་ཙམ་ལའང་སྲེད་པའི་
གོ་སྐབས་མ་མཆིས་ན། བདག་སོགས་སྙིང་ནས་དད་པ་དང་ལྡན་པའི་གདུལ་བྱ་རྣམས་ཚོགས་རྫོགས་པའི་ཕྱིར་དུ་ད་ཕྱིན་ཆད་དངོས་འབུལ་ཇི་བྱུང་བཞེས་ཆ་ཡོད་པ་ཞིག་ཐུགས་

[117B] རྗེ་བླ་མ་མཆོག་ནས་ཀྱང་སྔོན་དུ་ཡོངས་འཛིན་མཆོག་ནས་དངོས་འབུལ་མ་བཞེས་ན་བྱང་སེམས་ཀྱི་བསླབ་བྱ་དང་འགལ་ཚུལ་
ཕེབས་པའི་བཀའ་སྒྲུབ་པ་དང། གདུལ་བྱ་ཚོགས་རྫོགས་པ་དང། རི་རྒྱུད་འདིའི་ཕོ་མོའི་དགོན་པ་རྣམས་ཀྱི་མང་ཇའི་ཐེབས་སུ་བཏང་ན་རང་གཞན་གྱི་དགེ་བ་གོང་འཕེལ་དུ་འགྱུར་བ་སོགས་དགོས་
པ་ཁྱད་པར་ཅན་མང་ཞིང། ཁྱད་པར་དེ་ལྟར་མཛད་པས་རང་ཉིད་མི་ཉམས་པའི་གདེང་དང་ལྡན་པ་ལ་དགོངས། རྗེ་ཉིད་དགུང་གྲངས་ཞེ་དགུར་ཕེབས་པ་རྣམ་གནོན་ཞེས་པ་ལྕགས་འབྲུག་ལོ་འདི་
ནས་བཟུང་སྲོག་ཆགས་མ་གཏོགས་གཞན་དངོས་འབུལ་ཚང་མ་བཞེས་ནས་ཏིལ་ཆ་ཙམ་ཕྱི་འཁྱར་མེད་པར་མང་དོད་སོགས་སུ་སྨིན་འགྲོ་མཛད་མོད། འོན་ཀྱང་དགུང་ལོ་ལྔ་བཅུ་ང་བཞི་ཡན་
ཆད་ཀྱི་མང་དོད་ཇི་གནང་ལ་བསྙེལ་ཐོ་མ་བྱུང་འདུག་འདི་སྐབས་གྲུ་འཛིན་པ་ཆེན་པོ་ནས་གསོལ་བ་ནན་ཏན་བཏབ་པར་བརྟེན། ཟླ་བ་བཞི་པའི་ཚེས་བཅུ་གཅིག་ལ་གྲུ་འཛིན་དུ་ཕེབས། ཀྱཻ་རྡོར་
དང་བཅུ་གཅིག་ཞལ་གྱི་དབང། རྡོར་སེམས་མཐུན་མོང་མ་ཡིན་པ་སོགས་ཀྱི་རྗེས་གནང། ཐུན་དྲུག་དགའ་ལྡན་ལྷ་བརྒྱ་མ། སྙིང་པོ་དོན་གསུམ་རྣམས་ཀྱི་འཁྲིད། མཁའ་སྤྱོད་མའི་བྱིན་རླབས་

[118A]༄༅། །དང་བེའུ་བུམ་གྱི་ལུང། རྗེ་ཙོང་ཁ་པ་ཆེན་པོ་དང། པཎ་ཆེན་བློ་བཟང་ཆོས་རྒྱན་གྱི་གསུང་བཀའ་རྒྱ་མ་དང་བཅས་པ་ཚང་མ་དང། རྒྱལ་སྲས་བཀའ་འབུམ་སོགས་ཀྱི་ལུང། སྒྲ་མདོ་
ཀ་ལཱ་པའི་མཚམས་སྦྱོར་ལྔ་དང་མིང་ལེ་དྲུག་གི་བཀའ་བཤད། གྲུབ་རྒྱལ་ལུགས་ཀྱི་ཚེ་དབང་སོགས་ཆོས་བཀའ་མཐའ་ཡས་པའི་ཆར་ཕབས་ཤིང། སྔ་ཕྱིར་མང་འགྱེད་ཕོན་ཆེ་བ་
ཡང་སྩལ་ཏེ། ཟླ་བ་བཅུ་པའི་ཚེས་བདུན་ལ་དངུལ་ཆུའི་གཟིམ་ཕུག་ཏུ་ཕེབས། ཟླ་བ་བཅུ་གཅིག་པའི་ཚེས་བཅུ་བདུན་ནས་རྗེ་བཙུན་རྡོ་རྗེ་རྣལ་འབྱོར་མའི་རིམ་གཉིས་ཀྱི་འཁྲིད་ཞག་ཉེར་
ལྔའི་བར་དུ་སྩལ། འདི་ལོ་ཡོངས་འཛིན་རྡོ་རྗེ་འཆང་གཤེགས་པའི་དགོངས་རྫོགས་སོགས་སུ་དམིགས་བརྒྱ་མཆོད་སྣ་ལྔ་ཚར་ཕྱེད་བཅུ་གསུམ་དང། རྒྱལ་སྲས་ཆེན་པོར་གསེར་ཆབ་
གྲུ་འཛིན་སྤྱན་རས་གཟིགས་ལ་གསེར་ཆབ་དང་ཐུགས་ཀར་གསེར་གྱི་རྡོ་རྗེ་གཡུ་ཕྲས་ཕྱུག་པ་དང། དཔྲོག་ཞུར་གཡུ་དམར་སྤུས་ལེགས་བཅས་འབུལ་བར་མཛད། ལྕགས་སྤྲུལ་ལོ་བ་
ཅན་བླ་མ་གནས་བརྟན་ལགས་གཤེགས་པའི་དགོངས་རྫོགས་སོགས་སུ་དམིགས་དགེ་འཕེལ་དུ་བསྙེན་བཀུར་ཉིན་གང་བརྒྱ་མཆོད་སྣ་ལྔ་དང་བཅས་པ་དང། གཞན་མ་དངུལ་

[118B] ཆུ་རྟ་ཟླ་བ་དྲུག་པའི་ཆོས་ལྔ་ནས་བླ་མཆོད་བདེ་སྟོད་དབྱེར་མེད་མའི་ཉམས་ཁྲིད་ཚོགས་འཁོར་དང་བཅས་པ་ཉིན་བརྒྱད་ཀྱི་བར་དང་
གཞན་ཡང་དབང་རྗེས་གནང་ལུང་ཁྲིད་སོགས་མང་དུ་སྩལ། འདི་ལོ་བརྒྱ་མཆོད་སྣ་ལྔ་ཚར་བཅུ་གཉིས་འབུལ་བར་མཛད། ཆུ་ལུག་ཟླ་བ་གསུམ་པའི་ཚེས་ཉེར་དགུ་ནས་ཉིན་བཞིའི་
རིང་པཎ་ཆེན་ཆོས་རྒྱན་གྱིས་མཛད་པའི་དགེ་སློང་གི་བསླབ་བྱའི་འཁྲིད་དང། ཟླ་བ་བཅུ་པའི་ཚེས་བཅུ་བཞི་ནས་ཉིན་བདུན་གྱི་རིང་རྗེ་ཉིད་ཀྱིས་མཛད་པའི་ཚེམ་བུ་དམར་ཁྲིད་ཀྱི་འཁྲིད་
དང། སྙིང་པོ་དོན་གསུམ་ཤོག་གཅིག་མའི་འཁྲིད་ཉིན་གཅིག། མཇུག་ཏུ་སྨོན་འཇུག་ཅིག་ཅར་འབོགས་པའི་སེམས་བསྐྱེད་མཆོད་པ་བཅས་དང། ཟླ་བ་བཅུ་གཅིག་པའི་ཆོས་བཅུ་
གསུམ་ནས་ཉིན་དགུའི་རིང་འཇིགས་བྱེད་བཅུ་གསུམ་མའི་བསྐྱེད་རིམ་གྱི་ཉམས་ཁྲིད་བཅས་སྩལ། འདི་ལོ་དངུལ་ཆུ་གྲུ་འཛིན་ གྲྭ་ཚང་དུ་བརྒྱ་
མཆོད་སྣ་ལྔ་བསྙེན་བཀུར་ཉིན་གང་བཅས་མཛད། ཤིང་སྤྲེལ་ཟླ་བ་གཉིས་པའི་ནང་དངུལ་ཆུའི་འདུ་ཁང་དུ་བཀའ་གདམས་ཐིག་ལེ་བཅུ་དྲུག་གི་དབང་རྒྱས་པར་སྩལ། འདི་སྐབས་སྦྱིན་

[119A]༄༅། །བདག་ནས་ཀྱང་སྟོང་མཆོད་སྣ་ལྔས་མཚོན་མཆོད་པ་གྲོགས་པོའི་བློ་ཡུལ་དུ་མི་བཤོང་བ་ཕུལ། གཞན་ཡང་ལུང་ཁྲིད་རྗེས་གནང་མང་པོ་གནང། མཇུག་ཏུ་སྐུ་གྲིབ་ལ་བརྟེན་
པའི་མགུལ་ཆམ་བབས་ལྕི་ཙམ་བཞེས་ཀྱང་རིང་མིན་ཟླ་བ་སྤྲིན་བྲལ་ལྟར་གྱུར། འདི་ལོ་དངུལ་ཆུ་གྲུ་འཛིན་གཉིས་སུ་བརྒྱ་མཆོད་སྣ་ལྔ་ཚར་བཅོ་ལྔ་འབུལ་བར་མཛད། ཤིང་བྱ་ཟླ་བ་གསུམ་
པའི་ཚེས་འགོ་ནས་བཟུང་ལམ་རིམ་བློ་སྦྱོང་གི་ཟབ་ཁྲིད་ཤིན་ཏུ་རྒྱས་པ་སེམས་བསྐྱེད་མཆོད་པ་དང་བཅས་པ་དང། ཟླ་བ་བཅུ་གཅིག་པའི་ཚེས་གཉིས་ནས་བཟུང་འཇིགས་བྱེད་བཅུ་
གསུམ་མའི་ཉམས་ཁྲིད་རྒྱས་པ། ཚོགས་འཁོར། སྔགས་བཏུའི་རྗེས་གནང་བཅས་ཉིན་བཅུ་གསུམ་གྱི་བར་དང། གཞན་ཡང་དབང་རྗེས་གནང་ལུང་སོགས་ཤིན་ཏུ་མང་བ་སྩལ་
འདི་ལོ་བཀྲ་ཤིས་ལྷུན་པོར་མང་ཇ་གཅིག། བཞད་དགོན་དཀར་སྒྲོགས་གཅིག། དངུལ་ཆུ། དགེ་འཕེལ། གྲུ་འཛིན་རྣམས་སུ་བརྒྱ་མཆོད་སྣ་ལྔ་བཅུ་གཉིས་འབུལ་བར་མཛད། རྗེ་ཉིད་
དགུང་གྲངས་ལྔ་བཅུ་ང་ལྔར་ཕེབས་པ་མི་ཟད་པ་མེ་ཁྱི་ལོ་ནང་འདིར་བདུན་ཟུར་གྱི་སྐུ་གེགས་ཡོད་པར་བརྟེན་བཀའ་ཆོས་རྒྱ་ཆེན་མ་གནང་བར་ཕལ་ཆེར་བཅད་རྒྱ་ཤིན་ཏུ་དམ་

[119B] ད་དུང་སྐུ་གེགས་ཀྱི་ངོས་ཡུན་རིང་སྐུ་ཁམས་ཉོག་ཚུལ་བཞེས་པའི་ཞབས་རིམ་དུ་དངུལ་རི། གྲུ་འཛིན། པད་ཆོས་རྣམས་སུ་མང་ཇ་ཕོན་ཆེ་བ་དང། བཀྲ་ཤིས་ལྷུན་པོར་མང་ཇ་གཉིས་
པཎ་ཆེན་རིན་པོ་ཆེས་གཙོས་བླ་མ་རྣམས་ལ་སྐྱབས་རྟེན་ཚན་ཆེ་བ་འབུལ་བར་མཛད་ཅིང། ཞལ་སློབ་དང་སྦྱིན་བདག་དང་ལྡན་རྣམས་ཀྱིས་ཞབས་བརྟན་དུ་དམིགས་བཞད་དགོན་དཀར་སྒྲོགས་གཅིག་
དང། གསོལ་འདེབས་ནན་ཤིན་ཏུ་ཆེ་བ་དང་བཅས་བརྟན་བཞུགས་རྒྱས་པར་ཕུལ་བས་ཞལ་བཞེས་བཟང་པོ་ཐོབ་པ་ལྟར་རིམ་བཞིན་སྐུ་སིང་དྭངས་སུ་གྱུར། འདི་ལོ་དངུལ་ཆུ་རི་ཁྲོད་པ། གྲུ་འཛིན་
པ། པདྨ་ཆོས་སྡིངས་པ། སྒྲོལ་ལྷའི་རབ་བྱུང་མ་བཅས་གྲྭ་གྲངས་བཞི་ཅུ་ཞེ་ལྔ་ལ་མི་རེར་ཊཾ་ཕྱེད་བཞི་རེ་ཐོབ་ངེས་ཀྱི་མང་དོད་དངོས་པོ་དང། དངུལ་ཆུ། གྲུ་འཛིན། དཔལ་སྡིངས་རྣམས་སུ་
བརྒྱ་མཆོད་སྣ་ལྔ་ཕྱེད་བཅོ་ལྔ་འབུལ་བར་མཛད། མེ་ཕག་ཟླ་བ་གཉིས་པའི་ཚེས་ཉེར་གཅིག་ནས་བཟུང་ཡོངས་འཛིན་པཎྜི་ཏའི་དགེ་ཚུལ་གྱི་བསླབ་བྱའི་སྡོམ་ཚིག་གི་འཁྲིད་ཤིན་ཏུ་ཞིབ་པ་
ཉིན་བཞིའི་རིང་དང། ཟླ་བ་གསུམ་པའི་ཚེས་དྲུག་ནས་དགེ་སློང་གི་བསླབ་བྱའི་འཁྲིད་ཉིན་བཞིའི་རིང། ཟླ་བ་བརྒྱད་པའི་ཚེས་བཅུ་དྲུག་ནས་བླ་མཆོད་བདེ་སྟོང་དབྱེར་མེད་མ་དང་ཕྱག་

[120A]༄༅། །ཆན་རྩ་ཚིག་གི་ཟབ་ཁྲིད་ཉིན་བཅུ་གཉིས་ཀྱི་རིང། སྙིང་པོ་དོན་གསུམ་ཤོག་གཅིག་མའི་འཁྲིད་ཉིན་གཅིག་བཅས་སྩལ། འདི་ལོ་གྲྭ་གྲངས་ལྔ་བཅུ་ལ་མི་རེར་ཊཾ་བཞི་ཁ་རེ་
ཐོབ་ངེས་ཀྱི་མང་དོད་དངོས་པོ། བཀྲ་ཤིས་ལྷུན་པོར་མང་ཇ་གཅིག། དངུལ་ཆུ་གྲུ་འཛིན་ཁུལ་བརྒྱ་མཆོད་སྣ་ལྔ་བཅུ་གསུམ་བཅས་འབུལ་བར་མཛད། ས་བྱི་ཟླ་བ་གཉིས་པའི་ཚེས་ཉེར་བཞི་
ནས་བཟུང་པ་སྣམ་མཚན་སྒྲོག་པ་དང། ཤེལ་དཀར་ཆོས་སྡེ་བདག་ རྡོར་སེམས་མཐུན་མོང་མ་ཡིན་པའི་རྗེས་
གནང་དང་ལུང་ཁ་ཤས། ཟླ་བ་གསུམ་པའི་ཚེས་དགུ་ནས་ཉིན་བདུན་གྱི་རིང་སྡོམ་གསུམ་བསླབ་བྱའི་ཟབ་བཤད་སོགས་ཆོས་བཀའ་མང་དུ་གནང་ཞིང་མཇུག་ཏུ་ཚོགས་འཁོར་ཡང་
མཛད། ཟླ་བ་དེའི་སྨད་ནས་ཟླ་བ་ལྔ་པའི་ཚེས་བདུན་གྱི་བར་ལ་མཚན་སྒྲོག། བདེ་ཆེན། བཀྲས་ལྷུན་པ་ཁ་ཤས་སོགས་ལ་རྡོར་སེམས་རྗེས་གནང། རྣལ་འབྱོར་མའི་བྱིན་རླབས་
འཁྲུལ་འཁོར་དང་དགེ་ཚུལ་བསླབ་བྱའི་འཁྲིད། འདུལ་བ་འཛིན་པའི་གཞི་གསུམ་བཤད་ལུང། རྗེ་ཉིད་ཀྱི་གསུང་པར་དུ་འཁོད་པ་ཚང་མ་དང། རྒྱལ་སྲས་བཀའ་འབུམ་གྱི་ལུང་

[120B] ཟླ་བ་ལྔ་པའི་གནམ་གང་ནས་ཟླ་བ་བདུན་པའི་ཉི་ཤུ་བརྒྱད་ཀྱི་བར་སྔོན་འགྲོ་སྦྱོར་བའི་ཆོས་དྲུག་དང་བཅས་པའི་བདེ་ལམ་གྱི་མྱོང་ཁྲིད་ཤིན་ཏུ་རྒྱས་པ་གནང་ཞིང་
ཟླ་བ་བརྒྱད་པའི་ཚེས་གཉིས་ཀྱི་ཉིན་སེམས་བསྐྱེད་མཆོད་པ་ཡང་རྒྱས་པར་མཛད། དེ་དག་གི་སྐབས་སུ་ཆོས་བསན་པ་ཚང་མར་མང་ཇ་ཡང་ནར་མར་སྩལ། འདི་སྐབས་དཀར་པོ་བའི་
དཀའ་ཆེན་བབས་ལོག་བྱུང་བ་ཞིག་ནས་སྡིག་སྦྱོང་དུ་དམིགས་རྗེ་ཉིད་ཀྱི་གསུང། པར་བརྐོ་བྱ་རྒྱུའི་ཐེབས་སུ་ཊཾ་ལྔ་བརྒྱ་ཕུལ་བ། དབུས་གཙང་དུ་གསང་བདེ་འཇིགས་གསུམ་གྱི་
བློས་བསླངས་མང་ཡང། ཀུན་རིག་བློས་བསླངས་ཡོད་སྐད་མ་ཐོས་ཤིང། འདི་དཀྱིལ་འཁོར་ཕྱི་ནང་གཉིས་ཡོད་པར་བརྟེན་ཁུངས་དག་ཀྱང་ཡོང་བཀའ་བས། ད་ལམ་འདི་
ལ་གྲུ་འཛིན་དུ་ཀུན་རིག་བློས་བསླངས་ཀྱི་དཀྱིལ་འཁོར་གང་ལེགས་ཤིག་བཞེངས་ན་ལེགས་པར་འདུག་པས་དེའི་དོ་དམ་སོགས་མཛད་དགོས་པའི་བཀའ་དང་བཅས་རྗེ་གྲུ་འཛིན་པ་ལ་
གནང། རྗེ་གྲུ་འཛིན་པ་ནས་ཀྱང་གང་ཅིའི་ཐུགས་འགན་གཙང་བཞེས་ཐོག་ཆ་ཚང་སོགས་རྗེ་ཉིད་ལ་ཡང་ཡང་ཞུས་ཏེ་ཁུངས་དག་པར་བཞེངས་ནས་ད་ལྟ་གྲུ་འཛིན་བླ་བྲང་དུ་བཞུགས་

[121A]༄༅། །འདི་ལོ་བརྒྱ་མཆོད་སྣ་ལྔ་བཅུ་དྲུག་འབུལ་བར་མཛད། ས་གླང་ཟླ་བ་གཉིས་པའི་ཚེས་ཉེར་གཉིས་ནས་པ་སྣམ་རབ་བྱུང་མ་སོགས་ལ་ཉིན་བཅུ་གསུམ་རིང་མཁའ་སྤྱོད་མའི་བསྐྱེད་རྫོགས་ཀྱི་
ཟབ་ཁྲིད་སོགས་ཆོས་མཐའ་ཡས་པ་སྩལ། དེ་ཐོག་རྗེ་བཙུན་རྡོ་རྗེ་རྣལ་འབྱོར་མའི་ཡར་མར་གྱི་ཚེས་བཅུ་ལོ་ལྟར་ཟླ་བ་ངོ་རེ་བཞིན་ཆག་མེད་གཏོང་རྒྱུའི་མཆོད་པ་དང་མང་ཇའི་ཐེབས་སུ། པ་སྣམ་ཁྲིམས་
ལྡན་གླིང་དུ་ཊཾ་སྲང་སུམ་ཅུ་སོ་གཅིག་དང་ཞོ་དྲུག། དགེ་འཕེལ་གླིང་དུ་ཊཾ་སྲང་ཉི་ཤུ་རྩ་བདུན་དང་ཞོ་བཞི། པདྨ་ཆོས་སྡིངས་པར་ཊཾ་སྲང་སུམ་ཅུ་སོ་ལྔ་དང་ཞོ་དྲུག་བཅས་སྦྱོར་འཇགས་མཛད་
ཟླ་བ་བདུན་པའི་ཚེས་ཉེར་གསུམ་ནས་ཉིན་དགུའི་རིང་འཇིགས་བྱེད་བཅུ་གསུམ་མའི་བསྐྱེད་རིམ་གྱི་ཉམས་ཁྲིད་དང། དེའི་རྗེས་སུ་ཐིག་དང་བློས་བསླངས་ཀྱི་བཀའ་བཤད་ཞིབ་པར་སྩལ་
སྔོན་བྱོན་དམ་པ་མང་པོ་ལའང་ལོག་པར་ལྟ་བ་དང་དགྲར་འཛིན་བྱེད་པ་ཇི་སྙེད་བྱུང་འདུག་པ་ལྟར། འདི་ལོ་རྗེ་འདི་ལ་ཡང་སྐྱེ་བོ་མི་སྲུན་པ། ལས་དང་སྨོན་ལམ་ངན་པའི་འབྲས་བུ་
དུས་སུ་བདོ་བ། རྣམ་པ་ཀུན་ཏུ་དབྱེན་དང་ཕྲ་མ་ལ་དགའ་བ། དམ་སྲིས་རྒྱུད་བསྐུལ་བ་འགའ་ཞིག་གི་བྱེད་ལས་ལ་བརྟེན། སྐུ་གེགས་ཆེ་ངེས་ཤིག་

[121B] བླ་སློབ་སུ་ལའང་ཐུགས་སྣང་གང་ཡང་མ་ཤར་བའི་ཚེ། ཐོ་རངས་ཀྱི་དུས་ཤིག་གཟིམ་ཕུག་གི་སྒོ་ནང་འཛུལ་ཙམ་གྱི་ལྷོ་ཕྱོགས་ནས་བཙུན་པའི་གཟུགས་མདོག་དམར་སྨུག་
ཤ་རྒྱགས་ཤིང་གཟི་བརྗིད་ཆེ་བ་ཞིག་གིས། ད་ལོ་རི་ཁྲོད་པ་ལ་གེགས་ཆེན་པོ་ཡོད་དོ་ཞེས་མངོན་སུམ་དུ་ཞུས། དེ་ཡང་དག་པའི་ལུང་བསྟན་དུ་མཁྱེན་ནས་ཞབས་རིམ་ཤིན་ཏུ་རྒྱ་ཆེ་བ་འཕྲལ་དུ་བསྒྲུབས་
པས་སྐུ་གེགས་བཟློག་པའི་རྟགས་མཚན་ཡང་གསལ་བར་བྱུང། དེ་གང་ཡིན་པ་དང་རྒྱུ་རྐྱེན་སོགས་བསྙད་དུ་ཡོད་ཀྱང་སྤྲོས་བྲལ་སྟོང་པའི་ངང་དུ་བཞག། སྟོན་མཇུག་པཎ་ཆེན་བསྟན་པའི་
ཉི་མ་བྱང་སྦུག་ལྷ་ཆབ་ཏུ་ཕེབས་པའི་ཡར་ཕེབས་སྐབས་མཁའ་རུར་ཕྱག་དབང་དུ་ཕེབས་ཏེ་སྐྱབས་འཇུག་ཊཾ་སྲང་བཅོ་ལྔ་འབུལ་བར་མཛད། འདི་ལོ་དངུལ་ཆུ་དང་གྲུ་འཛིན་ཁུལ་བརྒྱ་
མཆོད་སྣ་ལྔ་བཅུ་གསུམ་གནང། ལྕགས་སྟག་ཟླ་བ་གཉིས་པའི་ཚེས་གཉིས་ནས་བཟུང་ཉིན་བཅུ་གསུམ་རིང། ཐོབ་རྒྱལ་བླ་མ་རིན་པོ་ཆེ་དང། ཏྲེ་བོ་སྤྲུལ་སྐུ་སོགས་ལ་རྣལ་འབྱོར་མའི་ཟབ་ཁྲིད་དམིགས་
པ་འཆར་གང་བདེར་སྩལ། གཞན་ཡང་ལུང་ཁྲིད་རྗེས་གནང་མང་པོ་གནང། ཟླ་བ་གསུམ་པའི་ཚེས་བརྒྱད་ལ་གྲྭ་གྲངས་ལྔ་བཅུ་ལ་མི་རེར་ཊཾ་ཕྱེད་བཞི་རེ་ཐོབ་པའི་མང་དོད་དངོས་པོ་སྩལ། བཀྲ་

[122A]༄༅། །ཤིས་དགེ་འཕེལ་དུ་ཟླ་བ་ལྔ་པའི་ནང་བསྙེན་བཀུར་ཉིན་གང་བརྒྱ་མཆོད་དང་བཅས་པ་དང། དྲུག་པ་ཚེས་བཞིའི་ཉིན་ཉིན་གང་བརྒྱ་མཆོད་ཕྱག་འགྱེད་དངུལ་ཞོ་རེ་རྣམ་
གཞག་དང་བཅས་པའི་ཐོག་ལོ་ལྟར་མཁས་གྲུབ་ངག་དབང་རྡོ་རྗེའི་དུས་མཆོད་དྲུག་པ་ཚེས་བཞིའི་ཉིན་ཉིན་གང་བརྒྱ་མཆོད་སྣ་ལྔ་དང་བཅས་པ་ཆག་མེད་གཏོང་རྒྱའི་ཐེབས་སུ་ཊཾ་སྲང་ཉི་ཤུ་རྩ་
བཞི་སྦྱོར་འཇགས་དང། མཁས་གྲུབ་ཆེན་པོའི་དབུ་ཐོད་རྟེན་སྒམ་དུ་བཞུགས་པའི་ནང་གསེར་དངུལ་གཡུ་བྱུར་མུ་ཏིག་ཞུམ་མིག་སོགས་རིན་པོ་ཆ་འབའ་ཞིག་གིས་བྱུར་བུར་འགེངས་པར་
མཛད་ཅིང། བཟང་གོས་ཁ་ལོང་གསུམ་བརྩེགས་ཀྱི་ན་བཟའ་ཡང་འབུལ་བར་མཛད། ཟླ་བ་བདུན་པའི་ཚེས་བཅོ་ལྔའི་གཟའ་འཛིན་ཐོག་བཞད་དགོན་དཀར་སྒྲོགས་གཅིག་དང། དགའ་
ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ལ་མི་རེར་དངུལ་ཞོ་ལྔ་རེ་ཐོབ་པའི་མང་དོད་དངོས་པོ་སྩལ། འདི་ལོ་བརྒྱ་མཆོད་སྣ་ལྔ་བཅུ་འབུལ་བར་མཛད། ལྕགས་ཡོས་ཟླ་བ་གཉིས་པའི་ཚེས་དྲུག་
ནས་ཉིན་བཅུ་བཞིའི་རིང་རྣལ་འབྱོར་མའི་རིམ་གཉིས་ཀྱི་འཁྲིད། དུར་བདག་གི་རྗེས་གནང། ཡུམ་ལ་བརྟེན་པའི་འཕོ་བ་བཅས་དང། ཟླ་བ་བཞི་པའི་ཚེས་དྲུག་ནས་བཟུང་ཉིན་བདུན་གྱི་

[122B] ཆོས་བཅུ་དྲུག་ནས་སླར་ཡང་ཉིན་བཅུ་གསུམ་རིང་ནཱ་རོ་མཁའ་སྤྱོད་མའི་བསྐྱེད་རྫོགས་ཀྱི་འཁྲིད། ཟླ་བ་དྲུག་པའི་ཚེས་བཅུ་གཅིག་ནས་ཉིན་བདུན་རིང་ལམ་
རིམ་བཤར་སྒོམ་གྱི་འཁྲིད། ཟླ་བ་བརྒྱད་པའི་ཚེས་བཅུ་གཉིས་ནས་ཤེས་ཆོས་པ་ཁ་ཤས་སོགས་ལ་ཉིན་དགུའི་རིང་འཇིགས་བྱེད་བསྐྱེད་རིམ་གྱི་ཉམས་ཁྲིད་བཅས་རྒྱས་པར་སྩལ། ཟླ་བ་བཅུ་
པའི་ནང་བཞད་དགོན་དཀར་སྒྲོགས་གྲྭ་གྲངས་བརྒྱད་བརྒྱ་སྐོར་ལ་ཇ་ཉག་ཕྱེད་རེའི་འགྱེད་དང། དགེ་ལུགས་ཕོ་དགོན་རྣམས་ལ་མང་ཇ་འབྲས་འཇམ་དང་བཅས་པ། དེ་ཕྱིན་ལ་མང་
ཇ་རེ། ཚེས་གནམ་གང་ཉིན་བཀྲ་ཤིས་ལྷུན་པོར་མང་ཇ་འཇམ་བཅས་དང་བརྒྱ་མཆོད་སྣ་ལྔ། སྔགས་ཁང་རྒྱུད་ཇ། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་ལྔ་ལ་མི་རེར་ཊཾ་ཕྱེད་
བཞི་རེ་ཐོབ་ངེས་ཀྱི་མང་དོད་དངོས་པོ་བཅས་སྩལ། འདི་ལོ་བརྒྱ་མཆོད་སྣ་ལྔ་བཅུ་འབུལ་བར་མཛད། དགའ་བ་ཞེས་པ་ཆུ་འབྲུག་ལོ་ནང་འདིར་དྲུག་ཅུ་རེ་གཅིག་གི་དགུང་སྟེང་དུ་ཕེབས་པར་
བརྟེན་ཕལ་ཆེར་བཅད་རྒྱ་ཤིན་ཏུ་དམ་པར་བཞུགས། སེང་བར་ལ་བདེ་ཅན་སྤྲུལ་པའི་སྐུ་རིན་པོ་ཆེར་སྒྲ་སྙན་སོགས་བཞེད་ཆོས་མང་པོ་གནང། འདི་སྐབས་ཤིག་ཁྱབ་བདག་འཁོར་ལོའི་

[123A]༄༅། །མགོན་པོ་ཞ་ལུ་རི་སྦུག་སྤྲུལ་པའི་སྐུ་ཡང་ཆེད་གཉེར་གྱིས་ཕེབས་ནས་ཟབ་པ་དང་རྒྱ་ཆེ་བའི་ཆོས་བཀའ་མཐའ་ཡས་པ་བསན་ཅིང། འདི་ནས་བཟུང་ཞིང་མ་གཤེགས་ཀྱི་
བར་དད་གུས་འགྱུར་བ་མེད་པས་རིགས་ཀྱི་ཅོད་པན་མཆོག་ཏུ་བཞེས། རྗེ་འདིས་ཀྱང་སྤྲུལ་པའི་སྐུའི་གསུང་མོལ་བྱུང་ཚད་ལ། ཕ་ཕ་ཁོང་གཞན་དང་འདྲ་བ་མེད་ཅེས་ལུང་རྟོགས་ཀྱི་ཡོན་
ཏན་དང་མཛད་སྤྱོད་ལ་ཐུགས་དགྱེས་པའི་བསྔགས་བརྗོད་དང་བཅས་སྤྱན་གྱི་འབྲས་བུ་བཞིན་དུ་རྗེས་སུ་འཛིན་པར་མཛད། ལོ་འདིའི་དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་
བཞི་ལ་མི་རེར་དངུལ་ཞོ་ལྔ་སྐར་ཕྱེད་བརྒྱད་རེ་ཐོབ་པའི་མང་དོད་དངོས་པོ་སྩལ། འདི་ལོ་བརྒྱ་མཆོད་སྣ་ལྔ་ཚར་དགུ་སོང་འདུག་ཆུ་སྦྲུལ་ཟླ་བ་གསུམ་པ་ནས་བཟུང་ཆོས་གསན་པ་
དགུ་བཅུ་ཙམ་ལ་དབང་རྗེས་གནང་ལུང་ལོགས་མཐའ་ཡས་པ་དང། ཁྱད་པར་ལམ་རིམ་བློ་སྦྱོང་གི་ཟབ་ཁྲིད་རྒྱས་པར་སྩལ། དེ་ཐོག་མང་ཇ་ནར་མར་གཏོང་རྒྱུའི་དོད་དུ་ཊཾ་སྲང་ཉི་ཤུ་
རྩ་བདུན་དང་ཞོ་དོ་སྐར་ཕྱེད་གསུམ་རི་བའི་མང་དོད་དངོས་པོ་གནང། འདི་སྐབས་པ་སྣམ་རབ་བྱུང་མའི་དགོན་སྡེ་ཟུང་ལ་སྔོན་དུ་ཚེས་བཅུ་སྦྱོར་འཇགས་མཛད་པའི་སྣོན་མར་སླར་ཡང་ཁྲིམས་

[123B] དགེ་གླིང་པར་ཊཾ་སྲང་བཅུ་དང་ཞོ་དྲུག་བཅས་སྦྱོར་འཇགས་ཐོག། ཕྱིན་ཆད་མར་ངོའི་ཚེས་བཅུ་སྔར་བཞིན་དང། ཡར་ངོར་བདེ་མཆོག་དྲིལ་བུ་ལྷ་ལྔའི་ཆོ་ག་
གཏོང་རྒྱུའི་བཀའ་བཀོད་ཀྱང་གནང། དགུང་ལོ་རེ་གཉིས་སུ་ཕེབས་པ་འདི་ཡན་ཆད་དམིགས་བསལ་བྱུང་ན་མ་གཏོགས་ཞབས་ཞུ་གཏན་ནས་མེད་པར་སྐུ་རྐྱང་ཁོ་ནར་བཞུགས། འདི་ལོ་
དབེན་གཙང་པ་ཇོ་བའི་བུ་ངག་དབང་སྦྱིན་པ་ཞེས་པ་ཞབས་ཞུར་འབྱོར། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་གཉིས་ལ་མི་རེར་ཊཾ་བཞི་དང་ཞོ་རེ་ཐོབ་པའི་མང་དོད་དངོས་པོ་སྩལ། འདི་
ལོ་ཟླ་བ་གསུམ་པའི་ཚེས་ཉེར་བཞི་ཉེར་ལྔ་གཉིས་ལ་དངུལ་ཆུར་སྟོང་མཆོད་སྣ་ལྔ་གཅིག་དང། གཞན་མ་བརྒྱ་མཆོད་སྣ་ལྔ་ཚར་དྲུག་འབུལ་བར་མཛད། ཤིང་རྟ་ཟླ་བ་གཉིས་པ་ནས་
བཟུང་ཆོས་གསན་པ་སྟོབས་ཆེ་བར་དབང་རྗེས་གནང་ལུང་སོགས་མང་པོ་དང། ཁྱད་པར་བདེ་ལམ་གྱི་ཉམས་ཁྲིད་ཤིན་ཏུ་རྒྱས་པ་སེམས་བསྐྱེད་མཆོད་པ་དང་བཅས་པ་མཛད། སེམས་
བསྐྱེད་ཉིན་ཁ་དོག་མི་འདྲ་བའི་མེ་ཏོག་གི་ཆར་འབབ་པ་དང། སྔོན་མེད་པའི་དྲི་ངད་བཟང་པོ་འཐུལ་བ་སོགས་ངོ་མཚར་བའི་ལྟས་མང་དུ་བྱུང། ཆོས་གསན་པ་རྣམས་ལ་ཊཾ་སྲང་བཅུ་དགུ་

[124A]༄༅། །དང་ཞོ་གང་སྐར་ཕྱེད་གསུམ་རི་ངེས་ཀྱི་མང་དོད་ཀྱང་སྩལ། དགའ་ལྡོན་ལྔ་མཆོད་ཉིན་གྲྭ་ཚང་ཕྱི་མོར་བསྙེན་བཀུར་ཉིན་གང་བརྒྱ་མཆོད་སྣ་ལྔ། ཕྱག་འགྱེད་དངུལ་སྐར་
ཕྱེད་བརྒྱད་རེ་རྣམ་གཞག་དང་བཅས་པའི་ཐོག་ལོ་ལྟར་ཆོ་འཕྲུལ་ཚེས་བརྒྱད་ཀྱི་ཉིན་བསྙེན་བཀུར་ཉིན་གང་བརྒྱ་མཆོད་སྣ་ལྔ་དང་བཅས་པ་ཆག་མེད་གཏོང་རྒྱུའི་ཐེབས་སུ་ཊཾ་སྲང་ཉིས་
ཤུ་དང་ཞོ་ལྔ་སྐར་ལྔ་སྦྱོར་འཇགས་དང། དེ་ཉིན་གྲྭ་གྲངས་ལྔ་བཅུ་ང་གསུམ་ལ་མི་རེར་ཊཾ་ཕྱེད་གསུམ་རེ་ཐོབ་པའི་མང་དོད་དངོས་པོ་ཡང་སྩལ། འདི་ལོ་བཞད་དགོན་དཀར་སྒྲོགས་གཅིག་
དང། བརྒྱ་མཆོད་སྣ་ལྔ་ཚར་བཅུ་གཅིག་འབུལ་པར་མཛད། ཤིང་ལུག་ལོ་རྗེ་གྲུ་འཛིན་པ་ནས་གསོལ་འདེབས་མཛད་པར་བརྟེན་ཟླ་བ་གཉིས་པའི་ཚེས་བཅུ་གཅིག་ལ་གྲུ་འཛིན་དུ་ཕེབས་
བདེ་མཆོག་དྲི་ལ་བུ་ལྷ་ལྔའི་བསྐྱེད་རིམ་དང། གཏོར་མ་བརྒྱ་རྩའི་ཟབ་ཁྲིད་སོགས་དབང་རྗེས་གནང་ལུང་ཁྲིད་མཐའ་ཡས་པ་སྩལ། ཟླ་བ་གསུམ་པའི་ཚེས་བཅོ་ལྔ་ལ་སེམས་བསྐྱེད་མཆོད་
པ་དང། དེ་ཐོག་སྟོང་མཆོད་སྣ་ལྔ་འབུལ་བར་མཛད་ཅིང་ཆུ་ཏིང་བརྒྱ་རྩ་བརྒྱད་སྦྱོར་འཇགས་གནང། ཟླ་བ་བཞི་པའི་ནང་གཟིམ་ཕུག་ཏུ་ཕེབས་ནས་ཟླ་བ་ལྔ་པའི་ཚེས་ཉེར་གཅིག་ནས་བཟུང་

[124B] དེའི་སྡགས་བཏུ་བཅས་སྩལ། ཟླ་བ་དགུ་པའི་ཚེས་ཉེར་གཉིས་ཉིན་གྲྭ་གྲངས་དྲུག་ཅུ་རེ་གཅིག་
ལ་མི་རེར་ཊཾ་ཕྱེད་བཅུ་རེ་ཐོབ་པའི་མང་དོད་གནང། ཟླ་བ་བཅུ་གཉིས་པའི་ནང་དགེ་སློང་བསྟན་བཀྲས་དབུས་སྐོར་དུ་སོང་མདུན་གསེར་བྱང་ཞོ་བཅུ་དྲུག་གནང་སྟེ་སེ་འབྲས་དགེ་གསུམ་ལ་མང་ཇའི་
བསྙེན་བཀུར་ཞུ་རྒྱུ་སོགས་ཀྱི་བཀའ་མངགས་མཛད། འདི་ལོ་བཀྲ་ཤིས་ལྷུན་པོར་མང་ཇ་གཉིས། བཞད་དགོན་དཀར་སྒྲོགས་གཉིས། གོང་གི་སྟོང་མཆོད་མ་ཐི་བའི་བརྒྱ་མཆོད་སྣ་ལྔ་ཚར་བཅུ་
དགུ་འབུལ་བར་མཛད། མེ་སྤྲེལ་ཟླ་བ་དང་པོའི་ཚེས་བརྒྱད་ཀྱི་ཉིན་འབྲོང་ཕུ་ཆོས་སྡེར་ཇ་འཇམ་བཅུའི་བསྙེན་བཀུར་དང། བརྒྱ་མཆོད་སྣ་ལྔ། ཕྱག་འགྱེད་དངུལ་ཞོ་རེ་རྣམ་གཞག་རྒྱས་པ་དང་
བཅས་པའི་ཐོག་ལོ་ལྟར་ཆོ་འཕྲུལ་ཚེས་བརྒྱད་ཀྱི་ཉིན་ཇ་འཇམ་བཅུ་བརྒྱ་མཆོད་སྣ་ལྔ་དང་བཅས་པ་ཆག་མེད་གཏོང་རྒྱུའི་ཐེབས་སུ་ཊཾ་སྲང་བཅུ་གཅིག་དང་ཞོ་བདུན་སྦྱོར་འཇགས་གནང། ལོ་འདིར་
སྐུ་དོག་གི་ངོ་ཆེ་ཙམ་ཡོད་པའི་ལུང་བསྟན་བྱུང་བ་ལྟར་ཕལ་ཆེར་བཅད་རྒྱ་ཤིན་ཏུ་དམ་པར་བཞུགས་ཤིང། སྐུ་གེགས་ཟློག་ཐབས་སུ་བཀྲས་དགེ། དངུལ་རི། གྲུ་འཛིན། པད་ཆོས་རྣམས་སུ་

[125A]༄༅། །མང་ཇ་སྟོབས་ཆེ་བ་གནང། སླར་ཡང་ཟླ་བ་དགུ་པའི་ནང་སྐུ་གེགས་མ་བཟློག་པའི་མཚན་མ་གསལ་བ་བྱུང་བར་བརྟེན་དེའི་ཚེས་ཉེར་གཉིས་ལ་བཀྲ་ཤིས་ལྷུན་པོར་
མང་ཇ་གཅིག་གནང། ད་དུང་སྐུ་གེགས་བཟློག་མེད་ཀྱིས་ཟླ་བ་བཅུ་གཉིས་པའི་མཇུག་ཞབས་ཞུ་དགེ་སློང་འདས་ཤིང། རྗེ་ཉིད་ཀྱང་ཡུན་རིང་སྐུ་ཁམས་ཤིན་ཏུ་མྱོག་པའི་ཚུལ་བཞེས། དེ་སྐབས་
ནུབ་རེ་བཞིན་མངོན་སུམ་དུ་སྐྱུག་བྲོ་ཞིང་འཇིགས་སུ་རུང་བའི་བགེགས་ཀྱི་ཆོ་འཕྲུལ་ཉི་མ་རེ་རེ་བཞིན་ཇེ་མང་དུ་སྟོན་པ་བྱུང། དེ་དག་ལ་དང་པོར་ཟློག་ཐབས་དང་དྲག་སྔགས་བཟླ་བ་སོགས་
མཛད་པས་འཇིགས་རྔམ་ཇེ་ཆེ་དང་སྐུ་གམ་དུ་ཇེ་ཉེར་སོང་བས་ཐུགས་ལ། ག་རེ། དོན་དམ་པར་ནི་གནོད་བྱ་གནོད་བྱེད་གནོད་པ་ཐམས་ཅད་བདེན་པར་གྲུབ་པ་རྡུལ་ཙམ་ཡང་མེད་པའི་
སྟོང་པ་ཉིད་ཡིན། ཀུན་རྫོབ་ཏུ་ཡང་གནོད་བྱེད་གདོན་བགེགས་འདི་ཚོ་ཐོག་མེད་ནས་དྲིན་གྱིས་བསྐྱངས་པའི་ཕ་མ་དྲིན་ཅན་ཤ་སྟག་ཡིན། འདི་རྣམས་ཚིམས་པ་ཞིག་བྱུང་ན་ལུས་འདི་
ཐོབ་པ་ལ་དགོས་པ་ཆེན་པོ་གྲུབ་པ་ཡིན་པས་དྲག་སྔགས་བཟླ་བ་དང་ཟློག་ཐབས་བྱེད་པ་སོགས་དོན་མེད་དོ་དགོངས་ནས། ངའི་སྒྱུ་མའི་ལུས་ཀྱི་ཕུང་པོ་འདི་ཕ་མ་འདྲེ་གདོན་རྣམས་ཀྱིས་

[125B] ས་གསུམ་དུ་གནས་པའི་ལྷ་འདྲེ་སྤྱི་དང། ཁྱད་པར་འདིར་ཚོགས་པའི་གནོད་བྱེད་གདོན་བགེགས་རྣམས་ལ་ཕངས་པ་མེད་
པར་སྟེར་རོ། ཁྱེད་རྣམས་ཤ་ལ་དགའ་བ་ཤ་ཟོ། ཁྲག་ལ་དགའ་བ་ཁྲག་འཐུངས། པགས་པ་ལ་དགའ་བ་པགས་པ། ཚེ་དང་སྲོག་ལ་དགའ་བ་ཚེ་དང་སྲོག། བཀྲག་མདངས་ལ་དགའ་བ་
བཀྲག་མདངས། གཟི་བརྗིད་ལ་དགའ་བ་གཟི་བརྗིད་ལ་སོགས་པ་ཅི་འདོད་པ་ཁྱེར་ཅིག། རིངས་པ་རྣམས་ཀྱིས་རྗེན་པར་ཟོ། མི་རིངས་པ་རྣམས་ཀྱིས་ཚོས་ལ་ཟོ། བསྲེགས་ལ་ཟོ། ཅི་བདེ་བར་ཟོ་
ཞིག། དེ་ཙམ་དུ་མ་ཟད་བདག་གིས་དུས་གསུམ་དུ་བསགས་པའི་དགེ་བ་དང་དེའི་འབྲས་བུ་བདེ་བ་ཇི་སྙེད་ཡོད་པ་རྣམས་ཀྱང་ཁྱེད་རྣམས་ལ་སྨིན་པར་གྱུར་ཅིག། སྨིན་ནས་ཁྱེད་རྣམས་གནས་
སྐབས་དང་མཐར་ཐུག་ཏུ་བདེ་དགེ་ཕུན་སུམ་ཚོགས་པ་དང་ལྡན་པར་གྱུར་ཅིག། ཁྱེད་རྣམས་ཀྱི་སྡིག་སྡུག་སོགས་མི་འདོད་པ་ཐམས་ཅད་བདག་ལ་སྨིན་པར་གྱུར་ཅིག། སྨིན་ནས་བདག་མེད་ལ་བདག་
ཏུ་ལྟ་བའི་བདག་འཛིན་འགོང་ ཅེས་སོགས་བདག་གཞན་མཉམ་བརྗེའི་བྱང་ཆུབ་ཀྱི་སེམས་དང་སྟོང་ཉིད་ཀྱི་ལྟ་བ་ཟུང་དུ་འབྲེལ་བ་ཟབ་མོ་གཅོད་ཀྱི་གདམས་

[126A]༄༅། །པ་བསྐྱངས་པས་ཆོ་འཕྲུལ་བྱིངས་རང་ཡལ་དུ་སོང་ཞིང། བཙུན་མའི་གཟུགས་ལ་རལ་པ་རིང་པོ་ཡོད་པ་ཞྭ་མོ་སྣུམ་དྲེག་གིས་ཚོས་པ་གྱོན་པ་འཇིགས་སུ་རུང་བ་ཞིག་གད་མོ་
བྱེད་བཞིན་དུ་ཇེ་འགྱང་གིས་མཐར་རང་ཡལ་དུ་སོང། དེ་ནས་བཟུང་ཆོ་འཕྲུལ་གཏན་ནས་མ་བྱུང་ཞིང་སྐུ་ཁམས་ཀྱང་རིམ་དྭང་བྱུང། འདི་དག་ནི་རྗེ་བཙུན་མི་ལ་བཞད་པ་རྡོ་རྗེ་ལ་བགེགས་ཀྱི་
རྒྱལ་པོ་སོགས་ཀྱིས་ཆོ་འཕྲུལ་བསྟན་པ་ལྟར། སྐྱེས་བུ་དམ་པ་ས་མཐོན་པོར་ཕེབས་པའི་ཚེ་བགེགས་ཀྱི་ཆོ་འཕྲུལ་མངོན་སུམ་དུ་འབྱུང་བར་གསུངས་པས་དེ་འདྲ་ཞིག་ཡིན་པར་མངོན་
དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་བརྒྱད་ལ་མི་རེར་དངུལ་སྲང་དོ་ཞོ་དོ་སྐར་ཕྱེད་གསུམ་རེ་ཐོབ་པའི་མང་དོད་སྩལ། འདི་ལོ་བརྒྱ་མཆོད་སྣ་ལྔ་ཚར་བཅུ་དགུ་སོང་འདུག། རྗེ་ཉིད་
དགུང་གྲངས་རེ་དྲུག་ཏུ་ཕེབས་པ་གསེར་འཕྱང་ཞེས་པ་མེ་བྱ་ཟླ་བ་དང་པོའི་ཚེས་གནམ་གང་ཉིན་ཐུགས་བརྟག་བཟང་དོན་དང་རྗེ་ཉིད་ཀྱི་དགོངས་བཞེད་སྒོ་མཐུན་ལ་བརྟན་བདག་དགེ་སློང་འཇམ་
དབྱངས་ཞབས་ཞུར་འབྱོར། དེ་གོང་ནུ་མོ་ཀུན་བཟང་དབང་མོ་འདི་པདྨ་ཆོས་སྡིངས་སུ་འཇོག་རྩིས་ཡིན་ཀྱང་སྐབས་འདིར་རབ་བྱུང་འཕྲལ་བསྒྲུབས་ཀྱིས་བདག་དང་མཉམ་དུ་ཞབས་ཞུར་སྡོད་རྒྱུའི་

[126B] འདིའི་ཚེ་བདག་ཅག་ལ་རྨི་ལྟས་བཟང་ངོ་ཆེ་བ་མང་པོ་དང། རྗེ་ཉིད་ལའང་ལྷོ་ཕྱོགས་སུ་ཕེབས་འགྲོ་བ་ལ་གློ་བུར་དུ་མུན་པ་བསྲུབས་ནས་ཕེབས་ལམ་སྟོར་ཏེ་ཅི་
བྱར་གྱ་བའི་ཚེ་ཉི་མ་ཞིག་ལྷག་གིས་ཤར། དེ་དང་དུས་མཚུངས་སུ་ནེའུ་གསིང་ཉམས་དགའ་བ་ཞིག་འདུག་པའི་དབུས་སུ་ཤིན་ཏུ་དྭངས་པའི་ཆུ་མིག་ཞིག་ཀྱང་བརྡོལ་བས། ཐུགས་ལ་
དགྱེས་ཚོར་ཚད་མེད་པ་འཁྲུངས་ཏེ་གནས་འདིར་རེ་ཞིག་གནས་པར་བྱའོ་དགོངས་པ་སོགས་མན་ལ་ལྟས་བཟང་བ་མང་པོ་བྱུང་ཚུལ་ཕེབས། འདི་སྐབས་རྗེ་གྲུ་འཛིན་པར་དགོས་གལ་ཆེ་
ངེས་ཀྱི་ན་བཟའ་ཉེར་སྤྱད་ཉུང་ཟད་འདི་དང་འདི་མ་གཏོགས། གཞན་མ་ན་བཟའ། ཟངས་ཆས། སྒམ་ལྕོག་སོགས་མདོར་ན་སྐུ་ཆས་ཚང་མ་དང། ཤི་གསོན་གྱི་དངོས་པོ་ཇི་ཡོད་ལྷག་
ལུས་མེད་པར་མང་དོད་སོགས་སུ་གཏོང་རྒྱུ་ཡིན་པས་དེའི་དོད་མ་མཛད་དགོས་པའི་བཀའ་ཕེབས་པར་བརྟེན། སྐུ་ཆས་ཚང་མར་གོང་ཚད་རི་ངེས་ཕབས་ཏེ་ཊཾ་སྲང་དྲུག་ཅུ་རེ་གཅིག་དང་ཞོ་
ལྔ་སྐར་ལྔ་རི་བའི་དངོས་པོ་བཞད་ཕོ་མོའི་དགོན་ཁག་ཚང་མར་ཞལ་གྲངས་དང་བསྟུན་ནས་ཕུལ། དེ་ལྷག་ཇི་ཡོད་དགེ་འཕེལ་སོགས་སུ་ཁྲོམ་འདོན་མཛད་ནས་བཙོངས་པར་ཊཾ་སྲང་

[127A]༄༅། །དྲུག་ཅུ་རེ་གཉིས་དང་ཞོ་བཞི་སྐར་ཕྱེད་གསུམ་ཟིན་པས་གསོལ་མར་དང་ཤ་བསྒྲུབས། ཇ་དང་གསོལ་ཞིབ་སོགས་དགོས་བྱ་གཞན་ངོ་ཐོག་གནང་སྟེ། ཟླ་བ་གཉིས་
པའི་ཚེས་གཅིག་ནས་བཟུང་ཉིན་བཅུ་བདུན་རིང་རི་རྒྱུད་འདིའི་དགེ་ཚུལ་སློང་རབ་བྱུང་མ་དང་བཅས་པ་ཞལ་གྲངས་བདུན་ཅུ་སྐོར་བསྐོངས་ཏེ་ཉིན་ལྟར་ཇ་ཐུག་དྲུག་རེ་དང། ཤ་རྡོག་རེ་
སྐབས་འགར་གྲོ་འབྲས། བག་བསྲེགས། བཞེས་སྤྲོ། ཚེས་བཅོ་ལྔའི་ཉིན་ཚོགས་འཁོར་གཟབས་རྒྱས། མི་རེར་དངུལ་རྐྱང་ཊཾ་ཕྱེད་གསུམ་རེ་དང། ཊཾ་བཞི་རེ་རི་ངེས་ཀྱི་དངོས་པོའི་
འགྱེད་བཅས་གནང། ཟླ་བ་གསུམ་པ་ནས་བཟུང་དད་ལྡན་ཉི་ཤུ་སྐོར་ལ་ཉིན་བདུན་གྱི་རིང་བླ་མཆོད་བདེ་སྟོང་དབྱེར་མེད་མའི་འཁྲིད། ཉིན་དགུའི་རིང་སྦྱོར་བའི་ཆོས་དྲུག་གི་འཁྲིང། གཞན་ཡང་
འཇིགས་བྱེད་ཀྱི་དབང། བདེ་མཆོག་སྔགས་བཏུ། རྣལ་འབྱོར་མའི་བྱིན་རླབས་དང་སྔགས་བཏུ་སོགས་ཟབ་ཆོས་ཡུན་རིང་སྩལ། བདག་ཉིད་སྔར་ཕན་དགེ་འཕེལ་གྱི་
ཁྱད་པར་དོན་གཉེར་གྱིས་དབུལ་བས་དགེ་འཕེལ་རང་གི་འདོན་ཆོས་དང་ཐིག་ཚོན་སོགས་ཆོ་ག་ཕྱག་ལེན་བློ་ཡུལ་དུ་ངེས་པ་ཙམ་ལས། རིག་གནས་སོགས་ལ་སྦྱངས་པ་བྱ་རྒྱུ་མ་བྱུང་ཡང། སྐབས་འདིར་

[127B] ཞག་གསུམ་གྱི་གཟའ་ལྔ་སོགས་ཀྱི་རྩམ་གྱོགས་ཀྱི་རི་མོ་ཆ་ལག་དང་བཅས་པ་ལེགས་པར་
སྦྱངས་པས། དགྱེས་ཚུལ་དང་བཅས་ཁྱོད་ནས་རིག་གནས་ལ་དོན་གཉེར་བྱེད་རེས་སྔ་ལོ་སྤེལ་ཁང་ནས་རིག་གནས་ཀྱི་དཔེ་ཤིན་ཏུ་དཀོན་པ་པོད་ཤིན་ཏུ་དཀོན་པ་པོད་བཅུ་སྐོར་ཞིག་རིན་ཕང་མེད་ཕུལ་ནས་བླུས་པ་ཡིན་
ད་དེའི་དོན་འགྲུབ་པར་འདུག་ཅེས་གསུངས། དེས་ན་ཞབས་ཞུ་དགེ་སློང་ཚེ་མི་བརྟན་པ་དང། བདག་ཉིད་ཞབས་ཞུར་བཅར་ནས་རིག་གནས་ལ་ཕྲན་བུའི་དོན་གཉེར་བྱེད་པ་རྣམས་སྔ་མོ་ནས་ཐུགས་ཀྱིས་
དགོངས་པར་མངོན། ཟླ་བ་བདུན་པའི་མཇུག་དགེ་སྡིངས་ནེའུ་གསིང་པའི་ཨ་ཁུའི་དྲུང་ནོར་བུ་སུམ་དར་ལགས་ནས། འཆར་ཟླའི་ཚེས་གཅིག་ཙམ་ལ་སེང་ཆེན་རྡོ་རྗེ་འཆང་རླང་ཆབ་འོག་ཏུ་ཆབ་བཞེས་
ལ་ཆིབ་བསྒྱུར་གནང་བཞེད་ཡོད་འདུག་པ། དེས་ནད་ལམ་བསྟན་འགྲོའི་ཕན་བདེའི་དགའ་སྟོན་དུ་སྐྱེས་ཆེན་དམ་པ་གཉིས་ཞལ་འཛོམ་གནང་ཤག་ལ། དབུ་གུར་སོགས་ཕེབས་གྲ་ཚང་མ་ནེའུ་
གསིང་པ་རང་ནས་ཞུས་ཆོག་པ་ཞེས་སོགས་ཕྱག་བྲིས་བྱུང་བར། རྗེ་ཉིད་རྨ་བྱས་དབྱར་རྔ་དང་པོར་ཐོས་པ་ལྟར་དགྱེས་ཚུལ་ཚད་མེད་པ་དང་བཅས། འོ་དེ་འདྲའི་གཏམ་སྙན། ད་ཆ་ངའི་ཆོས་

[128A]༄༅། །འབྲེལ་ཡོད་པའི་བླ་མ་པཎ་ཆེན་རིན་པོ་ཆེ་དང། སེང་ཆེན་རྡོ་རྗེ་འཆང་ཙམ་མ་གཏོགས་ཞིང་ཁམས་གཞན་དུ་གཤེགས་ཟིན། པཎ་ཆེན་རིན་པོ་ཆེ་ནི་ལྷ་ཆབ་ཏུ་ཆིབ་བསྒྱུར་བསྐྱངས་
པས་ཞལ་མཇལ་ཡང་ཡང་བྱུང། སེང་ཆེན་རྡོ་རྗེ་འཆང་གི་ཞལ་མཇལ་གསུང་ཐོས་ཤིག་བྱུང་ན་སྙམ་པ་སེམས་ལ་རྒྱུན་མར་ཡོད་ཀྱང། ང་རྒད་པོས་གདན་སར་འགྲོ་བ་ནི་མི་ཡོང་བས་རེ་བཟང་
བ་ལྟ་བུ་ཡིན་རུང། བླ་མ་ཐུགས་རྗེ་ཅན་གྱིས་ངའི་ཆེད་ཁོ་ནར་ཕེབས་པ་ཡིན་འདུག། དེས་ན་རང་ཅག་ཆོས་གཅིག་གི་གོང་དུ་ཆབ་ཁར་འབྱོར་པ་བྱས་ཏེ་ཕེབས་བསུ་སྤོས་སྣ་སོགས་བྱེད་རྒྱུ་
ཡིན་པས་དེ་ལུགས་གྲ་སྒྲིགས་ཀྱིས་ཞེས་ཕེབས་པ་ལྟར། ཟླ་བ་བདུན་པའི་གནམ་གང་ཉིན་རླང་ཆབ་འོག་ཏུ་ཕེབས། ཚེས་གཅིག་ཉིན་བདག་ཅག་ཞབས་ཞུ་ཁ་ཤས་དང་བཅས་རྗེ་ཉིད་
སྐུ་ཆོས་དང་དབུ་ཞྭ་གསོལ། ཕྱག་ན་དྲི་ངད་བཟང་པོ་འཐུལ་བའི་བདུག་སྤོས་ཆག་པ་བསྣམས་ཏེ་རྒྱང་རིང་པོར་ཕེབས་བསུར་གཤེགས། ཕེབས་གྲུབ་འཕྲལ་ཕྱག་དབང་དུ་ཕེབས་པས་
རྡོ་རྗེ་འཆང་ནས་ཀྱང་རྗེ་འདི་ལ་གང་ཅིར་བཀུར་བཟོས་ཚད་མེད་པ་མཛད་ཅིང། ཡུན་རིང་པོའི་བར་ཕན་ཚུན་དགྱེས་པའི་གསུང་མོལ་འབྱམས་ཀླས། འདི་སྐབས་སྔགས་ཆེན་རྡོ་རྗེའ་

[128B] རྗེ་ཉིད་ནས་གསོལ་འདེབས་མཛད་པ་རྟ་མགྲིན་གསང་སྒྲུབ་ཀྱི་དབང། དབྱངས་
ཅན་མ་དམར་མོའི་རྗེས་གནང། རྣལ་འབྱོར་མའི་ཆོས་སྐོར་བསྐྱེད་རྫོགས་ཀྱི་འཁྲིད་བཻ་ཌཱུརྱ་ཞུན་མའི་ཐེམ་སྐས། ལྕང་སྐྱའི་བསྙེན་ཡིག་ཐཱུ་བཀྭན་གྱི་བསྟོད་པ། མངོན་རྟོགས། སྤྱི་
དོན་ནས་དབུ་ཚུགས་ཙམ་སོགས་ལུང་མང་པོ་དང། ཕྱི་ལོ་བདུན་ཟུར་དུ་ཕེབས་རྒྱུའི་སྐུ་གེགས་ཞི་ཕྱིར་ཚེ་དབང་བཅས་ལེགས་པར་བསན། གསོལ་དཀྲོག་ཞིབ་ཐུད། གསོལ་གྲང་སོགས་
ཡུལ་བབས་ཀྱི་ཐུགས་མཁོ་འབུལ་འོས་ཚང་མ་རིན་ཕངས་མེད་ཀྱིས་བསྒྲུབས་ཏེ་ནར་མར་འབུལ་བར་མཛད་པས། བདག་ལ་རྡོ་རྗེ་འཆང་ནས་བཞད་མོ་དང་བཅས་བཞད་ཀྱི་ཐུད་དང་
གྲང་འཁུར་དེ་འདྲ་ལས་ཞིམ་པ་མ་བྱུང་ཞེས་ཀྱང་ཕེབས། མཇུག་ཏུ་མཎྜལ་སྐུ་གསུང་ཐུགས་རྟེན། ནང་གོས་དམར་སེར་སོ་སོ་ནས་ཁ་གསུམ་སྦྲེལ་རེ། གསེར་བྱང་ཞོ་ལྔ། དངུལ་
སྲང་སུམ་ཅུ། ན་བཟའ་རྩེ་གྲ་ལུས་གང། ཁ་བཏགས་ནང་མཛོད་སོགས་དངོས་འབུལ་རྒྱ་ཆེ་བའི་ཐོག་ཚིག་ཉུང་ལ་དོན་འདུས་པའི་ཞབས་བརྟན་གསོལ་འདེབས་ནན་ཆེན་མཛད་པས། སྐྱེས་

[129A]༄༅། །བུ་དམ་པའི་གསུང་གཞན་དང་མ་འདྲ་བས་ཡིན་ནམ། གང་ལྟར་རྗེ་གྲུ་འཛིན་པ། བདག་ཅག་ནེའུ་གསིང་པའི་ཨ་ཁུའི་དྲུང་ལགས། རྡོ་རྗེ་འཆང་གི་ཞབས་གྲས་ཁ་ཤས་
སོགས་མཆི་མ་རང་དབང་མེད་པར་ཤོར། རྡོ་རྗེ་འཆང་ཡང་ཕྱག་ཐལ་མོ་སྦྱར་ཏེ་རི་མོར་བྲིས་པ་བཞིན་དུ་སྤྱན་གཉིས་རྗེ་འདི་ལ་མི་འཛུམ་པར་ཡུན་རིང་གཟིགས་པའི་མཐར་མགུལ་པ་ལོག་
པའི་ཚུལ་མཛད། རྒྱུན་པར་བཀའ་ཆོས་དང་ཆབ་བཞེས་ཀྱི་སེང་བར་ཇི་བྱུང་ལ་ལྷན་རྒྱས་ཁོ་ནར་བཞུགས་ཏེ་ཕན་ཚུན་དུ་ཆོས་ཀྱི་དྲི་རྩད་དང། བསྟན་འཛིན་གྱི་སྐྱེས་བུའི་མཛད་འཕྲིན་བཟང་
ངན། བསྟན་པའི་འཕེལ་འགྲིབ་སོགས་དམ་པའི་ཆོས་དང་བསྟན་འགྲོ་ཁོ་ན་ཐུགས་ལ་དགོངས་པའི་གསུང་མོལ་གྱིས་དུས་འདས། ཚེས་བཅུ་གསུམ་ཉིན་རྡོ་རྗེ་འཆང་ཆིབ་ཁ་བསྒྱུར་
འདི་ལོ་ནེའུ་གསིང་པ་ནས་རིན་གཉིས་སྲང་དྲུག་བརྒྱ་ཙམ་ལས་གྲུབ་པའི་ཇོ་བོ་གསར་བཞེངས་མཛད་པའི་ཕྱག་ནས་སུ་གསོལ་འདེབས་མཛད་པར་བརྟེན། རྗེ་འདི་ཡང་དེ་ཉིན་ནེ་འུ་གསིང་
བར་ཕེབས། ཇོ་བོ་ཡིད་བཞིན་ནོར་བུས་གཙོས་སྐུ་གསུང་ཐུགས་རྟེན་གཟིམ་ཁང་དང་བཅས་པར་ཕྱག་ནས་རྒྱས་པ་དང་ཚེ་དབང་བཅས་མཛད། ནེའུ་གསིང་པའི་ཨ་ཁུའི་དྲུང་ལགས་

[129B] ཆོས་སྲིད་གཉིས་ཀ་ལ་མཁྱེན་པ་རྨད་དུ་བྱུང་བ། ལག་པ་སྦྱིན་པ་ལ་དགའ་བ་སོགས་མདོར་ན་ཕོ་རྩལ་སྣ་དགུ་དང་ཕོ་
རྩེད་སྣ་དགུ་ལ་བྱང་ཆུབ་པ། བླ་བྲང་ཆེན་པོའི་མངའ་འོག་ཏུ་སྐད་ཐོན་པ་ཞིག་ཡིན་ཅིང། ཁྱད་པར་རྗེ་འདི་ལ་གཞོན་ནུའི་དུས་ནས་བཟུང་མི་འཕྲོགས་པའི་དད་གུས་ཆེན་པོས་ཐ་ན་གཟིམ་ཁང་
གི་སྟེང་དུ་ཕེབས་པ་སོགས་དངུལ་ཆུའི་རི་རྒྱུད་གཟིགས་པ་ཙམ་ལ་ཡང་ཕྱག་ཐལ་མོ་སྦྱར་ནས་གསོལ་འདེབས་དང་ཞབས་བརྟན་ཞལ་འདོན་མཛད། ལྗགས་སྨིན་གསོལ་ཞིབ་སོགས་རྒྱུན་
སྦྱོང་མཛད་པའི་སྦྱིན་བདག་འགྲན་ཟླ་མེད་པ་ཡིན། སྐབས་འདིར་ཡང་གསེར་བྱང་ཞོ་ལྔ་ལ་སོགས་པའི་དངོས་འབུལ་གཟབས་པར་མཛད། རྒྱུན་བར་རྣལ་འབྱོར་མའི་ཡར་མར་གྱི་ཚེས་
བཅུ་ཆག་མེད་དང་སྨྱུང་གནས་དཀར་ཕྱོགས་སོགས་ཉམས་ལེན་ལ་ཤིན་ཏུ་འགྲུས་པར་མཛད་པས་གཤེགས་པའི་ཚེ་ཡང་ཐུགས་སྨོན་དང་མཐུན་པར་ཆོ་འཕྲུལ་གྱི་ཚེས་བཅོ་ལྔ་ལ་
གཤེགས། དེ་གོང་ཞག་གཉིས་གསུམ་ཙམ་ནས་བཟུང་མེ་ཏོག་པདྨ་འདབ་མ་བཞི་པ་དཔངས་སོར་བཞི་ཙམ་ཡོད་པ། ཁ་དོག་སྣ་ཚོགས་དང་ཁྱད་པར་ལི་ཁྲི་མང་བ་སྤྱན་

[130A]༄༅། །འབྱེད་འཛུམ་གང་བྱས་ཀྱང་ཁྲ་ཆེམ་མེ་གཟིགས་པ་སོགས་དག་པ་མཁའ་སྤྱོད་དུ་བགྲོད་པའི་རྟགས་མཚན་ཤིན་ཏུ་བཟང་བ་བྱུང། དེ་སྔ་ཡུན་རིང་བསྙུན་པས་ཞལ་
མདངས་ཡ་ང་བ་ཡོད་རུང་སྐབས་དེར་གཟི་མདངས་ཤིན་ཏུ་ཆེ་བ་དང་བཅས་ཞག་བཞི་ཆོས་སྐུར་བཞུགས་པས། ཞབས་ཞུ་མི་སྐྱ་ཞིག་ཡོད་པ་ཧ་ལས་ཏེ་ངའི་ཁོང་ལ་ཡོང་བ་ཡང་ཡོད་དེ་
བྱུང་ཡང་བྱུང་སྐྱབས་སུ་མཆི་ཟེར་ཞིང་ཐོད་པ་དྲག་ཏུ་བརྡབས་ནས་ཡར་ཙམ་ཡོང་ནས་ཕྱག་རེ་བཙལ། མར་ཙམ་སོང་ནས་ཕྱག་རེ་བཙལ་བྱེད་པར་འདུག་གཤེགས་ནས་ཆོས་སྐུ་
མ་གྲོལ་བར་དང་སྐུ་པུར་བྱ་འགྲེམ་བྱེད་སྐབས་དབྱིབས་དང་ཁ་དོག་མི་འདྲ་བའི་འཇའ་སྤྲིན་ཤིན་ཏུ་མང་བར་བྱུང་བས་སྐྱ་བོ་བྱང་ཆུབ་སེམས་དཔའ་ཁྱད་འཕགས་ཡིན་འདུག་ཅེས་པའི་གྲགས་
པས་ཁྱབ། དེ་ནས་པདྨ་ཆོས་སྡིངས་པས་གསོལ་བ་བཏབ་པ་ལྟར་ཚེས་བཅོ་བརྒྱད་ལ་པད་ཆོས་སུ་ཕེབས། ཟླ་སྐོར་བཞུགས་པའི་རིང་ཉིན་ལྟར་ཇ་ཐུག་ལྔ་རེ་ཆག་མེད་དང། ཁྱད་པར་ཟླ་བ་
དགུ་པའི་ཚེས་བཅོ་ལྔའི་ཉིན་མང་ཇ་གཟབས་པ་དང། གསོལ་ཚིགས། གྲོ་འབྲས། བརྒྱ་མཆོད་སྣ་ལྔ། འགྱེད་མི་རེར་ཊཾ་གཉིས་རེ་རྣམ་གཞག་དང་བཅས་པའི་ཐོག་ས་ཕག་ཟླ་

[130B] དེ་བར་ཟླ་བ་
ངོ་རེ་བཞིན་གྱི་དགོས་ཆ་གཟིམ་ཕུག་ནས་གནང་རྒྱུ་ཡིན་ཚུལ་བཅས་གནང། སྔོན་དུ་བརྒྱ་མཆོད་ཀྱི་མཆོད་ཀོང་དང་འབྲུ་ཏིང་སོ་སོ་ནས་བརྒྱ་བརྒྱད་རེ་གནང་བའི་ཁ་སྐོང་དུ་ཆུ་ཏིང་བརྒྱ་རྩ་བརྒྱད་ཀྱང་
སྦྱོར་འཇགས་མཛད། འདི་སྐབས་མི་ཚོགས་ཆེ་བར་ཚེ་དབང་རྒྱས་པར་སྩལ། གཞན་མ་སྦྱན་སྐུ་ཁམས་ལྟེམ་ཚུལ་གྱིས་ཆོས་འཆད་སོགས་རྒྱ་ཆེན་མ་གྲུབ། ཟླ་བ་དགུ་པའི་མཇུག་གཟིམ་ཕུག་ཏུ་
ཕེབས་ནས་དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་ལྔ་ལ་མི་རེར་དངུལ་སྲང་གང་ཞོ་གང་སྐར་ཕྱེད་གསུམ་ཐོབ་པའི་མང་དོད་སྩལ། ཟླ་བ་བཅུ་གཉིས་པའི་ཚེས་བཅུ་བདུན་ཉིན་དགེ་འཕེལ་
དུ་བསྙེན་བཀུར་ཉིན་གང། བརྒྱ་མཆོད་སྣ་ལྔ། འགྱེད་ཊཾ་ཕྱེད་རེ་རྣམ་གཞག་དང་བཅས་པ་མཛད། འདི་ལོ་གོང་འཁོད་བརྒྱ་མཆོད་གཉིས་དང་སེར་ཚོགས་སྐབས་ཀྱི་མཆོད་པ་མ་ཐི་བས་དངུལ་
ཆུར་བརྒྱ་མཆོད་སྣ་ལྔ་ཚར་དྲུག་གྲུ་འཛིན་དུ་དྲུག་པད་ཆོས་སུ་གསུམ། གྲྭ་ཚང། འབྲོང་ཕུ། དཔལ་སྡིངས་རྣམས་སུ་རེ་རེ་བཅས་འབུལ་བར་མཛད། ས་ཁྱི་ཟླ་བ་གཉིས་པའི་ཚེས་བརྒྱད་ནས་བཟུང་

[131A]༄༅། །བྱ་བྲལ་སྤྲུལ་སྐུ་སོགས་ལ་བླ་མཆོད་ཀྱི་ཟབ་ཁྲིད་སྔར་བཞིན་དང། ཟླ་བ་གསུམ་པའི་ནང་ལམ་རིམ་བཤར་སྒོམ་གྱི་འཁྲིད་ཉིན་བདུན་གྱི་རིང་སྩལ། མེ་སྤྲེལ་མེ་བྱ་གཉིས་ལ་ལོ་
ཧ་ཅང་མ་བྱུང་བས་དངུལ་ནས་ཀྱང་བྲེ་བཅུ་མར་ཆག་ནས་སྐྱ་སག་ཕྲན་ཙམ་བྱུང་བར། བཀའ་ལས་སྔ་སོར་དཀར་པོ་བས་སྦྱིན་བདག་བྱས་ནས་སྨྱུང་གནས་གཏོང་སྐབས་བཞད་ཁུལ་འདིར་ལོ་
ལེགས་ཤ་སྟག་བྱུང་བ་ཡིན་པས། འདི་ལོ་རྒྱལ་ཁམས་སྤྱི་དང་བྱེ་བྲག་བཞད་ཁུལ་དུ་ལོ་ལེགས་སྐྱ་རྒྱལ་འབྱུང་ཕྱིར་འུ་རང་ནས་རྒྱུ་ཡོན་སྦྱར་ཏེ་པད་ཆོས་སུ་སྨྱུང་གནས་དཀར་པོ་ཕྱོགས་
བརྒྱད་བཏང་ན་ལེགས་ཚུལ་ཕེབས་པ་ལྟར། རབ་བྱུང་མ་ཉི་ཤུ་རྩ་བཞི་དཀར་པོ་ཕྱོགས་བརྒྱད་གཏོང་དུ་བཅུག་པར་གྲོལ་སྟོན་དང་བཅས་ཉིན་དགུ་བརྒྱ་མཆོད་སྣ་ལྔ་དང་བཅས་པའི་
དགོས་ཆ་གཟབས་པ་དང། ཡོན་ཊཾ་གཉིས་རེ་རྣམ་གཞག་དང་བཅས་པ་གནང་བ་ཚང་མ་བསྡོམས་ཊཾ་སྲང་ཉེར་གཅིག་དང་ཞོ་བརྒྱད་སྐར་ལྔའི་རྩིས་སོང་ཞིང་ཆད་ལྷག་རྩིས་པའི་སྨྱུང་
གནས་བརྒྱ་གོ་གཅིག་བྱུང། འདི་ལོ་རྒྱལ་ཁམས་སྤྱི་དང་ཁྱད་པར་བཞད་ཁུལ་དུ་རྒན་དྲན་མ་མྱོང་བའི་ལོ་ལེགས་ཀྱང་བྱུང། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་གཅིག་

[131B] ཟླ་བ་བཅུ་གཉིས་པའི་ནང་བཞད་ཕོ་མོའི་དགོན་ཁག་བཞི་བཅུ་ཞེ་གཅིག་ལ་མང་ཇ་གཟབས་པ་རེ། རྟེན་གཙོ་ཇི་ཡོད་
ལ་སྙན་ཤལ་ཆོས་ལྡན་སྤུས་ལེགས་རེ། རང་རང་གི་ལུགས་སྲོལ་དང་མཐུན་པའི་རྣམ་གཞག་རྒྱས་པའི་ཐོག་མི་རེར་འགྱེད་ཊཾ་ཕྱེད་རེ་འབུལ་བར་མཛད་པའི་འགྱེད་དངུལ་བསྡོམས་ཊཾ་སྲང་
ལྔ་བཅུ་ང་དགུ་དང་ཞོ་དོ་སོང། དེ་ཐོག་དགེ་འཕེལ་ལྷ་ཁང་གསུམ་གྱི་ཁུལ་བརྒྱ་མཆོད་སྣ་ལྔ་ཚར་གཉིས། མཁས་གྲུབ་ངག་དབང་རྡོ་རྗེའི་གཟིམ་ཕུག་ཏུ་གཅིག་འབྲོང་ཕུ། དགོན་
གསར། ཐུབ་བསྟན། གྲྭ་ཚང། དཔལ་སྡིངས། བཀའ་འགྱུར་ལྷ་ཁང། གྲུ་འཛིན། པད་ཆོས། དངུལ་ཆུ་རྣམས་སུ་བརྒྱ་མཆོད་རེ། པད་ཆོས་སུ་རྟེན་གཙོ་ཐུབ་དབང་ལ་ནང་གོས་
གཡུང་ལག་སེར་པོའི་ན་བཟའ་གོང་འཇའ་ཅན་དང། སྐུ་ཕང་དུ་ཁ་བཏགས་ནང་མཛོད་བཅས་ཀྱང་འབུལ་བར་མཛད། སྔ་སོར་བདུན་ཟུར་དུ་ཕེབས་སྐབས་སྐུ་གེགས་ཆེ་ཙམ་རེ་ངེས་
ཅན་ཡོང་ཡང་འདི་ལོ་བདག་ནས་ཀེག་རྩིས་ཞུས་གསལ་གྱི་ཞབས་བརྟན་ཚང་མ་བསྒྲུབས་པས་སྐུ་གེགས་ཆེ་རིགས་མ་བྱུང། འདི་ལོ་གོང་འཁོད་བརྒྱ་མཆོད་བཅུ་གསུམ་མ་ཐི་བའི་དངུལ་

[132A]༄༅། །ཆུ། གྲུ་འཛིན། པད་ཆོས་རྣམས་སུ་བརྒྱ་མཆོད་སྣ་ལྔ་རེ་འབུལ་བར་མཛད། ས་ཕག་ཆོ་འཕྲུལ་དུས་ཆེན་ཐོག་དགེ་འཕེལ། གྲྭ་ཚང། འབྲོང་ཕུ་གསུམ་ལ་བསྙེན་
བཀུར་ཉིན་གང་དང་འགྱེད་ཊཾ་ཕྱེད་རེ་རྣམ་གཞག་དང་བཅས་པ། དངུལ་རི། གྲུ་འཛིན། པད་ཆོས། སྒྲོལ་ལྷའི་རབ་བྱུང་མ་བཅས་ལ་ཉིན་གང་དང་འགྱེད་ཊཾ་རེ། སྟེང་དགའ་དགོན་
སྤུག་གཉིས་ལ་མང་ཇ་རེ་དང་འགྱེད་ཊཾ་ཕྱེད་རེ། གཞན་མ་དགོན་ཁག་ཚང་མར་མང་ཇ་རེ། རྟེན་གཙོ་ཇི་ཡོད་ལ་སྙན་ཤལ་ཆོས་ལྡན་རེ་དང་བརྒྱ་མཆོད་སྣ་ལྔ་ཚར་བཅུ་གཉིས་སྔ་
ལོ་ལྟར་འབུལ་བར་མཛད། ཟླ་བ་གཉིས་པ་ནས་བཟུང་པ་སྣམ་རབ་བྱུང་མ་སོགས་ལ་ནཱ་རོ་མཁའ་སྤྱོད་མའི་བསྐྱེད་རྫོགས་འཕོ་བ་དང་བཅས་པའི་ཟབ་ཁྲིད་ཉིན་བརྒྱད་ཀྱི་རང་དང་
ཚེམ་བུ་དམར་ཁྲིད་ཀྱི་ཟབ་ཁྲིད་ཉིན་དྲུག་བཅས་སྩལ། དེ་ཐོག་མང་ཇ་ནར་མ་དང་རེས་འགའ་གསོལ་ཚིགས་གསོལ་འབྲས་སོགས་དང་མཇུག་ཏུ་ཚོགས་འཁོར་ཡང་མཛད། ས་ག་
ཟླ་བར་རབ་བྱུང་མ་ཉི་ཤུ་རྩ་དྲུག་གིས་སྨྱུང་གནས་དཀར་ཕྱོགས་བཏང་བའི་དགོས་ཆར་ཊཾ་སྲང་ཉི་ཤུ་རྩ་གཉིས་དང་ཞོ་བདུན་སྐར་ལྔའི་རྩིས་སོང་ཞིང་སྨྱུང་གནས་བརྒྱ་གོ་བཞི་བྱུང། ཟླ་བ་

[132B] ཐུན་དྲུག་གི་འཁྲིད་ཉིན་གཉིས། གཞན་ཡང་རྗེས་གནང་ཁ་ཤས་དང་ལུང་མང་བ་སྩལ། འདི་ལོ་པདྨ་ཆོས་སྡིངས་ཀྱི་རྟེན་
གཙོ་ཐུབ་དབང་གི་ཁྲི་རྒྱབ་དང། མཆོག་ཟུང། འདུ་ཁང་གི་ཁྱམས་སྟོད་ཐགས་རྒྱུགས་སུ་འགྲོ་བའི་མདུན་ལྕོག་གཟིམ་ཕུག་ཏུ་བཞུགས་རྒྱུའི་མཁས་གྲུབ་ངག་དབང་རྡོ་རྗེའི་སྣང་
བརྙན་བཅས་གསར་བཞེངས་མཛད་དེ་ཟླ་བ་དགུ་པའི་ཆོས་བཅོ་ལྔའི་ཉིན་བདག་ཅག་ཁ་ཤས་ནས་རབ་གནས་ཞུས། དེ་ཐོག་ཉིན་གང་བརྒྱ་མཆོད་འགྱེད་ཊཾ་རེ་བཅས་སྩལ། དགའ་ལྡན་
ལྔ་མཆོད་ཉིན་གྲྭ་གྲངས་ལྔ་བཅུ་ང་དྲུག་ལ་མི་རེར་དངུལ་སྲང་གང་ཞོ་བདུན་སྐར་ཕྱེད་བརྒྱད་རེ་ཐོབ་པའི་མང་དོད་དངོས་པོ་གནང། ལོ་འདིར་གོང་འཁོད་བརྒྱ་མཆོད་བཅུ་གསུམ་མ་ཐི་བའི་
དངུལ་ཆུ་དང་གྲུ་འཛིན་སོ་སོར་བརྒྱ་མཆོད་སྣ་ལྔ་གཉིས་རེ་སོང། ལྕགས་བྱི་ཆོ་འཕྲུལ་སྐབས་བཞད་ཕོ་མོའི་དགོན་པར་མང་འགྱེད་མཆོད་འབུལ་སྙན་དར་སོགས་བྱིངས་སྔར་
བཞིན་ལ་དགེ་འཕེལ་དུ་ཕྱག་འགྱེད་དངུལ་ཞོ་རེ་གནང་ཞིང་བཀྲ་ཤིས་ལྷུན་པོར་ཡང་མང་ཇ་གཅིག་གནང། ཟླ་བ་གཉིས་པའི་ཚེས་ཉི་ཤུ་ནས་དད་ལྡན་ཉི་ཤུ་སྐོར་ལ་བློ་སྦྱོང་

[133A]༄༅། །དོན་བདུན་མ། དགེ་ཚུལ། བྱང་སེམས། སྔགས་གསུམ་གྱི་བསླབ་བྱ་དང་བླ་མ་ལྔ་བཅུ་པ། འོད་དཔག་མེད་ཀྱི་འཕོ་བ་བཀའ་རྒྱ་མ། རྗེ་ཉིད་ཀྱིས་མཛད་པའི་
དགའ་ལྡན་ལྷ་བརྒྱ་མ་འཕོ་བ་དང་བཅས་པ་རྣམས་ཀྱི་འཁྲིད་བདེ་མཆོག་དྲིལ་བུ་ལྷ་ལྔ་དང་བཀའ་གདམས་ཐིག་ལེ་བཅུ་དྲུག་གི་དབང། ལམ་རིམ་ཆེན་མོའི་བཤད་ལུང་བཅས་སྩལ་
ས་ག་ཟླ་བར་རབ་བྱུང་མ་སུམ་ཅུ་ནས་སྨྱུང་གནས་དཀར་ཕྱོགས་བཏང་བའི་དགོས་ཆར་ཊཾ་སྲང་ཉེར་བཞི་དང་ཞོ་ལྔ་སྐར་ལྔའི་རྩིས་སོང་ཞིང་སྨྱུང་གནས་ཉིས་བརྒྱ་བཞི་བཅུ་བྱུང་
ཟླ་བ་བཅུ་པའི་ཚེས་གསུམ་ལ་པད་ཆོས་སུ་འབུམ་སྒྲོགས་མཛད་པའི་དགོས་ཆར་སྲང་བཞི་ཞོ་དྲུག་གི་རྩིས་སོང། སྐུ་མཆེད་དགེ་སློང་ཡེ་ཤེས་ཆོས་རྒྱལ་གཤེགས་པའི་
ཚེ་ད་དགའ་ལྡན་ལྔ་མཆོད་ཉིན་བཀྲ་ཤིས་ལྷུན་པོར་མང་ཇ་གཅིག་གནང། དེ་ཉིན་གྲྭ་གྲངས་ལྔ་བཅུ་ང་དྲུག་ལ་མི་རེར་སྲང་གང་ཞོ་བདུན་སྐར་ལྔ་རེ་ཐོབ་པའི་མང་དོད་དངོས་པོ་དང་
དངུལ་རི། གྲུ་འཛིན། པད་ཆོས། སྒྲོལ་ལྷ་རྣམས་ལ་འཇམ་བདུན་རེའི་དགོས་ཆ་ཡང་སྩལ། ཟླ་བ་བཅུ་གཅིག་པའི་ཚེས་བཞི་ནས་ཚེམ་བུ་དམར་ཁྲིད་ཀྱི་ཟབ་ཁྲིད་ཉིན་དྲུག་དང་

[133B] འདི་ལོ་གོང་འཁོད་བརྒྱ་མཆོད་བཅུ་གཉིས་མ་ཐི་བའི་དངུལ་ཆུ་དང་གྲུ་འཛིན་སོ་སོར་བརྒྱ་མཆོད་སྣ་ལྔ་གསུམ་རེ་དང། པད་
ཆོས་སུ་བཞི་སོང། ལྕགས་གླང་ཆོ་འཕྲུལ་དུས་ཆེན་ཐོག་བཞད་ཕོ་མོའི་དགོན་པར་མང་འགྱེད་མཆོད་འབུལ་སོགས་སྔ་ལོ་བཞིན་ལ་དཔལ་སྡིངས་སུ་ཡང་འགྱེད་སྐར་ལྔ་རེ་
གནང། ཟླ་བ་གཉིས་པ་ནས་བཟུང་ཀུན་རིག་དང། དྲིལ་བུ་ལུས་དཀྱིལ་གྱི་དབང་སྙིང་ཞུགས་དང་བཅས་པའི་མགོན་པོའི་བཀའ་ཆེན་བཅུ་གསུམ། སྒྲོལ་དཀར་འོད་
ཟེར་དྲུག་སྦྲགས། ཚེ་དབང་རྡོ་རྗེའི་སྲོག་ཤིང་སོགས་རྗེས་གནང་མང་པོ་དང། རྗེ་ཉིད་ཀྱི་གསུང་མགུར་གྱི་སྟེང་ནས་འཇིགས་བྱེད་རྫོགས་རིམ་གྱི་འཁྲིད། རྗེ་དཔལ་ལྡན་ཡེ་ཤེས་
ཀྱི་རྫོགས་རིམ་བཀའ་རྒྱ་མའི་སྟེང་ནས་བདེ་མཆོག་རྫོགས་རིམ་གྱི་འཁྲིད། རྗེ་ཉིད་ཀྱིས་མཛད་པའི་བདེ་མཆོག་ལྷན་སྐྱེས་ཀྱི་སྒྲུབ་ཐབས་ཀྱི་སྟེང་ནས་དེའི་བསྐྱེད་རིམ་དང་
ལུས་དཀྱིལ་གྱི་སྟེང་ནས་དེའི་བཀའ་ཁྲིད་མདོར་བསྡུས་སོགས་བཀའ་ཆོས་རྒྱུན་རིང་སྩལ། ས་ག་ཟླ་བར་རབ་བྱུང་མ་སུམ་ཅུ་སོ་གཅིག་གིས་སྨྱུང་གནས་དཀར་ཕྱོགས་བཏང་

[134A]༄༅། །བར་ཊཾ་སྲང་ཉེར་ལྔ་སོང་ཞིང་སྨྱང་གནས་ཉིས་བརྒྱ་ཉེར་དྲུག་བྱུང། འདི་ལོ་དབྱར་སྟོན་གཉིས་བདག་ཉིད་ལ་སྙན་ངག་མེ་ལོང་མའི་བཀའ་ཁྲིད་ཞིབ་རྒྱས་སྩལ་
ཟླ་བ་བཅུ་གཉིས་པའི་ནང་དགེ་འཕེལ་དུ་ཉིན་གང་བརྒྱ་མཆོད་སྣ་ལྔ་འགྱེད་དངུལ་ཞོ་རེ་རྣམ་གཞག་དང་བཅས་པ་གནང། དགའ་ལྡན་ལྔ་མཆོད་ཉིན་གྲྭ་གྲངས་ལྔ་བཅུ་ང་བཞི་
ལ་མི་རེར་དངུལ་སྲང་གང་ཞོ་བཞི་སྐར་ཕྱེད་གསུམ་རེ་ཐོབ་པའི་མང་དོད་སྩལ། ལོ་འདིར་གོང་འཁོད་བརྒྱ་མཆོད་བཅུ་གསུམ་མ་ཐི་བའི་བརྒྱ་མཆོད་སྣ་ལྔ་བཅུ་བཞི་སོང་
རྗེ་ཉིད་དགུང་གྲངས་དོན་གཅིག་ཏུ་ཕེབས་པ་དགེ་བྱེད་ཅེས་པ་ཆུ་སྟག་ཆོ་འཕྲུལ་དུས་ཆེན་ཐོག་བཞད་ཕོ་མའི་དགོན་པར་མང་འགྱེད་མཆོད་འབུལ་སོགས་སྔར་བཞིན་ལ་
དགེ་འཕེལ་དུ་འགྱེད་ཊཾ་རེ། སྟེང་དགའ། དཔལ་སྡིངས། བདེ་སྦུག་གསུམ་ལ་འགྱེད་སྐར་ལྔ་རེ་བཅས་པའི་དགོན་དཀར་སྒྲོགས་གཅིག་གནང་
ཟླ་བ་གཉིས་པའི་ནང་འཇིགས་བྱེད་བསྐྱེད་རིམ་དང་བློ་སྦྱོང་དོན་བདུན་མའི་ཟབ་ཁྲིད་སྔར་བཞིན་དང། ཟླ་བ་གསུམ་པའི་ནང་པད་ཆོས་སུ་ཞབས་བརྟན་

[134B] ཚེས་ཉི་ཤུ་ནས་བཟུང་དངུལ་ཆུའི་མཆོད་རྟེན་རྣམས་ལ་ཉམས་གསོ་དང་ཁྱད་པར་མཐོང་གྲོལ་ཆེན་མོའི་བདུ་གཟུགས་གསར་སྤོ་མཛད་ཅིང་
སངས་རྒྱས་ཀྱི་འཕེལ་གདུང་སོགས་བྱིན་རྟེན་སྣ་མང་དང་གསེར་ཐིག་སོགས་རིན་པོ་ཆེ་དུ་མས་བཀངས་པའི་དངུལ་གྱི་གའུ་སོགས་ནང་བཞུགས་སུ་འབུལ་བར་མཛད། ཟླ་བ་བཞི་པའི་ཚེས་
བཅོ་ལྔའི་ཉིན་བདག་ཉིད་ལ་དགེ་སློང་གི་དངོས་པོ་སྩལ། དེ་ནུབ་ནམ་ཕྱེད་ཙམ་ལ་དྲེའུ་ཆེ་ཞིང་རྒྱགས་པ་འོད་དང་ལྡན་པ་ཞིག་གཟིམ་ཕུག་གི་སྒོར་ཉེ་བའི་བར་ཡོང་ནས་འཚེར་
ཡང་བྱེད་པ་བྱུང་བ། བཞད་ཁུལ་གྱི་དྲེའུ་ཁྱམས་པ་ཞིག་ཡིན་ཤག་གིས་རྩད་གཅོད་བྱས་ཀྱང་དྲེའུ་བོར་སོང་ཟེར་བ་གཏན་ནས་མ་བྱུང་བར་མ་ཟད། དགེ་སློང་ཁ་ཤས་ནས་རྗེས་བལྟས་
བས་རི་ཁྲོད་ནས་མཆོད་རྟེན་བར་ཡར་མར་སོང་ཤུལ་ལས། དེ་ཕན་ཆད་འགྲོ་འོད་བྱས་རྗེས་གཏན་ནས་མ་རྙེད་པས་ཚང་མ་སོམ་ཉིའི་ཁྱོགས་ལ་འཕྱང་བ་བྱུང། བདག་རང་གི་བསམ་ཚོད་
ཉམས་གསོ་མཛད་པའི་མཆོད་རྟེན་རྣམས་ལ་ཕྱག་ནས་རྒྱས་པ་ཞིག་གནང་བཞེད་ཡོད་པ་ཅུང་ཟད་འགྱང་སོང་བར། པཎ་ཆེན་ཆོས་ཀྱི་རྒྱལ་པོས་གནས་འདི་གང་ལ་གཉེར་དུ་གཏང་པ་

[135A]༄༅། །དཔལ་ལྡན་ལྷ་མོས་ཕྱག་ནས་ཀྱི་བསྐུལ་མ་མཛད་པ་ཡིན་ནམ་སྙམ་མོ། །ཚེས་བཅུ་བདུན་ཉིན་མཆོད་རྟེན་གྱི་དྲུང་དུ་ཕེབས་ནས་བསྙེན་སོང་དགེ་སློང་ཁ་
ཤས་དང་བཅས་རབ་གནས་རྒྱས་པར་མཛད། དེ་སྐབས་སྔོན་མེད་པའི་དྲི་དང་འཐུལ་བ་དང་འཇའ་སྤྲིན་གྱིས་ནཾ་མཁའ་ཁྱབ་པ་སོགས་ངོ་མཚར་བའི་ལྟས་བསམ་གྱིས་མི་ཁྱབ་
པ་བྱུང། ས་ག་ཟླ་བར་རབ་བྱུང་མ་ཉེར་བརྒྱད་ནས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གསུམ་དང་ཞོ་དྲུག་སྐར་ལྔ་སོང་ཞིང་སྨྱུང་གནས་ཉིས་བརྒྱ་བཅུ་དགུ་བྱུང། འདི་
ལོ་ལ་སིང་དམག་འཁྲུག་གི་ཉེན་ཆེ་བར། བཀའ་ལས། དམག་འཁྲུག་འདི་རིགས་མི་དང་དུད་འགྲོ་ཀུན་ལ་སྡིག་སྡུག་ཐམས་ཅད་སྐྱེད་པར་བྱེད་པའི་རྒྱུ་མཐར་ཐུག་ཡིན་ཞིང་རྒྱལ་བའི་
བསྟན་པ་ལའང་འདི་ལས་གེགས་ཆེ་བ་མེད། འོན་ཀྱང་དམག་ལ་སོགས་པ་དོན་གཅིག་ཕྱིར་ཞེས་གསུངས་པ་ལྟར་རང་ཕྱོགས་རྒྱལ་ན་དགའ་བ་དང་གཞན་ཕྱོགས་ཕམ་ན་དགའ་
བའི་བློ་བྱེད་མི་རུང་ཡང། ཕན་ཚུན་གྱི་ཞེ་སྡང་སྡུག་རྩུབ་ཞི་ཞིང་རང་རང་གི་མངའ་རིས་ཀྱིས་ཆོག་ཤེས་ཏེ་དུས་བདེ་ཞོད་འཇགས་འབྱུང་ཕྱིར་དཀོན་མཆོག་ལ་གསོལ་འདེབས་

[135B] ད་དུང་སངས་རྒྱས་ཐུགས་རྗེ་ཅན་རང་ཉིད་ཀྱིས་བསྟན་པ་བསྟན་འཛིན་དང་བཅས་པ་གང་ལ་གཉེར་དུ་གཏད་པ་འཕགས་པའི་
གནས་བརྟན་བཅུ་དྲུག་ཡིན་པས་དབྱར་གནས་རིང་གནས་བརྟན་གྱི་ཆོ་ག་བཏངས་ནས་གསོལ་བ་འདེབས་རྒྱུ་ཡིན་པས་དེ་ལུགས་ཀྱིས་ཞེས་ཕེབས་པ་ལྟར། མཆོད་པ་དང་བསྙེན་བཀུར་གཟབས་
པ་དང་བཅས་རི་ཁྲོད་དགེ་སློང་རྣམས་དང་ལྷན་ཅིག་གཟིམ་ཕུག་རང་དུ་གནས་བརྟན་གྱི་ཆོ་ག་ཡུན་རིང་མཛད། ཆོ་ག་དང་པོ་ཚུགས་པ་དང་མཉམ་དུ་མེ་ཏོག་གནས་བརྟན་གྱི་གྲངས་མཚུངས་འབུལ་
མི་བྱུང་བ་སོགས་དགེ་བའི་རྟགས་མཚན་མང་པོ་བྱུང། ཟླ་བ་དགུ་པའི་ནང་ཐིག་ལེ་བཅུ་དྲུག་གི་དབང་དང་རྗེས་གནང་ཁ་ཤས་སྩལ། པཎ་ཆེན་རིན་པོ་ཆེ་སྟོན་ཆབ་ཏུ་ཆིབ་བསྒྱུར་བྱུང་སྐབས་
བཀའ་བློན་སོགས་སིང་པས་ལག་འཛིན་བྱས་ཚུལ་སོགས་ཀྱི་གཏམ་བྱུང་བར། བཀའ་ལས། དཀོན་མཆོག་ཐུགས་རྗེ་ཅན་གྱི་ཐུགས་རྗེ་ནུས་པས་དེ་འདྲའི་སྡུག་པ་རང་འབྱུང་ཚེད་མེད་པས་
ལེགས་ཉེས་ཅི་ཡིན་མི་ཤེས། འོན་ཀྱང་སྐྱིད་སྡུག་ལེགས་ཉེས་ཅི་བྱུང་ཡང་མི་བསླུ་བའི་སྐྱབས་གཅིག་དཀོན་མཆོག་རང་ལ་གསོལ་བ་འདེབས་པ་ལས་བྱ་རྒྱུ་གཞན་མེད་པས། བསྟན་འགྲོ་

[136A]༄༅། །སྤྱི་དང་བྱེ་བྲག་རྗེ་རྒྱལ་བ་གཉིས་པའི་བསྟན་པ་བསྟན་འཛིན་དང་བཅས་པའི་འགལ་རྐྱེན་ཞི་ཕྱིར་འཕྲལ་དུའུ་རང་ནས་མཆོད་འབུལ་གང་འགྲུབ་དང། ཁྱད་པར་རི་རྒྱུད་
འདིའི་དགེ་ཚུལ་སློང་རབ་བྱུང་མ་དང་བཅས་པའི་སེར་ཚོགས་ཤིག་བཀོད་ན་སྙམ་པས་དེ་ལུགས་ཀྱིས་ཞེས་ཕེབས། འདི་སྐབས་ཆོས་ཁྲི་རྩི་གསོལ་བྱེད་མི་བྲིས་པ་འགའ་ཞིག་ཡོད་
པས། རྗེས་སུ་ཁོང་པ་ནས་དེ་སྐབས་བཀའ་དེ་འདྲ་ཕེབས་པ་རྡོ་རྗེའི་གསུང་འཁྲུལ་པ་མེད་པ་ཡིན་འདུག་ཅེས་ངོ་མཚར་བྱེད་འདུག། དེ་ནས་བཀའ་འབྲེལ་ལྟར་ཟླ་བ་བཅུ་པའི་ཚེས་བཅུ་
གཅིག་ནས་ཞག་ཉེར་གཅིག་རིང་ཞལ་གྲངས་བདུན་ཅུ་སྐོར་གྱི་སེར་ཚོགས་བཀོངས་ཏེ་ཉིན་ལྟར་ཇ་ཐུག་དྲུག་རེ་ཆག་མེད་ཐོག་གསོལ་ཚིགས་དང་གསོལ་འབྲས་ལན་ལྔ། ཚེས་བཅུ་
དགུའི་ཉིན་ཚོགས་འཁོར་ཤིན་ཏུ་གཟབས་པ། སྔ་ཕྱིར་རྣམ་གཞག་དང་བཅས་པའི་ཚྭ་འབོ། ཞིབ་འབོ། ཊཾ་རེ། ཁ་བཏགས་ཀྱི་འགྱེད་བཅས་སྩལ་བའི་དགོས་ཆ་ཚང་མ་དངུལ་ཐོག་
ཏུ་ཕབས་པར་ཊཾ་སྲང་བརྒྱ་དང་བདུན། ཞོ་གང་སྐར་ཕྱེད་གསུམ་རྩིས་སོང་འདུག། དེ་ཐོག་བརྒྱ་མཆོད་སྣ་ལྔ་ཚར་བདུན་དང་དགའ་ལྡན་ལྔ་མཆོད་ཉིན་དགེ་འཕེལ་དང་འབྲོང་ཕུ་གཉིས་ལ་

[136B] དེ་ཕྱིན་ལ་མང་ཇ་རོའི་དགོན་དཀར་སྒྲོགས་གཅིག་དང། དེ་ཐོག་དགེ་འཕེལ། དགེ་འཕེལ་གཟིམ་ཕུག། འབྲོང་ཕུ། ཐུབ་བསྟན། གྲྭ་ཚང། དཔལ་སྡིངས། གྲུ་འཛིན། དངུལ་ཆུ་
རྣམས་སུ་བརྒྱ་མཆོད་སྣ་ལྔ་རེ་དང་རྟེན་གཙོ་ཇི་ཡོད་ལ་ཐུགས་སྨོན་ནན་ཆེན་མཛད་པའི་སྙན་ཤལ་ཆོས་ལྡན་རེ་བཅས་འབུལ་བར་མཛད། འདི་སྐབས་བདག་ཉིད་ནས་གསོལ་བ་བཏབ་ངོར་བདེ་
མཆོག་ཚེ་ལྷ་དཀར་པོ་དང་གནས་བཅུའི་རྗེས་གནང་ཡང་སྩལ། ཚེས་ཉེར་བདུན་ཉིན་གྲྭ་གྲངས་ལྔ་བཅུ་ང་བཞི་ལ་མི་རེར་སྲང་གང་ཞོ་ལྔ་སྐར་ཕྱེད་བརྒྱད་རེ་ཐོབ་པའི་མང་དོད་གནང། ཟླ་བ་
བཅུ་གཅིག་པའི་ཚེས་བཅུ་གསུམ་ནས་རྗེ་གྲུ་འཛིན་པ་སོགས་དང་ལྡན་སུམ་ཅུ་སྐོར་ལ་ཉིན་བདུན་གྱི་རིང་ཟབ་ལམ་ནཱ་རོ་ཆོས་དྲུག་གི་ཉམས་ཁྲིད་རྒྱས་པར་སྩལ། ལོ་འདིར་གོང་
འཁོད་བརྒྱ་མཆོད་ཉི་ཤུ་མ་ཐི་བའི་བརྒྱ་མཆོད་སྣ་ལྔ་ཕྱེད་བཅུ་སོང། ཆུ་ཡོས་རྩིས་གསར་ལུགས་ཀྱི་ཆོ་འཕྲུལ་དུས་ཆེན་ཐོག་བཞད་དགོན་དཀར་སྒྲོགས་གཅིག་དང་དེ་ཐོག་དགེ་འཕེལ་
དགེ་འཕེལ་གཟིམ་ཕུག། འབྲོང་ཕུ། དགོན་གསར། ཐུབ་བསྟན། གྲྭ་ཚང། དཔལ་སྡིངས། པད་ཆོས། དངུལ་ཆུ། གྲུ་འཛིན་བཅས་པར་བརྒྱ་མཆོད་སྣ་ལྔ་རེ། ཕུག་ལུགས་ཆོ་འཕྲུལ་

[137A]༄༅། །ཐོག་དགེ་འཕེལ་དུ་གསོལ་ཚིགས། གསོལ་འབྲས། གསོལ་ཞིབ་དང་བཅས་པའི་བསྙེན་བཀུར་ཉིན་གར་ཐོག་རྣམ་གཞག་དང་བཅས་པའི་འགྱེད་ཊཾ་རེ། གྲྭ་
ཚང། འབྲོང་ཕུ་གཉིས་ལ་ཉིན་གང་དང་འགྱེད་དངུལ་ཞོ་རེ། དངུལ་རེ། གྲུ་འཛིན། པད་ཆོས། སྒྲོལ་ལྷ་རྣམས་ལ་ཇ་འཇམ་བཅོ་བརྒྱད་རེ་དང་འགྱེད་ཊཾ་རེ། གཞན་དགོན་ཁག་
ལ་མང་ཇ་རེའི་དགོན་དཀར་སྒྲོགས་གཅིག་དང། དེ་ཐོག་དགོན་གསར་གྱི་ཚབ་ཏུ་བཀའ་འགྱུར་ལྷ་ཁང་བྱས་པའི་སྟོང་མཆོད་སྙན་ཤལ་བཅས་སྔར་ལྟར་གནང། འདི་
སྐབས་སེང་ཆེན་རྡོ་རྗེ་འཆང་གཤེགས་པའི་དགོངས་རྫོགས་སུ་ཟླ་བ་གཉིས་པའི་ནང་དངུལ་རི། གྲུ་འཛིན། པད་ཆོས་གསུམ་ལ་མང་ཇ་བཅོ་ལྔ་རེ་དང་འགྱེད་དངུལ་སྐར་
ལྔ་རེ། འབྲོང་ཕུར་ཉིན་གང་དང་འགྱེད་དེ་མཚུངས། བརྒྱ་མཆོད་སྣ་ལྔ་བཞི་བཅས་གནང་ནས་མྱུར་འབྱོན་གསོལ་འདེབས་བཀའ་རྩོམ་མཛད་པ་འཛུགས་པར་མཛད། དེ་མཚུངས་
གདན་སར་རྟེན་བཞེངས་ཞལ་འདེབས་སུ་དངུལ་ཆན་གཙང་བརྒྱ་དང་དགོངས་རྫོགས་ཞལ་འདེབས་བཅས་གནང། ཟླ་བ་འདི་ནས་བཟུང་འཇིགས་བྱེད་དཔའ་གཅིག་གི་དབང་

[137B] འཁྲུལ་འཁོར་དང་ལྕགས་མཁར་གྱི་འཁྲིད། འོད་དཔག་མེད་ཀྱི་འཕོ་བ་བཀའ་རྒྱ་མ། ཁྱད་པར་ཉིན་བཅུའི་རིང་ལམ་རིམ་བཤར་སྒོམ་གྱི་
ཟབ་ཁྲིད་རྒྱས་པར་སྩལ། འདི་སྐབས་བདག་ནས་འཁྲིད་བཏངས་པ་ལ་གཞན་གྱིས་ཟིན་བྲིས་བཏབ་པ་འདི་ཚོར་ལེགས་ཆ་དང་ནོར་པ་གཉིས་ཀ་མང་པོ་འདུག། ཁྱད་པར་རེས་འགའ་
བདག་ནས་གཏན་ནས་མ་བྱས་པའི་དོན་མེད་ཀྱི་ཚིག་ཉོག་ཀྱང་ཤིན་ཏུ་མང་བར་འདུག་པས་མཐའ་གཅིག་ཏུ་ཚད་འཛིན་བྱ་མི་རུང་ཚུལ་སོགས་ཞིབ་པར་གསུངས། ས་ག་ཟླ་བར་རབ་
བྱུང་མ་ཉེར་བརྒྱད་ཀྱིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གསུམ་དང་ཞོ་དྲུག་སྐར་ལྔ་སོང་ཞིང་སྨྱུང་གནས་ཉིས་བརྒྱ་ཉེར་གསུམ་བྱུང། ཟླ་བ་བརྒྱད་པའི་ནང་གནས་བརྟན་
གྱི་ཆོ་ག་སྔར་ལྟར་གནང། རྒྱུན་པར་སྟོན་དུས་སྐུ་དོག་ཆེ་བ་ཡོད་པའི་ཞབས་བརྟན་དུ་ཟླ་བ་དགུ་པའི་ཚེས་ལྔ་ལ་པད་ཆོས་སུ་འབུམ་སྒྲོགས་སྔར་ལྟར་དང་ཚེས་བདུན་ལ་བཀྲ་ཤིས་ལྷུན་པོར་
མང་ཇ་གཅིག་གནང། པདྨ་ཆོས་སྡིངས་པར་སྔོན་དུ་ཆོས་བཅུ་དང་དགུ་གཏོར་གྱི་གཏོང་ཐེབས་མ་དངུལ་སྦྱོར་འཇགས་གནང་རུང་རབ་བྱུང་མ་གྲངས་འཕར་བས་མང་ཇ་སོགས་ཇི་བཞིན་ཐོངས་

[138A]༄༅། །དཀའ་བར་བརྟེན། ཟླ་བ་བཅུ་པའི་ཚེས་བརྒྱད་ལ་སྤྱི་ས་རྩིས་སྤྲོད་བྱས་སྐབས་སླར་ཡང་ཊཾ་སྲང་ཉེར་གཉིས་སྣོན་མར་གནང། དགའ་ལྡན་ལྔ་མཆོད་ཉིན་གྲ་གྲངས་
ལྔ་བཅུ་ང་གཉིས་ལ་མི་རེར་སྲང་རེ་དང་སྐར་ཕྱེད་གསུམ་རེ་ཐོབ་པའི་མང་དོད་སྩལ། དེའི་གནམ་གང་ཉི་འཛིན་ཐོག་སྟོང་མཆོད་སྣ་ལྔ་གོང་བཞིན་འབུལ་བར་མཛད། འདི་ལོ་གོང་འཁོད་
བརྒྱ་མཆོད་སུམ་ཅུ་སོ་བཞི་མ་ཐི་བའི་བརྒྱ་མཆོད་སྣ་ལྔ་ཕྱེད་དང་བརྒྱད་སོང། ཤིང་འབྲུག་ཟླ་བ་དང་པོའི་ཚེས་བཞི་ནས་བཟུང་ཞག་ཉེར་གཉིས་རིང་ཞལ་གྲངས་བདུན་ཅུ་སྐོར་གྱི་སེར་
ཚོགས་མཛད་པའི་བསྙེན་བཀུར་ཕྱག་འགྱེད་སོགས་ཆུ་སྟག་ལོ་བཞིན་གནང་བར་ཊཾ་སྲང་བརྒྱ་བཅུ་གཅིག་དང་ཞོ་གང་སྐར་ལྔའི་རྩིས་སོང་ཞིང། འདི་ཐོག་བརྒྱ་མཆོད་སྣ་ལྔ་ཕྱེད་བཅུ་
གཉིས་སོང། ཟླ་བ་གཉིས་པ་ནས་བཟུང་ལྟུང་བཤགས་ཀྱི་འཁྲིད། དེའི་ཕན་ཡོན་རྗེ་ཉིད་ཀྱིས་མཛད་པའི་བཤད་ལུང། རྗེ་ཉིད་ཀྱིས་མཛད་པའི་གཅོད་གཞུང་མ་གཅིག་མཁའ་འགྲོའི་
ཞལ་ལུང་གི་སྟེང་ནས་དཀར་འགྱེད་དང། འཇམ་དབྱངས་བཞད་པ་སྐུ་གོང་འོག་གི་གསུང་ལ་གཞི་བྱས་ནས་མཛད་པའི་སྟེང་ནས་དཀར་དམར་སྣ་ཚོགས་འགྱེད་དང་བཅས་པའི་

[138B] དགེ་སློང་གི་བསླབ་བྱའི་འཁྲིད་ཉིན་བདུན་བཅས་དང། ལོ་ཀྱོན་མ་རིགས་གསུམ་གྱི་རྗེས་གནང་སོགས་ཟབ་ཆོས་མང་དུ་སྩལ། ས་ག་ཟླ་བར་རབ་བྱུང་མ་ཉེར་བདུན་
གྱིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གསུམ་དང་ཞོ་དོ་སོང་ཞིང་སྨྱུང་གནས་ཉིས་བརྒྱ་བྱུང། ཟླ་བ་བརྒྱད་པར་གནས་བརྟན་གྱི་ཆོ་ག་སྔར་ལྟར་མཛད། ཟླ་བ་དགུ་པའི་ཚེས་
གཅིག་ནས་ཐོབ་རྒྱལ་བླ་མ་རིན་པོ་ཆེ་དང་སྣང་དཀར་སྡེ་པ་དགེ་སློང་ལགས་སོགས་ལ་བློ་སྦྱོང་དོན་བདུན་མའི་ཟབ་ཁྲིད་ཉིན་བཅུ་གཅིག་སྩལ། འདི་ལོ་སྡེ་དགེ་བ་ཕ་བུ་གསུམ་ནས་རྗེ་ཉིད་ཀྱི་
གསུང་ཤོག་གྲངས་བརྒྱ་དང་གཉིས་པར་བཀོད་བྱས་པར་ཊཾ་སྲང་དྲུག་ཅུ་རེ་བདུན་སོང། ཟླ་བ་བཅུ་པའི་ཚེས་བཅོ་ལྔའི་ཉིན་གྲྭ་གྲངས་ལྔ་བཅུ་ང་གསུམ་ལ་མི་རེར་སྲང་གང་ཞོ་དྲུག་སྐར་ཕྱེད་
གསུམ་རེ་ཐོབ་པའི་མང་དོད་གནང། ལོ་འདིར་གོང་འཁོད་བརྒྱ་མཆོད་ཕྱེད་བཅུ་གཉིས་མ་ཐི་བའི་བརྒྱ་མཆོད་སྣ་ལྔ་ཕྱེད་དང་བརྒྱ་སོང། ཤིང་སྦྲུལ་ཆོ་འཕྲུལ་ཐོག་དགེ་འཕེལ། གྲྭ་ཚང་
འབྲོང་ཕུ་གསུམ་ལ་བསྙེན་བཀུར་ཉིན་གང། དེ་ཕྱིན་གྱི་དགོན་ཁག་ལ་མང་ཇ་རེའི་དགོན་དཀར་སྒྲོགས་ཐོག་རྒྱ་མཆོད་སྣ་ལྔ་བདུན་སྙན་ཤལ་དང་བཅས་པ་དང། དགེ་འཕེལ་དུ་འགྱེད་ཊཾ་

[139A]༄༅། །རེ། འབྲོང་ཕུ། གྲྭ་ཚང། སྟེང་དགའ། དགོན་སྦུག་རྣམས་ལ་འགྱེད་དངུལ་ཞོ་རེ་བཅས་སྔར་བཞིན་གནང་ཞིང་ཚེས་བཞི་ནས་སེར་ཚོགས་སྔར་བཞིན་ཚུགས་
འདི་སྐབས་བདག་ཅག་གི་ནུ་མོ་རབ་བྱུང་མར་བྱ་རོག་གི་བྱ་ཐལ་གཡོགས་པ་སྐུ་གེགས་ཀྱི་ངོ་ཡིན་མིན་རྗེ་ཉིད་ལ་ཕྱག་ཤོ་ཞུས་པར་ཡིན་ངོ་དང། དེ་ལ་ཟློག་ཐབས་ཞབས་བརྟན་
སེར་ཚོགས་འཕྲོ་འཐུང་དང་བཀྲས་ལྷུན་མང་ཇ་སོགས་རིམ་པས་ཕྱག་ཤོ་མཛད་རུང་བཀའ་འགྱུར་གསུང་སྒྲོགས་མ་གཏོགས་གང་གིས་ཀྱང་མི་བཟློག་པར་བབས་པས་རྗེ་ཉིད་
ཞལ་འཛུམ་བག་དང་བཅས། ཀུན་བཟང་དབང་མོར་བྱ་ཐལ་གཡོགས་པ་དེ་གེགས་ཆ་འདུག་ཟེར་བ་མི་འདུག། བཀའ་འགྱུར་གསུང་སྒྲོགས་སོགས་དགེ་བའི་བྱ་བ་རླབ་
པོ་ཆེ་གྱིས་ཞེས་པའི་བརྡར་དཀོན་མཆོག་གིས་གནང་བར་འདུག་པས། དེས་ན་དགེ་སློང་ནས་སྙིང་གི་སྟོབས་བསྐྱེད་དེ་དགེ་བའི་བྱ་བ་སྤྱི་དང། ཁྱད་པར་འགའ་ཞིག་ནས་གསོལ་ཇ་མཆོད་ཞལ་
ལ་གྲངས་ཚད་བྱེད་པ་རང་སྐུ་ཡོན་ཉུང་ཟད་སྤོམ་འབུལ་བྱེད་པ་དེ་འདྲ་མ་ཡིན་པར་བཀའ་འགྱུར་གསུང་སྒྲོགས་དཔེ་ཕེར་བ་ཞིག་གྱིས་ཤིག་ཅེས་ཕེབས་པ་ལྟར། ཚེས་ཉེར་དྲུག་ནས་

[139B] ཚེས་གཉིས་ཀྱི་ཉིན་ཞལ་སློབ་སྤྱི་ནས་ཚོགས་འཁོར་དང་འབྲེལ་བའི་བརྟན་བཞུགས་ཕུལ། ཚེས་གསུམ་ལ་
བསྙེན་སོང་བཅུ་གསུམ་ནས་འཇིགས་བྱེད་ཞི་བའི་སྦྱིན་སྲེག་མཛད། དེ་ཉིན་སྦྱིན་སྲེག་མཛད་མིར་དར་ལྔ་གྲས་རེ་དང་ཊཾ་རེ། དེ་ཕྱིན་ལ་ཊཾ་ཕྱེད་རེ་གནང་བའི་འདི་སྐོར་སེར་ཚོགས་དགོས་ཆ་
ཚང་མ་བསྡོམས་ཊཾ་སྲང་བརྒྱ་དང་དྲུག་ཅུ་རེ་བཞི་དང་ཞོ་དྲུག་སོང་ཞིང་དེ་ཐོག་བརྒྱ་མཆོད་སྣ་ལྔ་བཅོ་བརྒྱད་སོང། ཟླ་བ་གཉིས་པའི་ཚེས་གཉིས་ཀྱི་ཉིན་བཀྲ་ཤིས་ལྷུན་པོར་མང་ཇ་གཅིག་
གནང་ཞིང་དེ་ཉིན་ནས་བཟུང་ཉིན་བརྒྱད་ཀྱི་རིང་དགེ་འཕེལ་དུ་ཞལ་གྲངས་སོ་གསུམ་ནས་བཀའ་འགྱུར་གསུང་སྒྲོགས་མཛད་པར་བསྙེན་བཀུར་དང་སྐུ་ཡོན་ཤིན་ཏུ་གཟབས་པ་དང་ཉིན་ལྟར་
མཆོད་པ་སྣ་ལྔ་ལྔ་བཅུ་རེ་ཕུལ་བའི་དགོས་ཆ་ཚང་མ་བསྡོམས་ཊཾ་སྲང་ལྔ་བཅུ་ང་དགུ་དང་ཞོ་དྲུག་སྐར་ཕྱེད་གསུམ་ཙམ་སོང་འདུག། ཟླ་བ་གསུམ་པའི་ནང་རྒྱ་ར་ཆོས་གྲགས་ཀྱིས་མཛད་པའི་
འཁྲིད་ཆེན་བརྒྱད་ཀྱི་བཤད་ལུང། སྙིང་པོ་དོན་གསུམ་དང་དགའ་ལྡན་ལྷ་བརྒྱ་མའི་འཁྲིད་སོགས་གནང། ས་ག་ཟླ་བར་རབ་བྱུང་མ་ཉེར་ལྔས་སྨྱུང་གནས་དཀར་ཕྱོགས་བཏང་བར་ཊཾ་སྲང་

[140A]༄༅། །ཉེར་གཉིས་དང་ཞོ་གང་སོང་ཞིང་སྨྱུང་གནས་བརྒྱ་གོ་བརྒྱད་བྱུང། ཟླ་བ་བརྒྱད་པའི་ནང་སླར་ཡང་བཀྲ་ཤིས་ལྷུན་པོར་མང་ཇ་གཅིག་གནང་ཞིང་གནས་བརྟན་གྱི་ཆོ་
ག་ཡང་ལྔར་ལྟར་མཛད། ཟླ་བ་བཅུ་པའི་ཚེས་བཅུ་བཞིའི་ཉིན་གྲྭ་གྲངས་ལྔ་བཅུ་ང་བརྒྱད་ལ་མི་རེར་སྲང་དོ་ཞོ་ལྔ་སྐར་ཕྱེད་གསུམ་རེ་ཐོབ་པའི་མང་དོད་གནང། འདི་ལོ་གོང་འཁོད་བརྒྱ་
མཆོད་ཉེར་དགུ་མ་ཐི་བའི་བརྒྱ་མཆོད་སྣ་ལྔ་ཕྱེད་བཅུ་བཞི་སོང། མེ་རྟ་རྩིས་གསར་ལྟར་གྱི་ཟླ་བ་དང་པོའི་ཆོས་བཞི་ནས་ཞག་ཉེར་གཉིས་རིང་སེར་ཚོགས་མཛད་དེ་མང་འགྱེད་སོགས་
ཤིང་འབྲུག་ལྟར་གནང་བའི་དགོས་ཆ་ཚང་མ་བསྡོམས་ཊཾ་སྲང་བརྒྱ་དང་བཅུ་དྲུག་ཞོ་གང་རྩིས་སོང་འདུག་ཅིང་འདི་ཐོག་བརྒྱ་མཆོད་སྣ་ལྔ་ཕྱེད་བཅོ་ལྔ་སོང། ཕུག་ལུགས་ཟླ་བ་དང་པོའི་
ནང་དགེ་འཕེལ། འབྲོང་ཕུ། གྲྭ་ཚང་གསུམ་ལ་ཉིན་གང་དང་འགྱེད་ཊཾ་ཕྱེད་རེ། དཔལ་སྡིངས་སུ་མང་ཇ་གསུམ་དང་འགྱེད་དེ་མཚུངས། དགོན་སྦུག་སྟེང་དགའ་གཉིས་ལ་མང་ཇ་
རེ་དང་འགྱེད་དེ་མཚུངས། དངུལ་རི། གྲུ་འཛིན། པད་ཆོས། སྒྲོལ་ལྷའི་རབ་བྱུང་མ་བཅས་ལ་མང་ཇ་ཉིན་གང་དང་འགྱེད་ཊཾ་རེ། དེ་ཕྱིན་ལ་མང་ཇ་རེའི་དགོན་དཀར་སྒྲོགས་གཅིག་

[140B] ཟླ་བ་དེའི་ཚེས་ཉེར་དྲུག་ནས་དགེ་འཕེལ་དུ་བཀའ་འགྱུར་དང། ཡང་བསྐྱར་འབུམ་དང་མདོ་མང་བཅས་གསུང་སྒྲོགས་
མཛད་པའི་དགོས་ཆ་སྔར་ལྟར་སོང། བདག་ཉིད་ནས་གསོལ་བ་བཏབ་ངོར་ཟླ་བ་གསུམ་པ་ནས་བཟུང་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་བཀའ་རྒྱ་མ་དང་བཅས་པ་དང། རྗེ་ཉིད་ཀྱི་གསུང་
པར་དུ་མ་འཁོད་པ་སོགས་ལུང་མང་པོ་དང། དབྱངས་ཅན་མ་དམར་མོ་དང་དྲག་པོ་གསུམ་དྲིལ་གཉིས་ཀྱི་རྗེས་གནང་བཅས་སྩལ། ས་ག་ཟླ་བར་རབ་བྱུང་མ་ཉེར་ལྔས་སྨྱུང་གནས་དཀར་ཕྱོགས་བཏང་
བར་ཊཾ་སྲང་ཉེར་གཉིས་དང་ཞོ་གང་སོང་ཞིང་སྨྱུང་གནས་ཉིས་བརྒྱ་བྱུང། ཟླ་བ་བརྒྱད་པའི་ནང་གནས་བརྟན་གྱི་ཆོ་ག་དང་ཚེས་ཉེར་དྲུག་ལ་པད་ཆོས་སུ་འབུམ་སྒྲོགས་བཅས་སྔར་ལྟར་མཛད། ཟླ་
བ་བཅུ་པའི་ཚེས་ཉི་ཤུ་ལ་གྲྭ་གྲངས་ལྔ་བཅུ་ང་བདུན་ལ་མི་རེར་སྲང་གང་ཞོ་བརྒྱད་སྐར་ཕྱེད་བརྒྱད་རེ་ཐོབ་པའི་མང་དོད་སྩལ། ཟླ་བ་བཅུ་གཉིས་པའི་ཚེས་བཅོ་ལྔའི་ཉིན་མཆོད་འབུལ་དང་བཅས་རྒྱལ་
སྲས་ཆེན་པོའི་སྣང་བརྙན་ལ་གོས་གདན་རྡོ་རྗེ་རྒྱ་གྲམ་གྱི་མཐོངས་ཅན་དང། འགྲོ་མགོན་དཔལ་ལྡན་ཡེ་ཤེས་ཀྱི་སྣང་བརྙན་ཐོག་ཚང་མར་གོས་སེར་གྱི་སྐུ་བེར་བཅས་འབུལ་བར་མཛད། ཟླ་བ་

[141A]༄༅། །དེའི་ཚེས་གཅིག་ལ་གྲུ་འཛིན་དང་སྒྲོལ་ལྷའི་རབ་བྱུང་མ་རྣམས་ལ་མང་ཇ་བདུན་རེ། དངུལ་རིར་ཇ་ཐུག་དགུ། པད་ཆོས་པད་སྒྲོལ་མ་འབུམ་ཕྲག་གསོག་རྒྱུར་ཇ་
ཐུག་དྲུག་རེའི་རྩིས་ཀྱི་ཉིན་གང་ཉི་ཤུ་དང། ཉིན་ལྟར་མཆོད་པ་སྣ་ལྔ་བཅུ་ཚར་རེ་འབུལ་རྒྱུའི་དགོས་ཆ་དང། མཇུག་ཏུ་འགྱེད་ཊཾ་གཉིས་རེ་གནང་བ་ཚང་མ་བསྡོམས་ཊཾ་སྲང་ཉེར་དྲུག་
དང་ཞོ་བཞི་སོང་ཞིང་སྒྲོལ་མ་ཆིག་འབུམ་ཆིག་ཁྲི་ཆིག་སྟོང་ལྔ་བརྒྱ་བྱུང། ལོ་འདིར་གོང་འཁོད་བརྒྱ་མཆོད་ཉི་ཤུ་ཕྱེད་རྩ་ལྔ་མ་ཐི་བའི་བརྒྱ་མཆོད་སྣ་ལྔ་བཅུ་བདུན་སོང། མེ་
ལུག་ཆོ་འཕྲུལ་ཐོག་བཞད་དགོན་དཀར་སྒྲོགས་ཀྱི་མང་འགྱེད་དང་བརྒྱ་མཆོད་སྣ་ལྔ་དགུ་དང་སྙན་ཤལ་བཅས་སྔ་ལོ་ལྟར་གནང། ཚེས་གསུམ་ནས་སེར་ཚོགས་ཞག་ཉེར་གཉིས་
མཛད་པའི་དགོས་ཆ་སྔར་ལྟར་སོང་ཞིང་འདི་སྐབས་བརྒྱ་མཆོད་སྣ་ལྔ་བཅོ་ལྔ་བྱུང། ཟླ་བ་གཉིས་པའི་ཚེས་དགུ་ནས་བཀའ་འགྱུར་གསུང་སྒྲོགས་སྔར་བཞིན་གནང། ཟླ་བ་གསུམ་
པའི་ནང་རྣལ་འབྱོར་མའི་བསྐྱེད་རྫོགས་ཀྱི་ཟབ་ཁྲིད་ཉིན་བདུན་དང། གཞི་གསུམ་བཤད་ལུང་སོགས་སྩལ། ས་ག་ཟླ་བར་རབ་བྱུང་མ་ཉེར་བདུན་གྱིས་སྨྱུང་གནས་དཀའ་ཕྱོགས་

[141B] ཟླ་བ་དྲུག་པའི་ཚེས་དགུ་ནས་བཟུང་དགེ་འཕེལ། འབྲོང་ཕུ། གྲྭ་ཚང། དངུལ་རི། གྲུ་འཛིན། པད་ཆོས། སྒྲོལ་
ལྷ་རྣམས་ལ་བསྙེན་བཀུར་ཉིན་གང། དེ་ཕྱིན་ལ་མང་ཇ་རེའི་དགོན་དཀར་སྒྲོགས་དང། དེ་ཐོག་ཚང་མར་རང་རང་གི་ལུགས་སྲོལ་དང་མཐུན་པའི་རྣམ་གཞག་རྒྱས་པ་དང་བཅས་པའི་འགྱེད་
ཊཾ་ཕྱེད་རེ་གནང་བའི་འགྱེད་དངུལ་བསྡོམས་ཊཾ་སྲང་ལྔ་བཅུ་ང་དྲུག་དང་ཞོ་ལྔ་སྐར་ཕྱེད་བརྒྱད་སོང་ཞིང་འདི་ཐོག་སྟོང་མཆོད་སྣ་ལྔ་སྙན་ཤལ་དང་བཅས་པའང་སྔར་ལྟར་མཛད། ཟླ་བ་
བདུན་པའི་ནང་གནས་བརྟན་གྱི་ཆོ་ག་སྔར་བཞིན་དང། ཟླ་བ་བཅུ་པའི་ཚེས་ཉེར་གཉིས་ཉིན་གྲྭ་གྲངས་ལྔ་བཅུ་ང་བརྒྱད་ལ་མི་རེར་སྲང་གང་ཞོ་གསུམ་སྐར་ལྔ་རེ་ཐོབ་པའི་མང་དོད་
དངོས་པོ་གནང། ལོ་འདིར་གོང་འཁོད་བརྒྱ་མཆོད་སུམ་ཅུ་སོ་བཞི་མ་ཐི་བའི་བརྒྱ་མཆོད་སྣ་ལྔ་བཅུ་དྲུག་གནང། རྗེ་ཉིད་དགུང་གྲངས་དོན་བདུན་ཕེབས་པ་ཕུར་བུ་ཞེས་པ་ས་སྤྲེལ་
ཚེ་འཕྲུལ་ཐོག་བཞད་དགོན་དཀར་སྒྲོགས་ཀྱི་མང་འགྱེད་དང་བརྒྱ་མཆོད་སྣ་ལྔ་བརྒྱད་སྙན་ཤལ་དང་བཅས་པ་སྔར་ལྟར་གནང་ཞིང། ཆོས་དགུ་ནས་སེར་ཚོགས་ཞག་ཉེར་བཞིའི་རིང་མཛད་

[142A]༄༅། །པའི་ཚེས་ཉེར་དྲུག་ཉིན་ཚོགས་འཁོར་དང། ཟླ་བ་གཉིས་པའི་ཚེས་གཉིས་ཀྱི་ཉིན་བསྙེན་སོང་བཅུ་གཉིས་ནས་འཇིགས་བྱེད་ཞི་བའི་སྦྱིན་སྲེག་བཅས་མཛད་
པའི་དགོས་ཆ་ཚང་མ་བསྡོམས་ཊཾ་སྲང་བརྒྱ་ཉི་ཤུ་དང་ཞོ་དྲུག་སྐར་ལྔའི་རྩིས་སོང་ཞིང་འདི་ཐོག་བརྒྱ་མཆོད་སྣ་ལྔ་བཅུ་གསུམ་བྱང། འདི་ལོ་ཟླ་བ་དང་པོ་ནས་བཟུང་སྐུ་རླུང་དང་ཞབས་
འབམ་གྱིས་སྐུ་ཁམས་ཉོག་ཚུལ་བཞེས་པར་བརྟེན་སེར་ཚོགས་ཚོགས་འཁོར་ཉིན་རི་རྒྱུད་དགོན་ཁག་གསུམ་ནས་བརྟན་བཞུགས་ཕུལ། གཟིམ་ཕུག་ནས་ཀྱང་ཞབས་བརྟན་ཕོན་
ཆེ་བ་བསྒྲུབས་པས་ཞབས་འབམ་རིམ་དྭངས་བྱུང་ཡང་སྨན་པ་སོགས་ནས་མཇུག་ཏུ་ཆ་ རྗེ་ཉིད་རྒྱུན་དུ་གཟིམ་ཕུག་གི་ཐེམ་
པ་མི་འདའ་བར་བཞུགས་པས་ཐུགས་འཚེར་ཤིན་ཏུ་ཆེ་རུང་སྨན་པའི་ངག་ལྟར། ཟླ་བ་གསུམ་པའི་ཚེས་བདུན་གྱི་ཉིན་རླང་ཆབ་འོག་ཏུ་ཆབ་བཞེས་ལ་ཕེབས། འདི་སྐབས་
བཀྲས་ལྷུན་སྔགས་ཆེན་བི་ལུང་པ་ཆེན་པོ་ཡང་ཆབ་བཞེས་སུ་ཕེབས་པ་དང་མཇལ་འཛོམས་ལེགས་ལམ་ཆགས་པ་མཛད། གསང་སྔགས་མཁར་སྤྲུལ་པའི་སྐུ། གྲྭ་ཚང་དང་

[142B] འདི་སྐབས་སྤྲུལ་པའི་སྐུ་ལ་བདག་ནས་དྲག་པོའི་སྦྱིན་སྲེག་གི་ཐབ་ཐིག་ཕུལ་བར་བཞད་མོ་དང་སྦྲགས་གསུང་དོན་མེད་
ཅལ་ཅོལ་འདྲ་བ་མང་དུ་ཕེབས་པར་ད་ཙམ་བརྟགས་ན་ལུང་བསྟན་ཤ་སྟག་ཏུ་འདུག། བདག་དང་ལས་སྨོན་བཟང་པོས་འབྲེལ་བ་དགེ་སློང་བསྟན་པ་ཆོས་འཕེལ་གཉིས་ཀྱི་དགེ་འཕེལ་
གྱི་ཤག་ཏུ་ཞབས་ཀྱིས་བཅགས་ཙམ་ཞིག་བྱུང་ན་སྙམ་སྟེ་བདག་གཉིས་མགྲིན་གཅིག་ཏུ་གསོལ་འདེབས་ཞུས་པར། དགེ་འཕེལ་འདི་ཉིད་འུ་རང་གི་རྩ་བའི་དགོན་པ་ཡིན་པས་ཁྱེད་
གཉིས་ནས་ཟེར་བ་ལྟར་སྲིབ་ཙམ་སོང། དེ་ཐོག་བླ་མ་རིན་པོ་ཆེ་དེ་ཉིད་ཀྱི་གཟིམ་ཕུག་དང་དབུ་ཐོད་རིན་པོ་ཆེ་སོགས་རྟེན་གསུམ་རྣམས་ལ་མཆོད་འབུལ་རེ་དང་ཞལ་མཇལ་རེ་ཡང་
ཞུས་བྱས་ན་ལེགས་ཚོགས་ཆེ་འདྲ་ཡང། གཟུགས་བབས་འདིས་ཅིར་འགྱུར་མི་ཤེས་པས་བརྟག་པ་བྱེད་པ་ཡིན་གསུངས་ནས་ཕྱག་ཤོ་མཛད་པ་བཟང་དོན་བྱུང་བར་བརྟེན་ཚེས་
ཉེར་ལྔའི་ཉིན་དགེ་འཕེལ་དུ་ཆིབ་བསྒྱུར་བསྐྱངས། འདི་སྐབས་བདག་ཉིད་ཀྱི་མ་དགེ་བསྙེན་མ་ཚེ་རིང་སྲི་ཆོད་ལ་རྨི་ལམ་ངོ་ཚར་བ་མང་པོ་བྱུང་འདུག་ཀྱང་པེ་ཏ་མགོན་སྐྱིད་ཀྱིས་བདེ་

[143A]༄༅། །པ་ལྔའི་དབྱངས་ལ་བསྟོད་པ་བྱས་པའི་རྗེས་སུ་སོང་དོགས་མ་བྲིས། ཕེབས་གྲུབ་འཕྲལ་བླ་བྲང་དང་དབུ་ཆོས་རྣམས་བཅར་ཏེ་དགོན་གནས་འདི་ཉིད་མཁས་
གྲུབ་ངག་དབང་རྡོ་རྗེ་དང་རྗེ་བླ་མ་ཁུ་དབོན་གྱི་རྩ་བའི་གདན་ས་ཡིན་པས་རབ་གཏན་བཞུགས་དང་དེ་མིན་ཡུན་མི་ཐུང་ཙམ་བཞུགས་གདན་འཇགས་ངོས་དབང་རྗེས་གནང་སོགས་འདོད་
ཚེས་ཁ་ཤས་ཀྱང་རིམ་གྱིས་གསོལ་བ་བཏབ་ཆོག་པའི་སྙན་ཞུ་མཛད། དགོན་གནས་འདི་ཉིད་རྩ་བའི་གདན་ས་ཡིན་པར་མ་ཟད་དགེ་འདུན་ཐམས་ཅད་དམ་ཚིག་ལ་སེལ་ཞུགས་མེད་
པ་ཤ་སྟག་ཡིན་པའི་རྟེན་འབྲེལ་གྱིས་སྐུ་ཁམས་ཀྱང་ཉི་མ་རེ་རེ་བཞིན་ཇེ་དྲང་དུ་གྱུར་ཏེ། ཟླ་བ་བཞི་པའི་ཚེས་བཞིའི་ཉིན་ཚོགས་སྤྱིར་བསྙེན་བཀུར་ཉིན་གང། འདུ་ཁང་གསུམ་
ལ་མཆོད་ཀོང་ཆེ་གྲས་ཀྱི་བརྒྱ་མཆོད་སྣ་ལྔ་གཉིས་དང་གཟིམ་ཕུག་ཏུ་གཅིག་རྣམ་གཞག་རྒྱས་པ་དང་བཅས་པའི་ཕྱག་འགྱེད་ཊཾ་རེ་བཅས་གནང། དེ་ཐོག་ལྷ་ཁང་གསུམ་དང་
གཟིམ་ཕུག་གི་གནས་གཟིགས་ལ་ཕེབས་ཏེ་རྟེན་གཙོ་ཚང་མར་སྙན་ཤལ་ཆོས་ལྡན་རེ་འབུལ་བར་མཛད། སྐལ་བཟང་ལྷ་ཁང་དུ་ཚོགས་སྤྱི་ནས་ཕེབས་གྲ་གཟབས་བསྒྲིགས་མཛད་

[143B] ཁྱད་པར་མཁས་གྲུབ་ཆེན་པོའི་དབུ་ཐོད་ལ་རིན་པོ་ཆེ་མང་པོ་དང་སྙན་ཤལ་བཅས་ཕུལ་ཏེ་ཐུགས་སྨོན་ཡུན་རིང་མཛད། སླར་
ཡང་དབུ་ཆོས་ནས་བཀའ་ཆོས་མང་པོའི་གསོལ་འདེབས་ནན་ཤིན་ཏུ་ཆེ་བ་མཛད་ཀྱང། རྗེ་ཉིད་སྐུ་ན་ཤིན་ཏུ་སྨིན་པ་དང་སྐུ་ཁམས་ཡུན་རིང་ཉོག་ཚུལ་བཞེས་པར་བརྟེན་བྱིངས་ཞལ་བཞེས་
མ་ཐོབ་ཀྱང་དགེ་འཕེལ་རང་དང་དགོན་ལག་སྟེང་དགའི་བཙུན་ཆུང་བཅུ་བདུན་ཙམ་ལ་དགེ་ཚུལ་གྱི་སྡོམ་པ་དང། ཚེས་བཅོ་བརྒྱད་ཉིན་དུང་རྒྱ་གླིང་སོགས་ཀྱི་སེར་འཕྲེང་དང་བཅས་རྗེ་ཉིད་
ཕེབས་བྱམས་སུ་སྤྱན་དྲངས་ཏེ་རྡོ་གཅལ་བཞུགས་ཁྲིའི་སྟེང་ནས་དགེ་འཕེལ་ཚོགས་ཆེན་གྱི་གཙོས་སྐྱ་སེར་གྱི་མི་ཚོགས་ཤིན་ཏུ་ཆེ་བར་རྗེ་ཉིད་ཀྱིས་མཛད་པའི་སྤྱན་རས་གཟིགས་ཀྱི་བླ་
མའི་རྣལ་འབྱོར་ཤོག་གཅིག་མའི་བཀའ་བཤད་རྒྱས་པར་སྩལ། དེ་ཐོག་སྤྱི་སྒེར་ནས་དངོས་འབུལ་གཟབས་པར་མ་ཟད་དགོན་གནས་འདི་ཉིད་དཔལ་འབྱོར་ལོངས་སྤྱོད་ཀྱི་གཏེར་དུ་
གྱུར་ཅིང་དད་གུས་རྩེ་གཅིག་པ་ཤ་སྟག་ཡིན་སྟབས་རང་རང་ནས་ཀྱང་སྐྱབས་ཞུ་ཚན་ཆེ་བ་ཕུལ་ཞིང་སྲོད་ཐོར་གྱི་དུས་སུ་རྗེ་བླ་མ་གང་དུ་བཞུགས་པའི་གཟིམ་ཤག་ལ་ཞབས་སྐོར་མཛད་

[144A]༄༅། །མི་ཡང་འུར་ཆེམས་པ་བྱུང། བདག་དང་དགེ་སློང་བསྟན་པ་ཆོས་འཕེལ་གཉིས་ནས་ཀྱང་མཎྜལ་སྐུ་གསུང་ཐུགས་རྟེན་དང་ཊཾ་སྲང་བཅོ་ལྔ་སོགས་དངོས་འབུལ་དང་བཅས་
བདག་ཉིད་ནས་བརྟན་བཞུགས་གསོལ་འདེབས་ལུང་འདྲེན་བཞད་བྲོ་བ་མང་པོ་དང་བཅས་འ་འུར་དུ་ཞུས་པས་དཔོན་སློབ་ཚང་མ་བཞད་འཕྲོ་གཅོད་མི་ཐུབ་པ་བྱུང། སྔར་རྗེ་ཉིད་ནས་
སེང་ཆེན་རྡོ་རྗེ་འཆང་ལ་གསོལ་འདེབས་མཛད་སྐབས་ཚང་མ་ཤུམ་འཕྲོ་གཅོད་མི་ཐུབ་པ་དང། འདི་སྐབས་ཐམས་ཅད་བཞད་འཕྲོ་གཅོད་མི་ཐུབ་པ་བྱུང་བ་འབྱུང་འགྱུར་གྱི་ལྟས་ཤིག་
ཡིན་པར་འདུག་ཅེས་ཕེབས། སླར་ཡང་ཚེས་ཉེར་གཉིས་ཉིན་བསྙེན་བཀུར་ཉིན་གང་བརྒྱ་མཆོད་སྣ་ལྔ་རྣམ་གཞག་དང་བཅས་པའི་ཐོག་ཕྱག་འགྱེད་ཊཾ་ཕྱེད་རེ་གནང། ས་ག་ཟླ་བར་རབ་
བྱུང་མ་ཉེར་དྲུག་གིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉེར་གཉིས་དང་ཞོ་གང་སོང་ཞིང་སྨྱུང་གནས་ཉིས་བརྒྱད་པ་གཉིས་བྱུང། ཚེས་ཉེར་གསུམ་ཉིན་དགེ་འཕེལ་ནས་གསར་བཟོ་
མཛད་པའི་ཕེབས་བྱམས་གྲྭ་ཤར་བརྒྱད་ཀྱིས་སྤྱན་དྲངས། བཞད་གྲོང་དྲག་རྟ་པ་ཉི་ཤུ་སྐོར་གྱིས་ཆིབ་བསུ་དང་རྗེ་གྲུ་འཛིན་པ་ཆེན་པོས་གཙོས་རི་ཁྲོད་གཉིས་ཀྱི་དགེ་སློང་དང་པད་

[144B] འདི་སྐབས་ཕུ་ཆོག་པའི་བླ་མ་དགེ་སློང་ལགས་ནས་ཕེབས་བྱམས་ལྗགས་བྱུས་སོགས་གང་ཅིར་
འཕྲིན་ལས་ཞབས་འདེགས་སུ་འགྱུར་བར་མཛད། ཕེབས་གྲུབ་འཕྲལ་ཆིབ་བསུ་བར་ཁ་བཏགས་རེ་དང་ཕེབས་བྱམས་པ་དང་སེར་འཕྲེང་བ་ཚང་མར་ཊཾ་རེ་དང་ཁ་བཏགས་རེའི་སེར་འགྱེད་གནང་
པད་ཆོས་སུ་བཞུགས་རིང་ཉིན་ལྟར་ཇ་ཐུག་དྲུག་རེ་དང་ཁྱད་པར་ཚེས་ཉེར་ལྔའི་ཉིན་གསོལ་འབྲས་གསོལ་ཚིགས་སོགས་ཉིན་གང་གཟབས་པ་དང་བརྒྱ་མཆོད་སྣ་ལྔ། འགྱེད་ཊཾ་རེ། ཟླ་བ་
ལྔ་པའི་ཚེས་གཅིག་གི་ཉིན་བརྒྱ་མཆོད་སྣ་ལྔ་དང་མང་འགྱེད་སྔར་ལྟར་ཐོག་ཐུབ་དབང་གཙོ་འཁོར་ལ་བཟང་གོས་ཀྱི་བླ་རེ་ཞིག་འབུལ་བར་མཛད་དེ་ཚེས་བརྒྱད་ཀྱི་ཉིན་སྔར་བཞིན་ཕེབས་
བྱམས་ལ་གཟིམ་ཕུག་ཏུ་ཕེབས། འབྲོང་ཕུ་ཚོགས་ཆེན་དང་རི་ཁྲོད་དགེ་སློང་སོགས་ཀྱིས་སེར་འཕྲེང་མཛད་པར་སེར་འགྱེད་སོགས་སྔར་བཞིན་གནང། ཚེས་བཅུའི་ཉིན་རི་ཁྲོད་པ་དང་
སྒྲོལ་ལྷའི་རབ་བྱུང་མ་རྣམས་ལ་མང་ཇ་ཉིན་གང་དང་འགྱེད་རི་ཁྲོད་པར་ཊཾ་གཉིས་རེ་དང་སྒྲོལ་ལྷ་བར་ཊཾ་རེ་གནང། ཟླ་བ་བརྒྱད་པར་གནས་བརྟན་གྱི་ཆོ་ག་སྔར་ལྟར་མཛད། ཟླ་བ་བཅུ་པའི་ཚེས་

[145A]༄༅། །དགུའི་ཉིན་གྲྭ་གྲངས་ལྔ་བཅུ་ང་ལྔ་ལ་མི་རེར་སྲང་དོ་ཞོ་དྲུག་རེ་ཐོབ་པའི་མང་དོད་སྩལ། འདི་ལོ་གྲྭ་ཚང་འདུ་ཁང་ལ་མེ་ཤོར་བྱུང་བའི་ཉམས་གསོའི་ཞལ་འདེབས་སུ་ཊཾ་
སྲང་བཅོ་ལྔ་དང་གསེར་བྱང་ཞོ་གང་གནང། ལོ་འདིར་གོང་འཁོད་བརྒྱ་མཆོད་ཉེར་བདུན་མ་ཐི་བའི་རྒྱ་མཆོད་སྣ་ལྔ་ཕྱེད་བཅུ་སོང། ས་བྱ་ཆོ་འཕྲུལ་ཐོག་དགེ་འཕེལ་གྲྭ་ཚང་འབྲོང་ཕུ་གསུམ་ལ་
བསྙེན་བཀུར་ཉིན་གང་དང། དགེ་འཕེལ་དུ་འགྱེད་དངུལ་ཞོ་རེ། གྲྭ་ཚང་དང་འབྲོང་ཕུར་ཊཾ་ཕྱེད་རེ། དགོན་སྦུག་ཏུ་མང་ཇ་གཅིག་དང་འགྱེད་ཊཾ་ཕྱེད་རེ། དེ་ཕྱིན་ལ་མང་ཇ་རེའི་དགོན་
དཀར་སྒྲོགས་དང། དེ་ཐོག་བརྒྱ་མཆོད་སྣ་ལྔ་བདུན་སྙན་ཤལ་དང་བཅས་པ་སྔར་ལྟར་གནང། ཚེས་གསུམ་ལ་སེར་ཚོགས་ཚུགས། བཅོ་བརྒྱད་ལ་བསྙེན་སོང་བཅུ་དྲུག་གིས་སྦྱིན་སྲེག་
མཛད་ནས་ཉེར་དྲུག་ལ་གྲོལ་བའི་དགོས་ཆར་ཊཾ་སྲང་བརྒྱ་བཅོ་བརྒྱད་དང་སྐར་ཕྱེད་གསུམ་རྩིས་སོང་ཞིང་འདི་ཐོག་བརྒྱ་མཆོད་སྣ་ལྔ་ཕྱེད་བཅོ་ལྔ་བྱུང། ཟླ་བ་གཉིས་པའི་ཚེས་གཉིས་ནས་
དགེ་འཕེལ་དུ་བཀའ་འགྱུར་གསུང་སྒྲོགས་སྔར་ལྟར་མཛད། བཀའ་འགྱུར་གསུང་སྒྲོགས་ཀྱི་མཇུག་ནས་བཟུང་བདག་ཉིད་ཀྱི་མགྲིན་པར་གཉན་འབུར་ཞིག་ཐོན་ནས་རྒྱུན་རིང་མནར་

[145B]
མཚན་ཞུས་པས། མནལ་སད་མ་ཐག་སྡུག་གེ་ཁྱེད་ཚོར་སྔངས་སྐྲག་བྱུང་བ་ཡིན་འདུག་རུང་སྐྱོན་གཏན་ནས་མི་ཡོང། ང་རང་རྨུ་གབ་ཀྱི་ཕྱ་ར་ཆེན་པོས་བཀབས་པ་ཡིན་ན་མ་གཏོགས་ང་ལམ་
གྱི་ནད་འདིས་སྐྱོན་བྱས་ཡོང་བསམ་པ་སེམས་ཀྱི་ཟུར་དུ་མེད། བདེན་མི་བདེན་ལྟོས་ཤིག་ཅེས་གསུང་ཤུགས་ཆེ་བར་ཕེབས་པ་བདག་རང་གིས་ཀྱང་ཐོས་པ་བྱུང། དེ་ནས་བཟུང་ནད་གཟུག་ཇི་ཙམ་
བྱུང་རུང་སྡུག་བསྔལ་དང་སྔངས་སྐྲག་གཏན་ནས་མེད་པར་མ་ཟད་ནད་འདིས་སྡིག་སྒྲིབ་མང་པོ་དག་འགྲོ་བ་འདུག་སྙམ་པའི་དགའ་བ་དང་བཅས་གཏོང་ལེན་སོགས་ཀྱང་ཅུང་ཟད་ཤུགས་དྲག་
པ་བྱུང་ཞིང། རྡོ་རྗེའི་བཀའ་ཇི་ལྟར་ཕེབས་པ་ལྟར་ནད་ཀྱང་རིམ་དྲག་བྱུང། ས་ག་ཟླ་བར་རབ་བྱུང་མ་ཉེར་གཉིས་ཀྱིས་སྨྱུང་གནས་དཀར་ཕྱོགས་བཏང་བར་ཊཾ་སྲང་ཉི་ཤུ་དང་ཞོ་དྲུག་སོང་
ཞིང་སྤང་ རྗེ་ཉིད་ལ་སྔ་ལོ་ཞབས་འབུམ་གྱི་ཚུལ་བཞེས་བྱུང་བའི་སྙུན་རོ་འཕར་དོགས་དང། ལྷག་པར་སྐུ་ན་སྨིན་སྟབས་སྐུ་གསང་ལ་ཡང་ཡང་བཞེངས་

[146A]༄༅། །དགོས་པ་དང་སྐུ་ལ་ཟ་ཕྲུག་གི་ཚུལ་ཡོད་པར་སྨན་པ་དང་མྱོང་བྱང་ཅན་མང་པོས་ཆབ་ཚན་ཡང་ཡང་དང་ཁྱད་པར་ལྕགས་ཁའི་ཆབ་སྐུ་འཕྲོད་ཆེ་ཚུལ་ཞུས་པར་བརྟེན་
ཟླ་བ་བཞི་པའི་ཚེས་བཅོ་བརྒྱད་ལ་ལྕགས་ཁ་ཆབ་བ་ཞེས་སུ་ཕེབས། ཤར་ཅན་གསིང་ཁར་གྲུ་འཛིན་པ་ནས་གསོལ་ཚལ་ཕེབས་གྲ་དང། ཆབ་ཁར་འབྲོང་ཕུ་བ་ནས་གང་ཅིའི་ཕེབས་གྲ་དང་
ཆིབ་བསུ་སེར་འཕྲེང་སོགས་གང་གཟབས་མཛད། འབྲོང་ཕུ་ཚོགས་སྤྱི་ནས་གསོལ་འདེབས་ནན་ཆེན་མཛད་པར་བརྟེན་ཟླ་བ་ལྔ་པའི་ཚེས་གཅིག་གི་ཉིན་འབྲོང་ཕུར་ཕེབས། ལྷ་དབང་རྩེ་
པ་རྣམས་ནས་བྱིན་རླབས་ཆེ་ཁྱད་ཕེབས་ལམ་ཕལ་ཆེར་ཞིང་བཏབ་ཟིན་གྱི་དཀྱིལ་དུ་བཟོས་ཤིང་ཀླུ་ར་ཟེར་བའི་ས་ཡུལ་ཡིད་དུ་འོང་ཞིང་ས་འབོག་ཞིག་གི་འོག་ནས་དྭངས་ཤིང་རྒྱུན་བཟང་
བའི་ཆུ་འབད་མེད་དུ་འབྱུང་བ་ཞིག་ཏུ་གསོལ་ཚལ་ཕེབས་གྲ་ཞུས་པར། རྗེ་ཉིད་དགྱེས་པའི་ཚུལ་དང་བཅས་ས་འདིར་ཀླུ་ར་ཟེར་གདོན་དང་མཐུན་པར་འདུག་པས་འདི་ལ་བདག་པོ་ཡག་
པོ་བྱེད་དགོས་ཚུལ་གྱི་བཀའ་ཕེབས་ཤིང་ས་ཕྱོགས་བྱིན་གྱིས་རློབ་པའི་ཐུགས་སྨོན་བདེན་ཚིག་དང་ཕྱག་ནས་ཀྱང་མཛད། སྐབས་དེར་ཆིབ་པ་དང་མི་མང་བས་བཏབ་ལོར་ཉམས་ཆག་ཆེ་

[146B] རྗེས་སུ་སང་སྲུང་རིལ་བུ་གནང་སྐབས་བཞད་མོ་དང་བཅས་ལྷ་དབང་རྩེའི་ཀླུར་དེར་རིལ་
བུ་འཛུད་ཐུབ་ན་འུ་རང་དང་ངོ་ཤེས་ཡིན་པས་སད་བཏང་མི་ཡོང་ཞེས་ཕེབས་པས་སྐབས་དེར་ཀླུ་རྣམས་ཀྱིས་ཅི་གསུང་བསྒྲུབ་པའི་རྟགས་མཚན་ཞིག་བྱུང་བར་མངོན། འབྲོང་ཕུ་བ་ནས་ཀྱང་
ཆིབ་བསུ་སར་འཕྲེང་སོགས་གཟབས་པར་མཛད། ཚེས་གཉིས་ཀྱི་ཉིན་འདུ་ཁང་དུ་རྗེ་ཉིད་ཀྱིས་མཛད་པའི་ལམ་གཙོའི་བཀའ་བཤད་གནང་ཞིང་ཚོགས་སྤྱི་ནས་བརྟན་བཞུགས་ཀྱང་ཕུལ་
དེའི་སང་ཚོགས་སྤྱིར་བསྙེན་བཀུར་ཉིན་གང་དང་བརྒྱ་མཆོད་སྣ་ལྔ། རྣམ་གཞག་དང་བཅས་པའི་འགྱེད་ཊཾ་རེ། དེ་ཐོག་ས་ཟླའི་དུས་ཆེན་ཉིན་ཇ་འཇམ་བཅུ་བརྒྱ་མཆོད་སྣ་ལྔ་དང་བཅས་ལོ་
ལྟར་གཏོང་རྒྱུའི་ཐེབས་སུ་ཊཾ་སྲང་བཅུ་གཅིག་དང་ཞོ་བདུན་སྦྱོར་འཇགས་གནང། དེ་ནས་ཁམས་རིང་དཀྱིལ་ཁང་ཤར་མ་བ་ནས་གསོལ་འདེབས་ཞུས་པ་ལྟར་ཚེས་བཞིའི་ཉིན་དཀྱིལ་
ཤར་དུ་ཆིབ་བསྒྱུར་མཛད། ཕེབས་ལམ་དུ་དབེན་གཙང་པ་རྣམས་ཀྱིས་གསོལ་ཚལ་ཕེབས་གྲ་ཞུས་ཤིང་ཡུལ་ཕྱོགས་བྱིན་གྱིས་རློབ་པའི་ཕྱག་ནས་ཀྱང་མཛད། དེ་ཐོག་ཁམས་རིང་པའི་

[147A]༄༅། །ཆིབ་བསུ་རྟ་པ་བཅུ་ཁ་ལྷག་པའང་འབྱོར། དཀྱིལ་ཤར་འདི་ཉིད་སྤྱིར་གྱི་དྲག་ཞན་ཚང་མར་བྱེད་པ་བཟང་ཞིང་ཁྱད་པར་རྗེ་འདི་ལ་ཕ་ཐོག་ནས་བཟུང་དད་པ་དམ་
ཚིག་འགྱུར་བ་མེད་པའི་སྦྱིན་བདག་ཡིན་པས་སྐབས་འདིར་ཡང་བསྙེན་བཀུར་གཟབས་པ་ཞུས་ཤིང་རྟེན་གསུམ་ཁང་ཁྱིམ་སོགས་ལ་བྱིན་གྱིས་རློབ་པའི་ཕྱག་ནས་ཀྱང་སྩལ། ཚེས་
བརྒྱད་ཀྱི་ཉིན་གྲུ་འཛིན་པ་ནས་གསོལ་བ་བཏབ་ངོར་ཆིབ་བསྒྱུར་མཛད་པའི་ཕེབས་ལམ་སྟག་ཚལ་ཆུ་ཐགས་སུ་དཀྱིལ་ཤར་རང་ནས་གསོལ་ཚལ་ཕེབས་གྲ་ཞུས་ཤིང་ཚང་མར་ཕྱག་
ནས་ཀྱང་གནང། རོང་ཆུའི་ཕ་ཁར་ཤར་རྩ་ཤར་ཅན་པས་ཕེབས་གྲ་ཞུས་ཤིང་དེ་ཐོག་རྗེ་གྲུ་འཛིན་པ་ཉིད་ཀྱིས་གཙོས་ཆིབ་བསུ་བ་བཅོ་ལྔ་སྐོར་ཡང་འབྱོར། གྲུ་འཛིན་སྐུ་ཞབས་ནས་
ཤར་ཅན་པ་སོགས་ལ་ཆུ་ཉེན་ཆེ་ཚུལ་གྱིས་ཕྱག་ནས་གསོལ་འདེབས་མཛད་པ་བཞིན། རོང་ཆུའི་ཆུ་འགྲམ་བརྒྱུད་ཆིབ་ཐོག་ནས་ཕྱག་ནས་སྩལ། སྐོར་རྒྱ་ཤིན་ཏུ་ཆེ་བས་སྐུ་ངལ་ཙམ་བྱུང་
རུང་དེ་ནས་བཟུང་རོང་ཆུ་ནུབ་ཕྱོགས་སུ་འགྱུར་ནས་ད་ལྟའི་བར་ཤར་ཅན་པར་ཆུའི་གནོད་པ་མེད་ཅིང་ནུབ་མ་བ་རྣམས་སྐད་འཚོར་ དེ་སྔ་ཕུ་སྨན་ལུང་པ་དང་ཁམས་རིང་པ་རྣམས་

[147B] རྗེ་འདིས་ཞབས་ཀྱིས་བཅགས་པ་ནས་བཟུང་ད་ལྟའི་བར་ལོ་ལེགས་ཤ་སྟག་བྱུང་བས་གྲོང་ཆེ་ཕྲ་ཚང་མར་ཡར་
སྐྱེད་ཆེ་བར་བྱུང་བ་རྗེ་འདིའི་བཀའ་དྲིན་ཡིན་པར་ཚང་མས་ཁ་ཞེ་མེད་པར་གླེང། རྗེ་གྲུ་འཛིན་པ་དགོངས་ཟབ་གཞན་དང་མ་འདྲ་བའི་བཀའ་བཀོད་ལྟར་ཕྱག་ནས་གྲུབ་མཚམས་སུ་ཆིབ་བསུ་
བ་རྣམས་ནས་དཔལ་ལྡན་ཞགས་སྒོར་དང་བཅས་རྟ་རྒྱུགས་རྔམ་དང་བཞད་
གཟབས་པ་དང། ཆིབ་བཤོལ་ནས་བཞུགས་གནས་སུ་མ་ཕེབས་བར་གྱི་ས་ཕྱོགས་ཐམས་ཅད་ལ་སྤོས་ཆུའི་ཆག་ཆག་དང་མེ་ཏོག་ཙམ་པ་ཀའི་སིལ་མ་བཅལ་དུ་བགྲམ་པ་སོགས། མདོར་
ན་འདི་ཕྱིའི་ལེགས་ཚོགས་ཐམས་ཅད་བླ་མའི་བཀའ་དྲིན་ཉག་གཅིག་ཏུ་དགོངས་པའི་བཀུར་བཟོས་བླ་ན་མེད་པ་རྟག་ཏུ་དུས་འཕགས་པ་ཆོས་འཕགས་བསྙེན་བཀུར་བ་ལ་ཅོ་འདྲི་བར་
མཛད། ཕེབས་འཕྲལ་ཆིབ་བསུ་བར་ཁ་བཏགས་རེ་དང་སེར་འཕྲེང་བར་ཊཾ་རེ་དང་ཁ་བཏགས་རེ་གནང། དེའི་སང་རྗེ་གྲུ་འཛིན་པ་ནས་བདག་ཅག་ལ། ད་ལམ་ཆིབ་བསྒྱུར་གྱི་ཕེབས་གྲ་

[148A]༄༅། །ཚང་མ་གྲུ་འཛིན་སྤྱི་ས་རང་ནས་ཞུ་རྩིས་ཡིན་ཀྱང་ཧ་ཅང་ཡོད་མདོག་མི་འདུག་པས་འདི་རྣམས་ཐུགས་མཁོའི་ཟུར་གསོས་ཡིན་ཚུལ་དང་བཅས་གསོལ་ཇ་གསོལ་
མར། གསོལ་དཀྲུམ། ལྗགས་སྨིན་གསོལ་ཞིབ་སོགས་གནང་རུང། བདག་རང་ནས་ཀྱང་ཐུགས་མཁོ་གང་འཚམས་ཁྱེར་ཡོད་པས་མཐའ་གཏུགས་གཏན་ནས་མ་བྱུང་
ཚེས་དགུའི་ཉིན་གྲུ་འཛིན་པར་ཉིན་གང་བརྒྱ་མཆོད་སྣ་ལྔ་དང་བཅས་པའི་ཐོག་འགྱེད་ཊཾ་རེ་གནང། ཚེས་བཅུ་གཅིག་ཉིན་འདུ་ཁང་དུ་མི་ཚོགས་ཤིན་ཏུ་ཆེ་བར་ཚེ་དབང་སྩལ། དེ་
གོང་ཆབ་ཆེན་སྐུ་འཕྲོད་ཤིན་ཏུ་ཆེ་བ་ཡོད་རུང་དེ་ཉིན་མི་མང་བས་སྐུ་གྲིབ་ལ་བརྟེན་མགུལ་ཆམ་ཞིག་བཞེས་པའི་རྐྱེན་བྱས་སྐུ་ཁམས་སྔར་རྒྱུན་དུ་ལོག་ཚེས་བཅུ་གསུམ་ཉིན་དངུལ་
ཆུ་རི་ཁྲོད་པ་རྣམས་ནས་ཚེ་རིང་ལ་མོར་ཐབ་བསུའི་ཕེབས་གྲ་དང་བཅས་གཟིམ་ཕུག་ཏུ་ཞབས་སོར་བཀོད། ཚེས་བཅོ་ལྔའི་ཉིན་རི་ཁྲོད་པ་དང་སྒྲོལ་ལྷའི་རབ་བྱུང་མ་རྣམས་ལ་མང་ཇ་
ཉིན་གང་དང། འགྱེད་དགེ་སློང་རྣམས་ལ་ཊཾ་གཉིས་རེ་དང་སྒྲོལ་ལྷ་ འདི་སྐབས་སེར་སྔགས་རམ་པ་བཀའ་འགྱུར་བླ་མ་ནམ་མཁའ་བསྟན་སྐྱོང་ཕེབས་པར་

[148B]རྗེ་ཉིད་སྐུ་ན་ཧ་ཅང་སྨིན་པས་ཚེ་དབང་དང་དོཊ་གཅོད་ཁ་ཤས་ལས་མ་གྲུབ། དབྱར་གནས་
སྐབས་གནས་བརྟན་གྱི་ཆོ་ག་སྡར་ལྟར་མཛད་ཅིང་ཟླ་བ་བཅུ་པའི་ཚེས་བཅུ་གཅིག་ཉིན་གྲྭ་གྲངས་ལྔ་བཅུ་ང་དྲུག་ལ་མི་རེར་སྲང་དོ་ཞོ་དྲུག་སྐར་ཕྱེད་བརྒྱད་རེ་ཐོབ་པའི་མང་དོད་སྩལ། ཟླ་བ་བཅུ་གཅིག་པའི་ཚེས་
བཅོ་ལྔའི་ཉིན་རྗེ་ཉིད་ཕྱི་ལོ་བདུན་ཟུར་དུ་ཕེབས་རྒྱུའི་ཞབས་བརྟན་དུ་དམིགས་བཞད་དགོན་དཀར་སྒྲོགས་སོགས་ཞབས་བརྟན་ཕོན་ཆེ་བ་བསྒྲུབས། ལོ་འདིར་གོང་འཁོད་བརྒྱ་མཆོད་ཉི་ཤུ་ཕྱེད་རྩ་བཞི་
མ་ཐི་བའི་བརྒྱ་མཆོད་སྣ་ལྔ་བཅུ་བཞི་འབུལ་བར་མཛད་དོ། །ལྕགས་ཁྱི་ཆོ་འཕྲུལ་ཐོག་བཞད་དགོན་ཁག་ལ་མང་འགྱེད་བརྒྱ་མཆོད་སྣ་ལྔ་བརྒྱད་སྙན་ཤལ་དང་བཅས་པ་སྔ་ལོ་ལྟར་གནང། ཚེས་གསུམ་
ལ་སེར་ཚོགས་ཚགས། ཚེས་བཅོ་བརྒྱད་ལ་བསྙེན་སོང་ཉེར་གཅིག་གིས་སྦྱིན་སྲེག་མཛད་ནས་ཚེས་ཉེར་དྲུག་ལ་གྲོལ་བའི་དགོས་ཆར་ཊཾ་སྲང་བརྒྱ་ཉི་ཤུ་དང་ཞོ་གང་སོང་ཞིང་དི་ཐོག་བརྒྱ་མཆོད་སྣ་ལྔ་ཕྱེད་
བཅུ་བཞི་སྔོང། ཟླ་བ་གསུམ་པའི་ཚེས་བཅུ་གཅིག་ཉིན་རླང་བཆབ་བར་དུ་ཆབ་བཞེས་ལ་ཕེབས་ཏེ་ཞག་བཅུ་གསུམ་བཞུགས་ཚེས་ཉེར་བཞིའི་ཉིན་པད་ཆོས་སུ་ཕེབས་ཏེ་ཚེས་ཉེར་ལྔའི་ཚེས་བཅུའི་ཐོག་མང་

[149A]༄༅། །ཇ་ཉིན་གང་བརྒྱ་མཆོད་སྣ་ལྔ་འགྱེད་ཊཾ་རེ་བཅས་གནང་སྟེ་ཚེས་ཉེར་དགུ་ལ་གཟིམ་ཕུག་ཏུ་ཕེབས། ས་ག་ཟླ་བར་རབ་བྱུང་མ་ཉེར་དྲུག་གིས་སྨྱུང་གནས་དཀར་ཕྱོགས་བཏང་བར་ཊཾ་སྲང་
ནེར་གཉིས་དང་ཞོ་ལྔ་སྐར་ལྔའི་རྩིས་སོང་ཞིང་སྨྱུང་གནས་བརྒྱ་གོ་བཞི་བྱུང། ཟླ་བ་གཉིས་པའི་ཚེས་བཅུ་བདུན་ནས་བཀའ་འགྱུར་གསུང་སྒྲོགས་དང། དབྱར་གནས་སྐབས་གནས་བརྟན་གྱི་ཆོ་ག་སྔར་
བཞིན་མཛད། སྔོན་དུ་དབྱིད་ཆབ་མཛད་པ་སྐུ་འཕྲོད་ཆེ་ཙམ་བྱུང་བར་ད་དུང་སྟོན་ཆབ་ཞིག་མཛད་ན་ཤིན་ཏུ་ལེགས་ཚུལ་སྨན་པ་སོགས་ནས་ཞུས་པར། ད་ཆ་བན་སྐུ་ཚེ་རིང་ན་ལོ་གསུམ་དང་རྐྱེན་དྲག་པོ་
བྱུང་ན་ཟླ་གསུམ་ཟེར་བ་ལྟར། བན་རྒན་ལ་མགོའི་ཉི་མ་ལ་ཆུ་ཚན་བྱས་ཀྱང་ཕར་འགྲོ་ཚུར་འགྲོ་དཀའ་ལས་ཆེ་བ་ཙམ་ལས་ཡར་བསྐྱེད་ཅི་ལ་ཡོད། འོན་ཀྱང་ཟ་ཕྲུག་འདི་མེད་པར་འབོ་ལེ་སྡོང་རྒྱུ་
བྱུང་ན་ཕྲན་བུའི་བསམ་བསམ་སྒོམ་སྒོམ་བྱེང་རྒྱུ་རྣམས་གནད་དུ་འགྲོ་བ་འདུག་པས་དེ་ལྟར་བྱས་ན་ཞེས་ཕེབས་པ་ལྟར། ཟླ་བ་བརྒྱད་པའི་ཚེས་བཅུ་གཅིག་ལ་རླང་ཆབ་བར་དུ་ཆབ་བཞེས་ལ་ཕེབས་
ནས་ཆབ་ཞག་བཅུ་གསུམ་སོང་མཚམས་གཟིམ་ཕུག་ཏུ་ཆིབ་བསྒྱུར་མཛད། སྟོན་མཇུག་ལུང་དཀར་ཆོས་མདད་ལགས་ཕེབས་པར་ལྕང་སྐྱ་རིན་པོ་ཆེའི་ལས་ཆོག་གི་བཀའ༑ བཤད་སོགས་འདོད་ཆོས་ཕྲན་

[149B] ཟླ་བ་བཅུ་པའི་ཚེས་ཉི་ཤུ་ལ་གྲྭ་གྲངས་ལྔ་བཅུ་ང་བཞི་ལ་མི་རེར་སྲང་གང་ཞོ་དྲུག་སྐར་ཕྱེད་བརྒྱད་རེ་ཐོབ་པའི་མང་དོད་གནང། ལོ་འདིར་གོང་འཁོད་བརྒྱ་མཆོད་ཉི་ཤུ་ཕྱེད་རྩ་གཉིས་མ་ཐི་བའི་
བརྒྱ་མཆོད་སྣ་ལྔ་བཅུ་དྲུག་འབུལ་བར་མཛད་དོ། །དེ་ལྟར་རིང་མོ་ཞིག་ནས་གོམས་པའི་ཐུགས་བསྐྱེད་རླབས་པོ་ཆེའི་མཐུ་གྲུབ་པས་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ཀྱི་གསང་
བ་གསུམ་གྱི་མཛད་པ་རྨད་དུ་བྱུང་བ་མཐའ་དག་རང་ཉིད་གཅིག་པུའི་ཕྱག་མཚན་དུ་བཞེས་ཏེ། སྙིགས་མའི་རང་ཚང་མཚོ་ལྷར་བརྡོལ་བའི་དུས་ཀྱི་ཐ་མ་འདིར་ཡང། རྗེ་རྒྱལ་བ་གཉིས་པའི་མདོ་
སྔགས་ཀྱི་རིང་ལུགས་དྲི་མ་མེད་པ་རྣམས་བཤད་སྒྲུབ་ཟུང་འབྲེལ་གྱི་སྒོ་ནས་འཛིན་ཅིང་སྤེལ་བ་སོགས། མཛད་པའི་ཆ་ཤས་ཕྲ་མོ་རེ་ཡང་བསྟན་དང་འགྲོ་བ་ཡོངས་ཀྱི་སྲོག་གཟུང་བླ་ན་མེད་པར་འགྱུར་
བར་མཛད་པའི་སྒོ་ནས་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་སྲིད་རྩེའི་བར་དུ་བསྒྲེང་བར་མཛད་དོ། །རྒྱལ་བ་ཀུན་གྱི་མཐུ་སྟོབས་ནུས་པའི་གཟུགས། །སྐལ་བཟང་ཀུན་གྱི་དཔལ་དུ་ཤར་བ་
ནི། །གསང་བ་ཀུན་གྱི་བདག་པོ་དུར་སྨྲིག་ཚུལ། །བཟུང་བ་ཀུན་མཁྱེན་དྷརྨའི་མཚན་ཅན་ཏེ། །གང་ཐུགས་ཟབ་ཡངས་གསེར་གྱི་ཀོང་བུ་རུ། །འབར་བའི་ངེས་དོན་གསེར་གྱི་སྒྲོན་མེ་ཡིས། །མཁའ་དང་ལག་

[150A]༄༅། །མཐིལ་གསེར་དང་བོང་བ་གཉིས། །མཉམ་པར་གཟིགས་ཕྱིར་གསེར་སོགས་ནོར་གྱིས་ཅི། །འོན་ཀྱང་མ་རུ་གྱུར་པའི་མ་ལུས་འགྲོའི། །བསོད་ནམས་ལས་བྱུང་རོར་གྱིས་
ལས་བཟང་པོ། །བསགས་ཏེ་བདེ་ཆེན་ཐར་པའི་བདེ་བ་ལ། །ཅི་དགར་སྤྱོད་ཕྱིར་རྒྱལ་སྲས་སྤྱོད་པར་གཞོལ། །སྔོན་གྱི་མཁས་གྲུབ་སྐལ་ལྡན་ཤིང་རྟས་ཡིས། །ཕགས་ཡུལ་ཚངས་པའི་ཡུལ་ནས་
སྤྱན་དྲངས་པའི་ །མདོ་རྒྱུད་ཆོས་ཀྱི་རྒྱུན་བཟང་གངྒམ། །ཉི་འོད་འཐུངས་པའི་ཆུ་ཐིགས་རྗེས་འགྲོ་ཚེ། །དམ་ཆོས་ཆུ་རྒྱུན་འཛིན་ལ་སྨོན་པའི་མཐུ། །ཡོངས་གྲུབ་བདག་གི་བླ་མ་སྤྲིན་ཆེན་འདིས། །
འཆད་རྩོད་རྩོམ་པའི་གྲུ་ཆར་ཆེར་ཕབས་ཏེ། །བཤད་སྒྲུབ་རླབས་ཀྱི་ཆ་ཅོ་སྒྲོག་པར་བྱས། །དེ་ཡིས་སྐལ་བཟང་ཤས་རྒྱུད་རུས་པའི་དྲི། །བཀྲུས་པའི་མོད་ལ་གྲུབ་མཆོག་མཐོ་རིས་ཀྱི། །དཔལ་ལ་
ལོངས་སུ་སྤྱད་པའི་དགའ་སྟོན་གླུ། །ལེགས་བཤད་གཏམ་དང་ལྷན་ཅིག་སྒྲོག་པས་བྲེལ། །དེ་ཕྱིར་གངས་ཅན་མཁའ་ལ་ཕྱོགས་རེའི་འོད། །སྤྲོ་བའི་བསྟན་འཛིན་གཟའ་སྐར་གྲངས་མང་ཡང། །
ཡོན་ཏན་མ་ཚང་མེད་པའི་འོད་རྣོན་གྱིས། །ཐུབ་བསྟན་པད་ཚལ་འབྱེད་མཁས་ཁྱོད་ཁོ་ན། །བསྟན་པའི་བྱ་བ་ལྟར་སྣང་སྒྱུ་ཐབས་ལ། །བསྟན་འཛིན་དྲིལ་ཆེན་འཁྲོལ་བ་འགར་བསམ་ན། །བསྟན་

[150B] །བསྟན་འགྲོའི་ཞིང་སར་འགྲིམ་འདི་ཨེ་མ་ཧོ། །མ་རུངས་བགེགས་ཀྱི་ཆོ་འཕྲུལ་འཇིགས་རུང་བ། །མ་ལུས་ཁྱོད་ལ་རྒོལ་བར་ལྷགས་ཚེ་ཡང། །མ་སྟར་བརྩེ་བའི་
ཐུགས་དང་འཁོར་འདས་ཆོས། །མ་ལུས་བདེན་མེད་སྟོང་པས་ཟིལ་གྱིས་མནན། །བཀྲ་ཤིས་རླབས་རིས་གཀྲ་བ་ཆུ་བོའི་གཏེར། །དགེ་ལྡན་ལུགས་འཛིན་དགེ་འདུན་ཀླུ་དབང་དང། །ལེགས་བཤད་རོར་
བུས་ལེགས་པར་གང་བ་ལས། །ཆོས་དང་དཔལ་འབྱོར་ཆོས་བཟིན་འཕེལ་བ་སོགས། །དད་ལྡན་སྐྱ་སེར་སྐྱེ་བོས་ཡོངས་གང་བའི། །དགེ་མཚན་ལྡན་པའི་ཡུལ་གྱི་བྱེ་བྲག་འགར། །མགོན་འདིའི་ཞབས་
པད་འཁོར་ལོའི་ཟེའུ་འབྲུ་ཅན། །ཉེ་བར་བཀོད་པ་དེ་དང་དེ་ཡི་ཚེ། །མཆོད་སྤྲིན་རྒྱ་མཚོས་རྒྱལ་བ་མཉེས་མཛད་ཅིང། །གཏོང་བ་རྒྱ་མཚོས་འདུས་པ་ཚིམས་པར་མཛད། །ལེགས་བཤད་རྒྱུ་མཚོས་བློག་གསལ་
བློ་གྲོས་སྤེལ། །རྣམ་ཐར་རྒྱ་མཚོས་དད་པའི་སྤུ་ལོང་གཡོ། །འཛུམ་འཛུམ་ཁོད་ཞལ་མཇལ་བའི་སྐལ་བཟང་ཅན། །མང་མང་སྐྱེ་བོའི་མིག་གི་དབང་པོ་རྣམས། །གཅེས་གཅེས་སྲོག་གི་དོ་ཟླར་བསྲུངས་
པ་ལ་ །ཟབ་ཟབ་དགོས་པ་ཆེན་པོ་ད་གདོད་རྟེད། །བཟང་བཟང་གཏན་འདུན་མགྲོན་དུ་འགུགས་པའི་གླུ། །སྙན་སྙན་ཁྱོད་གསུང་ཡན་ལག་དྲུག་ཅུ་ཅན། །ཡང་ཡང་ཉན་པའི་རྣ་བ་ཡོལ་བཅས་ཀྱང། །

[151A]༄༅། །ཀྲོང་ཀྲོང་སྒྲེན་མོར་འཇོག་ལ་ཕངས་སེམས་སྐྱེས། །ཞིམ་ཞིམ་ཚུལ་ཁྲིམས་གཙང་མའི་དྲི་བསུང་ཆབ། །ལྷུང་ལྷུང་ཡིད་གྱི་ཞིང་སར་འདྲེན་པའི་ལམ། །རིང་རིང་སྣ་ཡི་ཡུར་
བ་ཟུང་འདི་ལ། །ཡང་ཡང་བྱི་དོར་མི་བྱེད་རང་དབང་ཅི། །མཛེས་མཛེས་གསེར་གྱི་འཁོར་ལོའི་རེ་ཁ་ཅན། །མཉེན་མཉེན་ཕྱག་གི་པདྨ་ཡིད་འོང་བས། །བྱིལ་བྱིལ་མཛད་པའི་ཡན་ལག་མཆོག་གི་
རྩེར། །ལེགས་ལེགས་ཞྭ་བཟང་གྱོན་ལའང་འཚེར་བ་ཙམ། །གསལ་དབང་པོའི་མེ་ཏོག་བཞད་ལྡན་པའི། །ལྡེམ་ལྡེམ་ལུས་ཀྱི་ལྗོན་པ་མ་སྐམ་ཞིང། །གྲུང་གྲུང་རྣམ་ཤེས་ཀོ་ཧུས་
མ་བོར་བར། །ཡང་ཡང་སྐལ་བཟང་མྱོང་རྣམས་ཨ་རེ་སྐྱེད། །ཅེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་པ་རྡྷྲྨ་
བྷ་དྲ་དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། གཙོ་བོར་བཤད་སྒྲུབ་ཟུང་འབྲེལ་གྱི་སྒོ་ནས་བསྟན་འགྲོའི་དོན་རྒྱ་ཆེན་པོ་མཛད་པའི་
སརྒ་སྟེ་བརྒྱད་པའོ།། ་།ད་ནི་རྗེ་བདག་ཉིད་ཆེན་པོས་ཇོ་བོ་རྗེའི་རྣམ་ཐར་གསུངས་པ་དང་མཐུན་པར་རྣམ་ཐར་གྱི་དོན་བསྡུ་མདོར་བསྡུས་

[151B] འདི་ལ་གསུམ། རིགས་ཕུན་སུམ་ཚོགས་པར་སྐྱེ་བ་བཞེས་པའི་ཚུལ། རྟེན་དེ་ལ་ཡོན་ཏན་བརྙེས་པའི་ཚུལ། བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལོ། །དང་པོ་
ནི། འཕགས་པ་ཤཱ་རིའི་བུས། ཧ་ཅང་ཕྱུག་པའི་ཀྱིམ་དང་ནི། །དབུལ་པོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱས་ནས་ཀྱང། །རབ་ཏུ་འབྱུང་བར་བྱེད་པར་ཤོག་ཅེས་ཐུགས་སྨོན་མཛད་པ་དང་མཐུན་
པར། བདག་ཅག་གི་དཔལ་ལྡན་བླ་མ་དམ་པ་འདི་ཉིད་སྟོན་པ་སངས་རྒྱས་བཅོམ་ལྡན་འདས་ཟིལ་གནོན་ཞེས་པ་མེ་རྟ་ལ་སྐུ་འཁྲུངས་ནས་ལོ་ཉིས་སྟོང་དྲུག་བརྒྱ་གྱ་བདུན་འདས་པ་ཆུ་ཕོ་འབྲུག་གི་ལོ་ལ་
གཙང་སྟོད་གཡས་རུའི་ཆ་བཞད་ཀྱི་ལུང་ལག་རོང་སྟོད་འཁུག་མོ་ཞེས་པའི་སཱི་ཆར་འབྱོར་པ་དང་རྒུད་པའི་མཐའ་གཉིས་སུ་མ་ལྷུང་བའི་ཁྱིམ་དུ་སྐུ་བལྟམས་པའི་ཚུལ་བསྟན་ཏེ། །
གཉིས་པ་རྟེན་དེ་ལ་ཡོན་ཏན་བརྙེས་པའི་ཚུལ་ལ་གཉིས། མང་དུ་མཁྱེན་པ་ལུང་གི་ཡོན་ཏན་བརྙེས་པའི་ཚུལ་དང། ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་པའི་ཚུལ་ལོ། །དང་པོ་ནི། རྗེ་
བླ་མ་འདི་ཉིད་སྐུ་གཞོན་ནུའི་དུས་སུ་ཡང་སྔོན་གོམས་བག་ཆགས་བཟང་པོས་མ་བཏང་བར་དམ་པའི་སྤྱོད་ཚུལ་འབའ་ཞིག་ལྷུར་བཞེས་ཤིང། སྐྱེས་ཐོབ་ཀྱི་བློ་གྲོས་ཐོགས་པ་མེད་པས་གསུང་

[152A]༄༅། །རབ་ཀྱི་དགོངས་དོན་མཐའ་དག་རང་དབང་དུ་འབྱེད་ནུས་པ་ཞིག་ཡོད་ཀྱིས། ལུགས་ཀྱི་བསྟན་བཅོས་ཤེས་རབ་སྡོང་བུ་ལས། རིག་པ་གླེགས་བམ་ལས་བསླབས་
ཀྱིས། །བླ་མའི་ཐད་ནས་མ་བསླབས་པ། །འཕྱོན་མའི་བུད་མེད་སྦྲུམ་མ་བཞིན། །ཚོགས་པའི་ནང་ན་མི་མཛས་སོ། །ཞེས་དང། རྗེ་བླ་མས། དང་པོར་རྒྱ་ཆེན་ཐོས་པ་མང་དུ་བཙལ། བར་
དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྡོས། །ཞེས་གསུངས་པའི་དགོངས་དོན་རྗེས་འཇུག་རྣམས་ལ་
འདོམས་པའི་ཕྱིར། རབ་ཏུ་བྱུང་བ་ནས་དགུང་ལོ་སོ་བཞིའི་བར། མཚན་ཉིད་དང་ལྡན་པའི་དགེ་བའི་བཤེས་གཉེན་དུ་མའི་ཞབས་རྡུལ་དྲི་མ་མེད་པ་བསམ་སྦྱོར་གཉིས་ཀྱི་སྒོ་ནས་ཚུལ་
བཞིན་དུ་བསྟེན་ཏེ་ཤེས་བྱ་རིག་པའི་གནས་མཐའ་དག་ལ་མཁས་པའི་ཕུལ་དུ་གྱུར་པར་མཛད་པལས། གཙོ་བོར་གྱུར་པ་ནང་རིག་པ་སྡེ་སྣོད་གསུམ་དང་རྒྱུད་སྡེ་བཞི་ལ་ཐོབ་པ་རྒྱ་ཆེན་པོ་མཛད་
ཚུལ་གོང་དུ་བྲིས་བ་ལྟར་ཡིན་ལ། དེ་ཡང་མཁས་གྲུབ་ཐམས་ཅད་མཁྱེན་པས། གཞུང་ལུགས་དོན་ལ་ཆ་ཙམ་མ་རེག་པའི་ །རྗེས་ལྡོག་ནས་བཟུང་ཆོས་ཅན་ཟོལ་འཇོག་སོགས། །འབད་ནས་སློབ་པ་

[152B] །ལུང་མ་བསྟན་གྱི་ལས་སུ་འགྱུར་བ་ཙམ། །ཆགས་སྡང་ཕྲག་དོག་འགྲན་སེམས་དྲག་པོ་དང། །མིང་གཟུགས་འཚོལ་ཕྱིར་ཐོས་བསམ་སྒོམ་གསུམ་ལ། །ཇི་ཙམ་འབད་ཀྱང་ཆོས་མིན་དུ་
མའི་སྒོ། །ཞེས་གསུངས་པ་ལྟར། ཐམས་ཅད་ཁ་ཕྱིར་བལྟས་སུ་སོང་ནས་དང་རྒྱུད་གྲོག་སྟོང་གི་རྡོ་བ་བཞིན་དུ་སྐམ་ཀྲོག་གེ་ལུས་ན་ཕུང་ཚབས་དེ་ལས་ཆེ་བ་མེད་པར་དགོངས་ནས། བླ་མ་དམ་པའི་ཞབས་པད་ཁོ་
ན་བསྟེན་ཏེ་ཐོས་བསམ་མཛད་པ་ཐམས་ཅད་རང་རྒྱུད་འདུལ་བའི་ཐབས་འགའ་ཞིག་ཏུ་འཁྱེར་བ་ཇོ་བོ་བཀའ་གདམས་པའི་རྣམ་ཐར་ཇི་ལྟ་བ་བཞིན་མཛད་དོ། །སྒྲ་རིག་པའི་སྐོར་ལ། །ཀ་ལའ་པའི་སྟོད་ཆ་ཅུང་ཟད་བསན་
པ་ཙམ་གྱིས་དེ་དང། ཙནྡྲ་པ། དབྱངས་ཅན་མ། པཎིའ་བ་སོགས་འཕགས་བོད་ཀྱི་སྒྲ་གཞུང་ཐམས་ཅད་ཀྱི་བརྗོད་དོན་མཐའ་དག་ཐུགས་སུ་ཆུང་དེ་བྱིངས་ལས་མིང་དང། དེ་ལ་སི་སོགས་ཀྱི་རྣམ་དབྱེ་བྱིན་ནས་
ཚིག་ཏུ་སྒྲུབ་པ། མིང་མ་བརྒྱུད་པའི་བྱིངས་ལ་ཏི་སོགས་ཀྱི་རྣམ་དབྱེ་བྱིན་ནས་ཚིག་ཏུ་སྒྲུབ་པ་སོགས་མདོར་ན་བྱིངས་རྐྱེན་རྣམ་དབྱེ་སྦྱར་བའི་སྒྲའི་རྣམ་འགྱུར་གང་ལ་ཡང་ཐོགས་པ་མེད་པས་གདུལ་བྱ་ལ་
ཆོས་འཆད་པའི་ཚེ་ཡང། ལྟུང་བ་བཤགས་པའི་མཁྱེན་པས་གཟིགས་པ་ཞེས་པའི་རྒྱ་གཟུང་དུ་རྣམ་དབྱེ་གསུམ་པའི་རྗེས་མེད་པས་མཁྱེན་པ་གཟིགས་པ་ཟེར་དགོས་ཚུལ་དང། སྤྱོད་འཇུག་བསྔོ་བའི་

[153A]༄༅། །ལེའུ། བྱང་ཆུབ་སེམས་ད་པའི་དགེ་འདུན་གྱིས། །འགྲོ་བ་བདེ་ལ་སྦྱོད་པར་ཤོག་ཅེས་པའི་ཚིག་རྐང་དང་པོའི་རྒྱ་སྐད་དཀུ། བོ་དཧི་ས་ཏྭ་ཤུ་བཧཻཿ་ཞེས་ཤུ་བྷ་དགེ་བ་ལ་རྣམ་དབྱེ་གསུམ་པའི་མང་
ཚིག་བཧེས་བྱིན་པའི་རྗེས་ལས་དགེ་འདུན་གྱི་སྐད་དོད་མེད་པས། བྱང་ཆུབ་སེམས་པའི་དགེ་ཀུན་གྱིས། ཞེས་བརྗོད་དགོས་ཚུལ་སོགས་འགྱུར་བདེ་མིན་དང། བོད་སྐད་ཀྱིས་གོ་མི་ཐུབ་པའི་དཀའ་གནད་ཕལ་
མོ་ཆེ་བྱིངས་སྒྲུབ་ཀྱི་སྒོ་ནས་སཾ་སྐྲི་ཏའི་སྐད་དུ་བསྒྱུར་ཏེ་སྐབས་དོན་དཔྱིས་ཕྱིན་པར་མཛད་པ་ནི། གསུང་གི་བདུད་རྩིལ་ལོངས་སྤྱོད་མྱོང་བའི་སྐལ་བཟང་རྣམས་ལ་མངོན་དུ་གྱུར་པར་མ་ཛད། གསུང་རྩོམ་
རྣམས་ཀྱི་འགའི་རྒྱ་སྐད་ཀྱི་མཆོད་བརྗོད་དང། སྒྲའི་བཀའ་བཤད་གཏིང་ཕྱིན་པའི་སྒོ་ནས་སྔོན་གྱི་མཁས་པ་རྣམས་ཀྱི་དགོངས་པ་འགྲེལ་བ་དང་གསུང་ཟུར་ཉམས་པ་སེལ་བ་དང། བཻ་ཌཱུརྱཱི་གཟུངས་
བོད་སྐད་དུ་བསྒྱུར་བ་རྣམས་ལ་གཟུར་གནས་རྣམ་དཔྱོད་ཀྱི་མིག་དང་ལྡན་པ་རྣམས་ཀྱིས་གཟིགས་པས་མཁྱེན་ཅིང། སྒྲའི་སྐོར་ལ་ཉེར་སྒྱུར་ཉི་ཤུའི་བཤད་སྦྱར་རྒྱ་མཚོའི་ཆུ་ཐིགས་ཞེས་པ་དང་
ཀ་ལཱ་པ་ངང་དབྱངས་ཅན་མའི་ལེའུ་འཇིངས་ཆེ་བ་ཁ་ཤས་ལ་ས་བཅད་མཛད་པ་སོགས་ལེགས་བཤད་ཀྱང་ཁ་ཤས་མཆིས་ བོད་ཀྱི་བརྡ་དག་སུམ་རྟགས་དང་དག་ཡིག་གི་སྐོར་ལའང་དེང་གི་དུས་

[153B] དེ་དག་གི་གཞུང་ཡང། སུམ་རྟགས་ཀྱི་འགྲེལ་པ་དེང་དུས་ཀྱི་གདུལ་བྱའི་བློ་དང་འཚམས་ཤིང་བརྗོད་དོན་འཁྲུལ་པ་མེད་པ་སི་ཏུའི་
ཞལ་ལུང་ཞེས་པ་དང། ངག་སྒྲོན་མའི་གནད་འགག་ལ་མཚན་འདེབས་མཛད་པ་སོགས་ཀྱང་ཡོད་དོ། །ཚང་མ་རིག་པའི་སྐོར་བ། སྐུ་འཕྲེང་གོང་མ་རྣམས་སུ་ལམ་འདི་ལ་སྦྱངས་པ་ཤིན་ཏུ་ཆེ་བར་མཛད་
པའི་སྟོབས་ཀྱིས་སྐུ་ཚེ་འདིར་ཡང་སྐུའི་བ་སྤུ་གཡོ་བའི་དད་འདུན་ཤིན་ཏུ་ཆེ་བ་ཡོད་རུང། སྐུ་ཚེ་འདིར་དངོས་སུ་རྩོད་པའི་གྲྭར་ཞུགས་ཏེ་སྒྲོ་འདོགས་གཅོད་པ་སོགས་མ་མཛད་མོད། འོན་ཀྱང་གཏན་ཚིགས་
རིག་པའི་གཞུང་ལུགས་སྨྲ་བ་ལ་འགྲན་ཟླ་མེད་པའི་དགེ་བའི་བཤེས་གཉེན་ཆེན་པོ་རྣམས་དང། བཀའ་པོད་ཆེན་པོ་ལྔ་ལ་སོགས་པ་གཞུང་ཅི་རིགས་ལ་གསུང་གླེང་མཛད་པའི་ཚེ། ཐལ་ཕྱིར་སོགས་
མ་སྦྱར་ཡང་རང་གི་དམ་བཅའི་སྒྲུབ་བྱེད་ཀྱི་ནུས་པ་མཐོན་པ་དང། ལྡོག་ཟླ་འགེགས་མི་ནུས་པ་སོགས་གཏན་ནས་མེད་པར། དགག་སྒྲུབ་ཀྱི་རིགས་པ་སྔ་མ་སྔ་མ་ལས་ཕྱི་མ་ཕྱི་མ་འཕྲུལ་དང་ནུས་
པ་ཆེ་བ་ཤ་སྟག་གི་སྒོ་ནས་ཕ་རོལ་པོ་ལན་གྱིས་ཕོངས་ཏེ་མི་སྨྲ་བའི་བརྟུལ་ཞུགས་ལ་འགོད་པ་མ་གཏོགས། རྗེ་ཉིད་ཀྱི་སྤོབས་པ་ཟད་ནས་ལན་མ་རྙེད་པ་གཏན་ནས་མི་སྲིད་པར་བརྟེན། རྟོག་གེའི་

[154A]༄༅། །རིགས་ལམ་ལ་ཡོངས་སུ་བྱང་བ་དེ་དག་བདག་ཅག་གིས་ལག་པ་ཚ་ཚ་ཟློག་པ་བརྒྱབས་པ་ལ་དགོས་པ་མ་བྱུང་འདུག་ཅེས་རྗེ་འདིའི་མཁྱེན་པ་དང་སྐུ་ཡོན་གྱི་ཐུགས་
ཕྲོགས་པའི་གསུང་རྗེན་པར་འབྱོན་པ་ཡང་མང་དུ་བྱུང་ངོ། །བཟོ་རིག་པའི་སྐོར་ལ། ལུས་བཟོ་གཙོ་བོ་གསང་འཇིགས་བདེ་དགྱེས་དུས་འཁོར་ཀུན་རིག་སོགས་རང་ལུགས་སུ་ཡོད་པ་རྣམས་སུ་མ་ཟད་
རྡོ་རྗེ་ཕུར་པ་སོགས་གཞན་ལུགས་ཀྱི་དཀྱིལ་འཁོར་མཐའ་ཡས་པའང་ཐིག་ཚོན་གྱིས་འདྲི་བ་དང། བློས་སློང་བ། གཞན་ཡང་འཁྲུལ་འཁོར། ལྕགས་མཁར། ཞི་རྒྱས་དབང་དྲག་གི་ཐབ་ཐིག་རིགས་མི་
འདྲ་བ་དུ་མ། ལྟོ་འཕྱེའི་ཐིག་སོགས་མདོར་ན་ཐིག་གི་སྐོར་ལ་འདི་མི་མཁྱེན་བྱ་བ་མེད་ཅིང། དེ་དོན་རྒྱུད་རྒྱ་གཞུང་སོགས་ཀྱི་ཁུངས་དང། མཁས་པའི་མན་ངག་གིས་བྱེད་ཚུལ་མི་འདྲ་བ་དུ་མ་དང་བཅས་
ཏེ་གདུལ་བྱ་ལ་འདོམས་པར་མཛད། གཞན་ལས་ཁྱད་ཞུགས་པའི་ཐིག་རྩ་ཡང་ཅི་རིགས་མཛད་པས། ཐུགས་སྲས་ཆེན་པོ་རྣམས་ཀྱི་དགོངས་པར་མངའ་བ་ལྟ་ཅི་སྨོས། སྐབས་ཤིག་པད་ཆོས་རབ་
བྱུང་མ་འགའ་ཞིག་ནས་འཇིགས་བྱེད་དང་བདེ་མཆོག་དྲིལ་བུ་བའི་དཀྱིལ་འཁོར་གྱི་ཐིག་བཏབ་སྟེ་བློས་བསླང་གི་སྐད་ཆ་བྱས་པས། དགོན་སྡེ་ཆེན་པོའི་བླ་མ་སློབ་དཔོན་གཟུ་བོར་གནས་པ་རྣམས་དབུ་རིལ་

[154B] ཆེར་རློམ་གྱི་ཐུགས་རྒྱུད་ཕྱུག་པ་རྣམས་ཞལ་དཀྱིལ་ནག་ལོག་ལོག་མཛད་དགོས་པ་བྱུང་འདུག་ལྷ་སྐུའི་ཕྱག་ཚད་སོགས་ཀྱང་མཚན་དཔེའི་བཤད་པ་དང་སྦྱར་ནས་འཐད་པ་སྒྲུབ་པ་དང་མི་
འཐད་པ་དགག་པའི་ལེགས་བཤད་དེང་སང་གི་བཟོ་རིག་ལ་མཁས་པར་རློམ་པ་དག་གི་རྣ་ལམ་དུ་ཡང་གྲག་མ་མྱོང་བ་ཐུགས་སུ་མངའ་ཞིང། བདག་ཉིད་ལའང་ཕྱག་ཆོད་ཡིད་བཞིན་ནོར་བུའི་སྟེང་
ནས་ལྷ་སྐུའི་ཕྱག་ཚད་དང། སྤྲུལ་སྐུ་འཕྲང་ཁ་བའི་ཐིག་རྩ་སོགས་ཀྱི་སྟེང་ནས་མཆོད་རྟེན་གྱི་ཐིག་བྱེད་ཚུལ་མདོར་བསྡུས་སྩལ་བའི་བཀའ་དྲིན་ལ་བརྟེན། རྟེན་བཞེངས་ཕྲན་བུ་བྱེད་པའི་ཚེ་བཟོ་བས་གང་
བྱས་ལ་མངོན་པར་བསྟོད་མ་དགོས་ཙམ་མཆིས་སོ། །དེ་ལྟར་ན་ལུས་བཟོ་ཕལ་པ་བཟོ་ཆོམ་སོགས་ཀྱང་ཕྱག་ལན་མ་མཛད་པ་མ་གཏོགས་མི་མཁྱེན་པ་ཅི་ལ་སྲིད། ངག་བཟོ་མཆོག་འཆད་རྩོད་རྩོམ་
གསུམ་ནི་སྨོས་མ་དགོས་ལ། གཞན་ཡང་ཆོས་སྤྱོད་བསྐང་གསོ་གཅོད་གདངས་སོགས་མི་མཁྱེན་པ་མེད་པར་མ་ཟད་དེ་རིགས་གཞན་གྱིས་ཐོས་པ་ན་སྣང་བ་དབང་མེད་དུ་སྒྱུར་ནུས་པ་དང། ཆོས་
འཆད་པའི་ཚེ་ཡང་ཉན་པ་པོ་རྣམས་ཀྱི་གཉིད་རྨུགས་སེལ་བའི་ཕྱིར་བཞད་གང་སློང་བའི་གསུང་ཕེབས་པ་རྣམས་ཀྱང་ཐོས་པ་ཙམ་གྱིས་བཞད་གད་དབང་མེད་ཤོར་ནས་གཉིད་རྨུགས་རིང་དུ་

[155A]༄༅། །སྤྲོད་ནུས་པ། སྔོན་གྱི་ལོ་རྒྱུས་གསུངས་པ་ཡང་མ་འདྲེས་པ་སྙན་པ་མཐར་ཕྱིན་པ། བསླབ་བྱ་གནང་བ་རྣམས་ཀྱང་འཕྲལ་དུ་རང་རང་གི་རྒྱུད་ཚོད་དང་མཐུན་ཞིང་མཐར་ལེགས་པའི་
ལམ་ལ་འབད་མེད་དུ་དཀྲི་ནུས་པ། མྱ་ངན་གྱིས་ཉམ་ཐག་པ་ལ་དབུགས་འབྱིན་པའི་གསུང་ཕེབས་པ་ན་སྡུག་བསྔལ་ཇི་ཙམ་ཆེ་ཡང་སེམས་བདེ་འབོལ་བྱེད་ནུས་པ། ཐ་ན་བྱིས་པ་ཆུང་དུ་སྐུ་གམ་དུ་
བྱུང་ཚེ་འཕྲལ་དུ་བྱིས་བློ་དང་མཐུན་པའི་བཀའ་འདྲི་སོགས་གནང་བས་བྱིས་པ་འདྲིད་ནུས་ཤིང། རྗེས་སུ་ང་ཆུང་ངུའི་དུས་སུ་སྐྱབས་མགོན་བླ་མ་རིན་པོ་ཆེས་བཀའ་འདི་འདྲ་ཕེབས་པ་ད་ལྟའི་དུས་
སུ་ཡང་བསླབ་བྱ་འགྲན་ཟླ་མེད་པ་བྱུང་ཚུལ་དང། དེ་དུས་ཚེ་རིང་ཐུང་སྐྱིད་སྡུག་སོགས་འདི་འདྲ་ཡོང་ཚུལ་ཕེབས་པ་རྗེས་སུ་འཁྲུལ་པ་མེད་པར་བྱུང་ཚུལ་སྨྲ་བ་སོགས་མང་དུ་མཆིས། ཡིད་བཟོ་
མཆོག་སོ་སོར་རྟོག་པའི་ཤེས་རབ་ཀྱིས་དཔྱོད་པ་དང། ཡང་དག་འཇོག་གི་ཏིང་ངེ་འཛིན་སོགས་གོང་འོག་ཏུ་སྨོས་པ་ལྟར་ཡིན་ལ། ཡིད་བཟོ་ཕལ་པའི་དབང་དུ་བྱས་ཀྱང། འཇིག་རྟེན་གྱི་
མེས་པོ་ལྟ་བུ་རྣམས་ཀྱི་བློར་མ་ཤར་བའི་དགེ་ལེགས་སུ་བྱེད་པའི་འདུན་མ་བཟང་པོ་ཆོས་དང་མཐུན་པ་འབའ་ཞིག་འདོམས་པར་མཛད་པ་སོགས་མཆིས་ཀྱང་འདིར་ཡི་གིས་འཇིགས་ནས་མ་སྤྲོས་སོ་

[155B] དངོས་སུ་ཕྱག་ལེན་མ་མཛད་ཀྱང་རྒྱུད་བཞི་རྩ་འགྲེལ་སོགས་སྨན་པོད་ཉི་ཤུ་སྐོར་ཕྱག་ན་ཡོད་པ་ཚང་མར་དཀར་ཆག་གསར་བསྒྲིགས་མཛད་ཅིང་དགོངས་དོན་ཐུགས་སུ་མངའ་
བར་བརྟེན། རྩ་རྒྱུད་སྡོང་འགྲེམ་དང་བྱང་ཁོག་ལུས་ཐིག་སོགས་སྨན་པ་གཞན་ལ་མཐར་ཕྱིན་འཁྲིད་པར་མཛད་ཅིང། ས་ཡོས་ལོ་རྗེ་ཉིད་ཡུན་རིང་སྐུ་ཁམས་ཉོག་ཚུལ་བཞེས་སྐབས། ཐོབ་རྒྱལ་བླ་མ་
རིན་པོ་ཆེ་སྐུ་གམ་དུ་ཡོད་པར། ད་ཆ་རྩ་ཆུ་སོགས་ལ་བརྟགས་ཚེ་ནད་འདི་དང་འདི་ཤས་ཆེ་བས་སྨན་འདི་འདྲ་བཏང་ན་ལེགས་ཚུལ་ནང་ཚགས་སུ་བཀའ་ཕབས་པ་བཞིན། སྨན་པས་ཀྱང་སྐབས་
ཐམས་ཅད་དུ་འཕྱུག་མེད་བྱུང་བས། སྨན་གྱི་སྐོར་འདི་གཡེང་བ་ཆེ་དྲགས་ལག་ལེན་མ་བྱས་པ་མ་གཏོགས། རང་རས་ལག་ལེན་བྱས་ན་ཕན་ཐོགས་ཡོང་མིན་ཐེ་ཚོམ་མི་འདུག་ཨང། ཞེས་དང་
དཔོན་ཚང་རྡོ་རྡོར་ཟེར་བའི་སྨན་པ་མཁས་པ་ཞིག་ཡོད་པ་འགྲོ་དོན་ཆེ་ཚུལ་དང་སྨན་གྱི་སྐོར་ལ་འགྲན་ཟླ་མེད་ཚུལ་སོགས་ཞུས་པར། གཞན་མ་དེ་ལྟར་ཡིན་ཤས་ཆེ་ཨེམ་ཆིའི་སྐོར་ལ་མཁས་པོ་ཡོད་
ན་དེད་དང་ཉི་མ་གཅིག་གཉིས་ཤིག་འཕྲོས་པ་བྱེད་དུ་ཆུག་དང། གནད་འགག་ཆེ་སར་ཚིག་གཅིག་ལ་བ་རྒྱུ་བྱུང་ན་ངས་གང་ཡིན་པ་བྱེད་ཅེས་གསོ་རིག་སྐོར་ལ་གདེངས་ཐོབ་པའི་ཚུལ་མཛད་དོ། །སྙན་

[156A]༄༅། །ངག་ལ་ཡང་མེ་ལོང་མ་དང་དེའི་འགྲེལ་པ་མཐའ་ཡས་པའི་ཡང་དག་དང་ལྟར་སྣང་གི་རྣམ་དབྱེ་ཐམས་ཅད་ཐི་བཞིན་ཐུགས་སུ་ཆུད་ནས་གཞན་ལའང་མཐར་ཕྱིན་འཁྲིད་པར་
མཛད་ཅིང། སྙན་ངག་གི་ཚིག་སྦྱོར་མཛད་པ་རྣམས་ཀྱང། ལེགས་བཤད་ཟེ་མར་མགོ་ལས། ཧ་ཅང་མངོན་བརྗོད་བརྡ་ཚིག་དམ་པ་ཡིས། །ཀུན་ནས་བཅིངས་པའི་གླེགས་བམ་གྲངས་མང་ཡང་
ཡི་དྭགས་ཕྱུག་པོའི་ནོར་གྱི་ཕུང་པོ་ལྟར། །སུ་ལའང་མི་ཕན་མེད་པ་ཉིད་དང་མཚུངས། །ཞེས་དང། འཁོར་བར་འཁོར་ཚུལ་ཐར་ལམ་བགྲོད་ཚུལ་སོགས། །ཡང་དག་དོན་གྱིས་སྟོང་བའི་ཚིག་སྦྱོར་
རྣམས། །མ་ནིང་གཟུགས་མཛེས་རྒྱན་གྱིས་སྤྲས་པ་ལྟར། །མཐོང་ན་མཚར་ཀྱང་འདོད་པའི་དོན་མི་འགྲུབ། །ཅེས་གསུངས་པའི་སྐྱོན་དང་བྲལ་ཞིང། རིན་པོ་ཆེ་གསུམ་གྱི་གཏམ་གྱི་སྦྱོར་བ་ལས། དོན་
བཟང་བ་ལ་ཡིད་འཕྲོག་ཚིག་སྦྱོར་གྱིས། །སྤྲས་པར་གྱུར་ན་ཆེས་ཆེར་མཛེས་པར་འགྱུར། །ཞེས་གསུངས་པ་དང་མཐུན་པར། དོན་ཟབ་ཅིང་བརླིང་བ། ཚིག་སྙན་ཞིང་གོ་བདེ་བ། ཚིག་གི་ནུས་པ་འདོན་
ལུགས་ཁྱད་པར་དུ་འཕགས་པ་མཁས་མཆོག་དཔའ་བོ་དང་འཇམ་དབྱངས་ཞི་བ་ལྷ་སོགས་རྒྱ་གར་ཁ་སྤུ་ཅན་གྱི་སྙན་ངག་ལྟ་བུར་ཡོད་པ་ནི་གསུང་རྩོམ་གྱི་ཐོག་མཐའ་དང་ཆབ་ཤོག་གནང་བ་

[156B] །མངོན་བརྗོད་ནི། སྙན་ངག་གི་རྩོམ་པ་བྱེད་པ་དང། དེ་འདྲའི་གཞུང་དོན་འཚོལ་བ་ན་མངོན་བརྗོད་ཀྱི་དཔེ་བལ་གསེད་གསེད་བྱེད་དགོས་པ་དེ་འདྲ་མ་ཡིན་པར། དོན་
གཅིག་ལ་མིང་དུ་མ་ཡོད་པ་དང། མིང་གཅིག་དོན་དུ་མར་འཇུག་ཚུལ་འཆི་མེད་མཛོད་དང། མཁས་པའི་རྣ་རྒྱན་སོགས་རྒྱ་བོད་ཀྱི་མངོན་བརྗོད་མཐའ་ཡས་པ་ནས་བཤད་པའི་དགོངས་དོན་ཐམས་ཅད་
འདི་འདིའི་མིང་གི་རྣམས་གྲངས་ཡིན་ཟེར་བ་ཙམ་ལ་ཆ་འཇོག་མི་དགོས་པར། དེ་ལྟར་ཡིན་པའི་རྒྱུ་མཚན་དང་བཅས་པ་ཐུགས་ཐོག་ཁོ་ནར་མངའ་བ་ལགས་སོ། །སྡེབ་སྦྱོར་ཡང། སྙིགས་དུས་ཀྱི་ཐམས་
ཅད་མཁྱེན་པ་རིན་ཆེན་འབྱུང་གནས་ཞི་བས་གཞན་ལས་ཡོན་ཏན་བརྒྱད་ཀྱིས་ཁྱད་པར་དུ་འཕགས་པའི་བསྟན་བཅོས་མཛད་པའི་དགོངས་དོན་ལྟར་ཡི་གེ་བགྲང་བ་བྲྀཏྟ་དང་ཕྱི་མོ་བགྲང་བ་ཛཱ་ཏི་
དེ་དག་གི་ངོ་མཚར་བའི་རྟོགས་བྱེད་དང་བཅས་པ་ཐུགས་ལ་མངའ་ཞིང་གཞན་ལའང་འདོམས་པར་མཛད། ཟློས་གར་ཡང། དཀྱིལ་འཁོར་ཆེན་པོ་རྣམས་ཀྱིས་མཆོད་ཀྱི་གར་དང། བཀྲ་ཤིས་
དགེ་འཕེལ་དུ་ཡོད་པའི་གར་འཆམས། །རྒྱུད་སྡེ་བཞིའི་ཕྱག་རྒྱ་འཆིང་ཚུལ་སོགས་ཁུངས་དང་བཅས་པ་མཁྱེན། རྩིས་ཀྱི་སྐོར་ལ་ཡང། སྐར་ནག་དབྱང་འཆར་གཡུལ་རྒྱལ་རྣམས་ལེའུ་ཐོ་

[157A]༄༅། །ཐོན་པ་ཙམ་དང། བདེ་དོག་སྟོན་ཐུབ་པ་ཙམ་མ་ཡིན་པར་དེ་དག་གི་དགོངས་དོན་མཐའ་ཆོད་བར་ཐུགས་སུ་མངའ་ཞིང། རི་མོའི་རྣམ་འགྱུར་དང་རེའུ་མིག་གསར་སྤེལ་
བྱེད་ལུགས་སོགས་སྔོན་གྱི་མཁས་པ་རྣམས་ཀྱི་ཐུགས་མཚར་མ་ཤར་བའི་ལེགས་བཤད་གསར་པ་ཡང་མང་དུ་འདོམས་པར་མཛད་དོ། །དེ་ལྟར་བཀོད་པ་འདི་རྣམས་རང་གི་བླ་མ་ལ་རྨོངས་ཞེན་གྱིས་བསྟོད་
ཕྱོགས་དང། རང་ཕྱོགས་ཀྱི་ལ་རྒྱ་བསྐྱལ་དོགས་དང། བླ་མ་གོང་མ་མང་པོའི་རྣམ་ཐར་དུ་ཡོད་པའི་ལད་མོ་སོགས། མ་སྦྱངས་པའི་སྦྱངས་སྦྱངས། མི་མཁས་པའི་མཁས་མཁས། རྒྱུས་ཡོད་རྣམས་ཀྱིས་
གཟིགས་ན། ཨེ་དེ་འདྲ་རང་ཅུང་མི་བདེན་སྙམ་དུ་ཁོང་པའི་གཏིང་ནས་བཞད་མོ་སློང་བདེ་འདྲ་གཏན་ནས་མ་ཡིན་པར། རྗེ་ཉིད་ཀྱི་རྨད་དུ་བྱུང་བའི་མཁྱེན་པ་དང་རྒྱུན་རིང་ལ་ཤུགས་དྲག་པའི་དོན་གཉེར་
སོགས་ཀྱི་མཐུས་རིག་པའི་གནས་ཐམས་ཅད་ཐུགས་སུ་ཆུད་པ་ནི་ཡོངས་སུ་གྲགས་པ་ཡིན་ཏེ། ལན་ཅིག་བདག་དང་ཐོབ་རྒྱལ་བླ་མ་རིན་པོ་ཆེ་གཉིས་ལ། ཁྱེད་གཉིས་འཛིན་རྩལ་ང་གོ་བ་གང་ལ་
ཡང་ཁག་དཀྲི་མེད་སྟབས་ཡོན་ཏན་ཡོང་ཐག་ཆོད་ཡིན་འདུག་ཀྱང། དོན་གཉེར་མ་བྱས་ན་ཆོས་ག་ལ་འོང། ང་ལ་ཁྱེད་ཚོ་ལྟ་བུའི་འཛིན་རྩལ་མེད་ཀྱང་ཆོས་ཕྲན་བུ་ཤེས་པ་འདི་དོན་གཉེར་ཁོ་ན་

[157B] སྲོད་ལ་ཉལ་ཚར་ནས་དཀའ་གནད་ཆེ་སའི་དོགས་པ་རེ་སྐྱེས་ན་དེ་མ་ཐག་ལངས་ཏེ་མཆོད་མེ་ལས་ཞུན་མར་སྤར་ནས་དཔེ་ཆར་བལྟ་རྟོག་གིས་དོགས་པ་མ་བཅད་ན་གཉིད་ཁུགས་
པའི་སྲོལ་མེད། དེ་མཚུངས་སྤེལ་ཁང་པཎྜི་ཏ་སོགས་མཁས་པ་རྣམས་དང་མཇལ་རྒྱུའི་དུས་བསྒྲིགས་ཡོད་ན་དེ་གོང་ཞག་ཤས་གཉིད་མི་ཁུགས་པ་སོགས་དོན་གཉེར་ཆེ་ངེས་ཡོད། ཁྱོད་གཉིས་དོན་གཉེར་གང་
ཡང་མེད་པ་འདི་འདྲ་ཕ་བཟང་པོས་བྲག་ལ་ཤུར་བཏོན་ནས་བུ་ངན་པས་བྱེ་མ་ལ་ཤུར་མི་ཐོན་བྱ་བ་ཁྱེད་ཚོ་ཡིན་འདུག་ཅེས་ཕེབས། འོན་ཀྱང་ལྗགས་འཛིན་སྐོར་ལ་ཐུགས་བློ་མ་ཁེངས་པའི་ཚུལ་
མཛད་པ་མ་གཏོགས། ལན་ཅིག་རྗེ་འདི་དང་བཀའ་ཆེན་ཐུགས་རབ་ཤིན་ཏུ་ཆེ་བ་ཞིག་ལ་ཡོངས་འཛིན་རྡོ་རྗེ་འཆང་ནས་བདེ་མཆོག་བསྐྱེད་རིམ་སྩོལ་སྐབས་ཤོག་པུ་མདའ་ཚད་མ་ཞིག་ལ་གློ་བུར་
དུ་འཛིན་ཆོས་སྩལ་བར་རྗེ་འདིས་ཧ་ཅང་བྱང་པོ་མ་བྱུང་ཡང་ལྷག་ཆད་མེད་པ་རྒྱུགས་འབུལ་གྲུབ། དཀའ་ཆེན་ཁོང་གིས་མཚམས་མཚམས་ནས་ཚིག་ཁ་ཤས་རེ་མ་གཏོགས་གསུང་རྒྱུ་མ་འབྱོར་བ་
བྱུང། གསན་སྟོབས་ལ་ནི་སྤེལ་ཁང་པཎྜི་ཏ་ཆེན་པོས་དབུས་གཙང་གང་དུ་ཡང་རྗེ་འདི་ལྟ་བུ་མཇལ་མ་མྱོང་ཞེས་མང་པོར་གསུངས་ཤིང། སྐུ་དབང་ཤིན་ཏུ་གསལ་བར་བརྟེན་པོད་སྟོང་ཕྲག་

[158A]༄༅། །བརྒལ་བའི་ཡིག་འཕྲེང་རྣམས་སུ་གང་གསལ་ཡང་འཕྱུག་མེད་འདོན་པར་མཛད། དེས་ན་ཕྱིས་བདེ་དགེ་ཕྱོགས་ནས་དར་བའི་རྒྱུན་ཁ་ཤས་ཡོད་ན་ལས་རིག་གནས་
སྤྱི་དང་ཁྱད་པར་སྒྲ་དང་སྡེབ་སྦྱོར་སུམ་རྟགས་རྣམས་རྗེ་འདིས་ཐུགས་སྲས་མང་པོར་ཡང་དང་ཡང་དུ་འཁྲིད་པར་མཛད་པའི་འཕྲིན་ལས་ཀྱི་རྒྱུན་ཁོ་ན་རིག་པའི་གནས་ཀྱི་སྲོག་གི་ཆང་འཐུང་བླ་
ན་མེད་པར་སོང་བ་མ་གཏོགས། གཞན་མ་རྣམ་དཔྱོད་ཕུལ་དུ་བྱུང་བ་ཕུན་ཚོགས་དབང་གི་རྒྱལ་པོ་ནས་ཉེ་སྐོར་གྱི་དགོན་སྡེ་ཁ་ཤས་ལ་སུམ་རྟགས་ཀྱི་དཔེ་རྒྱུན་འཚོལ་མི་མདགས་པར་
སུམ་རྟགས་ཟེར་བ་ཡོང་དོགས་མེད་གསུང་རྟག་ཞུ་རྒྱུ་ཞིག་ཡིན་འགྲོ་ཟེར་བ་ཤ་སྟག་ལས་མིང་དོན་ར་འཕྲོད་པ་ཙམ་ཡང་མ་བྱུང་ཚུལ་འདུག་པ་ལ་དཔགས་ན། དེང་གི་དུས་སུ་ཕྱོགས་འདིར་
དེ་དག་གི་མིང་ཙམ་ཡང་གྲག་དཀའ་བའི་ཚོད་དུ་མངོན། དེ་ལྟར་ན་རྗེ་ཉིད་ཀྱིས། སྒྲ་ཚད་བཟོ་གསོ་ནང་དོན་མདོ་སྔགས་ཆོས། །སྙན་ངག་མངོན་བརྗོད་སྡེབ་སྦྱོར་ཟློས་གར་རྩིས། །ཆེ་ཆུང་གནས་
ལྔ་རིག་པའི་གཞུང་ལུགས་དོན། །ཇི་བཞིན་རྟོགས་ནས་མཁས་པའི་མཐར་སོན་ཤོག་ཅེས་གང་གསུངས་པ་ལྟར། བཅུ་ཕྲག་རིག་པའི་གནས་ཀྱི་དོན་ཐམས་ཅད་ཇི་ལྟ་བ་བཞིན་

[158B] །གཉིས་པ་ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་ཚུལ་
ལ་གཉིས། རྟོགས་པའི་ཡོན་ཏན་གྱི་རྒྱུ་ཚོགས་བསྟེན་ཚུལ་དང། དེ་ལ་བརྟེན་ནས་རྟོགས་པའི་ཡོན་ཏན་བརྙེས་ཆུལ་ལོ། །དང་པོ་ནི། མཁས་མཆོག་དབྱིག་གཉེན་གྱིས། ཚུལ་གནས་
ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར། བདག་ཅག་གི་རྗེ་བཙུན་བླ་མ་འདི་ཉིད་གཞོན་ནུའི་དུས་ནས་རྒྱལ་བའི་བསྟན་པ་རིན་པོ་ཆེའི་སྒོར་ཞུགས་
ཚུལ་ཁྲིམས་རྣམ་པར་དག་པས་གཞི་བཟུང། མཁས་ཤིང་གྲུབ་པ་བརྙེས་པའི་དམ་པ་དུ་མའི་ཞབས་ལ་གཏུགས་ཏེ་རིག་གནས་སྤྱི་དང་ཁྱད་པར་ནང་རིག་པ་སྔ་སྣོད་གསུམ་དག་རྒྱུད་སྡེ་
བཞིའི་གདམས་པ་རྒྱ་མཚོ་ལྟ་བུ་བསན། གང་བསན་པ་རྣམས་ལ་གཞན་འདྲིང་མི་འཇོག་པའི་རྣམ་དཔྱོད་ཀྱིས་བརྟགས་ཤིང་དཔྱད་པས་གཞུང་ལུགས་ཐམས་ཅད་གདམས་པའི་མཆོག་
ཏུ་ངེས་ཤེས་འདྲོངས། དེ་རྣམས་ཀྱང་ཚིག་ཙམ་དུ་མ་བཞག་པར་ཉམས་ལེན་ལ་གཞོལ་དགོས་པ་དང། དེ་ཡང་རྒྱལ་བ་སྲས་དང་བཅས་པས་དབེན་པ་ལ་བསྔགས་པ་མང་དུ་མཛད་པ་

[159A]༄༅། །ལྟར། རྒྱ་བོད་ཀྱི་སྐྱེས་ཆེན་ཕལ་མོ་ཆེས་ཀྱང་དབེན་པ་འབའ་ཞིག་བསྟེན་ནས་སྒྲུབ་པ་སྙིང་པོར་མཛད་པའི་རྣམ་ཐར་གྱི་རྗེས་སུ་སློབ་པ་གལ་པོ་ཆེར་གཟིགས་ཏེ། དགུང་ལོ་ཉི་
ཤུ་ནས་ཞིང་མ་གཤེགས་ཀྱི་བར་དབེན་པ་ཁོ་ན་བསྟེན་ཅིང། དེའི་ཚེ་ཚོང་ཞིང་ལས། ཕྱུགས་ཀྱི་འཚོ་སྐྱོང། གཉེན་བཤེས་ཀྱི་སྐྱོང་མཐར། མི་ཆེན་གྱི་ངོ་འཛིན། གྲོང་ཆོག་སོགས་གཏན་ནས་མ་
མཛད་པར་མ་ཟད། བར་སྐབས་ཕྲན་བུ་ཞིག་མ་གཏོགས་སྲུང་མདུད་གནང་བ། བརྟག་པ་མཛད་པ་རྣམས་ཀྱང་གཏན་དུ་སྤངས་ཤིང། དགུང་ལོ་ཞེ་དགུའི་བར་ཆོས་མཐུན་གྱི་འཚོ་ཆས་ཡིན་
ངེས་ཕྲན་བུ་ལས་ཤི་གསོན་གྱི་དངོས་འབུལ་ཆེ་ཕྲ་ཡང་གཏན་ནས་མ་བཞེས། ཕྱིས་བླ་མའི་བཀའ་དང་དད་ལྡན་གྱིས་གསོལ་བ་བཏབ་པའི་དོར་དངོས་འབུལ་ཅི་རིགས་བཞེས་དགོས་བྱུང་
ཡང། འཛིན་ཆགས་གཏན་ནས་མི་མཛད་པར་ལོ་རེ་བཞིན་ཕྱག་རྫས་གང་བྱུང་དགེ་ཕྱོགས་ཁོ་ན་ལ་འགྲོ་བར་མཛད། ཅུང་ཟད་གནང་ཆེ་བའི་དངོས་པོ་འབུལ་མི་བྱུང་ན། དེ་ཕྱག་ཏུ་བཞེས་
ཏེ་དད་པས་བྱིན་པའི་དངོས་པོ་འདི་དགེ་ཕྱོགས་ཁོ་ན་ལ་འགྲོ་བར་ཤོག་ཅིག་དགེ་ཕྱོགས་ཁོ་ན་ལ་འགྲོ་བར་ཤོག་ཅིག་ཅེས་ཐུགས་སྨོན་ནན་ཆེན་མཛད། ཁྱད་པར་ན་བཟའ་ཉེར་སྤྱད་སོགས་

[159B] དེ་འདྲའི་སྐབས་ཤིག་པ་སྣམ་བདེ་ཅན་གྱི་དགེ་སློང་གཉིས་ཕེབས་པར་སྐུ་
མཚམས་དམ་ཚུལ་གྱིས་སྐུ་གམ་དུ་མ་གནང་བ། སླར་ཡང་ཕྱི་ལོ་བཅར་སྐབས་དེ་དུས་དངོས་པོ་ཐམས་ཅད་བཏང་ཟིན་ནས་ཁྱེད་གཉིས་ལ་གསོལ་ཇ་ཞུ་ཆས་ཙམ་ཡང་མེད་པར་བརྟེན་གམ་དུ་
གཏོང་རྒྱུ་མ་བྱུང་ཚུལ་གསུངས་པས། ཁོང་གཉིས་བླ་མའི་རྣམ་ཐར་ལ་སྙིང་ནས་ངོ་མཚར་ཏེ་སྤྱན་ཆབ་ནར་མར་འབྱིན་པ་བྱུང། སྐབས་ཤིག་ཆེ་ཁང་སྡེ་ཞབས་དྲུང་དགེ་འཕེལ་ལགས་ནས་
བྱམས་གླིང་ཟེར་བའི་མོ་དགོན་རྟེན་ཞིང་སོགས་བབས་འགྲིག་ཡོད་པ་ཞིག་འབུལ་རྩིས་མཛད་པའང་གཏན་ནས་མ་བཞེས་ཤིང། ཁྱད་པར་རི་བོ་གྲུ་འཛིན་རྟེན་གསུམ་དང་ཆོས་གཞིས་བཟང་ཞིང་
དགེ་ཚུལ་སློང་གི་སྒྲུབ་སྡེ་ནན་གྱིས་ཕུལ་རུང་མཆིལ་མའི་ཐལ་བ་ལྟར་དོར་བ་བཅས་འདི་རིགས་དང་བཞེས་མ་མཛད་པ་ཁ་ཤས་མཆིས། དགུང་ལོ་རེ་གཉིས་པར་ཞབས་ཞུ་ཡང་གཏན་ནས་མེད་
པར་སྐུ་རྐྱང་ཁོ་ནར་བཞུགས་ཏེ། གདུལ་བྱ་ལ་ཆོས་འཆད་པའི་སྐབས་འགའ་ཞིག་དང། ཕྱིས་དགུང་ལོ་དོན་བདུན་ནས་སྙུན་གཞིའི་བབས་ཀྱིས་ཆབ་བཞེས་སུ་ལན་ཁ་ཤས་ཕེབས་དགོས་བྱུང་བ་

[160A]༄༅། །ཙམ་མ་གཏོགས། དགུང་ལོ་སོ་ལྔ་ནས་བཟུང་བརྒྱད་ཅུ་ཐམ་པའི་བར་གཟིམ་ཕུག་གི་ཐེམ་པ་མི་འདའ་བར་སྒྲུབ་པ་ཁོ་ན་མཛད། དེ་ལྟའི་རང་ཉིད་ཀྱི་སྔར་གྱི་མཛད་པ་
ལ་ཐུགས་དགྱེས་ཤིང། ཕྱིས་ཀྱང་དེ་ལྟར་མཛད་པའི་ལྕག་འདེབས་ཀྱི་ཚུལ་དུ་དགུང་ལོ་ཞེ་ལྔར་ཕེབས་པའི་སྐབས་གསུང་མགུར་མཛད་པ་ནི།    ༈   
ཡ། འཁོར་མཐའ་མེད་པའི་དྲིན་ཅན་གྱི་བླ་མ། །རབ་འབྱམས་རྒྱལ་བའི་སྤྱི་གཟུགས་སུ་མཐོང་ནས། །སྙིང་དབུས་པདྨའི་གེ་སར་ལ་བཀོད་དེ། །འགྱུར་མེད་དད་དང་གུས་ཕྱག་ཅིག་འཚལ་ལོ། །ཡར་
བསྐྱེད་མེད་པའི་དཀོར་ཟན་གྱི་དྲེད་པོ། །ཐར་མེད་ངན་འགྲོའི་རྒྱུ་གསོག་ཏུ་མཐོང་ནས། །རང་ལ་རང་གཅེས་གྲོས་འདེབས་ཀྱི་གླུ་ཆུང། །མགྲིན་པ་ལོངས་སྤྱོད་འཁོར་ལོ་ནས་ལེན་ནོ། །གསོ་དགོས་མེད་པའི་
ཚོང་ཞིང་དང་ནོར་གསོག་གཏད་མེད་སྨྱོན་པའི་ཟློས་གར་དུ་མཐོང་ནས། །གྲོད་འགྲངས་རྒྱབ་དྲོས་ཟས་གོས་ཙམ་བསྟེན་ཏེ། །འགྱུར་མེད་འཕགས་པའི་ནོར་གསོག་ལ་འབུངས་ཤིག་མགུ་དུས་མེད་
པའི་གཉེན་བཤེས་ཀྱི་སྐྱོང་ཐར། །མཛད་མེད་ཆུ་བོའི་གཉེར་མ་ལྟར་མཐོང་ནས། །མཛའ་མིན་འཁོན་མིན་བཏང་སྙོམས་སུ་བཞག་སྟེ། །མཁའ་མཉམ་མ་རྒན་འགྲོ་དོན་ལ་འབུངས་ཤིག་དད་གུས་

[160B]ཞེ་སྡང་ཁོང་ཁྲོའི་སློང་རྐྱེན་དུ་མཐོང་ནས། །གཅིག་པུར་དྲན་ཤེས་བརྩོན་ལྕག་གིས་བྲབས་ཏེ། །སྤྱོད་ལམ་དག་པའི་བྱ་བ་ལ་སྦྱོར་ཅིག་ཞེ་ནས་མེད་པའི་ཁ་
གསག་གི་དད་གུས། །སླ་བྲིད་ཟས་ནོར་འཕྲེལ་ཐབས་སུ་མཐོང་ནས། །ཆུ་འགྲོས་ཀོ་སྐྱའི་དཔེ་དོན་ལ་སྦྱར་ཏེ། །འཕྲལ་ཚོད་འཕྲལ་ལེན་སྤྱང་གྲུང་ལ་འབོད་ཅིག་ངེས་པ་མེད་པའི་དགྲ་གཉེན་གྱི་
འགྱུར་ལྡོག་དབྱར་དུས་ནམ་མཁའི་ཆུ་འཛིན་ལྟར་མཐོང་ནས། །ཧ་ཅང་བྱམས་སྡང་རྣམ་འགྱུར་དེ་བསྐྱངས་ཏེ། །རང་རྒྱུད་དྲང་པོའི་བརྒྱ་ལམ་དུ་སྲོངས་ཤིག་ཕན་སེམས་མེད་པའི་གྲོང་ཆོག་དང་
འགྲོ་དོན། །གླ་རྔན་འདོད་པའི་བཟོ་བ་ལྟར་མཐོང་ནས། །མི་མེད་དབེན་པའི་རི་ཕུག་ཏུ་བསྡད་དེ། །མདོ་སྔགས་ལམ་ལ་བག་ཆགས་རེ་ཞོག་ཅིག་མངོན་ཤེས་མེད་པའི་བརྟག་པ་དང་མོ་ཕྱ། །དམུས་ལོང་
མུན་ནག་འདོམས་འཇལ་དུ་མཐོང་ནས། །ལུང་དང་རིགས་པའི་སྐྱ་དབར་ནས་དྲངས་ཏེ། །ཟབ་རྒྱས་གདམས་ངག་སྣོད་ལྡན་ལ་ཤོད་ཅིག་སེམས་འཁུལ་མེད་པའི་ཟ་ཟིར་གྱི་ཆོས་ཉན། །ལྟར་སྣང་
ལས་རོ་སྐམ་པོ་རུ་མཐོང་ནས། །སྔོན་བྱོན་དམ་པའི་ཟབ་ཐུགས་ཀྱི་ཉིང་གུ། །མདོ་རྒྱུད་དགོངས་འགྲེལ་བསྟན་བཅོས་ལ་ལྟོས་ཤིག་ཡིད་བརྟན་མེད་པའི་ཅལ་རྒྱུགས་ཀྱི་སྙན་གྲགས། །གངས་དཀར་ཏི་

[161A]༄༅། །སིའི་རྒྱར་ས་སྒྲ་ལྟར་མཐོང་ནས། །སྔོན་བསྟེན་ཆོས་འབྲེལ་དངོས་ཐོབ་ཀྱི་བླ་མ། །བསམ་སྦྱོར་གཉིས་ཀྱིས་སྤྱི་གཙུག་ཏུ་མཆོད་ཅིག་ཡོན་ཏན་མེད་པའི་འགྱིང་ཚུལ་དང་སྒྲོབ་
ཆིལ། །བླུན་པོ་ལྷ་ཡི་ཆས་ཞུགས་ལྟར་མཐོང་ནས། །མཐའ་གཉིས་སྤངས་པའི་ཟས་གོས་དང་གནས་མལ། །བསྟེན་ནས་མ་བཅོས་ལྷུག་པ་རུ་ཞོག་ཅིག་ཉམས་ལེན་མེད་པའི་ཤེས་ཤེས་དང་
ཐོས་ཐོས། །གླུ་མཁན་འབྲས་དཀར་སྟོང་ཤོབ་ལྟར་མཐོང་ནས། །གང་ཤེས་ཆོས་ཀྱི་ཐབ་བཅུད་ཀུན་བསྡུས་ཏེ། །རང་རྒྱུད་ཉོན་མོངས་གཉེན་པོ་རུ་ཐོངས་ཤིག་རྟེན་གཞི་མེད་པའི་དགོན་ཆུང་གི་
འཛིན་སྐྱོང། །ནང་མི་མང་པོའི་ཟ་དཔོན་ལྟར་མཐོང་ནས། །རྙེད་པ་ཅི་བྱུང་རང་ཁ་རུ་བཏབ་སྟེ། །གུ་ཡངས་ཟོས་བདེའི་སྐྱིད་ཉལ་རེ་རྒྱོབ་ཅིག་ཁ་ཞེ་མེད་པའི་ཤུགས་འབྱུང་གི་འཆར་སྒོ། །རང་ལ་
ཕན་པའི་བསྐུལ་ལྕག་ཏུ་མཐོང་ནས། །འཛིན་བྱེད་སྣོན་ཟླའི་ཟླ་གཟུགས་ཀྱི་ཚེས་ལ། །དངུལ་རིར་དྷ་རྨ་བྷ་དྲ་ཡིས་སྨྲས་སོ། །དགེ་ལེགས་འཕེལ། ཞེས་པའོ། །དེ་ལྟར་ཡང་ཐམས་ཅད་མཁྱེན་
པ་ལྔ་པ་ཆེན་པོས་ཕྱག་མཆོད་བསྙེན་བཀུར་མཛད་ཚུལ་རྣམ་ཐར་དུ་གསལ་པོར་བཀོད་ན་རྗེས་འཇུག་ལ་ཕན་ཆེ་བར་གསུངས་ན་ཡང། དགུང་ལོ་སོ་དྲུག་ཡན་ལ་བསྙེལ་ཐོ་མེད་ཅིང། དེ་ཚུན་

[161B] སོ་སོའི་དུས་ཆོས་དང་དགོས་པ་གང་གི་ཆེད་དུ་གནང་སོགས་ཡི་གེས་འཇིགས་ནས་ཇི་བཞིན་འགོད་མ་ནུས་ཀྱང་རགས་རིམ་གོང་དུ་བཀོད་པ་ལྟར་དང་
དེ་མཚུངས་གདུལ་བྱ་ལ་ཆོས་འཆད་སྤེལ་གནང་ཚུལ་གོང་དུ་ཕྲན་བུ་བཀོད་པ་ཡང། བསྙེལ་ཐོ་ཕྲན་བུ་ཡོད་རིགས་དང་རང་གི་ཐོབ་ཡིག་སོགས་སུ་གསལ་བ་ཙམ་བཀོད་པ་ཡིན་ལ། གཞན་
ཡང་དུས་ཆེན་ཚང་མར་རི་བརྒྱུད་འདིར་མང་ཇ་ཕོན་ཆེ་བ་དང། ཁྱད་པར་དྲུག་པ་ཚེས་བཞི་མཁས་གྲུབ་ངག་དབང་རྡོ་རྗེའི་དུས་མཆོད་ཀྱང་ཡིན་སྟབས་དབུལ་ཕོངས་ལྔ་བརྒྱ་སྐོར་ལ་རྩམ་
པ་དང་སྐམ་ཇ་སོ་སོ་ནས་གཟར་བུ་རེ་ལོ་ལྟར་ཆག་མེད། གཟིམ་ཕུག་རང་དུ་ཡང་ཉིན་མཚན་ཁོར་ཡུག་གི་རྒྱུན་མཆོད་མར་མེ་རི་དང། ཕྱིས་སླར་ཡང་དེ་མཚུངས་གཅིག་བཅས་ཆག་མེད་མཛད་
པས་མཚོན་མཆོད་པ་རྒྱ་ཆེ་བར་མཛད། དེ་རྣམས་ཀྱང་ལོ་མའི་སེར་ས་དང་ཐུད་ཀྱི་སྔོ་ས་ལྟ་བུར་མ་སོང་བར་གང་བཟང་ས་ནས་འབུལ་བ་མ་གཏོགས། ལྷོ་མར་སོགས་རྒྱུ་ངན་པ་ལས་མཛད་སྲོལ་
གཏན་ནས་མེད། དེ་མཚུངས་རྗེ་ཉིད་ཀྱི་གསུང་དང་མཁས་གྲུབ་ངག་དབང་རྡོ་རྗེའི་གསུང་གནད་ཆེ་བ་སོགས་ཤོག་གྲངས་སྟོང་ལ་ཉེ་བ་པར་བཀོད་མཛད་པར་ཡང་པར་ཤིང་དང་ཤོག་རིན་

[162A]༄༅། །དྲུང་ཡིག་དང་པར་མཁན་གྱི་གླ་ཆ་བཅས་ཚང་མ་བསྡོམས་ན་ཊཾ་སྲང་སྟོང་ལ་ཉེ་བ་སོང་འདུག་གང་ལྟར་བཞད་དགོན་དཀར་སྒྲོགས་ཀྱི་ཕྱག་འགྱེད། པར་དང་
ཆོས་ཀྱི་བླུ་ཡོན་སོགས་དམིགས་བསལ་མ་ཐི་བར་ལོ་རའི་འཆར་ཅན་ལྟ་བུའི་དགེ་ཕྱོགས་ལ་ཡང་རྡོ་ཚད་དགུ་ཙམ་རེ་མ་མཐར་འགྲོ་ཚོད་འདུག་པར་བརྟེན། རྟོག་དཔྱོད་མེད་ཅིང་འོ་ལ་
ཚོད་སྒྲོ་བཏགས་ཀྱི་གཏམ་གླེང་བ་ལ་གོམས་པ་འགའ་ཞིག་ནས་གཟིམ་ཕུག་རང་གི་བྲག་གསེབ་ཞིག་ནས་དངུལ་གང་དགོས་འདོན་རྒྱུ་ཡོད་པ་ཡིན་འདུག་ཟེར་བ་སོགས། བློ་ཡུལ་དུམ་བཤོངས་པའི་
གཏམ་མང་དུ་གླེང་བ་བྱུང་ཡང། དོན་དུ་བསམ་གྲུབ་དར་རྒྱས་ཟེར་བ་ཤེས་རྒྱུད་དྲང་པོའི་ལམ་དུ་སྲོང་བ་ཞིག་ཡོད་པ་ནས། སྐྱབས་མགོན་བླ་མ་རིན་པོ་ཆེ་ནས་མཆོད་འབུལ་བསྙེན་བཀུར་སྦྱིན་
གཏོང་སོགས་མཛད་པ་འདིར་བསམ་མནོ་ལེགས་པར་བཏང་ན་བློ་ཡུལ་དུ་གཏན་ནས་མི་བཤོང་བ་འདུག་འདི་ལ་རྟེན་མ་ནི་དུད་འགྲོ་ཚིགས་འཛུགས་གཅིག་ས་ཞིང་ཁབ་མིག་གི་རྒྱ་ཙམ་
འཆར་ཅན་གྱི་ཡོང་འབབ་ཏིལ་གྱི་ཆ་ཤས་ཙམ་མེད་པར་མ་ཟད། ཕྱི་རྒྱང་གི་འབུལ་བ་ཡང་ཅུང་ཟད་རིན་ཐང་ཆེ་བ་ཕོ་མོའི་གྱོན་ཆས་ཡིན་འདུག་ཀྱང། དེ་ནི་ཁྱི་མཇུག་ལ་རྡུལ་མ་གོས་པར་མང་དོད་

[162B] གཞན་ནི་དྲག་པ་རེ་གཉིས་ནས་ཊཾ་ལྔ་དྲུག་དང་ཇ་སྦག་རེ་ཙམ་བརྒྱ་མ་ལམ་ནོར་དུ་འབུལ་མཁན་ཡོད་ན་མ་གཏོགས། ལུང་ཁུགས་སུ་སོང་གཤིས་བྱིངས་འདིས་འབུལ་རྒྱུ་ནི་རྩམ་ཁུག་ཏོག་ཏོག་རེ་
རྩམ། གསོལ་དཀྲོག་རེ་ཙམ། དངུལ་ཕྱེད་བརྒྱད་སྐར་མ་རེ་ཙམ་ཡིན་འདུག་ལོ་རེའི་དགེ་ཕྱོགས་མཛད་པ་རྣམས་ལ་རྩིས་བསྡོམས་བྱས་ན་ནི་རྡོ་ཚད་བཅུ་བགྲང་འགྲོ་ཚོད་འདུག་པས་འདི་ནམ་མཁའ་
མཛོད་ལ་མངའ་བརྙེས་པའི་མཐུ་ཞིག་ངེས་པར་ཡིན་འདུག་ཅེས་ཟེར་བ་ནི་དངོས་གནས་ཁོ་ནར་འདུག་ཅིང། འདི་པ་སྔ་སོང་དབང་པོ་བརྟུལ་ངེས་ཤིག་ཡིན་རུང། ཕྱིས་རྗེ་འདིའི་ཞལ་གདམས་ལ་ཉམས་
ལེན་སྙིང་པོར་བྱས་པས་རབ་ཏུ་རྣམ་འབྱེད་ཀྱི་ཤེས་རབ་ཆེར་རྒྱས་ཏེ་རྣམ་ཐར་བསྟོད་པ་ལེགས་ངེས་བརྩམས་འདུག་ཀྱང་འདིར་འགོད་མ་ཐུབ། དེ་ལྟར་ན་ལམ་གྱི་ལུས་ཡོངས་སུ་རྫོགས་པའི་ཉམས་
བཞེས་ལ་བརྩོན་པ་ཆུ་བོའི་རྒྱུན་བཞིན་མཛད་པས་ན་སྤོང་བ་བསམ་གཏན་གྱི་འཁོར་ལོ། རྟོགས་པར་དཀའ་བའི་གཞུང་ལུགས་ཆེན་པོ་རྣམས་ཀྱི་ཚིག་དོན་ལ་ཕྲ་ཞིང་མཛངས་ལ་ཞིབ་པའི་བློ་
གྲོས་ཀྱིས་དཔྱད་དེ་སྔོན་མེད་པའི་ལེགས་བཤད་གསར་པའི་འཕྲེང་བ་སྤེལ་བ་དང་དེ་དོན་གདུལ་བྱ་ལ་འདོམས་པས་ན་ཀློག་པ་ཐོས་བསམ་གྱི་འཁོར་ལོ། པད་ཆོས་འདུ་ཁང་དད་དེར་བཞུགས་

[163A]༄༅། །ཐུབ་དབང་གཙོ་འཁོར་གྱི་ཁྲི་རྒྱབ་སོགས་གོང་དུ་བཤད་པ་རྣམས་དང། གཞན་ཡང་མཁས་གྲུབ་ངག་དབང་རྡོ་རྗེའི་ཚེམས་གདུང་སྐུ་རྒྱུ་ཙནྡན་ལས་གྲུབ་ཅིང་གཡུ་དང་མུ་ཏིག་
སྤུས་ལེགས་ཤ་སྟག་གིས་ཕྲ་དང་དྲ་བ་དྲ་ཕྱེད་ཀྱིས་ཕྱུག་པ། ཟུར་བཤན་ཐམས་ཅད་གསེར་ཁོ་ན་ལས་གྲུབ་པ་དང། དཀོན་ཆོས་ཤ་སྟག་གི་པོད་སྟོང་ཕྲག་བརྒལ་བ་རྒྱུ་ཡོན་ཕངས་མེད་ཀྱིས་
བསྒྲུབས་པར་མཛད་པ་སོགས་དགེ་བཤེས་སྤྱན་སྔ་པའི་རྣམ་ཐར་གཙུག་ལག་ཁང་དང་རྟེན་བཞེངས་ཀྱི་བྱ་བ། དགུང་ལོ་སོ་དྲུག་ཚན་ཆད་རང་ལ་བརྒྱ་མཆོད་སྣ་ལྔ་རང་ཡང་བདུན་བརྒྱ་དང་
གཅིག་འབུལ་བར་མཛད་པ་སོགས་དགེ་བཤེས་ཕུ་ཆུང་བའི་རྣམ་ཐར་དཀོན་མཆོག་མཆོད་པའི་བྱ་བ། དགེ་འདུན་གྱི་བསྙེན་བཀུར་བྱིངས་ཅམ་བཞག་རྒྱུ་ཡོན་སྦྱར་བའི་སྨྱུང་གནས་རང་
ཡང་ཉིས་སྟོང་དྲུག་བརྒྱ་དྲུག་ཅུ་རེ་དགུ་བྱུང་འདུག་པ་སོགས་དགེ་བཤེས་པོ་ཏོ་བའི་རྣམ་ཐར་དགེ་འདུན་བསྙེན་བཀུར་གྱི་བྱ་བ་སྟེ། མདོར་ན་བཀའ་གདམས་སྐུ་མཆེད་གསུམ་གའི་རྣམ་
ཐར་བདག་ཉིད་ཆེན་པོ་འདི་ཁོ་ནས་བདག་གིར་བཞེས་པས་ན་བྱ་བ་ལས་ཀྱི་འཁོར་ལོ་སྟེ་འཁོར་ལོ་གསུམ་གྱིས་དུས་འདའ་བར་མཛད་པ་འདི་ནི་འཕགས་ཆེན་དམ་པའི་རྣམ་ཐར་ཐ་མལ་བའི་

[163B]གཉིས་པ་དེ་ལ་བརྟེན་ནས་རྟོགས་པའི་ཡོན་ཏན་བརྙེས་ཚུལ་ནི། ཉམས་རྟོགས་ཀྱི་ཡོན་ཏན་ཐམས་ཅད་འདུས་བྱས་ཡིན་པས་རྒྱུ་ཅུང་ཟད་ཀྱང་མ་བསྒྲུབས་པར་
འབྲས་བུ་རྟོགས་པའི་ཡོན་ཏན་སྤང་ལ་ཤ་མོ་བརྡོལ་བ་བཞིན་དུ་རྒྱུད་ལ་སྐྱེ་བ་མི་སྲིད་ལ། རྒྱུ་མ་ཚང་བ་མེད་པ་ལས་ནི་འབྲས་བུ་ཕུན་སུམ་ཚོགས་པ་འབྱུང་བ་རྟེན་འབྲེལ་གྱི་ཆོས་ཉིད་ཡིན་པས། རྗེ་
བླ་མ་འདི་ཉིད་ཀྱིས་བཤད་མ་ཐག་པ་ལྟར་གྱི་རྒྱུ་ཚོགས་བསྟེན་པ་ལ་བརྟེན་ནས་འཆད་འགྱུར་ལྟར་གྱི་ཉམས་རྟོགས་ཀྱི་ཡོན་ཏན་བསམ་གྱིས་མི་ཁྱབ་པ་ཐུགས་རྒྱུད་ལ་འཁྲུངས་པ་ཡིན་ལ་
གཞན་ཐོ་ཅོའི་སྤྱོད་པ་བྱུང་རྒྱལ་དུ་སྟོན་ཅིང་འདྲེ་མཐོང་གི་གཏམ་སྨྲ་བ་སོགས་ནི་བླུན་པོ་གཏི་མུག་པ་རྟོག་དཔྱོད་དང་བྲལ་བ་ཡ་སོ་ཅན་གྱི་དུད་འགྲོའི་རིགས་སུ་གཏོགས་པ་རྣམས་མགོ་རྨོངས་
པར་བྱེད་པའི་ཐབས་ལས་རྟོགས་པའི་ཡོན་ཏན་དུ་རྒྱལ་བའི་གསུང་རབ་ལས་མ་བཤད་དོ། །དེ་ཡང་སྤྱིར་རྒྱལ་བའི་བསྟན་པ་ལུང་རྟོགས་གཉིས་སུ་འདུ་ལ། དེའི་ལུང་གི་བསྟན་པ་སྡེ་སྣོད་གསུམ་
དུ་འདུ་བ་ལྟར། རྟོགས་པའི་བསྟན་པ་ཡང་བསླབ་པ་གསུམ་དུ་འདུ་དགོས་པས། འདིར་ཡང་བསླབ་གསུམ་ནོར་བུས་ཐུགས་ཀྱི་རྒྱ་མཚོ་གཏམས་ཚུལ་མདོ་ཙམ་བསྙད་པར་བྱའོ། །དེས་ན་

[164A]༄༅། །འདི་ལ་གསུམ་ལས། ཐོག་མར་ཚུལ་ཁྲིམས་ཀྱི་བསླབ་པའི་དབང་དུ་བྱས་པའི་རྟོགས་པའི་ཡོན་ཏན་བརྙེས་ཚུལ་ནི། སོ་སོར་ཐར་པའི་དགག་སྒྲུབ་གནང་གསུམ་གྱི་
བཅས་མཚམས་ཕྲ་མོ་ཚུན་ཆད་ལ་ཡང་འདོར་ལེན་ཚུལ་བཞིན་དུ་མཛད་པས་ཉེས་ལྟུང་གི་དྲི་མས་ནམ་ཡང་གོས་པ་མེད་ཅིང། གཞན་དག་ལའང་སོ་ཐར་གྱི་སྐོར་འདི་རང་གིས་རང་བསླུས་ཏེ་ལག་ཏུ་
མ་བླང་ན་མ་གཏོགས། སངས་རྒྱས་བཀའ་དྲིན་ཅན་གྱིས་རང་རེས་ཉམས་ལེན་མི་ནུས་པ་སྣ་གཅིག་ཀྱང་གསུངས་པ་མེད་པས་འདི་ལ་རྩལ་ཅི་ཡོད་ཀྱིས་འབད་དགོས་ཞེས་འདོམས་པར་མཛད། ཕྱིས་
སྐུ་ན་ཤིན་ཏུ་སྨིན་ཁར་ཞབས་འབམ་གྱི་སྙུན་གཞི་ཡོད་པར་བརྟེན་ཞབས་ལ་སྣམ་བུའི་ཧོར་སུ་ལྟ་བུ་རེ་རྒྱུན་ཏུ་བཞེས་དགོས་ཡོད་པར་ཡང། རབ་བྱུང་བསྙེན་རྫོགས་གནང་སྐབས་ལས་གྲལ་གྱི་
དགེ་སློང་རྣམས་ལ་གུས་འདུད་དང་བཅས་གནང་བ་ཞུ་བར་མཛད་པ་སོགས་འདུལ་བའི་ཕྱག་ལེན་ཕྲ་མོ་ལའང་སླ་ཁྱད་དང་ཁྱད་གསོད་རིགས་གཏན་ནས་མི་མཛད། དེའི་དབང་གིས་སྐུ་ལས་
ཚུལ་ཁྲིམས་ཀྱི་དྲི་དང་ཞིམ་པོ་རྒྱང་རིང་པོར་འཕྲོ་ཞིང། ན་བཟའ་རྙིང་པ་གཞན་གྱིས་བྱིན་རྟེན་དུ་ཞུས་པར་ཡང་ལོ་ཇི་ཙམ་སོང་ཡང་ཚུལ་ཁྲིམས་ཀྱི་དྲི་མི་ཉམས་པ་དང། ཐ་ན་ཞབས་ལྷམ་

[164B] །བྱང་སེམས་ཀྱི་བསླབ་པའི་རྩ་ལྟུང་བཅོ་བརྒྱད་དང་ཉེས་བྱས་ཞེ་དྲུག་སོགས་མི་མཐུན་ཕྱོགས་མཐའ་དག་
གིས་དབེན་ཞིང། ཁྱད་པར་བྱང་སེམས་ཀྱི་བསླབ་བྱའི་རྩ་བ་དང་སྙིང་པོ་ལྟ་བུ་ནི་བྱང་ཆུབ་ཀྱི་སེམས་རིན་པོ་ཆེ་ཡིན་པས། དེ་ནི་སྐུ་གཞོན་ནུའི་དུས་ནས་རང་ཆས་སུ་ཡོད་པའི་ཁར་དམ་པ་དུ་མའི་
ཞབས་དྲུང་ནས་བློ་སྦྱོང་གི་གདམས་པ་དུ་མ་ཡང་དང་ཡང་དུ་བསན་ནས་བྱང་ཆུབ་ཀྱི་སེམས་རིན་པོ་ཆེ་ཐུགས་དམ་གྱི་མཐིལ་དུ་མཛད་པས་བཅོས་མིན་ཐུགས་རྒྱུད་ལ་འཁྲུངས་པར་མངོན་ཏེ། བདེ་
མཆོག་གི་ལྗགས་བསྙེན་སྐབས་ཤིག་སྲོད་ཡོལ་ཙམ་ལ་གཟིམ་སྒོ་ཙིག་ཙིག་ཟེར་བར་གཟིགས་པས། མི་ཞིག་གིས་སྒོའི་སྟེང་ནས་ལག་པ་བརྐྱངས་ཏེ་ནང་གནོན་འབྱེད་པར་ཐོམ་པ་ལ་
གསུང་སྐད་མཛད་པས། ཁོ་མགྱོགས་པར་གྲོས་པས་ཧྲག་སྒྲ་དང་བཅས་ལྷོ་ཕྱོགས་ཀྱི་གཡང་སར་རྡོག་འདྲེད་ཤོར་བར། སྡུག་གེ་ཁོ་ལ་སྐྱོན་ཚབས་ཆེ་འོང་བ་ལས་འོས་མེད་སྙམ་དུ་བཅོས་མིན་
གྱི་སྙིང་རྗེ་ཆེན་པོ་མཆི་མ་འཁྲུག་པ་འཁྲུངས་ཤིང་དེ་ནུབ་མནལ་ཡང་མ་བྱུང། རྐུན་མ་སུ་ཡིན་མཁྱེན་ཡང་ཁོ་རང་ལ་སྐྱོན་ཚབས་ཆེན་བྱུང་མིན་ཐབས་མཁས་ཀྱིས་དྲི་བ་ལས་བདའ་འདེད་

[165A]༄༅། །མཛད་པའི་ཐུགས་བློ་ཙམ་ཡང་མེད་པར་མ་ཟད་ཉེ་འགྱངས་སུ་ལ་ཡང་རྐུན་མ་ངོ་མཁྱེན་པའི་གསུང་གླེང་ཙམ་ཡང་མ་མཛད། ངེས་ན་སྐུ་སྲོག་ལ་རྒོལ་བའི་དགྲ་
བོའི་དྭང་མ་ལྟ་བུ་དེ་འདྲར་ཡང་ཐུགས་ཁྲོ་བ་ཙམ་ཡང་མེད་པའི་ཁར། ཁོའི་ཐུགས་ལས་ཀྱིས་སྤྱན་ཆབ་འཁྲུགས་ཤིང་མནལ་ཡང་ཆག་པ་ནི་བདག་པས་གཞན་གཅེས་པའི་བྱང་ཆུབ་ཀྱི་
སེམས་བཅོས་མིན་ཐུགས་རྒྱུད་ལ་མངའ་བའི་འབྲས་རྟགས་རྨད་དུ་བྱུང་བ་ཡིན་ལ། གཞན་ཡང་དཀོན་མཆོག་དང་ལས་འབྲས་ལ་མི་དད་པ་དང་སྡིག་པ་སྤྱོད་པའི་གཏམ་སོགས་གསན་ན་
ཡང། ཨ་ཁ་ཁ་ཁའི་སྐྱོ་བ་ལ་ཞེས་སོགས་སྙིང་རྗེ་ཆེན་པོས་གསུང་གཅོང་ཤིན་ཏུ་ཆེ་བ་དང། ཕན་ཚུན་རྩོད་པ་ཅན་དུ་གྱུར་པའི་ཚེ་ཉེ་འགྱང་སུ་ཐད་ནས་སྐྱབས་འཇུག་ཞུས་ན་ཡང། ཕན་ཚུན་
གྱི་འཁོན་འགྲས་ཐམས་ཅད་ཆོས་ཕྱོགས་སུ་ཞི་ནས་གཅིག་ཕན་གཅིག་ཐོགས་ཀྱིས་བྱམས་པ་ལ་གནས་པར་གྱུར་ཅིག་ཅེས་གསོལ་འདེབས་དང་ཐུགས་སྨོན་མཛད་པ་ལས་རང་རྒྱལ་གཞན་
ཕམ་གྱི་ཕྱོགས་ལྷུང་གཏན་ནས་མི་མཛད། རྒྱུན་དུ་ཡང་རང་རེ་རྒྱལ་སྲས་རིན་པོ་ཆེའི་བཞུགས་གནས་འདིར་བསྡད་ནས་རྒྱལ་སྲས་རིན་པོ་ཆེའི་ལད་མོ་ཞིག་ཨེ་འཁྱོར་ལྟ་དགོས་ཡོད་གསུངས་

[165B] མདོར་ན་མཛད་པ་ཆེ་ཕྲ་ཐམས་ཅད་བསྟན་འགྲོ་སྤྱི་ལ་འཕྲལ་ཡུན་དུ་ཕན་པའི་ཐབས་ཁོ་ན་མཛད་པ་ལས་
བསྟན་འགྲོ་སྤྱིའི་བསམ་མནོའི་སྒྲ་དྲི་མེད་པར་རང་ཕྱོགས་ཀྱི་སྡེ་དགོན་སྦྱིན་བདག་རྣམས་དར་ཞིང་རྒྱས་པའི་ཐབས་ཚུལ་ལ་བད་རྩལ་འགྲན་པའི་ངང་ཚུལ་རྒྱང་རིང་དུ་མདོར་བར་མཛད་པས། འདི་
ནི་བྱང་སེམས་ཀྱི་བསླབ་པ་ཡོངས་སུ་དག་པའི་རང་རྟགས་མ་འཁྲུལ་བར་གསུངས་སོ། །རྡོ་རྗེ་ཐེག་པ་ལ་ཡང་དངོས་གྲུབ་ཀྱི་རྩ་བ་དམ་ཚིག་དང་སྡོམ་པ་ཡིན་པར་དགོངས་ཏེ། ཐ་ན་གསོ་སྦྱོང་གི་
མདོ་ལན་ཅིག་བསན་པ་ཙམ་ལའང་དམ་སེལ་ཕྲ་མོ་ཙམ་འཇུག་མ་མྱོང་བ་སོགས་རྩ་བ་དང་ཡན་ལག་གི་དམ་སྡོམ་ཐམས་ཅད་སྤྱན་གྱི་འབྲས་བུ་ལྟར་བསྲུང་བར་མཛད། དམ་ཚིག་མི་ཉམས་པའི་
ཐབས་སུ་རྗེ་རྒྱལ་བ་གཉིས་པའི་མཐུན་མོང་མ་ཡིན་པའི་ཟབ་ཆོས། ལུགས་གཞན་གྱི་གསེར་ཆོས་སུ་གྲགས་པ་རྣམས་ཀྱིས་ཀྱང་སྒྲུན་དུ་མེད་པ་ཐུན་དྲུག་གི་རྣལ་འབྱོར་དུ་གྲགས་པ་དེ་ཉིད་ཉིན་གུང་
དངོས་གཞི་རྒྱས་པ་དང། དེ་ཐོག་རྩ་ལྟུང་སྦོམ་པོ་མ་རྒྱུང་མཐུན་མོང་མ་ཡིན་པའི་དམ་ཚིག་རྣམས་ལ་སྡོམ་ཚིག་གི་སྒོ་ནས་བསྔོ་བགྲང་དང། སྔ་དྲོ་ཐུན་དྲུག་དངོས་གཞི་འབྲིང་པ་དང་དེ་ཐོག་སོ་

[166A]༄༅། །ཐར་བྱང་སེམས་གཉིས་དང། སྔགས་ཀྱི་ཡོ་ག་ནས་བཤད་པ། བླ་མེད་སྤྱི་ནས་བཤད་པ། དུས་འཁོར་ནས་བཤད་པ་སོགས་རྩ་བ་དང་ཡན་ལག་གི་དམ་ཚིག་ཐམས་ཅད་ལ་
སྡོམ་ཚིག་གི་སྒོ་ནས་བསྔོ་བགྲང་རྒྱས་པ་དང། དགོང་མོ་དང་མཚན་གྱི་གསུམ་ལ་ཐུན་དྲུག་བསྡུས་པ་རེ་བཅས་ཆག་མེད་མཛད་ཅིང། གདུལ་བྱར་གྱུར་པ་རྣམས་ལ་ཡང་དབང་ཐོབ་པའི་
རྗེས་སུ་ལམ་རིམ་གཉིས་ལ་ཉམས་ལེན་ཆེར་མ་བྱུང་ཡང་དམ་སྡོམ་ཚུལ་བཞིན་དུ་བསྲུང་ན་མ་མཐའ་སྐྱེ་བ་བཅུ་དྲུག་ཚུན་ལ་མཆོག་ཐོབ་པ་དང། དམ་ཚིག་དང་སྡོམ་པ་རེས་སུ་བོར་ནས་
ལམ་རིམ་གཉིས་ཉམས་སུ་ལེན་པ་སྐད་བྱས་ཀྱང་འགྲོ་ས་རྡོ་རྗེ་དམྱལ་བ་ལས་གཞན་མེད། རྒྱུ་མཚན་དེའི་ཕྱིར་དབང་ཐོབ་པའི་རྗེས་སུ་ལམ་རིམ་གཉིས་སྒོམ་པ་ལས་ཀྱང་དམ་སྡོམ་ཚུལ་
བཞིན་དུ་སྲུང་བ་གལ་ཆེ་ཞེས་སོགས་ནན་ཏན་དུ་འདོམས་པར་མཛད། དམ་ཚིག་གསོ་ཕྱིར་ཡི་དམ་ཆོས་སྲུང་གི་གཏོར་འབུལ། ཡིག་བརྒྱ་ཉེར་གཅིག་ཟ་བྱེད་མཁའ་འགྲོའི་སྦྱིན་སྲེག་
རྣམས་ཉིན་ལྟར་དང། གཞན་ཡང་གཟའ་སྲུང་བསྟེན་པའི་དམ་ཚིག་མཐའ་དག་ཉམས་མེད། ཁྱད་པར་ཡར་ངོའི་ཚེས་བཅུ་ལ་བདེ་མཆོག་དྲིལ་བུ་ལྷ་ལྔའི་བདག་འཇུག་དང། མར་

[166B] བཀའ་ལས་ཀྱང། རྗེ་བཙུན་མའི་དཀྱིལ་འཁོར་སྒྲུབ་མཆོད་འདིས་སྔགས་སྡོམ་
ཉམས་པ་གསོ་ནུས་ཞེས་ཡོངས་གྲགས་སུ་བྱས་ན་ཅུང་མི་འགྲིག་པ་འདུག་རུང། དོན་དུ་རང་གི་སེམས་མ་ཡེངས་ན་སྔགས་སྡོམ་གསོ་ནུས་མིན་ལ་ཐེ་ཚོམ་བྱེད་མི་དགོས་པ་འདུག་ཅེས་ཀྱང་ཕེབས་
སོ། །དེ་ལྟར་སྡོམ་པ་གསུམ་གྱི་བཅས་མཚམས་རྣམ་པར་དག་པ་འདི་ནི་གསུང་རབ་ཀྱི་གནད་མཁྱེན་པའི་མཁས་པ་རྣམས་དགྱེས་པ་སྐྱེད་པའི་རྣམ་ཐར་རྨད་དུ་བྱུང་བ་ཡིན་པས་ཐར་པ་དོན་དུ་གཉེར་
བ་རྣམས་ཀྱིས་སྙིང་ཐག་པ་ནས་འདིའི་རྗེས་སུ་བསླབ་པར་བྱའོ། །གཉིས་པ་ཏིང་ངེ་འཛིན་གྱི་བསླབ་པའི་དབང་དུ་བྱས་པའི་རྟོགས་པའི་ཡོན་ཏན་བརྙེས་ཚུལ་ནི། མཐུན་མོང་བ་སེམས་གནས་དགུའི་
སྒོ་ནས་ལུས་སེམས་དགེ་བའི་བྱ་བ་ལ་ཅི་འདོད་དུ་བཀོལ་རུང་བའི་ཞི་གནས་བརྙེས་པ་ནི། རྒྱུན་དུ་གཞུང་དོན་གྱི་དཔྱད་པར་ཐུགས་འབྱམས་པའི་ཚེ་དང། ཐུགས་དམ་མཛད་པའི་ཚེ་རྣམས་སུ་སྐུ་གམ་དུ་
འགྲོ་འདུག་བྱས་པ། གཏམ་སྨྲ་བ། དངོས་པོ་ཕར་ཚུར་ཁྱེར་བ་སོགས་གཏན་ནས་མི་མཁྱེན་པར་མ་ཟད། སྙན་ཞུ་མ་བྱས་མཐུ་མེད་ཀྱང་ལན་གཉིས་གསུམ་པར་སྐད་ཆེན་པོས་ཞུ་དགོས་པ་ལ། ང་

[167A]༄༅། །འཇིག་རྟེན་གྱི་བྱ་བར་བློ་རྨོངས་པ་དང་རྣ་བ་མ་གསང་བས་ཡིན་འདུག་གསུང་པར། ཐོབ་རྒྱལ་བླ་མ་རིན་པོ་ཆེ་ནས་དེ་འདྲ་ལྟ་ག་ལ་ཡིན་ཐུགས་དམ་ཁོ་ནར་ཐུགས་རྩེ་གཅིག་ཏུ་གཞོལ་
བས་ཡིན་འདུག་ཞུས་པར། དེ་འདྲ་ཡང་ཡིན་འདུག་ཅེས་ཕེབས། མཐུན་མོང་མ་ཡིན་པ་བསྐྱེད་པའི་རིམ་པའི་ཏིང་ངེ་འཛིན་མངའ་བ་ཡང་བཀའ་ལས། འཇིགས་བྱེད་སྤྱོད་ལམ་གྱི་ལྷར་
ལྡང་བའི་ཚེ་གྲྀ་གུག་དང་ཐོད་པ་འཛིན་པ་ཞེས་གསུངས་འདུག་ཀྱང། ཕྱག་མཚན་མ་སྤངས་ན་བྱ་བ་བྱེད་པའི་ཚེ་མི་བདེ་བ་ཆེན་པོ་དང་དེའི་རྐྱེན་གྱིས་ལྷའི་ང་རྒྱལ་དང་གསལ་སྣང་ཡང་འཐོར་འགྲོ་
བ་ཞིག་ཡོང་གི་འདུག་པས་ཕྱག་མཚན་མེད་པའི་རྣམ་པ་བྱེད་ཀྱི་ཡོད་ཅེས་ཕེབས། དེས་ན་ཐུན་མཚམས་སུ་ཡང་ལྷའི་ང་རྒྱལ་གསལ་སྣང་དང་མི་འབྲལ་ན་མཉམ་གཞག་གི་སྐབས་ཐ་
མལ་གྱི་སྣང་ཞེན་འགོག་ནུས་པའི་བསྐྱེད་རིམ་བརྟན་པོ་བརྙེས་པ་གདོན་མི་ཟའོ། །གསུམ་པ་ཤེས་རབ་ཀྱི་བསླབ་པའི་དབང་དུ་བྱས་པའི་རྟོགས་པའི་ཡོན་ཏན་བརྙེས་ཚུལ་ནི། མཐུན་མོང་
བ་ཞི་ལྷག་ཟུང་འབྲེལ་གྱི་ཏིང་ངེ་འཛིན་བརྙེས་པ་ནི། ཇི་ལྟ་ཇི་སྙེད་སེམས་ཅན་གྱི་དོན་བྱེད་ཚུལ་མཁྱེན་པའི་ཤེས་རབ་སྤྱི་དང། ཁྱད་པར་གནས་ལུགས་སྟོང་པ་ཉིད་ཀྱི་དོན། དམ་པ་

[167B] ལྟ་བ་སྟོན་པའི་གཞུང་མཐའ་ཡས་པ་དང། ཁྱད་པར་ལྷག་མཐོང་ཆེན་མོའི་ས་བཅད་ཟུར་དུ་བཀོལ་བ་ལ་སོགས་
པའི་སྒོ་ནས་དཔྱད་པ་མཐར་ཕྱིན་མཛད་པས་ཟབ་མོའི་ལྟ་བ་ཇི་བཞིན་ཐུགས་སུ་ཆུད་ཅིང། གཞན་ལ་ལྟ་བའི་སྐོར་གསུངས་པས་ཀྱང་ཐུགས་སྲས་ཆེན་པོ་རྣམས་ལ་ངེས་ཤེས་འདྲོང་བ་ལྟ་ཅི་
སྨོས། ཁྱིམ་པའི་རྟེན་ཅན་ཐོབ་རྒྱལ་བླ་མ་རིན་པོ་ཆེའི་གཅན་པོ་ཞིག་ལ་གསུངས་པས་འཇིགས་སྐྲག་ཤིན་ཏུ་ཆེ་བ་སྐྱེས་ཏེ་དེ་ནུབ་གཉིད་ཀྱང་མ་ཁུགས། དེའི་སང་སོགས་ཀྱང་སྡུག་བསྔལ་
ཇི་ཙམ་མྱོང་དགོས་རུང་ང་ཡོད་པ་རང་ལེགས་ཞེས་ཟེར་བ་དང། བསམ་གྲུབ་དར་རྒྱས་ཟེར་བ་ཞིག་ལ་དགའ་སྤྲོ་དཔག་ཏུ་མེད་པ་སྐྱེས་ཏེ་སྟོང་ཉིད་ལས་ངོ་མཚར་བ་ཅི་ཡོད། གྲོང་ཁྱིམ་ལ་སོགས་པའི་
གནས་དན་བདེན་པར་གྲུབ་ན་རང་ཅག་ཁྱིམ་པ་སྐྱུག་བྲོ་པོ་འདི་ཚོར་བྱ་ཐབས་མེད་རུང་བདེན་བར་མེད་པ་འདིའི་ཐུགས་རྗེས་རང་ཅག་
རྣམས་ཀྱིས་ཀྱང་སངས་རྒྱས་ཀྱི་གོ་འཕང་འཐོབ་རྒྱུ་སོགས་བྱུང་བ་ཡིན་འདུག་ཟེར་བར། བཀའ་ལས། གཉིས་ཀ་ལ་གོ་བ་དགའ་རབ་རྙེད་པ་དང། སྔ་མ་ལ་སྐྱེ་བ་གོང་མ་ནས་སྟོང་ཉིད་ལ་བག་

[168A]༄༅། །ཆགས་མེད་པའི་རྟགས་ཡིན་ཞེས་ཕེབས། གཞན་ཡང་སྐབས་ཤིག་དད་ལྡན་བཅུ་ཁ་བགྲངས་ཙམ་ཞིག་ལ་བདེ་ལམ་གྱི་ལྷག་མཐོང་གསུངས་རྗེས། ད་ཁྱེད་རྣམས་
ཀྱི་ཐུགས་ལ་ཇི་འདྲ་འཆར་གྱི་ཡོད་དམ། བདག་རང་ནི་ང་ །མཐུན་མོང་མ་ཡིན་པ་རྫོགས་པའི་
རིམ་པའི་ཏིང་ངེ་འཛིན་བརྙེས་པ་ཡང། མཁས་གྲུབ་ངག་དབང་རྡོ་རྗེའི་ཞབས་དྲུང་ནས་འཇིགས་བྱེད་ཀྱི་རིམ་པ་གཉིས་པའི་ཉམས་ཁྲིད་ལན་ཅིག་བསན་པ་ཙམ་གྱིས་ཐམས་ཅད་ཐུགས་སུ་ཆུད་
པ་བྱུང། དེ་རྗེས་ཕུན་ཚོགས་གླིང་གི་སློབ་དཔོན་རྩེ་སྐོར་ཀ་དགུ་མ་ཞེས་པ་རྫོགས་རིམ་གྱི་མངའ་བདག་ཏུ་གྲགས་པ་ཞིག་ཡོད་པ་དང་མཇལ་བ་ནས་སྔར་ཆོས་ཇི་འདྲ་ཐོབ་གསུང་བར། འཇིགས་
བྱེད་བསྐྱེད་རྫོགས་སོགས་ཐོབ་ཚུལ་ཞུས་པས། འོ་ན། སྤྲུལ་པའི་འཁོར་ལོར་འདོད་ལྷ་ཡབ་ཡུམ་ལ། ཞེས་སོགས་ཚིགས་བཅད་འདིའི་དོན་ཇི་འདྲ་ཡིན་ཕེབས་པར། ཚང་མ་ཞིབ་རྒྱས་ཞུས་
པས། འོ་ཐོབ་ངེས་སུ་འདུག་སུ་ལས་ཞུས་གསུང་པར། བདག་རང་གི་དགོན་པར་སྐུ་མཚམས་པ་བགྲེས་པོ་ཞིག་ཡོད་པ་ནས་བསན་ཚུལ་ཞུས་པས། བགྲེས་པོ་དེ་འདྲ་ལ་ག་མན་ངག་

[168B] བཀའ་ལས་ཀྱང། ང་ལ་
རྫོགས་རིམ་གྱི་སྐོར་འདི་གཞན་ལས་སྐབས་སུ་བབས་པ་ཞིག་བྱུང་ཞེས་དང། སྔར་ཡིན་ན་རླུང་བུམ་ཅན་གཅིག་གི་རིང་ཨོཾ་གསུམ་མ་ཉེར་གཅིག་རེ་ཡིད་བཟླས་བྱེད་པ་ལ་བདེ་དོགས་མེད་ཀྱང་
ང་ན་སོ་རྒས་གཤིས་བདུན་ཙམ་ལ་ཆ་འཇོག་བྱེད་དགོས་པ་འདུག་ཅེས་ཕེབས། དེས་ན་ལྗགས་བཟླས་ཀྱི་ཚེ་ཐོན་གང་ཐུབ་མཛད་སྲོལ་གཏན་ནས་མེད་པས་བུམ་ཅན་རབ་ཀྱི་ཚད་དུ་འཁྱོལ་མིན་ལ་
ཐེ་ཚོམ་མེད་པ་བཅས་རྫོགས་པའི་རིམ་པར་ཡང་མངའ་བརྙེས་པ་ཡིན་ནོ། །དེ་ལྟར་མཐུན་མོང་དང་མཐུན་མོང་མ་ཡིན་པའི་ཞི་ལྷག་གི་ཏིང་ངེ་འཛིན་ཁྱད་པར་ཅན་བརྙེས་པ་རྗེ་རང་ཉིད་ཀྱི་གསུང་
ཚད་མ་དེ་དག་ལས་ངེས་པ་རྙེད་ནུས་ལ། དེའི་ཕྱིར་ཡི་དམ་ལྷའི་ཞལ་གཟིགས་དང་རྫུ་འཕྲུལ་སྟོན་པ་སོགས་སྡོམ་སྟོབས་ཀྱིས་ཐོབ་པའི་ཡོན་ཏན་དཔག་མེད་ལ་མངའ་བརྙེས་པ་གདོན་མི་
ཟ་ཡང། བཀའ་གདམས་གོང་མའི་རྣམ་ཐར་ལྟར་ཉམས་རྟོགས་གང་ཡང་མ་སྐྱེས་པའི་ཚུལ་ཁོ་ན་མཛད་སྟབས་འདིར་ཡང་རང་དང་སྐལ་མཉམ་འགའི་མངོན་གྱུར་དེ་དག་ལས་འགོད་ནུས་

[169A]༄༅། །དབེན། འོན་ཀྱང་གོང་དུ་བཤད་པ་ལྟར་རང་གཞན་གྱི་བླང་དོར་བྱེད་ལུགས་ཀྱི་སྙན་སྒྲོན་ཞུས་པ་ལ་ཞར་བྱུང་ལྟ་བུར་ཐག་ཆོད་པའི་བཀའ་ཕེབས་རིགས་ལ་འཕོ་འཕྱུག་
གཏན་ནས་འོང་སྲོལ་མེད་པར་བརྟེན་རྒྱུས་ལྡན་ཚང་མ་མངོན་ཤེས་ཐོགས་མེད་མངའ་བའི་ངེས་ཤེས་བྱེད་པར་མ་ཟད། བཀའ་རྩོམ་གྱི་མཇུག་གི་སྨྲ་ཚིག་ལའང་གཞུང་དེ་ལ་འཕྲིན་ལས་
དང་ལོག་རྟོག་ཇི་ཡོད་སོགས་གསལ་བར་ལུང་བསྟན་པ་མང་སྟེ། འབྱུང་བཞི་གཏོར་མའི་མཇུག་གི་ཚིགས་བཅད་དུ། འོན་ཏེ་ས་ལེ་སྦྲམ་དང་གསེག་མའི་ཕྱེ། །རིན་ཐང་མཉམ་པོར་འདེགས་
པ་དེང་གི་དུས། །དཔྱད་གསུམ་ཡོངས་དག་ལེགས་བཤད་སྨྲ་བ་ཡང། །ཙུ་ཏའི་ཡུལ་དུ་རྐང་གཉིས་སྒྲུབ་པ་འདྲ། །ཞེས་གསུངས་པ་ལྟར། པཎ་ཆེན་ཆོས་ཀྱི་རྒྱལ་མཚན་གྱིས་མཛད་པའི་
འབྱུང་བཞི་གཏོར་མའི་འབུལ་སྔགས་དང་པོ་གཉིས་སྔགས་ཀློག་སོགས་དང་མ་མཐུན་པར་བརྟེན། ཕྱིས་ཀྱི་མཁས་པ་འགའ་ཞིག་གིས་ཐུགས་ནོར་དུ་ངོས་འཛིན་མཛད་པར། རྗེ་འདིས་
ཆུ་དབར་ནམ་མཁའ་རྒྱལ་མཚན་སོགས་སྔོན་གྱི་ཡིག་རྙིང་སོར་བཞག་མཛད་པ་ཡིན་ཚུལ་གྱིས་པཎ་ཆེན་རིན་པོ་ཆེའི་གསུང་མ་ནོར་བར་བསྒྲུབས་པ་ལ། བརྒྱབས་པའི་ཁ་ལ་མ་ཕོག་

[169B] གཞན་ལ་ཞལ་གདམས་བསླབ་བྱ་གནང་བར་ཡང་གང་ཟག་དེ་རང་གི་ཚེ་
མཇུག་གི་སྐྱིད་སྡུག་སོགས་ཇི་བཞིན་གསལ་བ་མང་དུ་བྱུང་ཡང་འདིར་ཡི་གེས་འཇིགས་ནས་མ་སྤྲོས་སོ། །གསུམ་པ་བརྙེས་ནས་བསྟན་པ་ལ་བྱ་བ་མཛད་ཚུལ་ལ་གསུམ་ལས། དང་པོ་
འཆད་པའི་སྒོ་ནས་བསྟན་འགྲོའི་དོན་མཛད་ཚུལ་ནི། རྗེ་བཙུན་བླ་མ་འདི་ཉིད་ཀྱིས་གསུང་ཆོས་གང་གནང་ཡང། ཐོག་མར་སློབ་མས་མཎྜལ་འབུལ་བ་དང་མཉམ་དུ་ངོ་བོ་སྐབས་གང་
ཡིན་གྱི་རྩ་བའི་བླ་མ་ཡིན་པ་ལ་རྣམ་པ་རྗེ་ཙོང་ཁ་པ་ཆེན་པོའི་ཚུལ་ཅན་གཙོ་བོར་བཞུགས་པའི་ཚོགས་ཞིང་སྐད་ཅིག་གིས་དམིགས་པ་ལ་ཕྱག་གི་མཎྜལ་ཕུལ་ཏེ་བཤད་པའི་ཆོས་ཀྱིས་སློབ་མ་ལ་ཕན་
ཐོགས་པའི་གསོལ་འདེབས་དང། དེ་རྣམས་འོད་དུ་ཞུ་ནས་རང་ལ་ཐིམས་པས་རང་ཉིད་རྗེ་ཙོང་ཁ་པ་ཆེན་པོ་སྐུ་ཚད་ཤིན་ཏུ་མཐོ་བའི་རྣམ་པར་ལམ་གྱིས་གྱུར་པ་སོགས་མཐུན་མོང་དང་མཐུན་མོང་མ་
ཡིན་པའི་སྤྱན་དམིགས་མཛད། འཆད་པ་དངོས་གཞིའི་སྐབས་འཇིག་རྟེན་ཆོས་བརྒྱད་སོགས་ཀུན་སློང་ངན་པས་མ་སྤགས་པར་བྱམས་སྙིང་རྗེ་བྱང་ཆུབ་ཀྱི་སེམས་འབའ་ཞིག་གིས་ཀུན་ནས་བསླངས་ཏེ་

[170A]༄༅། །འཆད་ཅིང། འཆད་ཚུལ་ཡང་སྐབས་གང་ཡིན་གྱིས་གཞུང་གཉིས་ཀ་བློ་འཛིན་མ་བྱས་ན་རྩ་བ་མེད་པ་ལ་འཁྲིད་ཀྱིས་ཅི་འོང་གསུངས་ནས་གནང་སྲོལ་མེད་ཅིང་
རྩ་བ་ཡོད་པ་རྣམས་ལ་ཡང་དང་པོར་དག་གསལ་སྙན་གསུམ་གྱི་སྒོ་ནས་ས་བཅད་ཁོ་ནའམ། བདེ་ལམ་སོགས་ལས་གཞུང་ཆ་ཚང་འཛིན་ཆོས་ལན་གསུམ་སྩལ་རྗེས། ཉན་པ་པོ་རྣམས་
མགྲིན་གཅིག་གིས་རྒྱུགས་འབུལ་དང། དེ་རྗེས་ཀུན་སློང་གསལ་འདེབས་སྔོན་དུ་འགྲོ་བས་རྩ་བ་བསམ་བྱ་དང་བཅས་པ་ནས་འབྲུ་གཅིག་ལའང་ཆད་ལུས་དང་གོ་ལྡོག་མེད་པར་སྐབས་སུ་
གང་བབས་རེ་གསུངས་པ་ལ་འཁྲིལ་ཏེ། གསུང་རབ་དལ་གྱིས་འཆད་པའི་སྨྲ་མཁས་དང། ཞེས་གསུངས་པ་ལྟར། གསུང་དལ་ཞིང་གོ་བདེ་བ་འབའ་ཞིག་གི་སྒོ་ནས་སྩོལ་བར་མཛད། དེ་ཡང་
གོང་དུ་བཤད་པ་ལྟར་རབ་ཆོས་ཐུན་རེ་སྩལ་བ་ལ་མྱོང་བ་སྣེ་ཟིན་མ་སྐྱེས་ཀྱི་བར་དུ་སྒོམ་དུ་འཇུག་པའི་མྱོང་འཁྲིད་དང། མ་ཐ་ཉམས་ལེན་མ་བྱས་ན་ཐོབ་གྲངས་མང་ལ་སྒོམ་གྲངས་ཉུང་བ་ཆོས་
དྲེད་ཀྱིས་འཁྱེར་བའི་རྒྱུ་ཡིན་པས་ཉིན་རེར་གང་ཐོབ་ལ་ཐུན་བཞི་ཆག་མེད་བྱེད་དགོས་ཚུལ་དང་བཅས་སྩོལ་བའི་ཉམས་ཁྲིད་གང་རུང་ལས། ཐོད་བརྒལ་གྱི་བཤད་པ་རེ་ལ་འཁྲིད་ཀྱི་

[170B] དེ་ལྟའི་འཆད་ཚུལ་དེས་ས་གཞུང་ར་སྤྲད་པ་ཙམ་གྱིས་ཀྱང་གོ་བ་ཆེན་པོ་སྐྱེས་ཏེ་གཞན་དུ་འཁྲིད་ལན་མང་ཞུས་པ་ལས། འདིར་ས་གཞུང་ར་སྤྲོད་གནང་
བ་འདི་གཅིག་པུ་བློ་བསྐྱེད་ཆེ་བ་བྱུང། འདི་འདྲ་མཛད་མཁན་གང་དུའང་མི་འདུག་གསུང་པའི་དགེ་བཤེས་ཀྱང་མང་བར་བྱུང་ཞིང། ལུགས་གཉིས་ལ་མཁྱེན་པ་རྨད་དུ་བྱུང་བ་ལ་མོ་ཕྱག་མཛོད་སྡེ་
པ་དར་རྒྱས་ནས་ཀྱང། དབུས་གཙང་གི་བླ་མ་གཞན་དང་གཞན་ལ་ཆོས་ཉན་པ་ན་ཐལ་མོ་དངུལ་ཆུར་སྦྱོར་དགོས་པ་འདུག་དེའི་རྒྱུ་མཚན་ཡང་ཁོང་ཚོས་བཤད་པ་རེ་གནང་བ་ན་ཨེ་དེ་འདྲ་ལྟ་ཅུང་
མིན། དངུལ་ཆུར་འདི་ལ་བཀའ་བཤད་འདི་ལྟར་གནང་གི་ཡོད་སྙམ་པ་འཆར་འདུག་ཅེས་གསུངས། འཇིགས་བྱེད་ལྟ་བུའི་བསྐྱེད་རིམ་སྩོལ་བའི་ཚེ་ཡང་དང་པོར་ཐིག་རྩ་ཤིན་ཏུ་བྱང་བར་བྱས་
པ་ལ་ཐིག་འཁྲིད་ལེགས་པར་སྩལ་ནས་གཞལ་ཡས་ཁང་གི་སྐོར་ཐིག་གི་སྒོ་ནས་ར་འཕྲོད་པར་མཛད། དངོས་གཞིའི་སྐབས་ས་གཞུང་ཞིབ་པར་ར་སྤྲད་པའི་སྟེང་དུ་རྒྱུད་དང་རྒྱ་གཞུང་གི་ལུང་
དཔེ་དང་གཏན་ཚིགས། བླ་མའི་མན་ངག་རྣམས་སྐབས་སུ་གང་བབས་དང་བཅས་གསུངས་པས། བློ་ལྡན་རྣམས་ལྟ་ཅི་སྨོས་བླུན་པོ་རྣམས་ཀྱང་ངེས་ཤེས་ལྷག་པར་འདྲོངས་ཏེ་གང་གསུངས་

[171A]༄༅། །ལ་ཡིད་ལྷན་གྱིས་འགྲོ་བ་ཞིག་ཡོད། སོ་ཐར་གྱི་སྡོམ་པ་སྩོལ་བའི་ཚེ་ཡང་ལས་གྲལ་བ་རང་རང་གིས་གསུང་འོས་གང་ཡིན་ཞལ་ནས་ཐོགས་མེད་དུ་ཐོན་ངེས་ཀྱི་
བཀའ་བཀོད་སྔོན་ཚུད་ནས་མཛད་ཐོག་ལས་ལ་འདུས་འཕྲལ་ཡན་ལག་བདུན་པའི་མཆོད་པ་དང་བཤགས་པའི་བར་དུ་དགེ་སློང་གི་ཕྱིར་བཅོས་གསུམ་ཚིག་བསྒྱུར་དང་བཅས་པ་དང་
མཎྜལ། ཡོན་ཏན་གཞི་གྱུར་མ། སེམས་བསྐྱེད་བཅས་ལེགས་པར་མཛད། སྔ་ཕྱི་གང་གི་ཚེ་ཡང་བསྒྲུབ་བྱ་གསུམ་ལས་མི་མང་བ་ལ་བློ་ཁུགས་ངེས་ཀྱི་གསུང་བཤད་དང་བཅས་
ཏེ་ཆོ་གའི་རིམ་པ་ཐམས་ཅད་ཀར་མ་ཤ་ཏམ་གྱི་སྡོམ་ཚིག་ལ་འཁྲིལ་ནས་སྐྱོན་ཕྲ་མོ་ཙམ་ཡང་མ་ཤོར་བར་སྡོམ་པ་རྣམ་པར་དག་པ་ཐོབ་ངེས་སུ་སྩལ་རྗེས། རྩ་བ་བཞི་ནས་རུང་ཆུ་འདེབས་པ་
ཚུན་ཆད་ཉམས་མེད་དགོས་པའི་རྒྱུ་མཚན་དང་བཅས་དགེ་སློང་ཡིན་ན་བསླབ་བྱ་ཉེར་མཁོ་མ་དང། དགེ་ཚུལ་ཕ་མ་ཡིན་ན་རྗེ་རང་ཉིད་ཀྱིས་མཛད་པའི་སྡོམ་ཚིག་ལྟ་བུ་འཕྲལ་དུ་
བློ་འཛིན་བྱེད་དུ་འཇུག་པ་སོགས་ཀྱི་སྒོ་ནས་བསླབ་བྱའི་ཉམས་ལེན་ལ་སྦྱོར་བར་མཛད་པས། རྗེ་ཉིད་དགུང་ལོ་བཞི་བཅུར་ཕེབས་ཉེའི་སྐབས་སུ་དངུལ་ཆུའི་བླ་མ་རིན་པོ་ཆེར་སྡོམ་

[171B] འོན་ཀྱང་ལོ་ལོ་བཞིན་ཞུ་མི་ཇེ་མང་དུ་གྱུར་པར་བསླབ་བྱར་སྦྱོར་ལུགས་སྔར་བཞིན་མཛད་པས། བཞད་ཁུལ་ལྟ་ཅི་
ཕྱོགས་མང་པོར་ཡང་ཆང་དང་ཕྱི་དྲོའི་ཁ་ཟས་སོགས་ལ་སྤྱོད་པ་ག་ལ་སྲིད། ཕུད་མཆོད་ཡོན་སྦྱོང་དང། ཆབ་ལེན་ལྷམ་འབུད། རུང་ཆུ་འདེབས་པ་ཚུན་ཆད་ལ་རྟག་ཏུ་བརྩོན་པར་མཛད་པའི་ངུར་སྨྲིག་
འཛིན་པ་ཤིན་ཏུ་མང་བར་མཆིས་ཤིང། སྐུ་ཁམས་ཉོག་ཚུལ་བཞེས་སྐབས་དང་སྐུ་ན་སྨིན་པའི་ཚེ་ཡང། འདི་བསྟན་པའི་བྱ་བ་གལ་ཆེ་ཤོས་ཡིན་གསུངས་ནས་འགྱངས་མྱུར་ཕྲན་བུ་ལས་ཞལ་
གྱིས་མི་བཞེས་པ་གཏན་ནས་མི་མཛད་དོ། །དེ་མཚུངས་སེམས་བསྐྱེད་ཆོག་རྒྱས་པ་སྟ་གོན་དང་བཅས་པ་དང་དབང་དུས་སོགས་སུ་བྱང་སེམས་དང་སྔགས་ཀྱི་སྡོམ་པ་སྩོལ་བའི་ཚེ་ཡང་
གདུལ་བྱ་རྣམས་ཀྱི་ཡིད་རང་དབང་མེད་པར་འཁུལ་ཞིང་ངེས་པ་རྣམ་དག་འདྲེན་པའི་གསུང་བཤད་ཤིན་ཏུ་རྒྱས་པ་དང་བཅས་སོ་སོའི་སྡོམ་པ་སྔར་མ་ཐོབ་པ་ལ་གསར་དུ་ཐོབ་པ་དང། ཐོབ་ཀྱང་
ཉམས་རིགས་ལ་ཉམས་པ་སོར་ཆུད་པ་དང། ཐོབ་ལ་མ་ཉམས་པར་གོང་འཕེལ་གྱི་ཚུལ་དུ་ཐོབ་ངེས་སྩལ་རྗེས་སོ་སོའི་བསླབ་བྱ་ཕྲ་རགས་རྣམས་མིག་ཕུག་ལུང་བརྒྱུས་ཀྱི་ཚུལ་དུ་གསུང་ཏེ་མཉཾས་

[172A]༄༅། །པར་སྲུང་བ་གལ་ཆེ་ཚུལ། གལ་ཏེ་ཉམས་ན་ཉེས་ལྟུང་དང་ཞག་ཏུ་མི་འགྲོགས་པར་ཕྱིར་བཅོས་པའི་ཐབས་ལ་འབད་དགོས་ཚུལ། དམ་ཚིག་མི་ཉམས་པའི་ཕྱིར་ཐུན་དྲུག་གི་རྣལ་འབྱོར་
རྡོར་སེམས་བསྒོམ་བཟླས། རྡོ་རྗེ་མཁའ་འགྲོའི་སྦྱིན་སྲེག་སོགས་ལ་ཉིན་ལྟར་བརྩོན་པ་གལ་ཆེ་ཚུལ་དང། བླ་མས་བསླབ་བྱ་རྣམས་མ་བཤད་ན་ཁྱེད་རྣམས་སྨྱོན་པའི་ལག་ཏུ་རལ་གྲི་གཏང་
ནས་གཏོང་བ་ལྟར་དོན་མ་ཡིན་པ་ཆེན་པོ་ལ་སྦྱོར་བ་ཡིན་པས་བླ་མས་ཉེས་པ་ཡིན། བཤད་ཀྱང་ཉམས་སུ་མ་བླངས་ན་མིག་ཅན་གཡང་ལ་མཆོང་པ་ལྟར་རང་གིས་རང་ཕུང་བར་བྱས་པ་
ཡིན་པས་ཁྱེད་རང་རྣམས་ཀྱིས་ཉེས་པ་ཡིན་ཞེས་ནན་ཏན་ཤིན་ཏུ་ཆེ་བར་མཛད་པས་ཕྱོགས་འདིའི་སྐྱ་སེར་ཕོ་མོ་མང་པོ་ཉམས་ལེན་དེ་དག་ལ་བརྩོན་པ་འདི་བྱུང་བ་ལགས། བཀླག་
ལུང་སྩོལ་བའི་ཚེ་ཡང་བླ་མས་སྒྲ་དག་ལ་གསལ་བ་དང། སློབ་མས་ཀྱང་ཚིག་གི་ཟུར་ཆ་ཙམ་མ་ཉམས་པར་ཐོས་དགོས་པར་མ་ཟད། བླ་སློབ་གཉིས་ཀས་ཚིག་དོན་རྣམས་
འདི་དང་འདིའོ་སྙམ་དུ་དྲན་གང་ཐུབ་བྱས་ན་ཚིག་འཁྲིད་ཐོབ་པའི་གོ་ཆོད་པར་ཡོངས་འཛིན་རྡོ་རྗེ་འཆང་གི་ཞལ་ལས་ཐོས་ཚུལ་གྱི་བཀའ་སློབ་དང་བཅས་ཤོག་ལོགས་སོགས་ཀྱི་བར་

[172B] ལྗགས་རྩེ་ནས་ཟར་ཟུར་རེ་ཐོན་པས་ཤོག་གྲངས་མང་པོ་ཡག་ཡུག་ཏུ་སོང་ན་ལྷ་རྒྱལ་བའི་ཕྱག་
ལེན་ནམ་ཡང་མི་མཛད། གཞན་ཡང་རྒྱལ་བའི་གསུང་རབ་དང། དེ་དག་གི་དགོངས་པ་འགྲེལ་བྱེན་རྒྱ་བོད་ཀྱི་བསྟན་བཅོས་རྣམ་དག་ཐམས་ཅད་ཉམས་སུ་བླང་བྱ་ཤ་སྟག་ལས་འདི་མི་དགོས་
པ་མེད། རྣམ་པར་དག་མིན་ཡང་རྗེ་ཡབ་སྲས་ཀྱི་དགོངས་པ་དང་མཐུན་མིན་ཡིན་པས་མཐུན་ཚེ་གྲུབ་མཐའ་སུ་འདྲ་ཞིག་གི་ཕྱོགས་ནས་གསུངས་ཀྱང་ཉམས་སུ་བླང་བྱ་དང། མ་མཐུན་ན་དགེ་
ལུགས་མ་རང་ནས་གསུངས་ཀྱང་འདོར་བྱ་ཡིན། དཔེ་ཆ་པར་མ་ཡིན་པ་ཙམ་གྱིས་ཀྱང་མཐའ་གཅིག་ཏུ་ཡིད་བརྟན་དཀའ་བས་ཚིག་དོན་ཐམས་ཅད་ལ་ལེགས་པར་དཔྱོད་དགོས། དེ་ཡང་རྗོད་བྱེད་
ཀྱི་ཚིག་མ་དག་ན་བརྗོད་བྱའི་དོན་འཁྲུལ་བ་མངོན་སུམ་དུ་གྲུབ་གཤིས་བྲིས་ཞུས་གང་བྱེད་ཀྱང་སུམ་རྟགས་དང། ཟ་མ་ཏོག་སོགས་ནས་ཇི་ལྟར་གསུངས་པ་ལྟར་མ་འཁྲུལ་བ་དགོས་ཤིང་
ཐ་ན་ཚེག་ཐོབ་མིན་དང། རྐྱང་ཤད། ཉིས་ཤད། བཞི་ཤད། ཚེག་ཤད་བཅས་དང། དབུ་ཆུང་ལ་གཅོད་ཚེག་བྱེད་ནའང་འཁྲུལ་མེད་དགོས་ཞེས་ཚིག་དོན་ཐམས་ཅད་ལ་ཕྱོགས་རེ་བ་ཙམ་

[173A]༄༅། །མ་ཡིན་པའི་གདམས་པ་ཕྲ་རག་ས་འདོམས་པར་མཛད། སྐུ་གམ་དུ་སོག་པོ། ཁམས་པ། ཨ་མདོ། མངའ་རིས། དབུས་གཙང། འབྲོག་རིགས་སོགས་ཡུལ་ཐ་
དད་པ་ཇི་འདྲ་ཞིག་བཅར་རུང་དེ་རྣམས་ལ་རང་རང་གི་ཡུལ་གྱི་བླ་མ་དང་རྒྱལ་པོ་སོགས་ཀྱི་ལོ་རྒྱུས་སྙན་ཞིང་འཇེགས་པའི་སྒོ་ནས་གསུངས་པས་དེ་དག་ཀྱང་རང་ཡུལ་གྱི་མི་དང་འཕྲད་པ་ལྟ་
བུས་དགའ་བར་བྱེད་ཅིང། དྲི་བ་གང་ཞུས་ཐམས་ཅད་ལ་སྐུ་ཚེ་ཧྲིལ་པོ་དེ་ཁོ་ན་ལ་ཉམས་བཞེས་མཛད་པ་ལྟ་བུའི་ལན་ཐོགས་མེད་གསུངས་ནས་ཡིད་ཀྱི་རེ་བ་རྫོགས་པར་མཛད་དེ་
སྐབས་ཤིག་ཐོབ་རྒྱལ་བླ་མ་རིན་པོ་ཆེ་དང། ཏྲེ་བོ་སྤྲུལ་པའི་སྐུ་སོགས་དགེ་བའི་བཤེས་གཉེན་ཆེན་པོ་དྲུག་གིས་ཉི་མ་བརྒྱད་ཙམ་ཞིག་ནས་མདོ་སྔགས། རིག་གནས། བླ་རབས་
སོགས་ཀྱི་དཀའ་གནས་ཆེ་ས་གང་ཡིན་ལ་གཅིག་རྗེས་གཅིག་ཟིན་གྱི་བཀའ་འདྲི་དུ་མ་ཞིག་ཞུས་པར། ཐུགས་བསམ་ཕྲ་མོ་ཙམ་བཞེས་མི་དགོས་པར་དེ་མ་ཐག་ལུང་རིགས་གཉིས་ཀ་
རྣམ་དག་གི་སྒོ་ནས་སོ་སོར་བཀའ་ལན་ངེས་ཤེས་ཤིན་ཏུ་འདྲོངས་པ་ཤ་སྟག་སྩལ་བས། ནམ་ཕྱེད་ཟིན་ཉེར་ཁོང་དྲུག་གི་ཞུ་བྱ་སྦད་ཀྱིས་ཟང་ངེ་གཅིག་མིག་གཅིག་ལ་གུར་ཉུར་བྱེད་ཅིང་

[173B] ང་བློ་བཟང་རྒྱལ་བ་གཉིས་པའི་བུ། ཞེས་སོགས་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་དེ་ལྗགས་སྐྱོར་གྱིས་རྗེ་རང་ཉིད་ཀྱི་མཁྱེན་པ་ལ་ཐུགས་ཆེས་པའི་ཚུལ་
མཛད་པས། ཁོང་རྣམས་སངས་རྒྱས་དངོས་ལ་ཞུས་ཀྱང་དེ་བས་ལྷག་པ་ག་ལ་འོང་ཞེས་ཞལ་འཆམས་ཤིང། ཏྲེ་བོ་སྤྲུལ་པའི་སྐུ་རྒྱང་ཙམ་བཞུགས་པར་དེ་ལྟ་བུ་ཁོ་ནས་དུས་འདས་གཤིས་
ངས་མཚན་ཉིད་ལ་སློབ་གཉེར་བྱེད་ཁུལ་ལོ་དྲུག་གི་རིང་བྱས་ཀྱང་འདི་ཡིན་གང་ཡང་མ་བྱུང། དེ་མ་བྱས་པར་ཐོག་མ་ནས་འདིར་བཅར་ན་གང་བྱས་རྣམས་དོན་དང་ལྡན་པ་ཞིག་འོང་ངེས་ཡིན་
འདུག་ཀྱང་དེ་མ་བྱུང། ད་ནི་ཕ་ཡུལ་ལ་ཐོན་པར་གཏུགས་སོང་ཞེས་ཐུགས་འགྱོད་ཆེན་པོ་མཛད། ཡང་ནེའུ་གསིང་པའི་སུམ་དར་ལགས་ནས་ས་སྐྱ་བའི་གདུང་ལ་འཁོན་རིགས་ཟེར་བ་ཉོན་མོངས་
པ་དང་འཁོན་པའི་རྒྱུ་མཚན་གྱིས་ཡིན་ཟེར་འདུག་པ་དེ་ག་ཨེ་ཡིན་ཞུས་སོང་བར། དེ་འདྲ་མི་ནོ། གཡའ་སྤང་སྐྱེས་དང་སྲིན་པོ་སྐྱ་རེངས་ཁྲག་མེད་འཁོན་པའི་བར་དུ་སི་ལི་མར་བུ་བཙས་པ་ལ་
འཁོན་བར་སྐྱེས་ཞེས་བཏགས་པ་དེའི་རིགས་ཡིན་པའི་རྒྱུ་མཚན་གྱིས་འཁོན་རིགས་ཟེར་པ་ཡིན་བཀའ་གནང་བར། དེ་ས་སྐྱ་པ་དེས་ཁུངས་རང་གིས་གསུངས་པ་ཡིན་ཞེས་སུམ་ངར་ལགས་

[174A]༄༅། །ཐེ་ཚོམ་ཆེན་པོ་མཛད་བདུག་པར། དེ་མ་ཐག་འདི་རུ་འདི་ལྟར་གསུངས་ཞེས་སོ་སོར་གསུང་ཚུལ་དང་བཅས་ཏེ་གཞུང་ལེ་ཚན་བཅུ་བཞི་ཐུགས་དྲན་གསོ་དགོས་མེད་
པར་ཐོལ་བྱུང་དུ་འདྲེན་པར་མཛད། ཡང་སྲིབ་ཙམ་ནས་གཞུང་གསུམ་གསུངས་རྗེས། ད་དུང་བསམ་མནོ་བཏང་ན་ཐོན་རྒྱུ་མང་པོ་ཡོད་འགྲོ་ཞེས་ཕེབས་པ་སོགས་བརྗོད་པའི་ཡུལ་ལས་
འདས་སོ། །དེ་ལྟ་བུའི་རྨད་དུ་བྱུང་བའི་རྣམ་པར་ཐར་པས་ཐུགས་ཡིད་དྲངས་ཏེ་ཞབས་པད་བསྟེན་པ་རྣམས་ལ་གང་ལ་གང་འཚམས་པའི་ལེགས་པར་བཤད་པ་སྣ་ཚོགས་ཀྱིས་
སྨིན་གྲོལ་མཛད་པའི་གསུང་ལས་སྐྱེས་པའི་སློབ་མ་ཡང། རྗེ་གྲུ་འཛིན་པ་ཆེན་པོ་བློ་བཟང་ཚེ་རིང་སོགས་བཤད་སྒྲུབ་ཉི་ཟླའི་སྣང་བས་འཇམ་མགོན་བསྟན་པའི་སྙིང་པོ་གསལ་བར་
མཛད་པའི་སྐྱེས་ཆེན་དམ་པ། བླ་མ་རིན་པོ་ཆེ་ངག་དབང་སྙན་གྲགས་སོགས་ཤེས་བྱ་རིག་པའི་གནས་མཐའ་དག་ཐུགས་སུ་ཆུད་ནས་འཆད་རྩོད་རྩོམ་གསུམ་གྱིས་རྒྱལ་བསྟན་གསལ་
བར་མཛད་པའི་མཁས་པ་ཆེན་པོ། རི་སྦུག་སྤྲུལ་པའི་སྐུ་བློ་གསལ་བསྟན་སྐྱོང། བདེ་ཆེན་སྤྲུལ་པའི་སྐུ་བློ་བཟང་ཚུལ་ཁྲིམས། གསང་སྔགས་མཁར་སྤྲུལ་པའི་སྐུ་བློ་བཟང་ཚུལ་ཁྲིམས་

[174B] དཀའ་ཆེན་རིན་པོ་ཆེ་བཀྲ་ཤིས་དགེ་འཕེལ་དང། བླ་མ་དཀའ་ཆེན་རིན་པོ་ཆེ་རྣམ་རྒྱལ་བཟོད་པ་སོགས་
གཞུང་ལུགས་རབ་འབྱམས་ལ་སྦྱངས་པ་མཐར་ཕྱིན་ཏེ་བཤད་སྒྲུབ་ཟུང་འབྲེལ་གྱི་སྒོ་ནས་བསྟན་འགྲོའི་དོན་ལ་གཞོལ་བའི་དགེ་བའི་བཤེས་གཉེན་ཆེན་པོ། རྗེ་བཙུན་རེད་མདའ་བ་ཆེན་
པོའི་གདུང་བླ་མ་དགེ་སློང་ཡེ་ཤེས་ཆོས་འཕེལ། བླ་མ་དབུ་མཛད་ཡེ་ཤེས་རྣམ་རྒྱལ། དགེ་སློང་རིན་པོ་ཆེ་བྱམས་པ་དར་རྒྱས་སོགས་ཡ་མ་རཱ་ཛཱ། ཧྲཱིཥིཊཱ་ཨོཾ་གསུམ་མ་རྣམས་ཀྱི་བྱེ་བསྙེན་སོགས་
ཡི་དམ་གྱི་བསྙེན་སྒྲུབ་མཐར་ཕྱིན་མཛད་པས་ཞི་རྒྱས་དབང་དྲག་གི་ལས་རབ་འབྱམས་སྒྲུབ་པ་ལ་ནུས་པ་ཆེན་པོ་ཐོབ་པའི་རྣལ་འབྱོར་གྱི་དབང་ཕྱུག། རྐྱང་ཆད་དགེ་སློང་རིན་པོ་ཆེ་སོགས་འཚོ་ཆོས་
ངན་ངོན་ལ་བརྟེན་ནས་སྒོ་གསུམ་དགེ་བའི་བྱ་བ་ལ་དྲག་ཏུ་བཀོལ་བས་ཕྱི་མའི་གནས་སྐབས་སུ་མི་འཇིགས་པའི་གདེངས་ཐོབ་པའི་བྱ་བྲལ་བ། རྗེ་འདི་གྲྭ་རྐྱང་གི་དུས་ནས་རིགས་ཀྱི་ཅོད་པཎ་མཆོག་ཏུ་
བསྙེན་བཀུར་བ་ཆེ་ཁང་ཞབས་དྲུང་ཡེ་ཤེས་མཚན་ཅན་བརྒྱུད་པར་བཅས་པ། ངེས་པ་དོན་གྱི་པཎྜི་ཏ་ཆེན་པོ་སྤེལ་ཁང་རྗེ་དྲུང་བློ་བཟང་དགེ་འདུན། ཆོལ་རྒྱལ་དགེ་བའི་དབང་པོ་ངུར་སྨྲིག་དཔལ་

[175A]༄༅། །གྱིས་མཛེས་པ་མགྲོན་གཉེར་སྨན་རི་བ་ཆེན་པོ་སོགས་རིག་གནས་མཐའ་དག་ལ་མཁྱེན་པ་རྨད་དུ་བྱུང་ཞིང་དཀོན་མཆོག་དང་ལས་འབྲས་ཁོ་ན་དབང་དུ་བཞག་སྟེ་
ལུགས་གཉིས་ཀྱི་སྒོ་ནས་བསྟན་འགྲོའི་ཕན་བདེ་སྤེལ་བའི་མི་ཆེན་རབ་བྱུང་གི་སློབ་མ། ཚ་རོང་རྩིས་དཔོན་བསྐལ་བཟང་དགྲ་འདུལ་སོགས་ལས་སྨོན་བཟང་པོའི་སྟོབས་ཀྱིས་རྗེ་འདིའི་
མཚན་ཐོས་པ་ཙམ་གྱིས་དད་གུས་ཚད་མེད་པ་འཁྲུངས་ཏེ་འདི་ཕྱིའི་སྐྱབས་མགོན་ཟླ་མེད་དུ་འཛིན་པའི་མི་ཆེན་ཁྱིམ་པའི་སློབ་མ། དཔོན་ཚང་ཚེ་དབང་རྡོ་རྗེ་དང། ཚོད་དཔོན་རྡོར་ལེགས་
སོགས་ངེས་འབྱུང་སྐྱོ་ཤས་དྲག་པོས་ཕ་གཞིས་ཕ་ཁང་སོགས་བཙན་ཐབས་སུ་སྤངས་ཏེ་སྒྲུབ་པ་ཁོ་ན་ལ་འབད་པས་རིམ་གཉིས་ཀྱི་རྟོགས་པ་ཆེན་པོ་མངོན་དུ་གྱུར་པའི་གོས་དཀར་ལྕང་
ལོའི་འཕྲེང་བ་འཛིན་པའི་སྔགས་འཆང། ནེའུ་གསིང་པའི་ཅོ་ནོར་བུ་སུམ་དར་སོགས་ཁྱིམ་ན་གནས་བཞིན་དུ་མཁྱེན་པ་དང་ལྷག་བསམ་བཟང་པོ་ཟུང་འབྲེལ་གྱིས་ཡུལ་སྤྱིའི་བདེ་སྐྱིད་སྤེལ་
ཞིང་ཕྱག་མཆོད་སོགས་དད་ཁྱད་པར་ལམ་རིམ་བློ་སྦྱོང་རྗེ་བཙུན་རྡོ་རྗེ་རྣལ་འབྱོར་མའི་བསྐྱེད་རྫོགས་ཀྱི་ཉམས་ལེན་ལ་གཞོལ་བས་འཆི་བའི་ཚེ་ཕྱི་ནང་གི་ལྟས་ངོ་མཚར་བ་དུ་མས་

[175B] བསླབ་ཁྲིམས་རྣམ་པར་དག་ཅིང་བསྙེན་སྒྲུབ་ཕྱག་མཆོད་འཛིན་སྐྱོར་སོགས་སྒོ་གསུམ་དགེ་བའི་ལས་ལ་གཞོལ་བའི་རབ་བྱུང་
མའི་སྡེ། དབང་འདུས་ཚེ་རིང་སོགས་སྲོག་གཅོད་པ་སོགས་མི་དགེ་བའི་ལས་ལ་རྒྱབ་ཀྱིས་ཕྱོགས་ཤིང་གཞིས་བྱས་གང་དུ་ཡང་མཎྜལ་འབྲལ་མེད་དུ་བཅངས་ཏེ་ཐུགས་རྗེ་ཆེན་པོའི་བསྒོམ་བཟླས་སོགས་
རྣམ་དཀར་དགེ་ཕྱོགས་ལ་བརྩོན་པའི་ཁྱིམ་པ་ཕོ་མོ་སྟེ་མདོར་ན་སློབ་དཔོན་དཔའ་བོས། ཁྱོད་ཀྱི་སློབ་མ་བཟང་པོའི་ཤིང། །དགེ་བའི་མེ་ཏོག་ཆེར་རྒྱས་པ། །དཔྱིད་ཀའི་ཤིང་ནི་མེ་ཏོག་གིས། །བརྒྱན་
པ་ལྟ་བུར་མཛེས་པར་གྱུར། །ཅེས་གསུངས་པ་ལྟར་སྐབས་དེའི་ཆོས་ལ་སྙིང་ནས་དོན་གཉེར་དང་ལྡན་ཞིང་བློ་གཟུ་བོར་གནས་པ་ཕལ་མོ་ཆེས་རྗེ་འདིའི་ཞབས་རྡུལ་སྤྱི་བོས་བསྟེན་པས་ན་གསུང་ལས་
སྐྱེས་པའི་སློབ་མ་བགྲང་ལས་འདས་པ་མཆིས་སོ། །གཉིས་པ་རྩོད་པའི་སྒོ་ནས་བསྟན་འགྲོའི་དོན་མཛད་ཚུལ་ནི། བླ་མ་རིན་པོ་ཆེ་ངག་དབང་སྙན་གྲགས་ཀྱིས། བླུན་ནམ་ཕྱོགས་ལྷུང་ལྡན་པ་
རེ་ཟུང་ནས། །རྒོལ་བའི་རྣམ་པ་འགའ་རེ་ཞུས་པའི་ཚེ། །འཇམ་པའི་ཚིག་གིས་གསོང་པོའི་ལན་གསུངས་ཏེ། །ཕ་རོལ་སྨྲ་ཆེད་མཛད་ལ་གསོལ་བ་འདེབས། །ཞེས་གསུངས་པ་ལྟར། བླུན་པོ་ཕྱོགས་

[176A]༄༅། །ལྷུང་ཅན་འགའ་ཞིག་ནས་རྒོལ་བའི་རྣམ་པ་ཞུས་ཀྱང། དགག་ལན་ཚངས་པའི་ཐིག་གི་སྤུན་ཟླ་ལས། མཁས་པའི་བགྱི་བ་གསུམ་ལ་སེམས་ཀྱི་རྩལ། །འགྲན་པ་སྔོན་
བྱོན་དམ་པའི་སྲོལ་ཡིན་ཕྱིར། །གཏིང་ནས་སྡང་བ་མིན་ཀྱང་ཀྱལ་ཀའི་ཚིག་ཐོན་ཀུན་དཔྱོད་ལྡན་ཁྱོད་ཀྱིའང་བཟོད་པར་གསོལ། །ཞེས་གང་གསུངས་པ་ལྟར། བསྐུལ་བ་པོའི་མདོད་སྦྱར་གྱི་ཀྱལ་ཚིག་
ཕྲན་བུ་མི་གནང་དབང་མེད་བྱུང་བའང་རང་གིས་ནོངས་པར་ཞལ་གྱིས་བཞེས་ཏེ་རང་རྒྱལ་གཞན་ཕམ་གྱི་དགོངས་པ་གཏན་ནས་མེད་པར་འདི་ལ་བརྟེན་ནས་ཀྱང་རང་གཞན་གྱི་མ་རྟོགས་པ་དང་ལོག་པར་
རྟོག་པ་དང་ཐེ་ཚོམ་གྱི་དྲི་མ་ཐམས་ཅད་བསལ་ནས་བློ་གྲོས་གོང་འཕེལ་དུ་སོང་ན་ཅི་མ་རུང་སྙམ་པའི་སྒོ་ནས་འཇམ་པོའི་ཚིག་གིས་དྲང་པོའི་ལན་འབའ་ཞིག་གསུངས་པས་གཟུར་གནས་བློ་ལྡན་
མཐའ་དག་ངེས་ཤེས་ཇེ་འདྲོང་དུ་འགྲོ་ཞིང་གསུང་གི་འཕྲིན་ལས་ཀྱང་ཡར་ངོའི་ཟླ་བ་ལྟར་ཇེ་རྒྱས་སུ་འགྲོ་བ་བྱུང་སྟེ། དེ་ཡང་ས་སྐྱ་བའི་གདམས་པའི་བདག་པོ་ཞིག་ནས་ཨོཾ་གསུམ་མའི་སྔགས་འཕྲེང་
གཡོན་སྐོར་ཤ་སྟག་མཛད་པ་མི་འཐད་ཚུལ་ཞུས་པར་ལུང་རིགས་དྲི་མ་མེད་པའི་ཆར་བབས་ཏེ་མི་སྨྲ་བའི་བརྟུལ་ཞུགས་ལ་བཀོད་པ་དང། བླ་མ་འཇམས་དབྱངས་ཞེས་པ་མཁས་པའི་གྲགས་པ་

[176B] འབྱུང་བཞི་གཏོར་ཁྲིད་དུ་པཎ་ཆེན་ཆོས་རྒྱན་ལ་དགག་པ་བྱས་འདུག་ཅེས་ཕྲག་དོག་འགྲན་སེམས་ཀྱི་ཀུན་ནས་
བསླངས་པའི་སྙན་སྒྲོན་ཞུས་པར་ཡང། དང་པོར་ཕོ་ཉ་བརྒྱུད་ལུང་རིགས་དྲི་མ་མེད་པའི་དགག་སྒྲུབ་མཐའ་ཡས་པ་སྩལ་ཅིང། དེ་རྗེས་དངོས་སུ་བགྲོ་གླེང་མཛད་དུ་ཕེབས་པར་ཐུགས་ཐག་བཅད་པས་
དེ་འཕྲལ་ཕ་རོལ་པོ་འཇོལ་ཐབས་ཀྱིས་གླེང་མ་ནུས་པ་དང། བོན་གྱི་དྲང་སྲོང་རིག་གནས་ཕལ་མོ་ཆེ་ལ་མཁྱེན་པ་རྨད་དུ་བྱུང་བ་བླ་མ་མཁས་གྲུབ་ཅེས་པ་དང་སུམ་རྟགས་ཀྱི་སྐོར་ལ་འབེལ་གཏམ་
ཡུན་རིང་མཛད་པས་མཐར་ཁོང་ལན་གྱིས་ཕོངས་ཏེ། སུམ་རྟགས་ལ་ང་རང་ཚོའི་ཀུན་གྲོལ་གྲགས་པའི་གཞུང་འདི་འགྲན་ཟླ་མེད་པ་ཡིན་བསམ་རུང། བླ་མ་རིན་པོ་ཆེའི་སྐུ་གམ་དུ་འདིའི་
ཡང་བཟོ་ལྟ་འཆོར་འདུག་ཅེས་གཟུར་གནས་དམ་པའི་གསུང་རྗེན་པར་ཕེབས་པ་དང། ཕྱིས་མདོ་ཁམས་ནས་འཕྱན་པའི་སྔགས་གཟུགས་ཞིག་ནས་བླུན་པོའི་ཁྲོད་དུ་རང་ཉིད་ལ་མཁས་
པའི་གྲགས་པ་བསྒྲུབ་ཕྱིར་སུམ་རྟགས་ཀྱི་འགྲེལ་པར་དགག་ཚིག་བརྩམས་པར་ཡང་ཚངས་པའི་ཐིག་གི་སྤུན་ཟླ་ཞེས་མཚན་དོན་མཐུན་པའི་དགག་ལན་སྩལ་བས་སྔགས་འཆང་གི་ཁ་ལ་དོན་

[177A]༄༅། །དང་མཐུན་པའི་ལན་གླེང་དུ་མེད་པའི་རྒྱུ་བྱིན་པས་མཚོན། རྗེ་འདི་ཉིད་ཀྱིས་མདོ་རྒྱུད་རིག་གནས་སོགས་ཀྱི་དཀའ་གནས་ལ་འབེལ་གཏམ་མཛད་པ་ན་རྟོག་གེ་ལ་
སྦྱངས་པའི་མཁས་པ་ཇི་ལྟ་བུ་ཞིག་ཡིན་རུང་དགུན་གྱི་ཁུ་བྱུག་གི་ངང་ཚུལ་ལྷུར་ལེན་པ་འབའ་ཞིག་བྱུང་ངོ། །གསུམ་པ་རྩོམ་པའི་སྒོ་ནས་བསྟན་འགྲོའི་མཛད་ཚུལ་ནི། དེ་ཡང་བསྟན་
བཅོས་རྩོམ་པའི་རྒྱུ་ལ་རིག་པའི་གནས་ལྔ་ལ་མཁས་པ། སངས་རྒྱས་རྒྱས་ནས་བཟུང་སྟེ་དམ་པ་བར་མ་ཆད་པའི་མན་ངག་དང་ལྡན་པ། ཡི་དམ་ལྷའི་ཞལ་མཐོང་བའམ་གསུང་གི་གནང་
པ་གསུམ་ཡོད་ཅིང། དེ་དག་རེ་རེས་ཀྱང་གཞུང་ཕུན་སུམ་ཚོགས་པ་རྩོམ་ནུས་པར་གསུངས་པ་ལ། རྗེ་འདི་ལ་ནི་དེ་གསུམ་ག་ཚང་བ་གོང་དུ་བཤད་པའི་རྣམ་ཐར་གྱི་དངོས་ཤུགས་ཅིར་
ཁས་རྟགས་ནུས་སོ། །དེས་ན་རྗེ་བླ་མ་འདིས་མདོ་སྔགས་རིག་གནས་ཀྱི་གཞུང་དང། བསླབ་བྱ་གསོལ་འདེབས་སོགས་བཀའ་རྩོམ་ཇི་འདྲ་ཞིག་མཛད་པ་ཐམས་ཅད། རྗོད་བྱེད་ཀྱི་ཚིག་ཚོགས་
ཆུང་ཞིང་བརྗོད་བྱ་ཟབ་ལ་རྒྱ་ཆེ་བ། དབང་པོའི་རིམ་པ་ཐམས་ཅད་ཀྱིས་ལག་ཏུ་བླང་བདེ་ཞིང་རྣམ་པར་དག་པའི་ཁུངས་དང་ལྡན་པ། ཚིག་སྦྱོར་ལེགས་ལ་སྔ་ཕྱི་འབྲེལ་ཆགས་པ། བསྡུས་

[177B] གསུམ་ཕན་ཆགས་དང་སྒྲ་མེད་པ། ས་བཅད་ཀྱི་ཚིག་
རྐང་རེ་དབུགས་ཐད་གཅིག་ལ་མི་འགྲོ་བའི་ཚིག་རིང་པོ་མེད་པ། གཞུང་དོན་ཐམས་ཅད་བློ་ཡུལ་དུ་ལམ་གྱིས་འཆར་ཐུབ་པ་ཤ་སྟག་མཛད་པ་ལས། དེ་འདྲའི་གནད་དོན་བློ་ཡུལ་དུ་མེད་པར་མིའི་
ལད་ །དེ་ལྟ་བུའི་ལགས་བཤད་ཀྱི་བཀའ་རྩོམ་མཛད་པའང་འཁྲིད་ཡིག་གི་སྐོར། བླ་མའི་རྣལ་འབྱོར་གྱི་སྐོར། སྒྲུབ་ཐབས་ཀྱི་སྐོར། བསླབ་
བྱའི་སྐོར། དྲི་ལན་གྱི་སྐོར་སོགས་སྔར་བར་དུ་འཁོད་པ་ཤོག་གྲངས་སྟོང་ལ་ཉེ་བ་དང། བར་དུ་མ་འཁོད་པའང་ཤོག་གྲངས་བཞི་བརྒྱ་སྐོར་ཡོད་འདུག་པ་རྣམས་ཀྱི་མཚན་ཐོ་མདོར་བསྡུས་
རེ་འགོད་ཐུབ་ན་དགོས་པ་ཆེ་ཡང་ཡི་གེའི་ཁུར་གྱིས་འཇིགས་ནས་མ་སྤྲོས་སོ། །དེ་ལྟར་མཁས་པ་འཆལ་བར་མ་ཤོར། བཙུན་པ་རྨོངས་པར་མ་ཤོར། བཤད་པ་ཁ་བཤད་དུ་མ་ཤོར་
སྒྲུབ་པ་རང་དོན་དུ་མ་ཤོར་བའི་བདག་ཉིད་ཆེན་པོ་འདིས་མཐོན་པོའི་ཁྲིལ་འགྱིངས་ནས་བཟང་པོའི་ཟས་གོས་ལ་ལོངས་སྤྱོད་ཅིང་ཚེ་འདི་ཁོ་ནར་ཞེན་པའི་རྨོངས་པའི་འཁོར་གྱིས་

[178A]༄༅། །བསྐོར་བའི་བསྟན་འགྲོའི་དོན་རྣམ་ངག་མི་འོང་བར་གཟིགས་ནས། དབེན་པའི་རི་ལ་བཞུགས། འཚོ་བ་བྱ་ཚོལ་མཛད། ཡོན་ཏན་ཐམས་ཅད་སྦས། དམན་
པའི་ས་བཟུངས། ཆོས་བརྒྱད་རླུང་ལ་བསྐུར། དཀོན་མཆོག་སྤྱི་བོར་ཁུར། ཆེན་པོའི་ངོ་འཛིན་སྤངས། ཉམ་ཆུང་བརྩེ་བས་བསྐྱངས། སྡེ་སྣོད་གསུམ་གྱི་དོན་ཐམས་ཅད་སྐྱེས་བུ་
གསུམ་གྱི་ལམ་གྱི་རིམ་པར་བསྡུས་ནས་ཉམས་སུ་བཞེས། ཁྱད་པར་དུ་ཡང་རྗེ་བདག་ཉིད་ཆེན་པོས། ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ། །ཉོན་མོངས་ཚ་གདུང་སེལ་བའི་ཟླ་
བའི་འོད། །སྐྱེ་རྒུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །ཅེས་གསུངས་པ་ལྟར་ཞལ་གྱིས་བཞེས་པའི་བསླབ་ཁྲིམས་ཐམས་ཅད་ངོ་ལྐོག་
མེད་པར་བསྲུངས་པས་ཞབས་ཀྱི་པདྨ་གང་དུ་བཀོད་པའི་ས་རྡུལ་ཕྲ་མོ་ཡན་ཆད་ལྷ་མིའི་མཆོད་གནས་དམ་པར་གྱུར་པ་ཡིན་ནོ། །སྐུ་ནི་དོ་མཚར་མཚན་དཔེའི་རི་མོས་མཛེས། །
གསུང་ནི་མཐའ་དག་འགྲོ་བའི་ཡིད་བཞིན་འཇུག་ཐུགས་ནི་བདེན་ན་རྣམ་པར་མི་རྟོག་པའི། །རྒྱལ་བའི་སྲས་ཁྱོད་བསྟན་འགྲོའི་དཔལ་དུ་ཤར། །གསང་གསུམ་ཡོན་ཏན་ཉི་མའི་

[178B] །བསྟན་འགྲོའ་རྒུད་མུན་སེལ་ལ་ངོ་མཚར་ཅི། །འཕྲུལ་གྱི་མཛད་པའི་ཆ་ཤས་ཕྲ་མོར་ཡང། །གཞན་ཕན་བདུད་རྩིའི་ཟིལ་མངར་འབུམ་དུ་འཛག་ཡང་དག་ཆོས་པའི་སྒྲོན་མེས་
འགྲོ་བ་ལ། །བླང་དོར་གསལ་བར་སྟོན་པའི་མཐུ་མེད་ན། །བསམ་བཞིན་བྱོན་པར་ཞལ་གྱིས་འཆེས་མ་ཡང། །ལྔེར་བཟོའི་སྐུ་བཞིན་མཆོད་ཡུལ་ཙམ་དུ་བས། །མགོན་ཁྱོད་ཐོས་བསམ་སྒོམ་
པའི་ཁང་བཟང་རྩེར། །རིང་ནས་སོན་ཀྱང་ཐར་འདོད་གདུལ་བྱ་ལ། །ཐམས་ཅད་མཁྱེན་པའི་ལམ་ཆེན་འདི་ན་ཞེས། །སྟོན་ཕྱིར་དང་པོར་ཐོས་པའི་སྐས་ལ་འཛེགས། །ཁྱད་པར་རིག་གནས་འཆི་བ་
མེད་པའི་བཅུད། །མ་ལུས་ལོངས་སུ་སྤྱད་པའི་དགའ་སྟོན་གླུ། །སྔོན་མེད་ལེགས་བཤད་ཉམས་འགྱུར་སྣ་ཚོགས་པར། །འཆར་བའི་གོ་སྐབས་མཁའ་བཞིན་ཡངས་པར་གྱུར། །འདི་སྣང་བྱ་
བས་དབེན་པའི་གནས་མཆོག་ཏུ། །སྒོ་གསུམ་དགེ་ལ་བསྐུལ་བའི་ཏིང་འཛིན་ལས། །ནམ་ཡང་གཡོ་བ་མེད་པའི་རྣམ་ཐར་གྱིས། །ལྷར་བཅས་འགྲོ་བའི་གཙུག་ཏུ་ངལ་གསོ་བསྟེན། །ཉོན་
མོངས་མཚོན་ལ་སྲ་བའི་བསླབ་གསུམ་གོ་བརྟན་པོར་བགོས་པའི་རྒྱལ་སྲས་དཔའ་པོ་ཁྱོད། །སྒྲིབ་གཉིས་དགྲ་ལས་རྒྱལ་བའི་སྙན་གྲགས་ཀྱི། །བ་དན་སྲིད་ཞིའི་ཁང་བཟང་རྩེ་ན་བསླངས། །ཐུབ་

[179A]༄༅། །གསུང་མདོ་སྔགས་མུ་ཐིལ་ཡི་འཕྲེང། །འཇམ་དབྱངས་བླ་མའི་དགོངས་བཞེད་སྲད་བུ་ལ། །བསྟར་བའི་ལེགས་བཤད་འཕྲེང་བ་ཡིད་འོང་བས། །སྐལ་ལྡན་བློ་ཡི་མགུལ་
པ་མཛེས་པར་བྱས། །སྒྲུབ་དང་སུན་འབྱིན་དམ་བཅའི་མངའ་རྣོན་པོ། །ལུང་དང་རིགས་པའི་རྩལ་གྱིས་འཕངས་པའི་མོད། །རྒོལ་ངན་སྦྱིན་སྐྱེས་སྤོབས་པའི་གྲོང་ཁྱེར་ཀུན། །རྨེག་མེད་
བཅོམས་པའི་རྒྱལ་རྔ་སྲིད་རྩར་བརྡུངས། །དྲི་མེད་ལུང་རིགས་སྐྱ་དབར་ནས་དྲངས་པའི། །སྔོན་མེད་ལེགས་བཤད་གསེར་གྱི་གྲུ་བ་ཆེ། །གཞུང་ལུགས་རྒྱ་མཚོའི་ཕ་མཐལ་གཞལ་
བཟོད་པ། །སྐལ་བཟང་དོན་མཐུན་ཡོངས་ཀྱིས་བསྟེན་བྱར་བསྐྲུན། །དེ་ལྟའི་རྨད་བྱུང་མཛད་པའི་ལྕགས་ཀྱོ་ཡིས། །འདྲེན་པའི་ལས་བཟང་ཅན་གྱི་འགྲོ་བ་མང། །བདེ་ཆེན་ཐར་པ་ཆེན་པོའི་
གྲོང་ཁྱེར་དུ། །དགའ་བའི་ཅ་ཅོ་དང་བཅས་ངལ་གྱིས་སོང། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙུན་བླ་མ་ཐམས་ཅད་མཁྱེན་པ་དྷརྨ་བྷ་དྲ་
དཔལ་བཟང་པོའི་རྣམ་པར་ཐར་པ་ཞྭ་སེར་བསྟན་པའི་མཛེས་རྒྱན་ཞེས་བྱ་བ་ལས། རྣམ་ཐར་གྱི་དོན་བསྡུས་པའི་སརྒ་སྟེ་དགུ་པའོ།།    ༈    །།དེ་ལྟར་རང་དབང་ཐོབ་པའི་སྐྱེས་བུ་

[179B] །བདག་ཅག་གི་རྗེ་བཙུན་བླ་མ་དམ་པ་འདི་ཉིད་ཀྱིས་ཀྱང་
གང་ལ་གང་འཚམས་ཀྱི་མཛད་པ་འཕྲིན་ལས་ཀྱི་སྒོ་ནས་སྐུ་དངོས་ཀྱི་གདུལ་བྱ་རྣམས་སྨིན་གྲོལ་ལ་བཀོད་ཟིན་ནས། འཁོར་བའི་ཕུན་ཚོགས་ཀུན་གྱི་མཐའ་རྒུད་པས་སྡུད་པ་དང། བླ་མ་
དང་དམ་པའི་ཆོས་དཀོན་པར་སྟོན་པ་དང། སྐུ་གདུང་དང་རིང་བསྲེལ་ཙམ་གྱིས་ཀྱང་འདུལ་བར་འོས་པ་མང་ཞིག་མཆིས་པས་ན་དེ་དག་གི་དོན་ལ་གཞོལ་བ་སྐབས་སུ་བབས་པར་དགོངས་པ་ན་
སྔར་ཞབས་འབམ་ཀྱི་སྙུན་གཞི་ཞིག་དང། སྐུ་ན་ཧ་ཅང་སྨིན་པའི་དབང་གིས་སྐུ་ལ་ཟ་ཕྲུག་དང་སྐུ་བཞེངས་ཡང་ཡང་མཛད་དགོས་པ་བཅས་ཡོད་པར་བརྟེན་བཀའ་ཆོས་འཆད་སྤེལ་རྒྱ་ཆེན་
མ་གྲུབ་པ་ལོ་ཤས་སོང་ཡང། ཆབ་ཚན་ལན་ཁ་ཤས་མཛད་པ་སོགས་ལ་བརྟེན་དེ་དག་ཀྱང་ཕལ་ཆེར་རང་ཞིར་སོང་ནས་དམིགས་བསལ་སྐུ་ཁམས་ཉོག་ཚུལ་གཏན་ནས་མེད་རུང། བདག་
ཅག་བྱ་བ་འགའ་ཞིག་གི་ཕྱིར་དགེ་འཕེལ་དུ་ཞག་ཤས་སོང་ནས། མཐུན་མོང་ཞེས་པ་ལྕགས་ཁྱི་ཟླ་བ་བཅུ་གཉིས་པའི་ཚེས་ཉེར་དྲུག་གི་སྔ་ཆར་སྐུ་གམ་དུ་འབྱོར་པར། ད་ཆ་དགེ་སློང་གིས་དགེ་འཕེལ་

[180A]༄༅། །ཕྱོགས་སུ་བྱ་བ་བྱེད་དགོས་རྣམས་ལེགས་པར་གྲུབ་ནས་འདི་ཁར་འབྱོར་པ་དེ་ཤིན་ཏུ་ལེགས་པ་བྱུང། ད་རང་རེ་ཁུ་ཚན་སྔ་དྲོ་བའི་ཆེད་ངེད་ཀྱི་འཁྲིས་སུ་སྡོད་ཅིག་ཅེས་
ཕེབས་པ་བཞིན་སྔར་གཟིམ་ཕུག་གི་བྱང་ཕྱོགས་སུ་རྗེ་ཉིད་བཞུགས། ལྷོ་ཕྱོགས་སུ་བདག་ཉིད་སྡོད་པ་ཡིན་ཀྱང། དེ་ནུབ་ནས་བཟུང་སྐུ་གམ་ཁོ་ནར་འཇོག་པ་གནང། ལྷག་པར་དེ་ཉིན་སྔར་
དང་མི་འདྲ་བའི་དགྱེས་ཚུལ་ཚད་མེད་པ་དང་བཅས་གང་ཅིའི་གསུང་གླེང་ཤིན་ཏུ་འགོལ་བའི་དུས་འདས་ནས་དགོང་མོ་ལྗགས་ཐུན་ཚུགས་ཁར་ཡང་བཞད་མོ་དང་བཅས། དེ་རིང་ཡུལ་གཤིས་
ཤིན་ཏུ་གྲང་བ་བྱུང་ཡང་དགེ་སློང་སླེབས་ནས་སྔ་ཤིན་ཏུ་དྲོ་བ་བྱུང་བས་ཡུལ་གཤིས་ཁོ་རང་གྲང་ན་ཡང་གྲང། ཞེས་ཕེབས། དེའི་སང་ཉིན་ཡང་དགྱེས་པའི་གསུང་གླེང་འགོལ་བའི་མུ་ཞིག་ནས་
དགེ་སློང་དང་ཀུན་བཟང་དབང་མོ་གཉིས་དེང་ཀྱི་ཟླ་བོར་སླེབས་ནས་ལོ་ཇི་ཙམ་སོང་འདུག་ཅེས་ཕེབས་པར་ ཕ་ཕ་ལོ་དེ་ཙམ་སོང་བར་
འདུག་ལྕགས་ཕག་ཚེས་ན་ང་ཡང་ལོ་བརྒྱད་ཅུ་ཐམ་པར་སླེབ་རྒྱུ་ཡིན། དེ་སྐབས་འཇིག་རྟེན་ཕྱི་མའི་གཟིགས་མོ་ལ་ཡང་ཐེགས་འགྲོ་སྟེ་ལོ་དེ་ཙམ་འུ་རང་ཁུ་ཚན་འབྲལ་མེད་དུ་བསྡད་ནས་བློ་

[180B] ཞེས་ཕེབས་པར། སྤྱིར་སྐྱེས་བུ་དམ་པའི་གསུང་དང་ལྷག་པར་རྒྱུན་དུ་མི་མཁྱེན་པའི་ཚུལ་ཁོ་ན་ལས་དེ་འདྲའི་རིགས་གཏན་ནས་མི་གསུང་བ་ལ། ད་ལམ་ཐུགས་
ཐག་སྦད་ཆོད་ཀྱི་གསུང་དེ་འདྲ་ཕེབས་པ་ཤིན་ཏུ་མ་ལེགས་པར་བསམས་ནས་བདག་ཉིད་མི་བཟོད་པའི་སྔངས་སྐྲག་གིས་གློ་བུར་དུ་གདུངས་ཏེ་མཆི་མ་དྲག་ཏུ་འབབ་པའི་དུ་ངག་གིས། དེ་འདྲིའི་དགོངས་པ་གཏན་
ནས་མི་བཞེས་པ་མཁྱེན། དགུང་ལོ་བརྒྱད་ཅུ་ཡང་སྐུ་ན་ཧ་ཅང་སྨིན་པ་ཅི་ལ་ཡིན། པཎ་ཆེན་ཆོས་ཀྱི་རྒྱལ་པོ་དགུང་ལོ་གོ་གསུམ་དང་ཞ་ལུ་ལོ་ཆེན་བརྒྱད་ཅུ་གྱ་བརྒྱད་སོགས་སྔོན་གྱི་སྐྱེས་ཆེན་ཕལ་མོ་ཆེ་
ཡང་དགུང་ལོ་དགུ་བཅུ་གོ་བགྲང་བཞུགས་པ་མང་བར་མ་ཟད། དེང་གི་དུས་སུ་ཡང་རྩི་བ་རི་ནེ་རང་གི་བླ་མ་དང་སྲུང་མོ་ཁར་གསར་གྱི་རྨོལ་གཉིས་གོ་དྲུག་བསྡད་པ་མིག་མཐོང་ལག་ཟིན་ལགས་
པས༑ དེ་ཙམ་ངེས་པར་བཞུགས་པའི་ཞལ་བཞེས་ཐོབ་པ་ཞིག་ཅི་ནས་ཀྱང་མཁྱེན་ཞེས་གདུང་ཤུགས་དྲག་པོས་ཞུས་པར། ཧེ་ཧེ༑ དེ་འདྲའི་སྡུག་མདོག་བྱེད་མི་དགོས། སྔ་མོ་ང་ལོ་སུམ་ཅུ་ཟིན་
ཙམ་ལ་སོ་མང་པོ་བུད་པ་སོགས་ཚེ་ཧ་ཅང་མི་ཡོང་བའི་རྟགས་ཡོད་ཀྱང། བླ་མ་རིན་པོ་ཆེ་དེ་ཉིད་ཀྱིས་ཚེ་སྒྲུབ་གནང་སྨིན་མ་ཆག་པ་བྱེད་དགོས། ཚེ་འདིའི་རང་དོན་ཁོ་ནར་བསམས་ནས་ཚེ་སྒྲུབ་མི་རུང་

[181A]༄༅། །ཡང༑ བྱང་ཆུབ་སྒྲུབ་པའི་ལུས་རྟེན་འདི་འདྲ་རྙེད་དཀའ་བར་བསམས་ནས་ཚེ་སྒྲུབ་བྱས་པ་ལ་ཕན་ཡོན་མ་གཏོགས་ཉེས་པ་གཏན་ནས་མེད་ཅེས་ཕེབས་པ་ནས་བཟུང་
ཚེ་སྒྲུབ་རེ་མ་ཆག་པ་བྱེད་ཀྱི་ཡོད། དེའི་མཐུས་རེ་བདུན་བར་གྱི་གེགས་ལས་གྲོལ་བ་དང། དེ་ནས་བདུན་ཅུའི་བར་གྱི་གེགས་ལས་གྲོལ་བའི་ལུང་བསྟན་བྱུང། དེ་ནས་ཀྱང་ཚ་བོ་གཡང་ཆགས་
ཁྱོད་ཀྱིས་ཟླ་བོ་ཡང་རྩེ་བྱེས་ནས་ང་རང་སེས་དལ་དུ་ཐོས་བསམ་ཁོ་ནར་འབད་ཆོག་པ་བྱུང་བས་སྤྲོ་ལངས་ཏེ། ཚེའི་འདུ་བྱེད་ངེས་པར་བརྒྱད་ཅུའི་བར་ཐུབ་པ་ཞེས་བླ་མ་དཀོན་མཆོག་ལ་གསོལ་
བ་བཏབ་པ་ཡིན་པས། ད་བསམ་དོན་ལག་ཏུ་ལོན་རྒྱུ་རེད། གཞན་བླ་མ་མཁས་གྲུབ་མང་པོ་དགུང་ལོ་བདུན་ཅུ་དང་བརྒྱད་ཅུ་བཞུགས་ཡོད་ཞེས་རང་གིས་ཞལ་གྱིས་བཞེས་པ་དང། གཞན་གྱིས་
ལུང་བསྟན་པ་སོགས་འགའ་ཞིག་ལའང་དོན་དུ་དེ་འདྲའི་ཕྱོགས་ཡུལ་ན་མེད་པ་བྱུང་སོང། དེས་ན། བརྒྱད་ཅུའི་ལོ་ལ་སླེབས་པའི་དཔྱིད་ཟླ་ཐའི། །བཅོ་ལྔའི་ཚེས་གྱི་ནང་པར་དེ་བཞིན་གཤེགས།།
འཇིག་རྟེན་ཁམས་སུ་མི་སྣང་ལྟར་གྱུར་ནས། །མྱ་ངན་འདའ་བར་མཛད་ལ་ཕྱག་འཚལ་ལོ། །ཞེས་གསུངས་པ་ལྟར། སྤང་རྟོགས་ཀྱི་ཡོན་ཏན་མཐར་ཕྱིན་པའི་སངས་རྒྱས་ཐུགས་རྗེ་ཅན་དེ་ཡང་

[181B] ང་ཡང་བརྒྱད་ཅུ་ཐམ་པའི་ལོ་འདི་ལ་གནད་གཅོད་ཀྱི་སྡུག་བསྔལ་རྒྱུན་རིང་ཤུགས་དྲག་མེད་པར་ལུས་སེམས་འདི་
ངང་གིས་འབྲལ་ཐུབ་ན། ཁ་ནས་ཟེར་བ་ལྟར་དོན་ལག་ཐོག་ཏུ་བླངས་ནས་ཁོ་དགེ་སློང་དྷརྨ་བྷ་དྲས་སྐད་བཏངས་པ་རེད། ལོ་དེ་ལས་ལྷག་པ་བསྡད་ན་སྐྱེས་བུ་དམ་པ་རང་དབང་ཐོབ་པ་རེ་གཉིས་མ་གཏོག་
རྒ་བའི་སྡུག་བསྔལ་གྱིས་ཡུན་རིང་མནར་བ་དེ་ལ་ཚེ་རིང་བ་མི་ཟེར་ཚེ་འཆལ་བ་ཟེར་བ་ཡིན། ཞེས་སོགས་ཞིང་ཁམས་གཞན་དུ་གཤེགས་པའི་གསུང་སྦ་གསང་མེད་པར་ཕེབས། དེ་ཡང་སྐུ་ཚེའི་སྐོར་
ལ་ལུང་བསྟན་མང་པོ་དང་ཁྱད་པར་བསྙེལ་ཐོ་ཆུང་དུ་ཞིག་ཏུ། ཤིང་སྦྲུལ་ཟླ་བ་བརྒྱད་པའི་ཚེས་བཅུ་གཉིས་ཀྱི་ཐོ་རངས་ལོ་དྲུག་ནས་འཇིག་རྟེན་ཕ་རོལ་ཏུ་འགྲོ་བའི་ལུང་བསྟན་བྱུང། ཞེས་གསལ་འདུག་
པ་དེའི་དུས་ཐོག་ཏུ་ཕེབས་པར་མངོན། ལྕགས་ཕག་ཟླ་བ་དང་པོའི་ཚེས་གཅིག་གི་ཉིན་ཡི་ཁྲོད་སྤྱིའི་དགུང་གསར་སྐུ་སྐལ་འབུལ་སྐབས་རྟེན་འབྲེལ་ཤིན་ཏུ་ལེགས་པ་བྱུང། དེ་ཉིན་བདག་ནས་སྔར་
ཆབ་ཚན་མཛད་པ་རྣམས་ཀྱང་གང་ཅིར་སྐུ་འཕྲོད་ཤིན་ཏུ་ཆེ་བ་བྱུང་བས། འདི་ལོ་ཡང་ཟླ་བ་གཉིས་པའི་ནང་ཆབ་ཚན་ཞིག་གནང་བ་ལེགས་མིན་གྱི་ཐུགས་བརྟག་བཀའ་དྲིན་ཆེ་བ་ཞེས་ཞུས་པར་

[182A]༄༅། །མི་འཆི་ཁར་ཆུ་ཚན་བྱས་པས་ཅི་ཡོང། ང་འདི་ལོ་མི་སྡོད་པར་ཐག་ཆོད་པའི་སྐད་ཆ་ཁ་སང་ནས་ལབ་པ་ལྟར་ཡིན། དེ་བས་སེར་ཚོགས་སོགས་དགེ་ཕྱོགས་བྱེད་
རྒྱུ་རྣམས་གོང་འཕེལ་ཡོང་བའི་ཐབས་ཀྱིས་གསུང་བར། ད་དུང་རྒྱུ་མཚན་དང་བཅས་ཐུགས་བརྟག་ཅིག་ཅི་ནས་ཀྱང་བཀའ་དྲིན་ཆེ་དགོས་ཚུལ་ཞུས་པར། འོ་ན་དགེ་སློང་གི་གློ་ཁ་རྫོགས་
ཕྱིར་བརྟག་པ་བྱས་ཆོག་སྟེ། རྒྱུན་པར་ཡང་ང་རང་གི་སེམས་ལ་གང་བསམ་ལས་གཞན་དུ་འབབ་པའི་སྲོལ་མེད་པས་ད་ལམ་ཡང་བབས་ནི་མི་ཡོང་ཞེས་གསུངས་ནས་ཐུགས་བརྟག་
མཛད་ཀྱང་མ་བབས་པར་བཞད་མོ་དང་བཅས། འོ༑ ངས་ཀ་བྱས་ཁོ་དགེ་སློང་བྷརྨ་དྷ་དྲ་ལ་གང་ཟེར་ཕྲན་བུ་ཡོད་པའི་བཟོ་མ་བྱུང་ངམ། དེ་ལ་བསམས་ནས་ད་ཕྱིན་ཆད་ང་རང་གིས་གང་
ཟེར་ལས་སྨན་པ་ལ་སྟོན། སྨན་ཟོ་ཞེས་སོགས་དོན་མེད་ཀྱི་ཨུ་ཚུགས་མ་བྱེད། ངེད་སོ་སོ་སྐྱེ་བོ་ལ་ནུས་པ་མེད་རུང་མཐོང་ཐོས་དྲན་རེག་གི་འགྲོ་བ་རྣམས་གནས་སྐབས་དང་མཐར་ཐུག་ཏུ་
དགེ་བའི་བླ་མ་དཀོན་མཆོག་ལ་གསོལ་འདེབས་དང་སྨོན་ལམ་རེ་བྱེད་ཀྱི་ཡོད་པས། འཆི་ཁའི་སྨོན་ལམ་མཐའ་བཙན་པ་དང། དཀོན་མཆོག་གི་ཐུགས་རྗེ་ནུས་པ་དང། ཁོ་རང་ཚེའི་དད་

[182B] ང་དང་འཕྲད་འདོད་པ་ཐམས་ཅད་བཀག་པ་མེད་པར་སྲིབ་ཙམ་རེ་གཏོང་ལུགས་གྱིས། ཞེས་ཕེབས་པ་ལྟར་འདི་ནས་བཟུང་ཟླ་
བ་གསུམ་པའི་ཚེས་ཉི་ཤུའི་བར་བཅར་མི་ཚང་ སྡིག་སྤོང་དགེ་སྒྲུབ་ཀྱི་བསླབ་བྱ་ཆོས་འབྲེལ་སོགས་རང་རང་གི་རེ་བ་སྐོང་བར་མཛད་ཅིང་
ཐམས་ཅད་ལ་དམ་རྫས་བདུད་རྩི་རིལ་བུ། རྟེན་བསྡུས། མ་ཎི་རིལ་བུ་སོགས་བྱིན་རླབས་འབོར་ཆེ་བ་རེ་སྩལ། ཁྱད་པར་དྲག་གཞན་ཐམས་ཅད་ལ་ཞིང་ཁམས་གཞན་དུ་གཤེགས་པའི་གསུང་སྦ་
གསང་མེད་པར་གནང་བས་ཕལ་མོ་ཆེས་སྔར་བྱས་ཀྱི་སྡིག་པ་ལ་བཤགས་པ་དང། ཕྱིན་ཆད་མི་བྱེད་པའི་དམ་བཅའི་ཐོག་འབྲལ་མེད་རྗེས་སུ་འཛིན་པའི་གསོལ་འདེབས་ནན་ཆེ་བར་མཛད་འདུག་
འདི་ལོ་ཆོ་འཕྲུལ་ཐོག་བཞད་དགོན་ཁག་ལ་མང་འགྱེད་སྔ་ལོ་ལྟར་དང། བརྒྱ་མཆོད་སྣ་ལྔ་ཚར་དགུ་སྙན་ཤལ་དང་བཅས་པ་གནང། ཚེས་གསུམ་ལ་སེར་ཚོགས་ཚུགས། ཚེས་བཅོ་བརྒྱད་ལ་བསྙེན་
སོང་ཉེར་གསུམ་ནས་སྦྱིན་སྲེག་དང་ཉེར་གཅིག་ལ་ཚོགས་འཁོར་བཅས་མཛད་ནས་ཉེར་དྲུག་ལ་གྲོལ། དེ་ཐོག་བརྒྱ་མཆོད་སྣ་ལྔ་ཕྱེད་བཅུ་བཞི་སོང། འདི་སྐབས་ཀྱང་ཞལ་སློབ་སྤྱི་དང་ཁྱད་པར་གྲུ་

[183A]༄༅། །འཛིན་བླ་མ་རིན་པོ་ཆེར་ཞིང་ཁམས་གཞན་དུ་དགོངས་པ་གཏད་པའི་གསུང་གསལ་རྗེན་དུ་ཕེབས་པར་བརྟེན་ཚར་མ་ཐུགས་ངལ་ཤིན་ཏུ་ཆེ་བས་འཁོས་བསྟུན་ཞབས་
བརྟན་ལ་འབང་འབུང་དང། ཁྱད་པར་ཚོགས་འཁོར་ཉིན་རི་རྒྱུད་དགོན་ཁག་གསུམ་ནས་ཞབས་བརྟན་གསོལ་འདེབས་ཞུས་པར་རྟེན་འབྲེལ་ཤིན་ཏུ་ལེགས་པ་བྱུང་ཡང་ཞལ་བཞེས་ལ་
འགྱུར་ལྡོག་མ་བྱུང། དེ་སྔ་སྐུ་ན་སྨིན་པའི་དབང་གིས་སྐུ་བཞེངས་རྟག་ཙམ་གནང་དགོས་དང། སྐུ་བད་ཀྱི་རྐྱེན་ལྟ་བུས་མ་གུལ་གློ་ཕྲན་བུ་བཞེང་བ་ལས་དམིགས་གསལ་སྐུ་ཁམས་ཉོག་ཚུལ་
མེད་རུང། ཟླ་བ་དང་པོ་ཉིས་བརྩེགས་ཡོད་པའི་ཕྱི་མའི་འོག་ནས་བཟུང་ལྗགས་སྨིན་བཞེས་རྒྱུ་ཇེ་ཞེན་དང་བགྲེས་ཚུལ་ཡང་ཉི་མ་རེ་རེ་བཞིན་ཇེ་ཆེར་འགྲོ་ཞིང་ཞབས་ངར་ལ་སྐྲངས་སྦོས་ཕྲན་
བུའི་ཚུལ་བཞེས་བྱུང་བར། གསུང་བབས་དང་བཅས་མི་ལེགས་པར་བསམས་ནས། ཆབ་ཀྱི་ཉེན་དོགས་དང་བཅས་ཨིམ་ཆི་འཕྲིན་ལས་མགོན་པོ་བོས་ནས་གསོལ་སྨན་ཞིག་ངེས་པར་
བཞེས་ན་ལེགས་ཚུལ་ཞུས་པས། ད་ལྟ་རྐང་པ་ཇི་ཙམ་སྐྲངས་རུང་རླུང་གི་རྐྱེན་ལས་ཆུའི་དོགས་པ་གཏན་ནས་མེད། ལར་ནས་སྔོན་དུ་ལབ་པ་ལྟར་ངའི་ནད་འདི་སྨན་པར་བསྟན་རུང་ཕན་ཚུན་

[183B] འོན་ཀྱང་ད་ལམ་དགེ་སློང་གི་རེ་བ་རྫོགས་ཕྱིར་སྨན་པ་འབོད་རྒྱུ་
སོགས་བློ་མཐུན་གྱིས་ཕན་བསྐྱེད་ཡོང་མིན་བལྟའོ། །ཞེས་ཕེབས་པ་ལྟར། སྨན་པ་བོས་ནས་ཕྱག་རྩ་སོགས་ཕུལ་བར། ད་ལྟ་སྐུ་རླུང་སྐྱ་སྦོས་ཡིན་རུང་འདི་ཉིད་ཆབ་ཆུའི་སྣ་འདྲེན་ཡིན་པས་ངེས་
པར་གསོལ་སྨན་ཞིག་བཞེས་དེ་གོས་ཚུལ་ཞུས་པ་ལྟར། དེ་དགོང་སེ་འབྲུ་ཀུན་ལྔན་ཐུན་གཅིག་བཞེས་པས་སང་ཉིན་ཞབས་ཀྱི་སྐྲངས་སྦོས་ཤིན་ཏུ་ཆེ་བར་སོང་འདུག་པས། འོ༑ ངས་ཀ་སྨན་ཟས་
ནས་གནོད་རྐྱེན་མ་གཏོགས་ཕན་བསྐྱེད་མི་ཡོང་བྱས་པ། ད་ཕྱིན་ཆད་སྨན་ཐུན་གཅིག་ཟ་རུང་རྒྱུ་མ་རེད། ཅེས་ཕེབས་པ་ལྟར། དེ་ནས་བཟུང་ཞབས་དར་ལ་མར་ཁུ་དང་གསོལ་ཞིབ་ཀྱི་སྐུ་བྱུག་ཕྲན་
བུ་ལས་གཞན་པའི་སྨན་དཔྱད་རིགས་གཏན་ནས་མ་བཞེས། འོན་ཀྱང་སྐབས་སྐབས་སུ་ནི་སྐྲངས་སྦོས་ཐམས་ཅད་རང་ཞིར་འགྲོ་ཞིང། རེས་འགའ་ནི་རྐྱེན་ཅི་ཡང་མེད་རུང་སྔར་བཞིན་འཕར་བ་
དང། ཆོས་ཀྱི་གསུང་གླེང་ལ་ཐུགས་གཞོལ་བའི་ཚེ་ནི་སྙུན་གཞི་གང་ཡང་ཡོད་པའི་རྣམ་པ་མི་མཛད་ཅིང་སྐུ་བཞེངས་ཀྱང་ཡུན་རིང་པོའི་བར་དུ་གནད་མི་དགོས་པར་བཞུགས་གདན་འཇགས་རྐྱང་

[184A]༄༅། །མཛད་པ་སོགས་ཐ་མལ་བ་རྒས་པ་དང་ན་བ་ལྟ་བུའི་རྣམ་པ་ཕྲ་མོ་ཙམ་ཡང་མི་མངའ་བས་གདུལ་བྱ་དད་གུས་ཀྱི་དཔལ་ལ་སྦྱོར་བར་མཛད། འདི་སྐབས་བདག་ཉིད་ནས་
བཞད་དགོན་ཁག་སྤྱི་དང། ཁྱད་པར་དངུལ་རི། གྲུ་འཛིན། པད་ཆོས་རྣམས་སུ་མང་ཇ་འབོར་ཆེ་བ་དང། ཚེས་ཉི་ཤུ་ནས་བཟུང་བཀྲ་ཤིས་དགེ་འཕེལ་དུ་བཀའ་འགྱུར་གསུང་སྒྲོགས། པད་
ཆོས་སུ་སྒྲོལ་མ་འབུམ་ཕྲག་སོགས་ཞབས་བརྟན་རྒྱ་གང་ཆེ་ཞུས་ཤིང། དེ་མཚུངས་བཀྲ་ཤིས་ལྷུན་པོར་ཡང་མང་ཇའི་བསྙེན་བཀུར་ཞུ་རྩིས་ལ་ཞལ་འདོན་གང་ཞུས་པ་ལེགས་ཀྱི་བཀའ་སློབ་
ཞུས་པར། དགེ་སློང་ནས་ལྷག་བསམ་བཟང་པོས་བཀའ་འགྱུར་རིན་པོ་ཆེའི་གསུང་སྒྲོགས་སོགས་བྱས་པ་ལེགས་ཚོགས་ཆེ། ང་ཡང་ཚོགས་ཆེན་མང་ཇའི་ཞལ་འདོན་ལྟུང་བཤགས་དང་བཟང་
པོ་སྤྱོད་པ་སོགས་སྨོན་ལམ་ཞུས་ན་དགེ་འདུན་སུམ་སྟོང་བརྒྱད་བརྒྱའི་བྱིན་མཐུ་བསམ་གྱིས་མི་ཁྱབ་པས་ཕན་ཐོགས་ཆེན་པོ་ཡོང་བར་འདུག་གསུང་པར། ད་ལམ་སྐུ་རིམ་རྣམ་གསུམ་ཟློག་བཅས་
ཤིག་ཞུས་ཆོག་པ་ཞུས་པར། ང་རང་གི་འདོད་པ་ནི་གོང་དུ་ལམ་པ་དེ་ཡིན། བླ་མའི་འདོད་པ་སྒྲུབ་པ་ལས་ལྷག་པའི་ཞབས་བརྟན་བྱ་རྒྱུ་ཅི་ཡོད། ཅེས་ཕེབས། རྐྱང་ཆད་བླ་མ་དཀའ་ཆེན་རིན་པོ་

[184B] ཁྱད་པར་ངེས་འབྱུང་དང་བྱང་ཆུབ་ཀྱི་སེམས་བཅོས་མིན་ཐུགས་རྒྱུད་ལ་མངའ་བའི་ཤུགས་དང། བླ་མ་ལ་མི་ཕྱེད་པའི་
དང་གདུང་རྩེ་གཅིག་པའི་དབང་གིས་སྤྱན་ཆབ་ལྷུག་པར་འབྱིན་བཞིན་དུ། མཁས་གྲུབ་ངག་དབང་རྡོ་རྗེ་དང་མཚུངས་པར་དགུང་ལོ་གྱ་བཞིའི་བར་ཞབས་པད་བརྟན་དགོས་པའི་གསོལ་འདེབས་
ལུང་རིགས་ཀྱི་ལམ་ནས་དྲངས་པ་ཞག་ལྔ་དྲུག་རིང་བཏུད་མར་ཞུས། དེ་སྐབས་དགེ་འཕེལ་ཚོགས་སྤྱི་ནས་བླ་མ་དབུ་ཆོས་གསུམ་བཅར་ཏེ་གསོལ་འདེབས་ནན་ཆེན་མཛད་ཀྱང་ཞལ་བཞེས་ལ་
འགྱུར་བ་མ་བྱུང། འོན་ཀྱང་དེ་ཉིན་དགྱེས་ཚུལ་ཤིན་ཏུ་ཆེ་ཞིང་སྙུན་གཞི་གང་ཡང་ཡོད་པའི་ཚུལ་མེད་པར་བླ་མ་དཀའ་ཆེན་རིན་པོ་ཆེ་དང་བཅས་སྐུ་གམ་དུ་ལྷོད་བཞུགས་ཐོག་མཁས་གྲུབ་
ངག་དབང་རྡོ་རྗེའི་ངོ་མཚར་བའི་རྣམ་ཐར་དང་རང་ཉིད་ཀྱི་སྐུ་ཚེ་འདིའི་མཛད་པ་རགས་བསྡུས། ཁྱད་པར་ལུང་འདྲེན་དུ་མ་དང་བཅས་སངས་རྒྱས་ཐུགས་རྗེ་ཅན་དང་མཚུངས་པར་བརྒྱད་ཅུ་ཐམ་
པའི་སྐབས་འདིར་ཞིང་ཁམས་གཞན་དུ་གཤེགས་པར་ཐུགས་ཐག་ཆོད་པའི་གསུང་མང་པོ་བཞད་མོ་དང་བཅས་ཕེབས་པས། ཁོང་རྣམས་ཀྱིས་དགེ་འཕེལ་གྲྭ་བྱིངས་ལའང་ཞལ་བཞེས་ཤིན་ཏུ་

[185A]༄༅། །ངན་པ་ལས་སྐུ་ཁམས་ཉོག་པ་གཏན་ནས་མི་བདེན་ཚུལ་གསུང་འདུག། དེ་མཚུངས་ཟླ་བ་འདིའི་མཇུག་ཐོབ་རྒྱལ་བླ་མ་རིན་པོ་ཆེ་ཕེབས་པར་ཡང། ལོ་བརྒྱད་ཅུ་ལྷག་སྡོད་
པའི་འདུན་པ་སྔ་མོ་ནས་མེད་པས་རང་གི་འདོད་པ་ཡང་དེ་ཁས་རྫོགས། སློབ་མའི་ངོས་ནས་བྱས་ན་རྐྱང་ཆད་བླ་མ་དཀའ་ཆེན་ལགས་འདི་ཡང་དགའ་མོ་བྱས། གྲུ་འཛིན་བླ་མ་དཀའ་ཆེན་
ལགས་ཀྱང་དགའ་མོ་བྱས། དགེ་སློང་ལགས་རང་ཡང་དགའ་མོ་བྱས། དེའི་མུར་བདག་ཀྱང་འདྲེན་པར་མཛད་ནས་སློབ་མ་ཡང་དེ་ཙམ་རེད། ད་བྱ་བ་གང་ཡང་མ་འགྲུབ་བསམ་པ་དང་
འཁོར་དང་གནས་ལུས་ལོངས་སྤྱོད་གང་ལ་ཡང་ཆགས་ཤིང་ཞེན་པ་ནི་གཏན་ནས་མི་འདུག། འདི་འདྲའི་མུར་མཉེམ་མཉེམ་སོང་ན་དེ་ཁས་འགྲིག་པ་འདུག། ཅེས་སོགས་ཞལ་མི་བཞུགས་
པའི་གསུང་ཁོ་ན་གསལ་རྗེན་དུ་ཕེབས་པར། བཅོས་མིན་གྱི་དང་གདུང་ཤུགས་དྲག་གི་སྒོ་ནས་སྔ་སོར་བཞད་ལུང་གང་གིས་གསོལ་འདེབས་ཞུས་སྐབས་རབ་སྐུ་ཚེ་རྫོགས་མཐའ་མེད་པ་ཞིག་དང་
མཐར་ཡང་མཁས་གྲུབ་ཆེན་པོ་ལྟར་བརྒྱད་ཅུ་གྱ་བཞི་བཞུགས་དགོས་པའི་གསོལ་བ་བཏབ་སྐབས་དེ་དོན་གནང་རྒྱུར་ཐུགས་ཐག་ཆོད་པ་ཡིན་པས། དེ་ལས་མ་གཡོས་པ་ཞིག་ཐུགས་རྗེས་

[185B] རེས་འགའ་ནི་དྲག་ཏུ་བཤུམས་ཤིང་གསུང་གཅོང་གི་སྨྲེ་སྔགས་འདོན་པ་དང། ཞལ་གྱིས་མི་བཞེས་པའི་གསུང་ཕེབས་རིགས་
ལའང་གཅིག་ལན་གཉིས་འདེབས་ཀྱིས་སྡུག་ཡུས་དང་བཅས་ཉིན་མང་པོ་བཏུད་ནས་གསོལ་འདེབས་མཛད་ཀྱང། སྔ་མོ་རང་ནས་དཀོན་མཆོག་ལ་གསོལ་བ་འདེབས་པ་དང། རང་གི་འདུན་པ་
གཏོང་ལུགས་བཅས་གང་གི་སྒོ་ནས་ཀྱང་བརྒྱད་ཅུ་ཐམ་པ་ཁོ་ན་ལ་ཐག་ཆོད་པ་ཡིན། སངས་རྒྱས་ཐུགས་རྗེ་ཅན་ཡང་བརྒྱད་ཅུ་པ་ལ་མྱ་ངན་ལས་འདའ་ཚུལ་བསྟན་པ་ལྟར་བརྒྱད་ཅུའི་སྐབས་འདིར་
ཤི་ན་དེ་ལས་སྐལ་བ་བཟང་བ་ག་ལ་འོང། བརྒྱད་ཅུ་རྩ་བཞི་བསྡད་ན་ལྟས་ངན་བརྒྱད་ཅུ་རྩ་བཞི་ཞེས་སྡུག་པའི་ཚད་དུའང་འཇོག་པ་ཡིན་ཞེས་དང། དགོང་གཅིག་བདག་ཅག་མཆེད་དང་བཅས་
སྐུ་མདུན་དུ་ཡོད་སྐབས་ཀྱང་རྒྱུ་མཚན་དང་བཅས་ཞབས་པད་བརྟན་དགོས་པའི་གསོལ་འདེབས་ནན་ཆེན་མཛད་སོང་བར། དེ་འདྲ་ཏ་ང་རང་ལ་ཤ་ཚ་ཚད་ཀྱིས་ཟེར་བ་རེད། རྐྱང་ཆད་བླ་མ་
དཀའ་ཆེན་ལགས་ནས་ཀྱང་གསུངས་བྱུང་ཏེ། ངའི་སེམས་འདི་གཞོན་དུས་རང་ནས་ང་རང་གིས་འཁྲིད་པ་མ་གཏོགས་གཞན་གྱི་ཁས་ནམ་ཡང་འཁྲིད་མ་མྱོང། ང་ཡང་ང་རང་གི་བློར་གང་ཤར་

[186A]༄༅། །བ་འདི་མ་གཏོགས་གཞན་གྱི་ཅ་ལེ་ཅོ་ལེ་ལ་ཉན་རྒྱ་ཅི་ཡོད་ཅེས་བཀའ་བཀྱོན་པའི་ཚུལ་གྱིས་དེད་དཔོན་ནོར་བུ་ལོན་ནས་རང་ཡུལ་དུ་ལྡོག་པའམ། བུ་ཕ་ཁྱིམ་དུ་འགྲོ་
བ་ལྟ་བུའི་རྔམ་པའི་ཚུལ་མཛད། ཟླ་བ་གཉིས་པའི་ཚེས་བཅུ་བདུན་ཉིན་གྲུ་འཛིན་སྐུ་ཞབས་ནས་བཀའ་བཀོད་མཛད་དེ། རི་རྒྱུད་དགོན་ཁག་གསུམ་སོགས་ཞལ་སློབ་སྤྱི་སྒེར་ནས་བཞད་དགོན་
ཁག་ལ་མང་ཇ་དང། འགའ་ཞིག་ལ་དངུལ་འགྱེད་དང་བཅས་ཞབས་བརྟན་ཞུས་པར་མ་ཟད། རྗེ་བླ་མ་མཆོག་ལ་མཎྜལ་སྐུ་གསུང་ཐུགས་རྟེན་ལ་སོགས་པའི་དངོས་འབུལ་དང་བཅས་རྗེ་གྲུ་
འཛིན་པ་ནས་གསོལ་འདེབས་དངོས་གཞི་མཛད་ཅིང། གཞན་ཡང་མང་པོས་སྙིང་ནས་གསོལ་བ་བཏབ་སྐབས་ཞལ་རས་ཀྱི་མདངས་གསལ་ཞིང་འོད་འབར་བ། རྟེན་གསུམ་རྣམས་རེ་རེ་ནས་
ཕྱག་ཏུ་བཞེས་ཏེ་བྱིན་ཞུ་མཛད་པ། སྨིན་མཚམས་སུ་ལི་ཁྲིའི་ཐིག་ལེ་བཞེས་པ་རྣམས་དགྱེས་ཚུལ་གྱིས་མཛད། ཁྱད་པར་ཞབས་བརྟན་འབུལ་ཉེ་རང་དུ་རྣམ་དཔྱོད་དང་ལྡན་པ་བཀྲས་ལྷུན་
དགེ་སློང་དྲུང་རམ་པ་དགེ་ལེགས་རྒྱལ་མཚན་ལགས་བརྒྱུད་གཞིས་ཞོལ་སེ་མ་སྤག་ར་བའི་གཟིམ་དཔོན་ཚེ་དབང་རྣམ་རྒྱལ་ལགས་ནས་ཡོངས་འཛིན་བློ་བཟང་བསྟན་འཛིན་གྱི་དབུ་ཞྭ་དང་སྐུ་

[186B] དངུལ་གྱི་ཚེ་བུམ་གསར་བཞེངས་བཅས་འབུལ་རྒྱུ་བ་རྣམས་ཏི་ཕེབས་པར་རྗེ་ཡང་ཆེས་དགྱེས་པ་དང་བཅས། ད་ལམ་ཐུགས་འདུན་འགྱུར་བའི་ཞལ་བཞེས་ཐོབ་ངེས་འདུག་སྙམ་ནས་ལུས་སེམས་
དགའ་བ་དེས་ཁྱབ་འགྲོ་བ་བྱུང་ཡང། གསོལ་ཇའི་ཇ་གྲལ་འགྲིག་མ་ཐག་གྲུབ་པའི་དབང་ཕྱུག་བློ་བཟང་རྣམ་རྒྱལ་ཞིང་བརྗེ་ཁར་ཡོངས་འཛིན་པཎྜི་ཏ་ཆེན་པོ་ལ་སོགས་པའི་ཞལ་སློབ་རྣམས་ནས་རྩེ་
གཅིག་གུས་གཅིག་གིས་ཞབས་བརྟན་དང། ཐུགས་ཁྲལ་ཤིན་ཏུ་ཆེ་བ་མཛད་གཤིས། ཁྱེད་གྲོགས་པོ་ཚོས་འདི་ཁ་ཙམ་གྱི་དག་སྣང་བྱེད་ལུགས་ཀྱིས་དབེན་ནས་སྙན་བརྒྱུད་ཀྱི་བསྟན་པ་འདི་ད་དུང་
དར་རྒྱུ་ཡིན་ཤས་ཆེ་གསུངས་པ་ལྟར། ཁྱེད་རྣམས་ནས་ཀྱང་བདག་ཅག་བླ་མར་བཟུངས་ཏེ་དངོས་པོ་ཕངས་པ་མེད་པར་གཏོང་བ་དང་བཅས་དད་གུས་རྩེ་གཅིག་ཏུ་མཛད་ལུགས་འདིས་རྗེ་བཙུན་རྡོ་རྗེ་
རྣལ་འབྱོར་མ་ལ་སོགས་པའི་སྙན་བརྒྱུད་ཀྱི་བསྟན་པ་འདི་རེ་ཞིག་དར་པོ་ཡོང་རྒྱུ་ཡིན་པ་འདྲ་ཞེས་དང། ཐུགས་སྲས་ཆེན་པོ་རྣམས་ལ་དགྱེས་པའི་སྤྱན་གྱིས་གཟིགས་ཏེ། ང་ཕ་རྒན་གྱི་བྱ་བ་ཟིན་
ནས་གདའ། །ཁྱེད་བུ་སློབ་ཚོའི་རེས་སུ་བབས་ནས་གདའ། །ཞེས་ཞིང་ཁམས་བརྗེ་ཁ་མའི་རྣམ་ཐར་དཔེ་དོན་སྦྱར་ནས་གསུང་པ་ལས་ཞལ་བཞེས་བཟང་བ་གང་ཡང་མ་ཐོབ། ཁོང་རྣམས་ཕྱིར་ཕེབས་

[187A]༄༅། །འཕྲལ་བདག་ཅག་སྐུ་གམ་དུ་འབོད་གནང་གིས། ང་ལ་རིམ་གྲོས་དགོས་པ་གཞན་མེད་རུང་ད་ལྟ་ངའི་འབྱུང་བ་འདི་ཚོ་ཆ་སྙོམ་པོ་རང་མི་འདུག་འདི་ཆ་སྙོམ་དུ་
སོང་ནས་བདེ་བའི་སྐབས་ཤིག་ལུས་སེམས་འབྲལ་ཐུབ་པ་བྱ་རྒྱུ་ཡིན་པས་དེའི་ཆེད་དུ་དགོན་ཁག་གསུམ་ལ་སྒྲོལ་མ་གྲངས་གསོག་བྱ་རྒྱུ་དང། རྐྱང་ཆད་བླ་མ་དཀའ་ཆེན་ལགས་དང་
དབུ་མཛད་རྣམ་རྒྱལ་གཉིས་སུ་འབྱུང་བཞི་གཏོང་རྒྱུ་རེ་ཕུ་ལ་ཞེས་ཕེབས་པ་ལྟར་མང་ཇ་སོགས་འབོར་ཆེ་བ་ཕུལ། གཞན་ཡང་འབྲོང་ཕུ་འདུས་སྤྱི། རེ་བར་བླ་མ་དགེ་སློང་ལགས། བླ་མ་
དབུ་མཛད་རྣམ་རྒྱལ་ལགས། འབྲོང་པ་ཆོས་མཛད་ལགས་དཔོན་འཁོར། ནེའུ་གསིང་པ། དཀྱིལ་ཤར། དབང་འདུས་ཚེ་རིང་ལགས་སོགས་སེར་སྐྱ་མང་པོ་ནས་ཀྱང་ཞིང་གཤེགས་ཉེའི་
བར་གསོལ་འདེབས་ནར་མར་ཞུས་རུང་ཞལ་བཞེས་གཏན་ནས་མ་ཐོབ། ཐོབ་རྒྱལ་བླ་མ་རིན་པོ་ཆེ་ཕེབས་ཀའི་ཐོན་ཕྱག་སྐབས་ཀྱང་སྐུ་ཁམས་དྭང་ཚུལ་གྱིས་རབ་མཁས་གྲུབ་ཆེན་པོ་དང་
མཚུངས་པ། ཐ་ནའང་ལོ་རེ་གཉིས་ཤིག་ཞབས་པད་བརྟན་དགོས་པའི་གསོལ་འདེབས་མཛད་སོང་ཡང། དེ་ལ་བཀའ་ལན་གང་ཡང་མི་སྩོལ་བར། འོ་དགེ་སློང་ལགས་རང་གཞི་ཚུལ་

[187B] ཁྱད་པར་བདག་ཅག་གི་སྐོར་ལ་ད་སྔ་ནས་བཀའ་ཡང་ཡང་སྩོལ་མུས་ལས་ཀྱང་ནན་ཆེ་བའི་ཚུལ་
དུ། ང་ད་ལྟ་ཚ་བོ་གཡང་ཆགས་འདིས་མགོ་འདོན་པ་རེད། འདི་གཟུགས་གཞི་བདེ་མིན་བྱུང་ན་ང་ལོང་བ་ཐང་དཀྱིལ་དུ་ལུས་འགྲོ་བ་འདུག་པས། རེ་ཞིག་འདི་ལ་ན་ཚ་སོགས་མི་འབྱུང་བར་མ་
ཟད། འདི་ཁམས་བཟང་ཞིང་ཚེ་རིང་བ། ཐོས་བསམ་སྒོམ་གསུམ་འཕེལ་བའི་སྐྱབས་འཇུག་གང་དྲག་རྒྱུན་དུ་བྱེད་དགོས་ཞེས་ལྕག་ནན་གྱི་ཚུལ་དུ་སྩོལ་བ་ལས་ཞབས་པད་བརྟན་པའི་ཐུགས་འདུན་
ཙམ་མཛད་རྒྱའི་བཀའ་མ་སྩལ། ཟླ་བ་གསུམ་པའི་འགོ་ནས་ལྗགས་སྨིན་གཞན་ལྟ་བཞག་གསོལ་ཇ་ཡང་ཉུང་ཟད་རེ་ལས་མ་བཞེས་ཤིང་ཞབས་ཀྱི་སྐྲངས་སྤོས་སོགས་སྐུ་ཁམས་ཀྱང་ཇེ་ཞན་
དུ་སོང་སྟེ་བཞེངས་བཞུགས་ལ་ཡང་ཕྱག་སྦྲེལ་ཞུ་དགོས་པ་བྱུང། རྩིས་གསར་སོགས་ཟླ་བ་ཤོལ་མ་ཐོན་པའི་ལུགས་ཀྱིས་ཟླ་བ་འདིས་ག་ཟླ་བ་ཡིན་སྟབས་པད་ཆོས་སུ་རབ་བྱུང་མ་ཉེར་གསུམ་
ནས་སྨྱུང་གནས་དཀར་ཕྱོགས་སྔར་བཞིན་བཏང་བར་སྨྱུང་གནས་གྲངས་བརྒྱ་གྱ་བཞི་བྱུང། སྔར་ཕན་ཐུགས་བརྟག་མཛད་སྐབས་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་རང་ངོ་བོ་དབྱེར་མ་

[188A]༄༅། །མཆིས་པའི་རྗེ་བཙུན་ངག་དབང་རྡོ་རྗེ་དཔལ་བཟང་པོ་ཞེས་སོགས་གསུང་ཡང། འདི་ཙམ་ནས་བཟུང་བླ་མ་དང་རྗེ་བཙུན་མཁའ་སྤྱོད་དབང་མོ་ཞེས་གསུང་བ་
སོགས་མཁའ་སྤྱོད་མ་ལ་གཙོ་འདོན་དང། ལྷག་པར་སྔ་དྲོ་ཞལ་འདོན་སྨན་བླ་མཛད་སྐབས་ཤིག་བདག་གིས་གཟིམ་ཆུང་དུ་འགྲོ་རྩིས་བྱས་པས། རྗེ་ཉིད་ཕྱག་ཐལ་མོ་སྦྱར། སྤྱན་གཉིས་
ནམ་མཁའི་དབྱིངས་སུ་གཡོ་མེད་དུ་གཟིགས་བཞིན་པར། སྟོན་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་རྒྱལ་བ་ཤཱ་ཀྱ་
ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཞེས་གསུངས་འདུག་པས་བདག་ཉིད་ཀྱང་ཟིལ་བུན་པ་ཞིག་བྱུང། འདི་སྐབས་ཤཱཀྱའི་རྒྱལ་པོ་སོགས་སྨན་བླའི་ལྷ་ཚོགས་ཀྱི་
ཞལ་དངོས་སུ་གཟིགས་པར་མངོན། གང་ལྟར་དེ་ནས་བཟུང་སྨན་བླའི་ཉམས་བཞེས་ལའང་ཐུགས་བརྩོན་ཤིན་ཏུ་ཆེ་བར་མཛད། ཆོས་བཅུ་གཉིས་ནས་བཟུང་མཚན་མོའང་བདག་ཅག་སྐུ་
གམ་ཁོ་ན་དང། དགེ་སློང་བསྟན་པ་ཆོས་འཕེལ་གཟིམ་སྒོའི་ཕྱིར་བསྡང་ནས་ཉིན་མཚན་འཁོར་མར་གཉིད་དང་རྣམ་གཡེང་ལེ་ལོའི་དབང་དུ་མ་བཏང་བར་ཞབས་ཞུ་ལ་བརྩོན་པ་ཆེན་པོས་

[188B] དེའི་མཐུས་བདག་ཉིད་སོ་སྐྱེ་ཉོན་མོངས་པའི་རྒྱལ་བུ་ལུང་རྟོགས་ཡོན་ཏན་གྱི་རྡུལ་དྲིས་མ་གོས་པ་འདི་ལྟར་རུང། ཕྱོགས་འདིའི་སྐྱ་སེར་ཕལ་མོ་ཆེས་གཟིགས་ཕྱོགས་དགེ་བ་འདི་
བྱུང་བ་ལགས། བདག་ཉིད་སྐུ་གམ་དུ་ཐོག་མར་ཉལ་བའི་ཐོ་རངས་ཀྱི་དུས་ཉི་ཟླ་གཉིས་ཀ་དུས་གཅིག་ཏུ་གཟས་ཟིན་པའི་རྨི་ལམ་བྱུང་བ་རྗེས་སུ་བརྟགས་ན་རྗེ་བླ་མ་འདི་ཉིད་ཞིང་ཁམས་གཞན་
དུ་གཤེགས་པར་མ་ཟད་ཐུགས་སྲས་གྲུ་འཛིན་པ་ཡང་ལོ་འདི་ནང་དུ་གཤེགས་པའི་ལྟས་སུ་འདུག་དེ་མཚུངས་རྗེ་བཙུན་བླ་མ་འདི་ཉིད་ཞིང་ཁམས་གཞན་དུ་གཤེགས་པར་ངེས་པ་དཀར་ཕྱོགས་
ཀྱི་ལྷ་ཀླུ་གཞི་བདག་རྣམས་ཀྱིས་མ་བཟོད་པའི་མྱ་ངན་གྱི་རྣམ་པ་མཚོན་པའི་ལྟས་ཀྱང། སྔ་ལོ་ཟླ་བ་བཅུ་གཉིས་པའི་ཚེས་བརྒྱད་ལ་འཁྲུངས་ཡུལ་རོང་ཁོ་ནར་ས་གཡོ་ཆེན་པོ་དང། ལོ་འདིའི་ཟླ་
བ་དང་པོའི་ཚེས་ལྔ་དྲུག་ལ་ཕུན་ཚོགས་གླིང་གི་ལྕགས་འོག་ཙམ་གྱི་གཙང་ཆུའི་དཀྱིལ་དུ་སྦལ་འབྲུག་ཤིན་ཏུ་ཆེ་བ་ཞིག་ཞག་གཉིས་གསུམ་གནས་པ་འགའ་ཞིག་གིས་དངོས་སུ་མཐོང་བ་བྱུང་
ཞིང། ཚེས་བརྒྱད་ཀྱི་ཉིན་འབྲུག་དེ་རང་ཡིན་ནམ་གང་ལྟར་བསྟན་མ་བཅུ་གཉིས་ཀྱི་ནང་ཚན་སྨན་བཙུན་ཨུག་ཆོས་རྡོ་རྗེ་གཡའ་མོ་བསིལ་གང་དུ་གནས་པའི་རི་ཇོ་མོ་ནགས་རྒྱལ་གྱི་མགུལ་

[189A]༄༅། །ནས་འབྲུག་སྒྲ་དྲག་པོ་ལན་གསུམ་ཙམ་བསྒྲགས་པ་དང། ཟླ་བ་གཉིས་པའི་ཚེས་བརྒྱད་ཀྱི་ཉིན་གཟིམ་ཕུག་གི་ཉེ་ལོགས་སུ་སྔོན་མེད་པའི་སྲོག་པའི་ཁྱུ་ཆེན་པོ་གསུམ་
ཙམ་གནས་བཅས་པ་དང། ཟླ་བ་གསུམ་པའི་ཚེས་བརྒྱད་ཀྱི་ཐོ་རངས་བཞད་ཁོ་ནར་ས་གཡོ་ཆེན་པོ་ལན་བཞི་ཙམ་བྱུང་བ་དང། གཞན་ཡང་ཉེ་ལོགས་སུ་ཝ་སྐྱེས་ཡང་ཡང་བརྒྱལ་བ་
དང། སྔོན་མེད་པའི་རླུང་དམར་ལྡང་བ་སོགས་མི་དགེ་བའི་རྟགས་མཚན་ཤིན་ཏུ་མང་བར་བརྟེན། ད་ནི་རྗེ་བཙུན་བླ་མ་འདི་ཉིད་ཀྱི་ཐུགས་བསྐྱེད་རྒྱ་མཚོའི་རླབས་བཞིན་གང་གིས་ཀྱང་
ཟློག་ཏུ་མེད་པར་ངེས་པར་ཞིང་ཁམས་གཞན་དུ་གཤེགས་པར་གདོན་མི་ཟའོ་སྙམ་ནས། ཚེས་བཅུ་གསུམ་ཉིན་ཕྱག་འཚལ་དུ་ངག་གིས་བདག་ཅག་ཉམ་ཐག་རྣམས་ལ་དགོངས་ལོ་རེ་
གཉིས་ཤིག་ཞབས་པད་བརྟན་པ་དང། དེའི་ཆེད་དུ་ཞབས་བརྟན་ཡང་ཇི་འདྲ་སྒྲུབ་པ་ལེགས། གལ་ཏེ་ཞིང་ཁམས་གཞན་དུ་གཤེགས་པའི་དགོངས་པ་ཟློག་ཐབས་མེད་པ་ཞིག་ཡིན་ཚེ་
བདག་ཉིད་ལ་ཤེས་ཡོང་དང་མྱོང་བྱང་གང་ཡང་མེད་སྟབས་དགོངས་རྫོགས་བསྒྲུབ་རྒྱུའི་སྐོར་ལ་བློས་མི་འཁྱུད་པ་འདུག་པས་གང་ཅིའི་བཀའ་མངགས་ལམ་པ་ཞིག་ཅི་ནས་ཀྱང་ཐུགས་རྗེ་

[189B] ད་ལོ་འདིར་མི་སྡོད་པའི་སྐད་ཆ་དེང་སྐབས་གཟུགས་པོའི་མདོག་སྐྱ་མཐོང་ནས་མཁས་མདོག་བྱས་པ་མིན། ཁ་སིང་ལོ་ཚེས་མ་ཚེས་ལ་གསལ་གསལ་
རྗེན་རྗེན་དུ་ལབ་པ་ཡིན། ད་ནི་ན་སོ་དང་གཟུགས་བབས་གང་ལ་བརྟགས་རུང་སྡོད་པའི་རེ་མེད་པ་ཁྱེད་རང་ཚོའི་མིག་གིས་མཐོང་བ་འདི་རེད། འོན་ཀྱང་རང་དང་འབྲེལ་ཐོགས་ཀྱི་ཆེད་ད་དུང་གསོལ་
འདེབས་བྱེད་རྒྱུ་འདྲ་ཡོད་པས་ཚེས་བཅོ་ལྔའི་ཉིན་བཞད་ཀྱི་རྟེན་འགངས་ཆེ་བ་རྣམས་ལ་སྟོང་མཆོད་སྣ་ལྔ་སྙན་ཤལ་དང་བཅས་པ་ཞིག་ཕུལ། གཞན་སྔར་ཡང་ད་ན་སོ་རྒས་པའི་དབང་གིས་དགེ་
ཕྱོགས་ཚང་མ་དགེ་སློང་རང་གི་བློས་བཅད་ནས་བྱས་པ་ལ་འདི་མ་བྱུང་སྙམ་པ་གཏན་ནས་མེད་པར་མ་ཟད་བློ་སྟོབས་ཀྱང་དགེ་སློང་རང་ཆེ་བ་ཡོད། དེ་ཡང་རྗེས་ཀྱི་བྱ་བ་བྱེད་རྒྱུ་རྣམས་ལམ་འགྲོ་
འབྱུང་ཕྱིར་ངས་ཀྱང་དཀོན་མཆོག་ལ་གསོལ་བ་འདེབས་པ་ཡིན་པས། དགེ་སློང་རང་གིས་བློ་ཐག་སྦད་གཅོད་ཀྱིས་བྱས་ན་མི་ཤེས་པ་དང་མི་འགྲིག་པ་མི་ཡོང་བས་མངག་གཏམ་བྱེད་རྒྱུ་མེད་
འོན་ཀྱང་ངའི་མཎྜལ། གཏོར་ཆས། ཌཱ་དྲིལ། ཆོས་གོས་ཁ་གསར་བ་འདི་རྣམས་རྟེན་འབྲེལ་གྱི་གནང་ཞིག་ཡོད་པས་གཞན་དུ་མ་གཏོང་བར་དགེ་སློང་རང་གི་ཡོ་བྱད་ཀྱིས་ཞེས་སོགས་དང། དགེ་

[190A]༄༅། །སློང་བསྟན་པ་ཆོས་འཕེལ་ལ་སྤྱན་གཟིགས་ནས། ང་སངས་རྒྱས་ཐུགས་རྗེ་ཅན་དང་མཚུངས་པར་མི་ལོ་ཆེན་པོ་བརྒྱད་ཅུ་བསྡད་པ་རེད། དེས་བློ་ཁ་མི་རྫོགས་པ་རང་གཞན་
སུ་ལའང་མི་འདུག་ཨང། ཞེས་གསུང་པར། དགེ་སློང་མཆི་མས་མགྲིན་པ་བརྣངས་ནས་ལན་འབུལ་མ་ཐུབ་པར། སླར་ཡང། བརྒྱད་ཅུ་ཐམ་པའི་ལོ་འདི་ལ་གནད་གཅོད་ཀྱི་སྡུག་བསྔལ་
རྒྱུན་རིང་ཤུགས་དྲག་མེད་པར་ལུས་སེམས་བདེ་བར་འབྲལ་ཐུབ་ན། ཁ་ནས་ཟེར་བ་ལྟར་དོན་ལག་ཐོག་ཏུ་བླངས་ནས་ཁོ་དགེ་སློང་དྷརྨ་བྷ་དྲས་སྐད་བཏང་སོང་སྙམ་པ་མ་གཏོགས་སེམས་ངལ་མ་
བྱེད་ཨང། ཞེས་ཀྱང་ཕེབས། ཚེས་བཅོ་ལྔའི་ཉིན་བཀའ་གནང་ལྟར་བཞད་ཀྱི་རྟེན་གཙོ་རྣམས་ལ་སྟོང་མཆོད་སྣ་ལྔ་དང། དེ་ཐོག་ཐུགས་སྨོན་ནན་ཆེན་མཛད་པའི་སྙན་ཤལ་བཅས་འབུལ་
བར་མཛད། དེ་ཉིན་བདག་ནས་དངོས་འབུལ་ཕྲན་བུ་དང་བཅས་རྗེ་ཉིད་ཀྱི་ཞབས་སྤྱི་བོར་བླངས་ཏེ་གནས་སྐབས་དང་མཐར་ཐུག་གི་འདོད་དོན་རྣམས་ལ་སྨོན་ལམ་ཤུགས་གང་དྲག་དང། ལྷག་
པར་ལེགས་ཚོགས་ཐམས་ཅད་ཀྱི་རྩ་བ་རྗེ་བཙུན་བླ་མ་བཀའ་དྲིན་འཁོར་ཟླ་མེད་པ་ཁྱོད་ཉིད་མཉེས་པ་ཁོ་ན་ཡིན་པར་བསམས་ནས་འཁོས་བསྟུན་ཞབས་ཞུ་ལ་བརྩོན་པ་ཐུགས་མི་ཁྲེལ་བ་ཞུས་

[190B] མི་ཤེས་རྨོངས་པའི་དབང་གིས་སྐུ་གསུང་ཐུགས་དང་འགལ་བ་ཐམས་ཅད་གནོང་ཞིང་འགྱོད་པའི་སྒོ་ནས་མཐོལ་ཞིང་བཤགས་ན་བདག་ལ་སྒྲིབ་པར་མི་འགྱུར་བ་ཞིག་དང་
དེང་ནས་བྱང་ཆུབ་མ་ཐོབ་ཀྱི་བར་དུ་ཡང་རེ་སའི་སྐྱབས་མགོན་རྗེ་བཙུན་བླ་མ་ཁྱེད་ལས་གཞན་དུ་མ་དམིགས་ན་ད་ལྟའི་མུ་བཞིན་ཐུགས་རྗེ་ཆེན་པོས་འབྲལ་མེད་རྗེས་སུ་འཛིན་པ་ཞིག་ཅི་ནས་ཀྱང་མཁྱེན་
ཞེས་དུ་ངག་གིས་ཞུས་པས། ཡུག་གཅིག་བདག་ལ་ཐུགས་རྗེ་གཏིང་ནས་གཡོས་པའི་སྤྱན་ཅེ་རེ་གཟིགས་ནས། འོ་དགེ་སློང་གིས་ངའི་སེམས་དང་འགལ་བ་གཏན་ནས་མ་བྱས་པར་བརྟེན་ཁྱོད་
ཉིད་གནས་སྐབས་དང་མཐར་ཐག་ཏུ་དགེ་བའི་གསོལ་འདེབས་སྨོན་ལམ་ཤུགས་དྲག་བྱེད་མུས་ཡིན། ཁྱད་པར་ང་རྒས་ཀ་འཆི་ག་གལ་ཆེ་བའི་སྐབས་འདིར་ལྷག་བསམ་དག་པའི་སྒོ་ནས་ཟླ་བོ་
རྩར་ཐག་བསྐྱེད་ནས་བྱས་པའི་རྟེན་འབྲེལ་གྱི་མཐུ་ལ་བརྟེན་སྐྱེ་བ་གཞན་དང་གཞན་དུའང་ཕན་ཚུན་ཕན་འདོགས་བྱ་འདོགས་རེས་འདྲ་ཡོང་ཉན་ཡིན་ནོ། །ཞེས་བཞད་མོ་དང་བཅས་ཕེབས། ད་དུང་
གང་ཅིའི་བཀའ་སློབ་ཞུ་འོས་འདྲ་ཡོད་པར་བསམས་ནས་གྲུ་འཛིན་སྐུ་ཞབས་ཆབ་ཚན་དུ་ཡོད་པའི་སར་བང་མི་ཆེད་མདགས་ཀྱིས་སྲིབ་ཙམ་ཆིབ་བསྒྱུར་ཞུས་ཏེ། དགོངས་རྫོགས་བསྒྲུབ་ཚུལ་ལ་

[191A]༄༅། །བཀའ་སློབ་བསྐྱར་ལྕག་དང། རྒྱུན་གྱི་གསུང་བབས་ལ་བརྟགས་ན་སྤྲུལ་སྐུ་ངོས་འཛིན་མ་བྱེད་ཅེས་པ་ཞིག་ངེས་པར་ཕེབས་ཚོད་རུང། ད་ཕན་དེའང་གཏན་ནས་མ་
ཕེབས་པས་སོམ་ཉི་ཕྲན་བུ་དང། ལྷག་པར་འགྱོད་མེད་ལྟ་བུས་དེ་སྐོར་ལ་ཡང་གསོལ་འདེབས་ཤིག་བཀའ་དྲིན་ཆེ་དགོས་ཚུལ་ཞུས་པར། དགོངས་རྫོགས་སྐོར་ལ་ཁྱོད་ནས་མི་ཤེས་པ་མེད་
རུང་བཀའ་མངགས་ཤིག་བྱུང་ན་བྱེད་བདེ་བ་ཡོང་བས་ངེས་པར་ཞུ་རྒྱུ་དང། སྤྲུལ་སྐུའི་རེ་བ་ཡོང་ཚོད་མེད་པ་ཁྱོད་རང་ནས་ཟེར་བ་ལྟར་ཡིན་འདུག་པས་ངས་ཀྱང་ཞུ་ནུས་མི་འདུག་ཚུལ་ཕེབས་པ་
བཞིན་སྐུ་གམ་དུ་སྲིབ་ཙམ་བཅར། དེ་སྐབས་གསུང་མོལ་ཅི་འགྲེ་ཙམ་ལས་དགོངས་རྫོགས་སྐོར་ཡང་ཞུ་མ་འཚལ་བའི་ཚུལ་ལ། བདག་ནས་དེ་རིང་གྲུ་འཛིན་སྐུ་ཞབས་ཕེབས་པའི་སྐབས་འདིར་
བཀའ་མངགས་གནང་འོས་འདྲ་མེད་དམ་ཞུས་པར། མངག་གཏམ་བྱ་རྒྱུ་གང་ཡང་མེད། ང་འཆི་བ་ལ་ཕྱོགས་པའི་ཚེ་ཡང་གསལ་འདེབས་སོགས་ནི་བྱེད་མི་དགོས། རྫོགས་རིམ་གྱི་སྐོར་ལ་དེང་
དུས་ལ་བལྟོས་ནས་གོ་བ་དགའ་མོ་བློ་ཡུལ་དུ་ཡོད་ཅིང་ཉམས་ལེན་ཡང་ཕྲན་བུ་བྱས་པ་ཡིན་རུང། ལོ་ཟླ་བ་སྦྲགས་ནས་ཉམས་སུ་ལེན་ཐུབ་པ་ཞིག་མ་བྱུང་བས་འཆི་ཁར་གདེངས་ཐོབ་པ་རང་

[191B]ཅེས་སོགས་དང། ངེས་འབྱུང་བྱང་ཆུབ་ཀྱི་སེམས་ཡང་དག་པའི་ལྟ་བ་གསུམ་ལ་བཀའ་བཤད་ཤིན་ཏུ་འདྲིལ་བ་ཡུན་མི་ཐུང་ཙམ་གནང་སྟེ། ད་
ཆེ་བ་དེ་གསུམ་ལ་འབད་འབད་བྱེད་རྒྱུ་ཡིན། དེས་ན་དེ་སྐབས་དགེ་སློང་རང་ཡང་ཙབ་ཙུབ་མ་བྱས་པར་འཇམ་སག་གེ་བསྡད་ན་ང་ལ་སད་རྐྱེན་མི་བྱེད་པ་ཡོང་བས་དེ་ལུགས་གྱིས། ཞེས་ཕེབས། རྒྱུན་
བར་ལམ་གྱི་གཙོ་བོ་གསུམ་ལ་ཉམས་བཞེས་མཛད་པར་མ་ཟད། སྐུ་ཁམས་ཉོག་ཚུལ་བཞེས་པ་ནས་ཀྱང་དེ་གསུམ་རེ་རེ་ལ་ཚིགས་བཅད་གསུམ་བཞི་རེ་ལྗགས་སྐྱོར་གྱིས་མཇུག་ཏུ། མི་དམིགས་
སྟོང་པའི་ངང་དུ་མཉམ་པར་བཞག་ཅེས་གསུང་པ་དང་ཡུན་རིང་པོའི་བར་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་པར་མཛད་འདུག་པས། སྐབས་འདིར་ཡང་བདག་ནས་དེ་རྣམས་ལ་
ཚིགས་བཅད་ཁ་ཤས་འདུག་པ་དེ་རྣམས་སུས་མཛད་པ་ཡིན་ཞུས་པས། ཚིགས་བཅད་རྣམས་ལྗགས་སྐྱོར་མཛད་ནས་དེ་རྣམས་མཁས་གྲུབ་ནོར་བཟང་རྒྱ་མཚོའི་གསུང་ལ་ང་རང་གིས་ཚིག་
བསྒྱུར་ཕྲན་བུ་བྱས་པ་ཡིན་ཞེས་ཕེབས། སླར་ཡང་བདག་ནས་ཐུགས་དམ་གསལ་འདེབས་ཀྱི་སྐོར་དེ་ལྟར་ལགས་རུང་དགོངས་རྫོགས་ཀྱི་སྐོར་ལ་བཀའ་སླར་མདོར་བསྡུས་ཤིག་ཐུགས་རྗེ་ཆེ་

[192A]༄༅། །དགོས་ཚུལ་ཞུས་པར། མཇུག་གི་དགེ་རྩ་ལ་མངག་གཏམ་བྱ་རྒྱུ་དེ་བས་ཀྱང་མེད། འུ་རང་རི་ཁྲོད་པ་ཁུམ་ཆུང་ཡིན་པར་མ་ཟད། རྒྱུན་བར་ཡང་ཤི་གསོན་གྱི་དཀོར་འདི་
འཇིགས་དྲགས་ཡར་དཀོན་མཆོག་གི་མཆོད་པ། མར་ངན་སློང་གི་སྦྱིན་གཏོང། བར་འཕགས་པའི་དགེ་འདུན་གྱི་བསྙེན་བཀུར་སོགས་ལ་གང་འགྲོ་ཅི་འགྲོ་བྱས་པ་ཡིན་པས་ཆེན་པོ་ནི་ཡོད་
རྒྱུ་མ་རེད། འོན་ཀྱང་སྐབས་ཐོབ་ལས་ཀ་བྱེད་མཁན་བྱེད་མི་ཤེས་པའི་ཐ་གཏུགས་པོ་དེ་འདྲ་ཡང་ཡོང་རྒྱུ་མ་རེད། གང་ལྟར་མི་ཤེས་པ་དང་མི་འགྲིག་པ་ཆེ་བ་ཡོད་ཚོད་མེད་རུང་ཅུང་ཟད་
བྱ་བ་འཕྱུགས་འགྲོ་བ་མིན་ནམ་སྙམ་པ་བྱུང་ན་རྗེ་དྲུང་ལགས་ནས་འདི་འདྲ་བྱས་ན་ཞེས་གསུང་དགོས་ན་མ་གཏོགས་གཞན་དགེ་སློང་རང་གིས་གང་བྱས་པ་ལས། དེ་ལ་ཁྱེད་ཅག་སུས་ཀྱང་
བསྒྱུར་བཀོད་མ་མཛད། སྔར་ཡིན་ན་དཀོན་ཆོས་ཁྱད་པར་ཅན་འདི་ཚོ་ལ་སེམས་འཕྲེང་བ་ཞིག་ཡོད་ཀྱང། ང་རེ་ཞིག་གི་བར་ནི་བདག་པོ་བྱེད་མཁན་དགེ་སློང་འདི་ཡོད་པས་བློ་བདེ་
ཕུགས་ནི་རྒྱལ་བ་ཡབ་སྲས་ཀྱི་གཟིགས་དཔེ་ཡང་ཕྱིར་གྱར་འགྲོ་བ་རེད་པས་དེ་ལ་སེམས་ངལ་བྱ་རྒྱུ་ཅི་ཡོད། གཞན་མ་གནས་ལུས་ལོངས་སྤྱོད་གང་ལ་ཡང་ཆགས་ཤིང་ཞེན་པ་སྔ་མོ་

[192B] ད་བརྒྱད་ཅུ་ཐམ་པའི་ལོ་འདིའི་ས་ག་ཟླ་བའི་ནང་དུ་ལུས་སེམས་འདི་བདེ་བར་བྲལ་ཏེ། སྐྱེ་རྒ་ན་འཆིའི་སྡུག་བསྔལ་འདི་འཇིགས་དྲགས་རབ་དག་པའི་ཞིང་ཁམས་ཤིག་ཏུ་རྫུས་ཏེ་སྐྱེ་བ་བླངས་
དེ་མིན་དལ་འབྱོར་གྱི་མིའི་ལུས་རྟེན་ཞིག་བླངས་ཏེ་རིང་མིན་ས་ལམ་གྱི་བགྲོད་པ་མྱུར་དུ་མཐར་ཕྱིན་པ་བྱས། དེ་ནས་སྤྲུལ་པའི་བཀོད་པ་བསམ་གྱིས་མི་ཁྱབ་པས་སེམས་ཅན་གྱི་དོན་བྱེད་པའི་གསོལ་
འདེབས་དང་སྨོན་ལམ་ཤུགས་དྲག་བྱེད་ཀྱི་ཡོད། ཅེས་སོགས་ཕེབས། སྔར་ཞབས་པུས་མན་ཆད་ལ་སྐྲངས་སྦོས་ཕྲན་བུ་ཡོད་རུང་ཚེས་ཉི་ཤུའི་སྔ་དྲོ་ཐམས་ཅད་གཏན་མེད་དུ་སོང་འདུག་པས་དྭངས་
བསྐྱེད་ཡོང་རྒྱུའི་རེ་བ་བྱས་ཀྱང། ཉེར་གཅིག་གི་སྔ་དྲོ་ཞབས་པུས་མན་ཆད་ཙམ་དུ་མ་ཟད་དེ་ཡན་ལ་ཡང་སྐྲངས་སྦོས་ཆེ་ཙམ་བཞེས་འདུག་པར། སྔར་ཡིན་ན་རླུང་སྐྱ་སྦོས་ཙམ་ཡིན། ཆུ་ཡིན་ཐག་ཆོད་
ད་ཡིན་པར་འདུག་ཅེས་གསུངས། ཚེས་ཉེར་ལྔའི་ཉིན་རྗེ་བཙུན་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་སྒྲུབ་མཆོད་དང་འབྲེལ་བའི་ཚེས་བཅུ་ནན་ཏན་ཤིན་ཏུ་ཆེ་བ་མཛད། དེ་ཉིན་ནམ་མཁའ་ལ་
དབྱིབས་དང་ཁ་དོག་མི་འདྲ་བའི་འཇའ་སྤྲིན་སྣ་ཚོགས་དང། ཁྱད་པར་ཉི་མའི་མཐར་ཆོས་འབྱུང་གྲུ་གསུམ་ཉིས་བརྩེགས་བཟོ་བོ་མཁས་པས་བྲིས་པ་ལྟ་བུ་ཤིན་ཏུ་གསལ་བ་ཞིག་བྱུང་ཞིང། དེ་

[193A]༄༅། །མཚུངས་ཉིན་ལྟར་འཇའ་སྤྲིན་སྣ་ཚོགས་དང། ཞིང་གཤེགས་ཀར་འཁྲུངས་ཡུལ་རོང་གི་ཕྱོགས་ནས་འཇའ་དཀར་པོ་རྩ་བ་གཅིག་ལ་རྩེ་མོ་གཉིས་སུ་གྱེས་པའི་རྩེ་གཅིག་
གཟིམ་ཕུག་གི་ཐད་དུ་གཟུག་པ་དང། བྱང་ཤར་ཕྱོགས་ནས་འཇའ་ཁ་དོག་སྣ་ལྔ་པ་དངུལ་ཆུའི་རི་རྩེར་གཟུག་པ་སོགས་ངོ་མཚར་བ་དུ་མ་བྱུང། ཚེས་བཅུ་གྲུབ་འཕྲལ་དེ་རིང་རྗེ་བཙུན་མའི་ཚེས་བཅུ་
དེ་གནང་དུ་སྨིན་པོ་ཞིག་བྱུང་བས་བློ་བདེ། ད་ཆུ་ནད་འདིའི་བབས་ཀྱིས་འདོན་པ་སྐད་བཏོན་ནས་བྱས་ན་ཅུང་ཟད་ངལ་བའི་རྣམ་པ་ཞིག་འདུག་པས་ཕྱིན་ཆད་ངའི་རྒྱུན་གྱི་ཁ་འདོན་བྱེད་དགོས་རྣམས་དགེ་
སློང་གིས་བྱས་ནས་ངས་དེའི་རྗེས་སུ་ཡིང་སྐྱོར་བྱེད་པ་ཡིན་ཞེས་ཕེབས་པ་ལྟར། དེ་ནས་བཟུང་བདག་ཉིད་ནས་ཞལ་འདོན་གྱི་ཞབས་ཕྱི་ཞུས། ས་ག་ཟླ་བའི་ཚེས་གཅིག་གི་སྔ་དྲོ། དགེ་སློང་ད་ལྟ་
དཀྱིལ་འཁོར་གྱི་འཁོར་ལོ་གསལ་འདེབས་ཀྱི་ཡོད་དམ་ཞེས་གསུང་བར། བདེ་མཆོག་གི་གཏོར་འབུལ་བྱེད་པའི་སྐབས་ཡིན་ཚུལ་ཞུས་པས། ང་ནི་ཁྲ་ཆག་ཆག་མང་པོ་ཞིག་འདུག་པས་བདེ་
མཆོག་གི་ལྷ་ཚོགས་གསལ་འདེབས་པ་ཡིན་འདུག་བསམ་པ་བྱུང་ཞེས་ཕེབས་པས། དེ་སྐབས་བདེ་མཆོག་གི་ལྷ་ཚོགས་ཀྱི་གཟིགས་སྣང་གསལ་བ་ཞིག་བྱུང་བར་མངོན། དེ་མཚུངས་ཚེས་

[193B] ཕྱག་ཐལ་མོ་སྦྱར་ནས་ཡུན་རིང་བཞུགས་ཏེ། སྟོན་པས་སངས་རྒྱས་ཞིང་བསྐུལ་ཏིང་འཛིན་གྱིས། །བདེ་གཤེགས་བདུན་པོ་མངོན་
མ་སྤྱན་དྲངས་ལྟར། །དེ་ནས་གང་ཟེར་བ་ཡིན་པས་ཞེས་ཕེབས་པར། དད་མོས་ཐུགས་རྗེས་བདེ་གཤེགས་འཁོར་བཅས་རྣམས། །འདིར་གཤེགས་རང་རང་གདན་ལ་བཞུགས་སུ་གསོལ། །ཞེས་གསུང་
ཡིན་ཚུལ་དང། དེ་བཀའ་འདྲི་གནང་བའི་དགོངས་པ་གང་ཡིན་ནམ་སྙམ་ནས། དེའི་ཚིག་དོན་ཇི་ལྟར་ཡིན་ཞུས་པས། སླར་ཡང་ཕྱག་ཐལ་མོ་སྦྱར་ནས། སྐྱབས་སུ་མཆི། དད་པ་དང་མོས་པ་བྱས་ན་
དེ་གཤེགས་བརྒྱད་འཁོར་དང་བཅས་པ་ཐུགས་རྗེ་ཆེན་པོས་མངོན་སུམ་དུ་ཕེབས་ཡོང་གསུང་རྒྱུར་འདུག་ཅེས་དང། ཚེས་ལྔའི་སྔ་དྲོ། དགེ་སློང་གིས་བདེ་གཤེགས་བདུན་པོ་མངོན་སུམ་དུ་སྤྱན་
དྲངས་པ་ཡིན་ནམ་གསུང་པར། དེ་ལྟར་ལགས་པས་གཟིགས་སྣང་འདྲ་མི་འདུག་གམ་ཞུས་པས། འཁྲུལ་སྣང་ཡིན་འགྲོ་འམ། ཞེས་ཕེབས་པས། དེ་དག་གི་སྐབས་སུ་ཡང་སྨན་བླའི་ལྷ་ཚོགས་ཀྱི་
གཟིགས་སྣང་ཡང་ཡང་ཡོད་པ་གདོན་མི་ཟའོ། །ཚེས་དྲུག་གི་ཉིན་བདག་ནས་ཞབས་ལ་སྐྲངས་སྦོས་ཆེ་ཙམ་འདུག་རུང་གྲང་ཆུའི་རིགས་འདིར་སྙུན་གཟུག་ཡོང་སྲོལ་མི་འདུག་པས་འོ་བརྒྱལ་བ་མི་འདུག་

[194A]༄༅། །གམ་ཞུས་པར། ཁ་རྩར་གོང་དུ་རྐེད་པ་འདིར་མི་བདེ་བ་ཕྲན་བུ་བྱུང་ཡང། ཉིན་གཅིག་མཐོང་སྣང་ལྟ་བུར་བལ་པོ་འདྲ་བ་ཞིག་གིས་སྨན་ཐུན་གཅིག་ཁྱེར་ནས་བཅོས་
བཅོས་ཤིག་བྱས་སོང་བ། དེ་ནས་བཟུང་མི་བདེ་བ་གཏན་ནས་མི་འདུག་ཅེས་ཀྱང་ཕེབས། ཚེས་བདུན་གྱི་སྔ་དྲོ་ཞལ་འདོན་སྨན་བླ་མ་རྫོགས་ཙམ་གྱི་ཚེ། དགེ་སློང་ངའི་དབུ་མའི་ཡར་སྣེ་
ཁ་བྱེ་མ་སོང་ངམ་ ཕྱི་ལ་རྟགས་ནི་གང་ཡང་མི་འདུག་ཞུས་པས། དགེ་སློང་གིས་སྨན་བླའི་བླ་རྒྱུད་སྐྱོར་བའི་སྐབས་སུ་ཚངས་བུག་གྲང་སིར་བྱས་སོང་བས་དབུ་མའི་ཡར་
སྣེ་ཁ་བྱེ་བ་ཡིན་པ་འདྲ། དེ་རིང་ཚེས་པ་གང་ཡིན་གསུང་བར། ཚེས་བདུན་ཡིན་ཞུས། དེ་ནས་གསོལ་ཇ་ཞལ་ཧུབ་གང་ཙམ་ཞིག་བཞེས་ནས། འོ་དེ་རིང་དེ་ཙམ་ལས་བཟའ་བཏུང་
མང་པོ་བྱ་རྒྱུ་མིན་ནོ། །ཚེས་ད་གང་ཡིན་བྱས་པས་གསུང་བར། ཚེས་བདུན་ཡིན་ཞུས་པས། འོ་ན་ཚེས་བརྒྱད་སང་ཉིན་ཡིན་འདུག་དེ་རིང་ང་གཞོགས་གཡས་ཕབས་ནས་ཉལ་སྟབས་
སུ་སྡོད་པ་ལས་སྐེ་རགས་བཅིངས་ནས་ལང་རྒྱུ་མིན་ནོ་ཞེས་ཕེབས། དེ་ནས་བཟུང་ཉི་མ་ཕྱེད་ཀྱི་བར་སྙན་སྐུ་གང་བྱས་ཀྱང་གཏན་ནས་མི་བསན་པའི་ཚུལ་གྱིས་རྒྱ་སྐད་ཁོ་ནའི་ཞལ་འདོན་

[194B] སྐབས་མཚམས་སུ་ཤུདྡྷེ་བི་ཤུདྡྷེ་ཞེས་དང། སཱ་ཧཱ་ཞེས་པ་ཙམ་ལས་ཚིག་འབྲུ་མི་གསལ་བ་ཞིག་རྒྱུན་ཆད་མེད་པར་མཛད། གསོལ་ཚིགས་རན་པའི་སྐབས་སུ་
མགུལ་གློ་ཞིག་བཞེངས་སོང་བར། བདག་གིས་མཚན་ནས་བོས་པས་གསུང་སྔར་རྒྱུན་བྱུང་བར། ད་གསོལ་ཚིགས་ཀྱང་རན་སོང། མི་སྤྲོ་བ་མི་འདུག་གམ་ཞུས་པས། མི་སྐྱིད་པ་གང་ཡང་མི་
འདུག་གསུངས་ནས་གསོལ་ཇ་ཕྲན་བུ་ཞིག་བཞེས་ནས་སྔར་བཞིན་གཟིམས་སྟབས་སུ་བཞུགས་ཏེ། ཞལ་འདོན་དང་སྙན་ཞུ་མི་བསན་པ་གོང་མཚུངས་ཁར་ཐུགས་དྲན་ཡང་ཧ་ཅང་མི་གསལ་ཚུལ་
བྱུང་བར། དགེ་སློང་བསྟན་ཆོས་ནས་ད་ཡག་པོ་མི་འདུག་པས་གྲུ་འཛིན་སྐུ་ཞབས་ཆིབ་བསྒྱུར་ཞུ་མི་བཏང་ན་ཟེར་ཡང། དེ་གོང་བཀའ་མངགས་སུ། ང་འཆི་བའི་ཚེ་ཡང་བྱ་བ་བྱེད་དགོས་རྣམས་དགེ་
སློང་རང་གིས་དལ་ལྷོད་དེ་བྱས། དེ་ནས་རྗེ་དྲུང་ལགས་འབོད་ན་དེ་ལྟར་བྱེད་པ་ལས་ཙབ་ཙབ་དང་མགྱོགས་ཁྱད་བྱེད་མི་དགོས་ཞེས་ཕེབས་པར་བསམས་ནས་རེ་ཞིག་ཐེང་ཙམ་བྱས། དེ་ནས་མཚན་ཕྱེད་
ཟིན་ཙམ་གྱི་ཚེ་སྔར་བཞིན་མགུལ་བློ་ཞིག་བཞེངས་སོང་བར་མཚན་ནས་བོས་པས་གསུང་སྔར་རྒྱུན་ལྟར་ཕེབས་པར། མི་སྤྲོ་བ་མི་འདུག་གམ་སྐུ་རླུང་གི་ཉན་དང་བཅས་བཞེས་ཚ་ཕྲན་བུ་ཞིག་བཞེས་

[195A]༄༅། །བཞེས་ན་ཞུས་པས། ལུས་སེམས་གཉིས་ཀ་ཤིན་ཏུ་བདེ་བ་ཞིག་འདུག་ཅེས་བདག་ལ་ཚེ་འདི་ལ་བལྟོས་པའི་གསུང་གི་ཐ་མ་དེ་ལྟར་ཕེབས་ནས་བཞེས་ཚ་ཞལ་ཧུབ་གང་
ཙམ་བཞེས། དེ་ནས་བོད་སྐད་ཚིགས་བཅད་ཀྱི་ཞལ་འདོན་གསོལ་བ་འདེབས་ཞེས་དང། བསྐྱབ་ཏུ་གསོལ་ཞེས་པ་ཙམ་ལས་ཚིག་འབྲུ་མི་གསལ་བ་ཞིག་སྔར་བཞིན་མཛད་པས། དགེ་སློང་བསྟན་
ཆོས་ནས་སྐྱེས་བུ་དམ་པ་ཐ་མལ་བ་དང་གཏན་ནས་མི་འདྲ་འདུག་སྔར་ཏབ་ཏོབ་ལ་གྲུ་འཛིན་སྐུ་ཞབས་ཕེབས་བསུར་མ་བཏང་བ་དེ་ཡག་པོ་བྱུང། ད་ཕན་བཀའ་མངགས་ཇི་ལྟར་མཛད་པ་ལྟར་
གཏན་ཁེལ་བྱུང་ན་མ་གཏོགས་ཙབ་ཙུབ་བྱེད་མི་རུང་འདུག་ཟེར། གང་ལྟར་སང་ཉིན་ནམ་གསལ་གདག་ཙམ་གྱི་བར་ཞལ་འདོན་རྒྱུན་ཆད་མེད་པར་མཛད་ཅིང། བདག་ཉིད་ནས་སྐུ་གམ་དུ་
ཞལ་འདོན་ཚང་མ་སྔར་བཞིན་བྱེད་སྐབས་ནམ་མཁའ་གནས་སུ་སྤྱན་སྐོར་སྐོར་གཟིགས་ཤིང་ཕྱག་ཐལ་མོ་སྦྱར་ནས་བཞུགས། དེ་ནས་རྗེ་ཉིད་དགུང་གྲངས་བརྒྱད་ཅུ་ཐམ་པར་ཕེབས་པ་
འགལ་བྱེད་ཅེས་པ་ལྕགས་ཕག་ཟླ་བ་བཞི་པའི་ཚེས་བརྒྱད་ཀྱི་ཉི་དྲོས་

[195B] སྟོང་པ་གསུམ་རིམ་གྱིས་ཐིམས་པའི་མཐར་ཐམས་ཅད་སྟོང་པ་འོད་གསལ་ཆོས་ཀྱི་སྐུར་མངོན་པར་བྱང་ཆུབ་པའི་ཚུལ་བསྟན་ཏོ། །
དེའི་ཚེ་སྐུའི་གཟི་མདངས་ལྷག་པར་རྒྱས་ཤིང། གཉེར་མ་དང་ཁམ་ཁུམ་སོགས་མེད་པར་གཞོན་ཤ་ཆགས་པ་ཞིག་ཏུ་གྱུར་ཅིང། སྐྱེས་བུ་ཆེན་པོ་འདིས་མངོན་དུ་མཛད་པའི་འཆི་བ་འོད་གསལ་ནི་འདི་
ལྟ་བུའི་ཞེས་མཚོན་པའི་ཕྱིར་ནམ་མཁའ་གཡའ་དག་ཅིང་རླུང་གི་རྒྱུ་བ་ཕྲ་མ་ཙམ་ཡང་མེད་པས་ཡུད་ཙམ་ཞིག་གནས། དེ་ནས་མི་རིང་བར་རྩིབས་ཤར་དང། གྱེན་འགྲེང་དང། གདུངས་དང། རྒྱལ་
མཚན་དང། མེ་ཏོག་གི་སྡོང་བུ་དང། ཆོས་འབྱུང་ལ་སོགས་པ་དབྱིབས་དང་ཁ་དོག་མི་འདྲ་བའི་འཇའ་སྤྲིན་གྱིས་ནམ་མཁའ་ཁྱབ་པ་སོགས་ལྷ་རྣམས་ཀྱིས་མངོན་པར་མཆོད་པའི་ལྟས་དཔག་ཏུ་མེད་
པ་བྱུང། དེ་ལྟ་བུའི་འོད་གསལ་ཆོས་ཀྱི་སྐུར་ཉན་མཚན་བརྒྱད་མཉམ་པར་བཞག་སྟེ་ཚེས་བཅུ་གཉིས་ཀྱི་ཉི་དྲོས་ཙམ་ལ། སྟེང་འོག་གི་རྣ་རྩ་ནས་བྱང་སེམས་དཀར་དམར་གྱི་རྒྱུན་འབབ་པ་དང་
བཅས་ཕུང་པོ་རྙིང་པའི་ཟ་མ་ཏོག་གི་ནང་ནས་སྤྲིན་གྱི་གསེབ་ནས་གློག་འཁྱུག་པ་ལྟར་ལམ་དུས་ཀྱི་ལོངས་སྤྱོད་རྫོགས་པའི་སྐུར་བཞེངས་པ། མཆོད་པའི་བྱེ་བྲག་དཔག་ཏུ་མེད་པ་ཐོགས་པའི་མཁའ་

[196A]༄༅། །སྤྱོད་ཀྱི་དཔའ་བོ་དང་རྣལ་འབྱོར་མ་རྣཾས་ཀྱིས་བསུས་ཏེ་སྐྱེས་བུ་སྟོབས་ལྡན་ལག་པ་བརྐྱང་བསྐུམ་བྱེད་པའི་ཚོད་ཙམ་དུ་མཁའ་སྤྱོད་དག་པའི་གཞལ་མེད་ཁང་ཆེན་པོར་
གཤེགས་པར་གྱུར་ཏོ། །ཀྱེ་མ་ཐུབ་བསྟན་པད་ཚལ་སྐྱོད་བའི་གཉེན། །འཇིག་རྟེན་རྨོངས་མུན་སེལ་བའི་འོད་པོ་ཆེ། །བསྐལ་མེད་འབད་པས་བཙལ་ཀྱང་རྙེད་དཀའ་བའི། །གདུང་
ཉིན་གྱི་མགོན་པོ་གཅིག་པུ་ཁྱོད། །འདི་ཙམ་ཞིག་ན་ཞིང་འདིའི་གདུལ་བྱའི་མཐའ། །རྫོགས་པས་མཁའ་སྤྱོད་རྡོ་རྗེའི་ཕོ་བྲང་དུ། །འབྱོན་པར་འོས་ཞེས་ཕྱོགས་བཅུའི་རྒྱལ་བ་ཀུན། །བགྲོས་
པའི་གསང་བའི་ལུང་གི་དུས་བབས་ཏེ། །ཆོས་ཀྱི་དབྱིངས་ལས་བཞེངས་པའི་གཟུགས་ཀྱི་སྐུ། །མཁའ་ལ་སྤྲིན་དང་ཚུལ་ཆུ་བུར་བཞིན། །སླར་ཡང་ཆོས་དབྱིངས་བདེ་བའི་ངོ་བོ་རུ། །ཡོངས་སུ་
སྡུད་ལ་མངོན་དུ་ཕྱོགས་པར་གྱུར། །དེ་ཚེ་ཀུན་གསལ་ཕ་མཐའ་ཡངས་པའི་གཞིར། །ཆོས་འབྱུང་དབྱིབས་ཅན་འཇའ་གུར་བྲིས་པའི་ནང། །གྲངས་མེད་ལྷ་དང་མཁའ་འགྲོས་ཡོངས་བསྐྲོར་ཏེ། །རྡོ་རྗེ་
བཙུན་མོ་ཉིད་ཀྱང་བསུ་མར་གཤེགས། །སྙིགས་མའི་མགོན་ཁྱོད་ཞིང་གཞན་གཤེགས་པ་ན། །སྙོགས་མའི་འགྲོ་འདིའི་མགོན་སྐྱབས་སུས་བྱ་ཞེས། །སྙིགས་མའི་མགོན་པོ་བདེ་གཤེགས་མཆེད་

[196B] །སྙིགས་མའི་འགྲོ་མགོན་ཁྱོད་དྲུང་ལྷགས་ན་ཡང། །ངོ་མཚར་མཆོད་པའི་སྤྲིན་ཕུང་འཁྲིགས་པའི་དབུས། །ལྷ་དང་ལྷ་མོས་བཏེག་པའི་གསེར་གྱི་ཁྲི། །ནོར་བུའི་ཕྲ་ཡིས་མཛེས་ལ་ཞབས་
བཀོད་དེ། །མཁའ་སྤྱོད་དག་པའི་ཞིང་དུ་ཡུད་ཀྱིས་གཤེགས། །ཀྱེ་ཧུད་བླང་དོར་ལྟ་བའི་མིག་དང་བྲལ། །ཕན་བདེའི་ནོར་བུ་འཕྱུང་པའི་རྒྱ་མཚོ་སྐམ། །རྒྱལ་བསྟན་གསལ་བར་བྱེད་པའི་ཉི་མ་ནུབ། །
སྐལ་ངན་ཉམ་ཐག་བདག་ཅག་ཤུལ་དུ་ལས། །གང་གི་མཁྱེན་བརྩེ་ནུས་པའི་སྟོབས་ཤུགས་ཀྱིས། །འཇམ་མགོན་སྙན་བརྒྱུད་བསྟན་པའི་གདུགས་དཀར་པོ། །གངས་ཅན་ཕན་བདེའི་དཕྱིད་
བཏེག་ད་ནི་དེ་འཛིན་སྐྱེས་བུ་སུ་ལ་རེ། །བཀའ་དང་དགོངས་འབྲེལ་མདོ་རྒྱུད་གཞུང་དོན་ལ། །སྒྲོ་འདོགས་གཅོད་པར་འདོད་པའི་བློ་ལྡན་རྣམས། །མ་རྟོགས་ལོག་རྟོག་ཐེ་ཚོམ་རྒྱར་ཆུད་ན། །འགོལ་
མཛད་དགེ་བའི་བཤེས་གཉེན་སུ་ལ་རེ། །རྒྱལ་བས་བསྔགས་པའི་དབེན་གནས་ཉམས་དགའ་བར། །སྒྲུབ་ལ་གཅིག་ཏུ་གཞོལ་བའི་སྐལ་བཟང་རྣམས། །ཉམས་དང་རྟོགས་པའི་བརྔར་ཤ་མ་ཆོད་ན། །
གེགས་སོལ་བོགས་འབྱིན་བླ་མ་སུ་ལ་རེ། །རྐྱེན་ངན་རླུང་གིས་བུས་པའི་ནད་གདོན་མེས། །ལུས་སེམས་སྐལ་ངན་གྱུར་པའི་ཉམ་ཐག་རྣམས། །ཁྱོད་ཀྱི་བྱིན་རླབས་ཆུ་རྒྱུན་དྲན་གྱུར་ན། །དབུགས་

[197A]༄༅། །འབྱིན་མཛད་པའི་སྐྱབས་གནས་སུ་ལ་རེ། །བརྩེ་མེད་འཆི་བདག་གཤིན་རྗེའི་ཞགས་པ་ཡིས། །དབང་མེད་དྲངས་པའི་ཉམ་ཐག་འགྲོ་བ་རྣམས། །འཇིགས་རུང་ངན་
འགྲོའི་གཡང་ཁར་ཕྱོགས་པ་ན། །ལམ་སྣ་འདྲེན་པའི་སྐྱབས་མགོན་སུ་ལ་རེ། །ཁྱད་པར་དུག་གསུམ་གཅོང་ནད་དྲག་པོ་ཡིས། །རྒྱུན་ཆད་མེད་པར་མནར་བའི་ཉམ་ཐག་བདག་དམ་ཆོས་
བདུད་རྩིས་སྐྱོད་བའི་སྨན་པས་པོར། །སྐལ་ངན་བདག་ཅག་ད་ནི་སུ་ལ་རེ། །ལས་ངན་ཆོམ་རྐུན་དགྲ་བོ་གནས་པའི་ས། །འཇིགས་རུང་འཁོར་བའི་འཕྲད་དུ་བགྲོད་པ་བདག་སླུ་མེད་
འཇིགས་པ་སེལ་བའི་སྐྱེལ་མས་བོར། །ད་ནི་བདག་ཅག་མགོན་སྐྱབས་སུ་ལ་རེ། །བླང་དོར་ལྟ་བའི་མིག་དང་མི་ལྡན་པས། །ངན་འགྲོའི་གཡང་ཁར་གོམ་འགྲོས་འཆའ་བ་བདག་ལམ་
སྟོན་དགེ་བའི་བཤེས་ཀྱི་དམིགས་བུས་བོར། །ད་ནི་ཐར་པའི་ས་མཁན་སུ་ལ་རེ། །ཀྱེ་ཧུད་རེ་སའི་སྐྱབས་གནས་གཅིག་པུ་བ། །ཡབ་རྗེ་དྲིན་ཅན་བླ་མ་ཞིང་གཞན་གཤེགས། །སྙིགས་མའི་
རྒུད་པ་སྤྲིན་ལར་འཐིབས་པའི་ཁྲོད། །ཉམ་ཆུང་བདག་ཅག་གཅིག་པུར་ལུས་འདིས་སྐྱོ། །གཞོན་ནུའི་དུས་དང་དར་ལ་བབས་པའི་ཚེ། །ཁྱོད་ཀྱི་ལེགས་བཤད་འོ་མས་གཅེས་པར་བསྐྱངས། །

[197B] ཉམས་རྟོགས་ལུས་སྟོབས་གཞན་འདིས་སྣང་བ་སྐྱོ། །དལ་འབྱོར་མི་ཡི་ལུས་རྟེན་རྙེད་པ་ཡང། །འདི་སྣང་ཕུན་ཚོགས་གཡོ་སྒྱུའི་སླུ་བྲིད་ཀྱིས། །མི་
དགེའི་ས་བོན་འདི་བསལ་བསྐུལ་བ་ལས། །ངན་འགྲོའི་འབྲས་བུ་འགྲུབ་པར་ངེས་འདིས་སྐྱོ། །དེ་ལྟར་བསམ་བཞིན་སྐྱོ་བའི་རླུང་ཤུགས་ཀྱིས། །སྡུག་བསྔལ་མེ་ཆེན་སྙིང་ལ་སྦར་བ་འདི། །འདྲེན་བྱེད་
མཁའ་ལས་མཆི་མའི་ཆར་གྱི་རྒྱུན། །དྲག་ཏུ་ཕབས་པའི་སྟོབས་ཀྱིས་ཞི་མ་གྱུར། །བློ་དང་ལང་ཚོ་ཕྲ་བའི་བྱིས་པ་རྣམས། །མདངས་ལེགས་དབང་གཞུའི་རྗེས་སུ་བསྙེགས་ན་ཡང། །འཇའ་ཚོན་ནམ་
མཁའི་དབྱིངས་སུ་ཡལ་བའི་ཚེ། །བཙལ་ནས་རྙིད་པ་རང་གི་རྐང་རྗེས་ཙམ། །དེ་བཞིན་སྡུག་བསྔལ་ཚོར་བས་ཉེན་པ་བདག་དུ་དག་དབྱངས་ཀྱིས་འོ་དོད་བོས་ན་ཡང། །ཡབ་གཅིག་བླ་མ་མཇལ་
བའི་སྐབས་དབེན་ཕྱིར། །བོས་ནས་ཡོང་བ་ཁོད་པའི་ཤུགས་རིང་ཙམ། །འོན་ཏེ་བྱང་ཆུབ་བར་དུ་རེ་བའི་མིག་རྗེ་བཙུན་བླ་མ་ཁྱེད་ལ་ལེགས་གཏད་ནས། །འགྱུར་མེད་དད་པའི་དབྱུ་གུས་སེམས་ཀྱི་
རྔ༑ ༑བསྐུལ་བའི་གདུང་དབྱངས་ང་རོ་སྐོག་པ་འདི། །མཁའ་ལ་སྤྱོད་པའི་ངོ་མཚར་གཞལ་ཡས་ནས། །སྒྲིབ་མེད་སྙན་གྱི་དབང་པོས་ཉེར་དགོངས་ལ། །ཕྱག་གི་པདྨ་བདག་གི་མགོར་བཞག་སྟེ། །

[198A]༄༅། །གསུང་གིས་དབུགས་དབྱུང་མཛོད་ཅིག་ཐུགས་རྗེའི་གཏེར། །ཞེས་དུས་གསུམ་རྒྱལ་བ་ཀུན་གྱི་སྤྱི་གཟུགས་བཀའ་དྲིན་གསུམ་ལྡན་རྗེ་བཙན་བླ་མ་ཐམས་ཅད་མཁྱེན་
   ༈    ཞིང་འདིའི་གདུལ་བྱ་རྫོགས་ནས་ཐ་མའི་མཛད་པ་བསྟན་པའི་སརྒ་སྟེ་བཅུ་པའོ། །
   ༈    །།དེ་ལྟར་ཆོས་དབྱིངས་བདེ་བའི་གཟིམ་ཁྲིར་ཐ་མའི་མཛད་པའི་ཚུལ་བསྟན་པ་ན། བདག་ཉིད་འཇིགས་སར་སྐྱེལ་མས་བོར་བ་ལྟར་སྡུག་བསྔལ་གྱི་ཚོར་བ་དྲག་པོ་ཉམས་སུ་མྱོང་
བ་ལས་ཡུག་ཅིག་ཅི་བྱའི་གཏོལ་དང་བྲལ་བར་གྱུར། དེ་ནས་བསམ་པར་ད་ནི་སྐྱབས་ཡུལ་དམ་པ་རྣམས་མཆོད་ཅིང་བསྙེན་བཀུར་བ་སོགས་དགོངས་པ་རྫོགས་ཐབས་ལ་འབད་པ་ཁོ་ན་གལ་ཆེ་
བ་ལས། མྱ་ངན་གྱི་སྒོ་ནས་དུ་ཞིང་སྨེ་སྔགས་འདོན་བཞིན་དུ་གནས་པ་ནི་འཇིག་རྟེན་རྨོངས་པ་རྣམས་ཀྱི་སྤྱོད་ཚུལ་ཡིན་པར་བསམས་ནས་སྙིང་གི་སྟོབས་བསྐྱེད་དེ། དེ་འཕྲལ་དྲི་བཟང་འབུལ་
བ་དང། བླ་གོས་དང་སྟོད་གཡོགས་སྨད་གཡོགས་དབུ་རྒྱན་སྒྲོན་པ་སོགས་སྲི་ཞུ་བགྱི་འོས་རྣམས་ཞུས་ཏེ་རྗེ་གྲུ་འཛིན་པ། རྐྱང་ཆད་སླ་མ་དཀའ་ཆེན་རིན་པོ་ཆེ་སོགས་ཐུགས་སྲས་བཞི་སྤྱ་
[#DATA INCOMPLETE HERE]



