
[001A]༄༅། །མཁས་གྲུབ་སྨྲ་བའི་ཁྱུ་མཆོག་དགེ་འདུན་བསྟན་དར་བ་ཆེན་པོའི་གསུང་དྲང་ངེས་རྣམ་འབྱེད་ཀྱི་མཐའ་དཔྱོད་བཞུགས་སོ།། །།

[001B]༄༅། །རྒྱལ་བའི་རྒྱལ་ཚབ་བྱམས་མགོན་ཆོས་ཀྱི་རྗེ། །རྒྱལ་སྲས་གཞོན་ནུའི་ལུས་འཆང་འཇམ་དཔལ་དབྱངས། །རྒྱལ་བའི་སྲས་པོ་ཀླུ་གྲུབ་ཐོགས་མེད་སོགས། །རྒྱལ་བ་ཡབ་སྲས་བཅས་ལ་གུས་ཕྱག་
འཚལ།།    ༈    །།འདིར་གཉིས་པ་ལུང་གི་ཆོས་འཁོར་གྱི་དྲང་ངེས་འགྲེལ་ཚུལ་བྱེ་བྲག་ཏུ་བཤད་པ་ལ། སེམས་ཙམ་པའི་ལུགས་བཤད་པ་དང། དབུ་མ་པའི་ལུགས་བཤད་པ་དང་གཉིས་ལས། །དང་པོ་ལ་གསུམ་ལས། དང་པོ་ལ་
ཁ་ཅིག་ན་རེ། འཁོར་ལོ་གསུམ་པོ་དེ་གཅིག་ཅར་དང་རིམ་ཅན་གང་རུང་དུ་མ་བསྐོར་ཟེར་ན། འོ་ན། འཁོར་ལོ་གསུམ་པོ་ཅིག་ཅར་དང་རིམ་ཅན་གང་རུང་དུ་མ་གྲུབ་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་གསུམ་
ཅིག་ཅར་དང་རིམ་ཅན་གང་རུང་གི་དོན་བྱེད་ནུས་པ་ཡིན་པའི་ཕྱིར། མ་གྲུབ་ན། དེ་གསུམ་པོ་ཆོས་ཅན། དོན་བྱེད་ནུས་སྟོང་ཡིན་པར་ཐལ། ཅིག་ཅར་རིམ་ཅན་གང་རུང་གི་དོན་བྱེད་ནུས་སྟོང་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དོན་བྱེད་
ནུས་པ་ཡིན་པའི་ཕྱིར། ཁ་ཅིག་སྟོན་པས་འཁོར་ལོ་གསུམ་པོ་དེ་ཅིག་ཅར་དུ་བསྐོར་ཟེར་ན། འོ་ན། སྟོན་པས་དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །ཞེས་སོགས་ཀྱི་མདོ་དང། རྒྱས་འབྲིང་བསྡུས་གསུམ་དང། བྱང་ཆུབ་སེམས་
དཔའ་དོན་དམ་ཡང་དག་འཕགས་ཞུས་ཀྱི་ལེའུ་རྣམས་ཅིག་ཅར་དུ་བསྐོར་བར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །ཞེས་སོགས་ཀྱི་མདོ་སྟོན་པ་མངོན་པར་

[002A]༄༅། །རྫོགས་པར་སངས་རྒྱས་པའི་ཚུལ་བསྟན་ནས་ཞག་བཞི་བཅུ་རྩ་དགུ་ལོན་པའི་རྗེས་སུ་གསུངས་པ་དང། རྒྱས་འབྲིང་བསྡུས་གསུམ་སྟོན་པ་མངོན་པར་རྫོགས་པར་སངས་རྒྱས་བའི་ཚུལ་བསྟན་པའི་ཕྱི་དེ་ལོ་བྱ་རྒོད་ཕུང་
པོའི་རི་ལ་གསུངས་པ་སོགས་ཡིན་པའི་ཕྱིར། ཁ་ཅིག་བཅོམ་ལྡན་འདས་ཀྱིས་དུས་དང་པོར་གསུངས་པའི་མདོ་ལ་བདེན་བཞིའི་ཆོས་འཁོར་གྱིས་ཁྱབ་པ་དང། དུས་བར་པར་གསུངས་པའི་མདོ་ལ་མཚན་ཉིད་མེད་པའི་ཆོས་འཁོར་གྱིས་ཁྱབ་
བ་དང༑ དུས་ཐ་མར་གསུངས་པའི་མདོ་ལ་ལེགས་ཕྱེའི་ཆོས་འཁོར་གྱིས་ཁྱབ་པ་ཡིན་ནོ་ཟེར་ན། འོ་ན། བཅོམ་ལྡན་འདས་ཀྱིས་དུས་དང་པོར་གསུངས་པའི་མདོ་ལ། དགོངས་འགྲེལ་ནས་དངོས་སུ་གསུངས་པའི་བཀའ་དང་པོ་བདེན་བཞིའི་ཆོས་
འཁོར་སོགས་ཀྱིས་ཁྱབ་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། དགོངས་འགྲེལ་ནས་དངོས་སུ་གསུངས་པའི་འཁོར་ལོ་གསུམ་པོ་དེ་དུས་ཙམ་གྱི་སྒོ་ནས་འཇོག་པ་མ་ཡིན་པའི་ཕྱིར། ཁ་ཅིག་བཅོམ་ལྡན་འདས་ཀྱིས་དུས་
དང་པོར་གསུངས་པའི་གསུང་རབ་ཐམས་ཅད་ལ་འཁོར་ལོ་དང་པོས་ཁྱབ་པ་དང། །དུས་བར་པར་གསུངས་པའི་གསུང་རབ་ཐམས་ཅད་ལ་འཁོར་ལོ་བར་པས་ཁྱབ་བ་དང། དུས་ཐ་མར་གསུངས་པའི་གསུང་རབ་ཐམས་ཅད་ལ་འཁོར་ལོ་
ཐ་མས་ཁྱབ་པ་ཡིན་ནོ་ཟེར་ན། འོ་ན། བཅོམ་ལྡན་འདས་ཀྱིས་དུས་དང་པོར་གསུངས་པའི་མདོ་ཡིན་ན། དགོངས་འགྲེལ་ནས་དངོས་སུ་གསུངས་པའི་འཁོར་ལོ་དང་པོ་ཡིན་པས་ཁྱབ་པར་ཐལ། བཅོམ་ལྡན་འདས་ཀྱིས་དུས་དང་པོར་གསུངས་པའི་

[002B] འདོད་ན། དགེ་སློང་དག་ཤམ་ཐབས་དང་ཆོས་གོས་ཟླུམ་པོར་བགོ་བ་ལ་བསླབ་པར་བྱའོ། །ཞེས་པའི་མདོ་ཆོས་ཅན། དེར་ཐལ། དེའི་ཕྱིར། འདོད་ན། བདེན་བཞི་གང་ཡང་རུང་བ་
དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བསླབ་བྱ་ཙམ་བསྟན་པའི་མདོ་ཡིན་པའི་ཕྱིར། །གལ་ཏེ་རྩ་བའི་ཐལ་འགྱུར་ལ་མ་ཁྱབ་ན། འོ་ན། གཟུངས་རྒྱལ་ནས་བཤད་
པའི་འཁོར་ལོ་དང་པོ་ལ་འཁོར་ལོ་དང་པོས་ཁྱབ་པར་ཐལ། མ་ཁྱབ་པ་དེའི་ཕྱིར། འདོད་ན། ཡུམ་རྒྱས་པའི་ནང་ཚན་དུ་གྱུར་པའི་གཟུགས་ནི་དགྲར་ཡིད་ལ་བྱའོ། །ཞེས་སོགས་འཁོར་བ་ལ་སྐྱོ་བ་བསྐྱེད་པའི་མདོ་ཆོས་ཅན། འཁོར་ལོ་དང་
པོ་ཡིན་པར་ཐལ། གཟུངས་རྒྱལ་ནས་བཤད་པའི་འཁོར་ལོ་དང་པོ་ཡིན་པའི་ཕྱིར། །དེར་ཐལ། ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། ཡུམ་རྒྱས་པའི་མདོ་ཚིག་ཡིན་པའི་ཕྱིར། ཁ་ཅིག་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་
ཅན་ལ་གཙོ་བོར་དགོངས་ནས་གསུངས་པའི་མདོ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་ལ་གཙོ་བོར་དགོངས་ནས་གསུངས་པའི་མདོ། བཀའ་བར་པ་མཚན་ཉིད་
མེད་པའི་ཆོས་འཁོར་གྱི་མཚན་ཉིད། ཆེད་དུ་བྱ་བའི་འདུལ་བྱ་ཐེག་ཆེན་གྱི་རིགས་ཅན་དབང་རྟུལ་ལ་གཙོ་བོར་དགོངས་ནས་གསུངས་པའི་མདོ། བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་ཉིད་ཟེར་ན། བཅོམ་ལྡན་འདས་ཀྱིས་ལྔ་སྡེ་ལ་དགེ་

[003A]༄༅། །སློང་དག་ཤམ་ཐབས་ཟླུམ་པོར་བགོ་བ་ལ་བསླབ་པར་བྱའོ། །ཞེས་པའི་མདོ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་དེའི་ཕྱིར། དེར་ཐལ། ཐེག་དམན་གྱི་མདོ་ཡིན་པའི་ཕྱིར། འདོད་ན། བདེན་བཞི་གང་
ཡང་རུང་བ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པར་ཐལ། །འདོད་པའི་ཕྱིར། འདོད་མི་ནུས་ཏེ། གོང་དུ་བཀག་ཟིན་པའི་ཕྱིར། གཞན་ཡང། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་
ཆོས་ཅན། མཚོན་བྱ་བར་པ་དེར་ཐལ། མཚན་ཉིད་བར་པ་དེའི་ཕྱིར། དེར་ཐལ། དེའི་ཆེད་དུ་བྱ་བའི་གདུལ་བྱ་དེ་ཐེག་ཆེན་གྱི་རིགས་ཅན་དབང་རྣོན་ཡིན་པའི་ཕྱིར། མ་གྲུབ་ན། དེའི་ཆེད་དུ་བྱ་བའི་གདུལ་བྱ་ཆོས་ཅན། ཁྱོད་ཐེག་ཆེན་གྱི་རིགས་ཅན་
དབང་རྣོན་ཡིན་པར་ཐལ། ཁྱོད་སེམས་ཙམ་པའི་རིགས་ཅན་ཡིན་པའི་ཕྱིར། མ་གྲུབ་ན། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་སེམས་ཙམ་པའི་རིགས་ཅན་ཡིན་
པར་ཐལ། ཁྱོད་སེམས་ཙམ་པའི་མདོ་ཡིན་པའི་ཕྱིར། རྩ་བར་འདོད་མི་ནུས་ཏེ། དཀའ་ཐ་མ་ལེགས་ཕྱེའི་ཆོས་འཁོར་ཡིན་པའི་ཕྱིར། གཞན་ཡང། དེ་ཆོས་ཅན། མཚན་ཉིད་ཕྱི་མ་དེར་ཐལ། མཚོན་བྱ་ཕྱི་མ་དེའི་ཕྱིར། རྟགས་སླའོ། །ཁ་ཅིག་
དགོངས་འགྲེལ་ནས་དངོས་སུ་གསུང་པའི་འཁོར་ལོ་གསུམ་པོ་དེ་དུས་ཀྱི་སྒོ་ནས་མི་འཇོག་ཟེར་ན། དེ་འཇོག་པར་ཐལ། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། ཞེས་སོགས་ཀྱི་མདོ་འདི་འཁོར་ལོ་དང་པོར་འཇོག་བྱེད་ཅིག་ཡོད་པ་

[003B]བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པ་ཙམ་གྱིས་ཀྱང་འཁོར་ལོ་དང་པོར་མི་འཇོག་སྟོང་ཉིད་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པ་ཙམ་གྱིས་ཀྱང་བཀའ་བར་པ་མཚན་ཉིད་མེད་
པའི་ཆོས་འཁོར་དུ་ཡང་མི་འཇོག་པའི་ཕྱིར། དང་པོ་དེར་ཐལ། དེ་འཁོར་ལོ་དང་པོ་ཡིན་པའི་ཕྱིར། ཕྱི་མ་གཉིས་མ་གྲུབ་ན། ཡུམ་བར་མའི་ནང་ཚན་དུ་གྱུར་པའི་གཟུགས་མི་རྟག་པ་ཉིད་དུ་ཡིད་ལ་བྱའོ། །གཟུགས་སྟོང་པ་དང་བདག་མེད་པ་ཉིད་དུ་ཡིད་ལ་བྱའོ་
ཞེས་སོགས་ཀྱི་མདོ་ཚིག་ཆོས་ཅན། བཀའ་དང་པོ་བདེན་བཞིའི་ཆོས་འཁོར་ཡིན་པར་ཐལ། བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པའི་ཕྱིར། །དེར་ཐལ། མངོན་རྟོགས་རྒྱན་གྱི་ནང་ཚན་དུ་གྱུར་པའི། ལམ་ཤེས་ཉིད་ཀྱི་ཚུལ་
ལ་ནི། འཕགས་པའི་བདེན་པ་བཞི་དག་གི། རྣམ་པ་མི་དམིགས་སྒོ་ནས་ནི། །ཉན་ཐོས་ལམ་འདི་ཤེས་པར་བྱ། །ཞེས་པའི་གཞུང་འདི་བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་བསྟན་བཅོས་ཡིན་པའི་ཕྱིར། དེར་ཐལ། མངོན་རྟོགས་
རྒྱན་གྱི་ནང་ཚན་དུ་གྱུར་པའི་བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་གཞུང་ཚིག་གཅིག་ཡོད་པའི་ཕྱིར། དེར་ཐལ། མངོན་རྟོགས་རྒྱན་གྱིས་བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། མ་ཁྱབ་ན། འགལ་
ལོ། །རྩ་བར་འདོད་མི་ནུས་ཏེ། ཡུམ་བར་མའི་མདོ་ཚིག་ཡིན་པའི་ཕྱིར། གཞན་ཡང། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། བཀའ་བར་པ་མཚན་ཉིད་མེད་པའི་ཆོས་འཁོར་ཡིན་པར་ཐལ། སྟོང་ཉིད་དངོས་བསྟན་བསྟན་
བྱའི་གཙོ་བོར་བྱས་ནས་བསྟན་པའི་མདོ་ཡིན་པའི་ཕྱིར། དེར་ཐལ། ངོ་བོ་དང་ཁྱད་པར་ལ་ཀུན་བཏགས་[*BRTAGS ETC THROUGHOUT]པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པའི་ཕྱིར། དེར་ཐལ། དེས་ངོ་བོ་དང་

[004A]༄༅། །ཁྱད་པར་ལ་ཀུན་བཏགས་པའི་ཀུན་བཏགས་རང་གི་མཚན་ཉིད་གྱིས་མ་གྲུབ་པ་དེ་རྒྱས་འབྲིང་བསྡུས་གསུམ་ལས་ཆོས་ཐམས་ཅད་ཕྱོགས་གཅིག་ཏུ་ངོ་བོ་ཉིད་མེད་པར་བསྟན་པའི་དགོངས་གཞིར་དངོས་བསྟན་བསྟན་བྱའི་གཙོ་
བོར་བྱས་ནས་བསྟན་པའི་ཕྱིར། དེར་ཐལ། དེས་རྒྱས་འབྲིང་བསྡུས་གསུམ་ལས་ཆོས་ཐམས་ཅད་ཕྱོགས་གཅིག་ཏུ་ངོ་བོ་ཉིད་མེད་མཉམ་དུ་གསུངས་པའི་དགོངས་གཞི་གཅིག་དངོས་སུ་བསྟན་པའི་ཕྱིར། རྩ་བར་འདོད་མི་ནུས་ཏེ། བཀའ་ཐ་མ་ལེགས་
ཕྱེའི་ཆོས་འཁོར་ཡིན་པའི་ཕྱིར། རང་རེས། དགོངས་འགྲེལ་ནས་དངོས་སུ་གསུངས་པའི་འཁོར་ལོ་གསུམ་པོ་དེ་དུས་དང། ཆེད་དུ་བྱ་བའི་གདུལ་བྱ་དང། བརྗོད་བྱ་གསུམ་ཀའི་སྒོ་ནས་འཇོག་བྱས་པ་ལ། ཁོ་ན་རེ། དེ་གསུམ་པོ་དུས་ཀྱི་སྒོ་ནས་མི་འཇོག་པར་
ཐལ། ལེགས་བཤད་སྙིང་པོ་ལས། དགོངས་འགྲེལ་ནས་འཁོར་ལོ་རིམ་པ་གསུམ་གསུངས་པ་ནི་འཁོར་གྱི་འདུ་ཐེབས་དང་སྟོན་པའི་སྐུ་ཚེའི་ཚིགས་ལ་སོགས་པས་འཇོག་པ་མིན་གྱི་བརྗོད་བྱའི་ངོས་ནས་ཡིན་ནོ། །དེ་ཡང་བདག་མེད་པའི་དོན་གཏན་ལ་འབེབས་པའི་
དབང་དུ་བྱས་པ་སྟེ། ཞེས་གསུངས་པའི་ཕྱིར། ཟེར་ན་སྐྱོན་མེད་དེ། དེའི་དོན་ནི། དུས་ཁོ་ན་དང། ཆེད་དུ་བྱ་བའི་གདུལ་བྱ་ཁོ་ན་དང། བརྗོད་བྱ་ཁོ་ནའི་སྒོ་ནས་མི་འཇོག་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན་དགོང་འགྲེལ་ལས་དངོས་སུ་གསུངས་པའི་འཁོར་
ལོ་གསུམ་པོ་དེ་དུས་ཀྱི་སྒོ་ནས་འཇོག་པར་ཐལ། ལེགས་བཤད་སྙིང་པོ་ལས། ཤུགས་ལ་གནས་པའི་དོན་དེ་ཉིད་དུས་ཀྱི་རིམ་པའི་སྒོ་ནས་འཁོར་ལོ་གསུམ་དང་སྦྱར་བའི་དྲང་ངེས་སུ་འགྱུར་ཚུལ་དོན་དམ་ཡང་དག་འཕགས་ཀྱིས་སྟོན་པ་ལ་ཞུས་པ་ནི། ཞེས་གསུངས་
པའི་ཕྱིར། ཁ་ཅིག་ལེགས་བཤད་སྙིང་པོ་ལས། དང་པོར་ཝ་ར་ཎ་སེར་གང་ཟག་གི་བདག་མེད་པ་གསུངས་ཤིང། ཕུང་པོ་ལ་སོགས་པའི་ཆོས་ལ་ཉུང་ཤས་གཅིག་མ་གཏོགས་བདེན་པར་གྲུབ་པ་མ་བཀག་ཅིང། བདེན་པར་གྲུབ་པ་མང་དུ་གསུངས་པའི་སྐོར་གཅིག་གོ་དེ་ནས་རྣམ་

[004B]ཞེས་སོགས་ཀྱིས་ཐལ་འགྱུར་བའི་ལུགས་ཀྱི་དྲང་ངེས་འགྲེལ་ཚུལ་གཏན་ལ་འབེབས་པ་ཡིན་ནོ། །ཟེར་ན། དེ་མི་འཐད་པར་ཐལ། སྐབས་འདིར་སེམས་ཙམ་པའི་ཐུན་མོང་མ་ཡིན་པའི་དྲང་ངེས་འགྲེལ་ཚུལ་
གཏན་ལ་འབེབས་པའི་སྐབས་ཡིན་པའི་ཕྱིར། ཁྱབ་པ་ཡོད་པར་ཐལ། སེམས་ཙམ་པའི་ཐུན་མོང་མ་ཡིན་པའི་དྲང་ངེས་འགྲེལ་ཚུལ་གཏན་ལ་འབེབས་པའི་སྐབས་སུ། ཐལ་འགྱུར་བའི་ལུགས་ཀྱི་དྲང་ངེས་འགྲེལ་ཚུལ་གཏན་ལ་ཕབ་ན་སྐབས་དོན་འཆོལ་བའི་སྐྱོན་ཡོད་པའི་ཕྱིར། ཁ་ཅིག་གསུང་དེ་ཐལ་
འགྱུར་བའི་དཀྱུས་ཤོར་བ་ཡིན་ཟེར་ན། དེ་མི་འཐད་པར་ཐལ། དྲང་ངེས་རྣམ་འབྱེད་དེ་རྒྱལ་བའི་གསུང་རབ་ལ་དཔྱད་པ་དག་པའི་ཚུལ་བསྟན་པའི་རྗེས་སུ་རྩོམ་པ་གང་ཞིག་རྒྱལ་བའི་གསུང་རབ་ལ་དཔྱད་བ་རྫོགས་ནས་ཤིང་རྟ་ཆེན་པོ་རྣམས་ཀྱི་ལུགས་འཆད་པ་ན་སྐབས་དོན་འཆོལ་བ་མི་སྲིད་པའི་ཕྱིར། ཁ་ཅིག་
གསུང་དེའི་དོན་ནི། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བཀའ་དང་པོ་བདེན་བཞིའི་ཆོས་འཁོར་དེས་འདུས་བྱས་ཀྱི་ཆོས་ཐམས་ཅད་བདེན་གྲུབ་ཏུ་དངོས་སུ་བསྟན། འདུས་མ་བྱས་ཀྱི་ཆོས་ཐམས་ཅད་བདེན་མེད་དུ་དངོས་སུ་བསྟན་པས་དེ་ལ་དགོངས་པ་ཡིན་ནོ་ཟེར་ན། འོ་ན། གྲུབ་དོན་དང་པོའི་སྐབས་ནས་དངོས་
སུ་བསྟན་པའི་བཀའ་དང་པོ་བདེན་བཞིའི་ཆོས་འཁོར་དེས། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་བཞི་ཡིན་པ་དེ་བདེན་མེད་དུ་དངོས་སུ་བསྟན་པར་ཐལ། དེས་འདུས་མ་བྱས་ཀྱི་ཆོས་ཐམས་ཅད་བདེན་མེད་དུ་དངོས་སུ་བསྟན་པའི་ཕྱིར། རྟགས་ཁས། འདོད་ན། དེས་རང་གི་ཆེད་དུ་བྱ་བའི་གདུལ་བྱ་མདོ་
སྡེ་པ་ལ་དེ་ལྟར་བསྟན་པར་ཐལ། འདོད་པ་དེའི་ཕྱིར། འདོད་ན། དེའི་ཆེད་དུ་བྱ་བའི་གདུལ་བྱ་མདོ་སྡེ་པས་དེ་བདེན་མེད་དུ་འདོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་ཏུ་འདོད་པའི་ཕྱིར། དེར་ཐལ། དེས་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་
འདོད་པའི་ཕྱིར། དེར་ཐལ། ལེགས་བཤད་སྙིང་པོ་ལས། དེའི་ཕྱིར་འདིའི་བཟློག་ཕྱོགས་ཀྱི་སྒྲོ་འདོགས་ངོ་བོ་དང་ཁྱད་པར་དུ་མིང་གིས་བཏགས་པ་དེར་གཟུགས་སོགས་རང་གི་མཚན་ཉིད་ཀྱིས་གྲུབ་པར་འཛིན་པའི་གྲུབ་མཐའི་ཁས་ལེན་ཀྱང་ཉན་ཐོས་ལྡེ་པ་ལ་ཡོད་དོ། ཞེས་གསུངས་པའི་ཕྱིར། ཁ་ཅིག་བདག་

[005A]༄༅། །མེད་ཕྲ་རགས་གསུམ་པོ་གང་རུང་མི་སྟོན་པའི་མདོ་རྣམས་དྲང་ངེས་འབྱེད་པའི་གཞིར་མི་རུང་ཟེར་ན། དེ་རུང་བར་ཐལ། དེ་བློ་གྲོས་མི་ཟད་པའི་མདོ་ལས་གསུངས་པའི་དྲང་ངེས་འབྱེད་པའི་གཞིར་རུང་བའི་ཕྱིར། དེར་ཐལ། དེ་དག་བློ་གྲོས་མི་ཟད་པའི་མདོ་ལས་གསུངས་པའི་དྲང་དོན་
གྱི་མདོ་ཡིན་པའི་ཕྱིར། དེར་ཐལ། བློ་གྲོས་མི་ཟད་པའི་མདོ་དེས། དོན་དམ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་མི་སྟོན་པའི་མདོ་རྣམས་དྲང་དོན་གྱི་མདོར་གསུངས་པའི་ཕྱིར། ཁ་ཅིག་བདག་མེད་ཕྲ་རགས་གསུམ་པོ་གང་རུང་མི་སྟོན་པའི་མདོ་རྣམས་དགོངས་འགྲེལ་ལས་གསུངས་པའི་
དྲང་ངེས་འབྱེད་པའི་གཞིར་མི་རུང་ཟེར་ན། འོ་ན༑ དགེ་སློང་དག་ཤམ་ཐབས་ཟླུམ་པོར་བགོ་བ་ལ་བསླབ་པར་བྱའོ། །ཞེས་པའི་མདོ་འདི་ཡང་དགོངས་འགྲེལ་ལས་གསུངས་པའི་དྲང་ངེས་འབྱེད་པའི་གཞིར་མི་རུང་བར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་རུང་བར་ཐལ། དེ་དགོངས་འགྲེལ་
ལས་གསུངས་པའི་ངེས་དོན་གྱི་མདོ་ཡིན་པའི་ཕྱིར། དེར་ཐལ། དེ་སྒྲ་ཇི་བཞིན་པའི་མདོ་ཡིན་པའི་ཕྱིར། ཁ་ཅིག་དེ་ལྟ་བུའི་མདོ་དེ་གྲུབ་དོན་གྱི་སྐབས་ནས་དངོས་སུ་བསྟན་པའི་དྲང་ངེས་འབྱེད་པའི་གཞིར་རུང་བ་ཡིན་ནོ་ཟེར། དེ་མི་འཐད་པར་ཐལ། དེ་བདག་མེད་ཕྲ་རགས་གསུམ་པོ་གང་རུང་མི་སྟོན་པའི་མདོ་
ཡིན་པའི་ཕྱིར། ཁ་ཅིག་སྟོན་པས་འཁོར་ལོ་གསུམ་པོ་ཅིག་ཅར་དུ་བསྐོར་བར་ཐལ། བདེན་བཞིའི་ཆོས་འཁོར་སྐོར་བ་དེའི་ཚེ་གདུལ་བྱ་རིགས་ཅན་གསུམ་ཀ་ཡོད་པ་གང་ཞིག་བཅོམ་ལྡན་འདས་གདུལ་བྱ་འདུལ་བའི་དུས་ལས་ཡོལ་བ་མི་སྲིད་ཅིང། གསུངས་གཅིག་ཉིད་ཀྱིས་གསུངས་མོད་ཀྱི། །དུ་མ་ཉིད་
དུ་སོ་སོར་གོ་ཞེས་གསུངས་པའི་ཕྱིར། ཟེར་ན་མ་ཁྱབ། འོ་ན། ཆེད་དུ་བྱ་བའི་གདུལ་བྱ་ཐེག་དམན་གྱི་རིག་ཅན་ལ་གཙོ་བོར་དགོངས་ནས་གསུངས་པའི་མདོ་ལ། བཀའ་དང་པོ་བདེན་བཞིའི་ཆོས་འཁོར་གྱིས་ཁྱབ་པ་དང། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་ལ་གཙོ་བོར་དགོངས་ནས་
གསུངས་པའི་མདོ་ལ། བཀའ་བར་པ་མཚན་ཉིད་མེད་པའི་ཆོས་འཁོར་གྱིས་ཁྱབ་པར་ཐལ། ཁྱོད་ཀྱི་སྒྲུབ་བྱེད་དེ་འཐད་པའི་ཕྱིར། འདོད་ན། མི་འཐད་དེ། གོང་དུ་བཀག་ཟིན་པའི་ཕྱིར། གཞན་ཡང། བཀའ་དང་པོ་བདེན་བཞིའི་ཆོས་འཁོར་དེ། ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་ལྟོས་ནས་

[005B] ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་ལ་ལྟོས་ཏེ། བཀའ་བར་པ་མཚན་ཉིད་མེད་པའི་ཆོས་འཁོར་དང། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྟུལ་ལ་ལྟོས་ཏེ། བཀའ་ཐ་མ་ལེགས་ཕྱེའི་ཆོས་འཁོར་ཡིན་པར་ཐལ། གསུང་གཅིག་ཉིད་
ཀྱིས་གསུངས་མོད་ཀྱི། །དུ་མ་ཉིད་དུ་སོ་སོར་གོ་ཞེས་གསུངས་ན། བཀའ་དང་པོ་བདེན་བཞིའི་ཆོས་འཁོར་བསྐོར་བ་དེའི་ཚེ་ན། འཁོར་ལོ་གསུམ་པོ་བསྐོར་བས་ཁྱབ་པའི་ཕྱིར། འདོད་ན། དེ་ཐེག་པ་ཐུན་མོང་བའི་མདོ་ཡིན་པར་ཐལ། དེ་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་ལྟོས་ནས་ཐེག་དམན་གྱི་
མདོ་དང། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་ལ་ལྟོས་ནས་ཐེག་ཆེན་གྱི་མདོ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེ་ཐེག་དམན་ཐུན་མོང་མ་ཡིན་པའི་མདོ་ཡིན་པའི་ཕྱིར། ཁ་ཅིག་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་དགོངས་ནས་བདེན་
བཞི་བསྟན་བྱའི་གཙོ་བོར་བྱས་ནས་བསྟན་པའི་ཐེག་དམན་གྱི་མདོ། བདེན་བཞིའི་ཆོས་འཁོར་གྱི་མཚན་ཉིད། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་སྟོང་ཉིད་ཕྲ་མོ་བསྟན་བྱའི་གཙོ་བོར་བྱས་ནས་བསྟན་པའི་མདོ། མཚན་ཉིད་མེད་པའི་ཆོས་འཁོར་གྱི་མཚན་ཉིད། ཆེད་དུ་བྱ་བའི་གདུལ་
བྱ་ཐེག་ཆེན་གྱི་རིགས་ཅན་ལ་གཟུགས་དང་གཟུགས་འཛིན་པའི་མཚན་མ་རྫས་གཞན་གྱིས་སྟོང་པའི་སྟོང་ཉིད་བསྟན་བྱའི་གཙོ་བོར་བྱས་ནས་བསྟན་པའི་མདོ། ལེགས་ཕྱེའི་ཆོས་འཁོར་གྱི་མཚན་ཉིད་ཟེར་ན། འོ་ན། འདུལ་བ་མདོ་རྩ་བའི་ནང་ཚན་དུ་གྱུར་པའི་བདེན་བཞི་བསྟན་བྱའི་གཙོ་བོར་བྱས་ནས་
བསྟན་པའི་གཞུང་ཚིག་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དང་པོ་དེའི་ཕྱིར། དེར་ཐལ། བདེན་བཞིའི་ཆོས་འཁོར་དུ་གྱུར་པའི་བསྟན་བཅོས་ཡོད་པ་གང་ཞིག་དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །ཞེས་སོགས་ཀྱི་མདོ་དེ། བདེན་བཞིའི་ཆོས་འཁོར་ཡིན་པའི་ཕྱིར། དང་པོ་
དེར་ཐལ། ལུང་གི་ཆོས་འཁོར་དུ་གྱུར་པའི་བསྟན་བཅོས་རྣམ་དག་ཡོད་པ་སྒྲུབ་ཟིན་པའི་ཕྱིར། འདོད་མི་ནུས་ཏེ། བསྟན་བཅོས་ཡིན་པའི་ཕྱིར། གཞན་ཡང། དབུ་མ་རྩ་བ་ཤེས་རབ་ཆོས་ཅན། མཚན་ཉིད་བར་པ་དེར་ཐལ། མཚོན་བྱ་བར་པ་དེའི་ཕྱིར། དེར་ཐལ། མཚན་ཉིད་མེད་པའི་ཆོས་འཁོར་དུ་གྱུར་པའི་

[006A]༄༅། །བསྟན་བཅོས་ཡོད་པ་གང་ཞིག་རྒྱས་འབྲིང་བསྡུས་གསུམ་མཚན་ཉིད་མེད་པའི་ཆོས་འཁོར་ཡིན་པའི་ཕྱིར། འདོད་མི་ནུས་ཏེ། བསྟན་བཅོས་ཡིན་པའི་ཕྱིར། ཁ་ཅིག་དེ་དག་རིམ་པ་བཞིན་དུ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད་དང། བཀའ་བར་པ་མཚན་ཉིད་མེད་
པའི་ཆོས་འཁོར་གྱི་མཚན་ཉིད་སོགས་ཡིན་ཟེར་ན། འོ་ན། བཅོམ་ལྡན་འདས་ཀྱིས་དུས་ཐ་མར་གསུངས་པའི་བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཐེག་དམན་གྱི་མདོ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དང་པོ་དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ་
དེ་ཡོད་པའི་ཕྱིར། དེར་ཐལ། བཅོམ་ལྡན་འདས་ཀྱིས་སྐུ་ཚེའི་ཐ་མར་ཀུན་ཏུ་རྒྱུ་རབ་བཟང་ལ་བདེན་བཞིའི་འདོར་ལེན་བསྟན་པའི་ཕྱིར། དེར་ཐལ། ཀུན་ཏུ་རྒྱུ་རབ་བཟང་དེ་བཅོམ་ལྡན་འདས་ཀྱི་སྐུ་ཚེ་ཐ་མའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། དེར་ཐལ། སྲས་སྒྲ་གཅན་འཛིན་གྱི་བསྟོད་པ་ལས། མཛེས་བཟང་ཡན་ཆད་བཏུལ་
ལགས་ན། །ད་ནི་ཁྱོད་ལ་གདུལ་བྱ་ཡི། །བུ་ལོན་ལྷག་མ་ཅུང་ཟད་མེད། །ཞེས་གསུངས་པའི་ཕྱིར། རྩ་བར་འདོད་ན། དུས་དང་པོར་གསུངས་པའི་མདོ་ཡིན་པར་ཐལ། འདོད་པའི་ཕྱིར། ཁྱབ་སྟེ། བཅོམ་ལྡན་འདས་ཀྱིས་དང་པོར་ཝ་ར་ཎ་སིར། ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་
ཕྱིར། ཁ་ཅིག་གསུངས་ན་རེ། ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་དགོངས་ནས་ཆོས་རྣམས་ཤས་ཆེར་རང་གི་མཚན་ཉིད་ཀྱིས་གྲུབ་པར་བསྟན་པའི་མདོ་དངོས་སམ་དེའི་སྡེར་གཏོགས་གང་རུང། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། ཆེད་དུ་བྱ་བའི་གདུལ་བྱ་
ཐེག་ཆེན་གྱི་རིགས་ཅན་འཁོར་ལོ་བར་པའི་མདོའི་དགོངས་པ་འཁོར་ལོ་ཐ་མས་བཀྲལ་བ་ལ་ལྟོས་མི་དགོས་པའི་རིགས་ཅན་ལ་གཙོ་བོར་དགོངས་ནས་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་པའི་མདོ་དངོས་སམ་དེའི་སྡེར་གཏོགས་གང་རུང། བཀའ་བར་པ་མཚན་ཉིད་མེད་
པའི་ཆོས་འཁོར་གྱི་མཚན་ཉིད། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་འཁོར་ལོ་བར་པའི་དགོངས་པ་འཁོར་ལོ་ཐ་མས་བཀྲལ་བ་ལ་ལྟོས་དགོས་པའི་རིགས་ཅན་རྣམས་ལ་གཙོ་བོར་དགོངས་ནས་མཚན་ཉིད་གསུམ་ལ་བདེན་པར་ཡོད་མེད་སོ་སོར་ཕྱེ་ནས་བསྟན་པའི་མདོ་དངོས་སམ་

[006B] བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་ཉིད་ཟེར་ན། འོ་ན། བཅོམ་ལྡན་འདས་ཀྱིས་དུས་ཐ་མར་ཀུན་ཏུ་རྒྱུ་རབ་བཟང་ལ་བདེན་བཞིའི་འདོར་ལེན་བསྟན་པའི་མདོ་དེ། བཀའ་དང་པོ་བདེན་བཞིའི་ཆོས་འཁོར་གྱི་སྡེར་གཏོགས་ཡིན་པར་ཐལ། དེའི་སྡེར་གཏོགས་ཀྱི་མདོ་
གཅིག་ཡོད་པའི་ཕྱིར། འདོད་ན། དེ་ཆོས་ཅན། དུས་དང་པོར་གསུངས་པའི་མདོ་ཡིན་པར་ཐལ། བཀའ་དང་པོ་བདེན་བཞིའི་ཆོས་འཁོར་ཡིན་པའི་ཕྱིར། འདོད་མི་ནུས་སོ། །གཞན་ཡང་མཚན་ཉིད་བར་པ་དེ་ཆོས་ཅན། ངོ་བོ་ཉིད་མེད་པར་སྨྲ་བའི་ཐལ་རང་གཉིས་ཀྱིས་རྒྱས་འབྲིང་བསྡུས་གསུམ་ཁྱོད་དུ་འདོད་པར་
ཐལ། ཁྱོད་བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད་ཡིན་པ་གང་ཞིག་ངོ་བོ་ཉིད་མེད་པར་སྨྲ་བའི་ཐལ་རང་གཉིས་ཀྱིས་རྒྱས་འབྲིང་བསྡུས་གསུམ་བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་གཞིར་འདོད་པའི་ཕྱིར། འདོད་ན། རང་རྒྱུད་པས་དེ་ལྟར་འདོད་པར་ཐལ། འདོད་པའི་
ཕྱིར། འདོད་ན། སློབ་དཔོན་ལེགས་ལྡན་འབྱེད་ཀྱིས་རྒྱས་འབྲིང་བསྡུས་གསུམ་དེ་ལྟར་འདོད་པར་ཐལ། འདོད་པའི་ཕྱིར། འདོད་ན། སློབ་དཔོན་ལེགས་ལྡན་འབྱེད་ཀྱིས་རྒྱས་འབྲིང་བསྡུས་གསུམ་དྲང་དོན་གྱི་མདོར་བཞེད་པར་ཐལ། དེས་རྒྱས་འབྲིང་བསྡུས་གསུམ་ལས་ཆོས་ཐམས་ཅད་རང་གི་མཚན་ཉིད་ཀྱིས་
མ་གྲུབ་པར་སྒྲས་ཟིན་ལ་བསྟན་པར་འདོད་པའི་ཕྱིར། རྟགས་ཁས། འདོད་མི་ནུས་ཏེ། དེས་རྒྱས་འབྲིང་བསྡུས་གསུམ་ངེས་དོན་གྱི་མདོར་བཞེད་པའི་ཕྱིར། གཞན་ཡང་མཚན་ཉིད་གསུམ་པ་དེ་ཆོས་ཅན། ངོ་བོ་ཉིད་མེད་པར་སྨ་བའི་ཐལ་རང་གཉིས་ཀྱིས་བྱང་ཆུབ་སེམས་དཔའ་དོན་དམ་ཡང་དག་འཕགས་
ཞུས་ཀྱི་ལེའུ་ཁྱོད་དུ་འདོད་པར་ཐལ། ཁྱོད་བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་ཉིད་ཡིན་པ་གང་ཞིག་ངོ་བོ་ཉིད་མེད་པར་སྨྲ་བའི་ཐལ་རང་གཉིས་ཀྱིས་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་བཀའ་ཐ་མ་ལེགས་ཕྱེའི་ཆོས་འཁོར་ཀྱི་མཚན་གཞིར་བཞེད་པའི་ཕྱིར་
འདོད་ན། རང་རྒྱུད་པས་དེ་ལྟར་འདོད་པར་ཐལ། འདོད་པའི་ཕྱིར། འདོད་མི་ནུས་ཏེ། སློབ་དཔོན་ལེགས་ལྡན་འབྱེད་ཀྱིས་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་མ་བསྟན་པར་བཞེད། སློབ་དཔོན་ཞི་བ་མཚོ་ཡབ་སྲས་ཀྱིས་བྱང་

[007A]༄༅། །ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་མ་བསྟན་ཀྱང། དགོངས་འགྲེལ་གྱི་ལེའུ་གཞན་གྱིས་བསྟན་པར་བཞེད་པའི་ཕྱིར། དང་པོ་དེར་ཐལ། སེམས་ཙམ་པ་རྣམས་ཀྱིས་ཀུན་བཏགས་རང་གི་མཚན་ཉིད་
ཀྱིས་མ་གྲུབ་པ་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་བསྟན་དོན་དུ་ཁས་བླངས་པ་ལ། སློབ་དཔོན་ལེགས་ལྡན་འབྱེད་ཀྱིས་ཀུན་བཏགས་རང་གི་མཚན་ཉིད་ཀྱིས་མ་གྲུབ་པའི་དོན་འདོགས་བྱེད་ཀྱི་རྟོག་པ་ལ་བྱེད་དམ། བཏགས་དོན་ལ་བྱེད་ཞེས་དཔྱད་པར་མཛད་པའི་སྒོ་ནས་སྐྱོན་
བརྗོད་མཛད་པའི་ཕྱིར། ཕྱི་མ་དེར་ཐལ། ལེགས་བཤད་སྙིང་པོ་ལས། ཆ་ཕྱེ་ནས་མདོའི་དོན་དུ་འཇོག་གོ་ཞེས་གསུངས་པའི་ཕྱིར། ཁ་ཅིག་དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་རུང་གང་ཞིག་རང་གི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་རྗེས་སུ་འཛིན་པའི་ཕྱིར་དུ་བདེན་
བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཐེག་དམན་གྱི་མདོ། དགོངས་འགྲེལ་ནས་གསུངས་པའི་བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་རུང་གང་ཞིག་རང་གི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་
རྣོན་རྗེས་སུ་འཛིན་པའི་ཕྱིར་དུ་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་པའི་ཐེག་ཆེན་གྱི་མདོ། དགོངས་འགྲེལ་ནས་གསུངས་པའི་བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་རུང་གང་ཞིག་
རང་གི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྟུལ་རྗེས་སུ་འཛིན་པའི་ཕྱིར་དུ་མཚན་ཉིད་གསུམ་ལ་བདེན་པར་གྲུབ་མ་གྲུབ་སོ་སོར་ཕྱེ་ནས་གསལ་བར་བསྟན་པའི་ཐེག་ཆེན་གྱི་མདོ། དགོངས་འགྲེལ་ནས་གསུངས་པའི་བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་ཉིད་ཟེར་ན། འོ་ན་
རི་བོང་རྭ་ཆོས་ཅན། དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་རུང་གང་ཞིག་རང་གི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་རྗེས་སུ་འཛིན་པའི་ཕྱིར་དུ་བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཐེག་དམན་གྱི་མདོ་ཡོད་པར་ཐལ། དགོངས་འགྲེལ་

[007B] ཁྱབ་པ་ཁས། འདོད་ན། རི་བོང་རྭ་དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་རུང་གང་ཞིག་རི་བོང་རྭའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་རྗེས་སུ་འཛིན་པའི་ཕྱིར་དུ་བདེན་བཞི་དངོས་བསྟན་
བསྟན་བྱའི་གཙོ་བོར་བྱས་ནས་བསྟན་པའི་ཐེག་དམན་གྱི་མདོ་མེད་པར་ཐལ། རི་བོང་རྭ་མེད་པའི་ཕྱིར། གཉིས་པ་སླའོ། །གཞན་ཡང། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། མཚན་ཉིད་ཕྱི་མ་དེར་ཐལ། མཚོན་བྱ་ཕྱི་མ་དེའི་ཕྱིར། འདོད་ན། དེའི་ཆེད་དུ་བྱ་བའི་
གདུལ་བྱ་དེ་ཐེག་ཆེན་གྱི་རིགས་ཅན་དབང་རྟུལ་ཡིན་པར་ཐལ། འདོད་པའི་ཕྱིར། འདོད་ན། དེའི་ཆེད་དུ་བྱ་བའི་གདུལ་བྱ་ཆོས་ཅན། ཁྱོད་ཐེག་ཆེན་གྱི་རིགས་ཅན་དབང་བརྟུལ་མ་ཡིན་པར་ཐལ། ཁྱོད་ཐེག་ཆེན་གྱི་རིགས་ཅན་དབང་རྣོན་ཡིན་པའི་ཕྱིར། དེར་ཐལ། སེམས་ཙམ་པའི་རིགས་ཅན་ཡིན་པའི་ཕྱིར་
མ་གྲུབ་ན། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་དེ་སེམས་ཙམ་པའི་རིགས་ཅན་ཡིན་པར་ཐལ། ཁྱོད་སེམས་ཙམ་པའི་མདོ་ཡིན་པའི་ཕྱིར། དེར་ཐལ། སེམས་ཙམ་པའི་མདོ་གཅིག་ཡོད་པའི་ཕྱིར། དབུ་སེམས་ཐུན་མོང་དུ་མཚན་
ཉིད་དེ་ལྟར་འཇོག་ན་སྔ་མ་ལྟར་གྱི་སྐྱོན་ཡང་རིགས་འགྲེ་སེམས་ཙམ་པའི་ལུགས་ཀྱི་དེ་ལྟར་འཇོག་ན་སྐྱོན་གཉིས་པོ་དེ་གཅིག་འཕེན་ནོ། །ཁ་ཅིག་འདུལ་བ་ལུང་སྡེ་བཞི་པོ་དེ། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བཀའ་དང་པོ་བདེན་བཞིའི་ཆོས་འཁོར་གྱི་མཚན་གཞི་དང། ངེས་དོན་གྱི་མདོ་ཐམས་
ཅད་བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་གཞི་དང། ལེའུ་བཅུའི་བདག་ཉིད་ཅན་གྱི་མདོ་སྡེ་དགོངས་འགྲེལ་རིལ་པོ་དེ། བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་གཞི་ཡིན་ཟེར་ན། དང་པོ་དེ་མི་ཐད་པར་ཐལ། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བཀའ་དང་པོ་བདེན་
གཞིའི་ཆོས་འཁོར་ཡིན་ན། བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པས་ཁྱབ་པ་གང་ཞིག་འདུལ་བ་གནས་མལ་གྱི་གཞི་མ་གཏོགས་གཞན་རྣམས་ཕལ་ཆེར་བདེན་གཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། གཞན་ཡང། དམ་བཅའ་བར་པ་དེ་ཡང་མི་

[008A]༄༅། །འཐད་བར་ཐལ། ཟབ་ཞི་སྤྲོས་བྲལ་འོད་གསལ་འདུས་མ་བྱས། །བདུད་རྩི་ལྟ་བུའི་ཆོས་ཅིག་ཁོ་བོས་རྙེད། །ཞེས་སོགས་ཀྱི་མདོ་འདི་ངེས་དོན་གྱི་མདོ་ཡིན་ཀྱང་བཀའ་བར་པ་མཚན་ཉིད་མེད་པའི་ཆོས་འཁོར་མ་ཡིན་པའི་ཕྱིར། དང་པོ་དེར་ཐལ། དེའི་བསྟན་དོན་
གཅིག་ཡོད་པའི་ཕྱིར། ཕྱི་མ་དེར་ཐལ། དེ་བཀའ་དང་པོ་བདེན་བཞིའི་ཆོས་འཁོར་མ་བསྐོར་བའི་སྔ་ལོགས་སུ་གསུངས་པའི་མདོ་ཡིན་པའི་ཕྱིར། དམ་བཅའ་ཕྱི་མ་དེ་ཡང་མི་འཐད་པར་ཐལ། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་དང། དགོངས་འགྲེལ་གྱི་བྱམས་
ཞུས་ཀྱི་ལེའུ་ནང་ཚན་དུ་གྱུར་པའི་བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་ནི་སེམས་ལ་ཐ་དད་པ་ཞེས་བྒྱིའམ། ཞེས་སོགས་ཀྱི་ཕྱི་དོན་འགོག་པའི་མདོ་རྣམས་མ་གཏོགས་ལེའུ་གཞན་རྣམས་འདིའི་བླ་ན་མ་མཆིས་ཞེས་ཉེ་ཚིག་སྨོས་པའི་ལེགས་ཕྱེའི་ཆོས་འཁོར་
གྱི་མཚན་གཞིར་འབྲེལ་བ་མེད་པའི་ཕྱིར། དེར་ཐལ། རྣམ་བཤད་ལས། འདི་ནི་བླ་ན་མ་མཆིས་ཞེས་ཉེ་ཚིག་སྨྲོས་པའི་མཚན་བཞིར་མདོ་སྡེ་དགོངས་པ་ངེས་འགྲེལ་རིལ་པོ་འཛིན་པ་མི་འཐད་དེ། །དེར་ས་བཅུའི་དབང་ཕྱུག་གི་བྱང་ཆུབ་སེམས་དཔའ་བཅུས་སྟོན་པ་ལ་དྲི་བ་མི་འདྲ་བ་རེ་རེ་མཛད་པའི་དྲིས་
ལན་གཞན་རྣམས་འདིའི་མཚན་གཞིར་འབྲེལ་བ་མེད་པའི་ཕྱིར་རོ། །ཞེས་གསུངས་པའི་ཕྱིར། ཁ་ཅིག་བཀའ་དང་པོ་བདེན་བཞིའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཡིན་ན། ཉན་ཐོས་ཀྱི་རིགས་ཅན་ཡིན་པས་ཁྱབ་ཟེར་ན། འོ་ན། དེའི་ཆེད་དུ་བྱ་བའི་གདུལ་བྱ་རང་རྒྱལ་གྱི་རིགས་ཅན་
ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ཐེག་དམན་གྱི་མདོའི་ཆེད་དུ་བྱ་བའི་གདུལ་བྱ་རང་རྒྱལ་གྱི་རིགས་ཅན་ཡོད་པ་གང་ཞིག་རང་རྒྱལ་ལ་ཉན་ཐོས་ལས་སྡེ་སྣོད་ཟུར་པ་མེད་པའི་ཕྱིར། དང་པོ་དེར་ཐལ། སངས་རྒྱས་ཀྱི་གསུང་གི་ཆེད་དུ་བྱ་བའི་
གདུལ་བྱ་རང་རྒྱལ་གྱི་རིགས་ཅན་ཡོད་པའི་ཕྱིར། དེར་ཐལ། བསེ་རུ་ལྟ་བུའི་རང་རྒྱལ་དེས་སྐྱེ་བ་གཅིག་ཐོགས་ཀྱི་ཚེ། སངས་རྒྱས་ཡོངས་འཛིན་དུ་བསྟེན་སྨོན་ལམ་ཆེན་པོ་གསུམ་བཏབ་མཁས་པར་བྱ་བའི་དངོས་པོ་དྲུག་ལ་མཁས་པ་སོགས་བྱེད་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་

[008B] ཁ་ཅིག་མདོ་ཤེས་རབ་སྙིང་པོའི་ཆེད་དུ་བྱ་བའི་གདུལ་བྱ་ངོ་བོ་ཉིད་མེད་པར་སྨྲ་བའི་རིགས་ཅན་ཡོད་ཟེར་ན། འོ་ན། དེ་ཆོས་ཅན། ཁྱོད་ཐེག་ཆེན་གྱི་རིགས་ཅན་དབང་རྣོན་ཡིན་པར་ཐལ། ཁྱོད་སེམས་ཙམ་པའི་རིགས་ཅན་ཡིན་པའི་ཕྱིར། དེར་ཐལ། ཁྱོད་བཀའ་བར་པ་མཚན་ཉིད་
མེད་པའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། དེར་ཐལ། ཁྱོད་ཤེས་རབ་སྙིང་པོའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། འདོད་མི་ནུས་ཏེ། ངོ་བོ་ཉིད་མེད་པར་སྨྲ་བའི་རིགས་ཅན་ཡིན་པའི་ཕྱིར། ཁ་ཅིག་རྒྱས་འབྲིང་བསྡུས་གསུམ་གྱི་ཆེད་དུ་བྱ་བའི་གདུལ་བྱས་རྒྱས་འབྲིང་བསྡུས་
གསུམ་སྒྲ་ཇི་བཞིན་པར་འཛིན་པ་ཡིན་ནོ་ཟེར་ན། འོ་ན། རྒྱས་འབྲིང་བསྡུས་གསུམ་གྱི་ཆེད་དུ་བྱ་བའི་གདུལ་བྱ་ཆོས་ཅན། ཁྱོད་ཀྱིས་གཞན་དབང་བདེན་མེད་དུ་འདོད་པར་ཐལ། ཁྱོད་རྒྱས་འབྲིང་བསྡུས་གསུམ་སྒྲ་ཇི་བཞིན་པར་འཛིན་པའི་ཐེག་ཆེན་གྱི་རིགས་ཅན་ཡིན་པའི་ཕྱིར། །རྟགས་ཁས། འདོད་མི་ནུས་
ཏེ། གཞན་དབང་བདེན་གྲུབ་ཏུ་འདོད་པའི་གང་ཟག་ཡིན་པའི་ཕྱིར། དེར་ཐལ། སེམས་ཙམ་པའི་རིགས་ཅན་ཡིན་པའི་ཕྱིར། དེར་ཐལ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། ཁ་ཅིག་རྒྱས་འབྲིང་བསྡུས་གསུམ་པོ་དེའི་གོང་དུ་མདོ་སྡེ་གཞན་
ཡོད་པས་བླ་ན་མཆིས་པའི་མདོ་ཡིན་ནོ་ཟེར་ན། དེ་མི་འཐད་པར་ཐལ། རྒྱས་འབྲིང་བསྡུས་གསུམ་དེ་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་འགྱུར་མེད་ཡོངས་གྲུབ་ཀྱིས་བསྡུས་པའི་སྟོང་ཉིད་རྒྱས་པར་གཏན་ལ་འབེབས་པའི་མདོ་སྡེ་ཀུན་གྱི་གཙོ་བོ་ཡིན་པའི་ཕྱིར། དེར་ཐལ། རྣམ་བཤད་ལས། དྲང་
བའི་དོན་ཡིན་ཡང་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་འགྱུར་མེད་ཡོངས་གྲུབ་ཀྱིས་བསྡུས་པའི་སྟོང་ཉིད་རྒྱས་པར་གཏན་ལ་འབེབས་པའི་མདོ་སྡེ་རྣམས་ཀྱི་གཙོ་བོ་ཡིན་ཞིང། དེའི་ཆེད་དུ་བྱ་བའི་གདུལ་བྱ་ནི་མདོ་སྡེ་གཞན་གྱི་དགོངས་པ་བཀྲལ་བ་ལ་ལྟོས་མི་དགོས་པར་དགོངས་པ་རྫོགས་
པར་རྟོགས་ཤིང། སྒྲ་ཇི་བཞིན་པར་མི་འཛིན་ནོ། ཞེས་གསུངས་པའི་ཕྱིར། ཁ་ཅིག་བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་རིགས་ཅན་གསུམ་ཀ་ཡོད་ཟེར་ན། འོ་ན། བཀའ་ཐ་མ་ལེགས་ཕྱེའི་ཆོས་འཁོར་ཀྱི་ཆེད་དུ་བྱ་བའི་གདུལ་བྱ་དང་པོ་ཉིད་ནས་ཐེག་དམན་དུ་རིགས་ངེས་

[009A]༄༅། །པའི་ཐེག་དམན་གྱི་རིགས་ཅན་ཡོད་པར་ཐལ། དེའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པའི་ཕྱིར། ཁ་ཅིག་གིས་མ་ཁྱབ་ཟེར། འདོད་ན། སྟོང་ཉིད་ཕྲ་མོ་བསྟན་པའི་སྣོད་རུང་གི་གདུལ་བྱ་དང་པོ་ཉིད་ནས་ཐེག་དམན་དུ་རིགས་ངེས་པའི་ཐེག་དམན་གྱི་
རིགས་ཅན་ཡོད་པར་ཐལ། འདོད་པ་གང་ཞིག་བཀའ་ཐ་མ་ལེགས་ཕྱེའི་ཆོས་འཁོར་དེ་བདག་མེད་ཕྲ་མོ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པའི་ཕྱིར། འདོད་ན། ཆོས་ཀྱི་བདག་མེད་ཕྲ་མོ་རྟོགས་པའི་དང་པོ་ཉིད་ནས་ཐེག་དམན་དུ་རིགས་ངེས་པའི་ཐེག་དམན་གྱི་རིགས་
ཅན་ཡོད་པར་ཐལ། འདོད་པ་དེའི་ཕྱིར། འདོད་མི་ནུས་ཏེ། མདོ་སྡེ་དགོངས་འགྲེལ་དང་འགལ་བའི་ཕྱིར། རྩ་བའི་ཐལ་འགྱུར་ལ་ཁྱབ་པ་ཡོད་པར་ཐལ། བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པ་གང་ཞིག་དེ་ལ་ཐེག་ཆེན་ལམ་དུ་འཇུག་མྱོང་
གིས་ཁྱབ་པ་སྟོན་བྱེད་ཀྱི་ཚད་ལྡན་གྱི་གཞུང་མེད་པའི་ཕྱིར། དང་པོ་ཁས། གཞན་ཡང་བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་མེད་པར་ཐལ། །བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་དེ་འཁོར་ལོ་ཐ་མས་བར་པའི་
དགོངས་པ་བཀྲལ་བ་ལ་ལྟོས་དགོས་པའི་ཐེག་ཆེན་གྱི་རིགས་ཅན་ཡིན་པའི་ཕྱིར། དེར་ཐལ། རྣམ་བཤད་ལས། མདོ་སྡེ་དགོངས་འགྲེལ་ལྟ་བུས་དེའི་དགོངས་པ་གསལ་བར་ཕྱེ་ནས་བསྟན་དགོས་པའི་རིགས་ཅན་རྣམས་ནི་ཐེག་པ་ཆེན་པོའི་རིགས་ཅན་ཡིན་ཡང་སྔ་མ་ལས་དབང་པོ་དམན་པ་
ཡིན་ལ། ཞེས་གསུངས་པའི་ཕྱིར། གཉིས་པ་རང་གི་ལུགས་བཞག་པ་ལ། བཅོམ་ལྡན་འདས་ཀྱིས་དུས་དང་པོར་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་དགོངས་ནས་བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་ཐེག་དམན་གྱི་མདོ། བཀའ་དང་པོ་
བདེན་བཞིའི་ཆོས་འཁོར་གྱི་མཚན་ཉིད། མཚན་གཞི་ནི། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །འདི་ནི་ཀུན་འབྱུང་འཕགས་པའི་བདེན་པའོ། །འདི་ནི་འགོག་པ་འཕགས་པའི་བདེན་པའོ། །འདི་ནི་ལམ་འཕགས་པའི་བདེན་པའོ། །སྡུག་བསྔལ་ཤེས་པར་བྱ། ཀུན་འབྱུང་

[009B] འགོག་པ་མངོན་དུ་བྱ། ལམ་བསྒོམ་པར་བྱ། སྡུག་བསྔལ་ཤེས་པར་བྱ། སླར་ཡང་ཤེས་པར་བྱར་མེད། ཀུན་འབྱུང་སྤང་བར་བྱ། སླར་ཡང་སྤང་བར་བྱར་མེད། འགོག་པ་མངོན་དུ་བྱ། སླར་ཡང་མངོན་དུ་བྱར་མེད། ལམ་བསྒོམ་པར་བྱ། སླར་ཡང་བསྒོམ་པར་བྱར་མེད། ཞེས་པའི་མདོ་
ལྟ་བུ་ཡིན། བཅོམ་ལྡན་འདས་ཀྱིས་དུས་བར་པར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་ལ་སྟོང་ཉིད་ཕྲ་མོ་བསྟན་བྱའི་གཙོ་བོར་བྱས་ནས་བསྟན་པའི་ཐེག་ཆེན་གྱི་མདོ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། མཚན་གཞི་ནི། རྒྱས་འབྲིང་བསྡུས་
གསུམ་དང། སྡུད་པ་ཤེས་རབ་སྙིང་པོ་དང་བཅས་པ་ཡིན། བཅོམ་ལྡན་འདས་ཀྱིས་དུས་ཐ་མར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་ཆོས་ཀྱི་བདག་མེད་ཕྲ་རགས་ཅི་རིགས་བསྟན་བྱའི་གཙོ་བོར་བྱས་ནས་བསྟན་པའི་ཐེག་ཆེན་གྱི་མདོ། །བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་
ཉིད། མཚན་གཞི་ནི། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་དང། དགོངས་འགྲེལ་གྱི་བྱམས་ཞུས་ཀྱི་ལེའུ་ནང་ཚན་དུ་གྱུར་པའི་བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན། ཞེས་སོགས་ཀྱི་མདོ་ལྟ་བུ་ཡིན། དེ་དག་ནི་གོ་བ་གཙོ་བོར་བྱས་པ་ཡིན་ལ་
ཚིག་སྐྱོན་བཅད་དེ་ཞིབ་པར་སྨྲས་ན་འཁོར་ལོ་གསུམ་པོ་གང་རུང་དུ་གྱུར་པའི་ཐེག་དམན་གྱི་མདོ། བཀའ་དང་པོ་བདེན་བཞིའི་ཆོས་འཁོར་གྱི་མཚན་ཉིད། དགོངས་འགྲེལ་ནས་གསུངས་པའི་འཁོར་ལོ་གསུམ་པོ་གང་རུང་གང་ཞིག་ཆེད་དུ་བྱ་བའི་གདུལ་བྱ་བྱང་ཆུབ་སེམས་དཔའ་དོན་དམ་ཡང་
དག་འཕགས་ཞུས་ཀྱི་ལེའུ་ལྟ་བུས་འཁོར་ལོ་བར་པའི་དགོངས་པ་བཀྲལ་བ་ལ་ལྟོས་མི་དགོས་པའི་ཐེག་ཆེན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། དགོངས་འགྲེལ་ནས་གསུངས་པའི་འཁོར་ལོ་གསུམ་པོ་
གང་རུང་གང་ཞིག་ཆེད་དུ་བྱ་བའི་གདུལ་བྱ་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ལྟ་བུས་འཁོར་ལོ་བར་པའི་དགོངས་པ་བཀྲལ་བ་ལ་ལྟོས་དགོས་པའི་ཐེག་ཆེན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ། བཀའ་ཐ་མ་ལེགས་ཕྱེའི་ཆོས་འཁོར་གྱི་མཚན་

[010A]༄༅། །ཉིད༑ མཚན་གཞི་ནི་སྔར་ལྟར་ཡིན། བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་དེ་ལ་ཐེག་པ་ཐམས་ཅད་ལ་ཡང་དག་པར་ཞུགས་པ་ཞེས་འཆད་པའི་རྒྱུ་མཚན་ཡོད་དེ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་དེས་འཁོར་ལོ་དང་
པོས་བསྟན་ཚོད་ཀྱི་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་ཙམ་ཞིག་གོ་བར་ནུས། འཁོར་ལོ་བར་པའི་བརྗོད་བྱར་གྱུར་པའི་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་གོ་མི་ནུས། འཁོར་ལོ་བར་པའི་ཆེད་དུ་བྱ་བའི་
གདུལ་བྱ་དེས་མདོ་གཞན་གྱིས་འཁོར་ལོ་བར་པའི་དགོངས་པ་བཀྲལ་བ་ལ་མ་ལྟོས་པར་འཁོར་ལོ་བར་པའི་བརྗོད་བྱར་གྱུར་པའི་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་གོ་ནུས། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེས་བྱང་ཆུབ་སེམས་དཔའ་དོན་
དམ་ཡང་དག་འཕགས་ཞུས་ཀྱི་ལེའུ་ལྟ་བུས་འཁོར་ལོ་བར་པའི་དགོངས་པ་མ་བཀྲལ་བར་འཁོར་ལོ་བར་པའི་བརྗོད་བྱར་གྱུར་པའི་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་གོ་བར་མི་ནུས། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་
ལྟ་བུས་འཁོར་ལོ་བར་པའི་དགོངས་པ་དངོས་སུ་བཀྲལ་བ་ལ་བརྟེན་ནས་འཁོར་ལོ་བར་པའི་བརྗོད་བྱར་གྱུར་པའི་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་དངོས་སུ་གོ་བའི་ཤུགས་ལ། འཁོར་ལོ་དང་པོའི་བརྗོད་བྱར་གྱུར་པའི་གང་ཟག་གི་བདག་མེད་ཀྱི་
དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་གོ་བར་འགྱུར་བའི་གདུལ་བྱ་ཞིག་ཡིན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར།    ༈    ཁ་ཅིག་གི་ན་རེ། བཀའ་དང་པོ་བདེན་བཞིའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་རང་རྒྱལ་གྱི་རིགས་ཅན་མེད་
པར་ཐལ། དེའི་ཆེད་དུ་བྱ་བའི་གདུལ་བྱ་ཡིན་ན། ཉན་ཐོས་ཀྱི་རིགས་ཅན་ཡིན་དགོས་པའི་ཕྱིར། དེར་ཐལ། གྲུབ་དོན་དང་པོའི་སྐབས་སུ། ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ། ཞེས་གསུངས་པའི་ཕྱིར་ཟེར་ན་སྐྱོན་མེད་དེ། གཙོ་ཆེ་བ་ལ་དགོངས་པ་ཡིན་པའི་ཕྱིར། དེ་

[010B] བཀའ་དང་པོ་བདེན་བཞིའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཡིན་ན། ཉན་ཐོས་ལམ་ཞུགས་ཀྱི་གང་ཟག་ཡིན་དགོས་པར་ཐལ། ཉན་ཐོས་ཀྱི་ཐེག་པ་ལ་ཡང་དག་པར་ཞུགས་རྣམས་ལ། ཞེས་གསུངས་པའི་ཕྱིར། འདོད་ན། བཀའ་དང་པོ་བདེན་བཞིའི་ཆོས་འཁོར་གྱི་ཆེད་དུ་
བྱ་བའི་གདུལ་བྱ་ཉན་ཐོས་ཀྱི་ལམ་ལ་འཇུག་མ་མྱོང་བའི་མདོ་སྡེ་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། ཐེག་ཆེན་ལམ་དུ་འཇུག་མ་མྱོང་བའི་བཀའ་བར་པ་མཚན་ཉིད་མེད་པའི་ཆོས་འཁོར་གྱི་ཆེད་དུ་བྱ་བའི་གདུལ་
བྱ་ཡོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་ན་རེ། མདོ་ཤེས་རབ་སྙིང་པོ་ངོ་བོ་ཉིད་མེད་པར་སྨྲ་བའི་མདོ་ཡིན་པར་ཐལ། ཤེས་རབ་སྙིང་པོའི་ཆེད་དུ་བྱ་བའི་གདུལ་བྱ་ངོ་བོ་ཉིད་མེད་པར་སྨྲ་བའི་ཐལ་འགྱུར་བའི་རིགས་ཅན་ཡོད་པའི་ཕྱིར། དེར་ཐལ། ཤེས་རབ་
སྙིང་པོས་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ལ་དོན་དམ་པའམ། བདེན་པའི་ཁྱད་པར་དངོས་སུ་མ་སྦྱར་བར། རང་བཞིན་མེད་པར་སྒྲས་ཟིན་ལ་བསྟན་པ་དེ་གདུལ་བྱ་ངོ་བོ་ཉིད་མེད་པར་སྨྲ་བའི་ཐལ་འགྱུར་བའི་རིགས་ཅན་རྗེས་སུ་འཛིན་པའི་ཆེད་དུ་ཡིན་པའི་ཕྱིར། ཟེར་ན་མ་
ཁྱབ། མ་གྲུབ་ན། དེར་ཐལ། དེ་ལྟར་བསྟན་པ་ལ་དགོས་པ་ཡོད་པའི་ཕྱིར། དེར་ཐལ། བཅོམ་ལྡན་འདས་ལ་གདུལ་བྱའི་དོན་དུ་མི་འགྱུར་བའི་མཛད་པ་མི་མངའ་བའི་ཕྱིར། ཁ་ཅིག་བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་རིགས་ཅན་གསུམ་ཀ་ཡོད་པར་ཐལ་
ལེགས་བཤད་སྙིང་པོ་ལས། གདུལ་བྱ་ནི་ཐེག་པ་ཐམས་ཅད་ལ་ཡང་དག་པར་ཞུགས་པ་སྟེ། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ་འདི་ནི་གཉིས་ཀའི་དབང་དུ་བྱས་པའོ། །ཞེས་གསུངས་པའི་ཕྱིར། ཟེར་ན་སྐྱོན་མེད་དེ། དེའི་དོན་ནི་གོང་དུ་བཤད་ཟིན་པ་ལྟར་ཡིན་པའི་ཕྱིར། དེ་ལྟར་
མ་ཡིན་ན། ཐེག་པ་ཐམས་ཅད་ལ་ཡང་ཞུགས་ཀྱི་དོན་གདུལ་བྱ་ནི་ཐེག་པ་ཐམས་ཅད་ལ་ཞེས་སོགས་ལས་ལོགས་སུ། ལེགས་བཤད་སྙིང་པོ་ལས། ཕུང་པོ་ལ་སོགས་པ་གཞན་དབང་དང་དེ་ལ་ཆོས་ཀྱི་བདག་ཏུ་སྒྲོ་བཏགས་པ་ཀུན་བཏགས་དང། དེ་དེས་སྟོང་པ་ཆོས་ཀྱི་བདག་མེད་ཀྱི་ཡོངས་གྲུབ་ཏུ་འཇོག་

[011A]༄༅། །པ་ཐེག་ཆེན་གྱི་མདོའི་དོན་དུ་དགོངས་འགྲེལ་གྱིས་བཀྲལ་བའི་ཤུགས་ཀྱིས་ཕུང་པོའི་གཞན་དབང་གང་ཟག་གི་བདག་གི་ཀུན་བཏགས་ཀྱིས་སྟོང་པ་གང་ཟག་གི་བདག་མེད་ཀྱི་ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་བཞག་དེ་ཙམ་ཞིག་ཐེག་དམན་
གྱི་མདོའི་དོན་དུ་གོ་ནུས་ལ། དེའི་ཕྱིར་འཁོར་ལོ་དང་པོ་གསུངས་པའི་གདུལ་བྱ་ནི་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་ངོ་བོ་ཉིད་མེད་པ་རྟོགས་པའི་སྣོད་དུ་རུང་ལ། ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་ངོ་བོ་ཉིད་མེད་པ་རྟོགས་པའི་སྣོད་དུ་མི་རུང་བ་ལ་
གསུངས་པར་དགོངས་འགྲེལ་གྱི་ཤུགས་ཀྱིས་འགྲེལ་བས། ལེགས་པར་རྣམ་པར་ཕྱེ་བའི་ཆོས་འཁོར་ཐེག་པ་ཐམས་ཅད་ལ་ཞུགས་པའི་ཆེད་དུ་གསུངས་པའི་དོན་ནི་འདིའོ་ཞེས་རྒྱས་པར་འཆད་མི་རིགས་པར་ཐལ། ཐེག་པ་ཐམས་ཅད་ལ་ཡང་ཞུགས་ཀྱི་དོན་དེ། བཀའ་ཐ་མ་
ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་རིགས་ཅན་གསུམ་ཀ་ཡོད་པ་ཙམ་ལ་བྱེད་རིགས་པའི་ཕྱིར། རྟགས་ཁས། འདོད་མི་ནུས་སོ། །གཞན་ཡང་འཁོར་ལོ་དང་པོ་གཉིས་ཀྱི་ཆེད་དུ་བྱ་བའི་གདུལ་བྱ་གཉིས་པོ་དེ་ཐེག་པ་ཆེ་ཆུང་སོ་སོ་བ་དང། བཀའ་ཐ་མ་ལེགས་ཕྱེའི་
ཆོས་འཁོར་གྱི་ཆེད་དུ་བྱ་བའི་གདུལ་བྱ་དེ་ཐེག་པ་ཆེ་ཆུང་གཉིས་ཀ་ལ་ཞུགས་པའི་གང་ཟག་ཡིན་པར་ཐལ། ལེགས་བཤད་སྙིང་པོ་ལས། གདུལ་བྱ་ནི་ཐེག་པ་ཐམས་ཅད་ལ་ཡང་དག་པར་ཞུགས་པ་སྟེ། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ་འདི་ནི་གཉིས་ཀའི་དབང་དུ་
བྱས་པའོ། །ཞེས་གསུངས་པའི་ཕྱིར། ཁྱབ་སྟེ། དེ་ལྟར་གསུངས་ན། བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་རིགས་ཅན་གསུམ་ཀ་ཡོད་དགོས་པའི་ཕྱིར། རྟགས་ཁས། འདོད་ན། བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་ཆོས་
ཅན༑ ཁྱོད་ཐེག་པ་ཆེ་ཆུང་གཉིས་ཀ་ལ་ཞུགས་པའི་གང་ཟག་མ་ཡིན་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར། ཁ་ཅིག་བཀའ་ཐ་མ་ལེགས་ཕྱེའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་རིགས་ཅན་གསུམ་ཀ་ཡོད་པར་ཐལ། དེ་ཐེག་པ་ཐུན་མོང་བའི་མདོ་ཡིན་པའི་ཕྱིར་

[011B] ཐེག་པ་ཐུན་མོང་བའི་མདོ་ཡོད་པའི་ཕྱིར། དེར་ཐལ། མངོན་པ་ཀུན་ལས་བཏུས་དེ་ཐེག་པ་ཐུན་མོང་བའི་མངོན་པའི་སྡེ་སྣོད་དུ་གསུངས་པའི་ཕྱིར། ཟེར་ན་མ་ཁྱབ། དེའི་དོན་ནི། ཐེག་པ་ཆེ་ཆུང་གཉིས་ཀའི་ལམ་ཉམས་སུ་ལེན་པའི་ཚེ། གཏན་ལ་འབེབས་དགོས་པའི་གཞི་ཕུང་
ཁམས་སྐྱེ་མཆེད་རྣམས་ཀྱི་མཚན་ཉིད་གཏན་ལ་ཕབ་པ་ལ་དགོངས་པ་ཡིན་པའི་ཕྱིར། ཁ་ཅིག་སྡུག་བདེན་ཙམ་སྟོན་པའི་བཀའ་དང་པོ་བདེན་བཞིའི་ཆོས་འཁོར་དེ་ཆོས་ཅན། བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པར་ཐལ། བཀའ་དང་
པོ་བདེན་བཞིའི་ཆོས་འཁོར་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཆོས་ཅན་དེ་ཡིན་པའི་ཕྱིར། དེར་ཐལ། ཕུང་ཁམས་སྐྱེ་མཆེད་ཙམ་སྟོན་པའི་བཀའ་དང་པོ་བདེན་བཞིའི་ཆོས་འཁོར་ཡོད་པའི་ཕྱིར། དེར་ཐལ། མདོ་སྡེ་ལ་འགལ་སྤོང་གི་དྲི་བའི་སྐབས་སུ། བཅོམ་ལྡན་འདས་ཀྱི་
རྣམ་གྲངས་དུ་མར་ཕུང་པོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ། ཞེས་གསུངས་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། འདོད་ན། བདེན་བཞི་གང་རུང་མི་སྟོན་པའི་བཀའ་དང་པོ་བདེན་བཞིའི་ཆོས་འཁོར་ཡོད་པར་ཐལ། བཅོམ་ལྡན་འདས་ཀྱིས་རྣམ་གྲངས་དུ་མར་
ཕུང་པོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ། ཞེས་པ་ལས་ལོགས་སུ། བདེན་པ་རྣམས་ཀྱི་རང་གི་མཚན་ཉིད་དང། ཞེས་གསུངས་པའི་ཕྱིར། ཁྱབ་པ་ཁས། འདོད་ན། སྟོང་ཉིད་མི་སྟོན་པའི་བཀའ་བར་པ་མཚན་ཉིད་མེད་པའི་ཆོས་འཁོར་ཡོད་པར་ཐལ། འདོད་པ་དེའི་ཕྱིར། འདོད་མི་ནུས་
ཏེ༑ དེ་ཡིན་ན། བརྗོད་བྱ་སྟོང་ཉིད་ལས་བརྩམས་པས་ཁྱབ་པའི་ཕྱིར། ཁ་ཅིག་བཀའ་དང་པོ་བདེན་བཞིའི་ཆོས་འཁོར་གྱི་མདོ་ཚིག་ཏུ་གྱུར་པའི་སྡུག་བདེན་ཙམ་སྟོན་པའི་མདོ་ཚིག་ཆོས་ཅན། བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པར་ཐལ། བཀའ་དང་པོ་
བདེན་བཞིའི་ཆོས་འཁོར་ཡིན་པའི་ཕྱིར། ཁྱབ་པ་ཁས། དེར་ཐལ། དེའི་མདོ་ཚིག་ཡིན་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར་ཟེར་ན། འོ་ན། དེ་རང་ཆོས་ཅན། བདེན་བཞིའི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་ཡིན་པར་ཐལ། དེ་འདྲ་བའི་མདོ་

[012A]༄༅། །ཚིག་ཡིན་པའི་ཕྱིར། ཁྱབ་པ་ཁས། དེར་ཐལ། བདེན་བཞི་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་བདེན་བཞིའི་ཆོས་འཁོར་གྱི་མདོ་ཚིག་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། འཁོར་གསུམ་ཡོད། ཁ་ཅིག་བཀའ་བར་པ་
མཚན་ཉིད་མེད་པའི་ཆོས་འཁོར་ཡིན་ན། སྟོང་ཉིད་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པས་ཁྱབ་པར་ཐལ། དེ་ཡིན་ན། སྟོང་ཉིད་བསྟན་བྱའི་གཙོ་བོར་བྱས་ནས་བསྟན་པས་ཁྱབ་པ་གང་ཞིག་སྟོང་ཉིད་དངོས་སུ་བསྟན་ན་སྒྲས་ཟིན་ལ་བསྟན་མི་དགོས་པའི་ཕྱིར། ཕྱི་མ་དེར་ཐལ་
ཤེས་རབ་སྙིང་པོས་སྟོང་ཉིད་སྒྲས་ཟིན་ལ་མ་བསྟན་ཀྱང། ཤེས་རབ་སྙིང་པོའི་ཆེད་དུ་བྱ་བའི་གདུལ་བྱས་ཤེས་རབ་སྙིང་པོ་ལ་བརྟེན་ནས་སྟོང་ཉིད་དངོས་སུ་གོ་ནུས་པའི་ཕྱིར་ཟེར་ན་མ་ཁྱབ། ཁ་ཅིག་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཕྱོགས་གཅིག་ཏུ་རང་གི་མཚན་ཉིད་
ཀྱིས་མ་གྲུབ་པ་དེ། ཆོས་ཀྱི་བདག་མེད་རགས་པ་ཡིན་པར་ཐལ། བཀའ་ཐ་མ་ལེགས་ཕྱེའི་ཆོས་འཁོར་གྱི་ཆོས་ཀྱི་བདག་མེད་ཕྲ་རགས་ཅི་རིགས་པ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། དེ་ཆད་མཐའ་ཡིན་པའི་ཕྱིར། དེར་ཐལ། གཞན་དབང་རང་
གི་མཚན་ཉིད་ཀྱིས་གྲུབ་པའི་ཕྱིར། ཁ་ཅིག་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་ངེས་དོན་གྱི་མདོ་མ་ཡིན་པར་ཐལ། དེའི་གོང་དུ་ངེས་དོན་གྱི་མདོ་གཞན་ཡོད་པའི་ཕྱིར། དེར་ཐལ། དེའི་གོང་དུ་ཁྱད་པར་དུ་འཕགས་པའི་མདོ་གཞན་ཡོད་པའི་ཕྱིར་ཟེར་ན་མ་ཁྱབ། མ་
གྲུབ་ན་དེར་ཐལ། རྒྱས་འབྲིང་བསྡུས་གསུམ་དེ་ལྟར་ཡིན་པའི་ཕྱིར། ཁ་ཅིག་ལེའུ་བཅུའི་བདག་ཉིད་ཅན་གྱི་མདོ་སྡེ་དགོངས་འགྲེལ་རིལ་པོ་དེ་ལེགས་ཕྱེའི་ཆོས་འཁོར་གྱི་མཚན་གཞི་ཡིན་པར་ཐལ། རྣམ་བཤད་དུ་དབུ་སེམས་གཉིས་ཀའི་སྐབས་སུ་ལེགས་ཕྱེའི་ཆོས་འཁོར་གྱི་
མཚན་གཞི་ངོས་འཛིན་པ་དེའི་ཚེ། མཚན་ཉིད་གསུམ་ལ་བདེན་པར་ཡོད་མེད་སོ་སོར་ཕྱེ་ནས་སྟོན་པའི་མདོ་དགོངས་འགྲེལ་ལྟ་བུ་ཞེས་གསུངས་པའི་ཕྱིར་ཟེར་ན་སྐྱོན་མེད་དེ། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་དང་དགོངས་འགྲེལ་གྱི་བྱམས་ཞུས་ཀྱི་ལེའུ་ནང་ཚན་

[012B] མདོ་ཉིད་ནས་དགོངས་འགྲེལ་གྱི་མིང་གིས་བཏགས་པ་དེ་ལ་དགོངས་པའི་ཕྱིར། །དེ་ལྟར་མ་ཡིན་ན། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་དང། བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་
བརྙན་ནི། ཞེས་སོགས་ཀྱི་མདོ་གཉིས་དང། བྱང་ཆུབ་སེམས་དཔའ་ཆོས་འཕགས་ཀྱི་དྲིས་ལན་གྱི་ལེའུ་དང། དོན་ཟབ་དགོངས་པ་ངེས་འགྲེལ་གྱི་ལེའུ་གཞན་རྣམས་ལ་བརྗོད་བྱ་སྟོན་ཚུལ་ལ་ཁྱད་པར་མེད་པར་ཐལ། དེ་ཐམས་ཅད་བཀའ་ཐ་མ་ལེགས་ཕྱེའི་ཆོས་འཁོར་ཡིན་པའི་ཕྱིར་
རྟགས་ཁས། འདོད་མི་ནུས་སོ།།    ༈    །།འཁོར་ལོ་གསུམ་གྱི་མཚན་ཉིད་དང་དབྱེ་བ། བརྗོད་བྱ། ཆེད་དུ་བྱ་བའི་གདུལ་བྱ་སོགས་དེ་ལྟར་ཡིན་ན། འཁོར་ལོ་གསུམ་གྱི་དྲང་ངེས་འགྲེལ་ཚུལ་ཇི་ལྟ་བུ་ཞེ་ན། དེ་ལ་ཁ་ཅིག་ན་རེ། འཁོར་ལོ་དང་པོའི་དགོངས་གཞི་ཡིན་ན། དེའི་
དགོངས་པ་ཡིན་པས་ཁྱབ་ཟེར་ན། འོ་ན༑ ཀུན་གཞིའི་རྣམ་ཤེས་ཀྱི་སྟེང་དུ་ཕྱི་རོལ་དོན་སྣང་གི་བག་ཆགས་བཞག་པ་སྨིན་པ་ལ་བརྟེན་ནས་ཕྱི་རོལ་དོན་སྣང་གི་རྣམ་ཤེས་སྐྱེ་བ་ཆོས་ཅན། དེར་ཐལ། དེའི་ཕྱིར། དེར་ཐལ། འཁོར་ལོ་དང་པོས་གཟུགས་ནས་རེག་བྱའི་བར་གྱི་ཆོས་རྣམས་ཕྱི་
རོལ་དོན་དུ་གྲུབ་པར་བསྟན་པའི་དགོངས་གཞི་ཡིན་པའི་ཕྱིར། འདོད་ན། དེའི་བསྟན་དོན་ཡིན་པར་ཐལ། འདོད་པ་དེའི་ཕྱིར། འདོད་ན། དེས་རང་གི་ཆེད་དུ་བྱ་བའི་གདུལ་བྱ་དོན་སྨྲ་སྡེ་གཉིས་ལ་ཀུན་གཞི་བསྟན་པར་ཐལ། འདོད་པ་དེའི་ཕྱིར། འདོད་ན། དོན་སྨྲ་སྡེ་གཉིས་ཀྱིས་ཀུན་གཞི་འདོད་
པར་ཐལ། འདོད་པ་དེའི་ཕྱིར། འདོད་ན། དེ་གཉིས་ཀྱིས་གཟུགས་ནས་རེག་བྱའི་བར་གྱི་ཆོས་རྣམས་ཀུན་གཞིའི་སྟེང་དུ་ཕྱི་རོལ་དོན་སྣང་གི་བག་ཆགས་བཞག་པ་སྨིན་པའི་སྣང་བ་ཙམ་ཡིན་གྱི་ཕྱི་རོལ་དོན་དུ་མ་གྲུབ་པར་འདོད་པར་ཐལ། འདོད་པ་དེའི་ཕྱིར། འདོད་ན། དེ་གཉིས་དོན་སྨྲ་མ་ཡིན་པར་
ཐལ་ལོ། །ཁ་ཅིག་འཁོར་ལོ་དང་པོའི་དགོངས་གཞི་ཡིན་ན། དེའི་དགོངས་པ་མ་ཡིན་པས་ཁྱབ་ཟེར་ན། འོ་ན། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཡོད་པ་ཆོས་ཅན། དེར་ཐལ། དེའི་ཕྱིར། དེར་ཐལ། འཁོར་ལོ་དང་པོས་གཟུགས་གཟུགས་ཞེས་པའི་ཐ་སྙད་འཇུག་པའི་

[013A]༄༅། །འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པར་བསྟན་པའི་དགོངས་གཞི་ཡིན་པའི་ཕྱིར། དེར་ཐལ། དེས་དེ་ལྟར་བསྟན་པའི་དགོངས་གཞི་གཅིག་ཡོད་པའི་ཕྱིར། འདོད་ན། དེའི་དགོངས་པ་ཡིན་པར་ཐལ། དེའི་བསྟན་དོན་ཡིན་པའི་ཕྱིར། དེར་ཐལ་
དེས་དེ་ལྟར་བསྟན་པའི་ཕྱིར། དེར་ཐལ། དེས་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པར་བསྟན་པའི་ཕྱིར། ཁ་ཅིག་འཁོར་ལོ་དང་པོའི་བསྟན་དོན་ཡིན་ན། དེའི་སྒྲས་ཟིན་གྱི་དོན་ཡིན་པས་མ་ཁྱབ་ཟེར་ན། དེས་ཁྱབ་
པར་ཐལ། གཟུགས་ནས་རེག་བྱའི་བར་གྱི་ཆོས་རྣམས་ཕྱི་རོལ་དོན་དུ་གྲུབ་པ་ཡང། དེའི་སྒྲས་ཟིན་གྱི་དོན་ཡིན། གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པ་ཡང་
དེའི་སྒྲས་ཟིན་གྱི་དོན་ཡིན། །བདེན་པ་བཞི་པོ་དེ་ཡང་དེའི་སྒྲས་ཟིན་གྱི་དོན་ཡིན་པའི་ཕྱིར། ཁ་ཅིག་ཕྱི་དོན་ཡོད་པར་སྟོན་པའི་བཀའ་དང་པོ་བདེན་བཞིའི་ཆོས་འཁོར་གྱི་སྒྲས་ཟིན་གྱི་དོན་མེད་ཟེར་ན། འོ་ན། གྲུབ་དོན་དང་པོའི་སྐབས་ནས་དངོས་སུ་བསྟན་པའི་འཁོར་ལོ་དང་པོའི་སྒྲས་
ཟིན་གྱི་དོན་ཡང་མེད་པར་ཐལ། དམ་བཅའ་འཐད་པའི་ཕྱིར། འདོད་ན། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བདེན་བཞིའི་ཆོས་འཁོར་གྱི་བརྗོད་བྱ་མེད་པར་ཐལ། འདོད་པ་དེའི་ཕྱིར། འདོད་ན། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བཀའ་དང་པོ་བདེན་
བཞིའི་ཆོས་འཁོར་ཆོས་ཅན། ཁྱོད་ཀྱི་བརྗོད་བྱ་ཡོད་པར་ཐལ། བདེན་པ་བཞི་པོ་ཁྱོད་ཀྱི་བརྗོད་བྱ་ཡིན་པའི་ཕྱིར། དེར་ཐལ། འཕགས་པའི་བདེན་པ་བཞིའི་རྣམ་པ་བསྟན་པས། ཞེས་པ་འདི་གྲུབ་དོན་དང་པོའི་སྐབས་ནས་དངོས་སུ་བསྟན་པའི་བཀའ་དང་པོ་བདེན་བཞིའི་ཆོས་འཁོར་
གྱི་བརྗོད་བྱ་ངོས་འཛིན་གྱི་གཞུང་ཡིན་པའི་ཕྱིར། དེར་ཐལ། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། ཞེས་པའི་གཞུང་འདི་གྲུབ་དོན་བར་པའི་སྐབས་ནས་དངོས་སུ་བསྟན་པའི་འཁོར་ལོ་བར་པའི་བརྗོད་བྱ་ངོས་འཛིན་གྱི་གཞུང་ཡིན་པའི་ཕྱིར་

[013B] གྲུབ་དོན་དང་པོའི་སྐབས་ནས་དངོས་སུ་བསྟན་པའི་བཀའ་དང་པོ་བདེན་བཞིའི་ཆོས་འཁོར་ཆོས་ཅན། ཁྱོད་རང་ཉིད་ཀུན་ནས་སློང་བྱེད་མི་ཤེས་པས་ཀུན་ནས་བསླངས་ནས་བརྩམས་པའི་ངག་ཡིན་པར་ཐལ། བརྗོད་བྱས་སྟོང་པའི་ངག་གང་ཞིག་སྐྱེས་བུས་བརྩམས་པའི་ངག་ཡིན་
པའི་ཕྱིར། ཁྱབ་སྟེ། རྣམ་འགྲེལ་ལས། བརྗོད་བྱས་སྟོང་པ་བརྗོད་རྣམས་ཀྱི། །འདི་ནི་མི་ཤེས་ཀྱིས་བསླང་ཡིན། །ཞེས་གསུངས་པའི་ཕྱིར། འདོད་མི་ནུས་ཏེ། སངས་རྒྱས་ཀྱི་བཀའ་ཡིན་པའི་ཕྱིར། གཞན་ཡང། དེ་ཆོས་ཅན། གྲོལ་བ་དོན་གཉེར་གྱི་སྐྱེས་བུ་ལ་ལྟོས་ཏེ། ཁྱོད་བརྩམས་པ་ལ་དགོས་པ་
མེད་པར་ཐལ། ཁྱོད་ཀྱིས་གྲོལ་བ་དོན་གཉེར་གྱི་སྐྱེས་བུ་ལ་ཉེར་མཁོའི་དོན་མ་བསྟན་པའི་ཕྱིར། མ་གྲུབ་ན། དེའི་བརྗོད་བྱ་ཡོད་པར་ཐལ་ལོ།། གཞན་ཡང། དེ་ཆོས་ཅན། ཁྱོད་ཀྱི་བརྗོད་བྱ་ཡོད་པར་ཐལ། ཁྱོད་དགོས་སོགས་ཆོས་བཞི་དང་འབྲེལ་བའི་ངག་ཡིན་པའི་ཕྱིར། དེར་ཐལ། ཁྱོད་
སངས་རྒྱས་ཀྱི་བཀའ་ཡིན་པའི་ཕྱིར། ཁ་ཅིག་བདེན་བཞིའི་ཆོས་འཁོར་གྱིས་ཕྱི་དོན་ཡོད་པར་བསྟན་པའི་བརྗོད་བྱ་ཡོད་ཟེར་ན། དེ་མེད་པར་ཐལ། ཕྱི་དོན་མེད་པའི་ཕྱིར། ཁ་ཅིག་ཕྱི་དོན་ཡོད་པར་བསྟན་པའི་བཀའ་དང་པོ་བདེན་བཞིའི་ཆོས་འཁོར་གྱི་སྒྲས་ཟིན་གྱི་དོན་མེད་པར་ཐལ། དེའི་
སྒྲས་ཟིན་གྱི་དོན་ལ་ཚད་མས་གནོད་པའི་ཕྱིར་དང། དེའི་དགོངས་གཞི་ཡིན་ན། དེའི་བསྟན་དོན་མ་ཡིན་དགོས་པའི་ཕྱིར། དང་པོ་དེར་ཐལ། གཟུགས་ནས་རེག་བྱའི་བར་གྱི་ཆོས་རྣམས་ཕྱི་རོལ་དོན་དུ་གྲུབ་པ་ཡང་མེད། གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་
ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པ་ཡང་མེད། ཕྱི་རོལ་གྱི་དོན་ཡང་མེད་པའི་ཕྱིར་ཟེར་ན། མ་ཁྱབ། ཕྱི་མ་དེར་ཐལ། ཉི་ཤུ་པ་རྩ་འགྲེལ་གྱིས་འཁོར་ལོ་དང་པོ་དྲང་དོན་དུ་འགྲེལ་བ་དེའི་ཚེ། དགོངས་གཞི་བསྟན་དོན་དུ་མ་བྱས་པར་དྲང་དོན་
དུ་འགྲེལ་པར་ལེགས་བཤད་སྙིང་པོ་ལས་གསུངས་པའི་ཕྱིར་ཟེར་ན་སྐྱོན་མེད་དེ། ཀུན་གཞིའི་སྟེང་དུ་ཕྱི་རོལ་དོན་སྣང་གི་བག་ཆགས་བཞག་པ་སྨིན་པ་ལ་བརྟེན་ནས། ཕྱི་རོལ་དོན་སྣང་གི་རྣམ་ཤེས་སྐྱེ་བ་དེ། དེའི་དགོངས་གཞི་ཡིན་ཀྱང། དེའི་བསྟན་དོན་མ་ཡིན་ཞེས་པའི་དོན་ཡིན་པའི་

[014A]༄༅། །ཕྱིར༑ ཁ་ཅིག་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཡོད་པ་དེ། འཁོར་ལོ་དང་པོས་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པར་བསྟན་པའི་དགོངས་གཞི་མ་ཡིན་པར་ཐལ་
གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཡོད་ཙམ་དེའི་དགོངས་གཞི་ཡིན་པའི་ཕྱིར་ཟེར་ན། དེ་གཉིས་མི་འགལ་ཏེ། དེའི་ཡོད་ཙམ་གྱི་དོན་ནི་འཇུག་གཞི་དེར་རྟོག་པས་བཏགས་པ་ཙམ་དུ་ཡོད་པ་ལ་བྱེད་པ་གང་ཞིག་འཇུག་གཞི་དེར་རྟོག་པས་བཏགས་ཙམ་
དུ་ཡོད་ན་འཇུག་གཞི་དེར་ཡོད་དགོས་པའི་ཕྱིར། གང་ཞིག་དེར་ཐལ། ཙམ་སྒྲ་དེ་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པ་འགོག་པའི་ཕྱིར་དུ་ཡིན་པའི་ཕྱིར། ཁ་ཅིག་ན་རེ། འཁོར་ལོ་བར་པའི་སྒྲས་ཟིན་གྱི་དོན་ཡིན་ན། འཁོར་ལོ་བར་པའི་བསྟན་དོན་
མ་ཡིན་པས་ཁྱབ་ཟེར་ན། འོ་ན། འགོག་བདེན་དང་ཆོས་ཁམས་རང་གི་མཚན་ཉིད་ཀྱིས་མ་གྲུབ་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེས་འགོག་བདེན་དང་ཆོས་ཁམས་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་པའི་ཕྱིར། དེར་ཐལ། དེས་མྱང་འདས་རང་གི་མཚན་
ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་པའི་ཕྱིར། དེར་ཐལ། ཡུམ་རྒྱས་པ་ལས། མྱ་ངན་ལས་འདས་པ་ལས་ཁྱད་པར་དུ་འཕགས་པའི་ཆོས་གཞན་ཞིག་ཡོད་ན་དེ་ཡང་སྒྱུ་མ་ལྟ་བུ་རྨི་ལམ་ལྟ་བུར་སྨྲའོ། །ཞེས་གསུངས་པའི་ཕྱིར། འདོད་ན། དེ་དེའི་བསྟན་དོན་ཡིན་པར་ཐལ། ངོ་བོ་དང་ཁྱད་པར་དུ་
ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་དེའི་བསྟན་དོན་ཡིན་པའི་ཕྱིར། དེར་ཐལ། དེ་དེའི་དགོངས་གཞི་ཡིན་པའི་ཕྱིར། ཁ་ཅིག་འཁོར་ལོ་བར་པའི་སྒྲས་ཟིན་གྱི་དོན་ཡིན་ན། མེད་པས་ཁྱབ་ཟེར་ན། འོ་ན། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་རང་གི་མཚན་ཉིད་
ཀྱིས་མ་གྲུབ་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་པའི་ཕྱིར། དེར་ཐལ། དེས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཕྱོགས་གཅིག་ཏུ་རང་གི་མཚན་ཉིད་ཀྱིས་

[014B] དེར་ཐལ། དེས་དེ་ལྟར་བསྟན་པའི་སྒོ་ནས་དེ་དྲང་དོན་དུ་འགྲེལ་བའི་ཕྱིར། དེར་ཐལ། དེ་དྲང་དོན་དུ་འགྲེལ་བའི་རྒྱུ་མཚན་ཡོད་པའི་ཕྱིར། འདོད་མི་ནུས་ཏེ། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་རང་གི་མཚན་ཉིད་ཀྱིས་མ་གྲུབ་པའི་ཕྱིར། མ་གྲུབ་ན། དེ་
ཆོས་ཅན། ཁྱོད་རང་གི་མཚན་ཉིད་ཀྱིས་མ་གྲུབ་པར་ཐལ། ཁྱོད་ཀུན་བཏགས་ཡིན་པའི་ཕྱིར། དེར་ཐལ། མཚན་ཉིད་གསུམ་པོ་གང་རུང་གང་ཞིག་གཞན་དབང་དང་ཡོངས་གྲུབ་གང་རུང་མ་ཡིན་པའི་ཕྱིར། དང་པོ་དེར་ཐལ། གཞི་གྲུབ་པའི་ཕྱིར། ཕྱི་མ་སླའོ། ཁ་ཅིག་འཁོར་ལོ་བར་པའི་དགོངས་གཞི་
ཡིན་ན། དེའི་སྒྲས་ཟིན་གྱི་དོན་ཡིན་པས་ཁྱབ་ཟེར་ན། འོ་ན། གཞན་དབང་རང་གི་མཚན་ཉིད་ཀྱིས་གྲུབ་པ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་དེའི་བསྟན་དོན་ཡིན་པའི་ཕྱིར། འདོད་མི་ནུས་ཏེ། གཞན་དབང་རང་གི་མཚན་ཉིད་ཀྱིས་མ་གྲུབ་པ་དེའི་སྒྲས་ཟིན་གྱི་དོན་ཡིན་པའི་ཕྱིར། དེར་
ཐལ། དེས་གཞན་དབང་རང་གི་མཚན་ཉིད་ཀྱིས་མ་གྲུབ་པ་སྒྲས་ཟིན་ལ་བསྟན་པའི་ཕྱིར། ཁ་ཅིག་འཁོར་ལོ་བར་པའི་སྒྲས་ཟིན་གྱི་དོན་ལ་ཚད་མས་གནོད་པར་ཐལ། དེ་དྲང་དོན་དགོངས་པ་ཅན་གྱི་མདོ་གང་ཞིག་དེས་གཞན་དབང་རང་གི་མཚན་ཉིད་ཀྱིས་མ་གྲུབ་པར་བསྟན་པའི་སྒྲས་ཟིན་
གྱི་དོན་ལ་ཚད་མས་གནོད་པའི་ཕྱིར་ཟེར་ན་མ་ཁྱབ། མ་གྲུབ་ན། དེར་ཐལ། གཞན་དབང་རང་གི་མཚན་ཉིད་ཀྱིས་གྲུབ་པའི་ཕྱིར། གཞན་ཡང། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་ཐལ། དེས་སྒྲས་ཟིན་ལ་དེ་ལྟར་བསྟན་པ་གང་ཞིག་སྒྲས་
ཟིན་པ་བསྟན་པ་དེ་གདུལ་བྱ་ཕལ་པ་རྗེས་སུ་བཟུང་བའི་ཕྱིར་དུ་ཡིན་པའི་ཕྱིར། དེར་ཐལ། དེ་ལྟར་སྒྲས་ཟིན་ལ་བསྟན་པ་ལ་དགོས་པ་ཡོད་པའི་ཕྱིར། ཁ་ཅིག་རྒྱས་འབྲིང་བསྡུས་གསུམ་ངོ་བོ་ཉིད་མེད་པར་སྨྲ་བའི་མདོ་ཡིན་པར་ཐལ། རྒྱས་འབྲིང་བསྡུས་གསུམ་གྱི་གཟུགས་ནས་རྣམ་
མཁྱེན་གྱི་བར་གྱི་ཆོས་ཐམས་ཅད་ངོ་བོ་ཉིད་མེད་པར་བསྟན་པའི་ཕྱིར། ཟེར་ན་མི་འཐད་དེ། དེ་སེམས་ཙམ་པའི་མདོ་ཡིན་པའི་ཕྱིར། དེར་ཐལ། ལེགས་ཕྱེའི་ཆོས་འཁོར་སེམས་ཙམ་པའི་མདོ་གང་ཞིག་དེ་གཉིས་དགོངས་པ་མཐར་ཐུག་གཅིག་པའི་ཕྱིར། དེར་ཐལ། ལེགས་བཤད་

[015A]༄༅། །སྙིང་པོ་ལས། འཁོར་ལོ་ཕྱི་མ་གཉིས་ཀྱི་དགོངས་པ་ནི་གཅིག་ཡིན་ནོ། །ཞེས་གསུངས་པའི་ཕྱིར། གཞན་ཡང། དེ་སེམས་ཙམ་པའི་མདོ་ཡིན་པར་ཐལ། དེས་གཞན་དབང་བདེན་པར་གྲུབ། ཡོངས་གྲུབ་ཡང་བདེན་པར་གྲུབ་པ་བསྟན་བྱའི་གཙོ་བོར་བྱས་ནས་བསྟན་
པའི་ཕྱིར། དེར་ཐལ། འཁོར་ལོ་ཕྱི་མས་དེ་ལྟར་བསྟན་པ་གང་ཞིག་དེ་གཉིས་དགོངས་པ་མཐར་ཐུག་གཅིག་པའི་ཕྱིར། དེར་ཐལ། ལུང་དྲངས་མ་ཐག་པ་དེ་ཡིན་པའི་ཕྱིར། ཁོ་ན་རེ། རྒྱས་འབྲིང་བསྡུས་གསུམ་གྱིས་གཞན་དབང་ངོ་བོ་ཉིད་མེད་པར་མ་བསྟན་པར་ཐལ། ངོ་བོ་ཉིད་ཀྱིས་གྲུབ་པར་བསྟན་
པའི་ཕྱིར་ཟེར་ན་མ་ཁྱབ། མ་གྲུབ་ན། དེར་ཐལ། དེ་བདེན་པར་གྲུབ་པ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཟེར་ན། འོ་ན། ལེའུ་བཅུའི་བདག་ཉིད་ཅན་གྱི་མདོ་སྡེ་དགོངས་འགྲེལ་གྱིས་ཕྱི་དོན་ཡོད་པར་མ་བསྟན་པར་ཐལ། དེས་ཕྱི་དོན་མེད་པར་བསྟན་པའི་ཕྱིར། ཁྱབ་པ་ཁས། མ་གྲུབ་ན་
དེར་ཐལ། དེས་སེམས་ཙམ་པའི་ལྟ་བ་མཐར་ཐུག་གཅིག་བསྟན་པའི་ཕྱིར། འདོད་ན། དེས་ཕྱི་དོན་བསྟན་པར་ཐལ། དེས་དོན་སྨྲ་སྡེ་གཉིས་རྗེས་སུ་བཟུང་བའི་ཐབས་གཅིག་བསྟན་པའི་ཕྱིར། དེར་ཐལ། སེམས་ཙམ་པ་རྣམས་ཀྱིས་མདོ་སྡེ་དགོངས་འགྲེལ་ལ་བརྟེན་ནས་དོན་སྨྲ་སྡེ་གཉིས་རྗེས་སུ་
འཛིན་པའི་ཐབས་གཅིག་རྙེད་པའི་ཕྱིར། ཁོ་ན་རེ། རྒྱས་འབྲིང་བསྡུས་གསུམ་གྱི་སྒྲས་ཟིན་གྱི་དོན་བསྟན་དོན་དུ་བྱེད་པ་དེ་མི་འཐད་པར་ཐལ། འཁོར་ལོ་བར་པ་དྲང་དོན་དུ་འགྲེལ་པ་དེའི་ཚེ་སྒྲས་ཟིན་གྱི་དོན་བསྟན་དོན་དུ་མ་བྱས་པར་དྲང་དོན་དུ་འགྲེལ་པར་ལེགས་བཤད་སྙིང་པོ་ལས་གསུངས་པའི་
ཕྱིར་ཟེར་ན་སྐྱོན་མེད་དེ། དེའི་དོན་ནི་སྒྲས་ཟིན་གྱི་དོན་གང་ཡིན་ཐམས་ཅད་བསྟན་དོན་གྱི་གཙོ་བོར་མི་བྱེད་ཞེས་པའི་དོན་ཡིན་པའི་ཕྱིར། ཁ་ཅིག་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་མདོ་སྡེ་ལ་འགལ་སྤོང་གི་དྲི་བ་ཞུས་པའི་ཚུལ་ནི། བཅོམ་ལྡན་འདས་ཀྱིས་
དུས་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་བསྟན། དུས་བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཕྱོགས་གཅིག་ཏུ་རང་གི་མཚན་ཉིད་ཀྱིས་མ་

[015B] སྒྲས་ཟིན་ལྟར་ན་འགལ་བ་ལྟར་སྣང་ཡང་བཅོམ་ལྡན་འདས་ཀྱི་དགོངས་པ་ལ་འགལ་བ་མེད་དགོས་པས། དུས་བར་པར་དེ་ལྟར་གསུངས་པ་དེ་དགོངས་གཞི་གང་ལ་དགོངས་ནས་གསུངས་པ་ཡིན་ཞེས་དངོས་སུ་དྲིས་ནས། དོན་གྱིས་དུས་དང་པོར་དེ་ལྟར་གསུངས་པ་དེ་དགོངས་གཞི་
གང་ལ་དགོངས་ནས་གསུངས་པ་ཡིན་ཞེས་དྲིས་པ་ཡིན་ནོ་ཟེར་ན། འོ་ན། འཁོར་ལོ་དང་པོས་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་
ཆོས་ཁམས་ཆོས་ཁམས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ། འདོད་པའི་ཕྱིར། འདོད་ན། དེས་ཆོས་ཁམས་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ་ལོ། །འདོད་པའི་ཕྱིར། འདོད་ན། དེ་བརྗོད་བྱེད་སྒྲའི་བརྗོད་བྱ་རང་གི་མཚན་ཉིད་ཀྱིས་གྲུབ་
པར་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་ཆེད་དུ་བྱ་བའི་གདུལ་བྱས་དེ་རང་གི་མཚན་ཉིད་ཀྱིས་གྲུབ་པར་མི་འདོད་པའི་ཕྱིར། ཁོ་ན་རེ། བྱང་ཆུབ་སེམས་དཔའ་ཡང་དག་འཕགས་ཞུས་ཀྱི་ལེའུ་མདོ་སྡེ་ལ་འགལ་སྤོང་གི་དྲི་བ་ཞུས་ཚུལ་ནི་བཅོམ་ལྡན་འདས་ཀྱིས་དུས་དང་པོར་གཟུགས་
ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པ་གཞིར་བཅས་ཀྱི་སྒོ་ནས་བསྟན། དུས་བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་མཉམ་
དུ་བསྟན་པས་སྒྲས་ཟིན་ལྟར་ན། དངོས་སུ་འགལ་བ་ལྟར་སྣང་ཡང་བཅོམ་ལྡན་འདས་ཀྱི་དགོངས་པ་ལ་འགལ་བ་མེད་དགོས་པས་དུས་བར་པར་དེ་ལྟར་གསུངས་པ་དེ་དགོངས་གཞི་གང་ལ་དགོངས་ནས་གསུངས་པ་ཡིན་ཞེས་དངོས་སུ་དྲིས་ནས། དུས་དང་པོར་དེ་ལྟར་གསུངས་པ་དེ་དགོངས་གཞི་
གང་ལ་དགོངས་ནས་གསུངས་པ་ཡིན་ཞེས་དོན་གྱིས་ཞུས་པ་ཡིན་ནོ་ཟེར་ན། འོ་ན། གཟུགས་ནས་བྱང་ཕྱོགས་སོ་འདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པ་དང། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་

[016A]༄༅། །ཕྱོགས་གཅིག་ཏུ་རང་གི་མཚན་ཉིད་ཀྱིས་མ་གྲུབ་པ་གཉིས་པོ་འགལ་བར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་གཉིས་ཀ་གཞི་མ་གྲུབ་པའི་ཕྱིར། ཁ་ཅིག་དགོངས་འགྲེལ་ལས། དོན་དམ་ཡང་དག་འཕགས་ངས་ཆོས་རྣམས་ཀྱི་ངོ་བོ་ཉིད་མེད་
པ་གསུམ་པོ་འདི་ལྟ་སྟེ། མཚན་ཉིད་ངོ་བོ་ཉིད་མེད་པ་ཉིད་ཞེས་པས་ཀུན་བཏགས་མཚན་ཉིད་ངོ་བོ་ཉིད་མེད་པར་བསྟན། ཀུན་བཏགས་མཚན་ཉིད་ངོ་བོ་ཉིད་མེད་པའི་རྒྱུ་མཚན་མ་བསྟན་ཟེར་ན། དེས་ཀུན་བཏགས་མཚན་ཉིད་ངོ་བོ་ཉིད་མེད་པའི་རྒྱུ་མཚན་བསྟན་པར་ཐལ། ཀུན་བཏགས་མཚན་ཉིད་
ངོ་བོ་ཉིད་མེད་པའི་རྒྱུ་མཚན་ཤུགས་ལ་བསྟན་པའི་ཕྱིར། དེར་ཐལ། དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད་གང་ཞེ་ན། ཀུན་བཏགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་མིང་དང་བརྡས་རྣམ་པར་བཞག་པའི་མཚན་ཉིད་ཡིན་གྱི་རང་གི་མཚན་ཉིད་ཀྱིས་
རྣམ་པར་གནས་པ་ནི་མ་ཡིན་པ་དེའི་ཕྱིར། དེ་ནི་མཚན་ཉིད་ངོ་བོ་ཉིད་མེད་པ་ཉིད་ཅེས་བྱའོ། །ཞེས་པའི་གཞུང་འདིས་ཀུན་བཏགས་མཚན་ཉིད་ངོ་བོ་ཉིད་མེད་པའི་རྒྱུ་མཚན་རྒྱས་པར་བཤད་པའི་ཕྱིར། དེར་ཐལ། ཀུན་བཏགས་མཚན་ཉིད་ངོ་བོ་ཉིད་མེད་པར་རྒྱས་པར་འཆད་བྱེད་ཀྱི་གཞུང་ཅིག་
ཡོད་པའི་ཕྱིར། ཁ་ཅིག་དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད། ཞེས་སོགས་ཀྱི་སྐབས་ནས་དངོས་སུ་བསྟན་པའི་ཀུན་བཏགས་ལ་མཚན་ཉིད་ཡོངས་ཆད་ཀྱི་ཀུན་བཏགས་ཡིན་པས་ཁྱབ་ཟེར་ན། གཟུགས་རུང་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཆོས་
ཅན། དེར་ཐལ། དེའི་ཕྱིར། དེར་ཐལ། དེ་ལ་འདི་ལྟ་སྟེ། དཔེར་ན་ནམ་མཁའི་མེ་ཏོག་ཇི་ལྟ་བ་དེ་ལྟ་བུར་ནི་མཚན་ཉིད་ངོ་བོ་ཉིད་མེད་པ་ཉིད་བལྟ་བར་བྱའོ། །ཞེས་པའི་སྐབས་ནས་དངོས་སུ་བསྟན་པའི་ཀུན་བཏགས་ཡིན་པའི་ཕྱིར། དེར་ཐལ། དེ་ཀུན་བཏགས་ནམ་མཁའི་མེ་ཏོག་
གི་དཔེས་བསྟན་པ་ནི་རྟོག་པས་བཏགས་པ་ཙམ་གྱི་དཔེ་ཡིན་གྱི། ཤེས་བྱ་ལ་མི་སྲིད་པའི་དཔེ་མ་ཡིན་པ་ལེགས་བཤད་སྙིང་པོ་ལས་གསུངས་པའི་ཕྱིར། འདོད་མི་ནུས་ཏེ། དེ་ཡོད་པའི་ཕྱིར། དེར་ཐལ། གཟུགས་རུང་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པའི་ཕྱིར་

[016B] དེ་ལ་ཆོས་རྣམས་ཀྱི་ཞེས་སོགས་ཀྱི་མདོ་འདིས་ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་མཚན་ཉིད་ངོ་བོ་ཉིད་མེད་ཚུལ་ཅིག་རྒྱས་པར་བསྟན་པར་ཐལ། ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་གང་ཞེ་ན། ཞེས་སོགས་ཀྱི་གཞུང་འདིའི་གཞན་དབང་བདག་ལས་སྐྱེ་བ་ངོ་བོ་ཉིད་
མེད་ཚུལ་རྒྱས་པར་བཤད་པའི་ཕྱིར། དེར་ཐལ། གཞན་དབང་བདག་ལས་སྐྱེ་བ་ངོ་བོ་ཉིད་མེད་པར་རྒྱས་པར་འཆད་བྱེད་ཀྱི་གཞུང་ཅིག་ཡོད་པའི་ཕྱིར། འདོད་ན། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་མདོ་འདིའི་སྐབས་ནས་དངོས་སུ་བསྟན་པའི་ཀུན་བཏགས་ཡིན་པར་ཐལ། འདོད་
པའི་ཕྱིར། འདོད་ན། དེ་མཚན་ཉིད་ཡོངས་ཆད་ཀྱི་ཀུན་བཏགས་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། གཟུགས་རུང་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་དེ་ངོ་བོ་ལ་ཀུན་བཏགས་པའི་ཀུན་བཏགས་ཡིན་པའི་ཕྱིར། ཁ་ཅིག་ཀུན་བཏགས་ཡིན་ན་
མིང་བརྡས་འཇོག་ནུས་ཡིན་པས་ཁྱབ་ཟེར་ན། སྒྲ་རྟག་སྟོང་ཆོས་ཅན། དེར་ཐལ། དེའི་ཕྱིར། དེར་ཐལ། མཚན་ཉིད་གསུམ་པོ་གང་རུང་གང་ཞིག་གཞན་དབང་ཡོངས་གྲུབ་གཉིས་རེ་རེ་ནས་མ་ཡིན་པའི་ཕྱིར། གཞན་དབང་མ་ཡིན་ཏེ། རྟོག་པས་བཏགས་ཙམ་ཡིན་པའི་ཕྱིར། ཡོངས་གྲུབ་མིན་ཏེ། ཀུན་རྫོབ་
བདེན་པ་ཡིན་པའི་ཕྱིར། རྩ་བར་འདོད་ན། སྒྲ་རྟག་པས་སྟོང་ཞེས་མིང་གི་བརྗོད་པ་ཡང་ཡང་གོམས་པ་དང། སྒྲ་རྟག་པས་སྟོང་སྙམ་དུ་འཛིན་པའི་རྟོག་པས་ཞེན་པ་ཙམ་གྱིས་སྒྲ་རྟག་སྟོང་དུ་ཚད་མས་ངེས་ནུས་པར་ཐལ། འདོད་པའི་ཕྱིར། འདོད་མི་ནུས་ཏེ། སྒྲ་རྟག་སྟོང་དུ་ཚད་མས་ངེས་པ་ལ་བྱས་པ་
སོགས་ཀྱི་རྟགས་ལ་བསྟེན་ནས་ངེས་དགོས་པ་ཡིན་པའི་ཕྱིར། དེར་ཐལ། ཐ་སྙད་དཔྱོད་བྱེད་ཀྱི་རིག་ཤེས་ཀྱི་རྙེད་དོན་གཅིག་གཞི་གྲུབ་པའི་ཕྱིར། ཁ་ཅིག་རང་གི་མིང་བརྡས་བཞག་ཙམ་ཡིན་ན་ཡོད་པས་ཁྱབ་ཟེར་ན། གང་ཟག་གི་བདག་ཆོས་ཅན། དེར་ཐལ། དེའི་ཕྱིར། དེར་ཐལ། རང་གི་མིང་གི་བརྗོད་བྱ་
དང་རང་འཛིན་རྟོག་པའི་ཞེན་ཡུལ་ཙམ་ཡིན་པའི་ཕྱིར། འདོད་མི་ནུས་སོ། །ཁ་ཅིག་དེ་མིང་བརྡས་བཞག་ཙམ་ཡིན་ཟེར་ན། དེ་ཆོས་ཅན། མིང་གི་བརྗོད་བྱ་དང་རྟོག་པའི་ཞེན་ཡུལ་ཡིན་པར་ཐལ། མིང་བརྡས་བཞག་ཙམ་ཡིན་པའི་ཕྱིར། འདོད་ན། བརྗོད་བྱེད་སྒྲའི་བརྗོད་བྱ་དང་རྟོག་པའི་ཡུལ་ཡིན་པར་ཐལ་

[017A]༄༅། །འདོད་པའི་ཕྱིར། འདོད་ན། ཡོད་པར་ཐལ། འདོད་པའི་ཕྱིར། ཁྱབ་སྟེ། སྒྲ་དེ་སྒྲ་དོན་མཐུན་དང། རྟོག་རྟོག་པ་དོན་མཐུན་ཡིན་པའི་ཕྱིར། ཁ་ཅིག་སེམས་ཙམ་པ་རྣམས་ཀྱིས་ཀུན་བཏགས་སེམས་ཙམ་པས་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་མི་འཛིན་ཀྱང་
ཐལ་འགྱུར་བའི་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་འཛིན་པ་ཡོད་དོ་ཟེར་ན། མི་འཐད་དེ། སེམས་ཙམ་པ་རྣམས་ཀྱིས་ཀུན་བཏགས་སེམས་ཙམ་པས་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་འཛིན་པའི་ཕྱིར། དེར་ཐལ། དེའི་རྒྱུད་ལ་ཀུན་བཏགས་སེམས་ཙམ་པས་འདོད་པ་
ལྟར་གྱི་རང་གི་མཚན་ཉིད་ཀྱིས་གྲུབ་པར་འཛིན་པའི་འཛིན་པ་ལྷན་སྐྱེས་ཡོད་པའི་ཕྱིར། དེར་ཐལ། དེའི་རྒྱུད་ལ་ཀུན་བཏགས་རང་གི་མཚན་ཉིད་ཀྱིས་གྲུབ་པར་འཛིན་པའི་ཆོས་ཀྱི་བདག་འཛིན་ལྷན་སྐྱེས་ཡོད་པའི་ཕྱིར། དེར་ཐལ། ཀུན་བཏགས་རང་གི་མཚན་ཉིད་ཀྱིས་གྲུབ་པར་འཛིན་པའི་ཆོས་
ཀྱི་བདག་འཛིན་ལྷན་སྐྱེས་ཞིག་ཡོད་པའི་ཕྱིར། ཁ་ཅིག་གཞན་དབང་བདག་ལས་མི་སྐྱེ་བའི་དོན་བདག་ཉིད་དང་ངོ་བོ་གཅིག་པའི་རྒྱུ་ལས་མི་སྐྱེ་བ་ལ་བྱེད་པ་ཡིན་ཟེར་ན། མི་འཐད་དེ། གཞན་དབང་བདག་ལས་མི་སྐྱེ་བའི་དོན། རྒྱུ་རྐྱེན་གཞན་ལ་མི་ལྟོས་པར་རང་དབང་དུ་མི་སྐྱེ་བའི་དོན་ཡིན་
པའི་ཕྱིར། དེར་ཐལ། བསྡུ་བ་ལས། འདུ་བྱེད་རྣམས་ནི་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། རྐྱེན་གྱི་སྟོབས་ཀྱིས་སྐྱེ་བ་ཡིན་གྱི། རང་དབང་དུ་མི་སྐྱེ་བ་ནི་སྐྱེ་བ་ངོ་བོ་ཉིད་མེད་པ་ཉིད་ཅེས་བྱའོ། །ཞེས་གསུངས་པའི་ཕྱིར། ཁ་ཅིག་དུས་བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་
ངོ་བོ་ཉིད་མེད་པར་གསུངས་པ་དེ་ཀུན་བཏགས་མཚན་ཉིད་ངོ་བོ་ཉིད་མེད་པ་དང། གཞན་དབང་སྐྱེ་བ་ངོ་བོ་ཉིད་མེད་པ་དང། ཡོངས་གྲུབ་དོན་དམ་པ་ངོ་བོ་ཉིད་མེད་པ་ལ་དགོངས་ནས་གསུངས་པ་ཡིན་ནོ། །ཞེས་མདོར་བསྟན་རྒྱས་བཤད་གཉིས་ཀྱིས་བསྟན་པ་ཡིན་ནོ་ཟེར་ན། གཞན་དབང་སྐྱེ་བ་
ངོ་བོ་ཉིད་མེད་པ་དང་ཡོངས་གྲུབ་དོན་དམ་པ་ངོ་བོ་ཉིད་མེད་པ་ཡིན་པར་ཐལ། དེ་འཁོར་ལོ་བར་པའི་དགོངས་གཞི་མཐར་ཐུག་ཡིན་པའི་ཕྱིར། དེར་ཐལ། དེ་འཁོར་ལོ་བར་པའི་དགོངས་གཞི་མཐར་ཐུག་ཏུ་མདོར་བསྟན་རྒྱས་བཤད་གཉིས་ཀྱིས་བསྟན་པ་གང་ཞིག་དེ་གཉིས་སྒྲ་ཇི་བཞིན་པའི་གཞུང་

[017B] འདོད་མི་ནུས་ཏེ། གཞན་དབང་ལ་སྐྱེ་བའི་ངོ་བོ་ཡང་ཡོད། ཡོངས་གྲུབ་དོན་དམ་པར་གྲུབ་པ་དང་དོན་དམ་པ་ཡིན་པའི་ངོ་བོ་གཉིས་ཀ་ཡང་ཡོད་པའི་ཕྱིར། དང་པོ་དེར་ཐལ། གཞན་དབང་སྐྱེ་བའི་ཕྱིར། གཉིས་པ་དེར་ཐལ། ཡོངས་གྲུབ་དོན་དམ་པར་གྲུབ་པའི་ཕྱིར། གསུམ་
པ་ཡང་དེར་ཐལ། ཡོངས་གྲུབ་དོན་དམ་བདེན་པ་ཡིན་པའི་ཕྱིར། ཁ་ཅིག་རྣམ་དག་ལམ་གྱི་དམིགས་པ་མཐར་ཐུག་མ་ཡིན་ན་སྐབས་འདིར་དོན་དམ་པ་ངོ་བོ་ཉིད་མེད་པར་དངོས་སུ་འཆད་རིགས་པས་ཁྱབ་ཟེར་ན། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་ཆོས་ཅན། དེར་ཐལ། དེའི་ཕྱིར་
དེར་ཐལ། ཀུན་བཏགས་ཡིན་པའི་ཕྱིར། འདོད་ན། སྐབས་འདིར་དེ་ལ་དོན་དམ་པ་ངོ་བོ་ཉིད་མེད་པ་འཆད་མི་རིགས་པར་ཐལ། དེ་ལྟར་འཆད་མི་དགོས་པའི་ཕྱིར། དེར་ཐལ། སྐབས་འདིར་ཀུན་བཏགས་ལ་རྣམ་དག་ལམ་གྱི་དམིགས་པ་མཐར་ཐུག་ཡིན་ནམ་སྙམ་པའི་དོགས་པ་རྒོལ་བ་རྟོག་ལྡན་ལ་སྐྱེ་
དཀའ་བའི་ཕྱིར། ཁ་ཅིག་ཀུན་བཏགས་ལ་རྣམ་དག་ལམ་གྱི་དམིགས་པ་མཐར་ཐུག་ཡིན་ནམ་སྙམ་པའི་དོགས་པ་མི་སྐྱེ་བས། ཀུན་བཏགས་རྣམ་དག་ལམ་གྱི་དམིགས་པ་མཐར་ཐུག་མ་ཡིན་པའི་རྒྱུ་མཚན་གྱིས་དོན་དམ་པར་ངོ་བོ་ཉིད་མེད་པར་མ་བཤད་པ་ཡིན་ནོ་ཟེར་ན། མི་འཐད་དེ། ཀུན་
བཏགས་ལ་རྣམ་དག་ལམ་གྱི་དམིགས་པ་མཐར་ཐུག་ཡིན་ནམ་སྙམ་པའི་དོགས་པ་སྐྱེ་བའི་ཕྱིར། དེར་ཐལ། དེ་འདྲ་བའི་ཐེ་ཚོམ་སྐྱེ་བའི་ཕྱིར། དེར་ཐལ། ཀུན་བཏགས་དོན་དམ་པར་གྲུབ་པར་འཛིན་པའི་ལོག་རྟོག་ཡོད་པའི་ཕྱིར། དེར་ཐལ། དེ་དོན་དམ་པར་གྲུབ་པར་འཛིན་པའི་ཆོས་ཀྱི་བདག་
འཛིན་ཡོད་པའི་ཕྱིར། ཁ་ཅིག་དུས་བར་པར་ཆོས་ཐམས་ཅད་མ་སྐྱེས་པ་མ་འགགས་པ་སོགས་སུ་གསུངས་པའི་དགོངས་གཞི་ངོ་བོ་ཉིད་དང་ཐ་ཁོ་ན་ལ་འཆད་པས་གཞན་དབང་ལ་འཆད་མི་རིགས་ཟེར་ན། མི་འཐད་དེ། གཞན་དབང་ལ་འཆད་རིགས་པའི་ཕྱིར། དེར་ཐལ། གཞན་དབང་བདག་ཉིད་ཀྱིས་
མ་སྐྱེས་པས་བདག་ཉིད་ཀྱིས་སྐྱེས་བ་དེ་མ་འགགས། དེར་འགགས་པས་དེ་གཟོད་མ་ནས་ཞི་བ་སོགས་ཡིན་པའི་ཕྱིར། དེར་ཐལ། ཀུན་བཏུས་ལས། ཇི་ལྟར་ངོ་བོ་ཉིད་མེད་པ་དེ་ལྟར་མ་སྐྱེས་སོ། །ཇི་ལྟར་མ་སྐྱེས་པ་འདི་ལྟར་མ་འགགས་སོ། །ཇི་ལྟར་མ་སྐྱེས་པ་དང་མ་འགགས་པ་དེ་ལྟར་བཟོད་མ་ནས་ཞི་

[018A]༄༅། །བའོ། །དེ་ལྟར་རང་བཞིན་གྱིས་ཡོངས་སུ་མྱ་ངན་ལས་འདས་སོ་ཞེས་གསུངས་པའི་ཕྱིར།།    ༈    །།གཉིས་པ་རང་ལུགས་ལ། དོན་དམ་ཡང་དག་འཕགས་ཞུས་ཀྱི་ལེའུ་མདོ་སྡེ་ལ་འགལ་སྤོང་གི་དྲི་བ་ཞུས་ཚུལ་ཡོད་དེ། བཅོམ་ལྡན་འདས་ཀྱིས་དུས་དང་པོར་
གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱིས་གྲུབ་པ་གཞིར་བཅས་ཀྱི་སྒོ་ནས་བསྟན། དུས་བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཕྱོགས་གཅིག་ཏུ་རང་གི་མཚན་
ཉིད་ཀྱིས་མ་གྲུབ་མཉམ་དུ་བསྟན་པས་སྒྲས་ཟིན་ལྟར་ན་འགལ་བ་ལྟར་སྣང་ཡང་བཅོམ་ལྡན་འདས་ཀྱི་དགོངས་པ་ལ་འགལ་བ་མེད་དགོས་པས་དུས་བར་པར་དེ་ལྟར་གསུངས་པ་དེ་དགོངས་གཞི་གང་ལ་དགོངས་ནས་གསུངས་པ་ཡིན་ཞེས་དངོས་སུ་དྲིས་ནས་དོན་གྱིས། དུས་དང་པོར་དེ་ལྟར་
གསུངས་པ་དེ་དགོངས་གཞི་གང་ལ་དགོངས་ནས་གསུངས་པ་ཡིན་ཞེས་ཞུས་པའི་ཕྱིར། དུས་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་མཉམ་དུ་གསུངས་པའི་དགོངས་
གཞི་ཡོད་དེ། དེ་རྣམས་ཡོད་པ་ལ་དགོངས་པ་དང་དགོས་པ་ཉན་ཐོས་སྡེ་གཉིས་རྗེས་སུ་འཛིན་པའི་ཕྱིར་དང། དངོས་ལ་གནོད་བྱེད་ཀུན་བཏགས་རང་གི་མཚན་ཉིད་ཀྱིས་གྲུབ་པ་འགོག་བྱེད་ཀྱི་ལུང་རིགས་ཀྱིས་གནོད་པའི་ཕྱིར། དེས་གཟུགས་ནས་རེག་བྱའི་བར་གྱི་ཆོས་རྣམས་ཕྱི་རོལ་དོན་དུ་
གྲུབ་པར་གསུངས་པའི་དགོངས་གཞི་ནི་ཀུན་གཞིའི་རྣམ་ཤེས་ཀྱི་སྟེང་དུ་ཕྱི་རོལ་དོན་སྣང་གི་བག་ཆགས་བཞག་པ་སྨིན་པ་ལ་བརྟེན་ནས། ཕྱི་རོལ་དོན་སྣང་གི་རྣམ་ཤེས་སྐྱེ་བ་ལ་དགོངས་པ་ཡིན་ཏེ། ཉི་ཤུ་པ་ལས། རང་གི་ས་བོན་གང་ལས་སུ། །རྣམ་རིག་སྣང་བ་གང་འབྱུང་བ། དེ་དང་དེ་ཡི་
སྐྱེ་མཆེད་ནི། །རྣམ་པ་གཉིས་སུ་ཐུབ་པས་གསུངས། །ཞེས་གསུངས་པའི་ཕྱིར། དགོས་པ་སྔར་ལྟར། དངོས་ལ་གནོད་བྱེད་ཡོད་དེ་ཕྱི་དོན་འགོག་པའི་ལུང་རིགས་གིས་གནོད་པའི་ཕྱིར། དུས་བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཕྱོགས་གཅིག་ཏུ་རང་གི་མཚན་ཉིད་ཀྱིས་

[018B] མཚན་ཉིད་ངོ་བོ་ཉིད་མེད་པ་དང། བདག་ལས་སྐྱེ་བ་ངོ་བོ་ཉིད་མེད་པ་དང། ཆོས་བདག་གི་ངོ་བོ་ཉིད་མེད་པ་ལ་དགོངས་ནས་གསུངས་པ་ཡིན་ཞེས་མདོར་བསྟན། །ངོ་བོ་ཉིད་མེད་པ་གསུམ་གྱི་མཚན་གཞི་དང། ངོ་བོ་ཉིད་མེད་ཚུལ་རྒྱས་པར་
བཤད་པའི་སྒོ་ནས་ལན་མཛད་པའི་ཕྱིར། དགོས་པ་ངོ་བོ་ཉིད་མེད་པར་སྨྲ་བའི་རིགས་ཅན་རྗེས་སུ་འཛིན་པའི་ཕྱིར་དང་དངོས་ལ་གནོད་བྱེད་གཞན་དབང་བདེན་གྲུབ་དུ་སྟོན་པའི་ལུང་རིགས་གིས་གནོད་པའི་ཕྱིར། དེ་ལྟར་བྱས་ན་གྲུབ་དོན་ཞུས་པའི་ཚུལ་ཡོད་དེ། འཁོར་ལོ་དང་པོ་གཉིས་དྲང་དོན་གྱི་མདོ་
དང། བཤད་མ་ཐག་པའི་དྲིས་ལན་གྱི་མདོ་དེ་རྣམས་ངེས་དོན་གྱི་མདོར་གོའོ། །ཞེས་ཞུས་པ་ཡིན་པའི་ཕྱིར། ཁ་ཅིག་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་དང། གཟུགས་ཕྱི་རོལ་དོན་གྱིས་སྟོང་བ་གཉིས་ལ་ཕྲ་རགས་ཀྱི་ཁྱད་པར་ཡོད་
ཟེར་ན། མི་འཐད་དེ། དེ་གཉིས་གནས་ལུགས་མཐར་ཐུག་ཡིན་པར་མཚུངས་པའི་ཕྱིར། དེར་ཐལ། གཟུགས་ཕྱི་རོལ་དོན་གྱིས་སྟོང་བ་དེ་གནས་ལུགས་མཐར་ཐུག་ཡིན་པའི་ཕྱིར། མ་གྲུབ་ན། གཟུགས་ཆོས་ཅན། ཁྱོད་ཕྱི་རོལ་དོན་གྱིས་སྟོང་བ་དེ་གནས་ལུགས་མཐར་ཐུག་ཡིན་པར་ཐལ། ཁྱོད་
གཟུགས་ཀྱི་སྐྱེ་མཆེད་ནས་རེག་བྱའི་བར་གྱི་སྐྱེ་མཆེད་ཀྱི་ཆོས་གང་རུང་ཡིན་པའི་ཕྱིར། ཁ་ཅིག་སློབ་དཔོན་ཐོགས་མེད་སྐུ་མཆེད་ཀྱིས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་ངོས་ནས་མ་གྲུབ་པ་
ཆོས་ཀྱི་བདག་མེད་ཕྲ་མོར་བཞེད། སློབ་དཔོན་ཕྱོགས་གླང་ཡབ་སྲས་ཀྱིས་གཟུགས་ནས་རེག་བྱའི་བར་གྱི་ཆོས་རྣམས་ཕྱི་རོལ་དོན་དུ་མ་གྲུབ་པ་ཆོས་ཀྱི་བདག་མེད་ཕྲ་མོར་བཞེད་པས། དེ་གཉིས་ཆོས་ཀྱི་བདག་མེད་ཕྲ་མོ་བཞེད་ཚུལ་མི་མཐུན་པ་ཡིན་ནོ་ཟེར་ན་མི་འཐད་དེ། ཐོགས་མེད་སྐུ་མཆེད་
གཉིས་ཀྱིས་ཀྱང། གཟུགས་ནས་རེག་བྱའི་བར་གྱི་ཆོས་རྣམས་ཕྱི་རོལ་དོན་དུ་མ་གྲུབ་པ་ཆོས་ཀྱི་བདག་མེད་ཕྲ་མོར་བཞེད། ཕྱོགས་གླང་ཡབ་སྲས་ཀྱིས་ཀྱང་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་

[019A]༄༅། །ཀྱི་ངོས་ནས་མ་གྲུབ་པ་ཆོས་ཀྱི་བདག་མེད་ཕྲ་མོར་བཞེད་པའི་ཕྱིར། ཕྱི་མ་དེར་ཐལ། དེས་ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་ཆོས་ཀྱི་བདག་མེད་ཕྲ་མོར་བཞེད་པའི་ཕྱིར། དེར་ཐལ། དེས་དེ་རང་གི་མཚན་ཉིད་
ཀྱིས་མ་གྲུབ་པར་བཞེད་པའི་ཕྱིར། དེར་ཐལ། བརྒྱད་སྟོང་དོན་བསྡུས་ལས། མེད་ཅེས་བྱ་ལ་སོགས་ཚིག་གིས། །བཏགས་པ་ཐམས་ཅད་འགོག་པ་ཡིན། །ཞེས་གསུངས་པའི་ཕྱིར། རྟགས་དང་པོ་དེར་ཐལ། དེ་ཆོས་ཀྱི་བདག་མེད་ཕྲ་མོར་མདོ་སྡེ་ས་བཅུ་པའི་ལུང་དང་ལྷན་ཅིག་དམིགས་
ངེས་ཀྱི་རིགས་པ་དང། རྨི་ལམ་སྒྱུ་མ་ལ་སོགས་པའི་དཔེ་དུ་མའི་སྒོ་ནས་སྒྲུབ་པའི་ཕྱིར། ཁ་ཅིག་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་གནས་ལུགས་མཐར་ཐུག་ཡིན་ཟེར་ན། འོ་ན། དེ་ཀུན་བཏགས་ཀྱི་གནས་ལུགས་མཐར་ཐུག་ཏུ་གྲུབ་པར་ཐལ། དེ་གནས་ལུགས་མཐར་ཐུག་
ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཀུན་བཏགས་ཀུན་བཏགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་ཀུན་བཏགས་ཀྱི་གནས་ལུགས་མཐར་ཐུག་ཡིན་པའི་ཕྱིར། མ་གྲུབ་ན། ཀུན་བཏགས་ཆོས་ཅན། ཁྱོད་ཁྱོད་ཞེས་པའི་ཐ་སྙད་འཇུག་པའི་
འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་ཁྱོད་ཀྱི་གནས་ལུགས་མཐར་ཐུག་ཡིན་པར་ཐལ། ཁྱོད་གཞི་གྲུབ་པའི་ཕྱིར། གཞན་ཡང་ནམ་མཁའ་དང་སྤྱི་མཚན་གཉིས་རང་གི་མཚན་ཉིད་ཀྱིས་མ་གྲུབ་པ་གནས་ལུགས་མཐར་ཐུག་ཏུ་གྲུབ་པར་ཐལ། ཀུན་བཏགས་རང་གི་མཚན་ཉིད་ཀྱིས་
མ་གྲུབ་པ་གནས་ལུགས་མཐར་ཐུག་ཡིན་པའི་ཕྱིར། འདོད་ན། ནམ་མཁའ་དང་སྤྱི་མཚན་གཉིས་གཞན་དབང་ཀུན་བཏགས་གང་གིས་སྟོང་པའི་ཡོངས་གྲུབ་གཏན་ལ་འབེབས་པའི་སྐབས་སུ་ཉེ་བར་མཁོ་བའི་ཀུན་བཏགས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལེགས་བཤད་སྙིང་པོ་ལས་
སྤྱིར་ཀུན་བཏགས་ལ་སྤྱི་མཚན་ཐམས་ཅད་དང་ནམ་མཁའ་ལ་སོགས་པ་དུ་མ་ཞིག་ཡོད་ཀྱང། དགོངས་འགྲེལ་ལས་མ་གསུངས་པ་ནི། ཀུན་བཏགས་གང་གིས་སྟོང་པ་ཡོངས་གྲུབ་ཏུ་འཇོག་པའི་སྐབས་སུ་དེ་དག་མི་མཁོ་བས་སོ། །ཞེས་གསུངས་པའི་ཕྱིར། གཞན་ཡང་བརྗོད་བྱེད་ཀྱི་སྒྲའི་བརྗོད་བྱ་

[019B] གོང་གི་དམ་བཅའ་འཐད་པའི་ཕྱིར། འདོད་ན། བརྗོད་བྱེད་ཀྱི་སྒྲའི་བརྗོད་བྱ་རང་གི་མཚན་ཉིད་ཀྱིས་མ་གྲུབ་པ་ཆོས་ཅན། ཁྱོད་གནས་ལུགས་མཐར་ཐུག་མ་ཡིན་པར་ཐལ། ཁྱོད་མདོ་སྡེ་པས་ཚད་མས་ངེས་པའི་ཕྱིར་
དེར་ཐལ། མདོ་སྡེ་པས་དེ་སྤྱི་མཚན་དུ་ཚད་མས་ངེས་པའི་ཕྱིར། དེར་ཐལ། དེ་སྤྱི་མཚན་དུ་ཚད་མས་ངེས་པའི་གང་ཟག་ལ་སེམས་ཙམ་པ་ཡིན་པས་མ་ཁྱབ་པའི་ཕྱིར། ཁ་ཅིག་ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་མེད་དོ་ཟེར་ན། ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་
འཇུག་གཞིར་ཡོད་པར་ཐལ། ལྟོ་ལྡིར་བ་བུམ་པ་ཞེས་པའི་ཐ་སྙད་བཏགས་པའི་ངོ་བོར་ཡོད་པའི་ཕྱིར། དེར་ཐལ། ལྟོ་ལྡིར་བ་བུམ་པ་ཞེས་པའི་ཐ་སྙད་བཏགས་པ་ལྟར་དུ་གྲུབ་པའི་ཕྱིར། དེར་ཐལ། ལྟོ་ལྡིར་བ་བུམ་པར་གྲུབ་པའི་ཕྱིར། གཞན་ཡང། ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་
གཞིར་ཡོད་པར་ཐལ། ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་ལྟོ་ལྡིར་བའི་གནས་ལུགས་མཐར་ཐུག་ཡིན་པའི་ཕྱིར། ཁྱབ་སྟེ། རང་གི་ཆོས་ཅན་དང་མ་འབྲེལ་བའི་ཆོས་ཉིད་མེད་པའི་ཕྱིར་དང། ལྟོ་ལྡིར་བ་ཀ་བ་ཞེས་པའི་ཐ་སྙད་འཇུག་པའི་འཇུག་
གཞིར་རང་གི་མཚན་ཉིད་ཀྱིས་མ་གྲུབ་པ་གནས་ལུགས་མཐར་ཐུག་མ་ཡིན་པའི་ཕྱིར། ཁ་ཅིག་སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་སྔོན་པོ་ཀུན་བཏགས་ཡིན་ཟེར་ན། འོ་ན། བརྡ་བྱང་གི་སྐྱེས་བུས་ཡིད་གཏད་པའི་ཚུལ་གྱིས་སྔོན་པོ་མཐོང་བའི་ཚུར་མཐོང་གི་རྒྱུད་ཀྱི་སྔོན་འཛིན་
དབང་པོའི་མངོན་སུམ་ལ། སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་མིང་བརྡས་བཞག་ཙམ་དུ་སྣང་བར་ཐལ། སྔོན་འཛིན་དེ་ལ་ཀུན་བཏགས་སུ་སྣང་བའི་ཕྱིར། དེར་ཐལ། སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཀུན་བཏགས་ཡིན་པའི་ཕྱིར། འདོད་མི་ནུས་ཏེ། དེ་ལ་
སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་གནས་ལུགས་ཀྱི་དབང་གིས་གྲུབ་པར་སྣང་བའི་ཕྱིར་དང། དེ་ལ་རང་གི་མཚན་ཉིད་ཀྱིས་གྲུབ་པར་སྣང་བའི་ཕྱིར། དང་པོ་དེར་ཐལ། ལེགས་བཤད་སྙིང་པོ་ལས། དེའི་ཕྱིར་གཟུགས་ཞེས་པའི་ཐ་སྙད་བཏགས་པའི་ཚེ་སྔོན་པོ་གཟུགས་ཀྱི་ཐ་སྙད་

[020A]༄༅། །འདོགས་པའི་གཞི་ཡིན་པ་དེ་ཇི་ལྟར་སྣང་བ་ལྟས་པས་མིང་དང་བརྡས་བཞག་པ་མ་ཡིན་པར་རང་གི་གནས་ལུགས་ཀྱི་དབང་གིས་གྲུབ་པ་བཞིན་དུ་སྣང་ངོ་ཞེས་གསུངས་པའི་ཕྱིར། ཕྱི་མ་དེར་ཐལ། དེ་འདྲ་བའི་སྔོན་འཛིན་དེ་ལ་ཆོས་ཀྱི་བདག་འཛིན་གྱིས་བསླད་པ་ཡོད་པའི་ཕྱིར་
དེར་ཐལ། དེ་འཁྲུལ་ཤེས་ཡིན་པའི་ཕྱིར། གཞན་ཡང། དེ་འདྲ་བའི་སྔོན་འཛིན་དེས་སྔོན་པོ་འདི་ནི་གཟུགས་སོ་ཞེས་པའི་ཐ་སྙད་བྱེད་བའི་རྟོག་པ་དང་སྔོན་པོ་འདི་ནི་གཟུགས་སོ་ཞེས་པའི་ཐ་སྙད་རང་སྟོབས་ཀྱིས་མི་འདྲེན་པར་ཐལ། དེ་ལ་སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་སྔོན་པོར་
མི་སྣང་བའི་ཕྱིར། ཁ་ཅིག་མ་ཁྱབ་ཟེར། མ་གྲུབ་ན་དེར་ཐལ། དེས་ཀུན་བཏགས་སུ་སྣང་བའི་ཕྱིར། མ་ཁྱབ་འཚམས་ལ། གནས་ལུགས་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་གཞག་ཡེ་ཤེས་དེས་ཀྱང་སྔོན་པོ་འདི་ནི་གཟུགས་སོ་ཞེས་པའི་ཐ་སྙད་བྱེད་པའི་རྟོག་པ་དང་སྔོན་པོ་འདི་ནི་
གཟུགས་སོ་ཞེས་པའི་ཐ་སྙད་རང་སྟོབས་ཀྱིས་འདྲེན་པར་ཐལ། མ་ཁྱབ་པ་དེའི་ཕྱིར། འདོད་ན། མཉམ་བཞག་ཡེ་ཤེས་ཆོས་ཅན། ཁྱོད་ཀྱིས་དེ་འདྲའི་རྟོག་པ་དང་དེ་འདྲའི་ཐ་སྙད་རང་སྟོབས་ཀྱིས་མི་འདྲེན་པར་ཐལ། ཁྱོད་གནས་ལུགས་མངོན་སུམ་དུ་རྟོགས་པའི་སློབ་པའི་མཉམ་བཞག་ཡེ་ཤེས་
ཡིན་པའི་ཕྱིར། རྩ་བར་འདོད་ན། དེ་འདྲའི་སྔོན་འཛིན་དེས་སྔོན་པོ་འདི་ནི་གཟུགས་སོ་སྙམ་དུ་ངེས་པའི་ངེས་ཤེས་རང་སྟོབས་ཀྱིས་མི་འདྲེན་པར་ཐལ། འདོད་པའི་ཕྱིར། འདོད་ན། དེ་འདྲའི་ངེས་ཤེས་འདྲེན་བྱེད་ཀྱི་ཚད་མ་མེད་པར་ཐལ། འདོད་པའི་ཕྱིར། འདོད་ན། དེ་འདྲའི་ངེས་ཤེས་དོན་མཐུན་ཅིག་མེད་
པར་ཐལ། འདོད་པའི་ཕྱིར། འདོད་ན། སྔོན་པོ་གཟུགས་མ་ཡིན་པར་ཐལ་ལོ། །གཞན་ཡང། སྔོན་པོ་འདི་ནི་གཟུགས་སོ་ཞེས་པའི་ཐ་སྙད་དེ་ཐ་སྙད་ཕྱིན་ཅི་ལོག་ཡིན་པར་ཐལ། སྔོན་པོ་འདི་ནི་གཟུགས་སོ་ཞེས་པའི་ཐ་སྙད་བྱེད་པའི་རྟོག་པ་རྟོག་པ་ཕྱིན་ཅི་ལོག་ཡིན་པའི་ཕྱིར། དེར་ཐལ། སྔོན་པོ་གཟུགས་
ཞེས་པའི་ཐ་སྙད་འཇུག་པའི་འཇུག་གཞིར་སྔོན་པོར་སྣང་བའི་སྣང་ཚུལ་དེ་སྣང་ཚུལ་ཕྱིན་ཅི་ལོག་ཡིན་པའི་ཕྱིར། དེར་ཐལ། སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཀུན་བཏགས་སུ་སྣང་བའི་ཕྱིར། དེར་ཐལ། སྔོན་པོ་དེ་འདྲའི་ཐ་སྙད་འཇུག་པའི་འཇུག་གཞིར་ཀུན་བཏགས་ཡིན་

[020B] རྟགས་ཁས། རྩ་བར་འདོད་ན། སྔོན་པོ་གཟུགས་མ་ཡིན་པར་ཐལ་ལོ། འདོད་པའི་ཕྱིར། ཁ་ཅིག་སྔོན་པོ་གཟུགས་སོ་སྙམ་དུ་འཛིན་པའི་རྟོག་པའི་ཞེན་ཡུལ་དང་སྔོན་པོ་གཟུགས་སོ་ཞེས་བརྗོད་པའི་སྒྲའི་བརྗོད་བྱ་གཉིས། རང་གི་མཚན་ཉིད་ཀྱིས་མ་གྲུབ་པ་གནས་ལུགས་མཐར་ཐུག་ཡིན་
ཟེར་ན། དེ་གཉིས་རང་གི་མཚན་ཉིད་ཀྱིས་མ་གྲུབ་པ་ཆོས་ཅན། ཁྱོད་གནས་ལུགས་མཐར་ཐུག་ཡིན་པར་ཐལ། ཁྱོད་མདོ་སྡེ་པས་ཚད་མས་ངེས་པའི་ཕྱིར། དེར་ཐལ། མདོ་སྡེ་པས་དེ་སྤྱི་མཚན་དངོས་མེད་དུ་ཚད་མས་ངེས་པའི་ཕྱིར། དེར་ཐལ། དེ་སྤྱི་མཚན་དངོས་མེད་དུ་ཚད་མས་ངེས་པའི་གང་
ཟག་ཡོད་པའི་ཕྱིར། ཁ་ཅིག་སྔོན་པོ་དེ་སྔོན་པོ་འདི་ནི་གཟུགས་སོ་སྙམ་དུ་འཛིན་པའི་རྟོག་པའི་ཞེན་ཡུལ་ཡིན་པ་དང། སྔོན་པོ་གཟུགས་ཞེས་པའི་སྒྲའི་བརྗོད་བྱ་ཡིན་པ་རང་གི་མཚན་ཉིད་ཀྱིས་མ་གྲུབ་པ་གནས་ལུགས་མཐར་ཐུག་ཡིན་ཟེར་ན། དེ་གཉིས་རང་གི་མཚན་ཉིད་ཀྱིས་མ་གྲུབ་པ་
ཆོས་ཅན། ཁྱོད་གནས་ལུགས་མཐར་ཐུག་མ་ཡིན་པར་ཐལ། ཁྱོད་མདོ་སྡེ་པས་ཚད་མས་ངེས་པའི་ཕྱིར། དེར་ཐལ། མདོ་སྡེ་པས་སྤྱི་མཚན་དུ་ཚད་མས་ངེས་པའི་ཕྱིར། དེར་ཐལ། དེ་སྤྱི་མཚན་དུ་ཚད་མས་ངེས་པའི་གང་ཟག་ཅིག་ཡོད་པའི་ཕྱིར། ཁ་ཅིག་སྔོན་པོ་གཟུགས་ཞེས་པའི་ཐ་སྙད་འཇུག་
པའི་འཇུག་གཞི་ཡིན་པ་དང། སྔོན་པོ་གཟུགས་འཛིན་རྟོགས་པའི་ཞེན་གཞི་ཡིན་པ་གཉིས་མདོ་སྡེ་པས་སྤྱི་མཚན་དུ་འདོད་པ་ཡིན་ནོ་ཟེར་ན། འོ་ན། དེའི་ལུགས་གཞིར་གཞོག་ལ། སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་དེ་སྔོན་འཛིན་དབང་པོའི་མངོན་སུམ་ལ་སྣང་བར་
ཐལ། དེ་ལ་སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་སྣང་བའི་ཕྱིར། དེར་ཐལ། དེ་ལ་སྔོན་པོ་དེ་འདྲའི་ཐ་སྙད་འཇུག་པའི་འཇུག་གཞིར་གནས་ལུགས་ཀྱི་དབང་གིས་གྲུབ་པར་སྣང་བའི་ཕྱིར། དེར་ཐལ། དེ་ལ་སྔོན་པོ་དེ་འདྲའི་ཐ་སྙད་འཇུག་པའི་འཇུག་གཞིར་གནས་ལུགས་ཀྱི་
དབང་གིས་གྲུབ་པར་སྣང་བ་སྣང་བ་ལྟར་དུ་གྲུབ་པར་འཛིན་པ་དེ་འཛིན་པ་འཐད་ལྡན་དུ་འདོད་པའི་ཕྱིར། དེར་ཐལ། ལེགས་བཤད་སྙིང་པོ་ལས། དེ་འདྲའི་འཛིན་སྟངས་འཐད་ལྡན་དུ་དོན་སྨྲ་སྡེ་གཉིས་ཀྱིས་ཀྱང་འདོད་པས་ཞེས་གསུངས་པའི་ཕྱིར། རྩ་བར་འདོད་ན། སྔོན་པོ་གཟུགས་ཞེས་པའི་ཐ་སྙད་

[021A]༄༅། །འཇུག་པའི་འཇུག་གཞི་ཡིན་པ་ཆོས་ཅན། ཁྱོད་སྔོན་འཛིན་དབང་པོའི་མངོན་སུམ་ལ་མི་སྣང་བར་ཐལ། ཁྱོད་སྤྱི་མཚན་དངོས་མེད་ཡིན་པའི་ཕྱིར། རྟགས་ཁས། ཁ་ཅིག་དེ་འདྲ་བ་དེ་སེམས་ཙམ་པས་དངོས་པོ་རང་མཚན་པར་འདོད་པ་ཡིན་ནོ་ཟེར་ན། སྔོན་པོ་གཟུགས་
ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་ཆོས་ཅན། ཁྱོད་བདེན་པར་གྲུབ་པར་ཐལ། ཁྱོད་དངོས་པོ་རང་མཚན་པ་ཡིན་པའི་ཕྱིར། འདོད་ན། སྔོན་པོ་དེ་འདྲའི་ཐ་སྙད་འཇུག་པའི་འཇུག་གཞིར་བདེན་པར་གྲུབ་པར་ཐལ། འདོད་པའི་ཕྱིར། འདོད་མི་ནུས་ཏེ། སྔོན་པོ་དེ་འདྲའི་ཐ་སྙད་
འཇུག་པའི་འཇུག་གཞིར་བདེན་པར་མ་གྲུབ་པ་སྔོན་པོའི་གནས་ལུགས་མཐར་ཐུག་ཡིན་པའི་ཕྱིར། མ་གྲུབ་ན། སྔོན་པོ་ཆོས་ཅན། ཁྱོད་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་བདེན་པར་མ་གྲུབ་པ། ཁྱོད་ཀྱི་གནས་ལུགས་མཐར་ཐུགས་དུ་གྲུབ་པར་ཐལ། ཁྱོད་གཟུགས་ཡིན་
པའི་ཕྱིར། ཁ་ཅིག་ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་ཡོངས་གྲུབ་ཡིན་ཟེར་ན། ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་དོན་དམ་པར་གྲུབ་པར་ཐལ། ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་གནས་ལུགས་སུ་གྲུབ་པའི་ཕྱིར་
དེར་ཐལ། ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་ཡོངས་གྲུབ་ཡིན་པའི་ཕྱིར། འདོད་ན། བུམ་པ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་དོན་དམ་པར་གྲུབ་པར་ཐལ། འདོད་པའི་ཕྱིར། འདོད་མི་ནུས་ཏེ། བུམ་པ་བུམ་པ་ཞེས་པའི་ཐ་སྙད་འཇུག་པའི་
འཇུག་གཞིར་དོན་དམ་པར་མ་གྲུབ་པ་བུམ་པའི་གནས་ལུགས་མཐར་ཐུག་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཁྱོད་ཞེས་པའི་ཐ་སྙད་འཇུག་པའི་འཇུག་གཞིར་དོན་དམ་པར་མ་གྲུབ་པ་ཁྱོད་ཀྱི་གནས་ལུགས་མཐར་ཐུག་ཡིན་པར་ཐལ། ཁྱོད་གཞི་གྲུབ་པའི་ཕྱིར། ཁ་ཅིག་
མདོ་སྡེ་པས་གཞི་གྲུབ་ན་རང་གི་མཚན་ཉིད་ཀྱིས་གྲུབ་པའི་ཁྱབ་པ་ཁས་ལེན་པ་ཡིན་ནོ་ཟེར་ན། དེའི་ལུགས་གཞིར་གཞོག་ལ། གཟུགས་རུང་ལ་གཟུགས་ཞེས་པའི་སྒྲའི་བརྗོད་བྱ་ཆོས་ཅན། །རང་གི་མཚན་ཉིད་ཀྱིས་གྲུབ་པར་ཐལ། གཞི་གྲུབ་པའི་ཕྱིར། འདོད་ན། གཟུགས་རུང་ལ་གཟུགས་

[021B] གཟུགས་རུང་ལ་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་གཉིས་ལ་རྟོགས་བཏགས་ཡིན་མིན་གྱི་ཁྱད་པར་མེད་པར་ཐལ། དེ་གཉིས་རང་གི་མཚན་ཉིད་ཀྱིས་གྲུབ་མཉམ་དུ་མཚུངས་པའི་ཕྱིར། འདོད་མི་ནུས་ཏེ། ལེགས་བཤད་སྙིང་པོ་ལས། སྒྲའི་
བརྗོད་བྱའི་རང་ལྡོག་རྟོགས་བཏགས་ཡིན་ཀྱང། དེའི་གཞི་ལྡོག་དུ་རང་མཚན་འོང་བའི་ལུགས་དང་ག་ལ་མཚུངས། ཞེས་གསུངས་པའི་ཕྱིར། གཞན་ཡང། གཟུགས་རུང་ལ་གཟུགས་ཞེས་པའི་སྒྲའི་བརྗོད་བྱ་ཆོས་ཅན། ཁྱོད་དོན་དམ་པར་གྲུབ་པར་ཐལ། ཁྱོད་རང་གི་མཚན་ཉིད་ཀྱིས་གྲུབ་པའི་ཕྱིར། ཁ་ཅིག་
གིས་མ་ཁྱབ་ཟེར། འདོད་ན། དེ་ཆོས་ཅན། ཁྱོད་དོན་དམ་པར་མ་གྲུབ་པར་ཐལ། ཀུན་རྫོབ་ཏུ་གྲུབ་པའི་ཕྱིར། དེར་ཐལ། སྤྱི་མཚན་ཡིན་པའི་ཕྱིར། མ་ཁྱབ་འཚམས་ལ། ཁྱབ་པ་ཡོད་པར་ཐལ། དེ་གཉིས་ལ་ཁྱད་པར་ཡོད་པ་ལུགས་འདིའི་ཚད་ལྡན་གྱི་གཞུང་གང་ལས་ཀྱང་མ་གསུངས་པའི་ཕྱིར། ཁ་ཅིག་
གང་ཟག་གི་བདག་མེད་ཕྲ་མོ་ཡོངས་གྲུབ་ཡིན་ཟེར་ན། དེ་ཆོས་ཅན། ཟབ་མོ་ཡིན་པར་ཐལ། ཡོངས་གྲུབ་ཡིན་པའི་ཕྱིར། འདོད་ན། དང་པོ་ཉིད་ནས་ཐེག་དམན་དུ་རིགས་ངེས་པའི་ཉན་ཐོས་མཐོང་ལམ་བར་ཆད་མེད་ལམ་པ་དེས་ཟབ་མོའི་དོན་མངོན་སུམ་དུ་རྟོགས་པར་ཐལ། དེས་གང་ཟག་གི་བདག་མེད་ཕྲ་མོ་
མངོན་སུམ་དུ་རྟོགས་པ་གང་ཞིག་དེ་ཟབ་མོ་ཡིན་པའི་ཕྱིར། འདོད་མི་ནུས་ཏེ། ཟབ་ཅིང་རྒྱ་ཆེའི་སྐུ་མངའ་བ། ཞེས་པས། དང་པོ་ཉིད་ནས་ཐེག་དམན་དུ་རིགས་ངེས་པའི་ཐེག་པ་དམན་པ་ལ་ཟབ་མོའི་དོན་རྟོགས་པ་མེད་པར་གསུངས་པའི་ཕྱིར་ཏེ། ཟབ་ཅིང་རྒྱ་ཆེའི་སྐུ་མངའ་བ་ཞེས་སོགས་གསུངས་པའི་ཕྱིར་
ཁ་ཅིག་ནམ་མཁའ་འཛིན་པའི་ཚད་མ་ནམ་མཁའི་གཞན་དབང་ཡིན་ཟེར་ན། འོ་ན། ནམ་མཁའི་གཞན་དབང་ལ་གཞན་དབང་གིས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། ཆོས་ཉིད་ཀྱི་གཟུགས་ཡིན་ན་གཟུགས་ཡིན་དགོས་པར་ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་དོན་གྱིས་
སྟོང་བ་ཆོས་ཅན། དེར་ཐལ། དེའི་ཕྱིར། མ་གྲུབ་ན། གཟུགས་ཆོས་ཅན། ཁྱོད་ཕྱི་རོལ་དོན་གྱིས་སྟོང་བ་ཆོས་ཉིད་ཀྱི་གཟུགས་ཡིན་པར་ཐལ། ཁྱོད་གཟུགས་ཀྱི་སྐྱེ་མཆེད་ཡིན་པའི་ཕྱིར། གཞན་ཡང། ནམ་མཁའ་འཛིན་པའི་ཚད་མ་ནམ་མཁའ་འཛིན་པའི་ཚད་མ་ཞེས་པའི་ཐ་སྙད་འཇུག་པའི་འཇུག་གཞིར་

[022A]༄༅། །རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་དེ་ནམ་མཁའ་ནམ་མཁའ་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ཡིན་པར་ཐལ། ནམ་མཁའ་འཛིན་པའི་ཚད་མ་ནམ་མཁའི་སྟེང་གི་གནས་ལུགས་གཏན་ལ་འབེབས་པའི་
དབང་དུ་བྱས་པའི་གཞི་གཞན་དབང་ཡིན་པའི་ཕྱིར། འདོད་ན། ནམ་མཁའ་འཛིན་པའི་ཚད་མ་འཛིན་པའི་རྟོག་པ་དེ། ། །ནམ་མཁའ་འཛིན་པའི་རྟོག་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྒྲ་རྟོག་ཡུལ་ལ་སེལ་འཇུག་ཡིན་པའི་ཕྱིར། གཞན་ཡང་
ནམ་མཁའ་འཛིན་པའི་ཚད་མ་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་དེ་ནམ་མཁའ་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ཡིན་པར་ཐལ། ནམ་མཁའ་འཛིན་པའི་ཚད་མ་འཛིན་པའི་རྟོག་པ་དེ། ནམ་མཁའ་འཛིན་པའི་རྟོག་པ་ཡིན་པའི་ཕྱིར། རྟགས་ཁས། འདོད་ན། དེ་
འདྲའི་རྟོག་པ་ཆོས་ཅན། ཁྱོད་རྟོག་པ་དོན་མཐུན་ཡིན་པར་ཐལ། ནམ་མཁའ་འཛིན་པའི་ཚད་མ་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ཡིན་པའི་ཕྱིར། ཁྱབ་སྟེ། ནམ་མཁའ་འཛིན་པའི་ཚད་མ་རང་གི་མཚན་ཉིད་ཀྱིས་གྲུབ་པའི་ཕྱིར། འདོད་མི་ནུས་ཏེ། རྟོག་པ་དོན་མི་མཐུན་ཡིན་པའི་
ཕྱིར།། དེར་ཐལ། ནམ་མཁའ་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ཡིན་པའི་ཕྱིར། ཁ་ཅིག་དོན་སྨྲ་སྡེ་གཉིས་ཀྱིས་གཟུགས་སོགས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་ན་དེ་དག་ཡོད་པར་འཇོག་མི་ཤེས་པ་ཡིན་ཟེར་ན། དེ་གཉིས་ཀྱིས་
ནམ་མཁའ་ནམ་མཁའ་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་ན་ནམ་མཁའ་ཡོད་པར་འཇོག་མི་ཤེས་པར་ཐལ། དམ་བཅའ་འཐད་པའི་ཕྱིར། འདོད་ན། དེ་གཉིས་ཀྱིས་ནམ་མཁའ་རང་གི་མཚན་ཉིད་ཀྱིས་གྲུབ་པར་འདོད་པར་ཐལ་ལོ། །ཁ་ཅིག་དེ་གཉིས་ཀྱིས་ནམ་མཁའ་ནམ་
མཁའ་ཞེས་པའི་ཐ་སྙད་འཇུག་པའི་འཇུག་གཞིར་གནས་ཚུལ་གྱི་ངོས་ནས་མ་གྲུབ་ན། ནམ་མཁའ་ཡོད་པར་འཇོག་མི་ཤེས་པ་ཡིན་ནོ་ཟེར་ན། དེ་དོན་སྨྲ་སྡེ་གཉིས་ལ་དམིགས་ཀྱིས་བཀར་ནས་འཆད་མི་རིག་པར་ཐལ། དོན་སྨྲ་སྡེ་གཉིས་སུ་མ་ཟད་སེམས་ཙམ་པས་ཀྱང་ནམ་མཁའ་དེ་དེ་འདྲའི་ཐ་སྙད་འཇུག་པའི་

[022B] དེར་ཐལ། ནམ་མཁའ་དེ་དེ་འདྲའི་ཐ་སྙད་འཇུག་པའི་འཇུག་གཞིར་ནམ་མཁའ་རང་ངོས་ནས་མ་གྲུབ་ན་ནམ་མཁའ་ཡོད་པར་འཇོག་མི་ཤེས་པའི་ཕྱིར། དེར་ཐལ། དེས་གཞི་གྲུབ་ན་རང་ངོས་ནས་གྲུབ་
པས་ཁྱབ་པར་འདོད་པའི་ཕྱིར། དེར་ཐལ། གཞི་གྲུབ་ན་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་པས་ཁྱབ་པར་འདོད་པའི་ཕྱིར། ཁ་ཅིག་ཚད་མ་པ་ལ་གྲགས་པའི་རང་མཚན་ནི་མིན་ནོ་ཞེས་པའི་དོན། དོན་སྨྲ་སྡེ་གཉིས་ཀྱིས་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་
གཞི་ཡིན་པ་དེ། གཞལ་བྱ་གཉིས་ཕྱིར་ཚད་མ་གཉིས། །ཞེས་པའི་སྐབས་ནས་དངོས་སུ་བསྟན་པའི་རང་མཚན་དུ་མི་འདོད་པར་བསྟན་པ་ཡིན་ནོ་ཟེར་ན། མི་འཐད་དེ། དོན་སྨྲ་སྡེ་གཉིས་ཀྱིས་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་དོན་བྱེད་ནུས་པར་འདོད་པ་གང་ཞིག་
གཞུང་དེས་དོན་བྱེད་ནུས་པ་ལ་རང་མཚན་དུ་བསྟན་པའི་ཕྱིར། དང་པོ་དེར་ཐལ། དེ་གཟུགས་འཛིན་དབང་པོའི་མངོན་སུམ་གྱི་དངོས་ཀྱི་སྣང་ཡུལ་དུ་འདོད་པའི་ཕྱིར། དེར་ཐལ། གཟུགས་འཛིན་དབང་པོའི་མངོན་སུམ་ལ་སྣང་བར་འདོད་པའི་ཕྱིར། དེར་ཐལ། གཟུགས་འཛིན་དབང་པོའི་མངོན་སུམ་ལ་
གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་སྣང་བར་འདོད་པའི་ཕྱིར། ཁ་ཅིག་གསུང་དེའི་དོན་སེམས་ཙམ་པས་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་དེ། གཞལ་བྱ་གཉིས་ཕྱིར་ཚད་མ་གཉིས། །ཞེས་པའི་སྐབས་ནས་དངོས་སུ་བསྟན་པའི་རང་མཚན་དུ་འདོད་པར་
བསྟན་པ་ཡིན་ཟེར་ན། ལུགས་དེ་གཞིར་གཞོག་ལ། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་ཆོས་ཅན། དོན་བྱེད་ནུས་པ་ཡིན་པར་ཐལ། གཞལ་བྱ་གཉིས་ཕྱིར་ཚད་མ་གཉིས། །ཞེས་པའི་སྐབས་ནས་དངོས་སུ་བསྟན་པའི་རང་མཚན་གང་ཞིག་གཞུང་དེས་དོན་བྱེད་ནུས་པ་ལ་རང་མཚན་
དུ་བསྟན་པའི་ཕྱིར། འདོད་ན། རང་གི་མཚན་ཉིད་ཀྱིས་གྲུབ་པར་ཐལ། འདོད་པའི་ཕྱིར། འདོད་ན། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་ཐལ། འདོད་པའི་ཕྱིར། འདོད་མི་ནུས་ཏེ། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་

[023A]༄༅། །ཉིད་ཀྱིས་མ་གྲུབ་པ་དེ་གཟུགས་ཀྱི་གནས་ལུགས་མཐར་ཐུག་ཡིན་པའི་ཕྱིར། རྟགས་སླ། ཁ་ཅིག་མིང་བརྡས་བཞག་ཙམ་གྱི་ཀུན་བཏགས་ཡིན་ན། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་ཡིན་པས་ཁྱབ་ཟེར་ན། རི་བོང་ཅན་ལ་ཟླ་སྒྲའི་བརྗོད་རུང་ཆོས་
ཅན། དེར་ཐལ། དེའི་ཕྱིར། དེར་ཐལ། མིང་བརྡས་བཞག་ཙམ་ཡིན་པའི་ཕྱིར། མ་གྲུབ་ན། དེ་ཆོས་ཅན། མིང་བརྡས་བཞག་ཙམ་ཡིན་པར་ཐལ། གྲགས་པའི་རྗེས་དཔག་གི་དངོས་གཞལ་ཡིན་པའི་ཕྱིར། འདོད་ན། རི་བོང་ཅན་དེ་ཆོས་ཅན། ཁྱོད་ལ་ཟླ་སྒྲས་བརྗོད་རུང་ངོ་བོ་དང་ཁྱད་པར་ལ་ཀུན་
བཏགས་པའི་ཀུན་བཏགས་མ་ཡིན་པར་ཐལ། ཁྱོད་ཟླ་བ་ཡིན་པའི་ཕྱིར། གཉིས་པ་རང་གི་ལུགས་བཞག་པ་ལ། འཁོར་ལོ་དང་པོ་གཉིས་དྲང་དོན་གྱི་མདོ་དང་ཕྱི་མ་ངེས་དོན་གྱི་མདོར་སྒྲུབ་པ་ལ་དགོས་པ་ཡོད་དེ། ལུགས་འདིའི་མཐའ་གཉིས་སྤངས་པའི་དེ་ཁོ་ན་ཉིད་གཏན་ལ་འབེབས་པའི་ཆེད་དུ་ཡིན་པའི་
ཕྱིར༑ མཐའ་གཉིས་སུ་ལྟ་ཚུལ་ཡོད་དེ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཕྱོགས་གཅིག་ཏུ་རང་གི་མཚན་ཉིད་ཀྱིས་མ་གྲུབ་པར་ལྟ་བ་སྐུར་འདེབས་ཀྱི་ལྟ་བ་དང། གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་
གཞིར་རང་གི་གནས་ལུགས་ཀྱི་དབང་གིས་གྲུབ་པར་ལྟ་བ་སྒྲོ་འདོགས་ཀྱི་ལྟ་བ་ཡིན་པའི་ཕྱིར། རིགས་པ་ཡང་དག་གི་དགག་བྱ་ལ་མེད་པས་མ་ཁྱབ་ཏེ། བཤད་མ་ཐག་པའི་ལྟ་བ་གཉིས་རིགས་པ་ཡང་དག་གི་དགག་བྱ་ཡིན་པའི་ཕྱིར། སྒྲོ་འདོགས་ཀྱི་མཐར་འཛིན་དེའི་ཞེན་ཡུལ་འགོག་པའི་
ཚུལ་ཡང། ལྟོ་ལྡིར་བ་ལ་བུམ་པའོ་སྙམ་པའི་བློ་སྐྱེ་བ་དེ་བརྡའ་འབྲེལ་བྱས་པ་ལ་མི་ལྟོས་པར་ཐལ། ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞིར་གནས་ལུགས་ཀྱི་དབང་གིས་གྲུབ་པའི་ཕྱིར། འདོད་ན། ལྟོ་ལྡིར་བ་ལ་བུམ་པ་ཞེས་པའི་མིང་མ་བཏགས་པའི་སྔ་རོལ་དུ་ལྟོ་ལྡིར་བ་མཐོང་ཙམ་ཉིད་
ནས་འདི་ནི་བུམ་པའོ་སྙམ་པའི་བློ་སྐྱེ་བ་ཡོད་པར་ཐལ། འདོད་པའི་ཕྱིར། ཞེས་དང། གང་ཟག་གཅིག་ལ་བརྒྱ་བྱིན་དང་གྲོང་འཇོམས་དང། དབང་པོ་ཞེས་མིང་གསུམ་བཏགས་པའི་ཚེ་མིང་ཐ་དད་པ་དེ་བཞིན་དུ་གང་ཟག་དེ་ཡང་རྒྱུད་ཐ་དད་པ་གསུམ་དུ་འགྱུར་བར་ཐལ། གང་ཟག་གཅིག་པོ་

[023B] གང་ཟག་རྒྱུད་ཐ་དད་པ་གཉིས་ལ་ཉེར་སྦས་ཞེས་མིང་གཅིག་བཏགས་པའི་ཚེ་མིང་གཅིག་ཡིན་པ་དེ་བཞིན་དུ་གང་ཟག་གཉིས་པོ་དེ་རྒྱུད་ཅིག་ཏུ་འགྱུར་བར་ཐལ། གང་ཟག་གཉིས་པོ་དེ་མིང་
གཅིག་པོ་དེ་འཇུག་པའི་འཇུག་གཞིར་གནས་ལུགས་ཀྱི་དབང་གིས་གྲུབ་པའི་ཕྱིར། ཞེས་སོགས་ཀྱིས་འགོག་པ་ཡིན་ཏེ། ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། །མང་བའི་ཕྱིར་དང་མ་འདྲེས་ཕྱིར། དེ་ཡི་བདག་ཉིད་བདག་མང་དང། །བདག་འདྲེས་འགལ་བས་འགྲུབ་པར་འགྱུར། །ཞེས་
གསུངས་པའི་ཕྱིར། དེ་ལྟར་བྱས་ནས་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་གནས་ལུགས་ཀྱི་དབང་གིས་མ་གྲུབ་པ་དེ་གང་ལ་དམིགས་ནས་བསྒོམས་པས་ཤེས་སྒྲིབ་དག་པར་འགྱུར་བའི་རྣམ་དག་ལམ་གྱི་དམིགས་པ་མཐར་
ཐུག་དང། དེ་དང་པོ་ཉིད་ནས་ཐེག་དམན་དུ་རིགས་ངེས་པའི་ཉན་རང་རྣམས་ཀྱི་མངོན་སུམ་གྱི་སྤྱོད་ཡུལ་མ་ཡིན་པའི་ཟབ་མོ་ཡིན་ཏེ། དེ་ལྟར་བྱང་ས་དང་ཐེག་བསྡུས་སོགས་ལས་གསུངས་པའི་ཕྱིར། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཀྱི་སྟེང་དུ་མཚན་ཉིད་གསུམ་གྱི་རྣམ་བཞག་
བྱེད་ཚུལ་ཡོད་དེ། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་རང་རང་གི་གནས་ལུགས་མཐར་ཐུག་གཏན་ལ་འབེབས་པའི་དབང་དུ་བྱས་པའི་གཞི་གཞན་དབང་དང། དེའི་སྟེང་དུ་ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་དེའི་དབང་དུ་བྱས་པའི་ཀུན་བཏགས། དེའི་སྟེང་
དུ་ངོ་བོ་དང་ཁྱད་པར་ལ་ཀུན་བཏགས་པ་ལྟར་དུ་རང་གི་མཚན་ཉིད་ཀྱིས་མ་གྲུབ་པ་དེའི་དབང་དུ་བྱས་པའི་ཡོངས་གྲུབ་ཏུ་འཇོག་པའི་ཕྱིར། རང་གི་རྒྱུ་རྐྱེན་ལས་སྐྱེས་པ། གཞན་དབང་གི་མཚན་ཉིད། དེ་ལ་དག་མ་དག་གི་གཞན་དབང་གཉིས་ལས། དག་པའི་ཞིང་བདེ་བ་ཅན་ལྟ་བུ་
དང་པོ་དང། མ་དག་པའི་སྣོད་ཀྱི་འཇིག་རྟེན་ལྟ་བུ་གཉིས་པ་ཡིན་པའི་ཕྱིར། རང་འཛིན་རྟོག་པས་སྒྲོ་བཏགས་ཙམ། ཀུན་བཏགས་ཀྱི་མཚན་ཉིད། དེ་ལ་རྣམ་གྲངས་པའི་ཀུན་བཏགས་དང། མཚན་ཉིད་ཡོངས་ཆད་ཀྱི་ཀུན་བཏགས་གཉིས་ལས། ནམ་མཁའ་ལྟ་བུ་དང་པོ་དང་བདག་གཉིས་ལྟ་བུ་གཉིས་

[024A]༄༅། །པ་ཡིན༑ ༑གང་ལ་དམིགས་ནས་བསྒོམས་ན་ཤེས་སྒྲིབ་དག་པར་གྱུར་པའི་རྣམ་དག་ལམ་གྱི་དམིགས་པ་མཐར་ཐུག་ཡོངས་གྲུབ་ཀྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཕྱིན་ཅི་མ་ལོག་པའི་ཡོངས་གྲུབ་དང། འགྱུར་མེད་ཡོངས་གྲུབ་གཉིས་ཡོད། །སློབ་པ་འཕགས་
པའི་མཉམ་གཞག་ཡེ་ཤེས་དང་པོ་དང། ཕྱི་མ་དང་ཡོངས་གྲུབ་དོན་གཅིག་དོན་སྨྲ་སྡེ་གཉིས་ཀྱིས་རྟོག་པའི་ཞེན་ཡུལ་དང་རྟོག་པའི་ཞེན་གཞི་སོགས་ལ། རང་གི་མཚན་ཉིད་ཀྱིས་གྲུབ་པར་འདོད་མི་འདོད་དང། རང་མཚན་དུ་འདོད་མི་འདོད་ཀྱི་ཁྱད་པར་ཡོད་དེ། སྔོན་པོ་གཟུགས་ཞེས་པའི་སྒྲའི་བརྗོད་བྱ་དང་
སྔོན་པོ་འདི་ནི་གཟུགས་སོ་སྙམ་དུ་འཛིན་པའི་རྟོག་པའི་ཞེན་ཡུལ་གཉིས་རང་གི་མཚན་ཉིད་ཀྱིས་མ་གྲུབ་པར་འདོད་ཅིང། རང་གི་མཚན་ཉིད་ཀྱིས་མ་གྲུབ་པར་རྟོགས་པ་དང། སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་དང། སྔོན་པོ་སྔོན་འཛིན་རྟོག་པའི་ཞེན་གཞི་ཡིན་པ་གཉིས་རང་
གི་མཚན་ཉིད་ཀྱིས་གྲུབ་པར་འདོད་ཅིང། རང་གི་མཚན་ཉིད་ཀྱིས་མ་གྲུབ་པར་མ་རྟོགས། ནམ་མཁའ་དང་སྤྱི་མཚན་གཉིས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པར་འདོད་ཀྱང། ཐ་སྙད་འཇུག་པའི་འཇུག་གཞི་དེར་རང་གི་མཚན་ཉིད་ཀྱིས་མ་
གྲུབ་པར་མ་རྟོགས། གོང་དུ་བཤད་མ་ཐག་པའི་སྔོན་པོ་གཟུགས་ཞེས་པའི་སྒྲའི་བརྗོད་བྱ་ཡིན་པ་སོགས་གཉིས་པོ་སྤྱི་མཚན་དུ་འདོད། སྔོན་པོ་གཟུགས་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་སོགས་གཉིས་པོ་དེ་རང་མཚན་དུ་འདོད་པའི་ཕྱིར། །གསུམ་པ་རྩོད་པ་སྤོང་བ་ལ། ཁོ་
ན་རེ༑ རྟགས་ཡང་དག་གི་དགག་བྱ་ཡོད་པར་ཐལ། རིགས་པ་ཡང་དག་གི་དགག་བྱ་ཡོད་པའི་ཕྱིར། ཁ་ཅིག་མ་ཁྱབ་ཟེར། འདོད་ན། རྟགས་ཡང་དག་གི་དགག་བྱ་མཐར་ཐུག་ཡོད་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། ཐ་སྙད་དཔྱོད་བྱེད་ཀྱི་རྟགས་ཡང་དག་གི་དགག་བྱ་མཐར་
ཐུག་ཡང་མེད། དོན་དམ་དཔྱོད་བྱེད་ཀྱི་རྟགས་ཡང་དག་གི་དགག་བྱ་མཐར་ཐུག་ཀྱང་མེད་པའི་ཕྱིར། དང་པོ་དེར་ཐལ། སྒྲ་རྟག་པ་སོགས་མེད་པའི་ཕྱིར། མ་ཁྱབ་མཚམས་ལ། ཁྱབ་པ་ཡོད་པར་ཐལ། རིགས་པ་ཡང་དག་དང་རྟགས་ཡང་དག་གཉིས་ཡིན་ཁྱབ་མཉམ་ཡིན་པའི་ཕྱིར། ཁ་ཅིག་

[024B] གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཡོད་པའི་ཕྱིར། འདོད་ན། རང་གི་མཚན་ཉིད་ཀྱིས་གྲུབ་པའི་གཟུགས་ཆོས་ཅན། དེར་ཐལ། དེའི་ཕྱིར། འདོད་ན། རང་གི་མཚན་ཉིད་ཀྱིས་གྲུབ་པའི་གཟུགས་
ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པའི་གཟུགས་ཡོད་པར་ཐལ། རང་གི་མཚན་ཉིད་ཀྱིས་གྲུབ་པའི་གཟུགས་དེ་རང་གི་མཚན་ཉིད་ཀྱིས་གྲུབ་པའི་གཟུགས་རང་གི་མཚན་ཉིད་ཀྱིས་གྲུབ་པའི་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་ཡོད་པའི་ཕྱིར། ཁ་ཅིག་
མ་ཁྱབ་ཟེར། འདོད་ན། རང་གི་མཚན་ཉིད་ཀྱིས་གྲུབ་པའི་གཟུགས་རང་གི་མཚན་ཉིད་ཀྱིས་གྲུབ་པའི་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་ཐལ། འདོད་པའི་ཕྱིར། ཟེར་ན་མ་ཁྱབ། འདོད་ན། མི་འཐད་དེ། རང་གི་མཚན་ཉིད་ཀྱིས་གྲུབ་པའི་གཟུགས་རང་གི་མཚན་
ཉིད་ཀྱིས་གྲུབ་པའི་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པའི་གཟུགས་རང་གི་མཚན་ཉིད་ཀྱིས་མ་གྲུབ་པ་དེ་རང་གི་མཚན་ཉིད་ཀྱིས་གྲུབ་པའི་གཟུགས་ཀྱི་གནས་ལུགས་མཐར་ཐུག་ཡིན་པའི་ཕྱིར། མ་གྲུབ་ན། རང་གི་མཚན་ཉིད་ཀྱིས་གྲུབ་པའི་གཟུགས་ཆོས་ཅན། ཁྱོད་
ཁྱོད་ཅེས་པའི་ཐ་སྙད་འཇུག་པའི་འཇུག་གཞིར་ཁྱོད་རང་གི་མཚན་ཉིད་ཀྱིས་མ་གྲུབ་པ་ཁྱོད་ཀྱི་གནས་ལུགས་མཐར་ཐུག་ཡིན་པར་ཐལ། ཁྱོད་གཞི་གྲུབ་པའི་ཕྱིར་ཟེར་ན། ཁྱོད་ཡོད་ན་ཁྱོད་ཁྱོད་ཅེས་པའི་ཐ་སྙད་འཇུག་པའི་འཇུག་གཞིར་ཡོད་དགོས་པར་ཐལ། གཟུགས་གཟུགས་ཞེས་པའི་ཐ་སྙད་འཇུག་པའི་
འཇུག་གཞིར་གཟུགས་ཡོད་པའི་ཕྱིར། ཁྱབ་པ་ཁས། འདོད་ན། རང་གི་མཚན་ཉིད་ཀྱིས་གྲུབ་པའི་གཟུགས་ཆོས་ཅན། དེར་ཐལ། དེའི་ཕྱིར། འདོད་ན། སྒྲུབ་ཚུལ་གོང་ལྟར་བྱས་འཁོར་གསུམ་བྱའོ། ཁོ་ན་རེ། རང་གི་མཚན་ཉིད་ཀྱིས་གྲུབ་པ་དང། གཟུགས་ཀྱི་གཞི་མཐུན་པ་ཞེས་པའི་ཐ་སྙད་འཇུག་
པའི་འཇུག་གཞིར་རང་གི་མཚན་ཉིད་ཀྱིས་གྲུབ་པ་དང། གཟུགས་ཀྱི་གཞི་མཐུན་པ་ཡོད་པར་ཐལ། རང་གི་མཚན་ཉིད་ཀྱིས་གྲུབ་པའི་གཟུགས་ཞེས་པའི་ཐ་སྙད་འཇུག་པའི་འཇུག་གཞི་རང་གི་མཚན་ཉིད་ཀྱིས་གྲུབ་པའི་གཟུགས་ཡོད་པའི་ཕྱིར། འདོད་ན། དེ་འདྲའི་གཞི་མཐུན་པ་དེ་འདྲའི་གཞི་

[025A]༄༅། །མཐུན་པ་ཞེས་པའི་ཐ་སྙད་འཇུག་པའི་འཇུག་གཞིར་དེ་འདྲའི་གཞི་མཐུན་པ་མེད་པར་ཐལ། གཞི་གྲུབ་ན། འཇུག་གཞིར་དེར་དེ་འདྲ་བའི་གཞི་མཐུན་མ་ཡིན་དགོས་པའི་ཕྱིར་ཟེར་ན་རྣམ་པ་གཅིག་ཏུ་ན་མ་ཁྱབ། མ་གྲུབ་ན། རང་གི་མཚན་ཉིད་ཀྱིས་གྲུབ་པ་དང་གཟུགས་ཀྱི་
གཞི་མཐུན་པ་དེ། རང་གི་མཚན་ཉིད་ཀྱིས་གྲུབ་པ་དང་གཟུགས་ཀྱི་གཞི་མཐུན་པ་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པ་དང་གཟུགས་ཀྱི་གཞི་མཐུན་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་འདྲའི་གཞི་མཐུན་པ་ཞེས་པའི་ཐ་སྙད་འཇུག་པའི་
འཇུག་གཞིར་རང་གི་མཚན་ཉིད་ཀྱིས་གྲུབ་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་ན་སླ། ཁ་ཅིག་ཁྱོད་ཁྱོད་རང་ཡིན་པའི་ཆོས་ཡིན་ན། ཁྱོད་ཁྱོད་ཅེས་པའི་ཐ་སྙད་འཇུག་པའི་འཇུག་གཞིར་ཁྱོད་ཁྱོད་རང་ཡིན་དགོས་པར་ཐལ། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་
གཞིར་གཟུགས་གཟུགས་ཡིན་པའི་ཕྱིར་ན་མ་ཁྱབ། འདོད་ན། བདེན་གྲུབ་ཆོས་ཅན། དེར་ཐལ། དེའི་ཕྱིར། མ་གྲུབ་ན། བདེན་གྲུབ་བདེན་གྲུབ་ཡིན་པར་ཐལ། བདེན་གྲུབ་ཡོད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། བདེན་གྲུབ་བདེན་གྲུབ་ཞེས་པའི་ཐ་སྙད་འཇུག་པའི་འཇུག་གཞིར་
བདེན་པར་མ་གྲུབ་པ་དེ་བདེན་གྲུབ་ཀྱི་གནས་ལུགས་མཐར་ཐུག་ཡིན་པའི་ཕྱིར། ཡང་ཁོ་ན་རེ། བདེན་པར་གྲུབ་པའི་གཟུགས་ཆོས་ཅན། ཁྱོད་ཁྱོད་ཅེས་པའི་ཐ་སྙད་འཇུག་པའི་འཇུག་གཞིར་ཁྱོད་ཁྱོད་རང་ཡིན་པར་ཐལ། ཁྱོད་ཁྱོད་རང་ཡིན་པའི་ཆོས་ཡིན་པའི་ཕྱིར། འདོད་ན། བདེན་པར་
གྲུབ་པའི་གཟུགས་བདེན་པར་གྲུབ་པའི་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་བདེན་པར་གྲུབ་པར་ཐལ། བདེན་པར་གྲུབ་པའི་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་བདེན་པར་གྲུབ་པའི་གཟུགས་དེ་བདེན་པར་གྲུབ་པའི་གཟུགས་ཡིན་པའི་ཕྱིར་ཟེར་ན་མ་
ཁྱབ། འདོད་ན་སླ། ཁོ་ན་རེ། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་གཟུགས་བདེན་པར་གྲུབ་པར་ཐལ། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་གཟུགས་ཡིན་པའི་ཕྱིར། ཁྱབ་ཏེ། གཟུགས་ཡིན་ན། བདེན་པར་གྲུབ་དགོས་པའི་ཕྱིར་ཟེར་

[025B] འོ་ན༑ མྱུ་གུའི་དུས་སུ་ས་བོན་ཡོད་པར་ཐལ། མྱུ་གུའི་དུས་སུ་ས་བོན་ཞིག་པའི་ཕྱིར། ཁྱབ་ཏེ། ཞིག་ན་ཡོད་དགོས་པའི་ཕྱིར། གཞན་ཡང་བྱང་སེམས་ཚོགས་ལམ་པ་སངས་རྒྱས་པའི་དུས་སུ་བྱང་སེམས་ཚོགས་ལམ་པ་ཡོད་པར་ཐལ། བྱང་སེམས་ཚོགས་ལམ་པ་སངས་རྒྱས་པའི་དུས་
སུ་བྱང་སེམས་ཚོགས་ལམ་པ་སངས་རྒྱས་པའི་ཕྱིར། ཁྱབ་སྟེ། སངས་རྒྱས་ན་ཡོད་དགོས་པའི་ཕྱིར། འཁོར་གསུམ། གཞན་ཡང། གཟུགས་ཞེས་པའི་མིང་དེ་རང་གི་གདགས་གཞིའི་གཙོ་བོ་རྟག་པ་ཞིག་ལ་བཏགས་པའི་མིང་ཡིན་པར་ཐལ། གཟུགས་ལ་གཟུགས་ཞེས་པའི་མིང་འཇུག་པ་
གང་ཞིག་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རྟག་པ་ཡིན་པའི་ཕྱིར། དེར་ཐལ། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རྣམ་གྲང་པའི་ཀུན་བཏགས་ཡིན་པའི་ཕྱིར། འདོད་ན། གཟུགས་ཞེས་པའི་མིང་ཆོས་ཅན། ཁྱོད་རང་གི་གདགས་
གཞིའི་གཙོ་བོ་རྟག་པ་ཞིག་ལ་བཏགས་པའི་མིང་མ་ཡིན་པར་ཐལ། ཁྱོད་གཟུགས་ཞེས་པའི་མིང་ཡིན་པའི་ཕྱིར། གཞན་ཡང། གཞན་དབང་བདེན་གྲུབ་གཞན་དབང་བདེན་གྲུབ་ཡིན་པར་ཐལ། བདེན་གྲུབ་བདེན་གྲུབ་ཡིན་པའི་ཕྱིར། རྟགས་ཁས། འདོད་ན། གཞན་དབང་བདེན་གྲུབ་ཆོས་ཅན། ཁྱོད་
མཚན་ཉིད་གསུམ་པོ་གང་རུང་ཡིན་པར་ཐལ། ཁྱོད་གཞི་གྲུབ་པའི་ཕྱིར། འདོད་ན་ཀུན་བཏགས་ཡིན་པར་ཐལ། མཚན་ཉིད་གསུམ་པོ་གང་རུང་གང་ཞིག་གཞན་དབང་ཡང་མ་ཡིན། ཡོངས་གྲུབ་ཡང་མ་ཡིན་པའི་ཕྱིར། དང་པོ་མ་གྲུབ་ན། གཞན་དབང་བདེན་གྲུབ་གཞན་དབང་མ་ཡིན་པར་
ཐལ། གཞན་དབང་ཡོད་པ་གཞན་དབང་མ་ཡིན་པའི་ཕྱིར། མ་གྲུབ་ན། གཞན་དབང་ཆོས་ཅན། ཁྱོད་ཡོད་པ་གཞན་དབང་མ་ཡིན་པར་ཐལ། ཁྱོད་གཞི་གྲུབ་པའི་ཕྱིར། གཉིས་པ་དེར་ཐལ། གཞན་དབང་བདེན་གྲུབ་མེད་དགག་མ་ཡིན་པའི་ཕྱིར། དེར་ཐལ། གཞན་དབང་ཡོད་པ་མེད་དགག་
མ་ཡིན་པའི་ཕྱིར། མ་གྲུབ་ན། གཞན་དབང་ཆོས་ཅན། ཁྱོད་ཡོད་པ་མེད་དགག་མ་ཡིན་པར་ཐལ། ཁྱོད་གཞི་གྲུབ་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀུན་བཏགས་མ་ཡིན་པར་ཐལ། བདེན་གྲུབ་ཡིན་པའི་ཕྱིར། རྟགས་ཁས། ཁོ་ན་རེ། ནམ་མཁའ་འཛིན་པའི་ཚད་མ་ནམ་མཁའི་གཞན་

[026A]༄༅། །དབང་ཡིན་པར་ཐལ། གཟུགས་འཛིན་ཚད་མ་གཟུགས་ཀྱི་གནས་ལུགས་གཏན་ལ་འབེབས་པའི་དབང་དུ་བྱས་པའི་གཟུགས་ཀྱི་གཞན་དབང་ཡིན་པའི་ཕྱིར། དེར་ཐལ། གཟུགས་འཛིན་ཚད་མའི་ཆོས་ཉིད་གང་ཡིན་གཟུགས་ཀྱི་ཆོས་ཉིད་དང། གཟུགས་ཀྱི་ཆོས་
ཉིད་གང་ཡིན་གཟུགས་འཛིན་ཚད་མའི་ཆོས་ཉིད་ཡིན་པའི་ཕྱིར། དེར་ཐལ། རྣམ་འགྲེལ་ལས། དེ་ཕྱིར་གཉིས་སྟོང་གང་ཡིན་པ། །དེ་ནི་དེ་ཡིའང་དེ་ཉིད་ཡིན། །ཞེས་པ་དང། དེ་ལ་གཅིག་ནི་མེད་པས་ཀྱང། །གཉིས་ཀའང་ཉམས་པར་འགྱུར་བ་ཡིན། །ཞེས་གསུངས་པའི་ཕྱིར་ཟེར་ན། སྐྱོན་མེད་
དེ༑ ༑ལུང་དང་པོའི་དོན་ནི། གཟུགས་གཟུགས་འཛིན་ཚད་མ་དང། རྫས་གཞན་གྱིས་སྟོང་བ་གཟུགས་ཀྱི་གནས་ལུགས་མཐར་ཐུག་ཡིན་པར་མ་ཟད། གཟུགས་འཛིན་ཚད་མ་གཟུགས་དང་རྫས་གཞན་གྱིས་སྟོང་བ་གཟུགས་འཛིན་ཚད་མའི་གནས་ལུགས་ཡིན་ཞེས་པའི་དོན་དང། ཕྱི་
མའི་དོན་ནི། གཟུགས་གཟུགས་འཛིན་ཚད་མ་དང་རྫས་གཞན་ཡིན་པ་ཁེགས་པའི་རིགས་པ་དེའི་བྱེད་པ་ལ་བརྟེན་ནས། གཟུགས་འཛིན་ཚད་མ་གཟུགས་དང་རྫས་གཞན་ཡིན་པ་ཁེགས་ནུས་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན། ཟག་བཅས་ཉེར་ལེན་གྱི་གཟུགས་ཕུང་དང། དེ་
འཛིན་པའི་རྣམ་མཁྱེན་རྫས་གཞན་གྱིས་སྟོང་པའི་སྟོང་ཉིད་དེ་ཟག་བཅས་ཉེར་ལེན་གྱི་གཟུགས་ཕུང་གི་གནས་ལུགས་དང། ཟག་བཅས་ཉེར་ལེན་གྱི་གཟུགས་ཕུང་འཛིན་པའི་རྣམ་མཁྱེན་གཉིས་ཀའི་གནས་ལུགས་ཡིན་པར་ཐལ། ཟག་བཅས་ཉེར་ལེན་གྱི་གཟུགས་ཕུང་དང་དེ་འཛིན་པའི་ཚད་མ་
རྫས་གཞན་གྱིས་སྟོང་པའི་སྟོང་ཉིད་གཉིས་པོ་དེ་ཟག་བཅས་ཉེར་ལེན་གྱི་གཟུགས་ཕུང་གི་གནས་ལུགས་དང། དེ་འཛིན་པའི་ཚད་མ་གཉིས་ཀའི་གནས་ལུགས་མཐར་ཐུག་ཡིན་པའི་ཕྱིར། ཁ་ཅིག་མ་ཁྱབ་ཟེར། འདོད་ན། ཟག་བཅས་ཉེར་ལེན་གྱི་གཟུགས་ཕུང་དང་དེ་འཛིན་པའི་རྣམ་མཁྱེན་
རྫས་གཞན་གྱིས་སྟོང་པའི་སྟོང་ཉིད་ཆོས་ཅན། ཁྱོད་སྒྲིབ་པ་མ་སྤངས་པའི་ཆོས་ཉིད་ཡིན་པར་ཐལ། ཟག་བཅས་ཉེར་ལེན་གྱི་གཟུགས་ཕུང་གི་ཆོས་ཉིད་ཡིན་པའི་ཕྱིར། རྟགས་ཁས། འདོད་ན། མི་འཐད་དེ། དེ་སྒྲིབ་པ་སྤངས་པའི་ཆོས་ཉིད་ཡིན་པའི་ཕྱིར། མ་གྲུབ་ན། དེ་ཆོས་ཅན། སྒྲིབ་

[026B] ཟག་བཅས་ཉེར་ལེན་གྱི་གཟུགས་ཕུང་འཛིན་པའི་རྣམ་མཁྱེན་གྱི་ཆོས་ཉིད་ཡིན་པའི་ཕྱིར། ཁྱབ་སྟེ། དེ་འདྲའི་རྣམ་མཁྱེན་དེ་སྒྲིབ་པ་སྤངས་པའི་ཆོས་ཅན་ཡིན་པའི་ཕྱིར། མ་ཁྱབ་འཚམས་ལ། ལོངས་སྐུའི་དབུ་སྐྲ་བུང་བ་ལྟར་གནག་དང། དེ་འཛིན་པའི་ཚད་
མ་རྫས་གཞན་གྱིས་སྟོང་པའི་སྟོང་ཉིད་ལོངས་སྐུའི་དབུ་སྐྲ་བུང་བ་ལྟར་གནག་གི་གནས་ལུགས་དང། དེ་འཛིན་པའི་ཚད་མ་གཉིས་ཀའི་གནས་ལུགས་ཡིན་པར་ཐལ། མ་ཁྱབ་པ་དེའི་ཕྱིར། འདོད་ན། ལོངས་སྐུའི་དབུ་སྐྲ་བུང་བ་ལྟར་གནག་དང། དེ་འཛིན་པའི་ཚད་མ་རྫས་གཞན་གྱིས་སྟོང་པའི་
སྟོང་ཉིད་ཆོས་ཅན། སྒྲིབ་པ་སྤངས་པའི་ཆོས་ཉིད་ཡིན་པར་ཐལ། ལོངས་སྐུའི་དབུ་སྐྲ་བུང་བ་ལྟར་གནག་གི་ཆོས་ཉིད་ཡིན་པའི་ཕྱིར། ཁྱབ་སྟེ། ལོངས་སྐུའི་དབུ་སྐྲ་བུང་བ་ལྟར་གནག་སྒྲིབ་པ་སྤངས་པའི་ཡོན་ཏན་ཡིན་པའི་ཕྱིར། འདོད་མི་ནུས་ཏེ། སྒྲིབ་པ་མ་སྤངས་པའི་ཆོས་ཉིད་ཡིན་པའི་ཕྱིར། དེར་ཐལ། ལོངས་སྐུའི་དབུ་
སྐྲ་བུང་བ་ལྟར་གནག་འཛིན་པའི་ཚད་མའི་ཆོས་ཉིད་གང་ཞིག་དེ་འདྲའི་ཚད་མ་སྒྲིབ་པ་མ་སྤངས་པའི་ཆོས་ཅན་ཡིན་པའི་ཕྱིར། དང་པོ་དངོས་གཉིས་པ་མ་གྲུབ་ན། དེ་ཆོས་ཅན། ཁྱོད་སྒྲིབ་པ་མ་སྤངས་པའི་ཆོས་ཅན་ཡིན་པར་ཐལ། ཁྱོད་ཚད་མ་གང་ཞིག་ཁྱོད་རྒྱུད་ལ་ལྡན་པའི་བྱང་འཕགས་ཡོད་པའི་ཕྱིར། །དེར་ཐལ། ལོངས་སྐུ་མངོན་
སུམ་དུ་རྟོགས་པའི་བྱང་འཕགས་ཡོད་པའི་ཕྱིར། གཞན་ཡང། འདུས་བྱས་སྟོང་པ་ཉིད་ཡིན་ན། འདུས་མ་བྱས་སྟོང་པ་ཉིད་ཡིན་དགོས་པར་ཐལ། འདུས་མ་བྱས་སྟོང་པ་ཉིད་ཡིན་ན། འདུས་བྱས་སྟོང་པ་ཉིད་ཡིན་དགོས་པའི་ཕྱིར། དེར་ཐལ། དེ་ཡིན་ན། རང་གི་ཆོས་ཅན་དུ་གྱུར་པའི་འདུས་བྱས་
གཅིག་ཡོད་དགོས་པའི་ཕྱིར། དེར་ཐལ། ནམ་མཁའི་ཆོས་ཉིད་ཡིན་ན། རང་གི་ཆོས་ཅན་དུ་གྱུར་པའི་འདུས་བྱས་གཅིག་ཡོད་དགོས་པའི་ཕྱིར། དེར་ཐལ། དེ་ཡིན་ན། ནམ་མཁའ་འཛིན་པའི་ཚད་མའི་ཆོས་ཉིད་ཡིན་དགོས་པའི་ཕྱིར། རྟགས་ཁས། རྩ་བར་འདོད་ན། དེ་གཉིས་ཀྱི་རྣམ་དབྱེ་སོ་སོར་མཛད་མི་
རིགས་པར་ཐལ། དེ་གཉིས་ཡིན་ཁྱབ་མཉམ་ཡིན་པའི་ཕྱིར། འདོད་མི་ནུས་ཏེ། སྟོང་ཉིད་བཅུ་དྲུག་དང། སྟོང་ཉིད་ཉི་ཤུ་སོགས་ཀྱི་དབྱེ་བ་མཛད་པའི་ཕྱིར། གཞན་ཡང། ཤེས་སྒྲིབ་གཟུང་རྟོག་ཀུན་བཏགས་མངོན་གྱུར་བ་ཡིན་ན། ཤེས་སྒྲིབ་འཛིན་རྟོག་ཀུན་བཏགས་མངོན་གྱུར་བ་ཡིན་པས་ཁྱབ་

[027A]༄༅། །པ་དང། ཤེས་སྒྲིབ་འཛིན་རྟོག་ཀུན་བཏགས་མངོན་གྱུར་བ་ཡིན་ན། ཤེས་སྒྲིབ་གཟུང་རྟོག་ཀུན་བཏགས་མངོན་གྱུར་བ་ཡིན་པས་ཁྱབ་པར་ཐལ། གཟུང་བའི་གནས་ལུགས་མཐར་ཐུག་ཡིན་ན། རང་ཉིད་ཀྱི་འཛིན་པའི་གནས་ལུགས་མཐར་ཐུག་ཡིན་པས་ཁྱབ་
འཛིན་པའི་གནས་ལུགས་མཐར་ཐུག་ཡིན་ན། རང་ཉིད་ཀྱི་བཟུང་བའི་གནས་ལུགས་མཐར་ཐུག་ཡིན་པས་ཁྱབ་པའི་ཕྱིར། མ་གྲུབ་ན། དེར་ཐལ། ཕྱི་བཟུང་བའི་གནས་ལུགས་ཡིན་ན་ནང་འཛིན་པའི་གནས་ལུགས་ཡིན་དགོས་པའི་ཕྱིར། འདོད་ན། དེ་གཉིས་ལ་མངོན་གྱུར་བ་མགོ་གནོན་དཀའ་
སླའི་ཁྱད་པར་མེད་པར་ཐལ། དེ་གཉིས་ཡིན་ཁྱབ་མཉམ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། མདོ་སྡེ་རྒྱན་ལས། དེ་ཚེ་དེ་ཡི་གཟུང་བ་ཡི། །རྣམ་པར་གཡེང་བ་དེ་སྤོང་འགྱུར། །འདི་ལྟར་དེ་ཡི་འཇུག་ཐོགས་སུ། །འཛིན་པའི་རྣམ་པར་གཡེང་བ་སྤོང། །ཞེས་གསུངས་པའི་ཕྱིར། ཁོ་ན་རེ་
སེམས་ཙམ་པས་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་མི་བཞེད་པས་སྐྱོན་དེ་དག་མི་འཇུག་པ་ཡིན་ནོ་ཟེར་ན། སེམས་ཙམ་པས་དག་པ་གཉིས་ལྡན་གྱི་ཆོས་སྐུ་གཅིག་མི་བཞེད་པར་ཐལ། དེས་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཅིག་མི་བཞེད་པའི་ཕྱིར། རྟགས་
ཁས། འདོད་ན། སེམས་ཙམ་པ་རྣམས་ཀྱིས་གཟུགས་དང་གཟུགས་འཛིན་པའི་ཚད་མ་རྫས་ཐ་དད་ཏུ་འཛིན་པའི་རྟོག་པ་བདེན་གྲུབ་ཏུ་ཁས་བླངས་པ་ལ། ངོ་བོ་ཉིད་མེད་པར་སྨྲ་བ་རྣམས་ཀྱིས་སངས་རྒྱས་ཀྱི་ས་ན་བློ་བུར་རྣམ་དག་ཙམ་མ་གཏོགས་དག་པ་གཉིས་ལྡན་གྱི་ཆོས་སྐུ་མེད་པར་ཐལ་
བ་འཕངས་པ་ལ་འདོད་ལན་ཐེབས་པར་ཐལ། འདོད་པའི་ཕྱིར། འདོད་མི་ནུས་ཏེ། ངོ་བོ་ཉིད་མེད་པར་སྨྲ་བ་ཁྱོད་རང་གིས་གཟུགས་བདེན་སྟོང་བློ་དོན་དམ་པ་གནས་ལུགས་མངོན་སུམ་དུ་རྟོགས་པའི་སློབ་པ་འཕགས་པའི་མཉམ་བཞག་ཡེ་ཤེས་ཀྱི་རྙེད་དོན་དུ་ཁས་བླངས་པས་དེ་དོན་དམ་
པར་གྲུབ་དགོས་དེ་དོན་དམ་པར་གྲུབ་ན་གཟུགས་བདེན་པར་འཛིན་པའི་བདེན་འཛིན་བདེན་པར་གྲུབ་དགོས། དེ་བདེན་པར་གྲུབ་ན་གཉེན་པོས་སྤང་དུ་མི་རུང་བས་སངས་རྒྱས་ཀྱི་ས་ན་དག་པ་ཕྱོགས་གཅིག་མ་གཏོགས་དག་པ་གཉིས་ལྡན་གྱི་ཆོས་སྐུ་མེད་པར་ཐལ་བ་ཁྱོད་རང་ལ་ཡང་

[027B] །ཞེས་མཚུངས་པ་བསྒྲེས་པའི་ཕྱིར། བསྒྲེས་ཚུལ་འགྲེལ་ཆེན་ལས་ཤེས་དགོས་སོ། ཁ་ཅིག་ནམ་མཁའི་གཞན་དབང་མེད་ཟེར་ན་ནམ་མཁའི་གཞན་དབང་ཡོད་པར་ཐལ། ཆོས་ཁམས་ཀྱི་སྟེང་གི་གནས་ལུགས་མཐར་ཐུག་གཏན་ལ་འབེབས་པའི་དབང་དུ་བྱས་པའི་གཞན་དབང་ཡོད་པའི་ཕྱིར། དེར་
ཐལ༑ གཟུགས་ཕུང་གི་སྟེང་གི་གནས་ལུགས་མཐར་ཐུག་གཏན་ལ་འབེབས་པའི་དབང་དུ་བྱས་པའི་གཞན་དབང་ཡོད་པ་གང་ཞིག་གཟུགས་ཕུང་ལ་ཇི་ལྟར་སྦྱར་བ་བཞིན་དུ་ཆོས་ཁམས་ཀྱི་བར་ལ་སྦྱར་བར་གསུངས་པའི་ཕྱིར། ཁོ་ན་རེ། ནམ་མཁའི་གཞན་དབང་ཡིན་ན། གཞན་དབང་ཡིན་དགོས་
པར་ཐལ། གཟུགས་ཀྱི་གཞན་དབང་ཡིན་ན། གཞན་དབང་ཡིན་དགོས་པ་གང་ཞིག་ལེགས་བཤད་སྙིང་པོ་ལས། དེ་ལྟར་གཟུགས་ཕུང་ལ་ཇི་ལྟར་སྦྱར་བ་བཞིན་དུ་ཕུང་པོ་ལྷག་མ་བཞི་དང་སྐྱེ་མཆེད་བཅུ་གཉིས་དང་རྟེན་འབྲེལ་བཅུ་གཉིས་དང། །ཟས་བཞི་དང། ཁམས་དྲུག་དང་
ཁམས་བཅོ་བརྒྱད་པོ་རེ་རེ་ལ་ཡང་མཚན་ཉིད་གསུམ་གསུམ་སྦྱར་བར་གསུངས་སོ། །ཞེས་གསུངས་པའི་ཕྱིར་ཟེར་ན་སྐྱོན་མེད་དེ། དེའི་དོན་ནི། གཟུགས་ཕུང་གཟུགས་ཕུང་གི་གནས་ལུགས་མཐར་ཐུག་གཏན་ལ་འབེབས་པའི་དབང་དུ་བྱས་པའི་གཞན་དབང་དང་དེ་ལ་ངོ་བོ་དང་ཁྱད་པར་དུ་
སྒྲོ་བཏགས་པ་ཀུན་བཏགས་དང། བཏགས་པ་ལྟར་དུ་རང་གི་མཚན་ཉིད་ཀྱིས་མ་གྲུབ་པ་གཟུགས་ཕུང་གི་ཡོངས་གྲུབ་ཏུ་བྱེད་པ་དེ་བཞིན་དུ། ཆོས་ཁམས་ཆོས་ཁམས་ཀྱི་གནས་ལུགས་མཐར་ཐུག་གཏན་ལ་འབེབས་པའི་དབང་དུ་བྱས་པའི་གཞི་གཞན་དབང་དང་དེ་ལ་ངོ་བོ་དང་ཁྱད་པར་དུ་
སྒྲོ་བཏགས་པ་དེའི་སྟེང་གི་གནས་ལུགས་གཏན་ལ་འབེབས་པའི་དབང་དུ་བྱས་པའི་ཀུན་བཏགས་དང། དེ་ལྟར་བཏགས་པ་ལྟར་དུ་རང་གི་མཚན་ཉིད་ཀྱིས་མ་གྲུབ་པ་དེའི་ཡོངས་གྲུབ་ཏུ་ཁྱེད་པར་སྦྱོར་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན་ནམ་མཁའ་འཛིན་པའི་ཚད་མ་ལ་འདི་ནི་གཟུགས་སོ་
འདི་ནི་གཟུགས་ཀྱི་སྐྱེ་བའོ། །ཞེས་བཏགས་པ་དང། ནམ་མཁའ་ལ་འདི་ནི་གཟུགས་སོ་འདི་ནི་གཟུགས་ཀྱི་སྐྱེ་བའོ་ཞེས་བཏགས་པའི་ཀུན་བཏགས་དེ་ནམ་མཁའི་སྟེང་གི་གནས་ལུགས་མཐར་ཐུག་གཏན་ལ་འབེབས་པའི་དབང་དུ་བྱས་པའི་ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་ཡིན་

[028A]༄༅། །པར་ཐལ། ཀུན་བཏགས་ངོས་འཛིན་གྱི་སྐབས་སུ་རྣམ་པར་རྟོག་པའི་སྤྱོད་ཡུལ་ཀུན་བཏགས་པའི་མཚན་ཉིད་ཀྱི་གནས་ལུགས་འདུ་བྱེད་ཀྱི་མཚན་མ་ལ། གཟུགས་ཀྱི་ཕུང་པོ་ཞེས་ངོ་བོ་ཉིད་དམ་བྱེ་བྲག་གི་མཚན་ཉིད་དུ་མིང་དང་བརྡར་རྣམ་པར་བཞག་པ་དང། ཞེས་སོགས་
གསུངས་པ་གང་ཞིག་གཟུགས་ཕུང་ལ་ཇི་ལྟར་སྦྱར་བ་བཞིན་དུ་ཞེས་པ་ནས་ཁམས་བཅོ་བརྒྱད་པོ་རེ་རེ་ལ་ཡང་མཚན་ཉིད་གསུམ་གསུམ་སྦྱར་བར་གསུངས་སོ། །ཞེས་གསུངས་ན། ནམ་མཁའི་གཞན་དབང་ལ་གཞན་དབང་གིས་ཁྱབ་པ་ཡོད་པའི་ཕྱིར། འདོད་མི་ནུས་ཏེ། ནམ་མཁའ་འཛིན་པའི་ཚད་
མ་དང། ནམ་མཁའ་གཉིས་དེ་ལྟར་བཏགས་པ་ལྟར་དུ་རང་གི་མཚན་ཉིད་ཀྱིས་མ་གྲུབ་པར་དོན་སྨྲ་སྡེ་གཉིས་གྱིས་ཚད་མས་ངེས་པའི་ཕྱིར། དེར་ཐལ། དོན་སྨྲ་སྡེ་གཉིས་ཀྱིས་ནམ་མཁའ་འཛིན་པའི་ཚད་མ་དང། ནམ་མཁའ་གཉིས་གཟུགས་མ་ཡིན་པར་ཚད་མས་ངེས་པའི་ཕྱིར། ཁོ་ན་རེ། ནམ་མཁའི་གཞན་
དབང་ཡིན་ན། གཞན་དབང་ཡིན་པས་ཁྱབ་པར་ཐལ། གཟུགས་ནས་རྣམ་མཁྱེན་གྱི་བར་ཆོས་རེ་རེའི་སྟེང་དུ་མཚན་ཉིད་གསུམ་གསུམ་གྱི་རྣམ་བཞག་བྱས་ནས་གཞན་དབང་འཆད་པའི་སྐབས་སུ་རྐྱེན་གཞན་གྱི་སྟོབས་ཀྱིས་བྱུང་བ་ཡིན་གྱི་བདག་ཉིད་ཀྱིས་མ་ཡིན་པས་ཞེས་སོགས་གསུངས་
པའི་ཕྱིར་ཟེར་ན། སྐྱོན་མེད་དེ། གཟུགས་ཕུང་ལྟ་བུའི་གཞན་དབང་གི་དབང་དུ་བྱས་པའི་ཕྱིར། དེ་ལྟར་མ་ཡིན་ན་ཀུན་བཏགས་ཡིན་ན། མིང་བདས་འཇོག་ནུས་ཡིན་དགོས་པར་ཐལ། གཟུགས་ནས་རྣམ་མཁྱེན་གྱི་བར་གྱི་ཆོས་རེ་རེའི་སྟེང་དུ་མཚན་ཉིད་གསུམ་གསུམ་གྱི་རྣམ་བཞག་བྱས་ནས། ཀུན་
བཏགས་འཆད་པའི་སྐབས་སུ། མིང་དང་བརྡས་རྣམ་པར་བཞག་པའི་མཚན་ཉིད་ཡིན་གྱི་རང་གི་མཚན་ཉིད་ཀྱིས་རྣམ་པར་གནས་པ་ནི་མ་ཡིན་པས་ཞེས་གསུངས་པའི་ཕྱིར། ཁྱབ་པ་ཁས། འདོད་ན། སྒྲ་རྟག་སྟོང་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། གོང་དུ་བསྒྲུབ་ཟིན་པའི་
ཕྱིར༑ ཁོ་ན་རེ། ནམ་མཁའ་དེ་ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་དུ་གྱུར་པའི་གཞན་དབང་ཡིན་པར་ཐལ། ནམ་མཁའ་ནམ་མཁའི་གཞན་དབང་ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། ནམ་མཁའ་ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་དུ་གྱུར་པའི་ཀུན་བཏགས་ཡིན་པའི་ཕྱིར་

[028B] ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་དུ་གྱུར་པའི་ཀུན་བཏགས་ཡོད་པ་གང་ཞིག་དེ་ཡོད་ན་ནམ་མཁའ་དེ་ལྟར་ཡིན་དགོས་པའི་ཕྱིར། དང་པོ་དེར་ཐལ། ནམ་མཁའི་ཡོངས་གྲུབ་ཀྱི་ཆོས་ཅན་ཅིག་ཡོད་པའི་ཕྱིར་ཟེར་ན། མྱུ་གུ་ཆོས་ཅན། ཀུན་རྫོབ་ཏུ་གྱུར་པའི་བདེན་པ་ཡིན་པར་ཐལ། ཀུན་
རྫོབ་བདེན་པ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཀུན་རྫོབ་ཏུ་གྱུར་པའི་བརྫུན་པ་ཡིན་པའི་ཕྱིར། དེར་ཐལ། ཀུན་རྫོབ་ཏུ་གྱུར་པའི་དངོས་པོ་ཡིན་པའི་ཕྱིར། གཞན་ཡང། ནམ་མཁའ་ནམ་མཁའི་གནས་ལུགས་ཀྱི་སྟོང་བཞི་ཡིན་པར་ཐལ། ནམ་མཁའ་ནམ་མཁའི་ཡོངས་གྲུབ་ཀྱི་སྟོང་གཞི་ཡིན་པའི་ཕྱིར་
རྟགས་ཁས། འདོད་ན། ནམ་མཁའ་ནམ་མཁའི་གནས་ལུགས་ཀྱིས་སྟོང་བར་ཐལ། འདོད་པའི་ཕྱིར། མ་གྲུབ་ན་སོང། འདོད་ན། ནམ་མཁའ་ཆོས་ཅན། ཁྱོད་ཁྱོད་ཀྱི་གནས་ལུགས་ཀྱིས་མི་སྟོང་བར་ཐལ། ཁྱོད་གཞི་གྲུབ་པའི་ཕྱིར། བྱས་ན་ཅི་གསུང། ཁོ་ན་རེ། ནམ་མཁའི་གཞན་དབང་ཡིན་ན། །གཞན་དབང་ཡིན་
དགོས་པར་ཐལ། ནམ་མཁའི་ཡོངས་གྲུབ་དེ་རང་གི་ཆོས་ཅན་གཞན་དབང་གི་སྟེང་དུ་དགག་བྱ་ཆོས་བདག་དཀག་ཙམ་གྱི་མེད་དགག་ཡིན་པའི་ཕྱིར། དེར་ཐལ། ལེགས་བཤད་སྙིང་པོ་ལས། ཆོས་ཅན་འདུས་བྱས་ལ་ཆོས་ཀྱི་བདག་རྣམ་པར་བཅད་ཙམ་གྱི་སྤྲོས་པ་མེད་དགག་ལ་ཆོས་ཀྱི་བདག་མེད་ཀྱི་
ཡོངས་གྲུབ་འཇོག་པར་ཤིན་ཏུ་གསལ་བའི་ཕྱིར། ཞེས་གསུངས་པའི་ཕྱིར་ཟེར་ན་སྐྱོན་མེད་དེ། ཡོངས་གྲུབ་ཀྱི་མཚན་གཞི་བཟུང་བ་ཙམ་ཡིན་པའི་ཕྱིར། ཁོ་ན་རེ། ནམ་མཁའི་གཞན་དབང་གཞན་དབང་ཡིན་པར་ཐལ། ནམ་མཁའི་ཡོངས་གྲུབ་བདེན་པར་གྲུབ་པ་གང་ཞིག་ནམ་མཁའི་གཞན་དབང་བདེན་
པར་མ་གྲུབ་ན། དེའི་ཡོངས་གྲུབ་ཀྱང་བདེན་པར་མ་གྲུབ་པར་འགྱུར་བའི་ཕྱིར། དེར་ཐལ། ལེགས་བཤད་སྙིང་པོ་ལས། གཞན་དབང་གི་རྟེན་འབྲེལ་རང་བཞིན་གྱིས་གྲུབ་པས་སྟོང་ན་ཡོངས་གྲུབ་ཀྱང་རང་གི་མཚན་ཉིད་ཀྱིས་མ་གྲུབ་པར་འགྱུར་ཞེས་ལུགས་སྔ་མས་ཀྱང་སྨྲ་ལ། ལུགས་འདིས་ཀྱང་དེ་
ལྟར་སྨྲ་སྟེ་ཞེས་གསུངས་པའི་ཕྱིར་ཟེར་ན། སྐྱོན་མེད་དེ། གཞན་དབང་གི་རྟེན་འབྲེལ་རང་བཞིན་གྱིས་མ་གྲུབ་ན། ཡོངས་གྲུབ་ཀྱང་བདེན་པར་མ་གྲུབ་དགོས་པར་འདོད་པའི་སེམས་ཙམ་པ་དང། ངོ་བོ་ཉིད་མེད་པར་སྨྲ་བ་རྣམས་མཚུངས་ཞེས་པའི་དོན་ཡིན་པའི་ཕྱིར། ཁ་ཅིག་ནམ་མཁའི་གདགས་གཞིར་

[029A]༄༅། །གྱུར་པའི་བར་གྱི་སྣང་བ་སྐྱ་སངས་པ་ནམ་མཁའི་གཞན་དབང་ཡིན་ཟེར་ན། ནམ་མཁའ་དེ་བར་གྱི་སྣང་བ་སྐྱ་སངས་པ་ལ་བཏགས་པའི་བཏགས་ཆོས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། བར་གྱི་སྣང་བ་སྐྱ་སངས་པ་ལ་འདི་ནི་ནམ་མཁའོ་སྙམ་དུ་
འཛིན་པའི་རྟོག་པ་དེ། རྟོག་པ་དོན་མཐུན་དང་འདི་ནི་ནམ་མཁའོ་ཞེས་པའི་མིང་དེ་མིང་དོན་མཐུན་ཡིན་པར་ཐལ། འདོད་པ་དེའི་ཕྱིར། འདོད་ན། བར་གྱི་སྣང་བ་སྐྱ་སངས་པ་ནམ་མཁའ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་འདུས་བྱས་ཡིན་པའི་ཕྱིར། ཁོ་ན་རེ། གང་ཟག་གི་བདག་མེད་ཕྲ་
མོ་ཆོས་ཅན། ཉོན་སྒྲིབ་དག་པར་འགྱུར་བའི་རྣམ་དག་ལམ་གྱི་དམིགས་པ་མཐར་ཐུག་ཡིན་པར་ཐལ། ཡོངས་གྲུབ་ཡིན་པའི་ཕྱིར། དེར་ཐལ། གང་ལ་དམིགས་ནས་བསྒོམས་ན། ཉོན་སྒྲིབ་དག་པར་འགྱུར་བའི་རྣམ་དག་ལམ་གྱི་དམིགས་པ་མཐར་ཐུག་ཡིན་པའི་ཕྱིར། ཁྱབ་སྟེ། ཤེས་
སྒྲིབ་དག་པར་འགྱུར་བའི་རྣམ་དག་ལམ་གྱི་དམིགས་པ་མཐར་ཐུག་དང། ཉོན་སྒྲིབ་དག་པར་འགྱུར་བའི་རྣམ་དག་ལམ་གྱི་དམིགས་པ་མཐར་ཐུག་གཉིས་ཀ་ཡོངས་གྲུབ་ཡིན་པའི་ཕྱིར། དེར་ཐལ། དབུས་མཐའ་ལས། རྣམ་དག་སྤྱོད་ཡུལ་རྣམ་གཉིས་ཏེ། །གཅིག་པུ་ཁོ་ནར་བརྗོད་པ་ཡིན། །ཞེས་
གསུངས་པའི་ཕྱིར། འདོད་མི་ནུས་ཏེ། ཉན་ཐོས་དགྲ་བཅོམ་པས་ཤིས་སྒྲིབ་མ་སྤངས་པའི་ཕྱིར་ཟེར་ན། སྐྱོན་མེད་དེ། གསུང་དེའི་དོན་ནི། གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་ནང་ནས་གང་ཟག་གི་བདག་མེད་ཀྱི་དབང་དུ་བྱས་པའི་ཡོངས་གྲུབ་གཅིག་པུ་
ཉོན་སྒྲིབ་དག་པར་འགྱུར་བའི་རྣམ་དག་ལམ་གྱི་དམིགས་པ་མཐར་ཐུག་དང། ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་ནང་ནས་ཆོས་ཀྱི་བདག་མེད་ཀྱི་དབང་དུ་བྱས་པའི་ཡོངས་གྲུབ་གཅིག་པུ་ཤེས་སྒྲིབ་དག་པར་འགྱུར་བའི་རྣམ་དག་ལམ་གྱི་དམིགས་པ་མཐར་ཐུག་
ཡིན་ཞེས་པའི་དོན་ཡིན་པའི་ཕྱིར། །ཁོ་ན་རེ། གང་ཟག་གི་བདག་མེད་ཕྲ་མོ་ཆོས་ཅན། ཡོངས་གྲུབ་ཡིན་པར་ཐལ། གང་ཟག་གི་བདག་མེད་ཀྱི་དབང་དུ་བྱས་པའི་ཡོངས་གྲུབ་ཡིན་པའི་ཕྱིར། ཟེར་ན་མ་ཁྱབ། འོ་ན་དེ་ཆོས་ཅན། རྣམ་དག་ལམ་གྱི་དམིགས་པ་མཐར་ཐུག་ཡིན་པར་ཐལ། ཉོན་སྒྲིབ་དག་པར་

[029B] ཁྱབ་པ་ཁས། འདོད་ན། ཁྱོད་ལས་ཕྲ་བའི་སྟོང་ཉིད་མེད་པར་ཐལ། ཁྱོད་རྣམ་དག་ལམ་གྱི་དམིགས་པ་མཐར་ཐུག་ཡིན་པའི་ཕྱིར། འདོད་མི་ནུས་ཏེ། ཆོས་ཀྱི་བདག་མེད་ཕྲ་མོ་དེ་ལྟར་ཡིན་པའི་ཕྱིར། ཁོ་ན་རེ། དོན་སྨྲ་སྡེ་གཉིས་ཀྱིས་གཞི་གྲུབ་
ན༑ རང་གི་མཚན་ཉིད་ཀྱིས་གྲུབ་པས་ཁྱབ་པ་ཁས་ལེན་པར་ཐལ། དེ་གཉིས་ཀྱིས་ནམ་མཁའ་རང་གི་མཚན་ཉིད་ཀྱིས་གྲུབ་པར་འདོད་པའི་ཕྱིར། དེར་ཐལ། ནམ་མཁའ་ནམ་མཁའ་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་འདོད་པའི་ཕྱིར། དེར་ཐལ། འཇུག་བཞི་དེར་རང་གི་མཚན་ཉིད་ཀྱིས་མ་
གྲུབ་ན་ནམ་མཁའ་ཡོད་པར་འཇོག་མི་ཤེས་པའི་ཕྱིར། དེར་ཐལ། ལེགས་བཤད་སྙིང་པོ་ལས་དོན་སྨྲ་སྡེ་གཉིས་ཀྱིས་གཟུགས་སོགས་རྟོག་པའི་ཞེན་གཞི་དང་བརྡའ་འདོགས་པའི་གནས་སུ་རང་མཚན་གྱིས་གྲུབ་པ་ཁེགས་ན་དེ་དག་ཡོད་པར་འཇོག་མི་ཤེས་ཏེ། ཚད་མ་པ་ལ་གྲགས་པའི་རང་མཚན་ནི་མིན་ནོ། །ཞེས་གསུངས་པའི་
ཕྱིར་ཟེར་ན་སྐྱོན་མེད་དེ། གསུངས་དེའི་དོན་ནི་དོན་སྨྲ་ལྡེ་གཉིས་ཀྱིས་ནམ་མཁའ་ནམ་མཁའ་ཞེས་པའི་ཐ་སྙད་འཇུག་པའི་འཇུག་གཞིར་ནམ་མཁའ་གནས་ལུགས་ཀྱི་དབང་གིས་གྲུབ་པར་འདོད་ཅིང་དེ་ལྟར་མ་གྲུབ་ན་ནམ་མཁའ་ཡོད་པར་འཇོག་མི་ཤེས་པས། སེམས་ཙམ་པས་གཞལ་བའི་ཚེ་ནམ་མཁའ་ནམ་མཁའ་ཞེས་པའི་ཐ་སྙད་འཇུག་
པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་ན་ནམ་མཁའ་ཡོད་པར་འཇོག་མི་ཤེས་པར་སོང་ཞེས་པའི་དོན་ཡིན་པའི་ཕྱིར། ། ཁོ་ན་རེ། དེ་གཉིས་ཀྱིས་གཞི་གྲུབ་ན་རང་གི་མཚན་ཉིད་ཀྱིས་གྲུབ་པས་ཁྱབ་པ་ཁས་ལེན་པར་ཐལ། འགོག་བདེན་དང་ཆོས་ཁམས་རང་གི་མཚན་ཉིད་ཀྱིས་གྲུབ་པ་འདོད་པའི་ཕྱིར། དེར་ཐལ། དེ་
གཉིས་ཀྱིས་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་འདོད་པ་གང་ཞིག་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་ཀྱི་ནང་ཚན་དུ་འགོག་བདེན་དང་ཆོས་ཁམས་གཉིས་འདུ་བའི་ཕྱིར། དང་པོ་དེར་ཐལ། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བདེན་
བཞིའི་ཆོས་འཁོར་གྱིས་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་བསྟན་པ་གང་ཞིག་དེ་གཉིས་ཀྱིས་མདོ་དེ་སྒྲ་ཇི་བཞིན་པར་ཁས་ལེན་པའི་ཕྱིར། དང་པོ་དེར་ཐལ། མདོ་སྡེ་ལ་འགལ་སྤོང་གི་དྲི་བའི་སྐབས་སུ་བཅོམ་ལྡན་འདས་ཀྱིས་རྣམ་གྲངས་དུ་མར་ཕུང་བོ་རྣམས་ཀྱི་རང་གི་

[030A]༄༅། །མཚན་ཉིད་ཀྱང་བཀའ་སྩལ། ཞེས་པ་ནས་བྱང་ཕྱོགས་སོ་བདུན་གྱི་བར་གྱི་རང་གི་མཚན་ཉིད་དང་ཞེས་སོགས་གསུངས་པའི་ཕྱིར་ཟེར་ན་སྐྱོན་མེད་དེ། མདོ་དེ་ལས་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་ཉིད་རང་ཉིད་ཞེས་པའི་ཐ་སྙད་འཇུག་པའི་འཇུག་གཞིར་རང་གི་
གནས་ལུགས་ཀྱི་དབང་གིས་གྲུབ་པར་བསྟན་པའི་དོན་ཡིན་པའི་ཕྱིར། ཁོ་ན་རེ། དོན་སྨྲ་སྡེ་གཉིས་ཀྱིས་གཞི་གྲུབ་ན། རང་གི་མཚན་ཉིད་ཀྱིས་གྲུབ་པས་ཁྱབ་པ་ཁས་ལེན་པར་ཐལ། མདོ་སྡེ་པས་དེ་ལྟར་ཁས་ལེན་པའི་ཕྱིར། དེར་ཐལ། མདོ་སྡེ་པས་གཞི་གྲུབ་ན། ཆོས་བདག་ཡིན་པས་ཁྱབ་པ་ཁས་ལེན་པའི་ཕྱིར། དེར་
ཐལ༑ དེས་ཆོས་ཀྱི་བདག་མེད་ཁས་མི་ལེན་པའི་ཕྱིར་ཟེར་ན། དེ་ནི་ཆེས་མི་རིགས་ཏེ། ཆོས་ཀྱི་བདག་མེད་ཞེས་པའི་ཐ་སྙད་དེ་དགག་བྱ་གང་བཀག་པའི་བདག་མེད་འཇོག་ཚུལ་གཅིག་གི་དབང་དུ་བྱས་པའི་ཕྱིར། ཁོ་ན་རེ། ནམ་མཁའ་ནམ་མཁའ་ཞེས་པའི་ཐ་སྙད་འཇུག་པའི་འཇུག་གཞིར་དོན་དམ་པར་མ་གྲུབ་པ་
གནས་ལུགས་མཐར་ཐུག་མ་ཡིན་པར་ཐལ། དེ་མདོ་སྡེ་པས་ཚད་མས་ངེས་པའི་ཕྱིར། དེར་ཐལ། མདོ་སྡེ་པས་ནམ་མཁའ་ནམ་མཁའ་ཞེས་པའི་ཐ་སྙད་འཇུག་པའི་འཇུག་གཞིར་དོན་དམ་པར་མ་གྲུབ་པར་ཁས་ལེན་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། དེས་ནམ་མཁའ་དོན་དམ་པར་མ་གྲུབ་པར་ཁས་ལེན་
པའི་ཕྱིར། དེར་ཐལ། ནམ་མཁའ་དོན་དམ་པར་དོན་བྱེད་ནུས་པ་མ་ཡིན་པར་ཁས་ལེན་པའི་ཕྱིར། དེར་ཐལ། དེས་ནམ་མཁའ་རང་མཚན་མ་ཡིན་པར་ཁས་ལེན་པའི་ཕྱིར། ཁོ་ན་རེ། ཐེག་དམན་གྱི་མདོ་ལས་ཆོས་ཀྱི་བདག་མེད་ཕྲ་མོ་མ་བསྟན་པ་དང། དང་པོ་ཉིད་ནས་ཐེག་དམན་དུ་རིགས་ངེས་པའི་ཐེག་དམན་གྱི་རིགས་
ཅན་གྱིས་ཆོས་ཀྱི་བདག་མེད་ཕྲ་མོ་མ་རྟོགས་པར་འདོད་པ་མི་རིགས་པར་ཐལ། སྲིད་པ་འཕོ་བའི་མདོ་ལས། མིང་ནི་གང་དང་གང་གིས་སུ། ཆོས་རྣམས་གང་དང་གང་བརྗོད་པ། །དེ་ལ་དེ་ནི་ཡོད་མ་ཡིན། འདི་ནི་ཆོས་རྣམས་ཆོས་ཉིད་དོ། །ཞེས་གསུངས་པའི་ཕྱིར་དང། དོན་གྱི་སྡེ་ཚན་པའི་མདོ་དང། བསྡུམ་བྱེད་ཀ་ཏ་ཡ་
ན་ལ་བརྩམས་པའི་མདོ་ལས་ཀྱང་ཆོས་ཀྱི་བདག་མེད་ཕྲ་མོ་བསྟན་པའི་ཕྱིར་ཟེར་ན་སྐྱོན་མེད་དེ། ལུང་དང་པོའི་དོན་ནི། ལྟོ་ལྡིར་བ་ལ་བུམ་པ་ཞེས་བརྗོད་པའི་སྒྲའི་བརྗོད་བྱ་རང་གི་མཚན་ཉིད་ཀྱིས་མ་གྲུབ་པ་ལྟོ་ལྡིར་བའི་གནས་ལུགས་སུ་བསྟན་པའི་ཕྱིར། ཁ་ཅིག་ན་རེ། མདོ་དེ་ལས་ལྟོ་ལྡིར་བ་ལ་བུམ་བ་ཞེས་པའི་ཐ་

[030B] མདོ་སྡེ་པས་ལྟོ་ལྡིར་བ་ལ་བུམ་པ་ཞེས་བརྗོད་པའི་སྒྲའི་བརྗོད་བྱ་རང་གི་མཚན་ཉིད་ཀྱིས་མ་གྲུབ་པ་མདོ་དེ་ལས་བསྟན་པར་འདོད་པ་ཡིན་ནོ། །ཟེར་ན། འོ་ན། ལུང་གཞིའི་ནང་ཚན་དུ་གྱུར་པའི་རྩ་བའི་རྣམ་པར་ཤེས་པ་ཞེས་འབྱུང་བའི་
མདོ་དེ་ལས་ཀུན་གཞི་བསྟན་པར་ཐལ། སྲིད་པ་འཕོ་བའི་མདོ་ལས་ཆོས་ཀྱི་བདག་མེད་ཕྲ་མོ་བསྟན་པའི་ཕྱིར། འདོད་ན་ལུང་གཞིའི་ནང་ཚན་དུ་གྱུར་པའི་དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །ཞེས་པའི་མདོ་དེ་ལས་ཀུན་གཞི་བསྟན་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་
ཆད་དུ་བྱ་བའི་གདུལ་བྱ་དེ་ཀུན་གཞི་སྟོན་པའི་སྣོད་དུ་རུང་བ་མ་ཡིན་པའི་ཕྱིར། དེར་ཐལ། དེ་ཕྱི་དོན་བསྟན་དགོས་ཀྱི་གདུལ་བྱ་ཡིན་པའི་ཕྱིར། ཁ་ཅིག་སྲིད་པ་འཕོ་བའི་མདོ་དེ་ཐེག་དམན་གྱི་མདོ་ཡིན་ཟེར་ན། དེ་མི་འཐད་དེ། དེ་ཐེག་ཆེན་གྱི་མདོ་ཡིན་པའི་ཕྱིར། དེར་ཐལ། དེ་ཉིད་ལས། སྲིད་པ་འཕོ་བ་ཞེས་
བྱ་བ་ཐེག་པ་ཆེན་པོའི་མདོ། ཞེས་གསུངས་པའི་ཕྱིར། ཁོ་ན་རེ། དེ་ཐེག་དམན་གྱི་མདོ་ཡིན་པར་ཐལ། དེ་ཐེག་དམན་ལ་གྲུབ་པའི་མདོ་ཡིན་པའི་ཕྱིར་ཟེར་ན་མ་ཁྱབ། འོ་ན། རྒྱས་འབྲིང་བསྡུས་གསུམ་ཆོས་ཅན། ཉན་ཐོས་སྡེ་པའི་མདོ་ཡིན་པར་ཐལ། ཉན་ཐོས་སྡེ་པ་ལ་གྲུབ་པའི་མདོ་ཡིན་པའི་ཕྱིར། ཁྱབ་པ་ཁས་
མ་གྲུབ་ན། དེར་ཐལ། ཉན་ཐོས་སྡེ་པས་དེ་དྲང་དོན་གྱི་མདོར་འདོད་པའི་ཕྱིར། དེར་ཐལ། དེ་རྒྱས་འབྲིང་བསྡུས་གསུམ་ལས་གཟུགས་སོགས་ཀྱི་ཆོས་རྣམས་ངོ་བོ་ཉིད་མེད་པར་གསུངས་པ་དེ་བྱ་བྱེད་ཀྱི་ཆ་རྣམས་བདེན་པས་སྟོང་པ་ལ་དགོངས་ནས་གསུངས་པར་འཆད་པའི་ཕྱིར། དེར་ཐལ། རྣམ་འགྲེལ་ལས། ཕུང་པོ་ལ་
སོགས་བྱེ་བྲག་གི་མཚན་ཉིད་ཐམས་ཅད་བྱེད་པ་ཡིན། །ཁྱད་པར་ཅན་དེ་འང་དེ་ཉིད་མིན། དེས་ཀྱང་དེ་དག་མཚན་ཉིད་བྲལ། ཞེས་གསུངས་པའི་ཕྱིར། གཞན་དབང་དྲང་ངེས་རྣམ་འབྱེད་དུ་དོགས་པ་འགོད་པའི་སྐབས་སུ། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་དེ། དང་པོ་ཉིད་ནས་
ཐེག་དམན་དུ་རིགས་ངེས་པའི་ཐེག་དམན་གི་རིགས་ཅན་གྱི་མངོན་སུམ་གྱི་སྤྱོད་ཡུལ་མ་ཡིན་པའི་ཟབ་མོ་དང། དེ་ཐེག་དམན་གྱི་མདོ་ལས་མ་བསྟན་པ་མི་འཐད་པར་ཐལ། སྲིད་པ་འཕོ་བའི་མདོ་ལས། མིང་ནི་གང་དང་གང་གིས་སུ། །ཞེས་སོགས་ཀྱིས། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་མཚན་

[031A]༄༅། །ཉིད་ཀྱིས་མ་གྲུབ་པར་བསྟན་ཚུལ་དེ་ལས་ལྷག་པ་དགོངས་འབྲེལ་ལ་ཡང་མི་སྣང་ཞིང་མདོ་སྡེ་དེ་དག་གི་དོན་འཆད་ཚུལ་ལ་ཁྱད་པར་མེད་པའི་ཕྱིར་ཞེས་བཀོད་པ་ཡིན་པར་ཐལ། དེ་དག་གིས་བཤད་པ་དང་ཁྱད་པར་མེད་པ་མ་ཡིན་ཏེ། ཞེས་པའི་དོན་མདོ་སེམས་གཉིས་
ཀྱིས་མདོ་དེ་དག་གི་དོན་འཆད་ཚུལ་ཁྱད་པར་ཡོད་པ་ལ་བྱེད་རིགས་པའི་ཕྱིར། འདོད་མི་ནུས་ཏེ། དེ་འདྲའི་གཞུང་འགོ་མཇུག་གང་དུ་ཡང་མི་འབྱུང་བའི་ཕྱིར། ཁོ་ན་རེ། མི་འཐད་དེ། མདོ་དེ་དག་གིས་ཉན་ཐོས་སྡེ་པའི་དེར་ཆོས་ཀྱི་བདག་མེད་ཕྲ་མོ་མ་བསྟན་པའི་ཕྱིར། ཟེར་ན་སྐྱོན་མེད་དེ། རིགས་མཐུན་
གྱི་དཔེའི་སྒོ་ནས་སྒྲུབ་པ་ཡིན་པའི་ཕྱིར།།    ༈    །།གཉིས་པ་དབུ་མ་པའི་ལུགས་ཀྱི་འཁོར་ལོ་གསུམ་གྱི་དྲང་ངེས་འགྲེལ་ཚུལ་བཤད་པ་ལ། རང་རྒྱུད་པའི་ལུགས་བཤད་པ་དང། ཐལ་འགྱུར་བའི་ལུགས་བཤད་པ་གཉིས་ལས། དང་པོ་ལ། ཁ་ཅིག་དགེ་སློང་དག་འདི་ནི་སྡུག་བསྔལ་འཕགས་པའི་
བདེན་པའོ། །ཞེས་སོགས་ཀྱིས་སྡུག་བསྔལ་བདེན་པ་དོན་དམ་པར་ཤེས་བྱར་མེད་པ་དང། ཀུན་འབྱུང་དོན་དམ་པར་སྤངས་བྱར་མེད་པར་བསྟན་པ་ཡིན་ཟེར་ན། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བདེན་བཞིའི་ཆོས་འཁོར་དེ་ངེས་དོན་གྱི་མདོ་ཡིན་པར་ཐལ། དམ་བཅའ་འཐད་པའི་
ཕྱིར། འདོད་མི་ནུས་ཏེ། དྲང་དོན་གྱི་མདོ་ཡིན་པའི་ཕྱིར། མ་གྲུབ་ན། དེ་ཆོས་ཅན། དྲང་དོན་གྱི་མདོ་ཡིན་པར་ཐལ། ཁྱོད་གྲུབ་དོན་དང་པོའི་སྐབས་ནས་དངོས་སུ་བསྟན་པའི་མདོ་ཡིན་པའི་ཕྱིར། ཁྱབ་སྟེ། གྲུབ་དོན་དང་པོའི་སྐབས་སུ་དྲང་བའི་དོན་རྩོད་པའི་གཞིའི་གནས་སུ་གྱུར་པ་ལགས། ཞེས་གསུངས་
པའི་ཕྱིར། ཁ་ཅིག་བཀའ་དང་པོ་བདེན་བཞིའི་ཆོས་འཁོར་དེ་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་གི་མཚན་ཉིད་ཀྱིས་གྲུབ་མཉམ་དུ་བསྟན་པའི་སྒོ་ནས་དྲང་དོན་དུ་འགྲེལ་བ་ཡིན་ཟེར་ན། འོ་ན། དེས་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་གི་མཚན་
ཉིད་ཀྱིས་གྲུབ་མཉམ་དུ་བསྟན་པར་ཐལ། དམ་བཅའ་འཐད་པའི་ཕྱིར། འདོད་ན་དེའི་ཆེད་དུ་བྱ་བའི་གདུལ་བྱ་དོན་སྨྲ་སྡེ་གཉིས་ཀྱིས་དེ་ལྟར་ཁས་ལེན་པར་ཐལ། འདོད་པའི་ཕྱིར། འདོད་ན་བཀག་ཟིན། ཁ་ཅིག་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ། འཁོར་ལོ་བར་པ་ལ་དྲང་

[031B] འཁོར་ལོ་བར་པ་དེ་ལ་དགག་བྱ་ལ་དོན་དམ་གྱི་ཁྱད་པར་མ་སྦྱར་བའི་ཤེས་རབ་སྙིང་པོ་དང། དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་སྡུད་པ་དང། ཡུམ་བར་མ་དང། དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བའི་ཤེར་ཕྱིན་འབུམ་གྱི་ནང་ཚན་དུ་གྱུར་པའི་
གཟུགས་ལ་ངོ་བོ་ཉིད་མེད་ཞེས་པ་ནས། རྣམ་པ་ཐམས་ཅད་མཁྱེན་པ་ཉིད་ཀྱི་བར་ངོ་བོ་ཉིད་ཞེས་པ་གསུམ་ལས། དང་པོ་ངེས་དོན་གྱི་མདོར་སྒྲུབ་མི་རུང་བས་དྲང་དོན་དུ་འགྲེལ། བར་པ་གཉིས་ངེས་དོན་གྱི་མདོར་སྒྲུབ་མི་དགོས་པས་མི་སྒྲུབ། ཐ་མ་དེ་ངེས་དོན་གྱི་མདོར་གཞུང་བཙུགས་ནས་སྒྲུབ་པ་ཡིན་ཟེར་ན་
ཤེས་རབ་སྙིང་པོ་དགག་བྱ་ལ་དོན་དམ་གྱི་ཁྱད་པར་སྦྱར་བའི་མདོ་མ་ཡིན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་དགག་བྱ་ལ་དོན་དམ་གྱི་ཁྱད་པར་སྦྱར་བའི་མདོ་ཡིན་པའི་ཕྱིར། དེར་ཐལ། དེ་དགག་བྱ་ལ་དོན་དམ་གྱི་ཁྱད་པར་དོན་གྱིས་སྦྱར་བའི་མདོ་ཡིན་པའི་ཕྱིར། དེར་ཐལ། དེས་
ཕུང་པོ་ལྔ་པོ་དོན་དམ་པར་རང་བཞིན་གྱིས་མ་གྲུབ་པར་བསྟན་པའི་ཕྱིར། དེར་ཐལ། དེ་སྟོང་ཉིད་སྟོན་པའི་མདོ་ཡིན་པའི་ཕྱིར། མ་གྲུབ་ན། ཤེས་རབ་སྙིང་པོ་ཆོས་ཅན། ཁྱོད་སྟོང་ཉིད་སྟོན་པའི་མདོ་ཡིན་པར་ཐལ། བཀའ་བར་པ་མཚན་ཉིད་མེད་པའི་ཆོས་འཁོར་ཡིན་པའི་ཕྱིར། གཞན་ཡང། ཤེར་ཕྱིན་འབུམ་
གྱི་ནང་ཚན་དུ་གྱུར་པའི་གཟུགས་ལ་ངོ་བོ་ཉིད་མེད་ཞེས་སོགས་ཀྱི་མདོ་དེ་དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བའི་མདོ་ཡིན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་ཡིན་པའི་ཕྱིར། དེར་ཐལ། དེ་མགོ་མཇུག་གང་
རུང་དུ་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་ཡིན་པའི་ཕྱིར། དེར་ཐལ། འདིའི་མཇུག་ཏུ་དེ་དག་ཐམས་ཅད་དོན་དམ་པར་ཡིན་གྱི་འཇིག་རྟེན་ཐ་སྙད་དུ་ནི་མ་ཡིན་ནོ། །ཞེས་གསུངས་པའི་ཕྱིར། ཁ་ཅིག་དབུ་མ་སྣང་བ་ལས་སྒྲ་ཇི་བཞིན་དུ་རྟོག་པ་བསལ་བའི་ཕྱིར། ཞེས་པའི་སྐབས་ནས་དངོས་སུ་
བསྟན་པའི་སྒྲ་ཇི་བཞིན་དུ་རྟོག་པ་བསལ་རྒྱུའི་མདོ་ལ་དྲང་དོན་གྱི་མདོས་ཁྱབ་ཟེར་བ་དང། ཡང་ཁ་ཅིག་ངེས་དོན་གྱི་མདོས་ཁྱབ་ཟེར་ན། དང་པོ་ལ་མགོ་མཇུག་གང་རུང་དུ་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་ཤིང། སྐབས་དེར་མ་སྦྱར་བའི་ཤེར་ཕྱིན་འབུམ་གྱི་ནང་ཚན་དུ་གྱུར་པའི་གཟུགས་ལ་ངོ་བོ་

[032A]༄༅། །ཉིད་མེད་ཞེས་སོགས་ཀྱི་མདོ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་སྐབས་དེར་དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བ་ལྟར་དུ་སྒྲ་ཇི་བཞིན་པར་འཛིན་པ་བཀག་ནས་ངེས་དོན་དུ་སྒྲུབ་རྒྱུའི་མདོ་ཡིན་པའི་ཕྱིར། དེར་ཐལ། ལེགས་བཤད་སྙིང་པོ་ལས། འདིས་
ནི་ངོ་བོ་ཉིད་མེད་པ་སོགས་གསུངས་པའི་དགོངས་པ་དགོངས་འགྲེལ་གྱིས་བཀྲལ་ཏེ། སྒྲ་ཇི་བཞིན་པར་འཛིན་པ་བཀག་ནས་ངེས་དོན་དུ་སྒྲུབ་པར་འདོད་ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ངེས་དོན་གྱི་མདོ་ཡིན་པའི་ཕྱིར། དེར་ཐལ། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་
ལེའུ། ངེས་དོན་གྱི་མདོར་གཞུང་བཙུགས་ནས་སྒྲུབ་རྒྱུའི་མདོ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། ཕྱི་མ་ལ་ཤེས་རབ་སྙིང་པོ་ཆོས་ཅན། དེར་ཐལ། དེའི་ཕྱིར། དེར་ཐལ། དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བ་ལྟར་དུ་སྒྲ་ཇི་བཞིན་པར་འཛིན་པ་བཀག་ནས་དྲང་དོན་དུ་འགྲེལ་
རྒྱུའི་མདོ་ཡིན་པའི་ཕྱིར། འདོད་མི་ནུས་ཏེ། དྲང་དོན་གྱི་མདོ་ཡིན་པའི་ཕྱིར། ཁ་ཅིག་བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་འདེས་སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དངོས་སུ་བསྟན་ནས་ཤུགས་ལ་དབུ་མ་པས་འདོད་པ་ལྟར་གྱི་མཚན་ཉིད་
གསུམ་གྱི་རྣམ་བཞག་ཤུགས་བསྟན་བསྟན་བྱའི་གཙོ་བོར་བྱས་ནས་བསྟན་པ་ཡིན་ནོ་ཟེར་ན། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ། ཀུན་བཏགས་རང་གི་མཚན་ཉིད་ཀྱི་ངོ་བོ་ཉིད་མེད་པ་དང། གཞན་དབང་བདག་ལས་སྐྱེ་བའི་ངོ་བོ་ཉིད་མེད་པ་དང། ཡོངས་གྲུབ་ཆོས་བདག་
གི་ངོ་བོ་ཉིད་མེད་པ་གསུམ་ཙམ་ཞིག་རྒྱས་འབྲིང་བསྡུས་གསུམ་ལས། ཆོས་ཐམས་ཅད་ངོ་བོ་ཉིད་མེད་པར་གསུངས་པའི་དགོངས་གཞི་མཐར་ཐུག་ཏུ་དངོས་སུ་བསྟན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེས་རྒྱས་འབྲིང་བསྡུས་གསུམ་དངོས་སུ་དྲང་དོན་གྱི་མདོར་བཀྲལ་བར་ཐལ་
འདོད་པའི་ཕྱིར། འདོད་མི་ནུས་ཏེ། དེས་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་ནས་སྒྲུབ་པའི་ཕྱིར། དེར་ཐལ། དེས་དབུ་མ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་རྒྱས་འབྲིང་བསྡུས་གསུམ་གྱི་དགོངས་པ་མཐར་ཐུག་ཏུ་བསྟན་བྱའི་གཙོ་བོར་བྱས་ནས་བསྟན་

[032B] དེར་ཐལ། དེ་ལྟར་ཤུགས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། རྟགས་ཁས། དེ་ཡང་འདོད་ན། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་དྲང་དོན་དུ་འགྲེལ་རྒྱུའི་འཁོར་ལོ་བར་པ་དང། ངེས་དོན་དུ་གཞུང་བཙུགས་ནས་སྒྲུབ་རྒྱུའི་འཁོར་ལོ་
བར་པ་གཉིས་མདོ་གཅིག་ཡིན་པར་ཐལ། རྒྱས་འབྲིང་བསྡུས་གསུམ་དེ་གཉིས་ཀ་ཡིན་པའི་ཕྱིར། འདོད་མི་ནུས་ཏེ། ལེགས་བཤད་སྙིང་པོ་ལས། དྲང་དོན་དུ་གསུངས་པ་དང་དགོངས་པ་བསྟན་ནས་ངེས་དོན་དུ་བསྒྲུབ་པ་གཉིས་མདོ་གཅིག་ཡིན་ན་འགལ་མོད་ཀྱང་འཁོར་ལོ་བར་པ་ཙམ་དུ་གཅིག་པ་ཡིན་
གྱི་མདོ་གཅིག་མིན་ནོ། །ཞེས་གསུངས་པའི་ཕྱིར། གཞན་ཡང། སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་བསྟན་དོན་ཡིན་པར་ཐལ། དེའི་དངོས་ཟིན་གྱི་དོན་ཡིན་པའི་ཕྱིར། རྟགས་དངོས། འདོད་མི་ནུས་ཏེ། ལེགས་
བཤད་སྙིང་པོ་ལས། དགོངས་འགྲེལ་ལས་མཚན་ཉིད་གསུམ་གསུངས་པའི་དོན་རྣལ་འབྱོར་སྤྱོད་པ་དག་གིས་ཇི་ལྟར་བཀྲལ་བ་མདོའི་དོན་མིན་པར་དབུ་མའི་དོན་དུ་འགྲེལ་བའི་ལམ་སྲོལ་འདི་ནི། ལེགས་ལྡན་འབྱེད་ཀྱིས་ཕྱེ་བ་ཞིབ་ཏུ་ནི། དབུ་མ་སྣང་བ་ལས་བཤད་དེ། ཚུལ་གཉིས་ཀྱིས་མདོ་འགྲེལ་ཚུལ་ཞིབ་
ཏུ་ཤེས་ན་ཤིང་རྟ་ཆེན་པོ་རྣམས་ཀྱི་རིགས་པའི་རྣམ་འགྱུར་དང། གསུང་རབ་འགྲེལ་ཚུལ་དུ་མ་ཞིག་ཤེས་སོ། །ཞེས་གསུངས་པའི་ཕྱིར། ཁ་ཅིག་འདི་ནི་བླ་ན་མ་མཆིས་ཞེས་པའི་མཚན་གཞིར་ལེའུ་བཅུའི་བདག་ཉིད་ཅན་གྱི་མདོ་སྡེ་དགོངས་འགྲེལ་རིལ་པོ་དེ་འཛིན་པ་ཡིན་ནོ་ཟེར་ན། བྱང་ཆུབ་སེམས་
དཔའ་དོན་དམ་ཡང་དག་འཕགས་ཀྱིས་སྟོན་པ་ལ་གྲུབ་དོན་ཞུས་པའི་ཚེ་ལེའུ་བཅུའི་བདག་ཉིད་ཅན་གྱི་མདོ་སྡེ་དགོངས་འགྲེལ་རིལ་པོ་གསུངས་ཟིན་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། སྤྱན་རས་གཟིགས་དང་འཇམ་དབྱངས་ཀྱི་ལེའུ་རྣམས་གསུངས་མ་ཟིན་པའི་ཕྱིར་དང་
རྣམ་བཤད་སྙིང་པོ་རྒྱན་ལས་ཀྱང། འདི་ནི་བླ་ན་མ་མཆིས་ཞེས་ཉེ་ཚིག་སྨོས་པའི་མཚན་གཞིར། མདོ་སྡེ་དགོངས་པ་ངེས་འགྲེལ་རིལ་པོ་འཛིན་པ་ཡང་མི་འཐད་དེ། ཞེས་སོགས་གསུངས་པའི་ཕྱིར། ཁ་ཅིག་བཀའ་ཐ་མ་ལེགས་ཕྱེའི་ཆོས་འཁོར་ལ་ངེས་དོན་གྱི་མདོས་ཁྱབ་ཟེར་བ་དང། ཡང་ཁ་

[033A]༄༅། །ཅིག་དེ་ལ་དྲང་དོན་གྱི་མདོས་ཁྱབ་ཟེར་ན། དང་པོ་ལ། དགོངས་འགྲེལ་གྱི་བྱམས་ཞུས་ཀྱི་ལེའུ་ནང་ཚན་དུ་གྱུར་པའི་བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་ནི་སེམས་ལས་ཐ་དད་པ་ཞེས་བྒྱིའམ། ཐ་དད་པ་མ་ལགས་ཞེས་བགྱི། བཅོམ་ལྡན་འདས་ཐ་དད་པ་མ་
ལགས་ཞེས་བགྱིའོ་ཞེས་པའི་མདོ་ཆོས་ཅན། དེར་ཐལ། དེའི་ཕྱིར། དེར་ཐལ། སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་དགོངས་འགྲེལ་གྱི་མདོ་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་མི་
ནུས་ཏེ། དྲང་དོན་གྱི་མདོ་ཡིན་པའི་ཕྱིར། དེར་ཐལ། སེམས་ཙམ་པའི་ཐུན་མོང་མ་ཡིན་པའི་མདོ་ཡིན་པའི་ཕྱིར། ཕྱི་མ་ལ། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་དྲིས་ལན་གྱི་ལེའུ་རྣམས་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ། ངེས་དོན་གྱི་མདོ་ཡིན་པའི་
ཕྱིར། དེར་ཐལ། དབུ་མ་པའི་འདོད་བ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་རྒྱས་འབྲིང་བསྡུས་གསུམ་གྱི་དགོངས་པ་མཐར་ཐུག་ཏུ་བསྟན་པའི་སྒོ་ནས་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུག་ནས་སྒྲུབ་པར་བྱེད་པའི་མདོ་ཡིན་པའི་ཕྱིར། དེར་ཐལ། ཆོས་ཅན་དེ་
ཡིན་པའི་ཕྱིར། །ཁ་ཅིག་སློབ་དཔོན་ལེགས་ལྡན་འབྱེད་ཀྱིས་སེམས་ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་དགོངས་འགྲེལ་བྱམས་ཞུས་ཀྱི་ལེའུ་ནང་ཚན་དུ་གྱུར་པའི་བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་ནི་ཞེས་སོགས་ཀྱི་མདོའི་དོན་དུ་འཆད་པ་ཡིན་
ཟེར་ན། དེ་མི་འཐད་དེ། སློབ་དཔོན་ལེགས་ལྡན་འབྱེད་དེས། སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དེ་མདོ་གང་གི་ཡང་དོན་མ་ཡིན་པར་བཞེད་པའི་ཕྱིར། དེར་ཐལ། ཕྱི་དོན་བཀག་པ་དེ་མདོ་གང་གི་ཡང་དོན་མ་ཡིན་པར་བཞེད་པའི་ཕྱིར། དེར་ཐལ། ལེགས་
བཤད་སྙིང་པོ་ལས། ཕྱི་དོན་བཀག་པ་དེ་མདོ་གང་གི་ཡང་དོན་མ་ཡིན་པར་བཞེད་དམ་སྙམ་སྟེ་དཔྱད་པར་བྱའོ། །ཞེས་གསུངས་པའི་ཕྱིར། ཁ་ཅིག་ལྟོ་ལྡིར་བ་ལ་བུམ་པ་ཞེས་བརྡས་བཞག་པའི་ཡུལ་དོན་དམ་པར་གྲུབ་པ་འགོག་པ་ལ། དབུ་མའི་རིགས་པ་མི་དགོས་སོ་ཟེར་ན། དེ་དགོས་པར་ཐལ་

[033B] དེར་ཐལ། དེ་འདྲའི་རྗེས་དཔག་སྐྱེད་པ་ལ་དོན་དམ་ལ་དཔྱོད་པའི་རྟགས་ཡང་དག་འགོད་དགོས་པའི་ཕྱིར། མ་གྲུབ་ན། ལྟོ་ལྡིར་བ་ལ་བུམ་པ་ཞེས་པའི་བརྡས་
བཞག་པའི་ཡུལ་ཆོས་ཅན། ཁྱོད་དོན་དམ་པར་མ་གྲུབ་པར་རྟོགས་པའི་རྗེས་དཔག་སྐྱེད་པ་ལ་དོན་དམ་ལ་དཔྱོད་པའི་རྟགས་ཡང་དག་འགོད་དགོས་པར་ཐལ། ཁྱོད་གཞི་གྲུབ་པའི་ཕྱིར། ཁ་ཅིག་ལེགས་བཤད་སྙིང་པོ་ལས། དེ་ཡང་ལྟོ་ལྡིར་བ་ལ་བུམ་པ་ཞེས་བརྡས་བཞག་པའི་ཡུལ་དོན་དམ་པར་
གྲུབ་པ་འགོག་པ་ལ། དབུ་མའི་རིགས་པ་དགོས་ཞེས་སྨྲ་བ་མ་ཡིན་ཏེ། ཞེས་པའི་དོན་ལྟོ་ལྡིར་བ་ལ་བུམ་པ་ཞེས་པའི་བརྡས་བཞག་པའི་ཡུལ་དོན་དམ་པར་གྲུབ་པར་མི་འཛིན་པ་ལ། དབུ་མའི་རིགས་པ་ཤེས་མི་དགོས་ཏེ། སེམས་ཙམ་པས་དབུ་མའི་རིགས་པ་མི་ཤེས་ཀྱང། ལྟོ་ལྡིར་བ་ལ་བུམ་པ་ཞེས་པའི་
བརྡས་བཞག་པའི་ཡུལ་དོན་དམ་པར་གྲུབ་པར་མི་འཛིན་པའི་ཕྱིར་ཞེས་པའི་དོན་ཡིན་ཟེར་ན། སེམས་ཙམ་པས་ལྟོ་ལྡིར་བ་ལ་བུམ་པ་ཞེས་པའི་བརྡས་བཞག་པའི་ཡུལ་དོན་དམ་པར་གྲུབ་པར་མི་འཛིན་པར་ཐལ། ཁྱོད་ཀྱི་ལུང་དོན་འཐད་པའི་ཕྱིར། འདོད་ན། དེ་འཛིན་པར་ཐལ། དེའི་རྒྱུད་ལ་དེ་དོན་དམ་
པར་གྲུབ་པར་འཛིན་པའི་བདེན་འཛིན་ལྷན་སྐྱེས་ཡོད་པའི་ཕྱིར། དེར་ཐལ། དེའི་རྒྱུད་ལ་དེ་བདེན་པར་འཛིན་པའི་བདེན་འཛིན་ལྷན་སྐྱེས་ཡོད་པའི་ཕྱིར། རང་ལུགས་ལ། གསུང་དེའི་དོན་ཡོད་དེ། ལྟོ་ལྡིར་བ་ལ་བུམ་པ་ཞེས་པའི་བརྡས་བཞག་པའི་ཡུལ། ལྟོ་ལྡིར་བའི་གནས་ལུགས་ཀྱི་ངོས་ནས་གྲུབ་པར་མི་འདོད་
པ་ལ་དབུ་མའི་རིགས་པ་མི་དགོས་ཞེས་པའམ། ལྟོ་ལྡིར་བ་ལ་བུམ་པ་ཞེས་པའི་བརྡས་བཞག་པའི་ཡུལ་དོན་དམ་པར་གྲུབ་པར་མི་འདོད་པ་ལ་དབུ་མའི་རིགས་པ་ཤེས་མི་དགོས་ཞེས་པའི་དོན་ཡིན་ཏེ། སེམས་ཙམ་པས་དབུ་མའི་རིགས་པ་མི་ཤེས་ཀྱང་ལྟོ་ལྡིར་བ་ལ་བུམ་པ་ཞེས་པའི་བརྡས་བཞག་པའི་
ཡུལ། ལྟོ་ལྡིར་བའི་གནས་ལུགས་ཀྱི་ངོས་ནས་གྲུབ་པར་ཡང་མི་འདོད། དོན་དམ་པར་གྲུབ་པར་ཡང་མི་འདོད་པའི་ཕྱིར། དེར་ཐལ། དེས་དེ་ཀུན་བཏགས་སུ་འདོད་པའི་ཕྱིར། ཁ་ཅིག་ལེགས་ལྡན་འབྱེད་ཞི་མཚོ་ཡབ་སྲས་དང་བཅས་པ་རྣམས་བཀའ་བར་པ་མཚན་ཉིད་མེད་པའི་ཆོས་འཁོར་ལ་དྲང་དོན་

[034A]༄༅། །དུ་འགྲེལ་རྒྱུའི་འཁོར་ལོ་བར་པ་གཅིག་དང་ངེས་དོན་དུ་གཞུང་བཙུགས་ནས་སྒྲུབ་རྒྱུའི་འཁོར་ལོ་བར་པ་གཉིས་འདོད་ཅིང། དོན་དམ་ཡང་དག་འཕགས་ཞུས་ཀྱི་ལེའུ་ངེས་དོན་གྱི་མདོར་འདོད་ཀྱང། འཕགས་སེང་ཡབ་སྲས་གཉིས་ཀྱིས་ཤེས་རབ་སྙིང་པོ་ངེས་དོན་གྱི་མདོ་དང་
དོན་དམ་ཡང་དག་འཕགས་ཞུས་ཀྱི་ལེའུ་དྲང་དོན་གྱི་མདོར་བཞེད་པ་ཡིན་ཟེར་ན། དེ་མི་འཐད་པར་ཐལ། འཕགས་སེང་ཡབ་སྲས་ཞི་མཚོ་ཡབ་སྲས་ཀྱི་རྗེས་སུ་འབྲང་ནས་རང་རྒྱུད་ཀྱི་ལྟ་བ་གཏན་ལ་འབེབས་པ་གང་ཞིག་ཞི་མཚོ་ཡབ་སྲས་ལས་ལོགས་སུ་འཕགས་སེང་ཡབ་སྲས་ཀྱིས་འཁོར་ལོ་གསུམ་
གྱི་དྲང་ངེས་འགྲེལ་ཚུལ་ཟུར་པ་ཅིག་ཡོད་ན་དྲང་ངེས་རྣམ་འབྱེད་འདིར་ཟུར་ཙམ་ཞིག་འབྱུང་རིགས་པ་ལས་མི་འབྱུང་བའི་ཕྱིར། འབྱུང་རིགས་པ་ཡང་ཡིན་ཏེ། དབུ་མ་རང་རྒྱུད་པ་ནང་བསེས་སུའང་ཐ་སྙད་ཀྱི་རྣམ་བཞག་སེམས་ཙམ་རྣམ་བདེན་རྫུན་གང་དང་ཡང་མཐུན་པ་ཡན་ཆད་ཀྱི་ཆ་ཤས་ཕྲ་མོ་རྣམས་
ཀྱང་གཏན་ལ་ཕབ་པའི་ཕྱིར།།    ༈    །།གཉིས་པ་རང་ལུགས་ལ། འཁོར་ལོ་གསུམ་གྱི་དྲང་ངེས་འགྲེལ་བའི་ཚུལ་ཡོད་དེ། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བཀའ་དང་པོ་བདེན་བཞིའི་ཆོས་འཁོར་ལ་དྲང་དོན་གྱི་མདོས་ཁྱབ་པ་དང། གྲུབ་དོན་བར་པའི་སྐབས་ནས་དངོས་སུ་བསྟན་པའི་བཀའ་བར་པ་
མཚན་ཉིད་མེད་པའི་ཆོས་འཁོར་ལ་དྲང་དོན་དུ་འགྲེལ་རྒྱུའི་འཁོར་ལོ་བར་པ་གཅིག་དང། ངེས་དོན་དུ་གཞུང་བཙུགས་ནས་སྒྲུབ་རྒྱུའི་འཁོར་ལོ་བར་པ་གཅིག་དང་བཅས་པ་གཉིས། གྲུབ་དོན་ཐ་མའི་སྐབས་ནས་བསྟན་པའི་བཀའ་ཐ་མ་ལེགས་ཕྱེའི་ཆོས་འཁོར་ལ་ཡང་ངེས་དོན་གྱི་མདོ་དང། དྲང་དོན་གྱི་
མདོ་གཉིས་ཡོད་པའི་ཕྱིར། བར་པ་གཉིས་ཀྱི་མཚན་གཞི་ཡོད་དེ། ཤེས་རབ་སྙིང་པོ་དེ་དང་པོ་དང། རྒྱས་འབྲིང་བསྡུས་གསུམ་གཉིས་པ་ཡིན་པའི་ཕྱིར། ཕྱི་མ་གཉིས་ཀྱི་མཚན་གཞི་ཡོད་དེ། དོན་དམ་ཡང་དག་འཕགས་ཞུས་ཀྱི་ལེའུ་དང་པོ་དང། དགོངས་འགྲེལ་བྱམས་ཞུས་ཀྱི་ལེའུ་ནང་ཚན་དུ་གྱུར་པའི་
བྱམས་བ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་ཞེས་སོགས་ཀྱི་མདོ་གཉིས་པ་ཡིན་པའི་ཕྱིར། གསུམ་པ་རྩོད་པ་སྤོང་བ་ལ། ཁོ་ན་རེ། བྱང་ཆུབ་སེམས་དཔའ་དོན་དམ་ཡང་དག་འཕགས་ཞུས་ཀྱི་ལེའུ་རྒྱས་འབྲིང་བསྡུས་གསུམ་དྲང་དོན་གྱི་མདོར་བཀྲལ་བར་ཐལ། དབུ་སེམས་གཉིས་ཀས་རྒྱས་འབྲིང་བསྡུས་གསུམ་

[034B]གྲུབ་དོན་བར་པའི་སྐབས་སུ་དྲང་བའི་དོན་རྩོད་པའི་གཞིའི་གནས་སུ་གྱུར་པ་ལགས་ཀྱི། ཞེས་གསུངས་པའི་ཕྱིར་ཟེར་ན་སྐྱོན་མེད་དེ། དེའི་དོན་ནི་འགོ་མཇུག་གང་དུ་ཡང་དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བའི་ཤེས་རབ་སྙིང་
པོ་ལྟ་བུ་དྲང་དོན་གྱི་མདོ་དང་དེའི་དགོངས་གཞི་ལ་མི་མཐུན་པའི་རྩོད་པ་འབྱུང་བ་དང། འགོ་མཇུག་གང་རུང་དུ་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་ཞིང། སྐབས་དེར་དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བའི་གཟུགས་ལ་ངོ་བོ་ཉིད་མེད་དོ་ཞེས་པ་ནས་རྣམ་པ་ཐམས་ཅད་མཁྱེན་པ་ཉིད་ལ་ངོ་བོ་
ཉིད་མེད་དོ་ཞེས་པའི་མདོ་རྣམས་སྐབས་དེར་དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་བ་ལྟར་དུ་སྒྲ་ཇི་བཞིན་དུ་བཟུང་དུ་མི་རུང་ཞེས་པའི་དོན་ཡིན་པའི་ཕྱིར། ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་རྒྱས་འབྲིང་བསྡུས་གསུམ་དྲང་དོན་གྱི་མདོར་བཀྲལ་བར་ཐལ། དེས་སེམས་ཙམ་པས་འདོད་པ་ལྟར་གྱི་
མཚན་ཉིད་གསུམ་གྱི་རྣམ་བཞག་དེ་རྒྱས་འབྲིང་བསྡུས་གསུམ་གྱི་དགོངས་པ་མཐར་ཐུག་ཏུ་དངོས་སུ་བསྟན་པའི་ཕྱིར། དེར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་དོན་ལ་སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་དངོས་སུ་བསྟན་པའི་ཆ་གཅིག་དང་དབུ་མ་པས་འདོད་པ་ལྟར་གྱི་
མཚན་ཉིད་གསུམ་གྱི་རྣམ་བཞག་ཤུགས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཆ་གཅིག་ཡོད་པའི་ཕྱིར། དེར་ཐལ། ལེགས་བཤད་སྙིང་པོ་ལས། ཆ་ཕྱེ་ནས་མདོའི་དོན་དུ་འཇོག་གོ་ཞེས་གསུངས་པའི་ཕྱིར་ཟེར་ན་སྐྱོན་མེད་དེ། མདོ་སྡེ་དགོངས་འགྲེལ་རིལ་པོའི་དོན་དུ་ཆ་ཕྱེ་ནས་འཇོག་ཞེས་པའི་དོན་ཡིན་
པའི་ཕྱིར། ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་བཀའ་བར་པ་མཚན་ཉིད་མེད་པའི་ཆོས་འཁོར་ལ་དྲང་ངེས་མ་ཕྱེ་བར་ཐལ། དེས་བཀའ་བར་པ་མཚན་ཉིད་མེད་པའི་ཆོས་འཁོར་དྲང་དོན་གྱི་མདོར་ཡང་མ་བཀྲལ། ངེས་དོན་གྱི་མདོར་ཡང་མ་སྒྲུབ་པའི་ཕྱིར། དང་པོ་མ་གྲུབ་ན། དྲང་དོན་སྒྲ་ཇི་བཞིན་པ་
མ་ཡིན་པའི་མདོར་བཀྲལ་བར་ཐལ། འདོད་པའི་ཕྱིར། འདོད་ན། དེ་དྲང་དོན་གྱི་མདོ་ཡིན་པར་ཐལ། འདོད་པའི་ཕྱིར། འདོད་ན། དེ་ཡིན་ན། དྲང་དོན་གྱི་མདོ་ཡིན་དགོས་པར་ཐལ། འདོད་པའི་ཕྱིར་ཟེར་ན། མ་ཁྱབ། ཕྱི་མ་མ་གྲུབ་ན། དེ་ངེས་དོན་གྱི་མདོ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཡིན་ན། ངེས་དོན་གྱི་མདོ་ཡིན་

[035A]༄༅། །དགོས་པར་ཐལ། འདོད་པའི་ཕྱིར། འདོད་ན། ཤེས་རབ་སྙིང་པོ་ཆོས་ཅན། དེར་ཐལ། དེའི་ཕྱིར། འཁོར་གསུམ། ཁོ་ན་རེ། བྱམས་ཞུས་ཀྱི་ལེའུ་ནང་ཚན་དུ་གྱུར་པའི་བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་ཞེས་སོགས་ཀྱི་མདོ་ཆོས་ཅན། གྲུབ་དོན་ཐ་མའི་སྐབས་ནས་དངོས་སུ་བསྟན་
པའི་ལེགས་ཕྱེའི་ཆོས་འཁོར་ཡིན་པར་ཐལ། དེའི་སྐབས་ནས་བསྟན་པའི་ལེགས་ཕྱེའི་ཆོས་འཁོར་ཡིན་པའི་ཕྱིར་ཟེར་ན་མ་ཁྱབ། འདོད་ན། ངེས་དོན་གྱི་མདོ་ཡིན་པར་ཐལ། འདོད་པའི་ཕྱིར། འདོད་ན། བཀག་ཟིན། ཁོ་ན་རེ། འཕགས་སེང་ཡབ་སྲས་ཀྱི་ལུགས་ལ་ཤེས་རབ་སྙིང་པོ་ངེས་དོན་གྱི་མདོ་ཡིན་པར་ཐལ། དེས་
ཕུང་པོ་ལྔ་པོ་དོན་དམ་པར་མ་གྲུབ་པ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེ་ཉིད་ལས། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། །ཞེས་གསུངས་པའི་ཕྱིར་ཟེར་ན་མ་ཁྱབ། འོ་ན། ཞི་བ་མཚོ་ཡབ་སྲས་ཀྱི་ལུགས་ལ་ཡང། དེ་ངེས་དོན་གྱི་མདོ་ཡིན་
པར་ཐལ། དེ་ཉིད་ལས། ཕུང་པོ་དེ་དག་ཀྱང་ཞེས་སོགས་གསུངས་པའི་ཕྱིར། ཁ་ཅིག་འཕགས་སེང་ཡབ་སྲས་ཀྱི་ལུགས་ལ་དོན་དམ་ཡང་དག་འཕགས་ཞུས་ཀྱི་ལེའུ་དྲང་དོན་གྱི་མདོ་ཡིན་པར་ཐལ། དེ་མཚན་ཉིད་ལ་ལྡེམ་པོར་དགོངས་པའི་མདོ་ཡིན་པའི་ཕྱིར། དེར་ཐལ། རྣམ་བཤད་སྙིང་པོ་རྒྱན་ལས། མཚན་
ཉིད་ལ་ལྡེམ་པོར་དགོངས་པ་ནི། མདོ་སྡེ་དགོངས་འགྲེལ་ལས། མཚན་ཉིད་གསུམ་ལ་བདེན་པར་གྲུབ་མ་གྲུབ་གྱི་ཁྱད་པར་གསུངས་པ་ལྟ་བུའོ། །ཞེས་གསུངས་པའི་ཕྱིར་ཟེར་ན་སྐྱོན་མེད་དེ། དེའི་དོན་ནི། བྱམས་ཞུས་ཀྱི་ལེའུ་ནང་ཚན་དུ་གྱུར་པའི་བྱམས་པ་ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་ནི། ཞེ་སོགས་
ལ་དགོངས་པ་ཡིན་པའི་ཕྱིར།།    ༈    །།གཉིས་པ་ཐལ་འགྱུར་བའི་ལུགས་ཀྱི་དྲང་ངེས་འགྲེལ་ཚུལ་ཡོད་དེ། གྲུབ་དོན་དང་པོའི་སྐབས་ནས་དངོས་སུ་བསྟན་པའི་བདེན་བཞིའི་ཆོས་འཁོར་ལ་ངེས་དོན་གྱི་མདོས་ཁྱབ་པ་དང། གྲུབ་དོན་གཉིས་པའི་སྐབས་ནས་དངོས་སུ་བསྟན་པའི་བཀའ་བར་པ་མཚན་ཉིད་མེད་
པའི་ཆོས་འཁོར་ལ་ཡང་ངེས་དོན་གྱི་མདོས་ཁྱབ་པ་དང། གྲུབ་དོན་ཐ་མའི་སྐབས་ནས་དངོས་སུ་བསྟན་པའི་བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་ལ་དྲང་དོན་གྱི་མདོས་ཁྱབ་པའི་ཕྱིར། དང་པོ་དེར་ཐལ། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །འདི་ནི་ཀུན་འབྱུང་འཕགས་པའི་

[035B] །ཞེས་སོགས་ཀྱིས་བདེན་བཞི་རང་བཞིན་མེད་པར་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེ་ལྟར་བསྟན་པ་དེའི་ཚེ་ན་ཀུན་ཤེས་ཀཽ་དི་ནྱའི་རྒྱུད་ལ་བདེན་བཞི་རང་བཞིན་མེད་པར་རྟོགས་པའི་མཐོང་ལམ་སྐྱེས་པར་གསུངས་པའི་ཕྱིར། ལུགས་འདིར་བདེན་བཞིའི་ཆོས་འཁོར་བཤད་མ་
ཐག་པའི་བདེན་བཞི་དངོས་སུ་བསྟན་པའི་མདོ་ལྟ་བུ་ལ་བྱས་ན་ཡབ་སྲས་ཀྱི་གསུང་དང་མཐུན་པ་ཡོད་དོ། །གཉིས་པ་ལ་དེ་ལྟར་ཁྱབ་སྟེ། མདོ་ཤེས་རབ་སྙིང་པོ་ངེས་དོན་གྱི་མདོ་ཡིན་པའི་ཕྱིར། གསུམ་པ་ལ་དེ་ལྟར་ཁྱབ་སྟེ། དོན་དམ་ཡང་དག་འཕགས་ཞུས་ཀྱི་ལེའུ་དྲང་དོན་གྱི་མདོ་ཡིན་པའི་ཕྱིར། དེར་ཐལ། དེས་གཞན་དབང་དང་ཡོངས་
གྲུབ་གཉིས་རང་གི་མཚན་ཉིད་ཀྱིས་གྲུབ་ཅིང། ཀུན་བཏགས་སེམས་ཙམ་པས་འདོད་པ་ལྟར་གྱི་རང་གི་མཚན་ཉིད་ཀྱིས་མ་གྲུབ་པར་བསྟན་པའི་ཕྱིར། ཁོ་ན་རེ། མདོ་ཤེས་རབ་སྙིང་པོ་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་ཡིན་པར་ཐལ། དེ་དོན་དམ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་མདོ་
ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། ཐལ་འགྱུར་བའི་སྐབས་སུ་ལེགས་བཤད་སྙིང་པོ་ལས་ཤེས་རབ་སྙིང་པོ་ལ་སོགས་པ་དགག་བྱ་ལ་དོན་དམ་གྱི་ཐ་སྙད་དངོས་སུ་མ་སྦྱར་བ་ལ་ཡང། ཕུང་པོ་ལྔ་པོ་དེ་དག་ཀྱང་རང་བཞིན་སྟོང་པར་རྣམ་པར་ཡང་དག་པར་རྗེས་སུ་ལྟའོ། །ཞེས་མདོར་བསྟན་དུ་རང་མཚན་གྱིས་
སྟོང་པར་གསུངས་པ་རྒྱས་བཤད་ཀྱི་སྐབས་སུ་སྦྱར་དགོས་པས་དོན་གྱིས་སྦྱར་ཟིན་ལ། ཞེས་གསུངས་པའི་ཕྱིར། ཁོ་ན་རེ། དེ་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་ཡིན་པར་ཐལ། དེས་དགག་བྱ་རང་བཞིན་གྱིས་གྲུབ་པ་དངོས་སུ་བཀག་པ་གང་ཞིག་རང་བཞིན་གྱིས་གྲུབ་པ་ལས་ཕྲ་བའི་དགག་
བྱ་མེད་པའི་ཕྱིར་ཟེར་ན་མ་ཁྱབ། །ཁོ་ན་རེ། སེམས་ཙམ་པས་གཞན་དབང་དང་ཡོངས་གྲུབ་གཉིས་རང་གི་མཚན་ཉིད་ཀྱིས་གྲུབ་པར་འདོད་པར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་རྒྱས་འབྲིང་བསྡུས་གསུམ་གྱི་དགོངས་པ་མཐར་ཐུག་སེམས་ཙམ་དུ་བཀྲལ་བ་གང་ཞིག་དེས་གཞན་
དབང་ཡོངས་གྲུབ་གཉིས་རང་གི་མཚན་ཉིད་ཀྱིས་གྲུབ་ཅིང། ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་བསྟན་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། སེམས་ཙམ་པས་གཞི་གྲུབ་ན། མཚན་ཉིད་གསུམ་པོ་གང་རུང་ཡིན་པས་ཁྱབ་པར་འདོད། གཞན་དབང་དང་ཡོངས་གྲུབ་གང་རུང་མ་ཡིན་

[036A]༄༅། །པའི་བདེན་པར་གྲུབ་པའི་ཆོས་ནི་འདོད་པ་གང་ཞིག་དེ་གཉིས་པོ་གཞན་དབང་ཡོངས་གྲུབ་གང་རུང་མ་ཡིན་པའི་ཕྱིར། མ་གྲུབ་ན། དེས་གཞན་དབང་ཡོངས་གྲུབ་ཏུ་འདོད་པར་ཐལ་བ་དང་ཡོངས་གྲུབ་གཞན་དབང་དུ་འདོད་པར་ཐལ་བ་འཕེན་ནོ།།    ༈    །།ཨོཾ་སྭ་སྟི། གངས་ཅན་
མཁས་གྲུབ་དུ་མའི་གཙུག་གི་རྒྱན། །འཇིག་རྟེན་མིག་གྱུར་དགེ་འདུན་བསྟན་དར་རྗེའི། །གསུང་གི་གསང་བ་རྒྱལ་གསུང་དྲང་ངེས་དོན། །གཏན་ལ་འབེབས་པའི་མཐའ་དཔྱོད་པད་དཀར་ཕྲེང། །བློ་གསལ་མཐར་འདོད་ཡོངས་ལ་སྨན་ཕྱིར་དུ། །ནམ་ཡང་འཛད་མེད་པར་གྱི་མཆོད་སྦྱིན་ཆེར། །ལེགས་པར་
སྤེལ་བའི་དགེ་བ་སྟོན་མཚན་གྱི། །ཟླ་བ་དག་པའི་རྗེས་སུ་ཞུགས་འདྲ་དེས། །རྒྱལ་བསྟན་ཡང་སྙིང་གསེར་ཞུན་འཆང་བའི་སྲོལ། །ཡུན་དུ་དར་ཞིང་དེ་འཛིན་སྐྱེས་བུ་རྣམས། །ཞབས་ཟུང་བརྟན་ཅིང་མཛད་འཕྲིན་ཡར་ཟླར་འགྲན། །འཇིག་རྟེན་ཁམས་སུ་བདེ་སྐྱིད་འཕེལ་བར་ཤོག་འདུས་སྡེ་སྤྱི་དང་ཁྱད་པར་
ཐོས་བསམ་གྱི། །ནོར་བུའི་གླིང་དུ་གྲགས་པའི་ཆོས་ཀྱི་སྡེའི། །འདུས་ཚོགས་བསླབ་གསུམ་ཁྲིམས་དང་བཤད་སྒྲུབ་ཀྱི། །ལང་ཚོ་དབྱར་གྱི་གང་བའི་རྗེས་འགྲོར་ཤོག་རྒྱུ་སྦྱོར་ཆོས་མཛད་བློ་བཟང་འཇམ་དཔལ་ཀྱང། །རྒྱལ་བའི་བསྟན་ལ་ཐོས་བསམ་གྱིས་མཚོན་པའི། །ཆོས་ལྡན་བསམ་སྦྱོར་མཐའ་རུ་
ཕྱིན་པ་དང། །མདོ་སྔགས་ལམ་གྱི་གནད་ཀུན་རྟོགས་པར་ཤོག་མང་ཐོས་བཀའ་བཅུ་བློ་བཟང་དགེ་ལེགས་དང། །ནང་མི་ལྷག་པའི་སེམས་ལྡན་རྣམ་རྒྱལ་ནོར། །ཚེ་དབང་དཔལ་འབར་ཚེ་རིང་སྒྲོལ་མ་སོགས། །ཉེ་འབྲེལ་ལྟོས་པར་བཅས་པ་ཐམས་ཅད་ཀྱི། །སྒོ་གསུམ་མི་འདོད་ཉེར་འཚེ་ཀུན་ཞི་ཞིང་
ཚེ་རིང་ནད་མེད་དཔལ་འབྱོར་བསོད་ནམས་དང། །རྣམ་དཀར་ཡོན་ཏན་གོང་ནས་གོང་འཕེལ་ཏེ། །གནས་སྐབས་མཐར་ཐུག་འདོད་དོན་ཀུན་འགྲུབ་ཤོག། དུས་འདས་པ་མ་དབང་འདུས་ཚེ་རིང་དང། །ཚེས་བཅུ་ལྷ་མོ་བཅས་ཀྱིས་ཐོགས་མེད་ནས། །བྱས་བསགས་སྡིག་ལྟུང་ཀུན་བྱང་དལ་རྟེན་ཐོག་
རིང་མིན་རྡོ་རྗེའི་ས་ལ་རེག་གྱུར་ཅིག་མདོར་ན་བདག་གཞན་སེམས་ཅན་མ་ལུས་པ། །རྒྱལ་བས་བསྔགས་པའི་ལམ་ལ་རབ་ཞུགས་ནས། །སྒྲིབ་པ་ཀུན་བྱང་སྐུ་བཞིའི་གོ་འཕང་མཆོག་མྱུར་དུ་མངོན་གྱུར་དོན་གཉིས་མཐར་ཕྱིན་ཤོག་ཅེས་སེར་གཞུང་པ་ཁང་ནས་རག་མགོ་ནང་པའི་ཆོས་མཛད་བློ་བཟང་འཇམ་

[036B] ལྷག་པར་རྒྱལ་པའི་བསྟན་ལ་ཐོས་བསམ་ཚུལ་བཞིན་དུ་བྱེད་པའི་གང་ཟག་མང་པོར་ཕན་འདོད་ཀྱི་བསམ་པས་ཀུན་བླངས་ཏེ་མཁས་གྲུབ་
ཆེན་པོ་བསྟན་དར་བའི་གསུང་རྒྱུན་དྲང་ངེས་རྣམ་འབྱེད་ཀྱི་མཐའ་དཔྱོད་པར་དུ་སྐྲུན་སྐབས་པར་བྱང་སྨོན་ཚིག་ཞིག་དགོས་ཞེས་བསྐུལ་ངོར་མཻར་སྟོད་སྦྱར་བའོ།། [SMON TSIG 'DI'I RTZOM MING MI GSAL,]

[037B][BP]



﻿
[001A]༄༅། །དྲང་ངེས་རྣམ་འབྱེད་ཀྱི་སྤྱི་དོན་ལེགས་པར་བཤད་པའི་སྙིང་པོ་པད་མ་དཀར་པོའི་འཕྲེང་བ་ཞེས་བྱ་བ་བཞུགས་སོ།།

[001B]༄༅། །གཉིས་པ་འཁོར་ལོ་གསུམ་གྱི་དྲང་ངེས་འགྲེལ་ཚུལ་བྱེ་བྲག་ཏུ་བཤད་པ་ལ། དགོངས་འགྲེལ་ལས་བཤད་ཚུལ་དང། གཟུངས་རྒྱལ་གྱི་མདོ་ནས་བཤད་ཚུལ་གཉིས། དང་པོ་ལ་སེམས་ཙམ་པའི་ལུགས་དང། དབུ་མ་པའི་
ལུགས་གཉིས། དང་པོ་ལ། མདོ་སྡེ་ལ་འགལ་སྤོང་གི་དྲི་བ་ནས་ངོ་བོ་ཉིད་གསུམ་གྱི་ངོ་བོ་ངོས་འཛིན་པའི་བར་རྣམས་ནི། རྒྱས་པར་དྲང་ངེས་རྣམ་འབྱེད་ལས་ཤེས་པར་བྱའོ། །གྲུབ་དོན་ཞུས་ཚུལ་ལ། བཤད་བྱའི་མདོ་འགོད་པ་དང། མདོའི་དོན་བཤད་པ་གཉིས་
དང་པོ་ལ། དགོངས་འགྲེལ་ལས། བཅོམ་ལྡན་འདས་ཀྱིས་དང་པོར་ཡུལ་ཝཱ་ར་ཎ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་འཕགས་པའི་བདེན་པ་བཞིའི་རྣམ་པ་བསྟན་པས། ངོ་མཚར་རྨད་དུ་བྱུང་བའི་ཆོས་
ཀྱི་འཁོར་ལོ་སྔོན་ལྷར་གྱུར་པ་འམ་མིར་གྱུར་པ་སུས་ཀྱང་མཐུན་པར་འཇིག་རྟེན་ན་མ་བསྐོར་བ་གཅིག་རབ་ཏུ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་རབ་ཏུ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ། དྲང་བའི་དོན་རྩོད་པའི་གཞིའི་གནས་སུ་གྱུར་པ་
ལགས་ལ། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་པ་དང་འགག་པ་མ་མཆིས་པ་དང་གཟོད་མ་ནས་ཞི་བ་དང། རང་བཞིན་གྱི་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ཏེ། ཐེག་པ་ཆེན་པོ་ལ་ཡང་དག་པར་
ཞུགས་པ་རྣམས་ལ་སྟོང་པ་ཉིད་སྨོས་པའི་རྣམ་པས་ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ། དྲང་བའི་དོན་རྩོད་པའི་གཞིའི་གནས་སུ་གྱུར་པ་
ལགས་ཀྱི། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ལས་བརྩམས། སྐྱེ་བ་མ་མཆིས་པ་དང། འགག་པ་མ་མཆིས་པ་དང། བཟོད་མ་ནས་ཞི་བ་དང། རང་བཞིན་གྱི་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ཏེ། ཐེག་པ་ཐམས་

[002A]༄༅། ཅད་ལ་ཡང་དག་པར་ཞུགས་པ་རྣམས་ལ་ལེགས་པར་རྣམ་པར་ཕྱེ་བ་དང་ལྡན་པའི་ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་འདི་ནི་བླ་ན་མ་མཆིས་པ། སྐབས་མ་མཆིས་པ། ངེས་པའི་དོན། རྩོད་
པའི་གཞིའི་གནས་སུ་མ་གྱུར་པ་ལགས་སོ། །ཞེས་གསུངས་སོ། །གཉིས་པ་མདོ་དོན་བཤད་པ་ལ། མདོ་དོན་ཅུང་ཟད་བཤད་པ་དང། འཁོར་ལོ་གསུམ་གྱི་དྲང་ངེས་འགྲེལ་ཚུལ་རྒྱས་པར་བཤད་པ་གཉིས། དང་པོ་ལ། མདོ་ཚན་དང་པོས་བརྗོད་བྱ་ཇི་ལྟར་བསྟན་ཚུལ་ཡོད་དེ། བདེན་
པ་བཞིའི་རྣམ་པ་བསྟན་པས་ཞེས་པ་ཡན་གྱིས་འཁོར་ལོ་དང་པོ་གསུང་བ་པོ་དུས་ཡུལ་ཆེད་དུ་བྱ་བའི་གདུལ་བྱ་བརྗོད་བྱ་རྣམས་དང། ཆེས་ངོ་མཚར་ནས་རབ་ཏུ་བསྐོར་ཏེ་ཞེས་པ་ཡན་གྱིས་བྱེ་བའི་ཡོན་ཏན་བསྟན། བཅོམ་ལྡན་འདས་ཀྱིས་འཁོར་ལོ་ཞེས་པ་མན་ཆད་ཀྱིས་རིམ་
པ་བཞིན་དུ་འདིའི་གོང་ན་ངེས་དོན་གྱི་མདོ་གཞན་ཡོད་པས་བླ་ན་མཆིས་པ། རྒོལ་བ་གཞན་གྱིས་ཀླན་ཀའི་སྐབས་མཆིས་པ། སྒྲ་ཇི་བཞིན་དུ་གཟུང་དུ་མི་རུང་བས་དྲང་བའི་དོན་དོན་གསལ་པོར་མ་བསྟན་པས་དགོངས་པ་གང་ཡིན་མི་མཐུན་པའི་རྩོད་པའི་གནས་སུ་གྱུར་པར་བསྟན་པའི་
ཕྱིར། གྲུབ་དོན་གཉིས་པས་བརྗོད་བྱ་ཇི་ལྟར་བསྟན་ཚུལ་ཡོད་དེ། གཉིས་པ་བསྐོར་ཏེ་ཞེས་པ་ཡན་གྱིས་འཁོར་ལོ་གཉིས་པ་གསུང་བ་པོ་བརྗོད་བྱ་ཆེད་དུ་བྱ་བའི་གདུལ་བྱ། ཕྱེ་བའི་ཡོན་ཏན་དུས་ཀྱི་ཁྱད་པར་རྣམས་བསྟན། དེ་ཡང་ཞེས་པ་མན་ཆད་ཀྱིས་སྔར་ལྟར་བསྟན་པའི་
ཕྱིར། གྲུབ་དོན་གསུམ་པས་བརྗོད་བྱ་ཇི་ལྟར་བསྟན་ཚུལ་ཡོད་དེ། བཅོམ་ལྡན་འདས་ཀྱིས་ཞེས་པ་ནས་གསུམ་པ་བསྐོར་ཏེ་ཞེས་པའི་བར་གྱིས་གསུང་བ་པོ་ནས་དུས་ཀྱི་བར་སྔར་ལྟར་དང། འདི་ནི་བླ་ན་མ་མཆིས་པ་ཞེས་པ་མན་ཆད་ཀྱིས་འདིའི་གོང་དུ་ངེས་དོན་གྱི་མདོ་གཞན་མེད་
པས་བླ་ན་མ་མཆིས་པ་དང། ཆོས་མཐུན་གྱི་ཀླན་ཀའི་སྐབས་མ་མཆིས་པ། སྒྲ་ཇི་བཞིན་དུ་ཁས་བླང་དུ་རུང་བས་ངེས་པའི་དོན་དང། དོན་གང་ཡིན་གསལ་པོར་ཕྱེ་སྟེ་བསྟན་པས་མཁས་པས་བརྟགས་ན་རྩོད་པའི་གནས་མེད་པས་རྩོད་པའི་གནས་སུ་མ་གྱུར་པར་བསྟན་པའི་

[002B] གཉིས་པ་འཁོར་ལོ་གསུམ་གྱི་དྲང་ངེས་འགྲེལ་ཚུལ་རྒྱས་པར་བཤད་པ་ལ། འོ་ན། གྲུབ་དོན་གྱི་མདོས་འཁོར་ལོ་དང་པོ་གཉིས་དྲང་དོན་དང་ཐ་མ་ངེས་དོན་དུ་བཤད་ན། གསུམ་པོ་དེའི་མཚན་གཞི་དང། དང་པོ་གཉིས་དྲང་དོན་དང། ཐ་མ་ངེས་དོན་དུ་འགྲེལ་ཚུལ་ཇི་ལྟ་བུ་ཞེ་ན། སྤྱིར་གྲུབ་དོན་དང་པོའི་སྐབས་ནས་བསྟན་པའི་
བདེན་བཞིའི་ཆོས་འཁོར་ལ་འགལ་སྤོང་གི་དྲི་བའི་དབང་དུ་བྱས་ན་ཕུང་ཁམས་སྐྱེ་མཆེད་བདེན་བརྟེན་འབྲེལ་ཟས་བཞི་ལམ་བྱང་ཕྱོགས་སོ་བདུན་རྣམས་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པར་སྟོན་པའི་བདེན་བཞིའི་ཆོས་འཁོར་ཡོད་པར་མངོན་ཡང་དེ་རྣམས་
ཀྱི་ནང་ནས་བརྗོད་བྱ་བདེན་བཞི་ལས་བརྩམས་ནས་སྟོན་པའི་དབང་དུ་བྱས་ན། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །འདི་ནི་ཀུན་འབྱུང་འཕགས་པའི་བདེན་པའོ། །འདི་ནི་འགོག་པ་འཕགས་པའི་བདེན་པའོ། །འདི་ནི་ལམ་འཕགས་པའི་བདེན་པའོ། །སྡུག་བསྔལ་ཤེས་པར་བྱ། ཀུན་འབྱུང་སྤང་བར་བྱ་
འགོག་པ་མངོན་དུ་བྱ། ལམ་བསྒོམ་པར་བྱ། སྡུག་བསྔལ་ཤེས་པར་བྱ་སྟེ། སླར་ཡང་ཤེས་པར་བྱར་མེད། ཀུན་འབྱུང་སྤང་བར་བྱ་སྟེ། སླར་ཡང་སྤང་བར་བྱར་མེད། འགོག་པ་མངོན་དུ་བྱ་སྟེ། སླར་ཡང་མངོན་དུ་བྱར་མེད། ལམ་བསྒོམ་པར་བྱ་སྟེ། སླར་ཡང་བསྒོམ་པར་བྱར་མེད། ཅེས་པ་ལྟ་བུའི་མདོ་རྣམས་དེའི་མཚན་
གཞི། རྒྱས་འབྲིང་བསྡུས་གསུམ་བར་པའི་མཚན་གཞི། དགོངས་འགྲེལ་གྱི་འགལ་སྤོང་གི་དྲི་བ་ནས་ངོ་བོ་ཉིད་གསུམ་གྱི་ངོ་བོ་ངོས་འཛིན་གྱི་བར་གསུམ་པའི་མཚན་གཞིར་འཇོག་ཕྱི་མ་ལ་འཁོར་ལོ་དང་པོ་དྲང་དོན་དུ་འགྲེལ་ཚུལ། བར་པ་དྲང་དོན་དུ་འགྲེལ་ཚུལ། དེ་ལ་བརྟེན་ནས་ཐ་མ་ངེས་དོན་གྱི་མདོར་གྲུབ་པར་
བསྟན་པ། དྲང་ངེས་ཕྱེ་བའི་དགོས་པ་བསྟན་པའི་སྒོ་ནས་ལུགས་འདིའི་མཐའ་གཉིས་སྤངས་པའི་བདག་མེད་གཉིས་འཇོག་ཚུལ་ལོ། །དང་པོ་ལ། འཁོར་ལོ་དང་པོ་དྲང་དོན་གྱི་མདོ་ཡིན་ཏེ། དགོངས་གཞི་དགོས་པ་དངོས་ལ་གནོད་བྱེད་གསུམ་དང་བཅས་པའི་མདོ་ཡིན་པའི་ཕྱིར། དགོངས་གཞི་ཡོད་དེ། ཀུན་གཞིའི་
རྣམ་ཤེས་ཀྱི་སྟེང་དུ་ཕྱི་རོལ་དོན་སྣང་གི་བག་ཆགས་བཞག་པ་སྨིན་པ་ལ་བརྟེན་ནས་དོན་སྣང་གི་རྣམ་ཤེས་སྐྱེ་བ་ལ་དགོངས་པའི་ཕྱིར། དགོས་པ་ཡོད་དེ། དོན་སྨྲ་སྡེ་གཉིས་རྗེས་སུ་བཟུང་བའི་ཕྱིར་དུ་ཡིན་པའི་ཕྱིར། དངོས་ལ་གནོད་བྱེད་ཡོད་དེ། ཕྱི་དོན་འགོག་པའི་ལུང་རིགས་རྣམས་ཀྱིས་གནོད་པའི་ཕྱིར། དེ་

[003A]༄༅། །ལྟར་བསྟན་པས་དོན་སྨྲ་གཉིས་རྗེས་སུ་འཛིན་ནུས་ཏེ། དཔེར་ན། ནང་སྡེ་ཁ་ཅིག་བསྟན་པ་གོང་མ་གོང་མ་ལ་འཇུག་པའི་ཕྱིར་དུ། དགེ་སློང་དག་འཁུར་ཡོད་དོ། །ཞེས་སོགས་ཀྱི་མདོ་ལྟ་བུ་ཡིན་པའི་ཕྱིར། དེ་སྐད་དུ་ཡང། ཉི་ཤུ་པ་ལས། རང་གི་ས་བོན་གང་ལས་སུ། །རྣམ་རིག་
སྣང་བ་གང་འབྱུང་བ། །དེ་དང་དེ་ཡི་སྐྱེ་མཆེད་ནི། །རྣམ་པ་གཉིས་སུ་ཐུབ་པས་གསུངས། །ཞེས་དང། གཟུགས་སོགས་སྐྱེ་མཆེད་ཡོད་པ་ནི། །དེས་འདུལ་བ་ཡི་སྐྱེ་བོ་ལ། །ཞེས་སོགས་གསུངས་པའི་ཕྱིར། དགོངས་གཞི་དེ་ལ་དགོངས་ནས་གསུངས་པས་ཀྱང་རྗེས་སུ་འཛིན་ནུས་ཏེ། ཕྱི་གཟུགས་ཀྱི་སྐྱེ་མཆེད་
དང་ནང་མིག་གི་སྐྱེ་མཆེད་གཉིས་ལས་དོན་གཞན་པའི་མིག་གི་རྣམ་ཤེས་སྐྱེ་བར་བཤད་པ་ལ་བརྟེན་ནས་བདག་རྟག་པ་སོགས་བཀག་ནས་གང་ཟག་གི་བདག་མེད་གཏན་ལ་འབེབས་པའི་དགོས་པ་ཡོད་པའི་ཕྱིར། ཁ་ཅིག་འཁོར་ལོ་དང་པོའི་དགོངས་གཞི་ཡིན་ན། དེའི་དགོངས་པ་ཡིན་པས་ཁྱབ་ཟེར་ན། འོ་ན། ཀུན་གཞིའི་
རྣམ་ཤེས་ཀྱི་སྟེང་དུ་དོན་སྣང་གི་བག་ཆགས་བཞག་པ་སྨིན་པ་ལ་བརྟེན་ནས་དོན་སྣང་གི་རྣམ་ཤེས་སྐྱེ་བ་ཆོས་ཅན། དེར་ཐལ། དེའི་ཕྱིར། དེར་ཐལ། དགོངས་གཞི་དེ་ལ་དགོངས་ནས་ཕྱི་དོན་ཡོད་པར་གསུངས་པའི་ཕྱིར། འདོད་ན། དེའི་བསྟན་དོན་དུ་ཐལ། འདོད་པའི་ཕྱིར། འདོད་མི་ནུས་ཏེ། དོན་སྨྲ་གཉིས་ལ་དེ་སྟོན་མི་རུང་བའི་ཕྱིར་ཏེ། དེ་
ཉིད་ཀྱིས་ཕྱི་དོན་འདོད་པའི་ཕྱིར། ཡང་ཁ་ཅིག་དེ་མ་ཡིན་པས་ཁྱབ་ཟེར་ན། ངོ་བོ་དང་ཁྱད་པར་ལ་ཀུན་བཏགས་[*BRTAGS ETC THROUGHOUT]པའི་ཀུན་བཏགས་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ལ་དགོངས་ནས་དེ་རང་གི་མཚན་ཉིད་ཀྱིས་གྲུབ་པར་གསུངས་པའི་ཕྱིར། འདོད་མི་ནུས་ཏེ། དེས་དེ་ཡོད་པར་བསྟན་པའི་ཕྱིར་ཏེ། དེས་དེ་རང་
གི་མཚན་ཉིད་ཀྱིས་གྲུབ་པར་བསྟན་པའི་ཕྱིར། དེར་ཐལ། དེས་འགོག་བདེན་རང་གི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པར་བསྟན་པའི་ཕྱིར་ཏེ། འགལ་སྤོང་གི་དྲི་བའི་སྐབས་སུ་དེ་བཞིན་དུ་ཞེས་ཕུང་པོ་ལྔ་ནས་འགོག་བདེན་གྱི་བར་ལ་སྦྱར་ནས་གསུངས་པའི་ཕྱིར། སློབ་དཔོན་ལེགས་
ལྡན་འབྱེད་ལ་སོགས་པའི་མདོ་སྡེ་སྤྱོད་པའི་དབུ་མ་པ་དང། ཉན་ཐོས་སྡེ་གཉིས་ཀྱིས་ཕྱི་དོན་བཞེད་པར་མཚུངས་ཀྱང་འཁོར་ལོ་དང་པོ་སྒྲ་ཇི་བཞིན་དུ་ཁས་ལེན་མི་ལེན་གྱི་ཁྱད་པར་ཡོད་དེ། སློབ་དཔོན་ལེགས་ལྡན་འབྱེད་ཀྱིས་ཕྱི་དོན་བདེན་གྲུབ་བསྟན་པའི་ཆ་ནས་དྲང་དོན་དུ་འགྲེལ་བའི་ཕྱིར། ཉན་ཐོས་ཀྱི་ཐེག་པ་ལ་ཡང་

[003B] དེའི་ཆེད་དུ་བྱ་བའི་གདུལ་བྱ་རང་རྒྱལ་གྱི་རིགས་ཅན་ཡོད་པའི་ཕྱིར། དེར་ཐལ། བཅོམ་ལྡན་འདས་ཀྱི་གསུང་གི་ཆེད་དུ་བྱ་བའི་གདུལ་བྱ་རང་རྒྱལ་ཡོད་པ་གང་ཞིག་རང་རྒྱལ་ལ་
ཉན་ཐོས་ལས་སྡེ་སྣོད་ཟུར་པ་མེད་པའི་ཕྱིར། གང་ཞིག་དེར་ཐལ། ཐུབ་བའི་གསུང་ལ་བརྟེན་ནས་མཁས་པར་བྱ་བའི་དངོས་པོ་དྲུག་ལ་མཁས་པར་བྱེད་པའི་རང་རྒྱལ་ཡོད་པའི་ཕྱིར། གཉིས་པ་འཁོར་ལོ་བར་པ་དྲང་དོན་གྱི་མདོ་ཡིན་ཏེ། དགོངས་གཞི་དགོས་པ་དངོས་ལ་གནོད་བྱེད་དང་བཅས་པའི་མདོ་ཡིན་པའི་ཕྱིར་
དེར་ཐལ། ཀུན་བཏགས་རང་གི་མཚན་ཉིད་ཀྱིས་གྲུབ་པའི་ངོ་བོ་ཉིད་མེད་པ། གཞན་དབང་བདག་ལས་སྐྱེ་བའི་ངོ་བོ་ཉིད་མེད་པ། ཡོངས་གྲུབ་ཆོས་བདག་གི་ངོ་བོ་ཉིད་མེད་པའི་ངོ་བོ་ཉིད་མེད་པ་གསུམ་ལ་དགོངས་ནས་གསུངས་པའི་ཕྱིར་ཏེ། དགོངས་འགྲེལ་ལས། དོན་དམ་ཡང་དག་འཕགས་ངས་ཆོས་རྣམས་ཀྱི་ངོ་བོ་
ཉིད་མེད་པ་རྣམ་པ་གསུམ་པོ་འདི་ལྟ་སྟེ། མཚན་ཉིད་ངོ་བོ་ཉིད་མེད་པ་དང། ཞེས་སོགས་དང། སུམ་ཅུ་པ་ལས། ངོ་བོ་ཉིད་ནི་རྣམ་གསུམ་གྱི། །ངོ་བོ་ཉིད་མེད་རྣམ་གསུམ་ལ། །དགོངས་ནས་ཆོས་རྣམས་ཐམས་ཅད་ནི། །ངོ་བོ་ཉིད་མེད་བསྟན་པ་ཡིན། །ཞེས་གསུངས་པའི་ཕྱིར། དགོས་པ་ངོ་བོ་ཉིད་མེད་པར་སྨྲ་བའི་
རིགས་ཅན་རྗེས་སུ་བཟུང་བའི་ཆེད་དུ་ཡིན། དངོས་ལ་གནོད་བྱེད་གཞན་དབང་དང། ཡོངས་གྲུབ་བདེན་གྲུབ་ཏུ་བསྒྲུབ་པའི་ལུང་རིགས་རྣམས་ཀྱིས་གནོད་པའི་ཕྱིར། ཁ་ཅིག་འཁོར་ལོ་བར་པའི་སྒྲས་ཟིན་གྱི་དོན་ཡིན་ན་དེའི་བསྟན་དོན་མ་ཡིན་པས་ཁྱབ་ཟེར་ན། ནམ་མཁའ་རང་གི་མཚན་ཉིད་ཀྱིས་མ་གྲུབ་པ་ཆོས་ཅན། དེར་
ཐལ། དེའི་ཕྱིར། དེར་ཐལ། དེས་སྒྲས་ཟིན་ལ་ནམ་མཁའ་རང་གི་མཚན་ཉིད་ཀྱིས་མ་གྲུབ་པར་བསྟན་པའི་ཕྱིར། དེས་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པ་སྒྲས་ཟིན་ལ་བསྟན་པའི་ཕྱིར། འདོད་ན། དེ་དེའི་བསྟན་དོན་ཡིན་པར་ཐལ། ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་དེའི་བསྟན་དོན་མཐར་
ཐུག་ཡིན་པའི་ཕྱིར། ཁ་ཅིག་རྒྱས་འབྲིང་བསྡུས་གསུམ་གྱིས་གཞན་དབང་བདེན་པར་མེད་པ་མ་བསྟན་ཟེར་ན། དེ་བསྟན་པར་ཐལ། དེས་སྒྲས་ཟིན་ལ་བསྟན་པ་གང་ཞིག་དེ་ལྟར་བསྟན་པས་ངོ་བོ་ཉིད་མེད་པར་སྨྲ་བའི་རིགས་ཅན་རྗེས་སུ་འཛིན་ནུས་པའི་ཕྱིར། ངོ་བོ་ཉིད་མེད་པར་སྨྲ་བའི་ལྟ་བ་དེ་རྒྱས་འབྲིང་བསྡུས་

[004A]༄༅། །གསུམ་ལས་བསྟན་པའི་ལྟ་བ་ཡིན་པའི་ཕྱིར། དེར་ཐལ། ཕྱི་དོན་བསྟན་པའི་ལྟ་བ་དེ་འཁོར་ལོ་དང་པོ་ལས་བསྟན་པའི་ལྟ་བ་ཡིན་པའི་ཕྱིར། ཁ་ཅིག་རྒྱས་འབྲིང་བསྡུས་གསུམ་ངོ་བོ་ཉིད་མེད་པར་སྨྲ་བའི་མདོ་ཡིན་ཟེར་ན། དེ་མི་འཐད་དེ། དེ་སེམས་ཙམ་པའི་མདོ་ཡིན་པའི་ཕྱིར་ཏེ་
དེའི་ཆེད་དུ་བྱ་བའི་གདུལ་བྱ་དེ་སེམས་ཙམ་པ་གང་ཞིག་ཐེག་པ་ཆེ་ཆུང་གི་སྡེ་སྣོད་ཆེད་དུ་བྱ་བའི་གདུལ་བྱའི་སྒོ་ནས་འཇོག་པའི་ཕྱིར། འཁོར་ལོ་བར་པའི་གདུལ་བྱ་ཕལ་པ་ངོ་བོ་ཉིད་མེད་པར་སྨྲ་བའི་རིགས་ཅན་ཡོད་ཀྱང། དེའི་ཆད་དུ་བྱ་བའི་གདུལ་བྱ་ངོ་བོ་ཉིད་མེད་པར་སྨྲ་བའི་རིགས་ཅན་མེད་དེ། དེའི་ཆེད་དུ་
བྱ་བའི་གདུལ་བྱ་དེ་སེམས་ཙམ་པ་ཡིན་པའི་ཕྱིར་ཏེ། དེ་འདྲ་བའི་གདུལ་བྱ་དེ་གཞན་དབང་ཡོངས་གྲུབ་བདེན་པར་གྲུབ་ཀུན་བཏགས་བདེན་པར་མ་གྲུབ་པར་འདོད་པའི་གདུལ་བྱ་ཡིན་པའི་ཕྱིར། ཉི་ཤུ་པ་རྩ་འགྲེལ་གྱིས་འཁོར་ལོ་བར་པ་དྲང་དོན་དུ་བཀྲལ་བ་དང། སུམ་ཅུ་པ་རྩ་འགྲེལ་གྱིས་འཁོར་ལོ་བར་པ་དྲང་དོན་
དུ་བཀྲལ་བ་གཉིས་དྲང་དོན་དུ་འགྲེལ་བ་ཙམ་དུ་མཚུངས་ཀྱང་འགྲེལ་ཚུལ་མི་མཚུངས་ཏེ། དང་པོས་དགོངས་གཞི་མཐར་ཐུག་བསྟན་དོན་གྱི་གཙོ་བོར་མ་བྱས་པར་འགྲེལ། གཉིས་པས་དགོངས་གཞི་མཐར་ཐུག་བསྟན་དོན་གྱི་གཙོ་བོར་བྱས་ནས་འགྲེལ་བའི་ཕྱིར། འཁོར་ལོ་གསུམ་གྱི་ངོ་བོ་དང་མཚན་གཞི་སོགས་སྟོན་
པའི་སྐུ་ཚེའི་སྟོད་སྨད་གསུམ་དུ་ཕྱེ་ནས་འཇོག་པ་སོགས་ནི་མི་འཐད་དེ། དུས་དང་པོར་གསུངས་ཀྱང་དགེ་སློང་དག་ཤམ་ཐབས་ཟླུམ་པོར་བགོ་བ་ལ་བསླབ་པར་བྱའོ་ཞེས་སོགས་དང། དུས་བར་པར་གསུངས་ཀྱང་བདག་མེད་སྟོན་ཚུལ་གསུམ་པོ་གང་དང་ཡང་མི་མཐུན་པའི་མདོ་དང། དུས་ཐ་མར་གསུངས་ཀྱང་འདུལ་བ་
རུང་མཐུན་དུ་གྲགས་པ་རྣམས་དགོངས་འགྲེལ་ནས་བཤད་པའི་འཁོར་ལོ་གསུམ་པོ་གང་ཡང་མ་ཡིན་པའི་ཕྱིར་ཏེ། བརྗོད་བྱ་བདག་མེད་གསུམ་པོ་གང་ཡང་སྟོན་ཚུལ་དང་མི་ལྡན་པའི་ཕྱིར། མདོ་དེ་རྣམས་དགོངས་འགྲེལ་ནས་བཤད་པའི་དྲང་ངེས་འབྱེད་པའི་གཞིར་མི་རུང་ཡང་སྤྱིར་དྲང་ངེས་འབྱེད་པའི་གཞིར་མི་
རུང་བ་མ་ཡིན་ཏེ། གཟུངས་རྒྱལ་གྱིས་དྲང་ངེས་ཕྱེ་བ་ལྟར་ན་དྲང་དོན་གྱི་མདོ་དང། དགོངས་འགྲེལ་གྱིས་དྲང་ངེས་ཕྱེ་བ་ལྟར་ན་ངེས་དོན་གྱི་མདོ་ཡིན་པའི་ཕྱིར། ཕྱི་མ་དེར་ཐལ། དེ་ལྟར་ན་སྒྲ་ཇི་བཞིན་པའི་མདོ་ཡིན་པའི་ཕྱིར། གསུམ་པ་ལ་དང་པོ་གཉིས་དྲང་དོན་དུ་བཀྲལ་བ་ལ་བརྟེན་ནས་ཐ་མ་ངེས་དོན་དུ་གྲུབ་

[004B] དང་པོ་གཉིས་སྒྲ་ཇི་བཞིན་དུ་ཁས་བླང་དུ་མི་རུང་བར་བཤད་པ་ལ་བརྟེན་ནས། མཚན་ཉིད་གསུམ་ལ་བདེན་པར་གྲུབ་མ་གྲུབ་བྱེ་ནས་བསྟན་པའི་ལེགས་པར་རྣམ་པར་ཕྱེ་བའི་ཆོས་འཁོར་སྒྲ་ཇི་བཞིན་པར་བསྒྲུབ་པ་གང་ཞིག་གྲུབ་དོན་དང་པོ་གཉིས་ཀྱི་སྐབས་སུ་སྒྲ་ཇི་བཞིན་དུ་ཁས་བླང་དུ་མི་རུང་བའི་མདོ་ལ་དྲང་དོན་གྱི་
མདོ་དང། གྲུབ་དོན་ཐ་མའི་སྐབས་སུ་སྒྲ་ཇི་བཞིན་དུ་ཁས་བླང་དུ་རུང་བའི་མདོ་ལ་ངེས་དོན་གྱི་མདོར་བཤད་པའི་ཕྱིར། ཤེར་ཕྱིན་མན་ངག་ལས། མདོ་གང་དག་གི་དོན་སྒྲ་ཇི་བཞིན་པ་ཡིན་པ་དེ་དག་ནི་ངེས་པའི་དོན་ཞེས་བྱ་སྟེ། ཞེས་གསུངས་པའི་ཕྱིར། ཁ་ཅིག་བདེན་བཞིའི་ཆོས་འཁོར་གྱི་བདེན་བཞིའི་ཆོས་འཁོར་སོགས་མི་འབྱེད་
ཀྱང། འཁོར་ལོ་གསུམ་པོ་རེ་རེ་ལ་གསུམ་གསུམ་འབྱེད་ཅིང་དེ་ཡང་འཁོར་ལོ་དང་པོའི་བདེན་བཞིའི་ཆོས་འཁོར་སོགས་འབྱེད་དོ་ཟེར་ན་དེ་མི་འཐད་དེ། འཁོར་ལོ་གསུམ་པོ་གང་རུང་ཡིན་ན་དགོངས་འགྲེལ་ནས་བཤད་པའི་འཁོར་ལོ་གསུམ་པོ་གང་རུང་ཡིན་དགོས་པ་གང་ཞིག་དེ་འདྲ་བའི་འཁོར་ལོ་གསུམ་པོ་དེ་དུས་ཁོ་ན་དང་བརྗོད་
བྱ་ཁོ་ནའི་སྒོ་ནས་ཀྱང་མི་འཇོག་པའི་ཕྱིར་དང། གཟུངས་རྒྱལ་ནས་བཤད་པའི་འཁོར་ལོ་དང་པོས་འཁོར་ལོ་དང་པོའི་གོ་མི་ཆོད་པའི་ཕྱིར། འཁོར་ལོ་གསུམ་པོ་དེ་ལ་སྒྲ་ཇི་བཞིན་དུ་ཁས་བླང་དུ་རུང་མི་རུང་སོགས་ཀྱི་ཁྱད་པར་ཡོད་ཀྱང། བརྗོད་བྱ་ཡོད་མེད་ཀྱི་ཁྱད་པར་མེད་དེ། མདོ་ཡིན་ན་དགོས་སོགས་ཆོས་བཞི་ལྡན་ཡིན་
དགོས་པའི་ཕྱིར་དང། འཕགས་པའི་བདེན་པ་བཞིའི་རྣམ་པ་བསྟན་པས་ཞེས་གསུངས་པ་དང། སྟོང་པ་ཉིད་སྨོས་པའི་རྣམ་པས་ཞེས་པ་རྣམས་རིམ་པ་བཞིན་དུ་བརྗོད་བྱ་ངོས་འཛིན་གྱི་མདོ་ཡིན་པའི་ཕྱིར་དང། གྲོལ་བ་དོན་གཉེར་གྱི་སྐྱེས་བུ་ལ་ཉེར་མཁོའི་དོན་མ་བསྟན་ན་བརྩམས་པ་དགོས་པ་མེད་པའི་ཕྱིར། དེ་ལྟར་ཡིན་
ཀྱང་འཁོར་ལོ་དང་པོར་ཕྱི་དོན་བསྟན་པའི་བརྗོད་བྱ་མེད་དེ། དེ་ལ་དངོས་ལ་གནོད་བྱེད་འཇུག་པའི་ཕྱིར། ཐེག་པ་ཐམས་ཅད་ལ་ཡང་ཞུགས་ཀྱི་དོན་ལ། ཁ་ཅིག་དེའི་ཆེད་དུ་བྱ་བའི་གདུལ་བྱ་རིགས་ཅན་གསུམ་ག་ཡོད་པའི་དོན་ཡིན་ཟེར་ན། དེ་མི་འཐད་དེ། དེ་ཐེག་ཆེན་གྱི་རིགས་ཅན་ཡིན་པའི་ཕྱིར་ཏེ། རྣམ་བཤད་ལས་
ཐེག་པ་ཆེན་པོའི་རིགས་ཅན་ཡིན་ཡང་སྔ་མ་ལས་དབང་པོ་དམན་པ་ཡིན་ནོ། །ཞེས་གསུངས་པའི་ཕྱིར། གཞན་ཡང་འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དང་པོ་ཉིད་ནས་ཐེག་དམན་དུ་རིགས་ངེས་གཅིག་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་དང་པོ་ཉིད་ནས་ཐེག་

[005A]༄༅། །དམན་རིགས་ངེས་གཅིག་ཡོད་པར་ཐལ། འདོད་པའི་ཕྱིར། ཁྱབ་སྟེ། དེའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པ་གང་ཞིག་དེ་ལ་ཐེག་ཆེན་ལམ་དུ་ཞུགས་མྱོང་གིས་ཁྱབ་པ་གང་ལས་ཀྱང་མ་གསུངས་པའི་ཕྱིར། རང་ལུགས་ལ། ཐེག་པ་ཐམས་ཅད་ལ་ཡང་ཞུགས་ཀྱི་
དོན་ཡོད་དེ། འཁོར་ལོ་ཐ་མས་བར་པའི་དགོངས་པ་བཀྲལ་བ་ལ་བརྟེན་ནས་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་དངོས་སུ་གོ་བའི་ཤུགས་ལ་འཁོར་ལོ་དང་པོས་བསྟན་པའི་མཚན་ཉིད་གསུམ་གྱི་རྣམ་གཞག་དེ་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་
གྱི་རྣམ་གཞག་ཏུ་གོ་ནུས་ཤིང་བདག་མེད་གཉིས་ཀ་སྟོན་པའི་སྣོད་དུ་རུང་བ་དང། དོན་དམ་ཡང་དག་འཕགས་ཀྱིས་སྟོན་པ་ལ་འགལ་སྤོང་གི་དྲི་བ་ཞུས་པ་ལྟར་གྱི་དོགས་པ་དང་ལྡན་པའི་གདུལ་བྱ་ཡིན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་སྐད་དུ་ཡང་དྲང་ངེས་རྣམ་འབྱེད་ལས། ཕུང་པོ་ལ་སོགས་པ་
གཞན་དབང་དང། ཞེས་སོགས་གསུངས་པའི་ཕྱིར། དེ་ལྟར་ཡིན་ཀྱང་སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ། ཞེས་སོགས་གསུངས་པ་དང་འགལ་བའི་སྐྱོན་མེད་དེ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་དེས་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་
སྟོན་པའི་སྣོད་དུ་རུང་ལ་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་སྟོན་པའི་སྣོད་དུ་མི་རུང་ཞིང། བར་པའི་ཆེད་དུ་བྱ་བའི་གདུལ་བྱ་དེས་འཁོར་ལོ་བར་པའི་དགོངས་པ་ཐ་མས་བཀྲལ་བ་ལ་མ་བལྟོས་པར་རང་སྟོབས་ཀྱིས་རྟོགས་ནུས། ཐ་མའི་ཆེད་དུ་བྱ་བའི་གདུལ་བྱ་དེས་འཁོར་
ལོ་བར་པའི་དགོངས་པ་ཐ་མས་བཀྲལ་བ་ལ་མ་བལྟོས་པར་རྟོགས་མི་ནུས། བཀྲལ་བ་ལ་བརྟེན་ནས་རྟོགས་ནུས་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་ལྟ་མ་ཡིན་ན། དེ་ཐེག་པ་ཆེ་ཆུང་གཉིས་ཀ་ལ་ཞུགས་པའི་གདུལ་བྱ་ཡིན་པར་ཐལ། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ། ཞེས་གསུངས་
ན་དེའི་ཆེད་དུ་བྱ་བའི་གདུལ་བྱ་རིགས་ཅན་གསུམ་ག་ཡོད་དགོས་པ་གང་ཞིག་འདི་ནི་གཉིས་ཀའི་དབང་དུ་བྱས་པའོ། །ཞེས་གསུངས་པའི་ཕྱིར། དེ་ལྟར་ན། བཅོམ་ལྡན་འདས་ཀྱིས་དུས་དང་པོར་རང་གི་ཆེད་དུ་བྱ་བའི་གདུལ་བྱ་ཉན་ཐོས་ཀྱི་རིགས་ཅན་ལ་བདེན་བཞི་བསྟན་བྱའི་གཙོ་བོར་བྱས་ནས་སྟོན་པའི་མདོ། བཀའ་

[005B] བཅོམ་ལྡན་འདས་ཀྱིས་དུས་བར་པར་རང་གི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་པོ་ཤིན་ཏུ་རྣོན་པོ་ལ་སྟོང་ཉིད་ཕྲ་མོ་བསྟན་བྱའི་གཙོ་བོར་བྱས་ནས་སྟོན་པའི་མདོ། །བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད། བཅོམ་ལྡན་འདས་ཀྱིས་
དུས་ཐ་མར་ཆེད་དུ་བྱ་བའི་གདུལ་བྱས་དགོངས་འགྲེལ་གྱི་མདོ་གཞན་ལ་བརྟེན་ནས་མཚན་ཉིད་མེད་པའི་ཆོས་འཁོར་གྱི་དགོངས་པ་མཐར་ཐུག་རྟོགས་དགོས་པའི་གདུལ་བྱ་ལ་སྟོང་ཉིད་ཕྲ་མོ་བསྟན་བྱའི་གཙོ་བོར་བྱས་ནས་སྟོན་པའི་མདོ། །བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་གྱི་མཚན་ཉིད། མཚན་
གཞི་གོང་དུ་བཤད་ཟིན་པ་ལྟར་ཡིན་ནོ། །བཞི་པ་ལ། འཁོར་ལོ་དང་པོ་གཉིས་དྲང་དོན་དང་ཐ་མ་ངེས་དོན་དུ་བསྒྲུབ་པ་ལ་དགོས་པ་ཡོད་དེ། རྟག་ཆད་ཀྱི་མཐའ་གཉིས་སྤངས་པའི་དེ་ཁོ་ན་ཉིད་གཏན་ལ་འབེབས་པའི་དགོས་པ་ཡོད་པའི་ཕྱིར། དེར་ཐལ། འཁོར་ལོ་དང་པོ་དྲང་དོན་དུ་བཀྲལ་བ་ལ་བརྟེན་ནས་རྟག་མཐའ་
སྤོང། བར་པ་དྲང་དོན་དུ་བཀྲལ་བ་ལ་བརྟེན་ནས་ཆད་མཐའ་སྤོང་བའི་ཕྱིར། དེར་ཐལ། ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་གྲུབ་པར་འཛིན་པ་དེ་རྟག་པའི་མཐར་འཛིན་དང། གཞན་དབང་དང་ཡོངས་གྲུབ་བདེན་མེད་དུ་འཛིན་པ་དེ་ཆད་པའི་མཐར་འཛིན་ཡིན་པའི་ཕྱིར་
འོ་ན། སྒྲོ་སྐུར་གྱི་མཐར་ལྟ་ཚུལ་དང། དེ་འགོག་བྱེད་ཀྱི་ལུང་རིགས་དེ་གང་ཡིན་ཞེ་ན། སྦྱིར་སྐུར་འདེབས་ལ་གཞན་སྡེ་ཁ་ཅིག་གིས་ཐར་པ་དང་ཐམས་ཅད་མཁྱེན་པ་མེད་པར་འཛིན་པ་དང། སྐྱེ་བ་སྔ་ཕྱི་མེད་པར་འཛིན་པ་དང། ནང་སྡེ་ཁ་ཅིག་གིས་སྲིད་པ་བར་དོ་མེད་པར་འཛིན་པ་སོགས་དུ་མ་ཡོད་ཀྱང་འདིའི་སྐུར་
འདེབས་ཀྱི་གཙོ་བོ་ནི་ནང་སྡེས་བཏགས་པ་ཁོ་ན་དང། དེ་ཡང་གཞན་དབང་དང་ཡོངས་གྲུབ་བདེན་མེད་དུ་འཛིན་པ་དེ་ཡིན་ཞིང། དེ་སྤོང་བའི་ཚུལ་ཡོད་དེ། འཁོར་ལོ་བར་པར་ཆོས་ཐམས་ཅད་ངོ་བོ་ཉིད་མེད་པར་གསུངས་པ་དེ་དྲང་དོན་དུ་བཀྲལ་བ་ལ་བརྟེན་ནས་སྤོང་བའི་ཕྱིར། སྒྲོ་འདོགས་ལ་ཡང་ཀུན་རྫོབ་པའི་གནས་
ཚུལ་ལ་སྒྲོ་འདོགས་པའི་ཚུལ་དང། གནས་ལུགས་ཀྱི་དོན་ལ་སྒྲོ་འདོགས་པའི་ཚུལ་དང་གཉིས་ལས། དང་པོ་ལ་ཡང་དུ་མ་ཡོད་པ་ལས། སྒྲ་རྟག་འཛིན་རྟོག་པ་དང། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྟ་བུ་ཡིན་ནོ། །ཕྱི་མ་ལ་ཡང་གཟུགས་ནས་རེག་བྱའི་བར་ཕྱི་རོལ་དོན་དུ་གྲུབ་པར་

[006A]༄༅། །འཛིན་པ་དང། གཟུགས་དང་གཟུགས་འཛིན་ཚད་མ་རྫས་ཐ་དད་དུ་འཛིན་པ་སོགས་དང། གཟུགས་ནས་རྣམ་མཁྱེན་གྱི་བར་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་གྲུབ་པར་འཛིན་པའི་རྟོག་བ་ལྟ་བུ་ཡིན་ཞིང། དེ་རེ་རེ་ལ་
ཡང་ཀུན་ལྷན་གཉིས་གཉིས་ཡོད་ཅིང། ལྷན་སྐྱེས་འགོག་པ་གཙོ་བོ་ཡིན་ཏེ། ཀུན་བཏགས་བཀག་པ་ཙམ་གྱིས་ལྷན་སྐྱེས་འགོག་མི་ནུས་པའི་ཕྱིར། དེ་ཡང་རྟོག་པ་དེ་དག་གི་ཞེན་ཡུལ་རིགས་པ་ཡང་དག་གིས་ཁེགས་པ་ལ་རག་ལས་པས། གཟུགས་དང་གཟུགས་འཛིན་ཚད་མ་རྫས་ཐ་དད་དུ་གྲུབ་པ་དེ་
འགོག་བྱེད་ཀྱི་རིགས་པ་ཡོད་དེ། ལྷན་ཅིག་དམིགས་ངེས་ཀྱི་རིགས་པ་རྣམས་ཀྱིས་འགོག་པའི་ཕྱིར། གཟུགས་གཟུགས་འཛིན་ཚད་མ་དང་རྫས་ཐ་དད་དུ་གྲུབ་པ་དང་དེ་ལྟར་གྲུབ་པར་འཛིན་པའི་རྟོག་པ་གཉིས་རྟགས་ཀྱི་དགག་བྱ་ཡིན་ཏེ། དྲང་ངེས་རྣམ་འབྱེད་ལས། རིགས་པའི་དགག་བྱ་ལ་ཡང་སྒྲོ་འདོགས་དང་
སྐུར་འདེབས་གཉིས་ལས། སྐུར་འདེབས་ནི་གྲུབ་མཐས་བཏགས་པ་ཁོ་ན་དང། ཞེས་གསུངས་པའི་ཕྱིར། ཁ་ཅིག་གཟུགས་ཕྱི་རོལ་དོན་གྱིས་སྟོང་བའི་སྟོང་ཉིད་དེ་ཕྱོགས་གླང་ཆོས་གྲགས་ལུགས་ཀྱི་ཆོས་ཀྱི་བདག་མེད་ཕྲ་མོ་དང། གཟུགས་ནས་རྣམ་མཁྱེན་གྱི་བར་རང་ཉིད་རང་ཉིད་ཅེས་པའི་ཐ་སྙད་འཇུག་པའི་
འཇུག་གཞིར་རང་གི་མཚན་ཉིད་ཀྱིས་གྲུབ་པས་སྟོང་པ་དེ་ཐོགས་མེད་སྐུ་མཆེད་ལུགས་ཀྱི་གནས་ལུགས་མཐར་ཐུག་ཡིན་པས་དེ་གཉིས་གནས་ལུགས་མཐར་ཐུག་འདོད་ཚུལ་མི་མཐུན་པ་ཡིན་ནོ་ཞེས་སོ་སོར་འབྱེད་པ་མི་འཐད་དེ། ཐེག་བསྡུས་ལས། དེ་ལ་ཀུན་བཏགས་པའི་མཚན་ཉིད་གང་ཞེ་ན། ཞེས་སོགས་
གསུངས་པའི་ཕྱིར་དང། ཕྱི་དོན་མེད་པར་དམ་བཅས་ནས་དེ་སྒྲུབ་པ་ལ་ས་བཅུ་པའི་མདོ་དང། དགོངས་འགྲེལ་ལ་སོགས་པའི་ལུང་དང། ཡི་དྭགས་དུད་འགྲོ་མི་རྣམས་དང། ཞེས་སོགས་རིགས་པའི་རྣམ་གྲངས་དུ་མ་དང་ཕྱི་དོན་མེད་ཀྱང་ཤེས་པ་བདེན་པར་གྲུབ་པའི་དཔེར་རྨི་ལམ་སྒྱུ་མ་རབ་རིབ་ཅན་གྱི་མིག་ཤེས་
སོགས་དུ་མ་བཀོད་ནས་རྒྱས་པར་སྒྲུབས་པའི་ཕྱིར། ཕྱོགས་ཀྱི་གླང་པོས་བརྒྱད་སྟོང་དོན་བསྡུར། མེད་ཅེས་བྱ་ལ་སོགས་ཚིག་གིས། །བཏགས་པ་ཐམས་ཅད་འགོག་པ་སྟེ། ཞེས་སོགས་རྣམས་ཀྱིས་ངོ་བོ་དང་ཁྱད་པར་དུ་ཀུན་བཏགས་པ་རང་གི་མཚན་ཉིད་ཀྱིས་གྲུབ་པ་བཀག་པའི་ཆོས་ཀྱི་བདག་མེད་ཤེར་ཕྱིན་གྱི་

[006B] འོ་ན་གཟུགས་སོགས་ཀྱི་ཆོས་རྣམས་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ། དེ་ཁོ་ན་ཉིད་ཀྱི་དོན་ལ་སྒྲོ་འདོགས་པའི་སྒྲོ་འདོགས་དང། གཟུགས་སོགས་ཀྱི་ཆོས་ཐམས་ཅད་རང་ཉིད་
རང་ཉིད་ཅེས་པའི་ཐ་སྙད་འཇུག་པའི་འཇུག་གཞི་ཡིན་ན། དེའི་ཚུལ་སོགས་ཇི་ལྟ་བུ་ཞེ་ན། དེ་ལ་རྟོག་པའི་ཞེན་ཚུལ་ལས། དབང་ཤེས་ཀྱི་སྣང་ཚུལ་ངེས་དཀའ་བས། དེ་བརྗོད་ན། དབུ་མ་རང་རྒྱུད་པ་རྣམས་དབང་ཤེས་ལ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་མི་སྣང་བར་འདོད་ཀྱང། ཐལ་འགྱུར་བ་དང་སེམས་ཙམ་
པ་གཉིས་དབང་ཤེས་ལ་དེ་སྣང་བར་འདོད་པས་དེ་བཤད་ན། བརྡ་སྦྱང་གི་སྐྱེས་བུས་ཡིད་གཏད་པའི་ཚུལ་གྱི་སྔོན་པོ་མཐོང་བའི་ཚེ་ཕྱིན་ཅི་ལོག་མ་ལོག་གི་སྣང་ཚུལ་གསུམ་འབྱུང་སྟེ། མིག་ཤེས་དེ་ལ་སྔོན་པོ་སྔོན་པོར་སྣང་ཚུལ་གཅིག་སྔོན་པོ་འདི་ནི་གཟུགས་སོ། །འདི་ནི་གཟུགས་ཀྱི་སྐྱེ་བའོ། །ཞེས་སོགས་ངོ་བོ་
དང་ཁྱད་པར་གྱི་ཐ་སྙད་འཇུག་པའི་འཇུག་གཞིར་སྔོན་པོར་སྣང་བའི་སྣང་ཚུལ་གཅིག་དང་འཇུག་གཞི་དེར་རང་གི་མཚན་ཉིད་ཀྱིས་གྲུབ་པར་སྣང་བའི་སྣང་ཚུལ་གཅིག་དང་གསུམ་འབྱུང་བའི་ཕྱིར། དེའི་སྣང་ཚུལ་དང་པོ་གཉིས་སྣང་ཚུལ་དོན་མཐུན་དང། ཕྱི་མ་ཕྱིན་ཅི་ལོག་གི་སྣང་ཚུལ་ཡིན་ཏེ། སྔོན་པོ་སྔོན་པོ་ཡང་
ཡིན། སྔོན་པོ་འདི་ནི་གཟུགས་སོ། །འདི་ནི་གཟུགས་ཀྱི་སྐྱེ་བའོ་ཞེས་སོགས་ཐ་སྙད་འཇུག་པའི་འཇུག་གཞི་ཡང་ཡིན་པའི་ཕྱིར། ཕྱི་མ་ཕྱིན་ཅི་ལོག་གི་སྣང་ཚུལ་ཡིན་ཏེ། ཆོས་ཀྱི་བདག་འཛིན་གྱིས་བསླད་པའི་སྣང་ཚུལ་ཡིན་པའི་ཕྱིར། དེ་ལ་སྣང་ཚུལ་གཉིས་པ་ཡོད་དེ། དེ་ལྟ་བུའི་སྔོན་འཛིན་མིག་ཤེས་དེ་ལ། སྔོན་པོ་
དེ་འདི་ནི་གཟུགས་ཀྱི་སྐྱེ་བའོ། །ཞེས་སོགས་ཀྱི་ཐ་སྙད་འཇུག་པའི་འཇུག་གཞིར་སྔོན་པོ་ལྟར་སྣང་བ་དེ་ལ་ཞེན་ནས་དེ་དྲན་ཡུལ་དུ་བཞག་པ་ལ་བརྟེན་ནས་སྔོན་པོ་འདིའི་ངོ་བོ་གང་ཡིན་དྲིས་པ་ན་འདིའི་ངོ་བོ་གཟུགས་ཡིན་ནོ་ཞེས་ལན་འདེབས་པའི་ཀུན་སློང་གི་རྟོག་པ་ཚད་མ་གཞན་ལ་མ་བལྟོས་པར་རང་སྟོབས་ཀྱིས་འདྲེན་པའི་
ཕྱིར། སྣང་ཚུལ་ཕྱི་མ་ཡོད་དེ། འཇུག་གཞི་དེར་སྔོན་པོ་རང་གི་གནས་ལུགས་ཀྱི་དབང་གིས་གྲུབ་པར་སྣང་བའི་ཚུལ་ཡོད་པའི་ཕྱིར། འཇུག་གཞི་དེར་སྔོན་པོར་སྣང་བའི་ཚུལ་ཡོད་པའི་ཕྱིར། སྣང་ཚུལ་གྱི་དོན་དེ་རྣམས་ལ་དངོས་པོ་ཡིན་མིན་གྱི་ཁྱད་པར་ཡོད་དེ། སྣང་ཚུལ་དང་པོའི་དོན་དངོས་པོ་དང། གཉིས་པའི་

[007A]༄༅། །དོན་དང། གསུམ་པའི་སྣང་ཆ་ཙམ་རང་གི་མིང་བརྡས་བཞག་པའི་རྣམ་གྲངས་པའི་ཀུན་བཏགས་དང་སྣང་བ་ལྟར་དུ་གྲུབ་པ་མཚན་ཉིད་ཡོངས་ཆད་ཀྱི་ཀུན་བཏགས་ཡིན་བའི་ཕྱིར། སྔོན་པོ་འདི་ནི་གཟུགས་སོ་འདི་ནི་གཟུགས་ཀྱི་སྐྱེ་བའོ་ཞེས་སོགས་ཀྱིས་ཐ་སྙད་འཇུག་པའི་འཇུག་
གཞི་ཡིན་པ་མིང་བརྡས་བཞག་ཙམ་ཡིན་ཏེ། དེ་ནི་མིག་ཤེས་དེ་ལ་སྣང་བའི་སྔོན་པོ་ལྟར་སྔོན་པོར་སྣང་གི་བག་ཆགས་རྒྱུར་བྱས་པ་ལས་སྐྱེས་པ་ཡང་མ་ཡིན། སྔོན་པོ་དེའི་གནས་ཚོད་ཀྱི་དབང་གིས་ཤར་བ་ཡང་མ་ཡིན་པའི་ཕྱིར། སྔོན་པོ་འདི་ནི་གཟུགས་སོ་འདི་ནི་གཟུགས་ཀྱི་སྐྱེ་བའོ་ཞེས་སོགས་ཀྱི་མིང་
བརྡའི་བརྗོད་པ་ཡང་ཡང་གོམས་པའི་སྣང་བ་ཙམ་ཡིན་པའི་ཕྱིར། སྔོན་པོ་དེ་རྟོག་པའི་ཞེན་གཞིར་འཇོག་པའི་དོན་ཡོད་དེ། དེ་སྔོན་འཛིན་རྟོག་པའི་ཞེན་ཡུལ་དང་དེ་གཟུགས་སུ་འཛིན་པའི་རྟོག་པའི་ཞེན་ཡུལ་ཙམ་མ་ཡིན་པར་སྔོན་གྱི་བག་ཆགས་ཀྱི་དབང་གིས་དེ་འདི་ནི་གཟུགས་སོ་འདི་ནི་གཟུགས་ཀྱི་སྐྱེ་བའོ་
སྙམ་དུ་འཛིན་པའི་རྟོག་པའི་ཞེན་གཞི་དང། དེ་འདྲ་བའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་ཕྱིན་ཅི་ལོག་གི་ཞེན་པ་དང། འཇུག་གཞི་དེར་གྲུབ་པར་འཛིན་པའི་ཕྱིན་ཅི་མ་ལོག་པར་ཞེན་པའི་རྟོག་པ་ཡང་ཡང་བསྐྱེད་ནས་དེ་འདྲ་བའི་སྔར་གྱི་བག་ཆགས་གིས། །ཕྱིས་ཀྱི་བག་ཆགས་
འཇོག་པའི་གཞི་ཡིན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། མདོ་སྡེ་པ་ནི་སྣང་ཚུལ་གསུམ་གའི་དོན་དངོས་པོ་རང་མཚན་པར་འདོད་དེ། དབང་ཤེས་མ་འཁྲུལ་བའི་སྣང་ཡུལ་དུ་གྱུར་པའི་སྤྱི་མཚན་མི་བཞེད་པའི་ཕྱིར། སྔོན་པོ་དེ་སྔོན་འཛིན་རྟོག་པའི་ཞེན་ཡུལ་ཡིན་པ། སྔོན་འཛིན་རྟོག་པའི་ཞེན་ཡུལ། སྔོན་པོ་
སྔོན་པོ་ཞེས་པའི་སྒྲའི་བརྗོད་བྱ་ཡིན་པ། སྒྲ་དེའི་བརྗོད་བྱ་སྤྱི་མཚན་དངོས་མེད་དུ་འདོད་པ་དང། རྟོག་པ་དེའི་ཞེན་ཡུལ་དུ་གྱུར་པའི་སྔོན་པོ་རང་མཚན་དང། སྒྲ་དེའི་བརྗོད་བྱར་གྱུར་པའི་སྔོན་པོ་རང་མཚན་ཡིན་པ་དང། དེར་མ་ཟད་གཞི་ལྡོག་སྔོན་པོ་གཟུགས་ཀྱི་ངོ་བོ་དང་ཁྱད་པར་གྱི་ཐ་སྙད་འཇུག་པའི་འཇུག་གཞི་
ཡིན་པ། དེ་འདྲའི་རྟོག་པའི་ཞེན་གཞི་དངོས་པོ་རང་མཚན་ཡིན་པ་སོགས་ཀྱང་སྔོན་པོ་དང་གཟུགས་ཀྱི་ངོ་བོ་དང་ཁྱད་པར་གྱི་ཐ་སྙད་འཇུག་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་འཛིན་སྟངས་འཐད་ལྡན་དུ་འདོད་པ་སོགས་ལུགས་དེ་ལ་མི་འགལ་བར་འདོད་དེ། དྲང་ངེས་རྣམ་འབྱེད་ལས། དེའི་ཕྱིར་

[007B] །སྔོན་པོ་དེ་ཇི་ལྟར་སྣང་བ་ལྟར་དུ་གྲུབ་པར་འཛིན་པ་ནི་སྔོན་པོ་ལ་གཟུགས་སོ་ཞེས་མིང་དུ་བཏགས་
པ་ལ་རང་གི་མཚན་ཉིད་ཀྱིས་གྲུབ་པར་འཛིན་པའི་སྒྲོ་འདོགས་ཡིན་ལ་བྱིས་པ་རྣམས་ལ་ཡོད་པ་སྔར་བཤད་པ་དེས་གྲུབ་ཅིང་དེ་འདྲའི་འཛིན་སྟངས་འཐད་ལྡན་དུ་དོན་སྨྲ་སྡེ་གཉིས་ཀྱང་འདོད་པས་སྒྲའི་བརྗོད་བྱའི་རང་ལྡོག་རྟོག་བཏགས་ཡིན་ཀྱང་དེའི་གཞི་ལྡོག་ཏུ་རང་མཚན་འོང་བའི་ལུགས་དང་ག་ལ་མཚུངས། ཞེས་
གསུངས་པའི་ཕྱིར། ཁ་ཅིག་མདོ་སྡེ་པའི་ལུགས་ལ་སྤྱི་མཚན་སྤྱི་མཚན་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་འདོད་པར་ཐལ། དེས་དེ་ལྟར་མ་གྲུབ་ན་སྤྱི་མཚན་ཡོད་པར་འཇོག་མི་ཤེས་པའི་ཕྱིར། དྲང་ངེས་རྣམ་འབྱེད་ལས། གཟུགས་སོགས་རྟོག་པའི་ཞེན་གཞི་དང་བརྡའ་འདོགས་པའི་
གནས་སུ་རང་མཚན་གྱིས་གྲུབ་པ་ཁེགས་ན་དེ་དག་ཡོད་པར་འཇོག་མི་ཤེས་ཏེ། ཚད་མ་པ་ལ་གྲགས་པའི་རང་མཚན་ནི་མིན་ནོ། །ཞེས་གསུངས་པའི་ཕྱིར། འདོད་ན། འོ་ན། མདོ་སྡེ་པས་སྤྱི་མཚན་རང་གི་མཚན་ཉིད་ཀྱིས་གྲུབ་པར་འདོད་པར་ཐལ། འདོད་པ་དེའི་ཕྱིར། འདོད་ན། སྤྱི་སྐད་དང་ཁས་བླངས་གཉིས་ཀ་དང་
འགལ། ཁ་ཅིག་ཐལ་འགྱུར་སྔ་མ་ལ་མ་ཁྱབ་ཟེར་ན། འོ་ན། དེས་སྤྱི་མཚན་སྤྱི་མཚན་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་རང་གི་མཚན་ཉིད་ཀྱིས་གྲུབ་པར་འདོད་པར་ཐལ། མ་ཁྱབ་པ་དེའི་ཕྱིར། འདོད་ན། དེས་དེ་རང་མཚན་དུ་འདོད་པར་ཐལ། འདོད་པ་དེའི་ཕྱིར། འདོད་ན། སྤྱི་མཚན་རང་མཚན་
དུ་ཐལ་བ་ལྡོག་ཏུ་མེད་དོ། །ཁ་ཅིག་གསུང་དེ་ལ་བརྟེན་ནས་མདོ་སྡེ་པའི་ལུགས་ལ་ནམ་མཁའ་དང་སྤྱི་མཚན་སོགས་འདུས་མ་བྱས་ཀྱི་ཆོས་རྣམས་ཀྱང་རང་གི་མཚན་ཉིད་ཀྱིས་གྲུབ་པར་འདོད་ཟེར་ན། དེའི་ལུགས་ལ་གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་དང། གཟུགས་འཛིན་རྟོག་པའི་ཞེན་
ཡུལ་གཉིས་ལ་རྟོག་པས་སྒྲོ་བཏགས་ཙམ་ཡིན་མིན་གྱི་ཁྱད་པར་མེད་པར་ཐལ། དེ་གཉིས་ལ་རང་གི་མཚན་ཉིད་ཀྱིས་གྲུབ་མ་གྲུབ་ཀྱི་ཁྱད་པར་མེད་པའི་ཕྱིར། རྟགས་ཁས། འདོད་མི་ནུས་ཏེ། དྲང་ངེས་རྣམས་འབྱེད་ལས། སྒྲའི་བརྗོད་བྱའི་རང་སྡོག་རྟོག་བཏགས་ཡིན་ཡང་གཞི་ལྡོག་ཏུ་རང་མཚན་འོང་བའི་ལུགས་

[008A]༄༅། །དང་ག་ལ་མཚུངས། ཞེས་གསུངས་པའི་ཕྱིར། གཞན་ཡང། ཤེས་བྱ་ལ་རང་སྤྱི་གཉིས་ཀྱི་དྲང་ངེས་ཀྱང་མི་འཐད་པར་ཐལ། ཤེས་བྱ་ཡིན་ན་རང་གི་མཚན་ཉིད་ཀྱིས་གྲུབ་པས་ཁྱབ་པའི་ཕྱིར། ཁ་ཅིག་དེའི་ལུགས་ལ་གཞི་གྲུབ་ན་ཆོས་བདག་ཡིན་པས་ཁྱབ་པ་ཁས་ལེན་པ་ཡིན་ཟེར་
ན༑ འོ་ན། སེམས་ཙམ་པའི་ལུགས་གཞིར་བཞག་ལ་དེས་ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་གྲུབ་པར་ཁས་བླངས་ན་དེས་དེ་ཆོས་བདག་ཏུ་ཁས་བླངས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། སློབ་དཔོན་ལེགས་ལྡན་འབྱེད་ཀྱིས་ཀྱང་ངོ་བོ་དང་ཁྱད་
པར་ལ་ཀུན་བཏགས་པའི་ཀུན་བཏགས་ཆོས་བདག་ཏུ་ཁས་བླངས་པར་ཐལ། དེས་དེ་རང་གི་མཚན་ཉིད་ཀྱིས་གྲུབ་པར་ཁས་བླངས་པ་གང་ཞིག་འདོད་པའི་ཕྱིར། འདོད་མི་ནུས་ཏེ། དེས་དེ་ཆོས་ཀྱི་བདག་མེད་དུ་ཁས་བླངས་པའི་ཕྱིར་དང། ཆོས་བདག་ཁས་བླངས་ན་དབུ་སེམས་ཀྱི་དྲི་མི་བྲོ་བའི་ཕྱིར། མདོ་སྡེ་
པའི་ལུགས་གཞིར་གཞོག་གང་ཟག་གི་བདག་མེད་ཆོས་ཅན། ཁྱོད་གཞི་ཆོས་ཅན་གཅིག་གི་སྟེང་དུ་བཀག་པ་ཆོས་ཀྱི་བདག་མེད་དུ་འགྱུར་བ་ཡོད་པར་ཐལ། ཁྱོད་ཆོས་བདག་ཡིན་པའི་ཕྱིར། རང་ལུགས་གསུང་དེ་དག་གི་དོན་ཡོད་དེ། ནམ་མཁའ་ལྟ་བུ་ཉན་ཐོས་སྡེ་གཉིས་ཀྱི་ནམ་མཁའ་ཞེས་པའི་ཐ་
སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་མ་གྲུབ་ན་དེ་དག་ཡོད་པར་འཇོག་མི་ཤེས་ཤིང། དེ་ཡང་དོན་བྱེད་ནུས་པ་མ་ཡིན་ན་དེ་དག་ཡོད་པར་འཇོག་མི་ཤེས་པ་མིན་པ་གཅིག་བསྟན་ཞིང། སེམས་ཙམ་པས་གཞལ་བ་ན་དེ་དག་འཇུག་གཞི་དེར་རང་གི་མཚན་ཉིད་ཀྱིས་མ་གྲུབ་ན་
ཡོད་པར་འཇོག་མི་ཤེས་པར་སོང་ཞེས་པའི་དོན་ཡིན་པའི་ཕྱིར། འདིའི་སྐབས་སུ་བརྗོད་པར་བྱ་བ་མང་ཡང་ཡི་གེ་མང་བས་འཇིགས་སྟེ་རེ་ཞིག་མ་བྲིས་སོ། །དེ་ལྟར་བྱས་ན་བརྡའ་སྦྱང་གི་སྐྱེས་བུས་ཡིད་གཏད་པའི་ཚུལ་གྱི་སྔོན་པོ་མཐོང་བའི་བག་ཆགས་བརྟན་བྱུང་གི་དབང་ཤེས་ལ་སྔོན་པོ་གཟུགས་ཀྱི་ངོ་བོ་
དང་ཁྱད་པར་གྱི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་སྣང་བ་ལྟར་དུ་གྲུབ་པ་དང། དེ་ལྟར་གྲུབ་པར་འཛིན་པའི་རྟོག་པའི་ཞེན་ཡུལ་འདིའི་ལུགས་ཀྱི་དོན་དམ་ལ་སྤྱོད་པའི་རྟགས་ཀྱི་དགག་བྱ་མཐར་ཐུག་དང། དེ་ལྟར་འཛིན་པའི་རྟོག་པ་ཆོས་ཀྱི་བདག་འཛིན་ཕྲ་མོ་ཡིན་ཏེ། དགག་བྱ་

[008B] རྣམ་དག་གི་དམིགས་པ་མཐར་ཐུག་ཡིན་པའི་ཕྱིར། དེ་ལ་ལུང་གིས་སྒྲུབ་བྱེད་ཡང་དག་ཡོད་དེ། དགོངས་འགྲེལ། ལང་གཤེགས། རྒྱན་སྟུག་པོ་སོགས་དང། དེར་མ་ཟད་སྲིད་པ་འཕོ་བའི་མདོ་དང་
དོན་གྱི་སྡེ་ཚན་པའི་མདོ། །སྡུམ་བྱེད་ཀ་ཏ་ཡ་ན་ལ་གདམས་པའི་མདོ་སོགས་ཀྱིས་གྲུབ་པའི་ཕྱིར། རིགས་པ་གང་གིས་ཁེགས་ན་རིགས་པ་གསུམ་ལས། དང་པོ་ནི་ལྟོ་ལྡིར་བ་བུམ་པའི་ཐ་སྙད་ཀྱི་གཞིར་འཇོག་པ་བུམ་པ་ཞེས་པའི་མིང་བརྡའ་ལ་གཏན་མི་བལྟོས་པར་ཐལ། དེ་དེར་ལྟོ་ལྡིར་བ་རང་གི་དངོས་པོའི་གནས་
ལུགས་ཀྱི་དབང་གིས་གྲུབ་པའི་ཕྱིར། འདོད་ན། ལྟོ་ལྡིར་བ་ལ་བུམ་པའོ་སྙམ་པའི་བློ་སྐྱེ་བ་བུམ་པ་ཞེས་པའི་བརྡའ་ལ་མི་བལྟོས་པར་ཐལ། འདོད་པ་དེའི་ཕྱིར། འདོད་ན། ལྟོ་ལྡིར་བ་ལ་བུམ་པ་ཞེས་པའི་མིང་མ་ཐོགས་པའི་སྐྱེས་བུས་ཀྱང་ལྟོ་ལྡིར་བ་མཐོང་བ་ན་བུམ་པའོ་སྙམ་པའི་བློ་སྐྱེ་བ་ཡིན་པར་ཐལ། དེ་ལྟར་ཐལ་བ་
ལས་དེའི་གོང་དུ་དེ་འདྲའི་བློ་སྐྱེ་བ་མེད་པའི་ཕྱིར། དེ་དེའི་ཐ་སྙད་ཀྱི་གཞིར་རང་གི་མཚན་ཉིད་ཀྱིས་མ་གྲུབ་བོ། །རིགས་པ་གཉིས་པ་ནི་སྐྱེས་བུ་གཅིག་ལ་བརྒྱ་བྱིན་དང། དབང་པོ། གྲོང་འཇོམས་སོགས་ཀྱི་མིང་དུ་མ་འཇུག་པའི་ཚེ་མིང་དེ་དག་སྐྱེས་བུ་དེ་ལ་དངོས་དབང་གིས་འཇུག་པར་ཐལ། སྐྱེས་བུ་དེ་མིང་དེ་དག་འཇུག་པའི་
གཞིར་དངོས་པོའི་གནས་ལུགས་ཀྱི་དབང་གིས་གྲུབ་པའི་ཕྱིར། འདོད་ན། སྐྱེས་བུ་གཅིག་པོ་དེ་མིང་དུ་མ་ལྟར་དོན་ཡང་རྒྱུད་ཐ་དད་དུ་མར་ཐལ་ལོ། །འདིས་ཀྱང་སྔར་ལྟར་སྒྲུབ་བྱེད་འཕེན་ནོ། །རིགས་པ་གསུམ་པ་ནི་སྐྱེས་བུ་གཉིས་ལ་ལྷས་བྱིན་ཞེས་མིང་གཅིག་འཇུག་པའི་ཚེའང་དེ་གཉིས་ལ་མིང་གཅིག་པོ་དེ་དངོས་དབང་གིས་འཇུག་
པར་ཐལ། དེ་གཉིས་མིང་གཅིག་པོ་དེ་འཇུག་པའི་གཞིར་དངོས་པོའི་གནས་ལུགས་ཀྱི་དབང་གིས་གྲུབ་པའི་ཕྱིར། འདོད་ན། དེ་གཉིས་མིང་གཅིག་ཡིན་པ་བཞིན་དུ་དོན་ཡང་གཅིག་ཏུ་འགྱུར་བས་སྐྱེས་བུ་དེ་གཉིས་རྒྱུད་འདྲེས་པར་ཐལ་ལོ། །དེ་ལྟར་ཡང་ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། །མང་བའི་ཕྱིར་དང་མ་འདྲེས་
ཕྱིར། ། དེ་ཡི་བདག་ཉིད་བདག་མང་དང། །བདག་འདྲས་འགལ་བས་འགྲུབ་པར་འགྱུར། །ཞེས་གསུངས་པའི་ཕྱིར། དེ་ལྟར་བཤད་ཀྱི་བུམ་པ་ཞེས་པའི་མིང་མ་བཏགས་གོང་གི་ལྟོ་ལྡིར་བ་བུམ་པ་ཡིན་མིན་རྩོད་པ་སོགས་ནི་དོན་མི་ཆེ་སྙམ་མོ། །དོན་སྨྲ་གཉིས་ཀྱི་ལྟོ་ལྡིར་བ་བུམ་པ་ཞེས་པའི་སྒྲའི་བརྗོད་བྱ་རང་གི་མཚན་ཉིད་ཀྱིས་

[009A]༄༅། །གྲུབ་ན་བརྡ་འབྲེལ་བྱས་པ་ལ་མི་བལྟོས་པ་སོགས་ཀྱི་སྐྱོན་ཡོད་ཀྱང་ལྟོ་ལྡིར་བ་བུམ་པ་ཞེས་པའི་ཐ་སྙད་འཇུག་པའི་འཇུག་གཞི་ཡིན་པ་རང་གི་མཚན་ཉིད་ཀྱིས་གྲུབ་པ་ལ་སྐྱོན་དེར་མི་འགྱུར། ཞེས་ཟེར་ཡང་རྣམ་པ་ཀུན་ཏུ་མཚུངས་སོ། །དོན་སྨྲ་གཉིས་ཀྱིས་གཟུགས་སོགས་ངོ་བོ་དང་ཁྱད་
པར་གྱི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་མ་གྲུབ་ན་དེ་དག་ཡོད་པར་འཇོག་མི་ཤེས། སེམས་ཙམ་པས་དེ་ལྟར་མ་གྲུབ་ན་དེ་དག་ཡོད་པར་འཇོག་ཤེས་ཀྱང་གསུམ་གས་མིང་བརྡས་བཞག་ཙམ་ཡིན་ཕྱིན་དེ་ལ་རྒྱུ་འབྲས་མི་རུང་བར་འདོད་དེ། རྒྱུ་འབྲས་ཀྱི་བྱ་བ་བྱེད་པའི་ཆོས་ཡིན་ན་རང་གི་
མཚན་ཉིད་ཀྱིས་གྲུབ་པས་ཁྱབ་པ་བཞེད་པའི་ཕྱིར། དེ་ལ་ཁ་ཅིག་གོང་དུ་བཤད་པ་དེ་དག་མི་འཐད་པར་ཐལ། གཟུགས་སོགས་ཀྱི་ཆོས་རྣམས་ངོ་བོ་དང་ཁྱད་པར་གྱི་ཐ་སྙད་འཇུག་པའི་འཇུག་གཞིར་རང་གི་གནས་ལུགས་ཀྱི་དབང་གིས་མ་གྲུབ་ན་ཉན་ཐོས་སྡེ་གཉིས་སུ་མ་ཟད་སེམས་ཙམ་པས་ཀྱང་དེ་དག་འཇོག་
པར་མི་ཤེས་པའི་ཕྱིར་ཏེ། དེར་རང་གི་གནས་ཚུལ་གྱི་དབང་གིས་མ་གྲུབ་ན། དེ་དག་ཡོད་པར་འཇོག་མི་ཤེས་པའི་ཕྱིར། ཟེར་ན། རྣམ་པ་གཅིག་ཏུ་མ་ཁྱབ། དེར་ཐལ། དེར་རང་ངོས་ནས་མ་གྲུབ་ན་དེ་དག་ཡོད་པར་འཇོག་མི་ཤེས་པའི་ཕྱིར། ཟེར་ན་མ་ཁྱབ། མ་གྲུབ་ན་དེར་ཐལ། དེར་མེད་ན་དེ་དག་ཡོད་པར་འཇོག་མི་
ཤེས་པའི་ཕྱིར། གཟུགས་སོགས་རང་ཉིད་རང་ཉིད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པ་བཀག་པ་དེ་ཆོས་ཀྱི་བདག་མེད་མཐར་ཐུག་པ་ཡིན་ན་དེ་ལ་བརྟེན་ནས་རྣམ་པར་རིག་པ་ཙམ་དུ་འཇུག་པའི་ཚུལ་དེ་ཇི་ལྟ་བུ་ཡིན་ཞེ་ན། དེའི་ཚུལ་ཡང་ཡོད་དེ། གཟུགས་ནས་རྣམ་མཁྱེན་གྱི་བར་
གྱི་ཆོས་ཐམས་ཅད་མིང་དང་བརྡས་ཐ་སྙད་འདོགས་པའི་གནས་དང། རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཁེགས་དེ་ལ་བརྟེན་ནས་མིང་དང་བརྗོད་བྱའི་དོན་ལ་འབྲེལ་བ་གྲུབ། དེ་ལ་བརྟེན་ནས་བརྗོད་བྱའི་དོན་དེ་མིང་དེ་ལ་མ་བལྟོས་པར་བརྗོད་བྱའི་དོན་གྱི་ངོ་བོ་དང་ཁྱད་པར་དུ་དོན་དེ་དང་དེའི་གནས་
ཚུལ་གྱི་ངོས་ནས་གྲུབ་པ་ལྟ་བུར་སྣང་ནས་ཞེན་པའི་ཡིད་ཀྱི་ཤེས་པ་ལོག་ཤེས་སུ་གྲུབ། དེ་ལ་བརྟེན་ནས་རྫས་འཛིན་བཀག་པའི་རྣམ་པར་རིག་པ་ཙམ་དུ་འཇུག་པའི་ཕྱིར། དེ་ལ་བརྟེན་ནས་ཕྱི་རོལ་དོན་ལ་བལྟོས་པའི་གཟུགས་འཛིན་རྫས་གཞན་ཁེགས་པའི་རྒྱུ་མཚན་ཡོད་དེ། གཟུགས་སོགས་ངོ་བོ་དང་ཁྱད་པར་

[009B]
སུ་སྣང་བ་མིན་པར་ཕྱི་རོལ་ནས་རང་འདྲའི་རྣམ་པ་གཏད་པའི་སྒོ་ནས་སྣང་བས་ཕྱི་རོལ་གྱི་སྟོབས་ལས་སྐྱེས་པ་ཁེགས་པའི་ཕྱིར། དེ་ལྟར་བྱས་ན་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་སྟེང་དུ་གནས་ལུགས་གཏན་ལ་འབེབས་པའི་གཞིའི་གཞན་དབང་དང། དེའི་སྟེང་དུ་ངོ་བོ་དང་ཁྱད་པར་དུ་
ཀུན་བཏགས་པ་ཀུན་བཏགས་དང། བཏགས་པ་ལྟར་དུ་རང་གི་མཚན་ཉིད་ཀྱིས་གྲུབ་པས་སྟོང་པ་ཡོངས་གྲུབ་ཡིན་ཞིང། དེ་ལྟར་བྱས་ན་རང་གི་རྒྱུ་རྐྱེན་གྱིས་བསྐྱེད་པའི་ཆོས། གཞན་དབང་གི་མཚན་ཉིད། རང་འཛིན་རྟོག་པས་བཏགས་ཙམ་གང་ཞིག་རང་འཛིན་པའི་བློ་འཁྲུལ་པའི་ངོས་ནས་གྲུབ་པ། ཀུན་
བཏགས་ཀྱི་མཚན་ཉིད། རྣམ་དག་ལམ་གྱི་དམིགས་པ་མཐར་ཐུག་ཡོངས་གྲུབ་ཀྱི་མཚན་ཉིད། འོ་ན་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར། རང་གིས་མཚན་ཉིད་ཀྱིས་མ་གྲུབ་པ་ཆོས་ཀྱི་བདག་མེད་ཕྲ་མོ་ཡིན་ན། གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞི་དེར་ཡོད་དམ་
མེད་ཅེ་ན། ཡོད་དེ། དེར་རང་གི་མཚན་ཉིད་ཀྱིས་མ་གྲུབ་པ་དེ་གཞི་ཆོས་ཅན་དང་འབྲེལ་བའི་ཆོས་ཉིད་ཡིན་པའི་ཕྱིར། གཞན་ཡང་འཇུག་གཞི་དེར་ཡོད་པར་ཐལ། གཟུགས་ཞེས་ངོ་བོ་དང་ཁྱད་པར་དུ་ཀུན་བཏགས་པའི་ངོ་བོར་ཡོད་པའི་ཕྱིར་ཏེ། དྲང་ངེས་རྣམ་འབྱེད་ལས། ཕུང་པོ་ལ་སོགས་པ་ལ་འདི་གཟུགས་སོ་
ཞེས་ངོ་བོ་དང་འདི་གཟུགས་ཀྱི་སྐྱེ་བའོ་ཞེས་སོགས་ཁྱད་པར་དུ་མིང་དང་བརྡར་བཏགས་པའི་ངོ་བོ་དེ་ཙམ་ཞིག་ཏུ་ནི་ཕུང་པོ་ལ་སོགས་པ་ཡོད་པས་དེར་ཡོད་པར་འཛིན་པ་སྒྲོ་འདོགས་མིན་གྱི་ཕུང་སོགས་ངོ་བོ་དང་རང་གི་མཚན་ཉིད་ཀྱིས་ཡོད་པར་འཛིན་པ་སྒྲོ་འདོགས་སོ། །ཞེས་གསུངས་པའི་ཕྱིར། སྔོན་པོ་སོགས་ཐ་
སྙད་འཇུག་པའི་གཞི་དེར་གཞན་དབང་ཡིན་ཏེ། བག་ཆགས་བརྟན་བྱུང་གི་དབང་ཤེས་ལ་སྔོན་པོ་ཞེས་པའི་ཐ་སྙད་འཇུག་པའི་འཇུག་གཞི་དེར་སྔོན་པོར་སྣང་བའི་སྣང་ཚུལ་ཡོད་པ་གང་ཞིག་དེ་སྣང་ཚུལ་དོན་མཐུན་ཡིན་པའི་ཕྱིར། གང་ཞིག་དེར་ཐལ། སྔོན་པོ་ཞེས་བརྗོད་པའི་སྒྲའི་དོན་གང་ཡིན། ཞེས་

[010A]༄༅། །དྲིས་པ་ན་འདི་གཟུགས་ཡིན་ནོ། །ཞེས་ལན་འདེབས་པའི་རྟོག་པ་རང་སྟོབས་ཀྱིས་འདྲེན་པའི་ཕྱིར། དེར་ཐལ། དྲང་ངེས་རྣམ་འབྱེད་ལས། གཟུགས་ཞེས་བརྗོད་པའི་དོན་དེའི་ངོ་བོ་ཉིད་གང་ཡིན་དྲིས་པ་ན་དེའི་ངོ་བོ་ཉིད་གཟུགས་ཡིན་ནོ། །ཞེས་སྨྲའི་གཟུགས་ཞེས་པའི་མིང་
དུ་བཏགས་པ་ཙམ་ཞིག་གཟུགས་ཞེས་བརྗོད་པའི་དོན་དེའི་ངོ་བོ་ཉིད་ཡིན་ནོ་ཞེས་སྨྲ་རྒྱུ་མེད་དོ། །ཞེས་གསུངས་པའི་ཕྱིར། ཁོ་ན་རེ་སྔོན་པོ་སྔོན་པོ་ཞེས་པའི་ཐ་སྙད་འཇུག་པའི་འཇུག་གཞིར་བདེན་པར་གྲུབ་པར་ཐལ། དེར་གཞན་དབང་ཡིན་པའི་ཕྱིར། ཁྱབ་སྟེ། གཞན་དབང་ཡིན་ན་བདེན་པར་གྲུབ་དགོས་
པའི་ཕྱིར་ཟེར་ན། འོ་ན་སེམས་ཅན་སེམས་ཅན་སངས་རྒྱས་པའི་ཚེ་ཡོད་པར་ཐལ། དེ་དེ་སངས་རྒྱས་པའི་ཚེ་སངས་རྒྱས་འཕགས་པ་ཡིན་པའི་ཕྱིར། ཁྱབ་སྟེ། སངས་རྒྱས་འཕགས་པ་ཡིན་ན་ཡོད་དགོས་པའི་ཕྱིར། ཁྱབ་པ་ཁས། ཁ་ཅིག་ཁྱོད་ཁྱོད་རང་ཡིན་པའི་དངོས་པོ་ཡིན་ན་ཁྱོད་ཁྱོད་ཅེས་པའི་ཐ་
སྙད་འཇུག་པའི་འཇུག་ཞིར་ཁྱོད་ཁྱོད་རང་ཡིན་དགོས་པར་ཐལ། སྔོན་པོ་སྔོན་པོ་ཞེས་པའི་ཐ་སྙད་འཇུག་པའི་འཇུག་གཞིར་སྔོན་པོ་སྔོན་པོ་ཡིན་པའི་ཕྱིར། འདོད་ན་བདེན་པར་གྲུབ་པའི་དངོས་པོ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དེར་བདེན་པར་མ་གྲུབ་པའི་ཕྱིར། ཟེར་ན་མ་ཁྱབ་
འོ་ན་སེམས་ཅན་སེམས་ཅན་སངས་རྒྱས་པའི་ཚེ་ཡོད་པར་ཐལ། སེམས་ཅན་སངས་རྒྱས་པའི་ཚེ་དེ་ཡོད་པའི་སངས་རྒྱས་འཕགས་པ་ཡིན་པའི་ཕྱིར། དེར་ཐལ། དེའི་ཚེ་ཡོད་པའི་སངས་རྒྱས་འཕགས་པ་དང་མེད་པའི་སངས་རྒྱས་འཕགས་པ་གང་རུང་ཡིན། མེད་པའི་སངས་རྒྱས་འཕགས་པ་མ་ཡིན་
པའི་ཕྱིར། ཞེས་ཟེར་ན་ཁོ་ན་རེ། གང་ཟག་གི་བདག་མེད་ཆོས་ཅན། རྣམ་དག་གི་དམིགས་པ་མཐར་ཐུག་ཡིན་པར་ཐལ། ཡོངས་གྲུབ་ཡིན་པའི་ཕྱིར། དེར་ཐལ། གང་ཟག་གི་བདག་མེད་ཕྲ་མོ་ཡིན་པའི་ཕྱིར། ཁྱབ་སྟེ། དབུས་མཐའ་ལས། རྣམ་དག་སྤྱོད་ཡུལ་རྣམ་གཉིས་ཏེ། །གཅིག་པོ་ཁོ་ནར་
བརྗོད་པ་ཡིན། །ཞེས་གསུངས་པའི་ཕྱིར་དང། དེའི་འགྲེལ་པ་ལས། ཡོངས་སུ་གྲུབ་པའི་ངོ་བོ་ཉིད་དུ་བརྗོད་དོ། །ངོ་བོ་ཉིད་གཞན་ནི་རྣམ་པར་དག་པའི་ཡེ་ཤེས་རྣམ་པ་གཉིས་ཀྱི་ཡུལ་མ་ཡིན་པའི་ཕྱིར། ཞེས་གསུངས་པའི་ཕྱིར། ཟེར་ན་སྐྱོན་མེད་དེ། དེའི་དོན་ནི་གང་ཟག་གི་བདག་མེད་ཀྱི་དབང་དུ་

[010B] ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་ནང་ནས་ཆོས་ཀྱི་བདག་མེད་དེ་ཤེས་སྒྲིབ་དག་
པའི་རྣམ་དག་གི་དམིགས་པ་དང། དེའི་དབང་དུ་བྱས་པའི་ཡོངས་གྲུབ་ཡིན་ཞེས་པའི་དོན་ཡིན་པའི་ཕྱིར། ཁ་ཅིག་ནམ་མཁའ་འཛིན་པའི་ཚད་མ་ནམ་མཁའི་གཞན་དབང་ཡིན་ཟེར་ན། གཟུགས་འཛིན་ཚད་མ་གཟུགས་ཀྱི་གཞན་དབང་ཡིན་པར་ཐལ། འདོད་པའི་ཕྱིར། འདོད་ན་མ་ཡིན་པར་ཐལ། དགོངས་
འགྲེལ་ལས། གཟུགས་ཕུང་གི་སྟེང་དུ་མཚན་ཉིད་གསུམ་གྱི་རྣམ་གཞག་བྱས་ནས་ཆོས་ཀྱི་བདག་མེད་གཏན་ལ་འབེབས་ཚུལ་དེ་ཁམས་བཅོ་བརྒྱད་ཀྱི་བར་ལ་སྦྱར་བར་གསུངས་པ་གང་ཞིག་དེ་ལ་གཟུགས་ཕུང་གཟུགས་ཕུང་གི་གཞན་དབང་དང། དེའི་སྟེང་དུ་ངོ་བོ་དང་ཁྱད་པར་ལ་ཀུན་བཏགས་པ་ཀུན་བཏགས་
སུ་གསུངས་པའི་ཕྱིར། གང་ཞིག་དེར་ཐལ། དྲང་ངེས་རྣམ་འབྱེད་ལས། གཟུགས་ཕུང་ལ་ཇི་ལྟར་སྦྱར་བ་བཞིན་དུ་ཕུང་པོ་ལྷག་མ་བཞི་དང། ཞེས་སོགས་གསུངས་པའི་ཕྱིར། གཞན་ཡང་ནམ་མཁའ་འཛིན་པའི་ཚད་མ་ནམ་མཁའི་གཞན་དབང་མ་ཡིན་པར་ཐལ། དེ་ནམ་མཁའ་འཛིན་པའི་ཚད་མའི་གཞན་
དབང་དུ་འདོད་པའི་ཕྱིར། ཁ་ཅིག་ནམ་མཁའ་ནམ་མཁའི་གཞན་དབང་མ་ཡིན་པར་ཐལ། དེ་དེའི་ཀུན་བཏགས་ཡིན་པའི་ཕྱིར། དེར་ཐལ། དེ་ཀུན་བཏགས་ཡིན་པའི་ཕྱིར་ཟེར་ན་འོ་ན་ཆོས་ཉིད་ཆོས་ཉིད་ཀྱི་ཆོས་ཉིད་ཡིན་པར་ཐལ། དེ་ཆོས་ཉིད་ཡིན་པའི་ཕྱིར། ཁ་ཅིག་གཟུགས་ཕུང་གཟུགས་ཕུང་གི་ཆོས་
ཉིད་གཏན་ལ་འབེབས་པའི་གཞན་དབང་ཡིན་པ་དང། གཟུགས་ཕུང་འཛིན་པའི་ཚད་མ་གཟུགས་ཕུང་གི་གཞན་དབང་ཡིན་པ་མི་འགལ་བར་ཐལ། གཟུགས་གཟུགས་འཛིན་པའི་ཚད་མ་དང་རྫས་ཐ་དད་ཀྱིས་སྟོང་བའི་སྟོང་ཉིད་དེ་གཟུགས་དང་དེ་འཛིན་པའི་ཚད་མ་གཉིས་ཀའི་གནས་ལུགས་ཡིན་པའི་ཕྱིར། དེར་
ཐལ། རྣམ་འགྲེལ་ལས། དེ་ཕྱིར། གཉིས་སྟོང་གང་ཡིན་པ། །དེ་ནི་དེའི་ཡང་དེ་ཉིད་ཡིན། །ཞེས་པ་དང། དེ་ལ་གཅིག་ནི་མེད་པས་ཀྱང། །གཉིས་ཀའང་མཉམ་པར་འགྱུར་བ་ཡིན། །ཞེས་གསུངས་པའི་ཕྱིར། ཟེར་ན་འོ་ན་ཉེར་ལེན་གྱི་ཕུང་པོ་འཛིན་པའི་རྣམ་མཁྱེན་དང་ཉེར་ལེན་གྱི་ཕུང་པོ་རྫས་ཐ་དད་ཀྱིས་

[011A]༄༅། །སྟོང་བ་དེ་དེ་གཉིས་ཀའི་གནས་ལུགས་ཡིན་པར་ཐལ། ཉེར་ལེན་གྱི་ཕུང་པོ་འཛིན་པའི་ཚད་མ་ཉེར་ལེན་གྱི་ཕུང་པོ་དང་རྫས་ཐ་དད་ཀྱིས་སྟོང་བ་དེ་གཉིས་ཀའི་གནས་ལུགས་ཡིན་པའི་ཕྱིར། ཁ་ཅིག་ མ་ཁྱབ་ཟེར་མ་གྲུབ་ན། དེར་ཐལ། གཟུགས་དང་གཟུགས་འཛིན་པའི་ཚད་
མ་རྫས་ཐ་དད་ཀྱིས་སྟོང་བ་དེ་དེ་གཉིས་ཀའི་གནས་ལུགས་ཡིན་པའི་ཕྱིར། འདོད་ན་དེ་ཆོས་ཅན། སྒྲིབ་པ་སྤངས་པའི་ཆོས་ཉིད་ཡིན་པར་ཐལ། འདོད་པའི་ཕྱིར། འདོད་ན་མ་ཡིན་པར་ཐལ། སྒྲིབ་པ་མ་སྤངས་པའི་ཆོས་ཉིད་ཡིན་པའི་ཕྱིར། ཉེར་ལེན་གྱི་ཕུང་པོའི་ཆོས་ཉིད་ཡིན་པའི་ཕྱིར། མ་ཁྱབ་མཚམས་
ལ་ལོངས་སྐུའི་དབུ་སྐྲ་བུང་བ་ལྟར་གནག་དང། དེ་འཛིན་པའི་ཚད་མ་རྫས་གཞན་གྱིས་སྟོང་བ་ཆོས་ཅན། སྒྲིབ་པ་སྤངས་པའི་གནས་ལུགས་ཡིན་པར་ཐལ། ལོངས་སྐུའི་དབུ་སྐྲ་བུང་བ་ལྟར་གནག་གི་གནས་ལུགས་ཡིན་པའི་ཕྱིར། འདོད་ན། མ་ཡིན་པར་ཐལ། དེ་འཛིན་པའི་ཚད་མའི་གནས་ལུགས་ཡིན་
པའི་ཕྱིར། ཁྱབ་སྟེ། དེ་འཛིན་པའི་ཚད་མ་སྒྲིབ་པ་མ་སྤངས་པའི་ཆོས་ཡིན་པའི་ཕྱིར། དེ་རྒྱུད་ལྡན་གྱི་བྱང་འཕགས་ཡོད་པའི་ཕྱིར། དེ་འཛིན་པའི་ཚད་མའི་གནས་ལུགས་སུ་ཁས་བླངས་སོ། །གཞན་ཡང། ཤེས་སྒྲིབ་གཟུང་རྟོག་དང་འཛིན་རྟོག་ཡིན་ཁྱབ་མཉམ་ཡིན་པ་དང། ཕྱི་སྟོང་པ་ཉིད་དང་ནང་སྟོང་པ་
ཉིད་མི་འགལ་བ་དང། དངོས་པོ་སྟོང་པ་ཉིད་དང། དངོས་པོ་མེད་པ་སྟོང་པ་ཉིད་ཡིན་ཁྱབ་མཉམ་ཡིན་པར་ཐལ། གཟུགས་ཀྱི་གནས་ལུགས་དང་གཟུགས་འཛིན་ཚད་མའི་གནས་ལུགས་ཡིན་ཁྱབ་མཉམ་ཡིན་པའི་ཕྱིར། འདོད་ན་མི་འཐད་དེ། ཤེས་སྒྲིབ་གཟུང་འཛིན་གྱི་རྣམ་པར་རྟོག་པ་མངོན་གྱུར་བ་
འགོ་གནོན་དཀའ་སླའི་ཁྱད་པར་ཡོད་པའི་ཕྱིར། མདོ་སྡེ་རྒྱན་ལས། དེ་ཚེ་དེ་ཡི་གཟུང་བ་ཡི། །རྣམ་པར་གཡེང་བ་དེ་སྤོང་འགྱུར། །འདི་ལྟར་དེ་ཡི་འཇུག་ཐོགས་སུ། །འཛིན་པའི་རྣམ་པར་གཡེང་བ་སྤོང། །ཞེས་གསུངས་པའི་ཕྱིར། ཁ་ཅིག་ སངས་རྒྱས་ཀྱི་ས་ན་བློ་བུར་རྣམ་དག་ཡོད་ཀྱང། རང་བཞིན་རྣམ་དག་མེད་
པས་ཉེར་ལེན་གྱི་ཕུང་པོའི་ཆོས་ཉིད་དུ་གྱུར་པའི་རང་བཞིན་རྣམ་དག་ཁས་བླངས་པའི་སྐྱོན་མེད་དོ། ཞེས་ཟེར་ན། དེ་མི་འཐད་དེ། དབུ་སེམས་གཉིས་མ་དག་པའི་གཞན་དབང་བདེན་པར་གྲུབ་མ་གྲུབ་རྩོད་པའི་སྐབས་སུ་རང་བཞིན་རྣམ་དག་ཁས་ལེན་པ་གཞིར་བྱས་ཀྱི་སྟེང་ནས་བློ་བུར་རྣམ་དག་ཁས་ལེན་དགོས་

[011B] དེ་ལྟར་ཡིན་ཀྱང་རྣམ་འགྲེལ་གྱི་ལུང་དང་འགལ་བའི་སྐྱོན་མེད་དེ། ལུང་དང་པོའི་དོན་གཟུགས་གཟུགས་འཛིན་ཚད་མ་དང་རྫས་ཐ་དད་ཀྱིས་སྟོང་བ་དེ་གཟུགས་ཀྱི་གནས་ལུགས་ཡིན་པར་མ་ཟད། གཟུགས་འཛིན་ཚད་མ་གཟུགས་དང་རྫས་ཐ་དད་ཀྱིས་སྟོང་བ་དེ་གཟུགས་འཛིན་ཚད་མའི་
གནས་ལུགས་ཡིན་ཞེས་པའི་དོན་ཡིན་པའི་ཕྱིར། ཁ་ཅིག་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་དེ་གནས་ལུགས་མཐར་ཐུག་ཡིན་ཟེར་ན། མ་ཡིན་པར་ཐལ། ནམ་མཁའ་དང་སྤྱི་མཚན་རང་གི་མཚན་ཉིད་ཀྱིས་མ་གྲུབ་པ་དེ་གནས་ལུགས་མཐར་ཐུག་མ་ཡིན་པའི་ཕྱིར་ཏེ། མདོ་སྡེ་པས་ཀྱང་ཚད་མས་
གྲུབ་པའི་ཕྱིར་ཏེ། དེ་དངོས་མེད་དུ་ཚད་མས་གྲུབ་ཟིན་པའི་ཕྱིར། ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་དེ་ཀུན་བཏགས་ཀྱི་གནས་ལུགས་མཐར་ཐུག་མ་ཡིན་པར་ཐལ། ཀུན་བཏགས་ཀུན་བཏགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་དེ་དེའི་གནས་ལུགས་
མཐར་ཐུག་ཡིན་པའི་ཕྱིར། མ་གྲུབ་ན་ཀུན་བཏགས་ཆོས་ཅན། ཁྱོད་ཁྱོད་ཅེས་པའི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་དེ་ཁྱོད་ཀྱི་གནས་ལུགས་ཡིན་པར་ཐལ། ཁྱོད་གཞི་གྲུབ་པའི་ཕྱིར། གཞན་ཡང་གཟུགས་དེ་གཟུགས་ཞེས་བརྗོད་པའི་སྒྲའི་བརྗོད་བྱའི་ངོ་བོར་རང་གི་མཚན་ཉིད་ཀྱིས་མ་
གྲུབ་པ་དེ་གཟུགས་ཀྱི་གནས་ལུགས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། གཟུགས་ཞེས་བརྗོད་པའི་སྒྲའི་བརྗོད་བྱ་དེ་གཞན་དབང་ཀུན་བཏགས་ཀྱིས་སྟོང་བ་ཡོངས་གྲུབ་ཏུ་འཇོག་པ་ལ་མཁོ་བའི་ཀུན་བཏགས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དྲང་ངེས་རྣམ་འབྱེད་ལས་
སྤྱིར་ཀུན་བཏགས་ལ་ནམ་མཁའ་དང་སྤྱི་མཚན་ལ་སོགས་དུ་མ་ཡོད་ཀྱང་དགོངས་འགྲེལ་ལས་མ་གསུངས་པ་ནི་གཞན་དབང་ཀུན་བཏགས་གང་གིས་སྟོང་བ་ཡོངས་གྲུབ་ཏུ་འཇོག་པའི་སྐབས་སུ་ཉེ་བར་མི་མཁོ་བས་སོ། །ཞེས་གསུངས་པའི་ཕྱིར། ཁ་ཅིག་ གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་
གཞིར་རང་གི་མཚན་ཉིད་ཀྱིས་མ་གྲུབ་པ་དེ་ཆོས་ཀྱི་བདག་མེད་དང། དེ་ཐེག་དམན་གྱི་སྡེ་སྣོད་ལས་མ་བསྟན་པར་འདོད་པ་མི་རིགས་པར་ཐལ། སྲིད་པ་འཕོ་བའི་མདོ་ལས། མིང་ནི་གང་དང་གང་གིས་སུ། །ཆོས་རྣམས་གང་དང་གང་བརྗོད་པ། །དེ་ནི་དེ་ལ་ཡོད་མ་ཡིན། །ཞེས་གསུངས་པའི་ཕྱིར་ཟེར་ན། ཁྱོད་

[012A]༄༅། །ཀྱི་ལུགས་དེ་མ་འབྲེལ་ཏེ་དེ་ཐེག་ཆེན་གྱི་མདོ་ཡིན་པའི་ཕྱིར། དེས་ན་ལུང་དེའི་དོན་ཡོད་དེ། གཟུགས་ལ་གཟུགས་ཞེས་བརྗོད་པའི་སྒྲའི་བརྗོད་བྱ་བདེན་པར་གྲུབ་ན་བརྡའ་འབྲེལ་བྱེད་པ་ལ་མི་བལྟོས་པར་དངོས་སུ་གསུངས་ནས་དགོངས་གཞི་གཟུགས་ཀྱི་ཆོས་ཉིད་ལ་དགོངས་ནས་གསུངས་
པའི་དོན་ཡིན་པའི་ཕྱིར། ཁ་ཅིག་དེས་ཆོས་ཀྱི་བདག་མེད་ཕྲ་མོ་བསྟན་པས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་ཕྲ་མོ་བསྟན་པ་ཡིན་ཟེར་བ་དང། ཡང་ཁ་ཅིག་ སྲིད་པ་འཕོ་བའི་མདོ་རིལ་པོ་ཐེག་དམན་གྱི་མདོ་ཡིན་ཀྱང་དེ་འདྲ་བ་དེ་ཐེག་ཆེན་གྱི་མདོ་ཡིན་ཟེར་ན། འོ་ན་ཕལ་ཆེན་སྡེ་པས་འདོད་པའི་རྩ་
བའི་རྣམ་པར་ཤེས་པ་ཞེས་པ་དེས་ཀུན་གཞིའི་རྣམ་ཤེས་བསྟན་པར་ཐལ། མིང་ནི་གང་དང་གང་གིས་སུ། །ཞེས་པ་དེས་སྟོང་ཉིད་ཕྲ་མོ་བསྟན་པ་གང་ཞིག་ དེ་གཉིས་དཔེ་དོན་དུ་སྦྱར་ནས་གསུངས་པའི་ཕྱིར། འདོད་ན། འཁོར་ལོ་དང་པོས་ཀུན་གཞི་བསྟན་པར་ཐལ། འདོད་པའི་ཕྱིར། དེ་ཡང་འདོད་
ན༑ འཁོར་ལོ་དང་པོས་སྟོང་ཉིད་ཕྲ་མོ་བསྟན་པར་ཐལ། འདོད་པའི་ཕྱིར། ལུགས་གཉིས་པ་དེ་མི་འཐད་པར་ཐལ། དེ་འདྲ་ཚད་ལྡན་གྱི་གཞུང་གང་ལས་ཀྱང་མ་གསུངས་པའི་ཕྱིར། ཁོ་ན་རེ། བྱང་སར་ཆོས་ཀྱི་བདག་མེད་ཕྲ་མོ་དེ་སྲིད་པ་འཕོ་བའི་མདོ་དང་དོན་གྱི་སྡེ་ཚན་པའི་མདོ་དང། སྡུམ་བྱེད་
ཀ་ཏ་ཡ་ན་ལ་གདམས་པའི་ཐེག་དམན་རང་ལ་གྲགས་པའི་མདོ་གསུམ་གྱིས་བསྒྲུབ་པར་གསུངས་པ་དེ་མི་འཐད་པར་ཐལ། སྲིད་པ་འཕོ་བའི་མདོས་སྟོང་ཉིད་ཕྲ་མོ་མ་བསྟན་པའི་ཕྱིར། ཟེར་ན་སྐྱོན་མེད་དེ། མདོ་སྡེ་པས། མིང་ནི་གང་དང་གང་གིས་སུ། །ཞེས་པ་དེས་གཟུགས་ཞེས་བརྗོད་པའི་སྒྲའི་བརྗོད་
བྱ་དེ་བདེན་པར་གྲུབ་ན་བརྡའ་འབྲེལ་བྱས་པ་ལ་མི་བལྟོས་པར་འདོད་པ་དེ་བཞིན་དུ། འདི་པས་ཀྱང་གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་བདེན་པར་མ་གྲུབ་ཅིང། བདེན་པར་གྲུབ་ན་བརྡའ་འབྲེལ་བྱས་པ་ལ་མི་བལྟོས་པར་རིགས་མཐུན་གྱི་དཔེས་བསྒྲུབ་པའི་དོན་ཡིན་པའི་ཕྱིར།། །།
དབུ་མ་པའི་ལུགས་བཤད་པ་ལ། དབུ་མ་རང་རྒྱུད་པའི་ལུགས་བཤད་པ་དང། ཐལ་འགྱུར་བའི་ལུགས་བཤད་པ་གཉིས། དང་པོ་ལ། མདོ་སྡེ་ལ་འགལ་སྤོང་གི་དྲི་བ་ཞུས་པའི་ཚུལ་ཡོད་དེ། བཅོམ་ལྡན་འདས་ཀྱིས་དུས་དང་པོར་བདེན་པ་བཞི་ལས་བརྩམས་ཏེ། གཟུགས་ནས་བྱང་ཕྱོགས་སོ་

[012B] དུས་བར་པར་གཟུགས་ནས་རྣམ་མཁྱེན་གྱི་བར་ངོ་བོ་ཉིད་མེད་མཉམ་དུ་ཤེས་རབ་སྙིང་པོ་སོགས་སུ་གསུངས་པ་དེ་སྒྲ་སོར་བཞག་ན་འགལ་བ་ལྟར་སྣང་ནའང། དུས་བར་པར་དེ་ལྟར་གསུངས་
པ་དེ་གང་ལ་དགོངས་ནས་གསུངས་ཞེས་དངོས་སུ་ཞུས་ནས། དང་པོར་དེ་ལྟར་གསུངས་པ་གང་ལ་དགོངས་ནས་གསུངས་ཞེས་དོན་གྱིས་ཞུས་པའི་ཕྱིར། དེའི་ལན་མདོར་བསྟན་རྒྱས་བཤད་གཉིས་ཀྱི་སྒོ་ནས་མཛད་པའི་ཚུལ་ཡོད་དེ། ཤེས་རབ་སྙིང་པོ་ལྟ་བུར་ངོ་བོ་ཉིད་མེད་པ་སོགས་སུ་གསུངས་པ་དེ། མཚན་
ཉིད་ངོ་བོ་ཉིད་མེད་པ་དང་སྐྱེ་བ་ངོ་བོ་ཉིད་མེད་པ་དང། དོན་དམ་པ་ངོ་བོ་ཉིད་མེད་པ་གསུམ་ལ་དགོངས་ནས་གསུངས་ཞེས་མདོར་བསྟན་པ་དང། འོ་ན་མཚན་ཉིད་ངོ་བོ་ཉིད་མེད་པ་སོགས་ཇི་ལྟར་ཡིན་ཞེ་ན། ཀུན་བཏགས་ཀྱི་ཆོས་རྣམས་མཚན་ཉིད་ངོ་བོ་ཉིད་མེད་པ་ཡིན་ལ། དེ་ཡང་དགག་ཕྱོགས་ནས་དོན་དམ་པར་
རང་གི་མཚན་ཉིད་ཀྱིས་མ་གྲུབ། སྒྲུབ་ཕྱོགས་ནས་མིང་དང་བརྡས་བཞག་པ་དང། གཞན་དབང་རྣམས་དགག་ཕྱོགས་ནས་དོན་དམ་པར་བདག་ལས་མི་སྐྱེ་བ་དང། སྒྲུབ་ཕྱོགས་ནས་རང་གི་རྒྱུ་རྐྱེན་ལས་སྐྱེ་བ་དང། ཡོངས་གྲུབ་རྣམས་དགག་ཕྱོགས་ནས་ཆོས་བདག་གི་ངོ་བོ་མེད་པ་དང། སྒྲུབ་ཕྱོགས་ནས་རྣམ་
དག་ལམ་གྱི་དམིགས་པ་མཐར་ཐུག་ཡིན་པའི་ཕྱིར། མ་སྐྱེས་པ་སོགས་སུ་གསུངས་པའི་དགོངས་གཞི་ཡོད་དེ། མཚན་ཉིད་དང་མཐའ་གཉིས་ལ་དགོངས་ནས་གསུངས་པའི་ཕྱིར། དེ་ལྟར་བྱས་ན་ངོ་བོ་ཉིད་གསུམ་གྱི་ངོ་བོ་ཡོད་དེ། གཟུགས་ནས་རྣམ་མཁྱེན་གྱི་བར་ཐམས་ཅད་གནས་ལུགས་གཏན་ལ་འབེབས་པའི་
གཞི་གཞན་དབང་དང། དེའི་སྟེང་དུ་བདེན་པར་སྒྲོ་བཏགས་པ་ཀུན་བཏགས་དང། བཏགས་པ་ལྟར་དུ་གྲུབ་པས་སྟོང་པ་ཡོངས་གྲུབ་ཡིན་པའི་ཕྱིར། ངོ་བོ་ཉིད་མེད་པ་གསུམ་གྱི་དགོངས་གཞི་ཡང་དེ་ལྟར་དུ་བཤད་དགོས་ཀྱི་སྒྲ་ཇི་བཞིན་དུ་ཁས་བླང་དུ་མི་རུང་སྟེ། དེ་ལྟར་ན་མཚན་ཉིད་གསུམ་ག་ལ་སྐུར་འདེབས་སུ་
འགྱུར་བའི་ཕྱིར། འཁོར་ལོ་གསུམ་གྱི་དྲང་ངེས་ཀྱི་གྲུབ་དོན་ཞུས་པའི་ཚུལ་ཡོད་དེ། དུས་དང་པོར་བདེན་བཞི་ལས་བརྩམས་ཏེ། གཟུགས་ནས་བྱང་ཕྱོགས་སོ་བདུན་གྱི་བར་རྣམས་དོན་དམ་པར་རང་གི་མཚན་ཉིད་ཀྱིས་ཡོད་པར་གསུངས་པ་རྣམས་དྲང་དོན་དང། དུས་བར་པར་ཤེས་རབ་སྙིང་པོ་སོགས་སུ་

[013A]༄༅། །ཆོས་ཐམས་ཅད་ངོ་བོ་ཉིད་མེད་པ་སོགས་སུ་གསུངས་པ་དྲང་དོན་གྱི་མདོ་དང། དུས་མཐའ་མར་ངོ་བོ་ཉིད་གསུམ་པོ་དེ་དོན་དམ་པར་རང་གི་མཚན་ཉིད་ཀྱིས་མ་གྲུབ་པ་དང་ཐ་སྙད་དུ་རང་གི་མཚན་ཉིད་ཀྱིས་གྲུབ་པ་སོ་སོར་ཕྱེ་ནས་སྟོན་པའི་དོན་དམ་ཡང་དག་འཕགས་ཀྱིས་ཞུས་པའི་
ལེའུ་ལྟ་བུ་ངེས་དོན་དུ་གོའོ་ཞེས་ཞུས་པ་ཡིན་པའི་ཕྱིར། འཁོར་ལོ་དང་པོ་དེ་དགོངས་གཞི་དགོས་པ་དངོས་ལ་གནོད་བྱེད་དང་བཅས་པའི་མདོ་ཡིན་ཏེ། དགོངས་གཞི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པ་ལ་དགོངས། དགོས་པ་དོན་སྨྲ་གཉིས་རྗེས་སུ་བཟུང་བ་དང། དངོས་ལ་གནོད་བྱེད་ཆོས་
ཐམས་ཅད་དོན་དམ་པར་རང་གི་མཚན་ཉིད་ཀྱིས་གྲུབ་པ་འགོག་བྱེད་ཀྱི་ལུང་རིགས་རྣམས་ཀྱིས་གནོད་པའི་ཕྱིར། ཤེས་རབ་སྙིང་པོ་ལྟ་བུ་དྲང་དོན་དུ་འགྲེལ་བའི་ཚུལ་ཡོད་དེ། དགོངས་གཞི་ཆོས་ཐམས་ཅད་དོན་དམ་པར་རང་གི་མཚན་ཉིད་ཀྱིས་མ་གྲུབ་པ་ལ་དགོངས། དགོས་པ་ངོ་བོ་ཉིད་མེད་པར་སྨྲ་བའི་
རིགས་ཅན་ཐལ་འགྱུར་བ་རྗེས་སུ་བཟུང་བ་དང། དངོས་ལ་གནོད་བྱེད། གཟུགས་སྒྲ་སོགས་མངོན་སུམ་དུ་མཐོང་ཞིང་ཐོས་པ་དང་འགལ་བའི་ཕྱིར། དོན་དམ་ཡང་དག་འཕགས་ཀྱིས་ཞུས་པའི་ལེའུ་འདིས། འཁོར་ལོ་དང་པོ་དང་ཤེས་རབ་སྙིང་པོ་གཉིས་དྲང་དོན་དུ་བཀྲལ་བ་ལ་དགོས་པ་ཡོད་དེ། དགག་བྱ་
ལ་དོན་དམ་གྱི་ཁྱད་པར་འགོ་མཇུག་གང་རུང་ལ་སྦྱར། སྐབས་དེར་མ་སྦྱར་བའི་རྒྱས་འབྲིང་བསྡུས་གསུམ་ལས་ངོ་བོ་ཉིད་མེད་པ་དང། སྐྱེ་མེད་འགག་མེད་སོགས་སུ་གསུངས་པ་དེ་ངེས་དོན་དུ་གྲུབ་པ་དང། ཤེས་རབ་སྙིང་པོ་ལྟ་བུ་དགག་བྱ་ལ་དོན་དམ་གྱི་ཁྱད་པར་འགོ་མཇུག་གང་དུ་ཡང་དངོས་སུ་མ་
སྦྱར་བ་རྣམས་དྲང་དོན་དུ་བསྟན་ནས། དོན་དམ་ཡང་དག་འཕགས་ཞུས་ཀྱི་ལེའུ་ཆེད་དུ་བྱ་བའི་གདུལ་བྱའི་དོན་དུ་སྒྲོ་སྐུར་གྱི་མཐའ་གཉིས་བསལ་ནས། མཐའ་གཉིས་སྤངས་པའི་དབུ་མའི་ལམ་གཏན་ལ་འབེབས་པའི་དགོས་པ་ཡོད་པའི་ཕྱིར། དབུ་མ་སྣང་བ་ལས། དེའི་དོན་དུ་བཅོམ་ལྡན་འདས་ཀྱི་སྐྱེ་བ་
མེད་པ་ལ་སོགས་པ་གསུངས་པ་ཡང་དོན་དམ་པའི་དབང་དུ་མཛད་པ་ཁོ་ནར་བརྗོད་ཅིང། ངོ་བོ་ཉིད་མེད་པ་གསུམ་གྱི་དགོངས་པ་བསྟན་པས་དབུ་མའི་ལམ་མཐའ་གཉིས་དང་བྲལ་བ་རབ་ཏུ་བསྟན་པའི་ཕྱིར་ངེས་པའི་དོན་ཁོ་ནར་གཞུང་འཛུག་པར་མཛད་པ་ཡིན་ནོ། །ཞེས་གསུངས་པའི་ཕྱིར། དེ་ལྟར་དུ་བསྟན་

[013B] ཤེས་རབ་སྙིང་པོ་དྲང་དོན་དུ་བཀྲལ་བ་ལ་བརྟེན་ནས་གཟུགས་སྒྲ་སོགས་ཡེ་མེད་དུ་འཛིན་པ་དེ་ཁེགས། འཁོར་ལོ་དང་པོ་དྲང་དོན་དུ་བཀྲལ་བ་ལ་བརྟེན་ནས་ཐ་སྙད་དུ་ཡང་མེད་པའི་རྟག་པའི་དངོས་པོ་དང་གཟུགས་སོགས་ཀྱི་ཆོས་རྣམས་བདེན་པར་
བཟུང་བ་ལྟར་དུ་གྲུབ་པ་དེ་ཁེགས་པའི་ཕྱིར། ཤེས་རབ་སྙིང་པོ་དྲང་དོན་དུ་བཀྲལ་བས་གཟུགས་སྒྲ་སོགས་ཡེ་མེད་དུ་འཛིན་པ་ཁེགས་པའི་རྒྱུ་མཚན་ཡོད་དེ། གཟུགས་སྒྲ་སོགས་རང་བཞིན་མེད་པར་གསུངས་པའི་དོན་དེ། དོན་དམ་པར་རང་བཞིན་མེད་པའི་དོན་དང་ཐ་སྙད་དུ་རང་གི་མཚན་ཉིད་ཀྱིས་གྲུབ་
པ་འགྲུབ་ཅིང། གཞན་དབང་རྒྱུ་རྐྱེན་ལས་སྐྱེས་ཤིང་བདག་ཉིད་ཀྱིས་མི་སྐྱེ་བ་བཤད་པ་དེ་ཡང། མ་དྲོས་པས་ཞུས་པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། ཞེས་གསུངས་པ་དང་མཐུན་པའི་ཕྱིར། ཀུན་བཏགས་དོན་དམ་པར་མཚན་ཉིད་ངོ་བོ་ཉིད་མེད་པར་བཤད་པས་རྟག་
མཐའ་ཁེགས་པའི་རྒྱུ་མཚན་ཡོད་དེ། གཟུགས་སོགས་ཀྱི་ཆོས་ཐམས་ཅད་བདེན་པར་བཟུང་བ་ལྟར་གྱི་དོན་དེ་ཀུན་བཏགས་ཡིན་ལ། གཟུགས་སོགས་ལ་དེ་ལྟར་བཏགས་པ་ལྟར་དུ་མ་གྲུབ་པ་བཤད་པ་ལ་བརྟེན་ནས་རྟག་མཐའ་ཁེགས་པའི་ཕྱིར་ཏེ། གཟུགས་སོགས་ཀྱི་ཆོས་ཐམས་ཅད་བདེན་པར་
གྲུབ་པ་ཁེགས་པའི་ཕྱིར། གཞང་དབང་བདེན་པར་མེད་པ་ཀུན་བཏགས་མཚན་ཉིད་ངོ་བོ་ཉིད་མེད་པའི་དོན་དུ་བཤད་པ་ལ་འགལ་བའི་སྐྱོན་མེད་དེ། གཞན་དབང་བདེན་པར་འཛིན་པའི་བདེན་འཛིན་དེས་གཞན་དབང་བདེན་པར་ཀུན་བཏགས་པའི་ངོ་བོར་ཞེན་པ་ཡིན་ཞིང། བདེན་ཞེན་དེ་སྤོང་བ་ལ་
གཞན་དབང་བདེན་མེད་དུ་གཏན་ལ་འབེབས་དགོས་པའི་ཕྱིར། དགོངས་འགྲེལ་ལས་ངོ་བོ་ཉིད་གསུམ་ག་དོན་དམ་པར་རང་གི་མཚན་ཉིད་ཀྱིས་མ་གྲུབ་པ་མཚུངས་པ་ལ་ཀུན་བཏགས་མཚན་ཉིད་ངོ་བོ་ཉིད་མེད་པ་བཤད། གཞན་གཉིས་ལ་མི་འཆད་པའི་རྒྱུ་མཚན་ཡོད་དེ། གཞན་གཉིས་
བདེན་པར་མེད་པ་དེ་ཀུན་བཏགས་མཚན་ཉིད་ངོ་བོ་ཉིད་མེད་པའི་དོན་ཡིན་པའི་ཕྱིར། མདོར་ན་དོན་དམ་ཡང་དག་འཕགས་ཞུས་ཀྱི་ལེའུ་འདིས། མཐའ་གཉིས་སྤངས་ནས་དབུ་མའི་ལམ་བསྟན་པའི་ཚུལ་ཡོད་དེ། ཤེས་རབ་སྙིང་པོར་གཟུགས་སོགས་ངོ་བོ་ཉིད་མེད་པར་བཤད་པའི་དོན་དམ་པར་

[014A]༄༅། །ངོ་བོ་ཉིད་མེད་པའི་དོན་དུ་བཤད་པ་ལ་བརྟེན་ནས་རྟག་མཐའ་དེ་ཁེགས། དེ་ལ་བརྟེན་ནས་གཟུགས་སྒྲ་སོགས་རང་བཞིན་མེད་པར་གསུངས་པ་དེ་དག་སྒྲ་ཇི་བཞིན་དུ་འཛིན་པ་བཀག་པ་ལ་བརྟེན་ནས་ཆད་མཐའ་ཁེགས་པའི་ཕྱིར། དགོངས་འགྲེལ་ལས་གཟུགས་
སོགས་ཀྱི་ཆོས་ཐམས་ཅད་ངོ་བོ་དང་ཁྱད་པར་ལ་ཀུན་བཏགས་པའི་ངོ་བོར་རང་གི་མཚན་ཉིད་ཀྱིས་མ་གྲུབ་པས་ཀུན་བཏགས་ཀྱིས་གཞན་དབང་སྟོང་པར་གསུངས་པའི་དོན་ཡོད་དེ། གཟུགས་སོགས་ངོ་བོ་དང་ཁྱད་པར་ལ་ཀུན་བཏགས་པའི་ངོ་བོར་དོན་དམ་པར་རང་གི་མཚན་ཉིད་ཀྱིས་གྲུབ་པས་
སྟོང་པ་ལ་སློབ་དཔོན་ལེགས་ལྡན་འབྱེད་ཀྱིས་བཤད་པ་ལྟར་བཞེད་པའི་ཕྱིར། ཁ་ཅིག་ན་རེ། དོན་དམ་ཡང་དག་འཕགས་ཀྱིས་ཞུས་པའི་ལེའུ་འདིས་རྒྱས་འབྲིང་བསྡུས་གསུམ་ངེས་དོན་དུ་བསྒྲུབ་པ་དེ་མི་འཐད་པར་ཐལ། དེས་དྲང་དོན་དུ་བཀྲལ་བའི་ཕྱིར། དེར་ཐལ། དེས་ཀུན་བཏགས་
མཚན་ཉིད་ངོ་བོ་ཉིད་མེད་པ་དང། གཞན་དབང་སྐྱེ་བ་ངོ་བོ་ཉིད་མེད་པ་དང་ཡོངས་གྲུབ་དོན་དམ་པར་ངོ་བོ་ཉིད་མེད་པ་གསུམ་པོ་དེ་རྒྱས་འབྲིང་བསྡུས་གསུམ་གྱི་དགོངས་གཞིར་གསུངས་པའི་ཕྱིར། ཟེར་ན་དེ་མི་འཐད་དེ། དེ་ཙམ་དགོངས་གཞིར་བསྟན་པ་མ་ཡིན་པར། ཀུན་
བཏགས་དོན་དམ་པར་རང་གི་མཚན་ཉིད་ཀྱིས་མ་གྲུབ་པ་དང། གཞན་དབང་དོན་དམ་པར་མི་སྐྱེ་བ་དང། ཡོངས་གྲུབ་ཆོས་བདག་གི་ངོ་བོར་མ་གྲུབ་པ་གསུམ་དགོངས་གཞིར་བསྟན་པའི་ཕྱིར་ཏེ། མདོ་ཚན་གསུམ་པའི་སྐབས་སུ་དགག་བྱ་ཆོས་བདག་བཀག་པ་ཙམ་གྱི་ཡོངས་གྲུབ་
བསྟན་པའི་དགག་བྱ་དེས་ཆོས་ཐམས་ཅད་ཀྱི་ངོ་བོ་ཉིད་མེད་པར་གསུངས་པས་ངོ་བོ་ཉིད་གཞན་གཉིས་ལ་ཡང་དོན་དམ་གྱི་ཁྱད་པར་སྦྱོར་དགོས་པའི་ཕྱིར། དེས་ན་དོན་དམ་ཡང་དག་འཕགས་ཀྱིས་ཞུས་པའི་ལེའུ་འདིས་རྒྱས་འབྲིང་བསྡུས་གསུམ་ངེས་དོན་དུ་བསྒྲུབ་པ་ཡིན་ཏེ། རྒྱས་
འབྲིང་བསྡུས་གསུམ་ལས་གཟུགས་སྒྲ་སོགས་མི་སྐྱེ་བར་གསུངས་པ་དེ་དོན་དམ་པར་མ་སྐྱེས་པ་ལ་དགོངས་པ་དང། ཤེས་རབ་སྙིང་པོར་གཟུགས་སྒྲ་སོགས་མེད་པར་གསུངས་པ་དེ་སྒྲ་ཇི་བཞིན་དུ་བཟུང་ན་མངོན་སུམ་དུ་མཐོང་ཞིང་ཐོས་པ་དང་འགལ་བ་དང། ཡུམ་འབུམ་ལྟ་

[014B] སྐྱེ་མེད་དུ་གསུངས་པ་དེ་ངོ་བོ་ཉིད་དང་མཐའ་གཉིས་ལ་དགོངས་ནས་གསུངས་པའི་ཕྱིར། དབུ་
མ་སྣང་བ་ལས། འདིས་ནི་མདོ་སྡེ་ཁ་ཅིག་ལས་ཆོས་ཐམས་ཅད་ངོ་བོ་ཉིད་མེད་པ་ཞེས་སོགས་གསུངས་པ་ནི་དྲང་དོན་ཡིན་ཏེ། དགོངས་འགྲེལ་ལ་སོགས་པ་ལས་མདོ་ཉིད་ཀྱི་དགོངས་པ་བསྟན་ཏེ་ཞེས་རྩོད་པའི་ལན་དུ་དེའི་ཕྱིར་དགོངས་པ་བསྟན་པ་ཡང་ངེས་པའི་དོན་ཉིད་དུ་འགལ་བ་མེད་
དོ༑ ༑དེ་ཉིད་ཀྱི་ཕྱིར་སྐྱེ་བ་མེད་པ་ལ་སོགས་པ་གསུངས་པ་ངེས་པའི་དོན་ཉིད་དུ་བསྒྲུབས་པའི་ཕྱིར་དང། མཐོང་བ་ལ་སོགས་པ་དང་འགལ་བ་སྤངས་པ་དང་སྒྲ་ཇི་བཞིན་དུ་རྟོག་པ་བསལ་བའི་ཕྱིར། ཇི་སྐད་དུ་འཕགས་པ་དགོངས་པ་ངེས་པར་འགྲེལ་བ་དེ་ཉིད་ལས། ཞེས་སོགས་
གསུངས་པའི་ཕྱིར། སྒྲ་ཇི་བཞིན་དུ་རྟོག་པ་བསལ་རྒྱུའི་མདོ་དེའི་ནང་དུ་ཤེར་ཕྱིན་འབུམ་ལྟ་བུའི་དགག་བྱ་ལ་དོན་དམ་གྱི་ཁྱད་པར་འགོ་མཇུག་གང་རུང་དུ་དངོས་སུ་སྦྱར། སྐབས་དེར་མ་སྦྱར་བའི་མདོ་རྣམས་སྐབས་དེར་མ་སྦྱར་བ་ལྟར་སྒྲ་ཇི་བཞིན་དུ་འཛིན་དུ་མི་རུང་བ་ཡང་བཤད་
པར་བྱ་སྟེ། སྟོང་མཐུན་ཆེན་མོ་ལས། འདིས་ཡུམ་རྒྱས་འབྲིང་སོགས་ནས་ཆོས་ཐམས་ཅད་སྐྱེ་བ་མེད་པར་གསུངས་པ་སོགས་ལ་སྒྲ་ཇི་བཞིན་དུ་བཟུང་དུ་མི་རུང་བར་དོན་དམ་པར་སྐྱེ་བ་མེད་པ་སོགས་སུ་བཟུང་དགོས་པ་ཡིན་པར་བསྟན་པས། མདོ་སྡེ་དགོངས་འགྲེལ་གྱིས་ཡུམ་
རྒྱས་འབྲིང་བསྡུས་གསུམ་ངེས་དོན་ཡིན་པར་གཏན་ལ་ཕབ་པར་དབུ་མ་སྣང་བ་ལས་རྒྱས་པར་བཤད་པའི་ཕྱིར། ཞེས་གསུངས་པའི་ཕྱིར། དབུ་མ་སྣང་བའི་ལུང་འདིས་རྒྱས་འབྲིང་བསྡུས་གསུམ་ལས་ངོ་བོ་ཉིད་མེད་པར་གསུངས་པ་དེ་དོན་དམ་པར་ངོ་བོ་ཉིད་མེད་པ་སོགས་སུ་
དགོངས་པར་བཤད་པའི་སྒོ་ནས། ཤེས་རབ་སྙིང་པོ་ལྟ་བུར་གཟུགས་མེད་སྒྲ་མེད་ཅེས་སོགས་དང། དོན་དམ་གྱི་ཁྱད་པར་འགོ་མཇུག་གང་རུང་དུ་དངོས་སུ་སྦྱར། སྐབས་དེར་མ་སྦྱར་བའི་ཤེར་ཕྱིན་འབུམ་ལྟ་བུའི་མདོ་རྣམས་དོན་དམ་གྱི་ཁྱད་པར་སྐབས་དེར་དངོས་སུ་མ་

[015A]༄༅། །སྦྱར་བ་ལྟར་དུ་སྒྲ་ཇི་བཞིན་དུ་འཛིན་དུ་མི་རུང་བར་བཤད་ནས་རྒྱས་འབྲིང་བསྡུས་གསུམ་སོགས་ལས་དེ་ལྟར་གསུངས་པ་དེ་ངེས་དོན་དུ་གཏན་ལ་ཕབ་པ་ཡིན་ཏེ། དྲང་ངེས་རྣམ་འབྱེད་ལས། འདི་ནི་ངོ་བོ་ཉིད་མེད་པ་སོགས་སུ་
གསུངས་པའི་དགོངས་པ་དགོངས་འགྲེལ་གྱིས་བཀྲལ་ཏེ། སྒྲ་ཇི་བཞིན་དུ་འཛིན་པ་བཀག་ནས་ངེས་དོན་དུ་བསྒྲུབ་པར་བཤད་པའི་ཕྱིར། ཞེས་གསུངས་པའི་ཕྱིར། དེ་ལྟ་བུའི་རྒྱས་འབྲིང་བསྡུས་གསུམ་གྱི་མདོ་དེ་སྐབས་དེར་དོན་དམ་གྱི་ཁྱད་པར་དངོས་སུ་
མ་སྦྱར་བ་ལྟར་དུ་སྒྲ་ཇི་བཞིན་དུ་འཛིན་དུ་མི་རུང་བ་ཡིན་གྱི་སྤྱིར་ན་སྒྲ་ཇི་བཞིན་པ་ཡང་ཡིན། དོན་དམ་གྱི་ཁྱད་པར་སྦྱར་བ་ཡང་ཡིན་ཏེ། ངེས་དོན་གྱི་མདོ་ཡིན་པའི་ཕྱིར། ཁ་ཅིག་གིས་དོན་དམ་ཡང་དག་འཕགས་ཀྱིས་ཞུས་པའི་ལེའུ་འདིས། འཁོར་ལོ་བར་པ་ངེས་
དོན་དུ་སྒྲུབ་པ་མ་ཡིན་པར་ཐལ། དྲང་དོན་དུ་བཀྲལ་བའི་ཕྱིར། ཟེར་ན། དེའི་སྐྱོན་མེད་དེ། དགོངས་པ་བསྟན་ནས་ངེས་དོན་དུ་གསུངས་པ་དང། དྲང་དོན་དུ་བཀྲལ་བ་གཉིས་མདོ་གཅིག་ཡིན་ན་འགལ་ཡང་མདོ་གཅིག་མ་ཡིན་པའི་ཕྱིར། དྲང་ངེས་རྣམ་འབྱེད་
ལས། དྲང་དོན་དུ་གསུངས་པ་དང་དགོངས་པ་བསྟན་ནས་ངེས་དོན་དུ་སྒྲུབ་པ་གཉིས་མདོ་གཅིག་ཡིན་ན་འགལ་མོད་ཀྱི་འཁོར་ལོ་བར་པ་ཙམ་དུ་གཅིག་པ་ཡིན་གྱི་མདོ་གཅིག་མ་ཡིན་ནོ། །ཞེས་གསུངས་པའི་ཕྱིར། དོན་དམ་ཡང་དག་འཕགས་ཀྱིས་ཞུས་པའི་ལེའུ་
འདིས། རྒྱས་འབྲིང་བསྡུས་གསུམ་ངེས་དོན་དུ་གཞུང་འཛུག་པ་ཡིན་ཏེ། ཐེག་ཆེན་གྱི་རིགས་ཅན་ལ་འཁོར་ལོ་གཉིས་པ་གསུངས་པ་དེ་ལ་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བ་དང་མ་སྦྱར་བ་གཉིས་ལས་ཕྱི་མའི་མདོ་ནས་འབྱུང་བ་སྒྲ་ཇི་བཞིན་དུ་གཟུང་དུ་མི་རུང་བར་
སྔ་མའི་མདོ་ནས་འབྱུང་བ་ལྟར་སྒྲ་ཇི་བཞིན་པར་ཤེས་པར་གྱིས་ཤིག་ཅེས་བསྟན་པའི་ཕྱིར། ཁོ་ན་རེ། དོན་དམ་ཡང་དག་འཕགས་ཀྱིས་ཞུས་པའི་ལེའུ་འདིས། དབུ་མ་པ་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་བྱའི་གཙོ་བོ་དང། སེམས་

[015B] མི་འཐད་དེ། སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་དེ་སེམས་ཙམ་པས་འཁོར་ལོ་བར་པའི་དོན་དུ་ཇི་ལྟར་
བཀྲལ་བ་ལེའུ་འདིའི་དོན་མ་ཡིན་པར་ལེགས་ལྡན་འབྱེད་ཞི་འཚོ་ཡབ་སྲས་རྣམས་ཀྱིས་དབུ་མའི་ཚུལ་དུ་བཀྲལ་བ་ལྟར་འཐད་པའི་ཕྱིར། དྲང་ངེས་རྣམ་འབྱེད་ལས། དགོངས་འགྲེལ་ལས། མཚན་ཉིད་གསུམ་གསུངས་པའི་དོན་རྣལ་འབྱོར་སྤྱོད་པ་བདག་གིས་ཇི་ལྟར་བཀྲལ་བ་མདོའི་
དོན་མ་ཡིན་པར་དབུ་མའི་དོན་དུ་འགྲེལ་བའི་ལམ་སྲོལ་འདི་ནི་ལེགས་ལྡན་འབྱེད་ཀྱིས་བྱེ་བ་ཞིབ་ཏུ་ནི་དབུ་མ་སྣང་བ་ལས་བཤད་ཚུལ་གཉིས་ཀྱི་མདོ་འགྲེལ་ཚུལ་ཞིབ་ཏུ་ཤེས་ན་ཤིང་རྟ་ཆེན་པོ་རྣམས་ཀྱི་རིག་པའི་རྣམ་འགྱུར་དང་གསུང་རབ་འགྲེལ་ཚུལ་དུ་མ་ཞིག་ཤེས་སོ། །ཞེས་
གསུངས་པའི་ཕྱིར། དོན་དམ་ཡང་དག་འཕགས་ཀྱིས་ཞུས་པའི་ལེའུ་འདི་ངེས་དོན་གྱི་མདོ་ཡིན་ཀྱང། སེམས་ཙམ་པ་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་སྟོན་པའི་ལེགས་ཕྱེའི་ཆོས་འཁོར་གཅིག་ནི་འདོད་དེ། དྲང་ངེས་རྣམ་འབྱེད་ལས། གལ་ཏེ་
རྣལ་འབྱོར་སྤྱོད་པ་བས་མཚན་ཉིད་གསུམ་གྱིས་འཇོག་ལུགས་མདོ་འདིའི་དོན་མ་ཡིན་ན་མདོ་གང་གི་ཡང་དོན་མ་ཡིན་པར་བཞེད་དམ་སྙམ་ན། དབུ་མ་སྣང་བ་ལས་དགོངས་འགྲེལ་དང་ལང་གཤེགས་དང། ཞེས་སོགས་གསུངས་པའི་ཕྱིར། ཁོ་ན་རེ། དོན་དམ་
ཡང་དག་འཕགས་ཀྱིས་ཞུས་པའི་ལེའུ་འདིས། དབུ་མ་པ་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་བྱའི་གཙོ་བོ་དང། སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་དེ་དངོས་སུ་བསྟན་པ་དེ་ཆ་ཕྱེ་ནས་འཇོག་པའི་དོན་ཡིན་ཟེར་བ་མི་འཐད་
དེ༑ སློབ་དཔོན་ལེགས་ལྡན་འབྱེད་ཀྱིས་ཕྱི་དོན་བཀག་ནས་སེམས་ཙམ་དུ་སྒྲུབ་པའི་གཞན་དབང་བདེན་པར་གྲུབ་པའི་རྣམ་གཞག་དེ་མདོ་གང་གི་ཡང་དོན་མ་ཡིན་པར་གཞེད་ན། དེ་ལྟར་ཞི་འཚོ་ཡབ་སྲས་ཀྱང་བཞེད་དམ་སྙམ་ན་མ་ཡིན་ཏེ། ཞི་འཚོ་ཡབ་སྲས་ཀྱིས་
[016A]༄༅། །དབུ་མ་སྣང་བར་བཤད་པ་ལྟར་དགོངས་འགྲེལ་ལང་གཤེགས་རྒྱན་སྟུག་པོ་བཀོད་པ་སོགས་ཀྱི་མདོ་རིལ་པོའི་དོན་ལ་ཆ་ཕྱེ་ནས་འཇོག་ཅེས་དོགས་པ་དཔྱོད་པའི་སྐབས་ཡིན་པའི་ཕྱིར། དང་པོ་དེར་ཐལ། རྣམ་བཤད་དགོངས་པ་རབ་
གསལ་ལས། སློབ་དཔོན་ལེགས་ལྡན་འབྱེད་ཕྱི་དོན་བཀག་པ་མདོ་གང་གི་ཡང་དོན་མ་ཡིན་པར་བཞེད་དམ་སྙམ་སྟེ་དཔྱོད་པར་བྱའོ། །ཞེས་གསུངས་པའི་ཕྱིར། དེ་ལྟར་མ་ཡིན་ན་དོན་དམ་ཡང་དག་འཕགས་ཀྱིས་ཞུས་པའི་ལེའུ་འདིས་སེམས་ཙམ་པ་འདོད་པ་ལྟར་གྱི་
དྲང་ངེས་དངོས་སུ་བཀྲལ་བར་ཐལ། དེས་སེམས་ཙམ་པ་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་དངོས་སུ་བསྟན་པའི་ཕྱིར། འདོད་ན། ལེའུ་འདིས་རྒྱས་འབྲིང་བསྡུས་གསུམ་དྲང་དོན་དུ་དངོས་སུ་བཀྲལ། དོན་དམ་ཡང་དག་འཕགས་ཞུས་ཀྱི་
ལེའུ་དེ་རྣམས་ངེས་དོན་དུ་བསྒྲུབ་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དོན་དམ་གྱི་ཁྱད་པར་འགོ་མཇུག་གང་དུ་ཡང་དངོས་སུ་མ་སྦྱར་བའི་ཤེས་རབ་སྙིང་པོ་ལྟ་བུ་དྲང་དོན་དུ་བཀྲལ། མདོ་རྒྱས་འབྲིང་བསྡུས་གསུམ་ངེས་དོན་དུ་དངོས་སུ་བསྒྲུབ་པའི་
ཕྱིར་ཏེ། དྲང་ངེས་རྣམ་འབྱེད་ལས། དེ་ཡང་ཤེས་རབ་སྙིང་པོ་ལྟ་བུ་མདོ་དེའི་ནང་དུ་དོན་དམ་པ་དང་བདེན་པའི་ཁྱད་པར་གསལ་བར་མ་སྦྱར་བར་གཟུགས་མེད། ཅེས་པ་ལ་སོགས་པ་བསྟན་པ་ནི་ཇི་ལྟར་བསྟན་པ་དེ་ཙམ་གྱི་སྒྲ་ཇི་བཞིན་པར་གཟུང་དུ་མི་རུང་བས་གཞན་
དུ་དྲང་དགོས་པས་དྲང་དོན་ནོ། །ཞེས་གསུངས་པའི་ཕྱིར། གཞན་ཡང། མདོ་གཅིག་ཡིན་ན་འགལ་མོད་ཅེས་གསུངས་པ་མི་འཐད་པར་ཐལ། དྲང་དོན་དུ་འགྲེལ་རྒྱུའི་འཁོར་ལོ་བར་པ་དང། ངེས་དོན་དུ་སྒྲུབ་རྒྱུའི་འཁོར་ལོ་བར་པ་གཉིས་རྒྱས་འབྲིང་
བསྡུས་གསུམ་ལྟ་བུ་གཅིག་ལ་བྱེད་རིགས་པའི་ཕྱིར། གཉིས་པ་ལ་དབུ་མ་ཐལ་འགྱུར་བའི་ལུགས་ཡོད་དེ། དགེ་སློང་དག་འདི་ནི་སྡུག་བསྔལ་འཕགས་པའི་བདེན་པའོ། །ཞེས་སོགས་ངེས་དོན་གྱི་མདོ་དང། འཁོར་ལོ་བར་པ་ལ་ངེས་དོན་གྱི་མདོས་

[016B] ཐ་མ་ལ་དྲང་དོན་གྱི་མདོས་ཁྱབ་པར་འདོད་པའི་ཕྱིར། དང་པོ་དེར་ཐལ། བདེན་བཞིའི་ཆོས་འཁོར་གསུངས་པའི་ཚེ་ན་ཀུན་ཤེས་ཀཽཎྜི་ནྱའི་རྒྱུད་ལ་མཐོང་ལམ་སྐྱེས་པ་གསུངས་པའི་ཕྱིར་དང། སྡུག་བསྔལ་ཤེས་པར་བྱ་སླར་ཡང་ཤེས་པར་བྱར་མེད། ཅེས་
པ་དེས་བདེན་བཞི་རང་བཞིན་གྱིས་ཤེས་པར་བྱར་མེད་པ་སོགས་བསྟན་པའི་ཕྱིར། འཁོར་ལོ་བར་པ་ལ་ངེས་དོན་གྱི་མདོས་ཁྱབ་པར་ཐལ། ཤེས་རབ་སྙིང་པོ་ངེས་དོན་གྱི་མདོར་འདོད་པའི་ཕྱིར། དེ་ལྟར་ཡིན་ཀྱང་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོར་མི་
འདོད་དེ། མདོ་དེའི་ནང་དུ་དོན་དམ་པ་དང་བདེན་པ་ཞེས་པའི་ཐ་སྙད་གསལ་པོ་མེད་པའི་ཕྱིར། དོན་དམ་ཡང་དག་འཕགས་ཀྱིས་ཞུས་པའི་ལེའུ་དྲང་དོན་གྱི་མདོར་འདོད་ཀྱང། སེམས་ཙམ་པ་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་སྟོན་པའི་ལེགས་
ཕྱེའི་ཆོས་འཁོར་གྱི་ཐ་སྙད་ནི་འདོད་དེ། ཐ་སྙད་ཀྱི་རྣམ་གཞག་འཇིག་རྟེན་པ་དང་མཐུན་པར་འཇོག་པའི་ཕྱིར་དང། དེ་དང་དེའི་སྒྲ་འཇུག་པ་ལ་བཤད་དུ་ཡོད་པས་མ་ཁྱབ་པའི་ཕྱིར།    ༈    མདོའི་
དོན་བཤད་པ་གཉིས་ལས། དང་པོ་ལ། འཁོར་ལོ་གསུམ་གྱི་ཐ་སྙད་དངོས་སུ་མ་གསུངས་ཀྱང། གདུལ་བྱ་བཀྲི་བའི་རིམ་པ་གསུམ་གྱི་སྒོ་ནས་འབྱུང་བའི་ཆོས་འཁོར་གསུམ་གྱི་ཐ་སྙད་གསུངས་ཏེ། གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས་
རིགས་ཀྱི་བུ་དཔེར་ན་འདི་ལྟ་སྟེ། ནོར་བུ་མཁན་མཁས་པས་ནོར་བུ་སྦྱོང་བའི་ཚུལ་ལེགས་པར་ཤེས་པ་དེས། ནོར་བུ་རིན་པོ་ཆེའི་རིགས་ནས་ཡོངས་སུ་མ་དག་པའི་ནོར་བུ་རིན་པོ་ཆེ་བསླངས་ཏེ། དང་པོར་ལན་ཚྭའི་ཆུ་རྣོན་པོས་སྦངས་ཏེ་སྐྲའི་རེ་བས་ཡོངས་སུ་སྦྱོང་བས་སྦྱོང་
བར་བྱེད་དོ། །དེ་ཙམ་གྱི་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་ཟས་ཀྱི་ཁུ་བ་རྣོན་པོས་སྦངས་ནས་བལ་གྱི་ལྭ་བས་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱི་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་སྨན་ཆེན་པོའི་ཁུ་བས་སྦངས་ནས་

[017A]༄༅། །རས་སྲབ་མོས་ཡོངས་སུ་སྦྱོང་བས་སྦྱོང་བར་བྱེད་དོ། །ཡོངས་སུ་བྱང་སྟེ་དྲི་མ་དང་བྲལ་བ་ནི་བཻ་ཌུརྱའི་རིགས་ཆེན་པོ་ཞེས་བྱའོ། །རིགས་ཀྱི་བུ་དེ་བཞིན་དུ། དེ་བཞིན་གཤེགས་པས་ཡོངས་སུ་མ་དག་པའི་སེམས་ཅན་གྱི་ཁམས་མཁྱེན་
ནས་མི་རྟག་པ་དང། སྡུག་བསྔལ་བ་དང། བདག་མེད་པ་དང། མི་གཙང་བ་ལ་ཡིད་འབྱུང་བའི་གཏམ་གྱིས་འཁོར་བ་ལ་དགའ་བའི་སེམས་ཅན་སྐྱོ་བ་བསྐྱེད་པར་མཛད་དེ། འཕགས་པའི་ཆོས་འདུལ་བ་ལ་འཛུད་པར་མཛད་དོ། །དེ་ཙམ་གྱིས་དེ་བཞིན་
གཤེགས་པས་བརྩོན་པ་འདོར་བ་མ་ཡིན་ཏེ། དེའི་འོག་ཏུ་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ། །དེ་ཙམ་གྱིས་དེ་བཞིན་གཤེགས་པས་བརྩོན་པ་འདོར་བ་ཡང་མ་ཡིན་ཏེ་
དེའི་འོག་ཏུ་ཕྱིར་མི་ལྡོག་པའི་འཁོར་ལོའི་གཏམ་དང་འཁོར་གསུམ་ཡོངས་སུ་དག་པའི་གཏམ་གྱི་རང་བཞིན་སྣ་ཚོགས་ཀྱི་རྒྱུ་ཅན་གྱི་སེམས་ཅན་དེ་དག་དེ་བཞིན་གཤེགས་པའི་ཡུལ་ལ་འཇུག་པར་མཛད་དོ། །ཞུགས་པར་གྱུར་ཅིང་དེ་བཞིན་གཤེགས་པའི་ཆོས་ཉིད་རྟོགས་པ་ནི་
བླ་ན་མེད་པའི་ཡོན་གནས་ཆེན་པོ་ཞེས་བརྗོད་པ་ནི་ཡིན་ནོ། །ཞེས་གསུངས་པའི་ཕྱིར། གཉིས་པ་ལ་ཁ་ཅིག་གིས། དགོངས་འགྲེལ་ལས་བཤད་པའི་འཁོར་ལོ་གསུམ་དང་འདི་ནས་བཤད་པའི་ཆོས་འཁོར་གསུམ་དོན་གཅིག་ཅིང། འདི་ནས་བཤད་པའི་
འཁོར་ལོ་གསུམ་པོའི་མཚན་གཞིར་མདོ་སྡེ་དགོངས་འགྲེལ། དེ་བཞིན་གཤེགས་པའི་སྙིང་པོའི་མདོ་སོགས་སྙིང་པོའི་མདོ་བཅུ་འཛིན་པ་ཡིན་ཟེར་བ་མི་འཐད་དེ། དགོངས་འགྲེལ་ནས་བཤད་པ་དེ་གདུལ་བྱ་རྒྱུད་ཐ་དད་པའི་དབང་དུ་བྱས། འདི་ནས་བཤད་པ་དེ་ནོར་བུ་
གཅིག་ཉིད་སྦྱོང་བྱེད་གསུམ་གྱི་སྦྱོར་བ་ལྟར་གདུལ་བྱ་རྒྱུད་གཅིག་ལམ་ལ་བཀྲི་བའི་དབང་དུ་བྱས། དོན་དམ་ཡང་དག་འཕགས་ཞུས་གྱི་ལེའུ་ནང་དུ་མཐར་ཐུག་ཐེག་པ་གསུམ་དུ་གྲུབ་པར་བསྟན། དཔལ་འཕྲེང་གི་མདོ་སོགས་ལས་མཐར་ཐུག་ཐེག་པ་གཅིག་ཏུ་གྲུབ་པར་

[017B] དགོངས་འགྲེལ། ཡེ་ཤེས་སྣང་བ་རྒྱན་གྱི་མདོ་སོགས་ཀྱིས་དྲང་ངེས་ཕྱེ་བ་དང་མི་མཐུན་པའི་ཕྱིར། རང་ལུགས་ཡོད་དེ། སྐྱེས་བུ་ཆུང་ངུའི་ཆོས་སྐོར་སྟོན་པའི་མདོ་རིམ་པ་དང་པོ་དང། མི་རྟག་སོགས་བཅུ་དྲུག་སྟོན་པའི་མདོ་དང་ཆོས་ཀྱི་བདག་མེད་སོགས་སྟོན་པའི་མདོ་
རྣམས་རིམ་པ་བཞིན་གཉིས་པ་དང། མཐར་ཐུག་ཐེག་པ་གཅིག་ཏུ་གྲུབ་པ་དང་བྱང་ཆུབ་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་ཚུལ་སྟོན་པའི་མདོ་གསུམ་པ་ཡིན་པའི་ཕྱིར། རྒྱས་འབྲིང་བསྡུས་གསུམ་ལྟ་བུའི་ནང་དུ་འདི་ནས་བཤད་པའི་འཁོར་ལོ་རིམ་པ་གསུམ་ག་ཡོད་དེ་
བདག་ཉིད་སྡིག་སྤོང་དགེ་བ་སྒྲུབ་པ། གཞན་དེ་ལ་བསྐུལ་བ་སོགས་ཀྱི་མདོ་དང་པོ་དང། གཟུགས་མི་རྟག་པ་ཉིད་དུ་ཡིད་ལ་བྱའོ་ཞེས་སོགས་གཉིས་པ་དང། དེ་ལས་གཞན་པའི་མདོ་གསུམ་པ་ཡིན་པའི་ཕྱིར། དེས་ན་མདོ་འདི་ཐེག་ཆེན་གྱི་རིགས་ཅན་དང་ཐེག་དམན་
གྱི་རིགས་ཅན་གཉིས་ལམ་ལ་སློབ་ཚུལ་བསྟན་པ་ཡིན་ཏེ། རིམ་པ་དང་པོས་ཐེག་དམན་གྱི་རིགས་ཅན་མངོན་མཐོའི་རྟེན་ལ་ཚུལ་ཁྲིམས་ཉམས་སུ་ལེན་ཚུལ་བསྟན། གཉིས་པས་གང་ཟག་གི་བདག་མེད་རྟོགས་ནས་ཉན་ཐོས་དགྲ་བཅོམ་པའི་གོ་འཕང་ཐོབ་ཚུལ་བསྟན། གསུམ་
པས་བྱང་ཆུབ་མཆོག་ཏུ་སེམས་བསྐྱེད་ནས་ཐེག་ཆེན་ལ་སློབ་ཚུལ་བསྟན་པའི་ཕྱིར་དང། དང་པོས་ཐེག་ཆེན་གྱི་རིགས་ཅན་མངོན་མཐོའི་རྟེན་ལ་ལྷག་པ་ཚུལ་ཁྲིམས་ཀྱི་བསླབ་པ་ཉམས་སུ་ལེན་ཚུལ་བསྟན། གཉིས་པས་བྱང་ཆུབ་ཏུ་སེམས་བསྐྱེད་པའི་སྔ་རོལ་དུ་སྟོང་ཉིད་རྟོགས་པར་བྱེད་
ཚུལ་བསྟན། གསུམ་པས་བྱང་ཆུབ་ཏུ་སེམས་བསྐྱེད་ནས་རྫོགས་བྱང་མངོན་དུ་བྱེད་ཚུལ་བསྟན་པའི་ཕྱིར། ཐེག་ཆེན་གྱི་རིགས་ཅན་དབང་རྣོན་རྣམས་ཀྱིས་དེ་ལྟར་དུ་བྱེད་པ་ཡིན་ཏེ། བཞི་བརྒྱ་པ་ལས། དང་པོར་བསོད་ནམས་མིན་པ་ལོག་ཅེས་གསུངས་
པའི་ཕྱིར། དབང་རྟུལ་ལ་ངེས་པ་མེད་ཀྱང་དབང་རྣོན་རྣམས་ཀྱིས་དང་པོར་སྟོང་ཉིད་རྟོགས་ནས་དེའི་རྗེས་སུ་བྱང་ཆུབ་ཏུ་སེམས་བསྐྱེད་པར་བྱེད་པ་ཡིན་ཏེ། དབུ་མ་རྒྱན་ལས། ཡང་དག་ཤེས་རྩོལ་སྔོན་བཏང་སྟེ། ཞེས་སོགས་གསུངས་པའི་ཕྱིར། དབང་རྟུལ་

[018A]༄༅། །ལ་ངེས་པ་མེད་དེ། དེ་ཉིད་ལས། ཡང་དག་དད་པའི་རྗེས་འབྲང་བ། །ཞེས་སོགས་གསུངས་པའི་ཕྱིར་རོ།། །།ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་
རྟོགས་པའི་རྒྱན་གྱི་དགོངས་འགྲེལ་པདྨ་དཀར་པོའི་འཕྲེང་བ་ཞེས་བྱ་བ་ལས་མཁས་ཤིང་གྲུབ་པ་བརྙེས་པའི་དགེ་སློང་དགེ་འདུན་བསྟན་པ་དར་རྒྱས་ཀྱིས་སྦྱར་བའི་དྲང་ངེས་རྣམ་འབྱེད་ཀྱི་སྤྱི་དོན་བཤད་ཟིན་ཏོ།།



