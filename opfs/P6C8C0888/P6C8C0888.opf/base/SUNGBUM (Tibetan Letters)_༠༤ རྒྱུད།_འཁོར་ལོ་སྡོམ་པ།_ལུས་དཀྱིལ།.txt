༄༅། །གྲུབ་ཆེན་དྲིལ་བུ་ཞབས་ལུགས་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་གྱི་གཞི་བསྙེན་ཆེན་མོའི་བསྙེན་སྒྲུབས་པད་མའི་ཆོ་ག་བཀླགས་ཆོག་ཏུ་བཀོད་པ་བྮུགྶོ།།

[001A] །བླ་མ་དང་དཔལ་འཁོར་ལོ་སྡོམ་པ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །དུས་དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ།  དལ་འདིར་བསྙེན་སྒྲུབ་སྦྲགས་མ་ཕྱི་
དཀྱིལ་དང་འབྲེལ་བའི་རིགས་ལ་དཀྱིལ་འཁོར་དགྲམ། དེའི་དབུས་སུ་གཙོ་བོའི་སྐུ་འཇོག་པ་སོགས་མཛད་ཀྱང། འདིར་ཕྱི་དཀྱིལ་མིན་པས་དཀྱིལ་འཁོར་བཀྲམ་རྒྱུ་མེད་ཀྱང། མདུན་བསྐྱེད་བླ་མའི་སྐུའི་ལུས་དཀྱིལ་དང་དབྱེར་མེད་དུ་བསྐྱེད་དགོས་པས་དེའི་སྒྲུབ་གཞིར་
བྲིས་འབུར་གྱི་སྐུ་བཤམ། དེའི་མདུན་དུ་མཆོད་གཏོར་རྒྱས་པར་བསྒྲིག་བདག་འཇུག་དང་འབྲེལ་ན་བདག་འཇུག་ཟིན་ནས་དང། བདག་འཇུག་དང་མ་འབྲེལ་ཆོ་བདག་བསྐྱེད་ཀྱི་མཇུག་ཏུ་བྱ། གང་ལྟར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་
པས་གཙོ་བོ་ཡབ་ཡུམ་དང། ལུས་དཀྱིལ་གྱི་ལྷ་རྣམས་དང། ཁང་པ་བརྩེགས་པ་སོགས་རྟེན་དང་བརྟེན་པའི་དཀྱིལ་འཁོར་རྣམས་སྣང་བར་བྱས་ཏེ་འོད་དུ་གྱུར་པའི་སྲུང་འཁོར་དུར་ཁྲོད་དང་བཅས་པ་

[002A] །གཞལ་ཡས་ཁང་པ་ཐིམ། གཞལ་ཡས་ཁང་གཙོ་བོ་ཡབ་ཡུམ་ལ་ཐིམ་པར་གྱུར།  དེ་ནས་རང་ཉིད་གཙོ་བོ་ཡབ་ཡུམ་ཞལ་ཕྱག་ཡོངས་རྫོགས་ཀྱི་ང་རྒྱལ་གྱིས་མདུན་གྱི་བྲིས་སྐུ་ཁཎྜ་རོ་ཧས་བསངས།།
སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་སྔོན་པོ་ལས་བྱུང་བའི་རླུང་གི་དཀྱིལ་འཁོར་སྔོན་པོ་དབྱིབས་གཞུ་ལྟ་བུ། གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་དམར་པོ་ལས་མེའི་དཀྱིལ་འཁོར་
དམར་པོ་གྲུ་གསུམ་པ་གྲྭ་གསུམ་དུ་རཾ་གྱིས་མཚན་པ། དེའི་སྟེང་དུ་བཾ་དཀར་པོ་ལས་ཆུའི་དཀྱིལ་འཁོར་དཀར་པོ་ཟླུམ་པོ་དབུས་སུ་ཡུམ་པས་མཚན་པ། དེའི་སྟེང་དུ་ལཾ་སེར་པོ་ལས་སའི་དཀྱིལ་འཁོར་སེར་པོ་ ཞེས་པ་
ནས།  མཉམ་པ་ཉིད་ཀྱི་ཡེ་ཤེས།  པར་བདག་བསྐྱེད་ལྟར་དང། དེ་ནས།  ཟླ་བའི་དབུས་སུ་ཧཱུཾ་ཡིག་དཀར་ལ་དམར་བའི་མདངས་ཅན་གྱིས་སོ་སོར་རྟོག་པའི་ཡེ་ཤེས།  ཧཱུཾ་ལས་ཁ་དོག་སྣ་ལྔ་པའི་འོད་ཟེར་འཕྲོས་པའི་རྩེ་མོ་ལས་འཁོར་ལོ་ལྔའི་ལྷ་

[002B] ཞེས་པ་ནས།  དབུས་ཀྱི་པདྨའི་ལྟེ་བར་ཉི་མའི་གདན་ལ་བླ་མ་དང་གཉིས་སུ་མེད་པའི་བཅོམ་ལྡན་འདས་དཔལ་ཧེ་ རུ་ཀ། ཞེས་བ་ནས།  ལུས་ཐམས་ཅད་ལ་བྱུགས་པའོ། །བཅོམ་ལྡན་འདས་ལ་མངོན་དུ་ཕྱོགས་པར་ ཅེས་པ་
ནས༑  གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། བླ་མ་ཧེ་རུ་ཀའི་རྐང་པ་གཉིས་བགྲད་པ་ ནས།  ཧེ་རུ་ཀའི་དཀྱིལ་འཁོར། བླ་མ་ཧེ་རུ་ཀའི་སྙིང་ག་ཆོས་ཀྱི་འཁོར་ལོའི་དབུས་ཀྱི་ཧཱུཾ་ཏཱིཨཱི་ ནས།  བདེ་ཆེན་
གྱི་འཁོར་ལོ། བླ་མ་ཧེ་རུ་ཀའི་སྤྱི་བོ་ལ་སོགས་པའི་གནས་ཉེར་བཞིར་ ཅེས་པ་ནས།  ཉེར་བཞི་དངོས་སོ། །བླ་མ་ཧེ་རུ་ཀའི་ལྕེའི་རྩ་བར་གནས་པའི་རྩ་ནས། དོ་ཤལ་ཅན་ཏེ་ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་
གི་གཟུགས་བརྙན་ལྟ་བུར་གྱུར། གཙོ་བོའི་ཐུགས་ཀར་ཟླ་བ་ལ་རྡོ་རྗེ་སེམས་དཔའི་ངོ་བོ་ནས། ཕཊ་ཕཊ་དུད་ཀས་མཚན་པར་གྱུར། དེ་ནས་རང་གཙོ་བོ་ཡབ་ཡུམ་གྱི་ང་རྒྱལ་གྱིས་མདུན་གྱི་དཀྱིལ་འཁོར་གྱི་སྒོར་འཁོད་ཅིང་ཅན་ཡ་ཏེ་འུ་འཁྲོལ་ཞིང་སྤོས་
རོལ་ཕྱག་རྒྱ་དང་བཅས། ཁམས་ཀྱི་སྙིང་པོ་གཅེར་བུ་མ་རུངས་བདུད། །རབ་ཏུ་བཅོམ་ཞིང་འགྲོ་བ་མ་ལུས་པ། རང་བཞིན་མངོན་དུ་མཛད་པའི་རང་བཞིན་གྱིས། །འགྲོ་བ་མཐའ་ཡས་རང་བཞིན་ཀུན་གཤེགས་ཤིག་ཕཻཾ་
བླ་མ་དང་གཉིས་སུ་མེད་པའི་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་སྤྱན་དྲངས། ཨོཾ་ཁཎྜ་རོ་ཧེ་ཧཱུཾ་ཧཱུཾ་ཕཊ།  ཅེས་ཕྱིར་འབྲང་གི་བགེགས་བསྐྲད།  ཨོཾ་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ནས། ཨོཾ་བཛྲ་ཤཔྚ་ཨཱ་ཧཱུཾ་

[003A]༄༅། །སཱ་ཧཱ༑ བཛྲ་ཨཾ་ཀུ་ཤ་ཛཿ་བཛྲ་པཱ་ཤ་ཧཱུཾ། བཛྲ་སྥོ་ཊ་བཾ། བཛྲ་གྷཎྜ་ཧོཿ། ཡེ་ཤེས་པ་རྣམས་རང་རང་གི་དམ་ཚིག་པ་དང་གཉིས་སུ་མེད་པར་གྱུར།  ཅེས་ཡེ་ཤེས་པ་མཆོད་ཅིང་བསྟིམ།  ཕཻཾ༑ ལྷ་
ཐམས་ཅད་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་གི་འོད་ཟེར་གྱིས་དབང་གི་ལྷ་རྣམས་མདུན་གྱི་ནམ་མཁར་སྤྱན་དྲངས། ཨོཾ་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ། ནས། བཛྲ་ཤཔྟ་ཨཱ་ཧཱུཾ་སཱཧཱ། དེ་བཞིན་གཤེགས་པ་
ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་སྒོ་མཚམས་མ་བརྒྱད་ཀྱིས་བགེགས་བསྐྲད།  ཅེས་པ་ནས།  དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་པར་
གྱུར༑  དེ་ནས་རྒྱུ་བཞི་ཉེར་སྤྱོད་རོལ་མོ་དང་བཅས་ཕྱིན་གྱིས་བརླབས་ལ། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ། སྔགས་མཆོད། རྐང་བརྒྱད། བསྟོད་པ་རྒྱས་པ་རྣམས་བདག་འཇུག་གི་སྒྲུབ་པའི་དཀྱིལ་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་པར་
རླབས་དྲུག་སྐོར་བྱ་བ་ནི། བླ་མ་ཧེ་རུ་ཀའི་ཞབས་ལ་འཇུག་ཏེ་ཡིད་རྩེ་གཅིག་པས་གསོལ་བ་འདེབས་པར་བསམས་ལ། དང་པོ་ལྷ་རང་རང་གི་སྔགས་ཀྱིས་བྱིན་གྱིས་བརླབ་པ་ནི།  ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧཱུཾ་ཧཱུཾ་ཕཊ་
སཱཧཱ༑ ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ།  ཅེས་པ་ནས།  ཨོཾ་ཡ་མ་མ་ཐཱ་ནཱི་ཧཱུཾ་ཧཱུཾ་ཕཊ།  །ཅེས་པའི་བར་དང། ཐོད་པ་བཞི་ལ་རིམ་པ་ལྟར།  ཨོཾ་ཨཱཧཱུཾ།  ཞེས་ལན་བཞི་བརྗོད། གཉིས་པ་སངས་རྒྱས་མཁའ་འགྲོའི་སྔགས་ཀྱིས་བྱིན་གྱིས་བརླབ་པ་ནི།  ཨོཾ་སརྦ་

[003B]  ཞེས་བརྗོད། གསུམ་པ་སྒོམ་བཞིའི་སྔགས་ཀྱིས་བྱིན་གྱིས་བརླབ་པ་ནི། ཨོཾ་ཀཱ་ཀཱ་སྱེ་ཧཱུཾ་ཧཱུཾ་ཕཊ།  ཅེས་པ་ནས།  ཨོཾ་ཤཱུ་ཀ་རཱ་སྱེ་ཧཱུཾ་ཧཱུཾ་ཕཊ།  ཅེས་པའི་བར་བརྗོད། བཞི་པ་ཨཱ་ལོས་བྱིན་གྱིས་བརླབ་པ་ནི། ཨོཾ་ཨ་ཨཱ་ཞེས་པ་ནས། ཨཾ་ཨཿ་
སཱ་ཧཱ༑  ཞེས་པའི་བར་ཨཱ་ལོ་བཅུ་དྲུག་བརྗོད་དོ། །ལྔ་པ་ཀཱ་ལུས་བྱིན་གྱིས་བརླབ་པ་ནི།  ཨོཾ་ཀ་ཁ་ག་གྷ་པ། ཞེས་པ་ནས། ཤ་ཥ་ས་ཇ་ཀཥ་སཱ་ཧཱ། ཞེས་པའི་བར་བརྗོད། དྲུག་པ་ཡི་གེ་བརྒྱབས་བྱིན་གྱིས་བརླབ་པ་ནི། ཨཾ་བཛྲ་ཧེ་རུ་ཀ་ས་མ་ཡ།  ཞེས་པ་ནས།  མྷཱ་ས་མ་ཡས་སཏ་
ཨཱ་ཧཱུཾ་ཕཊ།  ཅེས་ལན་གསུམ་མ་མ་ལྔའམ་བདུན་བརྗོད། ཐོག་མ་མེད་ནས་འཁོར་བ་ན། །ཆགས་སོགས་རྟོག་པའི་རང་བཞིན་གྱིས། །སྡིག་བགྱིས་མགོན་པོའི་སྤྱན་སྔ་རུ། །མ་ལུས་སོ་སོར་བཤགས་པར་བགྱི། །རྒྱུ་དང་ལམ་དང་འབྲས་བུ་ཡིས། །ཉེར་བསྡུས་
འགྲོ་བ་ཐམས་ཅད་ཀྱི། །བསོད་ནམས་ཚོགས་ནི་མ་ལུས་ལ། །རྟག་པར་བདག་ནི་ཡི་རང་ངོ། །རྡོ་རྗེ་ཡེ་ཤེས་ཐུགས་ཆུད་ནས། །ཤིང་དབང་དྲུང་ན་བཞུགས་གྱུར་པའི། །འགྲོ་ལ་ཉེར་བརྩེ་ཐུབ་དབང་རྣམས། །ཆོས་ཀྱི་འཁོར་ལོ་བསྐོར་དུ་གསོལ། །
རྒྱལ་བའི་མཛད་པ་རྫོགས་གྱུར་ཏེ། །མགོན་པོ་དབྱིངས་སུ་གཤེགས་བཞེད་ལ། །སེམས་ཅན་སྡུག་བསྔལ་བྲལ་བར་དུ། །མྱ་ངན་མི་འདའ་བདག་གསོལ་འདེབས། །བདག་ནི་ཐུབ་དབང་མ་གྱུར་བར། །སངས་རྒྱས་ལ་སོགས་ཆོས་རྣམས་དང། །
དཔའ་བོ་རྣལ་འབྱོར་མཚོགས་བཅས། །དཀོན་མཆོག་གསུམ་ལ་སྐྱབས་སུ་མཆི། །རྣལ་འབྱོར་ལམ་ལ་གནས་བགྱི་ཞིང། །དམ་ཚིག་ཐམས་ཅད་བསྐྱང་པ་དང། །སེམས་ཅན་ཐམས་ཅད་སྡུག་བསྔལ་ལས། །གྲོལ་བར་བདག་གིས་སྒྲུབ་པར་

[004A]༄༅། །བགྱི༑ ༑བསྟན་སོགས་དགེ་བ་དེ་དག་གིས། །རྣམ་པའི་མཆོག་རྣམས་ཀུན་ལྡན་པའི། །སངས་རྒྱས་ཉིད་དུ་བདག་གྱུར་ནས། །འགྲོ་བ་ཡོངས་སུ་སྒྲོལ་བྱེད་ཤོག་ །ཅེས་སྡིག་བཤགས་བྱ། དཀོན་མཆོག་གསུམ་
ལ་བདག་སྐྱབས་མཆི།  །ཞེས་པ་ནས།  སངས་རྒྱས་བྱང་ཆུབ་ཡིད་ཀྱིས་གཟུང།  །ལན་གསུམ་གྱིས་བྱང་སྡོམ་གཟུར།  སངས་རྒྱས་བྱང་ཆུབ་སེམས་དཔའ་ཀུན།  །ཞེས་པ་ནས།  སེམས་ཅན་མྱ་ངན་འདས་ལ་འགོད།  །ལན་གསུམ་གྱིས་སྔགས་སྡོམ་གཟུང། དེ་དག་ནི་
ཉམས་ལེན་གྱི་གནད་ཆེ་བས་ངེས་པར་མཛད་དགོས་པ་དངོས་གྲུབ་མྱུར་དུ་འགུགས་པའི་ཁྱད་ཆོས་ཀྱིས་ཡིན། །བསྙེན་སྒྲུབ་སྦྲགས་མའི་སྐབས་སུ་མཚམས་འདིར་གཏོར་མ་འབུལ་བར་གསུངས་པས། །གཏོར་མ་ནང་མཆོད་ལྟར་བྱིན་གྱིས་བརླབས་ལ།  བླ་མ་ཧེ་རུ་ཀའི་ལྗགས་ཧཱུཾ་དཀར་པོ་ལས་བྱུང་བའི་
རྡོ་རྗེ་རྩེ་གཅིག་པ་ ཞེས་པ་ནས།  མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད།  །ཅེས་པའི་བར་གྱིས་གཏོར་མ་འབུལ། དེ་ནས་བདག་མདུན་གྱི་ང་རྒྱལ་དང་གསལ་སྣང་བརྟན་པོའི་ངང་ནས། རང་དང་བླ་མ་ཧེ་རུ་ཀ་གཉིས་ཀའི་ཐུགས་ཀར་ཉི་མའི་དཀྱིལ་འཁོར་
གྱི་སྟེང་དུ་ཧཱུཾ་ཡིག་གི་མཐར་བཟླས་བྱའི་སྔགས་ཀྱི་ཕྲེང་བས་བསྐོར་བ་ལས་འོད་ཟེར་མེ་ལྟར་འབར་བར་གྱུར། རང་གི་ཐུགས་ཀའི་ས་བོན་ལས་སྔགས་འཕྲེང་འཕྲོས། རང་གི་ཞལ་ནས་ཐོན། མདུན་བསྐྱེད་ཀྱི་ཞལ་དུ་ཞུགས། ཐོས་ཀའི་སྔགས་
ཕྲེང་ལ་ཐིམ། མདུན་བསྐྱེད་ཀྱི་ཐུགས་ཀའི་ས་བོན་ལས་སྔགས་ཕྲེང་འཕྲོས། ལྟེ་བ་ནས་ཐོན། རང་གི་ལྟེ་བར་ཞུགས། སྙིང་གའི་སྔགས་ཕྲེང་ལ་ཐིམ། མགལ་མེའི་འཁོར་ལོ་ལྟར་འཁོར་བས་མཆོག་དང་ཐུན་མོང་གི་དངོས་གྲུབ་ཐོབ་པར་གྱུར་བར་

[004B] ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་པ་རཾ་ཨཱ་གཙྪ་ཨཱ་གཙྪ་ཧཱུཾ་ཧཱུཾ་ཕཊ་ཕཊ་སཱཧཱ།  ཞེས་པ་རྟགས་མ་བྱུང་གི་བར་དུ་བཟླ་བར་བྱའོ། །འཁོར་སྔགས་བཟླ་ཚུལ་དངོས་སུ་མ་གསུངས་ཤིང། འཁོར་རྣམས་གཙོ་བོའི་སྤྲུལ་པ་ཡིན་པས་གཙོ་བོའི་སྔགས་སྤེལ་ཚིགས་བཏགས་པ་བསྙད་
གཙོ་བོར་བཟླས་བས་འཐུས། ཡབ་ཡུམ་གྱི་ཉེ་སྙིང་སོགས་འཁོར་གྱི་ལྷ་རྣམས་ཀྱི་སྔགས་བཟླ་ཆོས་སོ་སོའི་སྔགས་ལ་ཨཱ་གཙྪ་བཏགས་པ་གྲངས་ཅ་འགྲོལ་བཟླས་ན་འཐུས་སམ་སྙམ། འོན་ཀྱང་ཞིབ་ཏུ་དཔྱད་འཚལ། ཐུན་འརྡོག་ཁར་ཡིག་བརྒྱས་ཁ་བསྐང། མཆོད་བསྟོད་མདོར་བསྡུས་བྱ། དེ་ནས། ཧཱུཾ༑ དེ་བཞིན་གཤེགས་
པ་ཐམས་ཅད་དང།  །ཞེས་སོགས་ཀྱིས་དངོས་གྲུབ་ཞུ། གཏོར་མ་འབུལ་བ་ནི། གཏོར་མ་ངང་མཆོད་ལྟར་བྱིན་གྱིས་བརླབས་ལ།  ལག་པ་རྡོ་རྗེ་ཐལ་མོ་དང་ནས། ཡིད་ལ་འདོད་པ་ཀུན་འགྲུབ་ཤོག། །བར་གྱིས་གཏོར་མ་ཕུལ། བདག་འཇུག་འདོན་ནམ་ཚམས་འདིར་བྱ། དེ་ནས་གཏང་ངག་གི་མཆོད་བསྟོད་
མདོར་བསྡུས་བྱས་ལ་མདུན་བསྐྱེད་མཚམས་མ་གྲོལ་བར་ཉེར་བསྡུ་མི་བྱ། བདག་བསྐྱེད་ཀྱི་ཉེར་བསྡུ་དགོས་པས་དེའི་ཚུལ་ནི།  ལུས་དཀྱིལ་གྱི་ལྷ་རྣམས་རང་གནས་སུ་ཐིམ་པས།  །ཞེས་པ་ནས་ཚམ་རྡམས་ཀྱི་བསྲུང་བའི་བར་སྒྲུབ་ཐབས་ལྟར་བྱ། དེ་ནས་སྨོན་ལམ་དང་ཤིས་བརྗོད་རྣམས་བྱའོ། །ཐུན་རྗེས་མ་རྣམས་ལ་བདག་
བསྐྱེད་རེ་འདོན་དགོས་པར་གསུངས་ཀྱང་དག་པ་གསུམ་གྱི་རྣལ་འབྱོར་ལ་བརྟེན་ན་འཐུས་སམ་སྙམ། མཚམས་གྲོལ་ཁར་མཆོད་བསྟོད་ཀྱི་རྗེས་སུ་སྨོན་ལམ་དང། ཡིག་བརྒྱ་ལན་གསུམ། མ་རྙེད་ཡོངས་སུ།  ཞེས་སོགས་ཀྱིས་བཟོད་གསོལ་དང།  བདག་ལ་དངོས་གྲུབ་མཆོག་སྩོལ་ལགས་ །ཞེས་སོགས་དང།།
བཛྲ་མུ༑ ཡེ་ཤེས་པ་བདག་ཉིད་ལ་ཐིམ་ཞིང། དམ་ཚིགས་པ་བྲིས་འབུར་གྱི་སྐུའི་རྣམ་པར་གྱུར་ པར་བསམ། བདག་བསྐྱེད་ཉེར་བསྡུ་བྱས་ལ་ཤིས་བརྗོད་ཀྱིས་མཐའ་བརྒྱན་པར་བྱའོ། །ཞེས་གྲུབ་ཆེན་དྲིལ་བུ་ཞབས་ལུགས་ལུས་དཀྱིལ་ལ་བརྟེན་པའི་བསྙེན་སྒྲུབ་སྦྲགས་མའི་ཆོ་ག་འདི་ཡང་སྐྱབྶ་མགོན་རྡོ་རྗེ་འཆང་ཕ་

[005A]༄༅། །བོང་ཁ་པ་བདེ་ཆེན་སྙིང་པོ་དཔལ་བཟང་པོའི་གསང་འཁྲུལ་མེད་ལགས་སོ།།    ༈    །།དྭགས་པོ་དགའ་རབ་རྗེ་དྲུང་ལ་གནང་བ།  དཔལ་འཁོར་ལོ་སྡོམ་པ་ལ་ཀུས་དཀྱིལ་གྱི་བསྙེན་སྒྲུབ་སྦྲགས་མའི་སྒོས་ཆོས་མདོར་བསྡུས་ནི། སྤྱིར་ལུས་དཀྱིལ་ལ་
རས་བྲིས་དང་རྡུལ་ཚོན་གྱི་དཀྱིལ་འཁོར་སོགས་ཕྱི་དཀྱིལ་མེད་པར་སྒྲུབ་གཞི་ནང་ལུས་ཀྱི་དཀྱིལ་འཁོར་ཉིད་ཁོ་ན་ཡིན་ཀྱང། བསྙེན་སྒྲུབ་སྦྲགས་མའི་སྐབས་འདིར་སྒྲུབ་གཞི་རས་བྲིས་ཀྱི་དཀྱིལ་འཁོར་བཀོད་པར་བྱ་སྟེ། བསྙེན་སྒྲུབ་སྦྲགས་མའི་དབུ་
ཚུགས་ནས་མ་གྲོལ་བར་མདུན་དུ་དཀྱིལ་འཁོར་བསྐྱེད་དགོས་ཤིང། དེ་ཡང་སྦྲགས་མའི་བསྙེན་པ་མཇུག་མ་ཟིན་པར་བསྡུ་ཆོག་བྱེད་དུ་མི་རུང་བར་འཇོག་དགོས་པས་དེ་འདྲ་བའི་སྒྲུབ་གཞི་ལུས་ཀྱིས་བྱ་བ་གཏན་ནས་མི་རུང་བའི་ཕྱིར་རོ། །བསྐྱེད་ཆོག་
ཀྱང་བུམ་བསྐྱེད། གཏོར་མགྲོན། སྦྱིན་སྲེག་སོགས་ཀྱི་སྐབས་ལུས་དཀྱིལ་ལྟར་མི་བསྐྱེད་པར། ཕྱི་དཀྱིལ་ལྟར་སྐུ་གསུང་ཐུགས་དང་བདེ་ཆེན་འཁོར་ལོའི་ལྷ་ཚོགས་རྣམས་བསྐྱེད་པར་གསུངས་པ་ལྟར་འདིར་ཡང་དེ་ལྟར་བསྐྱེད་དགོས་ཤིང། དེ་་དྲའི་
དཀྱིལ་འཁོར་གྱི་སྒྲུབ་གཞི་ལུས་དཀྱིལ་གྱིས་མི་རུང་བར་ཕྱི་དཀྱིལ་གྱིས་བྱ་དགོས་པར་རིགས་པས་ཀྱང་གྲུབ་བོ། །ལྷ་ཚོགས་བསྐྱེད་ཚུལ་ཡང་མངོན་རྟོགས་ཙམ་ལས་གཞན་ལཱུ་ཨི་པ་དང་འདྲ་བས་རས་བྲིས་ཀྱང་ལཱུ་ཨི་པའི་དཀྱིལ་འཁོར་ཉིད་ཀྱིས་འཐུས་པར་སེམས་
དེས་ན་སྟེགས་ཀྱི་ཁར་ལཱུ་ཨི་པའི་དཀྱིལ་འཁོར་ལྟར་ལ། སྐུ་དཀྱིལ་དུ་བྱེད་ན་མངོན་རྟོགས་ལུས་དཀྱིལ་གྱི་སྦྱིན་སྲེག་ལྟར་འགོད་ཅིང། ཐུགས་དཀྱིལ་དུ་བྱེད་ན་གཙོ་བོའི་གནས་སུ་ཡུམ་གྱི་མཚན་མ་རྡོ་རྗེའི་ཚབ་ཏུ་གྲི་གུག་འགོད་པར་བྱ་བ་ལས། གཞན་ལཱུ་

[005B] དེ་ལྟའི་དཀྱིལ་འཁོར་བཀོད། དབུས་སུ་ལུས་དཀྱིལ་གྱི་སྐུ་འཇོག། ཀུ་ཤ་པ་ཀྲམ་པ་མི་དགོས། ཁྲུས་གསོལ་བ་དང་དྲི་མ་སྦྱང་བ་རྣམས་བྱས་ཀྱང་ལེགས། མཆོད་གཏོར་སོགས་བསྙེན་སྒྲུབ་སྦྲགས་མའི་ལུགས་སྒྲོལ་སྤྱི་ལྟར། སྒྲུབ་
གཞི་བསངས་སྤུངས། སྟོང་པའི་དང་ལས་ཧཱུཾ་སྔོན་པོ་ཡོངས་སུ་གྱུར་པ་ལས། ཞེས་པ་ནས། ཆོས་ཀྱི་དབྱིངས་ཀྱི་ཡེ་ཤེས་ཏེ་ཞེས་པའི་བར་ལཱུ་ཨི་པའི་བསྙེན་སྒྲུབ་སྦྲགས་མ་ལྟར་ལ། དེ་ཡང་ཁང་པ་བརྩེགས་པའི་གཞལ་ཡ་ཁང་གྲུ་བཞི་པ་སྒོ་བཞི་པ། ཟེས་པ་ནསྨྨི་མགོ་
རྐལ་རོ་ལྔའི་ཐོད་དང། མི་མགོ་སྐམ་པོ་ལྔ་བཅུའི་དོ་ཤལ་ཅན། ཞེས་པའི་བར་ལུས་དཀྱིལ་གྱི་སྒྱིན་སྲེག་ལྟར། གཙོ་བོའི་ཐུགས་ཀར་ཨོཾ་ཧ་དཀར་པོ། ཞེས་པ་ནས། གཡས་བརྐྱང་གིས་བཞུགས་པ། ཞེས་པའི་བར་གོ་ཆ་རྒྱས་པ་སྦྱིན་སྲེག་ལྟར་རམ། སྤྱི་འགྲེ་
ལྟར་གྱི་གོ་ཆ་བསྡུས་པ་བྱས་ཀྱང་འཐུས། ཁམས་ཀྱི་སྙིང་པོ་གཅེར་བུ་སོགས་སྤྱན་འདྲེན་ཚིགས་བཅད། པཻཾ། ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་ཞེས་པ་ནས། དོན་གྲུབ་ཀྱིས་དབུ་བ་རྒྱན་པར་གྱུར་བར་སྦྱིན་སྲེག་ལྟར། འདིར་ཡེ་ཤེས་པའི་
དཀྱིལ་འཁོར་རྟེན་དང་བརྟེན་པར་བཅས་པ་མངལ་ནས་སྤྲོ་བ་སོགས་ལཱུ་ཨི་པ་དང། ལྷ་ལྔའི་དཀྱིལ་ཆོག་ལྟར་བགྱིས་ཀྱང་ཆོག་ཅིང། དེ་ནས་མཆོད་པ་བྱིན་རླབས་ནས་མཇུག་རྫོགས་པར་ལཱུ་ཨི་པའི་བསྙེན་སྒྲུབ་སྤྲགས་མ་ལྟར་བགྱིས་ཀྱང་རུང་ངོ།།    ༈   
པ།  དཔལ་འཁོར་ལོ་བདེ་མཆོག་དྲིལ་བུ་ལུས་དཀྱིལ་གྱི་བསྙེན་སྒྲུབ་སྦྲགས་མའི་འདོན་ཆོག་ཐོ་ཙམ་འགོད་པ་ལ། ཁཎྜ་རོ་ཉེས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཡཾ་སྔོན་པོ་ལས་རླུང་གི་དཀྱིལ་འཁོར་སྔོན་པོ་གཞུ་ལྟར་བུ་ ཞེས་པ་ནས།  མཉམ་པ་ཉིད་ཀྱི་ཡེ་

[006A]༄༅། །ཤེས༑ ཟླ་བའི་དབུས་སུ་དཀར་ལ་དམར་བའི་མདངས་ཅན་གྱི་ཧཱུཾ་ཡིག་སོ་སོར་རྟོག་པའི་ཡེ་ཤེས། ཧཱུཾ་ལས་ཁ་དོག་སྣ་ལྔ་པའི་ སོགས་ནས།  དབུས་ཀྱི་པདྨའི་ལྟེ་བར་ཉི་མའི་གདན་ལ་བླ་མ་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ག་
ཞལ་བཞི་པའི་ ཞེས་པ་ནས།  ལུས་ཐམས་ཅད་ལ་བྱུགས་པའོ། །བཅོམ་ལྡན་འདས་ལ་མངོན་དུ་ཕྱོགས་པར་ སོགས་ནས།  གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། བླ་མ་ཧེ་རུ་ཀའི་རྐང་པ་གཉིས་བགྲད་པ་ ནས།  རྐང་བརྒྱད་ལས་ཀ་པ་བརྒྱད། བླ་མའི་
སྙིང་གར་ཆོས་ཀྱི་འཁོར་ལོའི་དབུས་ཀྱི་ངྷཱུ་ཏཱིའི་ ཞེས་པ་ནས།  རོའི་གདན་ལ་གཡས་བ་རྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང། སྐམ་པོ་ལྔ་བཅུའི་དོ་ཤལ་ཅན་ཏེ། ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་
གཟུགས་བརྙན་ལྟ་བུར་གྱུར། གཙོ་བོའི་ཐུགས་ཀར་ཟླ་བ་ལ་རྡོར་སེམས་ཀྱི་ ནས།  ཕཊ་ཕཊ་དུད་ཀས་མཚན་པར་གྱུར། ཁམས་ཀྱི་སྙིང་པོ་གཅེར་བུ་མ་རུངས་བདུད།  །ཅེས་སོགས་ནས།  ཀུན་གཤེགས་ཤིག་ ཕཻཾ༑ ཡེ་ཤེས་ཀྱི་དཀྱིལ་འཁོར་རྟེན་དང་བརྟེན་པར་བཅས་
པ་སྤྱན་དྲངས། ཨོཾ་ཁཎྜ་རོ་ཧེ་ཧུཾ་ཧཱུཾ་ཕཊ། ཤྲཱི་ཧེ་རུ་ཀ་ཨརྒྷཾ་ ནས། ཤཔྟ་པྲ་ཏཱི་ཙྪ་ཧཱུཾ་སཱཧཱ། བཛྲ་ཨངྐུ་ཤ་ཛཿ་ ཞེས་པ་ནས།  གྷཎྜ་ཧོཿ་ཡེ་ཤེས་པ་རྣམས་རང་རང་གི་དམ་ཚིག་པ་དང་གཉིས་སུ་མེད་པར་གྱུར།  དེ་ནས།  ཕཻཾ༑ ལྷ་ཐམས་ཅད་ཀྱི་ཐུགས་ཀར་ཉི་གདན་ལ་
 ཞེས་པ་མན་ཆད་ལཱུ་ཨི་པ་ལྟར་དང།  གྲོལ་ཁར། བླ་མ་ཧེ་རུ་ཀརྟེན་དང་བརྟེན་པར་བཅས་པ་འོད་དུ་ཞུ་ནས་རང་ལ་ཐིམས་པས་རྒྱུད་བྱིན་གྱིས་བརླབ་པར་གྱུར།  ཅེས་བརྗོད་ཅིང་བསམ་པར་བྱའོ།།     ༈   དད་དམ་མཚུངས་མེད་ལྷ་ཀླུ་དགའ་ཚལ་བས། །ཡོན་སྦྱར་མཐུན་རྐྱེན་

[006B] །ཚེ་རབས་འབྲལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག་ །།འགྲོ་དོན་འཕེལ།།



﻿།༄༅།  །དཔལ་འཁོར་ལོ་སྡོམ་པ་བདེ་
མཆོག་དྲིལ་བུ་པའི་ལུས་དཀྱིལ་ཀྱི་སྨོན་ལམ་བཞུགས་སོ།།  །། ། །དགེ་བ་ཅུང་ཟད་ཙམ་ཡང་རྒྱལ་སྲས་ཀྱི། །ཐབས་མཁས་སྨོན་ལམ་མཆོག་གིས་ཟིན་གྱུར་ན། །འབྲས་བུ་དམན་པའང་ཕུལ་
དུ་བྱུང་འགྱུར་ཞིང། །མྱུར་དུ་འཛད་པའང་ནམ་ཡང་མི་ཟད་པར། །གསུང་ཕྱིར་དུས་གསུམ་དགེ་བ་ཅི་མཆིས་པ། །རླབས་ཆེན་སྨོན་ལམ་རྣམས་ཀྱིས་བསྒྱུར་བ་ལ། །མཁས་པ་སུ་ཞིག་རབ་ཏུ་
བརྩོན་མི་བྱེད། །དེ་ཕྱིར་ཐབས་མཁས་དེ་ནི་འདིར་བྱའོ། །འདས་དང་མ་བྱོན་ད་ལྟར་བྱུང་བ་དང། །འབྲེལ་བའི་ལེགས་ཚོགས་བདག་ལ་ཅི་མཆིས་པ། །དེ་ཡིས་དངོས་གྲུབ་ཀུན་གྱི་འབྱུང་གནས་
མཆོག་བཤེས་གཉེན་དམ་པ་ཚུལ་བཞིན་བསྟེན་པར་ཤོག་དེ་ཡིས་ཉེ་བར་བསྟན་པའི་གདམས་པ་ལས། །འོངས་པའི་དལ་འབྱོར་དོན་ཆེ་རྙེད་དཀའ་དང། །འཇིག་པར་སླ་དང་ངན་འགྲོའི་

[128B] །དེ་ལས་སྐྱོབས་པའི་སྐྱབས་འགྲོ་ལས་འབྲས་རྣམས། །ལེགས་པར་བསམ་ལས་ངེས་པ་བརྟན་པོ་ནི། །རྙེད་ནས་ཡང་དག་ལམ་གྱི་གཞི་ཟིན་ཤོག། །འཁོར་བ་ཆུ་ཤིང་སྙིང་པོ་
མེད་པ་ལ། །རྟག་ཏུ་བདག་གི་ཡིད་ནི་འབྱུང་གྱུར་ཅིག་བརྩེ་བས་འགྲོ་བའི་སྡུག་བསྔལ་མ་བཟོད་ནས། །སེམས་ནི་བྱང་ཆུབ་མཆོག་ལ་མངོན་ཕྱོགས་པའི། །སྨོན་སེམས་འཇུག་པའི་སྡོམ་པ་ལེགས་
བཟུང་སྟེ། །ཕྱིན་དྲུག་བསྡུ་བ་བཞི་ལ་སྤྱོད་པར་ཤོག་ཐུན་མོང་ལམ་སྦྱང་སྣོད་དུ་གྱུར་པ་ན། །དབང་བཞི་བསྐུར་བས་སྐུ་བཞི་འགྲུབ་དེས་ཀྱི། །ནུས་པ་འཇོག་བྱེད་དྲི་མ་རྣམ་པ་བཞི། །འཁྲུད་
ཅིང་རིམ་གཉིས་བསྒོམ་ལ་དབང་བར་ཤོག་དེའི་དུས་བླ་མ་ལ་སངས་རྒྱས་བྱང་སེམས་དང། །དཔའ་བོ་མཁའ་འགྲོ་དབང་དུ་ལེགས་བཞག་ནས། །ཇི་སྐད་གསུངས་བཞིན་བསྲུང་བར་ཁས་བླངས་པའི། །
དམ་ཚིག་སྡོམ་པ་ཚུལ་བཞིན་བསྲུང་བར་ཤོག་དེ་ནས་ཚེ་རབས་ཀུན་དུ་ལྷག་པའི་ལྷས། །རྗེས་སུ་བཟུང་ནས་བྱིན་གྱིས་རློབས་པ་དང། །རྫོགས་རིམ་ཡོངས་རྫོགས་སྐྱེ་བའི་རྒྱུད་སྨིན་ཤོག་
ཐ་མལ་སྣང་ཞེན་དྲི་མ་འཁྲུད་བྱེད་པ། །བསྐྱེད་པའི་རིམ་ལ་ངེས་པ་བརྟན་རྙེད་ནས། །ཐུན་བཞིའི་རྣལ་འབྱོར་ལ་ནི་རབ་འབད་དེ། །གང་སྣང་ལྷ་ཡི་འཁོར་ལོར་འཆར་བ་ཡི། །རིམ་པ་དང་པོའི་
རྟོགས་པ་སྐྱེ་བར་ཤོག་སྒོ་གསུམ་སྤྱོད་པ་དཔལ་ལྡན་ཧེ་རུ་ཀའི། །སྐུ་གསུང་ཐུགས་ཀྱི་དག་བྱེད་ལྷ་རྣམས་ཀྱིས། །བྱིན་གྱིས་བརླབས་པས་བགེགས་རྣམས་བཟློག་པ་དང། །རླབས་ཆེན་བསོད་
ནམས་ཚོགས་ནི་རྫོགས་པར་ཤོག་སྤྲོས་ཀུན་འོད་གསལ་གནས་སུ་སྡུད་པ་དང། །དེ་ལས་ནཱ་དའི་གཟུགས་སུ་ལྡང་བ་དང། །དེ་ཉིད་དབྱངས་གསལ་གཟུགས་བརྙན་བཞིན་ཤར་བའི། །དཀར་

[129A]༄༅། །དམར་ཟླ་བའི་དབུས་སུ་ཞུགས་པ་ལས། །ཧེ་རུ་ཀ་ཡི་དཀྱིལ་འཁོར་རྫོགས་པའི་དོན། །འཆི་བ་ཆོས་སྐུ་བར་དོ་ལོངས་སྐུ་དང། །སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་དུ། །
ཤེས་ནས་བསྒོམ་པའི་དེ་བཞིན་འགྲུབ་པར་ཤོག་གནས་མཆོག་གང་དུ་ཧེ་རུ་ཀ་རྫོགས་པའི། །འབྱུང་བཞི་རི་རབ་པད་མས་མཚོན་པའི་དོན། །གང་ལ་གནད་དུ་བསྣུན་པའི་རྩ་འཁོར་སོགས། །
རྡོ་རྗེ་ལུས་ཀྱི་གནས་ལུགས་རྟོགས་པར་ཤོག་པདྨའི་ལྟེ་བར་ཟླ་བ་དཀར་དམར་ནི། །འདུས་པ་སོགས་ཀྱིས་མཚོན་པར་གྱུར་པའི་དོན། །ལྟེ་བ་དམར་ཆ་སྤྱི་བོའི་དཀར་ཆ་ཡི། །འབར་དང་
འཛག་པདྷུ་ཏཱིར་འདུས་པ་ལས། །དེས་དོན་ལྷན་ཅིག་སྐྱེས་པའི་ཧེ་རུ་ཀའི། །དཀྱིལ་འཁོར་རྫོགས་པར་བསྐྱེད་པའི་ཐབས་སུ་ནི། །ལེགས་པར་ཤེས་ནས་ཐུན་བཞིར་བསྒོམ་པ་ཡིས། །དེ་
འདྲའི་རྫོགས་རིམ་སྐྱེ་བའི་སྣོད་གྱུར་ཅིག་སྐྱེ་བ་སྤྲུལ་སྐུར་འཁྱེར་བའི་ཧེ་རུ་ཀའི། །ཕྱི་དང་ལུས་ཀྱི་དཀྱིལ་འཁོར་ཐུན་འཚམས་བཞིར། །བསྒོམས་པས་རགས་པ་དང་ནི་ཕྲ་བ་ཡི། །ཕྱི་ནང་དཀྱིལ་
འཁོར་གསལ་སྣང་མཐར་ཕྱིན་ཤོག་སྒོ་འཚམས་མ་རྣམས་དབང་པོའི་སྒོར་བསྒོམས་པས། །ལས་རླུང་དབང་པོའི་སྒོ་ནས་ལྡོག་པར་ཤོག་ཉེར་བཞིའི་ཡུལ་དུ་དཔའ་བོ་དཔའ་མོ་རྣམས། །
བསྒོམས་པས་རླུང་རྣམས་ཉེར་བཞིའི་རྩར་འདུས་ཤོག་ཆོས་ཀྱི་འཁོར་ལོའི་འདབ་མར་བདེ་ཆེན་གྱི། །ལྷ་རྣམས་བསྒོམས་པས་སླར་ཡང་རླུང་རྣམས་ནི། །སྙིང་ཁའི་ཕྱོགས་དང་འཚམས་ཀྱི་རྩ་
བརྒྱད་དུ། །འདུས་ནས་དབུས་ཀྱི་ངྷུ་ཏཱིར་འཇུག་པར་ཤོག་ནང་གི་རྗེ་བཙུན་ཡབ་ཡུམ་བསྒོམས་པ་ལས། །དཔྱིད་དང་ཐིག་ལེ་ཕན་ཚུན་སྙོམས་ཞུགས་ནས། །རྫོགས་པའི་རིམ་པ་མཆོག་རྣམས་

[129B] །དགེ་བའི་རྩ་བ་ཡོངས་སུ་སྨིན་པར་ཤོག་དཔལ་ལྡན་འཁོར་ལོ་སྡོམ་པའི་རྩ་རྒྱུད་དོན། །གྲུབ་མཆོག་དྲིལ་བུ་བ་ཡི་མན་ངག་གིས། །བཤད་པའི་རྒྱུད་ལ་བརྟེན་ནས་རབ་བཤད་པའི། །
ལེགས་པར་བཤད་པའི་སྙིང་པོ་རབ་བསྡུས་པ། །རྫོགས་རིམ་རིམ་པ་ལྔ་པ་སྤྲོས་བཅས་དང། །སྤྲོས་མེད་ཤིན་ཏུ་སྤྲོས་མེད་སྤྱོད་པ་གསུམ། །རྫོགས་པར་བསྐྱེད་ནས་དངོས་གྲུབ་མཆོག་བརྙེས་ཏེ། །
མཐས་ཡས་འགྲོ་བ་མྱུར་དུ་གྲོལ་བར་ཤོག་ཆོས་ཀྱི་འཁོར་ལོའི་འབྲས་བུ་སྤྲིན་སྒྲ་ལ། །སེམས་ནི་བརྟན་པས་ཉི་ཟླའི་འགྲོས་བཅོམ་སྟེ། །གཟུང་དང་འཛིན་པའི་རྣམ་རྟོག་བསྐྱེད་པའི་རླུང། །
བཅུ་གཉིས་མི་ཤིག་ཐིག་ལེའི་དབུས་ཐིམ་པས། །ཀུན་རྟོག་རླུང་གི་མུན་པ་སངས་གྱུར་ཏེ། །འོད་གསལ་ཉི་མ་སྙིང་དབུས་འཆར་བར་ཤོག་འཇུག་དང་གནས་དང་ལྡང་བའི་རླུང་གི་ནི། །སྔགས་
ཀྱི་རྒྱལ་པོ་རྡོ་རྗེ་གསུམ་གྱི་གདངས། །དཧུ་ཏིའི་ལམ་ནས་ཡང་ཡང་བསྒྲགས་པ་ཡིས། །སྔགས་བཟླས་ཀུན་གྱི་ངེས་དོན་མཐར་ཐུག་པ། །སྲོག་རྩོལ་རྒྱལ་པོ་རྡོར་བཟླས་མཐར་ཕྱིན་པ། །སྙིང་
ཀའི་མི་ཤིག་སྒོ་ངའི་སྤུབས་འབྱེད་ཤོག་རང་རིག་པདྨའི་དབུས་སོན་རྡོ་རྗེ་ཡི། །མཁའ་ལ་གྱེན་བསྒྲེངས་ཡང་ཡང་ཕྲ་བའི་དངོས། །དཔལ་མཆོག་དང་པོའི་ཡི་གེ་རྣམས་གནོན་པ། །ཟླ་བའི་
འོད་ཆགས་བདུད་རྩིའི་ཐིག་ལེ་ལ། །སིམ་པས་ཉེར་བརྟན་གཡོ་བ་མེད་པ་ཡི། །ལྷན་སྐྱེས་དགའ་བའི་རོལ་བས་ཚིམ་པར་ཤོག་ཡི་གེ་མཆོག་ནི་གནས་གྱུར་རྡོ་རྗེ་ནི། །དབང་པོའི་སྒོ་རྣམས་ཀུན་
དང་འཁོར་ལོ་བཞིའི། །སྣ་རྩེ་ཀུན་ལ་རྩེ་གཅིག་ཡུན་གོམས་བས། །སྲིད་གསུམ་ཡུལ་ལྔ་མ་ལུས་མངོན་དུ་གྱུར། །མངོན་ཤེས་དྲུག་ལྡན་ལྷ་ཚོགས་མཐའ་དག་མཐོང། །བསྟན་ཆོས་ཀུན་

[130A]༄༅། །ཤེས་ལྷ་མོ་མཆོག་སྤྱོད་ཤོག་མཛོད་སྤུའི་དབུས་གནས་དབུ་མ་མཆོག་གི་སྣའི། །དབུ་མའི་ནང་ཞུགས་རྡོ་རྗེ་བུ་གར་ནི། །ཀུན་ནས་བརྩེགས་པ་ཉི་ཟླ་སྐར་མའི་གཟུགས། །
ཕྲ་བའི་ཐིག་ལེ་མཆོག་ལ་རོ་མཉམ་པས། །སེམས་ནི་ཀུན་དུ་རྟོག་པ་ལས་གྲོལ་ཏེ། །དབྱེར་མེད་སྙིང་རྗེའི་རོ་ཡིས་གང་བར་ཤོག་དམ་ཚིག་རྗེས་འབྲེལ་རིགས་བཞི་ཕོ་ཉ་མོ། །བདེ་བའི་མཆོག་སྦྱིན་
མཛད་པ་རྗེས་དྲན་ནས། །དམ་པའི་དགའ་བ་རྣམས་སད་ལས་དང་ནི། །ཆོས་ཀྱི་ཕྱག་རྒྱ་གཉིས་མེད་སྟོང་ཉིད་ཀྱི། །ཕྱག་རྒྱ་ཆེ་ལ་མཆོག་ཏུ་རྗེས་ཆགས་པས། །མཁའ་འགྲོ་ཏྲ་བའི་བདེ་མཆོག་
ཐོབ་པར་ཤོག་ཚངས་པའི་མེ་ཡི་གནས་སུ་བྷ་གའི་དབྱིབས། །དཀར་དམར་ཆོས་འབྱུང་མཛེས་པའི་སྙིང་པོར་ནི། །རིགས་ཀྱི་འོད་ལྔ་ཡོངས་འབྲུའི་ཚད་མཚུངས་པའི། །ཐིག་ལེའི་དབུས་སུ་
སྟེང་དང་འོག་གི་སྒོར། །གཡོ་བའི་སྲོག་གཉིས་རྟག་ཏུ་རབ་སྦྱར་བས། །བདེ་ཆེན་ལམ་གྱིས་བགྲོད་པ་རྫོགས་པར་ཤོག་གློག་གི་རྗེས་མཐུན་གཏུམ་མོའི་མེ་ལྕི་ནི། །དབུ་མའི་ནད་ཞུགས་འགྲོ་
དང་འོང་བ་ཡིས། །རིགས་ལྔའི་ཡི་གེ་མཆོག་སྲེག་སླར་གསོས་ཏེ། །རྒྱལ་བའི་ཐུགས་བཅུད་ཆོས་དབྱིངས་བདུད་རྩིའི་ཆར། །སྙིད་ལ་བབས་པས་སངས་རྒྱས་ཐམས་ཅད་ཀྱི། །བྱིན་རླབས་
བདེ་བའི་དགའ་སྟོན་རྒྱས་པར་ཤོག་མཁའ་དབྱིངས་ཤར་བའི་དབང་པོའི་གཞུ་བཞིན་དུ། །གསལ་དྭངས་འོད་ཟེར་ལྔ་ཡི་དྲ་བ་ཅན། །ཀུན་ད་ལྟར་དཀར་ཡེ་ཤེས་སེམས་དཔའ་ནི། །ཤེས་
རབ་ཕག་མོར་རོལ་པའི་དགའ་བའི་སྒྲས། །སྣོད་བཅུད་སྤྲོས་པ་ཀུན་སྡུད་བསམ་གཏན་མཆོག་རྗེས་གཞིག་རིམ་པས་འོད་གསལ་འཇུག་པར་ཤོག་བསམ་གྱིས་མི་ཁྱབ་འོད་གསལ་ཕྱག་རྒྱ་ཆེ། །

[130B] །ལེགས་སྦྱར་མཉམ་པར་གཞག་དུས་བསྐྱངས་པ་ལས། །ལངས་པར་གྱུར་ཚེ་གར་ཤར་སྣོད་བཅུད་ཀུན། །ཆུ་དང་ཆུ་རླབས་གཉིས་པོ་ཇི་བཞིན་དུ། །
བདེ་བ་ཆེན་པོའི་རོལ་པར་ཤར་གྱུར་ཏེ། །གཟུང་འཛིན་རྣམ་པར་རྟོག་པའི་བག་ཆགས་ཀུན། །ཡོངས་སུ་སྦྱོང་ལ་ཐོག་པ་མེད་པར་ཤོག་རིམ་པ་དེ་ཡིས་དཔེ་ཡི་ལྷན་སྐྱེས་ལས། །ཆུ་ཀླུང་ཤིན་
ཏུ་དྭངས་ལ་ཉ་བཞིན་དུ། །སྒྱུ་འཕྲུལ་དྲ་བའི་སྐུར་ནི་ལངས་གྱུར་ཏེ། །སྒྱུ་མ་ལྟ་བུའི་ཏིང་ངེ་འཛིན་རྫོགས་པར་ཤོག་སྒྱུ་མའི་ལུས་མཛེས་ཡང་ཡང་འོད་གསལ་དུ། །ཀུན་དུ་ཞུགས་ལས་དོན་གྱི་
ལྷན་ཅིག་སྐྱེས། །མངོན་དུ་བྱས་མཐར་དཔལ་ལྡན་རྡོ་རྗེ་འཆང། །སློབ་པའི་ཟུང་འཇུག་མངོན་དུ་འགྱུར་བར་ཤོག་དཔའ་བར་འགྲོ་བའི་ཏིང་འཛིན་དེ་ཉིད་ནི། །ཡང་ཡང་གོམས་པས་ཏིང་ངེ་
འཛིན་རྒྱལ་པོ། །རྡོ་རྗེ་ལྟ་བུའི་ཏིང་ངེ་འཛིན་གྱིས་ནི། །འཁྲུལ་པའི་བག་ཆགས་མ་ལུས་འཇོམས་པར་ཤོག་གོ་འཕང་མཆོག་དེ་ཚེ་འདིར་མ་ཐོབ་ན། །འཆི་ཆོ་རྗེ་བཙུན་ཡབ་ཡུམ་འཁོར་བཅས་
ཀྱིས། །ཡིད་འོང་མཆོད་སྤྲིན་སྙན་པའི་རོལ་མོའི་སྒྲ། །ངོ་མཚར་ལྟས་བཟང་མང་པོས་བསུ་བར་ཤོག་དེ་ནས་འཆི་བའི་འོད་གསལ་ཟིན་མཛད་ཅིང། །ལམ་མཆོག་བསྒྲུབས་པའི་རིགས་པ་
འཛིན་པའི་གནས། །རྣམ་དག་མཁའ་སྤྱོད་གནས་སུ་ཁྲིད་ནས་ནི། །ཟབ་མོའི་ལམ་འདི་མྱུར་དུ་མཐར་ཕྱིན་ཤོག་རྣལ་འབྱོར་དབང་ཕྱུག་བྱེ་བས་བགྲོད་གྱུར་པ། །བདེ་མཆོག་བཤད་སྒྲུབ་ཤིན་
དུ་ཉམས་པ་འདི། །ཆེས་ཆེར་རྒྱས་ཤིང་ཐར་འདོད་འཇུག་ངོགས་སུ། །ནམ་ཡང་མི་ནུབ་རིང་དུ་གནས་གྱུར་ཅིག་ཚུལ་དེ་བསྒྲུབ་ལ་ཐོག་མེད་མཐུ་ལྡན་པ། །འཛམ་གླིང་གནས་མཆོག་

[131A]༄༅། །ཉི་ཤུ་རྩ་བཞི་ཡི། །དཔའ་བོ་རྣལ་འབྱོར་མ་རྣམས་འཁོར་བཅས་ཀྱིས། །གཡེལ་བ་མེད་པར་རྟག་ཏུ་གྲོགས་མཛད་ཤོག་  །།ཅེས་འཁོར་ལོ་སྡོམ་པ་དྲིལ་བུ་པའི་ལུས་དཀྱིལ་གྱི་སྨོན་ལམ་
འདི་ནི། རྗེ་བདག་ཉིད་ཆེན་པོས་མཛད་པའི་བདེ་མཆོག་ལཱུ་ཨི་པའི་རྫོགས་རིམ་རྣལ་འབྱོར་ཆེན་མོའི་སྨོན་ལམ་གྱི་ཚབ་དུ་དྲིལ་བུ་པའི་རྫོགས་རིམ་རིམ་ལྡའི་སློན་ལམ་རྗེ་རང་གི་དངོས་སློབ་རྗེ་ཤེར་འབྱུང་བློ་གྲོས་ཀྱིས་མཛད་པ་སྦྱར་བ་མ་གཏོགས་གཞན་པ་རྣམས་རྗེ་རང་གི་མཛད་པའོ།། །།།



﻿༄༅། དཔལ་འཁོར་ལོ་སྡོམ་པའི་ལུས་དཀྱིལ་བསྒོམ་ཚུལ་གྱི་དམིགས་རིམ་མདོར་བསྡུས་བཞུགས།། ༄༅། །མཚན་དཔེས་རྣམ་བཀྲ་བཅུ་གཉིས་དཔེས་
མཚོན་མི་ཤིགས་རྡོ་རྗེའི་གུར་ཁང་དུ། །རྣམ་དག་ཆོས་དབྱིངས་མཛེས་མར་རོལ་བས་རྟག་མྱོང་ལྷན་སྐྱེས་གཞོན་ནུ་གང། །དམིགས་མེད་ཐུགས་རྗེའི་རྒྱུད་མང་སྒྲས་བསྐུལ་དུར་སྨྲིག་འཛིན་པའི་གར་བསྒྱུར་བ། །དཔལ་ལྡན་
བླ་མ་རིགས་བརྒྱའི་ཁྱབ་བདག་ཧེ་རུ་ཀ་ལ་སྙིང་ནས་འདུད། །སྒྲིབ་བྲལ་བདེ་སྟོང་ལྷན་ཅིག་སྐྱེས་པ་ཉིད། །དབང་སྔོན་ལྷུན་པོ་མཚམས་སྤྲིན་གསར་བ་ཡིས། །འཁྱུང་པ་ལྟ་བུའི་བཅོམ་ལྡན་ཡབ་ཡུམ་སོགས། །

[060A]༄༅། །འཁོར་ལོ་ལྔ་ཡི་ལྷ་སྐུར་ཤར་ལ་འདུད། །གང་གིས་བསྒྲུབ་པ་པོ་ཡི་རྩ་དང་ཁམས། །དཔའ་བོ་དཔའ་མོས་མྱུར་དུ་བྱིན་བརླབས་ནས། །རྫོགས་རིམ་ཟབ་མོ་སྐྱེ་བའི་ཐབས་ཀྱི་མཆོག་འཁོར་ལོ་
སྡོམ་པའི་ལུས་དཀྱིལ་བསྒོམ་ཚུལ་བྲི། །ཐུན་མོངས་ལམ་གྱི་རིམ་པས་རྒྱུད་སྦྱངས་ཤིང། །འདི་ཡི་ཕྱི་དང་ནང་གི་དཀྱིལ་འཁོར་དུ། །དབང་བསྒྱུར་ལེགས་ཐོབ་དམ་ཚིག་བསྲུང་ལ་བརྩོན། །ཐོས་ལྡན་བསྒྲུབ་
ལ་རྩེ་གཅིག་གཞོལ་བ་ཡིས། །རྣལ་འབྱོར་རྗེས་མཐུན་གནས་ཀྱི་བསྒྲུབ་ཁང་དུ། །བདུད་རྩི་ལྔས་བྱུགས་མེ་ཏོག་གཅལ་དུ་བཀྲམ། །བཅོམ་ལྡན་འཁོར་ལོ་སྡོམ་པའི་བྲིས་སྐུ་དང་རྡོར་དྲིལ་ལ་སོགས་ཡོ་
བྱད་ཚོགས་བྱས་ནས། །ནང་པར་སྙིང་པོའི་རྣལ་འབྱོར་མ་བཞིའི་གླུས། །བསྐུལ་ནས་སད་དང་ཧེ་རུ་ཀ་ཡི་སྐུར། །བཞེངས་པར་མོས་ལ་ལངས་ཏེ་ཁྲུས་བྱས་ནས། །ཆུ་དང་ཉེར་སྤྱོད་ལ་སོགས་མཆོད་རྫས་རྣམས། །
གཡོན་སྐོར་གྱིས་དགོང་སྐྲབ་ཀྲོལ་རོ་གདན་སྟེང། །ལྷོ་རུ་ཕྱོགས་ཏེ་འདུག་པའམ་མོས་པ་ཡིས་བདེ་བའི་སྟན་ལ་རྡོ་རྗེ་སྐྱིལ་ཀྲུང་གིས། །འདུག་པ་ལ་སོགས་ལུས་གནད་དང་ལྡན་པས། །བདུད་རྩིར་ལི་བུའམ་ནང་
མཆོད་ལྕེ་ཐོག་ཏུ། །བཞག་སྟེ་ཁ་ཡི་དྲི་མ་དག་བྱས་ལ། །ནང་མཆོད་མཆོད་གཏོར་ལ་སོགས་བྱིན་བརླབས་ཕྱིར། །ཧེ་རུ་ཀ་དཔལ་ཡུམ་བཅས་སྐུ་རུ་བསྒོམ། །མཆོད་གཏོར་སོགས་ལ་གཏོར་ནས་
བགེགས་བསང་ཕྱིར། །ནང་མཆོད་བསང་སྦྱངས་བསྐྱེད་ནས་བྱིན་གྱིས་བརླབ། །དེ་ཡང་ལས་སྔགས་བརྗོད་ཅིང་དུ་མ་སྐྱེས་མའི། །ལྷ་ཚོགས་དཔག་མེད་སྤྲོས་ཏེ་བདུད་རྩི་ཡི། །རྫས་ལ་གནས་
པའི་བགེགས་རྣམས་སྐྲད་དེ་བསང། །སྭ་བྷ་ལྦ་ཡི་སྔགས་བརྗོད་བདུད་རྩིའི་རྫས། །སྣོད་དང་བཅས་ལ་ཐ་མལ་སྣང་ཞེན་ཀུན། །བསལ་ནས་བདེ་སྟོང་རོལ་བར་བལྟས་ཏེ་སྦྱངས། །རླུང་མེའི་དཀྱིལ་

[060B] །སྒྲུབ་པོའི་ལུས་ངག་ཡིད་གསུམ་མཚོན་བྱེད་པའི། །མི་མགོའི་སྐྱེད་བུ་གསུམ་གྱི་སྟེང་དུ་ཡུལ། །སྟོང་ཉིད་མཚོན་པའི་ཨ་ཡིག་ལས་བྱུང་ཞིང། །ཡུལ་ཅན་དཀར་དམར་
ཁམས་གཉིས་འདུ་འཕྲོད་ལས། །བྱུང་བའི་ལྷན་སྐྱེས་བདེ་ཆེན་མཚོན་པའི་སྣོད། །དུམ་བུ་གཅིག་པ་ཕྱི་དཀར་ནང་དམར་བའི། །ནང་དུ་སྦྱངས་རྟོགས་སྦར་བ་གསུམ་བྱས་ཏེ། །རང་གིས་བསྟེན་
ཅིང་དཀྱིལ་འཁོར་བ་མཆོད་པས། །འཆི་མེད་གོ་འཕང་བདེ་བླག་རྙེད་པའི་ཕྱིར། །དྲི་ཆེན་སོགས་ལྔ་རིགས་ལྔའི་ས་བོན་ལས། །བསྐྱེད་ཅིང་ངེས་མཚན་རིགས་ལྔའི་ངོ་བོར་མོས། །སྦྱང་རྟོགས་སྦར་
གསུམ་བྱས་ཏེ་རང་ཉིད་ཀྱིས། །བསྟེན་ཅིང་དཀྱིལ་འཁོར་མཆོད་པས་འཕྲིན་ལས་བཞི། །འགྲུབ་ཕྱིར་ཤ་བཞི་ཡུམ་བཞིའི་ས་བོན་ལས། །བསྐྱེད་དེ་དེས་མཚན་ཡུམ་བཞིའི་ངོ་བོར་མོས། །
དེ་ལྟའི་ཚུལ་གྱིས་བདེ་སྐྱོང་སྣོད་ཡངས་སུ། །མཆོག་ཐུན་དངོས་གྲུབ་འགྲུབ་པའི་རྫས་རྣམས་བསྐྱེད། །རླུང་གིས་སྦར་བའི་དྲོད་ཀྱིས་ཡི་གེ་དང། །རྫས་རྣམས་མཉམ་དུ་ཞུ་ཞིང་ཁོལ་གྱུར་པས། །དག་
པའི་ཕུང་སོགས་ཡི་གེར་ཤར་བ་ཡིས། །མ་དག་སྐྱོན་གྱི་དྲི་མ་ལེགས་པར་སྦྱངས། །སྟེང་དུ་གཉིས་མེད་ཡེ་ཤེས་ས་བོན་ལས། །བྱུང་བའི་བདེ་སྟོང་དབྱེར་མེད་དོན་དམ་པའི། །བྱང་སེམས་ངོ་བོ་ཁ་ཊག་
ལྷུང་ནས། །ཞུ་བས་ཡེ་ཤེས་བདུད་རྩིར་རྡོགས་པར་བྱ། །སླར་ཡང་སྟེང་དུ་དབྱངས་གསལ་ཡི་གེ་ལས། །བྱུང་བའི་ས་བོན་གསུམ་གྱི་འོད་ཟེར་གྱིས། །དཔའ་བོད་དཔའ་མོ་རྣམས་ཀྱི་ཡེ་ཤེས་ཀྱི། །
བདུད་རྩི་བཀུག་ནས་བསྣན་པས་མང་པོར་སྦར། །སྒྲུབ་ཐབས་བསྒོམ་ལ་བར་ཆད་མི་འབྱུང་ཕྱིར། །སྡོན་འགྲོའི་མཆོད་གཏོར་ལེགས་པར་བྱིན་བརླབས་ནས། །ཐུགས་ཀའི་ཧཱུཾ་ཡིག་འོད་ཀྱིས་ངུར་ཁྲོད་ནས། །

[061A]༄༅། །ཕྱོགས་སྐྱོང་ཞིང་ཀླུ་སོགས་སྤྱན་དྲངས་ཏེ། །ཐ་མལ་སྣང་ཞེན་བསལ་ལ་དག་པའི་ལྷར། །བལྟས་ཏེ་གཏོར་མ་ནང་མཆོད་ཆུ་གཉིས་སོགས། །དབུལ་ཞིང་བར་ཆད་ཞི་བའི་འཕྲིན་ལས་བཅོལ། །ཡིག་བརྒྱ་ལྷག་ཆད་བསྐངས་
ཏེ་རང་གནས་གཤེགས། །ཆུ་དང་མེ་ཏོག་ལ་སོགས་མཆོད་རྫས་རྣམས། །བསང་སྦྱང་སྔར་བཞིན་བྱས་ལ་ཀཾ་ཡིག་ལས། །བྱུང་བའི་ཐོད་པར་ཧེ་རུ་ཀ་ཡི་ཐུགས། །བདེ་སྟོང་གཉིས་སུ་མེད་པའི་ཡེ་ཤེས་ཀྱི། །ས་བོན་ཧཱུཾ་ལས་ངོ་བོ་ཧེ་རུ་ཀའི། །
བདེ་སྟོང་ཡེ་ཤེས་དེ་ཉིད་ཡིན་པ་ལ། །རྣམ་པ་མཆོད་རྫས་སོ་སོར་ཤར་བ་དང། །བྱེད་ལས་ཟག་མེད་བདེ་ཆེན་སྐྱེད་པ་སྟེ། །ཁྱད་ཆོས་གསུམ་དང་ལྡན་པར་ལེགས་བསྐྱེད་དེ། །རང་རང་མིང་སྔགས་ཡི་གེ་འབྲུ་གསུམ་དང། །
སྤེལ་བ་བརྗོད་ཅིང་སོ་སོའི་ཕྱག་རྒྱ་ཡིས། །རྡོ་རྗེ་གསུམ་གྱི་སྒོ་ནས་བྱིན་གྱིས་བརླབས། །སྒྲུབ་ཐབས་ཉམས་སུ་ལེན་པའི་རིམ་པ་རྣམས། །ཐེག་ཆེན་ཐུན་མོང་མིན་པའི་ཉམས་ལེན་དུ། །འགྱུར་དང་སྟོབས་
བཞིའི་རྟེན་གྱི་སྟོབས་སྒྲུབ་ཕྱིར། །བསྟན་དང་ཐེག་ཆེན་འཇུག་སྒོ་སྐྱབས་སེམས་བྱ། །སྒྲུབ་ཐབས་བསྒོམ་ལས་ཉམས་རྟོགས་སྐྱེ་བའི་གེགས། །སྡིག་ལྟུང་བདག་དང་འཕེལ་བར་མི་འགྱུར་ཕྱིར། །རྡོར་སེམས་
ཡབ་ཡུམ་ཆོ་ག་བཞིན་བསྒོམ་ནས། །ཡིག་བརྒྱ་བཟླ་ཞིང་སྟོབས་བཞིས་བཤགས་བསྡམ་བྱ། །འདི་དག་ཐུན་མགོར་བྱ་བའི་རིམ་པ་ལ། །གཉིས་ལས་སྔོན་དུ་བྱ་བའི་རིམ་པའོ། །སྒྲུབ་ཐབས་ལམ་རྣམས་འཁོར་ལོ་སྡོམ་པ་
ཡི༑ ༑སྐུ་གསུང་ཐུགས་ཀྱི་རོལ་བར་འཆར་བའི་ཆེད། །ཧེ་རུས་མཚོན་པའི་བདག་མེད་རྣམ་གཉིས་དང། །ཀ་ཡིས་མཚོན་པའི་ལྷན་སྐྱེས་བདེ་ཆེན་གཉིས། །ཤྲི་ཡིག་གིས་མཚོན་ཡུལ་དང་ཡུལ་ཅན་དུ། །གཉིས་སུ་
མེད་པར་སྦྱར་བའི་རྒྱལ་བའི་ཐུགས། །ཆོས་ཀྱི་སྐུ་ལ་ང་རྒྱལ་བཞག་ནས་བསྒོམ། །དེ་ཡི་དང་ནས་དེ་འདྲའི་ཡེ་ཤེས་ཀྱི། །གཟུང་རྣམས་ཁྲག་འཐུང་ཡུམ་དང་བཅས་པའི་སྐུར། །བཞེངས་པར་མོས་ཏེ་དེ་འདྲའི་

[061B]ངའོ་སྙམ་དུ་ལྷ་སྐུ་རང་རྒྱལ་བཞག་དེ་ཡི་ངང་ནས་དབྱངས་གསལ་ལན་གསུམ་དུ། །བརྗོད་དང་མཉམ་དུ་ལྟེ་བར་སྔགས་ཕྲེང་གསུམ། །འཁོད་ལས་འཁོར་ལོ་གསུམ་གྱི་ལྷ་ཡི་ཚོགས། །འཕྲོས་པས་
བགེགས་རྣམས་བསྐྲད་དེ་སླར་ཐིམ་ཞིང། །ངག་རྣམས་དབྱངས་གསལ་གདངས་སུ་ཤར་བར་མོས། །སྒོ་གསུམ་ཐ་མལ་སྣང་ཞེན་དག་བྱེད་པས། །འདི་དག་དག་པ་གསུམ་གྱི་རྣལ་འབྱོར་རོ། །སྦྱང་གཞི་འཛམ་
གླིང་མངལ་སྐྱེས་དྲུག་ལྡན་མིར། །འཕེན་པའི་སྐྱེས་ནས་མྱོང་འགྱུར་འདུ་བྱེད་དང། །མཐུན་པར་བསོད་ནམས་ཚོགས་ཆེན་བསོག་པ་ལ། །རང་ཉིད་ཧེ་རུ་ཀ་ཡི་སྐུར་གསལ་བའི། །ཐུགས་ཀར་པད་ཟླར་བྱ་སྒྲུབ་སོ་
སོར་རྟོག་མཉམ་ཉིད་མེ་ལོང་ཆོས་དབྱིངས་ཡེ་ཤེས་རྣམས། །མཚོན་པར་བྱེད་པའི་ཨུ་དང་ཧ་ཡིས་ལུས། །མགོ་བོ་ཟླ་ཚེས་ཐིག་ལེ་ནཱ་དར་བཅས། །ཚོགས་པའི་ཧཱུཾ་ཡིག་འོད་ཀྱིས་རང་གཞན་གྱི། །སྒོ་གསུམ་
སྡིག་སྒྲིབ་སྦྱངས་ཏེ་འོག་མིན་ནས། །རང་ལ་ལུགས་འདིའི་དབང་བསྐུར་རྩོལ་བ་པོའི། །བླ་མ་རྡོ་རྗེ་འཆང་གི་རྣམ་ཅན་སོགས། །སྤྱན་དྲངས་རིམ་པ་གཉིས་པར་མི་ཤིགས་པར། །རླུང་རྣམས་འདུས་ནས་འོད་གསལ་འཆར་
བའི་རྒྱུད། །སྨིན་པར་བྱེད་ཕྱིར་འོད་ཟེར་སྙིང་ཁར་བསྡུ། །རང་ལུས་དཔག་མེད་སྤྲུལ་ནས་གུས་ཕྱག་འཚལ། །ཆུ་གཉིས་ཉེར་སྤྱོད་ལ་སོགས་མཆོད་པ་དབུལ། །དེ་ཡང་ཨོཾ་ཞེས་བརྗོད་ཚེ་ཐུགས་ཁ་ནས། །
མེ་ཏོག་བདུག་པ་མར་མེ་བྱུག་པ་དང། །ཞལ་ཟས་མ་རྣམས་རིམ་བཞིན་སྐུ་མདོག་དཀར། །དུང་ཁ་དམར་སེར་ལྗང་ཁུ་སྣ་ཚོགས་མདོག་ཕྱག་བཞིའི་དང་པོ་གཉིས་ན་རྡོར་དྲིལ་དང། །གཉིས་པ་རྣམས་སུ་
རང་རང་མཆོད་སྤྲིན་འཛིན། །གཟུགས་སྒྲ་དྲི་རོ་རེག་བྱ་ཆོས་དབྱིངས་མ། །རིམ་བཞིན་དཀར་སྔོ་སེར་དམར་ལྗང་དཀར་མདོག་ཕྱག་བཞིའི་གཡས་གྱི་དང་པོས་མེ་ལོང་དང། །བི་ཝང་དྲི་ཡི་དུང་ཆོས་སྤྲང་ཆ་
[062A]༄༅། །སྣོད༑ ༑ལྷུ་རྫས་ན་བཟའ་ཆོས་ཀྱི་འབྱུང་གནས་དང། །གཡས་ཀྱི་གཉིས་པ་རྣམས་ན་ཊ་མ་རུ། །གཡོན་པ་གཉིས་ན་ཐོད་ཊྭཾ་འཛིན་པ་རྣམས། །རིམ་བཞིན་སྤྲོས་ཏེ་མིང་སྔགས་བརྗོད་པའི་ཚེ།།
དཀྱིལ་འཁོར་ལྷ་རྣམས་མཆོད་དེ་མཉེས་པར་བྱས། །ཧཱུཾ་དང་སཱ་ཧཱ་བརྗོད་ཚེ་སྙིང་ཀར་བསྡུ། །འདི་དག་རྣམས་ནི་ཕྱི་ཡི་མཆོད་པ་སྟེ། །སྙིང་ཁ་ནས་སྤྲོས་རྣལ་འབྱོར་མ་བཞི་ཡིས། །ཐོད་པའི་བདུད་རྩིས་མཆོད་
པ་ནང་མཆོད་དོ། །ཡབ་ཡུམ་སྙོམས་པར་ཞུགས་པས་བདེ་ཆེན་གྱིས། །ཐུགས་རྒྱུད་ཚིམ་པར་མོས་པ་གསང་མཆོད་དེ། །བདེ་ཆེན་དེ་དང་སྟོང་པ་རོ་གཅིག་ཏུ། །ཞུགས་པར་མོས་པ་དེ་ཁོ་ན་ཡི་མཆོད་
སྐྱབས་འགྲོ་སྡིག་བཤགས་ཡི་རང་སྨོན་འཇུག་གི་སེམས་བསྐྱེད་སོགས་ནི་བསྒྲུབ་པའི་མཆོད་པ་སྟེ། །དེ་ལྟར་མཆོད་དེ་ཚོགས་ཞིང་རང་ལ་བསྟིམ། །འདི་དག་མཐུན་རྐྱེན་བརྟེན་བའི་ཚོགས་བསགས་པའོ། །
འཆི་བ་འོད་གསལ་འཆར་དང་ཆོས་མཐུན་པར། །སྟོང་ཉིད་བསྒོམས་པའི་ཡེ་ཤེས་ཚོགས་སོག་ཚུལ། །དང་པོར་སཱ་བྷཱ་ཝ་ཡི་སྔགས་བརྗོད་དེ། །གཟུངས་འཛིན་གྱིས་བསྡུས་ཆོས་རྣམས་རང་བཞིན་
གྱིས༑ ༑གྲུབ་བར་སྣང་ཡང་རང་བཞིན་གྱིས་སྟོང་བའི། །སྒྱུ་མ་ལྟ་བུའོ་སྙམ་དུ་སྣང་བཅས་བསྒོམ། །དེ་ནས་སྣོད་བཅུད་སྟད་རིམ་བྱས་པའི་མཐར། །རིགས་པ་མདོར་བསྡུས་ཞིག་གིས་སྟོང་ཉིད་ཀྱི། །
ལྟ་བའི་ངེས་པ་ཤུགས་ཅན་དྲང་བྱས་ཏེ། །ཤུནཡ་ཏ་ཡི་སྔགས་དོན་ཇི་བཞིན་དུ། །སྟོང་པ་ཉིད་དང་ཡུལ་ཅན་ཡེ་ཤེས་གཉིས། །དབྱེར་མི་ཕྱེད་པའི་བདག་ཉིད་ངའོ་སྙམ་དུ། །གཉིས་སྣང་ཀུན་དང་བྲལ་
བའི་རྒྱལ་བའི་ཐུགས། །ཆོས་སྐུར་ང་རྒྱལ་བཞག་ནས་ཡུན་རིང་བསྒོམ། །འདི་ནི་འཛམ་གླིང་མི་ཞིག་འཆི་བའི་ཚེ། །ཕུང་སོགས་རིམ་གྱིས་ཐིམ་ཞིང་རླུང་དྲོད་སོགས། །སྟོང་སྨད་ནས་བསྡུས་སྙིང་ཁའི་མི་

[062B] །ཐིམ་ཞིང་སྣང་གསུམ་རིམ་གྱིས་འོད་གསལ་ལ། །ཐིམ་པའི་འོད་གསལ་མངོན་དུ་བྱས་པ་དང། །མཐུན་ཞིང་རང་གི་འཆི་བ་སྦྱོང་བར་བྱེད། །རིམ་པ་གཉིས་པར་ཕྱི་ནང་རྐྱེན་གཉིས་ཀྱིས། །
རླུང་རྣམས་སྙིང་ཀའི་ཐིག་ལེར་ཐིམ་བ་ལས། །དཔེ་དོན་འོད་གསལ་འཆར་དང་ཆོས་མཐུན་ཞིང། །དེ་དག་སྐྱེ་བའི་དགེ་རྩ་སྨིན་པར་བྱེད། །འབྲས་བུའི་དུས་ཀྱི་གཉིས་སྣང་མཐའ་དག་དང། །བྲལ་
བའི་ཆོས་ཀྱི་སྐུ་དང་ཆོས་མཐུན་ཞིང། །དེ་ལང་རྒྱལ་བཞག་ནས་བསྒོམ་པ་ཡིས། །དེ་ཉིད་མངོན་དུ་འགྱུར་བའི་ནུས་པ་འཇོག་བསྲུང་བའི་མཆོག་ཏུ་འགྱུར་སོགས་དགོས་པ་མང། །འཆི་བ་ཆོས་
སྐུར་འཁྱེར་བའི་ལམ་ཁྱེར་རོ། །དེ་ཡི་ངང་ལས་རང་སེམས་ནཱ་ངའི་གཟུགས། །ཤིན་ཏུ་ཕྲལ་གྱེན་ཏུ་འགྲེང་བ་དང། །ཁ་དོག་དཀར་ལ་དམར་བའི་མདངས་ཆགས་པ། །གསུམ་དུ་འཁྱོགས་པའི་
རྣམ་པར་ནམ་མཁར་བཞག་འདི་ནི་བར་དོ་གཞི་ཡི་འོད་གསལ་ལས། །ལྡང་དང་དེ་ལུས་སྒྲུབ་གཞིའི་སྲོག་འཛིན་རུང། །ཤིན་ཏུ་ཕྲ་དང་ཁ་དོག་དཀར་བ་དང། །བར་དོ་བདེ་ཆགས་པས་བཅིངས་
བ་དང༑ ༑དེ་ཡི་སྒོ་གསུམ་རྣམས་དང་ཆོས་མཐུན་ཞིང། །སྒྲུབ་པ་པོ་ཡི་བར་དོ་སྦྱོང་བར་བྱེད། །ལམ་དུས་དཔེ་དང་དོན་གྱི་འོད་གསལ་ལས། །སྒྱུ་མའི་སྐུ་རུ་བཞེངས་དང་དེའི་སྒྲུབ་གཞི། །སྲོག་
འཛིན་ཕྲ་དང་ཁ་དོག་དཀར་བ་དང། །ཐུགས་རྒྱུད་བདེ་བས་བཅིངས་དང་སྐུ་གསུང་ཐུགས། །གསུམ་བོ་རྣམས་དང་མཐུན་ཞིང་སྐུ་དེ་དག་འགྲུབ་པའི་དགེ་རྩ་མྱུར་དུ་སྨིན་པར་བྱེད། །འབྲས་བུའི་དུས་
ཀྱི་ལོངས་སྤྱོད་རྫོགས་པའི་སྐུ། །སློབ་པ་མཐའ་ཡི་དོན་གྱི་འོད་གསལ་ལས། །བཞེངས་བ་སོགས་དང་མཐུན་ཞིང་སྐུ་དེ་ལ། །ང་རྒྱལ་བཞགས་ནས་འབྲས་བུ་ལམ་བྱེད་ཀྱི། །ཚུལ་དུ་བསྒོམ་

[063A]༄༅། །པས་དེ་ཉིད་རང་རྒྱུད་ལ། །མྱུར་དུ་མངོན་དུ་འགྱུར་བའི་ནུས་པ་འཇོག་དེས་ན་དེ་ལ་ང་རྒྱལ་འཇོག་པ་གནང། །བར་དོ་ལོངས་སྐུར་འཁྱེར་བའི་ལམ་ཁེར་རོ། །སྒྲུབ་ཐབས་བསྒོམ་ཚེ་རང་
སེམས་ཕྱི་རོལ་ཏུ། །གཡེང་བ་སོགས་ཀྱི་བར་ཆད་མི་འབྱུང་ཕྱིར། །རང་ཉིད་ནཱ་དར་གནས་ལས་ཧེ་རུ་ཀའི། །རྣམ་བར་ཆད་དེ་དེ་ཡི་ང་རྒྱལ་གྱིས། །གཡོན་པའི་འཐེབ་འཛུབ་གཉིས་ཀྱིས་ཕྱོགས་རེ་རེར། །སེ་
གོལ་གཏོག་པ་སྔོན་དུ་འགྲོ་བ་ཡི། །སུམ་བྷ་ལ་སོགས་བརྗོད་པས་ཕྱོགས་བཞི་རུ། །སྔགས་རྣམས་འོད་ཟེར་དང་བཅས་རིམ་བཞིན་འཁོད། །དེ་ལས་རྡོ་རྗེའི་རབ་བསྐྱེད་པ་ནས། །ཕྱི་རོལ་ནག་ཕྱོགས་
རྣམས་ཀྱིས་མེ་དཔུང་དང། །དཀར་ཕྱོགས་རྣམས་ཀྱིས་འོད་ཟེར་ཕུང་པོ་རུ། །མཐོང་བའི་མེ་ཡི་རབས་བསྐོར་བའི་བར། །བསྒོམ་ལ་སྡགས་དྲུག་བརྗོད་དེ་བྱིན་གྱིས་བརླབ། །སླར་ཡང་ཞལ་བཞི་བ་ཡི་
སྔགས་བརྗོད་དེ། །སྔགས་ཀྱི་འོད་ཟེར་འཕྲོས་ནས་བགེགས་བསྐྲད་པས། །འགྲོ་རྣམས་བགེགས་དང་བྲལ་བར་བསམ་པར་བྱ། །འདི་དག་བསྲུང་འཁོར་གསུམ་ལས་བསྡུས་པ་སྟེ། །འགལ་རྐྱེན་འགོག་
པའོ་སྒོ་གསུམ་དག་བྱེད་ནས། །འདི་བར་རྣལ་འབྱོར་ཡན་ལག་བསྒྲུབ་ཚུལ་ཏེ། །འདི་ཡན་ཐུན་མགོར་ཇི་ལྟར་བྱ་བའོ། །བསྲུང་འཁོར་དབུས་སུ་འབྱུང་བཞི་རི་རབ་དང། །སྣ་ཚོགས་པདྨ་རྡོ་རྗེ་པདྨ་རྣམས་
རིམ་བཞིན་སྟེང་ནས་སྟེང་དུ་བརྩེགས་པར་བསྒོམ། །དཀྱིལ་འཁོར་གང་དུ་བསྒོམ་པའི་རྟེན་བསྐྱེད་བའོ། །པདྨ་ཆུང་དུའི་དབུས་སུ་རང་ཉིད་ཀྱི། ཐོབ་འགྱུར་རྫོགས་སངས་རྒྱས་ཀྱི་མཚན་དཔེ་ཡི། །ངོ་
བོ་དབྱངས་གསལ་དཀར་དམར་འཁོད་པ་ལས། །ཟླད་ཀྱིལ་དབྱངས་གསལ་གཟུགས་བརྙན་ཅན་རྫོགས་པའི། །དབྱངས་དང་ཟླ་བའི་ཁ་དོག་དཀར་བའི་ཆ། །མེ་ལོང་ལྟ་བུའི་ཡེ་ཤེས་ལས་བྱང་ཆུབ། །གསལ་

[063B] །མཉམ་པ་ཉིད་ཀྱི་ཡེ་ཤེས་ལས་བྱང་ཆུབ། །རང་ཉིད་ནམ་མཁའི་ནཱ་དར་གནས་པ་ཡི། །ཟླ་བ་དཀར་དམར་མདངས་ཅན་མཐོང་བ་ན། །བདག་གིས་སངས་རྒྱས་ཡབ་ཡུམ་གྱི་བྱང་
སེམས༑ ༑དཀར་དམར་གྱི་ནི་ངོ་བོར་གྱུར་བ་ཡི། །དབུས་སུ་སྐྱེ་བ་བླང་ལ་འགྲོ་བའི་དོན། །བྱའོ་སྙམ་པའི་འཕེན་པ་དང་ལྡན་པས། །ཟླ་བའི་དབུས་སུ་ཞུགས་པས་ནཱ་ད་ལས། །ཐིག་ལེ་ཟླ་ཚེས་མགོ་བོ་ཧ་ཡི་
ལུས༑ ༑ཨུ་རྣམས་རིམ་གྱིས་གྲུབ་པའི་ཚུལ་གྱིས་ནི། ཧཱུཾ་ཡིག་དཀར་ལ་དམར་བའི་མདངས་ཆགས་པ། །རྒྱུ་ཡི་རྡོ་རྗེ་འཛིན་པའི་རང་བཞིན་དུ། །རྫོགས་པ་སོར་རྟོགས་ཡེ་ཤེས་ལས་བྱང་ཆུབ། །
དེ་ལས་འཕྲོས་པའི་འོད་ཟེར་སྣ་ལྔ་པའི། །རྩེ་ལས་འཁོར་ལོ་ལྔ་ཡི་ལྷ་ཚོགས་ཐོན། །འགྲོ་རྣམས་དེ་ཡི་གོ་འཕད་ལ་བཀོད་དེ། །སྔོན་ནས་གྲུབ་བའི་དཔའ་བོ་རྣལ་འབྱོར་མ། །སྤྱན་དྲངས་སྙོམས་པར་
ཞུགས་ཏེ་ཞུ་གྱུར་པ། །ཧཱུཾ་གི་ནཱ་དར་ཐིམ་ལས་ལྷན་སྐྱེས་ཀྱི། །དགའ་བའི་རང་བཞིན་ཅན་དུ་གྱུར་བ་ནི། །བྱ་བ་གྲུབ་བའི་ཡེ་ཤེས་ལས་བྱང་ཆུབ། །དཔའ་བོ་རྣལ་འབྱོར་མ་རྣམས་ཐམས་ཅད་ཀྱི། །སྐུ་གསུང་
ཐུགས་ཀྱི་རྡོ་རྗེའི་རང་བཞིན་དང། །ཆོས་རྣམས་ཀུན་གྱི་རང་བཞིན་རྣམ་དག་པའི། །སྟོང་པ་ཉིད་གཉིས་དབྱེར་མི་ཕྱེད་པ་ཡི། །བདག་ཉིད་ངའོ་སྙམ་བའི་ང་རྒྱལ་དང། །ལྡན་པས་རྟེན་དང་བརྟེན་པ་སྐད་
ཅིག་གིས། །བསྐྱེད་པའི་སྔགས་གསུམ་བརྗོད་པས་ཟླ་བ་དང། །དབྱངས་གསལ་ཧཱུཾ་དང་བཅས་ལས་རྟེན་བརྟེན་པའི། །དཀྱིལ་འཁོར་དུར་ཁྲོད་བརྒྱད་དང་བཅས་པ་རྣམས། །གཅིག་ཆར་གྲུབ་པ་
ཆོས་དབྱིངས་ཡེ་ཤེས་ལས། །མངོན་པར་བྱང་ཆུབ་བའོ་འདི་དག་ནི། །གཞིལ་ཕ་མའི་ལུས་དང་རྩ་འཁོར་དང། །དཀར་དམར་ཁམས་དང་ཁུ་ཁྲག་འདྲེས་པ་དང། །དེ་དབུས་བར་དོའི་རླུང་

[064A]༄༅། །སེམས་ཞུགས་པ་དང། །མངལ་གྱི་གནས་སྐབས་ལྔ་ཡི་ལུས་འཕེལ་དང། །ལུས་ཀུན་རྫོགས་ནས་བཙས་དང་ཆོས་མཐུན་ཞིང། །རང་གི་སྐྱེ་བའི་སྲིད་བ་སྦྱོང་བར་བྱེད། །ལས་དུས་བསྒྲུབ་
པ་པོ་དང་ཕྱག་རྒྱ་མའི། །ལུས་དང་རྩ་འཁོར་རྣམས་དང་དཀར་དམར་ཁམས། །དེ་གཉིས་འཕྲོད་དང་དེ་ལས་ལྷན་སྐྱེས་ཀྱི། །བདེ་ཆེན་རྫོགས་དང་མཐུན་ཞིང་ལྷན་སྐྱེས་དེ། །རྒྱུད་ལ་སྐྱེ་བའི་དགེ་རྩ་སྨིན་པར་
བྱེད༑ ༑རང་གི་ལུས་དང་རྩ་འཁོར་དཀར་དམར་ཁམས། །དེ་གཉིས་འདུས་དང་དེ་ལས་དགའ་བ་བཞི། །དྲངས་ཏེ་བདེ་སྟོང་སྦྱོར་དང་ཆོས་མཐུན་ཞིང། །དེ་འདྲའི་རྟོགས་པ་སྐྱེ་པའི་སྨིན་བྱེད་འགྱུར། །
འབྲས་དུས་ཐེག་ཆེན་འཕགས་པ་ཤས་སྟག་གི་སྤྱོད་ཡུལ་དུ་གྱུར་ལོངས་སྐུས་སོ་སྐྱེས་ལའང། །སྣང་བའི་སྤྲུལ་སུ་བཟུང་དང་ཆོས་མཐུན་ཞིང། །དེ་ཉིད་མངོན་དུ་འགྱུར་བའི་ནུས་བ་འཇོག་སྐྱེ་
བ་སྤྲུལ་སྐུར་འཁྱེར་བའི་ལམ་མཁེར་དེ། །རྟེན་དང་བརྟེན་པའི་གཅིགས་ཆར་བསྐྱེད་ཚུལ་ལོ། །དེ་ལ་རྟེན་གྱི་དཀྱིལ་འཁོར་གཞལ་ཡས་ཁང། །ངོ་བོ་བདེ་སྟོང་ཡེ་ཤེས་ཡིན་པ་ལ། །རྣམ་པ་གྲུ་བཞི་སྒོ་
བཞི་རྟ་བབས་སོགས། །མཚན་ཉིད་ཚང་བ་ལགས་བར་གསལ་གདབ་སྟེ། །དེ་ལྟར་བསྒོམས་པས་སྦྱང་གཞི་སྒྲུབ་བ་བོའི། །མ་དག་སྣོད་ལ་སྤྱོད་པའི་ནུས་པ་སྦྱོང། །ལམ་འབྲས་དུས་སུ་ཡེ་ཤེས་
རང་སྣང་གི་གཞལ་ཡས་ཁང་ལ་སྤྱོད་པའི་ནུས་པ་འཇོག་བརྟེན་པ་ལྷ་ནི་གཞལ་ཡས་ཁང་དེ་ཡི། །དབུས་སུ་པདྨའི་ལྟེ་བར་ཉི་གདན་ལ། །རང་ཉིད་ཧེ་རུ་ཀ་དཔལ་ཡབ་ཡུམ་གྱི། །རྣམ་ཅན་དུ་སྒྲུབ་
ཐབས་ཇི་བཞིན་བསྒོམ། །དེ་ལ་སྐུ་མདོག་སྔོན་པོར་ཡོད་བ་ཡིས། །ཆོས་ཀྱི་སྐུ་ལས་གཡོ་བ་མེད་བ་མཚོན། །ཡབ་ཡུམ་འཁྱུད་བས་ཐུན་མོང་མ་ཡིན་པའི། །བདེ་སྟོང་དབྱེར་མེད་ལམ་གྱི་སྙིང་

[064B] །དབུ་ལ་ཟླ་ཕེད་ཡོ་བ་འཆང་བས་ནི། །སྤྱི་བོའི་བྱང་སེམས་ཞུ་སྟེ་འབབ་བ་མཚོན། །ཐལ་བས་ལུས་ལ་བྱུགས་བས་བྱང་སེམས་དེ། །ཞུབས་རྩ་གནས་ཀྲུན་ཏུ་ཁྱབ་པ་
མཚོན། །ཁ་ཊྭཾ་ག་དང་ཐོད་བས་བདེ་ཆེན་རྟེན། །ཞུ་བས་དྲངས་བའི་ལྷན་སྐྱེས་བདེ་ཆེན་མཚོན། །ཞལ་བཞིས་བདེ་ཆེན་ཡུལ་ལ་སྟོང་ཉིད་དང། །མཚན་མེད་སྨོན་མེད་མངོན་པར་
འདུ་བྱེད་པ། །མེད་པའི་རྣམ་ཐར་སྒོ་བཞིར་ཕྱེ་བ་མཚོན། །རྡོར་དྲིལ་བསྣོལ་བས་བདེ་ཆེན་རང་བཞིན་གྱི། །ཡེ་ཤེས་ལྔ་དང་ཤེར་ཕྱིན་དོན་གཉིས་པོ། །བདེ་སྟོང་གཉིས་སུ་མེད་བར་སྦྱོར་བ་མཚོན། །
མགོ་རློན་ལྔ་བཅུའི་ཕྲེང་བ་འཆང་བ་ཡིས། །ཨ་ལི་ཀ་ལི་ལྔ་བཅུའི་རང་བཞིན་མཚོན། །འདི་དག་ཕྱོགས་འདིའི་ལམ་བཟང་མཚོན་ཚུལ་ལོ། །ཡུམ་དང་སྦྱོར་ཚེ་རྒྱབ་ཀྱི་ཆར་དཀྲིས་བའི། །སྟག་ཤམ་གྱིས་ནི་
ཆགས་སོགས་སྦྱོང་བ་མཚོན། །གླང་ཆེན་ལྤགས་པ་ཤུས་ཏེ་བརྒྱངས་པ་ཡིས། །གཏི་མུག་བདེན་འཛིན་མ་ལུས་དྲལ་བ་མཚོན། །ཊ་མ་རུ་ཡིས་སངས་རྒྱས་ཐམས་ཅད་ཀྱི། །ཐུགས་རྒྱུད་དགའ་
བའི་སྒྲ་ཡི་སྐུལ་བ་མཚོན། །དགྲ་སྟས་སྒོ་གསུམ་སྐྱོན་དང་གྲི་གུག་གིས། །མཐར་འཛིན་རྣམ་རྟོག་མ་ལུས་གཅོད་པ་མཚོན། །མདུང་རྩེ་གསུམ་པས་ཁམས་གསུམ་གྱིས་བསྡུས་བའི། །ཆགས་
སོགས་ཉོན་མོངས་མ་ལུས་འབིག་པ་མཚོན། །རྡོ་རྗེའི་ཞགས་པས་རང་དང་གཞན་གྱི་རྒྱུད། །ཡང་དག་ཡེ་ཤེས་ཀྱིས་ནི་འཆིང་བ་མཚོན། །ཞབས་གཡས་འཇིགས་བྱེད་རྣ་བ་གཡོན་པ་དང། །གཡོན་
པས་དུས་མཚན་ནུ་མ་མནན་པ་ཡིས། །སྲིད་ཞིའི་མཐའ་གཉིས་གནོན་ཞིང་སྟོང་པ་ཉིད། །རྟོགས་པས་འགྲོ་ཀུན་ཟིལ་གྱིས་གནོན་པ་མཚོན། །འདི་དག་ལམ་འདིའི་བྱེད་ལས་མཚོན་ཚུལ་ལོ། །ཚངས་

[065A]༄༅། །མགོས་སྒྲིབ་པ་ཟད་བར་སྤངས་པ་ཡི། །ཐར་བ་མྱང་འདས་མངོན་དུ་མཛད་བ་མཚོན། །ཐོད་སྐམ་འཕྲེང་བས་ཞི་བའི་མཐའ་སྤངས་པའི། །འོད་གསལ་ལས་ནི་གཟུགས་སྐུར་བཞེངས་པ་མཚོན་
བཅུ་གཉིས་ཕྱག་གིས་རྟེན་འབྲེལ་བཅུ་གཉིས་ཀྱི། །སྒྲིབ་པ་དག་པས་འཁོར་མཐའ་གནོན་པ་མཚོན། །རྣམ་པར་འགྱུར་བའི་ཞལ་གྱིས་ལོག་ལྟ་ལས། །ལོག་སྟེ་ཡང་དག་ལྟ་ལ་གནས་པ་མཚོན། །
མཆེ་བ་གཙིགས་པས་བདུད་བཞི་འཇོམས་པ་དང། །ཐེར་ཅོག་གིས་ནི་ཡོན་ཏན་གོང་འཕེལ་མཚོན། །རྡོ་རྗེའི་འཕྲེང་བས་རྟོགས་པ་མཐར་ཕྱིན་ནས། །ཡེ་ཤེས་ལྔ་ཡི་ངོ་བོར་གནས་པ་མཚོན། །སྤྱན་
གསུམ་གྱིས་ནི་ཡེ་ཤེས་དེ་དག་གིས། །དུས་གསུམ་ཇི་སྙེད་ཆོས་ཀུན་གཟིགས་པ་མཚོན། །སྣ་ཚོགས་རྡོ་རྗེས་འཕྲེན་ལས་རྣམ་པ་བཞིས། །སེམས་ཅན་རྣམས་ཀྱི་དོན་ཀུན་བསྒྲུབ་པ་མཚོན། །
མགུལ་རྒྱན་གདུ་བུ་རྣ་ཆ་གཙུག་ནོར་དང། །མཆོད་ཕྱིར་ཐོགས་དང་ཐལ་བ་ཆེན་པོ་སྟེ། །ཕྱག་རྒྱ་དྲུག་གིས་ཕར་ཕྱིན་དྲུག་གི་ལམ་རྫོགས་པ་མཚོན་ཞིང་འགྱིང་བག་ལྡན་པ་དང། །གདན་གཉིས་
མནན་དང་ཁྲོ་གཉེར་བསྡུས་པ་དང། །ཅུང་ཟད་བཞད་དང་མཆེ་བ་གཙིགས་པ་དང། །ལྗགས་འདྲིལ་བ་དང་སྤྱན་དཀྱུས་རིང་བ་དང། །སྤྱན་གདངས་བ་དང་སྤྱན་གྱི་ཟུར་གྱིས་ནི། །ཡུམ་ལ་གཟིགས་
པ་རྣམས་ཏོ་སྒེག་སོགས་ཀྱི། །ཉམས་དགུས་རིགས་ལྔ་ཡུམ་བཞིའི་རང་བཞིན་གྱི། །ཞི་ལྷག་རྣམས་ཀྱི་དགའ་བའི་ཉམས་ལྡན་མཚོན། །འདི་དག་ལམ་འདིའི་འབྲས་བུ་མཚོན་ཚུལ་ལོ། །
དེ་ལྟར་བསྒོམ་པ་འདི་ནི་སྔོན་བྱུང་དང། །མཐུན་ཞིང་རིམ་པ་གཉིས་པར་མཚོན་དོན་གྱིས། །བསྟན་པའི་རྫོགས་པའི་རིམ་པའི་རྟོགས་པ་རྣམས། །རྒྱུད་ལ་སྐྱེ་བའི་དགེ་རྩ་སྨིན་བྱེད་འགྱུར། །

[065B]མྱུར་དུ་མངོན་དུ་འགྱུར་བའི་ནུས་པ་འཇོག་འདི་དག་རྟེན་དང་བརྟེན་པའི་དཀྱིལ་འཁོར་ཀུན། །ཡིད་ངོར་རིམ་གྱིས་གསལ་འདེབས་བྱེད་ཚུལ་ལོ། །དེ་ལྟར་གསལ་བའི་
འོག་གཞིའི་རླུང་དཀྱིལ་སོགས། །རྟེན་གྱི་འཁོར་ལོའི་ཆ་ཤས་སྔ་མ་ཡིས། །ཉེར་ལེན་བྱས་དང་ལུས་ཀྱི་ཆ་ཤས་ཀྱིས། །ལྷན་ཅིག་བྱེད་རྐྱེན་བྱས་ལས་ལུས་དཀྱིལ་གྱི། །རྟེན་གྱི་དཀྱིལ་འཁོར་
བསྐྱེད་བྱ་ལུས་ཀྱི་ཆ། །རགས་པ་རྟེན་གྱི་འཁོར་ལོར་བསྒོམ་ཚུལ་ལོ། །ཆོས་འཁོར་ལྟེ་བའི་དྷཱུ་ཏིར་གནས་པ་ཡི། །བྱང་སེམས་དཀར་པོ་དཔར་ན་དཔྱིད་དུས་ཀྱི། །རྩི་ཤིང་ནགས་ཚལ་རྒྱས་པར་བྱེད་པ་བཞིན། །
དེ་ལ་གནད་དུ་བསྣུན་ནས་བསྒོམ་པ་ལས། །བདེ་སྟོང་ཡེ་ཤེས་རྒྱས་པར་འགྱུར་བས་ན། །དཔྱིད་ཅེས་བརྗོད་དང་ཧཱུཾ་ཡིག་དབྱེར་མེད་པས། །ཧེ་རུ་ཀ་དང་སྤྲུལ་པའི་འཁོར་ལོ་ཡི། །དྷཱཨ་ཏིའི་ནང་གི་ཐིག་ལེ་
དམར་པོ་ལས། །གཙོ་མོ་བསྐྱེད་དེ་ཆོས་འཁོར་ལྟེ་བ་རུ། །སྙོམས་པར་ཞུགས་པའི་ཚུལ་གྱིས་བཞུགས་པར་བསྒོམ། །སྙིང་ཀའི་ཕྱོགས་བཞིའི་རྩ་ལས་ཡུམ་བཞི་དང། །འཚམས་བཞིའི་རྩ་
ལས་ཐོད་པ་བཞི་རྣམས་བསྐྱེད། །སྐྲ་འཚམས་ལ་སོགས་ཕྱི་ཡི་ཡུལ་ཉེར་བཞི། །དངོས་སུ་མོས་ཏེ་དེ་ན་གནས་པ་ཡི། །རྩ་དང་ཁམས་རྣམས་བདེ་སྟོང་དབྱེར་མེད་དུ། །མོས་ལ་ཁམས་
ལས་དཔའ་བོ་ཉེར་བཞི་དང། །རྩ་ལས་དཔའ་མོ་ཉེར་བཞི་བསྐྱེད་བྱས་ནས། །ཕྱི་ཡི་དཔའ་བོ་དཔའ་མོ་དངོས་སུ་མོས། །སྙིང་ཀའི་རྩ་བརྒྱད་ཁ་སོགས་སྒོ་བརྒྱད་དུ། །སོན་ལས་སྒོ་འཚམས་
མ་རྣམས་ལེགས་པར་བསྐྱེད། །དེ་ལྟར་བསྒོམ་པས་ཕྱི་ཡི་དཔའ་བོ་དང། །དཔའ་མོ་རྣམས་ཀྱིས་མྱུར་དུ་བྱིན་བརླབས་ནས། །རིམ་གྱིས་སྔགས་སྐྱེས་ཞིང་སྐྱེས་ལྷན་སྐྱེས་ཀྱི། །ཕོ་ཉ་མཆོག་

[066A]༄༅། །དང་འདུ་བརྙེད་པ་དང། །རྫོགས་པའི་རིམ་པའི་སྐབས་སུ་བསྒོམ་སྟོབས་ཀྱིས། །ལས་རླུང་དབང་པོའི་སྒོ་ནས་ལྡོག་པ་དང། །རྩ་ཡིག་རྩོ་བོ་ཉེར་བཞིར་འདུ་བ་དང། །སྙིང་ཀའི་རྩ་འདབ་བརྒྱད་དུ་ལེགས་འདུས་
ནས༑ ༑ཆོས་འཁོར་ལྟ་བར་འཇུག་དང་དྷཱུཨ་དེ་ཡི། །ནང་གི་དཀར་དམར་ཁམས་གཉིས་སྙིང་ཁ་རུ། །འདུས་ལས་ངེས་པ་དོན་གྱི་ཧེ་རུ་ཀ་བདེ་སྟོང་ལྷན་ཅིག་སྐྱེས་བའི་ཡེ་ཤེས་མཆོག་སྐྱེ་བའི་དགེ་རྩ་མྱུར་དུ་
སྨིན་བྱེད་པས། །ལུགས་འདིའ་གཞན་ལས་ཕུལ་དུ་བྱུང་བ་སྟེ། །འདི་དག་རང་གི་ལུས་ཀྱི་ཆ་ཕྲ་བ། །རྟེན་པའི་དཀྱིལ་འཁོར་དུ་ནི་བསྒོམ་ཚུལ་ལོ། །ཡབ་ཡུམ་མཁའ་གསང་མི་དམིགས་པར་བསམ་ལ། །ཐ་མལ་
སྣང་བཞེན་བསལ་ཏེ་སྒྲུབ་ཐབས་བཞིན། །བསྐྱེད་བྱ་ཡབ་ཀྱི་རྡོ་རྗེ་དཀར་པོ་ཡིས། །གསང་གནས་བྱང་སེམས་དཀར་པོས་གང་བ་མཚོན། །རྩེ་མོ་ལྡ་ཡིས་དེ་ལི་རྩ་ལྔ་དང། །ནོར་བུ་དམར་པོས་བྱང་སེམས་
དཀར་པོ་ལ། །དམར་པོའི་ཆ་ཤས་ཅུང་ཟད་ཡོད་པ་མཚོན། །ཡུམ་གྱི་གསང་གནས་པདྨ་དམར་པོ་ཡིས། །བྱང་སེམས་དམར་པོའི་ཐིག་ལེས་གང་བ་མཚོན། །འདབ་མ་གསུམ་གྱིས་རོ་རྐྱང་དབུ་མ་དང། །
ཟེའུ་འབྲུ་དཀར་པོས་ཐིག་ལེ་དམར་པོ་ལ། །དཀར་པོའི་ཆ་ཤས་ཅུང་ཟད་ཡོད་པ་མཚོན། །བྱ་དང་བྱ་ཡིས་མཚན་པས་ས་ཡི་རླུང། །ཐུར་སེལ་རེངས་པར་བྱས་པས་ཁམས་གཉིས་པོ། །ཕྱི་རུ་འཕོ་བ་བཀག་
སྡེ་ལྷར་སྐྱེས་ཀྱི། །བདེ་བ་ཆེན་པོ་འདྲེན་པར་བྱེད་པ་མཚོན། །ཡབ་ཡུམ་གཉིས་ཀྱི་གནས་བཞིར་སྔགས་བཞི་དགོད། །གནས་བཞིར་ཉི་ཟླར་སྡགས་ཚན་བཞི་བཀོད་པས། །དགའ་བཞིའི་རིམ་པས་ལྷན་
སྐྱེས་འདྲེན་པ་དང། །འོད་ཟེར་འཁྱུད་བས་བདེ་སྟོང་སྦྱོར་བ་མཚོན། །དག་དུ་སྔགས་བརྗོད་སྙོམ་འཇུག་ཆོག་བྱ། །མོས་པ་ཚུན་གྱིས་དགའ་བཞི་བསྐྱེད་པའི་མཐར། །སྟོང་བ་ཉིད་ཀྱི་ལྟ་བ་དྲན་བྱས་ཏེ། །

[066B]དེ་ནས་རྟེན་དང་བརྟེན་པའི་དཀྱིལ་འཁོར་གཉིས། །བདེ་སྟོང་ངོ་བོར་མོས་པ་ཤུགས་ཅན་བསྐྱེད། །འདི་དག་རྫོགས་པའི་རིམ་པ་སྐྱེ་བའི་རྒྱུད། །སྨིན་པའི་ཐབས་
ཀྱི་མཆོག་ཡིན་ཚུལ་འདི་ནི། །བླ་མེད་ཐེག་པའི་རིམ་པ་དང་པོའི་ལམ། །ཐུན་བཞིར་བསྒོམ་པ་ཀུན་ལ་ཤེས་དགོས་སོ། །དེ་འདྲའི་བདེ་སྟོང་དབྱེར་མེད་དེ་ཉིད་ལ། །ལྟོག་པས་བྱང་ཆུབ་ཕྱོགས་ཆོས་སོ་
བདུན་དུ། །ཕྱེ་བ་ཧེ་རུ་ཀ་སོགས་རེ་གཉིས་སུ། །ཤར་བར་བསྒོམ་བྱ་འདི་ལ་ལམ་འདི་ཡི། །གདུལ་བྱའི་གཙོ་བོས་བྱང་ཕྱོགས་སོ་བདུན་གྱིས། །མཚོན་པའི་ཐེག་པ་གསུམ་གྱི་ལམ་ཀུན་ལ། །འདྲིས་
པར་བྱ་དགོས་པ་དད་ཐེག་གསུམ་གྱི། །ལམ་གྱི་གནད་ཀུན་ལམ་འདིར་བྱེད་ལས་ཀྱི། །སྒོ་ནས་འདུ་བར་ཤེས་དང་འབྲས་དུས་སུ། །ཡེ་ཤེས་མཐར་ཐུག་ལྷ་སྐུ་རེ་གཉིས་སུ། །ཤར་བའི་སྐུ་ཐུགས་དངོས་
པོ་གཅིག་པ་དེ། །འགྲུབ་པའི་ནུས་པ་འཇོག་པའི་དགོས་པ་ཡོད། །འདི་དག་བྱང་ཆུབ་ཕྱོགས་དང་མཐུན་པའི་ཆོས། །སོ་བདུན་གྱི་ནི་དག་པ་བསྒོམ་ཚུལ་ལོ། །གཙོ་བོ་ཡབ་ཡུམ་གཉིས་ཀྱི་གནས་
དྲུག་ཏུ༑ ༑རྡོར་སེམས་ཕག་མོ་ལ་སོགས་བཅུ་གཉིས་སམ། །ཡང་ན་སྔགས་ཚན་བཅུ་གཉིས་དགོད་བྱ་སྟེ། །བགེགས་ཀྱིས་མི་ཚུགས་གོ་ཆ་བགོ་ཚུལ་ལོ། །དེ་ལྟར་རྟེན་དང་བརྟེན་པ་ཡེ་ཤེས་ཀྱི། །
འཁོར་ལོ་གང་དུ་འདུ་བའི་གནས་ཡིན་པས། །དམ་ཚིག་པ་ཞེས་བརྗོད་པ་ལེགས་བསྐྱེད་དེ། །ལྷ་རྣམས་ཐུགས་ཁར་ཉི་གདན་ལ་གནས་པའི། །ཧཱུཾ་ལས་འོད་ཟེར་ལྕགས་ཀྱུ་ལྟ་བུ་འཕྲོས། །ཡེ་སྟེ་
གདོང་ནས་རང་བཞིན་གྱིས་སྟོང་པའི། །གནས་ལུགས་མངོན་གསུམ་ཤེས་པས་ཡེ་ཤེས་པར། །བརྗོད་པ་རྣམས་དང་དབང་ལྷ་མཆོད་པའི་ལྷ། །རྣམས་ཀྱི་ཐུགས་ཀའི་ཧཱུཾ་ལ་བཏབ་སྟེ་བསྐུལ་
[067A]༄༅། །སྤྱན་དྲངས་འོད་ཟེར་སྙིང་ཀའི་ཧཱུཾ་ལ་བསྡུ། །ཕྱི་འབྲང་བགེགས་རྣམས་རང་གི་ཞལ་བཞི་ནས། །ཧཱུཾ་ཞེས་བརྗོད་དེ་བསྐྲད་ནས་ཡེ་ཤེས་པར། །མཆོད་ཡོན་ཕུལ་དེ་བརྟེན་པ་ལྷ་རྣམས་དང་
རྟེན་གྱི་འོད་འཕྲེང་དུར་ཁྲོད་པར་རྣམས་ལ། །རྡོ་རྗེ་བཞི་ཡིས་དགུག་གཞུག་བཅིང་མ་ཉེས་བྱ། །གནས་གསུམ་བརླབ་ལ་སྔགས་ཀྱིས་ང་རྒྱལ་བཟུང། །ཡེ་ཤེས་བསྟིམས་པས་དམ་ཡེ་ཐ་དད་དུ། །
ཞེན་པ་འགོག་དང་ངོ་བོ་དབྱེར་མེད་པའི། །ང་རྒྱལ་བརྟེན་དང་རང་ཉིད་ནུས་ལྡན་དུ། །སྒྲུབ་དང་རང་གི་ཐོབ་བྱར་གྱུར་པ་ཡི། །ཡེ་ཤེས་འཁོར་ལོ་མྱུར་དུ་འགྲུབ་པར་བྱེད། །དེ་ནས་ངག་དུ་སྔགས་ཚན་
གསུམ་བརྗོད་དེ། །དཔའ་བོ་རྣལ་འབྱོར་མར་གྱུར་ཐམས་ཅད་ཀྱི། །སྐུ་གསུང་ཐུགས་ཀྱི་རྡོ་རྗེའི་རང་བཞིན་གྱི། །བདག་ཉིད་ཧེ་རུ་ཀ་དེ་ངའོ་སྙམ་དུ། །གཟུགས་ཀྱི་སྐུ་དང་ཆོས་རྣམས་ཐམས་ཅད་ཀྱི། །
གནས་ལུགས་སྟོང་པའི་དབྱིངས་དང་ལྷན་སྐྱེས་ཀྱི། །བདེ་ཆེན་དབྱེར་མི་ཕྱེད་པའི་བདག་ཉིད་དེ། །ངའོ་སྙམ་དུ་ཆོས་སྐུར་ང་རྒྱལ་བཞག་ཡེ་ཤེས་པ་ཡི་འཁོར་ལོ་གཞུག་པའོ། །དབང་
ལྷར་མཆོད་ཡོན་ཕུལ་དེ་གསོལ་བཏབ་པས། །བདུད་རྩིའི་ཆུ་ཡིས་དབང་བསྐུར་གཙོ་བོ་ལ། །འབྲས་བུས་རྒྱུ་དང་ཕག་མོར་གཙོ་བོས་འཁོར། །ལྷག་མ་རྣམས་ལ་རིགས་ཀྱིས་རིགས་ཅན་ལ། །
རྒྱས་འདེབས་ཚུལ་གྱིས་རིགས་ཀྱི་བདག་པོས་བརྒྱན། །འདི་ཡིས་བགེགས་དང་སྒྲིབ་པ་ཐེག་དམན་སེལ། །བཟླས་སྒོམ་སྣོད་དུ་རུང་དང་ལས་བཞི་འགྲུབ། །བྱང་སེམས་དམ་ཚིག་སྡོམ་པ་
ཉམས་པ་སྐོང། །མ་འོངས་པ་ན་རྫོགས་པའི་སངས་རྒྱས་ལས། །དབང་སྐུར་དངོས་སུ་འཐོབ་པའི་ནུས་པ་འཇོག་དེ་ལྟའི་དགོས་པ་བརྒྱད་དང་ལྡན་པ་ཡིས། །དབང་བསྐུར་བ་དང་རྒྱས་གདབ་བྱ་ཚུལ་ལོ། །དབང་བསྐུར་བཞི་

[067B] །ཟུང་འཇུག་རྣམས་དང་རིམ་བཞིན་འབྲེལ་བ་ཡི། །མཆོད་པ་བཞི་དང་སྔགས་ཀྱི་བསྟོད་པས་མཆོད། །མྱུར་དུ་ཚོགས་རྫོགས་མཆོད་བསྟོད་བྱ་ཚུལ་ལོ། །ཐ་མལ་པ་ཡི་ཞེན་པའི་གཉེན་
པོར་ནི༑ ༑གཞལ་ཡས་ཁང་དང་ལྷ་རྣམས་བསྒོམ་པ་ན། །རྫོགས་སངས་རྒྱས་ཀྱི་ཞིང་དང་སྐུ་དེ་དག་དངོས་ཡིན་སྙན་པའི་ང་རྒྱལ་ཤུགས་ཅན་བསྐྱེད། །དེའི་ཤུགས་མ་ཡལ་བར་དུ་མཉམ་པར་བཞག་
ཐ་མལ་སྣང་བའི་གཉེན་པོར་རྟེན་བརྟེན་པའི། །སྣང་བ་རིམ་གྱིས་བསྒོམ་ཚེ་སྐབས་དེ་ཡི། །སྣང་བ་ཁྱད་པར་ཅན་དུ་རེ་རེ་ནས། །གསལ་འདེབ་བ་དང་སྡམ་མ་གསལ་བར། །ཕྱི་མ་མི་བསྒོམ་ཕྱི་མ་སྒོམ་
པའི་ཚེ༑ ༑སྔ་མ་མ་བརྗེད་ཙམ་བྱ་འཇོག་སྒོམ་ཚེ། །དང་པོར་ཡབ་རྐྱང་ཞལ་གཅིག་ཕྱག་གཉིས་པ། །གསལ་བཏབ་དེ་ལ་སེམས་གཟུང་གསལ་བཏབ་པའི། །སྐོར་དེ་མིན་པར་གཞན་དུ་གང་ཤང་
ཡང༑ ༑དེ་རྗེས་མི་འབྲང་རྩ་བའི་དམིགས་བར་གཟུང། །གསལ་བཏབ་སྐོར་ནས་ཆ་གཅིག་གསལ་གྱུར་ན། །དེ་ལ་སེམས་གཟུང་དེ་ཉིད་མི་གསལ་ན། །སྐུ་ཡི་སྦྱི་ལ་སེམས་གཟུང་དེ་འདྲ་བའི། །
སྣང་བསྒོམ་དང་རང་ཉིད་ལྷ་དེའོ། །སྙམ་པའི་རྒྱལ་ཤུགས་ཅན་རེ་བསྐྱེད་ནས། །དེ་ལ་རྩེ་གཅིག་འཇོག་པ་སྤེལ་མར་བྱ། །ཁྱད་བར་ཅན་གྱི་ང་རྒྱལ་ཤུགས་དྲག་པོ། །སྒོམ་པ་གཙོ་བོ་ཡིན་ལ་ཁྱད་པར་བའི། །
སྣང་བསྒོམ་པ་དེ་ཡི་ཡན་ལག་གོ་དེ་ལ་ལོབས་ཚེ་ཞལ་ཕྱག་རྒྱན་ལ་སོགས། །རྫོགས་པར་གཅིག་ཆར་གསལ་གསལ་བར་དུ་བསླབ། །དེ་ནས་རིམ་གྱིས་གཞན་དག་བསྣན་ལ་བསྒོམ། །ཐུན་རེད་ང་རྒྱལ་འཕོས་པ་བརྟན་
པ་དང༑ ༑སྣང་བ་ཁྱད་པར་ཅན་དུ་སོང་གྱུར་ནས། །ཡིད་ངོར་ཐ་མལ་སྣང་བ་ལོག་པ་དང། །དེ་ལ་སེམས་ཀྱི་གནས་ཆ་བརྟན་གྱུར་ན། །རགས་པ་ལ་ནི་ལོབས་བར་གྱུར་བ་ཡིན། །དམིགས་པ་རྟེན་དང་བརྟེན་པ་ལ་དམིགས་ནས་

[068A]༄༅། །རྣམ་པ་རང་བཞིན་མེད་པར་དྲན་བྱེད་པ། །ཟབ་གསལ་གཉིས་སུ་མེད་པའི་རྣལ་འབྱོར་ཏེ། །འདི་དག་ལྷ་ཡི་འཁོར་ལོ་སྒོམ་ཚུལ་ལོ། །མངོན་བྱང་ནས་བཟུང་འདི་བར་རྟེན་བརྟེན་པའི། །
རྣལ་འབྱོར་ཡན་ལག་དང་བཅས་སྒོམ་ཚུལ་ཏོ། །འབྱུང་བར་རིམ་བརྩེགས་ནས་བཟུང་འདི་ཡི་བར། །ཐུན་གྱི་དངོས་གཞིར་ཇི་ལྟར་བྱ་བའོ། །མི་རུས་སོགས་ཀྱི་བགྲང་འཕྲེང་འདུ་བྱས་ཏེ། །ལྷ་ཡི་རྒྱུད་
ཀྱི་ཐབས་ཤེས་དབྱེར་མེད་པའི། །བྱད་སེམས་ལྷ་ཡི་སྙིང་པོ་དངོས་ཡིན་ལ། །སེམས་དེ་བསྐུལ་པར་བྱེད་པས་སྙིང་པོ་དང། ཉེ་བར་བསྐུལ་པར་བྱེད་པས་ཉེ་སྙིང་དང། །འཇིག་རྟེན་པ་ཡི་སེམས་
ལས་སྐྱོབ་པས་སྔགས། །ཡང་ཡང་བསྐུལ་བས་ཤེས་རབ་ཁྱད་པར་ཅན། །བསྐྱེད་པས་རིགས་སྔགས་བྱང་སེམས་མི་བརྗེད་པའི། །དྲན་པ་བསྐྱེད་པས་གཟུང་སྔགས་ཞེས་བཤད་པའི། །སྙིང་པོ་
ཉེ་སྙིང་རྩ་སྔགས་ལ་སོགས་པ། །ཧ་ཅང་མྱུར་བུལ་སྒྲ་ཆེ་རིང་ཐུང་གི་ཚང་ལས་ཉམས་སོགས་སྐྱོན་དང་བྲལ་བར་བཟླ། །ཤ་ཆང་སོགས་ཀྱི་གཏོར་མ་བྱིན་བརླབས་ནས། །དཀྱིལ་འཁོར་ལྷ་དང་
ཕྱོགས་སྐྱོངས་སོགས་ལ་དབུལ། །ཉེར་བསྡུ་བྱས་མཐར་ཧཱུཾ་ལས་བཅོམ་ལྡན་འདས། །ཞལ་གཅིག་ཕྱག་གཉིས་ཡུམ་ལ་འཁྱུད་བར་ལྡང། །རྫོགས་རིམ་བསྒོམ་ནས་བསྡོ་སྨོན་ཡིག་བརྒྱ་
བརྗོད༑ ༑ཐུན་གྱི་འཇུག་དུ་ཇི་ལྟར་བྱ་བའོ། །ཡབ་ཡུམ་གཉིས་ལ་གོ་ཆ་བཅུ་གཉིས་བགོ། །ཉེར་བཞིའི་གནས་སུ་པཱུཾ་སོགས་ཉེར་བཞི་དགོང། །སུ་མྦྷ་སོགས་ཀྱིས་ཚམས་རྡམས་བསྲུང་བ་བྱ། །
སྤྱོད་ལམ་ཀུན་དུ་ཧེ་རུག་དཔལ་གྱི། །ང་རྒྱལ་ལ་ནི་རྒྱུན་ཏུ་གནས་པ་གཅེས། །ཁྲུས་ཀྱི་ཚེན་ཆུ་དབང་སྐབས་ལྟར་བྱ། །ཟས་ཀྱི་དུས་སུ་ལུས་སྐྱིལ་སྐད་ཅིག་གིས། །གསལ་གདབ་ཁ་ཟས་བྱིན་

[068B] །ལག་མཆོད་བྱས་ཏེ་ཕྱུད་གྱིས་བླ་མ་དང། །དཔའ་བོ་དཔའ་མོའི་དབང་ཕྱུག་མ་རྣམས་མཆོད། །ལྕེ་ལ་རྡོ་རྗེ་བསྐྱེད་དེ་ལོངས་སྤྱད་ནས། །སྙིང་ཀའི་བདེ་ཆེན་འཁོར་ལོའི་ལྷ་ཚོགས་ལ། །
ཕུལ་བས་ལྷ་རྣམས་མཉེས་ཤིང་ཚིམ་པར་བསམ། །སྔ་དྲོའི་ཐུན་དང་ཐུན་འཚམས་རིམ་པ་སྟེ། །གུང་དང་ཕྱི་དྲོའི་ཐུན་དང་ཐུན་འཚམས་ལ། །བརྟན་གཡོ་ཧཱུཾ་ལ་བསྡུས་ཏེ་རྟེན་བརྟེན་པ། །གསལ་བར་དམིགས་ཏེ་ལུས་དཀྱིལ་
བསྒོམ་པའམ། །བྲེལ་ནམ་གཏོགས་སྐྱེད་རིམ་ལ་ནི་སེམས། །ལས་རུང་བར་དུ་དག་པ་གསུམ་ལ་སོགས། །ཇི་ལྟར་བཤད་པའི་རིམ་པ་ཚུལ་བཞིན་བྱ། །སྲོད་ཐུན་ལ་ནི་སྔ་དྲོའི་ཐུན་བཞིན་དུ། །ཆོག་ཐམས་ཅད་རྗེས་སུ་
ལེགས་སྤྱད་ལ། །སྡུད་ཚེ་གཞི་ཡི་གཙོ་བོ་ཡབ་ཡུམ་ཡང། །འོད་དུ་ཞུ་བའི་བར་ནི་སྔར་བཞིན་ལ། །ཡབ་ཡུམ་གཉིས་པོ་ཐུགས་ཀའི་ཉི་གདན་དང། །ཉི་གདན་ཧཱུཾ་དང་ཧཱུཾ་གི་ཞབས་ཀྱུ་ནས། །རིམ་གྱིས་ནཱ་དར་ཐིམ་ཞིང་
ནཱད་ཡང༑ ༑དམིགས་པ་མེད་པར་བྱས་པའི་འོག་ཏུ་སེམས། །གཡོ་མེད་བཟུང་ན་འོད་གསལ་འཛིན་སྟོབས་ཆེ། །ཐོ་རངས་དུས་སུ་རྡོ་རྗེ་རྣལ་འབྱོར་མས། །བསྐུལ་བས་སད་པར་མོས་ཏེ་ཆོག་རྣམས། །སྔ་མ་བཞིན་དུ་
རྗེས་སུ་སྤྱད་པར་བྱ། །དེ་ལྟར་ཐུན་བཞིར་བསྒོམ་པའི་ཕན་ཡོན་ནི། །རྫོགས་རིམ་ཡོངས་རྫོགས་སྐྱེ་བའི་རྒྱུད་སྨིན་ཏེ། །རྫོགས་པའི་རིམ་པ་མཚན་ཉིད་ཚངས་པར་སྐྱེ། །དེ་ལས་འཁོར་ལོ་སྡོམ་པའི་གོ་འཕང་འཐོབ་
ཚུལ་འདིར་འབད་པས་ནོངས་པ་གང་མཆིས་པ། །བླ་མ་ལྷ་ཡི་ཚོགས་ལ་སྙིང་ནས་བཤགས། །དགེ་བ་གང་མཆིས་བདག་སོགས་འགྲོ་བ་ཀུན། །ལམ་བཟང་འདི་ལ་མྱུར་དུ་འཇུག་ཕྱིར་བསྔོ།། །།ཅེས་དཔལ་
འཁོར་ལོ་སྔོམ་པའི་ལུས་དཀྱིལ་བསྒོམ་ཚུལ་གྱི་དམིགས་རིམ་མདོ་ཙམ་དུ་བཀོད་པ་འདི་ནི། ཁྱབ་བདག་རྡོ་རྗེ་འཆང་ཆེན་པོ་རྗེ་བཙུན་དམ་པ་དཀོན་མཆོག་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱི་བཀའ་དྲིན་ལས་

[069A]༄༅། །ཕྱོགས་འདི་ལ་མོས་པ་ཅུང་ཟད་ཐོབ་པའི་གྱིན་བ་ངག་དབང་བློ་བཟང་ཆོས་ལྡན་གྱིས་རང་གི་བརྗེད་བྱད་དུ་བྲིས་བ་འདིས་ཀྱང་རྒྱལ་བ་བློ་བཟང་གྲགས་པའི་བསྟན་པ་ཕྱོགས་དུས་ཀུན་ཏུ་དར་ཞིང་རྒྱས་པར་
གྱུར་ཅིག་



﻿
[098A]༄༅། ། གྲུབ་པའི་དབང་ཕྱུག་དྲིལ་བུ་ཞབས་ལུགས་ཀྱི་བཅོམ་ལྡན་འདས་འཁོར་ལོ་སྡོམ་པའི་ལུས་དཀྱིལ་གྱི་མངོན་པར་རྟོགས་པ་བདེ་ཆེན་རབ་འཕེལ་ཞེས་བྱ་བ་བཞུགས་སོ་ ། །བླ་མ་འཁོར་ལོ་སྡོམ་པའི་ཞབས་ཀྱི་པདྨར་གུས་པ་ཆེན་པོས་ཕྱག་
འཚལ་ལོ། །འདིར་གྲུབ་པའི་དབང་ཕྱུག་ཆེན་པོ་དྲིལ་བུ་ཞབས་ཀྱི་ལུགས་ཀྱི་འཁོར་ལོ་སྡོམ་པའི་ལུས་དཀྱིལ་དང་ལྷ་ལྔའི་སྒྲུབ་ཐབས་ངག་ཏུ་འདོན་ཚུལ་དགོད་པ་ལ། གཉིས་ཀ་ལ་ཐུན་མོང་དུ་སྦྱར་ཆོག་
པ་རྣམས་ལ། ཐུན་མོང་དུ། ཞེས་དང། སོ་སོའི་མི་འདྲ་བའི་ཁྱད་པར་ལུས་དཀྱིལ་ལ། ནང་ལ། ཞེས་དང། ལྷ་ལྔ་ལ། ཕྱི་ལ། ཞེས་སྦྱར་བ་དམིགས་ཕྱེད་པར་བྱས་ཏེ་སྦྱར་རོ། །དེ་ལ། ཐུན་
མོང་དུ། ལམ་ཐུན་མོང་བའི་རིམ་པས་རྒྱུད་སྦྱངས་ཤིང་འཁོར་ལོ་བདེ་མཆོག་གི་ཕྱི་ནང་གི་དཀྱིལ་འཁོར་དུ་དབང་བསྐུར་བ་ཐོབ་པ། དམ་ཚིག་དང་སྡོམ་པ་སྲུང་བ་ལ་བརྩོན་པའི་སྒྲུབ་པ་པོས་
རྣལ་འབྱོར་དང་རྗེས་སུ་མཐུན་པའི་གནས་ཀྱི་སྒྲུབ་ཁང་དུ་བདུད་རྩི་ལྔས་བྱུགས་པའམ་བདུད་རྩི་རིལ་བུ་བཏབ་པའི་ཆང་ངམ་ཆུས་ཆག་ཆག་གདབ། མེ་ཏོག་དངོས་སམ་འབྲུ་དཀར་པོ་བཀྲམ། འོས་
པའི་ཕྱོགས་སུ་བདེ་མཆོག་གི་བྲིས་འབུར་གྱི་སྐུ་དང་རྒྱུད་ཀྱི་གླེགས་བམ་སོགས་སྐུ་གསུང་ཐུགས་ཀྱི་རྟེན་དང་དེའི་མཆོད་པ་རྣམས་དང། གཏོར་འབུལ་གྱི་ཚེ་གཏོར་མགྲོན་ལ་འབུལ་རྒྱུའི་མཆོད་
གཏོར་རྣམས་འབུལ་ཡུལ་གྱི་གཡོན་ངོས་ནས་མགོ་བརྩམས་ཏེ་བཀོད་པ་མཛེས་པར་བཤམས། རང་གི་མདུན་དུ་སྟེགས་ཀྱི་སྟེང་དུ་ནང་མཆོད་རྡོར་དྲིལ་ཌ་མ་རུ་དང་དེའི་ཕར་ངོས་སུ་ཆུ་གསུམ་དང་
མེ་ཏོག་སོགས་བདག་བསྐྱེད་ཀྱི་མཆོད་པ་རང་གི་གཡོན་ངོས་ནས་མགོ་བརྩམ་པ། སྟེགས་དམའ་བ་ཅིག་གི་ཁར་སྔོན་འགྲོའི་མཆོད་པ་རང་གི་གཡས་ངོས་ནས་མགོ་བརྩམས་པ་དང་གཏོར་མ་རྣམས་

[098B] ནང་བར་སྔ་བར་རྗེ་བཙུན་རྣལ་འབྱོར་མ་འམ་སྙིང་པོའི་རྣལ་འབྱོར་མ་བཞིའི་གླུས་བསྐུལ་ནས་གཉིད་ཀྱི་འོད་གསལ་ལས་ལངས་ཏེ་ཧེ་རུ་ཀའི་སྐུར་བཞེངས་པར་མོས་ལ་ལངས་ཏེ་ཁྲུས་བྱས་
རོའི་གདན་ལ་འདུག་པར་མོས་ནས་སྟན་བདེ་བ་ལ། ལུས་གནད་དང་ལྡན་པས་འདུག་སྟེ་ཁ་ལྷོར་ཕྱོགས་པར་མོས་ཤིང། བདུད་རྩི་རིལ་བུ་འམ་ནང་མཆོད་ཀྱིས་ཁ་དག་པར་བྱས་ལ། སྐད་ཅིག་གིས་
རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་
འཁྱུད་པར་གྱུར། རྡོར་དྲིལ་བྱིན་རླབས་གཞན་ལས་འབྱུང་བ་ལྟར་བྱ། ནང་མཆོད་བྱིན་རླབས་ནི། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། ཨོཾ་སྭ་བྷཱ་ཝ་ཤུད་དྷཱ་སརྦ་དྷརྨཱ་སྭ་བྷཱ་ཝ་ཤུད་དཧོ་ཉ་ སྟོང་པ་
ཉིད་དུ་གྱུར། སྟོང་པའི་ངང་ལས་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་བྱུང་བའི་མེའི་དཀྱིལ་འཁོར་དམར་པོ་གྲུ་གསུམ་པ་
མེ་འབར་བས་མཚན་པ། དེའི་སྟེང་དུ་ཨོཾ་ཨཱ་ཧཱུཾ་ལས་བྱུང་བའི་མི་མགོ་རློན་པའི་སྒྱེད་བུ་གསུམ་ལ་གནས་པའི་ཨཱ་དཀར་པོ་ལས་བྱུང་བའི་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བའི་ནང་གི་ཤར་
དུ་ཨོཾ་དཀར་པོ་ལས་བྱུང་བའི་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལྗང་གུ་ལས་བྱུང་བའི་ཤ་ཆེན་ཁཾ་གིས་མཚན་པ། ནུབ་ཏུ་ཨོཾ་དམར་པོ་ལས་བྱུང་བའི་བྱང་སེམས་དཀར་པོ་ཨཾ་གིས་མཚན་པ་
ལྷོར་ཏྲཾ་སེར་པོ་ལས་བྱུང་བའི་རཀྟ་ཏྲཾ་གིས་མཚན་པ། དབུས་སུ་ཧཱུཾ་སྔོན་པོ་ལས་བྱུང་བའི་དྲི་ཆུ་ཧཱུཾ་གིས་མཚན་པ། མེར་ལཾ་དཀར་པོ་ལས་བྱུང་བའི་བ་ལང་གི་ཤ་ལཾ་་བདེན་བྲལ་དུ་མཾ་སྔོན་པོ་ལས་

[099A]༄༅། །བྱུང་བའི་ཁྱིའི་ཤ་མཾ་་རླུང་དུ་པཾ་དམར་པོ་ལས་བྱུང་བའི་གླང་པོ་ཆེའི་ཤ་པཾ་་དབང་ལྡན་དུ་ཏཾ་ལྗང་ཀུ་ལས་བྱུང་བའི་རྟའི་ཤ་ཏཾ་་དབུས་སུ་བཾ་དམར་པོ་ལས་བྱུང་བའི་མིའི་ཤ་
བཾ་གྱིས་མཚན་པ། འདི་གྲུབ་ཆེན་དྲིལ་བུ་པའི་ལུས་དཀྱིལ་དང་ལྷ་ལྔའི་སྒྲུབ་ཐབས་གཉིས་ཀ་ན་མི་སྣང་ཞིང་རྗེའི་ལུས་དཀྱིལ་གྱི་སྒྲུབ་ཐབས་དང་འདུལ་འཛིན་པའི་ལྷན་འཐབས་གཉིས་ཀ་ན་ཡང་མི་སྣང་
བས་མ་སྦྱར་ཀྱང་རུང་བར་སེམས། རླུང་གཡོས་པ་ལས་མེ་འབར་བའི་དྲོད་ཀྱིས་རྫས་རྣམས་ཡི་གེ་དང་བཅས་པ་ཞུ་ནས་ཉི་མ་འཆར་ཀའི་མདོག་ལྟར་དམར་སེར་དུ་གྱུར། དེའི་སྟེང་དུ་ཧཱུཾ་དཀར་པོ་ལས་
བྱུང་བའི་ཁ་ཌཱཾ་ཀ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིའི་རང་བཞིན་ཅན་མགོ་ཐུར་དུ་བལྟས་པ་ཐོད་པར་ལྷུང་སྟེ་ཞུ་བས་བཅུད་དེ་དག་དངུལ་ཆུའི་མདོག་ཅན་བསིལ་བར་གྱུར། ཨོཾ་ཨ་ཨཱ། ཨི་ཨཱི་
ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ། ཡི་གེ་
དེ་ཉིད་ཁ་དོག་སྣ་ཚོགས་པ་བདུད་རྩིའི་སྟེང་དུ་གནས་པ་རྣམས་ཡོངས་སུ་གྱུར་པ་ལས་ཨོཾ་དཀར་པོ། ཨཱ་དམར་པོ། །ཧཱུཾ་སྔོན་པོ་གསུམ་སྟེང་ནས་སྟེང་དུ་གནས་པ་ལས་འོད་ཟེར་འཕྲོས་པས། ཕྱོགས་
བཅུ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་རྣམས་ཀྱི་ཐུགས་ཀའི་ས་བོན་ལས་ཡེ་ཤེས་ཀྱི་བདུད་རྩི་བཀུག་པ། ཨོཾ་ཨཱ་ཧཱུཾ་གསུམ་ལ་ཐིམ་ཞིང། དེ་གསུམ་ཡང་རིམ་གྱིས་ཞུ་བ་ཐོད་
པར་ཐིམ་པར་གྱུར། ཨོཾ་ཨཱ་ཧཱུཾ། གསུམ། བསྡུ་ན། ཧ་ཧོ་ཧྲིཿ་རིམ་པ་ལྟར། ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། ཨོཾ་ཨཱ་ཧཱུཾ། གསུམ། རྒྱ་ཆེར་སྤེལ་ཞིང་བྱིན་གྱིས་

[099B] སྔོན་འགྲོའི་མཆོད་པ་བྱིན་བརླབས་ནི། ཨོཾ་ཁཎྜ་ནས་ཕཊ། ཨོཾ་སྭ་བྷཱ་ཝ་ནས་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་
ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི། ཞལ་ཟས། རོལ་མོ་རྣམས། རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་པ་ཅན་
བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨཱརྒྷཾ་ཨཱ་ཧཱུཾ། ཨོཾ་བཱ་དྱཱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱ་ཧཱུཾ། ཨོཾ་བཛྲ་དཧུ་པེ་་ཨོཾ་བཛྲ་དའི་པེ་་ཨོཾ་
བཛྲ་གནྡྷེ་་ཨོཾ་བཛྲ་ནིཝ་ཏཡ་། ཨོཾ་བཛྲ་ཤཔྟ་ཨཱ་ཧཱུཾ། སྔོན་འགྲོ་གཏོར་མ་ནང་མཆོད་ལྟར་བྱིན་གྱིས་བརླབས་ལ། འབར་བའི་ཕྱག་རྒྱ་བཅིངས་ཏེ། ཕཻཾ། རང་གི་ཐུགས་ཀར་ཉི་གདན་
ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་ཐམས་ཅད་སྤྱན་དྲངས་ཏེ་ཕྱོགས་མཚམས་བརྒྱད་པུ་འཁོད་པ་སྐད་ཅིག་
གིས་འོད་གསལ་དུ་བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་
གྱི་སྤུ་གུས་དྲངས་ནས་གསོལ་བར་གྱུར། གཏོར་སྣོད་ཤར་ནས་ཕྱོགས་གཡོན་དང། མེ་ནས་མཚམས་གཡས་སུ་བསྐོར་ཏེ། ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡ་ཀྵ་ར་ཀྵ་ས། བཧུ་ཏ། བྲེ་ཏ་
བི་ཤ་ཙ། ཨུནྨ་ད། ཨ་པ་སྨཱ་ར། བཛྲ་ཌཱ་ཀ་ཊཱ་ཀི་ནཡཱ་ད་ཡ་ཨི་མཾ་བ་ལིཾ་གྲིཧྲ་དུ། ས་མ་ཡ་རྐྵ་ནྟུ། མཱ་མ་སརྦ་སིད་དཧི་མམེ་བྲ་ཡ་ཙྪ་ནྟུ། ཡ་ཐེ་པཾ། ཡ་ཐེ་ཥྚཾ། བཧུ་ཛ་ཐ། བི་པཱ་ཐ། ཇི་

[100A]༄༅། །གྲ་ཐ། མཱ་ཏི་གྲ་མ་ཐ། མ་མ་ས་བྠྦཀྐ་རྟ་ཡ། སད་སུ་ཁཾ་བི་ཤུད་བྷ་ཡེ། ས་ཧ་ཡི་ཀ་བྷ་ཝནྟུ་ཧཱུཾ་ཧཱུཾ་ཕཊ་ཕཊ་སཱ་ཧཱ། །ལན་གཉིས་བརྗོད་དེ་ཕྱོགས་འཚམས་ན་གནས་པ་ལ་
དབུལ་ལོ། །ཨོཾ་ཨརྒྷཾ་པྲ་ཏི་ཙྪ་སཱ་ཧཱ། །ཨོཾ་པཱ་དྱཾ་་ཨོཾ་བཛྲ་པུཥྤེ་ཨཱ་ཧཱུཾ་སཱ་ཧཱ། །དེ་བཞིན་དུ། དཧུ་བེ་་དའི་པེ་་གནྡྷེ་་ནི་ཝིདྱ་་ཤཔྟ་ཨཱ་ཧཱུཾ་སཱ་ཧཱ། །ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་
པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ལྷ་ཡི་ཚོགས་རྣམས་མ་ལུས་དང། །ཀླུ་ཡི་ཚོགས་རྣམས་མ་ལུས་དང། །གནོད་སྦྱིན་་སྲིན་པོའི་་འབྱུང་བོའི་་ཡི་དགས་་ཤ་ཟའི་་སྨྱོ་བྱེད་་
རྗེད་བྱེད་་མཁའ་འགྲོའི་་མ་མོའི་ཚོགས་རྣམས་མ་ལུས་དང། །མ་ལུས་པ་ནི་ཐམས་ཅད་དག་འདིར་གཤེགས་བདག་ལ་དགོངས་སུ་གསོལ། །བསྟན་པ་བསྲུང་དང་འགྲོ་བའི་དོན་མཛད་
ཕྱིར། །ཐུགས་དམ་བཅས་ཤིང་ཞལ་གྱིས་འཆེས་བ་རྣམས། །དཔའ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་
པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་ལོ། །སྡེ་བརྒྱད་
བཙུན་མོ་སྲས་དང་གཡོག་བཅེས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་སྲུངས་མས་རྟག་ཏུ་གྲོགས་མཛོད་ཅིག་དུས་མིན་འཆི་དང་ནད་

[100B] །གདོན་དང་བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། །བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་རྒྱས་ཤིང་ཆོས་
འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་དྲིལ་བུ་དཀྲོལ་ཞིང་ཡིག་བརྒྱ་ཚར་གཅིག་བརྗོད། །ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་
གཤེགས་པར་གྱུར། ཅེས་ཕྱོགས་སྐྱོང་སོགས་ལ་མཆོད་གཏོར་ཕུལ་ཏེ་སྒྲུབ་པའི་བར་ཆད་ཞི་བའི་འཕྲིན་ལས་བཅོལ། དེ་ནས་བདག་བསྐྱེད་ཀྱི་མཆོད་པ་བྱིན་བརླབས་སྔོན་འགྲོ་མཆོད་པའི་
སྐབས་ལྟར་ལ། པཱ་དྱཾ་གི་རྗེས་སུ། ཨོཾ་ཨཉྫ་མ་ནཾ་ཨཱ་ཧཱུཾ། སྦྱར་ལ་བྱིན་གྱིས་བརླབས། འདིར་འདུལ་འཛིན་པས་མཎྜལ་ཞུ་འབུལ་བྱེད་པར་བཤད་པས་སྒྲུབ་གྲོགས་དང་བཅས་ཚོགས་པས་
འདོན་དུས་བྱས་ན་ལེགས། སྐྱབས་འགྲོ་སེམས་བསྐྱེད་ནི། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་
གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་པར་བགྱི། །སེམས་ཅན་
ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་དགོད་པར་བགྱི། །གསུམ། རྡོ་རྗེ་སེམས་དཔའི་སྒོམ་བཟླས་ནི། རང་གི་སྤྱི་
བོར་པཾ་ལས་པདྨ་དང། ཨ་ལས་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས་འདུས་ཡོངས་སུ་གྱུར་པ་ལས་རྡོ་རྗེ་

[101A]༄༅། །སེམས་དཔའ་དཀར་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ། རྡོ་རྗེ་སྐྱིལ་དཀྲུང་གིས་བཞུགས་པ། ཡུམ་རྡོ་རྗེ་སྙེམས་མ་དཀར་མོ་ཞལ་གཅིག་ཕྱག་གཉིས་གྲི་གུག་དང་
ཐོད་པ་འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། གཉིས་ཀའི་སྤྱི་བོར་ཨོཾ། །མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་
འཕྲོས་པས་རང་འདྲའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། དེ་བཞིན་གཤེགས་
པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། །ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་
ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང། ཐུགས་ཀར་ཟླ་
བའི་སྟེང་དུ་ཧཱུཾ་གི་མཐར་ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་
ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། །
སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས་སྔགས་ཕྲེང་ཧཱུཾ་དང་བཅས་པ་ལ་ཐིམ་པས། དེ་ལས་

[101B] རང་གི་ཚངས་བུག་ནས་ཞུགས་ཏེ་ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་གང། སྒོ་གསུམ་གྱི་སྡིག་སྒྲིབ་ཐམས་
ཅད་སངས་ཀྱི་དག་པར་གྱུར། ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། ཧེ་རུ་ཀ་ཏྭེ་ནོ་པ་ཏིཥྛ། ཌི་ཌྷོ་མེ་བྷ་ཝ། སུ་ཏོ་ཥྱོ་མེ་བྷཱ་ཝ། སུ་པོ་ཥྱོ་མེ་བྷཱ་ཝ། ཨ་ནུ་རཀྟོ་མེ་བྷཱ་ཝ། སརྦ་
སི་དཧི་མམེ་པྲ་ཡཙྪ། སརྦ་ཀརྨཱ་སུ་ཙ་མེ། ཙིཏྟཾ་ཤྲཱཾ་ཡཱཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱ་ན། བཛྲ་ཧེ་རུ་ཀ་མ་མེ་མུཉྩ། ཧེ་རུ་ཀ་བྷཱ་ཝ། མཧཱ་ས་མ་ཡ་ས་ཏྭ་ཨཱ་ཧཱུཾ་ཕཊ། ཉེར་གཅིག་
སོགས་བརྗོད། བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོ་སྐྱབས་མཛེད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེའི་ཆེན་པོའི་བདག་
ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །རྡོ་རྗེ་སེམས་དཔའི་ཞལ་ནས། རིགས་ཀྱི་བུ་ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ནས་
རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར། ཅེས་རྡོར་སེམས་སྒོམ་བཟླས་བྱས་ཏེ་སྡིག་ལྟུང་སྦྱང། རྣལ་འབྱོར་གྱི་ཡན་ལག་རྣམས་སྒྲུབ་
ཚུལ་ལ་གསུམ་ལས་དང་པོ་སྒོ་གསུམ་དག་པར་བྱ་བ་དག་པ་གསུམ་གྱི་རྣལ་འབྱོར་ནི། ཤྲཱི་ཧེ་རུ་ཀ་ཉེ་ནི་ཀུན་གྱི་འབྱུང་གནས་སུ་གྱུར་པའི་སེམས་དེ་རྒྱུའི་བདག་ཉིད་དུ་བརྟག་པར་བྱ་བས་སྟོང་པའི་
ཆོས་ཀྱི་བདག་མེད་པ་དང། རུ་ནི་གང་ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་བཀོད་པའི་བདག་དང་བྲལ་བའི་གང་ཟག་གི་བདག་མེད་པ། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་
[102A]༄༅། །མི་མཐུན་ངར་སོ་སོར་གཉིས་སུ་མི་གནས་པ་དང། ཤྲཱི་ནི་ཡུལ་སྟོང་པ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་པའི་གཉིས་སུ་མེད་པའི་ཡེ་ཤེས་ནི་ཨེ་ཝཾ་གྱི་དོན་ནི། །སྙམ་
དུ་བསམ་པ་ཡིད་དག་པར་བྱེད་པའོ། །སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་
ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར། སེམས་ཅན་ཐམས་ཅད་ལ་ཕན་བདེའི་སེམས་ཀྱིས། ཤྲཱི་ཧེ་རུ་ཀོ་ཉ་ གསུམ་བརྗོད་དེ། སྐུའི་
ང་རྒྱལ་བཟུང་བ་ནི་ལུས་དག་པར་བྱེད་པའོ། །ཨོཾ་ཨ་ཨཱ་ཞེས་པ་ནས་ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ། གསུམ། རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་དང་བཅས་པ་གཡོན་སྐོར་གྱིས་ལན་
གསུམ་དུ་བསྐོར་ནས་གནས་པ་ལས་འཁོར་ལོ་གསུམ་གྱི་ལྷ་ཚོགས་འཕྲོས་པ་སྣ་བུག་གཡས་པ་ནས་འཐོན་ཏེ། ཕྱོགས་བཅུར་འཕྲོས་པས་བགེགས་ཐམས་ཅད་བསྐྲད་དེ་སླར་བྱོན་ནས་རང་གི་སྣ་
བུག་གཡོན་པ་ནས་ཞུགས་ཏེ་ལྟེ་བའི་སྔགས་ཕྲེང་ལ་ཐིམ་པར་གྱུར། པར་བསམ་པ་ནི། ངག་དག་པར་བྱེད་པའོ། །གཉིས་པ་མཐུན་རྐྱེན་བསྟེན་པའི་ཚོགས་བསགས་པ་ནི། རང་ཧེ་རུ་ཀར་
གནས་པའི་ཐུགས་ཀར་པཾ་སེར་པོ་ལས། སྣ་ཚོགས་པདྨའི་ལྟེ་བར་ཨཾ་ལས་བྱུང་བའི་ཟླ་བའི་དཀྱིལ་འཁོར་གྱི་སྟེང་དུ་དཔལ་མཆོག་དང་པོའི་ཡི་གེ་ཧཱུཾ་སྔོན་པོ་ཡེ་ཤེས་ལྔའི་རང་བཞིན་ཅན། འོད་
ཟེར་ཁ་དོག་ལྔ་འཕྲོ་བའི་འོད་ཟེར་གྱིས་རང་གི་སྤྱི་བོ་ནས་རྐང་པའི་བར་གང་སྟེ། ཐོག་མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་སྦྱངས་བས་ལུས་ཤེལ་གོང་བཞིན་དུ་དག་པར་གྱུར་ཏེ། བ་སྦུའི་

[102B] སྒོ་གསུམ་དག་པར་བྱས། སྤྲིན་སྒྲའི་ཡི་དེའི་འོད་དེས་བླ་མ་རྡོ་རྗེ་འཆང་གི་རྣམ་པ་ཅན་དང། སྔོན་ནས་གྲུབ་པའི་འཁོར་ལོ་
སྡོམ་པའི་དཀྱིལ་འཁོར་གྱི་ལྷ་ཚོགས་དང། གཞན་ཡང་སངས་རྒྱས་དང་བྱང་ཆུབ་སེམས་དཔའ་དང། ལྷ་དང་ལྷ་མོ་དང་ཁྲོ་བོས་ནམ་མཁའི་ཁམས་ཏིལ་གྱི་གར་བུ་ལྟར་གང་བ་མདུན་གྱི་ནམ་མཁར་
སྤྱན་དྲངས། འོད་ཟེར་རང་གི་སྙིང་ཀའི་ཧཱུཾ་ལ་ཐིམ་པར་གྱུར། ཐལ་མོ་སྦྱར་ཏེ། གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་པ། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་
ཞབས་པད་ལ་འདུད། །སྡོམ་འབྱུང། ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེའི་དབང་ཕྱུག་དང། །རྗེས་ཆགས་ཆགས་པ་ཆེ་རྣམས་ཀྱིས། །རྡོ་རྗེ་ཕག་མོ་དེ་ལ་འདུད། །ནང་ལ། གནས་
དང་ཉེ་བའི་གནས་དང་ཞིང། །འདུས་དང་དུར་ཁྲོད་གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་གུས་ཕྱག་འཚལ། །ཕྱི་ལ། དཔལ་ལྡན་རྡོ་རྗེ་མཁའ་འགྲོ་དང། །
མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་ཉིད། །འགྲོ་བ་སྐྱོབས་ལ་ཕྱག་འཚལ་ལོ། །ཇི་སྙེད་རྡོ་རྗེ་མཁའ་འགྲོ་མ། །ཕུར་ཏུ་རྟོག་པའི་འཆིང་གཅོད་ཅིང། །འཇིག་
རྟེན་བྱ་བ་ལ་འཇུག་མ། །དེ་སྙེད་རྣམས་ལ་ཕྱག་འཚལ་ལོ། །ཐུན་མོང་དུ། རང་གི་སྙིང་ཀའི་ཧཱུཾ་ལས་བྱུང་བའི་མཆོད་པའི་ལྷ་མོ། །མེ་ཏོག་མ་དཀར་མོ། །བདུག་པ་མ་དུང་ཁ། །བྱུག་པ་
མ་ལྗང་གུ། ཞལ་ཟས་མ་སྣ་ཚོགས་མདོག་ཅན་དུ་མ་ཕྱག་བཞིའི་དང་པོ་གཉིས་ཀྱིས་རྡོལ་དྲིལ་དང་ལྷག་མ་གཉིས་ཀྱིས་རིན་པོ་ཆེའི་སྣོད་དུ་མེ་ཏོག་སོགས་རང་རང་གི་མཆོད་རྫས་ཀྱིས་གང་བ་འཛིན་པ་

[103A]༄༅། །གཟུགས་རྡོ་རྗེ་མ་དཀར་མོ། །སྒྲ་རྡོ་རྗེ་མ་སྔོན་མོ། །དྲི་རྡོ་རྗེ་མ་སེར་མོ། །རོ་རྡོ་རྗེ་མ་དམར་མོ། །རེག་བྱ་རྡོ་རྗེ་མ་ལྗང་གུ། ཆོས་དབྱིངས་རྡོ་རྗེ་མ་དཀར་མོ་དུ་མ་ཕྱག་བཞིའི་
གཡོན་པ་གཉིས་ན་ཐོད་པ་དང་ཁ་ཊཱཾ་ག་གཡས་དང་པོ་རྣམས་ན་རིམ་པ་བཞིན་མེ་ལོང༑ པི་ཝཾ། དྲིའི་སྣོད། རོའི་སྣོད། ན་བཟའ། ཆོས་འབྱུང་འཛིན་ཞིང་གཡས་ལྷག་མ་ཐམས་ཅད་ཀྱིས་
ཊ་མ་རུ་འཛིན་པ་རྣམས་ཀྱིས་མཆོད་པར་གྱུར། ཨོཾ་ཨརྒྷཾ་པྲ་ཏཱི་ཙྪ་སཱ་ཧཱ། ཨོཾ་པཱ་ཏྱཾ་པྲ་ཏི་ཙྪ་སཱ་ཧཱ། ཨོཾ་བཛྲ་པུཥྤེ་ཨཱ་ཧཱུཾ་སཱ་ཧཱ། ཞེས་པ་ནས། ཨོཾ་བཛྲ་ཤཔྟ་ཨཱ་ཧཱུཾ་སཱ་ཧཱ། ཨོཾ་ཨཱ་བཛྲ་ཡ་
དརཤེ་ཧཱུཾ། ཨོཾ་ཨཱ་བཛྲ་བི་ནི་ཧཱུཾ། ཨོཾ་ཨཱ་བཛྲ་གནྡྷེ་ཧཱུཾ། ཨོཾ་ཨཱ་བཛྲ་ར་སེ་ཧཱུཾ། ཨོཾ་ཨཱ་བཛྲ་བརཤེ་ཧཱུཾ། ཨོཾ་ཨཱ་བཛྲ་དྷ་རྨེ་ཧཱུཾ། སླར་ཡང་ཐུགས་ཀའི་ཧཱུཾ་ལས་བྱུང་བའི་སྙིང་པོའི་རྣལ་
འབྱོར་མ་བཞིས་ཐོད་པའི་ནང་གི་བདུད་རྩི་ལྔས་མཆོད་པར་གྱུར། ཨོཾ་སརྦ་བཛྲ་ཀཱ་མི་ནི་སརྦྦ་བྷཀྵཾ་ཤོ་དྷ་ཡ་གུ་ཧྱ་བཛྲ་ནི་སཱ་ཧཱ། ཡབ་ཡུམ་སྙོམས་པར་ཞུགས་ཏེ་བདེ་བ་ཆེན་པོ་བསྐྱེད་པས་ལྷ་
ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རངས། །
སངས་རྒྱས་བྱང་ཆུབ་ཡིད་ཀྱིས་གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་
བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་

[103B]སེམས་ཅན་ཐམས་ཅད་ཀྱི་སྒྲིབ་པ་ཐམས་ཅད་བསལ་བའི་ཕྱིར། ནམ་མཁའི་མཐས་གཏུགས་པའི་སངས་རྒྱས་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་ལོ། །རྒྱལ་བ་མྱ་ངན་
ལས་འདའ་བར་བཞེད་པ་རྣམས་འགྲོ་བ་ཀུན་ལ་ཕན་པ་དང་བདེ་བའི་དོན་དུ་བསྐལ་པ་ཞིང་གི་རྡུལ་སྙེད་དུ་བཞུགས་པར་གསོལ་བ་འདེབས་སོ། །བགྲོད་དཀའ་སྲིད་པའི་རྒྱ་མཚོ་ལས། །བདག་གིས་འགྲོ་རྣམས་
བསྒྲལ་བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། །སེམས་ཅན་ཐམས་ཅད་ཁྱད་པར་དུ་འཕགས་པའི་བདེ་བ་དང་ལྡན་པར་གྱུར་ཅིག་སེམས་ཅན་ཐམས་ཅད་
སྡུག་བསྔལ་དང་སྡུག་བསྔལ་གྱི་རྒྱུ་ཐམས་ཅད་དང་བྲལ་བར་གྱུར་ཅིག་སེམས་ཅན་ཐམས་ཅད་ཐོབ་ཟིན་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉོན་མོངས་པ་དང་ཉེ་བའི་ཉོན་
མོངས་པ་ཐམས་ཅད་དང་བྲལ་བར་གྱུར་ཅིག་དེ་ནས་འདུན་པ་དྲག་པོས། བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་རྣམས་ཀྱིས་བདག་ལ་བྱིན་གྱིས་བརླབ་ཏུ་གསོལ། །ཨོཾ་བཛྲ་ཧེ་རུ་ཀ་
ས་མ་ཡ། ཞེས་པ་ནས། སཏ་ཨཱ་ཧཱུཾ་ཕཊ། ཚོགས་ཞིང་རྣམས་འོད་དུ་གྱུར་ཏེ་རང་གི་སྨིན་མཚམས་ནས་ཞུགས་པས་བྱིན་གྱིས་བརླབས་པར་གྱུར། པར་བསམ། དེ་ལྟར་ཚོགས་ཞིང་སྤྱན་
དྲངས་ནས་ཕྱག་མཆོད་རྒྱུན་བཤགས་བསྐུལ་གསོལ་ལུས་འབུལ་ཚད་མེད་བཞི་བསྒོམ་པ་རྣམས་ནི་བསོད་ནམས་ཀྱི་ཚོགས་སོག་པའོ། །ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་མེད་ལ། ཀུན་རྟོག་གིས་
བཏགས་པ་ཙམ་གྱི་སྒྱུ་མ་ལྟ་བུའོ། །ཨོཾ་སྭ་བྷཱ་ཝ་ཤུད་དྷ་སརྦ་དྷརྨ་སྭ་བྷཱ་ཝ་ཤུད་དཧོ་ཉ་ རང་གི་ཐུགས་ཀའི་ཧཱུཾ་གི་འོད་ཟེར་གྱིས་བརྟན་གཡོ་ཐམས་ཅད་སྦྱངས་ཏེ་འོད་དུ་གྱུར་པ་རང་ལ་ཐིམ་ཞིང། རང་

[104A]༄༅། །ཡང་སྟོད་སྨད་ནས་ཐུགས་ཀའི་ཧཱུཾ་ལ་ཐིམ་ཞིང། ཧཱུཾ་གི་ཞབས་ཀྱུ་ཨུ་ནི་ཧ་ལ། ཧའི་ལུས་ནི་ཧའི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ན་ལ་ཐིམ་ཞིང། ནཱ་ད་
ཡང་མི་དམིགས་པར་གྱུར། ཨོཾ་ཤུ་ནཡཱ་ཏཱ་ཛྙཱ་ན་བཛྲ་སཱ་བྷཱ་ཝ་ཨཏྨ་ཀོ་ཉ་ ཆོས་ཐམས་ཅད་རབ་ཏུ་གནས་པ་མེད་པ་ནམ་མཁའ་དྲི་མ་མེད་པ་ལྟ་བུའི་འོད་གསལ་བར་གྱུར། པར་བསམ་པ་ནི་ཡེ་ཤེས་
ཀྱི་ཚོགས་བསགས་པ་སྟེ་འཆི་བ་ཆོས་སྐུར་འཁྱེར་བའི་ལམ་ཁྱེར་རོ། །འདི་ལྟར་སྒོམ་པ་སྦྱངས་གཞི་ལ་འཆི་བ་འོད་གསལ་མངོན་དུ་བྱས་པའི་ཚེ་ཕུང་སོགས་རིམ་གྱིས་ཐིམ་ཞིང་ལུས་ཀྱི་རླུང་དང་དྲོད་སོགས་
སྟོད་སྨད་ནས་རིམ་གྱིས་བསྡུས་ནས་སྙིང་ཀའི་མི་ཤིག་པ་ལ་ཐིམ་ཞིང། སྣང་མཆེད་ཐོབ་གསུམ་རིམ་གྱིས་བརྒྱུད་ནས་ཉེར་ཐོབ་ཀྱང་འོད་གསལ་ལ་ཐིམ་པའི་འོད་གསལ་མངོན་དུ་བྱས་པ་དང་ཆོས་མཐུན་
ཞིང་དེ་སྦྱོང། ལམ་ལ་ཕྱིའི་རྐྱེན་ཕྱག་རྒྱ་དང་མཉམ་པར་སྦྱར་བ་དང་ནང་གི་རྐྱེན་སྙིང་ཀའི་སྡུད་རིམ་ཁྱད་པར་ཅན་སོགས་ལ་བརྟེན་ནས་རླུང་ཐམས་ཅད་སྒོམ་སྟོབས་ཀྱིས་སྙིང་ཀའི་མི་ཤིགས་པ་ལ་བསྡུས་
ནས་ཐིམ་པའི་ལྷན་སྐྱེས་ཀྱི་བདེ་བས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་དཔེའི་འོད་གསལ་གྱི་སྐབས་སུ་ནཱ་ད་ཙམ་གྱི་གཉིས་སྣད་ཡོད་པ་ཡང་དག་ནས་དོན་གྱི་འོད་གསལ་གྱི་སྐབས་སུ་སྟོང་ཉིད་ལ་
གཉིས་སྣང་ནུབ་པ་དང་ཆོས་མཐུན་ཞིང་དེ་དག་སྐྱེ་བའི་དགེ་རྩ་སྨིན། འབྲས་དུས་ཀྱི་གཉིས་སྣང་མཐའ་དག་དང་བྲལ་བའི་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང་དེ་ལ་ང་རྒྱལ་བཞག་ནས་བསྒོམ་
པས་འབྲས་བུ་ལམ་བྱེད་དུ་འགྱུར་རོ། །དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ལས་རང་གི་སེམས་ནཱ་དའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ། དཀར་ལ་དམར་བའི་མདངས་ཆགས་པ་ནམ་

[104B] བར་བསམ་སྟེ་བར་དོ་ལོངས་སྐུར་འཁྱེར་བའི་ལམ་འཁྱེར་རོ། །འདིའི་ནཱ་ད་ཤིན་ཏུ་ཕྲ་བ་ནི་གཞི་ལ་བར་དོའི་ལུས་གང་ལས་སྒྲུབ་པའི་གཞི་སྲོག་འཛིན་ཤིན་ཏུ་ཕྲ་བ་དང། ལམ་འབྲས་
ཀྱི་ལོངས་སྐུའི་སྒྲུབ་གཞིའི་སྲོག་འཛིན་དང་མཐུན། ཁ་དོག་དཀར་བ་ནི་བར་དོ་དང་ལམ་འབྲས་ཀྱི་ལོངས་སྐུའི་སྒྲུབ་གཞི་སྲོག་འཛིན་རང་དབང་གི་ཁ་དོག་དཀར་བ་དང་མཐུན། གསུམ་དུ་འཁྱོགས་པས་
བར་དོའི་ལུས་ངག་ཡིད་གསུམ་དང་ལམ་འབྲས་ཀྱི་ལོངས་སྐུའི་སྐུ་གསུང་ཐུགས་གསུམ་མཚོན། དམར་བའི་མདངས་ཀྱིས་བར་དོ་ཆགས་པས་བཅིངས་པ་དང་ལམ་འབྲས་ཀྱི་ལོངས་སྐུ་གཉིས་ཀྱི་
ཐུགས་རྒྱུད་བདེ་བ་ཆེན་པོས་བཅིངས་པ་མཚོན་ཞིང་དེ་ལྟར་བསྒོམས་པས་གཞིའི་བར་དོ་སྦྱོང། ལམ་གྱི་སྒྱུ་ལུས་འགྲུབ་པའི་དགེ་རྩ་སྨིན། འབྲས་བུའི་ལོངས་སྐུ་འགྲུབ་པའི་ནུས་པ་འཇོག་
གསུམ་པ་འགལ་རྐྱེན་འགོག་པའི་བསྲུང་འཁོར་བསྒོམ་པ་ནི། རང་ཧེ་རུ་ཀའི་ང་རྒྱལ་གྱིས་གཡོན་པའི་མཐེབ་འཛུབ་ཀྱིས་སེ་གོལ་ཏོག་ཅིང་རང་ནམ་མཁར་ནཱ་དའི་རྣམ་པར་གནས་པ་ལས་ཧེ་རུ་ཀ་ཞལ་
གཅིག་ཕྱག་གཉིས་པའི་རྣམ་པར་ཆད་ནས་དེས་སེ་གོལ་ཏོག་ཅིང་སྔགས་བརྗོད་པར་བསམ། ཨོཾ་སུམ་བྷ་ནི་སུམ་བྷ་ཧཱུཾ་ཧཱུཾ་ཕཊ། ཤར་དུ་སྔགས་དེ་ཉིད་ཁ་ཏོག་ནག་པོ། །ཨོཾ་གྲི་ཧ་ན་གྲི་ཧ་ན་ཧཱུཾ་ཧཱུཾ་
ཕཊ༑ བྱང་དུ་སྔགས་དེ་ཉིད་ཁ་ཏོག་ལྗང་གུ། ཨོཾ་གྲི་ཧ་ན་པ་ཡ་གྲི་ཧ་ན་པ་ཡ་ཧཱུཾ་ཧཱུཾ་ཕཊ། ནུབ་ཏུ་སྔགས་དེ་ཉིད་ཁ་ཏོག་དམར་པོ། །ཨོཾ་ཨཱ་ན་ཡ་ཧོ་བིདྱཱ་རཱ་ཛ་ཧཱུཾ་ཧཱུཾ་ཕཊ། ལྷོར་སྔགས་དེ་
ཉིད་ཁ་ཏོག་སེར་པོ་རྣམས་འཁོད་པར་གྱུར། སྔགས་དེ་རྣམས་ལས་རང་རང་གི་ཁ་ཏོག་ཅན་གྱི་འོད་ཟེར་འཕྲོས་པས་སྟེང་ཚངས་པའི་འཇིག་རྟེན་ནས་འོད་གསེར་གྱིས་གཞི་ལ་ཐུག་བར་ཁྱབ་པའི་འོད་

[105A]༄༅། །ཟེར་འབར་བའི་གཟུགས་ཆེན་པོ་རྣམས་སུ་གྱུར། སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས། ཤར་ནག་བྱང་ལྗང། ནུབ་དམར། ལྷོ་སེར་པོའི་སྣ་
ཚོགས་རྡོ་རྗེའི་རབ་གྲུ་བཞི་བ་ཚངས་པའི་འཇིག་རྟེན་ནས་གསེར་གྱིས་གཞི་ལ་ཐུག་གི་བར་དུ་ཁྱབ་པར་གྱུར། རབ་གྲུབ་པ་དང་དུས་མཉམ་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ཧཱུ་
གི་འོད་ཟེར་ལས་གསེར་གྱིས་གཞི་ལ་ཐུག་པའི་འོག་གིས་གཞི་སྣ་ཚོགས་རྡོ་རྗེའི་རང་བཞིན་དུ་གྱུར། སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་ཏུ་སྟེང་དང་ལོག་ཀུན་ཏུ་ཁྱབ་པར་རྡོ་རྗེ་རྩེ་ལྔ་བའི་
རྣམ་པ་ཅན་གྱི་མདའི་དྲ་བ་དང། དེའི་འོག་ཏུ་རྡོ་རྗེའི་གུར་དང། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་རྣམས་པར་མཚམས་མེད་པར་དུ་མ་བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་འཇིག་དུས་ཀྱི་
མེ་ལྟ་བུས་བསྐོར་བར་གྱུར། ཨོཾ་མེ་དེ་ནཱི་བཛྲ་བྷ་ཝ་བཛྲ་བྷནྡྷ་ཧཱུཾ། ཨོཾ་བཛྲ་བྲཱ་ཀ་ར་ཧཱུཾ་བ་ཧཱུཾ། ཨོཾ་བཛྲ་པཉྫ་ར་ཧཱུཾ་པཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ། ཨོཾ་བཛྲ་
ཛྭ་ལཱ་ཨ་ན་ལཱ་རྐ་ཧཱུཾ་ཧཱུཾ་ཧཱུཾ། ཞེས་འོག་གཞི་ནས་མེ་དཔུང་གི་བར་རིམ་པ་བཞིན་དུ་བྱིན་གྱིས་བརླབས། སྔར་བཞིན་སེ་གོ་ལ་བརྡབས་ལ་སྔགས་བརྗོད་དེ། རྣམ་པ་ཐམས་ཅད་དུ་འགྲོ་བ་རྣམས་
བགེགས་དང་བྲལ་བར་གྱུར། ཅེས་སྲུང་འཁོར་བསྒོམ། བསྲུང་འཁོར་གྱི་དབུས་སུ་ཡཾ་སྔོན་པོ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་གཡས་གཡོན་གཉིས་སུ་རྒྱལ་མཚན་གྱིས་མཚན་པ་
དེའི་སྟེང་དུ་རཾ་དམར་པོ་ལས་མེའི་དཀྱིལ་འཁོར་དམར་པོ་གྲུ་གསུམ་པ་གྲྭ་གསུམ་དུ་རཾ་གྱིས་མཚན་པ། དེའི་སྟེང་དུ་པཾ་དཀར་པོ་ལས་ཆུའི་དཀྱིལ་འཁོར་དཀར་པོ་ཟླུམ་པོ་དབུས་སུ་བུམ་པས་མཚན་པ་

[105B] དེའི་སྟེང་དུ་སུཾ་ལས་རི་རབ་ལྷུན་པོ་གྲུ་བཞི་པ། རིན་པོ་ཆེ་སྣ་བཞིའི་རང་བཞིན་ཅན། དེའི་
སྟེང་གི་ཕྱོགས་མཚམས་སུ་ལྕོགས་བརྒྱད་ཀྱིས་མཛེས་པ། དེའི་སྟེང་དུ་པཾ་སེར་པོ་ལས་སྣ་ཚོགས་པདྨ། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་ལྟེ་བར་པཾ་ལས་ལྟེ་བ་དང་ཚད་མཉམ་པའི་
སྣ་ཚོགས་པདྨ་འདབ་མ་བརྒྱད་པ། ལྟེ་བ་དང་གེ་སར་དང་ལྡན་པ། ཕྱོགས་བཞིའི་འདབ་མ་དམར། མེ་རླུང་གཉིས་སར། བདེན་བྲལ་ལྗང། དབང་ལྡན་ནག་ལྟེ་བ་ལྗང། གེ་
སར་སེར་བ། སྣ་ཚོགས་པདྨ་ཆུང་ངུའི་དབུས་སུ་མཚན་སོ་གཉིས་ཀྱི་ངོ། །ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་སྟེ་དབྱངས་དཀར་པོ་
བཅུ་དྲུག་པ་ཕྲག་གཅིག་གཡས་བསྐོར་དང། སླར་ཡང་ཨ་ཨཱ། ཞེས་པ་ནས། ཨཾ་ཨཿ་སྟེ་དབྱངས་དཀར་པོ་བཅུ་དྲུག་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེའི་
ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ། །ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཏ་ཐ་ཌ་ཌ་ཌྷ་ཌྷ་ཎ། ཏ་ཐ་ད་ད་དྷ་དྷ་ན། པ་ཕ་བ་བྷ་མ། ཡ་ཡ་ར་ལ་ལ་ཝ། ཤ་ཥ་ས་ཧ་ཀྵ་སྟེ་གསལ་བྱེད་དམར་
པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང་ཀ་ཁ་ག་གྷ་ང། ཞེས་པ་ནས། ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་
འཁོད། མཚན་སོ་གཉིས་དང་དཔེ་བྱད་བརྒྱད་ཅུ་པོ་དེ་དག་རང་གི་འབྲས་སྐྱབས་སུ་གྱུར་པའི་སངས་རྒྱས་ཀྱི་མཚན་དཔེར་བསམ། དེ་གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་ཡོངས་

[106A]༄༅། །སུ་རྫོགས་པ་དཀར་ལ་དམར་བའི་མདངས་ཅན་ལ་དབྱངས་གསལ་རྣམས་གཟུགས་བརྙན་ཤར་བ་བཞིན་དུ་སྣང་བའི་ཨ་ལི་དང། ཟླ་བའི་ཁ་ཏོག་དཀར་བའི་ཆ་ནི་མེ་ལོང་
ལྟ་བུའི་ཡེ་ཤེས། ཀ་ལི་དང་ཟླ་བའི་ཁ་ཏོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཱ་དས་ཟླ་བ་དཀར་ལ་དམར་བའི་མདངས་ཅན་མཐོང་བ་ན། བདག་གིས་སངས་
རྒྱས་ཡབ་ཡུམ་གྱི་བྱང་སེམས་དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའི་སྙམ་པའི་འཕེན་པ་དང་ལྡན་པས་ཟླ་བའི་དབུས་སུ་ནཱ་ད་ཞུགས་པ་ལས། རིམས་
གྱིས་ནཱ་ད་ལས་ཐིག་ལེ། དེ་ལས་ཟླ་ཕྱེད། དེ་ལས་ཧའི་མགོ་བོ། དེ་ལས་ཧའི་ལུས། དེ་ལས་ཨུ་གྲུབ་པའི་ཚུལ་གྱིས་དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྒྱུ་རྡོ་རྗེ་འཛིན་པའི་
རང་བཞིན་ཅན་དུ་རྫོགས་པ་ནི་སོ་སོར་རྟོགས་པའི་ཡེ་ཤེས། ཧཱུཾ་ལས་ཁ་ཏོག་སྣ་ལྔ་པའི་འོད་ཟེར་འཕྲོ་བའི་རྩེ་མོ་ལས་ནང་ལ་འཁོར་ལོ་ལྔའི། ཕྱི་ལ་ལྷ་ལྔའི། ཐུན་མོང་དུ། ལྷ་ཚོགས་
རྣམས་འཐོན་ཏེ། ནང་ལ། འགྲོ་བ་རྣམས་འཁོར་ལོ་ལྔའི། ཕྱི་ལ་ལྷ་ལྔའི། ཐུན་མོང་དུ། ལྷ་ཚོགས་ཀྱི་གོ་འཕང་ལ་བཀོད་པ་དང། སྔོན་ཐོག་མ་མེད་པ་ནས་གྲུབ་པའི་
དཔའ་བོ་དང་རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་པ་རྣམས་ལྷན་ཅིག་སྤྱན་དྲངས། མཉམ་པར་སྦྱར་བ་སྔོན་དུ་འགྲོ་བས་ཞུ་བ། ཧཱུཾ་ཡིག་གི་ནཱ་ད་ལ་ཐིམ་ཞིང་
ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་པ་ནི་བྱ་བ་གྲུབ་པའི་ཡེ་ཤེས། ཨོཾ་ཨཱ་ཧཱུཾ། ཨོཾ་སརྦ་བའི་ར་ཡོ་གི་ནཱི་ཀཱ་ཡ་ཝ་ཀ་ཙིཏྟ་བཛྲ་སཱ་བྷཱ་ཝ་ཨཏྨ་ཀོ་ཉ་ ཨོཾ་བཛྲ་ཤུདྡྷ་སརྦ་

[106B] ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། སོ་སྙམ་དུ་
བསམ་པ་ནི་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་རོ། །གཞི་ལ་འབྱུང་བཞི་རི་རབ་དང་བཅས་པས་ཕ་མའི་ལུས་སྤྱི་མཚོན། སྣ་ཚོགས་པདྨ་གཉིས་ཀྱིས་ཕ་མའི་རྩ་འཁོར་རྣམས་མཚོན། ཨ་ལི་
དཀར་པོས་ཁམས་དཀར་པོ་དང། ཀཱ་ལི་དམར་པོས་ཁམས་དམར་པོ་མཚོན། དེ་གཉིས་ལས་ཟླ་བ་དཀར་ལ་དམར་བའི་མདངས་ཅན་དུ་གྲུབ་པས་ཕ་མའི་ཁུ་ཁྲག་མངལ་དུ་འདྲེས་པ་མཚོན། ཟླ་
བའི་དབུས་སུ་ནཱ་ད་ཞུགས་པས་ཁུ་ཁྲག་འདྲེས་པའི་དབུས་སུ་བར་དོའི་རླུང་སེམས་ཞུགས་པ་མཚོན། ནཱ་ད་ནས་ཧཱུཾ་ཡིག་རྫོགས་པའི་བར་ནི་མངལ་དུ་གནས་སྐབས་ལྔའི་ལུས་རིམས་ཀྱིས་འཕེལ་བ་མཚོན་
ཧཱུཾ་ཡིག་རྫོགས་པ་ལས་ཧེ་རུ་ཀ་ཡབ་ཡུམ་རྫོགས་པ་ནི་མངལ་དུ་ལུས་རྫོགས་ནས་ཕྱི་རོལ་ཏུ་བཙས་པ་དང་ཆོས་མཐུན་ཞིང་དེ་དག་སྦྱོང། ལམ་ལ་འབྱུང་བཞི་རི་རབ་དང་བཅས་པས་སྒྲུབ་པ་ཡོ་ཡབ་ཡུམ་གྱི་
ལུས་མཚོན། སྣ་ཚོགས་པདྨས་དེ་གཉིས་ཀྱི་རྩ་འཁོར་མཚོན། ཨ་ལི་དཀར་པོས་ཡབ་ཀྱི་ཁམས་དཀར་པོ་དང་ཀཱ་ལི་དམར་པོས་ཡུམ་གྱི་ཁམས་དམར་པོ་མཚོན། ། དེ་ལས་ཟླ་བ་དཀར་ལ་
དམར་བའི་མདངས་ཅན་དུ་གྲུབ་པས་ཁམས་དཀར་དམར་གྱི་འདུ་འཕྲོད་ལས་བདེ་ཆེན་གྱི་ཡེ་ཤེས་སྐྱེད་པ་མཚོན། ཟླ་བའི་དབུས་སུ་ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་བར་གྱིས་ཡབ་ཡུམ་སྙོམས་
པར་ཞུགས་པས་ཁམས་དཀར་དམར་གྱི་འདུ་འཕྲོད་ལས་དགའ་བཞི་ལུགས་འབྱུང་ཟློག་ཏུ་དྲངས་ཏེ་བདེ་ཆེན་གྱི་ཡེ་ཤེས་རྫོགས་པ་མཚོན། ཡང་འབྱུང་བཞི་རི་རབ་ཀྱིས་བསྒྲུབ་པོའི་ལུས་མཚོན། སྣ་
[107A]༄༅། །ཚོགས་པདྨས་དེའི་རྩ་འཁོར་མཚོན། ཀཱ་ལི་དམར་པོས་ལྟེ་བ་སོགས་ཀྱི་གཏུམ་མོ་མཚོན། ཨ་ལི་དཀར་པོས་སྤྱི་བོ་སོགས་ཀྱི་ཁམས་དཀར་པོ་མཚོན། དེ་ལས་ཟླ་བའི་
དཀྱིལ་འཁོར་དཀར་ལ་དམར་བའི་མདངས་ཅན་དུ་གྲུབ་བས་ཁམས་དཀར་དམར་གྱི་འདུ་འཕྲོད་ལས་བདེ་ཆེན་འདྲེན་པ་མཚོན། ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་བར་གྱི་ལུས་ལ་གནད་དུ་བསྣུན་
པས་ལུགས་འབྱུང་ལྡོག་གི་དགའ་བཞི་དྲངས་ཏེ་བདེ་སྟོང་སྒོམ་པ་མཚོན། ཡང་དག་མ་དག་གི་སྒྱུ་མའི་སྐུས་ཕུང་པོ་རགས་པ་བཟུང་བ་དང་མཐུན་ཞིང་དེ་དག་གི་སྨིན་བྱེད་དུ་འགྱུར། འབྲས་དུས་
སུ་ཤིན་ཏུ་ཕྲ་བའི་ལོངས་སྤྱོད་རྫོགས་སྐུས་དག་མ་དག་གི་གདུལ་བྱའི་དོན་དུ་སྤྲུལ་པའི་སྐུ་བཟུང་བ་དང་མཐུན་ཞིང་དེ་འགྲུབ་པའི་ནུས་པ་ཁྱད་པར་ཅན་འཇོག་དེ་ནས་རིམ་གྱིས་གསལ་འདེབས་པ་ལ། དེ་
ཡང་ཁང་པ་བརྩེགས་པའི་གཞལ་ཡས་ཁང་གྲུ་བཞི་སྒོ་བཞི་པ་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་
དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་འཕྱང་བ་
དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དན་
བརྒྱད་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་ཏོག་སྣ་ཚོགས་

[107B] སྒོ་དང་སྒོ་ཁྱུད་ཀྱི་ཕྱིའི་མཚམས་དང། རྩིག་པའི་ཕྱི་ནང་གི་ཟུར་བཞིར་ཟླ་བ་ཕྱེད་པ་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ་
སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེགས་པའི་རྟ་བབས་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་
རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང་
སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། དེའི་ཕྱི་རོལ་ཏུ་སྣ་ཚོགས་རྡོ་རྗེའི་ར་བས་བསྐོར་བ་ལ་སོགས་པའི་བསྲུང་འཁོར། དེའི་ཕྱི་
རོལ་ཏུ་བསྐལ་པ་འཇིགས་པའི་དུས་ཀྱི་མེ་ལྟ་བུའི་རྡོ་རྗེའི་མེ་ཁ་ཏོག་སྣ་ལྔ་བས་སྟེང་དང་ལོག་ཀུན་ཏུ་ཁྱབ་པར་གཡོན་སྐོར་དུ་འཁྱིལ་ཞིང་འབར་བ། དེའི་ཕྱི་རོལ་ཏུ་དུར་ཁྲོད་བརྒྱད། དེ་ན་གནས་བའི་
ཤིང་བརྒྱད། དེའི་རྩ་བ་ན་ཕྱོགས་སྐྱོང་བརྒྱད། ཤིང་གི་སྟོད་ཀྱི་ཡལ་གའི་གསེབ་ནས་ལུས་ཕྱེད་འཐོན་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ཀླུ་བརྒྱད། ཆུ་དེའི་
སྟེང་གི་ནམ་མཁའ་ལ་སྤྲིན་བརྒྱད། རི་བརྒྱད། དེ་ལ་གནས་པའི་མཆོད་རྟེན་དཀར་པོ་བརྒྱད། གཞན་ཡང་ཡེ་ཤེས་མེ་བརྒྱད། ཁྭ་དང་འུག་པ་དང་བྱ་རྒོད་དང་ལྕེ་སྦྱང་དང་འོལ་བ་ཕོ་མོ་དང་
སྦྲུལ་བ་ལང་གི་མགོ་ཅན་ལ་སོགས་པ་ཕྱོགས་སུ་རྒྱུ་ཞིང། གནོད་སྦྱིན་དང་རོ་ལངས་དང་སྲིན་པོ་རྣམས་ཀྱིས་ཀི་ལི་ཀི་ལིའི་སྒྲ་ཆེན་པོ་སྒྲོགས་པ་དང། གྲུབ་པ་ཐོབ་པ་དང་རིག་པ་འཛིན་པ་དང་

[108A]༄༅། །དམ་ཚིག་སྤྱོད་པའི་རྣལ་འབྱོར་པ་དང་རྣལ་འབྱོར་མ། བཅོམ་ལྡན་འདས་ལ་རྩེ་གཅིག་ཏུ་ལྟ་བ། གཅེར་བུ་སྐྲ་བཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང་
ཐོད་པ་དང་ཁ་ཊཱཾ་ག་འཛིན་པ། ཐོད་པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་རྣམས་ཀྱིས་ངོ་མཚར་བར་བྱེད་པ། གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེགས་པའི་རྡོ་རྗེའི་
གདུང་གིས་མཛེས་པར་ཕུག་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར། བྱང་ལྗང། ནུབ་དམར། ལྷོ་སེར། དབུས་
སྔོ་བ༑ དེའི་དབུས་སུ་སྣ་ཚོགས་པདྨ་དང་ཉི་མའི་དཀྱིལ་འཁོར་ཕྱི་ལ། ཕྱོགས་བཞིའི་འདབ་མར་ཉི་མ་དང། རོའི་གདན་རེ་རེ། ཅེས་དུར་ཁྲོད་བརྒྱད་ཀྱིས་བསྐོར་བའི་གཞལ་ཡས་ཁང་
གདན་བཅས་གསལ་གདབ། ཐུན་མོང་དུ། དབུས་ཀྱི་པདྨའི་ལྟེ་བར་ཉི་མའི་གདན་ལ་རང་ཉིད་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ཀ་ཞལ་བཞི་བའི་རྩ་ཞལ་ནག་གཡོན་
ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེ་ཡང་སྤྱན་གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་
བརྐྱང་བས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། གཡས་ལྷག་མས་ཊ་མ་རུ་དང། གཡོན་ལྷག་མས་རལ་གྲི་འཛིན་པའི་མགོ་བོ་མནན་པ། གཡོན་བསྐུམ་
པས་དུས་མཚན་མ་དམར་མོ་ལག་པ་བཞི་བའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊཱཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ། མིག་

[108B] ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་
པགས་པ་དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་
འཛིན་པའི་སྡིགས་མཛུབ་ཀྱི་རྩེ་གཉིས་སྨིན་མའི་ཐད་སོར་གནས་པ། གཡས་ཀྱི་གསུམ་པ་ན་ཊ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་བསྒྲེང་བ་
གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག་བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་
ཚོགས་རྡོ་རྗེས་མཚན་པའི་རལ་བའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་པ་སྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་
ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཅིགས་ཤིང་འཇིགས་སུ་རུང་བ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་
སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང་རྔམ་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་པགས་པའི་ཤམ་ཐབས་ཅན། མིའི་རྒྱུ་མ་ལ་
བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །ཧེ་རུ་ཀའི་སྐུ་མདོག་མཐིང་གས་ཆོས་སྐུ་ལས་

[109A]༄༅། །ནམ་ཡང་གཡོ་བ་མེད་པ། ཞལ་བཞིས་རྣམ་ཐར་སྒོ་བཞི། རྡོ་རྗེ་རྩེ་ལྔ་པའི་ཕྲེང་བས་ཡེ་ཤེས་ལྔ། ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་ཀྱི་སྒྲིབ་པ་དག་པ། འཇིགས་
བྱེད་དང་དུས་མཚན་མནན་པས་སྲིད་ཞི་གཉིས་དང་རྟག་ཆང་གཉིས་ཀྱི་མཐའ་སྤངས་ནས་འགྲོ་བ་རྣམས་ཟིལ་གྱིས་གནོན་པ། རྡོ་རྗེ་བག་མོ་ལ་འཁྱུད་པས་ཐུན་མོང་མ་ཡིན་པའི་བདེ་སྟོང་དབྱེར་མེད་ཀྱི་
ཡེ་ཤེས་ལམ་གྱི་སྙིང་པོར་སྟོན་པ། ཕྱག་དང་པོ་གཉིས་ཀྱི་རྡོ་དྲིལ་ཐུགས་ཀར་བསྣོལ་བས་བདེ་སྟོང་དབྱེར་མེད་ཀྱི་ཡེ་ཤེས་ཐབས་ཤེས་སུ་སྦྱོར་བ་གླང་ལྤགས་འཛིན་པས་གཏི་མུག་བདེན་འཛིན་སྤངས་
པ༑ ཊ་མ་རུས་སངས་རྒྱས་རྣམས་དགའ་བའི་སྒྲས་བསྐུལ་བ། དགྲ་སྟ་དང་གྲི་གུག་གིས་སྒོ་གསུམ་གྱི་སྐྱོན་དང་མཐར་འཛིན་གྱི་རྣམ་རྟོགས་གཅོད་པ། རྩེ་གསུམ་གྱིས་ཁམས་གསུམ་གྱི་ཉོན་མོངས་
འབིག་པ། ཁ་ཊཱཾ་གས་བདེ་སྟོང་དབྱེར་མེད་ཀྱི་དོན་དམ་པའི་བྱང་ཆུབ་ཀྱི་སེམས། ཐོད་ཁྲག་གིས་ཐུགས་རྒྱུད་བདེ་ཆེན་གྱི་རོས་གང་བ། ཞགས་པས་རང་གཞན་གྱི་རྒྱུད་བདེ་བ་ཆེན་པོའི་ཞགས་
པས་འཆིང་བ། ཚངས་མགོས་ཚངས་པ་མི་གནས་པའི་མྱ་ངན་ལས་འདས་པ་མངོན་སུམ་དུ་མཛད་པ། སྣ་ཚོགས་རྡོ་རྗེས་འཕྲིན་ལས་བཞིས་འགྲོ་དོན་མཛད་པ། རྡོ་རྗེ་ནག་པོའི་ཕྲེང་བ་སྟོད་སྨད་
དུ་གནས་པ་གཉིས་ལ་བརྒྱུས་པའི་ཐོད་སྐམ་གྱིས་འོད་གསལ་ལས་སྒྱུ་མའི་སྐུར་བཞེངས་པ། ཟླ་ཕྱེད་ཀྱིས་བདེ་བའི་རྟེན་བྱང་སེམས་སྤྱི་བོའི་རྩ་འཁོར་ལ་གནས་པ། ཞལ་འགྱུར་པས་ལོག་ལྟ་ལས་
ལོག་ནས་ཡང་དག་པའི་ལྟ་བ་ལ་གནས་པ། མཆེ་བ་གཙིགས་པས་བདུད་བཞི་འཇོམས་པ། ཉམས་དགུས་གཤེགས་པ་ལྔ་དང་གཤེགས་མ་བཞིས་བསྡུས་པའི་ཞི་ལྷག་གི་ཉམས་དང་ལྡན་པ་

[109B]མི་རུས་ཀྱི་ཐལ་བས་རྡོ་རྗེའི་ལུས་ལ་གནད་དུ་བསྣུན་པས་སྤྱི་བོའི་བྱང་སེམས་ཞུ་སྟེ་རྩ་ནང་ཐམས་ཅད་ཁྱབ་པས་ལྷན་སྐྱེས་འདྲེན་པ། རལ་པ་གྱེན་དུ་བསྡུས་པས་ཡོན་
ཏན་གོང་ནས་གོང་དུ་འཕེལ་བ་རྣམས་མཚོན། ཉམས་དགུ་ནི་སྐུ་འགྱིད་བག་དང་ལྡན་པ། ཞབས་ཀྱིས་འཇིགས་བྱེད་དང་དུས་མཚན་མནན་པ། ཁྲོ་གཉེར་དཔྲལ་བའི་དབུས་སུ་བསྡུས་པ་
ཅུང་ཟད་བཞད་པའི་རྣམ་པ། མཆེ་བ་གཙིགས་པ། ལྗགས་རྣམ་པར་འདྲིལ་བ། སྤྱན་དཀྱུས་རིང་བ། སྤྱན་གདངས་པ། སྤྱན་ཟུར་གྱིས་ཡུམ་ལ་གཟིགས་པའོ། །དེ་ལྟ་བུའི་མཚོན་
དོན་དང་དག་པ་དྲན་ནས་བསྒོམས་པས་རིམ་པ་གཉིས་པའི་སྐབས་སུ་མཚོན་དོན་གྱིས་བསྟན་པའི་ནང་ཕྱོགས་དང་སྟོང་ཕྱོགས་ཀྱི་རྫོགས་རིམ་རྒྱུད་ལ་སྐྱེ་བའི་དགེ་རྩ་སྨིན། དེ་ལ་བརྟེན་ནས་འབྲས་
དུས་སུ་དེ་ལྟ་བུའི་རྣམ་པ་ཅན་གྱི་ཧེ་རུ་ཀ་མངོན་དུ་འགྱུར་བའི་ནུས་པ་འཇོག་གོ་བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་པ་ཕྱག་གཉིས་
པ༑ སྤྱན་གསུམ་པ། གཅེར་མོ་སྐྲ་གྲོལ་བ་ཐོད་པའི་དུམ་བུས་བརྒྱན་པའི་འོག་པགས་ཅན། ཕྱག་གཡོན་པས་ཡབ་ཀྱི་མགུལ་བ་ནས་འཁྱུང་པའི་ཐོད་པ་ནས་བདུད་བཞི་ལ་སོགས་པའི་ཁྲག་གིས་
བཀང་བ་བསྣམས་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ། འཇིགས་དུས་ཀྱི་མེ་ལྟར་འབར་བ། བྱིན་པ་
གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང། མི་

[110A]༄༅། །མགོ་སྐམ་པོ་ལྔ་བཅུའི་དོ་ཤལ་ཅན་ཏེ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། ཅེས་གཙོ་བོ་ཡབ་ཡུམ་གཉིས་གསལ་གདབ། ནང་ལ་
རང་གི་ལུས་ཀྱི་ཆ་རགས་པ་རྟེན་གྱི་དཀྱིལ་འཁོར་དུ་སྒོམ་པ་ནི། རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་འབྱུང་བ་རིམ་བརྩེག་གི་རླུང་གཞུའི་དབྱིབས་ཅན་དང་
སུམ་མདོ་གྲུ་གསུམ་གྱི་གཟུགས་སུ་ཡོད་པ་ལས་མེ་དཀྱིལ་ཟུར་གསུམ་དང། ལྟོ་བ་ཟླུམ་པོའི་དབྱིབས་ཅན་ལས་ཆུ་དཀྱིལ་ཟླུམ་པོ་དང། སྙིང་ཁ་གྲུ་བཞི་པ་ལས་ས་དཀྱིལ་གྲུ་བཞི་དང། སྒལ་
ཚིག་ལས་རི་རབ། སྤྱི་བོའི་རྩ་སོ་གཉིས་ལས་པདྨ། ལུས་འདོམ་གང་ཡན་མན་དང་ཕན་ཚུན་མཉམ་པ་ལས་ངོས་བཞི་མཉམ་པའི་གཞལ་ཡས་ཁང་གྲུ་བཞི་པ། ཕ་གུ་དང་དྲ་ཕྱེད་སོགས་ཀྱི་
རྒྱན་གྱིས་རབ་ཏུ་མཛེས་པའི་ཧེ་རུ་ཀའི་དཀྱིལ་འཁོར། རྐང་བརྒྱད་ལས་ཀ་བ་བརྒྱད། ལུས་ཀྱི་ཆ་ཕྲ་པ་རྩ་དང་ཁམས་རྣམས་བརྟེན་པའི་དཀྱིལ་འཁོར་དུ་བསྒོམ་པ་ནི། སྙིང་ཁ་ཆོས་ཀྱི་
འཁོར་ལོའི་དབུས་ཀྱི་དཧུ་ཏཱིའི་ནང་གི་བྱང་སེམས་པ་མོ་ལྟ་བུ་འཛག་པ་ཡུངས་དཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ཁ་ཞལ་བཞི་
པའི་ཞེས་པ་ནས། ལུས་ཐམས་ཅད་ལ་བྱུག་པའོ། །ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་བཅོམ་ལྡན་འདས་མ་རྡོ་རྗེ་ཕག་མོ། །ཞེས་པ་ནས། མི་
མགོ་སྐམ་པོ་ལྔ་བཅུའི་དོ་ཤལ་ཅན་ཏེ། དཔྱིད་དང་ཐིག་ལེའི་ངོ་བོ་གཉིས་སྙིང་ཀར་ཕྲད་ནས་སྙོམས་པར་འཇུག་པས་བཞུགས་པ། སྙིང་ཀའི་ཤར་ལ་སོགས་པའི་འབྱུང་བ་བཞིའི་རླུང་རྒྱུ་བའི་

[110B] ཤར་ནས་གཡས་སྐོར་དུ་ལཾ་མཾ་པཾ་ཏཾ་བཞིའི་ཡི་གེ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས། ཤར་དུ་མཁའ་འགྲོ་མ་ནག་མོ། །བྱང་དུ་ལཱ་མ་ལྗང་གུ། ནུབ་ཏུ་
ཁཎྚ་རོ་ཧི་དམར་མོ། །ལྷོར་གཟུགས་ཅན་མ་སེར་མོ། །ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན། གཅེར་བུ་སྐྲ་གྲོལ་བ། ཕྱག་
གཉིས་ཀྱི་གཡས་པས་གྲི་གུག་དང། གཡོན་པས་ཐོད་པ་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། ཞབས་གཡས་བརྐྱང་བས་བཞུགས་པ། ཕྱག་རྒྱ་ལྔས་བརྒྱན་པ། མི་
མགོ་སྐམ་པོ་ལྔའི་ཐོད་དང། མི་མགོ་སྐམ་པོ་ལྔ་བཅུའི་དོ་ཤལ་ཅན་ནོ། །ཤར་ལྷོ་ལ་སོགས་པའི་མཆོད་པ་བཞིའི་རྩ་འདབ་ལས་བདུད་རྩི་ལྔས་གྲང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོ།།
སྤྱི་བོ་ལ་སོགས་པའི་གནས་ཉེར་བཞིར། པཱུ། ཛཱ། ཨོ། ཨ། གོ་རཱ། དེ། མཱ། ཀཱ། ཨོ། ཏྲི། ཀོ་ཀ་ལ། ཀཱ། ཧི། པྲེ། གྲི། སཽ། སུ། ན། སི། མ། ཀུ་
རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་དང་ལྡན་པའི་འཁོར་ལོ་ཉེར་བཞིའི་རྣམ་པ་ཅན་ཕྱིའི་ཡུལ་ཉེར་བཞི་དངོས་སོ། །སྙམ་དུ་བསམ། གནས་
ཉེར་བཞིའི་རྩ་དང་ཁམས་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་དཔའ་བོ་དང་དཔའ་མོ་ཉེར་བཞིར་གྱུར་པ་ནི། སྐྲ་འཚམས་པཱུ་ལི་ར་མ་ལ་ཡར་གནས་པའི་རྩ་ནང་གི་ཁམས་དང་རྩ་
གཉིས་ཡོངས་སུ་གྱུར་པ་ལས། ཁྞྚ་ སྤྱི་གཙུག་ཛཱ་ལནྡྷ་རར་གནས་པའི་་མྷའ་ཀངྐལ་དང་གཏུམ་མིག་མ། རྣ་བ་གཡས་པ་ཨོ་ཏྟི་ཡ་ནར་་ཀངྐལ་དང་

[111A]༄༅། །འོད་ལྡན་མ། ལྟག་པ་ཨརྦུ་ཏར་་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས་སོ། །རྣ་བ་གཡོན་པ་གོ་ད་བ་རིར་་སུ་ར་བཻ་རི་ཎ་དང་དཔའ་བོའི་བློ་ཅན་མ་
སྨིན་མཚམས་ར་མེ་ཤྭ་ར་རི་་འོད་དཔག་མེད་དང་ཁརྦ་རི། མིག་གཉིས་དེ་ཝི་ཀོ་ཊ་རི་་རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་གཉིས་མཱ་ལ་ཝར་་རྡོ་རྗེའི་སྐུ་དང་ཤིང་གྲིབ་མ་
སྟེ་ཉེ་བའི་གནས་ཏེ་ཐུགས་ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། མཆན་ཁུང་གཉིས་ཀཱ་མ་རཱུ་པར་་མྱུ་གུ་ཅན་དང་ས་སྲུངས་མ། ནུ་མ་
གཉིས་ཨོ་ཊིར་་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་ངོ། །ལྟེ་བ་ཏྲི་ཤ་ཀུ་ནེར་་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་་རྡོ་རྗེ་ཧཱུཾ་མཛད་དང་
ཆང་འཐུང་མ་སྟེ་ཉེ་བའི་ཞིང་ངོ། །ཁ་ཀ་ལིངྐར་་རབ་ཏུ་བཟང་པོ་དང་སྔོ་བསངས་ལྷ་མོ། །མགྲིན་པ་ལམ་པ་ཀར་་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚན་དོ་ཧའོ། །སྙིང་ཀཱ་ཉྩིར་་
འཇིགས་བྱེད་ཆེན་པོ་དང་རྟ་རྣམ། འབྲས་བུ་གཉིས་ཧི་མ་ལ་ཡར་་མིག་མི་བཟང་དང་བྱ་གདོང་མ་སྟེ་ཉེ་བའི་ཚན་དོ་
མ་པྲེ་ཏ་པུ་རིར་་སྟོབས་པོ་ཆེ་དང་འཁོར་ལོའི་ཤུགས་ཅན་མ། བ་ཤང་ལམ་གྲི་ཧ་དེ་བ་དར། རིན་ཆེན་རྡོ་རྗེ་དང་དུ་མ་སྐྱེས་མ་སྟེ་འདུ་བའོ། །བརླ་གཉིས་སཽ་ར་ཥྚར་་རྟ་མགྲིན་དང་ཆང་འཚོང་
མ༑ བྱིན་པ་གཉིས་སུ་ཝརྞ་དའི་པར་་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་པའོ། །སོར་མོ་བཅུ་དྲུག་ན་ག་རར་་ཧེ་རུ་ཀ་དང་ཤིན་ཏུ་དཔའ་མོ། །བོལ་གོང་གཉིས་

[111B] །མཐེ་བོང་བཞི་མ་རུར་་རྣམ་པར་སྣང་མཛད་དང་འཁོར་ལོ་སྒྱུར་མ། པུས་མོ་གཉིས་ཀུ་ལུ་ཏར་་རྡོ་རྗེ་སེམས་དཔའ་
དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་སྟེ་སྐུའི་འཁོར་ལོའི་ལྷ་རྣམས་སྐུ་མདོག་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་པ། ཁཎྚ་ཀ་པ་ལ་ལ་སོགས་པའི་དཔའ་བོ་ཉེར་བཞི་པོ་
ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་གཡོན་དྲིལ་བུ་བསྣམས་ནས་ཡུམ་ལ་འཁྱུད་པ། དབུ་སྐྲ་རལ་པའི་ཐོར་ཚུགས་ཅན། སྤྱི་བོར་སྣ་ཚོགས་རྡོ་རྗེ་དང། གཡོན་
དུ་ཟླ་བ་ཚེས་པ་དང། ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང། དཔྲལ་བར་རྡོ་རྗེའི་འཕྲེང་བས་བརྒྱན་པ། ཕྱག་རྒྱ་དྲུག་གིས་རྒྱས་བཏབ་པ། སྟག་གི་པགས་
པའི་ཤམ་ཐབས་ཅན། ཡས་བརྐྱང་གིས་བཞུགས་པ། རབ་གཏུམ་མ་ལ་སོགས་པའི་དཔའ་མོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་གྲི་གུག་དང་བཅས་
པའི་སྡིགས་མཛུབ་འཕྱར་ཞིང། གཡོན་པས་ཡབ་ཀྱི་མགུལ་བ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་བ་བསྣམས་པ། སྤྱན་གསུམ་དམར་ཞིང་མེ་ལྟར་
འབར་བ། ཐོད་པའི་དུམ་བུས་བརྒྱན་པའི་འོག་བགས་ཅན། དབུ་སྐྲ་སིལ་བུར་གྲོལ་བ། བྱིན་པ་གཉིས་ཀྱིས་ཡབ་ཀྱི་བླའི་སླེང་ནས་ལེགས་པར་འཁྲིལ་བ། ཕྱག་རྒྱ་ལྔས་
བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང། མི་མགོ་སྐམ་པོ་ལྔ་བཅུའི་དོ་ཤལ་ཅན་ཏེ། དཔའ་བོ་དང་དཔའ་མོ་ཉེར་བཞི་པོ་རྣམས་ཕྱིའི་ཡུལ་ཉེར་བཞིན་བཞུགས་པའི་དཔའ་བོ་
[112A]༄༅། །དང་དཔའ་མོ་ཉེར་བཞི་པོ་དངོས་སོ། །སྙམ་དུ་བསམ་མོ། །ལྕེའི་རྱ་བར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་ཁྭ་གདོང་མ་ནག་མོ། །ལྟེ་
བའི་བུག་པའི་ནང་ན། འུག་གདོང་མ་ལྗང་གུ། རྟགས་ཀྱི་སྒོར་་ཁྱི་གདོང་མ་དམར་མོ། །བཤང་ལམ་གྱི་སྒོར་་ཕག་གདོང་མ་སེར་མོ། །མཛོད་སྡུའི་བུ་གར་་གཤིན་རྗེ་བརྟན་
མ་གཡས་སྔོ་གཡོན་སེར་བ། རྣ་བ་གཉིས་ན་་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། མིག་གཉིས་ན་་གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་བུག་
གཉིས་ན། གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་མ། ཞེས་པ་ནས། ཁ་ཊཱཾ་ག་བསྣམས་པ། ཞེས་པའི་བར་སྙིང་པོའི་རྣལ་འབྱོར་མ་བཞི་
བཞིན་ལ། རོའི་གདན་ལ་གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང། མི་མགོ་སྐམ་པོ་ལྔ་བཅུའི་དོ་ཤལ་ཅན། ཅེས་ལུས་དཀྱིལ་གྱི་
རྟེན་བརྟེན་པ་རྣམས་གསལ་གདབ། རྩ་ཁམས་རྣམས་དཔའ་བོ་དང་རྣལ་འབྱོར་མར་བསྐྱེད་པའི་ལུས་དཀྱིལ་བསྒོམ་པས་ཡུལ་ཉེར་བཞིན་དངོས་སུ་བཞུགས་པའི་དཔའ་བོ་དང་རྣལ་འབྱོར་མ་སོགས་
ཀྱིས་སྒྲུབ་པ་པོ་རྣལ་འབྱོར་ཁྱད་པར་ཅན་དང་ལྡན་པར་གཟིགས་ནས་དེ་དག་གིས་སྤྱན་གཟིགས་པ་ཙམ་གྱིས་རླུང་དང་ཁམས་དབུ་མར་བསྡུས་ཏེ་ཐིམ་པ་ལས་རླུང་དབུ་མར་ཞུགས་གནས་ཐིམ་གསུམ་གྱི་
རྟོགས་པ་གེགས་མེད་པར་རྙེད་ཅིང། དེ་ལ་བརྟེན་ནས་དང་པོར་སྔགས་སྐྱེས་ཀྱི་རྣལ་འབྱོར་མ་དང་འདུ་བ་རྙེད། དེ་ནས་ཞིང་སྐྱེས་ཀྱི་རྣལ་འབྱོར་མ་དང་འདུ་བ་རྙེད། དེ་ནས་ལྷན་སྐྱེས་ཀྱི་རྣལ་

[112B]
བླག་ཏུ་འགྲུབ་པོ། །ཕྱི་ལ། ཕྱོགས་བཞིའི་གདན་ལ་ཤར་དུ་མཁའ་འགྲོ་མ་ནག་མོ། །ཞེས་པ་ནས། ལྷོར་གཟུགས་ཅན་མ་སེར་མོ། །ཐམས་ཅད་ཀྱང་ཞལ་གཅིག་མ། སྤྱན་གསུམ་
མ། མཆེ་བ་རྣམ་པར་གཙིགས་པའི་ཞལ་ཅན། གཅེར་མོ་སྒྲ་གྲོལ་བ། ཕྱག་བཞིའི་གཡས་གཉིས་གྲི་གུག་དང་ཌ་མ་རུ། གཡོན་གཉིས་ཐོད་པ་དང་ཁ་ཊྭཾ་ག་འཛིན་པ། གཡས་
བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན། འཚམས་བཞིར་ཟླ་གདན་ལ་བུམ་པ་བདུད་རྩིས་གང་པའི་སྟེང་
དུ་ཀ་པཱ་ལ་བྱང་ཆུབ་སེམས་ཀྱི་བདུད་རྩིས་གང་བ། ཐུན་མོང་དུ། ཡབ་ཀྱི་གསང་གནས་མི་དམིགས་པའི་ངང་ལས་ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་ལྔ་པ། བྱཱ་དམར་པོ་ལས་
བྱུང་བའི་ནོར་བུ་དམར་པོ་རྩེ་མོར་བྱཱ་སེར་པོས་མཚན་པ། ཡུམ་གྱི་གསང་གནས་མི་དམིགས་པའི་ངང་ལས་ཨཱ་ལས་བྱུང་བའི་པདྨ་དམར་པོ་འདབ་མ་གསུམ་པ་དྱཱ་དཀར་པོ་ལས་བྱུང་བའི་བྱང་
ཆུབ་ཀྱི་སེམས་མཚོན་པའི་ལྟེ་བ་དཀར་པོ་རྩེ་མོར་དྱཱ་སེར་པོས་མཚན་པ། ཡབ་ཀྱི་རྡོ་རྗེ་དཀར་པོས་ཁམས་དཀར་པོས་གང་བ། རྩེ་ལྔ་པས་ཁམས་དཀར་པོས་གང་བའི་རྩ་ལྔ་ཡོད་པ་
ནོར་བུ་དམར་པོས་ཁམས་དཀར་པོ་ལ་དམར་པོའི་ཆ་ཡོད་པ། ཡུམ་གྱི་གསང་གནས་པདྨ་དམར་པོས་ཁམས་དམར་པོས་གང་བ། འདབ་མ་གསུམ་པས་རོ་རྐྱང་དབུ་མ་གསུམ་གྱི་མར་སྣ་

[113A]༄༅། །ཟེའུ་འབྲུ་དཀར་པོས་ཁམས་དམར་པོ་ལ་དཀར་པོའི་ཆ་ཡོད་པ། བྱཱ་དང་དྱཱ་སེར་པོས་བྱང་སེམས་འགོག་པའི་ཐུར་སེལ་རེངས་པར་བྱས་པའི་སྟོབས་ཀྱིས་ཁམས་ཕྱི་རོལ་
དུ་འཕོ་བ་བཀགས་ཏེ་ལྷན་སྐྱེས་ཀྱི་བདེ་ཆེན་འདྲེན་པ་མཚོན། ཡབ་ཀྱི་ལྟེ་བར་ཟླ་གདན་ལ་ཨོཾ་བཛྲ་བཻ་རོ་ཙ་ནི་ཡེ་ཧཱུཾ་ཧཱུཾ་ཕཊ་སཱཧཱ། ཐུགས་དཀར་ཟླ་གདན་ལ་ཨོཾ་སརྦ་བུདྡྷ་ཊཱ་ཀི་ནཱི་ཡེ་བཛྲ་
ཝརྞི་ཡེ་ཧཱུཾ་ཧཱུཾ་ཕཊ་སཱཧཱ། མགྲིན་པར་ཉི་གདན་ལ་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཊཱ་ཀཱི་ནཱི་ཛྭ་ལ་ཤཾ་བྷ་ར་སཱཧཱ། དབྲལ་བར་ཉི་གདན་ལ་ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕཊ། ཡུམ་གྱི་ལྟེ་
བར་ཉི་གདན་ལ་ཨོཾ་ཤྲཱི་བཛྲ་་ཐུགས་ཀར་ཉི་གདན་ལ་ཨོཾ་ཧྲཱི་་མགྲིན་པར་ཟླ་གདན་ལ་ཨོཾ་བཛྲ་བཻ་རོ་་དཔྲལ་བར་ཟླ་གདན་ལ་ཨོཾ་སརྦ་བུ་དྷ་་སྔགས་ཐམས་ཅད་ཁ་ཏོག་
དམར་པོ་འོད་ཟེར་འཕྲོ་བ་གཡོན་སྐོར་དུ་གནས་པ། སྔགས་རྣམས་ཀྱང་ཕན་ཚུན་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པ་ཅན་དུ་གྱུར། ཅེས་ཡབ་ཡུམ་གྱི་གསང་གནས་དང་གནས་གཞི་བྱིན་
གྱིས་བརླབས། ལྟེ་བ་སོགས་གནས་བཞི་ནི་དགའ་བའི་གནས་ཡིན་པས་དེ་དག་ཏུ་སྔགས་བཞི་བསྒོམ་པས་དགའ་བཞི་རིམ་གྱིས་དྲངས་ཏེ་ལྷན་སྐྱེས་འདྲེན་པ་མཚོན་ཞིང་འོད་ཟེར་ཕན་ཚུན་འཁྱུད་པས་
བདེ་སྟོང་དབྱེར་མེད་དུ་སྦྱོར་བ་མཚོན། ཨོཾ་ཤྲཱི་མ་ཧཱ་སུ་ཁ་བཛྲ་ཧེ་ཧེ་རུ་རུ་ཀཾ་ཨཱ་ཧཱུཾ་ཧཱུཾ་ཕཊ་སཱཧཱ། སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་
ནས་སྙིང་གར་སླེབ་པ་ན་མཆོག་དགའ། སྙིང་གནས་ལྟེ་བར་སླེབ་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཀྱི་ཡེ་ཤེས་སྐྱེས་པས་བདེ་བ་ཆེན་པོ་དང་སྟོང་པ་ཉིད་དབྱེར་མི་ཕྱེད་

[113B] རྟེན་དང་བརྟེན་པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོ་གྱུར། པར་བསམ་དགའ་བཞི་དྲངས་ཏེ་ལྷན་སྐྱེས་ཀྱིས་དེ་ཁོ་ན་ཉིད་ཀྱི་དོན་བསྒོམ་པ་དང་རྟེན་བརྟེན་པ་གཉིས་ཀྱང་
བདེ་སྟོང་དབྱེར་མེད་ཀྱི་ངོ་བོ་མོས་ཏེ་དེ་ལ་ཡུན་རིང་དུ་མཉམ་པར་འཇོག་དག་པ་ནི། བདེ་སྟོང་དབྱར་མེད་དུ་སྦྱར་བ་དེ་ཉིད་བྱང་ཆུབ་ཀྱི་ཕྱོགས་ཀྱི་ཆོས་ནང་ལ་སོ་བདུན་གྱི་ངོ་བོར་གྱུར་པ་ལྷ་སོ་
བདུན་དུ་ཤར་བ་ཡིན་ཅིང། ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུར་གྱུར། བསྡུས་པའོ། །རྒྱས་པ་ནི། དེ་ལྟར་བདེ་སྟོང་དབྱེར་མེད་དུ་སྦྱར་བ་དེ་ཉིད་
བྱང་ཆུབ་ཕྱོགས་ཀྱི་ཆོས་སོ་བདུན་གྱི་ངོ་བོར་གྱུར་བ་ལྷ་སོ་བདུན་ཤར་བ་ནི། ལུས་རྗེས་སུ་དྲན་པ་ཉེ་བར་བཞག་པ་དང། ཚོར་བ་་ཆོས་རྗེས་སུ་་སེམས་རྗེས་སུ་དྲན་པ་ཉེ་བར་
བཞག་པ་བཞི་ནི་རིམ་པ་བཞིན་དུ་མཁའ་འགྲོ་མ་དང། ལཱ་མ་དང། དུ་མ་སྐྱེས་མ་དང། གཟུགས་ཅན་མའོ། འདུན་པའི་རྫུ་འཕྲུལ་གྱི་རྐང་པ་དང། བརྩོན་འགྲུས་ཀྱི་་དཔྱོད་
པའི་་སེམས་ཀྱི་རྐང་པ་བཞི་ནི། རབ་གཏུམ་མ་དང། གཏུམ་མིག་མ་དང། འོད་ལྡན་མ་དང། སྣ་ཆེན་མའོ། །དད་པའི་དབང་པོ་དང། བརྩོན་འགྲུས་ཀྱི་་དྲན་
པའི་དབང་པོ་དང། ཏིང་ངེ་འཛིན་གྱི་དབང་པོ་བཞི་ནི་་དབང་པོའི་བློ་ཅན་མ་དང། མིའུ་ཐུང་མ་དང། ལྔྐའི་དབང་ཕྱུག་མ་དང། ཤིང་གྲིབ་མའོ། །ཤེས་རབ་ཀྱི་དབང་པོ་དང་
དད་པའི་སྟོབས་དང། བརྩོན་འགྲུས་་དྲན་པའི་སྟོབས་བཞི་ནི་་ས་སྤུངས་མ་དང། འཇིགས་བྱེད་ཆེན་མོ་དང། རླུང་ཤུགས་མ་དང། ཆང་འཐུང་མའོ། །ཏིང་ངེ་འཛིན་གྱི་

[114A]༄༅། །སྟོབས་དང། ཤེས་རབ་ཀྱི་་ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་དང། བརྩོན་འགྲུས་་བཞི་ནི་་སྔོ་བསྔས་ལྷ་མོ་དང། ཤིན་ཏུ་བཟང་མོ་དང་
རྟ་རྣམ་དང། བྱ་གདོང་མའོ། །དགའ་བ་ཡང་དག་བྱང་ཆུབ་ཡན་ལག་དང། ཤིན་ཏུ་སྦྱངས་པ་་ཆོས་རབ་ཏུ་རྣམ་འབྱེད་་དྲན་པ་་བཞི་ནི་་འཁོར་ལོའི་ཤུགས་ཅན་
མ་དང། དུམ་སྐྱེས་མ་དང། ཆང་འཚོང་མ་དང། འཁོར་ལོའི་གོ་ཆ་མའོ། བཏང་སྙམ་ཡང་དག་བྱང་ཆུབ་ཀྱི་་ཡང་དག་པའི་ལྟ་བ་དང། ཡང་དག་པའི་རྟོགས་དང། ཡང་
དག་པའི་ངག་བཞིན་རིམ་པ་བཞིན་ཤིན་ཏུ་དཔའ་མོ་དང། སྟོབས་ཆེན་མ་དང། འཁོར་ལོས་བསྒྱུར་མ་དང། འྦྲྩོན་འགྲུས་ཆེན་པོའི། ཡང་དག་པའི་ལས་ཀྱི་མཐའ་དང་
ཡང་དག་པའི་འཚོ་བ་དང། ཡང་དག་པའི་རྩོལ་བ་དང། ཡནད་དག་དྲན་པ་བཞི་ནི་ཁྲ་གདོང་མ་དང། འུག་གདོང་མ་དང། ཁྱི་གདོང་མ་དང། ཕག་གདོང་མའོ། །ཡང་
དག་པའི་ཏིང་ངེ་འཛིན་ནི་དཔལ་ཧེ་རུ་ཀའོ། །དགེ་བའི་ཆོས་མ་སྐྱེས་པ་རྣམས་བསྐྱེད་པ་དང། སྐྱེས་པ་རྣམས་བསྲུང་བ་དང། མི་དགེ་བའི་ཆོས་སྐྱེས་པ་རྣམས་སྤོང་བ་དང། མ་སྐྱེས་པ་
རྣམས་མི་བསྐྱེད་པའི་ཡང་དག་པའི་སྤོང་བ་བཞི་ནི། གཤིན་རྗེ་བརྟན་མ་དང། གཤིན་རྗེ་ཕོ་ཉ་མོ་དང། གཤིན་རྗེ་མཆེ་བ་མ་དང། གཤིན་རྗེ་འཇོམས་མ་སྟེ། ལྷ་རྣམས་སྣང་ལ་
རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུར་གྱུར། ཕྱི་ལ། དེ་ལྟར་བདེ་སྟོང་དབྱེར་མེད་དུ་སྦྱར་བ་དེ་ཉིད་བྱང་ཆུབ་ཀྱི་ཕྱོགས་ཀྱི་ཆོས་ཀྱི་ངོ་བོར་གྱུར་བ་ལྷ་ལྔར་ཤར་བ་ནི། ལུས་

[114B] ཚོར་བ་དྲན་པ་ཉེ་བར་གཞག་པ་ལཱ་མ། ཆོས་དྲན་པ་ཉེ་བར་གཞག་པ་དུམ་སྐྱེས་མ། སེམས་དྲན་པ་ཉེ་བར་གཞག་པ་གཟུགས་ཅན་མ། ཡང་
དག་པའི་ཏིང་ངེ་འཛིན་ནི་དཔལ་ཧེ་རུ་ཀ་སྟེ། ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་བཞིན་དུ་གྱུར། ཐུན་མོང་དུ་ གོ་ཆ་བགོ་བ་ལ། རྣག་གི་སྙིང་གར་
ཨོཾ་ཧ་དཀར་པོ་ཡོང་སུ་གྱུར་པ་ལས། རྡོ་རྗེ་སེམས་དཔའ་དཀར་པོ་དཀར་དམར་ནག་པའི་ཞལ་གསུམ་ཕྱག་དྲུག་གི་གཡས་གསུམ་ན་རྡོ་རྗེ། བུ་མ་རྲུ། མགོ། །གཡོན་གསུམ་ན་
དྲིལ་བུ། ཐོད་པ་ཁ་ཊཱ ་ག་འཛིན་པ། ཕག་མོ་དང་མཉམ་པར་སྦྱོར་བ། མགོ་བོར་ནམ་ཧི་སེར་པོ་་རྣམ་སྣང་སེར་པོ་ཞལ་གཅིག་ཕྱག་བཞི་གཡས་གཉིས་འཁོར་ལོ་དང་ཊ་མ་རུ་
གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་འཛིན་པ། གཤིན་རྗེ་མ་དང་མཉམ་པར་སྦྱོར་པ། སྤྱི་གཙུག་ཏུ་སཱ་ཧཱ་ཧཱུཾ་དམར་པོ་་པདྨ་གར་གྱི་དབང་ཕྱུག་དམར་པོ་ཞལ་
གཅིག་ཕྱག་བཞི་གཡས་གཉིས་པདྨ་དང་ཊ་མ་རུ་་རྨོན་གིས་བྱེད་མ་དང་་ཕྲག་བ་གཉིས་སུ་པཽ་ཤ་ཊ་ཧེ་ནག་པོ་་དཔལ་ཧེ་རུ་ཀ་ནག་པོ་་གཡས་གཉིས་རྡོ་རྗེ་དང་་བསྐྱོང་བྱེད་མ་
དང་་མི་གཉིས་ལ་ཧཱུཾ་ཧཱུཾ་དམར་སེར་་རྡོ་རྗེ་ཉི་མ་དམར་སེར་་གཡས་རིན་པོ་ཆེ་དང། སྐྲག་བྱེད་མ་དང་་དཔྲལ་བར་ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་ཧཾ་ལྗང་གུ། རྟ་མཆོག་
ལྗང་གུ་གཡས་གཉིས་རལ་གྲི་དང་་ཙཎྚི་ཀ་་རྡོར་སེམས་བླ་གདན་ལ་གཞུགས་ཤིང་སླ་པའི་འོད་གོར་ཅན་གཞན་ལྡན་ཉིད་གདན་ལ་བཞུགས་ཤིང་ཉི་མའི་འོད་ཀོར་ཅན། དཔའ་བོ་དྲུག་པོ་

[115A]༄༅། །ཐམས་ཅད་ཀྱང་ཕྱག་རྒྱ་དྲུག་གིས་བརྒྱན་ཅིང་ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང། སྟག་གི་པགས་པའི་ཤམ་ཐབས་ཅན། སྤྱན་གསུམ་
པ་གཡས་བརྐྱང་གིས་བཞུགས་པ། གཙོ་བོའི་ལྟེ་བར་ཨོཾ་བཾ་དམར་པོ་་རྡོ་རྗེ་ཕག་མོ་དམར་མོ་དམར་སྔོ་ལྗང་པའི་ཞལ་གསུམ་ཕྱག་དྲུག་གིས་གཡས་གསུམ་ན་གྲི་གུག་ཚངས་མགོ་ལྕགས་
ཀྱུ། གཡོན་གསུམ་ན་ཐོད་པ་ཁ་ཊ ཱ་ག་ཞགས་པ་འཛིན་པ། རྡོ་རྗེ་སེམས་དཔའ་་སྙིང་ཀར་ཧཾ་ཡོཾ་སྔོན་པོ་་དཤིན་རྗེ་མ་སྔོན་མོ་རྣམ་སྣད་་མགྲིན་པར་ཧྲཱི་མོཾ་དཀར་པོ་་རྨོངས་
བྱེད་མ་དཀར་མོ་པདྨ་གར་དབང་དང་་མགོར་ཧྲིཾ་ཧྲིཾ་སེར་པོ་་སྐྱོང་བྱེད་མ་སེར་མོད་པ་ལ་ཧེ་རུ་ཀ་དང། སྤྱི་གཙུག་ཏུ་ཧཱུཾ་ལྗང་གུ་་སྐྲག་བྱེད་མ་ལྗང་གུ་རྡོ་རྗེ་གུ་རྡོ་རྗེ་ཉི་མ་དང་་དཔྲལ་
བར་ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་དུད་ཁ་་ཙཎྚི་ཀ་དུད་ཁ་རྟ་མཆོག་དང་་ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་ཊ་མ་རུ་དང་གྲི་གུག་
གཡོན་གཉིས་ཐོད་པ་དང་བཅས་པའི་ཁ་ཊཱཾ་ག་དང་དྲིལ་བུ་འཛིན་པ། རྨོངས་བྱེད་མ་ཟླ་གདན་ལ་་གཞན་ལྔ་ཉི་གདན་ལ་བཞུགས་ཤིང་ཉི་མའི་འོད་ཀོར་ཅན་ཐམས་ཅད་ཀྱང་སྤྱན་གསུམ་པ་
གཅེར་མོ་སྦ་གྲོལ་བ་ཕྱག་རྒྱ་ལྔས་བརྒྱན་པ། ཐོད་སྟམ་ལྔའིདྦུ་རྒྱན་དང་ཐོང་སྐམ་ལྔ་བཅུའི་དོ་ཤལ་ཅན་གཡས་བརྐྱང་གིས་བཞུགས་པ། ཞེས་རྒྱས་པའམ། བསྡུ་ན། རང་གི་ཐུགས་
ཀར་ཟླ་གདན་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ནམ་ཧི་སེར་པོ། །སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱ་ཧཱ་ཧུ་དམར་པོ། །ཕྲག་པ་གཉིས་

[115B] །མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ་
མ་ལ་རྡོ་རྗེ་ཕག་མོའི་ངོ་བོ་ཨོཾ་བ་དམར་པོ། །སྙིང་གར་ཉི་མ་ལ་གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། །མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲོཾ་མོ་དཀར་པོ། མགོ་བོར་ཉི་མ་ལ་བསྐྱོད་བྱེད་མའི་
ངོ་བོ་ཧྲཱིཾ་ཧྲཱི་སེར་པོ། །སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། དཔྲལ་བར་ཉི་མ་ལ་ཙཊི་ཀའི་ངོ་བོ་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར། ཡེ་ཤེས་པ་སྤྱན་དྲངས་ཏེ་
གཞུག་པ་ནི་རྐང་པ་རྡོ་རྗེ་སྐྱིལ་ཀྲུང་དུ་གནས་པ་བཤིག་ལ། གཡས་བརྐྱང་བའི་འཐེབ་ཆེན་གྱི་སྟེང་དུ་རྐང་པ་གཡོན་པའི་འཐེབ་ཆེན་གྱིས་མནན། ལག་པ་གཉིས་ཀྱི་འཛུབ་མོ་མདུད། གུང་
མོ་གཉིས་རྩེ་སྤྲད་ལ་བརྐྱང། མཐོ་བོང་གཉིས་བརྟན་པོར་སྦྱར་བ་ཐུར་དུ་བསྟན། མིང་མེད་དང་མཐེའུ་ཆུང་རྣམས་བརྐྱང་པ་འཅར་པའི་ཕྱག་རྒྱ་དཔྲལ་བའི་དབུ་སུ་བཞག་མིག་ཅུང་ཟད་འོག་
ཏུ་དམའ་བར་བྱས་ལ། གཡོན་ནས་གྱེན་དུ་བལྟས་ཏེ་དང་པོར་གཡོན་དང་དེ་ནས་གཡས་སུ་བསྐོར་ཏེ། ཕཻ། ལྷ་ཐམས་ཅད་ཀྱི་ཐུགས་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་
པའི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་པའི་འཁོར་ལོ་དང་དབང་གི་ལྷ་དང་མཆོད་པའི་ལྷ་མོ་དང་བཅས་པ་མདུན་གྱི་
ནམ་མཁར་སྤྱན་དྲངས། འོད་ཟེར་རང་གི་སྙིང་ཁར་ཐིམ་ ཧཱུཾ། ཞེས་ཞལ་བཞིས་བརྗོད་པར་བསམ་ཞིང་ཕྱི་འབྲང་གི་བགེགས་བསྐྲད། ཨོཾ་ཨྲྒྷཾ་པྲ་ཏི་ཙྪ་སཱཧཱ། བཛྲ་དཀུ་

[116A]༄༅། །ཤ་ཛ། བཛྲ་སྥོ་ཊབ ། བཛྲ་གཱྞྚ་ཧོ། ལྷ་ཐམས་ཅད་ཀྱི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཧི་མ་ལ་
ཧཱུཾ་སྔོན་པོ། ཨོཾ་ཡོ་ག་ཤུདྷ་སརྦ་དྷརྨཱ་ཡོ་ག་ཤུ་དྷོཉྲ་ཧཾ། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་ཆོས་ཐམས་ཅད་ཀྱི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་གཉིས་ངོ་བོ་དབྱེར་
མེད་ཡིན་ལ། དེ་ཉིད་རྟེན་དང་བརྟེན་པའི་དཀྱིལ་འཁོར་དུ་ཤར་བ་ཡིན་ཙང། དེ་ཡང་གཙོ་བོ་ཡབ་ཡུམ་དུ་ཤར་བའི་ཆ་ཤས་སོ། སྙམ་དུ་མོས་པའི་སྒོ་ནས་ང་རྒྱལ་བཟུང་ལ། ཨོཾ་ཨཱ་ཧཱུཾ་
ཨོཾ་སརྦ་བའི་ར་ཡོ་གི་ནཱི་ཀཱ་ཡ། ཝ་ཀ་ཙིཏྟ་བཛྲ་སྭ་བྷ་ཝ་ཨྟྨ་ཀོ་ཉ་ཧཾ། ཨོཾ་བཛྲ་ཤུ་དྷ་སརྦ་དྷརྨ་བཛྲ་ཤུདྷོ་ཧཾ་ ཞེས་བརྗོད་དེ་དཔའ་བོ་རྣལ་འབྱོར་མ་རྣམས་ཀྱི་སྐུ་གསུང་ཐུགས་ཀྱི་རྡོ་རྗེ་
གསུམ་དབྱེར་མི་ཕྱེད་པའི་བདག་ཉིད་ཀྱི་ཧེ་རུ་ཀ་དེ་ངའོ་སྙམ་དུ་གཟུགས་སྐུ་ལ་ང་རྒྱལ་དང། ཆོས་ཐམས་ཅད་ཀྱི་གནས་ལུགས་སྟོང་པ་ཉིད་ཀྱི་དབྱིངས་དང་ཡུལ་ཅན་ལྷན་སྐྱེས་ཀྱི་བདེ་བ་བ་ཆེན་པོའི་
ཡེ་ཤེས་དབྱེར་མི་ཕྱེད་པའི་བདག་ཉིད་ཅན་དེ་ངའི་སྙམ་དུ་རྒྱལ་བའི་ཐུགས་ཆོས་སྐུ་ལ་ང་རྒྱལ་འཇོག་ཅིང། སྐད་ཅིག་མའི་སྔགས་དང་པོ་གཉིས་ལ་པར་སྐོར་དང་པོར་ནུ་མ་གཉིས་ཀྱི་དབུས་དང་
དེ་ནས་གཡོན་གྱི་ནུ་མའི་སྟེང་དང། དེ་ནས་ཡང་དབུས་དང། དེ་ནས་གཡས་ཀྱི་ནུ་མའི་སྟེང་དང། དེ་ནས་ཡང་དབུས་སུ་བསྐོར་ཏེ་རྣམ་ལྔ་འདོད་པའི་ཕྱོགས་སུ་བསྐོར་བ་བྱ། དེ་
ནས་དབང་བསྐུར་རྒྱས་གདམ་པ་ནི། ཨོཾ་ཨྲྒྷཾ་པྲ་ཏི་ཙྪ་སཱཧཱ། དེ་བཞིན་གཤེགས་པ་ཐམས་ཅད་ཀྱིས་བདག་ལ་ངོན་པར་དབང་བསྐུར་དུ་གསོལ། །ཞེས་གསོལ་བ་བཏབ་པས། སྒོ་

[116B] དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེ་གླུ་ལེན། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་
ཕག་མོ་དང་ལྔས་རིན་པོ་ཆེའི་བུམ་པ་བདུད་རྩི་ལྔས་བཀང་བ་བཟུང་ནས། ཇི་ལྟར་བལྟམས་པ་ཙམ་གྱིས་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་
བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཤེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་ཤིང། བདུད་རྩིའི་ཆུ་རྒྱུན་གྱིས་སྦྱི་བོ་ནས་དབང་བསྐུར་བས་རང་དང་ལྷ་རྣམས་བདེ་
པ་ཆེན་པོའི་བདག་ཉིད་དུ་གྱུར། སྦྱིཇ་བོ་ནས་སྐུ་ལ་ཞུགས་པའི་ཆུ་ལྷག་མ་སྦྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོ་ལ་རྡོར་སེམས། ཕག་མོལ་མི་བསྐྱོད་པ། ནང་ལ་
མཁའ་འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་རྣམས་ལ་མི་བསྐྱོད་པ། གསུང་འཁོར་གྱི་ལྷ་རྣམས་ལ་སྣང་མཐའ། སྐུ་འཁོར་གྱི་ལྷ་རྣམས་ལ་རྣམ་སྣང། དམ་
ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་ཅིང་དབང་གི་ལྷ་རྣམས་རང་ལ་ཐིམ་པར་གྱུར། ཕྱི་ལ་མཁའ་འགྲོ་མ་ལ་རྣམ་སྣང། ལཱ་མ་ལ་དོན་གྲུབ། དུམ་སྐྱེས་མལ་འོད་
དཔག་མེད། གཟུགས་ཅན་མལ་རིན་འབྱུང་གིས་དབུས་བརྒྱན་ཅིང་དབང་གི་ལྷ་རྣམས་རང་ལ་ཐིམ་པར་གྱུར། ནང་ལ། རྗེའི་ལུས་དཀྱིལ་གྱི་སྒྲུབས་ཐབས་སུ་སྔོན་འགྲོའི་མཇུག་དུ་མཆོད་
པ་བྱིན་རླབས་བྱ་བར་བཤད་ནས་འདིར་ཡང་བྱིན་རླབས་བྱ་བར་གསུངས་ཤིང་བྱིན་རླབས་ཀྱི་ཆོ་ག་ཡང་འདིར་གསུངས་སོ། །དེ་ལྟར་ན་གཡོན་པའི་འཐབ་སྲིན་གྱིས་ནང་མཆོད་བླངས་ལ་མཆོད་རྫ་
[117A]༄༅། །རྣམས་ལ་གཏོར་ཏེ་ཆུ་གསུམ་ཉེར་སྤྱོད་རོལ་མོ་རྣམས་སྔར་ལྟར་བྱིན་གྱིས་བརླབ། ཐུན་མོང་དུ། སྔར་སྤྱན་དྲངས་པའི་ལྷ་མོ་རྣམས་ཀྱིས་མཆོད་པར་བསམ་ལ་
ཨོཾ་ཨརྒཾཧ་པྲ་ཏི་ཙ་ཚ་སྭའ་ཧཱ། དེ་བཞིན་དུ། བཱ་དྱཾ། ཨཉྫ་མ་ཎཾ་པྲ་ཏི་ཙཚ་སྭའ་ཧཱ། ཨོཾ་བཛྲ་པུ་ཥྤེ་ཨཱ་ཧཱུཾ་སཱཧཱ། ནས། ཨོཾ་བཛྲ་ཤཔྟ་ཨཱ་ཧཱུཾ་སཱ་ཧཱ། ཨོཾ་ཨཱ་བཛྲ་ཨ་དརཤེ་ཧཱུཾ། ནས་
ཨོཾ་ཨཱ་བཛྲ་དྷརྨེ་ཧཱུཾ། ཞེས་རིག་མ་དྲུག་གིས་མཆོད། རྒྱས་པར་ན་རིག་མ་བཅུ་དྲུག་གིས་མཆོད། ནང་མཆོད་ཀྱང་འདིར་བྱིན་རླབས་བྱ་བར་གསུངས་པས་སྔར་ལྟར་བྱིན་གྱིས་བརླབས་
ལ༑ མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། གཡོན་པའི་
མཐེབ་སྲིན་གྱིས་ནད་མཆོད་གཡོན་སྐོར་དུ་ལན་གསུམ་དཀྲུགས་ལ། དབུས་སུ་བདུད་རྩིའི་སྙིང་པོ་བྱུང་བར་བསམ་ནས་མཐེབ་སྲིན་སྦྱར་བས་དབུས་ནས་བླངས་ཏེ། སྨིན་འཚམས་ནས་
སྟེང་དུ་གཏོར་ཞིང། མཆོད་ངོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་
ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་འདས་འཁོར་ལོ་སྡོམ་པའི་
ཞལ་དུ་ཨོཾ་ཨཱ་ཧཱུཾ། རྗེ་བཙུན་རྡོ་རྗེ་རྣལ་འབྱོར་མའི་ཞལ་དུ་གྲུབ་ཆེན་དྲིལ་བུ་པའི་གྲུབ་ཆེན་རུས་སྤལ་ཞབས་ཀྱི་གྲུབ་ཆེན་ཛ་ལན་དྷར་པའི་གྲུབ་ཆེན་ནག་པོ་སྤྱོད་པའི་

[117B]
བློ་གྲོས་གྲགས་ཀྱི་ས་ཆེན་ཀུན་དགའ་སྙིང་པོའི་སློབ་དཔོན་བསོད་ནམས་རྩེ་མོའི་རྗེ་བཙུན་གྲགས་པ་རྒྱལ་མཚན་གྱི་ཆོས་རྗེས་སྐྱ་པཎྚི་ཏའི་འགྲོ་མགོན་ཆོས་
རྒྱལ་འཕགས་པའི་ཞང་དཀོན་མཆོག་དཔལ་གྱི་ན་བཟའ་བྲག་ཕུག་པའི་བླ་མ་དམ་པ་བསོད་ནམས་རྒྱལ་མཚན་གྱི་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་དུ་གནས་
བརྟན་རིན་ཆེན་རྒྱལ་མཚན་གྱི་འབྲོམ་བཙུན་ཤར་འབྱུང་བློ་གྲོས་ཀྱི་མཁས་བཙུན་ཡོན་ཏན་རྒྱ་མཚོའི་རྗེ་བཙུན་བློ་བཟང་ཨེ་ཝཾ་པའི་ཁྲི་ཆེན་དཔལ་འབྱོར་རྒྱ་མཚོའི་
ཤར་ཆེན་ནམ་མཁའ་རྒྱལ་མཚན་གྱི་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་དྲིན་ཅན་རྩ་བའི་བླ་མ་ཁྱབ་བདག་འཁོར་ལོའི་མགོན་པོ་དཀོན་མཆོག་རྒྱལ་མཚན་གྱི་
སླར་ཡང་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མཁས་གྲུབ་དགེ་ལེགས་དཔལ་བཟང་པོའི་པཎ་ཆེན་ཆོས་ཀྱི་རྒྱལ་མཚན་གྱི་གྲུབ་ཆེན་ཆོས་རྡོ་རྗེའི་རྒྱལ་བ་བློ་བཟང་དོན་གྲུབ་གྱི་
མཁས་གྲུབ་སངས་རྒྱས་ཡེ་ཤེས་ཀྱི་པཎ་ཆེན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཞལ་དུ་ཨོཾ་ཨཱ་ཧཱུཾ། དྲིན་ཆེན་རྩ་བའི་བླ་མ་རྡོ་རྗེ་འཆང་དཀོན་མཆོག་རྒྱལ་མཚན་དཔལ་བཟང་
པོའི་ཞལ་དུ་ཨོཾ་ཨཱ་ཧཱུཾ། ཕྱི་ལ། ས་པཎ་ཡན་སྔར་བཞིན་ལ་དེའི་མཇུག་ཏུ། བོ་དུང་རིན་པོ་ཆེའི་ཁྲོ་ཕུ་རིན་པོ་ཆེའི་ཡང་རྩེ་བ་རིན་ཆེན་སེང་གེའི་ཆོས་རྗེ་བུ་སྟོན་རིན་ཆེན་

[118A]༄༅། །གྲུབ་ཀྱི་ཐུགས་སྲས་རིན་ཆེན་རྣམ་རྒྱལ་གྱི་ཀུན་མཁྱེན་ཤེས་རབ་དཔལ་བཟང་གི་མཁས་གྲུབ་དགེ་ལེགས་དཔལ་བཟང་པོའི་ཞ་ལུ་པ་ལེགས་པ་རྒྱལ་མཚན་
གྱི་རྒྱལ་བ་རིན་ཆེན་རྒྱལ་མཚན་གྱི་ཉན་པོ་ཤཱཀྱ་རྒྱལ་མཚན་གྱི་ཆོས་རྗེ་ཡོན་ཏན་བཤེས་གཉེན་གྱི་ཆོས་རྗེ་བློ་གྲོས་རྣམ་རྒྱལ་གྱི་ཤར་ཆེན་རིན་ཆེན་རྒྱལ་མཚན་གྱི་སྒོམ་སྡེ་
ནམ་མཁའ་རྒྱལ་མཚན་གྱི་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་དྲིན་ཅན་རྩ་བའི་བླ་མ་རྡོ་རྗེ་འཆང་དགེ་འདུན་དོན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་རྡོ་རྗེ་འཆང་ངག་དབང་
འཕྲིན་ལས་ལྷུན་གྲུབ་ཀྱི་ཞལ་དུ་ཨོཾ་ཨཱ་ཧཱུཾ། དྲིན་ཅན་རྩ་བའི་བླ་མ་རྡོ་རྗེ་འཆང་ངག་དབང་བློ་གྲོས་རྒྱ་མཚོ་དཔལ་བཟང་པོའི་ཞལ་དུ་ཨོཾ་ཨཱ་ཧཱུཾ། ཐུན་མོང་དུ། གཞན་ཡང་དབང་བསྐུར་
རྒྱུད་བཤད་མན་ངག་གནང་བའི་བླ་མ་དམ་པ་རྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། སྙིང་ཁའི་ཐད་ནས་འཐོར་ཞིང། ཨོཾ་ཧྲིའ་ཧ་ཧ་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། ཨོཾ་སྲྦ་བུད་ངྷ་ཊའ་
ཀཱ་ནཱི་ཡེ་བཛྲ་ཝ་རཎ་ཡེ་ཧཱུཾ་ཧཱུཾ་སཱ་ཧཱ་ཨོཾ་ཨཱ་ཧཱུཾ་ཨོཾ་ཊཱ་ཀཱི་ནིའ་ཡེ་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། ཞེས་པ་ནས། ཨོཾ་རུ་པི་ཎི་ཡེ་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། ནང་ལ། ཨོཾ་ཀ་ར་ཀ་ར་ཧཱུཾ་ཧཱུཾ་ཕཊ་
ཨོཾ་ཨཱ་ཧཱུཾ། ཞེས་པ་ནས། ཨོཾ་ཡ་མ་ས་ཐ་ནི་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། བསྡུས་པ་བྱེད་ན། ཨོཾ་ཧཱུཾ་བཾ་རྀ་རྀའ། ་ལ། ཀཾ་ཁཾ་གཾ་གྷ ་ང ། ཙཾ་ཚཾ་ཛཾ་ཛྙཾ་ཉཾ། ཊཾ་ཐཾ་ཌཾ་ཌྷཾ་ཎཾ། ཏཾ་
ཐཾ་དཾ་དྷཾ་ནཾ། པཾ་བཾ་བ་བྷཾ། ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ་ཧཱུཾ་ཧཱུཾ་ཕཊ་ཨོཾ་ཨཱ་ཧཱུཾ། ཐུན་མོང་དུ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་

[118B] དེ་ནས་མཐེབ་སྲིན་གྱིས་ནང་མཆོད་ཀྱིས་ལྕེ་རྩེ་སྨིན་འཚམས་སྤྱི་གཙུག་གསུམ་དུ་ཐིག་ལེ་བྱས་ལ། མཆོད་སྤྱིན་གྱི་ཕྱག་རྒྱས་ལྟེ་བའི་ཐད་ནས་འཐོར་ཞིང། སྔོན་
སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བརྟེན་པ། བསྟན་པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པའི་བླ་མ་གོང་མ་རྣམས་ཀྱིས་བསྟེན་
ཅིང་བསྒྲུབ་པའི་བསྲུང་མ་དམ་ཚིག་ཅན་རྣམས་ཀྱི་དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང་རྣལ་འབྱོར་མ་དང་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་གཞི་བདག་
གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། བདུད་རྩི་རང་གི་ལྕེ་ཐོག་ཏུ་བཞག་ལ། ཨོཾ་ཨ་མྲྀ་ཏ་སྭ་ད་ན་སྭ་བྷ་ཝ་ཨཏྨ་ཀོཉ་ཏཾ། མགྲོན་ཐམས་
ཅད་ཡེ་ཤེས་ཀྱི་བདུད་རྩིས་མཉེས་ཞིང་ཚིམ་པར་གྱུར། རང་གི་ཐུགས་ཀའི་ཧཱུཾ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པའི་ནང་གི་བདུད་རྩི་ལྔས་མཆོད། ཨོཾ་སརྦ་བཛྲ་ནས་བཛྲ་
ཎི་སཱ་ཧཱ། ཨོཾ་ཤྲཱི་མཧཱ་ནས་ཕཊ་སཱཧཱ། གནས་བཞི་དང་གསང་གནས་བྱིན་གྱིས་བརླབས་པའི་ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ་
ནས༑ ལྷན་སྐྱེས་ཀྱི་ཡེ་ཤེས་སྐྱེས་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང། དཀྱིལ་འཁོར་བའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་
ལ་སྙོམས་པར་ཞུགས་པས། དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། བར་བསམ་ལ་ཡུན་རིང་དུ་འཇོག་སྔགས་ཀྱི་མཆོད་པ་དང་བསྟོད་པ་ནི། ལྷ་སོ་སོའི་སྐུ་གསལ་བར་

[119A]༄༅། །དམིགས་ནས་ཐལ་མོ་སྦྱར་ཏེ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཊཱ་ཀཱི་ནཱི་ཛྭ་ལ་ཤཾ་པ་རཾ་སཱ་ཧཱ། གཙོ་བོའི་སྙིང་པོའོ། །ཨོཾ་ཧྲཱི་ཧ་ཧ་ཧཱུཾ་ཧཱུཾ་ཕཊ། ཉེ་སྙིང་ངོ། །
ཨོཾ་བཛྲ་བཻ་རོ་ཙཱ་ནཱི་ཡེ་ཧུའ ་ཧུའ ་ཕཊ་སཱཧཱ། ཡུམ་གྱི་སྙིང་པོའི། ཨོཾ་སརྦ་བུདྷ་ཊཱ་ཀཱི་ནིའ་ཡེ་བཛྲ་ཝརྞ་ནི་ཡེ་ཧུའ ་ཧཱུཾ་ཕཊ་སཱཧཱ། ཉེ་སྙིང་ངོ། །ཨོཾ་ཊཱ་ཀཱི་ནཱི་ཡཻ་ཧཱུཾ་ཧཱུཾ་ཕཊ། ཨོཾ་ལཱ་མེ་ཧཱུཾ་ཧཱུཾ་ཕཊ་
ཨོཾ་ཁཎཊ་རོ་ཧི་ཧཱུཾ་ཧཱུཾ་ཕཊ། ཨོཾ་རཱུ་པི་ཎི་ཡེ་ཧཱུཾ་ཧཱུཾ་ཕཊ། སྙིང་པོའི་རྣལ་འབྱོར་མ་བཞིའི་སྔགས་སོ། །ནང་ལ། ཨོཾ་ཀ་ར་ཀ་ར་ཧཱུཾ་ཧཱུཾ་ཕཊ། ཨོཾ་ལའ་མེ་ཧཱུཾ་ཧཱུཾ་ཕཊ། ཨོཾ་ཀུ་རུ་ཀུ་རུ་
ཧཱུཾ་ཧཱུཾ་ཕཊ། ཨོཾ་ཙ་ཎིཊ་ཨ་ཀིཥ་ཡེ་ཧཱུཾ་ཧཱུཾ་ཕཊ། ཨོཾ་བནྡྷ་བནྡྷ་ཧཱུཾ་ཧཱུཾ་ཕཊ། ཨོཾ་པྲ་བཧའ་བ་ཏཱི་ཡེ་ཧཱུཾ་ཧཱུཾ་ཕཊ། ཨོཾ་མཧཱ་ནའ་སེ་ཧཱུཾ་ཧཱུཾ་ཕཊ། ཨོཾ་ཀོཥ་བྷ་
ཡ་ཀོཥ་བྷ་ཡ་ཧཱུཾ་ཧཱུཾ་ཕཊ། ཨོཾ་བིའ་ར་མ་ཏིའ་ཡེ་ཧཱུཾ་ཧཱུཾ་ཕཊ། ཨོཾ་ཧྲོ་ཧྲོ་ཧཱུཾ་ཧཱུཾ་ཕཊ། ཨོམ་ཁ་རྦ་རྀཡེ་ཧཱུཾ་ཧཱུཾ་ཕཊ། ཨོཾ་ཧྲཿ་ཧྲཿ་ཧཱུཾ་ཧཱུཾ་ཕཊ། ཨོཾ་ལཾ་ཀེ་ཤྭ་རི་ཡེ་ཧཱུཾ་ཧཱུཾ་ཕཊ། ཨོཾ་ཕེཾ་ཕེཾ་ཧཱུཾ་ཧཱུཾ་
ཕཊ༑ ཨོཾ་དྲུ་མ་ཙ་ཚ་ཡེ་ཧཱུཾ་ཧཱུཾ་ཕཊ། ཨོཾ་ཕཊ་ཕཊ་ཧཱུཾ་ཧཱུཾ་ཕཊ། ཨོཾ་ཨེ་ར་བ་ཏི་ཡེ་ཧཱུཾ་ཧཱུཾ་ཕཊ། ཨོཾ་ད་ཧ་ད་ཧ་ཧཱུཾ་ཧཱུཾ་ཕཊ། ཨོཾ་མཧའ་བཻཧ་ར་བིའ་ཧཱུཾ་ཧཱུཾ་ཕཊ། ཨོཾ་པ་ཙ་པ་ཙ་ཧཱུཾ་ཧཱུཾ་ཕཊ། ཨོཾ་བའ་
ཡུ་བེ་གེ་ཧཱུཾ་ཧཱུཾ་ཕཊ། ཨོཾ་བྷ་ཀྵ་བྷ་ཀྵ་བ་ས་རུ་ངེཧ་རའ་ནྡྲ་མའ་ལའ་བ་ལཾ་བི་ནི་ཧཱུཾ་ཧཱུཾ་ཕཊ། ཨོཾ་སུ་ར་བྷ་ཀིཥ་ཡེ་ཧཱུཾ་ཧཱུཾ་ཕཊ། ཨོཾ་གྲི་ཧྞ་ས་པྟ་པའ་ཏའ་ལག་ཏ་བྷ་ཛཾ་གཾའ་སརྦཾ་པའ་ཏརྫ་ཡ་ཧཱུཾ་ཧཱུཾ་ཕཊ། ཨོཾ་ཤྱ་མའ་དེ་བི་ཧཱུཾ་ཧཱུཾ་ཕཊ། ཨོཾ་ཨཱ་ཀྚྷྲ་ཨཱ་ཀ་ཊམ་ཧཱུཾ་ཧཱུཾ་ཕཊ། ཨོཾ་སུ་བྷ་ཏྲེ་ཧཱུཾ་ཧཱུཾ་ཕཊ། ཨོཾ་ཀྲིའ་ཧྲིའ་ཧཱུཾ་ཧཱུཾ་ཕཊ། ཨོཾ་ཧ་ཡ་ཀ་རེཎ་ཧཱུཾ་ཧཱུཾ་ཕཊ། ཨོཾ་ཛི་ ཨོཾ་ཁ་གའ་ན་ནི་ཧཱུཾ་ཧཱུཾ་ཕཊ་

[119B] ཨོཾ་ཙཀྲ་བེ་གེ་ཧཱུཾ་ཧཱུཾ་ཕཊ། ཨོཾ་ཧཱཾ་ཧཱཾ་ཧཱུཾ་ཧཱུཾ་ཕཊ། ཨོཾ་ཁཎྚ་རོ་ཧི་ཧཱུཾ་ཧཱུཾ་ཕཊ། ཨོཾ་ཧཱིཾ་ཧིའ ་ཧཱུཾ་ཧཱུཾ་ཕཊ། ཨོཾ་ཤོཎྜི་ནི་ཧཱུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧཱུཾ་ཧཱུཾ་ཕཊ། ཨོཾ་ཙཀྲ་བརྨྨིཎི་
ཧཱུཾ་ཧཱུཾ་ཕཊ། ཨོཾ་ཀི་ལི་ཀི་ལི་ཧཱུཾ་ཧཱུཾ་ཕཊ། ཨོཾ་སུ་བའི་རེ་ཧཱུཾ་ཧཱུཾ་ཕཊ། ཨོཾ་སི་ལི་སི་ལི་ཧཱུཾ་ཧཱུཾ་ཕཊ། ཨོཾ་མཧཱ་བ་ལེ་ཧཱུཾ་ཧཱུཾ་ཕཊ། །ཨོཾ་ཧི་ལི་ཧི་ལི་ཧཱུཾ་ཧཱུཾ་ཕཊ། ཨོཾ་ཙཀྲ་བརྟི་ནི་ཧཱུཾ་
ཧཱུཾ་ཕཊ། ཨོཾ་དཧི་ལི་དཧི་ལི་ཧཱུཾ་ཧཱུཾ་ཕཊ། ཨོཾ་མཧཱ་བཱིརྱ་ཧཱུཾ་ཧཱུཾ་ཕཊ། དང་པོ་ཉེར་བཞི་དཔའ་བོ་ཉེར་བཞི་དང། གཉིས་པ་ཉེར་བཞི་དཔའ་མོ་ཉེར་བཞིའི་སྔགས་སོ། །ཨོཾ་ཀཱ་ཀ་སྱ་
ཧཱུཾ་ཧཱུཾ་ཕཊ། ཨོཾ་ཨུ་ལཱུ་ཀ་སྱ་ཧཱུཾ་ཧཱུཾ་ཕཊ། ཨོཾ་ཤཱ་ནཱ་སྱ་ཧཱུཾ་ཧཱུཾ་ཕཊ། ཨོཾ་ཤཱུ་ཀ་རཱ་སྱ་ཧཱུཾ་ཧཱུཾ་ཕཊ། སྒོ་མ་བཞིའི་སྔགས་སོ། །ཨོཾ་ཡ་མ་དཱ་ཌྷཱི་ཧཱུཾ་ཧཱུཾ་ཕཊ། ཨོཾ་ཡ་མ་དཧུ་ཏཱི་
ཧཱུཾ་ཧཱུཾ་ཕཊ། ཨོཾ་ཡ་མ་དཾ་ཥྚི་ཎི་ཧཱུཾ་ཧཱུཾ་ཕཊ། ཨོཾ་ཡ་མ་མ་ཐ་ནཱི་ཧཱུཾ་ཧཱུཾ་ཕཊ། མཚམས་མ་བཞིའི་སྔགས་སོ། །ཐུན་མོང་དུ། ཊ་དྲིལ་དང་བཅས་པས། ཨོཾ་ན་མོ་བྷ་ག་ཝ་ཏེ་ཝཱི་
རེ་ཤཱ་ཡ་ཧཱུཾ་ཧཱུཾ་ཕཊ། ཨོཾ་མཧཱ་ཀཝཱ་གནི་སཾ་ནི་བྷཱ་ཡ་ཧཱུཾ་ཧཱུཾ་ཕཊ། ཨོཾ་ཛ་ཊཱ་མ་ཀུ་ཊོདྐ་ཏཱ་ཡ་ཧཱུཾ་ཧཱུཾ་ཕཊ། ཨོཾ་ཏཾ་ཥྚཱ་ཀ་རའ་ལོ་ཀྲ་བྷཱི་ཥ་ན་མུ་ཁཱ་ཡ་ཧཱུཾ་ཧཱུཾ་ཕཊ། ཨོཾ་ས་ཧ་སྲ་བཧུ་ཛ་བྷཱ་སུ་རཱ་ཡ་ཧཱུཾ་
ཧཱུཾ་ཕཊ། ཨོཾ་པ་ར་ཤུ་པཱ་ཤོ་དྱ་ཏ་ཤུ་ལ་ཁ་ཊཱཾ་ག་དྷ་རཾ་ཎཾ་ཧཱུཾ་ཧཱུཾ་ཕཊ། ཨོཾ་བྱའ་གྷ་ཛི་ནཱ་མྦ་ར་དྷ་རའ་ཡ་ཧཱུཾ་ཧཱུཾ་ཕཊ། ཨོཾ་མཧ་དྷཱ་མྤཱ་ནྡྷ་ཀཱ་ར་ཝ་པུ་ཥཱ་ཡ་ཧཱུཾ་ཧཱུཾ་ཕཊ། ཅེས་པ་ཡབ་ཀྱི་རྐང་བརྒྱད་
དོ༑ ༑ཨོཾ་ན་མོ་བྷ་གྷ་ཏི་བཛྲ་བཱ་རཱ་ཧཱི་བཾ་ཧཱུཾ་ཧཱུཾ་ཕཊ། ཨོཾ་ན་མོ་ཨཱརྱ་ཨ་པ་ར་ཛི་ཏ་ཏྲཻ་ལོ་ཀྱ་མཱ་ཏེ་བའི་དྱ་ཤྭ་རཱི་ཧཱུཾ་ཧཱུཾ་ཕཊ། ཨོཾ་ན་མོ་སརྦ་བཧུ་ཏ་བྷ་ཡཱེ་བ་ཧེ་མཧའ་བཛྲེ་ཧཱུཾ་ཧཱུཾ་ཕཊ། ཨོཾ་ན་མོ་བཛྲེ་ས་ནི་

[120A]༄༅། །ཨ་ཛེ་ཏེ་ཨ་བར་ར་ཛི་ཏེ་བཱ་ཤཾ་ཀ་རི་ནེ་དྲ་ཧཱུཾ་ཧཱུཾ་ཕཊ། ཨོཾ་ན་མོ་བཧྲ་མ་ཎི་ཤོ་ཥོ་ཎི་རོ་ཥ་ནི་ཀྲོ་ར་ལེ་ནི་ཧཱུཾ་ཧཱུཾ་ཕཊ། ཨོཾ་ན་མོ་ཏྲཱ་ས་ནི་མཱ་ར་ཎི་པྲ་བའེ་དཱ་ནཱི་པཱ་རཱ་ཛ་ཡེ་ཧཱུཾ་ཧཱུཾ་ཕཊ། ཨོཾ་
ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧཱུཾ་ཧཱུཾ་ཕཊ། ཨོཾ་ན་མོ་བཛྲ་བཱ་རཱ་ཧཱི་མཧཱ་ཡོ་གི་ནཱི་ཀཱ་མེ་ཤྭ་རཾ་ཁ་གེ་ཧཱུཾ་ཧཱུཾ་ཕཊ། ཅེས་པ་ཡུམ་གྱི་རྐང་བརྒྱད་ཏེ། ཡབ་ཡུམ་གྱི་སྔགས་ཀྱི་རྐང་བརྒྱད་དོ།།
ཡང་ན༑ ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། ཨོཾ་རལ་པའི་ཅོད་པན་མི་ཟད་པ་དང་ལྡན་
ཨོཾ་མཆེ་བ་རྣམ་པར་གཙེགས་པ་འཇིགས་པའི་ཞལ་ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཨོཾ་དགྲ་སྟ་ཞགས་གདེངས་མདུང་དང་ཁ་ཊཱ་འཛིན་ཨོཾ་སྟག་གི་པགས་པའི་
ན་བཟའ་འཛིན་པ་ཅན་ཨོཾ་སྐུ་ཆེན་དུད་ཁ་བགེགས་མཐར་བཛད་ལ་འདུད་ཧཱུཾ་ཧཱུཾ་ཕཊ། ཅེས་པ་ཡབ་ཀྱི་རྐང་བརྒྱད་དོ། །ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧཱུཾ་ཧཱུཾ་ཕཊ་
ཨོཾ་འཕགས་མ་རིགས་མའི་དབང་ཕྱུག་ཁམས་གསུམ་གྱིས་མི་ཐུབ་ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཨོཾ་རྡོ་རྗེ་གདན་བཞུགས་གཞན་གྱིས་མི་ཐུབ་དབང་
བྱེད་ཅན་ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམས་པར་མཛད་ཨོཾ་བདུད་རྣམས་སྐྲག་ཅིང་སྐེམ་པས་གཞན་གྱི་ཕྱོགས་ལས་རྒྱལ་ཨོཾ་རྨུགས་བྱེད་རེངས་བྱེད་རྨོངས་
བྱེད་ཀུན་ལས་རྣམ་པར་རྒྱལ་ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧཱུཾ་ཧཱུཾ་ཕཊ། ཅེས་པ་ཡུམ་གྱི་རྐང་བརྒྱད་ཏེ། ཡབ་ཡུམ་གྱི་སྔགས་ཀྱི་རྐང་བརྒྱད་བོད་སྐད་དུ་བསྒྱུར་བས་

[120B] སྤྱན་དྲངས་པའི་ལྷ་མོ་རྣམས་ཀྱིས་མཆོད་ཅིང་བསྟོད་དེ་སངས་རྒྱས་ཀྱི་ཞིང་དུ་གཤེགས་པར་གྱུར། ནང་ལ། དཀྱིལ་འཁོར་སྒོམ་ཚུལ་རྒྱས་པ་རྗེའི་སྒྲུབ་ཐབས་ལས་ཤེས་པར་བྱ་
བསྡུས་པ་ནི། སྐད་ཅིག་གིས་ལུས་དཀྱིལ་གྱི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ་གསལ་ལམ་གྱིས་བཏབ་ནས། བཅོམ་ལྡན་འདས་འཁོར་ལོ་སྡོམ་པའི་ལུས་དཀྱིལ་
གྱི་རྟེན་དང་བརྟེན་པའི་དཀྱིལ་འཁོར་དངོས་དེ་ངཱོ་སྙམ་དུ་ང་རྒྱལ་ཤུགས་ཅན་བསྐྱེད་ལ་རང་བཞིན་མེད་པར་ངེས་ཤེས་དང་ལྡན་པར་རྩེ་གཅིག་ཏུ་སྒོམ། ཐུན་མོང་དུ། བཟླས་པ་ནི་
མི་རུས་ཀྱི་ཕྲེང་བ་འམ་བོ་ཏི་ཙི་ལ་སོགས་པ་ཕྲེང་ཐག་གཞོན་ནུ་མ་མ་ཉམས་པས་བཀལ་བའི་རས་བལ་གྱི་སྐུད་པ་ལས་བྱས་པ། ཕྲེང་བ་བསྐྱེད་ཆོག་རྒྱས་པ་འམ། མ་གྲུབ་ན། སྐད་
ཅིག་གིས་ཕྲེང་བ་གསུང་རྡོ་རྗེ་པདྨ་གར་དབང་དམར་པོ་ཞལ་གཅིག་ཕྱག་བཞིའི་གཡས་གཉིས་པདྨ་དང་ཌ་མ་རུ་གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱ ་ག་འཛིན་པ། གཡས་
བརྐྱང་གི་བཞུགས་པ། ཕེཾ་རང་འདྲའི་ཡེ་ཤེས་པ་སྤྱན་དྲངས་གཉིས་སུ་མེད་པར་གྱུར། བུམ་ཆུ་གཏོར་ལ་སྔར་བཞིན་ཨརྒྷཾ་ནས། ཤཔྟའི་བར་དང་རང་གི་སྔགས་ལ་འབྲུ་
གསུམ་བཏགས་པས་མཆོད་ནས། ཨོཾ་པདྨ་ནི་ར་ཏྱ་ཤྭ་རི་ཧཱུཾ་ཧཱུཾ་ཕཊ། ཅེས་པ་འམ། ཨོཾ་སཱ་ཧཱ་ཧུ་ཧཱུཾ་ཧཱུཾ་ཕཊ། བརྒྱ་རྩ་བརྒྱད་བཟླས་ཏེ། གསུང་རྡོ་རྗེ་ཡོངས་སུ་གྱུར་པ་ལས་
ཕྲེང་བའི་རྣམ་པར་གྱུར། བར་བསམ་ལ་ལག་པ་གཡོན་པའི་མཐེབ་སྲིན་གྱིས་བཟུང་སྟེ་མཐེ་བོང་ལྕགས་ཀྱུས་འཕྲེང་རྡོག་ལྷ་བཀུགས་ནས་རང་ལ་བསྟེམ་པ་མོས་ནས་འཕྲེང་རྡོག་དབབ་ཅིང་

[121A]༄༅། །བཟླ༑ དེ་ཡང་ཡབ་ཡུམ་གྱི་སྙིང་པོ་གཉིས། ཉེ་སྙིང་གཉིས། ནང་ལ་རྩ་སྔགས་སམ་འཕྲེང་སྔགས་གཉིས་ཏེ་དྲུག་ལ། བཟླས་བྱའི་སྔགས་རང་གི་ཐུགས་
ཀའི་ཧཱུཾ་ཡིག་ལས་ཐོན་ཏེ་འོག་ཏུ་སོང་བ་རྡོ་རྗེའི་རྩེ་ནས་ཐོན། ཕྱག་རྒྱའི་བྷ་གར་ཞུགས་ནས་གྱེན་དུ་སོང་པ། ཡུམ་གྱི་ཞལ་ནས་རང་གི་ཞལ་དུ་ཞུགས་པ་ཧཱུཾ་ལ་ཐིམ། དེ་ནས་ཐོན་ཏེ་
སྔར་བཞིན་འཁོར་བ་རྩ་ཨ་བ་ངྷ་ཏཱི་ནས་འབྱུང་འཇུག་བྱེད་ཅིང། ཞལ་ཐམས་ཅད་དང་འཁོར་གྱི་ལྷ་ཐམས་ཅད་ཀྱིས་ཀྱང་ཟློས་པར་གྱུར། བར་བསྒོམ་ལ་ཡིད་བཟླས་རྡོ་རྗེའི་བཟླས་པ་དང་དག་
གིས་དྲག་ཏུ་ཟློས་པའི་ཁྲོ་བོའི་བཟླས་པ་ཡང་བྱ་བར་རྗེའི་སྒྲུབ་ཐབས་ལས་གསུངས། རྩ་སྔགས་སམ་ཕྲེང་སྔགས་ནི། ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏཱ་ས་ཡ་ཏཱ་
ས་ཡ༑ ཀྵོ་བྷ་ཡ་ཀྵོ་བྷ་ཡ། ཧྲཽཾ་གྲཽཾ། ཧྲཿ་ཧྲཿ་ཕེཾ་ཕེཾ། ཕཊ་ཕཊ། ང་ཧ་ང་ཧ། པ་ཙ་པ་ཙ། བྷ་ཀྵ་བྷ་ཀྵ། བ་ས་རུ་དཧི་རཱ་ནྟྲ་མཱ་ལཱ་བ་ལཾ་བི་ནི། གྲི་ཧྞ་གྲི་ཧྞ། སཔྟ་
པཱ་ཏཱ་ལ་ག་ཏ་བཧུ་ཛཾ་གཱཾ་སརྦཾ་པཱ་ཏ་རྫ་ཡ་ཏ་རྫ་ཡ། ཨཱ་ཀདྚྱ་ཨཱ་ཀདྚ། ཧྲཱིཾ་ཧྲཱིཾ། ཛྞཽཾ་ཛྞཽཾ། ཀྵྨཱཾ་ཀྵྨཱཾ། ཧཱཾ་ཧཱཾ། ཧཱི་ཧཱི། ཧཱུཾ་ཧཱུཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི་
དཧི་ལི་དཧི་ལི་ཧཱུཾ་ཧཱུཾ་ཕཊ། ཅེས་པ་ཡབ་ཀྱི་རྩ་སྔགས་སོ། །ཨོཾ་བཛྲ་ཝཱ་ར་ཧི། པྲོཏ་དགེ་པྲོ་ཏདྒེ། ཧ་ན་ཧ་ན་པྲཱ་ཎཱཾ། ཀིཾ་ཀི་ཎི། ཁི་ཁི་ནི། དཧུ་ན་དཧུ་ན་བཛྷྲ་ཧ་སྟེ། ཤོ་
འཾ་ཡ་ཤོ་ཥ་ཡ། བཛྲ་ཁ་ཊཱཾ་ག་ཀ་པཱ་ལ་དྷ་རྀ་ནི། མཧཱ་བི་ཤི་ཏ་མཾ་སཱས་ནི། མ་ནུ་ཥཱ་པྲ་བྲི་ཏེ་ས་ནི་དྷྱ་ན་ར་སི་ར་མཱ་ལ་གྲཱི་ཐི་ཏ་དྷ་ར་ཎི། སུམྦྷ་ནི་སུ་མྦྷ་ཧ་ན་ཧ་ན་པྲ་ཎཾ་སརྦ་བ་ཤ་པཱ་ནི། མཧཱ་

[121B] གྲ་མ་ཧི་ཥཱི་ས་ཧ་སྲ་ཤཱི་རེ་ས་ཧ་སྲ་བྷཧ་བེ། ཤ་ཏ་ས་ཧ་མྲ་ན་ནེ་ཛྭ་ལྀ་ཏ་ཏེ་ཛ་སེ་ཛྭ་ལ་མུ་ཁེ་སཾ་ག་ལ་ལོ་ཙྪ་ནེ། བཛྲ་ཤྭ་རི་
རེ་བཛྲ་ས་ནི། མི་ལི་ཏ་ཙི་ལི་ཏ། ཧེ་ཧེ། ཧཱུཾ་ཧཱུཾ། ཁེ་ཁ། དཧུ་རུ་དཧུ་རུ། མུ་རུ་མུ་རུ། ཨ་དྭེ་ཏེ་མཧཱ་ཡོ་གི་ནཱི་པ་ཐི་ཏ་སི་དཧེ། ཏྲེཾ་དྷཾ་ཏྲེཾ་དྷཾ། གྲཾ་གྲམ་ཧེ་ཧེ། ཧ་ཧ། བཧི་
མེ་ཧ་ས་ཧ་ས་བའི་རེ། ཧཱ་ཧཱ། ཧེ་ཧེ། ཧཱུཾ་ཧཱུཾ། ཏྲཻ་ལོ་ཀྱ་པཱི་ནཱ་ཤ་ནི་ཤ་ཏ་ས་ཧ་སྲ་ཀོ་ཊི། ཏ་ཐཱ་ག་ཏ་པཱ་རྀ་པ་རེ། ཧཱུཾ་ཧཱུཾ་ཕཊ། སི་ཧེ་རུ་པེ་ཁཿ་ག་ཙ་རུ་བེ་ཨཱ་ཏྲཻ་ལོ་ཀྱ་ཨུ་
དྷ་རེ་ས་མུ་ཏྲ་མེ་ཁ་ལ། གྲ་ས་གྲ་ས་ཧཱུཾ་ཧཱུཾ་ཕཊ། བའི་ར་དྭེ་ཏེ་ཧཱུཾ་ཧཱུཾ། ཧ་ཧ། མཧཱ་པ་ཤུ་མོ་ཧཱ་མོ་ཡོ་གི་ཤྭ་རཱི་ཏྭཾ། ཊཱ་ཀི་ནཱི་སརྦ་ལོ་ཀཱ་ནཱཾ་བནྡྷཱ་ནི། ས་ཏྱ་པྲ་ཡ་ག་རཾ་ནི་ཧཱུཾ་ཧཱུཾ་ཕཊ། བཧུ་
ཏ་ཏྲཱ་ས་ནི་མཧཱ་བའི་ར་པ་ར་མ་སི་དྷ་ཡོ་གི་ཤྭ་རཾ་ཕཊ། ཧཱུཾ་ཧཱུཾ་ཕཊ་སཱ་ཧཱ། ཞེས་པ་ཡུམ་གྱི་རྩ་སྔགས་སོ། །ཐུན་མོང་དུ། འཁོར་རྣམས་ཀྱི་སྔགས་ནི། ལྷ་རང་རང་གི་ཐུགས་ཀར་
ཉི་གདན་ལ་གནས་པའི་ཧཱུཾ་ཡིག་གི་མཐར། བཟླས་བྱའི་སྔགས་ཀྱིས་བསྐོར་བའི་དབུས་ཀྱི་ཡི་གེ་ལས་དཀྱིལ་འཁོར་བའི་ལྷའི་ཚོགས་འཕྲོས་ནས་འགྲོ་བའི་དོན་བྱས། སླར་འདུས་ཏེ་དབུས་
ཀྱི་ཡི་གེ་ལ་ཐིམ་པའི་སྤྲོ་བ་དང་བསྡུ་བའི་མཛད་པ་ཅན་དུ་གྱུར། བར་བསམ་ནས་ཟླ་བ་དམ་ཚིག་གི་བཟླས་པ་བྱ་བར་རྗེའི་སྒྲུབ་ཐབས་ལས་བཤད། གོ་ཆའི་སྔགས་ནི། ཨོཾ་ཧ་སོགས་བཅུ་
གཉིས་ཀྱི་མགོར། ཨོཾ་དང། མཐར་ཧཱུཾ་ཧཱུཾ་ཕཊ། སྦྱར་བའོ། །སྙིང་པོའི་རྣལ་འབྱོར་མ་སོག་ཀྱི་སྔགས་ནི། ཨོཾ་ཊ་ཀི་ནི་ཧཱུཾ་ཧཱུཾ་ཕཊ། ཅེས་པ་ནས། ཨོཾ་ཡ་མ་མ་ཐ་ནི་ཧཱུ་
[122A]༄༅། །ཧཱུཾ་ཕཊ། ཅེས་པའི་བར་ཏེ། ལྷ་དྲུག་ཅུའི་སྔགས་ཤིན་ཏུ་བསྡུས་པ་བྱེད་ན། རྀ་ལྀ་བཞི་དང། མ་ཡིག་དོར་བའི་ཀ་ཙ་ཊ་ཏ་པའི་སྡེ་ཚན་གྱི་ཡི་གེ་ཉེར་བཞི་དང། ཡ་
ར་ལ་ཝ་བཞི་དང། ཤ་ཥ་ས་ཧ་བཞིའི་མགོར་ཐིག་ལེ་བྱིན་ནས་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་རྣམས་རིམ་པ་བཞིན་དུ། སྙིང་པོའི་རྣལ་འབྱོར་མ་བཞི་དང། འཁོར་ལོ་གསུམ་
གྱི་ལྷ་ཟུང་ཉེར་བཞི་དང། སྒོ་མ་བཞི་དང། འཚམས་མ་བཞིའི་སྔགས་སུ་མངོན་བརྗོད་ལས་བཤད་དེ། ས་བོན་སོ་དྲུག་སྦྲེལ་ནས་ཐོག་མཐར་སྔར་བཞིར་སྦྱར་ཡང་ཆོག་གོ་ཞེས་
རྗེའི་ལུས་དཀྱིལ་གྱི་སྒྲུབ་ཐབས་ལས་གསུངས་སོ། །གཞན་ལ་དབང་བསྐུར་བ་དང། རང་ཉིད་བདག་འཇུག་བྱེད་པ་དང་རབ་གནས་སོགས་ལ་དབང་བ་ལ། སྔོན་དུ་བསྙེན་པ་གལ་ཆེ་ལ་
དེ་ལ་གཉིས་ལས། རྒྱས་པ་ནི། གཙོ་བོ་ཡབ་ཡུམ་ལ་ཁྲི་ཕྲག་གསུམ་གསུམ། འཁོར་ལོ་གསུམ་གྱི་ལྷ་རེ་རེ་ལ་ཁྲི་ཕྲག་གཉིས་གཉིས། ལྷ་མོ་གཞན་བཅུ་གཉིས་པོ་རེ་རེ་ལ་སྟོང་
ཕྲག་ཕྱེད་དྲུག་རེ་བཟླ་བར་བཤད་དོ། །འབྲིང་དང་བསྡུས་པ་ནི། གཙོ་བོ་ལ་འབུམ། འཁོར་ལ་ཁྲི། རྒྱས་བསྡུས་གཉིས་ཀ་ལ་ཐུན་མོང་དུ་ཡེ་ཤེས་འབེབས་པའི་སྔགས་ཁྲི་ཕྲག་གཅིག་
བཟླ་སྟེ། གཙོ་བོའི་སྔགས་ནི་སྙིང་པོའི་སྔགས་སུ་གསུངས་ཏེ་དེས་གཞན་ཡང་མཚོན། ཕྱི་ལ་འཁོར་གྱི་སྔགས་སྙིང་པོའི་རྣལ་འབྱོར་མ་བཞིའི་སྔགས་སོ། ཐུན་མོང་དུ། །དེ་ནས་གཏོར་མ་
ནང་མཆོད་ལྟར་བྱིན་གྱིས་བརླབས་ནས། ཕེཾ་རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་སོགས་འཁོར་དང་

[122B] ཨོཾ་ཨྲྒྷཾ་པྲ་ཏི་ཙྪ་སཱཧཱ། ཞེས་སོགས་ཀྱིས་སྔར་ལྟར་ཆུ་གཉིས་ནས་རིལ་མོའི་བར་གྱིས་མཆོད་
ལག་པ་གཉིས་རྡོ་རྗེ་ཐལ་མོ་ཁ་ཕྱེ་བར་གཏོར་མའི་སྣོད་བཞག་པའམ་བཞག་པར་མོས་ལ། ལག་པ་རྡོ་རྗེ་ཐལ་མོ་དང། མཆོད་པའི་འཁོར་གསུམ་པོ་རྣམས་བདེ་སྟོང་གི་ངོ་བོར་གྱུར་ཅིང། ལྷ་
རྣམས་ཀྱི་ལྗགས་ལ་ཧཱུཾ་དཀར་པོ་ལས། ནས། སྦུ་གུས་དྲངས་ནས་གསོལ་བར་གྱུར། ཨོཾ་བཛྲ་ཨ་ར་ལི་ཧོཿ་ཛཿ་ཧཱུཾ་བཾ་ཧོཿ་བཛྲ་ཊཱ་ཀི་ནྱ་ས་མ་ཡ་སྟྭཾ་ཏྲི་ཤྱ་ཧོཿ་ཞེས་པ་དང་པོས་
གཙོ་བོ་དང། །གཉིས་པས་གཙོ་མོ་དང། གསུམ་པས་ཤར་ནས་གཡོན་དུ་བསྐོར་ཏ་མཁའ་འགྲོ་མ་སོགས་བཞི་དང། ནང་ལ། ཡང་གཏོར་སྣོད་ཤར་ནས་ཕྱོགས་གཡོན་སྐོར་
དང། མེ་ནས་འཚམས་གཡས་སུ་བསྐོར་ཏེ། ཨོཾ་ཀ་ར་ཀ་ར་ནས་དཧི་ལི་དཧི་ལི་ཧུཾ་ཧུཾ་ཕཊ། གཅིག་གིས་འཁོར་ལོ་གསུམ་གྱི་ལྷ་རྣམས་དང། ཨོཾ་བཛྲ་ཨ་ར་ལི་ཧོ། །སོགས་
གཅིག་གིས་ཤར་ནས་ཕྱོགས་གཡོན་དུ་བསྐོར་ཏེ་སྒོ་མ་བཞི་དང། གཅིག་གིས་མེ་ནས་འཚམས་གཡས་སུ་བསྐོར་ཏེ་མཚམས་མ་བཞི་ལ་དབུལ། ཐུན་མོང་དུ། སྔར་བཞིན་ཆུ་གཉིས་
ནས་རོལ་མོའི་བར་དང། རིག་མ་བཅུ་དྲུག་གམ་དྲུག་དང། ནང་མཆོད་ཀྱིས་མཆོད། རྐང་བརྒྱད་སོགས་ཀྱིས་བསྟོད། སྲིད་པ་དང་མཉམ་ཞི་བ་ཆགས་བཅོམ་ཀུན་ཏུ་རྟོགས་
པ་འཇོམས། །ཁྱོད་ནི་དངོས་པོ་མཐའ་དག་མཁའ་ལྟར་གཟིགས་པ་དང་ལྡན་པ། །མགོན་པོ་ཤིན་ཏུ་བརྩེ་བའི་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་

[123A]༄༅། །ཤིན་ཏུ་རྗེས་བརྩེར་མཛོད། །ཅེས་འདོད་དོན་ལ་གསོལ་བ་གདབ། དེ་ནས། དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་སྐད་ཅིག་
གིས་འོད་གསལ་དུ་བཅུག་པ་ལས། ནས། གསོལ་བར་གྱུར། ཨོཾ་ཁ་ཁ་ནས། ཡིག་བརྒྱའི་བར་སྔོན་འགྲོ་གཏོར་མའི་སྐབས་ལྟར་ལ་མཆོད་པའི་རྗེས་སུ་རྐང་བརྒྱད་ཀྱིས་བསྟོད་
དེ་ནས། ཨོཾ་ཡོ་ག་ཤུ་དྷ་སརྦ་དྷ་རྨཱ་ཡོ་ག་ཤུད་དྷོཉ་ཧཾ། ཞེས་བརྗོད་ཅིང། སྙིང་ཀར་པད་སྐོར་གྱི་ཕྱག་རྒྱས་མཉེས་པར་བྱས་ལ། ཕྱག་རྒྱ་སྡུད་པ་ན་ལག་པ་འཁྱུད་པའི་ཚུལ་དུ་
བྱ་ཞིང་འཐེབ་སྲིན་གྱི་སེ་གོལ་ཏོག་པ་སྔོན་དུ་འགྲོ་བས། ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་ཤིང་དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར། རང་
གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་གཙོ་བོ་ཡབ་ཡུམ་དང། ནང་ལ། ལུས་དཀྱིལ་གྱི་ལྷ་རྣམས་དང། ཁང་པ་བརྩེགས་པ་སོགས་ཐུན་མོང་དུ། རྟེན་དང་བརྟེན་པའི་
དཀྱིལ་འཁོར་རྣམས་སྣང་བར་བྱས་ཏེ་འོད་དུ་གྱུར་པའི་བསྲུང་འཁོར་དུར་ཁྲོད་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་གཙོ་བོ་ཡབ་ཡུམ་ལ་ཐིམ། ལུས་དཀྱིལ་གྱི་སྒོ་
མཚམས་མ་བརྒྱད་སྐུ་འཁོར་ལ། དེ་གསུང་འཁོར་ལ། དེ་ཐུགས་འཁོར་ལ། དེ་ལྷ་མོ་བཞི་དང་ཐོད་པ་ལ། དེ་རྣམས་སྙིང་ཁའི་ཡབ་ཡུམ་ལ། དེ་གཉིས་སྙིང་ཀར་ཐིམ་པར་
གྱུར༑ ཡང་ན། གཞལ་ཡས་ཁང་གཙོ་བོ་ཡབ་ཡུམ་ལ་ཐིམ། ཞེས་པའི་རྗེས་སུ། ལུས་དཀྱིལ་གྱི་ལྷ་རྣམས་རང་གནས་སུ་ཐིམ་པས། རྩ་དང་ཁམས་རྣམས་བྱིན་

[123B] གཞིའི་ཧེ་རུ་ཀ་ཕྱི་ལ། འཚམས་ཀྱི་བུམ་པ་ཐོད་པ་དང་བཅས་པ་བཞི་སྙིང་པོའི་རྣལ་འབྱོར་མ་བཞི་ལ། དེ་བཞི་ཡང་གཙོ་བོའི་ཞལ་བཞི་ལ། གཞལ་
ཡས་ཁང་གཙོ་བོ་ཡབ་ཡུམ་ལ། ཐུན་མོང་དུ། གཙོ་བོ་ཡབ་ཡུམ་ཡང་འོད་དུ་ཞུ་ནས་ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་ཡིག་ཡོངས་སུ་གྱུར་པ་ལས། བཅོམ་ལྡན་འདས་ཧེ་རུ་ཀ་
སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་
གྱུར༑ ནང་ལ། དེ་ནས་རྫོགས་རིམ་སྒོམ་ཚུལ་ནི་མངོན་བརྗོད་ལས། རྟག་ཏུ་སྙིང་ལ་གནས་པ་ཡི། །ཐིག་ལེ་གཅིག་ལ་འགྱུར་མེད་པ། །དེ་སྒོམ་བྱེད་པའི་སྐྱེ་བོ་ལ། །ངེས་པར་
ཡེ་ཤེས་སྐྱེ་བར་འགྱུར། །ཞེས་དང། དྲིལ་བུ་རིམ་ལྔ་ལས། སྒྲ་དང་ཐིག་ལེར་ལྡན་པའི་སེམས། །སྙིང་ཀར་བཞག་བྱ་དེ་ནས་འདིའི། །རྨོངས་པའི་རབ་རིབ་འཇོམས་མཛད་
པའི༑ ༑མངའ་བདག་བཅོམ་ལྡན་འབྱུང་འགྱུར་ཏེ། །ཞེས་གསུངས་པ་ལྟར་ཏེ། སྙིང་ཀ་ཆོས་ཀྱི་འཁོར་ལོའི་དབུས་ཀྱི་དཧུ་ཏིའི་ནང་དུ་ཐིག་ལེ་སྟེང་དཀར་པོ། །འོག་དམར་པོ་ཁ་སྦྱར་
སྲན་མ་འབྲིང་པོའི་ཚད་ཙམ་འོད་ཟེར་འཕྲོ་བ། དེའི་དབུས་སུ་དཔལ་ཧེ་རུ་ཀའི་ངོ་བོ་ཧཱུཾ་ཡིག་དཀར་ལ་དམར་བའི་མདངས་ཅན་ཤིན་ཏུ་ཕྲ་བ། ནཱ་ད་སུམ་འཁྱོགས་སྟོད་དམར་ཞིང་སྨད་ཅུང་
ཟད་དཀར་བ་སྦུ་རྩེས་བྲིས་པ་ལྟར་ཕྲ་བ། ཤིན་ཏུ་འཚེར་བ། འོད་ཟེར་དཔག་ཏུ་མེད་པ་འཕྲོ་བ། བདེ་བ་ཆེན་པོའི་རང་བཞིན་བདུད་རྩི་འཛག་པའི་རྣམ་པ་ཅན་དང་རང་གི་སེམས་དབྱེར་མེད་

[124A]༄༅། །དུ་གྱུར། པར་བསམ་ལ། དེའི་ནང་དུ་སེམས་ཞུགས་པ་བཞིན་བྱས་ཏེ། བྱིང་རྒོད་དང་བྲལ་བར་རྩེ་གཅིག་ཏུ་སྒོམ་མོ། །དེ་ནས། ཐུན་མོང་དུ། སྲིད་པ་
གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྟན་
ཅིག་གར་བྱེད་ཤོག་ལྷ་མོ་ཚད་མ་དམ་ཚིག་ཚད་མ་དང། །དེ་བརྗོད་གསུང་ཡང་མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་རྒྱུར་
གྱུར་ཅིག་སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག་ཅེས་དགེ་རྩ་བསྔོ་བ་དང་སྨོན་
ལམ་གདབ། །ཡིག་བརྒྱ་ཅི་མང་བརྗོད། །ཐུན་འཚམས་སུ་སྤྱོད་ལམ་ལ་འཇུག་པའི་ཚེ། རང་གི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ་ནས། དཔྲལ་བར་ཉི་མ་ལ་
ཡན་ལག་ཐམས་ཅད་ཀྱི་ལུས་དབང་གི་རང་བཞིན་རྟ་མཆོག་གི་ངོ་བོ་ཕཊ་ཧཾ་ལྗང་གུ། །གཙོ་མོའི་ལྟེ་བར་ཉི་མ་ལ་རྡོ་རྗེའི་ཕག་མོའི་ངོ་བོ་ཨོཾ་བཾ་དམར་པོ་ནས། དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་ཙཎྚི་ཀའི་ངོ་བོ་ཕཊ་ཕཊ་དུད་ཁས་མཚན་པར་གྱུར། གོ་ཆའི་བསྲུང་བའོ། །གོ་ཆ་ཆེན་པོའི་བསྲུང་བ་ནི། སྤྱི་བོ་ལ་སོགས་པའི་གནས་ཉེར་བཞིར་ཉི་
གདན་ལ། པཱུ། ཛཱ། ཨོ། ཨ། གོ་རཱ། དེ། མཱ། ཀཱ། ཨོ། ཏྲི། ཀོ་ཀ་ལ། ཀཱ། ཧི། པྲི། གྲི། སཽ། སུ། ན། སི། མ། ཀུ་རྣམས་ཐིག་ལེས་བརྒྱན་པར་གྱུར་

[124B] ཨོཾ་སུམྦྷ་ནི་སུམྦྷ་ཧཱུཾ་ཧཱུཾ་ཕཊ། ཞེས་སོགས་ཞལ་བཞི་པའི་སྔགས་བརྗོད་པ་སོགས་སྔར་བཞིན་བྱ། མཐོང་ཐོས་ལ་སོགས་པའི་སེམས་ཅན་ཐམས་ཅད་
འཁོར་ལོ་བདེ་མཆོག་ཏུ་ལྟ་བའི་ཚངས་སྤྱོད་ལ་རྟག་ཏུ་གནས་པ་དང། བླ་མ་དང་སངས་རྒྱས་དང་བྱང་སེམས་ཀྱི་སྐུ་མཐོང་བའི་ཚེ། བདེ་མཆོག་ཏུ་མོས་ནས་རྐང་བརྒྱད་ཀྱིས་བསྟོད་ཅིང་རང་
ཉིད་ལ་ཡང་དེས་མཆོད་པར་བྱའོ། །ཁམས་གསུམ་པའི་འཁོར་ལོ་ཐམས་ཅད་བདེ་བའི་མཆོག་ལྷན་སྐྱེས་ཀྱི་བདེ་སྟོང་གི་ངོ་བོ་དབྱེར་མེད་པར་སྡོམ་པ་ལ་གནས་ནས། བདེ་སྟོང་གི་ཏིང་ངེ་
འཛིན་རྒྱས་པའི་ཕྱིར་དུ་འདོད་ཡོན་སྤྱི་དང་བྱེ་བྲག་ལ་སེང་གེ་བཞིན་དུ་མི་འཇིགས་པར་ལོངས་སྤྱད། ཧེ་རུ་ཀའི་ང་རྒྱལ་གྱི་ངང་ནས་ལུས་ཀྱི་བསྒུལ་སྐྱོད་དང་ངག་གི་སྨྲ་བརྗོད་བཏང་སྙོམས་པ་རྣམས་
ཀྱིས་ཀྱང། ཕྱག་རྒྱ་བཅིངས་པ་དང་སྔགས་བཟླས་པ་དང་འདྲ་བའི་ཚོགས་སྡུད་པར་གསུངས་པས། སྤྱོད་ལམ་ཀུན་ཏུ་དེའི་ང་རྒྱལ་གྱིས་རྒྱུན་ལྡན་དུ་གནས་པར་བྱ། ཁྲུས་བྱེད་
པའི་ཚེ་ཆུ་དབང་བསྐུར་བའི་སྐབས་བཞིན་ལྷ་མོ་རྣམས་ཀྱིས་རང་ལ་ཁྲུས་གསོལ་བར་མོས་པས་བྱ། ཁ་ཟས་ཀྱི་དུས་སུ་ནི། ནང་ལ། སྐད་ཅིག་གིས་ལུས་དཀྱིལ་གསལ་བཏབ་
ལ༑ ལག་པ་གཡས་ལ་རྣམ་སྣང་གི་ངོ་བོ་ཧོ་དཀར་པོ་ལས་སྐྱེས་པའི་འཁོར་ལོ་དཀར་པོ་རྩིབས་བརྒྱད་པ་ཧོས་མཚན་པ་བསམ་པའི་སྟེང་དུ་བཟའ་བཏུང་ངམ་བཟའ་བཏུད་དང་བཅས་པའི་སྣོད་
དངོས་སུ་བཞག་པའམ་བཞག་པར་མོས་པ་བྱའོ། །ལག་པ་གཡོན་ལ་སྣད་མཐའི་ངོ་བོ་ཧ་དམར་པོ་ལས་སྐྱེས་པའི་པདྨ་དམར་པོ་འདབ་མ་བརྒྱད་པ་ཧས་མཚན་པ། བསམ་ལ་ཁ་ཟས་ཀྱི་ཁ་

[125A]༄༅། །དགབ་པ་འམ་བཀབ་པར་བསམ་མོ། །ཁ་ཟས་ཀྱི་སྟེང་དུ་ཉི་གདན་ལ་གནས་པའི་མི་བསྐྱོད་པའི་ངོ་བོ་ཧྲཱི་སྔོན་པོ་བསམ་ལ། ཐུན་མོང་དུ། ཧ་ཧོ་ཧྲཱི་རིམ་པ་ལྟར་ཁ་
ཏོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། པར་བསམ། ནང་ལ། ཧྲཱིའི་གཡས་སུ་ཨོཾ་དཀར་པོ། །གཡོན་དུ་ཨཱ་དམར་པོ། །མདུན་དུ་ཧཱུཾ་སྔོན་པོ། །བསམས། ཐུན་
མོང་དུ། ཨོཾ་ཨཱ་ཧཱུཾ། གསུམ་རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར། པར་བསམ་ལ་ཁ་ཟས་བྱིན་གྱིས་བརླབས། ནང་ལ། སྐབས་འདིར་ལག་མཆོད་བྱེད་པ་དྲིལ་བུ་
པའི་དགོངས་པ་ཡིན་པས། དེ་བྱེད་པ་ན་ལག་པ་གཡས་པའི་འཐེབ་སྲིན་གྱིས་ནང་མཆོད་བླངས་ཏེ་ལག་པ་གཡོན་པ་བསང་གཏོར་བྱས་ལ། ཨོཾ་ཨཱ་ཧཱུཾ། ཞེས་བརྗོད། དེ་ནས་
ལག་པ་གཡོན་པའི་སོར་མོ་ལྔ་ལ་མེ་ཏོག་རེ་བཞག་པ་འམ་ཡང་ན་ནང་མཆོད་ཀྱིས་ཐིག་ལེ་རེ་བྱས་ལ། གཡོན་པའི་སོར་མོ་རྣམས་བསྡུས་པའི་མཐེ་བོང་ལ་ཟླ་གདན། གཞན་བཞི་དང་
སོར་མོ་ལྔ་བསྡུས་པའི་སེན་མོ་རྣམས་ལ་ཉི་མའི་གདན་རེ་རེ། གདན་དེ་རྣམས་ཀྱི་སྟེང་དུ་མཐེ་བོང་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། །འཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་པོ། །གུང་མེ་ལ་པདྨ་གར་དབང་གི་ངོ་བོ་སཱ་ཧཱ་ཧུ་དམར་པོ། །སྲིན་ལག་ལ་དཔལ་ཧེ་རུ་ཀའི་ངོ་བོ་བཽ་ཥ་ཊ་ཧེ་ནག་པོ། །མཐེའུ་ཆུང་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སོར་མོ་
རྣམས་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ། རྣམས་བསམས་ལ། གཡོན་པའི་མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། །ཤར་གྱི་

[125B] །དབང་ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲཱིཾ་མོཾ་དཀར་པོ། །བྱང་དུ་ཉི་མ་ལ་སྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། །ནུབ་ཏུ་ཉི་མ་ལ་སྐྲག་བྱེད་མའི་ངོ་
བོ་ཧཱུཾ་ཧཱུཾ་ལྗང་གུ། ལྷོའི་འདབ་མར་ཉི་མ་ལ་གཏུམ་མོའི་ངོ་བོ་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར། པར་བསམ་པའམ། ཡང་ན་གོ་ཆའི་སྐབས་ལྟར་སྔགས་དེ་དག་ལས་ལྷ་སོ་
སོར་བསྐྱེད་དོ། །ལག་པའི་རྒྱབ་ཀྱི་བོལ་ལ་མེ་ལོང་ལ་གཟུགས་བརྙན་ཤར་བ་ལྟར་གོ་ཆའི་སྔགས་བཅུ་གཉིས་གསལ་བར་གྱུར། པར་བསམ། ལྷར་བསྐྱེད་ན་ལྷ་བཅུ་གཉིས་བསམ་
ཡང་ན་བོལ་ལ་འཁོར་ལོ་གསུམ་གྱི་ལྷ་ཚོགས་བསམ། ལག་པའི་སའི་ཁམས་ནི་ལྟུང་བྱེད་མ། །ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ། །རླུང་གི་ཁམས་ནི་
གར་གྱི་དབང་ཕྱུག་མ། །ནམ་མཁའི་ཁམས་ནི་པདྨའི་དྲ་བ་ཅན་གྱི་ངོ་བོར་གྱུར། པར་བསམས་ནས། ཨོཾ་ཧ་ཞེས་པ་ནས་ཕཊ་ཕཊ། ཅེས་པའི་བར་གྱི་སྔགས་བརྗོད་ཅིང། ཡ་
ལག་པ་གཡས་པས་ནང་མཆོད་བླངས་ནས། ལག་པ་གཡོན་པའི་ས་བོན་གྱི་ཡི་གེ་རྣམས་དང་ཕྱི་ནང་ཀུན་ཏུ་བྱུག་པས། ལག་པ་དཔའ་བོ་དང་རྣལ་འབྱོར་མ་རྣམས་ཀྱིས་བྱིན་གྱིས་བརླབས་པའི་འཁོར་ལོ་གསུམ་གྱི་ལྷའི་ངོ་བོར་གྱུར། པར་བསམ། དེ་ནས་མཆོད་པ་ནི། ཨོཾ་ཨཱ་ཧཱུཾ། ཞེས་དང། རྐང་བརྒྱད་ཀྱི་སྔགས་བརྗོད་ཅིང། ཁུ་བའི་རྫས་ཐུགས་པ་དང་ཞོ་ལ་
སོགས་པ་ལག་པ་གཡས་པས་གཡོན་པའི་སེང་དུ་བཞག་ལ་དབུལ། དེ་བཞིན་དུ་ཤ་དང་ཟན་ལ་སོགས་པ་གོང་བུའི་རྫས་རྣམས་ཀྱང་ལྷ་ལ་དབུལ་ལོ། །དེ་ནས། ཨོཾ་ཧ་ཨོཾ་ཨཱ་ཧཱུཾ། ཞེས་

[126A]༄༅། །སོགས་གོ་ཆའི་སྔགས་ལ་འབྲུ་གསུམ་བཏགས་པ་བརྗོད་ལ། ནང་མཆོད་ཀྱིས་ཀྱང་མཆོད། དེ་ཡང་ཡབ་ཀྱི་གོ་ཆ་ལ་གཡས་སྐོར་དང། ཡུམ་གྱི་གོ་ཆ་ལ་གཡོན་
སྐོར་དང། འཁོར་ལོའི་ལྷ་ལ་ཕྱོགས་གཡོན་སྐོར་དང། མཚམས་གཡས་སྐོར་གྱིས་ཕུལ་ནས། ཨོཾ་ཨརྒྷཾ་པྲ་ཏི་ཙྪ་ཞེས་སོགས། ཆུ་གཉིས་ཉེར་སྤྱོད་ལྔ་རོལ་མོ་དང་བཅས་པས་སྔར་
བཞིན་མཆོད་ལ། རྐང་བརྒྱད་པའི་སྔགས་ཀྱིས་བསྟོད་ནས་ལྷག་ཆག་ཀྱི་ཉེས་པ་ཞི་བའི་དོན་དུ། ཨོཾ་བཛྲ་ཧེ་རུ་ཀ་ས་མ་ཡ། ཞེས་སོགས་ཧེ་རུ་ཀའི་ཡི་གེ་བརྒྱ་པ་བརྗོད། སྐབས་གང་
ཡིན་གྱི་འདོད་དོན་ལ་གསོལ་བ་གདབ་པོ། །དེ་ནས་ལག་པ་གཡོན་པ་ལ་འགོས་པའི་རྫས་རྣམས་གཡས་པས་བསྡུས་ཏེ། གཡོན་པའི་འཐེབ་སྲིན་གྱིས་བཟུང་སྟེ། ཧཱུཾ་ཨཱ་ཨོཾ་ཞེས་རིམ་
པ་བཞིན་སྙིང་ག་དང་ལྕེ་དང་མགོ་བོར་བྱུགས་ཏེ། པད་སྐོར་བྱས་ནས་མགོ་བོར་བཞག་ལ། ལག་པའི་ལྷ་རྣམས་སྤྱི་བོ་ནས་ཞུགས་ཏེ་རང་ལ་ཐིམ་པར་གྱུར། པར་བསམ། ལག་པ་
མཆོད་པའི་རྫས་རྣམས་ཕྱེད་རང་གི་བཟའ་བཏུང་དང་བསྲེ་ཞིང། ཕྱེད་སྣོད་གཞན་ཞིག་ཏུ་བཅུག་ལ་བཞག་པར་བྱའོ། །ཕྱི་མ་འང་ལྟར་བྱས་ན་ལོངས་སྤྱོད་འཕེལ་བར་བླ་མ་ཁ་ཅིག་བཞེད། ལག་
པ་ལ་འགོས་པའི་རྫས་ལྷག་མ་རྣམས་ལག་པས་ཕན་ཚུན་མཉེས་ནས་གདོང་དང་ཡན་ལག་རྣམས་ལ་བྱུགས་ན་བསྲུང་བའི་མཆོག་ཏུ་འགྱུར་རོ་ཞེས་གསུང་ངོ། །ཐུན་མོང་དུ། ཕུད་ཀྱིས་བླ་མ་དང་
དཔའ་བོ་དང་རྣལ་འབྱོར་མ་རྣམས་མཆོད་ནས། ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་མཉམ་པ་ཉིད་དོ་སྙམ་དུ་མོས་ལ། ཨོཾ་ས་མ་ཡ་ཤུད་དྷ་སརྦ་དྷརྨ་ས་མ་ཡ་ཤུད་དཧོ་ཉ་

[126B] ལྕེ་ལ་ཧཱུཾ་དཀར་པོ་ལས་སྐྱེས་པའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ཏེ། ནང་ལ། སྙིང་ཀའི་བདེ་ཆེན་འཁོར་ལོའི་ལྷ་རྣམས་
ལ་ཕུལ་བས་ལྷ་རྣམས་ཚིམ་ཞིང་མཉེས་པར་གྱུར། པར་བསམ་ཞིང། ཕྱི་ལ། སྙིང་གའི་ཧཱུཾ་ཡིག་ལྷ་ལྔ་འདུས་པའི་བདག་ཉིད་དུ་བསམ་ལ་དེ་ལ་མཆོད་པས་བདེ་བ་ཆེན་པོས་མཉེས་
པར་བསམས་ཏེ་ནང་གི་སྦྱིན་སྲེག་གི་ཚུལ་དུ་ལོངས་སྤྱད་པར་བྱའོ། །ལག་མཆོད་མི་བྱེད་པའི་ཚེ་ཡང་གོང་གི་ཁ་ཟས་བྱིན་རླབས་ཀྱི་མཇུག་དུ་ཕུད་མཆོད་ནས་འདིའི་བར་བྱའོ། །ནང་ལ། དེ་
ལྟར་ཐུན་དང་པོ་དང་ཐུན་འཚམས་སུ་ཇི་ལྟར་བྱ་བ་བཤད་ནས་ཉིན་གོང་དང་ཕྱི་དྲོའི་ཐུན་ལ་ནི། བསམ་གཏན་གྱི་ཁང་པར་ཞུགས་ཏེ་སྟན་བདེ་བ་ལ་འཁོད་ནས། རང་གི་ཐུགས་ཀའི་ས་བོན་གྱི་
འོད་ཀྱིས་བརྟན་གཡོ་ཐམས་ཅད་སྦྱངས་ཏེ་འོད་དུ་གྱུར་པ་རང་ལ་བསྡུ་ཞིང། རང་ཡང་སྟོད་སྨད་ནས་ཐུགས་ཀའི་ཧཱུཾ་ལ་བསྡུས་པའི་ཧཱུཾ་ཡོངས་སུ་གྱུར་པ་ལས། རྟེན་གྱི་འཁོར་ལོ་དང་བརྟེན་
པའི་ཧེ་རུ་ཀ་ཡབ་ཡུམ་གསལ་བར་གྱུར། པར་དམིགས་ཏེ། རྟེན་བརྟེན་པའི་ལུས་དཀྱིལ་སྔར་བཞིན་བསྒོམ། ཡབ་ཡུམ་སྙོམས་པར་ཞུགས་པ་ནས། བསྔོ་བ་དང་ཡིག་བརྒྱའི་
བར་དུ་བྱ་བ་རྣམས་སྔར་བཞིན་བྱ། དག་པ་གསུམ་ནས་སྦྱོར་བ་ཚོགས་བསགས་ཀྱི་བར་རྣམས་ཐུན་གཞན་གསུམ་ལ་བྱ་བར་མ་བཤད་ཀྱང། གང་ཟག་མཆོག་ལ་དགོངས་པ་ཡིན་པས་
བྲེལ་པ་སོགས་ཀྱི་དབང་གིས་མ་གཏོགས་པ། བསྐྱེད་རིམ་ལ་སེམས་ཅུང་ཟད་ལས་རླུང་གི་ཏིང་ངེ་འཛིན་མ་ཐོབ་བར་དུ་མ་ཆགས་པ་རེ་དང། སྟོང་པའི་ངང་ནས་ནཱ་ད་འཇོག་པ་ནས། མངོན་
[127A]༄༅། །བྱང་བ་སྒོམ་པའི་བྱར་བྱས་ན་ལེགས་སོ། །ཐུན་ཐ་མ་ལ་མཚན་མོའི་ཐུན་ལ་ནི་ཐུན་དང་པོ་བཞིན་ཆོ་ག་ཐམས་ཅད་རྗེས་སུ་སྤྱད་ལ་སྡུད་པའི་ཚེ། གཞིའི་ཧེ་རུ་ཀའི་ལུས་
དཀྱིལ་གྱི་ལྷ་བསྡུ་བའི་བར་སྔར་བཞིན་བྱ་ཞིང། ཕྱི་ལ་གཞལ་ཡས་ཁང་བསྡུ་བའི་བར་སྔར་བཞིན་ལ། ཐུན་མོང་དུ། གཙོ་བོ་ཡབ་ཡུམ་ཡང་ཐུགས་ཀའི་ཉི་གདན་ལ་ཐིམ། ཉི་གདན་
ཡང་སྟེང་གི་ཧཱུཾ་ཡིག་ལ་ཐིམ། ཧཱུཾ་གི་ཨུ་ཧའི་ལུས་ལ་དང། ལུས་དེ་དེའི་མགོ་བོ་ལ་དང། མགོ་བོ་ཟླུ་ཕྱེད་ལ་དང། ཟླ་ཕྱེད་ཐིག་ལེ་ལ་དང། ཐིག་ལེ་ནཱ་ད་ལ་ཐིམ། ནཱ་ད་
ཡང་མི་དམིགས་པར་གྱུར། པར་བྱས་པའི་འོག་ཏུ་སེམས་གཡོ་མེད་དུ་བཟུང་ན་གཉིད་ཀྱི་འོད་གསལ་འཛིན་པ་སྟོབས་ཆེའོ། །ཐོ་རངས་ཀྱི་དུས་སུ་རྡོ་རྗེ་རྣལ་འབྱོར་མའི་གླུས་བསྐུལ་བས་
སད་པར་མོས་པ་བྱས་ལ་ཆོ་ག་ཐམས་ཅད་ཉི་མ་སྔ་མ་བཞིན་བྱའོ། །དེ་ལྟར་བསྒོམ་པའི་ཕན་ཡོན་ནི། །དེ་ལྟར་ཐུན་བཞིར་ཕྱི་ནང་གི་བསྐྱེད་རིམ་བསྒོམས་པས། རྫོགས་རིམ་གྱི་རྟོག་
པ་ཡོངས་རྫོགས་སྐྱེ་བའི་རྒྱུད་སྨིན་ཞིང་རྫོགས་རིམ་ཡང་མཚན་ཉིད་ཚང་བར་སྐྱེས་ཏེ་ཚེ་འདིར་དེ་བཞིན་གཤེགས་པའི་ས་འཐོབ་པ་དང། ཚེ་འདིར་དེ་མ་ཐོབ་ཀྱང་སྐྱེ་བ་བརྒྱུད་ནས་འཐོབ་སྟེ་
དེ་ཡང་ཐེག་པ་མཆོག་གི་རིགས་སུ་སྐྱེ་བ་དང་ཆོས་འདི་སྤྱོད་པའི་ཆོས་ལྡན་གྱི་རྒྱལ་པོར་འགྱུར་བ་དང། ལས་ཀྱི་སྒྲིབ་པའི་སྡིག་ཀུན་འདགས་པ་དང། ལམ་འདི་ལ་བསམ་གཏན་བྱས་
པ་ཙམ་དང་གླེགས་བམ་གློག་པ་དང། ཁ་དོན་དུ་འདོན་པ་དང། རྒྱུད་ཀྱི་གླེགས་བམ་བྲིས་བས་ཀྱང་མཐོ་རིས་ཀྱི་དཔལ་སྤྱི་དང་ཁྱད་པར་པ་འཁོར་སྒྱུར་འཐོབ་པར་གསུངས་སོ། །གལ་ཏེ་

[127B] དཔལ་ཧེ་རུ་ཀ་དང། རྗེ་བཙུན་མ་ཕག་མོ་ལ་སོགས་པའི་
དཔའ་བོ་དང་རྣལ་འབྱོར་མ་ལག་ན་མེ་ཏོག་དང་བདུག་སྤོས་དང། རྒྱལ་མཚན་དང་སིལ་སྙན་སྣ་ཚོགས་པ་ཐོགས་པས་ཡིད་དུ་འོང་བའི་གླུའི་མཆོད་པ་སྣ་ཚོགས་པས་བསུས་ནས། ཕྱིའི་མཁའ་
སྤྱོད་ཀྱི་གནས་སུ་འཁྲིད་ཅིང་ནང་གི་མཁའ་སྤྱོད་འཆི་བའི་འོད་གསལ་དུ་འཇུག་པར་བྱེད་དོ། །ཕན་ཡོན་དེ་རྣམས་མངོན་དུ་བྱེད་ནུས་པའི་ལམ་ལ་སྒྲུབ་པ་བྱེད་པའི་རྣལ་འབྱོར་པ་དང། རྣལ་
འབྱོར་མ་ནི་ས་སྟེང་ན་ཤིན་ཏུ་དཀོན་པར་གསུངས་པས། འདི་འདྲ་བའི་རྙེད་དཀའ་བའི་ལམ་ལ་ཉམས་ལེན་བྱས་ཡོད་པའི་དུས་སུ་ཤིན་ཏུ་རྙེད་དཀའ་བར་ཤེས་པར་གྱིས་ལ་ལམ་འདི་ལ་ཐོས་བསམ་བསྒོམ་པ་ལ་འབད་པར་བྱོས་
ཤིག་ཅེས་རང་ཅག་གི་བླ་མ་རྗེ་བཙུན་བཙོང་ཁ་པ་ཆེན་པོས་གསུངས་པ་ལྟར་འབད་འཚལ་ལོ། །ཅེས་དཔལ་འཁོར་ལོ་བདེ་མཆོག་གི་ལུས་དཀྱིལ་ལྷ་རེ་གཉིས་པའི་སྒྲུབ་ཐབས་དང་ཕྱི་དཀྱིལ་ལྷ་
ལྔའི་སྒྲུབ་ཐབས་གཉིས་ཀྱི་ངག་འདོན་ཁྲིག་ཆགས་སུ་གོ་བདེའ་ ཡུལ་བྱང་ཕྱོགས་ཀྱི་མཐར་འཁྱམས་པའི་བན་རྒན་གྱི་ན་པ་ངག་དབང་བློ་བཟང་
ཆོས་ལྡན་དཔལ་བཟང་པོས་ལུས་དཀྱིལ་གྱི་སྒྲུབ་ཐབས་རྗེ་བདག་ཉིད་ཆེན་པོས་མཛད་པའི་སྒྲུབ་ཐབས་དགོངས་པ་རབ་གསལ། རྗེ་འདུལ་བ་འཛིན་པས་མཛད་པའི་དེའི་ལྷན་འཐབས། དྲིན་
ཅན་རྩ་བའི་བླ་མ་ཁྱབ་བདག་འཁོར་ལོའི་མགོན་པོ་དཀོན་མཆོག་རྒྱལ་མཚན་པས་མཛད་པའི་ལུས་དཀྱིལ་གྱི་སྒྲུབ་ཐབས་གསུམ་ལ་གཞི་བྱས་པ་ཡིན་ཅིང། ལྷ་ལྔའི་སྒྲུབ་ཐབས་རྗེ་ཐམས་ཅད་

[128A]༄༅། །མཁྱེན་པ་དགེ་འདུན་རྒྱ་མཚོས་མཛད་པ་ལ་གཞི་བྱས་ཏེ། སྐུ་གསུམ་ལམ་འཁྱེར་སོགས་སྐྱེད་རིམ་གྱི་དམིགས་པ་གལ་ཆེ་ཤོས་འགའ་ཞིག་རྗེ་བདག་ཉིད་ཆེན་པོས་མཛད་
པའི་བདེ་མཆོག་གི་སྐྱེད་རིམ་འདོད་འཇོ་དང། རྗེ་དགེ་འདུན་རྒྱ་མཚོས་མཛད་པའི་བདེ་མཆོག་ལུས་དཀྱིལ་གྱི་བསྐྱེད་རིམ་སོགས་ནས་འབྱུང་བས་བརྒྱན་ཏེ་རང་གི་བརྗེད་བྱད་དང། སྐལ་མཉམ་
གཞན་ལའང་ཕན་འདོད་ཀྱི་བསམ་པས་འཇམ་དབྱངས་གོང་མ་ཆེན་པོའི་རྒྱལ་ཁབ་པེའི་ཅིང་གི་བོད་ཆོས་ལྷ་ཁང་དུ་གྲགས་པར་སྦྱར་བའི་ཡི་གེ་བ་ནི་རྣམ་དཔྱོད་དང་ལྡན་པའི་དགེ་ཚུལ་དཔལ་བཟད་ངོ། །
འདི་ལ་བརྟེན་ནས་ཀྱང་རྒྱལ་བ་བློ་བཟང་གྲགས་པའི་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག་ །



﻿ ༄༅། །དྲིལ་བུ་ལུས་དཀྱིལ་གྱི་བརྒྱུད་འདེབས་བཞུགས་སླྷོ།། །།།
༄༅། །ན་མོ་གུ་རུ་མཉྫུ་གྷོ་ཥཱ་ཡ། དཔལ་ལྡན་རིགས་བརྒྱའི་ཁྱབ་བདག་འཁོར་ལོ་སྡོམ། །ཟག་མེད་བདེ་བའི་དཔལ་སྟེར་རྗེ་བཙུན་མ། །རྣལ་འབྱོར་དབང་ཕྱུག་དྲིལ་བུ་རུས་སྦལ་ཞབས། །གསོལ་བ་འདེབས་སོ་དངོས་
གྲུབ་རྣམ་གཉིས་སྩོལ། །བདེ་ཆེན་འབར་འཛིན་བརྟུལ་ཞུགས་སྤྱོད་པ་བ། །མ་རུང་ཚར་གཅོད་གུ་ཧྱ་ཕྱོགས་ཀུན་ལས། །རྣམ་རྒྱལ་གྲུབ་མཆོག་ཏེ་ལོ་ནཱ་རོའི་ཞབས། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ལམ་འདིའི་
ནུས་པ་མངོན་གྱུར་ཕམ་མཐིང་མཆེད། །ཤེས་རབ་མཆོག་བརྩེགས་སྒྲ་བསྒྱུར་བློ་གྲོས་གྲགས། །རྗེ་བཙུན་ཡབ་སྲས་ས་སྐྱ་པཎྚི་ཏ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཕན་བདེས་ས་སྐྱོང་འཕགས་པ་རིན་པོ་ཆེ། །
དཀོན་མཆོག་གསུམ་གྱི་དཔལ་གྱུར་རྒྱལ་བའི་སྲས། །ན་བཟའ་པ་དང་བསོད་ནམས་རྒྱལ་མཚན་འཛིན། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །ཀུན་མཁྱེན་རྒྱལ་བའི་དབང་པོ་ཙོང་ཁ་པ། །རིན་ཆེན་ཤེར་འབྱུང་མཁས་
བཙུན་བློ་བཟང་རྗེ། །དཔལ་འབྱོར་རྒྱ་མཚོ་མཁས་གྲུབ་ནམ་མཁའི་མཚན། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །རྒྱལ་བ་གཉིས་པ་བློ་བཟང་གྲགས་པའི་དཔལ། །དེ་སྲས་ཐུ་བོ་མཁས་གྲུབ་དམ་པ་མཆེད། །འཆི་མེད་གྲུབ་
པ་དྷརྨ་བཛྲའི་ཞབས། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །སྐུ་གསུམ་མངོན་གྱུར་རྒྱལ་བ་དབེན་ས་པ། །འཇམ་པའི་དབྱངས་དངོས་སངས་རྒྱས་ཡེ་ཤེས་དང། །བློ་བཟང་བསྟན་པའི་གསལ་བྱེད་ཆོས་བརྒྱན་ཞབས། །གསོལ་བ་
[097A]༄༅། །འདེབས་སོ་དངོས་གྲུབ་རྣམ་གཉིས་སྩོལ། །ཁྱབ་བདག་འཁོར་ལོའི་མགོན་པོ་ཧེ་རུ་ཀ་ངུར་སྨྲིག་གར་གྱིས་རྣམ་རོལ་དཀོན་མཆོག་མཚན། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་
བ་འདེབས་སོ་དངོས་གྲུབ་རྣམ་གཉིས་སྩོལ། །གང་གི་རྡོ་རྗེ་ལུས་ཀྱི་དཀྱིལ་འཁོར་དུ། །ཆོས་འདིའི་དྲིན་ཐོབ་དཀྱིལ་འཁོར་འཁོར་ལོའི་གཙོ། །འདྲེན་མཆོག་མཚུངས་བྲལ་ཡོངས་འཛིན་དམ་པ་ལ། །གསོལ་བ་འདེབས་སོ་
དངོས་གྲུབ་རྣམ་གཉིས་སྩོལ། །དེ་ལྟར་བསྟོད་པའི་རྣམ་དཀར་དགེ་བའི་མཐུས། །ཤིན་ཏུ་རྙེད་དཀའ་འཇིག་སླའི་དལ་འབྱོར་འདི། །དོན་མེད་བྱ་བས་ནམ་ཡང་མི་གཡེངས་པར། །དོན་ཚེན་སྙིང་པོ་ལེན་པར་བྱིན་གྱིས་རློབ།།
འདི་སྣང་ཕུན་ཚོགས་རྨི་ལམ་དགའ་སྟོན་དང། །སྲིད་པའི་ངང་ཚུལ་མེ་འོབས་ལྟར་མཐོང་ནས། །བྱམས་དང་སྙིང་རྗེས་བརྒྱན་པའི་སེམས་བསྐྱེད་དེ། །ཕྱིན་དྲུག་སྤྱོད་པས་འདའ་བར་བྱིན་གྱིས་རློབས། །ཐུན་མོང་
ལམ་སྦྱངས་དངོས་གྲུབ་ཀུན་གྱི་སྒོ། །བཤེས་གཉེན་དམ་པའི་ལུས་ཀྱི་དཀྱིལ་འཁོར་དུ། །རྣམ་དག་དབང་ཐོབ་དམ་ཚིག་སྡོམ་པ་རྣམས། །སྲོག་ལས་གཅས་པར་བསྲུང་བར་བྱིན་གྱིས་རློབས། །རབ་
འབྱམས་རྒྱུད་རྣམས་ཀུན་གྱི་རྒྱལ་པོ་མཆོག་བདེ་མཆོག་སྤས་ཆུའི་རྒྱ་མཚོའི་དོན་རྟོགས་ནས། །ཐུན་བཞིའི་སྦྱོར་བའི་རིམ་པ་དང་པོའི་ལམ། །ཤིན་ཏུ་བརྟན་པ་རྙེད་པར་བྱིན་གྱིས་རློབས། །སྙིང་
ཀའི་ཆུ་སྐྱེས་དབུས་སུ་མི་ཤིག་པའི། །རང་བཞིན་འོད་ཟེར་ལྔ་བའི་དྲ་བ་ཅན། །བྱིན་རླབས་རིམ་པ་རྣམ་གཉིས་གོམས་བྱས་པས། །ལྷན་སྐྱེས་ཡེ་ཤེས་འཆར་བར་བྱིན་གྱིས་རློབས། །ནོར་བུའི་
བུག་སྨིན་མའི་འཁྲི་ཤིང་དབུས། །ཟླ་ཤེལ་ཕྱུགས་པའི་པདྨ་ར་ག་ཡི། །མདངས་ལྡན་སྣ་ཚོགས་རྡོ་རྗེའི་རིམ་པ་བཟུང། །གོམས་པས་ལས་རླུང་ལྡོག་པར་བྱིན་གྱིས་རློབས། །དམ་ཚིག་ལག་པ་ཆོས་ཀྱི་ཕྱག་

[097B] །མཉམ་པར་སྦྱར་བའི་སྲོག་རྩོལ་རྣམ་གསུམ་མཐུས། །སྟོང་ཉིད་མཛེས་མར་ལྷན་སྐྱེས་གཞོན་ནུ་ཡིས། །འཁྱུད་པའི་ཕྱག་ཆེན་འགྲུབ་པར་བྱིན་གྱིས་རློབས། །སྤྲུལ་པའི་འཁོར་ལོའི་དབུས་དང་སྨིན་འཚམས་
སུ༑ ༑བདེ་སྐྱོང་ཆོས་ཀྱི་འཁོར་ལོའི་ལྟེ་བ་རུ། །རིགས་ལྔའི་རང་བཞིན་ཐིག་ལེ་ལྔ་དག་ལ། །བརྟེན་ནས་འབར་འཇིག་དགའ་བཞི་ཡོངས་རྫོགས་ཤིང། །ཕྱོགས་བཅུའི་རྒྱལ་བའི་བྱིན་རླབས་མཆོག་ཐོབ་
ཤོག་ཆོས་འཁོར་ཕྱག་རྒྱ་གསང་བའི་ཆུ་སྐྱེས་དབུས། །མི་ཤིག་ནོར་བུའི་བུར་བས་རྣམ་རོལ་བས། །དཔེ་ཡི་ལྷན་སྐྱེས་སྦྲང་རྩིའི་བཅུད་མྱངས་ཏེ། །སྒྱུ་མའི་ལུས་མཛེས་རྒྱས་པར་བྱིན་གྱིས་རློབས། །
སྒྱུ་མའི་ན་ཆུང་དོན་གྱི་འོད་གསལ་དུ། །སྦྱངས་པའི་དབྱིངས་ལས་སྒྱུ་བཕྲུལ་འདྲ་བའི་གར། །སློབ་དང་མི་སློབ་ཟུང་འཇུག་རྡོ་རྗེའི་སྐུ། །ཚེ་འདིར་མངོན་དུ་འགྱུར་བར་བྱིན་གྱིས་རློབས།། །།
ཅེས་བདེ་མཆོག་དྲིལ་བུ་པའི་ལུས་དཀྱིལ་གྱི་དབང་དང་ཁྲིད་ཀྱི་བརྒྱུད་འདི་བས་སྦྲག་མ་འདི་ནི་ཁྲིད་ཀྱི་རྒྱུད་འདེབས་པཎ་ཆེན་ཐམས་ཅད་མཁྱེན་པས་མཛད་པ་ལ། རིན་ཅེན་ཤེར་
འབྱུང། ཞེས་སོགས་དབང་གི་རྒྱུད་འདེབས་པཎ་ཆེན་གྱིས་མཛད་པ་དང། ཁྱབ་བདག་འཁོར་ལོའི་ཞེས་སོགས་དེང་རང་གི་རྩ་བའི་བླ་མའི་གསོལ་འདེབས་ཤོ་ལོ་ཀ་གཅིག་
སློབ་མ་འགའ་ཞིག་གིས་བསྐུལ་བའི་ངོར་རང་རང་གི་རྩ་བའི་བླ་མའི་གསོལ་འདེབས་ཚིག་རྐང་གསུམ་པ་བསྒྱུར་ཆོག་པའི་ཤོ་ལོ་ཀ་གཅིག་རྣམས་རང་གིས་སྦྱར་བ་གསུམ་ཁ་བསྐང་སྟེ་བསྒྲིགས་པ་པོ་ནི་
སྙོམ་ལས་པ་ངག་དབང་བློ་བཟང་ཆོས་ལྡན་ཏེ། ཡི་གེ་པ་ནི་རབ་འབྱམས་པ་བློ་བཟང་ཉི་མའོ།། །། །། ། །



﻿
[001A] །དཔལ་འཁོར་ལོ་སྡོམ་པ་དྲིལ་བུ་ལུས་དཀྱིལ་གྱི་བླ་བརྒྱུད་གསོལ་འདེབས་བདེ་ཆེན་ཉེ་ལམ་དང། གྲུབ་པའི་དབང་ཕྱུག་དྲིལ་བུ་ཞབས་ལུགས་ཀྱི་བཅོམ་ལྡན་འདས་
འཁོར་ལོ་སྡོམ་པའི་ལུས་དཀྱིལ་གྱི་མངོན་པར་རྟོགས་པ་བདེ་ཆེན་རབ་འཕེལ་བཅས་བཞུགས་སོ།།

[001B] །བདེ་ཆེན་རྒྱལ་པོ་བཅོམ་ལྡན་ཧེ་རུ་ཀཿ་བདེ་བའི་མཆོག་སྦྱིན་ཡུམ་ཆེན་རྣལ་འབྱོར་མ། །བདེ་མཆོག་དཔའ་བོར་མངོན་བཞེངས་དྲིལ་
བུ་པར། །གསོལ་བ་འདེབས་སོ་ཚེ་གཅིག་ཟུང་འཇུག་སྩོལ། །གྲུབ་པ་མཆོག་གི་སར་གཤེགས་རུས་སྦལ་ཞབས། །གྲུབ་བརྒྱའི་གཙུག་ནོར་ཛཱ་ལནྡྷ་ར་པ། །གྲུབ་
པའི་སྤྱོད་པ་མཆོག་འཆང་ནག་པོ་པར། །གསོལ་བ་འདེབས་སོ་ཚེ་གཅིག་ཟུང་འཇུག་སྩོལ། །གསང་བ་ཀུན་གྱི་མཛོད་འཛིན་གུ་ཧྱ་པ། །གསང་སྔགས་རྒྱ་མཚོའི་དབང་
ཕྱུག་རྣམ་རྒྱལ་ཞབས། །གསང་ཆེན་བསྟན་པའི་མངའ་བདག་ཏཻ་ལོ་པར། །གསོལ་བ་འདེབས་སོ་ཚེ་གཅིག་ཟུང་འཇུག་སྩོལ། །མཁའ་སྤྱོད་ལམ་བཟང་གསལ་

[002A]༄༅། །མཛད་ནཱ་རོ་པ། །མཁའ་སྤྱོད་ས་ལ་མངོན་གཤེགས་ཕམ་མཐིང་མཆེད། །མཁའ་སྤྱོད་དགའ་མས་རྗེས་བཟུང་ཤེས་རབ་བརྩེགས། །གསོལ་
བ་འདེབས་སོ་ཚེ་གཅིག་ཟུང་འཇུག་སྩོལ། །མ་རྒྱུད་བསྟན་པའི་མངའ་བདག་བློ་གྲོས་གྲགས། །མ་ལུས་འགྲོ་བའི་གཉེན་གཅིག་ས་ཆེན་ཞབས། །མ་ནོར་ལམ་སྟོན་བསོད་ནམས་
རྩེ་མོ་ལ། །གསོལ་བ་འདེབས་སོ་ཚེ་གཅིག་ཟུང་འཇུག་སྩོལ། །དངོས་སུ་རིག་འཛིན་སར་གཤེགས་གྲགས་པའི་མཚན། །དངོས་སྟོབས་རིགས་སྨྲའི་དབང་ཕྱུག་ས་པཎ་རྗེ།།
དངོས་ཀུན་དེ་བཞིན་ཉིད་གཟིགས་འཕགས་པའི་ཞབས། །གསོལ་བ་འདེབས་སོ་ཚེ་གཅིག་རིག་སྔགས་འཆད་བ་ཞང་སྟོན་དཀོན་མཆོག་དཔལ། །རིགས་བརྒྱའི་ཁྱབ་

[002B] །རིགས་ཀྱི་ཅོད་པན་བླ་མ་དམ་པའི་ཞབས། །གསོལ་བ་འདེབས་སོ་ཚེ་་རྒྱལ་བ་གཉིས་པ་འཇམ་མགོན་ཙོང་ཁ་པ། །རྒྱལ་སྲས་དཔའ་པོ་དགེ་ལེགས་དཔལ་
བཟང་ཞབས། །རྒྱལ་བའི་གདུང་འཚོ་བ་སོ་ཆོས་རྒྱན་ལ། །གསོལ་བ་འདེབས་སོ་ཚེ་་ཟུང་འཇུག་མངོན་གྱུར་ཆོས་ཀྱི་རྡོ་རྗེ་དང། །ཟུང་འཇུག་གྲུབ་པའི་དཔའ་པོ་དབེན་ས་པ། །ཟུང་འཇུག་
ལམ་སྟོན་སངས་རྒྱས་ཡེ་ཤེས་ལ། །གསོལ་བ་འདེབས་སོ་ཚེ་་སྙན་བརྒྱུད་མངའ་བདག་བློ་བཟང་ཆོས་རྒྱན་དང། །སྙན་བརྒྱུད་མཛོད་འཛིན་དཀོན་མཆོག་རྒྱལ་མཚན་ཞབས། །སྙན་བརྒྱུད་
སྤེལ་མཁས་ངག་དབང་ཆོས་ལྡན་ལ། །གསོལ་བ་འདེབས་སོ་ཚེ་་མཁས་བཙུན་གྲུབ་དབང་བློ་བཟང་ཆོས་འཛིན་དང། །མཁས་གྲུབ་ཆེན་པོ་རོལ་པའི་རྡོ་རྗེའི་ཞབས། །མཁས་པའི་གཙུག་
རྒྱན་བློ་བཟང་སྙན་གྲགས་ལ། །གསོལ་བ་འདེབས་སོ་ཚེ་་ཟབ་རྒྱས་གདམས་པའི་མཛོད་འཛིན་ཐུགས་རྗེ་དཔལ། །ཟབ་མོའི་དོན་གཟིགས་འཇམ་དཔལ་ཚུལ་ཁྲིམས་ཞབས། །ཟབ་དོན་སྨྲ་
མཁས་འཇམ་དཔལ་རྡོ་རྗེ་ལ། །གསོལ་བ་འདེབས་སོ་ཚེ་་རྣལ་འབྱོར་དབང་ཕྱུག་ཡེ་ཤེས་དོན་གྲུབ་དང། །རྣལ་འབྱོར་ཟབ་མོར་མངའ་བརྙེས་གྲུབ་པའི་དབང། །རྣལ་འབྱོར་དཔའ་བོ་
[003A]༄༅། །བསྟན་འཛིན་མཁས་གྲུབ་ལ། །གསོལ་བ་འདེབས་སོ་ཚེ་་ངེས་མེད་གནས་སུ་རྩེ་གཅིག་སྒྲུབ་པ་ཡིས། །ངེས་དོན་སྙིང་པོའི་ཉམས་མྱོང་མཐར་སོན་པ། །ངེས་གསང་
ལམ་སྟོན་པདྨ་རྡོ་རྗེ་ལ། །གསོལ་བ་འདེབས་སོ་ཚོ་་རྡོ་རྗེ་དྲིལ་བུ་པ་ཡི་མན་ངག་གནད། །རྡོ་རྗེ་ཐེག་པའི་སྙིང་པོ་སྩོལ་བ་ལ། །རྡོ་རྗེ་འཆང་དངོས་མི་གཉིས་དྲིན་ཅན་རྗེར། །གསོལ་བ་འདེབས་
སོ་ཚེ་ཤླཽཀ་འདི་སྟག་ཕྲུའི་གསུང། འདི་སྣང་སྐད་ཅིག་གློག་གི་འགྱུ་བ་དང། །སྲིད་པའི་འབྱོར་པ་སྲིན་མོའི་སླུ་བྲིད་ལྟར། །མཐོང་ཞིང་སྙིང་ནས་ཐར་པ་དོན་གཉེར་བའི། །ངེས་འབྱུང་ཤུགས་
དྲག་སྐྱེ་བར་བྱིན་གྱིས་རློབས། །མར་གྱུར་འགྲོ་རྣམས་སྡུག་བསྔལ་མེ་ཀློང་དུ། །ལྷུང་བས་མནར་བར་སྙིང་ནས་མི་བཟོད་པར། །དེ་དག་དོན་དུ་རྫོགས་བྱང་དོན་གཉེར་བའི། །བཅོས་མིན་བྱང་
སེམས་འབྱོངས་པར་བྱིན་གྱིས་རློབས། །གྲུབ་མཆོག་བྱེ་བས་གཤེགས་ཤུལ་མ་རྒྱུད་ཀྱི། །ལམ་བཟང་མཐར་ཐུག་དཔལ་ལྡན་ལུས་དཀྱིལ་གྱི། །རིམ་གཉིས་རྣལ་འབྱོར་ཟབ་མོའི་མཐར་ཐུག་
ལ༑ ༑སྒྲུབ་པ་མཐའ་རུ་ཐོན་པར་བྱིན་གྱིས་རློབས། །འཆི་བའི་མཐར་ཡང་བཅོམ་ལྡན་ཧེ་རུ་ཀ་དཔའ་བོ་རྣལ་འབྱོར་མ་ཡི་ཚོགས་བཅས་པས། །ངོ་མཚར་རོལ་མོའི་སྒྲ་བཅས་བསུ་བ་ཡིས། །

[003B] མདོར་ན་སྐྱེ་ཞིང་སྐྱེ་བ་ཐམས་ཅད་དུ། །བླ་མ་ཧེ་རུ་ཀཿ་ཡིས་རྗེས་བཟུང་ནས། །ས་ལམ་བགྲོད་པ་མ་ལུས་མཐར་ཕྱིན་ཏེ། །བདེ་ཆེན་རྒྱལ་པོའི་གོ་འཕང་མྱུར་ཐོབ་
ཤོག་ཅེས་དཔལ་འཁོར་ལོ་བདེ་མཆོག་དྲིལ་བུ་ལུས་དཀྱིལ་གྱི་རིམ་གཉིས་ཀྱི་ཁྲིད་གཏོང་སྐབས། བརྒྱུད་པའི་གསོལ་འདེབས་འདི་བཞིན་སྐྱབས་གཅིག་སྟག་ལུ་རྡོ་རྗེ་འཆང་པདྨ་བཛྲ་ཆེན་པོའི་བཀའ་བཞིན། བདེ་བ་མཆོག་གི་རྣལ་འབྱོར་པ་བདེ་ཆེན་
སྙིང་པོས་ཤར་མར་སྤེལ།། །།   ༈    །འདིར་གྲུབ་པའི་དབང་ཕྱུག་ཆེན་པོ་དྲིལ་བུ་ཞབས་ཀྱི་ལུགས་ཀྱི་འཁོར་ལོ་སྡོམ་པའི་ལུས་དཀྱིལ་གྱི་སྒྲུབ་ཐབས་ངག་ཏུ་འདོན་
ཚུལ་དགོད་པ་ལ། དེ་ལ་ལམ་ཐུན་མོང་པའི་རིམ་པས་རྒྱུད་སྦྱངས་ཤིང་འཁོར་ལོ་བདེ་མཆོག་གི་ཕྱི་ནང་གི་དཀྱིལ་འཁོར་དུ་དབང་བསྐུར་བ་ཐོབ་པ། དམ་ཚིག་དང་སྡོམ་པ་སྲུང་པ་ལ་བརྩོན་པའི་སྒྲུབ་པ་པོས། རྣལ་འབྱོར་དང་རྗེས་སུ་མཐུན་པའི་གནས་ཀྱི་སྒྲུབ་ཁང་དུ་བདུད་
རྩི་ལྡས་བྱུགས་པའམ་བདུད་རྩི་རིལ་བུ་བཏབ་པའི་ཆང་ངམ་ཆུས་ཆག་ཆག་གདབ། མེ་ཏོག་དངོས་སམ་འབྲུ་དཀར་པོ་བཀྲམ། འོས་པའི་ཕྱོགས་སུ་བདེ་མཆོག་གི་བྲིས་འབུར་གྱི་སྐུ་དང་རྒྱུད་ཀྱི་གླེགས་བམ་སོགས་སྐུ་གསུངས་ཐུགས་ཀྱི་རྟེན་དང་དེའི་མཆོད་པ་རྣམས་
དང༑ གཏོར་འབུལ་གྱི་ཚེ་གཏོར་མགྲོན་ལ་འབུལ་རྒྱུའི་མཆོད་གཏོར་རྣམས་འབུལ་ཡུལ་གྱི་གཡོན་ངོས་ནས་འགོང་རྩམས་ཏེ་བཀོད་པ་མཛེས་པར་བཤམ། རང་གི་མདུན་དུ་སྙེགས་ཀྱི་སྟེང་དུ་ནང་མཆོད་རྡོར་དྲིལ་ཌཱ་མ་རུ་དང། དེའི་ཕར་ངོས་སུ་ཆུ་གསུམ་མེ་ཏོག་སོགས་

[004A]༄༅། །བདག་བསྐྱེད་ཀྱི་མཆོད་པ་རང་གི་གཡོན་ངོས་ནས་འགོ་བརྩམས་པ། སྟེགས་དམའ་བ་ཞིག་གི་ཁར་སྔོན་འགྲོའི་མཆོད་པ་རང་གི་གསར་ངོས་ནས་འགོ་བརྩམས་པ་དང་གཏོར་མ་རྣམས་བཤམ། ནངས་པར་སྔ་བར་རྗེ་བཙུན་རྣལ་འབྱོར་མའམ་སྙིང་པོའི་
རྣལ་འབྱོར་མ་བཞིའི་གླུས་བསྐུལ་ནས་གཉིད་ཀྱི་འོད་གསལ་ལས་ལངས་ཏེ་ཧེ་རུ་ཀའི་སྐུར་བཞེངས་པར་མོས་ལ་ལངས་ཏེ་ཁྲུས་བྱས། རོའི་གདན་ལ་འདུག་པར་མོས་ནས་སྟན་བདེ་བ་ལ་ལུས་གནད་དང་ལྡན་པས་འདུག་སྟེ་ཁ་ལྷོར་ཕྱོགས་པར་མོས་ཤིང། བདུད་རྩི་རིལ་བུའམ་
ནང་མཆོད་ཀྱིས་ཁ་དག་པར་བྱས་ལ། སྐད་ཅིག་གིས་རང་ཉིད་ཇེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་
དང་ཐོད་པ་འཛིན་པས་འཁྱུད་པར་གྱུར། རྡོར་དྲིལ་བྱིན་རླབས་གཞན་ལས་འབྱུང་པ་ལྟར་བྱ། ནང་མཆོད་བྱིན་རླབས་ནི། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷཱོཉ་ཧཾ། སྟོང་པ་ཉིད་དུ་གྱུར་
སྟོང་པའི་ངང་ལས་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་བྱུང་བའི་མེའི་དཀྱིལ་འཁོར་དམར་པོ་གྲུ་གསུམ་པ་མི་འབར་བས་མཚན་པ། དེའི་
སྟེང་དུ་ཨོཾ་ཨཱ་ཧཱུཾ་ལས་བྱུང་བའི་མི་མགོ་རློན་པའི་སྐྱེད་རུ་དཔུར་ལ་གནས་པའི་ཨ་དཀར་པོ་ལས་བྱུང་བའི་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བའི་ནང་གི་ཤར་དུ་ཨོཾ་དཀར་པོ་ལས་བྱུང་བའི་དྲི་ཆེན་ཨོཾ་གྱིས་

[004B] བྱང་དུ་ཁཾ་ལྗང་གུ་ལས་བྱུང་བའི་ཤ་ཆེན་ཁཾ་གིས་མཚན་པ། ནུབ་ཏུ་ཨཱ་དམར་པོ་ལས་བྱུང་བའི་བྱངས་སེམས་དཀར་པོ་ཨཱཾ་གིས་མཚན་པ། ལྷོར་ཏྲཾ་སེར་པོ་ལས་བྱུང་བའི་རཀྟ་ཏྲཾ་གྱིས་མཚན་པ། དབུས་སུ་ཧཱུཾ་སྔོན་པོ་
ལས་བྱུང་བའི་དྲི་ཆུ་ཧཱུཾ་གིས་མཚན་པ། མེར་ལཾ་དཀར་པོ་ལས་བྱུང་བའི་བ་ལང་གི་ཤ་ལཾ་གྱིས་མཚན་པ། བདེན་བྲལ་དུ་མའཾ་སྔོན་པོ་ལས་བྱུང་བའི་ཁྱིའི་ཤ་མའཾ་གྱིས་མཚན་པ། རླུང་དུ་པཾ་དམར་པོ་ལས་བྱུང་བའི་གླང་པོ་ཆེའི་
ཤ་པཾ་གྱིས་མཚན་པ། དབང་ལྡན་དུ་ཏཱཾ་ལྗང་གུ་ལས་བྱུང་བའི་རྟའི་ཤ་ཏཱཾ་གྱིས་མཚན་པ། དབུས་སུ་པཾ་དམར་པོ་ལས་བྱུང་བའི་མིའི་ཤ་བཾ་གྱིས་མཚན་པ། འདི་གྲུབ་ཆེན་དྲིལ་བུ་པའི་ལུས་དཀྱིལ་དང་ལྷ་ལྔའི་སྒྲུབ་ཐབས་གཉིས་ཀ་ན་མི་སྣང་
ཞིང། རྗེའི་ལུས་དཀྱིལ་གྱི་སྒྲུབ་ཐབས་དང་འདུལ་འཛིན་པའི་ལྷན་ཐབས་གཉིས་ཀ་ནའང་མི་སྣང་བསམ་སྦྱར་ཀྱང་རུང་བར་སེམས་སོ། །རླུང་གཡོས་པ་ལས་མེ་འབར་བའི་དྲོད་ཀྱིས་རྫས་རྣམས་ཡི་གེ་དང་བཅས་པ་ཞུ་ནས་ཉི་མ་འཆར་ཀའི་མདོག་ལྟར་དམར་
སེར་དུ་གྱུར། དེའི་སྟེང་དུ་ཧཱུཾ་དཀར་པོ་ལས་བྱུང་བའི་ཁ་ཊཱཾ་ག་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིའི་རང་བཞིན་ཅན་མགོ་ཐུར་དུ་བལྟས་པ་ཐོད་པར་ལྷུང་སྟེ་ཞུ་བས་བཅུད་དེ་དག་དངུལ་ཆུའི་མདོག་ཅན་བསིལ་བར་གྱུར་
ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལི་ལཱྀ། ཨེ་ཨཻ། ཨོ་ཨཽ། ཨཾ་ཨཱ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ། ཡི་གེ་དེ་ཉིད་ཁ་དེག་སྣ་

[005A]༄༅། །ཚོགས་པ་བདུད་རྩིའི་སྟེང་དུ་གནས་པ་རྣམས་ཡོངས་སུ་གྱུར་པ་ལས་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་གནས་པ་ལས་འོད་ཟེར་འཕྲོས་པས། ཕྱོགས་
པ་ཅུ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་རྣམས་ཀྱི་ཐུགས་ཀའི་ས་བོན་ལས་ཡེ་ཤེས་ཀྱི་བདུད་རྩི་བཀུག་པ་ཨོཾ་ཨཱ་ཧཱུཾ་གསུམ་ལ་ཐིམ་ཞིང། དེ་གསུམ་ཡང་རིམ་གྱིས་ཞུ་བ་ཐོད་པར་ཐིམ་པར་གྱུར། ཨོཾ་
ཨཱ་ཧཱུཾ། གསུམ། བསྡུ་ན། ཧ་ཧོ་ཧྲཱི་རིམ་པ་ལྟར། ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། ཨོཾ་ཨཱ་ཧཱུཾ། གསུམ། རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར། སྔོན་འགྲོའི་མཆོད་པ་བྱིན་རླབས་ནི་
ཨོཾ་ཁཎྜ་རོ་ཧི་ནས་ཕཊ། ཨོཾ་སྭ་བྷཱ་ཝ་ནས་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབ་བསིལ། མེ་ཏོག། བདུག་སྤོས་
མར་མོ། དྲི། ཞལ་ཟས། རོལ་མོ་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱང་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟར་བར་གྱུར། ཨོཾ་ཨརྒྷཾ་ཨཱ་
ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་བཛྲ་པུཥྤེ་ཨཱ་ཧཱུཾ། ཨོཾ་བཛྲ་དྷཱུ་པེ་ཨཱ་ཧཱུཾ། ཨོཾ་བཛྲ་དའི་པེ་ཨཱ་ཧཱུཾ། ཨོཾ་བཛྲ་གནྡྷེ་ཨཱ་ཧཱུཾ། ཨོཾ་བཛྲ་ནི་ཝི་དྱཱ་ཨཱ་ཧཱུཾ། ཨོཾ་བཛྲ་ཤཔྟ་ཨཱ་ཧཱུཾ། སྔོན་འགྲོའི་གཏོར་མ་ནང་མཆོད་ལྟར་བྱིན་གྱིས་བརླབས་

[005B] འབར་བའི་ཕྱག་རྒྱ་བཅིངས་ཏེ། པཻཾ། རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་ཐམས་ཅད་སྤྱན་དྲངས་ཏེ་
ཕྱོགས་མཚམས་བརྒྱད་དུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས་བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་བའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་
རྗེའི་འོད་ཟེར་གྱི་སྦུ་གྲུས་དྲངས་ནས་གསོལ་བར་གྱུར། གཏོར་སྣོད་ཤར་ནས་ཕྱོགས་གཡོན་སྐོར་དང། མེ་ནས་མཚམས་གཡས་སུ་བསྐོར་ཏེ། ཨོཾ་ཁ་ཁ་ཁཱ་ཧི་ཁཱ་ཧི། སརྦྦ་ཡཀྵ་རཱཀྵ་ས། བྷཱུ་ཏ། པྲེ་ཏ། པི་ཤཱ་ཙ། ཨུནཱ་ད། ཨ་པསྨཱ་ར། བཛྲ་ཌཱ་ཀ་
ཌཱ་ཀི་ཉ་ད་ཡ། ཨི་མཾ་བ་ལིཾ་གྲི་ཧཱ་མཏུས་མ་ཡ་རཀྵནྟུ། མ་མ་སརྦ་སིདྡྷི་མམེ་པྲ་ཡ་ཙྪནྟུ། ཡ་ཐཻ་བཾ། ཡ་ཐེཥྚཾ། བཧུ་ཛ་ཐ། པི་པཱ་ཐ། མཱ་ཏི་ཀྲ་མ་ཐ། མ་མ་སརྦྦ་ཀཱ་རྟ་ཡ། སད་སུཾ་ཁཾ་བི་ཤུད་དྷ་ཡེ། ས་ཧ་ཡི་ཀ་བྷ་ཝ་ནྟུ་ཧཱུཾ་ཧཱུཾ་ཕཊ་་ཨཊ་སཱྟཱ་
ལན་གཉིས་བརྗོད་དེ་ཕྱོགས་མཚམས་ན་གནས་པ་ལ་དབུལ་ལོ། །ཨོཾ་ཨྲྒྷཾ་པྲ་ཏཱི་ཙྪ་སཱ་ཧཱ། ཨོཾ་པཱ་དྱཾ་པྲ་ཏཱི་ཙྪ་སཱ་ཧཱ། ཨོཾ་བཛྲ་པུཥྤེ་ཨཱ་ཧཱུཾ་སཱ་ཧཱ། ནས་ཤཔྟ་ཨཱ་ཧཱུཾ་སཱ་ཧཱ། ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་
ཨཱ་ཧཱུཾ། ལྷ་ཡི་ཚོགས་རྣམས་མ་ལུས་དང། །ཀླུ་ཡི་ཚོགས་གནོད་སྦྱིན་་སྲིན་པོའི་་འབྱུང་པོའི་ཡི་དྭགས་ཤ་ཟའི་སྨྱོ་བྱེད་་བརྗེད་བྱེད་མཁའ་འགྲོའི་་མ་མོའི་མ་ལུས་པ་ནི་ཐམས་ཅད་

[006A]༄༅། །དག་འདིར་གཤེགས་བདག་ལ་དགོངས་སུ་གསོལ། །བསྟན་པ་སྲུང་དང་འགྲོ་བའི་དོན་མཛད་ཕྱིར། །ཐུགས་དམ་བཅས་ཤིང་ཞལ་གྱིས་མཆེས་པ་རྣམས། །དཔལ་ཆན་བཀའ་སྡོད་
ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་
རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་ལོ། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་
བདག་ཅག་འཁོར་བཅས་ལ། །ནད་མེད་ཚོ་དང་དབང་ཕྱུག་དང། །དཔལ་དང་གྲགས་དང་སྐལ་པ་བཟང། །ལོངས་སྤྱོད་  ྾  རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་
སྩོལ། །སྲུང་མས་རྟག་ཏུ་གྲོགས་མཛོད་ཅིག་དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་
རྟེན་བདེ་ཞིང་ལོ་ལེགས་དང། །འབྲུ་རྣམས་རྒྱས་ཤིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་དྲིལ་བུ་དཀྲོལ་ཞིང་ཡིག་བརྒྱ་ཚར་གཅིག་བརྗོད། ཨོཾ་བཛྲ་

[006B] ཅེས་ཕྱོགས་སྐྱོང་སོགས་ལ་མཆོད་གཏོར་ཕུལ་ཏེ་སྒྲུབ་པའི་བར་ཆད་ཞི་བའི་འཕྲིན་ལས་བཅོལ། དེ་ནས་བདག་བསྐྱེད་ཀྱི་མཆོད་པ། ཁཎྜ་རོ་ཧི་ ་བསངས། སྭ་བྷཱ་ཝས་སྦྱངས། སྟོང་པའི་ངང་ལས་
ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་བྱུང་བའི། མཆོད་ཡོན། ཞབས་བསིལ། ཞལ་བསིལ། མེ་ཏོག། ཅེས་པ་ནས། སྟེར་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་པཱདྱཾ་ཨཱ་ཧཱུཾ། ཨོཾ་ཨཱཉྩ་མཱཎཾ་
ཨཱ་ཧཱུཾ། ཨོཾ་བཛྲ་པུཥྤེ་ཨཱཧཱུཾ། ནས་ཨོཾ་བཛྲ་ཤཔྟ་ཨཱ་ཧཱུཾ། ཞེས་སྔོན་འགྲོའི་མཆོད་པའི་སྐབས་ལྟར་བྱིན་གྱིས་བརླབ། འདིར་འདུལ་འཛིན་པས་མཎྜལ་ཞུ་འབུལ་བྱེད་པར་བཤད་པས་སྒྲུབ་གྲོགས་དང་བཅས་ཚོགས་པས་འདོན་དུས་བྱས་ན་ལེགས། སྐྱབས་འགྲོ་སེམས་བསྐྱེད་ནི་
སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་
བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་
དགོད་པར་བགྱི། །གསུམ། རྡོ་རྗེ་སེམས་དཔའི་བསྒོམ་བཟླས་ནི། རང་གི་སྤྱི་བོར་པཾ་ལས་པདྨ་དང། ཨ་ལས་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟེར་འཕྲོས། དོན་གཉིས་

[007A]༄༅། །བྱས་འདུས་ཡོངས་སུ་གྱུར་པ་ལས་རྡོ་རྗེ་སེམས་དཔའ་དཀར་པོ་ཞལ་གཅིག་ཕྱག་གཉིས་རྡོ་རྗེ་དང་གྲིལ་བུ་འཛིན་པ། རྡོ་རྗེ་སྐྱིལ་ཀྲུང་གིས་བཞུགས་པ། ཡུམ་རྡོ་རྗེ་སྙེམས་མ་དཀར་མོ་ཞལ་
གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། གཉིས་ཀའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་
ཟེར་འཕྲོས་པས་རང་འདྲའི་ཡེ་ཤེས་པ་སྤྱན་དྲངས། ཛཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་
ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར་
སྐུ་ཡེ་ཤེས་ཀྱི་བདུད་རྩིས་གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་ཅིང། ཐུགས་ཀར་ཟླ་བའི་སྟེང་དུ་ཧཱུཾ་གི་མཐར་ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར་
བཅོམ་ལྡན་འདས་ཐོ་རྗེ་སེམས་དཔའ། བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་དག་དམ་ཚིག་ཉམས་ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་པ་བཏབ་པས་

[007B] སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་
འོད་ཀྱཾ་རྣམ་པར་བསྡུས་ནས་སྔགས་ཕྲེང་ཧཱུཾ་དང་བཅས་པ་ལ་ཐིམ་པས། དེ་ལས་བདུད་རྩིའི་རྒྱུན་དཀར་པོ་བབས་པ་ཡབ་ཡུམ་གྱི་སྦྱོར་མཚམས་ནས་བབས། རང་གི་ཚངས་བུག་ནས་ཞུགས་ཏེ་ལུས་ཐམས་ཅད་ཡེ་ཤེས་ཀྱི་
བདུད་རྩིའི་རྒུན་གྱིས་གང། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཀྱི་དག་པར་གྱུར། ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པའ་ལ་ཡ། ཧེ་རུ་ཀ་ཏྲེ་ནོ་པ་ཏིཥྛ། ཌི་ཌྷོ་མེ་བྷཱ་ཝ། སུ་ཏོ་ཥྱོ་མེ་བྷཱ་ཝ། སུ་པོ་ཥྱོ་མེ་བྷ་ཝ། ཨ་ནུ་
རོཀྟ་མེ་བྷཱ་ཝ། སརྦ་སི་དཧི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙི་ཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝའ་ན། བཛྲ་ཇེ་རུ་ཀ་མཱ་མེ་མུཉྩ། ཧེ་རུ་ཀ་བྷཱ་ཝ། མཧཱ་ས་མ་ཡ་ས་ཏྭ་ཨཱ་ཧཱུཾ་ཕཊ། ཉེར་གཅིག་སོགས་བརྗོད་
བདག་ནི་མི་ཤེས་རྨོངས་པ་ཡིས། །དམ་ཚོག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བོའི་གཙོ་ལ་
བདག་སྐྱབས་མཆི། །རྡོ་རྗེ་སེམས་དཔའི་ཞལ་ནས། རིགས་ཀྱི་བུ་ཁྱོད་ཀྱི་སྡིག་སྒྲིབ་དང་དམ་ཚོག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ནས་རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་
[008A]༄༅། །སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར།  ཅེས་རྡོར་སེམས་སྒོམ་བཟླས་བྱས་ཏེ་སྡིག་ལྟུང་སྦྱང། རྣལ་འབྱོར་གྱི་ཡན་ལག་རྣམས་སྒྲུབ་ཚུལ་ལ་གསུམ་ལས་དང་པོ་སྒོ་གསུམ་དག་པར་བྱ་བ་
དག་པ་གསུམ་གྱི་རྣལ་འབྱོར་ནི།  ཤྲཱི་ཧེ་རུ་ཀཿ་ཧེ་ནི་ཀུན་གྱི་འབྱུང་གནས་སུ་གྱུར་པའི་སེམས་དེ་རྒྱུའི་བདག་ཉིད་དུ་བརྟག་པར་བྱ་བས་སྟོང་པའི་ཆོས་ཀྱི་བདག་མེད་པ་དང། རུ་ནི་གང་ཟག་གི་བདག་ཏུ་འཛིན་པའི་
རྣམ་རྟོག་གི་དྲ་བས་བཀོད་པའི་བདག་དང་བྲལ་བའི་གང་ཟག་གི་བདག་མེད་པ། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་ཅན་གཉིས་མི་མཐུན་པར་སོ་སོར་གཉིས་སུ་མི་གནས་པ་དང། ཤྲཱི་ནི་ཡུལ་སྟོང་པ་ཉིད་
ཇི་འདྲ་བ་དེ་བཞིན་དུ་རྗེས་སུ་ཞུགས་པའི་གཉིས་སུ་མེད་པའི་ཡེ་ཤེས་ནི་ཨེ་ཝཾ་གྱི་དོན་ནོ།  །སྙམ་དུ་བསམ་པ་ནི་ཡིད་དག་པར་བྱེད་བའོ།  །སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་
གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར།  སེམས་ཅན་ཐམས་ཅད་ལ་ཕན་པ་དེའི་སེམས་
ཀྱིས།  ཤྲཱི་ཧེ་རུ་ཀོ་ཉཧྀ།  གསུམ་བརྗོད་དེ་སྐུའི་ང་རྒྱལ་བཟུང་བ་ནི་ལུས་དག་པར་བྱེད་པའོ།  །ཨོཾ་ཨ་ཨཱ།  ནས་  ཤཥ་ས་ཧ་ཀླ་ཧཱུཾ་ཧཱུཾ་ཕཊ།  གསུམ།  རང་གི་ལྟེ་བའི་ཕྱོགས་སུ་སྔགས་ཕྲེང་འོད་ཟེར་དང་བཅས་པ་གཡོན་སྐོར་

[008B]
ནས་ཞུགས་ཏེ་ལྟེ་བའི་སྔགས་ཕྲེང་ལ་ཐིམ་པར་གྱུར།  པར་བསམ་པ་ནི་ངག་དག་པར་བྱེད་པའོ། །གཉིས་པ་མཐུན་རྐྱེན་བསྟེན་པའི་ཚོགས་བསག་པ་ནི།  རང་ཧེ་རུ་ཀར་གནས་པའི་ཐུགས་ཀར་པཾ་སེར་པོ་ལས། སྣ་ཚོགས་པདྨའི་ལྟེ་
བར་ཨཾ་ལས་བྱུང་བའི་ཟླ་བའི་དཀྱིལ་འཁོར་གྱི་སྟེང་དུ་དཔལ་མཆོག་དང་པོའི་ཡི་གེ་ཧཱུཾ་སྔོན་པོ་ཡེ་ཤེས་ལྔའི་རང་བཞིན་ཅན་འོད་ཟེར་ཁ་དོག་ལྔ་འཕྲོ་བའི་འོད་ཟེར་གྱིས་རང་གི་སྤྱི་བོ་ནས་རྐང་པའི་བར་གང་སྟེ་ཐོག་
མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་སྦྱངས་པས་ལུས་ཤེལ་སྒོང་བཞིན་དུ་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་འོད་ཟེར་གྱིས་འགྲོ་བ་ཀུན་གྱི་ལུས་སྦྱངས། སྒོ་གསུམ་དག་པར་བྱས། སྤྲིན་
སྒྲའི་ཡི་གེའི་འོད་དེས་བླ་མ་རྡོ་རྗེ་འཆང་གི་རྣམ་པ་ཅན་དང་སྔོན་ནས་གྲུབ་པའི་འཁོར་ལོ་སྡོམ་པའི་དཀྱིལ་འཁོར་གྱི་ལྷ་ཚོགས་དང། གཞན་ཡང་སངས་རྒྱས་དང་བྱང་ཆུབ་སེམས་དཔའ་དང། ལྷ་དང་ལྷ་མོ་
དང་ཁྲོ་བོས་ནམ་མཁའི་ཁམས་ཏིལ་གྱི་གང་བུ་ལྟར་གང་བ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གའི་ཧཱུཾ་ལ་ཐིམ་པར་གྱུར།  ཐལ་མོ་སྦྱར་ཏེ།  གང་གི་དྲིན་གྱིས་བདེ་ཆེན་གནས། །

[009A]༄༅། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད། །སྡོམ་འབྱུང། ཧེ་རུ་ཀ་དཔལ་དཔའ་བོ་ཆེ། །རྣམ་དག་རྡོ་རྗེའི་དབང་ཕྱུག་དང། །
རྗེས་ཆགས་ཆ་གས་པ་ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུད། །གནས་དང་ཉེ་བའི་གནས་དང་ཞིང། །འདུ་དང་དུར་ཁྲོད་གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་གུས་ཕྱག་འཚལ་
རང་གི་སྙིང་གའི་ཧཱུཾ་ལས་བྱུང་བའི་མཆོད་པའི་ལྷ་མོ་མེ་ཏོག་མ་དཀར་མོ། བདུག་པ་མ་དུད་ཁ། མར་མེ་མ་དམར་སེར། བྱུག་པ་མ་ལྗང་གུ། ཞལ་ཟས་མ་སྣ་ཚོགས་མདོག་ཅན་དུ་མ་ཕྱག་བཞིའི་དང་པོ་གཉིས་
ཀྱིས་རྡོར་དྲིལ་དང་ལྷག་མ་གཉིས་ཀྱིས་རིན་པོ་ཆེའི་སྣོད་དུ་མེ་ཏོག་སོགས་རང་རང་གི་མཆོད་རྫས་ཀྱིས་གང་བ་འཛིན་པ། གཟུགས་རྡོ་རྗེ་མ་དཀར་མོ། སྒྲ་རྡོ་རྗེ་མ་སྔོན་མོ། དྲི་རྡོ་རྗེ་མ་སེར་མོ། རོ་རྡོ་རྗེ་མ་དམར་
མོ༑ རེག་བྱ་རྡོ་རྗེ་མ་ལྗང་གུ། ཆོས་དབྱིངས་རྡོ་རྗེ་མ་དཀར་མོ་དུ་མ་ཕྱག་བཞིའི་གཡོན་པ་གཉིས་ན་ཐོད་པ་དང་ཁ་ཊཱཾ་ག་གཡས་དང་པོ་རྣམས་ན་རིམ་པ་བཞིན་མེ་ལོང། པི་ཝཾ། དྲིའི་སྣོད། རོའི་སྣོད། ན་
བཟའ། ཆོས་འབྱུང་འཛིན་ཅིང་གཡས་ལྷག་མ་ཐམས་ཅད་ཀྱིས་ཌཱ་མ་རུ་འཛིན་པ་རྣམས་ཀྱིས་མཆོད་པར་གྱུར། ཨོཾ་ཨྲྒྷཾ་པྲ་ཏཱིཙྪ་སཱཧཱ། ཨོཾ་པཱདྱཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱཧཱུཾ་སཱཧཱ།  ཞེས་པ་ནས་

[009B] ཨོཾ་ཨཱབཛྲ་ཨཱ་དརཤེ་ཧཱུཾ། ཨོཾ་ཨཱབཛྲ་བའི་ནི་ཧཱུཾ། ཨོཾ་ཨཱབཛྲ་གནྡྷེ་ཧཱུཾ། ཨོཾ་ཨཱབཛྲ་ར་སེ་ཧཱུཾ། ཨོཾ་ཨཱབཛྲ་སྤརཤེ་ཧཱུཾ། ཨོཾ་ཨཱབཛྲ་དྷརྨེ་ཧཱུཾ། སླར་ཡང་ཐུགས་ཀའི་ཧཱུཾ་ལས་བྱུང་བའི་
སྙིང་པོའི་རྣལ་འབྱོར་མ་བཞིས་ཐོད་པའི་ནང་གི་བདུད་རྩི་ལྔས་མཆོད་པར་གྱུར། ཨོཾ་སརྦ་བཛྲ་ཀཱ་མི་ནི་སརྦ་བྷཀྵཾ་ཤོ་དྷ་ཡ་གུ་ཧྱ་བཛྲ་ནི་སཱཧཱ། ཡབ་ཡུམ་སྙོམས་པར་ཞུགས་ཏེ་བདེ་བ་ཆེན་པོ་བསྐྱེད་པས་ལྷ་ཐམས་ཅད་
ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །
སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་
ནས༑ ༑སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་སེམས་ཅན་ཐམས་ཅད་ཀྱི་སྒྲིབ་པ་ཐམས་
ཅད་བསལ་བའི་ཕྱིར། ནམ་མཁའི་མཐས་གཏུགས་པའི་སངས་རྒྱས་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་ལོ། །རྒྱལ་བ་མྱ་ངན་ལས་འདའ་བར་བཞེད་པ་རྣམས་འགྲོ་བ་ཀུན་ལ་ཕན་པ་དང་བདེ་

[010A]༄༅། །བའི་དོན་དུ་བསྐལ་པ་ཞིང་གི་རྡུལ་སྙེད་དུ་བཞུགས་པར་གསོལ་བ་འདེབས་སོ། །བགྲོད་དཀའ་སྲིད་པའི་རྒྱ་མཚོ་ལས། །བདག་གིས་འགྲོ་རྣམས་བསྒྲལ་བའི་ཕྱིར། །རང་གི་
བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། །སེམས་ཅན་ཐམས་ཅད་ཁྱད་པར་དུ་འཕགས་པའི་བདེ་བ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་
ཐམས་ཅད་དང་བྲལ་བར་གྱུར་ཅིག་སེམས་ཅན་ཐམས་ཅད་ཐོབ་ཟིན་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་དང་བྲལ་བར་གྱུར་ཅིག་
 དེ་ནས་འདུན་པ་དྲག་པོས།  བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་རྣམས་ཀྱིས་བདག་ལ་བྱིན་གྱིས་བརླབ་ཏུ་གསོལ། ཨོཾ་བཛྲ་ཧེ་རུ་ཀ་སམ་ཡ།  ཞེས་པ་ནས།  སཏ་ཨཱཧཱུཾ་ཕཊ། ཚོགས་ཞིང་རྣམས་འོད་དུ་
གྱུར་ཏེ་རང་གི་སྨིན་མཚམས་ནས་ཞུགས་པས་བྱིན་གྱིས་བརླབས་པར་གྱུར།  པར་བསམ། དེ་ལྟར་ཚོགས་ཞིང་སྤྱན་དྲངས་ནས་ཕྱག་མཆོད་རྒྱུན་བཤགས་བསྐུལ་གསོལ་ལུས་འབུལ་ཚད་མེད་བཞི་བསྒོམ་བ་རྣམས་ནི་བསོད་ནམས་ཀྱི་ཚོགས་གསོག་པའོ། །།
ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་མེད་ལ། ཀུན་རྟོག་གིས་བཏགས་པ་ཙམ་གྱི་སྒྱུ་མ་ལྟ་བུའོ། །ཨོཾ་སྭ་བྷཱ་ཝ་ཤུད་དྷཱསརྦ་དྷརྨཱས་བྷཱ་ཝ་ཤུདྡྷོ་ཉཧཾ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བརྟན་གཡོ་ཐམས་ཅད་

[010B] རང་ཡང་སྟོད་སྨད་ནས་ཐུགས་ཀའི་ཧཱུཾ་ལ་ཐིམ་ཞིང། ཧཱུཾ་གི་ཞབས་ཀྱུ་ཨཱུ་ནི་ཧ་ལ། ཧའི་ལུས་ནི་ཧའི་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ་ཐིམ་ཞིང། ནཱ་ད་ཡང་
མི་དམིགས་པར་གྱུར། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཆོས་ཐམས་ཅད་རབ་ཏུ་གནས་པ་མེད་པ་ནམ་མཁའ་དྲི་མ་མེད་པ་ལྟ་བུའི་འོད་གསལ་བར་གྱུར།  པར་བསམ་པ་ནི་ཡེ་ཤེས་ཀྱི་ཚོགས་བསག་པ་སྟེ་འཆི་བ་ཆོས་སྐུར་
འཁྱེར་བའི་ལམ་ཁྱེར་རོ། །འདི་ལྟར་བསྒོམས་པས་སྦྱང་གཞི་ལ་འཆི་བ་འོད་གསལ་མངོན་དུ་བྱས་པའི་ཚེ་ཕུང་སོགས་རིམ་གྱིས་ཐིམ་ཞིང། ལུས་ཀྱི་རླུང་དང་དྲོད་སོགས་སྟོད་སྨད་ནས་རིམ་གྱིས་བསྡུས་ནས་སྙིང་གའི་མི་ཤིགས་པ་ལ་ཐིམ་ཞིང། སྣང་མཆེད་ཐོབ་
གསུམ་རིམ་གྱིས་བརྒྱུད་ནས་ཉེར་ཐོབ་ཀྱང་འོད་གསལ་ལ་ཐིམ་པའི་འོད་གསལ་མངོན་དུ་བྱས་པ་དང་ཆོས་མཐུན་ཞིང་དེ་སྦྱོང། ལམ་ལ་ཕྱིའི་རྐྱེན་ཕྱག་རྒྱ་དང་མཉམ་པར་སྦྱར་བ་དང་ནང་གི་རྐྱེན་སྙིང་གའི་སྡུད་རིམ་ཁྱད་པར་ཅན་སོགས་ལ་བརྟེན་ནས་རླུང་ཐམས་ཅད་སྒོམ་
སྟོབས་ཀྱིས་སྙིང་གའི་མི་ཤིགས་པ་ལ་བསྡུས་ནས་ཐིམ་པའི་ལྷན་སྐྱེས་ཀྱི་བདེ་བས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་དཔེའི་འོད་གསལ་གྱི་སྐབས་སུ་ནཱ་ད་ཙམ་གྱི་གཉིས་སྣང་ཡོད་པ་ཡང་དག་ནས་དོན་གྱི་འོད་གསལ་གྱི་སྐབས་སུ་སྟོང་ཉིད་ལ་གཉིས་སྣང་ནུབ་པ་དང་
ཆོས་མཐུན་ཞིང་དེ་དག་སྐྱེ་བའི་དགེ་རྩ་སྨིན། འདྲས་དུས་ཀྱི་གཉིས་སྣང་མཐའ་དག་དང་བྲལ་བའི་རྒྱལ་བའི་ཐུགས་ཆོས་སྐུ་དང་རྣམ་པ་མཐུན་ཞིང་དེ་ལ་ང་རྒྱལ་བཞག་ནས་བསྒོམས་པས་འབྲས་བུ་ལམ་བྱེད་དུ་འགྱུར་རོ། །དེ་ལྟར་སྣང་བ་ཐམས་ཅད་

[011A]༄༅། །བསྡུས་པའི་སྟོང་པ་ཉིད་ལས་རང་གི་སེམས་ནཱ་དའི་གཟུགས་གྱེན་དུ་འགྲེང་བ་ཤིན་ཏུ་ཕྲ་བ། དཀར་ལ་དམར་བའི་མདངས་ཆགས་པ་ནམ་མཁར་གནས་པར་གྱུར། པར་བསམ་སྟེ་བར་
དོ་ལོངས་སྐུར་འཁྱེར་བའི་ལམ་ཁྱེར་རོ། །འདིའི་ནཱ་ད་ཤིན་ཏུ་ཕྲ་བ་ནི་གཞི་ལ་བར་དོའི་ལུས་གང་ལས་གྲུབ་པའི་གཞི་སྲོག་འཛིན་ཤིན་ཏུ་ཕྲ་བ་དང། ལམ་འབྲས་ཀྱི་ལོངས་སྐུའི་སྒྲུབ་གཞིའི་སྲོག་འཛིན་དང་མཐུན། ཁ་དོག་དཀར་བ་ནི་བར་དོ་དང་ལམ་
འབྲས་ཀྱི་ལོངས་སྐུའི་སྒྲུབ་གཞི་སྲོག་འཛིན་རང་དབང་གི་ཁ་དོག་དཀར་བ་དང་མཐུན། གསུམ་དུ་འཁྱོགས་པས་བར་དོའི་ལུས་ངག་ཡིད་གསུམ་དང་ལམ་འབྲས་ཀྱི་ལོངས་སྐུའི་སྐུ་གསུང་ཐུགས་གསུམ་མཚོན། དམར་བའི་མདངས་ཀྱིས་བར་དོ་ཆགས་པས་
བཅིངས་པ་དང་ལམ་འབྲས་ཀྱི་ལོངས་སྐུ་གཉིས་ཀྱི་ཐུགས་རྒྱུད་བདེ་བ་ཆེན་པོས་བཅིངས་པ་མཚོན་ཞིང། དེ་ལྟར་བསྒོམས་པས་གཞིའི་བར་དོ་སྦྱོང། ལམ་གྱི་སྒྱུ་ལུས་འགྲུབ་པའི་དགེ་རྩ་སྨིན། འབྲས་པུའི་ལོངས་སྐུ་འགྲུབ་པའི་ནུས་པ་འཇོག་གསུམ་པ་འགལ་
རྐྱེན་འགོག་པའི་སྲུང་འཁོར་བསྒོམ་པ་ནི། རང་ཧེ་རུ་ཀའི་ང་རྒྱལ་གྱིས་གཡོན་པའི་མཐེབ་མཛུབ་ཀྱིས་སེ་གོལ་གཏོག་ཅིང་རང་ནམ་མཁར་ནཱ་དའི་རྣམ་པར་གནས་པ་ལས་ཧེ་རུ་ཀ་ཞལ་གཅིག་ཕྱག་གཉིས་པའི་རྣམ་པར་ཆད་ནས་དེས་སེ་གོལ་གཏོག་ཅིང་སྔགས་བརྗོད་པར་
བསམས་ལ། ཨོཾ་སུམྦྷ་ནི་སུམྦྷ་ཧུཾ་ཧཱུཾ་ཕཊ། ཤར་དུ་སྔགས་དེ་ཉིད་ཁ་དོག་ནག་པོ། ཨོཾ་གྲི་ཧྣ་གྲིདྣ་ཧུཾ་ཧཱུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་གུ། ཨོཾ་གྲིཧྞཱ་པ་ཡ་གྲིཧྞཱ་པ་མ་ཧུཾ་ཧཱུཾ་ཕཊ། ནུབ་ཏུ་སྔགས་དེ་ཉིད་ཁ་དོག་

[011B] ཨོཾ་ཨཱ་ན་ཡ་ཧོ་བིདྱཱ་རཱ་ཛ་ཧཱུཾ་ཧཱུཾ་ཕཊ། ལྷོར་སྔགས་དེ་ཉིད་ཁ་དོག་གསེར་པོ་རྣམས་འཁོད་པར་གྱུར། སྔགས་དེ་རྣམས་ལས་རང་རང་གི་ཁ་དོག་ཅན་གྱི་འོད་ཟེར་འཕྲོས་པས་སྟེང་ཚངས་པའི་འཇིག་རྟེན་ནས་
འོག་གསེར་གྱི་ས་གཞི་ལ་ཐུག་པར་ཁྱབ་པའི་འོད་ཟེར་འབར་བའི་གཟུགས་ཆེན་པོ་རྣམས་སུ་གྱུར། སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས་ཤར་ནག་བྱང་ལྗང། ནུབ་དམར། ལྷོ་སེར་བའི་སྣ་ཚོགས་
རྡོ་རྗེའི་རྭ་བ་གྲུ་བཞི་པ་ཚངས་པའི་འཇིག་རྟེན་ནས་གསེར་གྱི་ས་གཞི་ལ་ཐུག་གི་བར་དུ་ཁྱབ་པར་གྱུར། རྭ་བ་གྲུབ་པ་དང་དུས་མཉམ་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ཧཱུཾ་གི་འོད་ཟེར་ལས་གསེར་གྱིས་
གཞི་ལ་ཐུག་པའི་འོག་གིས་གཞི་སྣ་ཚོགས་རྡོ་རྗེའི་རང་བཞིན་དུ་གྱུར། སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་པའི་རྣམ་པ་ཅན་གྱི་མདའི་དྲ་བ་དང། དེའི་འོག་
ཏུ་རྡོ་རྗེའི་གུར་དང། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་རྣམས་བར་མཚམས་མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར། ཨོཾ་མེ་དི་ནཱི་བཛྲཱི་བྷ་ཝ་བཛྲ་བནྡྷ་
ཧཱུཾ༑ ཨོཾ་བཛྲ་པྲཱ་ཀཱ་ར་ཧཱུཾ་བཾ་ཧཱུཾ། ཨོཾ་བཛྲ་པ་ཉྩ་ར་ཧཱུཾ་པཾ་ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྭཾ་སཾ་ཏྲཾ། ཨོཾ་བཛྲ་ཛཱ་ལཱ་ཨ་ན་ལཱ་རྐ་ཧཱུཾ་ཧཱུཾ་ཧཱུཾ།  ཞེས་འོག་གཞི་ནས་མེ་དཔུང་གི་བར་རིམ་པ་བཞིན་དུ་བྱིན་གྱིས་བརླབ། སྔར་

[012A]༄༅། །བཞིན་སེ་གོལ་བརྡབས་ལ་  །ཨོཾ་སུམྦྷ་ནི་སུམྦྷ་་ཨོཾ་གྲིཧྞ་གྲིཧྞ་་ཨོཾ་གྲིཧྞ་པ་ཡ་་ཨི་ཨཱ་ན་ཡ་ཧོ་བིདྱཱ་རཱ་ཛ་ཧཱུཾ་ཧཱུཾ་ཕཊ།  ཅེས་བརྗོད་དེ།  རྣམ་པ་ཐམས་ཅད་དུ་འགྲོ་བ་རྣམས་
བགེགས་དང་བྲལ་བར་གྱུར། ཅེས་སྲུང་འཁོར་བསྒོམ། བསྲུང་འཁོར་གྱི་དབུས་སུ་ཡཾ་སྔོན་པོ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་གཡས་གཡོན་གཉིས་སུ་རྒྱལ་མཚན་གྱིས་མཚན་པ། དེའི་སྟེང་དུ་རཾ་
དམར་པོ་ལས་མེའི་དཀྱིལ་འཁོར་དམར་པོ་གྲུ་གསུམ་པ་གྲྭ་གསུམ་དུ་རཾ་གྱིས་མཚན་པ། དེའི་སྟེང་དུ་བཾ་དཀར་པོ་ལས་ཆུའི་དཀྱིལ་འཁོར་དཀར་པོ་ཟླུམ་པོ་དབུས་སུ་བུམ་པས་མཚན་པ། དེའི་སྟེང་དུ་ལཾ་སེར་
པོ་ལས་སའི་དཀྱིལ་འཁོར་སེར་པོ་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུ་ལས་རི་རབ་ལྷུན་པོ་གྲུ་བཞི་པ། རིན་པོ་ཆེ་སྣ་བཞིའི་རང་བཞིན་ཅན། དེའི་སྟེང་གི་ཕྱོགས་མཚམས་སུ་
ལྕོག་བརྒྱད་ཀྱིས་མཛེས་པ། དེའི་སྟེང་དུ་པཾ་སེར་པོ་ལས་སྣ་ཚོགས་པདྨ། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ། དེའི་ལྟེ་བར་པཾ་ལས་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ལྟེ་བ་དང་
གེ་སར་དང་ལྡན་པ། ཕྱོགས་བཞིའི་འདབ་མ་དམར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག། ལྟེ་བ་ལྗང། གེ་སར་སེར་བ། སྣ་ཚོགས་པདྨ་ཆུང་དུའི་དབུས་སུ་མཚན་སོ་གཉིས་ཀྱི་ངོ་

[012B] ཨི་ཨཱི། ཨུ་ཨཱུ། རྀ་རཱྀ། ལྀལཱྀ། ཨེ་ཨཻ། ཨོ་ཨཽ། ཨྀ་ཨསྟེ་དབྱངས་དཀར་པོ་བཅུ་དྲུག་པ་ཕྲག་གཅིག་གཡས་སྐོར་དང། སླར་ཡང་ཨ་ཨཱ། ཨེ་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨོཾ། ཨཾ་
ཨཱསྟེ་དབྱངས་དཀར་པོ་བཅུ་དྲུག་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་ཏུ་དཔེ་བྱད་བརྒྱད་ཅུའི་དོ་བོ་ཀ་ལ་གགྷ་ང། ཅ་ཆ་ཇ་ཛྷ་ཉ། ཊ་ཋ་ཌ་ཌ་ཌྷ་ཌྷ་ཎ། ཏ་ཐ་ད་ད་དྷ་དྷ་ན། པ་
ཕ་བ་བྷ་མ། ཡ་ཡ་ར་ལ་ལ་ཝ། ཤ་ཥ་ས་ཧ་ཀྷ་སྟེ་གསལ་བྱེད་དམར་པོ་བཞི་བཅུ་ཕྲག་གཅིག་གཡས་སྐོར་དང། སླར་ཡང་ཀ་ཁ་ག་བྷ་དང།  ཞེས་པ་ནས།  ས་ཧ་ཀྷ་སྟེ་གསལ་བྱེད་དམར་པོ་བཞི་བཅུ་པ་ཕྲག་
གཉིས་པ་གཡོན་སྐོར་དུ་རིམ་པ་གཅིག་གིས་འཁོད།  མཚན་སོ་གཉིས་དང་དཔེ་བྱད་བརྒྱད་ཅུ་པོ་དེ་དག་རང་གི་འབྲས་སྐྱབས་སུ་གྱུར་པའི་སངས་རྒྱས་ཀྱི་མཚན་དཔེར་བསམ།  དེ་གཉིས་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་
ཡོངས་སུ་རྫོགས་པ་དཀར་ལ་དམར་བའི་མདངས་ཅན་ལ་དབྱངས་གསལ་རྣམས་གཟུགས་བརྙན་ཤར་བ་བཞིན་སྣང་བའི་ཨཱ་ལི་དང་ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་བུའི་ཡེ་ཤེས། ཀཱ་ལི་དང་ཟླ་བའི་
ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཾ་དས་ཟླ་བ་དཀར་ལ་དམར་བའི་མདངས་ཅན་མཐོང་བ་ན། བདག་གིས་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་ངོ་བོར་
[013A]༄༅། །གྱུར་པའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ཟླ་བའི་དབུས་སུ་ནཱ་ད་ཞུགས་པ་ལས། རིམ་གྱིས་ནཱ་ད་ལས་ཐིག་ལེ། དེ་ལས་ཟླ་
ཕྱེད༑ དེ་ལས་ཧའི་མགོ་བོ། དེ་ལས་ཧའི་ལུས། དེ་ལས་ཨཱུ་གྲུབ་པའི་ཚུལ་གྱིས་དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྒྱུ་རྡོ་རྗེ་འཛིན་པའི་རང་བཞིན་ཅན་དུ་རྫོགས་པ་ནི་སོ་སོར་རྟོག་པའི་ཡེ་
ཤེས༑ ཧཱུཾ་ལས་ཁ་དོག་སྣ་ལྔ་པའི་འོད་ཟེར་འཕྲོ་བའི་རྩེ་མོ་ལས་འཁོར་ལོ་ལྔའི་ལྷ་ཚོགས་རྣམས་འཐོན་ཏེ། འགྲོ་བ་རྣམས་འཁོར་ལོ་ལྔའི་ལྷ་ཚོགས་ཀྱི་གོ་འཕང་ལ་བཀོད་པ་དང། སྔོན་ཐོག་མ་མེད་
པ་ནས་གྲུབ་པའི་དཔའ་བོ་དང་རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་པ་རྣམས་ལྷན་ཅིག་སྤྱན་དྲངས། མཉམ་པར་སྦྱར་བ་སྔོན་དུ་འགྲོ་བས་ཞུ་བ་ཧཱུཾ་ཡིག་གི་ནཱ་ད་ལ་ཐིམ་ཞིང་
ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་པ་ནི་བྱ་བ་གྲུབ་པའི་ཡེ་ཤས། ཨོཾ་ཨཱཧཱུཾ། ཨོཾ་སརྦྦ་པཱི་ར་ཡོ་གི་ནཱི་ཀཱ་ཡ་ཝཱ་ཀ་ཙི་ཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷཱ་སརྦ་དྷརྨཱབཛྲ་
ཤུདྡྷོཉཧཾ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ།  སྙམ་དུ་བསམ་པ་ནི་

[013B] །གཞི་ལ་འབྱུང་བཞི་རི་རབ་དང་བཅས་པས་ཕ་མའི་ལུས་སྤྱི་མཚོན། སྣ་ཚོགས་པདྨ་གཉིས་ཀྱིས་ཕ་མའི་རྩ་འཁོར་རྣམས་མཚོན། ཨཱ་ལི་དཀར་པོས་ཁམས་དཀར་པོ་དང། ཀཱ་ལེ་དམར་པོས་ཁམས་དམར་པོ་མཚོན་
དེ་གཉིས་ལས་ཟླ་བ་དཀར་ལ་དམར་བའི་མདངས་ཅན་དུ་གྲུབ་པས་ཕ་མའི་ཁུ་ཁྲག་མངལ་དུ་འདྲེས་པ་མཚོན། ཟླ་བའི་དབུས་སུ་ནཱ་ད་ཞུགས་པས་ཁུ་ཁྲག་འདྲེས་པའི་དབུས་སུ་བར་དོའི་རླུང་སེམས་ཞུགས་པ་མཚོན། ནཱ་ད་ནས་ཧཱུཾ་ཡིག་རྫོགས་པའི་
བར་ནི་མངལ་དུ་གནས་སྐབས་ལྔས་ལུས་རིམ་གྱིས་འཕེལ་བ་མཚོན། ཧཱུཾ་ཡིག་རྫོགས་པ་ལས་ཧེ་རུ་ཀ་ཡབ་ཡུམ་རྫོགས་པ་ནི་མངལ་དུ་ལུས་རྫོགས་ནས་ཕྱི་རོལ་ཏུ་བཙས་པ་དང་ཆོས་མཐུན་ཞིང་དེ་དག་སྦྱོང། ལམ་ལ་འབྱུང་བཞི་རི་རབ་དང་བཅས་པས་
སྒྲུབ་པ་པོ་ཡབ་ཡུམ་གྱི་ལུས་སྤྱི་མཚོན། སྣ་ཚོགས་པདྨས་དེ་གཉིས་ཀྱི་རྩ་འཁོར་མཚོན། ཨཱ་ལི་དཀར་པོས་ཡབ་ཀྱི་ཁམས་དཀར་པོ་དང་ཀཱ་ལི་དམར་པོས་ཡུམ་གྱི་ཁམས་དམར་པོ་མཚོན། དེ་ལས་ཟླ་བ་དཀར་ལ་དམར་བའི་མདངས་ཅན་དུ་གྲུབ་པས་ཁམས་
དཀར་དམར་གྱི་འདུ་འཕྲོད་ལས་བདེ་ཆེན་གྱི་ཡེ་ཤེས་སྐྱེད་པ་མཚོན། ཟླ་བའི་དབུས་སུ་ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་བར་གྱིས་ཡབ་ཡུམ་སྙོམས་པར་ཞུགས་པས་ཁམས་དཀར་དམར་གྱི་འདུ་འཕྲོད་ལས་དགའ་བཞི་ལུགས་འབྱུང་ལྡོག་ཏུ་
དྲངས་ཏེ་བདེ་ཆེན་གྱི་ཡེ་ཤེས་རྫོགས་པ་མཚོན། ཡང་འབྱུང་བཞི་རི་རབ་ཀྱིས་སྒྲུབ་པ་པོའི་ལུས་མཚོན། སྣ་ཚོགས་པདྨས་དེའི་རྩ་འཁོར་མཚོན། ཀཱ་ལི་དམར་པོས་ལྟེ་བ་སོགས་ཀྱི་གཏུམ་མོ་མཚོན། ཨཱ་ལི་དཀར་པོས་སྤྱི་བོ་སོགས་ཀྱི་

[014A]༄༅། །ཁམས་དཀར་པོ་མཚོན། དེ་ལས་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་དུ་གྲུབ་པས་ཁམས་དཀར་དམར་གྱི་འདུ་འཕྲོད་ལས་བདེ་ཆེན་འདྲེན་པ་མཚོན། ནཱ་ད་ཞུགས་པ་ནས་ཧཱུཾ་ཡིག་རྫོགས་པའི་བར་གྱིས་
ལུས་ལ་གནད་དུ་བསྣུན་པས་ལུགས་འབྱུང་ལྡོག་གི་དགའ་བཞི་དྲངས་ཏེ་བདེ་སྟོང་སྒོམ་པ་མཚོན། ཡང་དག་མ་དག་གི་སྒྱུ་མའི་སྐུས་ཕུང་པོ་རགས་པ་བཟུང་ཨའ་དང་མཐུན་ཞིང་དེ་དག་གི་སྨིན་བྱེད་དུ་འགྱུར། འབྲས་དུས་སུ་ཤིན་ཏུ་ཕྲ་བའི་ལོངས་སྤྱོད་རྫོགས་
སྐུས་དག་མ་དག་གི་གདུལ་བྱའི་དོན་དུ་སྤྲུལ་པའི་སྐུ་བཟུང་བ་དང་མཐུན་ཞིང་དེ་འགྲུབ་པའི་ནུས་པ་ཁྱད་པར་ཅན་འཇོག་དེ་ནས་རིམ་གྱིས་གསལ་འདེབས་པ་ལ།  དེ་ཡང་ཁང་པ་བརྩེགས་པའི་གཞལ་ཡས་ཁང་གྲུ་བཞི་སྒོ་བཞི་པ་ཕྱི་ནས་རིམ་པ་
བཞིན་དཀར་སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པས་སྤྲས་པ། དེའི་
སྟེང་ན་གནས་པའི་གསེར་གྱི་སྐེ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་
འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་འཐོན་པའི་རྒྱལ་མཚན་དང་བ་དན་བརྒྱད་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་

[014B] རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང་
རྩིག་པའི་ཕྱི་ནང་གི་ཟུར་བཞིར་ཟླ་བ་ཕྱེད་པ་ལ་གནས་པའི་རིན་པོ་ཆེད་མར་པོའི་སྟེང་དུ་རྡ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེག་
པའི་རྟ་བབས་སྣམ་བུ་བཅུ་གཅིག་དང་ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་
ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང། སྤྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། དེའི་ཕྱི་རོལ་ཏུ་སྣ་ཚོགས་རྡོ་
རྗེའི་རྭ་བས་བསྐོར་བ་ལ་སོགས་པའི་བསྲུང་འཁོར། དེའི་ཕྱི་རོལ་ཏུ་བསྐལ་པ་འཇིག་པའི་དུས་ཀྱི་མེ་ལྟ་བུ་རྡོ་རྗེའི་མེ་ཁ་དོག་སྣ་ལྔ་པས་སྟེང་དང་ལོགས་ཀུན་ཏུ་ཁྱབ་པར་གཡོན་སྐོར་དུ་འཁྱིལ་ཞིང་འབར་བ། དེའི་ཕྱི་
རོལ་ཏུ་དུར་ཁྲོད་བརྒྱད། དེ་ན་གནས་པའི་ཤིང་བརྒྱད། དེའི་རྩ་བ་ན་ཕྱོགས་སྐྱོང་བརྒྱད། ཤིང་གི་སྟོད་ཀྱི་ཡལ་གའི་གསེབ་ནས་ལུས་ཕྱེད་འཐོན་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་

[015A]༄༅། །གནས་པའི་ཀླུ་བརྒྱད། ཆུ་དེའི་སྟེང་གི་ནམ་མཁའ་ལ་སྤྲིན་བརྒྱད། རི་བརྒྱད། དེ་ལ་གནས་པའི་མཆོད་རྟེན་དཀར་པོ་བརྒྱད། གཞན་ཡང་ཡེ་ཤེས་ཀྱི་མེ་བརྒྱད། ཁྭ་དང་འུག་
པ་དང་བྱ་རྒོད་དང་ཅེ་སྤྱང་དང་འོལ་པ་ཕོ་མོ་དང་སྤྲུལ་བ་ལད་གི་མགོ་ཅན་ལ་སོགས་པ་ཕྱོགས་སུ་རྒྱུ་ཞིང། གནོད་སྦྱིན་དང་རོ་ལངས་དང་སྲིན་པོ་རྣམས་ཀྱིས་ཀི་ལི་ཀི་ལིའི་སྒྲ་ཆེན་པོ་སྒྲོག་པ་དང། གྲུབ་པ་
ཐོབ་པ་དང་རིག་པ་འཛིན་པ་དང་དམ་ཚིག་སྤྱོད་པའི་རྣལ་འབྱོར་པ་དང་རྣལ་འབྱོར་མ། བཅོམ་ལྡན་འདས་ལ་རྩེ་གཅིག་ཏུ་བལྟ་བ། གཅེར་བུ་སྐྲ་བཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་
དང་ཁ་ཊཱཾ་ག་འཛིན་པ། ཐོད་པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་རྣམས་ཀྱིས་ངོ་མཚར་བར་བྱེད་པ། གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་
པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར། བྱང་ལྗང། ནུབ་དམར། ལྷོ་སེར། དབུས་སྔོ་བ། དེའི་དབུས་སུ་སྣ་ཚོགས་
པདྨ་དང་ཉི་མའི་དཀྱིལ་འཁོར།  ཅེས་དུར་ཁྲོད་བརྒྱད་ཀྱིས་བསྐོར་བའི་གཞལ་ཡས་ཁང་གདན་བཅས་གསལ་གདབ།  དབུས་ཀྱི་པདྨའི་ལྟེ་བར་ཉི་མའི་གདན་ལ་རང་ཉིད་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ག་

[015B]གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེ་ཡང་སྤྱན་གསུམ་པ། ཕྱག་བཅུ་གཉིས་པ། དཔྲལ་པར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་
བརྐྱངས་པས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། གཡས་ལྷག་མས་ཌཱ་མ་རུ་དང། གཡོན་ལྷག་མས་རལ་གྲི་འཛིན་པའི་མགོ་བོ་མནན་པ། གཡོན་བསྐུམས་པས་དུས་མཚན་
མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊཱཾ་ག་འཛིན་བའི་ནུ་མ་མནན་པ། གདན་གཉིས་ཀའང་གདོང་གཅིག་པ། མིག་གསུམ་པ། ཕྱག་རྒྱ་ལྔས་
བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་དཀར་པོ་ཁྲག་དང་བཅས་
པའི་ན་བཟའ་ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་མཛུབ་ཀྱི་རྩེ་
གཉིས་སྨིན་མའི་ཐད་སོར་གནས་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་
[016A]༄༅། །མཆན་པའི་ཁ་ཊཱཾ་ག་བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་
རལ་པའི་ཐོར་ཅོག་ཅན། དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་པ་སྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ་
ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་
དང། སྙིང་རྗེ་དང་རྔམ་པ་དང་ཞི་པ་སྟེ་ཐུགས་ཀྱི་ཉམས་གསུམ་སྟ་ཉམས་དགུ་དང་ལྡན་པ། སྟག་གི་པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་
དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱགས་པའོ། །ཧེ་རུ་ཀའི་སྐུ་མདོག་མཐིང་གས་ཆོས་སྐུ་ལས་ནམ་ཡང་གཡོ་བ་མེད་པ། ཞལ་བཞིས་རྣམ་ཐར་སྒོ་བཞི། རྡོ་རྗེ་རྩེ་ལྔ་བའི་ཕྲེང་
བས་ཡེ་ཤེས་ལྔ། ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་ཀྱི་སྒྲིབ་པ་དག་པ། འཇིགས་བྱེད་དང་དུས་མཚན་མནན་པས་སྲིད་ཞི་གཉིས་དང་རྟག་ཆད་གཉིས་ཀྱི་མཐའ་སྤངས་ནས་འགྲོ་བ་རྣམས་ཟིལ་གྱིས་

[016B] རྡོ་རྗེ་ཕག་མོ་ལ་འཁྱུད་པས་ཐུན་མོང་མ་ཡིན་པའི་བདེ་སྟོང་དབྱེར་མེད་ཀྱི་ཡེ་ཤེས་ལམ་གྱི་སྙིང་པོར་སྟོན་པ། ཕྱག་དང་པོ་གཉིས་ཀྱིས་རྡོར་དྲིལ་ཐུགས་ཀར་བསྣོལ་བས་བདེ་སྟོང་དབྱེར་མེད་ཀྱི་ཡེ་ཤེས་
ཐབས་ཤེས་སུ་སྦྱོར་བ། གླང་ལྤགས་འཛིན་པས་གཏི་མུག་བདེན་འཛིན་སྤངས་པ། ཌཱ་མ་རུས་སངས་རྒྱས་རྣམས་དགའ་བའི་སྒྲས་བསྐུལ་བ། དགྲ་སྟ་དང་གྲི་གུག་གིས་སྒོ་གསུམ་གྱི་སྐྱོན་དང་མཐར་འཛིན་གྱི་རྣམ་
རྟོག་གཅོད་པ། རྩེ་གསུམ་གྱིས་ཁམས་གསུམ་གྱི་ཉོན་མོངས་འབིགས་པ། ཁ་ཊཱཾ་གས་བདེ་སྟོང་དབྱེར་མེད་ཀྱི་དོན་དམ་པའི་བྱང་ཆུབ་ཀྱི་སེམས། ཐོད་ཁྲག་གིས་ཐུགས་རྒྱུད་བདེ་ཆེན་གྱི་རོས་གང་བ། ཞགས་པས་རང་གཞན་
གྱི་རྒྱུད་བདེ་བ་ཆེན་པོའི་ཞགས་པས་འཆིང་བ། ཚངས་མགོས་ཚངས་པ་མི་གནས་པའི་མྱ་ངན་ལས་འདས་པ་མངོན་སུམ་དུ་མཛད་པ། སྣ་ཚོགས་རྡོ་རྗེས་འཕྲིན་ལས་བཞིས་འགྲོ་དོན་མཛད་པ། རྡོ་རྗེ་ནག་པོའི་
ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་སྐམ་གྱིས་འོད་གསལ་ལས་སྒྱུ་མའི་སྒུར་བཞེངས་པ། ཟླ་ཕྱེད་ཀྱིས་བདེ་བའི་རྟེན་བྱང་སེམས་སྤྱི་བོའི་རྩ་འཁོར་ལ་གནས་པ། ཞལ་འགྱུར་བས་ལོག་ལྟ་
ལས་ལོག་ནས་ཡང་དག་པའི་ལྟ་བ་ལ་གནས་པ། མཆེ་བ་གཙིགས་པས་བདུད་བཞི་འཇོམས་པ། ཉམས་དགུས་གཤེགས་པ་ལྔ་དང་གཤེགས་མ་བཞིས་བསྡུས་པའི་ཞི་ལྷག་གི་ཉམས་དང་ལྡན་པ། ཕྱག་

[017A]༄༅། །རྒྱ་དྲུག་གིས་ཕར་ཕྱིན་དྲུག་མི་རུས་ཀྱི་ཐལ་བས་རྡོ་རྗེའི་ལུས་ལ་གནད་དུ་བསྣུན་པས་སྤྱི་བོའི་བྱང་སེམས་ཞུ་སྟེ་རྩ་ནང་ཐམས་ཅད་ཁྱབ་པས་ལྷ་ན་སྐྱེས་འདྲེན་པ། རལ་པ་གྱིན་དུ་
བསྡུས་པས་ཡོན་ཏན་གོང་ནས་གོང་དུ་འཕེལ་བ་རྣམས་མཚོན། ཉམས་དགུ་ནི་སྐུ་འགྱིང་བག་དང་ལྡན་པ། ཞབས་ཀྱིས་འཇིགས་བྱེད་དང་དུས་མཚན་མནན་པ། ཁྲོ་གཉེར་དཔྲལ་བའི་དབུས་སུ་བསྡུས་
པ༑ ཅུང་ཟད་བཞད་པའི་རྣམ་པ། མཆེ་བ་གཙིགས་པ། ལྗགས་རྣམ་པར་འདྲལ་བ། སྤྱན་དཀྱུས་རིང་བ། སྤྱན་གདངས་པ། སྤྱན་ཟུར་གྱིས་ཡུམ་ལ་གཟིགས་པའོ།  །དེ་ལྟ་བུའི་མཚོན་དོན་དང་དག་པ་དྲན་ནས་བསྒོམས་
པས་རིམ་པ་གཉིས་པའི་སྐབས་སུ་མཚོན་དོན་གྱིས་བསྟན་པའི་སྣང་ཕྱོགས་དང་སྟོང་ཕྱོགས་ཀྱི་རྫོགས་རིམ་རྒྱུད་ལ་སྐྱེ་པའི་དགེ་རྩ་སྨིན། དེ་ལ་བརྟེན་ནས་འབྲས་དུས་སུ་དེ་ལྟ་བུའི་རྣམ་པ་ཅན་གྱི་ཧེ་རུ་ཀ་མངོན་དུ་འགྱུར་བའི་ནུས་པ་འཇོག་གོ་  །བཅོམ་
ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་པ་ཕྱག་གཉིས་པ་སྤྱན་གསུམ་པ། གཅེར་མོ་སྐྲ་གྲོལ་བ་ཐོད་པའི་དུམ་བུས་བརྒྱན་པའི་འོག་པག་ཅན་
ཕྱག་གཡོན་པས་ཡབ་ཀྱི་མགུལ་པ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་བ་བསྣམས་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་

[017B] འཇིག་དུས་ཀྱི་མེ་ལྟར་འབར་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན་
ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང། མི་མགོ་སྐམ་པོ་ལྔ་བཅུའི་དོ་ཤལ་ཅན་ཏེ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ།  ཞེས་གཙོ་བོ་ཡབ་ཡུམ་གཉིས་གསལ་
གདབ། རང་གི་ལུས་ཀྱི་ཆ་རགས་པ་རྟེན་གྱི་དཀྱིལ་འཁོར་དུ་བསྒོམ་པ་ནི།  རྐང་པ་གཉིས་བགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་འབྱུང་བ་རིམ་བརྩེགས་ཀྱི་རླུང་གཞུའི་དབྱིབས་ཅན་དང། སུམ་
མདོ་གྲུ་གསུམ་གྱི་གཟུགས་སུ་ཡོད་པ་ལས་མེ་དཀྱིལ་ཟུར་གསུམ་དང། ལྟོ་བ་ཟླུམ་པོའི་དབྱིབས་ཅན་ལས་ཆུ་དཀྱིལ་ཟླུམ་པོ་དང། སྙིང་ག་གྲུ་བཞི་པ་ལས་ས་དཀྱིལ་གྲུ་བཞི་དང། སྒལ་ཚིགས་ལས་རི་
རབ། སྤྱི་བོའི་རྩ་སོ་གཉིས་ལས་པདྨ། ལུས་འདོམ་གང་ཡན་མན་དང་ཕན་ཚུན་མཉམ་པ་ལས་ངོས་བཞི་མཉམ་པའི་གཞལ་ཡས་ཁང་གྲུ་བཞི་པ་ཕ་གུ་དང་དྲ་ཕྱེད་སོགས་ཀྱི་རྒྱན་གྱིས་རབ་ཏུ་མཛེས་
བའི་ཧེ་རུ་ཀའི་དཀྱིལ་འཁོར། རྐང་བརྒྱད་ལས་ཀ་བ་བརྒྱད།  ལུས་ཀྱི་ཆ་ཕྲ་བ་རྩ་དང་ཁམས་རྣམས་བརྟེན་པའི་དཀྱིལ་འཁོར་དུ་བསྒོམ་པ་ནི།  སྙིང་ག་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་བ་མོ་ལྟ་བུ་

[018A]༄༅། །འཛག་པ་ཡུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་གཞལ་བཞི་པའི་རྩ་ཞལ་ནག། གཡོན་ཞལ་ལྡང་
རྒྱ་བ་ཞལ་དམར། གཡས་ཞལ་སེར་བ། ཞལ་རེ་རེ་ཡང་སྤྱན་གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་ཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་
བཞི་པའི་དང་པོ་གཉིས་ཐལ་མེ་སྦྱར་བ། གཡས་ལྷག་མས་ཌཱ་མ་རུ་དང། གཡོན་ལྷག་མས་རལ་གྲི་འཛིན་པའི་མགོ་བོ་མནན་པ། གཡོན་བསྐུམས་པས་དུས་མཚན་མ་དམར་མེ་ལག་པ་བཞི་པའི་དང་པོ་
གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊཱཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ། མིག་གསུམ་པ། ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་
རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་པུ་པ་སྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་
པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་མཛུབ་ཀྱི་ཆེ་གཉིས་སྨིན་མའི་ཐད་སོར་གནས་པ་

[018B] བཞི་པ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག། བཞི་པ་ན་ཁྲག་གིས་བཀང་བའི་
ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན། དབུ་རེ་རེ་ལ་རྡི་རྗེ་ནག་པོའི་ཕྲེང་བ་སྟོད་སྨད་དུ་གནས་
པ་གཉིས་ལ་བརྒྱུས་པའི་ཐོད་པ་སྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་པ། ཞལ་རྣམ་པར་འགྱུར་བ། མ་ཆེ་བ་བཞི་བཞི་གཙིགས་ཤིང་འཇིགས་སུ་རུང་བ་
སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང་རྔམ་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་
དང་ལྡན་པ། སྟག་གི་པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་
བྱུགས་བའོ། །ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་པ། ཕྱག་གཉིས་པ། སྤྱན་གསུམ་པ་

[019A]༄༅། །གཅེར་མོ་སྐྲ་གྲོལ་བ་ཐོད་པའི་དུམ་བུས་བརྒྱན་པའི་འོག་པག་ཅན། ཕྱག་གཡོན་པས་ཡབ་ཀྱི་མགུལ་པ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་
བ་བསྣམས་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ། འཇིག་དུས་ཀྱི་མེ་ལྟར་འབར་བ། བྱིན་པ་གཉིས་ཀྱིས་ཡབ་
ཀྱི་བརླའི་སྟེང་ནས་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང། མི་མགོ་སྐམ་པོ་ལྔ་བཅུའི་དོ་
ཤལ་ཅན་ཏེ། དཔྱིད་དང་ཐིག་ལེའི་ངོ་བོ་གཉིས་སྙིང་གར་འཕྲད་ནས་སྙོམས་པར་འཇུག་པས་བཞུགས་པ། སྙིང་གའི་ཤར་ལ་སོགས་པའི་འབྱུང་བ་བཞིའི་རླུང་རྒྱུ་བའི་རྩ་འདབ་བཞི་ཤར་ནས་གཡས་
སྐོར་དུ་ལཾ་མཱཾ་པཾ་ཏཱཾ་བཞིའི་ཡི་གེ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས། ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ། ནུབ་ཏུ་ཁཎྜ་རོ་ཧི་དམར་མོ། ལྷོར་གཟུགས་ཅན་མ་སེར་
མོ༑ ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཆེ་བ་རྣམ་པར་གཟིགས་བའི་ཞལ་ཅན། གཅེར་བུ་སྐྲ་གྲོལ་བ། ཕྱག་གཉིས་ཀྱི་གཡས་པས་གྲི་གུག་དང། གཡོན་པས་ཐོད་པ་འཛིན་པའི་མཆན་

[019B] ཞབས་གཡས་བརྒྱངས་པས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང། མི་མགོ་སྐམ་པོ་ལྔ་བཅུའི་དོ་ཤལ་ཅན་ནོ། །ཤར་ལྷོ་ལ་སོགས་པའི་
མཆོད་པ་བཞིའི་རྩ་འདབ་ལས་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོ། སྤྱི་བོ་ལ་སོགས་པའི་གནས་ཉེར་བཞིར་པཱུ། ཛཱ༑ ཨཽ། ཨ། གོ། རཱ། དེ། མཱ། ཀཱ། ཨོ། ཏྲི། ཀོ། ཀ་
ལ། ཀླ། ཧི། པྲེ། གྲྀ། སཽ། སུ། ནཱ། སི། མ༑ ཀུ་རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་དང་ལྡན་པའི་འཁོར་ལོ་ཉེར་བཞིའི་རྣམ་པ་ཅན་ཕྱིའི་ཡུལ་
ཉེར་བཞི་དངོས་སོ།  །སྙམ་དྲ་བསམ༑  གནས་ཉེར་བཞིའི་རྩ་དང་ཁམས་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་དཔའ་བོ་དང་དཔའ་མོ་ཉེར་བཞིར་གྱུར་པ་ནི། སྐྲ་མཚམས་པཱུལླི་ར་མཱ་ལ་ཡར་
གནས་པའི་རྩ་ནང་གི་ཁམས་དང་རྩ་གཉིས་ཡོངས་སུ་གྱུར་པ་ལས་ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛྔ་ལནྡྷ་རར་གནས་པའི་རྩ་ནང་གི་ཁམས་དང་རྩ་གཉིས་་མཧཱ་ཀངྐ་ལ་དང་མཏུམ་མིག་
མ། རྣ་བ་གཡས་པ་ཨཽ་ཌི་ཡཱ་ནར་གནས་པའི་་ཀངྐ་ལ་དང་འོད་ལྡན་མ། ལྟག་པ་ཨརྦུ་ཏར་གནས་པའི་་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས་སོ། །རྣ་བ་གཡོན་པར་གོ་དཱ་

[020A]༄༅། །བ་རཱིར་གནས་པའི་་སུ་ར་བཻ་རི་ཎ་དང་དཔའ་བོའི་བློ་ཅན་མ། སྨིན་མཚམས་རཱ་མེ་ཤྭ་རཱིར་གནས་པའི་་འོད་དཔག་མེད་དང་ཁརྦ་རི། མིག་གཉིས་དེ་ཝཱི་ཀོ་ཊིར་གནས་པའི་་
རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་གཉིས་མཱ་ལ་ཝར་གནས་པའི་་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་ཏེ་ཐུགས་ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་
ཚུལ་གྱིས་བཞུགས་པ། མཆན་ཁུང་གཉིས་ཀཱམ་རཱུ་པར་གནས་པའི་་མྱུ་གུ་ཅན་དང་ས་སྲུང་མ། ནུ་མ་གཉིས་ཨཨ་ཊེར་གནས་པའི་་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་ངོ། །ལྟེ་
བ་ཏྲི་ཤ་ཀུ་ནེར་གནས་པའི་་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་གནས་པའི་་རྡོ་རྗེ་ཧཱུཾ་མཛད་དང་ཆང་འཐུང་མ་སྟེ་ཉེ་བའི་ཞིང་ངོ། །ཁ་ཀ་ལིངྐར་གནས་པའི་་རབ་ཏུ་
བཟང་པོ་དང་སྔོ་སངས་ལྷ་མོ། མགྲིན་པ་ལམ་པཱ་ཀར་གནས་པའི་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚནྡོ་ཧའོ། །སྙིང་ཀཱཉྕིར་གནས་པའི་འཇིགས་བྱེད་ཆེན་པོ་དང་རྟ་རྣམ། འབྲས་བུ་
གཉིས་ཧི་མཱ་ལ་ཡར་གནས་པའི་་མིག་མི་བཟང་དང་བྱ་གདོང་མ་སྟེ་ཉེ་བའི་ཚན་དོ་ཧ་སྟེ་གསུང་གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་པ། མཚན་མ་པྲེ་ཏ་པུ་

[020B] བཤང་ལམ་གྲྀ་ཧ་དེ་བཏར་གནས་བའི་་རིན་ཆེན་རྡོ་རྗེ་དང་དུམ་སྐྱེས་མ་སྟེ་འདུ་བའོ། །བརླ་གཉིས་སཽརཱཥྚ་ར་གནས་པའི་་
རྟ་མགྲིན་དང་ཆང་འཚོང་མ། བྱིན་པ་གཉིས་སུ་ཝརྞ་དི་པར་གནས་པའི་་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་བའོ། །སོར་མོ་བཅུ་དྲུག་ནཱ་ག་རར་གནས་པའི་་དཔལ་ཧེ་རུ་
ཀ་དང་ཤིན་ཏུ་དཔའ་མོ། བོལ་གོང་གཉིས་སནྡྷར་གནས་པའི་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད་དོ། །མཐེ་བོང་བཞི་མ་རུར་གནས་པའི་རྣམ་པར་སྣང་མཛད་དང་
འཁོར་ལོས་སྒྱུར་མ། པུས་མོ་གཉིས་ཀུ་ལུ་ཏཱར་གནས་པའི་་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་དེ་སྐུའི་འཁོར་ལོའི་ལྷ་རྣམས་སྐུ་མདོག་དཀར་བོ་ས་འོག་ན་སྤྱོད་པའི་
ཚུལ་གྱིས་བཞུགས་པ། ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་གཡོན་དྲིལ་བུ་བསྣམས་ནས་ཡུམ་ལ་འབྱུད་བ། དབུ་སྐྲ་རལ་
པའི་ཐོར་ཚུགས་ཅན། སྤྱི་བོར་སྣ་ཚོགས་རྡོ་རྗེ་དང། གཡོན་དུ་ཟླ་བ་ཚེས་པ་དང། ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང། དཔྲལ་བར་རྡོ་རྗེའི་ཕྲེང་བས་བརྒྱན་པ། ཕྱག་

[021A]༄༅། །རྒྱ་དྲུག་གིས་རྒྱས་བཏབ་པ། སྟག་གི་པགས་པའི་ཤམ་ཐབས་ཅན། གཡས་བརྐྱང་གིས་བཞུགས་པ། རབ་གཏུམ་མ་ལ་སོགས་པའི་དཔའ་མོ་ཉེར་བཞི་པོ་ཐམས་ཅད་ཀྱང་
ཞལ་གཅིག་ཕྱག་གཉིས་ཀྱི་གཡས་གྲི་གུག་དང་བཅས་པའི་སྡིགས་མཛུབ་འཕྱར་ཞིང། གཡོན་པས་ཡབ་ཀྱི་མགུལ་པ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་བ་
བསྣམས་པ། སྤྱན་གསུམ་དམར་ཞིང་མེ་ལྟར་འབར་བ། ཐོད་པའི་དུམ་བུས་བརྒྱན་པའི་འོག་པག་ཅན། དབུ་སྐྲ་སིལ་བུར་གྲོལ་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་ནས་ལེགས་པར་འཁྲིལ་
བ༑ ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང། མི་མགོ་སྐམ་པོ་ལྔ་བཅུའི་དོ་ཤལ་ཅན་ཏེ། དཔའ་བོ་དང་དཔའ་མོ་ཉེར་བཞི་པོ་རྣམས་ཕྱིའི་ཡུལ་ཉེར་བཞིན་བཞུགས་པའི་དཔའ་བོ་
དང་དཔའ་མོ་ཉེར་བཞི་པོ་དངོས་སོ།  །སྙམ་དུ་བསམ་མོ།  །ལྕེའི་རྩ་བར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་ཁྭ་གདོང་མ་ནག་མེ། ལྟེ་བའི་བུག་པའི་ནང་ན་
གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་་འུག་གདོང་མ་ལྗང་གུ་རྟགས་ཀྱི་སྒོར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་་ཁྱི་གདོང་མ་དམར་མོ། བཤང་

[021B] མཛོད་སྤུའི་བུ་གར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་གཤིན་རྗེ་བརྟན་མ་གཡས་
སྲོ་གཡོན་སེར་བ། རྣ་བ་གཉིས་ན་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། མིག་གཉིས་ན་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་
མེད་དུ་གནས་པ་་གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་བུག་གཉིས་ན་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་པ་་གཤིན་རྗེ་འཇོམས་མ་གཡས་ལྗང་གཡོན་
སྔོ་བ༑ ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན་གཅེར་བུ་སྐྲ་གྲོལ་བ། ཕྱག་གཉིས་ཀྱི་གཡས་པས་གྲི་གུག་དང། གཡོན་པས་ཐོད་པ་
འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། རོའི་གདན་ལ་གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་དབུ་རྒྱན་དང། མི་མགོ་སྐམ་པོ་ལྔ་བཅུའི་དོ་ཤལ་
ཅན།  ཞེས་ལུས་དཀྱིལ་གྱི་རྟེན་བརྟེན་པ་རྣམས་གསལ་གདབ། རྩ་ཁམས་རྣམས་དཔའ་བོ་དང་རྣལ་འབྱོར་མར་བསྐྱེད་པའི་ལུས་དཀྱིལ་བསྒོམས་པས་ཡུལ་ཉེར་བཞིན་དངོས་སུ་བཞུགས་པའི་དཔའ་མོ་དང་རྣལ་འབྱོར་མ་སོགས་ཀྱིས་སྒྲུབ་པ་པོ་རྣལ་

[022A]༄༅། །འབྱོར་ཁྱད་པར་ཅན་དང་ལྡན་པར་གཟིགས་ནས་དེ་དག་གིས་སྤྱན་གཟིགས་པ་ཙམ་གྱིས་རླུང་དང་ཁམས་དབུ་མར་བསྡུས་ཏེ་ཐིམ་པ་ལས་རླུང་དབུ་མར་ཞུགས་གནས་ཐིམ་གསུམ་གྱི་རྟོགས་པ་གེགས་མེད་
པར་རྙེད་ཅིང། དེ་ལ་བརྟེན་ནས་དང་པོར་སྔགས་སྐྱེས་ཀྱི་རྣལ་འབྱོར་མ་དང་འདུ་བ་རྙེད། དེ་ནས་ཞིང་སྐྱེས་ཀྱི་རྣལ་འབྱོར་མ་དང་འདུ་བ་རྙེད། དེ་ནས་ལྷན་སྐྱེས་ཀྱི་རྣལ་འབྱོར་མ་དང་འདུ་པ་རྙེད་པས་དེ་དག་གིས་གྲོགས་བྱས་པ་ལ་བརྟེན་ནས་
ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་བདེ་སྟོང་དབྱེར་མེད་ཀྱི་ཡེ་ཤེས་རྟོགས་པ་ཁྱད་པར་ཅན་བསྐྱེད་པའི་སྒོ་ནས་སྐུ་གསུམ་བདེ་བླག་ཏུ་འགྲུབ་བོ། །ཡབ་ཀྱི་གསང་གནས་མི་དམིགས་པའི་ངང་ལས་ཧཱུཾ་དཀར་པོ་ལས་བྱུང་བའི་རྡོ་རྗེ་
དཀར་པོ་རྩེ་ལྔ་པ། བྱཱ་མར་པོ་ལས་བྱུང་བའི་ནོར་བུ་དམར་པོ་རྩེ་མོར་བྱ་སེར་པོས་མཚན་པ། ཡུམ་གྱི་གསང་གནས་མི་དམིགས་པའི་ངང་ལས་ཨཱལས་བྱུང་བའི་པདྨ་དམར་པོ་འདབ་མ་གསུམ་པ་
དྱཱ་དཀར་པོ་ལས་བྱུང་བའི་བྱང་ཆུབ་ཀྱི་སེམས་མཚོན་པའི་ལྟེ་བ་དཀར་པོ་རྩེ་མོར་བྱཱ་སེར་པོས་མཚན་པ།  ཡབ་ཀྱི་རྡོ་རྗེ་དཀར་པོས་ཁམས་དཀར་པོས་གང་བ། རྩེ་ལྔ་པས་ཁམས་དཀར་པོས་གང་བའི་རྩ་ལྔ་ཡོད་པ། ནོར་བུ་
དམར་པོས་ཁམས་དཀར་པོ་ལ་དམར་པོའི་ཆ་ཡོད་པ། ཡུམ་གྱི་གསང་གནས་པདྨ་དམར་པོས་ཁམས་དམར་པོས་གང་བ། འདབ་མ་གསུམ་པས་རོ་རྐྱང་དབུ་གསུམ་གྱི་མར་སྣ། ཟེའུ་འབྲུ་དཀར་པོས་ཁམས་དམར་པོ་ལ་དཀར་པོའི་ཆ་ཡོད་པ། བྱཱ་དང་དྱཱ་སེར་པོས་

[022B]  ཡག་ཀྱི་ལྟེ་བར་ཟླ་གདན་ལ་ཨོཾ་བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཕཊ་སཱཧཱ། ཐུགས་ཀར་ཟླ་གདན་
ལ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝ་རྞྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ། མགྲིན་པར་ཉི་གདན་ལ་ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་བར་སཱཧཱ། དཔྲལ་བར་ཉི་གདན་ལ་ཨོཾ་ཧྲིལ་ཧ་ཧ་ཧཱུཾ་ཧཱུཾ་ཕཊ། ཡུམ་
གྱི་ལྟེ་བར་ཉི་གདན་ལ་ཨོཾ་ཤྲཱི་བཛྲ་་ཐུགས་ཀར་ཉི་གདན་ལ་ཨོཾ་ཧྲཱི་མགྲིན་པར་ཟླ་གདན་ལ་ཨོཾ་བཛྲ་བཻ་རོ་ཙ་ནཱི་དཔྲལ་བར་ཟླ་གདན་ལ་ཨོཾ་སརྦ་བུདྡྷ་ཌཱ་ནཱི་ཡེ་ཐམས་ཅད་ཁ་
དོག་དམར་པོ་འོད་ཟེར་འཕྲོ་བ་གཡོན་སྐོར་དུ་གནས་པ། སྔགས་རྣམས་ཀྱང་ཕན་ཚུན་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པ་ཅན་དུ་གྱུར།  ཅེས་ཡབ་ཡུམ་གྱི་གསང་གནས་དང་གནས་བཞི་བྱིན་གྱིས་བརླབ་
ལྟེ་བ་སོགས་གནས་བཞི་ནི་དགའ་བའི་གནས་ཡིན་པས་དེ་དག་སྔགས་བཞི་བསོམས་པས་དགའ་བཞི་རིམ་གྱིས་དྲངས་ཏེ་ལྷན་སྐྱེས་འདྲེན་པ་མཚོན་ཞིང། འོད་ཟེར་ཕན་ཚུན་འཁྱུད་པས་བདེ་སྟོང་དབྱེར་མེད་དུ་སྦྱོར་བ་མཚོན།  ཨོཾ་ཤྲཱི་མཧཱ་སུ་ཁ་
བཛྲ་ཧེ་ཧེ་རུ་རུ་ཀཾ་ཨཱཧཱུཾ་ཧཱུཾ་ཕཊ་སཱཧཱ། སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་གནས་ལྟེ་བར་སླེབ་པ་
[023A]༄༅། །ན་ཁྱད་དགའ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཀྱི་ཡེ་ཤེས་སྐྱེས་པས་བདེ་བ་ཆེན་པོ་དང་སྟོང་པ་ཉིད་དབྱེར་མི་ཕྱེད་ཅིང། རྟེན་དང་བརྟེན་པའི་དཀྱིལ་འཁོར་གཉིས་ཀྱང་
བདེ་སྟོང་དབྱེར་མེད་ཀྱི་ངོ་བོར་གྱུར།  བར་བསམས་ལ་དགའ་བཞི་དྲངས་ཏེ་ལྷན་སྐྱེས་ཀྱིས་དེ་ཁོ་ན་ཉིད་ཀྱི་དོན་བསྒམ་བདང་རྟེན་བརྟེན་པ་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོར་མོས་ཏེ་དེ་ལ་ཡུན་རིང་དུ་མཉམ་པར་འཇོག་དག་པ་ནི། བདེ་སྟོང་དབྱེར་མེད་དུ་སྦྱར་པ་དེ་
ཉིད་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་གྱི་ངོ་བོར་གྱུར་པ་ལྷ་སོ་བདུན་དུ་ཤར་བ་ཡིན་ཞིང། ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུར་གྱུར།  བསྡུས་པའོ། །རྒྱས་པ་ནི།  དེ་ལྟར་བདེ་སྟོང་
དབྱེར་མེད་དུ་སྦྱར་པ་དེ་ཉིད་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་གྱི་ངོ་བོར་གྱུར་པ་ལྷ་སོ་བདུན་དུ་ཤར་བ་ནི། ལུས་རྗེས་སུ་དྲན་པ་ཉེ་བར་བཞག་པ་དང། ཚོར་བ་རྗེས་སུ་དྲན་པ་ཉེ་བར་བཞག་པ་དང། ཆོས་རྗེས་སུ་
དྲན་པ་ཉེ་བར་བཞག་པ་དང། སེམས་རྗེས་སུ་དྲན་པ་ཉེ་བར་བཞག་པ་བཞི་ནི་རིམ་པ་བཞིན་དུ་མཁའ་འགྲོ་མ་དང། ལཱ་མ་དང། དུ་མ་སྐྱེས་མ་དང། གཟུགས་ཅན་མའོ། །འདུན་པའི་རྫུ་འཕྲུལ་གྱི་རྐང་པ་
དང༑ བརྩོན་འགྲུས་ཀྱི་རྫུ་འཕྲུལ་གྱི་རྐང་པ་དང། དཔྱོད་པའི་རྫུ་འཕྲུལ་གྱི་རྐང་པ་དང། སེམས་ཀྱི་རྫུ་འཕྲུལ་གྱི་རྐང་པ་བཞི་ནི་རིམ་པ་བཞིན་དུ་རབ་གཏུམ་མ་དང། གཏུམ་མིག་མ་དང། འོད་ལྡན་མ་དང་

[023B] །དད་པའི་དབང་པོ་དང། བརྩོན་འགྲུས་ཀྱི་དབང་པོ་དང། དྲན་པའི་དབང་པོ་དང། ཏིང་ངེ་འཛིན་གྱི་དབང་པོ་བཞི་ནི་རིམ་པ་བཞིན་དུ་དཔའ་བོའི་བློ་ཅན་མ་དང། མིའུ་ཐུང་མ་དང་
 ཤིང་གྲིབ་མའོ། །ཤེས་རབ་ཀྱི་དབང་པོ་དང། དད་པའི་སྟོབས་དང། བརྩོན་འགྲུས་ཀྱི་སྟོབས་དང། དྲན་པའི་སྟོབས་བཞི་ནི་རིམ་པ་བཞིན་དུ་ས་སྲུང་མ་དང། འཇིགས་
བྱེད་ཆེན་མོ་དང། རླུང་ཤུགས་མ་དང། ཆང་འཐུང་མའོ། །ཏིང་ངེ་འཛིན་གྱི་སྟོབས་དང། ཤེས་རབ་ཀྱི་སྟོབས་དང། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་དང། བརྩོན་འགྲུས་ཡང་དག་
བྱང་ཆུབ་ཀྱི་ཡན་ལག་བཞི་ནི་རིམ་པ་བཞིན་དུ་སྔོ་སངས་ལྷ་མོ་དང། ཤིན་ཏུ་བཟང་མོ་དང། རྟ་རྣམ་དང། བྱ་གདོང་མའོ། །དགའ་བ་ཡང་དག་བྱང་ཆུབ་ཀྱི་ཡན་ལག་དང། ཤིན་ཏུ་སྦྱངས་པ་ཡང་
དག་བྱང་ཆུབ་ཀྱི་ཡན་ལག་དང། ཆོས་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག་དང། དྲན་པ་ཡང་དག་བྱང་ཆུབ་ཀྱི་ཡན་ལག་བཞི་ནི་རིམ་པ་བཞིན་དུ་འཁོར་ལོའི་ཤུགས་ཅན་མ་དང་
དུ་མ་སྐྱེས་མ་དང། ཆང་འཚོང་མ་དང། འཁོར་ལོའི་གོ་ཆ་མའོ། །བཏང་སྙོམས་ཡང་དག་བྱང་ཆུབ་ཀྱི་ཡན་ལག་དང། ཡང་དག་པའི་ལྟ་བ་དང། ཡང་དག་པའི་རྟོག་པ་དང། ཡང་དག་པའི་དག་བཞི་ནི་

[024A]༄༅། །རིམ་པ་བཞིན་དུ་ཤིན་ཏུ་དཔའ་མོ་དང། སྟོབས་ཆེན་མ་དང་འཁོར་ལོས་སྒྱུར་མ་དང། བརྩོན་འགྲུས་ཆེན་མོའོ། །ཡང་དག་པའི་ལས་ཀྱི་མཐའ་དང། ཡང་དག་པའི་འཚོ་བ་
དང༑ ཡང་དག་པའི་རྩོལ་པ་དང། ཡང་དག་པའི་དྲན་པ་བཞི་ནི་རིམ་པ་བཞིན་དུ་ཁྭ་གདོང་མ་དང། འུག་གདོང་མ་དང། ཁྱི་གདོང་མ་དང། ཕག་གདོང་མའོ། །ཡང་དག་པའི་ཏིང་ངེ་འཛིན་དཔལ་ཧེ་རུ་
ཀའོ༑ ༑དགེ་བའི་ཆོས་མ་སྐྱེས་པ་རྣམས་བསྐྱེད་པ་དང། སྐྱེས་པ་རྣམས་བསྲུང་བ་དང། མི་དགེ་བའི་ཆོས་སྐྱེས་པ་རྣམས་སྤོང་བ་དང། མ་སྐྱེས་པ་རྣམས་མི་བསྐྱེད་པའི་ཡང་དག་པའི་སྤོང་བ་བཞི་ནི་རིམ་པ་
བཞིན་དུ་གཤིན་རྗེ་བརྟན་མ་དང། གཤིན་རྗེ་ཕོ་ཉ་མོ་དང། གཤིན་རྗེ་མཆེ་བ་མ་དང། གཤིན་རྗེ་འཇོམས་མ་སྟེ། ལྷ་རྣམས་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུར་གྱུར་
 གོ་ཆ་བགོ་བ་ལ།  རང་གི་སྙིང་གར་ཨོཾ་ཧ་དཀར་པོ་ཡོངས་སུ་གྱུར་པ་ལས། རྡོ་རྗེ་སེམས་དཔའ་དཀར་པོ་དཀར་དམར་ནག་པའི་ཞལ་གསུམ་ཕྱག་དྲུག་གི་གཡས་གསུམ་ན་རྡོ་རྗེ། ཌཱ་མ་རུ། མགོ་བོ་
གཡོན་གསུམ་ན་དྲིལ་བུ། ཐོད་པ། ཁ་ཊཱཾ་ག་འཛིན་པ་ཕག་མོ་དང་མཉམ་པར་སྦྱོར་བ། མགོ་བོར་ན་མ་ཧི་སེར་པོ་ཡོངས་སུ་གྱུར་པ་ལས་རྣམ་སྣང་སེར་པོ་ཞལ་གཅིག་ཕྱག་བཞི་གཡས་གཉིས་

[024B] གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་ག་འཛིན་པ། གཤིན་རྗེ་མ་དང་མཉམ་པར་སྦྱོར་བ། སྤྱི་གཙུག་ཏུ་སཱཧཱ་ཧུ་དམར་པོ་ཡོངས་སུ་གྱུར་པ་ལས་པདྨ་གར་གྱི་དབང་ཕྱུག་དམར་
པོ་ཞལ་གཅིག་ཕྱག་བཞི་གཡས་གཉིས་པདྨ་དང་ཌཱ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁཊཱཾ་ག་འཛིན་པ་རྨོངས་བྱེད་མ་དང་མཉམ་པར་སྦྱོར་བ། ཕྲག་པ་གཉིས་སུ་བཽ་ཥཊ་ཧེ་ནག་པོ་
ཡོངས་སུ་གྱུར་པ་ལས་དཔལ་ཧེ་རུ་ཀ་ནག་པོ་ཞལ་གཅིག་ཕྱག་བཞི་གཡས་གཉིས་རྡོ་རྗེ་དང་ཌ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁཊཱཾ་ག་འཛིན་པ་སྐྱོད་བྱེད་མ་དང་མཉམ་པར་སྦྱོར་བ་
མིག་གཉིས་ལ་ཧཱུཾ་ཧཱུཾ་ཧོ་དམར་སེར་ཡོངས་སུ་གྱུར་པ་ལས་རྡོ་རྗེ་ཉི་མ་དམར་སེར་ཞལ་གཅིག་ཕྱོག་བཞི་གཡས་གཉིས་རིན་པོ་ཆེ་དང་ཌཱ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་ག་འཛིན་
བ་སྐྲག་བྱེད་མ་དང་མཉམ་པར་སྦྱོར་བ། དཔྲལ་བར་ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་ཧཾ་ལྗང་གུ་ཡོངས་སུ་གྱུར་པ་ལས་རྟ་མཆོག་ལྗང་གུ་ཞལ་གཅིག་ཕྱག་བཞི་གཡས་གཉིས་རལ་གྲི་དང་ཌཱ་
མ་རུ༑ གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་ག་འཛིན་པ་ཙཎྜི་ཀ་དང་མཉམ་པར་སྦྱོར་བ། རྡོར་སེམས་ཟླ་གདན་ལ་བཞུགས་ཤིང་ཟླ་བའི་འོད་ཀོར་ཅན། གཞན་ལྔ་ཉི་གདན་ལ་བཞུགས་

[025A]༄༅། །ཤིང་ཉི་མའི་འོད་ཀོར་ཅན། དཔའ་བོ་དྲུག་པོ་ཐམས་ཅད་ཀྱང་ཕྱག་རྒྱ་དྲུག་གིས་བརྒྱན་ཅིང་ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང། སྟག་གི་པགས་
པའི་ཤམ་ཐབས་ཅན། སྤྱན་གསུམ་པ་གཡས་བརྐྱང་གིས་བཞུགས་པ། གཙོ་མོའི་ལྟེ་བར་ཨོཾ་བཾ་དམར་པོ་ཡོངས་སུ་གྱུར་པ་ལས་རྡོ་རྗེ་ཕག་མོ་དམར་མོ་དམར་སྔོ་ལྗང་བའི་ཞལ་གསུམ་ཕྱག་དྲུག་གི་གཡས་
གསུམ་ན་གྲི་གུག་ཚངས་མགོ་ལྕགས་ཀྱུ། གཡོན་གསུམ་ན་ཐོད་པ་ཁ་ཊཱཾ་ག་ཞགས་པ་འཛིན་པ། རྡོ་རྗེ་སེམས་དཔའ་དང་མཉམ་པར་སྦྱོར་བ། སྙིང་གར་ཧཾ་ཡོཾ་སྔོན་པོ་ཡོངས་སུ་གྱུར་པ་ལས་གཤིན་རྗེ་མ་
སྔོན་མོ་རྣམ་སྣང་དང་མཉམ་པར་སྦྱོར་བ། མགྲིན་པར་ཧྲིཾ་མོཾ་དཀར་པོ་ཡོངས་སུ་གྱུར་པ་ལས་རྨོངས་བྱེད་མ་དཀར་མོ་པདྨ་གར་དབང་དང་མཉམ་པར་སྦྱོར་ག་མགོ་བོར་ཧྲེཾ་ཧྲིཾ་སེར་པོ་ཡོངས་སུ་གྱུར་པ་ལས་
སྐྱོད་བྱེད་མ་སེར་མོ་དཔལ་ཧེ་རུ་ཀ་དང་མཉམ་པར་སྦྱོར་བ། སྤྱི་གཙུག་ཏུ་ཧཱུཾ་ཧཱུཾ་ལྗང་གུ་ཡོངས་སུ་གྱུར་པ་ལས་སྐྲག་བྱེད་མ་ལྗང་གུ་རྡོ་རྗེ་ཉི་མ་དང་མཉམ་པར་སྦྱོར་བ། དཔྲལ་བར་ཡན་ལག་ཐམས་ཅད་ཀྱི་
ལུས་དབང་གི་ངོ་བོ་ཕཊ་ཕཊ་དུད་ཁ་མོངས་སུ་གྱུར་པ་ལས་ཙཎྜི་ཀ་དུད་ཁ་རྟ་མཆོག་དང་མཉམ་པར་སྦྱོར་བ། ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་ཌཱ་མ་རུ་དང་གྲི་གུག་གཡོན་

[025B] རྨོངས་བྱེད་མ་ཟླ་གདན་ལ་བཞུགས་ཤིང་ཟླ་བའི་འོད་ཀོར་ཅན། གཞན་ལྔ་ཉི་གདན་ལ་བཞུགས་ཤིང་ཉི་མའི་འོད་ཀོར་ཅན་ཐམས་ཅད་ཀྱང་སྤྱན་
གསུམ་པ་གཅེར་མོ་སྐྲ་གྲོལ་བ་ཕྱག་རྒྱ་ལྔས་བརྒྱན་པ། ཐོད་སྐམ་ལྔའི་དབུ་རྒྱན་དང། ཐོད་སྐམ་ལྔ་བཅུའི་དོ་ཤལ་ཅན་གཡས་བརྐྱང་གིས་བཞུགས་པ།  ཞེས་རྒྱས་པའམ་བསྡུ་ན།  རང་གི་ཐུགས་ཀར་ཟླ་གདན་ལ་རྡོར་
སེམས་ཀྱི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ན་མ་ཧི་སེར་པོ། སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། ཕྲག་པ་གཉིས་སུ་ཉི་མ་ལ་དཔལ་ཧེ་རུ་ཀའི་ངོ་བོ་པཽ་ཥཊ་ཧེ་ནག་པོ་
མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ། གཙོ་མོའི་ལྟ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། སྙིང་གར་ཉི་མ་ལ་གཤིན་
རྗེ་མའི་ངོ་བོ་ཧཾ་ཡོཾ་སྔོན་པོ། མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོཾ་དཀར་པོ། མགོ་བོར་ཉི་མ་ལ་སྐྱོད་བྱེད་མའི་ངོ་བོ་ཧྲེཾ་ཧྲིཾ་སེར་པོ། སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། དཔྲལ་
བར་ཉི་མ་ལ་ཅཎྜི་ཀའི་ངོ་བོ་ཕཊ་ཕཊ་དུང་ཁ་རྣམས་ཀྱིས་མཚན་པར་གྱུར།  ཡེ་ཤེས་པ་སྤྱན་དྲངས་ཏེ་གཞུག་བ་ནི། རྐང་པ་རྡོ་རྗེ་སྐྱིལ་ཀྲུང་དུ་གནས་པ་བཤིག་ལ། རྐང་པ་གཡས་བརྐྱངས་པའི་མཐེབ་ཆེན་གྱི་སྟེང་དུ་རྐང་པ་གཡོན་པའི་

[026A]༄༅། །མ་ཐེབ་ཆེན་གྱིས་མནན། ལག་པ་གཉིས་ཀྱི་མཛུབ་མོ་མདུད། གུང་མོ་གཉིས་རྩེ་སྤྲད་ལ་བརྐྱང། མཐེ་བོང་གཉིས་བརྟན་པོར་སྦྱར་བ་ཐུར་དུ་བསྟན། མིང་མེད་དང་མཐེའུ་ཆུང་རྣམས་བརྐྱངས་པ་འབར་བའི་ཕྱག་རྒྱ་དཔྲལ་བའི་དབུས་
སུ་བཞག་མིག་ཅུང་ཟད་འོག་ཏུ་དམའ་བར་བྱས་ལ། གཡོན་ནས་གྱེན་དུ་བལྟས་ཏེ་དང་པོར་གཡོན་སྐོར་དང་དེ་ནས་གཡས་སུ་བསྐོར་ཏེ། ཕཻཾ༑ ལྷ་ཐམས་ཅད་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་
འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་པའི་འཁོར་ལོ་དང་དབང་གི་ལྷ་དང་མཆོད་པའི་ལྷ་མོ་དང་བཅས་པ་མདུན་གྱི་ནམ་
མཁར་སྤྱན་དྲངས། འོད་ཟེར་རང་གི་སྙིང་གར་ཐིམ།    ༈    ཞེས་ཞལ་བཞིས་བརྗོད་པར་བསམ་ཞིང་ཕྱི་འབྲང་གི་བགེགས་བསྐྲད།  ཨོཾ་ཨྲྒྷཾ་པྲས་ཏཱིཙྪ་སཱཧཱ། བཛྲ་ཨཾ་ཀུ་ཤ་ཛབཛྲ་པཱ་ཤ་ཧཱུཾ། བཛྲ་སྥོཊ་བ་
བཛྲ་གྷཎྜ་ཧོལྷ་ཐམས་ཅད་ཀྱི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱདྨར་པོ། ཐུགས་ཀར་ཉི་མ་ལ་ཧཱུཾ་སྔོན་པོ། ཨོཾ་ཡོ་ག་ཤུདྡྷཱསརྦ་དྷརྨཱཡོ་ག་ཤུདྡྷོ་ཉཧཾ། དམ་ཚིག་པ་དང་ཡེ་
ཤེས་པ་གཉིས་རོ་མཉམ་དུ་སྦྱར་བ་ནི་ཆོས་ཐམས་ཅད་ཀྱི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་གཉིས་ངོ་བོ་དབྱེར་མེད་ཡིན་ལ། དེ་ཉིད་རྟེན་དང་བརྟེན་པའི་དཀྱིལ་འཁོར་དུ་ཤར་བ་ཡིན་ཞིང་

[026B]  །སྙམ་དུ་མོས་པའི་སྒོ་ནས་ང་རྒྱལ་བཟུང་ལ།  ཨོཾ་ཨཱཧཱུཾ། ཨོཾ་སརྦ་བའི་ར་ཡོ་གི་ནཱི་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷསརྦ་དྷརྨཱབཛྲ་ཤུདྡྷོཉ་
 ཆོས་ཐམས་ཅད་ཀྱི་གནས་ལུགས་སྟོང་པ་ཉིད་ཀྱི་དབྱིངས་དང་ཡུལ་ཅན་ལྷན་
སྐྱེས་གྱི་བདེ་བ་ཆེན་པོའི་ཡེ་ཤེས་དབྱེར་མི་ཕྱེད་པའི་བདག་ཉིད་ཅན་དེ་ངའོ་སྙམ་དུ་རྒྱལ་བའི་ཐུགས་ཆོས་སྐུ་ལ་ང་རྒྱལ་འཇོག་ཅིང། སྐད་ཅིག་མའི་སྔགས་དང་པོ་གཉིས་ལ་དང་བོར་པད་ཀོར་ནུ་མ་གཉིས་ཀྱི་དབུས་དང། དེ་ནས་གཡོན་གྱི་ནུ་མའི་སྟང་
དང༑ དེ་ནས་ཡང་དབུས་དང། དེ་ནས་གཡས་ཀྱི་ནུ་མའི་སྟེང་དང། དེ་ནས་ཡང་དབུས་སུ་བསྐོར་ཏེ་རྣམ་ལྔ་འདོད་པའི་ཕྱོགས་སུ་བསྐོར་བ་བྱ། དེ་ནས་དབང་པ་སྐུར་རྒྱས་གདབ་པ་ནི། ཨོཾ་ཨྲྒྷཾ་པྲ་ཏཱིཙྪ་སཱཧཱ། དེ་བཞིན་གཤེགས་པ་
ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་
ཀྱིས་རྡོ་རྗེའི་གླུ་ལེན། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་ལྔས་རིན་པོ་ཆེའི་བུམ་པ་བདུད་རྩི་ལྔས་གང་བ་བཟུང་ནས། ཇི་ལྟར་བལྟམས་ཕ་ཙམ་གྱིས་ནི། །དེ་

[027A]༄༅། །བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཤིང་
བདུད་རྩིའི་ཆུ་རྒྱུན་གྱིས་སྤྱི་བོ་ནས་དབང་བསྐུར་བས་རང་དང་ལྷ་རྣམས་བདེ་བ་ཆེན་པོའི་བདག་ཉིད་དུ་གྱུར། སྤྱི་བོ་ནས་སྐུ་ལ་ཞུགས་པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་
བོ་ལ་རྡོར་སེམས། ཕག་མོ་ལ་མི་བསྐྱོད་པ། མཁའ་འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་རྣམས་ལ་མི་བསྐྱོད་པ། གསུང་འཁོར་གྱི་ལྷ་རྣམས་ལ་སྣང་མཐའ། སྐུ་འཁོར་གྱི་
ལྷ་རྣམས་ལ་རྣམ་སྣང། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་ཅིང་དབང་གི་ལྷ་རྣམས་རང་ལ་ཐིམ་པར་གྱུར།  རྗེའི་ལུས་དཀྱིལ་གྱི་སྒྲུབ་ཐབས་སུ་སྔོན་འགྲོའི་མཇུག་ཏུ་མཆོད་པ་བྱིན་རླབས་
བྱ་བར་བཤད་ནས་འདིར་ཡང་བྱིན་རླབས་བྱ་བར་གསུངས་ཤིང་བྱིན་རླབས་ཀྱི་ཆོ་ག་ཡང་འདིར་གསུངས་སོ། །དེ་ལྟར་ན་གཡོན་པའི་མཐེབ་སྲིན་གྱིས་ནང་མཆོད་བླངས་ལ་མཆོད་རྫས་རྣམས་ལ་གཏོར་ཏེ་ཆུ་གསུམ་ཉེར་སྤྱོད་རོལ་མོ་རྣམས་
སྔར་ལྟར་བྱིན་གྱིས་བརླབ། སྔར་སྤྱན་དྲངས་པའི་ལྷ་མོ་རྣམས་ཀྱིས་མཆོད་པར་བསམས་ལ།  ཨོཾ་ཨྲྒྷཾ་པྲ་ཏཱིཙྪ་སཱཧཱ། ཨོཾ་པཱདྱཾ་པྲ་ཏཱིཙྪ་སཱཧཱ། ཨོཾ་ཨཱཉྩ་མཱ་ཎཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱཧཱུཾ་སཱཧཱ།  ནས་  ཨོཾ་བཛྲ་ཤཔྟ་ཨཱ་

[027B] ཨོཾ་ཨཱབཛྲ་ཨཱདརཤེ་ཧཱུཾ༑ ཨོཾ་ཨཱབཛྲ་བའི་ནི་ཧཱུཾ། ཨོཾ་ཨཱབཛྲ་གནྡྷེ་ཧཱུཾ། ཨོཾ་ཨཱབཛྲ་ར་ཧཱུཾ། ཨོཾ་ཨཱབཛྲ་སྤརཤེ་ཧཱུཾ། ཨོཾ་ཨཱབཛྲ་དྷརྨེ་ཧཱུཾ།  ཞེས་རིག་མ་དྲུག་གིས་མཆོད།  རྒྱས་པར་ན་རིག་མ་
བཅུ་དྲུག་གིས་མཆོད། ནང་མཆོད་ཀྱང་འདིར་བྱིན་རླབས་བྱ་པར་གསུངས་པས་སྔར་ལྟར་བྱིན་གྱིས་བརླབས་ལ། མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་
འོད་ཟེར་གྱི་སྦུ་གུས་དྲངས་ནས་གསོལ་བར་གྱུར།  གཡོན་པའི་མཐེབ་སྲིན་གྱིས་ནང་མཆོད་གཡོན་སྐོར་དུ་ལན་གསུམ་དཀྲུགས་ལ། དབུས་སུ་བདུད་རྩིའི་སྙིང་པོ་བྱུང་བར་བསམས་ནས་མཐེབ་སྲིན་སྦྱར་བས་དབུས་ནས་བླངས་ཏེ་སྨིན་
མཚམས་ནས་སྟེང་དུ་གཏོར་ཞིང།  མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་
བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཧཱུཾ། བཅོམ་ལྡན་འདས་འཁོར་ལོ་སྡོམ་པའི་་རྗེ་བཙུན་
རྡོ་རྗེ་རྣལ་འབྱོར་མའི་་གྲུབ་ཆེན་དྲིལ་བུ་པའི་་གྲུབ་ཆེན་རུས་སྦལ་ཞབས་ཀྱི་་གྲུབ་ཆེན་ཛཱ་ལནྡྷ་རི་པའི་་གྲུབ་ཆེན་ནག་པོ་སྤྱོད་པའི་་གྲུབ་ཆེན་གུ་ཧྱ་པའི་་གྲུབ་ཆེན་རྣམ་རྒྱལ་ཞབས་
[028A]༄༅། །ཀྱི་གྲུབ་ཆེན་ཏཻ་ལོ་པའི་པཎ་ཆེན་ནཱ་རོ་པའི་་ཕམ་མཐིང་པ་སྐུ་མཆེད་ཀྱི་ཀློག་སྐྱ་ཤེས་རབ་བརྩེགས་ཀྱི་མལ་གྱོ་ལོ་ཙཱ་བ་བློ་གྲོས་གྲགས་ཀྱི་ས་ཆེན་ཀུན་
དགའ་སྙིང་པོའི་སློབ་དཔོན་བསོད་ནམས་རྩེ་མོའི་་རྗེ་བཙུན་གྲགས་པ་རྒྱལ་མཚན་གྱི་་ཆོས་རྗེ་ས་སྐྱ་པཎྜི་ཏའི་་འགྲོ་མགོན་ཆོས་རྒྱལ་འཕགས་པའི་་ཞང་དཀོན་མཆོག་དཔལ་གྱི་་
ན་བཟའ་བྲག་ཕུག་པའི་་བླ་མ་དམ་པ་བསོད་ནམས་རྒྱལ་མཚན་གྱི་་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་་གནས་བརྟན་རིན་ཆེན་རྒྱལ་མཚན་གྱི་་འབྲོམ་བཙུན་ཤེར་འབྱུང་བློ་གྲོས་ཀྱི་་
མཁས་བཙུན་ཡོན་ཏན་རྒྱ་མཆེའི་་རྗེ་བཙུན་བློ་བཟང་ཨེ་ཝཾ་པའི་་ཁྲི་ཆེན་དཔལ་འབྱོར་རྒྱ་མཚོའི་་ཤར་ཆེན་ནམ་མཁའ་རྒྱལ་མཚན་གྱི་་པཎ་ཆེན་ཐམས་ཅད་མཁྱེན་པ་བློ་
བཟང་ཆོས་ཀྱི་རྒྱལ་མཆན་གྱི་་སླར་ཡང་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་་མཁས་གྲུབ་དགེ་ལེགས་དཔལ་བཟང་པོའི་བ་སོ་ཆོས་ཀྱི་རྒྱལ་མཚན་གྱི་་གྲུབ་ཆེན་
ཆོས་རྡོ་རྗེའི་་རྒྱལ་བ་བློ་བཟང་དོན་གྲུབ་ཀྱི་་མཁས་གྲུབ་སངས་རྒྱས་ཡེ་ཤེས་ཀྱི་་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་་རྡོ་རྗེ་འཛིན་

[028B]
རྗེའི་་རྗེ་བཙུན་བློ་བཟང་སྙན་གགས་དཔལ་བཟང་པོའི་་རྗེ་བཙུན་བློ་བཟང་ཐུགས་རྗེ་དཔལ་བཟང་པོའི་་རྗེ་བཙུན་འཇམ་དཔལ་ཚུལ་ཁྲིམས་དཔལ་བཟང་པོའི་་ལྷ་བཙུན་འཇམ་དཔལ་རྡོ་རྗེ་
དཔལ་བཟང་བོའི་་བཤེས་གཉེན་ཆེན་པོ་ཡེ་ཤེས་དོན་གྲུབ་དཔལ་བཟང་པོའི་་གྲུབ་པའི་དབང་ཕྱུག་སྐལ་བཟང་བསྟན་འཛིན་མཁས་གྲུབ་དཔལ་བཟང་པོའི་་དྲིན་ཅན་རྩ་བའི་བླ་མ་ཧེ་
རུ་ཀ་དཔལ་པདྨ་རྡོ་རྗེའི་ཞལ་དུ་་འདི་ཡན་ནི་དབང་ཁྲིད་སྦྲགས་མའི་རྒྱུན་ཡིན་ལ། འདི་མན་གྱི་འདི་དབང་རྐྱང་གི་བརྒྱུད་པ་ཡིན་ནོ། །སླར་ཡང་ལྷ་བཙུན་འཇམ་དཔལ་རྡོ་རྗེ་དཔལ་བཟང་པོའི་ཞལ་དུ་་རྗེ་
བཙུན་འཇམ་དབྱངས་འཕྲིན་ལས་དཔལ་བཟང་པོའི་ཞལ་དུ་་དྲིན་ཅན་རྩ་བའི་བླ་མ་གུང་སྤྲུལ་རྡོ་རྗེ་འཆང་མཁྱེན་རབ་དཔལ་ལྡན་བསྟན་པའི་ཉི་མ་དཔལ་བཟང་པོའི་ཞལ་དུ་་དྲིན་ཅན་རྩ་བའི་
བླ་མ་ཧེ་རུ་ཀ་དཔལ་བདེ་ཆེན་སྙིང་པོའི་ཞལ་དུ་་གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་་སྙིང་གའི་ཐད་ནས་འཐོར་ཞིང། ཨོཾ་ཧྲཱིཧ་

[029A]༄༅། །ཧ་ཧཱུཾ་ཧཱུཾ་ཕཊ་ཨོཾ་ཨཱཧཱུཾ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ། ཨོཾ་ཨཱཧཱུཾ། ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ་ཨོཾ་ཨཱཧཱུཾ་ཞེས་པ་ནས། ཨོཾ་རཱུ་པི་ཎཱི་ཡེ་ཧཱུཾ་ཧཱུཾ་ཕཊ་ཨོཾ་ཨཱཧུ་
ཨོཾ་ཀ་ར་ཀ་ར་ཧཱུཾ་ཧཱུཾ་ཕཊ་ཨོཾ་ཨཱཧཱུཾ་ཞེས་པ་ནས། ཨོཾ་ཡ་མ་མ་ཐཱ་ནཱི་ཧཱུཾ་ཧཱུཾ་ཕཊ། ཨོཾ་ཨཱཧཱུཾ། བསྡུས་པ་བྱེད་ན། ཨོཾ་ཧཱུཾ་བཾ་རྀཾ་རཱྀཾ་ལྀཾ་ལཱྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ་ཛྷཾ་ཉཾ། ཊཾཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་
བཾ་བྷཾ། ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ་ཧུཾ་ཧཱུཾ་ཕཊ་ཨོཾ་ཨཱཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་་ དེ་ནས་མཐེབ་སྲིན་གྱིས་ནང་མཆོད་ཀྱིས་ལྕེ་རྩེ་
སྨིན་མཚམས་སྤྱི་གཙུག་གསུམ་དུ་ཐིག་ལེ་བྱས་ལ། མཆོག་སྦྱིན་གྱི་ཕྱག་རྒྱས་ལྟེ་བའི་ཐད་ནས་འཐོར་ཞིང།  སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བརྟེན་པ། བསྟན་
པ་དང་འཁོར་རྣམ་བཞི་སྐྱོང་བར་ཞལ་གྱིས་བཞེས་པའི་བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་སྲུང་མ་དམ་ཚིག་ཅན་རྣམས་ཀྱི་་དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་
དང་རྣལ་འབྱོར་མ་དང། ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་་གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་་བདུད་རྩི་རང་གི་ལྕེ་

[029B] ཨོཾ་ཨྀ་མྲ་ཏ་སྲཱ་ད་ན་ས་བྷཱ་ཝ་ཨཱཏྨ་ཀོ་ཉཧཾ། མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར། རང་གི་ཐུགས་ཀའི་ཧཱུཾ་ལས་བྱུང་བའི་སྙིང་པོའི་རྣལ་འབྱོར་མ་
བཞིས་ཐོད་པའི་ནང་གི་བདུད་རྩི་ལྔས་མཆོད། ཨོཾ་སརྦ་བཛྲ་ཀཱ་མི་ནི་སརྦྦ་བྷ་ཀྵཾ་ཤོ་དྷ་ཡ་གུ་ཧྱ་བཛྲ་ནི་སཱཧཱ། ཨོཾ་ཤྲཱི་མཧཱ་སུ་ཁ་བཛྲ་ཧེ་ཧེ་རུ་རུ་ཀཾ་ཨཱ་ཧཱུཾ་ཧཱུཾ་ཕཊ་སཱཧཱ། གནས་བཞི་དང་གསང་གནས་
བྱིན་གྱིས་བརླབས་པའི་ཡབ་ཡུམ་སྙོམས་པར་ཞུགས་པས་བྱང་སེམས་ཞུ་པ་སྤྱི་བོ་ནས་མགྲིན་པར་སླེབ་པ་ན་དགའ་བ།  ནས།  ལྷན་སྐྱེས་ཀྱི་ཡེ་ཤེས་སྐྱེས་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་
ཉམས་སུ་མྱོང། དཀྱིལ་འཁོར་པའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས། དེ་ཁོ་ན་ཉིད་ཀྱི་མཆོད་བས་མཉེས་པར་གྱུར་
བར་བསམས་ལ་ཡུན་རིང་དུ་འཇོག་སྔགས་ཀྱི་མཆོད་པ་དང་བསྟོད་པ་ནི། ལྷ་སོ་སོའི་སྐུ་གསལ་བར་དམིགས་ནས་ཐལ་མོ་སྦྱར་ཏེ། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཌཱ་ཀི་ནི་ཛཱ་ལ་ཤཾ་བ་རཾ་སཱཧཱ། གཙོ་བོའི་སྙིང་པོའོ། །ཨོཾ་ཧྲཱིཧ་
ཧ་ཧཱུཾ་ཧཱུཾ་ཕཊ།  ཉེ་སྙིང་ངོ།  །ཨོཾ་བཛྲ་བཻ་རོ་ཙ་ནཱི་ཡེ་ཧཱཾ་ཧཱཾ་ཕཊ་སཱཧཱ།  སུམ་གྱི་སྙིང་པོའོ།  །ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ།  ཉེ་སྙིང་དེ།  །ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཨོཾ་ལཱ་མེ་ཧཱུཾ་ཧཱུཾ་ཕཊ། ཨོཾ་ཁཎྜ་

[030A]༄༅། །རོ་ཧི་ཧཱུཾ་ཧཱུཾ་ཕཊ། ཨོཾ་རཱུ་པི་ཎཱི་ཡེ་ཧཱུཾ་ཧཱུཾ་ཕཊ།  སྙིང་པོའི་རྣལ་འབྱོར་མ་བཞིའི་སྔགས་སོ། །སྐྲ་མཚམས་ ཨོཾ་ཀ་ར་ཀ་ར་ཧཱུཾ་ཧཱུཾ་ཕཊ་  །ཨོཾ་པྲ་ཙཎྜི་ཧཱུཾ་ཧཱུཾ་ཕཊ།  སྤྱི་གཙུག་   ཨོཾ་ཀུ་རུ་ཀུ་རུ་ཧུཾ་
ཧཱུཾ་ཕཊ།  ཨོཾ་ཙཎྜི་ཨྐྵི་ཡེ་ཧཱུཾ་ཧཱུཾ་ཕཊ།  རྣ་བ་གཡས་ ཨོཾ་བནྡྷ་བནྡྷ་ཧཱུཾ་ཧཱུཾ་ཕཊ།  ཨོཾ་པྲ་བྷཱ་བ་ཏཱི་ཡེ་ཧཱུཾ་ཧཱུཾ་ཕཊ།  ལྟག་པ།  ཨོཾ་ཏྲཱ་ས་ཡ་ཏྲཱ་ས་ཡ་ཧཱུཾ་ཧཱུཾ་ཕཊ།  ཨོཾ་མཧཱ་ནཱ་སེ་ཧཱུཾ་ཧཱུཾ་ཕཊ།  རྣ་བ་གཡོན་   ཨོཾ་ཀྵོ་བྷ་ཡ་
ཀྵོ་བྷ་ཡ་ཧུཾ་ཧཱུཾ་ཕཊ། ཨོཾ་བའི་ར་མ་ཏཱི་ཡེ་ཧཱུཾ་ཧཱུཾ་ཕཊ།  སྨིན་མཚམས་ ཨོཾ་ཧྲཽཾ་ཧྲཽཾ་ཧཱུཾ་ཧཱུཾ་ཕཊ།  ཨོཾ་ཁརྦ་རཱྀ་ཡེ་ཧཱུཾ་ཧཱུཾ་ཕཊ།  མིག་གཉིས་ ཨོཾ་ཧྲཧྲཧུཾ་ཧུཾ་ཕཊ།  ཨོཾ་ལཾ་ཀེ་ཤྭ་རི་ཡེ་ཧཱུཾ་ཧཱུཾ་ཕཊ།  ཕྲག་པ་གཉིས་   ཨོཾ་
ཕེཾ་ཕེཾ་ཧཱུཾ་ཧཱུཾ་ཕཊ། ཨོཾ་དྲུ་མཙྪ་ཡེ་ཧཱུཾ་ཧཱུཾ་ཕཊ།  མཆན་ཁུང་གཉིས་ ཨོཾ་ཕཊ་ཕཊ་ཧཱུཾ་ཧཱུཾ་ཕཊ།  ཨོཾ་ཨཻ་རཱ་བ་ཏཱི་ཡེ་ཧཱུཾ་ཧཱུཾ་ཕཊ།  ནུ་མ་གཉིས་ ཨོཾ་ད་ཧ་ད་ཧ་ཧཱུཾ་ཧཱུཾ་ཕཊ།  ཨོཾ་མཧཱ་བཧཻ་ར་བའི་ཧཱུཾ་ཧཱུཾ་ཕཊ།  ལྟེ་བ་ ཨོཾ་པ་ཙ་
པ་ཙ་ཧུཾ་ཧཱུཾ་ཕཊ།  ཨོཾ་བཱ་ཡུ་བེ་གེ་ཧཱུཾ་ཧཱུཾ་ཕཊ།  སྣ་རྩེ་ ཨོཾ་བྷཀྵ་བྷཀྵ་བ་ས་རུ་དཧི་རཱ་ནྟྲ་མཱ་ལཱ་བ་ལ་ཡྦི་ནེ་ཧཱུཾ་ཧཱུཾ་ཕཊ།  ཨོཾ་སུ་ར་བྷ་ཀྵི་ཡེ་ཧཱུཾ་ཧཱུཾ་ཕཊ།  ཁ་ཨོཾ་གྲིཧྞ་གྲིཧྞ་སཔྟ་པཱ་ཏཱ་ལ་ག་ཏ་བཧུ་ཛཱཾ་གཱཾ་སརྦཱཾ་པཱ་ཏ་རྫ་
ཡ་ཏ་རྫ་ཡ་ཧཱུཾ་ཧཱུཾ་ཕཊ། ཨོཾ་ཤྱཱ་མ་དེ་བི་ཧཱུཾ་ཧཱུཾ་ཕཊ།  མགྲིན་པ་ ཨོཾ་ཨཱ་ཀཌྜྷྱ་ཨཱ་ཀཌྜྷྱ་ཧཱུཾ་ཧཱུཾ་ཕཊ།  ཨོཾ་སུ་བྷ་ཏྲེ་ཧཱུཾ་ཧཱུཾ་ཕཊ།  སྙིང་ཁ་ ཨོཾ་ཧྲཱིཾ་ཧྲཱིཾ་ཧཱུཾ་ཧཱུཾ་ཕཊ།  ཨོཾ་ཧ་ཡ་ཀ་རྞེ་ཧཱུཾ་ཧཱུཾ་ཕཊ།  འབྲས་བུ་གཉིས། ཨོཾ་

[030B] ཨོཾ་ཁ་གཱ་ན་ནེ་ཧཱུཾ་ཧཱུཾ་ཕཊ།  མཚན་མ་   ཨོཾ་ཀྵྨཱཾ་ཀྵྨཱཾ་ཧཱུཾ་ཧཱུཾ་ཕཊ།  ཨོཾ་ཙ་ཀྲ་བེ་གེ་ཧཱུཾ་ཧཱུཾ་ཕཊ།  བཤང་ལམ་ ཨོཾ་ཧཱཾ་ཧཱུཾ་ཧཱུཾ་ཧཱུཾ་ཕཊ།  ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ།   བརླ་གཉིས་   ཨོཾ་ཧཱིཾ་ཧཱིཾ་ཧཱུཾ་ཧཱུཾ་ཕཊ།  ཨོཾ་ཤཽཎྜི་ནཱི་
ཧཱུཾ་ཧཱུཾ་ཕཊ།  བྱིན་པ་གཉིས་ ཨོཾ་ཧཱུཾ་ཧཱུཾ་ཧུཾ་ཧུཾ་ཕཊ།  ཨོཾ་ཙ་ཀྲ་བརྨྨི་ཎཱིཾ་ཧུཾ་ཧཱུཾ་ཕཊ།  སོར་མོ་བཅུ་དྲུག་   ཨོཾ་ཀི་ལི་ཀི་ལི་ཧུཾ་ཧུཾ་ཕཊ།  ཨོཾ་སུ་བའི་རེ་ཧཱུཾ་ཧཱུཾ་ཕཊ།  བོལ་གོང་གཉིས་   ཨོཾ་སི་ལི་སི་ལི་ཧུཾ་ཧུཾ་ཕཊ།  ཨོཾ་མཧཱ་བ་ལེ་ཧུཾ་ཧཱུཾ་ཕཊ་
 མཐེ་བོང་  ཨོཾ་ བཞི་  ཧི་ལི་ཧི་ལི་ཧཱུཾ་ཧཱུཾ་ཕཊ།  ཨོཾ་ཙ་ཀྲ་བརྟི་ཅད་སྐབས་སུ་བབ་པར་མཚུངས་པ་མ་ཡིན་ཏེ་སྐབས་
འདིར་ཆོས་ཅན་སྒྲ་སྐབས་སུ་བབ་པ་ཡིན་ཡང་རྟག་པ་ནམྑའི་ཡོན་ཏན་སྒྲའི་ཆོས་སུ་དངོས་པོ་ལ་འབྲེལ་པ་མེད་པའི་ཕྱིར་རོ། །གཉིས་པ་ནི་འོན་ཀྱང་ནམ་མཁའི་ཡོན་ཏན་ལ་སོགས་པ་འདི་དག་ནི་སྒྲའི་ཆོས་སུ་དངོས་པོ་ལ་འབྲལ་པ་མེད་ཀྱང་བྱེ་བྲག་པའི་
བསྟན་བཅོས་ཁས་བླངས་པའི་སྒོ་ནས་བསྒྲུབ་བྱར་འབྲེལ་པ་ཡིན་པས་དེ་བཀག་ན་སྐབས་ཀྱི་བསྒྲུབ་བྱ་ལ་གནོད་པར་འགྱུར་རོ་ཞེ་ན། སྒྲ་ལ་རྟག་པ་ནམྑའི་ཡོན་ཏན་བཀག་པ་དང་དྲི་ལ་རྟག་པ་སའི་ཡོན་ཏན་བཀག་པ་འདི་གཉིས་ལ་སྒྲ་མི་
རྟག་པའི་བསྒྲུབ་བྱ་ལ་གནོད་མི་གནོད་ཀྱི་བྱེ་བྲག་མེད་པར་ཐལ་དེ་གཉིས་བཀག་ན་ལུང་དོན་བཀག་པ་དེ་ནི་གཉིས་པོ་སོགས་ཐམས་ཅད་ལ་མཚུངས་པའི་ཕྱིར། གཉིས་པ་ལ་གཉིས། རྩོད་པ་དང་ལན་ནོ། །དང་པོ་ནི། འོན་ཏེ་སྒྲ་ནམ་མཁའི་ཡོན་
ཏན་ཡང་སྒྲ་མི་རྟག་པར་སྒྲུབ་པའི་རྒོལ་བས་ཀྱང་དཔག་པར་འདོད་པས་ཡུལ་དུ་བྱས་ནས་སྒྲུབ་པར་བྱེད་དེ་སྒྲུབ་པར་བྱ་བ་སྒྲ་མི་རྟག་པའི་སྤྱིའི་ཕྱོགས་གཅིག་ཏུ་གྱུར་པའི་ཁྱད་པར་ཡིན་པའི་ཕྱིར། བསྒྲུབ་པར་བྱའི་ཆོས་མི་རྟག་པ་བཞིན་ནོ་ཞེ་ན་
གཉིས་པ་ལ་གཉིས། རྒྱས་པར་བཤད་པ་དང་བསྡུས་ཏེ་བསྟན་པའོ། །དང་པོ་ལ་གསུམ་རྟགས་དེའི་ཁྱབ་པ་མ་ངེས་པ་དང་རྒོལ་བའི་དཔག་འདོད་སྐྱེ་བ་དང་རྟོགས་པའི་ཚུལ་དང་དམ་བཅའ་ལ་མངོན་སུམ་གྱིས་བསལ་པའོ། །དང་པོ་ནི་བསྒྲུབ་

[053A]༄༅། །པར་བྱ་བའི་སྤྱིའི་ཕྱོགས་གཅིག་ཏུ་གྱུར་པའི་ཁྱད་པར་ཡིན་པ་ཞེས་བྱ་བ་རྟགྶུ་བཀོད་པ་ཙམ་གྱིས་ནི་སྐབས་སུ་བབ་པ་མ་ཡིན་པ་ལ་རྒོལ་བའི་དཔག་འདོད་ཡོད་པར་སྒྲུབ་ནུས་པར་མི་འགྱུར་ཏེ། དེའི་ཁྱབ་པ་མ་ངེས་པའི་ཕྱིར་མ་ངེས་པ་
དེ་ཉིད་སྟོན་ཨོ་བཧྲ་མ་ཎི་ཤོ་ཥ་ཎི་རོ་ཥ་ཎི་ཀྲོ་དཧེ་ཀ་ར་ལི་ནི་ཧུཾ་ཧཱུཾ་ཕཊ། ཨོཾ་ན་མོ་ཏྲཱ་ས་ནི་མའར་ཎི་པྲ་བཧེ་ད་ནཱི་པ་རཱ་ཛ་ཡེ་ཧུཾ་ཧཱུཾ་ཕཊ། ཨོཾ་ན་མོ་བི་ཛཱ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧུཾ་ཧཱུཾ་ཕཊ། ཨོཾ་ན་མོ་བཛྲ་བཱ་
རཱ་ཧཱི་མཧཱ་ཡོ་གི་ནཱི་ཀཱ་མེ་ཤྭ་རཱི་ཁ་གེ་ཧུཾ་ཧཱུཾ་ཕཊ། ཅེས་པ་ཡུམ་གྱི་རྐང་བརྒྱད་དེ་ཡབ་ཡུམ་གྱི་སྔགས་ཀྱི་རྐང་བརྒྱད་ཀྱིས་བསྟོད། སྤྱན་དྲངས་པའི་ལྷ་མོ་རྣམས་ཀྱིས་མཆོད་ཅིང་བསྟོད་དེ་སངས་རྒྱས་ཀྱི་ཞིང་དུ་
གཤེགས་པར་གྱུར།  དཀྱིལ་འཁོར་བསྒོམ་ཆུལ་རྒྱས་པ་རྗེའི་སྒྲུབ་ཐབས་ལས་ཤེས་པར་བྱ། བསྡུས་པ་ནི། སྐད་ཅིག་གིས་ལུས་དཀྱིལ་གྱི་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པ་གསལ་ལམ་གྱིས་བཏབ་ནས། བཅོམ་ལྡན་འདས་
འཁོར་ལོ་སྡོམ་པའི་ལུས་དཀྱིལ་གྱི་རྟེན་དང་བརྟེན་པའི་དཀྱིལ་འཁོར་དངོས་དེ་ངའོ་སྙམ་དུ་ང་རྒྱལ་ཤུགས་ཅན་བསྐྱེད་ལ་རང་བཞིན་མེད་པར་ངེས་པའི་ངེས་ཤེས་དང་ལྡན་པར་རྩེ་གཅིག་ཏུ་བསྒོམ། བཟླས་པ་ནི། མི་རུས་ཀྱི་

[031B] ཕྲེང་བ་བསྐྱེད་ཆོག་རྒྱས་པའམ།  མ་གྲུབ་ན།  སྐད་ཅིག་གིས་ཕྲེང་བ་གསུང་རྡོ་རྗེ་པདྨ་གར་དབང་དམར་པོ་
ཞལ་གཅིག་ཕྱག་བཞིའི་གཡས་གཉིས་པདྨ་དང་ཌཱ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་ག་འཇིན་པ། གཡས་བརྐྱང་གིས་བཞུགས་པར་གྱུར། ཕཻཾ༑ རང་འདྲའི་ཡེ་ཤས་
པ་སྤྱན་དྲངས། གཉིས་སུ་མེད་པར་གྱུར། བུམ་ཆུ་གཏོར་ལ་སྔར་བཞིན་ཨྲྒྷཾ་ནས་ཤཔྟའི་བར་དང། རང་གི་སྔགས་ལ་འབྲུ་གསུམ་བཏགས་པས་མཆེད་ནས། ཨོཾ་པདྨ་ནི་རྟི་ཤྭ་རི་ཧུཾ་ཧུཾ་ཕཊ།  ཅེས་པའམ།  ཨོཾ་
སཧཱ་ཧུ་ཧུཾ་ཧཱུཾ་ཕཊ། བརྒྱ་རྩ་བརྒྱད་བཟླས་ཏེ། གསུང་རྡོ་རྗེ་ཡོངས་སུ་གྱུར་པ་ལས་ཕྲེང་བའི་རྣམ་པར་གྱུར།  པར་བསམས་ལ་ལག་པ་གཡོན་པའི་མཐེབ་སྲིན་གྱིས་བཟུང་སྟེ་མཐེ་བོང་ལྕགས་ཀྱུས་ཕྲེད་རྡོག་ལྷ་བཀུག་ནས་རང་ལ་
བསྙེམ་པར་མོས་ནས་ཕྲེང་རྡོག་དབང་ཆིང་བཟླ། དེ་ཡང་ཡབ་ཡུམ་གྱི་སྙིང་པོ་གཉིས། ཉེ་སྙིང་གཉིས། རྩ་སྔགས་སམ་ཕྲེང་སྔགས་གཉིས་ཏེ་དྲུག་ལ།  བཟླས་བྱའི་སྔགས་རང་གི་ཐུགས་ཀའི་ཧཱུཾ་ཡིག་ལས་འཐོན་ཏེ་འོག་ཏུ་
སོང་བ་རྡོ་རྗེའི་རྩེ་ནས་འཐོན། ཕྱག་རྒྱའི་བྷ་གར་ཞུགས་ནས་གྱེན་དུ་སོང་བ་ཡུམ་གྱི་ཞལ་ནས་རང་གཞལ་དུ་ཞུགས་པ་ཧཱུཾ་ལ་ཐིམ། དེ་ནས་འཐོན་ཏེ་སྔར་བཞིན་འཁོར་བ་རྩ་ཨ་བ་དྷཱུ་ཏཱི་ནས་འབྱུང་

[032A]༄༅། །འཇུག་བྱེད་ཅིང། ཞལ་ཐམས་ཅད་དང་འཁོར་གྱི་ལྷ་ཐམས་ཅད་ཀྱིས་ཀྱང་ཟློས་པར་གྱུར་ པར་བསྒོམས་ལ་ཡིད་བཟླས་རྡོ་རྗེའི་བཟླས་པ་དང་ངག་གིས་དྲག་ཏུ་ཟློས་པའི་ཁྲོ་བོའི་བཟླས་
པ་ཡང་བྱ་བར་རྗེའི་སྒྲུབ་ཐབས་ལས་གསུངས། རྩ་སྔགས་སམ་གྲེང་སྔགས་ནི།  ཨོཾ་ཀ་ར་ཀ་ར། ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཧྲ་ཕེཾ་ཕེཾ། ཕཊ་ཕཊ་
ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ་བ་ས་རུ་དཧི་རཱ་ནྟྲ་མཱ་ལཱ་བ་ལ་མབི་ནེ། གྲིཧྞ་གྲིཧྞ་སཔྟ་པཱ་ཏཱ་ལ་གཱ་ཏ་བཧུ་ཛཱཾ་གཱཾ་སརྦཾ་པཱ་ཏ་རྫ་ཡ་ཏ་རྫ་ཡ། ཨཱ་ཀཌྜྷྱ་ཨཱ་ཀཌྜྷྱ། ཧྲཱིཾ་ཧྲཱིཾ། ཛྞཽཾ་ཛྞཽཾ། ཀྵྨཱཾ་ཀྵྨཱཾ། ཧཱཾ་ཧཱཾ། ཧཱིཾ་ཧཱིཾ། ཧཱུཾ་ཧཱུཾ་
ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དཧི་ལི་དཧི་ལི་ཧཱུཾ་ཧཱུཾ་ཕཊ།  ཅེས་པ་ཡབ་ཀྱི་རྩ་སྔགས་སོ།  །ཨོཾ་བཛྲ་ཝཱ་རཱ་ཧཱི། པྲོ་ཏངྒེ་པྲོ་ཏངྒེ། ཧ་ན་ཧ་ན་པྲཱ་ཎཱཾ། ཀིཾ་ཀི་ཎི། ཁིཾ་ཁིཾ་ནིཾ། དཧུ་ན་དཧུ་ན་བཛྲ་ཧ་
ཏེ༑ ཤོ་ཥ་ཡ་ཤོ་ཥ་ཡ། བཛྲ་ཁ་ཏཱཾ་ག་ཀ་པཱ་ལ་དྷཱ་རི་ཎི། མཧཱ་བའི་ཤི་ཏ་མཱཾ་སཱ་ས་ནི། མཱ་ནུ་ཥཱནྟྲ་པྲཱ་བྲཾ་ཏེ་ས་ནི་དྷྱ་ན་ར་སི་ར་མཱ་ལ་གྲཾ་ཐི་ཏ་དྷཱ་ར་ཎི། སུ་མྦྷ་ནི་སུམྦྷ། ཧ་ན་ཧ་ན་པྲཱ་ཎཱཾ་སརྦ་པཱ་ཤ་པཱ་ནཱཾ་
མྷཱ་མཱ་ནས་ཙེཚ་ད་ནི་ཀྲོ་དྷ་མུརྟེ་དཾཥྚ་ཀ་ར་ལི་ནི་མཧཱ་མུ་དྲེ། ཤྲཱི་ཧེ་རུ་ཀ་དེ་བ་སྱུཨ ། གྲམ་ཧི་ཥྲཱི་ས་ཧ་སྲ་ཤཱི་རེ་ས་ཧ་སྲ་བཱ་ཧ་བེ། ཤ་ཏ་ས་ཧ་སྲཱ་ན་ནེ་ཛྲ་ལི་ཏ་ཏེ་ཛ་སེ་ཛྭ་ལ་མུ་ཁེ་སཾ་ག་ལཾ་ལོ་ཙཱ་ནེ། བཛྲ་ཤྭ་

[032B] མི་ལི་ཏ་ཙི་ལི་ཏ། ཧེ་ཧེ། ཧཱུཾ་ཧཱུཾ། ཁ་ཁ། དཧུ་རུ་དཧུ་རུ་མུ་རུ་མུ་རུ། ཨ་དྭེ་ཏེ་མཧཱ་ཡོ་གི་ནཱི། པ་ཐི་ཏ་སིདྡྷེ། ཏྲེཾ་དྷཾ་ཏྲེཾ་དྷཾ། གྲཾ་གྲཾ། ཧེ་ཧེ། ཧ་ཧ། བཧི་མེ་ཧ་ས་ཧ་ས་བའི་རེ། ཧཱ་ཧཱ། ཧེ་ཧེ། ཧཱུཾ་ཧཱུཾ་
ཏྲཻ་ལོ་ཀྱ་བི་ནཱ་ཤ་ནི་ཤ་ཏ་ས་ཧ་སྲ་ཀོ་ཊི། ཏ་ཐཱ་ག་ཏ་པ་རི་བཱ་རེ། ཧཱུཾ་ཧཱུཾ་ཕཊ། སིཾ་ཧ་རཱུ་པེ་ཁཿ་ག་ཛ་རཱུ་པེ་ཨཱ་ཏྲཻ་ལོ་ཀྱ་ཨུ་དྷ་རེ་ས་མུ་ཏྲ་མེ་ཁ་ལེ། གྲ་ས་གྲ་ས་ཧཱུཾ་ཧཱུཾ་ཕཊ། བའི་རཱ་དྭེ་ཏེ་ཧཱུཾ་ཧཱུཾ། ཧ་ཧ། མཧཱ་པ་ཤུ་
མོ་ཧ་ནཱི་ཡོ་གི་ཤྭ་རི་ཏྭཾ། ཌཱ་ཀི་ནཱི་སརྦྦ་ལོ་ཀཱ་ནཱཾ་བནྡྷ་ནཱི། ས་དྱ་པྲ་དྱ་ཡ་ཀ་རི་ཎི་ཧཱུཾ་ཧཱུཾ་ཕཊ། བཧུ་ཏ་ཏྲཱ་ས་ནི་མཧཱ་བའི་ར་པ་ར་མ་སིདྡྷ་ཡོ་གི་ཤྭ་རཱི་ཕཊ། ཧཱུཾ་ཧཱུཾ་ཕཊ་སཱ་ཧཱ་ ༑ཞེས་པ་ཡུམ་གྱི་རྩ་སྔགས་སོ། །ཡབ་ཀྱི་སྙིང་
པོ་ནི༑ ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་བ་རཾ་སཱཧཱ།  ཉེ་སྙིང་ནི།  ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ།  ཡུམ་གྱི་སྙིང་པོ་ནི།  ཨོཾ་བཛྲ་བཻ་རོ་ཅ་ནཱི་ཡེ་ཧཱུཾ་ཧཱུཾ་ཕཊ་སཱཧཱ།  ཉེ་སྙིང་ནི།  ཨོཾ་སརྦ་བུདྡྷ་ཌཱ་ཀི་ནཱི་
ཡེ་བཛྲ་ཝརྞྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ།  འཁོར་རྣམས་ཀྱི་སྔགས་ནི།  ལྷ་རང་རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་གི་མཐར་བཟླས་བྱའི་སྔགས་ཀྱིས་བསྐོར་བའི་དབུས་ཀྱི་ཡི་གེ་ལས་དཀྱིལ་
འཁོར་པའི་ལྷའི་ཚོགས་འཕྲོས་ནས་འགྲོ་བའི་དོན་བྱས། སླར་འདུས་ཏེ་དབུས་ཀྱི་ཡི་གེ་ལ་ཐིམ་པའི་སྤྲོ་བ་དང་བསྡུ་བའི་མཛད་པ་ཅན་དུ་གྱུར།  པར་བསམས་ནས་བཟླ་པ་དམ་ཚིག་གི་བཟླས་པ་བྱ་བར་རྗེའི་སྒྲུབ་ཐབས་
[033A]༄༅། །ལས་བཤད། གོ་ཆའི་སྡིགས་རྒྱས་པ་ནི། ཨོཾ་ཨོཾ་ཧ་ཧཱུཾ་ཧཱུཾ་ཕཊ། ཨོཾ་ན་མ་ཧི་ཧཱུཾ་ཧཱུཾ་ཕཊ། ཨེ་སཱཧཱ་ཧུ་ཧཱུཾ་ཧཱུཾ་ཕཊ་ཨོཾ་བཽ་ཥཊ་ཧེ་ཧཱུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧོ་ཧཱུཾ་ཧཱུཾ་ཕཊ། ཨོཾ་ཕཊ་ཧཱཾ་ཧཱུཾ་ཧཱུཾ་ཕཊ། ཡབ་ཀྱི་
གོ་ཆའི་སྔགས་སོ།། ཨོཾ་ཨོཾ་བཾ་ཧཱུཾ་ཧཱུཾ་ཕཊ། ཨོཾ་ཧཾ་ཡོཾ་ཧཱུཾ་ཧཱུཾ་ཕཊ། ཨོཾ་ཧྲིཾ་མོཾ་ཧཱུཾ་ཧཱུཾ་ཕཊ། ཨོཾ་ཧྲཾ་ཧྲིཾ་ཧཱུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧཱུཾ་ཧཱུཾ་ཕཊ། ཨོཾ་ཕཊ་ཕཊ་ཧཱུཾ་ཧཱུཾ་ཕཊ། ཡུམ་གྱི་གོ་ཆའི་སྔགས་སོ།། བསྡུ་ན། ཨོཾ་ཨོཾ་ཧ། ན་མ་ཧི་
སཱཧཱ་ཧུ་བཽ་ཥཊ་ཧེ། ཧཱུཾ་ཧཱུཾ་ཧོ། ཕཊ་ཧཾ། ཨོཾ་བཾ། ཧཾ་ཡོཾ། ཧྲིཾ་མོཾ། ཧྲེཾ་ཧྲིཾ། ཧཱུཾ་ཧཱུཾ། ཕཊ་ཕཊ་ཧཱུཾ་ཧཱུཾ་ཕཊ། ཅེས་སོ།། སྙིང་པོའི་རྣལ་འབྱོར་མ་བཞིའི་སྔགས་ནི། ཨོཾ་ཌཱ་ཀི་ནཱི་ཡེ་ཧཱུཾ་ཧཱུཾ་ཕཊ། ཨོཾ་ལཱ་མེ་ཧཱུཾ་ཧཱུཾ་ཕཊ། ཨོཾ་ཁཎྜ་
རོ་ཧི་ཧུཾ་ཧཱུཾ་ཕཊ། ཨོམ་རཱུ་པི་ཎཱི་ཡེ་ཧུཾ་ཧཱུཾ་ཕཊ།  སྐྲ་མཚམས་པཱུ་ལླི་ར་མཱ་ལ་ཡར་ཁཎྜ་ཀ་པཱ་ལ་དང་རབ་གཏུམ་མའི་སྔགས་ནི། ཨོཾ་ཀ་ར་ཀ་ར་ཧུཾ་ཧུཾ་ཕཊ། ཨོཾ་པྲ་ཙཎྜི་ཧུཾ་ཧཱུཾ་ཕཊ། སྤྱི་གཙུག་ཛཱ་ལནྡྷ་རའི་མཧཱ་ཀངྐ་ལ་དང་གཏུ་མ་མིག་
མའི་སྔགས་ནི། ཨོཾ་ཀུ་རུ་ཀུ་རུ་ཧུཾ་ཧུཾ་ཕཊ། ཨོཾ་ཙེཎྜི་ཨ་ཀྵི་ཡེ་ཧུཾ་ཧཱུཾ་ཕཊ། རྣ་བ་གཡས་ཨཽཌི་ཡཱ་ནའི་ཀངྐ་ལ་དང་འོད་ལྡན་མའི་སྔགས་ནི། ཨོཾ་བནྡྷ་བནྡྷ་ཧུཾ་ཧུཾ་ཕཊ། ཨོཾ་པྲ་བྷཱ་བ་ཏཱི་ཡེ་ཧུཾ་ཧཱུཾ་ཕཊ། ལྟག་པ་ཨརྦུ་ཏའི་མཆེ་བ་
རྣམ་པར་གཙིགས་པ་དང་སྣ་ཆེན་མའི་སྔགས་ནི།  ཨོཾ་ཏྲཱ་ས་ཡ་ཏྲཱ་ས་ཡ་ཧུཾ་ཧུཾ་ཕཊ། ཨོཾ་མཧཱ་ནཱ་སེ་ཧཱུཾ་ཧཱུཾ་ཕཊ།  རྣ་བ་གཡོན་གཽད་བ་རིའི་སུ་ར་བཻ་རི་ཎ་དང་དཔའ་བོའི་བླ་ཅན་མའི་སྔགས་ནི།  ཨོཾ་ཀྵོ་བྷ་ཡ་ཀྵོ་བྷ་ཡ་ཧུཾ་ཧུཾ་ཕཊ། ཨོཾ་བའི་

[033B] སྨིན་མཚམས་ར་མེ་ཤྭ་རིའི་འོད་དཔག་མེད་དང་ཁརྦ་རིའི་སྔགས་ནི། ཨོཾ་ཧྲཽཾ་ཧྲཽཾ་ཧུཾ་ཧུཾ་ཕཊ། ཨོཾ་ཁརྦ་རཱྀ་ཡེ་ཧུཾ་ཧཱུཾ་ཕཊ།  མིག་གཉིས་དེ་ཝཱི་ཀོ་ཊིའི་རྡོ་རྗེའི་འོད་དང་ལངྐའི་དབང་ཕྱུག་མའི་སྔགས་ནི། ཨོ་ཧྲཧྲ་
ཧུཾ་ཧུཾ་ཕཊ། ཨོཾ་ལཾ་ཀེ་ཤྭ་རཱི་ཡེ་ཧུཾ་ཧཱུཾ་ཕཊ།  ཕྲག་པ་གཉིས་མཱ་ལ་ཝའི་རྡོ་རྗེ་སྐུ་དང་ཤིང་གྲིབ་མའི་སྔགས་ནི། ཨོཾ་ཕེཾ་ཕེཾ་ཧུཾ་ཧུཾ་ཕཊ། ཨོཾ་དྲུ་མཙྪ་ཡེ་ཧུཾ་ཧཱུཾ་ཕཊ།  ཐུགས་ཀྱི་འཁོར་ལོའི་ལྷ་རྣམས་ཀྱི་སྔགས་སོ།།  མཆན་ཁུང་གཉིས་ཀཱ་མ་
རཱུ་པའི་མྱུ་གུ་ཅན་དང་ས་སྲུང་མའི་སྔགས་ནི།  ཨོཾ་ཕཊ་ཕཊ་ཧུཾ་ཧུཾ་ཕཊ། ཨོཾ་ཨཻ་རཱ་བ་ཏཱི་ཡེ་ཧུཾ་ཧཱུཾ་ཕཊ།  ནུ་མ་གཉིས་ཨོ་ཊེའི་རྡོ་རྗེ་རལ་པ་ཅན་དང་འཇིགས་བྱེད་ཆེན་མོའི་སྔགས་ནི། ཨོཾ་ད་ཧ་ད་ཧ་ཧུཾ་ཧུཾ་ཕཊ། ཨོཾ་མཧཱ་བཧཻ་ར་བའི་ཧུཾ་ཧཱུཾ་ཕཊ། ལྟེ་བ་
ཏྲི་ཤཀུནེའི་དཔའ་བོ་ཆེན་པོ་དང་རླུང་གི་ཤུགས་ཅན་མའི་སྔགས་ནི།  ཨོཾ་པ་ཙ་པ་ཙ་ཧུཾ་ཧུཾ་ཕཊ། ཨོཾ་བཱ་ཡུ་བེ་གེ་ཧུཾ་ཧཱུཾ་ཕཊ།  སྣ་རྩེ་ཀོ་ས་ལའི་རྡོ་རྗེ་ཧཱུཾ་མཛད་དང་ཆད་འཐུང་མའི་སྔགས་ནི།  ཨོཾ་བྷཀྵ་བྷཀྵ་བ་ས་རུ་དཧི་རཱནྟྲ་མཱ་ལཱ་བ་ལ་མབི་ནེ་ཧུཾ་ཧུཾ་
ཕཊ༑ ཨོཾ་སུརཱ་བྷཀྵི་ཡེ་ཧཱུཾ་ཧཱུཾ་ཕཊ།  །བག་ལིངྐའི་རབ་ཏུ་བཟང་པོ་དང་སྔོ་སངས་མའི་སྔགས་ནི།  ཨོཾ་གྲིཧྞ་གྲིཧྞ་སཔྟ་པཱ་ཏཱ་ལ་ག་ཏ་བཧུ་ཛཾ་གཱཾ་སརྦཾ་བཱ་ཏ་རྫ་ཡ་ཏ་རྫ་ཡ་ཧུཾ་ཧུཾ་ཕཊ། ཨོཾ་ཤྱཱ་མ་དེ་བའི་ཧུཾ་ཧཱུཾ་ཕཊ།  མགྲིན་པ་ལམ་པ་ཀའི་རྡོ་རྗེ་
བཟང་པོ་དང་ཤིན་ཏུ་བཟང་མོའི་སྔགས་ནི།  ཨོཾ་ཨཱ་ཀཌྜྷྱཱ་ཨཱ་ཀཌྜྷྱ་ཧུཾ་ཧུཾ་ཕཊ། ཨོཾ་སུ་བྷ་ཏྲེ་ཧུཾ་ཧཱུཾ་ཕཊ།  སྙིང་ཀཱཉྩི་རའི་འཇིགས་བྱེད་ཆེན་པོ་དང་རྟ་རྣ་མའི་སྔགས་ནི།  ཨོཾ་ཧྲཱིཾ་ཧྲཱིཾ་ཧུཾ་ཧུཾ་ཕཊ། ཨོཾ་ཧ་ཡ་ཀརྞི་ཧུཾ་ཧཱུཾ་ཕཊ།  འབྲས་བུ་གཉིས་ཧི་

[034A]༄༅། །མ་ལ་ཡའི་མིག་མི་བཟང་དང་ཕྱག་དང་མའི་སྔགས་ནི།  ཨོཾ་ཛྞཽཨ ་ཛྞཽཨ ་ཧུཾ་ཧུཾ་ཕཊ། ཨོཾ་ཁ་གཱ་ན་ནེ་ཧུཾ་ཧཱུཾ་ཕཊ།  གསུང་གི་འཁོར་ལོའི་ལྷ་རྣམས་ཀྱི་སྔགས་སོ། །མཚན་མ་པྲེ་ཏ་པུ་རིའི་སྟོབས་པོ་ཆེ་དང་འཁོར་ལོའི་
ཤུགས་ཅན་མའི་སྔགས་ནི།  ཨོཾ་ཀྵྨཱཾ་ཀྵྨཱཾ་ཧུཾ་ཧུཾ་ཕཊ། ཨོཾ་ཙཀྲ་བེ་གེ་ཧུཾ་ཧཱུཾ་ཕཊ། བཤང་ལམ་གྲི་ཏ་དེ་བ་ཏའི་རིན་ཆེན་རྡོ་རྗེ་དང་དུམ་སྐྱེས་མའི་སྔགས་ནི། ཨོཾ་ཧཱཾ་ཧཱཾ་ཧུཾ་ཧུཾ་ཕཊ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ།  བརླ་གཉིས་སཽར་ཥྚའི་
རྟ་མགྲིན་དང་ཆང་འཚོང་མའི་སྔགས་ནི།  ཨོཾ་ཧཱིཾ་ཧཱིཾ་ཧུཾ་ཧུཾ་ཕཊ། ཨོཾ་ཤཽཎྜི་ནཱི་ཧུཾ་ཧཱུཾ་ཕཊ།  བྱིན་པ་གཉིས་སུ་ཝརྞ་དའི་པའི་ནམ་མཁའི་སྙིང་པོ་དང་འཁོར་ལོའི་གོ་ཆ་མའི་སྔགས་ནི། ཨོཾ་ཧཱུཾ་ཧཱུཾ་ཧུཾ་ཧུཾ་ཕཊ། ཨོཾ་ཙཀྲ་བརྨྨི་ཎཱི་ཧུཾ་ཧཱུཾ་ཕཊ་
སོར་མོ་བཅུ་དྲུག་ནཱ་ག་རའི་དཔལ་ཧེ་རུ་ཀ་དང་ཤིན་ཏུ་དཔའ་མོའི་སྔགས་ནི།  ཨོཾ་ཀི་ལི་ཀི་ལི་ཧུཾ་ཧུཾ་ཕཊ། ཨོཾ་སུ་བའི་རེ་ཧུཾ་ཧཱུཾ་ཕཊ།  དོལ་གོང་གཉིས་སིནྡྷུའི་པདྨ་གར་དབང་དང་སྟོབས་ཆེན་མའི་སྔགས་ནི།  ཨོཾ་སི་ལི་སི་ལི་ཧུཾ་ཧུ་
ཕཊ༑ ཨོཾ་མཧཱ་བ་ལེ་ཧུཾ་ཧཱུཾ་ཕཊ། མཐེ་བོང་བཞི་མ་རུའི་རྣམ་པར་སྣང་མཛད་དང་འཁོར་ལོས་སྒྱུར་མའི་སྔགས་ནི།  ཨོཾ་ཧི་ལི་ཧི་ལི་ཧུཾ་ཧུཾ་ཕཊ། ཨོཾ་ཙཀྲ་བརྟེ་ནི་ཧུཾ་ཧཱུཾ་ཕཊ།  པུས་མོ་གཉིས་ཀུ་ལུ་ཏའི་རྡོར་སེམས་དང་བརྩོན་འགྲུས་ཆེན་
མོའི་སྔགས་ནི།  ཨོཾ་དཧི་ལི་དཧི་ལི་ཧུཾ་ཧུཾ་ཕཊ། ཨོཾ་མཧཱ་བའི་རྱེ་ཧུཾ་ཧཱུཾ་ཕཊ།  སྐུའི་འཁོར་ལོའི་ལྷ་རྣམས་ཀྱི་སྔགས་སོ། །ལྕེ་རྩའི་ཁྭ་གདོང་མའི་སྔགས་ནི།  ཨོཾ་ཀཱ་ཀཱ་སྱེ་ཧུཾ་ཧཱུཾ་ཕཊ།  ལྟེ་བའི་འུག་གདོང་མའི་སྔགས་ནི།  ཨོཾ་ཨུ་ལཱུ་ཀཱ་

[034B]  རྟགས་ཀྱི་སྒོའི་ཁྱི་གདོང་མའི་སྔགས་ནི།  ཨོཾ་ཤྭ་ནཱ་སྱེ་ཧུཾ་ཧཱུཾ་ཕཊ།  བཤང་ལམ་གྱི་སྒོའི་ཕག་གདོང་མའི་སྔགས་ནི།  ཨོཾ་ཤཱུ་ཀ་རཱ་སྱེ་ཧུཾ་ཧཱུཾ་ཕཊ།  སྒོམ་བཞིའི་སྔགས་སོ། །མཛོད་སྤུའི་གཤིན་རྗེ་བརྟན་མའི་སྔགས་ནི།།
ཨོཾ་ཡ་མདཱ་ཌྷཱི་ཧུཾ་ཧཱུཾ་ཕཊ།  རྣ་བ་གཉིས་ཀྱི་གཤིན་རྗེ་ཕོ་ཉ་མོའི་སྔགས་ནི།  ཨོཾ་ཡ་མ་དའུ་ཏཱི་ཧུཾ་ཧཱུཾ་ཕཊ།  མིག་གཉིས་ཀྱི་གཤིན་རྗེ་མཆེ་བ་མའི་སྔགས་ནི།  ཨོཾ་ཡ་མ་དཾཥྚི་ནཱི་ཧུཾ་ཧཱུཾ་ཕཊ།  སྣ་བུག་གི་གཤིན་རྗེ་འཇོམས་མའི་སྔགས་ནི།།
ཨོཾ་ཡ་མ་མ་ཐཱ་ནཱི་ཧུཾ་ཧཱུཾ་ཕཊ། མཚམས་མ་བཞིའི་སྔགས་སོ། །ལྷ་དྲུག་ཅུའི་སྔགས་ཤིན་ཏུ་བསྡུས་པ་བྱེད་ན།  ཨོཾ་རྀཾ་རཱྀཾ་ལྀཾ་ལཱྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། བཾ་ཕཾ་བཾ་བྷཾ། ཡཾ་རཾ་ལཾ་ཝཾ། ཤཾ་
ཥཾ་སཾ་ཧཾ་ཧུཾ་ཧཱུཾ་ཕཊ།  དེ་ལྟར་རྀ་ལོ་བཞི་དང། མ་ཡིག་དོར་བའི་ཀཙ་ཊ་ཏ་པའི་སྡེ་ཚན་གྱི་ཡི་གེ་ཉེར་བཞི་དང། ཡ་རལ་ཝ་བཞི་དང། ཤ་ཥ་སཧ་བཞིའི་མགོར་ཐིག་ལ་བྱིན་ནས་ཐོག་མར་ཨོཾ་དང་མཐར་ཧཱུཾ་ཧཱུཾ་ཕཊ་སྦྱར་བ་རྣམས་རིམ་པ་བཞིན་དུ་སྙིང་
པོའི་རྣལ་འབྱོར་མ་བཞི་དང། འཁོར་ལོ་གསུམ་གྱི་ལྷ་ཟུང་ཉེར་བཞི་དང། སྒོམ་བཞི་དང། མཚམས་མ་བཞིའི་སྔགས་སུ་མངོན་བརྗོད་ལས་བཤད་དེ། ས་བོན་སོ་དྲུག་སྦྲེལ་ནས་ཐོག་མཐར་སྡར་བཞིན་སྦྱར་ཡང་ཆོག་གོ་ཞེས་རྗེའི་ལུས་དཀྱིལ་གྱི་སྒྲུབ་
ཐབས་ལས་གསུངས་སོ། །གཞན་ལ་དབང་བསྐུར་བ་དང། རང་ཉིད་བདག་འཇུག་བྱེད་པ་དང་རབ་གནས་སོགས་ལ་དབང་བ་ལ་སྔོན་དུ་བསྙེན་བ་གལ་ཆེ་བས་དེ་ལ་གཉིས་ལས། རྒྱས་བ་ནི་གཙོ་བོ་ཡབ་ཡུམ་ལ་ཁྲི་ཕྲག་གསུམ་གསུམ་

[035A]༄༅། །འཁོར་ལོ་གསུམ་གྱི་ལྷ་རེ་རེ་ལ་ཁྲི་ཕྲག་གཉིས་གཉིས། ལྷ་མོ་གཞན་བཅུ་གཉིས་པོ་རེ་རེ་ལ་སྟོང་ཕྲག་ཕྱེད་དྲུག་རེ་བཟླ་བར་བཤད་དོ། །འབྲིང་དང་བསྡུས་པ་ནི་གཙོ་བོ་ལ་འབུམ། འཁོར་ལ་ཁྲི། རྒྱས་
བསྡུས་གཉིས་ཀ་ལ་ཐུན་མོང་དུ་ཡེ་ཤེས་འབེབས་པའི་སྔགས་ཁྲི་ཕྲག་གཅིག་བཟླ་སྟེ། གཙོ་བོའི་སྔགས་ནི་སྙིང་པོའི་སྔགས་སུ་གསུངས་ཏེ་དེས་གཞན་ཡང་མཚོན། དེ་ནས་གཏོར་མ་ནང་མཆོད་ལྟར་བྱིན་གྱིས་བརླབས་ནས།  ཕཻཾ་
རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་སོགས་འཁོར་དང་བཅས་པ་ཐམས་ཅད་ཡོངས་སུ་རྫོགས་པའི་
དཀྱིལ་འཁོར་མདུན་གྱི་ནམ་མཁར་སྤྱན་དྲངས། ཨོཾ་ཨརྒྷཾ་པྲཏཱི་ཙྪ་སཱཧཱ།  ཞེས་སོགས་ཀྱིས་སྔར་ལྟར་ཆུ་གཉིས་ནས་རོལ་མོའི་བར་གྱིས་མཆོད། ལག་པ་གཉིས་རྡོ་རྗེ་ཐལ་མོ་ཁ་ཕྱེ་བར་གཏོར་མའི་སྣོད་བཞག་
བའམ་བཞག་པར་མོས་ལ།  ལག་པ་རྡོ་རྗེ་ཐལ་མོ་དང་མཆོད་པའི་འཁོར་གསུམ་པོ་རྣམས་བདེ་སྟོང་གི་ངོ་བོར་གྱུར་ཅིང། ལྷ་རྣམས་ཀྱི་ལྗ་གསལ་ཧཱུ་དཀར་པོ་ལས་བྱུང་བའི་རྡོ་རྗེ་རྩེ་གསུམ་
པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར། ཨོཾ་བཛྲ་ཨཱ་ར་ལི་ཧོཛཧཱུཾ་བཾ་ཧོབཛྲ་ཌཱ་ཀི་ནྱ་ས་མ་ཡ་སྟྭ་ཏྲི་ཤྱཧོ་ ཞེས་པ་ལན་གསུམ་གྱི་དང་

[035B] གཉིས་བས་གཙོ་མོ་དང། གསུམ་པས་ཤར་ནས་གཡོན་དུ་བསྐོར་ཏེ་མཁའ་འགྲོ་མ་སོགས་བཞི་དང། ཡང་གཏོར་སྣོད་ཤར་ནས་ཕྱོགས་གཡོན་སྐོར་དང། མེ་ནས་མཚམས་གཡས་སུ་བསྐོར་ཏེ།  ཨོཾ་ཀ་ར་ཀ་
ར༑ ཀུ་རུ་ཀུ་རུ། བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཱཽཾ་ཧྲཱཽཾ། ཧྲཧཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷ་ཀྵ་བྷ་ཀྵ། པ་ས་རུ་དཧི་རཱནྟྲ་མཱ་ལཱ་བ་ལ་མབི་ནེ། གྲི་ཧྞ་གྲིཧྞ་
སཔྟ་པཱ་ཏཱ་ལ་ག་ཏ་བཧུ་ཛཾ་གཱཾ་སརྦཾ་བཱ་ཏ་རྫ་ཡ་ཏ་རྫ་ཡ། ཨཱ་ཀཌྜྷྱ་ཨཱ་ཀཌྜྷྱ། ཧྲཱིཾ་ཧྲཱིཾ། ཛྞཽ་ཛྞཽ། ཀྵྨཱཾ་ཀྵྨཱཾ། ཧཱཾ་ཧཱཾ་ཧཱིཾ་ཧཱིཾ། ཧཱུཾ་ཧཱུཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དཧི་ལི་དཧི་ལི་ཧུཾ་ཧཱུཾ་ཕཊ།  གཅིག་གིས་
འཁོར་ལོ་གསུམ་གྱི་ལྷ་རྣམས་དང།  ཨོཾ་བཛྲ་ཨཱ་ར་ལི་ཧོཛཧཱུཾ་བཾ་ཧོཿ་བཛྲ་ཌཱ་ཀི་ནྱ་ས་མ་ཡ་སྟྭཾ་ཏྲི་ཤྱ་ཧོཿ་ གཅིག་གིས་ཤར་ནས་ཕྱོགས་གཡོན་དུ་བསྐོར་ཏེ་སྒོམ་བཞི་དང། ཨོཾ་བཛྲ་ཨཱ་ར་ལི་ སོགས་གཅིག་གིས་
མེ་ནས་མཚམས་གཡས་སུ་བསྐོར་ཏེ་མཚམས་མ་བཞི་ལ་དབུལ། སྔར་བཞིན།  ཨོཾ་ཨརྒྷཾ་པྲ་ཏཱིཙྪ་སཱཧཱ། ཨོཾ་པཱ་དྱཾ་པྲ་ཏཱིཙྪ་སཱཧཱ། ཨོཾ་བཛྲ་པུཥྤེ་ཨཱཧཱུཾ་སཱཧཱ།  ནས།  ཤཔྟ་ཨཱཧཱུཾ་སཱཧཱ།  ཞེས་ཆུ་གཉིས་ནས་རོལ་མོའི་བར་
དང༑  ཨོཾ་བཛྲ་ཝཱི་ཎི་ཧཱུཾ་ཧཱུཾ་ཕཊ། ཨོཾ་བཛྲ་ཝཾ་ཤེ་ཧཱུཾ་ཧཱུཾ་ཕཊ། ཨོཾ་བཛྲ་མྲྀ་ཏཾ་གེ་ཧཱུཾ་ཧཱུཾ་ཕཊ། ཨོཾ་བཛྲ་མུ་ར་ཛེ་ཧཱུཾ་ཧཱུཾ་ཕཊ། ཨོཾ་བཛྲ་ཧཱ་སྱ་ཧཱུཾ་ཧཱུཾ་ཕཊ། ཨོཾ་བཛྲ་ལཱ་སྱ་ཧཱུཾ་ཧཱུཾ་ཕཊ། ཨོཾ་བཛྲ་གའི་རྟཱི་ཧཱུཾ་ཧཱུཾ་ཕཊ། ཨོཾ་

[036A]༄༅། །བཛྲ་ནྲྀ་ཏྲ་ཧཱུཾ་ཧཱུཾ་ཕཊ། ཨོཾ་བཛྲ་པུཥྤེ་ཧཱུཾ་ཧཱུཾ་ཕཊ། ཨོཾ་བཛྲ་དྷཱུ་པེ་ཧཱུཾ་ཧཱུཾ་ཕཊ། ཨོཾ་བཛྲ་དའི་པེ་ཧཱུཾ་ཧཱུཾ་ཕཊ། ཨོཾ་བཛྲ་གནྡྡྷེ་ཧཱུཾ་ཧཱུཾ་ཕཊ། ཨོཾ་རཱུ་པ་བཛྲི་ཧཱུཾ་ཧཱུཾ་ཕཊ། ཨོམ་ར་ས་བཛྲི་ཧཱུཾ་ཧཱུཾ་
ཕཊ༑ ཨོཾ་སྤརཤེ་བཛྲི་ཧཱུཾ་ཧཱུཾ་ཕཊ། ཨོཾ་དྷརྨྨ་དྷཱ་ཏུ་བཛྲི་ཧཱུཾ་ཧཱུཾ་ཕཊ།  ཅེས་རིག་མ་བཅུ་དྲུག་གམ་དྲུག་དང།  ཨོཾ་ཧཱུཾ་བཾ་རྀཾ་རཱྀཾ་ལྀཾ་ལཱྀཾ། ཀི་ཁ་གཾ་གྷཾ་ངཾ། ཙཾ་ཚཾ་ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ། ཡཾ་རཾ་ལཾ་ཝཾ་
ཤཾ་ཥཾ་སཾ་ཧཾ་ཧུཾ་ཧཱུཾ་ཕཊ། ཨོཾ་ཨཱཧཱུཾ།  ཞེས་ནང་མཆོད་ཀྱིས་མཆོད། རྐང་བརྒྱད་བོད་སྐད་དུ་བསྒྱུར་བས་བསྟོད་པ་ནི། ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་
དང་མཉམ་པའི་འོད་ཧུཾ་ཧཱུཾ་ཕཊ། ཨོཾ་རལ་པའི་ཅོད་པན་མི་བཟད་པ་དང་ལྡན་ཧུཾ་ཧཱུཾ་ཕཊ། ཨོཾ་མཆེ་བ་རྣམ་པར་གཙིགས་པ་འཇིགས་པའི་ཞལ་ཧུཾ་ཧཱུཾ་ཕཊ། ཨོཾ་སྟོང་ཕྲག་ཕྱག་ནི་འབར་བའི་
འོད་ཟེར་ཅན་ཧུཾ་ཧཱུཾ་ཕཊ། ཨོཾ་དགྲ་སྟ་ཞགས་གདེངས་མདུང་དང་ཁ་ཊཱཾ་འཛིན་ཧུཾ་ཧཱུཾ་ཕཊ། ཨོཾ་སྟག་གི་ཕགས་པའི་ན་བཟའ་འཛིན་པ་ཅན་ཧུཾ་ཧཱུཾ་ཕཊ། ཨོཾ་སྐུ་ཆེན་དུད་ཁ་བགེགས་མཐར་
མཛད་ལ་འདུད་ཧུཾ་ཧཱུཾ་ཕཊ།  ཅེས་པ་ཡབ་ཀྱི་རྐང་བརྒྱད་དོ།  །ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་

[036B] ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཧུཾ་ཧཱུཾ་ཕཊ། ཨོཾ་རྡོ་རྗེའི་གདན་བཞུགས་གཞན་གྱིས་མི་ཐུབ་དབང་བྱེད་སྤྱན་ཧུཾ་ཧཱུཾ་ཕཊ། ཨོཾ་གཏུམ་མོ་ཁྲོ་མོའི་གཟུགས་
ཀྱིས་ཆངས་པ་སྐེམ་པར་མཛད་ཧུཾ་ཧཱུཾ་ཕཊ། ཨོཾ་བདུད་རྣམས་སྐྲག་ཅིང་སྐེམ་པས་གཞན་གྱི་ཕྱོགས་ལས་རྒྱལ་ཧུཾ་ཧཱུཾ་ཕཊ། ཨོཾ་རྨུགས་བྱེད་རིངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧུཾ་ཧཱུཾ་ཕཊ་
ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧུཾ་ཧཱུཾ་ཕཊ།  ཅེས་པ་ཡུམ་གྱི་རྐང་བརྒྱད་དོ།  །སྲིད་པ་དང་མཉམ་ཞིབ་ཆགས་བཅོམ་ཀུན་ཏུ་རྟོག་པ་འཇོམས། །ཁྱོད་ནི་དངོས་པོ་མཐའ་དག་མཁའ་
སྟར་གཟིགས་པ་དང་ལྡན་པ། །མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད།  །ཅེས་འདོད་དོན་ལ་གསོལ་བ་
གདབ། དེ་ནས།  དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་སྐད་ཅིག་གིས་འོད་གསལ་དུ་བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་
མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་རྡོ་རྗེ་རྩེ་གསུམ་པ་དཀར་པོ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར།  གཏོར་སྣོད་ཤར་ནས་ཕྱོགས་གཡོན་དང་མེ་ནས་

[037A]༄༅། །མཚམས་གཡས་སུ་བསྐོར་ཏེ།  ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ་རཱཀྵ་ས། བྷཱུ་ཏ། པྲེ་ཏ། པི་ཤཱ་ཙ། ཨུནྨཱ་ད། ཨ་པསྨཱར། བཛྲ་ཌཱ་ཀ་ཌཱ་ཀི་ནྱཱ་ད་ཡ། ཨི་མཾ་བ་ལིཾ་གྲིཧྣ་མཏུ་སམ་
ཡ་རཀྵནྟུ། མ་མས་རྦ་སིདྡྷིམྨེ་པྲ་ཡ་ཙྪ་ནྟུ། ཡ་ཐཻ་བཾ༑ ཡ་ཐེཧྚཾ། བཧུ་ཛ་ཐ། པིཔཱ་ཐ། ཛི་གྲ་ཐ། མཱ་ཏི་ཀྲ་མ་ཐ། མ་མ་སརྦྦ་ཀཱརྟ་ཡ། སང་སུ་ཁཾ་བི་ཤུདྡྷ་ཡི། ས་ཧ་ཡི་ཀབྷ་ཝནྟུ་ཧཱུཾ་ཧཱུཾ་ཕཊ་ཕཊ་སཱཧཱ་
ལན་གཉིས་ཀྱིས་ཕྱོགས་མཚམས་ན་གནས་པ་ལ་དབུལ། ཨོཾ་ཨརྒྷཾ་པྲ་ཏཱིཙྪ་སཱཧཱ།  ནས།  ཨོཾ་བཛྲ་ཤཔྟ་ཨཱཧཱུཾ་སཱཧཱ། ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱཧཱུཾ། ཨོཾ་
བཅོམ་ལྡན་དཔའ་བོའི་་ཨོཾ་བསྐལ་པ་་ཨོཾ་རལ་པའི་་ཨོཾ་མཆེ་བ་་ཨོཾ་སྟོང་ཕྲག་་ཨོཾ་དགྲ་སྟ་་ཨོཾ་སྟག་གི་་ཨོཾ་སྐུ་ཆེན་་ཨོཾ་བཅོམ་ལྡན་འདས་མ་་ཨོཾ་འཕགས་
མ་་ཨོཾ་འབྱུང་པོའི་་ཨོཾ་རྡོ་རྗེའི་་ཨོཾ་གཏུམ་མོ་་ཨོཾ་བདུད་རྣམས་་ཨོཾ་རྨུགས་བྱེད་་ཨོཾ་རྡོ་རྗེ་ཕག་མོ་་ལྷ་ཡི་ཚོགས་རྣམས་མ་ལུས་དང། །ཀླུ་ཡི་་གནོད་སྦྱིན་་སྲིན་པོའི་་
འབྱུང་པོའི་་ཡི་དྭགས་་ཤ་ཟའི་་སྨྱོ་བྱེད་བརྗེད་བྱེད་་མཁའ་འགྲོའི་་མ་མོའི་་མ་ལུས་པ་ནི་ཐམས་ཅད་དག་འདིར་གཤེགས་བདག་ལ་དགོངས་སུ་གསོལ། །བསྟན་པ་

[037B] །ཐུགས་དམ་བཅས་ཤིང་ཞལ་གྱིས་འཆེས་པ་རྣམས། །དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུམ་
མི་བཟད་པ། །གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་
སོགས་བརྒྱད་ལ་ཕྱག་འཚལ་ལོ། །སྡེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་འདག་ཅག་འཁོར་བཅས་ལ། །ནད་མེད་ཚེ་དང་
དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །སྲུང་མས་རྟག་ཏུ་གྲོགས་
མཛོད་ཅིག་དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་ཞི་བ་དང། །རྨི་ལམ་དན་དང་མཚན་མ་ངན། །བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་
དང༑ །འབྲུ་རྣམས་རྒྱས་ཤིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ཨོཾ་བཛྲ་ཧེ་རུ་ཀ་ས་མ་ཡ།  ནས།  སཏ་ཨཱཧཱུཾ་ཕཊ།  དྲིལ་བུ་དཀྲོལ་
[038A]༄༅། །ཞིང་ཆར་གཅིག་བརྗོད། དེ་ནས། ཨོཾ་ཡོ་ག་ཤུདྡྷསརྦ་དྷརྨཱཡོ་ག་ཤུདྡྷཱོཉཧཾ། ཞེས་བརྗོད་ཅིང་སྙིང་གར་པད་ཀོར་གྱི་ཕྱག་རྒྱས་མཉེས་པར་བྱས་ལ། ཕྱག་རྒྱ་སྡུད་པ་ན་ལག་པ་འཁྱུད་པའི་
ཚུལ་དུ་བྱ་ཞིང་མཐེབ་སྲིན་གྱིས་སེ་གོལ་གཏོག་པ་སྔོན་དུ་འགྲོ་བས། ཨོཾ་བཛྲ་མུའྗིག་རྟེན་པ་རྣམས་རང་གནས་སུ་གཤེགས་ཤིང་དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར། རང་གི་ཐུགས་
ཀའི་ཧཱུཾ་ལས་འོད་ཟེར་འཕྲོས་པས་གཙོ་བོ་ཡབ་ཡུམ་དང། ལུས་དཀྱིལ་གྱི་ལྷ་རྣམས་དང། ཁང་པ་བརྩེགས་པ་སོགས་རྟེན་དང་བརྟེན་པའི་དཀྱིལ་འཁོར་རྣམས་སྣང་བར་བྱས་ཏེ་འོད་དུ་གྱུར་པའི་
སྲུང་འཁོར་དུར་ཁྲོད་དང་བཅས་པ་གཞལ་ཡས་ཁང་ལ་ཐིམ། གཞལ་ཡས་ཁང་གཙོ་བོ་ཡབ་ཡུམ་ལ་ཐིམ། ལུས་དཀྱིལ་གྱི་སྒོ་མཚམས་མ་བརྒྱད་སྐུ་འཁོར་ལ། དེ་གསུང་འཁོར་ལ། དེ་
ཐུགས་འཁོར་ལ། དེ་ལྷ་མོ་བཞི་དང་ཐོད་པ་ལ། དེ་རྣམས་སྙིང་གའི་ཡབ་ཡུམ་ལ། དེ་གཉིས་སྙིང་གར་ཐིམ་པར་གྱུར།  ཡང་ན།  གཞལ་ཡས་ཁང་གཙོ་བོ་ཡབ་ཡུམ་ལ་ཐིམ།  ཞེས་པའི་རྗེས་སུ་
ལུས་དཀྱིལ་གྱི་ལྷ་རྣམས་རང་གནས་སུ་ཐིམ་པས། རྩ་དང་ཁམས་རྣམས་བྱིན་གྱིས་བརླབས་བར་གྱུར། གཞིའི་ཧེ་རུ་ཀ་གཙོ་བོ་ཡབ་ཡུམ་ཡང་འོད་དུ་ཞུ་ནས་ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་

[038B] ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་
གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར།  དེ་ནས་རྫོགས་རིམ་སྒོམ་ཚུལ་ནི། མངོན་བརྗོད་ལས། རྟག་ཏུ་སྙིང་ལ་གནས་པ་ཡི། །ཐིག་ལེ་གཅིག་ལ་འགྱུར་མེད་པ། །དེ་སྒོམ་བྱེད་པའི་སྐྱེ་བོ་ལ། །ངེས་པར་ཡེ་ཤེས་སྐྱེ་བར་
འགྱུར་ཞེས་དང། དྲིལ་བུ་རིམ་ལྔ་ལས། སྒྲ་དང་ཐིག་ལེར་ལྡན་པའི་སེམས། །སྙིང་གར་བཞག་བྱ་དེ་ནས་འདིའི། །རྨོངས་པའི་རབ་རིབ་འཇོམས་མཛད་པའི། །མངའ་བདག་བཅོམ་ལྡན་འབྱུང་འགྱུར་ཏེ། །ཞེས་གསུངས་པ་ལྟར།  སྙིང་ག་
ཆ་ས་ཀྱེ་འཁོར་ལོའི་དབུས་ཀྱི་དྷཱུ་ཏཱིའི་ནང་དུ་ཐིག་ལེ་སྟེང་དཀར་པོ་འོག་དམར་པོ་ཁ་སྦྱར་སྲན་མ་འབྲིང་པོའི་ཚད་ཙམ་འོད་ཟེར་འཕྲོ་བ། དེའི་དབུས་སུ་དཔལ་ཧེ་རུ་ཀའི་ངོ་བོ་ཧཱུཾ་ཡིག་དཀར་ལ་དམར་བའི་
ལ་དང་ས་ཅན་ཤིན་ཏུ་ཕྲ་བ། ནྭ་ད་སུམ་འཁྱོགས་སྟོང་དམར་ཞིང་སྨད་ཅུང་ཟད་དཀར་བ་སྤུ་རྩེས་བྲིས་པ་ལྟར་ཕྲ་བ། ཤིན་ཏུ་འཚེར་བ། འོད་ཟེར་དཔག་ཏུ་མེད་པ་འཕྲོ་བ། བདེ་བ་ཆེན་པོའི་
རང་བཞིན་བདུད་རྩི་འཛག་པའི་རྣམ་པ་ཅན་དང་རང་གི་སེམས་དབྱེར་མེད་དུ་གྱུར། དེའི་ནང་དུ་སེམས་ཞུགས་པ་བཞིན་བྱས་ཏེ་བྱིང་རྒོད་དང་བྲལ་བར་རྩེ་གཅིག་ཏུ་བསྒོམ་མོ། །དེ་ནས།  སྲིད་པ་གསུམ་འབར་སྐུ་

[039A]༄༅། །ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་
ལྷན་ཅིག་གར་བྱེད་ཤོག་ལྷ་མོ་ཚད་མ་དམ་ཚིག་ཚད་མ་དང། །དེས་བརྗོད་གསུང་ཡང་མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་རྒྱུར་གྱུར་
ཅིག་སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག་ །ཅེས་དགེ་རྩ་བསྔོབ་དང་སྨོན་ལམ་གདབ་
ཡིག་བརྒྱ་ཅི་མང་བརྗོད། ཐུན་མཚམས་སུ་སྤྱོད་ལམ་ལ་འཇུག་པའི་ཚེ།  རང་གི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ན་མ་ཧི་སེར་ལོ། སྤྱི་གཅུག་ཏུ་
ཉི་མ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། ཕྲག་པ་གཉིས་སུ་ཉི་མ་ལ་དཔལ་ཧེ་རུ་ཀའི་ངོ་བོ་བཽ་ཥཊ་ཧེ་ནག་པོ། མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་པར་ཉི་
མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་རྟ་མཆོག་གི་ངོ་བོ་ཕཊ་ཧཾ་ལྗང་གུ། གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། སྙིང་གར་ཉི་མ་ལ་གཤིན་རྗེ་མའི་ངོ་བོ་

[039B] མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོ་དཀར་པོ། མགོ་བོར་ཉི་མ་ལ་སྐྱོད་བྱོད་མའི་ངོ་བོ་ཧྲིཾ་ཧྲིཾ་སེར་པོ། སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ་དཔྲལ་བར་ཉི་མ་
ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་ཙཎྜི་ཀའི་ངོ་བོ་ཕཊ་དུང་ཁས་མཚན་པར་གྱུར། གོ་ཆའི་སྲུང་བའོ། །གོ་ཆ་ཆེན་པོའི་སྲུང་བ་ནི། སྤྱི་བོ་ལ་སོགས་པའི་གནས་ཉེར་བཞིར་ཉི་གདན་
ལ་པཱུ། ཛཱ། ཨཽ། ཨ། གོ། རཱ། དེ་མཱ། ཀཱ་ཨོ། ཏྲི། ཀོ། ཀ། ལ། ཀཱ། ཧི། པྲེ། གྲྀ། སཽ། སུ། ནཱ། སི། མ། ཀུ་རྣམས་ཐིག་ལེས་བརྒྱན་པར་གྱུར།  ཚམ་རྔམ་སྔགས་ཀྱིས་བསྲུང་བ་ནི།  ཨོཾ་སུམྦྷ་ནི་སུམྦྷ་ཧུཾ་ཧཱུཾ་ཕཊ་
 ཅེས་སོགས་ཞལ་བཞི་པའི་སྔགས་བརྗོད་པ་སོགས་སྔར་བཞིན་བྱ། མཐོང་ཐོས་ལ་སོགས་པའི་སེམས་ཅན་ཐམས་ཅད་འཁོར་ལོ་བདེ་མཆོག་ཏུ་ལྟ་བའི་ཚངས་སྤྱོད་ལ་རྟག་ཏུ་གནས་པ་དང། བླ་མ་དང་སངས་རྒྱས་དང་བྱང་སེམས་ཀྱི་སྐུ་མཐོང་བའི་ཚེ་
བདེ་མཆོག་ཏུ་མོས་ནས་རྐང་བརྒྱད་ཀྱིས་བསྟོད་ཅིང་རང་ཉིད་ལ་ཡང་དེས་མཆོད་པར་བྱའོ། །ཁམས་གསུམ་པའི་འཁོར་ལོ་ཐམས་ཅད་བདེ་བའི་མཆོག་ལྷན་སྐྱེས་ཀྱི་བདེ་སྟོང་གི་ངོ་བོར་དབྱེར་མེད་པར་སྡོམ་པ་ལག་ནས་ནས། བདེ་སྟོང་གི་ཏིང་ངེ་འཛིན་རྒྱས་
པའི་ཕྱིར་དུ་འདོད་ཡོན་སྤྱི་དང་བྱེ་བྲག་ལ་སེངྒེ་བཞིན་དུ་མི་འཇིགས་པར་ལོངས་སྦྱད། ཧེ་རུ་ཀའི་ང་རྒྱལ་གྱི་ངང་ནས་ལུས་ཀྱི་བསྒུལ་སྐྱོད་དང་ངག་གི་སྨྲ་བརྗོད་བཏང་སྙོམས་པ་རྣམས་ཀྱིས་ཀྱང་ཕྱག་རྒྱ་བཅིངས་པ་དང་སྔགས་བཟླས་པ་དང་འདྲ་བའི་ཆོགས་སྡུད་པར་

[040A]༄༅།  །གསུངས་པས། སྤྱོད་ལམ་ཀུན་ཏུ་དེའི་ང་རྒྱལ་གྱིས་རྒྱུན་ལྡན་དུ་གནས་པར་བྱ། ཁྲུས་བྱེད་བའི་ཚེ་ཆུ་དབང་བསྐུར་བའི་སྐབས་བཞིན་ལྷ་མོ་རྣམས་ཀྱིས་རང་ལ་ཁྲུས་གསོལ་བར་མོས་པ་བྱ། ཁ་ཟས་ཀྱི་དུས་སུ་ནི་སྐད་ཅིག་གིས་ལུས་
དཀྱིལ་གསལ་བཏབ་ལ།  ལག་པ་གཡས་ལ་རྣམ་སྣང་གི་ངོ་བོ་ཧོ་དཀར་པོ་ལས་སྐྱེས་པའི་འཁོར་ལོ་དཀར་པོ་རྩིབས་བརྒྱད་པ་ཧོས་མཚན་པ།  བསམས་པའི་སྟེང་དུ་བཟའ་བཏུང་ངམ་བཟའ་བཏུང་དང་བཅས་བའི་སྣོད་དངོས་སུ།།
བཞག་པའམ་བཞག་བར་མོས་པ་བྱའོ། །ལག་པ་གཡོན་ལ་སྣང་མཐའི་ངོ་བོ་ཧ་དམར་པོ་ལས་སྐྱེས་བའི་པདྨ་དམར་པོ་འདབ་མ་བརྒྱད་པ་ཧས་མཚན་པ།  བསམས་ལ་ཁ་ཟས་ཀྱི་ཁ་དགབ་པའམ་དགབ་པར་བསམ་མོ། །  ཁ་
ཟས་ཀྱི་སྟེང་དུ་ཉི་གདན་ལ་གནས་པའི་མི་བསྐྱོད་པའི་ངོ་བོ་ཧྲཱི་སྔོན་པོ་ བསམས་ལ།  ཧ་ཧོ་ཧྲཱི་རིམ་པ་ལྟར་ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར།  པར་བསམ།  ཧྲཱིའི་གཡས་སུ་ཨོཾ་དཀར་པོ་
གཡོན་དུ་ཨཱདྨར་པོ། མདུན་དུ་ཧཱུཾ་སྔོན་པོ།  བསམ།  ཨོཾ་ཨཱཧཱུཾ།  ལན་གསུམ།  རྒྱ་ཆེར་སྤེལ་ཞིང་བྱིན་གྱིས་བརླབས་པར་གྱུར།  པར་བསམས་ཏེ་ཁ་ཟས་བྱིན་གྱིས་བརླབས་ལ། ཕུད་ཀྱིས་བླ་མ་དང་དཔའ་བོ་དང་རྣལ་འབྱོར་མ་རྣམས་
མཆོད་ནས།  ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་མཉམ་པ་ཉིད་དོ།  །སྙམ་དུ་མོས་ལ།  ཨོཾ་ས་མ་ཡ་ཤུདྡྷཱསརྦ་དྷརྨཱས་མ་ཡ་ཤུདྡྷོཉཧཾ།  ཞེས་བརྗོད་དེ།  ལྕེ་ལ་ཧཱུཾ་དཀར་པོ་ལས་སྐྱེས་བའི་རྡོ་རྗེ་རྩེ་

[040B]  པར་བསམས་ཏེ་ནང་གི་སྤྱིན་སྲེག་གི་
ཚུལ་དུ་ལོངས་སྤྱད་པར་བྱའོ། །  དེ་ལྟར་ཐུན་དང་པོ་དང་ཐུན་མཚམས་སུ་ཇི་ལྟར་བྱ་བ་བཤད་ནས་ཉིན་གུང་དང་ཕྱི་དྲོའི་ཐུན་ལ་ནི། བསམ་གཏན་གྱི་ཁང་པར་ཞུགས་ཏེ་སྟན་བདེ་བ་ལ་འཁོད་ནས། རང་གི་ཐུགས་ཀའི་ས་བོན་གྱི་འོད་ཀྱིས་བརྟན་གཡོ་ཐམས་ཅད་
སྦྱངས་ཏེ་འོད་དུ་གྱུར་པ་རང་ལ་བསྡུ་ཞིང་རང་ཡང་སྟོང་སྨད་ནས་ཐུགས་ཀའི་ཧཱུཾ་ལ་བསྡུས་པའི་ཧཱུཾ་ཡོངས་སུ་གྱུར་པ་ལས་རྟེན་གྱི་འཁོར་ལོ་དང་བརྟེན་པའི་ཧེ་རུ་ཀ་ཡབ་ཡུམ་གསལ་བར་གྱུར་པར་དམིགས་ཏེ། རྟེན་བརྟེན་པའི་ལུས་དཀྱིལ་སྔར་བཞིན་བསྒེམ། ཡབ་
ཡུམ་སྙོམས་པར་ཞུགས་པ་ནས་བསྔོ་བ་དང་ཡིག་བརྒྱའི་བར་དུ་བྱ་བ་རྣམས་སྔར་བཞིན་བྱ། དག་པ་གསུམ་ནས་སྦྱོར་བ་ཚོགས་བསགས་ཀྱི་བར་རྣམས་ཐུན་གཞན་གསུམ་ལ་བྱ་བར་མ་བཤད་ཀྱང། གང་ཟག་མཆོག་ལ་དགོངས་པ་ཡིན་པས་བྲེལ་བ་སོགས་
ཀྱི་དབང་གིས་མ་གཏོགས་པ། བསྐྱེད་རིམ་ལ་སེམས་ཅུང་ཟད་ལས་རུང་གི་ཏིང་ངེ་འཛིན་མ་ཐོབ་བར་དུ་མ་ཆག་པ་རེ་དང། སྟོང་པའི་ངང་ནས་ནཱ་ད་འཇོག་པ་ནས་མངོན་བྱང་སྒོམ་པའི་བར་བྱས་ན་ལོགས་སོ། །ཐུན་ཐ་མ་མཚན་མོའི་ཐུན་ལ་ནི་ཐུན་དང་པོར་
བཞིན་ཆོ་ག་ཐམས་ཅད་རྗེས་སུ་སྤྱད་ལ་སྡུད་པའི་ཚེ། གཞིའི་ཧེ་རུ་ཀའི་ལུས་དཀྱིལ་གྱི་ལྷ་བསྡུ་བའི་བར་སྔར་བཞིན་བྱ་ཞིང།  གཙོ་བོ་ཡབ་ཡུམ་ཡང་ཐུགས་ཀའི་ཉི་གདན་ལ་ཐིམ། ཉི་གདན་ཡང་སྟེང་གི་ཧཱུཾ་ཡིག་ལ་ཐིམ། ཧཱུཾ་གི་

[041A]༄༅། །ཨཱུ་ཧའི་ལུས་ལ་དང། ལུས་དེ་དེའི་མགོ་བོ་ལ་དང། མགོ་བོ་ཟླ་ཕྱེད་ལ་དང། ཟླ་ཕྱེད་ཐིག་ལེ་ལ་དང། ཐིག་ལེ་ནཱ་ད་ལ་ཐིམ། ནཱ་ད་ཡང་མི་དམིགས་པར་གྱུར།  པར་བྱས་པའི་འོག་ཏུ་སིམས་གཡོ་མེད་དུ་བཟུང་ན་གཉི་
ཀྱི་འོད་གསལ་འཛིན་པ་སྟོབས་ཆེའོ། །ཐོ་རངས་ཀྱི་དུས་སུ་རྡོ་རྗེ་རྣལ་འབྱོར་མའི་གླུས་བསྐུལ་བས་སད་པར་མོས་པ་བྱས་ལ་ཆོ་ག་ཐམས་ཅད་ཉིན་སྔ་མ་བཞིན་བྱའོ། །དེ་ལྟར་བསྒོམས་པའི་ཕན་ཡོན་ནི། དེ་ལྟར་ཐུན་བཞིར་ཕྱི་ནང་གི་བསྐྱད་རིམ་བསྒོམས་པས་རྫོགས་རིམ་གྱི་རྟོགས་པ་ཡོངས་
རྫོགས་སྐྱེ་བའི་རྒྱུད་སྨིན་ཞིང་རྫོགས་རིམ་ཡང་མཚན་ཉིད་ཚང་བར་སྐྱེས་ཏེ་ཚེ་འདིར་དེ་བཞན་གཤེགས་པའི་ས་ཐོབ་པ་དང། ཚེ་འདིར་དེ་མ་ཐོབ་ཀྱང་སྐྱེ་བ་བརྒྱུད་ནས་འཐོབ་སྟེ། དེ་ཡང་ཐེག་པ་མཆོག་གི་རིགས་སུ་སྐྱེ་བ་དང། ཆོས་འདི་སྤྱོད་པའི་ཆོས་ལྡན་གྱི་རྒྱལ་པོར་འགྱུར་བ་དང་
ལས་ཀྱི་སྒྲིབ་པའི་སྡིག་ཀུན་བདག་པ་དང། ལམ་འདི་ལ་བསམ་གཏན་བྱས་པ་ཙམ་དང། གླེགས་པམ་ཀློག་པ་དང། ཁ་ཏོན་དུ་འདོན་པ་དང། རྒྱུད་ཀྱི་གླེགས་བམ་བྲིས་པས་ཀྱང་མཐོ་རིས་ཀྱི་དཔལ་སྤྱི་དང་ཁྱད་པར་བ་འཁོར་སྒྱུར་ཐོབ་པར་གསུངས་སོ། །གལ་ཏེ་གཡེང་བས་མ་གྲུབ་ན་
ལམ་འདིའི་རྣལ་འབྱོར་པ་དང་རྣལ་འབྱོར་མ་རྣམས་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འཕོ་བའི་ཚེ། །དཔལ་ཧེ་རུ་ཀ་དང་རྗེ་བཙུན་མ་ཕག་མོ་ལ་སོགས་པའི་དཔའ་བོ་དང་རྣལ་འབྱོར་མ་ལག་ན་མེ་ཏོག་དང། བདུག་སྤོས་དང། རྒྱལ་མཚན་དང། སིལ་སྙན་སྣ་ཚོགས་བ་ཐགས་བས་
ཡིད་དུ་འོང་བའི་གླུའི་མཆོད་པ་སྣ་ཚོགས་པས་བསུས་ནས། ཕྱིའི་མཁའ་སྤྱོད་ཀྱི་གནས་སུ་འཁྲིད་ཅིང་ནང་གི་མཁའ་སྤྱོད་འཆི་བའི་འོད་གསལ་དུ་འཇུག་པར་བྱེད་དོ། །ཕན་ཡོན་དེ་རྣམས་མངོན་དུ་བྱེད་ནུས་པའི་ལམ་ལ་སྒྲུབ་པ་བྱེད་པའི་རྣལ་འབྱོར་པ་དང། རྣལ་འབྱོར་མ་ནི་ས་

[041B] འདི་འདྲ་བའི་རྙེད་དཀའ་བའི་ལམ་ལ་ཉམས་ལེན་བྱ་ས་ཡོད་པའི་དུས་སུ་ནི་ཤིན་ཏུ་རྙེད་དཀའ་བར་ཤེས་པར་གྱིས་ལ། ལམ་འདི་ལ་ཐོས་བསམ་སྦོམ་པ་ལ་འབད་པར་བྱོས་ཤིག་ཅེས་རང་ཅག་གི་བླ་མ་རྗེ་བཙུན་ཙོང་ཁ་པ་ཆེན་པོས་གསུངས་པ་ལྟར་འབད་འཚལ་
ལོ༑ ༑དེ་ལྟར་བྱིན་རླབས་ཀྱི་གཏེར་ཆེན་པོ་བཅོམ་ལྡན་འདས་དཔལ་འཁོར་ལོ་སྡོམ་པ་དྲིལ་བུ་ལུས་དཀྱིལ་གྱི་སྒྲུབ་ཐབས་ས་དགོའི་མཁས་གྲུབ་ཆེན་པོ་དག་གིས་མཛད་པ་རྒྱས་བསྡུས་ཇི་སྙེད་ཅིག་བཞུགས་པ་ལས་མཁས་གྲུབ་ཆེན་པོ་ལྕང་སྐྱ་ངག་དབང་བློ་བཟང་ཆོས་ལྡན་དཔལ་བཟང་པོས་མཛད་
བའི་སྒྲུབ་ཐབས་བདེ་ཆེན་རབ་འཕེལ་ཞེས་བྱ་བ་འདི་ནིཾ་རྒྱུད་དང་རྒྱ་གཞུང་གི་དགོངས་པ་དྲི་མ་མེད་བ་རྗེ་བཙུན་ཙོང་ཁ་པ་ཆེན་པོས་བཀྲལ་བར་མཛད་པའི་ཕྱག་བཞེས་ཇི་ལྟ་བ་བཞིན་གྱི་ངག་འདོན་ཆ་ཚང་ལ་རྒྱས་པར་བཞུགས་གཤིས། ལམ་འདིའི་རྣལ་འབྱོར་པ་དག་གིས་ཐུགས་དམ་ཉམས་བཞོས་སུ་མཛད་དང་མཛད་
བཞིན་པ་དེ་ལྟ་ནའང། ཕྱི་དཀྱིལ་ལྟ་ལྔ་དང་དཀྱུས་གཅིག་ཏུ་བཀོད་པར་མཛད་པས་ལས་དང་པོར་རྣམས་ཀྱིས་ངག་འདོན་འཁྱེར་དཀའ་ཞིང་འདེན་འཇོག་གི་ཁྱད་པར་མ་ཕྱེད་པས་ཆད་ལྟག་གི་ཉེས་པ་འབྱུང་ཉེན་བཅས་ལ་བརྟེན། འདིར་སྒྲུབ་ཐབས་བདེ་ཆེན་རབ་འཕེལ་ཉིད་ལས་ལྷ་ལྔའི་འདོན་ཆོག་རྣམས་
ཟུར་དུ་དོར། ཅུང་ཟད་མི་གསལ་བ་དང་ཁ་འགེང་དགོས་རྣམས་གསལ་བར་བཀོད། གོང་འོག་ནས་ལེན་དགོས་རྣམས་འཁྱེར་བདེ་ཕྱིར་ཁྲིགས་ཆགས་སུ་བཅུག་ནང་མཆོད་ཀྱི་ཁ་སྐོང་བདག་ཉིད་ཀྱིས་ཐོབ་བའི་དབང་ཁྲིད་ཀྱི་རྒྱུན་ལྟར་བཀོད་དེ། ལམ་འདིའི་རྣལ་འབྱོར་བ་ལས་དང་པོ་པ་དག་གིས་ཉམས་
སུ་སྤང་ཆོག་འཁྱེར་འདེར་སྤེལ་བ་པོ་ལམ་འདིའི་རྣལ་འབྱོར་ལ་མོས་པ་ཡིད་བྱེད་ཀྱིས་བརྩོན་པ་ལྷུར་བྱེད་པའི་བླ་གཟུགས་བྱམས་པ་བསྟན་འཛིན་འཕྲིན་ལས་རྒྱ་མཚོར་འབོད་པ་སྟེ་ཡི་གེའི་གྲོགས་དན་པ་ཡང་འབྲས་སྒོ་མང་དགེ་སློང་བློ་ལྡན་ཤེས་རབ་ཀྱིས་བགྱིས་ཏེ་བཀོད་པའོ། །འདི་ལ་

[042A]༄༅། །བརྟོན་ནས་ཀྱང་འཇམ་མགོན་སྙན་བརྒྱུད་ཀྱི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་རྒྱུར་ཅིག་ །།།
   ༈    །སུརྱ་དཧྭ་ཛས་ཡོན་སྦྱར་རྣམ་དཀར་མཐུས། །ས་ལམ་བགྲོད་བ་རབ་མྱུར་ཤིང་རྟའི་ཤུགས། །ཟུང་འཇུག་
གདོད་མའི་རྒྱལ་སར་མྱུར་འགོད་ཤོག། །།དགེ་ལེགས་འཕེལ།། །།ས་བྱི་ལོར་འཛུགས་ཞུས་སོང།། །


﻿༄༅། །གྲུབ་ཆེན་དྲིལ་བུ་ཞབས་ལུགས་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་ལ་བརྟེན་པའི་ཕྱི་རོལ་མཆོད་པ་བྱ་ཚུལ་གྱི་འདོན་ཆོག་བསོད་ནམས་མཆོག་གི་དགའ་སྟོན་ཞེས་བྱ་བ་བཞུགས་སོ། །

[001] །བླ་མ་མཆོག་དང་དབྱེར་མེད་ཧེ་རུ་ཀའི། །ཞབས་ཀྱི་པདྨོར་སྙིང་ནས་བཏུང་བྱས་ཏེ། །གཡོན་པའི་ཀུན་སྤྱོད་ཕྱི་རོལ་མཆོད་པ་ཡིས། །བསོད་ནམས་མཆོག་གི་དགའ་
སྟོན་སྤེལ་ཐབས་བྲི།  །འདིར་བཅོམ་ལྡན་འདས་འཁོར་ལོ་སྡོམ་པ་དྲིལ་བུ་ལུས་དཀྱིལ་གྱི་སྒོ་ནས་གཡོན་པའི་ཀུན་སྤྱོད་ཀྱི་གཙོ་བོ་ཕྱི་རོལ་མཆོད་པ་བྱ་ཚུལ་གྱི་འདོན་ཆོག་ནག་འགྲོས་སུ་འགོད་པ་ལ། གཡོན་པའི་ཀུན་སྤྱོད་ཀྱི་གནད་
བཤད་པ་དང། སྐབས་སུ་བབས་པའི་ཕྱི་རོལ་མཆོད་པ་ཇི་ལྟར་བྱ་ཚུལ་གཉིས་ལས། དང་པོ་ནི། ལུགས་འདིར་དངོས་གྲུབ་སྒྲུབ་པ་ལ་གཡོན་པའི་ཀུན་སྤྱོད་ཤིན་ཏུ་གལ་ཆེ་བའི་ཚུལ་དང། གཡོན་པའི་ཀུན་སྤྱོད་ཇི་ལྟར་བྱ་བ་སོགས་རྒྱས་
པར་རྗེ་བཙུན་ཙོང་ཁ་པ་ཆེན་པོས་རྣམ་བཤད་འདོད་འཇོར་རྒྱུད་དང། རྒྱ་གཞུང་གི་ཁུངས་དང་སྦྱར་ནས་བཀའ་སྩལ་བ་ལས་ངེས་པ་རྙེད་པར་བྱའོ། །གཉིས་པ་ནི། དེ་ལྟར་གཡོན་པའི་ཀུན་སྤྱོད་ཀྱི་གཙོ་བོ་རྒྱས་པ་ཕྱི་རོལ་མཆོད་པ་

[002A]༄༅། །དང་འབྲིང་པོ་ལག་མཆོད། བསྡུས་པ་ཆོས་འབྱུང་མཆོད་པ་གསུམ་དུ་གསུངས་པའི། དང་པོ་ཕྱི་རོལ་མཆོད་པ་བྱ་བར་འདོད་པས། མངོན་རྟོགས་རྒྱས་པ་བསྒོམས་པའི་མཇུག་ཐོགས་ལ། སྔར་བསྒོམས་པའི་ཐུན་པར་
ཡིན་ན་རང་བདེ་མཆོག་ཞལ་གཅིག་ཕྱག་གཉིས་པ་ཡུམ་བཅས་སུ་གསལ་གདབ། དེ་ལྟ་བུ་མིན་ན།  སངས་རྒྱས་ཆོས་དང་དགེ་འདུན་ལ།  ཞེས་པ་ནས།  རྟག་ཏུ་སྐྱབས་སུ་མཆི་བར་བགྱི།  །ཞེས་པའི་བར་
དང༑ མངོན་བརྗོད་ལས།  སེམས་ཅན་ཀུན་གྱི་དོན་གྱི་ཕྱིར།  །ཞེས་པ་ནས།  གོ་འཕང་མཆོག་ལ་དགོད་པར་བགྱི།  །ཞེས་པའི་བར་སྐྱབས་འགྲོ་སེམས་བསྐྱེད་བྱ། །དེ་ནས།  ཤྲཱི་ཧེ་རུ་ཀ། ཧེ་ནི་
ཀུན་གྱི་འབྱུང་གནས་སུ་གྱུར་པའི་སེམས་ཏེ།  །ཞེས་པ་ནས།  ལྟེ་བའི་སྔགས་འཕྲེང་ལ་ཐིམ་པར་གྱུར།  །ཞེས་དག་པ་གསུམ་གྱི་རྣལ་འབྱོར་གྱིས་བདག་བསྐྱེད་བསྡུས་པ་བྱ། འོག་ཏུ་བདུད་རྩི་ལྔས་མཆོད་

[002B] གཡོན་པའི་མཐིབ་སྲིན་གྱིས་བླངས་ཏེ།  ཨོཾ་སུམྦྷ་ནི་སུམྦྷ་ ཞེས་སོགས་ཞལ་
བཞི་པའི་སྔགས་བརྗོད་ཅིང་ཕྱོགས་བཞི་དང་རང་ལ་གཏོར་ནས་གཡོན་པའི་མཐེབ་མཛུབ་ཀྱིས་སེ་གོལ་གཡོན་སྐོར་དུ་གཏོག་ལ།  ཨོཾ་སུམྦྷ་ ཞེས་སོགས་ཀྱི་སྔགས་ཚན་བཞི་པོ་ཤར་ལ་སོགས་པའི་ཕྱོགས་བཞིར་རིམ་པ་བཞིན་བརྗོད་པའི་རྗེས་སུ།  འོག་ཐམས་
ཅད་རྡོ་རྗེའི་ས་གཞི། ཁོར་ཡུག་ཐམས་ཅད་རྡོ་རྗེའི་རྭ་བ། སྟེང་རྡོ་རྗེའི་གྱུར། གུར་གྱི་འོག་རྭ་བའི་སྟེང་དུ་རྡོ་རྗེའི་བླ་རེ་སྟེ། ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་
མེད་པར་དུམ་བུ་གཅིག་ཏུ་གྱུར་པའི་ཕྱི་རོལ་ཏུ།  རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར།  ཞེས་དང།  རང་གི་སྙིང་གར་ཟླ་གདན་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ།  ཞེས་སོགས་
གོ་ཆ་དྲུག་བཀོད་ནས། ལག་པ་གཡས་པའི་མཐེབ་སྲིན་གྱིས་ནང་མཆོད།  ཨོཾ་ཨཱཧཱུཾ།  ཞེས་བརྗོད་ཅིང། གཡོན་པ་ལ་བསང་གཏོར་བྱས་ལ་ལག་པ་མཉེ་བར་བྱའོ། །དེ་ནས་གཡོན་པའི་སོར་མོ་ལྔ་ལ་མེ་ཏོག་བཞག་པའམ། ཡང་ན་ནང་མཆོད་ཀྱི་ཐིག་ལེ་རེ་བྱས་ལ།།
གཡོན་པའི་སོར་མོ་ལྔའི་མཐེ་བོང་ལ་ཟླ་གདན། གཞན་བཞི་དང་སོར་མོ་ལྔ་བསྡུས་པའི་སེན་མོ་རྣམས་ལ་ཉི་མའི་གདན་རེ་རེ། གདན་དེ་རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་

[003A]༄༅། །པོ༑ མཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་པོ། གུང་མོ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ། སྲིན་ལག་ལ་དཔལ་ཧེ་རུ་ཀའི་ངོ་བོ་བཽ་ཥཌ་ཧེ་ནག་པོ། མཐེའུ་ཆུང་ལ་
རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་ཕཊ་ཧཾ་ལྗང་གུ།  རྣམས་བསམས་ལ།  གཡོན་པའི་མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་
བོ་ཨོཾ་བཾ་དམར་པོ། ཤར་གྱི་འདབ་མར་ཉི་མ་ལ་གཤིན་རྗེ་མའི་ངོ་བོ་ཧཾ་ཨོཾ་སྔོན་པོ། དབང་ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲི་མོཾ་དཀར་པོ། བྱང་དུ་ཉི་མ་ལ་བསྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། ནུབ་
ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་གུ། ལྷོའི་འདབ་མར་ཉི་མ་ལ་གཏུམ་བྱེད་མའི་ངོ་བོ་ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར།  པར་བསམ།  ལག་པའི་རྒྱབ་ཀྱི་བོལ་གོང་ལ་འཁོར་ལོ་ལྔའི་
ལྷ་ཚོགས་རྣམས་མེ་ལོང་ལ་གཟུགས་བརྙན་བཞིན་དུ་སྐད་ཅིག་གིས་གསལ་བར་གྱུར། ལག་པའི་སའི་ཁམས་ནི་ལྟུང་བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ་
རླུང་གི་ཁམས་ནི་གར་གྱི་དབང་ཕྱུག་མ། ནམ་མཁའི་ཁམས་ནི་པདྨའི་དྲ་བ་ཅན་གྱི་ངོ་བོར་གྱུར།  གཡས་ཀྱི་སྲིན་མཛུབ་གུང་གསུམ་གྱིས་ནང་མཆོད་བྱུགས་པ་དང་སྦྲགས་ནས།  ཨོཾ་ཨཱཧཱུཾ། ཨོཾ་ཨོཾ་ཧ། ན་མ་ཧི་

[003B] བཽཥྞ་ཧེ། ཧཱུཾ་ཧཱུཾ་ཧོ། ཕཊ་ཧཾ། ཨོཾ་བཾ། ཧཾ་ཨོཾ། ཧྲིཾ་མཾ། ཧྲཾ་ཧྲིཾ་ཧཱུཾ་ཧཱུཾ། ཕཊ་ཕཊ་ཧཱུཾ་ཧཱུཾ་ཕཊ། ཨོཾ་ཧཱུཾ་བར་རཱཾ་ལཾ་ལའཾ་ ནས་  སཾ་ཧཾ་ཧཱུཾ་ཧཱུཾ་ཕཊ་ཨོཾ་ཨཱཧཱུཾ། དེ་ནས་ལག་པ་དཔའ་བོ་དང་རྣལ་འབྱོར་མ་ཐམས་ཅད་འདུས་པའི་
འཁོར་ལོ་ལྔའི་ངོ་བོར་གྱུར།  ཞེས་མོས་པ་བརྟན་པོ་བྱ། དེ་ནས་ཕྱོགས་གཙང་མར་ཁྲུ་གང་ལ་སོགས་ཇི་ཙམ་འཚམས་པའི་རྒྱལ་བྱི་དོར་ལེགས་པར་བྱས་ནས། དེར་ལག་པ་གཡོན་པ་གཏད་པའམ་བཞག་ལ། ཞལ་བཞི་པའི་སྔགས་བརྗོད། དེ་ནས་བདུད་རྩི་རིལ་བུ་དྲི་ཞིམ་པོ་དང་སྦྱར་བའམ་
བདུད་རྩི་ལྔ་གང་རྙེད་པ་རྣམས་ནང་མཆོད་དང། བ་བྱུང་ལྔ་དང་སྦྱར་ལ་གཡོན་སྐོར་དུ་ཁྱེ་མ་མེད་བར་གྲུ་བཞིའི་རྣམ་པར་བྱུགས་ལ། དེའི་དབུས་སུ་ལག་པ་གཡོན་པ་བཞག་སྟེ།  པཱུ་ཛཱ། ཨཽ་ཨ། གོ་རཱ། དེ་མཱ། ཀཱ་ཨོ། ཏྲི་ཀོ། ཀཱ་ལ། ཀཱ་ཧི། པྲིགྲྀ། སཽ་སུ། ནཱ་སི། མ་ཀུ་
ཨོཾ་པཱི་ཐཱ། ཨུ་པ་པཱི་ཐཱ། ཀྵེ་ཏྲ། ཨུ་པ་ཀྵེ་ཏྲ། ཙྪན་དོ་ཧ། ཨུ་པ་ཙྪན་དོ་ཧ། མེ་ལཱ་ཀ། ཨུ་པ་མེ་ལཱ་ཀ། ཤྨ་ཤཱ་ནེ། ཨུ་པ་ཤྨ་ཤཱ་ནེ།  ཞེས་བརྗོད་ནས།  ས་གཞི་བདེ་སྟོང་དབྱེར་མེད་ཀྱི་ངོ་བོར་གྱུར་པའི་གནས་དང། ཉེ་བའི་གནས་ལ་
སོགས་པ་ས་དང་པོ་ལ་སོགས་པའི་རང་བཞིན་དུ་གྱུར་ པར་མོས། དེ་ནས་ལྷ་གནས་མི་འཆོལ་པའི་ཕྱིར་དུ། རྩ་ཐིག་ཚུན་ཆད་ལཱུ་ཨི་པ་ལྟར་ཇི་ལྟར་འཚམས་པའི་ཐིག་བཏབ་ལ། གཙོ་བོ་ཡབ་ཡུམ་དང། སྙིང་པོའི་རྣལ་འབྱོར་མ་བཞིའི་གནས་སུ། དྲི་བཟང་པོས་ཐིག་ལེ་གྲུ་བཞི་པ་རེ་དང་
ལྷ་གཞན་རྣམས་ཀྱི་གནས་སུ་ཟླུམ་པོ་རེ་བྱ། དེ་ལྟར་སྟེགས་བུ་བྱམ་གྲུབ་བ་དང། ཐིག་རྩ་མིག་ཤས་པ་དང། ལོང་མེད་པ་སོས་ཀྱིས་ལྷ་གནས་གསར་དུ་འདི་བ་སོགས་མ་གྲུབ་ཚེ། སྔོན་དུ་ཁྲུ་གང་ཙམ་གྱི་རས་གཞི་ལ་བདུད་རྩི་ལྔ་དང། ནང་མཆོད་སོགས་ཀྱིསྶྐྱངྣུལ་བྱས་པ་ལ་རྩ་ཐིག་ཚུན་གྱི་ནང་

[004A]༄༅། །ཐིག་ལཱུ་ཨི་པ་ལྟར་བཏབ་ལ། འཁོར་ལོ་ལྔའི་ལྷ་གནས་སོ་སོར་དྲི་བཟང་གིས་ཐིག་ལེ་གོང་བཞིན་བཏབ་བ་སྟེགས་བུ་གཙང་མའི་ཁར་བཀྲམ་ཀྱང་རུང་བར་སེམས། དེ་ནས།  ཨོཾ་ཨཱཧཱུཾ།  ཞེས་བརྗོད་དེ་ལྷ་གནས་སོ་སོར་མེ་ཏོག་གི་ཚོམ་བུ་རེ་ཡང་དགོད་
དོ། །ཚོམ་བུ་དེ་དག་ལྟར་བསྒོམ་པ་མ་ཡིན་གྱི། ཕྱིས་ལྷ་ལ་མེ་ཏོག་འབུལ་བའི་ཚེ། གནས་ངེས་པར་བྱ་བའི་ཕྱིར་ཡིན་ནོ། །དེ་ནས་རང་གི་གཡོན་ངོས་སུ་མཆོད་ཡོན་གྱི་རྫས་བདུད་དང་ལྡན་པའི་ཆུ་བཞི་དང། བཟོད་ཞལ་གསུམ་དང་བཅས་པ་ཕྱག་ལེན་ལྟར་བཤམ་
ཆུ་བཞི་དཀྲུག་འབུལ་མ་ཐུབ་ཚོ་མདུན་བསྐྱེད་ཀྱི་མཆོད་པའི་འགོར་བཤམས་ཀྱང་རུང་བར་སེམས། དཀྱིལ་འཁོར་གྱི་མདུན་དུ་འབུལ་ཡུལ་གྱི་གཡོན་ངོས་ནས་བརྩམས་ཏེ། སྣོད་གཅིག་ཏུ་འོག་ཏུ་འབུལ་རྒྱུའི་མེ་ཏོག་གཙང་མ་མང་དུ་བཞག་པ་དང། གཞན་ཡང་མེ་ཏོག་
བདུག་སྤོས་སོགས་ཉེར་སྤྱོད་རོལ་མོ་དང་བཅས་པ་གང་རྒྱས་དང། གཏོར་མ་ཕྱག་ལེན་ལྟར་བཞེངས་པ་བཅས་བཤམ། རང་གི་མདུན་དུ་རྡོར་དྲིལ་ནང་མཆོད། ཅང་ཏེའུ་སོགས་ཚོགས་པར་བྱས། མཆོད་རྫས་རྣམས་འབྲུ་གསུམ་དག། ཡི་གེ་བདུན་པ་དང། ལས་
ཐམས་ཅད་པའི་སངས་བརྒྱ་རྩ་བརྒྱད་རེའམ་ལན་བདུན་བདུན་གྱིས་བསངས། དེ་ནས་མཆོད་པ་རྣམས་བསངས་ཤིང་སྦྱངས་ལ། ཆུ་བཞི་ཉེར་སྤྱོད་རོལ་མོ་འདོད་ཡོན་དག་བཅས་པ་སྒྲུབ་ཐབས་ལྟར་བྱིན་གྱིས་བརླབ། དེ་ནས་མདུན་བསྐྱེད་སྒྲུབ་པ་ལ། ཁཎྜ་རོ་ཧིས་སངས་
སྭ་བྷཱ་ཝ་ས་སྦྱངས། སྟོང་པའི་ངང་ལས་སྐད་ཅིག་གིས་རླུང་གི་དཀྱིལ་འཁོར་སྔོན་པོ་དབྱིབས་གཞུ་ལྟ་བུ། གཡས་གཡོན་གཉི་སུ་རྒྱལ་མཚན་གྱིས་མཚན་བ། དེའི་སྟེང་དུ་མེའི་དཀྱིལ་འཁོར་ཁ་དོག་དམར་པོ་དབྱིབས་

[004B] དེའི་སྟེང་དུ་ཆུའི་དཀྱིལ་འཁོར་ཁ་དོག་དཀར་པོ་དབྱིབས་ཟླུམ་པོ་དབུས་སུ་བུམ་པས་མཚན་པ། དེའི་སྟེང་དུ་སའི་དཀྱིལ་འཁོར་ཁ་དོག་སེར་པོ་དབྱིབས་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་
པས་མཚན་པ། དེའི་སྟེང་དུ་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན་སྟེང་གི་ཕྱོགས་མཚམས་སུ་ལྕོག་བརྒྱད་ཀྱིས་ཉེ་བར་མཟེས་པ། དེའི་སྟེང་དུ་སྣ་ཚོགས་པདྨ། དེའི་སྟེང་དུ་སྣ་ཚོགས་རྡོ་རྗེ། དེའི་སྟེང་
གི་ལྟེ་བར་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ་ལྟེ་བ་དང་གེ་སར་དང་ལྡན་པ། ཕྱོགས་བཞིའི་འདབ་མ་དམར། མེ་རླུང་གཉིས་སེར། བདེན་བྲལ་ལྗང། དབང་ལྡན་ནག། ལྟེ་བ་ལྗང། གེ་སར་སེར་
བ། དེའི་སྟེང་དུ་དབྱངས་གསལ་གྱི་ཡི་གེ་རྣམས་མེ་ལོང་ལ་གཟུགས་བརྙན་གཟུགས་བརྙན་ཤར་བ་བཞིན་དུ་སྣང་བའི་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན། རང་གི་སྙིང་གནས་ཧཱུཾ་ཡིག་དཀར་ལ་དམར་བའི་
མདངས་ཅན་འཕྲོས་པ་སྣ་བུག་གཡས་པ་ནས་འཐོན་ཏེ། ཟླ་བའི་དཀྱིལ་འཁོར་གྱི་སྟེང་དུ་གནས་པར་གྱུར། ཧཱུཾ་ཡིག་ལས་འོད་ཟེར་འཕྲོས་པས་དཔལ་འཁོར་ལོ་བདེ་མཆོག་གི་ཡེ་ཤེས་པའི་དཀྱིལ་འཁོར་རྟེན་དང་བརྟེན་
པར་བཅས་པ་སྤྱན་དྲངས། ཧཱུཾ་ལ་ཐིམ། ཨོཾ་ཨཱཧཱུཾ། ཨོཾ་སརྦ་བའིར་ཨོ་གི་ནཱི་ཀཱ་ཨཝཱཀཙིདྟ་བཛྲ་སཱ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷཱསརྦ་དྷརྨའབཛྲ་ཤུདྡྷོ་ཉྷཾ། ཧཱུཾ་ཟླ་པ་དང་བཅས་པ་ཡོངས་སུ་གྱུར་པ་
[005A]༄༅། །ལས། དཔལ་འཁོར་ལོ་སྡོམ་པའི་རྟེན་དང་བརྟེན་པར་བཅས་པའི་དཀྱིལ་འཁོར་དུས་གཅིག་ཏུ་གྲུབ་པ་ནི།  ཞེས་མངོན་བྱང་ལྔ་སྐྱེད་བསྡུས་པས་རྟེན་བརྟེན་པ་ཐམས་ཅད་དུས་གཅིག་ཏུ་བསྐྱེད།  དེ་ཡང་ཁང་པ་བརྩེགས་
པའི་གཞལ་ཡས་ཁང་གྲུ་བཞི་སྒོ་བཞི་པ་ ཞེས་པ་ནས།  མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ།  ཞེས་པའི་བར་རྟེན་གཞལ་ཡས་ཁང།  བསྲུང་འཁོར་དུར་ཁྲོད་ཀྱི་བར་བདག་བསྐྱད་ལྟར་གསལ་གདབ་
 དེ་ནས།  གཞལ་ཡས་ཁང་གི་ནང་གི་རིམ་པ་ཕྱི་མའི་ཕྱོགས་མཚམས་བརྒྱད་དུ་རོའི་གདན། དེའི་ནང་དུ་སྐུའི་འཁོར་ལོ་དཀར་པོ་རྩི་བས་བརྒྱད་པའི་མུ་ཁྱུད་ལ་འཁོར་ལོའི་ཕྲེང་བ། དེའི་སྟེ་བར་གསུང་གི་འཁོར་
ལོ་དམར་པོ་རྩི་པས་བརྒྱད་པའི་མུ་ཁྱུད་ལ་པདྨའི་ཕྲེང་བ། དེའི་ལྟེ་བར་ཐུགས་ཀྱི་འཁོར་ལོ་སྔོན་པོ་རྩི་བས་བརྒྱད་པའི་མུ་ཁྱུད་ལ་རྡོ་རྗེའི་ཕྲེང་བ། དེའི་ལྟེ་བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་
པ་མུ་ཁྱུད་ལ་གྲི་གུག་གི་ཕྲེང་བས་བསྐོར་བ། དབུས་ཀྱི་པདྨའི་ལྟེ་བར་ཉི་མའི་གདན་ལ་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ག་ ཞེས་པ་ནས།  མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །
བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ ཞེས་པ་ནས།  གཉིས་པའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། པདྨའི་འདབ་མ་ལ་ཤར་

[005B] བྱང་དུ་ལཱ་མ་ལྗང་གུ། ནུབ་ཏུ་ཁཎྜ་རོ་ཇི་དམང་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཚེ་བ་རྣམ་པར་གཅིགས་པའི་ཞལ་ཅན། གཅེར་བུ་སྐྲ་གྲོལ་པ་
ཕྱག་གཉིས་ཀྱིས་གཡས་པས་གྲི་གུག་དང། གཡོན་པས་ཐོད་པ་འཛིན་པའི་མཆན་ཁུང་ན་ཁ་ཊྭ་ག་བསྣམས་པ། ཞབས་གཡས་བརྐྱང་པས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་སྐམ་པོ་ལྔའི་ཐོད་དང། མི་མགོ་
སྐམ་པོ་ལྔ་བཅུའི་དོ་ཤལ་ཅན་ནོ། །མེ་ལ་སོགས་པའི་མཚམས་བཞིར་བདུད་རྩི་ལྔས་བཀང་བའི་ཐེད་པ་བཞི། ཐུགས་ཀྱི་འཁོར་ལོའི་ཤར་རྩི་བས་པའུ་ལླི་རམཱ་ལ་ཡར་ཁཎྜ་ཀ་པཱ་ལ་དང་རབ་གཏུམ་མ། བྱང་རྩི་བས་ཛཱ་ལནྡྷ་
རར་མྷཱ་ཀངྐ་ལ་དང་གཏུམ་མིག་མ། ནུབ་རྩི་བས་ཨཽ་ཌི་ཡཱ་ནར་ཀངྐ་ལ་དང་འོད་ལྡན་མ། ལྷོ་རྩི་བས་གྲུབ་ལྟར་མཆེ་བ་རྣམ་པར་གཅིགས་པ་དང་སྣ་ཆེན་མ། མེ་རྩིབས་གོ་ངཱ་བ་རའི་ར་སུ་ར་བེ་རི་ཎ་དང་དཔའ་བོའི་བློ་ཅན་
མ། བདེན་བྲལ་གྱི་རྩི་བས་རཱ་མེ་ཤྭ་རིར་འོད་དཔག་མེད་དང་ལ་རབ་རི། རླུང་རྩིབས་དེ་ཝཱི་ཀོ་ཊིར་རྡོ་རྗེའི་འོད་དང་ལངྐའི་དབང་ཕྱུག་མ། དབང་ལྡན་གྱི་ཙིབས་མཱ་ལ་ཝར་རྡོ་རྗེའི་སྐུ་དང་ཤིང་གྲིབ་མ་ཏེ། ཐུགས་
ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། གསུང་གི་འཁོར་ལོའི་ཤར་རྩི་བས་ཀཱ་མ་རཱུ་པར་མྱུ་གུ་ཅན་དང་ས་སྲུང་མ། བྱང་རྩི་བས་ཨོ་ཊེར་རྡོ་རྗེ་རལ་པ་ཅན་དང་

[006A]༄༅། །འཇིགས་བྱེད་ཆེན་མོ། ནུབ་རྩི་བས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་རྩི་བས་ཀོ་ས་ལར་རྡོ་རྗེ་ཧཱུ་མཛད་དང་ཆང་འཐུང་མ། མེ་རྩིབས་ཀ་ལིངྐར་རབ་ཏུ་བཟང་པོ་དང་སྔོ་
སངས་ལྷ་མོ། བདེན་བྲལ་གྱི་རྩིབས་ལམ་པཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ། རླུང་རྩི་བས་ཀཱ་ཉྩིར་འཇིགས་བྱེད་ཆེན་པོ་དང་རྟ་རྣམ། དབང་ལྡན་གྱི་རྩིབས་ཇི་མཱ་ལ་ཡར་མིག་མི་བཟང་དང་བྱ་གདོང་མ་སྟེ། གསུང་
གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་པ། སྐུའི་འཁོར་ལོའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་རྩི་བས་གྲྀ་ཧ་དེ་བ་ལྟར་རིན་ཆེན་རྡོ་རྗེ་དང་
དུ་མ་སྐྱེས་མ། ནུབ་རྩི་བས་སཽ་རཱཥྚར་རྟ་མགྲིན་དང་ཆང་འཚོང་མ། ལྷོ་རྩི་བས་སུ་ཝརྞ་དའི་པར་ནམ་མཁའི་སྙིང་པོ་དང་འཁོར་ལོའི་གོ་ཆམ། མེ་རྩི་བས་ནཱ་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། བདེན་བྲལ་གྱི་རྩི་བས་སིནྡྷུར་
པདྨ་གར་གྱི་དབང་ཕྱུག་དང་སྟོབས་ཆེན་མ། རླུང་རྩི་བས་མ་རུར་རྣམ་པར་སྣང་མཛད་དང་འཁོར་ལོས་སྒྱུར་མ། དབང་ལྔན་གྱི་རྩིབས་ཀུ་ལུ་ཏཱར་རྡོ་རྗེ་སེམས་དཔའ་དང་བཚོན་འགྲུས་ཆེན་མོ་སྟེ། སྐུའི་འཁོར་ལོའི་ལྷ་རྣམས་
སྐུ་མདོག་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་པ། ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ སོགས་ནས།  གཡས་པ་རྐྱང་གིས་བཞུགས་པ། རབ་གཏུམ་མ་ལ་སོགས་པའི་དཔའ་

[006B] སོགས་ནས།  མི་མགོ་སྐམ་པོ་ལྔ་བཅུའི་དོ་ཤལ་ཅན། རིམ་པ་ཕྱི་མའི་ཤར་གྱི་རོ་གདན་ལ་ཁྭ་གདོང་མ་ནག་མོ། བྱང་གི་རོ་གདན་ལ་འུག་གདོང་མ་ལྗང་གུ། ནུབ་ཀྱི་རོ་གདན་ལ་ཁྱི་གདོང་མ་དམར་མོ། ལྷོའི་རོ་
གདན་ལ་ཕག་གདོང་མ་སེར་མོ། མེ་མཚམས་ཀྱི་རོ་གདན་ལ་གཤིན་རྗེ་བརྟན་མ་གཡས་སྔོ་གཡོན་སེར་བ། བདེན་བྲལ་གྱི་མཚམས་ཀྱི་རོ་གདན་ལ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། རླུང་མཚམས་ཀྱི་རོ་
གདན་ལ་གཤིན་རྗེ་མཆེ་བ་མ་གཡས་དམར་གཡོན་ལྗང་པ། དབང་ལྡན་གྱི་མཚམས་ཀྱི་རོ་གདན་ལ་གཤིན་རྗེ་འཇོམས་མ་གཡས་ལྗང་གཡོན་སྔོ་བ་ཐམས་ཅད་ཀྱང་ཞལ་གཅིག་མ། སྤྱན་གསུམ་མ་ ཞེས་པ་ནས།  མི་མགོ་སྐམ་
པོ་ལྔ་བཅུའི་དོ་ཤལ་ཅན།  པར་གྱི་བརྟེན་པ་ལྷ་དྲུག་ཅུ་རྩ་གཉིས་དང་བཅས་པ་གསལ་གདབ། དེ་ནས།  ལྷ་ཐམས་ཅད་ཀྱི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་བོ་ཨོ་ཧ་དཀར་པོ།  ཞེས་པ་ནས།  ཕཊ་ཕཊ་དུད་ཁ་རྣམས་ཀྱིས་མཚན་པར་གྱུར།  ཞེས་འོ་
ཆ་བགོ།  ཕཻ། ཡེ་ཤེས་ཀྱི་དཀྱིལ་འཁོར་རྟེན་དང་བརྟེན་པར་བཅས་པ་དང་དབང་གི་ལྷ་རྣམས་སྤྱན་དྲངས། ཨོ་ཁཎྜ་རོ་ཧི་ཧཱུ་ཧཱུ་ཕཊ།  ཅེས་ཕྱི་འབྲང་གི་བགེགས་བསྐྲང།  ཨོ་ཨརྒྷ་པྲ་ཏཱིཙྪ་ཧཱུ་སཱཧཱ། ནས། ཨོ་བཛྲ་ཤཔྟ་ཨཱ་ཧཱུ་
སཱ་ཧཱ། བཛྲ་ཨོ་ཀུ་ཤ་ཛབཛྲ་པཱ་ཤ་ཧཱུ། བཛྲ་སྤོ་ཊ་བ། བཛྲ་གྷཊྜ་ཧོཿ་ཡེ་ཤེས་པ་རྣམས་རང་རག་གི་དམ་ཚིག་པ་དང་གཉིས་སུ་མེད་པར་གྱུར།  ཞེས་ཡེ་ཤེས་པ་མཆོད་ཅིང།  དེ་བཞིན་གཤེགས་པ་ཐམས་ཅད་ཀྱིས་འདི་

[007A]༄༅། །ལ་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས། སྒོ་མཚམས་མ་བརྒྱང་ཀྱིས་བགེགས་བསྐྲད་ ཅེས་པ་ནས།  དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་དབུ་བརྒྱན་བར་
གྱུར༑  ཞེས་དབང་བསྐུར་རྒྱས་གདབ་བྱ། བསྡུ་ན་ཀཱིཨ་ཆ་དང་དབུ་རྒྱན་རང་ཆས་སུ་གྲུབ་པར་བསམ། དེ་ནས་མཆོད་པ་འབུལ་བ་ལ།  རང་གི་ཐུགས་ཀའི་ཧཱུ་ལས་བྱུང་བའི་མཆོད་པའི་ལྷ་མོ་རྣམས་ཀྱིས་མཆོད་པར་གྱུར་ པར་བསམས་ལ།  དག་ཅིང་དྲི་མེད་
ཡིད་འོང་ སོགས་ཆུ་བཞི།  ཏིང་འཛིན་པར་ ལོགས་མས་ཉེར་སྤྱོད་རོལ་མོ་རྣམས་དང།  ཕུལ་བྱུང་གཟུགས་མཛེས་ སོགས་རིག་མ་བཅུ་དྲུག།  རབ་འབྱམས་ཞིང་ན་ སོགས་འདོད་ཡོན་ལྔ་དང།  དྲི་མེད་གསེར་གྱི་ སོགས་གདུགས་རྒྱལ་མཚན་པ་དང་བླ་རེ་
རྣམས་དང།  འཛམ་བཅུ་ཆུ་བོའི་ སོགས་རྒྱལ་སྲིད་སྣ་བདུན་དང་བཅས་པ་རྣམས་མཆོད་ཕྲེང་ལས་འབྱུང་བ་ལྟར་སྔགས་དང་ཕྱག་རྒྱ་དང་བཅས་པས་དབུལ་ཞིང། སླར་ཡང་ནང་མཆོད་སྒྲུབ་ཐབས་ལྟར་བྱིན་གྱིས་བརླབས་ལ།  མགྲོན་རྣམས་ཀྱི་ལྗགས་ལ་ཧཱུ་དཀར་པོ་
ལས་བྱུང་བའི་རྡོ་རྗེ་རྩ་གསུམ་པ་དཀར་པོ་ནས་འབྲུ་ཙམ་འཁྲོད་པོའི་རྡོ་རྗེ་འོད་ཟེར་གྱི་སྤུ་གུས་དྲངས་ནས་གསོལ་བར་གྱུར་ པར་བསམ།  ཐོད་པའི་དཔྲལ་བ་མགྲོན་ལ་བསྟན་ལ།  མཆོད་དོ་ཕྱོགས་བཅུ་དུས་གསུམ་གྱི་ ཞེས་པ་ནས།།
མགྲོན་ཐམས་ཅད་ཡེ་ཤེས་ཀྱི་བདུད་རྩིས་མཉེས་ཤིང་ཚིམ་པར་གྱུར།  བར་གྱིས་ནང་མཆོད་སྒྲུབ་ཐབས་ལྟར་འབུལ། དེ་ནས།  རང་གི་ཐུགས་ཀའི་ཧཱུ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པའི་ སོགས་ནས།  དེ་ཁོ་ན་

[007B]  བར་གྱིས་གསད་ར་མཆོད་དང། དེ་ཁོ་ན་ཉིང་ཀྱི་མཆོད་པ་བང་འབུལ། དེ་ནས་སྔར་བྱིན་གྱིས་བརླབས་པའི་མེ་ཏོག་རང་ངམ་མཆོད་གཡོག་པ་འགྲེང་སྟེ་བྱིན་གྱིས་བརླབས་པའི་ལག་པ་གཡོན་པས་དཀྱིལ་འཁོར་ལ་འབུལ་པ་ནི།  ཨོ་ཨཱཧཱུ།  ཞེས་གཙོ་བོ་
ཡབ་ཡུམ་གཉིས་ལ་དབུས་ཀྱི་ཚོམ་བུའི་སྟེང་དུ་འབུལ། དེ་ནས་གཙོ་བོ་ཡབ་ཡུམ་གྱི་སྙིང་པོ་དང། ཉེ་སྙིང་གིས་ཀྱང་མེ་ཏོག་འབུལ། དེ་ནས་མཁའ་འགྲོ་མ་ནས་བཟུང་སྟེ་གཤིན་རྗེ་འཇོམས་པའི་བར་ལ་ཕྱོགས་གཡོན་སྐོར་དང་མཚམས་གཡས་སྐོར་གྱིས་ལྷར་རང་རང་གི་གནས་དང་གོ་རིམ་
མ་ནོར་བར་སོ་སོའི་གནས་སུ་མེ་ཏོག་འབུལ་ཞིང། ཡིད་ཀྱིས་མདུན་བསྐྱེད་ཀྱི་ལྷ་སོ་སོར་འབུལ་བའི་མོས་པ་དང་བཅས།  ཨོ་ཌཱ་ཀྱི་ནཱི་ཡེ་ཧཱུ་ཧཱུ་ཕཊ།  ཅེས་པ་ནས།  ཨོ་ཡ་མ་མ་ཐཱ་ནཱི་ཧཱུ་ཧཱུ་ཕཊ།  ཅེས་པའི་བར་ལྷ་རང་རང་གི་སྔགས་ཀྱིས་དབུལ་ལོ། །དེ་ནས་རང་གི་མདུན་དུའང་
སྔར་བྱིན་གྱིས་བརླབས་པའི་མེ་ཏོག་བཞག་ལ། ལག་པ་ལ་བཀོད་པའི་ལྷ་རྣམས་ལ།  ཨོ་ཨོ་ཧ་ཧཱུ་ཧཱུ་ཕཊ།  ཅེས་པ་ནས། ཨོ་ཕཊ་ཕཊ་ཧཱུ་ཧཱུ་ཕཊ།  ཅེས་བརྗོད་ཅིང་ལྷ་རང་རང་གི་གནས་སུ་ལག་པ་གཡས་པས་མེ་ཏོག་དབུལ་ལོ།  །ཨོ་ཧཱུ་བ་རི་ཏཱྀ་ལི་ལཱི་ ནས།  ས་ཧ་ཧུ་ཧཱུ་ཕཊ་
 ཅེས་པའི་བར་གྱིས་ལག་པའི་བོལ་ལ་འཁོར་ལོ་ལྔའི་ལྷ་ཚོགས་ལ་འབུལ་བའི་མོས་པ་དང་བཅས་མེ་ཏོག་ལག་མཐིལ་དུ་འབུལ། དེ་ནས་ལག་པ་ལ་མཆོད་པའི་མེ་ཏོག་རྣམས་ལག་པ་གཡོན་པས་བཟུང་སྟེ་རྐང་བརྒྱད་ཀྱི་སྔགས་བརྗོད་པ་སྔོན་དུ་འགྲོ་བས་དཀྱིལ་འཁོར་གྱི་དབུས་སུ་མེ་ཏོག་གཏོར་ལ། གཡོན་
པའི་དགུར་ཕྱག་རྒྱ་བཅས་ནས་གཡས་གཡོན་གྱི་དཔུང་མགོན་པད་ཀོར་བྱས་ཏེ། མགོ་བོར་ཐལ་མོ་སྦྱར་ནས་འདུད་པའི་ཚུལ་བྱས་པས།  ལག་པའི་ལྷའི་འཁོར་ལོ་བདག་ཉིད་ལ་ཞུགས་པར་གྱུར་ པར་བསམ། དེ་ནས།  ཨོ་ཤྲཱི་བཛྲ་ཧེ་ཧེ་རུ་རུ་ཀ་ ཞེས་པ་ནས།  ཨོ་

[008A]༄༅། །ཡ་མ་མ་ཐའ་ནཱི་ཧཱུ་ཧཱུ་ཕཊ།  ཅེས་པའི་བར་གྱིས་སྔགས་མཆོད་དང། དེ་ནས།  ཨོ་བཅོམ་ལྡན་དཔའ་བོའི་དབང་ཕྱུག་ སོགས་ཡབ་ཡུམ་གྱི་རྐང་བརྒྱད་ཀྱིས་བསྟོད་དེ། རྒྱས་པར་སྤྲོ་ན་བསྟོད་པ་རྒྱས་པ་ཅི་རིགས་པས་བསྟོད། དེ་ནས་རྒྱུན་བཤགས་རྒྱས་པར་
བྱ་བར་སྤྲོ་ན།  བདག་གི་ལུས་དང་ངག་དང་ཡིད་ཀྱིས་ཀྱང།  །ཞེས་པ་ནས།  འཁོར་འདས་མ་ལུས་འདྲེན་པའི་དཔལ་དུ་གྱུར།  །ཞེས་པའི་བར་ལཱུ་ཨི་པའི་མདུན་བསྐྱེད་ལས་འབྱུང་བ་ལྟར་བཧུ་རི་པའི་རྒྱུན་བཤགས་ཀྱི་དོན་ཡིད་ལ་དྲན་པའི་སྒོ་ནས་སྡིག་བཤགས་སོགས་
བྱའོ༑ ༑དེ་ཙམ་མ་ནུས་ན།  ཐོག་མ་མེད་ནས་འཁོར་བ་ན། །ཆགས་སོགས་རྟོག་པའི་རང་བཞིན་གྱིས། །སྡིག་བགྱིས་མགོན་པོའི་སྤྱན་སྔ་རུ། །མ་ལུས་སོ་སོར་བཤགས་པར་བགྱི། །རྒྱུ་དང་ལམ་དང་འབྲས་བུ་ཡིས། །ཉེར་བསྡུས་
འགྲོ་བ་ཐམས་ཅད་ཀྱི། །བསོད་ནམས་ཚོགས་ནི་མ་ལུས་ལ། །རྟག་པར་བདག་ནི་ཡི་རང་ངོ། །རྡོ་རྗེ་ཡེ་ཤེས་ཐུགས་ཆུད་ནས། །ཤིང་དབང་དྲུང་ན་བཞུགས་གྱུར་པའི། །འགྲོ་ལ་ཉེར་བརྩེ་ཐུབ་དབང་རྣམས། །ཆོས་ཀྱི་
འཁོར་ལོ་བསྐོར་དུ་གསོལ། །རྒྱལ་བའི་མཛད་པ་རྫོགས་གྱུར་ཏེ། །མགོན་པོ་དབྱིངས་སུ་གཤེགས་བཞེད་ལ། །སེམས་ཅན་སྡུག་བསྔལ་བྲལ་བར་དུ། །མྱ་ངན་མི་འདའ་བདག་གསོལ་འདེབས། །བདག་ནི་ཐུབ་དབང་མ་གྱུར་
བར༑ ༑སངས་རྒྱས་ལ་སོགས་ཆོས་རྣམས་དང། །དཔའ་བོ་རྣལ་འབྱོར་མ་ཚོགས་བཅས། །དཀོན་མཆོག་གསུམ་ལ་སྐྱབས་སུ་མཆི། །རྣལ་འབྱོར་ལམ་ལ་གནས་བགྱི་ཞིང། །དམ་ཚིག་ཐམས་ཅད་བསྐྱང་བ་དང། །སེམས་ཅན་

[008B] །གྲོལ་བར་བདག་གིས་སྒྲུབ་པར་བགྱི། །བསྟན་སོགས་དགེ་བ་དེ་དག་གིས། །རྣམ་པའི་མཆོག་རྣམས་ཀུན་ལྡན་པའི། །སངས་རྒྱས་ཉིད་དུ་བདག་གྱུར་ནས། །འགྲོ་བ་ཡོངས་སུ་སྒྲོལ་བྱེད་ཤོག་
 ཅེས་སྡིག་བཤགས་སོགས་བྱའོ།  །དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སང་རྒྱས་བྱང་ཆུབ་ཡིད་ཀྱིས་གཟུང།  །ཞེས་ཐུན་མོང་གི་སྡོམ་གཟུང་དང།  སངས་རྒྱས་
བྱང་ཆུབ་སེམས་དཔའ་ཀུན།  །ཞེས་པ་ནས།  སེམས་ཅན་མྱ་ངན་འདས་ལ་དགོད།  །ཅེས་པའི་བར་གྱིས་ཐུན་མོང་མ་ཡིན་པའི་སྡོམ་གཟུང་ཡང་བྱའོ། །དེ་ནས་གཏོར་མ་འབུལ་བ་ནི་གཏོར་མ་སྒྲུབ་ཐབས་ལྟར་བྱིན་གྱིས་བརླབ།  མགྲོན་རྣམས་ཀྱི་ལྗགས་ལ་ཧཱུ་
དཀར་པོ་ལ་བྱུང་བའི་ ཞེས་པ་ནས།  ཡིད་ལ་འདོད་པ་ཀུན་འགྲུབ་ཤོག་ །ཅེས་པའི་བར་སྒྲུབ་ཐབས་ལྟར་འབུལ། ཚོགས་མཆོད་དང་འབྲེལ་ན་མཚམས་འདིར་ཚོགས་ཀྱི་འཁོར་ལོ་སྦྱོར་དངོས་མཇུག་གསུམ་ཆ་ཚང་བ་བྱ། དེ་ནས་དཀྱིལ་འཁོར་གྱི་ལྷ་རྣམས་མེ་ལོང་ནང་གི་གཟུགས་
བརྙན་བཞིན་གསལ་བར་དམིགས་ལ་རིན་ཆེན་རྣམ་བཞི་སོགས་གཙོ་འཁོར་ཐམས་ཅད་ཀྱི་སྔགས་བཟླ། དངོས་གྲུབ་ཞུ་བའི་ཕྱིར་དུ་དཔྱིང་ཀྱི་རྒྱལ་མོའི་གླུ་དབྱངས་ཀྱི་སྒོ་ནས་གསོལ་བ་གདབ། ཆད་ལྷག་གི་ཉེས་པ་ཞི་ཕྱིར་ཡིག་བརྒྱ་དང་བཟོད་གསོལ་རྣམས་བྱ། དེ་ནས་སྨོན་ལམ་རྒྱས་པར་བྱ་བར་
གསུངས་པས།  སྲིད་པ་གསུམ་འབར་ སོགས་དང།  ལྷ་མོ་ཚད་མ་ སོགས་དང།  སེམས་ཅན་ཀུན་གྱི་ ནས།  འགོད་པར་ཤོག།  ཅེས་དང།  དགེ་བ་ཅུང་ཟད་ཙམ་ཡང་རྒྱལ་སྲས་ཀྱི།  །ཞེས་པ་ནས།  གཡེལ་བ་མེད་པར་རྟག་ཏུ་གྲོགས་མཛད་

[009A]༄༅། །ཤོག་ །ཅེས་པའི་བར་གྱིས་འདོད་པའི་དོན་ལ་སྨོན་ལམ་གདབ་པར་བྱའོ། །དེ་ནས་གཤེགས་སུ་གསོལ་བ་ནི།  ཨོ་ཡོ་ག་ཤུདྡྷཱོསརྦ་དྷརྨཱ་ཡོ་ག་ཤུད་དཧོ་ཉ་ཧ།  ཞེས་བརྗོད་ཅིང་རྣམ་ལྔ་འདོད་པའི་ཕྱོགས་སུ་བསྐོར་བ་བྱས་ལ། མཐར་བགྱུད་
པའི་ཚུལ་བྱས་ནས།  ཨོ་བཛྲ་མུཿ་ ཞེས་སེ་གོལ་བདབ་ཅིང། སྲིན་ལག་གིས་མཎྜལ་གྱི་ཚོམ་བུ་ལ་རེག་པ།  དཀྱིལ་འཁོར་གྱི་ལྷ་རྣམས་ཞུ་ནས་ཧཱུ་དུ་གྱུར་ཏེ་རང་གི་སྣ་བུག་གཡོན་ནས་ཞུགས། སྙིང་གའི་ཧཱུ་ཡིག་ལ་ཐིམ་པར་གྱུར་ པར་བསམ། དེ་ནས་
དཀྱིལ་འཁོར་གྱི་ཚོམ་བུ་རྣམས་དབུས་སུ་བསྡུས་ནས།  ཨོ་ཨཱཧཱུ།  ཞེས་བཟླས་པའི་ཆུ་གཙང་མ་རི་མོ་རྣམས་བསུབས་ལ་རྗེས་མི་མངོན་པར་བྱའོ། །རས་བྲིས་ཡིན་ན་དབྱི་བའི་ཚུལ་ཙམ་ལས་མི་དགོས། དེ་ནས།  ངབ་ཡངས་ནམ་མཁའ་ཏིལ་གྱི་གང་བུ་བཞིན།།
 ཞེས་སོགས་ནས།  དགེ་ལེགས་རྒྱུན་མི་འཆད་པའི་བཀྲ་ཤིས་ཤོག།  །ཅེས་པའི་བར་བརྗོད་ཅིང་མེ་ཏོག་གེ་ཆར་དབབ་པར་བྱའོ།  །འདིར་འབད་ལས་བྱུང་རྣམ་དཀར་དགེ་བའི་འབྲས། །ཇི་སྙེད་བསགས་པ་དེ་ཡིས་ཚེ་རབས་ཀུན། །བླ་མ་ཧེ་རུ་ཀ་
ཡིས་རྗེས་བཟུང་ནས། །ཟུང་འཇུག་གདོད་མའི་རྒྱལ་ས་མྱུར་ཐོབ་ཤོག་ །དེ་ལྟར་གྲུབ་ཆེན་དྲིལ་བུ་ཞབས་ལུགས་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་ལ་བརྟེན་པའི་ཕྱི་རོལ་མཆོད་པ་བྱ་ཚུལ་གྱི་འདོན་ཆོག་བསོད་ནམས་མཆོག་གི་དགའ་སྟོན་ཞེས་བྱ་བ་འདི་ཡང་རྒྱུད་
སྨད་ཏྲེ་བོ་སྔགས་རྣམ་པ་བློ་བཟང་མཁས་གྲུབ་ནས་བསྐུལ་མ་ཇི་ལྟར་མཛད་པ་བཞིན་རྗེ་བཙུན་ཙོང་ཁ་པ་ཆེན་པོའི་གསུང་གི་ལའུ་ཨི་པའི་ཕྱི་རོལ་མཆོད་པ་དང། རྣམ་བཤད་འདོད་འཇོ་དང། རྗེ་ལྕང་སྐྱ་ངག་དབང་བློ་བཟང་ཆོས་ལྡན་གྱི་གསུང་ལཱུ་ཨི་པའི་ཕྱི་རོལ་མཆོད་པ་བྱ་ཚུལ་བདེ་ཆེན་

[009B] ལུས་དཀྱིལ་གྱི་སྒོས་ཆོས་དང། ལག་ལེན་གྱི་གནད་རྣམས་གསལ་བར་བཀོད་དེ་་ཕ་བོད་ཁ་པ་བདེ་ཆེན་སྙིང་པོས་སྦྱར་བའི་ཡི་གེ་པ་ནི་ངག་ལྡན་དཔོན་ལྷ་ཐུབ་བསྟན་གསུང་རབ་ཀྱིས་བགྱིས་པ་འགྲོ་དོན་འཕེལ་བར་གྱུར་ཅིག།། །།
   ༈   །     ༈    །བདེ་ཆེན་ཝ་ཡིག་མཉམ་སྦྱོར་སྒྱུ་འཕྲུལ་གར། །རྟེན་དང་བརྟེན་པར་ཡོངས་ཤར་
ཧེ་རུ་ཀར། །བཏུད་ནས་ཆོས་འབྱུང་མཆོད་པའི་ངག་འདོན་གྲི།  །འདིར་ཡར་མར་གྱི་ཚེས་བཅུ་རྣམ་གཉིས་ཀྱི་སྐབས་ཕྱི་རོལ་མཆོད་པ་དང། ལག་མཆོད་པ་སོགས་རྒྱས་པར་མ་གྲུབ་ཚེ་གཡོན་པའི་ཀུན་སྤྱོད་བསྡུས་པ་ཆོས་འབྱུང་མཆོད་པ་བྱ་ཚུལ་གྱི་ཆོ་ག་ཁྱེར་བདེར་འགོད་པ་ལ། བདག་བསྐྱེད་
རྒྱས་པར་བསྒོམས་པའི་མཇུག་ཐོགས་སམ། བསྡུས་པ་དག་པ་གསུམ་གྱི་རྣལ་འབྱོར་ཙམ་མམ། ཤིན་ཏུ་བསྡུ་མ།  སྐད་ཅིག་གིས་རང་ཉིད་དེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་
དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར།  ཞེས་ལྷའི་རྣལ་འབྱོར་ལ་གནས་པས་ནང་མཆོད་ཀྱི་སྒྲུབ་གཞི་མྱོས་བྱེད་བདུད་རྩི་རིལ་བུ་བཏབ་པ་ལ་བྱིན་རླབས་སྒྲུབ་ཐབས་ལྟར་རྒྱས་པར་བྱ། དེ་ནས།  ཨོ་པཱི་ཐཱ། ཨུ་པ་པཱི་ཐཱ། ཀྶེ་ཏྲ་
སུ་པ་ཀྵེ་ཏྲ། ཙྪན་དོ་ཧ། ཨུ་པ་ཙྪན་དོ་ཧ། མེ་ལཱ་ཀ། ཨུ་པ་མེ་ལཱ་ཀ། ཤམ་ཤཱ་ནེ། ཨུ་པ་ཤ་ཤས་ནེ།  ཞེས་བརྗོད་པས།  ཕྱོགས་དེ་ཉིད་ཡུལ་ཉེར་བཞི་གནས་ལ་སོགས་པ་བཅུར་བྱས་པའི་ས་བཅུའི་རང་བཞིན་དུ་གྱུར་པར་བསམ།  དེ་ནས་
[010A]༄༅།  །ལག་པ་ལྷར་བསྐྱེད་པའི་ཆོགས་དག་པར་བྱ་བར་གསུངས་པས་དེའི་ཚུལ་ནི། ལག་པ་གཡས་པའི་སྲིན་ལག་གིས་ནང་མཆོད་བླངས་ནས་འབྲུ་གསུམ་བརྗོད།  གཡོན་པའི་སོར་མོ་ལྔའི་མཐེ་བོང་ལ་ཟླ་གདན་དང། གཞན་བཞི་དང། སོར་མོ་ལྔ་
བསྡུས་པའི་སེན་མོ་རྣམས་ལ་ཉི་གདན་རེ། གདན་དེ་རྣམས་ཀྱི་སྟེང་དུ་མཐེ་བོང་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། མཛུབ་མོ་ལ་རྣམ་སྣང་གི་ངོ་བོ་ན་མ་ཧི་སེར་པོ། གུང་མོ་ལ་པདྨ་གར་དབང་གི་ངོ་བོ་སཱཧཱ་ཧུ་དམར་པོ་
སྲིན་ལག་ལ་དཔལ་ཧེ་རུ་ཀའི་ངོ་བོ་བཽ་ཥ་ཊ་ཧེ་ནག་པོ། མཐེའུ་ཆུང་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། སེན་མོ་རྣམས་ལ་རྟ་མཆོག་གི་ངོ་བོ་ཕཌ་ཧཾ་ལྗང་གུ། གཡོན་པའི་མཐིལ་དུ་པདྨ་དམར་པོ་འདབ་མ་ལྔ་པའི་ལྟེ་
བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། ཤར་དུ་ཉི་མ་ལ་གཤིན་རྗེ་མའི་ངོ་བོ་ཧཾ་ཡོཾ་སྔོན་པོ། དབང་ལྡན་དུ་ཟླ་བ་ལ་རྨོངས་བྱེད་མའི་ངོ་བོ་ཧྲིཾ་མོཾ་དཀར་པོ། བྱང་དུ་ཉི་མ་ལ་སྐྱོད་བྱེད་མའི་ངོ་བོ་ཧྲིཾ་ཧྲིཾ་སེར་པོ། ནུབ་
ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་ཁུ། ལྷོར་ཉི་མ་ལ་ཙཎྜི་ཀའི་ངོ་བོ་ཕཌ་ཕཌ་དུད་ཁ་རྣམས་ཀྱིས་མཚན་པར་གྱུར། ལག་པའི་རྒྱབ་ཀྱི་བོལ་གོང་ལ་འཁོར་ལོ་ལྔའི་ལྷ་ཚོགས་རྣམས་མེ་ལོང་ནང་གི་གཟུགས་བརྙན་
བཞིན་དུ་སྐད་ཅིག་གིས་གསལ་བར་གྱུར། ལག་པའི་སའི་ཁམས་ནི་ལྟུང་བྱེད་མ། ཆུའི་ཁམས་ནི་གསོད་བྱེད་མ། མེའི་ཁམས་ནི་འགུགས་བྱེད་མ། རླུང་གི་ཁམས་ནི་གར་གྱི་དབང་ཕྱུག་མ། ནམ་མཁའི་ཁམས་ནི་

[010B]  ཞེས་བརྗོད་དེ་ལག་པ་དག་པར་བྱས་པའི་གཡོན་པའི་མཐེབ་སྲིན་གྱིས་བྱིན་གྱིས་བརླབས་པའི་བདུད་རྩི་ནས་བླངས་ཏེ། མདུན་གྱི་སའི་སྟེགས་བུའམ། མཎྜལ་ལྟ་བུའི་གཞིར་ཆོས་འབྱུང་བ་སྣོལ་མ་ཟུར་དྲུག་པ་དངུས་སུ་ཟླུམ་སྐོར་དང་བཅས་པ་བྲིས་ཏེ་གནས་ལ་སོགས་པ་
བཅུའི་བདག་ཉིད་དུ་མོས། དེ་ནས།  ཕེཾ༑ རང་གི་སྙིང་གར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་བཅོམ་ལྡན་འདས་དཔལ་ཧེ་རུ་ཀའི་དཔའ་བོ་དང་དཔའ་མོའི་དབང་ཕྱུག་
མའི་ཡེ་ཤེས་ཀྱི་འཁོར་ལོ་རྟེན་དང་བརྟེན་པར་བཅས་པ་མདུན་གྱི་ནམ་མཁར་སྤྱན་དྲངས། བྲིས་པའི་དཀྱིལ་འཁོར་གྱི་དབུས་སུ་བཞུགས་པར་གྱུར།  དེ་འདྲ་བའི་ཨེ་ཡིག་ཆོས་འབྱུང་གཅིག་གིས་བདེ་ཆེན་གང་ལ་བརྟེན་ནས་སྐྱེ་བའི་ཤེས་རབ་མའི་སྐྱེ་གནས་དང། གཅིག་གིས་བདེ་
བའི་ཡུལ་རྣམ་ཐར་སྒོ་གསུམ་གྱི་སྟོང་པ་ཉིད་དང། ཝཾ་ཡིག་བདེ་བ་ཆེན་པོའི་ཡེ་ཤེས་རྣམས་མཚོན་ཅིང་དེའི་ནང་དུ་རྟེན་དང་བརྟེན་པར་བཅས་པ་ཆུད་པར་བསམས་པ་ནི་ལམ་འབྲས་ཀྱི་ཡོན་ཏན་ཐམས་ཅད་དེ་ལྟ་བུའི་ཨེ་ཝཾ་བདེ་སྟོང་གི་རྣམ་འཕྲུལ་དང། ཡོན་ཏན་ཐམས་ཅད་དེའི་ནང་དུ་འདུས་བར་གོ་བའི་ཆེད་དུ་ཡིན་ནོ། །དེ་ནས་བྱིན་གྱིས་བརླབས་
བའི་བཟའ་བཏུང་ལ་སོགས་པ་ནང་མཆོད་ལྟར་བྱིན་གྱིས་བརླབས་བ་ལག་མཆོད་ཀྱི་སྐབས་ལྟར། ཨོཾ་ཨཱཧཱུཾ། དང་རྐང་བརྒྱད་ཀྱི་སྔགས་ཀྱིས་གཡོན་པའི་མཐེབ་སྲིན་གྱིས་ཕུལ། དེ་ནས་སྔར་བྱིན་གྱིས་བརླབས་པའི་མྱོས་བྱེད་གཙོ་བོ་ཡབ་ཡུམ་ལ་རང་རང་གི་སྙིང་པོ་དང། ཉེ་སྙིང་ལ་འབྲུ་གསུམ་བཏགས་པ་དང། ལྷ་གཞན་རྣམས་ལ་
རང་སྔགས་རྒྱས་བསྡུས་ཅི་རིགས་པའི་མཐར་འབྲུ་གསུམ་བཏགས་ཏེ་མཆོད། གྲུ་གསུམ་མཆོད་པའི་ཆོ་ག་གཞན་དུ་དངོས་བརྒྱུད་ཀྱི་བླ་མ་ནས་གཞི་བདག་གི་བར་ནང་མཆོད་ལྟར་འབུལ་བ་ཡང་གསུངས་མོད། འདོད་འཇོ་དང་བསྟུན་ན་རྗེ་རང་གི་བཞེད་པར་མི་དགོས་པ་འདྲ་བས་འདིར་ཡང་མ་བྲིས་སོ། །དེ་ནས།  ཨོཾ་བཛྲ་ཝཱི་ཎི་

[011A]༄༅། །ཧཱུཾ་ཧཱུཾ་ཕཌ།  ཅེས་པ་ནས།  ཨོཾ་དྷརྨ་དྷཱ་ཏུ་བཛིས་ཧཱུཾ་ཧཱུཾ་ཕཌ།  ཅེས་རིག་མ་བཅུ་དྲུག་གིས་མཆེད། ཡིག་བརྒྱ་བརྗོད། དེ་ནས།  ཨོཾ་ཡོ་ག་ཤུདྡྷཱསརྦ་དྷརྨཱཡོག་ཤུདྡྷོ་ཉ་ཧཾ།  ཞེས་བརྗོད་ཅིང། པད་ཀོར་དང་བཅས་ཏེ་རྡོ་རྗེ་བསྡུ་བའི་ཕྱག་རྒྱས་སེ་གོལ་བརྡབ་ཅིང། །གཡོན་པའི་སྲིན་ལག་གིས་
བྲིས་པའི་དཀྱིལ་འཁོར་ལ་རེག་སྟེ།  ཨོཾ་བཛྲ་མུདྐྱིལ་འཁོར་གྱི་འཁོར་ལོ་རང་གི་སྙིང་གར་ཐིམ་པར་གྱུར།  ཞེས་བརྗོད་པར་བྱའོ། །དེ་ནས་ཆོས་འབྱུང་ལ་གནས་པའི་མྱོས་བྱེད་ལག་གཡོན་པའི་སྲིན་ལག་གིས་བཟུང་སྟེ་སྙིང་ག་མགྲིན་པ་སྤྱི་བོ་གསུམ་དུ་བྱུག་ཅིང།  ཧཱུཾ་ཨཱཨོཾ། བརྗོད།  ལག་པ་གཉིས་བདེ་
ཀོར་བྱེད་བཞིན་གཡོན་པ་མགོ་བོར་བཞག་ལ།  ལག་པའི་ལྷ་རྣམས་སྤྱི་བོ་ནས་ཞུགས། སྙིང་གར་ཐིམ་པས་བྱིན་གྱིས་བརླབས་པར་གྱུར།  མཇུག་ཏུ།  སྲིད་པ་གསུམ་འབར་སོགས་བསྔོ་སྨོན་གྱི་རྒྱས་འདེབས་པར་བྱའོ། །འདིར་འབད་ལས་བྱུང་རྣམ་དཀར་དགེ་བའི་འབྲས། །ཇི་སྙེད་
བསགས་པ་དེ་ཡིས་ཚེ་རབས་ཀུན། །བླ་མ་ཧེ་རུ་ཀ་ཡིས་རྗེས་བཟུང་ནས། །ཟུང་འཇུག་གདོད་མའི་རྒྱལ་ས་མྱུར་ཐོབ་ཤོག་ །དེ་ལྟར་ཚེས་བཅུ་རྣམ་གཉིས་ལ་སོགས་པར་འདི་ལྟ་བུའི་ཉམས་ལེན་ལ་བརྩོན་པར་བྱས་ན་སྐྱེ་བ་ཐམས་ཅད་དུ་དཔལ་ཧེ་རུ་ཀ་དང། རྗེ་བཙུན་མས་རྗེས་སུ་བཟུང་ནས་གནས་སྐབས་
དང་མཐར་ཐུག་གི་འདོད་དོན་ཐམས་ཅད་བདེ་གླག་ཏུ་འགྲུབ་པར་རྗེ་བཙུན་ཙོང་ཁ་པ་ཆེན་པོས་གསུངས་སོ། །དེ་ལྟར་བཅོམ་ལྡན་འདས་དཔལ་འཁོར་ལོ་སྡོམ་པ་ལ་བརྟེན་ནས་ཆོས་འབྱུང་མཆོད་པའི་ངག་འདོན་འཁྱེར་བདེར་བསྒྲིགས་པ་འདི་ཡང་རྒྱུད་སྨད་སྔགས་རྣམས་པ་ཏྲེ་པོ་བློ་བཟང་མཁས་གྲུབ་ནས་བསྐུལ་མ་ཇི་ལྟར་མཛད་པ་
བཞིན་རྗེ་ཙོང་ཁ་པ་ཆེན་པོའི་གསུང་གི་རྣམ་བཤད་འདོད་འཇོའི་དགོངས་དོན་བཞིར་གཟུང། ལག་ལེན་གྱི་གནད་རྣམས་གསལ་བར་བཀོད་དེ་ཕ་བོང་ཁ་པ་བདེ་ཆེན་སྙིང་པོས་སྦྱར་དེའི་ཡི་གེ་པ་ནི་ངག་ལྡན་དཔོན་ལྷ་ཐུབ་བསྟན་གསུང་རབ་ཀྱིས་བགྱིས་པ་དགེ་ལེགས་འཕེལ།། །། །

[011B] །སུརྱ་དཧྭ་ཛས་ཡོན་སྦྱར་རྣམ་དཀར་མཐུས། །ས་ལམ་བགྲོད་པ་རབ་མྱུར་ཤིང་རྟའི་ཤུགས། །ཟུང་འཇུག་གདོད་མའི་རྒྱལ་སར་མྱུར་འགོད་ཤོག་ས་བྱི་ལོར་འཛུགས་ཞུས་ལེགས་པར་སོག་



﻿
[001A]༄༅། །གྲུབ་ཆེན་དྲིལ་བུ་ཞབས་ལུགས་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་གྱི་བུམ་བསྐྱེད་དང་བདག་འཇུག་མདོར་བསྡུས་ཉེས་ལྟུང་དྲི་མ་འཁྲུད་པའི་ཐུགས་རྗེའི་ག་པུར་ཆབ་རྒྱུན་ཞེས་བྱ་བ་བཞུགས་སོ། །

[001B] །ཤེས་བྱའི་འཁོར་ལོ་གང་དུ་སྡོམ་པ་ཡི། །བདེ་ཆེན་རིག་པའི་རྒྱལ་པོ་རྗེས་ཆགས་གར། །མི་ཤིགས་དོ་རར་རྟག་ཏུ་རྩེན་པ་ཡིས། །མ་རིག་སྒོ་ངའི་སྦུབས་རྒྱ་གྲོལ་བར་
མཛོད། །ཀྱེ་མ་དེང་དུས་བདག་དང་བདག་འདྲ་དག་རྡོ་རྗེ་ཐེག་པར་འཇུག་ལ་ཤིན་ཏུ་རིངས། །དམ་ཚིག་སྲོག་ལྟར་བསྲུང་བར་ཁས་བླངས་ནས། །ལག་ལེན་འཕོངས་རྟུག་ཕྱིས་པའི་
རྡོ་བཞིན་བསྐྱུར། །ཀྱེ་མ་འདི་ནི་རྡོ་རྗེ་དམྱལ་བ་རུ། །བསམ་བཞིན་རང་གིས་མྱུར་སྟབས་ལྕེབ་མིན་ནམ། །བླ་མ་ཡི་དམ་ཚོགས་བཅས་དཔང་བཞག་ནས། །ཁས་བླངས་དམ་བཅའ་ཇི་
ལྟར་བྱས་པ་སོམས། །རྡོ་རྗེ་མགོ་བོར་བཞག་ནས་གང་ཁས་བླངས། །མནའ་ཆུ་ལྕེ་ཐོག་བཞག་ནས་གང་ཁས་བླངས། །བླ་མའི་ཕྱག་ལ་འཇུས་ནས་གང་ཁས་བླངས། །སློབ་དཔོན་ཞལ་

[002A]༄༅། །གྱི་ཐ་ཚིག་གང་ཁས་བླངས། །ཁེ་ཉེན་དེ་ཙམ་ཤེས་བཞིན་ཡལ་འདོར་བ། །སྙིང་ལ་འདྲེ་ཆེན་སྟོང་གིས་བརླམས་པས་ལན། །མྱུར་དུ་རྡོ་རྗེ་དམྱལ་བར་འགྲོ་བའི་རྟགས།།
མི་བཟད་དམྱལ་བའི་བུད་ཤིང་བྱེད་པའི་རྟགས། །ཅུང་ཟད་དྲན་དང་ཤེས་བཞིན་བསྲུང་ཁུལ་ཡང། །རིང་ནས་འདྲིས་པའི་རྨོངས་དང་བག་མེད་ཀྱིས། །ཉེས་ལྟུང་ཆར་བཞིན་བབས་པ་འདི་བསམ་
ཚེ༑ ༑དབང་མེད་རྡོ་རྗེའི་དམྱལ་བར་ཤོར་གྱིས་དོགས། །འོན་ཀྱང་རྒྱལ་བའི་ཐུགས་རྗེ་ཤིན་ཏུ་མྱུར། །རྡོ་རྗེ་ཐེག་པའི་ཐབས་མཁས་མཆོག་ཏུ་ཟབ། །ཉུང་ངུའི་ཆོ་ག་ཙམ་ལ་བརྟེན་ནས་ཀྱང། །
ཉེས་ལྟུང་དྲུང་ནས་འབྱིན་འདི་ཨེ་མམཧོ་དེ་ཕྱིར་ཐུགས་རྗེའི་ག་པུར་ཆབ་རྒྱུན་གྱིས། །ཉེས་ལྟུང་དྲི་མ་བཅིལ་དང་ལྷན་ཅིག་ཏུ། །སྐུ་བཞིའི་ས་བོན་གྲུང་པོར་བྱེད་པ་ཡི། །ཚེག་སྒྲིགས་ཁྱེར་

[002B] །དེ་ལ་འདིར་གྲུབ་པའི་དབང་ཕྱུག་ཆེན་པོ་དྲིལ་བུ་ཞབས་ལུགས་ཀྱི་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་ལ་བརྟེན་ནས་དབང་གི་ཆུ་བོ་མི་ནུབ་པ་དང། རྩ་ལྟུང་སོགས་ཉམས་ཆགས་སྐོང་བའི་དགོས་པ་རླབས་པོ་ཆེ་སྒྲུབ་ཕྱིར་བདག་
འཇུག་ཤིན་ཏུ་ཉུང་དུ་རྒྱུན་ཁྱེར་དུ་བྱ་བར་འདོད་པའི་ཆོག་སྒྲིགས་ནག་འགྲོས་སུ་འགོད་པ་ལ། བླ་བརྒྱུད་ནས་བཟུང་དག་པ་གསུམ་གྱི་རྣལ་འབྱོར་བར་སྔོན་དུ་བཏང། བུམ་བསྐྱེད་བསྡུས་པ་བྱ་ཚུལ་ནི། བུམ་པ།  ཁཎྜ་རོ་ཧི་ ས་བསངས།  སྭ་བྷཱ་ཝ་ ་སྦྱངས།  སྟོང་པའི་ངང་ལས་
པཾ་ལས་སྣ་ཚོགས་པདྨ་དང་ཨ་ལས་ཟླ་བའི་སྟེང་དུ། བཾ་བཾ་ལས་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ་མགྲིན་པ་རིང་བ་མཆུ་འཕྱང་བ་ལ་སོགས་པའི་མཚན་ཉིད་ཐམས་ཅད་དང་ལྡན་པར་གྱུར་
ཨོཾ་ཏཱཔྟེ་ཏཱཔྟེ་མཧཱ་ཏཱཔྟེ་སཱཧཱ། ལྷའི་ཆུ་བོ་གངྒ་དང་བུམ་པའི་ཆུ་དབྱེར་མི་ཕྱེད་ པར་  གྱུར། རྣམ་རྒྱལ་བུམ་པའི་ནང་དུ་སྣ་ཚོགས་པདྨ་འདབ་མ་བརྒྱད་པའི་དབུས་སུ་མཚན་དཔེའི་ངོ་བོ་དབྱངས་གསལ་གྱི་ཡི་
གེ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་དཀར་ལ་དམར་བའི་མདངས་ཅན་ལ་དབྱངས་གསལ་རྣམས་གཟུགས་བརྙན་ཤར་བ་བཞིན་དུ་སྣང་བའི་དབུས་སུ་ཧཱུཾ་ཡིག་དཀར་ལ་དམར་བའི་མདངས་ཅན་
ལས་ཁ་དོག་སྣ་ལྔ་པའི་འོད་ཟེར་འཕྲོ་བའི་རྩེ་མོ་ལས་འཁོར་ལོ་ལྔའི་ལྷ་ཚོགས་རྣམས་འཐོན་ཏེ་འགྲོ་བ་རྣམས་འཁོར་ལོ་ལྔའི་ལྷ་ཚོགས་ཀྱི་གོ་འཕང་ལ་བཀོད་པ་དང། སྔོན་ཐོག་མ་མེད་པ་ནས་

[003A]༄༅། །གྲུབ་པའི་དཔའ་བོ་དེང་རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་པ་རྣམས་ལྷན་ཅིག་སྤྱན་དྲངས། མཉམ་པར་སྦྱར་བ་སྔོན་དུ་འགྲོ་བས་ཞུ་བ་ཧཱུཾ་
ཡིག་གི་ནཱ་ད་ལ་ཐིམ་ཞིང། ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར། ཨོཾ་ཨཱཧཱུཾ་ཨོཾ་སརྦ་བའི་ར་ཡོ་གི་ནཱི་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷསརྦ་
དྷརྨཱབཛྲ་ཤུདྡྷོཉྷཾ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་གདན་རྣམས་དང་ལྷ་དྲུག་ཅུ་རྩ་གཉིས་སྐད་ཅིག་གིས་གྲུབ་པར་གྱུར་པ་ནི། དེ་ཡང་བུམ་པའི་ནང་གི་
རིམ་པ་ཕྱི་མའི་ཕྱོགས་མཚམས་བརྒྱད་དུ་རོའི་གདན། དེའི་ནང་དུ་སྐུའི་འཁོར་ལོ་དཀར་པོ། དེའི་ལྟེ་བར་གསུང་གི་འཁོར་ལོ་དམར་པོ། དེའི་ལྟེ་བར་ཐུགས་ཀྱི་འཁོར་ལོ་སྔོན་པོ་
དེའི་ལྟེ་བར་བདེ་ཆེན་གྱི་འཁོར་ལོ། སྣ་ཚོགས་པདྨའི་ལྟེ་བར་ཉི་མའི་གདན་ལ་དཔལ་ཧེ་རུ་ཀ་ཡབ་ཡུམ། པདྨའི་འདབ་མ་ལ་ཤར་དུ་མཁའ་འགྲོ་མ་ནག་མོ། བྱང་དུ་ལཱ་མ་ལྗང་གུ། ནུབ་ཏུ་
ཁཎྜ་རོ་ཧི་དམར་མོ། ལྷོར་གཟུགས་ཅན་མ་སེར་མོ། མེ་ལ་སོགས་པའི་མཚམས་བཞིར་བདུད་རྩི་ལྔས་གང་བའི་ཐོད་པ་བཞི། ཐུགས་ཀྱི་འཁོར་ལོའི་རྩིབས་བརྒྱད་ལ་ཐུགས་ཀྱི་

[003B] གསུང་གི་འཁོར་ལོའི་རྩིབས་བརྒྱད་ལ་གསུང་གི་རིགས་ཀྱི་དཔའ་བོ་དང་དཔའ་མོ། སྐུའི་འཁོར་ལོའི་རྩིབས་བརྒྱད་ལ་སྐུ་ཡི་རིགས་ཀྱི་དཔའ་བོ་དང་དཔའ་མོ། རིམ་པ་ཕྱི་
མའི་ཕྱོགས་མཚམས་བརྒྱད་དུ་སྒོ་མཚམས་མ་བརྒྱད། རྣམ་རྒྱལ་བུམ་པའི་མཚན་མའི་གནས་སུ་པད་ཉིའི་གདན་ལ་ཧཱུཾ་དང་བཾ་ལས་རྡོ་རྗེ་དང་གྲི་གུག་ཧཱུཾ་དང་བཾ་གྱིས་མཚན་པ་ལས་དཔལ་ཧེ་རུ་ཀ་ཡབ་ཡུམ་
ལས་བུམ་གྱི་ནང་དང་མཚན་མའི་གནས་སུ་པད་ཉིའི་གདན་ལ་བཾ་ལས་གྲི་གུག་བཾ་གྱིས་མཚན་པ་གཉིས་ཡོངས་སུ་གྱུར་པ་ལས་དུམ་སྐྱེས་མ་གཉིས་སུ་གྱུར། ཕཻ༑ ཡེ་ཤེས་པའི་འཁོར་ལོ་མཚན་མའི་ཡེ་ཤེས་
པ་དབང་ལྷ་དང་བཅས་པ་སྤྱན་དྲངས། ཨོཾ་ཨྲྒྷཾ་པྲ་ཏཱིཙྪ་ཧཱུཾ་སཱཧཱ། བཛྲ་ཨྔྐུ་ཤ་ཛབཛྲ་པཱུ་ཤ་ཧཱུཾ། བཛྲ་སྥོ་ཊ་བཾ། བཛྲ་གྷཎྜ་ཧོཿ་ཡེ་ཤེས་པ་རྣམས་རང་རང་གི་དམ་ཚིག་པ་དང་དབྱེར་མེད་དུ་འདྲེས་
དབང་གི་ལྷ་རྣམས་ཀྱིས་དབང་བསྐུར། རང་རང་གི་རིགས་བདག་གིས་དབུ་བརྒྱན་པར་གྱུར། ཨོཾ་ཁཎྜ་རོ་ཧི་ ་བསངས།  སྭ་བྷཱ་ཝ་ ་སྦྱངས།  སྟོང་པའི་ངང་ལས་ཀཾ་ལས་བྱུང་བའི་ ནས།  སྟེར་བར་གྱུར། ཨོཾ་
ཨྲྒྷཾ་ཨཱཧཱུཾ།  ནས།  ཨོཾ་བཛྲ་ཤཔྟ་ཨཱཧཱུཾ།  ཞེས་མཆོད་པ་བྱིན་གྱིས་བརླབས་ལ།  ཨོཾ་ཨྲྒྷཾ་པྲ་ཏཱིཙྪ་ཧཱུཾ་སཱཧཱ།  ནས་  ཨོཾ་བཛྲ་ཤཔྟ་ཨཱཧཱུཾ་སཱཧཱ། ཨོཾ་ཨཱབཛྲ་ཨཱ་ཧཱུཾ་སཱཧཱ། ཨོཾ་ཨཱབཛྲ་ཨཱ་དརཤེ་ཧཱུཾ།  ནས།  ཨོཾ་ཨཱབཛྲ་དྷརྨེ་

[004A]༄༅། །ཧཱུཾ༑ ཨོཾ་ཧཱུཾ་བཾ་རཾ་རཱཾ་ལཾ་ལཱཾ། ཀཾ་ཁཾ་གཾ་ ནས།  སཾ་ཧཾ་ཧཱུཾ་ཧཱུཾ་ཕཊ་ཨོཾ་ཨཱཧཱུཾ། ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ་ཨོཾ་ཨཱཧཱུཾ། གནས་བཞི་དང་གསང་གནས་བྱིན་གྱིས་བརླབས་པའི་ཡབ་
ཡུམ་སྙོམས་པར་ཞུགས་པས་བུམ་པའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། ཨོཾ་ཧཱུཾ་བཾ་རྀཾ་
རཱྀ་ ནས།  སཾ་ཧཾ་ཧཱུཾ་ཧཱུཾ་ཕཊ། ཨོཾ་ན་མོ་བྷ་ག་ཝ་ཏེ་ཝཱི་རེ་ཤཱ་ཡ་ཧཱུཾ་ཧཱུཾ་ཕཊ། ཨོཾ་བཧཱ་ཀལྤཱ་གྣཱི་སཾ་ནི་བྷཱ་ཡ་ཧཱུཾ་་ཨོཾ་ཛ་ཊཱ་མུ་ཀུ་ཊྔྐ་ཊཱ་ཡ་ཧཱུཾ་་ཨོཾ་དཾཥྚཱ་ཀ་རཱ་ལོ་གྲ་བྷཱི་ཥ་ཎ་མུ་ཁཱ་ཡ་ཧཱུཾ་་ཨོཾ་ས་ཧ་སྲ་བཧུ་ཛ་
བྷཱ་སུ་རཱ་ཡ་ཧཱུཾ་་ཨོཾ་པ་ར་ཤུ་པཱ་ཤོ་དྱཱ་ཏ་ཤུ་ལ་ཁ་ཊཱཾ་ག་དྷ་རི་ཎི་ཧཱུཾ་་ཨོཾ་བྱ་གྷྲཱ་ཛི་ནཱམྤ་རི་དྷ་རཱ་ཡ་ཧཱུཾ་་ཨོཾ་མཧཱ་དྷཱུམྦྲཱནྡྷ་ཀཱ་ར་ཝ་པུཥཱ་ཡ་ཧཱུཾ་་ཨོཾ་ན་མོ་བྷ་ག་ཝ་ཏི་བཛྲ་བཱ་རཱ་ཧཱུ་བམ་ཧཱུཾ་་ཨོཾ་ན་མོ་ཨཱརྱ་
ཨ་པ་རཱ་ཛི་ཏེ་ཏྲེ་ལོཀྱ་མཱ་ཏེ་བིདྱིར་ཤྭ་རཱི་ཧཱུཾ་་ཨོཾ་ན་མོ་སརྦྦ་བཧུ་ཏ་བྷ་ཡ་བ་ཧེ་མཧཱ་བཛྲེ་ཧཱུཾ་་ཨོཾ་ན་མོ་བཛྲ་ས་ནི་ཨ་ཛི་ཏ་ཨ་པ་རཱ་ཛི་ཏེ་བཱ་ཤཾ་ཀ་རི་ནེ་ཏྲ་ཧཱུཾ་་ཨོཾ་ན་མོ་བཧྲ་མ་ཎི་ཤོ་ཥ་ཎི་རོ་ཥ་ཎི་གྲོ་དཧེ་ཀ་ར་
ལེ་ཧཱུཾ་་ཨོཾ་ན་མོ་ཏྲ་ས་ནི་མཱ་ར་ཎི་པྲ་བཧེ་ད་ནཱི་པ་རཱ་ཛ་ཡེ་ཧཱུཾ་་ཨོཾ་ན་མོ་བིཛཱ་ཡེ་ཛམྦྷ་ནི་སྟ་མྦྷ་ནི་མོ་ཧ་ནི་ཧཱུཾ་་ཨོཾ་ན་མོ་བཛྲ་བཱ་རཱ་ཧཱི་མཧཱ་ཡོ་གེ་ནཱི་ཀཱ་མེ་ཤྭ་རི་ཁ་གི་ཧཱུཾ་ཧཱུཾ་ཕཊ། སྔགས་ཀྱི་འོད་

[004B] ཧཱུཾ༑  ཞེས་གཟུངས་ཐག་བཟུང་ལ་རྣམ་རྒྱལ་ལ་གཙོ་བོ་ཡབ་ཀྱི་སྙིང་པོ།  ཨོཾ་ཤྲཱི་བཛྲ་ཧེ་
ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་བ་རཾ་སཱཧཱ།  ཞེས་བརྒྱ་རྩ་དང། ཉེ་སྙིང།  ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ།  ཉེར་གཅིག་དང། ཡུམ་གྱི་སྙིང་པོ།  ཨོཾ་བཛྲ་པཻ་རོ་ཙ་ནཱི་ཡེ་ཧཱུཾ་ཧཱུཾ་ཕཊ་སཱཧཱ།  བརྒྱ་རྩ་དང།  ཉེ་སྙིང། ཨོཾ་སརྦ་བུདྡྷ་ཌཱ་ཀི་ནཱི་ཡེ་
བཛྲ་ཝརྞྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ།  ཞེས་པ་དང་འཁོར་སྔགས།  ཨོཾ་རྀཾ་རཱྀཾ་ལྀཾ་ལཱྀཾ་ནས།  སཾ་ཧཾ་ཧཱུཾ་ཧཱུཾ་ཕཊ།  ཅེས་པ་རྣམས་ཉེར་གཅིག་རེ། ལས་བུམ་ལ།  ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ།  བརྒྱ་རྩ་  །ཐུན་མོང་དུ། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་
ས་མ་ཡ་ཤྲཱི་ཡེ་ཧཱུཾ།  ཅི་མང་བཟླ། དེ་ནས་དུང་ཆོས་ཀྱི་ཆུ་ལ་དམིགས་ནས།  ཨོཾ་བཛྲ་ཨ་མྲྀ་ཏ་ཨུ་ད་ཀ་ཧཱུཾ།  ཞེས་དང།  ཨོཾ་ཨཱཧཱུཾ།  ལན་བདུན་བཟླས་ཏེ་བསྔགས་ལ། དུང་ཆོས་ཀྱི་ཆུའི་རྡུལ་ཕྲ་རབ་རྣམས་ཡེ་ཤེས་ཀྱི་བདུད་རྩིར་བྱས་པའི་
རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར།  པར་བསམས་ལ།  ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ།  ཅེས་གཙོ་བོའི་སྔགས་དང།  ཧཱུཾ༑  ལན་བདུན་བཟླས་ནས་བུམ་པ་གཉིས་སུ་མཆོད་ཡོན་ཕུལ།  ཁཎྜ་རོ་ཧི་ ་མེ་ཏོག་དཀར་པོ་གསུམ་གསུམ་གཞུག།  ཨོཾ་སརྦ་ཏ་
ཐ་ག་ཏ་པུཥྤེ་ ནས།  ཤཔྟ་པྲ་ཏཱིཙྪ་སཱཧཱ།  ཞེས་མཆོད།  ཁཎྜ་རོ་ཧི་ ་བསང་གཏོར་བྱས་ལ།  ཧི་སྲིད་དཀྱིལ་འཁོར་གྱི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམས་བཟློག་པར་མཛོད་ཅིག།  ཅེས་བརྗོད།  བུམ་པའི་ལྷ་
་ཨཱདྨར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་གནས་པ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་རྣམས་ཀྱི་ཐུགས་ཀའི་ས་བོན་ལས་ཡེ་ཤེས་
ཀྱི་བདུད་རྩི་བཀུག་པ་ཨོཾ་ཨཱཧཱུཾ་གསུམ་ལ་ཐིམ་ཞིང། དེ་གསུམ་ཡང་རིམ་གྱིས་ཞུ་བ་ཐོད་པར་ཐིམ་པར་གྱུར། ཨོཾ་ཨཱཧཱུཾ།  ལན་གསུམ། མཆོད་པ་བྱིན་གྱིས་བརླབ་པ་ནི།  ཨོཾ་ཁཎྜ་རོ་ཧི་ཧཱུཾ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱསརྦ་
དྷརྨཱས་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཀཾ་ལས་བྱུང་བའི་ཐོད་བ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ། བསང་གཏོར་
མེ་ཏོག། བདུག་སྤོས། མར་མེ། དྲི༑ ཞལ་ཟས། རོལ་མོ་ལ་སོགས་པ་རྣམས་རང་བཞིན་སྟོང་ཉིད། རྣམ་པ་མཆོད་རྫས་སོ་སོའི་རྣམ་པ་ཅན། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་
ཁྱད་པར་ཅན་སྟར་བར་གྱུར། ཨོཾ་ཨརྒྷཾ་ཨཱཧཱུཾ། ཨོཾ་པཱདྱཾ་ཨཱཧཱུཾ། ཨོཾ་ཨཱཉྩ་མཱནཾ་ཨཱཧཱུཾ། ཨོཾ་པྲོཀྵ་ཎཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ། ཨོཾ་བཛྲ་དྷཱུ་པེ་ཨཱཧཱུཾ་ཨོཾ་བཛྲ་དའི་པེ་ཨཱཧཱུཾ། ཨོཾ་བཛྲ་གནྡྷེ་ཨཱཧཱུཾ། ཨོཾ་བཛྲ་

[005A]༄༅། །རྣམས་ཆགས་པ་ཆེན་པོའི་མེས་ཞུ་ནྶ་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར། མཚན་མའི་ལྷ་རྣམས་ཀྱང་ཞུ་ནས་ལྷ་རང་རང་གི་ཕྱག་མཚན་གྱི་རྣམ་
པར་གྱུར།  དེ་ནས།  རང་ཧེ་རུ་ཀར་གནས་པའི་ཐུགས་ཀར་པཾ་སེར་པོ་ལས།  ཞེས་སོགས་ཚོགས་ཞིང་ནས་བདག་བསྐྱེད་བཟླས་པ་གཏོར་འབུལ་གྱི་མཇུག།  དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར།  ཅེས་པའི་བར་སྒྲུབ་ཐབས་ལྟར་
བཏང་བདེ་ནི་ལུས་ཀྱི་དཀྱིལ་འཁོར་སྒྲུབ་པའོ། །དེ་ནས།  རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་དུ་མཆོད་པའི་ལས་ལ་གནས་པར་གྱུར།  ཅེས་བརྗོད། དེ་
ནས།  ཨོཾ་ཁཎྜ་རོ་ཧི་ ་བསངས།  སྭ་བྷཱ་ཝ་ས་སྦྱངས། སྟོང་པའི་ངང་ལས་ཀཾ་ལས་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ། བསང་གཏོར། མེ་
ཏོག༑ བདུག་སྤོས། མར་མེ། དྲི། ཞལ་ཟས། རོལ་མོ་ལ་སོགས་པ་རྣམས་ ཞེས་པ་ནས།  སྟེང་བར་གྱུར། ཨོཾ་ཨྲྒྷཾ་ཨཱཧཱུཾ། ཨོཾ་པཱདྱཾ་ཨཱཧཱུཾ། ཨོཾ་ཨཱཉྩ་མཱ་ཎཾ་ཨཱཧཱུཾ། ཨོཾ་པྲོཀྵ་ཎཾ་ཨཱཧཱུཾ། ཨོཾ་བཛྲ་བུཤྤེ་
ཨཱཧཱུཾ།  ནས།  ཨོཾ་བཛྲ་ཤཔྟ་ཨཱཧཱུཾ། ཨོཾ་རཱུ་པ་ཨཱཧཱུཾ།  ནས།  ཨོཾ་སྤ་ཨཱཧཱུཾ།  ཞེས་དཀྱིལ་འཁོར་གྱི་མཆོད་པ་ཆུ་བཞི་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབས་ལ།  རང་གི་སྙིང་ག་ནས་སྤྲོས་པའི་མཆོད་པའི་ལྷ་མོ་རྣམས་

[005B] ཨོཾ་ཨྲྒྷཾ་པྲ་ཏཱིཙྪ་ཧཱུཾ་སཱཧཱ། ཨོཾ་པཱདྱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱཉྩ་མཱ་ཎཾ་པྲ་ཏཱིཙྪ་ཧཱུཾ་སཱཧཱ། ཨོཾ་པྲོཀྵ་ནཾ་པྲ་ཏཱིཙྪ་ཧཱུཾ་སཱཧཱ། ཨོཾ་བཛྲ་པུཥྤེ་ཨཱཧཱུཾ་སཱཧཱ།  ནས།  ཨོཾ་བཛྲ་ཤཔྟ་ཨཱཧཱུཾ་སཱཧཱ། ཨོཾ་བཛྲ་ཝི་ཎི་
ཧཱུཾ་ཧཱུཾ་ཕཊ་ ནས།  ཨོཾ་དྷརྨ་དྷཱ་ཏུ་བིཛྲ་ཧཱུཾ་ཧཱུཾ་ཕཊ། ཨོཾ་ཤྲཱི་ཧེ་རུ་ཀ་ས་པ་རི་ཝཱ་ར་མཧཱ་སཔྟ་རཏྣ་བྲ་ཏཱིཙྪ་ཧཱུཾ་སཱཧཱ། ཨོཾ་ཧཱུཾ་བཾ་རྀཾ་རཱྀམ་ལྀཾ་ལཱྀཾ་ ནས།  ཥཾ་སཾ་ཧཾ་ཧུཾ་ཧཱུཾ་ཕཊ་ཨོཾ་ཨཱཧཱུཾ། གནས་བཞི་དང་གསང་གནས་བྱིན་གྱིས་བརླབས་པའི་
ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོད་དགའ། སྙིང་ག་ནས་ལྟེ་བར་སླེབ་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབ་པ་ན་
ལྷན་སྐྱེས་ཀྱི་ཡེ་ཤེས་སྐྱེས་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་མྱོང། དཀྱིལ་འཁོར་པའི་ལྷ་རྣམས་ལྷན་སྐྱེས་ཀྱི་བདེ་བ་དང་དེ་ཁོ་ན་ཉིད་དྦྱེརྨི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་དེ་ཁོ་ན་ཉིད་ཀྱི་མཆོད་པས་མཉེས་པར་
གྱུར།  ཅེས་ཕྱི་ནང་གསང་བ་དེ་ཁོ་ན་ཉིད་ཀྱིས་མཆོད་ནས།  ཨོཾ་བཅོམ་ལྡན་དཔའ་བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། ཨོཾ་རལ་པའི་ཅོད་པན་མི་བཟད་པ་དང་ལྡན་ཧཱུཾ་ཧཱུཾ་ཕཊ། ཨོཾ་མཆེ་
བ་རྣམ་པར་གཙིགས་པ་འཇིགས་པའི་ཞལ་ཧཱུཾ་ཧཱུཾ་ཕཊ། ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧཱུཾ་ཧཱུཾ་ཕཊ། ཨོཾ་དགྲ་སྟ་ཞགས་གདེངས་མདུང་དང་ཁ་ཊཱཾ་འཛིན་ཧཱུཾ་ཧཱུཾ་ཕཊ། ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧཱུཾ་ཧཱུཾ་ཕཊ། ཨོཾ་སྐུ་
[006A]༄༅། །ཆེན་དུད་ཁ་བགེགས་མཐར་མཛད་ལ་འདུད་ཧཱུཾ་ཧཱུཾ་ཕཊ། ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ་ཧཱུཾ་ཧཱུཾ་ཕཊ་
ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཧཱུཾ་ཧཱུཾ་ཕཊ། ཨོཾ་རྡོ་རྗེའི་གདན་བཞུགས་གཞན་གྱིས་མི་ཐུབ་དབང་བྱེད་སྤྱན་ཧཱུཾ་ཧཱུཾ་ཕཊ། ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་བསྐེམ་པར་མཛད་ཧཱུཾ་ཧཱུཾ་ཕཊ། ཨོཾ་བདུད་
རྣམས་སྐྲག་ཅིང་སྐེམ་པས་གཞན་གྱི་ཕྱོགས་ལས་རྒྱལ་ཧཱུཾ་ཧཱུཾ་ཕཊ། ཨོཾ་རྨུགས་བྱེད་རེངས་བྱེད་རྨོངས་བྱེད་ཀུན་ལས་རྣམ་པར་རྒྱལ་ཧཱུཾ་ཧཱུཾ་ཕཊ། ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧཱུཾ་ཧཱུཾ་ཕཊ།  ཅེས་བསྟོད་ཅིག་བཟླས་པ་བྱང་ནི།།
ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་པ་རཾ་སཱཧཱ། ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ། ཨོཾ་བཛྲ་བཻ་རོ་ཙ་ནཱི་ཡེ་ཧཱུཾ་ཧཱུཾ་ཕཊ་སཱཧཱ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ།  ཞེས་ཡབ་ཡུམ་གྱི་སྙིང་པོ་ཉ་སྙིང་དང།  ཨོཾ་ཨོཾ་ཧ། ན་མ་ཧི་
སཱཧཱ་ཧུ། བཽཥཊ་ཧེ། ཧཱུཾ་ཧཱུཾ་ཧོ། ཕཊ་ཧཾ། ཨོཾ་བཾ། ཧཾ་ཡོཾ། ཧྲིཾ་མོཾ། ཧྲེཾ་ཧྲིཾ། ཧཱུཾ་ཧཱུཾ། ཕཊ་ཕཊ་ཧཱུཾ་ཧཱུཾ་ཕཊ།  ཅེས་གོ་ཆ་དང།  ཨོཾ་རྀཾ་རཱྀཾ་ལྀཾ་ལཱྀཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ་ཛྷཾ་ཉཾ། ཏཾ་ཋཾ་ཌཾ་ཌྷཾ་ནཾ། པཾ་ཕཾ་བཾ་ཕཾ་
ཡཾ་རཾ་ལཾ་ཝཾ། ཤཾ་ཥཾ་སཾ་ཧཾ་ཧུཾ་ཧཱུཾ་ཕཊ།  ཅེས་ཅི་ནུས་བཟླས་མཐར།  ཨོཾ་བཛྲ་ཧེ་རུ་ཀ་ས་མ་ཡ།  ནས།  སཏ་ཨཱཧཱུཾ་ཕཊ།  ཅེས་ཡིག་བརྒྱ་བརྗོད། གཏོར་མ་ནང་མཆོད་ལྟར་བྱིན་གྱིས་བརླབ།  དཀྱིལ་འཁོར་གྱི་ལྷ་རྣམས་ཀྱི་ལྗགས་ལ་ཧཱུཾ་དཀར་

[006B] ཨོཾ་བཛྲ་ཨ་ར་ལ་ཧོཛཧཱུཾ་བཾ་ཧོབཛྲ་ཌཱ་ཀི་ནྱ་ས་མ་ཡ་སྟྲཾ་ཏྲི་ཤྱ་ཧོཿ་ ལན་གསུམ་དང།  ཨོཾ་
ཏར་ཀ་ར།  ནལ་  དྷཱི་ལི་དཧི་ལིཧཱུཾཧཱུཾ་ཕཊ།  ལན་གཅིག་  ཨོཾ་བཛྲ་ཨཱ་ར་ལི་ཧོཿ་ ནས་  ཏྲིཤྱ་ཧོཿ་ ལན་གཉིས་ཀྱིས་འབུལ།  ཨོཾ་ཨྲྡྷཾ་པྲ་ཏཱེཙྪ་ཧཱུཾ་སཱཧཱ། ཨོཾ་པཱདྱཾ་པྲཏཱིཙྪ་ཧཱུཾ་སཱཧཱ། ཨོཾ་བཛྲ་པུཥྤེ་ཨཱཧཱུཾ་སཱཧཱ།  ནས་  ཤཔྟ་ཨཱཧཱུཾ་
སཱཧཱ། ཨོཾ་བཛྲ་ཝཱི་ཎི་ཧཱུཾ་ཧཱུཾ་ཕཊ། ཨོཾ་བཛྲ་ཝཱ་ཤེ་ཧཱུཾ་ཧཱུཾ་ཕཊ། ཨོཾདྷརྨ་དྷ་ཏུ་བཛི་ཧཱུཾ་ཧཱུཾ་ཕཊ། ཨོཾ་ཧཱུཾ་བཾཨ་རྀ་རཱཨཾ།  ཞེས་ཕྱི་ནང་གི་མཆོད་པས་མཆོད།  ཨོཾ་བཅོམ་ལྡན་དཔའ་བོའི་དབང་ཕྱུག་ལ་
ཕྱག་འཚལ་ཧཱུཾ་ཧཱུཾ་ཕཊ།  ནས།  ཨོཾ་རྡོ་རྗེ་ལག་མོ་སྦྱོར་ཆེན་འདོད་དབང་མལ་འདུ་དེ་ཧཱུཾ་ཧཱུཾ་ཕཊ།  ཅེས་པའི་བར་གྱིས་བསྟོད། དེ་ནས།  སྲིད་པ་དང་མཉམ་ཞི་བ་ཆགས་བཅོམ་ཀུན་ཏུ་རྟོག་པ་འཇོམས། །ཁྱོད་ནི་དངོས་པོ་མཐའ་དག་
མཁའ་སྟར་གཟིགས་པ་དང་ལྡན་པ། །མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད།  །ཅེས་གསོལ་བ་གདབ། འདི་རྣམས་ནི་སྒྲུབ་པའི་དཀྱིལ་
འཁོར་ལ་མཆོད་པའོ། ཤིན་དུ་བསྡུ་སྐབས་སྒྲུབ་པའི་དཀྱིལ་འཁོར་ལ་མཆོད་པ་ནི་མེད་ཀྱང་རུང་བར་སེམས།    ༈    དབང་ལྷའི་མཆོད་པ།  ཨོཾ་ཁཎྜརོ་ཧི་ ་བསངས།  སྭ་བྷཱ་ཝ་ས་སྦྱངས། སྟོང་པའི་ངང་ལས་ཀཾ་ལས་

[007A]༄༅། །བྱུང་བའི་ཐོད་པ་ ནས།  སྟེར་བར་གྱུར། ཨོཾ་ཨྲྒྷཾ་ཨཱཧཱུཾ། ཨོཾ་པཱ་དྱཾ་ཨཱཧཱུཾ། ཨོཾ་བཛྲ་པུཥྤེ་ཨཱཧཱུཾ་ ནས།  ཤཔྟ་ཨཱཧཱུཾ།  ཞེས་བྱིན་གྱིས་བརླབ། མཎྜལ་ཕུལ།  དགའ་ཆེན་ཁྱོད་བདག་སྟོན་པ་
བས༑ ༑སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །སྡོམ་པ་དག་ཀྱང་བདག་ལ་སྩོལ། །བྱང་ཆུབ་སེམས་ཀྱང་
བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ།  །ལན་གསུམ།  ཨོཾ་ཙཀྵུ་བནྡྷ་བ་ར་མ་ནཱ་ཡ་
ཧཱུཾ་ ༑གིས་མིག་དར་བཅིང།  ཨཱཁཾ་བའི་ར་ཧཱུཾ་ གིས་མེ་ཏོག་བླང།  ཁཎྜ་རོ་ཧི་ ས་བསངས།  རང་ཉིད་ཧེ་རུ་ཀ་ར་གསལ་བའི་གནས་གསུམ་དུ་ཨོཾ་ཨཱཧཱུཾ་གིས་མཚན་པར་གྱུར།  ཞེས་བྱིན་གྱིས་བརླབ།  བུ་ཁྱོད་སུ་ཡིན་ཅི་ལ་དགའ། །སྐལ་
བཟང་བདག་ནི་བདེ་ཆེན་ལའོ། །དེ་ཡིས་བུ་ལ་ཅི་ཞིག་བྱ། །སངས་རྒྱས་མཆོག་གི་དམ་ཚིག་གོ་ །ཞེས་དྲི་ལན་བྱ།  དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་
རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང།  །ཞེས་ལན་གསུམ་གྱིས་བྱང་སྡོམ་གཟུང།  རང་གི་སྙིང་གར་ཟླ་བ་ལ་གནས་པའི་རྡོ་རྗེ་དགར་པོ་ཀུན་རྫོབ་དང་དོན་དམ་བྱང་སེམས་ཀྱི་ངོ་བོར་གྱུར། ཨོཾ་སརྦ་ཡོ་ག་

[007B]  ཞེས་ཐམས་ཅད་རྣལ་འབྱོར་གྱི་སེམས་བསྐྱེད།  ཨོཾ་སུ་ར་ཏེ་ས་མ་ཡསྟཾ་ཧོསིདྡྷྱ་བཛྲ་ཡ་ཐཱ་སུ་ཁཾ།  ཞེས་བརྟན་པར་བྱ།  དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་བར་འགྱུར་གྱི། ཁྱོད་ཀྱིས་ཀྱང་དེ་
བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང། མ་དད་པ་རྣམས་ལའང་མ་ཡིན་ནོ།  །ཞེས་གསང་བར་གདམས། རྡོ་རྗེ་ལ་འཇུས་ཏེ།  ཧཱུཾ་ཛཧཱུཾ་
 ཞེས་བརྗོད། དེ་ནས།  སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་སྐྱབས་སུ་མཆི། །དཔའ་བོ་རྣལ་འབྱོར་མ་འཁོར་ལོ། །རྣལ་འབྱོར་གནས་ལ་བདག་ཕྱག་འཚལ། །དོན་དམ་སྨྲ་བའི་སེང་གེ་རྣལ་འབྱོར་ཞེས་བྱ་བ། །
ཉོན་མོངས་གཅོད་པའི་དོན་ལ་ཤིན་ཏུ་མཁས་གྱུར་པ། །སྲིད་པའི་ཉེས་བརྒྱ་སྐྱེད་རྩ་ཉོན་མོངས་ཆོད་མཛོད་ལ། །རྣལ་འབྱོར་དོན་དམ་རྒྱལ་པོ་དེ་ཉིད་གྲུབ་པར་མཛོད། །དེ་བཞིན་གཤེགས་པ་ཀུན་གྱི་གནས། །ཧེ་རུ་ཀ་དཔལ་
གྲོང་ཁྱེར་མཆོག་སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། །གོང་ནས་གོང་གི་སྡོམ་པ་ནི། །བུ་ཁྱོད་ཀྱིས་ནི་བསྲུང་བྱ་སྟེ། །གྲོལ་བའི་རྒྱུ་ནི་དེ་ལས་གཞན། །ཐབས་ནི་ཅི་ཡང་ཡོད་མ་ཡིན།།
 ཞེས་གསོལ་གདབ་དང་གནང་བ་བྱིན་པར་བསམ། དེ་ནས།  སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །བདག་མིང་མི་བསྐྱོད་རྡོ་རྗེ་ཞེས། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་

[008A]༄༅། །མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །རིགས་ལྔ་སྤྱི་དང་སོ་སོ་ཡི། །
དམ་ཚིག་སྡོམ་པ་མ་ལུས་གཟུང། །མ་བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་དགོད།  །ལན་གསུམ་
གྱིས་སྔགས་སྡོམ་གཟུང།  སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་
སེམས་དཔའ་བདག་ཉིད་ཆེ། །ཁྱད་བར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །ཧེ་རུ་ཀ་དཔལ་སོགས་དཔའ་བོ། །རྣལ་འབྱོར་མ་དང་སྣང་མཛད་སོགས། །བྱང་ཆུབ་སེམས་དཔའ་དཔག་མེད་
པ༑ ༑ཐམས་ཅད་བདག་ལ་དགོངས་སུ་གསོལ། །བདག་གིས་དུས་འདི་ནས་བཟུང་སྟེ། །ཇི་སྲིད་གཉིས་མེད་ལ་གནས་པར། །དེ་ཡིས་ཚངས་སྤྱོད་གཉིས་མེད་པ། །ཉི་ཤུ་རྩ་གཉིས་ལེགས་པར་བསྲུང།  །ཞེས་ལན་གཅིག་
གིས་དམ་ཚིག་གཟུང།  སྭ་བྷཱ་ཝས་སྟོང་པར་སྦྱངས།  སྟོང་པའི་ངང་ལས་རང་ཉིད་ཧེ་རུ་ཀ་སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པར་གྱུར་པའི་སྙིང་ཁར་དཔྱིད་ཐིག་ལས་གཙོ་བོ་ཡབ་ཡུམ། སྙིང་ཁའི་ཕྱོགས་

[008B] མཚམས་བཞིའི་རྩ་འདབ་ལས་བདུད་རྩིས་གང་བའི་ཐོད་པ་བཞི། གནས་ཉེར་བཞིའི་རྩ་ཁམས་ལས་དཔའ་བོ་དང་དཔའ་མོ་ཉེར་བཞི། དབང་པོའི་སྒོ་བརྒྱད་ཀྱི་རྩ་
ལས་སྒོ་མཚམས་མ་བརྒྱད་དུ་གྱུར། གཙོ་བོའི་གནས་རྣམས་སུ་ཨོཾ་ཧ། ན་མ་ཧི། སཱཧཱ་ཧུ། བཽཥཊ་ཧེ། ཧཱུཾ་ཧཱུཾ་ཧོ། ཕཊ་ཧཾ་རྣམས་དང། ཡུམ་གྱི་གནས་རྣམས་སུ་ཨོཾ་བཾ། ཧཾ་ཡོཾ། ཧྲིཾ་མོཾ། ཧྲེཾ་ཧྲིཾ། ཧཱུཾ་ཧཱུཾ། ཕཊ་
ཕཊ་རྣམས་ཀྱིས་མཚན་པར་གྱུར། ཕཻཾ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་སངས་རྒྱས་བྱང་སེམས་ཐམས་ཅད་ལྷ་སོ་བདུན་གྱི་རྣམ་པར་སྤྱན་དྲངས། ཨཱ་ལི་ཀཱ་ལིའི་རྣམ་པར་གྱུར་ཏེ་རང་
གི་ལུས་ཀྱི་སྟོད་སྨད་བར་གསུམ་ནས་ཞུགས་ཏེ་སྙིང་གར་ཐིམ་པར་གྱུར།  དམ་བཞག་གི་སྐོར་མེད་ཀྱང་ཆོག། དེ་ནས།  དཔའ་བོ་དང་རྣལ་འབྱོར་མ་ཐམས་ཅད་ཀྱིས་བྱིན་གྱིས་རློབས་ཤིག་དཔལ་ཧེ་རུ་ཀ་བདག་ལ་དབབ་
པར་མཛོད་ཅིག།  ཅེས་གསོལ་བ་གདབ།  བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས། སངས་རྒྱས་དང་བྱང་སེམས་དཔའ་བོ་དང་རྣལ་འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་རྣམ་པར་སྤྱན་
དྲངས། རང་གི་ལུས་ལ་ཆར་ཆེན་པོ་བབ་པ་བཞིན་དུ་བ་སྦུའི་སྒོ་ཐམས་ཅད་ནས་ཞུགས་ཤིང་གཉིས་སུ་མེད་པར་ཐིམ་པར་གྱུར། ཨོཾ་ཧྲཱིཧ་ཧ་ཧཱུཾ་ཧཱུཾ་ཕཊ། ཨོཾ་ཏིཥྛ་མཧཱ་ཀྲོ་དྷ་ཨཱ་བེ་ཤཱ་ཡ་ཧཱུཾ།  ཞེས་བཟླས་ཏེ་ཡེ་ཤེས་པ་དབབ་

[009A]༄༅། །ཏིཥྛ་བཛྲ།  ཞེས་བརྟན་པར་བྱ། དེ་ནས།  ཨོཾ་པྲ་ཏཱིཙྪ་བཛྲ་ཧོཿ་ ཞེས་མེ་ཏོག་དོར།  ཨོཾ་པྲ་ཏི་གྲྀདྲཱ་སྟྲཾ་ཨི་མཾ་སཏ་མཧཱ་པཱ་ལ།  ཞེས་མགོ་ལ་བཅིངས།  ཧེ་རུ་ཀ་དཔལ་དིང་ཁྱོད་ཀྱི། །མིག་འབྱེད་པར་ནི་བརྩོན་
པར་མཛད། །ཕྱེ་བས་ཐམས་ཅད་མཐོང་འགྱུར་བའི། །རྡོ་རྗེའི་མིག་ནི་བླན་མེད། །ཨོཾ་བཛྲ་ནཻ་ཏྲ་ཨ་པ་ཧ་ར་པ་ཊ་ལཾ་ཧྲཱི་ ཞེས་མིག་དར་བསལ།  ཧེ་བཛྲ་པཱ་ཤྱ།  ཞེས་ལྟ་བར་བསྐུལ།  སློབ་དཔོན་གྱི་ལུས་འདོ་མགང་གྲུ་བཞི་ལ་
སོགས་པ་དཔའ་མོ་དང་དཔའ་བོའི་གནས་སུ་བསྒྲུབས་པའི་རྟེན་གྱི་དཀྱིལ་འཁོར་དང། གནས་དང་ཉེ་བའི་གནས་ལ་སོགས་པ་བཅུའི་བདག་ཉིད་ཀྱི་རྩ་དང་ཁམས་རྣམས་བྱང་ཕྱོགས་སོ་བདུན་གྱི་ངོ་བོའི་ལྷ་སོ་བདུན་དུ་
བསྒྲུབས་པའི་བརྟེན་པའི་དཀྱིལ་འཁོར་ལ་ལྟོས་ཤིག་དེ་ལྟར་རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་མངོན་སུམ་དུ་མཐོང་བར་གྱུར་ པར་བསམ་མོ། །དེ་ནས་མཎྜལ་ཕུལ་ཏེ།  ཆོས་བདེན་བདག་ཉིད་
བསམ་མི་ཁྱབ། །བདག་ལ་དབང་ནི་བསྐུར་བར་མཛོད།  །ཅེས་ལན་གསུམ་གྱིས་གསོལ་བ་གདབ། དབང་རྫས་རྣམས།  ཨོཾ་ཁཎྜ་རོ་ཧི་ ས་བསངས།  སྭ་བྷཱ་ཝ་ ་སྦྱངས།  སྟོང་པའི་ངང་ལས་དབང་རྫས་བུམ་ཆུ། ཅོད་པ་ན། རྡོ་རྗེ་
དྲིལ་བུ་རྣམས་སྐད་ཅིག་གིས་མི་བསྐྱོད་པ། རིན་འབྱུང། འོད་དཔག་མེད། དོན་གྲུབ་ཡབ་ཡུམ་གྱི་རྣམ་པར་གྱུར། བླ་མ་དང་གཙོ་བོ་ ཐ་མི་དད་པའི་ཐུགས་ཀའི་  ཧཱུཾ་གི་འོད་ཟེར་གྱིས་ཡེ་ཤེས་པ་དང་དབང་གི་ལྷ་རྣམས་སྤྱན་

[009B] ཕཻཾ། ཛཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷས་དབང་རྫས་ཀྱི་ལྷ་ལ་དབང་བསྐུར། རྡོ་རྗེ་སེམས་དཔས་དབུ་བརྒྱན་པར་གྱུར། ཨོཾ་ཨྲྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་པའི་
བར་གྱིས་མཆོད།  ཡབ་ཡུམ་སྙོམས་པར་ཞུགས་ཏེ་བདེ་བ་ཆེན་པོའི་ངོ་བོར་ཞུ་བ་ལས་བྱུང་བའི་དབང་རྫས་བུམ་ཆུ། ཅོད་པན། རྡོ་རྗེ། དྲིལ་བུ་རྣམས་སུ་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་
གྱིས་བཅོམ་ལྡན་འདས་འཁོར་ལོ་སྡོམ་པའི་དཀྱིལ་འཁོར་འཁོར་དང་བཅས་པ་སྤྱན་དྲངས། ཨོཾ་ཨྲྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད།  རྡོ་རྗ་ཅན་གྱིས་སངས་རྒྱས་ལ། །འགྲོ་བ་བསྐྱབ་པའི་
ཆེད་དུ་དབང། །ཡོན་ཏན་འབྱུང་གནས་ཇི་ལྟར་བསྩལ། །དེ་ལྟར་འདི་ལ་སྩལ་དུ་གསོལ། །ཞེས་གསོལ་བ་བཏབ་པས། སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་
ཀྱིས་རྡོ་རྗེའི་གླུ་ལེན། གཟུགས་རྡོ་རྗེ་མ་ལ་སོགས་པས་མཆོད། གཙོ་བོ་དང་བསྒྲུབས་པའི་དཀྱིལ་འཁོར་པ་རྣམས་ཀྱིས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་བཅས་པས་རིན་པོ་ཆེའི་བུམ་པ་བདུད་
རྩིས་གང་བ་བཟུང་ནས་སྤྱི་བོ་ནས་དབང་བསྐུར་བར་གྱུར། བཀྲ་ཤིས་གང་ཞིག་ཆོས་ཀྱི་དབྱིངས་ལས་ངེས་འབྱུང་བ། །ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེས་རོལ་མཛད་པའི། །

[010A]༄༅། །བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག་ །ཅེས་ཤིས་བརྗོད་བྱ།  དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་ཀུན་གྱིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། །
གནས་ལས་བྱུང་བ་སྦྱིན་པར་བྱ། །ཨོཾ་ཙྐྲ་པཱི་ར་སྟྭཾ་ཨ་བཧི་ཥིཉྩ་མི། ཞེས་བུམ་པའི་ཆུས་དབང་བསྐུར། དབང་གི་ངོ་བོ་བདེ་བ་ཆེན་པོའི་ཡེ་ཤེས་སྐྱེས། སྒྲིབ་གཉིས་བག་ཆགས་དང་བཅས་པ་སྦྱོང་བའི་ནུས་པ་བཞག་
ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞྞ་ནཱི་ཡེ་ཧཱུཾ་ཧཱུཾ་ཕཊ་སཱཧཱ། ཨོཾ་རྀཾ་རཱྀཾ་ལྀཾ་ལཱྀཾ་ ནས།  སཾ་ཧཾ་ཧུཾ་ཧཱུཾ་ཕཊ། ཅེས་ཅོད་པན་གྱི་དབང་བསྐུར་བས་དབང་གི་ངོ་བོ་བདེ་བ་ཆེན་པོའི་ཡེ་ཤེས་སྐྱེས། གཙུག་ཏོར་འགྲུབ་པའི་ནུས་པ་བཞག་ །རྡོ་རྗེ་བཟུང་ནས།།
ཧེ་རུ་ཀ་དཔལ་དཔའ་སོགས་ཀྱིས། །དེང་ཁྱོད་བདག་པོར་དབང་བསྐུར་འགྱུར། །འདི་དེ་སངས་རྒྱས་ཐམས་ཅད་ཉིད། །རབ་ཏུ་གྲུབ་ཕྱིར་རྡོ་རྗེ་ཟུངས། །ཞེས་རྡོ་རྗེས་དབང་བསྐུར་བས་དབང་གི་ངོ་བོ་བདེ་བ་ཆེན་པོའི་ཡེ་
ཤེས་སྐྱེས། ཐུགས་འགྲུབ་པའི་ནུས་པ་བཞག་ །དྲིལ་བུ་བཟུང་ནས།  འདི་ནི་རྣལ་འབྱོར་མ་ཀུན་གྱི། །དྲིལ་བུ་སྒྲ་ཀུན་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་བཅང། །བྱང་ཆུབ་མཆོག་ཏུ་རྒྱལ་བ་བཞེད། །དཔའ་
བོའི་ལག་ཏུ་རྡོ་རྗེ་དྲིལ། །བཟུང་ངོ་འཁོར་ལོ་གསུམ་གྱི་བདག་རང་བཞིན་མཛེས་པས་དགའ་བ་ནི། །ཕྱག་རྒྱ་ཆེན་པོར་བྱིན་གྱིས་བརླབས། །ཞེས་དྲིལ་བུས་དབང་བསྐུར་བས་དབང་གི་ངོ་བོ་བདེ་བ་ཆེན་པོའི་ཡེ་ཤེས་

[010B] ཆོས་ཕུང་བརྒྱད་ཁྲི་བཞི་སྟོང་སྒྲོག་པའི་གསུང་དབྱངས་འགྲུབ་པའི་ནུས་པ་བཞག་ཨོཾ་བཛྲ་སཏ་སྟྭཾ་ཨ་བཧི་ཤིཉྩ་མི། བཛྲ་ན་མ་ཨ་ཕི་ཥེ་ཀ་ཏ། ཀྱཻ་དཔལ་ ཆེ་གེ།  རྡོ་རྔེ་ཞེས་བྱ་བའི་དེ་བཞིན་གཤེགས་པངོ། །ཞས་
མིང་གི་དབང་བསྐུར་བས་དབང་གི་ངོ་བོ་བདེ་བ་ཆེན་པོའི་ཡེ་ཤེས་སྐྱེས། མཚན་འགྲུབ་པའི་ནུས་པ་བཞག། དེ་ལྟར་རིགས་ལྔའི་དབང་ཐོབ། ཉོན་མོངས་པ་ལྔའི་དྲི་མ་སྦྱངས། ཕུང་པོ་ལྔ་གནས་བསྒྱུར། ཡེ་ཤེས་ལྔ་མངོན་
དུ་བྱས། དེ་བཞིན་གཤེགས་པ་རིགས་ལྔ་དང། དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ།  །ཞེས་དག་པ་དྲན།  བླ་མ་དང་གཙོ་བོ་ཐ་མི་དད་པའི་ཐུགས་ཀ་ནས་སྔགས་ཕྲེང་བྱུང་བ་ཞལ་ནས་ཐོན། རང་གི་ཁ་ནས་ཞུགས་
སྙིང་གའི་ཧཱུཾ་གི་མཐའ་མར་གཡོན་སྐོར་དུ་འཁོད་པའི་འོད་ཟེར་གྱིས་སྡིག་སྒྲིབ་ཐམས་ཅད་སྦྱངས་བར་གྱུར། ཨོཾ་ཤྲི་བཛྲ་ཧེ་ཧེ་རུ་རུ་ཀཾ་ཧཱུཾ་ཧཱུཾ་ཕཊ། ཌཱ་ཀི་ནི་ཛཱ་ལ་ཤཾ་བ་རཾ་སཱཧཱ།  ལན་གསུམ་བརྗོད། དེ་ནས།  རང་ཉིད་
རྡོ་རྗེ་སེམས་དཔའ་དཀར་པོ་ཡུམ་དང་བཅས་པར་གྱུར། ཧཱུཾ་ལས་བྱུང་བའི་རྡོ་རྗེ། ཡེ་ཤེས་ལྔའི་རང་བཞིན་གྱི་རྡོ་རྗེའི་བརྟུལ་ཞུགས་དང་མི་འབྲལ་བར་གྱིས་ཤིག་ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་
སྟཾ། དྷ་ར་ཡཱ་མི་ཨོཾ། ཧ་ཧ་ཧ་ཧ་ཧཱིསྙིང་གི་ནང་དུ་ཡང་རྡོར་སེམས་ཡབ་ཡུམ་འོད་འཕྲོ་བ་ཅིག་བཞུགས་པར་གྱུར།  ཞེས་རྡོ་རྗེའི་བརྟུལ་ཞུགས་བླང། དེ་ནས།  རང་ཉིད་ཧེ་རུ་ཀ་སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་དང་
[011A]༄༅། །བཅས་པར་གྱུར། ཨོཾ་ཤྲཱི་བཛྲ་ ནས།  རཾ་སཱཧཱ།  ལན་གསུམ།  ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ།  ལན་གསུམ་བཟླ།  ཁ་ཊཱཾ་ག་ལྷའི་སྐུ་བདེ་བ་ཆེན་པོ། ཌཱ་མ་རུ་ཤེས་རབ་སྟོང་པ་ཉིད། ཐོད་པ་
བདེ་སྟོང་དབྱེར་མེད་དུ་སྐྱོང་བ། ཚངས་སྐུད་རྣམ་པར་མི་རྟག་པའི་མཚོན་བྱེད་དུ་ཤེས་བར་གྱིས་ལ་དེ་དག་དང་མི་འབྲལ་བར་གྱིས་ཤིག་སྙིང་གི་ནང་དུ་ཡང་ཧེ་རུ་ཀ་ཡབ་ཡུམ་མཚོན་གང་བ་ཅིག་བཞུགས་པར་གྱུར།  ཞེས་སྤྱོད་
པའི་བརྟུལ་ཞུགས་བླང། དེ་ནས།  རང་ཉིད་ལྷག་པའི་ལྷ་དང། བླ་མ་རྒྱལ་བ་ཤཱཀྱ་ཐུབ་པར་གྱུར། ཧེ་རུ་ཀ་དཔལ་ཞེས་བྱ་བའི། །དེ་བཞིན་གཤེགས་པ་ཉིད་ཡིན་ནོ། །ཤྲཱི་ཧེ་རུ་ཀ་ཌཱ་ཀི་ནཱི་ན་མསརྦ་ཏ་ཐཱ་ག་ཏ་སིབྡྷིས་མ་ཡ་སྟྭཾ་བྷུརྦྷུ་བ་སྭཿ་
བདུད་ཚོགས་ཀུན་ལས་རྣམ་རྒྱལ་ཞིང། །གྲོང་ཁྱེར་མཆོག་ཏུ་ཞུགས་པ་ཡིན།  །ཞེས་ལུང་བསྟན་ཅིང་དབུགས་དབྱུང། དེ་ནས་མཎྜལ་ཕུལ་ཏེ།  ཕྱིར་མི་ལྡོག་པའི་དབང་བསྐུར་ཆེ། །དཔའ་བོ་ཆེན་པོ་བདག་ལ་སྩོལ། །འགྲོ་བ་མཚན་མ་མེད་
བྱེད་པ། །དེ་ནི་ད་འདིར་མཛད་དུ་གསོལ།  །ཞེས་ལན་གསུམ་གསོལ་བ་གདབ། རང་ཉིད་  ཁཎྜ་རོ་ཧི་ ་བསངས།  སྭ་བྷཱ་ཝ་ ་སྦྱངས།  སྟོང་པའི་ངང་ལས་སེང་ཁྲི་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་རང་ཉིད་རྡོ་རྗེ་
འཆང་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རྡོ་རྗེ་སྙེམས་མ་སྔོན་མོ་གྲི་གུག་དང་ཐོད་པ་འཛིན་པ་ལ་འཁྱུད་པའི་སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ། བླ་མ་དང་གཙོ་བོ་ཐ་མི་དད་པའི་

[011B] ཕཻཾ༑ ཛཧཱུཾ་བཾ་ཧོཡེ་ཤེས་པ་དང་གཉིས་སུ་མེད་པར་གྱུར་པའི་སྟེང་དུ་གདུགས། གཡས་སུ་རྒྱལ་མཚན། གཡོན་དུ་བ་དན། མཐས་སྐོར་དུ་མཆོད་པའི་
སྤྲིན་དང་བཅས་པར་གྱུར།  རྡོ་རྗེ་དང་དྲིལ་བུ་བསང་སྦྱངས།  སྟོང་པའི་ངང་ལས་ཧཱུཾ་ལས་བྱུང་བའི་རྡོ་རྗེ་རྡོ་སེམས་དཔའི་ངོ་བོ་དང་ཨཱལས་བྱུང་བའི་དྲིལ་བུ་རྡོ་རྗེ་སྙེམས་པའི་ངོ་བོར་གྱུར། ཞེས་བསྐྱེད། ཨོཾ་མཧཱ་བཛྲ་ཧཱུཾ། སྟོང་པ་
ཉིད་དང་དབྱེར་མེད་པའི་བདེ་བ་ཆེན་པོའི་ཡེ་ཤེས་ནི་གསང་བའི་རྡོ་རྗེ་ཡིན་ལ། དེ་དྲན་པའི་དོན་དུ་རྡོ་རྗེ་ཟུངས་ཤིག།  ཅེས་དང།  བཛྲ་གྷཎྜེ་ཨཆོས་ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོག་པར་སེམས་པའི་སྒོ་ནས་དྲིལ་
བུ་ཟུངས་ཤིག་ ཅེས་དང།  རང་གི་ལུས་ལྷའི་སྐུ་ཕྱག་རྒྱ་ཆེན་པོར་སྒོམ་པ་ནི་འདར་མི་རུང་བའི་ཕྱག་རྒྱའི་དམ་ཚིག་ཡིན་ལ། དེ་དང་ཡེ་ཤེས་ཀྱི་ཕྱག་རྒྱ་གཉིས་མཉམ་པར་སྦྱར་ཏེ་དངོས་གྲུབ་ཐམས་ཅད་བསྒྲུབ་པར་བྱའོ་
 ཞེས་དམ་ཚིག་གསུམ་གཟུང།  རང་རྡོ་རྗེ་འཆང་ཡབ་ཡུམ་འཁྱུད་པ་ལ་བརྟེན་ནས་བྱུང་བའི་བདེ་བ་དང་སྟོང་པ་ཉིད་དབྱེར་མེད་དུ་སྦྱར་བ་དེ་རྡོ་རྗེ་སློབ་དཔོན་གྱི་དབང་གི་ངོ་བོ་ཡིན་ནོ།  །ཞེས་བརྗོད།  ཇི་ལྟར་བལྟམས་པ་ཙམ་གྱིས་
ནི༑ ༑དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་དབང་བསྐུར་རོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཨོཾ་ཙཀྲ་བའི་ར་སྟྭཾ་ཨ་བཧི་ཥི་རྩཱ་མི་

[012A]༄༅། །དེ་ལྟར་དབང་གི་ལྷ་རྣམས་ཀྱིས་བདུད་རྩིའི་ཆུ་རྒྱུན་གྱིས་དབང་བསྐུར་བས་ལུས་གང་ཞིང་བདེ་བ་ཆེན་པོའི་བདག་ཉིད་དུ་གྱུར། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་
གནས་པ་ཡོངས་སུ་གྱུར་པ་ལས་དེ་བཞིན་གཤེགས་པ་རིགས་ལྔས་དབུ་བརྒྱན་པར་གྱུར། དབང་གི་ལྷ་རྣམས་རང་གི་སྤྱི་བོ་ནས་ཐིམ་པར་གྱུར། ཨོཾ་སུ་པྲ་ཏིཥྛ་བཛྲ་ཡེ་སཱཧཱ། ཁམས་གསུམ་ཆོས་ཀྱི་རྒྱལ་
པོར་མངའ་གསོལ་བར་གྱུར། ཨོཾ་ཨརྒྷཾ་ ནས།  ཤཔྟ་པྲ་ཏཱིཙྪ་ཧཱུཾ་སཱཧཱའི་ བར་གྱིས་མཆོད། དེ་ནས།  བདེ་སྟོང་དབྱེར་མི་ཕྱེད་པའི་དེ་ཉིད་རིག་པའི་སྒོ་ནས་འདོད་པའི་ཡོན་ཏན་ལྔ་ལ་ལོངས་སྤྱད་པར་བྱའོ།  །ཞེས་འདོད་ཡོན་ལ་
སྤྱོད་པ་དང།  བདག་ཉིད་དཔའ་བོ་དང་རྣལ་འབྱོར་མ་འདུས་པའི་ངོ་བོ་ཧེ་རུ་ཀར་བལྟས་ལ། བདག་ཉིད་ལ་མཆོད་པར་བྱའོ།  །ཞེས་ལྷ་མཆོད་པ་དང།  སྣོད་བཅུད་སྒྱུ་མ་ལྟར་ཤེས་པར་གྱིས་ལ་སེམས་ཅན་གྱི་དོན་
བྱོས་ཤིག།  ཅེས་སེམས་ཅན་གྱི་དོན་བྱེད་པ་སྟེ་རྗེས་གནང་གསུམ་ནོད།  དེ་ལྟར་ན་བླ་མའི་ལུས་ཀྱི་དཀྱིལ་འཁོར་དུ་བུམ་པའི་དབང་ཐོབ། གཙོ་བོར་ལུས་ཀྱི་དྲི་མ་འཁྲུད། བསྐྱེད་རིམ་ཁྱད་པར་ཅན་ལུས་ཀྱི་དཀྱིལ་འཁོར་
ཟབ་མོ་བསྒོམ་པ་ལ་དབང་བར་བྱས། འབྲས་བུ་སྤྲུལ་སྐུ་འགྲུབ་པའི་ནུས་པ་ཁྱད་པར་ཅན་བཞག་པ་ཡིན་ནོ།  །ཞེས་དག་པ་བརྗོད། དེ་ནས་གསང་དབང་གི་དོན་དུ་མཎྜལ་ཕུལ།  བདག་ཉིད་ཆེ་ཁྱོད་ཇི་ལྟ་བར། །གཙོ་བོས་བདག་

[012B] །འཁོར་བ་འདམ་གྱི་ཚོགས་ནང་དུ། །བྱིང་བ་བདག་ལ་སྐྱབས་མཛོད་ཅིག་ །ཅེས་ལན་གསུམ།  རང་ཉིད་འོད་དཔག་མེད་དམར་པོ་པདྨ་དང་དྲིལ་བུ་འཛིན་པར་གྱུར། བླ་མ་དང་གཙོ་བོ་ཐ་མི་དད་པ་ཡབ་
ཡུམ་སྙོམས་པར་ཞུགས་པའི་དགའ་བའི་སྒྲས་དཔའ་བོ་དང་དཔའ་མོ་རྣམས་སྤྱན་དྲངས་ཏེ། ཡབ་ཡུམ་གྱི་ཞལ་དུ་ཞུགས། ཐུགས་ཀར་ཆགས་པ་ཆེན་པོའི་མེས་ཞུ་ནས་བྱང་སེམས་དཀར་དམར་དུ་གྱུར། འདི་དེ་དཔའ་
པོ་ལྷ་མོ་རྣམས། །དམ་ཚིག་རྨད་བྱུང་ཆེན་པོ་སྟེ། །ཁམས་ལྔ་ལྡན་པའི་རོ་རྟོགས་བྱེད། །བདེ་བ་གང་དེ་མྱང་བར་བྱ། །ཞེས་སྩལ་བ། ཀྱེ་མ་བདེ་བ་ཆེན་པོའོ། །ཞེས་མྱངས་བ་ལ་བརྟེན་ནས་བྱུང་བའི་བདེ་བ་དང་སྟོང་པ་ཉིད་
དབྱེར་མེད་དུ་སྦྱར་བ་དེ་གསང་དབང་གི་ངོ་བོ་ཡིན་ནོ། །བླ་མ་ཡབ་ཡུམ་གྱི་ཐུགས་ཀ་ནས་ཧེ་རུ་ཀ་ཡབ་ཡུམ་འཕྲོས་པ་རང་གི་མགྲིན་པར་ཐིམ་པར་གྱུར།  ཞེས་བརྗོད་ཅིང་གསང་རྫས་མྱང།  དེས་ཀུན་རྫོབ་བྱང་སེམས་ཀྱི་དཀྱིལ་
འཁོར་དུ་གསང་བའི་དབང་ཐོབ། ངག་གི་དྲི་མ་དག་ལམ་བདག་བྱིན་རླབས་ཀུན་རྫོབ་སྒྱུ་མའི་རྫོགས་རིམ་བསྒོམ་པ་ལ་དབང་ཞིང། འབྲས་བུ་ལོངས་སྐུ་འགྲུབ་པའི་སྐལ་བ་ཅན་དུ་བྱས་སོ།  །ཞེས་དག་པ་བརྗོད་
དེ་ནས་མཎྜལ་ཕུལ།  བདག་ཉིད་ཆེ་ཁྱོད་ཇི་ལྟ་བར། །གཙོ་བོས་བདག་ཀྱང་དེ་འདྲར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་བདག་ལ་སྐྱབས་མཛོད་ཅིག།  ལན་གསུམ།  ལྷ་མོ་འདི་ནི་ཕྱག་རྒྱ་ཆེ། །

[013A]༄༅། །ཁྱོད་ལ་ལེགས་པར་སྦྱིན་པར་བྱ།  ཞེས་གཏད་པ་དེས།  བུ་ཁྱོད་ང་ལ་གུས་བྱས་ནས། །བདུད་རྩི་རྣམ་ལྔ་ཟ་སྤྲོ་འམ།  །ཞེས་གསུངས་པ་ལ།  ཇི་ལྟར་གསུངས་པའི་དམ་ཚིག་ཀུན་
ལྷ་མོ་ཅི་ཕྱིར་བདག་མི་སྤྲོ།  །ཞེས་བརྗོད་པས་དགྱེས་ཏེ།  ཨེ་མ་ང་ཡི་པདྨ་འདི། །བསྟེན་ན་ཚེ་འདིར་སངས་རྒྱས་འགྲུབ། །པདྨ་བྷཉྫ་ཧོཿ་ ཞེས་གསུངས་པར་བསམ། རང་དང་རིག་མ།  ཁཎྜ་རོ་ཧི་ ་བསངས། སྭ་བྷཱ་ཝ་ས་
སྦྱངས།  སྟོང་པའི་ངང་ལས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་རང་ཉིད་བཅོམ་ལྡན་འདས་དཔལ་ཧེ་རུ་ཀ་ཞལ་བཞི་ཕྱག་བཅུ་གཉིས་པའི་རྣམ་པ་ཅན་དུ་གྱུར། བཾ་ལས་གྲི་གུག་བཾ་གྱིས་
མཚན་པ་ལས་རིག་མ་བཅོམ་ལྡན་འདས་མ་རྡོ་རྗེ་ཕག་མོ་གྲི་གུག་དང་ཐོད་པ་འཛིན་པས་འཁྱུད་པར་གྱུར། ཡབ་ཀྱི་གསང་གནས་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ། བྱ་ལས་ནོར་བུ་དམར་པོ་བྱཱ་སེར་པོས་མཚན་པ་
ཡུམ་གྱི་གསང་གནས་ཨཱལས་པདྨ་དམར་པོ་འདབ་མ་གསུམ་པ། དྱཱ་ལས་ལྟེ་བ་དཀར་པོ་དྱཱ་སེར་པོས་མཚན་པར་གྱུར། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་དུ་སྙོམས་པར་ཞུགས་
པས་བྱང་སེམས་སྤྱི་བོ་ནས་མགྲིན་པར་སླེབས་པ་ན་དགའ་བ་མགྲིན་པ་ནས་སྙིང་གར་སླེབས་པ་ན་མཆོག་དགའ། སྙིང་ག་ནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་སྐྱེས་

[013B] དེ་དང་སྟོང་པ་ཉིད་དབྱེར་མེད་དུ་སྦྱར་བ་དེ་ཤེས་རབ་ཡེ་ཤེས་ཀྱི་དབང་གི་ངོ་བོ་ཡིན་ནོ། །དེང་ནས་བཟུང་སྟེ་བུ་ཁྱོད་ཀྱི། །ཇི་སྲིད་བྱང་ཆུབ་སྙིང་པོའི་བར། །རྨི་འདྲར་སེམས་ཅན་ཐམས་ཅད་ཀྱི། །དོན་ནི་བདག་
ཉིད་ཀུན་གྱིས་གྱིས། །ཞེས་བརྗོད། དེས་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་དག་ལམ་ཕྱག་རྒྱ་ཆེན་པོ་དོན་དམ་འོད་གསལ་གྱི་རྫོགས་རིམ་བསྒོམ་པ་ལ་དབང་ཞིང། འབྲས་བུ་ཆོས་སྐུ་
འགྲུབ་པའི་སྐལ་བ་ཅན་དུ་བྱས་སོ།  །ཞེས་དག་པ་བརྗོད། དེ་ནས་མཎྜལ་ཕུལ་ཏེ།  ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ། །
 ཞེས་ལན་གསུམ་གསོལ་བ་གདབ།  དབང་གསུམ་པའི་དུས་སུ་ལུས་འདོད་ལྷ་ཡབ་ཡུམ་དང་སེམས་བདེ་སྟོང་དབྱེར་མེད་དུ་མོས་པའི་རྒྱུན་ཇེ་བཟང་དུ་སོང་སྟེ། མཐར་སྐུ་རླུང་སེམས་ལས་གྲུབ་པའི་ཡབ་ཡུམ་ཞལ་སྦྱོར་གྱི་རྣམ་པ་ཅན་དང་
ཐུགས་ལྷན་སྐྱེས་ཀྱི་བདེ་སྟོང་དབྱེར་མེད་པའི་ཟུང་འཇུག་དངོས་གནས་སུ་འགྲུབ་པ་ཡིན་ནོ།  །ཞེས་བརྗོད།  དེས་དོན་དམ་བྱང་སེམས་ཀྱི་དཀྱིལ་འཁོར་དུ་ཚིག་དབང་རིན་པོ་ཆེ་ཐོབ། སྒོ་གསུམ་གྱི་དྲི་མའི་བག་ཆགས་དག་ལམ་
བསམ་མི་ཁྱབ་དབྱེར་མེད་ཟུང་འཇུག་གི་རྫོགས་རིམ་བསྒོམ་པ་ལ་དབང་ཞིང། འབྲས་བུ་ཟུང་འཇུག་རྡོ་རྗེ་འཆང་འགྲུབ་པའི་སྐལ་བ་ཅན་དུ་བྱས་སོ།  །ཞེས་དག་པ་བརྗོད། དེ་ནས།  འདི་ནི་རང་བཞིན་མཛེས་མ་སྟེ། །ཕྱི་རོལ་ཡུལ་

[014A]༄༅། །ནི་སྤངས་པའོ། །རིག་འདི་བོར་ནས་དེ་ལས་ནི། །གཞན་པའི་ཐབས་ཀྱིས་སངས་རྒྱས་མེད། །རིག་མའི་བརྟུལ་ཞུགས་སྤྱོད་ཅིག་བུ། །བརྟུལ་ཞུགས་རྣམས་ཀྱི་བླ་མའི་བླ།  །ཞེས་རིག་མའི་བརྟུལ་ཞུགས་
བླང༑ དེ་ནས་བཏང་རག་གི་མཎྜལ་དང་མཆོད་བསྟོད་བྱས་ལ།  རང་ཉིད་དཀྱིལ་འཁོར་གྱི་གཙོ་བོ་གཞིའི་ཧེ་རུ་ཀ་དང་གཉིས་སུ་མེད་པར་གྱུར་ པར་བསམས་ལ། ཡིག་བརྒྱ་བརྗོད་ནས།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་
གཙོ་བོ་ཡབ་ཡུམ་དང། ལུས་དཀྱིལ་གྱི་ལྷ་རྣམས་དང། ཁང་པ་བརྩེགས་པ་ ཞེས་སོགས་ཉེར་བསྡུ་སྒྲུབ་ཐབས་ལས་འབྱུང་བ་ལྟར་བྱས་ནས་སྨོན་ལམ་དང་ཤིས་པར་བརྗོད་པས་མཐའ་བརྒྱན་པར་བྱའོ།  །སྨྲས་པ། ཉེས་ལྟུང་ཕྱི་སའི་འདམ་
རྫབ་གཏིང་བྱིངས་ཀྱང། །དེ་ལས་ལྡང་བའི་ཐབས་ཙམ་མི་ནུས་པར། །ད་དུང་གྲུབ་གཉིས་པདྨོའི་དགའ་ཚལ་དུ། །རྩེ་བར་འདོད་པ་བཞད་གད་གནས་མིན་ནམ། །ལ་ལ་ནོངས་ལ་ནོངས་པར་མཐོང་བ་ཡིས། །ཉམས་
ཆག་དྲི་མ་སྙིང་ནས་འཁྲུ་འདོད་ཀྱང། །རྣམ་གཡེང་ལེ་ལོའི་ཐང་ཆེན་མཆོད་པས། །དག་བྱེད་ཨ་བཧི་ཥིཉྩའི་སྐལ་བས་ཕོངས། །རྡོ་རྗེ་འཆང་གི་བཅས་མཚམས་ལས་འགོངས་པས། །རྡོ་རྗེའི་ཆད་པོས་མནར་
བ་ལས། །སྐྱོབ་བྱེད་བདག་ཉིད་འཇུག་ཅིང་དབང་ལེན་པའི། །ཐབས་མཁས་འདི་ལས་བྱ་སླ་དོན་ཆེ་གང། །དེ་ལྟའི་ཆོག་སྒྲིགས་བདག་ཉིད་ཆེན་པོའི་གསུང། །ཟབ་རྒྱས་བྱིན་རླབས་ཆེ་མྱུར་མང་བཞུགས་མོད། །

[014B] །སྨན་ཕྱིར་ཚིག་ཉུང་དོན་ཚང་འདི་བྱས་སོ། །ཉེས་ལྟུང་སྦྱོང་ཞིང་སྐུ་བཞིའི་ས་བོན་སྤེལ། །རྣམ་གཡེང་ལེ་ལོ་མཁན་གྱིའང་སྒྲུབ་ནུས་ཤིང། །རྨོངས་པ་ཡིས་ཀྱང་
ལག་ཏུ་ལོན་ངེས་པའི། །ངོ་མཚར་ཁྱད་ཆོས་རྣམ་བཞིས་འདི་ལ་མཛེས། །ཚུལ་དེར་བདག་གིས་འབད་པའི་ངལ་བ་ལས། །བྱུང་བའི་དགེ་ཚོགས་རབ་དཀར་སྟོན་ཟླ་ཡིས། །འགྲོ་ཀུན་སྒྲིབ་གཉིས་མུན་སྟུག་ལས་
རྒྱལ་ནས། །སྐུ་གསུམ་སྣང་བ་གསར་པའི་དཔལ་ཐོབ་ཤོག་བདག་ཀྱང་ཉེས་ལྟུང་སེམས་ཀྱི་ནག་ནོག་ཀུན། །དག་བྱེད་ཆོ་ག་གསར་པས་ཡོངས་བཀྲུས་ནས། །རིམ་གཉིས་ཉམས་མྱོང་གསར་པའི་ཚོན་རིས་ཀྱི། །ངོ་
མཚར་སྐུ་བཞིའི་དཔལ་དུ་མྱུར་སྨིན་ཤོག་ །དེ་ལྟར་གྲུབ་ཆེན་དྲིལ་བུ་ཞབས་ལུགས་ཀྱི་བཅོམ་ལྡན་འདས་འཁོར་ལོ་སྡོམ་པ་ལུས་དཀྱིལ་ལ་བརྟེན་ནས་བུམ་བསྐྱེད་དང་བདག་འཇུག་མདོར་བསྡུས་བྱ་ཚུལ་ཉེས་ལྟུང་དྲི་མ་འཁྲུད་པའི་ཐུགས་རྗེའི་ག་བུར་ཆེབ་རྒྱུན་ཞེས་བྱ་བ་འདི་
ཡང༑ ཤར་སྤྲུལ་བདེ་ཆེན་ཆོས་ཀྱི་དཔའ་བོ་གང་ནས་འདི་ལྟ་བུ་ཞིག་གྱིས་ཞེས་ཡང་ཡང་བསྐུལ་བ་དང། ཉམས་ཆག་སྦྱོང་ཞིང་སྔགས་སྡོམ་གསོ་བར་འདོད་ཀྱང་རྣམ་གཡེང་ལེ་ལོས་ཕྲོགས་ཏེ། བདག་འཇུག་རྒྱས་པ་མི་ལྕོགས་པ་དང། རྨོངས་པས་མི་ཤེས་པ་དག་ལ་ཕན་ཕྱིར་ལམ་
འདིའི་རྣལ་འབྱོར་བའི་གཟུགས་བརྙན་་ཕ་བོང་ཁ་པ་བདེ་ཆེན་སྙིང་པོས་སྦྱར་བའི་ཡི་གེ་པ་ནི་ཆབ་མདོའི་གྲྭ་དག་ལྡན་དཔོན་ལྷ་ཐུབ་བསྟན་གསུང་རབ་ཀྱིས་བགྱིས་པ་འགྲོ་དོན་འཕེལ་བར་གྱུར་ཅིག། །།འདད་གཏོང་རབ་ཡངས་

[015A]༄༅། །སྦྱིན་པའི་བདག་པོ་ཆེ། །སུརྱ་དཧྭ་ཛས་ཡོན་སྦྱར་རྣམ་དཀར་མཐུས། །ས་ལམ་བགྲོད་པ་རབ་མྱུར་ཤིང་རྟའི་ཤུགས། །ཟུང་འཇུག་གདོད་མའི་རྒྱལ་སར་མྱུར་འགོད་
ཤོག༑ །།དགེའོ། །ས་བྱི་ལོར་འཛུགས་ཞུས་ལེགས་པར་སོང། །


﻿
[001A]༄༅། །རྣལ་འབྱོར་གྱི་དབང་ཕྱུག་གྲུབ་ཆེན་དྲིལ་བུའི་ཞབས་ཀྱི་བཞེད་སྲོལ་འཁོར་ལོ་སྡོམ་པའི་ལུས་ཀྱི་དཀྱིལ་འཁོར་དུ་དབང་ཇི་ལྟར་བྱ་བའི་རིམ་པ་བློ་བཟང་དགོངས་རྒྱན་ཞེས་བྱ་བ་བཞུགས་སོ། །

[001B] །ན་མོ་གུ་རུ་ཧེ་རུ་ཀཱ་ཡ། གང་གི་ཞབས་པད་ཡིད་ལ་དྲན་ཙམ་གྱིས། །རྒུད་པའི་མུན་ཚོགས་མཐའ་དག་སེལ་མཛད་ཅིང། །ཟུང་འཇུག་སྐུ་བཞིའི་གོ་འཕང་མཆོག་སྩོལ་བ། །
ཐུབ་དབང་བློ་བཟང་ཧེ་རུ་ཀ་ལ་འདུད། །ཡིད་ཀྱི་རོལ་མཚོར་ཆ་ཤས་ཙམ་གྱིས་ཀྱང། །སྣང་བ་ཤར་བས་ལྷན་སྐྱེས་བདེ་བ་ཆེ། །སྩོལ་མཛད་རྗེ་བཙུན་རྡོ་རྗེ་རྣལ་འབྱོར་མ། །ཁྱོད་ཀྱི་ཞབས་པད་བྱང་ནུ་བ་བར་
དུ་བསྟེན། །ཉེར་བཞིའི་ཡུལ་དུ་དཔག་མེད་རྫུ་འཕྲུལ་གྱིས། །བདུད་སྡེའི་མགོ་བོར་གར་མཛད་དཔའ་བོ་དང། །གཏུམ་དྲག་རྩལ་འཆང་རྣལ་འབྱོར་མ་ཡི་ཚོགས། །ཁྱོད་ཀྱིས་དངོས་གྲུབ་རྒྱ་མཚོ་འདུ་བར་
མཛོད། །འཇམ་དཔལ་སྙིང་པོའི་སྙན་བརྒྱུད་ཟབ་མོ་ཡི། །བཞེད་སྲོལ་ལས་འོངས་གྲུབ་ཆེན་དྲིལ་བུ་པའི། །མན་དག་དཔལ་ལྡན་འཁོར་ལོ་སྔོམ་པ་ཡི། །དབང་གི་ཆོ་གའི་རིམ་པ་འདིར་དབྱེ་བྱ། དེ་ཡང་རྣལ་

[002A]༄༅། །འབྱོར་པ་ལུགས་འདིའི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་ཅིང། དམ་ཚིག་དང་སྔོམ་པ་ལ་གནས་བ་བསྙེན་སྒྲུབ་ཚད་དུ་ཕྱིན་པ་དག་གིས་བདག་ཉིད་འཇུག་ཅིང་དབང་བླང་བ་དང། སློབ་མ་ལ་དབང་བསྐུར་བ་དག་གི་ཆེད་དུ་
དབང་གི་ཆོ་གའི་རིམ་པ་ཇི་ལྟར་བྱ་བ་ལ། ནང་མཆོད་གཏོར་མ་ཉེར་སྤྱོད། རྡོ་རྗེ་དྲིལ་བུ་ཅང་ཏེའུ་ཁ་ཊྭའི་ག་སོགས་ཡོ་བྱང་རྣམས་ཚོགས་པར་བྱས། བདག་བུམ་གཉིས་སྔོན་དུ་བྱ་བ་ལ། ་བུམ་བསྐྱེད་ནི། བདག་བསྐྱེད་ཀྱི་སྔོན་འགྲོའི་མཆོད་པ་ཟིན་པའི་མཚམས་
སུ༑ བུམ་བསྐྱེད་ཀྱི་མཆོད་པ་བྱིན་གྱིས་བརླབས། ནང་མཆོད་གཏོར་ཞིང། བུམ་པ༑ ཁཎྜ་རོ་ཧི་ས་བསངས། སྭ་བྷཱ་ཝ་ས་སྟོང་བར་སྦྱངས། སྟོང་པའི་དང་ལས་པཾ་ལས་སྣ་ཚོགས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བཾ་
ལས་རིན་པོ་ཆེའི་བུམ་པ་མཚན་ཉིད་ཐམས་ཅད་དང་ལྡན་པར་བགྱུར། རྣམ་རྒྱལ་བུམ་པའི་ནང་དུ་སྣ་ཚོགས་པདྨའི་དབུས་སུ་མཚན་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ་ཨེ་ཨཽ་
ཨཾ་ཨཿ་སྟེ། དབྱངས་དཀར་པོ་བཅུ་དུག་པ་ཕྲག་གཅིག་གཡས་སྐོར་དང། སླར་ཡང། ཨ་ཨཱ་ཞེས་པ་ནས། ཨོཾ་ཨཿ་སྟེ། དབྱ་དཀར་པོ་བཅུ་དྲུག་པ་ཕྲག་གནས་པ་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་

[002B] ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཐ་ཌ་ཌ་ཌྷ་ཌྷ་ཎ། ཏ་ཐ་ད་ད་དྷ་དྷ་ན། པ་ཕ་བ་བྷ་མ། ཡ་ཡ་ར། ལ་ལ་ཝ་ཤ་ཥ་ས་ཧ་ཀྵ་སྟེ། གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང། ཀ་ཁ་ཞེས་བ་ནས་
ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེ་གཉིས་ཡོངས་སུ་གྱུར་པ་ལས། ཟླ་བའི་དཀྱིལ་འཁོར་ཡོངས་སུ་རྫོགས་པ། དཀར་ལ་དམར་པའི་མདངས་ཅན་ལ་དབྱངས་སོ་གཉིས་དང། གསལ་
བྱེད་བརྒྱད་ཅུ་གཟུགས་བརྙན་ཤར་བ་བཞིན་དུ་སྣང་བའི་ཨཱ་ལི་དང་ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་བུའི་ཡེ་ཤེས། ཀཱ་ལི་དང་ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཱ་དས་ཟླ་བ་དཀར་ལ་དམར་བ་མཐོང་
བ་ན༑ བདག་གིས་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་ངོ་བོར་གྱུར་བའི་དཔུས་སུ་སྐྱེ་བ་བླངས་ལ། སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས། ཟླ་བའི་དབུས་སུ་ནཱ་ད་ཞུགས་པ་ལས། ནཱ་ད་ལས་ཐིག་ལེ། དེ་ལས་ཟླ་ཕྱེད་
དེ་ལས་ཧའི་མགོ་བོ། དེ་ལས་ཧའི་ལུས། དེ་ལས་ཨུ་གྲུབ་པའི་ཚུལ་གྱིས། དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྒྱུ་རྡོ་རྗེ་འཛིན་པའི་རང་བཞིན་ཅན་དུ་རྫོགས་པར་གྱུར་པ་ནི་སོ་སོར་རྟོག་པའི་ཡེ་ཤེས། ཧཱུཾ་ལས་ཁ་དོག་སྣ་ལྔ་པའི་འོད་ཟེར་འཕྲོ་བའི་རྩེ་
མོ་ལས་འཁོར་ལོ་ལྔའི་ལྷ་ཚོགས་རྣམས་འཐོན་ཏེ། འགྲོ་བ་རྣམས་འཁོར་ལོ་ལྔའི་ལྷ་ཚོགས་ཀྱི་གོ་འཕད་ལ་བཀོད་པེཨ་དང། སྔོན་ཐོག་མ་མེད་བ་ནས་གྲུབ་པའི་དཔའ་བོ་དང། རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་བ་རྣམས་

[003A]༄༅། །ལྷན་ཅིག་སྤྱན་དྲངས་ཏེ། མཉམ་པར་སྦྱར་བ་སྔོན་དུ་འགྲོ་བས་ཞུ་བར་གྱུར་ཏེ། ཧཱུཾ་ཡིག་གི་ནཱ་ད་ལ་ཐིམ་ཞིང། ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་པ་ནི་བྱ་བ་བསྒྲུབ་པའི་ཡེ་ཤེས། ཨོཾ་ཨཱ་ཧཱུཾ། ཨོཾ་སརྦ་བའི་ར་ཡོ་
གི་ནཱི་ཀཱ་ཡ་ཝཱ་ཀྩིཏྟ་བཛྲ་སྭ་བྷཱ་ཝ་ཨཱཏྨ་ཀོཉཧཾ། ཨོཾ་བཛྲ་ཤུདྡྷཱ་སརྦ་དྷརྨྨ་བཛྲ་ཤུདྡྷོཉཧཾ། ཟླ་བ་དབྱས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས། འཁོར་ལོ་ལྔའི་ལྷ་ཚོགས་རྟེན་དང་བཅས་པ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་སྐུའི་
འཁོར་ལོ་དཀར་པོ་རྩིབས་བརྒྱད་པའི་མུ་ཁྱུད་ལ་འཁོར་ལོའི་འཕྲེང་བ། དེའི་ལྟེ་བར་གསུང་གི་འཁོར་ལོ་དམར་པོ་རྩིབས་བརྒྱད་པའི་མུ་ཁྱུད་ལ་པདྨའི་འཕྲེང་བ། དེའི་ལྟེ་བར་ཐུགས་ཀྱི་འཁོར་ལོ་སྔོན་པོ་རྩིབས་བརྒྱད་པའི་མུ་ཁྱུད་ལ་རྡོ་རྗེའི་འཕྲེང་བ། དེའི་
ལྟེ་བར་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པ། ཕྱི་རོལ་གྱི་ཕྱོགས་མཚམས་རྣམས་སུ་རོའི་གདན་རེ་རེ། དབུས་ཀྱི་པདྨའི་ལྟེ་བར་ཉི་མའི་གདན་ལ་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ཁ་ཞལ་བཞི་པའི་རྩ་ཞལ་ནག་
གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེའང་སྤྱན་གསུམ་པ། ཕྱག་བཅུ་གྱིས་པ། དཔྲལ་བར་རྡོ་རྗེ་རྩེ་ལྔ་པའི་འཕྲེང་བ་འཇིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་
ཐལ་མོ་སྦྱར་བ། གཡས་ལྷག་མས་ཌཱ་མ་རུ་དང། གཡོན་ལྷག་མས་རལ་གྲི་འཛིན་པའི་མགོ་བོ་མནན་པ། གཡོན་པ་སྐུམས་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁཊཱཾ་ག་འཛིན་པའི་

[003B] གདན་གཉིས་ཀའང་གདོང་གཅིག་པ། མིག་གསུམ་པ། ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་ཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མང་གིས་ཀྱིས་གླང་པོ་ཆེའི་
བགས་པ་དཀར་པོ་ཁྲག་དང་བཅས་པའི་ན་བཟའ། ཕྱག་གཡས་པས་ལག་པ་གཡོན་པ་དང། གཡོན་པས་རྐང་པ་གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་མཛུབ་ཀྱི་རྩེ་གཉིས་སྨིན་མའི་ཐད་
སོར་གནས་པ། གཡས་ཀྱི་གསུམ་པན་ཌཱ་མ་རུ། བཞི་པན་དགྲ་སྟ། ལྔ་པན་གྲི་གུག། དྲུག་པན་མ་དུང་རྩེ་གསུམ་པ་བསྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག། བཞི་པ་ན་ཁྲག་གིས་གང་བའི་ཐོད་པ། ལྔ་པ་ན་རྡོ་རྗེ་ཞགས་པ་
དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང་སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན་དབུ་རེ་རེ་ལ་རྡོ་རྗེ་ནག་པོ་འི་ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་པ་བསྐམ་པོ་ལྔ་ལྔའི་ཕྲེང་བས་བརྒྱན་པ་དབུའི་གཡོན་དུ་ཅུང་
ཟད་ཡོ་བའི་ཟླ་བ་ཕྱེད་པ་འཕྱང་བ། ཞལ་རྣམ་པར་འགྱུར་པ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲགས་ཕྱུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་
དང་རྔམས་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་པགས་པའི་ཤམ་ཐབས་ཅན་མི་འི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་པ། ཕྱག་རྒྱ་དྲུག་གིས་རྒྱས་བཏབ་པ་མི་རུས་ཀྱི་ཐལ་བས་ལུས་ཐམས་

[004A]༄༅། །ཅད་ལ་བྱུགས་བའོ། །བཅོམ་ལྡན་འདས་ལ་མངོན་དུ་ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་པ། སྤྱན་གསུམ་པ། གཅེར་མོ་སྐྲ་གྲོལ་བ་ཐོད་པའི་དུམ་བུས་བརྒྱན་པའི་འོག་པག་
ཅན༑ ཕྱག་གཡོན་པས་ཡབ་ཀྱི་མགུལ་ནས་བཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་བ་བསྣམས་པ། གཡས་པས་ཕྱོགས་བཅུའི་གདུག་པ་ཅན་ཀུན་ལ་གྲི་གུག་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ་
འཇིག་དུས་ཀྱི་མེ་ལྟར་འབར་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་ཀྱི་ཐུགས་རྗེ་ཆེན་པོའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་
དོ་ཤལ་ཅན་ཏེ། གཉིས་ཀའང་ཡེ་ཤེས་ཀྱི་མེར་ཏུ་འབར་བའི་དབུས་ན་བཞུགས་པ། པདྨའི་འདབ་མ་ལ་ཤར་དུ་མཁའ་འགྲོ་མ་ནག་མོ། བྱངས་དུ་ལཱ་མ་ལྗང་ཁུ། ནུབ་ཏུ་ཁཎྜ་རོ་ཧི་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་མ་
སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན་གཅེར་བུ་སྐྲ་གྲོལ་བ། ཕྱག་གཉིས་ཀྱི་གཡས་པས་གྲི་གུག་དང་གཡོན་པས་ཐོད་པ་འཛིན་པའི་མཆན་ཁུང་ན་ཁ་ཏཱཾ་ག་བསྣམས་པ། ཞབས་གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་
པ༑ མི་མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ནོ། །མཚམས་བཞིར་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོ། །ཐུགས་ཀྱི་འཁོར་ལོའི་ཤར་རྩིབས་པཱུ་ལླི་ར་མ་ལ་ཡར་ཁཎྜ་ཀ་པཱ་ལ་དང། རབ་གཏུ་མ་

[004B] བྱང་རྩི་བས་ཛའ་ལནྡྷ་ར་ར་མཁའ་ཀངྐ་ལ་དང། གཏུམ་མིག་མ། ནུབ་རྩི་བས་ཨོཌྜི་ཡ་ཎ་ར་ཀངྐ་ལ་དང། འོད་ལྡན་མ། ལྷོ་རྩི་བས་ཨརྦུ་ཏར་མཆེ་བ་རྣམ་པར་གཅིག་པ་དང། སྣ་ཆེན་མ། མེ་རྩི་བས་གཽ་ངའ་བ་རིར། སུ་ར་བཻ་རི་ཎཱ་དང། དཔའ་པོའི་བློ་ཆེན་མ་
བདེན་བྲལ་གྱི་རྩིབས་ར་མེ་ཤྭ་རིར། འོད་དཔག་མེད་དང། ཁརྦ་རི། རླུང་རྩིབས་དེ་ཝི་ཀོ་ཊ་རི་རྡོ་རྗེའི་འོད་དང། ལངྐའི་དབང་ཕྱུག་མ། དབང་ལྡན་གྱི་རྩི་བས་མཱ་ལ་བར་རྡོ་རྗེ་འི་སྐུ་དང། ཤིང་གྲི་བ་མ་སྟེ་ཐུགས་ཀྱི་འཁོར་ལོ་འི་ལྷ་རྣམས་སྐུ་མདོག་སྔོན་པོ་ནམ་མཁའ་
ལ་སྤྱོད་པའི་ཚུལ་གྱིས་བཞུགས་པ། གསུང་གི་འཁོར་ལོའི་ཤར་རྩི་བས་ཀཱ་མ་རཱུ་པར་མྱུ་གུ་ཅན་དང། ས་སྲུང་མ། བྱང་རྩི་བས་ཨོ་ཊེར་རྡོ་རྗེ་རལ་པ་ཅན་དང། འཇིགས་བྱེད་ཆེན་མོ། ནུབ་རྩི་བས་ཏྲི་ཤ་ཀུ་རེར་དཔའ་པོ་ཆེན་པོ་དང། རླུང་གི་ཤུགས་ཅན་མ། ལྷོ་རྩིབ་བས་ཀོ་
ས་ལར་རྡོ་རྗེ་ཧཱུཾ་མཛད་དང། ཆང་འཐུང་མ། མེ་རྩི་བས་ཀ་ལིངྐར་རབ་ཏུ་བཟང་པོ་དང་སྡོ་བསངས་ལྷ་མོ། བདེན་བྲལ་གྱི་རྩི་བས་ལཾ་པ་ཀར་རྡོ་རྗེ་བཟང་པོ་དང། ཤིན་ཏུ་བཟང་མོ། རླུང་རྩི་བ་སྐ་ཉིར་འཇིགས་བྱེད་ཆེན་པོ་དང། རྟ་རྣ་མ། དབང་ལྡན་གྱི་རྩིབས་ཧི་མཱ་
ལ་ཡར་མིག་མི་བཟང་དང། བྱ་དགོང་མ་སྟེ་གསུང་གི་འཁོར་ལོའི་ལྷ་རྣམས་སྐུ་མདོག་དམར་པོ་སེ་ལ་སྤྱོད་པའི་ཚུལ་གྱིས་བཞུགས་པ། སྐུའི་འཁོར་ལོའི་ཤར་རྩི་བས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་རྩི་བས་གྲི་ཧ་དེ་ཝ་ཏར་རིན་
ཆེན་རྡོ་རྗེ་དང་དུམ་སྐྱེས་མ། ནུབ་རྩིབས་སོ་རཱཥྚར་རྟ་མགྲིན་དང། ཆང་འཚོང་མ། ལྷོ་རྩི་བས་སུ་ཝརྞ་དའྭི་པར། ནམ་མཁའི་སྙིང་པོ་དང། འཁོར་ལོའི་གོ་ཆམ། མེ་རྩི་བས་ན་ག་རར་ཧེ་རུ་ག་དང། ཤིན་ཏུ་དཔའ་མོ། བདེན་བྲལ་གྱི་རྩིབས་སིནྡྷུར་པདྨ་གར་གྱི་

[005A]༄༅། །དབང་ཕྱུག་དང། སྟོབས་ཆེན་མ། རླུང་རྩི་བས་མ་རུང་རྣམ་པར་སྣང་མཛད་དང། འཁོར་ལོས་སྒྱུར་མ། དབང་ལྡན་གྱི་རྩིབས་ཀུ་ལུ་ཐར་རྡོ་རྗེ་སེམས་དཔའ་དང། བརྩོན་འགྲུས་ཆེན་མོ་སྟེ། སྐུའི་འཁོར་ལོའི་ལྷ་རྣམས་སྐུ་མདོག་དཀར་པོ་
ས་འོག་ན་སྤྱོད་པའི་ཚུལ་གྱིས་བཞུགས་པ། ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང། གཡོན་དྲིལ་བུ་བསྣམས་ནས་ཡུམ་ལ་འཁྱུད་པ། དབུ་སྐྲ་རལ་པའི་ཐོར་ཚུགས་ཅན། སྤྱི་
པོར་སྣ་ཚོགས་རྡོ་རྗེ་དང། གཡོན་དུ་ཟླ་བ་ཚེས་པ་དང་ཐོད་སྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང། དཔྲལ་བར་རྡོ་རྗེའི་ཕྲེང་བས་བརྒྱན་པ། ཕྱག་རྒྱ་དྲུག་གིས་རྒྱས་བཏབ་པ། སྟག་གི་པགས་པའི་ཤམ་ཐབས་ཅན། གཡས་བརྐྱང་
གིས་བཞུགས་པ། རབ་གཏུམ་མ་ལ་སོགས་པའི་དཔའ་མོ་ཉེར་བཞི་པོ་ཐམས་ཅད་ཀྱང། ཞལ་གཅིག་ཕྱག་གཉིས་ཀྱི་གཡས་གྲི་གུག་དང་བཅས་པའི་སྡིགས་མཛུབ་འཕྱར་ཞིང། གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པ་ན་བདུད་བཞི་ལ་
སོགས་པའི་ཁྲག་གིས་བཀང་བ་བསྣམས་པ། སྤྱན་གསུམ་དམར་ཞིང་མེ་ལྟར་འབར་བ། ཐོད་པའི་དུམ་བུས་བརྒྱན་པའི་འོག་བག་ཅན། དབུ་སྐྲ་སིལ་བུར་གྲོལ་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པར་འཁྲིལ་བ། ཕྱག་རྒྱ་ལྔས་
བརྒྱན་པ། མི་མགོ་བསྐམ་པོ་ལྔའི་དབུ་རྒྱན་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ནོ། །ཕྱོགས་དང་མཚམས་ཀྱི་རོའི་གདན་རྣམས་ཀྱི་སྟེང་དུ་ཤར་དུ་ཁ་གདོང་མ་དམར་མོ། བྱང་དུ་འུག་གདོང་མ་ལྗང་ཁུ། ནུབ་ཏུ་ཀྱི་གདོང་མ་དམར་མོ། ལྷོར་ཕག་

[005B] ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་བ། ལྷོ་ནུབ་ཏུ་གཤིན་རྗེ་པོ་ཉ་མོ་གཡས་སེར་སེར་གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་
སྔོ་བ། ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན། གཅེར་བུ་སྐྲ་གྲོལ་བ། ཕྱག་གཉིས་ཀྱི་གཡས་པས་གྲི་གུག་དང། གཡོན་པས་ཐོང་པ་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། ཞབས་གཡས་
བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ནོ། །ལས་བུམ་གྱི་ནང་དུ་སྣ་ཚོགས་པད་ཉིའི་གདན་ལ། བཾ་དང་གྲི་གུག་ལས་སྐྱེས་པའི་དུམ་སྐྱེས་མ་དམར་མོ། ཞལ་གཅིག་
མ༑ སྤྱན་གསུམ་མ། མཆེ་བ་རྣམ་པར་གཙིགས་པའི་ཞལ་ཅན། གཅེར་བུ་སྐྲ་གྲོལ་བ། ཕྱག་གཉིས་ཀྱི་གཡས་པས་གྲི་གུག་དང། གཡོན་པས་ཐོད་པ་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། ཞབས་གཡས་བརྐྱང་གིས་བཞུགས་པ། ཕྱག་རྒྱ་
ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ནོ། །གཙོ་བོའི་ཐུགས་ཀར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ན་མ་ཧི་སེར་པོ། སྤྱི་གཙུག་ཏུ་ཉི་མ་ལ་པདྨ་གར་དབང་
གི་ངོ་བོ་སཱ་ཧཱ་ཧུ་དམར་པོ། ཕྲག་པ་གཉིས་སུ་ཉི་མ་ལ་དཔལ་ཧེ་རུ་ཀའི་ངོ་བོ་བཽ་ཥཊ་ཧེ་ནག་པོ། མིག་གཉིས་སུཾ་ཉ་མ་ལ་རྡོ་རྗེ་ཉི་མའི་ངོ་བོ་ཧཱུཾ་ཧཱུཾ་ཧོ་དམར་སེར། དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལས་དབང་གི་རང་བཞིན་རྟ་མཆོག་གི་ངོ་བོ་ཕཊ་ཧཾ་ལྗང་ཁུ་

[006A]༄༅། །གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། སྙིང་ཁར་ཉི་མ་ལ་གཤིན་རྗེ་མའི་ངོ་བོ་ཧཾ་ཨོཾ་སྔོན་པོ། མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲི་མོཾ་དཀར་པོ། མགོ་བོར་ཉི་མ་ལ་སྐྱོད་བྱེད་མའི་ངོ་བོ་ཧྲེཾ་ཧྲིཾ་སེར་པོ། སྤྱི་གཙུག་
ཏུ་ཉི་མ་ལ་སྐྲག་བྱེད་མའི་ངོ་བོ་ཧཱུཾ་ཧཱུཾ་ལྗང་ཁུ། དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་ཙཎྜི་ཀའི་ངོ་བོ་ཕཊ་ཕཊ་དུད་ཁས་མཚན་པར་གྱུར། ཕཻཾ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བསྒོམས་པ་དང་འདྲ་བའི་ཡེ་ཤེས་པ་
དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་དབང་བསྐུར། གཙོ་བོ་ལ་རྡོར་སེམས། ཕག་མོ་ལ་མི་བསྐྱོད་པ། མཁའ་འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་རྣམས་ལ་མི་
བསྐྱོད་པ། གསུང་འཁོར་གྱི་ལྷ་རྣམས་ལ་སྣང་མཐའ། སྐུ་འཁོར་གྱི་ལྷ་རྣམས་ལ་རྣམ་སྣང། དམ་ཚིག་གི་འཁོར་ལོའི་ལྷ་རྣམས་ལ་དོན་གྲུབ། ལས་བུམ་གྱི་དུམ་སྐྱེས་མ་ལ་རིན་འབྱུང་གིས་དབུ་བརྒྱན་པར་གྱུར་ཨོཾ་ཤྲཱི་ཧེ་རུ་ཀ་ཨརྒྷཾ་ནས་ཤཔྟའི་བར་
དང༑ རཱུ་པ་ནས་སྤར་ཤ་བའི་བར་དང་ཨོཾ་ཨཱ་བཛྲ་ཨཱ་དར་ཤེ་ཧཱུཾ། ཞེས་པ་ནས་སརྦ་དྷརྨེ་ཧཱུཾ། ཞེས་པའི་བ་རྒྱིས་མཆོད། ཨོཾ་ཧཱུཾ་བཾ་རྀཾ་རིཾ་ལིཾ་ལིཾ། ཀཾ་ཁཾ་གཾ་གྷཾ་ངཾ། ཙཾ་ཚཾ་ཛཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ་མཾ། ཡཾ་རཾ་ལཾ་ཝཾ་ཤཾ་ཥཾ་སཾ་ཧཾ་ཀྵཾ། ཧུཾ་ཧཱུཾ་ཕཊ་ཨོཾ་ཨཱ་
ཧཱུཾ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་ཨཱ་ཧཱུཾ། ཞེས་ནང་མཆོད་ཕུལ། རྐང་བརྒྱད་དང། ཆོས་དབྱིངས་རྣམ་དག་དང་ལས་མ་གཡོས་ཀྱང། །ཐབས་ཀྱིས་ཁྲོ་བོའི་སྐུར་བསྟན་གདུག་པ་འདུལ། །ཆེ་བའི་ཆེ་མཆོག་ལྷ་ཡི་ལྷར་གྱུར་པ། །ཀུན་བཟང་ཧེ་རུ་ཀེ་ལ་ཕྱག་འཚལ་ལོ། །

[006B] །ཆོས་རྗེས་དྲན་པའི་ངོ་བོ་ཉིད། །པདྨའི་རིགས་ཀྱི་མཁའ་འགྲོ་ཡུམ། །དུམ་སྐྱེས་མ་ལ་ཕྱག་འཚལ་ལོ། ཞེས་པས་བསྟོད། ཧཱུཾ༑ ཞེས་བརྗོད་ཅིང། ལག་པ་གཡོན་བའི་ཁུ་ཚུར་གྱིས་གཟུངས་ཐག་བཟུང། གཡས་པས་ཕྲེང་བ་བགྲང་ཞིང། གཙོ་བོ་
ཡབ་ཡུམ་གྱི་སྙིང་པོ་དང་ཉེ་སྙིང་དང། ལྷ་གཞན་རྣམས་ཀྱི་སྙིང་པོ་བརྒྱ་རྩ་བརྒྱད་རེ་བཟླས། ལས་བུམ་ལ། སུམྦྷ་ནི། དང་དུམ་སྐྱེས་མའི་སྔགས་བཟླ། ཐམས་ཅད་ལ་ཐུན་མོང་དུ། ཨོཾ་སརྦ་ཏ་ཐཱ་ག་ཏ་ཨ་བྷིཥེ་ཀ་ཏ་ས་མ་ཡ་ཤྲཱི་ཧཱུཾ། ཞེས་པ་ཅི་མང་བཟླ། སྔགས་ཀྱི་འོད་ཟེར་གྱིས་ཕྱོགས་བཅུའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཡེ་ཤེས་ཀྱི་བདུད་རྩི་བཀུག་ནས་བུམ་པའི་ཆུ་ལ་ཐིམ་པར་གྱུར། དེ་ནས་དུང་ཆོས་ཀྱི་ཆུ་ལ་དམིགས་ནས། ཨོཾ་བཛྲ་ཨ་མྲྀ་ཏ་ཨུ་ད་ཀ་ཧཱུཾ། ཞེས་དང། ཨོཾ་ཨཱ་ཧཱུཾ། བཟླས་ཏེ། དུང་ཆོས་ཀྱི་ཆུའི་རྡུལ་ཕྲ་རབ་རྣམས་
ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར། ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར། དེ་ནས་གཙོ་བོའི་སྔགས་དང་ཧཱུཾ་ལན་བདུན་བཟླས་ནས། བུམ་པ་རྣམས་སུ་དུང་ཆོས་
ཀྱི་ཆུས་མཆོད་ཡོན་ཕུལ། ཁཎྜ་རོ་ཧི་བཟླས་པའི་མེ་ཏོག་དཀར་པོ་གསུམ་ཡང་གཞུག་བུམ་པ་ལ་ལག་པ་རེག་ཅིང། པུཥྤེ་སོགས་ཀྱིས་མཆོད། ལས་བུམ་གྱི་ཁ་རྒྱན་ཐོགས་ལ། ཇི་སྲིད་དཀྱིལ་འཁོར་གྱི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམས་བཟློག་པར་མཛོད་
ཅིག་ཅེས་བརྗོད། དེ་ནས་རྡོར་སེམས་སྒོམ་བཟླས་ནས་བཟུང། བདག་བསྐྱེད་ཀྱི་མཇུག་རྣམས་ཚང་བར་བྱ། དངོས་གཞི་ནི། རང་ཉིད་གཙོ་བོ་ལས་བྱེ་ནས་དབང་ལེན་པར་མོས་ལ། ཉེར་སྤྱོད་བྱིན་གྱིས་བརླབས། བླ་མ་དང་གཙོ་བོ་ཐ་མི་དད་བའི་ཞབས་དྲུང་དུ། དཀྱིལ་འཁོར་དུ་འཇུག་པ་ཞུ་བའི་ཡོན་དུ་

[007A]༄༅། །མཎྜལ་ཕུལ། དགའ་ཆེན་ཁྱོད་བདག་སྟོན་པ་བས། །སློབ་དཔོན་ཁྱོད་ནི་དགོངས་སུ་གསོལ། །བྱང་ཆུབ་ཆེན་པོའི་ཚུལ་བསྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་སྩལ་དུ་གསོལ། །སྔོ་མ་བ་རྣམས་ཀྱང་བདག་ལ་
སྩོལ༑ ༑ཐར་པ་ཆེན་པོའི་གྲོང་མཆོག་ཏུ། །མགོན་པོ་བདག་ནི་འཇུག་པར་འཚལ། ཞེས་ལན་གསུམ་གྱིས་གསོལ་བ་བཏབ། ཨོཾ་ཙཀྵུ་བནྡྷཾ་བ་ར་མ་ན་ཡེ་ཧཱུཾ། ཞེས་པས་མིག་དར་བཅིང། ཨཱ་ཁཾ་བའི་ར་ཧཱུཾ་གིས་མེ་ཏོག་གི་ཕྲེང་བ་བཟུང། རང་ཉིང་ཧེ་རུ་ཀ་སྐུ་མདོག་སྔོན་པོ་
ཞལ་གཅིག་ཕྱག་གཉིས་པར་གསལ་བའི་སྙིང་ཁར་ཉི་མ་ལ་ཧཱུཾ་སྔོན་པོ། མགྲིན་པར་ཉི་མ་ལ་ཨཱ་དམར་པོ། སྤྱི་བོར་ཟླ་བ་ལ་ཨོཾ་དཀར་པོ། དེས་ལུས་ངག་ཡིད་གསུམ་བྱིན་གྱིས་བརླབ་པར་གྱུར། བུ་ཁྱོད་སུ་ཡིན་ཅི་ལ་དགའ། སྐལ་བཟང་བདག་
བདེ་བ་ཆེན་པོ་ལའོ། །དེ་ཡིས་བུ་ལ་ཅི་ཞིག་བྱ། །སངས་རྒྱས་མཆོག་གི་དམ་ཚིག་བགྱི་འཚལ་ལོ། ཞེས་རིགས་དང་མོས་པ་འདྲི། དེ་ནས། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་
ཡི་རང། །སངས་རྒྱས་བྱང་ཆུབ་ཡིང་ཀྱིས་བཟུང། ལན་གསུམ་གྱིས་སྡོམ་པ་བཟུང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་པ་བྱང་ཆུབ་ཀྱི་སེམས་དེ་ཉིད་སྙིང་ཁར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར་
ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་བའི་རྣམ་པར་གྱུར། ཨོཾ་སརྦྦ་ཡོ་གྲྩིཏྟཾ་ཨུཏྤ་ཏ་ཡཱ་མི། ཞེས་ཐམས་ཅད་རྣལ་འབྱོར་གྱི་སེམས་བསྐྱེད་

[007B] ཨོཾ་སུ་ར་ཏེ་ས་མ་ཡ་སྟྭཾ་ཧོཿ་སིདྡྷི་བཛྲ་ཡ་ཐཱ་སུ་ཁཾ། ཞེས་བརྟན་པར་བྱ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱིས། ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་
ཏུ་གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་པར་མི་བྱ་ཞིང་མ་དད་པ་རྣམས་ལའང་མ་ཡིན་ནོ། ཞེས་གསང་བར་གདམས། ཧཱུཾ་ཛཿ་ཧཱུཾ། ཞེས་དཀྱིལ་འཁོར་དུ་འཇུག་སངས་རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་སྐྱབས་སུ་
མཆི༑ ༑དཔའ་བོ་རྣལ་འབྱོར་མ་འཁོར་ལོ། །རྣལ་འབྱོར་གནས་ལ་བདག་ཕྱག་འཚལ། །དོན་དམ་སྨྲ་བའི་སེང་གེ་རྣལ་འབྱོར་ཞེས་བྱ་བ། །ཉོན་མོངས་གཅོད་པའི་དོན་ལ་ཤིན་ཏུ་མཁས་གྱུར་པ། །སྲིད་བའི་ཉེས་བརྒྱ་བསྐྱེད་རྩ་ཉོན་མོངས་ཆོད་མཛོད་ལ། །
རྣལ་འབྱོར་དོན་ལྡན་རྒྱལ་པོ་དེ་ཉིད་གྲུབ་པར་མཛོད། ཅེས་གསོལ་བ་གདབ། དེ་ནས། རང་ཉིད་ཕྱིའི་ཧེ་རུ་ཀའི་ང་རྒྱལ་འཛིན་པས། ནང་ལུས་དཀྱིལ་གྱི་ལྷ་ལ་སློབ་མ་གཞུག་པའི་དོན་དུ། དེ་བཞིན་གཤེགས་པ་ཀུན་གྱི་གནས། །ཧེ་རུ་ཀ་དཔལ་གྲོང་ཁྱེར་
མཆོག་སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། ཞེས་གསོལ་བ་བཏབ་པས་ལྷས་གནང་བ་བྱིན་བར་གྱུར། བླ་མ་ཧེ་རུ་ཀས་གསུངས་པར་མོས་ལ། གོང་ནས་གོང་གི་སྡོམ་པ་ནི། །བུ་ཁྱོད་ཀྱིས་ནི་བསྲུང་བྱ་སྟེ། །གྲོལ་བའི་རྒྱུ་ནི་
དེ་ལས་གཞན། །ཐབས་ནི་ཅི་ཡང་ཡོད་མ་ཡིན། ཞེས་སྡོམ་པ་འཛིན་པར་གདམས། རིགས་ལྔ་སྤྱི་དང་བྱེ་བྲག་གི་སྡོམ་པ་ཐམས་ཅད་གཟུང་བར་བྱའོ་སྙམ་དུ་བསམས་ལ། སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །བདག་མིང་འདི་

[008A]༄༅། །ཞེས་བྱ་བ་ནི། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་དེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་
ཁྲིམས་ཀྱི་ནི་བསླབ་པ་དང། །དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་བཟུང། །སངས་རྒྱས་ཆོས་དང་དགེ་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་
ལས་སྐྱེས་པའི། །སྡོམ་པ་དེང་ནས་བདག་གིས་བཟུང། །རྡོ་རྗེ་རིགས་མཆོག་ཆེན་པོ་ཡི། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་བཟུང་བར་བགྱི། །སློབ་དཔོན་དག་ཀྱང་བཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་པ་
ལ༑ ༑ཉིན་རེ་བཞིན་ནི་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྤྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་ནང་གསང་བ་ཐེག་པ་གསུམ། །དམ་ཆོས་སོ་སོར་བཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྔོམ་
པ་ཐམས་ཅད་ལྡན་པར་ནི། །ཡང་དག་ཉིད་དུ་སོ་སོར་བཟུང། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་གིས་སྔོམ་པ་མ་ལུས་བཟུང། །མ་
བསྒྲལ་བ་རྣམས་བདག་གིས་བསྒྲལ། །མ་གྲོལ་བ་རྣམས་བདག་གིས་སྒྲོལ། །དབུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་དགོད། ཅེས་ལན་གསུམ་བརྗོད་ལ་རིགས་ལྔའི་སྔོམ་པ་བཟུང། སངས་རྒྱས་ཆོས་དང་དགེ་འདུན་ལ།།

[008B] །ཐེག་པ་གསུམ་པོ་ཐམས་ཅད་དང། །རྣལ་འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་བདག་ནི་སྐྱབས་སུ་
མཆི༑ ༑ཧེ་རུ་ཀ་དཔལ་སོགས་དཔའ་བོ། །རྣལ་འབྱོར་མ་དང་སྣང་མཛད་སོགས། །བྱང་ཆུབ་སེམས་དཔའ་དཔག་མེད་པ། །ཐམས་ཅད་བདག་ལ་དགོངས་སུ་གསོལ། །ཆེ་གེ་དུས་འདི་ནས་བཟུང་སྟེ། །ཇི་སྲིད་གཉིས་མེད་ལ་གནས་པར། །དེ་ཡི་ཚངས་
སྤྱོད་གཉིས་མེད་པ། །ཉི་ཤུ་རྩ་གཉིས་ལེགས་པར་སྲུང། ཞེས་དམ་ཚིག་ཉི་ཤུ་རྩ་གཉིས་བཟུང་ངོ། །དེ་ནས་བྱིན་གྱིས་བརླབ་པའི་སྔོན་འགྲོར་སྦྱང་བྱ་བ་ལ། གཏོར་མ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ། ཨཱ་དྱཱ་ནུཏྤནྣ་ཏཱ་ཏ། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་
བྷ་ར་སཾ་བྷ་ར་ཧཱུཾ། ཞེས་བྱིན་གྱིས་བརླབས་ལ། ཨོཾ་སརྦ་བིགྷྣན་ན་མ༑ སརྦ་བིགྷྣན་ན་མཿ་སརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བཧེཿ་སརྦ་ཏད་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ཎ་ཁཾ། གྲྀ་ཧྞ་བ་ལིཾ་ཏ་ཡེ་སཱ་ཧཱ། ཞེས་གཏོར་མ་ཕྱིར་ལ་བསྐོར་ནས་ཞི་བས་སྦྱང། ཏིང་ལོ་ཡང་རི་ལ་བསྐོར་ཞིང། །ཨོཾ་སུམྦྷ་ནི་
སུམྦྷ་ཧུཾ་ཧུཾ་ཕཊ། ཨོཾ་གྲྀཧྞ་གྲྀཧྞ་ཧུཾ་ཧུཾ་ཕཊ། ཨོཾ་གྲྀཧྞ་པ་ཡ་གྲྀཧྞ་པ་ཡ་ཧུཾ་ཧུཾ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱ་ན་བཛྲ་ཧུཾ་ཧུཾ་ཕཊ། ཅེས་བཟླས་ཏེ་དྲག་པོས་སྤྱང། ལུས་ཀྱི་དཀྱིལ་འཁོར་དུ་འཇུག་པར་བྱེད་པ་ལ་བར་དུ་གཅོད་པར་བྱེད་པའི་བགེགས་ཀྱི་ཚོགས་ཐམས་
ཅད་མཆོད་སྦྱིན་གྱི་གཏོར་མ་འདིས་ཚིམ་པར་གྱིས་ལ་གནོད་པ་དང་གདུ་ག་པའི་སེམས་ཞི་ཞིང་ཞི་བ་དང་ཕན་པའི་སེམས་དང་ལྡན་པས་རང་རང་སོ་སོའི་གནས་སུ་སོང་ཞིག་ཅེས་སུམྦྷ་ནི་བཟླས་གུ་གུལ་གྱི་དུང་པས་བདུག་ཡུང་མ་ཀར་གྱིས་བྲབས་ཏེ་བགེགས་སྦྱངས། དེ་

[009A]༄༅། །ནས། སྡིག་སྒྲིབ་ཐམས་ཅད་སྙིང་ཁར་པཎ་ནག་པོ་འི་རྣམ་པར་གྱུར་པ་སྣ་སྒོ་ནས་ཐོན་ནས་སྡིག་བ་རྭ་ཅན་གྱི་རྣམ་པར་གྱུར་ཏེ་ཏིལ་ལ་ཐིམ་པར་གྱུར། ཞེས་བརྗོད་ཅིང་བསམས་ལ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་
སྭ་བྷཱ་ཝ་ཤུདྡྷོཉཧཾ། ཐབ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐབ་མཚན་ཉིད་ཐམས་ཅད་རྫོགས་པའི་ནང་དུ་ཡེ་ཤེས་ཀྱི་མེ་འབར་བའི་ནང་དུ་ཧཱུཾ་ལས་རྡོ་རྗེ་མཁའ་འགྲོ་རྡོ་རྗེ་དང་དྲིལ་བུ་འཛིན་པ་ཞལ་
གདངས་པ་དེའི་ཞལ་དུ་སྡིག་སྒྲིབ་ཐམས་ཅད་གསོལ་བར་གྱུར་པར་བསམས་ལ། ཨོཾ་བཛྲ་ཌཱ་ཀ་ཁ་ཁ། ཁཱ་ཧི་ཁཱ་ཧི། སརྦྦ་པཱ་པཾ་ད་ཧ་ན་བྷ་སྨི་ཀུ་རུ་སཱ་ཧཱ། ཞེས་ལག་པ་གཡས་གཡོན་གྱིས་ཏིལ་བཟུང་སྟེ་བསྐོར་ནས་གཡས་ཀྱིས་མེ་ནང་གི་ཁྲོ་བོའི་ཞལ་དང་གཡོན་དུ་རྒྱ་
མཚོ་ཆེན་པོའི་ཆུ་བོར་དོར་བར་བསམས་ལ་མེ་དང་ཆུར་དོར། དེ་ནས། ཇི་ལྟར་བལྟམས་པ་སོགས་ཀྱིས་ཚིགས་བཅད་དང་སྔགས་བརྗོད་ལ་ལས་བུམ་གྱི་ཆུས་ཁྲུས་བྱ་སྟེ་དྲི་མ་སྦྱང། བྱིན་གྱིས་བརླབ་པ་དངོས་ནི་རང་ཉིད། སྭ་བྷཱ་ཝ་ས་སྟོང་པར་སྦྱངས། སྟོང་པའི་དང་ལས་རང་ཉིད་
སྣ་ཚོགས་ཕང་ཉིའི་མདན་ལ་བཅོམ་ལྡན་འདས་ཧེ་རེའུ་ཀ་སྐུ་མདོག་མཐིང་ཁ་ཞལ་བཞི་པའི་རྩ་ཞལ་བཞི་པའི་རྩ་ཞལ་ནག་གཡོན་ཞལ་ལྗང། རྒྱབ་ཞལ་དམར། གཡས་ཞལ་སེར་བ། ཞལ་རེ་རེའང་སྤྱན་གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་
ལྔ་པའི་ཕྲེང་བ་འཛིན་པ། ཞབས་གཡས་བརྐྱངས་པས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། གཡས་ལྷག་མས་ཌཱ་མ་རུ་དང། གཡོན་ལྷག་མས་རལ་གྲི་འཛིན་པའི་མགོ་པོ་མནན་པ། གཡོན་བསྐུམས་

[009B] ལྷག་མ་གཉིས་ཐོད་པ་དང་ཁ་ཊཱཾ་ག་འཛིན་པའི་ནུ་མ་མནན་པ། གདན་གཉིས་ཀའང་གདོང་གཅིག་པ། མིག་གསུམ་པ། ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་
ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་པ་དང། གཡོན་པས་རྐར་པ་
གཡོན་པའི་པགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕག་གིས་བརྒྱངས་ཏེ་འཛིན་པའི་སྡིགས་མཛུབ་ཀྱི་རྩེ་གཉིས་སྨིན་མའི་ཐད་སོར་གནས་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག། དྲུག་པ་ན་མདུང་རྩེ་
གསུམ་པ་སྒྲེང་བ། གཡོན་པའི་ཕྱག་གསུམ་པ་ན་རྡོ་རྗེ་མཚན་པའི་ཁ་ཊཱཾ་ག་བཞི་པ་ན་ཁྲག་གིས་བཀང་བའི་ཐོད་པ། ལྔ་པ་ན་རྡོ་རྗེ་ཞགས་པ། དྲུག་པ་ན་ཚངས་པའི་མགོ་བོ་དོང་བཞི་པ་བསྣམས་ཤིང། སྣ་ཚོགས་རྡོ་རྗེ་མཚན་བའི་རལ་བའི་ཐོར་
ཅོག་ཅན་དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོང་སྨད་དུ་གནས་པ་གཉིས་ལ་བརྒྱུས་པའི་ཐོད་པ་བསྐམ་པོ་ལྔ་ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཕྱང་པ། ཞལ་རྣམ་པར་འགྱུར་བ། མཆེ་བ་བཞི་གཙིགས་ཤིང་
འཇིགས་སུ་རུང་པ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་འཇིགས་སུ་རུང་བ་སྟེ་གསུང་གི་ཉམས་གསུམ་དང། སྙིང་རྗེ་དང་རྔམས་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟ་

[010A]༄༅། །གི་པགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་བ། ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །བཅོམ་ལྡན་འདས་ལ་མངོན་དུ་
ཕྱོགས་པར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་པ། སྦྱན་གསུམ་པ། གཅེར་མོ་སྐྲ་གྲོལ་བ་ཐོད་པའི་དུམ་བུས་བརྒྱན་པའི་འོག་པག་ཅན། ཕྱག་གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པ་ན་
བདུད་བཞི་ལ་སོགས་པའི་ཁྲག་གིས་བཀང་བ་བསྣམས་པ། གཡས་པས་ཕྱོགས་བཅུའི་གདུག་བཅན་ཀུན་ལ་གྲི་གུག་དང་བཅས་པའི་སྡིགས་མཛུབ་ཀྱིས་བསྡིགས་པར་མཛད་པ་འཇིག་དུས་ཀྱི་མེ་ལྟར་འབར་བ། བྱིན་པ་གཉིས་ཀྱིས་ཡབ་ཀྱི་
བརླའི་སྟེང་དུ་ལེགས་པར་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ཏེ། གཉིས་ཀའང་ཡེ་ཤེས་ཀྱི་མེ་རབ་ཏུ་
འབར་བའི་དབུས་ན་བཞུགས་པ། སྙིང་ཁ་ཆོས་ཀྱི་འཁོར་ལོའི་དབུས་ཀྱི་དྷཱུ་ཏཱིའི་ནང་གི་བྱང་སེམས་བ་མོ་ལྟ་བུ་འཛག་པ་ཡུངས་ཀར་སྦོམ་པོའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་པ་ལས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ཁ་ཞལ་བཞི་པའི་
ཞེས་པ་ནས། ལུས་ཐམས་ཅད་ལ་བྱུགས་པའོ། །ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་བཅོམ་ལྡན་འདས་མ་རྡོ་རྗེ་ཕག་མོ། ཞེས་པ་ནས། མི་མགོ་བསྐམ་པོ་ལྔ་བཅུའི་དོ་ཤལ་ཅན་ཏེ། དཔྱིད་དང་ཐིག་ལེའི་

[010B] སྙིང་ཁའི་ཤར་ལ་སོགས་པའི་འབྱུང་བཞིའི་རླུང་རྒྱུ་བའི་རྩ་འདབ་བཞི་ལ། ཤར་ནས་གཡས་སྐོར་དུ་ལཾ་མཾ་པཾ་ཏཾ་བཞིའི་ཡི་གེ་དང་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་
ཤར་དུ་མཁའ་འགྲོ་མ་ནག་མོ་བྱང་དུ་ལཱ་མ་ལྗང་ཁུ། ནུབ་ཏུ་ཁཎྜ་རོ་ཧི་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཆེ་བ་རྣམས་པར་གཙིགས་པའི་ཞལ་ཅན། གཅེར་པུ་སྐྲ་གྲོལ་བ། ཕྱག་གཉིས་
ཀྱི་གཡས་པས་གྲི་གུག་དང། གཡོན་པས་ཐོད་པ་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། ཞབས་གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ནོ།།
ཤར་ལྷོ་ལ་སོགས་པའི་མཆོད་པ་བཞིའི་རྩ་འདབ་ལས་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོ། སྤྱི་བོ་ལ་སོགས་པའི་གནས་ཉེར་བཞིར། པཱུ། ཛ། ཨོ། ཨ། གོ། རཱ། དེ། མཱ། ཀཱ། ཨོ། ཏྲི། ཀོ། ཀ། ལ། ཀཱ། ཧི། པྲེ། གྲི། སཽ་
སུ། ན། སི། མ། ཀུ། རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་དང་ལྡན་པའི་འཁོར་ལོ་ཉེར་བཞིའི་རྣམ་པ་ཅན་ཕྱིའི་ཡུལ་ཉེར་བཞིའི་ངོ་བོར་གྱུར། གནས་ཉེར་བཞིའི་རྩ་དང་ཁམས་ངོ་བོ་དབྱེར་མེད་དུ་
གནས་པ་ཡོངས་སུ་གྱུར་པ་ལས་དཔའ་བོ་དང་དཔའ་མོ་ཉེར་བཞིར་གྱུར་པ་ནི། སྐྲ་མཚམས་པཱུ་ལི་ར་མ་ལ་ཡར་གནས་པའི་རྩ་ནང་གི་ཁམས་དང་རྩ་གཉིས་ཡོངས་སུ་གྱུར་པ་ལས། ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛ་ལནྡྷ་རར་གནས་

[011A]༄༅། །པའི། མཧཱ་ཀངྐ་ལ་དང་གཏུམ་མིག་མ། རྣ་བ་གཡས་པ་ཨོ་ཌི་ཡ་ཎར། ཀངྐ་ལ་དང་འོད་ལྡན་མ། ལྟག་པ་ཨརྦུ་ཏར། མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས་སོ། །རྣ་པ་གཡོན་པ་གཽ་དཱ་བ་རིར། སུ་ར་
བཻ་རི་ཎཱ་དང་དཔའ་བོའི་བློ་ཅན་མ། སྨིན་མཚམས་རཱ་མེ་ཤྭ་རིར། འོད་དཔག་མེད་དང་ཁ་རྦ་རི། མིག་གཉིས་དེ་ཝི་ཀོ་ཊིར། རྡོ་རྗེའི་འོད་དང་ལངྐའི་དབང་ཕྱུག་མ། ཕྲག་པ་གཉིས་མཱ་ལ་པར། རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་
ཏེ་ཐུགས་ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། མཆན་ཁུང་གཉིས་ཀཱ་མ་རཱུ་པར། མྱུ་གུ་ཅན་དང་ས་སྲུངས་མ། ནུ་མ་གཉིས་ཨོ་ཊར། རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་
སྟེ་ཞིང་ངོ། །ལྟེ་བ་ཏྲི་ཤ་ཀུ་ཉེར། དཔའ་བོ་ཆེན་མོ་དང་རཱུང་གི་ཤུགས་ཅན་མ། སྣ་རྩེ་ཀོ་ས་ལར། རྡོ་རྗེ་ཧཱུཾ་མཛད་མ་དང་ཆང་འཐུང་མ་སྟེ་ཞིང་ངོ། །ཁ་ཀལིངྐར། རབ་ཏུ་བཟང་པོ་དང་སྔོ་སངས་ལྷ་མོ། མགྲིན་པ་ལཾ་པ་ཀར་ཤ་རྡོ་རྗེ་བཟང་
པོ་དང་ཤིན་ཏུ་བཟང་མོ་སྟེ་ཚནོད་ཧའོ། །སྙིང་ཀཉིཙར། འཇིགས་བྱེད་ཆེན་པོ་དང་རྟ་རྣམ་འབྲས་བུ་གཉིས་ཧི་མཱ་ལ་ཡར། མིག་མི་བཟང་དང་བྱ་གདོང་མ་སྟེ་ཉེ་བའི་ཚནྡོ་ཧ་སྟེ་གསུང་གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྤྱོད་པའི་
མཚན་མ་པྲེ་ཏ་པུ་རིར། སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལམ་གྲི་ཧ་དེ་བཏར། རིན་ཆེན་རྡོ་རྗེ་དང་དུམ་སྐྱེས་མ་སྟེ་འདུས་པའོ། །བརླ་གཉིས་སོ་རཱཥྚ། རྟ་མགྲིན་དང་ཆང་འཚོང་མ། བྱིན་པ་གཉིས་སུ་ཝ་རྞ་དའྭི་

[011B] ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུས་བའོ། །སོར་མོ་བཅུ་དྲུག་ནཱ་ག་རར། ཧེ་རུ་ཀ་དང་ཤིན་ཏུ་དཔའ་མོ། བོལ་གོང་གཉིས་སིནྡྷཱུ་ར། པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད་དོ། །མཐེ་བོད་བཞི་མ་རུར། རྣམ་
པར་སྣང་མཛད་དང་འཁོར་ལོས་བསྒྱུར་མ། པུས་མོ་གཉིས་ཀུ་ལུ་ཏར། རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་དེ་སྐུའི་འཁོར་ལོའི་ལྷ་རྣམས་སྐུ་མདོག་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་པ། ཁཎྜའ་ཀ་པཱ་
ལ་ལ་སོགས་པའི་དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་གཡོན་དྲིལ་བུ་བསྣམས་ནས་ཡུམ་ལ་འཁྱུད་པ། དབུ་སྐྲ་རལ་བའི་ཐོར་ཚུགས་ཅན། སྤྱི་བོར་སྣ་ཚོགས་རྡོ་རྗེ་དང། གཡོན་དུ་ཟླ་བ་ཚེས་པ་
དང༑ ཐོད་བསྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང། དཔྲལ་བར་རྡོ་རྗེའི་ཕྲེང་བས་བརྒྱན་པ། ཕྱག་རྒྱ་དྲུག་གིས་རྒྱས་བཏབ་པ། སྟག་གི་པགས་པའི་ཤམ་ཐབས་ཅན། གཡས་བརྐྱང་གིས་བཞུགས་པ། རབ་གཏུམ་མ་ལ་སོགས་
པའི་དཔའ་མོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་གྲི་གུག་དང་བཅས་པའི་སྡིགས་མཛུབ་འཕྱར་ཞིང། གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་པ་བསྣམས་པ་
སྤྱན་གསུམ་དམར་ཞིང་མེ་ལྟར་འབར་བ་ཐོད་པའི་དུམ་བུས་བརྒྱན་པའི་འོག་པག་ཅན། དབུ་སྐྲ་སིལ་བུར་གྲོལ་བ། བྱིན་པ་གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པར་འཁྲིལ་བ། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་དབུ་

[012A]༄༅། །རྒྱན་དང། མི་མགོ་བསྐམ་བོ་ལྔ་བཅུའི་དོ་ཤལ་ཅན་ནོ། །ལྕེའི་རྩ་བར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་གནས་བ་ཡོངས་སུ་གྱུར་པ་ལས་ཁྭ་གདོང་མ་ནག་མོ། ལྟེ་བའི་བུག་པའི་ནང་ན། འུག་གདོང་མ་ལྗང་ཁུ། རྟགས་
ཀྱི་སྒོར། ཁྱི་གདོང་མ་དམར་མོ། བཤང་ལམ་གྱི་སྒོར། ཕག་གདོང་མ་སེར་མོ། མཛོད་སྤུའི་བུ་གར། གཤིན་རྗེ་བརྟན་མ་གཡས་སྔོ་གཡོན་སེར་བ། རྣ་བ་གཉིས་ན། གཤིན་རྗེ་ཕོ་ཉ་མོ་གཡས་སེར་གཡོན་དམར་བ། མིག་
གཉིས་ན། གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་བུག་གཉིས་ན། གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་མ་ཞེས་པ་ནས། ཁ་ཊཱཾ་བསྣམས་པ། རོའི་གདན་ལ་གཡོན་བརྐྱང་
གིས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་དབུ་རྒྱན་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན། སྙིང་ཁར་ཟླ་བ་ལ་རྡོ་རྗེ་སེམས་དཔའི་ངོ་བོ་ཨོཾ་ཧ་དཀར་པོ། མགོ་བོར་ཉི་མ་ལ་རྣམ་སྣང་གི་ངོ་བོ་ནམ་ཧི་སེར་
པོ༑ སྤྱི་གཙུག་ཏུ་ཉི་མ་ལ་པདྨ་གར་དབང་གི་ངོ་བོ་སཱ་ཧཱ་ཏུ་དམར་པོ། ཕྲག་པ་གཉིས་སུ་ཉི་མ་ལ་དཔལ་ཧེ་རུ་ཀའི་ངོ་བོ་བཽཥྚ་ཧེ་ནག་པོ། མིག་གཉིས་སུ་ཉི་མ་ལ་རྡོ་རྗེ་ཉི་མའི་ངོ་བོ་ཧུཾ་ཧུཾ་ཧོད་མར་སེར། དཔལ་བར་ཉི་མ་ལ་ཡན་ལག་ཐམས་
ཅད་ཀྱི་ལུས་དབང་གི་ངོ་བོ་རྟ་མཆོག་གི་རང་བཞིན་ཕཊ་ཧཾ་ལྗང་ཁུ། གཙོ་མོའི་ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ། ཨོཾ་བཾ་དམར་པོ། སྙིང་ཁར་ཉི་མ་ལ་གཤིན་རྗེ་མའི་ངོ་བོ་ཧཾ་ཨོཾ་སྔོན་བོ། མགྲིན་པར་ཟླ་བ་ལ་རྨོངས་བྱེད་མའི་ངོ་བོ་ཧྲི་

[012B] མགོ་བོར་ཉི་མ་ལ་སྐྱོང་བྱེད་མའི་ངོ་བོ་ཧྲེཾ་ཧྲེཾ་སེར་པོ། །སྤྱི་གཙུག་ཏུ་ཉི་མ་ལ་སྐྲག་བྱེད་མའི་ངོ་བོ་ཧུཾ་ཧུཾ་ལྗང་ཁུ། དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་ཙཎྜི་ཀའི་ངོ་བོ་ཕཊ་ཕཊ་དུང་ཁས་མཚན་པར་གྱུར། སྙིང་
ཁའི་ས་བོན་གྱི་འོད་ཟེར་གྱིས་སངས་རྒྱས་བྱང་སེམས་ཐམས་ཅད་ལྷ་སོ་བདུན་གྱི་རྣམ་པར་སྤྱན་དྲངས་ཨཱ་ལི་ཀཱ་ལི་ལྔ་བཅུར་གྱུར་ཏེ། ལུས་ཀྱི་སྟོད་ལ་ནག་པོ། བར་ལ་དམར་པོ། སྨད་ལ་དཀར་བོའི་རྣམ་པར་ཞུགས་ནས་སྙིང་གར་ཐིམ་པར་གྱུར་པར་
བསམ་མོ། །དེ་ནས་དམ་བཞག་ནི། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་བཞུགས་ཀྱིས། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་
འགྱུར་ན་དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་གྱུར་ཏ་རེ། ཞེས་ཕན་ཡོན་དང། ཁྱོད་ཀྱི་དམ་ཚི་ག་རྡོ་རྗེ་འདི། །གལ་ཏེ་ཁྱོད་ཀྱིས་འགའ་
ཞིག་ལ། །འདི་སྨྲས་ན་ནི་མགོ་བོ་འགམས། ཞེས་དང། ཧེ་རུ་ཀ་དཔལ་དེང་ཁྱོད་ཀྱི། །སྙིང་ལ་ཡང་དག་ཞུགས་པར་གྱུར། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་བྲལ་ཏེ་གཤེགས། ཞེས་ཉེས་དམིགས་དང། ཐོད་པར་བླུག་བའི་བདུད་རྩིལ། ཨོཾ་ཨཱཧཱུཾ་ལན་གསུམ་
གྱིས་བྱིན་གྱིས་བརླབ་ལ། འདི་ནི་བུ་ཁྱོད་བདུད་རྩི་སྟེ། མ་སྲུང་སྲེག་པར་བྱེད་པའི་དུག་བསྲུང་ན་དངོས་གྲུབ་འགྱུར་བ་སྟེ། །བདུད་རྩི་ལྔ་ཡི་ཆུས་འགྲུབ་བོ། །ཨོཾ་པཉྩ་ཨ་མྲྀ་ཏ་ཨུ་ད་ཀ་ཋཋཋ་ཞེས་ཕན་ཡོན་དང་ཉེས་དམིགས་གཉིས་ཀ་དང། ཁྱོད་ཀྱིས་སྨད་

[013A]༄༅། །པར་མི་བྱ་ཞིང། །དམ་ཚིག་འགལ་བར་མི་བྱ་སྟེ། །དམྱལ་ལ་སོགས་པར་འགྲོ་འགྱུར་རོ། །དེང་ནས་བརྩམས་ཏེ་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱིས། དས་འདི་གྱིས་ཤིག་ཅེས་གང་བསྒོ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་
ང་ལ་བརྙས་པར་ཡང་མི་བྱ་སྟེ། ཡང་བམ་སྤངས་པར་འཆི་བའི་དུས་བྱས་ནས་དམྱལ་བར་ལྟུང་བར་གྱུར་ཏ་རེ། ཞེས་རྡོ་རྗེ་སློབ་དཔོན་གྱི་བཀའ་ཉན་བའི་སྒོ་ནས་དམལ་བཞག་དེ་ནས་ཡེ་ཤེས་དབབ་པའི་དོན་དུ། དཔའ་བོ་དང་རྣལ་འབྱོར་མ་ཐམས་ཅད་ཀྱིས་
བྱིན་གྱིས་རློབས་ཤིག། དཔལ་ཧེ་རུ་ཀ་བདག་ལ་དབབ་པར་མཛོད་ཅིག་ལན་གསུམ་གྱིས་གསོལ་བ་བཏབ། བླ་མ་བདེ་མཆོག་གི་གཟུགས་ཅན་གཡས་བརྐྱང་དུ་གནས་པར་གྱུར། སློབ་མ་ཡང་དེ་ལྟར་གནས་པའི་རྐང་པའི་འོག་ཏུ་ཡཾ་ལས་རླུང་
དཀྱིལ་སྔོན་པོ་གཞུ་ལྟ་བུ་གཡོ་བའི་བ་དན་གཉིས་ཀྱིས་མཚན་པ། རྐང་མཐིལ་དུ་ཛྷཻ་དམར་པོ་རེ་རེ། ལྟེ་བར་རཾ་ལས་མེ་དཀྱིལ་དམར་པོ་གྲུ་གསུམ་རས་མཚན་པ། སྙིང་ཁར་ལཾ་ལས་ས་དཀྱིལ་སེར་པོ་གྲུ་བཞི་ཟུར་བཞིར་རྡོ་རྗེ་རྩེ་གསུམ་པས་
མཚན་པ། སྤྱི་བོར་བཾ་ལས་ཆུ་དཀྱིལ་དཀར་པོ་ཟླུམ་པོ་བུམ་པས་མཚན་པ། སྙིང་གི་གནང་དུ་ཧེ་རུ་ཀ་ཡབ་ཡུམ་མཚོན་གང་པ་ཞིག་བཞུགས་པར་གྱུར། དེ་ནས། བླ་མའི་ཐུགས་ཀ་ནས་འོད་ཟེར་འཕྲོས་པས་རླུང་ལ་ཕོག་ཛཻཧཡིག་གཉིས་
འོག་གི་རླུང་གིས་བསྐྱོད་པས་རྐང་མཐིལ་གྱི་བུ་གནས་ཞུགས་པ་ལྟེ་བའི་བར་དུ་བུས་པས་དེའི་མེ་དང་ཕྲད་ནས་གྱེན་དུ་འབར་བས་སྙིང་ཁའི་ས་བསྲེགས་ཤིང་སྤྱི་བོའི་ཆུ་བསྐོལ་བ་ལས་བདུད་རྩི་འཛགས་པས་ཚིམ་ཞིང་འོག་གི་རླུང་གིས་བར་སྣང་

[013B]སྙིང་ཁའི་ནང་གི་ཧེ་རུ་ཀ་ཡབ་ཡུམ་མཚོན་གང་པ་གློག་འཁྱུག་པ་ལྟར་གར་བྱེད་ཅིང། ཡབ་ཡུམ་གྱི་གསང་གནས་བསྐྱོང་པས་འོད་ཟེར་དམར་པོས་ལུས་ཀུན་ཏུ་གང་བར་གྱུར། བླ་མའི་ཐུགས་ཀའི་ཧཱུཾ་གི་འོད་ཟེར་གྱིས་སངས་རྒྱས་བྱང་སེམས་དང་དཔའ་བོ་དང་རྣལ་
འབྱོར་མ་ཐམས་ཅད་འཁོར་ལོ་བདེ་མཆོག་གི་ལྷའི་རྣམ་པར་སྤྱན་དྲངས། རང་གི་ལུས་ལ་ཆར་ཆེན་པོ་བབ་པ་བཞིན་དུ་བ་སྤུའི་སྒོ་ཐམས་ཅད་ནས་ཞུགས་ཤིང་གཉིས་སུ་མེད་པར་ཐིམ་པར་གྱུར། དེ་ནས་དྲིལ་བུ་དཀྲོལ་ཞིང། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧུཾ་ཕཊ་
ཌཱ་ཀི་ནཱི་ཛཱ་ལ་ཤཾ་བ་རཾ་སཱཧཱ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ། ཨོཾ་ཏི་ཥྛ་མཧཱ་ཀྲོ་དྷ་ཨཱ་བེ་ཤ་ཡ་ཧཱུཾ་ཤྲིའི་ཧེ་རུ་ཀཱ་ཡ་བིདྨ་ཧེ་བིདྱཱ་རཱ་ཛཱ་ཡ་དཧི་མ་ཧེ་སཱཧཱ། ཞེས་བརྗོད། བདུག་རྫས་ཡོད་ཚེ་ཐོད་ཕོར་གྱི་མེར་བདུག་མགོ་བོར་རྡོ་རྗེ་བཞག་ལ། ཨོཾ་ཏིཥྛ་བཛྲ་ཞེས་བརྟན་པར་བྱ། མེ་
ཏོག་གི་ཕྲེང་བ་བླ་མའི་ཐུགས་ཀའི་ཧེ་རུ་ཀ་ལ་ཕུལ་པར་མོས་ནས། པྲ་ཏཱཙྪི་བཛྲ་ཞེས་བརྗོད། ཨོཾ་བྲ་ཏི་གྲྀདྷནྞ་སྟྭཾ་ཨི་མཾ་སཏ་མཧཱ་བཱ་ལ། ཞེས་བརྗོད་ལ་མེ་ཏོག་གི་ཕྲེང་བ་མགོ་བོར་བཅིང། དེ་ནས༑ སྙིང་ཁར་ཉི་མ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་རེ་རེ། ཧཱུཾ་གིས་བསྐུལ་
རཾ་གྱིས་སྡིག་སྒྲིབ་བསྲེགས། ཨོཾ་གྱིས་འོད་གསལ་བར་བྱས། མིག་དར་བཅིང་ཡོད་ཆེ་བསལ་ཞིང། ཧེ་རུ་ཀ་དཔལ་དེང་ཁྱོད་ཀྱིས། །མིག་འབྱེད་བར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བས། །རྡོ་རྗེའི་མིག་ནི་བླ་ན་མེད། །ཨོཾ་བཛྲ་ནཻ་ཏྲ་ཨ་པ་ཧ་
ར་ཕཊ་ལཾ་ཧྲིའི་ཞེས་གདོང་གཡོགས་དབྱེ། དེ་ནས། རང་བཞིན་གྱིས་ནི་དག་པའི་བདག་ལུས་ནི་རང་བཞིན་དྲི་མ་མེད། །དཔའ་དང་དཔའ་མོ་དབང་མོའི་གནས། །དཀྱིལ་འཁོར་ལ་ནི་བུ་ཁྱོད་ལྟོས། །དེ་ནས་གནས་དང་ཉེ་གནས་སོགས། །བདག་ཉིད་དཀྱིལ་འཁོར་

[014A]༄༅། །ལུས་དཀྱིལ་འཁོར། །ལ་གནས་བྱང་ཆུབ་ཕྱོགས་ཀྱི་ཆོས། །སུམ་ཅུ་རྩ་བདུན་རང་བཞིན་ཏེ། །རྩ་ནི་སུམ་ཅུ་རྩ་བདུན་པོ། །ལྷ་ཡི་འཁོར་ལོ་དཀྱིལ་འཁོར་པ། །དཔལ་ནི་ཧེ་རུ་ཀ་ཡི་ནི། །ཡན་ལག་ཡན་ལག་ཉེར་བསྟན་བྱ། །སློབ་
དཔོན་གྱི་ལུས་རྟེན་གྱི་དཀྱིལ་འཁོར་དང། བརྟེན་པ་རྩ་དང་ཁམས་དཔའ་བོ་དང་རྣལ་འབྱོར་མར་གསལ་བ་རྣམས་མངོན་སུམ་དུ་མཐོང་བར་གྱུར། ཞེས་ལྷ་ངོ་བསྟན། བླ་མ་དང་གཙོ་བོ་ཐ་མི་དད་པ་ལ་ཐུན་མོང་བ་རིག་པ་ཡེ་ཤེས་ལྔའི་དབང་ཟབ་མོ་ཞུ་བའི་ཡོན་དུ་
མཎྜལ་ཕུལ་ལ། ཆོས་བདེན་བདག་ཉིད་བསམ་མི་ཁྱབ། །བདག་ལ་དབང་ནི་བསྐུར་བར་མཛོད། ལན་གསུམ། ཁཎྜ་རོ་ཧི་བརྗོད་ཅིང། དབང་རྫས་ཀྱི་བུམ་ཆུ་ལས་བུམ་གྱི་ཆུས་བསངས། ས་བྷཱ་ཝ་ས་སྟོང་པར་སྦྱངས། སྟོང་པའི་ངང་ལས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་
གིས་མཚན་པ་ལས་རང་དང་དབང་རྫས་ཀྱི་ཆུ་མི་བསྐྱོད་བ་སྔོན་པོ་ཞལ་གཅིག་ཕྱག་གཉིས་པའི་གཡས་རྡོ་རྗེ་གཡོན་དྲིལ་བུ་འཛིན་བས་ཡུམ་ལ་འཁྱུད་པ། ཡུམ་མཱ་མ་མ་ཀཱི་སྔོན་མོ་རང་དང་འདྲ་བའི་ཡབ་ལ་འཁྱུད་པ། ཡབ་ལ་ཕྱག་རྒྱ་དྲུག་དང་ཡུམ་
ལ་ཕྱག་རྒྱ་ལྔས་བརྒྱན་ཅིང་ཡབ་རྡོ་རྗེའི་སྐྱིལ་ཀྲུང་དུ་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱདྨར་པོ། ཐུགས་ཀར་ཧཱུཾ་སྔོན་པོ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་བསྒོམ་པ་དང་འདྲ་བའི་ཡེ་ཤེས་པ་
སྤྱན་དྲངས། ཛཧཱུཾ་བཾ་ཧོཿ་གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་འོད་ཟེར་གྱིས་དབང་གི་ལྷ་རྒྱལ་བ་ཡབ་ཡུམ་འཁོར་དང་བཅས་པ་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་

[014B] ཞེས་གསོལ་བ་བཏབ་པས། དབང་རྫས་ཀྱི་ལྷ་ལ་བུམ་པའི་ཆུས་སྤྱི་བོ་ནས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨོཾ་ཨ་རྒཧཾ་པྲ་ཏཱ་ཙཚ་ཧཱུཾ་སཱ་ཧཱ། ཞེས་སོགས་ཆུ་གཉིས་རོལ་མོ་དང་བཅས་པས་མཆོད། ཡབ་
ཡུམ་སྙོམས་པར་ཞུགས་པས་བདེ་བ་ཆེན་པོའི་བྱང་ཆུབ་ཀྱི་སེམས་ཀྱི་རང་བཞིན་དུ་ཞུ་བའི་བུམ་བའི་ཆུར་གྱུར། རང་གི་སྙིང་ཁའི་ས་བོན་གྱི་འོད་ཟེར་གྱིས་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་འཁོར་དང་བཅས་པ་ནམ་མཁར་སྤྱན་དྲངས། ཨརྒྷཾ་ནས་
ཤཔྟའི་བར་གྱིས་མཆོད། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་བསྐྱབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། ཞེས་གསོལ་བ་བཏབ་པས། སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་
བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལེན། གཟུགས་རྡོ་རྗེ་མ་ལ་སོགས་པས་མཆོད། གཙོ་བོས་དབང་བསྐུར་བའི་དགོངས་པ་མཛད། ཡུམ་བཞི་ཕག་མོ་དང་བཅས་པས་རིན་པོ་ཆེའི་བུམ་པ་བདུད་རྩི་ལྔས་བཀང་བ་
བཟུང་ནས་སྤྱི་བོ་ནས་དབང་བསྐུར་བར་གྱུར། བཀྲ་ཤིས་གང་ཞིག་ཆོས་ཀྱི་དབྱིངས་ལས་ངེས་འབྱུང་བ། །ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། །ཤེས་རབ་ཕག་མོའི་པདྨར་རྡོ་རྗེས་རོལ་མཛད་བའི། །བདེན་པ་དེས་ཀྱང་བདེ་
མཆོག་ལ་གནས་བཀྲ་ཤིས་ཤོག་ཅེས་ཤིས་བརྗོད་བྱ། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་ཀུན་གྱིས་ཕྱག་བྱས་པ། །སངས་རྒྱས་ཀུན་གྱི་གསུམ་གྱི། །གནས་ལས་བྱུང་པ་སྦྱིན་པར་བྱ། །ཨོཾ་ཙཀྲ་བའི་ར་སྟྭཾ་ཨབྷི་ཥི་ཉཙ་མི། ཞེས་

[015A]༄༅། །དབང་བསྐུར་བས་ལུས་བདུད་རྩིའི་ཆུ་རྒྱུན་གྱིས་གང་ཞིང་བདེ་བ་ཆེན་པོའི་བདག་ཉིད་དུ་གྱུར། དྲི་མ་དག་སྤྱི་བོ་ནས་ཞུགས་པའི་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་
གྱུར༑ རང་གཙོ་བོར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་མི་བསྐྱོད་པ་ཡབ་ཡུམ་གྱི་རྣམ་པར་སྤྱན་དྲངས། རང་གི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་མི་བསྐྱོད་པའི་ངོ་བོར་གྱུར་
གོང་བཞིན། ཨརྒྷཾ་ལ་སོགས་པས་མཆོད། དབང་གི་དག་པ་ནི། དེ་ལྟར་མི་བསྐྱོད་པ་ཆུའི་དབང་ཐོབ། ཞེ་སྡང་གི་དྲི་མ་སྦྱངས། རྣམ་ཤེས་ཀྱི་ཕུང་པོ་གནས་བསྒྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས་མི་བསྐྱོད་པ་དང་དེའི་རིགས་ཀྱི་དངོས་གྲུབ་
སྒྲུབ་པ་ལ་དབང་བར་བྱས་སོ། །བུམ་དབང་བཅུ་གཅིག་པའི་དང་པོ་ཆུའི་དབང་ངོ། །སྔར་བཞིང། ཆོས་བདེན་བདག་ཉིད་སོགས་ཀྱིས་གསོལ་བ་གདབ། རང་དང་དབུ་རྒྱན་བསང་སྦྱངས་ཏེ། སྟོང་བའི་ངག་ལས་པད་ཉིའི་སྟེང་དུ་ཨཾ་ལས་རིན་པོ་ཆེ་ཨཾ་གིས་མཚན་པ་
ལས༑ རང་དང་དབུ་རྒྱན་རྡོ་རྗེ་ཉི་མ་སྟེ་རིན་འབྱུང་སེར་པོ་ཞལ་གཅིག་ཕྱག་གཉིས་ཀྱི་གཡས་རིན་པོ་ཆེ་དང་གཡོན་དྲིལ་བུ་འཛིན་པས་རང་དང་འདྲ་བའི་རིན་ཆེན་སྒྲོལ་མ་ལ་འཁྱུད་པ། ཡབ་ལ་ཕྱག་རྒྱ་དྲུག་དང་ཡུམ་ལ་ཕྱག་རྒྱ་ལྔས་བརྒྱན་ཅིང་
ཡབ་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་ཞེས་སོགས་སྔར་དང་འདྲ་བ་ལ། བུམ་པའི་ཆུར་གྱུར་ཞེས་པ་དབུ་རྒྱན་དུ་གྱུར། ཞེས་བརྗོད། རང་གི་སྙིང་ཁའི་ཞེས་པ་ནས། གནས་ལས་བྱུང་བ་སྦྱིན་པར་བྱ། ཞེས་པའི་བར་སྔར་ལྟར་དང། ཅོད་བན་མགོ་

[015B] ཡབ་ཡུམ་གྱི་ཉེ་སྙིང། དཔའ་པོ་ཉེར་བཞི་དང། རྣལ་འབྱོར་མ་སོ་དྲུག་གི་སྔགས་རྣམས་སྤྲེལ་ནས་བརྗོད། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་
ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཨཱཧཱུཾ། ཞེས་དབང་བསྐུར་བས་ལུས་བདུད་རྩིའི་ཞེས་པ་ནས། རིན་འབྱུང་གིས་དབུ་བརྒྱན་པར་གྱུར། རང་གཙོ་བོར་གསལ་བའི་ཐུགས་ཀའི་ཞེས་པ་ནས་རིན་འབྱུང་གི་ངོ་བོར་གྱུར། ཞེས་པའི་བར་དང། ཨརྒྷཾ་ནས་ཤཔྟའི་བར་གྱིས་
སྔར་བཞིན་མཆོད། དག་པ་ནི། དེ་ལྟར་རིན་ཆེན་འབྱུང་ལྡན་ཅོད་པན་གྱི་དབང་ཐོབ། ང་རྒྱལ་དང་སེར་སྣ་སྦྱངས། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་འབྱུང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། ཞེས་
བརྗོད། བུམ་དབང་བཅུ་གཅིག་གི་གཉིས་པ་ཅོད་པན་གྱི་དབང་ངོ། །ཡང་སྔར་བཞིན་གསོལ་བ་གདབ། རང་དང་རྡོ་རྗེ་བསང་སྦྱངས། སྟོང་པའི་ངང་ལས། པད་ཉིའི་སྟེང་དུ་ཛྲི་ལས་པདྨ་ཛྲི་གྱིས་མཚན་པ་ལས་རང་དང་དབང་རྫས་འོད་དཔག་མེད་དམར་པོ་ཞལ་གཅིག་ཕྱག་གཉིས་
གྱི་གཡས་པདྨ་དང་གཡོན་དྲིལ་བུ་འཛིན་པས་གོས་དཀར་མོ་རང་དང་འདྲ་བ་ལ་འཁྱུད་པ། ཡབ་ལ་ཕྱག་རྒྱ་དྲུག་དང་ཡུམ་ལ་ཕྱག་རྒྱ་ལྔས་བརྒྱན་ཅིང་ཡབ་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་ཞེས་སོགས་སྔར་དང་འདྲ་བ་ལ། འོད་དཔག་
མེད་ཞུ་བ་ལས་བྱུང་བའི་རྡོ་རྗེར་གྱུར། རྡོ་རྗེ་ལག་པ་གཡས་སུ་བཟུང་ལ། ཨདྷི་པ་ཏི་སྟྭཾ། ཨབྷིཥེ་ཀ་ཏཏ་མ་སི་བི་རེཿ་ཤྲཱི་ཧེ་རུ་ཀཱ་དའི་བཧིཿ་ཨེ་ཏྟཏྟ་ད། སརྦ་བུདྡྷཱ་སྟྭཾ། གྲྀཧཎ་བཛྲ་སུ་སིདྡྷ་ཡེ། ཞེས་སམ། ཡང་ན། ཧེ་རུ་ཀ་དཔལ་དཔའ་སོགས་ཀྱིས་

[016A]༄༅། །དེང་ཁྱོད་བདག་པོར་དབང་བསྐུར་འགྱུར། །འདི་དེ་སངས་རྒྱས་ཐམས་ཅད་ཉིད། །རབ་ཏུ་གྲུབ་ཕྱིར་རྡོ་རྗེ་བཟུངས། ཞེས་སྙིང་ཁ་དང་མགྲིན་བ་དང་དཔྲལ་བར་གཏུགས་ཏེ་བཟུང། ཇི་ལྟར་བལྟམས་པ་ཞེས་པ་ནས། འོད་དཔག་མེད་ཀྱིས་དབུ་བརྒྱན་
པར་གྱུར། རང་ཙོ་བོར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་འོད་དཔག་མེད་ཡབ་ཡུམ་གྱི་རྣམ་པར་སྤྱན་དྲངས་རང་གི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་འོད་དཔག་མེད་ཀྱི་ངོ་
བོར་གྱུར། ཨརྒྷཾ་ནས་ཤཔྟའི་བར་གྱིས་སྔར་བཞིན་མཆོད། དག་པ་ནི། དེ་ལྟར་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་སྦྱངས། འདུ་ཤེས་ཀྱི་ཕུང་པོ་གནས་བསྒྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་
མེད་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། ཞེས་དག་པ་བརྗོད་དེ། བུམ་དབང་བཅུ་གཅིག་གི་གསུམ་བ་རྡོ་རྗེའི་དབང་ངོ། །ཡང་སྔར་བཞིན་གསོལ་བ་གདབ། རང་དང་དྲིལ་བུ་བསངས་སྦྱངས། སྟོང་བའི་ངང་ལས་པད་ཉིའི་སྟེང་དུ་ཁཾ་ལས་རལ་གྲི་
ཁཾ་གིས་མཚན་པ་ལས་རང་དང་དབང་རྫས་དོན་གྲུབ་ལྗང་ཁུ་ཞལ་གཅིག་ཕྱག་གཉིས་ཀྱི་གཡས་རལ་གྲི་དང་གཡོན་དྲིལ་བུ་འཛིན་པས་ཡུམ་དམ་ཚིག་སྒྲོལ་མ་རང་དང་འདྲ་བ་ལ་འཁྱུད་པ། ཡབ་ལ་ཕྱག་རྒྱ་དྲུག་དང་ཡུམ་ལ་ཕྱག་རྒྱ་
ལྔས་བརྒྱན་ཅིང་ཡབ་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་ཞེས་སོགས་སྔར་དང་འདྲ་བ་ལ། དོན་གྲུབ་ཞུ་བ་ལས་བྱུང་བའི་དྲིལ་བུར་གྱུར་རང་གི་སྙིང་ཁའི་ཞེས་པ་ནས། གནས་ལས་བྱུང་བ་སྦྱིན་པར་བྱ། ཞེས་པའི་བར་སྔར་ལྟར་དང། འདི་ནི་རྣལ་

[016B] །དྲིལ་བུ་སྒྲ་ཀུན་རྗེས་འགྲོར་བཤད། །ཁྱོད་ཀྱིས་ཀྱང་ནི་རྟག་ཏུ་བཅད། །བྱང་ཆུབ་མཆོག་ཏུ་རྒྱལ་བ་བཞེད། །དཔའ་བོའི་ལག་ཏུ་རྡོ་རྗེ་དྲིལ། །བཟུང་ངོ་འཁོར་ལོ་གསུམ་གྱི་བདག་རང་བཞིན་མཛེས་པས་དགའ་བ་ནི། །ཕྱག་རྒྱ་
ཆེན་པོར་བྱིན་གྱིས་བརླབ། ཅེས་དྲིལ་བུ་དཀྲོལ། ཇི་ལྟར་ཞེས་པ་ནས། དོན་གྲུབ་ཀྱིས་དབུ་བརྒྱན་པར་གྱུར། རང་གཙོ་བོར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་ཐམས་ཅད་དོན་གྲུབ་ཡབ་ཡུམ་གྱི་རྣམ་པར་སྤྱན་དྲངས་རང་
གི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་དོན་གྲུབ་ཀྱི་ངོ་བོར་གྱུར། ཨརྒྷཾ་ནས་ཤཔྟའི་བར་གྱིས་སྔར་ལྟར་མཆོད། དག་བ་ནི། དེ་ལྟར་དོན་ཡོད་གྲུབ་པ་དྲིལ་བུའི་དབང་ཐོབ། ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་པོ་གནས་བསྒྱུར། བྱ་བ་སྒྲུབ་
བའི་ཡེ་ཤེས་མངོན་དུ་བྱས། དོན་གྲུབ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། ཞེས་དག་པ་བརྗོད་དེ། བུམ་དབང་བཅུ་གཅིག་གི་བཞི་པ་དྲིལ་བུའི་དབང་ངོ། །ཡང་སྔར་བཞིན་གསོལ་བ་གདབ། རང་ཉིད་བསངས་སྦྱངས། སྟོང་པའི་ངང་ལས་པད་ཟླའི་སྟེང་དུ་བྷཱུཾ་
ལས་འཁོར་ལོ་བཧུཾ་གྱིས་མཚན་པ་ཡོངས་སུ་གྱུར་པ་ལས། རང་ཉིད་རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱི་གཡས་འཁོར་ལོ་དང་གཡོན་དྲིལ་བུ་འཛིན་པས་ཡུམ་རང་དང་འདྲ་བའི་སྤྱན་མ་ལ་འཁྱུད་པ། ཡབ་ལ་ཕྱག་རྒྱ་དྲུག་དང་ཡུམ་ལ་ཕྱག་རྒྱ་
ལྔས་བརྒྱན་ཅིང་ཡབ་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་ཞེས་བ་ནས། གཉིས་སུ་མེད་པར་གྱུར། རང་གི་སྙིང་ཁའི་ཞེས་པ་ནས། གནས་ལས་བྱུང་བ་སྦྱིན་པར་བྱ། ལག་པ་གཉིས་རྡོ་རྗེ་དང་དྲིལ་བུ་འཛིན་པ་སྤྱི་བོར་བཞག་ནས། ཀྱེ་དཔལ་ཆེ་གེ་རྡོ་རྗེ་ཞེས་

[017A]༄༅། །བྱ་བའི་དེ་བཞིན་གཤེགས་བའོ། །ཇི་ལྟར་བལྟམས་པ་ཞེས་པ་ནས། བུམ་པའི་ཆུས་དབང་བསྐུར། རྣམ་སྣང་གིས་དབུ་བརྒྱན་པར་གྱུར། རང་གཙོ་བོར་གསལ་བའི་ཐུགས་ཀའི་ཧཱུཾ་ཡིག་ལས་འོད་ཟེར་འཕྲོས་པས། དབང་གི་ལྷ་
ཐམས་ཅད་རྣམ་སྣང་ཡབ་ཡུམ་གྱི་རྣམ་པར་སྤྱན་དྲངས། རང་གི་བ་སྤུའི་སྒོ་ཐམས་ཅད་ནས་ནང་དུ་ཞུགས་པས་རྣམ་སྣང་གི་ངོ་བོར་གྱུར། ཨརྒྷཾ་ནས་ཤཔྟའི་བར་གྱིས་སྔར་བཞིན་མཆོད། དག་བ་ནི། དེ་ལྟར་རྣམ་པར་སྣང་མཛད་མིང་གི་དབང་ཐོབ། གཏི་
མུག་གི་དྲི་མ་སྦྱངས། གཟུགས་ཀྱི་ཕུང་པོ་གནས་བསྒྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་སྣང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། ཞེས་དག་པ་བརྗོད་དེ། བུམ་དབང་བཅུ་གཅིག་གི་ལྔ་པ་མིང་གི་དབང་ངོ། །བླ་མའི་ནང་གི་
ཧེ་རུ་ཀའི་ཐུགས་ཀར་ཉི་མ་ལ་གནས་པའི་ཧཱུཾ་གི་མཐའ་སྐོར་གྱི་ཡི་གེ་ཉི་ཤུ་རྩ་གཉིས་པའི་སྔགས་མར་མེ་གཅིག་ལས་གཉིས་ཆད་ཀྱི་ཚུལ་གྱིས་སྙིང་ཁ་ནས་བརྒྱུད་དེ་ཞལ་ནས་བྱུང། རང་གི་ཁ་ནས་ཞུགས། སྙིང་ཁའི་ཧཱུཾ་གི་མཐའ་མར་གཡོན་
སྐོར་དུ་འཁོད་པའི་འོད་ཟེར་གྱིས་སྡིག་སྒྲིབ་ཐམས་ཅད་སྦྱངས་པར་གྱུར། འདི་ནི་སངས་རྒྱས་ཐམས་ཅད་ཀྱི། །སྙིང་པོ་ཡི་ནི་ཡེ་ཤེས་མཆོག་སངས་རྒྱས་ཐམས་ཅད་བསྡུས་པ་ནི། །ཁྱོད་ཀྱིས་ཀྱང་ནི་རྟག་ཏུ་བཅང། །ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་
ཧུཾ་ཧུཾ་ཕཊ། ཌཱ་ཀི་ནཱི་ཛཱ་ལ་ཤཾ་བ་རཾ་སཱཧཱ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱཧཱ། ཞེས་ལན་གསུམ་བརྗོད། བཅོམ་ལྡན་བདག་ལ་སྩལ་ལགས་ཀྱིས། །བཅོམ་ལྡན་བདག་ལ་བྱིན་གྱིས་རློབས། ཞེས་མེ་ཏོག་གི་ཕྲེང་བ་ཕུལ། བཅོམ་ལྡན་འདི་ལ་སྩལ་

[017B] །བཅོམ་ལྡན་འདི་ལ་བྱིན་གྱིས་རློབས། །དཔལ་འཁོར་ལོ་བདེ་མཆོག་གི་སྐུ་གསུང་ཐུགས་ཀྱི་བྱིན་རླབས་ཐམས་ཅད་འཇུག་པར་གྱུར་ཅིག་ཁྱོད་ཀྱིས་སྔགས་ཀྱི་དབང་ཐོབ་པར་བྱས་ཤིང། སྔགས་བཟླས་པས་དངོས་གྲུབ་ཐམས་
ཅད་སྟེར་བར་བྱེད་དོ། ཞེས་དག་བ་བརྗོད་དེ། བུམ་དབང་བཅུ་གཅིག་གི་དྲུག་པ་སྔགས་ཀྱི་དབང་ངོ། །རང་དང་རྡོ་རྗེ་བསངས་སྦྱངས། སྟོང་པའི་ངང་ལས་བད་ཟླའི་གང་ནི་གྱི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས། རང་དང་རྡོ་རྗེ་གཉིས་རྡོ་རྗེ་སེམས་
དཔའ་དཀར་པོ་ཞལ་གཅིག་ཕྱག་གཉིས་པའི་གཡས་རྡོ་རྗེ་དང་གཡོན་དྲིལ་བུ་འཛིན་པས་ཡུམ་རྡོ་རྗེ་བསྙེམས་མ་དཀར་མོ་ཞལ་གཅིག་ཕྱག་གཉིས་པ་གྲི་གུག་དང་ཐོང་བ་འཛིན་པ་ལ་འཁྱུད་པ། ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་
པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། བླ་མ་དང་གཙོ་བོ་ཐ་མི་དད་བའི་ཐུགས་ཀའི་ཧཱུཾ་གི་འོད་ཟེར་གྱིས། བསྒོམ་བ་དང་འདྲ་བའི་ཡེ་ཤེས་བ་དང་དབང་གི་ལྷ་རྣམས་སྤྱན་དྲངས། ཛཧཱུཾ་བཾ་ཧོཿ་གཉིས་སུ་མེད་པར་གྱུར། དབང་
གི་ལྷས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨརྒྷཾ་ནས་ཤཔྟའི་བར་གྱིས་མཆོད། རྡོ་རྗེ་སེམས་དཔའ་ཡབ་ཡུམ་ཞུ་བ་ལས་བྱུང་བའི་རྡོ་རྗེར་གྱུར། རྡོ་རྗེ་གནས་གསུམ་དུ་རེག་ཅིང། འདི་དེ་སངས་རྒྱས་ཐམས་ཅད་དེ། །ཧེ་རུ་ཀ་དཔལ་
ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང། །དཔལ་ཧེ་རུ་ཀའི་བརྟུལ་ཞུགས་བརྟན། །ཨོཾ་སརྦབ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥཤ་ཨེཥ་སྟཾ་དྷ་ར་ཡཱ་མི་ཨོཾ། ཧ་ཧ་ཧ་ཧ་ཧཱི་སྙིང་གི་ནང་དུ་རང་རྡོར་སེམས་ཡབ་ཡུམ་འོད་ཟེར་འཕྲོ་བ་ཅིག་

[018A]༄༅། །བཞུགས་པར་གྱུར། དེང་ཕྱིན་ཆད་རྡོར་སེམས་ཐོབ་པའི་ཐབས་སུ་ཡེ་ཤེས་ལྔའི་ནང་གི་རྡོ་རྗེ་དེ་མ་བྲལ་བར་ཆོངས་ཤིག། ཅེས་བརྗོད་དེ། བུམ་དབང་བཅུ་གཅིག་གི་བདུན་པ་ཐུན་མོང་བརྡོ་རྗེའི་བརྟུལ་ཞུགས་ཀྱི་དབང་ངོ། །རང་ཉིད་བསངས་སྦྱངས། སྟོང་པའི་ངང་
ལས༑ སྣ་ཚོགས་པད་ཉིའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་རང་ཉིད་དཔལ་ཧེ་རུ་ཀ་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པ་རྩ་ཞལ་ནག་ཅེས་པ་ནས། དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཁཊཱཾ་གཅང་
ཏེའུ་ངང་ཐོད་པ་རྣམས་ལ་ཡབ་ཀྱི་སྙིང་པོ་ལན་གསུམ་བཟླས་ཏེ། ཧེ་རུ་ཀ་དཔལ་ཕྱག་རྒྱ་འདི། །ཕྱི་དང་ནང་ན་ཡང་དག་གནས། །ཁཊཱཾ་ཅང་ཏེའུ་ལྷུང་བཟེད་དག། བྱིན་པ་དཔའ་བོས་བཟུང་བར་གྱིས། །ཁ་ཊཱཾ་ཅང་ཏེའུ་ལྷུང་བཟེད་བཟང། །ཧེ་རུ་ཀ་དཔལ་ཁ་ཊཱཾ་ག་
རྣལ་འབྱོར་མ་ནི་ཌཱ་མ་རུ། །རྡོ་རྗེ་ཁ་ཊཱཾ་རྡོ་རྗེ་བཅས། །དྲིལ་བུ་སིལ་སིལ་སྒྲ་སྒྲོག་ཅིང། །ཚངས་པའི་སྐུད་ཐོགས་རྣལ་འབྱོར་བདག་ཁ་ཊཱ་ག་དང་རྡོ་རྗེ་སྣོད། །དཔའ་བོ་ཆེན་པོས་བླང་བར་གྱིས། །ལག་པ་གཡས་སུ་ཌཱ་མ་རུ། གཡོན་དུ་ཐོང་པ་བདུད་རྩིས་གང་
བ༑ གཡོན་གྱི་གྲུ་མོར་ཁ་ཊྲཱཾ་ག་སེ་རལ་ཁར་ཚངས་སྐུད་བཟུང་སྟེ། ཁ་ཊཱཾ་ག་ལྷའི་སྐུ་བདེ་བ་ཆེན་པོ། ཌཱ་མ་རུ་ཤེས་རབ་སྟོང་པ་ཉིད། ཐོད་པ་བདེ་སྟོང་དབྱེར་མེད་དུ་སྐྱོང་བ། ཚངས་སྐུད་རྣམ་པར་མི་རྟོག་པའི་མཚོན་བྱེད་དུ་ཤེས་པའི་སྒོ་ནས་དེ་དག་དང་མི་འབྲལ་
བར་གྱིས་ཤིག་ཌཱ་མ་རུ་དཀྲོལ་ཞིང། སྙིང་ཁའི་ནང་དུ་ཡང་ཧེ་རུ་ཀ་ཡབ་ཡུམ་མཚོན་གང་པ་ཞིག་བཞུགས་པར་གྱུར། ཞེས་བརྗོད་དེ། བུམ་དབང་བཅུ་གཅིག་གི་བརྒྱད་པ་ཐུན་མོང་མ་ཡིན་པ་སྤྱོད་པའི་བརྟུལ་ཞུགས་ཀྱི་དབང་ངོ། །བླ་མ་ཤཱཀྱ་ཐུབ་པའི་ཆ་ལུགས་སུ་གྱུར་

[018B] འདི་ལྟར་ང་ཡིས་ལུང་བསྟན་ཏེ། །འཁོར་ལོ་གསུམ་གྱི་བདག་ཉིད་ཁྱོད། །རང་ཉིད་སངས་རྒྱས་ཀུན་རང་བཞིན། །ཧེ་རུ་ཀ་དཔལ་ཞེས་བྱ་བའི། །དེ་བཞིན་གཤེགས་པ་
ཉིད་ཡིན་ནོ། །ཤྲཱི་ཧེ་རུ་ཀ་ཌཱ་ཀི་ནཱི་ན་མསརྦཱ་ཏ་ཐཱ་ག་ཏ་སིདྡྷཱི་ས་མ་ཡ་སྟྭི་བཧུར་བཧུ་བ་སྭཿ་ཁམས་གསུམ་གྱི་ནི་རྒྱལ་སྲིད་ཆེ། །དཔལ་ལྡན་ཡོན་ཏན་འབྱུང་བའི་གནས། །བདུད་ཚོགས་ཀུན་ལས་རྣམ་རྒྱལ་ཞིང། །གྲོང་ཁྱེར་མཆོག་ཏུ་ཞུགས་པ་ཡིན། ཞེས་
དབུགས་དབྱུང་ཞིང་ལུང་བསྟན་ཏེ་བུམ་དབང་བཅུ་གཅིག་གི་དགུ་པ་ལུང་བསྟན་པའི་དབང་ངོ། །དེ་ནས་རྡོ་རྗེ་སློབ་དཔོན་གྱི་དབང་གི་དོན་དུ་མཎྜལ་ཕུལ་ཏེ། ཕྱིར་མི་ལྡོག་པའི་དབང་བསྐུར་ཆེ། །དཔའ་བོ་ཆེན་པོ་བདག་ལ་སྩོལ། །འགྲོ་བ་མཚན་མ་མེད་བྱེད་པ། །དེ་ནི་ད་འདིར་མཛད་དུ་
གསོལ། ལན་གསུམ་གྱིས་གསོལ་བ་གདབ། རང་ཉིད་བསངས་སྦྱངས། སྟོང་པའི་ངང་ལས་དབང་སྟེགས་རིན་པོ་ཆེའི་ཁྲི་སེང་གེས་བཏེག་པའི་སྟེང་དུ་པད་ཉིའི་གདན་ལ་ཧཱུཾ་ལས་རྡོ་རྗེ་སྔོན་པོ་ཧཱུཾ་གིས་མཚན་པ་ལས། རང་ཉིད་རྡོ་རྗེ་འཆང་སྐུ་མདོག་སྔོན་པོ་ཞལ་
གཅིག་ཕྱག་གཉིས་པ་གཡས་རྡོ་རྗེ་དང་གཡོན་དྲིལ་བུ་འཛིན་པས་ཡུམ་རྡོ་རྗེ་བསྙེམས་མ་སྔོན་མོ་ཞལ་གཅིག་ཕྱག་གཉིས་ཀྱི་གཡས་གྲི་གུག་དང་གཡོན་ཐོད་པའི་འཛིན་པ་ལ་འཁྱུད་པ། ཡབ་ཕྱག་རྒྱ་དྲུག་དང་ཡུམ་ཕྱག་རྒྱ་ལྔས་བརྒྱན་པའི་སྤྱི་བོར་ཨོཾ་ཞེས་པ་
ནས༑ གཉིས་སུ་མེད་པར་གྱུར། སྟེང་དུ་གདུགས་དཀར་པོ་གསེར་གྱི་ཡུབ་ཅན། གཡས་སུ་རྒྱལ་མཚན། གཡོན་དུ་བ་དན། ཕྱོགས་ཐམས་ཅད་དུ་མཆོད་པའི་སྤྲིན་དང་བཅས་པར་གྱུར། རྡོ་རྗེ་དང་དྲིལ་བུ། ཁཎྜ་རོ་ཧི་ས་བསངས། སྭ་བྷཱ་ཝས་སྟོང་པར་སྦྱངས་

[019A]༄༅། །སྟོང་པའི་ངང་ལས། ཧཱུཾ་ལས་རྡོ་རྗེ་རྡོ་རྗེ་སེམས་དཔའི་ངོ་བོ་དང། ཨ་ལས་དྲིལ་བུ་རྡོ་རྗེ་སྙེམས་མའི་ངོ་བོར་གྱུར། འདི་དེ་སངས་རྒྱས་ཐམས་ཅད་ཀྱིས། ཞེས་པ་ནས། དཔལ་ཧེ་རུ་ཀའི་བརྟུལ་ཞུགས་བསྟན། ཞེས་པའི་བར་དང། ཐོག་
མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་དགའ་པ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་ཚུལ་བདག་པོའི་བདག། བཅོམ་ལྡན་འདས་དཔལ་མཆོག་དང་པོའི་སྐྱེས་བུ་བུའོ། །ཨོཾ་མ་ཧཱ་བཛྲ་ཧཱུཾ། སྟོང་པ་ཉིད་དང་དབྱེར་མེད་པའི་
བྱང་ཆུབ་ཀྱི་སེམས་ནི་གསང་བའི་རྡོ་རྗེ་ཡིན་ལ་དེ་དྲན་པར་གྱིས་ལ་ཟུངས་ཤིག་ཅེས་ལག་པ་གཡས་སུ་རྡོ་རྗེ་བཟུང། འདི་ནི་རྣལ་འབྱོར་མ་ཀུན་གྱི། ཞེས་པ་ནས། ཕྱག་རྒྱ་ཆེན་པོར་བྱིན་གྱིས་བརླབས། ཞེས་པ་དང། ཨསྲིད་པ་ངོ་བོ་ཉིད་ཀྱིས་དག་ངོ་བོ་ཉིད་
ཀྱིས་སྲིད་བྲལ་བྱས། །རང་བཞིན་དག་པའི་སེམས་དཔའ་མཆོག་སྲིད་པ་མཆོག་ནི་མཛད་པ་ཡིན། །བཛྲ་གྷཎྜེ་ཨཿ་ཞེས་བརྗོད་དེ། དྲིལ་བུ་དཀྲོལ། ཡིད་ཀྱིས་ལུས་ནི་བརྟན་པའི་ཕྱིར། །ཕྱག་རྒྱའི་དམ་ཚིག་རབ་ཏུ་བརྗོད། །གང་གི་ལུས་ནི་ཐམས་
ཅད་བརྟན། །དེས་ན་ཕྱག་རྒྱར་རབ་ཏུ་བསྒྲགས། །ཡེ་ཤེས་ཕྱག་རྒྱར་བྱིན་བརླབས་ནས། །འདོད་པ་ཐམས་ཅད་ལོངས་སྤྱོད་དེ། །དངོས་གྲུབ་ཐམས་ཅད་སྒྲུབ་པར་གྱེས། ཞེས་དམ་ཚིག་གསུམ་བསྒྲགས་ཏེ། རྡོ་རྗེ་སློབ་དཔོན་གྱི་དབང་དངོས་གཞི་བསྐུར། བླ་མ་འཁོར་
ལོ་གསུམ་གྱི་བདག་པོར་གྱུར་པའི་སྟོན་པས་ཡེ་ཤེས་སེམས་དཔའི་ངོ་བོ་ནང་གི་ཧེ་རུ་ཀའི་ཐུགས་ཀའི་ས་བོན་གྱི་འོད་ཀྱིས་ཡང་དག་པར་བསྐུལ་ནས། གཙོ་བོ་ཡབ་ཡུམ་གྱི་དེ་བཞིན་གཤེགས་པ་དང་དཔའ་བོ་དང་དཔའ་མོ་རྣམས་རིམ་གྱིས་

[019B] ཨརྒྷཾ་ནས་ཤཔྟའི་བར་གྱིས་མཆོད། རྡོ་རྗེ་ཅན་གྱི་སངས་རྒྱས་ལ། ཞེས་པ་ནས། རང་ལ་དབང་བསྐུར་བར་གསོལ་བ་བཏབ་པས་སྒོ་མཚམས་མ་བརྒྱད་ཀྱིས་བགེགས་བསྐྲད། ཅེས་པ་ནས། བཀྲ་ཤིས་
ཤོག༑ ཅེས་པའི་བར་དང། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་གྱི། གནས་ལས་བྱུང་བ་སྦྱིན་པར་བྱ། །ཨོཾ་ཅཀྲ་བི་ར་སྟཾ་ཞེས་སོགས་ཆུ་དབང་གི་སྔགས་བརྗོད། ཅེས་དབང་
བསྐུར་བས་ལུས་ཡེ་ཤེས་ཀྱི་བདུད་རྩིའི་ཆུ་རྒྱུན་གྱིས་གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན། དབང་གི་ལྷ་ཐམས་ཅད་སྤྱི་བོར་ནས་ཐིམ་པར་གྱུར། ཨོཾ་སུ་པྲ་ཏིཥྵ་བཛྲེ་སཱ་ཧཱ། ཁམས་
གསུམ་གྱི་ཆོས་ཀྱི་རྒྱལ་པོར་མངའ་གསོལ་བར་གྱུར། དེར་འདུས་པའི་དཔའ་བ་དང་རྣལ་འབྱོར་མ་རྣམས་ཀྱིས་ཀྱང་མེ་ཏོག་ལ་སོགས་པས་ཇི་ལྟར་འདོད་པར་མཆོད་པར་གྱུར། ཨརྒཧཾ་ནས་ཤཔཏའི་བར་གྱིས་མཆོད་དེ་བུམ་དབང་བཅུ་གཅིག་གི་
གཙོ་བོ་བཅུ་པ་ཕྱིར་མི་ལྡོག་པའི་དབང་ངོ། །དེ་ཉིད་རིག་པའི་རྣལ་འབྱོར་པས། །མི་བྱ་བ་ནི་ཅུང་ཟད་མེད། །དེ་ཉིད་ཤེས་ནས་དེ་ནས་ནི། །དཔའ་བོས་འདོད་པ་ལྔ་སྤྱད་དོ། །བདེ་སྟོང་དབྱེར་མི་ཕྱེད་པའི་དེ་ཉིད་རིག་པའི་སྒོ་ནས་འདོད་པའི་ཡོན་ཏན་ལ་སྤྱད་པར་བྱའོ་
ཞེས་འདོད་ཡོན་ལ་སྤྱོད་པའི་རྗེས་གནང་དང། བདག་ཉིད་དཔའ་བོ་ཀུན་གྱི་དངོས། །བདག་ཉིད་ལྷ་མོ་ཀུན་གྱི་དངོས། །དེ་ཕྱིར་བདག་གིས་ཐམས་ཅད་བྱ། །བདག་གཉིས་ཉིད་ཧེ་རུ་ཀ་མཆོད་བྱ། །རང་ཉིད་དཔའ་བོ་དང་རྣལ་འབྱོར་མ་འདུས་པའི་ངོ་བོ་ཧེ་རུ་ཀར་

[020A]༄༅། །བལྟས་ལ་བདག་ཉིད་མཆོད་པར་བྱའོ། ཞེས་ལྷ་མཆོད་པའི་རྗེས་གནང་དང། རྟེན་ཅིང་འབྲེལ་པར་འབྱུང་ཆོས་ཅན། །སེམས་ཅན་སྒྱུ་མའི་རང་བཞིན་ནོ། །ཁམས་གསུམ་དེ་ལྟར་ཤེས་ནས་ནི། །སེམས་ཅན་དོན་ནི་མཉམ་མེད་
བྱོས༑ ༑སྣོད་བཅུད་སྒྱུ་མ་ལྟར་ཤེས་པར་གྱིས་ལ་སེམས་ཅན་གྱི་དོན་བྱོས་ཤིག་ཅེས་སེམས་ཅན་གྱི་དོན་བྱེད་པའི་རྗེས་གནང་སྟེ། བུམ་དབང་བཅུ་གཅིག་པ་རྗེས་གནང་གི་དབང་ངོ། །དེ་ལྟར་ན་ཁྱེད་ཀྱིས་བླ་མའི་ལུས་ཀྱི་དཀྱིལ་འཁོར་དུ་བུམ་པའི་དབང་ཐོབ། གཙོ་
བོར་ལུས་ཀྱི་དྲི་མ་འཁྲུད། བསྐྱེད་རིམ་ཁྱད་པར་ཅན་ནང་ལུས་ཀྱི་དཀྱིལ་འཁོར་ཟབ་མོ་བསྒོམ་པ་ལ་དབང་བར་བྱས། འབྲས་བུ་སྤྲུལ་སྐུ་འགྲུབ་པའི་ནུས་པ་ཁྱད་པར་ཅན་བཞག་པ་ཡིན་ནོ། ཞེས་བུམ་དབང་གི་དག་པ་སྦྱིན། བླ་མ་དང་དཀྱིལ་འཁོར་གྱི་གཙོ་
བོ་ཐ་མི་དད་པའི་ཞབས་དྲུང་དུ། གསང་དབང་གི་དོན་དུ་མཎྜལ་ཕུལ་ཞིང། རིག་མ་མཚན་ཉིད་དང་ལྡན་པ་ཕུལ་བར་མོས་ལ། སྐྱོབ་མེད་སྐྱོབ་པ་སྐྱབས་མེད་སྐྱབས། །དཔའ་ནི་འཁོར་ལོ་བདེ་བའི་མཆོག་རྒྱུ་མེད་པར་ནི་ཐུགས་རྗེ་ཆེ། །མགོན་མེད་བདག་གི་མགོན་
མཛོད་ཅིག་བདག་ཉིད་ཆེ་ཁྱོད་ཇི་ལྟ་བར། །གཙོ་བོས་བདག་ཀྱང་དེ་འདྲར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་བདག་ལ་སྐྱབས་མཛོད་ཅིག་ཅེས་ལན་གསུམ་གྱིས་གསོལ་བ་གདབ། ཨོཾ་ཧྲཱི་ཧ་ཧ་ཧུཾ་ཧུཾ་ཕཊ། ཅེས་བརྗོད་ཅིང་གདོང་
གཡོགས་བཅིང། ཨོཾ་ཨཱ་ཧཱུཾ་ཞེས་བརྗོད་ཅིང། ནང་མཆོད་གཏོར་ལ་བསྲུངས། བླ་མ་དང་གཙོ་བོ་ཐ་མི་ཐད་པ་དཔལ་ཧེ་རུ་ཀའི་ངོ་བོར་གྱུར། རིག་མ་ཁཎྜ་རོ་ཧིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་བཅོམ་ལྡན་འདས་མ་རྡོ་རྗེ་ཕག་མོ་ཞེས་པ་

[020B] མི་མགོ་སྐམ་པོ་ལྔ་བཅུའི་དོ་ཤལ་ཅན། ཞེས་པའི་བར་དང། ཡབ་ཀྱི་གསང་གནས་ཞེས་པ་ནས། འོད་ཟེར་འཁྱུད་པའི་རྣམ་པ་ཅན་དུ་གྱུར། ཞེས་པའི་བར་སྒྲུབ་ཐབས་བཞིན་བརྗོད། རང་ཉིད་གསུང་རྡོ་རྗེ་འོད་དཔག་མེད་དུ་གྱུར། བླ་མ་ཡབ་ཡུམ་སྙོམས་
པར་ཞུགས་པའི་དགའ་བའི་སྒྲས་དཔའ་བོ་དང་དཔའ་མོ་རྣམས་སྤྱན་དྲངས་ཏེ་དཔའ་བོ་རྣམས་ཡབ་ཀྱི་ཞལ་དང་དཔའ་མོ་རྣམས་ཡུམ་གྱི་ཞལ་དུ་ཞུགས། ཐུགས་ཀར་འོད་དུ་ཞུ་སྐུའི་དབྱིབས་བརྒྱུད་ནས་དཔའ་བོ་ཐམས་ཅད་འདུས་པའི་བྱང་སེམས་
དཀར་པོ་དང། ལྷ་མོ་ཐམས་ཅད་མཉམ་པོར་ཞུ་བའི་བྱང་སེམས་དམར་པོ་གཉིས་འདྲེས་པའི་ཀུན་རྫོབ་བྱང་ཆུབ་ཀྱི་སེམས་སུ་གྱུར། སྐབས་འདིར། གསང་རྫས་བྱིན་གྱིས་བརླབས། འདི་དེ་དཔའ་བོ་ལྷ་མ་རྣམས། །དམ་ཚིག་རྨད་བྱུང་ཆེན་པོ་སྟེ། །ཁམས་
ལྔ་ལྡན་པའི་རོ་རྟོགས་བྱེད། །བདེ་བ་དེ་གང་མྱང་བར་བྱ། །ཇི་ལྟར་རྡོ་རྗེ་འཆང་སོགས་ཀྱིས། །སྔོན་ཆད་སྲས་ནི་དབང་བསྐུར་བ། །དེ་བཞིན་དུ་ནི་བྱང་ཆུབ་སེམས། །བཟང་པོས་བུ་ཁྱོད་དབང་བསྐུར་རོ། །སངས་རྒྱས་ཐམས་ཅད་འདུས་པའི་ངོ་བོར་
མྱངས་པས་བདེ་བ་ཆེན་པོ་སྐྱེས་པར་གྱུར། ཀྱེ་མ་བདེ་བ་ཆེན་པོ། ཞེས་བརྗོད་ཅིང་གསང་རྫས་མྱངས། དེ་ལྟར་བླ་མ་ཡབ་ཡུམ་གྱི་བྱང་སེམས་མྱངས་པས་བདེ་བ་ཆེན་པོ་སྐྱེ་ཞིང། དེས་སྟོང་པ་ཉིད་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་གསང་
དབང་གི་ངོ་བོ་ཡིན་ནོ། ཞེས་ངོ་སྦྲད། བླ་མ་ཡབ་ཡུམ་གྱི་ཐུགས་ཀ་ནས་ཧེ་རུ་ཀ་ཡབ་ཡུམ་འཕྲོས་རང་གི་མགྲིན་པར་ཐིམ་པར་གྱུར། ཨོཾ་ཨཱཧཱུཾ། བརྗོད་ཅིང་ནང་མཆོད་གཏོར་ལ། གདོང་གཡོགས་དབྱེ། དེ་ལྟར་ཀུན་རྫོབ་བྱང་ཆུབ་ཀྱི་སེམས་ཀྱི་དཀྱིལ་

[021A]༄༅། །འཁོར་དུ་གསང་བའི་དབང་ཐོབ། གཙོ་བོར་ངག་གི་དྲི་མ་འཁྲུད། བདག་བྱིན་རླབས་ཀུན་རྫོབ་སྒྱུ་མའི་རྫོགས་རིམ་སྒོམ་པ་ལ་དབང། འབྲས་བུ་སངས་རྒྱས་ཀྱི་ལོངས་སྤྱོད་རྫོགས་པའི་སྐུ་ཐོབ་པའི་སྐལ་བ་དང་ལྡན་པར་བྱས་སོ་
ཞེས་དག་བ་སྦྱིན། བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ། ཤེས་རབ་ཡེ་ཤེས་ཀྱི་དབང་ཞུ་བའི་དོན་དུ་མཎྜལ་དང། རིག་མ་ཕུལ་བར་ཕོས་ལ། བཅོམ་ལྡན་ཞི་བ་ཆེན་པོ་ཀྱེ། །རྡོ་རྗེ་རྣལ་འབྱོར་གཅིག་བཞེད་པ། མི་ཕྱེད་ཕྱག་རྒྱ་སྒྲུབ་པ་པོ། །རྡོ་རྗེ་རྣལ་འབྱོར་ལས་
བྱུང་བ། །ཇི་ལྟར་ཁྱོད་ནི་བདག་ཉིད་ཆེ། །མྔཱ་བདག་བདག་ལའང་དེ་ལྟར་མཛོད། །འཁོར་བ་འདམ་གྱི་ཚོགས་ནང་དུ། །བྱིང་བ་སྐྱབས་མེད་བདག་ལ་སྐྱོབས། ཞེས་ལན་གསུམ་བརྗོད་ཅིང་གསོལ་བ་གདབ། སྔར་བཞིན་གདོང་གཡོགས་བཅིང་ཞིང་བསྲུང་བ་བྱ་
རང་ཉིད་ཁཎྜ་རོ་ཧི་ས་བསངས། སྭ་བྷཱ་ཝ་ས་སྟོང་པར་སྦྱངས། སྟོང་པའི་ངང་ལས་རང་ཉིད་བཅོམ་ལྡན་འདས་དཔལ་ཧེ་རུ་ཀ་ཞེས་པ་ནས། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། ཞེས་བའི་བར་དང། རིག་མ༑ ཁཎྜ་རོ་ཧིས་བསངས། སྭ་བྷཱ་ཝས་
སྟོང་པར་སྦྱངས། སྟོང་པའི་ངང་ལས་བཅོམ་ལྡན་འདས་མ་རྡོ་རྗེ་ཕག་མོ་ཞེས་བ་ནས། མི་མགོ་བསྐམ་པོ་ལྔ་བཅུའི་དོ་ཤལ་ཅན། ཞེས་པའི་བར་སྒྲུབ་ཐབས་བཞིན་བརྗོད་ནས། རིག་མ་གཏད་པར་མོས་ལ། ལྷ་མོ་འདི་ནི་ཕྱག་རྒྱ་ཆེ། །མཐའ་ཡས་བདེ་བ་སྦྱིན་པ་མོ།།
རྣམ་པ་ཀུན་ཏུ་ཕྱག་རྒྱ་ལོང། །བུ་ཡིས་བླ་མེད་མཆོད་པར་གྱིས། ཞེས་བརྗོད་དེ། ཤེས་རབ་མ་གཏད་བས། ལྷ་མོ་དེས། དཔའ་བོ་བྱང་ཆུབ་སེམས་ཟ་བར། །ཁྱོད་ནི་སྤྲོ་བ་ཡིན་ནམ་ཅི། །རིགས་ལྔ་ལས་ནི་རབ་བྱུང་བ། །རིག་མ་མཆོད་བ་ལ་གུས་སམ། །དྲི་

[021B]སོགས་བཟའ་ད་ལྟ་ཡིད་ཆེས་སམ། །རྗེས་སུ་མཐུན་སྨྲོས་དམ་ཚིག་བཟང། །ཇི་ལྟར་དགའ་བ་སྨྲོས་ཤིག་བུ། ཞེས་དྲིས་པའི་ལན་དུ། ཇི་ལྟར་གསུངས་པའི་དམ་ཚིག་སོགས། །ལྷ་མོ་བདག་ནི་ཅིས་མི་སྤྲོ། །བུད་མེད་རྟག་
གུས་ཅིས་མི་བྱེད། །པདྨ་མཆོད་པ་ཅིས་མི་བགྱིད། ཅེས་བརྗོད་པས་ལྷ་མོ་དེ་དགྱེས་ཏེ་སྐྲ་གྲོལ་ཞིང་གོས་དང་བྲལ་བར་བྱས། པདྨ་རྒྱས་པའི་དབུས་ན་གནས་པའི་རྩ་བདེ་བ་ཆེན་པོ་འབབ་པ་བསྟན་ནས། ཨེ་མ་ང་ཡི་པདྨ་འདི། །བདེ་བ་ཀུན་དང་ཡང་དག་
ལྡན༑ ༑ཅི་སྟེ་ཆོ་ག་བཞིན་བསྟེན་ན། །དེ་ཡི་མདུན་ན་ང་གནས་ཏེ། །སངས་རྒྱས་བསྟེན་པ་ལ་སོགས་པ། །བྱ་བ་ཐམས་ཅད་པདྨར་བྱེད། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་ཡང་དག་གནས། །པདྨ་བྷ་ཛ་ཧོཿ་ཞེས་གསུངས་ཤིང་འཁྱུད་པར་གྱུར་
ཡབ་ཀྱི་གསང་གནས་ཞེས་པ་ནས། སྔགས་རྣམས་ཕན་ཚུན་ཞལ་སྦྱོར་ཞིང་འོད་ཟེར་འཁྱུད་པའི་རྣམ་པ་ཅན་དུ་གྱུར། ཞེས་པའི་བར་སྒྲུབ་ཐབས་བཞིན་བརྗོད་ལ། རང་བདེ་མཆོག་དང་རིག་མ་ཕག་མོར་བསྐྱེད་པ་ལུས་ལྷའི་འདུ་ཤེས་དང། གཉིས་ཀའི་
མཁའ་གསང་བྱིན་གྱིས་བརླབས་ནས་ཡི་གེ་བཀོད་པ་སྔགས་ཀྱི་འདུ་ཤེས་དང། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་པའི་ཆོས་ཀྱི་འདུ་ཤེས་ཏེ་འདུ་ཤེས་གསུམ་དང་ལྡན་པས་སྙོམས་པར་ཞུགས། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ས་བོན་གྱི་འོད་ཟེར་གྱིས་ཕྱོགས་བཅུའི་རྒྱལ་བ་རྣམས་བཀུག་ལ་རང་ལ་ཐིམ། རང་ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ་སྦྱི་བོ་ནས་མགྲིན་པར་སླེབ་པ་ན་དགའ་བ་དང། མགྲིན་པ་ནས་སྙིང་ཁར་སླེབ་པ་ན་མཆོག་

[022A]༄༅། །དགའ་དང། སྙིང་ཁ་ནས་ལྟེ་བར་སླེབ་བ་ན་ཁྱད་བར་གྱི་དགའ་བ་དང། ལྟེ་བ་ནས་ནོར་བུའི་རྩེར་སླེབ་པ་ན་ལྷན་ཅིག་སྐྱེས་དགའི་ཡེ་ཤེས་སྐྱེས་བདེ་བ་དེས་སྟོང་བ་ཉིད་ངེས་པའི་བདེ་སྟོང་དབྱེར་མེད་དུ་སྦྱར་བ་ནི་ཤེས་རབ་ཡེ་ཤེས་ཀྱི་
དབང་གི་ངོ་བོ་ཡིན་ནོ། ཞེས་ངོ་སྤྲད། དེ་ནས་ཤེས་རབ་མ་དེ་མཉེས་ནས་བདག་གི་མགོ་བོར་ལག་པ་གཡོན་པ་བཞག་སྟེ། དེང་ནས་བཟུང་སྟེ་བུ་ཁྱོད་ཀྱིས། །ཇི་སྲིད་བྱང་ཆུབ་སྙིང་པོའི་བར། །རྨི་འདྲར་སེམས་ཅན་ཐམས་ཅད་ཀྱི། །དོན་ནི་བདག་ཉིད་
ཀུན་གྱིས་གྱིས། ཞེས་རྗེས་གནང་སྦྱིན་བར་བསམ་ཞིང། སྔར་བཞིན་གདོང་གཡོགས་དབྱེ། དེ་ལྟར་ན་བྷ་གའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། གཙོ་བོར་ཡིད་ཀྱི་དྲི་མ་འཁྲུད། ཕྱག་རྒྱ་ཆེན་པོ་དོན་དམ་འོད་གསལ་གྱི་རྫོགས་རིམ་བསྒོམ་
པ་ལ་དབང། འབྲས་བུ་སངས་རྒྱས་ཀྱི་ཆོས་ཀྱི་སྐུ་འཐོབ་པའི་སྐལ་བ་དང་ལྡན་པར་བྱས་སོ། ཞེས་དག་པ་སྦྱིན། བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ། དབང་བཞི་པ་ཚིག་དབང་རིན་པོ་ཆེ་ཞུ་བའི་དོན་དུ་མཎྜལ་ཕུལ་ལ། ཁྱོད་ཞབས་པདྨོའི་བཀའ་
དྲིན་གྱིས། །གཙོ་བོ་དབན་བསྐུར་རྣམ་གསུམ་ཐོབ། །དེ་རིང་རིན་ཆེན་བཞིན་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ། ལན་གསུམ་གྱིས་གསོལ་བ་གདབ། བཞི་པ་དེ་ཡང་དེ་བཞིན་ནོ། །ཞེས་ཚིག་དབང་བཞི་བ་བསྐུར་བ་ནི་དང་གསུམ་
པ་དང་དཔེ་དོན་དུ་སྦྱར་ནས་བསྐུར་བར་གསུངས་པ་ལྟར། ཁྱོད་ཀྱིས་དབང་གསུམ་པའི་སྐབས་སུ་ལུས་འདོད་ལྷ་ཡབ་ཡུམ་དུ་སྣང་བཞིན་པ་དང་སེམས་དེ་ཁོ་ན་ཉིད་ལ་ཞུག་པའི་བདེ་བ་ཆེན་པོ་གཉིས་ཡོད་པ་དེ་བཞིན་དུ། དོན་གྱི་དབང་

[022B] ཡུལ་ཅན་བདེ་བ་ཆེན་པོ་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་ཞུགས་པས་གཉིས་སྣང་ཕྲ་མོ་ཡང་མེད་བའི་ཐུགས་ལྷན་ཅིག་
སྐྱེས་པའི་ཡེ་ཤེས་མི་ཟད་པ་བསམ་གྱིས་མི་ཁྱབ་པ་མཐའ་ཡས་པ་དང། ལུས་ཡོངས་སུ་དག་པའི་སྒྱུ་མའི་སྐུར་སོང་བ་དང་གཉིས་པོ་ངོ་བོ་གཅིག་ཏུ་ཚོགས་པའི་ཟུང་འཇུག་རྫོགས་རིམ་གྱི་རིམ་བ་ལྔ་པ་བསམ་མི་ཁྱབ་ཀྱི་རིམ་བ་དེ་ཉིད་དོན་གྱི་དབང་
བཞི་པ་ཡིན་ལ། དེ་ཉིད་ཚིག་དབང་གིས་ངོ་སྤྲང་པའི་ཐབས་ཀྱིས་ལམ་གོམས་པར་བྱས་པ་ལས་མངོན་དུ་འགྱུར་རོ། ཞེས་བརྡ་སྤྲང་ཅིང་དབང་བཞི་པ་བསྐུར། དེ་དག་གིས་དོན་དམ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་དབང་རིན་པོ་ཆེ་
ཐོབ༑ ལུས་ངག་ཡིད་གསུམ་གྱི་སྒྲིབ་པའི་བག་ཆགས་འཁྲུད་པའི་ནུས་པ་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་སྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་སྐུ་མངོན་དུ་འགྱུར་བའི་སྐལ་བ་ཅན་དུ་
བྱས་སོ། ཞེས་དག་པ་བརྗོད། དེ་ནས། འདི་ནི་རང་ཉིད་མཛེས་མ་སྟེ། །ཕྱི་རོལ་ཡུལ་ནི་སྤངས་པའོ། །རིག་འདི་བོར་ནས་དེ་ལས་ནི། །གཞན་པའི་ཐབས་ཀྱིས་སངས་རྒྱས་མེད། །རིག་མའི་བརྟུལ་ཞུགས་སྤྱོད་ཅིག་བུ། །བརྟུལ་ཞུགས་རྣམས་ཀྱི་བླ་མའི་
བླ༑ ༑སྟོང་པ་ཉིད་ཀྱི་དེ་ཁོ་ན་ཉིད་ཀྱི་དོན་ལ་དམིགས་པ་ཉིད་ཀྱིས་ལྷན་སྐྱེས་ཀྱི་བདེ་བ་ཆེན་པོ་འདྲེན་པའི་ངེས་དོན་གྱི་རིག་མ་འདི་བོར་ནས་ཐབས་གཞན་གྱིས་འཚད་མི་རྒྱ་བས་རིག་མའི་བརྟུལ་ཞུགས་དེ་སྤྱོད་ཅིག་དེ་ནི་བརྟུལ་ཞུགས་ཐམས་ཅད་

[023A]༄༅། །ཀྱི་ནང་ནས་གོང་མའི་གོང་མར་གྱུར་པའོ། ཞེས་གོ་བར་བྱ་སྟེ། རིག་མའི་བརྟུལ་ཞུགས་སྦྱིན་བའོ། །བླ་མ་དང་གཙོ་བོ་ཐ་མི་དད་པའི་ཞབས་དྲུང་དུ། དབང་བཞི་རྫོགས་པར་ཐོབ་པའི་བཀའ་དྲིན་གཏང་རག་གི་ཡོན་དུ་མཎྜལ་ཕུལ་ཞིང། གཏང་རག་གི་མཆོད་
པ་བྱིན་གྱིས་བརླབས། ཚིགས་བཅད་དང་སྔགས་རྒྱས་བསྡུས་སྐབས་དང་སྦྱར་བས་འབུལ། ནང་མཆོད་ཀྱང་འབུལ། རྐང་བརྒྱད་ཀྱིས་བསྟོད། སྲིད་པ་དང་མཉམ་ཞི་བ་ཆགས་བཅོམ་སོགས་དང། སྲིད་པ་གསུམ་འབར་སོགས་དང། སྨོན་ལམ་བཀྲ་ཤིས་སོགས་རྒྱས་པར་
བྱས་ཏེ། མེ་ཏོག་བསིལ་མའི་ཆར་དབབ་བར་བྱའོ། །བདེ་སྟོང་ཟུང་འཇུག་ངེས་དོན་ཧེ་རུ་ཀ། དྲང་དོན་བཞིན་ལག་མཚན་དབེའི་སྒྱུ་འཕྲུལ་གར། །སྟོན་མཛད་སྐུ་ཡི་རྡོ་རྗེར་དབང་བསྐུར་བ། །ཕན་བདེའི་སྣང་བ་བཞད་བྱེད་གསར་དུ་བསྐྲུན། །འདི་ཡི་དགེ་བ་གང་
ཞིག་ཐོབ་པ་དེས། །ལས་རླུང་ཀུན་རྟོག་འཁོར་ལོའི་རྒྱུ་བ་རྣམས། །གཉིས་སྤང་དབུས་སུ་ཟུང་འཇུག་ཧེ་རུ་ཀ། །སྐུ་བཞིའི་གར་གྱི་ངོ་བོར་དག་གྱུར་ཅིག་རང་ལུས་གནས་དང་ཉེ་གནས་ངུར་ཁྲོད་སོགས། །གྲུབ་པའི་གནས་སུ་དཔའ་བོ་རྣལ་
འབྱོར་མ། །ཡིད་ལྟར་མྱུར་བའི་ཤུགས་ཀྱིས་རབ་བྱོན་ནས། །དག་པ་རབ་འབྱམས་འཁོར་ལོར་ཡོངས་སུ་སྒྲུབས། །ཚེ་རབས་ཀུན་ཏུ་བླ་མ་ཧེ་རུ་ཀ་གང་གི་ཞབས་བད་བསྟེན་དང་མི་འབྲལ་ཞིང། །བཀའ་བཞིན་བསྒྲུབ་པའི་མཆོད་བས་མཉེས་
བྱས་ཏེ། །འགྲོ་ཀུན་ཁྱོད་ཀྱི་དཔལ་ལ་འགོད་པར་ཤོག། ཅེས་རྣལ་འབྱོར་གྱི་དབང་ཕྱུག་གྲུབ་ཆེན་དྲིལ་བུའི་ཞབས་ཀྱི་བཞེད་སྲོལ་འཁོར་ལོ་སྡོམ་པའི་ལུས་ཀྱི་དཀྱིལ་འཁོར་དུ་དབང་ཇི་ལྟར་བྱ་བའི་རིམ་པ་བློ་བཟང་དགོངས་རྒྱན་ཞེས་པ་འདི་ནི་སྲིད་ཞའི་གཙུག་རྒྱན་རྒྱལ་དབང་

[023B]
པོ་རྩོང་ཁ་པ་ཆེན་པོས་མཛད་པའི་དཀྱིལ་ཆོག་རིན་པོ་ཆེའི་དང་མཛོད་ཇི་ལྟ་བ་བཞིན་དུ་སྦྱར་བའོ། །དགེ་ལེགས་འཕེལ།། །།སྭ་སྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱལ་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་
ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿༄༅། །གྲུབ་ཆེན་དྲིལ་བུ་ཞབས་ལུགས་ཀྱི་ལུས་དཀྱིལ་གྱི་མངོན་རྟོགས་ཀྱི་ངག་འདོན་བདེ་ཆེན་བདུད་རྩིའི་ཆུ་རྒྱུན་ཅེས་བྱ་བ་བཞུགས་སོ།།

[001A] །བླ་མ་འཁོར་ལོ་སྡོམ་པའི་ཞབས་ཀྱི་པདྨོར་གུས་པ་ཆེན་པོས་ཕྱག་འཚལ་ལོ། །སྐྱེ་བ་ཐམས་ཅད་དུ་རྗེས་སུ་བཟུང་དུ་གསོལ། །འདིར་གྲུབ་པའི་དབང་ཕྱུག་ཆེན་པོ་དྲིལ་བུ་ཞབས་ཀྱི་
ལུགས་ཀྱི་འཁོར་ལོ་སྡོམ་པའི་ལུས་དཀྱིལ་གྱི་སྒྲུབ་ཐབས་ངག་ཏུ་འདོན་ཚུལ་དགོད་པ་ལ། སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་
པ་ལ༑ ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར། རྡོར་དྲིལ་བྱིན་རླབས་གཞན་ལས་འབྱུང་བ་ལྟར་བྱ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་སྭ་བྷཱ་ཝ་
ཤུདྡྷཱ་སརྦ་དྷ་རྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་རྒྱལ་མཚན་གྱིས་མཚན་པ། དེའི་སྟེང་དུ་རཾ་

[002A]༄༅། །ལས་བྱུང་བའི་མེའི་དཀྱིལ་འཁོར་དམར་པོ་གྲུ་གསུམ་པ་མེ་འབར་བས་མཚན་པ། དེའི་སྟེང་དུ་ཨོཾ་ཨཱ་ཧཱུཾ་ལས་བྱུང་བའི་མི་མགོ་རློན་པའི་སྒྱེད་བུ་གསུམ་ལ་གནས་པའི་ཨཱ་དཀར་པོ་
ལས་བྱུང་བའི་ཐོད་པ་དུམ་བུ་གཅིག་པ་ཕྱི་དཀར་ལ་ནང་དམར་བའི་ནང་གི་ཤར་དུ་ཨོཾ་དཀར་པོ་ལས་བྱུང་བའི་དྲི་ཆེན་ཨོཾ་གྱིས་མཚན་པ། བྱང་དུ་ཁཾ་ལྗང་ཁུ་ལས་བྱུང་བའི་ཤ་ཆེན་ཁཾ་གིས་མཚན་པ། ནུབ་
ཏུ་ཨཾ་དམར་པོ་ལས་བྱུང་བའི་བྱང་སེམས་དཀར་པོ་ཨཾ་གིས་མཚན་པ། ལྷོར་ཏྲཾ་སེར་པོ་ལས་བྱུང་བའི་རཀྟ་ཏྲཾ་གྱིས་མཚན་པ། དབུས་སུ་ཧཱུཾ་སྔོན་པོ་ལས་བྱུང་བའི་དྲི་ཆུ་ཧཱུཾ་གིས་མཚན་པ། མེར་ལཾ་དཀར་པོ་
ལས་བྱུང་བའི་བ་ལང་གི་ཤ་ལཾ་། བདེན་བྲལ་དུ་མཾ་སྔོན་པོ་ལས་བྱུང་བའི་ཁྱིའི་ཤ་མཾ་། རླུང་དུ་བཾ་དམར་པོ་ལས་བྱུང་བའི་གླང་པོ་ཆེའི་ཤ་པཾ། དབང་ལྡན་དུ་ཏཾ་ལྗང་ཁུ་ལས་བྱུང་བའི་རྟའི་ཤ་ཏཾ་་
དབུས་སུ་བཾ་དམར་པོ་ལས་བྱུང་བའི་མིའི་ཤ་བཾ་གྱིས་མཚན་པ། རླུང་གཡོས་པ་ལས་མེ་འབར་བའི་དྲོད་ཀྱིས་རྫས་རྣམས་ཡི་གེ་དང་བཅས་པ་ཞུ་ནས་ཉི་མ་འཆར་ཀའི་མདོག་ལྟར་དམར་སེར་དུ་གྱུར། དེའི་

[002B] ཨོཾ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ་
ཨེ་ཨཻ། ཨོ་ཨཽ། ཨཾ་ཨཱ་ཀ་ཁ་ག་གྷ་ང། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ་ཧཱུཾ་ཧཱུཾ་ཕཊ། ཡི་གེ་དེ་ཉིད་ཁ་དོག་སྣ་ཚོགས་པ་བདུད་རྩིའི་སྟེང་དུ་གནས་པ་ཡོངས་སུ་གྱུར་པ་ལས་ཨོཾ་དཀར་པོ། ཨཱ་
དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་གནས་པ་ལས་འོད་ཟེར་འཕྲོས་པས། ཕྱོགས་བཅུ་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་རྣམས་ཀྱི་ཐུགས་ཀའི་ས་བོན་ལས་ཡེ་ཤེས་ཀྱི་བདུད་རྩི་བཀུག་པ། ཨོཾ་ཨཱ་ཧཱུཾ་གསུམ་ལ་ཐིམ་
ཞིང༑ དེ་གསུམ་ཡང་རིམ་གྱིས་ཞུ་བ་ཐོད་པར་ཐིམ་པར་གྱུར། ཨོཾ་ཨཱ་ཧཱུཾ། གསུམ། བསྡུན། ཧ་ཧོ་ཧྲཱི་ཁ་དོག་དྲི་རོ་ནུས་པའི་སྐྱོན་བཅོམ་ཞིང་བདུད་རྩིར་གྱུར། ཨོཾ་ཨཱ་ཧཱུཾ། གསུམ། ཨོཾ་ཁཎྜ་ནས་ཕཊ། ཨོཾ་སྲ་བྷཱ་ཝ་ནས་ཧཱཾ། སྟོང་པ་ཉིད་དུ་གྱུར་
སྟོང་པའི་ངང་ལས་ཀཾ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། མེ་ཏོབ། །བདུག་སྤོས། མར་མེ། དྲི༑ ཞལ་ཟས། རོལ་མོ་རྣམས། རང་བཞིན་སྟོང་ཉིད་རྣམ་པ་མཆོད་རྫས་སོ་སོའི་རྣམ་
པ་ཅན། བྱེད་ལས་དབང་པོ་དྲུག་གི་སྦྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་སྟེར་བར་གྱུར། ཨོཾ་ཨ་རྒྷཾ་ཨཱ་ཧཱུཾ། ཨོཾ་པཱ་དྱཾ་ཨཱ་ཧཱུཾ། ཨོཾ་བཛྲ་པུ་ཥྤེ་ཨཱ་ཧཱུཾ། ཨོཾ་བཛྲ་དྷཱུ་པེ་། ཨོཾ་བཛྲ་དའི་པེ་། ཨོཾ་བཛྲ་གནྡྷེ་། ཨོཾ་བཛྲ་ནཻ་ཝི་དྱ་་

[003A]༄༅། །ཨོཾ་བཛྲ་ཤཔྟ་ཨཱ་ཧཱུཾ། སྔོན་འགྲོ་གཏོར་མ་ནང་མཆོད་ལྟར་བྱིན་གྱིས་བརླབས། ཕཻཾ༑ རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་དང་ཞིང་སྐྱོང་དང་ཀླུ་
ལ་སོགས་པ་ཐམས་ཅད་སྤྱན་དྲངས་ཏེ་ཕྱོགས་མཚམས་བརྒྱད་དུ་འཁོད་པ་སྐད་ཅིག་གིས་འོད་གསལ་དུ་བཅུག་པ་ལས། བདེ་མཆོག་གི་ལྷ་ཡབ་ཡུམ་གྱི་སྐུར་བཞེངས་པའི་མགྲོན་རྣམས་ཀྱི་ལྗགས་ལ་ཧཱུཾ་དཀར་པོ་ལས་རྡོ་རྗེ་རྩེ་གསུམ་པ་དཀར་པོ་
ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། ཨོཾ་ཁ་ཁ། ཁཱ་ཧི་ཁཱ་ཧི། སརྦ་ཡཀྵ་རཀྵ་ས། བྷ་ཏ། པྲེ་ཏ། པི་ཤཱ་ཙ། ཨུ་ནྨ་ད། ཨ་པ་མྨཱ་ར། བཛྲ་ཌཱ་ཀ་ཌཱ་ཀི་ནྱཱ་ད་ཡ། ཨི་མཾ་བ་ལིཾ་གྲྀ་ཧྣ་ནྟུ། ས་མ་ཡ་རཀྵ་ནྟུ་
མམ་སརྦ་སིདྡྷི་མམེ་པྲ་ཡ་ཙྪ་ནྟུ། ཡ་ཐེ་པཾ། ཡ་ཐེ་ཥྚཾ། བཧུ་ཛ་ཐ། པི་པ་ཐ། ཛི་གྷ་ཐ། མ་ཏི་ཀྲ་མ་ཐ། མ་མ་སརྦྦ་ཀ་རྟ་ཡ། སད་སུ་ཁཾ་བི་ཤུ་དྡྷ་ཡེ། ས་ཧ་ཡི་ཀ་བྷ་ཝ་ནྟུ་ཧཱུཾ་ཧཱུཾ་ཕཊ་ཕཊ་སཱ་ཧཱ། ལན་གཉིས་བརྗོད། ཨོཾ་ཨརྒྷཾ་པྲ་ཏཱི་ཙྪ་སཱ་ཧཱ། ཨོཾ་པཱ་དྱཾ་་
ཨོཾ་བཛྲ་པུ་ཥྤེ་ཨཱ་ཧཱུཾ་སཱ་ཧཱ། དེ་བཞིན་དུ། དྷཱུ་པེ་། དའི་བེ་། གནྡྷེ་། ནཻ་ཝི་དྱ་། ཤབྟ་ཨཱ་ཧཱུཾ་སཱ་ཧཱ། ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ལྷ་ཡི་ཚོགས་རྣམས་མ་ལུས་དང། །ཀླུ་ཡི་ཚོགས་རྣམས་མ་
ལུས་དང། །གནོད་སྦྱིན་། །སྲིན་པོའི་། །འབྱུང་པོའི་། །ཡི་དྭགས་། །ཤ་ཟའི་། །སྨྱོ་བྱེད་། །རྗེད་བྱེད་། །མཁའ་འགྲོའི་། མ་མོའི་ཚོགས་རྣམས་མ་ལུས་དང། །མ་ལུས་པ་ནི་ཐམས་ཅད་དག་འདིར་གཤེགས་བདག་ལ་དགོངས་སུ་གསོལ། །བསྟན་

[003B] །ཐུགས་དམ་བཅས་ཤིང་ཞལ་གྱིས་མཆེས་པ་རྣམས། །དཔལ་ཆེན་བཀའ་སྡོང་ཡིད་ལྟར་མགྱོགས་པ་ཡི། །འཇིགས་པའི་གཟུགས་ཅན་དྲག་གཏུ་མ་མི་བཟད་པ། །གདུག་པ་འདུལ་མཛད་ནག་པོའི་ཕྱོགས་
རྣམས་འཇོམས། །རྣལ་འབྱོར་ལས་ལ་འབྲས་བུ་སྟེར་མཛད་ཅིང། །མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། །གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་ལོ། །སྔེ་བརྒྱད་བཙུན་མོ་སྲས་དང་གཡོག་བཅས་པས། །དངོས་གྲུབ་
ཀུན་གྱི་བཀའ་དྲིན་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྦྱོད་རྒྱ་ཆེན་ཀུན་ཐོབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་
བདག་ལ་སྩོལ། །བསྲུང་མས་རྟག་ཏུ་གྲོགས་མཛོད་ཅིག་དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་ཞི་བ་དང། །རྨི་ལམ་ངན་དང་མཚན་མ་ངན། །བྱ་བྱེད་ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །
འབྲུ་རྣམས་རྒྱས་ཤིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག། དྲིལ་བུ་དཀྲོལ་ཞིང་ཡིག་བརྒྱ་ཚར་གཅིག་བརྗོད། ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་པར་གྱུར། དེ་ནས་བདག་
བསྐྱེད་ཀྱི་མཆོད་པ་བྱིན་རླབས་སྔོན་འགྲོ་མཆོད་པའི་སྐབས་ལྟར་ལ། པཱ་དྱ། གི་རྗེས་སུ། ཨོཾ་ཨཱ་ཉྕ་མཱ་ཎཾ་ཨཱ་ཧཱུཾ། སྦྱར་ལ་བྱིན་གྱིས་བརླབས། སངས་རྒྱས་ཆོས་དང་དགེ་འདུན་ལ། །རྟག་ཏུ་བདག་ནི་སྐྱབས་སུ་མཆི། །ཐེག་པ་གསུམ་པོ་ཐམས་ཅད་དང། །རྣལ་

[004A]༄༅། །འབྱོར་གསང་སྔགས་མཁའ་འགྲོ་མ། །དཔའ་བོ་དཔའ་མོ་དབུང་ལྷ་མོ། །བྱང་ཆུབ་སེམས་དཔའ་བདག་ཉིད་ཆེ། །ཁྱད་པར་དུ་ཡང་སློབ་དཔོན་ལ། །རྟག་ཏུ་སྐྱབས་སུ་མཆི་བར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་ནི་
ཧེ་རུ་ཀར་གྱུར་ནས། །སེམས་ཅན་ཐམས་ཅད་ཧེ་རུ་ཀའི། །གོ་འཕང་མཆོག་ལ་དགོད་པར་བགྱི། །གསུམ། རང་གི་སྤྱི་བོར་པཾ་ལས་པདྨ་དང། ཨ་ལས་ཟླ་བའི་གདན་གྱི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་
འོད་ཟེར་འཕྲོས། དོན་གཉིས་བྱས་འདུས་ཡོངས་སུ་གྱུར་པ་ལས་རྡོ་རྗེ་སེམས་དབའ་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། རྡོ་རྗེ་སྐྱིལ་ཀྲུང་གིས་བཞུགས་པ་ཡུམ་རྡོ་རྗེ་བསྙེམས་མ་དཀར་མོ་ཞལ་གཅིག་ཕྱག་གཉིས་གི་
གུག་དང་ཐོང་པ་འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་པས་སྤྲས་པ། གཉིས་ཀའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་འདྲའི་ཡེ་ཤེས་པ་སྤྱན་
དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས་དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་བཏབ་པས་
དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང། ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་

[004B] ཐུགས་ཀར་ཟླ་བའི་སྟེང་དུ་ཧཱུཾ་གི་མཐར་ཡི་གེ་བརྒྱ་བའི་སྔགས་ཀྱིས་བསྐོར་བར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་གཞན་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་
ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་སྔགས་ཕྲེང་ཧཱུཾ་དང་བཅས་པ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་སྲས་བཅས་ལ་མཉེས་པའི་མཆོད་པ་ཕུལ། དེ་
རྣམས་ཀྱི་སྐུ་གསུང་ཐུགས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་ནས་སྔགས་ཕྲེང་ཧཱུཾ་དང་བཅས་པ་ལ་ཐིམ་པས། དེ་ལས་བདུད་རྩིའི་རྒྱུན་དཀར་པོ་བབས་པ་ཡབ་ཡུམ་གྱི་སྦྱོར་མཚམས་ནས་བབས། རང་གི་ཚངས་བུག་ནས་ཞུགས་ཏེ་
ལུས་ཐམས་ཅད་ཡེ་ཤེས་ཀྱི་བདུད་རྩིའི་རྒྱུན་གྱིས་གང། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཀྱིས་དག་པར་གྱུར། ཨོཾ་བཛྲ་ཧེ་རུ་ཀ་ས་མ་ཡ། མ་ནུ་པཱ་ལཱ་ཡ། ཧེ་རུ་ཀཏེ་ནོ་པ་ཏིཥྛ། དྲྀཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། སུ་པོ་ཥྱོ་མེ་བྷཱ་ཝ། ཨ་
ནུ་རྐྟོ་མེ་བྷཱ་ཝ། སརྦ་སིདྡྷི་མམེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོཿ་བྷ་ག་ཝཱ་ན། བཛ་ཧེ་རུ་ཀ་མ་མེ་མུཉྩ། ཧེ་རུ་ཀོ་བྷཱ་ཝ། མ་ཧཱ་ས་མ་ཡ་སཏ་ཨཱ་ཧཱུཾ་ཕཊ། བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་
འགལ་ཞིང་ཉམས། །བླ་མ་མགོན་པོས་སྐྱབས་མཇོད་ཅིག་གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་པའི་གཙོ་ལ་བདག་སྐྱབས་མཆི། །རྡོ་རྗེ་སེམས་དཔའི་ཞལ་ནས། རིགས་ཀྱི་བུ་ཁྱོད་ཀྱི་སྡིག་སྒྲིབ་དང་དམ་

[005A]༄༅། །ཚིག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ནས་རང་ལ་ཐིམ་པས་རང་གི་སྒོ་གསུམ་དང་རྡོ་རྗེ་སེམས་དཔའི་སྐུ་གསུང་ཐུགས་དབྱེར་མི་ཕྱེད་པར་གྱུར། ཤྲཱི་ཧེ་རུ་ཀ་ཧེ་ནི་ཀུན་གྱི་འབྱུང་གནས་སུ་གྱུར་པའི་
སེམས་དེ་རྒྱུའི་བདག་ཉིད་དུ་བརྟག་པར་བྱབས་སྟོང་པའི་ཆོས་ཀྱི་བདག་མེད་པ་དང། རུ་ནི་གང་ཟག་གི་བདག་ཏུ་འཛིན་པའི་རྣམ་རྟོག་གི་དྲ་བས་བཀོད་པའི་བདག་དང་བྲལ་བའི་གང་ཟག་གི་བདག་མེད་པ་དང། ཀ་ནི་དེ་ཁོ་ན་ཉིད་ཀྱི་ཡུལ་ཡུལ་
ཅན་གཉིས་མི་མཐུན་པར་སོ་སོར་གཉིས་སུ་མི་གནས་པ་དང། ཤྲཱི་ནི་ཡུལ་སྟོང་པ་ཉིད་ཇི་འདྲ་བ་དེ་བཞིན་དུ་རྗེས་སུ་ཞུགས་པའི་གཉིས་སུ་མེད་པའི་ཡེ་ཤེས་ཨེ་ཝཾ་གྱི་དོན་ནོ། །སྟོང་པའི་ངང་ལས་སྐད་ཅིག་གིས་རང་ཉིད་ཧེ་རུ་ཀ་སྔོན་པོ་ཞལ་
གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་འཁྱུད་པར་གྱུར། ཤྲཱི་ཧེ་རུ་ཀོཉྷཾ། གསུམ་བརྗོད། ཨོཾ་ཨ་ཨཱ་ཞེས་པ་
ནས༑ ཤ་ཥ་ས་ཧ་ཀཥ་ཧཱུཾ་ཧཱུཾ་ཕཊ། གསུམ། རང་གི་ལྟེ་བའི་ཕྱོགས་སུ་སྔགས་འཕྲེང་འོད་ཟེར་དང་བཅས་པ་གཡོན་སྐོར་གྱིས་ལན་གསུམ་དུ་བསྐོར་ནས་གནས་པ་ལས་འཁོར་ལོ་གསུམ་གྱི་ལྷ་ཚོགས་འཕྲོས་པ་སྣ་བུག་གཡས་པ་ནས་ཐོན་ཏེ་
ཕྱོགས་བཅུར་འཕྲོས་པས་བགེགས་ཐམས་ཅད་བསྐྲད་དེ་སླར་བྱོན་ནས་རང་གི་སྣ་བུག་གཡོན་པ་ནས་ཞུགས་ཏེ་ལྟེ་པའི་སྔགས་འཕྲེང་ལ་ཐིམ་པར་གྱུར། རང་ཧེ་རུ་ཀར་གནས་པའི་ཐུགས་ཀར་པཾ་སེར་པོ་ལས། སྣ་ཚོགས་པདྨའི་ལྟེ་བར་ཨཾ་

[005B] ཐོག་མ་མེད་པ་ནས་ཀྱི་སྒོ་གསུམ་གྱི་དྲི་མ་རྣམས་
སྦྱངས་པས་ལུས་ཤེལ་སྒོང་བཞིན་དུ་དག་པར་གྱུར་ཏེ། བ་སྤུའི་སྒོ་ནས་ཕྱིར་འཕྲོས་པའི་འོད་ཟེར་གྱིས་འགྲོ་བ་ཀུན་གྱི་ལུས་སྦྱངས། སྒོ་གསུམ་དག་པར་བྱས། སྤྲིན་སྒྲའི་ཡི་གེའི་འོད་དེས་བླ་མ་རྡོ་རྗེ་འཆང་གི་རྣམ་པ་ཅན་དང། སྔོན་ནས་གྲུབ་པའི་
འཁོར་ལོ་སྔོམ་པའི་དཀྱིལ་འཁོར་གྱི་ལྷ་ཚོགས་དང། གཞན་ཡང་སངས་རྒྱས་དང་བྱང་ཆུབ་སེམས་དཔའ་དང། ལྷ་དང་ལྷ་མོ་དང་ཁྲོ་བོས་ནམ་མཁའི་ཁམས་ཏིལ་གྱི་གང་བུ་ལྟར་གང་བ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་
ཁའི་ཧཱུཾ་ལ་ཐིམ་པར་གྱུར། །གང་གི་དྲིན་གྱིས་བདེ་ཆེན་གནས། །སྐད་ཅིག་གིས་ནི་ཐོབ་འགྱུར་བ། །བླ་མ་རིན་ཆེན་ལྟ་བུ་ཡི། ། རྡོ་རྗེ་ཅན་ཞབས་པད་ལ་འདུད། །ཧེ་རུ་ཀ་དཔལ་དཔའ་བོ་ཆེ། ། རྣམ་དག་རྡོ་རྗེའི་དབང་ཕྱུག་དང། །རྗེས་ཆགས་ཆགས་པ་
ཆེ་རྣམས་ཀྱི། །རྡོ་རྗེ་ཕག་མོ་དེ་ལ་འདུད། །གནས་དང་ཉེ་བའི་གནས་དང་ཞིང། །འདུས་དང་དུར་ཁྲོད་གནས་པ་ཡི། །དཔའ་བོ་དཔའ་མོའི་དབང་ཕྱུག་མ། །ཀུན་ལ་བདག་ནི་གུས་ཕྱག་འཚལ། །རང་གི་ཐུགས་ཀའི་ཧཱུཾ་ལས་བྱུང་བའི་མཆོད་པའི་ལྷ་མོ་
རྣམས་ཀྱིས་མཆོད་པར་གྱུར། ཨོཾ་ཨརྒྷཾ་པྲ་ཏཱིཙྪ་སཱ་ཧཱ། ཨོཾ་པཱ་དྱཾ་པྲ་ཏཱིཙྪ་སཱ་ཧཱ། ཨོཾ་བཛྲ་པུཥྤེ་ཨཱ་ཧཱུཾ་སཱ་ཧཱ། ཞེས་པ་ནས། ཨོཾ་བཛྲ་ཤཔྟ་ཨཱ་ཧཱུཾ་སཱ་ཧཱ། ཨོཾ་ཨཱ་བཛྲ་ཨ་དརཤེ་ཧཱུཾ། ཨོཾ་ཨཱ་བཛྲ་ཝཱི་ཎེ་ཧཱུཾ། ཨོཾ་ཨཱ་བཛྲ་གནྡྷེ་ཧཱུཾ། ཨོཾ་ཨཱ་བཛྲ་ར་ས་ཧཱུཾ། ཨོཾ་

[006A]༄༅། །ཨཱ་བཛྲ་སྤ་རཤེ་ཧཱུཾ། ཨོཾ་ཨཱ་བཛྲ་དྷརྨེ་ཧཱུཾ། སླར་ཡང་ཐུགས་ཀའི་ཧཱུ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པའི་ནང་གི་བདུད་རྩི་ལྡས་མཆོད་པར་གྱུར། ཨོཾ་སརྦ་བཛྲ་ཀཱ་མི་ནི་སརྦ་བྷཀྵཾ་ཤོ་དྷ་ཡ་གུ་ཧྱ་བཛྲ་ཎི་སཱ་ཧཱ། ཡབ་
ཡུམ་སྙོམས་པར་ཞུགས་ཏེ་བདེ་བ་ཆེན་པོ་སྐྱེས་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང་བར་གྱུར། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང་
སངས་རྒྱས་བྱང་ཆུབ་ཡིད་ཀྱིས་གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱི་
ནས༑ ༑སེམས་ཅན་ཐམས་ཅད་བདག་གི་མགྲོན་དུ་གཉེར། །བྱང་ཆུབ་སྦྱོད་མཆོག་ཡིད་འོད་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་སེམས་ཅན་ཐམས་ཅད་ཀྱི་སྒྲིབ་པ་ཐམས་ཅད་བསལ་བའི་ཕྱིར། ནམ་མཁའི་མཐས་
གཏུགས་པའི་སངས་རྒྱས་ཐམས་ཅད་ལ་ཆོས་ཀྱི་འཁོར་ལོ་བསྐོར་བར་བསྐུལ་ལོ། །རྒྱལ་བ་མྱ་ངན་ལས་འདའ་བར་བཞེད་པ་རྣམས་འགྲོ་བ་ཀུན་ལ་ཕན་པ་དང་བདེ་པའི་དོན་དུ་བསྐལ་པ་ཞིང་གི་རྡུལ་སྙེད་དུ་བཞུགས་པར་གསོལ་བ་འདེབས་སོ། །
བགྲོད་དཀའ་སྲིད་པའི་རྒྱ་མཚོ་ལས། །བདག་གིས་འགྲོ་རྣམས་བསྒྲལ་བའི་ཕྱིར། །རང་གི་བདག་ཉིད་སྐད་ཅིག་མ། །སངས་རྒྱས་རྣམས་ལ་དབུལ་བར་བགྱི། །སེམས་ཅན་ཐམས་ཅད་ཁྱད་པར་དུ་འཕགས་པའི་བདེ་བ་དང་ལྡན་པར་གྱུར་ཅིག། སེམས་

[006B]སེམས་ཅན་ཐམས་ཅད་ཐོབ་ཟིན་པའི་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་ཉོན་མོངས་དང་ཉེ་བའི་ཉོན་མོངས་པ་ཐམས་ཅད་དང་བྲལ་
བར་གྱུར་ཅིག་བཅོམ་ལྡན་འདས་འཁོར་ལོ་སྡོམ་པའི་ལྷ་ཚོགས་རྣམས་ཀྱིས་བདག་ལ་བྱིན་གྱིས་བརླབ་ཏུ་གསོལ། །ཨོཾ་བ་ཛྲེ་ཧེ་རུ་ཀ་ས་མ་ཡ། ཞེས་པ་ནས། སཏ་ཨཱ་ཧཱུཾ་ཕཊ། ཚོགས་ཞིང་རྣམས་འོད་དུ་གྱུར་ཏེ་རང་གི་སྨིན་མཚམས་ནས་
ཞུགས་པས་བྱིན་གྱིས་བརླབ་པར་གྱུར། ཆོས་ཐམས་ཅད་ངོ་བོ་ཉིད་ཀྱིས་གྲུབ་པ་མེད་ལ། ཀུན་རྟོག་གིས་བཏགས་པ་ཙམ་གྱི་སྒྱུ་མ་ལྟ་བུའོ། །ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སཱ་བྷཱ་ཝ་ཤུ་དྡྷོཉ་ཧཾ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བརྟན་
གཡོ་ཐམས་ཅད་སྦྱངས་ཏེ་འོད་དུ་གྱུར་པ་རང་ལ་ཐིམ་ཞིང། རང་ཡང་སྟོད་སྨད་ནས་ཐུགས་ཀའི་ཧཱུཾ་ལ་ཐིམ་ཞིང། ཧཱུཾ་གི་ཞབས་ཀྱུ་ཨུ་ནི་ཧ་ལ། ཧའི་ལུས་ནི་ཧའི་མ་གོ་བོ་ལ། དེ་ཟླ་ཆོས་ལ། དེ་ཐིག་ལེ་ལ། དེ་ནཱ་ད་ལ་ཐིམ་ཞིང། ནཱ་ད་ཡང་མི་
དམིགས་པར་གྱུར། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སཱ་བྷཱ་ཝ་ཨཱཏྨ་ཀོཉྷཾ། ཆོས་ཐམས་ཅད་རབ་ཏུ་གནས་པ་མེད་པ་ནམ་མཁའ་དྲི་མ་མེད་པ་ལྟ་བུའི་འོད་གསལ་བར་གྱུར། དེ་ལྟར་སྣང་བ་ཐམས་ཅད་བསྡུས་པའི་སྟོང་པ་ཉིད་ལས་རང་གི་སེམས་ནཱ་དའི་
གཟུགས་གྱེན་དུ་འགྲེང་བ་ཤིན་ཏུ་ཕྲ་པ། དཀར་ལ་དམར་བའི་མདངས་ཆགས་བ་ནམ་མཁར་གནས་པར་གྱུར། ཨོཾ་སུམྦྷ་ནི་སུམྦྷ་ཧུཾ་ཧུཾ་ཕཊ། ཤར་དུ་སྔགས་དེ་ཉིད་ཁ་དོག་ནག་པོ། ཨོཾ་གྲྀ་ཧྞ་གྲྀ་ཧྞ་ཧུཾ་ཧུཾ་ཕཊ། བྱང་དུ་སྔགས་དེ་ཉིད་ཁ་དོག་ལྗང་

[007A]༄༅། །ཁུ༑ ཨོཾ་གྲྀ་ཧྞཱ་པ་ཡ་གྲྀ་ཧྞཱ་པ་ཡ་ཧུཾ་ཧུཾ་ཕེཊ། ནུབ་ཏུ་སྔགས་དེ་ཉིད་ཁ་དོག་དམར་པོ། ཨོཾ་ཨཱ་ན་ཡ་ཧོ་བི་དྱཱ་རཱ་ཛ་ཧུཾ་ཧུཾ་ཕཊ། ལྷོར་སྔགས་དེ་ཉིད་ཁ་དོག་སེར་པོ་རྣམས་འཁོད་པར་གྱུར། སྔགས་དེ་རྣམས་རང་རང་གི་ཁ་དོག་
ཅན་གྱི་འོད་ཟེར་འཕྲོས་པས་སྟེང་ཚངས་པའི་འཇིག་རྟེན་ནས་འོག་གསེར་གྱི་ས་གཞི་ལ་ཐུག་པར་ཁྱབ་པའི་འོད་ཟེར་འབར་བའི་གཟུགས་ཆེན་པོ་རྣམས་སུ་གྱུར། སྔགས་འོད་ཟེར་དང་བཅས་པ་ཡོངས་སུ་གྱུར་པ་ལས། ཤར་ནག་བྱང་ལྗང་
ནུབ་དམར། ལྷོ་སེར་བའི་སྣ་ཚོགས་རྡོ་རྗེའི་ར་བ་གྲུ་བཞི་པ་ཚངས་པའི་འཇིག་རྟེན་ནས་གསེར་གྱི་ས་གཞི་ལ་ཐུག་གི་བར་དུ་ཁྱབ་པར་གྱུར། རབ་གྲུབ་པ་དང་དུས་མཉམ་དུ་ཧཱུཾ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུཾ་གིས་མཚན་པའི་ཧཱུཾ་གི་འོད་ཟེར་ལས་
གསེར་གྱི་ས་གཞི་ལ་ཐུག་པས་འོག་གི་ས་གཞི་སྣ་ཚོགས་རྡོ་རྗེའི་རང་བཞིན་དུ་གྱུར། སྣ་ཚོགས་རྡོ་རྗེའི་ཧཱུཾ་གི་འོད་ཟེར་ལས་ཕྱི་རོལ་ཏུ་སྟེང་དང་ལོགས་ཀུན་ཏུ་ཁྱབ་པར་རྡོ་རྗེ་རྩེ་ལྔ་བའི་རྣམ་པ་ཅན་གྱི་མངའི་དྲ་བ་དང། དེའི་འོག་ཏུ་རྡོ་རྗེའི་གུར་དང་
གུར་གྱི་འོག་ར་བའི་སྟེང་དུ་རྡོ་རྗེ་བླ་རེ་རྣམས་པར་མཚམས་མེད་པ་དུམ་བུ་གཅིག་ཏུ་གྱུར་པའི་ཕྱི་རོལ་ཏུ་རྡོ་རྗེའི་མེ་འཇིག་དུས་ཀྱི་མེ་ལྟ་བུས་བསྐོར་བར་གྱུར། ཨོཾ་མེ་དེ་ནཱི་བཛྲ་བྷཱ་ཝ་བཛྲ་བརྡྷ་ཧཱུཾ། ཨོཾ་བཛྲ་པྲཱ་ཀ་ར་ཧཱུཾ་པཾ་ཧཱུཾ། ཨོཾ་བ་ཛྲ་པཉྩ་ར་ཧཱུཾ་བཾ་
ཧཱུཾ། ཨོཾ་བཛྲ་བི་ཏཱ་ན་ཧཱུཾ་ཁཾ་ཧཱུཾ། ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ། ཨོཾ་བཛྲ་ཛཱ་ལཱ་ཨ་ན་ལཱ་རྐ་ཧཱུཾ་ཧཱུཾ་ཧཱུཾ། རྣམ་པ་ཐམས་ཅད་དུ་འགྲོ་བ་རྣམས་བགེགས་ས་དང་བྲལ་བར་གྱུར། བསྲུང་འཁོར་གྱི་དབུས་སུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་

[007B] དེའི་སྟེང་དུ་རཾ་དམར་པོ་ལས་མེའི་དཀྱིལ་འཁོར་དམར་པོ་གྲུ་གསུམ་པ་གྲྭ་གསུམ་དུ་རཾ་གྱིས་མཚན་པ། དེའི་སྟེང་དུ་བཾ་དཀར་པོ་ལས་ཆུའི་དཀྱིལ་འཁོར་དཀར་པོ་ཟླུམ་པོ་དབུས་སུ་བུམ་པས་
མཚན་པ། དེའི་སྟེང་དུ་ལཾ་སེར་པོ་ལས་སའི་དཀྱིལ་འཁོར་སེར་པོ་གྲུ་བཞི་པ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུཾ་ལས་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན། དེའི་སྟེང་གི་ཕྱོགས་མཚམས་སུ་ལྕོག་བརྒྱད་
ཀྱིས་མཛེས་པ། དེའི་སྟེང་དུ་པཾ་སེར་པོ་ལས་སྣ་ཚོགས་པདྨ། དེའི་ལྟེ་བར་ཧཱུཾ་ལས་སྣ་ཚོགས་རྡོ་རྗེ་དེའི་ལྟེ་བར་པཾ་ལས་ལྟེ་བ་དང་ཚད་མཉམ་པའི་སྣ་ཚོགས་པདྨ་འདབ་མ་བརྒྱད་པ། ལྟེ་བ་དང་གེ་སར་དང་ལྡན་པ་ཕྱོགས་བཞིའི་འདབ་མ་དམར། མེ་རླུང་
གཉིས་སེར། བདེན་བྲལ་ལྗང། དབང་ལྡན་ནག་ལྟེ་བ་ལྗང། གེ་སར་སེར་བ། སྣ་ཆོགས་པདྨ་ཆུང་དུའི་དབུས་སུ་མཚན་སོ་གཉིས་ཀྱི་ངོ་བོ། ཨ་ཨཱ། ཨི་ཨཱི། ཨུ་ཨཱུ། རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཿ་སྟེ་དབྱངས་དཀར་པོ་
བཅུ་དྲུག་པ་ཕྲག་གཅིག་གཡས་སྐོར་དང། སླར་ཡང། ཨ་ཨཱ། ཞེས་པ་ནས། ཨཾ་ཨཿ་སྟེ་དབྱངས་དཀར་པོ་བཅུ་དྲུག་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེའི་ཕྱི་རོལ་ཏུ་དཔེ་བྱད་བརྒྱད་ཅུའི་ངོ་བོ། ཀ་ཁ་ག་གྷ་ང་
ཙ་ཚ་ཛ་ཛྷ་ཉ། ཊ་ཋ་ཌ་ཌ་ཌྷ་ཌྷ་ཎ། ཏ་ཐ་ད་ད་དྷ་དྷ་ན། པ་ཕ་བ་བྷ་མ། ཡ་ཡ་ར་ལ་ལ་ཝ། ཤ་ཥ་ས་ཧ་ཀྵ། སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང། ཀ་ཁ་ག་གྷ་ང། ཞེས་པ་ནས། ས་ཧ་ཀཥ། སྟེ་

[008A]༄༅། །གསལ་བྱེད་དམར་པོ་བཞི་བཅུ་པ་ཕྲག་གཉིས་པ་གཡོན་སྐོར་དུ་རིམ་པ་གཅིག་གིས་འཁོད། དེ་གཉིས་ཡོངས་སུ་གྱུར་པ་ལ་ས་ཟླ་བའི་དཀྱིལ་འཁོར་ཡོངས་སུ་རྫོགས་པ་དཀར་ལ་དམར་བཱཨ་མདངས་ཅན་ལ་དབྱངས་གསལ་
རྣམས་གཟུགས་བརྙན་ཤར་བ་བཞིན་དུ་སྣང་བའི་ཨཱ་ལི་དང། ཟླ་བའི་ཁ་དོག་དཀར་བའི་ཆ་ནི་མེ་ལོང་ལྟ་བུའི་ཡེ་ཤེས། ཀཱ་ལི་དང་ཟླ་བའི་ཁ་དོག་དམར་བའི་ཆ་ནི་མཉམ་པ་ཉིད་ཀྱི་ཡེ་ཤེས། རང་ནམ་མཁའི་ནཱ་དས་ཟླ་བ་དཀར་ལ་དམར་
བའི་མདངས་ཅན་མཐོང་བ་ན། བདག་གིས་སངས་རྒྱས་ཡབ་ཡུམ་གྱི་བྱང་སེམས་དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ཟླ་བའི་དབུས་སུ་ནཱ་ད་ཞུགས་པ་
ལས། རིམས་ཀྱིས་ནཱ་ད་ལས་ཐི་ག་ལེ། དེ་ལས་ཟླ་ཕྱེད། དེ་ལས་ཧའི་མགོ་བོ། དེ་ལས་ཧའི་ལུས། དེ་ལས་ཨུ་གྲུབ་པའི་ཚུལ་གྱིས་དཀར་ལ་དམར་བའི་མདངས་ཅན་གྱི་ཧཱུཾ་ཡིག་རྒྱུ་རྡོ་རྗེ་འཛིན་པའི་རང་བཞིན་ཅན་དུ་རྫོགས་པ་ནི་སོ་
སོར་རྟོག་པའི་ཡེ་ཤེས། ཧཱུཾ་ལས་ཁ་དོག་སྣ་ལྔ་པའི་འོད་ཟེར་འཕྲོ་བའི་རྩེ་མོ་ལས་འཁོར་ལོ་ལྔའི་ལྷ་ཚོགས་ཐོན་ཏེ། འགྲོ་བ་རྣམས་འཁོར་ལོ་ལྔའི་ལྷ་ཚོགས་ཀྱི་གོ་འཕང་ལ་བཀོད་པ་དང། སྔོན་ཐོག་མ་མེད་པ་ནས་གྲུབ་པའི་དཔའ་
བོ་དང་རྣལ་འབྱོར་མ་ལ་སོགས་པ་ཕྱོགས་བཅུའི་ཞིང་ཁམས་ན་བཞུགས་པ་རྣམས་ལྷན་ཅིག་སྤྱན་དྲངས། མཉམ་པར་སྤྱར་བ་སྔོན་དུ་འགྲོ་བས་ཞུ་བ། ཧཱུཾ་ཡིག་གི་ནཱ་ད་ལ་ཐིམ་ཞིང། ཧཱུཾ་ཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་

[008B] ཨོཾ་ཨཱ་ཧཱུཾ། ཨོཾ་སརྦྦ་བའི་ར་ཡོ་གི་ནཱི་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱ་ཏམ་ཀོཉྷཾ། ཨོཾ་བ་ཛྲ་ཤུདྡྷ་སརྦ་དྷ་རྨཱ་བཛྲ་ཤུ་དྡྷོཉྷཾ། ཟླ་བ་དབྱངས་གསལ་ཧཱུཾ་དང་བཅས་པ་ཡོངས་སུ་གྱུར་པ་ལས་རྟེན་དང་བརྟེན་པའི་
དཀྱིལ་འཁོར་ཐམས་ཅད་དུས་གཅིག་ཏུ་གྲུབ་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ཡང་ཁང་བ་བརྩེགས་པའི་གཞལ་ཡས་ཁང་གྲུ་བཞི་སྒོ་བཞི་པ་ཕྱི་ནས་རིམ་པ་བཞིན་དཀར་སེང་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིག་
པས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་དམར་བོ་ལ་རིན་པོ་ཆེ་ཟུར་གསུམ་པ་དང་གྲུ་བཞི་པ་ལ་སོགས་པས་སྤྲས་པ། དེའི་སྟེང་ན་གནས་པའི་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་ཕྱེད་པ་
འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་པའི་དབྱིབས་ཅན་གྱི་མདའ་ཡབ་ལ་གནས་པའི་གསེར་གྱི་བུམ་པ་ནས་ཐོན་པའི་རྒྱལ་མཚན་དང་བ་དན་བརྒྱད་བརྒྱད་ཀྱིས་མཛེས་པར་བྱས་པ་
ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིག་པའི་འགྲམ་ནས་འདོད་ཡོན་གྱི་སྣམ་བུ་དམར་པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་པ། སྒོ་དང་སྒོ་ཁྱུད་ཀྱི་ཕྱིའི་མཚམས་དང་
རྩིག་པའི་ཕྱི་ནང་གི་ཟུར་བཞིར་ཟླ་བ་ཕྱེད་པ་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེག་པའི་རྟ་བས་སྣམ་བུ་བཅུ་གཅིག་དང་

[009A]༄༅། །ལྡན་པའི་རྩེ་མོར་ཆོས་ཀྱི་འཁོར་ལོའི་གཡས་གཡོན་དུ་རི་དྭགས་ཕོ་མོ་དང་བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་བ་
ཐོབ་པ་དང། སྦྲིན་གྱི་གསེབ་ནས་བྱུང་བའི་ལྷ་མེ་ཏོག་གི་ཕྲེང་བ་བཟུང་བ་རྣམས་ཀྱིས་ཀུན་ནས་མཛེས་པར་བྱས་པ། དེའི་ཕྱི་རོལ་ཏུ་སྣ་ཚོགས་རྡོ་རྗེའི་ར་བས་བསྐོར་བ་ལ་སོགས་པའི་བསྲུང་འཁོར། དེའི་ཕྱི་རོལ་ཏུ་བསྐལ་བ་འཇིག་པའི་དུས་ཀྱི་
མེ་ལྟ་བུ་རྡོ་རྗེའི་མེ་ཁ་དོག་སྣ་ལྔ་པས་སྟེང་དང་ལོགས་ཀུན་ཏུ་ཁྱབ་པར་གཡོན་སྐོར་དུ་འཁྱིལ་ཞིང་འབར་བ། དེའི་ཕྱི་རོལ་ཏུ་དུར་ཁྲོད་བརྒྱད། དེ་ན་གནས་པའི་ཤིང་བརྒྱད། དེའི་རྩ་བ་ན་ཕྱོགས་སྐྱོང་བརྒྱད། ཤིང་གི་སྟོད་ཀྱི་ཡལ་གའི་གསེབ་ནས་ལུས་
ཕྱད་ཐོན་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ཀླུ་བརྒྱད། ཆུ་དེའི་སྟེང་གི་ནམ་མཁའ་ལ་སྤྲིན་བརྒྱད། རི་བརྒྱད། དེ་ལ་གནས་པའི་མཆོད་རྟེན་དཀར་པོ་བརྒྱད། གཞན་ཡང་ཡེ་ཤེས་ཀྱི་མེ་བརྒྱད། ཁྭ་དང་འུག་པ་དང་
བྱ་རྒོད་དང། ཅེ་སྦྱང་དང། འོལ་པ་ཕོ་མོ་དང་སྦྲུལ་བ་ལང་གི་མགོ་ཅན་ལ་སོགས་པ་ཕྱོགས་སུ་རྒྱུ་ཞིང། གནོད་སྦྱིན་དང་རོ་ལངས་དང་སྲིན་པོ་རྣམས་ཀྱིས་ཀི་ལི་ཀི་ལིའི་སྒྲ་ཆེན་པོ་སྒྲོག་པ་དང། གྲུབ་པ་ཐོབ་བ་དང་རིག་པ་འཛིན་པ་དང་དམ་ཚིག་སྤྱོད་
པའི་རྣལ་འབྱོར་པ་དང་རྣལ་འབྱོར་མ། བཅོམ་ལྡན་འདས་ལ་རྩེ་གཅིག་ཏུ་བལྟ་བ། གཅེར་བུ་སྐྲ་བཤིག་པ། ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊཱཾ་ག་འཛིན་པ། ཐོད་པས་སྤྱི་བོར་བརྒྱན་པ། རྒོད་ཅིང་དུར་ཁྲོད་དུ་འཇུག་པ་རྣམས་

[009B] གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེག་པའི་རྡོ་རྗེའི་གདུང་གིས་མཛེས་པར་ཕུབ་པའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པ། གཞལ་ཡས་ཁང་གི་ནང་གི་སྟེང་འོག་རྣམས་ཤར་དཀར། བྱང་ལྗང་
ནུབ་དམར། ལྷོ་སེར། དབུས་སྔོ་བ། དེའི་དབུས་སུ་སྣ་ཚོགས་པདྨ་དང་ཉི་མའི་དཀྱིལ་འཁོར། དབུས་ཀྱི་པདྨའི་ལྟེ་བར་ཉི་མའི་གདན་ལ་རང་ཉིད་བཅོམ་ལྡན་འདས་ཧེ་རུ་ཀ་སྐུ་མདོག་མཐིང་ཁ་ཞལ་བཞི་པའི་རྩ་ཞལ་ནག་གཡོན་ཞལ་ལྗང་རྒྱབ་
ཞལ་དམར། གཡས་ཞལ་སེར་བ། ཞལ་རེ་རེའང་སྤྱན་གསུམ་པ། ཕྱག་བཅུ་གཉིས་པ། དཔྲལ་བར་རྡོ་རྗེ་རྩེ་ལྔ་པའི་འཕྲེང་བ་འཛིན་པ། ཞབས་གཡས་བརྐྱངས་བས་འཇིགས་བྱེད་ནག་པོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ་
གཡས་ལྷག་མས་ཌཱ་མ་རུ་དང། གཡོན་ལྷག་མས་རལ་གྲི་འཛིན་པའི་མགོ་བོ་མནན་པ། གཡོན་བསྐུམས་པས་དུས་མཚན་མ་དམར་མོ་ལག་པ་བཞི་པའི་དང་པོ་གཉིས་ཐལ་མོ་སྦྱར་བ། ལྷག་མ་གཉིས་ཐོད་པ་དང་ཁ་ཊཱཾ་ག་འཛིན་པའི་ནུ་མ་མནན་པ་
གདན་གཉིས་ཀའང་གདོང་གཅིག་པ། མིག་གསུམ་པ། ཕྱག་རྒྱ་ལྔས་བརྒྱན་པ། ཕྱག་དང་པོ་གཉིས་ཀྱིས་རྡོ་རྗེ་ཕག་མོ་ལ་འཁྱུད་པའི་གཡས་པས་རྡོ་རྗེ་རྩེ་ལྔ་པ་དང། གཡོན་པས་དྲིལ་བུ་བསྣམས་པ། དེའི་འོག་མ་གཉིས་ཀྱིས་གླང་པོ་ཆེའི་པགས་
པ་དཀར་པོ་ཁྲག་དང་བཅས་པའི་ན་བཟའ་ཕྱག་གཡས་པས་ལག་པ་གཡོན་བ་དང། གཡོན་བས་རྐང་པ་གཡོན་པའི་བགས་པ་རང་གི་རྒྱབ་ཏུ་སྡིགས་མཛུབ་དང་བཅས་པའི་ཕྱག་གིས་བརྒྱངས་ཏེ་འཛིན་པའི་སྡིགས་མཛུབ་ཀྱི་རྩེ་གཉིས་སྨིན་མའི་

[010A]༄༅། །ཐད་སོར་གནས་པ། གཡས་ཀྱི་གསུམ་པ་ན་ཌ་མ་རུ། བཞི་བ་ན་དགྲ་སྟ། ལྔ་པ་ན་གྲི་གུག་དྲུག་པ་ན་མདུད་རྩེ་གསུམ་པ་སྒྲེང་བ། གཡོན་པའི་ཕྱག་གསུམ་པ་ན་རྡོ་རྗེས་མཚན་པའི་ཁ་ཊཱཾ་ག་བཞི་པ་ན་ཁྲག་གིས་བཀང་བའི་
ཐོད་པ། ལྔ་པ་ན་རྡོ་རྗེ་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་ཤིང། སྣ་ཚོགས་རྡོ་རྗེས་མཚན་པའི་རལ་པའི་ཐོར་ཅོག་ཅན་དབུ་རེ་རེ་ལ་རྡོ་རྗེ་ནག་པོའི་ཕྲེང་བ་སྟོད་སྨད་དུ་གནས་པ་གཉིས་ལ་བརྒྱུས་པའི་ཐོད་པ་བསྐམ་པོ་ལྔ་
ལྔའི་ཕྲེང་བས་བརྒྱན་པ། དབུའི་གཡོན་དུ་ཅུང་ཟད་ཡོ་བའི་ཟླ་བ་ཕྱེད་པ་འཆང་བ། ཞལ་རྣམ་པར་འགྱུར་བ། མཆེ་བ་བཞི་བཞི་གཙིགས་ཤིང་འཇིགས་སུ་རུང་བ། སྒེག་པ་དཔའ་བ་མི་སྡུག་པ་སྟེ་སྐུའི་ཉམས་གསུམ་དང། རྒོད་དང་དྲག་ཤུལ་
འཇིགས་སུ་རུང་བ་སྟེ་གསུང་གི་ཉམས་གསུམ་དང། །སྙིང་རྗེ་དང་རྔམས་པ་དང་ཞི་བ་སྟེ་ཐུགས་ཀྱི་ཉམས་གསུམ་སྟེ་ཉམས་དགུ་དང་ལྡན་པ། སྟག་གི་བགས་པའི་ཤམ་ཐབས་ཅན། མིའི་རྒྱུ་མ་ལ་བརྒྱུས་པའི་མི་མགོ་རློན་པ་ལྔ་བཅུའི་ཕྲེང་བ་འཕྱང་
བ༑ ཕྱག་རྒྱ་དྲུག་གིས་རྒྱས་བཏབ་པ། མི་རུས་ཀྱི་ཐལ་བས་ལུས་ཐམས་ཅད་ལ་བྱུགས་པའོ། །བཅོམ་ལྡན་འདས་ལ་མངོན་དུ་ཕྱོགས་བར་བཅོམ་ལྡན་འདས་མ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་པ། སྤྱན་གསུམ་པ་
གཅེར་མོ་སྐྲ་གྲོལ་བ་ཐོད་པའི་དུམ་བུས་བརྒྱན་པའི་འོག་པག་ཅན། ཕྱག་གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པ་ན་བདུད་བཞི་ལ་སོགས་པའི་ཁྲག་གིས་བཀང་བ་བསྣམས་པ། གཡས་པས་ཕྱོགས་བཅུའི་གདུག་བ་ཅན་ཀུན་ལ་གྲི་

[010B] འཇིག་དུས་ཀྱི་མེ་ལྟར་འབར་བ། བྱིན་བ་གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པ་འཁྲིལ་བ། བདེ་བ་ཆེན་པོའི་རང་བཞིན་གྱི་ཐུགས་རྗེ་ཆེན་པོའི་བདག་ཉིད་ཅན། ཕྱག་རྒྱ་
ལྔས་བརྒྱན་པ། མི་མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ཏེ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། རྐང་པ་གཉིས་དགྲད་པ་གཞུའི་དབྱིབས་སུ་ཡོད་པ་ཡོངས་སུ་གྱུར་པ་ལས་
འབྱུང་བ་རིམ་བརྩེགས་ཀྱི་རླུང་གཞུའི་དབྱིབས་ཅན་དང། སུམ་མདོ་གྲུ་གསུམ་གྱི་གཟུགས་སུ་ཡོད་པ་ལས་མེད་ཀྱིལ་ཟུར་གསུམ་དང། ལྟོ་བ་ཟླུམ་པོའི་དབྱིབས་ཅན་ལས་ཆུ་དཀྱིལ་ཟླུམ་པོ་དང། སྙིང་ཁ་གྲུ་བཞི་པ་ལས་ས་དཀྱིལ་གྲུ་བཞི་དང་
སྒལ་ཚིགས་ལས་རི་རབ། སྤྱི་བོའི་རྩ་སོ་གཉིས་ལས་པདྨ། ལུས་འདོམ་གང་ཡས་མས་དང་ཕན་ཚུན་མཉམ་བ་ལ་ས་ངོས་བཞི་མཉམ་པའི་གཞལ་ལས་ཁང་གྲུ་བཞི་པ། ཕ་གུ་དང་དྲ་ཕྱེད་སོགས་ཀྱི་རྒྱན་གྱིས་རབ་ཏུ་མཛེས་པའི་ཧེ་རུ་ཀའི་དཀྱིལ་
འཁོར། རྐང་བརྒྱད་ལས་ཀ་བ་བརྒྱད། སྙིང་ཁ་ཆོས་ཀྱི་འཁོར་ལོའི་དབུས་ཀྱི་དྷཱ་ཏཱིའི་ནང་གི་བྱང་སེམས་བ་མོ་ལྟ་བུ་འཛག་པ་ཡུངས་ཀར་སྦོམ་པའི་ཚད་ཀྱི་དཔྱིད་ཧཱུཾ་ཡིག་ཡོངས་སུ་གྱུར་བ་ལས་བཅོམ་ལྡན་འདས་དཔལ་ཧེ་རུ་ཀ་སྐུ་མདོག་མཐིང་ཁ་ཞལ་
བཞི་པའི་ཞེས་པ་ནས། ལུས་ཐམས་ཅད་ལ་བྱུགས་པའོ། །ལྟེ་བའི་དམར་ཆ་གཏུམ་མོའི་མེའི་གཟུགས་ཀྱི་ཐིག་ལེ་ཡོངས་སུ་གྱུར་པ་ལས་བཅོམ་ལྡན་འདས་མ་རྡོ་རྗེ་ཕག་མོ་ཞེས་པ་ནས། མི་མགོ་བསྐམ་འོ་ལྔ་བཅུའི་དོ་ཤལ་ཅན་ཏེ། དབྱིད་དང་ཐིག་

[011A]༄༅། །ལེའི་ངོ་བོ་གཉིས་སྙིང་ཁར་འཕྲད་ནས་སྙོམས་པར་འཇུག་པས་བཞུགས་པ། སྙིང་ཁའི་ཤར་ལ་སོགས་པའི་འབྱུང་བཞིའི་རླུང་རྒྱུ་བའི་རྩ་འདབ་བཞི། ཤར་ནས་གཡས་སྐོར་དུ་ལཾ་མཾ་པཾ་ཏཾ་བཞིའི་ཡི་གེ་དང་ངོ་བོ་དབྱེར་མེད་དུ་
གནས་པ་ཡོངས་སུ་གྱུར་པ་ལས། ཤར་དུ་མཁའ་འགྲོ་མ་ནག་མོ། །བྱང་དུ་ལཱ་མ་ལྗང་གུ། ནུབ་ཏུ་ཁཎྜ་རོ་ཧི་དམར་མོ། །ལྷོར་གཟུགས་ཅན་མ་སེར་མོ། །ཐམས་ཅད་ཀྱང་ཞལ་གཅིག་མ། སྤྱན་གསུམ་མ། མཆེ་
བ་རྣམ་པར་གཙིགས་པའི་ཞལ་ཅན། གཅེར་བུ་སྐྲ་གྲོལ་བ། ཕྱག་གཉིས་ཀྱི་གཡས་པས་གྲི་གུག་དང། གཡོན་བས་ཐོད་པ་འཛིན་པའི་མཆན་ཁུང་ན་ཁ་ཊཱཾ་ག་བསྣམས་བ། ཞབས་གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། མི་
མགོ་བསྐམ་པོ་ལྔའི་ཐོད་དང། མི་མགོ་བསྐམ་པོ་ལྔ་བཅུའི་དོ་ཤལ་ཅན་ནོ། །ཤར་ལྷོ་ལ་སོགས་པའི་མཆོད་པ་བཞིའི་རྩ་འདབ་ལས་བདུད་རྩི་ལྔས་གང་བའི་ཐོད་པ་བཞི་སྟེ་བདེ་ཆེན་གྱི་འཁོར་ལོ། སྤྱི་བོ་ལ་སོགས་པའི་གནས་ཉེར་བཞིར། པཱུ་
ཛཱ༑ ཨོ༑ ཨ༑ གོ༑ རཱ༑ དེ༑ མཱ༑ ཀཱ༑ ཨོ༑ ཏྲི༑ ཀོ༑ ཀ༑ ལ༑ ཀཱ༑ ཧི༑ པྲེ༑ གྲི༑ སཽ༑ སུ༑ ན༑ སི༑ མ༑ ཀུ༑ རྣམས་ཐིག་ལེས་བརྒྱན་པ་ཡོངས་སུ་གྱུར་པ་ལས་རྩིབས་ཁོང་སྟོང་རྩིབས་ཤུན་གྱི་རྣམ་པ་དང་ལྡན་པའི་འཁོར་ལོ་ཉེར་བཞིའི་རྣམ་པ་ཅན་
ཕྱིའི་ཡུལ་ཉེར་བཞིའི་ངོ་བོར་གྱུར། གནས་ཉེར་བཞིའི་རྩ་དང་ཁམས་ངོ་བོ་དབྱེར་མེད་དུ་གནས་པ་ཡོངས་སུ་གྱུར་པ་ལས་དཔའ་བོ་དང་དཔའ་མོ་ཉེར་བཞིར་གྱུར་པ་ནི། སྐྲ་མཚམས་པཱུ་ལིར་མ་ལ་ཡར་གནས་པའི་རྩ་ནང་གི་ཁམས་དང་རྩ་གཉིས་

[011B] ཁཎྜ་ཀ་པཱ་ལ་དང་རབ་གཏུམ་མ། སྤྱི་གཙུག་ཛཱ་ལནྡྷ་རར་གནས་པའི་། མ་ཧཱ་ཀངྐ་ལ་དང་གཏུམ་མིག་མ། རྣ་བ་གཡས་བ་ཨོ་ཌེ་ཡ་ཎར་། ཀངྐ་ལ་དང་འོད་ལྡན་མ། ལྟག་བ་ཨརྦུ་ཏ་ར་། མཆེ་བ་རྣམ་བར་
གཙིགས་པ་དང་སྣ་ཆེན་མ་སྟེ་གནས་སོ། །རྣ་བ་གཡོན་པ་གཽ་དཱ་བ་རིར་། སུ་ར་བ་རི་ཎཱ་དང་དབའ་བོའི་བློ་ཅན་མ། སྨིན་མཚམས་ར་མེ་ཤྭ་རི་ར་། འོད་དཔག་མེད་དང་ཁརྦ་རི། མིག་གཉིས་དེ་ཝི་ཀོ་ཊིར་། རྡོ་རྗེའི་འོད་དང་ལངྐའི་དབང་
ཕྱུག་མ། ཕྲག་པ་གཉིས་མཱ་ལ་བར་། རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་ཏེ་ཐུགས་ཀྱི་འཁོར་ལོའི་ལྷ་རྣམས་སྐུ་མདོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་པ། མཆན་ཁུང་གཉིས་ཀཱ་མ་རཱུ་པར་། མྱུ་གུ་ཅན་དང་
ས་སྲུངས་མ། ནུ་མ་གཉིས་ཨོ་ཊེར་། རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་ངོ། །ལྟེ་བ་ཏྲི་ཤ་ཀུ་ནེར་། དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་། རྡོ་རྗེ་ཧཱུཾ་མཛད་དང་ཆང་འཐུང་མ་སྟེ་ཞིང་ངོ། །ཁ་ཀ་ལིངྐར་
། རབ་ཏུ་བཟང་པོ་དང་སྔོ་སངས་ལྷ་མོ། མགྲིན་པ་ལཾ་པ་ཀར་། རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚནྡོ་ཧའོ། །སྙིང་ཀཉྩིར་། འཇིགས་བྱེད་ཆེན་པོ་དང་རྟ་རྣམ། འབྲས་བུ་གཉིས་ཧི་མཱ་ལ་ཡར་། མིག་མི་བཟང་དང་བྱ་གདོང་མ་
སྟེ་ཉེ་བའི་ཚནྡོ་ཧ་སྟེ་གསུང་གི་འཁོར་ལོའི་ལྷ་རྣམས་སྐུ་མདོག་དམར་པོ་ས་ལ་སྦྱོད་པའི་། མཚན་མ་པྲེ་ཏ་པུ་རིར་། སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལམ་གྲི་ཧ་དེ་བ་ཧར་། རིན་ཆེན་རྡོ་རྗེ་དང་དུ་མ་སྐྱེས་མ་སྟེ་འདུས་པའོ།།

[012A]༄༅། །བརླ་གཉིས་སཽ་རཱ་ཥྚ་ར་། རྟ་མགྲིན་དང་ཆང་འཚོད་མ། བྱིན་པ་གཉིས་སུ་ཝརྞ་དའྭི་པར་། ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུས་པའོ། །སོར་མོ་བཅུ་དྲུག་ནཱ་ག་རར་། ཧེ་རུ་ཀ་དང་ཤིན་ཏུ་དཔའ་
མོ༑ བོལ་གོང་གཉིས་སིནྡྷར་། པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད་དོ། །མཐེ་བོང་བཞི་མ་རུར་། རྣམ་པར་སྣང་མཛད་དང་འཁོར་ལོས་བསྒྱུར་མ། པུས་མོ་གཉིས་ཀུ་ལུ་ཏར་། རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་
སྟེ་ཉེ་བའི་དུར་ཁྲོད་དེ་སྐུའི་འུ་འཁོར་ལོའི་ལྷ་རྣམས་སྐུ་མདོག་དཀར་བོ་ས་འོག་ན་སྤྱོད་བའི་ཚུལ་གྱིས་བཞུགས་པ། ཁཎྜ་ཀ་པཱ་ལ་ལ་སོགས་པའི་དཔའ་བོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་དང་གཡོན་དྲིལ་བུ་
བསྣམས་ནས་ཡུམ་ལ་འཁྱུད་པ། དབུ་སྐྲ་རལ་པའི་ཐོར་ཚུགས་ཅན། སྤྱི་བོར་སྣ་ཚོགས་རྡོ་རྗེ་དང། གཡོན་དུ་ཟླ་བ་ཚེས་བ་དང། ཐོད་བསྐམ་ལྔའི་དབུ་རྒྱན་དང། ཐོད་རློན་ལྔ་བཅུའི་དོ་ཤལ་དང། དཔྲལ་བར་རྡོ་རྗེའི་ཕྲེང་བས་བརྒྱན་པ། ཕྱག་
རྒྱ་དྲུག་གིས་རྒྱས་བཏབ་པ། སྟག་གི་པགས་པའི་ཤམ་ཐབས་ཅན། གཡས་བརྐྱང་གིས་བཞུགས་པ། རབ་གཏུམ་མ་ལ་སོགས་པའི་དཔའ་མོ་ཉེར་བཞི་པོ་ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡས་གྲི་གུག་དང་བཅས་པའི་སྡིགས་མཛུབ་
འཕྱར་ཞིང། གཡོན་པས་ཡབ་ཀྱི་མགུལ་ནས་འཁྱུད་པའི་ཐོད་པན་བདུད་བཞི་ལ་སོགས་པའི་ཁྲག་གིས་བཀང་བ་བསྣམས་པ། སྤྱན་གསུམ་དམར་ཞིང་མེ་ལྟར་འབར་བ་ཐོད་པའི་དུམ་བུས་བརྒྱན་པའི་འོག་པག་ཅན། དབུ་སྐྲ་སིལ་བུར་གྲོལ་

[012B] བྱིན་པ་གཉིས་ཀྱིས་ཡབ་ཀྱི་བརླའི་སྟེང་དུ་ལེགས་པར་འཁྲིལ་བ། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་དབུ་རྒྱན་དང། མི་མགོ་བསྐམ་བོ་ལྔ་བཅུའི་ངོ་ཤལ་ཅན་ནོ། །ལྕེའི་རྩ་བར་གནས་པའི་རྩ་ཧཱུཾ་རིང་པོ་དང་ངོ་བོ་དབྱེར་མེད་དུ་
གནས་པ་ཡོངས་སུ་གྱུར་པ་ལས་ཁྭ་གདོང་མ་ནག་མོ། ལྟེ་བའི་བུག་པའི་ནང་ན་། འུག་གདོང་མ་ལྗང་གུ་རྟགས་ཀྱི་སྒོར་། ཁྱི་གདོང་མ་དམར་མོ། བཤང་ལམ་གྱི་སྒོར་། ཕག་གདོང་མ་སེར་མོ། མཛོད་སྤུའི་བུ་གར་། གཤིན་རྗེ་
བརྟན་མ་གཡས་སྔོ་གཡོན་སེར་བ། རྣ་བ་གཉིས་ན་། གཤིན་རྗེ་ཕོ་ཉ་མོ་གཡས་སེར་གཡོན་དམར་བ། མིག་གཉིས་ན་། གཤིན་རྗེ་མཆེ་བ་མ་གཡས་དམར་གཡོན་ལྗང་བ། སྣ་བུག་གཉིས་ན་། གཤིན་རྗེ་འཛོམས་མ་གཡས་ལྗང་གཡོན་
སྔོ་བ། ཐམས་ཅད་ཀྱང་ཞལ་གཅིག་མ། ཞེས་བ་ནས། ཁ་ཊཱཾ་ག་བསྣམས་པ། རོའི་གདན་ལ་གཡས་བརྐྱང་གིས་བཞུགས་པ། ཕྱག་རྒྱ་ལྔས་བརྒྱན་པ། མི་མགོ་བསྐམ་པོ་ལྔའི་དབུ་རྒྱན་དང། མི་མགོ་སྐམ་པོ་ལྔ་བཅུའི་དོ་ཤལ་ཅན། ཡབ་ཀྱི་
གསང་གནས་མི་དམིགས་པའི་ངང་ལས་ཧཱུཾ་དཀར་པོ་ལས་བྱུང་བའི་རྡོ་རྗེ་དཀར་པོ་རྩེ་ལྔ་པ། བྱཱ་དམར་པོ་ལས་བྱུང་བའི་ནོར་བུ་དམར་པོའི་རྩེ་མོར་བྱ་སེར་པོས་མཚན་པ། ཡུམ་གྱི་གསང་གནས་མི་དམིགས་པའི་ངང་ལས་ཨཱ་ལས་བྱུང་བའི་པདྨ་དམར་
པོ་འདབ་མ་གསུམ་པ་དྱ་དཀར་པོ་ལས་བྱུང་བའི་བྱང་ཆུབ་ཀྱི་སེམས་མཚོན་པའི་ལྟེ་བ་དཀར་བོ་རྩེ་མོར་དྱཱ་སེར་བོས་མཚན་པ། ཡབ་ཀྱི་ལྟེ་བར་ཟླ་གདན་ལ་ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུཾ་ཕཊ་སཱ་ཧཱ། ཐུགས་ཀར་ཟླ་གདན་ལ་ཨོཾ་སརྦ་བུདྡྷ་ཌཱ་ཀི་ནཱི་ཡེ་

[013A]༄༅། །བཛྲ་ཝརྞ་ནི་ཡེ་ཧུཾ་ཧཱུཾ་ཕཊ་སཱ་ཧཱ། མགྲིན་པར་ཉི་གདན་ལ། ཨོཾ་ཤྲཱི་བཛྲ་ཧེ་ཧེ། རུ་རུ་ཀཾ་ཧུཾ་ཧུཾ་ཕཊ། ཌཱ་ཀི་ནཱི་ཛཱ་ལ་ཤཾ་ཝ་རཾ་སཱ་ཧཱ། དཔྲལ་བར་ཉི་གདན་ལ་ཨོཾ་ཧྲཱི་ཧ་ཧ་ཧུཾ་ཧུཾ་ཕཊ། ཡུམ་གྱི་ལྟེ་བར་ཉི་གདན་ལ་ཨོཾ་ཤྲཱི་བཛྲ་། ཐུགས་
ཀར་ཉི་གདན་ལ་ཨོཾ་ཧྲཱི་། མགྲིན་པར་ཟླ་གདན་ལ་ཨོཾ་བཛྲ་བཻ་རོ་ཙ་། དཔྲལ་བར་ཟླ་གདན་ལ་ཨོཾ་སརྦ་བུདྡྷ་། སྔགས་ཐམས་ཅད་ཁ་དོག་དམར་པོ་འོད་ཟེར་འཕྲོ་བ་གཡོན་སྐོར་དུ་གནས་པ། སྔགས་རྣམས་ཀྱང་ཕན་ཚུན་ཞལ་སྦྱོར་ཞིང་
འོད་ཟེར་འཁྱུད་པའི་རྣམ་པ་ཅན་དུ་གྱུར། ཨོཾ་ཤྲཱི་མ་ཧཱ་སུ་ཁ་བཛྲ་ཧེ་ཧེ་རུ་རུ་ཀཾ་ཨཱ་ཧཱུཾ་ཧཱུཾ་ཕཊ་སཱ་ཧཱ། སྙོམས་པར་ཞུགས་པས་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་བ། མགྲིན་པས་ནས་སྙིང་ཁར་སླེབ་པ་ན་མཆོག་དགའ། སྙིང་
ཁ་ནས་ལྟེ་བར་སླེབ་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབ་པ་ན་ལྷན་སྐྱེས་ཀྱི་ཡེ་ཤེས་སྐྱེས་པས་བདེ་བ་ཆེན་པོ་དང་སྟོང་པ་ཉིད་དབྱེར་མི་ཕྱེད་ཅིང། རྟེན་དང་བརྟེན་པའི་དཀྱིལ་འཁོར་གཉིས་ཀྱང་བདེ་སྟོང་དབྱེར་མེད་ཀྱི་ངོ་བོར་གྱུར། དེ་ལྟར་
བདེ་སྟོང་དབྱེར་མེད་དུ་སྦྱར་བ་དེ་ཉིད་བྱང་ཆུབ་ཀྱི་ཕྱོགས་ཀྱི་ཆོས་སོ་བདུན་གྱི་ངོ་བོར་གྱུར་པ་ལྷ་སོ་བདུན་དུ་ཤར་བ་ནི། ལུས་རྗེས་སུ་དྲན་པ་ཉེ་བར་བཞག་པ་དང། ཚོར་བ་། ཆོས་རྗེས་སུ་། སེམས་རྗེས་སུ་དྲན་པ་ཉེ་བར་བཞག་པ་བཞི་ནི་
རིམ་པ་བཞིན་དུ་མཁའ་འགྲོ་མ་དང། ལཱ་མ་དང། དུམ་སྐྱེས་མ་དང། གཟུགས་ཅན་མའོ། །འདུན་པའི་རྫུ་འཕྲུལ་གྱི་རྐང་པ་དང། བརྩོན་འགྲུས་ཀྱི་། དཔྱོད་པའི་། སེམས་ཀྱི་། རྐང་པ་བཞི་ནི་། རབ་གཏུམ་མ་དང། གཏུམ་

[013B] འོད་ལྡན་མ་དང། སྣ་ཆེན་མའོ། །དད་བའི་དབང་པོ་དང། བརྩོན་འགྲུས་ཀྱི་། དྲན་པའི་དབང་པོ་དང། ཏིང་ངེ་འཛིན་གྱི་དབང་པོ་བཞི་ནི་། དཔའ་བོའི་བློ་ཅན་མ་དང། མིའུ་ཐུང་མ་དང། ལངྐའི་དབང་ཕྱུག་མ་དང། ཤིང་གྲིབ་
མའོ༑ །ཤེས་རབ་ཀྱི་དབང་པོ་དང། དད་པའི་སྟོབས་དང། བརྩོན་འགྲུས་། དྲན་པའི་སྟོབས་བཞི་ནི། ས་བསྲུང་མ་དང། འཇིགས་བྱེད་ཆེན་མོ་དང། རླུང་ཤུགས་མ་དང། ཆང་འཐུང་མའོ། །ཏིང་ངེ་འཛིན་གྱིས་སྟོབས་དང། ཤེས་རབ་ཀྱི་་
ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་དང། བརྩོན་འགྲུས་། བཞི་ནི་། སྔོ་བསངས་ལྷ་མོ་དང། ཤིན་ཏུ་བཟང་མོ་དང། རྟ་རྣམ་དང། བྱ་གདོང་མའོ། །དགའ་བ་ཡང་དག་བྱང་ཆུབ་ཀྱི་ཡན་ལག་དང། ཤིན་ཏུ་སྦྱངས་པ་། ཆོས་རབ་
ཏུ་རྣམ་འབྱེད་། དྲན་པ་། བཞི་ནི་། འཁོར་ལོའི་ཤུགས་ཅན་མ་དང། དུམ་སྐྱེས་མ་དང། ཆང་འཚོང་མ་དང། འཁོར་ལོའི་གོ་ཆ་མའོ། །བཏང་སྙོམས་ཡང་དག་བྱང་ཆུབ་ཀྱི་། ཡང་དག་པའི་ལྟ་བ་དང། ཡང་དག་པའི་རྟོག་པ་དང་
ཡང་དག་པའི་ངག་བཞི་ནི་རིམ་པ་བཞིན། ཤིན་ཏུ་དཔའ་མོ་དང། སྟོབས་ཆེན་མ་དང། འཁོར་ལོས་བསྒྱུར་མ་དང། བརྩོན་འགྲུས་ཆེན་མོའོ། །ཡང་དག་པའི་ལས་ཀྱི་མཐའ་དང། ཡང་དག་པའི་འཚོ་བ་དང། ཡང་དག་པའི་རྩོལ་བ་དང། ཡང་
དག་པའི་དྲན་པ་བཞི་ནི་། ཁྲ་གདོང་མ་དང། འུག་གདོང་མ་དང། ཁྱི་གདོང་མ་དང། ཕག་གདོང་མའོ། །ཡང་དག་བའི་ཏིང་ངེ་འཛིན་ནི་དཔལ་ཧེ་རུ་ཀའོ། །དགེ་བའི་ཆོས་མ་སྐྱེས་པ་རྣམས་བསྐྱེད་པ་དང། སྐྱེས་པ་རྣམས་བསྲུང་བ་དང། མི་

[014A]༄༅། །དགེ་བའི་ཆོས་སྐྱེས་པ་རྣམས་སྤོང་བ་དང། མ་སྐྱེས་པ་རྣམས་མི་བསྐྱེད་པའི་ཡང་དག་པའི་སྤོང་བ་བཞི་ནི། གཤིན་རྗེ་བརྟན་མ་དང། གཤིན་རྗེ་ཕོ་ཉ་མོ་དང། གཤིནྲ་ཇེ་མཆེ་བ་མོ་དང། གཤིན་རྗེ་འཇོམས་མ་སྟེ། ལྷ་རྣམས་
སྣང་ལ་བཞིན་མེདྤ་མེ་ལོད་ནང་གིགྯུགྶ་བརྙན་ལྟ་བུར་གྱུར། རང་གི་སྙིང་ཁར་ཨོཾ་ཧ་དཀར་པོ་ཡོངས་སུ་གྱུར་པ་ལས། རྡོ་རྗེ་སེམས་དཔའ་དཀར་པོ་དཀར་དམར་ནག་པའི་ཞལ་གསུམ་ཕྱག་དྲུག་གི་གཡས་གསུམ་ན་རྡོ་རྗེ། ཌཱ་མ་རུ་
མགོ་བོ། གཡོན་གསུམ་ན་དྲིལ་བུ། ཐོད་པ། ཁ་ཊཱཾ་ག་འཛིན་པ། ཕག་མོ་དང་མཉམ་པར་སྦྱོར་བ། མགོ་བོར་ན་མ་ཧི་སེར་པོ་། རྣམ་སྣང་སེར་པོ་ཞལ་གཅིག་ཕྱག་བཞིའི་གཡས་གཉིས་འཁོར་ལོ་དང་ཌཱ་མ་རུ། གཡོན་གཉིས་དྲིལ་བུ་དང་ཐོད་པ་
དང་བཅས་པའི་ཁ་ཊཱཾ་ག་འཛིན་པ། གཤིན་རྗེ་མ་དང་མཉམ་པར་སྦྱོར་བ། སྦྱི་གཙུག་ཏུ་སཱ་ཧཱ་ཧུ་དམར་པོ་། པདྨ་གར་གྱི་དབང་ཕྱུག་དམར་པོ་ཞལ་གཅིག་ཕྱག་བཞི་གཡས་གཉིས་པདྨ་དང་ཌཱ་མ་རུ་། རྨོངས་བྱེད་མ་དང་། ཕྲག་པ་གཉིས་སུ་བཽ་
ཥྚ་ཧེ་ནག་པོ་། དཔལ་ཧེ་རུ་ཀ་ནག་པོ་། གཡས་གཉིས་རྡོ་རྗེ་དང་། སྐྱོད་བྱེད་མ་དང་། མིག་གཉིས་ལ་ཧཱུཾ་ཧཱུཾ་དམར་སེར་། རྡོ་རྗེ་ཉི་མ་དམར་སེར་། གཡས་གཉིས་རིན་པོ་ཆེ་དང་། སྐྲག་བྱེད་མ་དང་། དཔྲལ་བར་ཡན་ལག་
ཐམས་ཅད་ཀྱི་ལུས་དབང་གི་ངོ་བོ་ཕཊ་ཧཾ་ལྗང་ཁུ། རྟ་མཆོག་ལྗང་ཁུ་གཡས་གཉིས་རལ་གྲི་དང་། ཙཎྜི་ཀ་། རྡོར་སེམས་ཟླ་གདན་ལ་བཞུགས་ཤིང་ཟླ་བའི་འོད་ཀོར་ཅན་གཞན་ལྔ་ཉི་གདན་ལ་བཞུགས་ཤིང་ཉི་མའི་འོད་ཀོར་ཅན། དཔའ་

[014B] ཐོད་རློན་ལྔ་བཅུའི་དོ་ཤལ་དང། སྟག་གི་པགས་པའི་ཤ་མ་ཐབས་ཅན། སྤྱན་གསུམ་པ། གཡས་བརྐྱང་གིས་བཞུགས་པ། གཙོ་མོའི་ལྟེ་བར་ཨོཾ་བཾ་དམར་པོ་
རྡོ་རྗེ་ཕག་མོ་དམར་མོ་དམར་སྔོ་ལྗང་བའི་ཞལ་གསུམ་ཕྱག་དྲུག་གིས་གཡས་གསུམ་ན་གྲི་གུག་ཚངས་མགོ་ལྕགས་ཀྱུ། གཡོན་གསུམ་ན་ཐོད་བ། ཁ་ཊཱཾ་ག། ཞགས་པ་འཛིན་པ། རྡོ་རྗེ་སེམས་དཔའ་། སྙིང་ཁར་ཧཾ་ཡོཾ་སྔོན་པོ་། གཤིན་རྗེ་མ་
སྔོན་མོ་རྣམ་སྣང་། མགྲིན་པར་ཧྲཱིཾ་མོཾ་དཀར་པོ་། རྨོངས་བྱེད་མ་དཀར་མོ་པདྨ་གར་དབང་དང་། མགོར་ཧྲེཾ་ཧྲིཾ་སེར་པོ་། སྐྱོད་བྱེད་མ་སེར་མོ་དཔལ་ཧེ་རུ་ཀ་དང་། སྤྱི་གཙུག་ཏུ་ཧཱུཾ་ཧཱུཾ་ལྗང་ཁུ་། སྐྲག་བྱེད་མ་ལྗང་ཁུར་རྡོ་རྗེ་ཉི་མ་དང་། དཔྲལ་བར་
ཡན་ལག་ཐམས་ཅད་ཀྱི་ལུས་དབང་གི་ངོ་བོ་ཕཊ་ཕཊ་དུད་ཁ་། ཙཎྜི་ཀ་དུད་ཁ་རྟ་མཆོག་དང་། ཐམས་ཅད་ཀྱང་ཞལ་གཅིག་ཕྱག་བཞིའི་གཡས་གཉིས་ཌཱ་མ་རུ་དང་གྲི་གུག་གཡོན་གཉིས་ཐོད་པ་དང་བཅས་པའི་ཁ་ཊཱཾ་ག་དང་དྲིལ་བུ་འཛིན་པ་
རྨོངས་བྱེད་མ་ཟླ་གདན་ལ་། གཞན་ལྔ་ཉི་གདན་ལ་བཞུགས་ཤིང་ཉི་མའི་འོད་ཀོར་ཅན་ཐམས་ཅད་ཀྱང་སྤྱན་གསུམ་པ་གཅེར་མོ་སྐྲ་གྲོལ་བ་ཕྱག་རྒྱ་ལྔས་བརྒྱན་པ། ཐོད་བསྐམ་ལྔའི་དབུ་རྒྱན་དང་ཐོད་བསྐམ་ལྔ་བཅུའི་དོ་ཤལ་ཅན་གཡས་
བརྐྱད་གིས་བཞུགས་པ། ཕྱག་རྒྱ་དང་བཅས་ཏེ། ཕཻཾ༑ ལྷ་ཐམས་ཅད་ཀྱི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་དཔའ་བོ་དང་དཔའ་མོའི་དབང་ཕྱུག་མ་ཡེ་ཤེས་

[015A]༄༅། །པའི་འཁོར་ལོ་དང་དབང་གི་ལྷ་དང་མཆོད་པའི་ལྷ་མོ་དང་བཅས་པ་མདུན་གྱི་ནམ་མཁར་སྦྱན་དྲངས། འོད་ཟེར་རང་གི་སྙིང་ཁར་ཐིམ། ཧཱུཾ། ཨོཾ་ཨརྒྷཾ་པྲ་ཏཱིཙྪ་སཱ་ཧཱ། བཛྲ་ཨངྐུ་ཤ་ཛཿ་བཛྲ་པཱ་ཤ་ཧཱུཾ། བཛྲ་སྥོ་ཊ་བཾ་
བཛྲ་གྷཎྜ་ཧཿ་ལྷ་ཐམས་ཅད་ཀྱི་སྤྱོ་བོར་ཟླ་བ་ལ་ཨོཾ་དཀར་པོ། མགྲིན་བར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོ། ཨོཾ་ཡོག་ཤུདྡྷ་སརྦ་དྷརྨཱ་ཡོ་ག་ཤུདྡྷོ་ཉྷཾ། དམ་ཚིག་པ་དང་ཡེ་ཤེས་པ་གཉིས་རོ་མཉམ་དུ་སྦྱར་བ་ནི་
ཆོས་ཐམས་ཅད་ཀྱི་དེ་ཁོ་ན་ཉིད་དང་བདེ་བ་ཆེན་པོའི་ཡེ་ཤེས་གཉིས་ངོ་བོ་དབྱེར་མེད་ཡིན་ལ། དེ་ཉིད་རྟེན་དང་བརྟེན་པའི་དཀྱིལ་འཁོར་དུ་ཤར་བ་ཡིན་ཅིང། དེ་ཡང་གཙོ་བོ་ཡབ་ཡུམ་དུ་ཤར་བའི་ཆས་ཤས་སོ། །ཨོཾ་ཨཱ་ཧཱུཾ། ཨོཾ་སརྦ་བའི་
ར་ཡོ་གི་ནཱི་ཀཱ་ཡ་ཝ་འག་ཙིཏྟ་བཛྲ་སྭ་བྷཱ་ཝ་ཝཱཏྨ་ཀོཉྷཾ། ཨོཾ་བཛྲ་ཤུདྡྷཱ་སརྦ་དྷརྨཱ་བཛྲ་ཤུདྡྷོ་ཉྷཾ། ཨོཾ་ཨརྒྷཾ་པྲ་ཏཱིཙྪ་སཱ་ཧཱ། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་དུ་གསོལ། ཞེས་གསོལ་བཏབ་པས་
སྒོ་མཚམས་མ་བརྒྱད་ཀྱིས་བགེགས་བསྐྲད། དཔའ་བོ་རྣམས་ཀྱིས་ཤིས་པ་བརྗོད། དཔའ་མོ་རྣམས་ཀྱིས་རྡོ་རྗེའི་གླུ་ལན་གཙོ་བོས་དབང་བསྐུར་བའི་དགོངས་བ་མཛད། ཡུམ་བཞི་ཕག་མོ་དང་ལྔས་རིན་པོ་ཆེའི་བུམ་པ་བདུད་རྩི་ལྔས་
བཀང་བ་བཟུངས་ནས། ཇི་ལྟར་བལྟམས་པ་ཙམ་གྱི་ནི། །དེ་བཞིན་གཤེགས་ཀུན་ཁྲུས་གསོལ་ལྟར། །ལྷ་ཡི་ཆུན་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཧཱུཾ། ཞེས་གསུངས་

[015B] སྤྱི་བོ་ནས་སྐུ་ལ་ཞུགས་པའི་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས། གཙོ་བོ་ལ་རྡོར་སེམས། ཕག་མོ་ལ་མི་
བསྐྱོད་པ། །མཁའ་འགྲོ་མ་སོགས་བཞི་ལ་རིན་འབྱུང། ཐུགས་འཁོར་གྱི་ལྷ་རྣམས་ལ་མི་བསྐྱོད་པ། གསུང་འཁོར་གྱི་ལྷ་རྣམས་ལ་སྣང་མཐའ། སྐུ་འཁྲོ་གྱི་ལྷ་རྣམས་ལ་རྣམ་སྣང། དམ་ཚིག་འཁོར་ལོའི་ལྷ་རྣམས་ལ་དོན་གྲུབ་ཀྱིས་
དབུ་བརྒྱན་ཅིང་དབང་གི་ལྷ་རྣམས་རང་ལ་ཐིམ་པར་གྱུར། ཆུ་གསུམ་ཉེར་སྤྱོད་རོལ་མོ་རྣམས་སྔར་ལྟར་བྱིན་གྱིས་བརླབས། ཨོཾ་ཨརྒྷཾ་པྲ་ཏཱིཙྪ་སཱ་ཧཱ། དེ་བཞིན་དུ། པཱ་དྱཾ། ཨཱཉྩ་མཱ་ཎཾ་པྲ་ཏཱིཙྪ་སཱ་ཧཱ། ཨོཾ་བཛྲ་པུཥྤ་ཨཱ་ཧཱུཾ་སཱ་ཧཱ། ཞེས་པ་ནས། ཨོཾ་བཛྲ་
ཤཔྟ་ཨཱ་ཧཱུཾ་སཱ་ཧཱ། ཨོཾ་ཨཱ་བཛྲ་ཨ་དར་ཤེ་ཧཱུཾ། ནས། ཨོཾ་ཨཱ་སར་བ་དྷརྨེ་ཧཱུཾ། ཞེས་རིག་མ་དྲུག་གིས་མཆོད། རྒྱས་པར་ནི་རིག་མ་བཅུ་དྲུག་གིས་མཆོད། ནང་མཆོད་ཀྱང་བྱིན་གྱིས་བརླབས་ལ། མགྲོན་རྣམས་ཀྱི་ལྗངས་ལ་ཧཱུཾ་དཀར་པོ་ལས་བྱུང་བའི་རྡོ་རྗེ་
དཀར་བོ་རྩེ་གསུམ་པ་ནས་འབྲུ་ཙམ་འཁོད་པའི་རྡོ་རྗེའི་འོད་ཟེར་གྱི་སྦུ་གུས་དྲངས་ནས་གསོལ་བར་གྱུར། མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་
ངོ་བོར་གྱུར་པ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། བཅོམ་ལྡན་འདས་འཁོར་ལོ་སྡོམ་པའི་ཞལ་དུ་ཨོཾ་ཨཱ་

[016A]༄༅། །ཧཱུཾ། རྗེ་བཙུན་རྡོ་རྗེ་རྣལ་འབྱོར་མའི་ཞལ་དུ་ཨོཾ་ཨཱ་ཧཱུཾ། གྲུབ་ཆེན་དྲིལ་བུ་པའི། གྲུབ་ཆེན་རུས་སྤལ་ཞབས་ཀྱི། གྲུབ་ཆེན་ཛཱ་ལནྡྷ་ར་པའི། གྲུབ་ཆེན་ནག་པོ་སྤྱོད་པའི། གྲུབ་ཆེན་གུ་ཧྱ་པའི། གྲུབ་ཆེན་
རྣམ་རྒྱལ་ཞབས་ཀྱི། གྲུབ་ཆེན་ཏཻ་ལོ་པའི། པཎ་ཆེན་ནཱ་རོ་པའི། པམ་མཐིང་པ་སྐུ་མཆེད་ཀྱི། གློག་སྐྱ་ཤེས་རབ་བརྩེགས་ཀྱི། མལ་ཀྱོ་ལོཙྪ་ཝ་བློ་གྲོས་གྲགས་ཀྱི། ས་ཆེན་ཀུན་དགའ་སྙིང་པོའི། སློབ་དཔོན་བསོད་
ནམས་རྩེ་མོའི། རྗེ་བཙུན་གྲགས་པ་རྒྱལ་མཚན་གྱི། ཆོས་རྗེས་སྐྱ་པཎྜི་ཏའི། འགྲོ་མགོན་ཆོས་རྒྱལ་འཕགས་པའི། ཞང་དཀོན་མཆོག་དཔལ་གྱི། ན་བཟའ་བྲག་ཕུག་པའི། བླ་མ་དམ་པ་བསོད་ནམས་རྒྱལ་མཚན་གྱི་
ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་དུ། འདིར་བརྒྱུད་པའི་བླ་མ་རྣམས་འཇུག། དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱ་ཧཱུཾ། གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་ཞལ་
དུ་ཨོཾ་ཨཱ་ཧཱུཾ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་ཨཱ་ཧཱུཾ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནི་ཡེ་ཧུཾ་ཧཱུཾ་ཕཊ་སཱ་ཧཱ། ཨོཾ་ཨཱ་ཧཱུཾ། ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། ཞེས་བ་ནས། ཨོཾ་རཱུ་པི་ནཱི་ཡེ་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། ཨོཾ་ཀ་ར་ཀ་ར་ཧུཾ་ཧུཾ་ཕཊ་ཨོཾ་ཨཱ་
ཧཱུཾ། ཞེས་པ་ནས། ཨོཾ་ཡ་མ་མ་ཐ་ནཱི་ཧུཾ་ཧཱུཾ་ཕཊ་ཨོཾ་ཨཱ་ཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱ་ཧཱུཾ། སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་

[016B] དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང་རྣལ་འབྱོར་མ་
དང་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱ་ཧཱུཾ། ཨོཾ་ཨ་མྲྀ་ཏ་སྭ་ད་ན་སྭ་བྷཱ་ཨཱྟྨ་ཀོཉྷཾ། མགྲོན་ཐམས་ཅད་ཡེ་ཤེས་ཀྱི་
བདུད་རྩིས་མཉེས་ཤིང་ཚིམ་པར་གྱུར། རང་གི་ཐུགས་ཀའི་ཧཱུཾ་ལས་བྱུང་བའི་སྙིང་པོའི་རྣལ་འབྱོར་མ་བཞིས་ཐོད་པའི་ནད་གི་བདུད་རྩི་ལྔས་མཆོད། ཨོཾ་བཛྲ་ནས། བཛྲ་ཎི་སཱ་ཧཱ། ཨོཾ་ཤྲཱི་མ་ཧཱ་ནས། ཕཊ་སཱ་ཧཱ། གནས་བཞི་དང་གསང་གནས་བྱིན་གྱིས་བརླབས་
པའི་ཡབ་ཡུམ་སྙོམས་པར་ཞུགས་པས་བྱང་སེམས་ཞུ་བ། སྤྱི་བོ་ནས་མགྲིན་པར་སླེབ་པ་ན་དགའ་པ། ནས། ལྷན་སྐྱས་ཀྱི་ཡེ་ཤེས་སྐྱེས་པས་ལྷ་ཐམས་ཅད་ཀྱིས་ཀྱང་བདེ་བ་ཆེན་པོ་ཉམས་སུ་མྱོང། དཀྱིལ་འཁོར་པའི་ལྷ་རྣམས་ལྷན་སྐྱེས་ཀྱི་
བདེ་བ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས། དེ་ཁོ་ན་ཉིད་ཀྱི་མཆོད་པས་མཉེས་པར་གྱུར། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུཾ་ཕཊ། ཌཱ་ཀི་ནཱི་ཛཱ་ལ་ཤཾ་བ་རཾ་སཱ་ཧཱ། ཨོཾ་ཧྲཱི་ཧ་ཧ་ཧུཾ་ཧཱུཾ་ཕཊ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་
ཧཱུཾ་ཕཊ། ཨོཾ་སརྦྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧུཾ་ཧཱུཾ་ཕཊ་སཱ་ཧཱ། ཨོཾ་ཌཱ་ཀི་ནཱི་ཡེ་ཧུཾ་ཧཱུཾ་ཕཊ། ཨོཾ་ལཱ་མེ་ཧུཾ་ཧཱུཾ་ཕཊ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་རཱུ་པི་ཎི་ཡེ་ཧུཾ་ཧཱུཾ་ཕཊ། ཨོཾ་ཀ་ར་ཀ་ར་ཧུཾ་ཧུཾ་ཕཊ། ཨོཾ་ཀུ་རུ་ཀུ་རུ་ཧུཾ་ཧཱུཾ་ཕཊ། ཨོཾ་ཙཎྜི་

[017A]༄༅། །ཨཀྵི་ཨ་ཡེ་ཧུཾ་ཧཱུཾ་ཕཊ། ཨོཾ་བནྡྷ་བནྡྷ་ཧུཾ་ཧཱུཾ་ཕཊ། ཨོཾ་པྲ་བྷཱ་བ་ཏི་ཡེ་ཧུཾ་ཧཱུཾ་ཕཊ། ཨོཾ་ཏྲཱ་ས་ཡ་ཏྲཱ་ས་ཡ་ཧུཾ་ཧཱུཾ་ཕཊ། ཨོཾ་མ་ཧཱ་ནཱ་སེ་ཧུཾ་ཧཱུཾ་ཕཊ། ཨོཾ་ཀྵོ་བྷ་ཡ་ཀྵོ་བྷ་ཡ་ཧུཾ་ཧཱུཾ་ཕཊ། ཨོཾ་བི་ར་མ་ཏཱི་ཡེ་ཧུཾ་ཧཱུཾ་ཕཊ། ཨོཾ་ཧྲཽཾ་ཧྲཽཾ་ཧུཾ་ཧུཾ་ཕཊ། ཨོཾ་
ཁརྦ་རི་ཡེ་ཧུཾ་ཧཱུཾ་ཕཊ། ཨོཾ་ཧྲཿ་ཧྲཿ་ཧུཾ་ཧུཾ་ཕཊ། ཨོཾ་ལཾ་ཀེ་ཤྭ་རི་ཡེ་ཧུཾ་ཧཱུཾ་ཕཊ། ཨོཾ་ཕེཾ་ཕེཾ་ཧུཾ་ཧཱུཾ་ཕཊ། ཨོཾ་དྲུ་མཙྪ་ཡེ་ཧུཾ་ཧཱུཾ་ཕཊ། ཨོཾ་ཕཊ་ཕཊ་ཧུཾ་ཧུཾ་ཕཊ། ཨོཾ་ཨེ་རཱ་བ་ཏཱི་ཡེ་ཧུཾ་ཧཱུཾ་ཕཊ། ཨོཾ་ད་ཧ་ད་ཧ་ཧུཾ་ཧཱུཾ་ཕཊ། ཨོཾ་མ་ཧཱ་བཧཻ་ར་ཝཱི་ཧུཾ་ཧཱུཾ་ཕཊ། ཨོཾ་པ་ཙ་
པ་ཙ་ཧུཾ་ཧུཾ་ཕཊ། ཨོཾ་བཱ་ཡུ་བེ་གེ་ཧུཾ་ཧཱུཾ་ཕཊ། ཨོཾ་བྷཀྵ་བྷཀྵ་བ་ས་རུ་དཧི་རཱནྟྲ་མཱ་ལཱ་བ་ལཾ་བི་ནི་ཧུཾ་ཧཱུཾ་ཕཊ། ཨོཾ་སུ་རཱ་བྷཀྵི་ཡེ་ཧུཾ་ཧཱུཾ་ཕཊ། ཨོཾ་གྲྀཧྞ་གྲྀཧྞ་སཔྟ་པཱ་ཏཱ་ལ་ག་ཏ་བཧུ་ཛཾ་གཾ་སརྦ་སཱ་ཏ་རྫ་ཡ་ཏ་རྫ་ཡ་ཧུཾ་ཧཱུཾ་ཕཊ། ཨོཾ་ཤྱཱ་མཱ་དེ་ཝཱི་ཧུཾ་ཧཱུཾ་ཕཊ། ཨོཾ་ཨ་
ཀཌྜྷྱ་ཨ་ཀཌྜྷྱ་ཧུཾ་ཧུཾ་ཕཊ། ཨོཾ་སུ་བྷ་དྲཻཾ་ཧུཾ་ཧཱུཾ་ཕཊ། ཨོཾ་ཧྲིཾ་ཧྲིཾ་ཧུཾ་ཧུཾ་ཕཊ། ཨོཾ་ཧ་ཡ་ཀརྞེ་ཧུཾ་ཧཱུཾ་ཕཊ། ཨོཾ་ཛཽཾ་ཛྞཽཾ་ཧུཾ་ཧུཾ་ཕཊ། ཨོཾ་ཁགཱ་ན་ནེ་ཧུཾ་ཧཱུཾ་ཕཊ། ཨོཾ་ཀཤྨཱཾ་ཀཤྨཱཾ་ཧུཾ་ཧུཾ་ཕཊ། ཨོཾ་ཙཀྲ་བེ་གེ་ཧུཾ་ཧཱུཾ་ཕཊ། ཨོཾ་ཧཾ་ཧཾ་ཧུཾ་ཧུཾ་ཕཊ། ཨོཾ་ཁཎྜ་རོ་ཧི་ཧུཾ་ཧཱུཾ་ཕཊ། ཨོཾ་ཧཱིཾ་
ཧིཾ་ཧུཾ་ཧུཾ་ཕཊ། ཨོཾ་ཤོཎྜི་ནི་ཧུཾ་ཧཱུཾ་ཕཊ། ཨོཾ་ཧཱུཾ་ཧཱུཾ་ཧུཾ་ཧུཾ་ཕཊ། ཨོཾ་ཙཀྲ་བརྨྨི་ཎཱི་ཧུཾ་ཧཱུཾ་ཕཊ། ཨོཾ་ཀི་ལི་ཀི་ལི་ཧུཾ་ཧུཾ་ཕཊ། ཨོཾ་སུ་བའི་རེ་ཧུཾ་ཧཱུཾ་ཕཊ། ཨོཾ་སི་བི་སླི་སི་ལི་ཧུཾ་ཧུཾ་ཕཊ། ཨོཾ་མ་ཧཱ་བ་ལེ་ཧུཾ་ཧཱུཾ་ཕཊ། ཨོཾ་ཧི་ལི་ཧི་ལི་ཧུཾ་ཧཱུཾ་ཕཊ། ཨོཾ་ཙཀྲ་བརྟི་
ནཱི་ཧུཾ་ཧཱུཾ། ཨོཾ་དཧི་ལི་དཧི་ལི་ཧུཾ་ཧུཾ་ཕཊ། ཨོཾ་མ་ཧཱ་བཱརྱ་ཧུཾ་ཧཱུཾ་ཕཊ། ཨོཾ་ཀཱ་ཀ་སྱེཾ་ཧུཾ་ཧཱུཾ་ཕཊ། ཨོཾ་ཨུ་ལཱུ་ཀཱ་སྱེ་ཧུཾ་ཧཱུཾ་ཕཊ། ཨོཾ་ཤྭ་ནཱ་སྱེ་ཧུཾ་ཧཱུཾ་ཕཊ། ཨོཾ་ཤཱུ་ཀཱ་རཱ་སྱེ་ཧུཾ་ཧཱུཾ་ཕཊ། ཨོཾ་ཡ་མ་དཱ་ཌྷཱི་ཧུཾ་ཧཱུཾ་ཕཊ། ཨོཾ་ཡ་མ་དའུ་ཏཱི་ཧུཾ་ཧཱུཾ་ཕཊ། ཨོཾ་ཡ་མ་དཾཥྚྲི་ཎི་ཧུཾ་ཧཱུཾ་

[017B] ཨོཾ་ཡ་མ་མ་ཐ་ནཱི་ཧུཾ་ཧཱུཾ་ཕཊ། ཨོཾ་བཅོམ་ལྡན་འདས་དཔའ་བོའི་དབང་ཕྱུག་ལ་ཕྱག་འཚལ་ཧུཾ་ཧཱུཾ་ཕཊ། །ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧུཾ་ཧཱུཾ་ཕཊ། །ཨོཾ་རལ་པའི་ཅོད་པན་མི་བཟད་པ་དང་ལྡན་ཧུཾ་ཧཱུཾ་ཕཊ། །ཨོཾ་མཆེ་བ་རྣམ་པར་
གཙིགས་པ་འཇིགས་པའི་ཞལ། །ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན། །ཨོཾ་དགྲ་སྟ་ཞགས་གདེངས་མདུང་དང་ཁ་ཊཱཾ་འཛིན། །ཨོཾ་སྟག་གི་པགས་པའི་ན་བཟའ་འཛིན་པ་ཅན། །ཨོཾ་སྐུ་ཆེན་དུང་ཁ་བགེགས་མཐར་མཛད་
ལ་འདུང་ཧུཾ་ཧུཾ་ཕཊ། །ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧུཾ་ཧཱུཾ་ཕཊ། །ཨོཾ་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ། །ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འྗོམྶ། །ཨོཾ་རྡོ་རྗེ་
གདན་བཞུགས་གཞན་གྱིས་མི་ཐུབ་དབང་བྱེད་ཅན། །ཨོཾ་གཏུམ་མོ་ཁྲོ་མོའི་གཟུགས་ཀྱི་ཚངས་པ་སྐེམས་པ་དང། །ཨོཾ་བདུད་རྣམས་སྐྲག་ཅིང་སྐྱེམས་པས་གཞན་གྱི་ཕྱོགས་ལས་རྒྱལ། །ཨོཾ་རྨུགས་བྱེད་རེངས་བྱེད་རྨོངས་བྱེད་ཀུན་
ལས་རྣམ་པར་རྒྱལ། །ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧུཾ་ཧཱུཾ་ཕཊ། །སྤྱན་དྲངས་པའི་ལྷ་མོ་རྣམས་ཀྱིས་མཆོད་ཅིང་བསྟོད་དེ་སངས་རྒྱས་ཀྱི་ཞིང་དུ་གཤེགས་པར་གྱུར། སྐད་ཅིག་གིས་འཕྲེང་བ་གསུང་རྡོ་རྗེ་པདྨ་གར་དབང་
དམར་པོ་ཞལ་གཅིག་ཕྱག་བཞིའི་གཡས་གཉིས་པདྨ་དང་ཊཱ་མ་རུ། གཡོན་གཉིས་དྲིལ་བུ་དང་ཐོད་པ་དང་བཅས་པའི་ཁ་ཊཱཾ་ག་འཛིན་པ། གཡས་བརྐྱང་གིས་བཞུགས་པར་གྱུར། ཕཻཾ། རང་འདྲའི་ཡེ་ཤེས་པ་སྤྱན་དྲངས་གཉིས་སུ་མེད་པར་

[018A]༄༅། །གྱུར། ཨརྒྷཾ་ནས། ཤྤྟའི་བར་རང་རང་གི་སྔགས་ལ་འབྲུ་གསུམ་བཏགས་པས་མཆོད་ནས། ཨོཾ་པདྨ་ནིར་ཏྱ་ཤྭ་རི་ཧུཾ་ཧཱུཾ་ཕཊ། གསུང་རྡོ་རྗེ་ཡོངས་སུ་གྱུར་པ་ལས་ཕྲེང་བའི་རྣམ་པར་གྱུར། ཨོཾ་ཨཱ་ཧཱུཾ། ཨོཾ་ཀ་ར་ཀ་ར། ཀུ་རུ་ཀུ་རུ་
བནྡྷ་བནྡྷ། ཏྲཱས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲཿ་ཧྲཿ་ཕེཾ་ཕེཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ་བ་ས་རུ་དཧི་རཱ་ནྟྲ་མཱ་བ་ལཾ་བི་ནི། གྲིཧྞ་གྲིཧྞ། སཔྟ་པཱ་ཏཱ་ལ་ག་ཏ་བཧུ་ཛིཾ་གཾ་སརྦཾ་པཱ། ཏ་རྫ་ཡ་ཏ་རྫ་ཡ། ཨ་ཀཎྷྱ་ཨ་
ཀཌྜྷྱ། ཧྲིཾ་ཧྲིཾ། ཛྞཽཾ་ཛྞཽཾ། ཀྵྨཱཾ་ཀྵྨཱཾ། ཧཾ་ཧཾ། ཧཱིཾ་ཧཱིཾ། ཧུཾ་ཧཱུཾ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དཧི་ལི་དཧི་ལི་ཧུཾ་ཧཱུཾ་ཕཊ། ཨོཾ་བཛྲ་ཝཱ་རཱ་ཧཱི། པྲོ་ཏ་ངྒེ་པྲོ་དྷ་ངྒེ་ཧ་ན་ཧ་ན་པྲཱ་ཎཾ། ཀིཾ་ཀི་ཎྀ། ཁིཾ་ཁི་ཎི། དཧུ་ན་དཧུ་ན་བཛྲ་ཧ་སྟེ། ཤོ་ཥ་ཡ་ཤོ་ཥ་ཡ། བཛྲ་
ཁ་ཊཱཾ་ག་ཀ་པཱ་ལ་དྷ་རི་ཎི། མ་ཧཱ་པི་ཤི་ཏ་མཱཾ་སཱ་ས་ནི། མ་ནུ་ཥཱནྟྲ་པྲ་བྲི་ཏེ་ས་ནི་དྷྱ་ན་ར་སི་ར་མཱ་ལ་གྲཱཾ་ཐི་ཏ་དྷ་ར་ཎི། སུམྦྷ་ནི་སུམྦྷ་ཧ་ན་ཧ་ན་པྲ་ནཾ། སརྦ་པ་ཤ་བཱ་ནཱཾ། མ་ཧཱ་མ་ན་ས་ཙྪེ་ད་ནི། ཀྲོ་དྷ་མུ་རྟེ་དཾཥྚྲཾ་ཀ་རཱ་ལི་ནི་མ་ཧཱ་མུ་དྲེ། ཤྲཱི་ཧེ་རུ་ཀ་དཡེ་
སྱེ༑ གྲ་མ་ཧི་ཥཱི་ས་ཧ་སྲ་ཤཱི་རེ། ས་ཧ་སྲ་བཱ་ཧ་པེ། ས་ཧ་ས་ཧ་སྲ་ན་ནེ། ཛྭ་ལི་ཏྲ་ཏེ་ཛ་སེ། ཛྭ་ལཱ་མུ་ཁེ་སཾ་ག་ལ་ལོ་ཙ་ནེ། བཛྲ་ཤྭ་རཱི་རེ་བཛྲ་ས་ནི། མི་ལི་ཏ་ཙི་ལི་ཏ། ཧེ་ཧེ། ཧཱུཾ་ཧཱུཾ། ཁ་ཁ། དཧུ་རུ་དཧུ་རུ། མུ་རུ་མུ་རུ། ཨ་དྲེ་ཏེ། མ་ཧཱ་ཡོ་གི་ནཱི། བ་
ཋི་ཏ་སིདྡྷེ། ཏྲེཾ་དྷཾ་ཏྲེཾ་དྷཾ། གྲཾ་གྲཾ། ཧེ་ཧེ། བཧི་མེ་ཧ་ས་ཧ་ས་བའི་རེ། ཧཱ་ཧཱ། ཧེ་ཧེ། ཧཱུཾ་ཧཱུཾ། ཏྲཻ་ལོ་ཀྱ་བི་ནཱ་ཤ་ནི་ཤ་ཏ་ས་ཧ་སྲ་ཀོ་ཊི། ཏ་ཐཱ་ག་ཏ་པ་རི་ཝཱ་རེ་ཧུཾ་ཧཱུཾ་ཕཊ། སིཾ་ཧ་རཱུ་པེ་ཁཿ་ག་ཛ་རཱུ་པེ་ཨཱ་ཏྲཻ་ལོ་ཀྱ་ཨུ་དྷ་རེ་ས་མུ་དྲ་མེ་ཁ་ལ། གྲ་ས་གྲ་ས་ཧུཾ་ཧཱུཾ་

[018B] བི་རཱ་དྭི་ཏེ་ཧུཾ་ཧཱུཾ་ཧ་ཧ་མ་ཧཱ་པ་ཤུ་མོ་ཧཱ་ནི་ཡོ་གི་ཤྭ་རི་ཏྭཾ། ཊཱ་ཀི་ནཱི་སརྦཱ་ལི་ཀ་ནཱཾ་བནྡྷ་ནི་ས་ཏྱ་པྲ་ཏྱ་ཡ་ཀ་རེ་ཎི་ཧུཾ་ཧཱུཾ་ཕཊ། བཧུ་ཏ་ཏྲཱ་ས་ནཱི་མ་ཧཱ་དའི་ར་པ་ར་མ་སིདྡྷ་ཡོ་གི་ཤྭ་རི་ཕཊ། ཧཱུཾ་ཧཱུཾ་ཕཊ་སཱ་ཧཱ། གོ་ཆ་དང་འཁོར་གྱི་ལྷ་རྣམས་ཀྱི་སྔགས་ཀྱང་བཟླ་བར་བྱའོ། །
གཏོར་མནང་མཆོད་ལྟར་བྱིན་གྱིས་བརླབས་ནས། ཕཻཾ༑ རང་གི་ཐུགས་ཀར་ཉི་གདན་ལ་གནས་པའི་ཧཱུཾ་ཡིག་ལས་འཕྲོས་པའི་འོད་ཟེར་གྱིས་དུར་ཁྲོད་བརྒྱད་ན་གནས་པའི་ཕྱོགས་སྐྱོང་སོགས་འཁོར་དང་བཅས་པ་ཐམས་ཅད་ཡོངས་སུ་རྫོགས་པའི་དཀྱིལ་འཁོར་
མདུན་གྱི་ནམ་མཁར་སྤྱན་དྲངས། ཨོཾ་ཨརྑཾ་བྲ་ཏཱིཙྪ་སཱ་ཧཱ། ཞེས་སོགས་ཀྱིས་སྔར་ལྟར་ཆུ་གཉིས་ནས་རོལ་མོའི་བར་གྱིས་མཆོད། ལག་པ་རྡོ་རྗེ་ཐལ་མོ་དང། མཆོད་པའི་འཁོར་གསུམ་པོ་རྣམས་བདེ་སྟོང་དབྱེར་མེད་ཀྱི་ངོ་བོར་གྱུར་ཅིང། ལྷ་རྣམས་ཀྱི་ལྗགས་ལ་ཧཱུཾ་
དཀར་པོ་ལས་ཞེས་པ་ནས། སྦུ་གུས་དྲངས་ནས་གསོལ་བར་གྱུར། ཨོཾ་བཛྲ་ཨ་ར་ལི་ཧོཿ་ཛཿ་ཧཱུཾ་བཾ་ཧོཿ་བཛྲ་ཌཱ་ཀི་ནྱ་ས་མ་ཡ་སྟྭཾ་ཏྲི་ཤྱ་ཧོཿ་ཞེས་པས་གཙོ་བོ་ཡབ་ཡུམ་དང་མཁའ་འགྲོ་མ་སོགས་བཞི་དང། ཨོཾ་ཀ་ར་ཀ་ར་ཞེས་པ་ནས། དཧི་ལི་དཧི་ལི་ཧུཾ་ཧུཾ་ཕཊ་
ཅེས་ལན་ཅིག་གིས་འཁོར་ལོ་གསུམ་གྱི་ལྷ་རྣམས་དང། ཨོཾ་བཛྲ་ཨ་ར་ལི་ཧོཿ་ཞེས་ལན་གཉིས་ཀྱིས་སྒོ་མཚམས་མ་བརྒྱད་ལ་དབུལ། ཆུ་གཉིས་ནས་རོལ་མོའི་བར་དང། རིག་མ་བཅུ་དྲུག་དང། ནང་མཆོད་ཀྱིས་མཆོད། རྐང་བརྒྱད་ཀྱིས་བསྟོད། སྲིད་པ་དང་མཉམ་ཞིབ་ཆགས་བཅོམ་ཀུན་
ཏུ་རྟོག་པ་འཇོམས། །ཁྱོད་ནི་དངོས་པོ་མཐའ་དག་མཁའ་ལྟར་གཟིགས་པ་དང་ལྡན་པ། །མགོན་པོ་ཤིན་ཏུ་བརྩེ་བ་ལྕི་བའི་ཆུས་བརླན་ཐུགས་ཀྱི་ཆུས། །མཛོད་ཅིག་ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛོད། །དུར་ཁྲོད་བརྒྱད་ན་གནས་པའི་

[019A]༄༅། །ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་སྐད་ཅིག་གིས་འོད་གསལ་དུ་བཅུག་པ་ལས། ཞེས་པ་ནས། གསོལ་བར་གྱུར། ཨོཾ་ཁ་ཁ། ཁཱ་ཧི་ཁཱ་ཧི། ཞེས་པ་ནས། ཡིག་བརྒྱའི་བར་སྔོན་འགྲོ་གཏོར་མའི་སྐབས་ལྟར་ལ། མཆོད་པའི་རྗེས་སུ་རྐང་
བརྒྱད་ཀྱིས་བསྟོད། ཨོཾ་ཡོ་ག་ཤུདྡྷཱ་སརྦ་དྷརྨཱ་ཡོ་ག་ཤུདྡྷོཉྷཾ། ཨོཾ་བཛྲ་མུཿ་འཇིག་རྟེན་པ་རྣམས་རང་གནས་སུ་གཤེགས་ཤིང་དཀྱིལ་འཁོར་གྱི་འཁོར་ལོ་བདག་ཉིད་ལ་ཐིམ་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་
པས་གཙོ་བོ་ཡབ་ཡུམ་དང། ལུས་དཀྱིལ་གྱི་ལྷ་རྣམས་དང། ཁང་པ་བརྩེགས་པ་སོགས་རྟེན་དང་བརྟེན་པའི་དཀྱིལ་འཁོར་རྣམས་སྣང་བར་བྱས་ཏེ་འོད་དུ་གྱུར་པའི་བསྲུང་འཁོར་དུར་ཁྲོད་དང་བཅས་པ་གཞལ་ཡས་ཁང་ལ་ཐིམ། གཞལ་
ཡས་ཁང་གཙོ་བོ་ཡབ་ཡུམ་ལ་ཐིམ། ལུས་དཀྱིལ་གྱི་ལྷ་རྣམས་རང་གནས་སུ་ཐིམ་པས། རྩ་དང་ཁམས་རྣམས་བྱིན་གྱིས་བརླབས་པར་གྱུར། གཙོ་བོ་ཡབ་ཡུམ་ཡང་འོད་དུ་ཞུ་ནས་ཐུགས་ཀའི་ཧཱུཾ་ཡིག་ལ་ཐིམ། ཧཱུཾ་ཡིག་ཡོངས་
སུ་གྱུར་པ་ལས། བཅོམ་ལྡན་འདས་ཧེ་རུ་ཀ་སྔོན་པོ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ་གཡས་བརྐྱང་གིས་བཞུགས་པ་ལ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པས་
འཁྱུད་པར་གྱུར། །སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན། །འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན། །རྣམ་མང་སྐུ་དང་ཆ་ལུགས་རྗེས་ཆགས་སེམས་དཔར་ལྡན། །ཧེ་རུ་ཀ་དཔལ་དེ་དང་ལྷན་ཅིག་གར་བྱེད་

[019B]ལྷ་མོ་ཚད་མ་དམ་ཚིག་ཚད་མ་དང། །དེ་བརྗོད་གསུང་ཡང་མཆོག་ཏུ་ཚད་མ་སྟེ། །བདེན་པ་འདི་དག་གིས་ནི་ལྷ་མོ་རྣམས། །བདག་ཅག་རྗེས་སུ་འཛིན་པའི་རྒྱུར་གྱུར་ཅིག་སེམས་ཅན་ཀུན་གྱི་དོན་གྱི་ཕྱིར། །བདག་ནི་ཧེ་རུ་ཀར་གྱུར་ནས། །སེམས་ཅན་ཐམས་
ཅད་ཧེ་རུ་ཀའི། །གོ་འཕང་མཆོག་ལ་འགོད་པར་ཤོག་རང་གི་ཐུགས་ཀར་ཟླ་བ་ལ་རྡོར་སེམས་ཀྱི་ངོ་བོ་ཨོཾ་ཧ་དཀར་པོ། ཞེས་པ་ནས། དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་རྟ་མཆོག་གི་ངོ་བོ་ཕཊ་ཧཾ་ལྗང་ཁུ། གཙོ་མོའི་
ལྟེ་བར་ཉི་མ་ལ་རྡོ་རྗེ་ཕག་མོའི་ངོ་བོ་ཨོཾ་བཾ་དམར་པོ། ཞེས་པ་ནས། དཔྲལ་བར་ཉི་མ་ལ་ཡན་ལག་ཐམས་ཅད་ཀྱི་ལུས་དབང་གི་རང་བཞིན་ཙཎྜི་ཀའི་ངོ་བོ་ཕཊ་ཕཊ་དུང་ཁས་མཚན་པར་གྱུར། སྤྱི་བོ་ལ་སོགས་པའི་གནས་ཉེར་བཞིར་ཉི་གདན་ལ། བའུ༑ ཛཱ༑ ཨོ༑ ཨ་
གོ༑ རཱ༑ དེ༑ མཱ༑ ཀཱ༑ ཨོ༑ ཏྲི༑ ཀོ༑ ཀ༑ ལ༑ ཀཱ༑ ཧི༑ པྲེ༑ གྲི༑ སཽ༑ སུ༑ ན༑ སི༑ མ༑ ཀུ༑ རྣམས་ཐིག་ལེས་བརྒྱན་པས་མཚན་པར་གྱུར། ཨོཾ་སུམྦྷ་ནི་སུམྦྷ་ཧུཾ་ཧུཾ་ཕཊ། ཨོཾ་གྲྀཧྞ་གྲྀཧྞ་ཧུཾ་ཧཱུཾ་ཕཊ། ཨོཾ་གྲྀཧྞཱ་པ་ཡ་གྲྀཧྞ་པ་ཡ་ཧུཾ་ཧུཾ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱན་བཛྲ་ཧུཾ་ཧུཾ་ཕཊ་
ཅེས་གྲུབ་པའི་དབང་ཕྱུག་ཆེན་པོ་དྲིལ་བུ་ཞབས་ལུགས་ཀྱི་ལུས་དཀྱིལ་གྱི་མངོན་རྟོགས་ཀྱི་ངག་འདོན་བདེ་ཆེན་བདུད་རྩིའི་ཆུ་རྒྱུན་ཅེས་བྱ་བ་འདི་ནི་ཚེ་དང་ལྡན་པ་བློ་བཟང་དཔལ་འབར་དང། དགེ་སློང་རི་ཁྲོད་འཛིན་པ་རྣམ་སྣང་བཅས་ནས་བསྐུལ་བ་ལྟར་༸དཔལ་འཁོར་ལོ་སྔོམ་པའི་རྣལ་འབྱོར་སྤྱོད་པའི་དགེ་སློང་བློ་
བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དཀའ་ཆེན་བློ་བཟང་ཆོས་འཕེལ་ལོ།།    ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། མངྒ་ལཾ།།



