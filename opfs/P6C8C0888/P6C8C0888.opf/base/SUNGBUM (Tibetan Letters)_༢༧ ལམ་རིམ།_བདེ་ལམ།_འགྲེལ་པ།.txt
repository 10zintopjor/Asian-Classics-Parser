༄༅། །མེ་བྱ་ལོ་ཁྱབ་བདག་རྡོ་རྗེ་སེམས་དཔའི་ངོ་བོ་པཎ་ཆེན་ཆོས་ཀྱི་རྒྱལ་པོས་གངྶ་ཅན་ལྷ་གཅིག་ཕྱག་ན་པདྨོ་ངུར་སྨྲིག་གར་གྱིས་རྣམ་པར་རོལ་པ་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོར་བྱང་ཆུབ་བདེ་ལམ་
གྱི་ཁྲིད་ལུང་ལུང་རིགས་ཀྱི་མཐའ་དཔྱོད་དང་བཅས་ཏེ་རྒྱས་པར་སྩལ་སྐབས། གཞུང་གི་ཚིག་ཟིན་ལ་མི་གསལ་བའི་གསུང་བཤད་ཕལ་མོ་ཆེའི་ཟིན་བྲིས་བདེ་ལམ་ཡང་གསལ་སྒྲོན་མེ་ཞེས་བྱ་བ་བཞུགས་སོ།།

[001] །རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱི་ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཚེ་རབས་ཐམས་
ཅད་དུ་རྗེས་སུ་བཟུང་དུ་གསོལ། འདིར་རྒྱལ་བའི་གདུང་འཚོབ་ཀུན་གཟིགས་པཎ་ཆེན་ཆོས་ཀྱི་རྒྱལ་པོས། བྱང་ཆུབ་བདེ་ལམ་གྱི་ཁྲིད་ལུང་སྩལ་སྐབས་གཞུང་གི་རྩ་ཚིག་ལ་མི་གསལ་
བའི་གསུང་བཤད་རགས་བ་རྣམས་ཟིན་བྲིས་སུ་བཀོད་པ་ལ།    ༈    དཔལ་སྒྱུ་འཕྲུལ་དྲ་བ་ལས། ཆོས་ཀྱི་རྒྱལ་མཚན་ལེགས་པར་འཛུགས། ཞེས་དྲངས་ནས་སྤྱི་བཤད་
མཛད་པའི་ཚེ། གངྒཱའི་ཀླུང་གི་བྱེ་མ་མང་བའི་དོན་ནི། འཛམ་གླིང་འདིར་མ་ཟད་གླིང་བཞི་བྱེ་བ་ཕྲག་བརྒྱ་པོ་རེ་རེར་ཡང། གངྒཱའི་ཀླུང་རེ་ཡོད་ཅིང། དེ་རྣམས་ཀྱི་བྱེ་མ་ནི་བྱེ་བ་གཞན་

[002A]༄༅། །ལས་ཀྱང་ཞིབ་པའི་རྒྱུ་མཚན་གྱིས་ཡིན་གསུངས། རྒྱལ་མཚན་ཞེས་པ་ནི་དཔེར་ན་ལྷ་དང་ལྷ་མིན་འཐབ་པའི་ཚེ། ལྷ་མིན་ཕམ་ཞིང་ལྷ་རྣམས་རྒྱལ་ན། རྒྱལ་བའི་བརྡ་རུ་
མཚོན་འཕྱར་བ་དེ་ལ་ཟེར། ཆོས་ཀྱི་རྒྱལ་མཚན་ལེགས་པར་འཛུགས་ཞེས་པའི་སྐབས་ཀྱི་རྒྱལ་མཚན་ནི། བྱང་ཆུབ་ཀྱི་ཤིང་དྲུང་དུ་བདུད་ལས་རྒྱལ་ཏེ་ཆོས་ཀྱི་འཁོར་ལོ་བསྐོར་བ་ལ་ཟེར། འདིར་
གང་ལས་རྒྱལ་ན་བདུད་བཞི་ལས་རྒྱལ། གང་རྒྱལ་ན། བདག་ཅག་གི་སྟོན་པ་ལྟ་བུ་རྒྱལ། ཞེས་གསུངས། དེ་མཛད་པ་པོ་ནི་འདིའི་ཡང་མཛད་པ་པོ་ཡིན་གསུངས་པའི་སྐབས་ལས་འཕྲོས་ནས་
མངོན་པར་རྟོགས་ཞེས་པའི་དོན་ལ་རང་རྒྱུད་ལ་མངོན་པར་རྟོགས་ཚུལ་དང། གཞན་རྒྱུད་ལ་མངོན་པར་རྟོགས་ཚུལ་གཉིས་ཡོད། དང་པོ་ནི་རང་གིས་ཐོས་པའི་ལུང་དོན་ལ་བསམས་ནས། ཐོས་
བསམ་སྒོམ་གསུམ་གྱི་ཤེས་རབ་སྐྱེས་པ་ལ་བྱེད། གཉིས་པ་ནི་བཅོམ་ལྡན་འདས་ཐུབ་པའི་དབང་པོ་སྐུ་མདོག་གསེར་བཅོམ་ལྟ་བུ་ཞེས་སོགས་ཐུབ་པའི་སྐུའི་རྣམ་འགྱུར་སོགས་གཞན་གྱིས་

[002B] སྦྱོར་བའི་ཆོས་དྲུག་གི་སྐབས་སྔོན་འགྲོ་གནས་ཁང་གི་ཕྱོགས་བཞིར་མཐོ་བཞི་བརྩིགས་ནས་རྒྱལ་པོ་ཆེན་པོ་བཞིར་བསྐྱེད། ཡེ་ཤེས་པ་འགུག་པ་སོགས་བྱེད་རྒྱུ་བྱུང་ན་རབ་མ་བྱུང་ཡང་རྒྱལ་
པོ་ཆེན་པོ་བཞིར་མོས་ནས། འཕྲིན་ལས་བཅོལ་ན། བགེགས་མི་འབྱུང་བའི་དགོས་པ་ཆེ། རྒྱུ་མཚན་སངས་རྒྱས་ཀྱི་བསྟན་པ་མིའི་ནང་ནས་འོད་སྲུང་ཆེན་པོ་དང། ལྷའི་ནང་ནས་རྒྱལ་ཆེན་བཞིར་གཏད་པའི་རྒྱུ་མཚན་
གྱིས་ཡིན་གསུངས། དེའི་ཤེས་བྱེད་དུ་མདོ་དྲན་པ་ཉེར་གཞག་གི་ཁུངས་གསུངས། རྗེ་རིན་པོ་ཆེ་ནི་ཉན་ཐོས་འོད་སྲུང་ཆེན་པོའི་སྐུའི་སྐྱེ་བ་ཡིན། དེའི་རྒྱུ་མཚན་རྨི་ལམ་དུ་ཡང་རྗེ་བཙུན་ཙོང་ཁ་པས་ཞེས་སོགས་ཀྱིས་
ཀྱང་འགྲུབ། ཙོང་ཁ་བརྒྱད་ཅུར་སྔོན་ཚེ་བྲམ་ཟེའི་ཁྱེའུ་འཁྲུངས་པའི་ཚེ། ཞེས་པ་ནི་འོད་སྲུང་ཆེན་པོ་བྲམ་ཟེའི་རིགས་ཡིན་པ་ལ་དགོངས་པ་འདྲ། བྲམ་ཟེའི་ཁྱེའུ་གྱུར་པའི་སྐབས་སེམས་བསྐྱེད་པའི་མཚམས་སྦྱོར་བྱེད་
མཁན་ནི། རྒྱལ་སྲས་མོས་པའི་བློ་གྲོས་ཡིན། ཡང་འོད་སྲུང་ཆེན་པོའི་སློབ་མ་དགེ་སློང་པདྨའི་ངད་ལྡན་དུ་ཡང་གྱུར། ས་དང་པོ་ལ་གནས་པའི་བྱང་སེམས་རྣམས་ཀྱི་རྣམ་སྨིན་གྱི་སྐྱེ་བ་ནི་བརྒྱ་དུས་གཅིག་ཏུ་ལེན། སྨོན་
ལམ་གྱི་སྐྱེ་བ་ནི་གྲངས་མེད་ལེན་གསུངས། དེའི་རྒྱུ་མཚན་ཞིབ་པ་མི་གསུངས། དཀོན་མཆོག་གསུམ་སྤྱན་འདྲེན་པའི་ཚེ་གནས་ཁང་བྱི་དོར་བྱས་པས་དཀོན་མཆོག་གསུམ་ལ་མི་བརྙས་པའི་རྒྱུ་དང། མ་འོངས་

[003A]༄༅། །པར་སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་རྟེན་འབྲེལ་འགྲིག་མཆོད་པའི་སྐབས་འབེན་གུང་རྒྱལ་གྱི་རྣམ་ཐར་གསུངས། སངས་རྒྱས་ཀྱི་འོད་ཟེར་ལ་སྐུ་གསུང་ཐུགས་གསུམ་གྱི་འོད་ཟེར་གསུམ་ཡོད། བདག་
ལྟ་བུ༑ བླ་མའི་སྐུར་ལམ་གྱིས་སྟོན་པ་ལྟ་བུ་ནི་སྐུའི་འོད་ཟེར་ཡིན། སངས་རྒྱས་ཀྱི་གསུང་ཐམས་ཅད་ནི་གསུང་གི་འོད་ཟེར་ཡིན། ཐུགས་ཀྱི་བྱིན་རླབས་ཀྱིས་གདུལ་བྱའི་མི་ཤེས་པའི་མུན་པ་སེལ་བ་ནི་ཐུགས་ཀྱི་འོད་ཟེར་ཡིན། མདོར་ན་
འོད་ཟེར་ཞེས་པ་ནི་སྣང་བར་བྱེད་པའི་དོན་ཡིན་ཞིང། དེས་སེམས་ཅན་གྱི་མ་རིག་པའི་མུན་པ་སེལ་བར་བྱེད་པ་དེ་ཀ་རང་ལ་བྱ། འདིའི་སྐབས་སུ་ཨོ་རྒྱན་པ་རིན་ཆེན་དཔལ་གྱིས་བྱ་ཕོ་ལ་སྒོམ་བཏབ་པའི་ལོ་རྒྱུས་གསུངས། བླ་ན་མེད་པའི་
བྱང་ཆུབ་ཏུ་སེམས་བསྐྱེད་ཅེས་པའི་སྐབས་བྱད་པར་སེམས་བསྐྱེད་པ་དང་ཆུབ་པར་སེམས་བསྐྱེད་ལུགས་གཉིས་གསུངས། སངས་རྒྱས་བྱང་སེམས་ཀྱི་མཐུ་བསམ་གྱིས་མི་ཁྱབ་པའི་ཤེས་བྱེད་ལ། མགོན་པོ་ཁྱོད་ཀྱི་ཞལ་གྱི་དབུགས་
ཙམ་ཡང། ཞེས་སོགས་འདྲེན་པ་གནང་ནས། དེའི་དཔེར་བརྗོད་ལ་པཎ་ཆེན་རིན་པོ་ཆེ་བློ་བཟང་ཆོས་རྒྱན་འབྲུག་གི་ཡུལ་དུ་ཕེབས་བའི་ལམ་དུ་སྦལ་པ་ཆེན་པོ་གཅིག་ལ་སྦལ་པ་ཆུང་ངུ་མང་པོས་བསྐོར་ནས་ཟ་བར་གཟིགས། འདི་ག་
དུས་ནས་བྱུང་དྲིས་པས། སྔ་མོ་ནས་ཡོད་པར་འདུག་ཟེར། དེར་ལྗགས་ཆབ་གཅིག་བཏབ་ནས་ཕེབས། སླར་ཚུར་ལམ་གཟིགས་དུས་དེ་ཐམས་ཅད་ཤེ་བར་གྱུར་བའི་རྣམ་པར་གསུངས། ཕྱི་རོལ་པ་ལ་ཐར་ལམ་མེད་པའི་ཤེས་

[003B] ཉེ་རྒྱལ་གཉིས་ཀྱིས་མུ་སྟེགས་ཀྱི་སྟོན་པ་དྲུག་ལ་བདུད་རྩི་བཙལ་བས་མ་བྱུང་བ་གསུངས།    ༈    འཕགས་པ་ལམ་ཕྲན་གྱིས་རྡུལ་
སྤངས་སོ་དྲི་མ་སྤངས་སོ་ཞེས་འདོན་བཞིན་དགེ་འདུན་གྱི་མཆིལ་ལྷམ་ཕྱིས་པའི་མཐུས་དྲི་མ་སྲབ་པོར་སོང་ནས་མྱུར་དུ་དགྲ་བཅོམ་ཐོབ་པའི་རྟོགས་བརྗོད་དང། མཛེས་དགའ་དགེ་འདུན་གྱི་གཙུག་ལག་ཁང་གི་ཕྱག་བདར་བྱེད་བཅུག་པས་
འདོད་ཆགས་སྲབ་པའི་ལོ་རྒྱུས་གསུངས། མཆིལ་ལྷམ་ཞེས་པ་ནི་འཕགས་ཡུལ་ཚད་པ་ཆེ་བས་རྐང་པའི་མཐིལ་ཙམ་མ་གཏོགས་གཞན་ལ་གཡོགས་མ་མེད་པའི་ལྷམ་ཞིག་ཡིན་གསུངས། སྤྱོད་ལམ་གང་བདེར་གནས། ཞེས་པ་ནི་
ཉལ་བ་དང། འཁྲས་པ་སོགས་ཀྱིས་གནས་ན་ཏིང་ངེ་འཛིན་སྐྱེ་སླ་ཞིང། ལུས་ཀྱི་ཀུན་སྤྱོད་ཆོས་བརྒྱད་ལྡན་གྱིས་གནས་ན་ཏིང་ངེ་འཛིན་སྐྱེ་དཀའ་བའི་གང་ཟག་གི་རིགས་འགའ་ཞིག་ལ་དགོངས་ནས་འདིར་འཕགས་པ་བ་ལང་བདག་གི་ལོ་
རྒྱུས་གསུངས། དེ་འདྲའི་རིགས་ཅན་ལས་གཞན་གྱིས་ཏིང་ངེ་འཛིན་སྒྲུབ་པ་སོགས་ཀྱི་ཚེ་ལུས་ཆོས་བརྒྱད་ལྡན་དུ་བྱས་ནས་དགོས་པ་ཆེན་པོ་ཡོད་པས་ངེས་པར་བྱ། འདིའི་ཤེས་བྱེད་ལ་སློབ་དཔོན་འཕགས་པ་ལྷ་ལ་རྟ་དབྱངས་ཀྱིས་ཆོས་ཐོག་
མར་ཉན་པའི་སྐབས། ལག་པ་གཉིས་ཀྱིས་རྐང་པ་ཡ་གཅིག་གི་པུས་མོ་བསྡམས་ནས་ཆོས་ཉན་པ་ན། འཕགས་པ་ལྷས་ཁྱོད་ནད་པ་ཡིན་ནམ་ཞེས་བཀའ་བཀྱོན་པའི་ལོ་རྒྱུས་གསུངས་ཤིང། དེ་ལ་བརྟེན་ནས་རྟ་དབྱངས་ཀྱིས་བླ་མ་

[004A]༄༅། །ལྔ་བཅུ་པ་བརྩམས་ཚུལ་ཟུར་ཅམ་གསུངས། མདོར་ན་ཆོས་ཉན་པའི་ཚེ་སྤྱོད་ལམ་མཐའ་གཉིས་སུ་མ་ལྷུང་བ་ཞིག་དགོས་ཤིང། མཐའ་གཉིས་ནི་བླ་མ་དང་ཆོས་ལ་བརྙས་ཐབས་སུ་འགྱུར་བ་དང། བདག་
ཉིད་ངལ་ཞིང་དུབ་པའི་མཐའ་གཉིས་ཡིན། དེ་ཡང་བྱེ་བྲག་སྨྲ་བའི་ནད་ཚན་ས་སྒྲོག་རི་པ་སོགས་ཀྱི་ལུགས་ལ་ལག་པ་ཐལ་མོ་སྦྱར་ཞིང་རྐང་མཐིལ་དང་ཚང་ར་ཙམ་མ་གཏོགས་ས་ལ་མ་ཐུག་བར་ཆོས་ཉན་དགོས་པས་དེ་འདྲ་བ་ངལ་
ཞིང་དུབ་པའི་མཐར་འགྱུར་གསུངས། ཚོགས་ཞིང་གི་གཙོ་བོ་གདན་སེངྒེ་བརྒྱད་ཀྱིས་བཏེག་པ་དང། བཞིས་བཏེག་པའི་ལུགས་གཉིས་ཡོད་ཅིང་སྤྱིར་སེང་གེས་བཏེག་པ་ནི་སེངྒེ་དེས་རི་དྭགས་ཀྱི་ཚོགས་གཞན་ཐམས་ཅད་ཟིལ་གྱིས་
གནོན་པ་ལྟར་བླ་མ་ཐུབ་པའི་དབང་པོས་ཀྱང་བདུད་དང། མུ་སྟེགས་སོགས་ཟིལ་གྱིས་གནོན་པའི་མཚོན་བྱེད་ཡིན། སེངྒེ་བཞི་བྱེད་པ་ནི་མི་འཇིགས་པ་བཞི་མཚོན་བྱེད་ཡིན་གསུངས། བརྒྱད་ལ་བཤད་པ་མ་མཛད། དེའི་སྟེང་
གི་ཁྲི་རིན་པོ་ཆེས་བྱེད་པ་ནི་གདུལ་བྱའི་རེ་བ་སྐོང་བའི་བརྡ་ཡིན། པདྨ་ནི་ཉེས་པས་མ་གོས་པ་དང་ཉི་ཟླ་ནི་ཐབས་ཤེས་མཚོན་པའི་བརྡ་ཡིན་གསུངས། ཚོགས་ཞིང་རྣམས་ཀྱི་གནས་ལྡར་ཡི་གེ་ལྔ་འགོད་པ་ནི་སྐུ་གསུང་ཐུགས་ཡོན་
ཏན་འཕྲིན་ལས་ལྔའམ། ཆོས་དབྱིངས་ཡེ་ཤེས་སོགས་ཡེ་ཤེས་ལྔ་མཚོན་བྱེད་ཡིན། རང་གི་མཐའ་སྐོར་དུ་སེམས་ཅན་ཐམས་ཅད་མིའི་རྣམ་པར་སྒོམ་ཀྱང་ཆོག་ལ། ཡང་ན་སོ་སོའི་རྣམ་པ་མ་བསྒྱུར་བར་གྲོག་སྦུར་སོགས་ཀྱི་

[004B] ཚོགས་ཞིང་རྣམས་ཀྱི་བྱིན་རླབས་བསམ་གྱིས་མི་ཁྱབ་པའི་སྟོབས་ཀྱིས་སྡིག་སྒྲིབ་དག་པའི་མོས་པ་བྱེད་གསུངས། མྱུར་བ་མྱུར་བར་ཞེས་པའི་མྱུར་བ་དང་པོ་ནི་བསྐལ་ཆེན་གྲངས་མེད་གསུམ་
ལ་བལྟོས་མི་དགོས་པའི་དོན་དང། མྱུར་བ་གཉིས་པ་ནི་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱས་བའི་དོན་ཡིན། ཡང་དབེན་ས་བཀའ་བརྒྱུད་རང་གི་མཐུན་མོང་མིན་པའི་བཞེད་སྲོལ་ལ་མྱུར་བ་དང་པོ་སྙིགས་དུས་ཀྱི་ཚེ་ཐུང་གཅིག་དང་
མྱུར་བ་གཉིས་པ་ནི་བླ་མའི་རྣལ་འབྱོར་ལམ་གྱི་སྲོག་ཤིང་དུ་བྱས་ནས་སྒོམ་པའི་ཐབས་མཁས་ཀྱི་མཐུས་མི་ལོ་བཅུ་གཉིས་ཚུན་ལ་རྡོ་རྗེ་འཆང་གི་གོ་འཕང་ཐོབ་ནུས་པའི་དོན་ཡིན་གསུངས། བླ་མའི་རྣལ་འབྱོར་ལམ་གྱི་སྲོག་ཏུ་བྱེད་ལུགས་
ནི༑ ཉམས་ལེན་གང་བྱེད་ཀྱི་གནས་སྐབས་ཀུན་ཏུ་བླ་མ་བསྒོམ་བཞིན་པའི་ངང་ནས་བྱེད་པའི་དོན་ཡིན། གནད་དེ་སྟོན་ཚུལ་ནི་ཚོགས་ཞིང་གསལ་འདེབས་པའི་ཚེ་ཡང་མདོ་སྔགས་གཉིས་ཀ་ནས་འབྱུང་བའི་ཚོགས་ཞིང་གསལ་འདེབས་པ་
དང་སྡུད་པའི་ཚེ་རྒྱ་ཆེན་སྤྱོད་བརྒྱུད་རྣམས་བྱམས་པ། ཟབ་མོ་ལྟ་བརྒྱུད་རྣམས་འཇམ་དབྱངས་ཆོས་འབྲེལ་ཡོད་པའི་བླ་མ་རྣམས་རྩ་བའི་བླ་མ་བྱིན་རླབས་ཉེ་བརྒྱུད་རྣམས་རྡོ་རྗེ་འཆང་ལ་བསྡུ། མཐར་གཞན་རྣམས་གཙོ་བོ་ལ་ཐིམ་
ཞིང༑ རྡོ་རྗེ་འཆང་གཙོ་བོའི་སྤྱི་གཙུག་ཏུ་བྱོན་ནས་གཙོ་བོ་ལ་ཐིམ་པས་ཐུབ་དབང་དང་རྡོ་རྗེ་འཆང་དབྱེར་མེད་དུ་གྱུར། སླར་ཐུབ་པའི་དབང་པོ་ཡང་རང་ལ་ཐིམ་པས་དབྱེར་མེད་དུ་བྱེད་ཅིང། དེ་འདྲའི་ཐུབ་དབང་དེ་རྣམ་པ་ཐུབ་པའི་

[005A]༄༅། །དབང་པོའི་རྣ་མ་པ་ཅན་ཡིན་ཀྱང། དོན་ལ་རང་གི་དྲིན་ཅན་རྩ་བའི་བླ་མ་དེ་རང་ཡིན་པར་སྒོམ་དགོས་པའི་གནད་ཀྱིས་ཡིན་གསུང་བ་འདྲ་ཞིག་གོ་བྱུང། འདི་སྐོར་ལས་འཕྲོས་ནས། ཡེ་ཤེས་ཇི་སྙེད་ཁྱབ་གྱུར་པ། །
སྐུ་ཡིས་ཀྱང་ནི་ད་སྙེད་ཁྱབ། ཅེས་གསུངས་བས་ལོངས་སྐུའི་མཁྱེན་པས་གང་དུ་ཁྱབ་པར་སྐུས་ཀྱང་ཁྱབ་སྐུ་དང་མཁྱེན་པ་གཉིས་ནི་ངོ་བོ་གཅིག་ཡིན། དེས་ན་སྤྲུལ་སྐུ་གང་དུ་བཞུགས་པ་དེ་ཀ་རང་ལ་ལོངས་སྐུ་ཡང་བཞུགས་
ཟེར་དགོས་པ་འདྲ་མོ་ཞིག་ཀྱང་འདུག་ཅེས་པའི་དོགས་སློང་ཞིག་ཀྱང་མཛད་བྱུང། གོང་གི་སེང་ཁྲི་སོགས་ཀྱི་བརྡ་མཚོན་ལས་འཕྲོས་ནས་བརྡའི་སྒོ་ནས་ཆོས་སྟོན་པའི་དཔེ་ལ་ཨོ་རྒྱན་གྱི་ཡུལ་གྱི་དཔལ་ཕག་ཆང་བའི་རྣམ་ཐར་ཟུར་ཙམ་
ཞིག་གསུངས། གཞན་ཡང་རྒྱལ་པོ་མ་སྐྱེས་དགྲའི་འགྱོད་པ་སེལ་བའི་མདོ་ལས་འབྱུང་བ། རྒྱལ་པོས་རྗེ་བཙུན་འཇམ་དབྱངས་འཁོར་དང་བཅས་པ་གདུགས་ཚོད་ལ་སྤྱན་དྲངས་ཤིང་གདུགས་ཚོད་གསོལ་བའི་མཐར་རྗེ་བཙུན་
འཇམ་དབྱངས་ལ་རིན་ཐང་ཚད་མེད་པའི་གོས་རིན་པོ་ཆེ་ཞིག་འབུལ་བར་བརྩམས་པ་ན། འཇམ་དབྱངས་ཡལ། དེ་ནས་འོད་སྲུང་ཆེན་པོ་ལ་འབུལ་བར་བརྩམས་པ་ན་དེ་ཡང་ཡལ། མཐར་གཞན་སུ་ཡང་མི་དམིགས་པ་ན་
རྒྱལ་པོ་རང་ཉིད་ཀྱིས་གྱོན་པས་རང་གི་ལུས་ཀྱང་ཡལ་བ་ན། སྟོང་པ་ཉིད་ཀྱི་དོན་རྟོགས་པའི་སྔོན་བྱུང་ཡང་གསུངས། ཕྱག་ལ་དབྱེ་ན་ལུས་ངག་ཡིད་གསུམ་གྱི་ཕྱག་གསུམ་ཡོད་ཅིང་ཐལ་མོ་སྤྱི་བོ་མགྲིན་པ་སྙིང་ཁ་གསུམ་

[005B] ཡང་སྤྱི་བོར་སྦྱར་བས་སྤྱི་གཙུག་ལྟར་མི་མངོན་པའི་གཙུག་ཏོར་འགྲུབ་པའི་ནུས་བ་འཇོག་མཎྜལ་གྱི་རྒྱ་རབ་གསེར་དངུལ་སོགས་རིན་པོ་ཆེ་ལས་གྲུབ་པའི་མཎྜལ་འབུལ་བར་གསུངས་
པ་ནི། གསེར་དངུལ་སོགས་རིན་པོ་ཆེ་ཡིན་པའི་རྒྱུ་མཚན་ཙམ་གྱིས་མིན། ལོངས་སྤྱོད་རབ་ཡོད་པ་ཞིག་གིས་གསེར་དངུལ་སོགས་ཀྱི་མཎྜལ་འབུལ་དགོས་ཞེས་པའི་དོན་ཡིན། མཎྜལ་གྱི་ཚོམ་བུ་འགོད་པའི་ཚེ། ཤར་གྱི་ཚོམ་བུ་
བླ་མ་སོགས་འབུལ་ཡུལ་གྱི་ཕྱོགས་སུ་འགོད་པ་ནི། དེ་རྣམས་ཀྱི་ཡོན་ཏན་དང་བྱིན་རླབས་རང་ལ་འཇུག་པའི་ཆེད་ཡིན། ཤར་གྱི་ཚོམ་བུ་རང་ཉིད་ཀྱི་ཕྱོགས་སུ་འགོད་པ་ནི། རང་གི་ལུས་ལོངས་སྤྱོད་སོགས་བླ་མ་དང་ཚོགས་ཞིང་
རྣམས་ལ་འབུལ་བའི་ཆེད་ཡིན་གསུངས། བཤགས་པ་བྱེད་པའི་ཚེ་ཕྱིན་ཆད་ལ་སྡོམ་སེམས་མེད་ན་གླང་པོ་ཆེའི་ཁྲུས་དང་འདྲ་ཚུལ་ནི་གླང་པོ་ཆེ་ཚད་པས་གདུངས་པའི་ཚེ་ཆུ་ནང་དུ་ཞུགས་ནས་ཁྲུས་བྱེད། ཁྲུས་ཟིན་ནས་ལུས་ཀྱི་
གཤེར་དེ་བསྐམ་པའི་ཕྱིར་བྱེ་མ་ལ་འདྲེ་ལྡོག་བྱེད། ཡང་བྱེ་མ་འགོས་པ་དེ་ཁྲུ་བའི་ཕྱིར་ཆུ་ནང་དུ་ཞུགས་ནས་ཁྲུས་བྱེད། ཡང་ཁྲུས་བྱས་པའི་གཤེར་དེ་བསྐམ་པའི་ཕྱིར་བྱེ་མ་ལ་འདྲེ་ལྡོག་བྱེད་པ་དང་འདྲ་གསུངས། ཡང་རྒྱ་ཆེན་སྤྱོད་
པའི་ལམ་དང་དེའི་སྙིང་པོ་དང་ཡང་སྙིང་གསུམ་ཡོད། ཕྱི་མ་ནི་སློབ་མི་སློབ་ཀྱི་ཟུང་འཇུག་ལྟ་བུ་ལ་བྱེད། རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས་ཞེས་པའི་སྐབས་སུ་སངས་རྒྱས་དང་ས་མཐོན་པོ་ལ་གནས་པའི་

[006A]༄༅། །བྱང་སེམས་ཀྱིས་རྡུལ་ཕྲ་རབ་གཅིག་གི་ནང་དུ་ཕྱོགས་བཅུའི་རྡུལ་སྙེད་ཀྱི་སངས་རྒྱས་ཀྱི་ཞིང་ཁམས་ཤོང་བར་མཛད་ནུས་པ་ནི། སངས་རྒྱས་བྱང་སེམས་དེ་རྣམས་ཀྱིས་ཆོས་རྣམས་ཀྱི་གནས་ལུགས་སྟོང་པ་ཉིད་
མངོན་སུམ་དུ་རྟོགས་ཤིང། རྡུལ་གཅིག་གི་ཆོས་ཉིད་དང་འཇིག་རྟེན་གྱི་ཁམས་ཀྱི་ཆོས་ཉིད་གཉིས་ལ་རྒྱ་ཆེ་ཆུང་མེད་པའི་སྟབས་ཀྱིས་ཡིན་གསུངས་ནས། ཤེས་བྱེད་ལ། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་
འགྱུར། །གང་ལ་སྟོང་ཉིད་མི་རུང་བ། །དེ་ལ་ཐམས་ཅད་རུང་མི་འགྱུར། ཞེས་འདྲེན་པར་མཛད།    ༈    ཚུལ་གནས་ཐོས་དང་བསམ་གཏན་པས་ཞེས་སོགས་དྲངས་ནས། གསུང་རབ་ཀྱི་ཚིག་ཐོས་
ནས་འདིའི་དོན་ནི་འདིའོ་སྙམ་ནས་ཡིད་དཔྱོད་ཀྱིས་གོ་བ་ནི་ཐོས་བྱུང། རྒྱུ་མཚན་ཡང་དག་ལ་བརྟེན་ནས་དོན་དེ་ལ་ངེས་ཤེས་འདྲེན་ནུས་པ་ནི་བསམ་བྱུང་ཡིན་གསུངས། ཡང་སངས་རྒྱས་ཞལ་བཞུགས་པའི་དུས་ཉན་ཐོས་འགའ་ཞིག་
གིས༑ བདག་གིས་སངས་རྒྱས་ཀྱི་ཆོས་ཀྱི་སྐུ་མཐོང་ཡང་གཟུགས་ཀྱི་སྐུ་མ་མཐོང་བས་བལྟར་འགྲོ། ཞེས་པའི་སྐབས་ཀྱི་ཆོས་སྐུ་ནི་བདག་མེད་སྟོང་པ་ཉིད་ཀྱི་དོན་བསྒོམ་པའི་སྟོབས་ཀྱིས་ཉོན་མོངས་ཟད་པའི་ཆ་ལ་བྱེད་པ་ཡོད་དེ་
དེ་ཙམ་མིན། རྒྱུ་མཚན་གང་གི་ཕྱིར་ན། ཉན་ཐོས་སློབ་པ་འགའ་ཞིག་གིས་ཀྱང་བདག་གིས་སངས་རྒྱས་ཀྱི་ཆོས་ཀྱི་སྐུ་མཐོང་ཞེས་སོགས་ཟེར་བས་སོ། །འོ་ན་དེ་འདྲའི་ཆོས་སྐུ་དེ་གང་ལ་བྱེད་ཅེ་ན། སོ་སོར་ཐར་པ་དང། སོ་སོར་

[006B] དེའི་ཤེས་བྱེད་ལ་སོ་སོར་ཐར་པའི་མདོ་ལས། ང་ནི་མྱ་ངན་འདས་གྱུར་ན། །འདི་ནི་ཁྱོད་ཀྱི་སྟོན་པ་ཞེས། ཞེས་པ་འདི་འདྲེན་པར་མཛད། ཡང་སངས་རྒྱས་ཀྱིས་ཞིང་འདིར་གདུལ་བྱ་
རྣམས་ལ་གཙོ་བོར་སྒྲའི་སྒོ་ནས་ཆོས་སྟོན་པ་བཞིན་དུ། སངས་རྒྱས་ཀྱི་ཞིང་འགའ་ཞིག་ཏུ་གཙོ་བོར་དྲི་དང་རོ་དང་རེག་བྱའི་སྒོ་ནས་ཆོས་སྟོན་པ་ཡོད་གསུངས། དྲིའི་སྒོ་ནས་ཆོས་སྟོན་པ་ཡོད་པའི་ཤེས་བྱེད་སྐབས་ལི་ཙ་བྱི་དྲི་མེད་གྲགས་པའི་
རྟོགས་བརྗོད་གསུངས། བཤེས་གཉེན་བསྟེན་ཚུལ་སྐབས་འཕགས་པ་ཐོགས་མེད་ཀྱིས་རྗེ་བཙུན་བྱམས་པ་ཁྱི་མོར་མཐོང་བའི་སྐབས་ལས་འཕྲོས་ཏེ། འཇམ་དཔལ་རྩ་རྒྱུད་ལས། ས་བླའི་ཕོ་ཉ་མོ་ཞེས་བརྗོད་ཅེས་པའི་སྐབས་ཀྱི་ས་བླའི་
པོ་ཉ་ནི་འཕགས་པ་ཐོགས་མེད་ལ་དང་པོར་ཞལ་གཟིགས་པའི་རྗེ་བཙུན་དེ་ཡིན་གསུངས་པ་འདྲ་ཞིག་བྱུང་ཡང་སྐབས་འདིར་གྲོང་ཁྱེར་སྒྲ་སྒྲོགས་ཀྱི་གཙུག་ལག་ཁང་གི་ཕྱི་རོལ་དུ། ལྷའི་དབང་པོ་བརྒྱ་བྱིན་གྱིས་ཞབས་འབྲིང་པ་བྱས་ནས་
སངས་རྒྱས་འཆག་ཅིང་བཞུགས་པའི་སྐབས་དགེ་སློང་ལེགས་སྐར་ཉལ་བར་རིངས་ནས་སྒྲ་སྒྲོགས་ཀྱི་ཡུལ་གྱི་གནོད་སྦྱིན་བོང་བུ་ཞེས་པར་བརྫུས་ནས་སངས་རྒྱས་ལ་སྡིག་རི་བསྐུལ་བའི་ལོ་རྒྱུས་གསུངས། ཡང་སློབ་དཔོན་སངས་རྒྱས་
ཡེ་ཤེས་ཀྱིས་སློབ་དཔོན་འཇམ་དཔལ་བཤེས་གཉེན་བསྟེན་ཚུལ་དང་མི་ལས་མར་པ་བསྟེན་ཚུལ་རྣམས་ཆེས་ངོ་མཚར་མོད་ཀྱང། ནཱ་རོས་ཏཻ་ལོ་པ་བསྟེན་ཚུལ་དང་གུ་རུ་ཞི་བ་སྦས་པས་བསྟེན་ཚུལ་རྣམས་སྔ་མ་དེ་རྣམས་ལས་

[007A]༄༅། །ཆེས་ལྷག་ཅིང་བྱུང་ན་དེ་འདྲ་ཞིག་དགོས་ཞེས་རྗེ་བློ་བཟང་བཟོད་པའི་ཞལ་སྔ་ནས་གསུང་གསུངས།    ༈    རྣམ་པ་ཐམས་ཅད་མཁྱེན་ཉིད་ལམ། ཞེས་པ་ནས། དགོས་པ་ཡིན་ཞེས་
པའི་བར་དྲངས་ནས། སངས་རྒྱས་རྣམས་ཀྱིས་ཐབས་རྣམ་མཁྱེན་ལ་བརྟེན་ནས། གདུལ་བྱ་རྣམས་ཀྱི་ཁམས་དང་བསམ་པ་དང་བག་ལ་ཉལ་ཇི་ལྟ་བ་བཞིན་གཟིགས་ནས། དེ་དང་འཚམས་པའི་ཆོས་སྟོན་ཞེས་པའི་སྐབས་ཀྱི་ཁམས་
ལ་ཡང་ཁམས་དྲུག་ཡོད། དེ་ཡང་སེམས་ཅན་འགའ་ཞིག་གི་ལུས་སའི་ཁམས་ཤས་ཆེ་བ་དང། འགའ་ཞིག་ཆུའི་ཁམས་ཤས་ཆེ་བ་སོགས་ཡིན། གཟུགས་མེད་ཀྱི་དགྲ་བཅོམ་འགའ་ཞིག་ཀྱང་སངས་རྒྱས་ཀྱི་མདུན་དུ་ཆོས་
ཉན་པ་ཡོད་དེ། དེའི་ཚུལ་ཡང་དགྲ་བཅོམ་དེ་རྣམས་ཀྱི་སེམས་སྟེང་ན་སྔོན་ཐོག་མ་མེད་པ་ནས་གཟུགས་ཅན་དུ་ཡང་ཡང་སྐྱེས་དུས་ཀྱི་དབང་པོ་ལྔའི་བག་ཆགས་ཡོད་པ་དེ། སངས་རྒྱས་ཀྱི་འོད་ཟེར་གྱིས་རེག་པའི་མཐུས་སད་
ནས་ཆོས་ཉན་པ་ཡིན། དེ་ལ་གཟུགས་མེད་ཀྱང་སངས་རྒྱས་ཀྱི་འོད་ཟེར་གྱིས་རེག་ནུས་པ་ནི་བསམ་གྱིས་མི་ཁྱབ་པའི་མཐུའི་ཁྱད་པར་ཡིན་གསུངས། ཡང་སངས་རྒྱས་ཀྱི་མདུན་དུ་གཟུགས་ཁམས་ཀྱི་ལྷ་ཞིག་ཆོས་ཉན་དུ་འོངས་
པའི་ཚེ། བྱེ་ཚན་གྱི་སྟེང་དུ་མར་གསར་བཞག་པ་བཞིན་ལུས་ས་ལ་བྱིང་བ་ན། དེ་ལན་མ་མཁའི་འདུ་ཤེས་སྒོམ་དུ་བཅུ་ག་པས་ལམ་བྱིང་བ་ཡང་ཁམས་ཀྱི་ཁྱད་པར་གྱིས་ཡིན་གསུང་བ་འདྲ་ཞིག་ཀྱང་གོ་བྱུང། གཟུགས་མེད་ཀྱི་

[007B] སྐབས་འདིའི་བསམ་པ་ནི་ང་རྒྱལ་དང། ཕྲག་དོག་སོགས་ཀྱི་བསམ་པ་གང་ཤས་ཆེ་བདེ་ལ་བྱེད། བསམ་པ་དེ་འདྲ་བའི་
གང་ཟག་གི་བསམ་པ་དང་འཚམས་པར་ཆོས་བསྟན་ནས། འདུལ་ཚུལ་གྱི་དཔེར་བརྗོད་ལ། ལྟེང་རྒྱས་འོད་སྲུངས་ཀྱིས་རང་ཉིད་དགྲ་བཅོམ་པ་ཡིན་སྙམ་པའི་མངོན་པའི་ང་རྒྱལ་གཞོམ་ཕྱིར་དུ་སྒྱུ་འཕྲུལ་རིམ་པར་བསྟན་ནས་སླར་དགྲ་བཅོམ་ལ་
བཀོད་པའི་བར་གྱི་གཏམ་རྒྱུད་རྒྱས་པར་གསུངས། གཞན་ཡང་བྲམ་ཟེ་པདྨའི་སྙིང་པོ་དང། གཙུག་ཕུད་ཅན་གཉིས་ཀྱི་གཏམ་རྒྱུད་ཀྱང་བྱུང། དགེ་བའི་བཤེས་གཉེན་བསམ་པས་བསྟེན་ཚུལ་གྱི་སྐབས་སུ་བླ་མའི་ངོས་ནས་ཡོན་ཏན་ཆེ་ཆུང་སོགས་
ཇི་ལྟར་ཡིན་ཀྱང། སློབ་མའི་ངོས་ནས་ཡིད་ཆེས་ཡོན་ན་རྟོགས་པ་ཁྱད་པར་ཅན་སྐྱེ་བའི་དཔེར། སྔོན་མ་བསད་པའི་མཚམས་མེད་བྱས། ཕྱིས་བསྙེན་པར་རྫོགས་ནས་དགེ་སློང་གི་སྡོམ་པ་མ་སྐྱེས་ཀྱང། མིང་དགེ་སློང་བདེ་བྱེད་ཟེར་བས་
མཐའ་འཁོབ་ཏུ་དགེ་འདུན་གྱི་སྡེ་སྤེལ་བའི་ཕྱིར་རང་ཉིད་ཀྱིས་མཁན་སློབ་བྱས་ནས་རབ་བྱུང་བསྙེན་རྫོགས་བྱས་པ་རྣམས་ཡིད་ཆེས་ཀྱི་དབང་གིས་སྡོམ་པ་སྐྱེས་པར་མ་ཟད་དགྲ་བཅོམ་ཡང་ཐོབ་པ་བྱུང་བ་དང། བདེ་བྱེད་རང་ཉིད་བསྲོ་ཁང་ལ་
གནས་བཞིན་པའི་ངང་ནས་ཚེ་འཕོས་ནས་དམྱལ་པར་སྐྱེས་ཀྱང། སྔར་དགེ་འདུན་གྱི་སྡེ་སྤེལ་བའི་མཐུས་དམྱལ་བ་ལས་མྱུར་དུ་ཐར་ཏེ་རྒྱལ་ཆེན་རིགས་བཞི་པའི་ལྟར་སྐྱེས་ནས། སངས་རྒྱས་ཀྱིས་ཆོས་བསྟན་པས་བདེན་པ་མཐོང་

[008A]༄༅། །པའི་གཏམ་རྒྱུད་རྒྱས་པར་གསུངས། སྦྱོར་བས་བསྟེན་ཚུལ་གྱི་སྐབས། འབྲོམ་རིན་པོ་ཆེས་ཇོ་བོ་སེ་བཙུན་གྱི་ཕྱག་ཕྱི་མཛད་པའི་རྟོགས་བརྗོད་གསུངས། གཞན་ཡང་རང་གི་ལུས་ངག་ཡིད་གསུམ་བླ་མ་ལ་
འབུལ་ཞིང། ཕུལ་ནས་ལུས་ཀྱིས་བླ་མའི་གཡོག་བྱེད། ངག་གིས་བླ་མའི་ཡོན་ཏན་སོགས་བརྗོད། ཡིད་ཀྱིས་བླ་མས་གང་གསུངས་ཉམས་སུ་ལེན་པར་བྱེད་གསུངས། དབང་པོའི་སྒོ་སྡོམ་པའི་སྐབས་ཉོན་མོངས་གང་ཤས་ཆེ་
ཞིང་འབྱུང་ཉེ་བ་དེའི་ཡུལ་དང་མ་ཐུག་པ་བྱེད་དགོས་ཤིང་ཡང་ན་ནི་རལ་སྐོར་མཁན་གྱི་དཔེ་བཞིན་ཉོན་མོངས་གང་སྐྱེས་བྱུང་བ་དེ་ཐད་ཀ་ཐད་ཀར་འབུར་འཇོམས་གཏོང་བ་ཡིན། ཕྱི་མ་འདི་གང་ཟག་དབང་སྣོན་གྱི་ལུགས་ཡིན། རལ་གྲིའི་
འཁོར་ལོ་ཞེས་པ་འདི་འཁོར་ལོ་གཅིག་ལ་རལ་གྲིའི་རྩིབས་མང་པོ་ཡོད་པ་ཞིག་མིན་ཀྱང། སྐོར་བ་པོའི་མྱུར་ཁྱད་ཀྱི་དབང་གིས་རྩིབས་ལྔ་པ་ནས་བརྒྱ་རྩ་བརྒྱད་པའི་བར་གྱི་ཐ་སྙད་བྱེད་པ་ཡོད་གསུངས། ཡང་བླ་མ་བསྟེན་ཚུལ་སྐོར་ལ་
ནཱ་རོའི་རྣམ་ཐར་ཟུར་ཙམ་ཞིག་གསུངས་པའི་སྐབས། ནཱ་རོ་པ་སྲིན་བུ་པད་པས་གང་བའི་ཆུ་ནང་དུ་ལྷུང་ཞེས་པའི་སྲིན་བུ་པད་པ་ལ་ཐང་ལ་གནས་པ་དང་ཆུ་ལ་གནས་པ་གཉིས་ཡོད་ཅིང་ཆུ་ལ་གནས་པ་དེས་མི་སོགས་ཀྱི་ལུས་ཀྱི་
ནང་དུ་ཞུགས་ནས་ཁྲག་འཐུང་བར་བྱེད་ཤེས་རྒྱུན་པར་ལུས་ཁབ་ཙམ་ལས་ཀྱང་མེད་ཀྱང། མིའི་ལུས་ལ་ཞུགས་ནས་ཁྲག་གཞིབ་སྟེ་ཕྱིར་བྱུང་བ་ན་མཛུབ་མོ་ཙམ་དུ་འགྲོ་ལ་དེ་བོད་ན་ནི་མེད་གསུངས། ཡང་དྲུག་སྡེ་སངས་རྒྱས་ཀྱི་སྤྲུལ་

[008B]    ༈    གཞན་འབྱོར་ལྔའི་ནང་གི་སངས་རྒྱས་བྱུང་བ་དང་ཞེས་པ་ནི་རང་ཉིད་སྐྱེས་པའི་བསྐལ་པ་དེར་སངས་རྒྱས་བྱུང་བ་ཙམ་མིན་གྱིས། རང་མིར་སྐྱེ་བ་བླང་བའི་དུས་དེར་སངས་རྒྱས་ཞལ་
བཞུགས་པ་ཞིག་ལ་བྱེད། བསྟན་པ་གནས་ཞེས་པ་ཡང་ཉན་པའི་དབང་དུ་བྱས་ནས། དོན་དམ་པའི་བསྟན་པ་གནས་པ་ལ་བྱེད་ཅིང། དེ་ཡང་རྒྱུན་ཞུགས་ཐོབ་པ་སོགས་བདེན་པ་གསར་དུ་མཐོང་བ་ཡོད་པ་ལ་བྱེད། དེས་ན་དལ་འབྱོར་
ཚང་ན་དལ་འབྱོར་མཚན་ཉིད་པ་ཚང་བས་མ་ཁྱབ་གསུངས། འཇིག་ཚོགས་ལ་བལྟ་བའི་རིའི་རྩེ་མོ་མཐོ་བ་ཉི་ཤུ་བཅོམ་ཞེས་མཐོ་བ་སྨོས་པའི་རྒྱུ་མཚན་ནི། དཔེར་ན་རི་ཤིན་ཏུ་མཐོ་བ་ཞིག་ཡོད་པ་དེའི་རྩེ་ནས་མར་ཕྱེད་ཙམ་དུ་བཅོམ་ན་
རིའི་རྩེ་མོ་མཐོ་བ་བཅོམ་ཞེས་པ་ལྟར། འཇིག་ལྟ་དེ་ལ་ཕྲ་རགས་གཉིས་ཡོད་པའི་རགས་པ་རྟག་ཅིག་རང་དབང་ཅན་གྱིས་བདག་ཏུ་འཛིན་པ་དེ་བཅོམ་པ་ན། འཇིག་ལྟ་དེའི་ཕྱོགས་གཅིག་བཅོམ་པས་མཐོ་བ་བཅོམ་ཞེས་གསུངས་པ་ཡིན་
གསུངས། སྔོན་ནས་མི་རྟག་པ་གོམས་མྱོང་པའི་བག་ཆགས་ཁྱད་པར་ཅན་ཡོད་པ་ཞིག་ཡིན་ན། མི་རྟག་པའི་ཆོས་ཅུང་ཟད་ཅིག་བསྟན་པ་ན་དེ་མ་ཐག་མི་རྟག་པ་ལ་གོ་བ་ཁྱད་པར་ཅན་སྐྱེ་བའི་དཔེར། རྒྱལ་པོ་མྱ་ངན་མེད་ཀྱིས་དགེ་
འདུན་མང་པོ་གདུགས་ཚོད་ལ་སྤྱན་དྲངས་པ་ན། བཤུལ་དུ་དགེ་སློང་གློ་བུར་བ་དྲུག་ཅུ་ཡོངས་ཤིང། དེ་རྣམས་ལ་ཡང་བཟའ་བ་དང་བཅའ་བ་མང་པོ་བསྟབ་བན་གྲལ་མགོར་འདུག་པའི་དགེ་སློང་ལ། དེའི་གྲལ་གཞུག་ན་འདུག་པ་དེས་

[009A]༄༅། །ཁྱོད་ཀྱིས་མ་བརྟགས་པར་གྲལ་མགེར་བསྡད་པ་མ་ལེགས། རྒྱུ་མཚན་གང་གི་ཕྱིར་ན་ད་ལྟ་རྒྱལ་པོ་ཆོས་ཉན་པའི་ཕྱིར་འོང་བས་དེ་ལ་ཁྱེད་ཀྱི་ཇི་ལྟར་བྱེད་ཅེས་སྨྲས་པས། གྲལ་མགོའི་དགེ་སློང་དེ་ཇི་ལྟར་བྱེད་སྙམ་དུ་སེམས་
ཁོང་དུ་ཆུད་ཅིང་འདུག་པ་ན། ཀུན་དགའ་ར་བ་དེར་བསྟན་པ་ལ་དགའ་བའི་ཤིང་གི་ལྷ་ཞིག་ཡོད་པ་དེས། དགེ་སློང་དེ་ལ་ཁྱེད་འཇིགས་མི་དགོས་ད་གཟོད་རྒྱལ་པོ་ཆོས་ཉན་དུ་བྱུང་དུས། རྒྱལ་པོ་ཆེན་པོ་ས་གཞི་རི་དང་བཅས་པ་འདི་ཡང་
འཇིག་པར་འགྱུར་ན་ཁྱོད་ཀྱི་རྒྱལ་སྲིད་ལྟ་ཅི་སྨོས། དེ་བས་ན་དོན་འདི་བསམ་པར་རིགས་སོ་སྨྲོས་ཤིག་ཅེས་སྨྲས་སོ། །དེ་ནས་རྒྱལ་པོ་དེས་དགེ་སློང་དེ་ལ་རས་ཡུག་ཆེན་རིན་ཐང་ཆེ་བ་ཞིག་ཕུལ་ནས་ཆོས་ཉན་པར་བརྩམས་པ་ན། དགེ་
སློང་དེས་ཀྱང་སྔར་ཤིང་གི་ལྷས་བསླབས་པ་ལྟར་སྨྲས་པ་ན་རྒྱལ་པོ་དེ་མ་ཐག་ཕོ་བྲང་དུ་ལོག་ནས་དེ་ཉིད་སེམས་ཤིང་ངེས་པ་རྙེད་པའི་ལོ་རྒྱུས་གསུངས། ཡང་བྱང་ཆུབ་སེམས་དཔའ་ཞིག་གིས་དཔེར་ན་བྱེ་བྲག་སྨྲ་བའི་གཞུང། དོན་དམ་
དོན་བྱེད་ནུས་པ་གང་ཞེས་སོགས་ཀྱི་གཞུང་འདོན་པ་དང་དེའི་དོན་ཆེད་དུ་བྱ་བ་སེམས་ཅན་གཞན་གྱི་དོན་དུ་སེམས་པར་བྱེད་པ་ངེས་པར་ཡོད་ཅིང། དེ་ལྟ་ན་དེ་འདྲའི་གཞུང་དང་དེའི་དོན་གྱི་བདེན་གཉིས་ཀྱི་འཇོག་ཚུལ་སེམས་པའི་བློ་
སོགས་ཐེག་ཆེན་གྱི་ཆོས་ཡིན་ནམ་མིན་ཞེས་སོགས་ཀྱི་དཔྱད་པ་ཞིག་ཀྱང་གསུངས། ཡང་མཛོད་བསླབ་བཏུས་དང་ལམ་རིམ་ཆེན་མོ་རྣམས་སུ་དམྱལ་བ་ཡང་གསོས་ཀྱི་ས་གཞི་ལྕགས་ཀྱི་ས་གཞི་ཡིན་པར་མ་གསུངས་ཀྱང་

[009B] ཡང་དམྱལ་སྲུངས་རྣམས་ཀྱང་སེམས་ཅན་དེ་སྔོན་གཏི་མུག་ཤས་ཆེ་བའི་སྟོབས་ཀྱིས་མི་དགེ་བའི་ལས་བསགས་པ་ཞིག་ཡིན་ན་ཕག་གི་གདོང་པ་ཅན་དང། ཞེ་སྡང་གིས་ཡིན་ན་སྦྲུལ་དང་
སེང་གེ་དང་སྟག་སོགས་ཀྱི་མགོ་བརྙན་ཅན་འབྱུང་བར་གསུངས། ཡང་ཤར་ཆེན་རིན་ཆེན་རྒྱལ་མཚན་པས། རྒྱལ་ཚབ་རིན་པོ་ཆེར་སྦྱིན་བདག་གི་ངོ་འཛིན་གནང་དགོས་ཚུལ་ཞུས་པའི་ཚེ་དབུ་ཞྭ་ཕུད་ནས་དབུ་དཀར་པོ་ཡིན་པ་དེ་བསྟན་
ནས་ངའི་མགོ་འདི་ལ་ལྟོས་དང་དེ་འདྲའི་ལོང་འདུག་གམ་ཞེས་གསུངས་པའི་ལོ་རྒྱུས་དང། ཡང་འབྲོམ་རིན་པོ་ཆེས་རྭ་སྒྲེང་གི་ཤུག་གསེབ་ཏུ་ཤངས་སྣབས་ཀྱང་ཕྱིས་ལོང་མེད་པར། འཇིག་རྟེན་མཁྱེན་པ་རྙེད་དང་མ་རྙེད་དང། ཞེས་སོགས་ཀྱི་
ཚིགས་བཅད་འདོན་གྱིན་མི་རྟག་པ་སོགས་བསྒོམས་པའི་ལོ་རྒྱུས་ཀྱང་གསུངས།    ༈    ཐོག་མར། བདག་ནི་སངས་རྒྱས་ཕྱོགས་མི་འཛིན། ཞེས་སོགས་དྲངས་ནས་སྤྱི་བཤད་མཛད་རྗེས། དམྱལ་བའི་སྡུག་བསྔལ་གྱི་
སྐབས་དཔེར་ན་ཐིག་ནག་ལྟ་བུར་ལུས་གན་རྐྱལ་ལམ་ཁ་སྤུབ་ཏུ་བསྙལ་ནས་ལྕགས་ཀྱི་སྐུད་པ་མེ་འབར་བ་ཐིག་བརྒྱད་སོགས་བཏབ་ནས་སོག་ལེ་མེ་འབར་བས་གཤག་ཅིང་ལུས་དུམ་བུར་བྱས་པ་ན་དུམ་བུ་སོ་སོས་ཀྱང་སྡུག་བསྔལ་
མྱོང་ཞིང། དེར་མ་ཟད་ཁྲག་དང་ཆུ་སེར་ས་ལ་ཐིག་པ་དེ་དག་ལ་བརྟེན་ནས་ཀྱང་སྡུག་བསྔལ་མྱོང་ཞེས་གསུངས། དུད་འགྲོའི་སྡུག་བསྔལ་གྱི་སྐབས་ཕྱིའི་རྒྱ་མཚོ་ཆེན་པོར་ནང་ནས་ཕྱིར་རིམ་པ་བཞིན་ལོངས་སྤྱོད་ཀྱི་མཚོ། ལོངས་སྤྱོད་

[010A]༄༅། །ལྡན་གྱི་མཚོ། ལོངས་སྤྱོད་ཆེན་པོའི་མཚོ་ཞེས་པ་རིམ་པ་གསུམ་ཡོད། མཚོ་ནང་མ་ལ་སྟེང་ནས་འོག་ཏུ་དཔག་ཚད་ཉི་ཁྲི། བར་བར་བཞི་ཁྲི་ཐ་མར་བརྒྱད་ཁྲི་ཡོད། དེ་རྣམས་ལ་དུད་འགྲོའི་རིགས་མཐའ་ཡས་པ་
གནས་པའི་གཟུགས་ཆེ་ཤོས་ཆུ་སྲིན་ཡིན། དེ་ཡང་མཚོ་ནང་མ་ལ་ཆུ་སྲིན་ཉའི་རིགས་ཅན་ཞེས་པ་དང་བར་མ་ལ་ཉ་མིད་ཅེས་པ་དང། ཕྱི་མར་ཉ་མིད་མིད་པ་ཞེས་པ་གསུམ་གནས། དེ་གསུམ་གྱི་ཕྱི་མ་ཕྱི་མས་ནང་མ་ནང་མ་རིམ་
བཞིན་ཁྱུར་མིད་གཏོང་ནུས་པར་མདོ་ལས་གསུང་གསུངས། ཡང་སངས་རྒྱས་ཀྱི་སྐུའི་ཡོན་ཏན་བཤད་སྐབས། ཁྱོད་སྐུ་མཚན་གྱིས་སྤྲས་གྱུར་པ། ཞེས་སོགས་དེང་སངས་གཟུགས་ཅན་གྱི་རྒྱན་དང་དཔེ་རྒྱན་དུ་འཆད་ཀྱང་བསྡུ་བའི་
རྒྱན་གཙོ་ཆེ་བ་འདྲ་གསུངས། དཀོན་མཆོག་གསུམ་ལ་སྐྱབས་སུ་འགྲོ་བའི་ཚེ། སངས་རྒྱས་ལ་ཐོབ་བྱ་དང། ཆོས་ལ་ཉམས་ལེན་དང། དགེ་འདུན་ལ་དེའི་གྲོགས་སུ་དམ་བཅའ། ཡང་སངས་རྒྱས་གཅིག་པུའང་དེ་གསུམ་དུ་དམ་
བཅས་ནས་དཀོན་མཆོག་གསུམ་པོ་རེ་རེར་ཡང་གསུམ་ཀ་ཚང་བའི་ཚུལ་བསམ་གསུངས། ངན་སོང་གི་སྡུག་བསྔལ་བསམ་ན་འཁོར་བ་སྤྲས་གྱུར་པ། ཞེས་སོགས་དེང་སངས་གཟུགས་ཅན་གྱི་རྒྱན་དང་དགའ་བོའི་ཚ་བོ་གཉིས་ཀྱི་ལོ་རྒྱུས་གསུངས་
ཡང་ལས་འབྲས་ཟབ་ཅིང་ཆུད་མི་ཟ་བའི་དཔེར་ཁྱིམ་བདག་དཔལ་སྐྱེས་ཀྱི་རྒྱུད་ཀྱི་ཐར་པ་ཆ་མཐུན་གྱི་དགེ་རྩ་དེ་སྔོན་སངས་རྒྱས་འོང་སྲུང་གི་མཆོད་རྟེན་ཞིག་གི་མཐའ་སྐོར་དུ་རྟའི་སྤངས་ཡོད་པ་ལ་ཁྱིམ་བདག་དེ་སྦྲང་བུར་སྐྱེས་དུས་སྤངས་

[010B] ཀུན་ཏུ་རྒྱུ་དག་གིས་མཽ་འགལ་གྱི་བུ་ཆེན་པོ་བཅོམ་པ་དང། འཕགས་པ་ནག་པོ་ཆེན་པོ་དང་ལེགས་འོངས་དང་
འཕགས་པ་སྒུར་ཆུང་སོགས་ཀྱི་སྔོན་བྱུང་གསུངས། ཡང་འདོད་པའི་ཉེས་དམིགས་གསུང་སྐབས་སྤུ་གྲིའི་སོར་ཆགས་པའི་སྦྲང་རྩི་བ་ལྡག་པ་དང་འདྲ་ཞེས་པའི་ཞར་ལ། སྤུ་གྲི་ནི་རྒྱ་མཚོའི་ནང་ནས་འབྱུང་བའི་རྡོ་ཞིག་ལ་འཁོར་ལོ་བྱས་ནས་
དེ་འོག་ནས་བསྐོར་བའི་སྟེང་དུ་ལྕགས་ཤིན་ཏུ་ངར་བ་བཟུང་ནས་བརྡར་ན་ཤིན་ཏུ་རྣོ་བར་གྱུར་པ་ཞིག་ཡིན། དེ་འདྲའི་གྲི་དེས་གང་གཅོད་པར་བྱ་བའི་སྤུ་ལ་མ་ཐུག་ཙམ་ནས་སྤུ་ཆད་འགྲོ་བ་ཞིག་ཡིན་གསུངས། ཡང་སྐབས་གཅིག་ལྷའི་
སྦྱན་གྱིས་སྲིད་རྩེ་ནས་མནར་མེད་བར་གྱི་གཟུགས་ལིང་པོ་ད་མཐོང་བར་མ་ཟད་དེའི་ཕྱི་ནང་ཐམས་ཅད་མ་འདྲེས་པར་མཐོང། ལྷའི་མིག་གི་མངོན་ཤེས་ཀྱིས་གཟུགས་དེ་རྣམས་དང་དེའི་སྟེང་གི་མྱོང་བའི་འགྱུར་བ་རྣམས་ཀྱང་མཐོད་ཞེས་པའི་
ན་ཡམ་གཅིག་ཀྱང་གསུངས།    ༈    དཔལ་ལྡན་ཟླ་བ་གྲགས་པའི། གང་ཚེ་རང་དབང་འཇུག་ཅིང་མཐུན་གནས་པ། ཞེས་སོགས་དྲངས་ནས་སྤྱི་བཤད་དང་ཀུན་སློང་བཟོ་སྐབས། མདོ་ལས་ལེགས་པར་རབ་ཏུ་ཉོན་ལ་
ཡིད་ལ་ཟུང་ཞིག། ཅེས་པའི་ལེགས་པར་ཞེས་པས་ཀུན་སློང་དང་དེར་མ་ཟད་ལུས་ངག་ཡིད་གསུམ་ཀའི་ཀུན་སྤྱོད་བསྟན། རབ་ཏུ་ཞེས་པས་ཉམས་སུ་ལེན་པའི་ཆེད་དུ་ཉན་དགོས་པ་བསྟན་ཡིད་ལ་བཟུང་ཞེས་པས་བསྒོམ་པས་

[011A]༄༅། །ཉམས་སུ་མྱོང་བར་བྱེད་དགོས་ཚུལ་བསྟན་ཞེས་པའི་བཤད་པའི་རྣམ་གྲངས་ཤིག་ཀྱང་གསུངས། སངས་རྒྱས་ཀྱི་སྐུའི་ཡོན་ཏན་བསམ་སྐབས་བྱང་སེམས་ཤུགས་འཆད་གིས་གཙུག་ཏོར་གྱེན་དུ་འཕགས་པའི་མཐའ་རྟོགས་
པའི་ཕྱིར་སྟེང་ཕྱོགས་སུ་འཇིག་རྟེན་གྱི་ཁམས་གྲངས་ལས་འདས་པར་ཕྱིན་ཀྱང་མཐའ་མི་རྙེད་པའི་ལོ་རྒྱུས་གསུངས། གསུང་གི་ཡོན་ཏན་བསམ་སྐབས་ཐོག་མར་དགེ་བ། བར་དུ་དགེ་བ་མཐའ་མར་དགེ་བ་ཞེས་པའི་ཐོག་མར་དགེ་བ་
ཞེས་པའི་དོན། ནང་ཉམས་ལེན་ལ་སྦྱར་ན་ཉོན་མོངས་གནོན་པའི་དོན་ཡིན། དེ་བཞིན་དུ་བར་དུ་དགེ་བའི་དོན་ལམ་རྒྱུད་ལ་སྐྱེས་པའི་དོན་ཡིན་མཐའ་མར་དགེ་བའི་དོན་ལམ་མཐར་ཕྱིན་པའི་དོན་ཡིན་གསུངས། ཐུགས་ཀྱི་ཡོན་ཏན་
བསམ་སྐབས་ལས་འཕྲོས་ནས། རྒྱལ་བའི་ཐུགས་མཉམ་པར་བཞག་བཞིན་དུ་རྗེས་ཐོབ་ཀྱི་མཛད་པ་མཛད་ཅེས་པའི་ཐ་སྙད་ཐོབ་པ་བཞིན་དུ་སྐུ་དང་གསུང་ལ་ཡང་མཉམ་པར་བཞག་པའི་ཐ་སྙད་ཀྱང་གསུངས། ཡང་སངས་རྒྱས་ཀྱི་
ཐུགས་གཟུགས་སྐུའི་རྣམ་པར་ཤར་བ་ཡོད་པ་ལྟར་གསུང་ཡང་གཟུགས་སྐུའི་རྣམ་པར་ཤར་བ་ཡོད་པ་སོགས་གསུངས། ཡང་གསུང་གི་ཡོན་ཏན་གྱི་སྐབས་འཕགས་པ་མཽ་འགལ་གྱི་བུས་གསུང་གི་མཐའ་རྟོགས་པའི་ཕྱིར་ཤར་
ཕྱོགས་ཀྱི་འཇིག་རྟེན་ཚད་མེད་པ་འདས་པའི་ཕ་རོལ་ཏུ་ཕེབས་པའི་ལོ་རྒྱུས་གསུངས། ཐུགས་ཀྱི་ཡོན་ཏན་གྱི་སྐབས་སྲིད་མོ་ཐེ་ཚོམ་སེལ་བ་ཞེས་པ་ཏིང་ངེ་འཛིན་གཅིག་ལ་མཉམ་པར་བཞག་པ་ན་དེའི་ཏིང་ངེ་འཛིན་སློང་བའི་ཕྱིར་

[011B] བྱང་སེམས་སྒྲིབ་པ་རྣམ་སེལ་གྱིས་སེ་གོལ་གཏོགས་པས་བསླང་བའི་ལོ་རྒྱུས་གསུངས། དེར་མ་ཟད་བྲམ་ཟེ་ཤིན་ཏུ་བརྐམ་ཆགས་ཅན་ཞིག་ལ་འཕགས་
པ་དྲུག་སྡེས་ཐབས་སྣ་ཚོགས་ཀྱིས་གཙུག་ལག་ཁང་རྩིག་པ་སྣ་བརྒྱ་ཡོད་པ་ཞིག་བརྩིགས་པའི་སྦྱིན་བདག་བསྐུལ་ནས་བརྩིག་ཏུ་བཅུག་པ་ན། སངས་རྒྱས་ཀྱིས་ཁང་པ་དེ་མྱུར་དུ་འཇིག་པ་དང། ཞིག་པའི་ཚེ་སྦྱིན་བདག་བྲམ་ཟེ་ཁ་ནས་ཁྲག་ཚ་བ་
སྐྱུག་ཅིང་འཆི་བའི་གནས་ཡོད་པ་གཟིགས་ནས་ཐབས་མཁས་ཀྱིས་གཙུག་ལག་ཁང་དེར་ཕེབས་ནས་རྒྱལ་ཆེན་བཞི་དང། བརྒྱ་བྱིན་དང་ཚངས་པ་རྣམས་ལ་མཚན་མོ་རིམ་པར་ཆོས་སྟོན་པར་མཛད་པའི་མཐར་བྲམ་ཟེ་དེ་ཡང་གཏོང་ཕོད་ལ་
བཀོད་པའི་ལོ་རྒྱུས་གསུངས། ལས་འབྲས་ཤིན་ཏུ་ཟབ་པའི་དཔེར་འཕགས་སྐྱིས་པོ་དང། མ་ལ་གནོད་གཉིས་ཀྱིས་ཤཱཀྱ་རྣམས་ཁ་བརྟགས་པའི་ཚེ་སངས་རྒྱས་ཀྱང་དབུ་སྙུན་ཚུལ་བསྟན་པའི་ལོ་རྒྱུས་ཀྱང་གསུངས། སྙན་པ་བཟང་ལྡན་
གྱི་སྔོན་གྱི་བྱུང་བ་དང་སྤྲེའུ་སྦྲང་རྩི་འབུལ་གྱི་སྔོན་བྱུང་དང། འཕགས་པ་ནག་པོ་ཆེན་པོར་བྱ་རོག་ཞར་མ་ལྟར་བལྟའོ་ཞེས་སྨྲ་མཁན་གྱི་བུ་མོ་སོགས་ཀྱི་སྔོན་བྱུང་གསུངས། ལས་དུ་མས་ལུས་གཅིག་འཕེན་པའི་དཔེར་ཤེད་བུ་སེར་སྐྱའི་སྐྱེ་བ་
འཕེན་པའི་ལས་ལྟ་བུ་གསུངས། ཡང་མཁས་པའི་སྡིག་པ་ལྕི་ཡང་ཡང་བའི་དཔེར་རྒྱལ་པོ་གཏུམ་པོ་རབ་སྣང་གིས་བྲམ་ཟེ་བརྒྱད་ཁྲི་དང་ཕྲ་མེན་མ་ལྔ་བརྒྱ་དུས་གཅིག་ལ་བསད་ཀྱང། འཕགས་པ་ཀ་ཏྱཱ་ཡན་ལ་དད་ཅིང་འགྱོད་པའི་

[012A]༄༅། །སྟོབས་ཀྱིས་མྱུར་དུ་བདེན་པ་མཐོང་བའི་གཏམ་རྒྱུད་གསུངས།    ༈    སྡུག་བདེན་གྱི་ཉེས་དམིགས་སྐབས། མངལ་གྱི་གནས་སྐབས་ལྔའི་དང་པོ་མེར་མེར་པོའི་སྐབས་སུ་ཡང་སེམས་ཀྱི་སྣང་བ་ལ་དྲི་
ང་ཞིང་མི་བདེ་བའི་ཉམས་འཆར་རྒྱུ་ཞིག་ཡོད། དེ་བཞིན་དུ་ཕྱི་མ་ཕྱི་མ་རྣམས་ཀྱི་སྐབས་སུ་ཡང་རིམ་གྱིས་སྡུག་བསྔལ་ཇེ་ཆེར་འགྲོ་གསུངས། ཡང་ལྷ་མ་ཡིན་རྣམས་རང་གི་གནས་ནས་འཕགས་ཏེ། སུམ་ཅུ་རྩ་གསུམ་གྱི་གནས་
ལ་སོང་ནས་ལྷ་རྣམས་ཀྱི་དཔལ་དང་ལོངས་སྤྱོད་ལ་རྟོག་ཅིང། དེ་ནས་ཕྲག་དོག་སྐྱེས་ནས་སླར་ལྷ་རྣམས་དང་འཐབ་པའི་ཚེ་སྡུག་བསྔལ་མྱོང་ལུགས་རྒྱ་ཆེར་གསུངས། དེ་ཡང་ལྷ་མིན་གྱི་དབང་པོ་སྒྲ་གཅན་སོགས་ཀྱིས་གླིང་གསུམ་
སོགས་མི་ཡུལ་དུ་ཆོས་སྤྱོད་པ་མང་བའི་ཚེ། ལྷ་རྣམས་རྒྱལ་བར་ཤེས་ནས་ཆོས་བྱེད་པ་ལ་བར་གཅོད་རྩོམ་པའི་ཕྱིར་ཤར་གྱི་ལུས་འཕགས་ཀྱི་གླིང་དང་ནུབ་ཀྱི་བ་ལང་སྤྱོད་ཀྱི་གླིང་གི་ནམ་མཁར་ཤིན་ཏུ་འཇིགས་པའི་གཟུགས་
བསྟན་ནས་སེར་བ་དང། དབྱུག་པ་ལྟ་བུ་ཞེས་པའི་ཆར་མ་རུང་བ་ཕབ་སྟེ་ལོ་ཐོག་བཅོམ་ནས་འཚེ་བར་བྱེད། བྱང་གི་སྒྲ་མི་སྙན་དུ་ནི་རླུང་མ་རུང་བ་བཏང་ནས་མ་སྨོས་པའི་ལོ་ཐོག་དང། དཔག་བསམ་གྱི་ཤིང་རྣམས་ཀྱི་འབྲས་བུམ་
རུང་བར་བྱས་ནས་འཚེ་བར་བྱེད་གསུངས། ལྷ་རྣམས་གནས་གོང་མ་གོང་མ་ལོངས་སྤྱོད་དང་དཔལ་ཕུན་སུམ་ཚོགས་ཀྱང་ལྷ་མིན་ནི་དེ་ལས་ལྡོག་པར་གསུངས། ཉོན་མོངས་ཐམས་ཅད་ཀྱི་སྟེང་ན་མ་རིག་པ་རེ་ངེས་པར་ཡོད་

[012B] ངན་སོང་དང་མཐོ་རིས་ཀྱི་ཉེས་དམིགས་རྣམས་དྲན་པ་ཉེར་གཞག་གི་མདོ་ལ་བལྟས་ནས་སྒོམ་དགོས། དེ་ཡང་དྲན་པ་ཉེར་གཞག་གི་མདོ་སྔར་བོད་དུ་འགྱུར་བ་མཇུག་མ་ཚང་ཞིང། ཆག་ལོ་ཙཱ་བ་ཆོས་རྗེ་དཔལ་
གྱིས་སླར་པཎྜི་ཏ་རིན་ཆེན་འབྱུང་གནས་ཞི་པ་དང་བཅས་འགྱུར་ཆད་བསབ་ནས་མཇུག་རྫོགས་པར་གྲགས་ཀྱང། ངན་སོང་གསུམ་ནས་འཐབ་བྲལ་གྱི་བར་གྱི་བཤད་པ་མ་གཏོགས། དགའ་ལྡན་ཡན་ཆད་ཀྱི་བཤད་པ་མ་བྱུང་བས་ད་དུང་
མཇུག་མ་རྫོགས་པ་འདྲ་གསུངས། ཡང་ཚུལ་ཁྲིམས་ཀྱི་སྒྲ་བཤད་མཛད་པའི་སྐབས་ཤིག་ཚུལ་བཞིན་ཡིད་ལ་བྱེད་པའི་ཁྲིམས་ཡིན་པས་ན་ཞེས་པ་དང། ཚུལ་དང་མཐུན་པའི་ཁྲིམས་ཡིན་པས་ན་ཚུལ་ཁྲིམས་ཞེས་སྒྲ་བཤད་ཚུལ་
གཉིས་ཀྱི་རྣམ་གཞག་ཞིག་ཀྱང་གསུངས།    ༈    རྣམ་འགྲེལ་ལས། སྲིད་པའི་སྲེད་ལས་རྣམས་བརྒལ་བས་ཞེས་སོགས་དྲངས་ནས། སངས་རྒྱས་ཤཱཀྱ་ཐུབ་པ་སངས་རྒྱ་ཁའི་དུས་སྔར་བསྐལ་པ་མང་པོར་བསགས་
པའི་འཁོར་བས་བསྡུས་པའི་ལས་ཀྱི་ཆ་མང་དུ་ཡོད་པ་རྣམས་སངས་རྒྱས་པ་ན་རྣམ་སྨིན་འབྱིན་པའི་ནུས་པ་ཕལ་ཆེར་བཅོམ་ཞིང། འགའ་ཞིག་མ་འོངས་པའི་དགེ་སློང་རྣམས་ཀྱི་ལོངས་སྤྱོད་ཀྱི་རྒྱུར་བསྔོ་བར་མཛད་པ་ཡིན། དེའི་རྒྱུ་
མཚན་ཡང་སངས་མ་རྒྱས་ན་སླར་འཁོར་ལོས་སྒྱུར་བའི་རྒྱལ་པོ་དྲུག་ཁྲི་ལྔ་སྟོང་བདུན་བརྒྱར་སྐྱེ་བ་བཞེས་རྒྱུ་ཡིན་པ་ལ་སངས་རྒྱས་པའི་ཚེ་འཁོར་སྒྱུར་དེ་སྙེད་དུ་སྐྱེས་དུས་ཀྱི་ལོངས་སྤྱོད་རྣམས་མ་འོངས་པའི་དགེ་འདུན་རྣམས་ཀྱི་ཆེད་དུ་

[013A]༄༅། །བསྔོས་བས། མི་རྣམས་སེན་མོའི་སྟེང་དུ་ཞིང་རྨོ་ཡང་ངའི་ཉན་ཐོས་རྣམས་བསོད་སྙོམས་ཀྱིས་འཕོངས་པར་མི་འགྱུར་རོ་ཞེས་འདུལ་བ་ལུང་ལས་བཤད་གསུངས། ཡང་མ་འོངས་པའི་ཉན་ཐོས་རྣམས་
བསོད་སྙོམས་ཀྱི་མི་ཕོངས་པའི་རྒྱུ་གཅིག་ནི་སྔོན་སློབ་ལམ་གྱི་ཚེ་ཞིང་སྦྱངས་པའི་མཐུ་ཡིན་བྱས་ཀྱང་ཆོག་གསུངས། སྔ་མ་ལྟར་ན་གཞན་གྱིས་བསགས་པའི་ལས་ཀྱི་རྣམ་སྨིན་གཞན་གྱིས་མྱོང་བར་ཐལ་བའི་སྐྱོན་འོང་དམ་སྙམ་
ན་སྐྱོན་མེད་དེ། དེ་ནི་བསམ་གྱིས་མི་ཁྱབ་པའི་གནས་ཡིན་པའི་ཕྱིར་གསུངས། ཡང་མེ་ལྔ་བསྟེན་བ་ནི་ཕྱོགས་བཞིར་མེ་ཆེན་པོ་རེ་བཏང་ནས་དབུས་སུ་རང་བསྡད་མེས་རང་གི་ལུས་ལ་མ་རེག་ཙམ་བྱས་སྟེང་ནས་ཉི་མས་གདུང་ཕྱོགས་
བཞི་ནས་མེས་གདུང་བའི་དཀའ་ཐུབ་བསྟེན་ནས་རྡེའུ་ལྟ་བུའི་དམིགས་རྟེན་གཅིག་ལ་རྩེ་གཅིག་ཏུ་བསྒྲིམ་སྟེ་བསྒོམ་པ་ནི་འདོད་ཆགས་སྤོང་བའི་ཐབས་སུ་བསམ་པ་ཡིན་ཀྱང། དེས་འདོད་པའི་འདོད་ཆགས་རེ་ཞིག་མགོ་གནོན་
ཙམ་ལས་མི་ནུས་གསུངས། ཡང་འདོད་པའི་ལས་གཡོ་བའི་དཔེར་ཕྱི་མ་ལྷར་སྐྱེ་འགྱུར་གྱི་ལས་བསགས་པ་ཞིག་ཡི་དྭགས་ཀྱི་དཔོན་མོར་སྐྱེས་པའི་གཏམ་རྒྱུད་ཀྱང་གསུངས། ཁམས་གོང་གི་ལས་མི་གཡོ་བའི་ལས་ཡིན་པའི་
རྒྱུ་མཚན། དེ་རྣམས་ཏིང་ངེ་འཛིན་གྱི་སྟོབས་ཀྱིས་བསགས་པའི་ལས་ཡིན་པས། དེའི་རྣམ་སྨིན་གཞན་དུ་བསྒྱུར་དཀའ་བའི་གནད་ཀྱིས་ཡིན་གསུངས། ཡང་སྟོང་ཉིད་སྒྲ་སྤྱི་ཙམ་གྱི་སྒོ་ནས་རྟོགས་ཚུལ་དང་དོན་སྤྱིའི་སྒོ་ནས་

[013B] རྒྱ་གར་རྡོ་རྗེ་གདན་གྱི་གཙུག་ལག་ཁང་དབུས་སམ་དེ་ལ་བོད་ཀྱི་ཐོག་སོ་དགུ་རེ་ལ་ཐོག་སོ་རེར་བྱས་པའི་ཐོག་སོ་དགུ་བརྩེགས་ཡོད་པས་དེ་ལྟར་ཡོད་དོ་ཞེས་པའི་སྒྲའི་རྗེས་
སུ་འབྲངས་ནས་བསམ་པ་ན་གོ་ཚུལ་ཞིག་ཡོང་བ་དེ་ནི་སྒྲ་སྤྱི་ཙམ་གྱི་འཆར་ཚུལ་ཡིན། དེ་རྗེས་རྡོ་རྗེ་གདན་གྱི་བཀོད་པ་རྒྱུས་ཡོད་པ་ཞིག་གིས་དེའི་བཀོད་པ་ཇི་ལྟ་བ་བཞིན་བཟོས་ནས། འདི་འདྲའོ་ཞེས་བསྟན་པ་ན་གོ་ཚུལ་ཞིག་ཡོང་བ་ནི་
དོན་སྤྱིའི་འཆར་ཚུལ་ཡིན་དཔེ་དེ་དང་འདྲ་གསུངས། སྐྱེས་བུ་ཆེན་པོའི་ཆོས་སྐོར་སྐབས། གསེར་འགྱུར་རྩི་ཡི་རྣམ་པ་མཆོག་ལྟ་བུ་ཞེས་པའི་གསེར་འགྱུར་གྱི་རྩི་ནི་དངུལ་ཆུ་ལས་བཟོས་པ་ཞིག་ཡིན་ཅིང་མིང་གཞན་ཚོན་ཆེན་པོ་ཡང་
ཟེར༑ དེ་ཉིད་རྡོའམ་ལྕགས་སོགས་སྲང་དྲུག་ཡོད་པ་ཞིག་ལ་བསྐུས་ནས་བཞག་ན་ཟླ་བ་དྲུག་ནས་གསེར་དུ་འགྱུར་ནུས་པ་ནས་ཞག་གཅིག་ལ་འགྱུར་ནུས་པའི་བར་ཡོད་གསུང་བ་འདྲ་ཞིག་གོ་བྱུང།    ༈    འཇིག་རྟེན་དོན་
སྒྲུབ་ཚུལ་ལ་མཐུ་མེད་པའི། །ཐེག་པ་དམན་པ་ནམ་ཡང་འདོད་མི་བྱ། ཞེས་དྲངས་ནས། ཉན་རང་གིས་ཀྱང་སེམས་ཅན་གྱི་དོན་བྱེད་པའི་ཤེས་བྱེད་ལ་མཆོག་ཟུང་སོགས་ཀྱིས་གཞན་དོན་དཔག་མེད་མཛད་པའི་རྟོགས་བརྗོད་གསུངས་
འོན་ཀྱང་སངས་རྒྱས་ཀྱིས་གཞན་དོན་བྱེད་པ་དང་མི་འདྲ་ཚུལ་མཐའ་ཡས་པ་ཡོད་ཀྱང། གཙོ་བོ་འཁོར་འདུ་ཐེབས་གཅིག་ལྟ་བུས་ཀྱང་ཁམས་དང་བསམ་པ་དང་བག་ལ་ཉལ་ཇི་ལྟ་བ་བཞིན་མི་ཤེས་པའི་རྒྱུ་མཚན་གྱིས་ཡིན་

[014A]༄༅། །གསུངས། གཞན་ཡང་ཤཱ་རིའི་བུས་རྫུ་འཕྲུལ་གྱིས་དམྱལ་བའི་གནས་ཆུ་བསིལ་བས་གང་བར་མཛད་ནས་དེ་རྣམས་ཀྱི་སྡུག་བསྔལ་ཞི་བར་མཛད་མོད་ཀྱང། བྱང་ཆུབ་སེམས་དཔའ་སྤྱན་རས་གཟིགས་ཀྱིས་ཆུ་
ཐིག་པ་གཅིག་གིས་ཀྱང་དམྱལ་བའི་སྡུག་བསྔལ་ཞི་བར་བྱེད་ནུས་གསུངས། ཡང་སངས་རྒྱས་ཀྱི་བསྟན་པ་ཉམས་པའི་ཚེ་རང་རྒྱལ་དང། དྲང་སྲོང་མངོན་ཤེས་ཅན་རྣམས་ཀྱིས་རྩིས་དང་སྨན་དཔྱད་སོགས་དང་ཞི་གནས་དང་ལྷག་
མཐོང་སོགས་ཀྱི་ཆོས་སྟོན་པ་ཡོད། དེ་ཡང་སངས་རྒྱས་ཞལ་བཞུགས་པ་དང་མྱ་ངན་ལས་འདས་པ་དང་བསྟན་པ་ཉམས་པའི་ཚེ་ཆོས་སྟོན་མཁན་རྣམས་ནི་དཔེར་ན། ཉིན་མོའི་ཚེ་ཉི་མའི་འོད་ཀྱིས་སྣང་བར་བྱེད་དེ་ནུབ་ནས་ཟླ་བ་དང་དེ་
ནུབ་ནས་རྒྱུ་སྐར་གྱི་འོད་ཀྱིས་སྣང་བ་དང་འདྲ་གསུངས། ཡང་མཁའ་ལྡིང་ལ་རྒྱ་མཚོ་ཆེན་པོ་ནས་ཀླུའི་རྒྱན་ཆ་ཟབ་དང། ཀླུ་དང་རྒྱན་སྦྲགས་ནས་ཟ་བའི་རིགས་གཉིས་ཡོད། ཕྱི་མ་དེ་ལ་འཆི་ལྟས་འཕོག་པ་ན་མིག་གིས་ཇི་ཙམ་
བལྟས་ཀྱང་ཀླུ་མི་མཐོང། དེའི་ཚེ་ཁོང་ཁྲོ་སྐྱེས་ནས་རི་རབ་ཀྱི་རྩེ་ནས་རྒྱ་མཚོར་ལན་བདུན་གྱི་བར་དུ་ཞུགས་ཀྱང་ཟས་མ་རྙེད་པ་ན། ཁོངས་པའི་ནང་ནས་ལྟོགས་པའི་མེ་འབར་ནས་ལུས་སྲེག་པར་བྱེད་ཅིང། མཐར་སྙིང་འབའ་ཞིག་
ལུས་པ་དེ་རྒྱ་མཚོར་ལྷུངས་ནས་རིན་པོ་ཆེ་ཐམས་ཅད་ཡོངས་སུ་བསྡུས་པ་ཞེས་བྱ་བའི་རིན་པོ་ཆེར་འགྱུར་གསུངས། ཡང་བྱང་སེམས་དུད་འགྲོར་སྐྱེས་ཀྱང་ཐབས་མཁས་ཀྱིས་གཞན་དོན་མི་འདོར་བའི་དཔེར་རི་བོང་གི་སྐྱེས་རབས་

[014B] ཡང་སྐབས་ཤིག་ཐུན་མོང་དང་ཐུན་མོང་མིན་པའི་སྐབས་མ་ཕྱེ་བར་སྤྱིར་རྒྱལ་པོ་སྤྱི་བོ་སྐྱེས་ལ་སངས་རྒྱས་ཟིན་དང། བྱང་སེམས་ཀྱི་ཆ་གཉིས་ཡོད་གསུང་བ་འདྲ་ཞིག་ཀྱང་བྱུང། ཡང་རྒྱལ་པོ་དེའི་རྟོགས་བརྗོད་
བོད་དུ་འགྱུར་བའི་མདོ་སྡེ་དག་གི་ནང་དུ་དྲུག་བདུན་ཙམ་བཞུགས་ཀྱང་དེ་དག་གི་ནང་དུ་བློན་པོ་ཆེན་པོ་བདེན་པའི་བློ་གྲོས་ཞེས་པ་ཞིག་ཡོད་པར་མ་གསུངས་ཤིང། དཔག་བསམ་འཁྲི་ཤིང་དུ་དེ་འདྲ་ཡོད་པར་གསུངས་པ་ནི། ཆོས་རྒྱལ་
དགེ་དབང་གིས་རྒྱ་གར་དུ་བཞུགས་པའི་མདོ་ཞིག་ལ་ཡོད་པར་གཟིགས་ནས་གསུངས་པ་འདྲ་གསུངས།    ༈    ལོང་བས་ཕྱག་དར་ཕུང་པོ་ལས་ཞེས་དྲངས་ནས་སྤྱི་བཤད་མཛད། སངས་རྒྱས་ཀྱི་སྒྲ་བཤད་
མཛད་པའི་སྐབས་སངས་ཞེས་པ་ལས་འཕྲོས་ནས་རྩེ་མོའི་སྦྱོར་བ་ཐོབ་པའི་བྱང་སེམས་རྣམས་ཀྱི་རྨི་ལམ་དུ་ཆོས་ཐམས་ཅད་རྨི་ལམ་ལྟ་བུར་བལྟ་བ་ཡོད་པར་མ་ཟད། དེ་ལྟར་བལྟ་བའི་བློ་དེ་ལ་མཉམ་གཞག་དང་རྗེས་ཐོབ་གཉིས་
ཀྱང་ཡོད་གསུངས། ཡང་ས་དང་པོར་སྟོང་ཉིད་མངོན་སུམ་དུ་རྟོགས་ཏེ་དེ་ལ་ཆུ་ལ་ཆུ་བཞག་པ་ལྟར་སོང་སྟེ་གཉིས་སྣང་ནུབ་པ་ཡིན་ཀྱང། དེ་དང་ས་གཉིས་པ་ནས་བཅུ་བའི་བར་གྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་རྣམས་
ལ་གཉིས་སྣང་ནུབ་ཚུལ་མི་འདྲ་བ་རེ་ཡོད་གསུངས།    ༈    ཕྱི་རོལ་པ་འགའ་ཞིག་གིས་བསམ་གཏན་གྱི་དངོས་

[015A]༄༅། །གཞིའི་ཏིང་ངེ་འཛིན་གྱི་མཐུས་འདོད་ཉོན་རེ་ཞིག་མགོ་གནོན་ཀྱང་སླར་མངོན་གྱུར་དུ་སྐྱེ་བ་ཡོད་པ་དེ་ལས་ཁྱད་པར་དུ་གྱུར་པའི་དོན་ཡིན་གསུངས། དད་པ་དང་མོས་པ་དང་རྗེས་སུ་ཡི་རང་སོགས་བྱས་ནས་བསོད་ནམས་
ཚད་མེད་པ་ཐོབ་པའི་དཔེར་རྒྱལ་པོ་གསལ་རྒྱལ་གྱིས་སངས་རྒྱས་འཁོར་བཅས་ཟླ་བ་དྲུག་ཏུ་བསྙེན་བཀུར་བའི་ཚེ། སློང་མོ་བ་དེས་བ་ཞེས་པས་དད་པ་དང་རྗེས་སུ་ཡི་རང་བྱས་བས། སངས་རྒྱས་ཀྱིས་ཉིན་རེ་བཞིན་ཡོན་བསྔོ་བར་མཛད་པའི་
ཚེ་རྒྱལ་པོ་དང། སློང་མོ་བདེའི་མ་གཉིས་ཀའི་མིང་ནས་སྨོས་ཏེ་བསྔོ་བ་མཛད་པའི་གཏམ་རྒྱུད་གསུངས། ཡང་བདག་གཞན་མཉམ་བརྗེའི་སྐབས་ལས་འཕྲོས་པའི་སྡུག་བསྔལ་དང་ལེན་གྱི་སྐབས། བྱང་སེམས་རྣམས་ཀྱི་མོས་པའི་
མཐུས་གཞན་གྱི་སྡུག་བསྔལ་དངོས་སུ་ལེན་ནུས་པའི་དཔེར་བླ་མ་བྱམས་པའི་རྣལ་འབྱོར་པའི་རྣམ་ཐར་དང། རྗེ་སྨོན་ལམ་དཔལ་བ་གཙང་དུ་བཞུགས་པའི་སྐབས་ཤིག་ཡུལ་དེར་འབྲུམ་ནག་གི་ནད་ཆེན་པོ་ཞིག་བྱུང་བ་ན་རྗེ་རང་ཉིད་
སྐུ་འབྲུམ་ཐར་མ་ཡིན་ཀྱང་སྡུག་བསྔལ་དང་ལེན་མཛད་པས་སྐུ་ལུས་ཐམས་ཅད་ཤུ་བ་ལྟ་བུས་ཁྱབ་པར་གྱུར་པ་ན། ཡུལ་གྱི་འབྲུམ་ནད་ཤིན་ཏུ་ཡང་བར་གྱུར་ནས་མྱུར་དུ་ཆད་པའི་ལོ་རྒྱུས་གསུངས། གཞན་ཡང་བྱང་སེམས་རྣམས་
ཀྱིས་གཞན་གྱི་སྡུག་བསྔལ་དང་ལེན་བྱེད་པའི་ཚེ་གཞན་གྱི་སྡུག་བསྔལ་རང་གིས་བླངས་ཀྱང་རང་ལ་སྡུག་བསྔལ་མི་ཡོང་བ་དང་ཡོང་བ་གཉིས་ཡོད་གསུངས། བདག་གཞན་བརྗེ་བའི་ཚེ་བདག་གཅེས་འཛིན་གྱི་བློ་དེ་རང་གི་སྙིང་ཁར་

[015B] གཞན་གྱི་སྡུག་བསྔལ་ཚུར་སྣ་བུག་གཡོན་ནས་ཞུགས་ཏེ་འོད་དེ་ཉིད་ནག་ཐུམ་གྱིས་བསད་པའི་མོས་པ་བྱེད་པ་ཡང་ཡོད། ཡང་བདག་གཅེས་འཛིན་གྱི་བློ་ལ་དགྲར་བལྟས་ནས་ཆགས་ཆེ་ཉམ་ང་ཐམས་
ཅད་དེའི་ཐོག་ཏུ་བསྒྱུར་བའི་མོས་པ་བྱེད་པ་ཡོད། འདི་བླ་མ་དྷརྨཱ་རཀྵི་ཏ་དང་བོད་ཀྱི་བླ་མ་སྔ་མ་རྣམས་ཀྱི་ཕྱག་ལེན་དུ་བྱུང་ཡང་མདོ་རྒྱུད་གཞན་ན་མི་གསལ་གསུངས། ཡང་བདག་གཅེས་འཛིན་གྱི་བློན་མ་སྐྱེས་བྱུང་བའི་ཚེ། བློ་དེ་ཉིད་རང་
བཞིན་མེད་པར་གཏན་ལ་ཕབ་སྟེ་ཞི་བར་བྱེད་པ་ནི་དབང་རྣོན་གྱི་ལུགས་ཡིན་གསུངས། ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ་ཞེས་སོགས་རྐང་པ་གསུམ་གྱིས་རིམ་པ་བཞིན། སྡོམ་པའི་ཚུལ་ཁྲིམས་དང་སེམས་ཅན་དོན་བྱེད་
དང་དགེ་བ་ཆོས་སྡུད་ཀྱི་ཚུལ་ཁྲིམས་གསུམ་བསྟན་ཅེས་གསུངས། སེམས་ཅན་དོན་བྱེད་ཀྱི་ཤེས་རབ་ནི་སེམས་ཅན་རྣམས་ཀྱི་ཁམས་དང་བསམ་པ་དང་བག་ལ་ཉལ་རྣམས་ཤེས་པའི་ཤེས་རབ་ཅིག་ལ་བྱེད་གསུངས།    ༈   
གཉིས་པར། རྒྱ་ཆེ་རོལ་པར། བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ་  ྾   ྾   ྾ ། ཞེས་སོགས་དྲངས་ནས་སྤྱི་བཤད་སྐབས། སངས་རྒྱས་ཀྱིས་བྱང་ཆུབ་ཤིང་དྲུང་དུ་རྩྭའི་གདན་འདིང་བའི་དགོས་པ་ནི། དྲེགས་
པ་དང་རྒྱ་གས་པ་དང་ང་རྒྱལ་བཅོམ་པའི་སྒོ་ནས་སངས་རྒྱ་དགོས་ཞེས་མཚོན་པའི་བརྔ་ཡིན། དེའི་ཚེ་སྨིན་མཚམས་ཀྱི་མཛོད་སྤུ་ལས་འོད་ཟེར་སྤྲོས་ཏེ་བདུད་ཀྱི་སྡེ་གནོན་པར་མཛད་པ་ནི། བདུད་ཀྱི་གནས་ན་ཡོད་པའི་གང་ཟག་

[016A]༄༅། །མང་པོ་བྱང་ཆུབ་གསུམ་ཅི་རིགས་ལ་འགོད་བཞེད་པ་དང། ལྷའི་བུའི་བདུད་བཅོམ་པའི་དགོས་པ་གཉིས་ཡོད་གསུངས། སྨིན་མཚམས་ནས་འོད་ཟེར་སྤྲོས་པའི་དུས་བདུད་ཀྱི་གནས་ན་ཡོད་པའི་དོགས་
པའི་རྒྱལ་མཚན་གཡོ་བར་མཛད་པ་ཡིན་ལ། དོགས་པའི་རྒྱལ་མཚན་ནི་ཆུ་སྲིན་གྱི་རྒྱལ་མཚན་ཡིན། དགའ་བའི་རྒྱལ་མཚན་ནི་དར་གྱི་ལྷབ་ལྷུབ་མང་པོ་ཡོད་པ་ཞིག་ཡིན། དེ་ཡང་དོགས་པའི་རྒྱལ་མཚན་གཡོས་ན་
བཟང་བ་ཡིན་གསུངས། ཡང་ཤིང་དྲུང་དེར་བཞུགས་སྐབས་ཚངས་པ་དང་བརྒྱ་བྱིན་སོགས་ལྷ་ཀླུ་དང་བྱང་སེམས་གཞན་སངས་རྒྱས་དང་ཉེ་བར་མི་བཞུགས་པ་ནི། གྲོགས་གཞན་སུ་ཡང་མེད་པར་སངས་རྒྱས་གཅིག་པུས་བདུད་ཀྱི་
སྡེམ་ལུས་པ་འཕམ་པར་བྱེད་ནུས་ཞེས་གོ་བའི་ཆེད་ཡིན། ཡང་ཉན་རང་དགྲ་བཅོམ་རྣམས་ཀྱིས་སེར་སྣ་མ་ལུས་པར་སྤངས་ཀྱང་སྦྱིན་པའི་ཕར་ཕྱིན་གྱི་མིང་མི་ཐོབ་པ་ནི་རང་གི་ལུས་ལོངས་སྤྱོད་དགེ་རྩ་དང་བཅས་པ་སེམས་ཅན་ཐམས་
ཅད་ལ་སྙིང་ཐག་པ་ནས་མ་བསྔོས་པའི་སྟོབས་ཀྱིས་ཡིན་གསུངས། སྦྱིན་པའི་འཁོར་གསུམ་ཡོངས་སུ་དག་ལུགས་ལ་སྦྱིན་བྱའི་རྫས་སོགས་ཁ་ན་མ་ཐོ་བ་མེད་པ་ལ་བཤད་པ་དང། འཁོར་གསུམ་རང་བཞིན་མེད་པར་རྟོགས་པ་
གཉིས་ཡོད་པའི་ཕྱི་མ་གཙོ་ཆེ་གསུངས། ཡང་བྱང་སེམས་རྣམས་ཀྱིས་རང་གི་ལུས་ལོངས་སྤྱོད་དགེ་རྩ་ཐམས་ཅད་བླ་མ་དང་དཀོན་མཆོག་གསུམ་གྱི་ཆེད་དུ་བསྔོ་མོད་ཀྱང། སླར་དེ་ལ་ལོངས་སྤྱོད་པའི་ཚེ་དཀོན་མཆོག་ལ་སེར་སྣ་

[016B] རང་ཉིད་ཀྱིས་སྤྱོད་དགོས་པའི་དུས་དྲན་པར་བྱས་ནས་ལོངས་སྤྱོད་གསུངས། ཟང་ཟིང་གི་སྦྱིན་པ་ལ་ནང་དང་ཕྱིའི་སྦྱིན་པ་གཉིས་ཡོད་པའི་དང་པོའི་དཔེར་བརྗོད་ལ་རྒྱལ་པོ་བྱམས་པའི་སྟོབས་ཀྱི་རྟོགས་བརྗོད་གསུངས་
ཡང་ལུས་སོགས་དངོས་སུ་སྟེར་ནུས་པའི་དུས་ལ་སླེབ་ཀྱང། སྨྱོ་བ་དང་བདུད་ཀྱི་རིགས་ཀྱི་ལྷ་ངག་ལ་མི་སྦྱིན་པར་གསུངས་པའི་དགོངས་པ་ཅུང་བརྟག་དཀའ་མོད་ཀྱང་རྣམ་པ་གཅིག་ཏུ་ན་དེ་ལ་ཕན་ཆེར་མི་ཐོགས་པ་ལ་དགོངས་ཟེར་དགོས་
སམ་སྙམ། འོན་ཀྱང་བདག་ཅག་གི་སྟོན་པ་རྒྱལ་པོ་ཟླ་འོད་དུ་གྱུར་སྐབས་ལྷས་བྱིན་ངང་རྒྱུད་གཅིག་པའི་བྲམ་ཟེ་ཚུལ་ངན་པ་ཞིག་ལ་དབུ་སྦྱིན་པར་མཛད་པས། དེ་ལ་ཕན་མ་ཐོགས་ཀྱང་རྒྱལ་པོ་ཉིད་ཀྱི་སྦྱིན་པའི་ཐུགས་དགོངས་རྫོགས་
གསུངས། མི་འཇིགས་པའི་སྦྱིན་པའི་ནང་ཚན་ཆུའི་འབྱུང་བའི་འཇིགས་པ་ལས་སྐྱོབ་པའི་དཔེར། རྗེ་སྨོན་ལམ་དཔལ་བ་དབུས་སུ་བཞུགས་སྐབས་ཤིག་སྐྱེ་ཆུ་ཤིན་ཏུ་ཆེ་བ་ཞིག་བྱུང་དུས་སྨོན་ལམ་དཔལ་འཕགས་པ་ཡིན་ན་ཆུ་ལྡོག་
ཅིག་ཅེས་རྡོ་ལ་བྲིས་ནས་རགས་ཀྱི་སྟེང་དུ་བཞག་པ་དེ་མ་ཐག་ཆུའི་གནོད་པ་ལས་གྲོལ་བའི་རྣམ་ཐར་གསུངས།    ༈    རྒྱ་ཆེ་རོལ་པར། སྦྱིན་དང་ཚུལ་ཁྲིམས་བཟོད་དང་བརྩོན་འགྲུས་དང་ཞེས་སོགས་དྲངས་
ནས་སྤྱི་བཤད་མཛད། སྡུག་བསྔལ་དང་ལེན་གྱི་བཟོད་པའི་སྐབས་འཕགས་པ་རྣམས་ལ་ལུས་ཀྱི་སྡུག་བསྔལ་འབྱུང་ཡང་སེམས་མི་བདེ་བ་མེད་པའི་དཔེར། འཕགས་པ་ཉེ་སྡེ་དང་འཁོན་ཡོད་པའི་མི་ཞིག་སྤྲུལ་གདུག་མྱུར་དུ་དུག་གོ་

[017A]༄༅། །ཁྱབ་པར་བྱེད་བ་ཞིག་ཏུ་སྐྱེས་ནས་འཕགས་པ་ལ་གཙེས་བ་ན་འཕགས་པའི་ལུས་བྱེ་མའི་ཆང་བུ་ལྟར་གྱུར་ཏེ་ལུས་ལ་སྡུག་བསྔལ་བྱུང་ཡང་སྔོན་གྱི་ལས་བདག་གིར་མཛད་པས་སེམས་ལ་སྡུག་བསྔལ་མ་བྱུང་བའི་སྔོན་
བྱུང་གསུངས། བཟོད་པ་དང་བྱམས་པ་སྒོམ་ན་ཕྱི་ནང་གི་གནོད་པས་མི་བརྫི་བར་མ་ཟད། བདེན་བའི་བྱིན་རླབས་འགྲུབ་པའི་དཔེར་དྲང་སྲོང་བཟོད་པ་སྨྲ་བ་དང། རྒྱལ་པོ་བྱམས་པའི་སྟོབས་གཉིས་ཀྱི་རྟོགས་བརྗོད་ཟུར་ཙམ་རེ་གསུངས་
འདི་སྐབས་དྲང་སྲོང་བཟོད་པ་སྨྲ་བ་དིང་སང་གི་སྐྱེས་རབས་ཀྱི་བྲིས་ཐང་སོགས་རི་མོ་རྣམས་སུ་རབ་བྱུང་གི་ཆ་ལུགས་ཅན་བྲིས་པ་ཤ་སྟག་འདུག་ཀྱང། སངས་རྒྱས་ཀྱི་བསྟན་པ་མཐུན་སྣང་དུ་འཇིག་རྟེན་ན་མེད་པའི་སྐབས་གཅིག་ཏུ་ཕེབས་
པར་འདུག་བས་ཀུན་ཏུ་རྒྱུའི་ཆ་བྱང་ཅན་ནམ་དྲང་སྲོང་གི་ཆ་བྱང་ཅན་ཡིན་པ་འདྲ་གསུངས། དེར་མ་ཟད་སྔོན་འབྲི་ཁུངས་པས་ས་སྐྱར་དམག་དྲངས་ནས་ས་པཎ་གྱི་ཆོས་གྲྭར་སོང་བ་ན་རྗེ་ས་པཎ་གྱིས་འཁོར་རྣམས་ལ་བཟོད་པ་སྒོམ་དུ་
བཅུག་པ་དང། རྒྱལ་སྲས་ཐོགས་མེད་ཀྱིས་ཆོས་གྲྭར་ཡང་དམག་བྱུང་ཚེ་བཟོད་པ་སྒོམ་དུ་བཅུག་པའི་མཐུས་བཞེད་དོན་འགྲུབ་པའི་ལོ་རྒྱུས་གསུངས། ཡང་རྒྱལ་པོ་སངས་རྒྱས་ཕྱོགས་དང་ཟབ་མོའི་ཕྱོགས་ཅེས་བྱ་བ་གཉིས་བྱུང་
བའི་ཕྱི་མས་འཕགས་པ་ཐོགས་མེད་ཀྱི་སྦྱིན་བདག་མཛད་ནས་ཡུལ་ལྔ་ལེན་དུ་གཙུག་ལག་ཁང་བརྩིགས་ནས་འཕགས་པ་ཆོས་སྟོན་པའི་ཚེ། དམག་བྱུང་དུས་ཀྱང་བཟོད་པ་བསྒོམ་པས་དམག་ལྡོག་པའི་ལོ་རྒྱུས་དང། དེ་ལས་

[017B] ཁོ་བོ་རང་གི་བསམ་བ་ལ་འཇམ་དཔལ་རྩ་རྒྱུད་ཀྱི་ལུང་བསྟན་དང་བསྒྲིགས་ན། སངས་རྒྱས་ཕྱོགས་ཁུ་བོ་ལྟ་བུ་ཞིག་
ཡིན་པས་སྔ་ཞིང། ཟབ་མོའི་ཕྱོགས་ཚ་བོ་ལྟ་བུ་ཡིན་བས་ཕྱི་བར་བྱེད་དགོས་སམ་སྙམ་གསུངས། ཡང་ཞི་གནས་འགྲུབ་ཁའི་ཚེ་རང་གི་མདུན་ན་བཞུགས་པའི་སངས་རྒྱས་ཀྱི་སྐུ་གཟུགས་ལྟ་བུ་ཞིག་དམིགས་རྟེན་དུ་བྱས་ཡོད་ན། ཕྱི་རོལ་
གྱི་གཟུགས་དང་རང་གི་ལུས་འོད་ལྟ་བུའི་རྣམ་པར་ཞུ་ནས། མདུན་གྱི་དམིགས་རྟེན་དེ་ལ་ཐིམ་པའི་ཉམས་ཤར་ནས་མདུན་གྱི་དམིགས་རྟེན་མ་གཏོགས་གཞན་གང་གི་ཡང་སྣང་བ་མི་འཆར། དེ་བཞིན་དུ་རང་ཉིད་ལྟར་བསྒོམ་ན་ཡང་དེ་དང་
འདྲ༑ ཡང་རང་གི་སེམས་ལ་དམིགས་ནས་ཞི་གནས་སྒོམ་ཀྱང་གཟུགས་སྣང་ཐམས་ཅད་རང་གི་སྙིང་ཁར་ཐིམ་བའི་ཉམས་འཆར། དེའི་གནད་ཀྱིས་ཞི་གནས་གསར་དུ་འགྲུབ་བའི་རྗེས་ཐོབ་ཀྱི་ཚེ། རང་གི་ལུས་གསར་དུ་གྲུབ་པ་ལྟ་བུའི་
ཉམས་འཆར་བ་ཡིན་གསུངས། ཡང་ཞི་གནས་འགྲུབ་ཁའི་ཚེ་ཀླད་པ་ལྕི་བེམ་པ་སྙམས་བྱེད་པ་འོང་བ་ཡང་ཤ་ཝགས་མཚམས་སུ་ལུས་ཀྱི་གནས་ངན་ལེན་བསྐྱེད་པའི་རླུང་ཡོད་པ་རྣམས་རིམ་གྱིས་འདུས་ནས་སྤྱི་བོར་ཡལ་འགྲོ་
བའི་རྟགས་ཡིན། ཀླད་པ་ལྕི་སྙམ་པ་ཡོང་ཡང་མི་བདེ་བ་མིན་ཚུལ་ནི། དཔེར་ན་སྐྲ་གསར་དུ་བཞར་བའི་ཚེ་མགོ་བོ་འཁྱགས་པ་ན་ལག་པ་དྲོན་མོ་མགོ་བོར་དལ་གྱིས་བཀབ་པ་ལྟ་བུའི་ཉམས་ཤིག་ཡིན་གསུངས། ཡང་རང་གི་སེམས་

[018A]༄༅། །ལ་དམིགས་ནས་ཞི་གནས་བསྒྲུབ་པར་གསུངས་པ་ཡང་མཐར་ཐུག་ན་དྲན་པ་རང་ལ་དམིགས་རྟེན་བྱས་པ་ཡིན། འདིའི་གནད་རྗེ་བློ་བཟང་ཆོས་ཀྱི་རྒྱལ་མཚན་གྱིས་ཕྱག་ཆེན་རྩ་འགྲེལ་ལས་འབྱུང་གསུངས་
སེམས་དམིགས་པ་ལ་རྩེ་གཅིག་ཏུ་བཞག་པའི་སྐབས་གྲིམ་ཆ་མེད་པར་སྦྲོ་སང་ངེ་བའི་ཉམས་ཤར་བྱུང་ན་རྒོད་པའི་མགོ་ཚུགས་པ་ཡིན། ཡང་དེའི་ཚེ་གྲིམ་ཆ་མེད་པར་ལྷོད་དེ་བའི་ཉམས་བྱུང་ན་བྱིང་བའི་མགོ་ཚུགས་པ་ཡིན་པས་དེ་
གཉིས་བྱུང་མ་ཐག་ནས་ཤེས་བཞིན་གྱིས་ངོས་ཟིན་པར་བྱེད་དགོས་གསུངས། ཡང་དམིགས་པའི་གཞི་གཅིག་རང་ལ་གནས་པས་ཞི་གནས་ཞེས་སྒྲ་བཤད་མཛད་པ་ཞིག་ཀྱང་བྱུང། ཡང་གོང་གི་སྤྱི་བཤད་མཛད་པའི་སྐབས་
དགེ་སློང་འདྲེ་སྐྱེས་ཤི་བའི་མཆོད་རྟེན་ལ། བཅུ་གཉིས་སྡེས་སངས་རྒྱས་ཀྱི་དབུ་སྐྲ་དང་སེན་མོའི་མཆོད་རྟེན་དུ་མིང་བཏགས་ནས། གང་ཟག་མང་པོ་ཕྱག་བསྐོར་མཆོད་པ་སོགས་བྱེད་བཅུག་པའི་སྐབས་ཤིག་རབ་འབྱོར་འཁོར་ལྔ་
བརྒྱ་དང་བཅས་པ་ཕྱོགས་དེར་ཕེབས་སྐབས་བཅུ་གཉིས་སྡེས་ཕྱག་མཆོད་བྱེད་པར་བསྐུལ་བས་དགྲ་བཅོམ་བ་རྣམས་ཀྱི་མངོན་ཤེས་ཀྱང་མ་བརྟགས་པར་མི་འཇུག་པས་དབུ་སྐྲ་སོགས་ཀྱི་མཆོད་རྟེན་དུ་འཁྲུལ་ནས་ཕྱག་སོགས་
མཛད། སླར་འཕགས་པ་ཉེ་བ་འཁོར་གྱིས་རྒྱུ་མཚན་བཤད་བའི་རྐྱེན་གྱིས་ཚེ་དང་ལྡན་པ་ཆུ་འཐུང་ཡང་ཟེར་བ་དོན་འཕགས་པ་རབ་འབྱོར་འཁོར་ལྔ་བརྒྱ་དང་བཅས་བ་ཁྲོས་ནས་མཆོད་རྟེན་བཤིག་དོན་དེ་སངས་རྒྱས་ལ་ཞུས་

[018B] ཉན་ཐོས་དགྲ་བཅོམ་པ་རྣམས་ཀྱི་ཁོང་ཁྲོ་གཏན་ནས་སྤངས་ཀྱང་ཁྲོ་རྒྱུ་ཞིག་ཡོད་པ་འདྲ་གསུངས།    ༈   
བཞི་པར། སྤྱི་བཤད་སྐབས་དཔའ་བར་འགྲོ་བའི་ཏིང་ངེ་འཛིན་ལ་དབྱེ་ན། དོན་དམ་ལ་དཔའ་བར་འགྲོ་བའི་ཏིང་ངེ་འཛིན་དང། ཀུན་རྫོབ་ལ་དཔའ་བར་འགྲོ་བའི་ཏིང་ངེ་འཛིན་གཉིས་ཡོད། ཐེག་ཆེན་གྱི་མཐོང་ལམ་བར་ཆད་མེད་ལམ་ལྟ་བུ་
རྣམས་དོན་དམ་ལ་དཔའ་བར་འགྲོ་བའི་ཏིང་ངེ་འཛིན་དང། རྣམ་གྲོལ་ལམ་རྡོ་རྗེ་ལྟ་བུའི་ཏིང་ངེ་འཛིན་ཡིན། སྒྱུ་མ་ལྟ་བུའི་ཏིང་ངེ་འཛིན་ནི་བྱང་སེམས་རྣམས་ཀྱིས་ཆོས་ཐམས་ཅད་རང་བཞིན་མེད་པར་སྒྱུ་མ་ལྟ་བུར་བསྒོམ་པའི་མཐུས་རྡུལ་
གཅིག་གི་ནང་དུ་རྡུལ་ཐམས་ཅད་ཀྱི་གྲངས་དང་མཉམ་པའི་འཇིག་རྟེན་གྱི་ཁམས་ཤོང་བར་བྱིན་གྱིས་རློབ་ནུས་པའི་ཏིང་ངེ་འཛིན་ལྟ་བུ་ཡིན་གསུང། སྒྱུ་མ་ལྟ་བུའི་ཏིང་ངེ་འཛིན་གྱི་རྫུ་འཕྲུལ་གྱི་བཀོད་པའི་དཔེར་བརྗོད་ལ་སློབ་དཔོན་ཙནྡྲ་
གོ་མིས་རང་གི་སློབ་མ་པཎྜི་ཏ་ཁ་ཅིག་ལ་མེ་ཏོག་གི་འདབ་མ་ཞིག་ལག་ཏུ་གཏད་ནས། དེའི་ཁ་འབྱེད་བཅུག་པ་ན་དེའི་ནང་དུ་ཐོག་མར་ནགས་ཚལ་གྱིས་གང་བའི་ལུང་པ་ཆེན་པོ་ཞིག་དང། དེ་ནས་ཀྱང་གཙུག་ལག་ཁང་མང་པོས་གང་བའི་
ཡུལ་ཁམས་རྒྱ་ཆེན་པོ་བསྟན་པ་ལྟ་བུ་དང། གཞན་ཡང་བཀའ་གདམས་ཐིག་ལེ་བཅུ་དྲུག་གི་བཀོད་པ་ལྟ་བུ་ཡིན་གསུངས། ཡང་མིག་འཁྲུལ་དང་རྫུ་འཕྲུལ་མི་འདྲ་ཀུན་མཁྱེན་དོལ་པོ་བ་དགེ་འདུན་གྱི་ནང་དུ་ཆོས་སྟོན་པ་དང། སྐུ་

[019A]༄༅། །འབུམ་ཆེན་མོའི་ལས་བཀོད་བྱེད་མཁན་སོགས་ཉིན་གཅིག་ལ་ལུས་ཀྱི་བཀོད་པ་གསུམ་དུས་གཅིག་ཏུ་བསྟན་པའི་རྫུ་འཕྲུལ་མང་བའི་གྲགས་པ་ཡོད་ཀྱང་རྫུ་འཕྲུལ་རང་ཡིན་པའི་ངེས་པ་མེད་པ་འདྲ། གཡུང་སྟོན་
རྡོ་རྗེ་དཔལ་གྱིས་ཀུན་མཁྱེན་པར་ཕུལ་བའི་ཞུ་ཡིག་གཅིག་གི་ནང་དུ་མིག་འཁྲུལ་གྱི་རྫས་སྔགས་དགོས་ན་གཡག་སྡེ་པཎ་ཆེན་ལ་བསླབ་ཡོད་ཚུལ་གསུང་འདུག་གསུངས། ཞི་གནས་ཀྱི་ཚོགས་ཀྱི་སྐབས། བྱང་སེམས་ཏིང་ངེ་འཛིན་གྱི་
རྩལ་རྫོགས་པ་རྣམས་གྲོང་མཐར་གནས་ཀྱང་ཏིང་ངེ་འཛིན་དང་གཞན་དོན་ལས་གཡོ་བར་མི་ནུས་པས་གང་དུ་གནས་ཀྱང་རྒྱལ་སྲས་ཀྱི་དབེན་པར་གནས་པར་གསུངས་ཀྱང། ལས་དང་པོ་པ་རྣམས་ལ་འདོད་པ་ཆེ་ཞིང་ཆོག་མི་ཤེས་པ་
སོགས་ཏིང་ངེ་འཛིན་འགྲུབ་པའི་གེགས་ཡིན་པའི་དཔེར་འཕགས་པ་གནས་བརྟན་གསེར་བེའུ་ལ་གསེར་གྱི་གླང་པོ་ཆེའི་བེའུ་གཅིན་དང་ལྕི་བ་ཐམས་ཅད་གསེར་དུ་འགྱུར་བ་ཞིག་ཡོད་པ་དང། གནས་བརྟན་བྷ་ར་དཧྭ་ཛ་གསེར་ཅན་གྱི་ཕྱག་
ལས་ནམ་དགོས་སུ་གསེར་གྱི་དོང་རྩེ་འབྱུང་བ་གཉིས་ཀྱི་རྐྱེན་གྱིས་སོ་མི་གསོད་པའི་གཏམ་རྒྱུད་གསུངས། ཆོས་ཐེག་པ་ཆེན་པོའི་ཆོས་ཡིན་པས་མི་ཆོག་གང་ཟག་ཐེག་པ་ཆེན་པོ་པ་ཡིན་པ་ཞིག་དགོས་པའི་ཤེས་བྱེད་ལ། རྒྱ་གར་
དུ་དགྱེས་པ་རྡོ་རྗེའི་རྣལ་འབྱོར་པ་ཞིག་གིས་རྒྱུན་ཞུགས་ཀྱི་འབྲས་བུ་ཐོབ་པའི་གཏམ་རྒྱུད་ཀྱང་གསུངས། སེམས་གནས་དང་པོའི་སྐབས་ཞི་གནས་ཀྱི་གདམས་དག་ལ་བརྟེན་ནས་སེམས་དམིགས་པ་ལ་གསར་དུ་འཇོག་ཅིང་བཞག་

[019B] དེ་ལ་བསླན་ཏེ་འཇོག་པ་ཞེས་པའི་ཐ་སྙད་མི་འོང་སྟེ། རྩེ་གཅིག་པའི་རྒྱུན་མཐུད་མ་ཐུབ་པས་གང་ལ་བསླན་པའི་གཞི་མེད་པའི་ཕྱིར། བསླན་
ཏེ་འཇོག་པའི་སྐབས་སེམས་གནས་པའི་རྒྱུ་མཚན་ཅུང་ཟད་མཐུང་ནུས་པས། ད་དུང་རྒྱུན་རིང་དུ་གཏོང་བའི་ཆེད་དུ་བསྐྱར་ནས་འཇོག་པས་ན་བསླན་ཏེ་འཇོག་ཅེས་པའི་ཐ་སྙད་བཏགས་པ་ཡིན་གསུངས། སེམས་གནས་བསྒྲུབ་པའི་སྐབས་
བྱིང་བ་བཙན་ཐབས་སུ་གཅོད་པའི་མན་ངག་ཅེས་པ་ནི་ཧ་ཅང་བྱིང་གྲགས་ན། ལྟེ་བའི་ཐད་དུ་རང་སེམས་ཀྱི་ངོ་བོ་འོད་དཀར་པོ་སྲན་མ་ཙམ་གཅིག་བསམས། དེ་ཤུགས་ཆེན་པོས་སྙིང་ཁ་དང་མགྲིན་པ་དང་སྤྱི་གཙུག་གི་བར་ལི་གྱན་ལ་སྤར་ཏེ་
སྤྱི་བོ་ནས་འཐོན་ནས་ནམ་མཁའ་དང་རང་སེམས་མཐའ་མེད་དུ་འདྲེས་པར་བསམ་པ་དང། ཡང་རྒོད་པ་བཙན་ཐབས་སུ་གཅོད་ལུགས་ནི། སྤྱི་བོར་རང་སེམས་ཀྱི་ངོ་བོ་འོད་དཀར་པོ་ཤིན་ཏུ་ལྕི་བའི་རྣམ་པ་ཅན་ཅིག་བསམ། དེ་ཤུགས་ཆེན་
པོས་མགྲིན་པ་ལྟེ་བ་འོག་སྒོའི་བར་དུ་ཕབ་ཅིང། འོག་སྒོ་ནས་ཐོན་ནས་འོག་དབང་ཆེན་གསེར་གྱིས་གཞིའི་བར་དུ་སོང་བར་བསམ་གསུངས། ཡང་ཞི་གནས་འགྲུབ་ཁའི་ཚེ་ལུས་ཀྱི་ཚོར་བ་བདེ་བའི་རྐྱེན་གྱིས་སེམས་དམིགས་པ་ལ་
གནས་མི་ནུས་པ་སྙམ་བྱད་པ་ནི་གནས་ངན་ལེན་བསྐྱེད་པའི་རླུང་རྣམས་རིམ་གྱིས་དག་པའི་མགོ་བརྩམས་པ་ཡིན། གནས་ངན་ལེན་གྱི་རླུང་རྣམས་མཐར་སྤྱི་བོར་འདུས་ནས་ཡལ་འགྲོ་བ་ནི། དང་པོར་མའི་མངལ་དུ་ལུས་ཆགས་

[020A]༄༅། །པའི་སྐབས། འཕྲང་འགྱུར་གྱི་ཚེ་སྔོན་ལ་ལྟེ་བ་དང་སྙིང་ཁ་དང། སྤྱི་བོ་རྣམས་གང་དུ་ཡོང་བའི་ཐད་དེར་སྲ་བར་འགྱུར་བའི་རྟེན་འབྲེལ་གྱི་གནད་ཀྱིས་ཡིན་གསུངས་པ་འདྲ་ཞིག་གོ་བྱུང།    ༈    ཆོས་
ཀྱི་རྒྱལ་པོ་ཙོང་ཁ་པ་ཆེན་པོས། འཇིག་རྟེན་རྒུད་པ་ཇི་སྙེད་པ་  ྾   ྾  རྟེན་ཅིང་འབྲེལ་པར་འབྱུང་བ་གསུངས་ཞེས་དྲངས་ནས་སྤྱི་བཤད་མཛད་སྐབས། མགོན་པོ་ཀླུ་སྒྲུབ་དང་འཕགས་པ་ཐོགས་མེད་གཉིས་ལ་ཤིང་རྟ་ཆེན་པོ་ཞེས་
ཟེར་བའི་རྒྱུ་མཚན་ནི། དཔེར་ན་ཤིང་རྟའི་སྟེང་དུ་ནོར་དང་རིན་པོ་ཆེ་སོགས་བཞག་ནས་ཡུལ་གཞན་དུ་དྲངས་ན་མང་དུ་འདྲེན་ནུས་པ་ལྟར། དེ་གཉིས་ཀྱིས་ཀྱང་རྒྱལ་བའི་གསུང་རབ་ཀྱི་དགོངས་པ་ཕྱོགས་རེ་བ་ཙམ་མིན་པར་ཡོངས་
སུ་རྫོགས་པར་འགྲེལ་བའི་ཁུར་བཟོད་པས་ན་ཤིང་རྟ་ཆེན་པོ་ཞེས་བྱ། རྣམ་པ་གཅིག་ཏུ་ན་གླང་པོ་ཆེ་སོགས་སྟོབས་དང་ལྡན་པའི་བཞོན་པས་ཤིང་རྟ་དྲངས་ནས། སྔར་འགྲོ་ས་མེད་པའི་གནས་སུ་ཡང་བགྲོད་ནས་ལམ་གསར་དུ་
བཏོད་ནུས་པ་ལྟར། དེ་གཉིས་ཀྱིས་ཀྱང་སྔར་སུས་ཀྱང་མ་ནུས་པའི་རྒྱལ་བའི་གསུང་རབ་ཀྱི་དོན་འགྲེལ་པའི་སྲོལ་བཏོད་པས་ན་ཤིང་རྟ་ཆེན་པོ་ཞེས་བྱ་གསུངས། འདི་ལས་འཕྲོས་ནས་མགོན་པོ་ཀླུ་སྒྲུབ་ཀྱིས་ཀླུ་ཡུལ་དུ་ཕེབས་དུས་
ཀླུའི་གནས་ཤིག་ན། དེའི་དུས་ཀྱི་མི་རྣམས་ལས་གཟུགས་ཉིས་འགྱུར་སུམ་འགྱུར་གྱིས་ཆེ་བའི་དགྲ་བཅོམ་མང་པོ་བཞུགས་འདུག་པ་ལ། དེ་རྣམས་ཀྱིས་མགོན་པོ་ཀླུ་སྒྲུབ་ལ་འདི་སྐད་དུ། ངེད་རྣམས་ནི་དགྲ་བཅོམ་པ་ཡིན་པས་

[020B] ཁྱོད་སོ་སྐྱེ་ཞིག་ཡིན་འདྲ་བ་ལ་དུག་གིས་མི་ཚུགས་པ་ཅི་ཡིན་གསུང་བ་ན། མགོན་པོ་ཀླུ་སྒྲུབ་ཀྱིས། ང་ལ་རིག་སྔགས་ཀྱི་རྒྱལ་མོ་རྨ་བྱ་ཆེན་མོ་ཡོད་
གསུངས་པས། དགྲ་བཅོམ་པ་དེ་རྣམས་ཀྱིས་རིག་སྔགས་རྨ་བྱ་ཆེན་མོ་ཟེར་ལུགས་ཀྱིས་སངས་རྒྱས་ཤཱཀྱ་ཐུབ་པ་ཡང་ཕེབས་ཚར་བ་ཨེ་ཡིན་གསུང་བ་བྱུང་གསུངས། ཡང་ཀླུའི་གནས་གཅིག་ན་སངས་རྒྱས་ཤཱཀྱ་ཐུབ་པའི་བསྟན་
པའི་ཉན་ཐོས་དགྲ་བཅོམ་པ་མང་དུ་བཞུགས་འདུག་པ་ལ། དེ་རྣམས་ཀྱིས་ཤེར་ཕྱིན་གྱི་མདོ་ནས་ཇི་ལྟར་གསུངས་པ་ལྟར་གྱི་སྟོང་པ་ཉིད་འདི་སྟོང་ཉིད་ཀྱི་དོན་ཕྱིན་ཅི་མ་ལོག་པ་དང་འདི་ཉིད་ཉན་ཐོས་སོགས་ཀྱི་བསྒོམ་བྱ་ཡིན་གསུང་བ་དང་
མགོན་པོ་ཀླུ་སྒྲུབ་ཀྱིས་དེ་ལྟར་ཡིན་ཀྱང་ད་ལྟ་ས་སྟེང་ན་ནི་ལྟ་བ་སྣ་ཚོགས་ཡོད་ཚུལ་ཞུས་གསུངས། ཡང་འཕགས་པ་ཐོགས་མེད་ས་གསུམ་པ་བ་ཡིན་པས། ངེས་པར་སྟོང་པ་ཉིད་མངོན་སུམ་དུ་རྟོགས་པ་ཡིན་པ་ལ་ས་སྡེ་ལྔའི་སྐབས་
ཕྱི་རོལ་དོན་གྱིས་སྟོང་བའི་སྟོང་ཉིད་གཏན་ལ་ཕབ་པ་སྤྱིར་གདུལ་བྱའི་དབང་གིས་ཡིན་མོད། འོན་ཀྱང་སྔོན་གྱི་གནས་བརྟན་ཆོས་སྐྱོང་གིས་ཀྱང་སྔགས་ཀྱི་རྟོགས་པ་མཐོན་པོ་ལ་མ་སླེབ་བར་དུ་སྔགས་ཀྱི་ལམ་དེ་སེམས་ཙམ་པའི་ལྟ་
བ་དང་སྦྱར་ནས་བསྒོམ་པར་གསུངས་པས་འདི་ལ་དཔྱད་རྒྱུ་ཞིག་ལྟ་འདུག་གསུངས།    ༈    ལྷ་དང་བླ་མ་དབྱེར་མེད་དུ་བྱས་ནས་གསོལ་བ་འདེབས་པ། ལས་ཀྱི་སྒྲིབ་པ་སྦྱོང་བ། ལྷག་མཐོང་གི་

[021A]༄༅། །མན་ངག་སྟོན་བའི་གཞུང་ཆེན་མོ་རྣམས་ལ་བལྟ་བ་སྟེ་གསུམ་གསུངས་པའི་དང་པོ་ནི་རང་ཅག་རྣམས་ཀྱིས་ནི་རྟེན་འབྲེལ་གྱི་ཁྱད་ཀྱིས། བླ་མ་རྗེ་བཙུན་འཇམ་དབྱངས་དང་དབྱེར་མེད་དུ་བསྒོམ་དགོས། འཇམ་
དབྱངས་ཞི་ཁྲོ་ལ་ཁྱད་མེད་སྟོང་ཉིད་བསྒོམ་པ་སྡིག་པ་དག་པའི་མཆོག་ཡིན་མོད་ཀྱང། སྟོང་ཉིད་དང་པོར་རྟོགས་པ་རང་ལ་ཡང་ལས་སྒྲིབ་ཀྱིས་གེགས་བྱེད་བས་ཡན་ལག་བདུན་པ་སོགས་ཀྱིས་བསག་སྦྱངས་བྱེད་
ལྷག་མཐོང་གི་མན་ངག་སྟོན་པའི་གཞུང་ཆེན་མོ་ནི། དབུ་མ་རིགས་ཚོགས་དྲུག་འགྲེལ་པ་བུདྡྷ་པཱ་ལི་ཏ། ཟླ་བའི་དབུ་མ་འཇུག་པ། འགྲེལ་པ་ཚིག་གསལ། རྗེ་རིན་པོ་ཆེའི་རྩ་འཇུག་གི་རྣམ་བཤད་གཉིས། ལམ་རིམ་ཆེ་ཆུང་
སོགས་ཡིན། རྩ་འཇུག་གི་རྣམ་བཤད་གཉིས་དང། ལམ་རིམ་རྣམས་ལ་སྟོང་ཉིད་སྟོན་པའི་རིགས་པའི་ཚུལ་ཚིག་ཟིན་ལ་མི་མཐུན་པ་འགའ་རེ་འབྱུང་བ་ནི། གདུལ་བྱ་སེམས་ཙམ་པ་སོགས་ཀྱི་དངོས་སྨྲ་བའི་བག་ཆགས་མཐུག་པའི་
རིགས་ཅན་དང། དང་པོ་ཉིད་ནས་དབུ་མ་པའི་རིགས་ཅན་སོགས་ཀྱི་ཁྱད་པར་ཡིན་འདུག་གསུངས། རྗེ་རིན་པོ་ཆེས། འགྲེལ་པ་བུདྡྷ་པཱ་ལི་ཏ་ལ་བལྟས་ན་ལྟ་བའི་གོ་ཚུལ་ཁྱད་པར་ཅན་འབྱུང་བར་གསུངས་ཀྱང། ལས་དང་པོ་པ་ཚོ་ལ་
དཔེ་གསལ་པོ་འགའ་ཞིག་ཡོད་པ་མ་གཏོགས་ཧ་ཅང་ཚིག་བརླིང་ཞིང་རིགས་པ་ཟབ་པས་གོ་དཀའ་སེ་བ་ཞིག་ཡིན། འོན་ཀྱང་རྩ་ཤེའི་ཊཱི་ཀ་ཆེན་དུ་དཀའ་བའི་གནད་གང་ཡོད་སར་འགྲེལ་པ་དེའི་ལུང་འདྲེན་རེ་ངེས་པར་མཛད་ཅིང་

[021B] ལུང་འདྲེན་དེ་རྣམས་ཀྱང་འགའ་ཞིག་ནི་སྔ་མའི་འཕྲོས་དོན་ལྟ་བུ་དང། འགའ་ཞིག་ཐད་ཀའི་བཤད་པ་དེའི་རྒྱབ་སྐྱོར་ལྟ་བུར་མཛད་ཡོད་གསུངས། ཡང་འཕྲོས་ནས་རྣམ་འགྲེལ་ཊཱིཀ་ཆེན་རིགས་བའི་རྒྱ་མཚོ་དང་
ཐར་ལམ་གསལ་བྱེད་གཉིས་སུ་སེམས་ཙམ་པའི་ལྟ་བ་གཏན་ལ་འབེབས་ཚུལ་མི་འདྲ་བ་རེ་བྱུང་ཞིང། གཉིས་ཀ་ཡང་རྗེ་རིན་པོ་ཆེའི་དགོངས་པ་ཡིན་པར་གསུངས་ཡོད། རང་རེ་ཚོས་བརྟགས་ན་གཅིག་ལུང་གི་རྗེས་འབྲངས་དང་
གཅིག་རིགས་པའི་རྗེས་འབྲང་གི་སེམས་ཙམ་པའི་དབང་དུ་བྱས་པ་འདྲ་མཐར་གཏུགས་ན་ནི་མའི་འགལ་ཞེས་གསུངས། ཡང་ལམ་རིམ་ཆེན་མོ་ནི་གཙོ་བོར་བཤད་རྒྱུད་དང། ཆུང་བ་ནི་སྙན་བརྒྱུད་གཙོ་ཆེ་བའི་དབང་དུ་མཛད། ལམ་རིམ་ཆེན་
མོར་མི་གསལ་པའི་ཞི་ལྷག་གི་གནང་དུ་མཞིག་ལམ་རིམ་ཆུང་བར་ཡོད་གསུངས། གནད་བཞིའི་དཔྱད་པའི་སྐབས་ང་དེ་རང་གི་གདགས་གཞིའི་ཕུང་པོ་ལྔ་དང་གཅིག་ན། ཕུང་པོ་ལྔ་ཡོད་པ་ལྟར་བདག་དེ་ཡང་རྒྱུད་མི་གཅིག་པ་ལྔར་འགྱུར་
བའམ། བདག་གཅིག་ཡིན་པ་ལྟར་ཕུང་པོ་ལྔ་ཡང་གཅིག་ཏུ་ཐལ་བའི་སྐྱོན་འབྱུང་སྟེ། ཕུང་པོ་ལྔ་པོ་དེ་ནང་ཕན་ཚུན་འགལ་བ་གང་ཞིག་དེ་རྣམས་བདག་དང་གཅིག་ཡིན་པའི་ཕྱིར་གསུངས། འདིའི་དཔེར་ལྕགས་ཀྱི་ཐུར་མ་ལྔ་དང་གསེར་
གྱི་ཐུར་མ་གཅིག་ཡོད་ན་དེ་རྣམས་གཅིག་ན་ནི་ལྕགས་ཐུར་ལྔ་ཡོད་པ་ལྟར་གསེར་ཐུར་དེ་ཡང་ལྔར་འགྱུར་བའམ། ཡང་གསེར་ཐུར་གཅིག་ཡིན་པ་ལྟར་ལྕགས་ཐུར་ལྔ་ཡོད་པ་དེ་ཡང་གཅིག་ཏུ་འགྱུར་བའི་སྐྱོན་ཡོད། ཡང་ང་དེ་རང་གི་གདག་

[022A]༄༅། །གཞིའི་ཕུང་པོ་ལྔ་དང་ཐ་དད་ན་ནི་ཕུང་པོ་རྣམས་སོ་སོར་བསལ་བའི་འོག་ཏུ་ང་དེ་འདིའོ་ཞེས་རྙེད་རྒྱུ་ཞིག་ཡོད་དགོས་པ་ལས། དེ་འདྲ་མེད་པའི་ཕྱིར་གསུངས་ཡང་དེ་རིང་གི་ཤེས་པ་དེ་བདེན་པར་གྲུབ་ན། ཚུགས་ཐུབ་
ཏུ་གྲུབ་དགོས། དེ་ཚུགས་ཐུབ་ཡིན་ན་དེ་རིང་གི་ཤེས་པའི་ངོ་བོར་ཚུགས་ཐུབ་ཡིན་དགོས། དེ་ཡིན་ན་ཁ་སང་གི་ཤེས་པ་ལས་མ་བྱུང་དགོས། བྱུང་ན་ནི་དེ་རིང་གི་ཤེས་པ་དེ་ཆོས་ཅན། ཁྱོད་ཚུགས་ཐུབ་མ་ཡིན་ཏེ་ཁ་སང་གི་ཤེས་པ་ལ་
རྟེན་ཅིང་འབྲེལ་པར་འབྱུང་བའི་ཕྱིར་གསུངས།    ༈    བསྡུས་དོན་གྱི་སྐབས་སངས་རྒྱ་བ་ལ་བཞི་བའི་སྒོ་གཉིས་སུ་མེད་པ་ལྟ་བུ་ནི། རྒྱུད་སྡེ་བཞིའི་ནང་ནས་རྣལ་འབྱོར་བླ་ན་མེད་པའི་རྒྱུད་འདི་ཉིད་ཡིན། དེས་ན་རྡོ་རྗེ་སློབ་
དཔོན་མཚན་ཉིད་དང་ལྡན་པའི་དྲུང་དུ་དབང་བཞི་རྣམ་པར་དག་པ་ཐོབ་པ་ཞིག་བྱས། དམ་ཚིག་དང་སྡོམ་པ་མིག་གི་འབྲས་བུ་བཞིན་དུ་བསྲུངས་ནས། ཐུན་མོང་བའི་ལམ་རིམ་འདི་རྣམས་ཀྱང་རྣལ་འབྱོར་བླ་ན་མེད་བའི་ལམ་རིམ་དང་སྦྲེལ་
ནས། མགོ་བཤེས་གཉེན་བསྟེན་ཚུལ་ནས་བཟུང། མཇུག་མི་སློབ་པའི་ཟུང་འཇུག་གི་བར་སྟན་ཐོག་གཅིག་ལ་ཉམས་སུ་བླངས་ནས། དེ་ཐམས་ཅད་ཀྱི་སྐབས་སུ་ཡང་བླ་མའི་རྣལ་འབྱོར་ལམ་གྱི་སྲོག་ཤིང་དུ་བྱས་པའི་སྒོ་ནས་སྙིགས་
དུས་ཀྱི་ཚེ་ཐུང་གཅིག་རང་ལ་རྡོ་རྗེ་འཆང་གི་གོ་འཕང་མངོན་དུ་བྱས་ནས། སེམས་ཅན་ཐམས་ཅད་ཀྱི་རེ་བ་སྐོང་བའི་ཡིད་བཞིན་གྱི་ནོར་བུ་རིན་པོ་ཆེར་འགྱུར་བའི་འདུན་པ་མཛོད་གསུངས།  རིགྶ་དང་དཀྱིལ་འཁོར་ཀུན་གྱི་ཁྱབ་བདག་རྡོ་རྗེ་

[022B] དངོས་གཞིའི་དམིགས་སྐོར་རྣམས་ཚིག་སྣ་རིང་ཐུང་གི་ཁྱད་ཙམ་མ་གཏོགས་བདེ་ལམ་རྩ་བ་ནང་བཞིན་སྩལ་བའི་ཟིན་བྲིས་མ་དགོས་ཤིང། མཐའ་དཔྱོད་ཀྱི་གསུང་བཤད་ཤིན་ཏུ་
རྒྱས་པ་ལུང་རིགས་ཀྱིས་བརྒྱན་ཏེ་མཛད་པ་རྣམས་ལས་རགས་པ་ཐོ་རེ་ལོང་དེ་ཞིག་རང་བློར་གསལ་པ་ལས་ཕལ་ཆེར་གསུང་ཇི་བཞིན་དང་འགའ་ཞིག་ཆིག་སྣ་ཅུང་ཟད་བསྡུས། དེ་དག་གི་ཤེས་བྱེད་ལ་སྔོན་གྱི་སྐྱེས་རབས་དང་རྟོགས་བརྗོད་དང་གཏམ་རྒྱུད་སྦྱར་བ་རྣམས་ལས་ཉུང་བ་
རྣམས་གང་གསུང་ལྟར་དང། མང་བ་རྣམས་འགའ་ཞིག་ཕྱོགས་ཙམ་དང་འགའ་ཞིག་མིང་སྨོས་ཙམ་བྱས། གཞན་མ་འདིའི་ཤེས་བྱེད་ལ་འདི་ལྟར་གསུངས་ཟེར་བ་ལྟ་བུའི་མཚམས་སྦྱོར་གྱི་ཚིག་རྣམས་མ་གཏོགས་བསམ་བཞིན་དུ་རང་བཟོ་བྱས་པ་ནི་གཏན་ནས་མེད། མ་རྟོགས་
ལོག་རྟོག་ཐེ་ཚོམ་གྱི་དྲི་མའི་སྐྱོན་གྱིས་གོས་པ་ནི་ལོས་ཡོང། གང་ལྟར་རང་གི་བརྗེད་ཐོ་དང་ཞར་ལ་བླ་མའི་གསུང་ལ་གཅེས་སྤྲས་བྱེད་པ་འགའ་རེ་ལ་ཕན་བསམས་ནས་རྒྱལ་དབང་མཆོག་གི་བཀའ་འབངས་ཀྱི་ཐ་ཤལ་འདུ་གསུམ་པ་མི་ཐུང་སྐུ་སྐྱེའི་མིད་ཅན་གྱིས་ཟིན་
བྲིས་བྱས་པ་ཡིན། ལོ་འདོད་དང་གྲགས་འདོད་བྱེད་དགོས་མེད། ཤེས་རབ་ཡོད་ན་ནི་གསུང་རབ་ཀྱི་ཚིག་དོན་མང་པོ་ཞིག་ལ་རྟོག་དབྱོད་འཇུག་པའི་ཐབས་སུ་ཡོད་ལ།  སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་
ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །མངྒ་ལཾ།། །།



﻿༄༅། །སྐྱབས་མགོན་རིགས་བརྒྱའི་ཁྱབ་བདག་ཐུབ་དབང་རྡོ་རྗེ་འཆང་དང་དབྱེར་མ་མཆིས་པ་་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོས་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་མྱོང་ཁྲིད་དུ་མཛད་པ་བཞུགས་སོ།།

[001] །རྗེ་བཙུན་བླ་མ་དམ་པ་ཐུབ་དབང་རྡོ་རྗེ་འཆང་དང་དབྱར་མ་མཆིས་པའི་་སྐྱབས་མགོན་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོའི་ཞབས་ལ་གུས་པས་ཕྱག་འཚལ་
ལོ༑ ༑བརྩེ་བ་ཆེན་པོས་རྗེས་སུ་བཟུང་དུ་གསོལ། འདིར་བྱང་ཆུབ་ལམ་གྱི་རིམ་པའི་དམར་ཁྲིད་ཐམས་ཅད་མཁྱེན་པར་བགྲོད་པའི་བདེ་ལམ་གྱི་ཁྲིད་ལ། ཚོགས་བཤད། སློབ་བཤད་གཉིས་
ལས་ཕྱི་མ་ལྟར་ཐུགས་ཉམས་སུ་བསྟར་བས་དམ་པའི་མན་ངག་གི་གནད་ཀྱིས་ལེགས་པར་བརྒྱན་ཏེ་སྩལ་བའི་གསུང་གི་ཆ་ཤས་ཙམ་གང་ངེས་ཟིན་བྲིས་སུ་བྱ་བར། དེ་ཡང་རྗེ་བཙུན་ཙོང་ཁ་པ་ཆེན་
པོས༑ དལ་བའི་རྟེན་འདི་ཡིད་བཞིན་ནོར་ལས་ལྷག་་རྣལ་འབྱོར་ངས་ཀྱང་ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་། ཞེས་གསུངས་པ་ནི། དང་པོར་རྒྱ་ཆེན་ཐོས་པ་མང་དུ་བཙལ་

[002A]༄༅། །་ཞེས་པ་ལྟར། དལ་འབྱོར་གྱི་རྟེན་ཁྱད་པར་ཅན་འདི་ཉིད་ཀྱི་རྟེན་ལ་དང་པོར་ཐོས་པ། བར་དུ་བསམ་པ། མཐར་ཉིན་མཚན་ཀུན་ཏུ་ཉམས་སུ་བཞེས་ཏེ། བསྟན་པ་ཐམས་
ཅད་འགལ་མེད་དུ་རྟོགས་ནས། གསུང་རབ་མ་ལུས་པ་གདམས་དག་ཏུ་ཐུགས་ཉམས་སུ་ཤར་བར་མཛད་དོ། དེ་དོན་དུ་གདུལ་བྱ་རྣམས་ལ་འདོམས་པར་མཛད་པའི་གཞུང་བྱང་ཆུབ་ལམ་གྱི་རིམ་
པ་ཆེ་ཆུང་རྣམས་ཡིན་ལ། དེ་ནས་ཀྱང་སྐྱོང་རྒྱུ་གུད་པ་རེ་བྱའོ། ཞེས་གསུངས་པའི་དོན་ལྟར་རྗེ་བཙུན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོས་གདུལ་བྱ་རྣམས་ཀྱི་ཉམས་ལེན་ཁྱེར་བདེ་བ་ཚིག་ཉུང་
ལ་དོན་འདུས་པ་ཞིག་ཚོགས་ཆོས་སུ་སྩལ་བར་ཀུན་གྱིས་ཟིན་བྲིས་སུ་བྱས་ཏེ་སྤྱན་ལམ་དུ་ཕབ་པར། མགོར་རྗེ་བཙུན་བླ་མ་དམ་པ་་ཞེས་སོགས་མཆོད་བརྗོད་དང་ས་བཅད་རྣམས་མཛད་དེ། ལམ་གྱི་
རིམ་པའི་གནད་ཐམས་ཅད་མ་ཚང་བ་མེད་བ་རྗེན་པར་སྟོན་པའི་དམར་ཁྲིད་ཐམས་ཅད་མཁྱེན་བར་བགྲོད་པའི་བདེ་ལམ་འདི་ཉིད་ཡིན་པས། འདི་ཉམས་སུ་ལེན་པ་ལ་ཐོག་མར་ལམ་གྱི་རྩ་བ་བཤེས་

[002B] དེ་དག་སྟོན་པའི་དགེ་བའི་བཤེས་གཉེན་ལམ་གྱི་གཞུང་ཤིང་ལྟ་བུའི་རྩ་བ་མཐར་ཐུག་པ་ཡིན་པས་ན་དེ་ལྟར་གསུངས་
ཡང་དག་པར་རྫོགས་པའི་སངས་རྒྱས་ནས་བཟུང་རྩ་བའི་བླ་མའི་བར་གྱི་སངས་རྒྱས་ཀྱི་ལམ་ཕྱིན་ཅི་མ་ལོག་པར་ཐོབ་པ་བླ་མ་ཁོ་ན་ལ་རག་ལས་བས་ན་དེ་ལྟར་གསུངས། དེས་ན་དགེ་བའི་བཤེས་གཉེན་བསྟེན་ཚུལ་འདི་གནད་ཤིན་ཏུ་ཆེ་
བས༑ དེ་ལ་སྦྱོར་དངོས་མཇུག་གསུམ་ལས་སྦྱོར་བའི་ཆོས་དྲུག་གི་དང་པོ་གནས་ཁང་བྱི་དོར་བྱེད་དུས་དྲི་བཟང་གིས་ཆག་ཆག་ལེགས་པར་བཏབ། དྲི་བཟང་ཡང་རང་གི་ཁམས་ལ་གནོད་པའི་རིགས་རྣམས་མི་བྱུག་སྐུ་གསུང་ཐུགས་ཀྱི་
རྟེན་འགྲེམས་ཚུལ། དབེན་ས་སྙན་བརྒྱུད་ལྟར་ན་ཐུབ་དབང་གི་སྐུ་བརྙན་དང་རྗེ་བཙུན་ཙོང་ཁ་པ་ཆེན་པཱི་སྐུ་བརྙན་རེ་ངེས་པར་དགོས་གསུངས། མཆོད་པ་གཡོ་མེད་ཅིང་བཀོད་པ་ལེགས་པར་བཤམས་ཚུལ་ཉེར་སྤྱོད་ལྔ་དང་གཞན་ཡང་
མཆོད་པའི་ཡོ་བྱད་གང་འབྱོར་ཆོས་བརྒྱད་ཀྱིས་མ་གོས་པར་བཤམས། སྟན་བདེ་བ་ལ་ལུས་རྣམ་སྣང་གི་ཆོས་བདུན་ལྡན་གྱིས་འཁོད་ཅིང་སྟན་རྒྱབ་མཐོ་ལ་མདུན་དམའ་བར་བྱེད་པ་ནི་རྩ་དབུ་མའི་རྩ་བ་ཅུང་མཐོ་བར་ཡོད་ན་དམིགས་པ་གསལ་
ཞིང་འཆར་བདེ་བའི་གནད་ཀྱིས་ཡིན་གསུངས། རླུང་ཕྱིར་འབུད་པ་དང་ནང་དུ་རྡུབ་པ་རེ་ལ་གྲངས་བགྲངས་ཏེ་ཉེར་གཅིག་རེ་བྱེད་པ་ཡང་རྟེན་འབྲེལ་གྱི་གནད་ཁྱད་པར་ཅན་ཡོད་གསུངས། རང་རྒྱུད་ལ་ལེགས་པར་བརྟགས་ཏེ་སེམས་ཅན་

[003A]༄༅། །ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་འདོད་ཀྱི་བསམ་པ་དྲག་པོ་སེམས་ཐོག་ཁེལ་ངེས་ཞིག་གསལ་བཏབ་ནས། རང་གི་མདུན་གྱི་སྨིན་མཚམས་ཀྱི་ནམ་མཁའི་གནས་སུ་སེངྒེ་ཆེན་པོ་བརྒྱད་ཀྱིས་བཏེག་
བའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་དད་རྗེ་ཙོང་ཁ་པ་རྒྱལ་བ་རྡོ་རྗེ་འཆང་རྣམས་དང་དབྱེར་མེད་ཡིན་པ་ལ་རྣམ་པ་ཐུབ་དབང་རྡོ་རྗེ་འཆང་སྐུ་མདོག་གསེར་བཙོམ་ལྟ་བུ་ལ་བླ་
མ་ཡི་དམ་སངས་རྒྱས་བྱང་སེམས་ཉན་རང་ཆོས་ཀྱོན་བསྲུང་མ་རྣམ་སྐྱིས་བསྐོར་བའི་སྐྱབས་ཡུལ་གསལ་ལེགས་པར་བཏབ། རང་ཅག་གི་ཤའི་མིག་ཉོན་མོངས་པས་བསྒྲིབ་ནས་མ་མཐོང་བ་མ་གཏོགས་མདུན་དུ་མངོན་སུམ་དུ་བཞུགས་ཡོད་
ཐག་ཆོད་ཡིན་སྙམ་དུ་བསམས། རང་གི་མཐའ་སྐོར་དུ་མ་སེམས་ཅན་ཐམས་ཅད་གཅིག་ཀྱང་མ་ལུས་པར་སྨུག་ཤིག་གེ་ཡོད་པའི་མོས་པ་བྱེད་ཅིང། བདག་དང་མ་སེམས་ཅན་ཐམས་ཅད་ཀྱིས་ཐོག་མེད་ནས་ད་ལྟའི་བར་དུ་སྡུག་བསྔལ་སྣ་
ཚོགས་ཞིག་མྱོད་འདུག་ཅིང། ད་དུང་མྱོང་བར་འགྱུར་བས་ད་རེས་མི་ལུས་རིན་པོ་ཆེ་ཐོབ་དུས་འདིར་རང་གཞན་སེམས་ཅན་ཐམས་ཅད་ཀྱིས་འཁོར་བ་དང་ངན་སོང་གི་སྡུག་བསྔལ་གྱི་རྒྱུན་བཅད་བར་བྱ་བའི་ཕྱིར་ཏུ་ཡང་དག་པར་རྫོགས་པའི་སངས་
རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་ཏུ་བླ་མ་དཀོན་མཆོག་གསུམ་ལ་སྐྱབས་སུ་འགྲོ་བར་བྱའོ། སྙམ་དུ་བསམས་ལ། བླ་མ་ལ་སྐྱབས་སུ་མཆིའོ་ཞེས་ཉེར་གཅིག་གམ་བརྒྱ་སྟོང་ཁྲི་འབུམ་སོགས་བརྗོད་ནས་ཐུབ་དབང་རྡོ་རྗེ་འཆང་དང་བླ་

[003B] གསུང་བཅག་པ། ཐུགས་དཀྲུགས་པ་སོགས་ཀྱི་ཉེས་པ་ཐམས་ཅད་སྦྱངས་ཤིང་
སྐྱབས་འོག་ཏུ་ཚུད་པའི་མོས་པ་བྱའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་་དགེ་འདུན་ལ་་ཞེས་སོགས་ཀྱི་སྐབས་བདུད་རྩི་འབེབས་སྦྱངས་སྔར་བཞིན་བྱ་ཞིང་སྐྱབས་འོག་ཏུ་ཆུད་བའི་མོས་པ་བྱའོ། །སངས་རྒྱས་ཀྱིས་
བཅས་མཚམས་ཀྱི་བསླབ་པའི་མཚམས་ལས་འདས་པ་རྣམས་ཀྱང་སངས་རྒྱས་ཀྱི་བཀའ་བཅག་པའི་ཉེས་པར་འགྱུར་གསུངས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། ་ཞེས་པའི་སྐབས་ཚོགས་ཞིང་སྤྱིལ་བདུད་རྩི་འབེབས་སྦྱངས་
གོང་བཞིན། བདག་གིས་ལམ་འདི་བསྒོམ་པའི་བསོད་ནམས་ཀྱི་དགེ་བའི་རྩ་བའི་མཐུ་ལ་བརྟེན་ནས་སངས་རྒྱས་ཀྱི་གོ་འཕང་ཐོབ་པའི་སྨོན་པ་དྲག་པོ་བྱའོ། །ཚད་མེད་བཞིའི་དང་པོར་བཏང་སྙོམས་ཚད་མེད་སྒོམས། འདི་ལ་སྐྱེས་བུ་ཆེན་པོའི་སྐབས་
བཏང་སྙོམས་སྐྱེ་བའི་རྟེན་འབྲེལ་ཡོད། ཁྱད་པར་ཅན་གྱི་སེམས་བསྐྱེད་ཀྱི་སྐབས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་བསམ་པ་རྒྱུད་དང་འདྲེས་ངེས་བ་སྟེ་སེམས་ཀྱི་གཏིང་ནས་བསམ་མ་ནོ་ཐོང་པར་བྱའོ། །སྔོན་དུ་སེམས་བསྐྱེད་
བསྒོམས་པ་ལས་འདིར་བསྒོམ་པ་སྐྱབས་ཡུལ་རྣམས་ཀྱི་བྱིན་རླབས་ཞུགས་པའི་དབང་གིས་ཁྱད་བར་ཤིན་ཏུ་ཚེ་གསུངས། དེ་ནས་སྐྱབས་ཡུལ་རྣམས་མཐའ་ནས་རིམ་གྱིས་འོད་དུ་ཞུ་ནས་ཐུབ་དབང་རྡོ་རྗེ་འཆང་ལ་ཐིམ། དེ་རང་ཉིད་ལ་ཐིམ་པས་རང་

[004A]༄༅། །ཉིད་ཐུབ་དབང་རྡོ་རྗེ་འཆང་དུ་གྱུར་པའི་སྐུ་ལས་འོད་ཟེར་འཕྲོས་སེམས་ཅན་ཐམས་ཅད་ལ་ཕོག་པས་ཐུབ་དབང་རྡོ་རྗེ་འཆང་དུ་གྱུར་པའི་མོས་པ་བྱའོ། །ཚོགས་ཞིང་གསལ་འདེབས་ཚུལ་ལ་མདུན་གྱི་སྨིན་མཚམས་སུ་སེངྒེའི་ཁྲིའི་
སྟེང་དུ། རྟ་ཕུག་པས་སྔོན་འགྲོར་གསལ་བར་གསུངས་པ་ལྟར་ཁྲི་ལྔ་གསལ་འདེབས་པའམ། ཡང་ན་པདྨའི་སྡོང་པོ་ཡངས་ཤིང་རྒྱ་ཆེ་བའི་སྟེང་དུ་བླ་མཆོད་ལྟར་གསལ་བཏབ་པ་རྣམས་ལས། ད་ལམ་རང་གི་སྨིན་མཚམས་སུ་རིན་པོ་ཆེའི་
ཁྲི་འཇིག་རྟེན་ཁམས་ཀྱི་དཔལ་འབྱོར་ཕུན་སུམ་ཚོགས་པ་ཐམས་ཅད་ཚད་བའི་རང་བཞིན་ཅན་དུ་བསམས། ཁྲིའི་ལོགས་ཀྱི་གཡས་གཡོན་གཉིས། རྒྱབ་མདུན་རྣམས་སུ་སེངྒེ་གཉིས་གཉིས་ཁ་སྤྲོད་དུ་ཡོད་པ། དེའི་སྟེང་དུ་སྣ་ཚོགས་པདྨའི་
གདན། དེའི་སྟེང་དུ་ཟླ་བ་དང་ཉི་མའི་གདན་གྱི་སྟེང་དུ་ངོ་བོ་རང་གི་དྲིན་ཅན་རྩ་བའི་བླ་མ་དང་ཐུབ་དབང་རྡོ་རྗེ་འཆང་རྗེ་བཙུན་ཙོང་ཁ་པ་ཆེན་པོ་རྣམས་དབྱེར་མི་ཕྱེད་པ་ཡིན་པ་ལ་རྣམ་པ་ཐུབ་དབང་རྡོ་རྗེ་འཆང་བློ་བཟང་གྲགས་པ་སྐུ་མདོག་གསེར་བཙོ་
མ་ལྟ་བུ། ཕྱག་གཡས་ས་གནོན། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་བཟེད་བསྣམས་པ། ཐུབ་པ་བྱང་ཆུབ་ཆེན་པོ་མདུན་དུ་རྡོ་རྗེ་ཡོད་པ་ཕྱག་ཏུ་ལྷུང་བཟེད་མེད་པ་ལ་ཟེར་གསུངས། ཐུབ་པའི་དབང་པོའི་ཕྱག་མཚན་
ལྷུང་བཟེད་ཡོང་བ་ཡང། དང་པོར་ཐུགས་བསྐྱེད་པའི་ཚེ་རྫ་མཁན་གྱི་ཁྱིའུ་སྣང་བྱེད་ཀྱི་དུས་རྫའི་ལྷུང་བཟེད་འཇམ་གྱིས་བཀང་བ་ཕུལ་ནས་སེམས་བསྐྱེད་པའི་རྟེན་འབྲེལ་གྱི་གནད་ཀྱིས་ལྷུང་བཟེད་ཕྱག་མཚན་དུ་མཛད་པ་ཡིན་གསུངས། ཐུབ་

[004B]
འཕགས་པ་ཀླུ་སྒྲུབ། རྗེ་ཙོང་ཁ་པ་ཆེན་པོ། དཔལ་ལྡན་ཨ་ཏི་ཤ་གསུམ་ངེས་པར་དགོས། ནཱ་རོ་པ་སོགས་ཉམས་ལེན་བྱིན་རླབས་བརྒྱུད་པའི་བླ་མ་རྣམས་གསལ་འདེབས་ཤིང། ཇོ་བོ་རྗེས་ཌོཾ་བཧི་པས་མིའི་ལག་པའི་སྲིན་མཛུབ་ཞིག་སྩལ་བ་
བཞེས་པས་བདེ་གསལ་མི་རྟོག་པའི་ཏིང་ངེ་འཛིན་ཁྱད་པར་ཅན་འཁྲུངས་པ་དང། སྔགས་ཀྱི་ལམ་དུ་ཡང་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་ངེས་པར་ཚང་བའི་གནད་ཀྱིས་འདིའི་ཉམས་ལེན་བྱིན་རླབས་བརྒྱུད་པར་ཡང་གསུངས་
གཡས་སུ་འོད་ཟེར་འཕྲོས་པའི་སྣེལ་སེངྒེའི་ཁྲིའི་སྟེང་དུ་རྗེ་བཙུན་བྱམས་མགོན་བཟང་པོའི་འདུག་སྟངས་ཀྱིས་བཞུགས་པ་ལ་རྒྱ་ཆེན་སྤྱོད་བརྒྱུད་ཀྱི་བླ་མ་རྣམས་ཀྱིས་བསྐོར་བ། གཡོན་ཕྱོགས་སུ་འོད་ཟེར་འཕྲོས་པའི་སྣེ་ལ་སེང་ཁྲིའི་སྟེང་དུ་རྗེ་
བཙུན་འཇམ་དབྱངས་སྐྱིལ་ཀྲུང་གིས་བཞུགས་པ་ཆོས་འཆད་ཀྱི་ཕྱག་རྒྱ་མཛད་པ་ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་བ། མདུན་དུ་འོད་ཟེར་འཕྲོས་པའི་སྣེ་ལ་སེང་ཁྲིའི་སྟེང་དུ་དྲིན་ཅན་རྩ་བའི་བླ་མ་ལ་ཆོས་འབྲེལ་དངོས་ཐོབ་ཀྱི་བླ་མ་
རྣམས་ཀྱིས་བསྐོར་བ། དེའི་མཐར་འོད་ཟེར་འཕྲོས་པའི་སྣེ་ལ་གཡས་སུ་འཇིགས་བྱེད་གཡོན་དུ་གསང་འདུས་མདུན་དུ་བདེ་མཆོག་རྒྱབ་ཏུ་ཀྱཻ་རྡོར། དེའི་མཐར་རྣལ་འབྱོར་རྒྱུད་སྤྱོད་རྒྱུད་བྱ་རྒྱུད་ཀྱི་ལྷ་ཚོགས་སངས་རྒྱས་བྱང་སེམས་འཕགས་

[005A]༄༅། །པའི་གནས་བརྟན་ཉན་རང་ཆོས་སྐྱོང་བསྲུང་མ། རྒྱལ་ཆེན་བཞི་སོགས་གསལ་བཏབ། རྒྱལ་ཆེན་བཞི་ཡང་ཞལ་རང་རང་གི་ཕྱོགས་ལ་གཟིགས་པས་བར་ཆད་བསྲུང་བར་བསམས། ཐུབ་དབང་རྡོ་རྗེ་འཆང་གི་སྤྱི་
བོར་སྐུའི་ངོ་བོ་ཨོཾ་དཀར་པོ། མགྲིན་པར་གསུང་གི་ངོ་བོ་ཨཱ་དམར་པོ། ཐུགས་ཀར་ཐུགས་ཀྱི་ངོ་བོ་ཧཱུཾ་སྔོན་པོ། ལྟེ་བར་ཡོན་ཏན་གྱི་ངོ་བོ་སཱ་སེར་པོ། གསང་གནས་སུ་འཕྲིན་ལས་ཀྱི་ངོ་བོ་ཧཱ་ལྗང་ཁུ། ཐུགས་ཀའི་ཧཱུཾ་ལས་འོད་ཟེར་
འཕྲོས་ཕྱོགས་བཅུའི་སངས་རྒྱས་བྱང་སེམས་ཐམས་ཅད་སྤྱན་དྲངས་ཏེ་ཚོགས་ཞིང་རྣམས་ལ་ཡང་ཐིམ་ཞིང་ཐུབ་དབང་རྡོ་རྗེ་འཆང་ལ་ཡང་ཐམས་ཅད་ཐིམ་པས་སྐྱབས་གསུམ་ཀུན་འདུས་པའི་བདག་ཉིད་དུ་མོས་པར་བྱའོ། །དེ་ལ་ཡན་
ལག་བདུན་པའི་སྒོ་ནས་ཚོགས་བསག་པ་ནི། བཟང་པོ་སྤྱོད་པའི་སྨོན་ལམ་འདི་སྤྱིར་བྱང་ཆུབ་སེམས་དཔའི་སྨོན་ལམ་ཐམས་ཅད་ཀུན་ཏུ་བཟང་པོའི་སྨོན་ལམ་དུ་འདུས་ཤིང་དེ་བསྡུས་ནས་བཟང་པོ་སྤྱོད་པ་འདིར་གསུངས་པའི་གནད་
ཀྱིས་ཁྱད་པར་ཤིན་ཏུ་འཕགས་པས་ཡན་ལག་བདུན་པ་བཟང་སྤྱོད་ནས་འབྱུང་བ་ལྟར་བྱ་བ་ལ་ཐོག་མར་འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ་ཞེས་པ་ཡང་བརྗོད་དགོས་པ་ནི། རྗེ་བཙུན་འཇམ་དབྱངས་བྱང་
ཆུབ་སེམས་དཔའ་ཐམས་ཅད་སྨོན་ལམ་དང་སངས་རྒྱས་བསྒྲུབ་པ་ལ་བསྐུལ་བར་མཛད་པ་རྣམས་ཀྱི་གཙོ་བོར་གྱུར་པ་དང། མདོ་ཕལ་པོ་ཆེ་ལས། སྨོན་ལམ་འདིའི་གླེང་གཞི་མཛད་པ་པོ་འཇམ་དཔལ་དབྱངས་ཡིན་པར་གསུངས་པའི་

[005B] ཕྱག་འཚལ་བའི་ཚེ་ཐུབ་དབང་རྡོ་རེ་འཆང་སོགས་ཚོགས་ཞིང་ཐམས་ཅད་ཀྱི་སྐུའི་བ་སྤུའི་བུ་ག་རྣམས་སུ་སངས་རྒྱས་ཀྱི་ཞིང་གྲངས་མེད་པ་དེ་རེ་རེར་སངས་རྒྱས་གྲངས་མེད་པ་
བཞུགས་པ་རྣམས་ཀྱི་མདུན་དུ་རང་གི་ལུས་གྲངས་མེད་པ་སྤྲུལ་པ་རྣམས་ཀྱིས་ཀྱང་སེམས་ཅན་ཐམས་ཅད་དང་མཉམ་དུ་ཕྱིན་པར་བསམ་པ་ནི་རང་ཉིད་སངས་རྒྱས་པའི་ཚེ་སེམས་ཅན་ཐམས་ཅད་སངས་རྒྱས་ཀྱི་སར་འཁྲིད་བའི་རྟེན་འབྲེལ་ཡོད་གསུངས་
ལུས་གྲངས་མེད་སྤྲུལ་པ་རྣམས་ཀྱང་ཐ་མལ་བའི་རྣམ་པ་ཅན་དང་འོད་ཀྱི་རང་བཞིན་ཅན་གྱི་ཡིད་ལུས་ཀྱི་རྣམ་པར་ཡང་བསྒོམ་གསུངས་ཀྱང་ཤེས་རབ་མྱུར་ཁྱད་ཤཱ་རིའི་བུ་ལྟ་བུ་ཁྱད་པར་ཅན་དང་ལྡན་པར་སྒོམས། རང་དང་སེམས་ཅན་ཐམས་ཅད་ཀྱི་
ལུས་ངག་ཡིད་གསུམ་གྱིས་དད་གུས་དྲག་པོས་ཕྱག་འཚལ་བའི་མོས་པ་དང་བཅས་པས། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། ་ཞེས་སོགས་བྱའོ། །མཆོད་པའི་སྐབས་དྲི་དང་རེག་བྱ་ཕུན་སུམ་ཚོགས་པའི་མེ་ཏོག་རྣམས་གཏོར་ཞིང་
ལོངས་སྐུའི་ཆ་བྱད་ཅན་རྣམས་ལ་སྐུའི་རྒྱན་དུ་ཕུལ་ཞིང་དྲི་རྣམས་སྐུ་ལ་བྱུགས་པ་དང། བདུག་སྤོས་རྣམས་ཤངས་དང། མར་མེ་རྣམས་སྤྱན་དང། ཞལ་ཟས་རྣམས་ཞལ་དང། ཕྱེ་མའི་ཕུར་མ་རྣམས་མདུན་གྱི་ནམ་མཁའ་དང་སྐུ་མདུན་དུ་ཕུལ་
བའི་མོས་པ་བྱའོ། །མཆོད་པ་གང་དག་ཅེས་པའི་སྐབས་སུ་རང་ཉིད་བྱང་ཆུབ་སེམས་དཔའ་ཀུན་ཏུ་བཟང་པོར་མོས་ནས། དེའི་ལྟེ་བ་རྣས་འོད་ཟེར་ནམ་མཁའ་གང་བ་སྤྲོས་པའི་སྣེ་མོར་རང་ཉིད་དཔག་ཏུ་མེད་པ་ཐལ་མོ་སྦྱར་བའི་བར་དུ་བསམ་

[006A]༄༅། །འཕེལ་དབང་གི་རྒྱལ་པོའི་ནོར་བུ་རིན་པོ་ཆེ་ཐོགས་པ་ལས་མཆོད་པའི་ཚོགས་ནམ་མཁའ་གང་བ་སྤྲོས་ནས་མཆོད་ཡུལ་རྣམས་ལ་མཆོད་པས་ཟག་པ་མེད་པའི་བདེ་བ་ཁྱད་པར་ཅན་ཐུགས་རྒྱུད་ལ་འཁྲུངས་པའི་མོས་
པས་ཕུལ། ཡང་མཆོད་ཡུལ་མཆོད་མཁན་མཆོད་རྫས་རྣམས་རང་བཞིན་མེད་པའི་ལྟ་བས་རྒྱས་འདེབས་པ་ཡང་བླ་ན་མེད་པའི་མཆོད་པར་གསུངས། སྡིག་བཤགས་སྐབས་རང་གཞན་སེམས་ཅན་ཐམས་ཅད་ཀྱི་སྡིག་པ་རྣམས་ལ་
འགྱོད་སེམས་དྲག་པོས་བཤགས་པས་ཚོགས་ཞིང་རྣམས་ཀྱི་སྐུ་ལས་བདུད་རྩི་དཀར་པོའི་རྒྱུན་བབས་རང་གཞན་ཐམས་ཅད་ཀྱི་ལུས་སེམས་ལ་ཞུགས་པས་སངས་ཀྱིས་དག་པའི་མོས་པ་བྱ། རྗེས་སུ་ཡི་རང་ཡང་དགེ་བ་རྣམས་ལ་དགའ་བ་སྤྲོ་
སང་ངེ་བ་མ་བྱུང་བར་བསྒོམས། ཆོས་འཁོར་བསྐོར་བར་གསོལ་བ་འདེབས་དུས་རང་གཞན་ཐམས་ཅད་ཀྱིས་གསེར་གྱི་འཁོར་ལོ་ཕུལ་ཏེ་གསོལ་བ་བཏབ་པས་ཞལ་གྱིས་བཞེས་པར་བསམས། མྱ་ངན་ལས་མི་འདའ་བར་གསོལ་བ་འདེབས་
དུས་གླིང་བཞི་རི་རབ་ངང་བཅས་པ་ཕུལ་བས་ཞལ་གྱིས་བཞེས་པར་བསམས། བསྔོ་བའི་སྐབས་ཕྱག་འཚལ་བ་སོགས་ཀྱི་དགེ་རྩ་རྣམས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་རྒྱུར་བསྔོ། མཎྜལ་གསེར་དངུལ་ལི་སོགས་
གང་འབྱོར་བའི་མཎྜལ་ཆེ་རུ་མ་སོང། གླིང་བཞི་གླིང་ཕྲན་དང་བཅས་པ་ཐམས་ཅད་རྒྱ་ཆུང་དུ་མ་སོང་བར་ཤོད་བའི་མོས་པས་ཕུལ། དེ་ལྟར་ཕུལ་བའི་དགོས་པ་ཡང་རང་སངས་རྒྱས་པའི་ཚེ་ཞིང་ཐམས་ཅད་དུ་མཛད་པ་སྟོན་པའི་རྟེན་འབྲེལ་

[006B] དེ་ནས་བླ་མ་རིན་པོ་ཆེ་བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་ལམ་དུ་ལོངས་པར་། ལམ་ལ་བར་ཆང་མི་འབྱུང་བར་། ཕྱིན་ཅི་ལོག་གི་བློ་སྣ་མཐའ་དག་འགག་པ་དང། ཕྱིན་ཅི་མ་
ལོག་པའི་བློ་སྣ་མཐའ་དག་རྒྱུད་ལ་སྐྱེ་བར་བྱིན་གྱིས་། དགེ་བའི་བཤེས་གཉེན་སངས་རྒྱས་དངོས་སུ་མཐོང་བ་ནས། ལྷག་མཐོང་གི་བར་གྱི་རྟོགས་པར་ཁྱད་པར་ཅན་སྐྱེ་བར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། དེ་ལྟ་
བུའི་རྟོགས་པ་ཁྱད་པར་ཅན་སྐྱེ་ནུས་པར་བྱིན་གྱིས་བརླབས་བྱུང་སྙམ་དུ་བསམས། གསོལ་བ་འདེབས་པའི་སྐབས་སུ་མན་ངག་ཞལ་ཤེས་ནི། དཔལ་ལྡན་རྩ་བའི་བླ་མ་རིན་པོ་ཆེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་
གསོལ། ཞེས་པ་ལན་གཉིས་བརྗོད་པས་དང་པོའི་སྐབས་སུ་ཐུབ་དབང་རྡོ་རྗེ་འཆང་གི་སྐུའི་ཆ་ལས་བདུད་རྩི་ལྔ་འོད་ཟེར་དང་བཅས་པའི་རྒྱུན་བབས་རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་སྡིག་སྒྲིབ་སྦྱངས། ་
གཉིས་པའི་སྐབས་སུ་ཐུབ་དབང་རྡོ་རྗེ་འཆང་གི་སྐུ་ལས་སྐུ་གཉིས་བ་ཞིག་མར་མེ་གཅིག་ལས་གཉིས་ཆད་ཀྱི་ཚུལ་དུ་རང་གི་སྦྱི་བོར་བྱོན་ནས་བྱིན་གྱིས་བརླབས་པའི་ངོ་ཆེན་གྱི་ཚུལ་དུ་བཞུགས་པར་བསམས། འདྲེན་པ་མཉམ་མེད་་གསུམ་
ལ་གསོལ་བ་འདེབས། དང་པོའི་སྐབས་སུ་ཐུབ་དབང་རྡོ་རྗེ་འཆང་བྱམས་པ་ཐོགས་མེད་ཚོགས་ཞིང་གཞན་རྣམས་ལས་བདུད་རྩི་། ཁྱད་པར་རྒྱ་ཆེ་བའི་ལམ་གྱི་རིམ་པའི་རྟོགས་པ་སྐྱེ་བ་ལ་གེགས་བྱེད་སྦྱངས། ། གཉིས་པའི་སྐབས་སུ་

[007A]༄༅། །ཐིམ་པས་རྒྱ་ཆེ་བའི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསམས། དེ་བཞིན་དུ་རྩ་བའི་བླ་མའི་བར་གྱི་གསོལ་འདེབས་རྣམས་རྒྱུད་དང་འདྲེས་ངེས་པར་བྱའོ། །སྨྲ་བ་ཟླ་མེད་འདྲེན་མཆོག་་
དང་པོའི་སྐབས་གཞན་གོང་བཞིན་ཟབ་མོའི་རྟོགས་པ་ཁྱད་པར་ཅན་སྐྱེ་བ་ལ་གེགས་བྱེད་སྦྱངས། གཉིས་པའི་སྐབས་ཟབ་མོའི་ལམ་གྱི་རྟོགས་པ་ཁྱད་པར་ཅན་རང་གཞན་གྱི་རྒྱུད་ལ་སྐྱེས་པར་བསྒོམས། ཡོན་ཏན་ཀུན་གྱི་། གུས་པ་
ཆེན་པོས་བསྟེན་པར་བྱིན་གྱིས་རློབ། ཅེས་པའི་སྐབས་ཚོགས་ཞིང་རྣམས་ལས་བདུད་རྩི་འབེབས་སྦྱངས་ནན་ཏན་བྱེད། ཁྱད་པར་དགེ་བའི་བཤེས་གཉེན་སངས་རྒྱས་དངོས་སུ་མཐོང་བ་བཀའ་དྲིན་རྗེས་སུ་དྲན་པ་སོགས་བསམ་སྦྱོར་གཉིས་
ཀྱིས་ཚུལ་བཞིན་དུ་བསྟེན་ནུས་པར་མོས་པ་ཤུགས་དྲག་པོ་བྱས་ནས། གཉིས་པའི་ཚེ་དེ་ལྟ་བུའི་རྟོགས་པ་ཁྱད་པར་ཅན་སྐྱེས་པར་བསྒོམས། ལན་ཅིག་རྙེད་པའི་་དལ་འབྱོར་ལ་ཤོ་ལོ་ཀ་གཅིག་སྐྱེས་བུ་ཆུང་ངུ་ལ་གཉིས། འབྲིང་ལ་
གཉིས། བྱང་ཆུབ་ཀྱི་སེམས་ལ་གཅིག་སྦྱོད་པ་སྤྱི་ལ་གཅིག་ཕར་ཕྱིན་ཐ་མ་གཉིས་ལ་གཅིག་རྡོ་རྗེ་ཐེག་པར་འཇུག་ཚུལ་ལ་གཅིག་དམ་ཚིག་སྡོམ་པ་བསྲུང་ཚུལ་ལ་གཅིག་བསྐྱེད་རྫོགས་ཀྱི་ཉམས་ལེན་ཐུན་དངོས་གཞི་ལ་གཅིག་
ཕྱི་ནང་གི་བར་ཆད་ཞི་བའི་དོན་དུ་གཅིག་རྣམས་ཀྱི་སྐབས་སོ་སོའི་སྐབས་ཀྱི་དམིགས་པ་བྱའོ། །སྐྱེ་བ་ཀུན་ཏུ་ཡང་དག་བླ་མ་དང་་ཞེས་པའི་སྐབས་སུ་ཚོགས་ཞིང་རྣམས་མཐའ་ནས་རིམ་གྱིས་བསྡུ་ཞིང། རྒྱ་ཆེན་སྦྱོད་བ་རྒྱུད་རྣམས་བྱམས་

[007B] ཟབ་མོ་ལྟ་བརྒྱུད་རྣམས་འཇམ་དབྱངས་ལ། ཆོས་འབྲེལ་དངོས་ཐོབ་རྣམས་རྩ་བའི་བླ་མ་ལ། བྱིན་རླབས་བརྒྱུད་པ་རྣམས་རྡོ་རྗེ་འཆང་ལ་ཐིམ་དེ་ལྔ་ལ་གསལ་སྣང་འདོན། བྱམས་འཇམ་དབྱངས་རྩ་བའི་བླ་མ་གསུམ་ཐུབ་དབང་རྡོ་རྗེ་འཆང་
ལ་རྡོ་རྗེ་འཆང་ཐུབ་དབང་རྡོ་རྗེ་འཆང་གི་ཐུགས་ཀར་ཐིམ། ཐུབ་དབང་རྡོ་རྗེ་འཆང་རང་གི་སྦྱི་བོའི་ཐུབ་དབང་རྡོ་རྗེ་འཆང་ལ་ཐིམ་པས་སྐྱབས་གནས་ཀུན་འདུས་པའི་བདག་ཉིད་དུ་མོས། རང་གི་མཐའ་སྐོར་དུ་མ་སེམས་ཅན་ཐམས་ཅད་གསལ་
བར་དམིགས་ནས། ཡན་ལག་བདུན་པ་མཎྜལ་དང་བཅས་པ་མདོར་བསྡུས་འབུལ་བ་ནི། དངོས་བཤམས་ཡིད་སྤྲུལ་མཆོད་པ་མ་ལུས་འབུལ། ་ས་གཞི་སྤོས་ཀྱིས་བྱུགས་ཤིང་། དེ་ནས། རང་དང་སེམས་ཅན་ཐམས་ཅད་ཀྱིས་
མགྲིན་གཅིག་ཏུ་གསོལ་བ་འདེབས་པར་བསམས་ལ། སྐུ་བཞིའི་བདག་ཉིད་། ཁྱད་པར་སྐྱབས་གནས་ཀུན་འདུས་། བདག་དང་མ་སེམས་ཅན་ཐམས་ཅད་འཁོར་བ་འདིར་སྐྱེས་ནས་སྡུག་བསྔལ་སྣ་ཚོགས་མྱོང་བ་འདི་དགེ་བའི་བཤེས་
གཉེན་བསམ་སྦྱོར་གཉིས་ཀྱིས་ཚུལ་བཞིན་དུ་མ་བསྟེན་པ་དང་བཀའ་ཚུལ་བཞིན་དུ་མ་བསྒྲུབས་པས། ད་བར་འཁོར་བར་འཁྱམས་ཤིང་སྡུག་བསྔལ་སྣ་ཚོགས་མྱོང་བ་འདི་བྱུང་འདུག་པས། ད་རེས་བདག་སངས་རྒྱས་དངོས་ཀྱི་དགེ་བའི་
བཤེས་གཉེན་འདི་རྣམས་དང་མཇལ་ཐམས་ཅད་མཁྱེན་པའི་ལམ་ཟབ་མོ་ཉམས་སུ་ལེན་རྒྱུ་ཡོད་པའི་དུས་འདིར། དོན་མེད་དུ་མ་བཏང་བར་དགེ་བའི་བཤེས་གཉེན་སངས་རྒྱས་དངོས་སུ་བལྟས་ཏེ་ད་ལྟ་ཉིད་དུ་སྙིང་པོ་ཞིག་བླང་བར་བྱའོ་

[008A]༄༅། །དེ་ལྟར་བྱེད་ནུས་པར་བྱིན་གྱིས་བརླབ་ཏུ་གསོལ། ་དེ་ལྟ་བུའི་རྟོགས་པ་སྐྱེས་པར་བསམས། དངོས་གཞི་ལ། སྦྱི་བོར་ཐུབ་དབང་རྡོ་རྗེ་འཆང་གི་ཐུགས་ཀ་ནས། དྲིན་ཅན་རྩ་བའི་བླ་མ་རྣམས་སྐུ་ཐ་མལ་པའི་རྣམ་
པ་གང་ཡིན་པ་ལྟར་སྤྲོས་ཏེ་མདུན་གྱི་ནམ་མཁར་བཞུགས་པ་ལ་རྩེ་གཅིག་ཏུ་དམིགས་ནས། དང་པོར་བདག་གིས་དགེ་བའི་བཤས་གཉེན་འདི་རྣམས་ཐུབ་དབང་རྡོ་རྗེ་འཆང་དངོས་ཡིན་སྙམ་དུ་ཐག་བཅད་ནས་བསྒོམ་པ་ཡང་རྟེན་འབྲེལ་གྱི་གནད་
དུ་གསུངས། དེ་ལྟར་བསྒོམས་ཀྱང་བློ་ཡུལ་དུ་མ་བདེ་ཀར་བ་ཞིག་བྱུང་ན་དེ་ལ་ཆེད་དུ་དམིགས་ནས་བདག་ཅག་གིས་སངས་རྒྱས་དངོས་སུ་མཐོང་བའི་སྐལ་བ་མེད་པས་ཐ་མལ་པའི་སྐུའི་རྣམ་པར་བསྟན་པ་ཡིན་འདུག་པས་སངས་རྒྱས་དངོས་
རང་ཡིན་སྙམ་དུ་བསམས། གང་ལ་སྐྱོན་རྟོག་གི་བློ་བྱུང་བ་ཡོད་ན། དེ་བློ་ལ་ཤར་དུ་བཅུག་ནས་རང་གི་སྣང་བ་མ་དག་པའི་དབང་གིས་མ་གཏོགས་བླ་མ་ལ་སྐྱོན་མེད་ཚུལ་དཔེ་དང་རིགས་པ་མཐའ་ཡས་པས་བསྒྲུབས་ཏེ་བློས་ཐག་ཆོད་པ་ཞིག་མ་
བྱུང་བར་སྒོམས་གསུངས། དབེན་ས་སྙན་བརྒྱུད་ཀྱི་མན་ངག་ལ། སངས་རྒྱས་དངོས་རང་ཡིན་ཏེ། སངས་རྒྱས་ཀྱི་གོ་འཕང་ཐོབ་བྱེད་ཀྱི་ལམ་ཐམས་ཅད་ཕྱིན་ཅི་མ་ལོག་པར་གསལ་བར་སྟོན་པ་ནི། སངས་རྒྱས་མ་གཏོགས་སེམས་ཅན་གྱིས་
དེར་བགྲོད་མ་མྱོང་བའི་དབང་གིས་དཀའ་བས་བདག་གི་དགེ་བའི་བཤེས་གཉེན་འདི་རྣམས་ཀྱིས་ལམ་གྱི་བགྲོད་ཚུལ་མཐའ་དག་རང་གིས་གཤེགས་ཚུལ་ལྟར་གསལ་བར་འཁྲིད་པར་མཛད་པས་ན། སངས་རྒྱས་ཡིན་མིན་ལ་ཐེ་ཚོམ་མི་

[008B] ཐུབ་དབང་རྡོ་རྗེ་འཆང་ལ་དེ་ལྟ་བུའི་རྟོགས་པ་སྐྱེ་བར་བྱིན་གྱིས་བརླབ་ཏུ་གསོལ་སྙམ་དུ་གསོལ་བ་བཏབ་པས་བདུད་རྩི་འབེབས་སྦྱངས་བྱས་ནས་རྟོགས་པ་སྐྱེས་པར་བསམ་མོ། །བཀའ་དྲིན་རྗེས་སུ་
དྲན་པ་ནི། སྐུའི་སྒོ་ནས་རང་དང་སྐུའི་རྣམ་པ་མཐུན་པར་བྱོན་པ་ནི་བཀའ་དྲིན་ལྷག་པར་ཆེ་སྟེ་སངས་རྒྱས་དཔག་ཏུ་མེད་པ་བྱོན་པ་ལས་ཀྱང་བདག་ལ་འདི་ཉིད་བཀའ་དྲིན་ཤིན་ཏུ་ཆེ་བར་མངོན་སུམ་གྱིས་འགྲུབ་པས་སོ། །གསུང་གི་སྒོ་ནས་
ཀྱང་དམ་པ་གོང་མ་རྣམས་ཀྱིས་ཀྱང་ཆོས་ཕྱིར་ཏུ་དཀའ་སྤྱད་བསམ་གྱིས་མི་ཁྱབ་པ་མཛད་དགོས་བྱུང་བ་རྣམ་ཐར་རྣམས་ལས་གསུངས་པ་ལྟར་ལ། བདག་གིས་ནི་ཆོས་ཕྱིར་ཏུ་དཀའ་སྤྱད་ཅུང་ཟད་ཀྱང་མི་དགོས་པར་ཆོས་རྣམ་པར་དག་པ་
འདི་ལྟ་བུ་བྱུང་བ་རྗེ་བླ་མ་འདི་རྣམས་ཀྱི་བཀའ་དྲིན་ཡིན་པས་བཀའ་དྲིན་ཤིན་ཏུ་ཆེ་སྙམ་དུ་བསྒོམ། དེ་ཡང་རྩ་བ་དང་པ་སྤྱད་པ་འདི་བྱུང་ན་བཀའ་དྲིན་རྗེས་སུ་དྲན་པ་དང་སྦྱོར་བས་བསྟེན་ཚུལ་རྣམས་ཞོར་ལ་འབྱུང་བས་རྩ་བ་དད་པ་སྤྱང་བ་འདི་
ལ་འབད་པ་གནད་ཤིན་ཏུ་ཆེ་གསུངས། འདུལ་བ་ནས་བཤད་པའི་གནས་ཀྱི་བླ་མའི་བསྟེན་ཚུལ་སྐབས་བྱེ་བྲག་སྨྲ་བའི་གྲུབ་མཐའི་དབང་གིས་བླ་མ་མཛད་སྤྱོད་སྐྱོན་ཅན་བྱུང་ཡང། རང་དེའི་རྗེས་སུ་མི་འཇུག་པར་བླ་མས་ཇི་ལྟར་མཛད་རུང་སྐྱོན་
རྟོག་གི་བློ་མ་ཤོར་བ་བྱེད། བྱང་ཆུབ་སེམས་དཔའི་བླ་མ་བསྟེན་ཚུལ་སྐབས་བླ་མས་མཛད་པ་ཅི་མཛད་རུང་དགོས་པ་ཞིག་ངེས་པར་ཡོད་པས་སྐྱོན་རྟོག་གི་བློ་མ་སྐྱེས་པར་ཅི་མཛད་ཡོན་ཏན་དུ་མཐོང་བའི་གུས་པ་ཆེན་པོ་བསྐྱེད། སྔགས་ཀྱི་སྐབས་

[009A]༄༅། །བླ་མས་མཛད་པ་གང་མཛད་པ་རང་ལ་བཀའ་གང་སྩལ་བ་ལ་ཡང་ཐེ་ཚོམ་མེད་པར་འཇུག་པ་བྱེད་དགོས་གསུངས། སྦྱོར་བས་བསྟེན་ཚུལ་བླ་མ་བཀའ་དྲིན་ཅན་འདི་རྣམས་ཀྱི་ཕྱིར་ལུས་སྲོག་ཕངས་པ་མེད་པར་གཏོང་
ཞིང་ཁྱད་པར་ཇི་ལྟར་གསུངས་པའི་གདམས་པའི་སྙིང་པོ་རྣམས་ཉམས་སུ་བླངས་ཏེ་སྒྲུབ་པའི་མཆོད་པས་ཚུལ་བཞིན་དུ་མཉེས་པ་ལ་འབད་པར་བྱའོ། །གསུམ་པ་མཇུག་ཏུ་སྦྱི་བོའི་ཐུབ་དབང་རྡོ་རྗེ་འཆང་ལས་རང་འདྲ་གཉིས་པ་ཆད་
ནས་རང་ལ་ཐིམ་པའམ། སྤྱི་བོའི་ཐུབ་དབང་རྡོ་རྗེ་འཆང་དེ་ཉིད་རང་ལ་ཐིམ་པ་གང་རིགས་བྱས་པས་རང་ཐུབ་དབང་དུ་གསལ་བའི་ཐུགས་ཀ་ནས་འོད་ཟེར་འཕྲོས་སེམས་ཅན་ཐམས་ཅད་ལ་ཕོག་པས་ཐམས་ཅད་ཐུབ་པའི་དབང་པོའི་སྐུར་
གྱུར་པའི་མོས་པ་བྱ་ཞིང། རང་ལྷར་གསལ་བའི་ཐུགས་ཀར་ཟླ་བའི་སྟེང་དུ་ཧཱུཾ་ཡིག་གི་མཐར་ཨོཾ་མུ་ནིའི་སྔགས་ཀྱིས་བསྐོར་བར་བསམས་ལ་སྔགས་བཟླས། དགེ་རྩ་རྣམས་བཟང་པོ་སྦྱོང་བ་སོགས་ཀྱིས་རྫོགས་བྱང་དུ་བསྔོ། ཐུན་
མཚམས་སུ་དྲན་ཤེས་དང་ལྡན་པས་དབང་པོའི་སྒོ་བསྔམས་ནས། དགེ་བའི་བཤེས་གཉེན་ལ་སྐྱོན་རྟོག་གི་བློ་བྱུང་ན་བཀག་ནས་ཡོན་ཏན་མཐོང་བའི་བློ་བྱུང་ན་སྐྱེ་བའི་ཐབས་ལ་འབད་པར་བྱའོ། །ཁ་ཟས་ཀྱི་རྣལ་འབྱོར་ལ་ལམ་རིམ་
ཆེ་ཆུང་ནས་གསུངས་པ་ལྟར་རམ། རང་ལྷའི་རྣལ་འབྱོར་གྱིས་ལོངས་སྤྱོད་པས་དཀོར་གྱི་སྒྲིབ་པ་འདག་པ་སོགས་ཀྱི་དགོས་པ་ཡོད་པས་གང་རིགས་བྱའོ། །དེ་ནས་དལ་འབྱོར་དོན་ཆེ་ཡང་སྔོན་འགྲོའི་རིམ་པ་སྦྱི་རྣམས་སྔར་ལྟར་ལ་ཁྱད་

[009B] ཐུབ་དབང་རྡོ་རྗེ་འཆང་ལ་་བདག་དང་མ་སེམས་ཅན་ཐམས་ཅད་འཁོར་བ་འདིར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་མྱོང་བ་འདི། དལ་འབྱོར་གྱི་རྟེན་འདི་ལ་
དོན་ཆེན་པོ་བླ་ན་མེད་པའི་བྱང་ཆུབ་ཐོབ་ནུས་པའི་དོན་ཆེན་དུ་མ་མཐོང་ཞིང་རྙེད་དཀའ་བར་མ་མཐོང་བར། དོན་མེད་ཁོ་ནའི་དབང་དུ་སོང་བས་ད་བར་དུ་འཁོར་བར་འཁྱམས་པ་འདི་བྱུང་འདུག་དེས་ན་ད་རེས་མི་ལུས་རིན་པོ་ཆེ་ཐོབ་དམ་པའི་
ཆོས་དང་མཇལ། བླ་མ་སངས་རྒྱས་དངོས་དང་མཇལ་བའི་དུས་འདིར་རྟེན་འདི་དོན་མེད་དུ་མ་སོང་བར་སྙིང་པོ་ལེན་ནུས་པར་བྱིན་གྱིས་བརླབ་ཏུ་གསོལ། ་དངོས་གཞི་ལ་བདག་གིས་ཐོབ་པའི་དལ་འབྱོར་གྱི་རྟེན་འདི་དམ་པའི་ཆོས་བསྒྲུབ་
པ་ལ་ནི་ཁོམ་པས་དལ་བ། ཆོས་བསྒྲུབ་པའི་ཕྱིའི་རྐྱེན་དགེ་བའི་བཤེས་གཉེན་སངས་རྒྱས་དངོས་དང་ནི་མཇལ་ནང་གི་རྐྱེན་དམ་པའི་ཆོས་ཀྱི་ཚིག་བློ་ལ་འཛིན་ཅིང་དོན་ཡིད་ལ་བསམས་པའི་བློའི་རྩལ་དང་ལྡན་པས་འབྱོར་པའོ། །ཁྱད་པར་
བདག་གི་ལུས་རྟེན་ལ་བལྟོས་ན། ངན་འགྲོའི་ལུས་རྟེན་ལ་ཆོས་བསྒྲུབ་པ་ལྟ་ཅི་སྨོས་མངོན་མཐོའི་ལུས་རྟེན་ཐོབ་པའི་རྒྱུ་གསར་དུ་བསྒྲུབ་པ་ཙམ་ཡང་མི་ནུས་པར་ཟས་སྐོམ་འཚོལ་འགྲོ་ཁོ་ནའི་ཕྱིར་ཏུ་ཚེ་འདིའི་དུས་འདའ་བ་ལས་མི་འདུག་བདག་
གི་ལུས་རྟེན་འདིར་མངོན་མཐོའི་ལུས་རྟེན་གྱི་རྒྱུར་མི་དགེ་བཅུ་སྤོང་གི་ཚུལ་ཁྲིམས་དང། བླ་མ་སངས་རྒྱས་བྱང་སེམས་སོགས་ཀྱི་རྟེན་ཁྱད་པར་ཅན་གྱི་དྲུང་དུ་སྨོན་ལམ་འདེབས་པ་ཚོགས་གསོག་པ་སྒྲིབ་པ་སྦྱོང་བ་སོགས་བྱེད་ནུས། རྟེན་འདི་ལ་

[010A]༄༅། །སྡོམ་པ་གསུམ་རྣམ་པར་དག་པ་ཐོབ་ནུས། སྔར་བྱོན་པའི་སངས་རྒྱས་ཐམས་ཅད་མིའི་རྟེན་འདི་རང་ལ་བརྟེན་ནས་བྱང་ཆུབ་བརྙེས། བདག་གི་ལུས་ཀྱང་དེ་རྣམས་ཀྱི་ཐོག་མའི་བྱང་ཆུབ་བསྒྲུབ་པའི་སྐུ་ལུས་དང་ཁྱད་པར་ཅུང་ཟད་ཀྱང་
མེད་ཅིང་སེམས་ཀྱི་སྒྲིབ་པ་སྤངས་མ་སྤངས་ཙམ་ཡིན་ལ། ཡང་དག་པར་རྫོགས་པའི་སངས་རྒྱས་དངོས་སུ་བྱོན་པའི་དུས་ཀྱི་མི་རྣམས་ཀྱི་ལུས་རྟེན་ནི། དལ་འབྱོར་ཚང་བའི་རྟེན་རྣམ་པར་དག་པ་དངོས་གནས་པ་ཡིན་ཅིང། ད་ལྟ་བདག་ཅག་
རྣམས་རྟེན་དེ་ལ་བལྟོས་ན་དལ་འབྱོར་ཚང་བའི་རྟེན་རྗེས་མཐུན་པ་ཡིན་ཀྱང། སངས་རྒྱས་དངོས་ཀྱི་བླ་མ་དང་མཇལ། ཐམས་ཅད་མཁྱེན་པའི་གོ་འཕང་བསྒྲུབ་པའི་ཐབས་ཁྱད་པར་ཅན་ཡང་དངོས་སུ་ཐོས་ཤིང་ཉམས་སུ་ལེན་རྒྱུ་ཡོད་པས་
ཁྱད་པར་མངལ་སྐྱེས་ཁམས་དྲུག་ལྡན་གྱི་རྟན་འདིར་ཚེ་གཅིག་ཉིད་ལ་རྡོ་རྗེ་འཆང་གི་སར་བགྲོད་ནུས་པས་ངེས་པར་དོན་ཆེ། དོན་ཆེན་ད་འདི་དོན་མེད་དུ་མི་བཏང་བ་ཞིག་བྱེད་དགོས། ད་ལྟ་དོན་ཆེན་བསྒྲུབ་པ་མ་ཐུབ་ཀྱང་ཕྱིས་མི་ལུས་ཐོབ་ནས་
སྒྲུབ་ཆོག་སྙམ་ན། ཕྱི་མ་མི་ལུས་ཐོབ་པའི་གདེང་ནི་གང་ཡང་མེད། དེར་མ་ཟད་དགེ་བ་དང་མི་དགེ་བ་གཉིས་ལས་མི་དགེ་བ་ཤས་ཆེར་སྤྱོད། ཕྱི་མ་མེ་ལུས་ཐོབ་པའི་གདེང་ལྟ་ཅི་སྨོས། སང་གི་བྱ་བ་འདི་ཡོང་གི་གདེང་ཡང་མི་འདུག་པས་སོ། །ངན་
འགྲོ་ལ་བལྟོས་ན་བདེ་འགྲོ་ཐོབ་པ་སྲིད་མཐའ་ཡིན་ཏེ། ཤར་གྱི་རྒྱ་མཚོ་ཆེན་པོ་ནས་ནུབ་ཀྱི་རྒྱ་མཚོ་ཆེན་པོའི་བར་གྱི་མི་ཡང་གྲངས་མེད་བྱེ་བ་མང་པོ་ཡོད་མོད་ཀྱི། ཡུལ་གཅིག་པོ་འདིར་འབུ་སྲིན་སོགས་དུད་འགྲོ་ནི་གྲངས་མེད་མཐའ་ཀླས་པ་ཡོད་

[010B] །དེས་ན་མིའི་ལུས་འདི་ལྟ་བུ་ངེས་པར་རྙེད་དཀའ་བར་འདུག་དེས་ན་བདག་གིས་རྟེན་བཟང་པོ་དོན་ཆེ་ལ་རྙེད་དཀའ་བ་འདི་དོན་མེད་དུ་མ་སོང་བ་ཞིག་བྱེད་པས། སངས་རྒྱས་ཀྱི་
གོ་འཕང་ང་ལྟ་ཉིད་དུ་ཐོབ་པ་ཞིག་བྱ། མ་མཐའ་ཡང་ཚེ་འདིར་ལམ་སྣ་ཟིན་པ་ཞིག་ངེས་པར་བྱ། དེའི་ཕྱིར་ཏུ་དཀའ་ཚོགས་ཅི་བྱུང་ཡང་བཟོད་པར་བྱས་ཏེ་བརྩོན་འགྲུས་ཆུ་བོའི་རྒྱུན་བཞིན་དུ་བརྟན་པར་བྱེད་སྙམ་དུ་སེམས་ཐག་ཆོད་ངེས་མ་
བྱུང་བར་དུ་བསྒོམས། སངས་རྒྱས་ཐམས་ཅད་ནི་སྔོན་བསྐལ་བ་དཔག་ཏུ་མེད་པའི་སྔ་རོལ་ནས་སངས་རྒྱས་ཟིན་ལ་གསར་དུ་ད་ལྟ་སངས་རྒྱས་པ་ནི་མི་འདུག་པས་སངས་རྒྱས་མི་ཐོབ་སྙམ་ན། ད་ལྟ་བདག་གིས་སངས་རྒྱས་ཀྱི་གོ་འཕང་
བསྒྲུབ་ནུས་ཏེ། ལམ་གྱི་རིམ་པ་ཟབ་མོ་འདི་རྣམས་ལ་བརྩོན་པ་དྲག་པོས་འབད་ཕྱིན་མི་ཐོབ་པ་མི་སྲིད་ཅེས་སངས་རྒྱས་ཀྱི་བཀའ་ཚད་མ་རྣམས་དང་བདག་གི་བླ་མ་སངས་རྒྱས་འདིས་ཀྱང་གསུངས་པས་རང་གི་དཀའ་སྤྱད་དང་འབད་བརྩོན་
དྲག་པོ་མ་བྱུང་བ་མ་གཏོགས་ངེས་པར་བླ་མ་སངས་རྒྱས་ཀྱི་གསུང་གིས་བསླུ་བ་མི་སྲིད་པས་ཐོབ་ཡོང་ཐག་ཆོད་ཡིན་པས། དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་སྙམ་དུ་བདུད་རྩི་འབེབས་སྦྱངས་ནན་ཏན་བྱེད། མཇུག་
ཏུ་དང་ཐུན་མཚམས་སུ་ཇི་ལྟར་བྱ་བ་སྔར་ལྟར་རོ། །དེ་ནས་སྐྱེས་བུ་ཆུང་དུ་དང་ཐུན་མོང་བའི་ལམ་གྱི་རིམ་པ་ལ་འཆི་བ་མི་རྟག་པ་བསམ་པ། ངན་སོང་གི་སྡུག་བསྔལ་བསམ་པ། དཀོན་མཆོག་ལ་སྐྱབས་འགྲོ་སྦྱོང་བ། ལས་འབྲས་ལ་ཡིད་

[011A]༄༅། །ཆེས་བསྐྱེད་པའོ། །དེ་ལ་བླ་མའི་རྣལ་འབྱོར་ལམ་གྱི་སྲོག་ཏུ་བྱེད་པ་ནི་སྤྱི་བོར་བླ་མ་ལྷ་བསྒོམ་བཞིན་པ་ལ་ལམ་གྱི་རིམ་པའི་དམིགས་རིམ་རྣམས་སྐྱོང་བ་ལ་ཟེར་བ་ཡིན། དེ་ལྟར་བསྒོམ་བཞིན་པས། སྐྱབས་གནས་ཀུན་
འདུས་་གསོལ་འདེབས་ཡན་སྔར་བཞིན། བདག་དང་མ་སེམས་ཅན་ཐམས་ཅད་ཀྱིས་སྡུག་བསྔལ་སྣ་ཚོགས་མྱོང་པ་འདི། འཆི་བ་ངེས་པར་འོང་ཞིང། ནམ་འཆི་ལ་ངེས་མེད་དུ་མ་ཤེས་པ་དང། ངན་སོང་གི་སྡུག་བསྔལ་མ་བསམ་
བས་ལན་པར་འདུག་པས། བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་་དངོས་གཞི་ལ་རྩ་བ་གསུམ། རྒྱུ་མཚན་དགུ། ཐག་བཅད་པ་གསུམ་རྣམས་བདེ་ལམ་ཚིག་འགྲོས་ལྟར་བསྒོམས་ཏེ་བདག་གིས་ཐོབ་པའི་དོན་ཆེ་རྙེད་
དཀའ་བའི་དལ་འབྱོར་འདིར་འཆི་བ་ཞིག་ངེས་པར་ཡོང་སྟེ། སྔར་ཡང་འཆི་བ་ཞིག་མ་བྱུང་བར་ལུས་པ་སུ་ཡང་མ་མཆིས། ད་དུང་ཡང་མི་ཡོང། མི་རྟག་པ་ཞེས་པ་མི་སྡོད་པ་ཞེས་པ་དང་དོན་གཅིག་པས། རང་ཉིད་ཀྱང་ལོ་ཉི་ཤུ་
སུམ་ཅུ་ལ་སོགས་པར་རིམ་པས་འགྲོ་བ་ལས་སྔོད་པའི་སྐབས་ཅུང་ཟད་ཀྱང་མ་མཆིས། ཚེ་ལ་སྣོན་བ་ནི་ཅུང་ཟད་མེད་པར། རླུང་ཕྱིར་རྒྱུ་བ་རིམ་གྱིས་སྐད་ཅིག་སྐད་ཅིག་ལ་ཟད་ཅིང་དེ་དང་མཉམ་དུ་ཚེ་ཡང་རིབ་རིབ་ཏུ་ཟད་དེ་ཕར་སྣོན་
པ་བྱེད་རྒྱུ་ནི་མེད་པར་འཆི་བ་ལ་ཇེ་ཉེར་འགྲོ་བས་ངེས་པར་མ་འགྱངས་པར་འཆི་བ་ཞིག་ཡོང་ཐག་ཆོད་སྙམ་དུ་བསམས། འཆི་བ་ཞིག་ཡོང་ཡང་རེ་ཞིག་མི་ཡོང་སྙམ་ན། མྱུར་དུ་ཡོང་སྟེ། འཛམ་བུ་གླིང་པའི་ཚེ་ལ་ཇི་ཙམ་ཐུབ་ངེས་པ་

[011B] ཁྱད་པར་རང་གི་ལུས་འདིའི་སྤྱི་གཙུག་ནས་རྐང་མཐིལ་གྱི་བར་ཐམས་ཅད་ལ་འཆི་བ་རང་ཆས་སུ་ཡོད་དེ་ལུས་ཀྱི་རླུང་མཁྲིས་བད་ཀན་སོགས་ཀྱི་ནད་བསྐྱེད་དེ་འཆི་བར་འགྱུར་ལ་དེ་ཡང་གསོན་རྐྱེན་ཐམས་ཅད་ཀྱང་འཆི་རྐྱེན་ཁོ་ནར་
འགྱུར་ཏེ། ཟས་ལུས་འཕེལ་བའི་ཕྱིར་ཏུ་ཟོས་ཀྱང་དེའི་དབང་གིས་མ་ཞུ་བའི་ནད་སོགས་བསྐྱེད་དེ་འཆི་བར་བྱེད་དེ་བཞིན་དུ་རྟ་སོགས་ཞོན་པ་དང། རང་གི་འགྲོ་ལུགས་ཀྱི་དབང་གིས་ཀྱང། རྟས་བརྡབས་ཏེ་ཤི་བ། གཡང་དུ་ལྷུང་བ་ཆུར་
ལྷུང་བ་སོགས་ཀྱིས་འཆི་བ་རང་ཆས་སུ་གནས་བཞིན་པས་ད་ལྟ་རང་མི་འཆི་བའི་ངེས་པ་མི་འདུག་དཔེར་ན་དེ་རིང་ལྟ་བུ་ཕྱོགས་ཞིག་ལ་འགྲོན་མི་སུ་འདྲ་ཞིག་དང་ཐུག་ཡོང་ངེས་པ་མེད། དེ་བཞིན་དུ། ད་ལྟ་གློ་བུར་དུ་གཟའ་གདོང་ཐུག་ལྟ་
བུ་དང་མི་འཕྲད་པའི་གདེང་ཡོད་དམ་མེད་སྙམ་དུ་སེམས་སྟེང་ནས་བརྟགས་ན་གདེང་ཅུང་ཟད་མེད་ཐག་ཆོད་ཡིན་པས། ད་ལྟ་རང་འཆི་བ་ངེས་པར་ཡོང་ཉེན་ཆེ་འདུག་སྙམ་དུ་ཐག་བཅད། འཆི་བ་ངེས་པར་འོང་བར་ཐག་ཆོད་པ་འདི་རང་དང་པོར་
གལ་ཆེ་གསུངས། ད་ལྟ་འཆི་བ་ཞིག་བྱུང་ན། འཆི་ཁར་ཕན་པ་ཅི་བྱ་སྙམ་ན། འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན། ཆོས་ཀྱང་ཚེ་འདིའི་དོན་དུ་བསྒྲུབས་ན་ནི། ཚེ་འདི་རིང་དུ་སྡོད་རྒྱུ་མི་འདུག་པས་གང་ཡང་མི་ཡོང། གཉེན་
བཤེས་བརྩེ་གདུང་ཅན་དང། ནོར་ལོངས་སྦྱོད་ཇི་ཙམ་ཡོད་ཀྱང་འཆི་བའི་ཚེ་ཐམས་ཅད་བཞག་སྟེ་འགྲོ་བ་མ་གཏོགས་ཕྱི་མར་ཁུར་ནས་འགྲོ་རྒྱུ་སུ་ལ་ཡང་མ་བྱུང། ཕྱི་མར་ཕན་པའི་ཆོས་ཞིག་རང་བྱེད་དགོས་པར་འདུག་སྟེ། དགེ་མི་དགེའི་

[012A]༄༅། །ལས་ཀྱི་བག་ཆགས་ཐམས་ཅད་སེམས་སྟེང་དུ་བསགས་ནས་ཕྱི་མར་འགྲོ་བར་འདུག་པས་ཕྱི་མར་ཕན་པའི་ཆོས་རྣམ་དག་ཞིག་མ་འགྱངས་པར་ད་ལྟ་ཉིད་དུ་བསྒྲུབ་དགོས་པར་ཐག་ཆོད་འདུག་སྙམ་དུ་བསམས། དེ་ལྟར་
བྱེད་ནུས་པར་བླ་མ་ཐུབ་དབང་རྡོ་རྗེ་འཆང་གིས་བྱིན་གྱིས་བརླབ་ཏུ་གསོལ་ཞེས་གསོལ་བ་བཏབ་ནས་བདུད་རྩི་འབེབས་སྦྱངས་བྱ། སྦྱི་བོར་བླ་མ་ལྷ་བསྒོམ་བཞིན་པས། འཆི་བ་བྱུང་ཡང་ཤི་བའི་འོག་ཏུ་ཇི་ལྟར་འགྱུར་སྙམ་ན་མེད་དེ་ནི་མི་
འགྲོ་འགྲོ་ས་ནི་བདེ་འགྲོ་ངན་འགྲོ་གཉིས་མ་གཏོགས་མི་འདུག་རང་གི་རྟེན་འདི་རང་ལ་ཡང་མི་དགེ་བ་ཞིག་མ་གཏོགས་དགེ་བ་བསགས་པ་ནི་དཀོན་པར་འདུག་དེས་ན་ངན་སོང་དུ་མི་སྐྱེ་བའི་གདེང་ཡོད་དམ་མེད་སྙམ་དུ་བསམས། ངན་
སོང་དུ་སྐྱེས་ན་དམྱལ་བ་ཡང་གསོས་ལྟ་བུ་ལ་རང་ཉིད་ཡོད་པའི་རྣམ་པས། ས་གཞི་མེ་རབ་ཏུ་འབར་བ་རྫ་དམར་གྱི་མདོག་ལྟ་བུའི་སྟེང་དུ། ལས་ཀྱི་མཚོན་ཆས་ཕན་ཚུན་བཏབ་པས་སྡུག་བསྔལ་དཔག་ཏུ་མེད་པ་མྱོང་ཞིང་ས་ལ་འགྱེལ་
ཏེ༑ ནམ་མཁའ་ལས་ཡང་གསོས་ཞེས་པའི་སྒྲ་བྱུང་བ་དང་སྔར་བཞིན་སྡུག་བསྔལ་མྱོང་སྲོག་བཅད་པའི་རྣམ་སྨིན་གྱིས་ཏེར་སྐྱེ། དེ་ལ་སོགས་པ་ཐིག་ནག་བསྡུས་འཇོམས་སོགས་ཚ་དམྱལ་གྱི་སྡུག་བསྔལ་བཟོད་པར་མི་ནུས་པ་རྣམས་
བསམས། ཉི་ཆ་ཉི་འཁོར་བའི་དམྱལ་བ་རྣམས་ཀྱི་སྡུག་བསྔལ་བསམས། གྲང་དམྱལ་གྱི་གྲང་བའི་སྡུག་བསྔལ། སོའི་ནང་གི་སྲིན་འབུ་སྡུག་བསྔལ་མྱོང་བ་འདི་རྣམས་ཀྱང་ཉི་ཚེ་བའི་དམྱལ་བ་ཡིན་གསུངས། ཡི་དྭགས་ཕྱིའི་སྒྲིབ་པ་ཅན་

[012B] མེ་ལྕེ་འཁོར་ལོ་ཅན་སོགས། དུད་འགྲོ་ཡང་མཐའི་རྒྱ་མཚོའི་ནང་གི་ཆུ་སྲིན་ཉ་མིང་ཅན་སོགས་ཀྱིས་མཚོན་པའི་སྡུག་བསྔལ་རང་གི་རྒྱུད་ཐོག་ཏུ་བྱུང་བ་ལྟ་བུའི་ཚུལ་དུ་བསམས། ཡང་ན་རང་སའི་དོང་གཏིང་ཟབ་པ་ཞིག་ཏུ་
བཅུག་སྟེ། སྟེང་ནས་སས་གཡོགས་པ་ལྟ་བུའི་འཇིགས་སྐྲག་དང་སྡུག་བསྔལ་བསམས། ཆུའི་ནང་དུ་ཀོ་བ་རལ་ཏེ་ཆུ་ནང་དུ་ལྷུང་བ་ལྟ་བུའི་འཇིགས་སྐྲག་དང་སྡུག་བསྔལ་ཡིད་ལ་བསམ་སྟེ་བསྒོམས་གསུངས། མདོར་ན་ངན་སོང་གི་སྡུག་
བསྔལ་ནམ་དྲན་རེས་ལུས་ཟི་ཕུང་དེ་བ་མ་བྱུང་གི་བར་དུ་སྒོམས་ཤིང། ངན་སོང་གི་སྡུག་བསྔལ་ལ་འཇིགས་སྐྲག་བསྐྱེད་ནས། དེ་ལས་ཐར་འདོད་ཀྱི་བློ་ཤུགས་དྲག་སྐྱེ་བར་བྱིན་གྱིས་བརླབ་ཏུ་གསོལ། ཞེས་སོགས་བདུད་རྩི་འབེབས་
སྦྱངས་གོང་བཞིན་བྱ། མཇུག་དང་ཐུན་མཚམས་སུ་བྱ་བ་སྔར་བཞིན། ཡང་སྤྱི་བོར་བླ་མ་ལྷ་བསྒོམ་བཞིན་པས། སྐྱབས་གནས་ཀུན་འདུས་་བདག་དང་མ་སེམས་ཅན་ཐམས་ཅད་ཀྱིས་ཤི་བའི་འོག་ཏུ་ངན་སོང་གི་སྡུག་བསྔལ་བཟོད་
གླགས་མེད་པ་མྱོང་དགོས་པ་འདི་ལས་ཐར་བའི་ཐབས་སྐྱབས་སུ་འགྲོ་ཞིང་ལས་འབྲས་ལ་ཡིད་ཆེས་ཀྱི་དད་པ་ཤུགས་དྲག་པོ་མ་སྐྱེས་པས་ལན་པར་འདུག་པས། བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་་དངོས་གཞི་ནི། བདག་
གི་རྟེན་འདི་ནམ་འཆི་ལ་ནི་ངེས་པ་མེད་ཐག་ཆོད་ཤེ་ནས་ངན་སོང་དུ་སྐྱེས་ཏེ་སྡུག་བསྔལ་དྲག་པོ་འདི་མི་མྱོང་བའི་གདེང་ནི་མེད་པས། ད་ལྟ་རང་ངན་སོང་དུ་མི་སྐྱེ་བའི་ཐབས་ལ་འབད་དགོས་པར་འདུག་བདག་དང་མ་སེམས་ཅན་ཐམས་ཅད་

[013A]༄༅། །ངན་སོང་གི་སྡུག་བསྔལ་ལས་གྲོལ་བ་ལ་བླ་མ་ཐུབ་དབང་རྡོ་རྗེ་འཆང་ལ་སྐྱབས་སུ་སོང་ནས་ལས་འབྲས་ལ་བླང་དོར་ཚུལ་བཞིན་དུ་བྱའོ་སྙམ་དུ་བསམ་ཞིང། སྦྱི་བོའི་ཐུབ་དབང་རྡོ་རྗེ་འཆང་ལས་བླ་མ་ཡི་དམ་བསྟན་སྲུངས་
ཡེ་ཤེས་པའི་ཚོགས་སྤྲོས་པ་ཐུབ་དབང་རྡོ་རྗེ་འཆང་གི་སྐུའི་མཐའི་གཡས་གཡོན་རྣམས་སུ་བཞུགས་པའི། འོད་ཟེར་རང་གི་སྟེང་དུ་གདུགས་ཕུབ་པ་ལྟ་བུའི་སྟེང་དུ་བཞུགས་པ་ལ་དམིགས་ནས། རང་གི་མཐའ་སྐོར་དུ་སེམས་ཅན་ཐམས་
ཅད་གསལ་བཞིན་པས། ངན་སོང་གི་སྡུག་བསྔལ་ལ་འཇིགས་ཞུམ་མེ་བ་དང། དེ་ལས་བསྐྱབ་པའི་ནུས་པ་ཡོད་སྙམ་དུ་དགའ་ཡེ་རེ་བ་གཉིས་ངེས་པར་གནད་དུ་ཆེ། སྐྱོན་ཐམས་ཅད་སྤངས་ཤིང་ཡོན་ཏན་ཐམས་ཅད་རྫོགས་པས་
གཙོ་བོ་རྒྱལ་བ་འགྲོ་བ་ཐམས་ཅད་ཀྱི་མགོན། འགྲོ་བ་རྣམས་སྡུག་བསྔལ་ལས་བསྐྱབ་པའི་དོན་ལ་བརྩོན་པས། བྱང་ཆུབ་སེམས་དཔའ་རྣམས་ཀྱིས་གྲོལ་བར་དཀའ་བའི་སྡུག་བསྔལ་སྟོབས་ཆེན་རྣམས་ཀྱང། ཞལ་གྱི་སྒོ་ནས་འོད་ཟེར་
རེ་རེ་ཙམ་སྤྲོས་པས་དམྱལ་བའི་གནས་སོགས་ཀྱི་འགྲོ་བ་རྣམས་ལ་ཕོག་པས་སྡུག་བསྔལ་ལས་གྲོལ་ཏེ། གྱེན་དུ་བལྟས་པས་ཉེ་བའི་སྲས་བརྒྱད་ལ་སོགས་པའི་སྐུའི་རྣམ་པ་མཐོད་ནས། བརྩམས་པར་བྱ་ཞིང་དབྱུང་བར་བྱ་ཞེས་སོགས་
ཀྱི་ཆོས་གསུངས་ནས་ཐར་པ་བླ་ན་མེད་པར་འགོད་པར་མཛད་པ་སོགས་སྐུའི་ཡོན་ཏན་མཐའ་ཡས་པ་དང། བྱང་ཆུབ་སེམས་དཔའི་སྐུའི་རྣམ་པར་སྟོན་པའི་ཚེ་ཉེ་བའི་སྲས་བརྒྱད་ཀྱི་རྣམ་པར་གཙོ་བོར་སྟོན་པ་མཛད་པ་ལ་དགོས་པ་ཁྱད་པར་

[013B] གསུང་གིས་གདུལ་བྱ་རང་རང་གི་སྐད་དུ་ཆོས་སྟོན་པ། ཐུགས་ཀྱིས་ཤེས་བྱ་ཐམས་ཅད་མངོན་སུམ་དུ་གཟིགས་པའི་ཡོན་ཏན་བསམ་གྱིས་མི་ཁྱབ་པ་རྣམས་དྲན་བཞིན་པས། བླ་མ་ཡི་དམ་དཀོན་མཆོག་གསུམ་ལ་སྐྱབས་
སུ་མཆིའོ་ཞེས་བརྒྱ་སྟོང་ཁྲི་འབུམ་སོགས་བརྗོད་ཅིང་བདུད་རྩི་འབེབས་སྦྱངས་དང་བཅས་པས་བདག་དང་སེམས་ཅན་ཐམས་ཅད་སྐྱབས་འོག་ཏུ་ཆུད་པའི་མོས་པ་དྲག་པོ་བྱའོ། །སྐྱབས་སུ་སོང་བའི་གནས་སྐབས་ཀྱི་ཕན་ཡོན་ནི། ལག་ན་རྡོ་
རྗེ་ཁྲི་ཕྲག་མང་པོས་བསྲུང་བར་འགྱུར་བ་དང། མི་དང་མི་མ་ཡིན་པའི་གནོད་པས་འཚེ་བར་མི་འགྱུར་བ་སོགས་དང། མཐར་ཐུག་ཐམས་ཅད་མཁྱེན་པའི་གོ་འཕང་སྐྱབས་དམ་པ་རྣམས་ལ་བརྟེན་ནས་ཐོབ་པར་ནུས་པའི་ཚུལ་རྣམས་བསམས་
དེ་ལྟ་བུའི་ཕན་ཡོན་ཤེས་ནས་བསླབ་བྱ་ལ་སློབ་ཚུལ་ནི། སངས་རྒྱས་ལ་སྐྱབས་སུ་སོང་བས། འཇིག་རྟེན་པའི་ལྷ་ལ་ཕྱག་མཆོད་མི་བྱེད། ཆོས་ལ་སྐྱབས་སུ་སོང་བས་སེམས་ཅན་ལ་འཚེ་བ་སྤོང་ཞིང། དེ་ཡང་སེམས་ཅན་ལ་འཚེ་བ་ཡང་
ཆོས་ལ་འདུན་པ་དང་ཆོས་ལ་སྤྱོད་བཞིན་པའི་སེམས་ཅན་རྣམས་འཇིག་རྟེན་གྱི་བྱ་བ་དང་སྡིག་པའི་ཕྱོགས་སུ་ཁ་ཁྲིད་པ་སོགས་ལ་ཡང་གསུངས། དགེ་འདུན་ལ་སྐྱབས་སུ་སོང་བས། གྲོགས་མུ་སྟེགས་ཅན་དང་མི་འགྲོགས་པ་དང་ཐུན་
མོང་གི་བསླབ་བྱ་རྣམས་ལ་ཡང་ཚུལ་བཞིན་དུ་བསླབས་པ་ནི། ཉིན་ལན་གསུམ་དུ་དཀོན་མཆོག་དྲན་པ་དང། ཅི་ཟ་ཅི་འཐུང་གི་ཕུད་ཀྱིས་མཆོད་པ། བྱ་བ་ཅི་བྱེད་རུང་དཀོན་མཆོག་དྲན་པ་སོགས་ལ་སློབ་པས་ཐུན་མོང་གི་བསླབ་བྱ་རྣམས་

[014A]༄༅། །ལ་བསླབ་པར་འགྲོ་གསུངས། དེ་ནས་སྤྱི་བོར་བླ་མ་བསྒོམ་བཞིན་པས། རྒྱལ་བའི་གསུང་རབ་ལས་རྒྱུ་དགེ་བ་ཁོ་ན་སྦྱད་པ་ལས། འབྲས་བུ་བདེ་བ་ཁོ་ན་འབྱུང་ཞིང་སྡུག་བསྔལ་མི་འབྱུང། རྒྱུ་མི་དགེ་བ་བྱས་པ་ལས་
འབྲས་བུ་སྡུག་བསྔལ་ཁོ་ན་འབྱུང་ཞིང་བདེ་བ་མི་འབྱུང་བ་སངས་རྒྱས་ཀྱི་བཀའ་ཚད་མ་ལ་ཡིད་ཆེས་རྗེས་དཔག་གིས་ངེས་པ་འདྲེན། དེ་ཡང། དགེ་བ་ཆུང་དུ་བྱས་ཀྱང་འབྲས་བུ་ཤིན་ཏུ་ཆེ་བ་འབྱུང་སྟེ། སྔར་སངས་རྒྱས་འོད་སྲུང་གི་མཆོད་རྟེན་
ཞིག་ལ་སྦྲང་བུ་ཞིག་གིས་བསྐོར་བ་ཞིག་ཐེབ་ས་པས་སྟོན་པ་ཤཱཀྱ་ཐུབ་པའི་དུས་སུ་ཁྱིམ་བདག་དཔལ་སྐྱེས་སུ་སྐྱེས་པ་སོགས་ཀྱི་སྔོན་བྱུང་གི་དཔེ་གསུངས། སྟོན་པ་སངས་རྒྱས་ཀྱི་གསོལ་ལྷུང་དུ་བྱིས་པ་གཉིས་ཀྱིས་ས་སྦར་བ་གང་སྟོར་པས་
ཕྱི་མ་གླིང་བཞི་ལ་དབང་བ་བྱུང། མི་དགེ་བའི་འབྲས་བུ་ཡང། དགེ་སློང་འདི་རྣམས་སྤྲེའུ་དང་འདྲའོ་ཞེས་པས་སྤྲེའུ་ཚེ་རབས་ལྔ་བརྒྱར་སྐྱེས་པ་སོགས་ཀྱི་དཔེ་གསུངས། སེམས་ཅན་སོ་སྐྱེ་རྣམས་སྡུག་བསྔལ་ལུས་སེམས་གཉིས་ཀས་མྱོང་
ལ༑ འཕགས་པ་རྣམས་ལུས་ཀྱི་སྡུག་བསྔལ་བྱུང་ཡང་སེམས་ལ་ཅུང་ཟད་ཀྱང་མི་མྱོང་སྟེ། སྡུག་བསྔལ་བྱུང་བར་མི་དགེ་བའི་རྣམ་སྨིན་ཟད་པའི་རང་བཞིན་དུ་མཐོང་བའི་དབང་གིས་ཡིན་ནོ། །ལས་འབྲས་ཞེས་རང་གིས་བྱ་བ་དེ་བྱས་པ་ལ་
ལས༑ དེའི་འབྲས་བུ་འབྱུང་བའམ་འབྱུང་ངེས་ཅན་ཡིན་པས་ན་འབྲས། ལས་ཇི་འདྲ་བསགས་ཀྱང་འབྲས་བུ་ཆུད་མི་ཟ་བར་ངེས་པར་དུ་འབྱུང་ངེས་སྙམ་དུ་སེམས་ཐག་གཅོད། རང་ཅག་ལྷ་ཅི་སྨོས་དགྲ་བཅོམ་ཐོབ་ཀྱང། དགྲ་བཅོམ་

[014B] སོར་འཕྲེང་ཅན་གྱིས་སྡུག་བསྔལ་མྱོང་བའི་དཔེ་བཞིན་བསམས་ནས་ངེས་པར་ཡིད་ཆེས་ངེས་སུ་མ་བྱུང་བར་བསྒོམས། རང་གི་སེམས་སྟེང་དུ་དགེ་མི་དགེའི་ལས་ཀྱི་བག་ཆགས་འབྲས་བུ་འབྱིན་དགོས་རྣམས་ཀྱང་གཟུགས་སུ་
བསྒྲུབས་ན་ཁྲ་ཆག་གེ་ཡོད་པས། སྐྱབས་སུ་འགྲོ་ཞིང་ལས་འབྲས་ལ་དད་པ་སྦྱང་བ་གཉིས་ཟུང་འབྲེལ་དུ་བྱ་བ་ནི་གནད་ཆེ་གསུངས་པ་ལྟར། བདག་གིས་སྐྱབས་དཀོན་མཆོག་གསུམ་ལ་སྐྱབས་གནས་ཞུས་ཏེ་མི་དགེ་བ་རྣམས་སྦྱངས་དགེ་བ་
རྣམས་གོང་འཕེལ་དུ་ད་ལྟ་ཉིད་དུ་བྱའོ་སྙམ་དུ་ཐག་ཆོད་པར་བསྒོམས། ད་ལྟ་བདག་གིས་དགེ་བ་ཞིག་སྒྲུབ་ཕྱིན། ཞིང་བ་ལ་ཁྱད་པར་བླ་ན་མ་མཆིས་པ་འདི་ལྟ་བུ་ཡིན་པ་རང་གི་སྦྱི་བོར་བཞུགས་པ་བསམ་པ་ཁྱད་པར་ཅན་མ་
སེམས་ཅན་ཐམས་ཅད་ཀྱི་དོན་བྱེད་འདོད་ཀྱི་བསམ་པ། རྟེན་ཁྱད་པར་ཅན་དགེ་སློང་དགེ་ཚུལ་གྱི་རྟེན་ཁྱད་པར་ཅན་ཐོབ་པའི་དུས་འདིར་ཚུལ་བཞིན་དུ་བསྒྲུབ་པ་ཞིག་བྱུང་ཕྱིན་དགེ་བ་འཕེལ་བ་ལ་ཁྱད་པར་བླ་ན་མ་མཆིས་པ་འདི་ལྟ་བུ་ཡིན་
འདུག་སྙམ་དུ་ཐག་ཆོད་པར་བསྒོམས། ཉིན་རེ་བཞིན་སྔ་དྲོ་ནས་དགེ་བ་དང་མི་དགེ་བ་ཇི་ལྟར་བསགས་སེམས་ལ་དག་ཐེར་ཡང་ཡང་བྱ། དགེ་བ་མང་ན་དགའ་སྤྲོ་བསྒོམ་ཞིང། ད་དུང་ཡང་འདི་ལས་མང་བ་འབྱུང་བར་ཤོག་སྙམ་དུ་སྨོན་
པ་བྱ། སྡིག་པ་བྱུང་ན་བཤགས་པ་དང་སེམས་ལ་སྔོམ་སེམས་ཡང་ཡང་བྱ་གསུངས། དེ་ལྟར་འགྲོ་འཆག་ཉལ་འདུག་གང་གི་ཚེའང་སེམས་ནས་མ་བརྗེད་པར་བྱས་ན་སེམས་བདེ་སང་ངེ་བ་ངེས་པར་འོང་ཞིང་རང་གི་སྒྲིབ་པ་ཐམས་ཅད་འདག་

[015A]༄༅། །པའང་དཀའ་ཚེགས་མེད་བ་ཞིག་འོང་གསུངས། དེ་ལྟར་བྱེད་ནུས་པར་བྱིན་གྱིས་བརླབ་ཏུ་གསོལ་སྙམ་དུ་གསོལ་བ་འདེབས་ཤིང་བདུད་རྩི་འབེབས་སྦྱངས་བྱ། མཇུག་དང་ཐུན་མཚམས་སུ་བྱ་བ་སྔར་བཞིན་ནོ།། །།
   ༈    ཀུན་འབྱུང་འཁོར་བའི་འཇུག་རིམ་བསམ་པ། །དང་པོ་ལ་འཁོར་བ་སྦྱིའི་སྡུག་བསྔལ་བསམ་པ། སོ་སོའི་སྡུག་
བསྔལ་བསམ་པ། ཐར་བར་འགྲོ་བའི་ལམ་ལ་སློབ་ཚུལ་གསུམ་མོ། །དང་པོ་ནི། སྤྱི་བོར་བླ་མ་ལྷ་བསྒོམ་བཞིན་པས། སྐྱབས་གནས་ཀུན་འདུས་བླ་མ་ལྷག་པའི་ལྷ། ་བདག་དང་མ་སེམས་ཅན་ཐམས་ཅད་འཁོར་བའི་སྡུག་
བསྔལ་ལ་སྡུག་བསྔལ་དུ་མ་མཐོང་བས་ལན་པར་འདུག་པས། བདག་དང་མ་སེམས་ཅན་ཐམས་ཅད་ཀྱི་རྗེ་་ཙོང་ཁ་པ་ཆེན་པོས། སྡུག་བདེན་ཉེས་དམིགས་བསམས་ལ་མ་འབད་ན། ་འཁོར་བར་གང་གིས་བཅིངས་པ་ཤེས་པར་
གཅེས། ཞེས་པ་ལྟར་སྡུག་བདེན་གྱི་ཉེས་དམིགས་ཚུལ་བཞིན་དུ་མ་ཤེས་ན། དེ་སྦོང་འདོད་ཀྱི་བློ་མི་སྐྱེ་བས། དེ་ཚུལ་བཞིན་དུ་ཤེས་པར་བྱས་ནས། རྒྱུ་ཀུན་འབྱུང་ལ་སྤོང་འདོད་དང་ཐར་པ་ཐོབ་འདོད་ཀྱི་བློ་ཤུགས་དྲག་སྐྱེ་བར་བྱིན་
གྱིས་བརླབ་ཏུ་གསོལ་སྙམ་དུ་བདུད་རྩི་འབེབས་སྦྱངས་སྔར་བཞིན་བྱ། དངོས་གཞི་ལ། བདག་གིས་དཀོན་མཆོག་ལ་སྐྱབས་སུ་སོང་ཞིང་ལས་འབྲས་ལ་ཡིད་ཆེས་བསྐྱེད་པ་ལ་བརྟེན་ནས། བདེ་འགྲོའི་གོ་འཕང་ཞིག་ཐོབ་ཀྱང། སྡུག་

[015B] ཡང་བདག་གིས་བདེ་འགྲོའི་གོ་འཕང་ཉིད་ཐོབ་ཀྱང་བདེ་བའི་སྐབས་ཅུང་ཟད་ཀྱང་མི་འདུག་སྙམ་དུ་དང་པོར་དེ་ལྟར་ཐག་བཅད་པ་འདི་
གནད་ཆེ་བར་གསུངས། འོ་ན་སྡུག་བསྔལ་ཇི་ལྟར་ཡོད་སྙམ་ན། ཟས་ཞིམ་པ་ལྟ་བུ་ཞིག་ཟ་པའི་ཚེ་ཐོག་མར་དེའི་ཁ་དོག་དང་རོལ་སྲེད་པའི་དབང་གིས་སྤྱད་པས། ཟོས་མ་ཐག་ཞིམ་པ་ལྟར་སྣང་བ་ནི་སྔ་མའི་སྡུག་བསྔལ་གྱི་མཇུག་རྫོགས་ཤིང་
ཕྱི་མ་གསར་དུ་བསྐྱེད་པའི་དབང་གིས་སྣང་སྟེ། རྒྱུན་མཐུད་ནས་མང་དུ་ཟོས་ན་མི་ཞིམ་པ་དང་མི་རྒྱག་པ་དང་ལྟོ་བར་མི་ཆུད་པ་ལྟ་བུའི་སྡུག་བསྔལ་མངོན་སུམ་དུ་འོང་སྡུག་བསྔལ་གྱི་རང་བཞིན་ཅན་ཡིན་པ་ནི་ཆོས་ཉིད་ཡིན་པས་འགྱུར་བའི་སྡུག་
བསྔལ། རང་མཁྲིས་པའམ་ཚ་བའི་ནད་ཀྱིས་ཐེབས་ནས་སྡུག་བསྔལ་མྱོང་བ་ལྟ་བུའི་ཚེ་དེ་ལ་གནོད་པའི་ཟས་ཞིམ་པ་ཞིག་ཟོས་ན་དེ་མ་ཐག་ནད་ཀྱི་སྡུག་བསྔལ་ཇེ་ཆེར་གྱུར་པའི་སྡུག་བསྔལ་ལྟ་བུ་དང། རྨ་ཞིག་གི་ཚ་བའི་སྡུག་བསྔལ་གྱི་སྟེང་དུ་
འགྱུར་བྱེད་ཤིན་ཏུ་ཚ་བ་ཞིག་བཏབ་ན་སྡུག་བསྔལ་སྔར་ལས་ཆེ་བར་འགྱུར་བ་ནི་སྔར་གྱི་སྡུག་བསྔལ་གྱི་ཁར་ཡང་སྡུག་བསྔལ་བྱུང་བ་ལྟ་བུ་ལ་སྡུག་བསྔལ་གྱི་སྡུག་བསྔལ་དང། བདག་གི་ལུས་སེམས་ཀྱི་སྟེང་དུ་རྐྱེན་ཅུང་ཟད་འཕྲད་པ་ལ་བརྟེན་ནས་
སྡུག་བསྔལ་གྱི་ཟུག་རྡུ་འབྱིན་པ་ཅི་ཡིན་སྙམ་དུ་སེམས་སྟེང་དུ་བསམས། དེ་ནི་རང་གི་ལུས་དང་སེམས་ཀྱི་སྟེང་ཐམས་ཅད་དུ་ལས་ཀྱི་བག་ཆགས་ཁྱབ་པར་ཡོད་བས་མི་དགེ་བའི་གནས་ངན་ལེན་གྱི་དབང་གིས་ཡིན་ཏེ། བདེ་བ་འདྲ་བ་ཞིག་ཡོད་ཀྱང་རྐྱེན་ཕྲ་

[016A]༄༅། །མོ་ཞིག་བྱུང་དུས་ཕྱིའི་རྐྱེན་དེ་དང་ནང་གི་གནས་ངན་ལེན་གཉིས་འཕྲད་པ་ལ་བརྟེན་ནས། དཔེར་ན། མེ་རྡོ་སྤྲག་མེ་ལྕགས་གསུམ་འཛོམ་པ་ན་མེ་འབྱུང་བ་ལྟ་བུ། གནས་ངན་ལེན་གཟུགས་མེད་པ་ལ་ཡང་ཡོད་པས་ལུས་
རྟེན་མེད་ཀྱང་དེའི་དབང་གིས་སྡུག་བསྔལ་འབྱུང། སྲིད་རྩེ་ནས་མནར་མེད་ཀྱི་བར་ཐམས་ཅད་དུ་སྡུག་བསྔལ་ཡོད་ཚུལ་དེ་ལྟ་བུ། བསམ་གཏན་གཟུགས་མེད་ཀྱི་སྙོམས་འཇུག་ཐོབ་པའི་ཕྱི་རོལ་པ་རྣམས་ཀྱིས་ཀྱང་ཁྱབ་པ་འདུ་བྱེད་ཀྱི་སྡུག་
བསྔལ་འདི་མ་ཤེས་པས་ཐར་པ་ལ་ལོག་ལྟ་སྐྱེས་ནས་ངན་སོང་དུ་ལྷུང་བ་སོགས་གསུངས། རང་གཞན་སེམས་ཅན་ལས་ཉོན་གྱི་གཞན་དབང་ཅན་ཐམས་ཅད་ཀྱི་ལུས་སེམས་ལ་ལས་ཀྱི་བག་ཆགས་ཁྱབ་པར་གནས་པས་ན་ཁྱབ་པ། སྡུག་
བསྔལ་གྱི་སྡུག་བསྔལ་དང་འགྱུར་བའི་སྡུག་བསྔལ་སོགས་འདུ་བའམ་འབྱུང་བའི་གཞི་བྱེད་པས་ན་འདུ་བྱེད་ཀྱི་སྡུག་བསྔལ་ཞེས་བྱ་བས་དེ་ལྟར་སེམས་སྟེང་དུ་ངོ་འཕྲོད་པར་བྱེད། གཞན་ཡང་ལམ་རིམ་ཆེ་ཆུང་རྣམས་ལས་སྡུག་བསྔལ་དྲུག་
དང་བརྒྱད་བསམ་ཚུལ་གསུངས་པ་ལྟར། དགྲ་གཉེན་ལ་ངེས་པ་མེད་ཚུལ་ནི། རང་གིས་དགྲའི་དངས་མར་བཟུང་བ་རྣམས་ཀྱིས་ཀྱང་སླར་ཕན་པ་བསྒྲུབས་ནས་གཉེན་དུ་མི་འགྱུར་བའི་དེས་པ་མེད། རང་གི་གཉེན་ཡང་ཐོག་མར་བྱིས་པ་ཆུང་
དུའི་དུས་ནས་གཉེན་བྱས་ཀྱང་ཡུན་རིང་འགྲོགས་པའི་དབང་གིས་སེམས་ལ་བསུན་པའི་སྣང་བ་སོགས་མི་འདོད་པ་སྣ་ཚོགས་སྐྱེས་ནས། དགྲ་འགྱུར་བ་ལ་ངེས་པ་མེད། གཉེན་བྱས་པ་འདི་རྣམས་ཀྱང་ད་ལྟ་སྙིང་ཉེ་ལྟར་བྱེད་ཀྱང་ཕན་ཚུན་མི་

[016B] དགྲ་གཉེན་ངེས་མེད་བསྒོམ་པ་འདི་ཕན་ཆེ་ངེས་སུ་འདུག་སྟེ། དགྲ་
ལ་བརྟེན་ནས་ཀྱང་དེ་ལ་མི་འདོད་པའི་ཞེ་སྡང་དེ་ལ་གནོད་པའི་ཐབས་བསྒྲུབ་པའི་ཕྱིར་ཏུ་ཆགས་པ་བསྐྱེད། གཉེན་ལ་ཡང་ཆགས་པ་སྐྱེ་ཞིང་དེ་ལ་སྡང་བ་རྣམས་ལ་ཞེ་སྡང་སྐྱེ་བ་སོགས་ཆགས་སྡང་སྐྱེ་བའི་གཞི་ཆེ་ཤོས་སུ་འདུག་བས་ངེས་མེད་
དུ་བསྒོམས། འཁོར་བའི་ཕུན་ཚོགས་སྡར་ཡང་ཇི་ཙམ་ཞིག་ཐོབ་ད་ལྟ་ཡང་ཐོབ་ནས་ཇི་ཙམ་ལོངས་སྤྱད་ཀྱང་སེམས་ལ་ཆོ་ག་ཚོད་ཀྱི་ངོམས་པ་ནི་མེད། ཐོག་མ་མེད་པ་ནས་ཡང་ཡང་ཉིད་མཚམས་སྦྱོར་བས་སྐྱེ་བ་འདིར་མ་བླངས་བྱ་བ་མེད་པས་སྐྱེ་
བ་ལ་ངོམས་པ་དང་ཆོ་ག་ཚོད་ནི་མེད། ཕྱི་མར་ལུས་བཟང་པོ་ཐོབ་ན་སྙམ་ན། ལུས་ལྷ་ལུས་ལ་སོགས་པའི་ལུས་ཕུན་སུམ་ཚོགས་པ་སྔར་ཐོབ་པ་དང། ད་དུང་ཐོབ་ཀྱང་ཡང་ཡང་འདོར་གང་ཚར་ལྟ་བུ་ལས་མ་འདས་པས་ལུས་ལ་ཡིད་བརྟ་ནི་ན་
མེད་འདིས་ཕྱི་མ་ལུས་བཟང་པོ་བྱད་གཟུགས་ཕུན་སུམ་ཚོགས་པ་ཐོབ་ན་སྙམ་པའི་སྲེད་པ་ལྡོག་པར་འགྱུར། འཁོར་བའི་ཕུན་ཚོགས་ཀྱང་དཔེར་ན་འཇིག་རྟེན་གྱི་རྒྱལ་པོ་ཆེན་པོ་ལྟ་བུ་ཞིག་ཐོབ་ན་སྙམ་པའམ། དེས་མཚོན་པའི་འཁོར་བའི་
ཕུན་ཚོགས་ཇི་འདྲ་ཞིག་ཡིན་རུང་ཐོབ་ན་མཐར་ཐུག་རང་ལ་ཕན་པ་འདི་འབྱུང་སྙམ་པ་ཞིག་གི་གདེང་ཡོད་རྒྱུ་ཨེ་འདུག་སྙམ་དུ་བསམས་ཀྱང་མཐར་རང་གཅིག་པུར་གྲོགས་སྙིང་བརྩེ་བ་ཇི་ཙམ་ཡོད་པ་དང་ནོར་ལོངས་སྤྱོད་ཇི་ཙམ་ཡོད་པ་ཐམས་ཅད་

[017A]༄༅། །བཞག་ནས་ནོར་ལོངས་སྤྱོད་ཀྱི་ཕྱིར་ཏུ་བསགས་པའི་སྡིག་པ་རྣམས་ཁྱེར་ནས་འགྲོ་དགོས་ཤིག་མ་གཏོགས་གཞན་ཡོད་རྒྱུ་གང་ཡང་མི་འདུག་ཐག་ཆོད་ཡིན་སྙམ་དུ་སེམས་ཐོག་ཏུ་ཐག་བཅད་ནས་བསྒོམས། དེས་ན་བདག་ནི་
བདེ་འགྲོ་འདིར་སྐྱེས་ཀྱང་སྡུག་བསྔལ་ཁོ་ན་ལས་མ་འདས་འདུག་པས། བླ་མ་སངས་རྒྱས་དངོས་དང་མཇལ་བའི་དུས་འདིར་འཁོར་བའི་སྡུག་བསྔལ་ལས་གྲོལ་བ་ཞིག་ངེས་པར་དུ་བྱའོ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ་ཞེས་བདུད་
རྩི་འབེབས་སྦྱངས་གོང་བཞིན་བྱ། མཇུག་དང་ཐུན་མཚམས་སྔར་བཞིན། གཉིས་པ་འཁོར་བ་སོ་སོའི་སྡུག་བསྔལ་བསམས་པ་ནི། སྤྱི་བོར་བླ་མ་ལྷ་བསྒོམ་བཞིན་པས། སྐྱབས་གནས་ཀུན་འདུས་བླ་མ་ལྷག་པའི་ལྷ། ་བདུད་རྩི་འབེབས་
སྦྱངས་གོང་བཞིན་བྱ། དངོས་གཞི་ལ། བར་འདིར་ངན་སོང་གི་སྡུག་བསྔལ་སྐྱེས་བུ་ཆུང་དུའི་སྐབས་སུ་བཤད་པ་ལྟར་བསྒོམས་ནས། ངན་སོང་གི་སྡུག་བསྔལ་ལྟ་ཅི་སྨོས། སྔོན་དུ་བསྒོམ་པ་ལྟར་འཁོར་བ་སྤྱིའི་སྡུག་བསྔལ་དེ་ལྟར་ཡོད་པར་
མ་ཟད། ད་ལྟ་བདག་གིས་ཐོབ་པའི་མིའི་ལུས་རྟེན་འདི་ལ་ཡང་བཀྲེས་པ་དང་སྐོམ་པ་དང་འཁྱགས་པ་སོགས་ཀྱི་དབང་གིས་ཟས་གོས་སོགས་འཚོལ་འགྲོའི་ཕྱིར་ཏུ་སྡུག་བསྔལ་འབྱུང་ཚུལ། གཉེན་སྡུག་པ་དང་བྲལ་གྱི་དོགས་དང་འབྲལ་དགོས་
བའི་སྡུག་བསྔལ། དགྲ་མི་སྡུག་བ་དང་འཕྲད་པའི་ཚེ་སེམས་ལ་མི་འདོད་པ་དྲག་པོ་འབྱུང་བའི་སྡུག་བསྔལ། འདོད་པའི་དངོས་པོ་ཞིག་བཙལ་བའི་ཕྱིར་དུ་འབད་ཀྱང་དོན་དེ་མི་འགྲུབ་པའི་ཁར་མི་འདོད་པའི་སྡུག་བསྔལ་ཐོག་ཏུ་བབས་པའི་སྡུག་

[017B] ཁྱད་པར་སྐྱེ་བའི་སྡུག་བསྔལ་མངལ་གྱི་ནང་མུན་པ་ཤིན་ཏུ་ནག་ཅིང་མི་གཙང་བའི་དྲི་ང་བའི་ནང་དུ། མི་གཙང་བས་གང་བའི་བུམ་པའི་ནང་དུ་ཆུད་པ་ལྟ་བུའི་སྡུག་བསྔལ། མངལ་ནས་བཙས་པའི་ཚེ་ལུས་ལྕགས་ཀྱི་འབྱུར་མིག་གི་
ནང་དུ་འཐེན་པ་ལྟ་བུ། ཕྱིར་བཙས་མ་ཐག་ཏུ་གོས་ལ་སོགས་པ་རེག་པའི་ཚེ་ཚེར་མས་རེག་པ་ལྟ་བུའི་སྡུག་བསྔལ་མྱོང་བ། ད་ལྟ་རང་གིས་དངོས་སུ་མི་ཤེས་ཀྱང་ངེས་པར་རང་གིས་མྱོང་ཡོད་པ་ཐག་ཆོད་སངས་རྒྱས་ཀྱི་བཀའ་ཚད་མ་རྣམས་
ལས་དེ་ལྟར་འབྱུང་བར་གསུངས་པས་སོ། །དེ་ཡང་ད་ལྟ་དངོས་སུ་མི་མྱོང་ཡང་ངེས་པར་སྐྱེ་བ་ཕྱི་མ་ལྟ་བུ་ལ་མངལ་སྐྱེས་སྒོང་སྐྱེས་ལྟ་བུར་སྐྱེས་ནས་མྱོང་དགོས་པར་འདུག་ཚེ་འདི་ལ་ཡང་སྐད་ཅིག་སྐད་ཅིག་གི་སྐྱེ་བ་འཇིག་པ་རྣམས་ལ་
སྡུག་བསྔལ་འབྱུང་བར་འདུག་སྙམ་དུ་བསམས། རྒ་བའི་སྡུག་བསྔལ་ཡང་ན་ཚོད་རིམ་གྱིས་འདས་པ་ལ་བརྟེན་ནས། ལུས་ཀྱི་ལང་ཚོ་དབང་པོ་རྣམས་རིམ་གྱིས་ཉམས་ནས་འགྲོ་བ་དང། ན་བའི་སྡུག་བསྔལ་ནད་དྲག་པོས་ཐེབས་པའི་དུས་
མི་འདོད་བཞིན་དུ་ཟུག་རྡུ་དྲག་པོས་མནར་བ་དང། འཆི་བའི་དུས་སུའང་ས་དོང་དུ་ལྷུང་བ་ལྟ་བུའི་སྡུག་བསྔལ་གཤིན་རྗེའི་སྐྱེས་བུ་འཇིགས་སུ་རུང་བ་རྣམས་ཀྱིས་ཁྲིད་པའི་སྡུག་བསྔལ། ད་ལྟ་འཆི་བའི་དུས་འཇིགས་པ་མེད་སྙམ་ཀྱང། འཆི་བ་
ལ་སེམས་ཤིན་ཏུ་འཚེར་བ་ཞིག་ཡོང་བ་དེ་འཇིགས་པ་ཡོད་པའི་རྟགས་ཡིན་གསུངས། མདོར་ན་ལྷ་མ་ཡིན་དང་ཁམས་གོང་འོག་གི་ལྷ་རྣམས་སུ་སྐྱེས་ཀྱང་སྡུག་བསྔལ་འབྱུང་ཚུལ་བདེ་ལམ་ནང་བཞིན་རང་གི་སེམས་ཐོག་ཏུ་བསམས། ཟག་བཅས་

[018A]༄༅། །ཀྱི་ཕུང་པོ་ལྔ་པོ་འདིའི་སྟེང་དུ་གནས་དན་ལེན་གྱི་བག་ཆགས་ཀྱི་དབང་གིས་ཚེ་འདིར་ཡང་སྐྱེ་རྒ་ན་འཆིའི་སྡུག་བསྔལ་གྱི་གནས་སམ་རྟེན་བྱེད་འདི་ལ་བརྟེན་ནས་སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ་འདི་ཕྱི་ཐམས་ཅད་
དུ་འདྲེན། དེ་ལྟར་སྡུག་བསྔལ་ཅན་དུ་འཕགས་པ་རྣམས་ཀྱིས་གཟིགས་པ་ལྟར་བདེན་པས་ན། སྡུག་བསྔལ་བདེན་པ་ཞེས་བྱ། དེས་ན་དེ་དག་ཐམས་ཅད་སྤངས་པའི་ཐར་པ་ཞིག་ཐོབ་པར་བྱའོ། །དེ་ལྟར་ནུས་པར་བྱིན་གྱིས་བརླབ་ཏུ་གསོལ་སྙམ་དུ་
བདུད་རྩི་འབེབས་སྦྱངས་བྱེད། དེ་ནས་ཀུན་འབྱུང་འཁོར་བའི་འཇུག་རིམ་བསམས་ནས་ལམ་བསླབ་པ་གསུམ་ལ་བསླབ་པ་ནི། སྤྱི་བོར་བླ་མ་ལྷ་བསྒོམ་བཞིན་བས་གསོལ་འདེབས་བདུད་རྩི་འབེབས་སྦྱངས་གོང་བཞིན་ལ། དངོས་གཞི་ནི། ཤེས་པ་ཁོ་རང་གི་ངོས་
ནས་ལུང་མ་བསྟན་ཡིན་པ་ལ་ཞེས་པར་རང་བཞིན་གྱི་འོད་གསལ་བར་འཆད་པའམ། ཡང་འདི་ལྟར་རང་གི་ཤེས་པ་འདི་དགེ་མི་དགེ་གང་གི་ཡང་ངོ་བོར་འགྱུར་དུ་རུང་བའི་དབང་གིས་གསུང་བས། འཇིག་པའི་ཆོས་ཅན་གྱི་ཉེར་ལེན་གྱི་ཕུང་པོ་ལ་
དོན་དམ་པར་བདག་ཏུ་ལྟ་བ་ལྟ་བུའི་འཇིག་ལྟ་ལ་འཁོར་བའི་རྩ་བར་གསུངས་པ་དང། མ་རིག་པ་ལ་གསུངས་པ་གཉིས་ཀ་འཐད་ཅིང། དེས་བདག་གོ་བདག་གིའོ་ཞེས་ཡོ་བྱད་ལ་སོགས་པར་བདག་གི་ཡིན་གཞན་གྱི་མིན་སྙམ་དུ་བཟུང་ནས་
གཞན་གྱིས་ཕྲོགས་བཅོམ་སོགས་བྱས་ན་བདག་གི་ཡིན་པ་ལ་འདི་འདྲ་བྱེད་སྙམ་དུ་ཡོ་བྱད་ཀྱི་དབྱིབས་དང་ཁ་དོག་སོགས་ལ་ཆགས་པ་དང། གཞན་གྱིས་དེ་ལྟར་བྱས་པ་ལ་བརྟེན་ནས་སྡང་བ་སྐྱེས་ཏེ་ལས་སྣ་ཚོགས་པ་གསོག་པ་འདི་བྱུང་

[018B]བདག་འཛིན་གྱི་རྩ་བ་ཚུལ་མིན་ཡིད་བྱེད་ཀྱི་བློ་ལ་ཐུག་པས་ཚུལ་མིན་ཡིད་བྱེད་ཀྱི་སྲེད་པའི་དབང་གིས་དེ་ལ་ཞུགས་ནས་ཚུལ་བཞིན་དུ་སྤྱོད་པའི་ངད་ཚུལ་ལ་རྨོངས་པའི་མ་རིག་པས་བསྒྲིབས་ནས་རང་དབང་མེད་པར་བདག་ཏུ་ལྟ་བ་དང་
བདག་གི་བར་ལྟ་བ་སོགས་སྐྱེས་ནས་ཆགས་སྡང་རྨོངས་གསུམ་གྱི་དབང་གིས་ལས་སྣ་ཚོགས་གསོག་པ་འདི་བྱུང་བ་རེད་སྙམ་དུ་སེམས་སྟེང་དུ་ཐག་བཅད། དེས་ན་འཁོར་བའི་རྩ་བ་བདག་འཛིན་འདི་གཏན་ནས་མེད་པར་བྱ་དགོས་པ་འདུག་དེ་
ལྟ་ན་བློ་དེ་རང་སེམས་དང་འདྲེས་པ་ལྟར་སྣང་བས། རང་དགར་སྤོང་སྙམ་པས་མི་ཡོང་བློ་དེ་དང་དམིགས་པ་གཅིག་ལ་འཛིན་སྟངས་དངོས་སུ་འགལ་བའི་བློ་གཅིག་སྐྱེས་ནས་སྤོང་དགོས་པས། བདག་གིས་འཁོར་བའི་སྡུག་བསྔལ་རྩ་བ་ནས་སྤངས་
པའི་བླ་མ་སངས་རྒྱས་ཀྱི་གོ་འཕང་ཐོབ་པར་བྱ་སྙམ་དུ་གསོལ་བ་འདེབས་ཅིང་ཐག་བཅད་དེ་བསྒོམས། དེ་ཡང་ཤེས་རབ་ཀྱི་བསླབ་པའམ་བདག་མེད་རྟོགས་པའི་ཤེས་རབ་ཁྱད་པར་ཅན་སྐྱེ་བ་ལ། ཏིང་ངེ་འཛིན་གྱི་བསླབ་པ་ལ་བརྟེན་དགོས། དེ་
དག་ཐམས་ཅད་ཀྱི་གཞི་རྟེན་ཚུལ་ཁྲིམས་ཀྱི་བསླབ་པ་འདི་ཡིན་པར་བཀའ་ཚད་མ་དང་རིགས་པས་བརྟགས་ནས་ཡིད་ཆེས་བསྐྱེད་ཅིང་ཚུལ་བཞིན་དུ་བསླབ་པར་བྱེད། ཚུལ་ཞེས་ཉོན་མོངས་པ་མི་མཐུན་ཕྱོགས་ལས་ལྡོག་པས་ན་ཚུལ། དེ་
དོན་ཚུལ་བཞིན་ཉམས་སུ་ལེན་རྒྱུའི་ཁྲིམས་ཡིན་པས་ཚུལ་ཁྲིམས། ཕྱི་རོལ་གྱི་མི་དགེ་བའི་ཕྱོགས་འགོག་པའི་ཆུ་ལོན། ནང་གི་ལུས་ངག་ཡིད་གསུམ་གྱི་སྒོ་མི་དགེའི་ཕྱོགས་སུ་སྡོམ་པར་བྱེད་པའི་ཁྱད་པར་དང་ལྡན་པ་དེ་ཚུལ་བཞིན་དུ་བསྲུང་

[019A]༄༅། །པ་ལ་མ་གུས་པ་ལྟུང་བ་འབྱུང་བའི་སྒོར་གསུངས་པས། སྟོན་པ་དང་བཅས་པའི་གནས་རྣམས་ལ་གུས་པས་ཚུལ་བཞིན་དུ་བསླབས་ན་ཕན་ཡོན་མཐའ་ཡས་པ་འབྱུང་ཚུལ་བསམས་ནས་བཀའ་དྲིན་དྲན་པའི་དགའ་
བ་དང། འདོད་ཆགས་ཀྱི་གཉེན་པོར་མི་སྡུག་པ་བུད་མེད་སོགས་ལ་མི་གཙང་བའི་རང་བཞིན་དུ་སྒོམས་ཤིང། གསེར་དངུལ་སོགས་ཀྱི་ཆགས་པའི་གཉེན་པོར་དངོས་པོ་དེའི་སྒོ་ནས་སྡུག་བསྔལ་འབྱུང་ཚུལ་བསྒོམས་གསུངས། རང་གཞན་
གང་ལའང་རང་དབང་མེད་པར་ཉོན་མོངས་ཀྱི་དབང་དུ་སོང་བས་སྡང་བ་སྣ་ཚོགས་སྐྱེས་པར་སྣང་བས་བདེ་བ་དང་ལྡན་པར་བྱ་སྙམ་དུ་རང་གཞན་གང་ལའང་བྱམས་པ་བསྒོམས། གཏི་མུག་གི་གཉེན་པོར་གོང་ལྟར་རྟེན་ཅིང་འབྲེལ་བར་
འབྱུང་བའི་གནས་ཚུལ། ཡན་ལག་བཅུ་གཉིས་ཀྱིས་འཁོར་བར་འཁོར་ཚུལ་སེམས་ཐོག་ཏུ་ཁེལ་ངེས་བསམས། དུས་འཁོར་ལུགས་ལ་ཡན་ལག་བཅུ་གཉིས་ཚེ་གཅིག་ལ་རྫོགས་ཚུལ་ཡང་གསུངས། མདོར་ན་ལྷག་པ་ཚུལ་
ཁྲིམས་ཀྱི་བསླབ་པའི་གནས་རྣམས་ལ་ཚུལ་བཞིན་བསླབས་ནས་བླ་མ་སངས་རྒྱས་ཀྱི་གོ་འཕང་ད་ལྟ་རང་ཐོབ་པར་བྱ་དེ་ལྟར་ནུས་པར་བྱིན་གྱིས་བརླབ་ཏུ་གསོལ་སྙམ་དུ་བདུད་རྩི་འབེབས་སྦྱངས་སྔར་བཞིན་བྱའོ། །མཇུག་དང་ཐུན་
མཚམས་སུ་སྔར་བཞིན་ནོ།།    ༈    བྱང་ཆུབ་ཏུ་སེམས་བསྐྱེད་པ་དང། སེམས་བསྐྱེད་ནས་སྤྱོད་པ་ལ་སློབ་ཚུལ་གཉིས་སོ། །དང་པོ་ལ་གཉིས། རྒྱུ་འབྲས་མན་ངག་བདུན་གྱི་

[019B] བདག་གཞན་མཉམ་བརྗེའི་སྒོ་ནས་བྱང་ཆུབ་ཏུ་སེམས་བསྐྱེད་ཚུལ་ལོ། །དང་བོར། སྐྱབས་གནས་ཀུན་འདུས་བླ་མ་ལྷག་པའི་ལྷ། ་ཞེས་པ་ཡན་ཆད་སྔར་བཞིན། བདག་དང་མ་སེམས་ཅན་ཐམས་
ཅད་འཁོར་བ་འདིར་སྡུག་བསྔལ་སྣ་ཚོགས་མྱོང་བ་འདི། སེམས་ཅན་ཐམས་ཅད་མར་ཤེས་ནས་དྲིན་དྲན་ཏེ་དྲིན་གཟོ་བ་བྱམས་སྙིང་རྗེ་བྱང་ཆུབ་ཀྱི་སེམས་མ་བསྐྱེད་པས་ལན་འདུག་པས། ད་བདག་དང་མ་སེམས་ཅན་ཐམས་ཅད་ཀྱི་
རྒྱུད་ལ་དེ་ལྟ་བུའི་རྟོགས་པ་སྐྱེ་བར་བྱིན་གྱིས་བརླབ་ཏུ་གསོལ་ཞེས་བདུད་རྩི་འབེབས་སྦྱངས་སྔར་བཞིན་བྱེད། དངོས་གཞི་ལ། སྔོན་དུ་སྐྱེས་བུ་ཆུང་འབྲིང་གི་བསམ་པ་སྦྱོང་བ་རྣམས་ནི། སྔོན་འགྲོ་དང་དངོས་གཞིའི་དམིགས་པ་
རྣམས་མཐར་ཐུག་གི་སྐྱེས་བུ་ཆེན་པོའི་ཆོས་སྐོར་རམ་བྱང་ཆུབ་ཀྱི་སེམས་སྦྱོང་བ་འདི་ཉིད་ཡིན་པས་རྒྱུ་ཕ་རོལ་ཏུ་ཕྱིན་པའི་ཐེག་པ་དང་འབྲས་བུ་གསང་སྔགས་ཀྱི་ཐེག་པ་གཉིས་ཀའི་ལམ་གྱི་རྩ་བ་མཐར་ཐུག་པ་འདི་ལ་རག་ལུས་
ཤིང༑ བྱང་ཆུབ་ཀྱི་སེམས་ཞེས། སེམས་ཅན་ཐམས་ཅད་ཀྱི་དོན་བྱེད་པའི་སེམས་གཅིག་ལ་ཟེར། སེམས་ཅན་གྱི་དོན་བྱེད་དགོས་པ་ནི་སེམས་ཅན་ཐམས་ཅད་རང་གི་མ་ཡིན་ཅིང་དྲིན་ཆེ་བས་སོ། །དེ་ལ་དང་པོར་མར་ཤེས་པ་
གལ་ཆེ་བས། དེ་ཡང་སྔོན་དུ་སེམས་དགའ་སྡུག་གི་ཁྱད་པར་མེད་པའི་བཏང་སྙོམས་པ་ཞིག་བྱུང་ན། སེམས་དགེ་མི་དགེ་གང་དུ་ཁྲིད་ཀྱང་འགྲོ་སླ་བ་ཞིག་ཡོང་པས་མར་ཤེས་སོགས་སྐྱེས་ལ་བའི་རྒྱུ་མཚན་གྱིས་བཏང་སྙོམས་ཚད་

[020A]༄༅། །མེད་པ་བསྒོམས་པ་ནི། བྱང་ཆུབ་བདེ་ལམ་ནས་གསུངས་པ་ལྟར་སྤྱི་བོར་བླ་མ་ལྷ་བསྒོམས་བཞིན་པས། བར་མའི་སེམས་ཅན་ལ་བསྒོམས་པ་ནི། དེའི་རྣམ་པ་མདུན་དུ་གསལ་བར་དམིགས་ནས། འདི་
ད་ལྟ་ངས་ངོ་ཤེས་པ་ཙམ་ལས་མེད་ཀྱང། འདི་ལ་རང་གིས་མ་བཅོལ་ཡང་རང་གི་དོན་ཆེན་པོ་ཞིག་སྒྲུབ་ཅེས་ཁས་བླངས་ནས་བསྒྲུབས་བྱུང་ན་མི་དེ་ལ་སེམས་དགའ་ལྷང་ངེ་བ་ཞིག་ངེས་པར་འོད། དེ་ནི་དོན་ཅུང་ཟད་བསྒྲུབ་པ་དེ་
ཙམ་ལ་ཆགས་པས་དགའ་བ་ཡིན། དེས་རང་ལ་མི་འདོད་པ་དང་མི་སྙན་པའི་ཚིག་གཅིག་ཟེར་བྱུང་ན་སེམས་སྡུག་ལྷང་བ་ཞིག་ཡོད་པས་འདི་ལྟར་བསམ་སྟེ་རང་ལ་ཅུང་ཟད་དགའ་བ་འདི་ཙམ་ལ་ཆགས་མི་འདོད་པ་ཅུང་ཟད་
ལ་སྡང་བས་ཅི་བྱེད། ཁོ་རང་གི་ངོས་ནས་ཅི་བྱེད་ཀྱང་རང་གི་ངོས་ནས་དགའ་སྡུག་གི་ཕྱོགས་གཉིས་སུ་མི་བྱ་བར་སེམས་བཏང་སྙོམས་སུ་བྱེད་སྙམ་དུ་སེམས་འདྲེས་ངེས་སུ་བསྒོམས་གསུངས། དགའ་བ་བྱས་ཀྱང་དགའ་ཚོར་མི་
སྐྱེ༑ སྡུག་པ་བྱས་ཀྱང་མི་འདོད་པའི་བློ་མི་སྐྱེ་བར་སེམས་བར་མ་ཞིག་མ་བྱུང་བར་སྒོམས། དེ་ནས་ཡིད་དུ་འོང་བའི་གཉེན་ལ་དགའ་བ་ཡོད་པ་ཡང་ཆགས་པའི་དབང་གིས་ཡིན། ཡིད་དུ་མི་འོད་བའི་དགྲ་ལ་ཁོས་གནོད་པ་བྱས་
པ་ཀར་གྱིས་དྲན་པ་ན་སྡང་བ་སྐྱེ་བ་ཡང་ཞེ་སྡང་ཁོ་ནའི་དབང་གིས་ཡིན་པས་རང་གཞན་གཉིས་ཀ་འང་རང་བདེ་བ་ཞིག་འདོད་གཞན་མི་བདེ་བ་ཞིག་འདོད་པ་འདི་བྱུང་འདུག་བས་གཉེན་གྱིས་ཕན་པ་བསྒྲུབ་པ་ལ་དགའ་བ་དང་

[020B] དེ་ནས་སེམས་ཅན་ཐམས་ཅད་ལ་སེམས་བཏང་སྙོམས་པའི་བར་མ་བྱུང་བར་བསྒོམས། སེམས་ཅན་ཐམས་ཅད་
གཉེན་ཡིན་པའི་རྒྱུ་མཚན་ནི་རང་གི་མ་ཡིན་པའི་རྒྱུ་མཚན་གྱིས་ཡིན། དེ་ཡང་སྤྱི་བོར་བླ་མ་ལྷ་བསྒོམ་བཞིན་པས། སེམས་ཅན་འདི་ཐམས་ཅད་རང་གི་མ་ཡིན་སྙམ་དུ་ཐག་བཅད་པ་ན་བློ་ལ་མི་བདེ་བ་ཕྱོགས་གང་ནས་འོད་བརྟགས་
ཤིང༑ དེ་ལ་རང་གི་མ་ཡིན་ཏེ་ཚེ་འདིའི་སྔ་མ་ནི་ཡོད་དེའི་ཚེ་སེམས་འདི་བརྟེན་པའི་ལུས་ཞིག་ནི་ཡོད་དེ་མངལ་སྐྱེས་ཡིན་ན་དེ་ལ་ཕ་མ་ཞིག་ཡོད་དེས། དེ་བཞིན་དུ་རིག་པ་ལ་ཐོག་མ་མེད་པ་བཞིན་དུ་སྐྱེ་བ་ལ་ཐོག་མམ་ཨི་འདུག་པས་
སེམས་ཅན་འདིས་མ་མ་བྱས་འདིས་མ་བྱས་ཟེར་བའི་ཁ་ཆོད་པ་ཨེ་འདུག་སྙམ་དུ་སེམས་སྟེང་དུ་དཔྱད། དེ་བཞིན་དུ་བདེ་ལམ་རང་ནས་འབྱུང་བ་ལྟར་ད་ལྟར་གིས་སེམས་ཅན་འདི་རྣམས་མ་ཡིན་ན་ངོ་མི་ཤེས་པར་འདུག་སྙམས་
ཀྱང་ཚེ་འདིར་མ་བུ་ངོ་མི་ཤེས་པ་ཡང་ཡོད་ལ་རང་གཞན་རྣམས་ལུས་རྟེན་གྱི་རྣམ་པ་འགྱུར་བའི་དབང་གིས་མ་ཤེས་པ་ཡིན་སྙམ་དུ་སྒོམས། ཚེ་རབས་སྔ་མའི་མ་ཡིན་ཀྱང་རང་གི་མ་ཡིན་ཏེ་ཚེ་འདིའི་མ་དང་པོར་གཞོན་ཡང་ད་ལྟ་ན་
སོ་རྒས་པ་འདི་ཡང་ལུས་ཀྱི་ན་ཚོད་དང་རྣམ་པ་འགྱུར་བ་ཙམ་ལས་མ་ཡིན་པའི་ཁྱད་པར་ལ་འགྱུར་བ་མེད་པ་བཞིན་ཚེ་སྔ་མའི་མ་ལ་ཡང་དེ་དང་མཚུངས་པས་སོ། །དེ་ལྟར་སེམས་ཅན་ཐམས་ཅད་མ་ཡིན་ཚུལ་ལ་བླ་མ་སངས་རྒྱས་

[021A]༄༅། །ཀྱི་བཀའ་མི་སླུ་བ་འདི་རྣམས་ཀྱིས་མངོན་སུམ་དུ་འགྲུབ་སྙམ་དུ་ཡིད་ཆེས་ཀྱི་ངེས་པ་དྲངས་ནས་བསྐྱང་བར་བྱ། དེ་ལྟ་བུའི་རྟོགས་པ་སྐྱེ་བར་བྱིན་གྱིས་བརླབ་ཏུ་གསོལ་སྙམ་དུ་བདུད་རྩི་འབེབས་སྦྱངས་བྱེད། སེམས་
ཅན་ཐམས་ཅད་མ་ཡིན་ཅིང་ཚེ་འདིའི་མ་དང་ཁྱད་པར་མེད་བདག་གི་མ་འདི་བདག་ལ་བཀའ་དྲིན་ཤིན་ཏུ་ཆེ་བའི་ཚུལ་བསམས་བ་ནི། སྤྱི་བོར་བླ་མ་ལྷ་བསྒོམ་བཞིན་པས་རང་གི་ཚེ་འདིའི་མ་རྒན་པའི་རྣམ་པ་ཅན་བསྒོམ་པ་ཡང་གནད་ཆེ་
གསུངས། རྣམ་པ་གསལ་པོར་བསྒོམས་ནས་ཚེ་རབས་ཐོག་མ་མེད་པ་ནས་དྲིན་གྱིས་བསྐྱངས་པའི་མ་འདི་བདག་ལ་ཚེ་འདི་རང་ལའང་བཀའ་དྲིན་ཆེ་སྟེ་དང་པོར་མངལ་དུ་གནས་པ་ན། མ་ལ་ཚ་བའི་ནད་ལྟ་བུའི་དབང་གིས་ཁམས་ཉོག་པ་སོགས་
ལུས་མི་བདེ་བ་བྱུང་ཡང་མངལ་དུ་ཆགས་པ་དེ་ལ་གནོད་ཀྱི་དོགས་ནས་སྨན་སོགས་མི་བསྟེན་པར་སྡུག་བསྔལ་དང་དུ་བླངས། བཙའ་བར་ཉེ་བའི་ཚེ་ཁོད་པའི་ནང་དུ་བུ་འགུལ་བའི་ཚེ་བཟོད་པར་དཀའ་བའི་སྡུག་བསྔལ་བྱུང་ཡང་བཟོད་པར་བྱེད་
དེ་བུ་ལ་བརྩེ་བ་བཅོས་མིན་ཡོད་པའི་རྟགས་ཡིན་གསུངས། བཙས་ནས་ཀྱང་ང་འཁྱགས་ཀྱི་དོགས་ལྟོགས་ཀྱི་དོགས་ནས་སེམས་ལ་དུང་དུང་བར་བྱེད། དཔེར་ན་ཁྱི་ལྟ་བུ་ཞིག་གིས་ཁ་རྒྱག་ཏུ་ཡོང་ན་བུ་རྒྱབ་ཏུ་སྦས་མ་རང་གི་སྲོག་འཇིག་ཀྱང་བླ་བུ་
མ་ཤིན་སྙམ་དུ་རང་གི་སྲོག་ཕངས་མེད་དུ་གཏོང་བ་ལྟ་བུ་མངོན་སུམ་གྱིས་གྲུབ། ཁྱད་པར་བདག་གི་ལུས་འདི་ད་ལྟ་ཆོས་དང་མཇལ་བླ་མ་སངས་རྒྱས་དངོས་འདི་རྣམས་ལ་ཞལ་མཇལ་གསུང་ཐོས་ཡོང་པ་ཚུན་ཆད་མ་འདིས་དང་པོར་བྱིས་པའི་

[021B] ཁ་ཕྱིར་བལྟས་སུ་མ་བཏང་བར་མ་རང་གི་ཤེས་ཚོད་ཀྱིས་ཆོས་ལ་སྦྱར། ནོར་ལོངས་སྤྱོད་གཅེས་ཤིང་ཕངས་པ་རྣམས་དང་པོ་ནས་བུ་འདི་སྐྱེས་ན་ངས་འདི་ལ་
སྟེར་སྙམ་པ་ཚུན་ཆད་ཀྱི་ཕན་པ་བཏང་ཞིང། ང་ལྟ་ཡང་བདག་ལ་ལྟོས་པ་མེད་པར་གཏོང་བ་སོགས་མདོར་ན་བདག་ལ་དྲིན་ཤིན་ཏུ་ཆེ་གཞན་ཡང་མ་འདིས་རང་ལ་སེམས་ཀྱི་མ་བཟོད་ནས་ཚིག་རྩུབ་སོགས་སྨྲས་ནས་ཞེ་བསུན་ལྟ་བུ་བྱུང་བ་ཡོད་
ནའང་ང་ངན་ལང་མ་ཤོར་བའི་བཟང་པོ་ཞིག་ཁོ་ནའི་ཕྱིར་ཏུ་སྨྲས་པ་ཐག་ཆོད། དེས་ན་དྲིན་ཆེ་སྙམ་དུ་རིགས་པ་སྒོ་དུ་མ་ནས་བསྐྱེད་དེ་བསྒོམས། དེ་ནས་ཕ་སོགས་གཉེན་རྣམས་དང་སེམས་ཅན་ཐམས་ཅད་ལ་མ་ནམ་བྱས་དུས་འདི་ལྟར་དྲིན་
གྱིས་བསྐྱངས་ཤིང། དུད་འགྲོ་ལྟ་བུར་སྐྱེས་ཀྱང་དུད་འགྲོ་རྣམས་ཀྱིས་ཀྱང་མས་བུ་ལ་ཇི་ལྟར་བརྩེ་བ་མངོན་སུམ་དུ་མཐོང་བ་འདི་ཁོ་ན་བཞིན་དུ་དྲིན་གྱིས་བསྐྱངས་ཐག་ཆོད་སྙམ་དུ་ཡིད་དགའ་བ་མ་བྱུང་བའི་བར་བསམ་དགོས་གསུངས་ཤིང་
བདུད་རྩི་འབེབས་སྦྱངས་གོང་ལྟར། དྲིན་ཤིན་ཏུ་ཆེ་ན་སེམས་ཅན་གཞན་གྱིས་སེམས་ཅན་ཐམས་ཅད་མ་ཡིན་པ་དང་དྲིན་ཆེ་བ་མ་ཤེས་པས་དྲིན་ལན་གཞལ་བ་མ་ཤེས། བདག་གིས་མ་ཡིན་པ་ཤེས་དྲིན་ཆེ་བ་ཤེས་བཞིན་དུ་དྲིན་ལན་མ་གཞལ་
ན་ཁྲེལ་ཤིན་ཏུ་ཆུང་བས་དེ་ལྟར་བྱེད་ནུས་པར་བྱིན་གྱིས་བརླབ་ཏུ་གསོལ་ཞེས་བདུད་རྩི་འབེབས་སྤྱངས་གོང་བཞིན་དང། སྤྱི་བོར་བླ་མ་ལྷ་བསྒོམ་བཞིན་པས། དྲིན་ལན་ཇི་ལྟར་གཞལ་སྙམ་ན། མ་འདི་ཉོན་མོངས་པའི་གདོན་གྱིས་སེམས་

[022A]༄༅། །བརླན་པས་ཚུལ་མིན་ཡིད་བྱེད་ཁོ་ནའི་དབང་དུ་གྱུར། དགེ་བའི་བཤེས་གཉེན་གྱི་མགོན་ནམ་ལོང་ཁྲིད་ནི་མེད། སྐད་ཅིག་རེ་རེ་བཞིན་ངན་སོང་འཇིགས་སུ་རུང་བར་འགྲོ་བ་ལ་ཇེ་ཉེར་འདུག་པས། དེ་རྣམས་བལྟོས་མེད་
དུ་འཇོག་པ་བློས་ཕོད་དམ་མི་ཕོད་སྙམ་དུ་བསམ་དགོས་གསུངས། དེ་ལྟར་མི་ཕོད་པས་ད་ལྟ་བདག་སངས་རྒྱས་དངོས་ཀྱི་བླ་མ་དམ་པ་འདི་རྣམས་དང་མཇལ་སྡུག་བསྔལ་ཐམས་ཅད་ལས་གྲོལ་བའི་ཐབས་དམ་པའི་ཆོས་དང་མཇལ་ཞིང་རང་
གིས་ཉམས་སུ་ལེན་པར་ནུས་པའི་སྐབས་སུ་ཡོད་པས་བདག་གིས་འདི་རྣམས་སྡུག་བསྔལ་ལས་གྲོལ་བ་ཞིག་ཅི་ཀྱང་བྱའོ། །དེ་ལྟར་བྱེད་ནུས་པར་བྱིན་གྱིས་བརླབ་ཏུ་གསོལ་ཞེས་བདུད་རྩི་འབེབས་སྦྱངས་གོང་བཞིན་བྱེད། དེ་ཡང་མར་ཤེས་
ཀྱི་དམིགས་པ་ཁ་བཤད་ཙམ་དུ་མ་སོང་བ་གལ་ཆེ་སྟེ་དེ་རྣལ་མ་ཞིག་བྱུང་ན་དྲིན་དྲན་པ་དྲིན་གཟོ་འདོད་བདེ་བ་དང་ལྡན་འདོད་སྡུག་བསྔལ་ལས་གྲོལ་འདོད་རྣམས་ངེས་པ་འདྲེན་ཐུབ་ངེས་ཞིག་འོད། མར་ཤེས་ཁ་བཤད་ཙམ་དུ་སོང་ན་གཞན་
རྣམས་བྱེད་བློ་དང་ཐོབ་བློ་ཙམ་ལས་མི་ཡོད་བས་གལ་ཆེ་གསུངས། དེ་ལྟར་དྲིན་གཟོའི་བསམ་པ་སྦྱོང་བའི་བར་སོང་ནས་ཡིད་འོང་གི་བྱམས་པ་བསྒོམ་ཚུལ་ནི། སྤྱི་བོར་བླ་མ་ལྷ་བསྒོམས་བཞིན་པས། རང་གི་མདུན་དུ་ཚེ་འདིའི་མའི་རྣམ་པ་
གསལ་བར་དམིགས་ནས་བདག་གི་མ་དྲིན་ཅན་འདི་ལ་དྲིན་གཟོ་དགོས་པར་འདུག་ཇི་ལྟར་བྱ་ན། ད་ལྟ་འདི་ལ་བདེ་བ་ཞིག་འདུག་གམ་མི་འདུག་སྙམ་དུ་མ་དེའི་བྱེད་སྤྱོད་ལ་དཔགས་ཏེ་བསམས། འདི་ལ་ཟག་མེད་ཀྱི་བདེ་བ་ལྷ་ཅི་སྨོས་ཟག་བཅས་ཀྱི་

[022B] ད་ལྟ་ཕྲལ་དུ་བདེ་བ་འདྲ་བ་ཞིག་འདུག་པ་དེ་ཡང་སྡུག་བསྔལ་གྱི་རང་བཞིན་ཅན་ཡིན་པས་གནས་ངན་ལེན་གྱི་དབང་གིས་སྡུག་བསྔལ་རེ་ངེས་པར་ཡོད་པས་བདེ་བར་སྣང་ཡང་སྡུག་བསྔལ་དུ་འགྱུར་ནས་འགྲོ་སྐྱེས་བུ་
འབྲིང་གི་སྐབས་སུ་རང་ལ་སྡུག་བསྔལ་འབྱུང་ཚུལ་བཤད་པ་བཞིན་མ་དང་བར་མའི་སེམས་ཅན། སེམས་ཅན་ཐམས་ཅད་ཀྱི་བར་རིམ་བཞིན་བསྒོམ་ཞིང་བདེ་བ་ཞིག་འདོད་ཀྱང་མི་ཤེས་པའམ་རྨོངས་པའི་དབང་གིས་སྡུག་བསྔལ་གྱི་རྒྱུ་ཁོ་ན་བསྒྲུབ་
པ་ལས་མི་འདུག་པས། བདག་གིས་སེམས་ཅན་ཐམས་ཅད་སྡུག་བསྔལ་རྩ་བ་ནས་སྤངས་པའི་གོ་འཕངས་ལ་བཞག་ན་དགའ་སྤྲོ་བསམ་གྱིས་མི་ཁྱབ་པ་ཡོང་པར་ཐག་ཆོད་པས། དེ་དག་བདེ་བ་དང་བདེ་བའི་རྒྱུ་དང་ལྡན་ན་ཅ་མི་རུང། ལྡན་པར་གྱུར་
ཅིག་ལྡན་པར་བྱའོ། །དེ་ལྟར་བྱེད་ནུས་པར་བྱིན་གྱིས་བརླབ་ཏུ་གསོལ་ཞེས་གསོལ་འདེབས་བདུད་རྩི་འབེབས་སྦྱངས་བྱ་ཞིང། ཡིད་དུ་འོང་བའི་རྣམ་པས་བདེ་བ་དང་ལྡན་འདོད་ལ་ཡིད་འོང་གི་བྱམས་པ་ཞེས་དགའ་བའི་རྣམ་པ་ཅན་དུ་གསུངས་
དེ་ནས་སྙིང་རྗེ་བསྒོམ་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པས། བཤན་པས་གསོད་བ་བཞིན་པའི་ལུག་ལྟ་བུའི་སྡུག་བསྔལ་གྱིས་ཉམ་ཐག་པའི་ཚུལ་ཡིད་ལ་དྲན་པར་བྱས་ཏེ་སྙིང་ནས་མི་བཟོད་པའི་སྡུག་བསྔལ་གྱི་ཚུལ་བསམས་ནས་སེམས་ཅན་འདི་
ལ་ད་ལྟ་ཡང་སྡུག་བསྔལ་འདི་ལྟ་བུ་བཟོད་གླགས་མེད་པ་འདི་འདུག་འདིས་མཚོན་སྡུག་བསྔལ་བཟོང་དུ་མེད་པ་མྱོང་བར་འདུག་པས། བདག་གིས་ད་ལྟ་རང་སྡུག་བསྔལ་ལས་གྲོལ་བ་ཞིག་བྱེད་དེ་ནི་ཚེ་འདིའི་སྡུག་བསྔལ་བསམས་ནས་སྙིང་རྗེ་

[023A]༄༅། །བསྒོམ་ཚུལ། ད་དུང་ཡང་དཔེར་ན་རྡོན་པས་རི་དགས་ཤོར་བའི་ཚེ་རི་དྭགས་འདི་རྣམས་ཀྱིས་ཚུར་གནོད་པའི་རིགས་ནི་གང་ཡང་མ་བྱས་ཀྱང་བྲག་གཡངས་ཤིན་ཏུ་གཟར་བའི་ཕྱོགས་ལྟ་བུར་བཀར་ནས་དེད་པས་གཡངས་ལ་
ལྷུང་བའི་འཇིགས་པ་མིས་བཟུང་ནས་སྲོག་དང་འཕྲལ་དོགས་པའི་འཇིགས་པ་དང། མདའ་སོགས་འཕངས་པའི་ཚེ་ལུས་ལ་ཟུག་རྡུ་བསམ་གྱིས་མི་ཁྱབ་པ་འབྱུང་ཚུལ་ཡང་བསྒོམས། དགེ་འདུན་གྱི་དཀོར་ལ་འཛེམ་མེད་སྤྱོད་པ། ཚུལ་
ཁྲིམས་འཆལ་བ། ཆོས་སྤོང་བ་སོགས་ཀྱི་སྡིག་པ་མི་དགེ་བ་སྣ་ཚོགས་བྱེད་པ་ལ་དཔའ་བའི་ཉམས་བྱེད་པ་རྣམས་ལ་ད་ལྟའི་བྱེད་སྤྱོད་ནི་འདི་ལས་མི་འདུག་ཕྱི་མར་ངན་སོང་དུ་འགྲོ་བར་ཐེ་ཚོམ་རང་མི་འདུག་དེར་སྐྱེས་ན་སྡུག་བསྔལ་
སྐྱེས་བུ་ཆུང་དུའི་ངན་སོང་གི་སྡུག་བསྔལ་སྐབས་ལྟར་བསམས་ནས་ངེས་པར་བཟོད་གླགས་མི་འདུག་པས་ཕྱི་མའི་སྡུག་བསྔལ་བསམས་ནས་སྙིང་རྗེ་བསྒོམ་ཚུལ་སེམས་ཅན་ཐམས་ཅད་སྡུག་བསྔལ་དེ་ལྟ་བུ་ལས་བཏོན་ན་དེས་པར་དེ་ཕན་
ཐོགས་བསམ་གྱིས་མི་ཁྱབ་པ་འོད་ཐག་ཆོད་པས་བདག་གིས་སྡུག་བསྔལ་ལས་ངེས་པར་གྲོལ་བར་བྱེད་ཐག་ཆོད་སྙམ་དུ་བསམས། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ན་ཅི་མ་རུང། བྲལ་བར་གྱུར་ཅིག་བྲལ་བར་བྱའོ། །དེ་ལྟར་
བྱེད་ནུས་པར་བྱིན་གྱིས་བརླབ་ཏུ་གསོལ་ཞེས་བདུད་རྩི་འབེབས་སྦྱངས་བྱ། ལྷག་བསམ་བསྒོམ་ཚུལ་ནི། ཚེ་འདི་དང་ཕྱི་མའི་སྡུག་བསྔལ་ཐམས་ཅད་ཀྱིས་མནར་བའི་སེམས་ཅན་འདི་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་

[023B] །བདེ་བས་ཕོངས་པའི་སེམས་ཅན་ཐམས་ཅད་བདེ་པ་དང་བདེ་བའི་རྒྱུ་དང་ལྡན་པ་ཞིག་བདག་གིས་བྱའི་སྙམ་དུ་སེམས་ལ་སྨོན་པ་དང་ཐོབ་པར་ཤོག་སྙམ་པ་ཙམ་མ་མ་ཡིན་པར་སེམས་སྟེད་ནས་ཐག་ཁྲིག་གིས་
བཅད་དེ་བདག་གིས་དང་ལྟ་རང་དེ་ལྟར་བྱེད་ཐག་ཆོད་ཡིན་སྙམ་པ་བྱེད་ཅིང་བདུད་རྩི་འབེབས་སྦྱངས་བྱ། བྱང་ཆུབ་ཀྱི་སེམས་དངོས་གཞི་ནི། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད་ཅེས་པ་ལྟར། སེམས་
ཅན་ཐམས་ཅད་ཀྱི་དོན་དུ་བླ་མེད་བྱང་ཆུབ་ཐོབ་འདོད་ཀྱི་བློ་ལ་སེམས་བསྐྱེད། དེ་རྒྱུད་ལ་ཡོད་ཕྱིན་ངན་སོང་བའི་ལུས་རྟེན་བཟུང་ཡང་སེམས་དེའི་དབང་གིས་སྨོན་པ་ཐམས་ཅད་གྲུབ་པ་བྱ་བ་ཐམས་ཅད་དོན་ལྡན་དུ་འགྱུར་པ་ཡང། ཡང་དག་པར་
རྫོགས་པའི་སངས་རྒྱས་ཀྱིས་སྔོན་སློབ་པ་ལམ་གྱི་གནས་སྐབས་སུ་སྲེག་པར་སྐྱེ་བ་བཞེས་པའི་སྐབས་བྱང་ཆུབ་ཀྱི་སེམས་ཀྱི་མཐུས་བདེན་པ་བརྗོད་པས་ནགས་སུ་མེ་འབར་བ་ཞི་བའི་རྣམ་པར་ཐར་པ་སོགས་གསུངས། དེ་ལྟར་ན་ད་ལྟ་བདག་ལ་སེམས་
ཅན་གཅིག་ཀྱང་སྡུག་བསྔལ་ལས་གྲོལ་ནས་བདེ་བ་ལ་འགོད་པའི་ནུས་པ་མེད། དེར་མ་ཟང་ཉན་རང་དགྲ་བཅོམ་གྱི་གོ་འཕང་ཐོབ་ཀྱང་སེམས་ཅན་ཐམས་ཅད་ཀྱི་དོན་བྱེད་མི་ནུས། དེའི་ནུས་པ་བླ་མ་ཐུབ་དབང་རྡོ་རྗེ་འཆང་ལ་ཡོད་པས་བདག་གིས་
དེའི་གོ་འཕང་ཐོབ་ཕྱིན་སྐུའི་ཡོན་ཏན་མཚན་དཔེས་བརྒྱན་པའི་མཚན་དཔེ་ཡང་མཛོད་སྤུ་གཅིག་པུས་ཀྱང་འོད་ཟེར་སྤྲོ་བ་ཆོས་སྟོན་པ་སོགས་འགྲོ་བ་ཐམས་ཅད་སངས་རྒྱས་ལ་འགོད་ནུས་ཤིང། ཕྱག་གིས་གཞན་ལ་རེག་པར་མཛད་པ་ཙམ་གྱིས་

[024A]༄༅། །ཀྱང་སྡུག་བསྔལ་ཐམས་ཅད་སེལ་བར་ནུས་པ། ལྷས་བྱིན་ནང་དྲག་པོས་ཐེབས་པ་ལ་ཕྱག་གིས་རེག་པ་ཙམ་གྱིས་ཟུག་རྡུ་ཞི་བ་སོགས་མདོར་ན་ཕྱག་གི་འཁོར་ལོའི་མཚན་དཔེ་རེ་རེ་བ་ལྟ་བུས་ཀྱང་དོན་བསམ་གྱིས་མི་ཁྱབ་
པ་མཛད་པ་སོགས་སྐུའི་ཡོན་ཏན། གསུང་གི་ཡོན་ཏན། དཔེར་ན་རང་ཅག་གིས་དུད་འགྲོ་ལ་སྡུག་བསྔལ་མྱོང་བཞིན་དུ་དེ་ཕན་པར་རེ་བས་མི་ཤེས་པའི་དབང་གིས་སྡུག་བསྔལ་ཆེར་གཏོང་བར་འདུག་པ་ལྟ་བུ་ལ་དེ་ལྟར་མ་བྱེད་ཅེས་ལབ་
ཀྱང་ཁོས་མི་གོ་སངས་རྒྱས་ཀྱི་གསུང་ཚིག་གཅིག་ཀྱང་འགྲོ་བ་རང་རང་གི་སྐད་དུ་གོ་ནས་དོན་ཡིད་ལ་བྱེད་པ་སོགས་བསམ་གྱིས་མི་ཁྱབ་པའི་ཡོན་ཏན། ཐུགས་ཀྱིས་ཀྱང་ཤེས་བྱའི་གནས་ཚུལ་ཐམས་ཅད་ལ་ཆགས་ཐོགས་མེད་པར་
གཟིགས་ནས་ཐུགས་རྗེ་ཆེན་པོ་ཉེ་རིང་མེད་པར་འཇུག་ཅིང་འགྲོ་བ་རྣམས་སངས་རྒྱས་ཀྱི་གོ་འཕང་ལ་འགོད་པ་ལ་ཐོགས་པ་མེད་པས། ད་བདག་གིས་དེ་ལྟ་བུའི་སངས་རྒྱས་ཀྱི་གོ་འཕང་དེ་རང་གིས་བརྩོན་འགྲུས་རྩོམ་ཕྱིན་ད་ལྟ་རང་ཐོབ་
ཐུབ་ཡོང་བས། ད་ལྟར་ཐོབ་པར་བྱ་སྙམ་དུ་སེམས་སྟེང་དུ་ཐག་ཆོད་པོ་མ་བྱུང་བར་བསྒོམས། ཐོབ་འདོད་ཀྱང་སངས་རྒྱས་ཀྱི་ཡོན་ཏན་དྲན་པས་ཐོབ་འདོད། སེམས་ཅན་སྡུག་བསྔལ་ལས་དགྲོལ་བའི་བསམ་པས་ཐོབ་འདོད་སོགས་
བརྟན་པོ་མ་སྐྱེས་པར་དུ་བསྒོམས་གསུངས། རང་གི་སེམས་དང་བྱང་ཆུབ་ཐོབ་འདོད་གཉིས་སོ་སོར་མ་སོང་བར་རང་སེམས་དེར་ཏྲིལ་ཏེ་འདྲིལ་བ་མ་བྱུང་བར་ནན་ཏན་དུ་འབད་པར་བྱའོ། །དེ་ལྟར་བླ་མ་ཐུབ་པའི་དབང་བོའི་གོ་འཕང་ཐོབ་འདོད་

[024B]
པ་ནི། རྟེན་འབྲེལ་གྱི་གནད་ཁྱད་པར་ཅན་ཡོད་གསུངས། སྐུ་ལས་འོད་ཟེར་འཕྲོས་སེམས་ཅན་ཐམས་ཅད་ལ་ཕོག་པས་སྡུག་བསྔལ་ལས་གྲོལ་ནས་བདེ་བ་བླ་ན་མེད་པ་ལ་བཀོད་པའི་མོས་པ་བྱའོ། །མཇུག་དང་ཐུན་མཚམས་སྔར་བཞིན་
གཉིས་པ་བདག་གཞན་མཉམ་བརྗེའི་བྱང་ཆུབ་ཀྱི་སེམས་བསྒོམ་ཚུལ་ལ་བཏང་སྙོམས་མར་ཤེས་དྲིན་དྲན་གསུམ་སྔོན་དུ་བཏང་ནས། སྤྱི་བོར་བླ་མ་ལྷ་བསྒོམ་བཞིན་པས་གོང་བཞིན་མ་ལ་སོགས་པའི་སེམས་ཅན་རྣམས་རིམ་གྱིས་
གསལ་བཏབ་སྟེ་བསྒོམ་པའམ། མཐར་སེམས་ཅན་ཐམས་ཅད་གསལ་བར་དམིགས་ནས། བདག་གཞན་མཉམ་བརྗེའི་ཞེས་ཐོག་མར། རང་གཞག་གཉིས་བདེ་བ་འདོད་ཅིང་སྡུག་བསྔལ་མི་འདོད་པར་སེམས་མཉམ་པར་སྒྲུབས། དེ་རྗེས་རང་
གཅེས་འཛིན་དང་གཞན་གཅེས་འཛིན་གཉིས་ཕན་ཚུན་གོ་ས་བརྗེ་བ་ལ་བདག་གཞན་མཉམ་བརྗེའི་བྱང་ཆུབ་ཀྱི་སེམས་ཞེས་གསུངས། དང་པོ་བསྒོམ་པའི་ཚེ་བདེ་ལམ་ཚིག་འགྲོས་ལྟར་བསམ་བློ་ཞིབ་ཏུ་གཏོད། ཁྱད་པར་སེམས་ཅན་ཐམས་ཅད་
ནད་རིམས་དྲག་པོས་མནར་བ་ལྟ་བུ་ཞིག་ལ་ནད་དྲག་པོ་དེ་ལས་སེམས་ཅན་ཐམས་ཅད་གྲོལ་བ་རང་གིས་ཐུབ་ཀྱང་རང་ལ་ནད་དེས་སྲོག་གི་བར་ཆད་དུ་འགྱུར་བ་ཡོད་ན་གཞན་སེམས་ཅན་རྣམས་དེ་ལས་གྲོལ་བའི་ཐབས་བྱེད་དམ། རང་དེའི་ཉེ་འཁོར་དུ་

[025A]༄༅། །མི་འགྲོ་བའི་ཚོད་ཙམ་བྱེད་སྙམ་དུ་སེམས་ལ་ལེགས་པར་བརྟགས་པ་ན། རང་སྲོག་ཕངས་ལ་གཞན་སྲོག་མི་ཕངས་པའི་སེམས་གཅིག་ངེས་པར་འོང་བ་དེ་ལྟ་བུའི་རང་གཅེས་འཛིན་དུ་ངོས་ཟིན་པར་བྱེད། དེ་ལ་འདི་ལྟར་
བསམ་སྟེ། དེ་ནི་རང་གཅེས་པར་བཟུང་ནས་གཞན་ཡལ་བར་འདོར་བ་ཁོ་ནའི་དབང་གིས་བྱུང་བར་འདུག་བས་ད་ནི་རང་གཅེས་པར་འཛིན་པ་བཞིན་དུ་གཞན་སེམས་ཅན་ཐམས་ཅད་གཅེས་པར་འཛིན་དགོས་ཏེ། གཞན་གྱིས་རང་གཅེས་པར་
བཟུང་ན་རང་དགའ་བ་ཞིག་འོང་བ་བཞིན་དུ། རང་གིས་ཀྱང་གཞན་གཅེས་པར་བཟུང་ནས་གཞན་གྱི་བདེ་བ་ཞིག་བསྒྲུབས་ན་གཞན་དགའ་བར་འགྱུར་བ་དང་གཞན་གྱི་སྡུག་བསྔལ་ཐམས་ཅད་བསལ་བའི་བདེ་བ་བླ་ན་མེད་པ་ཞིག་འགྲུབ་པར་
འགྱུར་ནའང། སྔར་རང་ཉིད་ཕུན་སུམ་ཚོགས་པ་ཞིག་གི་བསམ་པས་རང་བདེ་བ་ཁོ་ན་ཞིག་གི་དོན་བྱས་པ་ལ་བརྟེན་ནས་རང་གི་དོན་རླབས་པོ་ཆེ་གང་ཡང་མ་འགྲུབ་པར་ད་ལྟའི་བར་དུ་སྡུག་བསྔལ་སྣ་ཚོགས་མྱོང་བ་འདི་བྱུང་བ་རེད་སྙམ་དུ་
སེམས་ལ་འདྲེས་ངེས་སུ་བསམས། གཞན་ཡང་བླ་མ་ཐུབ་པའི་དབང་པོས་རང་དོན་ཡལ་བར་དོར་ནས་གཞན་དོན་འབའ་ཞིག་མཛད་པས་སངས་རྒྱས་པ་ཡིན། བདག་གིས་ཀྱང་དེ་ལྟར་བྱས་ན་ཆེས་སྔར་བར་སངས་རྒྱ་བ་ལ་དེ་ལྟར་མ་བྱས་
པས་ད་ལྟའི་བར་དུ་སངས་མི་རྒྱ་བར་སྡོད་པ་ཡང་དེ་ལ་ཐུག་པ་ཡིན། རང་གཅེས་འཛིན་འདིས་རང་བདེ་བ་དང་སྐྱིད་པ་ཞིག་ཁོ་ན་འདོད་ནས་ཟས་གོས་སོགས་ཀྱི་དོན་དུ་གཞན་གྱི་སྲོག་གཅོད་པ་སོགས་སེམས་ཅན་ལ་གནོད་འཚེ་སོགས་བྱས་ནས་

[025B] དེའི་དབང་གིས་རང་ལ་སྲིད་པའི་སྲེད་པ་ཇེ་ཆེར་གྱུར་པ་ལ་བརྟེན་ནས་གཞན་ལ་འཐབ་རྩོད་སོགས་ཀྱིས་མི་འདོད་པའི་སྡུག་བསྔལ་མངོན་སུམ་དུ་མྱོངས་ཤིང་
གཞན་སེམས་ཅན་རྣམས་ཀྱི་སེམས་ལ་མི་འདོད་པའི་སྡང་བའི་བློ་སྐྱེས་ཏེ་དེ་ལ་བརྟེན་ནས་རང་ལ་ཚུར་གནོད་པ་བྱས་ཀྱི་དོགས་པ་དང་གནོད་པ་བྱེད་པའི་སྡུག་བསྔལ་སོགས་མདོར་ན་རང་གཅེས་འཛིན་འདི་སྡུག་བསྔལ་ཐམས་ཅད་འབྱུང་བའི་གནས་ཡིན་
ཐག་ཆོད་སྙམ་དུ་སེམས་སྟེང་དུ་ངེས་པ་འདྲེན་པར་བྱས་ནས། ད་ཕྱིན་ཆད་རང་གཅེས་འཛིན་འདི་རྒྱུད་ལ་མ་སྐྱེས་པ་ཞིག་བྱའོ། །གཞན་གཅེས་འཛིན་འདི་ལ་བརྟེན་ནས་ཐུབ་པའི་དབང་པོ་ཡང་སངས་རྒྱས་པ་ཡིན་ལ། དེར་མ་ཟད་གཞན་གཅེས་
པར་གཟུད་ན་གཞན་ལ་གནོད་འཚེལ་སོགས་བའི་སྡིག་པ་མི་དགེ་བ་ཐམས་ཅད་ཀྱང་འདི་ལ་བརྟེན་ནས་ལྡོག་ཐུབ་གཞན་སེམས་ཅན་ཐམས་ཅད་ལ་ཕན་པ་ཞིག་བྱུང་ཕྱིན་སེམས་ཅན་གྱི་གྲངས་དང་མཚུངས་པའི་དགེ་བ་བླ་ན་མེད་པ་ངེས་པར་
འོད་བས་སེམས་ཅན་གྲངས་མེད་པ་དེ་ཙམ་ལ་ཕན་ཕྱིན་རང་མི་གཅིག་ལ་གནོད་ཀྱང་སྐྱོན་ཆུང་སྙམ་དུ་རང་གཅེས་འཛིན་དོར་ནས་གཞན་གཅེས་འཛིན་རྒྱུད་ལ་སྐྱེ་བའི་ཐབས་ལ་འབད་དགོས་སྙམ་དུ་ངེས་པ་དྲངས་ནས་གསོལ་འདེབས་བདུད་
རྩི་འབེབས་སྦྱངས་སོགས་བྱའོ། །གཞན་གཅེས་པ་བཟུང་བས་རང་གི་དོན་ཡང་གྲུབ་སྙམ་པ་བློའི་ཞེ་ཕུག་ལ་ཡོད་ན་རང་གཅེས་འཛིན་བྱུང་ཚར་བ་ཡིན་པས་གཞན་བདེ་བ་དང་སྐྱིད་པ་ཞིག་བྱུང་ཕྱིན་རང་སྡུག་ནའང་སྡུག་སྙམ་པ་ངེས་པར་དགོས་

[026A]༄༅། །གསུངས། རང་ལ་གཞན་གྱིས་གནོད་པ་བྱས་པ་ལ་ཕ་རོལ་པོ་ལ་མི་འདོད་པའི་བློ་བྱུང་ན་རང་གཅེས་འཛིན་གྱི་ཡན་ལག་ཡིན་པས་སྤོང་དགོས་པ་སོགས་མདོར་ན་རང་གཅེས་འཛིན་ལ་དགྲར་བལྟ་བ་དང་གཞན་
གཅེས་འཛིན་ལ་ཡོན་ཏན་དུ་བལྟས་ནས་རང་གི་བདེ་དགེ་ཐམས་ཅད་གཞན་ལ་གཏོང་བ། གཞན་གྱི་སྡུག་བསྔལ་ཐམས་ཅད་རང་གི་རྒྱུད་སྟེང་དུ་བླངས་ནས་གཞན་སེམས་ཅན་ཐམས་ཅད་བདེ་བ་བླ་ན་མེད་པ་ལ་འགོད་པར་བྱའོ། །དེ་ཡང་
གཏོང་ལེན་རླུང་ལ་བསྐྱོན་པའི་འཕྲུལ་འདེགས་ཅན་ཞེས་པའི་མན་ངག་ལྟར། ཐུབ་དབང་རྡོ་རྗེ་འཆང་སྤྱི་བོར་བསྒོམ་བཞིན་པས། རང་གི་སྙིང་གར་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་བྱིན་རླབས་ནུས་མཐུ་
ཐམས་ཅད་འོད་དཀར་པོ་ཧྲིལ་ལེ་བ་ཞིག་གི་རྣམ་པར་རང་གི་སྙིང་གར་ཡོད་པའི་མོས་པ་བྱས་ནས་མཐའ་སྐར་དུ་སེམས་ཅན་ཐམས་ཅད་སྡུག་བསྔལ་གྱིས་མནར་བ་རྣམས་བསམས་ལ། རང་གི་སྣ་བུག་གཡས་ནས་རླུང་ཕྱིར་འབུད་པ་དང་
སྙམ་དུ་འོད་དཀར་པོ་ཕྱིར་ཐོན་སེམས་ཅན་ཐམས་ཅད་ཀྱི་སྣ་བུག་གཡོན་ནས་ནང་དུ་ཞུགས་པས་ནང་གདོན་སྡིག་སྒྲིབ་སྡུག་བསྔལ་ཐམས་ཅད་འོད་ཟེར་ཅུང་ཟད་ནག་པའི་རྣམ་པར་བསྡུས་ནས་སྙིང་གའི་འོད་དཀར་པོ་དེ་ལ་འདུས་པས་
སྡུག་བསྔལ་ཐམས་ཅད་བསལ་སོང་སྙམ་དུ་བསྒོམས་སྣ་བུག་གཡས་ནས་ཕྱིར་ཐོན་རང་གི་སྣ་བུག་གཡོན་ནས་ཞུགས། རང་གཅེས་འཛིན་རང་གི་ལྟེ་བའི་ཐད་དུ་པར་མི་སྔོ་ལྷ་མ་མེ་བ་ལྟ་བུའི་རྣམ་པར་ཡོད་པའི་སྟེང་དུ་ནག་ཐུམ་གྱིས་

[026B] ཡིད་འོད་སྔར་ལྟར་འཕྲོས་པས་སེམས་ཅན་ཐམས་ཅད་ཀྱི་སྡུག་བསྔལ་རྒྱུ་དང་བཅས་པ་ཐམས་ཅད་བསལ་ནས་རང་གི་བདེ་དགེ་ཐམས་ཅད་ཐོབ་སྟེ། བདེ་བ་བླ་ན་མེད་
པ་དང་ལྡན་སོང་སྙམ་དུ་བསྒོམས་གསུངས། ཡང་ན་གཞན་གྱི་སྡུག་བསྔལ་ཐམས་ཅད་རང་གི་སྟེང་དུ་ཁྲིག་གིས་སླེབ་བྱུང་སྙམ་པར་སེམས་དང་འདྲེས་ངེས་སུ་བསྒོམས་གསུངས། དེ་ཡང་རང་གཅེས་འཛིན་གྱི་རྟོག་པ་སྐྱེས་བྱུང་ན་ད་མི་ཉན་
སྙམ་པ་འཕྲལ་དུ་འགོག་པ་མིན་པར། དེ་སྐྱེས་ན་བྱ་བ་ཇི་ལྟར་བྱེད་འདུག་བྱ་བ་དེའི་མཐར་གང་ཡོང་བརྟག་ན་སྡུག་བསྔལ་དང་སྡུག་བསྔལ་གྱི་རྒྱུ་ཞིག་གང་རུང་ལས་མ་འདས་པའི་རྒྱུ་མཚན་མཐོང་བར་བྱས་ནས་འགོག་པ་གནད་ཤིན་ཏུ་ཆེ་གསུངས་
རང་གཅེས་འཛིན་མ་སྐྱེས་པ་མི་བསྐྱེད་པ་དང་སྐྱེས་པ་རྣམས་སྤོང་བར་བྱེད། གཞན་གཅེས་འཛིན་གསར་དུ་བསྐྱེད་ཅིང་སྐྱེས་པ་རྣམས་གོང་འཕེལ་དུ་བྱའོ། །དེ་ལྟར་བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ་ཞེས་བདུད་རྩི་འབེབས་
སྦྱངས་གོང་བཞིན་བྱའོ།།    ༈    ལམ་རིམ་དུ་སྨོན་འཇུག་རིམ་ཅན་དུ་ལེན་པར་གསུངས་པ་ནི། དང་པོར་སྨོན་སེམས་བསྐྱེད་ནས་འཇུག་པའི་སྡོམ་པ་ལ་རིམ་གྱིས་བསླབ་པའི་དབང་དུ་གསུངས་
ལ༑ འདིར་ཐམས་ཅད་མཁྱེན་པར་བགྲོད་པའི་བདེ་ལམ་ལྟར་ཅིག་ཙར་དུ་མཛད་པ་ལ། སྤྱོད་འཇུག་ལས། བྱང་ཆུབ་སེམས་བསྐྱེད་གྱུར་ན་སྐད་ཅིག་གིས། ་ཞེས་པ་ལྟར། འགྲོ་བ་ལྷ་མིར་བཅས་པ་སུའི་རྒྱུད་ལ་ཡང་བྱང་ཆུབ་ཀྱི་སེམས་

[027A]༄༅། །རིན་པོ་ཆེ་ཡོད་ཕྱིན་འགྲོ་བ་ཐམས་ཅད་ཀྱིས་ཕྱག་བྱ་བའི་འོས་སུ་གྱུར་ཅིང། བླ་ན་མེད་པའི་བྱང་ཆུབ་ཀྱང་དེ་ལ་བརྟེན་ནས་ཐོབ་པར་འགྱུར་པའི་གཞི་རྩ་བླ་ན་མ་མཆིས་པ་ཡིན་པས། དེ་ལྟ་བུའི་བྱང་ཆུབ་སེམས་དཔའི་སྡོམ་པ་
ལེན་ཚུལ་ལ་ཡང། འཕགས་པ་འཇམ་དཔལ་གྱི་ཆོ་གའི་སྒོ་ནས་སྡོམ་པ་བཟུངས་པར་མཛད་པ་དེ་བཞིན་དུ་འདིར་ཡང་རྗེ་ཙོང་ཁ་པ་ཆེན་པོའི་ཕྱག་བཞེས་བླ་ན་མེད་པ་ལྟར་མཛད་པར་གནས་ཁང་ཡང། ཐམས་ཅད་དུ་ནི་ས་གཞི་དག་་
ཞེས་པ་ལྟར་གྱི་བྱང་ཆུབ་སེམས་དཔའི་སྨོན་པའི་བདེན་ཚིག་གི་མཐུ་ལ་བརྟེན་ནས་ཐ་མལ་པའི་རྣམ་པ་ཅན་མ་ཡིན་པར་བདེ་བ་ཅན་གྱི་ཞིང་གི་བཀོད་པ་བཞིན་དཔག་བསམ་གྱི་ཤིང་གི་སྡོང་པོ་རྣམས་ལས་རིན་པོ་ཆེའི་དྲིལ་བུ་གཡེར་ཁའི་སྒྲ་
སྒྲོག་པས་ཆོས་ཀྱི་ཚིགས་བཅད་བསམ་གྱིས་མི་ཁྱབ་པ་སྟོན་པ། སྟེང་ན་རིན་པོ་ཆེའི་སྤྲིན་དགོས་འདོད་ཡིད་བཞིན་སྩོལ་བ་ལས་ལྷ་རྣམས་ཀྱིས་མེ་ཏོག་གི་ཆར་འབེབས་པ་སོགས་ཞིང་གི་བཀོད་པའི་ཡོན་ཏན་ཐམས་ཅད་སྣང་ལ་རང་བཞིན་མེད་
པ་སྒྱ་མ་ལྟ་བུའི་ཆོས་སྟོན་པ་སོགས་དག་པའི་ཞིང་གི་ཁྱད་པར་རྣམས་དང་ལྡན་པར་མོས་ནས། རང་གི་མཐའ་སྐོར་དུ་ཡང་སེམས་ཅན་ཐམས་ཅད་གསལ་བར་དམིགས་ནས། སྟེང་གི་ནམ་མཁའ་ལ་སེངྒེ་བཏེག་པའི་རིན་པོ་ཆེའི་ཁྲིའི་
སྟེང་དུ་བླ་མ་ཐུབ་དབང་རྡོ་རྗེ་འཆང་བློ་བཟང་གྲགས་པ་ལ་རྒྱ་ཆེན་སྤྱོད་བརྒྱུད། ཟབ་མོ་ལྟ་བརྒྱུད། ཉམས་ལེན་བྱིན་རླབས་བརྒྱུད་པའི་བླ་མ་རྣམས་ཀྱིས་བསྐོར་བ་སོགས་གོང་གི་ཚོགས་ཞིང་གི་སྐབས་ལྟར་གསལ་བཏབ་ནས་བྱང་ཆུབ་ཏུ་

[027B] ཡན་ལག་བདུན་པའི་སྒོ་ནས་ཚོགས་གསོག་པ་ལ། གོང་གི་དམིགས་པ་རྣམས་གསལ་འདེབས་བཞིན་པས། འཕགས་པ་འཇམ་དཔལ་གཞོན་
ནུར་གྱུར་པ་ལ་ཕྱག་འཚལ་ལོ། །ཇི་སྙེད་སུ་དག་་མཆོད་པར་བགྱིས། དེ་ནས། ཚོགས་ཞིང་རྣམས་ལ་བདུད་རྩིའི་ཆུ་རྒྱུན་གྱིས་སྐུ་ཁྲུས་གསོལ་བས་རང་གཞན་ཐམས་ཅད་ཀྱི་སྒྲིབ་གཉིས་བག་ཆགས་དང་བཅས་པ་དག་པའི་མོས་པ་དང་
བཅས། ཁྲུས་ཀྱི་ཁང་པ་ཤིན་ཏུ་་ཁྲུས་ཁང་བསྐྱེད། ཇི་ལྟར་བལྟམས་པ་་དེ་དག་སྐུ་ལ་་སྐུ་ཕྱི་བ། འདྲེན་པ་མཉམ་མེད་། སོགས་ཚིགས་བཅད་རྣམས་དང། རྒྱན་འབུལ་བ་གོས་དང་བུམ་པ་འཕན། གདུགས། བླ་བྲེ་
འབུལ་བ། དེ་ནས། འདོད་ཆགས་ཞེ་སྡང་གཏི་མུག་དབང་གིས་ནི། ་བསྔོ་ཞེས་པའི་བར་དང། དེ་ནས་བྱང་ཆུབ་མཆོག་ཏུ་སེམས་བསྐྱེད་ཅིང་སྤྱོད་པ་ལ་ཚུལ་བཞིན་དུ་བསླབ་པའི་ཕྱིར་ཏུ། བྱང་ཆུབ་སེམས་དཔའི་སྡོམ་པ་ཞུ་བའི་ཡོན་དུ་
མཎྜལ་ཕུལ་ཞིང་སེམས་བསྐྱེད་པའི་རྫས་ཀྱང་ཕུལ་ནས་སེམས་ཅན་ཐམས་ཅད་དྲིན་ཅན་གྱི་མ་ཤ་སྟག་ཡིན་ཅིང། དེ་དག་བདེ་བས་ཕོངས་ཤིང་སྡུག་བསྔལ་གྱིས་མནར་བའི་ཚུལ་བསམས་ནས། དེ་དག་གི་དོན་དུ་བྱང་ཆུབ་ཏུ་སེམས་བསྐྱེད་སྙམ་
དུ་བསམས་ལ། བླ་མ་ཐུབ་པའི་དབང་པོའི་རྗེས་སུ་ཟློས་པའི་སྒོ་ནས་སྔོན་དུས་གསུམ་གྱི་སངས་རྒྱས་ཐམས་ཅད་ཀྱིས་དང་པོར་བྱང་ཆུབ་ཏུ་སེམས་བསྐྱེད་ཅིང་སྤྱོད་པ་ལ་བསླབས་པ་ལྟར། བདག་གིས་དུས་འདི་ནས་བཟུངས་ཏེ་བྱང་ཆུབ་

[028A]༄༅། །སྙིང་པོ་ལ་མཆིས་ཀྱི་བར་དུ་བྱང་ཆུབ་ཀྱི་སེམས་བཟུངས་ཏེ་བྱང་ཆུབ་སེམས་དཔའི་སྡོམ་པ་རྣམ་པར་དག་པ་ཚུལ་བཞིན་དུ་བཟུངས་ཏེ་སྲོག་གི་ཕྱིར་ཡང་མི་གཏོང་བར་བྱའོ་སྙམ་དུ་བསམས་ལ། སངས་རྒྱས་བྱང་ཆུབ་
སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། ཞེས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དབང་པོར་བྱས་ནས། ཇི་ལྟར་སྔོན་གྱི་བདེ་གཤེགས་ཀྱིས། ་བསླབ་པར་བགྱི། ཞེས་སྡོམ་པ་ཐོབ་
བློ་བྱས་ནས། དེ་ལ་སྤྲོ་ཤུགས་ཀྱི་བློ་སྐྱེ་བ་ནི། དེང་དུས་བདག་ཚེ་འབྲས་བུ་ཡོད། ་ད་གྱུར་ཏོ། ཞེས་པའི་སྐབས། བདག་གིས་བྱང་ཆུབ་སེམས་དཔའི་སྡོམ་པ་ཐོབ་ནས་སངས་རྒྱས་ཀྱི་རིགས་སུ་སྐྱེས་ཤིང་རྒྱལ་བ་རྣམས་ཀྱི་སྲས་སུ་གྱུར་
ཏེ་བྱང་ཆུབ་སེམས་དཔའི་གྲལ་དུ་ཚུད་པ་སོགས་ཀྱི་སྤྲོ་བ་སྐྱེད། ད་ནི་བདག་གིས་ཅི་ནས་ཀྱང། ་དུས་དེ་རིང་ནས་བཟུངས་ཏེ་བདག་གིས་རིགས་དང་མཐུན་པའི་ལས་བརྩམས་ཏེ་སྐྱོན་མེད་པའི་བཙུན་པའི་རིགས་བླ་ན་མེད་པ་འདི་རྙོག་
པའམ་ཉམས་པར་འགྱུར་བའི་རིགས་ཅུང་ཟད་ཀྱང་མི་བྱ་བར་སེམས་ཀྱིས་དམ་བཅའ་བརྟེན་པོ་བྱ་གསུངས། ཡང༑ ལོང་བས་ཕྱག་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར། ་ཞེས་པ་ལྟ་བུ་རིན་པོ་ཆེའི་གཏེར་རྙེད་པ་ལྟ་བུ་དང་
འགྲོ་བའི་ཉོན་མོངས་པའི་ནད་ཀུན་སེལ་བའི་སྨན་ལྟ་བུ། བླ་ན་མེད་པའི་བྱང་ཆུབ་ཏུ་འགྲོ་བའི་རྐང་སྟེགས་ལྟ་བུ། འོ་མ་ལས་མར་གྱི་ཉིང་ཁུ་ཕྱུང་བ་བཞིན་དུ། རྒྱལ་ཨཱི་གསུང་རབ་ཐམས་ཅད་ལས་སངས་རྒྱ་བའི་ཐབས་ཁོ་ན་གསུངས་

[028B] མཚན་ལན་གསུམ་དུ་མ་བརྗེད་པར་རྒྱུན་བར་
ཡང་བཟུང་དགོས་པས་དེའི་ཚུལ་ཡང། བླ་མ་ཐུབ་དབང་རྡོ་རྗེ་འཆང་གསལ་བར་དམིགས་ནས། ཡན་ལག་བདུན་པ་མདོར་བསྡུས་མཎྜལ་བཅས་ཕུལ་ནས་ཐུབ་དབང་རྡོ་རྗེ་འཆང་གི་རྗེས་སུ་ཟློས་པར་མོས་ནས། སངས་རྒྱས་བྱང་ཆུབ་སེམས་
དཔའ་ཀུན། ་ཚར་གསུམ། དེང་དུས་བདག་ཚེ་་ཚར་གཅིག་གམ་གསུམ་སོགས་ཀྱིས་སྡོམ་པ་བཟུང་ཞིང་སྤྲོ་བ་བསྐྱེད་པ་བཅས་ཉིན་མཚན་གྱི་དུས་རྣམས་སུ་མ་ཆག་པ་གལ་ཆེ་ཞིང། ཁྱད་པར་སེམས་ཅན་ཐམས་ཅད་ཀྱི་དོན་དུ་བྱང་ཆུབ་
ཐོབ་འདོད་ཀྱི་སེམས་ཐོབ་བློ་ཙམ་མ་ཡིན་པར་བསམ་པ་དྲག་པོས་ཡང་དང་ཡང་དུ་མ་བརྗེད་པ་གནད་ཀྱི་གདམས་པ་བླ་ན་མཆིས་པ་ཡིན་ཞེས་ནན་ཆེར་བཀའ་སྩལ། སེམས་ཅན་གྱི་ངོས་ནས་རང་ལ་བྱེད་སྤྱོད་མ་འཚམས་པའི་རིགས་བྱུང་
ཡང༑ དེ་དག་ལ་ཁོང་ཁྲོ་བསྐད་ཅིག་ཙམ་མི་བྱེད་པར་སྙིང་སྟོབས་ཆེར་ཆེར་བསྐྱེད་ནས་སེམས་ཅན་གཅིག་ཀྱང་བློས་མི་སྤོང་བ་ལ་འབད་པར་བྱ། བླ་མ་ལ་ཀུ་རེ་བཞད་གད་ཀྱི་ཕྱིར་ཏུ་ཡང་རྫུན་གྱིས་དབུ་བསྐོར་བ་སོགས་མི་བྱ། གཞན་གྱིས་
སྤྲིན་པ་ལྟ་བུ་བྱིན་པ་ལ་དེ་ལྟར་བྱས་ནས་ཡོ་བྱད་མི་ལང་བའི་ཚུལ་སོགས་སྤྱིན་པའི་བྱ་བ་འགོག་པ་ལྟ་བུའི་དགེ་བ་བྱེད་པ་ལས་གཞན་དུ་བསྒྱུར་བའི་རིགས་མི་བྱ་བ། བྱང་ཆུབ་སེམས་དཔའ་སེམས་ཅན་གྱི་ནང་ན་ཚུལ་ཇི་ལྟར་དུ་ཡོད་མི་ཤེས་

[029A]༄༅། །པས་རང་གི་ཞེ་སྡང་གི་བསམ་པས་གཞན་ལ་མི་སྙན་པའི་ཚིག་སྨྲ་བ་གུས་པའི་རྣམ་འགྱུར། ཐབས་སྣ་ཚོགས་ཀྱིས་གཡོ་རྒྱུ་བྱས་ནས་ཁ་ཁྲིད་པ་སོགས་ཀྱི་ནག་པོའི་ཆོས་བཞི་སྤངས་ནས་དཀར་པོའི་ཆོས་བཞི་
ལ་ཚུལ་བཞིན་དུ་འབད་ཅིང། རྩ་ལྟུང་བཅོ་བརྒྱད་སོགས་བྱང་ཆུབ་སེམས་དཔའི་བསླབ་བྱ་རྣམས་ངོས་ཟིན་པར་བྱས་ཏེ་བསྲུང་བ་ལ་འབད་པར་བྱའོ། །དེ་ནུས་པར་བྱིན་གྱིས་བརླབ་ཏུ་གསོལ་ཞེས་བདུད་རྩི་འབེབས་སྦྱངས་བྱ། རྒྱལ་སྲས་
ཀྱི་སྤྱོད་པ་སྤྱི་ལ་སློབ་ཚུལ་ལ། རང་གི་རྒྱུད་སྨིན་པར་བྱེད་པའི་ཕར་ཕྱིན་དྲུག་གཞན་རྒྱུད་སྨིན་པར་བྱེད་པའི་བསྡུ་བཞིའི་ཉམས་ལེན་ནོ། །དང་པོ་ལ། སྤྱི་བོར་བླ་མ་ལྷ་བསྒོམ་བཞིན་པས། བདེ་ལམ་ནས་གསུངས་པའི་ཚིག་ཟིན་ལྟར་
བསམས། དེ་ཡང་དང་པོར་སྤྱིན་པ་ལ་ཆོས་དང་ཟང་ཟིང། མི་འཇིགས་པའི་སྤྱིན་པ་རྣམས་ལས་ཟང་ཟིང་དངུལ་གསེར། གོས་ལ་སོགས་པ་གཏོང་བ་སྤྱིན་པ་ཕལ་པ། ལུས་སྲོག་རྒྱལ་སྲིད་སོགས་གཏོང་བ་ཟང་ཟིང་གི་སྦྱིན་པའི་སྙིང་
པོ༑ གཞན་ལ་ཡི་གེ་སློབ་པ་སོགས་ཆོས་ཀྱི་སྤྱིན་པ་ཕལ་པ། རང་གིས་ཉམས་སུ་བླངས་པ་ལྟར་གཞན་ལ་ཐམས་ཅད་མཁྱེན་པར་བགྲོད་པའི་ཐབས་ཀྱིས་ཆོས་སྟོན་པ་སོགས་ཆོས་ཀྱི་སྦྱིན་པའི་གཙོ་བོར་གསུངས། དེ་ཡང་རང་གི་ནོར་
གང་ལ་སེར་སྣ་ཆེ་བར་འདུག་སྙམ་དུ་བློ་ཡུལ་དུ་བརྟགས་ནས། དེ་གཞན་ཞིག་གིས་དེ་ལྟ་སློང་དུ་འོང་ན་ཇི་ལྟར་བྱེད་སྙམ་ན། དེ་སྟེར་བ་ལ་ཕངས་པ་ལྟར་འོང་བ་ནི་ནོར་ལོངས་སྤྱོད་ཀྱི་ངོ་བོ་ལ་ཆགས་པའི་སྲེད་པའི་དབང་གིས་ཡིན་པར་

[029B]དེ་ལ་བརྟེན་ནས་རང་གཞན་ཐམས་ཅད་ལ་སྡུག་བསྔལ་སྣ་ཚོགས་འབྱུང་བའི་རང་བཞིན་དུ་འདུག་པས་བདག་གིས་ནོར་ལོངས་སྤྱོད་ལ་ཅུང་ཟད་ཀྱང་མ་ཆགས་པར་ཐམས་ཅད་སེམས་ཅན་ཐམས་ཅད་ལ་ཕངས་པ་མེད་པར་གཏོང་
སྙམ་དུ་སེམས་ཐག་ཆོད་ངེས་ཀྱི་བར་དུ་སྦྱོངས། དེ་ལྟར་བཏང་བས་ཟིང་ཟིང་གི་དངོས་པོའི་སྦྱིན་པ་དེ་ལ་བརྟེན་ནས་སེར་སྣས་བཅིངས་པའི་སེམས་ཅན་རྣམས་སེར་སྣའི་འཇིགས་པ་དེ་ལ་སྐྱོབ་པར་ཤོག་སྙམ་པས་མི་འཇིགས་པའི་སྦྱིན་
པ༑ ད་ལྟ་ཟང་ཟིང་གི་དངོས་པོ་ཐམས་ཅད་ལ་ཕངས་སེམས་མེད་པར་བཏང་བ་ལ་བརྟེན་ནས་ནམ་སངས་རྒྱས་པའི་ཚེ་ཆོས་ཀྱི་སྤྱིན་པས་རྒྱུད་སྨིན་པར་ཤོག་སྙམ་པ་ཆོས་ཀྱི་སྤྱིན་པ་སྟེ་སྦྱིན་པ་གཏོང་སེམས་རེ་རེ་བྱས་པའང་སྦྱིན་པ་གསུམ་
ག་ཚང་བར་བྱའོ། །རང་གི་ལུས་སྲོག་མི་དང་མི་མ་ཡིན་པ་ལ་སོགས་པའི་ཕྱིར་ཏུ་གཏོང་དགོས་བྱུང་ན་ཇི་ལྟར་བྱ་སྙམ་ན། སྔོན་ཡང་དག་པར་རྫོགས་པའི་སངས་རྒྱས་ཀྱིས་ལུས་སྲོག་ལ་ཅུང་ཟད་ཀྱང་མི་བལྟ་བར་སྟག་མོ་ལུས་སྦྱིན་ལ་
སོགས་པའི་སྦྱིན་པ་མཛད་ནས་མངོན་པར་རྫོགས་པར་སངས་རྒྱས་པ་ཡིན། བདག་གིས་ཀྱང་ད་ལྟ་ནས་སྙིང་སྟོབས་བསྐྱེད་དེ། དེ་ཉིད་ཀྱི་རྗེས་སུ་བསླབས་ནས་སེམས་ཅན་གྱི་དོན་དུ་ལུས་སྲོག་བངས་པ་མེད་པར་གཏོང་ཞིང་དེ་ལ་བརྟེན་ནས་
དེ་དག་གི་གནོད་འཚེའི་བསམ་པ་ཐམས་ཅད་ཞི་ཞིང། ད་ལྟ་ལུས་ཀྱི་ཤ་ཁྲག་གིས་ཆིམས་ནས་མ་འོངས་པ་ན་ཆོས་ཀྱིས་ཚིམས་པར་ཤོག་སྙམ་དུ་གཏོང་སེམས་ཀྱི་འདུན་པ་དྲག་པོ་རྒྱུད་དང་འདྲེས་ངེས་མ་བྱུང་བར་བསྒོམས། ཐུན་མཚམས་སུ་

[030A]༄༅། །ཡང་གོང་གི་གཏོང་སེམས་ཀྱི་བློ་ཤུགས་དྲག་དྲན་པར་བྱས་ནས་ལག་ལེན་ལ་ཐེབས་པར་བྱེད། ཚུལ་ཁྲིམས་ཀྱི་ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་པས། རང་གིས་ཐོབ་པའི་དགེ་ཚུལ་སློང་གི་སྡོམ་པའི་ཉེས་
སྤྱོད་རྒྱུན་པར་གང་འབྱུང་ཉེ་འདུག་པ་དེ་ལ་དམིགས་ནས་དེའི་རྒྱུ་ལ་སྤྱད་ཀྱང་བདེ་བ་ལྟ་བུ་ཞིག་སྣང་ཡང་སྡུག་བསྔལ་ཁོ་ན་ཡིན་ཅིང། དེ་ལ་སྤྱང་པ་ན་བཅས་འགལ་གྱི་ཉེས་པ་རེ། དགེ་ཚུལ་སློང་གི་སྔོམ་པ་དང་འགལ་བའི་ཉེས་པ་རེ་དང་
དགུང་ཞག་དུ་མར་བཅས་པའི་ཉེས་པ་རེ་སོགས་བསམ་གྱིས་མི་ཁྱབ་པ་འབྱུང་བས། དེང་ཕྱིན་ཆད་སོ་ཐར་བྱང་སེམས་ཀྱི་སྔོམ་པའི་བཅས་མཚམས་རྣམས་ཚུལ་བཞིན་དུ་བསྲུང་བ་ལ་བསླབ་ཅིང། སྔར་བསྲུང་མ་ཐུབ་པའི་རིགས་བྱུང་
པ་ཡོད་ན་ཚུལ་བཞིན་དུ་བསྲུང་བའི་ཐབས་ལ་འབད་ཅིང་གཞན་སེམས་ཅན་ཐམས་ཅད་ཚུལ་ཁྲིམས་རྣམ་པར་དག་པ་ལ་འགོད་པར་བྱའོ། །དེ་ལྟར་ནུས་པར་བྱིན་གྱིས་བསླབ་ཏུ་གསོལ་ཞེས་བདུད་རྩི་འབེབས་སྦྱངས་བྱ། བཟོད་པའི་
ཉམས་ལེན་ནི། བླ་མ་ལྷ་བསྒོམ་བཞིན་པས། སྡུག་བསྔལ་དང་ལེན་གྱི་བཟོད་པ་ཆོས་ལ་ངེས་སེམས་ཀྱི་བཟོད་པ་གཉིས་སུ་བྱང་ཆུབ་སེམས་དཔའི་བཟོད་པ་ཐམས་ཅད་འདུ་བས་དེ་ལ་རང་ཉིད་ལ་གཞན་གྱིས་དབྱུག་པས་བསྣུན་པ་
ལྟ་བུའི་གནོད་པ་བྱེད་པ་བྱུང་བའི་ཚེ་ཁོང་ཁྲོ་བྱུང་བ་ན་གང་ལ་ཁོང་ཁྲོ་བར་བྱེད་སྙམ་ན་དབྱུག་པ་ལའང་ཁོང་ཁྲོ་བྱེད་དོན་མེད་དེ་བཞིན་དུ་ཕ་རོལ་པོའི་ལག་པ་ལའང་མི་བྱེད། གཟུགས་ཕུང་ལའང་མི་བྱེད། སེམས་ལའང་མི་བྱེད། དེ་གང་

[030B] ཡང་
ཁོང་ཁྲོ་སྔར་བཞིན་བྱུང་བའམ་མི་མ་ཡིན་གྱི་གནོད་པ་ལྟ་བུ་བྱུང་བ་ན་བདག་ལ་མི་འདོད་པ་འདི་ལྟར་བྱུང་བ་ལ་མི་འདོད་པ་བྱེད་རྒྱུ་མེད། སེམས་ཅན་འདི་དག་ལའང་སེམས་ལ་རང་དབང་མེད་པར་ཉོན་མོངས་པའི་གཞན་དབང་དུ་གྱུར་པའི་
དབང་གིས་དེ་ལྟར་བྱུང་བ་ཡིན་འདུག་པས། བདག་གིས་མ་འདི་དག་ལ་ཁྲོ་བ་ཅུང་ཟད་ཀྱང་མི་བྱེད་པར། འདི་དག་མ་རིག་པས་བསྒྲིབ་པའི་དབང་གིས་ཞེ་སྡང་སྐྱེས་པ་རེང་སྙིང་རྗེ་རྗེ་སྙམ་དུ་བཟོད་པར་བྱས་ནས། འདི་དག་གི་ཁོང་ཁྲོ་
བྱུང་བ་དང་འབྱུང་འགྱུར་ཐམས་ཅད་ཀྱང་བཟོད་པ་བསྒོམ་པ་འདི་ལ་བརྟེན་ནས་ཞི་བ་དང། དེ་དག་ཀྱང་བྱམས་པའི་སེམས་དང་ལྡན་ཅིང་མཐར་མངོན་པར་རྫོགས་པར་སངས་རྒྱས་ནས་ཆོས་ཀྱི་ཚིམ་པར་བྱེད་ནུས་པར་ཤོག་སྙམ་དུ་བསམས་
ཡང་རང་ལ་ན་ཚ་དྲག་པོ་ཞིག་བྱུང་ན། དཀོན་མཆོག་གི་ཐུགས་རྗེ་ལ་སྔར་གྱི་ལས་ངན་གྱི་འབྲས་བུ་ཞིག་སྨིན་བྱུང་བ་ཡིན། དི་ལ་བརྟེན་ནས་བདག་གི་ལས་ངན་ཐམས་ཅད་དག་ནས་བླ་ན་མེད་པའི་བྱང་ཆུབ་ལ་ཉེ་བར་འགྱུར་བས་སྡུག་
བསྔལ་འདིའི་སྟེང་དུ་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་སྨིན་པར་ཤོག་སྙམ་དུ་སྨོན་པ་དང་བཟོད་པའི་སྙིང་སྟོབས་ཆེས་ཆེར་བསྐྱེད་པ་མ་བྱུང་གི་བར་བསྒོམ་ཞིང། རྒྱུན་བར་ཡང་དེ་ལྟ་བུའི་རྐྱེན་དང་ནམ་འཕྲད་པ་ན་བློས་

[031A]༄༅། །བཅེར་གྱིས་ངེས་པར་བྱས་ཏེ་ལག་ལེན་དུ་ཐེབས་པར་བྱེད་གསུངས། དཀོན་མཆོག་དང་བྱང་ཆུབ་སེམས་དཔའ་རྣམས་ཀྱི་བྱིན་རླབས་དང་མཐུ་བསམ་མི་ཁྱབ་པའི་དཀའ་བའི་གནད་ཀྱི་ཡོན་ཏན་རྣམས་ལ་མོས་པ་བསྐྱེད་
ཅིང༑ དེ་ལ་འཇུག་པ་ལ་ཚ་མཚོམ་མི་བྱེད་པར་བཟོད་པའི་གོ་ཆ་བསྐྱེད་ནས་བླ་མ་དང་ཆོས་ཀྱི་ཕྱིར་ཏུ་དཀའ་སྤྱད་ཇི་ལྟར་བྱེད་ཀྱང་སེམས་ཀྱིས་ངེས་པར་བཟོད་པར་བྱས་ནས་སངས་རྒྱས་ཀྱི་གོ་འཕང་ད་ལྟ་ཉིད་དུ་ཐོབ་པར་བྱའོ་སྙམ་དུ་
གསོལ་འདེབས་བདུད་རྩི་འབེབས་སྦྱངས་བྱ། བརྩོན་འགྲུས་ཀྱི་ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་བས། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་མཚན་དཔེ་མཛོད་སྤུ་ལྟ་བུ་གཅིག་གི་དོན་དུ་ཡང་
བསྐལ་པ་འབུམ་ཕྲག་ཏུ་མནར་མེད་དུ་གནས་དགོས་ན་ཡང་བརྩོན་པ་ཅུང་ཟད་ཀྱང་མི་འདོར་ཞིང་སྤྲོ་བ་བསྐྱེད་ནས་བསྒྲུབ་པར་ཡང་བྱེད་ལ། ཁྱད་པར་བདག་ཅག་གིས་སེམས་ཅན་ཐམས་ཅད་ཀྱི་དོན་དུ་བླ་ན་མེད་པའི་བྱང་ཆུབ་སྒྲུབ་པའི་
ཕྱིར་ལམ་གྱི་རིམ་པ་བསྒོམ་པ་ལ་ལེ་ལོ་དང་ཕྱི་བཤོལ་གྱི་དབང་དུ་མ་སོང་བར་བརྩོན་པ་དྲག་པོས་བསྒྲུབ་པར་བྱེད་ཅིང། སྔར་མ་ཐོབ་པའི་ཡོན་ཏན་རྣམས་གསར་དུ་རྒྱུད་ལ་སྐྱེ་བའི་ཕྱིར་ཏུ་ཡང་བརྩོན་པ་བསྐྱེད་པར་བྱེད། གཞན་སེམས་
ཅན་རྣམས་ཀྱང་ཆོས་ལ་བསྐུལ་བའི་ཐབས་ལ་བརྩོན་པ་དྲག་པོ་བསྐྱེད་དེ། མདོར་ན་རང་གི་བརྩོན་འགྲུས་དྲག་པོས་སྒྲུབས་ཕྱིན་སངས་རྒྱས་ཀྱི་གོ་འཕང་ཡང་དཀའ་ཚེགས་ཆུང་དུས་འགྲུབ་པར་འགྱུར་ལ། དེ་ལ་འབད་ན་སྦྱིན་སོགས་ཀྱི་

[031B] །དེ་ལྟར་བྱེད་ནུས་པར་བྱིན་གྱིས་བརླབ་ཏུ་གསོལ་སྙམ་དུ་བདུད་རྩི་འབེབས་སྦྱངས་བྱེད། ཕར་ཕྱིན་དང་པོ་ལྔ་སྙམས་སུ་ལེན་བྱ་དང་རྗེས་
ཐོབ་ཀྱི་བྱ་བ་གཙོ་ཆེ་ལ། ཕར་ཕྱིན་ཐ་མ་གཉིས་སེམས་ལ་དམིགས་བ་རྩེ་གཅིག་ཏུ་གནས་པ་དགོས་པའི་དབང་གིས་ལོགས་སུ་རྒྱས་པར་གསུངས་ཤིང། འདིར་ཡང་བླ་མ་ལྷ་བསྒོམ་བཞིན་པས། བདག་གིས་སེམས་རྩེ་གཅིག་ཏུ་
གནས་པའི་བསམ་གཏན་བསྒོམ་པར་བྱ། དེའི་ཕྱིར་ཏུ་བསྒོམ་བྱའི་བསམ་གཏན་ལའང་ངོ་བོའི་སྒོ་ནས་འདོད་གཟུགས་ཀྱི་སས་བསྡུས་པའི་ཟག་བཅས། འཕགས་ལམ་གྱིས་བསྡུས་པའི་ཟག་མེད་རྣམས་དང། ཐབས་ཀྱི་ཕྱོགས་ལ་
དམིགས་པའི་ཞི་གནས། ཤེས་རབ་ཀྱི་ཕྱོགས་ལ་དམིགས་པའི་ལྷག་མཐོང། དེ་གཉིས་ཟུང་དུ་འབྲེལ་བའི་ཞི་ལྷག་ཟུང་འབྲེལ། ལུས་སེམས་བདེ་བར་གནས་པའི་བྱེད་ལས་ཅན་གྱི་བསམ་གཏན་སོགས་ཐམས་ཅད་ལ་བསླབ་པར་བྱའོ་ཞེས་
བདུད་རྩི་འབེབས་སྦྱངས་བྱ། སྤྱི་བོར་བླ་མ་ལྷ་བསྒོམ་བཞིན་པས། གནས་ལུགས་ཕྱིན་ཅི་མ་ལོག་པར་རྟོགས་པའི་ཤེས་རབ། རིགས་པའི་གནས་ལྔ་སོགས་ལ་མཁས་པའི་ཀུན་རྫོབ་རྟོགས་པའི་ཤེས་རབ་རྣམས་ལ་མཁས་བར་བྱའོ་
ཞེས་བདུད་རྩི་འབེབས་སྦྱངས་བྱེད། གཞན་རྒྱུད་སྨིན་བྱེད་བསྡུ་བཞིའི་ཉམས་ལེན་ནི། སྤྱི་བོར་བླ་མ་ལྷ་བསྒོམ་བཞིན་པས། བདག་གིས་སེམས་ཅན་ཐམས་ཅད་ལ་ཇི་ལྟར་འོས་པའི་ཟང་ཟིང་གི་ཡོ་བྱད་སོགས་སྦྱིན་ནས་འཁོར་དུ་བསྡུས་

[032A]༄༅། །ཏེ་སེམས་ཅན་རྣམས་ལ་ཇི་ལྟར་འདོད་པ་དང་མཐུན་པའི་ཚིག་སྙན་པའི་སྒོ་ནས་ཐབས་སྣ་ཚོགས་ཀྱིས་ཆོས་སྟོན་ཅིང་གཞན་ལ་བསྟན་པ་ལྟར་རང་གིས་ཉམས་སུ་ལེན་པའི་སྒོ་ནས་གཞན་དོན་སྒྲུབ་པའི་ཐབས་
བཟང་པོ་འདི་ལ་བརྟེན་ནས་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་གསོལ་འདེབས་བདུད་རྩི་འབེབས་སྦྱངས་བྱེད། བསམ་གཏན་གྱི་ངོ་བོ་ནི་ཞི་གནས་ལ་སློབ་ཚུལ་ལ། སྤྱི་བོར་བླ་མ་ལྷ་བསྒོམ་བཞིན་པས། སྐྱེས་བུ་
ཆུང་འབྲིང་གི་བསམ་པ་སྦྱོང་བ་སྔོན་དུ་བཏང། ཞི་གནས་སྒྲུབ་པའི་རྒྱུ་ཚོགས་ལ་ས་བཟང་བ་ནད་གཞི་མི་སྐྱེ་བའི་ས། གྲོགས་བླ་མ་དཀོན་མཆོག་ལ་དད་འདུན་ཆེ་བ་ཁོང་ཁྲོ་ཆུང་བ་ཞིག་གལ་ཆེ་གསུངས། དབེན་པའི་གནས་ཀྱང་
ལུས་དབེན་པ། སེམས་དབེན་པ་གཉིས་ལས་ཕྱི་མ་ཤིན་ཏུ་གལ་ཆེ་ཞིང། རང་གི་སེམས་རྣམ་རྟོག་གི་སྤྲོས་པས་དབེན་བ་གནད་ཆེ། སྐྱེ་བོ་མང་པོ་དང་འགྲོགས་འདྲིས་ཧ་ཅང་ཆེ་བ་ཞེས་པ། སྐྱེ་བོ་མང་པོར་རྣམ་གཡེང་གི་བྱ་བ་གཏན་
སྤངས་པ་མིན་ཀྱང་གཡེང་བ་ཤིན་ཏུ་ཆེ་བ་ཏིང་ངེ་འཛིན་བསྒོམ་པའི་གནས་སུ་མེད་པ་ལ་དགོངས། འདོད་ཆུང་ཆོག་ཤེས་ཤིང། ཚུལ་ཁྲིམས་ཀྱི་བསླབ་པ་གཞིའི་རྟེན་དུ་ཡོད་པ་ཞིག་མེད་མི་རུང་གི་ཡན་ལག་ཡིན་གསུངས། དམིགས་
རྟན་ལ་དུ་མ་ཞིག་གསུངས་ཀྱང། སངས་རྒྱས་རྗེས་སུ་དྲན་པའི་མཆོག་ཏུ་གྱུར་པ་དང། སྔགས་ཀྱི་རིམ་པ་དང་པོའི་སྨིན་བྱེད་ཁྱད་པར་ཅན་དུ་འགྱུར་བའི་གནད་ཤིན་ཏུ་ཆེ་བས་དེའི་ཚུལ་ནི། འདིར་མདོའི་སྐབས་ཡིན་པས་རྩ་

[032B] རླུང་སྣ་བུག་གཡས་ནས་རྡུབ་ཅིང་གཡོན་ནས་འབུད་པ། གཡོན་ནས་རྡུབ་ཅིང་གཡས་ནས་འབུད་པ། གཉིས་ཀ་ནས་རྡུབ་ཅིང་གཉིས་ཀར་འབུད་པ་རྣམས་གསུམ་གསུམ་སྟེ་དགུ་ཕྲུགས་སུ་བྱེད་མཇུག་
ཏུ་གཉིས་ཀ་ནས་འབུད་པ་གཅིག་བྱ་བ་ནི་གནང་ཤིན་ཏུ་ཆེ་གསུངས། སྤྱི་བོའི་བླ་མ་ལྷ་ལ་གསོལ་བ་བཏབ་སྟེ། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་ཏུ་ཞི་གནས་ཀྱི་ཏིང་ངེ་འཛིན་རྣམ་
པར་དག་པ་ཞིག་བསྒྲུབས་ནས་བདག་མེད་པའི་དོན་ཚུལ་བཞིན་སྤྱོད་པའི་ཤེས་རབ་ལྷག་མཐོང་ཁྱད་པར་ཅན་ཐོབ་པར་བྱས་ནས་རང་གཞན་ཐམས་ཅད་སྡུག་བསྔལ་ལས་གྲོལ་བར་བྱའོ་སྙམ་དུ་གསོལ་འདེབས་བདུད་རྩི་འབེབས་སྦྱངས་
བྱས་ནས། བདག་གིས་དམིགས་རྟེན་འདི་ཉིད་ལས་སེམས་གཡོ་མེད་དུ་རྩེ་གཅིག་ཏུ་གནས་པར་བྱེད་སྙམ་པའི་འདུན་པ་དྲག་པོ་གཏོང་གསུངས། དེ་ནས་སྤྱི་བོའི་བླ་མ་ཐུབ་དབང་རྡོ་རྗེ་འཆང་གི་ཐུགས་ཀ་ནས་འོད་ཟེར་སྔོམ་གྱི་བ་ཐག་ཙམ་ཞིག་
མདུན་དུ་བྱུང་བའི་སྣེ་མོར་རང་གི་ལྟེ་བའི་ཐད་མིག་སྣ་རྩེར་ཕབ་པའི་མིག་གིས་མཐོང་སའི་ཐད་ལག་པ་མཉམ་གཞག་གི་ཕྱག་རྒྱ་བྱས་པའི་ཐད་དྲང་མཉམ་པར་བསྒོམ་པ་འདི་ལ་རྟེན་གྱི་གནད་ཁྱད་པར་ཅན་ཡོད་གསུང་ཞིང། འོད་ཟེར་གྱི་རྩེ་
མོར་ལྷ་སྐུ་མིག་གིས་མཐོང་བ་ལྟ་བུ་མིན་པར་སེམས་ཀྱིས་ཞུགས་པ་བཞིན་དུ་སྣ་ཚོགས་པདྨ་ཟླ་བའི་དཀྱིལ་འཁོར་གྱི་སྟེང་དུ་རྒྱལ་བ་ཤཱཀྱ་ཐུབ་པ་སྐུ་མདོག་དབུའི་གཙུག་ཏོར། སྐུའི་ཆ་ལུགས་སོགས་ཚིག་འགྲོས་བཞིན་གསལ་ལམ་

[033A]༄༅། །ལམ་འདེབ་ཅིང། ཆེ་ཆུང་ཡང་གང་ཆུང་བ་ལ་སེམས་གྲིམས་པ་ཡོད་བས། པད་ཟླའི་གདན་ཡང་སྲན་མ་ཕྱེད་གཤགས་ཙམ། སྐུ་ཡང་རྒྱ་སྲན་ཙམ་ལ་རྩེ་གཅིག་ཏུ་དམིགས་ནས་བསྒོམས་གསུངས། དེ་ཙམ་འཆར་
མི་བདེན་དང་པོར་སོར་བཞི་ཙམ། དེ་ནས་སོར་རེ་ཙམ་གྱིས་ཆུང་དུ་བཏང་བས་སྔར་བཞིན་བསྒོམ། དང་བོར་སྐུའི་དོན་སྤྱི་གསལ་བར་མ་བྱུང་ཀྱང། སྐུ་སྤྱི་ཙམ་པ་ལ་བསྒོམ་ཞིང། འོད་སེར་པོ་ཧྲིལ་ལེ་བ་ལས་སྐུའི་རྣམ་པ་གསལ་
བ་མ་བྱུང་ན་ཆེ་ཆུང་དེ་ཙམ་གྱི་སྐུའི་རྣམ་པ་འདི་འདྲར་ཡོང་གི་འདུག་སྙམ་པ་སེམས་ལ་བཟོས་ནས་བསྒོམ། སེར་པོ་བསྒོམ་ཚེ་དམར་པོ་སོགས་ཀྱི་རྣམ་པ་སོགས་བྱུང་ན་རྩ་བའི་དམིགས་རྟེན་རང་ལ་དམིགས་ནས། དམར་པོ་སོགས་དང་
གཉིས་ཀྱི་རྣམ་པ་ཤར་བ་སོགས་ལ་མི་ལྟ་བར་རྩེ་གཅིག་ཏུ་བསྒོམས་པས་ཞི་བར་འགྱུར། བཞུགས་པ་ལ་བཞེངས་པའི་རྣམ་པ་བྱུང་ན་རྡོ་རྗེ་སྐྱིལ་ཀྲུང་གིས་བཞུགས་ཡོད་སྙམ་པ་བྱ་གསུངས། མཐའ་ལ་འོད་སྔོན་པོ་སོགས་ཀྱི་རྣམ་པ་
བྱུང་ཡང་དེ་རྗེས་སུ་མི་འབྲང་བར་རྩ་བའི་དམིགས་རྟེན་ལ་འཇོག་དམིགས་རྟེན་གྱི་སྟེང་དུ་ཅུང་ཟད་གསལ་ཡང་དེ་འཕྲལ་དུ་ནག་ཧམ་པ་བྱུང་བ་ན་བྱིང་བའི་མགོ་བརྩམས་པ་ཡིན་པས་ངོས་ཟིན་པར་བྱས་ནས་སྤོངས། དམིགས་རྟེན་
གྱི་སྟེང་དུ་མི་གནས་པར་ཅུང་ཟད་རབ་རིབ་ཏུ་འཕྲོ་བ་རྒོད་པ་ཕྲ་མོ་ཡིན་པས་ངོས་ཟིན་པར་བྱས་ནས་སྤོང་བ་ལ་འབད་པར་བྱེད་ཅིང། བྱིང་བའི་གཉེན་པོར་དམིགས་རྟེན་གྱི་སྟེང་དུ་སྣང་བའི་མཚན་མ་བསྒོམས། བཙན་ཐབས་སུ་གཅོད་

[033B] རྨུགས་པ་ནི་སེམས་ནག་འཐིབ་ཀྱིས་སོང་བའི་ལུས་སེམས་ལྕི་བ་ལྟ་བུ་ལ་བྱེད་ཅིང། དེ་ལྟར་བྱུང་ན་
ཁམས་བསངས་བ་དང་ལུས་ཅུང་ཟད་ཆག་ཆག་བྱ། རྒོད་པའི་གཉེན་པོར་སེམས་ཀྱི་རྣམ་པར་གཡེང་བ་ཐམས་ཅད་ལྟེ་བར་བསྡུས་སོང་སྙམ་པ་བྱེད་ཅིང། ཡུན་རིང་ན་བྱིང་བ་སྐྱེ་བས་རན་པར་བྱ། དང་པོར་ཏིང་ངེ་འཛིན་བསྒོམ་པ་ཕྱི་
བཤོལ་གྱི་དབང་གིས་མི་སྒྲུབ་པའི་ལེ་ལོའི་གཉེན་པོར་ཏིང་ངེ་འཛིན་གྱི་ཡོན་ཏན་བསམ་གྱིས་མི་ཁྱབ་པ་དྲན་ནས་དེ་ལ་དོན་གཉེར་གྱི་འདུན་པ་བསྐྱེད་དེ་བརྩོན་འགྲུས་བརྩམས་པ། དེ་མཐར་ཕྱིན་པའི་འབྲས་བུ་ཤིན་སྦྱངས་འགྲུབ་ཚུལ་
རྣམས་བསམས། ཞི་གནས་བསྒོམ་པའི་གདམས་ངག་རྣམས་མི་བརྗེད་པར་དྲན་པ། བྱིང་རྒོད་བྱུང་བ་ན་ཤེས་བཞིན་གྱིས་ཤེས་པར་བྱས་ཏེ་སྦོང་བའི་འདུ་བྱེད་བསྐྱེད། བྱིང་རྒོད་མེད་པར་རྒྱུན་ཆགས་སུ་འཇུག་པའི་ཚེ་འདུ་མི་བྱེད་པར་
འཇོག་པ་སྟེ་ཉེས་པ་ལྔ་སྤོང། འདུ་བྱེད་བརྒྱད་བསྟེན་པ་གལ་ཆེ། དེ་ཡང་ཐོག་མར་སེམས་གནས་པ་དགུ་ཡང་ཞི་གནས་བསྒོམ་པ་ནས་ནང་ཉིད་དུ་འཇོག་པ། སེམས་དམིགས་རྟེན་ལ་གཏོད་པ་ན་རྒྱུན་དུ་འཇོག་པ། ཕྱིར་འཕྲོ་བ་ལས་
ཡང་དང་ཡང་དུ་དམིགས་རྟེན་ལ་འཇོག་པ་གླན་ཏེ་འཇོག་པ། རྒྱུན་ཅུང་ཟད་བསྲིང་ཐུབ་པ་ན་དུལ་བར་འཇོག་པ། དེ་ལས་རིང་བར་ཐུབ་པ་ན་ཞི་བ་དང། ཕྱིར་གཡེང་བ་ལས་ནང་དུ་མཉམ་བར་འཇོག་པ་མང་བ་ཐུབ་བ་ན་རྣམ་པར་ཞི་བ་

[034A]༄༅། །བརྩོན་པ་བསྐྱེད་པ་ལ་བརྟེན་ནས་རྒྱུན་རིང་དུ་མཉམ་པར་འཇོག་པ་ཉེ་བར་ཞི་བ། འབད་རྩོལ་ལ་མི་ལྟོས་པར་ངང་གིས་འཇུག་པ་ན་རྩེ་གཅིག་ཏུ་འཇོག་པ་སྟེ་སེམས་གནས་དགུའོ། །དེ་དག་ལ་ཡིད་བྱེད་བཞི་དང་སྟོབས་
དྲུག་ལ་སོགས་པའི་སྒོ་ནས་འབད་པ་ལ་བརྟེན་ནས་ལུས་སེམས་ཤིན་སྦྱངས་དང་བཅས་པའི་ཞི་གནས་འགྲུབ་པར་འགྱུར་རོ། །གཉིས་པ་ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཚུལ་ལ། ལྷག་མཐོང་ཞེས་ཆོས་རྣམས་ཀྱི་གནས་ཚུལ་
མཐར་ཐུག་པ་མཐོང་བ་ལ་ལྷག་པར་མཐོང་བ་ཞེས་བྱ། དེ་ལ་སྔོན་འགྲོའི་རིམ་པ་ཞི་གནས་ཀྱི་སྐབས་སུ་བཤད་པ་དང་འདྲ་ལ། བླ་མ་ཐུབ་དབང་རྡོ་རྗེ་འཆང་བློ་བཟང་གྲགས་པ་རྗེ་བཙུན་འཇམ་དཔལ་དབྱངས་དང་དབྱེར་མེད་དུ་བྱས་ཏེ་
གསོལ་བ་འདེབས་པ། ཟབ་མོའི་ལམ་གྱི་རིམ་པ་སྟོན་པའི་རྗེ་ཡབ་སྲས་དང་རྒྱ་བོད་མཁས་པའི་གཞུང་ཆེན་མོ་རྣམས་ལ་བལྟ་བ་བསག་སྦྱངས་ལ་འབད་པ་སོགས་གསུམ་དྲིལ་དུ་བྱེད་པ་ལྟ་བ་རྟོགས་པ་ལ་མེད་མི་རུང་གི་ཡན་ལག་ཡིན་ནོ།།
དེར་མ་ཟད་ལྟ་བརྟོགས་པ་ལ་བདུད་ཀྱི་བར་ཆད་ཤིན་ཏུ་ཆེ་བར་འབྱུང་བས་དེའི་ཕྱིར་ཏུ་སྲུང་འཁོར་བསྒོམ་པ་གཟུངས་སྔགས་ཟབ་མོ་བཟླ་བ་སོགས་བྱའོ། །དངོས་གཞི་ལ། སྦྱི་བོར་བླ་མ་ལྷ་བསྒོམ་བཞིན་པའི་སྒོ་ནས། བདག་མེད་གཏན་
ལ་འབེབས་པ་ལ། གང་ཟག་གི་བདག་མེད་དང་ཆོས་ཀྱི་བདག་མེད་གཉིས་ལས། དེ་ཡང་འཁོར་བའི་གཞི་རྩ་བདག་འཛིན་ལྷན་སྐྱེས་དང། ཀུན་བརྟགས་གཉིས་ལེགས་པར་ཤེས་པར་བྱས་ནས་གཏན་ལ་འབེབས་དགོས་ཏེ། སྤྱོད་

[034B] བརྟགས་པའི་དངོས་ལམ་རེག་པར། དེ་ཡིས་དངོས་མེད་འཛིན་མ་ཡིན་ཞེས་པ་ལྟར་རོ། །གཏན་ལ་འབེབས་ཚུལ་ཡང་གནད་བཞིའི་དཔྱད་པས་ལེགས་པར་གཏན་ལ་ཕབ་ན་འཆར་སླ་བས། དེའི་ཚུལ་ནི་དང་པོར་བྱེ་
བྲག་ཏུ་སྨྲ་བ་ལྟ་བུས་གྲངས་ཅན་གྱིས་འདོད་པའི་རྟག་གཅིག་རང་དབང་ཅན་གྱིས་སྟོང་པའི་བདག་མེད་ལ་གནས་ལུགས་སྟོང་པ་ཉིད་དུ་འདོད། མདོ་སྡེ་པས་དོན་དམ་པར་གྲུབ་ཀྱང་རང་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་
ཉིད་ཀྱིས་གྲུབ་པས་སྟོང་བ་ལ་འདོད་སེམས་ཙམ་པས་ཆོས་ཐམས་ཅད་རང་གི་ངོ་བོར་གྲུབ་ཀྱང་ནང་ཤེས་པའི་བདག་ཉིད་ལས་ཕྱི་རོལ་ཏུ་རྒྱང་ཆད་དུ་གྲུབ་པས་སྟོང་བ་ལ་འདོད། རང་རྒྱུད་པས་རང་བཞིན་གྱིས་གྲུབ་ཀྱང་བདེན་པར་རམ་
དོན་དམ་པར་གྲུབ་པས་སྟོང་བ་ལ་འདོད་པའི་ཚུལ་རྣམས་ཤེས་པར་བྱས་ནས་དེ་དག་གི་གྲུབ་མཐའི་དབང་གིས་བསླད་པས་བདག་འཛིན་ཀུན་བརྟགས་རྣམས་ཀྱི་གནས་ཚུལ་སྤོང་བའི་དགོས་ཁྱད་ཀྱི་དབང་གིས་གསུངས། འདིར་འཕགས་
པ་ཀླུ་སྒྲུབ་ཀྱི་དགོངས་པ་བཞིན་ཐལ་འགྱུར་བའི་ལྟ་བ་མཐར་ཐུག་པ་དེ་ཉིད་བསྒོམ་པ་ལ་བདེ་ལམ་ནས་གསུངས་པ་ལྟར་བ་ངོས་འཛིན་ཚུལ་འཆར་བདེན་དང། ཡང་ན་ད་ལྟ་རང་གི་བློ་ཡུལ་དུ་ངས་བྱ་བ་འདི་བྱེད་ངས་བསྒོམ་འདི་བྱེད་ལྟ་བུའི་
ང་དེ་བློས་ངོས་གཟུང་བ་ན་ང་ཧྲེང་ངེ་བ་ཞིག་གིས་རང་གི་ལུས་སེམས་ལ་བདག་པོ་བྱེད་མཁན་ལྟ་བུ་ཞིག་ཡོད་པ་དེ་སྐབས་འདིའི་དགག་བྱ་ཡིན་ལ། དེའི་རྣམ་པ་བློ་ལ་ཤར་བ་ན་ལུས་སེམས་ལས་དོན་གཞན་དུ་ཚུགས་ཐུབ་ཏུ་སྣང་བ་ལྟ་

[035A]༄༅། །བུ་ནི་སྣང་ཚུལ། སྣང་ཚུལ་དེ་ལྟར་དུ་བློས་སྦྲིང་གིས་ངེས་པ་ཡང་ཚིག་སྤྱི་ཙམ་མ་ཡིན་པར་རང་གི་རྒྱུད་སྟེང་དུ་བཅེར་གྱིས་ངེས་པ་ནི་དགག་བྱའི་སྣད་ཚུལ་ངེས་པའི་གནད། ད་ལྟ་བསྒོམ་བྱེད་པའི་ང་དེ་ཡོད་ན་
ཕུང་པོ་ལྔ་ཡང་གཟུགས་ཕུང་རྣམ་ཤེས་གཉིས་ཤེས་སླ་བས། དེ་གཉིས་དང་གཅིག་ཏུ་གྲུབ་བ་མ་ཐ་དད་དུ་གྲུབ། གྲུབ་ཚུལ་དེ་གཉིས་ལས་གཞན་དུ་མེད། གཅིག་ཏུ་ཡོད་ན་ད་ནི་གཅིག་རང་ཡིན་ཕུང་པོ་ནི་ལྔ་ཡོད་པས། ང་གཅིག་
ཆ་ལྔར་གྱུར་པའམ། ཕུང་པོ་ལྔ་ཆ་གཅིག་ཏུ་གྱུར་པ་གང་རིགས་གཅིག་ཡིན་དགོས་ཐག་ཆོད་དེ་ལྟར་བྱ་ཐེབས་རང་མི་འདུག་རང་འགྲོ་འདུག་ཐམས་ཅད་གཟུགས་ཕུང་འདི་སྒུལ་བསྐྱོད་ཀྱིས་འོང་བར་འདུག་པས་གཟུགས་ཕུང་འདི་
དང་གཅིག་རང་ཡིན་སྙམ་ན། དེ་མ་ཡིན་ཏེ་རང་འཇིག་རྟེན་ཕ་རོལ་ཏུ་འགྲོ་བའི་ཚེ་གཟུགས་ཕུང་བཞག་ནས་འགྲོ་ཞིང་གཟུགས་ཕུང་འདི་མེས་སྲེག་པ་སོགས་བྱེད་ན་ང་མེས་བསྲེག་བ་སོགས་ཡོང་ཟེར་དོན་མེད། འོ་ན་རྣམ་ཤེས་འདི་
ད་ཡིན་སྙམ་ན་ངས་ཟས་ཟག་གོས་གྱོན་པ་སོགས་བྱེད་རྣམ་ཤེས་ཀྱིས་ཟས་ཟ་བའི་ཐ་སྙད་འཇིག་རྟེན་རང་ན་ཡང་མེད་ན་དེ་ཇི་ལྟར་འོང། དེར་མ་ཟད་དའི་རྣམ་ཤེས་ཞེས་ངས་ཕར་བདག་བྱེད་རྒྱུ་འདུག་པས་ད་རྣམ་ཤེས་ཡིན་ཟེར་དོན་རང་
མེད༑ ཐ་དད་དུ་ཡོད་ན་ཕུང་པོ་ལྔ་ལུས་སེམས་སོ་སོ་ནས་ཕྲལ་བའི་འོག་ཏུ་འདིའོ་ཞེས་སྟོན་རྒྱུ་མི་འདུག་པས་བློར་གཟུང་བའི་ང་ཚུགས་ཐུབ་པ་དེ་མི་འདུག་སྙམ་དུ་དེ་ཁའི་ངང་ལ་རྩེ་གཅིག་ཏུ་འཇོག་པས་མཐར་ང་རང་བཞིན་གྱིས་སྟོང་

[035B] དེའི་རྒྱུན་རྩེ་གཅིག་ཏུ་སྐྱོད་བ་ནི་མཉམ་གཞག་ནམ་མཁའ་ལྟ་བུའི་སྐྱོང་ཚུལ་ཡིན་ལ། རྗེས་ཐོབ་ཏུའང་སྒྱུ་མ་ལྟ་བུའི་རྣམ་རོལ་ཏུ་བལྟ་བར་བྱ་ཞིང། སྣང་སྟོང་
གཉིས་བརྟེན་ཅིང་འབྲེལ་འབྱུང་གི་རྒྱུ་འབྲས་སུ་རེས་འཇོག་མེད་པར་ནམ་འཆར་བ་ན། ནམ་ཞིག་རེས་འཇོག་མེད་པར་ཅིག་ཅར་དུ། ་དེ་ཚེ་ལྟ་བའི་དཔྱད་པ་རྫོགས་པ་ལགས་ཞེས་པའི་དོན་དུ་འགྱུར་རོ། །འདི་ལ་དབེན་ས་སྙན་བརྒྱུད་ཀྱི་
ཐུན་མོང་མ་ཡིན་པའི་གདམས་པར་ཞི་གནས་ཀྱང་སེམས་ལ་དམིགས་ནས་སྒྲུབ་དགོས་ཤིང། ཐོག་མར་ལྟ་བ་གཏན་ལ་འབེབས་པའི་ཚེ་ཡང་སེམས་རང་བཞིན་མེད་པར་གཏན་ལ་ཕབ་པ་ནི་ཕྱིའི་བྱ་བྱེད་ཀྱི་རྣམ་གཞག་ཐམས་ཅད་སེམས་
ཀྱི་བྱེད་ལས་སུ་གནས་པས་སེམས་ཀྱི་ཆོས་ཉིད་གཏན་ལ་འབེབས་པ་འདི་ལ་མན་ངག་གི་གནད་ཁྱད་པར་ཅན་ཡོད་གསུངས། དེ་ལྟར་བདེ་ལམ་དུ་དགག་བྱ་ངོས་ཟིན་པ་ན་ཡང། གཞན་གྱིས་བཤད་པའི་གོ་བ་དང་ཚིག་སྦྱི་ཙམ་མ་ཡིན་
པར་རང་གི་རྒྱུད་སྟེང་དུ་ཚུལ་དེ་ཉིད་རྗེན་ཆེར་གྱིས་ངེས་པར་བྱ་སྟེ་ཞེས་པའི་མན་ངག་ཏུ་ཕྱག་ཆེན་རྩ་འགྲེལ་རྣམས་གསུངས་པ་ལྟར་འདིར་ཉམས་སུ་ལེན་པ་ལ། རྡོར་སེམས་སྒོམ་བཟླས་ཡིག་བརྒྱ་བཟླ་བ་སོགས་བསག་སྦྱང་གི་གནང་ལ་
འབད་ཅིང། བླ་མའི་རྣལ་འབྱོར་འཇམ་དཔལ་དབྱངས་རྡོ་རྗེ་འཆང་ལ་བརྟེན་པ་ཡོད་ན་ཡང་འདིར་གོང་བཞིན་བླ་མ་ཐུབ་དབང་རྡོ་རྗེ་འཆང་བློ་བཟང་གྲགས་པ་ལ་རྩེ་གཅིག་ཏུ་གསོལ་བ་འདེབས་པ་སོགས་སྔོན་དུ་བཏང་ནས། དང་པོར་

[036A]༄༅། །སེམས་རང་བཞིན་གྱིས་འོད་གསལ་བ་ངོས་ཟིན་པར་བྱེད་དེ། དེ་ནི་ཡུལ་ཐམས་ཅད་ཀྱི་རྣམ་པ་གསལ་བར་སྣང་ཞིང། དེའི་དོན་རིག་པས་ན་གསལ་ཞིང་རིག་པ། དེ་ལྟ་བུའི་ཤེས་པ་ངོས་ཟིན་པར་བྱ་དགོས་ཏེ་
ཇི་ལྟར་འདུག་བལྟ་བ་ན། དང་པོར་བླ་མ་ལྷའི་རྣལ་འབྱོར་བསྒོམ་པ་ཡང་གང་གིས་བསྒོམ་པ་ཡིན་སྙམ་པ་ན་སེམས་ཀྱིས་བསྒོམ་པ་ཡིན། ཇི་ལྟར་ན་བླ་མ་ཐུབ་དབང་རྡོ་རྗེ་འཆང་གི་སྐུའི་རྣམ་པ་འདུ་བྱེད་ཅིང། ངོ་བོ་དང་ཁྱད་པར་འདུ་
ཤེས་པར་བྱས། དད་གུས་ཀྱིས་བྱིན་རླབས་སོགས་ཚོར་བས་མྱོང་བར་བྱས་ཤིང་དེ་གསུམ་གྱི་ཚོགས་པའི་བྱེད་པས་དོན་བསམ་པ་བསྒོམ་པ་འབྱུང་ལ་དེ་ལ་ཤེས་པ་ཞེས་བྱ། ཤེས་པ་ཁོ་རང་བཙལ་ན་གསལ་བ་ནི་ཡུལ་གྱི་སྣང་བ་
ཤར་ཚུལ་ཡིན། རིག་པ་ནི་བྱེད་ལས་ཡིན་པས་དེ་ལས་གཞན་དུའང་ཤེས་པ་ཞིག་མི་འདུག་སྙམ་པ་དེ་རང་ལ་རྩེ་གཅིག་ཏུ་འཇོག་ཅིང་རྐྱེན་གསུཾ་གྱི་ཚོགས་པ་ཙམ་ལ་ཤེས་པ་ཞེས་བཞག་པ་རེད་སྙམ་དུ་ངེས་པ་འདྲོང་ངེས་ཀྱིས་བསམས་
སེམས་རང་བཞིན་གྱིས་མ་གྲུབ་པར་གཏན་ལ་འབེབས་པ་རྐྱེན་གསུམ་ལ་བལྟོས་ནས་གཏན་ལ་འབེབ་ཅིང་རྐྱེན་གསུམ་ཡང་ཕན་ཚུན་ཚོགས་པའི་དབང་གིས་ཤེས་པ་སོ་སོར་བཞག་པ་ཙམ་ཡིན་ཚུལ་ལ་དཔྱད་པར་བྱའོ། །གཉིས་པ་
ཆོས་ཀྱི་བདག་མེད་གཏན་ལ་འབེབས་ཚུལ་ནི། སྤྱི་བོའི་བླ་མ་ལྷར་གསོལ་འདེབས་བདུད་རྩི་འབེབས་སྦྱངས་སོགས་བྱ། དེ་ལ་དང་པོར་ལུས་ཤ་རུས་རྡོས་བཅས་རང་བཞིན་གྱིས་མ་གྲུབ་བར་གཏན་ལ་འབེབས་ཚུལ་བདེ་ལམ་ལྟར་ལ། དེར་

[036B] ཤིང་རྟའི་ཡན་
ལག་འཁོར་ལོ་སོགས་ཚོགས་པ་ཡང་ཤིང་རྟ་མ་ཡིན་ཏེ། ཡན་ལག་རྣམས་གཅིག་ཏུ་སྤུངས་ཀྱང་དེ་ཤིང་རྟ་མ་ཡིན་པས། ཡན་ལག་ཚོགས་པ་ཁོ་རང་དང་ཡན་ལག་སོ་སོ་ནས་ཕྲལ་བ་ན་ཡང་ཤིང་རྟ་རྙེད་རྒྱུ་ཅུང་ཟད་ཀྱང་མི་འདུག་པའི་ངང་
ལ་འཇོག་ཅིང། ཤིང་རྟའི་ཚོགས་ཙམ་ལ་ཤིང་རྟ་ཞེས་མིང་རྐྱང་པར་བཏགས་ཙམ་དུ་ངེས་པ་འདྲེན། དེ་བཞིན་དུ་ལོ་ལ་ཡང་རང་གི་གདགས་གཞི་ཟླ་བ་བཅུ་གཉིས་ཀྱི་སྟེང་དུ་ཡོད་ན། ལོ་ཡང་ཆ་བཅུ་གཉིས་སུ་འགྱུར་བའམ། ཟླ་བ་བཅུ་གཉིས་
ཆ་གཅིག་ཏུ་འགྱུར་ཚུལ། ཡང་ན་ཟླ་བ་ཞག་མ་སོ་སོ་ནས་ཕྲལ་བ་ན་ལོ་འདི་ཡིན་ཞེས་ངོས་འཛིན་རྒྱུ་མེད་པའི་ཚུལ། འདུས་མ་བྱས་ལ་ནམ་མཁའ་ཡང་བར་གྱི་སྟོང་སངས་ཙམ་ནི་མིག་ཤེས་ལ་སྣང་ལ་དེ་ཙམ་མིན་པར་ཐོགས་བཅས་བཀག་ཙམ་གྱི་
ཆ་ལ་འཇོག་པས། དེ་ཡང་ཐོགས་པའི་རེག་པ་བཀག་ཙམ་ལ་ནམ་མཁར་བཏགས་ཙམ་ལས་གཞན་པའི་ནམ་མཁའ་འདིའོ་ཞེས་སྟོན་རྒྱུ་ཅུང་ཟད་ཀྱང་མི་འདུག་སྙམ་དུ་རྩེ་གཅིག་ཏུ་བསྒོམ། འགོག་བདེན་ཡང་ཉོན་འོངས་པའི་བྲལ་ཆ་ལ་འགོག་
བདེན་ཞེས་བཞག་པ་ལས་ལོགས་སུ་འགོག་བདེན་སྟོན་རྒྱུ་མི་འདུག་སྙམ་དུ་སྟོང་སངས་ཀྱི་ངང་ལ་འཇོག་འདིས་མཚོན་འདུས་བྱས་འདུས་མ་བྱས་ཀྱི་ཆོས་ཐམས་ཅད་ལ་དེ་ལྟར་བརྟགས་ནས་རང་གི་དགག་བྱ་བཀག་པའི་སྟོང་སངས་ལ་མཉམ་པར་

[037A]༄༅། །བཞག་པའི་སྟོབས་ཀྱིས་དྲངས་པའི་ལུས་སེམས་ཤིན་སྦྱང་གི་བདེ་བས་ཟིན་པའི་མཉམ་གཞག་དེ་ཉིད་ལྷག་མཐོང་མཚན་ཉིད་པ་དང་སྟོང་ཉིད་ལ་དཔྱད་སྟོབས་ཀྱིས་དྲངས་པའི་ཞི་གནས་འབྱུང་བ་ནི་ཞི་ལྷག་ཟུང་གི་ཏིང་ངེ་འཛིན་
ཞེས་བྱའོ། །དེ་ལྟར་ལ་མཐུན་མོང་བས་རྒྱུད་སྦྱངས་ནས་ངེས་པར་སྔགས་ལ་འཇུག་དགོས་པ། སངས་རྒྱས་ཀྱི་གོ་འཕད་ཐོབ་པ། རྣལ་འབྱོར་བླ་ན་མེད་པའི་ལམ་ཁོ་ན་ལ་བལྟོས་དགོས་པས་སོ། །དེ་ལ་འཇུག་པ་ཡང་རང་གར་དཀའ་
ཚེགས་མེད་ཅིང་སངས་རྒྱ་བ་ལ་མགྱོགས་པ་ཙམ་གྱིས་འཇུག་པ་ནི་གཏན་མི་རུང་སྟེ། ཕར་ཕྱིན་ཐེག་པ་དང་རྒྱུད་སྡེ་འོག་མ་རྣམས་ལྟར་བསྐལ་ཆེན་གྲངས་མེད་གསུམ་གྱི་བར་ཚོགས་བསགས་པ་ན། སེམས་ཅན་ཐམས་ཅད་སྡུག་བསྔལ་
གྱིས་ཡུན་རིང་མནར་བར་འགྱུར་བས། དེ་རྣམས་མྱུར་དུ་གྲོལ་བའི་ཕྱིར་སྙིགས་དུས་ཀྱི་ཚེ་ཐུང་འདི་ཉིད་ལ་སངས་རྒྱས་ཐོབ་པར་བྱེད་འདོད་ཀྱིས་འཇུག་པ་ནི་མན་ངག་བླ་ན་མ་མཆིས་པ་ཡིན་ནོ་ཞེས་གསུངས་སོ། །དེ་ལྟར་རྣམ་པ་ཐམས་ཅད་
མཁྱེན་པའི་སར་བགྲོད་པའི་ལམ་གྱི་རིམ་པའི་གནད་ཚང་ལ་མནོར་བར་ཡོངས་སུ་རྫོགས་པ་་སྐྱབས་མགོན་རྗེ་བླ་མ་ཐུབ་དབང་རྡོ་རྗེ་འཆང་ཆེན་བཀའ་དྲིན་མཚུངས་ཟླ་མ་མཆིས་པ་ཆེན་པོས་ཇི་ལྟར་ཐུགས་ཉམས་སུ་བཞེས་པ་བཞིན་བདག་
ལ་ཐུགས་དགྱེས་པ་ཆེན་པོས་མྱོད་ཁྲིད་དུ་སྩལ་བའི་གསུང་གི་ཆ་ཤས་རང་གི་བློ་ཆུང་དུ་གང་དེས་རྣམས་ཟིན་བྲིས་སུ་བགྱིས་པ་འདིས་ཀྱང་འགྲོ་བ་རྣམས་སངས་རྒྱས་ཀྱི་གོ་འཕང་ཐོབ་པའི་རྒྱུར་གྱུར་ཅིག། འདི་ནི་མེ་ཕག་ལོ་རྡོ་རྗེ་འཆང་ཆེན་

[037B]། །།



﻿   ༈    རྣམ་ཀུན་བརྩེ་བས་འདོར་མེད་རྗེ་དྲུང་ལགས་རིན་པོ་ཆེའི་ཞབས་དྲུང་དུ། འབུལ་འབྲས། བད་མི་ཆེད་གནང་མདུན་ཕྱག་བྲིས་
གནང་རྟེན་གྱིས་ཀླུབས་པ་དང་དེར་གསལ་ཚང་མ་ཉམས་མེད་འབྱོར་བས་དགའ་སྤྲོ་ཐོབ་ཅིང་བཀའ་དྲིན་མཆོག་ཏུ་ཆེ། སྔོན་ཞུས་བཞིན་ཕྲན་རེ་ཞིག་གཟུགས་གཞི་བདེ་མིན་བྱུང་ན་མ་གཏོགས་མི་དང་འཕྲད་འཕྲད་དང་
ཆོས་འཆད་འཆད་མི་བྱེད་པའི་འདུན་པ་ཤུགས་དྲག་བཏང་ཟིན་ཤེས་བཀའ་གནང་ཇི་བཞིན་སྒྲུབ་མ་ཐུབ་པར་ཁྲེལ་འཁྲུངས་མེད་པ་དང། ལམ་རིམ་གྱི་ཚིག་དོན་ལས་བརྩམས་ཏེ་བཀའ་འདྲི་གནང་བའི་ལན་གང་གིས་
རིམ་པ་ལྟར་འབུལ་བ་ལ། དྲི་བ་དང་པོ་བདེ་ལམ་གྱི་ཚོགས་ཞིང་བསྡུ་བའི་ཚེ། བླ་མ་ཐུབ་པའི་དབང་པོ་ཡང་རང་གི་སྤྱི་བོའི་རྩ་བའི་བླ་མ་ལ་ཐིམ། ཞེས་པའི་སྤྱི་བོའི་བླ་མ་དེ་ནི་ཇི་གསུང་ལྟར་གསོལ་འདེབས་རྒྱས་

[028B] དཔལ་ལྡན་རྩ་བའི་ཞེས་སོགས་ཀྱི་སྐབས་སུ་བསྒོམ་པ་ཡིན་ལ། བསྒོམ་ཚུལ་ནི། དོན་ཆེན་པོ་གསུམ་གྱི་སྒོ་ནས་གསོལ་འདེབས་རྫོགས་རྗེས། རང་གི་སྤྱི་བོར་སྣ་ཚོགས་པད་ཟླའི་གདན་ཞིག་ལམ་
གྱིས་བསྐྱེད་ནས། བླ་མ་ཐུབ་པའི་དབང་པོའི་མདུན་དུ་ཡོད་པའི་དྲིན་ཅན་རྩ་བའི་བླ་མ་ལ་དམིགས་ནས། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྤྱི་བོར་པད་ཟླའི་སྟེང་བཞུགས་པ། །ཞེས་པའི་ཚེ། རྩ་བའི་
བླ་མ་ལས་རང་འདྲ་གཉིས་པ་ཞིག་བྱུང་སྤྱི་བོའི་གདན་སྟེང་དུ་བཞུགས་ཤིང། སྐུ་གསུངས་ཐུགས་ཀྱི་དངོས་གྲུབ་སྩལ་དུ་གསོལ། དང་པོའི་ཚེ་སྤྱི་བོའི་བླ་མའི་སྐུའི་ཆ་ལས་བདུད་རྩི་བབས་ནས་མི་མཐུན་ཕྱོགས་ཀྱི་
ཉེས་སྐྱོན་སྦྱངས་པ་དང། གཉིས་པའི་ཚེ་སྐུ་ལས་རང་འདྲ་གཉིས་པ་ཆད་དེ་རང་ལ་ཐིམས་ནས་མཐུན་ཕྱོགས་ཀྱི་ཡོན་ཏན་རྒྱས་པའི་མོས་པ་དང། འདྲེན་པ་མཉམ་མེད་མན་ཆད་ལ་སྤྱི་བོའི་བླ་མས་མགྲོན་གཉེར་
གྱི་ཚུལ་མཛད་དེ། རང་གིས་སྤྱི་བོའི་བླ་མ་ལ་ཞུས། སྤྱི་བོའི་བླ་མས་མདུན་གྱི་གསོལ་བ་འདེབས་ཡུལ་གང་ཡིན་ལ་ཞུ་བ་སོགས་ཡིན་ཞིང། དོན་ཆེན་པོ་གསུམ་གྱི་གསོལ་འདེབས་ཙམ་ལས་མི་བྱེད་
ན་ཚོགས་ཞིང་བསྡུ་བའི་ཚེ། བླ་མ་ཐུབ་པའི་དབང་པོ་ཡང་རང་གི་སྤྱི་བོར་སེང་ཁྲི་པད་ཟླ་ཉི་མའི་དཀྱིལ་འཁོར་གྱི་སྟེང་དུ་ཞུགས་པར་གྱུར། ཕུན་ཚོགས་དགེ་ལེགས་ཞེས་བརྗོད་པས་ཆོག་ལགས། །



﻿༄༅། །མེ་ཏོག་བཅུད་ལེན་གྱི་ཁྲིད་གནང་སྐབས་ཀྱི་བརྗེད་བྱད་བཞུགས་སོ། །

[001B] །ན་མོ་གུ་རུ་སངྒཱ་ཤཱ་ས་དཧར་ས་མུ་དྲཱ་ཡེ། འདིར་བཀའ་དྲིན་མཉམ་མེད་རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེའི་གཏོར་
ཆེན་རྗེ་དགེ་འདུན་བསྟན་འཛིན་རྒྱ་མཚོ་དཔལ་བཟང་པོའི་ཞལ་སྔ་ནས། མེ་ཏོག་བཅུད་ལེན་གྱི་ཁྲིད་མནོས་སྐབས་ཀྱི་ཟིན་ཐོ་མདོར་བསྡུས་འགོད་པ་ལ་
རྡོ་རྗེ་འཆང་གི་ཞལ་ནས་ཐོག་མར་འདི་ལྟར་གསུང་སྟེ། མེ་ཏོག་བཅུད་ལེན་གྱི་ཁྲིད་སྔོན་ནས་བཀའ་རྒྱ་མཛད་པས་རི་ཁྲོད་པ་ཁ་ཤས་རེ་ལ་གནང་བ་མ་
གཏོགས་ཁྲོམ་ཆོས་མི་མཛད། ད་རེ་ཅུང་མང་སོང་ཡང་བཀག་ན་མི་འགྲིགས་སྙམ་ནས་འདོད་བསྟུན་བྱས། ཟས་གོས་དང་བཅའ་ལག་སོགས་

[002A] །བཙལ་ནས་སྐྱིད་པོ་བྱས་ནས་སྡོད་མཁན་ཞིག་ལ་འདི་ལྟ་བུའི་མན་ངག་དགོས་དོན་མེད། རྙེད་བཀུར་གྲགས་པ་རྒྱས་འདོད་
ཀྱིས་ཀུན་ནས་བསླངས་ཏེ་དཀའ་ཐུབ་ཀྱི་རྫུ་བག་བྱེད་པར་སེམས་པ་དག་ལ་འདི་འདྲ་གཏན་ནས་སྦྱིན་མི་རུང། གནས་དབེན་པར་ཟས་གོས་སོགས་
འཚོལ་བ་ལ་མི་ལྟོས་པར་སྡོད་པ་ལ་དགོས། སྔོན་གྱི་བཀའ་བརྒྱུད་པ་རྣམས་ལ་ཟས་བཅུད་ལེན་དང། གོས་གཏུམ་མོ་ཞེས་གྲགས་ཆེ། ཚེ་གང་བོར་ཟས་
གོས་སོགས་མི་འཚོལ་བར་སྒྲུབ་པ་ལ་ཆིག་དྲིལ་བྱེད་པ་ཞིག་ལ་མཁོ་བ་ཡིན། མི་ལ་རས་པས། བྲག་སྐྱ་རྡོ་རྗེ་མཐོ་མི་མཐོ། །བྲག་སྐྱ་རྡོ་རྗེ་མི་མཐོན། །

[002B] །ལོ་གསར་ལྷགས་པ་མི་ཆེ་ན། །རི་ཆུ་ལུང་ཆུ་ཅི་ལ་འཁྱབ། །གཏུམ་མོའི་རས་གོས་མི་དྲོ་ན། །བལ་རས་རྐྱང་རེ་ཅི་ལ་དྲོ། །ཟས་སུ་ཏིང་འཛིན་མ་ཟོས་ན། །རྒྱགས་མེད་
ལྟོགས་པར་ག་ལ་ཚུགས། །ཞེས་པ་ལྟར་རི་ཁྲོད་དུ་དཀའ་སྤྱད་བྱས། ཟས་སུ་ཏིང་འཛིན་ཟོ། དེའི་སྟོབས་ཀྱིས་བཀྲེས་སྐོམ་གྱིས་མི་ཚུགས་པ་ཡིན། བོད་ན་མི་ལ་འདི་འདྲ་ཡིན། རྒྱ་གར་གྱི་གྲུབ་ཆེན་
ཕལ་མོ་ཆེས་མི་ལ་རས་པ་དང་མཚུངས་པའམ། དེ་ལས་ལྷག་པའི་དཀའ་སྤྱད་དཔག་མེད་མཛད་ནས་དངོས་གྲུབ་བརྙེས་པ་ལཱུ་ཨི་པ་ཉའི་རྒྱུ་ལྟོ་ལ་བརྟེན་པ་སོགས་ཀྱིས་ཤེས། མི་ལའི་རྗེས་སུ་
བཀའ་བརྒྱུད་པ་ལ་ལོ་རས་དང། རྒོད་ཚང་པ་སོགས་དཀའ་སྤྱད་བསམ་གྱིས་མི་ཁྱབ་པ་མཛད་པ་ཤིན་ཏུ་མང། རྗེ་ཐམས་ཅད་མཁྱེན་པ་འཁོར་དག་པ་རྣམ་བརྒྱད་དང་བཅས་པས་འོལ་ཁར་སྒྲུབ་པ་ཆིག་
དྲིལ་མཛད་སྐབས། རྟོགས་ལྡན་འཇམ་དཔལ་རྒྱ་མཚོས་ཤུག་འབྲུ་ལ་བརྟེན་ནས་བཅུད་ལེན་གནང་བས་མཚན་ལ་བླ་མ་ཤུག་འབྲུ་པར་གྲགས་པ་བྱུང། དབེན་ས་པ་ཡབ་སྲས་རྣམས་ཀྱིས་དཀའ་
སྤྱད་དང་སྙིང་རུས་དྲག་པོའི་སྒོ་ནས་སྒྲུབ་པ་ཁོ་ན་ལ་འབད་པས་མཆོག་གི་དངོས་གྲུབ་བརྙེས་པའི་ཚུལ། འདི་སྐད་དུ། སྔོན་དུས་ཀྱི་མི་ལ་རས་པ་དང། །ད་དུས་ཀྱི་བློ་བཟང་དོན་གྲུབ་ལ། །འཕྲལ་ཆས་ཀྱི་

[003A]༄༅། །ཟས་གོས་མ་གཏོགས་པ། །ནོར་དངོས་པོའི་འཛིན་པ་དགོས་པ་མེད། །ཅེས་དང། གངས་ཅན་ཁྲོད་ཀྱི་གདུལ་བྱ་མཆོག་བློ་བཟང་དོན་གྲུབ་ཅེས་བྱས་ཀྱང། །ལམ་
མཆོག་འདི་ཉིད་ཉམས་བླངས་པས། །ཚེ་གཅིག་ཉིད་ལ་སངས་རྒྱས་འགྲུབ། །ཅེས་རང་ཉིད་ཀྱི་ཞལ་གྱིས་བཞེས་པ་ལྟར་ཡིན། དེ་ལྟ་བུའི་རྣམ་ཐར་བཞིན་སྒྲུབ་པ་ལ་ཆིག་དྲིལ་བྱས་ནས་ཏིང་ངེ་
འཛིན་བརྟན་པོ་རྙེད་ན་བཅུད་ལེན་ལ་ལྟོས་མི་དགོས། ཏིང་ངེ་འཛིན་བརྟན་པོ་མ་རྙེད་པའི་ལས་དང་པོ་པ་ཡིན་ཕྱིན་བཅུད་ལེན་ལྟ་བུར་བརྟེན་ན་མ་གཏོགས་ཅུང་དཀའ། བཅུད་ལེན་ལ་ཆུ་བཅུད་ལེན་
རླུང་བཅུད་ལེན། མེ་ཏོག་བཅུད་ལེན། ཐུག་པ་བཅུད་ལེན་སོགས་མང། དང་པོ་གསུམ་མཆོག་ཡིན། ཕྱི་མ་ནི་ཆུ་ནང་དུ་ཕྱེ་ཅུང་ཟད་བཏབ་པ་གདུས་ནས་དེ་ལ་བརྟེན་དགོས་པ་ཡིན། ཕན་པོ་བྲག་རྒྱབ་
དཔོན་སློབ་བློ་བཟང་ཆོས་འཕེལ་གྱིས་ཐུག་པ་བཅུད་ལེན་གྱི་ཡིག་ཆ་བརྩམས་འདུག་རླུང་བཅུད་ལེན་བྱེད་དཀའ་ཡང་གོམས་ན་ནུས་པ་ཆེ་བར་བཤད། རྡེའུ་བཅུད་ལེན་དུ་གྲགས་པའང་ཡོད། འབྲུག་པ་
པད་དཀར་པའི་སློབ་མ་ལྷ་རྩེ་ཡེ་ཤེས་བཟང་པོ་ཟེར་བས་སློབ་མ་རྣམས་ལ་རྡེའུ་བཅུད་ལེན་བྱེད་བཅུག་སྟེ། དབྱར་སློབ་མ་མང་པོས་ཅོག་སྦིས་རེ་བཟུང་ནས་གནས་ངེས་མེད་དུ་ཕེབས་འགྲོ་བ་ཞིག་ཡིན། རེས་

[003B] རྒྱལ་བ་དབེན་ས་པས་ཆུ་བཅུད་
ལེན་གྱི་ཡིག་ཆ་བརྩམས་པ་ཤིན་ཏུ་ལེགས། རྙིང་མ་ཕྱོགས་ལའང་བཅུད་ལེན་མང། མི་ལ་ལྟ་བུ་ཚེ་གཅིག་ལ་སངས་རྒྱས་པའི་རིན་པོ་ཆེ་ལྟ་བུའི་གདུལ་བྱ་ཡིན་མོད། ལས་དང་པོའི་དུས་འཇོག་
དགོས། དེའི་དུས་དང་པོར་བཀྲེས་སྐོམ་བྱུང་ནས་དཀའ་སྤྱད་བྱས་པ་རེད། དང་པོའི་དཀའ་སྤྱད་བྱས་ཏེ་བཟོད་ན་རིམ་གྱིས་ལས་སླ་བར་འགྱུར་ཞིང་སྐྱོན་མེད། དང་པོར་གཞི་ཚུགས་དཀའ། བཅུད་ལེན་
ཐམས་ཅད་ཀྱི་ནང་ནས་ལས་སླ་བ་མེ་ཏོག་བཅུད་ལེན་ཡིན། འདིའི་ཁྲིད་གནང་སྐབས་ཐམས་ཅད་མཁྱེན་པ་དགེ་འདུན་རྒྱ་མཚོས་མཛད་པའི་རིམ་པ་ལྔ་པ་དང། མཁར་རྡོ་བློ་བཟང་སྒོམ་ཆུང་གིས་མཛད་པའི་
སྐལ་བཟང་རྣ་རྒྱན་གཉིས་སྦྲགས་པའི་སྟེང་ནས་གནང་དགོས། རིམ་པ་ལྔ་ནི་ས་བཅད་ལྔ་ལ་ཟེར་པ་ཡིན། གནས་རྙིང་ཆོས་རྗེ་ཀུན་དགའ་བདེ་ལེགས་ནི་རྗེ་དགེ་འདུན་རྒྱ་མཚོའི་བསྙེན་རྫོགས་ཀྱི་བླ་མ་མཁས་
གྲུབ་གཉིས་འཛོམ་ཞེད་པོ་ཞིག་ཡིན། ག་ག་དཧྭ་ཛ་སྒོམ་སྡེ་ནམ་མཁའ་རྒྱལ་མཚན་ཡིན། དེ་ལས་པཎ་ཆེན་བློ་བཟང་ཆོས་རྒྱན་དང། ཕ་བོང་ཁ་པ་འཇམ་དབྱངས་གྲགས་པ་ལ་བརྒྱུད་ཚུལ་ཀྱང་ཡོད་

[004A]༄༅། །གསུངས་པ་འདྲ་ཞིག་ཐོས། དེ་ནས་མཁར་རྡོ་བློ་བཟང་སྒོམ་ཆུང་སོགས་ལ་རིམ་པར་བརྒྱུད་དེ། སྨན་ལུང་རི་ཁྲོད་པ་འཇམ་དབྱངས་ཤེས་རབ་དང། རྐང་ཚའི་ཨ་རིག་རབ་
འབྱམས་པ་དང་པོ་དགོན་པ་འདིའི་གྲྭ་རྒྱུན་ཡིན། ཕྱིས་སུ་དབུས་སུ་སོང་སྟེ་བྲག་རྒྱབ་དཔོན་སློབ་བློ་བཟང་ཆོས་འཕེལ་ལས་བཅུད་ལེན་གྱི་ཁྲིད་གསན། ཨ་རིག་རབ་འབྱམས་པས་དང་པོར་འཕན་ཡུལ་
བྲག་རྒྱབ་ཏུ་ཆུའི་བཅུད་ལེན་བྱས། ཆུ་གདུ་དགོས་པར་བཤད་ཀྱང་ངས་གདུ་མ་ཐུབ། ཆུ་ཅུང་ཟད་རེ་ཅ་ནེའི་ནང་དུ་བཞག་ནས་བཅུད་ལེན་བྱས་ཏེ་ཟླ་བ་གཅིག་གི་རིང་བསྡད་པ་ཡིན་གསུངས། ཆུ་བཅུད་
ལེན་བྱེད་དཀའ། དེ་ཐུབ་ན་གཞན་རྣམས་ལས་སླ་བོ་ཡིན། རྐང་ཚའི་ཨ་རིག་རབ་འབྱམས་པ་ངག་དབང་བསམ་གྲུབ་ལས་དཔལ་མང་རིན་པོ་ཆེས་གསན། ངས་དཔལ་མང་རྡོ་རྗེ་འཆང་ལས་བཅུད་ལེན་གྱི་
ཁྲིད་ཚར་མང་པོ་ཐོབ། མི་རང་རང་གི་ཁམས་མི་འདྲ་བས་འགའ་ཞིག་བཅུད་ལེན་བྱས་པས་ཉམས་སྟོབས་ཞན་དུ་འགྲོ་བ་དང། ལ་ལ་ཉམས་ཇེ་ཞན་དུ་མི་འགྲོ་བར་མ་ཟད་ལུས་སྟོབས་རྒྱས་ནས་ཚོ་འབུད་པའང་
ཡོད༑ གོང་གི་རྒྱལ་བ་དགེ་འདུན་རྒྱ་མཚོའི་རིམ་ལྔར་གསལ་བ་ལྟར། འདི་ཉམས་སུ་ལེན་པ་ལ་ངེས་འབྱུང་ཤུགས་དྲག་པོ་ལྷའི་དཔལ་འབྱོར་ལ་ཡང་གཏིང་ནས་ཞེན་པ་ལོག་ན། མིའི་ཟས་གོས་སོགས་

[004B] འདོད་ལྷ་རྣམས་ཀྱིས་ང་རང་ཚོའི་ཟས་གོས་གནས་མལ་ལ་བལྟས་ན་སྐྱུག་ལོག་འགྲོ་བ་ཁོ་རང་རྣམས་ལོངས་སྤྱོད་ཕུན་སུམ་ཚོགས་པ་ལ་གོམས་
པས་འཆར་ལུགས་ཞིག་རེད། ང་ཚོས་ཞེན་པ་འགོག་དགོས། སྐྱུག་ནད་ཅན་གྱིས་ཟས་བཟང་པོ་མཐོང་ཚེ་ཟ་མི་འདོད་པའི་ཁར་སྐྱུག་ལོག་འགྲོ་བ་ནད་ཀྱི་དབང་ཡིན་པས་ངེས་འབྱུང་གི་ཞེན་ལོག་དང་མི་འདྲ་
དེ་ལྟར་ངེས་འབྱུང་གིས་ཞེན་པ་བཀག་ན་ཁྱད་ཆེ། མེ་ཏོག་འཐུ་བའི་དུས་ནི། ཟླ་བ་ལྔ་པའམ། དྲུག་པའི་ཚེས་བརྒྱད་ལྟ་བུར་ཁ་སར་པཱ་ཎིའི་བདག་བསྐྱེད་ལ་གནས་པའི་སྒོ་ནས་བཏུས་ན་ལེགས་པར་བཤད་
གྲོགས་དང་བཅས་པས་འཐུ་བའམ་གྲོགས་མེད་ནའང་ཆོག་ཉིན་གཅིག་ལ་བཏུས་ནས་ཚར་དགོས་པ་མིན། ཉིན་མང་པོར་རིམ་གྱིས་བཏུས་ཆོག་སྒྲུབ་པ་པོ་རང་གི་རླུང་མཁྲིས་བད་ཀན་སོགས་ནད་
གཞི་གང་ཤས་ཆེ་བ་དེ་ལ་གནོད་པའི་མེ་ཏོག་མང་ན་མི་བཟང། རང་གི་ནད་ལ་ཕན་པའི་མེ་ཏོག་མང་བ་བྱེད། གཞོན་པ་ནད་མེད་ཡིན་ན་ངེས་པ་ཆེར་མེད། སྦྲང་འཛིན་ཞེས་པ་རྟག་དུ་ཟེར་པ་རི་བོ་རྩེ་ལྔའི་
འཇམ་དབྱངས་རྟག་དུ། སྤྱན་རས་གཟིགས་རྟག་དུ་སོགས་རིགས་གསུམ་དུ་གྲགས་པ་ཡོད། ཨུག་ཆོས་ནི། རྫ་མཐོ་སར་སྐྱེ་བ་ཡོངས་གྲགས་ལ་སྤྱང་ཀིའི་རྐང་སྣམ་ཟེར་བ་དེ་ཡིན། སྤང་རྒྱན་དང་དབྱིབས་

[005A]༄༅། །འདྲ། གཡེར་མོ་ཐང་ནི། མེ་ཏོག་དམར་པོ་ཆུང་བ་ནེའུ་ཁར་སྐྱེ་བ། བ་ལུ་ནི་སུར་དཀར་གྱི་མེ་ཏོག་མེ་ཏོག་སེར་ཆེན་ནི་ཆུ་འགྲམ་དུ་ལེགས་པོ་སྐྱེ་བ་ཡོད། དུག་རིགས་མིན་པའི་
མེ་ཏོག་སྣ་ཚོགས་ཚང་བ་བྱས་ན་འབྱུང་བ་ཆ་མཉམ་པ་ལ་ཕན། ཁ་ཚའི་རིགས་དོར་ན་བཟང་སྙམ། མེ་ཏོག་གི་འདབ་མ་ཁོ་ན་བསགས་པ་ལས་ཟེ་བའི་སྤུ་ལང་ལོང་སོགས་འགྲོར་མ་བཅུག་ན་ལེགས་
དེ་འཕྲལ་གཙང་སར་བཀྲམ་ནས་གྲིབ་སྐམ་བྱེད་དགོས། མྱུར་དུ་སྐམ་དགོས་བྱུང་ན་སེང་རས་ལྟ་བུས་བཀབ་ནས་ཉི་མར་བསྐམས་ནས་རུང་ཙམ་ཡིན་མོད། བཅུད་ལེན་གྱི་མཚམས་ལ་ཅི་ཙམ་སྡོད་
ཀྱི་རིང་འདང་ངེས་ཀྱི་ཚོད་ངེས་ཅན་དུ་དགོས། དེ་ཕན་ཆད་སྡོད་མི་སྡོད་རང་ལ་རག་ལས། སྡོད་ན་རིལ་བུའང་དེའི་ཚོད་བྱེད། སྦྱོར་རྩི་ནི། ནས་སྤུ་བཅད་དེ་ཁ་སེར་ཙམ་བརྔོས་པ་འཐག་པའི་རྩམ་པ་
བྲེ་གང་ཡོད་ན་ལེགས། མེ་ཏོག་རྣམས་ཀྱང་ཞིབ་པར་བཏགས་དགོས་པས་སྨན་ཚག་ལ་རྒྱབ་ན་བཟང་གསུངས། སྦྲང་རྩི་ལ་སྦྲང་ཤད་ཅིས་ཀྱང་དགོས། སྦྲང་དང་བའི་འོ་མས་ཁུ་བ་བྱས་ཏེ་
སྨན་དང་རྩམ་པ་མེ་ཏོག་རྣམས་བསྲེས་ནས་རིལ་བུ་ལུག་གི་རིལ་མ་ཆེ་ཙམ་བྱས་ནས་སྐམ་པའི་ཚེ་ཇེ་ཆུང་དུ་འགྲོ་བས་རན་པ་ཡོང། སྦྲུལ་ཤ་ལ་དུག་འདོན་ཀྱང་དགོས། མཁར་རྡོའི་གསུང་དུ་

[005B] རིལ་བུ་བྱེད་དུས་ལག་སྣུམ་བསྐུ་བ་ལ་ཟེར། རིལ་བུ་གྲིབ་སྐམ་བྱས་ནས་སྐམ་ཐག་ཆོད་པ་ན་ཐོད་པའམ་རིན་པོ་ཆེའི་སྣོད་དུ་བཞག་སྟེ། བདག་བསྐྱེད་རྡོ་རྗེ་རྣལ་འབྱོར་
མའི་སྒོ་ནས་རིལ་བུ་སྒྲུབ་ཚུལ་རིམ་པ་ལྔ་པར་བཤད་པ་ལྟར་བྱ། མཚམས་ཀྱི་སྐབས་ཉིན་རེ་ལ་རིལ་བུ་ཟ་ཐེངས་གཉིས་སམ་གསུམ་གྱི་ཚེ་དེའི་བདག་བསྐྱེད་དང་བཟླས་པ་གཞུང་ལྟར་བྱ། ཕུལ་རྟ་
རུས་ཁུ་སླ་མོས་ཕུལ་བའམ། རྒྱུན་དུ་སློབས་པ་ཇ་ཡིན་སྟབས་ཇས་ཕུལ་ན་བདེ། རིལ་བུ་རིལ་མིད་བྱས་ན་མི་ཞུ་བ་སྲིད་པས་ལྕེའི་སྟེང་ཕུལ་རྟའི་རླན་གྱིས་ཞུར་བཅུག་ནས་མིད་ན་བཟང་གསུངས། ཟ་
ཐེངས་གཅིག་ལ་རིལ་བུ་བདུན་རེ་གཏོང་བ་ལྟ་བུ་ཐོག་མར་མང་པོ་ཟོས་ནས་ཞག་ཕྱི་མ་རྣམས་ལ་རིམ་གྱིས་ཇེ་ཉུང་དུ་བཏང་ནས་ཟོས་ན་ལེགས་པའི་གསུང་རྒྱུན་དང། མི་ཞུ་ན་དང་པོ་རིལ་བུ་ཉུང་དུ་རེ་ཟོས་ནས་
རིམ་གྱིས་ཇེ་མང་དུ་གཏོང་པར་གསུངས་པའང་ཡོད། ཡུན་ཚད་ཞག་ཉེར་གཅིག་ཏུ་བཤད། བདུན་དང་པོ་ལ་ཁམས་ཀྱིས་ལྕོགས་ན་གཞན་ལ་ལས་སླ་ཟེར། ཉི་མར་སྡོད་པ་དང། མེར་བསྲོ་བ་སོགས་
སྤང༑ རྒྱུན་པར་རང་དགར་བསྡད་ན་བད་ཀན་སྐྱེ་ཉེན་ཆེ་བས་ལུས་ཀྱིས་ཕྱག་སྐོར་སོགས་དང། ངག་གིས་ཁ་བཏོན་བཟླས་བརྗོད། ཡིད་ཀྱིས་ཐུན་མོང་དང་ཐུན་མོང་མ་ཡིན་པའི་བསམ་བསྒོམ་ལ་

[006A]༄༅། །འབད། དེ་དག་གི་སྐབས་སུ་ཨུ་ཚུགས་མི་བྱེད་པར་ལག་རྟེན་བཟུང་སྟེ་སྒྲུབ་ཁང་དུ་བསྐོར་རྟེན་ལ་དལ་བུས་བསྐོར་བ་ཁ་ཤས་རེ་བྱེད་པ་དང། བཟླས་བརྗོད་ཀྱང་དལ་བུས་བྱེད་
རླུང་གེགས་འབྱུང་ཉེན་ཆེ་བ་ཞི་ཕྱིར་དུ་རུས་ཁུ་དང། བུ་རམ་གྱིས་ཟིན་པའི་ཤོག་བུ་འཇི་བ་པ་སོགས་བྱ། མཁར་རྡོའི་གསུང་དུ་མཐོང་སར་ཤ་རྩམ་སོགས་ཟས་ཀྱི་རིགས་མི་འཇོག་པར་བཤད་པ་
ཟ་འདོད་སྐྱེ་བ་དགག་པའི་ཆེད་དང། ཐུའུ་བཀྭན་པའི་ཡི་གེར་ཉེ་འཁོར་དུ་ཟས་ཞིག་བཞག་ན་ཕན་པར་བཤད་པ་བསམ་པའི་ཟས་ཀྱི་ལོ་རྒྱུས་ལྟར་ཡིན་རྒྱུ་རེད་འཆར་ལུགས་ཀྱི་དབང་རེད་གསུངས་
ཞག་ཉེར་གཅིག་གི་རིང་བཅུད་ལེན་བྱེད་ཐུབ་ན་བརྟན་པ་ཐོབ་པ་ཡིན་པས། དེ་ཕན་ཆད་ཟས་རྩོལ་མེད་དུ་རྙེད་ན་མི་སྤངས་ཤིང། མེད་ན་མི་བཙལ་བར་བཅུད་ལེན་ལ་བརྟེན་ནས་དགེ་སྦྱོར་སྦྱོང་དགོས་
པ་ཡིན། སྔོན་བཅུད་ལེན་བྱས་དུས་ཀྱི་རིལ་བུའི་རྒྱུན་ཡོད་ན་རིལ་བུ་གསར་བ་ལ་བསྲེས་ན་ལེགས་ཤིང། ཁྱད་པར་བླ་མས་བསྒྲུབས་དུས་ཀྱི་རིལ་རྒྱུན་བསྲེས་ན་ལེགས་པར་གསུང་མོད། དཔལ་
མང་རྡོ་རྗེ་འཆང་དང། ངེད་ཀྱིས་བཅུད་ལེན་བྱེད་རྒྱུ་མ་མྱོང་བས་རིལ་རྒྱུན་འབུལ་རྒྱུ་མེད། ཁྲིད་རྒྱུན་འདི་གའི་ལུགས་ཀྱི་བཅུད་ལེན་བྱེད་མྱོང་མཁན་ལ་ལག་ལེན་སྐོར་དྲིས་ན་བློ་སྐྱེད་ཅུང་ཟད་ཡོད་

[006B] སྡོད་གྲོགས་ཀྱང་དེ་ལྟ་བུ་རྙེད་ན་ལེགས། ཟས་སོགས་འདོད་ཡོན་གྱི་ཉེས་དམིགས་སྒོམ་ཚུལ་རང་རེ་ཐོག་མེད་ནས་ད་ལྟའི་བར་ལྷའི་དབང་པོར་སྐྱེས་ཏེ་བདུད་རྩིར་ལོངས་སྤྱད་པའང་ལན་གྲངས་དུ་མར་མྱོང་
ཡང་མ་ཕན་པ་སོགས་ལམ་ཁྲིད་རྣམས་ལས་བྱུང་བ་ལྟར་བསམ། འདི་དང་འབྲེལ་བའི་ལུས་སྦྱོང་གི་འཁྲུལ་འཁོར་ཤིན་ཏུ་མང། མཁར་རྡོ་བློ་བཟང་སྒོམ་ཆུང་གི་མཚན་དངོས་ལ་བློ་བཟང་རིན་ཆེན་ཟེར། ད་ལྟ་ཟས་
གོས་གང་བཟང་མི་འཚོལ་བར་རན་ཙམ་ལ་བརྟེན་ནས་དགེ་སྦྱོར་རེ་བྱེད་ཐུབ་ན་རྗེས་སུ་ཡི་རང་གི་གནས་རེད་མོད། སྔོན་གྱི་སྒོམ་ཆེན་རྣམས་ཀྱི་ཕྱག་སྲོལ་ལས་བྱུང་བའི་བཅུད་ལེན་སྐོར་གྱི་ཁྲིད་རྣམས་ཀྱང་
མ་ཉམས་པར་མཛད་ན་བསྟན་རྒྱུན་ལ་ཕན་སྲིད་པས་དེ་བཞིན་དང་མན་ངག་འདི་ལག་ཏུ་ལེན་འདོད་ཡོད་ན་ཆོས་བརྒྱད་ཀྱི་བསམ་བས་མ་བསླད་པར་དགེ་སྦྱོར་གྱི་ཡན་ལག་ཏུ་འགྲོ་ངེས་ཤིན་ཏུ་གལ་
ཆེ་བས་དེ་ལྟར་ཐུགས་ལ་ཟུངས་ཞེས་བསྩལ། མེ་ཏོག་བཅུད་ལེན་གྱི་ཁྲིད་ལན་གཉིས་སུ་མནོས་སྐབས་ཀྱི་གསུང་བཤད་སྔ་མ་ལ་རྡེའུ་ཚར་གནང་སྐབས་ཟིན་ཐོ་རགས་བསྡུས་བཀོད་པ་ཕྱིས་
སུ་རྒྱལ་དབང་ལ་དབུལ་སྐབས་ཟིན་བྲིས་རྗེ་བླ་མ་མཆོག་ནས་བསྩལ་བ་གོ་བསྡུར་གྱིས་བྲིས་ནོར་བསལ་ཏེ་ཆད་ལྷག་གསར་འཇུག་དགོས་རིགས་རྣམས་བཅུག་སྟེ་རང་གི་བརྗེད་བྱང་དུ་བཀོད་པའོ།། །།
﻿[#THE FOLLOWING TEXT HAS INCOMPLETE SECTIONS, WHICH ARE ON ORDER]
[#DATA INCOMPLETE HERE]

[053A]༄༅། །འདེབས་པ་བྱ་ཡི་དེ་དང་མི་མཐུན་པའི་ཁོ་ན་ལ་སོགས་པའི་ཐབས་གཞན་མི་བྱ་བའོ། །ལྔ་པ་ལ་བརྒྱད་དེ་ནང་པའི་བསྟན་པའི་སྒོར་ཆུད་པ་དང། སོ་ཐར་རིགས་བརྒྱད་དང། བྱང་སེམས་དང། །གསང་སྔགས་
ཀྱི་སྡོམ་པ་གང་ལེན་ཡང་སྐྱབས་སུ་འགྲོ་དགོས་པས་ན་སྡོམ་པ་ཐམས་ཅད་ཀྱི་རྟེན་དུ་འགྱུར་བ་དང། ལས་ཀྱི་སྒྲིབ་པ་སྲབས་ཤིང་ཟད་པར་འགྱུར་བ་དང། སྐྱབས་སོང་བསོད་ནམས་གཟུགས་ཡོད་ན། །སྟོང་གསུམ་འདི་ཡང་སྣོད་
དུ་ཆུང། །རྒྱ་མཚོ་ཆེན་པོ་ཆུ་ཡི་གཏེར། །ཕུལ་གྱིས་བཅལ་བས་གཞལ་མི་ནུས། །ཞེས་བསོད་ནམས་མཐའ་ཡས་པ་གསོག་པ་དང། ངན་འགྲོར་མི་ལྟུང་བ་དང། མི་དང་མི་མིན་གྱི་གནོད་པས་མི་ཚུགས་པ་དང། ཅི་བསམ་
ཐམས་ཅད་འགྲུབ་པ་དང། མྱུར་དུ་འཚང་བརྒྱ་བ་སྟེ་ཕན་ཡོན་དེ་རྣམས་དྲན་ཏེ་ཉིན་ལན་གསུམ་དང། མཚན་ལན་གསུམ་དུ་སྐྱབས་འགྲོ་བྱའོ། །དྲུག་པ་ནི། དེས་ན་དཀོན་མཆོག་ནི་ཆེ་བ་སྲོག་དང་ཆུང་བ་བཞད་གད་ཀྱི་ཕྱིར་ཡང་
མི་བཏང་བའི་ཞེ་དམ་ཡང་ཡང་བྱའོ། །གཉིས་པ་བདེ་ལེགས་ཐམས་ཅད་ཀྱི་རྩ་བ་ལས་འབྲས་བསམ་པ་ནི། ལས་དཀར་ནག་གི་རྒྱུ་འབྲས་ལ་རིང་དུ་བསམ་ནས་བླང་དོར་ཚུལ་བཞིན་མ་བྱས་ན། ངན་འགྲོའི་རྒྱུ་མི་བཟློག་པས་ངན་
འགྲོ་ལ་འཇིགས་ཀྱང་འཇིགས་པ་ལས་མི་གྲོལ་བས་འབྲས་དུས་སུ་སྡུག་བསྔལ་ལས་སྐྱོབ་པ་ལ་རྒྱུ་དུས་སུ་ཡིད་མི་དགེ་བ་འཆོས་དགོས་པས་འདི་ལ་གཉིས། ལས་འབྲས་ལ་ཡིད་ཆེས་ཀྱི་དད་པ་བསྐྱེད་པ་དང། དེ་

[053B] །དང་པོ་ལ་གཉིས། ལས་འབྲས་སྤྱིར་བསམ་ཚུལ་དང། བྱེ་བྲག་ཏུ་བསམ་ཚུལ་ལོ། །དང་པོ་ལ་བཞི་ལས། དང་པོ་ལས་ངེས་པ་ནི། རྒྱལ་བའི་གསུང་རབ་རྣམས་ལས་ཞེས་སོགས་ཏེ། འདིར་རྒྱལ་
བའི་གསུང་རབ་རྣམས་ལས་ཞེས་གསུངས་པ་ནི་དགོངས་གཞི་ཁྱད་པར་ཅན་ཏེ། ལས་རྒྱུ་འབྲས་ཕྲ་མོ་རྣམས་ནི་རྒྱལ་བ་ཉག་གཅིག་གིས་སྤྱོད་ཡུལ་ཡིན་གྱི། དེ་ལས་གཞན་པའི་ཉན་རང་བདག་ཉིད་ཆེན་པོ་རྣམས་དང་ས་བཅུའི་
བྱང་སེམས་རྣམས་ཀྱིས་ཀྱང་རང་དགར་སྤྱོད་ཡུལ་མ་ཡིན་ན་སོ་སོ་སྐྱེ་བོ་རྣམས་ཀྱིས་ལྟ་ཅི་སྨོས། དེ་ལ་སེམས་ཅན་དམྱལ་བར་སྐྱེས་པ་ན་རླུང་བསིལ་བུ་ལུས་ལ་འཕོག་པའི་བདེ་བ་ཡན་ཆད་སྔོན་རྒྱུ་དགེ་བ་སྤྱད་པའི་འབྲས་
བུ་དང། ཚོར་བ་གདུང་བའི་རྣམ་པ་ཅན་གྱི་སྡུག་བསྔལ་ཐ་ན་དགྲ་བཅོམ་པའི་རྒྱུད་ལ་སྐྱེས་པ་ཡན་ཆད་སྔོན་མི་དགེ་བ་སྤྱད་པའི་འབྲས་བུ་ཡིན་ལ། དེས་ན་བདེ་སྡུག་གང་ཡིན་ཀྱང་རྒྱུ་མེད་པ་དང་མི་མཐུན་པའི་རྒྱུ་ལས་བྱུང་བ་
མ་ཡིན་པས་དགེ་སྡིག་སྤྱི་ལས་བདེ་སྡུག་སྤྱི་དང། བདེ་སྡུག་སྣ་ཚོགས་རྣམས་ཀྱང་དགེ་སྡིག་སྣ་ཚོགས་སྤྱད་པ་ལས་རྒྱུ་འབྲས་ཅུང་ཟད་ཀྱང་མ་འཆོལ་བར་ངེས་པ་ནི་ནང་པ་སངས་རྒྱས་པ་ཐམས་ཅད་ཀྱི་ཡང་དག་པའི་
ལྟ་བ་ཞེས་དཀར་ཆོས་ཀུན་གྱི་གཞིར་བསྔགས་པའོ། །གཉིས་པ་ལས་འཕེལ་ཆེ་བ་ནི། རྒྱུ་དགེ་སྡིག་གཉིས་ཆུང་ངུ་ལས་མ་སྤྱད་ཀྱང་ཞེས་སོགས་ཏེ། གེགས་བྱེད་ནི་དཔེར་ན་ས་བོན་རུལ་བ་མྱུ་གུའི་གེགས་ཡིན་པ་ལྟར་

[054A]༄༅། །དགེ་བ་བསགས་པ་ལ་འགྱོད་པ་དང། ལོག་ལྟ་སོགས་སྐྱེས་པ་དང། སྡིག་པ་བསགས་པ་ལ་འགྱོད་ཅིང་བཤགས་པ་ནི་སོ་སོའི་འབྲས་བུ་འབྱིན་པའི་གེགས་བྱེད་དང་འཕྲད་པ་ཡིན་ལ། དེ་ལྟ་བུའི་གེགས་
བྱེད་དང་མ་འཕྲད་ན་ནང་གི་རྒྱུ་འབྲས་ཀྱི་འཕེལ་འདྲ་བ་ཕྱི་རོལ་གྱི་རྒྱུ་འབྲས་ལ་མེད་དེ་མཉན་ཡོད་ཀྱི་སྤྲང་ཕྲུག་གཉིས་ཀྱི་གླིང་གཞི་ལ་སོགས་པ་དང། དཔེར་ན་བྱ་ནམ་མཁའ་ལ་ཕུར་བའི་ཚེ་གྲིབ་མ་རྗེས་སུ་འབྲང་སྟེ་
མཐར་ས་ལ་བབས་པའི་ཚེ་རང་གི་འོག་ཏུ་ཧྲིལ་གྱིས་འགྲོ་བ་བཞིན་ནོ། །གསུམ་པ་ལས་མ་བྱས་པ་དང་མི་འཕྲད་པ་ནི། རྒྱུ་དགེ་སྡིག་གཉིས་མ་སྤྱད་ན་ཞེས་སོགས་ཏེ། དཔེར་ན་ས་བོན་མེད་ན་མྱུ་གུ་སྐྱེ་མི་སྲིད་པ་བཞིན། དགེ་
སྡིག་གང་ཡང་མ་སྤྱད་ན་འབྲས་བུ་བདེ་སྡུག་གཉིས་ཀ་མི་འབྱུང་བའོ། །བཞི་པ་ལས་བྱས་པ་ཆུད་མི་ཟ་བ་ནི། རྒྱུ་དགེ་སྡིག་གཉིས། སྤྱད་པ་གེགས་བྱེད་དང་མ་འཕྲད་ན་ཞེས་སོགས་ཏེ། ལུས་ཅན་རྣམས་ཀྱི་ལས་རྣམས་ནི། །
བསྐལ་བ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབས་པ་ན། །འབྲས་བུ་སྨིན་པ་ཉིད་དུ་འགྱུར། །ཞེས་གསུངས་པ་ལྟར་དཔེར་ན་ས་བོན་བརླན་དང་མ་འཕྲད་ན་བསྐལ་པའི་བར་དུ་མྱུ་གུ་མི་འབྱིན་ཡང་རྐྱེན་དང་
འཕྲད་པ་ན་མྱུ་གུ་བསྐྱེད་པ་བཞིན་ནོ། །བཤེས་སྤྲེང་ལས། རྟག་དང་མངོན་པར་ཞེན་དང་གཉེན་པོ་མེད། །ཡོན་ཏན་གཙོ་ལྡན་གཞི་ལས་བྱུང་བ་ཡི། །དགེ་དང་མི་དགེ་རྣམ་ལྔ་ཆེན་པོ་སྟེ། །དེ་ལས་དགེ་བ་སྤྱོད་ལ་བརྩོན་

[054B] །ཞེས་གསུངས་པ་ལྟར། དུས་རྟག་ཏུ་བྱེད་པ། མངོན་ཞེན་དྲག་པོས་བྱེད་པ། འཇོམས་བྱེད་ཀྱི་གཉེན་པོ་མེད་པས་བྱེད་པ། ཡོན་ཏན་གྱི་གཞི་དཀོན་མཆོག་དང། ཕན་འདོགས་ཀྱི་གཞི་ཕ་མ་མཁན་སློབ་
སྟེ༑ ལྔ་པོ་དེ་ལས་བྱུང་བའི་དགེ་མི་དགེ་རྣམས་ནི་རྣམ་སྨིན་ཤིན་ཏུ་ལྕི་ལ། གཞན་ཡང་ཞིང་གི་སྒོ་ནས་སྟོབས་ཆེ་བ་ནི་ཡུལ་བླ་མ་དང། ཕ་མ་དང། བྱང་སེམས་དང་དགེ་འདུན་རྣམས་ལ་ཕན་གནོད་ཆུང་དུ་ལས་མ་
བྱས་ཀྱང་འབྲས་བུ་ཤིན་ཏུ་ཆེ། བསམ་པ་ཉོན་མོངས་དྲག་པོ་དང་བྱང་སེམས་ཀྱིས་ཀུན་ནས་བླངས་པ་དང། དངོས་པོ་བཟང་པོ་དང་མང་པོ་དང། ནར་མས་ཕན་གནོད་བྱས་པ་དང། རྟེན་དགེ་སློང་ཕ་མ། དགེ་ཚུལ་ཕ་མ་
དགེ་བསྙེན་ཕ་མ་སོགས་དང། དུས་ནར་མ་དང། ཉ་སྟོང་བརྒྱད་གསུམ་སོགས་དང། དུས་ཆེན་བཞི་ལ་སོགས་པར་དགེ་སྡིག་གང་སྤྱད་ཀྱང་སྟོབས་ཤིན་ཏུ་ཆེ་བས་དེ་ལྟ་བུའི་ཚུལ་རྣམས་ཤེས་པར་བྱས་ཏེ་ཡིད་
ཆེས་ཀྱི་ངེས་པ་བརྟན་པོ་དྲང་བར་བྱའོ། །གཉིས་པ་བྱེ་བྲག་ཏུ་བསམ་པ་ནི། ལེགས་སྤྱོད་དང་ཉེས་སྤྱོད་ཀྱི་སྒོ་ནི་གསུམ་དུ་ངེས་ཤིང། སྒོ་གསུམ་གྱི་དགེ་སྡིག་ཐམ་ཅད་ལས་ལམ་བཅུར་མ་འདུས་ཀྱང། དེ་ལས་ཆེ་ལོང་
བསྡུས་ནས་ནི། །དགེ་དང་མི་དགེ་ཅི་རིགས་པར། ལས་ཀྱི་ལམ་ནི་བཅུར་གསུངས་སོ། །ཞེས་གསུངས་པ་ལྟར། ཆེ་ལོང་དམ་རགས་རིམ་ཁ་ན་མ་ཐོ་བའི་གཞི་ཆེ་བ་རྣམས་བཅུར་བསྡུས་ཏེ་གསུངས་ཤིང། བཅུ་ནི་

[055A]༄༅། །ལུས་ཀྱི་ལས་སྲོག་གཅོད། མ་བྱིན་ལེན་ལོག་གཡེམ་སྟེ་གསུམ། ངག་གིས་ལས་རྫུན། ཕྲ་མ༑ ཚིག་རྩུབ། ངག་བཀྱལ་ཏེ་བཞི། ཡིད་ཀྱི་ལས་བརྣབ་སེམས། གནོད་སེམས། ལོག་ལྟ་སྟེ་གསུམ་
མོ༑ ༑དེ་རེ་རེ་ལའང་གཞི་དང། བསམ་པ་དང། སྦྱོར་བ་དང། མཐར་ཐུག་སྟེ་བཞི་བཞི་ཚང་དགོས། དེ་ལ་སྲོག་གཅོད་ཀྱི་གཞི་ནི་སྲོག་དང་ལྡན་པའི་སེམས་ཅན་མི་ནས་གྲོག་བུ་ར་ཡན་ཆད་གང་ཡང་རུང་བ་སྟེ་རང་ཉིད་གསོད་
པ་ལ་སྦྱོར་བ་ཚད་ཡང། མཐར་ཐུག་མེད་པས་ཕ་རོལ་པོ་ཞེས་བཤད། བསམ་པ་ལ་གསུམ་ལས། འདུ་ཤེས་ནི་སེམས་ཅན་དུ་འདུ་ཤེས་པ་སྟེ། དེ་ཡང་ཀུན་སློང་བྱེ་བྲག་པ་ལ་དཔེར་ན་ལྷས་བྱིན་གསོད་པར་བརྩམ་
པ་ན་མཆོད་སྦྱིན་དུ་ནོར་ནས་བསད་ན་དངོས་གཞི་མེད་པས་འདུ་ཤེས་མ་འཁྲུལ་བ་དགོས་ཤིང། གང་བྱུང་ཡང་གསོད་སྙམ་པ་ལ་ནི་མ་འཁྲུལ་བ་མི་དགོས་གསུང་ངོ། །ཉོན་མོངས་པ་ནི་འདོད་ཆགས་དང། ཞེ་སྡང་
དང༑ གཏི་མུག་སྟེ་དུག་གསུམ་གང་རུང་ངོ། ཀུན་སློང་གསོད་པར་འདོད་པ། སྦྱོར་བ་རང་ངམ་བསྐོས་པ་གང་རུང་གིས་དུག་མཚོན་རིག་སྔགས་སོགས་གང་ཡང་རུང་བ། མཐར་ཐུག་དེའི་རྐྱེན་གྱིས་རང་གི་སྔ་རོལ་དུ་ཤི་ན་
དངོས་གཞི་བསྐྱེད་དོ། །མ་བྱིན་ལེན་ལ། གཞི་རང་མི་དབང་ཞིང་གཞན་གྱིས་བདག་ཏུ་བཟུང་བའི་རྫས་གང་ཡང་རུང་བ། འདུ་ཤེས་དང་ཉོན་མོངས་སྔར་བཞིན། ཀུན་སློང་མ་གནང་ཡང་དབྲལ་བར་འདོད་པ། སྦྱོར་བ་

[055B] བརྐུ་བ་སོགས། མཐར་ཐུག་ཐོབ་བློ་སྐྱེས་བ་ན་དངོས་གཞི་བསྐྱེད་དོ། །ལོག་གཡེམ་གྱི་གཞི་ནི་མ་ལ་སོགས་པའི་ཉེ་དུ་དང་གཞན་གྱི་བདག་ཏུ་བཟུང་བའི་ཆུང་མ་དང། ཆོས་ཀྱི་རྒྱལ་
མཚན་རབ་ཏུ་བྱུང་མ་དང། རིགས་ཀྱིས་སྲུང་བ་བག་མར་མ་སོང་བའི་ཕ་མ་ལ་སོགས་པས་སྲུང་བ་དང། རྒྱལ་པོས་སྲུང་བ་ནི་ཆད་པའི་ཁྲིམས་བཅས་བ་དང། གཞན་གྱི་གླ་བྱིན་པའི་སྨན་འཚོང་མ་རྣམས་ནི་བགྲོད་བྱ་མ་ཡིན་
པའོ༑ ༑རང་གི་ཆུང་མ་ལྟ་བུ་ཡིན་ཀྱང་ཁ་དང་བཤད་ལམ་སོགས་ལམ་མ་ཡིན་པ། བླ་མ་དང། ཕ་མ་དང། མཆོད་རྟེན་སོགས་ཀྱི་དྲུང་སོགས་གནས་མ་ཡིན་པ། །ཟླ་མཚན་འཛག་པ་དང། སྦྲུམ་མ་དང། བསྙེན་གནས་
ལ་གནས་པ་དང། ནད་པ་དང། ཉིན་མོ་སོགས་དུས་མ་ཡིན་པའོ། ། འདུ་ཤེས་མ་འཁྲུལ་བ། དེ་ཡང་ལོག་གཡེམ་ལ་འདུ་ཤེས་མ་འཁྲུལ་བ་དགོས་ཀྱང། མི་ཚངས་སྤྱོད་ལ་ནི་མ་འཁྲུལ་བ་མི་དགོས་སོ། །ཉོན་མོངས་
སྔར་བཞིན། ཀུན་སློང་མི་ཚངས་པར་སྤྱོད་པར་འདོད་པ། སྦྱོར་བ་དེའི་དོན་ལ་རྩོལ་བ། མཐར་ཐུག་དབང་པོ་གཉིས་སྤྲད་པའོ། །བརྫུན་གྱི་གཞི་ནི། ཕ་རོལ་པོས་དོན་གོ་བ། འདུ་ཤེས་མཐོང་བ་ལ་མ་མཐོང་སོགས་འདུ་
ཤེས་བསྒྱུར་བ། ཉོན་མོངས་དུག་གསུམ་གང་རུང། ཀུན་སློང་འདུ་ཤེས་བསྒྱུར་ཏེ་སྨྲ་བར་འདོད་པ། སྦྱོར་བ་སྨྲ་བའམ་མི་སྨྲ་བ་དང་དུ་ལེན་པ། མཐར་ཐུག་ཡུལ་གྱིས་དོན་གོ་བའོ། །ཕྲ་མའི་གཞི་ནི། སེམས་ཅན་

[056A]༄༅། །མཐུན་པ་དང་མི་མཐུན་པ་གཉིས་ཡན་ཆད་གང་ཡང་རུང་བ། འདུ་ཤེས་དང་ཉོན་མོངས་སྔར་བཞིན། ཀུན་སློང་མཐུན་པ་དབྱེ་འདོད་དང་མི་མཐུན་པ་མི་བཟླུམས་པར་འདོད་པ། སྦྱོར་བ་བདེན་མི་བདེན་
དང་སྙན་མི་སྙན་གང་ཡང་རུང་བ་སྨྲ་བ། མཐར་ཐུག་དོན་གོ་བའོ། །ཚིག་རྩུབ་ཀྱི་གཞི་ནི། མནར་སེམས་ཏེ་ཞེ་སྡང་སྐྱེ་བའི་གཞིར་གྱུར་པ། འདུ་ཤེས་དང་ཉོན་མོངས་སྔར་བཞིན་ལ་ཀུན་སློང་ངག་རྩུབ་པོས་སྨྲ་བར་འདོད་
པ༑ སྦྱོར་བ་བདེན་མི་བདེན་གང་རུང་གིས་ཞར་བ་ཁྱོད་ཅེས་པ་ལྟ་བུའི་ལུས་ཀྱི་སྐྱོན། གདོལ་བ་ཁྱོད་ལྟ་བུ་རིགས་ཀྱི་སྐྱོན་དང། ཚུལ་ཁྲིམས་དང་ཀུན་སྤྱོད་ཀྱི་སྐྱོན་ལས་བརྩམས་ཏེ་མི་སྙན་པ་སྨྲ་བ། མཐར་ཐུག་དོན་གོ་
བའོ༑ ༑ངག་བཀྱལ་གྱི་གཞི་ནི། དོན་མེད་པ། འདུ་ཤེས་དང་ཉོན་མོངས་སྔར་བཞིན་ལ། ཀུན་སློང་དོན་དང་མ་འབྲེལ་བ་བྱུང་རྒྱལ་སྨྲ་བར་འདོད་པ། སྦྱོར་བ་སྨྲ་བར་རྩོམ་པ། མཐར་ཐུག་སྨྲ་ཟིན་པ་སྟེ་འདི་ལ་ཡུལ་མི་དགོས་པས་
སྤྲུང་དཔེ་ཀློག་པ་དང། ཚིག་ལབས་དང། གླུ་རྒྱང་སོགས་ལོང་གཏམ་སྣ་ཚོགས་སྨྲ་བའོ། །བརྣབ་སེམས་ཀྱི་གཞི་ནི། གཞན་གྱི་ནོར་དང་ཡོ་བྱེད་དང། འདུ་ཤེས་ནི་དེ་ལ་འདུ་ཤེས་པ། ཉོན་མོངས་ནི་དུག་གསུམ་གང་རུང། ཀུན་
སློང་བདག་གིར་བྱ་བར་འདོད་པ། སྦྱོར་བ་བསམ་པའི་དོན་ལ་རྩོལ་བ་བྱེད་པ། མཐར་ཐུག་བདག་གིར་གྱུར་ཅིག་སྙམ་པའོ། །བརྣབ་སེམས་རྫོགས་པ་ལ་ནི་རང་གི་ལོངས་སྤྱོད་ལ་ཆགས་སེམས་དང། གསོག་པར་འདོད་པའི་

[056B] གཞན་ནོར་བཟང་པོ་ལ་རྟོག་ཅིང་རོ་མྱང་བས་འཆུམ་སེམས་དང། གཞན་གྱི་ཡིན་པའི་ནོར་དེ་བདག་གིར་གྱུར་ཅིག་སྙམ་པའི་འཁུ་སེམས། བརྣབ་སེམས་དེས་ངོ་ཚ་བ་དང་ཉེས་དམིགས་མི་ཤེས་
པས་ཟིལ་གྱིས་ནོན་པ་སྟེ་མཚན་ཉིད་ལྔ་ཚང་བ་དགོས་ཤིང། དེ་ལྔ་པོ་གང་རུང་གཅིག་མ་ཚང་ན་བརྣབ་སེམས་རྫོགས་པར་མི་འགྱུར། རྗེ་དཔོན་དེ་བདག་གི་བྲན་དུ་གྱུར་ན་སྙམ་པ་དང། བདག་འདོད་པ་ཆུང་བ་དང། དབེན་པ་
དང༑ བརྩོན་འགྲུས་དང། ཐོས་པ་དང། གཏོད་བ་སོགས་སུ་གཞན་གྱིས་ཤེས་ན་སྙམ་པ་དང། བདག་ལ་རྒྱལ་པོ་དང་འཁོར་རྣམ་བཞི་སོགས་ཀྱིས་བཀུར་སྟི་བྱས་པ་དང། ཟས་གོས་ལ་སོགས་པ་ཐོབ་ན་སྙམ་པ་དང། ཕྱི་མ་
ལྷའི་འདོད་ཡོན་ལ་རྩེ་བ་དང། ཁྱབ་འཇུག་ལ་སོགས་པའི་གནས་སུ་སྐྱེ་བར་གྱུར་ཅིག་སྙམ་པ་སོགས་བརྣབ་སེམས་རྗེས་མཐུན་པར་གསུངས་སོ། །གནོད་སེམས་ཀྱི་གཞི་ནི་ཡིད་དུ་མི་འོང་བའི་འགྲོ་བ་དང། འདུ་
ཤེས་དང་ཉོན་མོངས་སྔར་བཞིན་ལ། ཀུན་སློང་བརྡེག་པ་དང་གསོད་པ་ལ་སོགས་པ་དང། དེའི་ལོངས་སྤྱོད་རྒུད་པར་འདོད་པ། སྦྱོར་བདེའི་དོན་ལ་རྩོལ་བ། མཐར་ཐུག་བརྡེག་པ་སོགས་བྱེད་པར་ཐག་བཅད་པའོ། །འདི་
ལ་ཡང་གནོད་བྱེད་ཀྱི་རྒྱུ་ལ་མཚན་མར་འཛིན་པའི་ཞེ་སྡང་དང། གནོད་པ་བྱེད་པ་ལ་མི་བཟོད་པའི་སེམས་དང། ཚུལ་མིན་ཡི་བྱེད་ཀྱིས་ཡང་ཡང་ཁོང་ཁྲོའི་རྒྱུ་དྲན་པས་འཁོན་འཛིན་དང། བརྡེག་པ་དང་བསད་ན་ཅི་མ་རུང་

[057A]༄༅། །སྙམ་པའི་འཁུ་སེམས་དང། ངོ་ཚ་དང་ཉེས་དམིགས་མི་ཤེས་པས་ཟིལ་གྱིས་ནོན་པའི་སེམས་ཏེ་དེ་ལྔ་ཚང་ན་གནོད་སེམས་མཚན་ཉིད་པར་འགྱུར་ལ། འདིས་བདག་ལ་གནོད་པ་བྱས་པའམ་བྱེད་དམ་
སྙམ་ནས་དེ་ལ་གནོད་པའི་ཕྱིར་ཇི་སྙེད་སེམས་པ་དང། གཞན་གྱི་གཉེན་འཁོར་ལོངས་སྤྱོད་དགེ་རྩ་སོགས་ཉམས་པར་སྨོན་པ་སོགས་གནོད་སེམས་ཙམ་པོ་བར་འགྱུར་རོ། །ལོག་ལྟའི་གཞི་ནི། སྐྱེ་བ་སྔ་ཕྱི་སོགས་
ཡོད་པ་ལ། འདུ་ཤེས་སྐུར་པ་འདེབས་པའི་དོན་ལ་བདེན་པར་འདུ་ཤེས་པ། ཉོན་མོངས་དུག་གསུམ་གང་རུང་ལ་ཀུན་སློང་སྐུར་པ་འདེབས་པར་འདོད་པ། སྦྱོར་བ་དེའི་དོན་ལ་རྩོལ་བས་རྒྱུ་འབྲས་དང། བྱེད་པ་དང་ཡོད་
པའི་དངོས་པོ་ལ་སྐུར་པ་འདེབས་པར་བརྩོན་པ། མཐར་ཐུག་སྐུར་པ་གདབ་པར་ཐག་བཅད་པའོ། །འདི་ལ་ཡང་རྨོངས་པའི་སེམས་དང། དྲག་ཤུལ་དང་ལོག་པར་རྒྱུན་དུ་བཞུགས་པ་དང། རབ་ཏུ་ཉམས་པ་དང། ཟིལ་གྱིས་
ནོན་པའི་སེམས་ཏེ་ལྔ་ཚང་ན་རྫོགས་པའོ། །དེ་བཅུ་པོ་ཐམས་ཅད་ཀྱང་དུག་གསུམ་གྱིས་རྩོམ་པར་བྱེད་ལ། སྲོག་གཅོད། ཚིག་རྩུབ་གནོད་སེམས་གསུམ་ནི་ཞེ་སྡང་གིས་མཐར་འབྱིན། མ་བྱིན་ལེན། ལོག་གཡེམ་བརྣབ་སེམས་
གསུམ་འདོད་ཆགས་ཀྱིས་མཐར་འབྱིན། རྫུན་ཕྲ་མ་ངག་བཀྱལ་གསུམ་ནི་དུག་གསུམ་གྱིས་མཐར་འབྱིན། ལོག་ལྟ་ནི་གཏི་མུག་གིས་མཐར་འབྱིན་པར་བྱེད་དོ། །དེ་ལ་སེམས་པ་ནི་ལས་ཡིན་ལས་ཀྱི་ལམ་མ་ཡིན། ལུས་

[057B] ཡིད་ཀྱི་གསུམ་ནི་ལས་ཀྱི་ལམ་ཡིན་ལ་ལས་མ་ཡིན་ནོ། དེ་ཡང་ལུས་ངག་གི་བདུན་པོ་ན་སྔ་མ་སྔ་མ་ལྕི་ཞིང་ཕྱི་མ་ཕྱི་མ་ཡང་ལ། ཡིད་ཀྱི་གསུམ་ནི་སྔ་མ་སྔ་མ་
ཡང་ཤིང་ཕྱི་མ་ཕྱི་མ་ལྕི་བའོ། །དེ་ལྟར་མི་དགེ་བཅུ་བསགས་པའི་འབྲས་བུ་ཅི་ལྟ་བུ་མྱོང་ན། དེ་ཡང་རྣམ་སྨིན་གྱི་འབྲས་བུ། རྒྱུ་མཐུན་གྱི་འབྲས་བུ། དབང་ངམ་བདག་པོའི་འབྲས་བུ་སྟེ་གསུམ་གསུམ་འབྱུང་སྟེ། རྣམ་སྨིན་
གྱི་འབྲས་བུ་ནི། ལས་ལམ་བཅུ་པོ་རེ་རེ་ཡང་དུག་གསུམ་དྲག་པས་སྤྱད་ན་དམྱལ་བ། འབྲིང་གིས་ཡི་དྭགས། ཆུང་ངུས་དུད་འགྲོར་སྐྱེ་བར་གསུངས། རྒྱུ་མཐུན་གྱི་འབྲས་བུ་ལ་གཉིས་ལས། མྱོང་བ་རྒྱུ་མཐུན་ནི་ངན་སོང་
ནས་མིར་སྐྱེས་ཀྱང་སྲོག་གཅོད་ཀྱིས་ཚེ་ཐུང་བ། མ་བྱིན་ཡིན་གྱིས་དབུལ་བ། ལོག་གཡེམ་གྱིས་ཆུང་མ་བསྲུང་དུ་མ་བཏུབ་པ། རྫུན་གྱིས་སྐུར་པ་མང་བ། ཕྲ་མས་མཛའ་བོ་དང་བྱེ་བ། ཚིག་རྩུབ་ཀྱིས་མི་སྙན་པ་ཐོས་
པ༑ ངག་བཀྱལ་གྱིས་ཚིག་མི་ཉན་པ། བརྣབ་སེམས་ཀྱིས་འདོད་ཆགས། གནོད་སེམས་ཀྱིས་ཞེ་སྡང། ལོག་ལྟས་རྨོངས་པ་ཤས་ཆེ་བར་འགྱུར་རོ། །བྱེད་པ་རྒྱུ་མཐུན་གྱི་འབྲས་བུ་ནི་སྔ་མ་གང་སྤྱད་པ་དེ་ལ་དགའ་བར་འགྱུར་
བའོ༑ ༑བདག་པོའི་འབྲས་བུ་ནི། གང་ཟག་དེས་བདག་པའམ་དེས་དབང་བསྒྱུར་བའི་ཡུལ་ལ་འབྱུང་སྟེ། སྲོག་བཅོད་ཀྱིས་ཡུལ་ཁམས་ཀྱི་མདངས་ཉམས་ཤིང་སྨན་དང་འབྲས་བུ་སོགས་སྟོབས་ཆུང་བ་སོགས་དང། མ་

[058A]༄༅། །བྱིན་ལེན་གྱིས་ལོ་ཏོག་ཉུང་ཞིང་མི་སྨིན་བ་དང་སྐམ་ཞིང་མེད་པར་འགྱུར་བ། ལོག་གཡེམ་གྱིས་བཤང་ལྕི་དང་འདམ་རྫབ་དང་ལྗན་ལྗིན་སོགས་དྲི་ང་ཞིང་མི་གཙང་བ། རྫུན་གྱིས་བསླུ་བ་དང་འཇིག་
སུ་རུང་བའི་རྒྱུ་དང་ལྡན་པ། ཕྲ་མས་ས་ཕྱོགས་མི་སྙོམས་པས་བགྲོད་པར་དཀའ་བ། ཚིག་རྩུབ་ཀྱིས་ས་ཕྱོགས་སྡོང་དུམ་དང་ཚེར་མ་དང་རྡོ་བ་དང་གསག་མ་དང་གྱོ་མོ་ལ་སོགས་པ་ཡིད་དུ་མི་འོང་བ། ངག་བཀྱལ་གྱིས་
ལྗོན་ཤིང་འབྲས་བུ་ཅན་ལ་འབྲས་བུ་མི་ཆགས་ཤིང་མི་སྨིན་པ་སོགས། བརྣབ་སེམས་ཀྱིས་ཕུན་ཚོགས་ཐམས་ཅད་ལོ་ཟླ་ཞག་རེ་བཞིན་ཉམས་པར་འགྱུར་བ། གནོད་སེམས་ཀྱིས་ཡམས་ནད་དང་དམག་འཁྲུག་ལ་
སོགས་པ་མི་དང་མི་མིན་གྱི་འཚེ་བ་མང་བ། ལོག་ལྟས་འཇིག་རྟེན་ན་ཡོ་བྱེད་འབྱུང་ཁུངས་རྣམས་ནུབ་པར་འགྱུར་བས་སོ། །དཀར་པོའི་ལས་ལམ་བཅུ་ནི་མི་དགེ་བཅུ་པོའི་ཉེས་དམིགས་བསམ་ནས་ཡང་དག་པར་
སྡོམ་པ་ཡིན་ལ། དེའི་འབྲས་བུ་ནི་དགེ་བའི་ལས་ཆུང་ངུས་མི། འབྲིང་གིས་འདོད་ལྷ། ཆེན་པོས་གཟུགས་དང་གཟུགས་མེད་ཁམས་གོང་མ་གཉས་སུ་སྐྱེ་ཞིང། རྒྱུ་མཐུན་དང་དབང་འབྲས་ཀྱང་མི་དགེ་བ་ལས་
ལྡོག་སྟེ་ཤེས་པར་བྱའོ། །གཞན་ཡང་དགེ་བས་བདེ་འགྲོར་འཕེན་ཅིང་མི་དགེ་བས་ངན་འགྲོར་འཕེན་ཀྱང། རྫོགས་བྱད་ལ་ངེས་པ་མེད་པ་ནི་བདེ་འགྲོས་སྐྱེས་ཀྱང་ཚེ་ཐུང་ཞིང་དབུལ་ལ་ནད་མང་བ་སོགས་མི་དགེ་

[058B] ངན་འགྲོར་ཡང་བདེ་བ་ཅུང་ཟད་ཡན་ཆད་དགེ་བས་རྫོགས་པའོ། །ལུས་ངག་གི་བདུན་པོ་ལ་བྱས་ལ་མ་བསགས་པ་དང། བསགས་ལ་མ་བྱས་པ་དང། བྱས་ཤིང་བསགས་པ་དང། མ་བྱས་ཤིང་
མ་བསགས་པ་སྟེ་མུ་བཞི་ལས། བྱས་ལ་མ་བསགས་པ་ནི་སྲོག་གཅོད་ལ་མཚོན་ན་མི་མཁས་པ་དང། རྨི་ལམ་དང། ཆེད་དུ་མ་བྱས་པ་དང། མི་འདོད་བཞིན་དུ་གཞན་གྱིས་ནན་ཏར་བྱེད་དུ་བཅུག་པ་དང། ལན་
གཅིག་ཁོ་ན་བྱས་ཤིང་དེས་འགྱོད་སྡོམ་དྲག་པོས་སྲབ་མོར་བྱས་པ་སོགས། བསགས་ལ་མ་བྱས་པ་ནི་གསང་པའི་ཕྱིར་རྟོག་ཅིང་དཔྱོད་ལ་སྲོག་ནི་མ་བཅད་པ། བྱས་ཤིང་བསགས་པ་ནི་དེ་གཉིས་མ་གཏོགས་པའི་
སྲོག་བཅད་པ་ཐམས་ཅད། མ་བྱས་ཤིང་མ་བསགས་བ་ནི་གསུམ་ག་མ་བགྱིས་པ། དེས་ན་བྱས་ལ་བསགས་པ་ནི་མྱོང་ངེས་ཀྱི་ལས་དང། དེ་ལས་གཞན་པ་རྣམས་ནི་མྱོང་བར་མ་ངེས་པའི་ལས། མྱོང་ངེས་ཀྱི་ལས་ལ་དུས་
ཀྱི་སྒོ་ནས་གསུམ་སྟེ། ལས་དེའི་འབྲས་བུ་ཚེ་འདི་ལ་སྨིན་པ་ནི་མཐོང་ཆོས་ལ་མྱོང་འགྱུར་དང། ཚེ་ཕྱི་མ་ལ་མྱོང་བ་ནི་སྐྱེས་ནས་མྱོང་འགྱུར་དང། དེ་ཕན་ཆད་ཀྱི་ཚེ་རབས་ཕྱི་མ་རྣམས་ལ་མྱོང་བ་ནི་ལན་གྲངས་གཞན་ལ་
མྱོང་འགྱུར་རོ། །དགེ་སྡིག་གི་ལས་མང་པོ་རྒྱུད་ལ་ཡོད་པ་ལ་ནི་ལས་ལྕི་བ་ཐོག་མར་སྨིན་ཞིང་ལྕི་ཡང་མཉམ་ན་འཆི་ཁར་མངོན་དུ་གྱུར་པ་དང། དེ་ཡང་འདྲ་ན་གོམས་པ་ཤས་ཆེ་བ་དང། དེ་ཡང་འདྲ་ན་ཐོག་མར་བྱས་

[059A]༄༅། །པ་དེ་སྔོན་ལ་སྨིན་པར་འགྱུར་རོ། །དེ་ལྟ་བུའི་བླང་དོར་རྣམས་ཤེས་པར་བྱས་ཏེ་དགེ་བ་བཅུ་ལ་སོགས་པའི་དགེ་བ་ཕྲ་མོ་རྣམས་ལའང་མི་བརྙས་པར་ཅི་འགྲུབ་བྱ་མི་དགེ་བ་བཅུ་ལ་སོགས་པའི་ཉེས་པ་ཕྲ་མོ་
ཀྱང་སྒོ་གསུམ་ལ་མ་གོས་པའི་བླང་དོར་ལ་འབད་པར་བྱ་སྙམ་དུ་ཞེ་དམ་དྲག་པོ་ཡང་ཡང་བྱ་ཞིང། དེ་ལྟར་བྱེད་ནུས་པར་གདུང་ཤུགས་དྲག་པོས་གསོལ་བ་བཏབ་སྟེ་བདུད་རྩི་འབེབས་སྦྱངས་སྔར་བཞིན་བྱ་ལ། དེ་ལྟར་
འབད་ཀྱང་གཉན་པོ་སྟོབས་ཆུང་བ་དང། ཉོན་མོངས་སྟོབས་ཆེ་བས་བརྒྱ་ལམ་ཙམ་དུ་མི་དགེ་བས་གོས་ན་ཉིས་ལྟུང་དང་ཞག་ཏུ་མི་འགྲོགས་པར་སྟོབས་བཞིའི་སྒོ་ནས་བཤགས་བསྡམས་ལ་འབད་པར་བྱའོ། གསུམ་པ་
མཇུག་ཏུ་ཇི་ལྟར་བྱ་ཚུལ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་ཡང་སྐྱེས་བུ་ཆུང་ངུ་དང་མཐུན་མོང་བའི་ཆོས་བསྐོར་ལྟ་བ་སོགས་ནི་སྔར་བཞིན་ཏེ་སྐྱེས་བུ་ཆེ་འབྲིང་གཉིས་ཀྱང་མདོར་བསྡུས་ཆ་ཚང་བ་ཞིག་འཁྲིད་
འདུན་ཡོད་མེད། ཆུང་ངུ་དང་མཐུན་མོང་བ་འདི་ནི་ལམ་གྱི་གཞི་ཡིན་པས་ལམ་རིམ་ཆེན་མའི་གནད་འགག་རྣམས་མདོར་བསྡུས་ཏེ་བཤད་པ་ཡིན་པས་འདི་ལ་མྱོང་བ་ཅི་སྐྱེའི་ཐབས་ཚུལ་ལ་རྩལ་ཅི་ཡོད་ཀྱིས་འབད་པའི་སྒོ་
ནས་དལ་བའི་རྟེན་ལ་སྙིང་པོ་བླང་བར་བྱའོ། །ཞེས་གསུངས།    ༈    ཐར་པ་དོན་གཉེར་གྱི་བློ་བསྐྱེད་པ་དང། ཐར་པར་འགྲོ་བའི་ལམ་གྱི་རང་བཞིན་

[059B] །དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་ནི་སྔར་གཞིན་ལ་བདུད་རྩི་འབེབས་སྦྱངས་སྐབས་ཀྱི་
དམིགས་སྐོར་རྣམས་ནི་གོ་སླའོ། །གཉིས་པ་དངོས་གཞི་ལ་རྒྱས་པར་བྱེད་ན་བདེན་པ་བཞིའི་སྒོ་ནས་བསམ་པ་ཉན་ཐོས་ཀྱི་ལམ་དང། རྟེན་འབྲེལ་བཅུ་གཉིས་ཀྱི་སྒོ་ནས་བསམ་པ་རང་རྒྱལ་གྱི་ལམ་གཉིས་གསུངས་
ལ༑ བསྡུ་ན་སྡུག་བསྔལ་བདེན་པ། ཀུན་འབྱུང་བདེན་པ། འགོག་པའི་བདེན་པ། ལམ་གྱི་བདེན་པ་སྟེ་བདེན་པ་བཞིར་འདུ་བས་ན་འདིར་ཡང་དེ་བཞིན་དུ་བྱེད་ཀྱང་བདེ་ལམ་གྱི་ཚིག་ཟིན་ལ་མི་གསལ་བའི་ཚུལ་དུ་བྱུང་མོད། བདེན་
བཞི་ཡང་བསྡུ་ན་ཉོན་མོངས་ཕྱོགས་སྡུག་བསྔལ་དང་ཀུན་འབྱུང། རྣམ་བྱང་ཕྱོགས་འགོག་པ་དང་ལམ་སྟེ་གཉིས་སུ་འདུ་བའི་ཕྱིར་རོ། །དེས་ན་རྒྱུ་ཀུན་འབྱུང་བདེན་པ་ནི་སྔ་ལ། འབྲས་བུ་སྡུག་བསྔལ་བདེན་པ་འཕྱི་བ་ལ་གོ་
རིམ་དེ་ལྟར་མི་མཛད་པ་ནི་རྒྱུ་འབྲས་ཀྱི་གོ་རིམ་དང་མི་བསྟུན་པར། ཉམས་ལེན་གྱི་གོ་རིམ་དང་བསྟུན་ནས་གསུངས་ལ། དེ་ལྟར་གསུངས་པའི་དགོས་པ་ནི། ལྷ་མིའི་གོ་འཕང་ཐོབ་ཀྱང་འདུ་བྱེད་ཀྱི་སྡུག་བསྔལ་ལས་མ་འདས་
ཤིང་དེ་ལ་བདེ་བར་འཛིན་པ་ནི་ཕྱིན་ཅི་ལོག་གིས་བསླུས་པ་ཡིན་པས་ཡང་དག་པའི་བདེ་བ་མེད་ཅིང་སླར་ཡང་ངན་སོང་དུ་ལྷུང་བས་ན་མཐའ་ཤིན་ཏུ་ངན་པའི་ཕྱིར་འདི་ནི་ཡང་དག་པའི་བདེ་བ་མ་ཡིན་གྱི་སྡུག་བསྔལ་ལོ། ཞེས་

[060A]༄༅། །སྡུག་བསྔལ་གྱི་རྣམ་པ་དུ་མ་གསུངས་ནས་འཁོར་བ་ལ་སྐྱོབ་བསྐྱེད་ཅིང། དེ་ནས་སྡུག་བསྔལ་དེ་ནི་ལས་དང་ཉོན་མོངས་ཀྱིས་བསྐྱེད་པ་དང། ལས་ཉོན་གྱི་རྩ་བ་བདག་འཛིན་དུ་ཤེས་པའི་ཕྱིར་དེའི་རྗེས་སུ་
ཀུན་འབྱུང་བདེན་པ་གསུངས་སོ། །དེས་ན་རྒྱུད་བླ་མ་ལས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་
བྱ་རེག་པར་བྱ་ཞིང་བསྟེན་པར་བྱ། །ཞེས་ནད་ཀྱིས་ཟིན་པ་ལ་སྡུག་བསྔལ་དུ་ངོ་མ་ཤེས་ན་ནད་དེ་རྒྱུ་གང་ལས་བྱུང་དང། དེ་ལས་ཐར་བའི་ཕྱིར་སྨན་བླང་བ་སོགས་མི་འབྱུང་བ་བཞིན། འཁོར་བ་སྡུག་བསྔལ་གྱི་རང་བཞིན་
ཅན་ཡིན་པའི་ཉེས་དམིགས་མ་མཐོང་ན་སྡུག་བསྔལ་དེ་ལས་ཐར་བའི་ཞི་བ་ལ་ཐོབ་འདོད་མི་འབྱུང་བའི་ཕྱིར་སྡུག་བསྔལ་གྱིས་མནར་ཚུལ་ཐོག་མར་བསམ་ནས་སྐྱོ་བ་སྐྱེས་པ་ན་དེ་ལས་ཐར་འདོད་དང་དེ་ལ་རྒྱུ་ལྡོག་
དགོས་པར་མཐོང་ནས་ཀུན་འབྱུང་གི་བདེན་པ་བསམ་དགོས་སོ། འཁོར་བ་གང་ལ་ཟེར་ངོས་ཟིན་པ་ཞིག་དགོས་ཏེ། རྗེ་སྨན་ཁང་པའི་སློབ་མ་རྒན་ཞུགས་ཞིག་དོན་ཡོད་མཁས་གྲུབ་པ་མཇལ་དུ་ཕྱིན་པས་ཁྱེད་སྨན་ཁང་
པའི་སློབ་མ་ཡིན་ན་ང་ལ་དཀའ་གནད་མང་པ་འདྲི་རྒྱུ་ཡོད་གསུངས་པ་ལ། རྒན་ཞུགས་དེས་བདག་ལ་དེ་འདྲའི་བཀའ་སྐྱོན་གནང་རིན་ཡོད་པ་མིན། བདག་རང་བླ་མའི་ཐུགས་རྗེས་འཁོར་བར་མ་འཁྱམས་ཙམ་ལགས་

[060B] ཕྱིས་རྗེ་བྱམས་པ་རིན་པོ་ཆེས་ཁོའི་འཁོར་བ་དེ་དོར་མ་ལ་བྱས་ཏེ་དོར་མ་ཕུང་པ་ལ་འཁོར་བ་ལས་ཐར་བར་བཟུང་བས་ངོས་མ་ཟིན་པ་ཡིན་ཞེས་གསུངས། དེས་ན་ལས་ཉོན་གྱི་དབང་གིས་སྲིད་རྩེ་ནས་མནར་མེད་ཀྱི་
བར་ཡང་ཡང་མཐོ་དམན་དུ་སྐྱེ་བ་འཁོར་བས་ན་འཁོར་བ་ཞེས་སོ། །དེ་ཡང་གནས་གང་དུ་བཅིང་ན་འཁོར་བར་བཅིང། གང་བཅིང་ན་རང་གི་རྣམ་ཤེས་གང་གིས་བཅིངས་ན་ལས་ཉོན་གཉིས་ཀྱིས། ཇི་ལྟར་བཅིང་ན་ཕུང་པོ་
སྔ་མ་ལ་ཆགས་པ་དང་ཕྱི་མ་ལ་འདུན་པས་ཉིང་མཚམས་སྦྱར་ཏེ་བཅིངས་ལ། དེ་ལས་མི་གྲོལ་བ་ནི་བདག་མེད་ལ་བདག་ཏུ་བཟུང་བས་ལན་པའོ། །དེས་ན་འཁོར་བའི་སྡུག་བསྔལ་ནི་ཟག་བཅས་ཀྱི་ལས་ཀྱིས་བསྐྱེད་ཅིག་
ལས་ཀྱང་ཉོན་མོངས་ཀྱིས་བསྐྱེད་ལ། ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་པར་མ་ཤེས་ན་ཐར་པ་ངོས་མི་ཟིན་པས་དེ་དོན་གཉེར་གྱི་བློ་ཡང་རློམ་པ་ཙམ་མོ། །སྐྱེས་བུ་ཆུང་འབྲིང་གི་རྟོགས་པ་རྣལ་མ་སྐྱེ་བ་
ལ་ངན་སོང་གི་སྡུག་བསྔལ་ལ་སྙིང་ཐག་པ་ནས་མྱོང་བ་ཐོན་པ་ཞིག་དགོས་ཏེ། དེ་བྱུང་ན་ཀུན་དགའ་བོའི་ཚ་བོ་གཉིས་ཀྱི་གླེང་གཞི་ལྟར་མངོན་མྠོའང་མཐའ་ངན་པར་མཐོང་ནས་དེ་ལམ་ཆགས་པ་ཞིག་འོང་ལ། ཀུན་དགའ་
བོའི་ཚ་བོ་གཉིས་ཀྱིས་དམྱལ་བ་མཐོང་བས་བརྩོན་པ་ནི་འཇིགས་སྐྱོབ་དང། ལྷ་གནས་མཐོང་བས་བསྲུང་བ་ནི་ལེགས་སྨོན་དང། ལུང་མ་མོ་བཀླགས་པས་བཅོམ་ལྡན་འདས་ཀྱིས་བདེ་འགྲོ་ནས་ངན་འགྲོར་སྐྱེ་བ་དང་ངན་

[061A]༄༅། །འགྲོ་ནས་ངན་འགྲོར་སྐྱེ་བས་ཆེན་པོའི་རྡུལ་དང་འདྲ་བ་སོགས་གསུངས་པ་མཐོང་བའི་རྐྱེན་གྱིས་བདེ་འགྲོའི་གནས་ཀྱང་མཐའ་ངན་པར་མཐོང་ནས་ཐར་བ་དོན་གཉེར་སྐྱེས་ཚུན་ཆད་ངེས་བར་འབྱུང་བའི་
ཚུལ་ཁྲིམས་རྣམ་དག་ཡིན་ལ་གླེང་གཞི་རྒྱས་པ་ནི་འདྲི་བར་མ་ནུས་སོ། །དེས་ན་འདི་ལ་གཉིས། འཁོར་བ་སྤྱིའི་སྡུག་བསྔལ་བསམ་པ་དང། སོ་སོའི་སྡུག་བསྔལ་བསམ་པའོ། །དང་པོ་ན་ལམ་རིམ་ཆེན་མོར་སྡུག་བསྔལ་
བརྒྱད་བསམ་པ། དྲུག་བསམ་པ། གསུམ་བསམ་པ་རྣམས་རིམ་པར་གསུངས་ཀྱང་བདེ་ལམ་དུ་འདིར་སྡུག་བསྔལ་དྲུག་བསམ་པ་བཤད་ནས། བརྒྱད་བསམ་པ་སོ་སོའི་སྡུག་བསྔལ་གྱི་སྐབས་དང་པོ་བདུན་མི་ལ་སྦྱར་
ཏེ་གསུངས་པས་དེ་བཞིན་དུ་འཆད་པ་ལ། བདག་གི་མི་དགེ་བཅུ་སྤོང་བ་དང་དགེ་བཅུ་སྒྲུབ་པ་ཚུལ་བཞིན་བྱུང་བའི་དབང་དུ་བྱས་ཏེ་ངན་འགྲོའི་སྡུག་བསྔལ་ལས་འདས་པའི་བདེ་འགྲོའི་གོ་འཕང་ཞིག་ཐོབ་ཀྱང་སྡུག་བསྔལ་
རྩ་བ་ནས་སྤངས་པའི་ཐར་པ་ཞིག་མ་ཐོབ་ན་བདེ་འགྲོའི་ལུས་ཅི་འདྲ་ཞིག་ཐོབ་ཀྱང་ཉོན་མོངས་མ་སྤངས་པའི་དབང་གིས་བདེ་བའི་སྐབས་སྐད་ཅིག་ཀྱང་མི་འདུག་སྟེ། ཞེས་དམ་བཅའ་བཀོད་ནས་མི་ནག་ཆེན་གྱི་དཔེ་
གསུངས་སོ། །དེ་ལད་ལྟ་དབྱུག་པས་བསྣུན་པའི་སྡུག་བསྔལ་མེད་ཀྱང་ཞེས་པ་ལ། གོང་དུ་ལ་ཐིགས་དང་དབྱུག་བརྡུང་གཉིས་གསལ་བའི་དབང་གིས། ལ་ཐིགས་དང་དབྱུག་པས་བསྣུན་པའི་སྡུག་བསྔལ་མེད་

[061B] དེའི་དོན་འདོད་ཁམས་ཀྱི་ལྷ་མི་ལ་ལ་ཐིགས་དང་འདྲ་བའི་སྡུག་བསྔལ་མེད་ལ། ཁམས་གོང་མ་གཉིས་ལ་ཚོར་བ་བདེ་སྡུག་མེད་པའི་ཕྱིར་ལ་དབྱུག་གཉིས་
ཀའི་སྡུག་བསྔལ་མེད་ཅེས་པའི་དོན་དུ་གོ་བར་སྣང་ངོ། །དཔེ་དེ་བཞིན་དུ་བདེ་འགྲོའི་གོ་འཕང་ཅི་འདྲ་ཞིག་ཐོབ་ཀྱང་སྔར་བྱས་ཀྱི་ལས་བཟང་པོའི་ཕེན་པ་ཟད་པ་ན་སླར་ཡང་ངན་སོང་དུ་ལྷུང་བས་སྡུག་བསྔལ་དཔག་ཏུ་
མེད་པ་མྱོང་བས་ན་མཐའ་ཤིན་ཏུ་ངན་པའོ། །སྡུག་བསྔལ་དྲུག་བསམ་པ་དངོས་ནི། བསྡོམས་ལ། སྡུག་བསྔལ་དྲུག་ནི་ངེས་མེད་ངོམ་མི་ཤེས། །ཡང་ཡང་ལུས་འདིར་ཡང་ཡང་ཉིད་མཚམས་སྦྱོར། །ཡང་ཡང་མཐོ་
དམན་དུ་གྱུར་གྲོགས་མེད་པའོ། །ཞེས་པ་ལྟར་ངེས་པ་མེད་པ་ནི་གཞན་ཡང་གནས་འཁོར་བ་འདིར་རྒྱུ་ལས་ཉོན་གཉིས་ཀྱི་ངོ་བོ་སྐྱེ་བ་ཞིག་བླངས་ཕྱིན་ཆད་འབྲས་བུ་སྡུག་བསྔལ་གྱི་རང་བཞིན་ལས་མ་འདས་ཏེ། དགྲ་
གཉེན་དུ་འགྱུར་བ་དང་ཞེས་སོགས་ཏེ། བཤེས་སྤྲིངས་ལས། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་དག་བཤེས་ཉིད་དང། །ལྡོག་པ་ཉིད་དུ་མཆི་བས་དེ་སླད་དུ། །འཁོར་བ་དག་ན་ངེས་པ་འགའ་མ་
མཆིས། །ཞེས་རང་གི་ཚེ་སྔ་མའི་ཕ་ཚེ་འདི་ལ་བུར་འགྱུར་བ་དང། སྔ་མའི་མ་ཆུང་མར་འགྱུར་བ་དང། དགྲ་མཛའ་བཤེས་སུ་འགྱུར་བ་དང། ཡང་དེ་ལས་གོ་ལྡོག་སྟེ་སྔ་མའི་བུ་ཚེ་འདིའི་ཕར་འགྱུར་བ་སོགས་

[062A]༄༅། །ཤིན་ཏུ་མ་ངེས་པར་མ་ཟད། ཚེ་འདིར་ཡང་ལོ་སྔ་མ་གཅིག་གིས་གཅིག་གསོད་པར་བརྩམས་པའི་དགྲ་ཞིག་ལོ་ཕྱི་མ་གཉེན་གྱི་དྭང་མར་འགྱུར་བ་སོགས་ངེས་པ་མེད་པ་མངོན་སུམ་གྱིས་གྲུབ་པ་ལ། ངེས་པ་
ཡོད་ཡོད་འདྲ་བར་བཟུང་སྟེ་ཆགས་སྔང་དྲག་པོས་ཕན་གནོད་བྱེད་པ་མང་བ་ནི་ཁྱི་འཐོམ་ཐང་ལ་འཁྱམས་པ་དང་འདྲ་སྟེ་ཁྱི་འཐོམ་ཞིག་དོན་ཆེན་པོ་ཡོད་ཡོད་འདྲ་བར་ཕྱོགས་གཅིག་ལ་ལྡུར་ལྡུར་རྒྱུག་པ་ན་མི་ཞིག་གིས་སྐད་
ཆེན་པོས་ཁྱོད་བྱས་ན་སྟབས་ཀྱིས་ལོག་སྟེ་ཡང་ཕྱོགས་གཞན་ཞིག་ལ་སྔར་ལྟར་རྒྱུག་གོ་དེས་ན་དགྲ་གཉེན་ལ་རིགས་སུ་བཅད་ནས་ཆགས་སྡང་སྐྱེ་བ་བཀག་སྟེ་འཁོར་བའི་ཆོས་ལ་བློ་གཏད་ས་གང་ཡང་མེད་པར་བལྟས་
ལ་སྐྱོ་བར་བྱའོ། །ངོ་མ་མི་ཤེས་པ་ནི། འཁོར་བའི་བདེ་བ་ཇི་ཙམ་སྤྱད་ཀྱང་ཞེས་སོགས་ཏེ། རེ་རེས་རྒྱ་མཚོ་བཞི་ལས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་འབྲང་བའི་འཁོར་བ་པས། །དེ་བས་ཆེས་
མང་ཉིད་གཅིག་བཏུང་འཚལ་ལོ། །ཞེས་འགྲོ་བ་རེ་རེའི་ལུས་བླངས་པའི་འོ་མའི་ནུ་ཞོ་འཐུངས་བ་རྣམས་མ་གོད་པར་བསགས་ན་རྒྱ་མཚོ་ཆེན་པོ་བཞི་ལས་ཀྱང་ལྷག་པ་ཞིག་འཐུངས་པ་སྟེ་རྒྱ་མཚོ་བཞི་ནི་ཕྱི་རྒྱ་མཚོ་ཆེན་པོ་ལ་
རི་རབ་ཀྱི་མདངས་འཕོག་ལུགས་ཀྱིས་ཁ་དོག་བཞིའི་སྒོ་ནས་བཞག་ལ། དེ་རྣམས་ལ་གཏིང་མཐའ་སོགས་ཀྱི་ཚད་བཞག་ནུས་པ་དང་རང་གི་སྐྱེ་བའི་ཡ་མཐའ་ལ་ཚད་མེད་པའི་ཕྱིར་རྒྱ་མཚོ་ལས་མང་བ་ཞིག་འཐུངས་ཟིན་

[062B] ད་དུང་ལམ་ལ་མི་སློབ་མར་སོ་སོ་སྐྱེ་བོའི་རྗེས་སུ་འབྲང་ན་དེ་བས་ཆེས་མང་བ་ཞིག་བཏུང་དགོས་པའི་དོན་ནོ། །དེ་ཞེས་པ་ནི་སྔར་འཐུངས་པ་ལ་གོ་བར་མི་བྱ་སྟེ་སྔར་འཐུངས་པ་ལ་ཚད་བཞག་ཏུ་མེད་ལ་དེས་ན་རྒྱ་མཚོ་བཞི་
ལས་མང་བ་ཞིག་ད་དུང་འཐུང་དགོས་པའི་དོན་ནོ། །བདེ་བ་ལ་ལོངས་སྤྱོད་པ་ནི་ཡིད་ཚིམ་པའི་ཕྱིར་ཡིན་པ་ལ་སྲིད་པའི་བདེ་བ་ནི་ཇི་ཙམ་སྐྱེད་ཀྱང་མི་ཚིམ་པར་མ་ཟད་ཆགས་པ་རྒྱས་ཏེ་འཁོར་བར་རིང་དུ་འཁྱམས་ཏེ་བདེ་བ་
དེ་དག་གིས་ཆ་ཙམ་དུ་ཡང་མི་འགྱུར་བའི་སྡུག་བསྔལ་ཤིན་ཏུ་མི་བཟད་པ་དུ་མ་འདྲེན་པར་བྱེད། གཞན་ཡང་སྔོན་རྒྱལ་པོ་འགུ་པ་ལིའི་སྤྱི་བོ་ནས་ཁྱེའུ་བཟང་པོ་ཞིག་འཁྲུངས་པ་སྤྱི་བོ་སྐྱེས་སམ་ང་ལས་ནུ་ཞེས་བརྩིས་
མཁན་རྣམས་ཀྱིས་འཁོར་ལོས་བསྒྱུར་བའི་རྒྱལ་པོར་ལུང་བསྟན་ཅིང། དེས་མངའ་འབངས་རྣམས་ཀྱིས་ཟས་གོས་སོགས་བསྒྲུབ་པའི་ཕྱིར་བསོད་ནམས་སོགས་ལ་འབད་པར་གཟིགས་ཏེ་རྒྱུ་མཚན་དྲིས་པས་ཟས་གོས་
སོགས་འབད་མེད་དུ་འབྱུང་བའི་སྨོན་ལམ་བཏབ་པས་མ་སྨོས་མ་བཏབ་པའི་ལོ་ཏོག་དང། རིན་པོ་ཆེའི་ཆར་བབས་པ་དང། ཤིང་བཟང་པོའི་གོས་ལ་སོགས་པ་ཅི་འདོད་བྱུང་བས་བསོད་ནམས་ཀྱི་སྟོབས་ཤིན་ཏུ་ཆེ་བས་
འཛམ་བུ་གླིང་ཐམས་ཅད་ལ་དབང་བསྒྱུར། དེས་མ་ངོམས་པར་ཤར་ལུས་འཕགས་པོ། དེས་མ་ངོམས་པར་ནུབ་བ་ལང་སྤྱོད། དེས་མ་ངོམས་པར་བྱང་སྒྲ་མི་སྙན། དེ་ཐམས་ཅད་ཀྱིས་མ་ངོམས་པར་རྒྱལ་ཆེན་བཞི་

[063A]༄༅། །རིགས་ཀྱི་ལྷ་གནས། དེས་ཀྱང་མ་ངོམས་པར་སུམ་ཅུ་རྩ་གསུམ་དུ་ཕྱིན་ཏེ་བརྒྱ་བྱིན་གྱི་སྟན་ཕྱེད་ལ་འདུག་སྟེ་དེ་དང་མཉམ་པོར་ལོ་བརྒྱ་དང་སོ་བདུན་བར་དུ་དབང་བསྒྱུར། དེ་ནས་སངས་རྒྱས་འོད་སྲུང་གི་
དུས་སུ་ལྷ་མ་ཡིན་གྱི་དམག་བྱུང་བ་བརྒྱ་བྱིན་གྱིས་ཀྱང་མ་བཟློག་པ་དེ་སྤྱི་བོ་སྐྱེས་ཀྱིས་བཟློག་པ་ན་བརྒྱ་བྱིན་དང་མཐུན་མོང་དུ་དབང་བསྐུར་བས་མཆིམས་བར་རིལ་པོ་འདོད་ནས་བརྒྱ་བྱིན་བསད་དགོས་བསམ་པའི་ངན་
སེམས་སྐྱེས་པ་ན། དེས་བསོད་ནམས་ཟད་དེ་འཛམ་བུ་གླིང་དུ་ལྷུང་ཞིང། དེ་ནས་ཀྱང་མི་རིང་བར་འཇིག་རྟེན་གཞན་དུ་གཤེགས་པར་ཕྱོགས་པ་ན་བློན་པོ་དག་གིས་ལྷ་གཤེགས་པའི་རྒྱུ་དྲིས་པས། འཆི་བའི་རྒྱུ་ནི་
ངན་སེམས་ཀྱིས་བྱས་པར་སྨྲ་བ་སོགས་སོ། །ཡང་ཡང་ལུས་འདོར་བ་ནི། ལུས་བཟང་པོ་ཇི་ཙམ་ཐོབ་ཀྱང་ཞེས་སོགས་ཏེ་ལུས་འཚོ་སྐྱོང་བྱ་བའི་ཕྱིར་སྡིག་པ་སྣ་ཚོགས་ཤིག་བསགས་ཀྱང་མཐར་ལུས་ནི་ངེས་
པར་འདོར་ཞིང་དེའི་ཆེད་དུ་བསགས་པའི་སྡིག་པ་ཐམས་ཅད་སེམས་སྟེང་དུ་ཁྱེར་ཏེ་འབྲས་བུ་སྡུག་བསྔལ་མི་བཟད་པ་མྱོང་ལ། གཞན་ཡང་རེ་རེའི་བདག་ཉིད་རུས་པའི་ཕུང་པོ་ནི། །ལྷུན་པོ་མཉམ་པ་སྙེད་གཅིག་
འདས་གྱུར་ཏེ། །ཞེས་སེམས་ཅན་རེ་རེའི་ལུས་བླངས་ནས་དོར་བའི་རུས་པ་རྣམས་བསགས་ན་རི་རབ་ལྷུན་པོ་ལས་ཀྱང་མང་བ་སྟེ། སྙེད་ཅིག་ཅེས་པ་ནི་ལྷུན་པོ་དང་མཉམ་པ་ཇི་སྙེད་ཅིག་འདས་ཞེས་པའི་དོན་

[063B] ༑ཡང་ཡང་ཉིད་མཚམས་སྦྱར་བ་ནི། ཐོག་མ་མེད་པ་ནས་ཡང་དང་ཡང་དུ་ཉིད་མཚམས་སྦྱར་བས་ཞེས་སོགས་ཏེ། ཉིང་ཞེས་པ་ནི་ཡང་ཞེས་པའི་དོན་ཏེ། དགོས་པའི་ཡང་དགོས་པ་ལ་ཉིད་དགོས་དང། ལག་
པའི་ཡང་ལག་པ་ལ་ཉིང་ལག་ཅེས་པ་ལྟར་སྔར་འཁོར་བར་སྐྱེ་འཆིའི་མཚམས་སྦྱར་བར་མ་ཟད་ཡང་མཚམས་སྦྱར་ཞེས་པའི་དོན་ནོ། གཞན་ཡང། མ་ཡི་ཐུག་མཐའ་རྒྱ་ཤུག་ཚི་གུ་ཙམ། །རི་ལུང་བགྲངས་ཀྱང་
ས་ཡི་ས་ལངས་མི་འགྱུར། །ཞེས་རང་གི་རྩ་བའི་མ། དེའི་མ། དེའི་ཡང་མ་ཞེས་བགྲང་བའི་ཕྱིར་ས་ཆེན་པོ་འདི་རྒྱ་ཤུག་པའི་ཚི་གུ་ཙམ་དུ་བྱས་ཏེ་བགྲངས་ཀྱང་ས་ཟད་ནས་བགྲང་མི་ནུས་པའི་དོན་ནོ། །ཡང་ཡང་མཐོ་དམན་
དུ་འགྱུར་བ་ནི། འཁོར་བའི་ཕུན་ཚོགས་ཇི་ཙམ་ཐོབ་ཀྱང་ཞེས་སོགས་ཏེ། བརྒྱ་བྱིན་འཇིག་རྟེན་མཆོད་འོས་གྱུར་ནས་ནི། །ལས་ཀྱི་དབང་གིས་ཕྱིར་ཡངས་སྟེང་ལྷུང། །འཁོར་ལོས་བསྒྱུར་བ་ཉིད་དུ་གྱུར་ནས་ཀྱང། །འཁོར་བ་
དག་ཏུ་ཡང་བྲན་ཉིད་དུ་འགྱུར། །ཞེས་དང། འདུལ་བ་ལུང་ལས། མཐོན་པོ་རྣམས་ཀྱི་མཐའ་ལྟུང་འགྱུར། །འཕྲད་པའི་མཐའ་ནི་འབྲལ་བ་སྟེ། །གསོན་པའི་མཐའ་ནི་འཆི་བ་ཡིན། །ཞེས་གསུངས་པ་ལྟར་སྲིད་པའི་ཕུན་
ཚོགས་ཐམས་ཅད་ཀྱི་མཐའ་རྒུད་པས་སྡུད་པའི་ཕྱིར་མཐོ་ས་ནས་དམའ་སར་འགྲོ་བའི་ཚུལ་ཐམས་ཅད་བསམ་ལ་འཁོར་བ་ལ་སྐྱོ་བར་བྱའོ། གྲོགས་མེད་པ་ནི། རང་ཉིད་གཅིག་པུར་གྲོགས་མེད་པར་ཞེས་སོགས་

[064A]༄༅། །ཏེ༑ སྤྱོད་འཇུག་ལས། ལུས་འདི་གཅིག་པོ་བྱུང་བ་ཡང། །ལྷན་ཅིག་སྐྱེས་པའི་ཤ་རུས་དག་ཞིག་སྟེ་སོ་སོར་འགྱེས་འགྱུར་ན། །མཛའ་བ་གཞན་ལ་ཅི་ཞིག་སྨོས། །སྐྱེ་ན་གཅིག་པུ་སྐྱེ་འགྱུར་ཞིང། །འཆི་
ནའང་དེ་ཉིད་གཅིག་འཆི་སྟེ། །སྡུག་བསྔལ་སྐལ་གཞན་མི་ལེན་ན། །གེགས་བྱེད་མཛའ་བོས་ཅི་ཞིག་བྱ། །ཞེས་གསུངས་པ་ལྟར་གྲོགས་ཀྱི་དོན་དུ་སྡིག་པ་སྣ་ཚོགས་ཤིག་ནི་བསགས་ལ་དེའི་འབྲས་བུ་མྱོང་བའི་
ཚེ་གྲོགས་རྣམས་ཀྱི་སྡུག་བསྔལ་གྱི་ཐོབ་སྐལ་ནི་མི་ལེན་ཅིང་ཆོས་བྱེད་ཚེ་གེགས་བྱེད་པའི་གྲོགས་ཀྱིས་ཅི་ཞིག་བྱ་ཞེས་སོ། །གཞན་ཡང་སྡུག་བསྔལ་གསུམ་བསམ་པ་ནི། དཔེར་ན་རྨ་འབྲས་ཚ་བའི་སྟེང་དུ་ཆུ་
གྲང་བཏབ་པ་ན་རེ་ཞིག་བདེ་བའི་རྣམ་པ་ལྟ་བུ་ནི་འཁོར་བ་པའི་ཚོར་བ་བདེ་བ་ཡིན་པ་ལ་སླར་སྔར་བས་སྡུག་བསྔལ་ཆེར་འགྲོ་བ་འགྱུར་བའི་སྡུག་བསྔལ་དམ། རྨ་འབྲས་དེ་ལ་ཚ་ཆུ་སོགས་འགྱུར་བྱེད་ཀྱིས་རེག་
པས་སྡུག་བསྔལ་ཆེ་ས་ཆེ་བར་གྱུར་པ་ནི་ཚོར་བ་སྡུག་བསྔལ་ཏེ། ནམ་སྐྱེས་ཙམ་ནས་ལུས་སེམས་གདུང་བར་བྱེད་པའི་ཕྱིར་སྡུག་བསྔལ་གྱི་སྡུག་བསྔལ། རེག་པ་དེ་གཉིས་ཀ་དང་མ་འཕྲད་པའི་དུས་ཀྱི་རྨ་འབྲས་
རང་བཞིན་གྱིས་ཚ་བ་ལྟ་བུ་ནི་ཟག་བཅས་ཀྱི་ཚོར་བ་བཏང་སྙོམས་པ་སྟེ། གནས་ངན་ལེན་རྗེས་སུ་འབྲེལ་བས་ཁྱད་པ་འདུ་བྱེད་ཀྱི་སྡུག་བསྔལ། དེ་ལྟར་ཚོར་བ་བདེ་བ་ལ་ཆགས་པ་རྒྱས་པ་དང། ཚོར་བ་སྡུག་བསྔལ་ལ་ཞེ་

[064B] བཏང་སྙོམས་ལ་གནས་ངན་ལན་གྱི་ལུས་ལ་མི་རྟག་པ་ལ་རྟག་པར་འཛིན་པ་སོགས་གཏི་མུག་རྒྱས་པར་འགྱུར་ལ། དེའི་ཚེ་ཚོར་བ་བདེ་བ་ལ་སྡུག་བསྔལ་དུ་བལྟས་ཏེ་འདོད་ཆགས་དགག་པ་དང། ཚོར་
བ་སྡུག་བསྔལ་ལ་ཕུང་པོའི་སྡུག་བསྔལ་གྱི་རྒྱུར་བསམ་ནས་ཞེ་སྡང་དགག་པ་དང། ཚོར་བ་བཏང་སྙོམས་ལ་མི་རྟག་པ་སོགས་སུ་བལྟས་ལ་གཏི་མུག་དགག་པར་བྱ་སྟེ། ཚོར་བ་གསུམ་དུག་གསུམ་གྱི་རྒྱུར་མི་གཏོང་
ཞིང༑ དེ་ཡང་སྡུག་བསྔལ་གྱི་སྡུག་བསྔལ་དང་འགྱུར་བའི་སྡུག་བསྔལ་ལ་འཇིགས་པ་ཙམ་གྱིས་མི་ཆོག་པར་འདུ་བྱེད་ཀྱི་སྡུག་བསྔལ་ལ་འཇིགས་དགོས་ཏེ། དེ་ཡོད་ན་ཚོ་བའི་སྡུག་བསྔལ་ད་ལྟ་མེད་ཀྱང་གསར་དུ་
གསོག་ཅིང་སྡུག་བསྔལ་ཐམས་ཅད་ལ་ཁྱབ་པ་དང། སྡུག་བསྔལ་གཞན་གཉིས་ཀྱི་རྩ་བ་ཡིན་པས་འདི་ལ་སྙིང་ནས་སྐྱོ་བར་བྱས་ལ་རྙེད་པར་དཀའ་ཞིང་དོན་ཆེ་བའི་རྟེན་ཐོབ་དུས་འདི་ལ་འཁོར་བའི་སྡུག་བསྔལ་
མཐའ་དག་སྤངས་པའི་བླ་མ་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱའོ་སྙམ་པའི་ཞེ་དམ་དང་བདུད་རྩི་འབེབས་སྦྱངས་བྱའོ། །གཉིས་པ་འཁོར་བ་སོ་སོའི་སྡུག་བསྔལ་བསམ་པ་ནི། ཉེར་ལེན་གྱི་ཕུང་པོ་ཞིག་
གྲུབ་ཕྱིན་ཆད་ཅེས་སོགས་ཏེ། ཉེར་ལེན་ཞེས་པ་འདུན་པ་དང་འདོད་ཆགས་ཏེ་དེ་ཡང་འདོད་ཆགས་དང་སྲེད་པ་དོན་གཅིག་ལ། ལེན་པ་དང་དོན་གཉེར་གྱི་འདུན་པ་དོན་གཅིག་གོ་དེ་ལ་ཤིང་ལས་བྱུང་བའི་མེ་ལ་

[065A]༄༅། །ཤིང་གི་མེ་ཟེར་བ་ལྟ་བུ་རྒྱུའི་སྒོ་ནས་བཞག་པ་ནི། ཚེ་སྔ་མའི་དུས་སུ་མིར་སྐྱེ་འགྱུར་གྱི་ལས་ཤིག་བསགས། དེའི་རྗེས་སུ་འཆི་བ་ལ་ཕྱོགས་པའི་ཚེ་ལུས་སེམས་བྲལ་གྱིས་དོགས་པའི་ལུས་ལ་ཆགས་
བ་དྲག་པོ་སྐྱེ་བདེ་སྲེད་པ་ཡིན་ཅིང། ཕྱི་མ་མི་ལུས་སུ་སྐྱེ་བ་ཨེ་ཡོད་སྙམ་པ་ནི་དོན་གཉེར་གྱི་འདུན་པའམ་ལེན་པ་ཡིན་པས་དེ་གཉིས་ཀྱིས་སྔར་མིར་སྐྱེ་འགྱུར་གྱི་ལས་བསགས་པ་དེ་ལ་གསོས་བཏང་སྟེ་ཡང་སྲིད་ཕྱི་མ་
གྲུབ་པས་ན་རྒྱུ་སྲེད་ལེན་གྱི་ཕུང་པོའམ་ཉེར་ལེན་གྱི་ཕུང་པོའོ། །དེ་བཞིན་དུ་འབྲས་བུ་སྐྱེད་པའི་ཤིང་ལ་འབྲས་བུའི་ཤིང་ཟེར་བ་ལྟར་ད་ལྟའི་ཕུང་པོ་འདིས་སྲེད་ལེན་གཉིས་བསྐྱེད་པར་བྱེད་པས་ན་ཉེར་ལེན་གྱི་ཕུང་པོ་སྟེ་
འབྲས་བུ་སྐྱེད་པའི་སྒོ་ནས་བཞག་པའོ། །འདི་གྲུབ་ཕྱིན་ཆད་སྡུག་བསྔལ་གྱི་རང་བཞིན་ལས་མ་འདས་ཏེ། ངན་སོང་གསུམ་ལྟ་སྨོས་ཀྱང་ཅི་དགོས་ཞེས་པ་ལ། འགྲེལ་ཚུལ་གཅིག་ལ་སྔར་སྐྱེས་བུ་ཆུང་ངུའི་དུས་སུ་མྱང་བ་
ཚད་ཐུབ་བསྒོམས་ཟིན་པས་འདེར་བསྐྱར་ག་ལ་དགོས་ཞེས་དང། གཅིག་ལྟར་ན་མངོན་མཐོ་ལྷ་མིའི་རྟེན་ལ་ཡང་སྡུག་བསྔལ་འདི་ལྟར་ཡོད་ན་ངན་སོང་གསུམ་ལ་ཡོད་པ་ཟེར་ཅི་དགོས་ཞེས་པའི་འགྲོ་ལ་ཚུལ་གཉིས་ཡོད་
བདེ་འགྲོའི་སྡུག་བསྔལ་བསམ་པ་ལ་མི་ཐོག་མར་འབྱུང་བ་ནི་སྡུག་བསྔལ་ཆེ་རིམ་ནས་བསམ་པ་ཡིན་ལ། དེ་ལ་སྡུག་བསྔལ་བརྒྱད་བསམ་པའི་དང་པོ་བདུན་མི་ལ་སྦྱར་ཏེ་བསམ་པ་དང་བརྒྱད་པ་ནི་མཇུག་ཏུ་སྤྱི་བསྡོམས་

[065B] །དེ་ལ་སྐྱེ་རྒ་ན་འཆི་བཞི་དང། གཉེན་སྡུག་པ་དང་བྲལ་བ། དགྲ་མི་སྡུག་པ་དང་འཕྲད་པ། འདོད་པའི་དངོས་པོ་བཙལ་ཡང་མ་རྙེད་ཅིང་མི་འདོད་པའི་དངོས་པོ་ཐོག་ཏུ་བབས་པ་སྟེ་བདུན་ནོ། །འདིར་བཀྲེས་
སྐོམ་གྱི་སྡུག་བསྔལ་ནི་བཟའ་བཏུང་མེད་བ་དང། ཡོ་བྱེད་ཀྱང་སྤྱད་ལོངས་མེད་པ་སོགས་དང། འདོད་པའི་དངོས་པོ་འཚོལ་བའི་ཕྱིར་ལྷོ་ཚོང་བྱང། བྱང་ཚོད་ལྷོ་སོགས་སུ་འགྲོ་བ་སྟེ་འདི་གཉིས་འདོད་པའི་དངོས་པོ་
བཙལ་ཀྱང་མི་རྙེད་པའི་ཁོངས་སུ་འདུ་ཞིང་མི་འདོད་པའི་དངོས་པོ་ཐོག་ཏུ་བབས་པའང་དེའི་ཁོངས་སུ་སྡུད་པ་ནི་ཅིང་ཞེས་པའི་ཚིག་ནུས་ཀྱིས་བསྟན་པས་བརྒྱད་འདྲེན་པའི་སྐབས་སུ་དེ་རྣམས་བསྡོམས་པས་
གཅིག་ཏུ་བརྩིའོ། །དེ་ལྟར་སྡུག་བསྔལ་བརྒྱད་བསམ་པ་ལ་དང་པོ་གཉེན་སྡུག་པ་དང་བྲལ་བའི་སྡུག་བསྔལ་ནི། ཆེས་ཡིད་དུ་འོང་བའི་གཉེན་བཤེས་དང་བྲལ་བ་ན་སེམས་ལ་མྱ་ངན་སྐྱེད་པ་དང། ངག་ཏུ་སྨྲེ་སྔགས་འདོན་
པས་དུ་འབོད་སོགས་བྱེད་པ་དང། སྐྲ་འབལ་ཞིངས་འགམ་པ། བྲང་བརྡུང་བ་སོགས་ལུས་ལ་གནོད་པ་བསྐྱེད་པ་དང། དེའི་ཡོན་ཏན་དྲན་པས་ཡིད་གདུང་བ་དང། དེ་ཡོད་ན་རང་ལ་ཕན་པ་འདི་ལྟ་བུ་ཡོད་པ་ལ་དེ་དང་བྲལ་
བས་ཕན་པ་དེ་མེད་པར་བསམ་སྟེ་ལོངས་སྤྱོད་མ་ཚང་བའི་སྡུག་བསྔལ་བའོ། །དགྲ་མི་སྡུག་པ་དང་འཕྲད་པའི་སྡུག་བསྔལ་ནི། དགྲ་དངོས་སམ་མི་མཛའ་བ་ཞིག་དང་འཕྲད་པ་ན་ཡིད་མི་བདེ་བའི་ནག་ཡོ་རེ་བ་ལྟ་བུའི་སྡུག་

[066A]༄༅། །བསྔལ་དང། དེ་དང་བྲལ་བ་ན་ནམ་ལངས་པ་ལྟ་བུའི་སྤྲོ་བ་འབྱུང་བ་དང། དགྲ་དེས་ཆད་པས་བཅད་པའམ་གཅོད་དུ་དོགས་པའི་སྡུག་བསྔལ་དང། དགྲ་དེ་མ་ཐུབ་ན་གཏམ་ངན་པ་འཕོག་ཏུ་དོགས་པ་དང། དེས་
ཁྲིམས་ལ་སྦྱར་ཏེ་ཉམས་ང་བཞིན་དུ་འཆི་དགོས་པའི་འཇིགས་པ་དང། དགྲ་དང་འཐབ་རྩོད་བྱས་ཏེ་ཤི་ནས་ངན་འགྲོར་སོང་གི་དོགས་པའི་འཇིགས་པ་སྟེ་དམག་འཐབ་པ་དང་ཁ་མཆུ་རྩོད་པའི་སྐབས་སུ་ཤི་ན་ཞེ་སྡང་
གིས་མཚམས་སྦྱར་བས་ངེས་པར་དམྱལ་བར་སྐྱེ་བའི་ཉེན་ཆེའོ། །འདོད་པའི་དངོས་པོ་བཙལ་ཡང་མ་རྙེད་ཅིང་མི་འདོད་པའི་དངོས་པོ་ཐོག་ཏུ་བབས་པའི་སྡུག་བསྔལ་ནི་སོ་ནམས་བྱས་ཀྱང་སྟོན་ཐོག་མ་བྱུང། ཚོང་བྱས་
ཀྱང་ཁེ་སྤོགས་མ་བྱུང། ཐོས་བསམ་བྱས་ཀྱང་བྱ་བ་མ་གྲུབ་པ་སོགས་གང་ལ་རེ་བ་དེ་འབད་ནས་བཙལ་ཡང་མ་རྙེད་ལ། དེས་སེམས་ལ་གདུང་བ་དྲག་པོ་བསྐྱེད་པ་དང། ངག་ནས་སྨྲེ་སྔགས་འདོན་པ་སོགས་ཀྱི་སྡུག་
བསྔལ་བའོ། །སྐྱེ་བའི་སྡུག་བསྔལ་བསམ་པ་ནི། མངལ་མི་གཙང་རྫས་ཀྱི་ལྗན་ལྗིན་ཁྲོད། །ཡུལ་གཟུགས་སྣང་མི་མཐོང་མུན་ཁུང་དུ། །ཡོངས་སྡུག་བསྔལ་དྲག་པོས་རབ་བཅེར་བའི། །ཞེས་རབ་ཏུ་དོག་ཅིང་མུན་པ་
ནག་བའི་གནས་སྐབས་སུ་མས་བཟའ་བཏུང་ཚ་བ་བསྟེན་ན་མེ་དོང་དུ་ཚུད་པ། གྲང་བ་བསྟེན་ན་འཁྱག་སྦུབས་སུ་གནས་པ། ལྟོགས་ན་གཡང་སར་དཔྱངས་པ་དང། འགྲངས་པར་བཟོས་ནས་འོག་ཏུ་ཚུད་པ་ལྟ་བུའི་

[066B] བཙའ་བའི་ཚེ་མངལ་སྒོ་ཤིན་ཏུ་དོག་པ་ལ་འཇུར་མིག་ཏུ་དྲངས་པ་ལྟ་བུ་དང། རེ་ཞིག་སྣམ་བུ་ཤིན་ཏུ་འཇམ་པའི་སྟན་ལ་བཞག་ཀྱང་ཚེར་ཕུང་གི་སྟེང་དུ་བཞག་པ་ལྟ་བུ་སོགས་ཀྱི་སྡུག་
བསྔལ་སོགས་དང། རྒ་བའི་སྡུག་བསྔལ་བསམ་པ་ལ། གཟུགས་བཟང་པོ་ཉམས་པ་ནི། སྐྲ་མིག་སྨན་མདོག་དེ་གང་ལྟར་དཀར། །མདངས་འོད་བཀྲག་ཅན་དེ་མུན་ལྟར་གནག། ལུས་དྲང་པོར་སྐྱེས་པ་གཞུ་ལྟར་གུག་
ཡུལ་འདོད་ལ་སྲེད་བྲལ་རྒ་བས་ནོན། ཞེས་པ་ལྟར་དང། དཔྲལ་བ་དྲས་གདན་ལྟར་གཉེར་མས་ཁེབས། འདུག་པའི་ཚེས་སྒྱེ་ཐག་པ་ཆད་པ་ལྟར་སྡིག་སྐྱར་དང་བཅས་ཤིང། ལྡང་བའི་ཚེ་ཤིང་གི་རྩ་བ་འདོན་པ་ལྟར་སུག་
བཞི་བཙུགས་ཏེ་ལྡད་དགོས་པ་སྟེ། ཁྲི་གུང་ཐང་པའི་རྒད་པོའི་བསྟན་བཅོས་ལས། ལངས་ཚེ་སུག་བཞི་འཛུགས་པ་འདི། དུད་འགྲོའི་ཟླ་མོ་བྱེད་པ་མིན། །བྱིན་པས་ལུས་པོ་མ་ཐེག་པའི། །ར་ཟླ་ལག་པས་བྱེད་པ་ཡིན། །ཞེས་པ་
ལྟར་དང། སྨྲ་བའི་ཚེ་ངག་ལྡིབ་ཅིང་འགྲོ་ཚེ་གོམ་པ་འཁྱོར་བ། མིག་གིས་མི་མཐོང། རྣ་བས་མི་ཐོས་དྲན་པ་མི་གསལ། སྔར་ལྟ་བུའི་བཟའ་བཏུང་མི་འཇུ། གོས་ཉུང་ན་མི་དྲོས་ལ་མང་ན་མི་ཐེག། ཚེ་ཕལ་ཆེར་ཡོལ་ཏེ་འཆི་བ་
ལ་ཕྱོགས་པ་སོགས་ཀྱི་སྡུག་བསྔལ་བའོ། །ན་བའི་སྡུག་བསྔལ་ནི། ལུས་ཀྱི་རང་བཞིན་འགྱུར་བས་ཤ་དང་པགས་པ་སྐམ་པ་སོགས་དང། ལུས་ཀྱིས་ཆུ་མེ་རླུང་གི་ཁམས་འཁྲུགས་པས་གདུང་བ་བསྐྱེད་ཅིང་དེས་སེམས་

[067A]༄༅། །ཀྱང་མི་བདེ་བ་དང། ཟས་གོས་སྤྱོད་ལམ་གང་འདོད་པ་རྣམས་ནད་ལ་གནོད་དུ་དོགས་པས་བྱར་མེད་པ་དང། སྨན་དཔྱད་དང་བཟའ་བཏུང་གཏར་སྲེག་སོགས་མི་འདོད་བཞིན་དུ་བསྟེན་དགོས་པ་དང། ནད་
མི་འཚོ་བར་མཐོང་ནས་སྡུག་བསྔལ་དྲག་པོ་བསྐྱེད་པའོ། །འཆི་བའི་སྡུག་བསྔལ་བསམ་པ་ནི། ལོངས་སྤྱོད་སྡུག་པ་ཕུན་ཚོགས་དང་བྲལ་བ། གཉེན་ལ་སོགས་པའི་རྩ་འཇིང་སྡུག་པ་ཕུན་ཚོགས་དང་བྲལ་བ། འཁོར་སྡུག་
པ་ཕུན་སུམ་ཚོགས་པ་དང་བྲལ་བ། ལུས་སྡུག་པ་ཕུན་སུམ་ཚོགས་པ་དང་བྲལ་བ། འཆི་བའི་ཚེ་གནད་གཅོད་དང་ཡིད་མི་བདེ་བའི་སྡུག་བསྔལ་དྲག་པོ་མྱོང་དགོས་པའོ། །གཞན་ཡང་ངན་འགྲོའི་སྡུག་བསྔལ་ཆ་འདྲ་རེ་
མི་ལའང་ཡོད་དེ། ཚ་གྲང་གི་སྡུག་བསྔལ་ནི་དམྱལ་བ་དང་ཆ་འདྲ། དབུལ་ཞིང་འཕོངས་པ་ནི་ཡི་དྭགས་དང་ཆ་འདྲ། དབང་ཆེ་བས་ཆུང་བ་ལ་གནོད་པ་སྣ་ཚོགས་བྱེད་པ་ནི་དུད་འགྲོ་དང་ཆ་འདྲ་བའོ། །ལྷ་མ་ཡིན་གྱི་སྡུག་
བསྔལ་བསམ་པ་ནི། ལྷ་མ་ཡིན་གྱི་ཉེར་ལེན་གྱི་ཕུང་པོ་ཞེས་སོགས་ཏེ། བཤེས་སྤྲིངས་ལས། ལྷ་མིན་ན་ཡང་རང་བཞིན་གྱིས་ལྷ་ཡི། །དཔལ་ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །དེ་དག་བློ་དང་ལྡན་ནའང་འགྲོ་
བ་ཡི༑ ༑སྒྲིབ་པས་བདེན་པ་མཐོང་བ་མ་ལགས་སོ། །ཞེས་ལྷ་མ་ཡིན་ཞེས་པ་ནི། དང་པོ་ལྷ་དང་རིགས་གཅིག་པ་ལ་སྡུག་རྩུབ་ཤིན་ཏུ་ཆེ་བའི་ཕྱིར་ལྷ་གནས་ལས་བསྐྲད་ལ། མི་སྡུག་རྩུབ་ཆེ་བ་ལ་མི་མ་ཡིན་ཟེར་བ་

[067B] །ཡང་དྲན་པ་ཉེར་བཞག་ལས་དུད་འགྲོར་གསུངས་ལ། དེ་ནི་དབང་པོ་གསལ་ཡང་འགྲོ་བའི་སྒྲིབ་པ་སྟེ་རྣམ་སྨིན་གྱིས་སྒྲིབ་པ་བཅིངས་ཏེ་བདེན་པ་མཐོང་བའི་སྐལ་བ་མེད་པས་སོ། །
གནས་ནི་རྒྱ་མཚོའི་ཆུ་མཚམས་མན་ཆད་རི་རབ་ལ་བང་རིམ་བཞི་ཡོད་པའི་སྟེང་རིམ་ནས་སྒྲ་གཅན་དང། ཀར་འཕྲེང་དང། འགུལ་འཕྲེང་དང། ཐགས་བཟང་རིགས་ཏེ་འོག་མ་འོག་མ་མཐུ་སྟོབས་དང་ལོངས་སྤྱོད་ཆེ་
ལ༑ དེ་རྣམས་ལྷའི་དཔལ་འབྱོར་ལ་མི་བཟོད་པའི་ཕྲག་དོག་སྟེ། ཕྲག་ཅེས་པ་ནི་ཕན་ཚུན་གྱི་བར་ཡིན་ལ་དེ་ཡང་པོ་མེད་པར་དོག་པ་ལ་ཕྲག་དོག་ཅེས་པ་སྟེ་གཞན་གྱི་དཔལ་འབྱོར་བློའི་བར་རམ་ཧྲག་ཏུ་མི་ཚུད་པས་ཡིད་གདུང་
དེ་ལ་བརྟེན་ནས་ལྷ་དང་གཡུལ་འཐབ་པ་ན་ཡན་ལག་བཅད་པ་ལ་སོགས་པའི་ལུས་ཐོག་ཏུ་འབབ་ཅིང་ཡན་ལག་བཅད་ན་འཆིའོ། །ལྷའི་སྡུག་བསྔལ་བསམ་པ་ལ་གཉིས་ལས་རྒྱལ་ཆེན་བཞི་རིགས་སུམ་ཅུ་རྩ་གསུམ་
འཐབ་བྲལ། དགའ་ལྡན། འཕྲུལ་དགའ། གཞན་འཕྲུལ་དབང་བྱེད་དེ་འདོད་ལྷ་རིགས་དྲུག་ནི་འདོད་ཡོན་གྱི་བདེ་བས་གཡེང་ཞིང། སུམ་ཅུ་རྩ་གསུམ་པ་ལྷ་མིན་དང་འཐབ་པའི་ཚེ་ཡན་ལག་བཅད་ན་སྡུག་བསྔལ་ནི་མྱོང་ལ་
འཆི་བར་མི་འགྱུར། མགོ་བཅད་ན་འཆི་བར་ཡང་འགྱུར་བ་དང། ལུས་བྲལ་བའི་སྡུག་བསྔལ་དང། འདོད་ལྷ་ཐམས་ཅད་ལ་ཞག་བདུན་ནས་འཆི་བ་ན་འཆི་ལྟས་ལྔ་འབྱུང་སྟེ། ལུས་ཀྱི་ཁ་དོག་མི་སྡུག་གྱུར་པ་དང། །སྟན་ལ་མི་

[068A]༄༅། །དགའ་མེ་ཏོག་འཕྲེང་རྙིང་དང། །གོས་ལ་དྲི་མ་ཆགས་དང་ལུས་ལ་ནི། །སྔོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྦྲོན་བྱེད་ལྔ་བལྟས་ལྔ། །ཞེས་ལུས་ཀྱི་གཟི་བྱིན་ཉམས་པ། སྟན་ལ་
སྡོད་མི་འདོད་པ། མེ་ཏོག་གི་འཕྲེང་བ་རྙིང་པ། གོས་ལ་དྲི་མ་སྟེ་དྲེག་པ་ཆགས་པ་ལུས་ལ་རྡུལ་ཏེ་ཆུ་འབྱུང་བ་རྣམས་འཆི་བལྟས་སུ་རིག་ནས་ཤིན་ཏུ་སྡུག་བསྔལ་ཞིང་ལྷའི་བུ་མོ་རྣམས་ཀྱང་མི་སྡོད་པ་གཞན་དུ་འགྲོ་ལ། ཕྱི་
ཐག་རིང་བ་འགའ་རེས་རྒྱང་ནས་མེ་ཏོག་འཐོར་བ་ཙམ་ལས་རང་གཅིག་པུར་ལུས་ཤིང། ཁྱད་པར་སྐབས་གསུམ་པ་ཞེས་ཚེ་ཕྱི་མ་གང་དུ་སྐྱེ་འགྱུར་ཤེས་ཏེ་ངན་སོང་སོགས་ཀྱི་སྡུག་བསྔལ་མྱོང་འགྱུར་བསམ་པས་ཤིན་ཏུ་
སྡུག་བསྔལ་ལ། དེ་ཡང་མི་ལོ་ལྔ་བཅུ་ལ་རྒྱལ་ཆེན་བཞི་རིགས་པའི་ཞག་གཅིག་ཏུ་བྱས་པའི་ལྷའི་ཞག་བདུན་མྱོང་དགོས། གཞན་ཡང། འོད་ཆུང་ཁྲུས་ཆགས་གོས་རྒྱན་མི་སྙན་སྒྲོག། རྫི་ཁྲབ་གཅིག་ཆགས་ཉེ་བའི་འཆི་བ་ལྟས་
ལྔ༑ ༑ཞེས་ཉེ་བར་འཆི་བ་ན། ལུས་ཀྱི་འོད་ཆུང་དུ་སོང་བ། ཁྲུས་བྱས་པའི་ཆུ་ལུས་ལ་ཆགས་པས་ཤེར་བ། གོས་དང་རྒྱན་ལས་མྱུར་དུ་འཆི་བར་འགྱུར་རོ་ཞེས་པའི་སྒྲ་མི་སྙན་པ་འབྱུང་བ། མིག་གི་རྫི་མ་ཀྲབ་ཀྲབ་བྱེད་པ། ཡུལ་གཅིག་
ལ་ཆགས་པ་ནི་རང་གི་ལུས་ལ་ཆགས་པ་སྟེ་དེ་ལྔ་ཉེ་བའི་འཆི་བ་ལྟས་སོ། །དཔའ་གོང་བའི་སྡུག་བསྔལ་ནི། བསོད་ནམས་ཆེན་པོའི་ལྷ་རྣམས་མཐོང་བའི་ཚེ་ཡོ་བྱད་པི་ཝང་གཅིག་ཙམ་ལས་མེད་པ་སོགས་བསོད་ནམས་ཆུང་བ་

[068B] སྟོབས་ཆེ་བས་ཆུང་བ་གནས་གཞན་དུ་སྐྲོད་པ་སོགས་ཀྱི་སྡུག་བསྔལ་ལོ། །གཉིས་པ་ཁམས་གོང་མ་གཟུགས་ཁམས་གནས་རིགས་བཅུ་བདུན་དང། གཟུགས་མེད་སྐྱེ་མཆེད་མེ་བཞི་རྣམས་ལ་
མངོན་གྱུར་གྱི་སྡུག་བསྔལ་དེ་དག་མེད་ཀྱང་ཉོན་མོངས་པའི་བག་ཆགས་སེམས་རྒྱུན་ལ་བསྐོས་པས་གནས་པ་ལ་རང་དབང་མ་ཐོབ་པས་འཆི་བར་འགྱུ་ལ། ཤི་ནས་ཀྱང་ངན་སོང་དུ་ལྷུང་བའི་ཉེན་ཤིན་ཏུ་ཆེ་སྟེ། དེ་ཡང་མུ་
སྟེགས་བྱེད་རྣམས་ཏིང་ངེ་འཛིན་ཐོབ་པ་ཙམ་གྱིས་གྲོལ་བར་བཟུང་ནས་དེ་ལ་འབད་ཅིང་དེ་ཚེ་འཕོས་ནས་ཏིང་ངེ་འཛིན་གྱི་མཐུས་འདུ་ཤེས་མེད་པ་སོགས་ཀྱི་ལྷར་སྐྱེ་ལ་སླར་ཏིང་ངེ་འཛིན་གྱི་འཕེན་པ་ཟད་དེ་གནས་འོག་མར་
ལྷུང་བར་ཤེས་པ་ན་སྔར་སྒྲུབ་པའི་ཏིང་ངེ་འཛིན་ལ་ཡིད་རྟེན་མི་འདུག་སྙམ་དུ་ལོག་ལྟ་སྐྱེ་ཞིང། དེས་སྔར་ཡོད་ཀྱི་དགེ་རྩ་ཐམས་ཅད་བཅོམས་ནས་ངན་འགྲོར་ལྟུང་བར་འགྱུར་རོ། །ཉེར་ལེན་གྱི་ཕུང་པོ་ལྔ་སྡུག་བསྔལ་བ་ནི་
མདོར་ན་ཉེར་ལེན་གྱི་ཕུང་པོ་འདིས་ཞེས་སོགས་ཏེ། འདི་ལ་ལྔ་སྟེ་ཚེ་ཕྱི་མ་མངོན་པར་འགྲུབ་པའི་སྡུག་བསྔལ་བ་ནི་ཉེར་ལེན་གྱི་ཕུང་པོ་འདི་བླངས་པ་ལ་བརྟེན་ནས་སྐྱེ་བ་ཕྱི་མ་ཕན་ཆད་ཀྱི་སྡུག་བསྔལ་འདྲེན་པ་སྟེ་ཚེ་ཕྱི་
མ་བདེ་འགྲོར་སྐྱེ་བའི་ལས་བསགས་པ་ནི་འགྱུར་བའི་སྡུག་བསྔལ་འདྲེན་ལ། ངན་འགྲོའི་རྒྱུ་བསགས་པས་ནི་སྡུག་བསྔལ་གྱི་སྡུག་བསྔལ་འདྲེན་པའོ། །ཚེ་འདིར་མངོན་པར་གྲུབ་པ་ལ་བརྟེན་པའི་སྡུག་བསྔལ་ནི། ཕུང་

[069A]༄༅། །པོ་གྲུབ་ཟིན་ལ་བརྟེན་ནས་ན་རྒ་ལ་སོགས་པ་སྡུག་བསྔལ་གྱི་རྟེན་དུ་གྱུར་ཅིང་སྡུག་བསྔལ་གྱི་སྡུག་བསྔལ་དང་འགྱུར་བའི་སྡུག་བསྔལ་ཚེ་འདིར་མཐོང་ཆོས་ལ་སྨིན་པའོ། །སྡུག་བསྔལ་གྱི་སྡུག་བསྔལ་
གྱི་སྣོད་དང། འགྱུར་བའི་སྡུག་བསྔལ་ཀྱི་སྣོད་ནི་སྡུག་བསྔལ་དེ་གཉིས་ཀྱི་གནས་ངན་ལན་རྗེས་སུ་འབྲེལ་བདེ་སྐྱེད་པར་བྱེད་པ་སྟེ་གོང་དུ་གསལ་བ་བཞིན་ནོ། །ཉེར་ལེན་གྱི་ཕུང་པོ་རང་གྲུབ་ཙམ་ནས་ལས་ཉོན་སྔ་མའི་
གཞན་དབང་དུ་གྱུར་པའི་འདུ་བྱེད་ཐམས་ཅད་འདུ་བྱེད་ཀྱི་སྡུག་བསྔལ་ཏེ་འདུས་ནས་བྱ་བ་བྱེད་པས་ན་འདུ་བྱེད་ཅེས་སོ། །དེས་ན་ཉེར་ལེན་གྱི་ཕུང་པོའི་ཁུར་ཇི་སྲིད་བཟུང་དགོས་པ་དེ་སྲིད་དུ་སྡུག་བསྔལ་བར་འགྱུར་
བས་འདི་ལ་ཉོན་མོངས་ཀྱི་གནས་ངན་ལེན་གཏན་ཚོགས་པར་མེད་པས་འདུ་བྱེད་ཀྱི་སྡུག་བསྔལ་ནི་སྡུག་བསྔལ་ཐམས་ཅད་ལ་ཁྱབ་ཅིང། སྡུག་བསྔལ་གཞན་གཉིས་ཀྱི་རྩ་བ་ཡིན་པས་འདི་ལ་སྐྱོ་བ་མང་དུ་བསྒོམ་
པར་གསུངས་སོ། །དེས་ན་ཉེར་ལེན་གྱི་ཕུང་པོའི་རང་བཞིན་གྱི་འཁོར་བ་ལ་སྐྱོ་བ་རྣལ་མ་ཞིག་སྙིང་ཐག་པ་ནས་མ་སྐྱེས་ན་ཐར་པ་དོན་གཉེར་སྙིང་ནས་མི་སྐྱེ་ལ། སེམས་ཅན་གཞན་འཁོར་བར་འཁྱམས་པ་ལ་སྙིང་རྗེ་
ཆེན་པོ་ཡང་སྐྱེ་ས་མེད་པས་ཐེག་པ་ཆེ་ཆུང་གང་དུ་འཇུག་ཀྱང་བསམ་པ་འདི་ཤིན་ཏུ་གལ་ཆེ་བ་དང། དེ་ཡང་གསུང་རབ་དང་དགོངས་འགྲེལ་ཚད་ལྡན་གྱི་རྗེས་སུ་འབྲངས་ཏེ་གོ་བ་རྣམ་དག་བཙལ་ལ་སོ་སོར་རྟོག་

[069B] །གསུམ་པ་མཇུག་ཏུ་བྱ་ཚུལ་དང། གཉིས་པ་ཐུན་མཚམས་སུ་བྱ་ཚུལ་རྣམས་སྔར་བཞིན་ཏེ་རྟོགས་སླའོ། །གཉིས་པ་ཐར་པར་
འགྲོ་བའི་ལམ་གྱི་རང་བཞིན་གཏན་ལ་དབབ་པ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་ནི་སྔར་བཞིན་ལ་བདུད་རྩི་
འབེབས་སྦྱངས་བྱ་ཚུལ་རྟོགས་སླའོ། །གཉིས་པ་དངོས་གཞི་ནི། ཐར་པ་དོན་གཉེར་མཚན་ཉིད་ཚང་བ་སྐྱེ་བ་ལ་རྒྱུ་ཀུན་འབྱུང་གི་སྒོ་ནས་འཁོར་བར་འཁྱམས་ཚུལ་བསམ་དགོས་ལ། ལས་ཉོན་ལ་ཀུན་འབྱུང་
ཞེས་བརྗོད་པའི་རྒྱུ་མཚན་འབྲས་བུ་སྡུག་བསྔལ་ཀུན་འབྱུང་བས་ན་དེ་ལྟར་བྱའོ། །དེས་ན་འཁོར་བར་འཁྱམས་པའི་རྒྱུ་ནི་ལས་དང་ཉོན་མོངས་གཉིས་ཡིན་ཀྱང་གཙོ་བོ་ནི་ཉོན་མོངས་ཡིན་ཏེ། རྣམ་འགྲེལ་ལས་
སྲིད་པའི་སྲེད་ལས་རྣམ་བརྒལ་བའི། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་ཟད་ཕྱིར་རོ། །ཞེས་སྲིད་པའི་སྲེད་ལས་བརྒལ་བ་ནི་དགྲ་བཅོམ་པ་ཡིན་ལ། དེའི་རྒྱུད་ལ་མི་དགེ་བའི་ལས་ཇི་སྙེད་ཡོད་ཀྱང་དེ་
ལ་གསོས་འདེབས་པའི་ལྷན་ཅིག་བྱེད་རྐྱེན་སྲེད་པ་མེད་བས་འབྲས་བུ་འབྱིན་མི་ནུས་ཤིང། ཉོན་མོངས་ཡོད་ན་སྔར་བསགས་ཀྱི་ལས་མེད་ཀྱང་དེས་གསར་དུ་གསོག་དེས་ན་ཉོན་མོངས་སྤོང་བ་གལ་ཆེ་ལ། དེ་

[070A]༄༅། །ཡང་ཉོན་མོངས་སྐྱེ་ཚུལ་དང་ངོ་ཤེས་པ་ལ་རག་ལས་ཏེ། དེ་མ་ཤེས་ན་དགྲ་ངོ་མ་ཤེས་པར་མི་གསེབ་ཏུ་མདའ་འཕངས་པ་དང། ནད་ངོས་མ་ཟིན་པར་གྱ་ཚོམ་དུ་སྨན་གཏོང་བ་ལྟར་དོན་ལོག་ཏུ་འགྲོ་བའི་
ཉེན་ཡོད་པའི་ཕྱིར། དེ་ལ་ལམ་རིམ་ཆེན་མོར། ཉོན་མོངས་ངོས་བཟུང་བ། ཇི་ལྟར་སྐྱེ་བའི་རིམ་པ། ཉོན་མོངས་པའི་རྒྱུ། ཉོན་མོངས་པའི་ཉེས་དམིགས་བསམ་པ་སྟེ་ས་བཅད་བཞི་མཛད་པ་སྤྲོས་པ་ཆེ་བའི་དབང་དུ་
མཛད་ལ། བདེ་ལམ་དུ་ཉོན་མོངས་སྐྱེ་རིམ་རྣམས་གསལ་བར་བསྟན་ནས་གཞན་རྣམས་རང་ཤུགས་ཀྱིས་འདུ་བས་དེ་བཞིན་དུ་འཁྲིད་པ་ལ་འདིར་མ་རིག་པ་དང་འཇིག་ལྟ་གཉིས་སོ་སོར་བྱེད་པ་འཕགས་པ་ཐོགས་
མེད་སོགས་ཀྱི་ལུགས་དང། དེ་གཉིས་གཅིག་ཏུ་བྱེད་པ་འཕགས་པ་ཀླུ་སྒྲུབ་སོགས་ཀྱི་ལུགས་གཉིས་ལས། སྤྱོད་ཕྱོགས་རྒྱ་ཆེ་བའི་སྐོར་རྣམས་འཕགས་པ་ཐོགས་མེད་ཀྱི་ལུགས་བཞིན་སོ་སོར་བཞེད་པས་དེ་
ལྟར་ན་དཔེར་ན་ཐག་པ་སྡོགས་པ་སྟེ་བསྐྱིལ་ཏེ་བཞག་པ་ལ་མུན་པ་ཅུང་ཟད་བབས་ཏེ་ཆ་ཕྱེད་མི་གསལ་བའི་ཚུལ་དུ་མཐོང་བ་ན་སྦྲུལ་ལོ་སྙམ་པའི་འཇིགས་པ་སྐྱེ་ཞིང། དེའི་ཚེ་ཐག་པའི་གནས་ལུགས་མི་གསལ་
བར་བྱེད་པའི་ནུན་པ་དེ་མ་རིག་པ་དང། དེ་ལ་བརྟེན་ནས་ཐག་པ་ལ་སྦྲུལ་དུ་འཛིན་པའི་བློ་ནི་འཇིག་ལྟ་ཡིན་ནོ། དེ་ལ་ཤེས་པ་ཁོ་རང་གི་ངོས་ནས་ལུང་མ་བསྟན་ཡིན་པ་ལ་ཞེས་སོགས་ཏེ། ཤེས་པ་ནི་ཡུལ་རྣམས་ཀྱི་

[070B] །རྣམ་ཤེས་ཀྱི་ངོ་བོ་ནི་དགེ་སྡིག་གང་ཡང་མིན་པའི་ལུང་མ་བསྟན་ཏེ། དཔེར་ན་རྣམ་བུ་དཀར་པོ་ཚོས་དམར་སེར་སྡོ་གསུམ་སོགས་གང་དང་
འགྲོགས་ཀྱང་མཐུན་པ་ལྟར། རྣམ་ཤེས་ཀྱང་དགེ་སྡིག་གང་དང་འགྲོགས་ཀྱང་མཐུན་པའི་ལུང་མ་བསྟན་ཡིན་པ་ལ་རྣམ་ཤེས་ཀྱི་ཕུང་པོའི་གནས་ལུགས་མི་གསལ་བར་སྒྲིབ་པར་བྱེད་པ་པོ་མ་རིག་པ་དང། དེས་བདག་
མེད་པ་ལ་བདག་ཏུ་འཁྲུལ་ནས་བདག་དང་བདག་གི་བར་འཛིན་པའི་བློ་ནི་འཇིག་ལྟའོ། །དེ་ལྟར་བདག་མེད་པ་ལ་བདག་ཡོད་པར་བཟུང་བས་བདག་གྲུབ་པ་ན་གཞན་གྲུབ་ལ། དེ་གྲུབ་པས་ཕྱི་ནང་གི་ཡུལ་ཟག་བཅས་ཀྱི་དངོས་
པོ་སྡུག་པ་ཡིད་དུ་འོང་བ་ལ་དོན་གཉེར་གྱི་འདུན་པའམ་འདོད་ཆགས་སྐྱེ། ང་དང་ང་ཡི་བ་ལ་གནོད་པའི་གང་ཟག་དང། སྡུག་བསྔལ་དང། མཚོན་ཆ་དང། ཚེར་མ་སོགས་སྡུག་བསྔལ་གྱི་གནས་ལ་དམིགས་ནས་ཞེ་སྡང་
སྐྱེ༑ དེ་ནས་འཇིག་ལྟ་ལ་བརྟེན་ཏེ་ཕྱི་ནང་གི་བཟང་ངན་ལ་དམིགས་ནས་ཁོ་ལས་ང་ལྷག་སྙམ་པ་ལྟ་བུའི་སེམས་མཐོ་བའི་རྣམ་པ་ཅན་གྱི་ང་རྒྱལ་དང། ལྟ་ལོག་རྣམས་ཞེས་པ་ནི། མཐར་ལྟ་དང། ལྟ་བ་མཆོག་འཛིན་དང་
ཚུལ་ཁྲིམས་དང་བརྟུལ་ཞུགས་མཆོག་འཛིན་གསུམ་མོ། དེའི་མཐར་འཛིན་པའི་ལྟ་བ་ནི་འཇིག་ལྟས་བཟུང་བའི་བདག་ལ་དམིགས་ནས་རྟག་པ་ཐེར་ཟུག་ཏུ་འཛིན་པའི་རྟག་ལྟའམ། ཡང་ན་སྐྱེ་བ་སྔ་ཕྱི་སོགས་མེད་པའི་ཆང་

[071A]༄༅། །ལྟ་གང་རུང་འཛིན་པའི་ཤེས་རབ་ཉོན་མོངས་ཅན་ནོ། །ལྟ་བ་མཆོག་འཛིན་ནི། འཇིག་ལྟ། མཐར་ལྟ། ལོག་ལྟ་གསུམ་གང་རུང་ངམ། དེ་གསུམ་གང་ལས་འབྱུང་བའི་ཕུང་པོ་ལ་དམིགས་ནས་མཆོག་ཏུ་
འཛིན་པའི་ཤེས་རབ་ཉོན་མོངས་ཅན་ནོ། །ཚུལ་ཁྲིམས་དང་བརྟུལ་ཞུགས་མཆོག་འཛིན་ནི། མུ་སྟེགས་བྱེད་རྣམས་ཀྱི་ཚུལ་ཁྲིམས་དག་རྣམ་གྲོལ་གྱི་རྒྱར་བལྟས་ཏེ་ཚུལ་ཁྲིམས་ངན་པ་དེ་ལ་མཆོག་ཡིན་ནོ་སྙམ་དུ་བཛིན་
པ་དང། བརྟུལ་ཞུགས་ནི་ཆ་བྱེད་སྔ་མ་དེ་བརྟུལ་བ་སྟེ་བསྡུས་ནས་ཕྱི་མ་ལ་ཞུགས་པ་སྟེ། སྔོན་མུ་སྟེགས་འགས་ཏིང་ངེ་འཛིན་བསྒོམས་ཏེ་ཚེ་སྔ་མ་ཙམ་དྲན་པའི་མངོན་ཤེས་ཐོབ་པ་ན་ཚེ་སྔ་མ་ཁྱིའི་ལུས་བླངས་པ་
ཤེས་ཏེ། མི་ལུས་འདི་ཚེ་སྔ་མའི་སྔ་མར་ལས་བཟང་པོ་བསགས་པའི་མཐུས་འཕངས་པ་མ་ཤེས་བར། འདིའི་སྔ་མའི་ཁྱི་ལུས་ཀྱིས་འཕངས་པར་བཟུང་ནས་སྤྱོད་ལམ་ཕལ་ཆེར་ཁྱི་དང་མཐུན་པར་སྤྱོད་པ་དེ་
སྤྱོད་པའི་མཆོག་ཏུ་འཛིན་པ་ལྟ་བུའི་ཤེས་རབ་ཉོན་མོངས་ཅན་ཏེ་དེ་རྣམས་ཀྱང་བདག་ལ་དམིགས་ཏེ་སྐྱེ་ལ། གོང་གི་ཉོན་མོངས་དེ་རྣམས་ལ་བརྟེན་ནས་དེའམ་བདག་རང་བཞིན་གྱིས་གྲུབ་པ་ཅུང་ཟད་ཀྱང་མེད་དོ། །
ཞེས་སྟོན་པའི་སྟོན་པ་སངས་རྒྱས་ལ་ཡང་དག་པ་མ་ཡིན་ནོ་སྙམ་དུ་འཛིན་པ་དང། སངས་རྒྱས་ཀྱིས་བསྟན་པའི་ཚེ་སྔ་ཕྱི་དང་ལས་འབྲས་སོགས་མེད་པར་འཛིན་པའི་སྐུར་འདེབས་ནི་ཤིན་ཏུ་ཐ་ཆད་དོ། །བདེན་བཞི་

[071B] ཁྱབ་འཇུག་ལ་སོགས་པས་བྱས་པར་འཛིན་པ་ནི་སྒྲོ་འདོགས་ཀྱི་སྐུར་འདེབས་ཏེ་སྔ་མ་ལ་ལྟོས་པའི་ཅུང་དྲག་པ་སྟེ་ལོག་ལྟའོ། །སྟོན་པ་དང་ལས་འབྲས་དང། བདེན་བཞི་སོགས་
ཡོད་དམ་མེད། ཡིན་ནམ་ཡིན་སྙམ་པའི་ནེམ་ནུར་བྱེད་པ་ནི་ཐེ་ཚོམ་མོ། །དེ་ལྟར་འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ། འཇིག་ཚོགས་ལ་ལྟ་བ། མཐར་ལྟ། ལྟ་བ་མཆོག་འཛིན། ཚུལ་ཁྲིམས་བརྟུལ་
བཞུགས་མཆོག་འཛིན། ལོག་ལྟ་སྟེ་དེ་རྣམས་ལ་རྩ་ཉོན་བཅུ་ཞེས་ཉོན་མོངས་ཐམས་ཅད་ཀྱི་རྩ་བ་བྱེད་ཅིང་དེ་ལས་ཉེ་ཉོན་ཉི་ཤུ་དང། དེ་ལས་ཀྱང་ཉོན་མོངས་བརྒྱད་ཁྲི་བཞི་སྟོང་འགྱུར་ཞིང་དེས་ལས་གསོག་གོ་
ལས་ལ་ཡང་སེམས་པའི་ལས་དང། བསམ་པའི་ལས་དང། དགེ་བ་དང། ལུང་མི་བསྟན་གྱི་ལས་སོ། །དགེ་བའི་ལས་ལ་ཡང་ཟག་བཅས་དང་ཟག་མེད་དང། ཟག་བཅས་ལ་ཡང་འཕགས་པའི་རྒྱུད་ལ་ཡོད་པ་དང་
སོ་སྐྱེའི་རྒྱུད་ལ་ཡོད་པ་དང། གཞན་ཡང་བསོད་ནམས་མ་ཡིན་པའི་ལས་དང། བསོད་ནམས་ཀྱི་ལས་དང། མི་གཡོ་བའི་ལས་སོགས་དུ་མ་ཡོད་དོ། །དེ་ལ་བསོད་ནམས་མ་ཡིན་པའི་ལས་ནི། མི་དགེ་བཅུ་ལ་སོགས་པའི་
ལས་དང། བསོད་ནམས་ཀྱི་ལས་ནི་འདོད་ཁམས་ཀྱིས་ས་བསྡུས་པའི་དགེ་བའི་ལས་དང། མི་གཡོ་བའི་ལས་ནི་གཟུགས་དང་གཟུགས་མེད་ཁམས་ཀྱི་སས་བསྡུས་པའི་བསམ་གཟུགས་བརྒྱད་ཀྱི་ཉེར་སྡོགས་ཀྱི་ཏིང་ངེ་

[072A]༄༅། །འཛིན་གྱི་ལས་སོ། །མི་གཡོ་བའི་ལས་ཞེས་པ་ནི། འདོད་ཁམས་པ་རྣམས་ཀྱི་ལས་ནི་དཔེར་ན་འདོད་ལྷར་མྱོང་བའི་ལས་བསགས་པ་འགའ་ཞིག་གི་འབྲས་བུ་མི་དང་དུད་འགྲོ་སོགས་ཀྱི་རྟེན་ལ་མྱོང་བ་ནི་
གཡོ་བ་དང། ཁམས་གོང་མ་གཉིས་ཀྱི་ལས་ནི་སྨོན་ལམ་སོགས་ཀྱིས་གཡོ་མི་ནུས་པས་མི་གཡོ་བའི་ལས་སོ། །ལས་གསོག་པའི་ཚུལ་ལ། འཕགས་པ་རྣམས་ཀྱིས་དགེ་བའི་ལས་གསག་ཅིང་བསྐྱེད་པ་དང། རྒྱུན་ཞུགས་
དང་ཕྱིར་འོང་གིས་མི་དགེ་བའི་ལས་གསོག་པ་ཡོད་ཀྱང། འཁོར་བར་འཕེན་བྱེད་ཀྱི་ལས་ནི་འཕགས་པས་གསོག་པ་མི་སྲིད་པར་གསུངས་པས་བདག་འཛིན་མ་བཟློག་གི་བར་དུ་འཁོར་བར་འཕེན་པའི་ལས་གསོག་ལ་
བདག་མེད་མངོན་སུམ་དུ་རྟོགས་པས་འཁོར་བར་འཕེན་པའི་ལས་གསར་དུ་མི་གསོག་པས་རྒྱུན་ཞུགས་དང་ཕྱིར་འོང་གིས་ཀྱང་བདག་འཛིན་དང་དུ་མི་ལན་པར་མི་སྟོབས་ལྡན་གྱིས་སྟོབས་ཆུང་བརྡུང་བ་བཞིན་སྤོང་
བར་གསུངས་པས། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་པ་མན་ཆད་སོ་སོ་སྐྱེ་བོ་རྣམས་ཀྱིས་འཁོར་བར་འཕེན་བྱེད་ཀྱི་ལས་གསོག་གོ་དེས་ན་བདག་མེད་མངོན་སུམ་དུ་མ་རྟོགས་ཀྱང་འཁོར་བའི་ཕུན་ཚོགས་
ཐམས་ཅད་ལ་ཉེས་དམིགས་སུ་བལྟས་ཏེ་ཐར་པ་འདོད་པའི་ཀུན་ནས་བླངས་ཏེ་དགེ་བའི་ལས་སྒྲུབ་པ་དང། བདག་མེད་པའི་དོན་ལ་ཚུལ་བཞིན་དུ་དཔྱོད་པའི་ཤེས་རབ་དང་མཚུངས་ལྡན་གྱི་དགེ་བའི་ལས་རྣམས་ནི་

[072B] །དེ་ལྟ་བུའི་ཉོན་མོངས་པས་འཁོར་བར་འཕེན་བྱེད་ཀྱི་ལས་བསགས་པས་འཁོར་བར་མི་འདོད་བཞིན་དུ་སྡུག་བསྔལ་སྣ་ཚོགས་མྱོང་དགོས་པ་འདི་བྱུང་འདུག་དེ་ལྟར་སྡུག་བསྔལ་བདེན་
པ་བསམ་པས་ཡིད་འབྱུང་བ་ན་འགོག་བདེན་ལ་ཐོབ་འདོད་སྐོམ་པ་ཆུ་འདོད་པ་ལྟ་བུ་དང། དེས་ལམ་བདེན་བསླབ་པ་གསུམ་ལ་སློབ་འདོད་ཀྱང་འབྱུང་སྟེ་སྡུག་བསྔལ་འདི་ལྟ་བུ་མི་འདོད་བཞིན་དུ་མྱོང་བ་ནི་ལས་ལ་ཐུག་ལས་དེ་ཉོན་
མོངས་ཀྱིས་བསགས་ཤིང་ཉོན་མོངས་རྣམས་ནི་གོང་གི་རྩ་ཉོན་བཅུ་ལས་བྱུང་ལ། རྩ་ཉོན་བཅུ་པོ་བསྡུ་ན། འཇིག་ལྟ། མཐར་ལྟ། ལྟ་བ་མཆོག་འཛིན། ཚུལ་ཁྲིམས་དང་བརྟུལ་ཞུགས་མཆོག་འཛིན། ལོག་ལྟ་སྟེ་ལྟ་
བ་ལྔ་ཕྱོགས་གཅིག་ཏུ་བསྡོམས་པ་དང། ལྷག་མ་ལྟ་མིན་ལྔ་སོ་སོར་བགྲངས་པའི་རྩ་ཉོན་དྲུག་ཏུ་འདུ། དེ་ཡང་བསྡུ་ན་དུག་གསུམ་ལ་འདུ་བ་དང། དེ་གསུམ་ཀྱང་མ་རིག་པ་ལ་ཐུག་པས་སྡུག་བསྔལ་ཐམས་ཅད་ཀྱི་རྩ་བ་མཐར་
གཏུགས་ན་བདག་འཛིན་མ་རིག་པར་མཐོང་ནས་འདི་དགྲའི་གཙོ་བོ་ཉིད་དུ་ངེས་པ་བརྟན་པོ་རྙིང་པར་བྱ་དགོས། དེ་ལྟར་དགྲའི་གཙོ་བོ་བདག་འཛིན་མ་རིག་པ་འདི་ནི་ངེས་པར་དྲུང་ནས་འབྱིན་དགོས་ཀྱི་དེས་གནོད་པ་བྱས་པ་ལ་
བཟོད་པ་བསྒོམ་ན་བཟོད་པ་དེ་ཡང་སྨད་པའི་གནས་ཡིན་ཏེ་སྤྱོད་འཇུག་ལས། བདག་གི་སེམས་ལ་གནས་བཞིན་དུ། །དགའ་མགུར་བདག་ལ་གནོད་བྱེད་པ། །དེ་ལ་མི་ཁྲོ་བཟོད་པ་ནི། །གནས་མིན་བཟོད་པ་སྨད་པའི་གནས། །

[073A]༄༅། །གལ་ཏེ་ལྷ་དང་ལྷ་མིན་རྣམས། །ཐམས་ཅད་བདག་གི་དགྲར་ལངས་ཀྱང། །ད་དག་གིས་ཀྱང་མནར་མེད་པའི། །མེ་ནང་འཁྲིད་ཅིང་འཇུག་མི་ནུས། །ཉོན་མོངས་སྟོབས་ཆེན་དགྲ་འདིས་ནི། །གང་དང་འཕྲད་ན་རི་
རབ་ཀྱང། །ཐལ་བ་ཡང་ནི་མི་ལུས་པ། །དེར་བདག་སྐད་ཅིག་གཅིག་ལ་འདོར། །ཞེས་གསུངས་པས་འདི་འཇོམས་པ་ལ་འབད་དགོས་ཏེ་དེ་ལ་མ་རིག་པ་དེ་བཅད་ན་འཁོར་བའི་སྡུག་བསྔལ་རྩ་བ་ནས་སྤོང་ནུས་པས་སྡུག་བསྔལ་
ཐམས་ཅད་རྩ་བ་ནས་སྤངས་པའི་བླ་མ་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་འགོག་བདེན་ལ་ཐོབ་འདོད་དང་དེའི་ཕྱིར་དུ་རྒྱུ་ལམ་བསླབ་པ་རིན་པོ་ཆེ་གསུམ་ལ་བསླབ་པར་བྱ་སྙམ་དུ་ལམ་བདེན་ལ་བསྟེན་འདོད་
ཤུགས་དྲག་ཏུ་བྱ། དེ་ལ་བསླབ་པ་གསུམ་ནི་ལྷག་པ་ཚུལ་ཁྲིམས། ལྷག་པ་ཏིང་ངེ་འཛིན། ལྷག་པ་ཤེས་རབ་ཀྱི་བསླབ་པ་སྟེ། ལྷག་པ་ཞེས་པ་ནི་མུ་སྟེགས་ཀྱི་བསླབ་པ་ལས་ཁྱད་པར་འཕགས་པས་ན་ལྷག་པ་དང། རིན་
པོ་ཆེ་ཞེས་པའི་སྐད་དོང་རཏྣ་ཞེས་པ་རཏྣ་རང་རིགས་གཙོ་བོ་ལའོ་ཞེས་དཀོན་མཆོག་དང། རིན་ཆེན་དང། རང་རིགས་ཀྱི་གཙོ་བོ་སོགས་ལ་འཇུག་པ་ལས་བསླབ་པ་འདི་རྣམས་བྱང་ཆུབ་ཀྱི་སེམས་ཀྱིས་ཀུན་ནས་བླངས་
པས་ན་རང་རིགས་ཀྱི་བསླབ་པ་ཐམས་ཅད་ཀྱི་གཙོ་བོ་འམ་མཆོག་ཡིན་པས་རིན་པོ་ཆེའོ། །དེ་ལ་བསླབ་པ་གསུམ་གྱི་གྲངས་ངེས་ལ། སྤང་བྱ་ཉོན་མོངས་སྤོང་བ་ལ་ལྟོས་པའི་གྲངས་ངེས་ནི། ཉོན་མོངས་པ་སུན་འབྱིན་པའི་

[073B] མངོན་གྱུར་འགོ་གནོན་པས་ཏིང་ངེ་འཛིན་དང། ས་བོན་དྲུང་ནས་འབྱིན་པས་ཤེས་རབ་ཀྱི་བསླབ་པ། སེམས་འདུལ་བ་ལ་ལྟོས་པའི་གྲངས་ངེས་ནི། སེམས་རྣམ་པར་གཡེང་བ་མི་གཡེང་བར་བྱེད་པའི་
ཚུལ་ཁྲིམས། སེམས་མཉམ་པར་མ་གཞག་པ་འཇིག་པར་བྱེད་པའི་ཏིང་ངེ་འཛིན། སེམས་མ་གྲོལ་བ་གྲོལ་བར་བྱེད་པའི་ཤེས་རབ་ཀྱི་བསླབ་པ། །ཐོབ་བྱ་འབྲས་བུ་ལ་ལྟོས་པའི་གྲངས་ངེས་ནི། ཚུལ་ཁྲིམས་མ་ཉམས་
པའི་འབྲས་བུ་འདོད་ཁམས་ཀྱི་ལྷ་མི་ཐོབ་པར་བྱེད་ལ་ཉམས་པའི་འབྲས་བུ་ངན་འགྲོ་དང། ཁམས་གོང་མ་གཉིས་ཀྱི་མངོན་མཐོ་ཏིང་ངེ་འཛིན་གྱི་བསླབ་པའི་འབྲས་བུ་དང། ངེས་ལེགས་ཐར་པ་ཐོབ་པར་བྱེད་པ་ནི་
ཤེས་རབ་ཀྱི་བསླབ་པའི་འབྲས་བུ། གོ་རིམ་ངེས་པ་ལ་ལྟོས་པའི་གྲངས་ངེས་ནི། སྔ་མ་ལ་བརྟེན་ཕྱི་མ་སྐྱེ། ཞེས་ཚུལ་ཁྲིམས་ལ་བརྟེན་ནས་ཏིང་ངེ་འཛིན་དང། དེ་ལ་བརྟེན་ནས་ཤེས་རབ་ཀྱི་བསླབ་པ་སྐྱེ། དམན་མཆོག་
ལ་ལྟོས་པའི་གྲངས་ངེས་ནི། སྨན་དང་མཆོག་ཀྱང་དེ་བཞིན་ནོ། །ཞེས་སྔ་མ་སྔ་མ་དམན་ཞིང། ཕྱི་མ་ཕྱི་མ་མཆོག་གོ། རགས་ཞིང་ཕྲ་བ་ལ་ལྟོས་པའི་གྲངས་ངེས་ནི། སྔ་མ་སྔ་མ་རགས་ལ་ཕྱི་མ་ཕྱི་མ་ཕྲ་བའོ། །གཞན་
ཡང་ལྟ་བ་ནི་ཤེས་རབ། སྒོམ་པ་ནི་ཏིང་ངེ་འཛིན། སྤྱོད་པ་ནི་ཚུལ་ཁྲིམས་ཀྱི་བསླབ་པ་སྟེ། ལྟ་སྒོམ་སྤྱོད་གསུམ་ཡང་དེ་ཉིད་དོ། །དེ་ལྟ་བུའི་བསླབ་པ་གསུམ་གྱི་གྲངས་དང་གོ་རིམ་ཤེས་པར་བྱས་ཏེ་དེ་ལ་སློབ་པ་ནི་གལ་ཤིན་ཏུ་

[074A]༄༅། །ཆེ་སྟེ། བསླབ་པ་གསུམ་ལ་མ་བསླབས་ན་ཐར་པ་ཐོབ་འདོད་སྨིན་པ་ཙམ་དུ་ཟད་པས་འཁོར་བ་ལས་མི་ཐར་ལ། དེས་ནང་རང་བཞིན་གྱིས་གྲུབ་པར་འཛིན་པ་འཁོར་བའི་རྩ་བ་ང་འདོན་པ་ལ། དེ་དང་འཛིན་
སྟང་དངོས་སུ་འགལ་བའི་བདག་མེད་རྟོགས་པའི་ཤེས་རབ་བསྐྱེད་དགོས། །ཤེས་རབ་དེ་ཡང་ལྷང་ཙམ་རྒྱུད་ལ་སྐྱེས་པ་ལྟ་བུའི་ཡུན་ཐུང་ངུ་ཞིག་གིས་ཐོག་མེད་ནས་འདྲིས་པའི་བདག་འཛིན་ཟློག་མི་ནུས་པས་ཡུན་ཅི་
འདོད་དུ་བདག་རང་བཞིན་མེད་པའི་ངེས་ཤེས་ཀྱི་སྟེང་དུ་འཇོག་ནུས་པ་ཞིག་དགོས། དེ་ལ་ལྷག་མཐོང་འདྲེན་ནུས་ཀྱི་ཞི་གནས་ཀྱི་ཏིང་ངེ་འཛིན་བརྟན་པོ་སྔོན་དུ་འགྲོ་དགོས། དེ་ལ་སེམས་གཡེང་བ་རིགས་པ་མ་སྤངས་པར་
ཕྲ་མོ་སྤོང་མི་ནུས་པས་དེའི་སྔོན་དུ་ཚུལ་ཁྲིམས་ཀྱི་བསླབ་པ་འགྲོ་དགོས་སོ། །འདི་ཉིད་འབྲིང་དང་མཐུན་མོང་བའི་ལམ་ཡིན་པའི་ཕྱིར་བསླབ་པ་ཕྱི་མ་གཉིས་ཞི་ལྷག་གི་སྐབས་སུ་འབྱུང་བས་སྐབས་འདིར་ཚུལ་ཁྲིམས་
ལ་སློབ་ཚུལ་གསུངས་ལ། ཚུལ་ཁྲིམས་ནི་ཡོན་ཏན་ཐམས་ཅད་ཀྱི་གཞི་ཡིན་པས་ན་ཁྱད་པར་བསྲུང་ན་ཕན་ཡོན་ཆེ་ཞིང་ཞེས་སོགས་ཚུལ་ཁྲིམས་ཀྱི་བསླབ་པ་ལ་དམིགས་ཕུག་པའི་སྲོག་གི་ཕྱིར་ཡང་མ་བཏང་ཞེས་
སོ༑ ༑ཡང་ཞེས་པའི་ཡང་སྒྲས་ནི་གཅེས་པ་སྲོག་གི་ཕྱིར་ཡང་མི་གཏོང་ན། དེ་ལས་གཞན་པའི་ལུས་དང་ལོངས་སྤྱོད་སོགས་ཀྱི་ཕྱིར་མི་གཏོང་བ་ལྟ་ཅི་སྨོས་ཞེས་སོ། །དེ་ལ་ཚུལ་ཕྲིམས་བསྲུངས་པའི་ཕ་ཡོན་

[074B] ལ་ལའི་ཚུལ་ཁྲིམས་བདེ་བ་སྟེ། །ལ་ལའི་ཚུལ་ཁྲིམས་སྡུག་བསྔལ་ཡིན། །ཚུལ་ཁྲིམས་ལྡན་པ་བདེ་བ་སྟེ། །ཚུལ་ཁྲིམས་འཆལ་བ་སྡུག་བསྔལ་ལོ། །ཞེས་གསུངས་
ཏེ་ཞིབ་པར་འདྲི་མ་ནུས། འཕགས་པ་ཀླུ་སྒྲུབ་ཀྱིས་ཀྱང། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་དང། དཔལ་ལྡན་ཟླ་བ་གྲགས་པས་ཀྱང། སོ་སོའི་སྐྱེ་བོ་རྣམས་དང་ཉན་
ཐོས་དང། །རང་བྱང་ཆུབ་ལ་བདག་ཉིད་དེས་རྣམས་དང། །རྒྱལ་སྲས་རྣམས་ཀྱིས་ངེས་པར་ལེགས་བསྟན་པའི། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་གསུངས། དེ་ལྟར་ཚུལ་ཁྲིམས་བསྲུང་བ་ལ་ཉེས་ལྟུང་
འབྱུང་བའི་སྒོ་བཞི་ཡོད་པས་དེ་བཞི་བཀག་ན་ཚུལ་ཁྲིམས་རྣམ་དག་འབྱུང་སྟེ། རྩ་བ་བཞིས་མ་གོས་ཤིང་ཡན་ལག་གི་ལྟུང་བས་གོས་ཀྱང་ཞག་ཏུ་མི་འགྲོགས་པར་དེ་འཕྲལ་ཕྱིར་བཅོས་ཀྱིས་དག་པར་བྱས་པ་ནི་ཚུལ་ཁྲིམས་
རྣམ་པར་དག་པ་ཡིན། དེ་ཡང་མི་ཤེས་པ་ལྟུང་བ་འབྱུང་བའི་སྒོ་གཅིག་སྟེ། དེའི་གཉེན་པོར་དགེ་བསྙེན་ཕ་མ། དགེ་ཚུལ་ཕ་མ། དགེ་སློང་ཕ་མ་གང་ཡིན་པ་རང་རང་གི་བསླབ་བྱའི་སྡོམ་ཚིག་ཙམ་མ་མཐར་བློ་འཛིན་བྱས་ཏེ་ཤེས་
དགོས། མ་གུས་པ་ལྟུང་བ་འབྱུང་བའི་སྒོ་གཅིག་སྟེ། སྟོན་པ་སོགས་ལ་གུས་པ་མེད་ན། །དེས་གསུངས་པའི་བསླབ་བྱ་སོགས་ཆོས་དང། དེ་དོན་ཉམས་སུ་ལེན་པའི་གྲོགས་དགེ་འདུན་རྣམས་ཀྱི་ཇི་ལྟར་མཛད་པ་ལ་མི་ལྟ་བས་

[075A]༄༅། །དེའི་གཉེན་པོ་སྟོན་པ་སོགས་ལ་གུས་པར་བྱ་དགོས། ཚངས་པ་མཚུངས་པར་སྤྱོད་པ་ཞེས་པ་ནི། འཇིག་རྟེན་པའི་ཚངས་པའི་གོ་འཕང་དང། འཇིག་རྟེན་ལས་འདས་པ་མི་གནས་པའི་མྱ་ངན་ལས་འདས་པའི་གོ་
འཕང་ལ་ཚངས་པར་ཡང་གསུངས་པས་འདི་ཕྱི་མ་སྟེ་མི་གནས་པའི་མྱང་འདས་ཀྱི་ཚངས་པ་ཐོབ་པའི་རྒྱུ་ལ་སློབ་པའི་སྤྱོད་པ་ལ་བྱའོ། །བག་མེད་པ་ལྟུང་བ་འབྱུང་བའི་སྒོ་གཅིག་སྟེ། དེའི་གཉེན་པོར་བླང་དོར་གྱི་གནས་རྣམས་
མ་བརྗེད་པའི་དྲན་པ་དང། སྒོ་གསུམ་ལེགས་ཉེས་གང་ལ་སྤྱོད་ལྟ་བའི་ཤེས་བཞིན་དང། རང་རྒྱུ་མཚན་དུ་བྱས་ཏེ་ཉེས་སྤྱོད་ལ་འཛེམ་པའི་ངོ་ཚ་དང། གཞན་གྱིས་སྨད་དུ་འོང་སྙམ་དུ་ཉེས་པ་ལ་འཛེམ་པའི་ཁྲེལ་ཡོད་
བསྐྱེད་ནས་བག་དང་ལྡན་པར་བྱ། བག་ཡོད་ཅེས་པ་ནི་ཚིག་ཉུང་ཡང་དོན་ཤིན་ཏུ་རྒྱ་ཆེ་བ་སྟེ་བག་ཡོད་དང་བྲལ་ན་ཉེས་ལྟུང་དུ་མ་ལ་སྤྱོད་ཅིང་དགེ་བའི་ཆོས་ལ་མི་འཇུག་པའི་གཞི་ཆེན་པོ་ཡིན། དེ་ཡང་ཆང་ནི་བག་མེད་པ་ལ་འཇུག་
པའི་སྒོ་ཆེན་པོ་ཡིན་པའི་ཕྱིར་སྟོན་པས་སྲོག་གི་ཕྱིར་ཡང་གནང་བ་མེད་པས་དེ་སྤོང་བ་བག་ཡོད་པའི་རྩ་བ་ཡིན་ཏེ། སྔོན་རྐུན་པོ་འགས་བག་དང་ལྡན་པས་ཁྱིམ་ཞིག་ལ་འབུབས་རྒྱབ་སྟེ་ནང་དུ་སླེབ་པ་ན་ཆང་གི་རྫ་མ་རྙེད་ནས་
སྐོམ་པའི་དབང་གིས་ཁ་ནས་བཅུས་ཏེ་འཐུངས་པས་ཆང་ནུས་པ་ཤིན་ཏུ་ཆེ་བས་གཟི་སྟེ་བག་ཡོད་ལས་ཉམས་ནས། ཆད་ཁ་ནས་བཙགས་པ་འདི་འདྲ་ན། །ཞབས་ནས་བཙགས་ན་ཇི་ལྟར་འགྱུར། །ཞེས་གླུ་བླངས་པས་བདག་

[075B] མདོར་ན་འཕགས་པ་ཀ་ཏྱེ་ན་རྒྱལ་པོ་གཏུམ་མོ་རབ་སྣང་གི་མཆོད་གནས་སུ་བྱོན་པ་དང། གཡང་ས་ཆེན་པོའི་ལམ་དུ་འགྲོ་བ་ལྟར་བྱ་སྟེ་འདིར་མང་དུ་དོགས་པས་མ་བྲིས་སོ། །ཉོན་མོངས་མང་བ་ལྟུང་བ་འབྱུང་
བའི་སྒོ་གཅིག་སྟེ། དེ་ལ་རང་རྒྱུད་ལ་ཉོན་མོངས་ཤས་གང་ཆེ་བརྟགས་ཏེ་གང་ཆེ་བ་དེའི་གཉེན་པོ་འབད་ནས་བསྟན་དགོས་པས་ཉོན་མོངས་མང་བ་ནི་ཤས་ཆེ་བ་ཡིན་ལ། ཉོན་མོངས་སྐྱེ་བ་ལ་རྒྱུ་དྲུག་སྟེ། རྟེན་དང་དམིགས་པ་འདུ་འཛི་
བཤད་པ་དང། །གོམས་པ་ཡིད་བྱེད་ཉོན་མོངས་སྐྱེ་རྒྱུ་དྲུག་ཅེས་ཉོན་མོངས་སྐྱེ་བའི་རྟེན་ནི་ཉོན་མོངས་པའི་ས་བོན་ནམ་བག་ལ་ཉལ་དང། དམིགས་པ་ན་འདོད་ཆགས་སོགས་སྐྱེ་བའི་ཡུལ་ལ་དམིགས་པ། འདུ་འཛི་ནི་གྲོགས་ངན་
པ་དང་ཉོན་མོངས་འཕེལ་བའི་གཏམ་སྣ་ཚོགས་བྱེད་པ། བཤད་པ་ནི་རྒྱལ་སྦྲུང་ལ་སོགས་པའི་ཆོས་ལོག་ཉེན་པ། གོམས་པ་ནི་སྔོན་ཉོན་མོངས་དང་གོམས་འདྲིས་ཀྱི་སྟོབས་བསྐྱེད་པ། ཡིད་བྱེད་ནི་ཉོན་མོངས་སྐྱེས་པ་ན་དེ་མི་
འགོག་པར་ཚུལ་བཞིན་མ་ཡིན་པ་ཡིད་ལ་བྱེད་པས་གསོས་འདེབས་པའོ། །དེ་ལྟར་ཉོན་མོངས་སྐྱེ་བའི་རྒྱུ་རྣམས་ངོས་ཟིན་པར་བྱས་ཏེ་ནམ་སྐྱེ་བ་ན་དེ་མ་ཐག་འབད་པས་སྤྱོད་དགོས་ཏེ། ཉོན་མོངས་གོམས་ན་གཉེན་པོས་བཟློག་དཀའ་
བས༑ ༑དྲན་ཤེས་སྐྱེས་བུས་གཉེན་པོའི་མཚོན་བཟུངས་ཏེ། །ཆགས་སོགས་ཉོན་མོངས་དང་པོ་སྐྱེས་མ་ཐག་འབུར་འཇོམས་བྱེད་པ་རྒྱལ་སྲས་ལག་ལེན་ཡིན། །ཞེས་གསུངས་པ་ལྟར་ཉོན་མོངས་ཆུང་དུ་སྐྱེས་མ་ཐག་འབུར་

[076A]༄༅། །འཇོམས་སུ་མ་བཏང་ན་ཤིན་ཏུ་བཟློག་དཀའ། དེ་ལ་འདོད་ཆགས་ཀྱི་གཉེན་པོ་ནི་མི་རྟག་པ་བསྒྲོམ་པ་དང་ཕྱི་དང་ནང་གི་ཡུལ་ལ་དམིགས་ཏེ་ཀེང་རུས་རྒྱུས་པས་སྒྲེལ་བ་ལ་འཇིམ་པས་ཞལ་ཞལ་བྱས་པའམ་
ཡང་ན་རྣམ་པར་སྔོས་པ་དང། རྣམ་པར་རུལ་བ་དང། རྣམ་པར་འབུས་ཞིག་པ་སོགས་མི་སྡུག་པ་བསྒོམ། ཞེ་སྡང་ནི་འདི་ཕྱི་གཉིས་ཀར་སྡུག་བསྔལ་ཞིང་དགེ་རྩ་འཇོམ་པས་རྣམ་པ་ཐམས་ཅད་དུ་སྐབས་མི་དབྱེ་སྟེ། འདི་
མ་བྱུང་ན་ཚེ་འདིར་ཡང་ཤིན་ཏུ་བདེ་བས་དེའི་གཉེན་པོར་ཡིད་འོང་གི་བྱམས་པ་བསྒོམ། གཏི་མུག་གི་གཉེན་པོར་རྟེན་འབྲེལ་བཅུ་གཉིས་བསྒོམས་ཏེ་འཁོར་བའི་འཇུག་ལྡོག་ལ་མཁས་པར་བྱས་ཏེ་སྣང་བ་སྟོང་བ་དང་
སྟོང་བ་རྟེན་འབྲེལ་དུ་ཤར་ཏེ་སྣང་བས་ལས་འབྲས་ལ་རྨོངས་པ་དང། སྟོང་པས་དེ་ཁོ་ན་ཉིད་ལ་རྨོངས་པའི་མ་རིག་པ་འཇོམ་པར་བྱ། ང་རྒྱལ་གྱི་གཉེན་པོར་སྐྱེས་བུ་ས་མིན་ཆུ་མ་ཡིན། ཞེས་སོགས་ཁམས་ཀྱི་རབ་དབྱེ་
བསྒོམས་ཏེ་ས་ཆུ་སོགས་ཐམས་ཅད་ལ་ང་གང་དུའང་མེད་པས་ང་རྒྱལ་བྱེད་པའི་དམིགས་ཡུལ་མེད་པར་བསམ། རྣམ་རྟོག་ཤས་ཆེ་ན་དབུགས་འགྲོ་འོང་ལ་དམིགས་པས་རླུང་ནི་སེམས་ཀྱི་བཞོན་པ་སྟེ། སེམས་ཞ་བོ་
མིག་ལྡན་དང། རླུང་ལོང་བ་རྐང་ལྡན་ལྟ་བུ་ཡིན་པས་རླུང་གནས་པས་སེམས་གནས། དེ་བཞིན་དུ་ཉོན་མོངས་གང་དང་གང་སྐྱེས་ཀྱང་དེ་དང་དེ་ངོ་ཤེས་པར་བྱས་ཏེ་བྱུང་མ་ཐག་སྤོང། གལ་ཏེ་ད་དུང་མ་བཟློག་ན་མཎྜ་ལ་

[076B] ལྡང་བ་དང་སྡོང་པ་ལ་སོགས་པ་ལུས་ཀྱི་སྤྱོད་ལམ་སྦྱར་བ་དང། ཐ་ན་སྐེ་གཅུ་གཅུ་བྱས་པས་ཀྱང་བཟློག་པར་གསུངས་ཤིང། ཡང་དུག་གསུམ་རླུང་འབུང་བྱ་བ་ཉོན་མོངས་གང་སྐྱེས་ཀྱང་སྣ་བུག་
ནས་རླུང་དྲག་ཏུ་བུས་ཏེ་ཉོན་མོངས་ཐམས་ཅད་སྣ་ནས་ཐོན་པར་བསམ་པ་ཡང་བྱ་ལ། མདོར་ན་བྱང་ཆུབ་ལམ་གྱི་རིམ་པ་འདི་ཉིད་དུག་གསུམ་གྱི་གཉེན་པོར་གསུངས་ཏེ། འདོད་ཆགས་ཀྱི་གཉེན་པོར་སྐྱེས་བུ་ཆུང་འབྲིང་གི་ལམ་བསྒོམ་
པ་དང། ཞེ་སྡང་གི་གཉེན་པོར་ཆེན་པོའི་བྱང་ཆུབ་ཀྱི་སེམས་བསྒོམ་པ་དང། གཏི་མུག་གི་གཉེན་པོར་ལྷག་མཐོང་བསྒོམ་པའོ། །གཞན་ཡང་གཉིད་རྨུགས་དང་རྒོད་པ་དང། ལེ་ལོ་དང་བག་མེད་དང། ངོ་ཚ་དང་ཁྲེལ་མེད་པ་དང་
ཤེས་བཞིན་མ་ཡིན་པ་སོགས་ཉེ་བའི་ཉོན་མོངས་པ་རྣམས་ཀྱང་དགེ་བ་ལ་བར་དུ་གཅོད་པས་དེའི་གཉེན་པོ་བསྟེན་ནས་འཕྲལ་འཕྲལ་དུ་མཐུ་ཇེ་ཆུང་དུ་གཏོང་བ་ལ་གོམས་པར་བྱ་ཡི། འདི་ཙམ་ལ་འགལ་ཡང་སྐྱོན་ཆུང་ངོ་བསམ་
ནས་བཅས་པ་རྣམས་ལ་བག་ཡངས་སུ་འཇུག་པ་ནི་སྡུག་བསྔལ་འབའ་ཞིག་ཐོབ་པས་ཐ་ནའང་ཉོན་མོངས་པའི་ཁ་མི་སྐྱོར་ཕྱོགས་མི་འཛིན་པར་དགྲའི་གཙོ་བོར་བལྟས། གཉེན་པོའི་ཕྱོགས་བཟུང་ནས་ཉོན་མོངས་སུན་འབྱིན་པ་ལ་
འབད་པ་ཞིག་མེད་དུ་མི་རུང་བ་ཡིན། དེ་ལྟར་འབད་ན་ཤར་བས། སྤྱིར་ལེགས་ཉེས་ཅི་བྱུང་ཡང་ཆོས་ལ་བརྟེན་པ་དེའི་ནང་ནས་ཀྱང་འདུལ་བ་ནས་ཇི་ལྟར་འབྱུང་བ་ལ་བརྟེན་ན་སྡོམ་པ་བསྐྱར་དུ་ལྔབ་ཀྱང་མི་དགོས་པ་

[077A]༄༅། །ཞེ་གཙང་བ། བརྟག་ཐུབ་པ། ཉམས་དགའ་བ། མཐའ་བཟང་བ་ཡིན་གསུང་བ་དེ་ལྟ་བུ་འབྱུང་བས་རྩ་བ་བཞིས་མ་གོས་ཤིང་ཡན་ལག་གི་ལྟུང་བས་གོས་ཀྱང་ཞག་ཏུ་མི་འགྲོགས་པར་འཕྲལ་འཕྲལ་དུ་བཤགས་
བསྡམས་ལ་རང་གིས་བརྟགས་ན་གཞན་གྱིས། འཕྲལ་དུ་བདེ་བས། ཕུགས་སུ་ལེགས་པས། འབད་པར་བྱ་བ་ནི་ཚུལ་ཁྲིམས་རྣམ་པར་དག་པ་ཡིན་པས་དེ་ལྟར་བྱེད་ནུས་པར་གསོལ་བ་འདེབས་པ་སོགས་སྔར་བཞིན་བྱའོ། །གསུམ་པ་
མཇུག་ཏུ་ཇི་ལྟར་བྱ་བ་ནི་སྔར་བཞིན་ཡིན་ལ། གཉིས་པ་ཐུན་མཚམས་སུ་ཡང་སོ་སོར་ཐར་པའི་དབང་དུ་བྱས་པའི་དགེ་ཚུལ་སློང་སོགས་ཀྱི་བསླབ་བྱ་ལ་བལྟ་བ་སོགས་སྔར་བཞིན་ནོ། །ཞེས་གསུངས།    ༈   གསུམ་པ་སྐྱེས་བུ་ཆེན་པོའི་
ལམ་ལ་བློ་སྦྱོང་བ་ནི། བྱང་ཆུབ་ལམ་གྱི་རིམ་པའི་སྙིང་པོ་ཨི་ཐི་བ་ནི་བྱང་ཆུབ་ཀྱི་སེམས་ཉིད་ཡིན་ཏེ། སྐྱེས་བུ་ཆུང་འབྲིང་གི་ལམ་སྔོན་འགྲོ་དང། བྱང་ཆུབ་ཀྱི་སེམས་དངོས་གཞི། སྤྱོད་པ་ལ་སློབ་པ་ནི་དེའི་བསླབ་བྱའོ། །དེ་
ཡང་སྐྱེས་བུ་འབྲིང་གི་སྐབས་སུ་འཁོར་བའི་ཉེས་དམིགས་སྒོ་སྣ་ཚོགས་ནས་ཡུན་རིང་བསམ་པས། འཁོར་བའི་གནས་ནི་མེ་འབར་བའི་རླུབས་ལྟར་མཐོང་སྟེ་དེ་ལས་ངེས་པར་ཡིད་འབྱུང་བའི་བསམ་པ་དྲག་པོས་བསླབ་
པ་རིན་པོ་ཆེ་གསུམ་ལ་བསླབས་པས་ཐར་པ་ཐོབ་ཅིང། དེ་ཡང་མངོན་མཐོའི་དཔལ་འབྱོར་ལྟར་སླར་སྡུག་བསྔལ་དུ་འགྱུར་བ་མ་ཡིན་ཀྱང། སྤང་རྟོགས་མཐར་མ་ཕྱིན་པའི་སྐྱོན་ཟད་པ་དང་ཡོན་ཏན་རྫོགས་པ་ཕྱོགས་རེ་

[077B] མཐར་སངས་རྒྱས་ཀྱིས་བསྐུལ་ཏེ་ཐེག་པ་ཆེན་པོ་ལ་འཇུག་དགོས་ལ། ཐེག་དམན་ལ་
ཐོབ་བྱར་བྱས་ན་རང་ཉིད་ལ་སྡུག་བསྔལ་མེད་པའི་དབང་གིས་སེམས་ཅན་གཞན་ལ་སྙིང་རྗེ་སྐྱེ་དཀའ་ཞིང་ཐོག་མ་མེད་པ་ནས་དྲིན་གྱིས་བསྐྱངས་པའི་མ་རྣམས་ཡལ་བར་དོར་ནས་རང་ཉིད་ཉེར་ཞིའི་དབྱིངས་ལ་གནས་ན་རང་ཉིད་
ཁྲེལ་མེད་མ་རབས་ཀྱི་སྤྱོད་པར་འགྲོ་བ་ནི། དཔེར་ན་ཚེ་འདིའི་ཕ་མ་བཙོན་རའམ་མེ་འོབས་སུ་ལྷུང་བ་ལ་ཇི་མི་སྙམ་པར་རང་ཉིད་ཁྲུས་ཀྱི་རྫིང་བུར་དགའ་དགའ་ལྟར་གནས་ན་མི་རྣམས་ཀྱིས་ཁྲེལ་མེད་ཐ་ཤལ་དུ་བརྩི་བ་བཞིན་དམ་
པ་རྣམས་ཐུགས་ཁྲེལ་བར་འགྱུར་བས་ན་ཐེག་པ་ཆེན་པོར་འཇུག་དགོས་ལ། འཇུག་པའི་དུས་ཀྱང་དང་པོ་ཉིད་ནས་ཐེག་ཆེན་ལ་འཇུག་རིགས་སོ། །ཐེག་པ་ཆེན་པ་ལ་འཇུག་པ་ལ་ནི་ཉོན་མོངས་པའི་ས་བོན་རྩ་བ་ནས་སྤངས་པ་ཡང་མ་
ཡིན་ལ། ཉོན་མོངས་པའི་ཁ་འཛིན་དང་རྒྱབ་སྐྱོར་ཡང་མི་བྱ་བར་འགོ་བསྣན་པ་ཙམ་བྱས་ན་རང་ཉིད་སྲིད་མཚོར་ལྷུང་བས་སྡུག་བསྔལ་བ་ལྟར་མར་གྱུར་པའི་འགྲོ་བ་རྣམས་ཀྱང་དེ་དང་མཚུངས་པར་ཤེས་ཏེ་བྱམས་པ་དང་སྙིང་
རྗེ་སྐྱེ་སླ་ཞིང་སྙིང་རྗེ་ནི་ཐེག་ཆེན་གྱི་ལམ་གྱི་རྩ་བ་ཡིན་པས་དང་པོར་སེམས་དེ་བསྐྱེད་པ་ལ་གལ་ཆེ་བ་དང། བར་དུ་སེམས་ཅན་གྲངས་མང་ལ་སྤྱོད་པ་ངན་པ་དང། བསླབ་བྱ་རྒྱ་ཆེ་ལ་བྱ་དཀའ་བས་སྙིང་རྗེ་ཡང་ཡང་དྲན་པར་

[078A]༄༅། །མ་བྱས་ན་དམན་པར་ལྡོག་པ་དང། མཐའ་མར་སངས་རྒྱས་ཐོབ་ནས་ཉན་རང་ལྟར་མི་གནས་པར་འགྲོ་བའི་དོན་མཛད་པའང་སྙིང་རྗེ་ལ་རག་ལས་སོ། །དེས་ན་འདི་ལ་གཉིས། བྱང་ཆུབ་ཏུ་སེམས་བསྐྱེད་ཚུལ་དང་
སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ལ་གཉིས། བྱང་ཆུབ་ཏུ་སེམས་བསྐྱེད་པ་དངོས་དང། སེམས་བསྐྱེད་ཚོགས་བཟུང་བའི་ཚུལ་ལོ། །དང་པོ་ནི། རིགས་ཀྱི་བུ་བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་
ཐམས་ཅད་ཀྱི་ས་བོན་ལྟ་བུའོ་ཞེས་གསུངས་པ་ལྟར་དཔེར་ན་འཇིག་རྟེན་ཀྱི་ཞིང་ས་དང་ཆུ་ལུང་ནི་འབྲས་དང་གྲོ་སྲན་སོགས་ཀྱི་ས་བོན་གང་དང་ཚོགས་ཀྱང་དེའི་མྱུ་གུའི་རྒྱུ་བྱེད་པ་མཐུན་མོངས་བ་དང། ནས་ཀྱི་ས་བོན་ནི་
ནས་ཀྱི་མྱུ་གུ་ཁོ་ནའི་རྒྱུ་བྱེད་པ་ལས་གྲོ་སྲན་ལ་སོགས་པའི་མྱུ་གུ་མི་འབྱུང་བས་མཐུན་མོང་མིན་པའི་རྒྱུ་ཡིན་པ་ལྟར། བྱང་ཆུབ་ཀྱི་སེམས་ཀྱང་སངས་རྒྱས་ཁོ་ནའི་ཐུན་མོང་མིན་པའི་རྒྱུ་ཡིན་པས་ཐེག་ཆེན་གྱི་སྒོར་ཆུད་མི་
ཆུད་ནི་སེམས་འདི་ཁོ་ན་ཡོད་མེད་ཀྱིས་བྱེད་དགོས་པས་བྱང་ཆུབ་ཀྱི་སེམས་མེད་ན་སྟོང་ཉིད་རྟོགས་པའི་ཤེས་རབ་ལ་སོགས་པའི་ཡོན་ཏན་ཅི་ཡོད་ཀྱང་ཐེག་ཆེན་བར་མི་ཆུད། དེ་ལ་བྱང་ཆུབ་ཀྱི་སེམས་ལྷག་བསམ་ལས་
བྱུང་བ་དང། དེ་སྙིང་རྗེ་ལས་བྱུང་བ་དང། དེ་ཡིད་འོང་གི་བྱམས་པ་ལས་བྱུང་བ་ལ་ལུགས་གཉིས་ཀ་མི་མཐུན་པ་མེད་ལ། ཡིད་འོང་གི་བྱམས་པ་དེ་ཐབས་གང་ལས་བསྐྱེད་པ་ལ་བཞེད་སྲོལ་གཉིས་ཡོད་དེ་ཤེར་ཕྱིན་གྱི་

[078B] དེ་དྲིན་དྲན་པ་ལས་བྱུང། དེ་མར་ཤེས་པ་ལས་བྱུང་བས་རྒྱུ་འབྲས་བདུན་གྱི་སྒོ་ནས་སེམས་བསྐྱེད་
མདོ་ཕལ་པོ་ཆེའི་རྗེས་སུ་འབྲངས་ནས་རྒྱལ་སྲས་ཞི་བ་ལྷ་ལ་སོགས་པ་རྣམས་བདག་གཅེས་འཛིན་གྱི་སྐྱོན་དང། གཞན་གཅེས་འཛིན་གྱི་ཡོན་ཏན་ཤེས་པའི་སྒོ་ནས་སེམས་ཅན་ཐམས་ཅད་གཅེས་ཤིང་ཕངས་པའི་རྣམ་
པར་བལྟས་ཏེ་ཡིད་འོང་གི་བྱམས་པ་སྒྲུབ་པས་ན་བདག་གཞན་མཉམ་པ་རྗེའི་སྒོ་ནས་སེམས་བསྐྱེད་པར་མཛད་དོ། །དེས་ན་འདི་ལ་གཉིས་ལས་དང་པོ་རྒྱུ་འབྲས་མན་ངག་བདུན་གྱི་སྒོ་ནས་བྱང་ཆུབ་ཏུ་སེམས་བསྐྱེད་ཚུལ་ནི་
འདི་ལ་རྒྱུ་འབྲས་ཀྱི་འཇོག་ཚུལ་མི་འདྲ་བ་མང་དུ་སྣང་ཡང། རྒྱུ་ཁོ་ན་ཡིན་པ་མར་ཤེས་དང། འབྲས་བུ་ཁོ་ན་ཡིན་པ་སངས་རྒྱས་དང། རྒྱུ་འབྲས་གཉིས་ཀ་ཡིན་པ་དྲུག་སྟེ་ཁྱོན་རྒྱུ་འབྲས་བརྒྱད་ཡོད་པར་ལུགས་འདིའི་བཞེད་སྲོལ་
ཡིན་པས་འདི་ལ་གཉིས། མཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། ཕུར་བཙུགས་གསོལ་འདེབས་ཀྱི་བར་སྔར་བཞིན་
ལ༑ བདུད་རྩི་འབེབས་སྦྱངས་ཀྱི་ཚིག་དོན་ནི་གོ་སླའོ། །གཉིས་པ་དངོས་གཞི་ནི། ཐོག་མར་སེམས་ཅན་ཐམས་ཅད་ལ་བཏང་སྙོམས་སྒོམ་པ་སྔོན་དུ་འགྲོ་དགོས་ཏེ། དེ་མེད་ན་བྱམས་པ་དང་སྙིང་རྗེ་ཕྱོགས་རིགས་ཅན་དུ་འགྱུར་

[079A]༄༅། །བས་དགྲ་གཉེན་ལ་ཆགས་སྡང་གི་བློ་དགག་དགོས་པས་སྤྱི་བོར་བླ་མ་ལྷ་བསྒོམ་བཞིན་པའི་ངང་ནས། ཕན་གནོད་གང་ཡང་མ་བྱས་ཤིང་རང་གི་ངོ་ཤེས་པའི་མི་ལྟ་བུའི་སེམས་ཅན་གཅིག་མདུན་དུ་གསལ་
བར་དམིགས་ནས་བཏང་སྙོམ་སྒོམ་ན་སྐྱེ་སླ། དེ་ལ་བཏང་སྙོམས་ཀྱི་བློ་ཇི་ཙམ་ཡོད་པ་དེ་དཔེར་བྱས་ནས་དགྲ་གཉེན་ལ་ཆགས་སྡང་དགག་པར་བྱ་སྟེ་ཚིག་དོན་རྣམས་ནི་རྩ་བར་ཤིན་ཏུ་གསལ་བས་འཆད་དགོས་པ་ཆེར་
མི་སྣང། བར་མའི་སེམས་ཅན་ནི་རང་གི་མདུན་དྲང་པོར་ཁ་རང་ལ་ཕྱོགས་པར་བསྒོམ་པ་དང། དེའི་གཡས་ཀྱི་ཅུང་ཟད་རྒྱབ་ངོས་སུ་ཡིད་དུ་འོང་བ་དང། གཡོན་གྱི་རྒྱབ་ངོས་སུ་ཡིད་དུ་མི་འོང་བ་བསྒོམ། ཡུལ་ཟག་བཅས་
ལ་ཡིད་འོང་དུ་མཐོང་བ་ནི་འདོད་ཆགས་ཡིན་པས་དེ་འགོག་པའི་ཚེ་སྔར་ཡང་ཡིད་དུ་འོང་བ་ལ་སྲེད་པས་ཀ་ཞེས་པ་ནི་ཚིག་ནུས་པ་ཅན་ཡིན་པས་སྐྱེས་བུ་འབྲིང་གི་སྐབས་སུ་འཁོར་བར་འཕེན་བྱེད་ཀྱི་ལས་ལ་སྲེད་ལེན་
གྱིས་གསོས་བཏབ་པས་འཁོར་བར་འཁྱམས་ཚུལ་ལ་ངེས་ཤེས་འདྲོངས་ན་འདིར་གོ་ཕུལ་ཆེ་བས་སླེད་པ་དེས་ཀ་འཁོར་བའི་སྡུག་བསྔལ་མི་ཟད་པ་མྱོང་བར་བསམ་ནས་སྲེད་པ་བཀག། ཡིད་དུ་མི་འོང་བ་ལ་གནོད་
པ་བྱེད་སྙམ་པ་མེད་ཀྱང་ཕན་མི་འདོགས་སྙམ་པ་ཡོད་ན་མ་སྙོམས་པ་ཡིན་པས་དེ་བཀག་ནས་མཉམ་གཞག་གི་སྐབས་སུ་བར་མའི་སེམས་ཅན་ལ་འཆར་བ་ལྟ་བུའི་བློ་སྐྱེས་པ་ནི་ཡིད་འགྱུར་གྱི་མྱོང་བ་ཐོན་པ་ཡིན། དེ་ནས་

[079B] ཡིད་དུ་མི་འོང་བའི་སེམས་ཅན་དེའི་མདུན་དུ་དགྲ་ལྟ་བུའི་ཆེས་ཡིད་དུ་མི་འོང་བ་གསལ་བཏབ་སྟེ་བསྒོམ། དེའི་ཚེ་ཕ་ཤ་ཟ་ཞིང་མ་ལ་
འཚོག༑ ཆུང་མ་ཁྱོ་ཡི་རུས་པ་འཆའ། །ཞེས་སོགས་སྔར་བཤད་པའི་དགྲ་གཉེན་ལ་ངེས་པ་མེད་ཚུལ་བསམ་ནས་གཉེན་ལ་དམིགས་ནས་གང་ལ་ནི་ཆགས་པར་བྱ། དགྲ་ལ་དམིགས་ནས་གང་ལ་ནི་སྡང་བར་བྱ་ཞེས་སོགས་
བྱ་སྟེ་བར་མའི་སེམས་ཅན་ལ་བསྒོམ་པའི་ཚེ་རང་ཉིད་སྨྱོན་པའི་སྤྱོད་པ་ལྟ་བུའི་ཕན་གནོད་སྣ་ཚོགས་བྱེད་མི་རིགས་པར་བསམ་པ་དང། ཡིད་དུ་འོང་མི་འོང་ལ་བསམ་པའི་ཚེ་ཆགས་སྡང་གི་ཉེས་དམིགས་དྲན་པ་དང། དགྲ་གཉེན་
གཉིས་ལ་བསམ་པའི་ཚེ་ངེས་པ་མེད་པའི་ཚུལ་བསམ་ནས་བསྒོམ། དེ་ནས་གཉེན་གྱི་མཐར་ཡིད་འོང་གི་ཕྱོགས་དང། དགྲའི་མཐར་ཡིད་དུ་མི་འོང་བའི་ཕྱོགས་དང། བར་མའི་མཐར་ཕན་གནོད་མ་བྱས་པའི་སེམས་ཅན་ཏེ་རིགས་
གསུམ་དུ་བསྡུས་ཏེ་སེམས་ཅན་ཐམས་ཅད་ལ་བཏང་སྙོམས་བསྒྲུབ་པར་བྱའོ། །དེ་ནས་མར་ཤེས་ནས་བྱང་ཆུབ་ཀྱི་སེམས་ཀྱི་བར་སྒོམ་ཚུལ་ནི། སྡུག་བསྔལ་དང་བྲལ་འདོད་ཙམ་ཞིག་སེམས་ཅན་དེའི་སྡུག་བསྔལ་ཡང་ཡང་
བསམ་ན་སྐྱེ་ཡང་བློ་དེ་སྐྱེ་སླ་བ་དང་ཤུགས་དྲག་ལ་བརྟན་པ་ཞིག་འོང་བ་ལ་སེམས་ཅན་དེ་ཡིད་དུ་འོང་ལ། གཅེས་ཤིང་ཕངས་པའི་བློ་ཞིག་དགོས་ཏེ་ཇི་ཙམ་ཡིད་དུ་འོང་ཞིང་གཅེས་པ་དེ་ཙམ་དུ་དེ་ལ་སྡུག་བསྔལ་བྱུང་བ་མི་

[080A]༄༅། །བཟོད་པ་ཆེ་བས་སེམས་ཅན་ཐམས་ཅད་གཉེན་དུ་བསྒོམ་པ་ནི་ཡིད་འོང་སྐྱེ་བའི་ཆེད་ཡིན་ལ། གཉེན་གྱི་མཐར་ཐུག་པ་ནི་མ་ཡིན་པས་ཐོག་མར་མར་ཤེས་དང། དེ་ནས་དྲིན་དྲན་པ་དང། དྲིན་ལན་བཟོ་
བ་བསྒོམ་དགོས་ཤིང། དེ་གསུམ་ནི་ཡིད་འོང་སྒྲུབ་པའི་རྒྱུ་དང་སེམས་ཅན་རྣམས་བུ་གཅིག་པུ་ལྟར་སྙིང་ཏུ་སྡུག་པར་འཛིན་པའི་བྱམས་པ་ནི་དེ་གསུམ་གྱི་འབྲས་བུར་རང་ཤུགས་ཀྱིས་འོང་བས་བདེ་བ་དང་ལྡན་འདོད་
ཀྱི་བྱམས་པ་དང་སྙིང་རྗེ་ལ་རྒྱུ་འབྲས་ཀྱི་ངེས་པ་མི་སྣང་ཡང། ཡིད་འོང་གི་བྱམས་པ་དང་སྙིང་རྗེ་ལ་རྒྱུ་འབྲས་ཀྱི་ངེས་པ་ཡོད་དོ། །དེས་ན་སེམས་ཅན་ཐམས་ཅད་མར་ཤེས་པ་ལ་ངེས་ཤེས་འདྲེན་པ་ན་ཤིན་ཏུ་གལ་ཆེ་བས་
སེམས་ཅན་ཐམས་ཅད་བདག་གི་གཉེན་ཡིན་པའི་རྒྱུ་མཚན་ཇི་ལྟར་ཡིན་ཞེ་ན། ཞེས་པ་ནི་བཏང་སྙོམས་ཀྱི་སྐབས་སུ་རང་གི་ངོས་ནས་ནི་སེམས་ཅན་ཐམས་ཅད་གཉེན་ཡིན་པས་ཞེས་པའི་ཚིག་དེ་བླངས་ནས་དྲི་བ་ལྟ་བུ་དང་
འཁོར་བ་ལ་ཐོག་མ་མེད་པས་ཞེས་སོགས་ནི་ལན་ལྟ་བུ་ཡིན་པས་སྟོན་པས་ཀྱང་སྔོན་ཡུན་རིང་པོ་འདས་པ་ནས་གང་དུ་ཁྱོད་མ་སྐྱེས་པ་དང་མ་སོང་བ་དང་མ་ཤི་བའི་ས་ཕྱོགས་དེ་ནི་ངས་མཐོང་བ་དཀའོ། །ཡུན་རིང་པོར་
འདས་པ་ན་སེམས་ཅན་གང་ཁྱོད་ཀྱི་ཕའམ་མའམ་ཕུ་ནུའམ་སྲིད་མོའམ་སློབ་དཔོན་ནམ་མཁན་པོའམ་བླ་མའམ་བླ་མའི་གནས་ལྟ་བུར་མ་གྱུར་པ་དེ་ནི་ངས་མཐོང་བར་དཀའོ་ཞེས་གསུངས་ཤིང། ཡུལ་ཕྱོགས་

[080B] དེ་ལྟར་མིན་ན་བསྐལ་བ་གཅིག་ལ་སྐྱེ་བ་མི་རྫོགས་པའི་ཕྱིར་རོ་
སེམས་ཅན་ལ་གྲངས་མེད་པས་སེམས་ཅན་ཐམས་ཅད་མར་ཤེས་པ་ལ་ངེས་ཤེས་གཏིང་ནས་རྙེད་པ་ན་དྲིན་དྲན་པ་སོགས་སྐྱེ་སླ་ཡང་འདི་ཤིན་ཏུ་དཀའ་བས་རེ་ཞིག་སངས་རྒྱས་ཀྱི་གསུང་ལ་ཚད་མར་བཟུང་བར་བྱ་ཞིང་
ཞིང་ཁྱད་པར་ཅན་ལ་གསོལ་འདེབས་ཤུགས་དྲག་ལ་རིང་པར་བྱས་ན་སླར་ངེས་པ་རྙེད་པར་འགྱུར་རོ། །ཕན་ཚུན་ངོ་མི་ཤེས་པ་དང་ཚེ་སྔ་མའི་མ་ཡིན་ཀྱང་འདས་ཟིན་པས་མ་མ་ཡིན་ནོ་སྙམ་པ་ནི་དོགས་གཞི་ཆུང་ལ་རྩ་བར་
དོགས་གཅོད་གསལ་བས་འདིར་འཆད་མི་དགོས་གསུངས། དེས་ན་དྲིན་བསམ་པ་ནི་རང་ཉིད་ཚེ་འདིའི་མ་དང་ཆུང་དུ་ནས་བྲལ་བས་བྱད་དབྱིབས་སོགས་མི་དྲན་ན་རང་ཉིད་ཆུང་དུ་ནས་གསོ་སྐྱོང་བྱེད་པའི་ཨ་ཆེ་ལྟ་བུའི་དྲིན་ཆེ་བ་
དེ་ལ་དམིགས་ཞིང། དེ་ཡང་ན་ཚོད་གཞོན་པའི་རྣམ་པ་མི་བྱ་བར་རྒན་མོའི་རྣམ་པ་ཅན་ནད་ཀྱིས་གདུང་པས་ཉམ་ཐག་པའི་ཚུལ་དུ་བསྒོམ་ན་སྐྱེ་སླ་བར་གསུངས། དེ་ལ་ཐོག་མར་དྲིན་ཆེ་བ་ནི། རང་ཉིད་མངལ་ནང་དུ་ཡོད་
པའི་སྣང་བ་དང་བཅས་ཏེ་བར་དོའི་གནས་སྐབས་སུ་མགོན་སྐྱབས་གང་ཡང་མེད་པ་དེ་མངལ་དུ་བརྩེ་བས་བསྐྱངས་ཏེ་བཟའ་བཏུང་དང་ཚ་གྲང་སོགས་སྤྱོད་ལམ་མཐའ་དག་བདག་ལ་གནོད་དུ་དོགས་ནས་ཅི་ནུས་བསྒྲུབས་

[081A]༄༅། །ཏེ་བསྐྱངས། བར་དུ་དྲིན་ཆེ་བ་ནི་རང་ཉིད་མའི་ཕང་དུ་ཡོད་པའི་རྣམ་པར་བསམ་སྟེ་བཙས་པའི་ཚེ་འཇམ་པའི་སྟན་ལ་བཞག་པ་སོགས་བྱས་ཏེ་སྡུག་བསྔལ་དང་བྲལ་འདོད་ཀྱི་བློས་བརྩེ་བའི་འཛུམ་གྱིས་བསུས་
བདེ་བ་དང་ལྡན་འདོད་ཀྱི་བློས་དགའ་བའི་མིག་གིས་བལྟས། ཐ་མར་དྲིན་ཆེ་བ་ནི་གོས་དང་བཟའ་བཏུང་སོགས་ལ་རང་ལོངས་སྤྱོད་མི་ནུས་པ་རྣམས་དང། ཡོ་བྱད་རྣམས་འབད་མེད་དུ་རྙེད་པ་མ་ཡིན་པར་སྡིག་སྡུག་
གཏམ་ངན་རང་སྲོག་དང་བསྡོས་ཏེ་ཤ་ཐད་ཐད་དུ་བཙལ་ནས་བྱིན། ཟ་ལུགས་གྱོན་ལུགས་འགྲོ་ལུགས་དང་ཡོན་ཏན་རང་གིས་ཤེས་པ་རྣམས་སློབ་ཅིང་མི་ཤེས་པ་རྣམས་གཞན་ལ་འཚོལ་བ་སོགས་དྲིན་ཤིན་ཏུ་ཆེ་
བར་བསམ། དེ་ནས་ཕ་ལ་སོགས་པའི་གཉེན་གཞན་རྣམས་དང་སེམས་ཅན་ཐམས་ཅད་ཀྱི་པར་ཚེ་འདིའི་མས་དྲིན་གྱིས་བསྐྱངས་པ་ལ་རྗེས་སུ་དཔགས་ཏེ་བསྒོམ་པར་བྱ། དེ་ལྟར་དྲིན་དྲན་ནས་དྲིན་བཟོ་བསྒོམ་ཚུལ་
ནི༑ ཞེས་པ་མཚམས་སྦྱོར་གྱི་ཚིག་དང། དྲིན་བཟོ་ཞེས་པ་ནི་དྲིན་ལན་འཇལ་འདོད་ཀྱི་བློ་བསྐྱེད་པ་སྟེ་སློབ་སྤྲིངས་ལས། ཉེ་དུ་འཁོར་བའི་རྒྱ་མཚོའི་ནང་དུ་ཚུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་
འཕོས་པས་ངོ་མ་ཤེས་པ་དེ་བོར་ནས། །གལ་ཏེ་གཅིག་ཐར་བྱེད་ན་དེ་ལས་ཁྲེལ་བོར་མེད། །ཅེས་གསུངས་པ་ལྟར། དཔེར་ན་ནང་ཚང་མང་པོ་ཡོད་པ་ལ་གཞན་ཐམས་ཅད་ནད་ཀྱིས་ཟིན་ཅིང་རང་ཉིད་ནད་དང་བྲལ་བ་

[081B] ཐོག་མ་མེད་པ་ནས་དྲིན་གྱིས་བསྐྱངས་པའི་མ་རྣམས་ཉོན་མོངས་པའི་གདོན་དྲག་པོས་ཟིན་ནས་རང་གཞན་ཀུན་
ལ་འཕྲལ་ཕུགས་སུ་གང་གནོད་ཚབ་ཆེ་བ་དེ་སྒྲུབ་པ་ནི་སྨྱོ་བ་ཅིས་པ་ཡིན། མངོན་མཐོ་ནི་མངོན་པར་ཞེས་པ་ཉེ་བསྒྱུར་ཉི་ཤུའི་ནང་མཚན་ཨ་བཧི་ཞེས་པ་མངོན་པར་ལ་འཇུག་པས་ངན་འགྲོ་ལས་མངོན་པར་མཐོ་བ་ལྷ་མི་དང་
ངེས་ལེགས་ནི་ཐར་པའི་གོ་འཕང་ངོ། །ཡང་མངོན་མཐོ་གཟུགས་སྒུ་དང་ངེས་ལེགས་ཆོས་སྐུར་བཞག་པའང་ཡོད་དེ་ལོངས་སྤྱོད་དང་ལུས་ཕུན་སུམ་ཚོགས་པ་དང། ཞེས་སོགས་ལྟར་ལོངས་སྤྱོད་ཕུན་སུམ་ཚོགས་པ། ཐེག་
ཆེན་གྱི་ཆོས་འབའ་ཞིག་གསུང་བ་སོགས་སོ། །དེས་ན་ལས་འབྲས་ལ་རྨོངས་པས་ནི་མངོན་མཐོའི་ལམ་ལྟ་བའི་མིག་གཡས་པ་དང་བྲལ་ལ། དེ་ཁོ་ན་ཉིད་ལ་རྨོངས་པས་ངེས་ལེགས་ཀྱི་མིག་གཡོན་པ་དང་བྲལ་བའོ། །དེ་བཞིན་
དུ་གཟུགས་སྐུ་སྒྲུབ་བྱེད་རྒྱ་ཆེ་བའི་ལམ་ལ་ལྟ་བའི་མིག་གཡས་པ་དང། ཆོས་སྐུ་སྒྲུབ་བྱེད་ཟབ་མོའི་ལམ་བལྟ་བའི་མིག་གཡོན་པ་དང་བྲལ་བ་སྟེ་མདོར་ན་བྱང་ཆུབ་ལམ་གྱི་རིམ་པ་ལ་བལྟ་བའི་མིག་མེད་པའོ། །
དགེ་བའི་བཤེས་གཉེན་གྱི་ལོང་འཁྲིད་ནི་མེད་ཅེས་པ་ནི་སེམས་མཛའ་བའི་བཤེས་དང་ལུས་ཉེ་བའི་གཉེན་ཞེས་བྱ་སྟེ་དགེ་བའི་ལས་ཤིག་སྒྲུབ་ཕྱིན་ཆང་བླ་མ་མཛའ་བཤེས་ཡིན་ལ་བླ་མ་དང་ཡོངས་འཛིན་དོན་གཅིག་

[082A]༄༅། །ཡིན་པས་རང་གི་སེམས་ནང་གི་ཡོངས་འཛིན་དང། གང་ཟག་གཞན་ལ་བརྟེན་པ་ཕྱིའི་ཡོངས་འཛིན་ཡིན་ཀྱང་ལས་དང་པོ་པས་ཕྱིའི་ཡོངས་འཛིན་ལ་བརྟེན་དགོས་ཤིང། སྐྱེས་བུ་ཆུང་ངུའི་སྐབས་སུ་ངན་འགྲོར་
ལྟུང་བ་ལས་འཛིན་པས་མངོན་མཐོ་ལ་འགོད་ལ། འབྲིང་གི་སྐབས་སུ་འཁོར་བར་ལྟུང་བ་ལས་བཟུང་ནས་ཐར་པ་ལ་འགོད་པ་དང། ཆེན་པོའི་སྐབས་སུ་སྲིད་ཞི་གཉིས་ཀ་ལས་བཟུང་ནས་ཐམས་ཅད་མཁྱེན་པ་ལ་འགོད་པ་ལ་
དེ་ལྟ་བུའི་ལོང་འཁྲིད་ནི་མེད་ཅེས་སོ། །ཉེས་སྤྱོད་ཀྱིས་དབྱེན་སྤྱོས་པ་ནི་དེད་པ་དང། རྡེག་འཆོས་པ་ནི་བརྡབ་པའམ་འགྱེལ་བ་དང། གཡང་ཁ་འགྲིམས་པ་ནི་གཡང་ཁར་འགྲོ་བ་སྟེ་མགོན་སྐྱབས་མེད་པ་དེ་ལྟ་བུ་ཡལ་བར་
འདོར་ན་བདག་ཉིད་ཁྲེལ་ཤིན་ཏུ་ཆུང་བས་ན། འཁོར་བར་སྡུག་བསྔལ་དཔག་ཏུ་མེད་པ་ཡོད་ཀྱང་སྔར་གྱི་དྲིན་བསམ་པ་དང་སྙིང་རྗེའི་དབང་གིས་དྲིན་ལན་དུ་ཕན་པའི་མཐར་ཐུག་འཁོར་བ་ལས་བསྒྲལ་ནས་ཐར་པ་ལ་དགོད་པར་
བྱའོ་སྙམ་པ་སོགས་བྱའོ། །དེ་ནས་བྱམས་པ་བསྒོམ་མཚུལ་ནི། མ་ལྟ་བུའི་ཡིད་དུ་གཅགས་པ་ལ་དམིགས་ནས། །ཟག་བཅས་དང་ཟག་མེད་ཀྱི་བདེ་བས་འཕོངས་ལུགས་རྣམས་བསམ་ནས་འདི་ལ་ཟག་མེད་ཀྱི་བདེ་བ་
ག་ལ་ཡོད་ཅེས་སོགས་བསམ་ཏེ་དེ་ལྟ་བདེ་བར་རློམ་པ་འདི་ནི་འགྱུར་བའི་སྡུག་བསྔལ་ཡིན། བདེ་བ་འདོད་ནས་ལུས་ཀྱིས་འབད་འབད་དང་སེམས་ཀྱིས་དུང་དུང་ཇི་ཙམ་བྱས་ཀྱང་ཕྱི་མར་ངན་སོང་གི་སྡུག་བསྔལ་

[082B] །འདིའི་ཕན་ཡོན་ནི་
ཏིང་ངེ་འཛིན་རྒྱལ་པོ་ལས། བྱེ་བ་ཁྲག་ཁྲིག་བཀྲིགས་པའི་ཞིང་དག་ན། །མཆོད་པ་རྣམ་མང་དཔག་མེད་ཇི་སྙེད་པ། །སྐྱེས་མཆོག་རྣམས་ལ་དེ་ཡིས་རྟག་མཆོད་པས། །བྱམས་པའི་སེམས་ཀྱི་གྲངས་དང་ཆར་མི་ཕོང།།
ཅེས་དང། རིན་ཆེན་ཕྲེང་བ་ལས། རྫིའུ་ཚོས་སུམ་བརྒྱའི་ཁ་ཟས་དག་ཉིན་རེ་དུས་གསུམ་བྱིན་པས་ཀྱང། །བྱམས་པ་ཡུད་ཙམ་ཐང་གཅིག་གི། །བསོད་ནམས་དག་ལ་ཆར་མི་ཕོད། །ཅེས་སོགས་གསུངས་ཏེ། རྫིའུ་ཚོས་ཞེས་
པ་ནི་མི་མང་པོར་སྟོན་མོ་བཤམས་པ་ན་སྣོད་ཆུང་ཆུང་ཞིག་ཏུ་ཟས་ལོགས་སུ་བཟོ་བ་ནི་ཁ་ཟས་གཞན་མ་ལས་བཟང་བ་བྱེད་པའི་དོན་ཡིན་ཅིང་དེ་འདྲ་གྲངས་སུམ་བརྒྱ་ཙམ་དུ་གཡོས་ཏེ་ཉིན་རེ་བཞིན་དུས་གསུམ་དུ་སྦྱིན་
པར་བཏང་བ་ལས་བྱམས་པ་ཡུད་ཙམ་ཐང་ཅིག་བསྒོམ་པ་ཕན་ཡོན་ཆེ་བ་དང། གཞན་ཡང་ལྷ་དང་མི་རྣམས་རང་ལ་བྱམས་ཤིང་དང་གིས་འདུ་བ་དང་སྲུང་བའི་མཆོག་ཏུ་འགྱུར་བ་སོགས་མཐའ་ཡས་སོ། །དེ་ལ་མྱོང་
བ་ཐོན་ནས་སེམས་ཅན་ཐམས་ཅད་ཀྱི་བར་བསྒོམ་པར་བྱ་སྟེ་ཤེས་སླའོ། །དེ་ནས་སྙིང་རྗེ་བསྒོམ་ཚུལ་ལ་གོ་རིམ་ནི་སྡུག་བསྔལ་ཆེ་རིམ་ནས་བསམ་པ་དང། ཉེ་རིམ་ནས་བསམ་པ་སོགས་མི་འདྲ་བ་ཡོད་ཀྱང། འདི་ནི་

[083A]༄༅། །ལས་དང་པོ་བར་མིག་མཐོང་ལག་ཟིན་གྱི་སྡུག་བསྔལ་ལ་བསམ་ན་སྐྱེ་སླ་བས། མདུན་དུ་རང་གི་མ་ལུག་ཏུ་ཚེ་འཕོས་པའི་འདུ་ཤེས་ཀྱིས་ཡན་ལག་རྣམས་ནི་བཅིངས། ཞེས་སོགས་བསམ་མོ།།
དེ་ནས་དགེ་འདུན་གྱི་སྐོར་ལ་བག་མེད་དུ་སྤྱོད་པ་སོགས་སྡུག་བསྔལ་མི་ཟད་པའི་རྒྱུ་སྒྲུབ་པ་རྣམས་ནི་ལྷག་པར་སྙིང་རྗེ་བའི་ཡུལ་ཡིན་ཏེ། སྤྱིར་དགེ་འདུན་ན་ཡུལ་ཤིན་ཏུ་གཉན་པ་དང་དེའི་ནང་ནས་ཀྱང་ཞལ་
དུ་འདུ་བའི་དཀོར་ནི་ལྷག་པར་ལྕིའོ། །ཚུལ་འཆལ་ནི་སོ་ཐར་རིགས་བརྒྱད། བྱང་སེམས་ཀྱི་རྩ་ལྟུང་བཅོ་བརྒྱད། གསང་སྔགས་ཀྱི་རྩ་ལྟུང་བཅུ་བཞི་རྣམས་ལས་ཉམས་པ་ནི་ཕྱི་མ་ཕྱི་མ་ལྷག་པར་ལྕི་བ་ཡིན་ནའང་
དེང་སང་ནི་རྗེས་པཎ་གྱིས། དེས་ན་སོ་སོར་ཐར་པ་ནི། །ཉམས་ཡང་གཟུགས་བརྙན་ཙམ་ཞིག་སྣང། །རྡོ་རྗེ་ཐེག་པའི་བསྟན་པ་ལ། །གཟུགས་བརྙན་ཙམ་ཡང་མི་སྣང་ངོ། །ཞེས་གསུངས་པ་ལྟར་སོ་ཐར་གྱི་རྩ་ལྟུང་བྱུང་བ་
ལ་གནས་ནས་དབྱུང་བ་སོགས་ཀྱི་ལེགས་ཉེས་འབྱེད་པ་བསྟན་པའི་གཟུགས་བརྙན་ཙམ་སྣང་ལ། བྱང་སེམས་དང་སྔགས་སྡོམ་ལ་ནི་རྩ་ལྟུང་ཇི་སྙེད་བྱུང་བ་དང། དེ་དག་རེ་རེའང་སོ་ཐར་གྱི་རྩ་བཞིའི་ལྟུང་བ་བྱུང་བ་ལས་
ཆེས་ལྕི་ཡང། འཛེམ་མེད་དུ་སྤྱོད་ཅིང་དེ་དག་ལ་ཆད་པས་གཅོད་པ་སོགས་ཀྱང་མི་སྣང་བ་འདིའོ། །དམ་པའི་ཆོས་སྤངས་པ་ནི་འཛམ་བུ་གླིང་གི་མཆོད་རྟེན་ཐམས་ཅད་བཤིག་པ་ལས་ཀྱང་ཉེས་པ་ལྕི་བར་གསུངས་

[083B] ལོག་ལྟ་སྐད་ཅིག་མ་གཅིག་སྐྱེས་ཙམ་ནས་སྔོན་བསགས་ཀྱི་དགེ་རྩ་ཐམས་ཅད་འཇོམས་པ་དང། སེམས་ཅན་ལ་འཚེ་ཞིང་ཞེས་སོགས་ཀྱི་སྐྱེན་སྐྱེན་པོ་ཞེས་པ་ནི་བྱ་བ་དེ་བྱས་པ་ལ་ཕོ་རྒོད་རྒོད་དུ་བྱས་ཏེ་ངོམ་ངོམ་བྱེད་
པའོ༑ ༑དེ་རྣམས་བདེ་བ་ཡོད་དུ་རེ་ནས་བྱ་བ་ངན་པ་དེ་རྣམས་སྤྱོད་པས་ཚེ་འདིར་བདེ་བ་ཞིག་འོང་འཐད་ཀྱང་བདེ་བ་ནི་མི་འདུག་སྙམ་པ་སྟེ། དེས་ན་རྩ་བར་བྱ་སྤྱོད་འདི་འདྲ་ནའ་ང་ཧེས་འང་གི་སྒྲ་འོང་རིགས་ཀྱང་ཡི་གེ་ཉམས་པ་འདྲ་
བར་གོང་མ་འགའ་བཞེད་དོ། །ཤི་མ་ཐག་ཏུ་ནི་ངན་སོང་དུ་སྐྱེ་བ་ལ་ཐེག་ཚོམ་མེད་ཅེས་པ་ནི། ངེས་པར་སྐྱེ་བ་དང་ཤི་མ་ཐག་ཅེས་པའི་ནུས་པས་དམྱལ་བ་མནར་མེད་དུ་སྐྱེ་བར་བཤད་ལ་དེ་ནི་ཚེ་ཚད་བར་བསྐལ་གཅིག་ཏུ་བཤད་
པས་ཡུན་རིང་ལ་ཤུགས་དྲག་པའི་སྡུགས་སྔལ་ཆེན་པོའོ། །དེ་ལ་མྱོང་བ་ཐོན་པ་ན་མ་ལ་སོགས་པའི་གཉེན་རྣམས་མདུན་དུ་གསལ་བར་དམིགས་ནས། འདི་ཉིད་ཅེས་པ་འདི་དག་ཅེས་པར་བསྒྱུར་ཏེ་དག་མང་ཚིག་ཏུ་བཤད་པ་
ལྟར་བྱས་ན་ལེགས་ཤིང། འབད་འབད་དུང་དུང་ནི་སྔར་བཞིན་ལ། དགྲ་གཉེན་གྱི་སོ་ཚིགས་ཞེས་པ་ནི་དགྲ་ཇག་འོང་མིན་སོ་བྱེད་པ་དང། ཚིགས་ནི་གཉེན་གྱི་དོན་བྱེད་པའོ། །སྡུག་བསྔལ་གཉིས་ནི་གོ་སླ་ལ་དེས་ལུས་
སེམས་གདུང་ནས་བདེ་བའི་སྐབས་ནི་ཅུང་ཟད་ཀྱང་མི་འདུག་ཚེ་འདིར་ཡང་བྱ་བ་ངན་པ་ཡིན་པར་ངོས་མ་ཟིན་པར་ཆོས་འཆད་ཉན་ཐོས་བསམ་སྒོམ་གསུམ་སོགས་ཚེ་འདི་དོན་དུ་གཉེར་ནས་བྱས་པ་ཐམས་ཅད་བྱ་བ་ངན་

[084A]༄༅། །པ་ཡིན་པས་དེས་བྲེལ་ནས་དགེ་བའི་བློ་མ་སྐྱེས་པར་ཤི་མ་ཐག་ངན་སོང་དུ་སྐྱེས་ནས་ཞེས་པ་ནི་སྤྱི་བསྡོམས་སུ་གསུངས་པས་སྔ་མ་ལས་ཅུང་ཟད་ཡང་བར་སྟོན་པ་ཡིན། དེ་བཞིན་དུ་སེམས་ཅན་
ཐམས་ཅད་ཀྱི་བར་སྔར་བཞིན་བསྒོམ་པ་ནི་གོ་སླ། སྙིང་རྗེ་ནི་བྱམས་པ་ལས་ཀྱང་གལ་ཆེ་བ་དང་གཞན་གྱིས་མ་ཤེས་པར་སྐད་ཅིག་རེ་རེར་ཡང་བསོད་ནམས་དཔག་ཏུ་མེད་པར་གསོག་པས་ཕན་ཡོན་ཡང་ལྷག་པར་
ཆེ་བ་ཡིན་པས་འབད་པར་བྱ་དགོས། དེ་ལྟར་བྱམས་པ་དང་སྙིང་རྗེ་ལ་ཡིད་འགྱུར་བས་མྱོང་བ་ཐོན་པ་ན་ལྷག་བསམ་བསྒོམ་ཚུལ་ནི། སྡུག་བསྔལ་གྱིས་མནར་ཞིང་བདེ་བས་ཕོངས་པའི་སེམས་ཅན་སྡུག་བསྔལ་དང་བྲལ་
ན་སྙམ་པ་དང་བདེ་བ་དང་འཕྲད་ན་སྙམ་པ་ཙམ་གྱིས་མི་ཆོག་པར་དེའི་ཁུར་སངས་རྒྱས་བྱང་སེམས་གཞན་ལ་གཡོན་བསྐྱུར་བ་མ་ཡིན་པར་ཁུར་དེ་རིང་གིས་བླང་བར་བྱའོ་སྙམ་པ་ནི་ཁྱད་པར་ཡིན་པས་བསམ་པ་འདི་
ཉན་རང་རྣམས་ལ་མེད་པས་དེ་རྣམས་ལས་སྙིང་སྟོབས་ལྷག་པས་ན་ལྷག་བསམ་ཟེར། སེམས་དེ་འབྱུང་བ་ནི་སྙིང་རྗེ་ལ་རག་ལས་པས་བུ་སྡུག་པ་གཅིག་པོ་ན་བ་ལ་མ་ཇི་ཙམ་བརྩེ་བ་དེ་ལྟ་བུ་སེམས་ཅན་ཐམས་ཅད་ལ་བྱུང་
ན་སྙིང་རྗེས་འཕུལ་ཏེ་སྡུག་བསྔལ་སེལ་བའི་ཁུར་རང་གིས་ལེན་པ་ལ་སྐྱོ་བ་མེད་པ་ཞིག་འབྱུང་བ་ནི་ལྷག་བསམ་ཡིན། སྡུག་བསྔལ་དང་བྲལ་ཞིང་བདེ་བ་ལ་འགོད་པའང་གནས་སྐབས་འཁོར་བའི་བདེ་བ་ནི་མ་རྣམས་

[084B] ཟག་བཅས་ཀྱིས་ནི་སླར་ཡང་སྡུག་བསྔལ་དུ་འགྱུར་བས་ན། སྒྲིབ་གཉིས་བག་ཆགས་དང་བཅས་པར་སངས་བའི་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་
ཐོབ་པ་ཞིག་བྱ་དགོས། དེ་ཡང་སྒྲིབ་གཉིས་བག་ཆགས་དང་བཅས་པ་སྤངས་པའི་ཞེས་པ་ནི་འཁོར་བའི་སྡུག་བསྔལ་དྲན་ནས་སྤང་པ་ཕུན་ཚོགས་ལ་འགོད་འདོད་དང། ཡང་དག་པར་ཞེས་སོགས་ཀྱིས་རྣམ་བྱང་ཕྱོགས་
ཀྱི་རྒྱུ་འབྲས་བསམ་སྟེ་རྟོགས་པ་ཕུན་ཚོགས་ལ་འགོད་པར་འདོད་པའོ། །དེ་ནས་བྱང་ཆུབ་ཀྱི་སེམས་བསྒོམ་ཚུལ་ནི། སྤྱི་བོར་བླ་མ་ལྷ་འོ་ན་ཁྱོད་ལ་ཞེས་སོགས་ཀྱིས་རང་ལ་དེ་ལྟ་བུའི་ནུས་པ་ཡོད་མེད་དྲི་བའི་ཚུལ་
དུ་བརྟགས་པ་ན། ལན་གྱི་ཚུལ་དུ་ད་ལྟ་ནི་སེམས་ཅན་ཐམས་ཅད་ལྟ་ཅི་གཅིག་ཀྱང་དེ་ལྟ་བུའི་གོ་འཕང་ལ་འགོད་པའི་ནུས་པ་མེད་པར་མ་ཟད་ཉན་ཐོས་དང་རང་རྒྱལ་དགྲ་བཅོམ་པ་གཉིས་ཀྱི་གོ་འཕང་ཐོབ་ཀྱང་སེམས་ཅན་
གྱི་དོན་ཉི་ཚེ་བ་སྟེ་ཉུང་ཟད་ཀྱི་དོན་དང། དེ་ཡང་ཐར་བའི་བདེ་བ་ཙམ་ལས་སངས་རྒྱས་ཀྱི་གོ་འཕང་ལ་འགོད་པའི་ནུས་པ་མེད། ནུས་པ་སུ་ལ་ཡོད་ན་ཡང་དག་པར་རྫོགས་པའི་སངས་རྒྱས་ལ་ཡོད་དེ་སྔར་སྐྱབས་འགྲོའི་
སྐབས་སུ་བཤད་པ་ལྟར་སྐུའི་ཡོན་ཏན་མཚན་དང་དཔེ་བྱད་གསལ་ཞིང་ཆ་ལག་རྫོགས་པ། གསུང་གི་ཡོན་ཏན་འབད་རྩོལ་མེད་པར་དྲུག་ཅུ་རྩ་བཞི་དང་ལྡན་པའི་གསུང་དབྱངས་ལེགས་སྦྱར་གྱི་སྐད་ལྟ་བུ་གཅིག་

[085A]༄༅། །རེས་ཀྱང་རིགས་དྲུག་གི་སེམས་ཅན་སོ་སོའི་སྐད་དུ་གོ་བས་ཆོས་སྟོན་པར་ནུས་པ། ཐུགས་ཀྱི་ཡོན་ཏན་ཤེས་བྱ་ཇི་ལྟ་བ་སྟོང་པ་ཉིད་ཀྱི་དོན་དང། ཇི་སྙེད་པ་ཀུན་རྫོབ་ཀྱི་ཆོས་ཐམས་ཅད་ནི་ལག་མཐིལ་
དུ་སྐྱུ་རུ་ར་རློན་པ་བཞག་པ་ལྟར་ཕྱི་ནང་ཀུན་གསལ་བས་སེམས་ཅན་ཐམས་ཅད་ཀྱི་བསམ་པ་དང་དབང་པོ་དང་བག་ལ་ཉལ་ཐམས་ཅད་མངོན་སུམ་དུ་གཟིགས་ཤིང་སེམས་ཅན་ཐམས་ཅད་ལ་མ་བུ་གཅིག་པ་ལ་
བརྩེ་བ་ལྟར་ཐུགས་རྗེ་ཆེན་པོ་ཉེ་རིང་མེད་པར་འཇུག་པས་སེམས་ཅན་གྱི་ངོས་ནས་ལས་རུང་དུ་གྱུར་བ་ཡོད་ན་སངས་རྒྱས་ཀྱིས་གདུལ་བའི་དུས་ལས་སྐད་ཅིག་མའི་ཡུན་ཚད་ཀྱང་མི་འདའ་བར་འཕྲིན་ལས་ཉེར་བདུན་
པ་ཐམས་ཅད་འབད་རྩོལ་ཅི་ཡང་མེད་པར་ལྷུན་གྱིས་གྲུབ་ཅིང། སྐུ་གསུང་ཐུགས་ཀྱི་་རྫོགས་པའི་སངས་རྒྱས་ཁོ་ན་ཡིན། སངས་རྒྱས་ལ་ནུས་པ་ཡོད་ཀྱང་སེམས་ཅན་མ་གྲོལ་བར་ཡོད་པ་ནི་བྲག་ཕུག་ཁ་བྱང་
བལྟས་ལ་ཉི་མ་མི་འཆར་བ་དེ་ཉི་མའི་སྐྱོན་མིན་པར་བྲག་ཕུག་རང་གི་སྐྱོན་ཡིན་པ་ལྟར་གདུལ་བྱའི་ངོས་ནས་བཀྲིར་མ་རུང་བས་རྟེན་འབྲེལ་མཆུགས་པའི་ཕྱིར། དེ་ལྟར་སངས་རྒྱས་ཀྱི་ཡོན་ཏན་དྲན་ན་སངས་རྒྱས་ལ་
བཅོས་མིན་གྱི་དད་པ་བསྐྱེད་ཅིང། དད་པས་འདུན་པའི་རྟེན་བྱེད་པར་གསུངས་པས་ཡོན་ཏན་དེ་ལྟ་བུ་རང་ལ་ཐོབ་འདོད་སྙིང་ཁོངས་ནས་བསྐྱེད་ལ། གཞན་དོན་མཐར་ཕྱིན་པ་ལ་སངས་རྒྱས་ཐོབ་དགོས་པར་མ་ཟད་

[085B] དེ་ལྟ་བུའི་སངས་རྒྱས་ཀྱི་གོ་འཕང་
ཞིག་ཐོབ་དགོས་པར་འདུག་པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་ཞེས་སོགས་སེམས་བསྐྱེད་མན་ངག་འབྲས་བུ་ལམ་བྱེད་ཀྱི་ཚུལ་དུ་ཉམས་སུ་ལེན་པ་གཞུང་བཞིན་བྱ་སྟེ་ཚིག་དོན་ནི་གོ་སླའོ། །གསུམ་
པ་མཇུག་ཏུ་ཇི་ལྟར་བྱ་བ་དང། གཉིས་པ་ཐུན་མཚམས་སུ་བྱམས་སྙིང་རྗེ་བྱང་ཆུབ་ཀྱི་སེམས་ཀྱི་རྣམ་གཞག་སྟོན་པའི་གསུང་རབ་ལྟ་བ་སོགས་ནི་སྔར་བཞིན་ནོ། །གཉིས་པ་བདག་གཞན་མཉམ་བརྗེའི་སྒོ་ནས་བྱང་
ཆུབ་ཏུ་སེམས་བསྐྱེད་ཚུལ་ནི། འདིར་སྦྱོར་བ་མེད་པར་དངོས་གཞི་ནས་གསུངས་པ་ནི་བློ་སྦྱོང་གཞིར་བཞག་གི་ཉམས་སུ་ལེན་པའི་དབང་གིས་ཡིན་ཞེས་རྗེ་འབི་ལུང་པ་ཆེན་པོ་གསུང་བས་སྦྱོར་བའི་སྐོར་རྣམས་བློ་སྦྱོང་
ལྟར་བྱས་ཀྱང་ཆོག་ལ་བདེ་ལམ་ལྟར་བྱས་ཀྱང་ཆོག་མོད། བདེ་ལམ་ལྟར་བྱེད་ན་མི་འདྲ་བའི་ཁྱད་པར་ཚོགས་ཞིང་གི་སྐབས་སུ་གཙོ་བོའི་རྒྱབ་ཏུ་པད་ཟླའི་གདན་ལ་རྗེ་བཙུན་འཇམ་པའི་དབྱངས་ལ་ཞི་བ་ལྷའམ་བློ་གྲོས་
མི་ཟད་པ་སོགས་རླབས་ཆེན་སྤྱོད་བརྒྱུད་ཀྱི་བླ་མས་བསྐོར་བ་གསལ་འདེབས་ཤིང། ཁྲུས་གསོལ་གྱི་སྐབས་རྒྱ་ཆེན་སྤྱོད་བརྒྱུད་ཀྱི་མཇུག་ཏུ། འཇམ་པའི་དབྱངས་དང་བློ་གྲོས་མི་ཟད་པ། །ཨེ་ལ་དྷ་རི་དཔའ་བོ་རྡོ་

[086A]༄༅། །རྗེ་དང། །བྱང་སེམས་རིན་ཆེན་དཔལ་དང་གསེར་གླིང་པ། །རླབས་ཆེན་སྤྱོད་བརྒྱུད་བླ་མར་སྐུ་ཁྲུས་གསོལ། །ཞེས་བརྗོད་དགོས། །བདག་གཞན་བརྗེ་བ་འདི་ནི་སྤྱོད་འཇུག་ལས་གང་ཞིག་བདག་དང་
གཞན་རྣམས་ནི། །མྱུར་དུ་སྐྱོབ་པར་འདོད་པ་དེས། །བདག་དང་གཞན་དུ་བརྗེ་བར་བྱ། །གསང་བའི་དམ་པ་སྤྱོད་པར་བྱ། །ཞེས་གསུངས་པ་ལྟར། འདི་ཉིད་ཤིན་ཏུ་གསུང་བའི་སྒོ་ནས་སློབ་མ་རེ་གཉིས་ཙམ་ལ་ལྐོག་
ཆོས་སུ་གནང་བ་ལས་ཁྱབ་བརྡལ་དུ་མ་གནང་བ་ཞི་བ་ལྷ་ནས་གསེར་གླིང་པའི་བར་གོང་གི་ཁྲུས་གསོལ་དུ་གསོལ་བ་བཞིན་ལ་གསེར་གླིང་པས་ཇོ་བོ་རྗེ་ལ་གནང་ཞིང་ཇོ་བོས་འབྲོམ་དང་འབྲོམ་གྱིས་སྤྱིར་རྒྱལ་
སྲས་སྐུ་མཆེད་གསུམ་དང་ཁྱད་པར་བོ་ཏོ་པ་ལ་གནང། དེས་བཀའ་གདམས་ཀྱི་བཤེས་གཉེན་གླང་རི་ཐང་པ་དང་ཤར་བ་ལ། དེས་བྱང་སེམས་འཆད་ཁ་བ་ལ་ལྐོག་ཆོས་སུ་གནང་བ་ལ་འཆད་ཁ་བས་ཁོང་རང་གི་ཉེ་
གནས་གདུག་པ་ཅན་ཞིག་ལ་ཕན་པར་གཟིགས་པའི་རྐྱེན་གྱིས་ཁྱབ་བརྡལ་དུ་གནང་བ་ཡིན། འདི་ལ་དབུ་མ་ལུགས་ཀྱི་སེམས་བསྐྱེད་ཅེས་གྲགས་ཤིང་ས་སྐྱ་པ་རྣམས་ལའང་སྔ་སོར་དར་རྒྱས་ཆེ་བར་བྱུང་ཞིང་
རིམ་གྱིས་རྒྱལ་སྲས་དངུལ་ཆུ་བ་ཆེན་པོ་ལ་སོགས་པ་ནས་ད་ལྟའི་བར་དུ་ཕྱག་བཞེས་མཉམས་བར་བརྒྱུད་པ་འདི་ནི་རྒྱུ་འབྲས་བདུན་ལས་ཀྱང་ཁྱད་པར་དུ་འཕགས་པའོ། །འདིའི་སྔོན་འགྲོ་བདེ་ལམ་ལྟར་བྱེད་ན་ཐུབ་དབང་

[086B] བདག་དང་མ་སེམས་ཅན་ཐམས་ཅད་ཀྱི་་རྒྱུད་ལ་ཞེས་སོགས་ལྷན་ཐབས་ལྟར་བྱས་ནས་དངོས་གཞི་ལས་བཅད་ཀྱི་དབང་དུ་བྱས་ན་གཉིས། གཞན་དོན་དོན་གཉེར་གྱི་བློ་སྦྱང་བ་དང། བྱང་ཆུབ་
དོན་གཉེར་གྱི་བློ་སྦྱང་བའོ། །དང་པོ་ལ་གཉིས། བདག་གཞན་མཉམ་པ་བསྒོམ་ཚུལ་དང། བདག་གཞན་བརྗེ་བ་བསྒོམ་ཚུལ་ལོ། །དང་པོ་ལ་གཉིས། བདག་གཞན་མཉམ་པའི་གཞི་སྒྲུབ་པ་དང། བདག་གཞན་མཉམ་པ་དངོས་
བསྒོམ་ཚུལ་ལོ། །དང་པོ་ནི། སྔོན་དུ་སེམས་ཅན་ཐམས་ཅད་ལ་སེམས་སྙོམས་པའི་བཏང་སྙོམས་དང། མར་ཤེས་དྲིན་དྲན་དྲིན་བཟོ་གསུམ་བསྒོམ་པ་སྔོན་དུ་བཏང་སྟེ་ཞེས་པ་ནས་རང་གི་མཐའ་སྐོར་དུ་སེམས་ཅན་ཐམས་ཅད་
གསལ་བར་དམིགས་ནས། ཞེས་པའི་བར་ལྟར་ཆགས་སུ་བཏང་ནས། སེམས་ཅན་ཐམས་ཅད་ཀྱི་ངོས་ནས་བདེ་བ་འདོད་ཅིང། ཞེས་པ་ནས། སེམས་ཅན་ཐམས་ཅད་ལ་ཉེ་རིང་ཆགས་སྡང་དང་བྲལ་བའི་སེམས་སྙོམས་པའི་
རྟོགས་པ་ཁྱད་པར་ཅན་སྐྱེས་པར་གྱུར། འོ་ན་སེམས་ཅན་ཐམས་ཅད་བདག་གི་གཉེན་ཡིན་པའི་རྒྱུ་མཚན་ཇི་ལྟར་ཡིན་ཞེ་ན། ཞེས་པ་ནས། ད་དུང་ཡང་བྱེད་པར་འགྱུར། དེས་ན་མ་ནི་མ་བྱས་པའི་ཚེ་ཚེ་འདིའི་མས་ཇི་ལྟར་དྲིན་
གྱིས་བསྐྱངས་པ་བཞིན་དུ་དྲིན་གྱིས་བསྐྱངས་པས་དྲིན་ཤིན་ཏུ་ཆེ་སྙམ་ང་བསམ། འོ་ན་རང་གི་བློ་ཡུལ་དུ་རང་གཞན་གཉིས་གང་གཅེས་པར་འཛིན་ཞེས་སོགས་བྱའོ། །དེ་ལ་སྔར་རྒྱུ་འབྲས་བདུན་གྱི་སྐབས་སུ་གཞན་

[087A]༄༅། །སེམས་ཅན་ཐམས་ཅད་ཡིད་དུ་འོང་མི་འོང་མཉམ་པ་ཡིན་ལ། འདིར་ནི་ཡིད་དུ་འོང་བའི་སེམས་ཅན་གཞན་དང་རང་ཉིད་གཉིས་གཅེས་མིན་མཉམ་པ་ཡིན་པས། དྲིན་ཤིན་ཏུ་ཆེ་སྙམ་དུ་བསམ་ཞེས་པ་
ཡན་ཆད་ཀྱིས་སེམས་ཅན་རྣམས་ཡིད་འོང་དུ་སྒྲུབ་པ་ཡིན་ལ། དེ་ནས་རང་དང་ཡིད་དུ་འོང་པའི་སེམས་ཅན་གཉིས་གང་གཅེས་པར་འཛིན། གང་ཡལ་བར་འདོར་སྙམ་དུ་བརྟག་དགོས་ཀྱི་སྔོན་དུ་གཞན་རྣམས་ཡིད་
འོང་དུ་མ་བསྒྲུབས་ན་བརྟག་བྱ་རྟག་བྱེད་མེད་པའི་ཕྱིར་རོ། །དེ་ལྟར་བརྟགས་པ་ན་ཐོག་མ་མེད་པ་ནས་ཧ་ཅང་འདྲིས་ཆེས་པའི་མཐུས་རང་གཅེས་པར་འཛིན་ཅིང་གཞན་ཡལ་བར་འདོར་བའི་བློ་དམ་དམ་ཤུགས་ཀྱིས་
སྐྱེ་བ་ནི་སྔ་སོར་དབུས་ནང་དུ་ཤིན་ཏུ་མཛའ་བའི་ཟ་མི་ཕོ་མོ་གཉིས་ཡོད་པའི་ཁྱོད་དེ་ནད་ཚབས་ཆེན་པོས་མནར་བ་ལ་བུད་མེད་དེས་ཨ་ཇོའི་ཚབ་ཏུ་ང་ཤིན་ཞེས་ཡང་ཡང་སྨྲ་བ་ལ་ནམ་ཞིག་ཆས་གོག་ཅེས་པ་ཕྱུགས་ཀྱི་
ཆས་སྣོད་ཀྱི་བཟོ་བ་ཞིག་བོང་བུའི་མགོ་ལ་འཁོན་ཏེ་ནང་དུ་ཞུགས་པ་ན་བུད་མེད་ཀྱི་བསམ་པར་ཁྱོའི་ཟང་བདག་ཡིན་པར་བསམ་སྟེ་ནད་པ་ཧ་ན་ཡོད་ཅེས་ཟེར་སྐད། དེ་ལྟར་རང་གཅེས་འཛིན་སྐྱེས་པ་ན་རང་གཅེས་པར་
བཟུང་ནས་གཞན་ཡལ་བར་འདོར་མི་རིགས་ཏེ་རང་བདེ་བ་འདོད་པ་བཞིན་དུ་གཞན་ཡང་བདེ་བ་འདོད་པ་དང། རང་སྡུག་བསྔལ་མི་འདོད་པ་བཞིན་གཞན་ཡང་སྡུག་བསྔལ་མི་འདོད་པར་མཚུངས་པའི་ཕྱིར་རོ། །གཉིས་

[087B] དེས་ན་རང་གཅེས་པར་འཛིན་པ་བཞིན་དུ་གཞན་གཅེས་པར་འཛིན་དགོས་ཏེ། གཞན་གྱིས་རང་གཅེས་པར་བཟུང་ན་རང་དགའ་བ་བཞིན་དུ་རང་གིས་ཀྱང་གཞན་གཅེས་
པར་བཟུང་ན་གཞན་དགའ་བར་འགྱུར་ཞིང། རྒྱལ་བ་སྲས་བཅས་རྣམས་ཀྱང་དགྱེས་ཏེ་ཚོགས་རླབས་པོ་ཆེ་རྫོགས་པ་དང། མ་རྣམས་ཡིད་དགའ་ན་རང་ཡང་དགའ་བར་འགྱུར་བས་སོ། །གལ་ཏེ་གཞན་གྱི་ལུས་བདག་གི་
ལུས་མིན་པས་གཞན་གཅེས་འཛིན་མི་སྐྱེའོ་སྙམ་ན། རང་གི་ལུས་འདི་ནི་ཕ་མའི་ཁུ་ཁྲག་ཡིན་པས་གཞན་གྱི་ལུས་ཀྱི་ཆ་ཤས་ཡིན་ཀྱང་སྔོན་གོམས་པའི་སྟོབས་ཀྱིས་རང་གི་ལུས་ཡིན་པ་སྐྱེ་བ་ལྟར་བློ་གོམས་ན་གཞན་
གྱི་ལུས་ལ་རང་གི་ལུས་བཞིན་དུ་གཅེས་འཛིན་སྐྱེ་བ་ཕ་རི་ལ་བལྟོས་ཏེ་ཚུ་རི་དང་ཚུལ་རི་ལ་བལྟོས་ནས་ཕ་རིར་བཞག་པ་བཞིན་བལྟོས་ས་བལྟོས་འཇོག་གིས་བཞག་པ་ཙམ་ལས་རང་གི་ངོ་བོས་གྲུབ་པ་མེད་པར་གསུངས་
དེ་བཞིན་དུ་འཕོ་བ་གྲོང་འཇུག་ལྟ་བུ་ཡོད་ན་རང་གི་སེམས་ནི་གཞན་གྱི་ལུས་ལ་འཇུག་ཅིང། དེའི་རིང་ལ་གཞན་ཞིག་གིས་རང་གི་ལུས་རྙིང་པ་ལ་གྲོང་འཇུག་བྱས་ན་སྔར་རང་གི་ལུས་དེ་ཕྱིས་གཞན་ལུས་དང། སྔར་
གཞན་ལུས་དེ་ཕྱིས་རང་ལུས་སུ་འཇོག་དགོས་པ་བཞིན་ཡིན། ཡང་གཞན་ལ་སྡུག་བསྔལ་བྱུང་བས་བདག་ལ་མི་གནོད་པས་དེ་སེལ་བའི་ཕྱིར་མི་འབད་དེ་སྙམ་ན། དེས་ན་རྒས་པའི་སྡུག་བསྔལ་གྱིས་གཞོན་པ་ལ་མི་

[088A]༄༅། །གནོད་པས་རྒས་པའི་ཚེ་སྡུག་བསྔལ་དུ་དོགས་ནས་གཞོན་པའི་སྐབས་སུ་ནོར་གསོག་པ་སོགས་དོན་མེད་དུ་འགྱུར་བ་དང། རྐང་པའི་སྡུག་བསྔལ་གྱིས་ལག་པ་ལ་མི་གནོད་པས་ཚེར་མ་ཟུག་པ་
ལྟ་བུ་ལག་པས་མི་སེལ་བར་ཡང་འགྱུར། དེས་ན་ཐོག་མ་མེད་པ་ནས་རང་གཅེས་འཛིན་གོམས་པའི་དབང་གིས་རང་གི་སྡུག་བསྔལ་མི་བཟོད་པ་བཞིན་དུ་གཞན་ལའང་གཅེས་འཛིན་གོམས་ན་དེའི་སྡུག་བསྔལ་
ཡང་མི་བཟོད་པ་འབྱུང། དེ་རྣམས་ནི་སྤྱོད་འཇུག་ལས། བདག་དང་གཞན་དུ་མཉམ་པ་ནི། །ཐོག་མ་ཉིད་དུ་བསྒོམ་པར་བྱ། །ཞེས་གསུངས་པའི་དོན་བདེ་ལམ་ཉིད་དུ་གསལ་བར་གསུངས་གདའ་ནའང་བདེ་ལམ་གྱི་འཁྲིད་
ཡིག་དང་ཟིན་བྲིས་རྣམས་སུ་མཉམ་བརྗེ་གཉིས་ཀྱི་དབྱེ་བ་མི་སྣང་ངོ། །གཉིས་པ་བདག་གཞན་བརྗེ་བ་ལ་གཉིས། བདག་གཞན་བརྗེ་བའི་རྒྱུ་སྒྲུབ་པ་དང། བདག་གཞན་བརྗེ་བ་དངོས་སོ། །དང་པོ་ལ་གཉིས། བདག་གཅེས་
འཛིན་གྱི་སྐྱོན་བསམ་པ་དང། གཞན་གཅེས་འཛིན་གྱི་ཡོན་ཏན་བསམ་པའོ། །དང་པོ་ནི། གཞན་ཡང་རང་ཉིད་ཕུན་སུམ་ཚོགས་པ་ཞིག་བྱེད་པར་འདོད་ནས་ཞེས་སོགས་ཏེ། འཁོར་བ་ཐོག་མ་མེད་པ་ནས་རང་གཅེས་པར་བཟུང་
པས་རང་གཞན་གྱི་དོན་གང་ཡང་མ་གྲུབ་ཅིང། མ་གྲུབ་པ་ཙམ་དུ་མ་ཟད་སྡུག་བསྔལ་སྣ་ཚོགས་ཤིག་མྱོང་བར་འདུག་རྒྱུ་མཚན་དེས་ན་རང་གཅེས་པར་འཛིན་པ་ནི་དེས་མི་དགེ་བཅུ་ལ་སོགས་པའི་ལས་བསགས་ཤིང་

[088B] རང་གཅེས་འཛིན་མ་སྐྱེས་པ་ནི་ཚུལ་
མིན་ཡིད་བྱེད་ཀྱིས་གསོས་མི་གདབ་པར་མི་སྐྱེད་ལ། སྐྱེས་པ་རྣམས་ནི་གཉེན་པོ་བསྟེན་ནས་སྤོང་བར་བྱའོ། །གཉིས་པ་གཞན་གཅེས་འཛིན་གྱི་ཡོན་ཏན་བསམ་པ་ནི། གཞན་གཅེས་པར་འཛིན་པ་ནི་ཞེས་སོགས། །
འཁོར་བ་ལས་ཐར་བ་ལ་ཤེས་རབ་ཀྱི་བསླབ་པ་དགོས་པ་དང། དེ་འོང་བ་ལ་སྔོན་དུ་ཏིང་ངེ་འཛིན་གྱི་བསླབ་པ་དང། དེ་འོང་བ་ལ་སྔོན་དུ་ཚུལ་ཁྲིམས་གྱི་བསླབ་པ་དགོས་ཤིང། ཚུལ་ཁྲིམས་ནི་གཞན་གནོད་གཞི་བཅས་སྤོང་
དགོས་པས་ཐར་པ་ཐོབ་པ་ཡང་སེམས་ཅན་ལ་ལྟོས་དགོས། ཐམས་ཅད་མཁྱེན་པ་ཐོབ་པ་ལ་ནི་སྤྱོད་འཇུག་ལས། སེམས་ཅན་རྣམས་དང་རྒྱལ་བ་ལས། །སངས་རྒྱས་ཆོས་འགྲུབ་འདྲ་བ་ལ། རྒྱལ་ལ་གུས་བྱེད་དེ་
བཞིན་དུ། །སེམས་ཅན་ལ་མིན་ཅི་ཡི་ཚུལ། ཞེས་སངས་རྒྱས་ཐོབ་པ་ཕྱེད་སངས་རྒྱས་དང་ཕྱེད་སེམས་ཅན་ལ་རག་ཀྱང་རྒྱལ་བ་ལ་གུས་པ་བྱེད་ཀྱང་སེམས་ཅན་ལ་ཕན་མི་འདོགས་པའི་ཁར་གནོད་ཅི་འཁྱོལ་བྱེད་པ་
འདི་ཅི་ཡི་ལུགས་ཡིན་ཞེས་སོ། །གཞན་ཡང་ཉན་རང་རྣམས་འབྲས་བུ་དམན་པ་སེམས་ཅན་གྱི་དོན་ཆེར་མ་བྱས་པ་དང། སངས་རྒྱས་རྣམས་འབྲས་བུ་མཐར་ཐུག་བརྙེས་པ་སེམས་ཅན་གྱི་དོན་གཙོ་བོར་མཛད་

[089A]༄༅། །པ་ལས་བྱུང་བ་ཡིན། དེས་ན་གཞན་གཅེས་འཛིན་མ་སྐྱེས་ན་དཔྱད་སྒོམ་བྱས་ཏེ་གསར་དུ་བསྐྱེད་ཅིང། སྐྱེས་ཟིན་རྣམས་ནི་གོང་འཕེལ་དུ་བྱའོ་སྙམ་པ་དང་གསོལ་འདེབས་སོགས་བྱ་ལ། དེ་ལྟར་རང་
གཞན་གཉིས་གཅེས་འཛིན་མཉམ་པ་ལ་འབད་པ་དུ་མ་བྱས་ཏེ། དེ་བྱང་བ་ན་སླར་ཡང་འབད་པས་བརྗེ་བསྒོམ་དགོས་ཀྱི་མ་མཉམ་པ་ལ་བརྗེ་བ་ནི་འོང་བའི་གཞི་མེད་དོ། །གཉིས་པ་བདག་གཞན་བརྗེ་བ་དངོས་ནི། མདོར་ན་ཐུབ་
པའི་དབང་པོས་ཞེས་སོགས་ཏེ། བླ་མ་མཆོད་པ་ལྟར་ན་འདི་ལ་སྐྱོན་ཡོན་གྱི་དོན་བསྡུ་བ་ཡིན་ལ། སྐབས་འདིར་ནི་བརྗེ་བའི་ཁོངས་སུ་བཏང་ཡང་མི་འགལ། ཐུབ་པའི་དབང་པོ་ནི་གཞན་དོན་ཁོ་ན་མཛད་ལ། བདག་གིས་རང་
དོན་ཁོ་ན་བྱས་པས་གཞན་དོན་གྱི་ངོས་ནས་ཐུབ་དབང་ལྷག་ཀྱང་རང་དོན་གྱི་ངོས་ནས་བདག་ལྷག་པ་འོང་འཐད་པ་ལ་སྟོན་པས་ནི་གཞན་དོན་གྱི་ཞར་ལ་རང་དོན་ཡང་མཐར་ཕྱིན། བདག་གིས་ནི་གཞན་དོན་ལྟ་ཅི་རང་དོན་ཡང་
མ་གྲུབ་འདུག། དེས་ན་སྤྱོད་འཇུག་ལས། བདག་བདེ་གཞན་གྱི་སྡུག་བསྔལ་དག། ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང། །འཁོར་བ་ན་ཡང་བདེ་བ་མེད། །ཅེས་གསུངས་པ་ལྟར་བདག་གཞན་
བརྗེ་དགོས་ལ། དེ་ལ་སྟོན་པས་སྔོན་ལམ་དུས་སུ་ཇི་ལྟར་མཛད་པའི་སྐྱེས་རབས་སོགས་ལ་བལྟས་ཏེ་སྤྲོ་བ་ཅི་འཕེལ་བྱེད་དགོས་ཏེ། སྔོན་བཀའ་གདམས་ཀྱི་བཤེས་གཉེན་ཆེན་པོ་རྣམས། བསླབ་སྤྱོད་ལྟ་བའི་ཚོམ། ས་རྒྱན་

[089B] སྐྱེས་ཚོམ་དད་པའི་ཚོམ། ཞེས་བཀའ་གདམས་གཞུང་དྲུག་ཏུ་གྲགས་པ་ལ་ཐུགས་གཉེར་མཛད་པས་བཀའ་གདམས་གཞུང་པར་ཡང་གྲགས་སོ། །དེ་ཡང་རང་གཅེས་འཛིན་ཁོང་ན་གནས་ཕྱིན་ཆད་གཞན་གཅེས་
འཛིན་གསར་དུ་མ་སྐྱེ་ཞིང་སླར་རྟོགས་པ་དགའ་རབ་སྐྱེས་ཏེ་གཞན་གཅེས་འཛིན་ཅུང་ཟད་སྐྱེས་ཀྱང་རྒྱུན་འཐུན་པ་ལ་རང་གཅེས་འཛིན་གྱིས་བར་དུ་གཅོད་པས་འཐུད་མི་ཐུབ་པར་འདུག་པས་རང་གཅེས་པར་བཟུང་ནས་གཞན་
ཡལ་བར་འདོར་བའི་བློ་སྐད་ཅིག་ཀྱང་མི་བསྐྱེད་སྙམ་པའི་ཞེ་དམ་ཡང་ཡང་བྱ་ཞིང། རང་ཡལ་བར་དོར་ནས་གཞན་གཅེས་པར་བཟུང་སྟེ་གཞན་གྱི་སྡུག་བསྔལ་དང་སྡིག་པ་ཐམས་ཅད་བདག་གི་རྒྱུད་སྟེང་དུ་བླང་ཞེས་
པའི་སྐབས་སུ་གཞན་སྡུག་བསྔལ་གྱིས་མནར་ཚུལ་བསམ་ལ་སྙིང་རྗེ་བསྒོམ། བདག་གི་བདེ་དགེ་ཐམས་ཅད་གཞན་ལ་བཏང་བས་ཞེས་སོགས་ཀྱི་ཚེ། གཞན་བདེ་བས་ཕོངས་ལུགས་བསམ་སྟེ་བྱམས་པ་བསྒོམ། དེ་དག་
གི་ཚེ་ཐོག་མར་སྐྱེ་དཀའ་ན་རང་ལ་ཕྱི་དྲོ་མྱོང་འགྱུར་གྱི་སྡུག་བསྔལ་དང། སང་དང། ཟླ་བ་ཕྱི་མ། ལོ་ཕྱི་མ་སོགས་ལ་མྱོང་འགྱུར་གྱི་སྡུག་བསྔལ་བླངས་ལ། དེ་ནས་རིམ་གྱིས་གཏོང་ལེན་བྱ། ཡང་ན་དམྱལ་བ་ཚ་གྲང་སོགས་
སྡུག་བསྔལ་ཆེ་རིམ་ནས་བརྩམས་ཏེ་སྡུག་བསྔལ་རྒྱུ་བཅས་དང་ཉན་རང་ས་བཅུའི་བྱང་སེམས་རྣམས་ཀྱི་ཤེས་སྒྲིབ་ཕྲ་མོ་ཚུན་ཆད་སོགས་སྣོད་བཅུད་ཐམས་ཅད་ཀྱི་ཉེས་སྐྱོན་རྣམས་བླང། བླ་མ་ལ་སངས་རྒྱས་

[090A]༄༅། །དངོས་ཀྱི་འདུ་ཤེས་བསྐྱེད་དགོས་པས་བླ་མ་དང་སངས་རྒྱས་ལ་ལེན་རྒྱུ་མེད་ལ། ཕར་གཏོང་བའི་ཚེ་སྐྱབས་འགྲོ་དནག་ལས་འབྲས་ཀྱི་དགེ་རྩ་དང་ཟག་མེད་ཀྱི་བདེ་བ་རང་ལ་མེད་ཀྱང་ཡོད་བར་མོས་ཏེ་
ངན་སོང་གསུམ་ལ་བཏང་བས་བདེ་འགྲོ་ཐོབ། ལམ་བསླབ་པ་གསུམ་གྱི་དགེ་རྩ་མངོན་མཐོའི་གནས་ལ་བཏང་བས་ཐར་པ་ཐོབ། བྱང་ཆུབ་ཀྱི་སེམས་དང་རྒྱལ་སྲས་ཀྱི་སྤྱོད་པའི་དགེ་རྩ་རྣམས་ཉན་རང་སོགས་ལ་
བཏང་བས་སངས་རྒྱས་ཐོབ་པར་བསམ། མདོར་ན་སྣོད་བཅུད་ཐམས་ཅད་དག་པ་རབ་འབྱམས་འབའ་ཞིག་ཏུ་བསམ་ལ་རང་གི་ལུས་ལོངས་སྤྱོད་དགེ་རྩ་ཐམས་ཅད་ཀྱང་མཆོད་སྤྲིན་མཐའ་ཡས་པའི་རྣམ་པར་སྤྲུལ་
ཏེ་ཕུལ་བས་རྒྱལ་བ་རྣམས་ཀྱི་ཐུགས་རྒྱུད་ལ་ཟག་མེད་ཀྱི་བདེ་སྟོང་གསར་དུ་འཁྲུངས་པའི་མོས་པ་བྱས་ལ་ཐོག་མར་བསམ་པས་སྦྱོང་ཞིང་ཅུང་ཟད་གོམས་པ་ན་གཏོང་ལེན་རླུང་ལ་བསྐྱོན་བཞིན་དུ་བྱའོ། །དེ་ནས་
འདི་ནི་རང་གིས་བསྒོམས་པ་ཙམ་ཡིན་གྱི་དངོས་སུ་ནི་རང་གཞན་སེམས་ཅན་ཐམས་ཅད་སྡུག་བསྔལ་གྱིས་མནར་བཞིན་པ་ཡིན་པས་ན་གཞན་སེམས་ཅན་ཐམས་ཅད་སྡུག་བསྔལ་དང་བྲལ་ཞིང། བདེ་བ་ཕུན་སུམ་
ཚོགས་པ་དང་ལྡན་པ་ཞིག་བདག་གིས་བྱའོ་ཞེས་ལྷག་བསམ་བསྐྱེད། དེ་ཡང་ད་ལྟ་ནི་བདག་ལ་དེ་ལྟ་བུའི་ནུས་པ་མི་འདུག་ཅེས་སོགས་ཀྱིས་བྱང་ཆུབ་ཀྱི་སེམས་བསྒོམ་པ་ལ་སྤྱི་བོའི་བླ་མ་ལས་རང་འདྲ་གཉིས་པ་

[090B] །འདིར་ནི་གཏོང་ལེན་བྱེད་ཚུལ་གྱི་སྙིང་པོ་རྣམས་མདོར་བསྡུས་ཙམ་ལས་མ་སྤྲོས་ཤིང་ཞིབ་པར་བློ་སྦྱོང་གི་
སྐབས་ལས་ཤེས་པར་བྱའོ་གསུངས། གཉིས་པ་སེམས་བསྐྱེད་ཆོགས་བཟུང་ཚུལ་ནི། འདི་ལ་ཆོས་ཐུན་གོང་མ་དང་མ་སྦྲེལ་ན་སྦྱོར་བའི་ཆོས་དྲུག་སྔར་བཞིན་བྱ་བ་དང། གོང་མ་དང་ཆོས་ཐུན་གཅིག་ཏུ་སྦྲེལ་ན། སྐྱབས་
གནས་ཀུན་འདུས། ཞེས་སོགས་གསུམ་དང། བདུད་རྩི་འབེབས་སྦྱང་གི་དམིགས་པ་ལྷན་ཐབས་བཞིན་བྱས་ལ། དངོས་གཞི་ལ་གཉིས། སྡོམ་པ་མ་ཐོབ་པ་ཐོབ་པར་བྱ་བ་དང། ཐོབ་པ་མི་ཉམས་པར་བསྲུང་ཚུལ་ལོ། །
དང་པོ་ལའང་དབྱེ་ན་གཉིས་ལས་དང་པོ་ནི། ལམ་རིམ་དུ་སྨོན་འཇུག་རིམ་ཅན་དུ་གསུངས་པ་ནི་སྨོན་སེམས་ལེན་ཚུལ་ལམ་རིམ་ཆེན་མོར་གསུངས་ནས། འཇུག་སེམས་ལེན་ཚུལ་བྱང་ཆུབ་གཞུང་ལམ་དུ་གསུངས་
པ་ལ་ཞལ་འཕང་མཛད་པ་ཡིན། སྤྱིར་ཞི་བ་ལྷའི་ལུགས་སུ་སྨོན་འཇུག་ཅིག་ཅར་དུ་ལེན་པ་དང། སེམས་ཙམ་པའི་ལུགས་ཐོགས་མེད་ནས་བརྒྱུད་པ་ལ་རིམ་ཅན་དུ་གསུངས་ཀྱང། ཞི་བ་ལྷའི་ལུགས་ལ་རིམ་ཅན་དུ་
བསྐྱེད་པའང་ཡོད་པ་ནག་པོ་བས་མཛད་པའི་སྤྱོད་འཇུག་གི་འགྲེལ་བར་བཤད་པ་བཞིན་རྒྱལ་སྲས་དངུལ་ཆུ་བ་ཆེན་པོས་ཀྱང་བཤད་དོ། །སྔོན་འགྲོའི་རིམ་པ་སྤྱི་དང་ཞེས་པ་ནི་སྦྱོར་བའི་ཆོས་དྲུག་དང། ཁྱད་པར་བཤེས་

[091A]༄༅། །གཉེན་བསྟེན་ཚུལ་ནས་ཞེས་སོགས་ནི། སྨོན་འཇུག་གི་སྡོམ་པ་འབོགས་ཡུལ་གྱི་གང་ཟག་དེ་བྱང་ཆུབ་ལམ་གྱི་རིམ་པ་ལ་བློ་སྦྱང་བ་སྔོན་དུ་འགྲོ་དགོས་ཞེས་པའི་དོན་ཡིན་ལ། རང་ཉིད་གཅིག་པུ་ལྟ་བུ་སེམས་
བསྐྱེད་ལེན་པ་ལ་སྦྱོར་བའི་ཆོས་དྲུག་གི་ཚེ་ཡོན་ཏན་གཞིར་གྱུར་མའི་དམིགས་པ་ནན་ཏན་གྱིས་ཉམས་སུ་བླངས་པས་ཆོག་གི་བཤེས་གཉེན་བསྟེན་ཚུལ་ནས་བདེ་ལམ་གྱི་ཚིག་ཡོངས་རྫོགས་འདོན་དགོས་པ་ལྟ་བུ་
མ་ཡིན་ནོ། །དེས་ན་མ་སེམས་ཅན་ཐམས་ཅད་ཀྱི་དོན་དུ་ཞེས་པས་གཞན་དོན་དོན་གཉེར་དང། མྱུར་དུ་ཡང་དག་པར་་ཐོབ་པར་བྱ་ཞེས་པས་བྱང་ཆུབ་དོན་གཉེར་ཏེ་དོན་གཉེར་གཉིས་ལྔ་ན་དེ་ནི་སྨོན་སེམས་
ཙམ་པོ་བ་སྟེ་དེ་ཉིད་བར་མ་དགེ་བ་ཡིན་གྱི་སྡོམ་པ་མིན་ལ། དེའི་ཕྱིར་དུ་་རྣམས་ལ་སློབ་ཅིང་ཞེས་པ་ནི་འཇུག་སེམས་དང། སེམས་ཅན་ཐམས་ཅད་ཀྱི་་གཟུང་བར་བྱའོ་སྙམ་པཀ་ནི་དམ་བཅའ་ཅན་ཏེ། དེ་ལྟ་བུའི་
ངང་ནས་སྤྱི་བོའི་བླ་མ་ཐུབ་པའི་དབང་པོའི་སྐུའི་བ་སྤུའི་ཁུང་རེ་རེར་སངས་རྒྱས་ཞིང་ཁམས་དང་བཅས་པའམ་བློས་མ་མཆུན་ན་སངས་རྒྱས་སྲས་དང་བཅས་པ་བཞུགས་པར་མོས་ཏེ་བླ་མ་ཐུབ་པའི་དབང་པོའི་རྗེས་
སུ་ཟློས་པར་མོས་ནས། སངས་རྒྱས་བྱང་ཆུབ་སེམས་དཔའ་ཀུན། ཞེས་སོགས་ཀྱིས་བདག་ལ་སྙན་གཏད་དུ་གསོལ། ཞེས་སྙན་གསན་ཕབ་ནས། ཇི་ལྟར་ཏེ་དཔེར་ན་སྔོན་གྱི་ལམ་བདེ་བ་ནས་འབྲས་བུ་བདེ་བར་གཤེགས་

[091B] སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ་ཞེས་ཐུགས་བསྐྱེད་པ་དང། ཐུགས་བསྐྱེད་པ་ལྟར་བྱང་ཆུབ་སེམས་དཔའི་བསླབ་པ་ལ་རིམ་པ་བཞིན་དུ་གནས་པ་ལྟར་ཏེ་དཔེ་དེ་བཞིན་དུ་བདག་ཀྱང་
འགྲོ་ལ་ཕན་དོན་དུ། ཞེས་གཞན་དོན་དོན་གཉེར་དང། བྱང་ཆུབ་སེམས་ནི་བསྐྱེད་པར་བགྱི། ཞེས་བྱང་ཆུབ་དོན་གཉེར་ཏེ་སྨོན་སེམས་ཆོགས་བཟུང། བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །
ཞེས་ལན་གསུམ་བརྗོད་ནས་འཇུག་སྡོམ་བླངས། དེའི་རིམ་པ་བཞིན་དུ་ཞེས་པ་ནི་སྨོན་འཇུག་གི་བསླབ་བྱ་ལ་རིམ་པར་སློབ་པའི་དོན་ཡིན་གྱི། སྙིང་རྗེའི་བསམ་པ་མ་དག་པར། །ལུས་ནི་གཏོང་བར་མི་བྱའོ། །ཞེས་དང། རྫུ་འཕྲུལ་
བསྡིགས་ལ་སོགས་མི་བྱེད། ཅེས་སོགས་ལས་དང་པོ་བའི་སྐབས་སུ་ལུས་གཏོང་བ་སོགས་བྱ་དཀའ་བའི་རིགས་རྣམས་སྨོན་ལམ་གྱི་ཡུལ་དུ་བྱས་ཏེ་རེ་ཞིག་ལག་ཏུ་མི་ལེན་ལ། ནུས་པ་ཐོབ་པ་ན་རིམ་གྱིས་དེ་དག་ལ་སློབ་
ཅེས་པའོ། །དེ་ཡང་རང་ཉིད་ལ་སྔར་བྱང་སྡོམ་མ་ཐོབ་པ་ཡིན་ན་གསར་དུ་ཐོབ་པ་དང། ཐོབ་ཀྱང་ཕྱིས་རྩ་ལྟུང་སོགས་ཀྱིས་ཉམས་པ་ན་ཉམས་པ་སོར་ཆུད་པའི་ཚུལ་དང། ཐོབ་ལ་མ་ཉམས་པ་ནི་སྔར་ཡོད་གོང་འཕེལ་དུ་
སོང་བའི་ཚུལ་དུ་བྱང་སྡོམ་ཐོབ་པའི་མོས་པ་བརྟན་པོ་བྱ་སྟེ་སྡོམ་པ་གོང་མ་གཉིས་ནི་སྔར་ཐོབ་ལ་མ་ཉམས་པར་ཡོད་ཀྱང་ཡང་ཡང་ལེན་པ་ནི་གོང་འཕེལ་དུ་འགྱུར་བས་མཆོག་ཡིན་གྱི་སོ་ཐར་ལྟར་བསྐྱར་མི་རུང་བ་མ་ཡིན་ནོ། །

[092A]༄༅། །སྡོམ་པ་ཐོབ་པ་ནས་མ་ཉམས་གྱི་བར་དུ་གཉིད་དང་རྒྱལ་བ་སོགས་ལུང་མ་བསྟན་གྱི་སྐབས་སུའང་དགེ་བའི་རྒྱུན་མི་འཆད་ལ། སྡོམ་མིན་དང་ལྡན་པ་ནི་བཤན་པ་དང་དམག་མི་དང་སྨད་འཚོང་མ་ལྟ་བུ་མི་དགེ་བ་
བྱེད་པར་ཁས་བླངས་པས་ལུང་མ་བསྟན་གྱི་བར་ཐམས་ཅད་མི་དགེ་བའི་རྒྱུན་མི་འཆད་དེ། །སེམས་ཅན་ཐམས་ཅད་ཀྱི་དོན་དུ་བདག་གིས་སངས་རྒྱས་ཐོབ་པར་བྱའོ་སྙམ་པ་ལྟ་བུ་ཆོ་གས་བསྐྱེད་ཀྱང་བསླབ་བྱ་ལ་
སློབ་མི་དགོས་ཤིང། སྨོན་སེམས་དམ་བཅའ་ཅན་ཆོ་གའི་སྒོ་ནས་བླངས་བས་ནི་སྨོན་སེམས་ཀྱི་བསླབ་བྱ་ལ་སློབ་དགོས་ལ། སླར་འཇུག་སྡོམ་བླང་པས་སྨོན་སེམས་དེ་འཇུག་སྡོམ་དུ་གནས་འགྱུར་བར་གསུངས་
ཤིང༑ འཇུག་སྡོམ་ཉམས་ཀྱང་སྨོན་སེམས་མི་ཉམས་ལ། སྨོན་སེམས་བཏང་ན་ནི་འཇུག་སྡོམ་སྔར་མ་ཉམས་ཀྱང་དེས་སྟོང་བར་འགྱུར་རོ། །དེ་ནས་གཉིས་པ་སྤྲོ་བ་བསྐྱེད་པ་ལ་གཉིས་ཏེ། དགའ་བ་བསྒོམ་པ་དང་
བསླབ་བྱ་ལ་བརྩོན་པས་བསྲུང་འདོད་བསྐྱེད་པའོ། །དང་པོ་ནི། དེང་དུས་བདག་ཚེ་འབྲས་བུ་ཡོད། ཅེས་སོགས་ཏེ། དེང་ཞེས་པ་དེ་རིང་ཞེས་པ་བསྡུས་པ་ཡིན་ཅིང་དེང་དུས་ཞེས་པ་དང་དེང་དུ་ཞེས་པ་སྣ་ཚོགས་ཤིག་འདུག་
ཀྱང་གཉིས་ཀ་དག་པ་ཡིན་ཏེ་དུ་ཞེས་པ་ནི་རྣམ་དབྱེ་བདུན་པའི་བྱེ་བྲག་ཚེ་སྐབས་ཀྱི་སྒྲ་ཡིན་པས་དུ་ལ་སོགས་པ་ལ་དང་མཐུན་ཞེས་ཉི་མ་ཤར་བའི་ཚེ་ཆོས་སྟོན་ཞེས་པ་ལྟ་བུའོ། །དེ་ལ་དེང་དུས་བདག་ཚེ་འབྲས་བུ་

[092B] ༑མི་ཡི་སྲིད་པ་ལེགས་པར་ཐོབ། །ཅེས་ལོ་ཙཱ་བས་སྒྲ་ཐང་སྒྱུར་མཛད་པ་ཡིན་ལ། རྒྱ་སྐད་དུ་གོ་རིམ་དེ་ལྟར་བདེ་བ་ཡོད་འདྲ་མང་པོར་སྐད་དུ་དོན་བསྒྱུར་བྱས་ན་གོ་ཕུལ་ཆེ་བས་དེ་ལྟར་ན་ཚིག་རྐང་གཉིས་པོ་སྔ་ཕྱི་བསྒྱུར་
ནས་བདག་མིའི་སྐྱེ་སྲིད་བླངས་པ་ལ་དོན་ཆེན་པོ་ཞིག་བྱུང་བས་ལེགས་པར་ཐོབ་ལ། དེ་ཡང་གཞོན་ནུ་ལ་མ་ཤི་བར་ཚེ་གནས་པ་ལ་ཡང་འབྲས་བུ་ཆེན་པོ་ཡོད་པ་བྱས་ཏེ་དེ་རིང་སྟེ་ད་ལྟ་བྱང་ཆུབ་ཀྱི་སེམས་སྐྱེས་པས་ནི་སངས་རྒྱས་
ཀྱི་རིགས་སུ་སྐྱེས་ཏེ། སངས་རྒྱས་རྣམས་ཀྱི་སྲས་དང། བྱང་སེམས་རྣམས་ཀྱི་སྤུན་ཟླར་འགྱུར་རོ་ཞེས་པའོ། །གཉིས་པ་བསླབ་བྱ་ལ་བརྩོན་པས་བསྲུང་འདོད་བསྐྱེད་པ་ནི། དེ་ནི་བདག་གིས་ཅི་ནས་ཀྱང། ཞེས་སོགས་
ཏེ༑ རྒྱ་གར་འཕགས་པའི་ཡུལ་དུ་ཕའི་ལས་གང་བྱེད་དེ་ལ་བུ་འཇུག་པ་ནི་རིགས་ཀྱི་ལས་ཡིན་ལ། དེ་དང་མཐུན་པར་བདག་གི་ཕ་ནི་སྟོན་པ་སངས་རྒྱས་ཡིན་པས་དེའི་རིགས་དང་མཐུན་པའི་ལས་ཉེས་པའི་སྐྱོན་མེད་ཅིང་
ཡོན་ཏན་དུ་མས་བརྒྱན་པ་སྒོ་གསུམ་བྱ་བ་མ་ཡིན་པ་ལས་ལྡོག་པ་དང་དགེ་བའི་ལས་ལ་སྦྱོར་བས་བཙུན་པའི་རིགས་འདི་ལ། སེམས་མ་དད་བ་དང་ལེ་ལོ་སོགས་ཀྱི་རྙོག་པར་མི་འགྱུར་བ་དེ་ལྟར་བྱའོ་ཞེས་སྤྲོ་བ་བསྐྱེད་
པར་བྱའོ། །གཉིས་པ་ཐོབ་པ་མི་ཉམས་པར་བསྲུང་ཚུལ་ནི། སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་ཞེས་སོགས་ཏེ། སྔར་དལ་འབྱོར་གྱི་སྐབས་སུ་སྙིང་པོ་ལེན་པའི་ཚུལ་ཡང་བླ་མ་སངས་རྒྱས་འབྲལ་མེད་དུ་བསྟེ་

[093A]༄༅། །ནས༑ དེས་བསྟན་པའི་ཐེག་པ་མཆོག་གི་གདམས་པའི་སྙིང་པོ་ཉམས་སུ་བླངས་ཏེ། ཞེས་པའི་གདམས་པའི་སྙིང་པོ་ཡང་བྱང་སེམས་ཀྱི་བསླབ་བྱ་བསྲུང་བ་འདི་ཡིན་པས་བྱང་ཆུབ་ཀྱི་སེམས་ཡང་ཡང་
དྲན་པས་གསོས་གདབ་པར་བྱ་སྟེ། ཐེག་དམན་པ་ནི་བདག་འཛིན་དགྲའི་གཙོ་བོར་བལྟ་བ་དང། ཐེག་ཆེན་མདོ་ལུགས་ལ་བདག་གཅེས་འཛིན་ལ་དགྲའི་བཙོ་བོ་དང། སྔགས་ཀྱི་སྐབས་སུ་ལས་རླུང་ལ་དགྲའི་གཙོ་
བོར་ལྟ་དགོས་པ་ཡིན། དེས་ན་འདིའི་བསླབ་བྱ་ལ་གཉིས། ཚེ་འདིར་སེམས་བསྐྱེད་མི་ཉམས་པའི་རྒྱ་ལ་བསླབ་པ་དང། སྐྱེ་བ་ཕྱི་མ་རྣམས་སུའང་བྱང་ཆུབ་ཀྱི་སེམས་དང་མི་འབྲལ་བའི་རྒྱུ་ལ་བསླབ་པའོ། །དང་པོ་ལ་
བཞི་ལས། དང་པོ་བྱང་ཆུབ་ཀྱི་སེམས་ཀྱི་ཕན་ཡོན་བསམ་པ་ནི། རྒྱས་པར་སྡོང་པོ་བཀོད་པ་ལས་གསུངས་པ་སོགས་ཕན་ཡོན་བཤད་པ་མཐའ་ཡས་པས་དེ་རྣམས་སུ་བལྟ་བར་བྱ་ལ། མདོར་བསྡུས་ཏེ་བཤད་ན་
ངན་འགྲོ་ལས་ནི་ལྡོག་བགྱིད་ཅིང། །ཐར་པའི་ལམ་ནི་རབ་སྟོན་ལ། །རྒ་ཤི་མེད་པར་འདྲེན་བགྱིད་པའི། །བྱང་ཆུབ་སེམས་ལ་ཕྱག་འཚལ་ལོ། །ཞེས་གསུངས་ཏེ། ངན་འགྲོ་ལས་བཟློག་པ་ནི། སྡིག་པ་སྟོབས་ཆེན་ཤིན་
ཏུ་མི་ཟད་པ། །དེ་ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གི་ཟིལ་གྱིས་ནོན་པར་འགྱུར། །ཞེས་ངན་འགྲོའི་རྒྱུ་སྡིག་པ་སྟོབས་ཆེན་པོ་རྣམས་ཀྱང་ཟད་པར་འགྱུར་བ་དང། བྱང་ཆུབ་ཀྱི་སེམས་ནི་ཆེད་

[093B] ཐོབ་བྱ་སངས་རྒྱས་གྱི་ཡོན་ཏན་མཐའ་ཡས་པས་བསོད་ནམས་དཔག་ཏུ་མེད་པ་འབྱུང་ལ་བསོད་ནམས་ཀྱི་ལས་བསགས་པ་ནི་མངོན་མཐོར་
སྐྱེ་ལ༑ ཐར་བའི་གོ་འཕང་ཐོབ་པ་ལ་བདག་འཛིན་ཟློག་དགོས། དེ་ཡང་བསག་སྦྱང་ལ་ལྟོས་པ་ནི། སེམས་ཀྱི་ཆོས་ཉིད་མཐོང་བ་ཡང། །ཚོགས་གསག་སྒྲིབ་སྦྱང་ལ་ལྟོས་པས། །ཞེས་གསུངས་ཤིང། སྤྱོད་པ་དག་ན་བལྟ་བ་ལམ་
གྱིས་འབྱུང་བ་བླ་མ་བྱམས་པའི་རྣལ་འབྱོར་བ་བཞིན་ནོ། །རྒ་བ་དང་ཤི་བ་མེད་པ་ནི་སངས་རྒྱས་ཏེ་དེ་ཡང་བྱང་ཆུབ་ཀྱི་སེམས་ལས་འབྱུང་བ་ནི། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང། ཞེས་གསུངས་པའི་
ཕྱིར༑ དེས་ན་འདིར་མ་འདུས་པའི་ཕན་ཡོན་གང་ཡང་མེད་པས་ན་དེ་ལྟར་དྲན་པར་བྱའོ། །གཉིས་པ་སེམས་བསྐྱེད་འཕེལ་བའི་ཕྱིར་ལན་དྲུག་ཏུ་བསྐྱེད་པ་ནི། ཉིན་ལན་གསུམ་དང་མཚན་ལན་གསུམ་སྟེ་དུས་དྲུག་ཏུ་ཡན་ལག་
བདུན་པ་མཎྜལ་དང་བཅས་བ་སོང་ནས། ཡོན་ཏན་གཞིར་གྱུར་མའི་རྗེས་སུ་སངས་རྒྱས་ཆོས་ཚོགས་མའི་ཚིག་རྐང་དང་པོ་གཉིས་ལན་གསུམ་བརྗོད་པས་སྐྱབས་འགྲོ་དང། རྗེས་མ་གཉིས་ལན་གསུམ་བརྗོད་པས་སེམས་བསྐྱེད་
པ་ནི་རྗེ་རིན་པོ་ཆེས་ལན་གསུམ་གསུམ་ཞེས་པས་བསྟན་ཏོ། །དེ་ནས། བྱང་ཆུབ་སེམས་མཆོག་རིན་པོ་ཆེ། ཞེས་སོགས་ཕྱག་ལེན་བཞིན་ནམ་གཞན་ཡང་རྒྱས་བསྡུས་སྣ་ཚོགས་སྣང་བས་གང་རུང་བྱ་ལ། ཡང་སྔགས་ཀྱི་ཐུན་དྲུག་

[094A]༄༅། །བསྐྱངས་ན་དེ་ལས་ལོགས་སུ་སེམས་བསྐྱེད་མི་དགོས་སོ། །གསུམ་པ་སེམས་ཅན་བློས་མི་སྤང་བ་ལ་བསླབ་པ་ནི། སེམས་ཅན་གྱི་ངོས་ནས་བྱེད་སྤྱོད་བཟང་ངན་ཅི་འདྲ་ཞིག་སྣང་ཡང་བདག་གི་ངོས་ནས་སེམས་
ཅན་གཅིག་ཀྱང་བློས་མི་སྤོང་བ་སྟེ། སྤངས་པའི་ཚད་ནི་སེམས་ཅན་གཅིག་ཡན་ཆད་ལ་དམིགས་ནས་འདིའི་དོན་ནི་གཏན་མི་བྱའོ་སྙམ་པ་སྟེ་ཡ་གྱལ་ཞིག་ན་ཚོགས་པ་འཇིག་པས་སེམས་ཅན་སྤངས་པར་འགྱུར་རོ། །
བཞི་བ་ཚོགས་གཉིས་གསོག་པ་ལ་བསླབ་པ་ནི། སེམས་བསྐྱེད་འཕེལ་བའི་ཕྱིར་དུ་དཀོན་མཆོག་མཆོད་པ་དང། སྦྱིན་པ་གཏོང་བ་སོགས་བསོད་ནམས་ཀྱི་ཚོགས་དང། སྟོང་ཉིད་སྒོམ་པ་དང་རིག་པའི་གནས་ལ་སློབ་པ་
སོགས་ཡེ་ཤེས་ཀྱི་ཚོགས་གསོག་པ་ལ་བརྩོན་པའོ། །གཉིས་པ་སྐྱེ་བ་ཕྱི་མ་རྣམས་སུའང་བྱང་ཆུབ་ཀྱི་སེམས་དང་མི་འབྲལ་བའི་རྒྱུ་ལ་སློབ་པ་ལ་ཉམས་བྱེད་ནག་ཆོས་བཞི་སྤོང་བ་དང། མི་ཉམས་པའི་དཀར་ཆོས་བཞི་
བསྟེན་པ་གཉིས་གསུངས་ཀྱང། འདིར་གོ་སླ་བའི་ཕྱིར་ཕྱོགས་གཅིག་ཏུ་བཤད་པ་ནི། གཞན་ཡང་བླ་མ་སོགས་ལ་ཀུ་རེ་དང་བཞད་གད་ཀྱི་ཕྱིར་དུ་ཡང་ཞེས་སོགས་སྟེ། ཡང་ཞེས་བ་ནི་ཀུ་རེའི་ཕྱིར་ཡང་རྫུན་གྱིས་
དབུ་སྐོར་བས་ནག་ཆོས་སུ་འགྱུར་ན་དོན་གྱིས་བྱས་པ་ལ་ལྟ་ཅི་སྨོས་ཞེས་པའི་དོན་ཡིན་པས་མྱུར་ལམ་དུ་ཡང་མེད་པ་ཉིད་ལེགས་པར་མ་མཐོང། སོགས་ཁོངས་ནས་མཁན་སློབ་དང་ཡོན་ཏན་དང་བསླབ་པ་གསུམ་རང་

[094B] འདིའི་གཉེན་པོར་དཀར་ཆོས་དང་པོ་ནི་སེམས་ཅན་ཐམས་ཅད་ལ་དོན་ཆེ་བ་སྲོག་དང་ཆུང་བ་བཞད་གང་ཀྱི་ཕྱིར་ཡང་ཤེས་བཞིན་དུ་རྫུན་སྤོང་བའོ། །ནག་ཆོས་གཉིས་པ་ནི་གཞན་
དགེ་བ་བྱེད་པ་ལ་འགྱོད་པ་བསྐྱེད་པ་སྟེ། འདི་ལ་ཕ་རོལ་དགེ་བ་བྱེད་པ་པོ་འགྱོད་པ་སྐྱེས་མ་སྐྱེས་གང་ཡིན་ཀྱང་འདྲ་བས་འགྱོད་པའི་ཚིག་སྨྲས་པ་གོ་བ་ན་ནག་ཆོས་སུ་འགྱུར། འདིའི་གཉེན་པོ་དཀར་ཆོས་བཞི་པ་སྟེ་གཞན་དགེ་
བ་བྱེད་པ་ཐམས་ཅད་ཐེག་པ་ཆེན་པོར་སྦྱོར་གང་ཐུབ་བྱེད་པའོ། །ནག་ཆོས་གསུམ་པ་ནི་སྨོན་སེམས་སྐྱེད་པ་ཡན་ཆད་ཐེག་པ་ཆེན་པོར་ཞུགས་པའི་གང་ཟག་ལ་ཞེ་སྡང་གིས་མི་སྙན་པར་སྨྲ་བ་སྟེ། ངང་ཚུལ་ངན་པ་ཅན་ཞེས་པའམ་
ཚུལ་འཆལ་ལོ་ཞེས་སོགས་ཀྱི་མི་སྙན་པ་བརྗོད་པས་ཡུལ་གྱི་དོན་གོ་བན་ནག་ཆོས་སྟེ་འདི་འབྱུང་ཉེ་ཞིང་ཉེས་དམིགས་ཀྱང་ཤིན་ཏུ་ཆེ་སྟེ་དགེ་བ་འདྲ་བ་བྲད་བྲུད་བྱེད་ཀྱང་འཕེལ་རྟགས་མེད་པར་ཟད་རྟགས་མང་བ་དེ་བྱང་སེམས་
དང༑ གྲོགས་ལ་ཞེ་སྡང་དང་བརྙས་པ་བྱས་པས་རྨ་ཕྱུང་བས་ཟད་དེ། འདི་གཉིས་སྤང་ན་བསླབ་བཏུས་ནས་གང་ཟག་ལ་བརྟེན་པའི་གནོད་འགྱུར་ཐམས་ཅད་མི་འོང་གསུངས་ཤིང་བྱང་སེམས་ནི་མེ་དོང་ཐལ་བས་གཡོགས་པ་
ལྟར་གང་དུ་ཡོད་ཆ་མེད་པས་དེའི་གཉེན་པོར་དཀར་ཆོས་གསུམ་པ་སེམས་ཅན་ཐམས་ཅད་ལ་སྟོན་པའི་འདུ་ཤེས་བསྐྱེད་ནས་དོན་གནས་ཀྱི་སྔགས་པ་ཕྱོགས་བཞིར་བརྗོད་པ་སྟེ་ཡོན་ཏན་ཡོད་ཐག་ཆོད་བརྗོད་ཀྱི་མེད་

[095A]༄༅། །པ་ལ་སྒྲོ་བཏགས་ཀྱི་བརྗོད་པ་མ་ཡིན་ལ། དེ་ཡང་ཉན་པ་པོ་སྐབས་སུ་བབས་པ་ལ་བརྗོད་ཀྱི་ཕྱོགས་སུ་འགྲོ་དགོས་པ་མ་ཡིན་ནོ། །ནག་ཆོས་བཞི་པ་ནི་ལྷག་བསམ་མ་ཡིན་པའི་གཡོ་སྒྱུ་སྟེ་འདིའི་ལྷག་བསམ་
ནི་དྲང་ཞིང་ཚད་ཐུབ་པའི་ལྷག་བསམ་ཡིན་ལ། དེ་མ་ཡིན་པའི་བྲེ་སྲང་སོགས་ལ་གཡོ་སྒྱུ་བྱེད་པ་དང། རག་མར་གཏོང་བ་ལ་སྔོན་དུ་སྟོང་ལུང་དུ་གཏོང་བྱས་ནས་ཕྱིས་རག་མར་ཁས་བླངས་པ་ལྟ་བུ་ཡིན་གསུངས་ཏེ་
དཔེར་ན་མི་ཞིག་རྟ་ནག་ཏུ་གཏོང་དགོས་པ་ལ། དང་པོར་ཁྱོད་བཀྲིས་ལྷུན་པོར་འགྲོ་དགོས་པ་འདུག་སྨྲས་པ་ན་དེས་འགྲོ་ལོང་མེད་ཚུལ་སྨྲས་པས་འོ་ན་རྟ་ནག་བར་མ་སོང་ཐུ་མེད་འདུག་ཅེས་གཏོང་བ་ལྟ་བུ་སྟེ། ཞུ་དོན་
བྱེད་པ་ན་འདི་ཙམ་ཞུས་ན་དོན་འདི་ཙམ་དུ་གནས་ཡོང་ངམ་སྙམ་དུ་ཞུ་འཛུད་བྱེད་པ་སོགས་ཀྱང་ངོ། །འདིའི་གཉེན་པོར་དཀར་ཆོས་གཉིས་པ་ནི་སེམས་ཅན་ཐམས་ཅད་ལ་གཡོ་སྒྱུ་མེད་པར་དྲང་ཞིང་ཚད་ཐུབ་པའི་
ལྷག་བསམ་དག་པོར་གནས་པའོ། །དེ་ཡང་རྣམ་པ་ཐམས་ཅད་དུ་མ་ཡིན་ཏེ། དྲང་པོར་བརྗོད་པས་སྐྱོན་བཅས་དང། །འཁྱོག་སྨྲ་ཡོན་ཏན་ལྡན་པའང་སྲིད། །ཅེས་འགའ་ཞིག་གི་ཚེ་རང་གཞན་ལ་གནོད་པའི་དགག་བྱ་
ཡོད་པ་མཐོང་ན་དྲང་པོར་མ་བརྗོད་ཀྱང། ཐབས་ལ་མཁས་པའི་སྤྱོད་པ་ལ། །གཡོ་སྒྱུར་ཐུབ་པས་མ་གསུངས་སོ། །ཞེས་ཐབས་མཁས་སུ་གསུངས་ཀྱི་གཡོ་སྒྱུར་མ་གསུངས་སོ། །ནག་པོའི་ཆོས་བཞིའི་སོགས་ཁོངས་

[095B] དཀར་པོའི་ཆོས་བཞིའི་སོགས་ཁོངས་ནས་གཞན་གྱི་འབྱོར་པ་མཐོང་བ་ན་དགའ་སྤྲོ་བསྒོམ་པ་སྟོན་ཞིང་གཞན་ཡང་འགྲོ་འཆག་ཉལ་འདུག་ཐམས་ཅད་དུ་བྱང་ཆུབ་ཀྱི་སེམས་ཡང་
ཡང་བསྒོམ་པ་དང། དགེ་བ་ཅི་བྱེད་ཀྱི་སྔོན་དུ་བྱང་ཆུབ་ཀྱི་སེམས་བསྒོམ་པ་སོགས་ཡང་དང་ཡང་དུ་བྱང་ཆུབ་ཀྱི་སེམས་བསྒོམས་པས་སྐྱེ་བ་གཞན་དུའང་སེམས་རིན་པོ་ཆེ་དང་མི་འབྲལ་བར་གསུངས་པས་གལ་ཆེའོ། །མདོར་
ན་བསླབ་བྱ་དེའི་སྟེང་དུ་འཇུག་སེམས་ཀྱི་བསླབ་བྱ་ཉེས་སྤྱོད་སྡོམ་པའི་ཚུལ་ཁྲིམས་རྩ་ལྟུང་བཅོ་བརྒྱད་དང་ཉེས་བྱས་ཞེ་དྲུག་དགེ་བ་ཆོས་སྡུད་ཀྱི་ཚུལ་ཁྲིམས་ཕར་ཕྱིན་དྲུག་སེམས་ཅན་དོན་བྱེད་ཀྱི་ཚུལ་ཁྲིམས་བསྡུ་
བའི་དངོས་པོ་བཞི་རྣམས་ལ་བརྩོན་པར་བྱ་ཞིང། ཁྱད་པར་རྩ་ལྟུང་རྣམས་ལ་སྲོག་བདོས་བྱས་ཏེ་ཚུལ་བཞིན་དུ་བསྲུང་བར་བྱའོ་སྙམ་དུ་ཞེ་དམ་དྲག་པོ་དང། དེ་ལྟར་ནུས་པའི་གསོལ་འདེབས་སོགས་ཀྱང་གཞུང་
བཞིན་བྱའོ། །གཉིས་པ་སེམས་བསྐྱེད་ནས་སྤྱོད་པ་ལ་སློབ་ཚུལ་ལ་གཉིས། རྒྱལ་བའི་སྲས་ཀྱི་སྤྱོད་པ་སྤྱི་ལ་སློབ་ཚུལ་དང། ཁྱད་པར་ཕར་ཕྱིན་ཐ་མ་གཉིས་ལ་སློབ་ཚུལ་ལོ། །དང་པོ་ལ་གཉིས། ཐུན་གྱི་ངོ་བོ་ལ་ཇི་
ལྟར་བྱ་ཚུལ་དང། ཐུན་མཚམས་སུ་ཇི་ལྟར་བྱ་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྔར་བཞིན་ལ་བདུད་རྩི་འབེབས་སྦྱང་སྐབས་ཟབ་པ་དང་རྒྱ་ཆེ་བ་ཞེས་པ་ནི་སྔར་སྦྱོར་ཆོས་

[096A]༄༅། །ཀྱི་སྐབས་བཞིན་ཟབ་རྒྱས་གཉིས་ཀྱི་ལམ་དང། དེའི་སྙིང་པོ་དང། སྙིང་པོའི་ཡང་སྙིང་པོ་སྔར་བཤད་པ་བཞིན་ཡིན་ཅིང། རྒྱལ་སྲས་ཀྱི་བསླབ་བྱ་ནི་ཕར་ཕྱིན་དྲུག་ལ་མ་འདུས་པ་མེད་པས་དང་པོ་
ལྔ་རྒྱ་ཆེ་བ་དང་ཐ་མ་ནི་ཟབ་མོའི་ལམ་གྱི་བསླབ་བྱ་ཡིན་ཞིང། སྤྱོད་པ་རླབས་ཆེ་ཆུང་ནི་བྱང་ཆུབ་ཀྱི་སེམས་ཤུགས་དྲག་ཞན་ལ་རག་ལས་པའོ། །གཉིས་པ་དངོས་གཞི་ལ་རང་རྒྱུད་སྨིན་བྱེད་ཕར་ཕྱིན་དྲུག་དང། གཞན་
རྒྱུད་སྨིན་བྱེད་བསྡུ་བཞིའི་ཉམས་ལེན་གཉིས་ལས། དང་པོ་ནི། དེ་ཡང་སྔར་བྱང་ཆུབ་ཏུ་སེམས་བསྐྱེད་པས་སངས་རྒྱས་ཐོབ་འདོད་ཀྱི་བྱང་ཆུབ་ཏུ་སེམས་བསྐྱེད་པ་ཕན་ཡོན་ཆེ་ཡང་དེ་སྒྲུབ་པའི་ཐབས་ལ་སྒྲུབ་པ་སྙིང་པོར་
མ་བྱས་ན་སྟོན་ཐོག་འདོད་ཀྱང་ཞིང་ལས་མི་བྱེད་པ་ལྟར་སངས་རྒྱས་ཐོབ་མི་སྲིད་ལ། ཐབས་ལ་སློབ་པ་དེ་ཡང་མ་ནོར་ཞིང་ཆ་ཚང་བ་ཞིག་དགོས་ཏེ་ལམ་ནོར་པ་ལ་ཇི་ཙམ་འབད་ཀྱང་འབྲས་བུ་མི་འབྱུང་བ་དཔེར་
ན་འོ་མ་འདོད་ནས་རྭ་འཐེན་པ་བཞིན་ཡིན། མ་ནོར་ཀྱང་ཆ་མ་ཚང་ན་སྟོབས་ཤིན་ཏུ་ཆུང་བས་ས་བོན་དྲུང་པོ་དང་ས་དང་ཆུ་ལུང་སོགས་མཐུན་རྐྱེན་ཚང་བ་དང་སད་སེར་སོགས་འགལ་རྐྱེན་དང་མ་བྲལ་ན་ལོ་ཏོག་ཕུན་སུམ་
ཚོགས་པ་མི་འབྱུང་བ་བཞིན། ལམ་ཕྱོགས་རེ་བ་ཙམ་མིན་པའི་ཆ་མཐའ་དག་ཚང་བ་ལ་བསླབ་དགོས་པས་ཚང་ལ་མ་ནོར་བ་ཕར་ཕྱིན་དྲུག་ཡིན་པས་འདི་ནི་བྱང་སེམས་ཀྱི་ལམ་གྱི་གནད་མཐའ་དག་བསྡུས་པའི་སྡོམ་

[096B] །དེ་ལ་གྲངས་ངེས་པ་ནི་བྱང་སེམས་ཀྱི་ལམ་སྟོན་པ་ལ་དེ་ལས་མང་མི་དགོས་ཤིང་ཉུང་ན་མི་འདུས་པས་སྐྱོན་དུ་འགྱུར་ཏེ། བྱང་ཆུབ་ཀྱི་སྤྱོད་པ་རླབས་པོ་ཆེ་རྣམས་རྫོགས་པ་ལ་ཚེ་རབས་
མང་པོར་བརྒྱུད་དགོས་ལ་དེ་ལ་རྟེན་མཚན་ཉིད་ཡོངས་སུ་མ་རྫོགས་ན་ལམ་གྱིས་ཆོད་མི་འོང་བས་གང་ལ་སྤྱོད་པའི་ལོངས་སྤྱོད། གང་གིས་སྤྱོད་པའི་ལུས། གང་དང་ལྷན་ཅིག་སྤྱོད་པའི་གྲོགས། གང་བརྩམས་པའི་ལས་ཐམས་
ཅད་འགྲུབ་པའི་ཕུན་སུམ་ཚོགས་པ་བཞི་ནི་ཕར་ཕྱིན་དང་པོ་བཞིས་འགྲུབ་ལ། དེའི་སྟེང་དུ་ཉོན་མོངས་པའི་དབང་དུ་མི་འགྲོ་བ་དང། བྱ་བ་རྣམས་ཕྱིན་ཅི་མ་ལོག་པར་འཇུག་ལྡོག་གི་གནས་ཤེས་པ་ནི་ཕར་ཕྱིན་ཐ་མ་གཉིས་
ཀྱིས་འགྲུབ་པས་སྐྱེ་བ་གཞན་དུའང་དེ་དྲུག་དང་ལྡན་པའི་ཕྱིར་ཚེ་འདིར་ཕར་ཕྱིན་དྲུག་བསྟེན་པ་དང་གོམས་པ་མང་དུ་བྱ་སྟེ་རྒྱུ་ལ་ཁྱད་ཇི་ཙམ་ཞུགས་པ་དེ་ཙམ་དུ་འབྲས་བུ་ལ་ཁྱད་པར་འབྱུང་བའི་ཕྱིར་རོ། །རྟེན་དེ་ལྟ་
བུས་སྤྱོད་པ་ལ་སློབ་པ་ན་བྱང་སེམས་ཀྱི་བྱ་བ་ནི་རང་དང་གཞན་གྱི་དོན་གཉིས་ཡིན་པས་དོན་གཉིས་སྒྲུབ་པ་ལ་ལྟོས་པའི་གྲངས་ངེས་ནི། དོན་གཉིས་གང་བྱེད་ཀྱང་ཕར་ཕྱིན་དྲུག་གིས་འགྲུབ་སྟེ། སེམས་ཅན་དོན་ལ་རབ་བརྩོན་
པ༑ ༑གཏོང་དང་མི་གནོད་བཟོད་པས་བྱེད། །གནས་དང་གྲོལ་བ་གཞིར་བཅས་པའི། །རང་དོན་རྣམ་པ་ཐམས་ཅད་སྤྱོད། །ཅེས་གསུངས་པ་ལྟར། དང་པོ་གསུམ་གྱིས་གཞན་དོན་བསྒྲུབ་པ་ནི་ཟང་ཟིང་གིས་ཕན་བཏགས་པས་

[097A]༄༅། །སྦྱིན་པ་དང། དེ་ཡང་གཞན་ལ་གནོད་པ་གཞི་དང་བཅས་པ་ལས་མ་ལྡོག་ན་གནོད་བ་དང་བཅས་པའི་སྦྱིན་པས་ཅིར་ཡང་མི་འགྱུར་བས་ཚུལ་ཁྲིམས་དང། དེ་མཐར་ཕྱིན་པ་ལ་ཚུར་གནོད་པ་བྱས་པ་ལ་གཅིག་
ལན་དང་གཉིས་ལན་མི་བྱ་བར་ཚུར་གནོད་ལ་ཇི་མི་སྙམ་པའི་བཟོད་པའི་ཕར་ཕྱིན་དགོས་སོ། རང་གི་དོན་སྒྲུབ་པ་ནི་ཕར་ཕྱིན་ཐ་མ་གཉིས་ཀྱིས་འགྲུབ་སྟེ་སེམས་གནས་པ་རྩེ་གཅིག་ཏུ་བསྒྲུབ་སྟེ་དམིགས་པ་ལ་ཇི་
ལྟར་འདོད་འདོད་དུ་གནས་པ་ལས་སུ་རུང་བའི་བསམ་གཏན་དང། སེམས་མ་གྲོལ་བ་གྲོལ་བར་བྱེད་པའི་སོ་སོར་རྟོག་པའི་ཤེས་རབ་དང། དེ་གཉིས་ཀྱང་ལེ་ལོ་ཅན་ལ་མི་སྐྱེ་བས་མི་ངལ་བའི་བརྩོན་འགྲུས་དགོས་
པས་དེ་ནི་དོན་གཉིས་ཀའི་གཞི་ཡིན་ལ། གྲངས་ངེས་གཞན་ཡང་མང་དུ་འབྱུང་སྟེ་མདོར་བསྡུས་དེ་ཙམ་མོ། །གོ་རིམ་ངེས་པ་ལ་གསུམ་ལས། རྒྱུ་འབྲས་ཀྱི་གོ་རིམ་ནི། ལོངས་སྤྱོད་ལ་མི་ལྟ་བའི་སྦྱིན་པ་ཡོད་ན་མ་ཆགས་
པའི་རྒྱུ་ལས་ཚུལ་ཁྲིམས་འབྱུང། ཉེས་སྤྱོད་ལས་སྡོམ་པའི་ཚུལ་ཁྲིམས་ཡོད་ན་གཞན་གནོད་གཞི་བཅས་སྤངས་པའི་རྒྱུ་ལས་བཟོད་པ་འབྱུང། གནོད་བྱེད་ལ་ཇི་མི་སྙམ་པའི་བཟོད་པ་ཡོད་ན་དཀའ་བ་ལ་མི་སྐྱོ་བའི་
རྒྱུ་ལས་བརྩོན་འགྲུས་འབྱུང། དགེ་བ་ལ་སྤྲོ་བའི་བརྩོན་འགྲུས་ཡོད་ན་ཉིན་མཚན་དུ་འབད་པའི་རྒྱུ་ལས་བསམ་གཏན་འབྱུང། སེམས་ལས་སུ་རུང་བའི་བསམ་གཏན་ཡོད་ན་མཉམ་པར་བཞག་པའི་རྒྱུ་ལས་ཤེས་

[097B] །གཞན་ཡང་དམན་མཆོག་དང་རགས་ཕྲའི་གོ་རིམ་ནི་སྔ་མ་སྔ་མ་དམན་ཞིང་རགས་ལ། ཕྱི་མ་ཕྱི་མ་ཕྲ་ཞིང་མཆོག་གོ་དེ་ལྟར་གྲངས་དང་གོ་རིམ་སོགས་ལ་ངེས་པ་བསྐྱེད་ནས་ཉམས་སུ་ལེན་པ་
ལ་སྤྱི་བོར་བླ་མ་ལྷ་བསྒོམ་བཞིན་པའི་ངང་ནས་འདི་ལྟར་བསམ་སྟེ། མ་སེམས་ཅན་ཐམས་ཅད་ཀྱི་དོན་དུ་ཞེས་སོགས་ནི་སེམས་བསྐྱེད་པས་གཏོང་བ་པོའི་རྟེན་གྱི་གང་ཟག་ཐེག་པ་ཆེན་པོ་ཞིག་དགོས་པར་སྟོན་
པ་སྟེ་འོག་མ་རྣམས་ལའང་ཤེས་པར་བྱའོ། །དེ་ལ་སྦྱིན་པའི་ངོ་བོ་ནི་གཏོང་བའི་ཚེ་དགེ་བ་དང་དེས་ཀུན་ནས་བླངས་པའི་ལུས་ངག་གི་ལས་སོ། །སྦྱིན་པའི་ཕར་ཕྱིན་རྫོགས་པ་ནི་འགྲོ་བའི་དབུལ་བ་སེལ་ཐུབ་པ་ལ་མི་
ལྟོས་ཀྱི་ལུས་ལོངས་སྤྱོད་དགེ་རྩ་ཐམས་ཅད་ལ་སེར་སྣའི་འཛིན་པ་བཅོམས་ནས་གཏོང་སེམས་ཀྱི་རྩལ་རྫོགས་པ་དང། བཏང་བའི་འབྲས་བུ་རྣམས་ཀྱང་སེམས་ཅན་ལ་བསྔོ་བའི་བློ་གོམས་པ་རྫོགས་པའོ། །དེ་
ལ་དབྱེ་ན་ཆོས་དང་མི་འཇིགས་པ་དང་ཟང་ཟིང་གི་སྦྱིན་པ་གསུམ་ཡོད་ལ། དེའི་ཆོས་ཀྱི་སྦྱིན་པ་ནི་བྱང་སེམས་རབ་བྱུང་རྣམས་ཀྱི་གཙོ་བོར་བྱ་བ་དང་ཟང་ཟིང་གི་སྦྱིན་པ་བྱང་སེམས་ཁྱིམ་པས་བྱ་བ་དང། མི་འཇིགས་
པའི་སྦྱིན་པ་ནི་གཉིས་ཀས་བྱ་བ་ཡིན་ཏེ། རབ་ཏུ་བྱུང་བ་ཞེས་པ་ནི་སྤངས་པའི་དོན་ཡིན་པས་ཡོ་བྱེད་མང་པོ་སྤངས་པའི་ཕྱིར་ཟང་ཟིང་གི་སྦྱིན་པ་ལ་གཙོ་བོར་མི་བྱ་ལ་རང་ལ་འབད་མེད་དུ་རྙེད་ན་ནི་ཟང་ཟིང་གི་སྦྱིན་པ་ཡང་

[098A]༄༅། །བྱ་དགོས་ལ། བྱང་སེམས་ཁྱིམ་པས་ནི་ཆོས་ཀྱི་སྦྱིན་པ་དཀའ་ཞིང་ཁྱིམ་པ་ནོར་ལྷུར་བྱེད་པས་ཟང་ཟིང་གི་སྦྱིན་པ་ལ་གཙོ་བོར་བྱའོ། །དང་པོ་ཆོས་ཀྱི་སྦྱིན་པ་ནི་ཟས་གོས་ལ་སོགས་པའི་རྙེད་པ་དང། ཁྲི་
སྟན་ལ་སོགས་པའི་བཀུར་སྟི་དང། སྙན་པའི་གྲགས་པ་སོགས་ཀྱི་རེ་བ་མི་བྱེད་ཅིང་ཡུལ་དེ་ཆོས་ཀྱིས་ཕོངས་པ་དང་རང་གིས་སྟོན་ཤེས་པ་དང་རང་མ་གཏོགས་སྟོན་པའི་མགོན་སྐྱབས་གཞན་མེད་པ་དང། དྲངས་
ལ་དོན་དུ་གཉེར་བ་ལ་འོང་བ་ལ་ནུས་བཞིན་ཏུ་མ་བྱིན་ན་ཉེས་པར་འགྱུར། བསྟན་བྱའི་ཆོས་ནི་སངས་རྒྱས་ཀྱི་གསུངས་པའི་དམ་པའི་ཆོས་སོ། །ཅི་ནུས་སུ་སྟོན་པ་ཞེས་པ་ལ་གཉིས་ཏེ་སྟོན་པ་པོས་གང་ཤེས་ཅི་ནུས་
སུ་སྟོན་པ་དང། ཉན་པ་པོས་གང་ཉམས་སུ་ལེན་ནུས་པ་དང་འཚམས་པར་སྟོན་པའོ། །འོན་ཀྱང་ཁྲི་སྟེང་དུ་སྡོད་པ་དང་མཎྜལ་ཕུལ་བ་སོགས་ཀྱི་ཆེད་དུ་བསྐོས་པའི་འཆད་ཉན་ངེས་པར་དགོས་པ་མ་ཡིན་ཏེ་
མདོ་ལས་གང་ཞིག་གསེར་མཆོག་ལ་གནས་མཎྡྷ་ར་དང་ལྷར་བཅས་གནོད་སྦྱིན་དང། དེ་དག་ཐམས་ཅད་ཐར་པ་དམ་པའི་སྒོར་གྱུར་ཐུབ་པའི་གསུང་སྙན་ཕྱིར་ན་འདིར་གཤེགས་ཤིག་ཅེས་བརྗོད་ལ་ལྷ་གླུ་
སོགས་སྤྱན་དྲངས་ནས། ལྷ་ཡི་སྐད་དང་ཀླུ་དང་གནོད་སྦྱིན་  ྾  བདག་གིས་ཆོས་བསྟན་ཏོ། ཞེས་བརྗོད་ལ་བྱང་ཆུབ་ལམ་གྱི་རིམ་པ་སྒྲ་དག་གཙང་ངེས་བཏོན་ཏེ་དེ་རྣམས་ཀྱིས་དོན་གོ་ནས་ས་ལམ་གྱི་རྟོགས་པ་

[098B] ཡང་གཏོར་མ་གཏོང་བའི་ཚེ་སྦྱིན་པ་གསུམ་ག་ཚང་བས་ནན་ཏན་གྱིས་བྱ། མི་འཇིགས་པའི་སྦྱིན་པ་ནི། སྒྲོལ་མ་འཇིགས་པ་བརྒྱད་སྐྱོབ་ཀྱི་སྐབས་ནས་འབྱུང་བ་ལྟར་ཏེ་འདིར་ནི་མི་དང་མི་མིན་དང་
འབྱུང་བའི་གནོད་པ་གསུམ་དུ་བསྡུས་ཏེ་གསུངས་ཤིང་དེར་མ་འདུས་པ་ནི་མེད་ལ། རྒྱལ་པོའི་ཆད་པ་སོགས་འཇིགས་པ་ལས་སྐྱོབ་ནུས་པ་རྣམས་དངོས་སུ་དང། མི་ནུས་པ་རྣམས་ལ་སྐུ་རིམ་དང་སྨོན་ལམ་འདེབས་
བ་སོགས་བྱའོ། །མི་མ་ཡིན་པའི་འཇིགས་པ་ནི་ཤ་ཟའི་འཇིགས་པ་སྟེ། སྟེང་འོག་བར་གསུམ་གྱི་གདོན་བགེགས་ཀྱི་གནོད་པ་ལས་སྐྱོབ་པ་བཀའ་སྒོ་དང་སྲུང་འཁོར་བསྒོམ་པ་སོགས་ཀྱིས་སྐྱོབ་པའོ། །གཞན་ཡང་དུད་
འགྲོའི་འཇིགས་པ་སེང་གེ་དང། གླང་པོ་དང། དུག་སྦྲུལ་དང། སྟག་ཟིག་དང་ཁྱི་ལ་སོགས་པའི་འཇིགས་པ་ལས་སྐྱོབ་པའོ། །འབྱུང་བའི་གནོད་པ་ས་ཆུ་མེ་རླུང་གི་གནོད་པ་བྱུང་བ་ན་ཆུ་སྒྱུར་བྱེད་པ་ཆར་འབབས་པ་
སོགས་ཀྱིས་སྐྱོབ་པའོ། །གསུམ་པ་ཟང་ཟིང་གི་སྦྱིན་པ་གཏོང་བའི་ཡུལ་ནི། དགྲ་གཉེན་བར་མ་སྐྱོན་དང་ཡོན་ཏན་ཅན། །མཐོ་མཉམ་དམན་པ་སྐྱིད་སྡུག་སྦྱིན་ཞིང་བཅུ། །ཞེས་པ་ལྟར་དྲག་ཞན་ཐམས་ཅད་ལ་སྟེར་
དགོས་ལ། བྱེ་བྲག་ཏུ་ནི་ནོར་གྱིས་དབུལ་བ་དང་ཟས་གོས་ཀྱིས་འཕོངས་པའི་སེམས་ཅན་རྣམས་ལ་གཏོང་ལ། ཆོས་དང་ཟང་ཟིང་སློང་བ་བོ་བྱུང་ན་སྤྱིར་བཏང་དུ་ཀུན་སློང་སངས་རྒྱས་ཐོབ་པའི་ཕྱིར་ཚོགས་གསོག་

[099A]༄༅། །དགོས་པས་སྦྱིན་པ་བཏང་བར་བྱ་སྙམ་པ་དགོས་པ་ལ་དམིགས་པ་དང། བདག་གིས་དང་པོ་ནས་ཐམས་ཅད་བཏང་ཟིན་པས་འདི་སློང་བ་པོ་འདིས་བདག་ལ་བཅོལ་བ་ཡིན་པས་རེ་གཏོད་པའི་འདུ་ཤེས་
བསྐྱེད་པ་རྫས་ལ་གཞན་གྱི་ཡིན་པ་དངོས་པོ་ལ་དམིགས་པ། སྦྱིན་པའི་ཡུལ་འདི་རྣམས་བདག་གི་སྦྱིན་པའི་ཕར་ཕྱིན་རྫོགས་པར་བྱེད་པའི་བཤེས་གཉེན་ནོ་སྙམ་པ་ཞིག་ལ་དམིགས་པའོ། །ཡུལ་སོ་སོར་གཏོང་བའི་ཚེ་
བསམ་པ་བྱེ་བྲག་པ་ནི་མཐོ་བ་ལ་ཕྲག་དོག་མེད་པ། མཉམ་པ་ལ་འགྲན་སེམས་མེད་པ། དམན་པ་ལ་ང་རྒྱལ་མེད་པ་དང། སྐྱིད་པ་ལ་དགའ་བ་ཚད་མེད་དང། སྡུག་པ་ལ་སྙིང་རྗེ་ཚད་མེད་བསྒོམ། དགྲ་ལ་ཞེ་སྡང། གཉེན་
ལ་འདོད་ཆགས། བར་མ་ལ་ཡལ་བར་འདོར་བའི་བློ་སྤང། ཚུལ་འཆལ་སོགས་སྐྱོན་ཅན་ལ་སྙིང་རྗེ་དང། ཡོན་ཏན་ཅན་ལ་དང་པ་བསྒོམས་ནས་གཏོང་ཞིང། ཚེ་འདིར་ལན་དང་འབྱོར་བ་ཡོད་དུ་རེ་བ་དང། ཕྱི་མར་
ལྷ་མའི་བདེ་བ་དང། ཐར་པའི་རྣམ་སྨིན་ལ་རེ་བ་མེད་པ་སྟེ། མདོར་ན་རང་དོན་དུ་སངས་རྒྱས་ཀྱང་མི་རེ་བར། གཞན་དོན་ཁོ་ནའི་ཕྱིར་དུ་སངས་རྒྱས་ཐོབ་པའི་རྒྱུ་ལ་རེ་བ་ཆེན་པོ་དང་བཅས་ཏེ་གཏོང་བའོ། །སྦྱིན་པའི་
དགག་བྱའི་གཙོ་བོ་ནི་སེར་སྣ་ཡིན་པས་ལུས་ལོངས་སྤྱོད་དགེ་རྩ་དང་བཅས་པའི་བདོག་པ་ཐམས་ཅད་ལ་རང་གིར་འཛིན་པའི་སྲེད་པ་ལྡོག་ནས་གཞན་ལ་གཏོང་བའི་སེམས་ཡང་དང་ཡང་དུ་སྦྱང་བར་བྱ་ཞིང། དངོས་

[099B] ཟོང་ལ་ཚོང་པ་ཇི་བཞིན་དུ། །སྦྱིན་པ་ལ་ནི་བསླབ་པར་བྱ། །ཞེས་པ་ལྟར་ཚོང་པ་རྣམས་ཀྱིས་ཟོང་ངན་པ་རྣམས་དང་པོར་འཚོང་བ་བཞིན་ཟས་ནོར་དམན་རིམ་ནས་བྱིན་ཏེ་རིམ་གྱིས་ཇེ་བཟང་དུ་གཏོང་བ་ལ་གོམས་པར་
བྱ་དགོས། དེ་ཡང་སྤྱིར་བདོག་པ་ཐམས་ཅད་གཏོང་བར་གསུངས་ཀྱང་བྱང་སེམས་རབ་བྱུང་གིས་ཆོས་གོས་གསུམ་མི་གཏོང་བར་གསུངས་ལ། གཞན་ཡང་དུས་ཀྱི་སྒོ་ནས་གཏོང་མི་རུང་བ་ནི་རབ་ཏུ་བྱུང་བ་དང་བསྙེན་གནས་
ཅན་ལ་ཕྱི་དྲོའི་ཁ་ཟས་སྟེར་བ་སོགས་དང། ཡུལ་གྱི་སྒོ་ནས་མི་རུང་བ་ནི་སྡོམ་ལྡན་ལ་ཆང་དང་ཟས་མི་གཙང་བས་སྦགས་པ་དང། ནད་པ་ལ་མི་འཕྲོད་པའི་ཟས་ལ་སོགས་པ། དགོས་པའི་སྒོ་ནས་མ་རུང་བ་ནི་ངན་སེམས་ཅན་
ལ་དུག་དང་མཚོན་ཆ་སོགས་དང་དབང་དང་དྲག་པོའི་ལས་སྦྱོར་གྱི་མན་ངག་སྟོན་པ་དང། ནོར་གྱི་འདུ་ཤེས་ཅན་ལ་གླེགས་བམ་སྟེར་བ་རྣམས་མི་རུང་བར་གསུངས། རྟེན་གྱི་སྒོ་ནས་མི་རུང་བ་ནི་རང་ཉིད་གླེགས་བམ་གྱི་
དགོས་པ་བསྒྲུབས་ཟིན་པའང་མིན་ལ་དེ་ལ་སེར་སྣ་མེད་པའི་ཚེ་ཤེས་པར་འདོད་ནས་གླེགས་བམ་སློང་བ་ལ་མི་སྦྱིན་པ་ལྟ་བུའོ། །ལས་དང་པོ་པའི་སྐབས་སུ་ལུས་དངོས་སུ་མི་གཏོང་བ་དང། སྙིང་སྟོབས་ཀྱིས་གཏོང་བའི་དུས་
ལ་བབས་ཀྱང་ཡུལ་གྱི་དོན་ཆུང་དུ་ཞིག་གི་ཆེད་དུ་རང་གི་དོན་ཆེན་པོའི་ལུས་རྟེན་དང། མཐོ་མཚམས་པ་དང། སྨྱོ་བ་ལའང་ལུས་མི་བཏང་ངོ། །དངོས་པོའི་སྒོ་ནས་མི་རུང་བ་ནི་རང་རྒྱལ་པོར་གྱུར་པ་ལྟ་བུ་ལས་མི་དང་ནང་

[100A]༄༅། །མི་སོགས་ཁ་ཕྲལ་ཏེ་སྟེར་བ་དང། ཕ་མ་དང། སྲོག་ཆགས་དང་བཅས་པའི་ཟས་དང། རབ་བྱུང་ཡིན་ན་ཆོས་གོས་སྟེར་བ་སོགས་སོ། །ལུས་གཏོང་བའི་ཚེ་ན་ནད་གཡོག་དང། །མ་
གཅིག་ལབས་སྒྲོན་གྱིས་སྐུ་ལུས་སྐྱེས་པ་ཡོངས་ལ་སྦྱིན་པར་གཏོང་བ་ལྟ་བུ་ནི་གནས་སྐབས་དབང་བྱར་གཏོང་བ་ཡིན་ཅིང། ཡན་ལག་གསིལ་ནས་གཏོང་བ་ནི་མིག་ལ་སོགས་པའི་དབང་པོ་གཏོང་བ་འོ། །གལ་ཏེ་སྦྱིན་མི་
ནུས་ན་གོ་བར་བྱ་བ་གསུམ་གྱིས་གོ་བར་བྱ་སྟེ། སྤྱིར་བྱང་སེམས་ཀྱིས་བདོག་པ་ཐམས་ཅད་གཏོང་དགོས་པ་ཡིན་ཀྱང། བདག་ནི་ལས་དང་པོར་བློའི་མཐུ་ཆུང་ཞིང་དགེ་རྩ་མ་སྨིན་བས་མི་གཏོང་བའི་སེམས་ཀྱི་དབང་དུ་
གྱུར་ཏེ་བདག་གིར་འཛིན་པ་ལགས་པས་རེ་ཞིག་སྦྱིན་མི་ནུས་ན་ཁྱོད་རྩིག་པ་མ་ཟ་ཞིག་སླར་སྦྱིན་ནུས་པར་གྱུར་ན་སེམས་ལ་གཞག་གོ་ཞེས་པ་ལྟ་བུ་འཇམ་པོར་སྨྲ་ཞིང། སེམས་ཀྱིས་ནི་གཏོང་སེམས་གོམས་པར་
བྱེད་དགོས་པས་བདོག་པ་ཐམས་ཅད་སེམས་ཅན་ལ་བཏང་བར་བྱ་ལ། དེས་ན་རང་གིས་ཟས་གོས་སོགས་ལ་ལོངས་སྤྱོད་པའི་ཚེ་བྱ་ཚུལ་ནི། དཔེར་ན་དཔོན་གྱི་ཟས་བཟོས་ནས་དེའི་ལས་བྱེད་པ་བཞིན། སེམས་ཅན་གྱི་
ཟས་གོས་སོགས་ལོངས་སྤྱད་ནས་སེམས་ཅན་གྱི་དོན་བྱེད་པའི་བསམ་པ་བསྐྱེད་དགོས་པས་དེའི་ཚུལ་ནི་རྗེ་བཙུན་ངག་དབང་རྡོ་རྗེའི་ཕྱག་བཞེས་ལྟར། སྔ་དྲོ་ལངས་མ་ཐག་དགེ་སློང་གི་དུས་དྲན་རྟེན་པའི་འཇུག་ལྟ་

[100B] ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་བྱང་ཆུབ་སེམས་དཔའ་ཆེ་གེ་མོ་ཞེས་བགྱི་བའི་ལས་ལོངས་སྤྱོད་དགེ་རྩ་དང་བཅས་པ་སེམས་ཅན་
ཐམས་ཅད་ལ་བཏང་བ་ལས་དེ་རིང་གི་གནས་སྐབས་སུ་སེམས་ཅན་གྱི་དོན་དུ་ཟས་གོས་གནས་མ་ལ་སོགས་ལ་ལོངས་སྤྱད་དེ་སེམས་ཅན་ཁོ་ནའི་དོན་བསྒྲུབ་པར་བྱའོ་ཞེས་བརྗོད་ཅིང་བསམ་མོ། །དེ་ལྟར་བསམ་པ་ཐག་པ་ནས་
སེམས་ཅན་ལ་བཏང་བའི་ཟས་གོས་གནས་མལ་སོགས་ལ་སྤྱོད་པ་ན་གཞན་དོན་དུ་སྤྱོད་པའི་བསམ་པ་བརྗེད་ནས་རང་དོན་དུ་སྲེད་པས་སྤྱོད་ན་བྱང་སེམས་ཀྱི་བསླབ་བྱའི་ཉེས་བྱས་ཉོན་མོངས་ཅན་དང། སྲེད་པ་མེད་ཀྱང་རང་
དོན་དུ་སྤྱོད་པ་དང་སེམས་ཅན་གཞན་ཞིག་གི་ཕྱིར་ཆགས་ཏེ་སྤྱོད་ན་ཉོན་མོངས་ཅན་མིན་པའི་ཉེས་པར་འགྱུར་རོ། །གཞན་ལ་བསྔོས་པ་དེ་དག་ལ་གཞན་གྱི་རྫས་སུ་འདུ་ཤེས་ནས་རང་གི་ཕྱིར་སྤྱོད་ན་མ་བྱིན་ལེན་དུ་འགྱུར་ཞིང་
རིན་ཐང་ཚང་ན་སོ་ཐར་གྱི་ཕམ་པར་འགྱུར་ཞེས་བསླབ་བཏུས་ལས་གསུངས་པ་ལ་བཞེད་ཚུལ་མི་འདྲ་བ་དུ་མ་སྣང་ཡང་རྗེ་རིན་པོ་ཆེས་མིའི་འགྲོ་བ་ལ་བསམ་པ་ཐག་པ་ནས་བསྔོས་ཤིང་དེས་ཀྱང་བསྔོས་པ་ཤེས་ཏེ་བདག་
ཏུ་བཟུང་བའི་སྐབས་སུ་གཞན་གྱི་རྫས་ཡིན་པར་འདུ་ཤེས་ནས་རང་དོན་དུ་ལེན་པ་ལ་རིན་ཐང་ཚང་ན་ཕམ་པ་འོང་བ་དེ་ལ་དགོངས་པར་གསུངས་པ་ལྟར་རོ། དེ་ལྟ་བུའི་ཚུལ་གྱིས་སྦྱིན་པ་གསུམ་ནི་བཏང་སྲུང་དགེ་སྤེལ་བ་

[101A]༄༅། །གཉིས་སམ། དམ་པ་དྲུག་ལྡན་དུ་ཉམས་སུ་བླང་བར་བྱ་སྟེ། སྡོམ་ལ། རྟེན་དང་དངོས་པོ་ཆེད་དུ་བྱ་བ་དང། །ཐབས་མཁས་བསྔོ་བ་རྣམ་དག་དམ་པ་དྲུག་ཅེས་པའི་རྟེན་དམ་པ་ནི་བྱང་ཆུབ་ཀྱི་སེམས་ཀྱི་ཀུན་
ནས་བླངས་ཏེ་བྱེད་པ། དངོས་པོ་དམ་པ་ནི་ལམ་རིམ་ཆེན་མོར། སྤྱིར་སྦྱིན་པའི་དངོས་པོ་མ་ལུས་པ་སྤྱོད་པ་ཡིན་ལ། ཁྱད་པར་རྣམས་ལ་འཇུག་པ་ནའང་དེའི་བསམ་པ་མདོར་བར་ཡོང་ངོ་ཞེས་གསུངས་པ་ནི་ཅུང་ཟད་གོ་དཀའ་བས་
དེའི་དོན་ནི་སྤྱིར་དངོས་པོ་ཐམས་ཅད་གཏང་བར་བྱ་ཞིང་འོན་ཀྱང་དེ་རིང་གི་སྐབས་སུ་རྩམ་པ་འདི་སྟེར་སྙམ་པ་ལྟ་བུའི་བློ་བསྐྱེད་པ་ཡིན། །ཆེད་དུ་བྱ་བ་དམ་པ་ནི་སེམས་ཅན་ཐམས་ཅད་ལ་འཕྲལ་ཕུགས་སུ་བདེ་ཞིང་ཕན་པའི་
ཕྱིར་གཏོང་བ། ཐབས་མཁས་དམ་པ་ནི་ལས་དང་པོ་བར་སྦྱིན་བྱ་སྦྱིན་ཡུལ་སོགས་རང་བཞིན་མེད་པའི་ཤེས་རབ་ཀྱིས་ཟིན་པར་བྱ་བ། བསྔོ་བ་དམ་པ་ནི། སྦྱིན་པའི་དགེ་བ་རྫོགས་བྱེད་དུ་བསྔོ་བ། རྣམ་དག་དམ་པ་ནི་སྒྲིབ་
པ་གཉིས་དང་ཁྱད་པར་སེར་སྣ་འགོག་པའི་ཕྱིར་གཏོང་བའོ། །ཡང་སྦྱིན་པ་ལ་ཕར་ཕྱིན་དྲུག་ལྡན་དུ་བྱེད་ཚུལ་ནི། རང་དོན་མི་བསྐྱེད་པ་ཚུལ་ཁྲིམས་དང། སློང་བ་པོས་ལོག་པར་བ་སྒྲུབ་པ་ལ་ཁྲོ་བ་འགོག་པ་བཟོད་པ་
དང༑ སྦྱིན་པ་ལ་སྤྲོ་ཤུགས་བསྐྱེད་པ་བརྩོན་འགྲུས་དང། གཞན་དོན་ལ་རྩེ་གཅིག་ཏུ་དམིགས་པ་ནི་བསམ་གཏན་དང། སྦྱིན་པའི་འཁོར་གསུམ་མི་དམིགས་པར་རྒྱས་འདེབས་པ་སྦྱིན་པའི་ཤེས་རབ་སྟེ། དེ་བཞིན་དུ་ཕར་

[101B] །གཉིས་པ་ཚུལ་ཁྲིམས་ཀྱི་ཕར་ཕྱིན་ནི། ཚུལ་ཁྲིམས་ལ་དབྱེ་ན་སྐྱོན་སྤོང་བ། ཡོན་ཏན་བསྒྲུབ་པ། གཞན་དོན་བྱེད་པའི་
ཚུལ་ཁྲིམས་གསུམ་ལས་དང་པོ་ནི། མི་དགེ་བཅུ་སྤོང་བ་དང་སོགས་ཁོངས་ནས་དགེ་བསྙེན་དགེ་ཚུལ། དགེ་སློང་ཕ་མ་སོགས་སོ་ཐར་གྱི་སྡོམ་པ་གང་ཁས་བླངས་པའི་མཐུན་མོང་དང་དེའི་སྟེང་དུ་བྱང་སེམས་ཀྱི་སྨོན་སེམས་
ཀྱི་བསླབ་བྱ་བརྒྱད་དང། འཇུག་སྡོམ་གྱི་བསླབ་བྱ་རྩ་ལྟུང་བཅོ་བརྒྱད་དང་ཉེས་བྱས་ཞེ་དྲུག་སྟེ་མཐུན་མོང་མིན་པའི་བསླབ་བྱ་རྣམས་དང་འགལ་བའི་ཉེས་སྤྱོད་རྣམས་སྤོང་བ། ཡོན་ཏན་སྒྲུབ་པ་ནི་སྦྱིན་པ་དངོས་སུ་སྨོས་ཏེ་
སོགས་ཁོངས་ནས་ཕར་ཕྱིན་ལྷག་མ་ལྔ་བསྟན་ལ། ཚུལ་ཁྲིམས་ལ་སོགས་པའི་ཞེས་པ་ནི་ཕར་ཕྱིན་དྲུག་གི་ནང་ནས་ཀྱང་གལ་ཆེ་བ་ཚུལ་ཁྲིམས་དངོས་སུ་སྨོས་ཏེ་སོགས་ཁོང་ནས། བསམ་གཏན་དང་ཤེས་རབ་གཉིས་སྟོན་
པས་བསླབ་པ་གསུམ་གལ་ཆེ་བར་བསྟན་ཏེ་རྗེ་རིན་པོ་ཆེས་ཀྱང། བསམ་གཏན་གལ་ཆེ་བས་ཞི་གནས་ལ་སློབ་ཚུལ་དང། ཤེས་རབ་གལ་ཆེ་བས་ལྷག་མཐོང་ལ་སློབ་ཚུལ་ལེའུ་ལོགས་སུ་མཛད་ལ། ཚུལ་ཁྲིམས་ནི་ལྷག་
པར་དུའང་གལ་ཆེ་བས་བྱང་སའི་ཚུལ་ཁྲིམས་ལེའུ་རྣམ་བཤད་བྱང་ཆུབ་གཞུང་ལམ་ལོགས་སུ་མཛད་པ་ཡིན། དེ་རྣམས་རང་རྒྱུད་ལམ་སྐྱེས་པ་གསར་དུ་བསྐྱེད་ཅིང། སྐྱེས་ཟིན་གོང་འཕེལ་དུ་བྱེད་དགོས་ཏེ་རང་གི་ཚུལ་ཁྲིམས་

[102A]༄༅། །མ་དག་པ་དང་ཉམས་ན་ངན་འགྲོར་འགྲོ་བས་རང་གི་དོན་ཡང་མི་འགྲུབ་པས་གཞན་དོན་ཅི་སྟེ་འགྲུབ། དེས་ན་གཞན་དོན་ལ་བརྩོན་པས་ཚུལ་ཁྲིམས་ཀྱི་བསྲུང་སྡོམ་ལ་ཤིན་ཏུ་གྲིམ་པ་དགོས་ལ་ཚུལ་ཁྲིམས་ཡོངས་
སུ་དག་པའང་འཇུག་ལྡོག་གི་གནས་རྣམས་ཇི་ལྟར་བཅས་པ་ལྟར་བཅས་པ་ལྟར་ལག་ཏུ་ལེན་པ་ལ་རག་ལས་ཤིང་དེ་ཡང་རང་ངན་སོང་གི་སྡུག་བསྔལ་ལ་འཇིག་པ་དང། ལྷ་མིའི་ཕུན་ཚོགས་ལ་སྨོན་པ་ཙམ་མ་ཡིན་པར་སེམས་ཅན་ཐམས་ཅད་
ཚུལ་ཁྲིམས་ལ་འགོད་པའི་ཕྱིར་གསྲུང་བར་བྱའོ། །དེ་ནས་སེམས་ཅན་ཐམས་ཅད་ཀྱང་ཚུལ་ཁྲིམས་ལ་སོགས་པའི་དགེ་བ་རྣམ་པར་དག་པ་ལ་སྦྱང་བར་བྱ་སྟེ། དེ་ལ་སེམས་ཅན་གྱི་དོན་བྱ་བ་བཅུ་གཅིག་གི་སྒོ་ནས་བྱས་སྟེ་
སྡོམ་ལ། གྲོགས་བྱ་ཐབས་རྨོངས་ཕན་ཐོགས་དང། །འཇིགས་པས་ཉེན་དང་མྱ་ངན་གཟེར། །ཡོ་བྱེད་ཀྱིས་ཕོངས་གནས་འཆའ་འདོད། །བློ་མཐུན་འདོད་དང་ཡང་དག་ཞུགས། །ལོག་པར་ཞུགས་དང་རྫུ་འཕྲུལ་གྱིས། །གདུལ་བྱེད་དོན་བྱེད་བཅུ་
གཅིག་ཡིན། །ཞེས་པ་ལྟར་ཏེ་རྐང་གྲངས་ཙམ་ལས་མ་སྤྲོས་ཤིང་བསྡུ་བཞིའི་སྒོ་ནས་གཞན་དོན་བྱས་ཀྱང་ཆོག་པས་མདོར་ན་ཕར་ཕྱིན་དང་པོ་ལྔས་སེམས་ཅན་ཐམས་ཅད་སྨིན་པར་བྱེད་ཅིང། ཐ་མ་ཤེས་རབ་ཀྱིས་
གྲོལ་བར་བྱའོ། །གསུམ་པ་བཟོད་པའི་ཉམས་ལེན་ནི། བཟོད་པའི་ངོ་བོ་ནི་རང་གི་སེམས་རྒྱུད་མི་འཁྲུག་པ་ཡིན་ལ། དབྱེ་ན་གནོད་བྱེད་ལ་ཇི་མི་སྙམ་པའི་བཟོད་པ། སྡུག་བསྔལ་དང་ལེན་གྱི་བཟོད་པ། ཆོས་ལ་ངེས་པར་སེམས་

[102B] སྤྱོད་འཇུག་ལས། གང་ཞིག་བསྒྲིབས་ཏེ་ཁྲོ་འཇོམས་པ། །དེ་ནི་འདི་དང་གཞན་དུ་བདེ། །ཞེས་དང། འཇུག་པ་ལས། གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་ཁྲིམས་བྱང་དགེ་བ་བསྐལ་བ་
བརྒྱར། །བསགས་པ་སྐད་ཅིག་གིས་འཇོམས་དེ་ཡི་ཕྱིར། །མི་བཟོད་ལས་གཞན་སྡིག་པ་ཡོད་མ་ཡིན། །ཞེས་གསུངས་པ་ལྟར་དང་པོར་ཕན་ཡོན་དང་ཉེས་དམིགས་བསམ་ནས་ཉམས་སུ་ལེན་པ་ལ་གནོད་བྱེད་ལ་ཇི་མི་
སྙམ་པའི་བཟོད་པ་ནི། སེམས་ཅན་ཐམས་ཅད་དགྲར་ལངས་ཀྱང། ཞེས་པ་ནི་ཐམས་ཅད་དགྲར་ལང་པ་དངོས་སུ་འོང་མི་སྲིད་ཀྱང་རྟག་པ་མཐའ་བཟུང་གི་ཚིག་ཡིན་པས་སྙིང་སྟོབས་བསྐྱེད་པའོ། །ཁྲོ་བའི་སེམས་སྐད་ཅིག་
ཀྱང་མི་བསྐྱེད་པར་ཞེས་པ་སྐད་ཅིག་མ་ལ་མང་དུ་ཡོད་ཀྱང་འདིར་སེ་གོལ་གཅིག་གཏོག་པའི་ཡུན་ལ་བྱས་ཏེ་དེ་ཙམ་ཡང་མི་ཁྲོལ་དེར་མ་ཟད་གནོད་ལན་དུ་ཕན་པ་བསྒྲུབ་པའི་བློ་བསྐྱེད་དོ། །ཁྲོ་བ་དག་ཚུལ་མདོར་བསྡུས་
བརྗོད་པ་ནི། དཔེར་ན་གྲྭ་ས་ཞིག་ཏུ་གྲྭ་པས་ཆང་འཐུངས་པ་ན། དེ་དགེ་བསྐོས་ཀྱིས་ཤེས་ཏེ་རྒྱུག་པས་བརྡུངས་པས་ལག་པ་ཆག་པ་ན་དགེ་བསྐོས་ལ་ཁྲོ་བ་སྐྱེ་ལ། དེའི་ཚེ་དགེ་བསྐོས་ལ་རང་དབང་ཡོད་ནས་བརྡུངས་པའམ་མེད་
བཞིན་དུ་བརྡུངས་སྙམ་ན་དེ་ལ་རང་དབང་མེད་དེ་དགེ་བསྐོས་རང་ཡང་ཞེ་སྡང་གིས་བསྐུལ་ཞིང། དེ་བདག་གི་ཆང་འཐུངས་པས་བསྐུལ་བས་ན་རྩ་བ་རང་ལ་ཐུག་དེ་ཡང་དངོས་སུ་གནོད་པ་ལ་ཁྲོ་ན་རྒྱུག་པས་དངོས་སུ་གནོད་པ་

[103A]༄༅། །དེ་ལ་ཁྲོ་བ་དང། བརྒྱུད་ནས་གནོད་པ་ལ་ཁྲོ་ན་དགེ་བསྐོས་ཀྱི་ཞེ་སྡང་ལ་ཁྲོ་རིགས། ཡང་དགེ་བསྐོས་ཀྱིས་བརྡུངས་པ་དེ་དེའི་རང་བཞིན་ཡིན་ན་མེ་ནི་ཚ་བའི་རང་བཞིན་ཡིན་པས་དེ་ལ་རང་གིས་མ་རེག་པར་
བྱེད་དགོས་ཀྱི་རེག་ན་ཚ་བའི་རང་བཞིན་ཡིན་པ་དང་མཚུངས། གློ་བུར་དུ་འབྱུང་བ་ཡིན་ན་ནམ་མཁའ་ལ་སྐྱོན་མེད་ཀྱང་བར་དུ་སྒྲིབ་བྱེད་ཀྱི་སྤྲིན་ཞུགས་པ་དེ་ནམ་མཁའི་སྐྱོན་མིན་པ་ལྟར་དགེ་བསྐོ་ལ་སྐྱོན་མེད་ཀྱང་དེའི་རྒྱུད་
ཀྱི་ཉོན་མོངས་ཀྱིས་སྒྲིབ་པས་དེ་ལ་ཁྲོ་རིགས་སོ། །དེ་ལྟ་བུའི་ཚུལ་གྱིས་ཁྲོ་བ་དགག་ཅིང། དེ་ཙམ་གྱིས་ཀྱང་མི་ཆོག་པར་གནོད་ལན་དུ་ཕན་པ་སྒྲུབ་དགོས་པས་སྦྱོར་བའི་སྒོ་ནས་ཕན་པ་སྒྲུབ་པ་ཤིན་ཏུ་དཀའ་བས་དེའི་རྒྱུར་
གསག་སྦྱང་ལ་འབད་པ་དང་སྨོན་ལམ་བྱ་ལ། སེམས་ཀྱིས་ཕན་སེམས་སྒྲུབ་པ་ནི་ཅུང་ཟད་སླ་བས་ངེས་པར་བྱ་དགོས། དེ་ལྟར་གོམས་པས་གཞན་ཡང་དེ་ལྟ་བུ་ལ་བཀོད་ནས་རང་གཞན་གྱི་རྒྱུད་ལ་བཟོད་པའི་ཕར་
ཕྱིན་ལ་སོགས་པ་རྫོགས་པར་བྱ། སྡུག་བསྔལ་དང་ལེན་གྱི་བཟོད་པ་ནི། ཟས་ནོར་དང་གནས་མལ་སོགས་ཀྱིས་ཞེས་སོགས་ཏེ། དང་དུ་ལེན་ལུགས་ནི་འདིས་སྔར་གྱི་ལས་ངན་པའི་འབྲས་བུ་ཟད་པར་བསམ་སྟེ་དགའ་
བ་བསྒོམ་ཞིང། སྡུག་བསྔལ་གྱི་ཡོན་ཏན་དྲན་དགོས་པས་སྡུག་བསྔལ་གྱི་སྐྱོ་བས་ངེས་འབྱུང་ལ་སོགས་པ་སྐྱེ་སྟེ། སྐྱོ་བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་ལ་འཛེམ་ཞིང་དགེ་ལ་དགའ།།

[103B] སྡུག་བསྔལ་མི་འདོད་ན་སྡིག་པ་སྤོང་དགོས་པ་དང། བདེ་བ་འདོད་ན་ཚོགས་གསོག་དགོས་པ་ཤེས་པར་བྱས་ལ་སྡུག་བསྔལ་འདི་མི་འདོད་རྒྱུ་མེད་སྙམ་པ་བླང་དོར་གྱི་གསོས་འདེབས་པ་དང། ཁྱད་པར་
ཆོས་ཕྱིར་སྡུག་བསྔལ་བྱུང་བ་ལ་བཟོད་བསྲན་བསྐྱེད་པ་ལ་བརྟེན་ནས་ཐམས་ཅད་མཁྱེན་པའི་ལམ་ལ་ཉེ་བར་འགྱུར་ཏེ། ཉེ་ལུགས་ཀྱང་ལམ་མ་ཞུགས་ཀྱི་སྐབས་ནས་ཚོགས་ལམ་ལ་ཉེ་བ་དང་དེའི་སྐབས་ཀྱི་ཆོས་ཕྱིར་
སྡུག་བསྔལ་ལ་བཟོད་བསྲན་བསྐྱེད་པས་སྦྱོར་ལམ་ལ་ཉེ་བ་དང། དེ་བཞིན་དུ་སྒོམ་ལམ་ནས་མི་སློབ་ལམ་གྱི་བར་ཉེ་བར་འགྱུར་བས་ན་སྡུག་བསྔལ་འདི་དག་དང་དུ་བླངས་ཏེ་རང་གཞན་གྱི་འཁོར་བ་དང་ངན་སོང་གི་སྡུག་
བསྔལ་རྒྱུན་བཅད་པར་བྱ། གསུམ་པ་ཆོས་ལ་ངེས་པར་སེམས་པའི་བཟོད་པ་ནི། སྡོམ་ལ། དང་བ་སྔོན་དུ་བྱ་བ་དང། །འདོད་པ་དང་ནི་བླང་དོར་གཉིས། །སྒོམ་པ་གཉིས་དང་ཐོས་བསམ་བརྒྱད། །ཅེས་པ་ལྟར་མོས་པའི་ཡུལ་
བརྒྱད་དེ། གཞན་ཡང་དཀར་ནག་གི་ལས་ཀྱི་རྣམ་པར་སྨིན་པ་ནི་ཞེས་པ་བླང་དོར་གྱི་ཡུལ་ལ་མོས་པ་གཉིས། །དཀོན་མཆོག་གསུམ་གྱི་བྱིན་རླབས་དང་ཞེས་པ་ནི་དང་པའི་ཡུལ། སངས་རྒྱས་དང་བྱང་ཆུབ་སེམས་དཔའ་བསམ་
གྱིས་མི་ཁྱབ་པ་དང། ཞེས་པ་ནི་འདོད་པའི་ཡུལ་ལ་ཐོབ་འདོད་བསྐྱེད་པ་སྟེ། མཐུ་བསམ་གྱིས་མི་ཁྱབ་པ་ཞེས་པའི་དོན་སངས་རྒྱས་འདིའི་མཚན་ལན་གཅིག་བརྗོད་ན་བསྐལ་པ་ཁྲིའི་སྡིག་པ་འདག་ཅེས་པ་ལྟ་བུ་ལ་ཡིད་

[104A]༄༅། །ཆེས་ཀྱི་དད་པ་བསྐྱེད་པ། བླ་ན་མེད་པའི་བྱང་ཆུབ་དང་གསུང་རབ་ཡན་ལག་བཅུ་གཉིས་དང། ཞེས་པ་ནི་སྒོམ་པའི་ཡུལ། བྱང་ཆུབ་སེམས་དཔའི་བསླབ་པའི་གནས། ཞེས་པ་ནི་ཐོས་བསམ་གྱིས་རྗེས་སུ་
སྒྲུབ་པའི་ཡུལ་ལོ། །དེས་ན་མོས་པའི་ཡུལ་བརྒྱད་ཡོད་ཀྱང་འདིར་ཚིག་ཟིན་ལ་དྲུག་ལས་མེད་པ་ནི། བདག་མེད་གཉིས་ལ་མོས་པ་གཉིས་མ་གསལ་ཡང་དོན་གྱིས་ཆད་པ་ནི་མི་སེམས་ཏེ་རྒྱལ་སྲས་ཀྱི་སྤྱོད་པ་ནི་ཟབ་
རྒྱས་གཉིས་སུ་འདུ་བས་དེའི་ཁོངས་སུ་ཚང་བ་ལ་དགོངས་པར་མངོན། །དེ་རྣམས་ལ་ངེས་པ་མ་རྙེད་པ་ནི་མ་བཟོད་པ་ཡིན་ལ། ཡིད་ཆེས་ཀྱི་ངེས་པ་རྙེད་ནས་མོས་པ་ནི་བཟོད་པ་ཡིན་པས་འབྲས་བུ་ཤིན་ཏུ་ཆེ། དེ་ལ་མོས་
པར་བྱས་ནས་བླ་ན་མེད་པའི་བྱང་ཆུབ་ཐོབ་པའི་ཕྱིར་དུ། ཞེས་སོགས་ནི་སྙིང་པོ་བསྡུས་པའི་འདོ་ཚིག་ལྟ་བུའོ། །བཞི་པ་བརྩོན་འགྲུས་ཀྱི་ཉམས་ལེན་ནི། བརྩོན་གང་དགེ་ལ་སྤྲོ་བའོ། །ཞེས་དགེ་བའི་བྱ་བ་ལ་སྤྲོ་བའི་
ཤུགས་ཕྱིན་ཅི་མ་ལོག་པ་བརྩོན་འགྲུས་ཀྱི་ངོ་བོ་ཡིན། དེ་ལ་དབྱེ་ན་གསུམ་སྟེ་གོ་ཆའི་བརྩོན་འགྲུས་ནི། མཚན་དཔེ་ལ་སོགས་པ་ཞེས་སོགས་ཏེ། མཚན་སོ་གཉིས་དང། དཔེ་བྱེད་བརྒྱད་ཅུའི་སྐུའི་ཡོན་ཏན། གསུང་དབྱངས་
ཡན་ལག་རེ་བཞི་སོགས་སངས་རྒྱས་ཀྱི་ཆོས་རེ་རེ་བསྒྲུབ་པ། སྦྱིན་སོགས་ཕར་ཕྱིན་དྲུག་དང་གཞན་ཡང། བྱང་སེམས་རྣམས་ཀྱི་མི་སློབ་པའི། །དངོས་དེ་གང་ཡང་ཡོད་མ་ཡིན། །ཞེས་བྱང་སེམས་ཀྱི་བསླབ་བྱ་ནི་ཤིན་ཏུ་རྒྱ་

[104B]
བརྩོན་པ་མི་འདོར་བ་ལྟ་ཅི་སྨོས་སྙམ་པ། དགེ་བ་ཆོས་སྡུད་ཀྱི་བརྩོན་འགྲུས་ནི་ཕན་ཕྱིན་དྲུག་ལ་སོགས་པའི་ཟབ་པ་དང་རྒྱ་ཆེ་བའི་དགེ་བའི་ཆོས་རང་གི་རྒྱུད་ལ་སྡུད་པར་བྱེད་པ། སེམས་ཅན་དོན་བྱེད་ཀྱི་བརྩོན་འགྲུས་ནི། སེམས་
ཅན་གྱི་དོན་བྱ་བ་བཅུ་གཅིག་གི་སྒོ་ནས་གཞན་ཡང་དགེ་བའི་ལམ་ལ་བཀོད་ནས་བླ་ན་མེད་པའི་བྱང་ཆུབ་ཐོབ་པར་བྱེད་པ་སྟེ། འདི་དག་གི་འགལ་རྐྱེན་སྤང་བ་ནི་ལོ་ཟླ་ཞག་རེ་བཞིན་སང་བྱ་གནང་བྱའི་ངང་དུ་ལུས་པ་ཕྱི་བཤོལ་
གྱི་ལེ་ལོ་དང། དགྲ་འདུལ་གཉེན་སྐྱོང་དང་ཁེ་ཚོང་སོགས་དང་གཉིད་རྨུགས་སོགས་བྱ་བ་དམན་པ་ལ་མངོན་པར་ཆགས་པ་ནི་བྱ་བ་ངན་ཞེན་གྱི་ལེ་ལོ་དང། སེམས་ཅན་གྲངས་མང་ཞིང་བྱང་སེམས་ཀྱི་སྤྱོད་པ་དཀའ་ལ་རྒྱ་
ཆེ་བ་དང་སངས་རྒྱས་ཀྱི་ཡོན་ཏན་མཐའ་ཡས་པས་དེ་འདྲ་བདག་གི་ག་ལ་ནུས་སྙམ་པ་ནི་ཞུམ་པའི་ལེ་ལོའོ། །དེ་ལ་ཕྱི་བཤོལ་གྱི་ལེ་ལོ་བྱུང་ན་དལ་འབྱོར་རྙེད་དཀའ་དང་མི་རྟག་པ་དང་ངན་འགྲོའི་སྡུག་བསྔལ་དྲན་ནས་
འགོག་བྱ་བ་ངན་ཞེན་གྱི་ལེ་ལོ་བྱུང་ན་དོན་མེད་ཀྱི་རྣམ་གཡེང་སོགས་ཀྱིས་ཚེ་འདིའི་དོན་ཆེན་པོ་ལས་ཉམས་ཤིང། ཕྱི་མར་སྡུག་བསྔལ་དུ་མ་བསྐྱེད་པའི་ཚུལ་བསམ་སྟེ་དགག་ཞུམ་པའི་ལེ་ལོ་བྱུང་ན། བཅོམ་ལྡན་

[105A]༄༅། །འདས་ཀྱིས་སྦྲང་བུ་ལ་སོགས་པས་ཀྱང་བརྩོན་འགྲུས་ཀྱི་སྟོབས་བསྐྱེད་ན་སངས་རྒྱས་ཐོབ་པར་གསུངས་ན་བདག་ནི་དལ་འབྱོར་གྱི་ལུས་རྟེན་བཟང་པོ་ཐོབ་ཅིང་བླང་དོར་ལ་སྤྱོད་པའི་བློ་གྲོས་དང་ལྡན་པ་
ཡིན་པས་བརྩོན་པ་བསྐྱེད་ན་བྱང་ཆུབ་ཅིས་མི་ཐོབ་སྙམ་དུ་གཟེངས་བསྟོད་ཅིང་དུས་གསུམ་གྱི་སངས་རྒྱས་རྣམས་ཀྱང་སངས་རྒྱས་ཟིན་ཞིག་དེའི་ཚུལ་སྟོན་པ་མ་ཡིན་པར་བདག་ལྟ་བུའི་མཐུ་ཆུང་དུ་ཞིག་གིས་བརྩོན་
པར་མཛད་པ་ཇེ་བཟང་དུ་སོང་སྟེ་སངས་རྒྱས་འགྲུབ་པ་ཡིན་སྙམ་དུ་བསམ་ལ་དགག་གོ། མཐུན་རྐྱེན་གྱི་རྒྱབ་དཔུང་བསག་པ་ནི། དཀར་ནག་གི་ལས་འབྲས་སྤྱི་དང་ཁྱད་པར་བྱང་སེམས་ཀྱི་སྤྱོད་པ་རྣམས་ཀྱི་ཕན་ཡོན་
དང༑ དེ་ལས་འདས་པའི་ཉེས་དམིགས་དྲན་ནས་ཡིད་ཆེས་ཀྱི་དད་པ་བསྐྱེད་ཅིང། དང་པས་འདུན་པའི་རྟེན་བྱེད་པས་སངས་རྒྱས་ལ་ཐོབ་འདོད་བསྐྱེད་པ་ནི་མོས་པའི་སྟོབས། དང་པོ་ནས་གྱ་ཚོམ་དུ་མི་འཇུག་པར་ལེགས་
པར་བརྟགས་ཏེ་འཇུག་ཅིང་ཞུགས་ནས་ནི་སླར་ལྡོག་པར་བྱ་མི་རིགས་ཏེ་དང་པོར་དམ་བཅས་ནས་བར་དུ་འདོར་བ་ལ་གོམས་ན་སྐྱེ་བ་གཞན་དུའང་འདོར་བས་ཉེས་དམིགས་ཆེ་བ་དྲན་ཏེ་རྣམ་མཁྱེན་བསྒྲུབ་པ་གཞན་སུ་
ལའང་མི་རེ་བར་བདག་གཅིག་པུས་བྱ་བ་དང། བདག་གིས་ནི་སྒྲུབ་ནུས་ཀྱི་གཞན་གྱིས་མི་ནུས་སོ་སྙམ་དུ་ང་རྒྱལ་དང་འདྲ་བར་སེམས་ཀྱི་དཔའ་བསྐྱེད་ནས་ནམ་ཡང་མི་འདོར་བ་ནི་བརྟན་པའི་སྟོབས། དེ་ལྟར་

[105B] ཞུགས་ནས་ཀྱང་འཕྲོ་མི་གཅོད་པར་བྱིས་པ་རྩེ་འཇོས་གཡེང་བ་ན་བཟའ་བཏུང་སོགས་ཀྱང་མི་དྲན་པར་དགའ་བཞིན་དུ་ངོམས་པ་མེད་པར་འཇུག་པ་ལྟར་བྱ་བ་ནི་
དགའ་བའི་སྟོབས། དེ་ལྟར་བརྩོན་པར་བྱས་བས་ལུས་སེམས་ངལ་བར་གྱུར་བ་ན་རེ་ཞིག་ངལ་གསོས་ཏེ་སླར་གསོས་མ་ཐག་བརྩོན་པར་བྱེད་པ་ནི་བརྩོན་འགྲུས་རྩོམ་པ་ལ་མཁས་པར་བྱེད་པ་དོར་བའི་སྟོབས་སོ། དེ་ལྟར་སྟོབས་
བཞིའི་སྒོ་ནས་བརྩོན་པའི་ཚེ་ཡང་དཔེར་ན་དམག་འཐབ་པ་ལ་མཁས་པས་གཡུལ་འགྱེད་པའི་ཚེ་རང་ལ་ཚུར་མཚོན་ཆ་སོགས་ཀྱི་གནོད་པ་ལ་ཟུར་བ་དང། ཕར་དགྲ་བོ་འཇོམས་པ་གཉིས་ཀ་བསྒྲུབ་པ་ལ་འབད་པ་བཞིན་སྒྲུབ་པ་པོ་
ཡང་ཉོན་མོངས་དང་འཐབ་པའི་ཚེ་ཉོན་མོངས་པས་ཚུར་རང་རྒྱུད་ལ་རྨ་འབྱིན་པ་ལ་ཟུར་ཅིང། ཕར་གཉེན་པོ་བསྟེན་ནས་ཉོན་མོངས་འཇོམས་པ་ལ་མཁས་པར་བྱ་ལ་གཡུལ་ངོར་རལ་གྲི་དང་པོ་ནས་མ་ཤོར་བ་ལ་འབད་པ་དང། གལ་ཏེ་
ཤོར་ཀྱང་དེ་མ་ཐག་ལེན་པ་ལ་བརྩོན་པ་ནི་དགྲས་བསད་དོགས་ཀྱི་འཇིགས་པ་ཚིག་ཙམ་མིན་པ་ལ་རག་ལས་པ་ལྟར་དང་པོར་སྤང་བླང་མ་བརྗེད་པས་དྲན་པ་ཤོར་དོགས་བྱེད་པ་དང། ཤོར་ན་དེ་མ་ཐག་དྲན་པ་བསྟེན་པ་ཡང་དྲན་
པ་ཉམས་ན་ཉེས་ལྟུང་གིས་གོས་པའི་འབྲས་བུ་སྡུག་བསྔལ་ལ་འཇིགས་པ་ཁ་ཙམ་མིན་པར་རྒྱུད་ལ་སྐྱེས་པ་ལ་ཐུག་པས་ལས་འབྲས་ལ་གདམས་པའི་མཐིལ་དུ་བྱས་ནས་སྐྱོང་དགོས་པར་གསུངས་སོ། །ལྔ་པ་བསམ་གཏན་གྱི་

[106A]༄༅། །ཉམས་ལེན་ནི། སེམས་དགེ་བའི་དམིགས་པ་ལས་གཞན་དུ་མི་གཡེང་བར་གནས་པའི་རྩེ་གཅིག་པ་ནི་བསམ་གཏན་གྱི་ངོ་བོ། ངོ་བོའི་སྒོ་ནས་དབྱེ་ན་མཐོང་ལམས་དང་པོ་མ་ཐོབ་པའི་སོ་སྐྱེའི་རྒྱུད་ཀྱི་བསམ་
གཏན་ནི་འཇིག་རྟེན་པ་དང། མཐོང་ལམ་ཐོབ་པ་ཡན་ཆད་འཕགས་པའི་རྒྱུད་ཀྱི་བསམ་གཏན་ནི་འདས་པའི་བསམ་གཏན། ཕྱོགས་ཀྱི་སྒོ་ནས་དབྱེ་ན་ཞི་གནས་ཀྱི་ཕྱོགས་སུ་བསྡུར་རུང་བ་དང། སྟོང་ཉིད་དམིགས་ཡུལ་དུ་
བྱས་པའི་ལྷག་མཐོང་གི་ཕྱོགས་སུ་བསྡུར་རུང་བ་དང། དཔྱད་པ་རང་སྟོབས་ཀྱིས་གནས་ཆ་འདྲེན་ནུས་པའི་ཟུང་འབྲེལ་གྱི་བསམ་གཏན་གསུམ་མོ། །བྱེད་ལས་ཀྱི་སྒོ་ནས་དབྱེ་ན་མཉམ་པར་གཞག་པས་ལུས་ཤིན་
སྦྱངས་ཀྱི་དགའ་བདེ་ཁྱད་པར་ཅན་བསྐྱེད་པ་ཚེ་འདིར་ལུས་སེམས་བདེ་བར་གནས་པའི་བསམ་གཏན། །མངོན་ཤེས་དང་རྫུ་འཕྲུལ་དང་ཟད་བར་དང་ཟིལ་གནོན་དང་ཁྱད་པར་བདག་མེད་རྟོགས་པའི་ཤེས་རབ་ལ་སོགས་
པའི་ཡོན་ཏན་གྱི་རྟེན་བྱེད་པའི་བསམ་གཏན། མངོན་ཤེས་དང་རྫུ་འཕྲུལ་ཐོབ་པས་ནི་སེམས་ཅན་གྱི་དོན་དཔག་ཏུ་མེད་པ་འགྲུབ་པས་དོན་བྱ་བ་བཅུ་གཅིག་གི་སྒོ་ནས་བྱེད་པ་སེམས་ཅན་གྱི་དོན་བྱེད་པའི་བསམ་གཏན་
སོགས་མདོར་ན་རྒྱལ་བའི་སྲས་ཀྱི་བསམ་གཏན་རྣམ་པ་ཐམས་ཅད་པ་རྣམས་ལ་བསླབ་པར་བྱའོ། །དྲུག་པ་ཤེས་རབ་ཀྱི་ཉམས་ལེན་ནི། བརྟག་བྱའི་དངོས་པོ་ལ་ཆོས་རབ་ཏུ་རྣམ་པར་འབྱེད་བྱེད་ནི་ངོ་བོ། །དེ་ལ་དབྱེ་ན་

[106B] རིག་པའི་གནས་ལྔ་ལ་མཁས་པ་ཇི་སྙེད་པའམ་ཀུན་རྫོབ་ཀྱི་ཤེས་རབ་སྟེ་བསྟན་པ་ལ་མི་དད་པ་རྣམས་ཚར་བཅད་པའི་ཕྱིར་སྒྲ་
དང་གཏན་ཚིགས་རིག་པ། དད་པ་རྣམས་ལ་ཕན་གདགས་པའི་ཕྱིར་བཟོ་དང་གསོ་བ་རིག་པ། རང་ཉིད་ཀུན་ཤེས་པར་བྱ་བའི་ཕྱིར་ནང་རིག་པ་ལ་བསླབ་པ་སྟེ། སེམས་ཅན་རྣམས་ཀྱི་འདི་དང་ཕྱི་མའི་དོན་བྱ་ཚུལ་རྟོགས་པ་
སོགས་རྒྱལ་བའི་སྲས་ཀྱི་ཤེས་རབ་རྣམ་པ་ཐམས་ཅད་པ་ལ་བསླབ་པར་བྱའོ། །དེ་ལྟར་ཕར་ཕྱིན་དྲུག་གིས་བྱང་སེམས་འཚང་རྒྱ་བ་ཐམས་ཅད་འདི་ལ་བརྟེན་དགོས་པ་དང། དཀར་ཆོས་ཐམས་ཅད་ཀྱི་རྒྱ་མཚོ་ཆེན་པོ་ཡིན་
པས་ཉམས་ལེན་གྱི་གནད་འགག་སྡོམ་བ་བླ་ན་མེད་པར་གསུངས་པས་འབད་པར་བྱའོ། །གཉིས་པ་གཞན་རྒྱུད་སྨིན་པར་བྱེད་པ་བསྡུ་བཞིའི་ཉམས་ལེན་ནི། སྦྱིན་པའི་གཡབ་མོས་ལེགས་བོས་ཏེ། ཞེས་བ་ལྟར་ཐོག་མར་
སེམས་ཅན་རྣམས་དགེ་བ་ལ་སྦྱར་བའི་ཕྱིར་འཁོར་དུ་སྡུད་པ་ལ་དེ་དགའ་དགོས་པས་དེ་ལ་ཟང་ཟིང་བྱིན་ནས་སྡུད་པ་ནི་གཡབ་མོས་འབོད་པ་དང་འདྲ་བ། ཚར་བཅད་རྗེས་འཛིན་གྱི་སྒོ་ནས་ཞེས་པ་ནི། དེ་ལྟར་བསྡུས་ནས་
མ་དད་པ་རྣམས་སྒྲ་ཚད་ཀྱི་རིགས་པས་ཚར་བཅད་ནས་རྗེས་སུ་འཛིན་པ། སྙན་པར་སྨྲ་ལུགས་ཀྱང་ཐོག་མར་འཇིག་རྟེན་ལུགས་དང་མཐུན་པར་ཁམས་དྲི་བ་སོགས་བག་ཕེབས་པར་བྱས་ཏེ་འབེལ་གཏམ་གྱི་ཚུལ་དུ་དགེ་བ་ལ་བསྒྱུར་

[107A]༄༅། །གང་ཐུབ་བྱེད་ཅིང་ཕར་ཕྱིན་དྲུག་སྟོན་པ། དོན་སྤྱོད་པ་ནི་ཇི་ལྟར་བསྟན་པ་ལྟར་ལག་ལེན་ལ་བཀར་ཏེ་ཉམས་སུ་ལེན་དུ་འཇུག་པ། དོན་མཐུན་པ་ནི་སྒྲུབ་པ་ལ་ཞུགས་པ་དེ་མི་ལྡོག་པའི་ཕྱིར་བསྟན་པའི་དོན་དེ་
ཉིད་གཞན་རྣམས་ལས་ལྷག་པའམ། མ་མཐའ་མ་ཉམས་པར་རང་གིས་ཉམས་སུ་ལེན་པ། སྨིན་པ་ལ་འཇོག་ཚུལ་ཡང་ཡང་འདིར་ནི་ཟང་ཟིང་གིས་སྨོན་ནས་ཆོས་ཀྱིས་གྲོལ་བར་བྱེད་པ་འདི་རྣམས་ཀྱི་སྐབས་སུ་སེམས་ཅན་གྱི་
དོན་ལ་དམིགས་ནས་བྱང་ཆུབ་ཀྱི་སེམས་དང་མི་འབྲལ་བར་བྱེད་པ་ནི་ཤིན་ཏུ་གལ་ཆེ་བས་འགོ་མཇུག་ཏུ་སེམས་བསྐྱེད་པ་དང་བདུད་རྩི་འབེབས་སྦྱང་དམིགས་སྐོར་ཐམས་ཅད་ལ་ནན་ཏན་བྱ་ཞིང། བསྡུ་བཞི་ཉམས་སུ་ལེན་
པ་ལ་རྗེ་འབི་ལུང་པས་པན་ཆེན་བློ་བཟང་ཆོས་ཀྱི་རྒྱལ་མཚན་ལྟ་བུ་ཞིག་དགོས་གསུངས་ཏེ་ཁོང་གིས་མང་འགྱེད་སོགས་ཀྱི་ཟང་ཟིང་ལེགས་པར་སྩལ་བས་ཆོས་སྡེ་བཀྲ་ཤིས་ལྷུན་པོ་ཞེས་སྐྱིད་པའི་ཚད་དུ་བྱེད་པས་དེར་འདུ། །
དེ་ནས་རྗེ་རང་ཉིད་དང་ཟུར་བཞི་བླ་མ། ནང་དང་དཔེ་ཆའི་དགེ་རྒན་སོགས་ཀྱིས་བསླབ་པས་སྙན་པར་སྨྲས་ཏེ་སྔགས་ཁང་དུ་ཞུགས་པའི་བར་མདོ་སྔགས་ཀྱི་གཞུང་ལ་སྦྱངས། དེ་ནས་སྔགས་ཁང་གི་བཅའ་ཡིག་ཏུ་
གསལ་བ་བཞིན་ལོ་གསུམ་ནས་རི་ཁྲོད་དུ་ཐོན་ནས་སོ་སོར་ཕོགས་ཇ་ཚུལ་དང་དགེ་ཚུལ་སོགས་ཀྱི་གཡོག་བསྐོས་ཏེ་དོན་སྤྱོད་པས་བསྒོམ་དུ་གཞུག། རྗེ་རང་ཉིད་ཀྱང་གདུལ་བྱ་ཐམས་ཅད་ལས་ཁྱད་པར་འཕགས་པར་

[107B] །སྤྱིར་བྱང་སེམས་ཀྱི་སྤྱོད་པ་འཐའ་ཡས་ཀྱང་སྡོམ་ཆེ་བ་ནི་ཕར་ཕྱིན་དྲུག་དང་བསྡུ་བཞི་གཉིས་ཡིན་ཏེ་རང་རྒྱུད་ཀྱི་སངས་རྒྱས་ཀྱི་རྒྱུ་ཚོགས་
སྨོན་པ་ལ་ཕར་ཕྱིན་དྲུག་དང། གཞན་རྒྱུད་སྨིན་པ་ནི་བསྡུ་བཞིས་འགྲུབ་པའི་ཕྱིར་རོ། །གསུམ་པ་མཇུག་ཏུ་ཇི་ལྟར་བྱ་བ་ནི་སྔར་བཞིན་དང། གཉིས་པ་ཐུན་མཚམས་སུ་ཡང་མདོ་ཕལ་པོ་ཆེ་དང་མ་མོ་བསླབ་བཏུས་དང་མ་
མོ་བསྡུས་པ་རྣམས་ལ་བལྟ་བ་སོགས་སྔར་བཞིན་ནོ། གཉིས་པ་ཕར་ཕྱིན་ཐ་མ་གཉིས་ལ་བསླབ་ཚུལ་ལ་གཉིས། བསམ་གཏན་གྱི་ངོ་བོ་ཞི་གནས་ལ་བསླབ་ཚུལ་དང། ཤེས་རབ་ཀྱི་ངོ་བོ་ལྷག་མཐོང་ལ་བསླབ་ཚུལ་
ལོ༑ ༑དང་པོ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། སྔོན་འགྲོའི་རིམ་པ་སྤྱི་དང་ཞེས་པ་ནི་སྔར་བཤད་
པའི་སྦྱོར་བའི་ཆོས་དྲུག་སྟེ་བདུད་རྩེ་འབེབས་སྦྱང་གི་ཚིག་བསྒྱུར་བྱ་ཚུལ་ཡང་ལྷན་ཐབས་སུ་གསལ་བ་ལྟར་རོ། །ཁྱད་པར་སྐྱེས་བུ་ཆུང་འབྲིང་གི་བསམ་པ་སྦྱོང་བ་དང་ཞེས་པ་ནི། འདི་ལ་འགྲེལ་ཚུལ་གཉིས་ཏེ་འདིར་
ཉམས་སུ་བླང་བར་བྱ་བའི་གཙོ་བོ་ནི་ཐེག་ཆེན་གྱི་ལམ་ཡིན་ལ། དེ་ལ་བྱང་ཆུབ་ཀྱི་སེམས་ཤུགས་དྲག་ལ་བརྟན་པ་ཞིག་དགོས་ཤིང། དེའི་ཡན་ལག་ཏུ་སྐྱེས་བུ་ཆུང་འབྲིང་གི་དངོས་གཞིའི་དམིགས་པ་རྒྱུད་དང་འདྲེས་

[108A]༄༅། །དེས་སྐྱོད་དགོས་པའི་དོན་ནོ། །ཡང་རྣམས་པ་གཅིག་ཏུ་ནི་སྐྱེས་བུ་ཆུང་འབྲིང་གི་ལམ་བསྒོམ་པས་འཁོར་བ་སྤྱི་བྱེ་བྲག་གི་སྡུག་བྶངླ་ལ་ཡིད་འབྱུང་བ་དྲག་པོས་དེ་ལས་ཐར་པ་ལ་བདག་མེད་རྟོགས་
པའི་ཤེས་རབ་དགོས་པ་དང་དེ་ལ་སྔོན་དུ་ཞི་གནས་འགྲོ་དགོས་པས་ཆུང་འབྲིང་གི་ལམ་སྒོམ་པ་མེད་མི་རུང་ཡིན་པས་དངོས་སུ་གསལ་ལ། བྱང་ཆུབ་ཀྱི་སེམས་ནི་ཐར་པ་སྒྲུབ་པ་ལ་ཕུན་སུམ་ཚོགས་པའི་ཡན་ལག་
ཡིན་པས་ཚིག་ཏུ་མ་གསལ་ཏེ་ཇི་ལྟར་ཡང་སྦྱོར་ཆོས་ཀྱི་སྐབས་སུ་ཡོན་ཏན་གཞིར་གྱུར་མའི་སྒོ་ནས་ལམ་སོ་སོའི་དམིགས་སྐོར་ལ་ནན་ཏན་བྱས་པས་སྔར་ལམ་གྱི་རིམ་པ་ལ་མྱོང་བ་སྣེ་ཟིན་ཡོད་པ་ལ་དེས་དགོས་
པ་འགྲུབ་པ་ཡིན། ས་བཟང་ཞིང་ཞེས་སོགས་ནི་ཞི་གནས་ཀྱི་རྒྱུ་ཚོགས་བསྟེན་པའི་ཚུལ་སྟེ། མྱུར་དུ་ཞི་གནས་འགྲུབ་པར་འགྱུར་བའི་རྒྱུ་ནི་ཉན་ས་ནས་རྒྱུ་ཚོགས་བཅུ་གསུམ་གསུངས་ཀྱང། སློབ་དཔོན་ཀ་མ་ལ་ཤི་ལའི་སྒོམ་
རིམ་ཐ་མ་ནས་རྒྱུ་ཚོགས་དྲུག་གསུངས་ཤིང། དེ་ལ་གནད་ཆེ་བ་ཕལ་ཆེར་འདུས་པས་རྗེ་རིན་པོ་ཆེས་ཀྱང་དྲུག་པོ་གསལ་བར་གསུངས་པས་དེ་ལ་མཐུན་ཡུལ་མཚན་ཉིད་ལྔ་ལྡན་ནི། མདོ་སྡེ་རྒྱན་ལས། བློ་ལྡན་གང་དུ་སྒྲུབ་
པའི་ཡུལ། །ལེགས་པར་རྙེད་དང་གནས་བཟང་དང། །ས་བཟང་བ་དང་གྲོགས་བཟང་དང། །རྣལ་འབྱོར་བདེ་བའི་ཡོ་བྱེད་ལྡན། །ཞེས་གསུངས་པ་ལྟར། ལེགས་པར་རྙེད་པ་ནི་ཟས་གོས་ལ་སོགས་པའི་ཡོ་བྱེད་རྣམས་ལོག་

[108B] གནས་བཟང་བ་ནི་དགྲ་ཇག་ཆོམ་རྐུན་དང་གཅན་གཟན་ལ་སོགས་པ་མི་དང་མི་མིན་གྱི་འཚེ་བ་མེད་པ། ས་བཟང་བ་ནི་ཆུ་ལ་སོགས་པའི་ཁམས་མི་འཕྲོད་པས་ནད་གསར་དུ་མི་བསྐྱེད་པ། །
གྲོགས་བཟང་བ་ནི་ལྟ་སྤྱོད་མཐུན་པ་སྟེ། རྒྱལ་མཆོག་ལྔ་པས། གྲིབ་མ་གཉིས་པའི་གྲོགས་དང་ལྷན་གཅིག་ཏུ། ཞེས་གསུངས་པ་ལྟར། དཔེན་ན་རང་གི་གྲིབ་མ་ནི་རང་ལངས་ན་གྲིབ་མའང་ལང་བ་དང་རང་འགྲོ་ན་གྲིབ་མའང་འགྲོ་བ་
སོགས་རང་ཇི་ལྟར་བྱེད་པ་ཇི་ལྟ་བ་བཞིན་གྲིབ་མས་བྱེད་པ་ལྟར་གྲོགས་ཀྱང་ལྟ་སྤྱོད་མཐུན་པ་དེ་ལྟ་བུ་ཞིག་དགོས་ཏེ་ལྟ་བ་མཐུན་པ་ནི་ལས་རྒྱུ་འབྲས་ལ་ཆེས་ཆེར་བརྩི་བ་དང། སྤྱོད་པ་ནི་འདུལ་བའི་ཀུན་སྤྱོད་སོགས་ལ་ཚུལ་
བཞིན་དུ་སྤྱོད་པ། རྣལ་འབྱོར་ནི་ཞི་ལྷག་གཉིས་ཡིན་ལ། བདེ་བ་ནི་དེ་གཉིས་བསྒོམས་པ་ལ་ཉིན་སྐྱེ་བོ་མང་པོའི་རྒྱུན་ལུགས་ཉུང་ཞིང། མཚན་གཅན་གཟན་དང་འབྱུང་བ་སོགས་ཀླག་ཅོར་གྱི་སྒྲ་མེད་པས་བསམ་གཏན་
གྱི་ཚེར་མས་དབེན་པའོ། །ཚུལ་ཁྲིམས་རྣམ་པར་དག་པ་ལ་གནས་ནས་ཞེས་པ་ནི། སོ་ཐར་དང་བྱང་སེམས་ཀྱི་བསླབ་བྱའི་ཉེས་ལྟུང་གིས་མ་གོས་ཤིང། གལ་ཏེ་ཕྲ་མོས་གོས་ཀྱང་ཉེས་ལྟུང་དང་ཞག་ཏུ་མི་འགྲོགས་པར་
བཤགས་པས་དག་པ་སྟེ། འདི་ནི་ཤིན་ཏུ་གལ་ཆེ་སྟེ། དཔེར་ན་ཆུ་རྙོག་པས་གོས་པ་ལ་གཟའ་སྐར་གྱི་གཟུགས་བརྙན་མི་འཆར་བ་ལྟར་སེམས་རྒྱུད་ཉོན་མོངས་པའི་རྙོག་པས་གོས་པ་ལའང་ཡོན་ཏན་ཁྱད་པར་ཅན་མི་སྐྱེ་

[109A]༄༅། །ལ༑ ཏིང་ངེ་འཛིན་གྱིས་ཉོན་མོངས་ཕྲ་མོ་ཟློག་པ་ལ་དེའི་སྔོན་དུ་ཚུལ་ཁྲིམས་ཀྱིས་ཉོན་མོངས་པ་རགས་པ་རྣམས་བཟློག་དགོས་པས་སོ། །སྐྱེ་བོ་མང་པོ་དང་འགྲོགས་འདྲིས་ཧ་ཅང་ཆེ་བ་དང། ཞེས་པ་དེ་རྣམས་
དང་འགྲོགས་པས་བྱ་བ་མང་བ་སྟེ། ཉོ་ཚོང་དང་སྨན་དཔྱད་སྐར་རྩིས་དང་ཞི་གནས་ཀྱི་དམིགས་སྐོར་སྟོན་པའི་གཞུང་ལས་གཞན་པའི་དཔེ་མང་པོ་བལྟ་བ་དང། ཡིག་འཕྲིན་མང་པ་བྱེད་པ་སོགས་སེམས་གཡེང་བའི་རྒྱུ་
རྣམས་སྤོང་བའོ། །འདོད་པ་ལ་འདུན་པའི་རྣམ་རྟོག་རགས་པ་རྣམས་སྤངས་ཏེ་ཞེས་པ་ནི། འདོད་ཡོན་ལྔ་ལ་ཆགས་པའི་རྣམ་རྟོག་སྤོང་བ་སྟེ་འཁོར་བའི་དངོས་པོ་ཡིད་དུ་འོང་མི་འོང་ཐམས་ཅད་མི་རྟག་པར་འཇིག་པའི་ཆོས་
ཅན་ཏེ་དེ་ཐམས་ཅད་དང་བདག་མྱུར་དུ་འབྲལ་བས་ན་གང་གི་ཕྱིར་ཆགས་ཞིང་སྡང་བ་སོགས་བྱེད་སྙམ་དུ་བསམ་པ་དང། གཏམ་གསར་པ་ཡ་མཚན་ཅན་ནམ་སྡུག་བསྔལ་བསྐྱེད་པའི་གཏམ་ཐོས་པ་ན་དགའ་བ་དང་སྡུག་
བསྔལ་གྱིས་སེམས་གཡེང་བར་བྱེད་པའི་རྒྱུ་སྤོང་བའོ། །འདོད་པ་ཆུང་བ་ནི་ཟས་གོས་གནས་མལ་ལ་སོགས་པ་བཟང་པོ་དང་མང་པོ་གསར་དུ་བྱུང་ན་སྙམ་པ་འདོད་པ་ཆེ་བ་ཡིན་ལ། དེ་སྤོང་བ་ནི་འདོད་བ་ཆུང་བའོ། །
ཆོག་ཤེས་པ་ནི་ཟས་གོས་སོགས་ངན་པ་དང་ཉུང་དུ་སྔར་ཡོད་པས་ཆོག་ཤེས་པ་སྟེ་དེ་དྲུག་ནི་ཏིང་ངེ་འཛིན་གསར་དུ་སྐྱེ་བ་དང་སྐྱེས་ཟིན་མི་ཉམས་ཤིང་འཕེལ་བའི་རྒྱུ་ཚོགས་ཏེ། དེའི་ནང་ནས་ཀྱང་ཚུལ་ཁྲིམས་

[109B] འདོད་པ་ལ་ཉེས་དམིགས་སུ་བལྟ་བ་དང། མཐུན་པའི་ཡུལ་བསྟེན་པ་གསུམ་ནི་གཙོ་བོ་ཡིན་པར་གསུངས། དེ་ནས་ལུས་གནད་འཆའ་བ་ནི་སྟན་བདེ་བ་ལ་ཞེས་སོགས་ལུས་ཀྱི་ཀུན་སྤྱོད་གསུམ་དང་རླུང་སྟེ་
བཞི་དངོས་སུ་གསུངས་ནས་སོགས་ཁོངས་ནས་བཞི་སྟོན་པ་སྟེ་ལུས་གནད་བརྒྱད་དང་ལྡན་པ་ནི་སྔར་སྦྱོར་ཆོས་ཀྱི་སྐབས་སུ་བཤད་པ་ཇི་ལྟ་བ་བཞིན་འདིར་ངེས་པར་ལུས་གནད་བཅའ་དགོས། དེ་ལྟར་སྔོན་འགྲོའི་རིམ་
པ་རྣམས་ཇི་ལྟ་བ་བཞིན་སོང་ནས། དངོས་གཞི་ལ་ཞི་གནས་སྒྲུབ་པའི་དམིགས་རྟེན་དུ་མ་ཞིག་གསུངས་ཀྱང། ཞེས་སོགས་ནི་དམིགས་རྟེན་འཚོལ་བ་སྟེ། སྤྱིར་རྣལ་འབྱོར་བའི་དམིགས་པ་ནི་བཞི་སྟེ། ཁྱབ་པའི་དམིགས་
པ༑ སྤྱད་པ་རྣམ་སྦྱོང་གི་དམིགས་པ། མཁས་པའི་དམིགས་པ། ཉོན་མོངས་རྣམ་སྦྱོང་གི་དམིགས་པ། དང་པོ་ཁྱབ་པའི་དམིགས་པ་ལ་ཡང་བཞི་སྟེ། རྟོག་བཅས་ཀྱི་གཟུགས་བརྙན། རྟོག་མེད་ཀྱི་གཟུགས་བརྙན་
དངོས་པོའི་མཐའ་ལ་དམིགས་པ། དགོས་པ་ཡོངས་སུ་གྲུབ་པའོ། །དེ་ལྟར་སྤྱིར་ཏིང་ངེ་འཛིན་གྱི་དམིགས་རྟེན་དུ་མ་ཞིག་གསུངས་ཀྱང་ཏིང་ངེ་འཛིན་ཡང་འགྲུབ་ཅིང་ཞར་ལ་དགོས་པ་ཁྱད་པར་ཅན་གཞན་ཡང་འགྲུབ་པ་ནི་
དམིགས་རྟེན་འཚོལ་བའི་ཐབས་ལ་མཁས་པ་ཡིན་པས་ན། གཙོ་བོར་སངས་རྒྱས་རྗེས་སུ་དྲན་པས་བསོད་ནམས་ཀྱི་ཚོགས་དཔག་ཏུ་མེད་པ་གསོག་པ་ས་མཆོག་ཏུ་འགྱུར་བ་དང། གསང་སྔགས་ཀྱི་ལམ་བསྒོམ་ན་ལྷའི་

[110A]༄༅། །རྣལ་འབྱོར་སྒོམ་པའི་སྣོད་རུང་དུ་འགྱུར་བ་སོགས་དགོས་པ་དུ་མ་ཡོད་པས་ལྷའི་སྐུ་ལ་དམིགས་པ་ལེགས་ཤིང། དེ་ལ་རང་གི་མདུན་དུ་བསྒོམ་པ་དང། རང་ཉིད་ལྷར་བསྒོམ་པའི་ལུགས་གཉིས་གང་
བྱས་ཀྱང་འདྲ་བས་མདུན་དུ་བསྒོམས་ན་སྤྱི་བོའི་བླ་མ་ལྷའི་ཐུགས་ཀ་ནས་འོད་ཟེར་སྡོམ་གྱི་བ་ཐག་ལྟ་བུ་ཞེས་སོགས་ཏེ། དམིགས་རྟེན་མཐོས་ན་རྒོད་པ་སྐྱེ་བ་དང། དམས་ན་བྱིང་བ་སྐྱེ་ཞིང་བརྙས་པར་ཡང་འགྱུར་
བས་ལྟེ་བའི་ཐད་ཙམ་དུ་བྱ་བ་ནི་མཐོ་དམའ་རན་པའོ། །དམིགས་རྟེན་ཆུང་བཞིན་པ་ལ་སེམས་འདྲིལ་བས་ཏིང་ངེ་འཛིན་སྐྱེ་སླ་བས་རྒྱ་སྲན་གྱི་འབྲུ་ཚད་ཙམ་དུ་གསུངས་ལ། དང་པོར་འཆར་མི་བདེན་མཚོན་གང་ངམ་སོར་
དོ་དང། བསྐུམ་འཁྱིད་གང་ངམ་སོར་དྲུག་གི་ཚང་ཙམ་བྱ། ཡང་ན་སྤྱི་བོའི་བླ་མ་ལྷ་ལས་སྐུ་གཉིས་པ་ཞིག་རང་ལ་ཐིམ་པས་སེང་ཁྲི་པད་ཟླ་ཉི་གདན་ལ་རང་ཉིད་རྒྱལ་བ་ཤཱཀྱ་ཐུབ་པ་ཞེས་སོགས་མངོན་རྟོགས་ལྟར་
བསྐྱེད་ནས་སྣང་ལ་རང་བཞིན་མེད་པ་ལ་སེམས་རྩེ་གཅིག་ཏུ་དམིགས་པར་བྱ་སྟེ། དེ་ཡང་དང་པོར་སྟོན་པའི་སྐུ་གཟུགས་བྱོན་གཙང་བ་ཞིག་ལ་ཡང་ཡང་བལྟ་བའམ་ཡང་ན་བླ་མས་ལེགས་པར་བརྡ་སྤྲད་པ་ལྟར་བསམ་
སྟེ་ཞལ་དང་སྤྱིན་ལ་སོགས་པའི་ཆ་བྱེད་རྣམས་ངེས་པར་བྱས་ལ་བསྒོམ་པའི་ཚེ་འབུར་སྐུ་ལྟ་བུའི་ལྡེར་ལྡེར་པོ་དང། བྲིས་སྐུ་ལྟ་བུའི་ལེབ་ལེབ་མོའི་རྣམ་པ་མིན་པར་སྣང་སྟོང་ཚོགས་པ་མེ་ལོང་གི་གཟུགས་

[110B] དེའི་ཚེ་སེར་པོ་བསྒོམ་པ་ལ་དམར་བ་དང་སྔོ་ལྗད་འཆར་བ་ལྟ་བུ་ཁ་དོག་མ་ངེས་པ་དང། བཞུགས་པའི་རྣམ་པ་བསྒོམ་འདོད་པ་ལ་བཞེངས་པའི་རྣམ་པ་འཆར་བ་སོགས་དབྱིབས་མ་ངེས་པ་
དང༑ གཅིག་བསྒོམ་འདོད་པ་ལ་དུ་མ་འཆར་བ་གྲངས་མ་ངེས་པ་དང། ཆུང་བ་བསྒོམ་འདོད་པ་ལ་ཆེ་བའི་རྣམ་པ་འཆར་བ་སྟེ་ཆེ་ཆུང་དམིགས་རྟེན་གྱི་ཚད་འདི་ཙམ་ཞིག་བྱའོ་སྙམ་པ་དེ་ལས་ཆེ་ཆུང་འཆར་བ་ནི་ཆེ་ཆུང་མ་ངེས་
པ་སྟེ་དེ་རྣམས་ཀྱི་རྗེས་སུ་མི་འབྲང་བར་རྩ་བའི་དམིགས་རྟེན་ལ་སེམས་རྩེ་གཅིག་ཏུ་དམིགས་པར་བྱ། དང་པོ་ནས་དང་གསལ་འོད་ཀྱི་རང་བཞིན་ཅན་གྱི་གསལ་པོ་རང་མ་བྱུང་ཡང། དབུ་དང་ཕྱག་གཉིས་དང་སྐུའི་ཁོག་
དང་ཞབས་གཉིས་རིམ་པ་བཞིན་ལན་འགའ་རེགས་ལ་བཏབ་ལ། སྐུའི་དོན་སྤྱི་ཆ་ཕྱེད་ཙམ་ཤར་བ་ན་དེ་ཙམ་གྱིས་ཆོག་ཤེས་བྱས་ནས་དེ་ལ་རྩེ་གཅིག་ཏུ་དམིགས་ནས་སྐྱོང་དགོས་ཏེ། དང་པོ་ནས་ཆ་ཕྲ་མོ་རྣམས་ཀྱང་ཇི་
ལྟ་བ་བཞིན་འཆར་དུ་རེ་བའི་ཡང་ཡང་གསལ་བཏབ་ན་དམིགས་པ་ཅུང་ཟད་གསལ་དུ་འགྲོ་ཡང་གནས་ཆའི་ཏིང་ངེ་འཛིན་མི་རྙེད་པས་གེགས་སུ་འགྱུར་ཞིང། ཆ་ཕྱེད་ཙམ་གསལ་བ་དེ་ལ་སེམས་བཟུང་ན་ཏིང་ངེ་འཛིན་
མྱུར་དུ་རྙེད་ནས་གསལ་ཆ་བདེ་བླག་ཏུ་འགྲུབ་པར་གསུངས། དེ་ཡང་དམིགས་པ་འདི་ལ་གཏད་ཡོད་པས་ཐུན་འདི་ཙམ་གྱི་བར་ལ་བྱིང་རྒོད་གཏན་ནས་མ་བྱུང་བ་ཞིག་བྱེད་ཅིང། དེ་ལ་བསྒོམ་རིམ་ཐ་མ་ལས། དེ་ལྟ་བུའི་

[111A]༄༅། །རིམ་པ་འདིས་ཆུ་ཚོད་གཅིག་གམ། མེ་ལ་ཚེ་ཐུན་ཕྱེད་དམ་ཐུན་གཅིག་གམ་ཇི་སྲིད་ནུས་པ་དེ་སྲིད་དུ་འཇུག་པར་བྱའོ་ཞེས་གསུངས་པ་ལྟར། དང་པོར་ཐུ་ན་ཆུང་ལ་གྲངས་མང་བ་བྱས་ནས་སྐྱོང་དགོས་ཏེ་རྗེ་
རིན་པོ་ཆེས་ཀྱང་ཉིན་རེར་ཐུན་བཅོ་བརྒྱད་ཙམ་མཛད་ཅིང་ཉིན་ཞག་གཅིག་དྲུག་བཅུར་བགོས་པའི་ཆ་གཅིག་ལ་ཆུ་ཚོད་གཅིག་དང། ཉིན་ཞག་གཅིག་བཅུ་དྲུག་ཏུ་བགོས་པའི་ཆ་གཅིག་ལ་མེལ་ཚེ་ཐུན་ཕྱེད་ཀྱི་ཚད་དུ་བཤད་
པ་ལྟར་ཐུན་ཚད་ཇི་ཙམ་ནུས་པ་དེ་ཙམ་གྱི་བར་ལ་བྱིང་རྒོད་གཏན་ནས་མ་བྱུང་བ་ཞིག་བྱེད་ཅིང། གལ་ཏེ་བྱུང་ན་དེ་མ་ཐག་ཤེས་པར་བྱས་ནས་སྤོང་སྙམ་པའི་འདུན་པ་དྲག་པོ་བཏང་ནས་སེམས་དམིགས་རྟེན་ལ་གཏད་
པ་དེ་ཡང་ཡང་དྲན་ཙམ་དྲན་ཙམ་བྱས་ནས་སྐྱོང་བ་ནི་ལས་དང་པོ་བས་སེམས་གནས་སྒྲུབ་པའི་ཐབས་དམ་པར་གསུངས་ཏེ་དཔེ་ཆ་སྐྱོར་བྱང་བྱེད་པ་དང་མེ་གསོ་བ་ལྟར་གནད་ཤིན་ཏུ་ཆེ། དེ་ནས་ཏིང་ངེ་འཛིན་གྱི་རྣམ་གཞག་
བསྟན་པའི་ཕྱིར་མདོར་ན་ཏིང་ངེ་འཛིན་རྣམ་པར་དག་པ་ཞིག་སྒྲུབ་ན། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་འབྱུང་བའོ། །ཞེས་སོགས་གསུངས་ཏེ། མགོན་པོ་བྱམས་པས་དབུས་དང་མཐའ་རྣམ་པར་
འབྱེད་པ་ལས། དེར་གནས་ལས་སུ་རུང་བ་ཉིད། །དོན་རྣམས་ཐམས་ཅད་འབྱོར་པར་འགྱུར། །ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་ལས་འབྱུང་བའོ། །ལེ་ལོ་དང་ནི་གདམས་ངག་རྣམས། །བརྗེད་དང་བྱེད་

[111B] །འདུ་མི་བྱེད་དང་འདུ་བྱེད་དེ། །འདི་དག་ཉེས་པ་ལྔར་འདོད་དོ། །གནས་དང་དེ་ལ་གནས་པ་དང། །རྒྱུ་དང་འབྲས་བུ་ཉིད་དུ་འོ། །དམིགས་པ་བརྗེད་པར་མ་གྱུར་དང། །བྱིང་དང་རྒོང་པ་རྟོགས་པ་དང། །དེ་སྤོང་མངོན་
པར་འདུ་བྱེད་དང། །ཞི་ཚེ་རྣལ་དུ་འཇུག་པའོ། །ཞེས་གསུངས་པ་ལྟར། གནས་ནི་དོན་གཉེར་གྱི་འདུན་པ་དང། གནས་པ་ནི་བརྩོན་འགྲུས་ལས་རུང་གི་ཏིང་ངེ་འཛིན་སྐྱེ་བ། དམིགས་པ་བརྗེད་པར་མ་གྱུར་པ་ནི་དྲན་པ་དང་
བྱིང་རྒོད་རྟོགས་པའི་ཤེས་བཞིན་དང། དེ་སྤོང་བའི་འདུ་བྱེད་དང། བྱིང་རྒོད་ཞི་བའི་ཚེ་འདུ་མི་བྱེད་པར་རྣལ་དུ་འཇུག་པའོ། །དོན་གཉེར་གྱི་འདུན་པ་འོང་བ་ལ། དེའི་སྔོན་དུ་ཏིང་ངེ་འཛིན་གྱི་ཡོན་ཏན་མཐོང་བའི་ཡིད་ཆེས་
ཀྱི་དང་པ་དགོས་ཏེ་དང་བས་འདུན་པའི་རྟེན་བྱེད་པར་གསུངས་སོ། །དེས་ན་དང་པོར་ཏིང་ངེ་འཛིན་གྱི་ཡོན་ཏན་ཤེས་དགོས་པས། ཐེག་པ་ཆེ་ཆུང་གི་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ཞི་
གནས་དང་ལྷག་མཐོང་གི་འབྲས་བུར་གསུངས་ཏེ། དགེ་བའི་དམིགས་པ་ལ་སེམས་རྩེ་གཅིག་པ་ཡན་ཆད་ཀྱི་ཏིང་ངེ་འཛིན་རྣམས་ཞི་གནས་ཀྱི་ཕྱོགས་སུ་འདུ་བ་དང། ཇི་ལྟ་ཇི་སྙེད་ཀྱི་དོན་ལ་སོ་སོར་དཔྱོད་པའི་དགེ་
བའི་ཤེས་རབ་ལྷག་མཐོང་གི་ཕྱོགས་སུ་འདུ་བས་ཞི་ལྷག་རྗེས་མཐུན་པ་དང་དངོས་གཞི་གཉིས་ཀྱི་དབྱེ་བ་འབྱེད་དགོས། གཞན་ཡང་ཞི་གནས་གྲུབ་ན་སེམས་ལ་དགའ་བ་དང་ལུས་ལ་བདེ་བ་རྒྱས་པས་མཐོང་ཆོས་

[112A]༄༅། །ལ་ལུས་སེམས་བདེ་བར་གནས་ཤིང་ཡུལ་ཕྱིན་ཅི་ལོག་གོང་ནས་གོང་དུ་བསྐྱེད་པའི་གནས་ངན་ལེན་ཞི་ནས་དགེ་བ་ལ་ཅི་འདོད་པ་ཀོལ་དུ་བཏུབ་པས་དགེ་སྦྱོར་མཐའ་དག་པོགས་ལྷག་པར་ཆེ་ཞིང་
རང་དབང་མེད་པར་ཕྱིན་ཅི་ལོག་གི་ཡུལ་ལ་གཡེང་བ་ཞི་ནས་ཉེས་སྤྱོད་ཉུང་བ་དང། ཉོན་མོངས་མངོན་གྱུར་འགོག་ནོན་པ་དང། མངོན་ཤེས་དང་རྫུ་འཕྲུལ་སོགས་ཐོབ་ཏེ་རང་གཞན་གྱི་དོན་རྒྱ་ཆེན་པོ་འགྲུབ་པ་དང། ཁྱད་པར་
ཞི་གནས་ལ་བརྟེན་ནས་ལྷག་མཐོང་གི་རྟོགས་པ་སྐྱེ་བས་འཁོར་བའི་རྩ་བ་མྱུར་དུ་གཅོད་པར་ནུས་པ་སོགས་ཡོན་ཏན་ཤིན་ཏུ་ཆེ་ལ། དེ་ལ་ངེས་ཤེས་འདྲོངས་པ་ན་དེ་ལྟ་བུའི་ཏིང་ངེ་འཛིན་ཐོབ་པར་འདོད་པས་དོན་གཉེར་
གྱི་འདུན་པ་དང། དེའི་ཕྱིར་འབད་པའི་བརྩོན་འགྲུས་རྩོམ་པ་དང། བརྩོན་འགྲུས་ཀྱིས་བསྐྱངས་པའི་འབྲས་བུར་ལུས་སེམས་དགའ་བདེས་དྲངས་པའི་ཤིན་སྦྱངས་སྐྱེ་ལ། དེས་ནི་ལེ་ལོ་རྩ་བ་ནས་བཟློག་གོ་ཐེག་པ་
གཉིས་ཀྱི་ཡོན་ཏན་བསྒྲུབ་པ་ལ་ཞི་ལྷག་གཉིས་ཀ་བསྒོམ་དགོས་པ་ནི། དཔེར་ན་མཚན་མོ་ལོགས་བྲིས་ལྟ་བའི་ཕྱིར་མར་མེ་གསལ་བ་དང་རླུང་གི་མི་གཡོ་བ་གཉིས་ཀ་དགོས་ཀྱི། མར་མེ་མི་གསལ་བའམ་གསལ་
ཡང་རླུང་གིས་བསྐྱོད་ན་གཟུགས་བརྙན་རྣམས་གསལ་པོར་མི་མཐོང་བ་ལྟར་ཟབ་མོའི་དོན་བལྟ་བ་ལའང་དེ་ཁོ་ན་ཉིད་ཀྱི་དོན་ཕྱིན་ཅི་མ་ལོག་པར་ངེས་པའི་ཤེས་རབ་དང། སེམས་དམིགས་པ་ལ་ཅི་འདོད་གནས་

[112B] ཞི་གནས་མ་གྲུབ་པའི་སྔོན་དུ་བདག་མེད་པའི་དོན་སོ་སོར་རྟོག་པའི་ཤེས་རབ་ཀྱིས་དཔྱད་ཀྱང་རླུང་ནང་གི་མར་མེ་ལྟར་སེམས་ཧ་ཅང་གཡོ་བས་བདག་མེད་པའི་དོན་སྤྱི་གསལ་
བར་མི་འགྱུར་ལ། ཞི་གནས་གྲུབ་ནས་དཔྱད་པ་ན་གཡོ་བའི་སྐྱོན་མེད་པར་བདག་མེད་ཀྱི་དོན་སྤྱི་གསལ་བར་འགྱུར་བས། དེ་ལྟར་ན་ལྷག་མཐོང་གི་སེམས་མི་གཡོ་བའི་ཆ་དེ་ཞི་གནས་ལས་སྐྱེ་ཡི་དེའི་ཡིན་ལུགས་རྟོགས་
པའི་ཆ་ཞི་གནས་ལས་མི་སྐྱེ་སྟེ། དཔེར་ན་མར་མེ་གསལ་བའི་ཆ་སྡོང་བུ་དང་སྣུམ་སོགས་ལས་སྐྱེ་ཡང་མར་མེ་མི་གཡོ་བའི་ཆ་དེ་ཡོལ་བ་སོགས་ལས་སྐྱེ་བ་བཞིན་ནོ། །ཏིང་ངེ་འཛིན་ལ་བརྩོན་པའི་ཚེ་གདམས་ངག་
བརྗེད་པ་ཉེས་པ་ཡིན་པས། དེའི་གཉེན་པོར་དྲན་པ་སྟེ། དྲན་པ་ཡང་གཞན་གྱིས་དྲིས་པ་ན་ཤོད་རྒྱུ་ཡོད་པ་ལྟ་བུའི་དམིགས་རྟེན་མ་བརྗེད་པ་གཅིག་པུས་མི་ཆོག་གི་སེམས་དམིགས་རྟེན་ལ་རྩེ་གཅིག་ཏུ་དམིགས་ནས་
རིག་པ་ངར་ལྡན་དུ་བྱས་པའི་གསལ་ཞིང་ངེས་པའི་ངེས་ཤེས་དམ་སྤྲིང་ངེ་བདེའི་རྒྱུན་མ་ཉམས་པ་སྟེ། དྲན་པ་གང་ཞེ་ན་འདྲིས་པའི་དངོས་པོ་ལ་སེམས་ཀྱིས་བརྗེད་པ་མེད་པ་སྟེ་རྣམ་པར་མི་གཡེང་བའི་ལས་ཅན་ནོ་ཞེས་
གསུངས་ཏེ་ཡུལ་ནི་སྔར་འདྲིས་པའི་དངོས་པོ་དང་འཛིན་སྟངས་བརྗེད་པ་མེད་པ་དང་བྱེད་ལས་གཞན་དུ་རྣམ་པར་མི་གཡེང་བ་སྟེ་ཁྱད་ཆོས་གསུམ་ལྡན་ཞིག་དགོས། ཏིང་ངེ་འཛིན་ལ་མཉམ་པར་གཞག་པའི་ཚེ་བྱིང་

[113A]༄༅། །རྒོད་གཉིས་ཉེས་པ་ཡིན་པས་དེའི་གཉེན་པོར་ཤེས་བཞིན་ཏེ་ཞེས་སོགས་ནི། ཤེས་བཞིན་སྐྱེ་བ་ལ་རྒྱུ་གཉིས་ཏེ་དྲན་པ་དང་མི་མཐུན་ཕྱོགས་འབྱུང་མིན་བརྟག་པ་སྟེ། དྲན་པ་ཡང་ཡང་གསོ་པ་དང་
ཤེས་བཞིན་གྱིས་བྱིང་རྒོད་གང་ལ་སོང་བརྟགས་ནས་ཡང་དྲན་པས་དམིགས་རྟེན་གྱི་སྟེང་དུ་བསྣན་སྐྱིན་བསྒོམ་ཞིང་དྲན་ཤེས་གཉིས་ཧ་ཅང་མྱུར་བའང་སྐྱོན་དུ་འགྱུར་བས་ཇི་ལྟར་འཚམས་པར་དྲན་པ་དང་
ཤེས་བཞིན་གཉིས་རེ་མོས་སུ་བྱས་ཏེ་སྐྱོང་བའོ། འོ་ན་རྨུགས་པ་དང་བྱིང་རྒོད་གཉིས་ཀྱི་ཁྱད་པར་ཇི་ལྟ་བུ་ཞེ་ན་དམིགས་རྟེན་མི་གསལ་བའི་ལུས་སེམས་ལྕི་བའི་རྣམ་པ་ཅན་ནི་རྨུགས་པ་ཡིན་ལ། ཞེས་པ་
རྨུགས་པ་ནི་གཏི་མུག་གི་ཆར་གཏོགས་ལུས་ལྕི་བས་ལས་སུ་མི་རུང་བ་དང། སེམས་ལྕི་བའི་རྣམ་པ་ཅན་ལས་སུ་མི་རུང་བ་མི་དགེ་བ་དང་བསྒྲིབས་ལ་ལུང་མ་བསྟན་ཡིན་ལ་བྱིང་བ་ནི་མ་བསྒྲིབས་ལ་ལུང་མ་བསྟན་
དང་དགེ་སེམས་ཀྱང་ཡོད་ཅིང་སེམས་ལ་མུན་པ་བབས་པ་ལྟ་བུའམ་མི་མུན་པར་ཞུགས་པ་ལྟ་བུའམ། མིག་བཙུམ་པ་ལྟ་བུ་སེམས་ཀྱིས་དམིགས་པ་གསལ་བར་མི་མཐོང་ཞིང། སེམས་དམིགས་རྟེན་ལས་
གཞན་དུ་མི་འཕྲོ་ཡང། རིག་པ་དྭངས་པའི་དྭངས་ཆ་དང་དམིགས་རྟེན་གསལ་བའི་གསལ་ཆ་མེད་པར་དྲན་པའི་ཤུགས་ཞན་དུ་སོང་བ་ནི་བྱིང་བ་རགས་པ་དང་ཡུལ་ཅན་གྱི་སེམས་དྭངས་ཆ་དང་དམིགས་པའི་ཡུལ་

[113B] ངར་ཆ་ཡོད་ཀྱང་གསལ་ཆ་མེད་པ་ནི་བྱིང་བ་འབྲིང། བྱིང་བ་ཕྲ་མོ་དང་འབྲིང་བྱུང་ན་འཛིན་
སྟང་དམ་དུ་བཏང་ནས་སྤོང། དེས་མ་སེལ་ན་དཀོན་མཆོག་གསུམ་གྱི་ཡོན་ཏན་དྲན་པ་སྟེ་སངས་རྒྱས་ཀྱི་སྐུའི་ཡོན་ཏན་གཙོ་བོར་དྲན། དེས་ཀྱང་མ་སེལ་ན་ཉི་ཟླ་རྒྱུ་སྐར་དང་མེ་འོད་ལ་སོགས་པ་སྣང་བའི་མཚན་མ་དང། ཁྱད་པར་དམིག་
རྟེན་གྱི་ལྷ་སྐུ་འོད་ཀྱི་ཕུང་པོའི་དཀྱིལ་ན་བཞུགས་པར་བསྒོམ་པ་ནི་མཐུན་མོང་མིན་པའི་སྣང་བའི་མཚན་མ་ཡིད་ལ་བྱེད་ཚུལ་ལོ། །ད་དུང་བྱིད་བ་མ་སེལ་ན་གདོང་པ་ཆུས་རླན་པ་དང་གོས་སྲབ་ཏུ་གཏོང་བ་དང། རླུང་སེམས་
ནམ་མཁའ་དང་བསྲེ་བའི་གདམས་པ་བྱ་སྟེ། ཕ་དམ་པས། བྱིད་ན་ཕགས་ཀྱིས་བསང་བ་ཡིན། ཞེས་གསུངས་པ་ལྟར། རང་གི་ལུས་འཇའ་འོད་ལྟ་བུའི་ལྟེ་བའི་དབུས་སུ་རང་གི་ཤིན་ཏུ་ཕྲ་བའི་རླུང་སེམས་ཐིག་ལེ་དཀར་དམར་
ལྕོག་སྒོང་ཙམ་བསམ་ལ། ཕགས༑ སྙིང་གར་སླེབས། ཕགས༑ མགྲིན་པར་སླེབས། ཕགས༑ སྤྱི་བོ་ནས་རྒྱངས་ཀྱིས་ཐོན་པ་རྒྱ་ཇེ་ཆེར་ཡར་སོང་ནམ་མཁའི་དབྱིངས་དང་དབྱེར་མེད་དུ་འདྲེས་པར་བསམ་ཞིང། བྱིང་བ་བསངས་
པ་ན་སྟར་གྱི་འཕྲོ་ལ་འཇུག་སེམས་དམིགས་རྟེན་ལ་གཡོ་མེད་དུ་མི་གནས་པར་ཅུང་ཟད་འཕྲོ་བ་ནི་རྒོད་པ་ཕྲ་མོ་ཡིན་ལ། ཞེས་པ་ལ་རྒོད་པ་ནི་སྔར་མྱངས་པའི་འདོད་ཡོན་ལ་རྗེས་སུ་ཆགས་པའི་སེམས་རྣམ་པར་མ་ཞི་

[114A]༄༅། །བ་ཡིན་ཏེ། རྒོད་པ་གང་ཞེ་ན་སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་གཏོགས་པའི་སེམས་རྣམ་པར་མ་ཞི་བ་སྟེ་ཞི་གནས་ཀྱི་བར་དུ་གཅོད་པའི་ལས་ཅན་ནོ་ཞེས་གསུངས་པ་ལྟར་འཕྲོ་བ་ཐམས་
ཅད་རྒོད་པ་མིན་པས་རྒོད་པ་རྒྱ་ཆུང། འཕྲོ་བ་རྒྱ་ཆེ་བས་རྒོད་པ་ལ་འདོད་ཆགས་ཀྱིས་ཀུན་ནས་བླངས་པ་ངེས་པར་དགོས། དེས་ན་འདོད་ཆགས་ཀྱི་ཡུལ་ལ་འཇུག་པ་ནི་རྒོད་པ་ཡིན་པས་རྒྱ་ཆུང། ཞེས་སྡང་སོགས་ཉོན་མོངས་
གཞན་གྱི་ཡུལ་ལ་འཇུག་པ་ནི་རྣམ་གཡེང་ཞེས་ཅུང་ཟད་རྒྱ་ཆེ། དགེ་བའི་ཡུལ་ལའང་འཇུག་པ་ནི་འཕྲོ་བ་ཞེས་བྱ་སྟེ་དགེ་བའི་སེམས་དང་སེམས་བྱུང་ཅི་རིགས་སུ་འགྲོ་བས་དེ་བས་ཀྱང་རྒྱ་ཆེ་བའོ། །རྒོད་པ་ཕྲ་མོ་བྱུང་ན་
དྲན་ཤེས་བསྟེན་ནས་བསྒོམ། དེས་ཀྱང་མི་གནས་པར་ཆགས་ཡུལ་རྣམས་ལ་འཕྲོ་བ་ནི་རྒོད་པ་རགས་པ་ཡིན་ལ། དེའི་གཉེན་པོར་འཆི་བ་མི་རྟག་པ་དང། ངན་སོང་གསུམ་དང་འཁོར་བའི་སྡུག་བསྔལ་བསམ་སྟེ་སེམས་
སྐྱོ་བའམ་དམའ་བར་བྱས་ཏེ་སྤོང། ད་དུང་མ་སེལ་ན་རྒོད་པ་བཙན་ཐབས་སུ་གཅོད་པའི་གདམས་ངག་ནི། དམ་པས། འཕྲོ་ན་རྩ་བ་གཅོད་པ་ཡིན༑ ཞེས་གསུངས་པ་ལྟར། སྟེང་རླུང་སྲོག་འཛིན་དཀར་པོ་སྣ་བུག་ནས་འཇུག་
ལ་ལྟེ་བར་མནན། འོག་རླུང་ཐུར་སེལ་སེར་པོ་འཐེན་ནས་ཐིག་ལེ་ལྕོག་སྒོང་ཙམ་ལ་དམིགས་ནས་རླུང་ཁ་སྦྱར་ཅི་ཐུབ་འཛིན། མི་ཐུབ་པ་ན་སྣ་ནས་བཏང་ལ་སླར་ཡང་བཟུང། ཡང་ན་རང་ཉིད་ལྷ་སྐུའི་དམིགས་རྟེན་

[114B] རྒོད་པ་ཆོད་ནས་སྔར་གྱི་འཕྲོ་ལ་འཇུག་བྱིང་རྒོད་གཉིས་ཉེས་པ་གཅིག་
ཏུ་བརྩི་བ་ནི་གཉིས་ཀ་ཤེས་བཞིན་གཅིག་གིས་རིག་པའི་ཕྱིར་གཅིག་ཏུ་བརྩིས་པའོ། །དེ་ལྟར་དམིགས་ཏེན་ལ་གསལ་ཆའི་ངར་ཟིན་པ་ལ་བྱིང་བས་བར་དུ་གཅོད་ལ། རྩེ་གཅིག་པའི་མི་རྟོག་བསྒྲུབ་པ་ལ་རྒོད་པས་བར་དུ་གཅོད་
པས་བྱིང་རྒོད་གཉིས་ཏིང་ངེ་འཛིན་རྣམ་དག་འགྲུབ་པ་ལ་གེགས་ཀྱི་གཙོ་བོར་འོང་བའི་རྒྱུ་མཚན་དེ་ལྟར་ཡིན་པས་བྱིང་རྒོད་ཕྲ་རགས་རྣམས་ལེགས་པར་ངོས་ཟིན་པར་བྱས་ཏེ་འགོག་པར་བྱེད་པའི་ཐབས་ལ་འབད་པར་བྱ། བྱིང་
རྒོད་གཉིས་བྱུང་བའི་ཚེ་འདུ་མི་བྱེད་པ་ཉེས་པ་ཡིན་པས་དེའི་གཉེན་པོར་ཞེས་སོགས་ནི། བྱིང་རྒོད་གཉིས་བྱུང་བ་ཤེས་བཞིན་གྱིས་རིག་ཀྱང་མི་སྤོང་བ་ནི་ཉེས་པ་ཡིན་པས་དེའི་གཉེན་པོར་བྱིང་རྒོད་གང་བྱུང་ཡང་བྱུང་མ་ཐག་
འཐད་པས་སྤོང་བའི་འདུ་བྱེད་བསྟེན་པའོ། །དེ་ཡང་དམིགས་རྟེན་ལ་ཆེས་ཆེར་བསྒྲིམས་པའི་རིག་པ་ངར་ལྡན་དུ་བྱས་ན་གསལ་ཆ་ཡོད་ཀྱང། རྒོད་པ་ཤེས་ཆེ་བས་ཀ་དམ་ཆུས་བཀང་ནས་མནན་པ་ལྟར་ཕར་འགྱུར་ཚུལ་འགྱུར་
བྱེད་པས་གནས་ཆ་རྙེད་དཀའ་ལ། ཆེར་མ་བསྒྲིམས་པར་གློད་ན་གནས་ཆ་ཡོད་ཀྱང་བྱིང་བ་ཤས་ཆེ་ཞིང་གསལ་ཆ་རྙེད་དཀའ་བས་ཤད་མི་སྙོམས་པ་ནི་སློབ་དཔོན་ཙཎྜ་གོ་མིས། བརྩོན་པ་བསྟེན་ན་རྒོད་པ་སྐྱེ་འགྱུར་

[115A]༄༅། །ཞིང༑ ༑དེ་སྤང་ན་ནི་ཞུམ་པ་སྐྱེ་བར་འགྱུར། །འདི་ཡི་རིགས་པར་མཉམ་འཇུག་རྙེད་དཀའ་ན། །བདག་གི་སེམས་དཀྲུགས་པས་ནི་ཅི་ཞིག་བགྱི། །ཞེས་གསུངས། དེས་ན་རང་ཉམས་ལ་དཔགས་ཏེ་རིག་
པ་འཕང་འདི་ཙམ་ཞིག་ཅེས་པ་ནས་སྐྱོན་མེད་འགྲུབ་ཀྱི་ཞེས་པའི་བར་ནི་སྐྱོང་ཚུལ་གསལ་ཞིང་ཤིན་ཏུ་ལེགས་པའོ། །དེ་དག་གི་ཚེ་དབུ་མ་སྙིང་པོ་ལས། སེམས་ཀྱི་གླང་པོ་ལོག་འགྲོ་བ། །དམིགས་པའི་ཀ་བ་བརྟན་པོ་
ལ༑ ༑དྲན་པའི་ཐག་པས་ཉེར་བཅིངས་ནས། །ཤེས་བཞིན་ལྕགས་ཀྱུས་རམ་དབང་བྱ། །ཞེས་གསུངས་པ་ལྟར་དཔེར་ན་གླང་པོ་ཆེ་མ་དུལ་བ་ཀ་བའམ་སྡོང་པོ་ལ་བཏགས་ཏེ་གླང་རྫིས་ཇི་ལྟར་བསླབ་པ་ལྟར་བྱེད་ན་ལེགས་
ཀྱི༑ མི་བྱེད་ན་ལྕགས་ཀྱུ་རྣོན་པོས་ཡང་ཡང་ཆེར་བཅད་ནས་འདུལ་བ་ལྟར། སེམས་ཀྱི་གླང་པོ་མ་དུལ་བའང་དམིགས་རྟེན་གྱི་ཀ་བ་བརྟན་པོ་ལ་དྲན་པའི་ཐག་པས་ལེགས་པར་བརྟགས་ཏེ་དེ་ལ་མི་སྡོད་ན་ཤེས་བཞིན་
གྱི་ལྕགས་ཀྱུས་རིམ་བཞིན་དུ་དབང་དུ་བྱ་བའོ། །དེ་ལྟར་བསྐྱངས་པས་སེམས་གནས་དགུ་པའི་གནས་སུ་ཡང་ན་བྱིང་བ་དང་ཡང་ན་རྒོད་པར་འགྱུར་བའི་བྱིང་རྒོད་ཕྲ་མོ་ཡང་ཆོད་ནས་མི་མཉམ་པ་མེད་པར་སེམས་
ཏིང་ངེ་འཛིན་ལ་རྒྱུན་ཆགས་སུ་འཇུག་པའི་ཚེ་བྱིང་རྒོད་ཀྱི་ཟོན་བྱེད་པའི་རྩོལ་བའམ་འདུ་བྱེད་པ་ཉེས་པ་ཡིན་པས། དེའི་གཉེན་པོར་སྔར་བཤད་པའི་བྱིང་རྒོད་ཀྱི་གཉེན་པོ་འདུ་མི་བྱེད་པར་བཏང་སྙོམས་སུ་གློད་ནས་

[115B] །གློད་ཅེས་པ་ནི་ཤེས་བཞིན་མི་བྱེད་པ་ཡིན་གྱི་དྲན་པའི་ངར་ཆ་གཏོད་པ་མ་ཡིན་ཞིང། གློད་པའི་དུས་ཀྱང་བྱིང་རྒོད་ཕྲ་མོ་ཆོད་པའི་དུས་འདིར་གློད་པ་ཡིན་གྱི་གཞན་ལུགས་ལྟར་སེམས་གནས་གཉིས་པ་ལ་
སོགས་པའི་སྐབས་སུ་གློད་པ་ཡང་མིན་པ་ནི་རྗེ་རིན་པོ་ཆེའི་ཐུན་མོང་མིན་པའི་བཞེད་སྲོལ་རྨད་དུ་བྱུང་བའོ། །དེ་ལྟ་བུའི་ཚུལ་གྱི་ལེགས་པར་བསྐྱངས་པས་སེམས་གནས་དང་པོ་འཇོག་པ་ནི་དམིགས་རྟེན་གསལ་བྱུང་བ་
ན་དེ་ལ་སེམས་འཇོག་པ། །གཉིས་པ་རྒྱུན་དུ་འཇོག་པ་ནི་དང་པོར་གཏད་པ་དེ་ཡང་ཡང་དྲན་པས་རྒྱུན་ཅུང་ཟད་འཐུད་ནུས་པས་རྒྱུན་དུ་འཇོག་པ། གསུམ་པ་བླན་ཏེ་འཇོག་པ་ནི་བརྗེད་ངེས་ཀྱི་གཡེང་བ་ན་དེ་མ་ཐག་དམིགས་རྟེན་
ལ་བླན་པའོ། །བཞི་པ་ཉེ་བར་འཇོག་པ་ནི་རྒྱ་ཆེ་བ་ལས་ཡང་ཡང་བསྡུས་ཏེ་ཕྲ་བར་བྱས་ནས་གོང་ནས་གོང་དུ་འཇོག་པ། ལྔ་པ་དུལ་བར་བྱེད་པ་ནི་ཏིང་ངེ་འཛིན་གྱི་ཡོན་ཏན་བསམ་ནས་དགའ་བར་བྱེད་པ། དྲུག་པ་ཞི་བར་བྱེད་
པ་ནི་རྣམ་གཡེང་གི་སྐྱོན་མཐོང་ནས་ཏིང་ངེ་འཛིན་ལ་མི་དགའ་བ་ཞི་བར་བྱེད་པ། བདུན་པ་རྣམ་པར་ཞི་བར་བྱེ་པ་ནི་ཆགས་སེམས་དང་ཡིད་མི་བདེ་དང་གཉིད་རྨུགས་ལ་སོགས་པ་དང་དུ་མི་ལེན་པར་ཞི་བར་བྱེད་པ། བརྒྱད་པ་རྩེ་
གཅིག་ཏུ་བྱེད་པ་ནི་བྱིང་རྒོད་ཀྱིས་བར་ཆད་མེད་པར་རྒྱུན་ཆགས་པར་ཏིང་ངེ་འཛིན་གྱི་རྒྱུན་ལ་འཇོག་པ། དགུ་པ་མཉམ་པར་འཇོག་པ་ནི་རྒྱུན་དུ་བྱེད་པ་གོམས་པས་ལྷུན་གྲུབ་ཏུ་འཇུག་པས་སེམས་མཉམ་པར་གྱུར་པའི་འདུ་

[116A]༄༅། །བྱེད་བཏང་སྙོམས་ཏེ་སེམས་གནས་པ་དགུ་རིམ་གྱིས་ཐོབ་པར་འགྱུར་ལ། དེ་ཡང་སེམས་གནས་དགུ་པོ་སྟོབས་དྲུག་དང་ཡིད་བྱེད་བཞིས་འགྲུབ་ཅིང། ཉམས་ལྔ་འཆར་བར་ཡང་གསུངས་པའི་སྟོབས་དྲུག་གིས་
འགྲུབ་ལུགས་ནི། སེམས་གནས་དང་པོ་ནི་ཐོས་པའི་སྟོབས་ཀྱིས་འགྲུབ་པ་སྟེ་གདམས་ངག་ཐོས་ནས་དམིགས་པ་ལ་གཏད་པ་ཙམ་མོ། །སེམས་གནས་གཉིས་པ་ནི་བསམ་པའི་སྟོབས་ཀྱིས་འགྲུབ་སྟེ་དམིགས་པ་ལ་གཏད་
པ་དེ་ཡང་ཡང་བསམས་ནས་བསྐྱངས་པས་རྒྱུན་ཅུང་ཟད་འཐུད་ནུས་པའོ། །སེམས་གནས་གསུམ་པ་དང་བཞི་པ་ནི་དྲན་པའི་སྟོབས་ཀྱིས་འགྲུབ་སྟེ་དམིགས་པ་ལས་གཞན་དུ་གཡེང་བ་ན་སྔར་གྱི་དམིགས་རྟེན་དྲན་ནས་གཡེང་བ་
སྡུད་པ་དང། དང་པོ་ནས་དྲན་པའི་ཤུགས་བསྐྱེད་དེ་མི་གཡེང་བར་བྱེད་པས་སེམས་གནས་ལྔ་པ་དང་དྲུག་པ་གཉིས་ཤེས་བཞིན་གྱི་སྟོབས་ཀྱིས་འགྲུབ་སྟེ། འཕྲོ་བའི་ཉེས་དམིགས་ཤེས་བཞིན་གྱིས་རིག་ནས་འཕྲོར་མི་སྟེར་བ་
སེམས་གནས་བདུན་པ་དང་བརྒྱད་པ་གཉིས་བརྩོན་འགྲུས་ཀྱི་སྟོབས་ཀྱིས་འགྲུབ་སྟེ་རྣམ་རྟོག་དང་ཉེ་ཉོན་ཕྲ་མོ་བྱུང་བའང་རྩོལ་བས་སྤངས་ཏེ་དང་དུ་མི་ལེན་པས་བྱིང་རྒོད་སོགས་ཀྱིས་ཏིང་ངེ་འཛིན་ལ་བར་གཅོད་མི་ནུས་
པས་རྒྱུན་ཆགས་སུ་སྐྱེ་བའི་ཏིང་ངེ་འཛིན་འགྲུབ། སེམས་གནས་དགུ་པ་ནི་ཡོངས་སུ་འདྲིས་བའི་སྟོབས་ཀྱིས་འགྲུབ་སྟེ། དེ་ལྟར་གོམས་པ་ཆེས་པའི་སྟོབས་ཀྱིས་འབད་རྩོལ་མེད་པར་དང་གིས་འཇུག་པའི་ཏིང་ངེ་

[116B] དེས་ན་སེམས་གནས་བརྒྱད་པ་དང་དགུ་པ་གཉིས་ལ་བྱིང་རྒོད་སོགས་ཀྱི་བར་དུ་མི་གཅོད་པས་ཏིང་ངེ་འཛིན་ལ་རྒྱུན་ཆགས་སུ་འཇུག་པ་འདྲ་ཡང། བརྒྱད་པའི་སྐབས་སུ་དྲན་ཤེས་བར་མ་ཆད་དུ་བསྟེན་
དགོས་པས་འདུ་བྱེད་པའམ་རྩོལ་བཅས་དང། དགུ་པ་ལ་ནི་དང་པོར་དམིགས་པ་ལ་གཏོད་པའི་དྲན་པས་ལན་གཅིག་བཞག་ན་དེ་ནས་དྲན་ཤེས་ན་རེ་རྒྱུན་ལྡན་དུ་མ་བསྟེན་ཡང་ཏིང་ངེ་འཛིན་དེའི་འཕྲོ་མི་ཆད་པར་རྒྱུན་ཆགས་
སུ་འཇུག་པས་འདུ་མི་བྱེད་པའམ་རྩོལ་མེད་ཀྱི་ཏིང་ངེ་འཛིན་ཞེས་བྱའོ། །ཡིད་བྱེད་བཞི་ནི་སེམས་གནས་དང་པོ་དང་གཉིས་པ་ལ་ནི་འབད་པ་ཆེན་པོས་བསྒྲིམ་དགོས་པས་བསྒྲིམས་ཏེ་འཇུག་པའི་ཡིད་བྱེད་ཅེས་བྱ། སེམས་
གནས་གསུམ་པ་ནས་བདུན་པའི་བར་ལྔ་ལ་བྱིང་རྒོད་ཀྱི་བར་དུ་བཅད་ནས་ཐུན་རིང་པོ་སྐྱོང་མི་ནུས་པས་སྐབས་སུ་ཆད་ཅིང་འཇུག་པའི་ཡིད་བྱེད་ཅེས་བྱ། སེམས་གནས་བརྒྱད་པ་ལ་ནི་བྱིང་རྒོད་ཀྱི་བར་གཅོད་མེད་པས་རྒྱུད་གཅིག་
ཏུ་བྱེད་པ་ཞེས་ཀྱང་བྱ་སྟེ་སྐབས་སུ་ཆད་པ་མེད་པར་འཇུག་པའི་ཡིད་བྱེད་ཅེས་བྱ། སེམས་གནས་དགུ་པ་ལ་ནི་རྩོལ་བ་བསྟེན་མི་དགོས་པས་ལྷུན་གྱིས་གྲུབ་པའམ་རྩོལ་བ་མེད་པར་འཇུག་པའི་ཡིད་བྱེད་ཅེས་བྱའོ། །ཉེས་པ་
ལྔ་ནི་སེམས་གནས་དང་པོའི་སྐབས་སུ་རྣམ་རྟོག་རི་གཟར་གྱི་རྦབ་དང་འདྲ་བར་གཅིག་རྗེས་སུ་གཅིག་འབྱུང་བ་རྒྱུན་བར་ལས་རྟོག་པ་མང་དུ་སོང་བ་ལྟ་བུ་འབྱུང་སྟེ་རྣམ་རྟོག་ངོས་ཟིན་པའི་ཉམས། སེམས་གནས་གཉིས་

[117A]༄༅། །པའི་སྐབས་སུ་ཅོང་རོང་ཟབ་མོའི་འབབ་ཆུ་ཆུང་དུ་ལྟར་རེས་རྣམ་རྟོག་ཞི་ཞིང་རེས་མཐོལ་གྱིས་སྐྱེ་བས་རྣམ་རྟོག་ངལ་གསོ་བ་ལྟ་བུའི་ཉམས། སེམས་གནས་གསུམ་པ་ནས་བདུན་པའི་བར་ལྔ་ལ་ལུང་པ་
ཕུ་གསུམ་གྱི་རྫིང་ཆུ་ལྟར་འགལ་རྐྱེན་མེད་པའི་ཚེ་ན་གནས་ལ་རྐྱེན་བྱུང་བའི་ཚེ་མི་གནས་པས་རྣམ་རྟོག་གིས་བར་དུ་གཅོད་ཅིང་སླར་ཡང་གཉེན་པོ་བསྟེན་པས་གཡེང་བ་བཟློག་པ་ནི་རྣམ་རྟོག་ཐང་ཆད་པའི་ཉམས་
ཏེ་སྐབས་སྐབས་སུ་མི་གནས་པའོ། །སེམས་གནས་བརྒྱད་པའི་སྐབས་སུ་རྒྱུ་མཚོའི་ཁར་རླབས་ཅུང་ཟད་ཡོད་ཀྱང་གཏིང་མི་གཡོ་བ་ལྟར་རྟོག་པ་ཅི་བྱུང་ཡང་གཉེན་པོ་དྲན་འཛིན་ཅུང་ཟད་བསྟེན་པས་རང་མལ་དུ་
ཞི་སྟེ་ཏིང་ངེ་འཛིན་གཡོ་མི་ནུས་པས་རྣམ་རྟོག་མངོན་པར་འདུ་བྱེད་པ་ཞེས་པའི་ཉམས། སེམས་གནས་དགུ་པའི་ཚེ་ན་རྒྱ་མཚོ་རླབས་དང་བྲལ་བ་ལྟར་རྐྱེན་ཅི་བྱུང་ཡང་གཉེན་པོ་བསྟེན་པའི་འབད་རྩོལ་ལ་མ་ལྟོས་པར་
ཏིང་ངེ་འཛིན་ལ་གནས་པས་རྣམ་རྟོག་མངོན་པར་འདུ་མི་བྱེད་པའི་ཉམས་འབྱུང་བར་གསུངས། དེ་ལྟ་བུའི་ཚུལ་གྱིས་ལེགས་པར་བསྐྱངས་པ་ན་སེམས་གནས་པ་དགུ་བྱིང་རྒོད་ཕྲ་མོ་དང་བྲལ་བར་ཐུན་རིང་དུ་གནས་
པ་དང། དྲན་ཤེས་རྒྱུན་ལྡན་དུ་བསྟེན་པའི་རྩོལ་བ་ལ་མི་ལྟོས་པར་ལྷུན་གྱིས་གྲུབ་ཅིང་སེམས་ཤིན་ཏུ་བརྟན་པའི་མི་རྟོག་པ་དང་རིག་པ་ངར་ལྡན་གྱི་གསལ་ཆ་ཐོབ་ཀྱང་ཞི་གནས་རྗེས་མཐུན་པ་ཡིན་གྱི་ཞི་གནས་

[117B] ཏིང་ངེ་འཛིན་དེ་ནི་འདོད་ཁམས་ཀྱི་སས་བསྡུས་པ་ཡིན་པས་འདོད་སེམས་རྩེ་གཅིག་པ་ཞེས་མཉམ་པར་མ་བཞག་པའི་སའོ། །ཞི་གནས་དངོས་གཞི་འགྲུབ་པ་ལ་ནི་ཤིན་སྦྱངས་ཐོབ་པ་སྔོན་དུ་འགྲོ་
དགོས་ཏེ། དེ་ཡང་ཤིན་སྦྱངས་ཞེས་པ་ནི་དགེ་བའི་བྱ་བ་ལ་ཅི་འདོད་དུ་བཀོལ་དུ་མི་རུང་བའི་ལུས་དང་སེམས་ཀྱི་གནས་ངན་ལན་དང་བྲལ་ནས་ཤིན་ཏུ་ལས་སུ་རུང་བ་སྟེ། ལུས་ལྕི་བ་ལ་སོགས་པའི་ལས་སུ་མི་རུང་བ་དང་
བྲལ་ནས་ལུས་ལྡང་བ་ཡང་བ་ནི་ལུས་ལས་སུ་རུང་བ་དང། སེམས་དགེ་བའི་དམིགས་པ་ལ་གཏོང་པ་ལ་དགའ་མགུར་འཇུག་ཏུ་མི་རུང་བ་དང་བྲལ་ནས་དམིགས་པལ་ཐོགས་མེད་དུ་འཇུག་པ་ནི་སེམས་ལས་སུ་རུང་བ་སྟེ་མདོར་
ན་དགེ་བའི་བྱ་བ་ལ། འཇུག་པ་ན་མ་ཆེར་སྣང་གིས་ལུས་སེམས་འཇུག་པར་དཀའ་བས་ལུས་སེམས་ལས་སུ་མི་རུང་བ་ལོག་ནས་ལུས་སེམས་ཤིན་ཏུ་བཀོལ་བདེ་བའོ། །ཤིན་སྦྱང་སྐྱེ་བའི་རིམ་པ་ན་ཐོག་མར་སེམས་
ཤིན་སྦྱང། དེ་ནས་ལུས་ཤིན་སྦྱང། དེ་ནས་ལུས་ཤིན་སྦྱང་གི་བདེ་བ། དེ་ནས་སེམས་ཤིན་སྦྱང་གི་བདེ་བ་རྣམས་སྐྱེ་བ་ཡིན་ཏེ་ལས་རུང་གི་ཤིན་སྦྱང་ཕྲ་མོ་སེམས་གནས་གཉིས་པའི་སྐབས་ཙམ་ནས་འབྱུང་ཡང་
རིག་དཀའ་ལ། ཤིན་སྦྱང་རགས་པ་བརྟག་སླ་བ་ནི་དགུ་པའི་སྐབས་འདིར་འབྱུང་སྟེ་ཀླད་པ་ལྕི་བེམ་པ་བདེ་བའི་རྣམ་པ་ཅན་སྐྲ་ཞར་མ་ཐག་སྦར་མོ་བཀབ་པ་ལྟ་བུ་བྱུང་བ་ན་ཤིན་སྦྱང་སྐྱེ་བའི་སྔ་ལྟས་ཡིན་པས་དེ་བྱུང་བ་ན་

[118A]༄༅། །སེམས་ཀྱི་གནས་ངན་ལེན་དང་བྲལ་ནས་ཉོན་མོགས་སྤོང་བ་ལ་དགའ་བའི་བར་གཅོད་བྱེད་པའི་གཉེན་པོ་སེམས་ཤིན་སྦྱང་སྐྱེ། དེ་ནས་སེམས་ཤིན་སྦྱང་སྐྱེས་པ་དེའི་མཐུས་ལས་རུང་གི་རླུང་ལུས་ཀྱི་
ཆ་ཐམས་ཅད་ལ་ཁྱབ་པར་གྱུར་ཅིང་དེས་ལུས་ཀྱི་གནས་ངན་ལེན་དང་བྲལ་ནས་ལུས་ཤིང་བ་ལ་ལྟར་ཡང་བས་ལས་སུ་མི་རུང་བའི་གཉེན་པོ་ལུས་ཤིན་སྦྱང་སྐྱེ། དེ་ལྟར་ལུས་ཤིན་སྦྱང་ཐོག་མར་སྐྱེས་པ་ནི་རླུང་
གི་མཐུས་ལུས་ལ་བདེ་བའི་ཉམས་ཆེན་པོའི་དབང་ཤེས་འཁོར་གྱི་ཚོར་བ་བདེ་བ་སྐྱེས་ཏེ་ལུས་ཤིན་སྦྱང་གི་བདེ་བ་སྐྱེ། དེས་དེ་མ་ཐག་རྐྱེན་བྱས་པ་ལ་བརྟེན་ནས་ཡིད་ཤེས་འཁོར་གྱི་ཚོར་བ་བདེ་བ་སྐྱེས་ཏེ་སེམས་
དགའ་ཡལ་ཡལ་བའི་ཉམས་ཕུལ་དུ་བྱུང་བ་འབྱུང་བར་གསུངས་ཏེ་དེའི་ཚེ་ཡང་ཞི་གནས་ཅུང་ཟད་མ་ཐོབ་ལ། སེམས་དགའ་བས་གཡེང་བ་ལྟ་བུ་དེ་ཅུང་ཟད་ཆུང་དུ་སོང་ནས་སེམས་དམིགས་པ་ལ་ལྷན་
ནེ་གནས་པ་དེའི་ཚེ་ན་བསམ་གཏན་དང་པོའི་ཉེར་བསྡོགས་ཀྱི་ཏིང་ངེ་འཛིན་ཐོབ་པ་དང་དུས་མཉམ་དུ་ཞི་གནས་དངོས་གཞི་འགྲུབ་སྟེ་མཉམ་པར་གཞག་པའི་ས་པའི་ཡིད་བྱེད་ཆུང་ཤོས་ཐོབ་པ་ཡིན་ནོ། །སེམས་
དགའ་ཡལ་བ་དེ་ཆུང་དུ་སོང་བས་ཤིན་སྦྱང་ཟད་པ་མ་ཡིན་ཏེ་དཔེར་ན་གཏམ་སྙན་ཐོས་མ་ཐག་སེམས་ལ་དགའ་བ་ཆེན་པོ་སྐྱེ་བསླར་དགའ་བ་དེ་ཆུང་དུ་འགྲོ་ཡང། གཏང་སྙན་མི་བདེན་པ་མ་ཡིན་པ་དང་འདྲ་ཞིང་དེ་

[118B] བཞག་ན་གཡོ་མེད་རི་ཡི་དབང་བོ་བཞིན། །གཏང་ན་དགེ་བའི་དམིགས་པ་ཀུན་ལ་འཇུག། ཅེས་གསུནས་པ་ལྟར་བྱམས་པ་དང་སྙིང་རྗེ་ལ་སོགས་པ་གང་གི་སྟེང་དུ་མི་དཔྱོད་
པར་འཇོག་པའི་ཚེ་ཅི་འདོད་དུ་གནས་ཤིང། གང་དང་གང་ལ་དཔྱད་སྒོམ་བྱེད་པ་ན་ཡུར་བ་བདེ་མོ་ལ་ཆུ་འདྲེན་པ་ལྟར་གང་དུ་ཁྲིད་པ་དེ་ལས་གཞན་དུ་མི་འཕྲོ་བས་བོགས་ལྷག་པར་ཆེ་བའོ། །ཡོན་ཏན་ཁྱད་པར་ཅན་དང་
ལྡན་པའི་ཏིང་ངེ་འཛིན་དེ་ཐོབ་པ་ནས་ལམ་མཐོ་དམན་གང་དུ་འཇོག་ན། ཏིང་ངེ་འཛིན་དེ་གྲོགས་གཞན་ལ་མ་ལྟོས་པར་རང་གི་ངོ་བོའི་སྒོ་ནས་ནི་ཕྱི་པ་དང་ནང་པ་གཉིས་ཀའི་ཏིང་ངེ་འཛིན་མཐུན་མོང་པ་ཡིན་གྱི། ཐེག་པ་
མཆོག་དམན་གང་གི་ཡང་ལམ་དུ་བཞག་པར་མི་ནུས་ལ། འདི་ཉིད་བདག་མེད་པ་ཕྱིན་ཅི་མ་ལོག་བར་རྟོགས་པའི་ལྟ་བ་དང། སྲིད་པ་མཐའ་དག་གི་སྐྱོན་མཐོང་ནས་ཐར་པ་དོན་གཉེར་གྱི་ངེས་འབྱུང་གི་བསམ་པས་ཟིན་ན་
ཐར་པའི་ལམ་དུ་འགྱུར་ལ། བྱང་ཆུབ་ཀྱི་སེམས་ཀྱིས་ཟིན་པ་ན་ཐེག་པ་ཆེན་པོའི་ལམ་དུ་འགྱུར་བ་ཡིན་ནོ། །གསུམ་པ་འཇུག་ཏུ་ཇི་ལྟར་བྱ་བ་དང། གཉིས་པ་ཐུན་མཚམས་སུ་ཇི་ལྟར་བྱ་ཚུལ་ནི་གོ་སླའོ། །གཉིས་པ་ཤེས་
རབ་ཀྱི་ངོ་བོ་ལྷག་མཐོང་ལ་བསླབ་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའི་ཚུལ་ལོ། །དང་པོ་ལ་སྦྱོར་དངོས་མཇུག་གསུམ་ལས། དང་པོ་སྦྱོར་བ་ནི། ཞི་གནས་ཀྱི་སྐབས་སུ་

[119A]༄༅། །བཤད་པ་དང་འདྲ་ལ། ཞེས་པ་ནི་སྔོན་འགྲོའི་རིམ་པ་སྦྱོར་བའི་ཆོས་དྲུག་དང། ས་བཟང་བ་སོགས་ལྷག་མཐོང་གི་རྒྱུ་ཚོགས་བསྟེན་པ་རྣམས་ཞི་གནས་ཀྱི་སྐབས་ནས་འབྱུང་བ་ཇི་ལྟ་བ་བཞིན་ཏེ། དེ་ཡང་སྐྱེས་
བུ་ཆུང་འབྲིང་གི་བསམ་པ་སྦྱོང་བ་མེད་མི་རུང་དང། ཆེན་པོའི་ལམ་བྱང་ཆུབ་ཀྱི་སེམས་ཀྱིས་སྟོང་པ་ཉིད་རྩིས་ཟིན་པ་ནི་ཕུན་སུམ་ཚོགས་པའི་ཡན་ལག་ཡིན་ཏེ། དང་པོར་འཁོར་བའི་ཉེས་སྐྱོན་བསམ་པས་ཡིད་སུན་ཏེ་
འཁོར་བ་ལ་འདོར་འདོད་སྐྱེས་པ་ཞིག་དགོས་ཤིང། དེ་ཡང་རྒྱུ་མི་ལོག་ན་འབྲས་བུ་མི་ལྡོག་པར་མཐོང་ནས་འཁོར་བའི་རྩ་བ་དེ་གང་ཡིན་སྙམ་དུ་རྩད་བཅད་པ་ན་འཇིག་ལྟའམ་མ་རིག་པ་ཉིད་འཁོར་བའི་རྩ་བར་འགྲོ་ལུགས་
ལ་ངེས་པ་འདྲོངས་ནས་དེ་སྤོང་འདོད་བཅོས་མིན་སྐྱེས་པ་ན་བདག་མེད་རྟོགས་པའི་ཤེས་རབ་བསྐྱེད་ནས་བདག་དེ་དགག་དགོས་པར་མཐོང་སྟེ། བདག་དེ་ཡོད་པ་ལ་གནོད་བྱེད་དང་མེད་པའི་སྒྲུབ་བྱེད་ལུང་རིགས་ལ་
བརྟེན་ནས་ངེས་པ་རྙེད་པ་ཞིག་ཐར་པ་དོན་དུ་གཉེར་བ་རྣམས་ལ་མེད་པའི་ཐབས་མེད་ལ། བདག་དང་བདག་གི་བ་ལ་རང་བཞིན་ཅུང་ཟད་ཀྱང་མེད་པར་ངེས་པའི་ལྟ་བ་རྙེད་པ་ནས་དེའི་དོན་གོམས་པར་བྱས་པས་བདག་
དང་བདག་གིར་འཛིན་པའི་འཇིག་ལྟ་བཟློག་ལ། དེ་ལོག་ན་འདོད་པ་ཉེ་བར་ལེན་པ་སོགས་ལེན་པ་བཞི་ལྡོག་ཅིང། དེ་ལོག་པ་ན་ལེན་པའི་རྐྱེན་གྱིས་སྲིད་པ་འབྱུང་བ་མེད་པར་འགྱུར་རོ། །དེས་ན་སྐྱེ་ཤི་འཁོར་བ་

[119B] ཉོན་མོངས་ཅན་གྱི་སེམས་དང་ལྡན་པའི་ལུས་ངག་ཡིད་གསུམ་གྱི་འདུ་བྱེད་ཁོ་ན་འཁོར་བ་འགྲུབ་པའི་ལས་ཡིན་པས་ལས་ནི་ཉོན་མོངས་ལས་སྐྱེའོ། །ཆགས་སྡང་སོགས་འཇིག་
ལྟའི་རྩ་བ་ཅན་གྱི་ཉོན་མོངས་དེ་དག་ཚུལ་བཞིན་མ་ཡིན་པའི་རྣམ་རྟོག་ལས་སྐྱེ་ཞིང། རྣམ་རྟོག་དེ་ནི་རང་གཞན་དང་ཀ་བུམ་དང་གཟུགས་ཚོར་ལ་སོགས་པ་འདི་དང་འདི་བདེན་ནོ་སྙམ་པའི་བདེན་འཛིན་གྱི་སྤྲོས་པ་
ལས་སྐྱེ་བས་སོ། །དེས་ན་སྟོང་པ་ཉིད་ཀྱིས་བདེན་འཛིན་གྱི་སྤྲོས་པ་ཞི་སྟེ་སྤྲོས་པ་དང་བྲལ་ཞིང། དེ་ལ་བརྟེན་ནས་རྣམ་རྟོག་བཟློག་ལ་དེ་ལོག་པས་ཉོན་མོངས་བཟློག་པ་དང། ལས་ཉོན་ལོག་པས་སྐྱེ་བ་བཟློག་
པའི་ཕྱིར་སྟོང་པ་ཉིད་ཀྱི་ལྟ་བ་སྲིད་པའི་རྩ་བ་གཅོད་བྱེད་དང་ཐར་པའི་ལམ་གྱི་སྲོག་དང་འདྲ་བར་ངེས་པ་བརྟན་པོ་རྙེད་དགོས་པར་གསུངས་སོ། །རྒྱུ་མཚན་དེའི་ཕྱིར་དགེ་བའི་བཤེས་གཉེན་མཁས་པ་ཚུལ་བཞིན་དུ་
བསྟེན་པ་ལས་དྲི་མ་མེད་པའི་གཞུང་ལུགས་ཉན་ཏེ་ཐོས་བསམ་གྱི་ཤེས་རབ་ཀྱིས་སྟོང་པ་ཉིད་ཀྱི་ལྟ་བ་སྐྱེ་དགོས་ཤིང། དེ་ལ་གྲུབ་མཐའི་དབྱེ་བ་བྱེ་བྲག་སྨྲ་བ་དང། མདོ་སྡེ་པ་དང། སེམས་ཙམ་པ་དང། དབུ་མ་པ་དང་
ཕྱི་མ་ལ་ཡང་དབུ་མ་རང་རྒྱུད་པ་དང། ཐལ་འགྱུར་བ་གཉིས་སུ་ཡོད་བ་ལས་ཇི་འདྲ་བ་ཞིག་ལ་བརྟེན་ཞེ་ན་ཡོད་མེད་ཀྱི་མཐའ་ཐམས་ཅད་དང་བྲལ་བའི་ཟབ་མོའི་དོན་འགྲེལ་བ་ལ་མདོ་རྒྱུད་དུ་མ་ནས་ལུང་བསྟན་པའི་

[120A]༄༅། །འཕགས་པ་ཀླུ་སྒྲུབ་ཀྱི་གཞུང་ལ་བརྟེན་ནས་འཚོལ་དགོས་ལ། དེ་ཡང་ཀླུ་སྒྲུབ་ཀྱི་དབུ་མ་རིགས་པའི་ཚོགས་དྲུག་ནི་ངེས་པའི་དོན་ཡིན་ཅིང། དེའི་དགོངས་པ་འགྲེལ་བ་ལ་འཕགས་པ་ལྷ་ནི་ཀླུ་སྒྲུབ་དང་འདྲ་
བར་འཕགས་ཡུལ་གྱི་ཆེན་པོ་རྣམས་ཚད་མར་མཛད་པས་ཡབ་སྲས་གཉིས་ཀའི་གཞུང་ནི་དབུ་མ་པ་ཐམས་ཅད་ཀྱི་བཤད་བྱའི་གཞུང་ཡིན་པས་གཞུང་ཕྱི་མོའི་དབུ་མ་བ་དང། གཞན་རྣམས་ཕྱོགས་འཛིན་པའི་
དབུ་མ་པ་ཞེས་གསུངས་ལ། སློབ་དཔོན་ལེགས་ལྡན་འབྱེད་ཀྱིས་ཐ་སྙད་དུ་ཕྱི་དོན་ཡོད་པའི་ལུགས་བཞག་པ་དང། སློབ་དཔོན་ཞི་བ་འཚོས་ཐ་སྙད་དུ་ཕྱི་རོལ་མེད་པའི་ལུགས་མཛད་པའི་དབུ་མ་བ་གཉིས་བྱུང་
ཞིང། དཔལ་ལྡན་ཟླ་བ་གྲགས་པས་ཐ་སྙད་དུ་ཕྱི་རོལ་ཡོད་པར་བཞེད་ཀྱང་གྲུབ་མཐའ་གཞན་དང་སྒོ་མི་བསྟུན་ནོ། །དེས་ན་སློབ་དཔོན་ཟླ་བ་གྲགས་པས་སློབ་དཔོན་སངས་རྒྱས་བསྐྱངས་ཀྱིས་འཕགས་པའི་
དགོངས་པ་ལེགས་པར་བཀྲལ་བར་གཟིགས་ནས་དེ་ཉིད་གཞིར་བཞག་ཅིང་སློབ་དཔོན་ལེགས་ལྡན་འབྱེད་ཀྱི་ལེགས་བཤད་མང་པོའང་བླངས་ཏེ་འཕགས་པའི་དགོངས་པ་གསལ་བར་མཛད་པས་སློབ་དཔོན་
འདི་གཉིས་ནི་འཕགས་པ་ཡབ་སྲས་ཀྱི་གཞུང་འཆད་པ་ལ་མཆོག་ཏུ་འགྱུར་བས་ན་སློབ་དཔོན་སངས་རྒྱས་བསྐྱངས་དང། དཔལ་ལྡན་ཟླ་བ་གྲགས་པ་སྟེ་དབུ་མ་ཐལ་འགྱུར་བའི་རྗེས་སུ་འབྲངས་ནས་རྗེ་

[120B] དེ་ལ་ཡང་དགེ་བའི་བཤེས་གཉེན་མཁས་པ་ཚུལ་བཞིན་དུ་བསྟེན་པ་ལས་ལྷག་མཐོང་གི་གདམས་ངག་ཉན་པ་དང་
བླ་མ་དང་ལྷག་པའི་ལྷ་རྗེ་བཙུན་འཇམ་དབྱངས་དབྱེར་མེད་དུ་བྱས་ནས་གདུང་ཤུགས་དྲག་པོས་གསོལ་བ་འདེབས་པ་དང། བསག་སྦྱང་ལ་འབད་པ་སོགས་གསུམ་སྒྲིལ་དུ་བྱེད་པ་ནི་ལྟ་བ་རྟོགས་པའི་སྔོན་འགྲོ་མེད་མི་རུང་
དུ་གསུངས་ཏེ། བླ་མ་དང་ལྷག་པའི་ལྷ་དབྱེར་མེད་དུ་གསོལ་འདེབས་བྱེད་ཚུལ་སྦྱོར་བའི་སྐབས་ཚོགས་ཞིང་བསྡུས་ནས་སྤྱི་བོར་ཐུབ་པའི་དབང་པོ། དེའི་ཐུགས་ཀར་རྗེ་བཙུན་འཇམ་དབྱངས། དེའི་ཐུགས་ཀར་རྗེ་རིན་པོ་ཆེ་
འཇམ་དབྱངས་ཀྱི་སྤྱི་བོར་རྡོ་རྗེ་འཆང་རིགས་བདག་གི་ཚུལ་དུ་བཞུགས་པར་དམིགས་ནས་རིམ་པ་ལྟར་བླ་མ་རྗེ་རིན་པོ་ཆེ། ལྷག་པའི་ལྷ་འཇམ་དབྱངས། ཐུབ་དབང། རྡོ་རྗེ་འཆང་ལ་གསོལ་འདེབས་ཤུགས་དྲག་ཏུ་བྱའོ། །
གཉིས་པ་དངོས་གཞི་ལ་གཉིས། གང་ཟག་གི་བདག་མེད་གཏན་ལ་ཕབ་ནས་བསྒོམ་པའི་ཚུལ་དང། ཆོས་ཀྱི་བདག་མེད་གཏན་ལ་ཕབ་ནས་བསྒོམ་པའི་ཚུལ་ལོ། །དང་པོ་ནི། རྒྱལ་བའི་གསུང་རབ་རྣམས་ལས་ཞེས་པ་ནི་
གསུང་ནུས་པ་ཅན་ཡིན་ཏེ། བདག་མེད་གཏན་ལ་འབེབས་ཚུལ་རྣམས་སངས་རྒྱས་ཀྱི་གསུང་མིན་ནམ་སྙམ་པའི་ལོག་རྟོག་དགག་པའི་ཆེད་ཡིན། དེ་ལ་གཅིག་དུ་བྲལ། མུ་བཞི་སྐྱེ་འགོག། རྟེན་འབྲེལ། གཏན་ཚིགས་

[121A]༄༅། །རྣམ་བདུན་གྱི་རིགས་པ་སོགས་དུ་མ་ཡོད་པ་ལས། འདིར་ལས་དང་པོ་བ་རྣམས་ལ་འཆར་སླ་བའི་ཕྱིར་གཅིག་དུ་བྲལ་ལམ་གནད་བཞིའི་སྒོ་ནས་གཏན་ལ་འབེབས་ཚུལ་གསུངས་སོ། །དེ་ཡང་གནད་དང་
པོ་དགག་བྱའི་སྣང་ཚུལ་ངེས་པའི་གནད་ནི་གལ་ཤིན་ཏུ་ཆེ་སྟེ། སྤྱིར་དགག་བྱ་འཛིན་པའི་རྟོག་པ་ལ་མཐའ་ཡས་ཀྱང་ཉེས་སྐྱོན་ཐམས་ཅད་ཀྱི་རྩ་བར་གྱུར་བའི་ཕྱིན་ཅི་ལོག་གི་རྟོག་པ་དེ་ལེགས་པར་ངོས་ཟིན་ནས་དེའི་ཞེན་
ཡུལ་སུན་དབྱུང་བར་བྱ་སྟེ། འདོད་ཆགས་ལ་སོགས་པ་གཞན་གྱི་གཉེན་པོ་ནི་ཕྱོགས་རེའི་གཉེན་པོ་ཡིན་ལ། མ་རིག་པའི་གཉེན་པོ་ནི་ཉོན་མོངས་ཐམས་ཅད་ཀྱི་གཉེན་པོ་ཡིན་པས་ཕྱི་ནང་གི་ཆོས་རྣམས་རང་རང་གི་
མཚན་ཉིད་ཀྱིས་གྲུབ་པར་འཛིན་པའི་རང་བཞིན་སྒྲོ་འདོགས་པའི་བློ་ནི་གཏི་མུག་གམ་མ་རིག་པའོ། །དེས་ན་ངའམ་བདག་མེད་པ་ལ་མེད་རྒྱུའི་ངའམ་བདག་ལེགས་པར་ངོས་མ་ཟིན་པར་བཀག་ཀྱང་ཕྱིན་ཅི་ལོག་ཏུ་འགྲོ་
བའི་ཕྱིར། དེ་ལ་དགག་བྱ་ཧ་ཅང་ཁྱབ་ཆེས་ན་ལས་འབྲས་ཀྱི་རྟེན་གཞི་སྟོར་བས་ཆད་མཐར་ལྟུང་ལ། ཧ་ཅང་ཁྱབ་ཆུང་ན་དགག་བྱ་ཕྲ་མོ་མི་ཁེགས་པས་དངོས་པོར་ཞེན་པ་བསྐྱེད་པས་སྲིང་པ་ལས་མི་གྲོལ་བའི་ཕྱིར་
ཡོད་པའི་མཐར་ལྟུང་ངོ། །རང་གི་ཕུང་པོ་ལྔའམ་ལུས་སེམས་གཉིས་ནི་ངའི་གདགས་གཞི་ཡིན་གྱི་དམིགས་པ་དང་མཚན་གཞི་མ་ཡིན་པས་མིང་རྐྱང་རྟགས་ཡོད་ཙམ་དུ་ང་འཇོག་ཤེས་ན་དེ་ལས་གཞན་པའི་འཛིན་

[121B] །དེ་ན་རང་ཅག་རྣམས་ལ་གཉིད་ལོག་པའི་གནས་སྐབས་ཚུན་ཆད་རྒྱུན་དུ་བློ་ལ་གང་ཤར་ཐམས་ཅད་བདག་འཛིན་ཡིན་པས་དེ་ལས་ལོགས་
སུ་དགག་བྱ་འཚོལ་རྒྱུ་མེད་ཀྱང། དེ་ལ་མངོན་གྱུར་དང་ལྐོག་གྱུར་གཉིས་སུ་ཡོད་པས་མངོན་གྱུར་དེ་འཆར་དུ་བཅུག་ན་ངོས་འཛིན་སླ་བས་རང་གི་ཉེས་པ་རྐུན་མ་ལྟ་བུ་མ་བྱས་པ་ལ་གཞན་ཞིག་གིས་ཁྱེད་ཀྱིས་འདི་དང་འདི་
བརྐུས་སེ་ཞེས་བསྙོན་བཙུགས་པ་ན་ངས་རྐུ་སྙམ་པའང་མེད་པ་ལ་བསྙོན་འདི་འདྲ་བ་འཛུགས་པ་དང་སྙམ་དུ་སྙིང་གི་དཀྱིལ་དུ་དམ་སྒྲིང་སྒྲིང་འཛིན་པའི་ངར་འཛིན་ལྷན་སྐྱེས་མངོན་འགྱུར་དུ་འབྱུང། ཡང་དབྱར་འབྲུག་
ཐག་ལང་དྲག་པོ་ཐོག་རྒྱག་པ་ལྟ་བུ་བྱུང་བའི་ཚེ་ནའང་སྐྲག་པ་ཆེན་པོ་སྐྱེ་བའི་ཚེ་ངར་འཛིན་མངོན་གྱུར་དུ་སྐྱེ་བ་སོགས་བདེ་སྡུག་གཞན་དང་མི་འདྲ་བ་བྱུང་བའི་ཚེ་ངར་འཛིན་ལྷན་སྐྱེས་ཀྱི་འཛིན་ཚུལ་གསལ་བར་ཡོད་
པས། དེའི་ཚེ་ཤེས་པ་བྱིངས་ང་ང་སྙམ་པ་ལྟ་བུའི་ངར་འཛིན་དེའི་ངོ་བོར་བྲེད་ཆགས་སུ་རྒྱུན་འཐུད་ནས་བློའི་ཟུར་ཞིག་གིས་དེ་ལྟ་བུའི་ང་དེ་གང་དུ་བཟུང་བརྟག་པར་བྱ་སྟེ། དེ་ལ་གནས་གང་དུ་བཟུང་བརྟག་པ་དང། ཚུལ་
ཇི་ལྟར་དུ་བཟུང་བརྟག་པ་གཉིས། དེ་ལ་གནས་ནི་རང་གི་ཕུང་པོ་ལྔའམ་ལུས་སེམས་གཉིས་ལས་དོན་གཞན་དུ་མ་ཡིན་ཞིང། ལུས་གཟུགས་ཀྱི་ཕུང་པོ། ཚོར་བ་བདེ་སྡུག་བཏང་སྙོམས་མྱོང་ཞིང་ཚོར་བ་ནི་ཚོར་བའི་

[122A]༄༅། །ཕུང་པོ། བཟང་ངན་ལ་སོགས་པའི་སྤུ་རིས་འབྱེད་པ་འདུ་ཤེས་ཀྱི་ཕུང་པོ། ཚོར་བ་དང་འདུ་ཤེས་མ་གཏོགས་པའི་སེམས་བྱུང་ཐམས་ཅད་ནི་ལྡན་པའི་འདུ་བྱེད་དེ་འདུ་བྱེད་ཀྱི་ཕུང་པོ། རྣམ་ཤེས་ཀྱི་
ཕུང་པོ་སྟེ་དེ་རེ་རེ་བའི་སྟེང་དུ་དེ་ལྟ་བུའི་ང་དེ་ཡོད་པ་མ་ཡིན་ཀྱང། ཕུང་པོ་ལྔ་ཚོགས་ཙམ་པའམ། ལུས་སེམས་གཉིས་ཚོགས་ཙམ་པའི་སྤམ་མེ་བ་དེའི་སྟེང་དུ་འདོགས་བྱེད་ཀྱི་རྟོག་པས་ཕར་བཏགས་པ་ཙམ་མ་
ཡིན་པར་ང་ཁོ་རང་གི་ངོ་བོའི་སྒོ་ནས་ཡོད་པར་འཛིན་པ་ནི་ངར་འཛིན་ལྷན་སྐྱེས་ཀྱི་ངའི་འཛིན་ཚུལ་ཡིན་ཏེ་མ་རིག་པ་དེས་རང་བཞིན་སྒྲོ་འདོགས་པའི་ཚུལ་ནི་གང་ཟག་གམ་ཆོས་གང་རུང་གི་ཡུལ་རྣམས་ལ་བློའི་དབང་
གིས་བཞག་པ་མ་ཡིན་པར་དང་པོ་ནས་ང་ཁོ་རང་གི་ངོས་ནས་གནས་ཚུལ་ལམ་སྔོད་ཚུལ་གྲུབ་གྲུབ་པ་ཞིག་ཡོད་པར་འཛིན་པ་འདི་ཡིན་ལ། དེས་ཇི་ལྟར་བཟུང་བའི་ཞེ་ན་ཡུལ་ཆོས་རྣམས་ཀྱི་རང་རང་གི་སྡོད་ལུགས་དེ་ལ་
བདག་གམ་རང་བཞིན་ཞེས་གསུངས་པས་ཚུལ་དེ་ཉིད་གཞན་གྱིས་བཤད་པའི་གོ་བ་ཙམ་དང་སྒྲ་ཅིའམ་ཚིག་ཅི་ཙམ་མ་ཡིན་པར་རང་གི་རྒྱུད་སྟེང་དུ་གཞན་གྱི་སྒྲིབ་གཡོགས་མེད་པར་བརྗེན་པའམ་རྗེན་ཆེར་གྱིས་
ངེས་པར་བྱ་སྟེ་དེ་ནི་གནད་དང་པོ་དགག་བྱའི་སྣང་ཚུལ་ངེས་པའི་གནད་དོ། །གཉིས་པ་ཁྱབ་པ་ངེས་པའི་གནད་ནི། དེ་ལྟར་ངའོ་སྙམ་དུ་སྙིང་གི་དཀྱིལ་དུ་དམ་སྒྲིང་སྒྲིང་དུ་འཟིན་པའི་བློ་དེས་བཟུང་བའི་ང་དེ་ཞེས་སོགས་

[122B] ཆོས་གང་དང་གང་ཡིན་ཀྱང་ཡང་ན་གཅིག་གི་རྣམ་པ་དང་ཡང་ན་དུ་མའི་རྣམ་པར་ཡོད་དགོས་ཏེ། གཅིག་ཡང་མ་ཡིན་དུ་མ་ཡང་མ་ཡིན་པའི་ཕུང་གསུམ་གཏན་མི་སྲིད་སྙམ་དུ་ཐག་བཅད་པར་བྱ་སྟེ་ཅུང་གོ་སླའོ། །གསུམ་པ་
བདེན་པའི་གཅིག་བྲལ་ངེས་པའི་གནད་ནི། དེ་ལྟར་བཟུང་བའི་ང་དེ་ཕུང་པོ་ལྔ་དང་གཅིག་ཏུ་ཡོད་དོ་སྙམ་ན། འདི་ལ་གནོད་བྱེད་དྲུག་གསུངས་ཏེ། དང་པོ་བདག་ཁས་བླངས་པ་དོན་མེད་དུ་འགྱུར་བ་ནི་བདག་དང་ཕུང་པོ་
གཉིས་རང་བཞིན་གཅིག་ཡིན་ན་བདག་ཁས་བླངས་པ་དོན་མེད་དེ་ཕུང་པོའི་རྣམ་གྲངས་ཙམ་དུ་འགྱུར་ཏེ་ཟླ་བ་དང་རི་བོང་ཅན་བཞིན་ནོ། །གཉིས་པ་བདག་མང་པོར་འགྱུར་བ་ནི། གང་ཟག་གཅིག་ལ་གཟུགས་ཕུང་སོགས་ལ་
ཡོད་ལ་ང་ནི་གཅིག་ལས་མེད་པས་ཡང་ན་ཕུང་པོ་ལྔ་ཡོད་པ་བཞིན་ང་ཡང་རྒྱུད་ཐ་དང་པ་ལྔ་ཡོད་པར་འགྱུར་བ་དང། ཡང་ན་ང་གཅིག་ཡིན་པ་བཞིན་ཕུང་པོ་ལྔ་ཡང་ཆ་མེད་གཅིག་ཏུ་འགྱུར་རོ། །གསུམ་པ་སྐྱེ་བ་དྲན་
པའི་ཚིག་གསུངས་པ་མི་འཐད་པ་ནི། གཞན་ཡང་ཕུང་པོ་ལྔ་སྐྱེ་འཇིག་བྱེད་པ་བཞིན་དུ་ང་དེ་ཡང་སྐྱེ་འཇིག་བྱེད་པ་འགྱུར་ལ། ངེས་ན་བདག་རང་གི་ངོ་བོས་གྲུབ་པའི་སྐྱེ་འཇིག་ཡིན་པས་བདག་སྔ་ཕྱི་རྣམས་རང་གི་
མཚན་ཉིད་ཀྱིས་སོ་སོ་བར་འགྱུར་ཞིང། དེ་ལྟར་ན་དེའི་དུས་ན་ང་རྒྱལ་པོ་ང་ལས་ནུ་ཞེས་བྱ་བར་གྱུར་ཏོ་ཞེས་མི་གསུང་བར་དུ་གྱུར་ཏེ་ང་ལས་ནུའི་བདག་དང་སྟོན་པའི་བདག་གཉིས་རང་གི་མཚན་ཉིད་ཀྱིས་གྲུབ་པའི་

[123A]༄༅། །སོ་སོ་བ་ཡིན་པའི་ཕྱིར་ཏེ། དཔེར་ན་ལྷས་བྱིན་གྱིས་སྐྱེ་བ་དྲན་པ་ན་ང་མཆོད་སྦྱིན་དུ་གྱུར་ཏེ་སྙམ་དུ་མི་དྲན་པ་བཞིན་ནོ། །གཞན་ཡང་སྐྱེ་འཇིག་བྱེད་པའི་ང་དེའི་སྐད་ཅིག་སྔ་ཕྱི་རྣམས་གཅིག་ཏུ་གྲུབ་ན་ཚེ་
སྔ་ཕྱིའི་ང་དང་ཚེ་འདིའི་ང་གསུམ་ཆ་མེད་གཅིག་ཏུ་འགྱུར་བས་ཚེ་སྔ་མ་ངན་འགྲོའི་སྡུག་བསྔལ་མྱོང་བ་དེ་ཚེ་འདིར་ཡང་མྱོང་དགོས་པ་དང། འདིའི་བདེ་བ་སྔ་མའི་དུས་སུ་འབྱུང་བར་འགྱུར་རོ། །བཞི་པ་ལས་བྱས་པ་ཆུད་
ཟ་བའི་ཉེས་པ་ནི། སྐད་ཅིག་སྔ་ཕྱི་རྣམས་ཐ་དད་དུ་གྲུབ་ན་སྤྱིར་ཐ་དད་ཙམ་ལ་འབྲེལ་མེད་ཐ་དད་ཡིན་མི་དགོས་ཀྱང། རང་བཞིན་གྱིས་གྲུབ་པའི་ཐ་དད་ཡིན་ན་འབྲེལ་བ་གཏན་ནས་མེད་པའི་ཐ་དད་ཡིན་དགོས་ཏེ་
བདེན་པ་ཡིན་ན་སྣང་ཚུལ་དང་གནས་ཚུལ་མཐུན་དགོས་པའི་ཕྱིར། དེས་ན་ཚེ་སྔ་ཕྱིའི་ང་དང་ཚེ་འདིའི་ང་གསུམ་འབྲེལ་བ་གཏན་ནས་མེད་པའི་ཐ་དད་དུ་འགྱུར་བས། ཚེ་སྔ་མ་དགེ་སྡིག་བསགས་པའི་འབྲས་བུ་ཚེ་
ཕྱི་མ་ལ་བདེ་སྡུག་མི་འབྱུང་བས་ལས་བྱས་པ་ཆུད་ཟ་བར་འགྱུར་རོ། །ལྔ་པ་ལས་བྱས་པ་དང་འཕྲད་པའི་ཉེས་པ་ནི། སྔོན་གྱི་ཚེ་རབས་ཀྱི་དུས་ཀྱི་བདག་དང་ད་ལྟའི་བདག་གཉིས་རང་གི་ངོ་བོས་གྲུབ་པའི་ཐ་དད་
ཡིན་ན་རྒྱུད་གཅིག་བར་ཡང་མི་འཐད་ལ་བུམ་པ་གྲུབ་པའི་ཚེ་སྣམ་བུ་མི་འཇིག་པ་ལྟར་བདག་ཕྱི་མ་སྐྱེས་པའི་ཚེ་སྔ་མ་མི་འཇིག་ཅིང། སྔ་མ་མ་ཤི་བར་འདིར་སྐྱེ་བར་འགྱུར་བས་ལས་མ་བྱས་པ་དང་འཕྲད་པ་སོགས་

[123B] །དྲུག་པ་བྱ་བ་དང་བྱེད་པ་པོ་གཅིག་ཏུ་འགྱུར་བའི་ཉེས་པ་ནི། གཞན་ཡང་གཅིག་ཏུ་གྲུབ་ན་བདེན་
པར་གྲུབ་པའི་གཅིག་ཡིན་པས་ཆ་ཐམས་ཅད་ནས་ཐམས་ཅད་དུ་གཅིག་ཏུ་འགྱུར་ལ། དེ་ལྟར་ན་ངའི་ཕུང་པོ་ཞེས་པ་ལྟ་བུའི་ངའམ་བདག་ཉིད་ཕུང་པོ་ལ་ཉེ་བར་ལེན་པ་པོ་དང། ངས་མི་ལུས་བླངས་སོ་ཞེས་པ་ལྟ་བུའི་ཕུང་པོ་
ལྔ་ངའམ་བདག་གིས་ཉེ་བར་བླང་བྱ་མ་ཡིན་པར་འགྱུར་ཏེ་རྩ་ཤེས་ལས། ཉེ་བར་བླང་བ་ཇི་ལྟ་བུར། །ཉེ་བར་ལེན་པ་ཉིད་དུ་འགྱུར། །ཞེས་གསུངས་པའང་བདག་ཕུང་པོ་དང་གཅིག་ཏུ་འདོད་པ་ལ་གནོད་བྱེད་ཆེན་པོར་གསུངས་
ཏེ༑ བདག་གིས་ལུས་འདི་བླངས་སོ་ཞེས་ཐ་སྙད་བྱས་པས་ན་ཕུང་པོ་ནི་བླང་བྱ་ཡིན་ལ། བདག་ནི་ལེན་པ་པོ་ཡིན་པས་དེ་གཉིས་གཅིག་ཡིན་ན་བྱ་བའི་ལས་དང་བྱེད་པ་པོ་གཅིག་ཏུ་འགྱུར་བས་རང་གིས་རང་བླང་བྱ་ལེན་བྱེད་
གཉིས་སུ་མི་རིགས་པའི་ཕྱིར། ང་དེ་ཕུང་པོ་ལྔ་དང་གཅིག་པའི་ཕྱོགས་ལ་གནོད་བྱེད་ཀྱི་ངེས་པ་དྲངས་ཏེ་དེ་ལྟར་བསྲུང་བའི་ང་དེ་ཕུང་པོ་ལྔ་དང་གཅིག་ཏུ་མ་གྲུབ་པར་བསམ་མོ། །བཞི་པ་བདེན་པའི་དུ་བྲལ་ངེས་པའི་གནང་
ནི༑ དེ་ལྟར་བཟུང་བའི་ང་དེ་ཕུང་པོ་ལྔའི་སྟེང་དུ་གཅིག་ཏུ་མ་གྲུབ་ཀྱང་དེ་དང་ཐ་དད་དུ་གྲུབ་སྙམ་ན། གཟུགས་ཕུང་སོགས་རེ་རེ་ནས་གསལ་བའི་འོག་ཏུ་ང་དེ་འདིའོ་ཞེས་ཐ་དད་དུ་ངོས་འཛིན་རྒྱུ་མི་འདུག་པས་ང་དེ་ཕུང་པོ་

[124A]༄༅། །ལྔ་དང་ཐ་དད་དུའང་མ་གྲུབ་པས་ངེས་ཤེས་དྲང་བར་བྱ། དེ་ལྟ་བུའི་ཚུལ་གྱིས་གནད་བཞིའི་དཔྱད་པ་བྱས་པ་ན་སྔར་མ་བརྟག་མ་དཔྱད་པའི་དུས་སུ་རྟོག་པས་བཞག་པ་ཙམ་མ་ཡིན་པའི་ང་ཞིག་ཡོད་ཡོད་
ལྟར་བཟུང་བ་དེ་ལྟ་བུ་མེད་པར་ངེས་པ་ན་ངེས་ཤེས་དེ་ཉིད་ཀྱི་རྒྱུན་བྱིང་རྒོད་དང་བྲལ་བར་རྩེ་གཅིག་ཏུ་བསྐྱང་བར་བྱ་སྟེ། དེ་ཡང་ངེས་ཤེས་དེ་ཉིད་ཤུགས་ཅུང་ཟད་ཆུང་ངུ་སོང་བ་ན་ལས་དང་པོ་བ་རྣམས་ཀྱིས་སྔར་ལྟར་
གནད་བཞིའི་དཔྱད་པ་བྱས་པ་ལ་བརྟེན་ནས་བདེན་མེད་ཀྱི་ངེས་ཤེས་འདྲེན་ལ། བློ་མཐོ་བ་རྣམས་ཀྱིས་ནི་ངར་འཛིན་ལྷན་སྐྱེས་ལ་ང་ཇི་ལྟར་སྣང་བ་ལྟར་གྲུབ་མིན་དཔྱད་པས་གནད་བཞིའི་དཔྱད་པ་བྱས་པ་དང་འདྲ་
བར་བདེན་མེད་ཀྱི་ངེས་ཤེས་འདྲེན་པས་དེའི་ཚེ་ངེས་དོར་འཛིན་སྟང་ང་རང་བཞིན་མེད་པར་ངེས་པའི་ངེས་ཤེས་དམ་སྒྲིང་ངེ་པ་དང། སྣང་ངོར་དགག་བྱ་བདེན་པར་གྲུབ་པའམ་རང་བཞིན་གྱིས་གྲུབ་པ་བཀག་ཙམ་གྱི་སྟོང་
སང་དེ་བའི་ཁྱད་པར་གཉིས་ལྡན་དུ་བྱས་ནས་རྩེ་གཅིག་ཏུ་སྐྱོང་བ་ནི་མཉམ་གཞག་ནམ་མཁའ་ལྟ་བུའི་སྐྱོང་ཚུལ་ཏེ། ནམ་མཁའ་ལྟ་བུ་ཞེས་པ་ཡང་ནམ་མཁའ་ལ་མཐའ་དབུས་མེད་པའི་སྒོ་ནས་དཔེར་བཞག་པ་
མ་ཡིན་པར། ཐོགས་བཅས་ཀྱི་རིག་བྱ་བཀག་ཙམ་ལ་ནམ་མཁར་བཞག་པ་ལྟར་འདིར་ཡང་རིགས་ཤེས་ཀྱིས་བདེན་གྲུབ་བཀག་ཙམ་གྱི་མེད་དགག་དེའི་ངང་དུ་འཇོག་པའོ། །རྗེས་ཐོབ་ཏུ་ང་ལ་སོགས་པའི་ཆོས་ཐམས་

[124B] གཟུགས་སོགས་ལ་སྒྱུ་མར་གསུངས་པ་
རང་གི་རང་བཞིན་གྱིས་སྟོང་བཞིན་དུ་གཟུགས་སོགས་གྱུར་བའི་སྣང་བ་སྒྱུ་མ་ལྟ་བུ་གཉིས་ལས་འདིར་ཕྱི་མ་སྟེ། འདི་ལ་སྔ་མའི་སྒྱུ་མའི་དོན་ཡང་ཡོད་ལ་སྔ་མ་ལ་ཕྱི་མ་འདིའི་སྒྱུ་མའི་དོན་ཡོད་པའི་ངེས་པ་མེད་ཅིང་
འདིའི་འགྲུབ་ལུགས་ནི་སྣང་བ་འཛིན་པ་དང་སྟོང་པ་ངེས་པའི་བློ་གཉིས་ལ་བརྟེན་ནས་འགྲུབ་སྟེ། འདི་ལ་སྣང་བ་ཡོད་པར་རིགས་ཤེས་ཀྱིས་མི་འགྲུབ་ལ། རང་བཞིན་གྱིས་སྟོང་པ་ན་ཐ་སྙད་པའི་ཚད་མས་མི་འགྲུབ་པས་
རང་བཞིན་ཡོད་མེད་འཚོལ་བའི་རིགས་པའི་ཤེས་པ་དང་གཟུགས་སོགས་ཡོད་པར་འཛིན་པའི་ཐ་སྙད་པའི་བློ་གཉིས་དགོས་པའི་རྒྱུ་མཚན་ནི་དེ་ཡིན་པར་གསུངས། གཟུགས་སོགས་སྒྱུ་མ་བཞིན་དུ་འཆར་མ་འདོད་
ན་དེ་དག་འཛིན་པའི་ཐ་སྙད་པའི་བློ་ངང་གིས་ཡོད་པས་དེ་བསྐྱེད་མི་དགོས་ལ། དེ་རྣམས་ལ་རང་བཞིན་ཡོད་མེད་དཔྱོད་པའི་རིགས་པས་མང་དུ་དཔྱད་ནས་རང་བཞིན་ཁེགས་པ་ལ་ངེས་པ་དྲག་པོ་བསྐྱེད་ནས་སྣང་
བ་ཤར་བ་ལ་བལྟས་ན་སྒྱུ་མ་ལྟ་བུར་འཆར་བ་ཡིན། དེ་ཡང་དང་པོ་ནས་སྒྱུ་མ་ལྟ་བུར་མ་ཤར་ཡང་མཉམ་གཞག་དང་རྗེས་ཐོབ་ཀྱི་ཉམས་ལེན་རྣམས་མོས་པ་ཡིད་བྱེད་ཚུན་ཆད་ཀྱིས་འབད་ནས་བསྒོམས་པས་

[125A]༄༅། །མཉམ་གཞག་ཏུ་བདེན་མེད་ཀྱི་ངེས་ཤེས་ཤུགས་དྲག་པོ་དྲངས་པ་ལ་བརྟེན་ནས་རྗེས་ཐོབ་ཏུ་ཐ་སྙད་པའི་ཤེས་ངོར་མིག་སྣ་སོགས་གང་སྣང་ཐམས་ཅད་སྒྱུ་མ་ལྟ་བུའི་རྣམ་རོལ་དུ་རང་ཤུགས་ཀྱིས་
འཆར་བ་མ་བྱུང་གི་བར་དུ་བསླབ་པར་བྱ། སྒྱུ་མ་ལྟ་བུར་ལྟ་ཚུལ་ནི། སྒྱུ་མ་མཁན་གྱིས་ཤིང་བུ་དང་རྡེའུ་སོགས་རྟ་གླང་དུ་སྤྲུལ་བ་ན་མི་གཞན་གྱི་ཤེས་ངོར་རྟ་གླང་དུའང་སྣང་ལ་སྣང་བ་ལྟར་རྟ་གླང་དངོས་ཡིན་སྙམ་
པའི་ཞེན་པའང་ཡོད། མཁན་པོ་རང་ཉིད་ལ་རྟ་གླང་དུ་སྣང་ཡང་དེ་ལ་དངོས་ཡིན་སྙམ་པའི་ཞེན་པ་ནི་མེད་ལ། འོན་ཀྱང་དེས་འགྲོ་འདུག་ལ་སོགས་པའི་བྱ་བ་བྱེད་པ་ནི་བསྙོན་མེད་དུ་སྣང་བ་ལྟར། འདིར་ཡང་སྒྱུ་མ་
མཁན་རང་ཉིད་ལ་ཇི་ལྟར་སྣང་བ་དེ་ལྟ་བུའི་རྒྱུ་མའི་རྣལ་འབྱོར་ལ་བསླབ་པར་བྱའོ། །རྗེ་རིན་པོ་ཆེས། རིགས་པས་དཔྱད་པ་ན་གང་ཟག་སོགས་ལ་རང་གི་ངོ་བོས་གྲུབ་པའི་ཡུལ་སྟེང་དུ་སྡོད་ཚུལ་ཅུང་ཟད་ཀྱང་མི་
འདུག་གོ་སྙམ་པ་དང། དེ་ལ་བརྟེན་ནས་སྣང་བ་བན་བུན་དུ་འཆར་བ་ཙམ་དཀའ་བ་མིན་གྱི། དེ་འདྲ་བ་དེ་དབུ་མའི་གྲུབ་མཐའ་ལ་མོས་ཤིང་རང་བཞིན་མེད་པའི་ཚུལ་སྟོན་པའི་ཆོས་ཐན་ཐུན་ཐུས་པ་ཐམས་ཅད་ལ་
འོང་ཡང། དཀའ་ས་ནི་རང་གི་ངོ་བོས་གྲུབ་པའི་རང་བཞིན་མ་ལུས་པར་ཁེགས་པ་དང་རང་བཞིན་མེད་པའི་གང་ཟག་ལ་སོགས་པ་དེ་ཉིད་ལས་གསོག་པ་པོ་དང་འབྲས་བུ་མྱོང་བ་པོ་ལ་སོགས་པར་འཇོག་པ་ལ་ངེས་པ་

[125B] དེ་རྣམས་སུ་འཇོག་ཐུབ་པའི་གཉིས་ཚོགས་དེ་སྲིད་མཐའ་ཙམ་དུ་སོང་བས་དབུ་མའི་ལྟ་བ་ཤིན་ཏུ་རྙེད་པར་དཀའ་བ་ཡིན་གསུང་བ་ལྟར་རོ། །མདོར་ན་ལྟ་སྒོམ་སྤྱོད་གསུམ་ཐམས་ཅད་རྗེ་རིན་པོ་ཆེའི་
བཞེད་སྲོལ་འདི་ཆེས་དཀའ་བ་ཡིན་ཏེ། སྤྱོད་པ་ནི་ཉན་ཐོས་ཀྱི་ཚུལ་ཁྲིམས་གཙང་བ་དང། སྒོམ་པ་ལ་ཕྱིར་རྟོག་པ་མེད་པས་མི་ཆོག་གི་ནང་དུ་བྱིང་བ་ཕྲ་མོ་ཚུན་ཆད་མེད་པ་དང། ལྟ་བ་མིང་ཙམ་གྱི་སྟེང་དུ་ལས་རྒྱུ་འབྲས་
འཇོག་ཤེས་པའོ། །དེས་ན་རང་རྒྱུད་ཀྱི་མ་རིག་པས་རང་བཞིན་ཇི་ལྟར་སྒྲོ་བཏགས་པ་རྣམས་ལེགས་པར་བསམ་ལ་དགག་བྱ་ངོས་ཟིན་པར་བྱ། དེ་ནས་རང་བཞིན་དེ་འདྲ་ཡོད་ན་གཅིག་ཐ་དད་གང་རུང་ལས་མི་འདའ་བའི་ཚུལ་
དང༑ དེ་གཉིས་ཁས་བླངས་པ་ལ་གནོད་བྱེད་ཡོད་ལུགས་ལ་ངེས་པ་དྲང་ཏེ་གང་ཟག་ལ་རང་བཞིན་ཅུང་ཟད་ཀྱང་མེད་དོ་སྙམ་པའི་སྟོང་ཕྱོགས་ལ་དེ་འདྲ་མང་དུ་སྦྱང། དེ་ནས་གང་ཟག་གི་ཐ་སྙད་བསྙོན་དུ་མི་ནུས་པར་
སྣང་བ་རྣམས་བློའི་ཡུལ་དུ་བྱས་ཏེ། དེ་ཉིད་ལས་གསོག་པ་པོ་དང་འབྲས་བུ་མྱོང་བ་པོར་འཇོག་པ་རྟེན་འབྲེལ་གྱི་བློ་སྦྱོང་བ་ཡིད་ལ་བྱ་ཞིང། རང་བཞིན་མེད་པ་ལ་རྟེན་འབྲེལ་འཐད་པའི་ཐད་ལུགས་རྣམས་ལ་ངེས་པ་རྙེད་
པར་བྱ། དེ་ལྟར་བདག་རང་བཞིན་མེད་པར་ངེས་པ་རྙེད་པ་ན། བདག་གི་བ་ཡང་རང་ཤུགས་ཀྱིས་ཁེགས་པར་འགྱུར་ཏེ། རྩ་ཤེས་ལས། བདག་ཉིད་ཡོད་པ་མ་ཡིན་ན། །བདག་གི་ཡོད་པར་ག་ལ་འགྱུར། །ཞེས་གསུངས་

[126A]༄༅། །པ་ལྟར་བདག་རང་བཞིན་ཡོད་མེད་བཙལ་བས་མ་རྙེད་པ་ན། འདི་ནི་བདག་དེའི་མིག་རྣ་ལ་སྒོས་པའོ་ཞེས་ཇི་ལྟར་རྙེད་པར་འགྱུར། དེ་ལྟར་ན་རྣལ་འབྱོར་པས་བདག་དང་བདག་གི་བའི་རང་བཞིན་འགག་
ཡང་མ་དམིགས་པ་ན་འཁོར་བ་ལས་གྲོལ་བར་གསུངས་ཏེ། འཇུག་པ་ལས། གང་ཕྱིར་བྱེད་པོ་མེད་ཅན་ལས་མེད་པ། །དེ་ཕྱིར་བདག་གི་བདག་མེད་པར་ཡོད་མིན། །དེ་ཕྱིར་བདག་དང་བདག་གི་སྟོང་ལྟ་བས། །རྣལ་འབྱོར་
བ་དེས་རྣམ་པར་གྲོལ་བར་འགྱུར། །ཞེས་གསུངས་སོ། །གཉིས་པ་ཆོས་ཀྱི་བདག་མེད་གཏན་ལ་ཕབ་ནས་བསྒོམ་ཚུལ་ནི། དེ་ལྟར་བདག་ལྟ་བུ་གཅིག་ལ་ཇི་ལྟར་དཔྱད་པས་རང་བཞིན་གྱིས་སྟོང་པ་དང་རང་བཞིན་མེད་པ་
ལ་བྱ་བྱེད་འཐད་པའི་བདེན་པ་གཉིས་ཀྱི་འཇོག་ཚུལ་ཤེས་པ་ན། རིགས་པ་དེ་ཉིད་ཆོས་ཐམས་ཅད་ལ་འཁྱེར་ནས་བསྐྱངས་པས་ཐམས་ཅད་ཀྱི་རང་བཞིན་མེད་པ་བདེ་བླག་ཏུ་རྟགས་པར་ནུས་ཤིང། ཆོས་ཀྱི་སྐད་དོད་
དྷ་རྨ་ཞེས་པ་འཛིན་པ་ལ་ཡང་འཇུག་པས་རང་གི་མཚན་ཉིད་འཛིན་པར་བྱེད་པས་ན་ཆོས་ཏེ། གང་ཟག་ཏུ་གདགས་པའི་གཞི་ཕུང་པོ་ལྔ་དང། ས་ལ་སོགས་པའི་ཁམས་དྲུག་དང། མིག་རྣ་ལ་སོགས་པའི་སྐྱེ་མཆེད་
དྲུག་ལ་སོགས་པ་ནི་ཆོས་ཡིན་ལ། དེ་རྣམས་རང་གི་ངོ་བོས་གྲུབ་པའི་རང་བཞིན་གྱིས་སྟོང་པ་ནི་ཆོས་དེ་རྣམས་ཀྱི་བདག་མེད་པ་ཡིན་པས། འདི་ལ་གཉིས། འདུས་བྱས་རང་བཞིན་མེད་པར་གཏན་ལ་ཕབ་ནས་

[126B] འདུས་མ་བྱས་རང་བཞིན་མེད་པར་གཏན་ལ་ཕབ་ནས་བསྒོམ་ཚུལ་ལོ། །དང་པོ་ལ་བེམ་ཤེས་ལྡན་མིན་འདུ་བྱེད་གསུམ་ལས། དང་པོ་ནི། མིག་ཤེས་ཀྱི་ཡུལ་དུ་སྣང་ཞིང་གཟུགས་ཅན་གཞན་
གྱི་གོ་ས་དགག་པ་ནི་བེམ་པོ་ཡིན་ལ། དེ་ལ་སྐྱེས་བུའི་རྒྱུད་ཀྱིས་བསྡུས་མ་བསྡུས་ཀྱི་དབང་གིས་ཕྱི་ནང་གཉིས་སུ་ཡོད་པ་ལས་ནང་གི་བེམ་པོ་གཏན་ལ་འབེབས་པ་གནད་ཆེ་བས་རང་རྒྱུད་ཀྱིས་བསྡུས་པའི་ལུས་ལྟ་
བུ་ལ་མཚོན་ན། དེ་ཡང་ཤ་རུས་བདོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདིའི་སྟེང་དུ་རྟོག་པས་བཏགས་པ་ཙམ་མ་ཡིན་པར་དང་པོ་ནས་ཚུགས་ཐུབ་ཏུ་གྲུབ་པའི་ལྷན་སྐྱེས་ཀྱི་ལུས་ཡོ་རེ་བ་ཞིག་ཡོད་པར་
རང་ཅག་རྣམས་ལ་བསྙོན་མེད་དུ་འཆར་བ་ནི་དགག་བྱའི་སྣང་ཚུལ་ལོ། །དེ་ལྟ་བུའི་ལུས་དེ་གནས་ཤ་རུས་བ་དོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདིའི་སྟེང་དུ་ཚུལ་གཅིག་ཐ་དད་གང་དུ་གྲུབ། གཅིག་
ཏུ་གྲུབ་ན་ཤ་རུས་བ་དོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་འདིའི་ཁུ་རུས་རྐང་གསུམ་ཕ་ལས་དང། ཤ་ཁྲག་ལྤགས་གསུམ་མ་ལས་ཐོབ་པའི་ཕྱིར་ཕ་མའི་ཁུ་ཁྲག་ལས་གྲུབ་པ་ཡིན་པས། རྣམ་
ཤེས་འཇུག་པའི་གཞིར་གྱུར་པའི་ཁུ་ཁྲག་གི་ཐིགས་པ་དེ་ཡང་ཤ་རུས་བདོས་བཅས་ཀྱི་ཡན་ལག་ལྔ་ཚོགས་ཙམ་གྱི་ལུས་སུ་འགྱུར་བ་དང། ཡན་ལག་ལྔ་ཡོད་པ་བཞིན་དུ་ལུས་ཀྱང་ཡན་ལག་ལྔ་ཚོགས་

[127A]༄༅། །པའི་ལུས་ལྔར་འགྱུར་ལ། ཕ་མའི་ཁུ་ཁྲག་གི་ཐིགས་པ་ལ་བདག་གི་ལུས་ཞེས་བཟུང་བ་ཡིན་པས་མིའི་ཁུ་ཁྲག་ལ་རང་གིའོ་སྙམ་དུ་འཛིན་པ་དོན་མེད་པར་ཡང་འགྱུར་རོ། །གལ་ཏེ་ཐ་དད་དུ་གྲུབ་ན་
མགོ་ལ་སོགས་པའི་ཡན་ལག་རྣམས་བཞི་ལིང་གི་ཚུལ་དུ་བསལ་བ་ན་ལུས་དེ་འདིའོ་ཞེས་བསྟན་རྒྱུ་དགོས་པ་ལ་དེ་ལྟར་མི་འདུག་པས་དེ་ལྟ་བུའི་ལུས་གཏན་ནས་མེད་པའི་ངེས་ཤེས་དྲང་བར་བྱའོ། །གཉིས་
པ་ཤེས་པའམ་རིག་པ་པོ་སྟེ་རང་གི་སེམས་གཏན་ལ་འབེབས་པ་ཡིན་ཅིང། གསལ་ཞིང་རིག་པ་ཤེས་པའི་མཚན་ཉིད་ཅེས་བྱ་བ་ལ་དབྱེ་ན་མིག་གི་རྣམ་པར་ཤེས་པ་སོགས་དུ་མ་ཡོད་ཀྱང་འདིར་ནི་ཡིད་ཀྱི་རྣམ་
པར་ཤེས་པ། ཡིད་ཤེས་ལའང་དུས་གསུམ་ལས་ཉེ་རིང་མཚམས་པ་དེ་རིང་གི་ཤེས་པ་དཔེར་མཛད་པས། དེ་རིང་གི་སྔ་དྲོའི་ཤེས་པ་དང་དེ་རིང་གི་ཕྱི་དྲོའི་ཤེས་པ་གཉིས་ཀྱི་སྟེང་དུ་རྟོག་པས་བཏགས་པ་ཙམ་
མ་ཡིན་པར་རང་ངོས་ནས་གྲུབ་པའི་དེ་རིང་གི་ཤེས་པ་ཞིག་ཡོད་པར་འཛིན་པ་ནི་དགག་བྱ། དེ་ཉིད་དེ་རིང་གི་སྔ་དྲོའི་ཤེས་པ་དང་དེ་རིང་གི་ཕྱི་དྲོའི་ཤེས་པ་གཉིས་དང་གཅིག་ཐ་དད་གང་དུ་གྲུབ། གཅིག་ཏུ་གྲུབ་ན་དེ་རིང་
གི་སྔ་དྲོའི་ཤེས་པའི་སྟེང་དུ་དེ་རིང་གི་ཕྱི་དྲོའི་ཤེས་པ་ཡོད་པར་འགྱུར་བས་ཕྱི་དྲོ་བསམ་པ་དེ་སྔ་དྲོ་བསམ་དགོས་པ་དང། སྔ་དྲོ་ཆོས་མི་ཤེས་པ་ལྟར་ཕྱི་དྲོ་ཡང་མི་ཤེས་པར་འགྱུར་ལ། ཐ་དད་དུ་གྲུབ་ན་སྔ་ཕྱིའི་ཤེས་

[127B] །གསུམ་པ་བེམ་ཤེས་གཉིས་མ་ཡིན་ཞིང་འདུས་བྱས་ཡིན་པའི་
འདུ་བྱེད་ཅེས་བྱ་སྟེ། དེ་ལ་ལྡན་པའི་འདུ་བྱེད་དང་ལྡན་མིན་འདུ་བྱེད་གཉིས་སོ། །ལྡན་པའི་འདུ་བྱེད་ནི། ཚོར་བ་དང་འདུ་ཤེས་མེད་པ་དང། སྙོམས་པར་འཇུག་པ་དང། སྲོག་དང། རྒ་བ་དང། གནས་པ་དང། མི་རྟག་
པ་དང། མིང་དང། ཚིག་དང། ཡི་གེ་ལ་སོགས་པའོ། །ངོ་བོ་བརྗོད་པ་མིང་སྟེ་ཀ་བ་ཞེས་པ་ལྟ་བུ་དང། ཁྱད་པར་སྟོན་པའི་ཚིག་སྟེ་ཙན་དན་གྱི་ཀ་བ་ཞེས་པ་ལྟ་བུའོ། །ལྡན་མིན་འདུ་བྱེད་ནི། གང་ཟག་དང་ལོ་ཟླ་ཞག་
དུས་སོགས་ཏེ། ལོ་ལྟ་བུ་ལ་མཚོན་ན། དེ་ཡང་རབ་བྱུང་བཅུ་བཞི་པའི་ས་བྱི་ལོ་ལ་ལོའི་གདགས་གཞི་ཟླ་བ་བཅུ་གཉིས་པོའི་སྟེང་དུ་རྟོག་པས་བཏགས་པ་ཙམ་མ་ཡིན་པར་རང་ངོས་ནས་གྲུབ་པའི་ལོ་ཞིག་ཡོད་པར་འཛིན་པ་
དགག་བྱ། དེ་ལྟ་བུའི་ལོ་དེ་ཟླ་བ་བཅུ་གཉིས་པོ་དང་གཅིག་ཏུ་གྲུབ་ན་ཟླ་བ་བཅུ་གཉིས་ཡོད་པ་བཞིན་དུ་ལོ་ཡང་བཅུ་གཉིས་སུ་འགྱུར་ལ། ཐ་དད་དུ་གྲུབ་ན་ཟླ་བ་བཅུ་གཉིས་པོ་སྔར་བཞིན་རེ་རེ་ནས་བསལ་བའི་རྗེས་སུ་ལོ་དེ་
འདིའོ་ཞེས་བསྟན་རྒྱུ་མི་འདུག་པས་དེ་ལྟ་བུའི་ལོ་གཏན་མི་འདུག་སྙམ་དུ་ངེས་ཤེས་དྲངས་ཤིང། དེ་བཞིན་དུ་ཟླ་བ་གཅིག་ལ་གདགས་གཞི་ཞག་སུམ་ཅུ་དང། ཞག་ལ་ཆུ་ཚོད་དྲུག་ཅུ་སོགས་སྐད་ཅིག་མའི་བར་དུ་སྔར་

[128A]༄༅། །ལྟར་དཔྱད་དེ་བསྐྱང་བར་བྱའོ། །གཉིས་པ་འདུས་མ་བྱས་རང་བཞིན་མེད་པ་གཏན་ལ་ཕབ་ནས་བསྒོམ་ཚུལ་ནི། ནམ་མཁའ་གོ་སླ་ཞིང་གོང་གི་རིགས་པས་གཏན་ལ་འབེབས་བསླ་བས་རྟོག་བཏགས་
ཙམ་མིན་པའི་ནམ་མཁའ་ཡོད་པར་འཛིན་པ་ནི་དགག་བྱ་དང། གཅིག་ཏུ་གྲུབ་ན་ཕྱོགས་དང་ཕྱོགས་མཚམས་ཀྱི་ནམ་མཁའི་ཆ་དུ་མ་ཡོད་པས་ཤར་ཕྱོགས་སུ་ཆར་འབབས་པའི་ཚེ་ནུབ་ཕྱོགས་སུའང་འབབས་པར་
འགྱུར་བ་སོགས་དང། གླིང་བཞི་ལ་ནམ་མཁའི་ཁ་དོག་མི་འདྲ་བ་བཞི་ཡོད་པས། འཛམ་བུ་གླིང་གི་ནམ་མཁའ་སྔོན་པོ་ལྟར། སྒྲ་མི་སྙན་གྱི་ནམ་མཁའ་ཡང་སྔོན་པོར་འབྱུང་རིགས་པ་སོགས་ཀྱི་གནོད་བྱེད་ལ་ངེས་པ་
དྲང་བར་བྱའོ། །དོན་བསྡུ་ནི། མདོར་ན་ང་དང་ཕུང་པོ་དང་ཞེས་ནང་གི་ཆོས་དང། རི་རབ་ཁང་ཁྱིམ་ལ་སོགས་པ་ཞེས་ཕྱིའི་ཆོས་ཀྱི་མཚན་གཞི་སོགས་འཁོར་འདས་ཀྱི་ཆོས་ཐམས་ཅད་མིང་ཙམ་བརྡ་ཙམ་རྟོག་པས་
བཏགས་པ་ཙམ་མ་ཡིན་པར། རང་ངོས་ནས་གྲུབ་པ་རྡུལ་ཕྲ་རབ་ཀྱི་ཆ་ཤས་ཙམ་ཡང་མེད་པར་ངེས་པའི་ངེས་ཤེས་དེ་ཉིད་རྩེ་གཅིག་ཏུ་སྐྱོང་བ་མཉམ་གཞག་ནམ་མཁའ་ལྟ་བུའི་སྐྱོང་ཚུལ་དང། རྗེས་ཐོབ་ཏུ་ཡུལ་
སྣང་ཐམས་ཅད་རྒྱུ་རྐྱེན་ཚོགས་པ་ལ་བརྟེན་ནས་བྱུང་བས་བདེན་མེད་རྫུན་པའི་རང་བཞིན་དུ་ཤེས་པའི་རྗེས་ཐོབ་སྒྱུ་མའི་རྣལ་འབྱོར་གཉིས་ལེགས་པར་བསྐྱངས་པ་ལ་བརྟེན་ནས། དཔྱད་པ་བྱས་པའི་རང་སྟོབས་ཀྱིས་

[128B]
གནས་ཆ་བརྟན་པོ་འདྲེན་ནུས་པ་མེད་ལ། སོ་སོར་རྟོག་པས་མང་དུ་དཔྱད་པའི་དཔྱད་པ་དེ་ཉིད་ཀྱིས་གནས་ཆ་བརྟན་པོ་རྙེད་པ་ན་ལྟག་མཐོང་ཐོབ་པའི་ཞི་ལྷག་ཟུང་འབྲེལ་དུ་འཇོག་པར་གསུངས་ལ་དེའི་ཕྱིར་ཆུ་མི་གཡོ་
བ་ལ་ཉེའུ་ཆུང་འཁྱུག་པ་བཞིན་དུ་ཞི་གནས་ཀྱི་གནས་ཆ་ཙམ་མ་ཞིག་པའི་ངང་ནས་བདག་མེད་པའི་དོན་ལ་སོ་སོར་དཔྱོད་པའི་གཉིས་ཚོགས་ཙམ་ལ་ཞི་ལྷག་ཟུང་འབྲེལ་དུ་འཇོག་པ་ཡིན་ནོ། །དེ་ཡང་སྔར་གྱི་ཞི་གནས་ཀྱི་
སྐབས་སུ་སེམས་དམིགས་རྟེན་ལ་རྩེ་གཅིག་ཏུ་བཞག་པའི་སྟོབས་ཀྱིས་ཤིན་སྦྱངས་སྐྱེ་བ་ཡིན་ཀྱང། འདིར་ནི་དཔྱད་པ་རང་སྟོབས་ཀྱིས་གནས་ཆ་འདྲེན་ནུས་པས་སྔ་མ་ལས་ཀྱང་ཆེས་ཕུལ་དུ་བྱུང་བས་ངོ་མཚར་
བ་ནི་དཔེར་ན་ལུས་ས་ལ་གནས་བཞིན་དུ་མངའ་འཕོག་པ་བས་རྟ་རྒྱུག་བཞིན་དུ་འཕོག་པ་ཆེས་ངོ་མཚར་བ་བཞིན། རྗེ་རིན་པོ་ཆེས། རྩེ་གཅིག་གོམས་པས་བསམ་གཏན་འགྲུབ་པ་ནི། །སྨོས་པར་ཅི་འཚལ་ཚུལ་བཞིན་
དཔྱོད་པ་ཡི། །སོ་སོར་རྟོག་པ་ཡིས་ཀྱང་ཡིན་ལུགས་ལ། །གཡོ་མེད་ཤིན་ཏུ་བརྟན་པར་གནས་པ་གཅེས། །ཏིང་འཛིན་བསྐྱེད་པར་མཐོང་ནས་ཞི་ལྷག་གཉིས། །ཟུང་འབྲེལ་སྒྲུབ་ལ་བརྩོན་རྣམས་ཡ་མཚན་ནོ། །ཞེ་

[129A]༄༅། །གསུངས་སོ། །དེ་ལྟ་བུའི་ཚུལ་གྱིས་ལེགས་པར་བསྐྱངས་པས་ཉོན་མོངས་པ་དང་ཤེས་བྱའི་སྒྲིབ་པ་གཉིས་ཀའི་གཉེན་པོ་ནི་གོང་དུ་བཤད་པའི་སྟོང་པ་ཉིད་ཀྱི་ལྟ་བ་ཡིན་ཀྱང་ཉན་རང་རྣམས་རང་
གི་ཉོན་མོངས་པ་མ་ཟད་བར་དུ་སྒོམ་ཞིང། ཉོན་མོངས་པ་ཟད་པ་ན་དེ་ཙམ་གྱིས་ཆོག་པར་བཟུང་ནས་དུས་རིང་པོར་སྒོམ་པར་མི་བྱེད་པས་ཤེས་སྒྲིབ་སྤོང་བར་མི་ནུས་སོ། །དེས་ན་ཐེག་དམན་དགྲ་བཅོམ་
པ་དང། སོ་བརྒྱད་པའི་བྱང་སེམས་ལ་གཉིས་སྣང་གི་འཁྲུལ་པའི་བག་ཆགས་གསར་དུ་འཇོག་བྱེད་ཟད་པ་ཡིན་གྱི། ཐོག་མ་མེད་པ་ནས་རང་བཞིན་ཡོད་པར་ཞེན་པའི་དངོས་པོ་ལ་མངོན་པར་ཞེན་པའི་སྒོ་འབྱེད་
བྱེད་ཀྱི་སེམས་རྒྱུད་ལ་བག་ཆགས་རྒྱུན་པར་བཞག་པའི་གཉིས་སྣང་གི་བག་ཆགས་སྦྱང་རྒྱུ་དུ་མ་ཞིག་ཡོད་པས་དེ་ནས་ཀྱང་རིང་དུ་སྦྱངས་ཏེ་འཁྲུལ་པའི་བག་ཆགས་མ་ལུས་པ་ལྡོག་པ་ན་འཚང་རྒྱ་བར་
གསུངས་ཏེ། དེ་ཡང་ལྟ་བརྐྱང་པ་བསྒོམ་པས་མི་ཆོག་པར། སྤྱོད་ཕྱོགས་ཀྱི་ཚོགས་མཐའ་ཡས་པས་བརྒྱན་ཏེ་རིང་དུ་སྦྱང་དགོས་སོ། །དེ་ལྟར་ན་སངས་རྒྱས་ལྟ་ཞོག་འཁོར་བ་ལས་གྲོལ་བ་ཙམ་དོན་དུ་གཉེར་
ཡང་ཆོས་ཐམས་ཅད་རང་བཞིན་མེད་པར་རྟོགས་པའི་ལྟ་བ་མེད་པའི་ཐབས་མེད་པ་དང། ཐེག་པ་ཆེ་ཆུང་གི་ཁྱད་པར་འབྱེད་བྱེད་བྱང་ཆུབ་ཀྱི་སེམས་རིན་པོ་ཆེ་དང་བྱང་སེམས་ཀྱི་སྤྱོད་པ་རླབས་པོ་ཆེ་རྣམས་ཡིན་པར་

[129B] །གསུམ་པ་མཇུག་ཏུ་ཇི་ལྟར་བྱ་བ་དང། གཉིས་པ་ཐུན་མཚམས་སུ་ཡང་ལྷག་མཐོང་གི་རྣམ་གཞག་སྟོན་པའི་གསུང་རབ་དགོངས་འགྲེལ་
སྤྱི་དང་ཁྱད་པར་རྗེ་རིན་པོ་ཆེའི་ལྷག་མཐོང་ཆེ་ཆུང་སོགས་ལ་བལྟ་བར་བྱའོ། །དེ་ལྟར་ལམ་མཐུན་མོང་བས་རྒྱུད་སྦྱངས་ནས་ནི་གདོན་མི་ཟ་བར་རྡོ་རྗེ་ཐེག་པ་ལ་འཇུག་པར་བྱ་དགོས་ཏེ། ཐེག་པ་ཆེན་པོ་ཐམས་ཅད་ནི་ཕར་
ཕྱིན་དྲུག་ལ་འདུས་ཤིང། དེ་ཡང་བསྡུ་ན་ཐབས་ཤེས་གཉིས་སུ་འདུས་ཏེ། ཕར་ཕྱིན་དང་པོ་ལྔ་ཐབས་དང། ཐ་མ་ནི་ཤེས་རབ་སྟེ། དེ་གཉིས་ཀྱང་རྡོ་རྗེ་སེམས་དཔའི་ཐུགས་བདེ་སྟོང་དབྱེར་མེད་པའི་ཏིང་ངེ་འཛིན་ལ་
འདུས་པས་ཐབས་ཤེས་དབྱེར་མེད། བྫྲ་སྟེ་མི་ཕྱེད་པའོ། །དེ་ལྟར་ཐབས་ཤེས་དབྱེར་མེད་དེ་ནི་རྡོ་རྗེ་ཡང་ཡིན་ལ་ཐེག་པ་ཡང་དེ་ཡིན་པས། ཐེག་པ་ནི་བཞོན་པ་སྟེ་རྡོ་རྗེ་བཞོན་ནས་འགྲོ་བའོ། །བཞོན་པ་དེ་ནི་ཤིན་ཏུ་
མགྱོགས་པས་ཕར་ཕྱིན་ཐེག་པ་ལ་བཞོན་ན་བསྐལ་ཆེན་གྲངས་མེད་གསུམ་དུ་སངས་རྒྱས་ཀྱི་སར་བགྲོད་དགོས་པ་དེ་རྡོ་རྗེ་ཐེག་ལ་བཞོན་པས་སྙིགས་དུས་ཀྱི་ཚེ་ཐུང་གཅིག་ལ་བགྲོད་ནུས་པའི་ཕྱིར་རོ། །ཐེག་པ་དེ་གཉིས་
ལ་སྟོང་ཕྱོགས་བདག་མེད་པའི་ཤེས་རབ་ལ་ཁྱད་པར་མེད་ཀྱང་སྣང་ཕྱོགས་ཐབས་ཀྱི་ཆ་ལ་ཁྱད་པར་ཤིན་ཏུ་ཆེ་བ་སྟེ། བསོད་ནམས་ཀྱི་ཚོགས་གསོག་པ་ལ་ཕར་ཕྱིན་ཐེག་པར་མཆོད་པ་འབུལ་རུང་མི་རུང་གི་དབྱེ་

[130A]༄༅། །བ་དང། སལ་བོ་ན་ཆུད་ཟོས་པ་སོགས་ཀྱི་ཐ་སྙད་བྱེད་ཀྱང། རྡོ་རྗེ་ཐེག་པ་ལ་ནི་དེ་ལྟ་བུའི་དབྱེ་བ་སོགས་མེད་པར། ས་ནི་སྤྱན་མ། ཆུ་མཱ་མ་ཀི། མེ་གོས་དཀར་མོ། རླུང་སྒྲོལ་མའི་ངོ་བོ་ཡིན་པས། མཆོད་
རྫས་ས་ལ་བོ་ན་སྤྱན་མ་མཆོད་པ་དང། ཆུ་ལ་སྐྱུར་ན་མཱ་མ་ཀིར་མཆོད་པ་དང། མེ་ལ་བསྲེགས་ན་གོས་དཀར་མོ་ལ་མཆོད་པ་དང། རླུང་ལ་བསྐུར་ན་སྒྲོལ་མ་ལ་མཆོད་པར་འགྱུར་བས་མཚོན། བསོད་ནམས་ཀྱི་
ཚོགས་གསོག་པ་ཕར་ཕྱིན་ཐེག་པ་ལས་ཆོས་རླབས་ཆེ་བའི་རྒྱུ་མཚན་གྱིས་ལམ་མྱུར་བ་ཡིན་ནོ། །དེ་ལྟར་རྡོ་རྗེ་ཐེག་པའི་སྒོར་འཇུག་པ་ལ་ནི་རྒྱུ་མཚན་གཉིས་ཡོད་དེ། ཕར་ཕྱིན་ཐེག་པའི་རང་ལམ་མ་དགས་བདུན་གྱི་
སྐབས་སུ་ཉོན་སྒྲིབ་སྤོང་ལ། དག་པ་ས་གསུམ་གྱི་སྐབས་སུ་ཤེས་སྒྲིབ་སྤོང་ཀྱང་ས་བཅུ་བའི་མཐར་ངེས་པར་རྡོ་རྗེ་ཐེག་པ་ལ་བརྟེན་དགོས་པ་དང། ཡང་ཕར་ཕྱིན་ཐེག་པའི་ལམ་ལ་བསྐལ་པ་གྲངས་མེད་མང་པོར་སློབ་
དགོས་པ་ལ་རང་ངོས་ནས་སྐྱོ་བ་ཅུང་ཟད་ཀྱང་མེད་ནའང། སེམས་ཅན་གྱི་ངོས་ནས་སྐད་ཅིག་རེ་རེས་ཀྱང་འཚང་རྒྱ་བ་ལ་ཤིན་ཏུ་རིང་བས་ཉེ་ལམ་རྡོ་རྗེ་ཐེག་པ་ལ་འཇུག་དགོས་སོ། །དེ་ལྟ་མིན་པར་རང་ངོས་ནས་རྒྱལ་སྲས་
ཀྱི་སྤྱོད་པ་ལ་བསྐལ་པ་མང་པོར་སློབ་མི་ནུས་པ་རྒྱུ་མཚན་དུ་བྱས་ཏེ་རྡོ་རྗེ་ཐེག་པ་ལ་འཇུག་ན་ནི། དེས་འཇུག་སེམས་ལ་དངོས་སུ་གནོད་ཅིང། སྨོན་སེམས་ལ་རྒྱུད་ནས་གནོད་པས་འཚང་རྒྱ་བ་ལ་ཇེ་རིང་དུ་འགྲོ་བ་

[130B] རྡོ་རྗེ་ཐེག་པ་ལ་འཇུག་པའི་སྒོ་ནི་དབང་ཁོ་ན་ཡིན་ཞིང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་བསྲུང་བའི་ལམ་རིམ་གཉིས་སྒོམ་པ་ལས་ཀྱང་ཆེས་གལ་ཆེ་ལ། དམ་ཚིག་
ལ་གནས་བཞིན་པའི་སྟེང་ནས་ལམ་རིམ་གཉིས་སྒོམ་པ་ལ་བརྩོན་པར་བྱ་སྟེ། དེ་ཡང་སྔགས་ཀྱི་ལམ་གྱི་མཐུན་མོང་མ་ཡིན་པའི་སྤང་བྱ་ནི། ཕུང་ཁམས་སྐྱེ་མཆེད་ལ་རང་དགའ་བར་ཞེན་པའི་ཐ་མལ་གྱི་རྣམ་རྟོག་
འདི་ཡིན་ལ། དེ་སྤོང་བའང་གནས་ལུས་ལོངས་སྤྱོད་རྣམས་ཁྱད་པར་ཅན་གྱི་སྣང་བར་སྒྱུར་བར་བྱེད་པའི་བསྐྱེད་རིམ་ཡིན་པའི་ཕྱིར་རོ། །དེ་ཉིད་མཐར་ཕྱིན་པ་ན་རྫོགས་རིམ་ཟབ་མོའི་སྣོད་དུ་རུང་བ་ཡིན་པས་དེ་ནས་
རྫོགས་པའི་རིམ་པ་ལ་བསླབ་པར་བྱ་སྟེ་འབྲས་བུ་མངོན་དུ་བྱེད་པའི་ཚུལ་ལོ། །དེ་ལྟ་བུའི་ལམ་གྱི་ལུས་ཡོངས་སུ་རྫོགས་པ་ལ་བསླབ་པར་བྱ་སྟེ། བཤེས་གཉེན་བསྟེན་ཚུལ་ནས་ཞི་ལྷག་གི་བར་རྣམས་འོག་མ་འོག་
མ་ལ་མྱོང་བ་ཐོན་པ་ན་གོང་མ་གོང་མ་ཁྲིད་པ་ཡིན་ཀྱང། སྙིགས་མའི་དུས་འདིར་དེ་ལྟ་བུའི་འཆད་ཉན་མཛད་པ་སྲིད་མཐར་སྣང་ཞིང། ད་ལམ་མྱོང་འཁྲིད་ཀྱི་གཟུགས་བརྙན་ཙམ་བྱུང་བ་ཡང་ཡུལ་དུས་ལ་ལྟོས་པའི་
སྐལ་བ་བཟང་བ་ཡིན་པས་ཉིན་རེ་བཞིན་ཐུན་བཞི་དང་མ་མཐའི་ཐུན་གཅིག་ཏུ་བྱས་ཏེ་ལམ་གྱི་རིམ་པ་རྣམས་ལ་རྩོལ་བཅས་དང་རྩོལ་མེད་ཀྱི་མྱོང་བ་འདོན་པར་བྱེད་པ་ནི་དལ་བའི་རྟེན་ལ་སྙིང་པོ་ལེན་པའི་ཐབས་མཆོག་

[131A]༄༅། །ཏུ་གྱུར་པའོ། །དེ་ཡང་ཐོག་མར་ལམ་གྱི་རྩ་བ་བཤེས་གཉེན་བསྟེན་ཚུལ་ལ་ཐུག་པས་དེ་ལ་གུས་པ་ཆུང་ན་ལེགས་ཚོགས་ཐམས་ཅད་ཀྱི་རྩ་བ་འཆད་པས་བཤེས་གཉེན་བསྟེན་ཚུལ་ལ་འབད། དལ་
འབྱོར་ལ་སྙིང་པོ་ལེན་འདོད་བཅོས་མ་མིན་པ་ཞིག་སྐྱེས་ན་ཉིན་མཚན་ཀུན་ཏུ་སྒྲུབ་པ་ལ་ནང་ནས་བསྐུལ་བས་དལ་འབྱོར་གྱི་སྐོར་རྣམས་ལ་སྒོམ། ཚེ་འདིའི་སྣང་ཤས་མ་ལྡོག་ན་ཕྱི་མ་དོན་གཉེར་དྲག་པོ་མི་འབྱུང་བས་
མི་རྟག་པ་དང་ངན་འགྲོར་འཁྱམས་ཚུལ་རྣམས་བསམ་ལ་སྐྱབས་སུ་འགྲོ་ཞིང། དེའི་བསླབ་བྱ་རྣམས་དང་ལས་འབྲས་ལ་ཡིད་ཆེས་ཀྱི་དད་པ་བརྟན་པོས་དགེ་མི་དགེའི་འཇུག་ལྡོག་ལ་འབད། དེ་ནས་འཁོར་བ་
གང་ལས་འབྱུང་བའི་རྒྱུ་ལས་ཉོན་ངོས་བཟུང་ནས་དེ་སྤོང་འདོད་སྐྱེད་ཅིང། དེ་ལས་གྲོལ་བའི་ཐབས་ལམ་བསླབ་པ་གསུམ་དང་ཁྱད་པར་གང་ཁས་བླངས་པའི་སོ་ཐར་གྱི་བཅས་མཚམས་ལ་འབད། དེ་ནས་རང་ཉིད་
འཁོར་བ་སྤྱི་བྱེ་བྲག་གི་སྡུག་བསྔལ་མྱོང་བ་ཇི་ལྟ་བར་སྐྱེ་བར་དྲིན་གྱིས་བསྐྱངས་པའི་མ་རྣམས་ཀྱང་དེ་འདྲ་བར་བསམ་ལ་བྱམས་སྙིང་རྗེ་བྱང་ཆུབ་ཀྱི་སེམས་ཅི་སྐྱེ་ལ་འབད་པ་དྲག་པོས་སྦྱངས་ལ་སྨོན་འཇུག་
གི་སྡོམ་པ་ཆོ་གས་བཟུང་སྟེ་བསླབ་བྱ་རྣམས་བསྲུང་སྡོམ་ལ་འབད་ཅིང་ཁྱད་པར་རྩ་ལྟུང་ལ་སྲོག་བསྔོས་བྱས་ཏེ་བསྲུང། རྒྱ་ལ་ཉེས་པས་གོས་ན་བཤགས་བསྔམས་དྲག་པོ་ལ་འབད་ཅིང། ཕར་ཕྱིན་

[131B] །མཉམ་མེད་བུ་རམ་ཤིང་པའི་དགོངས་པའི་དོན། ཞེས་པ་
ནི་ལམ་འདི་མཛད་པ་པོ་ཐོག་མ་སྟོན་པ་སངས་རྒྱས་ཡིན་པས་དེའི་ཆེ་བ་བརྗོད་པ་དང། དགོངས་པའི་དོན་ནི་བྱང་ཆུབ་ལམ་གྱི་རིམ་པ་འདི་ཉིད་དོ། །དཔལ་ལྡན་མར་མེ་མཛད་དཔལ་ཡབ་སྲས་དང། ཞེས་པའི་ཡབ་ཇོ་
བོ་རྗེ་དང། སྲས་འབྲོམ་སྟོན་བའི་ཆེ་བ། བློ་བཟང་རྒྱལ་བ་གཉིས་པས་གསལ་མཛད་པ། ཞེས་པ་ནི་རྗེ་རིན་པོ་ཆེའི་ཆེ་བ་བརྗོད་པའོ། །མདོར་བསྡུས་ཉམས་ལེན་རིམ་པར་བསྒྲིགས་པ་འདི། ཞེས་པ་ནི་ཆོས་ཀྱི་ཆེ་བ་སྟེ་
ལུགས་གཞན་ལས་ཁྱད་པར་དུ་འཕགས་པ་ཐར་པ་མཆོག་ལ་འགྲོ་བ་ནི་སྐལ་བཟང་སྟེ་རྒྱལ་བའི་སྲས་ཡིན་ལ། དེའི་ཆ་རྐྱེན་དུ་བསྡེབས་པའོ། །ཆོས་ཀྱི་རྒྱལ་མཚན་རང་ཉིད་ཀྱིས་མཛད་པས་ན་བསྡེབས་ཞེས་གསུངས་
དགེ་བ་འདི་ཡིས་བདག་གཞན་འགྲོ་བ་རྣམས། །སྐྱེས་བུ་གསུམ་གྱི་ཉམས་ལེན་མཐར་ཕྱིན་ཤོག་ཅེས་པ་ནི་བརྩམས་པའི་དགེ་བ་བསྔོ་བར་མཛད་པ་སྟེ་གོ་སླའོ། །ཞེས་གསུངས། འདིར་སྨྲས་པ། འཆི་མེད་ཡུལ་ལས་
འབད་བས་དྲངས་མིན་ལ། །ཛ་ཧ་ནུ་ཡི་ལྟོ་བར་མ་བསྒྱིངས་པའི། །རྗེ་བཙུན་ཁྱོད་གསུང་གངྒའི་ཀླུང་རྒྱུན་གྱིས། །བདག་འདྲའི་རྨོངས་མུན་དྲི་མ་མཐའ་དག་སྦྱངས། །བུང་བའི་ཚོགས་ཀྱིས་པདྨའི་བཅུད་དྭངས་ལ། །

[132A]༄༅། །བདག་གིས་ཁྱོད་གསུང་འདབ་བརྒྱའི་སྦྲང་རྩི་འཐུང། །ཆུ་སྐྱེས་དེ་ནི་གཟུགས་ཅན་བེམ་པོའི་ཆོས། །ཁྱེད་ཀྱི་གསུང་ནི་ཡན་ལག་དྲུག་བཅུའི་དབྱངས། །ཀླུ་སྒྲུབ་ཞབས་ཀྱི་ཁ་ཆེམས་རླུང་བསྐུར་གཏམ། །བློ་
བཟང་མེས་པོའི་ངག་ལས་ཆེར་བསྒྲགས་པས། །ཕ་རྒན་དྷ་རྨའི་ཞབས་ཀྱི་ཤེས་རབ་མདས། །བདག་འཛིན་དགྲ་བོའི་ཙི་ཏྟ་དུམ་བུར་བྱེད། །གང་གི་མཁྱེན་པ་མཐའ་བྲལ་འཆི་མེད་ལམ། །ཐུགས་རྗེའི་ཆུ་འཛིན་སྟུག་
པོས་ཡོངས་གང་ལས། །ལེགས་བཤད་དམ་ཆོས་བདུད་རྩིའི་ཟེགས་མ་ཙམ། །ཐོབ་པའི་བཀའ་འབངས་བདག་ཀྱང་སྐལ་བ་བཟང། །ཚུལ་འདིར་འབད་ལས་ཐོབ་པའི་དགེ་བའི་ཚོགས། །ཉ་བའི་ཟླ་ལྟར་དཀར་བ་
མཆིས་པ་གང། །སྐྱེ་བར་བཤེས་གཉེན་དམ་པས་རྗེས་བཟུང་སྟེ། །སྐྱེས་བུ་གསུམ་གྱི་ཉམས་ལེན་མཐར་ཕྱིན་ཤོག་ཅེས་བདག་ཅག་རྣམས་ལ་བཀའ་དྲིན་མཚུངས་པ་མེད་པའི་བཤེས་གཉེན་དམ་པ་རྗེ་བཙུན་
དངུལ་ཆུ་བ་ཆེན་པོ་
པའི་བདེ་ལམ་བློ་འཛིན་དང་འབྲེལ་བའི་ཟབ་ཁྲིད་ས་བྱི་ཧོར་ཟླ་ལྔ་པའི་ཚེས་གནམ་གང་ནས་དབུ་ཚུགས། ཆོས་སྐོར་རེར་ཉིན་ཞག་ལྔ་རེའི་སར་དཔོན་སློབ་ཚང་མས་ཐུན་བཞི་ལ་སོགས་པའི་ཉམས་བཞེས་ཀྱིས་

[132B] ཟླ་བ་བདུན་པའི་ཚེས་ཉེར་བརྒྱད་ལ་ཆོས་ཐུན་དངོས་གཞི་གྲོལ། ཟླ་བ་བརྒྱད་པའི་ཚེས་གཉིས་རེས་གཟའ་ཕུར་བུའི་ཉིན་རྒྱལ་སྲས་སེམས་དཔའ་ཆེན་པོའི་སྣང་བརྙན་རིན་པོ་ཆེའི་དྲུང་དུ་སྣ་ལྔའི་མཆོད་
པ་བརྒྱ་ཕྲག་ཉེར་གཅིག་ལྷག་ཙམ་དང། ཚོགས་ཀྱི་འཁོར་ལོ་ཟབ་ཅིང་རྒྱ་ཆེ་བ་ལ་སོགས་པས་བསྙེན་བཀུར་ཏེ་སྨོན་འཇུག་སེམས་བསྐྱེད་ཀྱི་སྡོམ་པ་བཅས་བཀའ་དྲིན་སྩལ་བའི་ཚེ་བཀའ་འབངས་ཀྱི་ཆར་གཏོགས་རྗེ་དྲུང་ཚེ་
རིང་མིང་ཅན་གྱིས་རང་ཉིད་དྲན་པ་གསོ་ཕྱིར་བརྗེད་བྱང་ཟིན་བྲིས་སུ་བགྱིས་པ་དགེ་ལེགས་འཕེལ། 
གསོལ་འདེབས་ལམ་མཆོག་སྒོ་འབྱེད་ཀྱི་སྐབས་སོགས་ལ་ནོར་པ་མང་པོ་འདུག་གསུང་བ་དབྱངས་ཅན་གྲུབ་པའི་རྡོ་རྗེས་ཕྲན་བུ་བཅོས་པ་ལགས་སོ། །   ༈    རྣམ་འདྲེན་ཟས་གཙང་སྲས་ཀྱི་ཞལ་གྱི་ལུང་
མཉམ་མེད་ཇོ་བོ་ཆེན་པོའི་ཐུགས་ཀྱི་བཅུད། །ཡབ་རྗེ་རྒྱལ་བ་གཉིས་པས་གསལ་མཛད་པའི། །ཆེ་བ་བཞི་ལྡན་བྱང་ཆུབ་ལམ་རིམ་དོན། །བློ་བཟང་ཆོས་ཀྱི་རྒྱལ་མཚན་འཛིན་པ་ཡིས། །གདུལ་བྱའི་ཉམས་
ལེན་རིམ་པར་བསྒྲིགས་པའི་གཞུང། །ཐམས་ཅད་མཁྱེན་པར་འགྲོད་པའི་བདེ་ལམ་ཞེས། །སྙན་བརྒྱུད་རིན་ཆེན་ཚར་དུ་དངར་བ་ཡི། །རྩ་བ་ཟུར་དུ་བཞག་པའི་མྱག་མྱོག་གི་བཤད་པར་འཁྲིད་ཀྱི་སྒྲོ་བཏགས་

[133A]༄༅། །མ་ཡིན་པར། ཚིག་གི་དོན་དང་ཡིད་ལ་བྱེད་ཚུལ་དང། །རྒྱུད་ལ་སྐྱེད་ཚུལ་གེགས་སེལ་བོགས་འདོན་སོགས། །མིག་ཕུག་ལུང་རྒྱུད་ཚུལ་དུ་གསུངས་པ་ཡི། །ཐམས་ཅད་མཁྱེན་པ་བླ་མའི་
ཞལ་གྱི་ལུང། །ཐུགས་སྲས་མཆོག་གིས་ཟིན་བྲིས་མཛད་པ་འདི། །ཡབ་སྲས་ཟུང་གི་སློབ་བུའི་ཆར་གཏོགས་པ། །དབྱངས་ཅན་གྲུབ་པའི་རྡོ་རྗེར་འབོད་པ་ཡིས། །རབ་ཚེས་ན་ཚོད་ལྡན་ལོར་པར་
བརྐོའི་ལས། །མཁས་པའི་ཕུལ་ཕྱིན་བཀྲ་ཤིས་གྲངས་ལྡན་པས། །ཆོས་སྦྱིན་འཛད་མེད་སྤེལ་ཕྱིར་པར་དུ་བསྒྲུབས། །འདིས་མཚོན་དགེ་བས་མཁའ་མཉམ་ཡིད་ཅན་ཀུན། །མཚན་ལྡན་དགེ་
བའི་བཤེས་ཀྱིས་རྗེས་བཟུང་སྟེ། །ཚང་ལ་མ་ནོར་ལམ་བཟང་འདིར་བསླབས་ནས། །ས་ལམ་བགྲོད་པ་རིང་མིན་མཐར་ཕྱིན་ཤོག། གནས་སྐབས་སུ་ཡང་བདག་ཅག་ལྟོས་བཅས་ཀྱི། །ཕྱི་ནང་གསང་
བའི་བར་གཅོད་ཀུན་ཞི་ནས། །ཚེ་རིང་ནད་མེད་ཆོས་འབྱོར་བདེ་སྐྱིད་ཀྱི། །དཔལ་ལ་རོལ་བའི་དགེ་མཚན་འབར་གྱུར་ཅིག་ཅེས་པ་འདི་ཡང་དབྱངས་ཅན་གྲུབ་པའི་རྡོ་རྗེས་བྲིས་པ་ཤུ་བྷ་མ་སྟུ་སརྦ་
ཛ་ག་ཏཾ།། །།



﻿༄༅། །་སྐྱབས་རྗེ་ཡོངས་འཛིན་ཁྲི་བྱང་རྡོ་རྗེ་འཆང་གི་དྲུང་ལམ་རིམ་དམར་ཁྲིད་མྱུར་ལམ་དང། བདེ་ལམ་གཉིས་སྦྲགས་ཀྱི་ཉམས་ཁྲིད་
སྩལ་སྐབས་ཟིན་བྲིས་དང། ལམ་རིམ་ཉམས་མགུར་གྱི་ཟིན་ཐོར་བཞུགས་སོ།།
   ༈      ༈    སངས་རྒྱས་ཆོས་ཚོགས་མ་ཚར་གསུམ་
ལྷ་དང་ལྷ་མིན་  ྾  ལམ་རིམ་དམར་ཁྲིད་བརྩི་གཞག་དབུ་ནས་  ྾  རྟེན་འབྲེལ་ཡིན། བར་གསུངས་པ། གུས་པས་ཡང་སྐྱོར། དེ་ནས་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
གསུང་ལས། དལ་བའི་རྟེན་འདི་  ྾    ྾  ཞེས་གསུངས་པ་ལྟར། དུད་འགྲོ་ཚོར་ཁ་སྟབས་དེ་ལས་མེད་གཤིས་ཁག་མེད། རང་རེ་དེ་ལས་དྲག་པས་ཆོས་སྒྲུབ་ནུས་པར་ཡོད། ལམ་རིམ་
བདེ་མྱུར་དང། འཇམ་དཔལ་ཞལ་ལུང་མདོ་སྔགས་ཀྱི་ཁྱད་པར་ཏེ། བདུད་རྩི་འབེབས་སྦྱངས་ཡོད་མེད་དང། སེམས་དཔའ་སུམ་བརྩེགས་ཡོད་མེད་སོགས་ཀྱི་ཁྱད་པར་ཡོད། ལམ་
རིམ་དབུ་ནས། མཛད་པ་པོའི་འཇུག་བར།    ༈    ཚོན་པིར་སོགས་དགོས་པར་ཤེས་ཀྱང་སྐབས་གང་དུ་དགོས་པ་མ་ཤེས་པ་དང། དེ་ཤེས་
པའི་ལྷ་བྲིས་པ་ལྟ་བུ་དང། ཁ་ལག་བཟོ་རྒྱུ་ཤེས་ཚུལ་མ་བྱན་ལ་སྦྱར་བ་དང། འདུ་ཁང་གི་ཨར་ལས་ལ་སྦྱར་ནས་བཀའ་སྩལ། མདོ་སྡེ་རྒྱན་ལས། དད་དང་དགའ་དང་བློ་རྣམས་

[164A]༄༅། །ནི། །རྒྱུ་ཡིན་ཕྱིར་ན། ཐོག་མར་དགེ་བ་ཐོས་པའི་དབང་གིས་མངོན་འདོད་དང་རབ་དྭང་གི་དད་པ་བསྐྱེད་པ་དང། བར་དུ་དགེ་བ་བསམ་པའི་དབང་གིས་ཡིད་ལ་དགའ་བ་
བསྐྱེད་པ། ཐ་མར་དགེ་བ་སྒོམ་པའི་དབང་གིས་ཡིད་ལ་བརྟན་པ་ཐོབ་ནས་གོང་འཕེལ་དུ་འགྱུར་བའི་ཁྱད་པར་དང་ལྡན་པ། ཞི་རྒྱས་ཀྱི་ལས་ཚོགས་བསྟན་པ་དེ་དག་ཀྱང། རང་གི་དགྲ་
འདུལ་གཉེན་སྐྱོང་ལྟ་བུ་མ་ཡིན་པར། གཞན་དོན་སྒྲུབ་པའི་ཡན་ལག་ཏུ་དགོས་ཤིང། དཔེར་ན། སྨན་པས་དཔྱད་གཏར་སྨན་སྦྱིན་སོགས་ཞི་དྲག་གང་ཡང་བྱ་དགོས་པ།    ༈   
རིམ་འདི་གསུང་རབ་ཀུན་གྱི་སྙིང་པོ་བསྡུ་བསྡུ་བ། ཞེས་པ་ལྟར་གསུང་རབ་ཀྱི་བརྗོད་བྱ་ཐམས་ཅད་འདིར་བསྡུ་བ་དང། དཔེར་སྨན་ག་པུར་ཉེར་ལྔ་དཔེ་སྦྱར། དེ་བཞིན་འདི་ཉིད་བལྟ་
བའི་མིག་གློག་བརྙན་སོགས་ལ་སྦྱར་ནས་གསུངས། འདུ་ཤེས་དྲུག་གི་ཐད། ཆོས་ཀྱི་ཚུལ་ལ་རིང་དུ་གནས་པའི་འདུ་ཤེས། ཡང་གསུང་སྲོལ་གཅིག་ལ་ཆོས་ཀྱི་ཚུལ་ལ་ཤིན་ཏུ་རིངས་
པ་སྟེ་བྲེལ་བའི་ངང་གནས་པ་ལ་སྦྱར། ཆོས་དྲེད་ལ་ཤོར་བ་དེར། ཆོས་ཕྲན་ཚེགས་ཀྱིས་མི་ཕན་པ་ནི། དཔེར་ན། སྣ་ཐག་མི་འཐེན་པ་ཞིག་ཡ་མ་ན་ན། སྣ་ཐག་ཕྲན་བུ་འཐེན་

[164B] རྒྱུན་དུ་སྣ་ཐག་འཐེན་པ་དེར་མི་ཕན་པ་ལྟར་དང། ཚིག་ལ་མཁས་ཀྱང་དོན་ལ་རྨོངས་པ་དེས། རྒྱ་མཚོར་མེ་ཤོར་བ་ལྟར་ཕན་ཐབས་དཀའ། སྨྲ་དགའི་ཉེས་པ་རྣམས་
ལམ་རིམ་ཆེན་མོ་ལྟར་སྩལ། སྐྱེ་བའི་རྫོང་ཞེས་པ། རབ་གནས་ལས། སྐྱེ་བའི་ལྗོན་ཤིང་རྩད་ནས་གཅོད་དོ། །ཞེས་པ་ལྟར་ཤིང་དེ་རྩ་བཀོག་བཏང་དགོས། ཐོས་པའི་ཕན་ཡོན་ལ་
སྦལ་པ་མཁར་བས་བརྫི་བ། དགེ་འདུན་བསྲུང་གི་སྤྱོད་ལམ་ལ་སྤྲེའུ་ལད་མོ་བྱེད་པ་མུ་སྟེགས་པ་ལྔ་བརྒྱའི་རྒྱུད་ལ་ཏིང་འཛིན་སྐྱེ། ཐེག་ཆེན་གྱི་ཆོས་བཤད་པ་ལ། གཞི་དུས་སུ་ཐེག་
ཆེན་གྱི་རིགས་སད། ལམ་དུས་སྒྲིབ་པ་སྦྱོང། འབྲས་དུས་ཆོས་སྐུ་ཐོབ། ཞུ་མར་རམ་སྒྲོན་མེ་གསལ་ལོད་ཇི་ཙམ་ཡོད་པ་དེ་ཙམ་གྱིས་མུན་པ་སེལ་བ། དཔེར་ན། སྤོས་མེ། ཞག་སྣུམ་
ཡང་ལ་སོགས་རིམ་པར་གསལ་བ་ལྟར། ཐོས་པ་ཇི་ཙམ་ཡོད་པ་ཙམ་གྱི་བློ་མུན་བསལ། ཉན་ཚུལ་མ་འགྲིག་ན། བཀྲ་ཐང་བླ་མའི་སློབ་མ་ཞིག་གིས་ཤིག་བསད་པ། ་རྒྱལ་བ་སྐལ་བཟང་
གི་སློབ་མ་ཞིག་རྨའི་ཕྱ་འཁར་ཕན་པོ་ལྷུན་གྲུབ་རྫོང་ཡིན་པ་ཤེས་བྱུང་ཟེར་བ་ལྟར་མ་ཡིན་པར་སྙིང་པོ་ལེན་ཤེས་པ་དགོས། ལམ་རིམ་ཆོས་ཀྱི་ཆེ་བ་ནས་ཉན་བཤད་བྱ་ཚུལ་མཇུག་བར་

[165A]༄༅། ། ཕྱི་མ་ལྷ་ཡུལ་དུ་སྐྱེ་བ་ཞེས་པ་དག་ཞིང་དུ་སྐྱེས་པ་ལ་བྱེད། མཚམས་ཐོར་རྒྱལ་ཆེན་བཞི། འཕགས་སྐྱེས་པོ། རྣམ་སྲས་བསྐྱེད་
པ་སོགས་སྣ་ཚོགས་ཡོད་ལ་རྒྱུ་མཚན་རེ་ཡོད། ནང་གི་སྒོམ་མཁན་བསམ་པ་རྒྱ་ཡེངས་སུ་བཏང་ན་ཕྱི་ནང་སྡོད་མཁན་མི་མཚུངས་པ་དེ་འདྲ་མི་རིགས། རྟེན་བཀྲམ་པའི་ཐད། འཁྲུགས་
བཞིན་པ་ཡི་སེམས་ཀྱིས་བལྟས་ན་ཡང། །ཞེས་དང། འཆོལ་བཞིན་པ་ཡི་ཞེས་པ་གཉིས་ཡོད། ཤ་རིའི་བུ་བང་ཆེན་པར་འཁྲུངས་སྐབས། རྣམ་གཟིགས་སྐུ་ལ་བལྟས་ཀྱིན་མོས་པའི་
འབྲས་བུ་ཤེས་རབ་ཅན་སོགས་བྱུང། ལོག་འཚོས་དཀོན་མཆོག་མི་མཉེས་པ། བུ་ལ་གནོད་པ་བྱེད་པའི་རྫས་ཀྱིས་མ་དེ་མི་དགའ་བ་ལྟར་ཡིན། བཀའ་གདམས་པའི་དགེ་བཤེས། ལྷ་
སར་ཏིང་འཛིན་ལ་བཞུགས་པར། ཞལ་ཆུ་འཆོར་བར་གནས་མོས་ཉིན་གང་གཉིད་ཉལ་མཁན་ཞིག་འདུག་ཟེར་ཚུལ། དཔེ་ཁྲིད་དགེ་རྒན་ནས་རང་ཉིད་ཀྱིས་ཇི་ཙམ་ཤེས་པ་དེའི་བར་
ཁྲིད་ཐུབ་པ་བཞིན། ཉན་རང་རྣམས་ཀྱིས་ཀྱང་རང་གི་ཤེས་ཚོད་བར་ཁྲིད་ཐུབ་པ་ལས་དེ་ལྷག་མི་ཐུབ། ཐབས་ཤེས་གཉིས་གལ་ཆེ་མཉམ། གཤོག་པ་གཉིས་དང་འདྲ་བར། དབུ་མ་

[165B] ཀུན་རྫོབ་དེ་ཉིད་  ྾  སོགས་གསུང། འོན་ཀྱང་ལམ་རིམ་འདིར་བྱང་སེམས་གཙོ། བྱང་སེམས་གོ་སླ་སྐྱེ་དཀའ། སྟོང་ཉིད་གོ་དཀའ་དེའི་རྟོགས་བློ་སྐྱེ་སླ། གདན་ལ་
པད་ཟླ་ཉི་གདན་བྱེད་པ་དང། པད་ཉི་ཟླ་བ་བྱེད་པ་གཉིས་ཀ་ཡོད། འོག་ཏུ་ཉི་མ། སྟེང་དུ་ཟླ་བ་བྱེད་པ། སྔགས་ཀྱི་སྐབས་སྙིང་གའི་ཐིག་ལེ་འོག་དམར་སྟེང་དཀར་བྱེད་པ་ལྟར་
སྟོན་པའི་ས་གནོན་དང་བདུད་རྩིས། རང་རྒྱུད་ཀྱི་བདུད་བཞི་བཅོམ་པ་དང། གཞན་རྒྱུད་ཀྱི་བདུད་བཞི་འཇོམས་པ་མཚོན། རང་གི་བླ་མ་ཁྱིམ་པ་དང་བུད་མེད་ལྟ་བུ་ཡོད་ན་རབ་བྱུང་
གི་རྣམ་པར་བསམ་ཞིང་ངོ་བོ་དེར་མོས། བླ་མའི་ཆོས་འཆད་མཉམ་གཞག་གིས་ཐོས་པ་དང་སྒྲུབ་པ་ལ་བསྐུལ་བ་དང། མཉམ་རྗེས་གཉིས་མཚོན། བླ་མ་དགྱེས་ཚུལ་ལ་རྒྱུན་དུ་སྤྱོད་
ངན་ཡིན་ཡང་ལན་གཅིག་ལེགས་པོ་བགྱིས་པས། ཕ་དགའ་བ་ལྟ་བུར་དགྱེས་པ་གཅིག་ད་བར་ངན་སོང་དུ་འཁྱམས་པར་ད་རེས་དལ་འབྱོར་ཐོབ་པས་རྒྱལ་བ་དགྱེས་པ། བུ་ཤིན་ཏུ་
ན་བར་ཨ་མ་མི་དགའ་ཡང་དགའ་ཚུལ་བསྟན་པ་ལྟར་དགྱེས་ཚུལ་དང་གསུམ། འཁོར་བ་མཐའ་མེད་ཚུལ་ནི། ནམ་མཁའ་མཐའ་མེད་པ་དེ་བཞིན་དུ་ཤེས་བྱ་ལ་མཐའ་མེད། དེར་དམིགས་

[166A]༄༅། །པའི་བདེན་འཛིན་ལ་མཐའ་མེད། དེས་བསགས་པའི་ལས་ལ་མཐའ་མེད། དེའི་དབང་གི་སྐྱེ་བ་བཅས་རིམ་བཞིན་མཐའ་མེད་པ་དང། ཡང་ན། རང་གི་སྐྱེ་བའི་ཐོག་མའི་
མཐའ་མེད་པས། དེའི་སྐབས་ཀྱི་ལས་ལའང་མཐའ་མེད་པ་སྟེ་ཚུལ་གཉིས་ཡོད། འཁོར་བའི་གཏིང་མཐའ་མེད་ཚུལ་ནི། ངེས་འབྱུང་མ་སྐྱེས་བར་དུ་འཁོར་བའི་གཏིང་མཐའ་མི་
རྙེད་པ་སྟེ། འཁོར་བའི་ཚོད་མི་ཐིག་པ་ཡིན། ལམ་རིམ་གདམས་པ་དངོས་ཀྱི་སློབ་མ་དཀྲི་ཚུལ་ནས་སྐྱབས་ཡུལ་གསལ་བཏབ་ཟིན་མཚམས་བར།    ༈   
རྒྱུ་འཇིགས་སྐྲག་དང། ཡིད་ཆེས་གཉིས་དགོས་ཚུལ། ནད་པས་སྨན་པར་རེ་བ་ལ་སྦྱར་བ་དང། ནག་ཆེན་དཔོན་ལ་རེ་བར་སྦྱར་བར་མཛད། ནང་མི་ཚང་མར་ནད་མནར་བྱུང་བར་
ཕ་རྒན་དེ་ལ་རང་ཉིད་དྲག་འདོད་དང། ནང་མི་རྣམས་ཀྱང་ནད་དྲག་བཅུག་འདོད་གཉིས་ཀ་ཡོད་པ་ལྟར། ཐེག་ཆེན་ཐུན་མོང་མིན་པའི་སྐྱབས་འགྲོ།    ༈    སྐྱབས་སུ་
མཆི་བ་ནི། འགྲོ་བ། བསྐྱབ་བྱ་དང་སྐྱབས་ཡུལ་གནམ་ས་ཁ་འགྲིགས་པ་ལྟ་བུ་དགོས། ནང་གི་སྡིག་སྒྲིབ་ཀྱི་མུན་པ་ཆ་མེད་དུ་སོང་བར་བསམ་པ་རྫོགས་རིམ་གྱི་གནད་ཡོད་པ་ལས་

[166B] སྦྱང་བསྒྱུར་ཚུད་གསུམ། དྭངས་གསལ་འོད་ཀྱི་རང་བཞིན་ཞེས་པ། སྒྱུ་ལུས། འོད་གསལ། ཟུང་འཇུག་གསུམ་ལ་སྦྱར་
གསུང་རབ་པོ་ཏི་རྣམས་དེའི་རྒྱུད་ཀྱི་སྤངས་རྟོགས་ཀྱི་ཡོན་ཏན་དེ་དང་དེའི་རྣམ་པར་ཤར། འཁོར་ལོའི་དབྱེན་མི་འབྱུང་ཡང། ལས་ཀྱི་དབྱེན་འབྱུང་ཉེ། ཇོ་བོའི་སར། བྲྀ་ཀ་མ་
ལ་ཤི་ལའི་མཁས་པ་ཞིག་གཤིན་རྗེ་གཤེད་ཀྱི་གྲུབ་ཐོབ་གཅིག་གིས་འབྲས་ཕུལ་གང་བག་མེད་སྤྱད་པས་ཡི་དྭགས་སུ་སྐྱེས་ནས་ཡོང་པ་ཕྱིར་སློག་པའི་ལོ་རྒྱུས། ཆོས་སྐྱོང་ལ་གཏང་རག་
དུས་གཏོར་ཆག་པ་སོགས་ཀྱང་དགེ་འདུན་ལ་བརྟེན་པར་སྦྱོར་ཆོས་ཐུབ་བསྟན་ལྷུན་པོའི་མཛེས་རྒྱན་དུ་གསལ། འདིར་ཐེག་ཆེན་སྐྱབས་འགྲོ་ལ། སྐྱབས་ཡུལ་སངས་རྒྱས་ལ་ཁྱད་པར་
མེད་ཅིང། ཆོས་ཐེག་ཆེན་གྱི་ཆོས་དང། དགེ་འདུན་ཡང་བྱང་ཆུབ་སེམས་དཔའ་ལ་བྱེད། དེ་ལྟར་སེམས་བསྐྱེད་པས་ཐུབ་དབང་མཉེས། དེ་ལས་འོད་ཟེར་འཕྲོས། རང་དང་
སེམས་ཅན་ཐམས་ཅད་ལྷ་སྐུར་གྱུར། བྱང་ཆུབ་ལ་བཀོད་རྒྱུ་བྱུང་སྙམ་དུ་དགའ་བ་དང་ཡི་རངས་སྒོམ། དེ་ནས་ཚད་མེད་བཞི། ཚད་མེད་ཅེས་བརྗོད་པ་ནི། དམིགས་ཡུལ་ཚད་མེད་

[167A]༄༅། །པ་ལ་དམིགས་ནས་ཚོགས་ཚད་མེད་པ་བསགས། དེ་ལ་བརྟེན་ནས་བྱང་ཆུབ་ཀྱི་ཡེ་ཤེས་ཚད་མེད་པ་ཐོབ་པས་དེ་སྐད་ཟེར། སྐྱབས་ཡུལ་བསྡུ་མི་བསྡུ་གཉིས། བསྡུ་ཚུལ་
ལ་སྨིན་མཚམས་སུ་བསྟིམས་པ། ནམ་མཁར་བཏེགས་པ་རྗེས་སུ་བསྟིམས་པ། སྟོང་པར་ཡལ་བ། ཡང་བྲེལ་བ་ཆེ་ན། ཚོགས་ཞིང་གསར་དུ་གསལ་བཏབ་མི་དགོས་པར། སྐྱབས་
ཡུལ་དེ་ལ་ཡན་ལག་བདུན་པ་འབུལ་ཡང་མཆོག་མཎྜལ་སྐབས། གསེར་གྱི་ས་གཞི་ནས་འགོ་བརྩམས་པ་དང། འོ་མཚོ་གཞི་གསེར་གྱི་ས་གཞི་ལ་བཻཌཱུརྱའི་བྱེ་མ་འམ། བཟློག་སྟེ་
བྱ་བ་དེ། ཁམས་བདེ་བར་གཤེགས་པའི་སྙིང་པོ་ཡོད་པ་ལས། སྤངས་རྟོགས་ཡོན་ཏན་རྒྱས་པ་མཚོན། འདིར་སངས་རྒྱས་རྣམས་ནི། གར་མཁན་དག་དང་རི་མ་བཟང་ལྟར་སྣང།།
ཞེས་སོགས་དང། མདོ་སྡེ་རྒྱན་དུ། ཀླུ་དག་ས་ཡི་  ྾  འོད་ཟེར་དཔག་ཏུ་མེད་པ་འདྲེས་ཤིང། ཞེས་སོགས་ལྟར་ཡིན། ཚོགས་ཞིང་དུ་ཉམས་ལེན་བྱིན་རླབས་བརྒྱུད་ལྔ་ཚོམ་དང་ལྔ་
བསྒྲིག་གཉིས་ཀ་རུང། ལུས་དཀྱིལ་སོགས་གསལ་མ་འདེབས་ན། ཡོད་བསམ་པ་ཙམ་གྱིས་འགྲིག་དཔེར་ན། དངུལ་ཁུག་ནང་དངུལ་གྱི་མདོག་དབྱིབས་དྲན་མི་དགོས་པར་འདི་ཙམ་

[167B] ཁྲུས་ཁང་གི་ཐེམ་སྐས་བཞི་གྲུབ་མཐའ་བཞི་མཚོན། ཁྲུས་དཀྱིལ་ལ་རྟ་བབས་ཀྱི་རི་མོ་མེད་ཀྱང་སྒོམ་དོན་ལ་ཡོད་ནའང་ལེགས། ཁྲུས་ཀྱི་ཆུ་མཚོར་
པདྨ། ཀུ་མུད། ཨུཏྤལ་གསུམ་ག་གསལ་བཏབ་དགོས་པ། དེས་ཐེག་པ་གསུམ་མཚོན། ཁྲུས་ཆུ་རྣམས་ཡུར་བ་དྲུག་ཏུ་བརྒྱུད་དེ་རིགས་དྲུག་སོ་སོར་འགྲོ་བའི་མོས་པ་བྱ། ལས་རྣམ་
པར་འབྱེད་པ་ཞེས་པ། མདོ་མང་མཇུག་ཏུ་འབྱུང་བ་སོགས་བལྟ་དགོས། རྔ་སྒྲའི་ཚིགས་སུ་བཅད་པ་ཞེས་པར་བསླབ་བྱ་མང་བས་ཤིན་ཏུ་ལེགས། འདིར་རྡུལ་གཅིག་སྟེང་ན་རྡུལ་སྙེད་
སངས་རྒྱས་རྣམས། །ཞེས་པའི་གནད་འགག་སྔགས་ཀྱི་ཡེ་ཤེས་ཇི་སྙེད་ཁྱབ་གྱུར་པ་སྐུ་ཡིས་ཁྱབ་ཚུལ་དེར་ཐུག་ནས་ཡོད། དབྱངས་གལ་ཆེ་བ། རྒྱལ་སྲས་ཐོགས་མེད་བསྙུང་
བར་སྒྲོལ་ཆོག་དབྱངས་སྙན་པོས་གཏོང་བཅུག་པ། ལོ་ཆེན་རིན་བཟང་གིས་མགོན་པོ་སོགས་སྤྱན་དྲངས་པར་ལྷ་མོ་འཕྲལ་དུ་མ་ཕེབས། ཁོ་མོ་དབྱངས་སྙན་པོ་ཞིག་ལ་མགོ་འཁོར་གསུངས་
པ་དང། རྗེ་ཙོང་ཁ་པས་ཆོས་རྒྱལ་སྤྱན་འདྲེན་གྱི་དབྱངས་མཛད་པས། ཆ་ཕུ་རི་ནས་ཚུར་གར་བཅས་ཕེབས་པའི་གཟིགས་སྣང་བྱུང་བས། དབྱངས་དང་ལྷན་དུ་གཏོར་མ་ཕུལ་བ་

[168A]༄༅། །དེང་དུས་རྒྱུད་གྲྭར་དབྱངས་སྦྱོང་སྐབས། བསྐང་གཏོར་བཞེངས་ནས་ཚོགས་གཞུང་གྲལ་འགོར་འཇོག་དགོས་པའི་སྲོལ་ཡོད། འདི་རྣམས་བསྟོད་བཀུར་བསྔགས་པའི་ཉམས་
ལེན་ཡིན། མེ་ཏོག་ཕུལ་བའི་ཚེ། གསེར་གྱི་བུང་བ་སྒྲ་སྙན་སྒྲོག་པ་འཁོར་བ་དང་བཅས་པ་བསམ་ན་ཡིད་དུ་འོང་བས་ལེགས། ལྷོ་བྲག་ཕྱག་རྡོར་བའང་ལྟུང་བཤགས་ཀྱི་སྒོ་ནས་ཕྱག་
བསགས་ནས་རྟོག་པ་བརྙེས་པ་ཡིན། ལྟུང་བཤགས་ནང་སྨན་བླ་མཆེད་བརྒྱད་བཅུག་པ་དྭགས་པོ་བླ་མ་རིན་པོ་ཆེའི་ཕྱག་བཞེས་ཡིན་ཞེས་རྗེ་ཕ་བོང་ཁས་མཛད། ལམ་རིམ་སྐྱབས་འགྲོའི་
རྒྱུ་ནས་བཤགས་པའི་མཇུག་བར།    ༈    ཉི་ཟླ་ལྷོ་བྱང་དུ་བཀོད་དེ། རྒྱལ་མཚན་རང་ངོས་སུ་བཀོད་པ། རང་ཉིད་གྲུབ་པའི་
རྒྱལ་མཚན་བརྟན་པའི་དགོས་པ་ཡོད། རང་ཉིད་ཚངས་པར་མོས་ཤིང། དེ་ཡང་ཚངས་པ་ཆེན་པོ་སྟེ། སངས་རྒྱས་ཀྱི་ངོ་བོ་ཚངས་པའི་རྣམ་པར་མོས། སོ་སོར་བཤགས་ཞེས་པ་
སྡིག་ལྟུང་སོ་སོར་བཤགས་པ་དང། ལྟུང་བ་སོ་སོར་བཤགས་ཚུལ།    ༈    སེམས་ཅན་རེ་རེ་ནས་དགེ་རྩ་ཡུངས་འབྲུ་ཙམ་རེ་

[168B] ཡུངས་ཀར་གོ་ཡུལ་གྱི་རིགས་པ་ཞེས་པ་ཡིན། བླ་ན་མེད་པའི་མཆོད་པ་ནི། དམ་ཆོས་འཛིན་པ། བཤེས་གཉེན་གྱིས་
རྗེས་སུ་བཟུང་བ། བྱང་ཆུབ་ཐོབ་ཕྱིར་བསྔོ་བ། དེ་ལྟར་ལམ་བཟང། ཆོས་སྲུང་སྤྱི་དང། མགོན་པོའི་ཐུགས་ཀ་ནས་འོད་ཟེར་འཕྲོས་ཏེ། ཞི་རྒྱས་དབང་དྲག་བཞིའི་ལས་སྒྲུབ་ཚུལ་
འདིར་ནོར་སྒྲུབ་ལ་མགོན་པོས་གར་མཛད་པས་ཚོགས་བདག་གི་ཁ་དང་བཤང་ལམ་མཐའ་དག་ནས་ནོར་བུའི་ཆར་འབེབས་པ་སོགས། ཆོས་སྲུང་རྣམས་དང། ཡང། ཆོས་འབྲེལ་
དངོས་ཐོབ་ཀྱི་རྩ་བའི་བླ་མ་དང། ཡང་ན། གཙོ་བོ་བློ་བཟང་ཐུབ་དབང་རྡོ་རྗེ་འཆང་གི་གནས་ལྔ་ལས་འོད་ཟེར་འཕྲོས་ནས་ལས་བཞི་སྒྲུབ་ཚུལ་སོགས་མང། སྐུ་བཞི་བདག་ཉིད་བླ་མ་
ལྷག་པའི་ལྷ། །བླ་མ་སྤྱན་རས་གཟིགས་ལ་  ྾    ྾  འཇམ་དཔལ་དབྱངས་ལ་སོགས་པ་ཁ་བསྒྱུར་ཚུལ། སྤྱི་བོ་བླ་མ་རང་ལ་ཐིམ། རང་ཐུབ་དབང་དུ་གྱུར་པ་དེའི་ཐུགས་ཀར་སྔགས་
ཕྲེང་ཨ་དཀར་པོ་གསལ་བཏབ་པ་དབུ་མའི་ལྟ་བ་བསམ་པ་སོགས་ཀྱི་སྐབས་བགྱིས་ན་ལེགས། ཨ་དགག་ཚིག་ཡིན་པ། དཔུང་བཟང་གི་ཞུས་པའི་རྒྱུད་ལས། ཇི་ལྟར་ཤིང་རྟ་

[169A]༄༅། །ཞེས་སོགས་གྲོགས་ཀྱི་ཡོན་ཏན་གསུངས་པ་འདིར་སྦྱར། ཡོན་ཏན་རྫོགས་པའི་བླ་མ་མིན་ཡང། དེ་དང་དེའི་བྱིན་བརླབ་འཇུག་དད་པ་མེད་ཅིང་ཡིད་མ་ཆེས་ན། འཇམ་
དཔལ་སྤྱན་རས་གཟིགས་དངོས་བྱོན་ཡང། དེའི་དོན་དུ་ཅི་ཡང་མི་འགྱུར། བརྒྱ་ལོར་སོགས་ལ་དངུལ་དུ་བལྟ་བས་ཕན་ཐོགས་པ་ལྟར། བླ་མ་སངས་རྒྱས་ཡིན་མིན་གང་ལྟར་ཡང་
སངས་རྒྱས་སུ་བལྟ་ན་རང་ལ་ཁེ་འབྱུང་བ་ཡིན། ལམ་རིམ་རྗེས་སུ་ཡི་རང་ནས་བླ་མ་སངས་རྒྱས་སུ་བལྟ་དགོས་པའི་རྒྱུ་མཚན་གྱི་མཇུག་གི་བར་ཟིན།    ༈   
ཆེན་མོར། ངེས་པ་སྐྱེད་པའི་ཕྱིར་ཅུང་ཟད་སྤྲོས་པ་དང། སྐྱོང་ཚུལ་མདོར་བསྡུས་ཏེ་བསྟན་པའི་ས་བཅད་གཉིས་གསུངས་པ་ལྟར། བཤད་པ་དངོས་དང། སྐྱར་བཤད་བཅས་
རྣལ་མ་ནི། ངེས་དོན་ཆོས་སྐུའི་བླ་མ་ལ། དབང་འབྱོར་བ། འབྱོར་བ་ནི། བློ་ལ་བབས་པའམ་དེར་འབྱོར་བ། བཤེས་གཉེན་བསྟེན་ཚུལ་སྐབས་རང་གི་སྤྱི་བོའི་བླ་མ་ལས་བླ་མ་
རྣམས་སྤྲོས་ནས་མདུན་དུ་བཞུགས་པར་བསམ། རང་གིས་རང་ལ་ཁྱོད་སྐལ་མེད་ཡིན་ནམ། ཞེས་སོགས་བརྗོད་ཚེ་བློ་ཁ་ཚུར་ལོག་ཡོང། བདག་རྐྱེན་ལ་བརྟེན་ནས་  ྾  བྱིན་གྱིས་

[169B]  ྾  ང་ནི་དེ་ཡི་ལུས་གནས་ཏེ། །ཞེས་དང། ཆོས་སྐྱོང་སྐུ་ཕེབས་ལ་སྦྱར། མཛད་པའི་གཙོ་བོ་མཛད་པས་  ྾  མཛད་པ་ཀུན་ལས་གསུང་གི་ནི། །ཞེས་སོགས་
བླ་མ་ནི་སངས་རྒྱས་ཀྱི་སྤྲུལ་པར་མ་ཟད་སངས་རྒྱས་ཐམས་ཅད་ཀྱི་སྤྲུལ་པ་ཡིན། འདིར་དང་པོ་ཕན་ཡོན་བསམ། དེ་ནས་ཉེས་དམིགས་ཁོ་ན་བསམ། དེ་རྗེས་ཕན་ཡོན་ཉེས་དམིགས་
གཉིས་ཀ་སྦྲགས་ནས་བསམ། སྣང་བ་ངེས་མེད་ཐད། སྐྱོན་མཐོང་བ་དད་པའི་གྲོགས་སུ་བསྒྱུར་ཚུལ་བྱ་གསུངས། དཔེར་ན། རང་མི་དགའ་ས་དེས་ཅི་བྱས་སྐྱོན་དུ་མཐོང་ནས་
བལྟས་ན་མིག་ལོག་འགྲོ་ན་རྡོག་རྒྱག་ཏུ་མཐོང། བཀྲིན་དྲན་པའི་གུས་པར། སངས་རྒྱས་ལས་ལྷག་པའི་བཀྲིན་གཉིས་ས་བཅད་ལྟར་གྱི་རྗེས། མན་ངག་ལུགས། ཚོགས་མྱུར་དུ་
རྫོགས་པའི་བཀའ་དྲིན། ཞེས་པ། རྒྱལ་བ་ཀུན་ལས་བླ་མའི་བ་སྤུ་གཅིག་མཆོད་པ་ཕན་ཡོན་ཆེ་བ། བླ་མཆོད་ལྟར་དང། བླ་མ་ལྔ་བཅུ་པར། དེ་ཡི་སྡུག་པའང་བླ་མ་བཞིན། །ཞེས་
པ་ལྟར་དང། ད་ལྟ་སངས་རྒྱས་སོགས་ཀྱི་ཞལ་གཟིགས་གང་ཡང་མེད།    ༈    སེམས་དགུས་བསྟེན་ཚུལ་དེ་སྔོན་དུ་གསུངས་པ་ལ་དགོས་པ་ཡོད་དེ། དེ་ལྟར་

[170A]༄༅། །སེམས་དགུས་སྒོ་ནས་བླ་མའི་དབང་ཡོད། དེ་ཐམས་ཅད་ཁྱེར་དགོས་པ་གང་ཡིན་ཟེར་ན། བླ་མ་སངས་རྒྱས་ཡིན་པ་རྡོ་རྗེ་འཆང་གིས་བཞེད་པ་སོགས་ཡིན་ཞེས་སྦྱར། སེམས་
དགུ་ནི། ་ ་ ་
འཁུར་བ། ཁུར་འཁུར་ཚུལ་དེ་ལས་དྲུག་ཡོད་པས། ་ སྒོམ་པ་ཡོན་ཏན་འབར་གྲང་ནས་ཇོ་བོ་གཞོན་ནུ་གྲགས་ལ་གྲོས་དྲིས་པ་
ལྟ་བུ། ་ འབྲོམ་སྟོན་པས་ཇོ་བོ་རྗེའི་རྫབ་ཕྱགས་པ་ལྟ་བུ། ་ ་
པ་ལྟ་བུ་བྱ་དཀའ་བའི་ཁུར་ལྕི་བ་སྤྲོ་བཞིན་འཛིན་པ། ་ ་།
ཚོར་བ་བདེ་སྡུག་གི་རྐྱེན་གྱིས། ཆགས་སྡང་སྐྱེ་བ་ཚོར་བའི་རྐྱེན་གྱིས་སྲེད་པ་ཞེས་པ། འདིར་དྲན་ཤེས་ཀྱིས་བསྐྱངས་དགོས་པ། སྡུག་ཚོད་དྲན་པས་ཟིན་ཨ་ཟེར་བ་ལྟར། གང་སྡོམ་པ་

[170B]  ྾  དལ་འབྱོར་ནས་ཐོག་མར་སྒོམ་སྐབས། རང་ད་ལྟ་ཇི་འདྲ་ཞིག་ཡོད། རང་གི་གྲོགས་པོ་ཟླ་ཤས་སྔོན་ཤི་སོང་བ་དེའི་ཚབ་རང་ཉིད་ཤི་བ་ཡིན་ན། ད་ཚོད་ངན་
སོང་དམྱལ་བ་ལྟ་བུར་ཆོས་ཀྱི་སྒྲ་ཐོས་པ་ཙམ་ཡང་མེད་པར་གནས། ལྷ་ཡུལ་སོགས་སུ་བདེ་སྐྱིད་ཀྱི་རང་རྒྱུ་མཚན་དུ་བྱས་པའི་ངེས་འབྱུང་དང། གཞན་རྒྱུ་མཚན་དུ་བྱས་པའི་སྙིང་
རྗེ་སྐྱེ་དཀའ། བཤེས་གཉེན་སངས་རྒྱས་སུ་ཚུལ་ཇི་ལྟར་བལྟ་བ་ནས་དལ་འབྱོར་ངོས་བཟུང་བའི་མཇུག་གི་བར།    ༈   
པ་ཙམ་གྱིས་མི་ཕན། བཀྲིན་མ་དྲན་ན། བུ་འགའ་ཞིག་གིས་ཨ་མ་ལ་ཨ་མར་ཤེས་ཀྱང། དྲིན་མ་དྲན་པར་ཨ་མ་ལ་ཉེས་རྡུང་བྱེད་པ་ཡོད། བྱ་ཡུལ་ལམ་རིམ་སོགས་ནས་རིགས་ནས་
ཁྲིད་པ། ལུས་སེམས་ཀྱི་སྟེང་ནས་སངས་རྒྱས་སྒྲུབ་པའི་ནུས་པ་ཡོད་པར་ཤེས་ཆེད་ཡིན། སྐད་ཅིག་མ་རེ་རེ་ལ་ལྟོས་པའི་དོན་ཆེ་བ་ནི་དངུལ་སྐྱེད་འཕེལ་བ་ལྟར་འགྱུར། བྱ་ཡུལ་
ལམ་རིམ་དུ། འཇིག་རྟེན་ཆོས་བརྒྱད་འདི། གཡི་བཞིན་འཇབ་མཁས། ཝ་བཞིན་འཁྲིལ་མཁས། ཞེས་གསུངས་ཡོད། རང་རེ་ད་ལྟ་དགྲ་བཅོམ་པ་བྱ་བ་བྱས་པ་ལྟ་བུ། འཆི་ཁར་

[171A]༄༅། །བྲང་ལ་སེན་མོ་འདེབས་གསུངས། ངོ་བོ་སྒོ་ནས་རྙེད་དཀའ་བ་དང། གྲངས་ཀྱི་སྒོ་ནས་རྙེད་དཀའ་བ་གཉིས་དོན་གཅིག་རང་རེའི་དགེ་བ་ནི་སྤྲང་པོའི་ཅ་ལག་བཞིན་
ཉར་ན་ཟོག་དང། སྟེར་ན་ཕན་ཐོགས་པ་མེད། མི་རྟག་པ་འདིས་ཉོན་མོངས་པ་དང། དེའི་ཉེས་སྤྱོད་གཉིས་ཀ་ཆབས་གཅིག་བཅོམ་པ། དཔེར་ན། ཐོ་བས་གསེར་དང་འོག་རྡོ་མཉམ་
དུ་བརྡུང་བ་ལྟར་བྱ་བ་ཡིན། སྡིག་པ་མང་དགེ་བ་ཉུང་བས། སྡིག་པ་ཆུང་ངུས་ཀྱང་འབྲས་བུ་ཆེན་པོ་བསྐྱེད་པས། གཉེན་པོ་དགེ་བ་མེད་པས། སྡིག་པ་རྒྱུན་མི་ཆད་པས་དལ་འབྱོར་
ཐོབ་དཀའ། ཕྱི་མ་འདི་བུ་ལོན་མང་པོ་ཆགས་པ་དང། མོ་ཊ་འདམ་དུ་ཚུད་པ་ཕྱིར་འདོན་དཀའ་བར་དཔེ་སྦྱར། ཚེ་སྒྲུབ་བགྱིས་ཀྱང་དུས་མིན་གྱི་འཆི་བ་བཟློག་ཐུབ་པ་ལས། དུས་སུ་
འཆི་བ་བཟློག་མི་ནུས། ཁ་ཏོན་སོགས་ལེགས་པོ་མ་བྱུང་ཚེ། འདི་རང་དོན་ཡིན་སྙམ་དུ་ཅུང་ཟད་ཕན་གསུངས། ཉེ་རྒྱལ་དང། པང་ནས་སྐྱེས་གཉིས་ནས། ཤི་པགས་ཤི་འགྱུར་
གྱིས་རྩེ་བའི་ཟློས་གར་ལ་མཁས་པ་སུ་ཞིག་བག་མེད་བྱེད། ཅེས་གསུངས་ཚུལ། ཤི་པགས་ཤི་བའི་རྒྱུས་པ་དང། །འཆི་འགྱུར་བཞད་གད་འཇོ་སྒེག་གིས། །འཆི་བའི་སྐྱེ་བོ་འདུས་

[171B] །མཁས་པ་སུ་ཞིག་བག་མེད་བྱེད།། གྲུབ་དབང་ན་ཁ་བ་ཐར་པའི་རྒྱལ་མཚན། རྒྱལ་ལྷ་ཐོག་ཏུ་བཞུགས་པར་གཡམ་པ་སྐུ་རྒྱབ་ལ་ཟུག་ནས་སྐུ་གཤེགས། གུང་ཐང་བླ་མ་ཞང་
གིས་མཚན་བྱང་འོག་ལ་དབང་བསྐུར་བགྱིས་ཚེ་ཕྱིས། ཞེས་གསུངས། དལ་འབྱོར་དོན་ཆེ་བ་ནས་མི་རྟག་པའི་མཇུག་བར།    ༈   
གྲངས་ཀྱི་སྒོ་ནས། དཔེའི་སྒོ་ནས། རྒྱུའི་སྒོ་ནས་བསམ་ན་ལེགས། ཆོས་བཅོ་བརྒྱད་ཀྱི་ནང་ནས་ལས་མཐའ་མ་ལོག་པ་དང། གནས་ལ་དད་པ་གཉིས་ཤིན་ཏུ་དཀའ། སྐྱབས་སུ་
འོས་པའི་རྒྱུ་མཚན་བཞི་རིམ་པ་བཞིན། སྤངས་པའི་ཡོན་ཏན། མཁྱེན་པའི་ཡོན་ཏན། བརྩེ་བའི་ཡོན་ཏན། འཕྲིན་ལས་ཀྱི་ཡོན་ཏན་དང་བཞི་ཡིན། དེ་དག་ཀྱང་ཚད་མར་གྱུར་
པ་འགྲོ་ལ་ཕན་བཞེད་པ།།   ྾    ྾  ཞེས་སོགས་ཀྱི་དོན་ལྟར། དཀོན་མཆོག་གསུམ་པོ་རེ་རེ་ལ་ཀུན་རྫོབ་དང། དོན་དམ་པ་རེ་རེ་ཡོད། སངས་རྒྱས་ལ་ཆོས་སྐུ་གཉིས་དོན་དམ་པ་དང་
གཟུགས་སྐུ་གཉིས་ཀུན་རྫོབ་པ་ཡིན། ཆོས་ལ་ལུང་གི་ཆོས་ཀུན་རྫོབ་པ་དང། རྟོགས་པའི་ཆོས་འགོག་ལམ་གཉིས་དོན་དམ་པ་ཡིན། དགེ་འདུན་ལ་འཕགས་པ་དོན་དམ་པ་དང། སོ་

[172A]༄༅། །སྐྱེ་དགེ་སློང་བཞི་གྲ་ཡན་ཆད་ཀུན་རྫོབ་པ་ཡིན། དགེ་འདུན་ནི། སངྒྷ་སྟེ། དོན་དམ་པའི་དགེ་བ་ལ་འདུན་པ་མི་ཕྱེད་པ་ལ་བྱེད། འགོག་ལམ་དངོས་ད་ལྟ་མེད་ཀྱང་
ཆ་མཐུན་ད་ལྟ་ནས་ཡོད། ལེགས་པར་ཞུགས་པ། རིམ་པར་ཞུགས་པ། དྲང་པོར་ཞུགས་པ།    ༈    སྙན་པ་བཟང་ལྡན་གྱི་ལོ་རྒྱུས་ལྟར། ནོར་ནས་བསད་པ་ལ་སྲོག་
ལས་ཆགས་ཀྱང། དངོས་གཞི་མི་རྫོགས། ངན་འགྲོའི་སྡུག་བསྔལ་ནས་ལས་འབྲས་མི་དགེ་བཅུའི་རྫུན་གྱི་མཇུག་བར།    ༈   
ཆེ་བ་ཀུན་རིག་ལས་གསུངས། སོ་སྐྱེའི་དགེ་འདུན་ཡང་འདྲིས་རྟག་པས་ཉེས་པ་འབྱུང་ཉེ་བས་གཟབ་དགོས། ཇོ་བོས། ཁོ་བོ་གཟུགས་བཟང་བས་བླ་མ་ཀུན་གྱི་ཐུགས་ལ་བཏགས། ཞེས་
གསུངས་པ་དང། ཁུ་སྟོན་གྱིས་བསོད་སྙོམས་ཕེབས་པས་འཁར་བསིལ་གྱིས་ཁྱི་སྐྲོག་པ་ལ་ཨ་མ་ཁྲོས་ནས་ཐལ་བ་སྦར་གང་ཁྱེར་ནས་ཡོང་བར། མཇལ་ནས་ཡིད་འཕྲོག་སྟེ་ཡར་གདན་
ཞུ་བྱེད་ནས་བསོད་སྙོམས་ཕུལ་བ། མི་རྟག་པ་ལ་སྤྱིར་དྲུག་བདུན་ཙམ་ཡོད། འདོད་པ་བཙལ་ཀྱང་མི་རྙེད་པ་སོགས་ལམ་རིམ་ཆེན་མོར་སྤྱིའི་སྡུག་བསྔལ་དང། བདེ་མྱུར་གཉིས་ཀྱི་

[172B] སྲེད་ལེན་གྱིས་གསོས་བཏབ་པ་ནི། འདོད་སྲེད་ཞགས་པས་འཁོར་བའི་བརྩོན་རྭར་བཅིངས།།   ྾    ྾  སྲེད་ལེན་གཉིས་ནི་མེ་ཏོག་གི་ས་བོན་ལ་ཆུ་རྒྱབ་པ་
ལྟ་བུ། རྟེན་འབྲེལ་ཡན་ལག་བཅུ་གཉིས་ཀྱི་འཁོར་ཚུལ་བསམ་ཏེ། མ་རིག་པ་བཟློག་པ་ལ་སྐྱབས་དངོས་ཆོས་དཀོན་མཆོག་ལམ་བདེན་དགོས་པ་དང། དེ་ལ་དེ་སྟོན་པའི་དགེ་བའི་བཤེས་
གཉེན་དགོས་པ་སོགས་སྐྱེས་བུ་ཆུང་ངུའི་སྐོར་དང། སྐྱེས་བུ་ཆེན་པོར། གཞན་རྟེན་འབྲེལ་གྱིས་འཁོར་ཚུལ་བསམ་ནས་སྙིང་རྗེ་བསྐྱེད་དགོས་པ་དང། སྐྱེས་བུ་འབྲིང་གི་ནི་ལམ་
དངོས་ཡིན་པ་བཅས། རྟེན་འབྲེལ་སྐོར་འདི་ལམ་རིམ་འགོ་མཇུག་ཚང་མར་ཁྱེར་རྒྱུ་ཡོད།    ༈    ཞེས་ལས་ཉོན་གྱིས་གར་
འཁྲིད་ལས་མ་མཆིས། བསླབ་པ་གསུམ་འཁོར་ལོའི་རྩིབས་དང། ལྟེ་བ་སོགས་ལ་སྦྱར་བ་དང། ཡང་སྟ་རེ་དང། ཡུ་བ་དཔུང་པ་སོགས་ལ་སྦྱར། འགྲོ་བའི་ཞིང་སར་འགྱུར་བ་ནི་
ཉན་རང་དང། ཐུབ་དབང། བྱང་སེམས་སོགས་ལྟར། ཕན་བདེ་ཀུན་གྱི་རྩ་བ་བསྟན་པ་ཡིན་པ་དང། དེ་སངས་རྒྱས་ལས་བྱུང། དེ་བྱང་སེམས་ལས་བྱུང་བས་ཡིན། དགྲ་གཉེན་

[173A]༄༅། །བར་མ་གསུམ་རེ་རེ་ལ་དུས་གསུམ་གྱི་ངང་ཚུལ་བསམ་ནས་ཉེ་རིང་ཆགས་སྡང་བཀག་མ་རྒན་འདི་རྣམས་རང་གི་དོན་དུ་སྡིག་བསགས་ནས་ངན་སོང་དུ་འགྲོ་བའང་
གྲངས་མེད། ཡིད་འོང་གི་བྱམས་པ་དང། བདེ་བ་ལྡན་འདོད་ཀྱི་བྱམས་པ་གཉིས་ཅུང་ཟད་མི་འདྲ་བ། སྔ་མ་ཨ་མས་རང་གི་གཅེས་པའི་བུ་མཐོང་བ་ལྟ་བུ། སྙིང་རྗེ་སྒོམ་པའི་ཚེ་
བཤས་ལུག་ལྟ་བུ་དང། དེ་ནས་ཚུལ་ཁྲིམས་འཆལ་བ་སོགས་ལ་དམིགས་ནས་སྙིང་རྗེ་བསྒོམ། དེ་ལྟར་དགྲ་གཉེན་བར་མ་གསུམ་གར་སྙིང་རྗེ་བསྒོམ། མི་དགེ་བ་བཅུ་རང་གཅེས་
འཛིན་གྱིས་བྱེད་ལ། དགེ་བ་བཅུ་གཞན་གཅེས་འཛིན་ལས་བྱུང། གཞན་གཅེས་པར་བཟུང་ནས་ཡིད་འོང་སྐྱེས་པ་ལ། གཞན་གྱི་དྲིན་དྲན་དགོས། སེམས་ལ་དམིགས་པའི་ཞི་གནས་དེ་
སྲོག་རླུང་ཅན་ལ་དེ་ཙམ་ལེགས་པོ་མི་ཡོང་བར་སྣང། ཞེས་གསུངས། ཞི་གནས་སྒོམ་ཚུལ་ལ། གཉེན་པོ་འདུ་བྱེད་མི་བྱེད་སོགས། དགེ་ཕྲུག་ལ་དཔེ་ཆ་བལྟ་བཅུག་པ་ལ་སྦྱར་ནས་
སྩལ་བ་བཅས། དགེ་སྦྱོང་དགའ་ལྡན་ཛེ་སྨད་སྤྲུལ་མིང་པ་བློ་བཟང་དཔལ་ལྡན་བསྟན་འཛིན་ཡར་རྒྱས་སམ་མིང་གཞན་བློ་གཏེར་དགྱེས་པའི་ལང་ཚོས་ཟིན་བྲིས་བགྱིས་པས་དགེ་བས་

[173B] །།



﻿༄༅། །བྱང་ཆུབ་ལམ་གྱི་རིམ་པ་བདེ་ལམ་གྱི་སྙིང་པོ་དང་ལམ་རིམ་རྣམ་གཞག་བཞུགས། །

[001A]༄༅། །རྗེ་བཙུན་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་ལ་གུས་པས་ཕྱག་འཚལ་ལོ། །འདིར་བྱང་ཆུབ་ལམ་གྱི་རིམ་པའི་སྒོ་ནས་སྐལ་བ་
དང་ལྡན་པ་སངས་རྒྱས་ཀྱི་སར་འཁྲིད་པའི་ཚུལ་ལ་གཉིས། ཐུན་གྱི་ངོ་བོ་ལ་ཇི་ལྟར་བྱ་བ་དང། ཐུན་མཚམས་སུ་ཇི་ལྟར་བྱ་བའོ། །དང་པོ་ལ་གསུམ། སྦྱོར་བ། དངོས་
གཞི། མཇུག་ཏུ་ཇི་ལྟར་བྱ་བའོ། །དང་པོ་ལ་སྦྱོར་བའི་ཆོས་དྲུག་ལས། །དང་པོ་ན། གནས་ཁང་བྱི་དོར་བྱས་ལ་སྐུ་གསུང་ཐུགས་ཀྱི་རྟེན་དགྲམ་པའོ། །གཉིས་པ་ནི་
མཆོད་པ་གཡོ་མེད་ཅིང་བཀོད་པ་མཛེས་པར་བཤམ་པའོ། །གསུམ་པ་ནི། སྐྱབས་འགྲོ་སེམས་བསྐྱེད་བྱ་བ་སྟེ། སྟན་ལ་ལུས་གནང་དང་ལྡན་པར་འཁོད་ནས་རང་རྒྱུད་

[002A]༄༅། །ལ་བརྟགས་ཏེ། ག་རེ། བདག་གིས་དལ་འབྱོར་ལན་གཅིག་ཐོབ་པའི་སྐབས་འདིར་འཁོར་བའི་གནས་ལ་མ་ཆགས་པར། མ་རྒན་སེམས་ཅན་ཐམས་
ཅད་འཁོར་བའི་གནས་ན་སྡུག་བསྔལ་གསུམ་གྱིས་ཉམ་ཐག་པ་འདི་རྣམས། མྱུར་དུ་འཁོར་བའི་བཙོན་ར་འདི་ལས་བསྒྲལ་བའི་ཕྱིར་རྫོགས་པའི་སངས་རྒྱས་ཀྱི་གོ་འཕང་རིན་
པོ་ཆེ་ཅི་ནས་ཀྱང་ཐོབ་པར་བྱའོ། །སྙམ་པའི་དགེ་སེམས་ཁྱད་པར་ཅན་གྱི་ངང་ནས། མདུན་གྱི་ནམ་མཁར་སྟོན་པ་ཐུབ་པའི་དབང་པོ་ལ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་
བྱང་སེམས་ཉན་རང་དཔའ་བོ་མཁའ་འགྲོ་ཆོས་སྐྱོང་སྲུང་མ་རྣམས་ཀྱིས་བསྐོར་ནས་བཞུགས་པར་གྱུར། རང་དང་རང་གི་མཐའ་སྐོར་དུ་འཁོད་པའི་ཕ་མ་སེམས་ཅན་ཐམས་

[002B]
དུས་དང་གནས་སྐབས་ཅིར་གྱུར་ཀྱང་དཀོན་མཆོག་རིན་པོ་ཆེ་རྣམ་པ་གསུམ་མཁྱེན་ནོ་སྙམ་དུ་བློ་ལིང་གིས་བཀལ་ན། རྩ་བརྒྱུད་བླ་མ་ཡི་དམ་ལྷ་ཚོགས་དང། །རྫོགས་སངས་རྒྱས་དང་དམ་
ཆོས་དགེ་འདུན་ཚོགས། །དཀོན་མཆོག་གསུམ་ལ་སྙིང་ནས་སྐྱབས་སུ་མཆི། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། །ཞེས་ལན་བདུན་ཙམ་བཟླ་ཞིང། དེའི་ཚེ། དཀོན་མཆོག་
གསུམ་ལས་བདུད་རྩིའི་རྒྱུན་བབས། རང་གཞན་སེམས་ཅན་ཐམས་ཅད་ལ་ཐིམས་པས། ལས་ངན་སྡིག་སྒྲིབ་ཐམས་ཅད་སྦྱངས། དཀོན་མཆོག་གི་བྱིན་རླབས་སེམས་ལ་ཞུགས་
ནས་ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་རྒྱས་པར་གྱུར། ཅེས་སྐྱབས་འགྲོ་དང། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་ཡང་དག་པར་རྫོགས་
པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་ལྷའི་རྣལ་འབྱོར་གྱི་སྒོ་ནས་བྱང་ཆུབ་ལམ་གྱི་རིམ་པའི་འཁྲིད་བསྒོམ་པ་ལ་འཇུག་

[003A]༄༅། །པར་བགྱིའོ་སྙམ་དུ་སེམས་བསྐྱེད་ཅིང། དེ་ལྟར་སེམས་བསྐྱེད་པ་ལ་བརྟེན་ནས་སྐྱབས་ཡུལ་རྣམས་འོད་དུ་ཞུ་སྟེ། རང་གི་སྨིན་མཚམས་སུ་ཐིམས་པས་རྒྱུད་བྱིན་གྱིས་བརླབས་
པར་གྱུར། ཅེས་བརྗོད་པར་བྱའོ། །བཞི་པ་ནི། ཚོགས་ཞིང་གསལ་གདབ་པ་སྟེ། རང་གི་སྤྱི་བོར་སེང་ཁྲི་པད་ཟླ་ཉི་མའི་དཀྱིལ་འཁོར་གྱི་གདན་ལ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་
པ་རྒྱལ་བ་ཤཱཀྱ་ཐུབ་པ་སྐུ་མདོག་གསེར་བཙོ་མ་ལྟ་བུ། དབུ་གཙུག་ཏོར་དང་ལྡན་པ། ཞལ་གཅིག་ཕྱག་གཉིས་ཀྱི་གཡས་ས་གནོན་དང། གཡོན་མཉམ་གཞག་གི་སྟེང་ན་བདུད་རྩིས་གང་བའི་ལྷུང་
བཟེད་བསྣམས་པ། སྐུ་ལ་ཆོས་གོས་ངུར་སྨིག་གི་མདོག་ཅན་གསུམ་མཛེས་པར་གསོལ་བ། མཚན་དཔེས་བརྒྱན་པའི་དྭངས་གསལ་འོད་ཀྱི་རང་བཞིན་ཅན། སྐུ་ལས་སྐྱེས་པའི་འོད་ཀྱི་ཕུང་པོའི་
དཀྱིལ་ན་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཿ་དམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སཱ་སེར་པོ། གསང་བར་ཧཱ་ལྗང་གུ་འོད་ཟེར་ལྔ་
འཕྲོ་བ། བླ་མ་ཐུབ་པའི་དབང་པོའི་ཐུགས་ཀའི་ཧཱུཾ་ལས་འོད་ཟེར་ཕྱོགས་བཅུར་འཕྲོས་པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། དམ་ཚིག་པ་ལ་ཐིམས་པས་

[003B] །ལྔ་པ་ནི། བསག་སྦྱང་གིས་རྒྱུད་སྦྱང་པ་སྟེ། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་
ཡི་སེང་གེ་གང། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་པའི་སྨོན་ལམ་སྟོབས་དག་གིས། །རྒྱལ་བ་ཐམས་ཅད་ཡིད་ཀྱི་མངོན་
སུམ་དུ། །ཞིང་གི་རྡུལ་སྙེད་ལུས་རབ་བཏུད་པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་དབུས་ན་བཞུགས་པ་ལ། །
དེ་ལྟར་ཆོས་ཀྱི་དབྱིངས་རྣམས་མ་ལུས་པར། །ཐམས་ཅད་རྒྱལ་བ་དག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་ལག་རྒྱ་མཚོའི་སྒྲ་ཀུན་གྱིས། །རྒྱལ་
བ་ཀུན་གྱི་ཡོན་ཏན་རབ་བརྗོད་ཅིང། །བདེ་བར་གཤེགས་པ་ཐམས་ཅད་བདག་གིས་བསྟོད། །མེ་ཏོག་དམ་པ་འཕྲེང་བ་དམ་པ་དང། །སིལ་སྙན་རྣམས་དང་བྱུག་པ་གདུགས་མཆོག་དང། །མར་མེ་
མཆོག་དང་བདུག་སྤོས་དམ་པ་ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང། །ཕྱེ་མའི་ཕུང་མ་རི་རབ་མཉམ་པ་དང། །བཀོད་པས་ཁྱད་པར་འཕགས་

[004A]༄༅། །པ་མཆོག་ཀུན་གྱིས། །རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་
པའི་སྟོབས་དག་གིས། །རྒྱལ་བ་ཀུན་ལ་ཕྱག་འཚལ་མཆོད་པར་བགྱི། །འདོད་ཆགས་ཞེ་སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང། །སྡིག་པ་བདག་གིས་
བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །ཕྱོགས་བཅུའི་རྒྱལ་བ་ཀུན་དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང། །འགྲོ་བ་རྣམས་
ཀྱི་བསོད་ནམས་གང་ལ་ཡང། །དེ་དག་ཀུན་གྱི་རྗེས་སུ་བདག་ཡི་རང། །གང་རྣམས་ཕྱོགས་བཅུའི་འཇིག་རྟེན་སྒྲོན་མ་རྣམས། །བྱང་ཆུབ་རྣམ་པར་སངས་རྒྱས་མ་ཆགས་བརྙེས། །མགོན་
པོ་དེ་དག་བདག་གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །མྱ་ངན་འདས་སྟོན་གང་ཡིན་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་
སྙེད་བཞུགས་པར་ཡང། །བདག་གིས་ཐལ་མོ་རབ་སྦྱང་གསོལ་བར་བགྱི། །ཕྱག་འཚལ་བ་དང་མཆོད་ཅིང་བཤགས་པ་དང། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་

[004B] །ཐམས་ཅད་བདག་གིས་བྱང་ཆུབ་ཕྱིར་བསྔོའོ། །ཞེས་ཚིག་དོན་གོ་བར་བྱས་ལ་བརྗོད་པར་བྱའོ། །དྲུག་པ་ནི། གསོལ་བ་གདབ་པ་སྟེ། དམིགས་པ་གསལ་བར་བྱས་ཏེ། བྱེ་བ་ཕྲག་བརྒྱའི་
གླིང་བཞི་ལྷུན་པོར་བཅས། །རིན་ཆེན་བདུན་དང་ཉེ་བའི་རིན་ཆེན་སོགས། །ཀུན་དཀའ་བསྐྱེད་པའི་སྣོད་བཅུད་ཕུན་སུམ་ཚོགས། །ལྷ་མིའི་ལོངས་སྤྱོད་འདོད་དགུའི་གཏེར་ཆེན་པོ། །དྭང་བའི་སེམས་ཀྱིས་ཕུལ་
བྱུང་ཞིང་གི་མཆོག་སྐྱབས་མགོན་ཐུགས་རྗེའི་གཏེར་ལ་དབུལ་བར་བགྱི། ཞེས་མཎྜལ་ཕུལ་ལ། རང་དང་རང་གི་མཐའ་སྐོར་དུ་གནས་པའི་མ་སེམས་ཅན་ཐམས་ཅད་ཀྱིས་མགྲིན་གཅིག་ཏུ་
གསོལ་བ་འདེབས་པར་གྱུར། སྐུ་བཞིའི་བདག་ཉིད་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྒྲིབ་བྲལ་ཆོས་སྐུའི་བདག་ཉིད་བླ་མ་ལྷ། །ཐུབ་དབང་
རྡོ་རྗེ་འཆང་ལ་གསོལ་བ་འདེབས། །བདེ་ཆེན་ལོངས་སྐུའི་བདག་ཉིད་བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སྣ་ཚོགས་སྤྲུལ་སྐུའི་བདག་ཉིད་
བླ་མ་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བླ་མ་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཡི་དམ་ཀུན་

[005A][FIRST]༄༅། །འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །སངས་རྒྱས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །
དམ་ཆོས་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །དགེ་འདུན་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །མཁའ་འགྲོ་ཀུན་
འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །ཆོས་སྐྱོང་ཀུན་འདུས་བླ་མ་ལྷག་པའི་ལྷ། །ཐུབ་དབང་རྡོ་རྗེ་འཆད་ལ་གསོལ་བ་འདེབས། ཁྱད་པར། སྐྱབས་གནས་ཀུན་འདུས་བླ་
མ་ལྷག་པའི་ལྷ། །ཐུབ་དབང་རྡོ་རྗེ་འཆང་ལ་གསོལ་བ་འདེབས། །བདག་དང་མ་སེམས་ཅན་ཐམས་ཅད་འཁོར་བར་སྐྱེས་ནས་ཡུན་རིང་ལ་ཤུགས་དྲག་པའི་སྡུག་བསྔལ་སྣ་ཚོགས་པ་ཞིག་མྱོང་བ་འདི། བྱང་ཆུབ་ལམ་གྱི་
རིམ་པའི་རྟོགས་པ་ཁྱད་པར་ཅན་རྒྱུད་ལ་མ་སྐྱེས་པས་ལན་པར་འདུག་པས། ད་བདག་དང་མ་སེམས་ཅན་ཐམས་ཅད་ཀྱི་རྒྱུད་ལ་བྱང་ཆུབ་ལམ་གྱི་རིམ་པའི་རྟོགས་པ་ཁྱད་པར་ཅན་སྐྱེ་བར་བླ་མ་ལྷས་བྱིན་གྱིས་རླབ་
ཏུ་གསོལ། ཞེས་གསོལ་བ་བཏབ་པས་སྤྱི་བོའི་བླ་མ་ལྷའི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་བཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་

[005B] ཁྱད་པར་བྱང་ཆུབ་ལམ་གྱི་རིམ་པའི་རྟོགས་པ་ཁྱད་པར་ཅན་སྐྱེ་བ་ལ་གེགས་བྱེད་ཀྱི་སྡིག་སྒྲིབ་ནད་གདོན་དང་བཅས་པ་ཐམས་ཅད་སྦྱངས། ལུས་དྭངས་
གསལ་འོད་ཀྱི་རང་བཞིན་ཅན་དུ་གྱུར། ཚེ་དང་བསོད་ནམས་ལ་སོགས་པའི་ཡོན་ཏན་ཐམས་ཅད་འཕེལ་ཞིང་རྒྱས། ཁྱད་པར་བྱང་ཆུབ་ལམ་གྱི་རིམ་པའི་རྟོགས་པ་ཁྱད་པར་ཅན་རང་བཞན་གྱི་
རྒྱུད་ལ་སྐྱེས་པར་བསམ་མོ། །གཉིས་པ་དངོས་གཞི་ལ་བཞི། ལམ་གྱི་རྩ་བ་བཤེས་གཉེན་བསྟེན་པའི་ཚུལ། བསྟེན་ནས་བློ་ཇི་ལྟར་སྦྱང་པའི་རིམ་པ། ལམ་བསྒྲུབ་པའི་འགལ་རྐྱེན་ཞི་
ཞིང་མཐུན་རྐྱེན་ཚང་བར་གསོལ་བ་གདབ་པ། ཚེ་རབས་ཐམས་ཅད་དུ་བཤེས་གཉེན་དམ་པས་རྗེས་སུ་འཛིན་པར་སྨོན་པའོ། །དང་པོ་ནི། ཡོན་ཏན་ཀུན་གྱི་གཞིར་གྱུར་དྲིན་
ཅན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་མཐོང་ནས་འབད་པ་དུ་མ་ཡིས། །གུས་པ་ཆེན་པོས་བསྟེན་པར་བྱིན་གྱིས་རློབས། ཞེས་
པའོ༑ ༑གཉིས་པ་ལ་གཉིས། དལ་བའི་རྟེན་ལ་སྙིང་པོ་བླང་བའི་ཕྱིར་བསྐུལ་བ་དང། སྙིང་པོ་ཇི་ལྟར་ལེན་པའི་ཚུལ་ལོ། དང་པོ་ནི། ལན་ཅིག་རྙེད་པའི་དལ་བའི་རྟེན་བཟང་འདི། །ཤིན་ཏུ་རྙེད་དཀའ་དོན་ཆེ་

[005A][SECOND]༄༅། །ཤེས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པའི་བློ། །རྒྱུན་ཆད་མད་པར་སྐྱེ་བར་བྱིན་གྱིས་རློབས། །ཞེས་པའོ། །གཉིས་པ་ལ་གསུམ། སྐྱེས་བུ་ཆུང་དུ་དང་ཐུན་
མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱང་བ། སྐྱེས་བུ་ཆེན་པོའི་ལམ་གྱི་རིམ་པ་ལ་བློ་སྦྱང་བའོ། །དང་པོ་ནི། ལུས་སྲོག་གཡོ་བ་ཆུ་
ཡི་ཆུ་བུར་བཞིན། །མྱུར་དུ་འཇིག་པའི་འཆི་བ་དྲན་པ་དང། །ཤི་བའི་རྗེས་སུ་ལུས་ལ་གྲིབ་མ་བཞིན། །དཀར་ནག་ལས་འབྲས་ཕྱི་བཞིན་འབྲང་བ་ལ། །ངེས་པ་བརྟན་པོ་རྙེད་ནས་ཉེས་
པའི་ཚོགས། །ཕྲ་ཞིང་ཕྲ་བ་རྣམས་ཀྱང་སྤོང་བ་དང། །དགེ་ཚོགས་མཐའ་དག་སྒྲུབ་པར་བྱེད་པ་ལ། །རྟག་ཏུ་བག་དང་ལྡན་པར་བྱིན་གྱིས་རློབས། །ཞེས་པའོ། །གཉིས་པ་ལ་གཉིས། ཐར་
པ་དོན་གཉེར་གྱི་བློ་བསྐྱེད་པ་དང། ཐར་པར་བགྲོད་པའི་ལམ་གྱི་རང་བཞིན་གཏན་ལ་དབབ་པའོ། །དང་པོ་ནི། སྤྱད་པས་མི་ངོམས་སྡུག་བསྔལ་ཀུན་གྱི་སྒོ། །ཡིད་བརྟན་མི་རུང་སྲིད་པའི་
ཕུན་ཚོགས་ཀྱི། །ཉེས་དམིགས་རིག་ནས་ཐར་པའི་བདེ་བ་ལ། །དོན་གཉེར་ཆེན་པོ་སྐྱེ་བར་བྱིན་གྱིས་རློབས། །ཞེས་པའོ། །གཉིས་པ་ནི། རྣམ་དག་བསམ་པ་དེ་ཡིས་དྲངས་པ་ཡི། །དྲན་

[005B] །བསྟན་པའི་རྩ་བ་སོ་སོར་ཐར་པ་ལ། །སྒྲུབ་པ་སྙིང་པོར་བྱེད་པར་བྱིན་གྱིས་རློབས། །ཞེས་པའོ། །གསུམ་པ་ལ་གཉིས། བྱང་ཆུབ་ཏུ་སེམས་བསྐྱེད་ཚུལ་
དང། སེམས་བསྐྱེད་ནས་སྤྱོད་པ་ལ་སློབ་ཚུལ་ལོ། །དང་པོ་ནི། རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་བ་སྒྲོལ་བའི་ཁུར་འཁྱེར་བའི། །བྱང་
ཆུབ་སེམས་མཆོག་འབྱོངས་པར་བྱིན་གྱིས་རློབས། །ཞེས་པའོ། །གཉིས་པ་ལ་གཉིས། ཐེག་ཆེན་སྤྱི་ལ་བསླབ་ཚུལ་དང། ཁྱད་པར་དུ་རྡོ་རྗེ་ཐེག་པ་ལ་བསླབ་ཚུལ་ལ། དང་པོ་ལ་གཉིས། སྤྱོད་པ་སྤྱི་
ལ་བསླབ་ཚུལ་དང། ཁྱད་པར་དུ་ཕར་ཕྱིན་ཐ་མ་གཉིས་ལ་བསླབ་ཚུལ་ལོ། །དང་པོ་ནི། སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་འགྲུབ་པར། །ལེགས་པར་
མཐོང་ནས་རྒྱལ་སྲས་སྡོམ་པ་ལ། །བརྩོན་པ་དྲག་པོས་སློབ་པར་བྱིན་གྱིས་རློབས། །ཞེས་པའོ། །གཉིས་པ་ནི། ལོག་པའི་ཡུལ་ལ་གཡེང་བ་ཞི་བྱེད་ཅིང། །ཡང་དག་དོན་ལ་ཚུལ་བཞིན་སྤྱོད་པ་ཡི། །
ཞིག་ནས་ལྷག་མཐོང་ཟུང་དུ་འབྲེལ་བའི་ལམ། །མྱུར་དུ་རྒྱུད་ལ་སྐྱེ་བར་བྱིན་གྱིས་རློབས། །ཞེས་པའོ། །གཉིས་པ་ལ་གསུམ། སྔགས་ལམ་ཟབ་མོའི་སྣོད་རུང་དུ་བྱེད་པ། སྣོད་དུ་གྱུར་ནས་དམ་ཚིག་

[006A]༄༅། །དང་སྡོམ་པ་དག་པར་བྱེད་པ། དམ་ཚིག་ལ་གནས་ནས་ལམ་རིམ་གཉིས་བསྒོམ་པའི་ཚུལ་ལོ། །དང་པོ་ནི། མཐུན་མོང་ལམ་སྦྱངས་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་
རྡོ་རྗེའི་ཐེག། སྐལ་བཟང་སྐྱེ་བོའི་འཇུག་ངོགས་དམ་པ་དེར། །བདེ་བླག་ཉིད་དུ་འཇུག་པར་བྱིན་གྱིས་རློབས། །ཞེས་པའོ། །གཉིས་པ་ནི། དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་
དམ་ཚིག་སྡོམ་པར་གསུངས་པ་ལ། བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་བསྡོས་ཏེ་སྲུང་བར་བྱིན་གྱིས་རློབས། །ཞེས་པའོ། །གསུམ་པ་ནི། དེ་ནས་རྒྱུད་སྡེའི་སྙིང་པོ་རིམ་
གཉིས་ཀྱི། །གནད་རྣམས་ཇི་བཞིན་རྟོགས་ནས་བརྩོན་པ་ཡིས། །ཐུན་བཞིའི་རྣལ་འབྱོར་མཆོག་ལ་མི་གཡེལ་བར། །དམ་པའི་གསུང་བཞིན་སྒྲུབ་པར་བྱིན་གྱིས་རློབས། །ཞེས་པའོ། །གསུམ་པ་ནི་
དེ་ལྟར་ལམ་བཟང་སྟོན་པའི་བཤེས་གཉེན་དང། །ཚུལ་བཞིན་སྒྲུབ་པའི་གྲོགས་རྣམས་ཞབས་བརྟན་ཅིང། །ཕྱི་དང་ནང་གི་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ་
ཞེས་པའོ། །བཞི་པ་ནི། སྐྱེ་བ་ཀུན་ཏུ་ཡང་དག་བླ་མ་དང། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་

[006B]ཅེས་པའོ། །གསུམ་པ་ནི། སྤྱི་བོའི་བླ་མ་ལྷ་ལ་དམིགས་ནས། བླ་མ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཞེས་ལན་གང་མང་གསོལ་བ་བཏབ་སྟེ། སྤྱི་བོའི་བླ་མ་
ལྷའི་སྐུའི་ཆ་ལས་རང་འདྲ་གཉིས་པ་ཞིག་ཆད་ནས་རང་ལ་ཐིམ་པས། རང་ཉིད་ཀྱང་ཐུབ་པའི་དབང་པོའི་སྐུར་ལམ་གྱིས་གྱུར། རང་ཐུབ་པའི་དབང་པོར་གསལ་བའི་སྐུ་ལས་འོད་ཟེར་འཕྲོས། མཐའ་
སྐོར་ན་ཡོད་པའི། སེམས་ཅན་ཐམས་ཅད་ལ་ཕོག་པས་སེམས་ཅན་ཐམས་ཅད་ཀྱང་ཐུབ་པའི་དབང་པོའི་གོ་འཕང་ལ་བཀོད་པར་གྱུར། རང་ཐུབ་པའི་དབང་པོར་གསལ་བ་དང། སེམས་ཅན་
ཐམས་ཅད་ཐུབ་པའི་དབང་པོར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཨ་དཀར་པོ་ཧཱུཾ་སེར་པོས་མཚན་པའི་མཐའ་སྐོར་དུ་སྔགས་འཕྲེང་གིས་བསྐོར་བ་ལ་དམིགས་ནས། ཨོཾ་
མུ་ནི་མུ་ནེ་མཧཱ་མུ་ནེ་ཡེ་སཱ་ཧཱ། ཞེས་བཟླས་པའི་རྗེས་སུ་བསགས་པའི་དགེ་བ་རྣམས། དགེ་བ་འདི་ཡིས་ཚེ་རབས་ཐམས་ཅད་དུ། །མ་ནོར་ལམ་སྟོན་ཐེག་མཆོག་བཤེས་གཉེན་གྱིས། །འབྲལ་བ་
མེད་པར་རྗེས་སུ་འཛིན་པ་དང། །གསུང་གི་བདུད་རྩི་ངོམས་མེད་འཐུང་བར་ཤོག་དེ་ཡི་མཐུ་ལས་ངེས་འབྱུང་བྱང་ཆུབ་སེམས། །ཡང་དག་ལྟ་དང་ཕྱིན་དྲུག་རིམ་པ་གཉིས། །འཁོར་དང་བཅས་

[007A]༄༅། །པའི་ཉམས་ལེན་མཐར་ཕྱིན་ཏེ། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་གང་ཚེ་ཐེག་པ་མཆོག་ལ་ཆོས་སྤྱོད་བཅུས། །ཚུལ་བཞིན་སྒྲུབ་ལ་བརྩོན་པ་དེ་ཡི་
ཚེ། །མཐུ་ལྡན་རྣམས་ཀྱིས་རྟག་ཏུ་གྲོགས་བྱེད་ཅིང། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག་ ཅེས་གནས་སྐབས་དང་མཐར་ཐུག་གི་སྨོན་གནས་རྣམས་སུ་འདུན་པ་དྲྭག་པོས་བསྔོ་བར་བྱའོ་ ། །
 གཉིས་པ་ནི་ ། ལམ་གྱི་རིམ་པའི་གཞུང་རྣམས་ལྟ་བ་དང། སྒོ་དུ་མ་ནས་བསག་སྦྱང་ལ་འབད་པ་དང། ཁས་བླངས་པའི་ཚུལ་ཁྲིམས་ལ་སྡོམ་སེམས་བྱེད་པ་དང། དབང་པོའི་སྒོ་སྡོམ་པ་དང། ཤེས་བཞིན་དུ་སྤྱོད་པ་དང། ཟས་
ཀྱི་ཚོད་རིག་པ་དང། མི་ཉལ་བར་རྣལ་འབྱོར་ལ་བརྩོན་ཞིང། ཉལ་བའི་ཚེ་ཇི་ལྟར་བྱ་བ་དང། ཁྲུས་དང་ཁ་ཟས་ཀྱི་རྣལ་འབྱོར་ལ་བརྩོན་པར་བྱེད་པའོ། །ཞེས་བྱང་ཆུབ་ལམ་གྱི་རིམ་པ་བདེ་ལམ་སྙིང་པོ་ཞེས་བྱ་བ་འདི་
ཡང་དགེ་སློང་དྷརྨ་བྷ་དྲས་བྲིས་པ་དགེ་ལེགས་འཕེལ།།    ༈    བྱང་ཆུབ་ལམ་རིམ་གྱི་རྣམ་གཞག་བཞུགས་སོ།།     ༈    ཐུབ་དབང་རྡོ་རྗེ་འཆང་དང་དབྱེར་མེད་པའི། །རྗེ་བཙུན་བླ་མའི་
ཞབས་ལ་གུས་བཏུད་ནས། །ས་གསུམ་སྣང་བྱེད་སྒྲོན་མེ་གཅིག་པུ་པ། །བྱང་ཆུབ་ལམ་རིམ་ཉམས་སུ་ལེན་ཚུལ་བཤད། །དེ་ཡང་དང་པོར་རང་ལ་ལམ་མ་ནོར་བར་སྟོན་པའི་དགེ་བའི་བཤེས་གཉེན་

[007B] མ་བསྟེན་པའི་ཉེས་དམིགས་འདི་དང་ཕྱི་མར་ཕུང་པ་སོགས་ཀྱི་ཁེ་ཉན་ཤིན་ཏུ་ཆེ་བས་ན་སྐྱོན་ཀུན་བཟང་ཡོན་ཏན་
ཀུན་ལྡན་གྱི་སངས་རྒྱས་དངོས་སུ་བལྟས་ནས་རྩ་བ་དད་པ་སྦྱོང་བ་དང། སྔར་ཕན་བཏགས་པ་དང་མ་འོངས་པ་ན་འདོགས་པར་འགྱུར་བའི་བཀའ་དྲིན་རྣམས་དྲན་ཏེ་གུས་པ་ཆེན་པོ་བྱེད་པ་དང། མཉེས་
པ་སྒྲུབ་པའི་ཐབས་སྤྱི་དང། ཁྱད་པར་བཀའ་བཞིན་སྒྲུབ་པའི་མཆོད་པས་མཉེས་པར་བྱའོ་སྙམ་དུ་ཞེ་དམ་མང་དུ་བྱ།    ༈    རྟེན་དེ་ཐོབ་པ་དོན་ཆེ་
བ་དང། ཤིན་ཏུ་རྙེད་དཀའ་བའི་ཚུལ་བསྒོམས་ལ། སྙིང་པོ་ལེན་འདོད་ཆེན་པོ་བསྐྱེད།    ༈    ཤི་ནས་ངན་འགྲོར་ལྟུང་
ན་སྡུག་བསྔལ་ཆེན་པོ་མྱོང་དགོས་ཚུལ་བསམས་ལ། སྐྱབས་སུ་འགྲོ་བ་རྒྱུད་དང་འདྲེས་ངེས་པ་དང། ལྷག་པར་སྐྱབས་འགྲོའི་བསླབ་བྱ་ལ་སོགས་པ་དཀར་ནག་གི་ལས་འབྲས་ལ་ཡིན་མོས་
བརྟན་པོ་བསྐྱེད་ནས་སྡིག་སྤོང་དགེ་སྒྲུབ་ལ་ཚུལ་བཞིན་དུ་འབད།    ༈    འཁོར་བའི་སྡུག་

[008A]༄༅། །བསྔལ་དེ་ཡང་རྒྱུ་ཟག་བཅས་ཀྱི་ལས་ལས་བྱུང་བ་དང། ལས་དེ་ཉོན་མོངས་ཀྱིས་ཀུན་ནས་བསླངས་ཏེ་བསགས་པ་དང། ཉོན་མོངས་ཐམས་ཅད་ཀྱི་རྩ་བ་བདག་འཛིན་ཡིན་པ་
དང། བདག་འཛིན་སྤང་བ་ལ་བདག་མེད་རྟོགས་པའི་ཤེས་རབ་ཀྱི་བསླབ་པ་དགོས་པ་དང། ཤེས་རབ་ཀྱི་བསླབ་པའི་རྒྱུར་ཏིང་ངེ་འཛིན་གྱི་བསླབ་པ་དགོས་པ་དང། ཏིང་ངེ་འཛིན་གྱི་བསླབ་པའི་
རྒྱུར་ཚུལ་ཁྲིམས་ཀྱི་བསླབ་པ་དགོས་པར་གསུངས་པ་ལ་ངེས་ཤེས་གཏིང་ནས་འདྲོངས་པར་བྱས་ཏེ། ཉེས་ལྟུང་འབྱུང་བའི་སྒོ་བཞི་འགོག་པའི་གཉན་པར་སྲུང་ཐབས་ཡན་ལག་ལྔ་བསྟེན་ནས་སོ་
ཐར་གྱི་ཚུལ་ཁྲིམས་རྣམ་པར་དག་པ་ལ་འབད།    ༈    དེ་རྣམས་ཀྱང་
རང་གི་མ་ཡིན་པ་དང། མ་བྱས་རེས་ཀྱིས་ཕན་པ་བསྒྲུབས་ཤིང་གནོད་པ་ལས་བསྐྱབས་པས་དྲིན་ཆེ་བ་དང། དེ་ལ་ལན་དུ་ཕན་འདོགས་པའི་བློ་བརྟན་པོ་བསྐྱེད་ནས་སེམས་ཅན་ཅི་འདྲ་ཞིག་
ལའང་གཅེས་ཤིང་ཕངས་པའི་རྣམ་པར་ལྟ་བའི་ཡིད་འོང་གི་བྱམས་པ་བསྒོམ།    ༈    གཞན་གཅེས་འཛིན་གྱི་ཡོན་ཏན་སྒོ་དུ་མ་ནས་བསམས་ལ་

[008B] བདག་གཞན་བརྗེ་བའི་བློ་ཤུགས་དྲག་པོ་བསྐྱེད་དེ། སྔར་གྱི་ཡིད་འོང་གི་བྱམས་པ་དེ་ཉིད་ཇེ་རྒྱས་སུ་བཏང་ནས་སེམས་ཅན་བདེ་བས་ཕོངས་པ་རྣམས་ལ་དམིགས་ནས་བདེ་བ་དང་
ལྡན་འདོད་ཀྱི་བྱམས་པ་དང། སེམས་ཅན་སྡུག་བསྔལ་གྱིས་མནར་བ་རྣམས་ལ་དམིགས་ནས་སྡུག་བསྔལ་དང་བྲལ་འདོད་དཡི་སྙིང་རྗེ་ཤུགས་དྲག་པོ་བསྐྱེད་དེ། དེ་རྣམས་ཅི་ནས་ཀྱང་བདག་གིས་བདེ་བ་མཐའ་དག་ལ་འགོད་པ་དང། སྡུག་བསྔལ་མཐའ་
དག་ལས་བསྒྲལ་བར་བྱའོ་སྙམ་དུ་གཞན་དོན་དོན་གཉེར་གྱི་ལྷག་བསམ་རྣམ་པར་དག་པ་བསྐྱེད།    ༈   
སེམས་ཅན་གྱི་དོན་དུ་སངས་རྒྱས་ཐོབ་འདོད་ཀྱི་སྨོན་སེམས་ཙམ་པོ་བ་ལ་ཡིད་འགྱུར་གྱི་མྱོང་བ་ཅི་ཐོན་བྱ།    ༈   
བསླབ།    ༈    མ་བསྲུངས་པའི་ཉེས་དམིགས་དང། ཇི་ལྟར་བསྲུང་ཚུལ་རྣམས་ཤེས་པར་བྱས་ནས་སྤྱོད་པ་སྣ་རེ་རེ་ནས་རིམ་གྱིས་ཡི་དམ་བཅས་པས་
བློའི་སྟོབས་ཇི་རྒྱས་སུ་སོང་སྟེ། བྱང་སེམས་ཀྱི་སྤྱོད་པ་བྱ་དཀའ་བར་ཤེས་ཀྱང། བསླབ་པའི་ཁུར་འཁྱེར་བ་ལ་ཞུམ་པ་མེད་པར་སློབ་འདོད་སྙིང་ཐག་པ་ནས་སྐྱེས་པ་ན་འཇུག་སྡོམ་བླངས་ལ། དེའི་

[009A]༄༅། །བསླབ་བྱ་ཚུལ་ཁྲིམས་རྣམ་པ་གསུམ་དང། ཕྱིན་དྲུག་དང་བསྡུ་བཞིས་བསྡུས་པ་སྤྱི་དང། ཁྱད་པར་ཞི་ལྷག་གཉིས་ལ་སྐྱེས་བུའི་རྩལ་ཅི་ཡོད་ཀྱིས་འབད།    ༈   
ལྟར་འབད་པས་བྱང་ཆུབ་ཀྱི་སེམས་ཤུགས་དྲག་ཏུ་འཕེལ་ཏེ་རང་ངོས་ནས་སེམས་ཅན་རེ་རེའི་ཕྱིར་དུ་བསྐལ་ཆེན་མང་པོར་དམྱལ་བར་གནས་པ་ལ་ཡང་ཞུམ་པ་མེད་པར་གནས་ནུས་
ཀྱང། སེམས་ཅན་གྱི་ངོས་ནས་སྐད་ཅིག་རེ་རེས་ཀྱང་འཚང་རྒྱ་བ་ལ་ཆེས་ཆེར་རིངས་པ་ན། རྡོ་རྗེ་སློབ་དཔོན་མཚན་ཉིད་དང་ལྡན་པའི་དྲུང་ནས་དབང་རྣམ་པར་དག་པ་ཞིག་བླངས་ཏེ། དབང་དུས་སུ་
ཁས་བླངས་པའི་དམ་ཚིག་དང་སྡོམ་པ་རྣམས་ཚུལ་བཞིན་དུ་བསྲུང་པ་གཞིར་བཟུང་ནས་བསྐྱེད་རྫོགས་ཀྱི་རིམ་པ་རྣམས་ལ་འབད་པ་ཆེན་པོས་བསླབས་ནས་སྙིགས་དུས་ཀྱིས་ཚེ་ཐུང་གཅིག་ལ་
སྐུ་གསུམ་ཡེ་ཤེས་ལྔ་ལྡན་གྱི་གོ་འཕང་མངོན་དུ་བྱས་ནས་རང་གང་ལ་གནས་པའི་གོ་འཕང་དེ་ལ་མ་རྒན་འགྲོ་བ་མཐའ་དག་ཀྱང་རིམ་གྱིས་འགོད་ནུས་པར་གསུངས་སོ་བསྡུས་པ། སྤང་
རྟོགས་མཐར་ཕྱིན་རྒྱལ་བའི་གོ་འཕང་དུ། བགྲོད་བྱེད་ཐེག་མཆོག་ལམ་བཟང་ཟབ་མོའི་གནད། ཇི་བཞིན་སྨྲ་བའི་སྤོབས་པ་ཆེས་ཕྲ་ཡང། །སྐུལ་བྱེད་ནན་ཚིག་གཡར་ཁྲལ་གཞལ་བའི་

[009B] །མདོར་བསྡུས་ཡི་གེར་སྤེལ་བའི་འདུ་བྱེད་མཁན། །བཧི་ཀྵུ་དྷརྨ་བྷ་དྲ་ཞེས་བྱ་སྟེ། །དགེ་བས་མཁའ་མཉམ་མ་རྒན་འགྲོ་བ་ཀུན། །བདག་ཉིད་གཅིག་པུས་སྒྲོལ་བའི་མཐུ་ལྡན་ཤོག་ཤུ་བྷཾ། །



