༄༅། །དཔལ་རྡོ་རྗེ་འཇིགས་བྱེད་དཔའ་པོ་གཅིག་པའི་རས་བྲིས་ཀྱི་དཀྱིལ་འཁོར་དུ་དབང་བླང་པའི་ཆོ་ག་ནག་པོ་འགྲོས་[*<'GRO SA]ཤེས་སུ་བཀོད་པ་བདུད་རྩིའི་ཆུ་རྒྱུན་ཞེས་བྱ་བ་བཞུགས་སོ། །

[001A] །ན་མོ་བཛྲ་བཧེ་རེ་ཝ་ཡ། གཏུམ་དྲག་ཁྲོ་བོའི་གར་མཛད་རུས་ཆེན་འཕྲེང་བ་སྐར་ལྟར་མཛེས། །ཕཻཾ་ཀ་ར་དང་དྲག་པོའི་ང་རོས་ས་
གསུམ་བདུད་ཚོགས་འཇོམས། །སྤྲོས་བྲལ་ཆོས་དབྱིངས་བདེ་ཆེན་ཐུགས་ཀྱིས་འགྲོ་ལ་རྟག་བརྩེ་ཡང། །འཇིགས་པ་དག་ཀྱང་འཇིགས་མཛད་ཁྲོ་རྒྱལ་དུས་དགྲའི་
དབང་པོར་འདུད། །སྒོ་གསུམ་ཉེས་སྤྱོད་ཀུན་བྲལ་སྐུ་བཞི་ཡི། །ས་བོན་ལེགས་བཞག་བསྐྱེད་རྫོགས་ཟབ་མོའི་ལམ། །སྒོམ་པའི་སྣོད་དུ་གྱུར་བ་སྒྲུབ་པའི་
ཐབས། །བདག་འཇུག་རིམ་པ་ནག་འགྲོས་ཚུལ་དུ་དགོད། །དེ་ལ་འདིར་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་རས་བྲིས་ཀྱི་དཀྱིལ་འཁོར་དུ་དབང་བླང་པའི་རིམ་པ་ནག་པོ་འགྲོས་

[002A] །ཤེས་སུ་དགོད་པ་ལ། དཀྱིལ་འཁོར་སྒྲུབ་པ། མཆོད་བསྟོད་སོགས་བྱ་བ། དཀྱིལ་འཁོར་དུ་ཞུགས་ནས་དབང་བླང་བ། མཇུག་གི་ཆོག་དང་
བཅས་པ་ལས། རས་བྲིས་ཀྱི་དཀྱིལ་འཁོར་བདག་མདུན་ཐ་མི་དད་དུ་འཇུག་པ་གཅིག་པས་སྒྲུབ་པ་ལ། རང་གི་མདུན་ངོས་སུ་སྟེགས་ཇི་ལྟར་འཚམས་པར་རྟེན་ཁེབས་སོགས་ཀྱིས་ལེགས་པར་
གཡོགས་པའི་སྟེང་དུ་རས་བྲིས་ཀྱི་དཀྱིལ་འཁོར་ལེབ་མོར་བཀྲམ་པའི་མཐར་གཙོ་བོའི་གཡས་ཕྱོགས་ནས་འགོ་བརྩམས་ཏེ་གཡས་བསྐོར་དུ་དྲི་ཆབ་སྔོན་དུ་འགྲོ་བའི་མཆོད་པ་ལེགས་པར་བཤམས་
མདུན་ངོས་སུ་དཀྱིལ་འཁོར་པ་དང། ཕྱོགས་སྐྱོང་དང། ཆོས་སྐྱོང་གཞི་བདག་སྔོན་འགྲོའི་གཏོར་མ་རྣམས་བཤམས། བདག་བསྐྱེད་ཀྱི་མཆོད་པ་ལོགས་སུ་མི་དགོས། སྐྱབས་

[002B] མདུན་གྱི་ནམ་མཁར་རྩ་བརྒྱུད་ཀྱི་བླ་མ་རྣམས་མཐོ་བརྩེགས་སུ་གསལ་བཏབ་ནས་བླ་བརྒྱུད། ཁྱབ་བདག་འཇམ་པའི་རྡོ་རྗེ་ཐོབ་གྱུར་ཅིག་རང་ཉིད་སྐད་ཅིག་གིས་ནང་མཆོད་
ཕྱོགས་སྐྱོང་མཆོད་པ་བྱིན་རླབས། སྔོན་འགྲོའི་གཏོར་མ་ནང་མཆོད་ལྟར་བྱིན་གྱིས་རླབས་ནས། རང་གི་ཐུགས་ཀའི་གཤེགས་པར་གྱུར། རྡོར་སེམས་བསྒོམ་བཟླས་བྱེད་ན་སྒྲུབ་ཐབས་ལྟར་བྱ། རང་ཉིད་འཇིགས་བྱེད་བཏང་སྙོམས་ལ་གནས་
པར་བྱའོ། །འཇུག་པ་བདེ་བའི་ཕྱིར་བུམ་སྒྲུབ་ཀྱང་མཚམས་འདིར་བྱེད་པས། ལྷ་བུམ་ལས་བུམ་གཉིས་རང་རང་གི་མཚན་མ་ཆོས་འབྱུང་གི་དབུས་སུ་ས་བོན་རྣམས། གྲི་གུག་གམ། རྡོ་རྗེ་གང་རུང་བྲིས་བརྐོས་བྱས་པ་བཏགས། མགུལ་ཚིངས་བྲོག་གསུམ་པ། ཁ་
རྒྱན་འབྲས་བུ་ཅན་གྱི་ཤིང་ངམ་ཀུ་ཤ་གང་རིགས། ཆུ་གཙང་སུམ་གཉིས་བཀང་བ་དྲི་བཟང། བླ་མེད་བུམ་རྫས་ཉེར་ལྔ་སོགས་གཞུག་བུམ་པ་གཉིས་ཀྱི་མཚན་མ་ཡོད་ངོས་དེ་རང་ལ་བསྟན། རྣམ་བུམ་གཡས་དང། ལས་བུམ་གཡོན་ཅེས་ཁ་ཚུར་བལྟ་བའི་དབང་དུ་བྱེད་
དགོས། འོག་ཏུ་ཀུ་ཤའི་གདན་དང། འབྲུ་དཀར་གྱི་སྟེང་དུ་བུམ་པ་བཞག་རྣམ་བུམ་ཁར་དུང་ཆོས་གཟུངས་རྡོར་དང་བཅས། མདུན་དུ་འབུལ་ཡུལ་གྱི་གཡས་ནས་འོག་བརྩམས་པའི་མཆོད་པ་ལེགས་པར་བཤམས། ཧྲཱི་ཥྚྲཱི་ས་བསངས། ཤླུ་ནྱ་ཏཱས་སྦྱངས་
སྟོང་པའི་ངང་ལས་བཾ་བཾ་ལས་བྱུང་བའི་རིན་པོ་ཆེའི་བུམ་པོ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་ཉིད་ཐམས་ཅད་དང་ལྡན་པར་གྱུར། ཨོཾ་ཏ་པྟེ་ཏ་པྟེ་མཧཱ་ཏ་པྟེ་སཱ་ཧཱ། ལྷའི་ཆུ་བོ་

[003A]༄༅། །གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པ་ཕྱི་བུམ་པ་ལ་ནང་གཞལ་ཡས་ཁང་གདན་དང་བཅས་པའི་རྣམ་པ་ཅན་དུ་གྱུར་པའི་དབུས་སུ་ཧཱུཾ་ལས་
རྡོ་རྗེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ །ཅེས་པ་ནས།  ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ།  ཞེས་པའི་བར་སྒྲུབ་ཐབས་བཞིན།།
རྣམ་རྒྱལ་བུམ་པའི་མཚན་མའི་གནས་སུ་སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་དེ་ཡོངས་སུ་གྱུར་བ་ལས་དཔལ་རྡོ་རྗེ་འཇིགས་བྱེད་ཚན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་གྲི་གུག་དང་
ཐོད་པ་འཛིན་པར་གྱུར། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པདྨ་དང་ཉི་མའི་གདན་རེ་རེ། གདན་དེ་གཉིས་ཀྱི་སྟེང་དུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ་གཉིས་ཡོངས་སུ་གྱུར་པ་ལས། དཔལ་
རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་གྲི་གུག་དང་ཐོད་པ་འཛིན་པར་གྱུར། དེ་ཐམས་ཅད་ཀྱི་མིག་གཉིས་སུ་ཀྵིཾ།  ཞེས་པ་ནས།  ཐུགས་ཀར་ཧཱུཾ་གིས་མཚན་པ། ཨོཾ་ཧྲཱི་ཧ་བཧོ་ཞེས་
པ་ནས། ཀུ་རུ་སཱཧཱ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་ཀྱི་འཁོར་ལོ་སྤྱན་དྲངས། ཨོཾ་ཧྲཱི་ཥྚྲཱི་ཝི་ཀྲི་སོགས་དང། ཨོཾ་ཧྲཱི་ཥྚྲཱི་ཧཿ་ཞེས་པ་

[003B] ཨོཾ་མུ་ངྒ་ར་ཛཿ་སོགས། སླར་ཡང་ཞེས་པ་ནས། གཙོ་བོའི་རྩ་ཞལ་གྱི་དབུ་ལ་མི་བསྐྱོད་བ་དང་ལས་བུམ་གྱི་ལྷ་དང་མཚན་མའི་ལྷ་གཉིས་ལའང་མི་བསྐྱོད་པས་དབུ་བརྒྱན་པར་གྱུར་ པར་བསམས། བུམ་པའི་མཆོད་པ་བྱིན་གྱིས་
བརླབས་ནས།  ཨོཾ་ཡ་མཱ་ནྟ་ཀ་ཨརྒྷཾ་ནས་ཤཔྟའི་བར་གྱིས་མཆོད། ཨོཾ་ཡ་མཱནྟ་ཀ་ཨོཾ་ཨཱ་ཧཱུཾ་ གིས་ནང་མཆོད་ཕུལ།  གཉིས་མེད་ཐུན་མོང་མ་ཡིན་ཁྱབ་པའི་སྐུ། །ཞེས་པ་ནས། འཇིགས་བྱེད་གཤིན་རྗེ་གཤེད་ལ་ཕྱག་
འཚལ་བསྟོད།  །ཅེས་པའི་བར་གྱིས་བསྟོད།  ཨོཾ་བཛྲ་ཨ་མྲྀ་ཏ་ཨུ་ད་ཀ་ཋ་ཧཱུཾ།  ལན་བདུན་བཟླས་ནས་གཡས་བས་གཟུངས་ཐག་གཡོན་བས་ཕྲེང་བ་བཟུང་ནས་བཟླས་པ་བྱེད། དམ་པ་འགའི་ཕྱག་ལེན་ལ་སྤོས་སྐོར་བྱེད་པའང་ཡོད།  དུང་ཆོས་ཀྱི་ཆུ་ཡེ་
ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་སོང་བས་བུམ་པའི་ནང་གི་ལྷའི་ཐུགས་རྒྱུད་བསྐུལ། བདུད་རྩིའི་རྒྱུན་བབས་པས་
བུམ་པ་གང་བར་གྱུར་ པར་བསམས་ནས། རྣམ་བུམ་ལ་གཙོ་བོའི་སྔགས་གསུམ་དང་ལས་བུམ་ལ།  ཧྲཱི་ཥྚྲཱི་ བརྒྱ་རྩ། བུམ་པ་གཉིས་ཀྱི་ཚུལ།  ཨོཾ་བཛྲ་ཨུ་ད་ཀ་ཧཱུཾ།  བརྒྱ་རྩ་བཟླ། ལས་བུམ་ལ་བཟླས་པ་བྱེད་སྐབས་གཟུངས་རྡོར་ལས་བུམ་སྟེང་བཞག་
ཐུན་མོང་གི་བཟླས་པ་བྱེད་སྐབས་གཟུངས་རྡོར་ལྷ་བུམ་སྟེང་བཞག་ནས་བཟླས་པ་བྱེད། ཡིག་བརྒྱ་ལན་གསུམ་བརྗོད། ཡིག་བརྒྱ་དང་པོ་ལྷ་བུམ། གཉིས་པ་ལས་བུམ། གསུམ་པ་ལྷ་བུམ་སྟེང་རེག་ཙམ་བྱས་ནས་གཟུངས་ཐུག་བསྡུ། པད་བསྐོར་སྔོན་དུ་འགྲོ་བའི་ཕྱག་

[004A]༄༅། །རྒྱས་དུང་ཆུ་  ཧྲཱི་ཥྚྲཱི་དང་ཧཱུཾ་ ལན་བདུན་དང་བཅས་མཆོད་ཡོན་ལྷ་བུམ་དང་ལྷག་མ་ལས་བུམ་དུ་བླུག་ལས་སྔགས་ཀྱིས་མེ་ཏོག་དཀར་པོ་བུམ་པ་གཉིས་ལ་གསུམ་གསུམ་འཐོར་ལ་གཞུག་ ཨོཾ་ཡ་
མཱ་ནྟ་ཀ་ག་དཧེ་ནས་ཤཔྟ་པྲ་ཏི་ཙྪ་ཧཱུཾ་སཱ་ཧཱ།  ཞེས་པའི་བར་གྱིས་མཆོད། ཀུ་ཤའི་འཐོར་གཡབ་ཀྱིས་ལས་སྔགས་བརྗོད་དེ་བསངས།  ཇི་སྲིད་དཀྱིལ་འཁོར་ཆེན་པོའི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་
ལས་མཛོད་ཅིག་ །ཅེས་འཕྲིན་ལས་བཅོལ། ཁ་རྒྱན་གཉིས་བསྣོལ་མར་བཟུང་སྟེ།  བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར། གཞལ་ཡས་ཁང་བུམ་པ་
ལ་ཐིམ་ཞིང། མཚན་མའི་ལྷ་གཉིས་ཀྱང་ཞུ་ནས་ཕྱག་མཚན་གྱི་རྣམ་པར་གྱུར།  པར་བསམས་ལ། སོ་སོའི་ཁ་རྒྱན་བུམ་པ་སོ་སོར་བཅུག་ལས་བུམ་གྱི་ཆུས་རང་དང་དཀྱིལ་འཁོར་ལ་བསང་ཞིང་ལས་སྔགས་བརྗོད། རང་ཉིད་བྲིས་པའི་དཀྱིལ་
འཁོར་གྱི་དབུས་སུ་ཞུགས་ནས་ལྷའི་མཚན་མ་དང་དབྱེར་མེད་དུ་གྱུར་བར་མོས་ཏེ།  ཨོཾ་སྭ་བྷ་ཝ་ནས་ཧཾ། རང་དང་དཀྱིལ་འཁོར་དང་ཚོགས་ཞིང་གི་ལྷ་དང་དེ་དག་ལས་གཞན་པའི་ཆོས་ཐམས་ཅད་བརྟེན་ནས་བཏགས་པ་ཡིན་པའི་ཕྱིར་
 ཞེས་པ་ནས།  མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དེའི་མིག་ཏུ་ས་སྙིང་གི་རང་བཞིན་ཀྵིཾ་དཀར་པོ། ནས་ཧཱུཾ་སྔོན་པོས་མཚན་པར་གྱུར་བར་བསམ་ལ། རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་

[004B] ཞེས་པ་ནས་  ཧཱུཾ་ཡིག་མཐིང་ག་འོད་ཟེར་ལྔ་འཕྲོ་པར་གྱུར།  སྤོས་རིང་དང་བཅས།  ཛཿ་འཇམ་དཔལ་ མའི་སྤྱན་འདྲེན།  ཨོཾ་ཧྲཱི་ཧ་བཧོ་ ནས།  རྩ་ཞལ་གྱི་དབུ་ལ་མི་བསྐྱོད་པས་དབུ་བརྒྱན་ཅིང། དབང་གི་ལྷ་རྣམས་རང་ཉིད་ལ་ཐིམ་
པར་གྱུར། རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་ཀྱི་ཕྱི་རོལ་ཏུ་མཆོད་པའི་ལས་ལ་གནས་པར་གྱུར། གོང་དུ་མཆོད་པ་བྱིན་རླབས་མ་བྱས་ན་འདིར་བྱིན་རླབས་བྱས་ལ། རྒྱལ་
བ་རྣམས་ནི་གཙང་གྱུར་ཅིང།  །ཞེས་པ་ནས།  ཨོཾ་ཡ་མཱ་ནྟ་ཀ་ཨ་རྒྷཾ་སོགས་ ཆུ་བཞི་དང།  རྒྱལ་བ་རྣམས་ནི་ཡོན་ཏན་མཆོག་གི་སྐུ།  །སོགས་དྲི་ཆབ་སྔོན་དུ་འགྲོ་བའི་ཉེར་སྤྱོད།  རིན་ཆེན་དབང་རྒྱལ་མས་འདོད་ཡོན། འཛམ་བུ་གླིང་གཞན་མས་
 རྒྱལ་སྲིད་སྣ་བདུན་རྣམས་འབུལ།  ཨོཾ་མཆོད་དོ་ནས་ཚིམ་པར་གྱུར། རང་ཉིད་དཀྱིལ་འཁོར་གྱི་ནང་དུ་ཞུགས་གཙོ་བོ་དང་ཐ་མི་དད་པར་གྱུར།  བར་བསམ།  ཛཿ་འཇམ་དཔལ་མཁའ་ལས་བྱུང་བའི་གསེར་མདོག་ཅན།  །ཞེས་སོགས་ཀྱིས་
ཀྱིས་བསྟོད། དག་པ་བརྗོད་པ། བཟླས་པ་ཞི་དྲག་གི་མན་ངག་གི་གནད་དང་ལྡན་པར་བཟླ་ཞིང། མཇུག་གི་མཆོད་བསྟོད་ཀྱི་བར་འདྲ། གཏོར་མ་འབུལ་སྐབས་རང་དཀྱིལ་འཁོར་གྱི་ཕྱི་རོལ་དུ་གནས་པའི་ངང་ནས་ནང་མཆོད་དང་ཕྱི་མཆོད་རྣམས་རིམ་པ་ལྟར་རམ་ཕྱོགས་གཅིག་ཏུ་བྱིན་གྱིས་
རླབས་ལ།  མདུན་དུ་སྐད་ཅིག་གིས་ སོགས་ཡོངས་གྲགས་ལྟར་འབུལ། ལས་ག་ཤིན་ལའང་ཡོངས་གྲགས་ལྟར་འབུལ། ཕྱི་མཆོད། ནང་མཆོད། བསྟོད་པ་འཆི་བདག་མས་འཕྲིན་བཅོལ།  མ་རྙེད་ཡོངས་སུ་ ཞེས་སོགས་བཟོད་གསོལ།  ཡིག་བརྒྱ། བསྡུ་ན་

[005A]༄༅། །ཨོཾ་ཨཱ་ཧཱུཾ་མུཿ་འཇིག་རྟེན་ལས་པའི་ཞེས་སོགས་གཤེགས་གསོལ། རྣམ་དག་བསམ་པའི། ཞེས་སོགས་སྨོན་ལམ་གདབ་བོ། །དེ་ནས། རང་ཉིད་སྐད་ཅིག་གིས་ཧཱུཾ་
མཛད་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཧཱུཾ་མཛད་ཀྱི་ཕྱག་རྒྱ་འཆིང་ཞིང་གཡོན་བརྐྱང་གི་སྟབས་ཀྱིས་བཞུགས་པ། རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་གྱི་ནང་དུ་ཐོགས་པ་མེད་པར་ཞུགས་པར་
གྱུར་བར་བསམས་ལ། ཞལ་བཞི་པའི་སྔགས། ཨོཾ་སུ་མྦྷ་ནི་ ཞེས་སོགས་ལན་གསུམ་རྡོ་རྗེ་གསོང་ཞིང་དྲི་ལ་བུ་བསིལ་ནས་རྡོ་རྗེ་རྐང་སྟབས་ཀྱིས་ལྷ་སྣམ་གྱི་སྟེང་ནས་བསྐོར་བ་བྱས་པར་བསྒོམ་ལ་དངོས་སུ་སྟབས་བདེན་བསྐོར་པ་ལན་གསུམ་བྱས་པའི་མཐར་
འཁོར་ལོ་ལ་བལྟས་ཏེ། ལག་གཉིས་སྙིམ་པ་མེ་ཏོག་དང་བཅས།  ཨོཾ་མཆོག་ཏུ་བདེ་བའི་སེམས་ནི་རོལ་བར་ལྡན། །སྒེག་པའི་ཕྱག་གིས་བཅོམ་ལྡན་འདས་ལ་འཁྲིལ། །ཛཿ་ཧཱུཾ་བཾ་ཧོཿ་ཧི་ཧི་ཧི་ཧཱི་ཧཱི་མགོན་པོ་སྙིམ་པའི་
མེ་ཏོག་བཞེས་སུ་གསོལ།  །ཞེས་གཙོ་བོ་ལ་མེ་ཏོག་གི་འཕྲེང་བ་ཕུལ་ལ། ལྷག་ཆད་ཀྱི་ཉེས་པ་དག་པར་བྱ་ལ། ཁྲོ་བོའི་བལྟ་བས་དཀྱིལ་འཁོར་ལ་གཡས་བསྐོར་བྱས་ནས་ནུབ་ཏུ་སོང་སྟེ། རྐང་པ་གཡོན་བརྐྱངས་དང་ལག་པ་གཉིས་ཧཱུཾ་མཛད་ཀྱི་ཕྱག་རྒྱ་
བྱས་ལ། ཨོཾ་བཛྲ་ཨུད་གྷཱ་ཊ་ས་མ་ཡ་པྲ་བེ་ཤ་ཡ་ཧཱུཾ།  ཞེས་བརྗོད་ཅིང། ཕྱག་རྒྱ་དེ་དཀྲོལ་ནས་ཤར་སྒོ་ནང་ནས་ཕྱེ་བར་བསམ། དེ་བཞིན་དུ་བྱང་ནས་ལྷོ་སྒོ་དང། ཤར་ནས་ནུབ་སྒོ་དང། ལྷོ་ནས་བྱང་སྒོ་ཕྱེ་བར་བསམ་ལ།  ཨོཾ་ས་མ་ཡ་པྲ་བེ་ཤཱ་ཡ་

[005B] ཞེས་ བརྗོད་ཅིང་མེ་ཏོག་གི་ཕྲེང་བ་ཕུལ་བ་སླར་ཡང་གར་བྱེད་ཅིང་བླངས་ལ་རང་གི་མགོ་བོ་ལ་བཅིངས་ཏེ།  ཨོཾ་པྲ་ན་མ་མི་སརྦ་ཏ་ཐཱ་ག་ཏ་ན།  ཅེས་དཀྱིལ་འཁོར་ལ་ཕྱག་བྱས་ནས།  བདག་དང་སེམས་ཅན་ཐམས་ཅད་ལ་དངོས་གྲུབ་ཐམས་ཅད་ཀྱི་
བཀའ་དྲིན་སྩོལ་ཞིག་ །ཅེས་གསོལ་བ་གདབ་པོ། །དབང་ལྷ་སོགས་ལ་འབུལ་རྒྱུའི་མཆོད་པ་བྱིན་རླབས་བྱས་ན་འབྲེལ་ཆགས་མོད་དེང་དུས་བྱེད་མཁན་ཉུང་བསམ་བྱས་ཀྱང་རུང། དེ་ནས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་དུ་བལྟས་བས་མཎྜལ་ཕུལ་
བླ་མ་དང་གཙོ་བོ་ཐ་མི་དད་པ་ལས་རང་འདྲ་གཉིས་བཞལ་གཅིག་ཕྱག་གཉིས་པ་ཞིག་ཤར་སྒོར་བྱོན་ནས་བླ་མའི་བྱ་བ་རྣམས་མཛད་ཅིང། རང་ཉིད་ཀྱིས་སློབ་མའི་བྱ་བ་རྣམས་བྱེད་པར་མོས་ཏེ། རང་ཉིད་དཀྱིལ་འཁོར་དུ་འཇུག་པའི་དོན་དུ། ལག་གཉིས་རྡོ་རྗེ་ཐལ་མོ་
སྦྱར་ཏེ།  དགའ་ཆེན་ཁྱོད་བདག་སྟོན་པ་སྟེ།  །སློབ་དཔོན་ཁྱོད་ནི་ཞེས་པའི་ཚིག་རྐང་གཅིག་པོ། རྒྱལ་མཆོག་བདུན་པའི་དཀྱིལ་ཆོག་པར་མ་རྒྱ་དབུས་བཅས་སུ་མི་སྣང་མོད། མཁས་གྲུབ་གཞན་རྣམས་ཀྱི་དཀྱིལ་ཆོག་རྣམས་སུ་འབྱུང་བས་ན་
བཏོན་ན་མི་འགལ་སྙམ།  བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །
སྐྱབས་གསུམ་བདག་ལ་སྩལ་དུ་གསོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ།  །ཞེས་ལན་གསུམ་རྗེས་སུ་བཟློས་པའི་མོས་པ་དང་བཅས་གསོལ་འདེབས་བྱེད།  རང་ཉིད་དཔལ་རྡོ་རྗེ་
[006A]༄༅། །འཇིགས་བྱེད་ཞལ་གཅིག་ཕྱག་གཉིས་པར་གྱུར་པར་བསམ། ཨཱ་ཁཾ་བའི་ར་ཧཱུཾ།  ཞེས་པའི་སྔགས་ཀྱིས་དཀྱིལ་འཁོར་གྱི་གཙོ་བོ་ལ་འབུལ་རྒྱུའི་མེ་ཏོག་ཁ་དོག་སྣ་ལྔ་བའི་འཕྲེང་བ་རེ་
གཏད་བྱུང་སྙམ་དུ་འཛིན། རེ་ཞིག་དཀྱིལ་འཁོར་མི་མཐོང་བའི་དོན་དུ།  ཨོཾ་ཙ་ཀྵུ་བྷནྡྷ་ཝ་ར་མ་ན་ཡ་ཧཱུཾ། གིས་མིག་དར་བཅིངས། དེ་ནས་དཀྱིལ་འཁོར་དུ་འཇུག་ཅིང་བྱིན་གྱིས་རླབས་པ་ལ་བར་དུ་གཅོད་པ་ཐམས་ཅད་ཕྱིར་བསྐྲད་པའི་མོས་པས་
ལས་སྔགས་ཀྱི་ཆུས་པ་སངས། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་བཟུང། །སངས་རྒྱས་
ཆོས་དང་ཚོགས་མཆོག་ལ། །བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་སྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་
ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་བསྐྱེད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ ཅེས་པའི་བར་ལན་གསུམ་གྱིས་བྱང་སྡོམ་བཟུང།  འཁོར་ལོ་ཕྱིར་མི་ལྡོག་
པའི་དབང། །དམ་པ་བདག་ལ་སྩལ་ནས་ནི། །མགོན་པོ་འཁོར་ལོ་ལྷ་དག་གི། །དེ་ཉིད་སློབ་དཔོན་འཕྲིན་ལས་དང། །སངས་རྒྱས་ཀུན་གྱི་དམ་ཚིག་དང། །སྡོམ་པ་གསང་མཆོག་རྟག་ཏུ་ནི། །སེམས་ཅན་

[006B] །སློབ་དཔོན་བདག་འགྱུར་གསུང་དུ་གསོལ། ། ཞེས་པས་སྔགས་སྡོམ་གྱི་དོན་དུ་གསོལ་བ་གདབ།  སངས་རྒྱས་བྱང་ཆུབ་སེམས་དཔའ་ཀུན། །བདག་ལ་དགོངས་པར་མཛད་དུ་གསོལ། །བདག་
མིང་འདི་ཞེས་བགྱི་བ་ནི། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་དུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་
བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་པ་དང། །དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པར་བདག་གིས་བཟུང། །སངས་རྒྱས་ཆོས་དང་དགེ་
འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་དེང་ནས་བདག་གིས་བཟུང། །རྡོ་རྗེ་རིགས་མཆོག་ཆེན་པོ་ཡིས། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་
དུ་བཟུང་བར་བགྱི། །སློབ་དཔོན་དག་ཀྱང་བཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་ཡང་དུས་དྲུག་ཏུ། །སྤྱིན་པ་རྣམ་བཞི་རྟག་ཏུ་སྤྱིན། །བྱང་ཆུབ་ཆེན་པོ་
ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་ཆོས་སོ་སོར་བཟུང་བར་བགྱི། །ལས་ཀྱི་རིག་མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་སོ་སོར་

[007A]༄༅། །བཟུངས། །མཆོད་པའི་ལས་ནི་ཅི་ནུས་བགྱིས། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་ཅན་ཀུན་གྱི་དོན་གྱི་ཕྱིར། །བདག་
གིས་སྡོམ་པ་མ་ལུས་བཟུང། །མ་བསྒྲལ་པ་རྣམས་བདག་གིས་བསྒྲལ། །མ་གྲོལ་པ་རྣམས་བདག་གིས་དགྲོལ། །དབུག་མ་ཕྱིན་པ་དབུག་དབྱུང་ཞིང། །སེམས་ཅན་མྱ་ངན་འདས་ལ་འགོད། ། ཅེས་པའི་བར་
སྔགས་སྡོམ་ལན་གསུམ་བཟུང། སྡོམ་བཟུང་དང་གསོལ་འདེབས་གང་ཡོད་ཀྱི་མཐར་ཐལ་མོ་སྦྱོར་དགོས། དེ་ནས་བླ་མས། ཀྱཻ་ཁྱོད་སུ་ཡིན་ཅི་ལ་དགའ། །ཞེས་རིགས་དང་མོས་པ་དྲིས་པའི་ལན་དུ། སྐལ་བཟང་བདག་བདེ་བ་ཆེན་པོ་ལའོ། །
ཞེས་དང། ཡང། དེ་ཡིས་བུ་ལ་ཅི་ཞིག་བྱ། །ཞེས་དྲིས་པའི་ལན་དུ། སངས་རྒྱས་མཆོག་གི་དམ་ཚིག་བགྱི་འཚལ། །ཞེས་ལན་བཏང་པར་མོས། སེམས་ཅན་གྱི་དོན་དུ་སངས་རྒྱས་ཀྱི་ཐོབ་པར་བྱ་སྙམ་པའི་སྨོན་སེམས་དམིགས་རྣམ་ཕྱེད་པར་བསྐྱེད་ཅིང་
མཐའ་བྲལ་གྱི་གནས་ལུགས་ངོས་ཟིན་པའི་རིགས་ཡིན་ནོ། དེ་ལ་དམིགས་པའི་ལྟ་བ་ཡང་ལེགས་པར་དྲན་པར་བྱ་བ་དང་དེ་ལྟར་མིན་ནའང། ཆོས་ཐམས་ཅད་རང་བཞིན་གྱིས་སྟོང་པ་ཉིད་དོ་སྙམ་དུ་མོས་པ་ཚུན་ཆད་ཀྱིས་ཀྱང་བསམས་ནས། སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་སྙིང་གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང། རང་གི་སེམས་

[007B] ཨོཾ་སརྦ་ཡོ་ག་ཙིཏྟ་ཨུ་ཏྤ་ཏ་ཡཱ་མི། ཞེས་བརྗོད། དེས་ནི་ལམ་གཞན་དུ་མི་ལྡོག་པར་རིགས་ངེས་པར་བྱེད་དོ། །བླ་མས་
རྡོ་རྗེ་མེ་ཏོག་དང་བཅས་བས་སྙིང་གར་རེག་ནས། ཨོཾ་སུར་ཏེ་ས་མ་ཡ་སྟྭཾ་ཧོཿ་སིདྡྷྱ་བཛྲ་ཡ་ཐཱ་སུ་ཁཾ། ཞེས་བརྗོད་ནས་གསང་བར་གདམས་པ་ནི། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱིས། ཁྱོད་ཀྱིས་ཀྱང་
དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི། དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང། མ་དད་པ་རྣམས་ལའང་མ་ཡིན་ནོ། །ཞེས་བརྗོད། གཉིས་པ་ལ་གསུམ། ནང་དུ་ཞུགས་ཤིང་
བསྐོར་ནས་ཕྱག་བྱ་བ། དམ་ལ་བཞག་པ། ཡེ་ཤེས་ཕབ་ནས་བདེན་སྟོབས་བརྗོད་པའོ། །དང་པོ་ནི། བླ་མས། ཨཱ་ཁཾ་བའི་ར་ཧཱུཾ། ཞེས་པས་དཀྱིལ་འཁོར་གྱི་ནང་དུ་བཅུག་པར་མོས་ཤིང། དངོས་སུ་ཡོལ་བ་བསལ་བའི་ནང་དུ་འཇུག་མཧཱ་ར་ཏ། སུ་དྲྀ་ཌྷ་
སུ་ཏོ་ཥོ། སུ་སུ་ཁོ། བཛྲ་སཏ་ཨཱ་དྱ་སིདྡྷྱ་མཾ། ཞེས་བརྗོད་ནས། བསྐོར་བ་ལན་གསུམ་བྱ། དེ་ནས་ཤར་སྐོར། རང་ཉིད་རྡོ་རྗེ་འཇིགས་བྱེད་དུ་གྱུར་པར་བསམས་ནས། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པ་སྠཱ་ནཱ་ཡ་ཨཱ་ཏྨཱ་ནཾ་ནི་རྱཱ་ཏ་ཡཱ་མི་
སརྦ་ཏ་ཐཱ་ག་ཏ་བཛྲ་ས་ཏྭ་ཨ་དཧི་ཏིཥྛ་སྭ་མཱཾ། ཞེས་བརྗོད་ཅིང། གཙོ་བོ་ལ་རྡོ་རྗེ་ཐལ་མོ་བརྐྱང་ནས་ལུས་ཐམས་ཅད་ས་ལ་ཕབ་པའི་ཕྱག་རྒྱ། བསྡུ་ན་སྔགས་དེ་ཙམ་གྱིས་ཆོག་ལ། རྒྱས་པར་བྱེད་ན་སྔགས་དོན་བོད་སྐད་དུ་བསྒྱུར་བ་ཡང་བརྗོད་རུང་བས་

[008A]༄༅། །དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་བཀུར་པའི་ཕྱིར་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔས་བདག་ལ་བྱིན་
གྱིས་བརླབ་ཏུ་གསོལ། ཞེས་གསོལ་བ་བཏབ་པས། དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་བཀུར་བའི་ནུས་པ་ཅན་དུ་བྱིན་གྱིས་བརླབས་པར་གྱུར། པར་བསམ། སླར་ཡང་ཤར་སྒོ་ནས། ཨོཾ་གུ་རུ་ཙ་ར་ཎཱ་
ཡ༑ པཱུ་ཛ་ཨུ་པ་སྠཱ་ནཱ་ཡ། ཨཱ་ཏྨཱ་ནཱཾ་ནི་རྱཱ་ཏ་ཡཱ་མི། སརྦ་ས་ཏྭ་བ་རི་དྲ་ཎཱ་ཡ། ཨཱ་ཏྨཱ་ནཱཾ་ནི་རྱཱ་ཏ་ཡཱ་མི།  ཞེས་པས་བླ་མ་ལ་ཕྱག་བྱ། གཉིས་པ་ནི། བླ་མས་མགོ་བོར་རྡོ་རྗེ་བཞག་ནས།  དེང་ཁྱོད་དེ་བཞིན་གཤེགས་པ་ཐམས་
ཅད་ཀྱི་རིགས་སུ་ཞུགས་ཀྱི། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན། དངོས་གྲུབ་གཞན་རྣམས་ལྟ་སྨོས་
ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་གྱུར་ཏ་རེ།  ཞེས་བརྗོད་དེ་ཕན་ཡོན་གྱི་སྒོ་ནས་དམ་ལ་བཞག་པར་མོས། འདིའི་ཚེ་ཝ་བ་པ་དང་མི་ཐུབ་ཟླ་བས། སློབ་
མའི་ལག་པ་ནས་བཟུང་སྟེ་བྱེད་པར་གསུངས། དེ་ནས་སྤྱི་བོར་རྡོ་རྗེ་བཞག་ནས། འདི་ནི་ཁྱོད་ཀྱི་དམ་ཚིག་གི་རྡོ་རྗེ་སྟེ། གལ་ཏེ་ཚུལ་འདི་སུ་ཡང་རུང་བ་ལ་སྨྲས་ན་འདིས་ཁྱོད་ཀྱི་མགོ་བོ་འགེམས་བར་འགྱུར་རོ། །ཞེས་དང། རྡོ་རྗེ་སྙིང་གར་

[008B] ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་སྙིང་ལ་ཡང་དག་ཞུགས། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། ། ཞེས་བརྗོད་དེ་དེ་གཉིས་ནི་ཉེས་དམིགས་ཀྱི་སྒོ་ནས་དམ་ལ་བཞག་པའོ། །
དེ་གསུམ་ནི་རྩ་ལྟུང་བདུན་པ་ལ་ཁྱད་པར་དུ་དམ་བཞག་མཛད་པའོ། །དེ་ནས་ཙན་དན་དང་ག་བུར་བསྲེས་པའི་ཆུ་ལ། ཨོཾ་བཛྲ་ཨུ་ད་ཀ་ཋ། ཞེས་པའི་སྔགས་ལན་བདུན་བཟླས་ཏེ་ཁར་བླུག་ཅིང། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་
འདས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་སྟེར། །རྡོ་རྗེ་བདུད་རྩིའི་ཆུ་འཐུང་ཞིག་ ཅེས་བརྗོད་དེ་དམ་ཚིག་རྣམས་སྤྱིར་བསྲུངས་མ་བསྲུངས་ཀྱི་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དམ་ལ་བཞག་པའོ། །
དེ་ནས་ལག་པ་ནས་བཟུང་སྟེ། དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱི་སངས་འདི་བྱོས་ཤིག་ཅེས་བྱ་བ་འདི་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙེས་པར་ཡང་མ་བྱེད་ཅིག་བྱས་ན་ཁྱོད་ཡ་ང་བ་མ་སྤངས་བར་འཆི་བའི་
དུས་བྱས་ན་སང་མྱལ་བར་ལྟུང་བར་གྱུར་ཏ་རེ། ཞེས་བརྗོད་ནས། སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་པར་བསམས་ཏེ། འདི་ནི་རྩ་ལྟུང་དང་པོ་ལ་ཁྱད་པར་དུ་དམ་ལ་བཞག་པའོ། །གསུམ་པ་ནི། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་
པ་ལ༑ དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་ཏེ་རྡོ་རྗེ་སེམས་དཔའ་བདག་ལ་དབབ་ཏུ་གསོལ།  ཞེས་ལན་གསུམ་གྱིས་གསོལ་བ་བཏབ།  ཧྲཱི་ཥྚྲཱི་ ས་བསངས།  སྭ་བྷཱ་ཝས་སྟོང་བར་སྦྱངས། སྟོང་པའི་ངང་

[009A]༄༅། །ལས་རང་ཉིད་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་གཡོན་
བརྐྱང་གི་སྟབས་ཀྱིས་བཞུགས་པར་གྱུར་པའི་སྤྱི་བོར་བཾ་ལས་བྱུང་བའི་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ་ལ་ཧཿ་སྙིང་གར་ལཾ་ལས་བྱུང་བའི་སའི་དཀྱིལ་འཁོར་གྲུབ་བཞི་བ་སེར་པོ་ཟུར་དུ་རྡོ་རྗེ་རྩེ་གསུམ་བས་
མཚན་པ་ལ་ཧཱུཾ། ལྟེ་བར་རཾ་ལས་བྱུང་བའི་མེའི་དཀྱིལ་འཁོར་ཟུར་གསུམ་པ་དམར་པོ་རྣོ་ཞིང་འབར་པ་ལ་ཨཱ་རྐང་བའི་འོག་ཏུ་ཡཾ་ལས་བྱུང་བའི་རླུང་གི་དཀྱིལ་འཁོར་སྔོན་པོ་གཡོ་བ་གཞུའི་དབྱིབས་ཅན་ཐ་མར་བ་དན་
གྱིས་མཚན་པ་ལ་ཛྷཻ་དྲག་ཅིང་བཟོད་པར་དཀའ་བའི་གཟུགས་ཅན་རླུང་གིས་བསྐྱོད་པས་ལྟེ་བའི་མེའི་གནས་སུ་ཕྱིན་པ། སླར་ཡང་རླུང་གིས་བསྐྱོད་པས་སྙིང་གའི་ས་འབར་བར་གྱུར་ཏེ། སྤྱི་བོའི་ཆུ་ལས་བདུད་
རྩིའི་ཚོགས་འབབ་པས་ཚིམ་པར་གྱུར་པར་བསམས་ནས། ཨོཾ་ཧྲཱི་ཥྚཱི་ཝི་ཀྲྀ་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཨཱ་བེ་ཤ་ཡ་སྟྭཾ་བྷ་ཡ། ར་ར་ར་ར། ཙཱ་ལ་ཡ། ཙཱ་ལ་ཡ། ཧཱུཾ་ཧཿ་ཨཱ་ཛྷཻ་ཧཱུཾ་ཕཊ།  ཅེས་ལན་མང་དུ་བརྗོད་པས་
ཡེ་ཤེས་དབབ། དེའི་ཚེ་སློབ་མ་རླུང་གིས་འདེགས་པའི་དམིགས་པ་དང་བླ་མ་རྡོ་རྗེ་འཇིགས་བྱེད་ཀྱི་ང་རྒྱལ་བརྟན་པོས་གཡས་རྡོ་རྗེ་གསོང་ཞིང། གཡོན་དྲིལ་བུ་དཀྲོལ་པ་དང། བདུག་རྫས་ཀྱིས་ལེགས་པར་བདུགས། སློབ་མའི་ལུས་ཀྱི་ནང་གི་མེའི་འོད་ཟེར་

[009B] །དེ་ལྟར་ཡེ་ཤེས་པ་ཕབ་པའི་ཚེ་
གསུང་བབས་ན་དགེ་བ་དང་མི་དགེ་བ་ལུང་དུ་སྟོན་པ་དང། ཐུགས་བབས་ན་འཇིག་རྟེན་གསུམ་དུ་གཏོགས་པ་ཤེས། སྐུ་བབས་ན་ནམ་མཁར་ལ་འཕར་ཕ་སོགས་ཀྱི་ཕེབས་རྟགས་ཆེ་ཆུང་སྣ་ཚོགས་པ་ཞིག་འབྱུང་པར་གསུངས་ལ། ཧ་ཅང་འཕར་ཆེན་
དེའི་མགོའི་སྟེང་དུ་ལཾ་ལས་བྱུང་བའི་དབང་ཆེན་གྱི་དཀྱིལ་འཁོར་སྣ་ཚོགས་རྡོ་རྗེས་མནན་པར་བསྒོམས་ན་འགུལ་པར་མི་འགྱུར་རོ། །དེ་ནས་མགོ་བོར་རྡོ་རྗེ་བཞག་ལ། ཊི་ཥྛ་བཛྲ། ཞེས་བརྗོད་ནས་བྱིན་རླབས་བརྟན་པར་བྱ། བདག་འཇུག་ལ། སྤྱན་གྱི་མཐོང་
སྣང་དང་གར་གྱི་བསྐོར་བ་མི་དགོས། དེ་ནས་བླ་མས་དཀྱིལ་འཁོར་གྱི་ཤར་སྒོའི་ཐད་དུ་འགྲེངས་ནས། ཡང་དག་པ་ཡི་དཀྱིལ་འཁོར་འདིར། །བདག་གི་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་
ཇི་ལྟ་དེ་ལྟར་ཤོག་འདི་ཡི་དངོས་གྲུབ་ཇི་ལྟར་འགྱུར། །རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ཇི་ལྟ་བ། །དེ་འདྲ་དཀྱིལ་འཁོར་དུ་གྱུར་ཅིག་ཅེས་ལན་གསུམ་བརྗོད་ནས་བདེན་པའི་བྱིན་རླབས་
བྱའོ། །གཉིས་པ་ནི། སྔར་བྱིན་བའི་མེ་ཏོག་གི་ཕྲེང་བ། བླ་མས་ཏྲཾ་ཞེས་བསྔགས་པ་ལས་མེ་ཏོག་གཅིག་པ་ཏོན་ཏ་རིན་པོ་ཆེའི་ཕྲེང་བར་མོས་པ་ཐལ་མོ་སྦྱར་བའི་བར་དུ་སྦྱིན་པར་བསམས་ནས།  རང་ཉིད་དཀྱིལ་འཁོར་གྱི་ནང་དུ་ཞུགས། གཙོ་བོའ་

[012A]༄༅། །དངོས་སུ་དབང་བསྐུར་པའི་བྱ་བ་མི་མཛད་ཅིང། དབང་རེ་རེ་བཞིན་དངོས་སུ་དབང་བསྐུར་བའི་དབང་ལྷ་གསར་བ་སྤྱན་འདྲེན་དགོས་པས་ན། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་
གི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས། བསྒྲུབས་པའི་དཀྱིལ་འཁོར་པ་རྣམས་ཀྱིས་དབང་བསྐུར་པའི་དགོངས་པ་མཛད། སྤྱན་མ་
ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་རང་གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་
འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་
པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར་པར་བསམ། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་དམ་པའི་རིགས་རྣམས་ཀྱི་ནི་རྗེ། །མ་ལུས་
སེམས་ཅན་བསྐྱེད་བྱེད་བདེ་བ་ཆེན་པོ་སྟེ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །བཀྲ་ཤིས་གང་ཞིག་མ་ལུས་རྡོ་རྗེའི་རིགས་དང་ལྡན། །སྡང་བའི་ཟིལ་གནོན་སྐྱེ་བོ་ཡོངས་སུ་སྤྱོད་བྱེད་ཅིང། །མི་བསྐྱོད་

[012B] །བཀྲ་ཤིས་བཀྲ་ཤིས་གང་ཞིག་མཐའ་དག་འཁོར་ལོའི་རིགས་དང་ལྡན། །རྣམ་པར་སྣང་མཛད་འཁོར་པའི་སྡུག་བསྔལ་རྟག་འཕྲོག་ཅིང། །རྨོངས་པས་ཟིལ་
མནོན་འགྲོ་བ་ཡོངས་སུ་སྤྱོད་མཛད་པ། །བཀྲ་ཤིས་བཀྲ་ཤིས་གང་ཞིག་མ་ལུས་རིན་ཆེན་རིགས་དང་ལྡན། །ཕོངས་པའི་སྡུག་བསྔལ་གྲོལ་པར་ཡོངས་སུ་རབ་བརྩོན་ཞིང། །ཁེངས་པའི་ཟིལ་མནན་འགྲོ་བ་
ཡོངས་སུ་སྤྱོང་མཛད་པ། །བཀྲ་ཤིས་བཀྲ་ཤིས་གང་ཞིག་མ་ལུས་པདྨའི་རིགས་དང་ལྡན། །འཇིག་རྟེན་དབང་ཕྱུག་སྲིད་པའི་དྲ་བ་འཇོམས་པ་པོ། །ཆགས་པའི་ཟིལ་མནན་འགྲོ་བ་ཡོངས་སུ་སྦྱོང་མཛད་
པ༑ ༑བཀྲ་ཤིས་བཀྲ་ཤིས་གང་ཞིག་མ་ལུས་ལས་ཀྱི་རིགས་དང་ལྡན། །བརྩེ་བའི་བདག་ཉིད་ལོག་པར་ལྟ་བ་ངེས་པར་སྤོང། །དེ་སྦྱོང་ཐབས་སྟོན་དེ་ནི་ཀུན་ནས་སེལ་མཛད་པ། །བཀྲ་ཤིས་དེས་ནི་ཞེས་
བརྗོད་ཅིང། དེ་ནས་སློབ་དཔོན་གྱིས། དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་ཨཱ་བཛྲ་ཨུ་ད་
ཀ་ཨ་བཧི་ཥི་ཉྩ་ཧཱུཾ་སུ་ར་ཏ་སྟྭཾ་ཨ་ཧཾ།  ཞེས་བརྗོད་ནས། རྡོ་རྗེ་དང་བཅས་རྣམ་བུམ་གྱི་ཁ་རྒྱན་ལག་པ་གཡས་པའི་རྡོ་རྗེ་ཁུ་ཚུར་གྱིས་བཟུང་ལ་དེས་ཆུས་བླངས་ཏེ་རྡོ་རྗེའི་རྩེ་མོས་རང་གི་སྤྱི་བོར་བླུག་པའམ་འཐོར་བ་ལག་པར་བླུག་སྟེ་མྱང་བ། དེ་བཞིན་
[*MISSING PAGE-13 A,B*]

[014A]༄༅། །གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས་
བསྒྲུབས་པའི་དཀྱིལ་འཁོར་བ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་རང་
གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་
ཀྱིས་དབང་བསྐུར། གཟུགས་རྡོ་རྗེ་མ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། བཀྲ་ཤིས་གང་ཞིག་མ་ལུས་རིན་ཆེན་
རིགས་དང་ལྡན། །ཕོངས་པའི་སྡུག་བསྔལ་གྲོལ་བར་ཡོངས་སུ་རབ་བརྩོན་ཞིང། །ཁེངས་པའི་ཟིལ་མནན་འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །ཞེས་ཤིས་པ་བརྗོད་
དེ་ནས༑ དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་བཛྲ་ར་ཏྣ་ཀཱུ་ལ་མུ་ཀུ་ཊ་ཨ་བཧི་ཥི་ཉྩ་མི། ཞེས་

[014B] དབུ་བརྒྱན་དར་དབྱངས་དང་བཅས་པ་མགོ་བོར་བཅིངས་ལ། དེ་བཞིན་གཤེགས་པ་ཐམས་ཅད་རིགས་ཀྱི་བདག་པོའི་ཅོད་པན་ལ་བཞུགས་པར་བསམས། དེ་ལྟར་ཅོད་པན་གྱི་དབང་བསྐུར་པ་ལ་བརྟེན་ནས་བདེ་སྟོང་གི་ཡེ་ཤེས་རྒྱུད་ལ་སྐྱེས་པ་ལ་སོགས་ཀྱི་
མོས་པ་བྱ།  དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་ཨཱ་སརྦ་ཏ་ཐཱ་ག་ཏ་ཨ་བཧི་ཥི་ཀ་ཏ་ས་མ་ཡ་ཤྲཱི་ཡེ་
ཧཱུཾ་སཱཧཱ།  ཞེས་པས་མཐའ་རྟེན་གྱི་ཆུ་དབང་བསྐུར།  དེ་ལྟར་བདུད་རྩིའི་ཆུས་དབང་བསྐུར། ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་
ལས་རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་རང་གི་བ་སྤུའི་སྒོ་ནས་ཐིམ་པར་གྱུར། ཨོཾ་སརྦ་ཏ་ཐཱ་ག་
ཏ་ཨརྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། དེ་ལྟར་རིན་ཆེན་འབྱུང་ལྡན་ཅོད་པན་གྱིས་དབང་ཐོབ། ང་རྒྱལ་དང་སེར་སྣའི་དྲི་མ་སྦྱངས། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་
འབྱུང་ལྡན་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ།  །ཞེས་དག་པ་བརྗོད་དོ། །གསུམ་པ་ནི།  ཧྲཱི་ཥྚྲཱི་ ས་བསང། སྭ་བྷཱ་ཝས་སྟོང་བར་སྦྱངས།  བདག་དང་དབང་རྫས་རྡོ་རྗེ་སྟོང་པ་ཉིད་དུ་གྱུར། སྟོང་པའི་

[015A]༄༅། །ངང་ལས་ཧྲཱི་དང་པདྨ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པས་ཡུམ་གོས་དཀར་མོ་དམར་མོ་གྲི་གུག་དང་ཐོད་པ་
འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུག་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། གཉིས་སུ་མེད་པར་གྱུར་
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ།  ནས་  ཤཔྟ་པྲ་ཏཱི་ཙྪ་ཧཱུཾ་སཱཧཱ་
རྡོ་རྗེ་ཅན་གྱི་སངས་རྒྱས་ལ། །འགྲོ་བ་བསྐྱབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། །ཞེས་གསོལ་བ་བཏབ་པས། ནམ་མཁའི་རྒྱལ་བ་ཡབ་
ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཀྱིས་རང་ཉིད་འོད་དཔག་མེད་དུ་བྱས་པ་ལ་དབང་བསྐུར། དབང་གི་ལྷ་རྣམས་ཀྱིས་དབང་རྫས་ཀྱི་ལྷ་ལ་དབང་བསྐུར། འོད་
དཔག་མེད་ཀྱིས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས་ཤཔྟའི་བར་གྱིས་མཆོད། འོད་དཔག་མེད་ཡབ་ཡུམ་ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། བར་བསམ། བླ་མ་དང་གཙོ་བོ་ཐ་མི་དད་པའི་ཐུགས་

[015B] བསྒྲུབ་པའི་དཀྱིལ་འཁོར་པ་རྣམས་ཀྱིས་དབང་བསྐུར་བའི་དགོངས་པ་
མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་རང་གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང། མ་ཏོག་དང་
གུར་གུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་
ཀྱི་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་བར་གྱུར། བཀྲ་ཤིས་གང་ཞིག་མ་ལུས་པདྨའི་རིགས་དང་ལྡན། །འཇིག་རྟེན་དབང་ཕྱུག་སྲིད་བའི་དྲ་བ་འཇོམས་
པ་བོ༑ ༑ཆགས་པས་ཟིལ་མནན་འགྲོ་བ་ཡོངས་སུ་སྦྱོང་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །ཞེས་བརྗོད། དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །
སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །སངས་རྒྱས་ཀུན་གྱི་རྡོ་རྗེ་ཡི། །དབང་གིས་དེ་རིང་ཁྱོད་དབང་བསྐུར། །འདི་དེ་སངས་རྒྱས་ཐམས་ཅད་ཉིད། །རྡོ་རྗེ་རབ་ཏུ་གྲུབ་ཕྱིར་
[016A]༄༅། །བཟུང།  །ཞེས་བརྗོད་དེ་རྡོ་རྗེ་སྙིང་ག་མགྲིན་པ། སྤྱི་བོ་གསུམ་ལ་རེག་ནས། ལག་པ་གཡས་སུ་གཏད་པར་མོས་རྗེས། ལྷའི་ང་རྒྱལ་དང་བཅས་སྙེམས་པའི་ཚུལ་གྱིས་རྡོ་རྗེ་བཟུང་ནས་གསོར་
དེ་ལྟར་དབང་བསྐུར་བ་ལ་བརྟེན་ནས་བདེ་སྟོང་གི་ཡེ་ཤེས་སྐྱེས་པ་སོགས་ཀྱི་མོས་པ་བྱེད།  དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་
བྱུང་བར་སྦྱིན་པར་བྱ། །ཨོཾ་ཨཱ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ་སཱཧཱ།  ཞེས་པས་མཐའ་རྟེན་གྱི་ཆུ་དབང་བསྐུར།  དེ་ལྟར་བདུད་རྩིའི་ཆུས་དབང་བསྐུར། ལུས་ཐམས་ཅད་གང། བདེ་བ་ཆེན་པོ་མྱོང་
དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་ལས་འོད་དཔག་ཏུ་མེད་པས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་
སྤྱན་དྲངས། ཛཿ་ཧཱུཾ་བཾ་ཧོཿ་རང་གི་བ་སྦུའི་སྒོ་ནས་ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ།  དག་པ་ནི།  དེ་ལྟར་འོད་དཔག་མེད་རྡོ་རྗེ་དབང་ཐོབ། །འདོད་ཆགས་ཀྱི་དྲི་མ་སྦྱངས་
འདུ་ཤེས་ཀྱི་ཕུང་པོ་གནས་བསྒྱུར། སོ་སོར་རྟོགས་པའི་ཡེ་ཤེས་མངོན་དུ་བྱས། འོད་དཔག་མེད་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། ། ཞེས་བརྗོད།  བཞི་པ་ནི། ཧྲཱི་ཥྚྲཱི་ས་བསང། སྭ་བྷཱ་

[016B] བདག་དང་དབང་རྫས་དྲིལ་བུ་སྟོང་པ་ཉིད་དུ་གྱུར། སྟོང་པའི་ངང་ལས་ཁཾ་དང་རལ་གྲི་ལས་དོན་གྲུབ་ལྗང་གུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་བུ་འཛིན་པས་ཡུམ་དམ་ཚིག་སྒྲོལ་མ་
ལྗང་གུ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། གཉིས་སུ་མེད་
པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། རྡོ་རྗེ་
ཅན་གྱི་སངས་རྒྱས་ལ། །འགྲོ་བ་བསྐྱབ་པའི་ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། །ཞེས་གསོལ་བ་བཏབ་པས། ནམ་མཁའི་རྒྱལ་བ་ཡུབ་ཡུམ་སྙོམས་
བར་ཞུགས། འདོད་ཆགས་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཀྱིས་རང་ཉིད་དོན་གྲུབ་ཏུ་བྱས་པ་ལ་དབང་བསྐུར། དབང་གི་ལྷ་རྣམས་ཀྱིས་དབང་རྫས་ཀྱི་ལྷ་ལ་དབང་བསྐུར། དོན་ཡོད་གྲུབ་པས་དབུ་བརྒྱན་པར་
གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། དོན་གྲུབ་ཡབ་ཡུམ་ཞུ་བ་ལས་བྱུང་བའི་དབང་རྫས་དྲིལ་བུར་གྱུར་བར་བསམ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རྒྱལ་བ་

[017A]༄༅། །འཁོར་བཅས་ཐམས་ཅད་རང་ལ་དབང་བསྐུར་པའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས། བསྒྲུབས་པའི་དཀྱིལ་འཁོར་བ་རྣམས་ཀྱིས་དབང་
བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་རང་གི་སྟེང་ཕྱོགས་སུ་འཛིན། གླུ་གར་མཛད་
ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་
རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། བཀྲ་ཤིས་གང་ཞིག་མ་ལུས་ལས་ཀྱི་རིགས་དང་ལྡན། །བརྩེ་
བའི་བདག་ཉིད་ལོག་པར་ལྟ་བ་ངེས་པར་སྤངས། །དེ་སྦྱོང་ཐབས་སྟོན་དེ་ནི་ཀུན་ནས་སེལ་མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །ཞེས་བརྗོད། དབང་བསྐུར་རྡོ་རྗེ་ཆེན་པོ་སྟེ། །ཁམས་
གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་བཛྲ་ཨ་དཧི་བ་ཏི་ཏྭཾ་ཨ་བཧི་ཥི་ཉྩ་མི་ཏི་ཥྛ་བཛྲ་ས་མ་ཡ་སྟྭཾ།  ཞེས་བརྗོད་དེ་ལག་པ་གཡོན་དུ་དྲིལ་

[017B] ལག་པ་གཉིས་རྡོར་དྲིལ་དང་ལྡན་པས་འཁྱུད་པའི་ཚུལ་བྱེད། རིན་ཆེན་ཕྲེང་བའི་དངོས་ཟིན་ལྟར་ན་དྲིལ་བུ་བྱིན་པའི་འོག་ཏུ་འཁྱུད་པའི་ཚུལ་བྱས་ནས། སྔགས་དེ་བརྗོད་པར་གསུངས་སོ། །དེ་ལྟར་དྲིལ་བུའི་དབང་བསྐུར་བ་ལ་བརྟེན་
ནས་བདེ་སྟོང་གི་ཡེ་ཤེས་སོགས་ཀྱི་མོས་པ་བྱེད།  དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་ཨཱ་སརྦ་ཏ་
ཐཱ་ག་ཏ་ཨ་བཧི་ཥི་ཀ་ཏ་ས་མ་ཡ་ཤྲཱི་ཡེ་ཧཱུཾ་སཱཧཱ།  ཞེས་པས་མཐའ་རྟེན་གྱི་ཆུ་དབང་བསྐུར།  དེ་ལྟར་བདུད་རྩིའི་ཆུས་དབང་བསྐུར། ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་
གཙུག་ཏུ་འཁྱིལ་པ་ཡོངས་སུ་གྱུར་པ་ལས་དོན་ཡོད་གྲུབ་པས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་རང་གི་བ་སྤུའི་སྒོ་ནས་
ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། དག་པ་ནི། དེ་ལྟར་དོན་ཡོད་གྲུབ་པ་དྲིལ་བུའི་དབང་ཐོབ། ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་པོ་གནས་བསྒྱུར། བྱ་བ་སྒྲུབ་པའི་ཡེ་ཤེས་
མངོན་དུ་བྱས། དོན་ཡོད་གྲུབ་པ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ།  །ཞེས་བརྗོད་དོ། །ལྔ་པ་ནི།  ཧྲཱི་ཥྚྲཱི་ ས་བསངས་  སྭ་བྷཱ་ཝས་སྟོང་བར་སྦྱངས། རང་ཉིད་སྟོང་པ་ཉིད་དུ་གྱུར། སྟོང་པའི་ངང་ལས་

[018A]༄༅། །ཨོཾ་དང་འཁོར་ལོ་ལས་རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པས་ཡུམ་སྤྱན་མ་དཀར་མོ་གྲི་གུག་དང་ཐོད་པ་འཛིན་པ་ལ་འབྱུང་པ་
བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམ་པ་དང་འདྲ་བའི་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་
འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་བསྐྱབ་པའི་
ཆེད་དུ་དབང། །ཡོན་ཏན་འབྱུང་གནས་ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། །ཞེས་གསོལ་བ་བཏབ་པས། ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུ་
བའི་བྱང་ཆུབ་ཀྱི་སེམས་ཀྱིས་རང་ཉིད་རྣམ་སྣང་དུ་བྱས་པ་ལ་དབང་བསྐུར་བར་གྱུར་བར་བསམ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་
བའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས། བསྒྲུབས་པའི་དཀྱིལ་འཁོར་བ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིགས་མ་དང་བཅས་པ་ནམ་མཁར་

[018B] གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་
བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་
སུ་འཁོད་ནས་བགེགས་བསྐྲད་པར་གྱུར། བཀྲ་ཤིས་གང་ཞིག་མཐའ་དག་འཁོར་ལོའི་རིགས་དང་ལྡན། །རྣམ་པར་སྣང་མཛད་འཁོར་བའི་སྡུག་བསྔལ་རྟག་འཕྲོག་ཅིང། །རྨོངས་པའི་ཟིལ་མནན་འགྲོ་བ་ཡོངས་སུ་སྦྱོང་
མཛད་པ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར།  །ཞེས་བརྗོད།  དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་
སྦྱིན་པར་བྱ། །རྡོར་དྲིལ་མཉམ་དུ་མགོ་བོར་བཟུང་ཞིང། ཨོཾ་བཛྲ་སཏ་སྟྭཾ་ཨ་བྷཱི་ཥི་ཉྩ་མི་བཛྲ་ནཱ་མ་ཨ་བཧི་ཥི་ཀཏ། ཀྱེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ།  །ཞེས་མིང་དབང་བསྐུར་པས་བདེ་སྟོང་གི་ཡེ་ཤེས་སྐྱེས་པ་
སོགས་ཀྱི་དམིགས་པ་བྱ།  དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་ཨཱ་སརྦ་ཏ་ཐཱ་ག་ཏ་ཨ་བཧི་ཥི་ཀ་ཏ་ས་

[019A]༄༅། །མ་ཡ་ཤྲཱི་ཡེ་ཧཱུཾ་སཱཧཱ།  ཞེས་པས་མཐའ་རྟེན་གྱི་ཆུ་དབང་བསྐུར།  དེ་ལྟར་བདུད་རྩིའི་ཆུས་དབང་བསྐུར། ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་
ཆུའི་ལྷག་མ་སྤྱི་གཙུག་ཏུ་འཁྱིལ་བ་ཡོངས་སུ་གྱུར་པ་ལས་རྣམ་པར་སྣང་མཛད་ཀྱིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་
རང་གི་བ་སྤུའི་སྒོ་ནས་ཐིམ་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། དག་པ་ནི། དེ་ལྟར་རྣམ་པར་སྣང་མཛད་མིང་གི་དབང་ཐོབ། གཏི་མུག་གི་དྲི་མ་སྤྱངས། གཟུགས་ཀྱི་ཕུང་པོ་གནས་བསྒྱུར་
མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་པར་སྣང་མཛད་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ།  །ཞེས་བརྗོད། གོང་གི་དབང་རྫས་སོ་སོའི་བྱེད་ལས་གནས་སོ་སོར་གཏུགས་པ་དང་ཕྱག་རྒྱ་བཅིང་བ་སོགས་
མ་ཆད་བ་གལ་ཆེ། འདི་དག་ལ་རིག་པའི་ལྷ་མོ་རྣམས་ཀྱིས་དབང་བསྐུར་བ་དང། རིག་པ་ཡེ་ཤེས་ལྔའི་ས་བོན་ཁྱད་པར་ཅན་བསྐྲུན་པས་ན་རིག་པའི་དབང་ཞེས་བྱ་བ་དང། ཙ་རྩི་ཀཱ་ལ་སོགས་པ་ལྷ་མོ་རྣམས་ཀྱིས་ཅོད་པན་ནམ་མགོ་བོར་བདུད་རྩིའི་ཆུ་རྒྱུན་གྱིས་དབང་བསྐུར་བ་
དང་འབྲེལ་བས་ན་ལྔ་ཀ་ལ་ཅོད་བན་གྱི་དབང་ཞེས་དགྲ་ནག་སོགས་ལས་གསུངས་སོ། །གཉིས་པ་ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ལ་གཉིས། དབང་དངོས་དང། དེའི་མཐའ་རྟེན་ནོ། །དང་པོ་ནི། མཎྜལ་ཕུལ་ཏེ། གང་གིས་བདག་ནི་ཁྱོད་

[019B] །རང་དང་གཞན་དོན་ནུས་འགྱུར་བ། །རྡོ་རྗེ་སློབ་དཔོན་གྱི་ནི་དབང། །སྙིང་བརྩེའི་གཏེར་ཀྱེ་བདག་ལ་སྩོལ།  །ཞེས་ལན་གསུམ་གསོལ་བ་བཏབ། དེ་ནས་སློབ་མ་རང་ཉིད་དཀྱིལ་འཁོར་གྱི་ཤར་ཕྱོགས་སུ་རྡུལ་ཚོན་
གྱིས་པདྨ་དཀར་པོ་འདབ་མ་བརྒྱད་བྲིས་པའི་སྟེང་དུ་ཤིང་སྟན་ལ་དངོས་སུ་བཞག་པར་མོས།  ཧྲཱི་ཥྚྲཱི་ས་བསང། སཱ་བྷཱ་ཝས་སྟོང་པར་སྦྱངས། རང་ཉིད་སྟོང་པ་ཉིད་དུ་གྱུར། སྟོང་པའི་ངང་ལས་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་
བའི་གདན་ལ་རང་ཉིད་ཧཱུཾ་དང་རྡོ་རྗེ་ལས་རྡོ་རྗེ་འཆང་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དཀར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་
དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་ཕྱོགས་བཅུ་ན་
བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས་ཤཔྟ་པྲ་ཏཱི་ཙྪ་སཱཧཱ། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་བསྐྱབ་པའི་ཆེད་དུ་དབང། །ཡོན་ཏན་འབྱུང་གནས་ཇི་
ལྟར་སྩལ། །དེ་ལྟར་འདི་ལ་སྩལ་དུ་གསོལ། །ཞེས་གསོལ་བ་བཏབ་པས། ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུ་བའི་བྱང་ཆུབ་ཀྱི་སེམས་ཀྱིས་རང་ཉིད་རྡོ་རྗེ་འཆང་

[020A]༄༅། །དུ་བྱས་པ་ལ་དབང་བསྐུར་བར་གྱུར།  དེ་ནས་རྡོ་རྗེ་སློབ་དཔོན་གྱི་དབང་དངོས་གཞི་བསྐུར་བ་ལ་དམ་ཚིག་གསུམ་སྦྱིན་པ་སྔོན་དུ་འགྲོ་དགོས་པས་རྡོ་རྗེ་ལས་སྔགས་ཀྱིས་བསང།  སཱ་བྷཱ་ཝས་སྟོང་པར་
སྤྱངས། རྡོ་རྗེ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་བྱུང་བའི་རྡོ་རྗེར་གྱུར་བར་བསམ། ཁམས་གསུམ་པ་ཡི་རལ་གྲི་ཆེ། །སངས་རྒྱས་ཀུན་གྱིས་ཕྱག་བྱས་པ། །ལས་ཀྱི་རལ་གྲི་མཆོག་ལྟ་བུ། །བདུད་ལས་
རྒྱལ་བར་ཆེར་སུང། །ཞེས་དང། སྟོང་པ་ཉིད་དང་དབྱེར་མི་ཕྱེད་པའི་ཡེ་ཤེས་རྒྱལ་བའི་ཐུགས་ཀྱི་ངོ་བོ་ནི་གསང་བའི་རྡོ་རྗེ་ཡིན་ལ། དེ་དྲན་པའི་དོན་དུ་རྡོ་རྗེ་འཛིན་པ་རྡོ་རྗེ་དེ་ཁོ་ན་ཉིད་ཀྱི་སྒོ་ནས་བཟུང་ཞིག་ ཅེས་བརྗོད་ནས་
ལག་གཡས་སུ་གཏད་པ་བདེ་སྟོང་གི་ཡེ་ཤེས་དྲན་པའི་སྒོ་ནས་རྡོ་རྗེ་སེམས་དཔའི་ང་རྒྱལ་གྱིས་རྡོ་རྗེ་གསོར་ནས་ཐུགས་ཀར་བཟུང། དྲིལ་བུ་ཡང།  ཧྲཱི་ཥྚྲཱི་ས་བསང། སཱ་བྷཱ་ཝས་སྟོང་པར་སྦྱངས། དྲིལ་བུ་སྟོང་པ་ཉིད་དུ་གྱུར། སྟོང་པའི་ངང་ལས་
ཨཱ་ལས་བྱུང་བའི་དྲིལ་བུར་གྱུར། བར་བསམས་ནས། ཤེས་རབ་ཐབས་ཀྱི་རང་བཞིན་ཉིད། །རྡོ་རྗེ་དྲིལ་བུ་རབ་གྲུབ་ཕྱིར། །བུ་ཡིས་ཡང་དག་གུས་པས་བཟུང། །ཁྱོད་ཀྱིས་སློབ་མ་བསྡུ་བར་གྱིས། །ཞེས་དང། ཆོས་
ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོགས་པར་སེམས་པའི་སྒོ་ནས་དྲིལ་བུ་འཛིན་པ་དྲིལ་བུ་དེ་ཁོ་ན་ཉིད་ཀྱི་སྒོ་ནས་བཟུང་ཞིག་ །ཅེས་བརྗོད་ནས་བྱིན་ལ། དྲིལ་བུས་རང་བཞིན་མེད་པའི་སྒྲ་སྒྲོགས་པར་སེམས་པ་སོགས་དེ་

[020B]  སྲིད་པ་ངོ་བོ་ཉིད་ཀྱི་བདག་ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་པའི་སེམས་ལྡན་པའི། །སྲིད་པ་དམ་པ་བྱེད་པར་འགྱུར།  །ཞེས་བརྗོད་དེ་དཀྲོལ། དེ་ནས།  ཡིད་ཀྱི་ལུས་ནི་བརྟན་པ་
ཉིད། །ཕྱག་རྒྱའི་དམ་ཚིག་རབ་ཏུ་བརྗོད། །གང་གི་ལུས་ནི་ཐམས་ཅད་བརྟན། །དེས་ན་ཕྱག་རྒྱ་རབ་ཏུ་བསྒྲགས། །རང་རྡོ་རྗེ་འཆང་དུ་གསལ་བས་ཡེ་ཤེས་ཀྱི་ཕྱག་རྒྱ་འདུ་བྱས་ནས་འདོད་ཡོན་ལ་ལོངས་སྤྱོད་
བའི་ཚུལ་གྱིས་དངོས་གྲུབ་ཐམས་ཅད་བསྒྲུབ་པར་བྱའོ། ། ཞེས་གོ་བར་བྱས་ཏེ། ཕྱག་རྒྱའི་དམ་ཚིག་སྦྱིན། དེ་ནས། རྡོར་དྲིལ་གཉིས་སྔར་ཇི་ལྟར་བརྡ་སྤྲད་པ་བཞིན་གྱི་དེ་ཉིད་དྲན་བཞིན་པས་བཟུང་ནས་སྙིང་གར་འཁྱུད་པའི་ཚུལ་བྱས་ཏེ། རང་རྡོ་རྗེ་
འཆང་དུ་གསལ་པས་པང་དུ་ཡེ་ཤེས་ཀྱི་ཕྱག་རྒྱ་རྡོ་རྗེ་དབྱིངས་ཀྱི་དབང་ཕྱུག་མ་གསལ་བ་དམིགས་པར་འཁྱུད་བ་ལ་བརྟེན་ནས་བདེ་སྟོང་གི་ཡེ་ཤེས་སྐྱེས་པར་མོས་པའམ། མ་མཐའ་འང་བདེ་བ་ཙམ་སྐྱེས་པའི་མོས་པ་བྱ་ལ།  དེ་ཉིད་རྡོ་རྗེ་སློབ་དཔོན་གྱི་དབང་
དངོས་གཞིའོ། །དེ་ནས། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་པའི་ཕྱིར་དུ་བསྐུལ་ཏེ་སྤྱན་དྲངས་པ་རྣམས་ནམ་མཁར་བཞུགས། བསྒྲུབ་པའི་
དཀྱིལ་འཁོར་བ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་རང་གི་སྟེང་ཕྱོགས་
[021A]༄༅། །སུ་འཛིན། གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་
ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་
བསྐྲད་པར་གྱུར། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་དམ་པའི་རིགས་རྣམས་ཀྱི་ནི་རྗེ། །མ་ལུས་སེམས་ཅན་བསྐྱེད་བྱེད་བདེ་བ་ཆེན་པོ་སྟེ། །བཀྲ་ཤིས་དེས་ནི་དེ་
རིང་ཁྱོད་ལ་དབང་རབ་བསྐུར། །དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱི་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་ཨཱ་སརྦ་ཏ་
ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ་སཱ་ཧཱ།  ཞེས་པས་མཐའ་རྟེན་གྱི་ཆུ་དབང་བསྐུར། དེ་ལྟར་བདུད་རྩིའི་ཆུས་དབང་བསྐུར། ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་
སྤྱི་གཙུག་ཏུ་གནས་པ་ཡོང་སུ་གྱུར་བ་ལས་མི་བསྐྱོད་པས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་རང་གི་

[021B] ཨོཾ་སུ་པྲ་ཏི་ཥྛ་བཛྲ་ཡེ་སཱཧཱ།  ཞེས་བརྗོད་ནས་མེ་ཏོག་འཐོར།  ཨོཾ་སརྦ་ཏ་ཐཱ་ག་ཏ་ཨརྒྷཾ་ ནས་  ཤཔྟ་ འི་བར་གྱིས་མཆོད་དོ། །གཉིས་པ་ལ་དྲུག་དེ་ཁོ་ན་ཉིད་དང་ལས་གྱི་རིམ་པ་
བཤད་པ། སྔགས་གཏད་པ་དང་མིག་སྨན་བསྐུ་བ། མེ་ལོང་དང་མདའ་འཕང་བ། སྤྱི་དང་བྱེ་བྲག་གི་རྗེས་སུ་གནང་བ། རྡོ་རྗེའི་བརྡུལ་ཞུགས་དང་ལུང་བསྟན་པ་གསང་བ་བཤད་པ་དང་དབུགས་དབྱུང་བའོ། །དང་པོ་ལ་གཉིས་ལས། དེ་ཁོ་ན་
ཉིད་བཤད་པ་ནི།  དེ་ལ་སངས་རྒྱས་དང་སངས་རྒྱས་མ་ཡིན་པ་གཉིས་དེ་ཁོ་ན་ཉིད་དུ་མི་མཉམ་པ་མེད་པས་གྲུ་བཞི་པ། དྲན་པ་ཉེར་བཞག་བཞི་དག་པ་ནི་ཤར་གྱི་སྒོ། ཡང་དག་སྤོང་བཞི་དག་པ་ནི་ལྷོའི་སྒོ་
རྫུ་འཕྲུལ་རྐང་བཞི་དག་པ་ནི་ནུབ་གྱི་སྒོ། དད་སོགས་དབང་པོ་ལྔ་དག་པ་ནི་བྱང་གི་སྒོ། རྡོ་རྗེ་ཐེག་པའི་ཆོས་ཀྱི་འཁོར་ལོ་རྟག་ཏུ་བསྐོར་བའི་ཕྱི་ནང་གི་རྡོ་རྗེའི་ཕྲེང་བ། རྣམ་པར་ཤེས་པའི་ཕུང་པོ་དང། ཆོས་ཀྱི་
དབྱིངས་ཀྱི་ཡེ་ཤེས་རྣམ་པར་དག་པ་ནི་དཔལ་རྡོ་རྗེ་འཇིགས་བྱེད་ཆེན་པོའོ།  །ཞེས་དང། ལས་ཀྱི་རིམ་པ་བསྟན་པ་ནི།  བསྲུང་བའི་དམ་ཚིག་དང། བཟའ་བའི་དམ་ཚིག་དང། གཏོར་མའི་ཆོ་ག་དང། བསྲུང་བ་དང་
ཕྱིར་བཟློག་པ་དང། དཀྱིལ་འཁོར་བསྒྲུབ་པ་དང། དེར་སློབ་མ་བཞུགས་པའི་མཚན་ཉིད་ནི་སློབ་དཔོན་གྱི་ལས་སུ་བྱ་བའི་རིམ་པ་ཡིན་ནོ།  ཞེས་བརྗོད། དེ་ཁོ་ན་ཉིད་དང་ལས་རིམ་བསྟན་པ་འདི། པཎ་ཆེན་གོང་མའི་དཀྱིལ་ཆོག་ཏུ་

[022A]༄༅། །མ་བྱུང་བས་བཞག་ཀྱང་ཆད་པའི་སྐྱོན་མེད་དོ།  །གཉིས་པ་ནི། བླ་མ་དང་གཙོ་བོ་ཐ་མི་དད་པའི་དཔལ་རྡོ་རྗེ་འཇིགས་བྱེད་སེམས་དཔའ་གསུམ་བརྩེགས་ཅན་དུ་གྱུར།  པར་
བསམས་པ་དེས་སྔགས་གསུམ་ལན་བརྒྱ་རྩ་བརྒྱད་དམ་གསུམ་བཟླས་རྗེས།  བཅོམ་ལྡན་བདག་གིས་སྦྱིན་ལགས་ཀྱིས། །འདི་ལ་ཉེ་བར་མཛད་དུ་གསོལ།  །ཞེས་བརྗོད་ནས་གཙོ་བོ་ལ་གསོལ་བ་བཏབ་པར་བསམ་
རང་གིས།  བཅོམ་ལྡན་བདག་གིས་བཟུང་ལགས་ཀྱིས། །བདག་ལ་ཉེ་བར་མཛད་དུ་གསོལ།  །ཞེས་ལན་གསུམ་གྱིས་བླ་མ་དང་གཙོ་བོ་ཐ་མི་དད་པ་ལ་གསོལ་བ་བཏབ་རྗེས། སྔགས་གསུམ་གྱི་རྗེས་ཟློས་བྱས་པར་མོས་ནས་ལན་
གསུམ་རེ་བརྗོད།  སྔགས་ཀྱི་ཕྲེང་བ་བླ་མའི་ཐུགས་ཀ་ནས་བརྒྱུད་དེ་ཞལ་ནས་བྱུང་བ་རང་གི་སྙིང་གར་ཧཱུཾ་གི་མཐའ་བསྐོར་དུ་གནས་པར་གྱུར་ བར་བསམ་མོ། །དེ་ནས་གསེར་ལ་སོགས་པའི་སྣོད་དུ་བཞག་པའི་མར་དང་སྤྲང་རྩི་
མིག་སྨན་གསེར་གྱི་ཐུར་མས་བླང་ལ།  རང་གི་མིག་གཉིས་ལ་ཡི་གེ་བྲཾ་ བསམས་ལ།  ཨོཾ་བཛྲ་ནེ་ཏྲ་ཨ་པ་ཧ་ར་པ་ཊ་ལཾ་ཧྲཱི་ཇི་ལྟར་མིག་མཁན་རྒྱལ་པོ་ཡིས། །འཇིག་རྟེན་ལིང་ཏོག་བསལ་བ་ལྟར། །
བུ་ཁྱོད་ཀྱི་ནི་མི་ཤེས་པའི། །རབ་རིབ་རྒྱལ་བ་རྣམས་ཀྱིས་བསལ། ། ཞེས་བརྗོད་ནས་མིག་སྨན་བསྐུས་ཤིང་མིག་འབྱེད་པའི་ཚུལ་བྱས་པས།  མ་རིག་པའི་ལིང་ཏོག་དང་བྲལ་ནས་ཡེ་ཤེས་ཀྱི་སྤྱན་ཕྱེ་བར་གྱུར་བར་

[022B] གསུམ་པ་ནི། ཨཱ་ལས་བྱུང་བའི་མེ་ལོང་ཨཱ་ ས་བསྔགས་བ་བསྟན་ལ།  ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་
ལས་ཡང་དག་འབྱུང། །རྡོ་རྗེ་སེམས་དཔའ་མེ་ལོང་བཞིན། །དེར་ནི་གསལ་དག་རྙོག་པ་མེད། །སངས་རྒྱས་ཀུན་བདག་རང་ཉིད་ནི། །བུ་ཁྱོད་ཀྱི་ནི་སྙིང་ལ་ཞུགས། །རང་བཞིན་མེད་ཅིང་གནས་མེད་པར། །ཆོས་
རྣམས་དེ་ལྟར་ཤེས་ནས་ཁྱོད། །སེམས་ཅན་དོན་ནི་མཉམ་མེད་བྱོས། །སྐྱོབ་པ་རྣམས་ཀྱི་སྲས་སུ་སྐྱེ།  །ཞེས་བརྗོད་ལ།  སྤྱིར་ཆོས་ཐམས་ཅད་གཟུགས་བརྙན་ལྟ་བུ་དང། ཁྱད་པར་དུ་རང་གི་སྙིང་ལ་ཞུགས་པའི་
རྡོ་རྗེ་སེམས་དཔའ་ནི། མེ་ལོང་གི་གཟུགས་བརྙན་ལྟར་ཤེས་བར་གྱིས་ཤིག་ །ཅེས་བསྒོ། དེ་ནས་བླ་མས།  ཧོ་ལས་སྐྱེས་པའི་མདའ་གཞུ། ཧོ་ ཞེས་དང།  ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ཡཱ་སཱ།  ཞེས་བརྗོད་ནས་བྱིན་པར་
བསམས་ལ་རང་གིས་ཀྱང།  ཨོཾ་སརྦ་ཏ་ཐཱ་ག་ཏ་ཨ་ནུ་རག་ཡཱ་མི།  ཞེས་བརྗོད་ཅིང། བགེགས་ལ་འབིགས་པའི་བསམ་པས་ཕྱོགས་བཞི་སྟེང་འོག་གཉིས་ཏེ་དྲུག་ཏུ་མདའ་འཕང་ཞིང་དེའི་ཚེ་སློབ་དཔོན་གྱིས་སྔགས་སྔ་མ་བརྗོད་པར་བསམ། དེ་ཡང། མིག་སྨན་
མིག་ཐུར་གྱིས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཤེས་རབ་ཀྱི་མིག་ཁྱད་པར་ཅན་བསྐྱེད་པ་དང། མེ་ལོང་གིས་རྗེས་ཐོབ་ཏུ་ཡུལ་སྣང་སྒྱུ་མ་ལྟ་བུ་འཆར་བ་དང། མདའ་གཞུས་དོན་སྤྱིས་མ་སྒྲིབས་པར་སྟོང་ཉིད་མངོན་སུམ་དུ་རྟོགས་པའི་བག་ཆགས་འཇོས་གོ་

[023A]༄༅། །བཞི་པ་ལ་གཉིས་ལས། སྤྱིའི་ཆོས་བཤད་པའི་རྗེས་གནང་ནི། དེ་ནས་བླ་མས།  བཧྲུཾ་ལས་བྱུང་བའི་འཁོར་ལོ། ཨོཾ་བཛྲ་ཧེ་ཏུ་མཾ།  ཞེས་བས་མདུན་ནམ་སྟན་དུ་བྱིན། དབྱངས་ཐ་མ་ཨཿ་ལས་
བྱུང་བའི་དུང།  ཨོཾ་ བཛྲ་བྷ་ཥ་རཾ། ཞེས་བས་ལག་པ་གཡས་སུ་གཏད་ལ་འབུད་དུ་གཞུག་  །དབྱངས་དང་པོ་ཨ་ལས་བྱུང་བའི་གཤིན་རྗེ་གཤེད་ཀྱི་རྒྱུད་ཀྱི་བོ་ཏེ།  ལག་པ་གཡོན་དུ་གཏད་ལ།  དེང་ནས་བརྩམས་ཏེ་སེམས་བསྐྱེད་
པ། །ཙམ་གྱིས་ཆོས་དུང་བླ་མེད་པ། །ཀུན་ནས་ཡོངས་སུ་བཀང་ནས་ནི། །ཆོས་ཀྱི་འཁོར་ལོ་བསྐོར་བར་གྱིས།  །ཞེས་བརྗོད་དོ། དབྱངས་ཐ་མ་ཨ་ལས་བྱུང་བའི་དྲིལ་བུ།  ལག་པ་གཡོན་ཏུ་གཏད་ལ་དཀྲོལ་ནས།།
ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་མཉམ་པ་ཉིད་སྦྱོར་བས། །ཐམས་ཅད་མཆོག་ནི་མཉམ་ཉིད་གསལ།  །ཞེས་བརྗོད་དོ། །བྱེ་བྲག་གི་ཆོས་བཤད་པའི་རྗེས་
གནང་ནི། སློབ་མ།  རང་ཉིད་རྡོ་རྗེ་འཇིགས་བྱེད་དུ་གྱུར་ བར་བསམས་པ་ལ། བླ་མས་རིགས་ལྔའི་ཕྱག་མཚན་རྣམས་རིམ་པ་བཞིན་དུ།  སེམས་ཅན་ཀུན་ལ་ཕན་དོན་ཕྱིར། །འཇིག་རྟེན་ཀུན་ཏུ་ཐམས་ཅད་ནས། །ཇི་ལྟར་
སྣ་ཚོགས་འདུལ་འགྱུར་བའི། །ཆོས་ཀྱི་འཁོར་ལོ་རབ་ཏུ་བསྐོར། །ཆོས་ཀྱི་གནས་སུ་རྡོ་རྗེ་དང།  རིན་པོ་ཆེ་དང། པདྨ་དང། ལས་ཀྱི་སྒྲ་བཅུག་པ་རྣམས་བརྗོད་ནས་བྱིན་ཏེ་རིགས་སོ་སོའི་དཀྱིལ་འཁོར་དྲི་བ་དང་བཤད་པ་བྱེད་པའི་

[023B] ལྔ་པ་ནི།  སློབ་མ། རང་ཉིད་རྡོ་རྗེ་སེམས་དཔར་གྱུར་ བ་ལ་བླ་མས།  ཧཱུཾ་ལས་བྱུང་བའི་རྡོ་རྗེ། འདི་དེ་སངས་རྒྱས་ཐམས་ཅད་ཉིད། །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་
ཏུ་བཅད། །ཕྱག་ན་རྡོ་རྗེའི་བརྟུལ་ཞུགས་བརྟན། །ཡེ་ཤེས་ལྔའི་རང་བཞིན་གྱི་རྡོ་རྗེའི་བརྟུལ་ཞུགས་དང་རྟག་ཏུ་མི་འབྲལ་བར་གྱིས་ཤིག་ ཅེས་བརྗོད་ནས་ལག་པ་གཡས་སུ་བྱིན་པ།  ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་
ཡ་ཏིཥྚྷ་ཨེ་ཥཱ་སྟྭཾ་དྷ་ར་ཡཱ་མི་བཛྲ་ས་ཏྭ་ཧིཿ་ཧི་ཧི་ཧི་ཧི་ཧཱུཾ།  ཞེས་བརྗོད་ལ་བཟུང་ངོ། །དེ་ནས། སློབ་མ་རང་ཉིད་རྡོ་རྗེ་འཇིགས་བྱེད་དུ་གསལ་བ་ལ།  བླ་མ་རྒྱལ་བ་ཤཱ་ཀྱ་ཐུབ་པའི་ཆ་ལུགས་ཅན་དུ་གྱུར་ ཏེ་ཕྱག་གཡོན་བས་ཆོས་གོས་ཀྱི་གྲྭ་སྙིང་
གར་བཟུང། གཡིས་མཆོག་སྦྱིན་གྱི་ཕྱག་རྒྱ་བྱས་ནས།  འདིར་ནི་ཁྱེད་རྣམས་ངས་ལུང་བསྟན། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པ་ཤིན་ཏུ་དག་པས་ན། །སྲིད་པའི་ངན་འགྲོ་རྣམས་ལས་བཏོན།།
ཀྱཻ་དཔལ་ཆེ་གེ་མོ་ཞིས་བྱ་བའི་དེ་བཞིན་གཤེགས་པ། སིདྡྷི་ས་མ་ཡ་སྟྭཾ་བཧུར་བཧུ་རྦ་སྦཿ་ཨ། གང་ལ་ཕྱག་རྒྱ་འདིས་ལུང་བསྟན་པ་དེ་ལ་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་འཁོར་དང་
བཅས་པའི་དཀྱིལ་འཁོར་བ་ཐམས་ཅད་ཀྱིས་མགྲིན་གཅིག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་མཛད་དེ། ཕྱག་རྒྱ་འདི་ཉིད་ཀྱི་མཐུ་དང་སྔགས་འདིའི་སྟོབས་ཡིན་ནོ།  །ཞེས་བརྗོད་དེ་ལུང་

[024A]༄༅། །བསྟན་པར་བསམས་ལ། དེའི་ཚེ་བླ་མ་དང་ལྷན་ཅིག་ནམ་མཁར་བཞུགས་པའི་རྒྱལ་བ་སྲས་བཅས་ཐམས་ཅད་ཀྱིས་ཀྱང་ཚུལ་འདི་ལྟ་བུར་ལུང་བསྟན་པར་མོས། དྲུག་པ་ནི།  འདོད་ཆགས་བྲལ་བ་
ལྟ་བུའི་སྡིག་ཁམས་གསུམ་ན་ནི་གཞན་མེད་དེ། །དེ་བས་འདོད་ལ་ཆགས་བྲལ་ཉིད། །ཁྱོད་ཀྱིས་ནམ་ཡང་མི་བྱའོ། །མཧཱ་ས་མ་ཡ་ཧ་ན་ཧཱུཾ་ཕཊ།  ཅེས་གསང་བ་བརྗོད། དེ་ནས།  མཆོག་ཏུ་གསང་
བ་དམ་པ་ཡི། །དཀྱིལ་འཁོར་མཐོང་ཞིང་ཞུགས་པ་ཡིས། །སྡིག་པ་ཀུན་ལས་ངེས་པར་གྲོལ། །དེ་རིང་ཁྱེད་རྣམས་ལེགས་པར་གནས། །བདེ་ཆེན་ཐེག་པ་འདི་ཡིས་ནི། །ཕྱིན་ཆད་འཆི་བ་ཁྱོད་ལ་
མེད། །སྲིད་པ་ཤིན་ཏུ་གྲུབ་བྱའི་ཕྱིར། །སྲིད་པའི་སྡུག་བསྔལ་ལས་ཁྱོད་འདས། །རྡོ་རྗེའི་ཕྱག་རྒྱ་གང་ཡིན་པས། །གང་ཞིག་བསྐྱེད་པ་ཙམ་གྱིས་ནི། །སངས་རྒྱས་ཉིད་དུ་ཐེ་ཚོམ་མེད། །བྱང་ཆུབ་
སེམས་ནི་བཏང་མི་བྱ། །དམ་པའི་ཆོས་ནི་སུན་མི་དབྱུང། །ནམ་ཡང་དོར་བར་མི་བྱའོ། །མི་ཤེས་པའམ་རྨོངས་པ་ཡིས། །དེ་ཡང་ངེས་པར་བསྟན་མི་བྱ། །རྡོ་རྗེ་དྲིལ་བུ་ཕྱག་རྒྱ་རྣམས། །
ནམ་ཡང་དོར་བར་མི་བྱའོ། །སློབ་དཔོན་སྨད་པར་མི་བྱ་སྟེ། །འདི་ནི་སངས་རྒྱས་ཀུན་དང་མཉམ། །རང་གི་བདག་ཉིད་དོར་ནས་ནི། །དཀའ་ཐུབ་ཀྱིས་ནི་མི་གདུང་ཞིང། །ཅི་བདེ་བར་ནི་བདེ་བར་བཟུང།།

[024B] །ད་ནི་ཁྱོད་ཉིད་དཀྱིལ་འཁོར་གྱི། །སློབ་དཔོན་སྔགས་དང་རྒྱུད་འཛིན་པར། །སངས་རྒྱས་བྱང་ཆུབ་སེམས་དཔའ་དང། །ལྷ་རྣམས་ཀྱང་ནི་མཐུན་པར་དགོངས། །སེམས་
ཅན་རྣམས་ལ་རྗེས་བརྩེ་བས། །ཁྱོད་ཀྱིས་དཀྱིལ་འཁོར་ཆོ་ག་བཞིན། །རབ་ཏུ་འབད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར།  །ཞེས་བརྗོད་དེ་དབུགས་དབྱུང་བའོ། །དག་པ་ནི།  དེ་ལྟར་ཕྱི་ནང་གི་དཀྱིལ་འཁོར་
གཉིས་ལས། ཕྱི་རྡུལ་ཚོན་ནམ་རས་བྲིས་ཀྱི་དཀྱིལ་འཁོར་དུ། སློབ་དཔོན་དུ་བྱ་བའི་ཆེད་དུ་ཆོས་ཀྱི་རྒྱལ་སྲིད་དུ་དབང་བསྐུར་བས་ན་སློབ་དཔོན་གྱི་དབང་དང། ཕྱིར་མི་ལྡོག་པ་རྣམས་ཀྱི་དབང་དང་འདྲ་ཞིང། ཕྱིར་མི་
ལྡོག་པའི་ས་བོན་ཁྱད་པར་ཅན་བསྐྲུན་པར་བྱེད་པའི་ཕྱིར་ན་ཕྱིར་མི་ལྡོག་པའི་དབང་ཞེས་པ་དང། དབང་དྲུག་ག་ལ་བུམ་པའི་ཆུའི་བྱ་བ་རྗེས་སུ་འགྲོ་བས་བུམ་པའི་དབང་ཞེས་བྱ་བ་ཐོབ། གཙོ་བོར་ལུས་ཀྱི་དྲི་མ་གསུམ་
སྔར་བསགས་སྤྱོད་ཞིང་ཕྱི་མ་སྡོམ་པ་དང། ལུས་ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་བས་སྐུ་རྡོ་རྗེ་སྦྱོང། ལམ་བསྐྱེད་རིམ་ཡན་ལག་དང་བཅས་པ་བསྒོམ་པ་ལ་དབང། འབྲས་བུ་སྤྲུལ་བའི་སྐུའི་
ནུས་ལ་ཁྱད་པར་ཅན་འཇོག་གོ་ ཞེས་བརྗོད་དོ། །སློབ་དཔོན་གྱིས་མཐའ་རྟེན་འདི་དག་ལ་དབང་རྫས་དངོས་སུ་ཡོད་པའམ་མེད་ན་ཕྱག་རྒྱ་ཅིས་ཀྱང་བྱེད་དགོས་སོ། །གཉིས་པ་གསང་བའི་དབང་ནི། སྐྱེ་བོ་ལོག་ལྟ་ཅན་ལ་སོགས་པས་དབེན་པའི་གནས་

[025A]༄༅། །སུ་བླ་མ་ལ་ཡིད་དུ་འོང་བའི་གཟུགས་ལ་སོགས་པའི་ཡོན་ཏན་ལྡན་ཞིང་དམ་ཚིག་དང་སྡོམ་པ་བསྲུང་བ། རྣལ་འབྱོར་བཞི་ལ་མཁས་པའི་རིག་མ་མཎྜལ་ངང་ལྷན་ཅིག་ཕུལ་བར་མོས་ནས། མཎྜལ་ཕུལ།  བྱང་ཆུབ་རྡོ་རྗེ་སངས་རྒྱས་ལ། །མཆོད་ཆེན་ཇི་ལྟར་སྩལ་
བ་ལྟར། །བདག་ཀྱང་བ་སྐྱབ་པའི་དོན་གྱི་ཕྱིར། །ནམ་མཁའི་རྡོ་རྗེ་དེང་བདག་སྩོལ། ། ཞེས་ལན་གསུམ་གྱིས་གསང་དབང་གི་དོན་དུ་གསོལ་བ་གདབ། བླ་མ་ཡབ་ཡུམ་སྙོམས་པར་འཇུག་པ་སོགས་ཀྱི་གསང་བ་འགེབ་པའི་ཕྱིར་མིག་དར་འཆིང།  བླ་མ་དང་གཙོ་བོ་ཐ་མི་དད་པ་
དཔལ་རྡོ་རྗེ་འཇིགས་བྱེད་སེམས་དཔའ་སུམ་བརྩེགས་ཅན་དུ་གྱུར་ བར་བསམ། སྐབས་འདིར་གཙོ་བོ་ཡབ་ཡུམ་ཞལ་སྦྱོར་གྱི་རྣམ་པ་ཅན་དུ་མེད་པས། རིགས་བདག་མི་བསྐྱོད་པའི་ཡུམ་མཱ་མཀྵི་བབ་པ་ལ་བརྟེན་ནས་གསང་དབང་བསྐུར་བར་མཛད་པ་ཡིན་པས། གཙོ་བོའི་གསང་གནས་མི་
དམིགས་པའི་ངང་ལས་ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་པ། ཨོཾ་ལས་བྱུང་བའི་ནོར་བུ་བུ་ག་ཕཊ་ཀྱིས་བཀག་པ། རིགས་བདག་གི་ཡུམ་མཱ་མ་ཀཱིའི་གསང་གནས་མི་དམིགས་པའི་ངང་ལས་ཧཱུཾ་ལས་བྱུང་བའི་པདྨ་དམར་པོ་འདབ་མ་བརྒྱད་པ་ཨ་ལས་བྱུང་
བའི་ཟེའུ་འབྲུ་བུ་ག་ཕཊ་ཀྱིས་བཀག་ བར་བསམ།  ཨོཾ་སརྦ་ཏ་ཐཱ་ག་ཏ་ཨ་ནུ་རཱག་ན་བཛྲ་སྦ་བྷཱ་ཝ་ཨཱཏྨ་ཀོཉྷཾ། ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་སངས་རྒྱས་ཡབ་ཡུམ་དཔག་ཏུ་མེད་པ་སྤྱན་དྲངས། སྤྱི་བོ་ནས་ཞུགས། བྱང་ཆུབ་ཀྱི་
སེམས་སུ་ཞུ་བ་རྡོ་རྗེ་ནོར་བུའི་ནང་དུ་བསྐྱེད་པ་བརྟན་པར་བྱས་པ།  བླ་མས་མཐེབ་སྲིན་གྱིས་བཙིར་ཏེ་བཏོན་ནས། བཏུང་བ་རིན་ཆེན་འདི་ཡིས་ནི།  རྡོ་རྗེ་ཡི་ནི་ལུས་སྒྲུབ་བར། །བུ་ཁྱོད་ཀྱིས་ནི་ཤེས་གྱིས་ལ། །ཡིད་ལས་བྱུང་

[025B] ཅེས་བརྗོད་དེ། སློབ་མ་རང་གི་ཁར་བྱིན་པར་མོས་ལ་དངོས་སུ་ཆང་དང་བུ་རམ་བསྲེས་པ་ལྟ་བུའི་གསང་རྫས་མྱང། དེ་ལ་བརྟེན་ནས་བདེ་སྟོང་གི་ཡེ་ཤེས་སམ། མ་མཐའ་འང་བདེ་བ་སྐྱེས་བར་མོས་ནས།  ཨཱ་ཧོ་མཧཱ་སུ་ཁ་ ཞེས་བརྗོད།།
སླར་ཡང་ཡུམ་གྱིས་རང་གི་པདྨར་གནས་པའི་ལྷ་རྣམས་ཞུ་བའི་བདུད་རྩི། བཏུང་བ་རིན་ཆེན་འདི་ཡིས་ནི། །རྡོ་རྗེ་ཡི་ནི་ལུས་སྒྲུབ་པར། །བུ་ཁྱོད་ཀྱིས་ནི་ཤེས་གྱིས་ལ། །ཡིད་ལས་བྱུང་བའི་ཆུ་འཐུང་ཞིག་
 ཅེས་བརྗོད་ནས་ཁར་བྱིན་པ་མྱང་བ་ལས་བདེ་བ་སྔར་བཞིན་སྐྱེས་པར་བསམས་ནས།  ཨ་ཧོ་མཧཱ་སུ་ཁ་ ཞེས་བརྗོད། དེ་ནི་མཆོག་གི་གསང་དབང་བསྐུར་ཚུལ་ཡིན་ལ། གསང་རྫས་དངོས་སུ་ཡོད་ན་ནང་མཆོད་ལྟར་བྱིན་གྱིས་བརླབས་ཏེ།  བཀྲ་ཤིས་གང་
ཞིག་སེམས་ཅན་ཀུན་གྱི་ ཞེས་སོགས་ཤླཽ་ཀ་གཅིག་  །བཏུང་བ་རིན་ཆེན་འདི་ཡིས་ནི། །རྡོ་རྗེ་ཡི་ནི་ལུས་སྒྲུབ་བར། །བུ་ཁྱོད་ཀྱིས་ནི་ཤེས་གྱིས་ལ། །ཡིད་ལས་བྱུང་བའི་ཆུ་འཐུང་ཞིག་ཨ་ཧོ་མཧཱ་སུ་ཁ།  ཞེས་པའི་བར་སྔར་
བཞིན་བྱ་བར་འཇིགས་བྱེད་བཅུ་གསུམ་མའི་བདག་འཇུག་ངག་འདོན་ལྷན་ཐབས་སུ་འབྱུང།  དེ་ལྟར་བླ་མ་ཡབ་ཡུམ་གྱིས་བྱིན་པའི་བྱང་སེམས་དཀར་དམར་མྱ་ངས་པ་ལས་བདེ་བ་ཆེན་པོ་སྐྱེ་ལ། བདེ་བ་དེས་སྟོང་པ་ངེས་པའི་བདེ་སྟོང་
དབྱེར་མེད་དེ་ཉིད་གསང་དབང་གི་དངོས་གཞི་ཡིན་ནོ།  །ཞེས་གོ་བར་བྱས་ནས་མིག་དར་དཀྲོལ། དག་པ་ནི།  ཁྱོད་ཀྱིས་དཀྱིལ་འཁོར་བཞི་ལས་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་རྫས་གསང་བ་ལས་བྱུང་བའི་
[026A]༄༅། །དབང་ལ་གསང་བའི་དབང་བསྐུར་བ་ཞེས་བཤད་པ་དེ་ཐོབ། ཐུན་མོང་བ་ངག་གི་དྲི་མ་རྫུན་དུ་སྨྲ་བ་སོགས་སྔར་བསགས་འདག་ཅིང་ཕྱི་མ་སྡོམ་པ་དང། ཐུན་མོང་
མ་ཡིན་པ་རླུང་ལ་ངག་ཏུ་གསུངས་བའི་དྲི་མ་རླུང་སྔགས་སོ་སོར་སྣང་ཞིང་ཞེན་པའི་དྲི་མ་འཁྲུད་པས་ན་གསུང་རྡོ་རྗེ་སྦྱོང། ཀུན་རྫོབ་སྒྱུ་མའི་སྐུའི་རང་བཞིན་ཅན་གྱི་རྡོ་རྗེའི་སྐུ་བདག་བྱིན་གྱིས་བརླབ་པ་བསྒོམ་པ་ལ་
དབང་བར་བྱས། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་ ཞེས་གོ་བར་བྱའོ། །གསུམ་པ་ནི། སློར་དཔོན་ལ། སྔར་གྱི་གསང་དབང་གི་རིག་མ་དེ་ཉིད་དམ་གཞན་ཡང་གཟུགས་ལ་
སོགས་པའི་མཚན་ཉིད་དང་ལྡན་པའི་རིག་མ་གང་ཡང་རུང་བ་ཡང་དག་པར་རིག་པ་ཙམ་གྱི་ཡེ་ཤེས་མངོན་དུ་བྱ་བའི་ཕྱིར། མཎྜལ་དང་ལྷན་དུ་ཕུལ་བར་མོས་ནས་མཎྜལ་ཕུལ།  བྱང་ཆུབ་རྡོ་རྗེ་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་
ཀྱང་བསྐྱབ་བའི་དོན་གྱི་ཕྱིར། །ནམ་མཁའི་རྡོ་རྗེ་དེང་བདག་སྩོལ། ། ཞེས་ལན་གསུམ་གྱིས་ཤེར་དབང་གི་དོན་དུ་གསོལ་བ་གདབ་ཅིང། མིག་དར་བཅིངས། བླ་མས། སློབ་མ་རང་གི་ལག་པར་ཕྱག་རྒྱ་མ་དེའི་ལག་པ་གཏད་པར་མོས་ནས་
གཟུངས་མ་ཡིད་འོང་འདི་དེ་ནི། །བསྟེན་བྱར་སངས་རྒྱས་རྣམས་ཀྱིས་བརྟགས། །རྡོ་རྗེ་རྗེས་ཆགས་སྦྱོར་བ་ཡིས། །བདེ་བ་དམ་པ་མྱང་བར་གྱིས། །ཐབས་གཞན་གྱིས་ནི་སངས་རྒྱས་མིན། །འགྲོ་གསུམ་

[026B] །དེ་བས་འཁོར་བར་སྦྱོར་བྲལ་ནི། །ཁྱོད་ཀྱིས་ནམ་ཡང་མ་བྱེད་ཅིག་འདི་དེ་སངས་རྒྱས་ཐམས་ཅད་ཀྱི། །རིག་མའི་བརྟུལ་ཞུགས་བླ་ན་མེད། །རྨོངས་པ་གང་ཞིག་འདའ་བྱེད་པ། །དེ་ལ་
མཆོག་གི་དངོས་གྲུབ་མེད། །ཅེས་གསུངས་ཤིང་ཤེར་རབ་མ་གཏད་པས། རིག་མ་དེས་ཀྱང་ཙན་དན་དང་གུར་གུམ་ལ་སོགས་པས་བྱུགས་ཤིང། ཤིན་ཏུ་དྲི་ཞིམ་པོའི་མེ་ཏོག་གི་ཕྲེང་བས་བརྒྱན་ཏེ་གོས་མེད་པར་
པདྨ་རབ་ཏུ་རྒྱས་བ་གསལ་བར་སྟོན་ཅིང། དྲི་ཆེན་དྲི་ཆུ་བཟའ་བ་དང། །ཁྲག་དང་ཁུ་བ་དེ་བཞིན་ཤ། །བུད་མེད་གུས་མཆོག་དེ་བཞིན་དུ། །བྷ་ག་པདྨར་ཙུ་མྦ་ནཾ། །བུ་ཁྱོད་སྤྲོ་བ་ཡིན་ནམ་ཅི། །ཇི་ལྟར་བདེ་བར་
བུས་སྨྲོས་ཤིག་ཅེས་དྲི་བ་ལ། དྲི་ཆེན་དྲི་ཆུ་སོགས་བཟའ་བ། །ལྷ་མོ་ཅི་ཕྱིར་བདག་མི་སྤྲོ། །བུད་མེད་རྣམས་ལ་རྟག་གུས་བྱ། །བྷ་ག་ཉིད་ལས་ཙུམྦ་ནཾ།  །ཞེས་བརྗོད་པས། ལྷ་མོ་དེ་དགྱེས་ནས།  ཨེ་མ་བདག་གི་
པདྨ་འདི། །བདེ་བ་ཀུན་དང་ཡང་དག་ལྡན། །གང་ཞིག་ཆོ་གས་སྟེན་བྱེད་པ། །དེ་ཡི་མདུན་ན་བདག་གནས་སོ། །སངས་རྒྱས་མཉེས་པ་ལ་སོགས་པ། །པདྨ་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །
འདི་ཉིད་དུ་ནི་རྟག་ཏུ་བཞུགས། །བཧུ་ཛ་མོ་ཀཥ་ཧོཿ་ཞེས་གསུངས་པར་གྱུར་ བར་བསམས་ནས།  རང་ཉིད་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་བ་ལས་དཔལ་རྡོ་རྗེ་འཇིགས་བྱེད་ཞལ་དགུ་ཕྱག་སོ་བཞི་ཞབས་བཅུ་

[027A]༄༅། །དྲུག་པའི་རྣམ་པ་ཅན་དུ་གསལ་བར་གྱུར། རིག་མ་སྟོང་པ་ཉིད་དུ་གྱུར། སྟོང་པའི་ངང་ལས་ཧཱུཾ་ལས་གྲི་གུག་ཧཱུཾ་གིས་མཚན་པ་ཡོངས་སུ་གྱུར་བ་ལས། ཡུམ་རོ་
ལངས་མ་སྔོན་མོ་གྲི་གུག་དང་ཐོད་པ་འཛིན་པར་གྱུར། རང་གི་གསང་གནས་མི་དམིགས་པའི་ངང་ལས་ཧཱུཾ་ལས་བྱུང་བའི་རྡོ་རྗེ་སྔོན་པོ་རྩེ་ལྔ་བ། ཨོཾ་ལས་བྱུང་བའི་ནོར་བུ་བུ་ག་ཕཊ་ཀྱིས་བཀག་པ། ཡུམ་གྱི་
གསང་གནས་མི་དམིགས་པའི་ངང་ལས་ཧཱུཾ་ལས་བྱུང་བའི་པདྨ་དམར་པོ་འདབ་མ་བརྒྱད་པ། ཨཱ་ལས་བྱུང་བའི་ཟེའུ་འབྲུ་བུ་ག་ཕཊ་ཀྱིས་བཀག་པ། རྣལ་འབྱོར་བ་ཡིས་ཇི་སྲིད་དུ། །བྱང་སེམས་
འབྱིན་པར་མི་བྱེད་པ། །དེ་སྲིད་ཐོབ་འགྱུར་རྒྱུན་མི་ཆད། །དགའ་བ་ལས་སྐྱེས་བདེ་གཞན་ཅི། །དངོས་གྲུབ་ཀུན་གྱི་གཏེར་གྱུར་བའི། །བྱང་ཆུབ་སེམས་ནི་ལྷུང་གྱུར་ན། །ཕུང་པོ་རྣམ་ཤེས་རྒྱལ་བ་ལ། །
མ་སྨད་དངོས་གྲུབ་ག་ལ་ཡོད། །མཁའ་ཁམ་རྡོ་རྗེའི་ཀུན་སྤྱོར་དང། །རེག་བཅས་ཀྱི་ནི་རྨད་བྱུང་ཆེའི། །བདེ་བ་སྐྱེད་པར་བྱེད་པ་གང། །དེ་ནི་མཆོག་དགའ་བྱེད་པའོ། །དགའ་བྲལ་དག་གི་དབུས་སུ་ནི། །
མཚོན་བར་ལྟོས་ལ་བརྟན་བར་གྱིས། །པདྨའི་ནམ་མཁར་རྡོ་རྗེ་ཡི། །ལྟེ་བས་མནན་པའི་གནས་དག་ཏུ། །རྡོ་རྗེ་སྐྱིལ་ཀྲུང་དག་གིས་སེམས། །ནོར་བུའི་ནང་དུ་སོན་བ་ལྟ་ཞིང། །ཡེ་ཤེས་སྐྱེ་བ་གང་ཡིན་

[027B] ༑ཡེ་ཤེས་ངོ་བོ་ཞེས་པ་རྒྱན། །ཆགས་པ་མ་ཡིན་ཆགས་བྲལ་མིན། །དབུ་མར་དམིགས་པ་མ་ཡིན་ནོ། །གང་ཚེ་རྣལ་འབྱོར་ཡེ་ཤེས་མཐོང། །བདེ་ལ་གནས་བྱ་འགྱུར་མི་བྱ། །ཐུན་ནམ་ཡང་ན་ཉིན་
གཅིག་གམ། །ཟླ་ཕྱེད་ཟླ་བ་ལོ་དང་ནི། །བསྐལ་བ་བསྐལ་བ་སྟོང་དུ་ཡང། །ཡེ་ཤེས་མངོན་སྦྱོར་གྱིས་གནས་བྱ།  ཞེས་བའི་བར་མཁའ་གསང་བྱིན་གྱིས་བརླབས་ནས་བླ་མའི་མན་ངག་གིས་རྡོ་རྗེ་དབྱིངས་ཀྱི་དབང་ཕྱུག་མའི་
རྩ་བཙལ་བ་སྔོན་དུ་བཏང་ནས། འཁྲིག་ཐབས་ཀྱི་སྒོ་དུ་མ་དང་བཅས་སྙོམས་འཇུག་བརྩམ།  ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ན་བཛྲ་སྭ་བྷཱ་ཝ་ཨཏྨ་ཀོཉ་ཧཾ། རང་ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་སྤྱི་བོ་ནས་
མགྲིན་པར་སླེབ་པ་ན་དགའ་བ། མགྲིན་པ་ནས་སྙིང་གར་སླེབ་པ་ན་མཆོག་དགའ། སྙིང་གནས་ལྟེ་བར་སླེབ་པ་ན་ཁྱད་དགའ། ལྟེ་བ་ནས་གསང་གནས་ཀྱི་རྩེར་སླེབ་པ་ན་ལྷན་ཅིག་སྐྱེས་བའི་དགའ་བ་སྐྱེས་
བདེ་སྟོང་དབྱེར་མེད་ཀྱི་ལྷན་སྐྱེས་ཀྱི་དགའ་བ་ནི་དབང་གསུམ་བའི་ངོ་བོ་ཡིན་ནོ། ། ཞེས་ཁོང་དུ་ཆུད་པར་བྱ་ཞིང། དེའི་ཚེ་སྙོམས་པར་ཞུགས་པ་ལ་བརྟེན་ནས་བདེ་སྟོང་གི་ཡེ་ཤེས་དངོས་སུ་སྐྱེས་པ་དང། དེ་སྐྱེས་བར་མོས་བ་དང་བདེ་བ་ཆེན་པོ་
སྐྱེས་བའམ་སྐྱེས་པར་མོས་བ་སོགས་ཀྱི་དབང་པོའི་རིམ་པས་ཤེར་དབང་ཐོབ་ལུགས་སྣ་ཚོགས་ཞིག་འོང་བ་ངོ་འཕྲོད་ངེས་བྱ་ལ། དེ་ནས་མིག་དར་དཀྲོལ་ལོ། །ཁྱོད་ཀྱིས་བྷ་གའི་དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་

[028A]༄༅། །རབ་ཡེ་ཤེས་ཀྱི་དབང་ཞེས་བཤད་པ་དེ་ཐོབ། ཐུན་མོང་བ་ཡིད་ཀྱི་དྲི་མ་བརྣབ་སེམས་ལ་སོགས་པ་སྔར་བསགས་འདག་ཅིང་ཕྱི་མ་སྡོམ། ཐུན་མོང་མ་ཡིན་པ་
གང་སྣང་ཀུན་བདེ་སྟོང་དབྱེར་མེད་དུ་འཆར་བ་ལ་སྒྲིབ་པའི་དྲི་མ་འཁྲུད་པས་ཡིད་དག་པར་བྱེད། འོད་གསལ་ཕྱག་རྒྱ་ཆེན་པོ་བསྒོམ་པ་ལ་དབང་བར་བྱས། འབྲས་བུ་ཆོས་ཀྱི་སྐུ་མངོན་དུ་གྱུར་བའི་ནུས་པ་
ཁྱད་པར་ཅན་འཇོག་གོ་ ཞེས་པའི་དག་པ་བརྗོད་དོ། །བཞི་བ་དབང་བཞི་བ་བསྐུར་བ་ནི། མཎྜལ་ཕུལ་ཏེ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོའི་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་བ་ཡང། །
བཀའ་དྲིན་གྱིས་ནི་བསྐྱབ་ཏུ་གསོལ། ། ཞེས་པ་ལན་གསུམ་གྱིས་གསོལ་བ་བཏབ། དབང་བཞི་བ་བསྐུར་ཚུལ་ནི། ཤེས་སྒྲིབ་བག་ཆགས་དང་བཅས་པ་དག་པའི་འོད་གསལ་ལྷན་ཅིག་སྐྱེས་པའི་བདེ་བ་ཆེན་པོ་ལས་ནམ་ཡང་མི་གཡོ་བའི་ཡེ་
ཤེས་དང། དེ་ཉིད་བཞིན་ལག་གི་རྣམ་པ་ཅན་དུ་ཤར་བའི་སྐུ་མཚན་དཔེས་སྤྲས་པ་གཉིས་ངོ་བོ་དབྱེར་མེད་པའི་མི་སློབ་པའི་ཟུང་འཇུག་དོན་གྱི་དབང་བཞི་བ་དང། དེ་འདྲེན་བྱེད་ལམ་དུས་ཀྱི་འོད་གསལ་དང་སྒྱུ་མའི་སྐུ་ངོ་བོ་དབྱེར་མེད་དུ་འཇུག་པའི་སློབ་
པའི་ཟུང་འཇུག་གཉིས་ལ་འདི་ལྟ་བུའོ་ཞེས་ཚིག་གིས་བརྡ་སྤྲད་པ་ཙམ་གྱིས་བསྐུར་དགོས་པས་དེའི་ཚུལ་ནི། ཁྱོད་ཀྱིས་དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་

[028B] སེམས་ལྷན་ཅིག་སྐྱེས་པའི་དགའ་བས་དེ་ཁོ་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། དོན་དེ་གོམས་པར་བྱས་པ་ལས་མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་སྐུ་
རང་སྣང་གི་རིག་མ་དང་ཁ་སྤྱོར་བའི་ལུས་ཅན་དང། དེའི་དུས་ཉིད་ན་ཐུགས་ལྷན་ཅིག་སྐྱེས་པའི་དགའ་བ་དང། སྟོང་པ་ཉིད་གཉིས་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་
པའི་གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་མངོན་དུ་བྱེད་དེ། དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ། །ཞེས་བརྗོད་ནས། བརྡ་འཕྲོད་ངེས་སུ་ངོ་སྤྲད་ཅིང། དེ་ལ་བརྟེན་ནས་སློབ་མའི་རྒྱུད་ལ་ཟུང་འཇུག་འདི་ལྟ་བུ་
ཡོད་པར་འདུག་གོ་སྙམ་དུ་གོ་བ་ཆགས་པ་དེ་ག་ཚིག་གི་དབང་བཞི་བ་ཐོབ་པ་ཡིན་ནོ། །དེ་ནས་སློབ་མ་ལ་དབང་གི་ཕན་ཡོན་གྱིས་སྤྲོ་བ་བསྐྱེད་པ་དང་དམ་ཚིག་བསྒྲག་པ་ནི། མཆོག་ཏུ་གསང་བ་དམ་པ་ཡི། །དཀྱིལ་འཁོར་མཐོང་ཞིང་ཞུགས་
བས་ན། །སྡིག་པ་ཀུན་ལས་རྣམ་གྲོལ་བར། །དེ་རིང་ཁྱེད་རྣམས་ལེགས་པར་གནས། །བདེ་ཆེན་ཐེག་པ་འདི་ལ་ནི། །ཕྱིན་ཆད་འཆི་བ་ཁྱོད་ལ་མེད། །མི་ཚུགས་པ་དང་མ་བཅིངས་པར། །གང་ལ་
ལའང་འཇིགས་མེད་དགའ་བར་གྱིས། །སྲིད་པ་ཤིན་ཏུ་ཞི་བྱའི་ཕྱིར། །སྲིད་པའི་ངན་འགྲོ་ལས་ཁྱོད་འདས། །སྲིད་པ་ཤིན་ཏུ་གྲུབ་པའི་ཕྱིར། །སྟོན་པའི་མཆོག་ཏུ་ཡང་དག་འགྱུར། །དངོས་གྲུབ་དམ་ཚིག་

[029A]༄༅། །སྡོམ་པ་འདི། །ཁྱོད་ཀྱིས་རྟག་ཏུ་བསྒྲུབ་བྱ་སྟེ། །སངས་རྒྱས་ཀུན་གྱིས་མཐུན་པར་གསུངས། །མཆོག་ཏུ་རྟག་པའི་བཀའ་ཡིན་ནོ། །སློབ་དཔོན་སྨོད་
པར་མི་བྱ་སྟེ། །བདེ་གཤེགས་བཀའ་ལས་འདས་མི་བྱ། །དེ་བཞིན་ཁྲོས་ནས་སྤུན་རྣམས་ལ། །ཉེས་པ་བརྗོད་བར་མི་བྱའོ། །སེམས་ཅན་རྣམས་ལ་བྱམས་པའི་སེམས། །ནམ་ཡང་ངེས་
པར་སྤང་མི་བྱ། །བྱང་ཆུབ་སེམས་ནི་དོར་མི་བྱ། །རང་གཞན་ཆོས་ལ་མི་སྨད་དོ། །ཡོངས་སུ་མ་སྨིན་སེམས་ཅན་ལ། །གསང་བ་ཉིད་ནི་བསྟན་མི་བྱ། །བདག་ཉིད་ཕུང་པོ་སྨད་མི་བྱ། །ཆོས་
རྣམས་ངོ་བོ་སུན་མི་དབྱུང། །གདུག་པའི་བྱམས་པ་རྟག་ཏུ་སྤང། །ཆོས་ལ་ཚད་བཟུང་མི་བྱའོ། །དད་ལྡན་སེམས་ཅན་བསླུ་མི་བྱ། །རྟག་ཏུ་དམ་ཚིག་བསྟེན་པར་བྱ། །ཤེས་རབ་རང་བཞིན་
བུད་མེད་རྣམས། །སྐྱོན་གྱི་ཉེས་པ་མི་བརྗོད་དོ། །རྣལ་འབྱོར་སློང་མོས་མི་རྒྱུ་ཞིང། །རྣལ་འབྱོར་སྤང་པར་མི་བྱ་སྟེ། །རྟག་པར་རྒྱུན་དུ་གསང་སྔགས་བཟླས། །རྟག་ཏུ་དམ་ཚིག་ལ་སོགས་
བསྟེན། །གལ་ཏེ་བླ་མ་སྨོད་དེ་བཞིན། །དམ་ཚིག་བག་མེད་པར་གྱུར་ན། །དེ་ཚེ་དཀྱིལ་འཁོར་ངེས་བྲིས་ལ། །བདེ་གཤེགས་རྣམས་ལ་སྡིག་པ་བཤགས། །དེང་ཁྱོད་སྐྱེས་པ་འབྲས་བུར་

[029B] །གང་ཕྱིར་འདི་ལ་ལེགས་པར་གནས། །དམ་ཚིག་ལྷ་རྣམས་དང་མཉམ་པར། །གནས་པར་གྱུར་བར་ཐེ་ཚོམ་མེད། །སངས་རྒྱས་རྡོ་རྗེ་ཅན་བཅས་པ། །ཀུན་གྱིས་ཚེ་ལྡན་དང་དབང་བསྐུར། །
ཁམས་གསུམ་པ་ཡི་རྒྱལ་པོ་ཆེ། །རྒྱལ་སྲིད་བདག་པོར་བསྟན་པ་ཡིན། །དེ་རིང་བདུད་ལས་རྣམ་པར་རྒྱལ། །གྲོང་ཁྱེར་མཆོག་ཏུ་རབ་བཞུགས་སོ། །དེ་རིང་ཁྱོད་ཀྱིས་སངས་རྒྱས་ཉིད། །ཐོབ་པ་འདི་
ལ་ཐེ་ཚོམ་མེད། །འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམ་ཚིག་མི་ཟད་བདེ་སྟེར་བསྟེན་བར་གྱིས། །དེ་རིང་འགྲོ་བ་བདེ་མྱུར་རྡོ་རྗེ་སེམས་དཔའ་དང། །མཚུངས་པའི་རྟག་པ་ཉིད་དུ་ཁྱེད་རྣམས་ཕྱིན་
བར་གྱུར།  །ཞེས་བརྗོད། སློབ་མ་རབ་ཏུ་གུས་ཤིང་མཉེས་གཤིན་པས་བླ་མའི་ཞབས་ལ་ཕྱག་བཙལ་བར་མོས་ཏེ། བླ་མས་བསྒོ་བའི་དམ་ཚིག་རྣམས་ཚུལ་བཞིན་དུ་བསྲུང་བར་བྱ་སྙམ་དུ་བསམས་ནས།  གཙོ་བོས་ཇི་ལྟར་བཀའ་
བསྒོ་བའི། །གསུང་ནི་དེ་ལྟར་བདག་གིས་བགྱི།  །ཞེས་བརྗོད་ཅིང་བསྡུས་པ་ལ་མོས་ན་སྤྲོ་བ་བསྐྱེད་པ་དང། དམ་ཚིག་བསྒྲག་པའི་ཚིགས་བཅད་འདི་རྣམས་བཞག་ཀྱང་ཆོག་གོ་དེ་ནས་དག་པ་ནི། དེ་དག་གིས་དོན་དམ་པ་
བྱང་ཆུབ་གྱི་སེམས་ཀྱི་དཀྱིལ་འཁོར་དུ་དབང་བཞི་བ་ཚིག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་སྒྲིབ་པའི་བག་ཆགས་འཁྲུད་པའི་ནུས་པ་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་

[030A]༄༅། །བསྒོམ་པ་སོགས་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་སྐུ་མངོན་དུ་འགྱུར་བའི་སྐལ་བ་ཅན་དུ་བྱས་སོ། ། ཞེས་བརྗོད། གསང་ཤེར་སྐབས་
སུ་མིག་དར་བཅིང་བ། གསང་རྫས་ལག་གཡོན་པས་མྱང་བ། དག་པའི་སྐབས་མིག་དར་བསལ་བ་སོགས་མ་ཆད་པ་ངེས་དགོས་སོ། །དེ་ནས་སློབ་མ་ལ་དབང་བསྐུར་པའི་སྐབས་ཡིན་ན་འབྱོར་བ་ཅི་ཡོད་ཀྱི་ཡོན་འབུལ་ཞིང། གཞན་ཡང་
འཁོར་འདས་ཀྱི་ཕུན་སུམ་ཚོགས་པ་ཐམས་ཅད་བློས་བསླངས་ཏེ་ཕུལ་བར་མོས་ནས་མཎྜལ་རྒྱས་པ་དབུལ་ལོ། །དེ་ནས་གཏང་རག་གི་མཆོད་པ་བྱིན་གྱིས་བརླབས་ཏེ། མཆོད་ཕྲེང་དང་བཅས་རྒྱས་པའམ་བསྡུ་ན་སྔགས་ཙམ་གྱིས་མཆོད་ཅིང། ནང་
མཆོད་དང་བསྟོད་པའང་བྱ། དེ་ནས་ཡི་གེ་བརྒྱ་བ་ལན་གསུམ་བརྗོད་དེ་ཆད་ལྷག་གི་ཉེས་པ་ཞི་བར་བྱ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །
གང་ཕྱིར་ལུས་ཅན་བསྐྱབ་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་བས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་
ཀྱིས་བཟོད་མཛད་རིགས། །ཞེས་བརྗོད་དེ་ཆད་ལྷག་གི་ཉེས་པ་ཞི་བའི་ཕྱིར་བཟོད་པར་གསོལ་ནས། བསྟན་པ་རྒྱས་ཞིང་འགྲོ་བ་བདེ་བ། རང་གཞན་གྱི་ཆོས་སྒྲུབ་པའི་འགལ་རྐྱེན་ཞི་ཞིང། མཐུན་རྐྱེན་འཕེལ་བ་སོགས་གནས་

[030B] བདག་ལ་དངོས་གྲུབ་མཆོག་སྩོལ་ལེགས། །ཏིང་འཛིན་ཀུན་གྱི་འབྲས་བུ་སྩོལ། །སེམས་ཅན་ཀུན་ལ་ཅི་འདོད་པར། །དངོས་གྲུབ་བླ་ན་
མེད་པ་སྩོལ། །སླར་ཡང་གཤེགས་པར་མཛད་པའི་ཕྱིར། །རང་གི་གནས་གཤེགས་བཛྲ་མུཿ་ཞེས་བརྗོད་ཅིང། ཡེ་ཤེས་པ་རང་བཞིན་གྱི་གནས་སུ་གཤེགས། རང་གིས་སྤྲུལ་པའི་དུར་ཁྲོད་སྲུང་འཁོར་
དང་བཅས་པ་གཞལ་ཡས་ཁང་ལ་ཐིམ། ཞེས་པ་ནས། ནཱ་ད་ལ་ཐིམ་ནཱ་ད་ཡང་མི་དམིགས་པའི་སྟོང་པ་ཉིད་དུ་གྱུར། སྟོང་པའི་ངང་ལས་རང་ཉིད་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་
དང་ཐོད་པ་འཛིན་པའི་སྐུར་བཞེངས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར་ པར་བསམས་ནས། རང་ལྷའི་ང་རྒྱལ་བརྟན་པོས། དཔལ་རྡོ་རྗེ་འཇིགས་བྱེད་ཆེན་པོའི་རྟེན་དང་བརྟེན་པའི་
དཀྱིལ་འཁོར་འོད་དུ་ཞུ་བ་ལས་རས་བྲིས་ཀྱི་རྣམ་པར་གྱུར་པར་བསམ་ལ། ཞང་ཞུང་ཆོས་དབང་གྲགས་པའི་སྨོན་ཤིས་ཀྱིས་མཐའ་བརྒྱན་པར་བྱའོ། །དེ་ལྟར་བླ་མ་རྡོ་རྗེ་འཇིགས་བྱེད་ཁྲོ་བོ་ཆེན་པོ་ཁྱད་ཆོས་ལྔས་ཁྱད་པར་དུ་འཕགས་པ། ༸ཁམས་
གསུམ་ཆོས་ཀྱི་རྒྱལ་པོའི་ཐུགས་དམ་ལྔའི་ཡ་གྱལ་བདུད་ལས་རྣམ་པར་རྒྱལ་བ་འདི་ལྟ་བུ་སྙིགས་མའི་དུས་འདིར་མ་བསྟེན་ན་ཆོས་འགོ་མཐོན་པར་གསུངས་ཤིང། ཁྱད་པར་རི་བོ་དགེ་ལུགས་པར་ཁས་ཆེ་བ་རྣམས་ཀྱང་བླ་མ་ཡི་དམ་ཆོས་སྐྱོང་འཇམ་དབྱངས་ཁོ་ན་ལ་

[031A]༄༅། །བསྟེན་པ་ཐུན་མོང་མ་ཡིན་པའི་མན་ངག་གི་གནད་གཞན་ལ་མེད་པའི་ཟབ་ཁྱད་ཞིག་ཡོད་པ་ཀུན་ལ་མི་བསྒྲགས་པར་ཐུགས་ཀྱི་བང་མཛོད་དུ་བཞུགས་པ་མཛད་འཚལ། ཞེས་བཅོམ་ལྡན་འདས་དཔལ་
རྡོ་རྗེ་འཇིགས་བྱེད་བདུད་ལས་རྣམ་རྒྱལ་གྱི་ཆོ་ག་ཆ་ལག་ཚང་བ་ནག་འགྲོས་སུ་བཀོད་བ་ཞིག་དགོས་ཞེས་དར་ཧན་ཝང་གི་ཕྱོགས་ཀྱི་གྲྭ་རིགས་མང་ཐོས་སྡེ་སྣོད་འཛིན་པ་སྨོན་ལམ་རབ་འབྱམས་པ་བསྟན་པའི་འཁོར་ལོ་ནས་རིན་ཆེན་གཉིས་པའི་རྟེན་འབྲེལ་དང་ལྷ་དར་
བཅས་རྣ་བ་ཡང་ཡང་འཛར་བའི་སོས་དལ་དུ་གནས་མ་བཅུག་པར་བརྟེན། རང་ལ་འདི་ལྟ་བུ་རྩོམ་རྒྱུའི་ཡོན་ཏན་རྒྱུ་ཚོགས་རི་བོང་རྭའི་སྤུན་ཟླར་གྱུར་མོད། དུས་དབང་གིས་རང་མཉམ་ཚོས་ཆོ་ག་ཕྱག་ལེན་ཐམས་ཅད་སླ་ཆོས་ཁྲལ་ཆོས་འབའ་ཞིག་བྱེད་པ་མང་དུ་མཐོང་
བའི་རྐྱེན་བྱས། བྱ་རོག་དཀར་པོའི་བརྟུལ་ཞུགས་བཟུང་སྟེ། མཁས་གྲུབ་དམ་པ་དུ་མའི་ཞབས་རྡུལ་སྤྱི་བོར་ཐོབ་བ། ཁྱད་པར་རྡོ་རྗེ་འཆང་ཡབ་སྲས་རྣམས་ཀྱི་ཞལ་གྱི་བདུད་རྩིས་ཉེ་བར་འཚོ་བའི་བན་རྒན་འདུ་གསུམ་པ་ཆོས་ཀྱི་རྡོ་རྗེས། དམ་པ་རྣམས་ཀྱི་ཕྱག་བཞེས་
མཛད་རྒྱུན་དང་དཀྱིལ་ཆོ་ག་གི་ངག་འདོན་ནག་འགྲོས་སུ་བཀོད་པ་སྒྲུབ་ཐབས་ཀྱི་ཁྱད་པར་ཕྱོགས་བསྒྲིགས་སུ་བཀོད་པའི་དགེ་བས་མཁའ་མཉམ་སེམས་ཅན་ཐམས་ཅད་བདུད་བཞིའི་གཡུལ་ལས་རྒྱལ་བའི་ཟུང་འཇུག་རྡོ་རྗེ་འཆང་གི་གོ་འཕང་མྱུར་དུ་ཐོབ་པའི་རྒྱུར་གྱུར་ཅིག་ །།།



﻿
[001A]༄༅། །དབང་གི་རྣམ་བཤད་ཟབ་དོན་གསལ་བའི་སྒོ་འབྱེད་གསང་བའི་མཛོད་ཀྱི་ལྡེ་མིག་གི་བརྗོད་བྱང་བཀོད་པ་བཞུགས་སོ་

[001B]༄༅། །ན་མོ་གུ་རུ་བྷྱ་འདིར་དབང་གི་རྣམ་བཤད་ཟབ་དོན་གསལ་བའི་སྒོ་འབྱེད་གསང་བའི་མཛོད་ཀྱི་ལྡེ་མིག་གི་བརྗེད་བྱང་འགའ་འགོད་པར། སྟ་
གོན་གྱི་ཀུན་སློང་འཆོ་སྐབས་སུ། དེ་ཉིད་ལས། དེ་ཡང་གནས་ཁང་འདི་ཡང་ཐ་མལ་གྱི་རྣམ་པ་ཅན་མ་ཡིན་པར་རྡོ་རྗེ་འཇིགས་བྱེད་ཀྱི་ཡེ་ཤེས་རང་སྣང་ལས་གྲུབ་པའི་
གཞལ་ཡས་ཁང་དངོས་ཡིན་སྙམ་པ་དང་བླ་མ་ཡང་རྡོ་རྗེ་འཇིགས་བྱེད་དངོས་ཡིན་སྙམ་པ་མཛད་ནས། དཀྱིལ་འཁོར་གྱི་དབུས་ན་བཞུགས་པའི་བླ་མ་དང་ཐ་མི་དད་པའི་
གཙོ་བོ་དེས་ཁྱེད་རང་རྣམས་ལ་ཚངས་པའི་དབྱངས་ཀྱིས་ཆོས་ལྷང་ལྷང་གསུངས་པ་གསན་པའི་མོས་པ་མཛོད། དེ་ལ་ཀུན་སློང་འཆོས་ཤིང་ནང་དབང་བསྐུར་བ་ལ། ཞེས་

[002A]༄༅། །དང༑ ནང་དབང་བསྐུར་བ་ལ་སློབ་དཔོན་གྱིས་དམིགས་པ་ཙམ་གྱིས་འགྲུབ་པ་ཡིན་ཀྱང། ཁྱེད་རང་རྣམ་པས་ཀྱང་སློབ་དཔོན་གྱི་ཚིག་འགྲོས་དང་
བསྟུན་པའི་དམིགས་པ་བྱས་ན་ཁྱད་ཆེ་བས་ཐུགས་གཞུག་བཞག་མཛད་པར་ཞུ། ཨོཾ་ཁཌྒ་དྷྲྀཀ་ཧཱུཾ་ཕཊ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་སློབ་མ་རྣམས་རེ་རེ་ནས་
དྲངས། ཞལ་དུ་བཅུག། སྐུའི་དབྱིབས་བརྒྱུད། རྡོ་རྗེའི་ལམ་ནས་ཡུམ་གྱི་པདྨར་ཞུ་བ་རྣམས་གཏི་མུག་གཤིན་རྗེ་གཤེད་དཀར་པོ་ཞལ་གཅིག་ཕྱག་གཉིས་ཐལ་མོ་སྦྱར་
བའི་རྣམ་པ་ཅན་དུ་གྱུར། རང་གི་ཐུགས་ཀའི་ཧཱུཾ་གི་འོད་ཟེར་གྱིས་རིགས་ལྔ་ཡབ་ཡུམ་སྤྱན་དྲངས། རང་གི་ཞལ་དུ་ཞུགས་ཐུགས་ཀར་རྗེས་ཆགས་ཀྱི་མེས་ཞུ་བའི་བྱང་ཆུབ་

[002B]པདྨར་གནས་པ་ལ་དབང་བསྐུར། རེ་རེ་ནས་ཡུམ་གྱི་པདྨ་ནས་ཕྱུང་སྟེ་དཀྱིལ་འཁོར་གྱི་ཤར་སྒོའི་ཕྱི་རོལ་ཏུ་གནས་པར་གྱུར་དཀྱིལ་ཆོག་
ལས༑ རང་རང་གི་གྲལ་ལ་གསུངས་པ་ཡང། དཀྱིལ་འཁོར་གྱི་ཤར་སྒོའི་ཕྱི་ལ་གོ་བར་བྱའོ། །ངོར་ལུགས་པ་རྣམས་ཀྱིས་དབང་གྲལ་བསྙེགས་པ་ཡོད་ཀྱང་དེ་མིན་གསུངས། ཞེས་གསུངས། འདི་ལ་སྲད་
རྒྱུད་ཆེན་ནང་དབང་ཆོ་ག་ཞལ་ནས་མི་འདོན་པ་མཐོང། ཡང་དེ་ཉིད་ལས། ནང་དབང་བསྐུར་བ་འཁོར་བསྒྱུར་གྱི་རིགས་ཞིག་དེའི་རྒྱལ་ཚབ་ལ་དགོས་པ་བཞིན་འདིར་རྡོ་རྗེ་སློབ་དཔོན་གྱིས་རང་གི་ཆོས་ཀྱི་
རྒྱལ་ཚབ་ཏུ་དབང་བསྐུར་བ་ལ་རང་གི་རིགས་ཀྱི་སྲས་སུ་བསྐྲུན་པ་ཞིག་དགེས་པས་དེའི་ཆེད་དུ་ཞེས་བཤད་ནས། དེ་ལྟར་དཀྱིལ་འཁོར་གྱི་ཤར་སྒོའི་ཕྱི་རོལ་ནས་བླ་མ་དང་གཙོ་བོ་ཐ་མི་དད་པ་ལ་གསོལ་བ་
འདེབས་པ་འདིའི་རྗེས་ཟློས་མཛོད། ཅེས་དང། དགའ་ཆེན་སོགས་ལན་གསུམ་བྱེད་པར་བཤད་པས། དེའི་དོན་ནི། དེ་ཉིད་ལས། དམིགས་མེད་ཀྱི་ཐུགས་རྗེ་ཆེན་པོས་སེམས་ཅན་གྱི་དོན་ལ་རྗེས་སུ་ཆགས་
པས་ན་དགའ་བ་ཆེན་པོ་སྟེ། སློབ་དཔོན་ལ་རྡོ་རྗེ་འཆང་གི་ངོ་བོར་བལྟས་ཏེ་བོས་ནས་ཁྱོད་གཅིག་པུ་བདག་གི་རྒྱུད་འཚེས་ཤིང་ལམ་སྟོན་པའི་སྟོན་པ་ཡིན་པས། བདག་གིས་གསོལ་བ་འདེབས་པའི་ཚིག་

[003A]༄༅། །འདི་ལ་ཐུགས་བརྩེ་བ་ཆེན་པོས་ཡང་དག་པར་དགོངས་པར་མཛད་དུ་གསོལ་ཞེས་པ་ཡིན། བྱང་ཆུབ་ཆེན་པོ་ནི་རྫོགས་པའི་སངས་རྒྱས་ཀྱི་བྱང་ཆུབ་དང། ཚུལ་ཞེས་པ་དོན་བརྒྱད་ལ་
འཇུག་སྟེ། རྩེ་མོ་ལས། ཚུལ་ཞེས་གསུངས་དོན་ཅི་ཡིན་བརྗོད། །དེ་ནི་དགའ་བའི་དོན་ཡིན་ཏེ། །དངོས་མེད་དངོས་པོ་མེད་མིན་པ། །གང་དུ་དྲི་མ་མེད་གྱུར་པ། །དེ་ནི་དེ་ཡི་ཚུལ་དུ་བརྗོད། །ཅེས་པ་ལྟར་
ལས༑ འདིར་ནི་ལམ་ལ་འཇུག་པས་ན་དེར་བགྲོད་པའི་ལམ་དང། བརྟན་པ་ནི་གཞན་གྱིས་མི་ཤིགས་པའམ་མི་ཕྱེད་པ་ཡིན་ཏེ་དོན་དྲིལ་ན་རྫོགས་པའི་བྱང་ཆུབ་ཏུ་བགྲོད་པའི་ལམ་བརྟན་པོ་གཞན་དུ་མི་
འགྱུར་བ་དེ་ཉིད་བདག་འཚལ་ལོ། །ཞེས་པ་སྟེ་བདག་འདོད་ཅེས་པ་ཡིན། དམ་ཚིག་གི་སྐད་དོད་ས་མ་ཡ་མི་འདའ་བ་ལ་འཇུག་པས་ན་བདག་རྫོགས་པའི་བྱང་ཆུབ་ཆེན་པོར་བགྲོང་པའི་ལམ་འགྱུར་བ་མེད་
པ་དེ་ཉིད་འདོད་པས་རྫོགས་པའི་བྱང་ཆུབ་ཆེན་པོ་བསྐྱེད་པ་ལས་མི་འདའ་བའི་སྔགས་དང་རྒྱུད་དང་ཕྱག་རྒྱ་ལ་སོགས་པའི་དེ་ཉིད་བདག་ལ་སྩོལ་ཅེས་དང། བྱང་ཆུབ་སོགས་གཉིས་ཀྱིས་སེམས་བསྐྱེད་
སྡོམ་པ་དང་སྐྱབས་འགྲོའི་གསོལ་འདེབས་སུ་བཤད་ནས། དེ་ཉིད་ལས། ཐར་པ་ཆེན་པོ་སོགས་ཀྱིས་བདག་རྫོགས་པའི་བྱང་ཆུབ་ཆེན་པོ་ཐོབ་པར་འདོད་པས། དེའི་རྒྱུར་ཐང་པ་ཆེན་པོ་མི་གནས་པའི་མྱ་ངན་ལས་འདས་

[003B]གྲོང་ཁྱེར་མཆོག་གམ་གཞལ་ཡས་ཁང་དུ་མགོན་པོ་ཁྱེད་ཀྱིས་བདག་གཞུག་ཏུ་གསོལ། ཞེས་དང། སྒོ་གསུམ་བྱིན་རླབས་ཀྱི་སྐབས་སུ། དེ་ཉིད་ལས། ཧཱུཾ་ཨཱཨོཾ་
ཁྱེད་རང་རྣམ་པའི་གནས་གསུམ་དུ་བཀོད་པའི་ཡིག་འབྲུ་གསུམ་ལས་འོད་ཟེར་དཀར་དམར་མཐིང་གསུམ་འཕྲོས། དཀྱིལ་འཁོར་བའི་ལྷ་ཚོགས་རྣམས་ཀྱི་གནས་གསུམ་དུ་ཕོག་པས། དེ་རྣམས་ཀྱི་སྐུ་གསུང་ཐུགས་
ཀྱི་བྱིན་རླབས་ཐམས་ཅད་ཨོཾ་ཨཱཧཱུཾ་དཀར་དམར་མཐིང་གསུམ་གྱི་རྣམ་པར་སྤྱན་དྲངས། བདུད་རྩི་དཀར་དམར་མཐིང་གསུམ་དུ་ཞུ་བ་ཁྱེད་རང་རྣམ་པའི་གནས་གསུམ་དུ་ཐིམ་པ་ལ་བརྟེན་ལུས་ཀྱི་ནང་ཐམས་ཅད་
བདུད་རྩིས་གང། སྒོ་གསུམ་གྱི་སྡིག་སྒྲིབ་ཐམས་ཅད་སངས་ཀྱིས་དག། ལྷག་པའི་ལྷའི་སྐུ་གསུང་ཐུགས་དང་ཁྱེད་རང་རྣམས་ཀྱི་གནས་གསུམ་དབྱེར་མེད་དུ་བྱིན་གྱིས་བརླབས་པའི་མོས་པ་མཛད་པར་
ཞུ༑ ཞེས་དང། ཁྱོར་ཆུའི་སྔགས་དོན་ནི། དེ་ཉིད་ལས། སུ་ཤིན་ཏུ། བི་རྣམ་པར། ཤུདྡྷ་དག་པ། སརྦ་དྷརྨཱ་ཆོས་ཐམས་ཅད། སརྦ་པཱ་པཾ་ནི་ཙ་སྡིག་པ་ཐམས་ཅད། ཨ་སྱ་འདིའི། བི་ཤོ་དྷ་ཡ་རྣམ་པར་
སྦྱོངས་ཤིག། སརྦ་བི་ཀལྦཱན་རྣམ་པར་རྟོག་པ་ཐམས་ཅད། ཨ་པ་ན་ཡ་སོལ་ཅིག་པའོ། །ཐོག་མཐའི་འབྲུ་གསུམ་ནི་སྐུ་གསུང་ཐུགས་ཀྱི་ས་བོན་ནོ། །ཧྲིལ་གྱིས་དྲིལ་ན། ཆོས་ཐམས་ཅད་ཤིན་ཏུ་རྣམ་པར་
[004A]༄༅། །དག་པ་ཡིན་པས། འདིའི་སྒོ་གསུམ་གྱི་སྡིག་པ་ཐམས་ཅད་རྣམ་པར་སྦྱོངས་ཤིག། རྣམ་པར་རྟོག་པ་ཐམས་ཅད་བསལ་བར་མཛོད་ཅིག། ཅེས་དང། སྲུང་སྐུད་ཀྱི་སྐབས། དེ་ཉིད་ལས། བུདྡྷ་
མཻ་ཏྲི་སངས་རྒྱས་བྱམས་པ། རཀྵ་རཀྵ་སྲུངས་ཤིག་སྲུངས་ཤིག། སརྦཱན་ཐམས་ཅད་ཅེས་པ་སྟེ། སངས་རྒྱས་བྱམས་པ་མི་མཐུན་ཕྱོགས་ཐམས་ཅད་ལས་སྲུངས་ཤིག་སྲུངས་ཤིག། ཅེས་པ་ལྟར་སྲུང་སྐུད་
མདུད་མཚམས་ཡེ་ཤེས་ལྔའི་རང་བཞིན་གྱི་སྣ་ཚོགས་རྡོ་རྗེའི་ལྟེ་བ་ལ་སངས་རྒྱས་ཀུན་གྱི་བྱམས་པའི་ངོ་བོ་བྱམས་མགོན་གསེར་གྱི་ཁ་དོག་ལྟ་བུ་མཚན་དཔེས་སྤྲས་པའི་དྭངས་གསལ་འོད་ཀྱི་རང་བཞིན་
ཅན་དུ་གྱུར་པའི་སྐུ་ལས་བྱམས་པའི་རང་བཞིན་གྱི་བདུད་རྩི་འོད་ཟེར་དང་བཅས་པ་འཕྲོས། ལུས་ཀྱི་ནང་ཐམས་ཅད་གང་བས་བར་ཆད་ཐམས་ཅད་དག་པར་བྱས་ནས་བདུད་བགེགས་གང་གིས་ཀྱང་བརྫི་མི་
ནུས་པའི་བདག་ཉིད་དུ་གྱུར་པའི་མོས་པ་མཛོད། ཁ་ཅིག་སངས་རྒྱས་བྱམས་པ་མ་བྱོན་གྱི་བར་དུ་སྲུངས་ཤིག་ཟེར་བ་དོན་འགྱུར་ཡིན་ཟེར་ཞེས་སོ། །སྔ་མ་དེ་ལྟར་ཞལ་སྔ་ན་བསམ་གྲུབ་སྒང་པ་གསུངས་ཞེས་
འཇམ་དབྱངས་བླ་མ་ཁྲི་རིན་པོ་ཆེ་ཡང་གསུངས་པས་ཟབ་མོའོ་།ཨུ་དུམ་ཝཱ་ར་ནི། རྣམ་པར་གཏན་ལ་དབབ་པ་རྒྱལ་པོའི་མདོ་ལས་ཀུན་དགའ་བོ་འདི་ལྟ་སྟེ། ཨུ་དུམ་ཝཱ་རའི་མེ་ཏོག་ནི་སངས་རྒྱས་འབྱུང་བ་

[004B] ཁ་དོག་དང་ལྡན་ཞིང་གསལ་ཏེ་འོད་གསལ་ལ། དྲིས་ནི་དཔག་ཚད་གཅིག་ཁོར་ཡུག་ཏུ་ཁྱབ་པར་བྱེད་དོ། །མེ་ཏོག་དེས་ནི་རབ་རིབ་མེད་པར་བྱེད། དྲན་པ་ཡོངས་སུ་སྦྱོང་བར་བྱེད། ནད་ཀྱང་
རབ་ཏུ་ཞི་བར་བྱེད། དྲི་ང་བ་ཡང་སེལ་ཞིང་སྣང་བར་བྱེད་དྲི་ཞིམ་པ་ཡང་འབྱིན་པར་བྱེད། དྲི་དེས་ཁམས་བཞི་དྭངས་པར་བྱེད། འཁོར་ལོ་བསྒྱུར་བའི་རྒྱལ་པོ་ཐམས་ཅད་ལ་ཡང་མེ་ཏོག་དེ་མི་འབྱུང་ན། སེམས་
ཅན་ཚུལ་ཁྲིམས་འཆལ་བ་རྣམས་ལ་སངས་རྒྱས་འབྱུང་བ་དང་མཚུངས་པའི་མེ་ཏོག་འབྱུང་བར་ལྟ་ག་ལ་འགྱུར། ཞེས་སོ། །མེ་ཏོག་འདི་འདྲ་གང་དུ་སྐྱེ་ན། རྟོགས་བརྗོད་བརྒྱ་བ་ལས་ཀྱང། མཚོ་ཆེན་པོ་མ་དྲོས་པ་
འདས་པའི་བྱང་ཕྱོགས་ན་རི་བོ་རྩེ་ལྔ་ཞེས་བྱ་བ་དེའི་ཕ་རོལ་ན་ཨུ་དུམ་ཝཱ་རའི་ཚལ་ཡོད་དོ། །ནམ་སངས་རྒྱས་བཅོམ་ལྡན་འདས་དགའ་ལྡན་གྱི་ལྷའི་རིས་ནས་བབས་ཏེ་ཡུམ་གྱི་ལྷུམས་སུ་ཞུགས་པ་དེའི་ཚེ་ཚལ་དེ་ཁ་
འབུས་པར་འགྱུར་ལ། ནམ་ཡུམ་གྱི་ལྷུམས་ནས་བལྟམས་པའི་ཚེ་ཚལ་དེ་ཁ་ཕྱེ་བར་འགྱུར་རོ། །ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པ་དེའི་ཚེ་ཚལ་དེའི་མེ་ཏོག་
ཀྱང་རབ་ཏུ་རྒྱས་པར་འགྱུར་རོ། །ནམ་ཚེའི་འདུ་བྱེད་པོར་བ་ན་དེའི་ཚེ་ཚལ་དེ་རྙིང་པར་འགྱུར་རོ། །ནམ་ཡེངས་སུ་མྱ་ངན་ལས་འདས་པ་དེའི་ཚེ་ཚལ་དེའི་ལོ་མ་དང་མེ་ཏོག་དང་འདབ་མ་རྣམས་ལྷགས་པར་འགྱུར་རོ།།

[005A]༄༅། །ཨུ་དུམ་ཝཱ་རའི་མེ་ཏོག་གི་ཚད་ནི་ཤིང་རྟའི་འཕང་ལོ་ཙམ་མོ། །ནམ་སངས་རྒྱས་བཅོམ་ལྡན་འདས་རྒྱལ་རིགས་ཀྱི་ནང་དུ་བྱུང་བ་དེའི་ཚེ་ཁ་དོག་དཀར་པོར་འགྱུར། ནམ་བྲམ་ཟེའི་རིགས་སུ་
གྱུར་པ་དེའི་ཚེ་དམར་པོར་འགྱུར། ཞེས་སོ། །འདིར་རྗེ་ཙོང་ཁ་པ་དང་རྒྱུད་གཅིག་པའི་མ་འོངས་པའི་སངས་རྒྱས་སྤྱན་ལེགས་དང་སངས་རྒྱས་མོས་པ་གཉིས་ཀྱི་དུས་སུ་སྔགས་དར་འོང་བ་རིགས་པས་འགྲུབ་པ་དང། དུས་འཁོར་འགལ་
སྤོང་ཡང་མཛད་དོ། །དེ་དག་སྟ་གོན་སྐོར་རོ། །དབང་དངོས་གཞིའི་སྐབས་ལ་རོ་ལངས་མ་སོགས་ཀྱིས་གསོལ་བ་བཏབ་རྗེས་སུ། སློབ་མ་གཏི་མུག་གཤིན་རྗེ་གཤེད་དུ་བསྐྱེད་ནས། དེ་ཉིད་ལས། དེ་ནས་བླ་མ་དང་གཙོ་བོ་
ཐ་མི་དད་པ་ལས་རང་འདྲ་གཉིས་པ་སློབ་དཔོན་ལས་ཀྱི་རྡོ་རྗེ་ཞིག་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་ནས་ཁྱེད་རང་རྣམས་ལ་ཆས་གོས་རྣམས་གཏད་པའི་མོས་པ་མཛད་དགོས་ཤིང། ཐོག་མར་
དཀྱིལ་འཁོར་དུ་འཇུག་པའི་སྐབས་སུ་ཕྱག་སྟོང་དུ་འཇུག་ཏུ་མི་རུང་པས་ཕྱག་རྟེན་གྱི་ཕྱིར་དུ་ཨཱ་ཁཾ་བི་ར་ཧཱུཾ་ཞེས་པའི་ས་བོན་ལྔས་མཚན་པའི་མེ་ཏོག་ཁ་དོག་སྣ་ལྔའི་ཕྲེང་བ་རེ་ཕུལ་བྱུང་སྙམ་པ་མཛོད་
ཅེས་དང། ཨཱ་སྣང་མཐའི་ས་བོན། ཁ་དོན་འགྲུབ་ཀྱི་ས་བོན། བི་རྣམ་སྣང་གི་མིང་ཡིག་དང་པོ། ར་རིན་འབྱུང་གི་ས་བོན། ཧཱུཾ་མི་བསྐྱོད་པའི་ས་བོན་དུ་བཤད་ནས། མིག་དར་འཆིང། སྔགས་དོན་ནི་དེ་ཉིད་ལས་

[005B] བན་དྷ་ནི་འཆིང་བ། ཝཱ་ར་ནི་མཆོག། མ་ནཱ་ཡ་ཡིད་ཀྱི་ཆེད་དུ་ཞེས་པ་ཡིན་པས། ཡིད་མཆོག་ཏུ་བྱ་བའི་ཕྱིར་དུ་མིག་དར་འཆིང་བ་ཡིན། ཞེས་དང། ཁ་དོག་ངེས་མེད་དུ་བཤད། དགོས་པ་ནི་སྐབས་སུ་
མ་བབས་པར་ལྟ་མི་རུང་བ་དང་སྐབས་སུ་བབས་པའི་ཕན་ཡོན་བཤད་ནས། ཁ་ཅིག། ཡིད་མཆོག་ཏུ་མ་ཡེངས་པ་དགོས་པའི་ཆེད་དུ་འཆིང་ཟེར་བ་ལ་དངོས་གཞིའི་སྐབས་སུ་ཡང་མ་ཡེངས་པ་དགོས་པས་
དབང་མ་ཚར་བར་དུ་འཆིང་དགོས་པར་འགྱུར་གསུངས། སེམས་བསྐྱེད་སྔགས་དོན་ནི། སརྦ་ཐམས་ཅད། ཡོ་ག་ནི་རྣལ་འབྱོར། ཙིཏྟ་ནི་སེམས། ཨུཏྤ་ཏ་ཡ་མི་ནི་བསྐྱེད་པར་བགྱིའོ། ཞེས་དང། དེ་བརྟན་ཁྱད་
དུ་རྡོ་རྗེ་དང་མེ་ཏོག་སྙིང་གར་བཞག་པས་བླ་མས་བྱང་ཆུབ་ཀྱི་སེམས་གཉིས་ཀྱི་རང་བཞིན་ཟླ་རྡོར་རེ་ཐུགས་ཀར་ཐིམ་པར་མོས་པར་བཤད་ནས། སྔགས་དོན་ནི། སུ་ནི་ཤིན་ཏུ། ར་ཏེ་ནི་དགའ་བ་ས་མ་ཡ་ནི་དམ་
ཚིག། སྟྭཾ་ནི་ཁྱོད་ཀྱིས། སིད་དཧི་ནི་བསྒྲུབ་པར་བྱ། བཛྲ་ནི་རྡོ་རྗེ། ཡ་ཐཱ་ནི་ཇི་ལྟར། སུ་ཁཾ་ནི་བདེ་བར་ཞེས་པ་ཡིན་པས་ཤིན་ཏུ་དགའ་པའི་དམ་ཚིག་དང་ལྡན་པ་ཁྱོད་ཀྱིས་ཇི་ལྟར་བདེ་བར་རྡོ་རྗེ་སྟེ་སངས་རྒྱས་
སྒྲུབས་ཤིག་ཅེས་པའོ། །ཞེས་དང། ཕྱག་ལེན་ལྟར་ན་ཡོལ་བའི་ཕྱིར་འཇུག་དང། བསྒོམ་དོན་ལ་དཀྱིལ་འཁོར་ཕྱི་འཇུག་འགྲུབ་པ་ཡིན། ཡོལ་བའི་ནང་དུ་འཇུག་པ་ལ་མུདྒ་ར་དྷྲྀཀ་བརྗོད་པའི་སྐབས་སུ་བླ་མ་

[006A]༄༅། །དང་གཙོ་བོ་ཐ་མི་དད་པའི་ཐུགས་ཀ་ནས་འོད་ཟེར་ལྕགས་ཀྱུ་ལྟ་བུ་སྤྲོས་པས། ཁྱེད་རང་རྣམས་དཀྱིལ་འཁོར་གྱི་ཤར་སྒོར་བཀུག་པའི་མོས་པ་མཛད་ཀྱང་རུང། སློབ་དཔོན་ལས་ཀྱི་རྡོ་
རྗེའི་ཕྱག་གཡས་ཀྱི་རྡོ་རྗེ་ལ་ཁྱེད་རང་རྣམ་པས་འཇུས་ནས་སློབ་དཔོན་གྱིས་སྣ་དྲངས་ཏེ་ཤར་སྒོར་བཀུག་པའི་མོས་པ་བྱས་པས་ཀྱང་ཆོག་པས། དེ་གཉིས་གང་བདེ་མཛོད། ཨོཾ་མུདྒ་ར་དྷྲྀཀ་ཧཱུཾ། ཨཱ་
ཁཾ་བི་ར་བརྗོད་པའི་སྐབས་སུ་ཡོལ་བ་བསལ་ཡོང་བའི་བསྒོམ་དོན་ལ་དེ་དུས་དཀྱིལ་འཁོར་གྱི་སྒོ་ཧར་གྱིས་ཕྱེ་བའི་ནང་དངོས་སུ་ཞུགས་པའི་མོས་པ་མཛོད། ཨཱཁཾ་བི་ར་ཧཱུཾ། ཡིག་ཆ་འགའ་ཞིག་ལས་སྔགས་
འདི་གཉིས་སློབ་མས་རྗེས་ཟློས་བྱེད་དགོས་པར་བཤད་འདུག་ཀྱང་སྔགས་རིམ་ལས་སྔགས་དེ་གཉིས་སློབ་དཔོན་གྱིས་བརྗོད་དགོས་པར་གསུངས་པ་ལྟར་བྱ། དེས་ཡོལ་བའི་ནང་དུ་ཞུགས་པ་ཡིན། བསྒོམ་
དོན་ལ་དཀྱིལ་འཁོར་གྱི་ནང་དུ་དངོས་སུ་ཞུགས་པའི་མོས་པ་མཛད་དགོས། ཞེས་དང། དཀྱིལ་འཁོར་དུ་མ་ཞུགས་དུས་ལྷ་དང་སྐལ་བ་མི་མཉམ་ཞུགས་ཕྱིན་མཉམ་ལ། མཉམ་པའི་དོན་དེ་ཉིད་ལས། དེ་
ཡང་ཕྱི་རྟེན་གྱི་དཀྱིལ་འཁོར་ལ་ལོངས་སྤྱོད་པར་སྐལ་བ་མཉམ་པས་ན་ཕྱིའི་སྐལ་མཉམ་དུ་སོང་བ་ཡིན། ཞེས་དང། དཀྱིལ་འཁོར་དུ་ཞུགས་པ་འདི་མ་འོངས་པ་ན་གཞལ་ཡས་ཁང་དངོས་ལ་ལོངས་

[006B]ད་བསྐོར་ཕྱག་བྱེད་པ་ལ། ལྷ་ཚོགས་རྣམས་ཀྱི་སྐུ་རྒྱབ་དང་རྩིག་པའི་ནང་འགྲམ་ལྷ་སྣམ་གྱི་སྟེང་ནས་གཡས་བསྐོར་གྱིས་བསྐོར་བ་ལན་
གསུམ་མཛད་པའི་མོས་པ་མཛད་ནས། ཞེས་དང། མཧཱ་ར་ཏ་ནི་དགའ་བ་ཆེན་པོ། སུཌི་ཌྷ་ནི་ཤིན་ཏུ་བརྟན་པ། སུ་ཏོ་ཥྱོ་ནི་ཤིན་ཏུ་དགྱེས་པ། སུ་སུ་ཥྱོ་ནི་ཤིན་ཏུ་བདེ་བ། བཛྲ་སཏ་ནི་རྡོ་རྗེ་སེམས་
དཔའ། ཨ་དྷྱ་སི་དྷྱ་ནི་དེ་རིང་འགྲུབ་པར་མཛོད། མཾ་ནི་བདག་ཞེས་པ་སྟེ། ས་བཟང་མ་ཏིས། དགའ་བ་ཆེན་པོ་ཤིན་ཏུ་བརྟན་།ཤིན་ཏུ་དགྱེས་དང་ཤིན་ཏུ་བདེ། །རྡོ་རྗེ་སེམས་དཔའ་དེ་རིང་ནི་།གྲུབ་པར་
མཛོད་ཅིག་བདག་ལའོ། །ཞེས་བསྒྱུར་བ་ལྟར་ཡིན་པས། ཞེས་དང་སྔར་དེ་ནས་འདིར་འཇིགས་བྱེད་དུ་མ་གྱུར་བར་དུ་གཏི་མུག་གཤིན་རྗེ་གཤེད་དུ་ཡོད་པའི་ལུགས་ཡིན་སྣང་ལ། ཡང་དེ་ཉིད་ལས་
ཁྱེད་རང་རྣམས་དཔལ་རྡོ་རྗེ་འཇིགས་བྱེད་དུ་གསལ་བའི་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་ལ་གཙོ་བོར་དམིགས་ནས་དཀྱིལ་འཁོར་པ་ཐམས་ཅད་ལ་རྡོ་རྗེ་ཐལ་མོ་བསྐྱངས་ཏེ་ལུས་ཐམས་ཅད་
ས་ལ་ཕབ་པའི་ཕྱག་བྱས་པར་མོས་ནས། ཞེས་དང། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། པཱུ་ཛ་ནི་མཆོད་པ། ཨུ་པསྠཱ་ནཱ་ཡ་ནི་བསྙེན་བཀུར་བའི་ཕྱིར་དུ། ཨཱཏྨ་ནཾ་ནི་བདག་གམ་བདག་

[007A]༄༅། །ཉིད། ནིརྱཱ་ཏ་ཡཱ་མི་ནི་དབུལ་བར་བགྱི་ནས། བཛྲ་སཏ་ནི་རྡོ་རྗེ་སེམས་དཔའ། ཨ་དཧི་ཏིཥྛ་སྭ་ནི་བྱིན་གྱིས་བརླབ་ཏུ་གསོལ། མཱཾ་ནི་བདག་ཞེས་པ་ཡིན་ཞིང། ཞེས་དང། ད་ལྟར་
གསོལ་བ་བཏབ་པས། གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་རང་འདྲ་གཉིས་པ་རེ་ཆད་ནས་ཁྱེད་རང་རྣམས་ལ་ཐིམ་པས་དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་
བཀུར་པའི་ནུས་པ་ཅན་དུ་བྱིན་གྱིས་བརླབས་པར་གྱུར། དེ་ལྟར་བྱིན་གྱིས་བརླབས་བྱུང་སྙམ་པ་མཛོད། འཕྲེང་བ་ལས་ལྷ་བསྟིམ་པ་འདི་མ་བཤད་ཀྱང། རྒྱལ་བ་བཟང་པོས། སྙིང་གར་བཅོམ་ལྡན་
བཞུགས་པ་རུ། །ཡིད་ཀྱིས་ཡོངས་སུ་བརྟག་པར་བྱ། །ཞེས་དང་སྔགས་རིམ་ལས་ཀྱང། རིགས་སོ་སོའི་ལྷ་རེ་ཆད་ནས་ཐིམ་པ་བྱས་ཀྱང་མི་འགལ་ལོ། །ཞེས་བཤད་པ་ལྟར་བསྟིམ་ན་དགོས་པ་ཆེ་བ་
ཡིན། ཞེས་དང། སརྦ་བུད་དྷ་ནི་སངས་རྒྱས་ཐམས་ཅད། བཛྲ་བཻ་རོ་ཙ་ན་ནི་རྡོ་རྗེ་རྣམ་པར་སྣང་མཛད། ཅེས་དང། ཁྱེད་རང་རྣམས་གཏི་མུག་གཤིན་རྗེ་གཤེད་དུ་གསལ་བ་དེས་ལྷ་རྣམས་ཀྱི་སྐུ་རྒྱབ་ནས་གཡས་
སྐོར་གྱིས་ལྷོ་སྒོར་ཕེབས་ནས་སེར་སྣ་གཤིན་རྗེ་གཤེད་ཀྱི་སྐུར་གྱུར་པའི་མོས་པ་མཛོད། ཅེས་དང། ཨབྷི་ཥེ་ཀཱ་ཡ་ནི། དབང་བསྐུར་བའི་ཕྱིར། བཛྲ་རཏྣ་ནི་རྡོ་རྗེ་རིན་པོ་ཆེ། ཨ་བཧི་ཥིཉྩ་མཱཾ་ནི་དབང་བསྐུར་དུ་

[007B] ཞེས་དང། པཱུ་ཛ་པྲ་ཝརྟ་ནཱ་ཡ་ནི་མཆོད་པ་རབ་ཏུ་བསྐོར་པའི་ཕྱིར་དུ། བཛྲ་དྷརྨཱ་པྲ་ཝརྟ་ཡ་ནི་རྡོ་རྗེའི་ཆོས་རབ་ཏུ་བསྐོར་དུ་གསོལ། ཞེས་དང། པཱུ་ཛ་ཀརྨཱ་ཎ་ནི་མཆོད་པའི་ལས་ཀྱི་ཕྱིར། བཛྲ་ཀརྨ་
ཀུ་རུ་ནི་རྡོ་རྗེའི་ལས་མཛད་དུ་གསོལ། ཞེས་དང། དེ་ནས་གཡས་བསྐོར་གྱིས་ཤར་སྒོར་ཕེབས་ནས། བླ་མ་དང་གཙོ་བོ་ཐ་མི་དད་པ་ལ་ལུས་ཐམས་ཅད་ས་ལ་ཕབ་སྟེ་ཕྱག་བྱས་པར་མོས་ཤིང་སྔགས་དོན་ནི་
སེམས་ཅན་ཐམས་ཅད་འཁོར་བ་སྤྱི་དང་བྱེ་བྲག་གི་འཇིགས་པ་ལས་བསྒྲལ་ཏེ་ཐར་པ་བླ་ན་མེད་པའི་བྱང་ཆུབ་ལ་འགོད་ནུས་པའི་གོ་འཕང་དམ་པ་ཐོབ་པའི་ཕྱིར། བདག་ཉིད་ལྟོས་པ་མེད་པར་འབུལ་ཞེས་པ་
ཡིན་པས་ཞེས་གསུངས་སོ། །ཕྱག་འདི་མ་གཏོགས་ཐམས་ཅད་ལ་ཕྱག་འཚལ་ཡུལ་རེ་བསྟིམ་པར་བཤད། སྡོམ་པ་མི་འཛིན་ན་དམ་བཞག་མི་བྱེད་པ་དང། དམ་བཞག་ཚེ་སློབ་མས་ཁས་ལེན་པ་མིན་ཀྱང་
ཡིད་དམ་བཅའ་ནས་བསྲུང་དགོས་པར་བཤད་ཅིང། དེ་ནས་དེ་ཉིད་ལས་དམ་བཞག་བྱེད་པའི་གནས་དཀྱིལ་འཁོར་གྱི་ཤར་ཕྱོགས་སུ་བྱེད་པར་ལྭ་བ་པས་གསུངས་པ་ལྟར་རོ། །ཤར་སྒོའི་ཕྱི་ལ་ཡོད་པའི་
མོས་པ་མཛོད་བྱས་ལ་ཞེས་གསུངས། འདི་ལྟར་ན་སྐབས་འདིར་ཕྱིར་ཐོན་པར་མོས་དགོས་ཤིང། དམ་བཞག་གི་ཚེ་ལྷ་གང་ཡིན་མི་གསལ་ཡང་བྱང་ཕྱོགས་པའམ་དཔྱད། དེ་ཉིད་ལས། ཡང་བའི་གནས་རྡོ་
[008A]༄༅། །རྗེ་སློབ་དཔོན་ལ་བརྙས་པ་དེ་མ་སྤངས་པའི་དབང་གིས་ཞེས་གསུངས། ལྟུང་བར་གྱུར་ཏ་རེ་སྟེ་འགྱུར་རོ། །ཞེས་དང། ཡིག་ཆ་འགའ་ཞིག་ལས་ཡང་བ་མ་སྤངས་པ་ནི་དུས་མ་ཡིན་
པར༑ ཞེས་དང། ཡང་བ་སྟེ་དུས་མ་ཡིན་པར་ཞེས་པ་ཡོད་འདུག་ཀྱང་དེ་སྔགས་རིམ་གྱི་དགོངས་པར་མི་འགྲོ་གསུངས། ཞེས་དང་ཁ་ཅིག། དང་པོ་རྩ་ལྟུང་བདུན་པ་དང་ཞེས་མནའ་ཆུ་བླུད་པའི་དམ་
བཞག་རྩ་ལྟུང་བདུན་པའམ་ཁྱད་པར་པའི་དམ་བཞག་རང་འདྲ་བ་ཞིག་བཤད་འདུག་ཀྱང། སྔགས་རིམ་ལས། མནའ་ཆུ་བླུད་པའི་དམ་བཞག་ནི་རྩ་བ་དང་ཡན་ལག་གི་དམ་ཚིག་སྤྱིའི་དམ་བཞག་ཡིན་ལ་
ལྷག་མ་ནི་ཁྱད་པར་བའི་དམ་བཞག་གོ། །ཞེས་གསུངས་པ་ལྟར་ཞེས་དང། ཡེ་ཤེས་འབེབས་པའི་གསོལ་འདེབས་ལན་གསུམ་བྱེད་པར་བཤད། དེ་ཉིད་ལས། ཨ་བེ་ཤ་ཡ་ནི་ཀུན་ཏུ་ཕོབ་ཅིག། སྟམ་
བྷ་ཡ་ནི་རེངས་པར་གྱིས་ཤིག། ར་བཞི་རེངས་པར་བྱེད་པའི་སྔགས་དང། ཙཱ་ལ་ཡ་གཉིས་ནི་གཡོ་བར་གྱིས་ཤིག། ཧཱུཾ་ཧ་ཨཱགྶུམ་ནི་རྡོ་རྗེ་གསུམ་གྱི་ས་བོན་ཡིན་ཞིང། གསུམ་པོ་འདི་ལ་དེ་བཞིན་
གཤེགས་པ་ཐམས་ཅད་ཀྱི་བྱིན་རླབས་ཞུགས་པ་དང། ཧཱུཾ་ཧ་ཨཱཛྷཻབྮི་ནི་ཡེ་ཤེས་འབེབས་པའི་སྔགས་བླ་ན་མེད་པར་དཔལ་གསང་བ་འདུས་པའི་རྩ་རྒྱུད་ལེའུ་བཅོ་ལྔ་པ་རྩ་འགྲེལ་ལས་བཤད་དོ། །ཞེས་

[008B] བླ་མེད་ཀྱི་རྒྱུད་རྡོ་རྗེ་སྙིང་པོ་རྒྱན་ལས། ཧཱུཾ་ཧ་ཨཱཛྷཻདྦབ་པའི་འོ། །ཞེས་དང། སྔགས་ཀྱི་ཚོགས་རྣམས་ཇི་སྙེད་པ། །དེ་ཀུན་སྔོན་དུ་རྒྱས་པ་རུ། །གསང་བ་དང་ནི་འཇིགས་བྱེད་དང། །བདེ་མཆོག་སོགས་
ལ་ང་ཡིས་ནི། །ལས་དང་བཅས་པར་རབ་བཤད་པ། །རྣལ་འབྱོར་རྟོགས་པ་ཤེས་བྱའོ། ཞེས་གསུངས། འདིས་འབེབས་སྔགས་སོགས་དེ་གསུམ་ཀ་ལ་ཐུན་མོང་དུ་བསྟན་ནམ་སྙམ། ལས་ཀྱི་ཆོ་ག་ཤེས་པ་ཡི་།ཅི་
རིགས་པར་ནི་ལས་རྣམས་བྱ། །ཉི་ཤུ་རྩ་ལྔའི་སྲད་བུ་ནི་།སེམས་མེད་ལས་བྱུང་བྱས་ནས་སུ། །བྱིན་རླབས་མི་བསྐྱོད་རྟག་པ་རུ། །བྱས་ཏེ་ཐིག་ནི་གདབ་པའོ། །ཞེས་དང། རྡུལ་ཚོན་ལྔ་ལ་སོགས་པ་རྣམས། །
རིམ་པ་བཞིན་དུ་གདབ་པར་བྱ། །དེ་ནས་བུམ་པ་བཟུང་བར་བྱ་།རྩ་བ་ནག་ནོག་མེད་པ་ཡི། །ཞབས་བརྟན་མགྲིན་རིང་མཆུ་འཕྱང་བ། །ལྷ་ཡི་གྲངས་ཙམ་སྟ་གོན་གནས། །མགུལ་བར་རས་ཀྱིས་ཡང་དག་དཀྲིས་
ལྡུམ་བུ་ཡིས་ནི་ཁ་མཛེས་དང། །རིན་ཆེན་སྨན་འབྲུ་སྣ་ལྔ་དང། །སྤོས་ཆུ་ཡིས་ནི་རབ་བཀང་ནས། །བུམ་པ་མངོན་པར་བསྔགས་པར་བྱ། །ཞེས་དང། སྒོ་ཡི་ཕྱོགས་ཀྱི་བུམ་པ་ནི། །ལས་ཀུན་བྱེད་པའི་བཟླས་བྱས་ཏེ་
ཀུ་ཤའི་ཆུན་པོས་སེམས་ཅན་ཆེ། །འཇུག་པ་ཀུན་ལ་གཏོར་བར་བྱ་།ཞེས་དང། ཡིད་ལ་གང་བསམ་མ་ཕུལ་ལ། །ཁས་བླངས་དེ་ནི་མ་ཕུལ་ན། །ཡི་དྭགས་དམྱལ་བ་རྣམ་གཉིས་སུ། །ངེས་པར་སྐྱེས་ཏེ་བརླག་

[009A]༄༅། །བར་འགྱུར། །ཞེས་དང། བཟླས་པ་བྱ་ཚུལ། རྣམ་པ་ཀུན་དང་ལྡན་པར་ནི། །བདག་ཉིད་ཀྱིས་ནི་ལུས་བསྒོམས་ནས། །མྱུར་ཆེས་བྱ་བ་བུལ་བ་དང། །མི་གསལ་གུག་སྐྱེད་ཉམས་པ་དང། །
རྟོག་པ་ངན་པ་རྣམ་པར་སྤང། །དེ་ནས་གསང་སྔགས་བཟླས་བརྗོད་བྱ། །བཟླས་པས་སྐྱོན་ལག་གཡས་ཀྱིས། །བསྒྲིམས་ནས་རྡོ་རྗེ་གསོར་ནས་སུ། །གཡོན་ནས་དྲིལ་བུ་ལ་གསིལ་ཞིང། །རྡོ་རྗེ་གླུ་ཚུལ་སྣ་ཚོགས་
དང༑ ༑བ་དན་ཚུལ་དུ་བྱས་པས་མཆོད། །བཟླས་པ་ཡིས་ནི་མཇུག་བརྟུལ་ནི། །གཤེགས་སུ་གསོལ་དང་རང་ཉིད་འགྲུབ། །ལུས་དང་ངག་དང་སེམས་བསྒོམས་ཏེ། །བརྟན་པོར་ཅི་བདེར་འགྲོ་བར་བྱ། །ཞེས་དང་
སྦྱིན་སྲེག་དེ་ཉིད་ལ་གནས་པའི། །མེ་ནི་ལྷ་ཡི་ཞལ་ཡིན་པས་།སྣ་ཚོགས་ལས་རྣམས་འགྲུབ་བྱེད་པའི། །སྦྱིན་སྲེག་ལས་ནི་རབ་ཏུ་བཤད། །སྦྱིན་སྲེག་ལས་ནི་ལྷ་རྣམས་ཚིམ། །ཚིམ་པར་གྱུར་ན་དངོས་གྲུབ་
སྟེར༑ ༑གསང་སྔགས་ལྷག་ཆད་གང་ཡིན་པ། །ཐམས་ཅད་སྦྱིན་སྲེག་དག་གིས་སྐོང། །དེ་ཕྱིར་སྐུ་གསུང་ཆོས་མཆོག་གིས། །སྦྱིན་སྲེག་རབ་ཏུ་བསྔགས་པར་མཛད། །ཅེས་དང། གཡས་པ་མི་འཇིགས་
ཐོབ་བསྐྱེད་ཅིང། །གསང་སྔགས་འདི་ནི་ཆོ་ག་བཞིན། །མེ་ཡི་ལྷ་ནི་སྤྱན་དྲང་ངོ། །ཚུར་སྤྱོན་ཚུར་སྤྱོན་འབྱུང་པོ་ཆེ་།བསྲེགས་བླུགས་ཞལ་ཟས་བཞེས་ནས་ཀྱང། །འདི་ཉིད་དུ་ནི་བཞུགས་སུ་གསོལ་

[009B] ལྷ་མོ་ལས་བྱུང་བ་དེ་དང་ལྡན། །འཇའ་ཚོན་ལྟར་གསལ་རྒྱུད་དག་པ། །སྣང་བའི་སྐུ་དེ་མི་ཤིགས་པ། །རྡོ་རྗེ་ང་ཡིས་ཡང་དག་བསྒྲགས། །སྣང་ཞིང་སྲིད་པའི་ཆོས་རྣམས་ཀུན་།བསྡུས་ཕྱིར་བསགས་
པའི་སྐུ་དམ་པ། །རྟོག་བྲལ་རྒྱུད་དུ་སིམ་གནས་པ། །འབྱུང་ཕྱིར་སྙིང་པོ་ཞེས་སུ་བསྒྲགས། །དག་དང་མ་དག་ཐམས་ཅད་ལ། །འཁོར་བ་ཇི་སྲིད་བར་སྣང་ལ། །གཉིས་ཀ་མཛེས་པར་བྱེད་པ་ན། །རྒྱན་
དུ་ཡང་དག་བསྒྲགས་པ་ཡིན། །ཞེས་སོ། །པད་དཀར་ཆོས་འབྱུང་དུ་སྐུ་དང་གསུང་དང་ཐུགས་ཀྱི་གསང་བ་བསམ་གྱིས་མི་ཁྱབ་པ་ལ་སྐུ་གསུམ་གསང་བརྒྱན་གྱི་འཁོར་ལོ་ཞེས་བྱའོ་གསུངས་པ་དང་
ན་ལནྡ་ནི་རྒྱུན་སྟེངས་ཞེས་པའོ། །གསུངས། དཀྱིལ་ཆོག་རྡོར་འབྱུང་ལས། གལ་ཏེ་སྡིག་པ་ཤིན་ཏུ་ཆེ་བས་དེ་ལྟ་བུས་ཀྱང་བབས་པར་མ་གྱུར་ན། དེའི་ཚེ་སྡིག་པ་དྲལ་བའི་ཕྱག་རྒྱས་ཡང་དང་ཡང་དུ་སྡིག་
པ་དྲལ་ལ་ཡངས་ཤིང་དམར་པོ་རྣམས་ཀྱི་མེ། རབ་སྦར་རྡོ་རྗེ་ཁྲོ་བོ་ཡི། །མཉམ་པར་གཞག་པ་སྙོམས་འཇུག་ལ། །ཏིལ་བསྲེགས་པས་ནི་སྡིག་བསྲེགས་ཤོག་ཨོཾ་སརྦྦ་པཱ་བཾ་ད་ཧ་ན་བཛྲ་ཡ་སཱཧཱ། ཞེས་
གསུངས་པ་དང། ལག་པ་གཡས་པའི་མཐིལ་དུ་ཏིལ་ནག་པོ་ལས་སྡིག་པའི་གཟུགས་བརྙན་བྱས་ལ། ཧཱུཾ་དབུས་སུ་བསམ་པའི་མཛུབ་མོ་དང་མཐེ་བོས་སྦྱིན་སྲེག་བྱའོ། །དེ་ནས་སྦྱིན་སྲེག་གི་ཐབ་ཁུང་

[010A]༄༅། །ལས་བྱུང་བའི་འབར་བའི་འཕྲེང་བ་ཀུན་ཏུ་འཁྲུག་པའི་རྡོ་རྗེའི་མེས་དེའི་ལུས་ལ་བབས་པའི་སྡིག་པ་རྣམས་སྲེག་པར་བསམ་པར་བྱའོ། །བསམ་ན་ནི་ངེས་པར་འབབ་པར་འགྱུར་རོ། །ཞེས་སོ་།འདི་
ནི་ཁོ་བོའི་བླ་མ་རྒྱུད་རྡོ་རྗེ་འཆང་གི་ཕྱག་ལེན་ལ། ཏིལ་དང་མར་ལ་སྡིག་པའི་གཟུགས་བྱས་ནས་སྡིག་སྒྲིབ་གདོན་བགེགས་ཐམས་ཅད་བཀུག་ནས་ཟ་བྱེད་རྡོ་རྗེ་མཁའ་འགྲོ་སོགས་ལ་བརྟེན་ནས་སྦྱིན་སྲེག་བྱེད་ཚུལ་གྱི་ཁྲིད་
ཐོབ་པ་དེའི་མན་ངག་གི་གཞུང་བླ་ན་མེད་པར་སྣང་ངོ། །དུས་འཁོར་དབང་མདོར་བསྟན་ནས། གང་ཡང་དང་པོར་དབང་བདུན་ནི་།བྱིས་པ་རྣམས་ནི་གཞུག་པ་སྟེ། །འཇིག་རྟེན་ཀུན་རྫོབ་རྣམ་པ་གསུམ། །བཞི་པ་དག་
ནི་དོན་དམ་ཉིད། །ཆོས་རྣམས་བདེན་པ་གཉིས་ཀྱིས་ནི། །རྡོ་རྗེ་འཛིན་པ་ངེས་བསྟན་ཏེ། །འཇིག་རྟེན་ཀུན་རྫོབ་བདེན་པ་དང། །དམ་པའི་དོན་གྱིས་བདེན་པས་སོ། །ཆུ་དང་ཅོད་པན་དར་དཔྱངས་དང་།རྡོ་རྗེ་དྲིལ་བུ་
བརྟུལ་ཞུགས་ཆེ། །མིང་དང་རྗེས་གནང་བཅས་པ་སྟེ། །རྣམ་བདུན་དབང་ངོ་རྒྱལ་པོ་ཀྱེ། །ལུས་ངག་ཡིད་ནི་དག་བྱེད་པ། །མངོན་པར་དབང་བསྐུར་གཉིས་གཉིས་སྟེ། །རྗེས་གནང་ཡེ་ཤེས་དག་པ་ཡིན་།གཞན་ནི་
ཁམས་རྫོགས་ཡང་དག་དག་ཆུ་ཡིས་ཁམས་རྣམས་དག་པར་བྱེད་།ཅོད་པན་གྱིས་ནི་ཕུང་པོ་དག་དར་དཔྱངས་ཕ་རོལ་ཕྱིན་པ་དག་།རྡོ་རྗེ་དྲིལ་བུ་མི་འགྱུར་ཆེ། །སངས་རྒྱས་གསུང་རྒྱུན་མི་འཆད་ནི། །ཉི་ཟླ་

[010B] །རྡོ་རྗེ་བརྟུལ་ཞུགས་མི་འཕོ་བ། །ཡུལ་དང་དབང་པོ་དག་པའོ། །མིང་ནི་བྱམས་པ་ལ་སོགས་དག་ནད་པས་སངས་རྒྱས་ཉིད་དག་བྱེད། །དབང་བདུན་པོ་ནི་འདི་ཡིན་ཏེ། །དཀྱིལ་འཁོར་བཞེངས་
ནས་སྦྱིན་པར་བྱ། །བུམ་པ་དང་ནི་གསང་བའི་དབང། །ཤེས་རབ་ཡེ་ཤེས་མངོན་བརྗོད་པ། །སླར་ཡང་ཤེས་རབ་ཆེན་པོ་ནི། །དེ་ཡི་ཡེ་ཤེས་མངོན་པར་བརྗོད། །འགྱུར་དང་འགྱུར་ཞིང་དེ་ནས་མཐུན་།དེ་ནས་གཞན་གྱི་རྒྱུ་
མཐུན་པ། །མངོན་པར་དབང་བསྐུར་རིམ་གསུམ་གྱིས། །ལུས་ངག་ཡིད་ནི་དག་པར་བྱེད། །བཞི་པ་ཡེ་ཤེས་དག་པ་ནི། །ལུས་ངག་ཡིད་ཀྱང་དག་བྱེད་པའོ། །ཞེས་སོ། །འདི་ལྟར་ན་དབང་གི་ངོ་བོ་ཤེས་པ་ལ་འཛིན་
དགོས་སམ་སྙམ། སྔགས་རིམ་སོགས་ལས་ནུས་པར་བཤད་ཀྱང། བླ་མའི་གསུང་རྒྱུན་དང། རྗེའི་ཕྱི་རྩོམ་དག་ལྟར་ན་ཡེ་ཤེས་ལ་འཇོག་པར་སྣང་ངོ། །རྡོ་རྗེ་རྣལ་འབྱོར་རྣམ་པ་བཞི། །དུས་ཀྱི་འཁོར་ལོ་
འདིར་བརྗོད་དེ། །རྣལ་འབྱོར་རྣམས་ལ་ཐར་སྟེར་རོ། །འདི་ཉིད་བསྒྲུབ་པར་བྱ་བ་ནི། །མ་བསམ་པ་ཡི་སྣང་བ་དང། །དུ་བ་ལ་སོགས་མཚན་མ་དང། །ཤེས་རབ་གཟུགས་ནི་མཁའ་མཉམ་དང། །ཡོད་དང་མེད་
ལས་འདས་པ་ཡི། །སེམས་ཀྱི་རྐྱེན་གྱིས་དོན་རྣམས་དང། །རྡུལ་ཕྲན་ལས་སྐྱེས་ཚོགས་པ་རྣམས། །ཀུན་ཏུ་ཡོངས་སུ་སྤངས་པས་སོ། །དུ་བ་སྨིག་རྒྱུ་མེ་ཁྱེར་དང། །མར་མེ་འབར་དང་ཉི་ཟླ་དང། །

[011A]༄༅། །མུན་ཅན་ཆ་ཤས་ཐིག་ལེ་ཆེ། །སྣ་ཚོགས་གཟུགས་ནི་འོད་གསལ་བའོ། །མིག་གཉིས་མ་ཕྱེ་མ་བཙུམ་པས། །གང་ཞིག་སྟོང་པར་རྣམ་བརྟགས་པར། །རྨི་ལམ་བཞིན་དུ་གཟུགས་
མཐོང་བ། །གཟུགས་དེ་རྟག་ཏུ་བསྒོམ་བྱ་བའོ། །མེད་པའི་གཟུགས་ལ་སྒོམ་པ་ནི། །རྣལ་འབྱོར་རྣམས་ཀྱི་དེ་སྒོམ་མིན། །སྟོང་པར་མ་བརྟགས་མཐོང་བའི་ཕྱིར། །སེམས་ལ་དངོས་དང་དངོས་མེད་མིན། །ཇི་ལྟར་
མེ་ལོང་པྲ་ལ་ནི། །དངོས་མེད་ལས་སྐྱེས་བུ་མོས་མཐོང། །མཁའ་ལ་དེ་ཉིད་རྣལ་འབྱོར་བས། །འདས་དང་མ་འོངས་ཚོས་དེ་བཞིན། །ཞེས་སོགས་རྣལ་འབྱོར་གྱི་ཉམས་སྣང་ཡོད་མེད་མཐའ་འདས་ཀྱི་ཚུལ་
གསུངས་ནས་དེའི་འོག་ཏུ། གཟུགས་མཐོང་དེ་ཡི་འོག་ཏུ་ནི། །སྟེང་དང་འོག་ཏུ་རྩ་གསུམ་ལས། །ལུས་ངག་སེམས་ནི་དགག་བྱའི་ཕྱིར་།རྒྱུན་མི་འཆད་པར་སྲོག་རྩོལ་བྱ། །ཉི་ཟླ་སྒྲ་གཅན་དྲི་ཆེན་དང། །དྲི་ཆུ་
ས་བོན་འབབ་པའི་ལམ། །ཆུ་མེ་སྟོང་པ་ས་དང་རླུང། །ཡེ་ཤེས་ཁམས་ཀྱི་རིགས་ཡིན་ནོ། །གང་རྣམས་ཉི་ཟླ་མུན་ཅན་ནི། །ལུས་ངག་སེམས་ཀྱི་རྩ་རྣམས་ཏེ། །སྲོག་དང་ཐུར་སེལ་རིམ་པ་ཡིས། །དྲི་
ཆེན་དྲི་ཆུ་ས་བོན་འབབ། །ཐབས་ཀྱི་སྐུ་ནི་ཟླ་བ་སྟེ། །ཤེས་རབ་གསུང་ནི་ཉིན་བྱེད་དོ། །ཤེས་རབ་སྐུ་ནི་དྲི་ཆེན་རྩ། །དྲི་ཆུ་འབབ་ལ་གཙོ་བོ་གསུངས། །སྟེང་དང་འོག་གི་རྩ་གཉིས་ནི་།ས་བོན་འབབ་

[011B] །ཐབས་ཀྱི་ཐུགས་ནི་མུན་པ་ཅན། །ས་བོན་འབབ་ལ་ཤེས་རབ་ཀྱི། །སྐུ་གསུང་ཐུགས་ཀྱི་རྣལ་འབྱོར་གྱིས་།སྟེང་འོག་རིགས་དྲུག་འདི་ཡིན་ནོ། །ཐབས་དང་ཤེས་རབ་སྐུ་དངོས་ཀྱི། །ལུས་
ཅན་ཀུན་ལ་ཡང་དག་གནས། །སྟེང་འོག་ལྷག་པའི་རླུང་གིས་ནི་།ལུས་ངག་རྩ་ལས་འཆི་ལྟས་ཡིན། །མུན་ཅན་ས་བོན་འབབ་མ་ལས་།སྐྱེ་དང་འཆི་བ་གནས་པ་ཡིན། །སྐྱེ་དང་འཆི་བའི་དུས་དང་ནི།།
འཁྲིག་ལས་ས་བོན་འབབ་པའོ། །ཉི་མ་འཕོ་དང་མཉམ་པ་དང་།མུན་ཅན་མ་ཡི་སྟེང་དུ་འབབ། །དུས་སྦྱོར་འབྱུང་བའི་མངོན་མཚམས་སུ། །དབུ་མ་ནས་ནི་མཉམ་པར་འབབ། །རྐང་པ་དང་བཅས་ལྔ་བཅུ་དྲུག་
འབྱུང་འཇུག་དབུགས་སོ་མི་དབང་ཀྱེ། །བདུན་ཅུ་རྩ་ལྔས་ལྷག་པའོ། །དྲུག་བརྒྱ་ཉིན་དང་མཚན་མོའོ། །གང་ཡང་དྲུག་བརྒྱ་ལྷག་པ་ཡི། །སྟོང་ཕྲག་ཉི་ཤུ་རྩ་གཅིག་སྟེ། །གཡས་དང་གཡོན་པའི་རྩ་ལས་ནི། །འདི་ཡིས་
དམན་པ་དེ་རྣམས་འབབ། །ཕྱོགས་གསུམ་དང་བཅས་ལོ་གསུམ་ནི། །བསྒོམ་པ་ཡིས་ནི་དབུ་མར་འཇུག་ཅེས་དང། རྟག་པར་གཡོན་པའི་རྩ་ལས་ནི། །རྣམ་ཤེས་ལ་སོགས་དཀྱིལ་འཁོར་ལྔ། །གཡས་
པའི་རྩ་ལ་ས་སོགས་སྟེ། །དབུས་སུ་དྲུག་པ་འབབ་པའོ། །ལྟེ་བའི་པདྨའི་འདབ་མ་ལ། །དཀྱིལ་འཁོར་དྲུག་ཅུ་རིམ་པ་བཞིན། །དུས་སྦྱོར་གཡས་དང་གཡོན་པ་ལ། །ལུག་སོགས་ཁྱུ་མཆོག་ལ་སོགས་སོ། །
[012A]༄༅། །རྩ་བ་གཡོན་དང་དེ་ནས་གཡས། །སྟེང་དང་དབུས་སུ་རིམ་པས་རླུང། །དཀྱིལ་འཁོར་རེ་རེ་དབྱུ་གུ་ནི། །ས་སོགས་སྣ་བུག་གཉིས་ལའོ། །དྲུག་ཅུར་བཅས་པའི་སུམ་བརྒྱའི་དབུགས་
རྩ་ནི་རིམ་པས་འབབ་པའོ། །སྟོང་དང་བརྒྱད་བརྒྱའི་དབུགས་རྣམས་ནི། །རྩ་ལྔ་པོ་ཡིས་དེ་རྣམས་འབབ། །རྩ་ནི་དྲུག་ཅུ་ཉིན་མཚན་དུ། །ལས་ཀྱི་དཀྱིལ་འཁོར་ཞེས་བྱའོ། །འདབ་མའི་དབུས་དང་དེ་ནས་
ཤར༑ ༑གཡས་དང་གཡོན་དུ་རིམ་པས་རླུང། །གཡོན་ལ་རྟག་པར་མཁའ་སོགས་ཏེ། །གཡས་ལ་ས་སོགས་གཞན་མའོ། །གཡོན་དུ་སྲིད་པ་རྣམ་ཤེས་ཚོགས། །གཡས་སུ་ས་སོགས་སྡུད་པའོ།།
ནུབ་དང་ཤར་དུ་ས་སོགས་རླུང། །ཞེས་སོ། །ལུས་ཅན་ཐམས་ཅད་འཆི་བ་ན། །ཟླ་བ་བདུད་རྩི་ཐུར་དུ་འགྲོ། །སྟེང་དུ་ཉི་རྡུལ་སྒྲ་གཅན་དང། །རྣམ་ཤེས་སྲིད་པའི་མཚན་ཉིད་དོ། །ཞེས་དང་རྩ་འཁོར་
སྐུ་བཞིར་སྦྱར་བ་ནི། །ནོར་བུར་ཐུགས་དང་གསང་བར་གསུང། །ལྟེ་བར་སྐུ་ནི་བདེ་ཆེན་ཕྱིར། །དག་པའི་སྐུ་ལས་སྤྲོས་པ་ནི། །ཆོས་དང་ལོངས་སྤྱོད་སྤྲུལ་པའོ། །འོག་ཏུ་ཐབས་འགྱུར་རྒྱལ་པོ་ཀྱེ། །
སྟེང་དུ་ཤེས་རབ་དག་ཏུ་འགྱུར། །དཔྲལ་བར་སྐུ་ཡི་རྡོ་རྗེ་ཡིན་།མགྲིན་སྙིང་ལྟེ་བའི་འདམ་སྐྱེས་ལ། །གསུང་ཐུགས་ཡེ་ཤེས་རྡོ་རྗེ་ནི། །སྤྲུལ་སོགས་འདི་རྣམས་སྤྲུལ་པར་མཛོད། །ཅེས་སོ། །དུས་

[012B] སོ་སོར་སྡུད་ལ་སོགས་པ་དྲུག་པོ་སྟོབས་བཅུའི་སྟོབས་དང་ལྡན་པས་སྟོང་ཉིད་སྒོམ་པར་གསུངས་མཚན་མོ་དུ་བ་ལ་སོགས་སྦྱོར་བས་སླར་ཡང་ཉིན་མོ་ནམ་མཁའ་འབར་བ་ལ་
སོགས་པས། །སོ་སོར་སྡུད་པ་རྣལ་འབྱོར་པ་ཡིས་དུས་གསུམ་དངོས་པོ་ནམ་མཁའི་དཀྱིལ་དུ་སོན་པར་མཐོང། །བསམ་གཏན་གྱིས་ཀྱང་དེ་ལ་ཤིན་ཏུ་སེམས་བརྟན་བྱས་པས་ཕྱི་རོལ་དངོས་པོ་རྣམ་པར་སྒོག་
སྲོག་རྩོལ་གྱིས་ནི་སྲོག་གི་རླུང་དག་ཉི་ཟླའི་རྒྱུ་བ་བྲལ་ནས་མུན་པར་རྒྱུ་བར་བྱེད། །དབུགས་ཀྱི་འབྱུང་འཇུག་བྲལ་ཞིང་སླར་ཡང་འཛིན་པའི་ཡན་ལག་གིས་ནི་ཐིག་ལ་འཛིན་པར་བྱེད། །རྗེས་སུ་དྲན་པས་
རང་གི་གཟུགས་ལས་ཟླ་བ་བཞིན་དུ་ནམ་མཁར་འོད་མ་འཕྲོ་བར་བྱེད། །ཏིང་ངེ་འཛིན་གྱིས་ཁུ་བ་རྡོ་རྗེ་ནས་བརྩམས་མགོ་བོར་དྲི་མེད་བདེ་བས་རབ་གང་འགྱུར། །ནམ་མཁར་བལྟས་པས་གཏི་མུག་རྣམ་
པར་འཇིག་པར་འགྱུར་ཏེ་སྟོང་པ་ཉིད་མཐོང་བས། །ནང་གི་བདག་ཉིད་བལྟས་པས་འདོད་ཆགས་འཇིག་པར་འགྱུར་ཏེ་སྲོག་གི་རླུང་དག་བཀག་པས་སོ། །ཡན་ལག་མེད་པར་བལྟས་པས་ཞེ་སྡང་
འཇིག་པར་འགྱུར་ཏེ་ཁུ་བ་དྲི་མེད་བདེ་བ་ཡིས། །སྣ་རྩེར་བལྟས་པས་ང་རྒྱལ་འཇིག་པར་འགྱུར་ཏེ་གཞོམ་དུ་མེད་པ་ཚངས་པའི་གསུང་ལས་སོ། །སྲོག་དང་རྩོལ་བ་བཀག་པས་སངས་རྒྱས་གཟུགས་

[013A]༄༅། །བརྙན་དྲི་མ་བྲལ་བའི་དཀྱིལ་འཁོར་ཡང་དག་པ་།གསང་བ་ལྟེ་བ་སྙིང་ག་མགྲིན་པ་མགོ་བོ་རྡོ་རྗེ་རྣམས་སུ་ས་ཟུང་རེ། །ཁུ་བ་གྱེན་དུ་སོང་ཞིང་ཁྲག་ཀྱང་འོག་ཏུ་འགྲོ་ལ་ཚངས་དབྱངས་
གཞོམ་དུ་མེད་པ་ལས། །སྐུ་གསུང་ཐུགས་ཀྱི་རྡོ་རྗེ་དྲི་མ་གསུམ་དང་བྲལ་བ་གང་གིས་སྟོན་པ་སངས་རྒྱས་ཉིད། །ཅེས་དང་འཕགས་ཡུལ་སོགས་ཀྱི་མཁས་གྲུབ་ལུང་བསྟན་པ་ནི། འཕགས་པའི་ཡུལ་གྱི་རྒྱལ་
པོ་བདེ་གཤེགས་དམ་ཚིག་ཅན་ལ་སངས་རྒྱས་ལམ་སྟོན་མཛད་པ་པོ་།ཀླུ་སྒྲུབ་རྡོ་རྗེ་ཅན་ཀྱང་སྲིད་པ་གསུམ་གྱི་བླ་མས་ཆོས་ཀྱི་དབྱིངས་སུ་ལུང་བསྟན་ཞིང། །ཉམས་པ་རྣམས་ཀྱི་གོས་སྔོན་ཅན་ལ་ཤ་ཡི་
དམ་ཚིག་ཅན་གྱི་སྟོན་པ་བྱང་ཆུབ་རྡོ་རྗེ་སྟེ། །ཡེ་ཤེས་མཐའ་ཅན་ནག་པོའི་མིང་ཅན་གཞན་ཡང་མ་དཧུ་མ་ཏི་སྲིན་པོའི་དབང་པོ་འབྱུང། །ཡེ་ཤེས་མིང་ཅན་རྡོ་རྗེ་དྲིལ་བུ་ལག་གདུབ་དག་ཀྱང་དེ་བཞིན་ཐོད་པར་ཆང་
འཐུང་ཞིང། །ཁ་ཊཱཾ་ག་དང་རུས་པའི་རྒྱན་ཆ་ཆང་སྣོད་ཅང་ཏེའུ་སྟེར་བ་ནག་པོའི་མིང་ཅན་ནོ། །སློབ་མ་རྣམས་ལ་གོས་སྔོན་དང་ནི་ཀུན་ཏུ་རྒྱུ་བ་སྟེར་བ་ན་བཟའ་སྔོན་པོ་ཅན། །ཤ་ཡི་དམ་ཚིག་ཅན་གྱི་ཐོད་པ་
ཅན་ལ་རྡོ་རྗེའི་ཕྱག་རྒྱ་སྟེར་བ་བྱང་ཆུབ་རྡོ་རྗེའོ། །གོས་སྔོན་ཅན་ནི་རྟ་མཆོག་བདག་པོ་དཔལ་ལྡན་ཧ་ལ་སོགས་པའི་མིང་ཅན་གྱིས་བསྣུན་འགྱུར། །ཡེ་ཤེས་རྡོ་རྗེའི་སྐྱོན་གྱིས་སློབ་དཔོན་རབ་ཏུ་འཁྲུགས་

[013B] །ཞེས་དང། དགེ་སློང་ཀླུ་སྒྲུབ་ཅེས་བྱ་ཡོན་ཏན་མ་ལུས་འབྱུང་ཁུངས་སེམས་ཅན་ཀུན་ལ་ཕན་འདོགས་པ། །སློབ་དཔོན་འོད་བརྟན་ཞེས་བྱ་གཅོད་བྱེད་ཆུ་ཡིས་གྲུབ་པ་སྟོང་
ཕྲག་བཅུ་དང་བཅས་པ་རྣམས། །གཞན་ཡང་དེ་ལྟར་རབ་ཏུ་གྲགས་ཀྱང་ཀྱེ་མ་དེ་ལྟ་དམ་པར་གྱུར་པ་རྨོངས་པ་ཡོད། །དགེ་བཅུ་ལམ་གྱིས་གྲུབ་པར་གྱུར་པ་འཕགས་པ་ལྷ་དང་ལྭ་བའི་ན་བཟའ་རྟ་དབྱངས་
དང༑ ༑ཕྱོགས་ཀྱི་གླང་པོ་གཞན་ལ་ཕན་པའི་བསམ་པ་བཙུན་པ་ཟླ་བ་པདྨའི་མྱུ་གུ་ཞེས། །བང་གོ་ས་ལ་རྟོག་པའི་རྒྱལ་པོ་མ་ལུས་ནག་པོ་རྒྱལ་པོ་ཨིནྡྲ་བཧུ་ཏི་དང། །དེ་བཞིན་གཞན་དང་དེ་རྣམས་
མཐོང་ཡང་མི་བདག་འཇིགས་བྱེད་སོགས་ཀྱིས་བྱིན་གྱིས་བརླབས། །ཞེས་དང། ཐོག་མའི་ལོ་ནས་ནམ་མཁའ་མཁའ་དང་གཞན་ཡང་ཟླ་བ་ཙིན་ཙི་ནི་ཡི་དབང་ཕྱུག་འབྱུང། །དེ་ཡི་བཀའ་ཡིས་ཡི་དྭགས་དབང་
བསྒྱུར་དུས་ལ་ཀ་སོགས་གྲོགས་ལྡན་སྒུར་མོར་བྱིན་བརླབས་པ། །ཕྱི་ནས་ས་སྟེང་སོན་པའི་གནས་དང་ཞིང་གི་ལྷ་གང་དྲུག་ཅུ་རྩ་བརྒྱད་ཀླ་ཀློ་ཡི། །མགོན་པོ་མ་དཧུ་མ་ཏི་བུ་དང་བུ་མོ་སྤུན་ཟླ་སྐྱེས་པ་རྣམས་
ཀྱིས་འཇིགས་པར་བྱེད། །དེར་ནི་བཅོ་བརྒྱད་ལོ་ལ་བརྒྱ་ཡིས་བརྒྱ་ལ་བསྒྱུར་པས་མ་ཁ་ལ་སོགས་འཕགས་པའི་ཡུལ། །ཀླ་ཀློ་རྣམས་ཀྱི་ལྷ་ཁང་མུན་ཅན་ཉི་མར་རྟོགས་པ་གང་དེ་ང་ཡིས་བརླག་

[014A]༄༅། །པར་བྱ། །སངས་རྒྱས་ཆོས་དང་དགེ་འདུན་རྣམས་ལ་སྐྱབས་གསུམ་ཚོགས་སྐྱེ་རྒུ་རྣམས་ནི་ངེར་བཞག་ནས། །བདེ་ལ་བཀོད་དེ་ཀ་ལཱ་པ་གང་ལྷ་གནས་དགའ་ལྡན་མཆོག་ཏུ་ཉི་མ་
འགྲོ་བར་བྱ། །ནམ་མཁའ་མཁའ་དང་དུས་དང་དབང་པོ་མིག་གིས་དུས་ཀྱི་དུས་སུ་སོན་པའི་ལོ་ཡི་ཚད། །སླར་ཡང་སྐྱེ་བོ་རྣམས་ནི་ཀླ་ཀློར་འཇུག་སྟེ་ཇི་སྲིད་བཅོ་བརྒྱད་ལོ་ལ་བསྒྱུར་བའི་བར་།ཡང་ནས་
ཡང་དུ་ང་ཡིས་རྩོད་པའི་དུས་དེར་བྱུང་ནས་དེ་རྣམས་གཞིག་པར་བྱ་བ་ཉིད། །ཅེས་སོ། །འདིར་སྨྲས་པ། །ཀྱེ་མ་རྒྱུད་རྒྱལ་དང་པོའི་རྒྱུད་ཀྱི་ཉི། །དུས་དང་རྨོངས་པའི་ཆུ་འཛིན་སྟུག་པོའི་གོས། །བསྟེན་
པར་མི་རིགས་ཆོས་ཀྱང་མཐའ་ཡས་མཁར། །དགོངས་དོན་གཟི་འོད་ཕྱེ་ལ་འགྲོ་བར་སྐྱོངས། །སྙིང་ནས་ཁྱོད་ཀྱི་དཔལ་སྡུག་ཁོ་ན་ལ་།ཆགས་ཀྱང་ཚུལ་འདི་ཇི་བཞིན་འཆད་པ་པོ། །མ་རྙེད་ཉན་པ་དག་
ཀྱང་མ་རྙེད་ན། །ང་ཡི་གྲོགས་ནི་མཛད་པའི་དུས་ཡིན་ཀྱེ། །འདི་ན་མ་བསླབ་བྱིས་པའི་རྡོལ་གཏམ་དང། །མི་ཤེས་རྨོངས་པའི་མུན་ནང་འདོམ་འཇལ་དེར། །མཁས་པ་བདག་ཀྱང་དོན་བྲལ་ཁང་བུ་རུ། །
གྱི་ནར་སྡོད་པ་གཟིགས་སམ་དུས་འཁོར་ཀྱེ། །མ་འདྲིས་འགྲོ་བའི་དེད་དཔོན་བདག་གྱུར་ནས། །མ་བརྟགས་འཁྲུལ་བས་འཁྱམས་པའི་མ་རྒན་འགྲོ། །མ་རིག་མུན་སེལ་དུས་འཁོར་མན་ངག་གིས། །མ་ལུས་

[014B] །མ་ཕྱིན་རྒྱལ་བའི་གོ་འཕང་ཐོབ་གྱུར་ཅིག་ཅེས་པའང་འཇམ་དབྱངས་བཞད་རྡོར་གྱིས་ཉང་སྟོད་གཙུག་ལག་ཁང་ཅིག་ནས་བྲིས།། །།﻿༄༅། །དཔལ་གཤིན་རྗེ་གཤེད་ལྷ་བཅུ་གསུམ་མ་རྣམས་ཀྱི་དཀྱིལ་འཁོར་དུ་དབང་བསྐུར་བ་སྒྲུབ་པའི་ཐབས་ཀྱི་ཆོ་ག་རིན་པོ་ཆེའི་ཕྲེང་བ་བཞུགས། །

[001A] །རྗེ་བཙུན་འཇམ་པའི་དབྱངས་དཔལ་གཤིན་རྗེ་གཤེད་ལྷ་བཅུ་གསུམ་མ་རྣམས་ཀྱི་དཀྱིལ་འཁོར་དུ་དབང་བསྐུར་བ་སྒྲུབ་པའི་ཐབས་ཀྱི་ཆོ་ག་རིན་པོ་ཆེའི་ཕྲེང་བ་ཞེས་བྱ་བ། རྒྱལ་བ་ཀུན་གྱི་མཁྱེན་རབ་གཅིག་བསྡུས་
པ། །མ་རུངས་འདུལ་ཕྱིར་དྲག་པོའི་སྐུར་བསྟན་གང། །དེ་ནི་འཕགས་པ་འཇམ་དཔལ་གཤིན་རྗེ་གཤེད། །ཕྱི་ནང་གཤིན་རྗེ་འཇོམས་ལ་གུས་ཕྱག་འཚལ། །གསུང་རབ་མཐར་ཐུག་བླ་ན་མེད་པའི་རྒྱུད། །ཕ་རྒྱུད་དང་ནི་མ་རྒྱུད་ཅེས་བྱ་བའི་
ཐབས་ཀྱི་རྒྱུད་ལ་འདོད་ཆགས་ཞེ་སྡང་དང། །གཏི་མུག་ཆེན་པོའི་ཐབས་རྒྱུད་གསུམ་དུ་གསུངས། །ཞེ་སྡང་ཆེན་པོའི་ཐབས་རྒྱུད་གཤིན་རྗེ་གཤེད། །དཔལ་ཆེན་རྡོ་རྗེ་འཇིགས་བྱེད་དུས་ཀྱི་དགྲ། དམར་ནག་གཤིན་རྗེ་གཤེད་ནི་བཅུ་གསུམ་
མའི། །དབང་གི་ཆོ་ག་དྲི་མེད་འདིར་བཤད་བྱ། །འདིར་དཔལ་རྡོ་རྗེ་འཇིགས་བྱེད་དང། གཤིན་རྗེ་གཤེད་དམར་པོ་དང། དགྲ་ནག་བཅུ་གསུམ་མ་གསུམ་གྱི་དབང་གི་ཆོ་ག་ཕྱོགས་གཅིག་ཏུ་བཤད་པར་བྱ་སྟེ། འཇུག་པ་བདེ་བའི་ཕྱིར་དུའོ། །འདི་
ལ་གསུམ། འཇིགས་བྱེད་བཅུ་གསུམ་མལ་ལོག་རྟོག་བསལ་བ། སྔོན་དུ་བསྙེན་པ་བྱ་ཚུལ་དང། ཆོ་ག་དངོས་སོ། །དང་པོ་ལ་གཉིས། བཅུ་གསུམ་མ་མི་འཐད་པའི་ལོག་རྟོག་དགག་པ་དང། གཙོ་བོ་ལ་ཡུམ་མེད་པའི་ལོག་རྟོག་དགག་
པའོ། །དང་པོ་ནི་ཕྱིས་ཀྱི་བོད་ཁ་ཅིག་ན་རེ། འཇིགས་བྱེད་བཅུ་གསུམ་མ་ལ་ནི་རྒྱུད་དང་རྒྱ་གཞུང་གི་ཁུངས་གང་ཡང་མེད་དོ། །ཞེས་ཟེར་བ་ནི། མཐོང་རྒྱ་ཤིན་ཏུ་ཆུང་ཞིང་མཐོང་བའི་དོན་ཡང་ཞིབ་ཏུ་མི་རྟོགས་བཞིན་དུ། མྱུར་དུ་ཁ་ཚོན་

[002A]༄༅། །གཅོད་པ་ལ་དགའ་བ་ཡིན་ཏེ། སམྦུ་ཊ་དང་རྟོག་བདུན་གྱི་བྲིས་སྐུ་དང། ལྷའི་རྟོག་པའི་སྐབས་སུ་མི་གསལ་ཡང། འཁྲུལ་འཁོར་གྱི་རྟོག་པའི་སྐབས་ལས་ཤེས་ཏེ། དེའང་རྩ་བའི་རྒྱུད་བསྡུས་པའི་སྐབས་སུ་འཁྲུལ་
འཁོར་བྱེད་ཚུལ་མི་གསལ་བ། གསལ་བར་སྟོན་པའི་བཤད་པའི་རྒྱུད་རྟོག་གསུམ་གྱི་འཁྲུལ་འཁོར་གྱི་རྟོག་པ་ལས། རྩ་བའི་སྔགས་བཏུས་ཤིང་དྲངས་ནས་སྔགས་ཀྱི་ཡི་གེ་བསྲེ་བའི་སྐབས་སུ། ལེའུ་ཚེ་དགུ་པའི་དབུས་དང་
ཕྱོགས་བཞིར། ཡཀྵེ་མ་མེད་ལྔ་འགོད་པ་དང། དེའི་ཕྱི་རོལ་རེའུ་མིག་བཅུ་གཉིས་པ་ལ་ལྷ་ལྷག་མ་བརྒྱད་དང། ཐོད་པ་བཞི་སྟེ་བཅུ་གཉིས་ཀྱི་ས་བོན་དགོད་པར་གསུངས་ལ། དེའང་དགྲ་ནག་ལས། ཡི་གེ་ཀྵེ་ནི་གཏི་མུག་བརྗོད། །ཡི་
གེ་མ་ནི་ཕྲ་མར་གསུངས། །ཡི་གེ་མེ་ནི་འདོད་ཆགས་ཉིད། །ཡི་གེ་ད་ནི་ཕྲག་དོག་འགྱུར། །གཤིན་རྗེ་འཇོམས་པ་ལྔ་རུ་གྲགས། །ཡི་གེ་ཡ་ནི་ཐོ་བར་གྲགས། །ཡི་གེ་ཙ་ལས་དབྱིག་པ་གཙོ། །ལག་ན་པདྨ་ནི་ཡིག་ལས། །ཡི་གེ་ར་ནི་
རལ་གྲིར་ལྡན། །ཡི་གི་ཛ་ནི་སེམས་མར་བརྗོད། །ཡི་གེ་ས་ནི་ཕག་མོར་གྲགས། །ཡི་གེ་དོ་ལས་དབྱངས་ཅན་བསྒྲགས། །ཡི་གེ་རུ་ལས་གཽ་རཱི་ར་དྲན། །ཎ་ཡོ་ནི་ར་མཚམས་བཞི་རུ། །ཐོད་པ་བཞི་རུ་བསྒྲགས་པའོ། །ཞེས་ཡི་གེ་
བཅུ་བདུན་ལྷ་བཅུ་གསུམ་དང་ཐོད་པ་བཞི་རུ་གསུངས་ལ། འཇིགས་བྱེད་ཀྱི་འཁྲུལ་འཁོར་ལ་བརྟེན་ནས་ལས་སྒྲུབ་པའི་སྐབས་སུའང་ཡི་གེ་བཅུ་བདུན་ལ་ལྷའི་རྣམ་པ་ཅན་བཅུ་གསུམ་དང། ལྷའི་ངོ་བོ་ཐོད་པ་བཞིར་བསྐྱེད་པ་ལ་

[002B] སོ་ན་ཤྲཱི་གཉིས་ཀས་མཛད་པ་ལས། ཡི་གེ་བཅུ་བདུན་པོ་དེ་དག་ལྷ་བཅུ་བདུན་གྱི་རང་བཞིན་དུ་རྣམས་
པར་བསྒོམས་ལ། རང་གི་སྙིང་གའི་ས་བོན་གྱི་འོད་ཟེར་རྣམས་ཀྱིས་གཤིན་རྗེའི་གཤེད་ལྷ་བཅུ་བདུན་གྱི་བདག་ཉིད་ཀྱི་ཡེ་ཤེས་ཀྱི་དཀྱིལ་འཁོར་སྤྱན་དྲངས་ལ། མདུན་དུ་རྣམ་པར་བཞུགས་སུ་གསོལ་ལ་མཆོད་ཡོན་ལ་སོགས་པ་ཕུལ་ནས་སྔར་བྲིས་པའི་
འཁོར་ལོ་ལ། ཐོ་བ་ལ་སོགས་པའི་སྦྱོར་བས་བཅུག་ལ་དེ་ནས་ལས་དང་རྗེས་སུ་མཐུན་པར་གསུངས་པའི་རིམ་པས་བདག་ཉིད་རྣམ་པར་བསྒོམ་ལ་སྔགས་ཡོངས་སུ་བཟླས་ཏེ་ལས་རབ་ཏུ་བསྒྲུབ་པར་བྱའོ། །ཞེས་གསལ་བར་གསུངས་ཤིང། འཇིགས་
བྱེད་ཀྱི་དབང་དུ་མཛད་པའི་འཁྲུལ་འཁོར་གྱི་ལྷ་བཅུ་གསུམ་གྱི་ལས་སྒྲུབ་པའི་སྐབས་སུ། གཙོ་བོ་ལ་གཤིན་རྗེ་གཤེད་གཞན་འོང་དོན་མེད་པས་གཙོ་བོ་འཇིགས་བྱེད་ཀྱིས་མཛད་དགོས་པར་གསལ་ལོ། །དེའི་ཕྱིར་དཀྱིལ་འཁོར་གྱི་སྒྲུབ་ཐབས་ཀྱི་
སྐབས་དང། འཁྲུལ་འཁོར་གྱི་ལྷ་འགོད་པའི་སྐབས་སུ་ལྷ་དགོད་པའི་གནས་ལ་མི་འདྲ་བ་ཅུང་ཟད་ཡོད་ཀྱང། རྒྱུད་སྨིན་བྱེད་ཀྱི་སྒྲུབ་ཐབས་དང། ལས་སྦྱོར་གྱི་འཁྲུལ་འཁོར་གྱི་སྐབས་ཀྱི་ཁྱད་པར་ཡིན་པས་སྤྱིར་གཙོ་བོ་རྡོ་རྗེ་འཇིགས་ཀྱིས་
མཛད་པ་ལ། འཁོར་དགྲ་ནག་ནས་བཤད་པའི་ལྷ་བཅུ་གཉིས་དང། ཐོད་པ་བཞིས་བསྐོར་བ་ཡོད་པར་ཤིན་ཏུ་གསལ་བས། གཉོས་ལོ་ཙཱ་བ་ཡོན་ཏན་གྲགས་དང། རྭ་རྡོ་རྗེ་གྲགས་ཀྱིས་བོད་དུ་སྲོལ་ཕྱེ་བའི་འཇིགས་བྱེད་བཅུ་གསུམ་མའི་

[003A]༄༅། །སྒྲུབ་ཐབས་ནི་ཤིན་ཏུ་ལེགས་པས། རྒྱུད་དང་འགྲེལ་པ་རྣམ་པར་དག་པ་ལ་བརྟེན་པའི་ལུགས་རྣམ་པར་དག་པ་མ་རྟོགས་བཞིན་དུ་སྐུར་བ་གདབ་པར་མི་བྱའོ། །གཉིས་པ་ནི། ཡང་ཕྱིས་ཀྱི་བོང་
བཤད་པའི་གཞུང་མེད་པས་ཡུམ་མེད་ལ། དེའི་ཕྱིར་ཡུམ་ཡོད་པའི་སྒྲུབ་ཐབས་དང། ཡུམ་ཡོད་པ་ལ་བརྟེན་པའི་དཀྱིལ་འཁོར་གྱི་ཆོ་ག་བྱེད་པ་མ་དག་གོ་ཟེར་རོ། །འདི་ལ་བཤད་པར་བྱ་སྟེ། དེ་ལ་རྟོག་བདུན་དང་སཾ་པུ་ཊར་ཡུམ་དངོས་སུ་གསལ་བར་
མ་བཤད་པ་བཞིན་དུ་འདིའི་རྒྱ་གཞུང་གི་སྒྲུབ་ཐབས་མང་པོར་ཡང་ཡུམ་ཡོད་པར་མ་བཤད་པ་མང་ཡང། ཡོད་པར་མ་བཤད་པ་དང། མེད་པར་བཤད་པ་གཉིས་དོན་མི་གཅིག་ཅིང། དེ་དག་གི་ལུགས་ལའང་སྐབས་གང་དུའང་ཡུམ་མེད་པར་བཞེད་
པ་མིན་ལ། ཡུམ་ཡོད་པར་འདོད་ནའང་སྐབས་ཐམས་ཅད་དུ་ཡུམ་བཤད་དགོས་པའི་ངེས་པའང་མེད་དོ། །འདིར་ཡུམ་ཡོད་པ་ལ། སྒྲུབ་བྱེད་གསུམ་ལས། དང་པོ་དབང་གོང་མ་གཉིས་ལ་བརྟེན་ནས་བསྒྲུབ་པ་ནི། ཨ་མོ་གྷ་བཛྲའི་འཇིགས་བྱེད་ཀྱི་
དཀྱིལ་ཆོག་ལས། དེ་ནས་གསང་བ་དང་ཤེས་རབ་ཡེ་ཤེས་ཀྱི་དབང་བསྐུར་བ་ནི། བླ་མའི་ཞལ་ལས་ཤེས་པར་བྱའོ། ཞེས་འཇིགས་བྱེད་ལ་དབང་གཉིས་པ་དང་གསུམ་པ་བསྐུར་བར་བཤད་པ་ལྟར་ཤིན་ཏུའང་དགས་ལ། དེ་ལ་གསང་དབང་
ལ་ནི། སློབ་མ་ལ་ངེས་པ་མེད་ཀྱང། བླ་མས་རང་ཉིད་དཀྱིལ་འཁོར་གྱི་གཙོ་བོར་བསྐྱེད་ནས་ཡུམ་ལ་བརྟེན་ཏེ། གསང་དབང་གི་རྫས་སྒྲུབ་པ་དགོས་ལ། དབང་གསུམ་པ་ལ་ནི་སློབ་མ་དཀྱིལ་འཁོར་གྱི་གཙོ་བོར་བསྐྱེད་ནས་རིག་མ་ལྷ་མོར་

[003B] ཤེས་རབ་ཡེ་ཤེས་ཀྱི་དབང་གི་ངོ་བོ་བསྐྱེད་དགོས་པ་ལ་ནི་ཁུངས་ཐུབ་ཀྱི་གཞུང་དུ་མ་ཡོད་དོ། །དེ་ལྟ་ཡིན་ན་གཙོ་བོ་ལ་ཡུམ་བྱུང་བ་ཡིན་ནོ། །དེས་ན་བོད་ཀྱི་ཕྱིས་ཀྱི་བླ་མ་ཁ་ཅིག་འཇིགས་བྱེད་ལ་ཡུམ་
མེད་པར་བཞེད་ཅིང། འཇིགས་བྱེད་ཀྱི་གསང་དབང་དང། ཤེས་རབ་ཡེ་ཤེས་ཀྱི་སྐབས་སུ། བླ་མ་དང་སློབ་མ་གཉིས་གཤིན་རྗེ་གཤེད་དང་རེག་མ་རོ་ལངས་མར་བསྐྱེད་པར་བཤད་པ་ནི་འགལ་བ་ཡིན་ཏེ། འཇིགས་བྱེད་ཀྱི་དབང་གཉིས་ཀྱི་སྐབས་
སུ་གཤད་དམར་ལ་སོགས་པའི་དཀྱིལ་འཁོར་གྱི་གཙོ་བོ་གཞན་གྱི་གཤིན་རྗེ་གཤེད་དུ་བསྐྱེད་དོན་མེད་པས། འཇིགས་བྱེད་ཉིད་དུ་བསྐྱེད་དགོས་པའི་ཕྱིར་རོ། །དེ་བཞིན་དུ་ཡུམ་མེད་པར་འདོད་པ་དང་སྟ་གོན་གྱི་སྐབས་སུ་བླ་མས་རང་འོད་ཀྱི་རིག་མ་
སྤྲུལ་ཏེ་ཡབ་ཡུམ་སྙོམས་པར་ཞུགས་པའི་སྒྲས་སློབ་མ་རྣམས་རང་གི་ལུས་ལ་བཅུག་རྡོ་རྗེའི་ལམ་ནས་ཡུམ་གྱི་པདྨར་གནས་པ་ལ། བྱང་ཆུབ་ཀྱི་སེམས་ཀྱིས་དབང་བསྐུར་བར་འདོད་པའང་འགལ་བའོ། །དེ་ལྟར་ན་བྲིས་པའི་དཀྱིལ་འཁོར་
ལ་བརྟེན་ནས་དབང་བཞི་རྫོགས་པར་བསྐུར་བ་དང། གཙོ་བོ་ལ་ཡུམ་ཡོད་པར་འདོད་པ་ནི་མདག་པ་མིན་གྱི། དེ་དང་གཙོ་བོ་ལ་ཡུམ་མེད་པར་འདོད་པ་ནི་མ་དག་པ་ཆེན་པོར་ཤེས་པར་གྱིས་ཤིག། གཉིས་པ་དགྲ་ནག་གི་གཞུང་ལ་བརྟེན་ནས་
བསྒྲུབ་པ་ནི། སྔར་བཤད་པ་ལྟར་འཇིགས་བྱེད་ཀྱི་འཁྲུལ་འཁོར་གྱི་བཤད་རྒྱུད་དང། དགྲ་ནག་གི་གཞུང་དང་འགྲེལ་པ་ལ་བརྟེན་ནས་འཇིགས་བྱེད་བཅུ་གསུམ་མའི་སྒྲུབ་ཐབས་ནི་བསྒྲུབས་ཟིན་ལ། དེ་ལྟ་ཡིན་ན་འཁོར་གྱི་ལྷ་རྣམས་གཙོ་བོ་ཡབ་

[004A]༄༅། །ཡུམ་གྱི་མངལ་ནས་འབྱིན་པར་ཤིན་ཏུ་འགྲུབ་སྟེ། འཇིགས་བྱེད་ལ་འཁོར་གྱི་ལྷ་རྣམས་དགྲ་ནག་ལ་བརྟེན་པའི་གྲུབ་ཆེན་དཔལ་འཛིན་སོགས་ཀྱི་གཞུང་ལ་བརྟེན་པའི་རིགས་པ་སྦྱོར་དུ་རུང་ལ། ལྷ་དེ་རྣམས་ཀྱི་བསྐྱེད་ཆོག་ལ་དེ་དག་གི། །
རིགས་པ་སྦྱོར་དུ་མི་རུང་བའི་ཁྱད་པར་དབྱེ་བར་མི་ནུས་པའི་ཕྱིར་ཏེ། དཔེར་ན་གཤེད་དམར་བཅུ་གསུམ་མའི་འཁོར་གྱི་ལྷ་བཞིན་ནོ། །མངོན་རྟོགས་ལ་དཔལ་འཛིན་གྱི་གཞུང་ལ་བརྟེན་པའི་རིགས་པ་སྦྱོར་ནུས་ན། འཇིགས་བྱེད་བཅུ་གསུམ་མ་ལ་རྒྱ་
གར་ནས་དཀྱིལ་ཆོག་ཟུར་པ་མ་བྱུང་ཡང། དཔལ་འཛིན་གྱི་དགྲ་ནག་གི་དཀྱིལ་ཆོག་དང་ཨ་མོ་གྷ་བཛྲའི་དཀྱིལ་ཆོག་ལ་བརྟེན་པའི་རིགས་པ་སྦྱོར་ནུས་ཏེ། སློབ་དཔོན་དཔལ་འཛིན་གྱིས་དམར་ནག་གི་དཀྱིལ་ཆོག་གཉིས་མཛད་པ་ལ། གཙོ་བོ་འབོས་
པ་ཙམ་གྱི་དབང་གིས་ཁྱད་པར་ཅུང་ཟད་མི་འདྲ་བ་འགའ་རེ་མ་གཏོགས་པ་སྤྱིའི་ཁོག་ཇི་མ་ཇི་བཞིན་དུ་འདྲ་བ་དང་རིགས་པ་མཚུངས་པའི་ཕྱིར་རོ། །དེ་བཞིན་དུ་དམར་ནག་གི་སྒྲུབ་ཐབས་གཉིས་ལའང་བཤད་འདུག་པའི་རིགས་པས་འཇིགས་བྱེད་བཅུ་
གསུམ་མའི་སྒྲུབ་ཐབས་ལའང་དཔག་ནུས་པར་ཤེས་པར་གྱིས་ཤིག་གསུམ་པ་ཀྱཻ་རྡོར་ལ་བརྟེན་ནས་བསྒྲུབས་པ་ནི། བླ་མེད་ཀྱི་རིམ་པ་དང་པོའི་དཀྱིལ་འཁོར་གྱི་འཁོར་ལོ་བསྒོམ་པ་ལ་དགོས་པ་མང་དུ་ཡོད་ཀྱང། གཙོ་བོ་ནི་རྫོགས་རིམ་གྱི་རྟོགས་པ་
ཁྱད་པར་ཅན་རྣམས་སྐྱེ་བའི་རྒྱུད་སྨིན་བྱེད་དུ་འགྲོ་བ་ཡིན་ལ། དེ་ལ་ནི་རིམ་པ་དང་པོའི་སྐབས་སུ་ཡབ་ཡུམ་སྙོམས་པར་ཞུགས་པས་དྲངས་པའི་བདེ་བ་དང། དེ་ཁོ་ན་ཉིད་ཀྱི་ལྟ་བ་གཉིས་སྦྱར་ཏེ། རྒྱུན་ལྡན་དུ་སྒོམ་པ། དགོས་པའི་ཚུལ་རྣམས་

[004B] །དཀྱིལ་འཁོར་གྱི་འཁོར་ལོའི་རིམ་པ་དང་པོའི་སྐབས་སུ་ཡུམ་སྒོམ་པ་མེད་ན་དགོས་པ་དེ་མི་འགྲུབ་པས་བསྐྱེད་རིམ་གྱི་གནད་མ་ཚང་བར་འགྱུར་ན་འདོད་པར་ཡང་མི་ནུས་སོ། །ཚུལ་དེ་ལ་དོགས་པ་གཅོད་
པ་ནི། བཅོམ་ལྡན་འདས་ཉིད་ཀྱིས་བདག་མེད་མའི་སྒྲུབ་ཐབས་ལ་ཤིན་ཏུ་གསལ་བར་གསུངས་ཏེ། ཀྱཻ་རྡོ་རྗེ་ལས་བདག་མེད་རྣལ་འབྱོར་ལྡན་པ་ཡིས། །ཕྱག་རྒྱ་ཉིད་ཅེས་ཇི་ལྟར་བརྗོད། །ཕྱག་རྒྱ་ཕྱག་རྒྱ་གཉིས་དག་གིས། །ཕྱག་རྒྱའི་དངོས་གྲུབ་
ཇི་ལྟར་འགྲུབ། །ཅེས་ལམ་འདིས་ཕྱག་རྒྱ་མ་ལ་བརྟེན་ནས་དངོས་གྲུབ་འགྲུབ་པར་བཤད་པ་ལ། དེ་ལྟ་ན་བདག་མེད་མ་གཙོ་བོར་བྱས་པའི་རྣལ་འབྱོར་གྱིས་ཕྱག་རྒྱའི་དངོས་གྲུབ་མི་འཐོབ་སྟེ། །རིག་
མ་སྒོམ་པ་མེད་པར་ཕྱག་རྒྱའི་དངོས་གྲུབ་མི་འགྲུབ་པའི་ཕྱིར་དང། རང་གི་ཕྱག་རྒྱ་མ་གཞན་ཅིག་སྒོམ་ན། ཕྱག་རྒྱ་མ་གཉིས་སྦྱར་བས་བདེ་ཆེན་མི་སྐྱེ་བའི་ཕྱིར་རོ། །དེས་ན་དེ་འདྲ་བ་དེས་ཕྱག་རྒྱའི་དངོས་གྲུབ་ཇི་ལྟར་ཐོབ་པར་འགྱུར། ཞེས་ཞུས་པའི་ལན་དུ་
བུད་མེད་གཟུགས་ནི་སྤངས་ནས་གཞན། །བཅོམ་ལྡན་འདས་ཀྱི་གཟུགས་སུ་བྱ། །ནུ་མ་སྤངས་པ་བོ་ལར་འགྱུར། །ཀཀྐོ་ལ་དབུས་ཡང་དག་གནས། །འགྲམ་གཉིས་དྲིལ་བ་ཉིད་དུ་འགྱུར། །ཟེའུ་འབྲུ་བོ་ལ་ཅན་དུ་གྱུར། །ལྷག་མ་བདག་ཉིད་ཆེན་པོ་ཉིད། །
དགའ་ཆེན་ཧེ་རུ་ཀ་ཡི་གཟུགས། །ཞེས་སོ། །དེ་འདྲ་བ་དེ་ལ་ནི་བུད་མེད་དེ་ལྷ་མོའི་གཟུགས་སུ་བསྒོམ་པ་སྤངས་ནས། དེ་ལས་གཞན་བཅོམ་ལྡན་འདས་ཏེ་ལྷ་ཡབ་ཀྱི་གཟུགས་སུ་བསྒོམ་པར་བྱ་བར་གསུངས་སོ། །དེས་ན་ནུ་མ་སྤངས་ནས་པོ་ལ་དང། །

[005A]༄༅། །ཀ་ཀྐོ་ལའི་འགྲམ་གཉིས་དྲིལ་བུ་སྟེ་འབྲས་བུར་འགྱུར། ཞེས་པ་ནི་རྟེན་དེའི་སྟེང་ནས་དོན་ལ་དེ་ལྟར་གྱུར་པ་མིན་གྱི། དམིགས་པས་དེ་དག་མི་མངོན་པར་བྱས་ནས་རྡོ་རྗེ་སོགས་སུ་བསྐྱེད་པའོ། །དེ་ལྟར་དཀྱིལ་འཁོར་གྱི་གཙོ་མོ་བདག་
མེད་མས་མཛད་པ་ལ་སྒོམ་པའི་ཚེ་མོའི་རྟགས་བསྒྱུར་ནས། ཕོའི་རྟགས་དང་ལྡན་པར་བསྒོམ་པར་གསུངས་སོ། །དེའང་མུ་ཏིག་འཕྲེང་བས་སྨེ་མ་ནི་དཀྱིལ་འཁོར་གྱི་བདག་མོའི་མགུལ་ནས་འཁྱུད་དོ། །དེ་ལ་གཞན་རྣལ་འབྱོར་མ་བདུན་སྤྲོས་པའི་
ཚུལ་གྱིས་འཇུག་པར་བྱའོ། །དེའང་རང་གི་པདྨ་ལས་བྱུང་བའི་རྡོ་རྗེ་དང་སྦྱོར་བས་བཅོམ་ལྡན་འདས་མ་ཐམས་ཅད་ལ་ཡོངས་སུ་སྤྱོད་དོ། །ཞེས་མཆོད་པའི་ལྷ་མོ་བདུན་སྤྲོས་པ་གཡུང་མོ་ལ་བཅུག་ནས་གཡུང་མོ་ལ་རང་གི་པདྨ་རྡོ་རྗེར་བྱས་ཏེ། ལོངས་
སྤྱོད་པར་གསུངས་པ་ལྟར་རྟོགས་བསྒྱུར་པ་དེས་ཕྱག་རྒྱ་མ་གཞན་ལ་སྙོམས་འཇུག་བྱེད་པ་ཡིན་ནོ། །དེ་ལྟར་ན་དཀྱིལ་འཁོར་གྱི་གཙོ་བོར་ལྷ་ཕོ་གཅིག་པུར་བཤད་པ་ལའང་སྔར་གྱི་དོགས་པ་དེ་ངེས་པར་སྐྱེ་དགོས་ལ། དེ་གཅོད་པ་ལ་ཡང་ཡུམ་ཡོད་
པའི་ལན་གདབ་དགོས་ཀྱིས། ཡུམ་མེད་ཀྱང་ཕྱག་རྒྱའི་དངོས་གྲུབ་ཏུ་འགྱུར་རོ། །ཞེས་སྨྲར་མི་རུང་བས་ཀྱཻ་རྡོར་ལ་བརྟེན་ནས་ཀྱང་ཤིན་ཏུ་འགྲུབ་བོ། །གཉིས་པ་ནི། ཚངས་པའི་གནས་བཞི་དང་ལྡན་ཞིང། འགྲོ་བ་འདོན་པའི་བསམ་པ་ཅན་གྱི་
རྣལ་འབྱོར་པས། བདག་ཉིད་ལ་དངོས་གྲུབ་གྲུབ་པར་བྱ་བའི་ཕྱིར་རམ། གཞན་གྱིས་ལན་གཉིས་གསུམ་དུ་དབང་གི་དོན་དུ་གསོལ་བ་འདེབས་པ་རྗེས་སུ་བཟུང་བའི་ཕྱིར། གལ་ཏེ་དཀྱིལ་འཁོར་འདྲི་བར་འདོད་ན། བསྙེན་པ་སྔོན་དུ་མ་སོང་བར་

[005B] བསྙེན་སོགས་དག་པར་མ་བྱས་པར། །དཀྱིལ་འཁོར་ལས་ལ་འཇུག་པ་དང། །ཞེས་སྔོན་དུ་བསྙེན་པ་སོགས་ཀྱིས་རྒྱུད་མ་སྦྱངས་པར་དཀྱིལ་འཁོར་གྱི་ལས་ལ་ཞུགས་ན་སྦོམ་པོའི་ལྟུང་བ་བསྐྱེད་
པར་གསུངས་ལ། དེ་ལྟར་བྱེད་པ་ནི་རང་གིས་རང་ལ་གནོད་པ་བྱེད་པར་གསུངས་ཏེ། སྙིང་པོ་མདོར་བསགས་ལས། དཀྱིལ་འཁོར་མཆོག་གི་སློབ་དཔོན་གྱིས། །སྔོན་དུ་བསྙེན་པ་ལ་འབད་ནས། །དེ་ནས་དཀྱིལ་འཁོར་དེ་ཉིད་ནི། །ཤིན་ཏུ་དུལ་བས་བརྟག་
པར་བྱ། །ལྷ་ནི་མཉེས་པར་མ་བྱས་ན། །བདག་ཉིད་རྣམ་པར་སུན་འབྱིན་ཡིན། །ཞེས་གསུངས་ཤིང། ནག་པོ་སྤྱོད་པས་ཀྱང། ལྷ་མཉེས་པར་མ་བྱས་ན་རང་ཉིད་སུན་འབྱིན་པར་གསུངས་པས། སྔོན་དུ་བཟླས་པ་དང་དེའི་མ་དག་པ་ཁ་སྐོང་བའི་སྦྱིན་སྲེག་ཤིན་
ཏུ་གལ་ཆེའོ། །བསྙེན་པ་བྱེད་ཚུལ་ནི། མངོན་རྟོགས་རྫོགས་པར་བསྒོམས་ནས་བཟླས་པ་བྱེད་པ་སྒྲུབ་ཐབས་སུ་བཤད་པ་བཞིན་བྱེད་པའོ། །བཟླས་པའི་སྔགས་ཀྱི་གྲངས་ནི་དཔལ་འཛིན་གྱི་དམར་ནག་གི་དཀྱིལ་ཆོག་གཉིས་ལས། གཙོ་བོ་ལ་
འབུམ་ཕྲག་རེ་འཁོར་ལ་ཁྲི་ཕྲག་རེ་ཟློ་བ་བརྟག་གཉིས་ནས་གསུངས་པ་བཞིན་དུ་བཤད་པ། འཇིགས་བྱེད་ལའང་འདྲ་ལ། བཟླས་བྱའི་སྔགས་ནི། ཨ་མོ་གྷ་བཛྲའི་འཇིགས་བྱེད་ཀྱི་དཀྱིལ་ཆོག་ལས། ཡི་གེ་བཅུ་པའི་སྙིང་པོ་འབུམ་ཕྲག་གཅིག་ཏུ་
བཟླས་པ་བྱ་སྟེ། ཞེས་སྔར་བཤད་པ་ལྟར་རྩ་སྔགས་མིན་ཀྱང། ཧྲཱི་ཥྚྲཱི་ས་ཀྱང་འགྲུབ་ལ། གཞན་གཉིས་ལ་ནི། ཧྲཱི་ཥྚྲཱི་ཡི་གེ་བཅུ་བཞི་པ་བཟླའོ། །དམར་པོའི་དཀྱིལ་ཆོག་ལས། གཏི་མུག་གཤིན་རྗེ་གཤེད་ལ་སོགས་པའི་ཁྲི་བཟླས་པའ ། 
[006A]༄༅། །བཅོམ་ལྡན་འདས་ཀྱིས་རྗེས་སུ་གནང་བའི་མཚན་མ་ཐོབ་པའམ། རང་གི་སེམས་དག་པ་བརྟན་པས་འདྲི་བར་བྱའོ།  །ནག་པོའི་དཀྱིལ་ཆོག་ཏུ་གཏི་མུག་གཤིན་རྗེ་གཤེད་ལ་སོགས་པ་གཞན་རྣམས་ཀྱི་ནི་ཁྲིའོ། །བཅོམ་ལྡན་འདས་ཀྱིས་རྗེས་སུ་གནང་བའམ། མཚན་མ་ཐོབ་པའམ་
རང་སེམས་དག་པའི་སྒོ་ནས་འདྲི་བར་བྱའོ་ཞེས་གྲངས་ཀྱི་བཟླས་བའི་མཐར་རམ་མེད་པ་དང། ལྷ་ལ་གནང་བ་ཐོབ་པ་དང་མཚན་མ་ཐོབ་པ་གཉིས་སོ་སོར་ཕྲལ་ནས་བསྒྱུར་བ་ནི་འགྱུར་མ་དག་པ་ཡིན་པས། དམར་པོའི་དཀྱིལ་ཆོག་གི་འགྱུར་ལྟར་བྱའོ།  །ཞེས་གྲངས་ཀྱི་བཟླས་པ་དང། ལྷས་གནང་བའི་མཚན་མ་
ཐོབ་པ་དང། ལྷའི་རྣལ་འབྱོར་བརྟན་པའི་སེམས་དག་པ་ཐོབ་པ་གང་རུང་ཞིག་དང་ལྡན་པས་བྱ་བར་གསུངས་ཏེ། ལྭ་ཝའི་ན་བཟའ་ཅན་གྱིས་ཀྱང་དེ་བཞིན་དུ་གསུངས་སོ། །གསུམ་པ་ལ་གསུམ། སའི་ཆོ་ག་སྟ་གོན་གྱི་ཆོ་ག་དངོས་གཞིའི་ཆོ་གའོ། །དང་
པོ་ལ་ལྔ། ས་བརྟག་པ། ས་བསླང་བ། ས་སྦྱང་བ། ས་གཟུང་བ། བགེགས་ལ་ཕུར་བུ་བཏབ་སྟེ་བསྲུང་བའོ། །དང་པོ་ནི། གཞན་དུ་རྒྱས་པར་བཤད་ཟིན་པ་ལས་ཤེས་པར་བྱའོ། །གཉིས་པ་ནི། ལེགས་པར་བསྒྲུབས་པའི་དཀྱིལ་འཁོར་གྱི་ཁང་པའམ་གཞན་
དུའང་རུང་སྟེ། བདུད་རྩི་འཁྱིལ་བ་བཟླས་པའི་ཆུས་གཏོར་ཏེ། དཀྱིལ་འཁོར་གྱི་སའི་སྟེགས་བུ་བྱས་ལ། རང་ཉིད་གཤིན་རྗེ་གཤེད་སྐབས་ལ་གང་བབ་ཀྱི་རྣལ་འབྱོར་དང་ལྡན་པས། གནས་དེའི་གཞི་བདག་སྤྱན་དྲངས་ཏེ། ཉེར་སྤྱོད་ཀྱིས་མཆོད་པ་
ཨ་ཀཱ་རོས་གཏོར་མ་ཕུལ་ལ། གང་ཡང་འདིར་གནས་ལྷ་དང་ཀླུ། །གནོད་སྦྱིན་སྲིན་པོ་འམ་ནི་གཞན། །དེ་དག་རྣམས་ལ་ས་འདི་ནི། །བདག་ཞུ་ཁྱེད་ཀྱིས་སྩལ་དུ་གསོལ། ཞེས་ལན་གསུམ་གསོལ་བ་གདབ་བོ། །དེ་ནས་དཀྱིལ་འཁོར་གྱི་

[006B] གཡས་དམ་བཅའ་བ་ཁས་ལེན་པའི་ཕྱག་རྒྱ་གཡོན་ ནི་གང་ཟག་གཞན་གཅིག་གིས་དབང་པོ་ཐུབ་པ་གཅིག་
ལ། བདག་གིས་འདི་བྱས་པའི་དབང་པོ་མཛོད་ཅིག་ཅེས་སྨྲས་པ་ན། དཔང་པོས་དེ་བཞིན་ཞེས་བརྗོད་པའི་ཚེ། ལག་པ་གཡས་པ་བསྒྲེངས་ནས་བྱེད་པ་ལྟ་བུའོ།  །རིན་པོ་ཆེའི་བུམ་པ་འཛིན་པ་བསྐྱེད། ལག་པ་གཡས་པའི་མཐིལ་དུ་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་བསམ་རྡོ་རྗེ་རྩེ་
གསུམ་པའི་ཕྱག་རྒྱ་བཅས་ནས་ས་ལ་ལན་གསུམ་བརྡབས་པས། དེའི་སྒྲ་དང་ཧཱུཾ་གི་འོད་ཟེར་གྱིས་ཡེ་ཤེས་ཀྱི་ལྷ་མོ་ས་འོག་ནས་སྤྱན་དྲངས་དམ་ཚིག་པ་ལ་བསྟིམས་ལ། དབང་བསྐུར་རྣམ་སྣང་གིས་རྒྱས་གདབ། མདུན་དུ་མཆོད་ཡོན་སྔོན་
དུ་འགྲོ་བའི་མཆོད་པ་རྣམས་བསང་སྦྱང་བསྐྱེད་དེ་བྱིན་གྱིས་བརླབ། གཏོར་མའང་བྱིན་གྱིས་བརླབས་ལ། ཨོཾ་པྲི་ཐི་ཝཱི་དེ་ཝཱི་བྷྱ་ཞིས་པ་ལ་ཨརྒྷཾ་ལ་སོགས་པ་བཏགས་ལ་དབུལ། ནང་མཆོད་ཀྱིས་ཀྱང་མཆོད་ལ། གཏོར་མ་ཨ་ཀཱ་རོ་ཡིས་ཕུལ་
གཡས་རྡོ་རྗེ་དང་བཅས་པས་སྤོས་ཕོར་འཛིན། གཡོན་དྲིལ་བུ་གསིལ་ཞིང། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་ཁྱད་པར་དང། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དཔང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །
ཇི་ལྟར་བདུད་ཀྱི་དཔུང་བཅོམ་པ། དེ་ལྟར་བདག་གིས་བདུད་ཀྱི་དཔུང། །བཅོམ་ནས་དཀྱིལ་འཁོར་འདྲི་བར་བགྱི། །ཞེས་ལན་གསུམ་བརྗོད་པས་དཀྱིལ་འཁོར་གྱི་ལས་ཅི་བདེར་གྱིས་ཤིག་ཅེས་གནང་བ་བྱིན་ནས་དེ་ཉིད་དུ་ཐིམ་པར་བསམས་ཏེ། ས་

[007A]༄༅། །བསླང་བའོ།  །དམར་ནག་གི་དཀྱིལ་ཆོག་གཉིས་ལས་ས་བསླང་བ་མ་བཤད་ཀྱང། རྭ་ལོ་ཙཱ་བས་བཤད་པ་ལྟར་བྱས་ཏེ། དོན་ཡོད་ཞབས་ཀྱིས་ཀྱང། སའི་ལྷ་མོ་ལས་ས་བསླང་བ་གོ་རིམས་ཅུང་མི་འདྲ་ཙམ་ཞིག་བཤད་དོ།  །གསུམ་པ་ནི། གཙོ་བོ་གང་ཡིན་གྱི་རྣལ་འབྱོར་དང་ལྡན་པས་
དཀྱིལ་འཁོར་གྱི་ས་ལ། ཡུངས་ཀར་དང་ཆུ་དང་ཐལ་བ་ལ་ལས་ཐམས་ཅད་པ་བཟླས་པས་གཏོར་ལ། དེ་བཟླས་པའི་བ་བྱུང་ལྔས་ཤར་ནས་བརྩམས་ཏེ་ཕྱུག་ཅིང། དྲི་ཆུས་ཀྱང་བསང་གཏོར་བྱའོ། །དེ་ནས་རྡོ་རྗེ་སྐྱིལ་ཀྲུང་དང་ས་གནོན་གྱི་ཕྱག་རྒྱ་དང་
ལྡན་པས། ཨོཾ་བྷཱུ་ཁཾ་ཞེས་པས་ས་གཞི་སྟོང་ཉིད་དང། ཧཱུཾ་ལཾ་ཧཱུཾ་ཞེས་པས་རྡོ་རྗེའི་རྡུལ་ཕྲ་རབ་ཀྱི་རང་བཞིན་དང། ཨོཾ་མེ་དི་ནི་བཛྲི་བྷ་བ་བཛྲ་བནྡྲ་ཧཱུཾ་ཞེས་པས་རྡོ་རྗེའི་རང་བཞིན་དུ་བཅིངས་ཏེ་བརྟན་པར་བྱ།  ནག་པོའི་དཀྱིལ་ཆོག་ལས། མེ་དི་ནིའི་སྔགས་བརྗོད་
པས། དེ་ཉིད་རང་བཞིན་གྱིས་དག་པར་བྱའོ། །ཞེས་བསྒྱུར་བ་ནི། སྔགས་དོན་དང་མི་མཐུན་པས། དམར་པོའི་དཀྱིལ་ཆོག་ལས། རང་བཞིན་གྱིས་རྣམ་པར་དག་པའི་ས་གཞི་དར་ཞེས་ཕྱིར་ལ་བཅད་པ་འགྱུར་ལེགས་སོ།  །ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་ཕཊ། ཅེས་པས་རྡོ་རྗེ་ཁྲོ་བོས་བགེགས་
རྣམས་བཅོམ་པར་བསམ་ཞིང་ལག་པས་ས་ལ་རེག་ནས་ས་བྱིན་གྱིས་བརླབ་བོ། །དེ་ནས་ས་ལ་སོགས་པའི་སྣ་ཚོགས་པའི་ཆོས་ཐམས་ཅད་སྟོང་པ་ཉིད་དང་རོ་གཅིག་པར་མོས་པའི་བླ་ན་མེད་པའི་སྦྱང་བའང་བྱའོ། །བཞི་པ་ལ་གསུམ་
སློབ་དཔོན་སྒྲུབ་གྲོགས་དང་བཅས་པས་དཀྱིལ་འཁོར་གྱི་དབུས་སུ་སྒྲུབ་ཐབས་བསྒོམ་པ། དེ་ལ་ཕྱོགས་སོ་སོའི་སློབ་མ་བཞིས་དཀྱིལ་འཁོར་གྱི་དོན་དུ་གསོལ་བ་གདབ་པ། དཀྱིལ་འཁོར་ནམ་མཁར་བཏེག་སྟེ། བགེགས་ལ་བཀའ་བསྒོས་

[007B] །དང་པོ་ནི། མཆོད་པའི་ཡོ་བྱད་ལ་སོགས་པའི་འཚོག་ཆས་དང་སྒྲུབ་གྲོགས་དང་ལྡན་པས་སྟེགས་བུའི་དབུས་སུ་འདུག་སྟེ། སྔོན་དུ་འགྲོ་བའི་གཏོར་མ་ཕུལ་ནས། བཟླས་པ་ལ་ཐུག་གི་བར་དུ་མངོན་རྟོགས་རྫོགས་པར་བསྒོམ་པར་བྱའོ། །
ལྷ་རྣམས་ལ་མཆོད་ཡོན་སྔོན་དུ་འགྲོ་བའི་ཕྱི་ནང་གི་མཆོད་པས་མཆོད་ནས། སྤོས་ཕོར་བཟུང་ལྕེ་ཧཱུཾ་ལས་བྱུང་བའི་རྡོ་རྗེར་བྱས་ནས། མ་ལུས་ཕྱོགས་ན་བཞུགས་པ་ཡི། །སངས་རྒྱས་རྣམས་ནི་བདག་ལ་དགོངས། །བདག་མིང་ཆེ་གེ་ཞེས་བྱ་བདག་རྡོ་རྗེ་
ཅན་གྱི་དཀྱིལ་འཁོར་འདྲི། །སངས་རྒྱས་ཀུན་དེང་གཤེགས་སུ་གསོལ། །དངོས་གྲུབ་འདི་ནི་སྩལ་དུ་གསོལ། །དཀྱིལ་འཁོར་ཆེན་པོའི་ལས་རྣམས་ནི། །ཅི་ནུས་བཞིན་དུ་རབ་ཏུ་བགྱི། །ཞེས་གསོལ་བ་ལན་གསུམ་གདབ་བོ། །གཉིས་པ་ནི། དེ་ནས་བླ་མ་
དཀྱིལ་འཁོར་གྱི་གཙོ་བོ་གཤིན་རྗེ་གཤེད་གསུམ་གང་རུང་གི་ངོ་བོ་རྡོར་དྲིལ་འགྱིང་བས་བསྣམས་པ་ལ། ཕྱོགས་བཞིའི་སློབ་མ་གཏི་མུག་གཤིན་རྗེ་གཤེད་ལ་སོགས་པའི་རྣལ་འབྱོར་དང་ལྡན་པ་ལག་ན་རྡོར་དྲིལ་ཐོགས་པ་བཞིས་ཐུན་མོང་དུ་ཕྱི་ནང་གི་
མཆོད་པས་མཆོད་ནས། གཏི་མུག་རྡོ་རྗེའི་རང་བཞིན་ཁྱོད། །ཅེས་པ་ནས། ཕྱག་ན་རལ་གྲི་ཁྱོད་ཕྱག་འཚལ། །ཞེས་པའི་བར་གྱི་ཚིགས་བཅད་རེ་རེས་ཕྱོགས་སོ་སོ་ནས་བསྟོད། སངས་རྒྱས་ཀུན་གྱི་རང་བཞིན་ཁྱོད། །ཅེས་སོགས་ཀྱི་ཚིགས་བཅད་
གིས་ཐུན་མོང་དུ་བསྟོད། ཀུན་གྱིས་ཐུན་མོང་དུ། གཤིན་རྗེ་འཇོམས་པའི་དཀྱིལ་འཁོར་འཇིགས། །དཀྱིལ་འཁོར་ཀུན་གྱི་གཙོ་བོ་ནི། །སྡིག་པ་ཐམས་ཅད་ཟད་མཛད་པ། །མགོན་པོ་དཀྱིལ་འཁོར་འདྲི་བར་མཛོད། །ཅེས་དཀྱིལ་འཁོར་འདྲི་བར་གསོལ་བ་གདབ་

[008A]༄༅། །བོ། །སྒྲུབ་པའི་གྲོགས་མེད་ན་དེ་རྣམས་རང་གིས་བསྒོམས་ནས་བརྗོད་པར་བྱའོ། །གསུམ་པ་ནི། དེ་ནས་སློབ་དཔོན་གྱིས་སློབ་མ་རྣམས་ཀྱིས་དབྱངས་གཅིག་གིས་གསོལ་བ་བཏབ་པར་རིག་ནས། སེམས་ཅན་ཐམས་ཅད་ཉོན་མོངས་པས་
གཟིར་བ་ལ་བལྟས་ཏེ། ཉོན་མོངས་པ་ལ་སླར་ཁྲོ་བ་སྟེ་དེ་རྣམས་ཀྱི་ཉོན་མོངས་གཞོམ་པའི་བསམ་པས། རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱང་ལ། རྩེ་མོ་གཤིབས་ལ་འོག་ཏུ་ཕྱོགས་པ་སྤྱི་བོར་གཟུང་ཞིང། ཧཱུཾ་བཛྲ་ཨུཏྟིཥྠ། ཞེས་བརྗོད་པས་བསྒོམས་
པའི་དཀྱིལ་འཁོར་ནམ་མཁའ་ལ་གདེག་གོ་ །དམར་ནག་གི་དཀྱིལ་ཆོ་ག་ལ་འདེགས་པའི་ཕྱག་རྒྱ་མ་བཤད་ཀྱང། དཀྱིལ་ཆོག་རྡོ་རྗེ་ཕྲེང་བས་ཁ་བསྐོང་བ་ཡིན་པས། རྭས་སློབ་དཔོན་གྱི་བུང་མོའི་རྩེ་སྤྲད་ལྷག་མ་རྣམས་བསྣོལ་ལ་སྤྱི་བོར་བཅིངས་ལ་ཨོཾ་བཛྲ་ཨུཥྚི་ལ་ཧཱུཾ་ཞེས་པས། དཀྱིལ་འཁོར་ནམ་མཁའ་ལ་
གདེག་གི་ཞེས་བཤད་པའི་སྔགས་དང་ཕྱག་རྒྱ་གཉིས་ཀ་མ་ངག་པར་སྣང་ངོ།  །དེ་ནས་གཙོ་བོ་གང་ཡིན་གྱི་ང་རྒྱལ་གྱིས་བཏེག་པའི་གཙོ་བོ་ལས་བྱེད་པ་ལངས་ཏེ།  རང་གི་མིག་ལ་དམར་ནག་གི་དཀྱིལ་ཆོག་གཉིས་ཀ་ལས་མ་ཡིག་གིས་མིག་གཡོན་བ་ཟླ་བ་དང། ཡི་གེ་ཊས་མིག་གཡས་པ་ཉི་
མར་བྱེད་པར་བཤད་ལ། གཟུང་གཞན་ནས་གཡས་གཡོན་གཉིས་དེ་ལས་བཟློག་སྟེ་གསུང་ངོ།  །གཡས་གཡོན་གཉིས་མ་དང་ཊ་ལས་ཉི་མ་དང་ཟླ་བར་བསྐྱེད། ཧཱུཾ་ལས་མིག་འབྲས་དུས་མཐའི་མེ་ལྟར་བསམས་པའི་འོད་ཀྱིས་ཕྱོགས་ཐམས་ཅད་གསལ་བར་བྱས་ནས། ཕྱོགས་
ཀུན་ཏུ་བལྟས་པས་བགེགས་རྣམས་བསྲེགས་པར་བསམ་མོ། །རྐང་མཐིལ་གཉིས་སུ་ཧཱུཾ་ལས་སྣ་ཚོགས་རྡོ་རྗེ་འབར་བ་བསྒོམས་ལ། རོལ་པའི་རྡོ་རྗེའི་འགྲོས་ཀྱི་གར་གྱིས་དཀྱིལ་འཁོར་གྱི་ས་གཞི་ལ་བསྐོར་ཞིང། ཧྲཱི་ཥྚཱི་ལ་སོགས་པ་ངག་ཏུ་བརྗོད་

[008B] །དེ་ནས་དབུས་སུ་སོང་ལ། ཧཱུཾ་ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་རྣམས་ཀུན་ཉོན་ཅིག་ང་ནི་དཔའ་ལྡན་རྡོ་རྗེ་འཆང། །སྲུང་བའི་འཁོར་ལོ་སྦྱོར་བ་པོ། །རྡོ་རྗེ་གཟུགས་ནི་འབར་བ་ཡིས། །ལུས་གསུམ་
ལས་སྐྱེས་དགས་པར་བྱ། །གལ་ཏེ་ཁ་ཅིག་བདག་ལས་འདའ། །འཇིག་པར་འགྱུར་གྱི་གཞན་དུ་མིན། །ཞེས་བརྗོད། ཤར་དུ་ཕྱིན་ཏེ་གཏི་མུག་གཤིན་རྗེ་གཤེད་ཀྱི་ང་རྒྱལ་གྱིས། གཞན་སྔར་དང་འདྲ་བ་ལ། ང་ནི་དཔལ་ལྡན་འཁོར་ལོ་འཆང། །ཞེས་བརྗོད་
ལྷོར་སེར་སྣ་གཤིན་རྗེ་གཤེད་ཀྱི་ང་རྒྱལ་གྱིས། ང་ནི་དཔལ་ལྡན་རིན་ཆེན་འཆང། །ཞེས་དང། ནུབ་ཏུ་འདོད་ཆགས་གཤིན་རྗེ་གཤེད་ཀྱི་ང་རྒྱལ་གྱིས། ང་ནི་དཔལ་ལྡན་པདྨ་འཆང། ཞེས་དང། བྱང་དུ་ཕྲག་དག་གཤིན་རྗེ་གཤེད་ཀྱི་ང་རྒྱལ་གྱིས། ང་ནི་
དཔལ་ལྡན་རལ་གྲི་འཆང། །ཞེས་བརྗོད་ལ་བགེགས་ལ་བཀའ་བསྒོས་ཏེ། ཧྲཱི་ཥྚྲཱི་ལ་སོགས་པའི་སྔགས་དང་བཅས་པས་བགེགས་བསྐྲད་པར་བྱའོ། །ལྔ་པ་ནི། དེ་ནས་སེང་ལྡེང་ལ་སོགས་པའི་ཕུར་བུ་བཅུ་དངོས་སུ་ཡོད་ན་བསངས་སྦྱངས་ཏེ་བཅུ་
ཆར་སྟོད་རལ་གྲི་གཤིན་རྗེ་གཤེད་ཀྱི་རྣམ་པ་ཅན་ལ་ལྟེ་བ་མན་ཆད་རྡོ་རྗེ་རྩེ་གཅིག་པའི་རྣམ་པ་ཅན་གྱི་བུར་བུར་བསྐྱེད། ཕུར་བུ་དངོས་སུ་མེད་ནའང་བསམ་གཏན་གྱི་ཕུར་བུ་བཅུ་དེ་ལྟར་བསྐྱེད། རང་གི་ཐུགས་ཀ་ནས་གཤིན་རྗེ་གཤེད་ཞལ་གཅིག་
ཕྱག་གཉིས་པ། ལྕགས་ཀྱུ་དང་ཞགས་པ་ཐོགས་པ་མང་པོ་སྤྲོས། ཧྲཱི་ཥྚྲཱི་འི་མཐར་སརྦ་དུཥྚྚ་ཨིནྡྲ་ཨ་དི་ནི་ས་པ་རི་ཝཱ་ར་ཨ་ཀརྵ་ཡ་ཛཿ་ཞེས་བརྗོད་པས་བགེགས་ཀྱི་གཙོ་བོ་ཕྱོགས་སྐྱོང་བཅུ། ཞགས་པ་དང་ལྕགས་ཀྱུས་བཀུག་ལ་

[009A]༄༅། །དེ་རྣམས་ཀྱི་སྤྱི་བོར་ཕུར་བུ་བཙུགས་ཏེ་གཡས་པ་རྡོ་རྗེ་འབར་བའི་ཐོ་བས་བརྡུངས་པ་བསམ་ཞིང། ཨོཾ་གྷ་གྷ་གྷ་ཏ་ཡ་གྷཱ་ཏ་ཡ། སརྦ་དུཥྚ་ན་ཕཊ་ཕཊ། ཀཱི་ལཱི་ཡ་ཀཱི་ལཱ་ཡ་སརྦ་པཱ་པ་ཕཊ་ཕཊ། ཧཱུཾ་ཧཱུཾ་ཧཱུཾ་བཛྲ་ཀཱི་ལཱ་ཡ། བཛྲ་དྷ་ར་ཨཱཛྙཱ་
པ་ཡ་ཏི་སརྦ་བིགྷྣན་ཀཱ་བ་ཝ་ཀ་ཙི་ཏྟ་བཛྲ་ཀཱི་ལཱ་ཡ་ཧཱུཾ་ཧཱུཾ་ཧཱུཾ་ཕཊ་ཕཊ། ཅེས་བརྗོད་དེ་བརྡུངས་པས་བགེགས་ཀྱི་སྤྱི་བོ་ནས་བཟུང་སྟེ་རྐང་པའི་མཐིལ་གྱི་བར་དུ་ཕུག་པར་བསམས་ལ། དབང་ལྡན་ནས་བརྩམས་ཏེ་ཕྱོགས་མཚམས་ཐམས་ཅད་དུ་གདབ་པོ། །དེ་ནས་
ཐུགས་ཀ་ནས་སྤྲོས་པའི་རྡོ་རྗེ་འབར་བའི་འོད་ཟེར་རྣོན་པོས་སྟེང་འོག་དང་ཕྱོགས་མཚམས་བརྒྱད་པོ་ཀུན་ཏུ་ཁྱབ་པས་ཕྱོགས་མཚམས་བཅིང་བ་བྱས་ནས། ས་གཞི་བགེགས་ཐམས་ཅད་དང་བྲལ་བར་བསམ་པར་བྱའོ། །གཉིས་པ་ལ་བཞི། སའི་ལྷ་མོ་
ལྷག་པར་གནས་པ། དཀྱིལ་འཁོར་གྱི་ལྷ་ལྷག་པར་གནས་པ། བུམ་པ་ལྷག་པར་གནས་པ། སློབ་མ་ལྷག་པར་གནས་པའི་ཆོ་གའོ། །དང་པོ་ནི། དཀྱིལ་འཁོར་གྱི་དབུས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་དགོད་པ་ནས། གནང་བ་བྱིན་ནས་ས་ལ་
ཐིམ་པའི་བར་སྔར་ས་བསླང་བའི་སྐབས་བཞིན་དུ་བྱ་བའོ། །གཉིས་པ་ལ་གསུམ། ལྷ་གནས་མི་འཆོལ་བར་བྱ་བའི་ཕྱིར་ལས་ཀྱི་ཐིག་གདབ་པ། དཀྱིལ་འཁོར་གྱི་འཁོར་ལོ་སྤྱན་དྲངས་ཏེ་ལྷག་པར་གནས་པའི་ཆོ་ག་བྱ་བ། དཀྱིལ་འཁོར་གྱི་ལྷ་ལ་
གསོལ་བ་གདབ་པའོ། །དང་པོ་ནི། ལས་ཐིག་སྔོན་དུ་བཏབ་ནས། ཡེ་ཐིག་རྗེས་སུ་འདེབས་པར་ས་ར་ཧ་དང། ནག་པོ་སྤྱོད་པ་དང། ཨ་བྷྱ་དང་བི་བཧུ་ཏིས་བཤད་པ་ལྟར་བྱ་དགོས་ཏེ། ཡེ་ཐིག་ནི་ལས་ཐིག་བྱིན་གྱིས་རློབ་བྱེད་ཡིན་པའི་ཕྱིར་རོ། །

[009B] དཀྱིལ་ཆོག་ཕལ་མོ་ཆེར་སྟ་གོན་གྱི་འོག་དང་དངོས་གཞིའི་སྐབས་སུ་འདེབས་པར་གསུངས་པ་ནི། ནམ་མཁའ་ལ་འདེབས་པ་ལ་སོགས་པའི་ཁྱད་པར་འགའ་ཞིག་མ་
གཏོགས་པ། ས་ལ་འདེབས་པ་ལ་སོགས་པའི་ཆོ་ག་རྣམས་ཐུན་མོང་བ་ལ་དགོངས་ནས། ཡི་ཐིག་གི་སྐབས་སུ་དེ་ལྟར་གསུངས་སོ། །བཤད་རྒྱུད་རྡོ་རྗེའི་འཕྲེང་བ་ལས་ལྷ་སྟེ་གོན་གྱི་སྔོན་དུ་ལས་ཐིག་གདབ་པར་གསུངས་པའི་རྗེས་སུ་འབྲངས་ནས་
ཀླུའི་བློས་ས་ཆོག་ཟིན་པའི་འོག་ཏུ་ལས་ཐིག་གདབ་པར་མཛད་དོ། །དེ་ལྟར་ཚུལ་གཉིས་བཤད་ཀྱང་ལག་ལེན་ལ་ཕྱི་མ་ལྟར་བྱ་དགོས་ཏེ། དཔལ་འཛིན་དང་ལ་བ་པ་དང་ནག་པོ་སྤྱོད་པ་སོགས་ཀྱིས་ལྷ་སྟ་གོན་གྱི་དྲིའི་བྱུག་པ་རྣམས་ལྷ་རྣམས་
ཀྱི་གནས་སུ་བྱ་བར་གསུངས་ཤིང། མི་ཐུབ་ཟླ་བས་ཀྱང། དཀྱིལ་འཁོར་གང་དུ་ངེས་པ་ཡི། །དཀྱིལ་འཁོར་དེ་ནི་དྲི་ལྔའམ། །ཡང་ན་གཞན་གྱིས་བྱུག་པར་བྱ། །ཞེས་ཚོན་གྱིས་འདྲ་བའི་དཀྱིལ་འཁོར་གང་དུ་ལྷ་འོང་བའི་གནས་ངེས་པ་དེར། ལྷ་སྟ་
གོན་གྱི་དྲིའི་དཀྱིལ་འཁོར་བྱ་བར་གསུངས་ལ། ཐིག་མ་བཏབ་ན་དེ་འདྲ་བའི་ལྷའི་གནས་ངེས་པ་མི་རྟོགས་པའི་ཕྱིར་རོ། །དེ་ལྟར་ན་ལས་ཐིག་གདབ་པ་ལ་གཉིས། ལས་ཀྱི་ཐིག་སྐུད་འདུ་བྱ་བ་དང། ལས་ཐིག་གདབ་པའོ། །དང་པོ་ནི། བཤད་རྒྱུད་
རྡོ་རྗེ་འཕྲེང་བ་ལས། ལས་ཀྱི་ཐིག་སྐུད་ཡི་གེ་གསུམ་གྱིས་རྣམ་པར་སྦྱོང་བ་དང། དེ་ལ་བསང་གཏོར་དང་མེ་ཏོག་གིས་མཆོད་པ་དང་སྔགས་བཟླས་ནས་ལྷག་གནས་བྱ་བར་གསུངས་ལ། བྷ་བ་བྷ་དྲ་ས་ལས་ཐམས་ཅད་པའི་ཐིག་སྐུད་དུ་བཤད་

[010A]༄༅། །ཅིང་དོན་ཡོད་ཞབས་ཀྱིས་དེ་ནས་ཁ་དོག་གཅིག་པའི་སྐུད་པ། ལས་ཐམས་ཅད་པར་བྱིན་གྱིས་བརླབས་པས་སའི་ཐིག་གདབ་ལ་ཞེས་བཤད་པས། གཤེར་ཐིག་གི་ཐིག་སྐུད་ནི་ལས་ཐམས་ཅད་པ་གང་ཡིན་དུ་སྐྱེད་དགོས་སོ། །
ཀླུའི་བྱང་ཆུབ་ཀྱིས་ལས་ཐིག་འདེབས་མཁན་སློབ་དཔོན་དང་སྒྲུབ་གྲོགས་ཀྱིས་བྱ་བ་དང། དཔོན་སློབ་གཉིས་ཀྱི་སྡོད་ས་དང། ཁ་ལྟ་ཕྱོགས་ངེས་པ་ཅན་གསུངས་ཤིང། འཕྲེང་བ་ལས་དང་པོར་ཟླུམ་སྐོར་གྱི་ཉའི་མཚན་མ་བྱས་པའི་སྟེང་དུ་ཐིག་འདེབས་པ་
ལ། དཔོན་སློབ་གཉིས་ཀྱི་རྐང་སྟབས་དང་སློབ་མས་རྒྱབ་མི་སྟོན་པར་འགྲོ་བ་དང། རྡོ་རྗེ་ཁུ་ཚུར་གྱིས་ཐིག་སྐུད་བཟུང་བ་སོགས་བཤད་པས། ཡེ་ཐིག་གི་སྐབས་སུ་བཤད་པའི་ཆོ་ག་ཐུན་མོང་བ་རྣམས་འདིར་ཡང་བླང་དགོས་སོ། །ཐིག་སྐུད་ཀྱི་རྒྱུ་
ནི་གཙང་ཞིང་མ་ཉམས་ལ་འཇམ་པའི་རས་བལ་ལམ། སྐྲ་མ་འདྲེས་པའོ། །འཕྲེང་བར་ཡེ་ཐིག་གི་རྒྱུའི་ཐིག་སྐུད་དཀར་པོ་ལ་དཔའ་བོའི་རིན་གྱིས་ཉོས་པའི་རས་བལ་དང། གཞོན་ནུ་མ་མ་ཉམས་པས་བཀལ་བ་གདམ་པ་ཅན་དང། ཁ་བསྒྱུར་བའི་
ཡེ་ཐིག་སློབ་དཔོན་དང་སྒྲུབ་གྲོགས་ཀྱིས་འཁེལ་བའི་ཚུལ་སོ་སོར་བཤད་པས། ལས་ཐིག་གི་ཐིག་སྐུད་ནི་སྔ་མ་ལྟར་བྱ་སྟེ། དམ་ཚིག་ཅན་གྱིས་བཀལ་བས་ཀྱང་ཆོག་གོ་དེའང་ཁ་དོག་དཀར་པོ་གསུམ་སྒྲིལ་འཇུར་མདུད་མེད་ཅིང་བཀལ་ལེགས་
པ་དཔོན་སློབ་གཉིས་ཀྱི་མཛུབ་མོ་ནས་སོར་མོ་བཞིའི་དབུས་སུ་བཅུག་ཅིང་དྲངས་ནས། རྡོ་རྗེ་ཁུ་ཚུར་དུ་བྱས་པས་མཛུབ་མོའི་རྒྱབ་ས་ལ་སྦྱར་བ་མ་གཏོགས་པ། རིང་བ་དཀྱིལ་འཁོར་གྱི་ཉིས་འགྱུར་སྦོམས་སུ་སྒོའི་ཉི་ཤུ་ཆ། དཀྱིལ་འཁོར་

[010B] དྲི་ཞིམ་པའི་ཆུ་དང་བདུད་རྩི་ལྔ་དང་བའི་རྣམ་ལྔས་བྱུགས་ཏེ། ཐིག་སྐུད་ཀྱི་མཐའ་གཉིས་དང་དབུས་སུ། ཨོཾ་ཨཱ་ཧཱུཾ་བཀོད་ལ། དྲིས་བྱུགས་པའི་གསེར་ལ་སོགས་པའི་སྣོད་གཙང་མར་བཞག་རང་གཙོ་བོའི་རྣལ་འབྱོར་དང་
ལྡན་པས་བསངས་སྤྱངས་སྔོན་དུ་བཏང་སྟེ། རལ་གྲི་གཤིན་རྗེ་གཤེད་དུ་བསྐྱེད་ཡེ་ཤེས་པ་གཞུག་པ་སོགས་བྱས་ལ་མཆོད་དེ། ལག་པས་རེག་ཅིང་ལས་ཐམས་ཅད་པ་བཟླས་ལ་བསྲུང། དེ་ནས་མིག་གཡས་གཡོན་མ་དང་ཊ་ལས་ཉི་ཟླ་སེར་པོ་དང་
བཛྲ་དྲི་ཥྚི་མ་ཊ་ཞེས་པས་བརྟན་པར་བྱས་ལ། ལས་ཐམས་ཅད་པ་བཟླས་པའི་བདུད་རྩི་ལྔའི་ཆུ་དང་ཡུངས་ཀར་དང་དྲིའི་ཆུས་གཏོར་ལ། རྡོ་རྗེ་དང་བཅས་པའི་ལག་པ་གཡས་པས་རེག་སྟེ། ཨོཾ་བཛྲ་ས་མ་ཡ་སཱུ་ཏྲ་མཱ་ཏི་ཀྲ་མ་ཧཱུཾ་ཞེས་བཟླས་ནས། ཨོཾ་ཨཱ་
ཧཱུཾ་ཕཊ་སཱ་ཧཱ། ཞེས་བརྒྱ་རྩ་བརྒྱད་བཟླས་ཏེ། ལྷག་གནས་བྱའོ། །གཉིས་པ་ལ་གསུམ། ཐིག་ཆེན་བརྒྱད་གདབ་པ། ཕྱིའི་ཐིག་རྣམས་གདབ་པ། ནང་གི་ཐིག་རྣམས་གདབ་པའོ། །དང་པོ་ནི་དེ་ནས་དཀྱིལ་འཁོར་གྱི་ས་ལ་ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ་ཅེས་
པས་དྲིའི་ཆུས་བསང་གཏོར་བྱས་ཏེ་གཙང་མར་བྱ། དྲིས་བྱུགས་ནས་ཕྱི་རོལ་ཏུ་མེ་ཏོག་གཅལ་དུ་དགྲམ། ནམ་མཁའ་ལ་བྲི་བྱའི་དཀྱིལ་འཁོར་བཞུགས་པར་དམིགས་ཏེ། མཆོད་ཡོན་སྔོན་དུ་འགྲོ་བས་མཆོད་ཅིང་བསྟོད་ནས། རང་གཤིན་རྗེ་
གཤེད་སྐབས་སུ་གང་བབ་ཀྱི་གཙོ་བོའི་རྣལ་འབྱོར་དང་ལྡན་པས། རལ་གྲི་གཤིན་རྗེ་གཤེད་དུ་བསྐྱེད་པའི་སློབ་མ་སློབ་དཔོན་ལ་རྒྱབ་མི་སྟོན་པར་འགྲོ་བ་དང་ལྷན་ཅིག་ཡི་གེ་གསུམ་ཟློས་ཤིང་ཐིག་གདབ་སྟེ། དེའང་ཐོག་མར་དཀྱིལ་འཁོར་གྱི་དབུས་
[011A]༄༅། །བཙལ་ལ་ཇི་ལྟར་རིགས་པའི་ཟླུམ་པོ་གཅིག་བསྐོར། དེའི་ཕྱོགས་བཞིར་ཐིག་ལེ་རེ་བྱས་པའི་སྟེང་དུ་ཟླུམ་པོ་བཞིས་བསྐོར་བས་ཉའི་རི་མོར་འགྱུར་རོ། །སློབ་དཔོན་ནུབ་དང་སློབ་མ་ཤར་ནས་ཕན་ཚུན་དུ་མངོན་པར་ཕྱོགས་ཏེ། ཕྱོགས་ཐམས་
ཅད་རང་བཞིན་མེད་པར་མཉམ་པ་ཉིད་དོ་སྙམ་དུ་མོས་ནས། རང་དང་སློབ་མའི་མིག་གཉིས་ཛ་ལས་སྐྱེས་པའི་ཉི་མ་དང་ཟླ་བ་འོད་ཟེར་སེར་པོ་ཅན་དུ་བསྒོམས་ཏེ། སློབ་དཔོན་གྱི་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་ཐིག་སྐུད་གཟུང་ལ། ཛྫ་ཛྫ་
ཛྫ་ཞེས་པ་དང་ཛ་གསུམ་གྱིས་གཏང་ཞིང། སློབ་མས་ཀྱང་དེ་དག་བརྗོད་ནས་དྲངས་ཏེ་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་གཟུང་ལ། རང་རྐང་པ་གཡོན་པ་སྐྱིལ་ཀྲུང་ཕྱེད་པ་དང། གཡས་པ་ས་ལ་བཙུགས་ཏེ་བསྡད་སློབ་མས་དེ་ལས་བཟློག་སྟེ་
བསྡད་ནས་ཤར་ནུབ་ཀྱི་ཚངས་ཐིག་གདབ། སྔར་བཤད་པ་བཞིན་རྐང་བའི་མཐིལ་དུ་རྡོ་རྗེ་བསྐྱེད་ལ་རྐང་པ་བྱིན་གྱིས་བརླབས་ཏེ། རྡོ་རྗེ་རྐང་སྟབས་ཀྱིས་གཡས་སྐོར་དུ་སོང་སྟེ། སློབ་དཔོན་ལྷོ་དང་སློབ་མ་བྱང་དུ་གནས་པས་ལྷོ་བྱང་གི་ཚངས་ཐིག་
གདབ། སློབ་དཔོན་མེ་དང་སློབ་མ་དབང་ལྡན་དུ་གནས་པས་ཤར་གྱི་རྩ་ཐིག་དང། སློབ་དཔོན་རླུང་དང་སློབ་མ་བདེན་བྲལ་དུ་གནས་པས་ནུབ་དང། སློབ་དཔོན་དེ་ཉིད་དང་སློབ་མ་དབང་ལྡན་དུ་གནས་པས་བྱང་དང།  དམར་པོའི་དཀྱིལ་ཆོག་གི་དཔེ་ཁ་ཅིག་
དང།  ནག་པོའི་དཀྱིལ་ཆོག་ལས་རྩ་ཐིག་བཞིའི་རིམ་པ་ཤར་ནུབ་ལྷོ་བྱང་དུ་བྱས་ཀྱང། དམར་པོའི་དཀྱིལ་ཆོག་དག་པ་ལས། ཤར་ནུབ་བྱང་ལྷོའི་རིམ་པ་བཞིན་བྱས་པ་མར་མེ་མཛད་བཟང་པོའི་དཀྱིལ་ཆོག་དང་བསྟུན་རྒྱུ་ཡིན་པས་ལེགས་སོ།  །སློབ་དཔོན་མེ་དང་སློབ་མ་བདེན་བྲལ་དུ་གནས་

[011B] སློབ་དཔོན་དེ་ཉིད་དང་སློབ་མ་རླུང་དུ་གནས་པས་ཟུར་ཐིག་དང་པོ་དང། སློབ་དཔོན་བདེན་བྲལ་དང་སློབ་མ་དབང་ལྡན་དུ་གནས་པས་ཟུར་ཐིག་གཉིས་པ་གདབ་བོ། །སྐོར་ཕྱོགས་དང་རྐང་སྟབས་དང་སྡོད་ས་དང་ཁ་ལྟ་ཕྱོགས་ནི་ཐིག་ལྷག་
མ་འདེབས་པ་རྣམས་ལའང་བྱའོ། །རྡོ་རྗེ་ཁུ་ཚུར་གྱིས་ཐིག་སྐུད་འཛིན་པ་རྒྱུན་དུ་མ་ནུས་ན་དང་པོ་ལ་བྱ་ཞིང། ལྷག་མ་ལ་ཅི་བདེར་བྱའོ། །ཐིག་སྐུད་ཚད་ན་བླ་མ་འཆི་ཞིང། སྔར་བཤད་པའི་ཚད་ལས་རིང་ཐུང་དུ་གྱུར་ན་བླ་མ་ནད་ཀྱིས་འདེབས་པ་དང་
སྡོད་སའི་ཕྱོགས་འཕྱུགས་ན་སློབ་མ་ལ་སྡུག་བསྔལ་བསྐྱེད་པར་བཤད་པས། བག་དང་ལྡན་པས་ཐིག་སྐུད་བསྒྲུབ་ཅིང་ཐིག་གདབ། མཚན་མ་ངན་ན་བཟློག་པའི་ཐབས་བྱའོ། །མཚན་མ་རྟོག་པ་ནི་ཚངས་ཐིག་གཉིས་འདེབས་པའི་དུས་སུ་ཡིན་པར་ཤཱནྟི་
པ་དང་ཨ་བྷྱ་བཞེད་དེ་གཉིས་དང་ཐིག་ཆེན་བརྒྱད་དང་ཐིག་ཐམས་ཅད་ལ་རྟོགས་པའི་ལུགས་གསུམ་ཡང་བཤད་དོ། །དེ་ནས་རང་གཙོ་བོ་གང་ཡིན་དུ་གསལ་བའི་མིག་གཡས་གཡོན་གཉིས་ཧཾ་ལས་ཉི་མ་དང་ཟླ་བར་བསྐྱེད་ལ། ཁྲོ་བོའི་ལྟ་བས་
ཕྱོགས་ཐམས་ཅད་དུ་བལྟ་ཞིང། ཧིཿ་ཧིཿ་ཞེས་བརྗོད་དེ། ལྷའི་ལུས་སྒྱུ་མ་ལྟ་བུར་དྲན་བཞིན་དུ། ཐར་པའི་སྒོའི་གེགས་སུ་གྱུར་པའི་སྒྲིབ་པ་རྣམས་དབྱི་བར་བྱའོ་སྙམ་དུ་མོས་ལ། དྲི་བཟང་པོའི་ཆུས་སྒོའི་ཚངས་ཐིག་དང་རྩ་ཐིག་གཉིས་ཕྲད་པའི་
གཡས་གཡོན་ཆ་ཆུང་གཉིས་གཉིས་ཚངས་ཐིག་དང་བཅས་པ་ཕྱིས་ལ་སྒོ་དབྱིའོ། །གཉིས་པ་ནི། དེ་ནས་ཐིག་ལྷག་མ་རྣམས་ནི། ཁྲུ་ལ་སོགས་པའི་རྩ་ཐིག་གིས། །དབུས་སུ་བརྒྱད་ཆ་ཕྱིས་པ་དེ། །སྒོ་དེའི་བཞི་ཆ་ཆ་ཆུང་སྟེ། །རྩ་བའི་ཕྱི་རོལ་

[012A]༄༅། །གཅིག་དང་གཉིས། །གཅིག་གཉིས་གཅིག་དང་གཅིག་གི་མཐར། །ཐིག་དྲུག་ཟུར་ནས་ངོས་སུ་སྟེ། །ཚངས་ལས་རིམ་གྱིས་རིང་བར་ནི། །ཆ་ཆུང་གསུམ་དུ་དང་པོའི་ཐིག་གཉིས་ཐིག་ཆ་ཆུང་གཉིས་རྩེར་རེག་ཆ་ཆུང་བརྒྱད་དུ་གསུམ་སྟེགས་
བུའི། །ཐིག་ལས་དྲང་པོའི་ཐིག་བཞི་སྟེ། །གསུམ་ནི་ཆ་ཆུང་ལྔ་བཞི་པ། །ཆ་ཆུང་བཞི་དེའི་དང་པོ་ནི། །ངོས་ཐིག་རྩེ་མོར་ཡང་དག་རེག་གསུམ་ནི་ཆ་ཆུང་རེ་རེའི་བར། །བཞི་པའི་རྩེ་ནས་ངོས་སུ་ཐིག་ཆ་ཆུང་བཅུ་དང་ལྡན་པའོ། །རྩ་བའི་རྩེ་ནས་བྱུང་བའི་
ཐིག་ཆ་ཆུང་བཞི་པ་ངོས་སྟེང་དུ། །ཆ་ཆུང་གཉིས་གཉིས་ཐད་ཀར་ནི། །ཆ་ཆུང་བརྒྱད་དེ་གསུམ་ཁྱོག་པ། །ཀ་བའི་རྩེ་ནས་ཕྱི་ངོས་སུ། །ཆ་ཆུང་རེ་རེ་དོར་བར་ཐིག་བཅུ་གཅིག་འདི་ལ་ལྔ་པ་དང། །བདུན་པ་ཆ་ཆུང་ཕྱེད་དང་གཉིས། །ཡང་ན་གསུམ་པ་
བདུན་པ་དང། །དགུ་པ་ཆ་ཆུང་རེ་རེའོ། །བཞི་པ་དྲུག་པ་བཅུ་པ་རྣམས། །སོ་སོར་ཆ་ཆུང་ཕྱེད་ཕྱེད་དོ། །ལྔ་ནི་ཆ་ཆུང་ཕྱེད་དང་གཉིས། །དེ་ལ་ཕྱོགས་གཉིས་སུ་ནི་རྒྱར། །ཚངས་པའི་གཡས་དང་གཡོན་དུ་ནི། །ཆ་ཆུང་ཕྱེད་བཅས་མདའ་ཡི་མཐར། །སྣམ་
བུ་ཆ་ཆུང་ཕྱེད་དང་གསུམ། །ཐིག་ནི་ཆ་ཆུང་ཕྱེད་དང་བཞི། །ཆ་ཆུང་དྲུག་མཐར་གཉིས་པ་དང། །གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་པ་ནི། །ཆ་ཆུང་ལྔ་སྟེ་མདའ་ཕྱེད་བཅས། །གསུམ་དོར་ནས་ནི་ཕྱེད་དང་ལྔ། །གསུམ་ནས་
དྲུག་པ་ཆ་ཆུང་ལྔ། །བཞི་ནི་ཆ་ཆུང་བདུན་རྣམས་ཏེ། །ཐིག་བཅུ་གཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །བདུན་པའི་འོག་ལ་ཆ་ཆུང་གསུམ། །སྟེང་ནི་ཆ་ཆུང་དྲུག་སྟེང་དུ། །སྣམ་བུ་རྣམས་མཐར་སོན་

[012B]གཞན་གྱི་མཐའ་དང་ལྷན་ཅིག་སྟེ། །ཀྱོག་པོ་གཅིག་པ་འདི་ནང་དུའང། །ཆ་ཆུང་ཕྱེད་ནས་དེ་བཞིན་གཞན། །དེ་ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །ཆ་ཆུང་གཉིས་གཉིས་དོར་བར་རོ། །བཞི་དོར་བར་ནི་ཟླུམ་པོ་
གཞན། །དེ་རྣམས་དཀྱིལ་འཁོར་གསུམ་གལ། །ཐུན་མོང་ཡིན་ནོ་འཇིགས་བྱེད་ལ། །འོད་འཕྲེང་གི་ནི་ཕྱི་རོལ་ཏུ། །དུར་ཁྲོད་དོན་དུ་ཆ་ཆུང་བཞི། །ཞེས་བྱ་བ་སྟེ། དམར་ནག་གི་དཀྱིལ་ཆོག་གི་ཕྱི་ཐིག་ཀྱང་རྡོ་རྗེ་འཕྲེང་བ་དང་མཐུན་པར་བྱས་ན་ལེགས་པར་
ཡོད་པས་དེ་བཞིན་དུ་གདབ་བོ། །དེ་ལ་མདའ་ཕྱེད་བཅས། གསུམ་དོར་ནས་ནི་ཕྱེད་དང་ལྔ། །ཞེས་སྣམ་བུ་ལྔ་པའི་སྐབས་སུ་མཐའ་ནས་མཐར་ཆ་ཆུང་བཅུ་དྲུག་དང། སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །ཞེས་མཐའ་ནས་མཐར་
ཆ་ཆུང་བཅུ་བཞི་དང། ཡང་རྒྱལ་པོ་ཉེས་པ་གསུམ་ཉི་མ། །ཞེས་སྣམ་བུ་ལྔ་པའི་སྐབས་སུ་མཐའ་ནས་མཐར་ཆ་ཆུང་བཅུ་གཉིས་སུ་བཤད་པ་རྣམས་མི་མཐུན་པས་འགལ་ལོ་སྙམ་ན། སྐྱོན་མེད་དེ་དང་པོ་ནི། སྣམ་བུ་ལྔ་པའི་སྟེང་གི་ཐིག་གི་མཐའ་
ནས་མཐའི་བར་ཡིན་ལ། གཉིས་པ་ནི་སྣམ་བུ་ལྔ་པའི་ཀ་བ་ནས་ཀ་བའི་བར་ཡིན་ཞིང། གསུམ་པ་ནི་ཀ་བས་ཆ་ཕྲན་རེ་ཁྱེར་བའི་བར་གྱི་མུན་སྣམ་རང་གི་དབང་དུ་བྱས་པའོ། །རིགས་པ་འདིས། བཞི་ནི་ཆ་ཆུང་བདུན་རྣམས་ཏེ། ཞེས་སྣམ་བུ་བདུན་པའི་
སྐབས་སུ་མཐའ་ནས་མཐའ་ཆ་ཆུང་བཅུ་བཞི་དང། སྟེང་ནི་ཆ་ཆུང་དྲུག་ཅེས་པའི་སྐབས་སུ་ཆ་ཆུང་བཅུ་གཉིས་དང། ཡང་རྒྱལ་པོ་ཕྱོགས་དང་མི་རྣམས་གསུམ། ཞེས་སྣམ་བུ་བདུན་པའི་སྐབས་སུ་མཐའ་ནས་མཐར་ཆ་ཆུང་བཅུ་བཤད་པ་རྣམས་

[013A]༄༅། །མི་འགལ་བ་ཡང་ཤེས་པར་བྱའོ། །འདིར་རྭའི་སྐོར་ལུགས་ནི། ཚངས་དང་མདའ་ཡབ་ཕྲད་པ་ནས། །ཆ་ཆུང་བཞི་དང་བཞི་གསུམ་ནི། །སོང་བར་ཆ་ཆུང་དགུ་དང་ནི། །བཞི་ཆས་གཡས་གཡོན་ཕྱི་རྭ་བསྐོར། །མདའ་ཡབ་ཚངས་ལས་ཆ་
ཆུང་ནི། །ཕྱེད་བཅས་གསུམ་ནས་ཐད་ཀར་གཡས། །དྲུག་ནས་ཕྱེད་བཅས་བཅུ་གཉིས་ཀྱིས། །གཡོན་བསྐོར་གཡས་པ་དེ་ལས་ལྡོག་ཅེས་པའོ། །ཟླུམ་ཐིག་བྱེད་པའི་ཚེ་སེང་ལྡེང་གི་ཕུར་བུ་སྟེང་རྡོ་རྗེ་རྩེ་ལྔ་པ་འོག་རྡོ་རྗེ་རྩེ་གཅིག་པའི་རྣམ་པ་ཅན། ཧཱུཾ་
ལས་སྐྱེས་པར་བསམས་ནས། ཨོཾ་བཛྲ་ཀཱི་ལི་ཀཱི་ལཱ་ཡ་སརྦ་བིགྷྣཱན་ཧཱུཾ། ཞེས་པ་བརྒྱ་རྩ་བརྒྱད་བཟླས་ནས་དཀྱིལ་འཁོར་གྱི་དབུས་སུ་གདབ་ལ། ཨོཾ་བཛྲ་མུངྒ་ར་བཛྲ་ཀཱི་ལཱ་ཡ་ཨཱ་ཀོ་ཊ་ཡ་ཧཱུཾ་ཧཱུཾ་ཕཊ་ཅེས་བརྗོད་ནས་བརྡུང་ངོ། །ཕུར་བུ་མེད་ན་བསམ་གཏན་
གྱིས་ཀྱང་རུང་ངོ། །གསུམ་པ་ནི། འཇིགས་བྱེད་བཅུ་གསུམ་མའི་ནང་ཐིག་ནི། རྩ་ཐིག་ནས་ནི་ཆ་ཆུང་གཅིག་ནང་དུ་དོར་བར་ཟླུམ་པོའི་ཐིག་དེ་ནས་ནང་དུ་ཆ་ཆུང་གཅིག་དོར་བར་སླར་ཡང་ཟླུམ་པའི་ཐིག་ལྟེ་བ་ནས་ནི་ཕྱོགས་བཞི་རུ། །ཚངས་ཐིག་སྟེང་
ནས་ཆ་ཆེན་གཅིག་ཆ་ཆུང་གཅིག་གི་སུམ་ཆ་རེ། །དོར་བར་ཟླུམ་པོ་ལ་རེག་ཐིག་གཅིག་དང་དེ་ཡི་ཕྱི་དོས་སུ། །ཆ་ཆུང་རེ་རེ་དོར་བར་ནི། །ཐིག་གཅིག་སྔ་མ་བཞིན་དུ་ནི། །གདབ་བོ་ལེའུ་ཚེ་དགུ་ཡི་ཐིག་དམར་ནག་གཉིས་ཀྱི་ནང་ཐིག་ནི། །འདྲ་བས་ཕྱོགས་
གཅིག་ཏུ་བརྗོད་ན། །ལྟེ་བ་ནས་ནི་ཚངས་ཐིག་སྟེང། །ཕྱོགས་རེར་ཆ་ཆེན་གཉིས་སོང་བ་ཐིག་ཟུར་གྱི་ཐིག་ལ་རེག་པར་གདབ། །དེ་ཡི་མཐའ་ནས་ནང་དུ་ནི། །ཆ་ཆུང་གཅིག་ནི་དོར་བ་རུ། །སླར་ཡང་གྲུ་བཞི་པ་ཡི་ཐིག་རྡོ་རྗེའི་ལྟེ་བའི་ཕྱི་ཐིག་དང། ཚངས་

[013B] །དེ་ནས་ཆ་ཆེན་གཅིག་སོང་བར། །རིམ་བཞིན་གཡས་དང་གཡོན་དུ་ནི། །ཆ་ཆུང་ཕྱེད་དང་ཆ་ཆུང་རེ། །སོང་བ་ནས་ནི་རྩ་ཐིག་ལ། །ཐུག་པའི་དབུས་རྭའི་རྩེ་མོའི་བར། །གཡས་དང་གཡོན་དུ་ཀྱོག་པོའི་ཐིག་ལྟེ་བའི་ཕྱི་དང་ཚངས་
ཐིག་གཉིས། །ཕྲད་པ་ནས་ནི་ཆ་ཆུང་གསུམ། །སོང་བའི་མཚམས་ནས་ཆ་ཆུང་བཞིའི། །ཐིག་སྐུད་ཀྱིས་ནི་གཡས་གཡོན་བསྐོར། །སྔར་གྱི་མཚམས་ནས་གཡས་ཕྱོགས་སུ། །ཆ་ཆུང་ཕྱེད་དང་གཉིས་ནས་ནི། །ཆ་ཆུང་བཞི་ཡིས་གཡོན་ནས་བསྐོར། །
དེ་བཞིན་གཡོན་ནས་གཡས་སུའང་བསྐོར། །སྔར་བཞིན་ཚངས་ཐིག་སྟེང་ནད་ཕྱིར། །ཆ་ཆུང་གསུམ་ནི་དོར་བ་ནས། །གཡས་སུ་ཆ་ཆུང་བཞི་ཆ་གཅིག་དོར་ནས་ཆ་ཆུང་བཞི་ཡིས་བསྐོར། །དེ་བཞིན་གཡོན་ནས་གཡས་སུའང་བསྐོར། །དམར་པོའི་
དཀྱིལ་ཆོག་ལས། ནང་དུ་ནི་དཀྱིལ་འཁོར་གྱི་ཕྱེད་ཀྱི་ཚད་ཀྱིས་སྣ་ཚོགས་རྡོ་རྗེའི་ལྟེ་བ་གྲུ་བཞི་པ་རྡོ་རྗེའི་འཕྲེང་བས་བསྐོར་བའོ། །དེ་ནས་སྒོའི་བར་དུ་རྩེ་མོ་ལྔ་ལྔར་རྗེས་སུ་མཐུན་པའི་ཆ་དབྱེའོ་ཞེས་པ་དང། རྡོ་རྗེ་འཕྲེང་བར་ཡང་རྭའི་སྐོར་ཐིག་མི་
གསལ་ཡང།  དམར་པོའི་དཀྱིལ་ཆོག་གི་དཔེ་ཁ་ཅིག་ལས། ཕྱིའི་དཀྱིལ་འཁོར་གྱི་ཕྱེད་ཀྱི་ཚད་ནི་ཞེས་པས་དཔེ་མ་དག་པ་ཡིན་ལ། ནག་པོའི་དཀྱིལ་ཆོག་ཏུ། ནང་གི་དཀྱིལ་འཁོར་གྱི་ཕྱེད་ཀྱི་ཆ་ཞེས་པའང་འགྱུར་མ་ལེགས་སོ། །རྡོ་རྗེའི་འཕྲེང་བས་ཞེས་པའི་དོན་ནི། རྡར་ཕྲེང་ལས་སྣ་ཚོགས་རྡོ་རྗེའི་ལྟེ་བར་ཐིག་གཅིག་གོ་
དེའི་ནང་དུ་ཆ་ཆུང་གཅིག་དོར་ནས་རྡོ་རྗེ་ཕྲེང་བའི་ཐིག་གོ་ཞེས་གསལ་བར་བཤད་དོ།  །རྟ་བབས་དཔངས་སུ་སྒོ་ཚད་གསུམ་མའི་རྭ་གཡས་གཡོན་གྱི་རྭ་ཕྱི་མ་རྣམས། ཕྱོགས་རེའི་སྣ་ཚོགས་རྡོ་རྗེའི་ལྟེ་བའི་སུམ་ཆག་གཡས་དང་སུམ་ཆག་གཡོན་དུ་དོར་བའི་མཚམས་ནས་

[014A]༄༅། །བྱུང་བས། འདིར་ཡང་དེའི་རིགས་པ་སྦྱར་རོ། །འདིར་དབུས་རྭའི་སྲིད་ལ་སྒོ་ཚད་གཉིས་ལས་མེད་པས། ཕྱིའི་དབུས་རྭའི་སྲིད་ཀྱི་ཚང་ཀྱི་སྒོ་ཚད་གཉིས་གཉིས་བྲི་བས་དེའི་རིགས་པས་ནང་མ་ལ་རྭ་གཞན་གྱིའང་ཕྱེད་ཕྱེད་ཕྲི་བའོ། སྣ་ཚོགས་
རྡོ་རྗེའི་ལྟེ་བའི་ཕྱོགས་དང། མཚམས་སུ་ལྷ་འགོད་ཚུལ་ལ། རྫོགས་འཕྲེང་ཆག་འགྱུར་ལས། འདིར་རྣམ་པར་སྣང་མཛད་ལ་སོགས་པ་ནི། སྣ་ཚོགས་རྡོ་རྗེའི་རྭའི་རྩ་བ་རྣམས་སུའོ། །རྡོ་རྗེའི་རྭའི་མཚམས་རྣམས་སུ་རྡོ་རྗེའི་ཙ་རྩི་ཀ་ལ་སོགས་པ་བཞི་
ནི། ཞེས་འབྱུང་ལ། རྫོགས་འཕྲེང་ནཱ་ད་ཤཱི་ལས་བསྒྱུར་བ་ལས། འདིར་རྣམ་པར་སྣང་མཛད་ལ་སོགས་པ་ནི། རྡོ་རྗེ་རྒྱ་གྲམ་གྱི་རྩིབས་ཀྱི་རྩ་བ་རྣམས་ལའོ། །ཞེས་འབྱུང་སྟེ། རྭ་རྩིབས་སུ་བསྒྱུར་བ་མི་ལེགས་ལ། རྭ་ར་བསྒྱུར་བ་ལེགས་སོ། །རྣམ་
སྣང་སོགས་ནི་གཏི་མུག་གཤིན་རྗེ་གཤེད་སོགས་བཞིའོ། །རྭའི་རྩ་བར་དགོད་ཅེས་པ་ལྟར་ན། ཕྱོགས་བཞིའི་ལྷའི་གནས་ཀྱིས་རྡོ་རྗེའི་འཕྲེང་བའི་ཆ་ཆུང་མནན་པ་འདྲ་བ་ཞིག་སྣང་ནའང། རྡོར་འཕྲེང་གི་དགྲ་ནག་གི་ཚོན་སའི་སྐབས་ཀྱི་ཆག་
འགྱུར་ལས། ཤར་དང་ལྷོ་ལ་སོགས་པའི་རྭའི་རྩ་བ་རྣམས་སུ། རྟག་པ་དང། རིན་ཆེན་དབང་པོ་དང། སྣང་བ་མཐའ་ཡས་དང། དོན་ཡོད་གྲུབ་པ་རྣམས་ཀྱི་འཁོར་ལོ་རྩིབས་བརྒྱད་དཀར་པོ་དང། རིན་པོ་ཆེ་ལྗང་གུ་ཆ་དགུ་པ་དང། པདྨ་དམར་
པོ་འདབ་མ་བརྒྱད་པ་དང། རལ་གྲི་ལྗང་གུ་རྣམས་སོ། །སྣ་ཚོགས་རྡོ་རྗེའི་མེ་དང་བདེན་བྲལ་ལ་སོགས་པའི་གྲྭར། རྡོ་རྗེ་ཙ་རྩི་ཀ་དང། རྡོ་རྗེ་ཕག་མོ་དང། རྡོ་རྗེ་དབྱངས་ཅན་མ་དང། དཀར་མོ་རྣམས་ཀྱི་འཁོར་ལོ་དང། རྡོ་རྗེ་དང། པདྨ་དང། རལ་གྲིའོ་

[014B] །ཞེས་ནང་གི་ལྷ་བརྒྱད་ཀྱི་ཕྱི་རོལ་ཏུ་རྡོ་རྗེ་ཕྲེང་བ་འོང་བར་བཤད་ཅིང། འགྱུར་གཞན་ལས་ཀྱང་དེ་ལྟར་བཤད་པས། ལྷའི་གནས་རྣམས་ནི་རྡོ་རྗེ་ཕྲེང་བ་ཕྱིར་བཞག་པའི་ནང་དུ་བྱའོ། །དེ་ལྟར་ན་གཙོ་བོ་གཉིས་ཀྱི་གནས་ལ་ཆ་
ཆུང་དྲུག་དྲུག་དང། ཕྱོགས་བཞིའི་ལྷ་གནས་ལ་ཆ་ཆུང་བཞི་བཞིར་བྱའོ། །དེ་ལྟར་ཐིག་ཐམས་ཅད་ཐེབས་པའི་མཐར། ཐིག་སྐུད་ཀྱི་ལྷ་ལ་མཆོད་གཏོར་ཕུལ་བའི་འོག་ཏུ། ཨོཾ་ཨཱ་ཧཱུཾ་མུཿ། ཞེས་པས་ཡེ་ཤེས་པ་གཤེགས་ལ་ཐིག་སྐུད་རང་གནས་
སུ་བཞག་གོ་གཉིས་པ་ནི། དེ་ནས་དཀྱིལ་འཁོར་གྱིས་གཞི་དྲི་ཞིམ་པོས་ཕྱུགས། མེ་ཏོག་གཅལ་དུ་བཀྲམ་ལ་བདུད་རྩི་ལྔ་དང་བཅས་པའི་དྲི་ཞིམ་པོའི་ལྡེ་གུས། རིགས་ལྔའི་གནས་སུ་གྲུ་བཞི་དང། ལྷ་གཞན་རྣམས་དང་ཐོད་པའི་གནས་སུ་ཟླུམ་པོ་
བྱས་ལ། མེ་ཏོག་བཀོད་དམ་མ་བཀོད་ཀྱང་རུང་སྟེ། རང་གི་སྙིང་གའི་ས་བོན་གྱི་འོད་ཟེར་གྱིས་སྔར་ནམ་མཁར་བཏེག་པའི། རྟེན་དང་བརྟེན་པའི་དཀྱིལ་འཁོར་སྤྱན་དྲངས་ལ་བཞུགས་སུ་གསོལ། ཕྱོགས་དང་མཚམས་བཅིང་བ་སྔར་བཞིན་དུ་བྱས་ལ་
ལྷ་རེ་རེ་ཞིང་མཆོད་པ་རྒྱས་པ་དང། བསྟོད་པ་དང་བདུད་རྩི་མྱང་བ་བྱའོ། །གསུམ་པ་ནི། དེ་ནས་པུས་མོ་གཡས་པའི་ལྷ་ང་ས་ལ་བཙུགས། ལག་པ་གཡས་པས་སྤོས་ཕོར་བཏེག་གཡོན་པས་དྲིལ་བུ་འཁྲོལ་ཞིང་ལྕེ་ཧཱུཾ་ལས་སྐྱེས་པའི་རྡོ་རྗེར་
བསམས་ལ། ཨོཾ་བཛྲ་ཛ་ཧཱ། ཞེས་པས་བྱིན་གྱིས་བརླབས་ཏེ། འཁོར་ལོའི་དབང་ཕྱུག་དང་སངས་རྒྱས་རྣམས་ལ་གསོལ་བ་གདབ་པར་བྱ་སྟེ། བཅོམ་ལྡན་གཤིན་རྗེ་གཤེད་རྡོ་རྗེ། །རིག་པའི་རྒྱལ་མཆོག་ཁྱོད་ལ་འདུད། །སློབ་མ་རྣམས་ལ་

[015A]༄༅། །བརྩེ་བ་དང། །ཁྱེད་རྣམས་ལ་ཡང་མཆོད་པའི་ཕྱིར། །མགོན་པོ་ཐུགས་རྗེའི་བདག་ཉིད་ཅན། །དཀྱིལ་འཁོར་འདྲི་བར་བདག་འཚལ་ལོ། །དེ་ཕྱིར་བཅོམ་ལྡན་བདག་གུས་ལ། །བཀའ་དྲིན་གནང་བར་མཛད་པར་རིགས། །སངས་རྒྱས་
འགྲོ་འཁོར་བྱ་དོན་སྩོལ། །བྱང་ཆུབ་སེམས་དཔའ་འབྲས་གནས་དང། །གཞན་ཡང་གང་དག་གསང་སྔགས་ལྷ། །ལྷ་དང་འཇིག་རྟེན་སྐྱོང་བ་དང། །འབྱུང་པོ་བྱང་ཆུབ་བསྟན་གནས་དང། །སེམས་ཅན་བསྟན་ལ་མངོན་དགའ་བ། །གང་སུ་རྡོ་རྗེའི་
སྤྱན་ལྡན་རྣམས། །བདག་ལ་ཡང་དག་དགོངས་སུ་གསོལ། །རྡོ་རྗེ་འཆང་ཆེན་ཆེ་གེ་བདག་གཤིན་རྗེ་གཤེད་ཀྱི་དཀྱིལ་འཁོར་ནི། །ཇི་ལྟར་ནུས་པའི་ཉེར་སྤྱོད་ཀྱིས། །འགྲོ་བ་སྦྱང་ཕྱིར་འདྲི་བར་བགྱི། །དེང་བདག་སློབ་མར་བཅས་པ་ལ། །རྗེས་སུ་བརྩེ་
བར་ཉེར་བཟུང་ནས། །འདུས་པ་ཐམས་ཅད་དཀྱིལ་འཁོར་དུ། །ཉེ་བར་གནས་པར་མཛད་པར་རིགས། །ཞེས་ལན་གསུམ་བརྗོད་ནས་གསོལ་བ་གདབ་སྟེ། གནང་བ་བྱིན་པར་བསམས་ལ་མཆོད་དེ། སྔར་གྱི་སྔགས་རྒྱས་དཀྱིལ་འཁོར་བཏེག་ལ་
ནམ་མཁར་དགོད་པར་བྱའོ། །གཤིན་རྗེ་གཤེད་ཀྱི་དཀྱིལ་འཁོར་ནི་ཞེས་པར་སྐབས་སུ་གང་བབ་ཀྱི་གཤིན་རྗེ་གཤེད་ཀྱི་མཚན་གཞུག་གོ་གསུམ་པ་ནི། བུམ་པ་ལྷག་གནས་ལ་བུམ་པའི་གྲངས་ནི། དཀྱིལ་ཆོག་རྣམས་ལས་ལྷ་བཅུ་གསུམ་ཐོད་
པ་བཞི་སྟེ་བཅུ་བདུན་ལ་བུམ་པ་བཅུ་བདུན། ལས་ཐམས་ཅད་པའི་བུམ་པ་དང་བཅོ་བརྒྱད་དུ་བཤད་པ་ནི། བུམ་པ་རྒྱས་པ་ལ་དགོངས་ཏེ་འདིར་དཀྱིལ་འཁོར་གསུམ་ག་ལ་འདྲའོ། །རྭ་ལུགས་པ་སྔ་མས་འཇིགས་བྱེད་བཅུ་གསུམ་མ་ལ་བུམ་པ་བཅུ་གསུམ་

[015B] རྭ་ལུགས་པ་ཕྱི་མ་ཁ་ཅིག་བུམ་པ་ལྷ་གྲངས་དང་མཉམ་པ་ཞེས་འདོད་ཀྱང། གཙོ་བོའི་བུམ་པ་དང་དེའི་དུང་ཆོས་ལས་གཞན་པའི་རྣམ་རྒྱལ་གྱི་བུམ་པ་འོད་དོན་མེད་ལ། ལྷ་གྲངས་དང་མཉམ་པས་མི་ཆོག་གི་ཐོད་
པ་བཞིའི་བུམ་པ་དང་ལས་བུམ་དང་ལས་བུམ་ཡང་རྒྱས་པ་ལ་དགོས་སོ། །བསྡུ་ན་རྡོར་འཕྲེང་ལས། ལྷ་བུམ་གཅིག་དང་ལས་བུམ་སྟེ་གཉིས་སུའང་རུང་ངོ། །བུམ་པ་རྣམས་རྩ་བ་སྟེ། ཞབས་སྟེགས་དང་ནག་ནོག་མེད་པ། མཆུ་འཕྱང་བ་མགྲིན་པ་རིང་བ་གསུས་པ་ཆེ་བ་སྟེ་
ནག་ནོག་མེད་པ་ནི་རང་བཞིན་གྱིས་དཀར་ན་དེས་ཆོག་ལ། དེ་ལྟ་མིན་ན་འབྲས་བཏགས་པའམ་ཐོད་ལེ་ཀོར་རམ་ཙནྡན་གྱི་ལྡེ་གུས་དཀར་པོར་བྱ་སྟེ། རྡོ་རྒྱུས་དང་ས་དཀར་གྱིས་ཀྱང་བྱུགས་པར་བཤད་དོ། །བུམ་པའི་མཚན་མ་ནི་ཆོས་འབྱུང་གི་དབུས་སུ་པདྨ་དང་
ཉི་མ་ལ་གནས་པའི་གཙོ་བོའི་ས་བོན་དང། བུམ་པ་གཞན་རྣམས་ལ་པདྨ་ལ་གནས་པའི་ཟླེ་བ་འམ་ཉི་མའི་སྟེང་དུ། རང་རང་གི་ས་བོན་ནམ་ཕྱག་མཚན་བྲི་སྟེ་བུམ་པ་རྒྱས་པ་ལའོ། །བུམ་པ་གཉིས་ལས་མེད་ན་གཅིག་ལ་ཕྱོགས་བཞིར་རིགས་བཞིའི་མཚན་
མ་དང། གཏི་མུག་གཤིན་རྗེ་གཤེད་ཀྱི་མཚན་མའི་སྟེང་དུ་གཙོ་བོའི་མཚན་མ་བྱ་ཞིང། ལས་བུམ་ལ་ལས་ཐམས་ཅད་པའི་ལྷའི་མཚན་མ་བྱའོ། །བླ་མ་ཁ་ཅིག་ན་རེ་གཤིན་རྗེ་གཤེད་ཀྱི་ལས་ནྠམྶ་ཅད་པའི་ལྷ་ནི་རྒྱ་གཞུང་རྣམས་ལས་གསལ་པར་མ་
བཤད་ལ། སྔ་མ་ཁ་ཅིག་གཙོ་བོ་ཞལ་གཅིག་ཕྱག་གཉིས་པ་དང། ཁ་ཅིག་བདུད་རྩི་འཁྱིལ་པ་དང། ཁ་ཅིག་རལ་གྲི་གཤིན་རྗེ་གཤེད་དུ་བསྒོམ་པར་འདོད་ཅེས་གསུང་མོད་ཀྱང། རལ་གྲི་གཤིན་རྗེ་གཤེད་ཉིད་ལས་ཐམས་ཅད་པའི་ལྷ་ཡིན་པར་དཀྱིལ་
[016A]༄༅། །ཆོག་གཉིས་ཀའི་དགོངས་པ་ཡིན་པས་མཚན་མ་དང་ས་བོན་འང་དེ་བཞིན་དུ་བྱའོ། ། ནག་པོའི་དཀྱིལ་ཆོག་ལས། ཡེ་ཐིག་སྒྲུབ་པའི་སྐབས་སུ། སྐུད་པ་འཁེལ་བ་རལ་གྲི་གཤིན་རྗེ་གཤེད་དང་ལྷན་ཅིག་ཏུ་སྐུད་པ་བསྒྲིལ་བར་བྱའོ། །ཞེས་གསུངས་པ་དམར་པོའི་དཀྱིལ་ཆོག་གི་རང་
དོན་དུ་སྣང་ཞིང། དེ་ནི་ཐིག་སྐུད་འཛིན་པའི་སློབ་མ་ལས་ཐམས་ཅད་པར་བསྐྱེད་པར་བཤད་པ་དང་དོན་གཅིག་ཡིན་པས། འདིར་ལས་ཐམས་ཅད་པའི་ལྷ་མི་གསལ་བ་མ་ཡིན་ནོ་ ། །གོས་དཀར་པོ་ལ་སོགས་པ་སྣ་ལྔ་གང་རུང་ཟུང་གིས་མགུལ་པ་ཕྲོག་གསུམ་པའི་ཚུལ་གྱིས་བཅིང། ཧཱུཾ་ལན་བདུན་
བཟླས་པའི་སྲད་བུ་དཀར་བོ་བདུན་གྱིས་ཨོཾ་བཛྲ་ཤེ་ཁ་ར་རུ་ཊ་མ་ཊ་དི་ཤམ་བནྡྷ་ཧཱུཾ་ཞེས་པས་མགུལ་ཆིངས་དཀྲི། དེ་ནས་བུམ་པ་ལ་གུ་གུལ་གྱིས་བདུག་ལས་ཐམས་ཅད་པའི་སྔགས་བཟླས་པའི་ཡུངས་ཀར་གྱིས་བརྡེགས་ལ་བགེགས་བསྐྲད་ཅིང། ཆུ་
གཙང་མ་སྲོག་ཆགས་མེད་པ་དྲི་བཟང་དང་བསྲེས་པས་རན་པར་དགང། དེ་དག་གི་ནང་དུ་རིན་པོ་ཆེ་ལྔ་འབྲུ་ལྔ་སྨན་ལྔ་དྲི་ལྔ་ལ་སོགས་པ་གཞུག་ལོ་མ་དང་མེ་ཏོག་དང་བཅས་པའི་ཡལ་འདབ་ཀྱིས་ཁ་བརྒྱན་པའི་སྟེང་དུ། དྲི་བཟང་དང་བདུད་རྩི་ལྔ་དང་བཅས་
པའི་དུང་ཆོས་ཀྱི་ཆུ་ལ། ཨོཾ་བཛྲ་ཨ་མྲྀ་ཏ་ཨུ་ད་ཀ་ཋ་ཧཱུཾ། ཞེས་ལན་བདུན་བཟླས་པས་རྡོ་རྗེ་བདུད་རྩིའི་ཆུར་བྱིན་གྱིས་བརླབས་ལ། རྣམ་རྒྱལ་བུམ་པའི་སྟེང་དུ་བཞག་དེའི་སྟེང་དུ་རྡོ་རྗེ་ལ་མེ་ཏོག་གི་འཕྲེང་བ་བཏགས་པ་བཞག་ལ། མེ་ཏོག་གམ་ཀུ་ཤའི་གདན་
གྱི་སྟེང་དུ་གནས་མ་འཆོལ་བར་བཞག་ལས་བུམ་དབང་ལྡན་དུ་བཞག་གོ་དེ་ནས་བུམ་པ་རྣམས་ལས་ཐམས་ཅད་པས་བསངས་ཤཱུ་ཉ་ཏཱས་སྟོང་པར་སྦྱངས་སྟོང་པའི་ངང་ལས་བཾ་ལས་བྱུང་བའི་རིན་པོ་ཆེའི་བུམ་པར་བསྐྱེད། ། འདིར་དམར་ནག་གི་

[016B] བུམ་པ་རྣམས་ལྷ་སོ་སོའི་སྔགས་ལས་བྱུང་བའི་ལྷའི་འཁོར་ལོ་བསྐྱེད་པ་འདྲ་བ་གཅིག་འགྱུར་བ་ནི། བུམ་པར་སྔགས་ལས་ལྷའི་འཁོར་ལོ་བསྐྱེད་པ་ལ་བྱའི། བུམ་པ་ཉིད་ལྷར་བསྐྱེད་པ་ལ་མི་བྱའོ།  །ཨོཾ་ཏཱཔྟེ་ཏཱཔྟེ་མཧཱ་ཏཱཔྟེ་སཱཧཱ། ཞེས་བཟླས་པས་དྲངས་པའི་ལྷའི་ཆུ་བོ་
གི་གཱ་དང་བུམ་པའི་ཆུ་གཉིས་དབྱེར་མེད་པར་མོས་ལ། བུམ་པ་རྒྱས་པ་ཡོད་ན་བུམ་པ་རེ་རེར་རང་རང་གི་པད་ཉི་དང་པད་ཟླའི་གདན་བསྐྱེད་ལ་རང་རང་གི་ས་བོན་དགོད། བུམ་པ་གཉིས་ལས་མེད་ན་རྣམ་རྒྱལ་གྱི་བུམ་པ་ཕྱི་བུམ་པ་ལ་ནང་གཞལ་ཡས་ཁང་གི་
རྣམ་པ་ཅན་དུ་བསྐྱེད་པའི་ནང་དུ། ལྷ་རང་རང་གི་གདན་གྱི་སྟེང་དུ། ཡཀྵེ་མ་མེད་ལ་སོགས་པའི་ས་བོན་དགོད། ལས་བུམ་དུ་རལ་གྲི་གཤིན་རྗེ་གཤེད་ཀྱི་ས་བོན་དགེད། ས་བོན་ཡོངས་སུ་གྱུར་པ་ལས་ཐོད་པ་བཞི་དང། ལྷ་བཅུ་གསུམ་གྱི་ཕྱག་མཚན་
ས་བོན་གྱིས་མཚན་པ་འོད་ཟེར་འཕྲོ་བ་རྣམས་ཡོངས་སུ་གྱུར་པ་ལས་ལྷ་བཅུ་གསུམ་གྱི་འཁོར་ལོར་བསྐྱེད། མཚན་མ་རྣམས་ཀྱང་ལྷར་བསྐྱེད་མིག་ལ་སོགས་པའི་སྐྱེ་མཆེད་དང་སྐུ་གསུང་ཐུགས་སྒྲུབ་ཐབས་བཞིན་བྱིན་གྱིས་བརླབ། སོ་སོའི་
སྒྲུབ་ཐབས་བཞིན་དབང་བསྐུར་ལ། ཡེ་ཤེས་ཀྱི་འཁོར་ལོ་སྤྱན་དྲངས་ཏེ་མཆོད་ཡོན་ལ་སོགས་པ་ཕུལ་ནས། དགུག་གཞུག་བཅིང་ཞིང་དབང་དུ་བྱས་ལ་མཆོད་བསྟོད་བདུད་རྩི་མྱང་བ་བྱས་ཏེ། བུམ་པ་གཉིས་ལས་མེད་ན་རྣམ་རྒྱལ་གྱི་སྟེང་གི་རྡོ་
རྗེ་ལ་བཏགས་པའི་མེ་ཏོག་གི་འཕྲེང་བ་གཡོན་པའི་རྡོ་རྗེ་ཁུ་ཚུར་གྱིས་བཟུང་ལ། སོ་སོའི་སྔགས་བརྒྱ་རྩ་བརྒྱད་དང་ཆུ་ལ་ཨོཾ་བཛྲ་ཨུ་ད་ཀ་ཧཱུཾ་ཞེས་པ་བརྒྱ་རྩ་བརྒྱད་བཟླ། བུམ་པ་སོ་སོར་ཡོད་ན་རྡོ་རྗེ་མེ་ཏོག་གི་ཕྲེང་བ་ཅན་བུམ་པ་སོ་སོའི་སྟེང་དུ་

[017A]༄༅། །སྤོས་ལ་སོ་སོའི་སྔགས་བཟླ། ལས་བུམ་ལ་ཨོཾ་ཁངྒ་དཧི་ཀ་ཧཱུཾ་ཕགས་བརྒྱ་རྩ་བརྒྱད་བཟླའོ། །བཟླས་པའི་དམིགས་པ་ནི་རྒྱ་གཞུང་རྣམས་ནས་མི་གསལ་ལོ། །བླ་མ་རྭ་ལོ་ཙཱ་བས་རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུང་ཐག་ལ་འཁྲིལ་
ཏེ་བུམ་པའི་ནང་གི་ལྷའི་ཐུགས་རྒྱུད་བསྐུལ། བདུད་རྩིའི་རྒྱུན་བབས་པས་བུམ་པ་གང་བར་བསམ་ཞིང་བཟླས་པར་བྱ་ཞེས་གསུངས་པ་ལྟར་བྱས་ཀྱང་རུང་ངོ། །དེ་འདྲ་བའི་ཚུལ་གྱིས་ཐུན་གསུམ་དུ་བཟླས་པའི་མཐར། ཧྲཱི་ཥྚྲི་དང་ཧཱུཾ་ལན་བདུན་
བཟླས་པའི་དུང་ཆོས་ཀྱི་ཆུ་ཡིས་མཆོད་ཡོན་དབུལ་མེ་ཏོག་དཀར་པོ་གསུམ་གཞུག་ལྷའི་འཁོར་ལོ་རྣམས་ཞུ་ནས་བུམ་པའི་ཆུར་གྱུར་པར་བསམ། བུམ་པ་གཞལ་ཡས་ཁང་དང་མཚན་མ་ལྷར་བསྐྱེད་པ་རྣམས་ཀྱང་བུམ་པ་དང་མཚན་མའི་རྣམ་
པར་གྱུར་པར་བལྟའོ། །དེ་ནས་མེ་ཏོག་ལ་སོགས་པས་མཆོད་དེ་ལས་བུམ་གྱི་ཆུས་དེའི་ཁ་རྒྱན་གྱི་ཡལ་འདབ་ཉིད་ཀྱིས་བསངས་ཏེ། དཀྱིལ་འཁོར་གྱི་བྱ་བ་རྣམས་རྫོགས་པ་དེ་སྲིད་དུ་བགེགས་རྣམས་ཟློག་པར་མཛོད་ཅིག་ཅེས་བརྗོད་ལ། བུམ་པ་
རྣམས་ལ་ག་བུར་དང། ཨ་ཀ་རུས་བདུགས་པའི་རས་ཀྱིས་དག་པ་ལ་གནས་དབེན་པར་སྦ། རང་དང་སློབ་མ་ལ་བསང་གཏོར་བྱ་བའི་དོན་དུ་ལས་བུམ་ཀུ་ཤའི་ཆུན་པོ་དང་བཅས་པ་ཤར་སྒོའི་བྱང་དུ་བཞག་གོ་བུམ་བཟླས་དང་མཆོད་པ་ནི་ཉི་མ་ར་རེ་
ལ་ཐུན་གསུམ་གསུམ་མམ་གཅིག་ཏུ་བྱའོ། །བཞི་པ་ལ་ལྔ། ཀུན་སློང་བཅོས་ཤིང་ནང་དབང་བསྐུར་བ་དང། གསོལ་བ་གདབ་ཅིང་འཛིན་དུ་གཞུག་པ་དང། སྡོམ་པ་གཟུང་ཞིང་བྱིན་གྱིས་བརླབས་པ་དང། སོ་ཤིང་དོར་ཞིང་ཁྱོར་ཆུ་སོགས་གསུམ་

[017B] སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟག་པར་གདམས་པའོ། །དང་པོ་ནི། གང་གི་ཆ་བརྩེ་བ་ཆེན་པོའི་གཞན་གྱི་དབང་དུ་གྱུར་པས་དབང་བསྐུར་བ་ལ་སོགས་པས་སློབ་མ་བསྡུ་བར་འདོད་ན། དེའི་ཚེ་དཀྱིལ་འཁོར་གྱི་གནས་ལས་ཕྱི་རོལ་
ཏུ་རིགས་དང་གཟུགས་དང་ལང་ཚོ་དང། དང་པ་དང་ཐོས་པ་དང་གཏོང་བ་དང་རྣལ་འབྱོར།  །དམར་པོའི་དཀྱིལ་ཆོག་ལས། དཀྱིལ་འཁོར་གྱི་ཁང་པའི་ཕྱི་རོལ་ཏུ་ཞེས་པ་འབྱུང་ཡང་ནག་པོའི་དཀྱིལ་ཆོག་ལས། དཀྱིལ་འཁོར་གྱི་གནས་ལས་ཕྱི་རོལ་ཞེས་པ་འགྱུར་ལེགས་སོ་ ། །ལ་སོགས་པ་དང་ལྡན་
ཞིང། སྔགས་ཀྱི་ལམ་དོན་དུ་གཏེར་བའི་སློབ་མ་དང། ཡོན་ཏན་དེ་རྣམས་ཚང་བ་མེད་ཀྱང་དཀོན་མཆོག་གསུམ་ལ་སྐྱབས་སུ་སོང་དགེ་བཅུའི་ལས་ཀྱི་ལམ་ལ་ཡང་དག་པར་གནས་པའི་སློབ་མ་ལས་བུམ་གྱི་ཆུས་ཁྲུས་དང་མཎྜལ་བྱས་པ་རྣམས་
ཕྱག་བྱས་ནས་ལག་ན་མེ་ཏོག་ཐོགས་ཏེ་གནས་པ་ལ། རང་གི་བསླབ་ལྡན་འཁོར་བཞི་པོ། །ཐེག་ཆེན་བློ་ཅན་རྣམས་ལ་ནི། །དེ་བཞིན་གཤེགས་པས་གསུངས་པ་ཡི། །ཡང་དག་ཆོ་ག་རྗེས་སུ་གནང། །ལ་ལ་གསང་སྔགས་སྒྲུབ་དོན་གཉེར། །
འདི་ན་དཀྱིལ་འཁོར་འཇུག་པར་བྱེད། །བསོད་ནམས་འདོད་པས་དེ་ལས་གཞན། །གཞན་དག་འཇིག་རྟེན་གཞན་དོན་གཉེར། །འཇིག་རྟེན་ཕ་རོལ་དོན་གཉེར་བའི། །དད་པས་མང་དུ་བྱེད་པ་ཡིས། །བློ་ལྡན་དཀྱིལ་འཁོར་འཇུག་བྱ་ཡཾ། །ཚེ་འདིའི་འབྲས་
བུ་འདོད་མི་བྱ། །ཚེ་འདི་འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་སྐྱེས། །འཇིག་རྟེན་འདི་ཡི་འབྲས་བུ་རྒྱས། །ཞེས་བརྗོད་ལ། ཚེ་འདིའི་མངོན་མཐོ་ཙམ་འདོད་ནས་སྔགས་སྒྲུབ་པའི་ཕྱིར་དུ་འཇུག་

[018A]༄༅། །པ་དང། ཚེ་ཕྱི་མའི་མངོན་མཐོ་ཙམ་འདོད་ནས་བསོད་ནམས་འདོད་ནས་འཇུག་པ་དང། འཇིག་རྟེན་འདི་ཕྱིའི་མངོན་མཐོ་ཙམ་ལས་གཞན་སྐུ་གསུམ་གྱི་གོ་འཕང་དོན་དུ་གཉེར་ནས་དཀྱིལ་འཁོར་དུ་འཇུག་པ་གསུམ་ལས་
སྔ་མ་གཉིས་ལྟར་མི་བྱ་བར་ཕྱི་མ་ལྟར་ཀྱི་བསམ་པ་བསྐྱེད་དགོས་པ་རྒྱུ་མཚན་དང་བཅས་པའི་ཆོས་བཤད་པས། དོན་དུ་གཉེར་བྱ་མཆོག་ལ་སྤྲོ་བའི་ཀུན་སློང་བཅོས་ཏེ། རང་གཙོ་བོ་གང་ཡིན་དུ་གསལ་བའི་ཐུགས་ཀའི་ས་བོན་གྱི་འོད་ཟེར་
གྱིས། སློབ་མ་རེ་རེ་ནས་རང་གི་ཞལ་དུ་བཅུག་པ་རྡོ་རྗེའི་ལམ་ནས་འཐོན་པ་ཡུམ་གྱི་པདྨར་གནས་པ་ལ། སྙིང་གའི་ས་བོན་གྱི་འོད་ཟེར་གྱིས་རིགས་ལྔ་ཡབ་ཡུམ་བཀུག་སྟེ། ཁ་ནས་ཞུགས་ཤིང་ཞུ་བར་གྱུར་པ། རྡོ་རྗེའི་ལམ་ནས་འཐོན་པས་དབང་
བསྐུར་བས་ཞུ་བའི་ཐིག་ལེ་ལས། གཏི་མུག་གཤིན་རྗེ་གཤེད་དུ་བསྐྱེད་པ་པདྨ་ལས་ཕྱུང་སྟེ་རང་རང་གི་གྲལ་ལ་བཞག་གོ་གཉིས་པ་ནི། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པར་བལྟས་ལ། མཱ་མ་ཀཱི་དང་ལྷན་ཅིག་སྦྱོར། །དགའ་ཆེན་ཁྱོད་བདག་
སྟོན་པ་སྟེ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། །བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་བདག་ལ་སྩལ་དུ་གསོལ། །ཐར་
པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། །ཞེས་དོན་དྲན་བཞིན་པས་འདུན་པ་དྲག་པོས་གསོལ་བ་ལན་གསུམ་གདབ་བོ། །མཱ་མ་ཀི་དང་ལྷན་ཅིག་སྦྱོར། །ཞེས་པ་དགྲ་ནག་ལ་དཀྱིལ་ཆོག་ཏུ་མ་བྱུང་བ་ལྟར་བྱ་ལ། །

[018B] །དེ་ནས་སློབ་མ་གཅིག་གཙོ་བོར་བྱས་ཏེ་དེའི་སྒོ་ནས་ཐམས་ཅད་ལ་འདི་སྐད་ཅེས་བུ་ཚུར་ཤོག་ཅིག་ཐེག་ཆེན་པོ། །གསང་སྔགས་སྦྱོང་ཚུལ་ཆོ་ག་ནི། །ཁྱོད་ལ་ཡང་དྲག་བསྟན་
པར་བྱ། །ཁྱོད་ནི་ཚུལ་ཆེན་སྣོད་ཡིན་གྱིས། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་སྦྱོར་བ་མཉམ་མེད་པ། །གང་གིས་ཤཱཀྱ་
སེང་གེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་སྟོབས་ཆེན་བཅོམ། །འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡི་བློ་གྲོས་འདི་གྱིས་ཤིག་ཅེས་བྱ་བའི་དོན་
བཤད་ལ་མོས་པ་བརྟན་པོ་འཛིན་དུ་གཞུག་གོ་གསུམ་པ་ནི། དམར་ནག་ལ་ནི་དེ་གཉིས་ཀྱི་དཀྱིལ་ཆོག་ནས་སྟ་གོན་ཟིན་པའི་འོག་ཏུ་རིགས་ལྔའི་སྡོམ་པ་གཟུང་བ་བཤད་པ་ལྟར་འཆད་པར་འགྱུར་ལ། འཇིགས་བྱེད་ལ་ནི་རྭ་ལོའི་སྐབས་འདིར་སྡོམ་པ་
གཟུང་བར་བཞེད་པ་ལྟར་དོན་ཡོད་ཞེབས་ཀྱིས་ཀྱང་བཤད་དོ། །ཐེག་པ་ཆེན་པོ་གཉིས་དང་བྱ་བའི་རྒྱུད་ལ་སོགས་པ་དང། ཐུན་མོང་བའི་སྡོམ་པ་གཟུང་བ་ནི། དཀོན་མཆོག་གསུམ་ལ་བདག་སྐྱབས་མཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་
དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་སྐྱབས་སུ་མཆི། །རང་གཞན་དོན་ནི་རབ་སྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་ཆུབ་མཆོག་གི་སེམས་ནི་བསྐྱེད་

[019A]༄༅། །བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་ལན་གསུམ་བརྗོད་ལ་བྱང་ཆུབ་སེམས་དཔའི་སྡོམ་པ་གཟུང་ངོ་
དེ་ལྟར་བྱེད་པ་ནི་དཔལ་འཛིན་གྱིས་བྱང་ཆུབ་ཏུ་སེམས་མ་བསྐྱེད་པ་རྣམས་བསྐྱེད་པར་བྱའོ། །བསྐྱེད་པ་ནི་དྲན་པར་བྱའོ། །ཞེས་གསུངས་པའི་དོན་ནོ། །རིགས་ལྔའི་སྡོམ་པ་གཟུང་བའི་ཆོ་ག་ནི་འོག་ཏུ་སྟོན་ནོ། །དེ་ནས་སློབ་མ་ལ་ལས་ཐམས་ཅད་པ་བཟླས་
པའི་དྲིའི་ཆུ་ཡིས་གཏོར་ནས་བསྲུངས་ལ། །སྐུ་གསུང་ཐུགས་བྱིན་གྱིས་བརླབ་པ་ནི། དེ་རྣམས་ཀྱི་སྙིང་གར་ཡི་གེ་ཧཱུཾ་ལས་རྡོ་རྗེ་དང། མགྲིན་པར་ཡི་གེ་ཨཱ་ལས་པདྨ་དང། མགོ་བོར་ཡི་གེ་ཨོཾ་ལས་འཁོར་ལོ་སྟེ། དེ་རྣམས་ལ་ས་བོན་དེ་དག་བཀོད་ལ། ཧཱུཾ་
ཨཱ་ཨོཾ་ཞེས་བརྗོད་ཅིང་རྡོ་རྗེ་ཁུ་ཚུར་གྱིས་དྲི་སྙིང་ག་དང་མགྲིན་པ་དང་མགོ་བོར་བྱུག་པར་བྱའོ། །དེ་ནས་དེ་དག་གི་མགོ་བོར་མེ་ཏོག་དང། མདུན་དུ་སྤོས་དང། སྙིང་གར་དྲི་དང། མདུན་དུ་མར་མེ་སྦྱིན་པར་བྱ་སྟེ། ཐམས་ཅད་ལ་ལས་ཐམས་ཅད་པའི་སྔགས་
བཟླའོ། །བཞི་པ་ནི། སོ་ཤིང་དོར་བ་ནི་འོ་མ་ཅན་གྱི་ཤིང་ཧ་ཅང་སྦོམ་པ་དང་ཕྲ་བ་མིན་པ། དྲང་ཞིང་ཚིགས་མེད་པ་མ་གས་པ་རྨ་མེད་པ། མགོ་མཇུག་མཉམ་པ། དྲིའི་ཆུས་བཀྲུས་ཤིང་བདུག་པས་བདུགས་པ། སོར་བཅུ་གཉིས་པ་རྩེ་མོར་མེ་ཏོག་བཅིངས་པ་
སློབ་དཔོན་བྱང་དུ་ཕྱོགས་ཏེ་ཡི་གེ་གསུམ་བཟླས་ནས་སློབ་མ་ལ་བྱིན་ལ། ས་ལ་ལས་ཐམས་ཅད་པས་བསྔགས་ནས། དྲི་བཟང་དང་བ་བྱུང་གིས་བའི་ཀོ་བའི་སྲབ་འཐུག་ཙམ་དུ་ཁྲུ་བཞི་པ་གྲུ་བཞིར་བྱུགས་ནས། སློབ་མ་ཁ་ཤར་རམ་བྱང་དུ་ཕྱོགས་

[019B] ཨོཾ་བཛྲ་ཧཱ་ས་ཧ་ཞེས་བརྗོད་ནས་རྩེ་མོ་ནས་འཆོས་ཏེ་མིག་སྟེང་དུ་བལྟ་ཞིང་བལྟོས་པ་མེད་པར་མཎྜལ་གྱི་སྟེང་དུ་དོར་རོ། །རྩེ་མོ་སྟེང་དུ་བལྟས་ན་རིག་འཛིན། བླ་མ་ལ་ཕྱོགས་ན་མཆོག་ཐུར་དུ་བལྟས་ན། ས་འོག། ཤར། བྱང། ནུབ། ལྷོར་བལྟས་
ན་ཞི་རྒྱས་དབང་དྲག་འགྲུབ་ལ། །ཕྱི་རོལ་ཏུ་ལྷུང་ན་དངོས་གྲུབ་མེད་དོ། །ཁྱོར་ཆུ་སྦྱིན་པ་ནི་བཾ་ལས་བྱུང་བའི་ཆུ་བཾ་བཟླས་པ་ཁ་བཤལ་བའི་ཕྱིར་བྱིན་ནས་ལས་ཐམས་ཅད་པ་ལན་བདུན་བཟླས་པའི་དྲི་ཞིམ་པོའི་ཆུ་ཁྱོར་བ་གསུམ།  དམར་ནག་གི་དཀྱིལ་ཆོག་ལས་
ཁ་བཤལ་བའི་ཆུ་དང་ཆུ་ཁྱོར་བ་གསུམ་གཅིག་ལྟ་བུར་བཤད་ཀྱང། རྡོར་འཕྲེང་ལས་དེ་གཉིས་སོ་སོར་བཤད་པ་ལྟར་བྱེད་པ་ལེགས་སོ།  །ཨོཾ་ཧྲཱི་སུ་བི་ཤུདྡྷ་དྷརྨ་སརྦ་པཱ་པཾ་ནི་ཙཱ་ཨ་སྱ་བི་ཤོ་དྷ་ཡ་སརྦ་བི་ཀལྤཱན་ཨ་པ་ན་ཡ་ཧཱུཾ། ཞེས་བཟླས་ཏེ་འཐུང་དུ་བཅུག་པས་སྒོ་གསུམ་གྱི་
སྡིག་པ་ཐམས་ཅད་སྦྱངས་པར་བསམ་མོ། །ཀུ་ཤ་སྦྱིན་པ་ནི་ཧཱུཾ་ལས་བྱུང་ཞིང་དེའང་ལས་ཐམས་ཅད་པ་བཟླས་པའི་ཀུ་ཤ་མང་པོ་རྩེ་མོ་མ་ཉམས་པ་སྟན་དུ་གདིང་བའི་དོན་དང། དེ་བཞིན་དུ་སྔས་ཀྱི་དོན་དུ་ཡི་གེ་དྷཱི་ལས་སྐྱེས་ཤིང་དེ་དང་འཁྱིལ་པ་
བཟླས་པའི་ཀུ་ཤ་གཅིག་ཨོཾ་བཛྲ་ཏིཀྵྞ་བཾ་ཞེས་པའི་སྔགས་ཀྱིས་སྦྱིན་ནོ། །སྲུང་སྐུད་བཅིངས་པ་ནི་སྲད་བུ་དམར་པོ་སློབ་མའི་ལུས་ཚད་དང་མཉམ་པ་སུམ་སྒྲིལ་མདུད་པ་གསུམ་དང་ལྡན་པ་ཧཱུཾ་ལས་སྐྱེས་ཤིང། ལས་ཐམས་ཅད་པ་བཟླས་པ་དཔུང་
པ་གཡོན་པ་ལ་ཨོཾ་བུདྡྷ་མཻ་ཏྲི་རཀྵ་རཀྵ་སརྦཱན་སཱཧཱ་ཞེས་པས་བཅིང་ངོ། །ལྔ་པ་ནི། འཇིག་རྟེན་དུ་ནི་ཀུན་མཁྱེན་རྣམས། །རེས་འགའ་འབྱུང་ཡང་མི་འབྱུང་སྲིད། །ཨུ་དུམྦ་རའི་མེ་ཏོག་བཞིན། །བརྒྱ་ལམ་ན་ནི་རེས་འགའ་འབྱུང། །གང་གིས་སེམས་

[020A]༄༅། །ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན། །བསྐལ་པ་བྱེ་བ་དུ་མ་རུ། །སྔོན་བྱས་སྡིག་པ་ཅི་མཆིས་པ། །དཀྱིལ་འཁོར་འདི་འདྲ་མཐོང་བ་ཡིས། །དེ་དག་ཐམས་
ཅད་ཟད་འགྱུར་ན། །གྲགས་པ་མཐའ་ཡས་གསང་སྔགས་ཀྱི། །སྤྱོད་ཚུལ་ལ་གནས་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། །སྤྱོད་མཆོག་འདི་ལ་གང་རྣམས་ཀྱི། །བློ་གྲོས་ཤིན་ཏུ་དྲི་མེད་ན། །དེ་རྣམས་ཀྱི་ནི་སྡུག་
བསྔལ་ཀུན། །འབྱུང་བའི་ངན་འགྲོ་ཡང་དག་བཅད། །བདག་ཉིད་ཆེན་པོ་ཁྱེད་རྣམས་ཀྱིས། །དེ་རིང་རྙེད་པ་མཉམ་མེད་རྙེད། །གང་གིས་ཁྱེད་རྣམས་རྒྱལ་བ་ཀུན། །བདག་ཉིད་ཆེན་པོ་སྲས་བཅས་ཀྱིས། །བསྟན་པ་འདི་ལ་ཐམས་ཅད་ནི། ཡོངས་སུ་བཟུང་ཞིང་
སྐྱེ་འགྱུར་བ། །དེ་ཡིས་ཁྱེད་རྣམས་ཐེག་ཆེན་ལ། །ལེགས་པར་སྐྱེ་བ་ཉིད་དུ་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །གང་ལ་ཁྱེད་རྣམས་འགྲོ་འགྱུར་བས། །དེ་བཞིན་གཤེགས་པར་འགྱུར་བ་ཡིན། །ཞེས་པའི་
དོན་བཤད་ནས་གསང་སྔགས་ལ་སྤྲོ་བ་བསྐྱེད་དོ། །དེ་ནས་ཀུ་ཤའི་སྔས་དང་སྟན་གྱི་སྟེང་དུ་ཉལ་དུ་གཞུག་སྟེ། རྨི་ལམ་གང་ཅུང་ཟད་མཐོང་བ་སང་ནང་བར་ང་ལ་སྨྲོས་ཤིག་ཅེས་བསྒོའོ། །གལ་ཏེ་རྨི་ལམ་མི་དགེ་བའི་མཚན་མ་སྨན། དེའི་ཚེ་ལས་
ཐམས་ཅད་པའི་སྔགས་ཀྱིས་གཞོམ་མོ། །སྐབས་འདིར་དམར་ནག་གཉིས་ཀའི་དཀྱིལ་ཆོག་ལས། སླར་དེ་རྣམས་ཡང་དག་པར་བསྲུངས་ལ་སྡོམ་པ་འཛིན་དུ་གཞུག་སྟེ། འཁོར་ལོ་ཕྱིར་མི་ལྡོག་པའི་དབང། །དམ་པ་བདག་ལ་སྩལ་ནས་ནི། །

[020B]དེ་ཉིད་སློབ་དཔོན་འཕྲིན་ལས་དང། །སངས་རྒྱས་ཀུན་གྱི་དམ་ཚིག་དང། །སྡོམ་པ་གསང་མཆོག་རྟག་ཏུ་ནི། །སེམས་ཅན་ཀུན་གྱི་དོན་བགྱིད་ཕྱིར། །སློབ་དཔོན་བདག་འགྱུར་གསུང་དུ་གསོལ། ཞེས་བརྗོད་དུ་བཅུག་ནས་རིགས་
ལྔའི་སྡོམ་པ་གཟུང་བར་གསུངས་ཏེ། དམར་ནག་གི་བཅུ་གསུམ་མ་གཉིས་ཀ་ལ་དེ་ལྟར་བྱའོ། །བུམ་པ་ལྷག་གནས་དང་སློབ་མ་ལྷག་གནས་ནི། དམར་ནག་གི་དཀྱིལ་ཆོག་གཉིས་ཀ་ལས་དཀྱིལ་འཁོར་བྲིས་ཏེ། བསྒྲུབས་ཤིང་མཆོད་བསྟོད་སོགས་
བྱས་པའི་འོག་ཏུ་བྱེད་པར་གསུངས་པ་ལྟར་བྱས་ཀྱང་ཆོག་མོད་ཀྱང། བླ་མ་གོང་མ་རྣམས་ཀྱིས་དེ་གཉིས་སྟ་གོན་གྱི་སྐབས་སུ་མཛད་པ་ལྟར་ཡང་མི་འགལ་བས་དེ་བཞིན་དུ་བཀོད་དོ། །གསུམ་པ་ལ་གསུམ། ཡེ་ཐིག་གདབ་ཅིང་ཚོན་དགྱེ་བ་དང་བུམ་
པ་དགོད་ཅིང་དཀྱིལ་འཁོར་བརྒྱན་པ་དང། བསྒྲུབས་ཤིང་མཆོད་ནས་དབང་བསྐུར་བའོ། །དང་པོ་ལ་གཉིས། །ཡེ་ཐིག་གདབ་པ་དང་མཚོན་དགྱེ་བའི་ཆོ་གའོ། །དང་པོ་ལ་གཉིས། ཡེ་ཐིག་འདུ་བྱ་བ་དང། འདེབས་པའི་རིམ་པ་གཤེགས་གསོལ་དང་
བཅས་པའོ། །དང་པོ་ནི། སྒྲུབ་ཐབས་སྒོམ་པ་སྔོན་དུ་བཏང་ནས་སྔར་བཤད་པ་ལྟར་གྱི་ཐིག་སྐུད་དཀར་པོ་ལྔ་ཚན་ལྔ་སྣོད་ལྔར་བཞག་ལ་ཡུངས་ཀར་གྱི་ཕྱེ་མ་དང་བདུད་རྩི་ལྔ་དང་དྲི་ཞིམ་པོ་བསྲེས་པའི་ཚོན་སྣ་ལྔས་སྐུད་པ་རྣམས་སོ་སོར་ཁ་བསྒྱུར་
ཐིག་སྐུད་ནག་པོ་ཡ་ལས་ཞེ་སྡང་གཤིན་རྗེ་གཤེད་དང། དཀར་པོ་ཀྵེ་ལས་གཏི་མུག་གཤིན་རྗེ་གཤེད་དང། སེར་པོ་མ་ལས་ཕྲ་མ་གཤིན་རྗེ་གཤེད་དང། དམར་པོ་མ་ལས་འདོད་ཆགས་གཤིན་རྗེ་གཤེད་དང། ལྗང་གུ་དེ་ལས་ཕྲག་དོག་གཤིན་
[021A]༄༅། །རྗེ་གཤེད་དུ་བསྐྱེད་ལ། ས་བོན་དེ་རྣམས་བཟླས་ཏེ་སྣོད་གཙང་མར་བཞག་སློབ་དཔོན་རང་གཙོ་བོར་གསལ་བས་སློབ་མ་རལ་གྲི་གཤིན་རྗེ་གཤེད་དུ་བསྐྱེད་པ་ལ་བྱིན་ལ་ལག་པ་གཡོན་པའི་སོར་མོའི་རྩེ་མོ་ནས་མཐེ་བོའི་རྩ་བའི་བར་དུ་
ནག་དཀར་དམར་སེར་ལྗང་བའི་རིམ་པས་བཀོད་ནས་བརྐྱང་ལ། སྔར་ནམ་མཁར་བཞུགས་སུ་གསོལ་བའི་དེ་བཞིན་གཤེགས་པ་ལྔའི་ཐུགས་ཀར། ཡཀྵེ་ལ་སོགས་པ་ལས་གྲུབ་པའི་ཡེ་ཤེས་ཀྱི་ཐིག་སྐུད་འོད་ཟེར་ལྔའི་རང་བཞིན་ཅན་རྣམས་
བལྟས་ལ། ཨོཾ་ཨཱ་པྲ་ཡ་ཙྪ་མོ་ཧ་ཀཱ་ལ་ཨ་རི་སཱ་ཙཀྲ་སཱུ་ཏྲ་ཎ་ཡ་ཧཱུཾ་ཞེས་དང། མོ་ཧའི་གནས་སུ་པི་ཤུ་ན་དང། རཱ་ག་དང། ཨི་རྵྱ་དང། དེ་ཥ་རྣམས་བཅུག་ལ་གཏི་མུག་དང་སེར་སྣ་དང་འདོད་ཆགས་དང་ཕྲག་དོག་དང་ཞེ་སྡང་གཤིན་རྗེ་གཤེད་ཀྱི་
བར་དུ་གསོལ་བ་གདབ། དེ་ནས་རང་གི་མིག་གཉིས་སུ་ཡི་གེ་ཛཿ་ལས་ཉི་མ་དང་ཟླ་བ་སེར་པོར་བསྐྱེད། ཨོཾ་དིའི་པྟ་དྲི་ཥྚ་ཨཾ་ཀུ་ཤ་ཛཿ་ཞེས་བརྗོད་ཅིང་མྱུར་དུ་མིག་གི་རྗི་
པའི་ཡེ་ཤེས་ཀྱི་ཐིག་རང་རང་གི་མདོག་ཅན་གྱི་ས་བོན་གྱི་ཡི་གེའི་གཟུགས་རིགས་ལྔའི་ཐུགས་ཀ་ནས་བཏང་བ་ལག་པའི་ཐིག་སྐུད་སོ་སོ་ལ་ཐིམ་པར་བསྒོམ་ལ། ཨོཾ་ཨཱ་ཨ་ནྱོ་ནྱ་ཨ་ནུ་ག་ཏཱ། སརྦ་དྷ་རྨ་སྤ་ར་སྤ་ར། ཨ་ནུ་པྲ་བིཥྚ་སརྦ་དྷ་རྨ་
ཨ་ཏྱྣྟ་ཨ་ནུ་པྲ་བིཥྚཱ་སརྦ་དྷ་རྨ། ཨོཾ་ཨཱ་ཧཱུཾ་ཞེས་ཟློས་ཤིང་དང་པོ་ལྔ་ལྡང་བསྒྲིལ། དེ་ནས་ལྔ་པོ་གཅིག་ཏུ་བསྒྲིལ་ཏེ་ཚད་ནི་སྔར་དང་འདྲའོ། །དེ་ནས་ལས་ཐམས་ཅད་པ་གང་ཡིན་དུ་བསྐྱེད་པའི་སྐོར་རྣམས་མ་གཏོགས་པ་དྲི་ཞིམ་པའི་

[021B] །གཉིས་པ་ནི། དཀྱིལ་འཁོར་གྱི་ས་ལ་སྔར་གྱི་སྔགས་དང་བུམ་པ་ཐམས་ཅད་ཀྱི་ཆུས་བསངས་ཏེ། གཙང་མར་བྱ་བ་ནས་མཆོད་བསྟོད་ཀྱི་བར་དང། སློབ་དཔོན་ནུབ་
དང་ཞེས་པ་ནས་ལྟེ་བར་བཟུང་ལ་ཞེས་པའི་བར་རྣམས་སྔར་བཤད་པ་བཞིན་བྱ། གཉིས་ཀའི་ལྟེ་བའི་ཐད་ཀའི་བར་སྣང་ལ་ཐིག་སྐུད་བརྐྱང་ནས། རྡོ་རྗེ་དང་བཅས་པའི་ལག་པ་གཡས་པའི་མཐེ་བོང་དང་མཛུབ་མོས་ཐིག་སྐུད་བཟུང་ནས། ཨོཾ་བཛྲ་ས་མ་ཡ་སཱུ་ཏྲ་
མ་ཏི་ཀྲ་མ་ཧཱུཾ། ཞེས་བརྗོད་ཅིང། ནམ་མཁའ་ལ་གདབ་ལ་ས་གོལ་གྱི་སྒྲ་བྱའོ། །ཐིག་གི་སྒྲས། སེམས་ཅན་དོན་དུ་ཁྱེད་རྣམས་ཀྱི། །དུས་ཡིན་དེ་ཕྱིར་འདིར་སྦྱོན་ཅིག་ཅེས་བརྗོད་པས་ནམ་མཁའ་ཁྱབ་པའི་སངས་རྒྱས་རྣམས་བསྐུལ་ནས་བྱོན་ཏེ་ཐིག་སྐུད་ལ་ཐིམ་
པར་བསམ་མོ། །དེ་ནས་དེ་མ་ཐག་དཔོན་སློབ་གཉིས་ཀའི་ལག་པ་མཉམ་པོར་སྨད་ནས་སྡོད་པའི་རྐང་སྟབས་སྔར་བཞིན་བྱས་ཏེ། འོད་ཟེར་འཕྲེང་བའི་མཐའ་ནས་མཐའི་བར་དུ་ཚངས་ཐིག་དང་པོ་གདབ་སྟེ། དེའི་ཚེའང་ཐིག་གི་སྒྲས་སངས་རྒྱས་རྣམས་བསྐུལ་
ཏེ་བྱོན་ནས་ཐིག་སྐུད་ལ་ཐིམ་ཞིང། ངོ་བོ་ཡེ་ཤེས་ལ་རྣམ་པ་སྲད་བུ་ཁ་དོག་ལྔར་སྣང་བའི་ཐིག་སྐུད་རེ་ཆད་ནས་ལས་ཐིག་ལ་ཐིམ་པར་བསམ་མོ། །དེ་ནས་སྔར་བཤད་པ་བཞིན་རྐང་བ་བྱིན་གྱིས་བརླབས་ཏེ་སོང་ནས་ལྷོ་བྱང་གི་ནམ་མཁའ་ལ་གདབ་པ་དང་
ས་ལ་ཚངས་ཐིག་གཉིས་པ་གདབ་པ་དང་པོ་བཞིན་བྱ། དེ་ནས་ནམ་མཁའ་ལ་འདེབས་པ་མ་གཏོགས་པ་སྐོར་ཕྱོགས་ལ་སོགས་པ་སྔར་བཞིན་བྱ་ཞིང། ཐིག་ལྷག་མ་རྣམས་ཀྱང་ལས་ཐིག་བཞིན་གདབ་ལ་བྱིན་གྱིས་རློབ་པའི་དམིགས་པ་དང་པོ་བཞིན་

[022A]༄༅། །བྱའོ། །ཐིག་སྐུད་འཛིན་པའི་དམིགས་བསལ་དང་ཐིག་སྐུད་ཀྱི་ལྟས་རྟོག་པ་ནི་སྔར་དང་འདྲའོ། །ཐིག་ཐེབས་པ་ན་ཐིག་སྐུད་ལ་མཆོད་གཏོར་དབུལ་བ་སྔོན་དུ་འགྲོ་བས་ཨོཾ་ཨཱ་ཧཱུཾ་བཛྲ་མུཿ་ཞེས་པས་ཡེ་ཤེས་ཀྱི་ཐིག་སྐུད་ནམ་མཁར་བཞུགས་པའི་
རྒྱལ་བ་རྣམས་ཀྱི་ཐུགས་ཀར་གཤེགས་ལ། ཚོན་སྣ་ལྔའི་སྐུད་པ་གནས་ཇི་ལྟ་བར་བཞག་གོ་ཡེ་ཐིག་ཐེབས་ནས་ཐིག་ལ་འགོམ་དགོས་པ་དང་ཚོན་བྱིན་རླབས་ཅན་ལ་འགོམ་དགོས་པ་བྱུང་ན། ཨོཾ་བཛྲ་བེ་ག་ཨཱ་ཀྲ་མ་ཧཱུཾ་ཞེས་ངག་ཏུ་བརྗོད་ལ་ཡིད་
ཀྱིས་ཡེ་ཤེས་ཀྱི་ཐིག་ཚོན་ནམ་མཁའ་ལ་བཏེག་ནས་བྱ་ཞིང་རྗེས་སུ་ཕབ་ལ་བསྟིམ་མོ། །གཉིས་པ་ལ་གསུམ། ཚོན་རྩི་བྱིན་གྱིས་བརླབ་པ། ཚོན་གྱིས་རྟེན་གྱི་དཀྱིལ་འཁོར་འབྲི་བ། དེ་ལ་ཕྱག་རྒྱ་དགོད་པའོ། །དང་པོ་ནི། ཚོན་རྩི་སྔོན་པོ་དབུས་དང། དཀར་
པོ་ཤར་དང་སེར་པོ་ལྷོ་དང་དམར་པོ་ནུབ་དང་ལྗང་གུ་བྱང་དུ་སྣོད་སེར་པོ་རྣམས་སུ་སོ་སོར་བཀོད་ལ། ཡཀྵེ་ལ་སོགས་པའི་ཡི་ཡི་གེ་ལྔ་འདྲི་བསང་སྦྱང་སྔོན་དུ་འགྲོ་བས་ཡཀྵེ་ལ་སོགས་པའི་ས་བོན་ལས། གཤིན་རྗེ་གཤེད་རིགས་ལྔར་བསྐྱེད། ནམ་
མཁར་བཀོད་པའི་རིགས་ལྔའི་ཐུགས་ཀར་རིགས་ལྔ་སོ་སོའི་ས་བོན་ལས་གྲུབ་པའི་ཡེ་ཤེས་ཀྱི་ཚོན་རྣམས་སྔར་བཤད་པ་བཞིན་འབར་བའི་ལྟ་སྟངས་ཀྱིས་བཀུག་སྟེ་བཅུག་པས་ཡེ་ཤེས་ཀྱི་རྡུལ་ཚོན་དང་རོ་གཅིག་ཏུ་གྱུར་པར་བསམས་ལ་
རྡུལ་ཚོན་རྣམས་གཟི་བརྗིད་བསྐྱེད་དེ་ཨོཾ་བཛྲ་ཙི་ཏྲ་ས་མ་ཡ་ཧཱུཾ་ཞེས་བརྒྱ་རྩ་བརྒྱད་ཀྱིས་བསྔག་གོ་རྡུལ་ཚོན་རྣམས་ལ་ཧི་ཡིག་བཀོད་ནས་བདེན་པ་གང་གིས་སེམས་ཅན་རྣམས་རྡུལ་ཚོན་མང་ཞིང། སངས་རྒྱས་བཅོམ་ལྡན་འདས་རྣམས་

[022B] རྡུལ་ཚོན་རྣམས་འབར་བར་གྱུར་ཅིག་ཅེས་བདེན་པའི་བྱིན་རླབས་ཀྱིས་སྤར་ལ། དྲི་དང་མེ་ཏོག་ལ་སོགས་པས་མཆོད་དོ། །གཉིས་པ་ནི། རང་ཉིད་ཁམས་གསུམ་རྣམ་རྒྱལ་གྱི་ང་རྒྱལ་
གྱིས། རྡོར་དྲིལ་བཟུང་བའི་ལག་པ་རྡོ་རྗེ་ཁུ་ཚུར་གྱི་མཛུབ་མོ་ལྕགས་ཀྱུ་བཞིན་བྱས་ཏེ། ཕན་ཚུན་འཁྱུད་པ་སྐམ་པའི་ཕྱག་རྒྱས་ཨོཾ་ཀཱི་ལ་ཨུད་ཀཱི་ལ་ཡ་སརྦ་བིགྷྣན་བཛྲ་དྷ་ར་ཡ་ཨཱ་ཛྙ་པ་ཡ་ཧཱུཾ་ཧཱུཾ་ཕཊ་ཕཊ་ཧོཿ་ཞེས་བཟླས་ཏེ་ཕུར་བུ་བྱུང་ལ་དེ་བཏོན་པའི་ཤུལ་ཚོན་
སྣ་ལྔས་དགང་ལ་མཉམ་པར་བྱ། བསམ་གཏན་གྱིས་བཏབ་ནས་ཕྱུང་བར་མོས་པ་ཡིན་ནའང་བཀང་བར་མོས་པས་ཆོག་གོ་གཙོ་བོ་གང་ཡིན་གྱི་རྣམ་པར་དག་པའི་ང་རྒྱལ་བརྟན་པར་བྱས་ལ་དྲིལ་བུ་གསིལ་ཞིང། འདི་ནི་ཆོས་དབྱིངས་དག་པ་སྟེ། །སེམས་
ཅན་ཁམས་ནི་རབ་གྲོལ་མཛད། །རང་ཉིད་རྒྱལ་པོ་རྡོ་རྗེ་འཆང། །དེ་བཞིན་གཤེགས་པ་ཀུན་གྱི་གནས། །ཉེས་པ་ཀུན་ལས་རྣམ་པར་གྲོལ། །འཁོར་ལོའི་ནང་དུ་ཡང་དག་གནས། ཞེས་པ་རྡོ་རྗེའི་གླུས་ཆོས་དབྱིངས་རྣམ་པར་དག་པར་མོས་ནས་ཚོན་འགྱེད་
པའི་མཚན་མ་ངན་པའི་སྐྱོན་རྣམས་བསལ་བར་བྱས་ལ་དཀྱིལ་འཁོར་གྱི་ནང་དུ་འདུག་སྟེ་ལག་པ་གཡས་པས་རྡོ་རྗེ་གཟུང་ཞིང། གཡོན་པའི་རྡོ་རྗེ་ཁུ་ཚུར་གྱིས་དབང་ལྡན་ནས་བརྩམས་ཏེ། རྩིག་པ་ལྔ་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་
བ། ཞིང་ཚད་སྒོའི་ཉི་ཤུ་ཆ་དཔངས་མཐེའུ་ཆུང་གི་ཚད་དང། སྲིད་དུ་སོར་བཅུ་གཉིས་ཀྱི་ཚད་གཡས་སྐོར་གྱིས་ཕྱི་ནས་རིམ་པ་བཞིན། ཨོཾ་ཨཱ་ཧཱུཾ་ཨོཾ་བཛྲ་ཙི་ཏྲ་ས་མ་ཡ་ཧཱུཾ། ཞེས་བརྗོད་ཅིང་དྲང་པོར་འདྲིའོ། །སྔར་བཤད་པ་ལས་རེ་ཁཱ་སྒོམ་

[023A]༄༅། །ན་ནད་སྐྱེད། ཕྲས་ན་ནོར་ཉམས། དམའ་ན་དངོས་གྲུབ་མི་འགྲུབ། ཡོ་ན་གདུང་བ་བསྐྱེད། ཆད་ན་བླ་མ་དང་སློབ་མ་འཆི། གཡས་སྐོར་མིན་པར་བཀྱེ་ན་དངོས་གྲུབ་མི་འགྲུབ། རྡུལ་ཚོན་འདྲེས་ན་རིགས་རྒྱུད་འཆད་པར་གསུངས་པས་
སྐྱོན་དེ་དག་དང་བྲལ་བར་འདྲིའོ། །སློབ་དཔོན་གྱིས་རྫོགས་པར་འདྲི་མི་ནུས་ན་སྔར་གྱི་ཚད་ཙམ་ཞིག་བྲིས་ལ། ཕྱི་ནས་རི་མོ་མཁན་ལ་སོགས་པས་ཅི་བདེར་འདྲི། རྡོ་རྗེ་ཁུ་ཚུར་གྱིས་འདྲི་མ་ནུས་ན་ཐོག་སྐུད་རྡོ་རྗེ་ཁུ་ཚུར་གྱིས་བཟུང་བ་ལ་
དམིགས་བསལ་གསུངས་པའི་རིགས་པ་སྤྱར་དུ་རུང་བ་འདྲའོ། །ཚོན་ས་ནི་དཀྱིལ་འཁོར་གྱི་ས་གཞིའི་ཤར་དཀར་ལྷོ་སེར་ནུབ་དམར་བྱང་ལྗང་བ་སྟེ། གཤེད་དམར་ལ་དབུས་ཀྱི་གཙོ་བོ་ཁ་དོག་དམར་པོ་ཡིན་ཡང། མི་བསྐྱོད་པའི་རིགས་ཀྱི་
དབང་གིས་དབུས་ཀྱི་ས་སྔོན་པོའོ། །དམར་ནག་གཉིས་ལ་སྣ་ཚོགས་རྡོ་རྗེའི་ལྟེ་བ་སྔོན་པོ། རྭ་རྣམས་ཕྱོགས་མདོག་འཇིགས་བྱེད་ལ་དབུས་ཀྱི་རེའུ་མིག་སྔོན་པོ་དེའི་མཐའ་སྐོར་གྱི་སྣམ་བུ་ནི་སྔོན་པོ་ལ་རྡོ་རྗེའི་འཕྲེང་བ་ཅན། ནང་གི་རྡོར་འཕྲེད་
ཟླུམ་པོ་དང་སྣ་ཚོགས་རྡོ་རྗེའི་ལྟེ་བའི་མཐའི་རྡོར་འཕྲེང་གྲུ་བཞི་པ་གཉིས་དང། ཕྱིའི་རྡོར་འཕྲེང་ཟླུམ་པོ་རྣམས་ལ་ནང་གི་ལ་ནི་གཞི་སྔོན་པོའམ་ནག་པོ་ལ་རྡོ་རྗེ་རྩེ་གསུམ་པ་དང། ཕྱིའི་ལ་གཞི་ཁ་དོག་སྣ་ཚོགས་པ་ལ་རྡོ་རྗེ་རྩེ་གསུམ་པའམ་ལྔ་
པ་འམ་སྣ་ཚོགས་རྡོ་རྗེ་སྟེ། ཁ་དོག་ནི་ནག་སེར་དཀར་པོ་གང་རུང་ངོ། །གློ་སོ་སོར་ཆ་ཆུང་བཞི་བཞི་དོར་ནས་བུམ་པ་སེར་པོ་ཆ་ཆུང་བཞི་པ་གཉིས་གཉིས་སོ། །འདོད་སྣམ་དམར་པོ་ལ་མཆོད་པའི་ལྷ་མོ་དུ་མ་དང་ལྡན་པ། ཕ་གུའི་གཞི་དམར་པོ་ལ་

[023B] དྲ་བ་དྲ་ཕྱེད་ཀྱི་གཞི་ནག་པོ་ལ་ཆུ་སྲིན་གྱི་ཁ་ནས་འཕྱང་བའི་མུ་ཏིག་གི་དོ་ཤལ་སྐུད་པ་དམར་པོ་ལ་བརྒྱུས་པ། གློ་གཉིས་དང་སྟེང་འོག་ཏུ་གསེར་གྱིས་བཅིངས་པའི་ནོར་བུ་དབུས་ན་ཡོད་པ། དེའི་ནང་དུ་ཁ་ཅིག་
ལ་ནི་པདྨ་དང་ཟླ་ཚེས་དང་རྡོ་རྗེ་ཕྱེད་པས་བརྒྱན་པའི་ཉི་མ། ཁ་ཅིག་ལ་ནི་རིན་པོ་ཆེ། ཁ་གཅིག་ལ་ནི་པདྨ་ལ་གནས་པའི་རྡོ་རྗེ། དོ་ཤལ་གྱི་གློ་གཉིས་སུ་དེ་ལས་ཅུང་ཟད་ཐུང་བར་འཕྱང་བའི་རིན་པོ་ཆེའི་ཕྲེང་བའི་དོ་ཤལ་ཕྱེད་པ། དྲང་ཞིང་རྩེ་མོ་ལ་གསེར་གྱིས་བསྡམས་
པའི་ནོར་བུ་སྦོམ་པོ་དང་ལྡན་པས་མཛེས་པ་དང། ཁ་ཅིག་ཏུ་རིན་པོ་ཆེའི་ཡུ་བ་ཅན་གྱི་རྔ་ཡབ་དང། དྲིལ་བུའི་མཐར་ནང་དུ་རྔ་ཡབ་འཕྱང་བའོ། །ཤར་བུ་དང་མདའ་ཡབ་ཀྱི་གཞི་ནག་པོ་ལ་ཤར་བུ་དཀར་པོ་མདའ་ཡབ་པདྨ་འདབ་མ་ཕྱེད་པའི་དབྱིབས་ཅན་དཀར་པོ། རྟ་
བབས་ཀྱི་ཀ་བ་དང་གླང་རྒྱབ་ཀྱི་ནང་རྣམས་ཕྱོགས་མདོག་གླང་རྒྱབ་ཀྱི་ཆ་ཆུང་ཕྱེད་པ་ལ་རིན་པོ་ཆེ་ལ་སོགས་པ་འདྲི་ཞིང། རྣམ་པར་བཀྲ་བའི་བླ་བྲེ་དང་དོ་ཤལ་དང་དོ་ཤལ་ཕྱེད་པ་འཕྱང་བ། སྣམ་བུ་བཅུ་གཅིག་གི་གསེར་སྣམ་སེར་པོ། །རིན་པོ་ཆེའི་ཕ་གུ་
བཞིན་རྨིག་པ་དང་བ་རནྡྲ་མཛེས་མཚོན། མུན་པ་གཉིས་ནག་པོ། ཤར་བུ་དང་མདའ་ཡབ་སྔར་བཞིན། དེའི་སྣམ་བུའི་དབུས་སུ་པད་ཟླའི་གདན་ལ་འཁོར་ལོ་སེར་པོ་རྩིབས་བརྒྱད་པ། དེའི་གཡས་གཡོན་ཆ་ཆུང་ཕྱེད་དུ་རི་དྭགས་ཕོ་མོ་སེར་པོ། ཆ་ཆུང་
གཅིག་ཏུ་མགྲིན་པ་དང་བཅས་པའི་གདོང་འགྲེང་ཞིང། མིག་འཁོར་ལོའི་རྩེ་མོ་ལ་བལྟ་བ། དེ་གཉིས་ཀྱི་ཕྱི་ངོས་སུ་མདའ་ཡབ་གཉིས་གཉིས། ཕྱིའི་སྣ་ཚོགས་རྡོ་རྗེའི་རྭ་དབུས་མ་རྣམས་ཕྱོགས་མདོག་གཡས་གཡོན་གྱི་རྭ་གཉིས་ནི་དེའི་གློའི་དེ་བཞིན་

[024A]༄༅། །གཤེགས་པའི་མདོག་སྟེ་ཇི་ལྟར་རིགས་པར་རོ། །རྭ་ལྔ་བ་ནི་རྭ་གཞན་གཉིས་དེ་ལས་གཞན་པ་དང་དབུས་ཀྱི་རྒྱལ་བའི་མདོག་སྟེ་ཇི་ལྟར་རིགས་པར་རོ། །ཡང་ན་ཕྱོགས་རེའི་སྣ་ཚོགས་རྡོ་རྗེའི་རྭ་ཐམས་ཅད་རང་ཕྱོགས་ཀྱི་རྒྱལ་བའི་མདོག་
ཏུ་བྱའོ། །པདྨའི་ལྟེ་བ་ལྗང་གེ་སར་སེར་འདབ་མ་སྣ་ཚོགས། དེའི་གཞི་དམར་སྐྱ་ཕྱིའི་རེ་ཁཱ་དཀར་པོ། འོད་ཟེར་གྱི་ཕྲེང་བ་ནི་ཁ་དོག་སྣ་ལྔ་པ་སྟེ་དེའི་མཐར་ཚོན་གྱི་རེ་ཁཱ་མི་བྱའོ། །གསུམ་པ་ནི། དེ་ནས་ལྷའི་མཚན་མ་དགོད་པ་ནི། ལྷ་ཐམས་ཅད་དང་ཐོད་པའི་
གནས་སུ་སྣ་ཚོགས་པདྨ་དང་དབུས་དང་ནང་གི་ཕྱོགས་གསུམ་དང་སྒོ་བཞིར་ཉི་མའི་གདན། ནང་གི་ཤར་དང་ནང་གི་གྲྭ་བཞི་དང། ཕྱིའི་གྲྭ་བཞིར་ཟླ་བའི་གདན་དང། འཇིགས་བྱེད་ལ་དབུས་སུ་རྡོ་རྗེ། གཤེད་དམར་ལ་དབུས་སུ་རྡོ་རྗེའི་དབྱུག་པ་དཀར་པོ་
མི་མགོ་རློན་པ་སེར་པོས་མཚན་པ། དགྲ་ནག་ལ་དབུས་སུ་རྡོ་རྗེ་སྔོན་པོ་རྩེ་ལྔ་པ། ལྷ་ལྷག་མ་རྣམས་ལ་ནང་གི་ཤར་དུ་འཁོར་ལོ་དཀར་པོ་རྩིབས་བརྒྱད་པ། ལྷོར་རིན་པོ་ཆེ་ལྗང་གུ་ཆ་དགུ་པ། ནུབ་ཏུ་པདྨ་དམར་པོ་འདབ་མ་བརྒྱད་པ། བྱང་དུ་རལ་གྲི་ལྗང་
གུ་ནང་གི་ཤར་ལྷོར་འཁོར་ལོ། །ལྷོ་ནུབ་ཏུ་རྡོ་རྗེ་ནུབ་བྱང་དུ་པདྨ་བྱང་ཤར་དུ་རལ་གྲི་རྣམས་སྔར་བཞིན་བྱ། ཤར་སྒོར་རྡོ་རྗེ་རྒྱ་གྲམ་ཕྱོགས་རེ་རེར་རྩེ་མོ་ལྔ་ལྔ་པས་མགོ་བོ་བྱས་པའི་ཐོ་བ་སྔོན་པོ། ལྷོ་སྒོར་དབྱུག་པ་དཀར་པོ། ནུབ་སྒོར་པདྨ་དམར་
པོ། །བྱང་སྒོར་རལ་གྲི་ལྗང་གུའོ། །མཚན་མ་རྣམས་རང་རང་གི་རྒྱབ་ངོས་སུ་མགོ་བ་བསྟན་པ། ཕྱིའི་གྲྭ་བཞིར་ཐོད་པ་བདུད་རྩིས་གང་བ་བཞི་དཔྲལ་བ་མདུན་ངོས་སུ་བསྟན་པ་འདྲིའོ། །དེ་ལྟར་དཀྱིལ་འཁོར་བྲིས་ཟིན་པ་དང། ཚོན་ལྷག་མ་རྣམས་བསྡུས་

[024B] ཡེ་ཤེས་པ་ནམ་མཁའི་ལྷའི་ཐུགས་ཀར་གཤེགས། དམ་ཚིག་པ་བདག་ལ་བསྡུས་ཏེ། ཚོན་གནས་ཇི་ལྟ་བར་བཞག་གོ་གཉིས་པ་ནི། དེ་ནས་བུམ་པ་རྒྱས་པར་ཡོད་ན་སྔར་ལྷག་གནས་བྱས་པའི་བུམ་པ་རྣམས་སྤོས་ཀྱིས་སྣ་དྲངས་ནས་རོལ་མོའི་ཆ་བྱད་སྣ་ཚོགས་པ་དང་བཅས་པས། དཀྱིལ་འཁོར་ལ་ལན་གསུམ་བསྐོར་ཏེ་གཡས་སྐོར་དུ་དགོད་པར་བྱའོ། །དེའང་གཙོ་བོའི་བུམ་པ་ཤར་སྒོའི་གཡས་སུ་དགོད། གཏི་མུག་གཤིན་རྗེ་གཤེད་ལ་སོགས་པ་ལྷ་སོ་སོའི་བུམ་པ་རྣམས་རང་རང་གི་ཕྱོགས་དང་
མཚམས་སོ་སོར་དགོད། ལས་བུམ་བྱང་ཤར་དུ་དགོད། བུམ་པ་གཉིས་ལས་མེད་ནའང་རྣམ་རྒྱལ་གྱི་བུམ་པ་ཤར་སྒོའི་གཡས་དང། ལས་བུམ་གཡོན་དུ་དགོད་དེ་ནས་དཀྱིལ་འཁོར་གྱི་མཐའ་ཀུན་ཏུ་དྲིས་བྱུགས་མེ་ཏོག་སིལ་མ་དགྲམ་ལ། སྤོས་ཕོར་
བརྒྱད་དང་གོས་ཟུང་དང། གདུགས་དང་རྒྱལ་མཚན་ལ་སོགས་པ་མང་དུ་དགྲམ། ཉུང་ནའང་མཆོད་པ་རེ་རེ་ཞིང་བཅུ་བས་མི་ཉུང་བ་རྣམས་ཧཱུཾ་དང་གཙོ་བོའི་སྔགས་བཟླས་ལ། ཨོཾ་བཛྲ་སྤ་ར་ཎ་ཁཾ་ཞེས་བརྗོད་དེ་དགྲམ་པར་བྱའོ། །གསུམ་པ་ལ་གསུམ། དཀྱིལ་
འཁོར་བསྒྲུབ་པ། དཀྱིལ་འཁོར་མཆོད་བསྟོད་སོགས་བྱ་བ། དབང་བསྐུར་བའོ། །དང་པོ་ནི། བོད་ཀྱི་བླ་མ་རྣམས་ལ་བདག་མདུན་ཐ་དད་དུ་བྱས་ནས་སྒྲུབ་པ་དང། ཐ་མི་དད་དུ་བྱས་ནས་སྒྲུབ་པའི་ཚུལ་གཉིས་ཡོད་ཀྱང།  ནག་པོའི་དཀྱིལ་ཆོག་ལས། སངས་རྒྱས་འཁོར་
ལོའི་དབུས་ན་གནས་པའི་རྣལ་འབྱོར་པ་རང་དང་མཚུངས་པའི་ཡན་ལག་དང་ལྡན་པས། སངས་རྒྱས་རྣམས་ཀྱི་བདག་ཉིད་དུ་གནས་ལ་ཞེས་དཀྱིལ་འཁོར་སྒྲུབ་པའི་སྐབས་སུ་སྒྲུབ་པ་པོ་དབུས་ན་གནས་པར་གསུངས་པས། བདག་མདུན་ཐ་མི་དད་དུ་སྒྲུབ་པར་བསྟན་ལ། རང་དང་མཚུངས་པའི་ཡན་ལག་དང་ལྡན་པ་ཞེས་པས་

[025A]༄༅། །དགྲ་ནག་ལ་གཙོ་བོ་དང་མཚུངས་པའི་ཡུམ་བྱེད་པར་ཡང་བསྟན་ཏེ། ཡན་ལག་ནི་འདིར་ཤེས་རབ་མའི་མིང་ངོ།  །གྲུབ་ཆེན་གྱི་དགོངས་པ་ལུགས་ཕྱི་མ་ལྟར་ཡིན་པས་དེའི་ལུགས་བཤད་ན། བདག་ཉིད་དཀྱིལ་འཁོར་གྱི་དབུས་སུ་འདུག་པར་མོས་ནས་བྲིས་པའི་དཀྱིལ་འཁོར་
ལས་ཐམས་ཅད་པའི་སྔགས་ཀྱིས་བསངས་སྟོང་པ་ཉིད་དུ་བསྒོམས་ནས་གཞལ་ཡས་ཁང་གདན་བཅས་སྐྱེད་པ་སོགས་སྒྲུབ་ཐབས་བཞིན་དུ་བྱས་ལ། རང་ཉིད་སོ་སོའི་གཙོ་བོ་ཡབ་ཡུམ་དུ་རྫོགས་པར་བསྐྱེད་པའི་བར་སྒྲུབ་ཐབས་བཞིན་བྱ། དེ་ནས་
ཡབ་ཡུམ་གྱི་གསང་གནས་བྱིན་གྱིས་བརླབས་ཏེ་སྙོམས་པར་ཞུགས་ཤིང། ཐུགས་ཀའི་ས་བོན་གྱི་འོད་ཟེར་གྱི་ལྕགས་ཀྱུས་མཁའ་ཁྱབ་ཀྱི་སངས་རྒྱས་ཐམས་ཅད་བཀུག་ནས། རང་གི་གཞལ་དུ་ཞུགས་ཐུགས་ཀར་འོད་དུ་ཞུ་བ་རྡོ་རྗེའི་ལམ་ནས་
ཡུམ་གྱི་པདྨར་ཞུགས་པའི་ཐིག་ལེ་ཆ་གཅིག་ཡའམ་བཧྲུཾ་དུ་གྱུར་པ་ལས། གཞལ་ཡས་ཁང་གདན་དང་བཅས་པ་བསྐྱེད། ཐིག་ལེ་ཆ་གཅིག་གདན་རྣམས་ཀྱི་སྟེང་དུ་ཆ་བཅུ་བདུན་དུ་གྱུར་པ་ལས། ཡ་ཀྵེ་ལ་སོགས་པའི་ས་བོན་བཅུ་བདུན་དུ་གྱུར། དེ་རྣམས་
ཡོངས་སུ་གྱུར་པ་ལས་འཇིགས་བྱེད་ལ་གྲི་གུག་གམ་རྡོ་རྗེ། གཞན་རྣམས་སོ་སོའི་སྒྲུབ་ཐབས་བཞིན་བྱ། ལྷ་རེ་རེ་ཞིང་རང་རང་གི་སྔགས་ཀྱིས་གཞལ་ཡས་ཁང་གི་བར་རིམ་པ་བཞིན་ཕྱུང་བ། ནམ་མཁའ་ཁྱབ་པར་སྤྲོས་ཏེ་རང་རང་གི་མཛད་པ་མཛད་
ནས་སྦྲུལ་པ་རྣམས་གཅིག་ཏུ་འདུས་པ་རྣམས་སླར་བྱོན་ཏེ། དཀྱིལ་འཁོར་ལ་མཚན་མ་བཀོད་པའི་གནས་སུ་མཚན་མ་རྣམས་དང་ངོ་བོ་དབྱེར་མེད་དུ་གྱུར་ཏེ་བཞུགས་པར་བསམ་མོ། །དེ་ནས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་

[025A]༄༅། །པ་དང། དབང་བསྐུར་བ་རྣམས་རང་རང་གི་སྒྲུབ་ཐབས་བཞན་བྱ། དེ་ནས་ཡེ་ཤེས་པ་སྤྱན་དྲངས་བགེགས་བསྐྲད་དེ་མཆོད་ལ། སྒོ་བ་བཞིའི་སྔགས་རྒྱས་དགུག་གཞུག་བཅིང་མཉེས་སོ་སོའི་སྒྲུབ་ཐབས་བཞིན་བྱ་སྟེ། འདི་ལ་དཀྱིལ་ཆོག་གི་གཞུང་
ལས་དངོས་སུ་གསུངས་པ་ནི་གཉིས་བསྲེས་ལས་མེད་ཀྱང། སྔར་སྟ་གོན་གྱི་སྐབས་སུ་ནམ་མཁར་བཏེག་པའི་དཀྱིལ་འཁོར་དང་གཉིས་སུ་མེད་པར་བསྲེས་པས་བཞི་བསྲེས་སུ་འགྱུར་རོ།  །དཀྱིལ་ཆོག་གཉིས་ལས་མཚན་མ་ལྷར་བསྐྱེད་པར་མ་བཤད་ཅིང། མངལ་དུ་ལྷ་
བསྐྱེད་བ་བྱུང་སྟེ་དཀྱིལ་འཁོར་ལ་བཀོད་པ་ལས་ལོགས་སུ་ཡེ་ཤེས་པ་གཞུག་པ་མ་གསུངས་པས་སྔ་མ་དམ་ཚིག་པར་བྱ་དགོས་ཤིང། ད་ལྟ་ན་དཀྱིལ་འཁོར་གྱི་མཚན་མ་རྣམས་ལྷར་བསྐྱེད་བ་མེད་པས་དམ་ཚིག་པའི་ལྷ་དང་མཚན་མ་ངོ་བོ་དབྱེར་མེད་དུ་མོས་པར་བྱའོ།  །གཉིས་པ་ནི། རང་གཙོ་བོ་ལས་གཙོ་བོ་གཉིས་པར་
བྱེ་ནས་མཆོད་པ་རྣམས་བསངས་སྦྱངས་བསྐྱེད་དེ་བྱིན་གྱིས་བརླབས་ལ། ཆུ་རྣམས་སྔོན་དུ་འགྲོ་བའི་ཉེར་སྤྱོད་ཀྱིས་མཆོད་པར་བྱ་སྟེ། དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འབུལ་ལགས་ནས། བཞེས་ཏེ་
བདག་ལ་དགྱེས་པར་མཛོད། །ཨོཾ་ཨཱ་་ཧྲཱི་་པྲ་ཝ་ར་སད་ཀཱ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། སྔར་གྱི་ཚིགས་བཅད་ཀྱི་ཡོན་ཆབ་ཀྱི་གནས་སུ་ཞབས་བསིལ་སོགས་དང། ཨརྒྷཾ་གྱི་གནས་སུ་པཱ་དྱཾ་སོགས་བཅུག་ནས་ཞབས་བསིལ་ལ་སོགས་པ་དབུལ། ཆུ་སྐྱེས་དེ་
བཞིན་ཐར་ལས་སྐྱེས། །མེ་ཏོག་དམ་པ་འདི་དག་ནི། །མཆོག་ཏུ་གུས་པས་བདག་འབུལ་ན། །ཅི་བདེ་བར་ནི་ཁྱེད་ཀྱིས་བཞེས། །ཨོཾ་ཨཱ་་བཛྲ་པུཥྐེ་ཧཱུཾ་ཞེས་པས་མེ་ཏོག་དང། དེ་བཞིན་དུ་ལྷན་ཅིག་སྐྱེས་དང་སྦྱར་ལས་བྱུང། །དེ་བཞིན་བདུག་སྤོས་མཆོ་
[026A]༄༅། །འདི་དག་མཆོག་ཏུ་གུས་པས་བདག་འབུལ་ན། །ཅི་བདེ་བར་ནི་ཁྱེད་ཀྱིས་བཞེས། །ཞེས་པས་བདུག་སྤོས་དང། ཞུན་མར་འབྲུ་མར་མར་མེ་འདི། །ལྷ་རྫས་འབར་བ་མུན་པ་འཇོམས། །མི་ཤེས་ཐམས་ཅད་ཞི་བྱའི་ཕྱིར། །བདག་ཉིད་དད་
པས་འབུལ་བར་བགྱི། །ཞེས་པས་མར་མེ་དང། ལྷན་ཅིག་སྐྱེས་དང་སྦྱར་བ་ཡི། །དྲི་མཆོག་དམ་པ་འདི་དག་ནི། །མཆོག་ཏུ་གུས་པས་བདག་འབུལ་ན། །ཅི་བདེ་བར་ནི་ཁྱེད་ཀྱིས་བཞེས། ཞེས་པས་དྲི་དང། བཟའ་དང་བཅའ་བར་ཡང་དག་ལྡན། །ཁ་དོག་
དྲི་དང་རོར་ལྡན་ཞིང། །ཐམས་ཅད་སྦྱར་བའི་ཞལ་ཟས་འདི། །དབུལ་གྱིས་ཡང་དག་བཞེས་སུ་གསོལ། །ཞེས་པས་ཞལ་ཟས་རྣམས། པུཥྤེའི་གནས་སུ་དྷཱུ་པེ་དང་ཨཱ་ལོ་ཀེ་དང་གནྡྷེ་དང་ནཻ་ཝེ་དཡེ་རྣམས་བཅུག་ལ་དབུལ་ཞིང་རོལ་མོས་ཀྱང་མཆོད་
དེ་བཞིན་དུ་འདོད་ཡོན་ལྔ་དང་རྒྱལ་སྲིད་སྣ་བདུན་གྱིས་མཆོད། དེ་ནས་སྒྲུབ་ཐབས་སོ་སོ་ནས་འབྱུང་བ་བཞིན་གྱི་བསྟོད་པ་དང། ཆང་བདུད་རྩིར་བསྐྱེད་པའི་བདུད་རྩི་མྱང་བ་དང། ལྷ་སོ་སོའི་སྔགས་བཟླས་པ་དང། སོ་སོའི་ལྷའི་རྣལ་འབྱོར་བསྒོམ་པས་
ཀྱང་ལྷ་རྣམས་མཉེས་པར་བྱའོ། །དེ་ནས་འཇིག་རྟེན་ལས་འདས་པའི་དཀྱིལ་འཁོར་པའི་གཏོར་མ་དང། འཇིག་རྟེན་པ་ཕྱོགས་སྐྱོང་རྣམས་ཀྱི་གཏོར་མ་ནི་འཇིགས་བྱེད་དང་དགྲ་ནག་གི་སྒྲུབ་ཐབས་སུ་བཤད་པ་བཞིན་དང། དམར་པོ་ལ་ནི་དགྲ་ནག་གི་
རིགས་པ་སྦྱར་ཏེ་དབུལ་ལོ།  །འདིར་ཕྱེ་རོལ་པའི་གཏོར་མ་བྱེད་པ་ལ་མི་རིགས་པ་མེད་མོད་ཀྱང། དམར་ནག་གི་དཀྱིལ་ཆོག་གཉིས་ཀ་དང། དོན་ཡོད་ཞབས་ཀྱིས་ཀྱང་ཕྱི་རོལ་པའི་གཏོར་མ་མ་བཤད་ཅིང། རྭ་ལོ་ཙཱ་བས་ཀྱང་མི་བྱེད་པར་སྣང་བསམ་བྱས་ཀྱང་ཆོག་གོ་  །དེ་ནས་ཧཱུཾ་མཛད་ཀྱི་ང་རྒྱལ་གྱིས་ཧཱུཾ་བཞི་པའི་

[026B] རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་དུ་ཞུགས་པར་མོས་ལ། རྡོ་རྗེ་གསོར་ཞིང་དྲིལ་བུ་གསིལ་ནས་རྡོ་རྗེའི་རྐང་པས་ལྷ་སྣམ་གྱི་སྟེང་ནས་སྐོར་བ་བྱས་པར་བསྒོམས་ལ། དངོས་སུའང་སྐོར་བ་གསུམ་བྱས་
པའི་མཐར་འཁོར་ལོ་ལ་བལྟས་ཏེ། མེ་ཏོག་གི་ཕྲེང་བ་གཙོ་བོ་ལ་དབུལ་ལ། ལྷག་ཆད་ཀྱི་ཉེས་པ་དག་པར་བྱ། ཁྲོ་བོའི་ལྟ་བས་བལྟ་ཞིང་དཀྱིལ་འཁོར་ལ་གཡས་སྐོར་བྱས་ནས་ནུབ་ཏུ་སོང་སྟེ། རྐང་པ་གཡོན་བརྐྱང་དང་ལག་པ་གཉིས་ཧཱུཾ་མཛད་ཀྱི་ཕྱག་རྒྱ་
བྱས་ལ། ཨོཾ་བཛྲོད་གྷ་ཊ་ས་མ་ཡ་པྲ་པེ་ཤཱ་ཡ་ཧཱུཾ། ཞེས་བརྗོད་ཅིང་ཕྱག་རྒྱ་དེ་བཀྲོལ་ནས་ཤར་སྒོ་ནང་ནས་ཕྱེ་བར་བསམ། དེ་བཞིན་དུ་བྱང་ཕྱོགས་སུ་གནས་ནས་ལྷོ་སྒོ་དང། ཤར་ཕྱོགས་སུ་གནས་ནས་ནུབ་སྒོ་དང། ལྷོ་ཕྱོགས་སུ་གནས་ནས་བྱང་སྒོ་ཕྱེ་
བར་བསམས་ལ། ཨོཾ་ས་མ་ཡ་པྲ་བེ་ཤཱ་ཡ་མི་ཞེས་བརྗོད་ནས་མེ་ཏོག་གི་ཕྲེད་བ་ཕུལ་བ་སླར་གར་བྱེད་ཅིང་བླངས་ལ། རང་གི་མགོ་ལ་བཅིངས་ཏེ་དཀྱིལ་འཁོར་ལ་ཕྱག་བྱས་ནས་སེམས་ཅན་ཐམས་ཅད་ལ་དངོས་གྲུབ་ཐམས་ཅད་ཀྱི་བཀའ་དྲིན་སྩོལ་ཅིག་ཅེས་
གསོལ་བ་གདབ་བོ། །གསུམ་པ་ལ་གཉིས། རང་ཉིད་ཞུགས་ནས་གསོལ་བ་གདབ་པ་དང། སློབ་མ་གཞུག་ཅིང་དབང་བསྐུར་བའོ། །དང་པོ་ནི། རང་ཉིད་འཇུག་པ་ནི་སྔར་བཞིན་གཙོ་བོ་ལས་བྱེ་བ་དེས་ཤར་སྒོ་ནས་འཐོན་པར་མོས་ལ། དཀྱིལ་འཁོར་ལ་མཆོད་
དེ་བླ་མ་དང་གཙོ་བོ་ཐ་མི་དད་དུ་བྱ་ལ། བླ་མའི་བྱ་བ་རྣམས་གཙོ་བོས་མཛད་པར་བསྒོམ། སློབ་མའི་བྱ་བ་རྣམས་རང་གིས་བྱ་བ་ལ་འཆད་པར་འགྱུར་བ་བཞིན་དུ་དཀྱིལ་འཁོར་དུ་ཞུགས་ནས་དབང་ཐམས་ཅད་རྫོགས་པར་བླངས་ལ། སློབ་མ་གཞུག་

[027A]༄༅། །པའི་དོན་དུ་ཐལ་མོ་སྦྱར་ཏེ། འོད་གསལ་བ་ལས་ཡང་དག་འབྱུང། །རྡོ་རྗེ་སེམས་དཔའ་བདེ་ཆེན་པོ། །གཟུགས་བརྙན་གྱི་ནི་དཔེ་ཡང་སྟེ། །དཀྱིལ་འཁོར་ཡང་ནི་དེ་དང་མཚུངས། །བདེན་པ་འདི་ཡིས་སློབ་མ་རྣམས། །ཐུགས་ཀྱི་དཀྱིལ་འཁོར་
དག་ཏུ་འགྱུར། །འཁོར་ལོ་རྫུ་འཕྲུལ་མ་ལུས་པ། །མཐོང་ན་སྡིག་པ་མཐའ་དག་སྤོང། །དེ་བཞིན་གཤེགས་པ་ཀུན་གྱི་གནས། །རྡོ་རྗེ་ཡེ་ཤེས་སྒྲུབ་བྱེད་པ། །སྙིང་པོའི་དཀྱིལ་འཁོར་འདི་རུ་ནི། །བདག་གིས་སློབ་མ་གཞུག་པར་བགྱི། །ཆོས་ཀྱི་དབྱིངས་ཀྱི་བྱིན་
རླབས་དང། །དམ་ཚིག་དྲན་པར་བྱས་པ་ལས། །ཞུགས་པས་དེ་བཞིན་གཤེགས་པ་ཀུན། །ཕུན་སུམ་ཚོགས་པ་ཐམས་ཅད་སྩོལ། །ཞེས་བདེན་སྟོབས་བརྗོད་ལ། དཀྱིལ་འཁོར་ལ་གསོལ་བ་གདབ་པའོ། །གཉིས་པ་ལ་གསུམ། དཀྱིལ་འཁོར་དུ་
གཞུག་པ། ཞུགས་པ་ལ་དབང་བསྐུར་བ། དཀྱིལ་འཁོར་གྱི་མཇུག་གི་ཆོ་གའོ། །དང་པོ་ལ་གཉིས། གདོང་གཡོགས་དང་བཅས་ཏེ་གཞུག་པ་དང། དཀྱིལ་འཁོར་མཐོང་བའི་བདག་ཉིད་ཅན་དུ་འཇུག་པའོ། །དང་པོ་ལ་གཉིས། ཡོལ་བའི་ཕྱི་རོལ་ཏུ་
གཞུག་པ། ནང་དུ་གཞུག་པའོ། །དང་པོ་ནི། ཡོལ་བའི་ཕྱི་རོལ་ཏུ་སློབ་མ་རྣམས་ལས་བུམ་གྱི་ཆུས་ལས་ཐམས་ཅད་བཟློས་ཤིང་ཁྲུས་བྱས་ཏེ་མཎྜལ་དབུལ་ལོ།  །འདིར་གསོལ་བ་གདབ་པ་དཀྱིལ་ཆོག་གཉིས་ལས་མ་གསུངས་ཀྱང། བླ་མ་སྔ་མ་རྣམས་བཞེད་པས་ལྷ་སྟ་
གོན་གྱི་སྐབས་བཞིན་དུ་གསོལ་བ་ལན་གསུམ་གདབ་བོ།  །དེ་ནས་སློབ་མ་རྣམས་རྣམ་པར་སྣང་མཛད་གཏི་མུག་གཤིན་རྗེ་གཤེད་དུ་བསྐྱེད་ལ། ཨཱ་ཁཾ་བའི་ར་ཧཱུཾ་ཞེས་པའི་སྔགས་ཀྱིས་མེ་ཏོག་གི་འཕྲེང་བ་བཟུང་ཞིང། གདོང་གཡོགས་དར་དམར་པོ་བཅིངས་ལ་

[027B] །དེ་ནས་ཐུན་མོང་བའི་སྡེམ་པ་གཟུང་བ་སྔར་བཞིན་བྱ་ཞིང། འཁོར་ལོ་ཕྱིར་མི་ལྡོག་པའི་དབང། ཞེས་པ་ནས་སློབ་དཔོན་བདག་འགྱུར་གསུང་དུ་གསོལ། ཞེས་པའི་བར་བརྗེད་དུ་གཞུག་ལ། རིགས་ལྔ་
སྤྱི་དང་སོ་སོ་བ་དང་འབྲེལ་བའི་སྡོམ་པ་རྣམས། སེམས་ཅན་ཐམས་ཅད་ཀྱི་དོན་དུ་བྱང་ཆུབ་མ་ཐབ་ཀྱི་བར་དུ་གཟུང་བར་བྱའོ་སྙམ་པའི་བསམ་པ་བསྐྱེད་ལ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བྱ་
བ་ཡིས། །དུས་འདི་ནས་ནི་བཟུང་ནས་ནི། །བྱང་ཆུབ་སྙིང་པོ་མཆིས་ཀྱི་བར།  །སྡོམ་གཟུང་ལ་སོགས་པ་ཆོ་ག་ཐུན་མོང་བ་འདི་རྣམས་ལ། དོན་མི་མཐུན་པ་མེད་པའི་འགྱུར་ཁྱད་པར་ཅན་མི་མཐུན་པ་རྣམས་སོ་སོར་བྲིས་ན་འཇུག་པ་སོ་སོ་རྣམས་འཇུག་པ་ཤིན་ཏུ་མི་བདེ་ལ། དགོས་པ་ལྷག་པོ་ཅི་ཡང་མེད་པས། དེ་རྣམས་
ནི་ངན་ འདིར་  །ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །ཚུལ་ཁྲིམས་ཀྱི་ནི་བསླབ་
པ་དང། །དགེ་བའི་ཆོས་ནི་སྡུད་པ་དང། །སེམས་ཅན་དོན་བྱེད་ཚུལ་ཁྲིམས་གསུམ། །སོ་སོར་བརྟན་པོར་བདག་གིས་གཟུང། །སངས་རྒྱས་ཆོས་དང་དག་འདུན་ཏེ། །བླ་ན་མེད་པའི་དཀོན་མཆོག་གསུམ། །སངས་རྒྱས་རྣལ་འབྱོར་ལས་སྐྱེས་པའི། །སྡོམ་པ་
དེང་ནས་བདག་གིས་གཟུང། །རྡོ་རྗེ་རིགས་མཆོག་ཆེན་པོ་ཡིས། །རྡོ་རྗེ་དྲིལ་བུ་ཕྱག་རྒྱ་ཡང། །ཡང་དག་ཉིད་དུ་གཟུང་བར་བགྱི། །སློབ་དཔོན་དག་ཀྱང་གཟུང་བར་བགྱི། །རིན་ཆེན་རིགས་མཆོག་ཆེན་པོ་ཡི། །དམ་ཚིག་ཡིད་དུ་འོང་བ་ལ། །ཉིན་རེ་བཞིན་

[028A]༄༅། །དུ་དུས་དྲུག་ཏུ། །སྦྱིན་པ་རྣམ་བཞི་རྟག་ཏུ་སྦྱིན། །བྱང་ཆུབ་ཆེན་པོ་ལས་བྱུང་བའི། །པདྨའི་རིགས་ཆེན་དག་པ་ལ། །ཕྱི་དང་གསང་བ་ཐེག་པ་གསུམ། །དམ་ཆོས་སོ་སོར་གཟུང་བར་བགྱི། །ལས་ཀྱི་རིགས་མཆོག་ཆེན་པོ་ལ། །སྡོམ་པ་ཐམས་ཅད་
ལྡན་པར་ནི། །ཡང་དག་ཉིད་དུ་སོ་སོར་བཟུང། །མཆོད་པའི་ལས་ནི་ཅི་ནུས་བགྱི། །བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་བགྱི། །སེམས་ཅད་ཀུན་གྱི་དོན་གྱི་ཕྱིར། །བདག་གིས་སྡོམ་པ་མ་ལུས་བཟུང། །མ་བསྒྲལ་བ་རྣམས་བདག་གིས་
བསྒྲལ། །མ་གྲོལ་བ་རྣམས་བདག་གིས་དགྲོལ། །དབུགས་མ་ཕྱིན་པ་དབུགས་དབྱུང་ཞིང། །སེམས་ཅན་མྱ་ངན་འདས་ལ་དགོད། །ཅེས་ལན་གསུམ་བརྗོད་ལ་གསང་སྔགས་ཀྱི་སྡོམ་པ་ཞེས་གྲགས་པ། རིགས་ལྔའི་སྡོམ་པ་ལེགས་པར་གཟུང་བར་བྱའོ།  །རྭ་
ལོ་ཙཱ་བའི་ལུགས་ཀྱིས་སྟ་གོན་དང་དངོས་གཞིའི་སྐབས་གཉིས་ཀར་སྡོམ་པ་བཟུང་བར་བཞེད་པ་ལྟར་རྒྱ་གར་བའི་དཀྱིལ་ཆོག་མང་པོར་ཡང་བཤད་པ་ཡོད་ལ། སློབ་དཔོན་ཆེན་པོ་དཱ་རི་ཀ་པས་སྐབས་གཉིས་ཀར་བཟུང་བ་བཤད་ཅིང། དངོས་གཞིའི་སྐབས་སུ་འཛིན་པའི་སྐབས་ཀྱང་འདིར་བཤད་པ་ལྟར་གསུངས་སོ། །དངོས་གཞིའི་སྐབས་
སུ་སློབ་དཔོན་གྱིས་བདག་འཇུག་ཚུལ་བཞིན་དུ་བྱས་ན། སྡོམ་པ་ཉམས་པ་རྣམས་སོར་ཆུད་པར་འགྱུར་བས་སློབ་དཔོན་རང་ཉིད་སྡོམ་ལྡན་དུ་སོང་བའི་འོག་ཏུ་སློབ་མ་ལ་སྡོམ་པ་འབོགས་པ་དགོས་པ་ཆེ་བར་སྣང་ངོ།  །དེ་ནས་དཀྱིལ་འཁོར་དུ་གཞུག་པའི་དོན་དུ་འདྲི་བར་བྱ་སྟེ། ཀྱེ་ཁྱོད་སུ་ཡིན་ཅི་ལ་དགའ།  དྲི་ལན་
འདི་ལ་འགྱུར་མི་འདྲ་བ་མང་དུ་ཡོད་ཀྱང། རིགས་དང་མོས་པ་ངེས་པར་བྱེད་པས་འདིར་བཤད་པ་བཞིན་གྱི་འགྱུར་ལེགས་པ་ཡིན་ནོ། །དྲིས་ལན་ཕྱི་མ་གཉིས་རྭ་ལོའི་དཀྱིལ་ཆོག་ཏུ་འབྱུང་སྟེ། རྒྱ་གཞུང་གི་དཀྱིལ་ཆོག་གཞན་འགའ་ཞིག་ནའང་ཡོད་དོ།  །ཞེས་དྲི་ཞིང་དེས་ཀྱང་སྐལ་བཟང་བདག་བདེ་བ་ཆེན་པོ་ལའོ། །

[028B] རིགས་དང་མོས་པ་ཤེས་པར་བྱ། དེ་ནས་ཡང་དེ་ཡིས་བུ་ལ་ཅི་ཞིག་བྱ། ཞེས་དྲིས་པ་ལ། སངས་རྒྱས་མཆོག་གི་དམ་ཚིག་བགྱི་འཚལ། ཞེས་ལན་འདབས་སུ་གཞུག་གོ། དེ་ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་
སྙམ་པའི་སྨོན་པའི་སེམས་ཀུན་རྫོབ་པ་དྲན་པར་བྱས་ལ། དེ་ཉིད་སྙིང་གར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་བསྒོམ། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པར་མོས་པའི་དོན་དམ་པའི་བྱང་ཆུབ་
ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པར་བསྐྱེད། ཨོཾ་སརྦ་ཡོ་ག་ཙིཏྟཾ་ཨུཏྤ་ཏ་ཡཱ་མི་ཞེས་བརྗོད་དུ་གཞུག་ལ་ཐམས་ཅད་རྣལ་འབྱོར་གྱི་སེམས་བསྐྱེད།  ཟླ་བ་དང་རྡོ་རྗེ་བསྐྱེད་ཚུལ་འདི་རྣལ་འབྱོར་གྱི་སེམས་བསྐྱེད་པའི་གནད་ཐུན་མོང་མ་ཡིན་པ་ཡིན་ཏེ། ཁུངས་རྣམས་བཤད་
ཟིན་ཏོ།  །དེས་ནི་ལམ་གཞན་དུ་མི་ལྡོག་པར་རིགས་ངེས་པར་བྱེད་དོ། །དེ་ནས་རྡོ་རྗེ་མེ་ཏོག་དང་བཅས་པ་སྙིང་གར་གཟུང་སྟེ། ཨོཾ་སུ་ར་ཏེ་ས་མ་ཡ་སྟྭཾ་ཧོཿ་སིདྷྱ་བཛྲ་ཡ་ཐཱ་སུ་ཁཾ། དེང་ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རླབ་པར་འགྱུར་
གྱིས། ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི། དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་མ་དད་པ་རྣམས་ལའང་མ་ཡིན་ནོ། །ཞེས་བརྗོད་དོ། །གཉིས་པ་ལ་གསུམ། ནང་དུ་གཞུག་
ཅིང་བསྐོར་ནས་ཕྱག་བྱ་བ། དམ་ལ་གཞག་པ། ཡེ་ཤེས་ཕབ་ནས་བདེན་སྟོབས་བརྗོད་པའོ། །དང་པོ་ནི། ཨོཾ་ཨཱ་མུངྒ་ར་དྷྲིཀ་ཧཱུཾ་ཞེས་བརྗོད་ཅིང་ཁྲིད་དེ། ཨཱ་ཁཾ་བའི་ར་ཧཱུཾ་གིས་སྒོམ་དོན་ལ་དཀྱིལ་འཁོར་གྱི་ནང་དུ་ཞུགས་པར་བསམ་ཞིང། དངོས་

[029A]༄༅། །སུ་ཡོལ་བའི་ནང་དུ་གཞུག་ལ། མཧཱ་ར་ཏ་སུ་དྲི་ཌྷ་སུ་ཏོ་ཥོ། །སུ་སུ་ཥོ། བཛྲ་སཏྲ་ཨཱ་དྷྱ་སིདྷྱ་མཾ། ཞེས་བརྗོད་དེ་སྐོར་བ་བྱའོ། །དེ་ནས་ཤར་སྒོར་སློབ་མ་ཞེ་སྡང་གཤིན་རྗེ་གཤེད་དུ་བསྐྱེད་དེ་བཞིན་གཤེགས་པ་ཐམས་ཅད་ལ་མཆོད་པ་དང་
བསྙེན་བཀུར་བའི་ཕྱིར་དུ་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔས་བདག་ལ་བྱིན་གྱིས་རློབས་ཤིག་སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨུ་པསྠཱ་ནཱ་ཡ་ཨཱཏྨཱ་ནཱཾ་ནི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་ས་ཏྭ་ཨ་དཧི་
ཏིཥྛ་སྭ་མཾ། ཞེས་བརྗོད་དེ་གཙོ་བོ་ལ་རྡོ་རྗེ་ཐལ་མོ་བརྐྱང་ནས་ལུས་ཐམས་ཅད་ས་ལ་ཕབ་པའི་ཕྱག་བྱ། ཡང་ཤར་སྒོར་གཏི་མུག་གཤིན་རྗེ་གཤེད་དུ་བསྐྱེད་དེ་དམིགས་པ་སྔར་བཞིན་བྱས་ལ། ཨོཾ་སརྦ་བུདྡྷ་པཱུ་ཛ་ཨུ་པསྠཱ་ནཱ་ཡེ་ཨཱཏྨཱ་ནཱི་ནི་རྱཱ་ཏ་ཡཱ་མི་སརྦ་ཏ་ཐཱ་
ག་ཏ་བཛྲ། བཻ་རེ་ཙ་ན་ཨདྷི་ཏིཥྛ་མཾ། ཞེས་བརྗོད་དེ་གཏི་མུག་གཤིན་རྗེ་གཤེད་ལ་སྔར་བཞིན་ཕྱག་བྱ། དེ་ནས་སོང་ནས་ལྷོ་སྒོར་སེར་སྣ་གཤིན་རྗེ་གཤེད་དུ་བསྐྱེད། དེ་བཞིན་གཤེགས་པ་ཐམས་ཅད་ལ་མཆོད་པ་དང་དབང་བསྐུར་བའི་ཕྱིར་བདག་འབུལ་བས་
དེ་བཞིན་གཤེགས་པ་ཐམས་ཅད་ཀྱིས་བདག་ལ་རྡོ་རྗེ་རིན་ཆེན་གྱི་དབང་བསྐུར་དུ་གསོལ་སྙམ་དུ་བསམས་ལ། ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བཧི་ཥེ་ཀཱ་ཡ་ཨཏྨཱ་ནཱཾ་ནི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་རཏྣ་ཨ་བཧི་ཤྀ་ཉྩ་མཾ། ཞེས་བརྗོད་དེ་རྡོ་རྗེ་ཐལ་མོ་སྙིང་གར་
བཞག་སྟེ། དཔྲལ་བ་ས་ལ་རེག་པའི་ཕྱག་བྱ། དེ་ནས་ནུབ་སྒོར་འདོད་ཆགས་གཤེན་རྗེ་གཤེད་དུ་བསྐྱེད། དེ་བཞིན་གཤེགས་པ་ཐམས་ཅད་ལ་མཆོད་པ་རབ་ཏུ་བསྐོར་བའི་ཕྱིར་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱིས་བདག་

[029B] ཨོཾ་སརྦ་ཏ་ཐཱ་ག་ཏ་པཱུ་ཛ་པྲ་བར་ཏ་ནཱ་ཡ་ཨཱཏྨཱ་ནཱི་ནི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་དྷརྨ་པྲ་བར་ཏ་ཡ་མཾ། ཞེས་བརྗོད་དེ་འདོད་ཆགས་གཤིན་རྗེ་གཤེད་ལ་ཐལ་མོ་དཔྲལ་བར་སྦྱར་བས་ཁ་ས་ལ་རེག་
པའི་ཕྱག་བྱ། དེ་ནས་བྱང་སྒོར་ཕྲག་དོག་གཤིན་རྗེ་གཤེད་དུ་བསྐྱེད། དེ་བཞིན་གཤེགས་པ་ཐམས་ཅད་ལ་མཆོད་པའི་ལས་ཀྱི་ཕྱིར་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱིས་བདག་ལ་རྡོ་རྗེའི་ལས་མཛད་དུ་གསོལ་སྙམ་དུ་བསམས་ལ་
ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨཱ་ཎེ་ཨཱཏྨཱ་ནཱཾ་ནི་རྱཱ་ཏ་ཡཱ་མི་སརྦ་ཏ་ཐཱ་ག་ཏ་བཛྲ་ཀརྨཱ་ཀུ་རུ་མཾ། ཞེས་བརྗོད་དེ་ཕྲག་དོག་གཤིན་རྗེ་གཤེད་ལ་རྡོ་རྗེ་ཐལ་མོ་སྙིང་གར་སྦྱར་ནས་སྤྱི་བོ་ས་ལ་རེག་པའི་ཕྱག་བྱས་པས། རིགས་སོ་སོའི་རིམ་པ་བཞིན་དུ་རྒྱལ་བ་ཐམས་
ཅད་ལ་མཆོད་ཅིང་བསྙེན་བཀུར་བ་དང། མཆོད་ཅིང་དབང་བསྐུར་བ་དང། མཆོད་ཅིང་ཆོས་འཁོར་བསྐོར་བ་དང། འཕྲིན་ལས་ཕུན་ཚོགས་ཀྱི་ནུས་པ་ཅན་དུ་བྱིན་གྱིས་བརླབས་པར་བསྒོམ་མོ། །དེ་ནས་ཡང་ཤར་སྒོ་ནས། ཨོཾ་གུ་རུ་ཙ་ར་ཎཱ་ཡ་པཱུ་ཛ་ཨུ་པསྠཱ་
ནཱ་ཡ་ཨཱཏྨཱ་ནཱཾ་ནི་རྱཱ་ཏ་ཡཱ་མི་སརྦ་བ་ཏྭ་པ་རི་དྲ་ཎཱ་ཡ་ཨཱཏྨཱ་ནཱཾ་ནི་རྱཱ་ཏ་ཡཱ་མི། ཞེས་པས་བླ་མའི་ཞབས་ལ་ཕྱག་བྱའོ།  །རྭ་ལོས་ དེ་དང་ཕྱག་ལྔ་རྒྱས་བསྡུས་ཡིན་པས་གཉིས་ཀ་མེད་ཀྱང་ཆོག་གོ།  གཉིས་པ་ནི། སློབ་དཔོན་གྱིས་སློབ་མ་
རྣམས་ཀྱི་མགོ་བོར་རྡོ་རྗེ་བཞག་ལ། དེང་ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས། དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་

[030A]༄༅། །འགྱུར་ན། དངོས་གྲུབ་གཞན་རྣམས་ལྟ་སྨོས་ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་འགྱུར་ཏ་རེ་ཞེས་བརྗོད་དེ་ཕན་ཡོན་གྱི་སྒོ་ནས་དམ་ལ་བཞག་གོ་དེ་ནས་
སྤྱི་བོར་རྡོ་རྗེ་བཞག་ལ། འདི་ནི་ཁྱོད་ཀྱི་དམ་ཚིག་གི་རྡོ་རྗེ་སྟེ། གལ་ཏེ་ཚུལ་འདི་སུའང་རུང་བ་ལ་སྨྲས་ན་འདིས་ཁྱོད་ཀྱི་མགོ་བོ་འགེམས་པར་འགྱུར་རོ། །ཞེས་བརྗོད་དོ། །དེ་ནས་རྡོ་རྗེ་སྙིང་གར་བཞག་ལ། ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་སྙིང་ལ་ཡང་
དག་ཞུགས། །གལ་ཏེ་ཚུལ་འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །ཞེས་བརྗོད་དེ་དེ་གཉིས་ནི་ཉེས་དམིགས་ཀྱི་སྒོ་ནས་དམ་ལ་བཞག་པའོ། །དེ་གསུམ་ནི་རྩ་ལྟུང་བདུན་པ་ལ་ཁྱད་པར་དུ་དམ་གཞག་མཛད་པའོ། །དེ་ནས་ཙནྡན་དང་ག་བུར་དང་བསྲེས་
པའི་ཆུ་ལ་ཨོཾ་བཛྲ་ཨུ་ད་ཀ་ཋ་ཞེས་པའི་སྔགས་ལན་བདུན་བཟླས་ཏེ་སློབ་མའི་ཁར་བླུག་ཅིང། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་འདས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་སྟེར། །རྡོ་རྗེ་བདུད་རྩིའི་ཆུ་འཐུངས་ཤིག་ཅེས་བརྗོད་དེ་དམ་
ཚིག་རྣམས་སྤྱིར་བསྲུངས་མ་བསྲུངས་ཀྱི་ཕན་ཡོན་དང་ཉེས་དམིགས་གཉིས་ཀའི་སྒོ་ནས་དམ་ལ་བཞག་པའོ། །དེ་ནས་སློབ་མའི་ལག་པ་ནས་བཟུང་སྟེ། དེང་ཕྱིན་ཆད་ཁྱོད་ཀྱི་ཕྱག་ན་རྡོ་རྗེ་ང་ཡིན་གྱི་ངས་འདི་བྱོས་ཤིག་ཅེས་བྱ་བ་དེ་ཁྱོད་ཀྱིས་བྱ་དགོས་
སོ། །ཁྱོད་ཀྱིས་ང་ལ་བརྙས་པར་ཡང་མ་བྱེད་ཅིག་བྱས་ན་ཁྱོད་ཡ་ང་བ་མ་སྤངས་པར་འཆི་བའི་དུས་བྱས་ནས་དམྱལ་བར་ལྟུང་བར་གྱུར་ཏ་རེ། ཞེས་བརྗོད་པས་སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་པ་སྟེ་རྩ་ལྟུང་དང་པོ་ལ་

[030B] །གསུམ་པ་ནི། དེ་ནས་སློབ་མས་སློབ་དཔོན་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་ཏེ། རྡོ་རྗེ་སེམས་དཔའ་བདག་ལ་དབབ་ཏུ་གསོལ་ཞེས་ལན་གསུམ་དུ་གསོལ་བ་གདབ་ལ། འཇིགས་བྱེད་ལ་
བླ་མ་སྔ་མའི་བཞེད་པ་ལྟར་གཙོ་བོ་ཞལ་གཅིག་ཕྱག་གཉིས་པར་བསྐྱེད་པའམ།  ཡེ་ཤེས་འབེབས་པ་ལ་སློབ་མ་གཙོ་བོར་བསྐྱེད་པ་རེ་རེ་ཙམ་རྒྱ་གཞུང་ལ་སྣང། དཀྱིལ་ཆོག་གཉིས་ལས་སློབ་མ་ལྷ་གང་དུ་བསྐྱེད་མི་གསལ་ཡང། དག་མི་དགེ་འདྲི་བའི་དུས་སུ་འདོད་ཆགས་གཤིན་རྗེ་གཤེད་དུ་དམིགས་
ནས་འདྲི་བར་གསུངས་པས་གོ་ནུས་པ་ལ་དགོངས་སོ། །དོན་ཡོད་ཞབས་ཀྱིས་ཀྱང་འོད་དཔག་མེད་དུ་བསྐྱེད་པར་བཤད་དོ།  །ཡང་ན་གསུམ་ག་ལ་གྲུབ་ཆེན་གྱི་བཞེད་པ་ལྟར་འདོད་ཆགས་གཤིན་རྗེ་གཤེད་ཀྱི་གཟུགས་སུ་བསྐྱེད་པའི་སྤྱི་བོར་བཾ་ལས་བྱུང་བའི་ཆུའི་དཀྱིལ་འཁོར་དཀར་
པོ་ཟླུམ་པོ་བུམ་པས་མཚན་པ་ལ་ཧཿ་དང། སྙིང་གར་ལཾ་ལས་བྱུང་བའི་སའི་དཀྱིལ་འཁོར་གྲུ་བཞི་པ་སེར་པོ་ཟུར་དུ་རྡོ་རྗེ་རྩེ་གསུམ་པས་མཚན་པ་ལ་ཧཱུཾ་དང། ལྟེ་བར་རཾ་ལས་བྱུང་བའི་མེའི་དཀྱིལ་འཁོར་ཟུར་གསུམ་པ་དམར་པོ་རྣོ་ཞིང་འབར་བ་ལ་ཨཱ་དང་
 རྭ་བ། ཕྱི་མ་ཁ་ཅིག་ས་དཀྱིལ་ལ་ཧཱུཾ་ཡིག་འགོད་པའི་སྔ་མའི་ལུགས་དོར་ནས་ལཾ་ཡིག་འགོད་པ་ནི་གྲུབ་ཆེན་དཔལ་འཛིན་སོགས་ཀྱིས་གསང་འདུས་ནས་བཤད་པའི་ཧཱུཾ་ཧཿ་ཨཱ་ཛྷེ་བཞི་དཀྱིལ་འཁོར་ལ་འགོད་པ་མ་གོ་བར་ལུགས་སྔ་མ་བཅོས་པར་སྣང་ངོ།  །རྐང་འོག་ཏུ་ཡཾ་ལས་བྱུང་བའི་རླུང་གི་དཀྱིལ་
འཁོར་སྔོན་པོ་གཡོ་བ་གཞུའི་དབྱིབས་ཅན་མཐའ་མར་བ་དན་གྱིས་མཚན་པ་ལ། ཛྷེ་དྲག་ཅིང་བཟོད་པར་དཀའ་བའི་གཟུགས་ཅན་རླུང་གིས་བསྐྱོད་པས་ལྟེ་བའི་མེའི་གནས་སུ་ཕྱིན་པ། སླར་ཡང་རླུང་གིས་བསྐྱོད་པས་སྙིང་ཁའི་ས་འབར་བར་གྱུར་ཏེ། སྤྱི་
[031A]༄༅། །བོའི་ཆུ་ལས་བདུད་རྩིའི་ཚོགས་བབ་པས་ཚིམ་པར་གྱུར་པའི་སློབ་མ་རླུང་གིས་འདེགས་པ་དང། སློབ་དཔོན་རང་ཉིད་བསྙེམས་པ་དང་བཅས་པའི་གཤིན་རྗེ་གཤེད་ཀྱི་སྐུ་མི་བཟད་པ་ཕྱག་གཡས་ཀྱིས་རྡོ་རྗེ་གསོར་ཞིང་གཡོན་དྲིལ་བུ་འཁྲོལ་
བས་སྤོས་འབུལ་ཞིང་འབེབས་པའི་སྔགས་ཀྱིས་དབབ་པར་བྱའོ། །དེ་ལ་སྔགས་ནི་འདི་ཡིན་ཏེ། ཨོཾ་ཧྲཱི་ཥྚྲཱི་བི་ཀྲྀ་ཏཱ་ན་ན་ཧཱུཾ་ཧཱུཾ་ཕགས་ཕགས་ཨ་བེ་ཤ་ཡ་སྟཾ་བྷ་ཡ། ར་ར་ར་ར། ཙཱ་ལ་ཡ་ཙཱ་ལ་ཡ། ཧཱུཾ་ཧཿ་ཨཱ་ཛྷཻ་ཧཱུཾ་ཕགས། ཞེས་པའོ། །འདིའི་དམིགས་པ་ནི་
ལུས་ཀྱི་ནང་གི་མེའི་འོད་ཟེར་ཕྱོགས་བཅུར་འཕྲོས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་གཤིན་རྗེ་གཤེད་ཀྱི་རྣམ་པར་སྤྱན་དྲངས་པ་རྣམས་ཆར་བཞིན་དུ་བབས་ཏེ་ཐིམ་པར་བསམ་པར་བླ་མ་རྭ་ལོ་བཞེད་དོ། །དེ་ནས་སློབ་དཔོན་
གྱིས་སློབ་མ་དེ་འདོད་ཆགས་གཤིན་རྗེ་གཤེད་ཀྱི་གཟུགས་སུ་སྐད་ཅིག་གིས་དམིགས་ལ། དེའི་ལྕེ་ལ་ཨཱ་དམར་པོ་བསྒོམས་ཏེ་ཏིཥྛ་བཛྲ་ཞེས་བརྗོད་ལ། མགོན་པོ་རྡོ་རྗེ་ཆོས་ཆེན་པོ། །སྣང་བ་མཐའ་ཡས་བདེ་བ་ཆེ། །སྨྲོས་ཤིག་འདོད་ཆགས་ཆོས་
ཆེན་པོ། །དགེ་དང་མི་དགེ་ལེགས་པར་འདྲི། ཞེས་པ་འདིས་དྲི་བར་བྱའོ། །དེའང་གསུང་བབས་ན་དགེ་བ་དང་མི་དགེ་བ་སྨྲའོ། །ཐུགས་བབས་ན་འཇིག་རྟེན་གསུམ་དུ་གཏོགས་པ་ཤེས་སོ། །སྐུ་བབས་ན་ནམ་མཁའ་ལ་འཕར་རོ། །འཕར་བའི་ཚེ་དེའི་མགོ་
བོའི་སྟེང་དུ་ལཾ་ལས་བྱུང་བའི་དབང་ཆེན་གྱི་དཀྱིལ་འཁོར་སྣ་ཚོགས་རྡོ་རྗེས་མནན་པར་བསྒོམས་ན་འགུལ་བར་མི་འགྱུར་རོ། །དེ་ནས་སློབ་མ་དཀྱིལ་འཁོར་ལ་མངོན་དུ་ཕྱོགས་པ་ལ། ཁྱོད་ཀྱི་མིག་ལ་ཇི་ལྟར་སྣང་ཞེས་དྲིས་ལ་དཀར་པོ་སོགས་སུ་

[031B] ཞེ་སོགས་ཀྱི་དངོས་གྲུབ་ལ་སྐལ་བ་དང་ལྡན་པར་གོ་བར་བྱས་ལ། བདེན་པའི་བྱིན་རླབས་འདི་བྱའོ། །ཡང་དག་པ་ཡི་དཀྱིལ་འཁོར་འདིར། །བདག་གི་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་ཇི་ལྟར་དེ་ལྟར་
ཤོག་འདི་ཡི་དངོས་གྲུབ་ཇི་ལྟར་འགྱུར། །རིགས་ནི་གང་གི་སྣོད་དུ་འགྱུར། །བསོད་ནམས་མཐུ་ཡང་ཇི་འདྲ་བ། །དེ་འདྲ་དཀྱིལ་འཁོར་དུ་གྱུར་ཅིག་ཅེས་བརྗོད་དོ། །གཉིས་པ་ནི། དེ་ནས་སྔར་བཟུང་བའི་མེ་ཏོག་གི་ཕྲེང་བ་ཏྲཾ་གིས་བསྔགས་པ་ལས་ཡང་ཞིང་
མ་རྙིངས་པའི་མེ་ཏོག་གཅིག་བཏོན་ཏེ། རིན་པོ་ཆེའི་ཕྲེང་བར་མོས་པ་སློབ་མ་ཐལ་མོ་སྦྱར་བའི་བར་དུ་སྦྱིན་ལ། སློབ་མ་སེམས་མ་གཡེངས་པར་རྩེ་གཅིག་པའི་བློ་བརྟན་པ་ཅན་དུ་བྱས་ཏེ། གུས་པ་སྔོན་དུ་འགྲོ་བའི་གཙོ་བོ་འཁོར་བཅས་ཀྱི་མདུན་ན་གནས་པ་
བཞིན་དམིགས་ལ། ནང་དུ་ཞུགས་པར་མོས་ཏེ་གཙོ་བོ་འམ་རང་གི་ལྷ་གང་ཡིན་གྱི་དབུ་ལ་འབབ་པར་ཤོག་ཅིག་སྙམ་དུ་བསམས་ནས་པྲ་ཏཱིཙྪ་བཛྲ་ཧོཿ་ཞེས་བརྗོད་དེ་མེ་ཏོག་དོར་བས་ལྷ་གང་གི་རིགས་ཡིན་པ་ཤེས་པར་བྱའོ། །དེའང་གཙོ་བོ་ལ་ཕོག་ན་
མྱུར་དུ་འགྲུབ་ཅིང་ལྷའི་སྐུ་བཀོད་པའི་མཛོད་སྤུ་ལ་སོགས་པ་ལ་ཕོག་ན་ཕྱག་ཆེན་ལ་སོགས་པའི་དངོས་གྲུབ་འགྲུབ། སྐུ་ལས་ཧ་ཅང་རིང་ན་རིང་པོས་འགྲུབ་ལ་ཉེ་ན་མྱུར་རོ། །གཉིས་ཀྱི་བར་དུ་ལྷུང་ན་གང་ལ་ཉེ་བ་དེའི་རིགས་དང། མཉམ་ན་གཉིས་
ཀའི་དངོས་གྲུབ་འགྲུབ་ཅིང། གང་ལ་དད་པ་དེའི་རིགས་སོ། །རྩིག་པའི་ཕྱིར་ལྷུང་ན་ལན་གསུམ་བསྐྱར་ཡང་ཕྱིར་ལྷུང་ན་དངོས་གྲུབ་ཕྲ་མོ་འགྲུབ། འདི་ལྭ་བ་པས་མི་གཟུང་བར་བཤད་དོ། །རྡོར་རའི་ནང་དུ་ལྷུང་ན་ཚེགས་ཆེན་པོས་འགྲུབ་ལ་དེའི་

[032A]༄༅། །ཕྱིར་ལྷུང་ན་དངོས་གྲུབ་མེད་ཅིང། དཀྱིལ་འཁོར་ཡང་མི་བསྟན་ཏེ་སྔགས་བཟླས་པ་ལ་སོགས་པས་སྐལ་བ་དང་ལྡན་པར་བསྒྲུབས་ནས་ཕྱིས་གཞུག་གོ་སྤྱི་རྒྱུད་ནས་དེ་དང་རྩིག་པ་ལ་མེ་ཏོག་ལྷུང་བ་ལའང་ཞི་བའི་སྦྱིན་སྲེག་བྱས་ནས་གཞུག་
པར་བཤད་དོ། །དེ་ནས་མེ་ཏོག་དེ་སྔར་གྱི་མེ་ཏོག་ཕྲེང་བ་དང་ལྷན་ཅིག་བཅིངས་ནས་ཕྲེང་བ་དེ། ཨོཾ་པྲ་ཏི་གྲྀཧྞ་སྟྭཾ་ཨི་མཾ་སཏ་མཧཱ་བཱ་ལ། ཞེས་བརྗོད་དེ་མགོ་ལ་བཅིངས། དེ་ནི་སེམས་དཔའ་སྟོབས་པོ་ཆེ་ཞེས་མེ་ཏོག་ཕོག་པའི་ལྷ་ལ་བོས་ནས། སློབ་མ་འདི་
བྱང་ཆུབ་མ་ཐོབ་ཀྱི་བར་དུ་རྗེས་སུ་བཟུང་ཞིག་ཅེས་ལྷ་ལ་སློབ་མ་གཏད་པས་དེའི་བར་དུ་ལྷ་དེས་རྗེས་སུ་འཛིན་པའི་ཐབས་ཟབ་མོའོ། །འདི་ནི་དབང་དང་པོ་མེ་ཏོག་ཕྲེང་བའི་དབང་ངོ། །དེ་ནས་སློབ་མའི་སྙིང་གར་ཟླ་བ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་
འོད་ཟེར་འབར་བ་བསམས་ལ། ཨོཾ་རྡོ་རྗེ་སེམས་དཔའ་དེང་ཁྱོད་ཀྱི། །མིག་འབྱེད་པར་ནི་བརྩོན་པར་མཛད། །ཕྱེ་བས་ཐམས་ཅད་མཐོང་འགྱུར་བ། །རྡོ་རྗེའི་མིག་ནི་བླ་ན་མེད། །ཅེས་པས་སྤྱན་དར་ཕྱེ་ལ། དེ་ནི་དད་པའི་ཤུགས་ཀྱིས་སུ། །དཀྱིལ་འཁོར་འདི་
དེ་ཉིད་ལ་ལྟོས། །ཁྱོད་ནི་སངས་རྒྱས་རིགས་སུ་སྐྱེས། །ཕྱག་རྒྱ་སྔགས་ཀྱིས་བྱིན་གྱིས་བརླབས། །དངོས་གྲུབ་ཀུན་ནི་ཕུན་སུམ་ཚོགས། །དམ་ཚིག་མཆོག་ཏུ་ཁྱོད་འགྱུར་གྱིས། །རྡོ་རྗེ་པདྨ་རྩེ་རོལ་པས། །གསང་སྔགས་རྣམས་ལ་སྒྲུབ་པ་གྱིས། །ཧེ་བཛྲ་པཱ་
ཤྱ་ཞེས་བརྗོད་ལ། དཀྱིལ་ ཧེ་ནི་ཀྱེ་ཞེས་སློབ་མ་ལ་བོས་ནས་པཱ་ཤྱ་ཞེས་པ་ལྟོས་ཤིག་པའོ། །གང་ལ་ལྟ་ན། བཛྲ་ཞེས་པ་རྡོ་རྗེ་སྟེ། རྡོ་རྗེའི་དཀྱིལ་འཁོར་ལ་ལྟོས་ཞེས་མ་གོ་བར། ཀྱཻ་རྡར་གྱི་དཀྱིལ་འཁོར་སྟོན་པར་གོ་ནས། བདེ་མཆོག་སོགས་ལ་ཙེ་ཀྲ་སཾ་བཱ་ར་པཱ་ཤྱ་ཞེས་སོགས་སུ་འདོན་པ་བསྒྱུར་བ་ནི་རྣམ་པ་མ་ཤར་བའོ།  །འཁོར་

[032B] ཤར་གྱི་སྒོ་སྐྱོང་ནས་བརྩམས་ནས་གཙོ་བོའི་བར་དུ་རྟེན་དང་བརྟེན་པའི་དཀྱིལ་འཁོར་མཐའ་དག་བསྟན་པར་བྱས་ལ། ཨོཾ་རྡོ་རྗེའི་དཀྱིལ་འཁོར་དཀྱིལ་འཁོར་ཆེན་པོར་བདག་ཞུགས་སོ། །ཨོཾ་རྣལ་འབྱོར་
དཀྱིལ་འཁོར་དཀྱིལ་འཁོར་ཆེན་པོ་བདག་གིས་མཐོང། །ཨོཾ་གསང་བའི་དཀྱིལ་འཁོར་དཀྱིལ་འཁོར་ཆེན་པོར་བདག་དབང་བསྐུར། །ས་མ་ཡ་ཧོཿ་ཧོཿ་ཧོཿ་ཞེས་བརྗོད་དེ། དཀྱིལ་འཁོར་དུ་འཇུག་པའི་སྐོར་རོ། །གཉིས་པ་ཞུགས་པ་ལ་དབང་བསྐུར་བ་
ལ་བཞི། བུམ་པ། གསང་བ། ཤེས་རབ་ཡེ་ཤེས། བཞི་པ་བསྐུར་བའོ། །དང་པོ་ལ་གཉིས། ཐུན་མོང་བ་རྡོ་རྗེ་སློབ་མའི་དབང་དང། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ངོ། །དང་པོ་ནི། དམར་ནག་གི་དཀྱིལ་ཆོག་གཉིས་ལས་ཆུ་ནས་མིང་དབང་གི་བར་
བསྐུར་བ་ལ་སློབ་མ་དང། དབང་རྫས་ལྷ་གང་དུ་བསྐྱེད་པ་མི་གསལ་ལ། འཇིགས་བྱེད་ལ་བླ་མ་སྔ་མའི་བཞེད་པས་རིགས་ལྔ་ཐུན་མོང་བ་དང་ཐུན་མོང་མ་ཡིན་པ་གཉིས་གཉིས་སུ་བསྐྱེད་ནས། རེ་རེ་ལ་ཕྱི་ནང་གི་དབང་བསྐུར་བ་གཉིས་གཉིས་མཛད་དོ། །དེ་
ལ་ཕྱིས་ཀྱི་མཁས་པ་ཁ་ཅིག་ཡང་ན་ཡུམ་མེད་པས་ནང་ཆོག་གིས་བསྐྱེད་པ་མི་བདེ་ཞིང། གཤིན་རྗེ་གཤེད་ཀྱི་སྐོར་ལ་ནང་ཆོག་གིས་བསྐྱེད་པ་གསལ་པོ་མེད་ཅེས་གསུང་བའི་དང་པོ་ནི་བཤད་ཟིན་ལ། གཉིས་པའང་མི་འཐད་དེ་དཀྱིལ་ཆོག་རྡོ་རྗེ་ཕྲེང་
བར་ནང་དབང་བསྐུར་བར་བཤད་དེ། དེར་བཤད་པའི་དགྲ་ནག་གི་དཀྱིལ་ཆོག་ལའང་བྱེད་པ་དགོངས་པར་སྣང་བའི་ཕྱིར་རོ། །དེས་ན་དགྲ་ནག་ལ་ནང་དབང་བསྐུར་བ་དཀྱིལ་ཆོག་གཞན་གཉིས་ལའང་མཚུངས་པས་དེ་བཞིན་དུ་འདིར་ཡང་བྱའོ། །འདི་

[033A]༄༅། །ལ་ལྔ། ཆུའི་དབང། ཅོད་པན་གྱི་དབང། རྡོ་རྗེའི་དབང། དྲིལ་བུའི་དབང། མིང་གི་དབང་ངོ། །དང་པོ་ནི། སློབ་མས་ཡོན་དང་མཎྜལ་ཕུལ་ཏེ་ཕྱག་བྱས་ལ། བུས་མོ་གཡས་པའི་ལྷ་ང་ས་ལ་བཙུགས། མེ་ཏོག་གི་སྙིམས་པ་ཐལ་མོ་སྦྱར་ལ། སངས་
རྒྱས་ཤེས་རབ་ཆེན་པོ་ཡིས། །རྡོ་རྗེ་སེམས་དཔའ་དབང་བསྐུར་ལྟར། །བདག་ཀྱང་མགོན་པོས་དབང་བསྐུར་ཞིང། །མཆོག་ཀྱང་བདག་ལ་སྩལ་དུ་གསོལ། ཞས་སློབ་མའི་དབང་རྣམས་བསྐུར་བའི་དོན་དུ་གསོལ་བ་གདབ། དེ་ནས་སློབ་མ་ལས་བུམ་གྱི་
ཆུས་བསངས་ལ། སྟོང་པར་སྦྱངས་ཏེ་སྟོང་པའི་ངང་ལས་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་འཛིན་པ།  རིགས་ལྔ་ཐུན་མོང་བ་རྣམས་ཀྱི་སྐུ་མདོག་དང་ཕྱག་མཚན་ནི། རྭ་ལ་སོགས་པའི་བླ་མ་སྔ་མ་རྣམས། མི་བསྐྱེད་པ་སྔོན་པོ་གཡས་རྡོ་རྗེ། རིན་འབྱུང་སེར་པོ་གཡས་
རིན་པོ་ཆེ། སྣང་མཐའ་དམར་པོ་གཡས་པདྨ། དོན་གྲུབ་ལྗང་གུ་གཡས་རལ་གྲི། རྣམ་སྣང་དཀར་པོ་གཡས་འཁོར་ལོ་འཛིན་ཅིང་གཡོན་ཐམས་ཅད་ཀྱིས་དྲིལ་བུ་བཟུང་ནས་ཡུམ་ལ་འཁྱུད་ཅིང། ཡུམ་ལྔ་ནི། རང་རང་གི་ཡབ་དང། སྐུ་མདོག་དང་ཞལ་ཕྱག་གི་གྲངས་འདྲ་བ། ཕྱག་མཚན་ནི་གྲི་གུག་དང་ཐོད་པ་འཛིན་པར་བཞེད་པ་ལྟར་རོ་
བྱའོ།  །མཱ་མ་ཀཱི་དང་མཉམ་པར་སྦྱོར་བར་བསྐྱེད་རང་གཙོ་བོར་གསལ་བའི་སྙིང་གའི་ས་བོན་གྱི་འོད་ཟེར་གྱིས་བཀུག་པ་རང་གི་ཁ་ནས་ཞུགས། སྐུའི་དབྱིབས་བརྒྱུད་ནས་ཡུམ་གྱི་པདྨར་འཐོན་པ་སྐད་ཅིག་གིས་སྟོང་པར་སྦྱངས་པའི་འོག་ཏུ་འཇིགས་བྱེད་ལ་བླ་
མ་གོང་མའི་བཞེད་པས་དྷཱི་ལས་རལ་གྲི་དྷཱིས་མཚན་པ་ལས་འཇམ་དཔལ་དེ་ཡོངས་སུ་གྱུར་པ་ལས་འཇིགས་བྱེད་ཡབ་ཡུམ་གྱི་སྐུར་གྱུར་པར་བསམ་པ་དང། ཡང་ཁ་ཅིག་འཇམ་དབྱངས་སུ་བསྐྱེད་པ་བཞག་ནས་བྱེད་པ་ལྟར་བྱས་ཀྱང་རུང་ངོ། །སྐུ་གསུང་ཐུགས་

[033B]ཡང་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་འདུས་གཙོ་བོའི་སྤྱི་གཙུག་ནས་ཞུགས་སྐུའི་དབྱིབས་བརྒྱུད་ཡབ་ཀྱི་རྡོ་རྗེ་ནས་ཡུམ་གྱི་པདྨར། སློབ་མ་འཇིགས་བྱེད་
ཀྱི་གཟུགས་སུ་གནས་པ་ལ་དབང་བསྐུར་བར་བསྒོམ་པ་ནི་ནང་དབང་ངོ་ཟེར་རོ། །ཡང་ན་གསུམ་ག་ལ་སློབ་མ་ལས་བུམ་གྱི་ཆུས་བསངས་ལ། རང་གཙོ་བོར་གསལ་བའི་སྙིང་གའི་ས་བོན་གྱི་འོད་ཟེར་གྱིས་བཀུག་པ་རང་གི་ཁ་ནས་ཞུགས་སྐུའི་དབྱིབས་བརྒྱུད་
ནས་ཡུམ་གྱི་པདྨར་འཐོན་པ་སྐད་ཅིག་གིས་སྟོང་པར་སྦྱངས་པའི་འོག་ཏུ།  ཁ་ཅིག་འཇིགས་བྱེད་རྣམ་སྣང་ཆུ་དབང་དུ་འཆར་བ་ནི། དོན་ཡོད་ཞབས་ཀྱི་དཀྱིལ་ཆོག་དང་དངོས་སུ་འགལ་བར་སྣང་ངོ།  །ཆོ་ག་གསུམ་གྱིས་མི་བསྐྱོད་པ་ཡབ་ཡུམ་དུ་བསྐྱེད་ཡེ་ཤེས་པ་དང་དབྱེར་མེད་དུ་བྱ། རང་
གི་སྙིང་གའི་ས་བོན་གྱི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས་པ་ལ་མཆོད་དེ། སློབ་མ་དབང་བསྐུར་བའི་དོན་དུ། རྡོ་རྗེ་ཅན་གྱིས་སངས་རྒྱས་ལ། འགྲོ་བ་བསྐྱབ་པའི་ཆེད་དུ་དབང། །ཡོན་ཏན་འབྱུང་གནས་
ཇི་ལྟར་སྩལ། །དེ་ལྟར་འདི་ལ་སྩལ་དུ་གསོལ། །ཞེས་པས་དེ་རྣམས་དང། བསྒྲུབས་པའི་དཀྱིལ་འཁོར་པ་ལ་གསོལ་བ་བཏབ་པས། ནམ་མཁའི་རྒྱལ་བ་ཡབ་ཡུམ་རྣམས་སྙོམས་པར་ཞུགས་པ་འདོད་ཆགས་ཆེན་པོའི་མེས་ཞུ་བར་གྱུར་ནས། སྤྱི་བོ་ནས་
ཞུགས་རྡོ་རྗེའི་ལམ་ནས་བྱུང་བའི་བྱང་ཆུབ་ཀྱི་སེམས་ཀྱིས་སློབ་མ་མི་བསྐྱོད་པར་བྱས་པ་ལ་དབང་བསྐུར་ཏེ། ཡུམ་གྱི་པདྨ་ནས་ཕྱུང་ནས་རང་གནས་སུ་དགོད་དོ། །དེ་ནས་གསུམ་ག་ལ་ཐུན་མོང་དུ་ལས་བུམ་མ་གཏོགས་པའི་བུམ་ཆུ་རྣམས་ལས་

[034A]༄༅། །ཐམས་ཅད་པ་ཟློས་ཤིང་བསྡུས་ལ་བསངས་སྦྱངས་ཏེ། ཧཱུཾ་དང་རྡོ་རྗེ་ལས་མི་བསྐྱོད་པ་ཡུམ་དང་བཅས་པར་བསྐྱེད་དེ། རང་གི་ཐུགས་ཀའི་ས་བོན་གྱི་འོད་ཟེར་གྱིས་ཡེ་ཤེས་པ་དགུག་ལ་གཞུག་དབང་བསྐུར་མཆོད་དེ་ཞུ་བ་ལས་བྱུང་བའི་
ཆུར་བསྒོམ།  འདིར། དམར་པོའི་དཀྱིལ་ཆོག་ལས། ལས་ཐམས་ཅད་ལ་བཟླས་པའི་བུམ་པ་ནས། རང་རྡོ་རྗེ་དང་བཅས་པའི་ཁུ་ཚུར་གྱིས་ཆུ་བླངས་ལ་ཞེས་ལས་བུམ་གྱི་ཆུས་དབང་བསྐུར་བ་འདྲ་གཅིག་བཤད་ཀྱང་ནག་པོའི་དཀྱིལ་ཆོག་ལས། ལས་ཐམས་ཅད་པ་བཟླས་པའི་བུམ་པའི་ཆུ་བསྡུས་ལ་ཞེས་བསྒྱུར་བ་ལྟར་ལེགས་
སོ། །འདིར་སྔ་མ་རྣམས། བུམ་པ་དང་ཅོད་པན་རྣམས་དང་རྡོར་དྲིལ་རྣམས་མི་བསྐྱོད་པ་སོགས་སུ་བསྐྱེད་ནས། གཙོ་བོའི་ཞལ་ནས་ཞུགས་ཏེ། ཡུམ་གྱི་པདྨར་ཕྱུང་བ་རྣམས་གཙོ་བོའི་ཡུམ་སོགས་སུ་བསྐྱེད་པ་ནི། དབང་རྫས་ལ་ནང་ཆོག་གིས་བསྐྱེད་ནས་ནང་དབང་བསྐུར་བ་གང་ནས་ཀྱང་མ་བཤད་ལ། དོན་ལའང་མི་ཐོབ་ཅིང་
ཁྱད་པར་དུ། བུམ་པ་ཆུ་དབང་གི་དབང་རྫས་སུ་བྱེད་པ་ནི་ནོར་བར་ཤེས་པར་བྱའོ།  །རང་གི་ཐུགས་ཀའི་ས་བོན་གྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་སློབ་མ་ལ་དབང་བསྐུར་བའི་ཕྱིར་དུ་བསྐུལ་ཏེ། སྤྱན་དྲངས་པ་རྣམས་བྱོན་ཏེ་ནམ་མཁའ་ལ་བཞུགས་པར་
བསམ། དེ་ནས་རྡུལ་ཚོན་གྱི་དཀྱིལ་འཁོར་གྱི་ལྷ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་པ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་པ་རྣམས་སློབ་མའི་སྟེང་
ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་ཀུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུང་བའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་དབང་བསྐུར། གཟུགས་རྡོ་རྗེ་

[034B] ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་བསམས་ལ། རང་དང་སློབ་མས་བུམ་པ་བཏེག་ལ། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། །
ཀུན་གྱི་བདག་ཉིད་དམ་པའི་རིགས་རྣམས་ཀྱི་ནི་རྗེ། །མ་ལུས་སེམས་ཅན་སྐྱེད་བྱེད་བདེ་བ་ཆེན་པོ་སྟེ། །བཀྲ་ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །ཞེས་སློབ་མ་ལ་ཤིས་བརྗོད་གླུར་བླང་ངོ། ། འདིར་བུམ་པ་དངོས་སུ་བཏེག་ནས་མེ་ཏོག་འཐོར་བའི་ཤིས་བརྗོད་བྱེད་པ་ནི། དབང་
ལྷ་སྤྱན་དྲངས་པ་རྣམས་ཀྱིས་སློབ་མ་དབང་བསྐུར་བ་ན། འདི་ལྟར་མཛོད་ཅེས་གོ་བར་བྱེད་པའི་ཕྱིར་ཡིན་ནོ།  །འདི་སློབ་མ་ལ་བྱེད་པ་ཡིན་གྱི་བུམ་པ་ལ་ཤིས་བརྗོད་བྱེད་པ་གཏན་མིན་ནོ། །རྡོ་རྗེ་དང་བཅས་པའི་བུམ་པའི་ཁ་རྒྱན་ལག་པ་གཡས་པའི་རྡོ་རྗེ་ཁུ་ཚུར་གྱིས་བཟུང་ལ་དེས་ཆུ་
བླངས་ཏེ། རྡོ་རྗེའི་རྩེ་མོས་སྤྱི་བོར་བླུག་ཅིང། དབང་བསྐུར་རྡོ་རྗེ་ཆེན་པོ་སྟེ། །ཁམས་གསུམ་པ་ཡིས་ཕྱག་བྱས་པ། །སངས་རྒྱས་ཀུན་གྱིས་གསང་གསུམ་པའི། །གནས་ལས་བྱུང་བ་སྦྱིན་པར་བྱ། །ཨོཾ་ཨཱ་བཛྲ་ཨུ་ད་ཀ་ཨ་བཧི་ཥིཉྩ་ཧཱུཾ་སུ་ར་ཏ་སྟྭཾ་ཨ་ཧཾ་ཞེས་
བརྗོད་ཅིང་དབང་བསྐུར་རོ། །དེ་ལྟར་བདུད་རྩིའི་ཆུས་དབང་བསྐུར་བས་ལུས་ཐམས་ཅད་གང་ནས་བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ལས་མི་བསྐྱོད་པས་དབུ་བརྒྱན་པར་བསམས་ལ། རང་གི་ཐུགས་ཀའི་ས་བོན་
གྱི་འོད་ཟེར་གྱིས་དབང་གི་ལྷ་རྣམས་བཀུག་ནས། ཛཿ་ཧཱུམ་བཾ་ཧོཿ་སློབ་མའི་བ་སྤུའི་སྒོ་ནས་བསྟིམས་པ་ལ་མཆོད་པས་མཆོད་དོ། །དེ་ལྟར་མི་བསྐྱོད་པ་ཆུའི་དབང་ཐོབ་ཞེ་སྡང་གི་དྲི་མ་སྦྱངས། རྣམ་ཤེས་ཀྱི་ཕུང་པོ་གནས་བསྒྱུར་ཆོས་ཀྱི་དབྱིངས་ཀྱི་ཡེ་ཤེས་

[035A]༄༅། །མངོན་དུ་བྱས། མི་བསྐྱོད་པ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་བར་བྱས་སོ། །ཞེས་གོ་བ་བསྐྱེད་ལ་དག་པ་སྦྱིན་ནོ། །གཉིས་པ་ནི། དེ་ནས་སློབ་མ་བུམ་ཆུས་བསང་བ་ནས་པདྨ་ནས་ཕྱུང་ནས་རང་གནས་སུ་བཞག་པའི་བར་
དང། དེ་ནས་མིང་དབང་མ་གཏོགས་པ་ལ་དབང་རྫས་རྣམས་སོ་སོའི་ལྷར་བསྐྱེད། རང་གི་ཐུགས་ཀའི་ས་བོན་གྱི་འོད་ཟེར་གྱིས་བཀུག་པའི་ཡེ་ཤེས་པ་གཞུག་པ་ནས་ཞུ་བའི་བར་དང། ཐུགས་ཀའི་ས་བོན་གྱི་འོད་ཟེར་གྱིས་དབང་ལྷ་སྤྱན་དྲངས་པ་
ནས་སྤྲོ་བ་བསྐྱེད་པའི་བར་རྣམས་ཅོད་པན་གྱི་དབང་ལ་སོགས་པ་ལའང་སྔར་བཞིན་བྱའོ། །གསེར་དང་རས་ལ་སོགས་པ་ལས་བྱས་པའི་དབུ་རྒྱན་སློབ་མའི་རིགས་བདག་དབུས་ན་ཡོད་པ་བསངས་སྦྱངས་ཏེ། ཏྲཾ་དང་རིན་པོ་ཆེ་ལས་རིན་འབྱུང་ཡུམ་དང་
བཅས་པར་བསྐྱེད་པ་སོགས་བྱས་ནས། ཨོཾ་བཛྲ་རཏྣ་ཀུ་ལ་མུ་ཀུ་ཊ་ཨ་བཧི་ཥིཉྩ་མི་ཞེས་པས་དབུ་རྒྱན་མགོ་ལ་བསྐོན་དར་དབྱངས་བཅིངས་ལ། དེ་བཞིན་གཤེགས་པ་ཐམས་ཅད་ཀྱི་རིགས་ཀྱི་བདག་པོའི་ཅོད་པན་ལ་བཞུགས་པར་བསམས་ལ་
དབང་བསྐུར་རྡོ་རྗེ་ཞེས་པའི་ཚོགས་བཅད་དང། ཨོཾ་ཨཱི་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ་སཱ་ཧཱ། ཞེས་བརྗོད་ལ་བརྟན་བྱེད་ཀྱི་ཆུས་དབང་བསྐུར་བས་དྲི་མ་སྦྱངས་རིན་འབྱུང་གིས་དུབ་བརྒྱན་པ་ལ་མཆོད་དེ། དབང་ལྷ་བསྟིམ་པ་སྔར་
བཞིན་བྱ། ལྷག་མ་རྣམས་ལའང་བརྟན་བྱེད་ཀྱི་ཆུ་དབང་བསྐུར་བ་མན་ཆད་འདྲ་སྟེ་རིགས་བདག་ནི་རིགས་སོ་སོའི་འོ། །དེ་དག་གིས་རིན་འབྱུང་ཅོད་པན་གྱི་དབང་ཐོབ། ང་རྒྱལ་དང་སེར་སྣ་སྦྱངས་ཚོར་བའི་ཕུང་པོ་གནས་བསྒྱུར་མཉམ་པ་ཉིད་ཀྱི་

[035B] རིན་ཆེན་འབྱུང་ལྡན་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་པར་བྱས་སོ། །ཞེས་གོ་བ་བསྐྱེད་ལ་དག་པ་སྦྱིན་ནོ། །གསུམ་པ་ནི། དེ་ནས་སློབ་མ་དང་རྡོ་རྗེ་ཧྲཱི་དང་པདྨ་ལས་འོད་དཔག་མེད་ཡུམ་དང་བཅས་པར་བསྐྱེད་པ་སོགས་
བྱས་ལ། སངས་རྒྱས་ཀུན་གྱི་རྡོ་རྗེ་ཡི། དབང་གིས་དེ་རིང་ཁྱོད་དབང་བསྐུར། །འདི་དེ་སངས་རྒྱས་ཐམས་ཅད་ཉིད། །རྡོ་རྗེ་རབ་ཏུ་གྲུབ་ཕྱིར་གཟུང། །ཞེས་བརྗོད་ལ་སློབ་མའི་སྙིང་ག་མགྲིན་པ་སྤྱི་བོར་རེག་ལ། ལག་པ་གཡས་སུ་གཏད་དེས་ཀྱང་ལྷའི་ང་རྒྱལ་
བརྟན་པས་བསྙེམས་པའི་ཚུལ་གྱིས་བཟུང་ལ་རྡོ་རྗེ་གསོར། དེ་དག་གིས་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་སྦྱངས་འདུ་ཤེས་ཀྱི་ཕུང་པོ་གནས་བསྒྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་དང་དེའི་རིགས་
ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ་ཞེས་པས་དག་པ་སྦྱིན་ནོ། །བཞི་པ་ནི། དེ་ནས་དྲིལ་བུ་དང་སློབ་མ་གཉིས་ཁཾ་དང་རལ་གྲི་ལས་དོན་གྲུབ་ཡུམ་དང་བཅས་པར་བསྐྱེད་པ་སོགས་བྱས་ལ། སློབ་མའི་ལག་པ་གཡོན་དུ་དྲིལ་བུ་སྦྱིན་ལ་
རྡོར་དྲིལ་གཉིས་དང་ལྡན་པའི་ལག་པ་གཉིས་འཁྱུད་པའི་ཚུལ་བྱེད་དུ་བཅུག་ལ་ཨོཾ་བཛྲ་ཨ་དཧི་པ་ཏི་སྟྭཾ་ཨ་བཧི་ཤི་ཉྩ་མི་ཏིཥྛ་བཛྲ་ས་མ་ཡ་སྟྭཾ། ཞེས་བརྗོད་པར་བྱའོ། །དྲིལ་བུའི་དབང་བསྐུར་བ་ཉིད་ལ་བདག་པོའི་དབང་བསྐུར་བ་ཞེས་ཀྱང་གསུངས་པས་
བཛྲ་ཨ་དཧི་པ་ཏི་སྟྭཾ་ཞེས་སོགས་ཀྱིས་དབང་བསྐུར་བ་རིགས་སོ། །དེ་དག་གི་དོན་གྲུབ་དྲིལ་བུའི་དབང་ཐོབ། ཕྲ་དོག་གི་དྲི་མ་སྦྱངས་འདུ་བྱེད་ཀྱི་ཕུང་པོ་གནས་བསྒྱུར། བྱ་བ་བསྒྲུབ་པའི་ཡེ་ཤེས་མངོན་དུ་བྱས། དོན་གྲུབ་དང་དེའི་རིགས་ཀྱི་དངོས་གྲུ་
[036A]༄༅། །སྒྲུབ་པ་ལ་དབང་བར་བྱས་སོ་ཞེས་པས་དག་པ་སྤྱིན་ནོ། །ལྔ་པ་ནི། དེ་ནས་སློབ་མ་ཨོཾ་དང་འཁོར་ལོ་ལས་རྣམ་སྣང་ཡུམ་དང་བཅས་པར་བསྐྱེད་པ་སོགས་བྱས་ལ། སློབ་མའི་མགོར་རྡོར་དྲིལ་མཉམ་པོར་བཟུང་ཞིང། ཨོཾ་བཛྲ་སཏ་སྟྭཾ་ཨ་བཧེ་ཥེ་ཉྩ་
མཾ་བཛྲ་ནཱ་མ་ཨ་བཧི་ཥེ་ཀ་ཏ་ཞེས་བརྗོད་ཅིང། ཀྱཻ་ཞེས་བོས་ཏེ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་ཞེས་བརྗོད་ལ་མེ་ཏོག་ཕོག་པའི་ལྷའི་རིགས་ལ་བཏགས་ཏེ་མིང་གདགས་སོ། །དེ་དག་གིས་རྣམ་སྣང་མིང་གི་དབང་ཐོབ་གཏི་མུག་གི་དྲི་མ་
སྦྱངས། གཟུགས་ཀྱི་ཕུང་པོ་གནས་བསྒྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་སྣང་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ་ཞེས་གོ་བ་བསྐྱེད་ལ་དག་པ་སྦྱིན་ནོ།  །ཆུ་དབང་སོགས་ཀྱི་སྐབས་སུ་ཕྱི་ནང་གི་དབང་བསྐུར་བ་ལ་སློབ་མ་
ལྷར་བསྐྱེད་པ་ནི་དཀྱིལ་ཆོག་རྡོ་རྗེ་ཕྲེང་བ་དང། དོན་ཡོད་ཞབས་ཀྱི་དཀྱིལ་ཆོག་ལས། རིགས་ལྔ་སྤྱི་འགྲོ་ལྟར་གསུངས་པས། གཏི་མུག་གཤིན་རྗེ་གཤེད་ལ་སོགས་པའི་རིགས་ལྔ་བྱེ་བྲག་པ་དགོས་པའི་ངེས་པ་མེད་དོ། །འོན་ཀྱང་སྔ་མ་ཁ་ཅིག་གིས་འཇིགས་བྱེད་ལ་ལྷར་བསྐྱེད་ཚུལ་སྤྱི་དང་བྱེ་བྲག་པ་གཉིས་བཤད་པ་
ལ་མོས་ནའང། སྔར། ཆུ་དབང་གི་སྐབས་སུ་བཤད་པ་ལ་བརྟེན་ནས་ཤེས་པར་ནུས་སོ།  །དབང་བསྐུར་བ་འདི་དག་གིས་བྱ་བ་དང་སྤྱོད་པའི་རྒྱུད་བཤད་པ་དང་སྔགས་སྒྲུབ་པ་ལ་དབང་བར་འགྱུར་རོ། །དབང་ལྔ་པོ་འདི་ཉིད་ནི་རིག་མ་ལྷ་མོ་རྣམས་ཀྱིས་དབང་བསྐུར། མ་
རིག་པ་ཉོན་མོངས་ལྔ་སྤོང་རིག་པ་ཡེ་ཤེས་ལྔ་ཐོབ་པར་བྱེད་པའི་ཕྱིར། རྒྱུད་གཞན་དུ་རིག་པའི་དབང་ཞེས་གསུངས་ལ། དགྲ་ནག་ལ་སོགས་པ་ལས་ལྔ་ག་ལ་ཅོད་པཎ་གྱི་དབང་ཞེས་ཀྱང་གསུངས་ཏེ། དབང་ལྔ་པོ་ཐམས་ཅད་དུ་ཙ་རྩི་ཀ་ལ་སོགས་པ་

[036B] སྤྱི་བོར་ཆུའི་དབང་བསྐུར་བ་ལ་དབང་དུ་བྱས་པའི་ཕྱིར་རོ། །གཉིས་པ་ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ལ་གཉིས། སློབ་དཔོན་གྱི་དབང་དངོས་བསྐུར་བ། སློབ་དཔོན་གྱི་དབང་དངོས་ཀྱི་མཐའ་རྟེན་ནོ། །དང་པོ་
ནི་ཅོད་པན་གྱི་དབང་བསྐུར་ཞིང་སློབ་དཔོན་གྱི་སྡོམ་པ་གཟུང་བའི་སློབ་མས། སློབ་དཔོན་གྱི་དབང་གི་དོན་དུ་མཎྜལ་ཕུལ་ཏེ། གང་གི་བདག་ནི་ཁྱོད་དྲིན་ལས། །རང་དང་གཞན་དོན་ནུས་འགྱུར་བ། །རྡོ་རྗེ་སློབ་དཔོན་གྱི་མི་དབང། །སྙིང་བརྩེའི་གཏེར་གྱི་བདག་ལ་སྩོལ་
ཞེས་ལན་གསུམ་གསོལ་པ་གདབ། དེ་ནས་སློབ་མ་དཀྱིལ་འཁོར་གྱི་ཤར་དུ་རྡུལ་མཚོན་དཀར་པོས་པདྨ་འདབ་བརྒྱད་བྲིས་བའི་སྟེང་དུ་ཤིང་སྟན་ལ་དངོས་སུ་བཞག་པའམ་བཞག་པར་མོས་ནས། སློབ་མ་ལས་བུམ་གྱི་ཆུས་བསངས་ཁ་ནས་བཅུག་པ་ཡུམ་
གྱི་པདྨར་འཐོན་པ། སྟོང་པར་སྦྱངས་ཏེ་ཧཱུཾ་དང་རྡོ་རྗེ་ལས་རྡོ་རྗེ་འཆང་དཀར་པོ་རྡོ་རྗེ་དབྱིངས་ཀྱི་དབང་ཕྱུག་མ་ལ་འཁྱུད་པར་བསྐྱེད། ཡེ་ཤེས་པ་དང་དབྱེར་མེད་དུ་བསྲེས་ལ་སྔར་ལྟར་ནང་དབང་བསྐུར། པདྨ་ནས་ཕྱུང་སྟེ་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་
ཟླ་བའི་གདན་ལ་དགོད་དོ། །སློབ་དཔོན་གྱི་དབང་ལ་ནང་དབང་བསྐུར་བ་རྭ་ལོ་ཙཱ་བའི་ལུགས་འདི་ནང་དབང་བསྐུར་བའི་བཤད་པའི་སྲོལ་གསལ་བར་མཛད་པ། མཁས་པ་ཨ་བྷྱ་ཀ་ར་དང་ཤིན་ཏུ་མཐུན་ཞིང་ལགས་པ་ཡིན་པས་མ་ཆད་པར་བྱའོ། །རྡོ་རྗེའི་
དམ་ཚིག་སྦྱིན་པ་ནི། རྡོ་རྗེ་བསངས་སྦྱངས་ནས་ཧཱུཾ་ལས་བྱུང་བའི་རྡོ་རྗེར་བསྐྱེད་ལ།  འདིར། རྡོ་རྗེའི་དམ་ཚིག་སྦྱིན་པ་ལ་རལ་གྲི་ཞེས་གསུངས་པ་ནི། ལྷན་ཅིག་སྐྱེས་པའི་སྣང་བ་ལས། རལ་གྲི་ཆེན་པོའི་ཁམས་གསུམ་པའི་ཞེས་བྱ་བ་ལ། ཁམས་གསུམ་དུ་འབྱུང་བའི་འདོད་ཆགས་ལ་སོགས་པ་དེ་

[037A]༄༅། །གཅོད་པར་ཆོས་མཐུན་པར་རལ་གྲི་སྟེ་རྡོ་རྗེ་ཞེས་བྱའོ། །ཞེས་གསུངས་པ་ལྟར་ཤེས་པར་བྱའོ།  །ཁམས་གསུམ་པ་ཡི་རལ་གྲི་ཆེ། །སངས་རྒྱས་ཀུན་གྱིས་ཕྱག་བྱས་པ། །ལས་ཀྱི་རལ་གྲི་མཆོག་ལྟ་བུ། །བདུད་ལས་རྒྱལ་བར་བྱ་ཕྱིར་གཟུང། །ཞེས་བརྗོད་ཅིང། སྟོང་
པ་ཉིད་དང་དབྱེར་མི་ཕྱེད་པའི་ཡེ་ཤེས་རྒྱལ་བའི་ཐུགས་ཀྱི་ངོ་བོ་ནི་གསང་བའི་རྡོ་རྗེ་ཡིན་ལ། དེ་དྲན་པའི་དོན་དུ་རྡོ་རྗེ་འཛིན་པར་བྱེད་པའི་དེ་ཁོ་ན་ཉིད་ཀྱིས་རྡོ་རྗེ་འཛིན་དུ་གཞུག་དེས་ཀྱང་དེ་ལྟར་དྲན་པར་བྱས་ལ་རྡོ་རྗེ་སེམས་དཔའི་ང་རྒྱལ་གྱིས་རྡོ་རྗེ་གསོར་ནས་
ཐུགས་ཀར་གཟུང་ངོ། །དྲིལ་བུའི་དམ་ཚིག་སྦྱིན་པ་ནི་དྲིལ་བུ་བསངས་སྦྱངས་ནས། ཨ་ལས་སྐྱེས་བའི་དྲིལ་བུར་བསྐྱེད་ལ། ཤེས་རབ་ཐབས་ཀྱི་རང་བཞིན་ཉིད། །རྡོ་རྗེ་དྲིལ་བུ་རབ་གྲུབ་ཕྱིར། །བུ་ཡིས་ཡང་དག་གུས་པས་བཟུང། །ཁྱོད་ཀྱིས་སློབ་མ་བསྡུ་བར་
གྱིས། །ཞེས་བརྗོད་ཅིང་ཆོས་ཐམས་ཅད་རང་བཞིན་མེད་པའི་སྒྲ་དྲིལ་བུས་སྒྲོགས་པར་སེམས་པའི་དེ་ཁོ་ན་ཉིད་ཀྱིས་དྲིལ་བུ་འཛིན་དུ་གཞུག་དེས་ཀྱང་དེ་ལྟར་དྲན་པར་བྱས་ལ། སྲིད་པ་ངོ་བོ་ཉིད་ཀྱིས་དག་ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་
པའི་སེམས་ལྡན་པའི། །སྲིད་པ་དམ་པ་བྱེད་པར་འགྱུར། ཞེས་བརྗོད་དེ་དཀྲོལ་ལོ། །དེ་ནས་ཕྱག་རྒྱའི་དམ་ཚིག་སྦྱིན་པ་ནི། ཡིད་ཀྱི་ལུས་ནི་བརྟན་པ་ཉིད། །ཕྱག་རྒྱའི་དམ་ཚིག་རབ་ཏུ་བརྗོད། །གང་གིས་ལུས་ནི་ཐམས་ཅད་བརྟན། །དེས་ན་ཕྱག་རྒྱ་རབ་ཏུ་
བསྒྲགས། །ཞེས་བྱ་བས་ཡེ་ཤེས་ཀྱི་ཕྱག་རྒྱ་འདུ་བྱས་ནས་འདོད་ཡོན་ལ་ལོངས་སྤྱོད་པའི་ཚུལ་གྱིས་དངོས་གྲུབ་ཐམས་ཅད་བསྒྲུབ་པར་བྱའོ་ཞེས་གོ་བར་བྱའོ། །དེ་ལྟར་དམ་ཚིག་གསུམ་སྦྱིན་པ་སྔོན་དུ་འགྲོ་བ་ཅན་གྱི་དམ་ཚིག་གསུཾ་གཟུང་བའི་སྒོ་ནས་

[037B] ལག་པས་རྡོར་དྲིལ་བཟུང་ནས་འཁྱུད་པའི་ཚུལ་བྱེད་དུ་གཞུག་ཡིད་ཀྱིས་ཡེ་ཤེས་ཀྱི་ཕྱག་རྒྱ་རྡོ་རྗེ་དབྱིངས་ཀྱི་དབང་ཕྱུག་མ་ལ་འཁྱུད་པར་བསམས་ལ། འཁྱུད་པ་ལས་བྱུང་བའི་བདེ་བ་བསྐྱེད་དེ་དེ་ཉིད་ལ་སློབ་དཔོན་གྱི་
དབང་དུ་ངོ་འཕྲོད་པ་དགོས་ཏེ། ཀྱཻ་རྡོ་རྗེ་ལས། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་སྦྱོར་བ། །སློབ་དཔོན་དབང་དུ་ཡང་དག་འདོད། །ཅེས་གསུངས་པའི་ཕྱིར་རོ། །དེ་ནས་རང་གི་ཐུགས་ཀའི་ས་བོན་གྱི་འོད་ཟེར་
གྱིས་དབང་ལྷ་སྤྱན་དྲངས་ལ་དམིགས་པ་སྔར་ཆུ་དབང་གི་སྐབས་སུ་བཤད་པ་བཞིན་བྱས་ཏེ། དབང་བསྐུར་རྡོ་རྗེ་ཞེས་པའི་ཚིགས་བཅད་དང། ཨོཾ་ཨཱ་སརྦ་ཏ་ཐཱ་ག་ཏ།  སློབ་དཔོན་གྱི་དབང་གི་སྐབས་སུ་ནག་པོའི་དཀྱིལ་ཆོག་ལས། རྡོ་རྗེ་ཙ་རྩི་ཀ་ལ་སོགས་པས་དབང་བསྐུར་
ཞིང། དམ་ཚིག་གསུམ་གཟུང་བར་བྱའོ་ཞེས་འབྱུང་ལ། དམར་པོའི་འགྱུར་གྱི་དཔེ་ཁ་ཅིག་ལས། རྡོ་རྗེ་ཙ་རྩི་ཀ་ལ་སོགས་རྣམས་ཀྱིས་སྔ་མ་བཞིན་དབང་བསྐུར་ཏེ། དམ་ཚིག་གསུམ་འཛིན་དུ་གཞུག་གོ་ཞེས་འབྱུང་ཞིང། ཆག་འགྱུར་ཁ་ཅིག་ལས་གཞན་འདྲ་བ་ལ། དམ་ཚིག་གསུམ་འཛིན་དུ་གཞུག་ནས་སོ་ཞེས་འབྱུང་བ་གསུཾ་
ཡོད་ཀྱང་ཕྱི་མ་དྲག་སྟེ། དམ་ཚིག་གསུམ་འཛིན་དུ་བཅུག་པའི་འོག་ཏུ་ཆུ་དབང་བསྐུར་བའི་དོན་ནོ། །སྔ་མ་བཞིན་ཞེས་པའི་དོན་ལ་ཁ་ཅིག་བཞི་བརྒྱ་ལྔ་བཅུ་པར། སྔ་མ་བཞིན་དུ་རིག་དབང་བསྐུར་ཞེས་པ་དང་མཐུན་པར་སླར་ཡང། རིག་མའི་དབང་ལྔ་བསྐུར་བའི་དོན་དུ་འཆད་དོ། །སྤྱིར་སློབ་དཔོན་དཔལ་འཛིན་གྱི་གཞུང་ལ་མར་
མེ་མཛད་བཟང་པོའི་རྗེས་སུ་འབྲངས་པའི་མང་དུ་སྣང་ཡང། དཀྱིལ་ཆོག་སྔ་མ་བཞིན་ཞེས་པའི་དོན་དེ་ལྟར་མིན་གྱི། དཀྱིལ་ཆོག་ལས་ཐམས་ཅད་དུ་ཙ་རྩི་ཀ་ལ་སོགས་པ་རྣམས། ཅོད་པན་ལ་དབང་གི་ཚུལ་དུ་བྱས་པའི་ཕྱིར་རོ་ཞེས་འབྱུང་བའི་དོན་སྔར་བཤད་པ་བཞིན་དུ། ཙ་རྩི་ཀ་ལ་སོགས་པས་ཆུ་དབང་བསྐུར་ཞེས་པའི་

[038A]༄༅། །དོན་དུ་སྣང་ངོ།  །ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ་སཱཧཱ། ཞེས་བརྗོད་དེ་བུམ་ཆུས་སྔར་བཞིན་བླུག་ལ་དབང་བསྐུར། དབང་གི་ཆུས་ལུས་ཐམས་ཅད་གང་ནས་བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་བ་ལས་
གྲུབ་པའི་མི་བསྐྱོད་པས་དབུ་བརྒྱན་པར་བསམ་མོ། །རང་གི་ཐུགས་ཀའི་ས་བོན་གྱི་འོད་ཟེར་གྱིས་དབང་གི་ལྷ་རྣམས་སྤྱན་དྲངས་ཏེ། སློབ་མ་རྣམས་ཀྱི་ལུས་ཀྱི་བ་སྤུའི་སྒོ་ནས་ཐིམ་པར་བསམ་ཞིང། ཨོཾ་སུ་པྲ་ཏིཥྛ་བཛྲ་སཱཧཱ། ཞེས་བརྗོད་ནས་སློབ་མ་
ལ་མེ་ཏོག་གཏོར་ཏེ་མཆོད་དོ། །གཉིས་པ་ལ་དྲུག་དེ་ཁོ་ན་ཉིད་དང་ལས་ཀྱི་རིམ་པ་བཤད་པ། སྔགས་གཏད་པ་དང་མིག་སྨན་བསྐུ་བ། མེ་ལོང་དང་མདའ་འཕང་བ། སྤྱི་དང་བྱེ་དྲག་གི་རྗེས་སུ་གནང་བ། རྡོ་རྗེའི་བརྟུལ་ཞུགས་དང་ལུང་བསྟན་པ། གསང་བ་
བཤད་པ་དང་དབུགས་དབྱུང་བའོ། །དང་པོ་ལ་གཉིས་ལས། དེ་ཁོ་ན་ཉིད་ཀྱི་རྣམ་པར་དག་པ་བཤད་པ་ནི། རྟེན་དང་བརྟེན་པ་གཉིས་མ་དག་པའི་སྣོད་བཅུད་ལྟར་དོན་གཞན་པ་ཉིད་དུ་འཛིན་པ་བཟློག་པའི་ཕྱིར་གཞལ་ཡས་ཁང་གི་རྣམ་དག་བཤད་ལ། ལྷ་རྣམས་
ཀྱང་རྒྱུད་ཐ་དད་དུ་འཛིན་པ་བཟློག་པའི་ཕྱིར་དུ་ལྷའི་རྣམ་དག་བསྟན་ནོ། །དེ་ལྟར་ན་གཙོ་བོ་གཅིག་གི་ཡེ་ཤེས་ཀྱི་གཟུང་ཆ་རྟེན་དང་བརྟེན་པའི་དཀྱིལ་འཁོར་གྱི་རྣམ་པ་སྣ་ཚོགས་པར་སྣང་བ་ཡིན་གྱི། དེ་ལས་གུད་ན་མེད་པས་ཐམས་ཅད་ཀྱང་ཡེ་ཤེས་
ཀྱི་བདག་ཉིད་དོ། །དེ་ལ་དཀྱིལ་འཁོར་གྱི་དེ་ཁོ་ན་ཉིད་ནི་སངས་རྒྱས་དང་སངས་རྒྱས་མ་ཡིན་པ་གཉིས་དེ་ཁོ་ན་ཉིད་དུ་མི་མཉམ་པ་མེད་པས་གྲུ་བཞི་པའོ། །དྲན་པ་ཉེ་བར་བཞག་པ་བཞི་དག་པ་ནི་ཤར་གྱི་སྒོ་དང། ཡང་དག་སྤོང་བཞི་དག་པ་ནི་ལྷོའི་

[038B] རྫུ་འཕྲུལ་རྐང་བཞི་དག་པ་ནི་ནུབ་ཀྱི་དང། དད་པ་ལ་སོགས་པའི་དབང་པོ་ལྔ་དག་པ་ནི་བྱང་གི་སྒོ་བཞིའོ། །ཞེས་པ་ནི་དཀྱིལ་འཁོར་གསུམ་གའི་ཐུན་མོང་ངོ། །དམར་ནག་གཉིས་ལ་ནི་རྣམ་ཐར་བརྒྱད་དག་པ་ནང་གི་སྣ་ཚོགས་རྡོ་རྗེའི་ཟུར་བཞི་དང་ལེག་
བཞིའོ། །རྡོ་རྗེ་ཐེག་པའི་ཆོས་ཀྱི་འཁོར་ལོ་རྟག་ཏུ་བསྐོར་བའི་ཕྱིར་ནང་གི་རྡོ་རྗེའི་ཕྲེང་བའོ། །རིགས་ཀྱི་དབྱེ་བས་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་འབྱེད་པ་ནི། སྣ་ཚོགས་རྡོ་རྗེའི་རྭ་ཉི་ཤུའོ་ཞེས་པ་ལ་སོགས་པ་བརྗོད་དེ་རྒྱས་པ་བྱེད་
འདོད་ན་དཀྱིལ་ཆོག་ལས་ཤེས་པར་བྱའོ། །ལྷའི་དེ་ཁོ་ན་ཉིད་ནི་རྣམ་པར་ཤེས་པ་ལ་སོགས་པའི་ཕུང་པོ་ལྔ་དང་ཆོས་ཀྱི་དབྱིངས་ཀྱི་ཡེ་ཤེས་ལ་སོགས་པའི་ཡེ་ཤེས་ལྔ་རྣམ་པར་དག་པ་ནི་ཞེ་སྡང་གཤིན་རྗེ་གཤེད་ལ་སོགས་པ་རིགས་ལྔའོ། །ཕུང་
པོའི་བདུད་ཀྱི་མི་མཐུན་པའི་ཕྱོགས་དང་དད་པའི་སྟོབས་དག་པ་ནི་ཐོ་བ་གཤིན་རྗེ་གཤེད་དང། ཉོན་མོངས་པའི་བདུད་ཀྱི་མི་མཐུན་པའི་ཕྱོགས་དང་བརྩོན་འགྲུས་ཀྱི་སྟོབས་དག་པ་ནི་དབྱུག་པ་གཤིན་རྗེ་གཤེད་དང། འཆི་བདག་གི་བདུད་ཀྱི་མི་མཐུན་པའི་
ཕྱོགས་དང་དྲན་པའི་སྟོབས་དག་པ་ནི་པདྨ་གཤིན་རྗེ་གཤེད་དང། རྣམ་གཡེང་ལྷའི་བུའི་བདུད་ཀྱི་མི་མཐུན་པའི་ཕྱོགས་དང། ཏིང་ངེ་འཛིན་གྱི་སྟོབས་དག་པ་ནི་རལ་གྲི་གཤིན་རྗེ་གཤེད་དོ། །སའི་ཁམས་དང་བྱམས་པ་ཆེན་པོའི་རང་བཞིན་ཙ་རྩི་ཀ་
དང། ཆུའི་ཁམས་དང་སྙིང་རྗེ་ཆེན་པོའི་རང་བཞིན་ཕག་མོ་དང། མེའི་ཁམས་དང་དགའ་བ་ཆེན་པོའི་རང་བཞིན་དབྱངས་ཅན་མ་དང། རླུང་གི་ཁམས་དང་བཏང་སྙོམས་ཀྱི་རང་བཞིན་གཽ་རཱི་དང། ཕྱིའི་གཟུགས་སོགས་ཡུལ་དྲུག་རྣམ་པར་དག་པས་

[039A]༄༅། །ཐོད་པ་བཞི་སྟེ། དྲི་ནི་གཟུགས་སུ་འདུས་ལ་ཆོས་ཀྱི་དབྱིངས་ནི་ཐམས་ཅད་ལ་ཁྱབ་པའི་ཕྱིར་རོ། །ལས་ཀྱི་རིམ་པ་བསྟན་པ་ནི། སྲུང་བའི་དམ་ཚིག་དང་བཟའ་བའི་དམ་ཚིག་དང། གཏོར་མའི་ཆོ་ག་དང་སྲུང་བ་དང། ཕྱིར་ཟློག་དང་དཀྱིལ་
འཁོར་བསྒྲུབ་པ་དང། དེར་སློབ་མ་གཞུག་པའི་མཚན་ཉིད་ནི་སློབ་དཔོན་གྱི་ལས་སུ་བྱ་བའི་རིམ་པ་ཡིན་ནོ། །ཞེས་གོ་བར་བྱའོ། །གཉིས་པ་ནི། རང་གིས་འཇིགས་བྱེད་ལ་རྭས་སྔགས་གསུམ་ག་བཞེད་པ་ལྟར་དང་དམར་ནག་གཉིས་ལ་ཧྲཱི་ཥྚྲཱི་བརྒྱ་
རྩ་བརྒྱད་དམ་ལན་གསུམ་བཟླས་ལ། བཅོམ་ལྡན་བདག་གིས་སྦྱིན་ལགས་ཀྱིས། །འདི་ལ་ཉེ་བར་མཛད་དུ་གསོལ། །ཞེས་འཁོར་ལོའི་གཙོ་བོ་ལ་གསོལ་བ་གདབ་ལ། སློབ་མས། བཅོམ་ལྡན་བདག་གིས་གཟུང་ལགས་ཀྱིས། །བདག་ལ་ཉེ་བར་མཛད་
དུ་གསོལ། ཞེས་གསོལ་བ་བཏབ་ནས་ལན་གསུམ་རྗེས་ཟློས་བྱས་པས། བླ་མའི་ཐུགས་ཀ་ནས་བརྒྱུད་དེ་ཞལ་ནས་བྱུང་བ་སློབ་མའི་སྙིང་གར་ས་བོན་གྱི་མཐར་ནས་གནས་པར་བསམ་མོ། །དེ་ནས་གསེར་རམ་དངུལ་གྱི་སྣོད་དུ་བཞག་པའི་
མར་དང་སྦྲང་རྩིའི་མིག་སྨན་གསེར་ལས་བྱས་པའི་ཐུར་མས་སློབ་མའི་མིག་ལ་ཡི་གེ་པྲཾ་བསམས་པ་ལ། ཨོཾ་བཛྲ་ནཻ་ཏྲ་ཨ་པ་ཧཱ་ར་པ་ཊ་ལཾ་ཧྲཱི་ཞེས་འདོན་ཞིང་བསྐུས་པས་མིག་འབྱེད་པའི་ཚུལ་དུ་བྱ་ཞིང། ཇི་ལྟར་མིག་མཁན་རྒྱལ་པོ་ཡིས། །
འཇིག་རྟེན་ལིང་ཏོག་བསལ་བ་ལྟར། །བུ་ཁྱོད་ཀྱི་ནི་མི་ཤེས་པའི། །རབ་རིབ་རྒྱལ་བ་རྣམས་ཀྱིས་བསལ། །ཞེས་བརྗོད་པས་མ་རིག་པའི་ལིང་ཏོག་དང་བྲལ་ནས་ཡེ་ཤེས་ཀྱི་སྤྱན་དབྱེ་བར་བསམ་མོ། །གསུམ་པ་ནི། དེ་ལྟར་སྤྱན་བྱེ་བ་དེས་ཆོས་

[039B] །ཞེས་བསྒྲུབ་པའི་ཆེད་དུ་ཨཱ་ཡིས་བསྔགས་པའི་མེ་ལོང་བསྟན་ཞིང། ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་
ཡང་དག་འབྱུང། །རྡོ་རྗེ་སེམས་དཔའ་མེ་ལོང་བཞིན། །དེར་ནི་གསལ་དག་རྙོག་པ་མེད། །སངས་རྒྱས་ཀུན་བདག་རང་ཉིད་ནི། །བུ་ཁྱོད་ཀྱི་ནི་སྙིང་ལ་ཞུགས། །རང་བཞིན་མེད་ཅིང་གནས་མེད་པ། །ཆོས་རྣམས་དེ་ལྟར་ཤེས་ནས་ཁྱོད། །སེམས་ཅན་དོན་ནི་མཉམ་
མེད་བྱོས། །སྐྱོབ་པ་རྣམས་ཀྱི་སྲས་སུ་སྐྱེ། །ཞེས་བརྗོད་ལ། སྤྱིར་ཆོས་ཐམས་ཅད་གཟུགས་བརྙན་ལྟ་བུ་དང། ཁྱད་པར་དུ་རང་གི་སྙིང་ལ་ཞུགས་པའི་རྡོ་རྗེ་སེམས་དཔའ་ནི་མེ་ལོང་གི་གཟུགས་བརྙན་ལྟར་ཤེས་པར་གྱིས་ཅེས་བསྒོའོ། །དེ་ནས་ཧོ་་ལས་
སྐྱེས་པའི་མདའ་གཞུ་ཧོཿ་ཞེས་བརྗོད་ནས་བྱིན་ལ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡ་སྭ་ཞེས་བརྗོད། དེས་ཀྱང་ཨོཾ་སརྦ་ཏ་ཐཱ་ག་ཏ་ཨ་ནུ་རཱག་ཡ་མི་ཞེས་བརྗོད་ཅིང། བགེགས་ལ་འབིགས་པའི་བསམས་པས་ཕྱོགས་བཞི་སྟེང་འོག་གཉིས་ཏེ་དྲུག་ཏུ་མདའ་འཕང་
ཞིང་དེའི་སློབ་དཔོན་གྱིས་སྔགས་སྔ་མ་བརྗོད་དོ། །བཞི་པ་ལ་གཉིས་ལས། སྤྱིའི་ཆེས་བཤད་པའི་རྗེས་གནང་ནི། དེ་ནས་བླ་མས་བྷྲཱུཾ་ལས་བྱུང་བའི་འཁོར་ལོ། །ཨོཾ་བཛྲ་ཧེ་ཏུ་མཾ་ཞེས་པས་མདུན་ནམ་སྟན་དུ་བྱིན། དབྱངས་ཐ་མ་ཨཿ་ལས་བྱུང་བའི་
དུང་ཨོཾ་བཛྲ་བྷ་ཥ་རཾ་ཞེས་པས་ལག་པ་གཡས་སུ་གཏད་ལ་འབུད་དུ་གཞུག་དབྱངས་དང་པོ་ཨ་ལས་བྱུང་བའི་གཤིན་རྗེ་གཤེད་ཀྱི་རྒྱུད་ལག་པ་གཡོན་དུ་གཏད་ལ། དེང་ནས་བརྩམས་ཏེ་སེམས་བསྐྱེད་པ། །ཙམ་གྱི་ཆོས་དུང་བླ་མེད་པ། །ཀུན་ནས་

[040A]༄༅། །ཡོངས་སུ་བཀང་ནས་ནི། །ཆོས་ཀྱི་འཁོར་ལོ་བསྐོར་བར་གྱིས། །ཞེས་བརྗོད་དོ། །དབྱངས་ཐ་མ་ཨ་ལས་བྱུང་བའི་དྲིལ་བུ་ལག་པ་གཡོན་དུ་གཏད་དེ་དཀྲོལ་དུ་བཅུག་ལ། ཐམས་ཅད་ནམ་མཁའི་མཚན་ཉིད་དེ། །ནམ་མཁའ་ལ་ཡང་མཚན་ཉིད་
མེད། །ནམ་མཁའ་མཉམ་པ་ཉིད་སྦྱོར་བས། །ཐམས་ཅད་མཆོག་ནི་མཉམ་ཉིད་གསལ། །ཞེས་བརྗོད་དོ། །བྱེ་བྲག་གི་ཆོས་བཤད་པའི་རྗེས་གནང་ནི། སློབ་མ་སྐབས་སུ་གང་བབ་ཀྱི་གཙོ་བོ་གཤིན་རྗེ་གཤེད་དུ་བསྐྱེད་ལ། སེམས་ཅན་ཀུན་ལ་ཕན་དོན་
བྱེད། །འཇིག་རྟེན་ཀུན་ཏུ་ཐམས་ཅད་ནས། །ཇི་ལྟར་སྣ་ཚོགས་འདུལ་འགྱུར་བ། །ཆོས་ཀྱི་འཁོར་ལོ་རབ་ཏུ་བསྐོར། །ཆོས་ཀྱི་གནས་སུ་རྡོ་རྗེ་དང་རིན་པོ་ཆེ་དང་པདྨ་དང་ལས་ཀྱི་སྒྲ་བཅུག་ལ། བརྗོད་དེ་རིགས་ལྔ་པོ་སོ་སོའི་དཀྱིལ་འཁོར་འདྲི་བ་དང་བཤད་པ་
བྱེད་པའི་རྗེས་སུ་གནང་པ་སྦྱིན་ནོ། །ལྔ་པ་ནི། དེ་ནས་སློབ་མ་རྡོར་སེམས་སུ་བསྐྱེད་ལ། ཧཱུཾ་ལས་བྱུང་བའི་རྡོ་རྗེ། འདི་དེ་སངས་རྒྱས་ཐམས་ཅད་ཉིད། །རྡོ་རྗེ་སེམས་དཔའི་ཕྱག་ན་གནས། །ཁྱོད་ཀྱིས་ཀྱང་ནི་རྟག་ཏུ་བཅང། །ཕྱག་ན་རྡོ་རྗེའི་བརྟུལ་ཞུགས་
བརྟན། །ཞེས་ཡེ་ཤེས་ལྔའི་རང་བཞིན་གྱི་རྡོ་རྗེའི་བརྟུལ་ཞུགས་དང་རྟག་ཏུ་མི་འབྲལ་བ་བགྱིས་ཤིག་ཅེས་བརྗོད་ལ། སློབ་མའི་ལག་པ་གཡས་སུ་སྦྱིན་སློབ་མས་ཀྱང་ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥཱ་སྟྭཾ་དྷ་ར་ཡཱ་མི་བཛྲས་ཏྭ་ཧིཿ་
ཧི་ཧི་ཧི་ཧི་ཧཱུཾ་ཞེས་བརྗོད་ལ་བཟུང་ངོ། །དེ་ནས་སློབ་མ་མེ་ཏོག་ཕོག་པའི་ལྷར་བསྐྱེད་པ་ལ། བླ་མ་རྒྱལ་བ་ཤཱཀྱ་ཐུབ་པའི་ཆ་ལུགས་ཅན་དུ་བྱས་ཏེ། ཕྱག་གཡོན་པས་ཆོས་གོས་ཀྱི་གྲྭ་སྙིང་གར་བཟུང། གཡས་པ་མཆོག་སྦྱིན་པའི་ཕྱག་རྒྱ་བྱ་

[040B] འདིར་ནི་ཁྱེད་རྣམས་ངས་ལུང་བསྟན། །རྡོ་རྗེ་སེམས་དཔའ་དེ་བཞིན་གཤེགས། །སྲིད་པ་ཤིན་ཏུ་དག་པས་ན། །སྲིད་པའི་ངན་འགྲོ་རྣམས་ལས་བཏོན། །ཀྱཻ་དཔལ་ཆེ་གེ་མོ་
ཞེས་བྱ་བའི་དེ་བཞིན་གཤེགས་པ་སིདྡྷི་ས་མ་ཡ་སྟྭཾ་བཧུར་བྷཱུ་ཝ་སྭ་ཨཿ་གང་ལ་ཕྱག་རྒྱ་འདིས་ལུང་བསྟན་པ་དེ་ལ་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་འཁོར་དང་བཅས་པའི་དཀྱིལ་བ་ཐམས་ཅད་ཀྱིས་མགྲིན་
གཅིག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་མཛད་དེ། ཕྱག་རྒྱ་འདི་ཉིད་ཀྱི་མཐུ་དང་སྔགས་འདིའི་སྟོབས་ཡིན་ནོ། །ཞེས་བརྗོད་དེ་ལུང་བསྟན་ནོ། །དྲུག་པ་ནི། དེ་ནས། འདོད་ཆགས་བྲལ་བ་ལྟ་བུའི་སྡིག། ཁམས་གསུཾ་
ན་ནི་གཞན་མེད་དེ། །དེ་བས་འདོད་ལ་ཆགས་བྲལ་ཉིད། །ཁྱོད་ཀྱིས་ནམ་ཡང་མི་བྱའོ། །མཧཱ་ས་མ་ཡ་ཧ་ན་ཧཱུཾ་ཕཊ། ཆེས་གསང་བ་བརྗོད་པར་བྱའོ། །ཚིགས་བཅད་འདི་དེ་ཉིད་བསྡུས་པ་ནའང་ཡོད་མོད་ཀྱང། བླ་མེད་དང་ཐུན་མོང་བའི་གཞུང་གཅིག་ཏུ་
མངོན་ལ། དེའི་དོན་བླ་མེད་ལྟར་བཤད་ན་འདོད་ཡོན་ལ་ཆགས་པ་ལམ་དུ་བྱེད་པ་ལ་སྡང་ཞིང། མ་དད་པ་སྐྱེད་པ་ལྟ་བུའི་སྡིག་གཞན་མེད་པས། ཁྱོད་ཀྱིས་དེ་ལྟ་བུ་མ་བྱེད་ཅིག། མཧཱ་ས་མ་ཡ་ནི་དམ་ཚིག་ཆེན་པོ་སྟེ། འདོད་ཡོན་ལ་ཆགས་པ་ལམ་
དུ་བྱེད་པ་ལས་མི་འདའ་བའོ། །ཧ་ན་ནི་ཆོ་མས་ཤིག་པ་སྟེ་སྔར་གྱི་མ་དད་པ་དེ་ཆོམས་ཤིག་པའི་དོན་ནོ། །དེ་ནས་མཆོག་ཏུ་གསང་བ་དམ་པ་ཡི། །དཀྱིལ་འཁོར་མཐོང་ཞིང་ཞུགས་པ་ཡིས། །སྡིག་པ་ཀུན་ལས་ངེས་པར་གྲོལ། །དེ་རིང་ཁྱེད་རྣམས་
[041A]༄༅། །ལེགས་པར་གནས། །བདེ་ཆེན་ཐེག་པ་འདི་ཡིས་ནི། །ཕྱིན་ཆད་འཆི་བ་ཕྱེད་ལ་མེད། །སྲིད་པ་ཤིན་ཏུ་གྲུབ་བྱའི་ཕྱིར། །སྲིད་པའི་སྡུག་བསྔལ་ལས་ཁྱོད་འདས། །རྡོ་རྗེའི་ཕྱག་རྒྱ་གང་ཡིན་པས། །གང་ཞིག་སྐྱེད་པ་ཙམ་གྱིས་ནི། །སངས་རྒྱས་
ཉིད་དུ་ཐེ་ཚོམ་མེད། །བྱང་ཆུབ་སེམས་ནི་བཏང་མི་བྱ། །དམ་པའི་ཆོས་ནི་སུན་མི་དབྱུང། །ནམ་ཡང་འདོར་བར་མི་བྱའོ། །མི་ཤེས་པའམ་རྨོངས་པ་ཡིས། །དེ་ཡང་ངེས་པར་བསྟན་མི་བྱ། །རྡོ་རྗེ་དྲིལ་བུ་ཕྱག་རྒྱ་རྣམས། །ནམ་ཡང་དོར་བར་མི་བྱའོ། །སློབ་
དཔོན་སྨད་པར་མི་བྱ་སྟེ། །འདི་ནི་སངས་རྒྱས་ཀུན་དང་མཉམ། །རང་གི་བདག་ཉིད་དོར་ནས་ནི། དཀའ་ཐུབ་ཀྱིས་ནི་མི་གདུང་ཞིང། །ཅི་བདེ་བར་ནི་བདེ་བ་བཟུང། །འདི་ནི་མ་བྱོན་རྫོགས་སངས་རྒྱས། །ད་ནི་ཁྱོད་ཉིད་དཀྱིལ་འཁོར་གྱི། །སློབ་དཔོན་སྔགས་དང་རྒྱུད་འཛིན་
པར། །སངས་རྒྱས་བྱང་ཆུབ་སེམས་དཔའ་དང། །ལྷ་རྣམས་ཀྱང་ནི་མཐུན་པར་དགོངས། །སེམས་ཅན་རྣམས་ལ་རྗེས་བརྩེ་བས། །ཁྱོད་ཀྱིས་དཀྱིལ་འཁོར་ཆོ་ག་བཞིན། །རབ་ཏུ་འབད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར། །ཞེས་བརྗོད་དེ་དབུགས་
དབྱུང་བའོ། །སློབ་དཔོན་དཔལ་འཛིན་གྱིས་རྗེས་གནང་བརྟུལ་ཞུགས་ལུང་བསྟན་གསང་བ་བརྗོད་པ་དབུགས་དབྱུང་བ་ལྔ་པོ་འདི། རིག་པའི་དབང་ལྔའི་རྗེས་དང་དབང་བཞི་བསྐུར་བའི་འོག་ཏུ་སྦྱིན་པ་གདམ་པ་ཅན་དུ་གསུངས་པས། མཐའ་རྟེན་རྣམས་
ཚུལ་གཅིག་ཁོ་ནར་མ་ངེས་སོ། །དེ་ལྟར་ཕྱི་ནང་གི་དཀྱིལ་འཁོར་གཉིས་ལས་ཕྱི་རྡུལ་ཚོན་གྱི་དཀྱིལ་འཁོར་དུ་སློབ་དཔོན་དུ་བྱ་བའི་ཆེད་དུ་ཆོས་ཀྱི་རྒྱལ་སྲིད་དུ་དབང་བསྐུར་བས་ན་སློབ་དཔོན་གྱི་དབང་དང། ཕྱིར་མི་ལྡོག་པ་རྣམས་ཀྱི་དབང་དང་འདྲ་

[041B] ཕྱིར་མི་ལྡོག་པའི་ས་བོན་ཁྱད་པར་ཅན་བསྐྲུན་པར་བྱེད་པའི་ཕྱིར་ན་ཕྱིར་མི་ལྡོག་པའི་དབང་ཞེས་པ་དང། དབང་དྲུག་ཀ་ལ་བུམ་པའི་ཆུའི་བྱ་བ་རྗེས་སུ་འགྲོ་བས་བུམ་པའི་དབང་ཞེས་བྱ་བ་ཐོབ། གཙོ་བོར་ལུས་ཀྱི་དྲི་མ་གསུམ་སྔར་བསགས་སྦྱོང་ཞིང་ཕྱི་
མ་སྡོམ་པ་དང། ལུས་ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་པས་སྐུ་རྡོ་རྗེ་སྦྱོང། ལམ་བསྐྱེད་རིམ་ཡན་ལག་དང་བཅས་པ་བསྒོམ་པ་ལ་དབང་འབྲས་བུ་སྤྲུལ་པའི་སྐུའི་ནུས་པ་ཁྱད་པར་ཅན་འཇོག་གོ་ཞེས་དབང་དོན་བཤད་དོ། །བསྐྱེད་རིམ་གྱི་ལྷའི་
སྐུ་བསྒོམ་པར་བྱ་བ་ལ་ནང་ཚན་གྱི་དབྱེ་བ་དུ་མ་ཞིག་ཡོད་ཀྱང། གཙོ་བོ་རིགས་དྲུག་ཏུ་བསྡུས་ནས་དབང་དྲུག་བསྐུར་ཏེ། རིགས་དྲུག་དང་འབྲེལ་བའི་བསྐྱེད་རིམ་ཐམས་ཅད་སྒོམ་པ་ལ་དབང་བར་བྱེད་པ་ཡིན་ནོ། །གཉིས་པ་གསང་བའི་དབང་ནི། དེ་ནས་ཡོལ་
བ་ལ་སོགས་པས་སྐྱེ་བོས་དབེན་པར་བྱས་པའི་ས་ཕྱོགས་སུ། སློབ་མས་ཡིད་དུ་འོང་བའི་གཟུགས་ལ་སོགས་པའི་ཡོན་ཏན་དང་ལྡན་པ་དམ་ཚིག་དང་སྡོམ་པ་སྲུང་བ། རྣལ་འབྱོར་བཞི་ལ་མཁས་པ་རྒྱན་ཐམས་ཅད་ཀྱིས་བརྒྱན་པར་བྱས་ལ་
མཎྜལ་དང་བཅས་པ་གསང་བའི་དབང་གི་དོན་དུ་བླ་མ་ལ་ཕུལ་ཏེ། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་སྩལ་བ་ལྟར། །བདག་ཀྱང་བསྐྱབ་པའི་དོན་གྱི་ཕྱིར། །ནམ་མཁའི་རྡོ་རྗེ་དེང་བདག་སྩོལ། །ཞེས་པའི་ཚིགས་བཅད་དམ་གཞན་
གྱིས་ལན་གསུམ་དུ་གསོལ་བ་གདབ་སྟེ་གདོང་གཡོགས་བཅིང་ངོ། །བླ་མས་རང་ཉིད་གཤིན་རྗེ་གཤེད་གསུམ་སྐབས་ལ་གང་བབ་ཏུ་བསྐྱེད། འཇིགས་བྱེད་དང་གཤེད་དམར་ལ་རིག་མ་རོ་ལངས་མ་དང་དགྲ་ནག་ལ་རང་དང་མཚུངས་པའི་ལྷ་

[042A]༄༅། །མོར་བསྐྱེད་གཉིས་ཀའི་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས། རྡོ་རྗེ་དང་པདྨ་བྱིན་གྱིས་བརླབས་ཏེ་སྙོམས་པར་ཞུགས་པའི་དགའ་བའི་སྒྲས། སངས་རྒྱས་ཡབ་ཡུམ་དཔག་ཏུ་མེད་པ་སྤྱན་དྲངས་སྤྱི་བོ་ནས་ཞུགས་བྱང་ཆུབ་ཀྱི་
སེམས་སུ་ཞུ་བ་རྡོ་རྗེ་ནོར་བུའི་ནང་དུ་བསྐྱེད་པ་བརྟན་པར་བྱས་པ། མཐེབ་སྲིན་གྱིས་བཅིར་ཏེ་དེ་ལས་བཏོན་ནས། བཏུང་བ་རིན་ཆེན་འདི་ཡིས་ནི། །རྡོ་རྗེ་ཡི་ནི་ལུས་བསྒྲུབ་པར། །བུ་ཁྱོད་ཀྱིས་ནི་ཤེས་ཀྱིས་ལ། །ཡིད་ལས་བྱུང་བའི་ཆུ་འཐུང་ཞིག་ཅེས་པ་
འདིས་བདུད་རྩི་སློབ་མའི་ཁར་གཞུག་པར་བྱའོ། །སློབ་མས་ཀྱང་ཨ་ཧོ་མཧཱ་སུ་ཁ་ཞེས་བརྗོད་ཅིང་ཁས་བླངས་ནས། མྱངས་ལ་མགྲིན་པར་མིད་དོ། །ཡུམ་ཡང་ལངས་ལ་རང་གི་པདྨ་ན་གནས་པའི་བདུད་རྩིའི་ལྷག་མ་སློབ་མའི་ཁར་སྦྱིན་པར་བྱའོ། །
དེ་ལྟར་ཡབ་ཡུམ་གྱིས་བྱིན་པའི་བྱང་ཆུབ་ཀྱི་སེམས་དཀར་དམར་མྱངས་པ་ལས་བདེ་བ་ཆེན་པོ་སྐྱེ་ལ། བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་དེ་ཉིད་ལ་གསང་དབང་དངོས་གཞིར་ངོ་སྤྲད་པར་བྱའོ། །དེ་ནས་གདོང་གཡོགས་བསལ་ཞིང། ཁྱོད་
ཀྱིས་དཀྱིལ་འཁོར་བཞི་ལས། ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་རྫས་གསང་བ་ལས་བྱུང་བའི་དབང་ལ་གསང་བའི་དབང་བསྐུར་བ་ཞེས་བཤད་པ་དེ་ཐོབ། ཐུན་མོང་བའི་ངག་གི་དྲི་མ་བརྫུན་དུ་སྨྲ་བ་སོགས་སྔར་བསགས་འདག་ཅིང་ཕྱི་མ་སྡོམ་
པ་དང། ཐུན་མོང་མ་ཡིན་པ་རླུང་ལ་ངག་ཏུ་གསུངས་པའི་དྲི་མ་རླུང་སྔགས་སོ་སོར་སྣང་ཞིང་ཞེན་པའི་དྲི་མ་འཁྲུད་པས་གསུང་རྡོ་རྗེ་སྦྱོང། བཏུང་བ་རིན་ཆེན་འདི་ཡིས་ནི། །རྡོ་རྗེ་ཡི་ནི་ལུས་བསྒྲུབ་པར། །ཤེས་པར་གྱིས་ཤིག་ཅེས་གསུངས་པས། ཀུན་

[042B] འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་གསུམ་པ་ནི། དེ་ནས་གསང་དབང་གི་རིག་མ་དེ་ཉིད་དམ་རིག་མ་
གཞན་ལའང་རུང་སྟེ། སློབ་མས་ཡང་དག་པར་རིག་པ་ཙམ་གྱི་ཡེ་ཤེས་མངོན་དུ་བྱ་བའི་ཕྱིར་མཎྜལ་ཕུལ་ཏེ། སྔར་གྱི་ཚིགས་བཅད་ཀྱིས་གསོལ་བ་ལན་གསུམ་དུ་འདེབས་པའི་སློབ་མ་ལ་མིག་དར་བཅིངས་ནས། སློབ་མའི་ལག་པར་ཕྱག་རྒྱ་མ་དེའི་
ལག་པ་གཏད་ལ། གཟུངས་མ་ཡིད་འོང་འདི་དེ་ནི། །བསྟེན་བྱར་སངས་རྒྱས་རྣམས་ཀྱིས་བརྟགས། །རྡོ་རྗེ་རྗེས་ཆགས་སྦྱོར་བ་ཡིས། །བདེ་བ་དམ་པ་མྱང་བར་གྱིས། །ཐབས་གཞན་གྱིས་ནི་སངས་རྒྱས་མིན། །འགྲོ་གསུམ་འདི་ཡང་དག་པ་ཡིན། །དེ་
བས་འཁོར་བར་སྦྱོར་བྲལ་ནི། །ཁྱོད་ཀྱིས་ནམ་ཡང་མ་བྱེད་ཅིག་འདི་དེ་སངས་རྒྱས་ཐམས་ཅད་ཀྱི། །རིག་མའི་བརྟུལ་ཞུགས་བླ་ན་མེད། །རྨོངས་པ་གང་ཞིག་འདའ་བྱེད་པ། །དེ་ལ་མཆོག་གི་དངོས་གྲུབ་མེད། །ཅེས་བརྗོད་ལ་སློབ་མ་ལ་ཕྱག་རྒྱ་མ་སྦྱིན་པར་
བྱའོ། །རིག་མ་དེས་ཀྱང་ཙནྡན་དང་གུར་ཀུམ་ལ་སོགས་པས་བྱུགས་ཤིང་ཤིན་ཏུ་དྲི་ཞིམ་པོའི་མེ་ཏོག་གི་ཕྲེང་བས་བརྒྱན་ཏེ། གོས་མེད་པར་པདྨ་རབ་ཏུ་རྒྱས་པ་གསལ་པོར་སྟོན་ཅིང་སློབ་མ་ལ་འདི་སྐད་བརྗོད་དོ། །དྲི་ཆེན་དྲི་ཆུ་བཟའ་བ་དང། །ཁྲག་
དང་ཁུ་བ་དེ་བཞིན་ཤ། བུད་མེད་གུས་མཆོག་དེ་བཞིན་དུ། །བྷ་ག་པདྨར་ཙུམ་པ་ནི། །བུ་ཁྱོད་སྤྲོ་བ་ཡིན་ནམ་ཅི། །ཇི་ལྟར་བདེ་བར་བུས་སྨྲོས་ཤིག་ཅེས་དྲིའོ། །སློབ་མས་ཀྱང། དྲི་ཆེན་དྲི་ཆུ་སོགས་བཟའ་བ། །ལྷ་མོ་ཅི་ཕྱིར་བདག་མི་སྤྲོ། །བུད་

[043A]༄༅། །མེད་རྣམས་ལ་རྟག་གུས་བྱ། །བྷ་ག་ཉིད་ལ་ཙུམ་པ་ནི། །ཞེས་བརྗོད་པར་བྱའོ། །དེ་ནས། ཨེ་མ་བདག་གི་པདྨ་འདི། །བདེ་བ་ཀུན་དང་ཡང་དག་ལྡན། །གང་ཞིག་ཆོགས་བསྟེན་བྱེད་པ། །དེ་ཡི་མདུན་ན་བདག་གནས་སོ། །སངས་རྒྱས་
མཉེས་པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་རྟག་ཏུ་བཞུགས། །བྷ་ད་པ། །དེ་ཡི་མདུན་ན་བདག་གནས་སོ། །སངས་རྒྱས་མཉེས་པ་ལ་བཞིན་གཤིན་རྗེ་གཤེད་ལ་སོགས་པར་བསྐྱེད། རང་དང་འདྲ་བའི་
ཡེ་ཤེས་པ་གཞུག་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་ལ། རྡོ་རྗེ་དང་པདྨ་བྱིན་གྱིས་བརླབ་བླ་མའི་མན་ངག་གིས་རྡོ་རྗེ་དབྱིངས་ཀྱི་དབང་ཕྱུག་མའི་རྩ་བཙལ་ལ། འཁྲིག་ཐབས་ཀྱི་བྱེད་པའི་བྱེ་བྲག་རྣམས་བསྟན་ལ་བླ་མས། རྣལ་
འབྱོར་པ་ཡིས་ཇི་སྲིད་དུ། །བྱང་སེམས་འབྱིན་པར་མི་བྱེད་པ། །དེ་སྲིད་ཐོབ་འགྱུར་རྒྱུན་མི་འཆད། །དགའ་བ་ལས་སྐྱེས་བདེ་གཞན་ཅི། །དངོས་གྲུབ་ཀུན་གྱི་གཏེར་གྱུར་པའི། །བྱང་ཆུབ་སེམས་ནི་ལྷུང་གྱུར་ན། །ཕུང་པོ་རྣམ་ཤེས་རྒྱལ་བ་ལ། །མ་སྨད་
དངོས་གྲུབ་ག་ལ་ཡོད། །མཁའ་ཁམས་རྡོ་རྗེའི་ཀུན་སྦྱོར་དང། །རེག་བཅས་ཀྱི་ནི་རྨད་བྱུང་ཆེའི། །བདེ་བ་བསྐྱེད་པར་བྱེད་པ་གང། །དེ་ནི་མཆོག་དགའ་བྱེད་པ་པོ། །དགའ་བྲལ་དག་གི་དབུས་སུ་ནི། །མཚོན་པ་ལྟོས་ལ་བརྟན་པར་གྱིས། །པདྨའི་
ནམ་མཁར་རྡོ་རྗེ་ཡི། །ལྟེ་བས་མནན་པའི་གནས་དག་ཏུ། །རྡོ་རྗེ་སྐྱིལ་ཀྲུང་དག་གིས་སེམས། །ནོར་བུའི་ནང་དུ་སོན་ལྟ་ཞིང། །ཡེ་ཤེས་སྐྱེ་བ་གང་ཡིན་དེས། །ཡེ་ཤེས་ངོ་བོ་ཞེས་པ་བརྒྱན། །ཆགས་པ་མ་ཡིན་ཆགས་བྲལ་མིན། །དབུ་མར་

[043B] །གང་ཚེ་རྣལ་འབྱོར་ཡེ་ཤེས་མཐོང། །བདེ་ལ་གནས་བྱ་འགྱུར་མི་བྱ། །ཐུན་ནམ་ཡང་ན་ཉིན་གཅིག་གམ། །ཟླ་ཕྱེད་ཟླ་བ་ལོ་དང་ནི། །བསྐལ་པ་བསྐལ་པ་སྟོང་དུ་ཡང། །ཡེ་ཤེས་མངོན་སྦྱོར་གྱིས་གནས་བྱ། །ཞེས་བརྗོད་ལ་དེའི་དོན་
རྟོགས་པར་བྱས་ལ། སྙོམས་པར་ཞུགས་པས་བྱང་ཆུབ་ཀྱི་སེམས་སྤྱི་བོ་ནས་མགྲིན་པར་སླེབ་པ་ན་དགའ་བ། དེ་ནས་སྙིང་གར་སླེབ་པ་ན་མཆོག་དགའ། དེ་ནས་ལྟེ་བར་སླེབ་པ་ན་ཁྱད་པར་གྱི་དགའ་བ། དེ་ནས་གསང་གནས་ཀྱི་རྩེར་སླེབ་པ་ན་ལྷན་ཅིག་
སྐྱེས་པའི་དགའ་བ་སྐྱེ་ལ། དེའི་ཚེ་བདག་མེད་པའི་ལྟ་བ་དྲན་པར་བྱས་ནས་བདེ་བས་བདག་མེད་ཀྱི་སྟོང་པ་ངེས་པར་བྱས་པའི་བདེ་སྟོང་དབྱེར་མེད་ཀྱི་ལྷན་སྐྱེས་ཀྱི་དགའ་བ་དབང་གསུམ་པ་རུ་ངོ་སྤྲོད་དོ། །དེ་ནི་དབང་གསུམ་པ་ཁྱད་པར་གྱི་ཐོབ་ལུགས་
ཡིན་ལ། སྟོང་པའི་གོ་བ་དེ་འདྲ་མེད་པས། དབང་གསུམ་པ་ཁྱད་པར་ཅན་དེ་འདྲ་མི་འཐོབ་ལ། དབང་བསྐུར་མཁན་དང་ཞུ་མཁན་གྱི་གང་ཟག་གི་མཆོག་དམན་གྱི་དབང་གིས། དབང་གསུམ་པར་རིགས་གཅིག་ཀྱང་ཐོབ་ལུགས་མང་དུ་འོང་སྟེ་དབང་
གཞན་ལའང་དེ་དང་འདྲའོ། །དབང་འདི་ཡེ་ཤེས་ཀྱི་ཕྱག་རྒྱ་ལ་བརྟེན་ནས་བསྐུར་བ་ལའང་སྔར་བཤད་པའི་དམིགས་པ་རྣམས་དལ་བུས་གསལ་བཏབ་སྟེ་ངེས་པ་རྙེད་པར་བྱས་ལ། ཡབ་ཡུམ་སྙོམས་པར་ཞུགས་པ་ལས་བྱུང་བའི་བྱང་ཆུབ་
ཀྱི་སེམས་ནོར་བུའི་ནང་དུ་གནས་པ་ལས་བྱུང་བའི་བདེ་སྟོང་དབྱེར་མེད་ཀྱི་དམིགས་པ་ལེགས་པོར་ངེས་པར་བྱས་ལ་ངོ་སྤྲད། ལྟ་བའི་གོ་བ་མེད་པ་ལའང་བདེ་བའི་ཕྱོགས་ཀྱི་དམིགས་པ་ངོ་འཕྲོད་ངེས་སུ་བྱའོ། །དེ་ནས་གདོང་གཡོགས་བསལ་

[044A]༄༅། །ཞིང། ཁྱོད་ཀྱིས་བྷ་གའི་དཀྱིལ་འཁོར་དུ། ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་ཡེ་ཤེས་ཀྱི་དབང་ཞེས་བཤད་པ་དེ་ཐོབ། ཐུན་མོང་བ་ཡིད་ཀྱི་དྲི་མ་བརྣབ་སེམས་ལ་སོགས་པ་སྔར་བསགས་འདག་
ཕྱི་མ་སྡོམ། ཐུན་མོང་མ་ཡིན་པ་གང་སྣང་ཀུན་བདེ་སྟོང་དབྱེར་མེད་དུ་འཆར་བ་ལ་སྒྲིབ་པའི་དྲི་མ་འཁྲུད་པས་ཡིད་དག་པར་བྱེད། འོད་གསལ་ཕྱག་རྒྱ་ཆེན་པོ་བསྒོམ་པ་ལ་དབང་བར་བྱས། འབྲས་བུ་ཆོས་ཀྱི་སྐུ་མངོན་དུ་འགྱུར་བའི་ནུས་པ་ཁྱད་པར་
འཇོག་གོ་ཞེས་བཤད་དོ། །བཞི་པ་དབང་བཞི་པ་བསྐུར་བ་ལ་ལྔ། མཎྜལ་ཕུལ་ཏེ་གསོལ་བ་གདབ་པ། དབང་བཞི་པ་བསྐུར་བ། ཕན་ཡོན་གྱིས་སྤྲོ་བ་བསྐྱེད་ཅིང་དམ་ཚིག་སྒྲག་པ། དམ་ཚིག་བསྡུས་ཏེ་ཁས་བླང་ཞིང་ཡོན་དབུལ་བ། དབང་གི་དག་པ་
སྦྱིན་པའོ། །དང་པོ་ནི། སློབ་མས་དབང་བཞི་པའི་དོན་དུ་བླ་མ་ལ་མཎྜལ་ཕུལ་ཏེ། ཁྱོད་ཞབས་པདྨོའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ། །ཞེས་ལན་གསུམ་
གསོལ་བ་བཏབ་སྟེ་མིག་དར་བཅིང་བ་འམ། མ་བཅིངས་ཀྱང་རུང་ངོ། །གཉིས་པ་ལ་གཉིས། དབང་བཞི་པའི་རྣམ་བཞག་དང། དབང་དེ་བསྐུར་བའི་ཆོ་ག་དངོས་སོ། །དང་པོ་ནི། དམར་པོའི་དཀྱིལ་ཆོག་ལས་དེ་ཉིད་བླ་ན་མེད་པ་འགྲོ་བ་མཐའ་དག་གི་དོན་
བསྒྲུབ་པ་བརྟགས་པའི་རྙོག་པ་དང་བྲལ་བ་ཉིད་ལས་སླར་རང་ཡང་དག་པར་རིག་པ་དང་ཐ་མི་དད་པ། ཐུབ་པའི་ཚོགས་མཐའ་ཡས་པ་འཕྲོ་བའི་དཀྱིལ་འཁོར་གྱི་འཁོར་ལོའི་བདག་ཉིད་ཅན། ཡིད་བཞིན་གྱི་ནོར་བུ་ལྟ་བུ་བརྟན་པའི་ངོ་བོ་ཉིད་དུ་སློབ་

[044B] །ཞེས་བྱ་བའང་སྦྱིན་པར་བྱའོ་ཞེས་གསུངས་ལ། སློབ་དཔོན་ལྭ་བ་པའི་དཀྱིལ་ཆོག་ལས་ཀྱང། དབང་བསྐུར་བ་བཞི་པ་བླ་མའི་ཞལ་ལས་ཤེས་པར་བྱ་བ་ནི་འདི་སྐད་དུ། ཞེས་དཔལ་འཛིན་གྱིས་གསུངས་པ་ལྟར་གསུངས་
ཤིང། ཚིག་གིས་སྦྱིན་པར་བྱའོ་ཞེས་གསུངས་པ་གང་ཡིན་པ་སྟེ་ཞེས་ཁུངས་གཞན་ཅིག་ནས་དྲངས་པའི་ཚུལ་དུ་མཛད་ལ། དཔལ་འཛིན་གྱིས་ཚིག་གིས་སྦྱིན་པར་བྱའོ། ཞེས་བྱ་བའང་ཞེས་པའི་དོན་ཡང་ཁུངས་གཞན་ཅིག་ནས་གསུངས་པའི་
དོན་ཡིན་ནོ། །དེ་ལ་བཞི་པ་བླ་མའི་ཞལ་ལས་ཤེས་པར་བྱ་བར་གསུངས་པའི་དོན་སྔར་དྲངས་པའི་ཚིག་གིས་གསལ་བར་སྟོན་པ་ཡིན་པས། དེའི་དོན་ངེས་པར་བྱ་བ་ཤིན་ཏུ་གལ་ཆེའོ། །དེས་ན་དེ་ཉིད་ཅེས་པ་ནི་ཨ་བྷྱ་ཀ་རས་ཤེས་རབ་ཡེ་ཤེས་
དེ་ཉིད་བསྒོམས་པས་འཕེལ་བ་དབང་བཞི་པར་འགྱུར་བར་གསུངས་པ་ལྟར་ཡིན་ཏེ། དབང་གསུམ་པ་སྟོན་པའི་རྒྱུད་ཀྱི་ཚིག་དཀྱིལ་ཆོག་ཏུ་དྲངས་པ་ལས། འོ་མ་གོམས་པའི་སེམས་གཅིག་གིས། །ཕྱག་རྒྱ་ཆེན་པོ་རབ་བསྒྲུབ་བྱ། །ཞེས་འོ་མ་སྟེ་རང་
གིས་རིག་པའི་བདེ་བ་ཆེན་པོའི་དོན་བྱང་ཆུབ་ཀྱི་སེམས་དབང་གསུམ་པའི་དུས་སུ་སྐྱེས་པ་དེ་ཉིད་ཡང་དང་ཡང་དུ་གོམས་པས། འགྲོ་བ་མ་ལུས་པའི་དོན་བདེ་བ་ཆེན་པོའི་ངོ་བོ་མངོན་པར་རྫོགས་པར་བྱང་ཆུབ་པའི་ཕྱག་རྒྱ་ཆེན་པོ་རབ་ཏུ་སྒྲུབ་པ་སྟེ་རྫོགས་
པར་བྱ་བའི་དོན་དུའོ་ཞེས་གསུངས་པས་ཞེས་གསུངས་པའི་ཕྱིར་རོ། །དེ་ལྟར་གོམས་པས་འགྲོ་བ་མཐའ་དག་གི་དོན་སྒྲུབ་པར་ནུས་པ་བརྟགས་པ་སྟེ་རྟོག་པའི་རྙོག་པ་ཐམས་ཅད་དང་བྲལ་བའི་འོད་གསལ་བ་ཉིད་ལས། སླར་ཡང་རང་གི་དེ་ཁོ་

[045A]༄༅། །ན་ཉིད་བླ་ན་མེད་པ་ཡང་དག་པར་རིག་པ་དང་ཐ་མི་དད་པ། དཀྱིལ་འཁོར་གྱི་འཁོར་ལོའི་བདག་ཉིད་ཅན་གྱི་སྒྱུ་མའི་སྐུ་ཐོབ་པའི་ཚོགས་མཐའ་ཡས་པ་འཕྲོ་བ། ཡིད་བཞིན་གྱི་ནོར་བུ་ལྟ་བུར་མི་རྟོག་བཞིན་དུ་དགོས་འདོད་འབྱུང་བའི་ངོ་བོ་
ཉིད་ནི་དོན་གྱི་དབང་བཞི་པ་ཡིན་ནོ་ཞེས་ཚིག་གིས་ངོ་སྤྲོད་པའོ། །ལྭ་བ་པའི་དཀྱིལ་ཆོག་ལས། བླ་ན་མེད་པ་ཡང་དག་པར་རིག་པ་དང་ཐ་མི་དད་པ་ཞེས་འབྱུང་ལ། བསྟན་པའི་ངོ་བོ་ཉིད་ཀྱི་ཚིག་ཅེས་གསུངས་པ་ལྟར་ཚིག་གིས་བསྟན་པའི་དོན་ལ་ངེས་
པ་བརྟན་པར་བྱེད་པའི་དོན་དུ་བཤད་དོ། །དེ་ལྟར་ན་བླ་མའི་ཞལ་ལས་ཤེས་པར་བྱ་བའི་དབང་བཞི་པའི་དོན་ནི། དོན་གྱི་འོད་གསལ་དང་ངོ་བོ་ཐ་མི་དད་ཀྱི་སྒྱུ་མའི་སྐུ་ཟུང་འཇུག་ལ་ངོ་སྤྲོད་པ་གྲུབ་ཆེན་གཉིས་ཀྱི་དགོངས་པའོ། །གཉིས་པ་ནི། འདིར་
དབང་བཞི་པ་བསྐུར་བ་ནི་དོན་གྱི་དབང་བཞི་པ་ཟུང་འཇུག་ཏུ་ངོ་སྤྲོད་པའི་ཚིག་གིས་བསྐུར་བ་ཡིན་པས། ཟུང་འཇུག་གི་གོ་བ་བསྐྱེད་དགོས་དེའི་གོ་བ་བསྐྱེད་ཚུལ་ནི། བཞི་པ་དེ་ཡང་དེ་བཞིན་ནོ། །ཞེས་དབང་གསུམ་པའི་སྐབས་དང་བཞི་བ་གཉིས་དཔེ་
དོན་དུ་སྦྱར་ནས་སྟོན་པར་གསུངས་པས། དེའི་ཚུལ་ཅུང་ཟད་བཤད་ན་ཁྱོད་ཀྱིས་དབང་གསུམ་པ་ཐོབ་པའི་སྐབས་སུ། རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན། སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་
ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། དོན་འདི་གོམས་པར་བྱས་པ་ལས་མཐར་རླུང་སེམས་ཙམ་ལས་གྲུབ་པའི་ལོངས་སྤྱོད་རྫོགས་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དང་དེའི་དུས་ཉིད་ན་

[045B] ངོ་བོ་དབྱེར་མེད་པའི་གཉིས་སུ་མེད་པའི་ཡེ་ཤེས་ཟུང་འཇུག་གི་གོ་འཕང་མངོན་དུ་བྱེད་དེ། དེ་ནི་ཐོབ་བྱ་དོན་གྱི་དབང་བཞི་པ་ཡིན་ནོ། །
ཞེས་ད་ལྟ་ལུས་འཇའ་ལུས་ཀྱི་སྐུ་དང་སེམས་འོད་གསལ་གཉིས་རོ་གཅིག་པ་མ་ཐོབ་ཀྱང། དེ་གཉིས་དང་རྣམ་པ་རྗེས་སུ་མཐུན་པའི་མོས་པའང་བྱེད་དབང་གསུམ་པའི་དུས་ན་ཉམས་སུ་མྱོང་བ་འདིའི་རྒྱུན་གོམས་པར་བྱས་པ་ལས་ཟུང་འཇུག་འགྲུབ་ཚུལ་
གྱི་ངེས་པ་བསྐྱེད་དོ། །གསུམ་པ་ནི། དེ་ནས་སློབ་རྣམས་དབང་གི་ཕན་ཡོན་གྱིས་སྤྲོ་བ་བསྐྱེད་པར་བྱ་སྟེ། མཆོག་ཏུ་གསང་བ་དམ་པ་ཡི། །དཀྱིལ་འཁོར་མཐོང་ཞིང་ཞུགས་པས་ན། །སྡིག་པ་ཀུན་ལས་རྣམ་གྲོལ་བར། །དེ་རིང་ཁྱེད་རྣམས་ལེགས་པར་གནས། །
བདེ་ཆེན་ཐེག་པ་འདི་ལ་ནི། །ཕྱིན་ཆད་འཆི་བ་ཁྱོད་ལ་མེད། །མི་ཚུགས་པ་དང་མ་བཅིངས་པར། །གང་ལའང་འཇིགས་མེད་དགའ་བར་གྱིས། །སྲིད་པ་ཤིན་ཏུ་ཞི་བྱའི་ཕྱིར། །སྲིད་པའི་ངན་འགྲོ་ལས་ཁྱོད་འདས། །སྲིད་པ་ཤིན་ཏུ་གྲུབ་པའི་ཕྱིར། །སྟོན་པའི་མཆོག་
ཏུ་ཡང་དག་འགྱུར། །དངོས་གྲུབ་དམ་ཚིག་སྡོམ་པ་ནི། །ཁྱོད་ཀྱིས་རྟག་ཏུ་བསྲུང་བྱ་སྟེ། །སངས་རྒྱས་ཀུན་གྱིས་མཐུན་པར་གསུངས། །མཆོག་ཏུ་རྟག་པའི་བཀའ་ཡིན་ནོ། །སློབ་དཔོན་སྨད་པར་མི་བྱ་སྟེ། །བདེ་གཤེགས་བཀའ་ལས་འདའ་མི་བྱ། །དེ་བཞིན་
ཁྲོས་ནས་སྤུན་རྣམས་ལ། །ཉེས་པ་བརྗོད་པར་མི་བྱའོ། །སེམས་ཅན་རྣམས་ལ་བྱམས་པའི་སེམས། །ནམ་ཡང་ངེས་པར་སྤང་མི་བྱ། །བྱང་ཆུབ་སེམས་ནི་དོར་མི་བྱ། །རང་གཞན་ཆོས་ལ་མི་སྨད་དོ། །ཡོངས་སུ་མ་སྨིན་སེམས་ཅན་ལ། །གསང་བ་
[046A]༄༅། །ཉིད་ནི་བསྟན་མི་བྱ། །བདག་ཉིད་ཕུང་པོ་སྨད་མི་བྱ། །ཆོས་རྣམས་ངོ་བོ་སུན་མི་དབྱུང། །གདུག་པའི་བྱམས་པ་རྟག་ཏུ་སྤང། །ཆོས་ལ་ཚད་གཟུང་མི་བྱའོ། །དད་ལྡན་སེམས་ཅན་བསླུ་མི་བྱ། །རྟག་ཏུ་དམ་ཚིག་བརྟན་པར་བྱ། །ཤེས་རབ་རང་བཞིན་བུད་
མེད་རྣམས། །སྐྱོན་གྱི་ཉེས་པ་མི་བརྗོད་དོ། །རྣལ་འབྱོར་སློངས་མོས་མི་རྒྱུ་ཞིང། །རྣལ་འབྱོར་སྤངས་པར་མི་བྱ་སྟེ། །རྟག་པར་རྒྱུན་དུ་གསང་སྔགས་བཟླས། །རྟག་ཏུ་དམ་ཚིག་ལ་སོགས་བསྟེན། །གལ་ཏེ་བླ་མ་སྨོད་དེ་བཞིན། །དམ་ཚིག་བག་མེད་པར་
གྱུར་ན། །དེ་ཚེ་དཀྱིལ་འཁོར་ངེས་བྲིས་ལ། །བདེ་གཤེགས་རྣམས་ལ་སྡིག་པ་བཤགས། །དེང་ཁྱོད་སྐྱེ་བ་འབྲས་བུར་བཅས། །གང་ཕྱིར་འདི་ལ་ལེགས་པར་གནས། །དམ་ཚིག་ལྷ་རྣམས་དང་མཉམ་པར། །གནས་པར་གྱུར་པར་ཐེ་ཚོམ་མེད། །སངས་
རྒྱས་རྡོ་རྗེ་ཅན་བཅས་པ། །ཀུན་གྱིས་ཚེ་ལྡན་དེང་དབང་བསྐུར། །ཁམས་གསུམ་པ་ཡི་རྒྱལ་པོ་ཆེ། །རྒྱལ་སྲིད་བདག་པོར་བསྟན་པ་ཡིན། །དེ་རིང་བདུད་ལས་རྣམ་པར་རྒྱལ། །གྲོང་ཁྱེར་མཆོག་ཏུ་རབ་ཞུགས་སོ། །དེ་རིང་ཁྱོད་ཀྱིས་སངས་རྒྱས་ཉིད། །ཐོབ་
པ་འདི་ལ་ཐེ་ཚོམ་མེད། །འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམ་ཚིག་མི་ཟད་བདེ་སྟེར་བསྟེན་པར་གྱིས། །དེ་རིང་འགྲོ་བ་བདེ་མྱུར་རྡོ་རྗེ་སེམས་དཔའ་དང། །མཚུངས་པའི་རྟགས་པ་ཉིད་དུ་ཁྱེད་རྣམས་ཕྱིན་པར་འགྱུར། །ཞེས་བརྗོད་དོ། །
བཞི་པ་ནི། སློབ་མ་རབ་ཏུ་གུས་ཤིང་མཉེས་གཤིན་པས་བླ་མའི་ཞབས་ལ་ཕྱག་འཚལ་ནས། བླ་མས་གསུངས་པའི་དམ་ཚིག་རྣམས་བསྲུང་བར་བྱའོ་སྙམ་དུ་བསམས་ལ། གཙོ་བོས་ཇི་ལྟར་བཀའ་བསྒོ་བའི། །གསུང་ནི་དེ་ལྟར་བདག་གིས་

[046B] །ཞེས་བརྗོད་དོ། །དེ་ནས་སློབ་མ་རྣམས་ཀྱིས་དགའ་བའི་ཡིད་ཀྱིས། ཇི་ལྟར་འབྱོར་བའི་ས་གཞི་དང། །གླང་པོ་དང་རྟ་དང་གསེར་དང་དངུལ་དང་རྒྱན་དང་བུ་དང། བུ་མོ་དང་ཆུང་མ་དང་བྲན་ཕོ་དང་བྲན་མོ་ལ་སོགས་པ་དབུལ་བར་བྱ་ཞིང་བདག་ཉིད་གཡོག་ཏུ་འཾ་
ཐོས་པ་ལ་སོགས་པ་ཡོན་ཏན་བསགས་པ་གྲུབ་པའི་ཕྱིར་བདག་ཉིད་དབུལ་ལོ། །ལྔ་པ་ནི། དེ་དག་གིས་དོན་དམ་པ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་སྒྲིབ་པའི་བག་ཆགས་འཁྲུད་པའི་
ནུས་པ་བཞག་བདེན་གཉིས་དབྱེར་མེད་ཟུང་འཇུག་གི་རྫོགས་རིམ་སྒོམ་པ་སོགས་ལ་དབང་བར་བྱས། །འབྲས་བུ་ཟུང་འཇུག་རྡོ་རྗེ་འཆང་གི་སྐུ་མངོན་དུ་འགྱུར་བའི་སྐལ་པ་ཅན་དུ་བྱས་སོ་ཞེས་བཤད་དོ། །གསུམ་པ་ནི། སློབ་མ་རྣམས་ལ་ནུས་པ་ཅི་ཡོད་
པས་དཀྱིལ་འཁོར་མཆོད་ཅིག་ཅེས་བསྒོ་ལ། ཁ་ཟས་དང་སྤྱོད་ཡུལ་ཐམས་ཅད་ཀྱིས་དཀྱིལ་འཁོར་མཆོད་དུ་གཞུག་གོ་འོས་པའི་སློབ་མ་རྣམས་གཟུང་སྟེ་བཟའ་བཅའ་དང་བལྡག་པ་དང་ཆང་ལ་སོགས་པ་དཀྱིལ་འཁོར་ལ་ཕུལ་བས་ཚིམ་པར་བྱའོ། །དེ་ནས་
དཀྱིལ་འཁོར་ལ་མཆོད་པ་དང། བསྟོད་པ་དང་བདུད་རྩི་མྱང་བ་སོགས་བྱས་ལ། དགེ་བ་བསྔོ་ཞིང་ལྷག་ཆད་ཀྱི་ཉེས་བདག་པར་བྱ་བའི་ཕྱིར། ཡི་གེ་བརྒྱ་པ་ལན་གསུམ་བརྗོད་དོ། །མེ་ཏོག་དང་བཅས་པའི་ཐལ་མོ་སྙིང་གར་སྦྱར་ལ། མ་ཚང་བ་ལ་སོགས་པའི་ཉེས་
པ་ཞི་བར་བྱ་བའི་ཕྱིར་བཟོད་པར་གསོལ་ཏེ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་

[047A]༄༅། །ཁས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་བོས་བཟོད་མཛད་རིགས། །ཞེས་བརྗོད་ཅིང་མངོན་པར་འདོད་པའི་དོན་འགྲུབ་པར་གསོལ་བ་གདབ་ལ། བདག་ལ་དངོས་གྲུབ་མཆོག་སྩལ་ལགས། །ཏིང་འཛིན་ཀུན་གྱི་འབྲས་བུ་སྩལ། །སེམས་
ཅན་ཀུན་ལ་ཅི་འདོད་པར། །དངོས་གྲུབ་བླ་ན་མེད་པ་སྩལ། །སླར་ཡང་གཤེགས་པར་མཛད་པའི་ཕྱིར། །རང་གི་གནས་གཤེགས་བཛྲ་མུཿ་ཞེས་བརྗོད་ལ་ཡེ་ཤེས་པ་གཤེགས། རང་གིས་སྤྲུལ་པའི་དམ་ཚིག་པ་རྣམས་བདག་ལ་བསྡུ། དེ་ནས་
ལྷའི་ང་རྒྱལ་བརྟན་པས་ཆོས་ཐམས་ཅད་ནི་སྐྱེ་བ་མེད་པའོ། །ཆོས་ཐམས་ཅད་ནི་དངོས་པོ་མེད་པའོ། །ཞེས་བརྗོད་དེ་དྲིལ་བུ་འཁྲོལ་ཞིང་རྡོ་རྗེ་དང་བཅས་པའི་ལག་པས་ཐོག་མར་མཚན་མ་རྣམས་མཐའ་ནས་རིམ་གྱིས་བསྡུ། དེ་ནས་རྡོ་རྗེས་ཤར་སྒོ་ནས་
བརྩམས་ཏེ་ཚངས་ཐིག་གི་ལམ་ནས་གཙོ་བོའི་གནས་ཀྱི་བར་དབྱི་ཞིང། རང་གི་མགོར་རྡུལ་ཚོན་ཅུང་ཟད་ཙམ་བླུག་ནས་པདྨ་ལ་སོགས་པ་དབྱིའོ། །དེ་ནས་ལག་པར་གནས་པའི་རྡོ་རྗེའི་རྩེ་མོས་སྒོ་རྣམས་དང་ཟུར་རྣམས་གཞིག་རྡུལ་ཚོན་ལྷག་མ་རྣམས་ལེགས་
པར་ཕྱགས་ཏེ། ཞི་བ་ལ་སོགས་པ་དོན་དུ་གཉེར་བ་ལ་ཅུང་ཟད་བྱིན་ནས། གཞན་ཐམས་ཅད་རྣམ་རྒྱལ་ལམ་བུམ་པ་གཞན་གོས་ཀྱིས་བརྒྱན་པར་བླུག་སྟེ། བཀྲ་ཤིས་ཀྱི་གླུ་དང་རོལ་མོའི་སྒྲ་དང་གདུགས་ལ་སོགས་པ་དང་མཆོད་པ་དང་ལྡན་པས་ཁྱེར་ཏེ། འབབ་ཆུ་
ཆེན་པོའམ་མཚོ་པྲན་ཆུ་ཟབ་མོའི་འགྲམ་དུ། ཀླུའི་དཀྱིལ་འཁོར་བྱས་ལ་མཆོད་གཏོར་ཕུལ་ཏེ། དེ་རྣམས་ལ་རྡུལ་ཚོན་གཏད་ནས་ཆུ་ལ་བསྐུར་ཞིང། དེ་རྣམས་ཀྱིས་ཀྱང་བཀུར་སྟི་ཆེན་པོས་འོག་གི་གཞིར་ཁྱེར་བར་བསམ་མོ། །རྡུལ་ཚོན་ཁྱེར་བའི་

[047B] ཞི་བའི་དོན་དུ་དཀྱིལ་འཁོར་གྱི་ཁང་པ་ལ་སོགས་པར་གཏོར་བར་བྱའོ། །དེ་ནས་སྔར་བཤད་པའི་སྔགས་དང་ཕྱག་རྒྱས་ཕུར་བུ་ཕྱུང་ལ། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཙ་ནི་སརྦ་ཨརྠ་སཱ་དྷ་ནི་སཱཧཱ། ཞེས་འོ་མ་ལ་
བརྒྱ་རྩ་བརྒྱད་བཟླས་ཏེ། ཕུར་བུ་རྣམས་བཀྲུས་པས། བགེགས་རྣམས་སོས་ཏེ་སངས་རྒྱས་པར་བསམ་ལ། ཁུང་བུ་དགང། དེ་ནས་ཕུར་བུའི་ལྷ་རྣམས་གཤེགས་སུ་གསོལ་ཏེ། བཀྲ་ཤིས་དང་དགའ་སྟོན་བྱའོ།། །།ཐེག་པའི་མཐར་ཐུག་བླ་
མེད་ཐེག་པ་ལ། །འཇུག་པའི་སྒོ་འབྱེད་དཀྱིལ་འཁོར་ཆོ་ག་འདི། །གྲུབ་པ་ཐོབ་པའི་འཁོར་ལོས་སྒྱུར་བ་རུ། །ཡོངས་སུ་གྲགས་པའི་དཔལ་འཛིན་གཞུང་བཞིན་སྦྱར། །རང་གི་དྲན་པ་གསོ་བ་དང། །འདུན་ལྡན་མང་པོས་བསྐུལ་བའི་ངོར། །བགྱིས་པ་ལྷག་
དང་ཆད་པ་རྣམས། །དཔའ་བོ་མཁའ་འགྲོས་བཟོད་པར་གསོལ། །དེར་འབད་པ་ཡི་དགེ་བ་ཡིས། །བདག་དང་སེམས་ཅན་ཐམས་ཅད་ནི། །འཇམ་དཔལ་གཤིན་རྗེ་གཤེད་ཀྱིས་ནི། །འབྲལ་བ་མེད་པར་རྗེས་འཛིན་ཤོག་ཅེས་བཅོམ་ལྡན་འདས་གཤིན་རྗེ་
གཤེད་བཅུ་གསུམ་མ་གསུམ་གྱི་དཀྱིལ་འཁོར་གྱི་ཆོ་ག་རིན་པོ་ཆེའི་ཕྲེང་བ་ཞེས་བྱ་བ་འདི་ནི་རྭ་ལོ་ཙཱ་བས་མཛད་པའི་འཇིགས་བྱེད་བཅུ་གསུམ་མའི་ཆོ་ག་ཕལ་ཆེར་དཔལ་འཛིན་གྱི་གཞུང་དང་མཐུན་པར་སྣང་བས།  གསུམ་ག་གྲུབ་ཆེན་དཔལ་འཛིན་གྱི་གཞུང་གཞིར་བྱས་ལ་
ཁུངས་ཐུབ་ཀྱི་དཀྱིལ་ཆོག་གཞན་ནས་ཁ་བསྐངས་ཏེ། ཆོ་གའི་གོ་དོན་དང་དག་མ་དག་གི་རྣམ་དབྱེ་ཤིན་ཏུ་གསལ་བ་མཚན་དང་བཅས་པ་འདི། གཤིན་རྗེ་གཤེད་ཀྱི་རྣལ་འབྱོར་བ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣཾ་པར་རྒྱལ་བའི་གླིང་དུ་སྦྱར་བའི་ཡི་གེ་པ་ནི་བསྡོམ་བརྩོན་དགེ་སྦྱོང་བསོད་ནམས་བློ་གྲོས་སོ། །མངྒ་ལཾ། །།



﻿༄༅། །གསང་བ་འདུས་པ་དང། འཇིགས་བྱེད་དབང་གི་ཟིན་བྲིས། ནཱ་རོ་མཁའ་སྤྱོད་མའི་དབང་བཞི་བྱིན་
རླབས་སྐབས་ཀྱི་ཟིན་བྲིས་བཞུགས་སོ།།
   ༈   །    ༈    རྒྱུད་སྟོད་པས་གསུམ་དང། རྒྱུད་སྨད་པས་གཉིས།    ༈   
དྲུག་བཅུ་མ་ཤ་གཟུགས་མ་ལ་ལས་བཞི་ཚང་བར་བཤད་པ་དང། གཞི་བདག་དཀར་གཏོར་མེད།    ༈    ལས་བུམ་ཁ་རྒྱན་ལ་རྩྭ་ཀུ་ཤ་དང། རྒྱུད་སྨད་པས་
ཤིང་ལོ་འཛུགས།    ༈     ྾  ཞེས་པ་རྒྱུད་སྟོད་པས་ཚར་བཅུ། རྒྱུད་སྨད་པས་ཚར་གསུམ།    ༈   
གོན་ཉིན། གང་ཚེ་རང་དབང་འཇུག་ཅིང་  ྾    ྾  ཞེས་ལུང་འདྲེན་མཛད་དེ། གང་ཞིག་གསེར་སྣོད་རིན་ཆེན་  ྾    ྾  ཞེས་སོགས་ལྟར། སངས་རྒྱས་སྒྲུབ་པའི་ཐབས་ལ་མདོ་སྔགས་
གཉིས་དང། གསང་ ཟུང་དུ་འཇུག་རྒྱུའི་ཡ་རེ་རེ་ནས་སྒྲུབ་དགོས་པ། སྔགས་
ལ་རྒྱུད་སྡེ་བཞི། བླ་མེད་ལ་ཕ་མའི་རྒྱུད་གཉིས། ཕ་རྒྱུད་ལ། འདོད་ཆགས་ཐབས་རྒྱུད་སོགས་གསུམ། ཞེ་སྡང་ཐབས་རྒྱུད། གཤེད་སྐོར་ལ། འཇམ་དཔལ་དབྱངས་ཉིད་རྨོངས་

[224A]༄༅། །པའི་དགྲ་ལ་ཁྲོས་ཆེ་ཆུང་གིས་དགྲ་གདོང་འཇིགས་གསུམ་དང། འཇིགས་བྱེད་ལའང། རོ་ལངས་བརྒྱད་སྐོར། ཞེ་དགུ་མ། བཅུ་གསུམ་མ། དཔའ་བོ་གཅིག་པ་
སོགས་ཡོད་པ་ལས། འཇིགས་བྱེད་ནི། གཉིས་མེད་ཐུན་མིན་ལྟར།  བདེ་སྟོང་གཉིས་མེད་ཕར་ཕྱིན་ཐེག་པ་དང་ཐུན་མོང་མ་ཡིན་པ་
 ཡེ་ཤེས་གར་ཁྱབ་ལ་སྐུས་ཁྱབ་པའི་སྐུ། ཀུན་ལ་སྙོམས་མཛད་ནི། སྙིང་རྗེ་ཆེན་པོའི་རང་བཞིན་ཡིན་པ་དང། རྒྱལ་བ་ཀུན་གྱི་བཤེས་གཉེན་མཛད་པས་ཡབ་དང་
ཡང་ན། སྙིང་རྗེ་ཐབས་ཀྱི་རང་བཞིན་ཉིད་ལྷ་སྐུར་ཤར་བ།  ཡུམ་ཤེར་ཕྱིན་གྱི་རང་གཟུགས་ལྷར་ཤར་བ། ཐེག་མཆོག་ལ་མོས་  ྾    ྾  
རྒྱལ་བ་བྱང་ཆུབ་སེམས་དཔའི་རྣམ་པར་རོལ་བ། རཏྞ་ཨཅརྱའི་གསུང་བཞིན། ཕྱི་ནང་གསང་བའི་གཤིན་རྗེ་དང། དེའི་གཤེད།    ༈    གསང་བ་འདུས་
པའི་སྒྱུ་ལུས་ཀྱི་གནད་འདུ་བ། རྒྱུ་མས་མཚོན་པ་དང། བདེ་མཆོག་གི་གནད་འདུས་པ་ནི་ཁ་ཏྲྭཾ་གས་མཚོན་པ་དང། སྡིག་ཆེན་བཙན་ཐབས་སུ་འཚང་རྒྱ་བ་སྐྱེས་བུ་གསལ་ཤིང་ལ་

[224B] འོད་གསལ་གྱི་གནད་འདུས་པ་མེ་ཐབས་ཀྱིས་མཚོན་པ། ཞི་ཁྲོ་སྦྲགས་སྒྲུབ་ཀྱི་གནད་ཚང་བ།    ༈    དགྲ་ནག་ལྷ་བཅུ་གསུམ་
གཤེད་དམར་ལྷ་བཅུ་གསུམ་མ། འཇིགས་བྱེད་ལྷ་བཅུ་གསུམ་མ་སྟེ་དེ་གསུམ་གྱི་དཀྱིལ་ཆོག་རིན་ཆེན་ཕྲེང་བའི་སྟེང་ནས་ད་ལམ་སྩལ་རྒྱུར། མཎྜལ་རྒྱས་པ་ཕུལ། དེ་ནས་སྟ་གོན་གྱི་
ས་བཅད་ལ་ལྔ། སྤྱི་འགྲོ་ལྟར། རང་གི་བསླབ་ལྡན་འཁོར་བཞི་པོ་སོགས། དད་པ་མང་དུ་བྱེད། འདི་གཙོ་བོ་མངོན་འདོད་ཀྱི་དད་པ་སྟེ། སངས་རྒྱས་ཀྱི་གོ་འཕང་ཐོབ་འདོད་ལ་བྱེད་
   ༈    ཞེས་པ་འཇིག་རྟེན་ལས་འདས་པ་སངས་རྒྱས་ཀྱི་གོ་འཕང། གསོལ་བ་འདེབས་པ་ལ། དགའ་ཆེན་ཁྱོད་སྟོན་པ་སྟེ། དང་སྟོན་པ་བས། ཞེས་གཉིས་ཡོད་
པ་དོན་འདྲ། དམ་ཚིག་དེ་ཉིད་  ྾  ཅེས་པ་སྔགས་སྡོམ་དང། དེ་ལ་བྱང་སྡོམ་སྔོན་དུ་འགྲོ་དགོས་པས། བྱང་ཆུབ་སེམས་ཀྱང་  ྾  དེ་ལ་སྐྱབས་འགྲོ་སྔོན་དུ་འགྲོ་དགོས་པས་
སྐྱབས་གསུམ་དག་ཀྱང་  ྾  འཇིག་རྟེན་རྗེས་འཇུག་རྟོགས་ནས་ནི། །ཞེས་པ། རྗེས་འཇུག་གདུལ་བྱ་རྣམས་ལ་ཞལ་ཆེམས་ཀྱི་ཚུལ་དུ་རང་ཉིད་གང་ནས་བགྲོད་པའི་མྱུར་ལམ་དེ་ཉིད་

[225A]༄༅། །འདོམས་པའི་ཆོས་འཁོར་བསྐོར་ནས། བྱང་ཆུབ་ཏུ་ནི་ངེས་མཛད་པའི་  ྾  ཐད། བྱང་ཆུབ་ཀྱི་སེམས་གོ་སླ་ཡང། རྒྱུད་ལ་སྐྱེ་དཀའ་བ་ཉན་རང་ལའང་མ་སྐྱེས། ཡང་
བྱང་ཆུབ་ཏུ་ནི་  ྾  འདིའི་ཐད། འཆར་ཅན་ལྟ་བུ་རྗེ་ཕ་བོང་ཁས། སྤྱོད་འཇུག་གི། བསྐལ་པ་དུ་མར་རབ་དགོངས་མཛད་པ་  ྾  ཞེས་པ་དྲངས་ནས་གསུངས།    ༈   
བ་དང། སྔགས་སྡོམ་བཟུང་བ་གཉིས་ལ་རྒྱས་བཤད་མཛད།    ༈    ཞེས་འདི་ཁོ་ན་ལ་ཡིད་དུ་འོང་བ་ཞེས་སྦྱར་བ་ནི། འགྲོ་བའི་རེ་བ་ཡིད་བཞིན་དུ་སྐོང་
བས་ཚིམ་པར་བྱས་པ་ཡིན་པའི་དབང་གིས།    ༈    རིན་ཕྲེང་འདིར་མི་གསལ་ཡང། སློབ་ཨམ་རྣམས་ཀྱི་སྙིང་ཁར་ཧཱུཾ་ལས་རྡོར་ཇེ་སྔོན་པོའི་ལྟེ་བར་ཧཱུཾ་
གྱིས་མཚན་པ། མགྲིན་པར་ཨཿ་ལས་པདྨ་དམར་པོ་ཨཿ་ས་མཚན་པ། སྤྱི་བོར་ཨོཾ་ལས་འཁོར་ལོ་དཀར་པོའི་ལྟེ་བར་ཨོཾ་གྱིས་མཚན་པ། ཐིག་ལེ་བྱས་ཚེ་བླ་མའི་ཐུགས་ཀ་ནས་སྐུའི་བྱིན་
རླབས་ཐམས་ཅད་བདུད་རྩི་འོད་ཟེར་གྱི་རྣམ་པས་སྙིང་ཁ་མན་ཆད་གང་བས། ཡིད་ཀྱི་སྡིག་སྒྲིབ་དག་མགྲིན་པར་ཐིག་ལེ་བྱས་ཚེ། བླ་མའི་མགྲིན་པ་སོགས་རིགས་འགྲེ། སོ་ཤིང་

[225B] ཁྱོར་ཆུ། སྒོ་གསུམ་གྱི་དྲི་མ་ཕྲ་མོ་སྦྱང་བ། ཨོཾ་བུདྡྷ་མཻ་ཏྲི་རཀྵ་རཀྵ་སརྦ་ན་སཱཧཱ། ཞེས་པ་བསྒྱུར་ཚུལ་དང། གསུང་བཤད་འདྲ་མིན་མང་ཡང་
རྗེ་ཕ་བོང་ཁས་བྱམས་པའི་ཏིང་ངེ་འཛིན་རྒྱུད་ལ་མ་སྐྱེས་ཀྱི་བར་དུ་སྲུང་ཤིག་ཅེས་པའི་དོན་ཡིན་བཀའ་སྩལ། དེ་ཡང། ཁྲོ་བོའི་བཟླས་པས་བསྡིགས་པས་གནོད་བྱེད་ཀྱིས་སྐབས་
བཙལ་ནས་ཚུར་གནོད་སྲིད། བྱམས་པས་བཏུལ་བ་དེས། ཁོ་སེམས་རྒྱུད་ཞི་བས། ཕྱིས་གནོད་པ་ཡོང་དོགས་མ་མཆིས། སྲུང་མདུད་དེ་ཉིད། རལ་གྲི་གཤིན་རྗེ་གཤེད་དུ་བསྐྱེད་
གསང་སྔགས་སྤྱོད་པའི་ཚུལ་འབྱུང། དམན་མོས་ལ་ཆགས་བྲལ། རྒྱ་ཆེ་བར་མོས་པར་ཕར་ཕྱིན། ཟབ་མོ་ལྷག་མོས་ལ་ཆགས་ཅན་བཅས་གསུམ། དོ་ནུབ་ལས་ཐམས་ཅད་པའི་
སྔགས་བཟླས་ཏེ་བསྲུང་བའི་སྒོ་ནས་ཉལ་དགོས་པས། མཇུག་འདིར་བཟླས་ལུང་གནང་བ་ཕྱག་ལེན་ལ་ཡོད་པས་ཞེས། ཁངྒ་དཧྲི་ཀ་གི་བཟླས་ལུང་སྩལ། མཇུག་ཏུ། ཀུ་ཤའི་སྟན་ལ་ཁྱོད་
ཉོལ་ལ། འདིའི་ཤླཽ་ཀ་གཅིག་འདི་གསུངས་པ་ཕྱག་ལེན་ལ་ཡོད་ཅེས་གསུངས།    ༈       ༈   

[226A]༄༅། །བཞག་སྐབས། བདག་བསྐྱེད་རྗེས། འདིར་རས་བྲིས་ཡིན་སྟབས། ས་བརྟག་བསླང་སྦྱང་གསུམ་མི་དགོས་པར་ས་བཟུང་བ་མན་ཆད། ལས་ཐིག་གདབ་པའི་སྐོར་མ་གཏོགས་
བུམ་པ་སྟ་གོན་དང་བཅས་པར་བྱ་ལ།    ༈    སློབ་མ་སྟ་གོན་སྐབས། དཀྱིལ་འཁོར་གྱི་ཤར་སྒོར་
སློབ་མ་གནས་ཡུལ་གྱི་ཆེད་དུ་བཞག་སློབ་མ་སྟ་གོན་ཟིན་ནས་ནམ་མཁར་བཏེགས།    ༈    ལྷར་བསྐྱེད་སྐབས་མཚན་མ་ཙམ་ལྷར་བསྐྱེད་པ་མིན་པར་
བུམ་པའི་ཕྱོགས་ཀྱི་རྡུལ་ཕྲ་རབ་མཐའ་དག་འཁོར་ལོ་སོགས་དེ་དང་དེའི་མཚན་མ་དང་ལྷ་དེའི་རྣམ་པར་བསྐྱེད།    ༈    ཕྱི་རོལ་མཆོད་པ་ངེས་པར་བྱ་
མི་དགོས་པ་ཁུངས་ཡོད་ཅེས་དཀྱིལ་ཆོག་རིན་ཕྲེང་འདིར་གསལ་འདུག་ཅེས་གསུངས། ནང་མཆོད་དང། ལུང་བསྟན་དབུགས་དབྱུང་རྗེས་དྲིལ་བུའི་སྒྲ་ཕྱུང་བ་ངེས་པར་མི་དགོས་
   ༈    བགེགས་གཏོར་རྗེས། ཇི་ལྟར་བལྟམས་པ་ཞེས་སོགས་ཀྱིས་དྲི་མ་སྦྱང་བའི་དམིགས་པ་རེ་མཛད་པ་བླ་མའི་

[226B] རྨི་ལམ་བརྟག་པར། ལེགས་པའི་མཚན་མ་བྱུང་ཡང་རེ་དོགས་བྱེད་ན་བར་ཆད་དུ་འགྱུར་བ། སྔོན་མི་གཅིག་གི་འཇིགས་བྱེད་བསྙེན་ཆེན་གྱི་སྐབས། དངོས་གྲུབ་
ཀྱི་རྫས་འཁོལ་བ། འདི་འཐུང་ངམ། ལྷ་ལ་ཕུལ་ཞེས་ཐེ་ཚོམ་པས། གློ་བུར་ཐལ་རླུང་དུ་གྱུར་ནས་སོང་བ་ལྟར་ཡིན། རྣམ་རྟོག་མེད་ན་གནོད་པ་མི་ཚུགས་པ། རྡོ་རིལ་ལ་ལྕགས་སྐྱུ་
མི་ཟིན་པ་ལྟར་ཡིན་ཚུལ་དང། མིད་ལའི་ལུང་སོགས་གསུངས།    ༈    བར་དུ་ཞག་མང་མེད་གཤིས་རྨི་ལམ་ངན་པ་ལ། འདིར་སྔགས་ཀྱིས་བསྲུང་
བ་དང། དོན་དམ་པའི་བསྲུང་བ་གཉིས་ཙམ་བྱ་བ་ཕྱག་ལེན་ལ་ཡོད། དེ་ནས་ཀུན་སློང་བཅོས།    ༈    བོད་ན་ཆོས་འཚོང་བ་མང་གསུངས་
བླ་སློབ་གཉིས་ཀས་དམིགས་པ་མ་བྱེད་ན་བྱ་འཕུར་བའི་གཤོག་པ་ཡ་གཅིག་མེད་པ་དང་འདྲ་གསུངས། ཆས་འཇུག་སྐོར། སྔགས་ལ་གསང་འདུས་ནས་ཚུར་ཁ་བསྐང། སྒོ་བཞི་
གསོལ་འདེབས་ལ། ཆོ་གར་མི་གསལ་ཡང། གཙོ་བོའི་ཐུགས་ཀ་བདེ་མཆོག་ལྟར་དང། གཏི་མུག་གཤིན་རྗེ་གཤེད་སོགས་སོ་སོའི་ཐུགས་ཀ་ནས་རང་འདྲ་བྱུང་བ་ཐིམ་པས་མཆོད་པ་

[227A]༄༅། །དང་བསྙེན་བཀུར་བའི་ནུས་པ་ཅན་སོགས་སུ་བྱིན་གྱིས་བརླབ་པའི་མོས་པ་བྱ། འདུས་པར་མི་འདྲ་ཡང། འདིར་སྒོ་བཞི་ཀར་ལུས་ས་ལ་ཕབས་པའི་ཕྱག་བྱ་བ་རྐྱང་
པས་འཐུས།    ༈    མཆོད་ཡུལ་མཉེས་པའི་སྒྲུབ་པའི་མཆོད་པའི་གཙོ་བོ། གཞན་ལ་ཆོས་འཁོར་བསྐོར་བ།    ༈   
ཚེ་ཕན་ཡོན་དང་ཉེས་དམིགས་བརྗོད་དེ་དམ་བསྒྲགས་བྱས་པ་ལྟར། དམ་གཞག་མཛད། ཁྱོད་ཀྱི་དམྱལ་བའི་ཆུ། ཞེས་དམྱལ་བ་ནི། སྡུག་བསྔལ་བར་བྱེད་པ་སྟེ། དེ་ལྟར་བྱེད་
པའི་ཆུ།    ༈    ལྟེ་བར་མེ་དཀྱིལ་གཏོར་མ་ཟུར་གསུམ་ལྟ་བུ། འདིར་ཆོ་གར་མི་གསལ་ཡང། དེ་དང་དུས་མཉམ་དུ་དམིགས་པ་གཙོ་བོའི་ཐུགས་ཀའི་འོད་
ཀྱིས་རྟེན་དང་རྟེན་པའི་དཀྱིལ་འཁོར་དཔག་མེད་སྤྱན་དྲངས་ཏེ་བསྟིམ་པར་མོས། སྤོགས་ཆོག་ལྟ་བུར། འོག་གི་རླུང་གིས་བར་སྣང་ལ་བཏེགས།    ༈   
མི་བསྐྱོད་རྡོ་རྗེ། མེ་ཏོག་བླ་མའི་ཐུགས་ཀ་ནས་བྱིན་རླབས་འོད་དང་བདུད་རྩིའི་རྣམ་པ་བྱུང་བ། མེ་ཏོག་ལ་བསྟིམ། མེ་ཏོག་སྤྱི་བོར་བཅིངས། དེ་ལས་བདུད་རྩི་རྒྱུན་བབས་པས་ལུས་

[227B]    ༈    རམ་གྱིས་སྡིག་སྒྲིབ་བསྲེགས་
ཨོཾ་གྱིས་འོད་གསལ་བར་བྱས། མིག་དྭངས་པ་དེ་ཉིད་ལས་འོད་ཟེར་འཕྲོས། གཙོ་བོའི་ཞལ་དགུའི་སྤྱན་བཅོ་བརྒྱད་ལ་ཕོག་དེ་རྣམས་ལས་ཡེ་ཤེས་སྤྱན་གྱི་ངོ་བོ་བདུད་རྩི་བབས་པ་
སློབ་མའི་མིག་ལ་ཐིམ་པས། ཡེ་ཤེས་ཀྱི་སྤྱན་གསར་པ་རེ་སྐྱེ་བའི་མོས་པ་བྱ།    ༈    ཞེས་པ་འདྲེན་བྱེད་རྟགས་ཀྱི་ཨེ་ཝཾ་ཙམ་མིན་པར། ལམ་དང་འབྲས་བུའི་
ཨེ་ཝཾ་རིམ་བཞིན་སྐྱེ་བར་བྱ།    ༈    རིམ་བཞིན་ངོ་སྤྲད། བྱུང་ན་དུར་ཁྲོད་དང་མེ་རི་ནས་བཟུང་ཞིབ་པར་གསུངས་ནས་ངོ་སྤྲད། དེ་ཡང་
གསང་བདེ་འཇིགས་གསུམ་མཐའ་དག་ལ་འདྲ་བར། ཕྱི་ནས་ནང་དུ་རིམ་བཞིན་ངོ་སྤྲད་པ་ཡང། རླུང་ནང་དུ་འདུ་བའི་རྟེན་འབྲེལ་གྱི་གནད་ཡོད། རྡོ་རྗེའི་གླུ་བླངས་པ། དཀྱིལ་
འཁོར་དུ་དེ་རིང་ཞུགས། ནང་གི་རྟེན་དང་བརྟེན་པའི་དཀྱིལ་འཁོར་ད་ལྟ་མཐོང། མེ་ཏོག་ཕྲེང་བའི་དབང་བསྐུར་བ་ཡང་ཐོབ་ཅེས་པའི་དོན་ཡིན།    ༈   

[228A]༄༅། །ཏིང་ཁེབས་དང་བཅས་བཏེགས་པ་ནི། དབང་ལྷས་དར་གོས་སོགས་རྒྱན་གྱིས་སྤྲས་ནས་བུམ་པ་བཏེགས་པའི་མཚོན་བྱེད། དབང་ལྷའི་སྐབས་འདིར། དྲི་གཟུགས་ཀྱི་ནང་
དུ་བསྡུས་ནས། གྲྭ་བཞིའི་ཐོད་པ་བཞི་དེ་གཟུགས། སྒྲ། རོ། རེག་གི་ལྷ་མོ་བཞིར་གྱུར། ཆུ་དབང་སྐབས། བྱུང་ན་བཀྲ་ཤིས་ཚིགས་བཅད་ཐམས་ཅད་གསུངས་དགོས་
ཁོམ་ལོང་མེད་ན། ཚིགས་བཅད་གཉིས་ཙམ་གྱིས་འཐུས། འདིར་བུམ་པ་སྤྱི་བོར་བཞག་པ། བུམ་ཆུ་སྤྱི་བོར་གཏོར་བ། བུམ་ཆུ་མྱང་བ་གསུམ་ཀ་མདུན་གྱི་སློབ་མ་འགའ་ཞིག་ཙམ་
ལ་མཛད་པ་ཕྱག་བཞེས་ཡིན། འདི་ཆུ་དབང་ཡིན་པས་མཐའ་རྟེན་ཆུ་དབང་ཟུར་དུ་མི་དགོས། མཐའ་རྟེན་ཆུ་དབང་འདི། བརྟན་བཞུགས་རབ་གནས་སམ་ཚོན་ལ་སྲ་རྩིའི་ཚུལ་དུ་
དབང་ཐོབ་པ་དེ་ཉིད་བརྟན་བྱེད་ཡིན། འཆམ་ཞུགས་རྫོགས་པ་ལྟར། རེ་རེ་བཞིན་དབང་ལྷ་རྣམས་བསྟིམ། དག་པ་ནི་གཙོ་བོས་གསུངས་བར་མོས། འདི་ལ། དག་བསྒྱུར་
བྱེད་གསུམ་ཡོད།    ༈    ཞེས་པ། འདོད་སྲེད་ཞགས་པས་འཁོར་བའི་བཙོན་རྭར་བཅིང། །ཞེས་པ་ལྟར་དང། འོད་དཔག་མེད་འདོད་ཆགས་སྦྱོང་

[228B] སངས་རྒྱས་ཀུན་གྱི་རྡོ་རྗེ་ཡི། ཞེས་པ་སངས་རྒྱས་རྣམས་ཀྱི་ཐུགས་རྒྱུད་ལ་ཡོད་པའི་ཡེ་ཤེས་ཀྱི་རྡོ་རྗེ་དེ།    ༈    གཡོན་
པའི་སོར་མོ་གསུམ་གྱིས་འཛིན་དགོས། གཡོན་པ་ཤེས་རབ་ཀྱི་རང་བཞིན་ཡིན་པ་དང། མཛུབ་མོ་གསུམ་གྱིས་སྣང་མཆེད་ཐོབ་གསུམ་མཚོན་ལ། དེ་དྲིལ་བུའི་ཁོག་པ་སྟོང་པར་
སྦྱར་བ། དེ་གསུམ་འོད་གསལ་སྟོང་ཉིད་དུ་དག་པ་མཚོན། དོན་གྲུབ་ཀྱི་དབང་རྫས། དྲིལ་བུ་འབྱུང་བའང། འཕྲིན་ལས་ཀྱི་གཙོ་བོ་གསུང་གི་མཛད་པ་ཆོས་སྟོན་པའི་སྒྲ་སྒྲོགས་པ་
   ༈    ཅེས་སྡུག་བསྔལ་སེལ་བའི་ཚུལ་ནི། འཁོར་བ་སྡུག་བསྔལ་ཅན་གྱི་རྩ་བ་གཏི་མུག་མ་རིག་པ་ཡིན་པ་དང། གཏི་
མུག་སྦྱོང་བའི་ལྷ་རྣམ་སྣང་ཡིན་པའི་གནད། དམ་ཚིག་གསུམ་བཟུང་བའི་མཇུག་འདི་མཐའ་རྟེན་ཆུ་དབང་གི་རྗེས་མ་ཡིན་པའི་དབང་གིས་ཆུ་དབང་རྒྱས་པར་བསྐུར་ལ་བུམ་ཆུ་འགྲེམས་
པར་མཛད། དེ་ཁོ་ན་ཉིད་བསྟན་པ་ཞེས་པ། དཀྱིལ་འཁོར་གྱི་ངེས་དོན་བསྟན་པ་ལ་ཟེར། དེ་ལ། སངས་དང། དེའི་རྣམ་ཅན་རྟེན་པ་ལྷ་དང། སངས་རྒྱས་མ་ཡིན་པ། དེའི་རྣམ་

[229A]༄༅། །ཅན་གྱི་དཀྱིལ་འཁོར་གཉིས་དེ་ཁོ་ན་ཉིད་དུ་སྟེ་ངེས་པའི་དོན་དུ་སངས་རྒྱས་ཡིན་པར་མཉམ་པ་དང། རྒྱུད་ཀྱིས་བསྡུས་པར་མཉམ་པ། འདི་རྣམས་གཙོ་བོས་ངོ་སྤྲོད་པའི་
མོས་པ་བྱ། ལས་རིམ་བསྟན་པ། ལས་སྣེ་སོགས་བསྐོས་མཚམས་རང་རང་གི་ལས་འགན་ངོ་སྤྲོད་པ་ལྟར། སློབ་དཔོན་དུ་བྱ་བའི་ལས་རིམ་རྣམས་བསྟན། སྔགས་དབང་གི་གོང་
འདིར་ཆོ་གར་མི་གསལ་ཡང། ཕྱག་བཞེས་ལ་སློབ་མ་གསང་བདེ་འཇིགས་གསུམ་སོགས་ཡི་དམ་གང་ཡིན་གྱི་སྐུར་གྱུར་པའི་མོས་པ་བྱ། ཆོ་གར་མེད་ཀྱང། ལས་ཀྱི་རྡོ་རྗེས་གཙོ་
བོ་ལ་གསོལ་འདེབས། བཅོམ་ལྡན་འདི་ལ་  ྾   ྾  ཞེས་སོགས་བྱ། བླ་མ་རང་ཉིད་ཀྱིས། སློབ་མར་སྔགས་དབང་བསྐུར་བའི་དོན་དུ་སྔགས་ཚར་གསུམ་གསུངས། དེ་ནས་བཟླས་
དམིགས་དང་བཅས། སྔགས་གསུམ་གྱི་རྗེས་ཟློས་མཛད། རྒྱུད་སྟོད་པས། སྔགས་གསུམ་སྦྲེལ་ནས་ཚར་གསུམ་དང། རྒྱུད་སྨད་པས། སྔགས་གསུམ་རེ་རེ་བཞིན་ཚར་གསུམ་རེ་
བྱས་པར། ཕྱི་མ་འདི་དམིགས་པ་བདེ་བས་ད་ལམ་དེ་ལྟར་བྱ་གསུངས། མིག་ལ་པྲཾ་ཡིག་བཀོད་པ། པྲཉྫའི་མིང་ཡིག་དང་པོ་ཐིག་ལེས་བརྒྱན་པ།    ༈   

[229B] དྭངས་བ་ཤེས་སྒྲིབ་མེད། རྙོག་པ་མེད་པ་སྙོམས་འཇུག་གི་སྒྲིབ་པ་མེད། མེ་ལོང་གིས་སྟོང་ཉིད་དོན་སྤྱིའི་ཚུལ་གྱིས་རྟོགས་པ་དང། མདའ་གཞུས་མདའ་
འབེམ་ཐལ་བྱུང་དུ་ཕུག་པ་ལྟར། དེ་མངོན་སུམ་དུ་རྟོགས་པའི་བག་ཆགས་བཞག་འཁོར་ལོ་ཡང། ཤིང་རྟའི་འཕང་ལོ་ལྟ་བུ་སྟེ། འདི་མཐོ་བ་ལ་འཕར་ཞིང། དམའ་བ་ལ་འབབ་པ་
སོགས་བྱེད་པ་སྟེ། དེ་ལྟར་ཆོས་འཁོར་སྐོར་ཅིག་ཅེས་དང། ཆོས་འཁོར་གང་བསྐོར་ཞེ་ན། གཤིན་རྗེ་གཤེད་ཀྱི་རྒྱུད་ཀྱི་པོ་ཏི། འདོད་ཆགས་བྲལ་བ་ལྟ་བུའི་སྡིག་ཅེས་པ། འདོད་
ཆགས་ལམ་བྱེད་བདེ་བ་ཆེན་པོའི་ལམ་དང་བྲལ་བ་ལ་བྱེད་པ་ལས། ཉོན་མོངས་འདོད་ཆགས་ལ་མི་བྱེད།    ༈    སྨིན་བྱེད་རྒྱུའི་དབང། གྲོལ་བྱེད་ལམ་གྱི་དབང་
གྲོལ་བ་འབྲས་བུའི་དབང་དང་གསུམ་ཡོད་པ་ལས། གསང་དབང་གི་བླ་མ་ཡབ་ཡུམ་བསྐྱེད་པ་དང། མཁའ་གསང་བྱིན་རླབས་སོགས་བླ་མས་དམིགས་པ་མཛད་པ་ལས། སློབ་མས་མ་
བྱེད་ཀྱང་འགྲིག་གསུངས། གསང་རྫས་འགྲིམ་སྐབས། དང་པོར་བྱང་སེམས་དཀར་པོ་མཚོན་བྱེད་ཞོ་འགྲེམས། དེ་རྗེས་བྱང་སེམས་དམར་པོ་མཚོན་པའི་ཆང་འགྲེམས། དེ་ནས་

[230A]༄༅། །ནང་མཆོད་ལྟར་བྱིན་གྱིས་བརླབས་ལ་བཀྲ་ཤིས་ཚིགས་བཅད་དང་པོས་བསྲེས་ནས་བྱིན། དེ་གསུམ་གསུམ་ག་ལ་རྟོགས་པ་འབུལ་བ་རྗེས་ཟློས།    ༈   
རླུང་དང། རླུང་འོད་ཟེར་ལྔ་པ་གཉིས་དོན་གཅིག་ཡིན་ལ། སྲོག་འཛིན་ཆེས་ཕྲ་ནོར་བུ་ཆུ་ཤེལ་ནི། །རྣམ་དག་འོད་གསལ་ལྷ་ཡི་ལམ་ལས་འོངས། །རབ་དཀར་ཟླ་ཟེར་བྱེ་བས་འཁྱུད་
པའི་སྐུ། །ཟུང་འཇུག་དང་པོའི་མགོན་པོ་ལ་ཕྱག་འཚལ། །མཆོག་ཏུ་གསང་བ་  ྾   ྾  མཆོག་ཏུ་ཡང་དག་འགྱུར། བར་ཕན་ཡོན་བཤད་པ། དངོས་གྲུབ་དམ་ཚིག་སྡོམ་པ་  ྾   ྾  དམ་
ཚིག་ལ་སོགས་བསྟེན། བར་དུ་དམ་ཚིག་བཤད་པ་དང། གལ་ཏེ་བླ་མ་སྨོད་དེ་བཞིན།།   ྾   ྾  རྣམས་ལ་སྡིག་པ་བཤགས། བར་ཉམས་ན་གསོ་ཚུལ་བཤད་པ། དེང་ཁྱོད་སྐྱེ་བ་འབྲས་
བུ་བཅས།།   ྾   ྾  ཁྱེད་རྣམས་ཕྱིན་པར་འགྱུར། བར་སྤྲོ་བ་བསྐྱེད་པ། རྒྱུད་སྨད་ཀྱིས། དབང་རྫས་བུམ་དབང་མཇུག་ཏུ་བསྡུ། རྒྱུད་སྟོད་ཀྱིས། དབང་རྫས་བདག་འཇུག་
ཟིན་ནས་བསྡུ། ཅེས་དཔལ་རྡོ་རྗེ་འཇིགས་བྱེད་ཀྱི་དབང་གི་ཟིན་བྲིས་འདི་བཞིན་དགའ་ལྡན་ཤར་རྩེ་ཛེ་སྨད་སྤྲུལ་མིང་པ་བློ་བཟང་དཔལ་ལྡན་བསྟན་འཛིན་ཡར་རྒྱས་སམ་མིང་གཞན་བློ་གཏེར་དགྱེས་པའི་ལང་ཚོས་བགྱིས་པས་དགེ་བས་འགྲོ་

[230B] །།



﻿
[659A]༄༅། །རྒྱུད་སྡེའི་བཅུད་ཕྱུང་ཟབ་གསལ་བཧཻ་རའི་དབང་ཊཱིཀ་
སྙན་བརྒྱུད་ཙིཏྟའི་རྒྱ་ཅན་བཞུགས་སོ། །

[660B] དུས་གསུམ་རྒྱལ་བ་ཀུན་
འདུས་བློ་བཟང་རྗེ། །འཇམ་དཔལ་ཞི་ཁྲོའི་གར་བསྒྱུར་ཡེ་ཤེས་
དབང། །སྙིགས་དུས་འགྲོ་ཀུན་བསྟན་ལ་འགོད་མཁས་པ། །རབ་རྒྱས་
རྗེ་བཙུན་བླ་མས་དགེ་ལེགས་
སྩོལ། །སངས་རྒྱས་སེམས་ཅན་ཆོས་ཉིད་མཉམ་པ་ལས། །སེམས་ཅན་
ལས་ཉོན་བློ་བུར་སྒྲིབ་པས་ནོན། །འོན་ཀྱང་རྒྱལ་བའི་འཕྲིན་ལས་
སྒྱུ་འཕྲུལ་གྱི། །ཐབས་མཁས་ཡིད་ཅན་མུན་པའི་སྨག་རུམ་ཅིལ། །དེ་
ལྟར་རྒྱལ་བའི་ཐུགས་རྗེའི་འཇུག་པ་
ཉིད། །བདག་སོགས་མཁའ་མཉམ་དཔལ་དུ་ལེགས་ཤར་ཏེ། །སྒྲིབ་གཉིས་
མྱུར་བྱད་ཚོགས་གསོག་གཉེན་པོ་རུ། །དབང་དོན་སྙིང་པོ་རག་བསྡུས་
འདིར་འགོད་དོ། །དེ་ཡང་བཀའ་གདམས་གསུངས་བགྲོས་ལས། ཚེ་འདིའི་
འདོད་པས་ཀུན་ནས་བསླངས་པའི་
དགེ་བ་ཅི་བྱས་ཐམས་ཅད་ཀྱང་དགེ་བ་ལྟར་སྣང་ལས་དོན་དུ་མི་
དགེ་བ་ཡིན་གསུངས། དེ་ལྟར་རྗེ་བླ་མ་ཙོང་ཁ་པ་ཆེན་པོས་
ཀྱང། དེ་ལྟར་འཁོར་བ་ལ་རྣམ་གྲངས་དུ་མར་ཉེས་དམིགས་སུ་
བརྟགས་ནས་བསྒོམ་པས་འཁོར་བའི་ཕུན་ཚོགས་ལ་སྲིད་པ་སུན་
འབྱིན་པའི་གཉེན་པོ་ཡང་མ་རྙེད། བདག་མེད་པའི་དོན་ལ་སོ་སོར་
རྟོག་པའི་ཤེས་རབ་ཀྱིས་ཚུལ་བཞིན་དུ་ཡང་མ་དཔྱད། བྱང་ཆུབ་
ཀྱི་སེམས་གཉིས་ལ་གོམས་པར་བྱེད་པ་དང་བྲལ་བའི་དགེ་སྦྱོར་
རྣམས་ནི། ཞིང་གི་མཐུ་ལ་བརྟེན་པ་འགའ་རེ་མ་
གཏོགས་པ་ཀུན་འབྱུང་རང་གི་བར་འགྲོ་བས་འཁོར་བའི་འཁོར་ལོ་
བསྐོར་པ་ཡིན་གསུངས། དེ་ཡང་སྤྱོད་འཇུག་ལས། ཇི་ལྟར་མཚན་མོ་
མུན་ནག་སྤྲིན་རུམ་ནས། །གློག་འགྱུ་སྐད་ཅིག་རབ་སྣང་སྟོན་པ་
ལྟར། །དེ་བཞིན་སངས་རྒྱས་མཐུ་ཡིས་བརྒྱ་ལམ་

[661A]༄༅། །ན། །འཇིག་རྟེན་བསོད་ནམས་
བློ་གྲོས་ཐང་འགའ་འབྱུང་
།ཞེས་གསུངས་པ་ལྟར། སོ་སོ་སྐྱེ་བོ་ཕལ་མོ་ཆེ་དག་གང་ཟག་གི་
བདག་ཏུ་འཛིན་པས་གཞི་བཟུང། དེ་ལ་བརྟེན་ནས་རྩ་བ་དང་ཉེ་
བའི་ཉོན་མོངས་པ་དུ་མ་དམ་ངམ་
ཤུགས་ཀྱིས་སྐྱེ་ཞིང། དེ་ལ་བརྟེན་ནས་ལུས་ངག་གི་ཉེས་སྤྱོད་
སྣ་ཚོགས་འཇུག་པ་ལ་ཚེ་རབས་ཐོག་མེད་ནས་གོམས་པ་དང་འདྲིས་
པར་བྱས་ཤིང། དེའི་བག་ཆགས་མཐུ་བརྟན་པས་སྲོག་ཆགས་གྲོག་
སྦུར་ཚུན་ཆོད་ལས་དང་ཉོན་མོངས་པ་དང་མི་དགེ་བའི་
སྤྱོད་པ་བསླབ་མི་དགོས་པར་རང་ཤུགས་ཀྱིས་འབྱུང་བ་ལྟ་བུས་
མཚོན། སྡིག་པའི་ལས་ནི་མཚན་མོའི་མུན་ནག་ལྟར་ཤིན་ཏུ་རྒྱ་ཆེ་
ལ། དགེ་བ་གསོག་པའི་བློ་ལ་རང་རས་ཐོག་མེད་ནས་མ་གོམས་པས་དེ་
བཞིན་གཤེགས་པའི་མཐུས་བློ་གསར་དུ་བཅོས་
ཏེ་འཇུག་དགོས་པས། དེ་ནི་དཔེར་ན་ཆུ་ཀླུང་ཆེན་པོ་ཞིག་ཐུར་དུ་
འབབ་པའི་རྒྱུན་གྱེན་དུ་ལྡོག་པ་དཀའ་བ་ལྟར་ཡིན་པས་དགེ་བ་གསོག་
པ་འདི་མཚན་མོའི་སྨག་རུམ་ན་གློག་འཁྱུག་པའི་སྣང་བ་རེས་འགའ་
ཙམ་འབྱུང་བ་ལྟར་དཀོན་པ་ཡིན། དགེ་བ་གསོག་
པར་རློམ་པ་ཕལ་ཆེ་བ་ཞིག་ཀྱང་ཚེ་འདིའི་འདོད་པ་འབའ་ཞིག་
གི་དབང་དུ་སོང་བས་ཕྱི་མ་མངོན་མཐོ་ཐོབ་བ་སོགས་ཀྱི་རྒྱུར་
འགྱུར་བ་སྲིད་མཐར་སྣང་བས་སངས་རྒྱས་དང་མཇལ་བའི་ཆོས་
ལྡན་གྱི་རྟེན་ལྟ་ཞོག་བདེ་འགྲོ་ཙམ་ཡང་ཐོབ་པའང་ཤིན་ཏུ་
དཀོན་པས་
མདོ་སྡེ་རྒྱན་ལས། མགོ་ལ་སེམས་ཅན་ཁུར་ཆེན་ཁྱེར་བ་ཡི། །སེམས་
དཔའ་མཆོག་ནི་དལ་གྱིས་འགྲོ་མི་མཛེས། །བདག་གཞན་སྣ་ཚོགས་
འཆིང་བས་རབ་བཅིངས་པས། །བརྩོན་པ་བརྒྱ་འགྱུར་དུ་ནི་བྱ་བའི་
རིགས། །ཞེས་གསུངས་པ་ལྟར་སེམས་ཅན་རྣམས་

[662B]
བསྔལ་ཡུན་རིང་ལ་ཤུགས་དྲག་པོས་མནར་བ་མ་བཟོད་ནས། དེ་ལས་
ཐར་པར་བྱེད་པའི་ཐབས་ཤིག་ད་ལྟ་ཉིད་དུ་ཐོབས་ཅི་མ་རུང་
སྙམ་པའི་སེམས་བསྐྱེད་ཀྱིས་ཀུན་ནས་བསླངས་ཏེ་ཉེ་ལམ་གསང་
སྔགས་བླ་མེད་ལ་འཇུག་དགོས་ལ་
དེ་ལྟར་རྗེ་བླ་མ་ཙོང་ཁ་པ་ཆེན་པོས། དབང་བཞིའི་གནད་དོན་
ཚུལ་བཞིན་ངེས་པ་ལས། །མཆོག་ཏུ་གྱུར་པའི་གདམས་པ་ཡོད་མིན་
ཞེས། །རང་གི་རྟོགས་པ་གླུ་རུ་བླངས་པ་འདི། །བླ་མ་རྣམས་དང་
འཇམ་དཔལ་དབྱངས་ལ་འབུལ། །ཞེས་དང། རྡོ་རྗེ་གུར་ལས། དམན་པ་
རྣམས་ལ་བྱ་བའི་
རྒྱུད། །བྱ་མིན་རྣལ་འབྱོར་དེ་ལྟག་ལ། །སེམས་ཅན་མཆོག་ལ་རྣལ་
འབྱོར་མཆོག་རྣལ་འབྱོར་བླ་མེད་དེ་ལྟག་ལ། །ཞེས་གདུལ་བྱ་དབང་
པོ་རྣ་རྟུལ་གྱི་རིམ་པ་དང་མཐུན་པར་རྒྱུད་སྡེ་བཞིར་གསུངས་
པའི་ནང་ནས། སྔགས་བླ་མེད་ནས་བཤད་པའི་ལུས་ལ་གནད་དུ་
བསྣུན་པའི་ཐབས་
མཁས་ཁོ་ན་ལ་རག་ལུས་པས། ཕ་རོལ་ཏུ་ཕྱིན་པའི་ཐེག་པའི་
རང་ལམ་ཙམ་གྱི་གཟུགས་སྐུ་ཡང་འགྲུབ་མི་ནུས་པས་ན་ལམ་དེའི་
བགྲོད་པ་རྫོགས་པའི་མཐར་ཡང་ངེས་པར་སྔགས་ཀྱི་ལམ་དུ་ཞུགས་
ཏེ་སྐུ་གཉིས་ཀྱི་རིགས་འདྲའི་ཉེ་རྒྱུ་ཟབ་མོ་བསྒྲུབ་དགོས། དེ་
ཡང་ད་ལྟ་ཉིད་
དུ་བསྒྲུབ་དགོས་ཏེ། རྒྱ་ཆེ་རོལ་པ་ལས། སྲིད་གསུམ་མི་རྟག་སྟོན་
ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་
མཚུངས། །འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། །རི་གཟར་
འབབ་ཆུ་བཞིན་དུ་མྱུར་མགྱོགས་འགྲོ་ཞེས་གསུངས་པ་ལྟར་འགྲོ་བ་
རྣམས་ཀྱི་ཚེ་ནི་མི་རྟག་པ་
རྒན་གཞོན་བར་མ་གོ་རིམ་མ་ངེས་པར་འཆི་བདག་གི་དགྲས་གཅེས་པས་
གླག་གི་གནམ་པར་ལྟར་གཡོ་ཞིང། ཤི་བའི་རྗེས་སུ་ཡང་དཀར་
ནག་གི་ལས་ཀྱི་རྗེས་སུ་འབྲངས་ཏེ་བདེ་སྡུག་འབྱུང་བའི་ལས་ཀྱིས་
རང་དབང་དང་བྲལ་བ་ན་ད་ལྟ་གནས་སྐབས་དང་མཐར་ཐུག་གི་
བདེ་བ་
འབྱུང་བའི་ཐབས་ཚུལ་དུ་རྣམ་པ་དུ་མ་ནས་འཇུག་དགོས་ཤིང། དེ་
ཡང་དཀོན་མཆོག་མཆོད་པ་སོགས་བསོད་ནམས་ཀྱི་ཚོགས་དང། བདག་མེད་
པའི་གནས་ལུགས་བསྒོམས་པ་སོགས་ཡེ་ཤེས་ཀྱི་ཚོགས་གསོག་པའི་རིམ་
པའོ། །དང་པོ་ཐུན་མོང་ལམ་གྱིས་རིམ་པས་རྒྱུད་སྦྱར་བ་

[663A]༄༅། །གཞིར་བཟུང་ནས་དེ་ཙམ་ལ་མ་ཞེན་པར། གསང་སྔགས་
བླ་ན་མེད་པའི་རྒྱུད་ལ་ཐོས་བསམ་སྒོམ་པས་འཇུག་པར་བྱ་དགོས་
ཇི་ལྟར་ན། རྣལ་འབྱོར་བླ་མེད་ནི་ཡུལ་ཤིན་ཏུ་ཕྲ་བའི་རླུང་
སེམས་ལམ་དུས་ཀྱི་སྐུའི་ངོ་བོར་བསྐྱེད་ནས་
སྙིགས་དུས་ཀྱི་ཚེ་ཐུང་དགུན་ཉི་ལྟ་བུ་འདི་ཉིད་ལ་མི་སློབ་
པའི་ཟུང་འཇུག་ཁ་སྦྱོར་བདུན་ལྡན་གྱི་གོ་འཕང་མངོན་དུ་བྱེད་
ནུས་པས་ན་ཐེག་ཆེན་གྱི་གང་ཟག་དབང་པོ་རྣོ་རྣོ་རྣམས་ཀྱིས་
ལམ་དེ་ལ་འཇུག་དགོས་ཤིང། དེ་ལྟར་སྔགས་བླ་མེད་ལའང་འཇུག་
སྒོ་མང་དུ་མཆིས་རུང་
འདིར་ཞེ་སྡང་ཐབས་རྒྱུད་ཀྱི་གཙོ་བོ་འཇམ་དཔལ་གཤིན་རྗེའི་
གཤེད་དཔལ་རྡོ་རྗེའི་འཇིགས་བྱོད་དེ་ལའང། ཞེ་དགུ་མ་རོ་ལངས་
བརྒྱད་སྐོར་མ། བཅུ་བདུན་མ། བཅུ་གསུམ་མ། དཔའ་བོ་གཅིག་པ་སོགས་
ལྷ་གྲངས་དང། ཞལ་གསུམ་ཕྱག་དྲུག་པ་ལ་སོགས་པ་རྣམ་
འགྱུར་མི་འདྲ་བ་ཡོད་པ་ལས། འདིར་ར་ལོ་རྡོ་རྗེ་གྲགས་ནས་ཉེ་
བར་བརྒྱུད་པའི་འཇིགས་བྱེད་ལྷ་བཅུ་གསུམ་མ་རྗེ་བཙུན་ཙོང་ཁ་
པ་ཆེན་པོས་མཛད་པའི་བཅུ་གསུམ་མའི་སྒྲུབ་ཐབས་ཟ་མ་ཏོག་དང་
དེའི་དཀྱིལ་ཆོག་རིན་ཆེན་ཕྲེང་བ་འཕགས་མཆོག་སྐལ་བཟང་རྒྱ་
མཚོའི་དབང་དོན་ཡང་གསལ་ལས་འབྱུང་བ་བཞིན་དུ་ལྷ་བཅུ་གསུམ་
མའི་དཀྱིལ་འཁོར་དུ་བདག་འཇུག་གི་རིམ་པའི་དམིགས་རྐང་རག་བསྡུས་
བླ་མའི་མན་ངག་ཁྱེར་བདེ་བར་བློ་དམན་བདག་འདྲའི་དྲན་གསོའི་
ཕྱིར་བཀོད་པ་ནི། དེ་ལྟར་དབང་གང་དུ་ལེན་པའི་དཀྱིལ་
འཁོར་དུ་ཡོད་ན། རས་བྲིས། རྡུལ་ཚོན། ལུས་གྲུབ་ཙམ་ནས་བསྒྲུབ་
གཞི་རང་ཆོས་སུ་ཡོད་པའི་ལུས་དཀྱིལ་བསམ་གཏན་གྱི་དཀྱིལ་འཁོར་
བློས་བསླང་དང་ལྔར་གསུངས་ཀྱང། རས་བྲིས། རྡུལ་མཚོན། བློས་
བསླང་གསུམ་ལ་རྣལ་འབྱོར་པས་དམིགས་པ་གནང་དུ་
བསྣུན་ཡང་རྫོགས་རིམ་གྱི་རྟོགས་པ་མཆོག་སྐྱེ་མི་ནུས་ཤིང། ལུས་
དཀྱིལ་གྱིས་སྒྲུབ་གཞི་ལུས་ལ་གནད་དུ་བསྣུན་པའི་ཐབས་ཀྱིས་དཔེ་
དོན་གྱི་འོད་གསལ་སོགས་རྫོགས་རིམ་གྱི་རྟོགས་པ་མཆོག་སྐྱེ་བས་ལུས་
དཀྱིལ་མཆོག་ཏུ་གསུངས་ཀྱང་ལས་དང་པོ་

[664B]
མང་ཞིང་རྒྱུ་ཚོགས་ཆེ་བ་སོགས་ཀྱིས་བསོད་ནམས་གསོག་ཕུལ་ཆེ་
བ་དང། བླ་མའི་མཚན་ཉིད་དཀྱིལ་འཁོར་བྲི་བ་སོགས་ཀྱི་ལས་ལ་
མཁས་པ་རྗེས་འཇུག་ལ་མཐོང་རྒྱུད་སོགས་དགོས་པའི་གནད་ཀྱིས་
མཐུན་
རྐྱེན་ཚང་ཞིང་དགག་བྱ་མེད་ན་ངེས་པར་རྡུལ་ཚོན་ལ་བརྟེན་
དགོས་གསུངས་པ་ལྟར། རྡོར་འཕྲེང་ལས། དཀྱིལ་འཁོར་ས་ཚོན་ཕྲ་
རབ་དང། །མཚུངས་པའི་དེ་བཞིན་གཤེགས་པ་ཀུན། །མཆོད་པ་ཉིད་
དུ་འགྱུར་བ་དང། །ད་ལྟར་འབྲས་བུ་འཁོར་བར་འཇུག་སངས་རྒྱས་
ཐམས་ཅད་
མཆོད་པ་ནི། །ལས་ཀྱི་སྒྲིབ་པ་དག་པར་འགྱུར། །ཞེས་རྡུལ་ཚོན་
གྱི་རྡུལ་ཕྲ་རབ་ཀྱི་གྲངས་དང་མཉམ་པའི་སངས་རྒྱས་མཆོད་
པ་དང་འདྲ་བའི་ཕན་ཡོན་ཐོབ་པར་གསུངས། འཇམ་དཔལ་རྩ་རྒྱུད་
ལས། དཀྱིལ་འཁོར་མཐོང་བ་ཙམ་གྱིས་ནི། །གཙང་མའི་གནས་སུ་
སྐྱེ་བར་འགྱུར། །
མཚམས་མེད་པ་དང་སྡིག་ཅན་ཡང། །རས་བྲིས་མཐོང་བ་ཙམ་གྱིས་
ནི། །སྐད་ཅིག་གིས་ནི་གྲོལ་བར་འགྱུར། །ཞེས་རྒྱུད་དུ་མ་ནས་ཕན་
ཡོན་དེ་ལྟར་བཤད་ལ། སྤྱིར་སངས་རྒྱས་ཀྱི་སྐུ་གཟུགས་མཐོང་བ་
ཙམ་ལའང་ཕན་ཡོན་ཚད་མེད་ཐོབ་པ་ཡིན་ཀྱང། རྒྱུད་ནས་བཤད་
པའི་ཕན་ཡོད་དེ་བཞིན་ཐོབ་པ་ལ་ནི་མཐོང་བ་ཙམ་གྱིས་མི་ཆོག་
པར་སྦྱོར་བ་དཀྱིལ་འཁོར་དུ་འཇུག་ཕྱིར་སྡིག་བཤགས་སྐྱབས་འགྲོ་
བྱང་སྡོམ་བཟུང་བ་དཀྱིལ་འཁོར་དུ་འཇུག་པའི་ཚེ་སེམས་བསྐྱེད་པ་
སྐུ་དང་ཕྱག་རྒྱ་སོགས་མཐོང་ནས་དང་བ་སྐྱེས་པ་ཆོས་མི་
སྤང་བ་
དང་སེམས་བསྐྱེད་མི་གཏོང་བ་སོགས་ཀྱི་དམ་ཚིག་བཟུང་བ་སོགས་
གཙོ་བོ་ཡིན་ནོ། །མདོར་ན་སྒྲིབ་པ་རྩ་བ་ནས་སྤོང་བ་ལ་སློབ་
པ་མཐའི་དོན་གྱི་འོད་གསལ་ངེས་པར་ཐོབ་དགོས་ཤིག་དེ་སྔགས་བླ་
མེད་ལ་མ་བརྟེན་པར་ཐོབ་ཐབས་མེད་པས་འཚང་རྒྱ་བ་ལ་ངེས་
པར་སྔགས་བླ་མེད་ལ་བརྟེན་དགོས་པའི་གནད་གཅིག་ཀྱང་ཡིན་
གསུངས། དེས་ན་འདིར་བྱིན་རླབས་ཀྱི་གཏེར་དུ་གྱུར་པ་ཡི་དམ་འདིའི་
དབང་ལུང་བསྙེན་པ་མཚན་ཉིད་ཚང་བ་སྔོན་དུ་འགྲོ་དགོས་པས་
སྙིང་པོ་མདོར་བསགས་ལས། སྔོན་དུ་བསྙེན་པ་ལ་འབད་ནས། །དེ་
ནས་

[665A]༄༅། །དཀྱིལ་འཁོར་དེ་ཉིད་ནི། །ཤིན་ཏུ་དུལ་བས་བརྟག་པར་
བྱ། །ལྷ་ནི་མཉིས་པར་མ་བྱས་ན། །བདག་ཉིད་རྣམ་པར་སུན་འབྱིན་
ཡིན། །ཞེས་གསུངས་པ་ལྟར་ཕྱག་ལེན་ལ་ཁེལ་བའི་རྣལ་འབྱོར་པས་
རྡུལ་ཚོན་གྱི་དཀྱིལ་འཁོར་བྱེད་ཚེ་སྔོན་
བྱོན་དམ་པའི་ཕྱག་ལེན་ལྟར་མཐོང་གོམས་ལེགས་པར་ཡོད་པ་དང་
རས་བྲིས་ཡིན་ཚེ། སྟེགས་ཇི་ལྟར་མཚམ་པ་རྟེན་ཁེབས་སོགས་ཀྱིས་
ལེགས་པར་བཀབ་པའི་སྟེང་དུ་དཀྱིལ་འཁོར་ལེབ་མོར་བཀྲམ་གཟར་
འཕྱང་མི་རུང་གསུངས། སྔར་བསྒྲུབ་ཐམས་སྐབས་ནས་
བདག་མཁུན་ཐ་མི་དད་འཇུག་པ་གཅིག་པའི་སྒོ་ནས་སྒྲུབ་ཐབས་ནས་
འབྱུང་བའི་སྔོན་འགྲོའི་ཉེར་མཆོད་སོགས་ལྷ་གྲངས་དང་མཉམ་
པའི་ཚར་བཅུ་ལས་མི་ཉུང་བ་མཐོང་རྒྱུད་ལྟར་བཤམས་ནས་ཚོགས་
ཞིང་གི་བར་བཏང་བའི་མཚམས་སུ་བུམ་པ་བསྒྲུབས། རྣམ་
བུམ་ཚད་ལྡན་མགུལ་ཆིངས་གཙང་མས་ཐོར་ཅོག་གསུམ་གྱི་ཚུལ་དུ་
དཀྲིའོ། །འབྲས་བུ་ཅན་གྱི་ཤིང་གིས་རྒྱན། ཆུ་གཙང་མས་གསུམ་
གཉིས་གང་བ་དང། ཆ་གཅིག་སྟོད་པར་འཇོག་ཆ་གཉིས་བཀང་བས་
གཟུགས་སྐུ་དང། སྟོང་པའི་ཆ་གཅིག་གིས་ཆོས་སྐུ་མཚོན་
ཚད་དང་ལྡན་པའི་བུམ་རྫུས་རྣམས་གཞུག་ཀུ་ཤའི་གདན་ལ་
བཀོད། བུམ་སྒྲུབ་སྐབས། ཨོཾ་ཏཔེཏ་ཞི་བྱེད་ཞི་བྱེད་ཆེན་པོ་ལ་
གཞི་ཚུགས། ཞེས་པ་གངྒའི་ཆུ་འགུགས་པའི་སྔགས་དེ་བརྗོད་པ་
དང་དུས་མཉམ་དུ་ཡན་ལག་བརྒྱད་དང་ལྡན་པའི་ལྷའི་ཆུ་བོ་
གངྒཱའི་དྲངས་ནས་བུམ་
པའི་ཆུ་དང་འདྲེས་པར་མོས། ལས་བུམ་ཀྱང་སྒྲུབས། མཚོན་དོན་
རྣམས་དབང་དོན་དེ་ཉིད་ཡང་གསལ་ལ་གཟིགས། དེ་ནས་བདག་ཉིད་
དཀྱིལ་འཁོར་གྱི་དབུས་སུ་འདུག་པར་མོས་ནས་བྲིས་པའི་དཀྱིལ་འཁོར་
དང་རང་ཉིད་ལ་ལས་སྔགས་བརྗོད་ཅིང་ལས་བུམ་གྱི་ཆུས་
བསང་གཏོར་བྱས་པའི་ཚེ་བླ་མ་གཤིན་རྗེ་གཤེད་དུ་གསལ་བའི་
ཐུགས་ཀ་ནས་རལ་གྲི་གཤིན་རྗེ་གཤེད་ཀྱི་ཚོགས་དཔག་ཏུ་མེད་པ་
སྤྲོས་ནས་དབང་ནོད་པ་ལ་བར་དུ་གཅོད་པའི་བགེགས་ཐམས་ཅད་རྒྱ་
མཚོའི་ཕར་འགྲམ་དུ་བསྐྲད་ནས་ནམ་དུ་ཡང་ལྡང་པ་མེད་པར་

[666B] ཨོཾ་ཁངྒ་དཧྲི་ཀ་ཧཱུཾ་ཕཊ། ཅེས་
བསངས་ཆུ་འཐོར། སྔགས་གཉིས་ཀྱི་དོན་སྒོམ། སྔགས་དང་པོའི་
དོན། ཨོཾ་ནི་རྡོ་རྗེ་གསུམ་དབྱེར་མི་ཕྱེད་པ་མཚོན། །བཟུང་འཛིན་
གྱིས་བསྡུས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་
བདག་ཉིད་དང། སྔགས་
གཉིས་པའི་དོན་ཡུལ་སྟོང་པ་ཉིད་དང། ཡུལ་ཅན་བདེ་བ་ཆེན་པོའི་
ཡེ་ཤེས་གཉིས་དབྱེར་མི་ཕྱེད་པའི་བདག་ཉིད་དེ་ངའོ་སྙམ་དུ་
རྒྱལ་བའི་ཐུགས་ཆོས་སྐུ་ལ་ང་རྒྱལ་བཞག་ནས་སྒོམ་པར་བྱེད་
པ་ཡིན་ནོ། །རང་དང་ཚོགས་ཞིང་གི་ལྷ་དང། ཞེས་པ་ནས་
འབྱིན་སྔགས་
བརྗོད་སྐབས་རང་དང་གཙོ་བོའི་མཚན་མ་དང་ངོ་བོ་དབྱེར་མེད་
དུ་གྱུར། དེ་བཞིན་དུ་ཨོཾ་ཛི་ན་ཛི་ཀ། ཅེས་པ་ནས། གཅིག་ཏུ་
འདུས། ནང་གི་ཤ་བགྱི་མཚན་མ་དང་ངོ་བོ་དབྱེར་མེད་དུ་གྱུར་
ཞེས་པ་ནས། དམ་ཚིག་གི་གཞལ་ཡས་ཁང་ལ་ཐིམ་པར་གྱུར། ཞེས་
འདོན་པ་སྤོ་
དེས་ན་མངལ་འབྱིན་གྱི་དགོས་པ་ནི་གདུལ་བྱ་འདོད་ཆགས་ཅན་རྗེས་
སུ་བཟུང་བ་དང། བདེ་ཆེན་གྱི་ཡེ་ཤེས་ལམ་དུ་བྱེད་པ་དང། ཆོས་
སྐུ་སྐྱེ་བ་མེད་པ་ལ་སྐྱེ་བའི་རྣམ་འཕྲུལ་སྟོན་པ་མཚོན་པའི་
ཕྱིར། མངལ་འབྱིན་སྒྲུབ་ཚུལ་བྱུང། སྒྲུབ་ཐབས་རྫོགས་པར་
བསྟོད་པ་དང་
བཟླས་པ། འདས་མ་འདས་ཀྱི་གཏོར་མ་རྣམས་བླ་མའི་ཕྱག་བཞེས་
བཞིན་གཙང་ལ་གྱ་ནོམ་པ་བཀོད་མཛེས་བཤམས་པ་སྒྲུབ་ཐབས་ལས་
འབྱུང་བ་བཞིན་ཚིག་རྣམས་ཆད་ལྷག་མེད་པར་དལ་བུས་ཉམས་སུ་
བླངས་ཏེ་ཕུལ། རྡུལ་ཚོན་ཡིན་ཚེ་སྐབས་འདིར་དཀྱིལ་
འཁོར་གྱི་ཕྱི་རོལ་ཏུ་ཕྱོགས་སྐྱོང་གི་གཏོར་མ་འབུལ་བ་སོགས་ཡོད་
ཀྱང་རས་བྲིས་ལ་མ་བྱས་ཀྱང་ཆད་པའི་སྐྱོན་མེད་དམ་དངོས་སུ་
གནང་བ་མ་མཐོང། རང་ཉིད་སྐད་ཅིག་གིས་ཧཱུཾ་མཛད་སྔོན་པོ་
ཞེས་པ་ནས། རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་གྱི་ནང་དུ་
ཐོགས་
པ་མེད་པར་ཞུགས་པར་གྱུར། ཞེས་པ། འཇུག་ཚུལ་ལ་དཀྱིལ་འཁོར་གྱི་
སྟེང་ནས་ཐལ་བྱུང་དུ་འཇུག་པ་ལ་ཡེ་ཤེས་པའི་འཇུག་པ། སྒོ་ནས་
འཇུག་པ་ལ་རྡོ་རྗེ་སློབ་མའི་འཇུག་པ། ཕྱོགས་བཞི་ནས་ཐོགས་མེད་
དུ་འཇུག་པ་ལ་རྡོ་རྗེ་སེམས་དཔའི་འཇུག་པ། འདིར་དཀྱིལ་འཁོར་

[667A]༄༅། །ནམ་མཁའ་བཏེག་ཙམ་བྱས་པའི་འོག་ནས་འཛུལ་ཏེ་ནང་དུ་
འཇུག་པ་ལ་རྡོ་རྗེ་ཤུགས་ཀྱི་འཇུག་པ་ཞེས་པ་དེ་ཡིན་ལ། རང་
ཉིད་ཧཱུཾ་མཛད་ཀྱི་ང་རྒྱལ་དང་ལྡན་པས་ཧཱུཾ་བཞི་པའི་
སྔགས་ཟློས་ཤིང་མེ་ཏོག་གི་ཕྲེང་བ་བླངས་རྡོ་རྗེ་གསོར་དྲིལ་
བུ་
གསིལ་ནས་རྡོ་རྗེའི་རྐང་པས་ལྷ་རྣམ་གྱི་སྟེང་ནས་བསྐོར་བ་
གསུམ་བྱས་པར་མོས་ནས་མེ་ཏོག་བཟུང་སྟེ་ཤར་སྒོའི་ཐད་ནས། ཨོཾ་
མཆོག་ཏུ་བདེ་བའི་སེམས། ཞེས་བརྗོད་ནས་མེ་ཏོག་གི་ཕྲེང་བ་གཙོ་
བོའི་དབུ་ལ་ཕུལ་བར་མོས། ཧི་ཧི་ཞེས་ཧི་ལྔས་ཡེ་ཤེས་ལྔ་དང་
ཛཿ་ཧཱུཾ་བཾ་
ཧོཿ་ས་དགུག་གཞུག་བཅིངས་མཉེས་བྱས་ནས་རང་ལ་བྱིན་གྱིས་བརླབས་
པའི་ཕྱིར་ཡིན་ལ། དེ་ཡང་མཆོག་ཏུ་བདེ་བ་སྟེ་ཤིན་ཏུ་དགའ་བའི་
སེམས་ཀྱི་རོལ་པ་དང་ལྡན་བས་སྒེག་པ་སྟེ་ལུས་གུས་པའི་རྣམ་
འགྱུར་གྱི་ཕྱག་འཚལ་བས་བཅོམ་ལྡན་འདས་ལ་འཁྲིལ་བའི་ཚུལ་དུ་
འདུད་
དོ། །ཞེས་པའོ། །དེ་ནས་ཁྲོ་བོའི་ལྟ་བས་བལྟ་ཞིང་དཀྱིལ་འཁོར་
ལ་གཡས་སྐོར་བྱས་ཏེ་ནུབ་ཏུ་སོང་ནས་རྐང་བ་གཡོན་བརྐྱང་
དང། ལག་པ་གཉིས་ཧཱུཾ་མཛད་ཀྱི་ཕྱག་རྒྱ་བྱས་ལ། ཨོཾ་བྫྲོད་
གྷཱ་ཊ། ཞེས་བརྗོད་ཅིང། ཕྱག་རྒྱ་དེ་བཀྲོལ་ནས་ཤར་སྒོ་ནང་
ནས་ཕྱེ་བར་བསམས། དེ་བཞིན་
དུ་བྱང་ནས་ལྷོ་སྒོ་ཤར་ནས་ནུབ་སྒོ། ལྷོ་ནས་བྱང་སྒོ་རྣམས་
སྔགས་དང་ཕྱག་རྒྱས་ཕྱེ་བར་མོས། བྫྲ་ཨུདྒཱ་བའི་སྔགས་
དོན་ནི། རྡོ་རྗེ་ཕྱེ་ཞིག་དམ་ཚིག་རབ་ཏུ་ཆུག་ཅིག་ཞེས་པའོ་
དེ་ནས་ཤར་སྒོ་ནས། ཨོཾ་ས་མ་ཡ་བྲ་ངེ་ཞེས་བརྗོད་ནས་སྔར་
ཕུལ་བའི་མེ་ཏོག་གི་ཕྲེང་
བ་གར་བྱེད་ཅིང་བླངས་ལ་རང་གི་མགོར་བཅིངས། ས་མ་ཡའི་
སྔགས་དོན་དམ་ཚིག་རབ་ཏུ་འཇུག་པར་བགྱིའོ། །ཞེས་པའོ། །དཀྱིལ་
འཁོར་ལ་ཕྱག་བྱས་ཏེ། སེམས་ཅན་ཐམས་ཅད་ལ་དངོས་གྲུབ་ཅེས་
སོགས་བརྗོད། འདི་ལ་སོགས་པ་བདག་མདུན་ཐ་མི་དད་དུ་སྒྲུབ་པ་
རྣམས་
ལ་སྐབས་འདིར་རང་གཙོ་བོ་ལས་ལོགས་སུ་ཕྱེ་སྟེ། རང་ཉིད་ཤར་
སྒོའི་ཕྱི་རོལ་ཏུ་དབང་ཞུ་བའི་སློབ་མའི་ཚུལ་དང། བླ་མ་
དང་དཀྱིལ་འཁོར་གྱི་གཙོ་བོ་ཐ་མི་དད་བས་དབང་གི་བྱ་བ་
རྣམས་མཛད་པར་མོས་ལ་འོག་ནས་འབྱུང་བའི་དབང་རྫས་ལྷར་
བསྐྱད་པ་དང། དབང་ལྷ་

[668B]
མ་བྱས་ན་འདིར་བྱིན་གྱིས་བརླབས། ཐོག་མར་དཀྱིལ་འཁོར་དུ་འཇུག་
པའི་སྐོར་རྣམས་ཞུ་པའི་ཡོན་དུ་མཎྜལ་རྒྱས་པ་ཕྱག་ལེན་ལྟར་
འབུལ། དེ་ཡང་མཎྜལ་གྱི་གནད་རྣམས་དང་འབུལ་ལུགས་ཚོམ་བུ་བཀོད་
པའི་གྲངས་
སོགས་ལེགས་པར་ཤེས་པ་གནད་དམ་པའོ། །དེ་ལྟར་སྔོན་དུ་དཀྱིལ་
འཁོར་གྱི་ཁང་པའི་ཕྱི་རོལ་དུ་ལས་བུམ་གྱིས་ཁྲུས་མཛད་པའི་
ཕྱག་ལེན་ལྟར། ཆོག་རོགས་སོགས་གྲལ་དུ་འཁོད་མུས་ཡིན་ཚེ། ཇི་
ལྟར་བལྟམས་པ་སོགས་བརྗེད་ནས་བུམ་ཆུ་འགྱེད་དགོས་པ་ཡིན། དད་པས་
སེམས་
ཀྱི་དྲི་མ་འཁྲུང་པ་དང་སྡོམ་པ་ལ་ཉེས་པས་མ་གོས་པར་གནས་
པ་གཉིས་ནང་གི་ཁྲུས་དང། བཤགས་པ་དང་གསོལ་འདེབས་སོགས་
གསང་བ་འཁྲུས་པ་དང། ཕྱག་རྒྱ་འཆིང་བ་རྣལ་འབྱོར་གྱི་
ཁྲུས་དང། ཆུས་དྲི་མ་འཁྲུ་བ་ཕྱིའི་ཁྲུས་དང་གོས་གསར་པ་
གཙང་མ་བགོ་བ་སོགས་ནང་གསེད་
ལ་མང་དུམ་ཆིས་སོ། །དཔེར་ན་འཇིག་རྟེན་ན་དགའ་སྟོན་ཆེན་པོ་
སྒྲུབ་པའི་སྐབས་ཁྲུས་པ་དང་ཙང་སྤྲའི་གོས་གསར་པ་བགོ་བ་
སོགས་རྟེན་འབྲེལ་བསྒྲིགས་དགོས་ན་འདིར་འཇིག་རྟེན་གྱི་དོན་ཆེན་པོ་
གང་གིས་ཀྱང་བསྒྲུན་དུ་མེད་པའི་ཉེ་ལམ་དཀྱིལ་འཁོར་ཆེན་པོར་
ཞུགས་ནས་དབང་
ནོད་པ་ལ་ཁྲུས་དང་གཙང་སྦྲ་སོགས་ཤིན་ཏུ་ཡང་བྱ་དགོས་པ་
ཡིན་ནོ་གསུངས། དེ་ནས་གསོལ་འདེབས་ཀྱི་དོན་དྲན་བཞིན་དུ་བླ་མའི་
གསུང་གི་རྗེས་སུ་ཟློས་པར་མོས་ནས། ལག་གཉིས་མེ་ཏོག་དང་བཅས་
ཐལ་མོ་སྦྱར་ཏེ། རོ་ལངས་མ་དང་ལྷན་ཅིག་སྦྱོར། །དགའ་ཆེན་
ཁྱོད་
བདག་ཅས་པ་ནི། ལྷན་སྐྱེས་ཀྱི་བདེ་བ་ཆེན་པོ་དང་སྟོང་པ་
ཉིད་གཉིས་སུ་མེད་པའི་ཡེ་ཤེས་ངེས་དོན་གྱི་རྡོ་རྗེ་འཆང་བཞིན་
ལག་གི་རྣམ་པར་ཤར་བའི་བླ་མ་དེ་ལ་དགའ་བ་ཆེན་པོ་ཞེས་
བརྗོད་ནས་ཁྱོད་ནི་བདག་ལ་རྡོ་རྗེ་ཐོག་བའི་ལམ་ཕྱིན་ཅི་མ་ལོག་
པར་སྟོན་པར་མཛད་པའི་སློབ་
དཔོན་ཁྱོད་ནི་བདག་ལ་དགོངས་པར་མཛད་དུ་གསོལ། ཞུ་བ་གང་འབུལ་
བ་ཡིན་ཞེ་ན། བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་
པོ་བདག་འཚལ་ལོ། ཞེས་པ་ཡང། ཉན་རང་གི་བྱང་ཆུབ་ནི་དམན་
པའི་བྱང་ཆུབ་དང། དེ་ལས་ཆེས་མཆོག་ཏུ་གྱུར་པའི་མི་སློབ་
པའི་

[669A]༄༅། །ཟུང་འཇུག་རྡོ་རྗེ་འཆང་གི་གོ་འཕང་དམ་པ་ནི་བྱང་
ཆུབ་ཆེན་པོ་ཡིན་ལ། དེའི་ཚུལ་ནི་དེར་བགྲོད་པའི་ལམ་སྟེ་དེར་
ཞུགས་ན་བྱང་ཆུབ་གཞན་དུ་འགྱུར་བ་མེད་པས་བརྟན་པ་དང་
དེའི་གོང་ན་ལམ་འབྲས་གཞན་མེད་པའི་ཕྱིར་ཆེན་
པོའོ། །བླ་མ་ལ་རྡོ་རྗེ་འཆང་དངོས་སུ་བལྟས་ཏེ། མར་འཁོར་བ་
དང་ངན་སོང་གི་འཇིགས་པ་ལས་སྐྱོབ་པ་དང། ཡར་སངས་རྒྱས་
ཀྱི་སར་ཁྲིད་པའི་དེད་དཔོན་གཅིག་ཏུ་ངེས་པས་མགོན་པོ་ཆེན་པོ་
ཞེས་བོས་ནས་ཁྱེད་ཀྱིས་བརྙེས་པའི་བྱང་ཆུབ་དེར་ལམ་གཞན་
གྱིས་བགྲོད་
མི་ཐུབ་པ་དེ་བས་ན། བླ་མེད་རྡོ་རྗེ་ཐེག་པའི་འཇུག་སྒོ་དབང་
བཞི་རྫོགས་པར་བསྐུར་བ་དང། རིམ་གཉིས་ཀྱི་ཉེ་ལམ་རྣམས་བདག་
འཚལ་བ་སྟ་འདོད་པས་གནང་བར་མཛོད་ཅིག་དམ་ཚིག་དེ་ཉིད་བདག་
ལ་སྩོལ། །ཞེས་པ་ནི། རྡོ་རྗེ་ཐེག་པའི་སྒོར་ཞུགས་ནས་ཀྱང་
དངོས་གྲུབ་
ཐོབ་མི་ཐོབ་ནི་དམ་ཚིག་དང་སྡོམ་པ་རྣམ་པར་དག་པ་བསྲུང་མ་
བསྲུང་ལ་རག་ལས་པར་མཐོང་ལ། དེའི་ཕྱིར་ཇི་ལྟར་བསྲུང་བར་
བྱ་བའི་སྔགས་ཀྱི་དམ་ཚིག་ཕྲ་རགས་ཀྱི་དོན་ཐམས་ཅད་ཀྱང་
བདག་ལ་གསལ་པོར་བསྟན་དུ་གསོལ་ཞེས་པའོ། །བྱང་ཆུབ་སེམས་ཀྱང་
བདག་ལ་སྩལ། །ཞེས་པ་ནི། རྡོ་རྗེ་ཐེག་པའི་ལམ་དུ་ཞུགས་པ་ལ་
ཡང་བྱང་ཆུབ་ཀྱི་སེམས་སྔོན་དུ་འགྲོ་དགོས་ཏེ། དེ་མེད་ན་ཐེག་
ཆེན་པའི་གྲལ་དུ་ཡང་མི་ཚུད་པ་ཡིན་པས་ན་ཐེག་ཆེན་ལམ་གྱི་
གཞུང་ཤིང་བྱང་ཆུབ་སེམས་དེ་ཡང་བདག་ལ་སྩལ་དུ་གསོལ་
།ཞེས་
དང། སངས་རྒྱས་ཆོས་དང་ཞེས་སོགས་ནི་གོང་དུ་སྨོས་པའི་ལམ་
གྱི་རིམ་པ་དེ་དག་ཐམས་ཅད་ཀྱི་སྔོན་དུ་སངས་རྒྱས་དང་ཆོས་
དང་དགེ་འདུན་ཏེ་དཀོན་མཆོག་གསུམ་ལ་སྐྱབས་སུ་འགྲོ་དགོས་ཏེ། དེ་
མེད་ན་ནང་པ་སངས་རྒྱས་པའི་གྲལ་དུ་ཡང་མི་ཚུད་པས་སྐྱབས་
སུ་
འགྲོ་བ་ཡང་བདག་ལ་སྩོལ་ཞིག་ཐར་པ་ཆེན་པོའི་གྲོང་མཆོག་
ཏུ། །ཞེས་སོགས་ནི་དེ་ལྟར་སྐྱབས་འགྲོ་སེམས་བསྐྱེད་ནས་བཟུང་སྟེ་
ལམ་གྱི་རིམ་པ་མཐའ་དག་ཕྱིན་ཅི་མ་ལོག་པར་སྟོན་པའི་སྒོ་ནས་
བདག་རིང་པོར་མི་ཐོགས་པར་བདེ་ཆེན་ཐར་པ་ཆེན་པོའི་གྲོང་
ཁྱེར་དུ་

[670B] །ཞེས་ལན་གསུམ་བརྗོད། ཅང་མི་
གསུང་བར་ཞལ་གྱི་བཞེས་བྱུང་སྙམ་པ་བྱེད། ཨཿ་ཁཾ་བའི་ར་
ཧཱུཾ། ཨཱ་སྣང་མཐའི་ས་བོན། ཁཾ་དོན་གྲུབ། བའི་རྣམ་སྣང་གི་
མིང་ཡིག་དང་པོ། ར་རིན་འབྱུང། ཧཱུཾ་མི་བསྐྱོད་པའི་ས་བོན་ཡིན་
པས། བླ་མས་ཡེ་ཤེས་ལྔའི་རང་
བཞིན་གྱི་མེ་ཏོག་གི་ཕྲེང་བ་བྱིན་པར་མོས་ལ་བླངས། ཨོཾ་
ཙཀྵུས་མིག་དང་བཅིངས། མིག་དར་དམར་པོ་བྱེད། དར་ནི་མི་གསལ་
བ་དང། བཀབ་པ་ནི་གསང་བ་མཚོན་པ་ཡིན་གསུངས། ཨོཾ་ཁངྒ་
དྷྲེཨྐ་ཧཱུཾ་ཕཊ། སྟོད་གཡོགས་དང་སྨད་གཡོགས་སོགས་དང་གཙུག་
ཏོར་རྣམས་ཀྱིས་རང་
ཉིད་ཐ་མལ་གྱི་སྣང་ཞེན་ལ་ཡེངས་པའི་བག་མེད་པ་དེ་ཉིད་
ལྷའི་སྣང་ཞེན་བག་ཡོད་པས་བསྲུང་དགོས་པ་དེ་དྲན་པའི་ཕྱིར་
དུ་ལྷའི་ཆོས་སུ་བཞུག་པ་ཡིན་གསུངས། དེ་ནས་བྱང་སྡོམ་འཛིན་
སྐབས། བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་དཔལ་
རྡོ་རྗེ་འཇིགས་བྱེད་སོགས་
དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་
མཁའ་འགྲོ་ཆོས་སྐྱོང་བསྲུང་མའི་ཚོགས་དང་བཅས་པ་སྤྲིན་
ཕུང་སྟིབ་པ་ལྟར་བཞུགས་པར་མོས་པའི་སྤྱན་སྔར་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ་
དེའི་ཕྱིར་དུ་བྱང་ཆུབ་སེམས་
དཔའི་སྡོམ་པ་བླངས་ཏེ་རྒྱལ་སྲས་ཀྱི་སྤྱོད་པ་ལ་བྱང་ཆུབ་མ་
ཐོབ་ཀྱི་བར་དུ་བསླབ་པར་བྱའོ་སྙམ་པའི་བྱང་སྡོམ་ལེན་འདོད་
བསྲུང་འདོད་སོགས་བསྐྱེད་ལ། བླ་མའི་རྗེས་སུ་ཟློས་པར་མོས་ནས་
དཀོན་མཆོག་གསུམ་ལ་བདག་སྐྱབས་མཆིས། །ནས། སངས་རྒྱས་འགྲུབ་
པར་
ཤོག་བར་ལན་གསུམ་དམིགས་པ་དང་བཅས་ཚིག་དལ་བུས་བརྗོད་ནས་
བྱང་སྡོམ་བཟུང། ཐོབ་བློ་བསྐྱེད། དེ་ནས་འཁོར་ལོ་ཕྱིར་མི་ལྡོག་
གཔའི་དབང། ཞེས་པ་ནས། སློབ་དཔོན་བདག་འགྱུར་གསུང་དུ་གསོལ་
།ཞེས་སྔགས་སྡོམ་གྱི་དོན་དུ་གསོལ་བ་གདབ། དེ་ནས་སྔགས་
སྡོམ་ལེན་ཡུལ་སྔར་ལྟར་གསོལ་བཏབ་པའི་སྤྱན་སྔར། སེམས་ཅན་
ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་དུས་
མྱུར་བ་མྱུར་བ་ཉིད་དུ་ཐོབ་པར་བྱ། དེའི་ཆེད་དུ་གསང་སྔགས་
ཀྱི་སྔགས་ཀྱི་སྡོམ་པ་བླངས་ཏེ་རིགས་ལྔ་སྤྱི་དང་བྱེ་བྲག་གི་
དམ་ཚིག་རྣམས་ཚུལ་བཞིན་

[671A]༄༅། །དུ་བསྲུང་བར་བྱའོ་སྙམ་པས་སངས་རྒྱས་
བྱང་ཆུབ་
སེམས་དཔའ་ཀུན། །ཞེས་པ་ནས། སེམས་ཅན་མྱ་ངན་འདས་ལ་བཀོད་
།བར་ལན་གསུམ་གྱིས་སྔགས་སྡོམ་བརྡ་འཕྲོད་པར་བཟུང། སྔར་མ་
ཐོབ་པ་ཐོབ་པ་དང་ཐོབ་པ་གོང་དུ་སྤེལ་བར་
བསམས། དེ་ཡང་ལྟུང་བ་འབྱུང་བའི་སྒོ་བཞི་ནི་བསླབ་བྱའི་གནས་
རྣམས་མི་ཤེས་པ་ལྟུང་བ་འབྱུང་བའི་སྒོ་ཡིན་པས་ན་རིགས་ལྔ་
སོ་སོའི་དམ་ཚིག་དང་རིགས་ལྔ་སྤྱིའི་དམ་ཚིག་སོགས་རྩ་ལྟུང་
རྣམ་བཤད་སོགས་ལས་ཤེས་པ་གལ་ཆེ། ཉོན་མོངས་མང་བ་ལྟུང་བ་
འབྱུང་བའི་སྒོ་ཡིན་པས། རང་རྒྱུད་ལ་ཉོན་མོངས་གང་ཤས་ཆེ་
བ་བརྟགས་ཏེ། དེའི་གཉེན་པོ་བརྟེན་པའི་སྒོ་ནས་འབུར་འཇོམས་བྱས་
ཏེ་ཉོན་མོངས་ཀྱི་དབང་དུ་མི་འགྲོ་བར་བྱ། བག་མེད་པ་ལྟུང་བ་
འབྱུང་བའི་སྒོ་ཡིན་ཏེ་ལེ་ལོ་དང་སྙོམས་ལས་སོགས་ཀྱི་དབང་དུ་
མ་
སོང་བར། ལེ་ལོ་སོགས་སྤངས་ནས་བརྩོན་འགྲུས་དང་བཅས་ཏེ་བླང་
དོར་གྱི་གནས་རྣམས་མ་བརྗེད་པའི་དྲན་པ་བསྟེན་ནས་འཕྲལ་དུ་
རང་གི་སྒོ་གསུམ་གྱི་དམ་སྡོམ་དང་འགལ་མི་འགལ་ཡང་ནས་ཡང་དུ་
བརྟགས་ཤིང་བྱ་བ་གང་ལ་འཇུག་ནའང་སྔོན་དུ་
ཤེས་བཞིན་གྱི་བྱ་རས་རུང་མི་རྟོག་པ་དང། བདག་སྔགས་ཀྱི་
སྡོམ་ལྡན་ཡིན་པས་སྤྱོད་པ་འདི་ལྟ་བུ་བྱས་ན་མི་རུང་ངོ་སྙམ་
དུ་རང་རྒྱུ་མཚན་དུ་བྱས་ནས་འཛེམ་པའི་ངོ་ཚ་དང། བདག་གིས་
ཉེས་སྤྱོད་འདི་ལ་ཞུགས་ན་གཞན་གྱིས་སྨད་པར་འགྱུར་བའི་མཆོག་
གསུམ་
ཁྲེལ་པར་འགྱུར་བས་མི་རུང་ངོ་སྙམ་དུ་གཞན་རྒྱུ་མཚན་དུ་
བྱས་ནས་འཛེམ་པའི་ཁྲེལ་ཡོད། ཉེས་སྤྱོད་ཀྱི་རྣམ་སྨིན་ལ་འཇིགས་
ནས་བག་འཁུམས་པ་སོགས་ལ་བསླབ་པར་བྱའོ། །མ་ལུས་པ་ལྟུང་བ་
འབྱུང་བའི་སྒོ་ཡིན་པས། སྟོན་པ་དད་དེས་བསྟན་པའི་ཆོས་དང་
ཚུལ་མཐུན་སྔགས་པའི་གྲོགས་པོ་རྣམས་ལ་གུས་པ་དང། བཅས་པ་
རྣམས་ལ་ཡིད་ཆེས་པའི་དད་པ་སྔར་མེད་གསར་དུ་བསྐྱེད་ཅིང་གོང་
ནས་གོང་དུ་གསོ་བའི་ཐབས་ལ་འབད། དེ་ལྟར་འབད་ཀྱང་ལས་དང་
པོ་པ་རྣམས་ལ་ལྟུང་བའི་ཉེས་པས་གཏན་ནས་མ་

[672B]
ལྟུང་བ་བྱུང་མ་བྱུང་བསྔོ་བགྲང་བྱ་ཞིང། དེ་ལྟར་མ་བྱས་
ན་སྔགས་པ་ལ་སྦོམ་པོ་ཞིག་ཀྱང་འབྱུང་བ་ཡིན། དེ་ལྟར་རང་
རྒྱུད་ལ་ལྟུང་བ་བྱུང་མ་བྱུང་བརྟག་ནས་ལྟུང་བ་བྱུང་བ་
རྣམས་དང་ཞག་ཏུ་མི་འགྲོགས་པར་རང་རང་
གི་ཕྱིར་བཅོས་བཞིན་དུ་བཤགས་པས་དག་པར་བྱ། ཚེ་ལེ་ནམ་འཆི་
ངེས་པ་མེད་པས་ལྟུང་བ་དང་བཅས་པར་དེ་མ་ཐག་ཤིན་སོ་ཐར་
གྱི་ཉེས་བྱས་རེ་རེས་རྒྱལ་ཆེན་རིགས་བཞིའི་ཚེ་ཚད་དང་མཉམ་
པའི་དམྱལ་བར་སྐྱེ་བར་མདོ་ལས་གསུངས་ན་དེ་ལས་ལྕི་བའི་ལྟུང་
བས་ལྟ་སྨོས་ཀྱང་ཅི་དགོས། གཞན་ཡང་རང་གི་ཤེས་པ་ལད་པ་
དང་རེངས་སུ་མི་འཇུག་པར་ཚར་གཅོད་དགོས་པ་དང། ལྟུང་བ་དང་
ཞག་ཏུ་འགྲོགས་ན་རེ་རེ་ལས་ཀྱང་དུ་མར་འཕེལ་བར་འགྱུར་བས་དེ་
དག་དགག་པའི་ཕྱིར་དང། བསྟན་པ་དང་བསླབ་པ་ལ་གུས་པར་
བྱ་བའི་ཕྱིར། འཕྲལ་འཕྲལ་དུ་བཤགས་སྡོམ་བྱའོ། །ཉིན་པར་
བག་མེད་བྱས་པ་དག་མཚན་མོ་སོ་སོར་བཤགས་པར་བྱ། །ནུབ་མོ་
བྱས་པའང་ནང་པར་བཤགས། །ལེགས་པར་བྱས་ལ་སྔོན་དགར་བྱ་
།ཞེས་པ་ལྟར། ཇོ་བོ་ཆེན་པོ་ཨ་ཏི་ཤས་ང་ལ་སོ་ཐར་གྱི་
ཉེས་པས་གཏན་ནས་མ་གསོ། བྱང་སེམས་ཀྱི་བསླབ་པ་ལ་ཉེས་པ་ཅོ་
ལི་ཙམ་གྱིས་གོས། སྔགས་ཀྱི་དམ་ཚིག་ལ་ཉེས་པ་ཅ་རེ་ཉ་རེ་
རྒྱབ་སྟེ་བཤགས་སྡོམ་མེད་པར་ཉེས་པ་དང་ཞག་གཅིག་འགྲོགས་མ་
མྱོང་གསུངས་པ་ལ་སོགས་པའི་དམ་པ་གོང་མ་རྣམས་ཀྱི་
རྣམ་ཐར་བཞིན་དུ་དམ་ཚིག་དང་སྡོམ་པ་བསྲུང་བ་ཐུགས་དམ་
ཉམས་ལེན་གྱི་གཙོ་བོར་བྱས་ནས་རང་རྒྱབ་དག་ཅིང་གཙང་བའི་
ཐབས་ལ་ཅི་ནས་ཀྱང་འབད་པར་བྱའོ། །དེ་ནས་བླ་མས། ཀྱེ་ཁྱོད་
སུ་ཡིན་ཅི་ལ་དགའ། །ཞེས་རིགས་དང་མོས་པ་དྲི་བ་ལ། སྐལ་བཟང་
བདག་ཞེས་པ། བྱང་ཆུབ་སེམས་དཔའ་ཡིན་ལ་དེ་སེམས་ཅན་ཐབས་ཅད་
ཀྱི་དོན་བྱེད་པའི་ཁུར་ཁྱེར་ནུས་ཤིང། དེ་ལ་བརྟེན་ནས་བྱང་
ཆུབ་མཆོག་ཐོབ་པས་ན་སྐལ་བྯངྱིན། དེས་བ་ཆེན་པོ་ཞེས་མྱུར་
ལམ་སྔགས་ལ་མོས་པ་ཡིན། དེས་བུ་ལ། ལན་དུ། སངས་

[673A]༄༅། །རྒྱས་མཆོག་གི་ཞེས་སངས་རྒྱས་ཀྱི་གོ་འཕང་ནི་རང་
གཞན་གྱི་དོན་གཉིས་བསྒྲུབ་པ་ལ་འདར་མི་རུང་བས་ན་དམ་ཚིག་
ཡིན་པས་དེ་ཉིད་བགྱི་བར་འཚལ་བ་ལྟེ་འདོད་དོ། །ཞེས་པ་ཡིན་ལ་
ཞེས་ལན་བཏབ། ཨོཾ་སརྦ་ཡོ་ག་ཞེས་པའི་དོན་ནི་
ཐམས་ཅད་རྣལ་འབྱོར་གྱི་སེམས་ཉེ་བར་བསྐྱེད་པར་བགྱིའོ། །ཞེས་
དང། རྡོ་རྗེ་མེ་ཏོག་དང་བཅས་སྙིང་གར་རིག་པ་ནི། མེ་ཏོག་འདམ་
ལས་སྐྱེས་ཀྱང་འདམ་གྱིས་མ་གོས་པ་ལྟར། ཆགས་ལས་སྐྱེས་ཀྱང་
ཆགས་པའི་སྐྱོན་གྱིས་མ་གོས་པའི་བདེ་བ་ཆེན་པོའི་ཡེ་ཤེས་ཀྱི་
ཆགས་པ་ལམ་བྱེད་ཀྱི་སྒོ་ནས་རྡོ་རྗེ་དང་འདྲ་བའི་སྟོང་ཉིད་
རྟོགས་པ་མཚོན་གསུངས། དེའི་ཚེ་བླ་མའི་ཐུགས་ཀའི་ཟླ་བ་རྡོ་
རྗེ་ལས་རང་འདྲ་གཉིས་པ་རེ་ཆད་ནས་རང་གི་སྙིང་གའི་ཟླ་
བ་རྡོ་རྗེ་ལ་ཐིམ་པས་བརྟན་པར་བྱས་པའི་མོས་པ་བྱེད། ཨོཾ་སུ་
ར་ཏེ། ཞེས་པའི་དོན་ནི། ཤིན་
ཏུ་དགའ་བའི་དམ་ཚིག་དང་ལྡན་པ་ཁྱོད་ཀྱིས་ཇི་ལྟར་བདེ་བར་
རྡོ་རྗེ་བསྒྲུབ་པར་བྱའོ། །ཞེས་དང། དེ་ལྟར་ཟླ་བའི་ཁ་དོག་
དཀར་བས་སེམས་བསྐྱེད་དེ་དཀར་པོ་དགེ་བའི་ཆོས་ཁོ་ན་ལ་དམིགས་པ་
དང། ཟླ་བ་ཉ་གང་བས་སེམས་དེའི་ཆེད་དུ་བྱ་བའི་ཡུལ་སེམས་
ཅན་ཉི་ཚེ་བ་
ཙམ་མ་ཡིན་པར་སེམས་ཅན་ཐམས་ཅད་ཡིན་པ་དང། དེ་ལྟར་དམིགས་
ཡུལ་རྫོགས་པའི་བྱང་ཆུབ་ལ་སོགས་པའི་ཆོས་ཐམས་ཅད་རང་
བཞིན་མེད་པར་ངེས་པའི་སྟོང་ཉིད་ཀྱི་ལྟ་བ་བསྒོམ་པར་བྱས་
ནས། དེ་ལྟར་རྟོགས་པའི་རང་གི་བློ་ལ་ཡང་ཡུལ་སྟོང་པ་ཉིད་
དང་
ཡུལ་ཅན་བདེ་བ་ཆེན་པོ་གཉིས་གཉིས་སྣང་ཕྲ་མོས་ཀྱང་བར་མ་
ཆོད་པའི་འབྲས་དུས་ཀྱི་སྟོང་ཉིད་རྟོགས་པའི་བློ་དོན་དམ་སེམས་
བསྐྱེད་ཀྱི་ངོ་བོར་མོས་ནས་དེ་ཉིད་སྔར་གྱི་ཟླ་བ་དེའི་སྟེང་
དུ་རྡོ་རྗེ་དཀར་པོ་རྩེ་ལྔ་པ་གྱེན་དུ་འགྲེང་བའི་རྣམ་པ་ཅན་
དུ་བསྒོམ་པར་བྱ་དགོས་
པ་ཡིན་ནོ། །དེའི་མཚོན་དོན་རྡོ་རྗེ་མི་མཐུན་ཕྱོགས་འཇོམས་པ་ལ་
ཐོགས་པ་མེད་པ་ལྟར། དོན་དམ་བྱང་ཆུབ་ཀྱི་སེམས་ཀྱི་སྤང་བྱ་
མི་མཐུན་ཕྱོགས་ཀྱི་ཉོན་མོངས་ཐོགས་མེད་དུ་འཇོམས་པ་དང། ར་
ལྔས་སེམས་དེ་ལ་ལྡོག་ཆས་ཕྱེ་བའི་ཡེ་ཤེས་ལྔ་ཡོད་པ་དང་

[674B]
སྟོང་ཉིད་མཚོན། སེམས་འདི་བསྐྱེད་པ་ཙམ་གྱིས་ཕྱིར་མི་ལྡོག་པར་
གསུངས་པ་ནི། སེམས་བསྐྱེད་དེ་དང་མ་བྲལ་ན་བྱང་ཆུབ་ཐོབ་པ་
ལ་མི་ལྡོག་པའི་དོན་ཡིན་ལ། སྔགས་རིམ་ལས། འདི་ལེགས་པར་བརྡ་
འཕྲོད་ན་སྔགས་ཀྱི་ཐབས་མཁས་ཀྱིས་ཐེག་པ་ཆེན་པོར་རིག་ངེས་
པར་བྱེད་པར་ཁྱད་པར་ཅན་ཞིག་སྣང་བས། ལྟ་བའི་སྟེང་ནས་
དོན་དམ་པའི་སེམས་བསྐྱེད་དང་སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཐོབ་འདོད་ཀྱི་སྨོན་པ་གཉིས་དམིགས་ཕྱེད་པར་བྱས་
ནས། ཟླ་བ་རྡོ་རྗེའི་
རྣམ་པར་བསྐྱེད་པར་བྱ་སྟེ་འདི་དང་འདི་འདྲ་བ་གཞན་རྣམས་
ཀྱང་ཚིག་སྤྱི་ཙམ་དུ་མ་ལུས་པར་བརྡ་འཕྲོད་པར་བྱས་ན་རྟེན་
འབྲེལ་ཁྱད་པར་ཅན་དུ་མ་ཞིག་འགྲིག་པས་དབང་ལ་བསྔགས་པ་
ཤིན་ཏུ་ཆེ་བ་ཡིན་ནོ་གསུངས། གསང་བར་གདམས་པ་ནི། བླ་མས་མགོ་
བོར་རྡོ་རྗེ་བཞག་
པར་བསམ་སྟེ། དེང་ཁྱེད་ལ་དེ་བཞིན་གཤེགས་པ་ཐམས་ཅད། ཞེས་
པ་ནས། མ་དད་པ་རྣམས་ལའང་མ་ཡིན་ནོ། །བར་བླ་མས་གསང་བ་
གང་མས་བྱུང་སྙམ་པ་དང། དེ་དཔེར་ན་རྒྱལ་བའི་ཕོ་བྲང་
ནང་མར་ཚུད་པ་ལ་གསང་བ་ཐུབ་པ་ཞིག་ངེས་པར་དགོས་པ་བཞིན་
དུ་དཀྱིལ་
འཁོར་གྱི་ནང་དུ་འཇུག་ཁ་མའི་སྐབས་འདིར་གསང་བ་གདམས་པ་ཡིན་
ནོ། །དེ་ཡན་གྱིས་ཡོལ་བའི་ཕྱི་འཇུག་གི་སྐོར་དང། དེ་ནས་ནང་
འཇུག་གི་སྐོར་ལ། རང་ཉིད་ཤར་སྒོའི་མདུན་དུ་བཀུག་པར་མོས་ལ་
ཤར་གྱི་སྒོ་བའི་སྔགས་མུངྒ་ར་བརྗོད་པས་སྒོ་བ་ལ་སྒོ་ཕྱེ་
ཞིག་པའི་བརྡ་
དང། དངོས་སུ་དཀྱིལ་འཁོར་གྱི་ཡོལ་བ་ཕྱེ། སྒོམ་དོན་ལ་ཤར་སྒོ་
ཧར་གྱི་ཕྱེ་བར་བསམས། དེ་ནས་སློབ་དཔོན་ལས་ཀྱི་རྡོ་རྗེའི་ཕྱག་
གཡས་ཀྱི་རྡོ་རྗེ་ལ་འཇུས་ནས་སློབ་དཔོན་གྱིས་སྣ་དྲངས་ཏེ་ཤར་
སྒོ་ནས་དཀྱིལ་འཁོར་གྱི་ནང་དུ་སླེབས་བྱུང་སྙམ་པ་དང། བླ་
མས་ཨཱ་ཁཾ་བའི་
ར་ཧཱུཾ་ཞེས་པའི་ཡི་གེ་ལྔས་བདེ་སྟོང་དབྱེར་མེད་ཀྱི་ཡེ་ཤེས་དེ་
ལ་ལྡོག་ཆས་ཕྱེ་ན་མེ་ལོང་ལྟ་བུའི་ཡེ་ཤེས་སོགས་ལྔ་ཡོད་ལ་
འདི་གོ་བདེ་བར་བྱེད་ན། ཆོས་ཉིད་ཀྱི་གནས་ལུགས་མངོན་སུམ་དུ་
གྱུར་པ་ནི་ཆོས་དབྱིངས་ཡེ་ཤེས། དེ་ལྟར་མངོན་དུ་གྱུར་པའི་ཆོས་
ཉིད་དེ་རབ་ཏུ་

[675A]༄༅། །ཕྱིས་པའི་མེ་ལོང་ལ་ལྟ་བ་ལྟར་གསལ་པོར་མཐོང་བ་
དེ་མེ་ལོང་ལྟ་བུའི་ཡེ་ཤེས། དེ་ལྟར་མཐོང་བའི་ཆོས་ཉིད་དེ་ལ་
འཁོར་འདས་གཉིས་སུ་མེད་པར་དེ་གཉིས་སྣོད་གཅིག་ཏུ་རྟོགས་པ་ནི་
མཉམ་པ་ཉིད་ཀྱི་ཡེ་ཤེས། དེ་ལྟར་ཡིན་ཀྱང་དུས་
གསུམ་གྱིས་བསྡུས་པའི་ཤེས་བྱའི་དཀྱིལ་འཁོར་གྱི་ཆོས་ཐམས་ཅད་
སྐྱུ་རུ་ར་ལག་མཐིལ་དུ་བཞྭག་པ་ལྟར་ལྷུན་གྲུབ་ཏུ་རྟོགས་པ་དེ་
སོ་སོར་རྟོགས་པའི་ཡེ་ཤེས། དེ་ལྟར་རྟོགས་པས་སེམས་ཅན་གྱི་དོན་ཇི་
ལྟར་སྒྲུབ་པའི་ཐབས་མཁྱེན་པས་ན་བྱ་བ་གྲུབ་པའི་ཡེ་
ཤེས་ཡིན་ལ། དེའི་རང་བཞིན་ཅན་གྱི་དཀྱིལ་འཁོར་འདིར་ཞུགས་པའི་
དོན་བརྗོད་པར་བསམས། དེ་ཡང་དབང་ནོད་པ་ལ་སྔོན་དུ་དཀྱིལ་
འཁོར་གྱི་ནང་དུ་ཞུགས་དགོས་པ་ནི་ལྷ་དེ་རྣམས་ཀྱི་གསང་བའི་
གཏམ་ཁྱད་པར་ཅན་བཤད་པའི་སྣོད་དུ་རུང་བ་ལ། ནང་དུ་ཚུད་
པ་
གཅིག་དགོས་པའི་དོན་ཡིན་པས་ནང་དུ་འཇུག་པའི་ཐོག་མ་ཡང་འདི་
ནས་བྱེད་ཅིང། དེས་མ་འོངས་པ་ན་ལྷའི་གཞལ་ཡས་ཁང་ལ་དངོས་
སུ་ལོངས་སྤྱོད་པའི་རྟེན་འབྲལ་ཁྱད་པར་ཅན་འགྲིག་པ་ཡིན་པས་
ཕྱིའི་རྟེན་གྱི་དཀྱིལ་འཁོར་གྱིས་གཞི་ཕྱི་སྣོད་ཀྱི་ཞིང་ཁམས་
ལ་ལོངས་སྤྱད་པ་ཡིན་པས་ལྷ་རྣམས་དང་ཕྱི་སྣོད་ལ་ལོངས་
སྤྱོད་པ་སྐལ་བ་མཉམ་པས་ཕྱིའི་སྐལ་མཉམ་དང། དེ་ནས་མཧཱ་
ར་ཏ་སོགས་བརྗོད་པ་དང་རྩིག་པའི་ནང་འགྲམ་ལྷ་རྣམས་ཀྱི་
རྒྱབ་ནས། དཀྱིལ་འཁོར་ལ་བསྐོར་བ་གསུམ་དང། ཨོཾ་སརྦ་ཏ་ཐཱ་
ག་ཏ་པཱུ་
ཛ་ཨུ་པ་སྠཱ་ནཱ་ཡ་ཨཱཏྨ་ནཾ་ནིརྱ་ཏ་ཡཱ་མི་ཞེས་ཕྱག་ཆོ་
གའི་ཚིག་དང་བསྟུན། རིགས་ལྔར་ཕྱག་འཚལ་ལུགས་དཀྱིལ་ཆོ་ག་
རིན་ཆེན་འཕྲེང་བ་ནས་འབྱུང་བ་བཞིན་དང། དེ་དག་གི་སྐབས་
རིགས་སོ་སོར་ཕྱག་བྱས་པ་ལ་བརྟེན་ནས་ལྷ་རང་འདྲ་རེ་ཆད་ནས་
རང་ཉིད་ལ་
ཐིམ་པས་བདེ་བ་ཆེན་པོའི་ཡེ་ཤེས་རྒྱུད་ལ་སྐྱེས་པར་བསམས་
མཧཱ་ར་ཏའི་དོན་ནི། དགའ་བ་ཆེན་པོ་ཤིན་ཏུ་བརྟན། ཤིན་ཏུ་
དགྱེས་པར་ཤིན་ཏུ་བདེ། །རྡོ་རྗེ་སེམས་དཔའ་དེ་རིང་ནི། །གྲུབ་པར་
མཛོད་ཅིག་བདག་ལའོ། །ཞེས་དང། ཨོཾ་སརྦ་ཏ་ཐཱ་ག་ཏ་ཞེས་
སྔགས་དེ་ལེགས་

[676B] དེ་བཞིན་གཤེགས་པ་ལ་
མཆོད་པ་དང་བསྙེན་བཀུར་ཞེས་བོད་སྐད་ཀྱི་ཕྱག་འཚལ་ཡིན་
བསྡུ་ན་སྔགས་ཀྱང་དང། རྒྱས་པར་བྱེད་ན་བོད་སྐད་དང་གཉིས་
ཀ་བྱས་ཀྱང་ལེགས། སླར་ཡང་ཤར་སྒོ་ནས་ཨོཾ་གུ་རུ་ཙ་ར་ཎ་
ཡ། སྔགས་དོན་ནི་བླ་མ་
ལ་བསྙེན་བཀུར་བའི་ཕྱིར། སེམས་ཅན་ཐམས་ཅད་ཡོངས་སུ་བསྒྲལ་
ཞིང་སྦྱངས་པའི་ཕྱིར་བདག་འབུལ། ཞིས་བླ་མ་ལ་ཕྱག་བྱ། དེ་
ནས་དམ་བཞག་ན། བླ་མའི་ཕྱག་གི་རྡོ་རྗེ་མགོར་བཞག་པར་མོས་
པའམ། བླ་མའི་ཕྱག་གིས་རང་གིས་ལག་པ་ནས་བཟུང་བར་མོས་
དེང་
ཁྱོད་དེ་བཞིན་གཤེགས་པ་ཐམས་ཅད་ཀྱི། ཞེས་པ་ནས། ཁྱོད་དམ་
ཚིག་ཉམས་པར་འགྱུར་ཏ་རེ། ཞེས་ཕན་ཡོན་གྱི་སྒོ་ནས་དམ་ལ་
བཞག་འདི་ནི་ཁྱོད་ཀྱི་དམ་ཚིག་རྡོ་རྗེ་སྟེ། །ཞེས་པ་ནས། མགོ་
བོ་འགེམས་པར་འགྱུར་རོ། །ལུས་ལ་སྡིག་པའི་སྒོ་ནས་དམ་བཞག་
ཡང་རྡོ་རྗེ་སྙིང་གར་བཞག་ལ། ཨོཾ་དེ་རིང་རྡོ་རྗེ་སེམས་དཔའ་
ཞེས་པ་ནས། དྲལ་ཏེ་གཤེགས་ཞེས། དམ་ཚིག་ཚུལ་བཞིན་སྲུངས་ན་
དེ་ནས་བཟུང་བར་ཆུབ་མ་ཐོབ་ཀྱི་བར་དུ་འབྲལ་མེད་དུ་བཞུགས་ནས་
བྱིན་གྱིས་རློབ་པར་འགྱུར་ལ། གལ་ཏེ་སྔགས་ཀྱི་གསང་བའི་ཚུལ་
འདི་མ་
སྨིན་པའི་སེམས་ཅན་ལ་སྨྲས་ན་ནི་རྡོ་རྗེ་སེམས་དཔའ་ལ་སོགས་པ་
རྣམས་དེ་མ་ཐག་ཏུ་སྙིང་དྲལ་ཏེ་གཤེགས་པར་འགྱུར་རོ། །ཞེས་
འདི་སེམས་ལ་འབྱུང་བའི་ཉེས་དམིགས་ཡིན་པར་གསུངས། དེའི་དོན་ནི་
སྔགས་ཀྱི་གསང་བ་མི་སྒྲོགས་པ་འདི་ནི་ཁྱོད་ཀྱིས་འདར་མི་རུང་
བས་ན་དམ་ཚིག་དང་མི་ཕྱེད་པས་ན་རྡོ་རྗེ་སྟེ་གལ་ཏེ་དེ་ལས་
འགལ་ནས། སྔགས་ཀྱི་གསང་བའི་ཚུལ་འདི་མ་སྨིན་པ་སུ་ཡང་རུང་
བ་ལ་སྨྲས་ན་དམ་ཚིག་འདི་ལས་འགལ་བས་ཁྱོད་ཀྱི་མྒོའམ་ཀླད་
པ་གས་པ་ལ་སོགས་པའི་ཉེས་དམིགས་དཔག་ཏུ་མེད་པ་འབྱུང་ངོ། །
ཞེས་ལུས་ལ་འབྱུང་བའི་ཉེས་དམིགས་སྟོན་པའོ། །དེ་དག་ནི་ཉས་
དམིགས་ཀྱི་སྒོ་ནས་དམ་ལ་བཞག་སྟེ། སེམས་ལ་སྡིག་པའི་སྒོ་ནས་
དམ་བཞག་གོ་དེ་ནས་ཨོཾ་བྫྲ་ཨུ་ད་ཏྱ་ཐ་ནི་རྡོ་རྗེའི་ཏུ་
འཐུངས་ཞིག་ཅེས་པའོ། །མནའ་ཆུ་ནི། འདི་ནི་ཁྱོད་ཀྱི་དམྱལ་བའི་
ཆུ། །ཞེས་པ་ན་

[677A]༄༅། །ཆུ་འཐུངས་ཞིག་ཅེས་དམ་ཚིག་མ་བསྲུང་ན་དམྱལ་ཆུ་
དང་འདྲ་བས་དམྱལ་བར་སྲེག་པ་ལ་སོགས་པའི་སྡུག་བསྔལ་མྱོང་
བ་དང། བསྲུང་ན་མཆོག་ཐུན་དངོས་གྲུབ་མཐའ་དག་སྟེར་བས་ན་
རྡོ་རྗེ་སྟེ་ཚར་གཅོད་པ་དང་བདུད་རྩི་སྟེ་ཕན་འདོགས་པའི་
ཆུ་ཞེས་དམ་ཚིག་རྣམས་སྤྱིར་བསྲུང་མ་བསྲུང་ཀྱི་ཕན་ཡོན་དང་
ཉེས་དམིགས་གཉིས་ཀའི་སྒོ་ནས་དམ་ལ་བཞག་པའོ། །དེ་ནས་བླ་མས་
རང་གི་ལག་ནས་བཟུང་བར་བསམས་ཏེ། དེང་ཕྱིན་ཆད་ཁྱོད་ཀྱི་
ཞེས་ནས། གྱུར་ཏ་རེ། ཞེས་སློབ་དཔོན་གྱི་བཀའ་ཉན་པའི་སྒོ་ནས་
དམ་
ལ་བཞག་པའོ། །སྣོད་མིན་ལ་གསང་སྒྲོག་དང་བླ་མ་བརྙས་ཤིང་
བཀའ་ལས་འདས་པ་དངོས་གྲུབ་འཕྲོག་པའི་ཉེས་དམིགས་ཤིན་ཏུ་ཆེ་
བར་དགོངས་ནས་རྩ་ལྟུང་དང་པོ་དང། བདུན་པ་ལ་དམ་བཞག་ནན་
ཆེར་གསུངས། གསང་བ་སྟོན་པའི་ཉེས་པ་ནི། དབང་མ་ཐོབ་པར་
གསང་ཆོས་རྣ་བར་སྒྲོག་པ་ཤིན་ཏུ་མ་རུང་བ་དང། སམ་བུ་ཊི་
ལས། གླེགས་བམ་དང་ནི་བྲིས་སྐུ་ཉིད། གལ་ཏེ་སྐལ་བ་མེད་མཐོང་
ན། །སྐྱེ་བ་འདིར་ནི་འགྲུབ་མི་འགྱུར། །འཇིག་རྟེན་ཕ་རོལ་སྤྱོད་
ཡུལ་མིན། ཞེས་དང། བཤད་རྒྱུད་རྡོར་འཕྲེང་ནས་ཀྱང། ནན་ཏན་
གྱིས་
གསུངས་པ་ལྟར་བྲིས་སྐུ་རྡོར་དྲིལ་སོགས་དམ་ཚིག་གི་གསང་རྫས་
མིག་ལ་བསྟན་པས་ཀྱང། དངོས་གྲུབ་འཕྲོག་པའི་ཉེས་དམིགས་ཤིན་
ཏུ་ཆེ་བར་གསུངས་མོད། དེང་སང་ནི་སོ་ཐར་གྱི་སྡོམ་པ་ཉམས་མ་
ཉམས་སོགས་ཀྱི་རྟོག་པ་བྱེད་པ་ཡོད་ཀྱང། བྱང་སྡོམ་
དང་སྔགས་སྡོམ་ཡོད་མེད་དང། ཉམས་མ་ཉམས་དག་གི་རྩ་ལྟུང་
སོགས་ཀྱི་ཙིས་གདབ་གང་ཡང་མི་བྱེད་པར་སྔགས་པ་ཆེན་པོར་ཁས་
འཆེ་བའི་རྣལ་འབྱོར་པ་ལྟར་སྣང་དུ་མས་ཡོངས་སུ་ཁྱབ་སྟེ་
རྡོ་རྗེ་ཐེག་པའི་བསྟན་པ་ལྷག་པར་ཉམས་དམའ་བར་གྱུར་པས་
རང་གཞན་ལེགས་སུ་འདོད་པའི་སྔགས་པ་མཚན་ཉིད་པ་དགེ་གིས་ནི་
རྩ་ལྟུང་རྣམ་བཤད་ལས། བོད་ཀྱི་མཁས་པ་ཁ་ཅིག་ན་རེ་རྡོར་
དྲིལ་གྱིས་ནི་ཁྱབ་པར་སྣང་བས་སྒྲུབ་མི་ནུས་པས་ན་དམ་ཚིག་
རྡོར་དྲིལ་ཟུར་པ་མི་སྟོན་པ་གཅིག་བཅངས་གསུངས་ཏེ་ལེགས་

[678B] །ཞེས་གསུངས་པ་ལྟར་རྡོར་དྲིལ་ལ་སོགས་པ་མེད་
དུ་མི་རུང་བའི་དམ་ཚིག་གི་རྫས་དམའ་དམའ་མཐའ་འང་རི་མོར་
དྲིས་པ་གཞན་ལ་མི་སྟོན་པར་བཅངས་པ་ལྟ་བུས་མཚོན་དམ་ཚིག་
དང་སྡོམ་པ་བསྲུང་ཚུལ་གྱི་གནས་འདི་དག་ཅི་ནས་ཀྱང་ཤེས་དགོས་
ཏེ་བླང་དོར་བྱ་
པ་ལ་འབད་དགོས་གསུངས། རྡོར་དྲིལ་དང་ཅང་ཏེའུ་སོགས་ཀྱི་མཚོན་
དོན། མཁས་གྲུབ་དགེ་ལེགས་དཔལ་བཟང་ནས་སྩལ་པའི་རྣལ་འབྱོར་
རོལ་བའི་དགའ་སྟོན་ལ་གཟིགས་འཚལ། དེ་ནས་ཡེ་ཤེས་ཕབ་པའི་ཚེ་
སྔོན་དུ་སློབ་དཔོན་ལ་ཐལ་མོ་སྦྱར་ཏེ། དེ་བཞིན་གཤེགས་
པ་ཐམས་ཅད་ཀྱི་ཞེས་པ་ནས་བདག་ལ་དབབ་པར་མཛད་དུ་གསོལ་
ཞེས་གསོལ་བ་ལན་གསུམ་བཏབ། སྤྱི་བོའི་ཆུ་ལས་བདུད་རྩིའི་ཚོགས་
བབས་པས་ཚིམ་པར་གྱུར། ཞེས་ཡེ་ཤེས་འབེབས་སྐབས་ཌ་མ་རུ་ཐོག་
མར་དབུས་སུ་དཀྲོལ་ཏེ་དེ་རྗེས་མ་རྒྱུད་ལ་གཡོན་ཕྱོགས་
སུ་དཀྲོལ། དེ་རྗེས་གཡས་ཕྱོགས་སུ་དཀྲོལ། ཕ་རྒྱུད་ལ་དབུས་སུ་
དཀྲོལ་རྗེས་གཡས་ཕྱོགས་དང། དེ་ནས་གཡོན་ཕྱོགས་སུ་དཀྲོལ་བ་
ཡིན། མཚོན་དོན་ནི། ལྷ་ལ་ཕོ་མོ་མ་ནིང་གི་རྣམ་པ་གསུམ་ཡོད་པ་
ལས་དབུས་སུ་དཀྲོལ་བས་བདེ་སྟོང་གཉིས་སུ་མེད་པའི་གཟུགས་
མ་ནིང་གི་རང་བཞིན་ཅན་གྱི་ལྷ་རྣམས་བསྐུལ་ཕྱིར་དང། གཡོན་
དུ་དཀྲོལ་བ་ཤེས་རབ་སྟོང་པ་ཉིད་ཀྱི་རང་བཞིན་མོའི་རྣམ་པ་
ཅན་གྱི་ལྷ་རྣམས་བསྐུལ་བྱེད་དང། གཡས་སུ་དཀྲོལ་བས་ཐབས་བདེ་
བ་ཆེན་པོའི་རང་བཞིན་པོའི་རྣམ་པ་ཅན་གྱི་ལྷ་རྣམས་བསྐུལ་
ཕྱིར་དུ་ཡིན་
ལ། འདིའི་སྐབས་སུ་བླ་མའི་ཞབས་ཀྱི་སྟང་ཀ་ཡང་ཕ་རྒྱུད་ལ་
གཡས་བརྐྱང་དང། མ་རྒྱུད་ལ་གཡོན་བརྐྱང་མཛད་པ་པཎ་
ཆེན་བློ་བཟང་དཔལ་ལྡན་ཡེ་ཤེས་ནས་གསུང་གསུངས། ཐོག་མར་རྡོར་
དྲིལ་འཛིན་པའི་ཚེ་ནའང་སྲིན་ལག་དང་མཐེ་བོང་གཉིས་ཀྱིས་
ཐབས་ཤེས་
གཉིས་མཚོན་པའི་སྒོ་ནས་འཛིན་པ་དང། དཀྲོལ་བའི་ཚེ་ན་ཡང་
དྲིལ་བུའི་ཏིང་སྒྲ་གཉིས་གཉིས་སྦྱར་ཏེ་ཐབས་ཤེས་མཚོན་པའི་
སྒོམས་སྙིང་གའི་ཐད་དུ་དཀྲོལ་དགོས་ཏེ། དེའི་རྒྱུ་མཚན་ཡང་
སྙིང་གའི་དངུས་ཀྱི་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་
མེད་དེ་ཉིད་

[679A]༄༅། །ཐབས་ཤེས་གཉིས་ཀྱིས་བསྐུལ་པ་ལས་ཟུང་འཇུག་གི་ལྷ་
སྐུར་ལྡང་བའི་ཆེད་དུ་ཡིན་གསུངས། ཨོཾ་ཧྲཱི་ཥྚི་ནས་ཧཱུཾ་
ཧཱ་ཨཱ་ཛྙི་ཧཱུཾ་ཕཊ། ཅེས་ལན་མང་དུ་བརྗོད་པས་ཡེ་ཤེས་
དབབ། བདུག་རྫས་ཀྱིས་བདུག་སྔགས་འདི་ཡེ་ཤེས་འབེབས་
སྔགས་མཆོག་གྱུར་ཡིན་གསུངས། དེའི་ཚེ་དམིགས་པ་ནི་རང་ལུས་ཀྱི་
ནང་གི་མེའི་འོད་ཟེར་ཕྱོགས་བཅུར་འཕྲོས་པས་སངས་རྒྱས་བྱང་
སེམས་ཐམས་ཅད་འཇམ་དཔལ་གཤིན་རྗེའི་གཤེད་ཀྱི་རྣམ་པར་སྤྱན་
དྲངས་ཏེ་ཆར་བཞིན་དུ་བབས་ནས་རང་ལ་ཐིམ་པར་བསམས་
དེ་ནས་བླ་མས་རང་གི་མགོ་བོར་རྡོ་རྗེ་བཞག་ལ་བྱིན་རླབས་བརྟན་
པར་བྱས་བྱུང་སྙམ་པའི་མོས་པས། ཏིཥྠ་བྫྲ་ཞེས་བརྗོད། འདི་
སྐབས་ནང་སྐལ་མཉམ་ཞེས་པའི་ཐ་སྙད་དང་ལྷ་རྣམས་དང་
ཐུགས་རྒྱུད་ཀྱི་རྟོགས་པ་མཉམ་པས་ནང་སྐལ་མཉམ་དུ་བྱས་པ་
ཡིན་
གསུངས། དེ་ནས་ཡང་དག་པ་ཡི་དཀྱིལ་འཁོར་འདིར། །ཞེས་ནས། དེ་
འདྲ་དཀྱིལ་འཁོར་དུ་གྱུར་ཅིག་ལན་གསུམ། ཞེས་བླ་མས་དཀྱིལ་འཁོར་
བའི་ལྷ་ཚོགས་ལ་བདེན་སྟོབས་ལན་གསུམ་མཛད་སོང་བསམས། དེ་ནས་
བླ་མས་ཏྲཾ་ཞེས་བསྔགས་པ་ལས་མེ་ཏོག་
གཅིག་བཏོན་ཏེ་རིན་པོ་ཆེའི་ཕྲེང་བར་མོས་པ་རང་ཉིད་ཐལ་མོ་
སྦྱར་བའི་བར་དུ་སྦྱིན་པར་བསམས་ནས། རང་ཉིད་དཀྱིལ་འཁོར་གྱི་
ནང་དུ་ཞུགས། གཙོ་བོའི་དབུ་ལ་རིན་པོ་ཆེའི་མེ་ཏོག་གི་ཕྲེང་བ་
ཕུལ་བར་བསམས་ནས། ཕྲ་ཏཱི་ཙྪ་བྫྲ་ཧོཿ་ཞེས་བརྗོད། མེ་ཏོག་
དོར་
མེ་ཏོག་ཕོག་པའི་ལྷ་ངོས་གཟུང། དེ་ནས་སྔར་ཕུལ་བའི་ཡེ་ཤེས་
ལྔའི་རང་བཞིན་གྱི་མེ་ཏོག་དེ་བླ་མས་རང་གི་མགོ་ལ་བཅིང་བར་
བསམ་སྟེ། ཨོཾ་པྲ་ཏི་གྲིཧྣ། ཞེས་བརྗོད། དེ་ནི་སེམས་དཔའ་སྟོབས་
པོ་ཆེ་ཞེས་བླ་མས་ལྷ་ལོ་བོས་ནས། སློབ་མ་འདི་བྱང་ཆུབ་མ་
ཐོབ་ཀྱི་བར་དུ་རྗེས་སུ་བཟུང་ཞིག་ཞེས་དང། མགོ་བོར་བཅིངས་
པའི་མེ་ཏོག་གི་ཕྲེང་བ་ལས་ཡེ་ཤེས་ལྔའི་རང་བཞིན་གྱི་བདུད་
རྩིའི་རྒྱུན་བབས་ལུས་གང། སྡིག་སྒྲིབ་སྤྱི་དང་ཁྱད་པར་རིགས་
གོང་ནས་གོང་དུ་ཁྱད་ཞུགས་ཏེ་དག་པ་གཉིས་ལྡན་གྱི་ཆོས་སྐུར་

[680B]
སུ་འཛིན་པ་དང། མེ་ཏོག་གི་ཕྲེང་བའི་དབང་ཐོབ་པ་ལ་གེགས་
བྱེད་ཀྱི་སྡིག་སྒྲིབ་ཐམས་ཅད་སྦྱངས། མེ་ཏོག་ཕྲེང་བའི་དབང་
གི་ངོ་བོ་བདེ་སྟོང་གི་ཡེ་ཤེས་ཁྱད་པར་ཅན་རྒྱུད་ལ་སྐྱེས་
ཤིང་ལྷ་ངེས་བྱང་ཆུབ་མ་ཐོབ་ཀྱི་བར་
དུ་རྗེས་སུ་འཛིན་པའི་ནུས་པ་ཁྱད་པར་ཅན་རྒྱུད་ལ་བཞག་སྟེ་
རྟེན་འབྲེལ་ལེགས་པར་འགྲིག་བྱུང་སྙམ་པའི་མོས་པ་དང་དགའ་བ་
སྒོམ། སྔར་མེ་ཏོག་གང་ལ་ཕོག་པའི་ལྷ་དེ་ལྷག་པའི་ལྷར་ངེས་
པ་བྱས། སྦྱོང་རྒྱུད་ལས། མེ་ཏོག་རིན་ཆེན་ལ་སོགས་གང། བབས་
པར་གྱུར་པ་
རིགས་ཀྱི་ལྷ། །གཙོ་བོའི་རིགས་དེས་བསྒྲུབས་ན་ནི། །དངོས་གྲུབ་
མྱུར་ཏེ་ཐེ་ཚོམ་མེད། །ཅེས་སོ། །དེ་ནས་རང་གི་སྙིང་གར་ཟླ་བ་
ལ་ཧཱུཾ། ཞེས་པ་ནས། རྡོ་རྗེའི་མིག་ནི་བླ་ན་མེད། །ཅེས་པའི་
སྐབས། མིག་དབང་དེ་ཉིད་རྣམ་པ་ཨོཾ་ཡིག་དཀར་པོའི་གཟུགས་སུ་གནས་
པ་ལ་རང་རྒྱུད་ཀྱི་
སྡིག་སྒྲིབ་དང་མ་རིག་པ་ལ་སོགས་པ་ཐམས་ཅད་འདུས་པའི་ངོ་
བོའི་དྲི་མས་མོག་པོར་བྱས་པར་བསམས་ཏེ། སྙིང་གའི་ཧཱུཾ་ལས་འོད་
ཟེར་འཕྲོས་དཔྲལ་བའི་རི་ལ་ཕོག་དེ་ལས་ཡེ་ཤེས་ཀྱི་མེ་རབ་ཏུ་
འབར་བ་འཕྲོས་པ་མིག་འབྲས་གཉིས་ཀྱི་ཨོཾ་ཡིག་ལ་ཕོག་པས་དེའི་
སྟེང་གི་
མ་རིག་པ་ལ་སོགས་པའི་སྒྲིབ་གཡོགས་དྲི་མ་ཐམས་ཅད་ལྷག་མེད་
དུ་བསྲེགས། ཨོཾ་ཡིག་དྭངས་གསལ་འོད་ཀྱི་རང་བཞིན་ཅན་དུ་གྱུར་པ་
ལས་འོད་ཟེར་འཕྲོས་པ་དཀྱིལ་འཁོར་ལྷ་ཚོགས་རྣམས་ཀྱི་སྤྱན་ལ་
ཕོག་དེ་རྣམས་ཀྱི་སྤྱན་ལས་བདུད་རྩིའི་རྒྱུན་འོད་ཟེར་ལ་
འཁྲིལ་ཏེ་བྱུང་བ་ཨོཾ་ཡིག་ལ་ཐིམ་པས་ལྷ་རྣམས་ཀྱི་སྤྱན་གྱི་
བྱིན་རླབས་ཐམས་ཅད་ཞུགས། ཨོཾ་ཡིག་ཡོངས་སུ་གྱུར་པ་ལས་གཟུགས་
ཅན་གྱི་ཤེས་བྱ་ཐམས་ཅད་ལ་ཐོགས་པ་མེད་པའི་རྡོ་རྗེའི་སྤྱན་
སངས་རྒྱས་ཀྱི་སྤྱན་དང་འདྲ་བ་ཞིག་ཐོབ་བྱུང་བསམ་སྟེ། ད་
ནི་དད་
པའི་ཤུགས་ཀྱིས་སུ། །ཞེས་པ་ནས། གསང་སྔགས་རྣམས་ལ་སྒྲུབ་པ་
གྱིས། །ཧེ་བྫྲ་པཱ་ཤྱ། ཀྱེ་རྡོ་རྗེ་བལྟོས། ཞེས་པའོ། །མ་རིག་
པའི་སྒྲིབ་གཡོགས་དང། མིག་དང་ལྷན་ཅིག་ཏུ་གསལ་བར་བསམས་
ཆོས་འཇུག་ནས་གསང་བ་གདམས་པའི་བར་དཀྱིལ་འཁོར་དུ་འཇུག་པའི་
སྔོན་

[681A]༄༅། །འགྲོ་དང། དེའི་འོག་ཏུ་དཀྱིལ་འཁོར་གྱི་ནང་དུ་ཞུགས་
པ་ནི་སྐབས་འདིའི་དངོས་གཞི་ཡིན། ཡེ་ཤེས་པ་བ་སྟེ་ནང་སྐལ་
མཉམ་བྱེད། ལྷ་ངོ་བསྟན་པ་ནི། དེ་ནས་བླ་མས་དཀྱིལ་འཁོར་ལ་
ལྟ་བར་བསྐུལ་ནས་བསྟན་པའི་རིམ་པ་ལྟར་མཐོང་བར་
བསམས་ལ། དེ་ཡང་ཕྱི་རོལ་ཏུ་དུར་ཁྲོད་ཆེན་པོ་བརྒྱད་ཀྱིས་
ཞེས་པ་ནས། ས་མ་ཡ་ཧོཿ་ཧོཿ་ཧོཿ་བར་བརྗོད། ཤར་གྱི་སྒོ་བ་ནས་
རིམ་བཞིན་རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་
མིག་གིས་མཐོང་རྒྱུ་དང་ལག་པས་འཛིན་རྒྱུ་ཡོད་པ་ལྟར་ཡིད་ཀྱིས་
མངོན་སུམ་
དུ་མཐོང་བ་དང། དེ་ཡང་རང་ག་བ་མ་ཡིན་པར་འབྲས་དུས་ཀྱི་
རྟེན་བརྟེན་པའི་དཀྱིལ་འཁོར་ཐམས་ཅད་མངོན་སུམ་དུ་མཐོང་བྱུང་
སྙམ་པའི་མོས་པ་བརྟན་པོ་བྱེད། དེ་ལྟར་འབྲས་དུས་ཀྱི་དཀྱིལ་
འཁོར་མཐོང་བ་ལྟ་ཞོག་བྲིས་པའི་དཀྱིལ་འཁོར་མཐོང་བ་ཙམ་
ལ་ཡང། བདེ་
གཤེགས་སྐུ་གཟུགས་རྩིག་ངོས་བྲིས་པ་ལ། །འཁྲུགས་བཞིན་པ་ཡི་
སེམས་ཀྱིས་བལྟས་ན་ཡང། །དེ་དག་རིམ་གྱིས་སངས་རྒྱས་བྱེ་བ་
མཐོང། །ཞེས་དང། མཚམས་མེད་པ་དང་སྡིག་ཅན་ཡང། །རས་བྲིས་
མཐོང་བ་ཙམ་གྱིས་ནི། །སྐད་ཅིག་གིས་ནི་གྲོལ་བར་འགྱུར། །ཞེས་
མ་དད་པ་ལ་སོགས་པས་ཀྱང་དཀྱིལ་འཁོར་མཐོང་བ་ཙམ་གྱིས་
བྱང་ཆུབ་ཐོབ་ངེས་པའི་ས་བོན་བརྟན་པོ་འཇོག་པར་གསུངས་པ་
ལྟར་ཕན་ཡོན་མཐའ་ཡས་སོ། །དེ་ལྟར་ཡིན་ན་དཀྱིལ་འཁོར་དུ་ཞུགས་
ནས་ཚུལ་བཞིན་ཉམས་སུ་བླངས་ན་ལྟ་སྨོས་ཀྱང་ཅི་དགོས། དེ་
ལྟར་
གོང་དུ་ཨོཾ་རྡོ་རྗེའི་དཀྱིལ་འཁོར། ཞེས་པ་རྡོ་རྗེ་སྟེ་སེམས་སམ་
ཐུགས་ཀྱི་གཤིན་རྗེའི་གཤེད་པོའི་དཀྱིལ་འཁོར། སྐུ་ལ་སོགས་པའི་
རིགས་གཞན་རྣམས་ཀྱི་དཀྱིལ་འཁོར་ལས་མཆོག་ཏུ་གྱུར་པས་ན་དཀྱིལ་
འཁོར་ཆེན་པོ་འདིར་ཞུགས་སོ། །རྣལ་འབྱོར་དཀྱིལ་འཁོར་
ཆེན་པོ་ཞེས་པ། ཐབས་བདེ་བ་ཆེན་པོ་དང། ཤེས་རབ་སྟོང་པ་
ཉིད་ཟུང་དུ་འཇུག་པའི་རྣལ་འབྱོར་འབྲས་བུའི་དུས་ཀྱི་ཡེ་ཤེས་ཀྱི་
རང་བཞིན་གྱི་དཀྱིལ་འཁོར། སློབ་པའི་དུས་ཀྱི་དཀྱིལ་འཁོར་རམ་ཡེ་
ཤེས་ལས་རང་བཞིན་ཐ་དད་པའི་གཞལ་མེད་ཁང་ལས་མཆོག་ཏུ་
གྱུར་

[682B] གསང་བའི་
དཀྱིལ་འཁོར་ཞེས་པ། སྣོད་མིན་རྣལ་འབྱོར་རྒྱུད་མན་ཆད་ལ་གསང་
བའི་དཀྱིལ་འཁོར་རྒྱུད་སྡེ་འོག་མ་ལས་མཆོག་ཏུ་གྱུར་པས་ན་དཀྱིལ་
འཁོར་ཆེན་པོ་འདིར་བདག་ལ་མེ་ཏོག་ཕྲེང་བའི་དབང་བསྐུར་རོ་
།ཞེས་དང་
དཀྱིལ་འཁོར་དུ་ཞུགས་པ་དང་དབང་བསྐུར་ཞེས་པ་སྐུ་གསུམ་འགྲུབ་
བྱེད་ཀྱི་ནུས་པ་སེམས་སྟེང་དུ་འཇོག་ཅིང། དེ་ལ་ཡང་སྨིན་བྱེད་
རྒྱུའི་དབང། གྲོལ་བྱེད་ལམ་གྱི་དབང། གྲོལ་བ་འབྲས་བུའི་དབང་
གསུམ་ཡོད་པའི་ནང་ནས་ད་ལྟ་ཐོབ་པ་འདི་ནི་སྨིན་བྱེད་རྒྱུའི་
དབང་དམ་དཔེའི་དབང་
ཡིན། འདིའི་ས་མཚམས་ལམ་མ་ཞུགས་ནས་བསྐྱེད་རིམ་རགས་པ་ལ་
བརྟན་པ་ཐོབ་པའི་བར་དུ་འཇོག་གྲོལ་བྱེད་ལམ་གྱི་དབང་རྫོགས་
པ་ནི་སློབ་པའི་ཟུང་འཇུག་མ་ཐོབ་བར་དུ་མི་འབྱུང་ཞིང། དེ་
ཐོབ་པའི་གང་ཟག་དེས་ནི་བུམ་དབང་དང་གསང་དབང་གི་ལག་རྗེས་
སྒྱུ་ལུས་དང་
ཤེར་དབང་གི་ལག་རྗེས་འོད་གསལ་དང། བཞི་པའི་ལག་རྗེས་ཟུང་
འཇུག་ཀྱང་ཐོབ་ནས་གྲོལ་བྱེད་ལམ་གྱི་དབང་རྫོགས་པར་ཐོབ་
ཅིང། གྲོལ་བ་འབྲས་བུའི་དབང་ནི་སློབ་པ་མཐའི་དོན་གྱི་འོད་
གསལ་གྱི་སྐད་ཅིག་གཉིས་པ་ནས་ཐོབ་དགོས་པས་དེའི་ཕྱིར་ཁོ་བོ་
ནི་དབང་བཞི་རྫོགས་
པར་ཐོབ་པའི་གང་ཟག་ལ་སངས་རྒྱས་འཕགས་པས་ཁྱབ་ཟེར་
གསུངས། དབང་བསྐུར་བ་དེ་རྣམས་འདོར་མི་རུང་བར་ངེས་པར་བསྟན་
པར་བྱ་བ་ཡིན་པས་ན། ས་མ་ཡ་ཧོཿ་ཧོཿ་ཧོཿ་ཞེས་དམ་ཚིག་ལ་
བྱས་ནས་དེ་ལྟ་བུའི་དབང་གསུམ་པོ་དེ་རྫོགས་པར་ཐོབ་པ་དམ་
ཚིག་ཚུལ་
བཞིན་དུ་བསྲུང་བ་ལ་རག་ལས་པས། དེའི་ཚུལ་བཞིན་བསྲུང་ནས་
ཉམས་ལེན་ལ་འབད་ན་སྨིན་བྱེད་རྒྱུའི་དབང་དེ་ནུས་པ་གང་འཕེལ་
དུ་སོང་ནས། གྲོལ་བྱེད་ལམ་གྱི་དབང་དང། གྲོལ་བ་འབྲས་བུའི་
དབང་རྫོགས་པར་ཐོབ་པར་འགྱུར་ལ། དེའི་ཚེ་རང་དོན་དང་གཞན་
དོན་ལ་དབང་བའི་
དགའ་བ་ཆེན་པོ་འབྱུང་བས། དེ་ཐོབ་པས་ན་ཤིན་ཏུ་དགའ་བ་མཚོན་
པའི་ཕྱིར། ཧོ་གསུམ་བརྗོད་པ་ཡིན་གསུངས། དེ་རྣམས་ཀྱི་དཀྱིལ་
འཁོར་དུ་འཇུག་པའི་སྐོར་དང། ཞུགས་ནས་དབང་ཇི་ལྟར་ལེན་པ་ལ་
བུམ་དབང། གསང་དབང། ཤེར་དབང། དབང་བཞི་པ་དང་བཅས་ལེན་

[683A]༄༅། །ཚུལ། དང་པོ་ལ་ཐུན་མོང་པ་རྡོ་རྗེ་སློབ་མའི་དབང་
དང། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ངོ། །དང་
པོ་ནི། རིག་པ་ཡེ་ཤེས་ལྔའི་དབང་ཟབ་མོ་ཞུ་བའི་ཡོན་དུ། བླ་
མ་དང་གཙོ་བོ་ཐ་མི་དད་པའི་ཞབས་དྲུང་དུ་ལུས་ལོངས་སྤྱོད་
དུས་གསུམ་
དགེ་བའི་དངོས་པོ་ཐམས་ཅད་ཆགས་ཞེན་མེད་པར་མཎྜལ་རྣམས་ལས་
འབྱུང་བ་བཞིན་དམིགས་རིམ་གསལ་ལེགས་པར་བཏག་སྟེ་ཚིག་དལ་བུས་
འབུལ། དེ་ལྟར་མ་ངེས་པར་ཧ་རེ་ཧ་རེ་དང་ཚོམ་བུ་འགོང་རྒྱུའི་
འབྲུ་ཡང་ནག་ནོག་ས་རྡོ་སོགས་འདྲེས་པའི་ཚོམ་བུའོ་གྲངས་
ཀྱང་ཇི་བཞིན་མ་ངེས་པའི་ཧམ་པ་ཆེན་པོ་བྱེད་པ་ནི། དཀྱིལ་
འཁོར་ལྷ་ཚོགས་ལ་བརྙས་ཤིང་ལམ་སྒྲིབ་གསོག་ཅིང་རང་ངལ་བ་
ཙམ་དུ་ཟད་དོ། །དེ་ནས་གུས་པའི་སྒོ་ནས་སྙིམ་པ་མེ་ཏོག་དང་
བཅས་ཐལ་མོ་སྦྱར་ལ། སངས་རྒྱས་ཤེས་རབ་ཆེན་པོ་ཡིས། །ཞེས་
པ་ནས་
མཆོག་ཀྱང་བདག་ལ་སྩལ་དུ་གསོལ། །ཞེས་ཆོས་དབྱིངས་ཡེ་ཤེས་
ཀྱི་རང་བཞིན་ཅན་གྱི་དྲུག་པ་རྡོ་རྗེ་འཆང་ཆེན་པོས་རྡོ་རྗེ་
སེམས་དཔའ་ལ་སོགས་པའི་འཁོར་གྱི་དེ་བཞིན་གཤེགས་པ་རྣམས་ལ་
དབང་བསྐུར་བ་དེ་ལྟར། བདག་ལ་ཡང་བླ་མ་དང་གཙོ་བོ་ཐ་མི་
དད་པའི་
མགོན་པོས་རིག་པའི་དབང་ལྔ་བསྐུར་ཞིང་མཆོག་གི་དངོས་གྲུབ་
བདག་ལ་སྩོལ། ཞེས་པ་ཡིན་པས་དོན་དེ་དྲན་པའི་སྒོ་ནས། ལན་
གསུམ་གྱི་རིག་པའི་དབང་ལྔའི་དོན་དུ་གསོལ་བ་བཏབ། ཅང་མི་
གསུང་བའི་ཚུལ་གྱིས་ཞལ་གྱི་བཞེས་པར་མོས་ལ། ཨོཾ་ཁངྒ་
དྷྲྀཀ་ཧཱུཾ་ཕཊ་
ཞེས་ལས་སྔགས་བརྗོད་ཅིང་བུམ་ཆུ་འཐོར་བའི་ཚེ་བླ་མའི་ཐུགས་
གནས་ཁྲོ་བོའི་ཚོགས་དཔག་ཏུ་མེད་པ་སྤྲོས་ནས་དབང་ལོན་པ་ལ་
བར་དུ་གཅོད་པའི་བགེགས་ཐམས་ཅད་རྒྱ་མཚོའི་ཕ་རོལ་དུ་བསྐྲད་
སོད་སྙམ་པའི་མོས་པ་བྱེད་པ་འདི་འོག་མ་རྣམས་ལའང་འདྲ། ནང་
དབང་གི་དམིགས་པ་ནི་བླ་མ་དང་གཙོ་བོ་ཐ་མི་དད་དུ་གསལ་བའི་
ཐུགས་ཀའི་ཧཱུཾ་ལས་བདེ་བ་ཆེན་པོའི་རང་བཞིན་གྱི་འོད་ཟེར་ཁ་
དོག་དམར་པོ་སྤྲོས་ནས་རང་ཉིད་དྲངས་པ་བླ་མ་འཇིགས་བྱེད་དུ་
གསལ་བའི་ཞལ་ནས་ཞུགས་སོགས་ནང་དབང་བསྐུར་བའི་ཚིག་ལ་
འཁྲིལ་ནས་

[684B] དེ་ནས་བདག་དང་དབང་རྫས་
བུམ་ཆུ་བ་སངས་སྦྱངས། ཚོགས་པ་ཡིན་ན་སོ་སོའི་དབང་བུམ་གྱི་
ཆུ་བསྐྱེད་སྣོད་ཆུས་བཀང་བ་སྟེགས་ཀྱི་ཁར་བཞག་བདག་དང་
དབང་རྫས་བུམ་ཆུ་སྟོང་པ་ཉིད་དུ་གྱུར། ཞེས་པ་ནས། དབང་གི་
ལྷ་རྣམས་ཀྱིས་དབང་
རྫས་ཀྱི་ལྷ་ལ་དབང་བསྐུར། མི་བསྐྱོད་པས་དབུ་བརྒྱན་པར་གྱུར་
དབང་རྫས་ཀྱི་ལྷ་ལ། ཨོཾ་སརྦ་ཏ་ཐཱ་ག་ཏཱ་ཨརྒྷཾ་ནས་
ཤབྟ་པྲ་ཏཱི་ཙྪ་ཧཱེ་སཱ་ཧཱ། མི་བསྐྱོད་པ་ཡབ་ཡུམ་ཞུ་བ་
ལས་བྱུང་བའི་དབང་རྫས་བུམ་ཆུར་གྱུར་བར་བསམས། ཆུ་དབང་
སྐབས་རྒྱལ་བ་སྲས་བཅས་
ཐམས་ཅད་མི་བསྐྱོད་པ་ཡབ་ཡུམ་དང། ཅོད་པཎ་སྐབས་ཐམས་ཅད་རིན་
འབྱུང་ཡབ་ཡུམ་གྱི་རྣམ་པ་ཅན་སོགས་སུ་སྤྱན་དྲངས་ཀྱང་ཚོག་
གསུངས་པས་དེས་རིགས་འགྲོ་དབང་བསྐུར་བ་ལ་བསྒྲུབ་པའི་དཀྱིལ་
འཁོར་བ་རྣམས་ཀྱིས་དགོངས་པ་གཏད། གསར་དུ་སྤྱན་
དྲངས་པའི་དབང་ལྷས་གཙོ་མཛད་དབང་དངོས་བླ་མས་བསྐུར་བའི་
དམིགས་པ་དང་བཅས། བླ་མ་དང་གཙོ་བོ་ཐ་མི་དད་པའི་ཐུགས་
ཀའི་ཧཱུཾ་གི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་ཞེས་པ་
ནས། མཆོད་གཡོག་ཡོད་ཚེ་རྟེན་ཁེབ་སོགས་ཀྱི་ཁར་བུམ་པ་བཏེག་
།མེད་ཚེ་
སློབ་དཔོན་གྱིས་རྣམ་བུམ་བཏེག་སོ་སོར་བུམ་ཆུ་བསྐྱེད་ཡོད་ན་དེ་
རྣམས་ཀྱང་བཏེག་བགེགས་བསྐྲད་པར་གྱུར། བར་དང། བཀྲ་ཤིས་
གང་ཞིག་སེམས་ཅན་ཀུན་གྱི་སྙིང་ལ་གནས། །ཞེས་པ་ནས། བཀྲ་
ཤིས་དེས་ནི་དེ་རིང་ཁྱོད་ལ་དབང་རབ་བསྐུར། །ཞེས་བརྗོད། སྤྲོན་
རིགས་
ལྔའི་ཤིས་བརྗོད་སོགས་ཀྱང་ཚང་མ་བྱ་ཞིང། འདིར་བཀྲ་ཤིས་
པའམ་ཕུན་སུམ་ཚོགས་པ་གང་འདྲ་བ་ཞིག་གིས་བཀྲ་ཤིས་པར་བྱེད་
པ་ནི། སངས་རྒྱས་ཀྱི་སར་སྒྲིབ་པ་ཐམས་ཅད་རང་སྟེང་དུ་རྣམ་
པར་དག་པའི་ཚུལ་གྱིས་ཐུགས་ལ་གནས་ཤིང་བྱང་སེམས་འཕགས་པ་
སོགས་
ལས་རང་རང་གི་ངོ་སྐལ་གྱི་སྒྲིབ་པས་དག་པའི་ཚུལ་དང། སོ་
སྐྱེ་རྣམས་ལ་རབ་སྟེང་དུ་དྲི་མའི་སྒྲིབ་གཡོགས་དང་བཅས་ཏེ་
ལུས་སེམས་ཀུན་དབང་དུ་བྱས་བ་སྟེའང་གི་བདག་ཉིད་ལས་མ་འདས་
པའི་ཚུལ་གྱིས་སེམས་ལ་གནས་པས་ན་སེམས་ཅན་ཀུན་གྱི་སྙིང་ལ་

[685A]༄༅། །ཁྱབ་བའམ་གནས་པའི་ཆོས་ཉིད་དེ་དང་ངོ་བོ་དབྱེར་
མེད་པའི་རྣམ་ཤེས་སྦྱོང་བའི་ལྷ་ཡིན་ཞིང། རྣམ་པར་ཤེས་པ་
ནི་སྦྱང་གཞིའི་ཕུང་པོ་གཞན་ཐམས་ཅད་ལ་ཁྱབ་པ་དང་
གཞན་ཐམས་ཅད་དེའི་གཞན་དབང་ཅན་ཡིན་པས་ཕུང་པོ་
ལྔའི་ནང་ནས་སེམས་གཙོ་བོ་ཡིན་པ་ལྟར། སེམས་དེ་ཉིད་སྦྱོང་
བྱེད་རིགས་དྲུག་པ་མི་བསྐྱོད་པ་དེ་ཡང་ཕུང་པོ་གཞན་སྦྱོང་
བྱེད་དམ་པའི་རིགས་གཞན་རྣམས་ཀྱི་ནི་རྗེའམ་མཆོག་ཏུ་གྱུར་པ་
ཡིན་ནོ། །མ་ལུས་དག་པའི་སེམས་ཅན་ཏེ་རིགས་ལྔའི་སངས་རྒྱས་ཀུན་
སྐྱེད་
བྱེད་རིགས་དྲུག་པའི་ངོ་བོ་བདེ་བ་ཆེན་པོ་ཡི་བཀྲ་ཤིས་དེས་ན་དེ་
རིང་སྟེ་དེ་ལྟ་སློབ་མ་ཁྱོད་རྣམས་ཀྱི་རྒྱུད་ལ་བསྐྱེད་པའི་སྒོ་
ནས་དབང་རབ་ཏུ་བསྐུར་བའི་བཀྲ་ཤིས་བྱེད་པ་ཡིན་ནོ། །ཞེས་
དང། བཀྲ་ཤིས་གང་ཞིག་མ་ལུས་རྡོ་རྗེའི་རིགས་ཐམས་ཅད་ལྡན་
པ་སྟེ་འདུས་ཤིང། ཞེ་
སྡང་བས་ཟིལ་གྱིས་བསྣན་པའི་སྐྱེ་བོ་རྣམས་ཀྱི་རྒྱུད་ཀྱི་ཞེ་
སྡང་རྣམ་པར་སྦྱོང་བར་མཛད་པའི་ལྷ་ལ་མ་བསྐྱོད་མགོན་པོ་
ཞེས་བྱ་བར་མཚོན་གསོལ་གྲགས་པ་དེ་ཡིས་ནི་ཆོས་དབྱིངས་ཡེ་ཤེས་
ཀྱི་ངོ་བོའི་དབང་བསྐུར་བའི་བཀྲ་ཤིས་དེས་ནི་དེ་རིང་སྟེ་ད་
ལྟ་སློབ་མ་ཁྱོད་རྣམས་
ཀྱི་རྒྱུད་ལ་བསྐྱེད་པའི་སྒོ་ནས་དབང་རབ་ཏུ་བསྐུར་རོ། །བཀྲ་
ཤིས་གང་ཞིག་མཐའ་དག་འཁོར་ལོའི་རིགས་དང་ལྡན་པ་སྟེ་རིགས་
དེ་ཐམས་ཅད་འདུས་པའམ་དེའི་གཙོ་བོར་གྱུར་པའི་རྣམ་པར་སྣང་
མཛད་ནི་གཏི་མུག་རྣམ་པར་དག་པའི་ངོ་བོ་དང། གཏི་མུག་སྦྱོང་
བའི་ལྷ་ཡིན་ལ་
ཉོན་མོངས་དེ་འཁོར་བའི་རྩ་བ་ཡིན་པས། དེ་སྦྱངས་པས་འཁོར་
བའི་སྡུག་བསྔལ་ཐམས་ཅད་རྟག་ཏུ་འཕྲོག་པར་བྱེད་པ་ཡིན་ནོ་
།རྨོངས་པས་ཟིལ་གྱིས་མནན་པའི་སྐྱེ་བོ་རྣམས་ཀྱི་རྒྱུད་ཀྱི་གཏི་
མུག་ཡོངས་སུ་སྦྱོང་བར་མཛད་པ་ཡིན་ནོ། །དེ་འདྲ་བའི་རྣམ་པར་
སྣང་
མཛད་ཀྱི་མེ་ལོང་ལྟ་བུའི་ཡེ་ཤེས་ཀྱི་ངོ་བོ་དང་དེའི་ས་བོན་
བསྐྱེད་པར་བྱེད་པའི་དབང་བསྐུར་གྱི་བཀྲ་ཤིས་དེས་ནི་སྟེད་ལྟ་
སློབ་མ་ཁྱེད་རྣམས་ལ་དབང་རབ་ཏུ་བསྐུར་རོ། །མ་ལུས་རིན་ཆེན་
དོན་སྔར་དང་འདྲ། རིན་འབྱུང་ནི། བསམ་པ་ཐམས་ཅད་ཡོངས་སུ་
རྫོགས་པར་བྱེད་

[686B]
ཕོངས་པའི་སྡུག་བསྔལ་གྲོལ་བར་ཡོངས་སུ་བརྩོན་པར་མཛད་པ་
ཡིན་ཞིང། རང་གི་ཡོན་ཏན་གྱིས་ཁེངས་པས་མཐོ་བར་འཛིན་པའི་
སེམས་བྱུང་ང་རྒྱལ་གྱིས་ཟིལ་གྱིས་མནན་པའི་འགྲོ་བ་རྣམས་ཀྱི་
རྒྱུད་ཀྱི་ཉོན་
མོངས་དེ་ཡོངས་སུ་སྦྱོང་བར་མཛད་པ་ཞེས་དང། གཞན་སྔར་
དང་འདྲ། མ་ལུས་པདྨ་སྡང་དང་འདྲ་བ་ལས། འཇིག་རྟེན་དབང་
ཕྱུག་འོད་དཔག་མེད་ནི་སྲིད་པའི་དྲ་བ་སྟེ་བཀོད་པ་སྣ་ཚོགས་པ་
རྣམས་སམ། སྲིད་པའི་གཟབ་ཅེས། སྲིད་པ་འཁོར་པ་དེས་ལུས་ཅན་
རྣམས་འཆིད་
བས་ན་སྲིད་པའི་དྲ་པའམ་གཟེབ་ཅེས་བདེ་འཛོམས་པར་བྱེད་པའོ་
།ཇི་ལྟ་བུས་འཇོམས་ན་འོད་དཔག་མེད་ནི་འདོད་ཆགས་དག་པའི་ངོ་བོ་
དང་འདོད་ཆགས་སྦྱོང་བའི་ལྷ་ཡིན་པས། ཆགས་པས་ཟིལ་གྱིས་མནན་
པའི་འགྲོ་བ་རྣམས་ཀྱི་རྒྱུད་ཀྱི་འདོད་ཆགས་ཡོངས་སུ་སྤྱོད་པར་
མཛད་པ་ཡིན་པས་ན། རྒྱུ་དེ་སྦྱངས་པའི་སྒོ་ནས་འབྲས་བུ་འཁོར་
བ་འཇོམས་པའམ་ལྡོག་པར་མཛད་པ་ཡིན་ནོ། །གཞན་རིགས་འགྲེ་མ་
ལུས་ལས་ཀྱི་རིགས་སྔར་ལྟར་དང། ལས་སམ་འཕྲིན་ལས་ཀྱི་གཙོ་བོ་
ནི་ཆོས་སྟོན་པའི་གསུང་གི་འཕྲིན་ལས་ཡིན་ཞིང། དེ་ཡང་བརྩེ་
བའི་
བདག་ཉིད་དེ་བརྩེ་བ་ཆེན་པོས་ཀུན་ནས་བསླངས་ཏེ་ཆོས་བསྟན་
པའི་མཐུས་ཡིད་ཀྱི་མི་དགེ་བ་གསུམ་གྱི་ནང་ནས་རྣམ་སྨྲིན་ཆེས་
ལྕི་བ་ལས་འབྲས་མེད་པར་འཛིན་པ་ལ་སོགས་པའི་ལོག་པར་ལྟ་བ་
རྣམས་ཡིན་པས། ལྕི་བ་དེ་ཉིད་ཀྱིས་མཚོན་པའི་ཉོན་མོངས་དང་
སྒྲིབ་པ་
མཐའ་དག་ངེས་པར་སྤོང་ནུས་པ་ཡིན་ནོ། །དེས་ན་ཉོན་མོངས་ལ་
སོགས་པ་དེ་རྣམས་སྦྱོང་བའི་ཐབས་ཆོས་སྟོན་པའི་འཕྲིན་ལས་ཀྱི་
སྒྲིབ་པ་དེ་དག་ནི་ཀུན་ནས་སེལ་བར་མཛད་པ་དོན་ཡོད་གུབ་པའི་ངོ་
བོ་བྱ་གྲུབ་ཡེ་ཤེས་ཀྱི་རང་བཞིན་གྱི་དབང་བསྐུར་བའི་བཀྲ་
ཤིས་དེས་
ནི་དེ་རིང་སྟེ་ད་ལྟ་སློབ་མོ་ཁྱོད་རྣམས་ཀྱི་རྒྱུད་ལ་བསྐྱེད་
པའི་སྒོ་ནས་དབང་བསྐུར་རོ། །ཞེས་པའོ། །དེ་ནས་བླ་མས་དབུགས་
འབྱིན་པའི་ཆོ་ག་གསུངས་བྱུང་བས་མ་སྟེ། དབང་བསྐུར་རྡོ་རྗེ་
ཆེན་པོ་སྟེ། །ཞེས་ནས། སུར་ཏ་སྟཾ་ཨ་ཧཱུཾ། བར་དང། ཡང་
དབང་བསྐུར་རྡོ་རྗེས་མཐའ་རྟེན་

[687A]༄༅། །ཆུ་དབང་རྣམ་བུམ་གྱི་ཆུས་བྱ་བར་གསུངས། དེའི་ཚེ་
བླ་མས་བསྒྲུབ་པའི་དབང་བུམ་མངོན་གྱུར་བ་ནམ་མཁའི་དབང་ལྷ་
ཐམས་ཅད་ཀྱི་ཕྱག་ཏུ་ཐོགས་ནས་དེ་ལས་ཆུ་རུབ་ཀྱི་ཚུལ་དུ་སྤྱི་
བོ་ནས་དབང་བསྐུར་བས་ཡེ་ཤེས་ཀྱི་བདུད་རྩིའི་ཆུ་རྒྱུན་གྱིས་
ལུས་ཀྱི་ནང་ཐམས་ཅད་གང། ཐོག་མེད་ནས་བསགས་པའི་སྡིག་སྒྲིབ་
སྤྱི་དང། ཁྱད་པར་དུ་ཡང་ཞེ་སྡང་དང་མི་བསྐྱོད་པའི་རིགས་
ཀྱི་བསྒོམ་བཟླས་དང་དངོས་གྲུབ་སྒྲུབ་པ་ལ་བར་དུ་གཅོད་པའི་དྲི་
མ་ཐམས་ཅད་སྦྱངས་ཏེ། ལུས་དྭགས་གསལ་འོད་ཀྱི་རང་བཞིན་དུ་
གྱུར་
རང་རྒྱུད་ཀྱི་རྣམ་ཤེས་ཕུང་པོ་ཐ་མལ་པ་གནས་འགྱུར་ཏེ་འབྲས་
དུས་ཀྱི་ཆོས་དབྱིངས་ཡེ་ཤེས་མངོན་དུ་བྱས་བྱུང་སྙམ་པ་དང་
རང་གི་སེམས་རྒྱུད་ཀྱི་ཞེ་སྡང་གི་དྲི་མ་དག་པ་དང། མི་
བསྐྱོད་པའི་རིགས་ཀྱི་བསྒོམ་བཟླས་དང་དངོས་གྲུབ་བསྒྲུབ་པ་ལ་
དབང་བར་བྱས་བྱུང་
སྙམ་པའི་མོས་པས་བུམ་ཆུ་འཐུང་རྣམ་བུམ་མགོར་འཇོག་དེ་ལྟར་
དབང་གི་ཚིག་སྒྲ་རྣ་བར་ཐོས་པ་དང་དབང་རྫས་མཐོང་བ་
ཙམ་གྱིས་དབང་ཐོབ་པར་མི་འགྲོ་བས་དབང་བརྡ་ལེགས་པར་འཕྲོད་
པའི་སྒོ་ནས་དམིགས་པ་རྣམས་གསལ་ཐོབ་པ་དེས་པར་གལ་ཆེ་ཞིང་
དབང་གི་སྐབས་འདི་དག་ཚིག་རིས་དང་བསྟུན་པའི་དམིགས་པ་རྣམས་
ཀྱང་ཇི་བཞིན་དུ་དགོས་ཏེ། དེ་མ་བྱུང་ན་སྨིན་བྱེད་རྒྱུའི་དབང་
མི་ཐོབ། དེ་མ་ཐོབ་ན་གྲོལ་བྱེད་ལམ་གྱི་དབང་དང་གྲོལ་བ་
འབྲས་བུའི་དབང་སོགས་ཐོབ་པ་ལྟ་ཅི་སྨོས། དེར་མ་ཟད་དམིགས་པ་
རྣམས་ཅུང་ཟད་ཀྱང་མ་ཡེངས་པ་དགོས་ཏེ། བུམ་དབང་གི་སྐབས་སུ་
དམིགས་པ་བསྟེན་ནས་གསང་དབང་གི་སྐབས་སུ་མ་བསྟན་ན་གསང་
དབང་གི་འབྲས་བུ་ཐོབ་པའི་ནས་པ་འཇོག་མི་ནུས་ཤིང། དེས་ན་རིག་
པའི་དབང་ཕྱུག་གིས། །མ་ཚང་མེད་རྒྱུ་དེ་ལས་ནི། །ཞེས་
རྒྱུ་ལས་འབྲས་བུ་འབྱིན་པ་ཡིན་གྱི། རྒྱུ་མེད་ལས་འབྲས་བུ་མི་
འབྱིན་པར་གསུངས་པས་ན། དེའི་འབྲས་བུ་ཐོབ་པ་ཡང་མི་སྲིད་དོ་
།དབང་གྲལ་དུ་བསྡད་ཙམ་གྱིས་དབང་ཐོབ་པའི་སྒྲ་འཇུག་པ་ཙམ་
ལས་མི་འོང་བས་དེ་དག་ཀྱང་ཤེས་པ་གལ་ཆེ་གསྲུངས། ཨརྒྷ་
ནས་

[688B] ཆུ་དབང་གི་དྲག་པ་ནི། དེ་ལྟར་
མི་བསྐྱོད་པ་ཆུའི་དབང་ཐོབ། ཅེས་པ་ནས། དེའི་རིགས་ཀྱི་དངོས་
གྲུབ་སྒྲུབ་པ་ལ་དབང་བར་བྱས་སོ། །ཞེས་བརྗོད། མི་བསྐྱོད་པའི་
ཆུའི་དབང་བསྐུར་བ་ལ་བརྟེན་ནས་སྦྱང་བསྒྱུར་བྱས་གསུམ་འབྱུང་
བ་སྟེ། སྦྱང་བ་ནི་གཞི་
དུས་ཀྱི་ཉོན་མོངས་པ་ཞེ་སྡང་དང་རྣམ་ཤེས་ཀྱི་སྟེང་གི་དྲི་
མ་བག་ཆགས་དང་བཅས་པ་སྦྱོང་བ་དེ་ཡིན་ལ། བསྒྱུར་བ་ནི་གཞི་
དུས་ཀྱི་རྣམ་པར་ཤེས་པའི་ཕུང་བོ་དེ་ཉིད་རང་སྟེང་གི་དྲི་མ་
སྦྱངས་ནས་དེ་གཉིས་གནས་འགྱུར་ཏེ། ལམ་དུས་དང་འབྲས་བུས་ཀྱི་
ཆོས་དབྱིངས་
ཡེ་ཤེས་སུ་བསྒྱུར་བར་བྱེད་པ་ཡིན་ཞིང། བྱས་པ་ནི་དེ་ལྟར་གནས་
འགྱུར་མཐར་ཐུག་གི་ཚེ་ཡེ་ཤེས་དེ་ཉིད་མངོན་དུ་བྱས་པའོ། །དེ་
ལྟ་བུར་བསྒྱུར་བ་དང་བྱས་པའི་ཚུལ་དེ་ནི་ཞེ་སྡང་ལ་ཡང་
མཚུངས་མོད་ཀྱང། འདིར་སྦས་པའི་ཚུལ་དུ་མཛད་པ་ཡིན་གྱི་གཞན་
དུ་ན་ཞེ་སྡང་གི་
དྲི་མ་སྦྱངས་པ་ན་དེ་གཉིས་མ་སྤངས་པར་ཆོས་དབྱིངས་ཡེ་ཤེས་
སུ་གནས་འགྱུར་བ་ཡིན་ཞིང། ཡེ་ཤེས་དེ་བཞིན་ལག་གི་རྣམ་པར་
ཤར་བ་ལ་མི་བསྐྱོད་པ་ཞེས་བརྗོད་པ་ཏེ། དེའི་རྒྱུ་མཚན་ཡང་
རང་ཅག་རྣམས་ལ་གཞི་དུས་སུ་ཞེ་སྡང་དྲག་པོ་སྐྱེས་ཚེ་ཡི་དམ་
གནས་པར་
ཀུན་ཏུ་བསྐྱོད་པར་བྱེད་པ་ཡིན་ལ། དེ་ཉིད་དྲི་མ་རྣམ་པར་དག་
པའི་དག་ཆའི་ཡེ་ཤེས་དེ་ནི་གང་གིས་ཀྱང་བསྐྱོད་པར་མི་ནུས་
པའི་ཕྱིར་དེ་ལྟར་བརྗོད་པའོ། །དེའི་གནད་ཀྱི་ཞེ་སྡང་གི་དྲི་
མ་སྦྱོང་བ་ལ་མི་བསྐྱོད་པ་མཆོག་ཡོན་པའི་རྒྱུ་མཚན་ཡང་དེ་
ཡིན་ནོ། །ཞི་རྒྱས་དབང་དྲག་
གི་འཕྲིན་ལས་ཀྱི་དབང་དུ་བྱས་ན་ཡང་མི་བསྐྱོད་པ་དེ་ཉིད་
དྲག་པོའི་ལས་བསྒྲུབ་པ་ལ་མཆོག་ཏུ་བསྔགས་པ་ཡིན་ནོ། །དེ་ལྟར་
སྦྱང་བསྒྱུར་བྱས་གསུམ་སོགས་ཀྱི་ཚུལ་འདི་ནི་རིགས་ལྔའི་དབང་
གཞན་རྣམས་ལ་ཡང་རིགས་འགྲེས་ཤེས་པར་བྱའོ། །ནང་དབང་སྔར་
ལྟར་དང་
དེ་ནས་གསེར་ལ་སོགས་པ་ལས་བྱས་པའི་དབང་རྫས་ཅོད་པན་དར་
དཔྱངས་དང་བཅས་པ་མདུན་དུ་ལྕོག་ཚེ་སོགས་ཀྱི་ཁར་བཤམས། །ཨོཾ་
ཁངྒ་དཧྲྀཀ་ཧཱུཾ་ཕཊ། །སངས་སྒྱངས་ནས། བཀྲ་ཤིས་གང་ཞིག་
སྐབས་ཅོད་པན་ལག་པ་གཡོན་པས་བཏེག་དབང་བསྐུར་རྡོ་རྗེའི་

[689A]༄༅། །འཇུག་ཏུ། ཨོཾ་བྫྲ་རཏྣ་ཀཱུ་ལ་མུ་ཀུ་ཊ་ཨ་བཧི་
ཥཱིཉྩ་མི། སྔགས་དོན་ནི་རྡོ་རྗེའི་ཅོད་པཎ་གྱི་དབང་བསྐུར་
རོ། །ཞེས་པའོ། །དབུ་རྒྱན་དར་དབྱངས་དང་བཅས་པ་མགོ་བོར་
བཅིངས། དར་དབྱངས་ཀྱི་དབང་གིས་ཉོན་མོངས་པའི་དགྲ་རྩ་བ་
ནས་འདོན་པའི་
ནུས་པ་འཇོག་པས་རྒྱུ་མཚན་དེས་འདི་ལ་དཔའ་བོའི་དར་དབྱངས་ཞེས་
གཤམ་སྨི་གཉིས་གཡོན་འོག་དང་གཡས་པ་སྟེང་དུ་ཡོང་བ་བྱས་
ནས་རྒྱབ་ཏུ་བསྒྱུར་བ་དེས་གཟུང་འཛིན་གྱི་རྣམ་རྟོག་གཉིས་རྒྱབ་
ཏུ་བསྐྱུར་བ་མཚོན་པར་བྱེད། སྣོལ་བ་ནི་ཐབས་ཤོས་ཟུང་འཇུག་བདེ་
ཆེན་ཐར་པ་ཆེན་པོའི་ཞིང་ཁམས་སུ་བགྲོད་པར་བྱེད་པ་མཚོན་
གསུངས། དམིགས་པ་སྔར་བཞིན་དང་ཁྱད་པར་དེ་བཞིན་གཤེགས་པ་
ཐམས་ཅད་རིགས་ཀྱི་བདག་པོའི་ཅོད་པན་ལ་ཞུགས། ཅོད་པན་ལས་བདུད་
རྩིའི་རྒྱུན་བབས་སྡིག་སྒྲིབ་དག་ལུགས་སོགས་སྔར་ལྟར་དང་
དེ་བཞིན་གཤེགས་པའི་གཙུག་ཏོར་འགྲུབ་པའི་ནུས་པ་དང་བག་ཆགས་
ཁྱད་པར་ཅན་བཞག་བྱུང་སྙམ་པའི་མོས་པ་བྱེད། མཐའ་བརྟེན་
ཆུ་དབང་སོགས་གོང་དང་རིགས་འགྲེ་བྱ། དག་པ་ནི། དེ་ལྟར་རིན་
ཆེན་འབྱུང་ལྡན་ཅོད་ཕན་གྱི་དབང་ཐོབ། ནས། དབང་བར་བྱས་
སོ། །
ཨོཾ། བངག་སོགས་སྔར་བཞིན་ནང་དབང་རྫོགས་མཚམས་སུ་ཨྒྶ་
སྔར་
རྡོ་རྗེ་སྔར་ཅོད་པན་གྱི་སྐབས་བཞིན་བཤམས། ཨ་་
ཁངྒ་བརྗོད་ཅིང་བསངས་སྦྱངས་ནས། བཀྲ་ཤིས་གང་ཞིག་མ་
ལུས་པདྨ་ཞེས་པའི་སྐབས་ལག་པ་གཡོན་པས་དྲིལ་བུ་འཛིན་བཞིན་
དུ་རྡོ་རྗེ་འགྲེང་
བའི་ཚུལ་དུ་ཕྲག་པ་གཡོན་ཕྱོགས་སུ་ཅུང་ཟད་བཏེག་ཚུལ་གྱི་
འཛིན། སྒོམ་དོན་ལ་བསྒྲུབ་པའི་རྡོ་རྗེ་དེ་ཉིད་མང་པོར་གྱུར་
ནམ་མཁར་སྤྱན་དྲངས་པའི་རྒྱལ་བ་ཡབ་ཡུམ་རྣམས་ཀྱི་ངོ་བོ་
འོད་དཔག་མེད་ཀྱི་ངོ་བོ་ཡིན་པ་ལ་རྣམ་པ་གསེར་གྱི་རྡོ་རྗེ་རྩེ་
ལྔ་པ་རེ་ཕྱག་ཏུ་བསྣམས་
ཏེ། གཅིག་ལ་གཅིག་ཐིམ་པའི་ཚུལ་གྱིས་མཐར་འོད་དཔག་མེད་ཀྱི་རང་
བཞིན་རྡོ་རྗེ་གཅིག་ཏུ་གྱུར་པ་སློབ་དཔོན་གྱི་ཕྱག་གིས་བཟུང་སྟེ་
ཚིགས་བཅད་བརྗོད་ཅིང་རྡོ་རྗེ་རང་གི་གནས་གསུམ་དུ་རེག་སྟེ་རྡོ་
རྗེ་རབ་ཏུ་གྲུབ་པའི་ཕྱིར་བཟུང་ཞེས་རང་གི་ལག་དུ་གཏང་བྱུང་

[690B]
གསུམ་དུ་རེག་རྡོ་རྗེ་ལས་བདུད་རྩིའི་རྒྱུན་བབས་རང་གི་གནས་གསུམ་
དུ་ཞུགས་ཏེ་བདེ་སྟོང་གི་ཡེ་ཤེས་སྐྱེས་པ་སོགས་སྔར་བཞིན་རིགས་
འགྲེ་དེས་རང་ཉིད་གང་དུ་འཚང་རྒྱ་བའི་རྒྱལ་བ་དེའི་ཐུགས་
བདེ་སྟོང་གི་ཡེ་
ཤེས་ངེས་དོན་གྱི་རྡོ་རྗེ་འགྲུབ་པའི་ནུས་པ་དང་འོད་དཔག་མེད་
ཀྱི་རིགས་ཀྱི་དངོས་གྲུབ་བསྒྲུབ་པ་ལ་དབང་ངོ། །དེ་ནས་ཨོཾ་
ཁངྒ་དྷཱྀ་ཀ་ཧཱུཾ་ཕཊ། ཅེས་པས་ནང་དབང་སྔར་བཞིན་ཕལ་
ཆེར་རིགས་འགྲེ་དེ་ནས་དབང་རྫས་དྲིལ་བུ་གོང་བཞིན་བཤམས་
ཨོཾ་ཁངྒ་བསངས་སྦྱངས་
སོགས་གོང་ལྟར་དང་དྲིལ་བུ་ལག་པ་གཡས་པ་རྡོ་རྗེ་དང་བཅས་
པས་བཏེག་བཀྲ་ཤིས་གང་ཞིག་མ་ལུས་ལས་ཀྱི་རིགས་དང་ལྡན་
ནས། དབང་རབ་བསྐུར། དབང་བསྐུར་རྡོ་རྗེ་ཆེན་པོ་སོགས་གོང་
བཞིན་དང། ཨོཾ་བྫྲ་ཨདྷི་བ་ཏི་སྟྭཾ་ཨ་བྷིཥི་ཉྩ་མི་ཏི་
ཥྛ་བྫྲ་ས་མ་ཡ་སྟཾ་
ཞེས་བརྗོད་ནས་དྲིལ་བུ་ལག་པ་གཡས་པར་གཏད། པད་སྐོར་དང་
བཅས་འཁྱུད་ཚུལ་བྱེད། སྔགས་དེའི་དོན་རྡོ་རྗེའི་དམ་ཚིག་ལ་
གནས་པ་ཁྱོད་ལ་རྡོ་རྗེ་བདག་པོའི་དབང་བགྱིའོ། །ཁྱོད་ཀྱི་མ་
ནོས་ཤིག་ཅེས་པའོ། །དམིགས་པ་ནི། ལག་ཏུ་སྦྱིན་པའི་དྲིལ་བུ་ལས་
བདུད་རྩི་ལྔའི་
རྒྱུན་བབས་པ་ལུས་ལ་ཞུགས་ཏེ་ལུས་གང་དྲི་མ་དག་པ་སོགས་སྔར་
བཞིན་དང་ཁྱད་པར་རང་གི་འབྲས་སྐྱབས་སུ་གྱུར་པའི་ཆོས་
ཕུང་བརྒྱད་ཁྲི་བཞི་སྟོང་འདོམས་པའི་རྒྱལ་བ་དེའི་གསུང་
འགྲུབ་པའི་ནུས་པ་བཞག་པ་སོགས་སྦྱངས་བསྒྱུར་བྱས་གསུམ་ཀུན་ལ་
འགྲེ་
མཐའ་རྟེན་ཆུ་དབང་ནས་མཆོད་པའི་བར་དང། དེ་ནས་ཨོཾ་ཁངྒ་
བརྗོད། དབང་རྫས་མེད་པ་མ་རྟོགས་སྔར་བཞིན་ནང་དབང་གོང་
འདྲ་ལས། ཁྱད་པར་ནམ་མཁར་སྤྱན་དྲངས་པའི་ལྷ་ཚོགས་དང་
སློབ་དཔོན་གྱི་མགྲིན་གཅིག་ཏུ་རང་ལ་ཀྱེ་ཞེས་བོས་ནས་སྔར་མེ་
ཏོག་གང་ལ་
ཕོག་པའི་རིགས་ཀྱི་གསང་མིང་བཏགས་ཏེ་མིང་དབང་བསྐུར་བ་དང་
ལྷན་ཅིག་སློབ་དཔོན་གྱིས་རང་གི་མགོ་ཐོག་ཏུ་རྡོ་དྲིལ་མཉམ་དུ་
བཟུང་ནས་དཀྲོལ་བྱུང་བསམ་སྟེ། རང་གི་རྡོར་དྲིལ་མཉམ་དུ་
གཡས་པས་བཟུང་མགོ་ཐོག་ཏུ་དཀྲོལ་ཞིང། ཨོཾ་བྫྲ་སཏ་སྟཾ་
ཞེས་

[691A]༄༅། །བརྗོད། དམིགས་པ་གོང་བཞིན་ལས་ཁྱད་པར་རང་ཉིད་
གང་དུ་འཚང་རྒྱ་བའི་རྒྱལ་བ་དེའི་མཚན་འགྲུབ་པའི་ནུས་པ་
བཞག་པ་སོགས་རིགས་འགྲེ་དབང་བསྐུར་བ་འདི་དག་གིས་བྱ་བ་དང་
སྤྱོད་པའི་རྒྱུད་བཤད་པ་དང། སྔར་སྒྲུབ་པ་ལ་དབང་བར་
འགྱུར་
རོ། །དབང་ལྔ་པོ་འདི་ཉིད་ནི་རིག་མ་ལྷ་མོ་རྣམས་ཀྱིས་དབང་
བསྐུར། མ་རིག་པ་ཉོན་མོངས་པ་ལྔ་སྤོང། རིག་པ་ཡེ་ཤེས་པ་
ལྔ་ཐོབ་བར་བྱེད་པའི་ཕྱིར། རྒྱུད་གཞན་དུ་རིག་པའི་དབང་
ཞེས་གསུངས། དེ་ནས་ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་
དབང་ཞུ་བའི་ཡོན་དུ་
མཎྜལ་ཕུལ་ཏེ། མེ་ཏོག་དང་བཅས་ཐལ་མོ་སྦྱར་ལ། གང་གི་བདག་
ནི་ཁྱོད་དྲིན་ལས། །སྩོལ་ཞེས་ལན་གསུམ་གསོལ་བ་བཏབ། ཨོཾ་
ཁངྒ་དཧྲྀ་ཀ་སོགས་ནང་དབང་དང། ཁྱད་པར་ཡུམ་གྱི་པདྨ་
ནས་ཕྱུང་སྟེ་ཞེས་པའི་སྐབས་རང་ཉིད་དཀྱིལ་འཁོར་གྱི་ཤར་
ཕྱོགས་སུ་
སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་
འཁོད་པར་གྱུར། ཁྲུས་སྟེགས་པདྨ་དཀར་པོ་འདབ་མ་བརྒྱད་པ་བྲིས་
པའི་སྟེང་དུ་ཤིང་སྟན་ལ་གནས་པར་བསམས་པའི་ཆེ་གའི་ཚིག་
དང་བསྟུན་པའི་དམིགས་པ་མ་ཡེངས་པ་བྱེད། དེ་ནས་སློབ་དཔོན་གྱི་
དབང་བསྐུར་བ་ལ་དམ་ཚིག་གསུམ་སྦྱིན་པ་སྔོན་དུ་འགྲོ་དགོས་པས་
ཐོག་མར་རྡོ་རྗེའི་དམ་ཚིག་ནི། རྡོ་རྗེ་མདུན་དུ་སྟེགས་ཀྱི་ཁར་
བཞག་ཨོཾ་ཁངྒ་ནས། དོན་དྲན་བཞིན་པས་ཧཱུཾ་ལས་བྱུང་བའི་
རྡོ་རྗེ་ཞེས་པའི་སྐབས་རྡོ་རྗེ་ལག་པ་གཡོན་པས་བླངས་ཏེ་
འགྲེང་བའི་
ཚུལ་དུ་བཟུང་སྟེ། ཁམས་གསུམ་པ་ཡིས་རལ་གྲི་ཆེ་ནས། རལ་གྲི་
ཞེས་པ་ནི། ལྷན་ཅིག་སྐྱས་པའི་སྣང་བ་ལ་རལ་གྲི་ཆེན་པོ་
ཁམས་གསུམ་པའི་ཞེས་བྱ་བ་ལ། ཁམས་གསུམ་དུ་འབྱུང་བའི་འདོད་
ཆགས་ལ་སོགས་པ་དེ་གཅོད་པར་ཆོས་མཐུན་པས་རལ་གྲི་སྟེ་རྡོ་རྗེ་
ཞེས་གསུངས། ཟུང་ཞིག་ཅེས་པའི་སྐབས་སུ་རྡོ་རྗེ་ལག་པ་གཡས་
པར་གཏད་དེ་བདེ་སྟོང་གི་ཡེ་ཤེས་བསྟན་པའི་སྒོ་ནས་རྡོ་རྗེ་སེམས་
དཔའི་ང་རྒྱལ་གྱིས་རྡོ་རྗེ་གསོར་བ་རེ་བྱས་ཏེ་ཐུགས་ཀར་འཛིན་
དེ་ནས་དྲིལ་བུའི་དམ་ཚིག་ནི་སྔོན་མའི་རིགས་འགྲེས་ཤེས་པར་བྱས་

[692B]
བཞག་ཨོཾ་ཁངྒ་ནས། ཨཱ་ལས་བྱུང་བའི་དྲིལ་བུ་ཞེས་པའི་
སྐབས་སུ་གཡས་པས་བླངས་ཏེ་བཟུང། ཟུང་ཞིག་ཅེས་པའི་སྐབས་སུ་
ལག་པར་གཏད་དེ་དོན་དྲན་བཞིན་པས་དྲིལ་བུ་དཀྲོལ། ཤེས་རབ་ཐབས་
ཀྱི་རང་
བཞིན་ཉིད། །སྲིད་པ་ངོ་བོ་ཉིད་ཀྱིས་དག་ཞེས་པ། སྲིད་པ་ངོ་
བོ་ཉིད་ཀྱིས་གྲུབ་པས་དག་པའམ་སྟོད་པ་ཡིན་ལ། དེ་ལྟར་སྟོང་
པའི་ངོ་བོ་ཉིད་གནས་ལུགས་རྟོགས་པའི་ཤེས་རབ་ཀྱིས་སྲིད་པ་དང་
བྲལ་བར་བྱེད་དོ། །ཚུལ་ཇི་ལྟར་ན་རང་བཞིན་གྱིས་དག་པར་རྟོགས་
པའི་སེམས་དང་
ལྡན་པའི་བྱང་ཆུབ་སེམས་དཔའ་རྣམས་ཀྱིས་འཁོར་བའི་རྩ་བ་
བདེན་པར་སྒྲོ་འདོགས་པའི་བདེན་འཛིན་གྱི་ཞེན་པ་ཟད་པར་མཛད་
པས་འབྲས་བུ་འཁོར་བ་ཡང་ཟད་ནས་དམ་པའི་སྲིད་པའམ་སྲིད་པ་
དམ་པ་མི་གནས་པའི་མྱང་འདས་ཀྱི་རང་བཞིན་མངོན་དུ་བྱེད་པར་
འགྱུར་རོ་
ཞེས་པ་ཡིན་ལ། དེ་ནས་ཕྱག་རྒྱའི་དམ་ཚིག་ནི། ཡིད་ཀྱི་ལུས་ནི་
ཞེས་པ་ནས། ཡིད་ཀྱི་ལུས་ནི་ཡེ་ཤེས་ཀྱི་ཕྱག་རྒྱལ་འཁྱུད་པའི་
རྡོ་རྗེ་འཆང་ཡབ་ཡུམ་གྱི་ལྷ་སྐུ་ཡིད་ངོར་སྣང་བ་དེ་ཡིན་ལ་
དེ་འདྲའི་ལྷ་སྐུ་ཡབ་ཡུམ་ལ་དམིགས་པ་གཏད་པ་ལས་བྱུང་བའི་བདེ་
སྟོང་གི་ཡེ་ཤེས་
བརྟན་པར་བྱེད་པའི་ཐབས་ཉིད་ནི་ཕྱག་རྒྱལ་འཁྱད་པའི་དམ་
ཚིག་ཡིན་པས་རྣལ་འབྱོར་རྒྱུད་མན་ཆད་ལས་ཁྱད་པར་འཕགས་
པའོ། །དེས་ན་དམ་ཚིག་གསུམ་སྦྱིན་པ་གཅིག་ནི་རྡོ་རྗེ་སློབ་དཔོན་
གྱི་དབང་གི་རྒྱུ་ཡིན་ནོ། །རྡོར་དྲིལ་གཉིས་སྔར་ཇི་ལྟར་བརྡ་
སྤྲད་པ་བཞིན་གྱི་དེ་
ཉིད་དྲན་བཞིན་པས་བཟུང་ནས་སྙིང་ཁར་འཁྱུད་པའི་ཚུལ་བྱས་
ཏེ། རང་རྡོ་རྗེ་འཆང་དང་ཕྱག་རྒྱ་རྡོ་རྗེ་དབྱིངས་ཀྱི་
དབང་ཕྱུག་མར་འཁྱུད་པ་ལ་བརྟེན་ནས་བདེ་སྟོང་གི་ཡེ་ཤེས་
སྐྱེས་པར་མོས་ལ། དེ་ཉིད་རྡོ་རྗེ་སློབ་དཔོན་གྱི་དབང་དངོས་
གཞིའོ། །དེ་ནས་མཐའ་རྟན་ཆུ་དབང་གི་བར་
གོང་བཞིན་དང། འདི་ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་
དབང་ཡིན་པ་དང། རིགས་དྲུག་པ་རྡོ་རྗེ་འཆང་དང་འབྲེལ་བའི་
དབང་ཡིན་པས་རིགས་ལྔའི་དབང་གཞན་རྣམས་ལས་ལྷག་པའི་རྒྱུ་
མཚན་གྱིས་རང་ཉིད་ཁམས་གསུམ་ཆོས་ཀྱི་རྒྱལ་པོ་རྡོ་རྗེ་སློབ་
དཔོན་གྱི་རྒྱལ་ཚབ་

[693A]༄༅། །ཏུ་མངའ་གསོལ་བ་ལ་བཏན་བཞུགས་དང་ཨོཾ་སུ་པྲ་ཏིཥ་
བྫྲ་ཞེས་མེ་ཏོག་འཐོང་བ་ཡིན་གསུངས་ཞིང་དགའ་སྟོན་གྱི་ཚུལ་
དུ་མཆོད་པ་ཕུལ་བྱུང་སྙམ་པས། ཨོཾ་ཨརྒྷཾ་སོགས་ཀྱིས་མཆོད་
དོ། །དེ་ནས་དེ་ཁོ་ན་ཉིད་བཤད་པ་ནི། དེ་ལ་
སངས་རྒྱས་དང་སངས་རྒྱས་མ་ཡིན་པ་གཉིས་ཞེས་པ་ནས། དཔལ་
རྡོ་རྗེ་འཇིགས་བྱེད་ཆེན་པོའོ། །ཞེས་པའི་བར་དང། རྟེན་གཞལ་
ཡས་ཁང་དང་བརྟེན་པ་འཁོར་གྱི་ལྷ་རྣམས་ཀྱི་རྒྱུད་ཐ་དང་
ལྟ་བུར་སྣང་མོད་ཀྱང་སྣང་ཚུལ་དེ་ལྟར་མ་ཡིན་པ་གཙོ་བོ་
དང་ངོ་བོ་གཅིག་པ་སྟེ་གཙོ་
བོའི་ཡེ་ཤེས་གཅིག་པུའི་རྣམ་སྤྲུལ་ཡིན་ལུགས་འདིའོ་ཞེས་སྣང་ཚུལ་
དེ་ལས་གཞན་པའི་དོན་གྱི་གནས་ལུགས་ཤིག་སྟོན་པས་ན་དེ་ཉིད་
སྟོན་པ་ཞེས་བྱ་བ་ཡིན་གསུངས། རྭ་ཉི་ཤུ་ནི་གཟུགས་བདག་ཡིན་
པར་ལྟ་བ་དང། བདག་གཟུགས་དང་ངོ་བོ་ཉིད་ཀྱིས་ལྡན་པར་ལྟ་
བ་
དང། གཟུགས་ལ་བདག་ངོ་བོ་ཉིད་ཀྱིས་ཡོད་པར་ལྟ་བ་དང། བདག་
ལ་གཟུགས་ངོ་བོ་ཉིད་ཀྱིས་ཡོད་པར་ལྟ་བ་བཞིན་དུ། ཚོར་བ། འདུ་
ཤེས། འདུ་བྱེད། རྣམ་ཤེས་རྣམས་ལའང་དེ་ལྟར་བཞི་བཞིར་ལྟ་
བའི་འཇིག་ལྟ་ཀུན་བཏགས་རགས་པ་ཉི་ཤུ་རྣམ་པར་དག་པའི་
ཕྱོགས་བཞིའི་རྭ་ཉི་ཤུ་དང། དུར་ཁྲོད་ཀྱི་རོ་བདག་མེད་པར་
གནས་པ་བཞིན་གང་ཟག་གི་བདག་མེད་དང། མི་རྟག་པ་དང་འཁོར་
བའི་ཉེས་དམིགས་དང་མི་སྡུག་པ་ཡང་མཚོན། ཆུས་ཀུན་རྫོབ་བྱང་
སེམས། ཀླུས་པར་ཕྱིན། དེའི་ལག་གི་ནོར་བུས་བསྡུ་བཞི། ཤིང་གིས་
རྩ་དབུ་
མ། དེའི་རྩ་བའི་ཕྱོགས་སྐྱོང་གིས་ཐུར་སེལ། རྩེ་མོའི་ཞིང་
སྐྱོང་གིས་སྲོག་འཛིན། མེས་གཏུམ་མོ། །སྤྲིན་གྱིས་བྱང་སེམས་དཀར་
པོ། རིས་གཟུང་འཛིན་གྱིས་རྣམ་རྟོག་གིས་མི་གཡོ་བའི་བདག་མེད་
མངོན་སུམ་དུ་རྟོགས་པའི་ཤེས་རབ་དང་ཟུང་འཇུག་མཆོད་རྟེན་གྱི་
སྐུ་
གསུམ་གྱི་གོ་འཕང་གྲུབ་ཐོབ་རྣམས་ཀྱི་ལམ་དེ་མངོན་དུ་བྱེད་པའི་
གང་ཟག་དང། ངེས་ལམ་དེ་ཐོབ་པར་བྱེད་པ་ལ་ཡས་བབས་དང་མས་
བརྟན་གྱི་དགའ་བ་བཞི་ཚན་གཉིས་དགོས་པ་མཚོན་ཕྱིར་དེ་ཐམས་
ཅད་བརྒྱད་ཚན་དང། དེ་ལྟ་བུའི་གཞལ་ཡས་ཁང་དུར་ཁྲོད་དང་
བཅས་

[694B] །དེ་ལྟར་དཀྱིལ་འཁོར་གྱི་དེ་
ཉིད་རྒྱས་པར་ཤེས་འདོད་ན། འཕགས་མཆོག་ཐུགས་རྗེའི་རང་གཟུགས་
སྐུ་འཕྲེང་བདུན་པའི་གསུང་འབུམ་ཁ་པའི་ནང་དུ་གསལ་ལོ། །དེ་
ནས་ལས་རིམ་བསྟན་པ་ན། རྩ་ལྟུང་བཅུ་བཞི་སྦོམ་པོ་བརྒྱད་ལ་
སོགས་པའི་
ཉེས་པ་བསྲུང་བ་སོགས། བསྲུང་བའི་དམ་ཚིག་ཤ་ལྔ་དང་བདུད་
རྩི་ལྔ་ལ་སོགས་པའི་དམ་རྫས་བསྟེན་པ་སོགས་བཟའ་བའི་  ྾  གཏོར་
མའི་ཆོ་ག་དང་བསྒྲུབ་བྱ་བསྲུང་བ་སོགས། བསྲུང་བ་  ྾  བསྒོམ་པ་
དང་བྲིས་པའི་འཁོར་ལོ་ལ་སོགས་པས་གནོད་པ་ཕྱིར་བཟློག་གི་
དཀྱིལ་
འཁོར་བསྒྲུབ་པ་དང་དེར་སློབ་མ་གཞུག་ཅིང་དབང་བསྐུར་བ་ལ་
སོགས་པའི་མཚན་ཉིད་ནི་སློབ་དཔོན་གྱི་ལས་རིམ་མོ། །དེ་ཁོ་ན་
ཉིད་དང་ལས་རིམ་བསྟན་པ་འདི་བཞག་ཀྱང་ཆད་པའི་སྐྱོན་མེད་
གསུངས། བླ་མ་དང་དཔལ་རྡོ་རྗེ་འཇིགས་བྱེད་སེམས་དཔའ་སུམ་
བརྩེགས་
ཅན་དུ་གྱུར། བླ་མའི་ཐུགས་ཀར་ཧཱུཾ་གི་མཐའ་སྐོར་དུ་སྔགས་ལན་
གསུམ་གྱི་ཕྲེང་བ་གཡས་སྐོར་དུ་གནས་པར་བསམས། སྔགས་བརྒྱ་
རྩ་བརྒྱད་དམ་གསུམ་བླ་མས་བཟླས་རྗེས། བཅོམ་ལྡན་བདག་གིས་
སྦྱིན་ལགས་ཀྱིས། །ཞེས་གཙོ་བོ་ལ་བླ་མས་གསོལ་བ་བཏབ་པར་
བསམས། རང་གིས་མེ་ཏོག་འཐོར་བཞིན་དུ། བཅོམ་ལྡན་བདག་གིས་བཟུང་
ལགས་ཀྱིས་བཞེས་ལན་གསུམ་གྱིས་བླ་མ་དང་གཙོ་བོ་ཐ་མི་དད་པ་
ལ་གསོལ་བ་བཏབ་རྗེས། སྔགས་གསུམ་གྱི་རྗེས་ཟློས་བྱས་པར་མོས་ནས་
ལེན་གསུམ་རེ་བརྗོད། སྔགས་ཀྱི་ཕྲེང་བ་ཞེས་པ་
ནས། ཨོཾ་ཡ་མ་རཱ་ཛཱ་སོགས་ནས། རང་གི་སྙིང་གར་མཐའ་སྐོར་
དུ་གནས་པར་གྱུར། ཞེས་བརྗོད། བདག་གིས་དོན་དམ་པའི་སྔགས་བདེ་
སྟོང་གི་ཡེ་ཤེས་དང། དེ་ཉིད་འགྲུབ་བྱེད་དྲང་དོན་གྱི་གསང་
སྔགས་ཟབ་མོ་བཟུང་ལགས་ཀྱི་དེ་བདག་ལ་ཉེ་བར་མཛད་དུ་གསོལ་
ཞེས་
པའོ། །སྔགས་ཀྱི་རྗེས་བཟློས་དང་པོའི་ཚེ་བླ་མའི་ཐུགས་ཀ་ནས་
སྔགས་ཕྲེང་ནར་ནར་བྱུང། རྩ་ཞལ་ནས་ཐོན། རང་གི་ཞལ་
ནས་ཞུགས། སྙིང་གར་ཏིང་ངེ་འཛིན་སེམས་དཔའི་ཧཱུཾ་གི་མཐའ་
སྐོར་དུ་འཁོད། །གཉིས་པའི་ཚེ་སྔགས་ཕྲེང་ལ་ཡེ་ཤེས་སེམས་
དཔའི་ཚུལ་དུ་ཐིམ་

[695A]༄༅། །གསུམ་པའི་ཚེ་བརྟན་པར་བྱས་པའི་མོས་པ་དང། དེ་ཡང་
བློས་བྱས་དང་ཉི་ཚེ་བའི་སྟོང་པ་མ་ཡིན་པ། རྟག་ཆད་ཀྱི་
མཐའ་དང་བྲལ་བའི་གནས་ལུགས་ཆོས་ཉིད་ཐམས་ཅད་ལ་ཁྱབ་པའི་
ནམ་མཁའ་ལྟ་བུ་སུས་ཀྱང་མ་བྱས་པ་དེ་དང་རྟོག་པ་བདེ་
བ་ཆེན་པོ་དབྱེར་མེད་དུ་སོང་བའི་ཡེ་ཤེས་དེས་དོན་དམ་པའི་
སྔགས་དེ་འགྲུབ་པ་དང། དྲང་དོན་གྱི་སྔགས་བཟླས་པ་ལ་བརྟེན་
ནས་ཞི་རྒྱས་དབང་དྲག་གྲུབ་པ་ཆེན་པོ་བརྒྱུད་ལ་སོགས་པ་མཆོག་
ཐུན་མོང་གི་དངོས་གྲུབ་ཐམས་ཅད་འགྲུབ་པའི་ནུས་པ་ཁྱད་པར་
ཅན་བཞག་
བྱུང་སྙམ་པ་དེ་ཉིད་སྔགས་དབང་གི་ངོ་བོ་ཡིན་ནོ། །དེ་ནས་
གསེར་ལ་སོགས་པའི་སྣོད་དུ་བཞག་པའི་མར་དང་སྦྲང་རྩིའི་མིག་
སྨན་གསེར་ཐུར་གྱིས་བླངས་ལ་སྡིག་སྒྲིབ་ཀྱི་ངོ་བོ་མིག་འབྲས་
ཀྱི་སྟེང་གི་པྲཾ་ཡིག་ནག་པོ་དེ་བསལ་ནས་ཆོས་ཐམས་ཅད་གཟུགས་
བརྙན་ལྟ་
བུར་བལྟ་བར་ནུས་པའི་ཡེ་ཤེས་ཀྱི་སྤྱན་ཕྱེ་བྱུང་སྙམ་དུ་
བསམས་ཏེ། ཇི་ལྟར་མིག་མཁན། ཨོཾ་བྫྲ་ནེ་ཏྲ་ཨ་པ་ཧ་ར་པ་ཊ་
ལཾ། ཞེས་པ་ནས། སྔགས་དོན་ནི། རྡོ་རྗེའི་མིག་གི་སྒྲིབ་གཡོགས་
སམ་ལིང་ཐོག་སོལ་ཞིག་ཅེས་པའོ། །སྤྱན་བྱེ་བར་གྱུར། ཞེས་པའི་
བར་ཚིག་དོན་
དྲན་བཞིན་པས་བརྗོད་ཅིང་མིག་ཐུར་དངོས་སམ་རྡོ་རྗེས་སྤྱན་ཕྱེ་
བའི་སྟང་ཀ་བྱེད། དེ་ལྟར་ཡེ་ཤེས་ཀྱིས་སྤྱན་ཕྱེ་བ་དེས་ཆོས་
ཐམས་ཅད་གཟུགས་བརྙན་བཞིན་དུ་བལྟ་བར་བྱའོ། །ཞེས་བསྒྲུབ་
བའི་ཆེད་དུ་སློབ་དཔོན་གྱིས་རང་ལ་མ་ལོང་བསྟན་བྱུང་བསམས་
ཏེ་
གཡོན་ནས་མེ་ལོང་དངོས་སམ། དྲིལ་བུ་མེ་ལོང་ལྟར་བཟུང། གཡས་
པའི་རྡོ་རྗེའི་གཟུགས་བརྙན་མེ་ལོང་ལ་འཆར་འཇུག་གི་ཕྱག་རྒྱ་
དང་བཅས། ཨ་ལས་བྱུང་བའི་མེ་ལོང་ཨཱ་ཆོས་རྣམས་གཟུགས་
བརྙན། །ཞེས་པ་ནས། ཤེས་པར་གྱིས་ཤིག་ཅེས་པའི་བར་
དང། གསལ་ཞིང་དག་ལ་རྙོག་པ་མེད། །ཅེས་པར། ཤནྟི་པས། དག་
པ་ནི་ཉོན་མོངས་པའི་སྒྲིབ་པ་དང་གསལ་བ་ནི་ཤེས་བྱའི་སྒྲིབ་
པ་དང། རྙོག་པ་མེད་པ་ནི་བྱིང་རྒོད་སོགས་སྙོམས་འཇུག་གི་སྒྲིབ་
པ་རྣམ་པར་དག་པའི་དོན་དུ་གསུངས། དེའི་ཚུལ་ནི་ངེས་དོན་གྱི་
རྡོ་

[696B]
པ་ཅན་དུ་ཤར་བ་ལྟ་བུའི་ལྷ་སྐུ་དེ་དང། མེ་ལོང་ནང་གི་
སྐྱེས་བུའི་གཟུགས་བརྙན་ཡན་ལག་དང་ཉིད་ལག་རྫོགས་པར་སྣང་
བ་ཙམ་ལས་ངོ་བོ་གདོས་བཅས་སུམ་གྲུབ་པ་མཚོན། རང་བཞིན་རྣམ་
པར་དག་པར་མ་
ཟད། དེར་ནི་སྟེ་ཆོས་གང་ལའང་གློ་བུར་གྱི་དྲི་མ་འདོད་ཆགས་
སོགས་ཉོན་སྒྲིབ་དང་བྲལ་བས་གསལ་བ་དང། ཤེས་སྒྲིབ་དང་བྲལ་
བས་དག་པ་དང། དེ་གཉིས་ཀྱི་བག་ཆགས་དང་བྲལ་བས་རྙོག་པ་
མེད་པ་ཡིན་ལ། དེ་ཡང་ཡེ་ཤེས་ཀྱི་གཤིས་ལུགས་སྟོང་པ་ཉིད་ཞི་
འདོད་
མ་ནས་སེམས་ཀྱི་དེ་བཞིན་རྣམ་པར་དག་པ་ཡིན་ཞིང། ཆགས་སོགས་
ཀྱི་སྒྲིབ་པ་རྣམས་ཀྱང་ལམ་བསྒོམ་སྟོབས་ཀྱིས་གཏན་ནས་ཟད་པར་
བྱས་བས་ན་གློ་བུར་གྱི་དྲི་མ་མེད་པའི་དག་པ་གཉིས་དང་ལྡན་
པས། དེ་འདྲའི་དག་པ་གཉིས་དང་ལྡན་པའི་སངས་རྒྱས་ཀུན་གྱི་
བདག་པོ་རྡོ་རྗེ་སེམས་དཔའི་རང་ཉིད་ནི་བུ་ཁྱོད་རྣམས་ཀྱི་
སྙིང་ལ་ཞུགས། ཞེས་པའོ། །དེས་མེ་ལོང་གི་དབང་གི་ངོ་བོ་ཡིན་
ནོ། །དེ་ནས་ཧོ་ལས་སྐྱེས་པའི་མདའ་གཞུ་ཨོཾ་སརྦ་ཏ་ཐཱ་ག་ཏ་
ཨ་ནུ་ར་ག་ཡཱ་སཱ། བླ་མས་བརྗོད་པར་བསམས། ཨ་ནུ་ར་ག་ཡཱ་
མི། ཞེས་པ་ཉིད་ཀྱིས་བརྗོད་
སྔགས་སྔ་མ་དེ་བཞིན་གཤེགས་པ་ཐམས་ཅད་མཉེས་པར་གྱིས་ཤིག་
།ཅེས་དང། རྗེས་མས་མཉེས་པར་བགྱིའོ། །ཞེས་བགེགས་ལ་འབིགས་པའི་
བསམ་པས་སྟེང་འོག་གཉིས་དང་ཕྱོགས་བཞི་སྟེ་དྲུག་ཏུ་མདའ་
འཕངས་པའི་སྟབས་ཀ་བྱེད། དེ་ལྟར་མིག་སྨན་མིག་ཐུར་
གྱིས་སྟེང་འདི་དོན་སྤྱིའི་ཚུལ་གྱིས་རྟོགས་པའི་ཤེས་རབ་ཀྱི་མིག་
ཁྱད་པར་ཅན་བསྐྱེད་པ་དང། མེ་ལོང་གིས་རྗེས་ཐོག་ཏུ་ཡུལ་སྣང་
སྒྱུ་མ་ལྟ་བུར་འཆར་བ་དང། མདའ་གཞུས་དོན་སྤྱིས་མ་སྒྲིབ་པར་
སྟོང་ཉིད་མངོན་སུམ་དུ་རྟོགས་པའི་བག་ཆགས་འཇོག་གོ་དེ་ནས་བླ་
མ་དང་གཙོ་བོ་ཐ་མོ་དད་པའི་བདེ་སྟོང་གི་ཡེ་ཤེས་བཧྲུཾ་སོགས་
སུ་ཤར་པ་འོད་དུ་ཞུ་བ་ལས་འཁོར་ལོ་ལ་སོགས་པ་བསྐྱོད་ནས་དེ་
དག་ངོ་བོ་བདེ་སྟོང་གི་ཡེ་ཤེས་རྣམ་པ་འཁོར་ལོ་ལ་སོགས་པར་
ཤར་བར་མོས་ནས། བཧྲུཾ་ལས་བྱུང་བའི་འཁོར་ལོ། ཞེས་པ་ནས་

[697A]༄༅། །ཐམས་ཅད་ནམ་མཁའི་མཚན་ཉིད་དེ། །ཐམས་ཅད་མཆོག་
ནི་མཉམ་ཉིད་གསལ། །ཞེས་སྤྱིའི་རྗེས་གནང་དང། བྱེ་བྲག་གི་
རྗེས་གནང་ནི། རྡོ་རྗེ་འཇིགས་བྱེད་དུ་གྱུར། ཞེས་པ་ནས། རིགས་
ལྔའི་ཕྱག་མཚན་རྣམས་རིམ་པ་བཞིན་དུ་སྟེར་བ་ལ་
སེམས་ཅན་ཀུན་ལ། ཞེས་པ་ནས། ལས་ཀྱི་འཁོར་ལོ་རབ་ཏུ་བསྐོར་
།ཞེས་སོ་སོའི་ཕྱག་རྒྱ་བྱ། དམིགས་པ་མདོར་བསྡུ་ན་འཇིག་རྟེན་
གྱི་ཁམས་ཐམས་ཅད་ན་གནས་པའི་རིགས་སོ་སོའི་གདུལ་བྱ་ལ་རང་
རང་གི་སྐལ་བ་དང་འཚམས་པའི་ཆོས་བཤད་པའི་གནང་བ་སྦྱིན་
བྱུང་སྙོམ་པའི་མོས་པ་བྱེད། དེ་ནས་རྡོ་རྗེའི་བརྟུལ་ཞུགས་དང་
ལུང་བསྟན་གཉིས་ལས། བརྟུལ་ཞུགས་ནི་ཆས་ཉིད་རྣལ་མ་ལ་འབྱོར་
བའི་སྒོ་ནས། མི་མཐུན་པའི་ཕྱོགས་ཐམས་ཅད་བརྟུལ་ཏེ། བདེ་སྟོང་
གཉིས་སུ་མེད་པའི་ཡེ་ཤེས་ཀྱི་དང་དུ་ཞུགས་པས་ན་བརྟུལ་ཞུགས་
ཟེར་གསུངས། རང་ཉིད་རྡོ་རྗེ་སེམས་དཔར་གྱུར། །ཧཱུཾ་ལས་བྱུང་
བའི་རྡོ་རྗེ། ཞེས་པའི་སྐབས་སློབ་དཔོན་གྱིས་རྡོ་རྗེ་ཕྱག་ཏུ་
བཞེས་པར་མོས། །རང་གི་ལག་པ་གཡོན་ནས་བཟུང། ཚིག་རིམ་པ་
ལྟར་བརྗོད་བྱུང་བར་མོས་ཏེ། འདི་དེ་སངས་རྒྱས་ཐམས་ཅད་ཉིད་
།ནས། མི་འབྲལ་
པར་གྱིས་ཤིག་ཅེས་པའི་སྐབས་སློབ་དཔོན་གྱིས་རྡོ་རྗེ་རང་ལ་
གཏད་བྱུང་བར་མོས་ཏེ། ལག་པ་གཡས་སུ་རྡོ་རྗེ་གཏད་ཨོཾ་སརྦ་
ཏ་ཐཱ་ནས། ཧི་ཧཱུཾ། ཞེས་པའི་བར་དོན་དྲན་བཞིན་པས་བརྗོད། དེ་
ཡང་སངས་རྒྱས་རིགས་ལྔ་པོ་ཐམས་ཅད་གྱི་ངོ་བོའམ་རང་བཞིན་
ཉིད་བདེ་སྟོང་གི་
ཡེ་ཤེས་ལྔའི་ངེས་དོན་གྱི་རྡོ་རྗེ་མཚོན་བྱེད་ཡིན། དེ་རྡོ་རྗེ་
སེམས་དཔའི་ཕྱག་ན་གནས་པ་སྟེ་རྒྱུད་ལ་བསྟེན་པ་ཡིན་པས་ཁྱེད་
ཀྱིས་ཀྱང་ནི་འབྲས་དུས་ཀྱི་ཡེ་ཤེས་ལྔའི་ངོ་བོར་མོས་པའི་ནང་
གི་བདེ་སྟོང་བསྒོམ་པ་དང་མ་བྲལ་བར་བྱ་དགོས་པས་དེའི་དྲན་པ་
གསོ་བའི་ཕྱིར་
མཚོན་བྱེད་ཀྱི་རྡོ་རྗེ་འདི་རྟག་ཏུ་བཅང་བར་བྱའོ་སྙམ་པས་
ཨོཾ་སརྦ་སོགས་བརྗོད། སྔགས་དོན། དེ་བཞིན་གཤིགས་པ་ཐམས་ཅད་
ཀྱི་དངོས་གྲུབ་རྡོ་རྗེའི་དམ་ཚིག་འདི་བདག་ལ་ཞུགས་ཤིག་རྡོ་
རྗེ་སེམས་དཔའ་བཟུང་བར་བགྱི། །བཟུང་བྱའི་རྡོ་རྗེ་སེམས་དཔའ་ཇི་
ལྟ་བུ་ཡིན་

[698B] ཧི་ལྔས་མཚོན་པའི་ཡེ་ཤེས་ལྔ་དང། ཧཱུཾ་གི་
མཚོན་པའི་ཆོས་དབྱིངས་དབྱེར་མི་ཕྱེད་པའོ། །ཞེས་པའོ། །ལུང་
བསྟན་སྐབས་སུ། བླ་མ་རྒྱལ་བ་ཤཱཀྱ་ཐུབ་པའི་རྣམ་པར་ངེས་
པར་བསྐྱེད་དགོས་ཤིང། འཁོར་ལོས་བསྒྱུར་བའི་ཆ་ལུགས་སོགས་ཀྱི་
ལུང་སྟོན་མི་ནུས་པས་ཆོས་གོས་
སྣམ་སྦྱར་སོགས་ངེས་པར་གོན་དགོས་ལ། སྣམ་སྦྱར་ཀྱང་འདུལ་བ་
དང་མཐུན་པ་རས་ཟམ་སོགས་ལ་ཁ་བསྒྱུར་ཏེ་ཚད་དང་མཐུན་པ་
བྱུང་ན་ལེགས་ཤིང། ང་ནི་གོ་སའི་བབ་ཀྱིས་དེའང་བྱེད་འདོད་
ཡོད་ཀྱང་མ་འགྲིག་སླད་ཆར་སྣམ་སྦྱར་གོས་ཆེན་ཟེར་བབ་དང་
རྒྱན་བཞི་སོགས་ལ་མི་
བྱེད་པའི་ངེས་པ་མི་འདུག་པས། བདག་ལེགས་སུ་འདོད་པ་བསྟན་པ་པ་
གཅེས་པ་རྣམས་ཀྱིས་རས་དང་ཟམ་ཟོ་སོགས་ལ་མཛད་ན་ལེགས་གསུངས་
དེ་ནས་བླ་མ་རྒྱལ་བ་ཤཱཀྱ་ཐུབ་པའི་ཆ་བྱད་ཀྱི་ལུང་སྟོན་
པར་བསམས་ལ། དེ་ཡང་སེངྒེ་ནི་རི་དྭགས་གང་ལའང་འཇིགས་པ་
མེད་པས་
ཕྱག་རྒྱ་དེས་གང་ལ་ཡང་འཇིགས་པ་མེད་པའི་སངས་རྒྱས་དེར་
འགྱུར་བ་མཚོན་གསུངས། ལག་པ་གཡོན་པས་ཆོས་གོས་ཀྱི་གྲྭ་གཉིས་
སེང་གེ་བག་ཕེབས་པའི་རྣ་བ་ལྟར་བྱས་ནས་དྲིལ་བུ་དང་མཉམ་
དུ་སྙིང་གར་བཟུང། ལུང་བསྟན་བསྟན་སྐབས་རང་ཉིད་མེ་ཏོག་
གང་ལ་ཕོག་པའི་ལྷ་
དེའི་སྐུར་གྱུར་པའི་མོས་པ་བྱེད། དེ་ནས་གསང་བ་བཤད་པ་ནི་
འདོད་ཆགས་བྲལ་བ་ལྟ་བུའི་སྡིག་བཞེས་པ་ནས་ཧཱུཾ་ཕགས་བར་
དང། དེ་ཡང་འདོད་ཡོན་ལ་ཆགས་པ་ལམ་དུ་བྱེད་པ་ལ་སྡང་ཞིང་
མ་དད་པས་དེ་དང་བྲལ་བ་སྟེ་སྤང་བ་ནི། མྱུར་དུ་སངས་རྒྱས་
ཐོབ་པའི་ཉེ་ལམ་སྤངས་པ་ཡིན་
པས་སྡིག་པ་དེ་ལས་ཆེ་བ་ཁམས་གསུམ་ན་གཞན་མེད་པ། ཁམས་གསུམ་
ནི། འདོད་ཁམས། གཟུགས་ཁམས། གཟུགས་མེད་ཁམས་གསུམ། འདོད་ཁམས་ལ་
དབྱེ་ན། གནས་རིགས་ཉི་ཤུ། ངན་སོང་གི་བཅུ་དང། མཐོ་རིས་ཀྱི་
བཅུ། ངན་སོང་ལ་གྲང་དམྱལ་བརྒྱད། ཚ་དམྱལ་
བརྒྱད་ཀྱི་ཁོངས་སུ་བསས་ནས་བརྒྱད། དེའི་སྟེང་དུ་ཡི་དྭགས་
དང་དུད་འགྲོ་བསྣན་པས་བཅུ། མཐོ་རིས་ལ་གླིང་བཞིའི་ཁོངས་སུ་
གླིང་ཕྲན་བསྡུས་པས་བཞིའོ། །འདོད་ལྷ་རིགས་དྲུག་ནི་རྒྱལ་ཆེན་
རིགས་བཞི། སུམ་ཅུ་རྩ་གསུམ། འཐབ་བྲལ། དགའ་ལྡན། འཕྲུལ་དགའ་
གཞན་

[699A]༄༅། །འཕྲུལ་དབང་བྱེད་དང་དྲུག་གོ་གཟུགས་ཁམས་ལ་བསམ་
གཏན་དང་པོ་གཉིས་པ་གསུམ་པ་བཞི་པའོ། །དང་པོ་ལ། ཚངས་པ་
ཚངས་མདུན། ཚངས་ཆེན། གཉིས་པ་ལ་དགེ་ཆུང། ཚད་མེད་དགེ་
དགེ་རྒྱས། གསུམ་པ་ལ་འོད་ཆུང། ཚད་མེད་འོད་
འོད་གསལ་གསུམ། བཞི་པ་ལ་འཇིག་རྟེན་པའི་ལྷ་གནས་གསུམ་དང་
འདས་པའི་ལྷ་གནས་ལྔའོ། །འཇིག་རྟེན་ལྷ་གནས་གསུམ་ནི། སྤྲིན་
མེད་འོད། བསོད་ནམས་སྐྱེས། འབྲས་བུ་ཆེ། འདས་པའི་ལྷ་གནས། མི་
ཆེ་བ། མི་གདུང་བ། ཤིན་ཏུ་མཐོང། གྱ་ནོམ་སྣང། འོག་མིན། དེ་
རྣམས་གཟུགས་ཁམས་གནས་རིགས་བཅུ་བདུན་ཞེས་གྲགས་པའོ། །གཟུགས་མེད་
ཁམས་ལ། སྐྱེ་མཆེད་མུ་བཞི་ལ། ནམ་མཁའ་མཐའ་ཡས། རྣམ་ཤེས་
  ྾  ཅི་ཡང་མེད་  ྾  ཅི་ཡང་མེད་པའི་སྐྱེ་མཆེད་དང་བཞིའོ། །དེ་བས་
ན་འདོད་ཡོན་ལ་ཆགས་པ་ལམ་བྱེད་ལ་སྡང་བ་སོགས་
ཁྱོད་ཀྱིས་ནམ་ཡང་མ་བྱེད་ཅིག་ཞེས་དང། མཆོག་སྦྱིན་ཕྱག་
རྒྱ་དེ་མི་འཇིགས་པའི་ཕྱག་རྒྱར་བསྒྱུར། མ་ཧཱ་ས་མ་ཡ་ཧ་ན་
ཧཱུཾ་ཕགས། སྔགས་དོན་ནི། བྱང་ཆུབ་ཀྱི་ཉེ་རྒྱུ་འདོད་ཡོན་ལ་
ཆགས་པ་ལམ་དུ་བྱེད་པ་ལས་མི་འདའ་བའི་དམ་ཚིག་ཆེན་པོ་དེས་
ལམ་བྱེད་དེ་ལ་མ་དད་པ་
དང་སྡང་བ་སོགས་ཆོམས་ཤིག་ཁོས་ཤིག་ཅེས་པའོ། །དབུགས་དབྱུང་
ནས་བརྩམས་ཏེ་སླར་ཡང་དཀྱིལ་འཁོར་གྱི་གཙོ་བོའི་ང་རྒྱལ་ལ་
ངེས་པར་གནས་དགོས་པ། དེ་མན་ཆད་དུ་ཆོས་གོས་ཀྱི་གྲྭ་སྣ་
གཉིས་སེང་གེ་བག་ཕེབས་པའི་རྣ་བ་ལྟ་བུ་བྱས་ནས་དྲིལ་བུ་
དཀྲོལ་བར་
མི་བྱའོ། །དེ་ནས་དབུགས་དབྱུང་ནི། རང་ལ་དབང་གི་ཕན་ཡོན་
བཤད་ཅིང་རྡོ་རྗེ་སློབ་དཔོན་གྱིས་དབང་བསྐུར་ཐོབ་ཟིན་པས་ད་
དཀྱིལ་འཁོར་བྲི་བསྒྲུབ་དང་ཆོས་བཤད་པ་སོགས་ཀྱི་སློབ་དཔོན་དུ་
འགྱུར་བར་རྒྱལ་བ་སྲས་བཅས་ཐམས་ཅད་ཀྱིས་དགོངས་པ་ཡིན་ནོ་
།དེ་ནས་
མཆོག་ཏུ་གསང་བ་དམ་པ་ཡི། །ཞེས་པ་ནས། དེ་རིང་ཁྱེད་རྣམས་
ལེགས་པར་གནས། །ཞེས་པའི་བར་གྱི་དོན་ནི། རྣལ་འབྱོར་རྒྱུད་མན་
ཆད་དུ་བྱ་བའི་གདུལ་བྱ་ལ་སྟོན་པར་མི་རུང་བས་ན་མཆོག་ཏུ་
གསང་བའི་དཔལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་འདིར་གདོང་

[700B] གདོང་གཡོགས་བཀྲོལ་ཏེ་
རྟེན་བརྟེན་པ་མཇོན་སུམ་ལྟ་བུར་མཐོང་བ་དེ་ཡིས་སྡིག་བ་ཀུན་ཏེ་
ཤིན་ཏུ་སྟོབས་ཆེ་བ་མང་པོ་བྱང་ནས་རྣམ་པར་གྲོལ་བའི་མཐུས་
འབྲས་བུ་ངན་སོང་གི་སྡུག་བསྔལ་རྒྱུན་བཅད་པས་དེ་རིང་ནས་
བཟུང་སྟེ་ཁྱད་
ལྷ་མིའི་སྲིད་འབྱོར་གྱིས་ཡིད་བདེ་བར་གནས་པ་ཡིན། ཞེས་དང། བདེ་
ཆེན་ཐག་པ་འདི་ལ་ནི། །ཞེས་པ་ནས། སྲིད་པའི་སྡུག་བསྔལ་ལས་
ཁྱོད་འདས། །ཞེས་པ་ནི། བདེ་བ་ཆེན་པོའི་སྔགས་ཀྱི་མྱུར་ལམ་
འདི་ལ་ཞུགས་ཏེ་ཉམས་སུ་བླངས་པས་ཕྱིན་ཆད་ལས་ཉོན་གྱི་
འཆིང་བ་མེད་
དེ་སྲིད་པ་སྟེ་ཡོད་པའི་ལོངས་སྤྱོད་ཤིན་ཏུ་མཐར་ཐུག་ལ་སྤྱོད་
པའི་ལོངས་སྐུ་མྱུར་དུ་འགྲུབ་པར་བྱ་བའམ་འཐོབ་པའི་ཕྱིར་དང་
སྲིད་པ་འཁོར་བ་ཕྲ་རགས་ཀྱི་སྡུག་བསྔལ་རྒྱུ་དང་བཅས་པའི་
མྱ་ངན་ལས་ཁྱོད་མྱུར་དུ་འདས་ནས་ཆོས་སྐུ་ཐོབ་པར་འགྱུར་རོ་
།ཞེས་དང། རྡོ་རྗེའི་ཕྱག་རྒྱ་
གང་ཡིན་པ། །ཞེས་པ་ནས། སྤངས་མི་བྱ། ཞེས་པའི་བར་གྱི་དོན་
ནི། ཐམས་ཅད་རྣལ་འབྱོར་གྱི་སེམས་བསྐྱེད་པའི་སྐབས་སུ་ཟླ་བ་
དང་རྡོ་རྗེའི་ཕྱག་རྒྱ་སྟེ་རྣམ་པར་བསྐྱེད་པ་གང་ཡིན་པའི་
སེམས་གང་ཞིག་བསྐྱེད་པ་ཙམ་གྱིས་རྫོགས་བྱང་གི་ས་བོན་དྲུང་
པོ་ཐེབས་པས་སངས་
རྒྱས་ཉིད་དུ་ཐེ་ཚོམ་མེད་པར་འགྱུར་བའི་བྱང་ཆུབ་ཀྱི་སེམས་དེ་
སྤང་བར་མི་བྱ་ཞེས་པའོ། །དམ་པའི་ཆོས་ནི་སུན་མི་འབྱུང་
།ཞེས་པ་ནས། དེ་ཡང་ངེས་པར་བསྟན་མི་བྱ། །ཞེས་པའི་བར་གྱི་
དོན་ནི། དམ་པ་རྣམས་ཀྱིས་ཐེག་པ་གསུམ་དུ་བསྟན་པའི་ཆོས་ལ་
འདིས་ཅི་བྱ་ཞེས་
དག་གིས་སྨད་པའི་སུན་མི་འབྱུང་ཞིང། བདག་ལ་འདི་དགོས་པ་མེད་
པས་སྤང་བར་བྱ་སྙམ་དུ་ཡིད་ཀྱིས་དོར་བའི་སྤང་བར་མི་བྱའོ་
།ཆོས་ཀྱི་ཚིག་དོན་ཉན་པ་ལ་སྐལ་བ་མེད་པས་མི་ཤེས་པའམ་
རྨོངས་པ་གཏི་མུག་གིས་བསྒྲིབས་ནས། ཆོས་ཀྱི་ཚིག་དོན་ཕྱིན་ཅི་
ལོག་དང་ཐེ་
ཚོམ་དུ་འཛིན་པའི་གང་ཟག་ལ་ཆོས་ཀྱི་ཚིག་དོན་ཟབ་མོ་དེར་ཡང་
ངེས་པར་བསྟན་པར་བྱ་བ་མ་ཡིན་ནོ། །རྡོ་རྗེ་དྲིལ་བུ་ཕྱག་རྒྱ་
རྣམས། །ཞེས་པ་ནས། འདི་ནི་སངས་རྒྱས་ཀུན་དང་མཉམ། །ཞེས་
པའི་བར་གྱི་དོན་ནི། །བདེ་ཆེན་གྱི་ཡེ་ཤེས་མཚོན་བྱེད་ཀྱི་རྡོ་
རྗེ། ཤེས་རབ་སྟོང་པ་

[701A]༄༅། །ཉིད་མཚོན་བྱེད་དྲིལ་བུ། དམ་རྒྱ་ཆོས་རྒྱ་ལས་
རྒྱ་
ཕྱག་ཆེན་བཞིའི་ཕྱག་རྒྱལ། དེ་ཁོ་ན་ཉིད་ཀྱི་དོན་བསྒོམས་པས་
བྱང་ཆུབ་ཐོབ་པར་འགྱུར་ཞིང། འདི་དག་གིས་ཅི་བྱ་སྙམ་དུ་
སྤང་ཞིང་ནམ་ཡང་སྨད་པར་མི་བྱའོ། །དེ་ལྟར་བྱེད་པ་ནི་རྣལ་
འབྱོར་རྒྱུད་
དང་ཐུན་མོང་བའི་རྩ་ལྟུང་བཅུ་གསུམ་པ་དང་དོན་གཅིག་རང་
གི་སློབ་དཔོན་ལ་ཚུལ་ཁྲིམས་འཆལ་ལོ། །ཞེས་པ་ལྟ་བུ་བདེན་པ་
དང་མི་བདེན་པའི་དོན་གང་གིས་ཀྱང་སྨད་པར་མི་བྱ་སྟེ། འདི་ནི་
ཕན་གནོད་ཀྱི་ཞིང་དུ་སངས་རྒྱས་ཀུན་དང་མཉམ་པའི་ཕྱིར་རོ་
།རང་གི་བདག་
ཉིད་དོར་ནས་ནི། །ཞེས་པ་ནས། འདི་ནི་མ་བྱོན་རྫོགས་སངས་
རྒྱས། །ཞེས་པའི་བར་གྱི་དོན་ནི། རང་གི་དང་བདག་ཉིད་ཀྱི་ལུས་
དང་སྲོག་ལ་བལྟོས་པ་མེད་པར་ཡོངས་སུ་བཏང་སྟེ་ཕུང་པོ་རྒུད་
འདོད་ཀྱི་བསམ་པས་བྱ་རྒྱུད་ནས་བཤད་པའི་མི་བཟང་པའི་དཀའ་
ཐབ་བཅོ་བརྒྱད་
སོགས་ལུས་དང་སེམས་ལ་གནོད་པའི་དཀའ་ཐུབ་གྱིས་ནི་ལུས་སེམས་མ་
གདུང་བར་ཅི་བདེ་བའམ་ཇི་ལྟར་བདེ་བས་རྣལ་འབྱོར་སྐྱེ་བ་དང་
རྗེས་སུ་མཐུན་པའི་གནས་མལ་དང་བཟའ་བཏུང་ལ་སོགས་པ་རྣམས་
ཀྱིས་བདེ་བར་བཟུང་ནས་ལུས་སེམས་འཕེལ་བར་བྱ་སྟེ་
གང་ཟག་འདི་ནི་རྫོགས་པའི་སངས་རྒྱས་ཐོབ་པ་ལས་ཕྱིར་མི་
ལྡོག་པར་ངེས་པའི་རྟེན་གྱི་ཕུང་པོ་འདི་ཉིད་ལ་གནས་བཅས་ཏེ་
འཚང་རྒྱ་ངེས་པ་ཡིན་པས་མ་འོངས་པའི་སངས་རྒྱས་ཡིན་པའོ་
།ཞེས་དང། དེ་ནི་ཁྱོད་ཉིད་དཀྱིལ་འཁོར་གྱི། །ཞེས་པ་ནས་
སྒྲུབ་པ་པོ་
རྣམས་རྒྱུད་ལ་སྦྱོར། །ཞེས་པའི་བར་གྱི་དོན་ནི། སློབ་མ་ཁྱོད་
ལ་རྡོ་རྗེ་སློབ་དཔོན་གྱི་དབང་བསྐུར་ཟིན་པ་ཡིན་པས། ད་ནི་ཁྱོད་
ཉིད་དཀྱིལ་འཁོར་བྲི་སྒྲུབ་ཀྱི་སློབ་དཔོན་དུ་འགྱུར་བ་དང་
སྔགས་དང་རྒྱུད་ཀྱི་ཚིག་དོན་བཤད་སྒྲུབ་ཀྱིས་འཛིན་འོས་པར་
སངས་རྒྱས་དང་བྱང་
ཆུབ་སེམས་དཔའ་དང་དཀྱིལ་འཁོར་པའམ་དཀར་ཕྱོགས་ཀྱི་ལྷ་ཐམས་
ཅད་ཀྱང་ནི་མཐུན་པར་དགོངས་པ་ཡིན་པས། ད་ཁྱོད་ཀྱི་སེམས་ཅན་
རྣམས་ལ་རང་དོན་མ་ཡིན་པར་གཞན་ལ་བརྩེ་བ་ཁོ་ནའི་ཀུན་
སློང་གིས་དཀྱིལ་འཁོར་རྒྱུད་ནས་བཤད་པའི་ཆོ་ག་ཇི་ལྟ་བ་
བཞིན་

[702B]
སོགས་པའི་ཐབས་ཀྱིས་སྒྲུབ་པ་པོ་སྟེ་སྣོད་ལྡན་རྣམས་ཀྱི་རྒྱུད་
ལ་སྦྱོར་བའམ་ཐབས་དེས་སྒྲུབ་པ་པོ་རྣམས་རྒྱུད་ལ་ཐོས་བསམ་
སྒོམ་པ་ལ་སྦྱོར་བར་གྱིས་ཤིག་ཅེས་དང། བུམ་དབང་གི་དག་པ་
ནི། བུམ་དབང་འདི་
དཀྱིལ་འཁོར་གང་དུ་ཐོབ་ན། ཕྱི་རྡུལ་ཚོན་དང། རས་བྲིས་དང་
ནང་བྷ་གའི་དཀྱིལ་འཁོར་གསུམ་ལས་ཕྱི་རས་བྲིས་སམ་རྡུལ་ཚོན་
གྱི་དཀྱིལ་འཁོར་དུ་ཐོབ། དེར་དབང་གང་ཐོབ་ན་ཕྱིར་མི་ལྡོག་པ་
རྡོ་རྗེ་སློབ་དཔོན་གྱི་དབང་དང་རིག་པའི་དབང་རྣམས་ཐོབ་པ་
ཡིན་ཞིང། རྡོ་རྗེ་སློབ་
དཔོན་གྱི་དབང་ཐོབ་པའི་སྒོ་ནས་རང་རྒྱུད་ལ་རྫོགས་པའི་བྱང་
ཆུབ་ཐོབ་ངེས་ཤིང་དེ་ལས་མི་ལྡོག་པའི་བག་ཆགས་དང་ས་བོན་
ཁྱད་པར་ཅན་བཞག་པས་ཕྱིར་མི་ལྡོག་པ་དང་ལྡན་པའམ་ཕྱིར་
མི་ལྡོག་པའི་ཆེད་ཀྱི་དབང་ཡིན་པའི་རྒྱུ་མཚན་གྱིས་ཡིན། རིག་
པའི་དབང་ལྔ་དང་
རྡོ་རྗེ་སློབ་དཔོན་གྱི་དབང་སྟེ་དྲུག་ཀ་ལ་བུམ་པའི་ཆུའི་བྱ་བ་
དང་འབྲེལ་བས་བུམ་དབང་དང་དེ་ཐམས་ཅད་ལ་རིག་པའམ་རིག་མ་
ལྷ་མོ་རྣམས་ཀྱིས་བུམ་པའི་ཆུས་དབང་བསྐུར་བ་དང་འབྲེལ་བས་
རིག་པ་ཡེ་ཤེས་ལྔའི་ས་བོན་ཁྱད་པར་ཅན་བསྐྱེད་པར་བྱེད་པས་
ན་རིག་པའི་དབང་
ཞེས་བྱ་བ་དེ་ཐོབ་པ་ཡིན་ནོ། །དེ་ནས་གསང་དབང་གི་དོན་དུ་
བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་ཞབས་དྲུང་
དུ། རིག་མ་མཚན་ཉིད་དང་ལྡན་པ་ཞིག་དང་བཅས་རང་གཞན་གྱི་
དཔལ་འབྱོར་ཕུན་སུམ་ཚོགས་པ་ཐམས་ཅད་གསང་དབང་གི་ཡོན་དུ་
དམིགས་ནས། བྱེ་
བ་ཕྲག་བརྒྱ་ཞེས་སོགས་ཀྱིས་མཎྜལ་ཕུལ། ཡིད་འོང་ལང་ཚོའི་
དཔལ་འཛིན་དྲུག་ཅུ་བཞི། ཞེས་སོགས། ཚིགས་བཅད་བརྗོད་ན་དམིགས་པ་
གསལ་བའི་གནད་ཆེ། དེ་ལྟར་ཐུགས་རྒྱུད་ལ་བདེ་སྟོང་གི་ཡེ་ཤེས་
ཁྱད་པར་ཅན་འཁྲུང་ངོ་མཉམ་པ་བྱས་ན་རྒྱུ་མཐུན་གྱི་རྟེན་
འབྲེལ་
ལེགས་པར་འགྲིག་པའི་གནད་ཡོད་གསུངས། དེ་ནས་ལག་གཉིས་ཐལ་མོ་
སྦྱར་ཏེ། བྱང་ཆུབ་རྡོ་རྗེས་སངས་རྒྱས་ལ། །ཞེས་སོགས་ཀྱི་
གསོལ་བ་ལན་གསུམ་འདེབས། དེའི་དོན་ནི། སྔོན་བྱུང་ལ་བྱང་ཆུབ་
རྡོ་རྗེ་སྟེ། རྡོ་རྗེ་འཆང་ཆེན་པོས་སངས་རྒྱས་རྣམ་སྣང་ལ་
སོགས་པ་

[703A]༄༅། །འཁོར་གྱི་ལྷ་ཚོགས་ལ་དབང་གང་ཐོབ་ན་འགྲོ་བ་ཀུན་
གྱིས་ཕྱག་བྱ་བའི་འོས་སུ་གྱུར་པས་ན་མཆོད་པ་ཆེན་པོ་གསང་
བའི་དབང་བསྐུར་ཇི་ལྟར་སྩལ་བ་དེ་བཞིན་དུ་བདག་ཀྱང་འཁོར་
བའི་སྡུག་བསྔལ་ལས་མྱུར་དུ་བསྐྱབ་པའི་དོན་གྱི་ཕྱིར་ནམ་
མཁའི་རྡོ་རྗེ་སྟེ་ནམ་མཁའ་ལྟར་དག་པའི་འོད་གསལ་བདེ་བ་ཆེན་
པོ་དེས་དོན་གྱི་རྡོ་རྗེའི་རང་བཞིན་བླ་མ་རྡོ་རྗེ་འཆང་ཆེན་
པོས་ད་ལྟ་ཉིད་དུ་སྩལ་དུ་གསོལ། །ཞེས་པའོ། །དེ་ནས་བླ་མ་ཡབ་
ཡུམ་སྙོམས་པར་འཇུག་པའི་གསང་བ་འགེབ་པའི་ཕྱིར། ཨོཾ་ཙྐྵུས་
མིག་དར་
འཆིང། བླ་མ་དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་
བྱེད་སེམས་དཔའ་སུམ་བརྩེགས་ཅན་དུ་གྱུར། ཞེས་པ་ནས། ཡིད་ལས་
བྱུང་བའི་ཆུ་འཐུང་ཞིག་ཅེས་བླ་མའི་གསང་རྫས་ཁྱད་པར་
རམ་དངོས་སུ་ཆང་དང་བུར་མ་བསྲེས་པ་ལྟ་བུའི་གསང་རྫས་
མྱང། དེ་ལ་
བརྟེན་ནས་བདེ་སྟོང་གིས་ཡེ་ཤེས་སྐྱེས་པར་མོས་ནས། ཨ་ཧོ་མཧཱ་
སུ་ཁ། ཀྱེ་མ་བདེ་བ་ཆེན་པོ་ཞེས་བྱང་ཆུབ་ཀྱི་སེམས་ཀྱི་དབང་
བསྐུར་བ་ལ་བརྟེན་ནས། བདག་གི་ལུས་ལ་སྔར་སྐྱེ་མ་མྱོང་བའི་
ངོ་མཚར་རྨད་དུ་བྱུང་བའི་བདེ་བ་ཆེན་པོའི་ཡེ་ཤེས་ཞིག་སྐྱེས་
བྱུང་ཞེས་
བླ་མ་ལ་རྟོག་པ་འབུལ་པ་ཡིན་གསུངས། སླར་ཡང་ཡུམ་གྱི་གསང་
རྫས་ཀྱང་ཚིག་དང་བསྟུན་སྔར་བཞིན་མྱང། བདེ་བ་སྐྱེས་པ་
སོགས་གོང་དང་འདྲ། དེ་གཉིས་ནི་མཆོག་གི་གསང་དབང་དང་
གསང་རྫས་དངོས་སུ་ཡོད་ན་ནང་མཆོད་ལྟར་བྱིན་གྱིས་བརླབ་སྟེ་
འདིར་
བཀྲ་ཤིས་གང་ཞིག་བརྗོད་པའི་སྲོལ་ལྟར་བརྗོད་ཀྱང་ལེགས། བཏུང་
བ་རིན་ཆེན། ཞེས་པ་ནས། ཆུ་འཐུང་ཞིག་ཞེས་པའི་སྐབས་མིག་
དར་བསལ། གསང་རྫས་མྱང། ཨ་ཧོ་མཧཱ་སུ་ཁ། ཞེས་གསང་
དབང་ཙམ་པོའོ། །སྔར་བཞིན་དམིགས་པ་རིགས་འགྲེ། དག་པ་
ནི། ཁྱོད་ཀྱི་དཀྱིལ་འཁོར་བཞི་ལས་ཀུན་རྫོབ་བྱང་ཆུབ་སེམས་ཀྱི་
དཀྱིལ་འཁོར་ནས། ནུས་པ་ཁྱད་པར་ཅན་བཞག་གོ་གསང་དབང་གི་
ལམ་ལུས་དབེན། ངག་དབེན། སེམས་དབེན་སོགས་ལུས་ལ་གནད་དུ་བསྣུན་
པའི་ཐབས་གོམས་པ་ལ་བརྟེན་ནས་འཆི་རིམ་ཇི་ལྟ་

[704B]
ཏུ་ལངས་པའི་ཉེར་ཐོབ་གྲུབ་པ་དང་དུས་མཉམ་དུ་སྒྱུ་མ་ལ་
སོགས་པའི་དཔེ་བཅུ་གཉིས་དང་འདྲ་བའི་སྒྱུ་མའི་སྐུ་ལྷ་སྐུ་
འཇའ་ཚོན་སྒྱུ་མ་ལྟ་བུར་སྣང་བ་འདི་དང་མཚུངས་པ་ཞིག་
འགྲུབ་པར་འགྱུར་རོ། །སྒྱུ་མའི་དཔེ་
དེ་དག་དང་འདྲ་ཚུལ་ནི། རླུང་སེམས་ཙམ་ལས་རྡོ་རྗེ་འཆང་གི་
སྐུར་གྲུབ་པའི་ཡན་ལག་དང་ཉིད་ལག་ཚང་ཡང་རླུང་སེམས་ཙམ་
ལས་མེད་པས་སྒྱུ་མའི་མི་ལྟ་བུ་དང། ངོ་བོ་གཅིག་ཉིད་གདུལ་
བྱའི་གནས་གར་ཡང་ཁྱབ་པས་ཆུ་ཟླ་ལྟ་བུ་དང། ཤ་རུས་གདོས་
བཅས་སོགས་བེམ་
པོའི་ཆོས་དང་བྲལ་བས་མིག་ཡོར་ཏེ་མིའི་གྲིབ་མ་ལྟ་བུ། སྐད་ཅིག་
གིས་གཡོ་བས་སྨིག་རྒྱུ་ལྟ་བུ། རླུང་སེམས་ཙམ་ལས་གྲུབ་པའི་
ལུས་ཡིན་པས་རྨི་ལམ་དུ་ད་བྱ་བ་འདི་དང་འདི་བྱེད་དམ་བྱས་
སྙམ་དུ་ངར་འཛིན་གྱི་བློ་རང་གི་ངང་གིས་སྐྱེ་བའི་དུས་ཀྱི་
གདགས་གཞིའི་རྨི་ལམ་
གྱི་ལུས་ལྟ་བུ། རྣམ་སྨིན་གྱི་ལུས་དང་རྒྱུད་གཅིག་ཡང་ཐ་དད་
ལྟ་བུར་མ་འདྲེས་པར་སྣང་བས་འཇའ་ཚོན་ལྟ་བུ། རྣམ་སྨིན་གྱི་
ཕུང་པོའི་ནང་ན་གནས་པས་ན་སྤྲིན་གྱི་གསབ་ན་གློག་འགྱུ་བ་
ལྟ་བུ། སྟོང་པ་འོད་གསལ་གྱི་ངང་ལས་ཐོལ་གྱིས་བཞེངས་པས་
ཤིན་ཏུ་དྭངས་
བའི་ཆུ་ལས་ཆུ་ལྦུར་རྡོལ་བ་ལྟ་བུ། ཡན་ལག་དང་ཉིད་ལག་
ཐམས་ཅད་ཡོངས་སུ་རྫོགས་པའི་མི་ལོང་ལ་རྡོ་རྗེ་སེམས་དཔའི་
གཟུགས་བརྙན་ཤར་བ་ལྟ་བུའོ། །གསང་དབང་སྐབས་ཀྱི་མཎྜལ་ཇི་
ལྟ་བ་བཞིན་དུ་འདིར་ཤེར་དབང་ཞུ་བའི་ཡོན་དུ་དམིགས་ནས་འབུལ་
ཐལ་
མོ་སྦྱར་ཏེ། བྱང་ཆུབ་རྡོ་རྗེས་སངས་རྒྱས་ལ། །ཞེས་ལན་གསུམ་
གསོལ་བ་གདབ་ཅིང། ཙུཀྵ་བྷནྡྷས་མིག་དར་འཆིང། བླ་མས་རང་
གི་ལག་པར་ཕྱག་རྒྱ་མ་གཏད་པར་མོས་ནས། གཟུངས་མ་ཡིད་འོད་འདི་
དེ་ནི། །ཞེས་ནས། དབང་གསུམ་པའི་ངོ་བོ་ཡིན་ནོ། །ཞེས་པའི་
དོན་ནི། མཚན་ཉིད་དང་ལྡན་པའི་ཕྱག་རྒྱ་བསྟེན་པ་འདི་དེ་སྟེ་
སངས་རྒྱས་ཐམས་ཅད་ཀྱི་དངོས་གྲུབ་ཐོབ་པར་བྱེད་པའི་ཕྱིར་དུ་
ངེས་པར་བསྟེན་ནས་འདོར་མི་རུང་བའི་རིག་མའི་བརྟུལ་ཞུགས་བླ་ན་
མེད་པ་ཡིན་པས་རྨོངས་པ་མི་ཤེས་པ་གང་ཞིག་འདི་ལས་འདའ་བར་

[705A]༄༅། །བྱེད་པ་དེ་ལ་མཆོག་གི་དངོས་གྲུབ་མེད་ཅིང་ཐུན་མོང་
གི་དངོས་གྲུབ་ཀྱང་རྒྱུད་ནས་ཇི་ལྟར་བཤད་པ་བཞིན་འགྲུབ་པ་
མེད་དོ། །ཞེས་དང། འགྲོ་གསུམ་འདི་ཡང་དག་པ་ཡིན། །ཞེས་པ། ལམ་
མ་ཞུགས་ཀྱི་བདེ་འགྲོ་ངན་འགྲོ་གཉིས་དང། ལམ་
ཞུགས་ཀྱི་འགྲོ་བ་གཅིག་སྟེ་འགྲོ་བ་གསུམ་ཚར་ཡང་ཐབས་འདི་ལ་
བརྟེན་ནས་དག་པར་བྱེད་ནུས་སོ། །དེ་ལྟ་བུའི་རིག་མ་ལ་སྙོམས་པར་
འཇུག་པར་མཛད་པ་ལ་འདུ་ཤེས་གསུམ་ཚང་དགོས་པར། རང་རིག་ལྷར་
གསལ་བ་ཕན་ཚུན་འཁྱུད་པ་ལུས་རྡོ་རྗེ་སྐྱིལ་ཀྲུང་དང་ལུས་
ལྷའི་འདུ་ཤེས། ས་བོན་ལས་མཁའ་གསང་བསྐྱེད་ནས་བྱིན་གྱིས་
བརླབས་པ་ནས་ཡབ་ཡུམ་ཕན་ཚུན་རྟགས་དང་རྟགས་ཀྱི་རྩེ་སྤྲད་
པ་ཙ་རྡོ་རྗེ་སྐྱིལ་ཀྲུང་དང། དེ་ལ་ཡི་གེ་འགོད་པ་རླུང་རྡོ་
རྗེ་སྐྱིལ་ཀྲུང་དང། སྔགས་ཀྱི་འདུ་ཤེས། བྱང་སེམས་འགྲོ་མེད་
དུ་གནས་པ་ཐིག་ལེ་
རྡོ་རྗེ་སྐྱིལ་ཀྲུང། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་
ཆེན་པོ་མངོན་དུ་བྱའོ་སྙམ་པ་ཆོས་ཀྱི་འདུ་ཤེས་གསུམ་ལྡན་ཚིག་
དང་བསྟུན་ནས་དམིགས་པ་མ་ཡེངས་པའི་དང་ནས་ཤེར་དབང་དངོས་
བསྐྱེད་པར་བསམས། མིག་དར་དཀྲོལ། རྣལ་འབྱོར་པ་ཡིས་ཇི་སྲིད་དུ། །
ཞེས་པ་ནས། མ་སྨད་དངོས་གྲུབ་ག་ལ་ཡོད། །ཅེས་པའི་དོན་ནི་
དངོས་གྲུབ་ཐམས་ཅད་ཀྱི་གཏེར་དུ་གྱུར་པའི་བྱང་ཆུབ་ཀྱི་སེམས་
ཕྱི་རོལ་དུ་ལྷུངས་ན་ཕུང་པོ་དང་རྣམ་ཤེས་རྣམས་བདེ་བའི་
དྲན་པ་ཉམས་པས་བརྒྱལ་བ་ལྟར་གྱུར་པ་ལ་མ་སྨད་པའི་དངོས་
གྲུབ་ག་ལ་ཡོད་
ཅེས་དང། མཁའ་ཁམས་རྡོ་རྗེ་ཀུན་སྦྱོར་དང། །ཞེས་པ་ནས་
མཚོན་པར་བལྟོས་ལ་བརྟེན་པར་གྱིས། །ཞེས་པའི་བར་གྱི་དོན་ནི་
རིག་མའི་རྡོ་རྗེ་དབྱིངས་ཀྱི་དབང་ཕྱུག་མའི་རྩ་ནང་གི་སྦུབས་
ནམ་མཁའི་ཁམས་དང། ཡབ་ཀྱི་རྡོ་རྗེ་ནོར་བུའི་མར་སྣེའི་དབུ་མ་
ནི་རྡོ་རྗེ་སྟེ་དེ་
གཉིས་ཀུན་ཏུ་སྦྱོར་བ་བྱས་ནས། དེ་ལྟ་བུའི་རེག་པ་དང་བཅས་
པའི་རྨད་དུ་བྱུང་བ་ཆེན་པོའི་ལྷན་སྐྱེས་ཀྱི་བདེ་བ་བསྐྱེད་པར་
བྱེད་པས་དེ་འདྲའི་བདེ་བ་གང་ཡིན་པ་དེ་ནི་མཆོག་དགའ་དང། དེ་
བྱེད་པ་པོའི་དགའ་བ་གཉིས་ཀྱི་རྗེས་དང་དགའ་བྲལ་གྱི་སྔོན་ཏེ་
དེ་དག་གི་

[706B]
ངོ་བོ་ལ་ལྟོས་ལ་མི་འགྱུར་བ་གྱིས་ཤིག་པདྨའི་ནམ་མཁར་རྡོ་
རྗེ་ཡིས། །ཞེས་པ་ནས། དབུ་མར་དམིགས་པ་མ་ཡིན་ནོ། །ཞེས་པའི་
བར་གྱི་དོན་ནི། པདྨའི་ནམ་མཁར་རྡོ་རྗེ་དབྱིངས་ཀྱི་དབང་
ཕྱུག་མའི་རྩའི་
ནང་བུ་ག་དེ་རྡོ་རྗེའི་ལྟེ་བ་ནོར་བུའི་དབུ་མའི་མར་སྣེས་མནན་
པ་སྟེ་རྩ་བཅིངས་པའི་གནས་སམ་རྣལ་འབྱོར་པས་རྡོ་རྗེ་སྐྱིལ་
ཀྲུང་དམ་དུ་བཅིངས་པ་ལས་རླུང་རྡོ་རྗེ་སྐྱིལ་ཀྲུང་དང་དེ་ལ་
བརྟེན་ནས་ཐིག་ལེ་རྡོ་རྗེ་སྐྱིལ་ཀྲུང་ཁ་སྦྱོར་གྱི་བྱེད་པས་
ཅུང་ཟད་བཅིངས་པ་ལ་བརྟེན་གཞི་དེ་དག་
ཏུ་བདེ་སྟོང་རྡོ་རྗེ་སྐྱིལ་ཀྲུང་སྟེ་རོ་རྐྱང་གི་རླུང་དབུ་མའི་
ནང་དུ་རོ་གཅིག་པར་བྱས་པའི་ཐབས་དག་གིས་རང་གི་སེམས་ནོར་
བུའི་ནང་དུ་བདེ་བ་ཆེན་པོའི་བདག་ཉིད་དུ་སོན་ནས་གནས་པར་བལྟ་
ཞིང། དེའི་ཚེ་ཡུལ་སྟོང་པ་ཉིད་དང་རོ་གཅིག་པའི་ཡུལ་ཅན་ཕྱི་
ཡེ་ཤེས་བདེ་བ་སྐྱེས་པ་
གང་ཡིན་པ་དེ་ནི་ལྷན་ཅིག་སྐྱེས་པའི་ཡེ་ཤེས་ཀྱི་ངོ་བོ་ཞེས་
བྱ་བ་རྣལ་འབྱོར་པ་མཛེས་པར་བྱེད་པའི་རྒྱན་ཡིན་ལ། དེ་ལྷན་
ཅིག་སྐྱེས་དགའ་ཡིན་པར་མ་ཟད་ཆགས་པ་སྣང་བ་དང་ཆགས་བྲལ་
མཆེད་པ་དང། ཆགས་པ་ཆགས་བྲལ་གཉིས་ཀྱི་དབུ་མ་ཉེར་ཐོབ་ཏུ་
དམིགས་
པའམ་ཤེས་པར་བྱ་བ་མ་ཡིན་པར། སྣང་མཆེད་ཐོབ་གསུམ་དང་
དྲལ་བའི་འོད་གསལ་གྱི་ངོ་བོ་ཡིན་ནོ། །གང་ཚེ་རྣལ་འབྱོར་ཡེ་
ཤེས་མཐོང། །ཞེས་པ་ནས། ཡེ་ཤེས་མངོན་སྦྱོར་ཀྱིས་གནས་བྱ་
།ཞེས་པའི་བར་གྱི་དོན་ནི། གནས་སྐབས་གང་གི་ཚེ་རྣལ་འབྱོར་པས་
ལྷན་སྐྱེས་ཀྱི་
ཡེ་ཤེས་ཉམས་སུ་མྱོང་ནས་མཐོང་བའི་བདེ་བ་དེ་ལ་ཡུན་ཅི་རིང་
དུ་གནས་པར་བྱས་ནས་འགྱུར་བར་མི་བྱའོ། །ཡུན་ཇི་ཙམ་ཞེ་ན་
ཐུན་ནམ། ཉིན་གཅིག་ཟླ་ཕྱེད་བའི་ལོ་དང་བསྐལ་པ་བསྐལ་པ་
སྟོང་གི་བར་དུ་ཡང་ཡེ་ཤེས་དེ་ལ་མཉམ་པར་འཇོག་པས་མངོན་པར་
སྦྱོར་བ་
འམ་མངོན་སུམ་དུ་མཉམ་པར་འཇོག་པའི་སྦྱོར་བས་གནས་པར་བྱའོ་
།ཐབས་དེ་ལྟ་བུ་ལ་བརྟེན་ནས་བདེ་བ་ཆེན་པོ་སྐྱེས་བྱུང་སྙམ་
པ་དམའ་མཐའ་བྱེད་དགོས་གསུངས། རང་ཡང་ཡུམ་སྙོམས་པར་ཞུགས་
པས་ཞེས་ནས། དབང་གསུམ་པའི་ངོ་བོ་ཡིན་ནོ། །ཨོཾ་སརྦ་ཏ་ཐཱ་

[707A]༄༅། །ཏེ་སོགས་སྔགས་དོན་ནི། དེ་བཞིན་གཤེགས་པ་ཐམས་ཅད་
ཀྱི་རྗེས་སུ་ཆགས་པའི་རང་བཞིན་གྱི་བདག་ཉིད་དེ་ངའོ་ཞེས་
པའོ། །རྗེས་ཆགས་ཀྱི་ང་རྒྱལ་འཛིན། །ངེས་དབང་གསུམ་པ་ཐོབ་
པ་ཡིན་ནོ། །མིག་དར་བསལ་ནས། དག་པ་ནི་
ཁྱོད་ཀྱི་བྷ་གའི་དཀྱིལ་འཁོར་དུ། །ཞེས་ནས། ནུས་པ་ཁྱད་པར་
ཅན་འཇོག་ཅེས་དབང་འདིས་བདེ་སྟོང་གི་ཡེ་ཤེས་རྒྱལ་བའི་ཐུགས་
དང་འདྲ་བའི་རིགས་འདྲ་ཁྱད་པར་ཅན་བསྐྱེད་པའི་སྒོ་ནས་དེའི་
རིགས་རྒྱུན་སྒྲིབ་པས་ཇེ་དག་ཏུ་སོང་སྟེ་མཐར་ཤེས་སྒྲིབ་བག་
ཆགས་དང་
བཅས་པ་དག་ཤེས་བྱ་ཐམས་ཅད་དུས་གཅིག་ཅར་དུ་མངོན་སུམ་དུ་
རྟོགས་པ་ན་ཡེ་ཤེས་ཆོས་སྐུར་འཇོག་པ་ཡིན་པས་འབྲས་བུ་དེ་མངོན་
དུ་བྱེད་པའི་ནུས་པ་དང་བག་ཆགས་ཁྱད་པར་ཅན་འཇོག་གོ་བཞི་
པ་ཚིག་དབང་རིན་པོ་ཆེ་ཞུ་བའི་ཡོན་དུ་བླ་མ་དང་གཙོ་བོ་ཐ་
མི་དད་པའི་ཞབས་དྲུང་དུ་རིན་ཆེན་སྣ་བདུན་གཙོ་བོར་གྱུར་པའི་
མཎྜལ་འབུལ་བ་ནི་དབང་དེ་དང་དེ་ཐོབ་པ་ལ་རྒྱུ་མཐུན་གྱི་
ཚོགས་བསགས་དགོས་པའི་རྒྱུ་མཚན་གྱིས་ཡིན་གསུངས་པ་ལྟར། རིན་
ཆེན་བདུན་དང་ཉེ་བའི་རིན་ཆེན་བདུན། །ཞེས་བརྗོད་ན་ལེགས་འདྲེ་
བསམས། ཞིང་ཁམས་རྣམ་པར་དག་པ་ཞིག་ཕུལ་ཏེ། ལག་གཉིས་ཐལ་
མོ་སྦྱར། ཁྱོད་ཞབས་པདྨོ་ཞེས་གསོལ་བ་ལན་གསུམ་འདེབས། ཤེས་
སྒྲིབ་བག་ཆགས་དང་བཅས་པ་དག་པའི་འོད་གསལ་ལྷན་ཅིག་སྐྱེས་
པའི་བདེ་བ་ཆེན་པོ་ལས་ནམ་ཡང་མི་གཡོ་བའི་
ཡེ་ཤེས་དང། དེ་ཉིད་བཞིན་ལག་གི་རྣམ་པ་ཅན་དུ་ཤར་བའི་སྐུ་
མཚན་དཔེས་སྤྲས་པ་གཉིས་ངོ་བོ་དབྱེར་མེད་པའི་མི་སློབ་པའི་
ཟུང་འཇུག་དོན་གྱི་དབང་བཞི་པ་དང། དེ་འདྲེན་བྱེད་ལམ་དུས་ཀྱི་
འོད་གསལ་དང་སྒྱུ་མའི་སྐུ་ངོ་བོ་དབྱེར་མེད་དུ་འཇུག་པའི་སློབ་
པའི་
ཟུང་འཇུག་གཉིས་ལ་འདི་ལྟ་བུའོ་ཞེས་ཚིག་གིས་བརྡ་སྤྲད་པ་ཙམ་
ལ་བརྟེན་པ་དང། དེ་ཡང་གསང་སྔགས་བླ་མེད་ལ་མ་རྟེན་པར་
སྒྲིབ་གཉིས་སྤོང་བའི་ཐབས་ཀྱང་མེད་དེ། ཉོན་སྒྲིབ་ལ་ཕྲ་
རགས་གཉིས་ཤེས་སྒྲིབ་ལ་གཉིས་སུ་བྱས་པའི་རགས་པ་གཉིས་ཕར་
ཐེག་

[708B]
ཀྱང་ཕྲ་མོ་གཉིས་སྤོང་བ་ལ་ངེས་པར་བླ་མེད་ལ་བརྟེན་དགོས་
ཏེ། དེ་ལ་བླ་མེད་ཀྱི་སྒྲིབ་པ་སྡོད་ཚུལ་ལ། སེམས་དབེན་དཔེའི་འོད་
གསལ་གྱི་ཉོན་སྒྲིབ་རགས་པའི་དངོས་གཉེན་བྱས་ནས་སྤོང་ཞིང་
དེ་ལས་ལངས་པའི་རྒྱུ་
ལུས་དེ་ཉོན་སྒྲིབ་ཕྲ་མོ་ཐ་མལ་གྱི་ཞེན་པ་མ་དག་པས་མ་དག་
པའི་སྒྱུ་ལུས་དང། དོན་གྱི་འོད་གསལ་གྱིས་ཉོན་སྒྲིབ་ཕྲ་མོ་
དེའི་དངོས་གཉེན་བྱས་ཏེ་སྤངས་ནས་དེ་ལས་ལངས་པའི་སྒྱུ་ལུས་
དེ་དག་པའི་སྒྱུ་ལུས་དང། དག་པའི་སྒྱུ་ལུས་ཐོབ་པའི་གང་ཟག་
དེས་སླར་ཡང་དོན་
གྱི་འོད་གསལ་ལ་མཉམ་པར་བཞག་ནས། དེ་འདྲའི་འོད་གསལ་དེས་ཤེས་
སྒྲིབ་རགས་པའི་དངོས་གཉེན་བྱས་ནས་སྤང་བའི་མཐར། སློབ་པ་
མཐའི་དོན་གྱི་འོད་གསལ་གྱིས་ཤེས་སྒྲིབ་ཕྲ་མོ་ཐ་མལ་གྱི་
སྣང་བའི་དངོས་གཉོན་བྱས་ནས་སྤངས་ཏེ་སངས་རྒྱས་པ་ཡིན་ལ་
མདོར་ན་སྒྲིབ་པ་རྩ་བ་ནས་སྤོང་བ་ལ་སློབ་པ་མཐའི་དོན་གྱི་
འོད་གསལ་ལྔེས་པར་དགོས་ཤིང། དེ་སྔགས་བླ་མེད་ལ་་བརྟེན་པར་
ཐོབ་པའི་ཐབས་མེད་པས་འཚང་རྒྱ་བ་ལ་ངེས་པར་སྔགས་བླ་
མེད་ལ་བརྟེན་དགོས་པའི་གནད་གཅིག་ཀྱང་ཡིན་གསུངས། ཁྱོད་ཀྱི་
དབང་
གསུམ་པ་ཐོབ་པའི་སྐབས་སུ། ཞེས་པ་ནས། དབང་བཞི་པ་ཡིན་ནོ་
།བར་དང། དེ་ལྟར་ལོངས་སྤྱོད་རྫོགས་སྐུ་ཁ་སྦྱོར་བདུན་ལྡན་
ཟུང་འཇུག་ཐོབ་འོད་བ་དེ་ནི་དོན་གྱི་དབང་བཞི་པ་ཡིན་ནོ། །ཁ་
སྦྱོར་བདུན་གྱི་ཡན་ལག་ནི། ལོངས་སྐུའི་ཡན་ལག་གསུམ། ཆོས་སྐུའི་
གཅིག་སྤྲུལ་སྐུའི་གསུམ་མོ། །དང་པོ་ནི་ཟག་མེད་ཀྱི་བདེ་བ་ལ་
རྫོགས་པར་ལོངས་སྤྱོད་པས་ལོངས་སྤྱོད་རྫོགས་པའི་ཡན་ལག་ཡབ་
ཡུམ་མཉམ་པར་སྦྱོར་བ། བ་སྦྱོར་གྱི་ཡན་ལག་ཐུགས་རྒྱུད་བདེ་
བས་གང་བ་བདེ་ཆེན་གྱི་ཡན་ལག་གསུམ། ཆོས་རྣམས་རང་བཞིན་
གཅིག་ཏུ་རྣམ་པར་དག་པར་རྟོགས་པའི་ཡན་ལག་གཅིག་ཐུགས་རྒྱུད་
སྙིང་རྗེས་ཡོངས་སུ་གང་བའི་ཡན་ལག་མཛད་པ་འཕྲིན་ལས་
རྒྱུན་མི་འཆད་པའི་ཡན་ལག་སྐུ་མྱ་ངན་ལས་མི་འདའ་བས་འགོག་
པ་མེད་པའི་ཡན་ལག་གསུམ་སྟེ་བདུན་ནོ། །དེ་རྣམས་སྔགས་བླ་

[709A]༄༅། །མེད་ཀྱི་སྒྲུབ་བྱ་མཐར་ཐུག་པ་ཡིན་པས་དེ་ཐོབ་བྱུང་
བསམ་སྟེ་དགའ་བ་ཡང་སྒོམ། དེ་ནས་རང་ལ་བླ་མས་དབང་གི་ཕན་
ཡོན་གྱི་སྤྲོ་བ་བསྐྱེད་པ་དང་དམ་ཚིག་བསྒྲགས་བྱུང་བར་མོས་
ནས། མཆོག་ཏུ་གསང་བ་དམ་པ་ཡིས། །ཞེས་པ་ནས་
གང་ལའང་འཇིགས་མེད་དགའ་བར་གྱིས་ཞེས་པའི་བར་གྱི་དོན་ནི་
འཁོར་བའི་སྡུག་བསྔལ་ལ་བག་ཚ་བ་དང། འདོད་ཡོན་ལ་རང་གར་
སྤྱོད་པའི་འདོད་ཆགས་སོགས་ཉོན་མོངས་ཀྱི་མི་ཆགས་པ་དང། འདོད་
ཡོན་ལ་ལོངས་སྤྱོད་པ་རུང་མི་རུང་སྙམ་པའི་རྣམ་རྟོག་དང་རེ་
དོགས་ཀྱི་མ་བཅིངས་པར་གང་ལའང་སེང་གེ་བཞིན་དུ་འཇིགས་པ་མེད་
ཅིང། འདོད་ཡོན་ལ་དགའ་བར་ལོངས་སྤྱོད་པར་གྱིས་ཤིག་ཞེས་དང་
སྲིད་པ་ཤིན་ཏུ་ཞེ་བྱའི་ཕྱིར། །ཞེས་པ་ནས། སྟོན་པའི་མཆོག་
ཏུ་ཡང་དག་འགྱུར། །ཞེས་པའི་བར་གྱི་དོན་ནི། སྲིད་པ་
འཁོར་བ་ཕྲ་རགས་ཤིན་ཏུ་ཞི་བར་བྱ་བའི་ཐབས་བདེ་སྟོང་གི་
ཡེ་ཤེས་དེ་ལ་ཁྱོད་དབང་བའི་ཕྱིར། སྲིད་པ་འཁོར་བའི་གནས་
ངན་པར་འགྲོ་བ་ལས་ཁྱོད་མྱུར་དུ་འདས་པར་འགྱུར་རོ། །དེ་ལྟར་
ཆོས་སྐུ་འགྲུབ་པར་མ་ཟད། ཤེས་བྱར་སྲིད་པ་དེ་ཉེ་འདོད་པའི་
ལོངས་སྤྱོད་
ཕུན་སུམ་ཚོགས་པ་མཐའ་དག་ཤིན་ཏུ་རྫོགས་པར་གྲུབ་པའི་ཕྱིར་
གཟུགས་ཀྱི་སྐུ་སྟོན་པའི་མཆོག་ཏུ་ཡང་འགྱུར་རོ། །ཞེས་དང་
དངོས་གྲུབ་དམ་ཚིག་སྡམ་པ་ནི། །ཞེས་པ་ནས། མཆོག་ཏུ་རྟག་པའི་
བཀའ་ཡིན་ནོ། །ཞེས་པའི་བར་གྱི་དོན་ནི། དེ་ལྟ་བུའི་འབྲས་བུ་
ཐོབ་
པར་བྱ་བ་ལ། དབང་ཐོབ་པ་ཙམ་གྱིས་མི་ཆོག་པས། །མཆོག་ཐུན་
དངོས་གྲུབ་ཐམས་ཅད་འགྲུབ་པའི་ཕྱིར་དམ་ཚིག་དང་སྡོམ་པ་འདི་
རྣམས་ཁྱོད་ཀྱིས་རྟག་ཏུ་བསྲུང་བར་བྱ་སྟེ། དམ་ཚིག་བསྲུང་བ་
འདི་ནི་སངས་རྒྱས་ཀུན་གྱིས་མཐུན་པར་གསུངས་པའི་བཀའ་ལུང་
མཆོག་རྟག་པ་སྟེ་དྲང་དོན་དགོངས་པ་ཅན་ལྟ་བུ་མ་ཡིན་པར་ངེས་
པ་ཁོ་ན་ཡིན་པའམ་སངས་རྒྱས་ཀྱི་གོ་འཕང་ཐོབ་པའི་ཐབས་
མཆོག་ཏུ་ཐོག་མ་མེད་པ་ནས་བཟུང་ཐ་མ་ཡང་མེད་པའི་དུས་རྟག་
ཏུ་མི་འགྱུར་བའི་རྒྱལ་བའི་བཀའ་ཡིན་ནོ། །སློབ་དཔོན་སྨད་པར་མི་

[710B]
ཤེས་ནས་དམ་ཚིག་བསྲུང་བ་ཡིན་ནོ། །བདེ་གཤེགས་བཀའ་ལས་འདའ་མི་
བྱ་ཞེས་པ་ནི། བདེ་བར་གཤེགས་པའི་བཀས་བཅས་པའི་སྡོམ་གསུམ་
བསླབ་བྱ་ཐ་ན་སྔགས་པ་དགེ་སློང་གིས་རུང་ཆུ་འདེབས་པ་ཙམ་
ལ་ཡང་ཤེས་
བཞིན་ཁྱད་དུ་བསད་ནས་འགལ་བར་བྱས་ན་རྩ་ལྟུང་གཉིས་པའོ་
།དེ་བཞིན་ཁྲོས་ནས་སྤུན་རྣམས་ལ། །ཞེས་པ་ནི། བླ་མ་གཅིག་ལ་
རྒྱུད་སྡེ་བཞི་གང་རུང་གི་དབང་ཐོབ་པའི་རྡོ་རྗེའི་སྤུན་ལ་
ཁྲོ་སེམས་བསྐྱེད་པ་གསུམ་པའོ། །སེམས་ཅན་རྣམས་ལ་བྱམས་པའི་
སེམས་ཞེས་པ་
སེམས་ཅན་གང་རུང་ཞིག་ལ་དམིགས་ནས། འདི་བདེ་བ་དང་བྲལ་ན་
སྙམ་པའི་སེམས་བསྐྱེད་ན་རྩ་ལྟུང་བཞི་པའོ། །སེམས་ཅན་སུ་ལ་
ཡང་བདེ་བ་དང་ལྡན་འདོད་ཀྱི་བྱམས་པའི་སེམས་ནི་ནམ་ཡང་མི་
སྤང། ཞེས་པའོ། །བྱང་ཆུབ་སེམས་ནི་དོར་མི་བྱ། །ཞེས་པའི་དོན་
ནི། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་
པར་བྱའོ་སྙམ་པའི་བྱང་ཆུབ་ཀྱི་སེམས་བསྐྱེད་ཟིན་པའི་རྗེས་སུ་
བདག་གིས་བྱང་ཆུབ་བསབ་མི་ནུས་སྙམ་པ་ལྟ་བུས་སྨོན་སེམས་དེ་
བཏང་ན་རྩ་ལྟུང་ལྔའོ། །རང་གཞན་ཆོས་ལ་མི་སྨད་དོ་
།ཞེས་པ་
ནི། རང་གི་གྲུབ་མཐའ་འམ་ཆོས་སྔགས་ཀྱི་ཐེག་པ་དང། གཞན་
གྱི་གྲུབ་མཐའ་འམ་ཆོས་ཕ་རོལ་ཏུ་ཕྱིན་པའི་ཐེག་པ་སོགས་ཏེ་
མདོད་ན་ཐེག་པ་ཆེ་ཆུང་གང་ཡང་རུང་བའི་སངས་རྒྱས་ཀྱི་
བཀའ་ལ་དམིགས་ནས། འདི་ནི་སངས་རྒྱས་ཀྱིས་གསུངས་པ་མ་ཡིན་ནོ་
།ཞེས་
བརྗོད་ན་རྩ་ལྟུང་དྲུག་པའོ། །ཡོངས་སུ་མ་སྨིན་སེམས་ཅན་ལ་
།ཞེས་པ་ནི། དབང་གིས་སྣོད་རུང་དུ་མ་བྱས་པའམ། བྱས་ཀྱང་མ་
དད་པ་བསྐྱེད་པའི་མ་སྨིན་པའི་སེམས་ཅན་ལ་དགོས་པ་ཆེན་པོ་དང་
མི་ལྡན་བཞིན་དུ་བསྐྱེད་རྫོགས་ལྟ་བུའི་གསང་ཆོས་རྣ་བར་
བསྒྲགས་པ་ལ་
ཕ་རོལ་པོས་དོན་གན་རྩ་ལྟུང་བདུན་པའོ། །འདི་ལ་བཤད་དུ་རུང་
མི་རུང་སྣ་རབས་གལ་ཆེ། བདག་ཉིད་ཕུང་པོ་སྨད་མི་བྱ། །ཞེས་
པ། རང་གི་ཕུང་པོ་རྒུད་འདོད་ཀྱི་སྨྱུང་གནས་སོགས་ཀྱི་དཀའ་
ཐུབ་ཀྱིས་གདུང་བར་བྱ་བ་དང། ཕུང་པོ་མི་གཙང་བ་དང་
སྡུག་བསྔལ་བ་

[711A]༄༅། །སོགས་ཀྱི་རྒྱུ་མཚན་གྱིས་ལྷར་བསྒོམ་མི་རུང་བར་བལྟ་
བའི་སྨད་པར་བྱས་ན་རྩ་ལྟུང་བརྒྱད་པའོ། །ཆོས་རྣམས་ངོ་བོ་
སུན་མི་འབྱུང། །ཞེས་པ། ཆོས་རྣམས་ཀྱི་ངོ་བོའམ་རང་བཞིན་
སྟོང་པ་ཉིད་ལ་ཡིད་མ་ཆེས་ནས་ཆོས་ཀྱི་བདག་མེད་སྤྱི་རྩམ་
སྤང་
བར་འདོད་པའི་བསམ་པས། ཆོས་ཀྱི་བདག་མེད་སྤྱིའི་བྱེ་བྲག་དབུ་
སེམས་གང་རུང་གི་འདོད་པའི་ཆོས་ཀྱི་བདག་མེད་སྤངས་པའམ་སུན་
འབྱུང་ན་རྩ་ལྟུང་དགུ་པའོ། །གདུག་པའི་བྱམས་པ་རྟག་ཏུ་
སྤང། །ཞེས་པ། དཀོན་མཆོག་གསུམ་མམ་བླ་མ་ལ་སྨོད་པ། བསྟན་པ་
འཇིག་པར་
བྱེད་པ་སོགས་སེམས་ཅན་གདུག་ཅན་མངོན་སྤྱོད་བྱ་བའི་ཡུལ་ལ་ལུས་
ངག་གིས་མཛའི་ཞིང་བྱམས་པར་བྱས་ན་རྩ་ལྟུང་བཅུ་པའོ་
།ཆོས་ལ་ཚད་བཟུང་མི་བྱའོ། །ཞེས་པ། ཆོས་ཐམས་ཅད་ངོ་སྐོལ་
གྱི་བློ་ལ་སྨད་པ་བདེན་པར་མེད་བཞིན་
དུ་སྣང་བའི་འཁྲུལ་སྣང་ཁོ་ན་འབྱུང་བས་ཇི་ལྟར་སྣང་བ་
ལྟར་གྱི་ཆོས་ལ་ཚད་མའམ་མཚན་ཉིད་པར་མི་བཟུང་ཞིང། མིང་
སོགས་བྲལ་བའི་ཆོས་རྣམས་ལ། ཞེས་པ། རྣལ་འབྱོར་པ་རང་ཉིད་
ལྟ་བ་མཐར་ཐུག་ཏུ་འདོད་པའི་བདག་མེད་ཀྱི་ལྟ་བ་ཚད་ལྡན་
རྙེད་
བཞིན་དུ་དེ་མི་བསྒོམ་པར་ཉིན་ཞག་ཕྲུག་གཅིག་འདས་ན་རྩ་ལྟུང་
བཅུ་གཅིག་པར་འགྱུར་ཞིང། དུས་རྟག་ཏུ་ལྟ་བའི་རྩིས་ཟིན་པར་མ་
བྱས་ན་དམ་ཚིག་དང་འགལ་བའི་ཉེས་པ་འབྱུང། ལྟ་བ་མ་སྙེད་
པའི་སྔགས་པ་སྡོམ་ལྡན་ལ་དེ་ལྟ་བུའི་རྩ་ལྟུང་དང་ཉེས་པ་
སྐྱེས་པའི་
གཞི་མེད་ཀྱང། ལྟ་བ་འཚོལ་བ་ལམ་འབད་ན་འདིའི་ཆར་གཏོགས་ཀྱི་
ཉེས་པ་རེ་ཉིན་རེ་བཞིན་འབྱུང་བས་གལ་ཆེ། དད་ལྡན་སེམས་ཅན་
བསླུ་མི་བྱ། །ཞེས་པ། སྣོད་རུང་གི་གདུལ་བྱ་གདམས་དག་གང་ཡང་
རུང་བ་ལ་དད་པའི་འདུན་པ་ལྡོག་པར་ཐབས་ཀྱིས་བསླུས་ནས་
འདུན་པ་ལོག་པའི་སེམས་སུན་དབྱུང་ན་རྩ་ལྟུང་བཅུ་གཉིས་པའོ་
།རྟག་ཏུ་དམ་ཚིག་བསྟེན་པར་བྱ། །ཞེས་བླ་མེད་དང་རྣལ་འབྱོར་
རྒྱུད་ཐུན་མོང་བའི་དབང་དུ་བྱས་ན་ནང་གི་སྒོམ་པ་གཙོ་བོར་
གྱུར་པ་ཡིན་གྱི། དེ་ཡོད་ན་གྱིའི་རྡོ་རྗེ་དང་དྲིལ་བུ་ལག་པའི་
ཕྱག་རྒྱ་ལ་

[712B]
དེང་སང་ཉེན་ཤིན་ཏུ་ཆེ་བརྡ་བྱང་སོགས་ཤེས་དཀའ་བས་སྔོན་
བྱོན་དམ་པའི་གསུང་ལ་ཞིབ་འཇུག་བྱས་ནས་གཏོང་བ་གལ་ཆེ་བའི་
དུག་ལ་བླ་མེད་ཁོ་ནའི་དབང་དུ་བཏིང་ན་ཚོགས་འཁོར་རམ་དཔའ་
བོ་དང་དཔའ་མོའི་
སྟོན་མོ་གང་རུང་ཆག་ཚུལ་བཞིན་བྱེད་པའི་ཚེ་ཤ་ལྔ་བདུད་
རྩི་ལྔ་ལ་སོགས་པ་བཏབ་པ་ལ་མི་གཙང་བའི་བསམ་པའམ་ཐེ་
ཚོམ་ཟོས་ཏེ་དང་དུ་མི་ལེན་པ་དང། རིག་མས་འདོད་པ་བསྟབས་པ་ལ་
དེ་བསྟེན་པའི་ནུས་པ་ཐོབ་ཅིང་དགགས་བྱ་གཞན་མེད་ན་དང་དུ་མ་
བླངས་ན་
རྩ་ལྟུང་བཅུ་གསུམ་པའོ། །ཤེས་རབ་རང་བཞིན་བུད་མེད་ལ། །ཞེས་
པ། ཤེས་རབ་བདེ་བ་ཆེན་པོའི་ཡེ་ཤེས་ཀྱི་རང་བཞིན་ཏེ་འབྱུང་
བའི་རྒྱུར་གྱུར་པ་ནི་བུད་མེད་ཡིན་པས་ན་རྡོ་རྗེ་ཕག་མོ་ལ་སོགས་
ཀྱི་རྣམ་སྤྲུལ་ཐ་མལ་པའི་གཟུགས་སུ་བསྟན་པའི་བུད་མེད་ཡིན་ན་
དེ་
རང་གི་སྒོས་ཀྱི་སྐྱོན་ནས་བརྗོད་པའམ། བུད་མེད་ཕལ་པ་ཡིན་ན་
བུད་མེད་ཀྱི་རིགས་འདི་གཡོ་སྒྱུ་ཆེ་ཞེས་པ་ལྟ་བུ་བུད་མེད་ཀྱི་
རྟེན་སྤྱི་ལ་སྨོད་པའི་ཚིག་སྨྲས་པ་ཡུལ་དེས་དོན་གོ་བ་ན་རྩ་
ལྟུང་བཅུ་བཞི་པར་འགྱུར་ཞིང་སྤྲུལ་པའི་བུད་མེད་ལ་དོན་གོ་མ་
གོ་ཁྱད་མེད་པས་དེ་དག་
སྤོང་དགོས་པ་སོགས་རྩ་ལྟུང་བཅུ་བཞི་དང་སྦོམ་པོ་བརྒྱད་པ་
སོགས་ཀྱི་སྡེ་སྣོད་རྣམས་ལ་ལེགས་པར་བརྟགས་ཏེ་དོན་ཁོང་དུ་ཆུང་
ནས་ལག་ལེན་ལ་འདེབས་པ་གལ་ཆེ། དེ་ནས་རྣལ་འབྱོར་སློང་མོ་བ་
མི་རྒྱུ་ཞིང། །ཞེས་པ་ནས། རྟག་ཏུ་དམ་ཚིག་ལ་སོགས་བསྟེན་
།ཞེས་
པ་རྣལ་འབྱོར་པས་སློང་མོའི་ཕྱིར་གྲོང་ལ་སོགས་བར་མོ་རྒྱུ་
ཞིང། དེས་མཚོན་ཆགས་པའི་དབང་གིས་ཡོངས་སུ་འཚོལ་བ་ཐམས་
ཅད་སྤང་དགོས་ལ། ལྷ་བསྒོམ་པ་ལ་སོགས་པའི་ཐབས་ཤེས་ཀྱི་རྣལ་
འབྱོར་སྤང་བར་མི་བྱ་ལ། ཉིན་མཚན་རྟག་པར་རྒྱུན་དུ་གསང་
སྔགས་བཟླ་བ་ལ་བརྩོན་པ་དང། མཉམ་པར་བཞག་མ་བཞག་གམ་
ཡུལ་དུས་གནས་སྐབས་ཀྱི་ཁྱད་པར་རྟག་ཏུ་ཕྱག་རྒྱ་ནི་རང་རིག་
པའི་འོད་གསལ་ཐོབ་པར་བྱེད་པ་དང། དེའི་དང་དུ་མཉམ་པར་བྱེད་
པས་ན་དམ་ཚིག་ཡིན་པས་དེ་དང། གཞན་ཡང་གཟུགས་སྒྲ་

[713A]༄༅། །ལ་སོགས་པའི་འདོད་ཡོན་རྣམས་བསྟེན་པར་བྱ། །སློང་མོ་
ཞེས་པ་ངེས་དོན་རླུང་དང་ཡི་གེའི་གདངས་ཐ་དད་པར་བལྟ་བ་
ནི་སློང་མོ་དང། དེ་ལྟར་བལྟས་ནས་རྡོར་བཟླས་བྱེད་པ་ནི་དེ་ཟ་
བ་སྟེ་ཚུལ་དེ་ལྟ་བུས་རླུང་མི་རྒྱུ་བར་རླུང་དང་སྔགས་དབྱེ་
བ་
མེད་དུ་མོས་པ་མི་སྦྱོར་བའམ་རྣལ་འབྱོར་ཡིན་པས་དེ་མ་སྤངས་པར་
རྒྱུན་དུ་སྔགས་ཀྱི་རྡོར་བཟླས་བྱ་ཞེས་པའོ། །དེ་ནས་གལ་ཏེ་བླ་
མ་སྨོད་དེ་བཞིན་ནས། བདེ་གཤེགས་རྣམས་ལ་སྡིག་པ་བཤགས། །ཞེས་
པ་ནི་བླ་མ་སྨོད་པའམ་རྩ་ལྟུང་གི་དམ་ཚིག་གཞན་ལས་
འདས་ནས་བག་མེད་པར་གྱུར་ན་སྔགས་ཀྱི་སྡོམ་པ་གཏོང་བ་ཡིན་པས་
དེ་ཚེ་འགྱོད་སྡོམ་དྲག་པོས་བཤགས་པ་ཚུལ་བཞིན་བྱེད་པ་སྔོན་དུ་
བཏང་ནས་སླར་ཡང་དཀྱིལ་འཁོར་ངེས་པར་བྲིས་ལ་དེར་བདེ་གཤེགས་
རྣམས་ཀྱི་སྤྱན་སྔར་སྡིག་པ་བཤགས་ཤིང་བླ་མ་ལས་
དབང་བསྐུར་དང་འབྲེལ་བར་སྡོམ་པ་ནོད་པའམ། དེ་ལྟར་བྱེད་པ་
གཏན་ནས་མ་ནུས་ན་བདག་ཉིད་འཇུག་ཅིང་དབང་བླངས་པའི་སྒོ་ནས་
སྡོམ་པ་སོར་ཆུང་པར་བྱའོ། །དེ་ནས། དེང་ཁྱོད་སྐྱེ་བ་འབྲས་
བུར་བཅས། །ཞེས་པ་ནས། གནས་པར་གྱུར་པ་ཐེ་ཚོམ་མེད། །ཅེས་པ་
ནི། དེང་
ཁྱོད་མིའི་སྐྱི་བ་བླངས་པ་འབྲས་བུ་དང་བཅས་པ་ཡིན་ཏེ། རྒྱུ་
མཚན་གང་གི་ཕྱིར་ན་དབང་བསྐུར་གྱིས་བག་ཆགས་བརྟན་པོ་བཞག་
པ་རྣམས་དང། དམ་ཚིག་ཚུལ་བཞིན་དུ་བསྲུང་བ་འདི་ལ་ལེགས་པར་
གནས་པས་ན་དམ་ཚིག་སྟེ་འདོར་ཏུ་མི་རུང་བའི་དཀྱིལ་འཁོར་པའི་
ལྷ་
རྣམས་དང་སྐལ་པ་མཉམ་པར་གནས་པར་གྱུར་པ་འདི་ལ་ཐེ་ཚོམ་
མེད་ཅེས་པ་དང། དེ་ནས་སངས་རྒྱས་རྡོ་རྗེ་ཅན་བཅས་པ། །ཞེས་
པ་ནས། རྒྱལ་སྲིད་བདག་པོར་བསྟན་པ་ཡིན། །ཞེས་པ། སངས་རྒྱས་
རྡོ་རྗེ་ཅན་རིགས་དྲུག་པ་དང་བཅས་པའི་དཀྱིལ་འཁོར་བ་ཀུན་གྱིས་
ཚེ་
དང་ལྡན་པ་ཁྱོད་ལ་དེ་རིང་དབང་བསྐུར་བ་ཡིན་པས་དེང་ནས་
བརྩམས་ཏེ་ཁམས་གསུམ་པ་ཐམས་ཅད་ཀྱིས་ཕྱག་བྱ་བའི་ཆོས་ཀྱི་
རྒྱལ་པོ་ཆེན་པོ་རྡོ་རྗེ་སློབ་དཔོན་གྱི་རྒྱལ་སྲིད་ཀྱི་བདག་པོར་
བསྟན་པ་སྟེ་བསྐོས་པ་ཡིན་ནོ། །དེ་ནས་དེ་རིང་བདུད་ལས་རྣམ་པར་
རྒྱལ། །

[714B] །ཅེས་པ། དེ་རིང་
ཁྱོད་བདུད་བཞི་སྒྲིབ་པ་ཐམས་ཅད་ལས་རྣམ་པ་བརྒྱལ་ཏེ། ཐར་
པ་ཆེན་པོའི་གྲོང་ཁྱེར་གཞལ་མེད་ཁང་དུ་མཆོག་ཏུ་ཞུགས་
ཤིང། སྐུ་བཞིའི་ས་བོན་ཁྱད་པར་ཅན་ཐེབས་པས་དེ་རིང་ལྟ་
བུའི་དུས་མྱུར་བ་ཉིད་དུ། ཁྱོད་ཀྱིས་
སངས་རྒྱས་ཀྱི་གོ་འཕང་ཐོབ་པ་འདི་ལ་ཐེ་ཚོམ་མེད་ཅེས་དང་
འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །ཞེས་པ་ནས་
ཁྱེད་རྣམས་ཕྱིན་པར་འགྱུར། ཞེས་པ། ཁྱོད་ཀྱིས་ཚུལ་འདི་ལྟར་
བླ་མ་དང་སངས་རྒྱས་ལ་མ་དད་པའི་རྙོག་པ་མེད་པས་ན་ཡིད་
རབ་ཏུ་དང་བའི་དད་པ་བརྟན་པོ་
རྡོ་རྗེ་སྟེ་ནམ་ཡང་མི་ཕྱེད་པ་ཉིད་དུ་གྱིས་ཤིག་རང་གི་དམ་
ཚིག་གི་སྟེ་འདོར་མི་རུང་བའི་རང་གི་ལྷ་ནམ་ཡང་མི་ཟད་པའི་
བདེ་བ་སྟེར་པ་དེ་རྣམས་བསྟོན་པ་སྟེ་བསྒོམས་པར་གྱིས་ཤིག་ཅེས་
དེ་ལྟ་བུའི་དམ་ཚིག་རྣམས་བསྲུངས་ན་གོང་དུ་སྨོས་པ་ལྟར་རབ་
སྐྱེ་བ་འྡིའམ། འབྲིང་
སྐྱེ་བ་བདུན་ནམ། ཐ་མ་བཅུ་དྲུག་ཚུན་ཆོད་ལ་ངེས་པར་འཚང་
རྒྱ་ཞིང། ལྷ་དང་མཁའ་འགྲོ་སྲུང་མ་མཐའ་དག་མཉེས་པས་ཞི་
སོགས་ཀྱི་ལས་རབ་འབྱམས་ཀྱི་འདོད་པ་ཐམས་ཅད་ཀྱང་ཚེགས་མེད་
པར་འགྲུབ་ལ་སོགས་གནས་སྐབས་མཐར་ཐུག་གི་བདེ་ལེགས་མ་ལུས་པའི་
རྩ་བ་ཡིན་ལ། མ་བསྲུངས་ན་གསང་རྫས་མིག་ལ་བསྟན་པ་ཙམ་
གྱིས་ཀྱང་དངོས་གྲུབ་ལ་བགེགས་བྱེད་པའི་ཚུལ་སོགས་དང་ཁྱད་
པར་རྩ་ལྟུང་གིས་གོས་ན་རྒྱུད་ཆུད་ཟོས་ནས་ཡོན་ཏན་ཤིན་ཏུ་
སྐྱེ་དཀའ་བ་སོགས་ཡིན་པས་མིག་གི་འབྲས་བུ་ལྟར་བསྲུང་དགོས་ཤིང་
འདི་
ཉིད་བླ་མེད་ཀྱི་དབང་ཐོབ་པའི་གང་ཟག་དབང་པོ་རབ་འབྲིང་
ཐ་མ་ཐམས་ཅད་ཀྱི་བགྲོད་པ་གཅིག་བུའི་ལམ་དང། མཆོག་ཐུན་
མོང་གི་དངོས་གྲུབ་ཐམས་ཅད་འགྲུབ་མི་འགྲུབ་འདི་བསྲུངས་མ་
བསྲུངས་ཀྱི་རྗེས་སུ་འགྲོ་ལྡོག་བྱེད་པ་ལ་དགོངས་ནས། སྔགས་རིམ་
ལས། དོན་འདི་
དག་རྗེ་བཙུན་ཆེན་པོ་གྲགས་པ་རྒྱལ་མཚན་པའི་ཞལ་ནས། རྡོ་
རྗེ་ཐེག་ལ་དད་ཀྱང་མ་སྨིན་པས། །ཟབ་མོ་བསྒོམས་ཀྱང་འབྲས་བུ་
ངན་འགྲོ་ལས། །མཆོག་གཞན་མི་འགྲུབ་སངས་རྒྱས་གསུང་བས་ན་
།བླ་མ་མཆོག་ལ་དབང་བསྐུར་ནོད་པར་མཛོད། །དབང་ཐོབ་མན་ངག་
ཟབ་

[715A]༄༅། །མོ་འཚོལ་བ་ཡིས། །ས་སྟེང་རྒྱས་པར་ཀུན་ཏུ་བཙལ་བྱས་
ཀྱང། །ཕན་པའི་དོན་པོ་གདམས་ངག་དམ་ཚིག་སྟེ། །འདི་མེད་འགྲམ་
རྩ་ཟད་པའི་ཁང་རུལ་འདྲ། །ལེགས་པར་སྨིན་ལས་དམ་ཚིག་བསྲུང་
བྱས་ན། །རིམ་གཉིས་ཟབ་མོའི་མན་ངག་མ་བརྟེན་
ཀྱང། །སྐྱེ་བ་བཅུ་དྲུག་དག་ན་འགྲུབ་བོ་ཞེས། །འགྲོ་བའི་རྩ་
ལག་ཕན་པར་མཛད་པས་གསུངས། །བདག་ནི་ཐོས་ཉུང་ཤེས་རབ་མིག་
བྲལ་ཡང། །དྲི་མེད་རྒྱུད་ལས་ལེགས་གསུངས་མཐོང་བས་ན། །དབང་
བླངས་དམ་ཚིག་བསྲུང་བར་མཛོད་ཅིག་ཅེས། །ཀུན་ལ་ཐལ་མོ་སྦྱར་
ནས་
གསོལ་བ་འདེབས། །ཞེས་གསུངས་པ་ནི་རྒྱུད་སྡེའི་གནད་མཁྱེན་པའི་
གཏམ་ཡིན་ཏེ་བདག་ཀྱང་དེ་ལྟར་དུ་གསོལ་བ་འདེབས་སོ། །ཞེས་གསུངས་
པ་བཞིན་དམ་ཚིག་ཚུལ་བཞིན་དུ་བསྲུང་བ་ཉམས་ལེན་གྱི་མཐིལ་དུ་
བྱེད་དགོས་པ་འདི་རྒྱུད་དང་དེའི་གནད་མཁྱེན་པའི་རྒྱ་བོད་ཀྱི་
མཁས་གྲུབ་ཚད་ལྡན་ཐམས་ཅད་དགོངས་པ་གཅིག་དང་དབྱངས་གཅིག་
གིས་གདམས་པར་མཛད་དོ། །དེ་ལྟར་གོང་དུ་གསུངས་བ་རྣམས་ཐུགས་
ལ་བཞག་ནས་རྗེས་སུ་ཡིད་རང་བའི་དགའ་བ་དང་སྤྲོ་བ་ཆེས་
ཆེར་བསྐྱེད་ནས་ཇི་ལྟར་བསྒོས་པའི་དམ་ཚིག་རྣམས་ཚུལ་
བཞིན་དུ་བསྲུང་བར་བྱའོ་སྙམ་པའི་སྒོ་ནས། གཙོ་བོས་ཇི་ལྟར་
བཀའ་བསྒོ་བའི། །གསུང་ནི་དེ་ལྟར་བདག་གིས་བགྱིད། །ལན་གསུམ་
བརྗོད། དབང་བཞི་པའི་དག་པ་ནི། དེ་དག་གི་དོན་དམ་པ་བྱང་
ཆུབ་ཀྱི་སེམས། ཞེས་པ་ནས། སྐལ་བ་ཅན་དུ་བྱས་སོ། །དེ་ཡང་
དབང་གསུམ་
པའི་དོན་གྱི་འོད་གསལ་གྱིས་ཉོན་སྒྲིབ་རྣམས་སྤོང་བར་བྱེད་པས་
བཞི་པའི་ལམ་སློབ་པའི་ཟུང་འཇུག་གིས་བདེན་འཛིན་གྱིས་བཞག་པའི་
བག་ཆགས་གཉིས་སྣང་འཁྲུལ་པ་དང་བཅས་པའི་ཤེས་སྒྲིབ་སྦྱོང་
བར་བྱེད་ལ། ལམ་དེའི་སྣོད་རུང་དུ་དབང་བཞི་པ་འདིས་བྱེད་པའི་
ཕྱིར་ན་ཟུང་འཇུག་གི་དག་བྱ་གང་ཡིན་པ་རྣམས་སྤྱོད་པའི་ནུས་
པ་དབང་འདིས་འཇོག་པ་ཡིན་ནོ། །ལམ་གང་བསྒོམས་པ་ལ་དབང་བར་
བྱེད་ན། བདེན་གཉིས་དབྱེར་མེད་ཟུང་འཇུག་རྫོགས་རིམ་བསྒོམ་པ་ལ་
དབང་བར་བྱེད། དེ་ལྟར་དབང་བཞི་པ་འདིས་ཟུང་འཇུག་གི་རྫོགས་

[716B]
པའི་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་འགྲུབ་པའི་
སྐལ་པ་ཅན་དུ་བྱས་ཤིང། དེ་ཐོབ་པའི་ནུས་པ་དང་བག་ཆགས་
ཀྱང་བཞག་པ་ཡིན་ནོ། །   ༈   
དབང་དོན་རག་བསྡུས་བཀོད་
པ་ལྟར་གྱི་དབང་དོན་རྣམས་ལམ་གྱི་རིམ་པར་བསྒྲིགས་ནས་གོ་བདེ་
བར་བརྗོད་ན། ཐག་པ་ཆེན་པོ་པ་སེམས་ཅན་སྡུག་བསྔལ་གྱིས་མནར་
ཞིང་བདེ་བས་ཕོངས་པ་ལ་ཆེས་ཆེར་མི་བཟོད་པའི་སྙིང་རྗེ་
ཆེན་པོ་དང་ལྡན་པ་རྣམས་ཀྱིས་སེམས་ཅན་གྱི་དོན་བསྒྲུབ་པ་ལ་
སྐུ་གཉིས་ཀྱི་
ནང་ནས་གཙོ་བོར་གཟུགས་སྐུ་བསྒྲུབ་དགོས་པར་མཐོང་ནས་དེ་ལ་དོན་
གཉེར་མུ་མེད་པས་ཐེག་ཆེན་གྱི་གདུལ་བྱ་དབང་པོ་ཡང་རབ་སྔགས་
བླ་མེད་པ་རྣམས་ཀྱིས་ཀྱང་དོན་དུ་གཉེར་བྱའི་གཙོ་བོ་མཐར་
ཐུག་ཁ་སྦྱོར་བདུན་ལྡན་མི་སློབ་པའི་ཟུང་འཇུག་ཡིན་ཞིང། གཟུགས་
སྐུ་དེ་རང་
དང་རིགས་མཐུན་གྱི་ལམ་དུས་ཀྱི་སློབ་པའི་ཟུང་འཇུག་གིས་བསྐྱེད་
དགོས་ལ། དེ་གཉིས་ནི་དབང་བཞི་པའི་ལམ་ཡིན་ཞིང་ཚིག་དབང་
བཞི་པས་ནི་དེ་གཉིས་ཀྱི་སྣོད་རུང་དུ་བྱེད། སློབ་པའི་ཟུང་འཇུག་
དེ་བསྐྱེད་པའང་སྒྱུ་མའི་སྐུ་དང་དོན་དམ་འོད་གསལ་གྱི་རྫོགས་
རིམ་གཉིས་
སོ་སོར་སྔོན་དུ་བསྒྲུབ་དགོས་པ་ལ། གཞི་དུས་སུ་འཆི་བ་འོད་གསལ་
ལས་ལུགས་ལྡོག་ཏུ་ཉེར་ཐོབ་གྲུབ་པ་དང་དུས་མཉམ་དུ་འོད་གསལ་དེ་
ལས་བར་ངོའི་ལུས་སུ་གྲུབ་པ་ལྟར། སྟོང་ཉིད་ལ་གཉིས་སྣང་ནུབ་
པའི་ཤིན་ཏུ་ཕྲ་བའི་སེམས་དོན་གྱི་འོད་གསལ་ལས་ལངས་པ་དང་
དུས་མཉམ་དུ་དག་པའི་སྒྱུ་མའི་སྐུ་འཐོབ་ལ། དེས་སླར་ཡང་དོན་
གྱི་འོད་གསལ་ལ་མཉམ་པར་བཞག་པ་ན་ཟུང་འཇུག་གི་གཙོ་བོ་དེ་
ཐོབ་པ་ཡིན་པས། སྔོན་དུ་ཉོན་སྒྲིབ་ཐམས་ཅད་ཅིག་ཅར་དུ་སྤོང་
བར་བྱེད་པའི་མཐོང་ལམ་དོན་གྱི་འོད་གསལ་སྔོན་དུ་འགྲོ་དགོས་ལ་
དེ་ཉིད་
དབང་གསུམ་པའི་ལམ་ཡིན་ཞིང་དཔའི་ཤེས་དབང་གིས་དེའི་སྣོད་
རུང་དུ་བྱེད། དོན་གྱི་འོད་གསལ་གྱི་ཡེ་ཤེས་དེས་ཉོན་སྒྲིབ་ས་བོན་
དང་བཅས་པ་ཅིག་ཅར་དུ་སྤོང་བ་དང། དེས་དག་པའི་སྒྱུ་ལུས་ཀྱི་
ཉེ་རྒྱུ་བྱེད་ནུས་པ་ལ་ཕར་ཕྱིན་ཐག་པའི་བྱང་སེམས་ཀྱིས་ས་
བཅུ་པ་མན་ཆད་དུ་ཇི་

[717A]༄༅། །ཙམ་བསགས་པའི་ཚོད་ཀྱི་བསོད་ནམས་ཀྱི་ཚོགས་རྒྱ་ཆེན་
པོའི་གྲོགས་དགོས་ལ། ཚོགས་དེ་ལྟ་བུ་སྙིགས་དུས་ཀྱི་ཚེ་ཐུག་གཅིག་
ལ་རྫོགས་པའི་ཐབས་ཀྱི་གཙོ་བོ་མ་དག་པའི་སྒྱུ་མའི་ལུས་ཡིན་
པས། དོན་གྱི་འོད་གསལ་གྱི་སྔོན་དུ་སྒྱུ་ལུས་དེ་དང་
དེ་སྒྲུབ་བྱེད་འཆི་རིམ་ཇི་ལྟ་བ་བཞིན་དུ་རླུང་ཐིམ་པ་ལས་
བྱུང་བའི་སེམས་དབེན་མཐར་ཐུག་དཔེའི་འོད་གསལ་དང། དེ་འདྲེན་
བྱེད་སྙིང་ཁར་གནད་དུ་བསྣུན་པའི་ངག་དབེན་སོགས་འགྲོ་དགོས་པས་
དེ་རྣམས་གསང་དབང་གི་ལམ་ཡིན་ཞིང། གསང་དབང་གིས་དེ་རྣམས་
བསྒོམ་
པའི་སྣོད་རུང་དུ་བྱེད། དེ་འདྲ་བའི་རྫོགས་རིམ་གྱི་རྟོགས་པ་
རྣམས་མཚན་ཉིད་ཚང་བ་སྐྱེ་བ་ལ་ལམ་དང་འབྲས་བུའི་སྐབས་
ཀྱི་སྐུ་གསུམ་དང་རྣམ་པ་མཐུན་པས་དེ་དག་འགྲུབ་པའི་སྨིན་བྱེད་
དུ་འགྱུར་བ་དང། གཞིའི་སྐུ་གསུམ་མམ་སྐྱེ་ཤི་བར་དོ་གསུམ་དང་
རྣམ་པ་
མཐུན་ནས་དེ་དག་སྦྱོང་བའི་ནུས་པ་འཇོག་བྱེད་སྐུ་གསུམ་ལམ་ཁྱེར་
གྱི་གནད་ཚང་བའི་བསྐྱེད་རིམ་མཐར་ཕྱིན་པ་ཞིག་སྔོན་དུ་འགྲོ་
དགོས་ལ། དེ་བུམ་པའི་དབང་གི་ལམ་ཡིན་ཞིང། བུམ་དབང་གིས་དེ་
བསྒོམ་པའི་སྣོད་རུང་དུ་བྱེད། དེ་འདྲ་བའི་བསྐྱེད་རིམ་བསྒོམ་པ་
ལ་ཡང་
རང་དོན་ལ་རྒྱབ་ཕྱོགས་ཏེ་བདག་པས་གཞན་གཅིས་པའི་བསམ་པ་
བཟང་པོས་གཞན་དོན་དུ་རྫོགས་བྱང་ཐོབ་པར་འདོད་པའི་བྱང་
ཆུབ་ཀྱི་སེམས་བསྐྱེད་ནས་སངས་རྒྱས་ཐོབ་པ་ལ་རྒྱལ་སྲས་ཀྱི་
སྤྱོང་པ་ལ་བསླབ་དགོས་པར་མཐོང་ནས་བྱང་སྡོམ་བཟུང་སྟེ་
སྤྱོད་པ་ཕྱིན་དྲུག་
ལ་བསླབ་པ་སྔོན་དུ་འགྲོ་དགོས་ཤིང། དེའི་རྒྱུར་འཁོར་བ་འདིར་
འཁྱམས་པ་ན་སྡུག་བསྔལ་གསུམ་གྱིས་རྒྱུན་ཆད་མེད་པར་མན་ང་
བ་ལ་སེམས་སྐྱོ་ནས་དེ་ལས་དེས་པར་འབྱུང་འདོད་སྐྱེས་བུ་འབྲིང་
དང་ཐུན་མོང་བའི་ལམ་དང། དེའི་རྒྱུར་ཚེ་འདིའི་སྣང་ཤེས་
ལས་བློ་ལོག་ནས་
ཕྱི་མ་དོན་གཉེར་གྱི་སྐྱེས་བུ་ཆུང་ངུ་དང་ཐུན་མོང་བའི་
ཆོས་སྐོར་རྣམས་འགྲོ་དགོས་པ་ལ་དཀྱིལ་འཁོར་དུ་འཇུག་པ་དང་སྟ་
གོན་གྱི་སྐབས་སོགས་ཐེག་ཆེན་ཐུན་མོང་དང་ཐུན་མོང་མ་ཡིན་
པའི་སྐྱབས་འགྲོ་དང་སྨོན་སེམས་དང་སྡོམ་པ་གོང་མ་གཉིས་བཟུང་
ཞིང་དེ་དག་གི་

[718B] ཚེ་འདི་དང་ཕྱི་མའི་འཁོར་
བའི་བདེ་འབྱོར་ལས་བློ་ལྡོག་པ། དགོས་ལུགས་ཤེས་པ་སོགས་ལ་ལམ་
གྱི་འགྲོས་དང་དབང་དོན་ལ་གོ་བ་རགས་པ་ཙམ་ཆགས་པ་ཞིག་གིས་
བལྟས་ནའང་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་
སྔགས་ཀྱི་སྐབས་འདིར་
ཡང་མེད་དུ་མི་རུང་བའི་རྩ་བ་ལྟ་བུར་ཤེས་ནུས་པ་ཡོད་པས་དེས་
ན་དབང་བརྡའ་ལེགས་པར་འཕྲོད་པའི་སྒོ་ནས་དབང་བསྐུར་མཚན་
ཉིད་དང་ལྡན་པ་ཐོབ་པས་ཐེག་ཆེན་ཐུན་མོང་དང་ཐུན་མོང་མ་
ཡིན་པའི་ལམ་གྱི་རིམ་པ་སྤྱི་དང། ཁྱད་པར་རྫོགས་རིམ་གྱི་ལམ་
ཟབ་མོ་རྣམས་ལ་
ངེས་པ་བླ་ན་མེད་པ་སྟེར་ཞིང། ཐེག་ཆེན་གཉིས་ཀྱི་ལམ་དེ་དག་
ཐམས་ཅད་ཀྱི་ས་བོན་གྲུང་པོ་ཐེབས། རྒྱུད་ལ་སྐྱེ་བའི་ནུས་པ་
བརྟན་པོ་རྙེད། བག་ཆགས་འཐུག་པོ་འཇོག་པ་ནི། རྗེ་བཙུན་ཙོང་
ཁ་པ་ཆེན་པོས། དབང་བཞིའི་ངོ་བོ་དང་དེ་བསྐུར་བས་ལམ་གང་
བསྒོམ་པ་ལ་དབང་བ་དང་དེའི་
འགྲིས་བུ་གང་འགྲུབ་པའི་རྒྱུ་མཚན་ལེགས་པར་ཤེས་ན་རྒྱུད་སྡེ་
ནས་དབང་ལ་ལན་ཅིག་མ་ཡིན་པར་བསྔགས་པ་དུ་མ་མཛད་པ་ལ་ཡིད་
ཆེས་ནས་དབང་ཉིད་མན་ངག་གི་མཆོག་ཏུ་འཛིན་པ་ཞིག་འོད་ངོ་
།དེ་བྱུང་ན་སྔགས་ཀྱི་ལམ་གྱི་རྨད་འཛུགས་དངོས་གྲུབ་ཐམས་ཅད་
ཀྱི་
རྩ་བ་རིམ་གཉིས་ཟབ་མོའི་སྒོ་འབྱེད་དབང་ལ་ཆེས་ཆེར་བྱས་ནས་
བསྐུར་བ་དང་ལེན་པའི་ཚུལ་རྣམས་ཆེས་ཡོངས་སུ་དག་པར་འགྱུར་
རོ། །ཞེས་དང། དེས་ན་རྣལ་འབྱོར་དབང་ཕྱུག་བིར་བ་པའི་གདམས་
པ་འཛིན་པའི་བོད་ཀྱི་བླ་མ་མཁས་པ་འགའ་ཞིག་སྔགས་ཀྱི་ལམ་
གྱི་
གནང་ཐམས་ཅད་དབང་གི་ཁོག་ནས་འཚོལ་བར་སྣང་བ་ནི་རྨད་དུ་
བྱུང་བའི་སྲོལ་དུ་མཐོང་ཞེས་བསྔགས་བརྗོད་ཆེན་པོ་མཛད་དོ་
།ཞེས་སྐྱབྶ་མགོན་བསྐལ་བཟང་རྒྱ་མཚོས་དབང་དོན་ཡང་གསལ་དུ་
གསུངས། དེ་ནས་གཏང་རག་མཎྜལ་ནི། སྙིང་པོ་མདོར་བསགས་
ལས། སངས་རྒྱས་ཞིང་སོགས་ཞིང་རྣམས་ལ། །ཁྱད་པར་དུ་ནི་
སྦྱིན་པ་སྤྱན། །དམངས་རིགས་སྟོང་ཕྲག་གཉིས་དག་ཀྱང། །བྲམ་
ཟེ་གཙང་མ་གཅིག་དང་འདྲ། །བྲམ་ཟེ་སྟོང་ཕྲག་གཉིས་དག་ནི་
།དགེ་སློང་གཅིག་ལ་རབ་ཏུ་སྦྱར། །དགེ་སློང་སྟོང་ཕྲག་གཉིས་
དག་ནི། །རྡུལ་

[719A]༄༅། །མེད་པ་ནི་གཅིག་དང་མཉམ། །རྡུལ་མེད་སྟོང་ཕྲག་གཉིས་
དག་ནི། །ཡེ་ཤེས་ལྡན་པ་གཅིག་ལ་སྦྱར། །ཡེ་ཤེས་ལྡན་པ་སྟོང་
ཕྲག་གཉིས། །སློབ་དཔོན་གཅིག་ལ་རྣམ་པར་བརྟག་དེ་ལྟར་སྦྱིན་
པའི་ཞིང་བྱས་ནས། །བློ་དང་ལྡན་པས་རྟག་ཏུ་སྦྱིན། །རྣལ་
འབྱོར་རྩ་བའི་ཆོས་ལས་མཐོང་ལམ་ཐོབ་པ་ནི། །ཞིང་བཟང་པོ་
ལ་ས་བོན་བཏབ། །ཅེས་གསུངས་པའི་དགྲ་བཅོམ་པ་ཚིག་དོན་རྣམས་
ལེགས་པར་ཡིད་ལ་བརྟག་པར་བྱས་ནས་རང་གི་དབང་ལུང་འཁྲིད་
གསུམ་ཐོབ་པའི་རྩ་བའི་བླ་མ་ལ་རྙེད་བཀུར་བསྟོད་བསྔགས་
རྒྱུན་ཆད་མེད་པར་
ཉམས་ལེན་གྱི་མཐིལ་དུ་བྱེད་པ་གལ་ཆེ། དེས་དབང་བཞི་ཡོངས་སུ་
རྫོགས་པར་ཐོབ་པའི་བཀའ་དྲིན་གཏང་རག་ཏུ་ལྷ་མིའི་ཕུན་ཚོགས་
མ་ཚང་བ་མེད་པ་རང་གི་ལུས་ལོངས་སྤྱོད་དུས་གསུམ་དགེ་བའི་
དངོས་པོ་རྣམས་ལ་ཆགས་ཞེན་མེད་པར་ལོངས་སྤྱད་དུ་གསོལ་
མཉམ་དུ། དེང་ནས་བརྩམས་ཏེ་བདག་བྲན་དུ་ཞེས། བླ་མ་དང་
གཙོ་བོ་ཐ་མི་དད་པའི་ཞབས་དྲུང་དུ་ཞིང་ཁམས་རྣམ་པར་དག་
པ་ཕུལ་ཏེ། ལས་གཤིན་གྱི་གཏོར་འབུལ་གཏང་རག་མཆོད་པ་སོགས་ཆོ་
གའི་གཞུང་བཞིན་བྱས། དེ་ལས་བྱུང་བའི་དགེ་རྩ་རྣམས་མ་གྱུར་
སེམས་
ཅན་ཐམས་ཅད་གནས་སྐབས་བདེ་སྐྱིད་ཀྱིས་འཚོ་ཞིང། རིང་མིན་རྡོ་
རྗེ་འཆང་གི་གོ་འཕང་ཐོབ་ཕྱིར་བསྔོ་སྨོན་དང། ཡིག་བརྒྱ་
བརྗོད་སྐབས། རིགས་བདག་གི་ཐུགས་ཀར་སྔགས་ཕྲེང་བཀོད། དེ་ལས་
བདུད་རྩི་དཀར་པོའི་རྒྱུན་བབས། རང་གཞན་རྣམས་ཀྱི་སྤྱི་བོ་ནས་
ཞུགས་
ལུས་གང་ཐོག་མེད་ནས་བསགས་པའི་སྒྲིབ་གཉིས་དང། ཆོ་གའི་ཆད་
ལྷག་གི་ཉེས་པ་ཐམས་ཅད་དག་པར་བསམ་སྟེ། གཤིན་རྗེའི་གཤེད་
ཀྱི་ཡིག་བརྒྱ་བརྗོད། བཟོད་གསོལ་སོགས་བྱ། རང་ཉིད་བྲིས་པའི་
དཀྱིལ་འཁོར་གྱི་གཙོ་བོ་ལས་མར་མི་གཅིག་ལས་གཉིས་ཆད་ཀྱི་
ཚུལ་དུ་བྱེད། དཔལ་རྡོ་རྗེ་འཇིགས་བྱེད་ཆེན་པོའི་རྟེན་བརྟན་པའི་
དཀྱིལ་འཁོར་འོད་དུ་ཞུ་ནས་རས་བྲིས་ཀྱི་རྣམ་པར་གྱུར་པར་བསམས་
རང་ཉིད་སྐད་ཅིག་གི་ཀྲོང་བསྐྱེད་གནས་གསུམ་བྱིན་གྱིས་བརླབས་
པའོ། །འཇུག་བཀྲ་ཤིས་ཀྱི་རྒྱན་པར་བྱའོ། །   ༈   

[720B] །ཉོན་མོངས་དབང་གྱུར་བློ་བུར་སྒྲིབ་
གཡོགས་ཀྱིས། །གཏུམས་ཏེ་དྭངས་པའི་དས་ལ་ཆ་མ་རྙེད་པས་
།རྣམ་དག་དབང་གིས་སྒྲིབ་གཉིས་དྲུང་འབྱིན་ཤོག་ཐོགས་མེད་ནས་
གོམས་བག་མེད་སྤྱོད་པ་དེ། །ངོ་ཚ་ཁྲིལ་ཡོད་གོས་ཀྱིས་ལེགས་
བསྡམས་ཏེ། ཕྱིན་
སེམས་ཉིད་དེ་དྲུག་སྤྱོད་སོགས་རྒྱལ་སྲས་སྤྱོད་པ་ལ། །ཞུམ་པ་
མེད་པའི་སྙིང་སྟོབས་སྐྱེ་བར་ཤོག་སྒོ་གསུམ་འདིར་འབང་རྣམ་
དཀར་ས་བོན་རྣམས། །མ་གྱུར་སེམས་ཅན་ཞིང་ས་གཤིན་པོ་རུ། །བཏབ་
པའི་འབྲས་བུ་རྡོ་རྗེ་འཆང་ཆེན་པོའི། །གོ་འཕང་མྱུར་དུ་ཐོབ་
པའི་རྒྱུར་བསྔོའོ། །
ཞེས་རྒྱུད་སྡེའི་བཅུང་ཕྱུང་ཟབ་གསལ་བཧཻ་རའི་དབང་ཊཱིཀ་
སྙན་བརྒྱུད་ཙིཏྟའི་རྒྱ་ཅན་ཞེས་བྱ་བ་འདི་ནི། མཚན་བརྡོང་
པར་དཀའ་བ་སྐྱབས་མགོན་རྡོ་རྗེ་འཆང་བློ་བཟང་ཡེ་ཤེས་བསྟན་
པ་རབ་རྒྱས་དཔལ་བཟང་པོས་ལྷ་ལྡན་བཞི་སྡེར་མི་ཏྲའི་དབང་
གནང་སྐབས་ཟུང་བཤད་རྣམས་ཚེ་རིགས་འཛིན་པ་རྗེ་བཙུན་མཁྱེན་
རབ་བློ་གསལ་ལགས་ནས་ཟིན་བྲིས་གནང་
བ་ལ་གཞིར་བཟུང། འཕགས་མཆོག་ཐུགས་རྗེའི་རང་གཟུགས་རྒྱལ་
བའི་དབང་པོ་སྐལ་བཟང་རྒྱ་མཚོ་སོགས་མཁས་པའི་གཞུང་མང་
ནས་ཉུང་ངུར་བསྡུས་ཏེ་སྔགས་ལ་བག་ཆགས་འཇོག་ཅིང་རྒྱུན་གཏན་
ཡང་ཡང་བལྟས་ཆོག་སའི་མན་ངག་འཁྱེར་བདེ་འདི་ནི། རང་གི་
དྲན་པ་གསོ་བ་དང་སྐལ་མཉམ་གཞན་ལའང་ཕན་པའི་བསམ་པས་
ཀེའུ་ཚང་
སྤྲུལ་མིང་འཛིན་པ་བློ་བཟང་འཇམ་དབྱངས་སྨོན་ལམ་གྱིས་སྦྱར་
བའི་ཡི་གེ་པ་ནི་དགེ་སློང་རྣམ་རྒྱལ་བཀྲ་ཤིས་ཀྱིས་བགྱིས་པའོ་
།འདི་ལ་འགལ་འཁྲུལ་ནོང་པའི་ཚོགས་མཆིས་ཚེ་ལྷག་པའི་ལྷ་
མཆོག་རྣམས་ཀྱི་སྤྱན་སྔར་ཉེས་ལྟུང་ངང་ཆབ་གཅིག་བཤགས་སོ་
བཟོད་པར་མཛད་དུ་གསོལ།། །།
﻿༄༅། །དཔལ་རྡོ་རྗེ་འཇིགས་བྱེད་ཀྱི་དབང་ཆོག་དང་བུམ་བསྐྱེད་ཀྱི་ཟུར་འདེབས་བཞུགས། །

[001A] །ན་མོ་གུ་རུ་མཉྫུ་གྷོ་ཥཱ་ཡ། དཔལ་རྡོ་རྗེ་འཇིགས་བྱེད་ཀྱི་དབང་ཆོག་དངོས་གཞི་ངག་འདོན་གྱི་རིམ་པར་བསྒྲིགས་པ་ནི། རོ་ལངས་མ་དང་ལྷན་ཅིག་སྦྱོར། །
་མགོན་པོས་བདག་ནི་གཞུག་ཏུ་གསོལ། །རང་ཉིད་གཏི་མུག་གཤིན་རྗེའི་གཤེད་དཀར་པོ་དཀར་སྔོ་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་
ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་་པདྨ་འཛིན་པར་གྱུར། ཨཱ་ཁཾ་བའི་ར་ཧཱུཾ། ཨོཾ་ཙཀྵུ་་ཧཱུཾ། ཨོཾ་ཁཌྒ་དྷྲྀཀ་་དཀོན་མཆོག་གསུམ་ལ་བདག་སྐྱབས་མཆི་
་འགྲུབ་པར་ཤོག་འཁོར་ལོ་ཕྱིར་མི་ལྡོག་པའི་དབང་་གསུང་དུ་གསོལ། སངས་རྒྱས་བྱང་ཆུབ་སེམས་དཔའ་ཀུན། །་སེམས་ཅན་མྱ་ངན་འདས་ལ་དགོད། །ཀྱེ་་ཅི་ལ་

[002A]༄༅། །དགའ། སྐལ་བཟང་་ལའོ། །དེས་་བྱ། སངས་རྒྱས་་འཚལ་ལོ། །སེམས་ཅན་ཐམས་ཅད་ཀྱི་་རྣམ་པར་གྱུར། ཨོཾ་སརྦ་ཡོ་ག་་ཏ་ཡཱ་མི། ཨོཾ་སུ་ར་ཏེ་་ཐཱ་སུ་ཁཾ། དེང་ཁྱོད་
ལ་་མ་ཡིན་ནོ། །ཨོཾ་ཨཱ་མུཏ་་ཧཱུཾ། ཨཱ་ཁཾ་་ཧཱུཾ། མཧཱ་ར་ཏ་་མཾ། རང་ཉིད་རྡོ་རྗེ་འཇིགས་བྱེད་དུ་གྱུར། ཨོཾ་སརྦ་ཏ་་སྭ་མཾ། དེ་བཞིན་གཤེགས་པ་ཐམས་ཅད་ལ་མཆོད་་བདག་ལ་བྱིན་གྱིས་
བརླབ་ཏུ་གསོལ། ཞེས་ཤར་སྒོ་ནས་གསོལ་བ་བཏབ་པས། དེ་བཞིན་གཤེགས་པ་ཐམས་ཅད་ལ་མཆོད་པ་དང། བསྙེན་བཀུར་བའི་ནུས་པ་ཅན་དུ་བྱིན་གྱིས་བརླབས་པར་གྱུར། རང་ཉིད་གཏི་
མུག་གཤིན་རྗེའི་གཤེད་དུ་གྱུར། ཨོཾ་སརྦ་་ཏིཥྛ་མཾ། དེ་བཞིན་གཤེགས་པ་་རྣམ་པར་སྣང་མཛད་ཀྱིས་། བརླབ་ཏུ་གསོལ། ཞེས་ཤར་སྒོ་་བྱིན་གྱིས་བརླབས་པར་གྱུར། རང་ཉིད་སེར་སྣ་
གཤིན་རྗེའི་གཤེད་དུ་གྱུར། ཨོཾ་སརྦ་་ཥིཉྩ་མཾ། དེ་བཞིན་གཤེགས་པ་ཐམས་ཅད་ལ་མཆོད་པ་དང་དབང་བསྐུར་བའི་ཕྱིར་་བདག་ལ་རྡོ་རྗེ་རིན་ཆེན་གྱི་དབང་བསྐུར་དུ་གསོལ། ཞེས་ལྷོ་སྒོ་་

[002B] རང་ཉིད་འདོད་ཆགས་གཤིན་རྗེའི་གཤེད་དུ་གྱུར། ཨོཾ་སརྦ་་ཏ་ཡཱ་མི། དེ་བཞིན་གཤེགས་པ་ཐམས་ཅད་ལ་མཆོད་པ་རབ་ཏུ་བསྐོར་བའི་ཕྱིར་བདག་ལ་
རྡོ་རྗེའི་ཆོས་རབ་ཏུ་བསྐོར་དུ་གསོལ། ཞེས་ནུབ་སྒོ་། ཆོས་ཀྱི་འཁོར་ལོ་བསྐོར་བའི་ནུས་པ་ཅན་དུ་བྱིན་གྱིས་བརླབས་པར་གྱུར། རང་ཉིད་ཕྲག་དོག་གཤིན་རྗེའི་གཤེད་དུ་གྱུར། ཨོཾ་སརྦ་་ཀུ་རུ་མཾ། དེ་བཞིན་གཤེགས་པ་ཐམས་
ཅད་ལ་མཆོད་པའི་ལས་ཀྱི་ཕྱིར་་བདག་ལ་རྡོ་རྗེའི་ལས་མཛད་དུ་གསོལ། ཞེས་བྱང་སྒོ་། མཆོད་པ་དང་འཕྲིན་ལས་ཕུན་ཚོགས་ཀྱི་ནུས་པ་ཅན་དུ་བྱིན་གྱིས་བརླབས་པར་གྱུར། ཨོཾ་གུ་རུ་་ཏ་ཡཱ་མི། དེང་ཁྱོད་་ལྟུང་བར་
གྱུར་ཏ་རེ། དེ་བཞིན་གཤེགས་པ་ཐམས་ཅད་ཀྱིས་་མཛད་དུ་གསོལ། ཨོཾ་ཤཱུནྱ་ཧཱ་་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་རང་ཉིད་མེ་ལས་པདྨ་མེས་མཚན་པ་ཡོངས་སུ་གྱུར་པ་ལས། འདོད་ཆགས་གཤིན་རྗེའི་
གཤེད་དམར་པོ་དམར་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་་འཛིན་པར་གྱུར་པའི་སྤྱི་བོར་བཾ་ལས་་མཚན་པ་ལ་ཧཿ་སྙིང་གར་ལཾ་ལས་་
མཚན་པ་ལ་ཧཱུཾ། ལྟེ་བར་རཾ་ལས་་མཚན་པ་ལ་ཨཱ་རྐང་འོག་ཏུ་ཡཾ་ལས་་མཚན་པ་ལ་ཛྷི་དྲག་ཅིང་བཟོད་པར་་ཚིམ་པར་གྱུར། ཨོཾ་ཧྲཱི་ཥྚཱི་་ཛྷོ་ཧཱུཾ་ཕཊ། ཏིཥྛ་བཛྲ། ཡང་དག་པ་ཡི་དཀྱིལ་འཁོར་འདིར་་དེ་འདྲ་དཀྱིལ་

[003A]༄༅། །འཁོར་དུ་གྱུར་ཅིག་རང་ཉིད་དཀྱིལ་འཁོར་གྱི་ནང་དུ་ཞུགས། གཙོ་བོ་འཁོར་བཅས་ཀྱི་མདུན་ན་གནས་པར་གྱུར། པྲ་ཏཱིཙྪ་བཛྲ་ཧོཿ་ཨོཾ་པྲ་ཏི་གྲི་་པ་ལ། རང་གི་སྙིང་གར་ཟླ་བ་ལ་ཧཱུཾ་་འོད་ཟེར་འབར་
བ་རེ་རེ། ཨོཾ་རྡོ་རྗེ་སེམས་དཔའ་དེས་ཁྱོད་ཀྱིས་་ཧེ་བཛྲ་པཱ་ཤྱ། དེ་ཡང་ཕྱི་རོལ་ཏུ་དུར་ཁྲོད་ཆེན་པོ་བརྒྱད་ཀྱིས་ཡོངས་སུ་བསྐོར་བའི་བསྲུང་བའི་འཁོར་ལོ་མེ་རི་དང་བཅས་པའི་ནང་དུ། གཞལ་ཡས་ཁང་གྲུ་བཞི་
སྒོ་བཞི་མཚན་ཉིད་ཐམས་ཅད་དང་ལྡན་པའི་ཤར་སྒོར་ཐོ་བ་གཤིན་རྗེའི་གཤེད་ཡབ་ཡུམ། ལྷོ་སྒོར་དབྱུག་པ་གཤིན་རྗེའི་གཤེད་ཡབ་ཡུམ། ནུབ་སྒོར་པདྨ་། བྱང་སྒོར་རལ་གྲི་། གྲུ་བཞིར་བདུད་རྩིས་གང་
བའི་ཐོད་པ་བཞི། ནང་གི་ཤར་ལྷོར་ཙ་རྩི་ཀ་ཡབ་ཡུམ། ལྷོ་ནུབ་ཏུ་ཕག་མོ་་ནུབ་བྱང་དུ་དབྱངས་ཅན་མ་་བྱང་ཤར་དུ་གཽ་རི་་ཤར་དུ་གཏི་མུག་གཤིན་རྗེའི་གཤེད་ཡབ་ཡུམ། ལྷོར་སེར་སྣ་་ནུབ་ཏུ་འདོད་
ཆགས་་བྱང་དུ་ཕྲག་དོག་་དབུས་སུ་དཔལ་རྡོ་རྗེ་འཇིགས་བྱེད་ཡབ་ཡུམ་སྟེ། རྟེན་དང་བརྟེན་པར་བཅས་པའི་དཀྱིལ་འཁོར་མངོན་སུམ་གྱིས་མཐོང་བར་གྱུར། ཨོཾ་རྡོ་རྗེའི་དཀྱིལ་འཁོར་་བདག་
དབང་བསྐུར། ས་མ་ཡ་ཧོཿ་ཧོཿ་ཧོཿ་སངས་རྒྱས་ཤེས་རབ་ཆེན་པོ་ཡིས་་སྩལ་དུ་གསོལ། ཨོཾ་ཁཌྒ་ཌྷྲྀ་ཀ་ཧཱུཾ་ཕཊ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས་རང་ཉིད་དྲངས་པ་ཞལ་ནས་ཞུགས། །

[003B] རྡོ་རྗེའི་ལམ་ནས་ཡུམ་གྱི་པདྨར་འཐོན་པ་སྐད་ཅིག་གིས་སྟོང་པར་གྱུར། སྟོང་པའི་ངང་ལས་རང་ཉིད་ཧཱུཾ་དང་རྡོ་རྗེ་ལས་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་
ཡུམ་མཱ་མ་ཀཱི་སྔོན་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། གཉིས་སུ་མེད་
པར་གྱུར། བླ་མ་དང་་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ་་སཱཧཱ། རྡོ་རྗེ་ཅན་གྱིས་སངས་རྒྱས་ལ་་ཞེས་གསོལ་བ་བཏབ་པས་ནམ་
མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུ། བླ་མ་དང་གཙོ་བོ་ཐ་མི་དད་པའི་སྤྱི་བོ་ནས་ཞུགས་རྡོ་རྗེའི་ལམ་ནས་བྱུང་བའི་བྱང་ཆུབ་ཀྱི་སེམས་ཀྱིས་རང་ཉིད་མི་བསྐྱོད་པར་བྱས་པ་ལ་
དབང་བསྐུར། ཡུམ་གྱི་པདྨ་ནས་བྱུང་སྟེ་རང་གནས་སུ་འཁོད་པར་གྱུར། ཨོཾ་ཁཌྒ་་ཨོཾ་སྭ་བྷཱ་ཝ་་དབང་རྫས་བུམ་ཆུ་་སྟོང་པའི་ངང་ལས་ཧཱུཾ་དང་རྡོ་རྗེ་ལས་མི་བསྐྱོད་པ་་འཁྱུད་པ། བླ་མ་དང་གཙོ་བོ་་རང་བཞིན་གྱི་གནས་
ནས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་དབང་བསྐུར་་མི་བསྐྱོད་པས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་་སཱཧཱ་

[004A]༄༅། །མི་བསྐྱོད་པ་ཡབ་ཡུམ་ཞུ་བ་ལས་བྱུང་བའི་བུམ་ཆུར་གྱུར། བླ་མ་དང་གཙོ་བོ་་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་བསྐུལ་ཏེ། སྤྱན་དྲངས་པ་རྣམས་ནམ་མཁར་
བཞུགས། བསྒྲུབས་པའི་དཀྱིལ་འཁོར་པ་རྣམས་་བགེགས་བསྐྲད་པར་གྱུར། བཀྲ་ཤིས་གང་ཞིག་་དབང་རབ་བསྐུར། སྤྲོ་ན་རིགས་ལྔའི་ཤིས་བརྗོད་བྱ། དབང་བསྐུར་རྡོ་རྗེ་་སྦྱིན་པར་བྱ། ཨོཾ་ཨཱ་བཛྲ་་ཨ་ཧཾ་་ཨོཾ་ཨཱ་
སརྦ་་ཤྲཱི་ཡེ་ཧཱུཾ་སཱཧཱ། ཞེས་བདུད་རྩིའི་ཆུས་དབང་བསྐུར། ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་་བརྒྱན་པར་གྱུར། བླ་མ་དང་གཙོ་བོ་་འོད་ཟེར་གྱིས་དབང་གི་ལྷ་རྣམས་སྤྱན་དྲངས་
ཛཿ་ཧཱུཾ་བཾ་ཧོཿ་རང་གི་བ་སྤུའི་སྒོ་ནས་ཐིམ་པར་གྱུར། ཨོཾ་སརྦ་་སཱཧཱ། དེ་ལྟར་མི་བསྐྱོད་པ་ཆུའི་དབང་་དབང་བར་བྱས་སོ། །ཨོཾ་ཁཌྒ་་སྟོང་པའི་ངང་ལས་རང་ཉིད་ཏཾ་དང་རིན་པོ་ཆེ་ལས་རིན་འབྱུང་སེར་པོ་ཞལ་གཅིག་ཕྱག་གཉིས་
ཀྱིས་རིན་པོ་ཆེ་དང་དྲིལ་བུ་འཛིན་པས། ཡུམ་རིན་ཆེན་སྒྲོལ་མ་སེར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་་རང་ཉིད་རིན་འབྱུང་དུ་་འཁོད་པར་གྱུར། ཨོཾ་ཁཌྒ་་ཨོཾ་སྭ་བྷཱ་ཝ་། དབང་རྫས་ཅོད་པན་་སྟོང་པའི་ངང་
ལས་ཏྲཾ་དང་རིན་པོ་ཆེ་ལས་རིན་འབྱུང་་འཁྱུད་པ། བླ་མ་དང་གཙོ་བོ་་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས་་དབུ་བརྒྱན་པར་གྱུར། ཨོཾ་སརྦ་་སཱཧཱ། རིན་འབྱུང་ཡབ་ཡུམ་ཞུ་བ་ལས་བྱུང་བའི་ཅོད་པན་དུ་གྱུར་

[004B] དབང་བསྐུར་རྡོ་རྗེ་་སྤྱིན་པར་བྱ། ཨོཾ་བཛྲ་རཏྣ་་ཥིཉྩ་མི་་ཨོཾ་ཨཱ་སརྦ་་ཤྲཱི་ཡེ་སཱཧཱ། ཞེས་བདུད་རྩིའི་ཆུས་དབང་བསྐུར་་རིན་འབྱུང་གིས་དབུ་བརྒྱན་པར་གྱུར། བླ་མ་་ད་ལྷར་རིན་ཆེན་འབྱུང་ལྡན་ཅོད་པན་་དབང་བར་
བྱས་སོ། །ཨོཾ་ཁཌྒ་་སྟོང་པའི་ངང་ལས་རང་ཉིད་ཧྲཱི་དང་པདྨ་ལས་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པས། ཡུམ་གོས་དཀར་མོ་དམར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ་
བླ་མ་་རང་ཉིད་འོད་དཔག་མེད་དུ་་འཁོད་པར་གྱུར། ཨོཾ་ཁཌྒ་་ཨོཾ་སྭ་བྷཱ་ཝ་་དབང་རྫས་རྡོ་རྗེ་་སྟོང་པའི་ངང་ལས་ཧྲཱི་དང་པདྨ་ལས་འོད་དཔག་མེད་་འཁྱུད་པ། བླ་མ་དང་གཙོ་བོ་་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས་་
དབུ་བརྒྱན་པར་གྱུར། ཨོཾ་སརྦ་་སཱཧཱ། འོད་དཔག་མེད་ཡབ་ཡུམ་ཞུ་བ་ལས་བྱུང་བའི་རྡོ་རྗེར་གྱུར། བླ་མ་དང་། དབང་བསྐུར་རྡོ་རྗེ་་སྤྱིན་པར་བྱ། སངས་རྒྱས་ཀུན་གྱི་རྡོ་རྗེ་ཡི་་དེ་ལྟར་འོད་དཔག་མེད་རྡོ་རྗེའི་་དབང་བར་བྱས་
སོ༑ ༑ཨོཾ་ཁཌྒ་་སྟོང་པའི་ངང་ལས་རང་ཉིད་ཁཾ་དང་རལ་གྲི་ལས་དོན་གྲུབ་ལྗང་གུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་བུ་འཛིན་པས། ཡུམ་དམ་ཚིག་སྒྲོལ་མ་ལྗང་གུ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་
དང་་རང་ཉིད་དོན་གྲུབ་ཏུ་་འཁོད་པར་གྱུར། ཨོཾ་ཁཌྒ་་ཨོཾ་སྭ་བྷཱ་ཝ་་དབང་རྫས་དྲིལ་བུ་། སྟོང་པའི་ངང་ལས། ཁཾ་དང་རལ་གྲི་ལས་དོན་གྲུབ་་འཁྱུད་པ། བླ་མ་དང་གཙོ་བོ་། ཡེ་ཤེས་པ་དང་དབང་གི་ལྷ་རྣམས་སྤྱན་

[005A]༄༅། །དྲངས་་དབུ་བརྒྱན་པར་གྱུར། ཨོཾ་སརྦ་་སཱཧཱ། དོན་གྲུབ་ཡབ་ཡུམ་ཞུ་བ་ལས་བྱུང་བའི་དྲིལ་བུར་གྱུར། བླ་མ་དང་་དབང་བསྐུར་རྡོ་རྗེ་་སྦྱིན་པར་བྱ། ཨོཾ་བཛྲ་ཨ་ཏི་་ས་མ་ཡ་སྟྭཾ་་ཞེས་བདུད་རྩིའི་
ཆུས་དབང་བསྐུར་་དོན་གྲུབ་ཀྱིས་དབུ་བརྒྱན་པར་གྱུར། བླ་མ་དང་། དེ་ལྟར་དོན་ཡོད་གྲུབ་པ་དྲིལ་བུའི་་དབང་བར་བྱས་སོ། །ཨོཾ་ཁཌྒ་་སྟོང་པའི་ངང་ལས་རང་ཉིད་ཨོཾ་དང་འཁོར་ལོ་ལས་རྣམ་སྣང་དཀར་པོ་ཞལ་
གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པས། ཡུམ་སྤྱན་མ་དཀར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་་རང་ཉིད་རྣམ་སྣང་དུ་་འཁོད་པར་གྱུར། བླ་མ་དང་གཙོ་བོ་་དབང་བསྐུར་རྡོ་
རྗེ་། སྦྱིན་པར་བྱ། ཨོཾ་བཛྲ་་ཥེ་ཀ་ཏ། ཀྱེ་དཔལ་་ཨོཾ་ཨཱ་སརྦ་་ཤྲཱི་ཡེ་སཱཧཱ། ཞེས་བདུད་རྩིའི་ཆུས་དབང་བསྐུར། རྣམ་པར་སྣང་མཛད་ཀྱིས་དབུ་བརྒྱན་པར་གྱུར། བླ་མ་དང་་དེ་ལྟར་རྣམ་པར་སྣང་མཛད་མིང་གི་་
དབང་བར་བྱས་སོ། །གང་གིས་བདག་ནི་་ཀྱེ་བདག་ལ་སྩོལ༑ ཨོཾ་ཁཌྒ་་སྟོང་པའི་ངང་ལས་རང་ཉིད་ཧཱུཾ་དང་རྡོ་རྗེ་ལས་རྡོ་རྗེ་འཆང་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས། ཡུམ་རྡོ་རྗེ་དབྱིངས་ཀྱི་
དབང་ཕྱུག་མ་དཀར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་་རང་ཉིད་རྡོ་རྗེ་འཆང་དུ་། རང་གནས་སུ་སེང་གེའི་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་འཁོད་པར་གྱུར། ཨོཾ་ཁཌྒ་་རྡོ་རྗེ་

[005B] སྟོང་པའི་ངང་ལས་ཧཱུཾ་ལས་བྱུང་བའི་རྡོ་རྗེ། ཁམས་གསུམ་པ་ཡི་་བྱ་ཕྱིར་ཟུངས། སྟོང་པ་ཉིད་དང་དབྱེར་མེད་པའི་ཡེ་ཤེས་རྒྱལ་བའི་་རྡོ་རྗེ་འཛིན་པ་རྡོ་རྗེ་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ཨོཾ་ཁཌྒ་་
དྲིལ་བུ་སྟོང་པ་ཉིད་དུ་གྱུར། སྟོང་པའི་ངང་ལས་ཨཱ་ལས་བྱུང་བའི་དྲིལ་བུ། ཤེས་རབ་ཐབས་ཀྱི་རང་བཞིན་ཉིད་་སེམས་པའི་སྒོ་ནས་དྲིལ་བུ་འཛིན་པ། དྲིལ་བུ་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་སྲིད་པ་ངོ་བོ་ཉིད་་
བྱེད་པར་འགྱུར། ཡིད་ཀྱི་ལུས་ནི་། རབ་ཏུ་བསྒྲགས། རང་རྡོ་རྗེ་འཆང་དུ་གསལ་བས་ཡེ་ཤེས་ཀྱི་ཕྱག་རྒྱ་འདུ་བྱས་ནས། འདོད་ཡོན་ལ་ལོངས་སྤྱོད་པའི་ཚུལ་གྱིས་དངོས་གྲུབ་ཐམས་ཅད་བསྒྲུབ་པར་བྱའོ། །བླ་མ་དང་གཙོ་
བོ་ཐ་མི་དད་པའི་ཐུགས་ཀའི་ཧཱུཾ་གི་འོད་ཟེར་གྱིས། རྒྱལ་བ་འཁོར་བཅས་ཐམས་ཅད་་དབང་བསྐུར་རྡོ་རྗེ་་སྤྱན་པར་བྱ། ཨོཾ་ཨཱ་སརྦ་ཏ་ཐཱ་་ཤྲཱི་ཡེ་ཧཱུཾ། ཞེས་བདུད་རྩིའི་ཆུས་། མི་བསྐྱོད་པས་དབུ་བརྒྱན་པར་གྱུར། བླ་མ་
དང་གཙོ་བོ་། འོད་ཟེར་གྱིས་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་རང་གི་ལུས་ཀྱི་བ་སྤུའི་སྒོ་ནས་ཐིམ་པར་གྱུར། ཨོཾ་སུ་པྲ་ཏིཥྛ་བཛྲེ་སའྷཱ། ཨོཾ་སརྦ་ཏ་ཐཱ་ག་ཏ་ཨརྒྷཾ་་སཱཧཱ། དེ་ལ་སངས་རྒྱས་དང་སངས་རྒྱས་མ་
ཡིན་པ་གཉིས་དེ་ཁོ་ན་ཉིད་དུ་མི་མཉམ་པ་མེད་པས་གྲུ་བཞི་པ། དྲན་པ་ཉེར་གཞག་བཞི་དག་པས་ཤར་གྱི་སྒོ། ཡང་དག་་ལྷོའི་སྒོ་རྫུ་འཕྲུལ་རྐང་བཞི་་ནུབ་ཀྱི་སྒོ་དད་པ་ལ་སོགས་པའི་དབང་པོ་ལྔ་དག་པས་བྱང་གི་
[006A]༄༅། །སྒོ༑ རྡོ་རྗེའི་ཐེག་པའི་ཆོས་ཀྱི་འཁོར་ལོ་རྟག་ཏུ་བསྐོར་བའི་ཕྱིར་ནང་གི་རྡོ་རྗེའི་ཕྲེང་བ། རིགས་ཀྱི་དབྱེ་བས་འཇིག་ཚོགས་ལ་ལྟ་བའི་རིའི་རྩེ་མོ་མཐོན་པོ་ཉི་ཤུ་འབྱེད་པས་སྣ་ཚོགས་རྡོ་རྗེའི་རྭ་ཉི་ཤུ་
རྣམ་པར་ཤེས་པ་ལ་སོགས་པའི་་ཡེ་ཤེས་ལྔ་རྣམ་པར་དག་པས་ཞེ་སྡང་གཤིན་རྗེའི་གཤེད་ལ་སོགས་པ་རིགས་ལྔ། ཕུང་པོའི་་དག་པས་ཐོ་བ་གཤིན་རྗེའི་གཤེད། ཉོན་མོངས་པའི་་དག་པས་དབྱུག་པ་གཤིན་རྗེའི་
གཤེད། འཆི་བདག་གི་་དག་པས་པདྨ་གཤིན་རྗེའི་གཤེད། རྣམ་གཡེང་གི་་དག་པས་རལ་གྲི་གཤིན་རྗེའི་གཤེད། སའི་ཁམས་དང་་ཙ་རྩི་ཀ་ཆུའི་ཁམས་་ཕག་མོ། མེའི་ཁམས་་དབྱངས་ཅན་མ། རླུང་གི་ཁམས་་
གཽ་རི། ཕྱིའི་གཟུགས་་ཐོད་པ་བཞིའོ། །བསྲུང་བའི་དམ་ཚིག་ཟ་བའི་། ལས་སུ་བྱ་བའི་རིམ་པ་ཡིན་ནོ། །བླ་མ་དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་བྱེད་སེམས་དཔའ་སུམ་བརྩེགས་ཅན་དུ་གྱུར། བཅོམ་ལྡན་བདག་གིས་
སྦྱིན་་མཛད་དུ་གསོལ། བཅོམ་ལྡན་བདག་གིས་བཟུང་་མཛད་དུ་གསོལ། སྔགས་ཀྱི་ཕྲེང་བ་བླ་མའི་ཐུགས་ཀ་ནས་བརྒྱུད་དེ། རང་གི་སྙིང་གར་ཧཱུཾ་གི་མཐའ་སྐོར་དུ་གནས་པར་གྱུར། རང་གི་མིག་གཉིས་སུ་ཡི་གེ་པྲཾ་རེ་རེ། ཨོཾ་
བཛྲ་་ཧྲཱི་ཇི་ལྟར་མིག་མཁན་་རྣམས་ཀྱིས་བསལ། མ་རིག་པའི་ལིང་་བྱེ་བར་གྱུར། ཨཱ་ལས་བྱུང་བའི་མེ་ལོང། ཨཱ་ཆོས་རྣམས་གཟུགས་་སྲས་སུ་སྐྱེ། སྤྱིར་ཆོས་ཐམས་ཅད་་གྱིས་ཤིག་ཧོ་ལས་སྐྱེས་་ཧོ། ཨོཾ་སརྦ་

[006B] ཨོཾ་སརྦ་་མི། བཧྲུཾ་ལས་་ཨོཾ་་མཾ། དབྱངས་ཐ་མ་ཨོཾ་་རཾ། དབྱངས་དང་པོ་་རྒྱུད་ཀྱི་པོ་ཏི། དེང་ནས་། བསྐོར་བར་གྱིས། དབྱངས་ཐ་མ་་ཐམས་ཅད་ནམ་མཁའི་། མཉམ་ཉིད་གསལ། རང་ཉིད་རྡོ་རྗེ་འཇིགས་བྱེད་དུ་གྱུར། སེམས་
ཅན་ཀུན་ལ་ཕན་དོན་ཕྱིར། །་ཆོས་ཀྱི་འཁོར་ལོ་རབ་ཏུ་བསྐོར། །རྡོ་རྗེ་་རིན་ཆེན་་པདྨ་། ལས་ཀྱི་འཁོར་ལོ་རབ་ཏུ་བསྐོར། །རང་ཉིད་རྡོ་རྗེ་སེམས་དཔར་གྱུར། ཧཱུཾ་ལས་བྱུང་བའི་རྡོ་རྗེ། འདི་དེ་་གྱིས་ཤིག་ཨོཾ་སརྦ་་ཧཱུཾ། བླ་
མ་རྒྱལ་བ་ཤཱཀྱ་ཐུབ་པའི་ཆ་ལུགས་ཅན་དུ་གྱུར། འདིར་ནི་ཁྱོད་རྣམས་ངས་ལུང་བསྟན། །་སྔགས་འདིའི་སྟོབས་ཡིན་ནོ། །འདོད་ཆགས་བྲལ་བ་ལྟ་བུའི་སྡིག་་མཧཱ་་ཧཱུཾ་ཕཊ། མཆོག་ཏུ་གསང་བ་དམ་པ་ཡི། །་རྒྱུད་
ལ་སྦྱོར། དེ་ལྟར་ཕྱི་ནང་གི་དཀྱིལ་འཁོར་གཉིས་ལས། ་ཁྱད་པར་ཅན་འཇོག་གོ་བྱང་ཆུབ་རྡོ་རྗེས་་དེང་བདག་སྩོལ། རང་ཉིད་གཏི་མུག་གཤིན་རྗེའི་གཤེད་དང། བླ་མ་དང་གཙོ་བོ་ཐ་མི་དད་པ་དཔལ་རྡོ་རྗེ་འཇིགས་བྱེད་སེམས་
དཔའ་སུམ་བརྩེགས་ཅན་དུ་གྱུར། རིག་མ་སྟོང་པ་ཉིད་དུ་གྱུར། སྟོང་པའི་ངང་ལས་ཡུམ་རྡོ་རྗེ་རོ་ལངས་མ་སྔོན་མོ་། གཡོན་པས་ཡབ་ལ་འཁྱུད་བ། ཡབ་ཡུམ་གཉིས་ཀྱི་མིག་གཉིས་སུ་ཀྵིཾ་ཀྵིཾ། ་ཐུགས་ཀར་ཧཱུཾ་གིས་མཚན་པ། ཡབ་ཀྱི་
གསང་གནས་མི་དམིགས་པའི་ངང་ལས་་བཀག་པ། ཨོཾ་སརྦ་ཏ་ཐཱ་་ཧཾ། ཡབ་ཡུམ་སྙོམས་པར་ཞུགས་པའི་དགའ་བའི་སྒྲས། ་བརྟན་པར་བྱས། བཏུང་བ་རིན་ཆེན་འདི་ཡིས་ནི། །་འཐུངས་ཤིག་ཨ་ཧོ་མཧཱ་སུ་ཁ་

[007A]༄༅། །སླར་ཡང་ཡུམ་གྱིས་རང་གི་པདྨར་གནས་པའི་ལྷ་རྣམས་ཞུ་བའི་བདུད་རྩི། བཏུང་པ་། སུ་ཁ། གསང་རྫས་ཡོད་ན་ནང་མཆོད་ལྟར་བྱིན་གྱིས་བརླབས་ཏེ་བཀྱེ་ནས། བཏུང་བ་རིན་ཆེན་འདི་ཡིས་ནི། །་སུ་ཁ། དེ་
ལྟར་བླ་མ་ཡབ་ཡུམ་གྱིས། ་གསང་དབང་གི་དངོས་གཞི་ཡིན་ནོ། །ཁྱོད་ཀྱིས་དཀྱིལ་འཁོར་བཞི་ལས་ཀུན་རྫོབ་བྱང་ཆུབ། ་ཁྱད་པར་ཅན་འཇོག་གོ་བྱང་ཆུབ་རྡོ་རྗེས་སངས་རྒྱས་ལ། །་གཟུངས་མ་ཡིད་འོང་འདི་དེ་ནི། །
་མེད། ཅེས་གསུང་ཞིང་ཤེས་རབ་མ་གཏད་པས། རིག་མ་དེས་ཀྱང་ཙནྡན་དང། ་གསལ་བར་སྟོན་ཅིང། བསྡུ་ན་དཀྱུས་འདི་ག་བྱ། དྲི་ཆེན་དྲི་ཆུ་ཟ་བ་དང། །་སྨྲོས་ཤིག་ཅེས་འདྲི་བ་ལ། དྲི་ཆེན་དྲི་ཆུ་སོགས་
ཟ་བ༑ ༑་ཙུམྦ་ནཾ། ཞེས་བརྗོད་པས། ལྷ་མོ་དེ་དགྱེས་ནས། ཨ་མ་བདག་གི་པདྨ་འདི། །་བྷ་ཛ་མོ་ཀྵ་ཧོ། ཞེས་གསུངས་པར་གྱུར། རང་ཉིད་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་
འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི། ཞབས་བཅུ་དྲུག་པ། གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པ། དེའི་པང་ན་རིག་མ་ཡུམ་རྡོ་རྗེ་རོ་ལངས་མ་
སྔོན་མོ་་གཡོན་པས་ཡབ་ལ་འཁྱུད་པ། ཡབ་ཡུམ་གཉིས་ཀའི་མིག་གཉིས་སུ་ཀྵིཾ་ཀྵིཾ་་ཐུགས་ཀའི་ཧཱུཾ་ལས་འོད་ཟེར་འཕྲོས། རང་འདྲའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་

[007B] དབང་གི་ལྷ་རྣམས་ཀྱིས་དབང་བསྐུར། མི་བསྐྱོད་པས་དབུ་བརྒྱན་པར་གྱུར། ཡབ་ཀྱི་གསང་གནས་་ཕཊ་ཀྱིས་བཀག་པ། རྣལ་འབྱོར་པ་ཡིས་ཇི་སྲིད་དུ། །་གྱིས་གནས་བྱ་ཨོཾ་སརྦ་་ཧཾ། རང་ཡབ་
ཡུམ་སྙོམས་པར་ཞུགས་པས་བྱང་ཆུབ་ཀྱི་སེམས་སྤྱི་བོ་ནས་་རྩེར་སླེབས་པ་ན་ལྷན་ཅིག་སྐྱེས་པའི་དགའ་བ་སྐྱེས། བདེ་སྟོང་དབྱེར་མེད་ཀྱི་ལྷན་སྐྱེས་ཀྱི་དགའ་བ་དབང་གསུམ་པའི་ངོ་བོ་ཡིན་ནོ། །ཁྱོད་ཀྱིས་བྷ་
གའི་དཀྱིལ་འཁོར་དུ་་ཁྱད་པར་ཅན་འཇོག་གོ་ཁྱོད་ཞབས་པདྨོའི་་བསྐྱབ་ཏུ་གསོལ། ཁྱོད་ཀྱིས་དབང་གསུམ་པ། ་ཐོབ་བྱ་དོན་གྱི་དབང་བཞི་པ་ཡིན་ནོ། །མཆོག་ཏུ་གསང་བ་དམ་པ་ཡི། །་ཁྱེད་རྣམས་ཕྱིན་པར་འགྱུར་
གཙོ་བོས་ཇི་ལྟར་་བདག་གིས་བགྱི། དེ་དག་གིས་དོན་དམ་བྱང་ཆུབ་ཀྱི་སེམས་ཀྱི་་སྐལ་བ་ཅན་དུ་བྱས་སོ། ཞེས་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཀྱི་དབང་དངོས་གཞི་ངག་འདོན་དུ་བསྒྲིགས་པའི་ཟུར་འདེབས་
འདི་ཡང་རབ་འབྱམས་པ་བློ་བཟང་བཀྲ་ཤིས་ལ་སོགས་པ་དགེ་བཤེས་མང་པོས། རྡོ་རྗེ་འཇིགས་བྱེད་ཀྱི་དཀྱིལ་ཆོག་འདི་ལ་ལྷན་འདེབས་མི་མཐུན་པ་སྣ་ཚོགས་ཀྱིས་འདོན་ཆ་མི་གཅིག་པ་ཤ་སྟག་འདུག་པས། ལེགས་པར་
བསྒྲིགས་པའི་ཟུར་འདེབས་ཤིག་དགོས་ཞེས་ནན་ཆེར་བསྐུལ་བ་ལ་བསྟེན་ནས། གཤིན་རྗེའི་གཤེད་ཀྱི་རྣལ་འབྱོར་པ་བློ་བཟང་ཆོས་ཀྱི་རྒྱལ་མཚན་གྱིས་རྗེ་ཐམས་ཅད་མཁྱེན་པ་རང་ཉིད་ཀྱིས་སྩལ་བའི་དཀྱིལ་འཁོར་གྱི་ཆོ་

[008A]༄༅། །ག་འདོན་ཆར་བསྒྲིགས་ནས་བསྲེ་ལྷད་མེད་པར། རྒྱལ་བ་གཉིས་པའི་དགོངས་པ་ཇི་ལྟ་བ་བཞིན་དུ། བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའོ།། །།༄༅། །བུམ་བསྐྱེད་
ནི༑ ཨོཾ་ཁཌྒ་དཧྲྀ་ཀ་ཧཱུཾ་ཕཊ། ཨོཾ་ཤཱུ་ནྱ་། བུམ་པ་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་བཾ་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ་ལྟོ་བ་ཆེ་བ། མགྲིན་པ་རིང་བ། མཆུ་འཕྱང་བ་ལ་སོགས་པ་མཚན་ཉིད་ཐམས་
ཅད་དང་ལྡན་པར་གྱུར། ཨོཾ་ཏཱཕེ་ཏཱཔྟེ་མཧཱ་ཏཱཔྟེ་སཱཧཱ། ལན་གཉིས་ལྷའི་ཆུ་བོ་གངྒཱ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པ་ཕྱི་བུམ་པ་ལ་ནང་གཞལ་ཡས་ཁང་གདན་དང་བཅས་པའི་རྣམ་པ་ཅན་དུ་གྱུར་
པའི་དབུས་སུ། །ཧཱུཾ་ལས་རྡོ་རྗེ་ཧཱུཾ་གིས་མཚན་པ། ཤར་དུ་ཀྵེ་ལས་འཁོར་ལོ་ཀྵེས་མཚན་པ། ཞེས་པ་ནས། ཕྱིའི་གྲྭ་བཞིར་ཎ་ཡོ་ནི་རཱའི་ཡི་གེ་བཞི་རྣམས་འོད་ཟེར་འཕྲོ་ཞིང་འདུ་བར་གྱུར། ཕྱག་མཚན་ས་བོན་གྱིས་མཚན་
པ་རྣམས་ཡོངས་སུ་གྱུར་པ་ལས། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་གྱི་སྐུར་ཡོངས་སུ་རྫོགས་པར་གྱུར་པ་ནི། དབུས་ཀྱི་གདན་ལ་དཔལ་རྡོ་རྗེ་འཇིགས་བྱེད་ཆེན་པོ། ཞེས་པ་ནས། གཡོན་པས་ཡབ་ལ་འཁྱུད་
པ༑ ཤར་དུ་གཏི་མུག་གཤིན་རྗེའི་གཤེད། ཅེས་པ་ནས། མིའི་ཐོད་པ་བདུད་རྩིས་གང་བ་བཞིར་གྱུར། རྣམ་རྒྱལ་བུམ་པའི་མཚན་མ་ལྔའི་གནས་སུ། ཐུན་མོང་གི་གདན་སྣ་ཚོགས་པདྨ་རེ་རེ། ཐུན་མོང་མ་ཡིན་པའི་གདན་

[008B] གདན་དེ་རྣམས་ཀྱི་སྟེང་དུ། ཧཱུཾ་ལས་རྡོ་རྗེ་ཧཱུཾ་གིས་མཚན་པ། ཀྵེ་ལས་འཁོར་ལོ་། མ་ལས་རིན་པོ་ཆེ་། མེ་ལས་པདྨ་། ད་ལས་རལ་གྲི་། དེ་རྣམས་ཡོངས་སུ་གྱུར་པ་ལས་དེ་བཞིན་གཤེགས་པ་
ལྔར་གྱུར་པ་ནི། དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི། ཞབས་བཅུ་དྲུག་པ། སྐུ་ལས་སྐྱེས་པའི་ཡེ་ཤེས་ཀྱི་མེ་དཔུང་རབ་ཏུ་འབར་བའི་གློང་དཀྱིལ་ན་བཞུགས་པ། གཏི་མུག་
གཤིན་རྗེའི་གཤེད་དཀར་པོ་། དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་འཁོར་ལོ་དང་རལ་གྲི། གཡོན་གཉིས་ནོར་བུ་དང་པདྨ་འཛིན་པ། སེར་སྣ་གཤིན་རྗེའི་གཤེད་སེར་པོ་་
འདོད་ཆགས་གཤིན་རྗེའི་གཤེད་། ཕྲག་དོག་གཤིན་རྗེའི་གཤེད་། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པདྨ་དང་ཉི་མའི་གདན་རེ་རེ། གདན་དེ་གཉིས་ཀྱི་སྟེང་དུ། ར་ལས་རལ་གྲི་རས་མཚན་པ་གཉིས་ཡོངས་
སུ་གྱུར་པ་ལས་རལ་གྲི་གཤིན་རྗེའི་གཤེད་གཉིས་སུ་གྱུར་པ་ནི། སྐུ་མདོག་ལྗང་གུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་། གཙོ་འཁོར་ཐམས་ཅད་ཀྱི་མིག་གཉིས་སུ་ཀྵ ི་ཀྵ ི་ཞེས་པ་ནས། ཐུགས་ཀར་ཧཱུཾ་གིས་མཚན་པ་
ཨོཾ་ཧྲཱི་ཧ་བཧོ་་ཀུ་རུ་སཱཧཱ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་ཀྱི་འཁོར་ལོ་སྤྱན་དྲངས། ཨོམ་ཧྲཱི་ཥྚྲཱི་བི་་ཨོཾ་ཧྲཱི་ཥྚྲཱི་ཧཿ་་ཨོཾ་བུདྒ་ར་ཛཿ་་སླར་ཡང་ཞེས་པ་ནས་

[009A]༄༅། །བྱང་དང་བྱང་ཤར་བ་རྣམས་དང། རལ་གྲི་གཤིན་རྗེའི་གཤེད་གཉིས་ལ་དོན་ཡོད་གྲུབ་པས་དབུ་བརྒྱན་པར་གྱུར། ཨོཾ་ཁཌྒ་དཧྲྀ་ཀཧཱུཾ་ཕཊ། ཨོཾ་སྭ་བྷཱ་ཝ་་ཧཾ། སྟོང་པའི་ངང་ལས་ཧཱུཾ་ཧཱུཾ་ཞུ་བ། ཞེས་པ་ནས་
ཨོཾ་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཧཱ། ཨོཾ་ཧྲཱི་ཥྚྲཱི་ནས། བཛྲ་ར་ཏི་ཨོཾ་ཨཱ་ཧཱུཾ། ཁཌྒྀ་དཧྲ་ཀ་ཨོཾ་ཨཱ་ཧཱུཾ་གིས་མཆོད། གཉིས་མེད་ཐུན་མོང་མ་ཡིན། ཞེས་སོགས་བསྟོད་པས་བསྟོད། ཨོཾ་བཛྲ་ཨ་
མྲྀ་ཏ་ཨུ་ད་ཀ་ཐ་ཧཱུཾ། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར། རང་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐག་ལ་འཁྲིལ་ཏེ་བུམ་པའི་ནང་གི་ལྷ་རྣམས་ཀྱི་ཐུགས་
རྒྱུད་བསྐུལ། བདུད་རྩིའི་རྒྱུན་བབ་པས་བུམ་པ་གང་བར་གྱུར། གཙོ་འཁོར་ཐམས་ཅད་ཀྱི་བཟླས་པ་བརྒྱ་རྩ་རེ་དང། ལས་བུམ་ལ་ལས་སྔགས་བརྒྱ་རྩ། ཐུན་མོང་དུ་ཨུ་ད་ཀ་བརྒྱ་རྩ། ཡིག་བརྒྱ་གསུམ་སོགས་དང། ཧྲཱི་ཥྚྲཱི་
དང་ཧཱུཾ་བདུན་བརྗོད་དེ། བུམ་པ་རྣམས་སུ་དུད་ཆོས་ཀྱིས་མཆོད་ཡོན་དབུལ། ལས་སྔགས་ཀྱིས་མེ་ཏོག་གསུམ་གསུམ་དབུལ། ཨོཾ་ཡ་མཱནྟ་ཀ་ས་པ་རི་་ཝཱ་ར་གནྡྷེ་ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། ཨོཾ་ཁཌྒ་ཧྲྀ་ཀ་ཧཱུཾ་ཕཊ། ཇི་
སྲིད་དཀྱིལ་འཁོར་ཆེན་པོའི་བྱ་བ་རྣམས་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་མཛོད་ཅིང་བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ངོ་བོར་བུམ་པའི་

[009B] གཞལ་ལས་ཁང་བུམ་པ་ལ་ཐིམ་ཞིང་མཚན་མའི་ལྷ་རྣམས་ཀྱང་ཞུ་ནས་ལྷ་རང་རང་གི་ཕྱག་མཚན་གྱི་རྣམ་པར་གྱུར། ཅེས་དཔལ་རྡོ་རྗེ་འཇིགས་བྱེད་ཀྱི་བུམ་བསྐྱེད་ངག་འདོན་གྱི་རིམ་པར་དྲིལ་
བ་འདི་ཡང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །། །ན་མོ་གུ་རུ་མཉྫུ་གྷོ་ཥཱ་ཡ། འདིར་དཔལ་རྡོ་རྗེ་འཇིགས་བྱེད་ཀྱི་སའི་ཆོ་ག་སོགས་ལག་ལེན་སྙིང་པོར་དྲིལ་བ་ནི། དཀྱིལ་
འཁོར་གང་དུ་འབྲི་བའི་གནས་སུ་ཐོག་མར་གཞི་བདག་གཏོར་མ་དང་ཉེར་སྤྱོད་ཀྱི་མཆོད་པ་བཤམས། སྒྲུབ་པ་པོ་རྣམས་འཁོད་ནས། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་
དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ནང་མཆོད་མཆོད་གཏོར་རྣམས་བྱིན་གྱིས་བརླབས། རང་གི་ཐུགས་ཀའི་ཧཱུཾ་གི་འོད་ཟེར་གྱིས་གཞི་བདག་འཁོར་བཅས་སྤྱན་དྲངས། ཉེར་སྤྱོད་ནང་མཆོད་
ཨ་ཀཱ་རོས་གཏོར་མ་ཕུལ། གང་ཡང་འདིར་གནས་ལྷ་དང་ཀླུ། །གནོད་སྦྱིན་སྲིན་པོའམ་ནི་གཞན། །དེ་དག་རྣམས་ལ་ས་འདི་ནི། །བདག་ཞུ་ཁྱེད་ཀྱིས་སྩལ་དུ་གསོལ། ཞེས་ལན་གསུམ་གསོལ་བ་བཏབ་པས་དགྱེས་
བཞིན་དུ་གནང་བ་བྱིན་ནས་རང་གནས་སུ་གཤེགས་པར་གྱུར། དེ་ནས་དཀྱིལ་འཁོར་གྱི་དབུས་སུ་དྲིའི་ཐིག་ལེ་བྱས་ལ་མེ་ཏོག་གི་ཙོམ་བུ་གཅིག་དགོད། ཚོམ་བུའི་སྟེང་དུ་པཾ་ལས་བྱུང་བའི་སའི་ལྷ་མོ་སེར་མོ་རྒྱན་སྣ་ཚོགས་

[010A]༄༅། །ཀྱིས་བརྒྱན་པ་ལུས་ཕྱེད་འཐོན་པ། གཡས་དམ་བཅའ་བ་ཁས་ལེན་པའི་ཕྱག་རྒྱ། གཡོན་རིན་པོ་ཆེའི་བུམ་པ་འཛིན་པ། ལག་པ་གཡས་པའི་མཐིལ་དུ་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ། རྡོ་རྗེ་
རྩེ་གསུམ་པའི་ཕྱག་རྒྱས་ལ་ལན་གསུམ་བརྡབས་པས། དེའི་སྒྲ་དང་ཧཱུཾ་གི་འོད་ཟེར་གྱིས་ཡེ་ཤེས་ཀྱི་ལྷ་མོ་ས་འོག་ནས་སྤྱན་དྲངས་དམ་ཚིག་པ་ལ་ཐིམ་པས་གཉིས་སུ་མེད་པར་གྱུར། དབང་གི་ལྷས་དབང་བསྐུར་རྣམ་
སྣང་གིས་དབུ་བརྒྱན་པར་གྱུར། མདུན་དུ་མཆོད་ཡོན་སྔོན་དུ་འགྲོ་བའི་མཆོད་པ་རྣམས་བསངས་སྦྱངས་བསྐྱེད་དེ་བྱིན་གྱིས་བརླབས། གཏོར་མ་ཡང་བྱིན་གྱིས་བརླབས་ལ། ཨོཾ་པྲྀ་ཐི་ཝཱི་དེ་ཝཱི་བྷྱ་ཞེས་པ་ལ་ཨརྒྷཾ་ལ་སོགས་
པི་བཏགས་ལ་དབུལ། ནང་མཆོད་ཀྱིས་ཀྱང་མཆོད་ལ། གཏོར་མ་ཨ་ཀཱ་རོས་ཕུལ། གཡས་རྡོ་རྗེ་དང་བཅས་པས་སྤོས་ཕོར་འཛིན། གཡོན་དྲིལ་བུ་གསིལ་ཞིང། སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་དང་
ཁྱད་པར་དང། །ས་དང་ཕ་རོལ་ཕྱིན་རྣམས་ལ། །ལྷ་མོ་ཁྱོད་ནི་དབང་དུ་གྱུར། །སྐྱོབ་པ་ཤཱཀྱ་སེང་གེ་ཡིས། །ཇི་ལྟར་བདུད་ཀྱི་དཔུང་བཅོམ་པ། །དེ་ལྟར་བདག་གིས་བདུད་ཀྱི་དཔུང། །བཅོམ་ནས་དཀྱིལ་འཁོར་བྲི་བར་བགྱི་
ཞེས་ལན་གསུམ་བརྗོད་པས་དཀྱིལ་འཁོར་གྱི་ལས་ཅི་བདེ་བར་གྱིས་ཤིག་ཅེས་གནང་བ་བྱིན་ནས་དེ་ཉིད་དུ་ཐིམ་པར་གྱུར། དེ་ནས་ས་སྦྱང་བ་ནི། རང་གཙོ་བོའི་ང་རྒྱལ་དང་ལྡན་པས་དཀྱིལ་འཁོར་གྱི་ས་ལ་ཡུངས་ཀར་

[010B] དེ་བཟླས་པའི་བ་བྱུང་ལྔས་ཤར་ནས་བརྩམས་ཏེ་བྱུག་ཅིང་དྲིའི་ཆུས་ཀྱང་བསང་གཏོར་བྱའོ། །དེ་ནས་རྡོ་རྗེའི་སྐྱིལ་ཀྲུང་དང་ས་གནོན་གྱི་ཕྱག་རྒྱ་དང་ལྡན་པས། ཨོམ་བྷཱུ་
ཁཾ༑ ས་གཞི་སྟོང་པ་ཉིད་དུ་གྱུར་ཧཱུཾ་ལཾ་ཧཱུཾ། ས་གཞི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར། ཨོཾ་མེ་དེ་ནཾ་བཛྲི་བྷ་བ་བཛྲ་བན་དྷ་ཧཱུཾ། ས་གཞི་རྡོ་རྗེའི་རང་བཞིན་དུ་བཅིངས་ཏེ་བརྟན་པར་གྱུར། ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་ཕཊ། རྡོ་རྗེ་ཁྲོ་
བོས་བགེགས་རྣམས་བཅོམ་པར་གྱུར། ཅེས་བརྗོད་ཅིང་ལག་པས་ས་ལ་རེག་ནས་ས་བྱིན་གྱིས་བརླབ་པོ། །དེ་ནས་ས་ལ་སོགས་པའི་ཆོས་ཐམས་ཅད་སྟོང་པ་ཉིད་དང་རོ་གཅིག་པར་གྱུར་པར་བསམ་པ་ནི་བླ་ན་མེད་པའི་སྦྱང་
བའོ༑ ༑དེ་ནས་མཆོད་པའི་ཡོ་བྱད་ལ་སོགས་པའི་འཚོག་ཆོས་དང་སྒྲུབ་གྲོགས་དང་ལྡན་པས་སྟེགས་བུའི་དབུས་སུ་འདུག་སྟེ། སྔོན་དུ་འགྲོ་བའི་གཏོར་མ་ཕུལ་ནས་བཟླས་པ་ལ་ཐུག་གི་བར་དུ་མངོན་རྟོགས་རྫོགས་པར་བསྒོམ་
པར་བྱའོ། །དེ་ནས་མཆོད་པ་བྱིན་གྱིས་བརླབས་ལ། ཧྲཱི་ཥྚྲཱི་ཧཾ་སོགས་ཀྱིས་མཆོད། ཡ་མཱནྷ་ཀ་ལ་ཨོཾ་ཨཱ་ཧཱུཾ་བཏགས་ལ་ནང་མཆོད་དབུལ། སྤོས་ཕོར་བཟུང། བདག་ཉིད་ཀྱི་ལྕེ་ཧཱུཾ་ལས་བྱུང་བའི་རྡོ་རྗེར་གྱུར། མ་ལུས་ཕྱོགས་ན་
བཞུགས་པ་ཡི། །སངས་རྒྱས་རྣམས་ནི་བདག་ལ་དགོངས། །བདག་མིང་ཆེ་གེ་ཞེས་བྱ་བ་དག་རྡོ་རྗེ་ཅན་གྱི་དཀྱིལ་འཁོར་བྲི། །སངས་རྒྱས་ཀུན་དེང་གཤེགས་སུ་གསོལ། །དངོས་གྲུབ་འདི་ནི་སྩལ་དུ་གསོལ། །དཀྱིལ་འཁོར་
[011A]༄༅། །ཆེན་པོའི་ལས་རྣམས་ནི། །ཅི་ནུས་བཞིན་དུ་རབ་ཏུ་བགྱི། ཞེས་གསོལ་བ་ལན་གསུམ་གདབ་པོ། །དེ་ནས་བླ་མ་དཀྱིལ་འཁོར་གྱི་གཙོ་བོ་རྡོ་རྗེ་འཇིགས་བྱེད་དུ་བསྒོམས། །རྡོར་དྲིལ་འགྱིང་བས་བསྣམས་
པ་ལ། ཕྱོགས་བཞིའི་སློབ་མ་གཏི་མུག་གཤིན་རྗེའི་གཤེད་ལ་སོགས་པའི་རྣལ་འབྱོར་དང་ལྡན་པ་ལག་ན་རྡོར་དྲིལ་ཐོགས་པ་བཞིས་ཐུན་མོང་དུ་ཕྱི་ནང་གི་མཆོད་པས་མཆོད་དེ། ཤར་ནས་རིམ་པ་བཞིན་དུ་གཏི་མུག་
རྡོ་རྗེའི་ངོ་བོ་ཁྱོད། ཅེས་པ་ནས། ཕྱག་ན་རལ་གྲི་ཕྱག་འཚལ་བསྟོད། ཅེས་པའི་བར་གྱི་ཚིགས་བཅད་རེ་རེས་ཕྱོགས་སོ་སོ་ནས་བསྟོད། སངས་རྒྱས་ཀུན་གྱི་དངོས་པོ་ཁྱོད། ཅེས་སོགས་ཀྱི་ཚིགས་བཅད་གཅིག་གིས་
ཐུན་མོང་དུ་བཞི་གས་བསྟོད། ཡང་བཞི་གས། གཤིན་རྗེ་འཇོམས་པའི་དཀྱིལ་འཁོར་འཇིགས། །དཀྱིལ་འཁོར་ཀུན་གྱི་གཙོ་བོ་ནི། །སྡིག་པ་ཐམས་ཅད་ཟད་མཛད་པ། །མགོན་པོ་དཀྱིལ་འཁོར་བྲི་བར་མཛོད་
ཅེས་དཀྱིལ་འཁོར་བྲི་བར་གསོལ་བ་གདབ་པོ། །སྒྲུབ་པའི་གྲོགས་མེད་ན་དེ་རྣམས་རང་གིས་བསྒོམས་ནས་བརྗོད་པར་བྱའོ། །དེ་ནས་སློབ་དཔོན་གྱིས་སློབ་མ་རྣམས་ཀྱིས་དབྱངས་གཅིག་གིས་གསོལ་བ་བཏབ་པར་
རིག་ནས། སེམས་ཅན་ཐམས་ཅད་ཉོན་མོངས་པས་གཟིར་བ་ལ་བལྟས་ཏེ། ཉོན་མོངས་པ་ལ་སླར་ཁྲོ་བ་སྟེ་དེ་རྣམས་ཀྱི་ཉོན་མོངས་གཞོམ་པར་བྱའོ་སྙམ་པའི་བསམ་པས། རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱངས་

[011B] ཧཱུཾ་བཛྲ་ཨུ་ཏྟིཥྛ། ཞེས་བརྗོད་པས་བསྒོམས་པའི་དཀྱིལ་འཁོར་ནམ་མཁའ་ལ་བཞུགས་པར་གྱུར། དེ་ནས་རྡོ་རྗེ་འཇིགས་བྱེད་ཀྱི་ང་རྒྱལ་གྱིས་ནམ་མཁར་བཏེག་
པའི་གཙོ་བོ་ལས་བྱ་བ་ལངས་ཏེ། རང་གི་མིག་གཡས་གཡོན་གཉིས་མ་དང་ཊ་ལས་ཉི་མ་དང་ཟླ་བར་གྱུར། ཧཱུཾ་ལས་མིག་འབྲས་དུས་མཐའི་མེ་ལྟར་འབར་བའི་འོད་ཀྱིས་ཕྱོགས་ཐམས་ཅད་གསལ་བར་བྱས་ནས་ཕྱོགས་
ཀུན་ཏུ་བལྟས་པས་བགེགས་རྣམས་བསྲེགས་པར་གྱུར་ཅེས་བརྗོད་ཅིང་བསམ་མོ། །རྐང་མཐིལ་གཉིས་སུ་ཧཱུཾ་ལས་སྣ་ཚོགས་རྡོ་རྗེ་འབར་བ་རེ་རེ་བསྒོམས་ལ་རོལ་པའི་རྡོ་རྗེའི་འགྲོས་ཀྱིས་དཀྱིལ་འཁོར་གྱིས་གཞི་ལ་
བསྐོར་ཞིང། ཧྲཱི་ཥྚྲཱི་ལ་སོགས་པ། ངག་ཏུ་བརྗོད་པས་གདུག་པ་ཅན་རྣམས་བསྐྲད་པར་གྱུར། དེ་ནས་རང་ཉིད་དཀྱིལ་འཁོར་གྱི་དབུས་སུ་སོང་ལ། ཧཱུཾ་ལུས་ངག་སེམས་ལ་གནས་པ་ཡི། །བགེགས་ཀྱི་ཚོགས་རྣམས་ཀུན་ཉོན་
ཅིག་ད་ནི་དཔལ་ལྡན་རྡོ་རྗེ་འཆང། །བསྲུང་བའི་འཁོར་ལོ་སྦྱོར་བ་པོ། །རྡོ་རྗེ་གཟུགས་ནི་འབར་བ་ཡིས། །ལུས་གསུམ་ལས་སྐྱེས་དགས་པར་བྱ། །གལ་ཏེ་ཁ་ཅིག་བདག་ལས་འདའ། །འཇིག་པར་འགྱུར་གྱི་གཞན་དུ་
མིན། ཞེས་བརྗོད། དེ་བཞིན་དུ་ཤར་དུ་ཕྱིན་ཏེ། གཏི་མུག་གཤིན་རྗེའི་གཤེད་ཀྱི་ང་རྒྱལ་གྱིས། གཞན་སྔར་དང་འདྲ་བ་ལ། ང་ནི་དཔལ་ལྡན་འཁོར་ལོ་འཆང། ཞེས་བརྗོད། ལྷོར་སེར་སྣ་གཤིན་རྗེའི་གཤེད་ཀྱི་ང་རྒྱལ་

[012A]༄༅། །གྱིས། ད་ནི་དཔལ་ལྡན་རིན་ཆེན་འཆང། ཞེས་དང། ནུབ་ཏུ་འདོད་ཆགས་གཤིན་རྗེའི་གཤེད་ཀྱི་ང་རྒྱལ་གྱིས། ང་ནི་དཔལ་ལྡན་པདྨ་འཆང། ཞེས་དང། བྱང་དུ་ཕྲག་དོག་གཤིན་རྗེའི་གཤེད་ཀྱི་
ང་རྒྱལ་གྱིས། ང་ནི་དཔལ་ལྡན་རལ་གྲི་འཆང། ཞེས་བརྗོད་ལ། བགེགས་ལ་བཀའ་བསྒོས་ཏེ། ཧྲཱི་ཥྚྲཱི་ལ་སོགས་པའི་སྔགས་དང་བཅས་པས་བགེགས་བསྐྲད་པར་བྱའོ། །དེ་ནས་སེང་ལྡེང་ལ་སོགས་པའི་ཕུར་
བུ་བཅུ་དངོས་སུ་ཡོད་པའམ། མེད་ན་བསྒོམས་པའི་ཕུར་བུ་ཧྲཱི་ཥྚྲཱི་ས་བསངས་སྦྱངས། ར་ལས་རལ་གྲི་རས་མཚན་པ་ཡོངས་སུ་གྱུར་པ་ལས། སྟོད་རལ་གྲི་གཤིན་རྗེའི་གཤེད་ལྗང་གུ་ལྗང་སྔོ་དཀར་བའི་ཞལ་གསུམ་ཕྱག་
དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་རལ་གྲི་དང་འཁོར་ལོ། གཡོན་གཉིས་ནོར་བུ་དང་པད་མ་འཛིན་པ་ལྟེ་བ་མན་ཆད་རྡོ་རྗེ་རྩེ་གཅིག་པའི་རྣམ་པ་ཅན་གྱི་ཕུར་
བུར་གྱུར། ཨོཾ་ཧྲཱི་ཥྚྲཱི་ཝི་ཀྲི་ཏཱ་ནན་ཧཱུཾ་ཧཱུཾ་ཕཊ་ཕཊ་ཧཱུཾ་སརྦ་དུ་ཥྚཾ་ཨིནྡྲ་ཨ་དི་ན་ས་པ་རི་ཝཱ་ར་ཨཱ་ཀརྵ་ཡ་ཛཿ་རང་གི་ཐུགས་ཀ་ནས་གཤིན་རྗེའི་གཤེད་ཞལ་གཅིག་ཕྱག་གཉིས་པ་ལྕགས་ཀྱུ་དང་ཞགས་པ་ཐོགས་པ་མང་
པོ་སྤྲོས། བགེགས་ཀྱི་གཙོ་བོ་ཕྱོགས་སྐྱོང་བཅུ་བཀུག་པའི་སྤྱི་བོར་ཕུར་བུ་ཟུག་པར་གྱུར། ཨོཾ་གྷ་གྷ་ནས་ཧཱུཾ་ཧཱུཾ་ཧཱུཾ་ཕཊ་ཕཊ། ཅེས་བརྗོད་ཅིང་བརྡུངས་པས། བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་ཕུག་པར་

[012B] དབང་ལྡན་ནས་བརྩམས་ཏེ་ཕྱོགས་མཚམས་ཐམས་ཅད་དུ་གདབ་པོ། །དེ་ནས་རང་གི་ཐུགས་ཀ་ནས་སྤྲོས་པའི་རྡོ་རྗེ་འབར་བའི་འོད་ཟེར་རྣོན་པོས་སྟེང་འོག་དང་ཕྱོགས་མཚམས་བརྒྱད་པོ་ཀུན་ཏུ་
ཁྱབ་པས། ས་གཞི་བགེགས་ཐམས་ཅད་དང་བྲལ་བར་གྱུར། ཅེས་བརྗོད་དོ། །དེ་ནས་སའི་ལྷ་མོ་ལྷག་གནས་ནི། དཀྱིལ་འཁོར་གྱི་དབུས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་དགོད་པ་ནས། གནང་བ་བྱིན་ནས་ས་ལ་
ཐིམ་པའི་བར་སྔར་ས་བསླད་པའི་སྐབས་བཞིན་དུ་བྱ་བའོ། །དེ་ནས་ཐིག་སྐུད་དཀྱིལ་འཁོར་གཞན་དུ་ལོངས་མ་སྤྱད་པ་དྲི་ཞིམ་པོའི་ཆུ་དང་བདུད་རྩི་ལྔ་དང་པའི་རྣམ་ལྔས་བྱུགས་ཏེ། ཐིག་སྐུད་ཀྱི་མཐའ་གཉིས་དང་དབུས་
སུ་ཨོཾ་ཨཱ་ཧཱུཾ་གིས་མཚན་པར་གྱུར། དྲིས་བྱུགས་པའི་གསེར་ལ་སོགས་པའི་སྣོད་གཙང་མར་བཞག་རང་གཙོ་བོའི་རྣལ་འབྱོར་དང་ལྡན་པས་བསངས་སྦྱངས་སྔོན་དུ་བཏང་སྟེ། ཐིག་སྐུད་ར་ལས་རལ་གྲི་རས་མཚན་
པ་ཡོངས་སུ་གྱུར་པ་ལས། རལ་གྲི་གཤིན་རྗེའི་གཤེད་ལྗང་གུ་ལྗང་སྔོ་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་གྲི་གུག་དང་ཐོད་པ་ཐུགས་ཀར་འཛིན་ཅིང། ལྷག་མ་གཡས་གཉིས་རལ་གྲི་དང་འཁོར་ལོ་
གཡོན་གཉིས་ནོར་བུ་དང་པདྨ་འཛིན་པ། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་གི་འོད་ཟེར་གྱིས་རང་འདྲའི་ཡེ་ཤེས་པ་དང་དབང་གི་ལྷ་སྤྱན་དྲངས། གཉིས་སུ་མེད་པར་གྱུར། དབང་གི་ལྷས་

[013A]༄༅། །ལྷས་དབང་བསྐུར་དོན་གྲུབ་ཀྱིས་དབུ་བརྒྱན་པར་གྱུར། མཆོད་བསྟོད་བྱས་ལག་པས་རེག་ཅིང་ལས་ཐམས་ཅད་པ་བཟླས་ལ་བསྲུང། རལ་གྲི་གཤིན་རྗེའི་གཤེད་ཞུ་བ་ལས་བྱུང་བའི་ཐིག་
སྐུད་དུ་གྱུར་ཅེས་བརྗོད། དེ་ནས་རང་གི་མིག་གཡས་གཡོན་མ་དང་ཊ་ལས་ཉི་ཟླ་སེར་པོར་གྱུར། བཛྲ་དྲི་ཥྚི་མ་ཊ་ཞེས་པས་བརྟན་པར་བྱས་ལ། ལས་ཐམས་ཅད་པ་བཟླས་པའི་བདུད་རྩི་ལྔའི་ཆུ་དང་ཡུངས་ཀར་དང་དྲིའི་
ཆུས་གཏོར་ལ་རྡོ་རྗེ་དང་བཅས་པའི་ལག་པ་གཡས་པས་རེག་སྟེ། ཨོཾ་བཛྲ་ས་མཱ་ཡ་སུ་ཏྲ་མཱ་ཏེ་ཀྲ་མ་ཧཱུཾ་ཞེས་བཟླས་ནས། ཨོཾ་ཨཱ་ཧཱུཾ་ཕཊ་སཱཧཱ། ཞེས་བརྒྱ་རྩ་བརྒྱད་བཟླས་ཏེ་ཐིག་སྐུད་ལྷག་གནས་བྱའོ། །དེ་ནས་
དཀྱིལ་འཁོར་གྱིས་ལ། ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ། ཅེས་པས་དྲིའི་ཆུས་བསང་གཏོར་བྱས་ཏེ་གཙང་མར་བྱ། དྲིས་བྱུགས་ནས་ཕྱི་རོལ་ཏུ་མེ་ཏོག་གཅལ་དུ་དགྲམ། ནམ་མཁའ་ལ་བྲི་བྱའི་དཀྱིལ་འཁོར་བཞུགས་
པར་གྱུར། མཆོད་ཡོན་སྔོན་དུ་འགྲོ་བས་མཆོད་ཅིང་བསྟོད་ནས། རང་གཙོ་བོའི་ང་རྒྱལ་དང་ལྡན་པས། རལ་གྲི་གཤིན་རྗེའི་གཤེད་དུ་བསྐྱེད་པའི་སློབ་མས་སློབ་དཔོན་ལ་རྒྱབ་མི་སྟོན་པར་འགྲོ་བ་དང་ལྷན་ཅིག་
ཡི་གེ་གསུམ་ཟློས་ཤིང་ཐིག་གདབ་སྟེ། དེ་ཡང་ཐོག་མར་དཀྱིལ་འཁོར་གྱི་དབུས་བཙལ་ལ། ཇི་ལྟར་རིགས་པའི་ཟླུམ་པོ་གཅིག་བསྐོར། དེའི་ཕྱོགས་བཞིར་ཐིག་ལེར་བྱས་པའི་སྟེང་དུ་ཟླུམ་པོ་བཞི་བསྐོར་

[013B] །སློབ་དཔོན་ནུབ་དང་སློབ་མ་ཤར་ནས་ཕན་ཚུན་དུ་མངོན་པར་ཕྱོགས་ཏེ། ཕྱོགས་ཐམས་ཅད་རང་བཞིན་མེད་པར་མཉམ་པ་ཉིད་དོ་ཞེས་འདོན་ཅིང་མོས་ནས། རང་དང་སློབ་མའི་མིག་གཉིས་
ཛཿ་ལས་སྐྱེས་པའི་ཉི་མ་དང་ཟླ་བ་འོད་ཟེར་སེར་པོ་ཅན་དུ་གྱུར། སློབ་དཔོན་གྱི་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་ཐིག་སྐུད་བཟུངས་ལ་ཛྫ་ཛྫ་ཛྫ་ཞེས་པ་དང། ཛཿ་གསུམ་གྱིས་གཏད་ཅིང། སློབ་མས་ཀྱང་དེ་དག་
བརྗོད་ནས་དྲངས་ཏེ་གཡོན་པའི་རྡོ་རྗེ་ཁུ་ཚུར་གྱིས་ལྟེ་བར་བཟུངས་ལ། རང་རྐང་པ་གཡོན་པ་སྐྱིལ་ཀྲུང་ཕྱེད་པ་དང། གཡས་པ་ས་ལ་གཙུགས་ཏེ་བསྡད། སློབ་མས་དེ་ལས་ལྡོག་སྟེ་བསྡད་ནས་ཤར་ནུབ་ཀྱི་ཚངས་ཐིག་
གདབ། སྔར་བཤད་པ་བཞིན་རྐང་པའི་མཐིལ་དུ་རྡོ་རྗེ་བསྐྱེད་ལ་རྐང་པ་བྱིན་གྱིས་བརླབས་ཏེ། རྡོ་རྗེའི་རྐང་སྟབས་ཀྱིས་གཡས་སྐོར་དུ་སོང་སྟེ་སློབ་དཔོན་ལྷོ་དང་སློབ་མ་བྱང་དུ་གནས་པས་ལྷོ་བྱང་གི་ཚངས་ཐིག་གདབ། སློབ་
དཔོན་མེ་དང་སློབ་མ་དབང་ལྡན་དུ་གནས་པས་ཤར་གྱི་རྩ་ཐིག་དང། སློབ་དཔོན་རླུང་དང་སློབ་མ་བདེན་བྲལ་དུ་གནས་པས་ནུབ་དང། སློབ་དཔོན་དེ་ཉིད་དང་སློབ་མ་དབང་ལྡན་དུ་གནས་པས་བྱང་དང་སློབ་དཔོན་མེ་དང་
སློབ་མ་བདེན་བྲལ་དུ་གནས་པས་ལྷོའི་རྩ་ཐིག་གདབ། སློབ་དཔོན་དེ་ཉིད་དང་སློབ་མ་རླུང་དུ་གནས་པས་ཟུར་ཐིག་དང་པོ་དང། སློབ་དཔོན་བདེན་བྲལ་དང་སློབ་མ་དབང་ལྡན་དུ་གནས་པས་ཟུར་ཐིག་གཉིས་པ་གདབ་

[014A]༄༅། །བོ། །སྐོར་ཕྱོགས་དང་རྐང་སྟབས་དང་སྡོད་ས་དན་ཁ་བལྟ་ཕྱོགས་ནི་ཐིག་ལྷག་མ་འདེབས་པ་རྣམས་ལའང་བྱའོ། །རྡོ་རྗེ་ཁུ་ཚུར་གྱིས་ཐིག་སྐུད་འཛིན་པ་རྒྱུན་དུ་མ་ནུས་ན་དང་པོ་ལ་བྱ་ཞིང། ལྷག་མ་ལ་ཅི་
བདེར་བྱའོ། །ཐིག་སྐུད་ཆད་ན་བླ་མ་འཆི་ཞིང་ཚད་ལས་རིང་ཐུང་དུ་གྱུར་ན་བླ་མ་ནད་ཀྱིས་འདེབས་པ་དང། སྡོད་སའི་ཕྱོགས་འཕྱུགས་ན་སློབ་མ་ལ་སྡུག་བསྔལ་བསྐྱེད་པར་བཤད་པས། བག་དང་ལྡན་པས་ཐིག་སྐུད་
བསྒྲུབ་ཅིང་ཐིག་གདབ། མཚན་མ་ངན་ན་བཟློག་པའི་ཐབས་བྱའོ། །མཚན་མ་རྟོག་པ་ནི་ཚངས་ཐིག་གཉིས་འདེབས་པའི་དུས་སུ་ཡིན་པར་ཤཱནྟི་པ་དང་ཨ་བྷྱ་བཞེད། དེ་གཉིས་དང་ཐིག་ཆེན་བརྒྱད་དང་ཐིག་ཐམས་ཅད་
ལ་རྟོག་པའི་ལུགས་གསུམ་ཡང་བཤད་དོ། །དེ་ནས་རང་གཙོ་བོར་གསལ་བའི་མིག་གཡས་གཡོན་གཉིས་ཧིཿ་ལས་ཉི་མ་དང་ཟླ་བར་གྱུར། ཁྲོ་བོའི་ལྟ་བས་ཕྱོགས་ཐམས་ཅད་དུ་བལྟ་ཞིང་ཧིཿ་ཧིཿ་ཞེས་བརྗོད་དེ་ལྷའི་
ལུས་སྒྱུ་མ་ལྟ་བུར་དྲན་བཞིན་དུ། ཐར་པའི་སྒོའི་གེགས་སུ་གྱུར་པའི་སྒྲིབ་པ་རྣམས་དབྱི་བར་བྱའོ་ཞེས་བརྗོད་ཅིང་མོས་ལ། དྲི་བཟང་པོའི་ཆུས་སྒོའི་ཚངས་ཐིག་དང་རྩ་ཐིག་གཉིས་ཕྲད་པའི་གཡས་གཡོན་ཆ་ཆུང་གཉིས་
གཉིས་ཚངས་ཐིག་དང་བཅས་པ་ཕྱིས་ལ་སྒོ་དབྱེའོ། །དེ་ནས་ཐིག་ལྷག་མ་རྣམས་ནི། ཁྲུ་ལ་སོགས་པའི་རྩ་ཐིག་གི་དབུས་སུ་བརྒྱད་ཆ་ཕྱིས་པ་དེ། །སྒོ་དེའི་བཞི་ཆ་ཆ་ཆུང་སྟེ། །རྩ་བའི་ཕྱི་རོལ་གཅིག་དང་གཉིས། །གཅིག་

[014B] །ཐིག་དྲུག་ཟུར་ནས་ངོས་སུ་སྟེ། །ཚངས་ལས་རིམ་གྱིས་རིང་བར་ནི། །ཆ་ཆུང་གསུམ་ཕུ་དང་པོའི་ཐིག་གཉིས་ཐིག་ཆ་ཆུང་གཉིས་རྩེར་རེག་ཆ་ཆུང་བརྒྱད་དུ་གསུམ་སྟེགས་བུའི། །
ཐིག་ལས་དྲང་པོའི་ཐིག་བཞི་སྟེ། །གསུམ་ནི་ཆ་ཆུང་ལྔ་བཞི་པ། །ཆ་ཆུང་བཞི་དེའི་དང་པོ་ནི། །ངོས་ཐིག་རྩེ་མོར་ཡང་དག་རེག་གསུམ་ནི་ཆ་ཆུང་རེ་རེའི་བར། །བཞི་པའི་རྩེ་ནས་ངོས་སུ་ཐིག་ཆ་ཆུང་བཅུ་དང་ལྡན་པའོ། །རྩ་
བའི་རྩེ་ནས་བྱུང་བའི་ཐིག་ཆ་ཆུང་བཞི་པ་ངོས་སྟེང་དུ། །ཆ་ཆུང་གཉིས་གཉིས་ཐད་ཀར་ནི། །ཆ་ཆུང་བརྒྱད་དེ་གསུམ་འཁྱོག་པ། །ཀ་བའི་རྩེ་ནས་ཕྱི་ངོས་སུ། །ཆ་ཆུང་རེ་རེ་དོར་བར་ཐིག་བཅུ་གཅིག་འདི་ལ་ལྔ་པ་དང། །བདུན་
པ་ཆ་ཆུང་ཕྱེད་དང་གཉིས། །ཡང་ན་གསུམ་པ་བདུན་པ་དང། །དགུ་པ་ཆ་ཆུང་རེ་རེའོ། །བཞི་པ་དྲུག་པ་བཅུ་པ་རྣམས། །སོ་སོར་ཆ་ཆུང་ཕྱེད་ཕྱེད་དོ། །ལྔ་ནི་ཆ་ཆུང་ཕྱེད་དང་གཉིས། །དེ་ལ་ཕྱོགས་གཉིས་སུ་ནི་རྒྱར། །ཚངས་པའི་
གཡས་དང་གཡོན་དུ་ནི། །ཆ་ཆུང་ཕྱེད་བཅས་མདའ་ཡི་མཐར། །སྣམ་བུ་ཆ་ཆུང་ཕྱེད་དང་གསུམ། །ཐིག་ནི་ཆ་ཆུང་ཕྱེད་དང་བཞི། །ཆ་ཆུང་དྲུག་མཐར་གཉིས་པ་དང། །གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་
པ་ནི། །ཆ་ཆུང་ལྔ་སྟེ་མདའ་ཕྱེད་བཅས། །གསུམ་དོར་ནས་ནི་ཕྱེད་དང་ལྔ། །གསུམ་ནས་དྲུག་པ་ཆ་ཆུང་ལྔ། །བཞི་ནི་ཆ་ཆུང་བདུན་རྣམས་ཏེ། །ཐིག་བཅུ་གཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་ནི། །དངོས་སུ་ཆ་ཆང་ཕྱེད་

[015A]༄༅། །དང་བཞི། །བདུན་པའི་འོག་ལ་ཆ་ཆུང་གསུམ། །སྟེང་ནི་ཆ་ཆུང་དྲུག་སྟེང་དུ། །སྣམ་བུ་རྣམས་མཐར་སོན་པའི་ཐིག་གཞན་གྱི་མཐའ་དང་ལྷན་ཅིག་སྟེ། །ཀྱོག་པོ་གཅིག་གོ་འདི་ནང་དུའང། །ཆ་ཆུང་ཕྱེད་
ནས་དེ་བཞིན་གཞན། །དེ་ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །ཆ་ཆུང་གཉིས་གཉིས་དོར་བར་རོ། །བཞི་དོར་བར་ནི་ཟླུམ་པོ་གཞན། །འོད་ཕྲེང་གི་ནི་ཕྱི་རོལ་ཏུ། །དུར་ཁྲོད་དོན་དུ་ཆ་ཆུང་བཞི། ཞེས་
རྡང། འདིར་རྭའི་སྐོར་ལུགས་ནི། ཚངས་དང་མདའ་ཡབ་ཕྲད་པ་ནས། །ཆ་ཆུང་བཞི་དང་བཞི་གསུམ་ནི། །སེང་བར་ཆ་ཆུང་དགུ་དང་ནི། །བཞི་ཆས་གཡས་གཡོན་ཕྱི་ར་བསྐོར། །མངའ་ཡབ་ཚངས་ལས་ཆ་ཆུང་ནི། །
ཕྱེད་བཅས་གསུམ་ནས་ཐད་ཀར་གཡས། །དྲུག་ནས་ཕྱེད་བཅས་བཅུ་གཉིས་ཀྱིས། །གཡོན་བསྐོར་གཡས་པ་དེ་ལས་ལྡོག་ཅེས་པའོ། །ཟླུམ་ཐིག་བྱེད་པའི་ཚེ་སེང་ལྡེང་གི་ཕུར་བུ་སྟེང་རྡོ་རྗེ་རྩེ་ལྔ་པ་འོག་རྡོ་རྗེ་རྩེ་
གཅིག་པའི་རྣམ་པ་ཅན། ཧཱུཾ་ལས་སྐྱེས་པར་གྱུར་པར་བསམས་ནས། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱ་ན་ཧཱུཾ། ཞེས་པ་བརྒྱ་རྩ་བརྒྱད་བཟླས་ནས་དཀྱིལ་འཁོར་གྱི་དབུས་སུ་བཏབ་ལ། ཨོཾ་བཛྲ་མུད་ག་ར་བཛྲ་ཀཱི་ལ་ཡ་
ཨ་ཀོ་ཊ་ཡ་ཧཱུཾ་ཧཱུཾ་ཕཊ། ཅེས་བརྗོད་ནས་བརྡུང་ངོ། །ཕུར་བུ་མེད་ན་བསམ་གཏན་གྱིས་ཀྱང་རུང་ངོ། །ནང་ཐིག་ནི། ར་ཐིག་ནས་ནི་ཆ་ཆུང་གཅིག་ནང་དུ་དོར་བར་ཟླུམ་པོའི་ཐིག་དེ་ནས་ནང་དུ་ཆ་ཆུང་གཅིག་དོར་བར་སླར་

[015B]ལྟེ་བ་ནས་ནི་ཕྱོགས་བཞི་རུ། །ཚངས་ཐིག་སྟེང་ནས་ཆ་ཆེན་གཅིག་ཆ་ཆུང་གཅིག་གི་གསུམ་ཆ་རེ། །དོར་བར་ཟླུམ་པོ་ལ་རེག་ཐིག་གཅིག་དང་དེ་ཡི་ཕྱི་ངོས་སུ། །ཆ་ཆུང་རེ་རེ་དོར་བར་ནི། །ཐིག་གཅིག་སྔ་མ་
བཞིན་དུ་ནི། །གདབ་པོ་ལེའུ་ཚེ་དགུ་ཡི་ཐིག་དེ་ལྟར་ཐིག་ཐམས་ཅད་ཐེབས་པའི་མཐར། ཐིག་སྐུད་ཀྱི་ལྷ་ལ་མཆོད་གཏོར་ཕུལ་བའི་འོག་ཏུ། །ཨོཾ་ཨཱ་ཧཱུཾ་མུཿ་ཞེས་པས་ཡེ་ཤེས་པ་གཤེགས་ལ་ཐིག་སྐུད་རང་གནས་སུ་
བཞག་གོ་དེ་ནས་དཀྱིལ་འཁོར་གྱི་ས་གཞི་དྲི་ཞིམ་པོས་བྱུགས་ཤིང་མེ་ཏོག་དགྲམ། བདུད་རྩི་དང་བཅས་པའི་དྲི་བཟང་གིས་རིགས་ལྔའི་གནས་སུ་གྲུ་བཞི་དང། ལྷ་གཞན་ཐོད་པ་དང་བཅས་པའི་གནས་སུ་ཐིག་ལེ་ཟླུམ་པོ་
བྱ། དེའི་སྟེང་དུ་མེ་ཏོག་གི་ཚོམ་བུ་དགོད་དམ་མ་བཀོད་ཀྱང་རུང། རང་གི་ཐུགས་ཀའི་ཧཱུཾ་གི་འོད་ཟེར་གྱིས། སྔར་ནམ་མཁར་བཏེག་པའི་རྟེན་དང་བརྟེན་པའི་དཀྱིལ་འཁོར་སྤྱན་དྲངས། རང་གི་མདུན་གྱི་དཀྱིལ་འཁོར་གྱི་སྟེང་དུ་བཞུགས་
པར་གྱུར། རང་གི་ཐུགས་ཀ་ནས་སྤྲོས་པའི་རྡོ་རྗེ་འབར་བའི་འོད་ཟེར་རྣོན་པོས་སྟེང་འོག་དང་ཕྱོགས་མཚམས་བརྒྱད་བཅིང་བ་བྱས་ནས་ས་གཞི་བགེགས་དང་བྲལ་བར་གྱུར། ཅེས་བརྗོད་ནས་ཕྱོགས་མཚམས་བཅིང། དེ་ནས་ལྷ་རེ་
རེ་ལ་མཆོད་པ་རྒྱས་པ། བསྟོད་པ་བདུད་རྩི་མྱང་བ་བྱས་ལ། པུས་མོ་གཡས་པའི་ལྷ་ང་ས་ལ་བཙུགས་ཏེ། ལག་པ་གཡས་སྤོས་དང་རྡོ་རྗེ་འཛིན། གཡོན་དྲིལ་བུ་འཁྲོལ་ཞིང། བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་
[016A]༄༅། །གྱུར། ཨོཾ་བཛྲ་ཛི་ཧཱ། ཞེས་ལྕེ་བྱིན་གྱིས་བརླབས་ཏེ། འཁོར་ལོའི་དབང་ཕྱུག་དང་སངས་རྒྱས་རྣམས་ལ་འདི་ལྟར་གསོལ་བ་གདབ་བོ། །བཅོམ་ལྡན་གཤིན་རྗེའི་གཤེད་རྡོ་རྗེ། །རིག་པའི་རྒྱལ་མཆོག་
ཁྱོད་ལ་འདུད། །སློབ་མ་རྣམས་ལ་བརྩེ་བ་དང། །ཁྱེད་རྣམས་ལ་ཡང་མཆོད་པའི་ཕྱིར། །མགོན་པོ་ཐུགས་རྗེའི་བདག་ཉིད་ཅན། །དཀྱིལ་འཁོར་འབྲི་བར་བདག་འཚལ་ལོ། །དེ་ཕྱིར་བཅོམ་ལྡན་བདག་གུས་ལ། །བཀའ་དྲིན་
གནང་བར་མཛད་པར་རིགས། །སངས་རྒྱས་འགྲོ་འཁོར་བྱ་དོན་སྩོལ། །བྱང་ཆུབ་སེམས་དཔའ་འབྲས་གནས་དང། །གཞན་ཡང་གང་དག་གསང་སྔགས་ལྷ། །ལྷ་དང་འཇིག་རྟེན་སྐྱོང་བ་དང། །འབྱུང་པོ་བྱང་ཆུབ་བསྟན་
གནས་དང། །སེམས་ཅན་བསྟན་ལ་མངོན་དགའ་བ། །གང་སུ་རྡོ་རྗེའི་སྤྱན་ལྡན་རྣམས། །བདག་ལ་ཡང་དག་དགོངས་སུ་གསོལ། །རྡོ་རྗེ་འཆང་ཆེན་ཆེ་གེ་བདག་གཤིན་རྗེའི་གཤེད་ཀྱི་དཀྱིལ་འཁོར་ནི། །ཇི་ལྟར་ནུས་པའི་ཉེར་
སྤྱོད་ཀྱིས། །འགྲོ་བ་སྦྱང་ཕྱིར་བྲི་བར་བགྱི། །དེང་བདག་སློབ་མར་བཅས་པ་ལ། །རྗེས་སུ་བརྩེ་བར་ཉེར་བཟུང་ནས། །འདུས་པ་ཐམས་ཅད་དཀྱིལ་འཁོར་དུ། །ཉེ་བར་གནས་པར་མཛད་པར་རིགས། ཞེས་ལན་གསུམ་བརྗོད་ནས་
གསོལ་བ་བཏབ་སྟེ། གནང་བ་བྱིན་པར་བསམས་ལ་མཆོད་དེ། སྔར་གྱི་སྔགས་རྒྱས་དཀྱིལ་འཁོར་བཏེག་ལ་ནམ་མཁར་དགོད་པར་བྱའོ། །དེ་ནས་ཡེ་ཐིག་ཇི་ལྟར་བྱ་བ་ནི། ཚོན་སྣ་ལྔ་རེ་རེའི་ཐིག་སྐུད་ལྔ་ཚན་ལྔ་བྱས་པ་རྣམས་

[016B] དཀར་པོ་ཀྵེ་ལས་གཏི་མུག་གཤིན་རྗེའི་གཤེད། སེར་པོ་མ་ལས་སེར་སྣ་གཤིན་རྗེའི་གཤེད། དམར་པོ་མེ་ལས་འདོད་ཆགས་གཤིན་རྗེའི་གཤེད། ལྗང་གུ་ད་ལས་ཕྲག་དོག་གཤིན་
རྗེའི་གཤེད་རྣམས་སུ་གྱུར། ས་བོན་ལྔ་པོ་དེ་རྣམས་བཟླས་ལ་སྣོད་གཙང་མར་བཞག་རང་གཙོ་བོ་དང་སློབ་མ་རལ་གྲི་གཤིན་རྗེའི་གཤེད་དུ་གྱུར་པར་བསམས་པའི་ལག་པ་གཡོན་པའི་སོར་རྩེ་ནས་མཐེ་བོའི་རྩ་བའི་བར་དུ་
ནག་དཀར་དམར་སེར་ལྗང་བའི་རིམ་པས་བཀོད་ནས་བརྐྱངས་ལ། སྔར་ནམ་མཁར་བཞུགས་པའི་དེ་བཞིན་གཤེགས་པ་ལྔའི་ཐུགས་ཀར་ཡ་ཀྵེ་སོགས་ལས་གྲུབ་པའི་ཡེ་ཤེས་ཀྱི་ཐིག་སྐུད་འོད་ཟེར་ལྔའི་རང་བཞིན་ཅན་
རྣམས་སུ་བལྟས་ལ། ཨོཾ་ཨཱ་པྲ་ཡ་ཙྪ་མོ་ཧཱ་ཀཱ་ལ་ཨ་རི་སཱ་ཙ་ཀྲ་སཱུ་ཧྲ་ཎཱ་ཡ་ཧཱུཾ། ཞེས་དང། མོ་ཧཱའི་གནས་སུ། པི་ཤུན་དང། རཱ་ག་དང། ཨིརྵྱ་དང། དྭེ་ཥ་རྣམས་བཅུག་ལ་གཤིན་རྗེའི་གཤེད་ལྔ་ལ་གསོལ་བ་གདབ། རང་གི་
མིག་གཉིས་ཡི་གེ་ཛཿ་ལས་ཉི་མ་དང་ཟླ་བ་སེར་པོར་གྱུར། ཨོཾ་དཔྟི་དྲི་ཥྚ་ཨཾ་ཀུ་ཤི་ཛཿ་ཞེས་བརྗོད་ཅིང། འབར་བའི་བལྟ་སྟངས་ལྕགས་ཀྱུ་ལྟ་བུས་ཡེ་ཤེས་ཀྱི་ཐིག་ལ་ཀྵེ་ལ་སོགས་པའི་ཡི་གེའི་གཟུགས་ཀྱིས་རིགས་ལྔའི་ཐུགས་
ཀ་ནས་བཀུག་ལག་པའི་ཐིག་སྐུད་སོ་སོ་ལ་ཐིམ་པར་གྱུར། ཅེས་བརྗོད་ཅིང་བསྒོམས་ལ། ཨོཾ་ཨཱ་ཨ་ནྱོ་ནྱ་ཨ་ནུ་ག་ཧཱ་སརྦ་དྷརྨྨ་སྥ་ར་སྥ་ར། ཨ་ནུ་པྲ་པིཥྚཱ་སརྦ་དྷ་རྨཱ་ཨ་ཏྱནྟ་ཨ་ནུ་པྲ་བིཥྚཱ་སརྦ་དྷརྨཱ་ཨོཾ་ཨཱ་ཧཱུཾ། ཞེས་བརྗོད་

[017A]༄༅། །ཅིང་ལྔ་ལྔ་སོ་སོར་བསྒྲིལ། དེ་ནས་ལྔ་པོ་གཅིག་ཏུ་བསྒྲིལ་ཏེ་ཚད་ནི་སྔར་དང་འདྲའོ། །དེ་ནས་ལས་སྔགས་བཟླས་པའི་བདུད་རྩིའི་ཆུ་དང་ཡུངས་ཀར་དང་དྲིའི་ཆུས་གཏོར་ལ་རྡོ་རྗེ་དང་བཅས་པའི་ལག་
པ་གཡས་པས་རེག་སྟེ། ཨོཾ་བཛྲ་ས་མ་ཡ་སཱུ་ཏྲ་མཱ་ཏི་ཀྲ་མ་ཧཱུཾ། ཞེས་བཟླས་ནས། ཨོཾ་ཨཱ་ཧཱུཾ་ཕཊ་སཱཧཱ། ཞེས་བརྒྱ་རྩ་བརྒྱད་བཟླས་ནས་ལྷག་གནས་བྱའོ། །དེ་ནས་ཡེ་ཐིག་གདབ་པ་ནི། དཀྱིལ་འཁོར་གྱིས་གཞི་ལས་
སྔགས་དང་བུམ་ཆུས་བསངས་ཏེ། སྔར་བཞིན་ནམ་མཁའི་དཀྱིལ་འཁོར་ལ་མཆོད་བསྟོད་ཀྱི་བར་དང། སློབ་དཔོན་ནུབ་དང་ཞེས་པ་ནས། ལྟེ་བར་བཟུངས་ལ་ཞེས་པའི་བར་སྔར་ལས་ཐིག་བཞིན་དུ་བྱ། གཉིས་
ཀའི་ལྟེ་བའི་ཐད་ཀའི་བར་སྣང་ལ་ཐིག་སྐུད་བརྐྱངས་ནས་རྡོ་རྗེ་དང་བཅས་པའི་ལག་པ་གཡས་པས་ཐིག་སྐུད་བཟུངས་ལ། ཨོཾ་བཛྲ་ས་མ་ཡ་སཱུ་ཏྲ་མཱ་ཏི་ཀྲ་མ་ཧཱུཾ། ཞེས་བརྗོད་ཅིང་ནམ་མཁའ་ལ་ཐིག་བཏབ་ལས་
གོལ་གྱི་སྒྲ་བྱའོ། །ཐིག་གི་སྒྲས་སེམས་ཅན་དོན་དུ་ཁྱེད་རྣམས་ཀྱི། །དུས་ཡིན་དེའི་ཕྱིར་འདིར་སྤྱོན་ཅིག་ཅེས་བརྗོད་པས། ནམ་མཁའ་ཁྱབ་པའི་སངས་རྒྱས་རྣམས་བསྐུལ་ནས་བྱོན་ཏེ་ཐིག་སྐུད་ལ་ཐིམ་པར་གྱུར་
ཅེས་བརྗོད་ཅིང་བསམ་མོ། །དེ་ནས་དཔོན་སློབ་གཉི་ག་སྡོད་ས་དང་རྐང་སྟབས་སོགས་སྔར་ལས་ཐིག་གདབ་པའི་སྐབས་ལྟར་བྱས་ལ་ཚངས་ཐིག་ནས་འོད་ཕྲེང་གི་བར་སྔར་བཞིན་ཐིག་བཏབ་པས། ནམ་མཁའ་

[017B] ངོ་བོ་ཡེ་ཤེས་ལ་རྣམ་པ་སྲད་བུ་ཁ་དོག་སྣ་ལྔ་པའི་ཐིག་སྐུད་རེ་ཆད་ནས་སྔར་བཏབ་པའི་ལས་ཐིག་ལ་ཐིམ་པས་བྱིན་གྱིས་བརླབས་པར་གྱུར་ཅེས་བརྗོད་ཅིང་བསམ་མོ། །
ཐིག་ཐེབས་པ་ན་ཐིག་སྐུད་ལ་མཆོད་གཏོར་ཕུལ་ལ། ཨོཾ་ཨཱ་ཧཱུཾ་བཛྲ་མུཿ་ཡེ་ཤེས་ཀྱི་ཐིག་སྐུད་ནམ་མཁར་བཞུགས་པའི་རྒྱལ་བ་རྣམས་ཀྱི་ཐུགས་ཀར་གཤེགས་པར་གྱུར། ཅེས་བརྗོད་ཚོན་སྣ་ལྔའི་ཐིག་སྐུད་གནས་ཇི་
ལྟ་བར་གཞག་གོ་ཡོ་ཐིག་ཐེབས་ནས་ཐིག་ལ་འགོམ་དགོས་པ་དང། ཚོན་བྱིན་རླབས་ཅན་ལ་འགོམ་དགོས་པ་བྱུང་ན། ཨོཾ་བཛྲ་བེ་ག་ཨ་ཀྲ་མ་ཧཱུཾ། ཞེས་ངག་ཏུ་བརྗོད་ལ་ཡིད་ཀྱིས་ཡེ་ཤེས་ཀྱི་ཐིག་ཚོན་ནམ་མཁའ་ལ་བཏེག་
ནས་བྱ་ཞིང་རྗེས་སུ་ཕབ་ལ་བསྟིམ་མོ། །དེ་ནས་རྡུལ་ཚོན་སྔོ་དཀར་སེར་དམར་ལྗང་གུ་རྣམས། དབུས་དང་ཤར་ནས་རིམ་བཞིན་ཕྱོགས་བཞིར་བཀོད་པ་ལ། ཡ་ཀྵེ་སོགས་རང་རང་གི་ས་བོན་བྲི། རྡུལ་ཚོན་སྔོན་པོ་རྡོ་རྗེ་འཇིགས་བྱེད་
དཀར་པོ་གཏི་མུག་གཤིན་རྗེའི་གཤེད། སེར་པོ་སེར་སྣ་གཤིན་རྗེའི་གཤེད། དམར་པོ་འདོད་ཆགས་གཤིན་རྗེའི་གཤེད། ལྗང་གུ་ཕྲག་དོག་གཤིན་རྗེའི་གཤེད་རྣམས་སུ་གྱུར། སྔར་ནམ་མཁར་བཞུགས་སུ་གསོལ་བའི་རིགས་
ལྔའི་ཐུགས་ཀ་ནས་རང་རང་གི་ས་བོན་ལས་གྲུབ་པའི་ཡེ་ཤེས་ཀྱི་ཚོན་རྣམས་འབར་བའི་བལྟ་སྟངས་ཀྱིས་བཀུག་སྟེ་རྡུལ་ཚོན་ལ་བཅུག་པས་ཡེ་ཤེས་ཀྱི་ཚོན་དང་རོ་གཅིག་ཏུ་གྱུར། ཨོཾ་བཛྲ་ཙི་ཏྲ་ས་མ་ཡ་ཧཱུཾ། ཞེས་བརྒྱ་རྩ་བརྒྱད་

[018A]༄༅། །བཟླས་ལ་ལྷག་གནས་བྱའོ། །སླར་ཡང་རྡུལ་ཚོན་རྣམས་ལ་ཧིཿ་བྲིས་ལ་ངག་ཏུ་བདེན་པ་གང་གིས་སེམས་ཅན་རྣམས་རྡུལ་ཚོན་མང་ཞིང། སངས་རྒྱས་བཅོམ་ལྡན་འདས་རྣམས་ནི་སེམས་
ཅན་ལ་ཆགས་པ་དང། རྗེས་སུ་ཆགས་པར་གྱུར་པའི་བདེན་པ་དེས། རྡུལ་ཚོན་རྣམས་འབར་བར་གྱུར་ཅིག་ཅེས་བདེན་པའི་བྱིན་རླབས་བྱས་ལ་དྲི་དང་མེ་ཏོག་གིས་མཆོད་དོ། །སྔར་ཁོར་ཡུག་བསྐོར་བའི་ཚེ་དབུས་སུ་ཕུར་པ་
དངོས་སུ་བཏབ་ཡོད་ན། ཁྲོ་བོ་ཁམས་གསུམ་རྣམ་རྒྱལ་གྱི་ང་རྒྱལ་གྱིས་ཕུར་བུ་དབྱུང་ཞིང། ཤུལ་ཚོན་སྣ་ལྔས་བཀང་ནས་སྙོམས་པར་བྱའོ། །ཕུར་བུ་དངོས་སུ་མ་བཏབ་པར་བསམ་གཏན་གྱིས་བཏབ་པ་ཡིན་ན། བསམ་
གཏན་གྱིས་དེ་ལྟར་དབྱུང་ཞིང་དགང་ངོ། །དེ་ནས་རང་རྡོ་རྗེ་འཇིགས་བྱེད་ཀྱི་ང་རྒྱལ་ཤིན་ཏུ་བརྟན་པས་དྲིལ་བུ་གསིལ་ཞིང། འདི་ནི་ཆོས་དབྱིངས་དག་པ་སྟེ། །སེམས་ཅན་ཁམས་ནི་རབ་གྲོལ་མཛད། །རང་ཉིད་རྒྱལ་པོ་རྡོ་རྗེ་
འཆང། །དེ་བཞིན་གཤེགས་པ་ཀུན་གྱི་གནས། །ཉེས་པ་ཀུན་ལས་རྣམ་པར་གྲོལ། །འཁོར་ལོའི་ནང་དུ་ཡང་དག་གནས། ཞེས་རྡོ་རྗེའི་གླུས་ཆོས་དབྱིངས་རྣམ་པར་དག་པར་མོས་ནས་ཚོན་འགྱེད་པའི་མཚན་མ་ངན་པའི་སྐྱོན་
རྣམས་བསལ་བར་བྱས་ལ་དཀྱིལ་འཁོར་གྱི་ནང་དུ་འདུག་སྟེ། ལག་པ་གཡས་པས་རྡོ་རྗེ་གཟུང་ཞིང། གཡོན་པའི་རྡོ་རྗེ་ཁུ་ཚུར་གྱིས་དབང་ལྡན་ནས་བརྩམས་ཏེ། རྩིག་པ་ལྔ་ཕྱི་ནས་རིམ་པ་བཞིན་དཀར་སེར་དམར་ལྗང་

[018B] ཞེང་ཆད་སྒོའི་ཉི་ཤུ་ཆ་དཔངས་མཐེའུ་ཆུང་གི་ཚད་དང། སྲིད་དུ་སོར་བཅུ་གཉིས་ཀྱི་ཚད་གཡས་བསྐོར་གྱིས་ཕྱི་ནས་རིམ་པ་བཞིན། ཨོཾ་བཛྲ་ཙི་ཏྲ་ས་མ་ཡ་ཧཱུཾ། ཞེས་བརྗོད་ཅིང་དྲང་པོར་བྲིའོ། །སྔར་བཤད་པ་ལས་རེ་ཁ་སྦོམ་པར་
བྲིས་ན་ནང་བསྐྱེད། ཕྲས་ན་ནར་ཉམས། དམའ་ན་དངོས་གྲུབ་མི་འགྲུབ། ཡོ་ན་གདུང་བ་བསྐྱེད། ཆད་ན་བླ་མ་དང་སློབ་མ་འཆི། གཡས་སྐོར་མིན་པར་བཀྱེ་ན་དངོས་གྲུབ་མི་འགྲུབ། རྡུལ་ཚོན་འདྲེས་ན་རིགས་རྒྱུད་འཆད་པར་གསུངས་
པས་སྐྱོན་དེ་དག་དང་བྲལ་བར་བྲིའོ། །སློབ་དཔོན་གྱིས་རྫོགས་པར་འབྲི་མི་ནུས་ན་སྔར་གྱི་ཚད་ཙམ་ཞིག་བྲི་ལ། ཕྱི་ནས་རི་མོ་འཁན་ལ་སོགས་པས་ཅི་བདེར་བྲི། རྡོ་རྗེ་ཁུ་ཚུར་གྱིས་བྲི་མ་ནུས་ན། ཐིག་སྐུད་རྡོ་རྗེ་ཁུ་ཚུར་གྱིས་གཟུང་
བ་ལ་དམིགས་བསལ་གསུངས་པའི་རིགས་པ་སྦྱར་དུ་རུང་བ་འདྲ་བ། །ལེགས་པར་གྲུབ་པ་དང་མཆོད་པས་མཆོད་དེ་ཡེ་ཤེས་ཀྱི་རྡུལ་ཚོན་མདུན་གྱི་དེ་བཞིན་གཤེགས་པ་ལྔའི་ཐུགས་ཀར་གཤེགས་ཤིང། དམ་ཚིག་པ་བདག་ཉིད་
ལ་ཐིམ་པར་གྱུར། ཅེས་བརྗོད་ལ། ཚོན་ལྷག་མ་ཅི་བདེར་བཞག་གོ་དེ་ནས་དཀྱིལ་འཁོར་བསྒྲུབ་པ་ནི། གྲུབ་ཆེན་གྱི་བཞེད་པ་བཞིན་རྗེ་བླ་མས་ཀྱང་བདག་མདུན་འཇུག་པ་གཅིག་ཏུ་གསུངས་པ་ལྟར་རྡོར་སེམས་ཀྱི་བསྒོམ་བཟླས་
དང་ཚོགས་ཞིང་གི་བར་དུ་བུམ་བསྐྱེད་བྱ། དེ་ནས་རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་གསལ་བའི་ཞེས་པ་ནས། བཏང་སྙོམས་ལ་གནས་པར་བྱའོ་ཞེས་པའི་བར་བརྗོད་ལ། རང་ཉིད་བྲིས་པའི་དཀྱིལ་འཁོར་གྱི་

[019A]༄༅། །དབུས་སུ་འདུག་པར་མོས་ནས། ཨོཾ་ཁཌྒ་དཧྲྀ་ཀ་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉ་ཧཾ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོཉ་ཧཾ། རང་དང་ཚོགས་ཞིང་གི་ལྷ་དང། ཞེས་པ་ནས་བཟུང་སྟེ་དཀྱིལ་
འཁོར་རྒྱལ་མཆོག་མངལ་འབྱིན་གྱི་རང་དང་ཡུམ་ལ་ཐིམ་པར་གྱུར། ཨོཾ་ཛི་ན་ཛིཀ་ཅེས་པ་ནས་མེ་ལོང་ལྟ་བུའི་ཡེ་ཤེས་ལ་བཀོད་གཅིག་ཏུ་འདུས། ཤར་གྱི་མཚན་མ་དང་ངོ་བོ་དབྱེར་མེད་དུ་གྱུར། དེ་བཞིན་དུ་ཕྱིའི་གྲྭ་བཞིའི་
མཚན་མ་དང་ངོ་བོ་དབྱེར་མེད་དུ་གྱུར། ཅེས་པའི་བར་རིམ་བཞིན་སྦྱར། དེ་ནས་སྐུ་གསུང་ཐུགས་བྱིན་རླབས་ཀྱི་བར་གཞུང་བཞིན་གདོན། འདིའི་མཚམས་སུ་ཆོ་ག་དང་པོའི་ཚེ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་
སྟ་གོན་གྱི་རྟེན་དང་བརྟེན་པར་བཅས་པའི་དཀྱིལ་འཁོར་སྤྱན་དྲངས། ཧྲཱི་ཥྚྲཱི་ཧཿ་སོགས་ཀྱིས་མཆོད། ཨོཾ་མུཌྒ་ར་ཛཿ་ཞེས་སོགས་ཀྱིས་བསྒྲུབས་པའི་དཀྱིལ་འཁོར་པ་རྣམས་དང་དབྱེར་མེད་དུ་བྱ། དེ་ནས་སྤྱན་འདྲེན་ཡེ་ཤེས་
པ་དགུག་གཞུག་དབང་བསྐུར་རྒྱས་གདབ། མཆོད་བསྟོད་དག་པ་བཟླས་པ་གཏོར་མ་འབུལ་བ་སོགས་དཀྱུས་འགྲོ་ལྟར་རམ། རྒྱས་པར་ན་གཏོར་མ་འབུལ་བ་ཟ་མ་ཏོག་ནས་འབྱུང་བ་ཇི་ལྟ་བར་བྱའོ། །ཚུལ་འདི་ཡང་དགེ་སློང་
བློ་བཟང་བསྟན་འཛིན་གྱིས་ནན་ཆེར་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ངག་འདོན་བཞིན་བསྒྲིགས་པའི་ཡི་གེ་པ་ནི་རྗེ་དྲུང་བློ་བཟང་དབང་རྒྱལ་ལོ།། །།མངྒ་ལཾ། །

[019B]   ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་
འདི་སྤེལ། །སརྦ་ཛ་ག་ཏཾ།། །།



﻿༄༅། །འཇིགས་བྱེད་དང། རྟ་མགྲིན་སོགས་ཀྱི་དབང་གི་སྐབས་ཟིན་བྲིས་ཐོར་བུ་བཞུགས་སོ།།
   ༈      ༈    ་སྐྱབས་རྗེ་རྡོ་རྗེ་འཆང་གི་དྲུང་ནས་རྟ་མགྲིན་དབང་ཞུས་
པའི་གསང་མིང་དུ་སྣང་མཛད་རྡོ་རྗེ་དང། སྔ་མར་མཆོག་གི་དངོས་གྲུབ་དང། ཕྱི་མར་ཞི་བའི་དངོས་གྲུབ་འགྲུབ་པའི་སྐལ་ལྡན་དུ་གྱུར་ཏོ།།    ༈   
མར་བརྟེན་དགོས། རྣམ་རྟོག་གི་རྩ་བ་བདེན་འཛིན་མེད་པར་བྱེད་པ་ལ། སྔོན་དུ་རགས་པའི་ཉོན་མོངས་བྱིང་རྒོད་སོགས་དང་བྲལ་དགོས། དེ་འདྲའི་ཡིད་ཀྱི་ཉེས་པ་ལས་གྲོལ་བ་ལ་
སྔོན་དུ་ཕྱི་ནང་ལུས་ཀྱི་སྤྱོད་པ་ངན་པ་སྲུང་ཐུབ་པ་ཞིག་དགོས་པའི་གནད་ཀྱིས་ཡིན། ཨ་ཨི་ཨུ་རྀ་ལྀ་མཚུངས་པའི་ཡི་གེ་དེ་ལྔ་ལ་གསུམ་རེ་དབྱེ་ཞིང། ལྀ་ལ་རིང་པོ་མེད་པས་འདྲ་
བའི་ཡི་གེར་བཅུ་བཞི། ཨུ་ཏྟ་དང། ཨ་ནུ་དཏྟ་དང། སཱ་རི་ཏ་དང་གསུམ།    ༈    དཀྱིལ་འཁོར་གྱི་ལྷོ་སྒོར་བྱེད་པར་མོས་པ་དང། ཡང་དབང་བསྐུར་
བ་སོགས་ལྟར་ཤར་སྒོར་བྱེད། དཀྱིལ་འཁོར་གྱི་ཞལ་ལྷོ་སྒོར་ཕྱོགས་པར་མོས་པ་དང་གཉིས་ཡོད། ཡང་་སྐྱབས་རྗེ་རྡོ་རྗེ་འཆང་གི་དྲུང་ནས་འཇིགས་བྱེད་དཔའ་གཅིག་གི་དབང་ཐོབ་

[317A]༄༅། །པར་གསང་མིང་སྣང་མཛད་རྡོ་རྗེ་དང། མཆོག་གི་དངོས་གྲུབ་འགྲུབ་པའི་སྐལ་ལྡན་གྱུར།    ༈    རྒྱུ་དུས་ཀྱི་དཀྱིལ་འཁོར་མཐོང་བ་ཙམ་
མིན་པར་འབྲས་དུས་ཀྱི་དཀྱིལ་འཁོར་ཡང་ད་ལྟའི་སྒོམ་དཀྱིལ་དང་དབྱེར་མེད་དུ་མཐོང་བར་མོས་དགོས། འབྲས་དུས་ཀྱི་དཀྱིལ་འཁོར་དེ། འབྲས་དུས་ཀྱི་མིག་མ་གཏོགས་གཞན་
གྱིས་མི་མཐོང་བས་དེ་ཐོབ་པའི་མོས་པ་བྱ། མཐའ་རྟེན་ཆུ་དབང་གི་བརྟན་བྱེད་དེ། དཔེར་ན། ཚོན་གྱི་རྗེས་འདྲ་རྩི་གཏོང་བ་ལྟ་བུ་ཞིག་ཡིན། མིག་ཐུར་གྱིས་སྟོང་ཉིད་དོན་སྤྱིའི་
ཚུལ་གྱིས་རྟོགས་པ་དང། གཟུགས་བརྙན་གྱིས་རྗེས་ཐོབ་སྒྱུ་མ་ལྟ་བུ།    ༈   
ཅིག་ལྷར་བསྐྱེད་ཚེ། ཡེ་ཤེས་བགོ་ཏེ་ཕྱེད་རེ་བསྟིམ་ཚུལ་ཡང་སྩལ། གསང་དབང་ཐད་བྱང་སེམས་དམར་པོའི་དོད་སྐུ་མདུན་གྱི་ནང་མཆོད་རང་ལ་མཛད་སོང། འདིར་ཁོ་བོའི་
བསམ་པར། འཁོར་ལོ་དང་དུང་གཉིས་ལུང་རྟོགས་གཉིས་ཀྱི་མཚོན་བྱེད་ཡིན་འདྲ་སྙམ་པ་ཤར།    ༈       ༈    སྟ་གོན་

[317B] སྟ་གོན་གྱི་བསྲུང་སྟེ་རྨི་ལམ་བརྟགས་པར་གདམས་པ་མ་གཏོགས་སྟ་གོན་ཆ་ཚང་མཛད། སྟ་གོན་སྐབས་སྔགས་སྡོམ་ཕྱི་མ་གཉིས་བསྡུས་
པ་མཛད། དབང་དངོས་གཞི་སློམ་མ་ལྷར་གསལ་རྗེས། མེ་ཕྲེང་མ་སྟེར་གོང་གནས་གསུམ་འབྲུ་གསུམ་བཀོད་དེ། ལུས་འོད་གསལ་བར་གྱུར། ཅེས་སོགས་གསུངས། སྒོ་ཕྱག་
བོད་སྐད་དུ་བསྒྱུར་བའི་རྗེས་ཟློས་ཀྱང་མཛད། རིགས་ལྔའི་དབང་གི་སྐབས་ཡེ་ཤེས་པ་སྤྱན་དྲངས་པ་ཕྱེད་དབང་རྫས་ཀྱི་ལྷ་དང། ཕྱེད་སློབ་མ་ལྷར་གསལ་བ་ལ་ཐིམ། ཁམས་
གསུམ་པ་ཡི་རལ་གྲི་ཆེ། །ཞེས་པ་དོན་གྱི་རྡོ་རྗེ་དེ་བྱེད་ལས་རལ་གྲི་དང་འདྲ་བའོ། །སྲིད་པ་ངོ་བོ་ཉིད་ཀྱི་བདག་ཅེས་པའི་སྲིད་པ་ནི། འཁོར་བ་ལ་མི་བྱེད་པར་སྣང་ཞིང་སྲིད་པའི་
ཆོས་ལ་བྱེད། ངེས་པ་ལྔ་ལྡན་གྱི་ལོངས་སྐུ་ཡང། བུམ་དབང་གི་གྲོལ་འབྲས་ཀྱི་སྤྲུལ་སྐུའམ་གཟུགས་སྐུར་བསྡུས། གསང་དབང་གི་གྲོལ་འབྲས་གསུང་གི་རྡོ་རྗེ་ནི། དེས་ཆོས་
ཕུང་མཐའ་དག་ལ་རྫོགས་པར་ལོངས་སྤྱོད་པས་ལོངས་སྐུའོ། །དེ་ལྟར་ཡིད་ནི་རབ་དྭང་རྡོ་རྗེ་ཉིད་དུ་གྱིས།། །དེ་ལྟར། འདི་ལྟ་སྟེ། ཡིད་ནི། འོད་གསལ། རབ་དྭང། སྒྱུ་ལུས་ནི་

[318A]༄༅། །རྡོ་རྗེ་ཉིད་དུ་གྱིས། མི་ཕྱེད་པ་ཟུང་འཇུག་དེ་རིང་འགྲོ་བ། རླུང། བདེ་དཧུ་ཏིར་ཐིམ་པས། མྱུར་མྱུར་ལམ། རྟ་མགྲིན་ནི། གསུང་རྡོ་རྗེའི་ངོ་བོ་འདོད་ཆགས་རྣམ་
དག་གི་ཆ་ཡིན་པས། འདོད་ཆགས་ཐབས་རྒྱུད་ཡིན།    ༈    རང་ཉིད་འཇིགས་བྱེད་  ྾  ཞེས་སོགས་ཚོགས་ཞིང་ཐད། སྙིང་ཁའི་རྩ་འཁོར་མཚོན་པའི་སྣ་
ཚོགས་པདྨ། མི་ཤིགས་ཐིག་ལེ་དཀར་དམར་མཚོན་པའི་ཉི་མ། ཕྲ་བའི་རླུང་སེམས་མཚོན་པའི་ཧཱུཾ་ཡིག་དེ་ཡང་ཟླ་ཚེས་མེ་ལོང་ཡེ་ཤེས། ཧའི་མགོ་མཉམ་ཉིད་ཡེ་ཤེས། ཧའི་ལུས་
སོར་རྟོགས་ཡེ་ཤེས། ཨུ་བྱ་གྲུབ་ཡེ་ཤེས། ཐིག་ལེ་ནཱ་ད་ཆོས་དབྱིངས་ཡེ་ཤེས་སོ།། མཆོད་པ་འབུལ་ཚེ། སོར་མོ་བཅུ་རླུང་བཅུ། ཐལ་མོ་སྙིང་གར་སྦྱར་བ་རླུང་བཅུ་དཧུ་ཏིར་
འདུ་བ། ཡང་དབང་པོ་ལྔ་དང་ཡུལ་ལྔ་སྟེ། ཡུལ་དབང་རྣམ་ཤེས་བདེ་སྟོང་གི་ངོ་བོར་སྦྱར་བ། ཡང་གཡས་གཡོན་སོར་མོས་སྒྱུ་ལུས་དང་འོད་གསལ། ཐལ་མོས་ཟུང་འཇུག་མཚོན་
རྒྱུད་ཕྱི་མ་ལས། རྡོ་རྗེ་ལོངས་སྤྱོད་བཞི་དང་ལྡན། །ཞེས་པ་སྐུའི་རྡོ་རྗེ་ལོངས་སྤྱོད། གསུང་  ྾  ཐུགས་  ྾  ཡེ་ཤེས་སེམས་དཔའི་ལོངས་སྤྱོད་དང་བཞིའོ། །འདི་རྡོ་རྗེ་འཆང་ལོངས་

[318B]    ༈    གཞལ་ཡས་ཁང་གི་སྟེང་འོག་ཕྱོགས་མཚམས་ཐམས་ཅད་ནས་འཇུག་པ་རྡོ་རྗེ་སེམས་དཔའི་འཇུག་པ་
དམ་ཚིག་པའི་སྤྱི་བོ་ནས་འཇུག་པ་ཡེ་ཤེས་སེམས་དཔའི་འཇུག་པ། ཀུན་རིག་ལ་ཡེ་ཤེས་པ་ཤར་སྒོ་ནས་འཇུག་པ་ལྟ་བུ་རྡོ་རྗེ་སློབ་མའི་འཇུག་པ། དབང་གི་སྒོ་དབྱེ་སྐབས་རྩིག་པ་གཏེགས་
པའི་འོག་ནས་འཛུལ་བ་རྡོ་རྗེ་ཤུགས་ཀྱི་འཇུག་པ་དང་བཞི།    ༈    ཕ་ལས་ཐོབ་པའི་རྒྱུས་པ། རྐང། ཁུ་བ་གསུམ། མ་ལས་ཐོབ་པའི་ཤ། ཁྲག་
པགས་པ་གསུམ། ཡང་ན། འབྱུང་བ་བཞི་རྩ་ཐིག་གཉིས་བཅས་སོ།།    ༈    དམ་ཚིག་སེམས་དཔའ་རགས་པ་གནས་སྐབས་པའི་ལུས། ཡེ་
ཤེས་སེམས་དཔའ་ཤིན་ཏུ་ཕྲ་བའི་རླུང། ཏིང་འཛིན་སེམས་དཔའ་ཤིན་ཏུ་ཕྲ་བའི་སེམས་དང་ཆོས་མཐུན། དེ་བསྒོམས་པས་གཞིའི་སེམས་དཔའ་གསུམ་སྦྱངས། ལམ་འབྲས་ཀྱི་
གསུམ་འགྲུབ་པའི་དགེ་རྩ་སྨིན་པར་བྱེད།    ༈    རྣམ་སྣང་གི་རིགས་ཀྱི་སྒྲུབ་པ་པོ་ལ་བཙོ་བླག་མཁན། རིན་འབྱུང་ལ་ཕྲེང་བ་བརྒྱུས་མཁན། འོད་དཔག་

[319A]༄༅། །མེད་ལ་གར་མཁན། དོན་གྲུབ་ལ་བཟོ་བྱེད་མཁན། མི་བསྐྱོད་པའི་རིགས་ལ་གདོལ་པའམ་རིགས་ངན་གྱི་བུ་མོ་སྨེ་ཤ་ཅན་དགོས།    ༈    དང་པོ་
བསྐྱེད་པའི་སྒོ། སྤྲོ་བའི་སྒོ། མཛད་པའི་སྒོ། བསྡུ་བའི་སྒོ། འདྲེས་པའི་སྒོ། དབང་བསྐུར་བའི་སྒོ། གདན་ལ་འཁོད་པའི་སྒོ།    ༈    རིན་
འབྱུང་སྐུ། དོན་གྲུབ་གསུང། རིགས་དྲུག་པར་མི་བསྐྱོད་པར་འདུ། རྡོ་རྗེ་གསུམ་དུ་མ་འདུས་པའི་ལྷ་མེད་པ་ལྟར། ཡི་གེ་གསུམ་དུ་མ་འདུས་པའི་ས་བོན་མེད་པས་མི་ཏྲ་རྡོར་
   ༈    དོ་ལིའམ་ཁྱོགས་ཀྱི་བཟླས་པ། ཁྲོས་པའི་  ྾  ཁྲོ་བོའི་  ྾  གོང་བུའམ་འགོག་པའི་བཟླས་
པ་དང་ལྔ། རྗེ་གུང་ཐང་པས། ཚེ་གཟུངས་ཀྱི་པུནྱ་ལྔས་ཕར་ཕྱིན་དང་པོ་ལྔ་དང། ཛྙཱན་ཤེས་རབ་སྟེ་ཕར་ཕྱིན་དྲུག་པ་ལ་སྦྱར།    ༈    བུམ་
དབང་དང་འབྲེལ་བའི་མཆོད་པ། བསྐྱེད་རིམ་སྨིན་བྱེད་ཀྱི་མཆོད་པ་ནི། ཕྱི་མཆོད་དང། ནང་གི་རྫས་ཀྱི་མཆོད་པ་དང། གསང་དབང་འབྲེལ་བའི་མཆོད་པ། འོད་གསལ་སྨིན་

[319B] དེའི་རྒྱུ་མཐུན་གྱི་མཆོད་པ་རྣམས་དང། དེ་ཁོ་ན་ཉིད་ཀྱི་མཆོད་པ་ནི། དབང་བཞི་པ་དང་འབྲེལ་བའི་མཆོད་པ། ཟུང་འཇུག་གི་སྨིན་བྱེད་དང། དེའི་རྒྱུ་མཐུན་གྱི་
མཆོད་པའོ།།    ༈    ཚུར་མྱུར་བ་བྱས་ནའང་རླུང་མྱུར་དུ་འདུ་བའི་རྟེན་འབྲེལ་དུ་འགྱུར་བ་འོད་ཟེར་སྤྲོ་བསྡུ་སོགས་ལའང་འདྲ།    ༈   
དྲན་ཚུལ། ཕ་མ་ལྟ་བུར་དྲན་པ་ཐ་མ་དང། ཡི་དམ་དང་དབྱེར་མེད་དུ་དྲན་པ། ཕྱོགས་བཅུའི་རྒྱལ་བ་སྲས་བཅས་དང་ངོ་བོ་དབྱེར་མེད་དུ་དྲན་པ། སྣོད་བཅུད་དག་པ་རབ་
འབྱམས་སུ་མོས་ནས་བརྟན་གཡོ་ཐམས་ཅད་བླ་མའི་རྣམ་རོལ་དུ་བལྟ་བས་དྲན་ཚུལ་ཡོད། དེས་གང་སྣང་བླ་མ་དྲན་པའི་རྐྱེན་དུ་འཆར།    ༈    ཧཱུཾ་གིས་ཕྱུང། ཨོཾ་
གྱིས་རྔུབ། ཨཿ་ས་གནས།    ༈    རྒྱབ་བྱེས་སམ་ལྟག་སྤྲོད་ཀྱི་རྡོར་བཟླས་ནི། སྟེང་འོག་གི་སྣ་རྩེ་ནས་རྡོར་བཟླས་བྱ་བ།    ༈   
ཆེའི་ལུགས། ཐུར་སེལ་དང་མཉམ་གནས་ཧཱུཾ་གྱིས་ཕྱིར་སོང་བ་དང། སྲོག་འཛིན་དང་གྱེན་རྒྱུ་གཉིས་སྟེང་དི་སྣ་རྩེ་ནས། ཨོཾ་གྱིས་ཚུར་ཞུགས་ནས། ཨཿ་ས་གནས་པ། འབྲོས་འདེད་

[320A]༄༅། །ཀྱི་རྡོར་བཟླས་སམ། འོག་སྒོ་འབྱེད་འཛུམ་གྱི་རྡོར་བཟླས་ཀྱང་ཟེར།    ༈    རྡོར་སྐྱིལ་གྱིས་
སྐྱིལ་ཀྲུང་བཞི་ལྡན། མཉམ་གཞག་གིས་བདེ་སྟོང་ཏིང་འཛིན། མཐེབ་རྩེ་སྦྱར་བས་གཏུམ་མོ་འབར། མཆན་གསང་ཕྱེ་བས་བྱིངས་རྨུགས་འགོག་པ་དང། འདིར་རླུང་གི་རྟེན་འབྲེལ་
ཡང་ཡོད་སྙམ། ལུས་འདྲོང་བས་རྩ་རླུང་ཐིག་ལེ་རང་མལ་དུ་འབབ། མིག་སྣ་རྩེར་ཕབས་པས་སྣ་རྩེ་གསུམ་གྱི་ཏིང་འཛིན་འགྲུབ། དགུ་ཕྲུག་གིས་རྣམ་རྟོག་གཞོན་རླུང་བཅས་སྦྱོང་
   ༈    འབྲིང་འབུམ་ཕྲག་གཅིག་པའམ་བདེ་མཆོག་ནམ་མཁའ་དང་མཉམ་པའི་རྒྱུད་འབུམ་ཕྲག་གཅིག་པ། དེ་ལས་བཏུས་པ་བདེ་
མཆོག་ཉུང་ངུའི་རྩ་རྒྱུད་ལེའུ་ང་གཅིག་པ་བོད་དུ་བསྒྱུར། བཤད་རྒྱུད་ལ། མཁའ་འགྲོ་འབྱུང་བ་ཀུན་སྤྱོད་དང། ཞེས་སོགས་ལྟར། རྡོ་རྗེ་མཁའ་འགྲོ། སྡོམ་འབྱུང། མཁའ་འགྲོ་
མ་ཀུན་སྤྱོད། མངོན་བརྗོད་བླ་མ་སྟེ་ཐུན་མོང་མ་ཡིན་པ་བཞི་དང། བདེ་ཀྱེ་ཐུན་མོང་གི་བཤད་རྒྱུད་སམྦྷུ་ཊའཾ་ཁ་སྦྱོར་བསྣན་པས་ལྔའོ། །ཕག་མོ་མངོན་འབྱུང། མངོན་བརྗོད་

[320B] ཕྱོགས་མཐུན་ནི། ཧེ་རུ་ཀ་མངོན་འབྱུང། རྣལ་འབྱོར་མ་བཞི་ཞལ་སྦྱོར་བའི་རྒྱུད། མཁའ་འགྲོ་རྒྱ་མཚོ་གསུམ་མོ།། ཧེ་རུ་ཀ། ཧེ་ཏུ། རྒྱུའི་
དོན་དང། རུ་དཧི་ར། ཁྲག་དང། དྲ་བ། བཀོད་པ་བཅས་ལ་འཇུག་ཨཏྨཀ་བདག་ཉིད།    ༈    ཚོར་བ་བདེ་
བའི་རྟེན་གཏུམ་མོའི་མེའི་གནས་ལྟེ་བ། ངག་སྨྲ་བ་བཟའ་བཏུང་སོགས་ཀྱི་འདུ་ཤེས་འཇུག་ཤེས་དྲུག་ལས་བྱུང། འཇུག་ཤེས་ཡུལ་ལ་གཡོ་བའི་རྐྱེན་རླུང་དང་སྒྲས་བྱེད། སྒྲའི་བྱེད་
པ་ལྕེ་རྐན་གཡོ་བྱེད་ཀྱི་རླུང་འབྱུང་འཇུག་ལས་རང་གཞན་གྱི་འདུ་ཤེས་གསལ་བར་བྱེད་པའི་གནས་མགྲིན་པ། མཚུངས་ལྡན་འདུ་བྱེད་རྣམས་ཡུལ་ལ་འཕྲོ་བ་དང། སྐྱེས་བུའི་འགྲོ་
འདུག་གི་གཡོ་འགུལ་གྱི་གནས་ཀྱི་གཙོ་བོ་རྐང་པའི་ལོང་བུ། རྣམ་ཤེས་ཀྱི་རྟེན་སྲོག་འཛིན་ཤིན་ཏུ་ཕྲ་བའི་གནས་སྙིང་ག་སྤྱིར་གྱི་ཆུ་སྲིན། འབྲུག་སྦྲུལ་འཕྲད་པའི་བུ་མཇུག་མ་པ་ཊ་
རིས་སུ་ཡོད། ངང་པ་ཀླུ་ཟ་བ་ནི། སྦལ་སྤྲུལ་ཟ་བ་ཞིག་གམ་བརྟག་ཀེང་རུས་རུལ་བ་སོགས་ཀྱིས་བདག་མེད་གཉིས་དང། མི་རྟག་པ། མི་གཙང་བ། སྡུག་བསྔལ་བ་སོགས་

[321A]༄༅། །བསྒོམ་དགོས་པ་མཚོན། ཤིང་བརྒྱད་ཀྱི་རྩ་དབུ་མ། དེའི་རྩ་བའི་ཕྱོགས་སྐྱོང་གིས་ཐུར་སེལ། རྩེ་མོའི་ཞིང་སྐྱོང་གིས་སྲོག་འཛིན་མཚོན། དུར་ཁྲོད་ཀྱི་ཕྱོགས་སྐྱོང་
འཇིག་རྟེན་ལས་འདས་པ། སྤྱན་འདྲེན་པ་དཀར་ཕྱོགས་པ། ཕུར་གདབ་བྱ་ཡུལ་ནག་ཕྱོགས་པའོ།། ཆུ་བརྒྱད་ཀྱི་སྙིང་རྗེ་བྱང་སེམས། ཀླུ་བརྒྱད་ཀྱིས་ཕྱིན་དྲུག་བསྡུ་བཞིས་འགྲོ་བའི་
རེ་བ་སྐོང་བ། སྤྲིན་བརྒྱད་ཀྱི་ཀུནྡ་ལྟ་བུའི་བྱང་སེམས། རི་བརྒྱད་ནི་གཉིས་སྣང་གིས་མི་གཡོ་བ། གྲུབ་ཆེན་གྱིས་རྣལ་འབྱོར་པ་མཚོན། གཙུག་རྒྱན་མི་བསྐྱོད་པ། རྣ་རྒྱན་འོད་
དཔག་མེད། མགུལ་རྒྱན་རིན་འབྱུང། གདུ་བུ་རྣམ་སྣང། སྐ་རགས་དོན་གྲུབ་སྟེ་དཔའ་མོར་ཕྱག་རྒྱ་ལྔ།    ༈    ཕག་
མོ་ཆོས་སྐུ་བདེ་ཆེན་ལ། རྣམ་སྣང་གཟུགས་ཕུང་རྣམ་དག་གིས་བརྒྱན་པ་ཆོས་སྐུ་ལ་གཟུགས་སྐུ། མཁའ་འགྲོ་མ་བཞི་ལ་རིན་འབྱུང་གིས་རྒྱས་བཏབ་པ་སོགས་རིགས་ཅན་ལ་རིགས་
ཀྱི་རྒྱས་བཏབ་པ། རྗེ་གུང་ཐང་པས། ཕྱི་མཆོད་ནི་བུམ་དབང་བསྐྱེད་རིམ། ནང་མཆོད་གསང་དབང་དང་སྒྱུ་ལུས། གསང་མཆོད་ཤེས་དབང་དང་འོད་གསལ་དེ་ཁོ་ན་ཉིད་ཀྱི་

[321B] ལམ་ཟུང་འཇུག་དང་འབྲེལ་བའི་མཆོད་པ།    ༈    འཇིགས་བྱེད་ལ། རྒྱུ་འབྲས་ཀྱི་རྡོ་རྗེ་འཛིན་པ་གཉིས་ཀར་འཇམ་དཔལ་གྱི་
ཞལ་དངོས་སུ་ཡོད་པ། ཕྱག་ཐམས་ཅད་ཀྱིས་སྡིགས་མཛུབ་མཛད་པ། རྒྱུ་མ་དང་མེ་ཐབ་འཛིན་པ། ཁ་ཊྭཾ་ག་སྐྱེས་བུ་གསལ་ཤིང་ལ་བསྐྱོན་པ་དང་ལྔས་ཁྱད་ཆོས་ལྔ་བསྟན་
   ༈    པདྨ་དཀར་ལ་དམར་བའི་མདངས་ཆགས་པ་ནི། ཐབས་ཤེས་དབྱེར་མེད་ཀྱི་མཚོན་བྱེད། ཡན་ལག་བརྒྱད་ལྡན་གྱི་ཆུ་མཚོ་ནི། སྒྲུབ་པ་པོའི་རྒྱུད་ཀྱི་
ལམ་གཙོ་གསུམ་མཚོན། འདོད་འབྱུང་དཔག་བསམ་གྱི་ཤིང་ནི། སྒྲུབ་པ་པོའི་རྒྱུད་ཀྱི་ཕྱིན་དྲུག་དེའི་མེ་ཏོག་རྣམས་སེམས་བསྐྱེད་ཉེར་གཉིས། འབྲས་བུ་རྣམས་ནི་བསྡུ་བཞིའི་
དངོས་པོ། ཀླུ་གཉིས་ནི་བདེན་སྟོང་སྒྱུ་མ་ལྟ་བུར་རྟོགས་པའི་བློ་དང། བདག་པས་གཞན་གཅེས་པའི་སྙིང་རྗེའི་ཡོན་ཏན་རྣམས། པདྨ་ངེས་འབྱུང་དང་བྱང་སེམས་ལ་ངོས་བཟུང་བ་
གཉིས། ཟླ་ཉི་བྱང་ཆུབ་ཀྱི་སེམས་གཉིས། དཔག་བསམ་ཤིང་སྡོང་པོ། ཡལ་ག་ལོ་མ་འབྲས་བུ་གསལ་འདེབས་པ་ནི། སྔགས་ལ་གཞོལ་བས་རྩ་འཁོར་གསལ་འདེབས་པ་མཚོན་

[322A]༄༅། །དེ་ཡང་དབུ་མ་ལས་གནས་ལྔའི་རྩ་འདབ་གྱེས་པ་ལ་གནད་དུ་བསྣུན་པས་ལས་རླུང་འགག་ཏེ་རྟོགས་པ་སྐྱེ་བའི་བདེ་ཆེན་གྱི་རྩ་འདྲེན་རྩ་རླུང་ལས་སུ་རུང་བའི་སྟེང་ནས་ཡོང་དགོས་
པས་དེ་མཚོན་བྱེད་དང། སེངྒེ་བརྒྱད་ཀྱིས་སྟོབས་དང་མི་འཇིགས་པ་མཚོན། ལྷུང་བཟེད་ནང་གི་མཆོད་སྟོང་གིས་ཞིང་ཁམས་མཚོན། འཇམ་བཞད་འཇིགས་མེད་དབང་པོས་གསུངས་
ཁྲི་ནི་སྤངས་རྟོགས་དེར་ཤར།    ༈    གླེགས་རལ། རྗེའི་རྣམ་པ་གསུམ་འཆད་རྩོད་རྩོམ་པ། དེ་ལུང་དང། མཉམ་གཞག་ལྷུང་བཟེད་རྟོགས་པ།    ༈   
པད་འབྱུང་གི་ཞྭ་དམར་པོ་ཞིག་པཎ་ཆེན་ལ་ཕུལ་བ་སེར་པོ་བསྒྱུར་ནས་མནབས་པས་པཎ་ཞྭ་ཟེར། ལྷུང་བཟེད་མདོག་ནག་པོས་འགྱུར་མེད་ཡོངས་གྲུབ། བདུད་རྩིས་བདེ་ཆེན་ཡེ་ཤེས་
ཐུབ་པ་སོར་བཞི། རྡོ་རྗེ་འཆང་ཚོན་གང།    ༈    ནང་ཡོན་ཏན་དེ་ལྡན། གསང་བ་ལྷག་པའི་ལྷ་དང་ངོ་བོ་དབྱེར་མེད་དུ་གསོལ་འདེབས་དང། ཡང་
ཞི་རྒྱས་དབང་དྲག་གི་ལས་སོ་སོའམ་རབ་འབྱམས་འགྲུབ་པའི་གསོལ་འདེབས་དང། དེ་རྗེས་བླ་མའི་ཐུགས་ཀ་ནས་ལྷ་མོ་བུམ་པ་བདུད་རྩི་བསྒྲུབ་བྱ་གནས་པའི་ཟླ་བ་རྣམས་ལས་མཐུན་

[322B] དྲག་པོ་ལ་ཁྲོ་བོ་གཤིན་རྗེ་གཤེད་ཕྱག་ན་གྲི་གུག་དང། ཐོད་པ་འཛིན་པ་སྤྲོས་ནས་ལས་མཛད་པའི་དམིགས་པ་བྱའོ། སྐུ་ཡིས་ཆེ་ཞིང་གསུང་གི་གསལ། །ཐུགས་
ཀྱིས་མྱུར་ཞིང་ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་དང་རྩོམ་པའོ།། ཆར་འབེབས་ལ་དེ་ལྟར་གསོལ་བ་བཏབ། བླ་མའི་ཐུགས་ཀར་ཉི་གདན་ལ་
མཾ་དམར་སེར་གྱི་ཐིག་ལེར་ཏིང་འཛིན་སེམས་དཔའ་ཧཱུཾ་གིས་མཚན་པའི་མཾ་དང་བཅས་པ་དེ་ལས་འོད་ཟེར་འཕྲོས་པའི་སྣེ་མོར་རྗེ་བླ་མ་རེ་བཞུགས་པ་ལ། གང་ལ་ཅི་གནས་ཀྱི་ཀླུ་རྣམས་
ཀྱི་སྤྱི་བོར་བཞུགས་ཏེ་བདུད་རྩིའི་རྒྱུན་བབས་པས་དེ་རྣམས་ཀྱི་སྡིག་སྒྲིབ་སྨེ་གཙོག་སོགས་སྐྱོན་རིགས་ཞི་ཞིང། བླ་མར་དད་དེ། གསོལ་འདེབས། ཕྱག་འཚལ། མཆོད་བསྐོར་བྱེད་
པར་མོས། ཡང་རྗེ་བླ་མ་དེ་རྣམས་སེམས་ཅན་རེ་རེའི་སྤྱི་བོར་བཞུགས་ནས་བདུད་རྩིའི་རྒྱུན་གྱིས་སྡིག་སྒྲིབ་སྤྱི་དང། བཙའ་ཐན་སོགས་འབྱུང་བའི་ལས་ངན་བྱང་ཞིང། རྩི་བཅུད་
སོགས་འཕེལ་བའི་མོས་པ་བྱ།    ༈    རྒྱ་བོད་ཀྱི་མཁས་གྲུབ་ཀུན་གྱི་ཐུགས་དམ་གྱི་མཐིལ། ཚོགས་གཉིས་རབ་

[323A]༄༅། །འབྱམས་སྡུད་པའི་ལག་པ། སྡིག་པ་དང་ལྟུང་བ་ཐམས་ཅད་སྲེག་པར་བྱེད་པའི་དུས་མཐའི་མེ་ལྟ་བུ། མཆོག་མཐུན་དངོས་གྲུབ་ཐམས་ཅད་མྱུར་དུ་འགུགས་པའི་ལྕགས་ཀྱུ་
ལྟ་བུར་མདོ་རྒྱུད་དུ་མ་ནས་ལེགས་པར་བསྔགས་པའི་བླ་མའི་རྣལ་འབྱོར། གྲུབ་མཆོག་དྷརྨ་བཛྲ་ཡབ་སྲས་ཀྱི་གསུང་རྒྱུན་ཐུན་མོང་མ་ཡིན་པ།    ༈   
འཇིགས་བྱེད་གཙོ་བོར་བྱེད་པ་དང། གནོད་མཛེས་གཙོ་བོར་བྱེད་པའི་ལུགས་གཉིས་ཡོད། ཧཱུཾ་མཛད། གནོད་མཛེས། རྡོ་རྗེ་ས་འོག་གསུམ་དོན་གཅིག་ཁྲོ་བཅུའི་སྔགས་
རྭ་ལུགས་ལ་ཡེ་ཤེས་ཞབས་ལུགས་ཀྱི་ཁྲོ་བཅུའི་སྔགས་དང། ལྷོ་བྲག་གྲུབ་ཆེན་སོགས་ཀྱིས། རྣམ་འཇོམས་ཀྱི་ཨོཾ་ཧ་ར་ཧ་ར་བཛྲ་སོགས་བཟླ། ལ་ལས་འདུས་པའི་ཡམཱནྟ་ཀྲྀཏ་
སོགས་དང། འགའ་ཞིག་གུར་མགོན་ཁྲོ་བཅུའི་སྔགས་བཟླ་བར་བཞེད་ཀྱང། སྔགས་རིམ་ཆེན་མོར་འབྱུང་བ་བཞིན་རྡོ་རྗེ་གུར་ནས་འབྱུང་བའི་གཙུག་ཏོར་འཁོར་བསྒྱུར་གྱི་ཕྲེང་སྔགས་
བཟླ་བ་དགེ་ལུགས་པར་གྲགས་ཆེ། གཙོ་བོ་འཕོ་བར། བསྲུང་བ་ལ་གནོད་མཛེས། བཟློག་པར་འཁོར་བསྒྱུར། དབང་འདོད་རྒྱལ། ཆར་འབེབས་ལ་སྟོབས་པོ་ཆེ་སོགས་སྒྲོན་

[323B] བསྒྲུབ་བྱ་སྤ་བར། སྙིང་ཁའི་ཧཱུཾ་གྱི་ཐིག་ལེའི་ནང་སྟེང་དུ་བླ་མ། གཡས་གཡོན་དུ་ཕ་མ་སྤུན་ཟླ་ནོར་རྫས་སོགས་བཀོད་པ་དང། ཆོས་འབྱུང་གིས་འབྲས་དུས་
ཀྱི་བདེ་སྟོང་ཡེ་ཤེས་འོག་ཕྲ་ཞིང་སྟོད་ཡངས་པ་ལས་དང་པོ་བ་ནས་རིམ་གྱིས་ཡོན་ཏན་ཇི་མཐོར་འགྲོ་བ། ཕྱི་དཀར་བས་ཨ་སྟོང་ཉིད་ཟུར་གསུམ་གྱིས་དེ་ལ་རྣམ་ཐར་སྒོ་གསུམ་དང་
སྐུ་གསུང་ཐུགས་གསུམ། ནང་དམར་བ་དང་བྷ་གའི་དབྱིབས་སུ་ཡོད་པས་བཾ་བདེ་ཆེན་ཡེ་ཤེས་རྟེན་བརྟེན་པ་ཐམས་ཅད་དེར་ཆུད་པ། སྔོན་བྱུང་གི་གླེང་གཞི་ལྟར་ལམ་འབྲས་ཀྱི་
ཡོན་ཏན་ཐམས་ཅད་བདེ་སྟོང་གི་ཡེ་ཤེས་སུ་འདུ་ཞིང་དེའི་རྣམ་འཕྲུལ་དང། དེ་བསྒོམས་པས་འགྲུབ་པར་སྟོན་པའོ། །རའི་རྩ་བའི་ཆུ་སྲིན་གྱིས་འགྲོ་བ་རྣམས་སྙིང་རྗེས་མི་གཏོང་
བ་མཚོན། རྡོར་སེམས་དང། རྣམ་སྣང་གི་ཞབས་སྟབས་བྲག་དཀར་བས་བརྐྱངས་བསྐུམ་དང། འཇིགས་མེད་དབང་པོས་འཇིགས་བྱེད་གནང་སྐབས་སྐྱིལ་ཀྲུང་གསུངས་པ་ཁ་ཀྱ་
དར་རྒྱས་ཚང་གིས་གསུངས། རྡོ་རྗེ་ལ་གནས་པའི་འཁོར་ལོ། འཆང་བཟུང་གི་རྩིབ་རྡོ་རྗེ་ཡོངས་རྫོགས་བྱ་བ། འཁོར་ལོའི་ལྟེ་བར་རྡོ་རྗེ་བཀོད་པ་དང། རྡོ་རྗེ་ཕྱེད་པའི་ཡུ་བ་ཅན་

[324A]༄༅། །དུ་བཤད་པ་སོགས་ཡོད། གསེར་གྱི་སྐེ་རགས་བཞི་བརྩེགས་དང། ཉིས་བརྩེགས་ཀྱི་ལུགས་གཉིས། བྱ་འདབ་ཅེས་པ་བྱའི་འདབ་མ་ལ་དཔེ་བླངས་པས་ཡིན། འདོད་སྣམ་
གཟུངས་སྣམ། སྟེགས་བུ། ཁ་ཁྱེར།    ༈   
ལུས་དཀྱིལ་དང་བསྟུན་ན་ཡིད་ཀྱི་རྣམ་ཤེས་སྒྲིབ་བྲལ་མཚོན་པ་དང། ཡང་ན་རི་དྭགས་ལ་གཞན་གྱིས་བདག་བཟུང་མེད་པས་བདག་མེད་མཚོན། དེ་ཆོས་འཁོར་གྱི་གཡས་གཡོན་
དུ་གནས་པས། བདག་མེད་སྟོན་པའི་ཆོས་འཁོར་བསྐོར་བར་མཚོན་ནམ། ཞེས་པཎ་ཆེན་ངོ་མཚར་རྒྱ་མཚོའི་གསུངས། དུར་ཁྲོད་ཀྱིས་བདག་མེད་གཉིས། རོ་བམ་རིལ་སྐམ་རློན་
རྙིང་རུལ་རྙིད་པ་ཀེང་རུས་འཐོར་བ་སོགས་ཀྱིས་མི་སྡུག་པ་དང། མི་རྟག་པ་སྡུག་བསྔལ་བ་སོགས་སྐྱེས་བུ་ཆུང་འབྲིང་གི་ལམ། སྤྲིན་བརྒྱད་ཀྱིས་ཐུན་མོང་དང། ཐུན་མོང་མ་ཡིན་
པའི་སྙིང་རྗེ་དང། ཀུནྡ་བྱང་སེམས། དེ་ལས་ཆར་བབས་པས་སྙིང་རྗེས་ཆོས་སྟོན་པ་དང། ཆུས་བྱང་ཆུབ་ཀྱི་སེམས། ཀླུ་ཡིད་བཞིན་གྱི་ནོར་བུ་ཐོགས་པས་སྤྱོད་པ་ཕྱིན་དྲུག་

[324B] དེ་ཆུ་ལ་གནས་པས་བསམ་པ་སེམས་བསྐྱེད་དང་མ་བྲལ་བ། ཤིང་གིས་རྩ་དབུ་མ། དེའི་རྩ་བའི་ཕྱོགས་སྐྱོང་གིས་ཐུར་སེལ། རྩེ་མོའི་ཞིང་སྐྱོང་གིས་གྱེན་གྱུ། མེས་
གཏུམ་མོ་དང། སྒྲིབ་པའི་བུད་ཤིང་བསྲེག་དགོས་པ། རིས་བདེན་འཛིན་སོགས་རྣམ་རྟོག་གིས་མི་ཕྱེད་པའི་བདེ་སྟོང། བྱ་དང་གཅན་གཟན་གནོད་སྦྱིན་སོགས་འཕྲིན་ལས་བཞིས་
འགྲོ་དོན་མཛད་པ། སྒྲུབ་ཐོབ་ཀྱི་ལམ་སྒོམ་པ་པོའི་རྣལ་འབྱོར་དང། ཐུན་མོང་གི་གྲུབ་པ་བརྒྱད། མཆོད་རྟེན་གྱིས་འཇིག་རྟེན་ལས་འདས་པའི་དངོས་གྲུབ་བརྒྱད་དང། ཆོས་སྐུ་
དེ་ལྟ་བའི་ལམ་དེ་ཡང་དགའ་བཞི་ལུགས་འབྱུང་ལྡོག་བསྒོམ་པ་ལས་འགྲུབ་པས་རེ་རེའང་བརྒྱད་མཚན་དུ་བྱས། ཞིང་སྐྱོང་ཕྱོགས་སྐྱོང་གི་སྤྲུལ་པ་ཡིན་པར་གོ་ཆོད། གཞོན་པའི་གདོང་
ཅན། འཛམ་གླིང་སྐྱོང་བ་ཕྱོགས་སྐྱོང། ཡུལ་བྱེ་བྲག་སྐྱོང་བ་ཞིང་སྐྱོང་དང། ཡང་ཕྱོགས་འདི་སྐྱོང་བ། ལུང་པ་སོ་སོ་སྐྱོང་བ་ཞིང་སྐྱོང་ལྟ་བུ་ལྟོས་ས་ལྟོས་འཇོག་དང། རྒྱ་ཆེ་ཆུང་
གིས་འཇོག་ཕུར་ལྕོག་བྱམས་པས། སྤྲིན་ཐམས་ཅད་སྤྲུལ་མགོ་ཅན་དུ་གསུངས་པ་ཞིང་སྐྱོང་ལྟར་ཀླུའི་སྤྲུལ་པ་ཡིན་རྒྱུ་རེད། གྲུབ་པ་དོན་གྱི་འོད་གསལ་ཡན་ཆད་ལ་གནས་པ་

[325A]༄༅། །རིག་འཛིན་དེ་མན་ཆད་ཀྱི་བསྐྱེད་རྫོགས་ལ་གནས། དམ་ཚིག་སྤྱོད་པ་དབང་བཞི་ཐོབ་ཅིང་དམ་སྡོམ་ལ་གནས་པ། ཞེས་དང། ཡང་ན། ཐུན་མོང་གི་གྲུབ་པ་བརྒྱད་
ཐོབ་པ། ཚེའི་རིག་འཛིན་བརྙེས་པ། རྒྱན་དྲུག་ཅང་ཏེའུ་ཐོད་པ་སོགས་ཐོགས་ནས་དམ་ཚིག་གི་བརྟུལ་ཞུགས་འཆང་བ། བཅོམ་ལྡན་འདས་ལ་བལྟ་བ་ནི། དཀྱིལ་འཁོར་གྱི་གཙོ་བོ་
ལ་ཕྱོགས་པ་དང། གཙོ་བོ་འཇིགས་བྱེད་ཀྱི་རྣལ་འབྱོར་ལ་གནས་པ། འཇིགས་མེད་དབང་པོས། སྟོང་ཉིད་ལ་རྩེ་གཅིག་ཏུ་མཉམ་པར་གཞག་པ་ལ་བྱེད་གསུངས། གཅེར་བུས་
སྒྲིབ་གཡོགས་མེད་པ། སྐྲ་གཤིག་པས་མྱང་འདས། ཅང་ཏེ་སོགས་ཐོགས་པས་གཞན་དོན་བྱེད་པ་མཚོན་པར་ཡང་གསུངས། གཞི་ལམ་འབྲས་བུའི་འོད་གསལ་མཚོན་པའི་རླུང་
དཀྱིལ་ཟླུམ་པོ། མངོན་སྤྱོད་དང་ཞེ་སྡང་ལམ་བྱེད་ཀྱི་གནད་མཚོན་པས་ཁ་དོག་ནག་པོ། གཏུམ་མོས་མཚོན་པའི་རྫོགས་རིམ་གྱི་སྨིན་བྱེད་ཁྱད་པར་ཅན་དུ་འགྱུར་བའི་གནད་ཡོད་པས་
དམར་མདངས་ཆགས་པ། མེ་རླུངས་དྲག་ཏུ་འདྲེས་པས་རླུང་དྲག་ཏུ་གཡོ་བའི་རྣམ་པ་ཅན། པདྨས་འཁོར་བའི་སྐྱོན་གྱིས་མ་གོས་པ། ཉི་མས་བྱང་ཆུབ་ཀྱི་སེམས་སྨིན་པ། ཟླ་བས་

[325B] བདེ་སྟོང་ཡེ་ཤེས་རྣམ་པ་ཨ་ཡིག་དང་པོ། འོད་གསལ་གྱི་སེམས་མཚོན་པའི་ཟླ་བའི་དཀྱིལ་འཁོར་མེ་ལོང་ཡེ་ཤེས་ཀྱི་ངོ་བོ་ཟླ་བ་ལས་བྱང་
ཆུབ་པ། དྷཱི་ཡིག་རང་སྒྲ་སྒྲོགས་པ་བར་དོའི་ངག་སྒྱུ་ལུས་དང་ལོངས་སྐུའི་གསུང་མཚོན། རལ་གྲིས་དེ་དག་གི་ཡིད་མཚོན། མིར་སྐྱེ་བའི་ལས་བསགས་ནས་སྨིག་རྒྱུའི་སྔ་ལོགས་
བར་གཞིའི་ཚོགས་ལམ། སྨིག་རྒྱུ་ནས་བར་དོ་ཤི་བའི་འོད་གསལ་བར་གཞིའི་སྦྱོར་ལམ་སྟེ་མོས་སྤྱོད་ཀྱིས། ཉིད་མཚམས་སྦྱར་ཏེ་མངལ་དུ་ཟླ་བ་བཅུ་གནས་པ་གཞིའི་ས་བཅུ། མངལ་
གནས་མགོ་མཇུག་བསྒྱུར་ནས་བཅུ་གཉིས་པ་དཔེ་མེད་ཀྱི་ས། རླུང་གིས་འཕུལ་ནས་ཕྱིར་མ་བཙས་བར་བཅུ་གསུམ་པ་ཡེ་ཤེས་ལྡན་གྱི་ས་སྟེ་གཞིའི་རྒྱུན་མཐའི་བར་ཆད་མེད་ལམ། ཕྱིར་
བཙས་པ་ས་བཞི་པ་ཀུན་ཏུ་འོད་དེ་གཞིའི་མི་སློབ་ལམ་མོ། །ཞི་བས་མི་ཐུལ་བའི་གདུག་ཅན་ཆུང་ངུ་འདུལ་ཕྱིར་ཧཱུཾ་ཡིག་འབྲིང་འདུལ་ཕྱིར་ཉི་དཀྱིལ། ཆེན་པོ་འདུལ་ཕྱིར་སྲིན་པོའམ་
གཤིན་རྗེ་ཁྲོས་པ་ལྟ་བུའི་འབྲས་བུ་རྡོ་རྗེ་འཛིན་པའི་སྐུར་བཞེངས། ཁམས་གསུམ་ཟ་བར་ནུས་པ་ནི། དེ་ལ་བཀས་དབང་བསྒྱུར་བ། ཕྱག་གཡས་པ་རྣམས་སྡིགས་མཛུབ་ཁ་སྦུབས་

[326A]༄༅། །ནས་སྒྲུབ་པ་པོར་དངོས་གྲུབ་རྩོལ་ཅེས་བསྐུལ་བ་དང། གཡོན་པས་སྡིགས་མཛུབ་བསྟན་ནས་རྩེ་མོ་ཐུར་དུ་བསྟན་ནས་སྒྲུབ་པ་པོར་བར་ཆད་མ་བྱེད་ཅེས་འཇིག་རྟེན་
པར་བསྡིགས། སྲིན་ཞལ་ནས་མཁའ་འགྲོ་བསྡུ་བའི་ཕཻཾ་གྱི་སྒྲ་སྒྲོགས་པ། མཆོད་ཕྱིར་ཐོགས། སེ་རལ་ཁ། སེ་མོ་དོ་གསུམ་རྣམ་གྲངས། སྦྲུལ་ནག་པོ་གཉིས་ཀྱིས་སེ་རལ་ཁ་བྱེད་
པ་ཞེ་སྡང་ལམ་བྱེད་ཀྱི་གནད་ཆེ། གཏི་མུག་དྲལ་བའམ། བགེགས་ཀྱི་བདག་པོ་བཅོམ་པ་མཚོན་པའི་གླང་པགས།    ༈    གཏོར་དར་དང། བསྐྲད་གཏོར་ལ་
གླང་པགས་ཀླད་ལ་བསྐོར་ནས་གདབ་པ་དང། གཏོར་མ་དུས་ཀྱི་རླུང་ཤུགས་ལྟ་བུར་མོས་ནས་བརྡབ་པ་ལ་བརྟེན་ནས་བསྒྲུབ་བྱ་མདུན་དུ་རླུང་དཀྱིལ་ལ་གནས་པ་དཔག་ཚད་བྱེ་བའི་ཁྱོན་
ཙམ་གྱི་ཕ་རོལ་དུ་དབང་མེད་དུ་སོང་བར་མོས། མ་རིག་གཅོད་པའི་གྲི་གུག་བདེ་ཆེན་དང་སྙིང་རྗེས་གང་བའམ། དམ་ཚིག་སྐྱོང་བས་ཐོད་ཁྲག་བིདྷི་པ་ལ་ནི། གསོར་མདུང་
ངམ་མཚོན་རྩེ་གཅིག་པ། ཡུ་བ་ལྕགས་དབྱུགས་ཀྱི་རྣམ་ཅན། རྩེ་མོ་ཕུར་བུའི་དཔལ་ལྟར་རྣོ་བ། ཡུ་བ་ཧ་ཅང་མི་རིང་བའི་སྦུབས་སུ་རྨ་བྱའི་སྒྲོ་ཆུན་བཙུགས་པ། བིདྷི་པ་ལ་

[326B] གཟུང་འཛིན་གྱི་རྣམ་རྟོག་འབིགས་པའི་བིང་ཧི་པ་ལ། དྲན་པ་ཉམས་པ་འཇོམས་པའི་གཏུན་ཤིང། སྲེད་པ་གཅོད་པའི་ཆུ་གྲི། སྒོ་གསུམ་ཉེས་པ་འཇོམས་པའི་
ཀཎྱ་སྟེ་ཕྱེད་མདུང་ལ་ཞགས་པ་བཏགས་པའི་ཞགས་མདུང། ཕྲག་དོག་གམ་སྲེད་པའི་བག་ཆགས་འཇོམས་པའི་དགྲ་སྟ། ལྟ་ངན་འབིགས་པའི་མདུང། རྨོངས་པའི་ཟུག་རྔུ་
འབིགས་པའམ་དབང་གིས་ལས་བྱེད་པས་མདའ། འགུགས་པའི་ལྕགས་ཀྱུ། ལས་སྒྲིབ་འཇོམས་པའི་དབྱུག་ཐོ། ལྷ་སྐུའམ་བྱང་ཆུབ་ཀྱི་སེམས་ཀྱི་རང་བཞིན་གྱི་ཁ་ཊྭཾ་ག་བདེ་མཆོག་
སྐབས་དང་འདྲ། ཤེས་སྒྲིབ་གཅོད་པའམ་ཆོས་འཁོར་བསྐོར་བའི་གཅོད་པའི་འཁོར་ལོ་མུ་ཁྱུད་མེད་པ། ཡེ་ཤེས་ལྔ་རོ་གཅིག་པའི་རྡོ་རྗེ་རྩེ་ལྔ། སེར་སྣའམ་མི་ཤེས་པའི་སྒྲིབ་པ་
འཇོམས་པའི་ཐོ་བ་རྭ་ཉི་ཤུ་པ། སྲད་བརྒྱུད་ལུགས་དང། རྭ་དེ་མེད་པ་དབེན་སའི་ལུགས། རལ་གྲི་སོགས་ཀྱི་དངོས་གྲུབ་སྟེར་བས་རལ་གྲི། མཆོག་ཏུ་དགའ་བའི་སྒྲས་སངས་
རྒྱས་ཐམས་ཅད་བསྐུལ་བའི་ལྕང་ཏེའུ། ཕྱག་གཡོན་གྱིས་རིམ་བཞིན། སྒྲིབ་པ་ཀུན་བཅོམ་པའམ་ཐུགས་རྗེ་ཆེན་པོས་འགྲོ་དོན་མཛད་པས་ཚངས་མགོ། བདུད་ལས་རྒྱལ་བས་ཕུབ་

[327A]༄༅། །སངས་རྒྱས་ཀྱི་གོ་འཕང་སྟེར་བས་སམ་ཐམས་ཅད་རང་བཞིན་མེད་པར་རྟོགས་པས་མིའི་རྐང་པ། ཡང་དག་པའི་ཡེ་ཤེས་སུ་འཆིང་བས་ཞགས་པ། འཇིག་རྟེན་གསུམ་
ལས་རྒྱལ་བས་གཞུ། སྒྱུ་མའི་སྐུ་འགྲུབ་པས་སམ་སྟོང་ཉིད་རྟོགས་པའི་རྒྱུ་མ། ཕ་རོལ་ཏུ་ཕྱིན་པའམ་རང་བཞིན་མེད་པའི་སྒྲ་སྒྲོག་པས་དྲིལ་བུ། ཆོས་ཐམས་ཅད་ཀྱི་བྱེད་པོའམ་
ལས་ཀུན་སྒྲུབ་པ་དང། གདུལ་བྱ་སངས་རྒྱས་ཀྱི་སར་འཁྲིད་པས་ལག་པ། ཆོས་ཐམས་ཅད་བདག་མེད་པའམ་མ་རིག་པའི་སྒྲིབ་པ་སེལ་བས་དུར་ཁྲོད་ཀྱི་རས། ཆོས་ཐམས་ཅད་
རང་བཞིན་གྱིས་སྟོང་པར་ཕུ་ཐག་ཆོད་པའམ་ཁྱད་པར་དུ་སྡིག་ཤིན་ཏུ་ཆེ་བ་བཙན་ཐབས་སུ་སངས་རྒྱས་བས་སྐྱེས་བུ་གསལ་ཤིང་ལ་སྐྱོན་པ། ཆོས་ཐམས་ཅད་རང་བཞིན་གྱིས་འོད་
གསལ་བའམ་གཏུམ་མོ་ཆེ་བས་སམ། ཤེས་རབ་ཆེ་བར་བྱེད་པ་དང། ཐུན་མོང་མ་ཡིན་པའི་འོད་གསལ་སྟེར་བས་མེ་ཐབ། དམ་ཚིག་དག་པའམ། སྙིང་རྗེས་བདུད་རྩིས་ཐུགས་
རྒྱུད་གང་བས་ཐོད་ཚལ། འཇིག་རྟེན་ལས་འདས་མ་འདས་ཀུན་ལ་བསྡིགས་ནས་ཉོན་དང། རིམ་གཉིས་ཀྱི་ཟབ་ཁྱད་གཞན་ལ་མེད་པ་ཡོད་ཅེས་པ་དང། འཇིག་རྟེན་ལས་འདས་

[327B] སྒོ་གསུམ་སྐྱེ་མེད་རང་བཞིན་གཅིག་ཏུ་རྟོགས་པའམ། སྐུ་གསུང་ཐུགས་གསུམ་རོ་གཅིག་པས་
འཕན་རྩེ་གསུམ་པ། འདུ་བྱེད་ཀྱི་ཆོས་ཐམས་ཅད་སྒྱུ་མ་ལྟར་གཡོ་བར་སྟོན་པས་རླུང་གིས་འཕྱར་བའི་རས་བསྣམས་པ། གཡས་ཀྱི་ཞབས་འོག་ཏུ། ཚངས་དབང་ཁྱབ་འཇུག་དྲག་
པོ་བཞི་དང། གཡོན་གྱི་འོག་ཏུ་གདོང་དྲུག་ལོག་འདྲེན། ཟླ་ཉི་སྟེ་བཞི། སྲོག་ཆགས་ཁྲ་ནི། ད་ལྟའི་འདི་མིན་པའི་བོད་ཁྲ་ཞེས་བྱ་ཆེན་པོ་ཞིག་ཡོད། བྱ་ཆེན་པོ་ནི་འོལ་བ་སྟེ་
ཕལ་སྐད་ལ་འོས་ལིའམ་འོས་སེ་ལི་ཟེར། ཁྱིམ་བྱ་ནི། ད་ལྟའི་བྱ་ཕོ་འདི་མ་ཡིན་པའི་ལུས་ནག་ལ་མཆུ་སེར་བ་ཤའི་སྐེ་སྐོར་ཅན་མི་སྐད་སྨྲ་ཤེས་པ་ཞིག་སྟེ་བོད་ན་མེད། བཞད་ནི་
དཀར་ལ་མཛེས་པ་རྒྱ་ཡུལ་ན་ཡོད་པ་ལུག་ལས་ཆེ་ཙམ་ཡང་ཡོད། ལོག་འདྲེན་ནི། དབང་ལྡན་གྱི་འབྱུང་པོ། དམ་ཚིག་སེམས་དཔའ་ནི། 
  ཡེ་ཤེས་སེམས་དཔའ་ནི།  

[328A]༄༅། །སྐུ་གཉིས།  ཏིང་ངེ་འཛིན་སེམས་དཔའ་ནི།   
ལྷ་ཡེ་ཤེས་པ་འགྲོ་འོང་གི་གནས་བྱེད་པས་དམ་ཚིག་སེམས་དཔའ། བདེ་སྟོང་དབྱེར་མེད་ཀྱི་ཡེ་ཤེས་རླུང་དང་བཅས་པ་ལྷ་སྐུར་ཤར་བས་ཡེ་ཤེས་སེམས་དཔའ། དེ་ལས་དམིགས་
ནས་བསྒོམ་པས་རླུང་རྣམས་མི་ཤིགས་པའི་ཐིག་ལེར་འདུ་ཞིང། ཏིང་འཛིན་ཁྱད་པར་ཅན་སྐྱེ་བས་ཏིང་འཛིན་དང། གཞན་དོན་ལ་སེམས་པས་ན་སེམས་དཔའ་ཞེས་བརྗོད་དོ། །ཡུམ་
བསྐྱེད་ཚུལ་ལ། དགྲ་ནག་ལྟར་ཡབ་ཡུམ་ལྷན་ཅིག་བསྐྱེད་པའི་ལུགས་གཅིག་རང་རིགས་ཀྱི་མི་མོ་བསངས་སྦྱང་བྱེད་ནས་བསྐྱེད་པའི་ལུགས་གཅིག་སྙིང་ཁ་ནས་རང་རིགས་ཀྱི་
རིག་མ་ཕྱུང་བ་བསངས་སྦྱང་གིས་བསྐྱེད་པའི་ལུགས་གཅིག་སྟེ་གསུམ། ཡུམ་བསྐྱེད་པ་དང་པོ་སྦྱོར་བ་དང། དཀྱིལ་འཁོར་རྒྱས་མཆོག་ལ་སྦྱར་བ་ལུགས་གཉིས་ཡོད། མཆོད་པ་
མན་ཆད་ལས་རྒྱལ་མཆོག་སྟེ་ཏིང་འཛིན་གསུམ་གྱི་ཆིངས་འདི་ཆོ་ག་ཕལ་ཆེར་ལ་ཡོད། ཀུན་གསང་ལ་དང་སྦྱོར་ཡོད་པ་ལྟར། དཔའ་གཅིག་གི་ཆོ་ག་འདི་འཇིགས་བྱེད་ཀྱི་དང་

[328B] ཙ་ཙི་ཀ་སྐེམ་བྱེད། གཽ་རི། དཀར་མོ། རྡོ་རྗེ་མ་དྲུག་གི་ངོ་བོ་ཐོད་པ་བཞི། དྲི་རྡོ་རྗེ་མ་གཟུགས་རྡོ་རྗེ་མར་འདུས། ཆོས་དབྱིངས་རྡོ་རྗེ་མ་ཐམས་ཅད་ལ་ཁྱབ་
འཇམ་དཔལ་རྩ་རྒྱུད་ལས། ཨོཾ་ཨཿ་ཧཱུཾ་གིས་ལས་ཀུན་བྱེད། མངལ་འབྱིན་སྐབས། དབེན་སའི་ལུགས་ལ། ཡུམ་གྱི་པདྨ་ནས་ཕྱིར་སྤྲོ་བ་དང། སྲད་བརྒྱུད་ལུགས་ལ་ཡུམ་གྱི་པདྨ་
ནས་ཡབ་ཀྱི་རྡོ་རྗེ་བརྒྱུད་སྙིང་ཁར་དྲངས་ནས་ཕྱིར་སྤྲོས། འཇིག་རྟེན་ལས་འདས་པའི་བཟླས་པ་ཐོག་མར་རྩ་ཞལ་ནས་དབུ་བསྐུལ་བ་དང། ཆོས་རྒྱལ་སོགས་འཇིག་རྟེན་པའི་བཟླས་
པ་སྲིན་ཞལ་ནས་དབུ་བསྐུལ་བྱེད། འཇིག་རྟེན་ལས་འདས་པའི་  ྾  ཞེས་པ་བླ་མས་དབུ་བསྐུལ་བ། རང་འདྲ་གཉིས་པ་ཕྱེ་བ་གོ་ཆེད་ཡིན། བདག་བསྐྱེད་ཀྱི་ལྷ་ལ་གཏོར་མ་ཕུལ་
རུང་བ་པཎ་ཆེན་དཔལ་ལྡན་ཡེ་ཤེས་གསུངས། ལས་རུང་བསྙེན་པ་ལ། ཐུན་རེ་བཞིན་ཉེར་བསྡུ་བྱེད་པ་དང། གྲོལ་ཁའི་བར་ཉེར་བསྡུ་མི་བྱེད་པ། ཐུན་དང་པོ་གསུམ་ལ་མི་
བྱེད་པར་ཐ་མ་ལ་ཉེར་བསྡུ་བྱེད་པའི་ལུགས་གསུམ་ཡོད་པ་བློ་མོས་བྱེད། བསྐྱེད་རིམ་ཚོགས་ལམ། ལུས་དབེན་དྲོད། ངག་དབེན་རྩེ་མོ། སེམས་དབེན་བཟོད་པ། མ་དག་པའི་

[329A]༄༅། །སྒྱུ་ལུས་ཆོས་མཆོག་རིམ་པ་བཞི་པའི་དོན་གྱི་འོད་གསལ་མཐོང་ལམ། དག་པའི་སྒྱུ་ལུས་དང། སློབ་པའི་ཟུང་འཇུག་སྒོམ་ལམ། མི་སློབ་པའི་ཟུང་འཇུག་མི་སློབ་ལམ་
འཇིགས་བྱེད་ལ་སྔགས་ཀྱི་རྣལ་འབྱོར། དམ་ཚིག་གི་རྣལ་འབྱོར། དབྱིབས་ཀྱི་རྣལ་འབྱོར། རྣམ་དག་ཡེ་ཤེས་ཀྱི་རྣལ་འབྱོར་དང་བཞི། སྔགས་ཀྱི་རྣལ་འབྱོར་ལ། སྔགས་ཀྱི་
གཞིའི་རྣལ་འབྱོར་ལུས་དབེན་དོད་ཐུབ། དམ་ཚིག་གི་རྣལ་འབྱོར་སེམས་དབེན། དབྱིབས་ཀྱི་རྣལ་འབྱོར་དག་མ་དག་གི་སྒྱུ་ལུས། རྣམ་དག་ཡེ་ཤེས་ཀྱི་རྣལ་འབྱོར་མཐོང་སྒོམ་དང་
མཐར་ཐུག་གི་འོད་གསལ་ཏེ། ཕྱི་མ་གཉིས་ལ་ཆོས་མཆོག་ཡན་ཆད་བསྡུས་ཆོག་རགས་པར་བྱས་ན། དུས་འཁོར་རྫོགས་རིམ་སེམས་ལ་གནད་དུ་བསྣུན། རྫོགས་རིམ་གཞན་
རྣམས་རླུང་ལ་གནད་དུ་བསྣུན་ནས་འཚང་རྒྱ་བའི་ཐབས་སོ། །འཇིགས་བྱེད་སྐབས་སྒྱུ་ལུས་ཀྱི་དཔེ་ལྔ་གསུངས། ་སྒྱུ་མ་ལྟར་རླུང་ཙམ་ལས་གྲུབ། ་ཟླ་གཟུགས་གཅིག་ལས་
ཆུ་སྣོད་གར་ཡོད་དུ་ཟླ་གཟུགས་འཆར་བ་ལྟར། རང་གི་སྣང་ངོར་སྐུ་གཅིག་ལ་གདུལ་བྱ་གར་ཡོད་དུ་སྤྲུལ་པ་དུ་མ་བསྟན་པ། ་ཆུ་ལས་ཆུ་བུར་རྡོལ་བ་ལྟར་འོད་གསལ་ལས་ལྡང་བ་

[329B] ་མེ་ལོང་དུ་རྡོར་སེམས་སྐུ་མཚན་དཔེ་གསལ་རྫོགས་སྣང་བ་བཞིན་རླུང་སེམས་ལས་མཚན་དཔེ་ཞལ་ཕྱག་ཡོངས་རྫོགས་སུ་འགྲུབ་བོ།། ་རྨི་ལམ་གྱི་ལུས་
བཞིན་དུ་ཕུང་པོ་རྙིང་པ་ལས་གོ་ས་ལོགས་སུ་གྲུབ། རང་གི་ཡིད་དང། སེམས་ཅན་གྱི་ཡིད་དབྱེར་མེད་དུ་མི་བསྐྱོད་པར་བསྒོམ་པ་ཐུགས་ཀྱི་དམ་ཚིག་སེམས་དཔའ། རང་གི་ངག་
སེམས་ཅན་གྱི་ངག་དབྱེར་མེད་དུ་འོད་དཔག་མེད་དུ་བསྒོམ་པ་གསུང་གི་དམ་ཚིག་སེམས་དཔའ། རང་ལུས་དང་སེམས་ཅན་གྱི་ལུས་དབྱེར་མེད་རྣམ་སྣང་དུ་བསྒོམ་པ་སྐུའི་དམ་ཚིག་
སོགས་སེམས་དཔའ་དགུ་བརྩེགས་ཀྱི་རྡོར་བཟླས་ཡིན། རླུང་ཐམས་ཅད་དབུ་མར་ཐིམ་པས་རྣམ་རྟོག་རང་ལོག་ཏུ་སོང་སྟེ། བཞོན་པ་མེད་པས་སོ།། ལས་རླུང་ཕྲ་རགས་ཐམས་
ཅད་བཙན་ཐབས་སུ་བཅད་པས། དོན་གྱི་འོད་གསལ་གྱིས་ཉོན་མོངས་ཀུན་བཏགས་ལྷན་སྐྱེས་གཉིས་ཅིག་ཅར་སྤོང་ནུས། དོན་གྱི་འོད་གསལ་ལས་ལངས་པའི་ལུགས་ལྡོག་གི་ཉེར་ཐོབ་
གྲུབ་པ། རིམ་པ་བཞི་པའི་དོན་གྱི་འོད་གསལ་འགག་པ། ཉོན་སྒྲིབ་སྤངས་པའི་རྣམ་གྲོལ་ལམ་ཐོབ་པ། རང་རྒྱུད་ལྡན་དགྲ་བཅོམ་པར་གྱུར་པ། དག་པའི་སྒྱུ་མའི་སྐུར་བཞེངས་པ་

[330A]༄༅། །རྣམས་དུས་མཉམ་དུ་བྱུང། ལུགས་ལྡོག་ཉེར་ཐོབ་དེ་ཉོན་སྒྲིབ་སྤངས་པའི་མཐོང་ལམ་རྣམ་གྲོལ་ལམ་ཡིན།    ༈    བྱང་ཆུབ་སེམས་དཔའ་
ཀུན་བཟང་ཞེས་གླང་པོར་བཞོན་པ་དེ། རྒྱལ་བ་རྣམས་ལ་མཆོད་པ་འབུལ་བའི་མཆོག་ཅིག་ཡིན་པས་དེས་སྤྲུལ་པའི་མཆོད་པ་དང། ཀུན་བཟང་ཞེས་པ་བྱང་ཆུབ་ཀྱི་སེམས་ལ་བྱས་
ནས་དེས་རྩིས་ཟིན་པའི་མཆོད་པ། འདིར་བདེ་སྟོང་དབྱེར་མེད་ཀྱི་ཡེ་ཤེས་ལ་ཀུན་བཟང་གི་སྒྲ་སྨྲོས་ནས་དེས་རྩིས་ཟིན་པའི་མཆོད་པ། གང་གི་དྲིན་གྱིས་བདེ་བ་ཆེན་པོའི་དབྱིངས་
སོགས་ལོངས་སྐུ། རབ་འབྱམས་  ྾  སོགས་སྤྲུལ་སྐུ། ཉེས་ཀུན་  ྾  སོགས་ཆོས་སྐུ་ལ་སྦྱར་བའི་བཤད་པའང་ཡོད། ཉེས་ཀུན་ཞེས་སོགས་ལ་རྐང་པ་དང་པོས་སྤངས་པ་ཕུན་
ཚོགས། གཉིས་པ་རྟོགས་པ། གསུམ་པས་འཕྲིན་ལས་ཕུན་ཚོགས་ཏེ་ཕུན་ཚོགས་གསུམ་ལྡན། སྒྱུ་མ་མཁན་བཟང་པོས། བཅོམ་ལྡན་འདས་བསླུ་འདོད་ཀྱིས། ཁང་བཟང་མང་དུ་
སྤྲུལ་པར། བཅོམ་ལྡན་འདས་བྱོན་པ་ན། ཁང་བཟང་རེ་རེར་བཅོམ་ལྡན་འདས་སྒྱུ་མ་མཁན་དང་བཅས་པ་རེ་རེ་སྣང་བ་སོགས་ཀྱིས་འགྱོད་དེ་འགྱོད་དེ་བདེན་པ་མཐོང་བ་ལྟར། བླ་

[330B] རང་བཞིན་གནས་ནས་དང། ཕུན་ཚོགས་བདེ་ལེགས་  ྾  ཆོས་རྣམས་རང་བཞིན་གསུམ་གྱིས་ལན་གསུམ་སྤྱན་དྲངས་ལ་བསྟིམས་དགོས། དེ་གསུམ་ཆོས་
ལོངས་སྤྲུལ་གསུམ། རྗེའི་པད་སྡོང་གླེགས་རལ་རྗེའི་རྣམ་པས་འཆད་རྩོད་རྩོམ་པ་ལུང་དང། མཉམ་གཞག་ལྷུང་བཟེད་རྟོགས་པ། ལྷར་བཅས་སྟོན་པ་  ྾  ཞེས་སོགས་སྐྱབས་འགྲོ་
དང་འདྲ། ཚིག་རྐང་དང་པོས་ཕྱོགས་བཅུ་  ྾  ནས་ངོ་བོ་གྱུར་པ། གཉིས་པས་ཆོས་ཀྱི་  ྾  འབྱུང་གནས། གསུམ་པ་འཕགས་པའི་  ྾  མངའ་བདག་སོགས། བླ་མཆོད་
ཀྱི་སྟེང་གི་པད་འདབ་བཞིར། རྗེ་བླ་མའི་ཡི་དམ་གཙོ་བོ་བཞི་བཀོད། སྐྱབས་འགྲོའི་སྐབས། གཡས་སུ་ཕ། གཡོན་དུ་མ། གཡས་སུ་དགྲ་གཡོན་དུ་གཉེན། མདུན་དུ་ལྷ་སྲིན་
སྡེ་བརྒྱད། རྒྱབ་ཏུ་བར་མ། དེ་ལ་རིགས་དྲུག་རང་གི་རྣམ་པར་བྱས་ན་སྙིང་རྗེ་སྐྱེ་སླ། མིའི་རྣམ་པར་བྱས་ན་ལམ་གྱི་རྟོགས་པ་སྐྱེ་བའི་དགོས་པ་ཡོད་ཅེས་རྗེ་གུང་ཐང་གསུངས་
སེང་ཁྲིའི་སེངྒེས་སྟོབས་བཅུ་དང། མི་འཇིག་པ་བཞི་དང། ཁྲི་ནི་སྤངས་རྟོགས་དེར་ཤར་བ། པདྨ་ངེས་འབྱུང་དང་བྱང་སེམས་ལ་ངོས་བཟུང་བ་གཉིས། ཟླ་ཉི་གཉིས་བྱང་ཆུབ་ཀྱི་

[331A]༄༅། །སེམས་གཉིས། མཆོད་སྡོང་ནི་ཞིང་ཁམས་མཚོན་བྱེད། ལྷུང་བཟེད་མདོག་ནག་པོས་འགྱུར་མེད་ཡོངས་གྲུབ། བདུད་རྩི་བདེ་ཆེན། ཡུལ་ཡུལ་ཅན་དབྱེར་མེད་སྣོད་
བཅུད་དུ་ཤར་བ་མཆོད་སྡོང། སྨན་འབུལ་བའི་ཚེ། ནད་པ་ཡིན་ན་ནད་དེའི་གཉེན་པོ་སྨན་དེ་ཕུལ་བས་ཚོགས་ཞིང་གི་སྐུ་ལས་བདུད་རྩིའི་རྒྱུན་བབས་ནས་རང་གི་ནད་སེལ་བར་བསམ་
བླ་མཆོད་བཤགས་པར་རྡོར་སེམས་བསྒོམ་བཟླས་བྱེད། ཚོགས་ཞིང་ནང་གི་རྡོར་སེམས་ཀྱི་ཐུགས་ཀར་བཀོས་པའམ། ཡང་རང་འདྲ་རང་གི་སྤྱི་བོར་གསལ་འདེབས་ཀྱང་རུང། ཐེག་
མཆོག་འཁོར་ལོ་བཞི་ལྡན་རེ་རེ་ལ་ཁྱད་པར་ལྔ་ལྔར་མདོ་སྡེ་རྒྱན་ལས་གསུངས་སྟེ། བློ་ལྡན་གང་དུ་སྒྲུབ་པའི་ཡུལ། །ལེགས་པར་  ྾  ས་བཟང་  ྾  རྣལ་འབྱོར་  ྾  བྱང་ཆུབ་སེམས་
དཔའ་ཐོས་མང་དང། བདེན་མཐོང་  ྾  སྐྱོ་མེད་  ྾  ཆེན་པོ་  ྾  དམིགས་པ་བཟང་དང་སྟོན་པ་བཟང། ཐབས་བཟང་  ྾  སྦྱོར་བ་  ྾  ཡང་དག་  ྾  དགའ་དང་དལ་བར། སྐྱིད་པ་
ནད་མེད་  ྾  རྣམ་པར་  ྾  སྔོན་ཆད་  ྾     ༈    ཡབ་ཡུམ་གྱི་རྩ་སྔགས་གཉིས། སྙིང་པོ་གཉིས། ཉེ་སྙིང་གཉིས། གོ་ཆ་གཉིས་བཅས་སོ།།

[331B]   ༈     ྾    ྾  ཞེས་པ་བསྟན་པ་ལ་སྦྱར་བ། དལ་འབྱོར་ལ་སྦྱར་བ། བྱང་ཆུབ་ཀྱི་སེམས་ལ་སྦྱར་བ་དང་གསུམ་ཡོད།    ༈   
ནང་བཀྲ་ཤིས་ལྷུན་པོའི་དགོན་པར། འཇིགས་བྱེད་དབང་གི་སྟ་གོན་ཉིན། བགེགས་གཏོར་རྗེས། རྟོག་པ་ཐམས་ཅད་ལེགས་པར་  ྾  ཤིན་ཏུ་བསམ་པ་  ྾  འདིའི་རྟོག་པ་ལ། ཚེ་
འདིའི་རྟོག་པ་དང། ཕྱི་མའི་མངོན་མཐོ་ལ་རྟོག་པ་གཉིས། ཤིན་ཏུ་སོགས་བྱང་ཆུབ་ཀྱི་སེམས་ཏེ་སྐྱེས་བུ་གསུམ་གྱི་ལམ་ལ་སྦྱར། འདི་སྔར་རྗེ་ཕ་བོང་ཁས་སྐྱེ་རྒུ་མདོར་པཎ་ཆེན་
གོང་མའི་མདུན་ཚེ་དབང་གསན་པའི་སྐབས། འདི་ལུང་འདྲེན་གྱིས་བཤད་པ་འབྱམས་ཀླས་པ་མཛད་སོང། ཞེས་རྗེ་ཕ་བོང་ཁས་གསུངས་པ་ལྟར། ད་རེས་རྟེན་འབྲེལ་ཆེད་ལུང་འདྲེན་
འདི་བྱས་པ་ཡིན་ཞེས་སྩལ། སྐྱེས་བུའི་སྐད་དོད། ནུས་པ་ལ་འཇུག་པ་དང། མ་ཟད་མ་ཎ་ཥ་ཞེས་པ་ཡིད་དང་ལྡན་པ་ཏེ། བླང་དོར་འབྱེད་པའི་བློ་དང་ལྡན་པ་ལ་བྱེད། སྔགས་
སྡོམ་གྱི་བྱང་ཆུབ་ཏུ་ནི་ངེས་མཛད་  ྾    ྾  ཞེས་པའི་ཐད། དུས་གསུམ་གྱི་སངས་རྒྱས་ཐམས་ཅད་བྱང་ཆུབ་ཀྱི་སེམས་ལ་བརྟེན་ནས་སངས་རྒྱས་པ་དང། རྒྱ་བ། རྒྱ་བ་འགྱུར་བ་ཡིན་

[332A]༄༅། །པ་དང། ཡང་རྗེ་ཕ་བོང་ཁའི་གསུང་བཤད་དུ། བསྐལ་པ་དུ་མར་རབ་དགོངས་མཛད་པ་ཡི་  ྾  ཞེས་པ་ལྟར་ཇི་ལྟར་བཀའ་གྲོས་མཛད་ཀྱང་འདི་ལས་མ་རྙེད་པ། ཁྱོར་
ཆུའི་རྗེས། མཆོད་པར་ལས་སྔགས་ཀྱིས་འབུལ་བ་དང། མཆོད་པ་སོ་སོའི་སྔགས་ཀྱིས་འབུལ་བ་གཉིས་ལས་འཇིགས་བྱེད་འདིར་ལས་སྔགས་ཡིན་ཞེས་ཁངྒཱ་དཧྲི་མཛད། ཀུན་སློང་
བཅོས་པའི་གསུང་བཤད་གྲུབ་རྗེས། སྟ་གོན་གྱི་ཀུན་སློང་བཅོས་འགོར་མཎྜལ་འབུལ་བ་བླ་མའི་ཕྱག་བཞེས་ལྟར་མཛད། ཡང་གསོལ་བ་འདེབས་པའི་འགོར་མཎྜལ་ཕུལ་བ་ཞིག་ཀྱང་
ཡོད་གསུངས། བྱིན་གྱིས་རླབས་པ་དང། དབང་རྫས་མགོར་བཞག་མཁན། བླ་སྤྲུལ་དབང་ཐོབ་པ་རྣམས་བཏང་བ་ཕྱག་བཞེས་སུ་ཡོད། སེམས་དཔའ་སྟོབས་པོ་ཆེ། མི་བསྐྱོད་
རྡོ་རྗེ་ཡིན་ནོ་གསུངས། ཞེས་མེ་ཏོག་ཕོག་པའི་ལྷར་བོས་ཏེ་  ྾  རོ་ལངས་མ་དང་ལྷན་ཅིག་སྦྱོར།། རོ་ལངས་ཞེས་པ། འཆི་བ་ལས་ལངས་པ་ལྟར། འོད་གསལ་ལས་བདེ་ཆེན་སྒྱུ་མའི་
ལྷ་སྐུར་བཞེངས་པ་ལ་བྱེད། སྟོད་གཡོགས་སྨད་གཡོགས་སོགས་སྦྱིན་པའི་ཚེ་སྔགས་བཟླ་རྒྱུ་དེ། གསང་འདུས་སོགས་ནས་ཚུར་ཁ་བསྐང་དགོས། སྡོམ་བཟུང་སྐབས། ལན་དང་

[332B] ལན་ཐ་མར་སྡོམ་པ་ཐོབ་བྱུང་སྙམ་པ་བྱེད། སྒོ་བཞི་ཕྱག་གི་སྐབས། དམིགས་པ་བདེ་མཆོག་ནས་འདིར་སྦྱར། འོན་ཀྱང་འདིར་
རྐྱང་ཕྱག་ཁོ་ན་ལས་དཔྲལ་བ་ས་སྦྱར་སོགས་མི་དགོས། སྒོ་བཞི་ཕྱག་སྐབས། ལྷ་སོ་སོའི་རྣམ་པར་མ་བསྒྱུར་ཡང། ངོ་བོ་དེར་ང་རྒྱལ་བཟུང་བས་ཀྱང་ཆོག་མཆོད་པ་ཞེས་པ་
སྒྲུབ་པའི་མཆོད་པ། བཟླས་སྔགས་སྐབས། ཆོ་གར་མི་གསལ་ཡང་རྡོ་རྗེ་འཆང་དེ་བསྒྱུར་ནས། འཇིགས་བྱེད་ཀྱི་རྣམ་པར་བསྒྱུར་དགོས། སློབ་དཔོན་དབང་སྐབས་རྡོར་དྲིལ་སྦྱིན་
པ་དང། མིག་སྨན་སོགས་བླ་མ་དང། གཙོ་བོ་ཐ་མི་དད་པ་ཉིད་ནས་སྦྱིན་པར་མོས་པ་ལས། ལས་རྡོར་མིན། སྔགས་འདི་དང་ཕྱག་རྒྱ་འདི་ཉིད་ཅེས་པ། ཕྱག་རྒྱ་ནི། མེ་ཏོག་
ཕྲེང་བའི་དབང་སོགས་འདོར་མི་རུང་བ་དང། སྔགས་ནི་ངེས་དོན་གྱི་ཡེ་ཤེས་ཏེ། དོན་ལ་དབང་བསྐུར་བ་དང། དབང་དོན་ལམ་བསྒྲིགས་གཉིས་ལ་བྱེད། ཤེར་དབང་སྐབས་
ཆོ་གར་མེད་པ། བླ་མ་ལས་འོད་ཟེར་འཕྲོས། རྒྱལ་བ་བཀུག་པ་རང་གི་སྤྱི་བོ་ནས་ཞུགས། མིག་སྨན་ཐད། པྲཾ་འབྱུང་བ། པྲཛྙཱ། ཤེས་རབ་ཀྱི་མིང་ཡིག་དང་པོར་ཐིག་ལེས་བརྒྱན་

[333A]༄༅། །པ་ལ་བྱེད། ཡེ་ཤེས་འབེབས་སྐབས། ཧཱུཾ་གིས་བསྐུལ་རཾ་གྱིས་བསྲེག་སོགས། བདེ་མཆོག་ནས་ཁ་བསྐང། ནང་དབང་མཆོད་པར། དབང་བསྐུར་སྐབས་ཕྱག་
རྒྱ་མཛད་ཅིང། བདག་འཇུག་སྐབས་མི་བྱ་གསུངས། དེ་ལ་སངས་རྒྱས་དང་སངས་རྒྱས་མ་ཡིན་པ་གཉིས་ཞེས་པ། རྟེན་དང་བརྟེན་པའི་དཀྱིལ་འཁོར་གཉིས་ལ་བྱེད། དེ་ལ་
དེ་ཁོ་ན་ཉིད་བཤད་པ་དང། བསྟེན་པའི་དམ་ཚིག་  ྾  སོགས་ཀྱི་ལས་རིམ་བཤད་པ་ཡིན། ཆོས་བཤད་ཀྱི་འཁོར་ལོ་  ྾  ཤིང་རྟ་འཁོར་ལོ། འདོད་ཆགས་བྲལ་བ་ལྟ་བུའི་སྡིག་
ཞེས་པ་བདེ་ཆེན་གྱི་ཡེ་ཤེས་དང་བྲལ་བ་ལའོ།། །།གྲུབ་བོ།།

[333B][BLANK PAGE]



