༄༅། །དགེ་སློང་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱི་ངག་ཐོར་བུ་བ་ཕྱོགས་གཅིག་ཏུ་སྒྲིགས་པ་ལས་ཀླུ་གཏོར་གྱི་རིམ་པ་བཞུགས།།

[001A] །ན་མོ་ལོ་ཀེ་ཤྭ་རཱ་ཡ། རྒྱལ་བ་ཀུན་གྱི་ཀཱ་རུ་ཎི་ཀ་གཅིག་ཏུ་བསྡུས་པ་རྒྱལ་སྲས་གཞོན་ནུ། །ས་བཅུའི་དབང་ཕྱུག་པད་དཀར་འཛིན་པའི། །ཞབས་ཟུང་སྤྱི་
བོའི་གཙུག་ཏུ་བསྟེན་ནས། །གཏན་པ་མེད་པའི་མཆོད་སྦྱིན་རྒྱ་མཚོས། །རང་གཞན་རྒུད་པ་མིང་ཙམ་བྱས་ཏེ། །གནས་སྐབས་མཐར་ཐུག་དགོས་འདོད་མ་ལུས། །སྩོལ་བའི་
ནོར་བུའི་ཕྲེང་བ་སྤེལ་ལོ། །འདིར་ཀླུ་གཏོར་གཏོང་བར་འདོད་པས། དཀར་གསུམ་མངར་གསུམ་དར་སྣ་རིན་པོ་ཆེའི་རིགས་དང་འབྲུ་སྣ་ཀླུ་སྨན་སོགས་གཏོར་སྣོད་དུ་ཆུ་
གཙང་དང་སྦྱར་བ་ལག་ལེན་བཞིན་བཤམས། སྐྱབས་འགྲོ་སེམས་བསྐྱེད་སྔོན་དུ་བཏང། རང་ཆོ་ག་གསུམ་སྐྱེད་ཀྱི་སྒོ་ནས་སྤྱན་རས་གཟིགས་སུ་བསྐྱེད། ཡེ་ཤེས་པ་

[002A]༄༅། །བཅུག་དབང་བསྐུར་རྒྱས་བཏབ་སོགས་བརྒྱ་རྩའི་ཐོག་མར་བྱ་བ་ཇི་བཞིན་དུ་བྱེད། དེ་ནས་ཀླུ་གཏོར་གྱི་རྫས་དེ་དག་ཨ་མྲྀ་ཏས་བསངས། སྭ་བྷཱ་ཝས་སྦྱངས་
སྟོང་པའི་ངང་ལས་བྷཱུཾ་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་མཆོད་གཏོར་མཐུན་པའི་དམ་རྫས་དང་བཅས་པ་རྣམས། ཨོཾ་དང་རང་རང་གི་མིང་ཡིག་ཐིག་
ལེས་བརྒྱན་པ་ལས་བྱུང་བའི་ཡེ་ཤེས་ཀྱི་བདུད་རྩི་དང། སྡུག་བསྔལ་ཐམས་ཅད་སེལ་བའི་སྨན་དང། དགོས་འདོད་འབྱུང་བའི་ཡིད་བཞིན་གྱི་ནོར་བུའི་ཚོགས་དང། ཡིད་དུ་འོང་
བའི་གནས་དང་ཕོ་བྲང་ལ་སོགས་པ་མདོར་ན། ཀླུ་རྒྱལ་འཁོར་དང་བཅས་པ་ལ་གང་ལ་གང་འདོད་པའི་ལོངས་སྤྱོད་ཕུན་སུམ་ཚོགས་པར་གྱུར། སྔགས་དྲུག་དང་ཕྱག་རྒྱ་དྲུག་དང་
ཨོཾ་ཨརྒྷཾ་ཨཱ་ཧཱུཾ། ཞེས་པ་ནས། ཤཔྟ་ཨཱ་ཧཱུཾ། ཞེས་པའི་བར་གྱི་བྱིན་གྱིས་བརླབས། དེ་ནས་མགྲོན་བསྐྱེད་ཅིང་སྤྱན་དྲང་བ་ནི། རང་གི་མདུན་དུ་རིན་པོ་ཆེ་ལས་གྲུབ་པའི་བྲག་གསེར་

[002B] མཚོ་དང། རྫིང་བུ་དང། ལྟེང་ཀ་དང། ནེའུ་སིང་མེ་ཏོག་གིས་བརྒྱན་པ་དང། ཆུ་མིག་དང། ཁྲོན་པ་དང། འབབ་ཆུ་དང། ལུ་མ་དང། སྤང་ལྗོངས་དང། སྐྱེད་མོས་ཚལ་ལ་
སོགས་པ་ཀླུའི་གནས་དང། ཕོ་བྲང་རིན་པོ་ཆེ་ལས་གྲུབ་པ་ཡིད་དུ་འོང་བ་རྣམས་ཀྱི་ནང་དུ། ཀླུ་རྒྱལ་ཝ་རུ་ཎས་གཙོ་བྱས། ཀླུ་ཆེན་པོ་བརྒྱད་དང་ཀླུ་དང་ས་བདག་མ་ལུས་པའི་ཚོགས་ཀྱི་འཁོར་གྱིས་བསྐོར་
བ་འཁོད་པར་གྱུར། རང་གི་ཐུགས་ཀའི་ཧྲཱིའི་འོད་ཟེར་གྱིས། རྒྱ་མཚོ་ཆེན་པོ་ནས་ཀླུ་རྒྱལ་འཁོར་བཅས་སྤྱན་དྲངས་པར་བསམས་ལ་ངག་ཏུ། གདེངས་ཀ་ནོར་བུ་འབར་བའི་འོད་ཟེར་གྱིས། །ས་འོག་མུན་པ་མ་ལུས་
སེལ་མཛད་པའི། །བསྟན་ལ་རབ་དགའ་མཐུ་སྟོབས་བསམ་མི་ཁྱབ། །ཀླུ་རྒྱལ་མ་ལུས་འཁོར་བཅས་གནས་འདིར་གཤེགས། །ཨོཾ་ནཱ་ག་རཱ་ཛ་ས་པ་རི་ཝཱ་ར་ཨེ་ཧྱེ་ཧི་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་པདྨ་ཀ་མ་ལ་
ཡེ་སྟྭཾ། དེ་ནས་རང་ཉིད་སྤྱན་རས་གཟིགས་སུ་གསལ་བའི་ཕྱག་གི་མཐིལ་ལས་བདུད་རྩིའོ་མའི་རྒྱུན་ལྟ་བུ་བབས་པ་དང་འདྲེས་པའི། མདུན་གྱི་མཆོད་གཏོར་དམ་རྫས་རིན་པོ་ཆེ་དང་སྨན་སྣ་སོགས་ཡེ་
ཤེས་ལས་གྲུབ་པའི་འདོད་དགུའི་རྒྱ་མཚོ་ཆེན་པོ་ལ་མགྲོན་རྣམས་ཀྱིས་ལོངས་སྤྱད་པས་ལུས་དང་ཡན་ལག་དང་དབང་པོ་ཉམས་པ་བསོས། སྡུག་བསྔལ་དང་སྡིག་སྒྲིབ་དག་ཟག་མེད་ཀྱི་བདེ་བས་རྒྱུད་

[003A]༄༅། །གང་བར་བསམས་ལ། ལག་པ་གཡས་པས་མཆོད་གཏོར་ནང་དུ་ཆུ་རྒྱུན་སྦྲེང། གཡོན་པས་སེ་གོལ་གདབ། །ཨོཾ་བཱ་སུ་ཀི་མཾ་སཱཧཱ། ཞེས་བརྒྱ་རྩ་བཟླ་བ་ནི་ཀླུ་གཏོར་གྱི་དངོས་གཞིའོ། །
དེ་ནས་ཀླུ་ཚོགས་ཀུན་གྱི་རྗེར་གྱུར་ཅིང། །གདེངས་ཀ་ནོར་བུའི་འོད་ཟེར་གྱིས། །འདོད་དགུའི་དངོས་གྲུབ་མཆོག་སྩོལ་བའི། །ཝ་རུ་ཎ་ལ་ཕྱག་འཚལ་ལོ། །མཐའ་ཡས་དང་ནི་འཇོག་པོ་དང། །སྟོབས་ཀྱི་
རྒྱུ་དང་རིགས་ལྡན་དང། །ནོར་རྒྱས་དང་ནི་དུང་སྐྱོང་དང། །པདྨ་དང་ནི་ཆུ་ལྷ་དང། །དགའ་བོ་དང་ནི་ཉེར་དགའ་བོ། །རྒྱ་མཚོ་དང་ནི་རྒྱ་མཚོ་ཆེ། །དཔལ་གྱི་འོད་དང་འོད་ཆེན་དང། །གཟུགས་ཆེན་སྦྲུལ་བཟང་
སྟོབས་པོ་ཆེ། །ཀླུ་ཡི་རྒྱལ་པོ་འཁོར་དང་བཅས། །འདིར་གཤེགས་བརྒྱན་པའི་གཏོར་མ་བཞིས། །མཛེས་པའི་དཀར་གསུམ་མཆོད་པ་དང། །མངར་གསུམ་འོ་མའི་རྒྱ་མཚོ་འཁྱིལ། །རིན་ཆེན་མཛེས་པའི་
ཐེམ་སྐས་ཅན། །ཀླུ་ཡི་སྡུག་བསྔལ་སྐྱོབ་བྱེད་པའི། །མཐུན་པའི་རྫས་སུ་འདི་གྱུར་ཅིག་མཆོད་སྦྱིན་གཏོར་མ་འདི་བཞེས་ལ། །བདག་ཅག་ཡོན་མཆོད་འཁོར་བཅས་ལ། །བཞི་བརྒྱ་རྩ་བཞིའི་ནད་རྣམས་
དང༑ ༑ཀླུ་ལས་གྱུར་པའི་ནད་ཀྱི་རིགས། །མཐོང་བའི་དུག་དང་རེག་པའི་དུག་བསམ་ངན་དུག་དང་ཁ་རླངས་དུག་སྦྱོར་བའི་དུག་ལ་སོགས་པ་ཀུན། །མ་ལུས་མྱུར་དུ་ཞི་གྱུར་ཅིག་བདག་ལས་གཙོས་པའི་

[003B] །ཀླུ་ཡི་ནད་རྣམས་ཞི་བར་མཛོད། །འཕྲིན་ལས་རྣམ་བཞིའི་དངོས་གྲུབ་དང། །དཔལ་འབྱོར་ལོངས་སྤྱོད་རྒྱས་པར་མཛོད། །རྒྱུན་པར་ཡིན་ན་ཆོས་སྦྱིན་བྱེད། ནད་པ་སོགས་ཀྱི་དོན་དུ་ཡིན་ན། ཇི་སྐད་བརྗོད་པའི་
སྨན་གྱི་བདུད་རྩི་རྒྱ་མཚོས། ཀླུ་གཉན་ས་བདག་རྣམས་ཀྱི་ནད་དང་སྡུག་བསྔལ་སོས་པར་བསམས་ལ། འདི་ལྟར། སྨན་གྱི་རྒྱལ་པོ་བཟང་དྲུག་གིས། །དོན་སྣོད་ཉམས་པ་སོས་གྱུར་ཅིག་ཛཱ་ཏི་གུར་གུམ་བཟང་པོ་ཡིས། །
ཤ་ཁྲག་མཆིན་པ་ཉམས་པ་སོས། །མགྲོན་བུ་དུང་དང་དར་དམར་གྱིས། །སོ་རུས་ལྕེ་ཉམས་སོས་གྱུར་ཅིག་རྨ་བྱའི་མདོངས་དང་དར་ཚོན་ལྔས། །གཟིམ་དངས་རྒྱས་ཤིང་སྙིང་ཞོ་ཤ། །མཁལ་མ་ཞེ་ཤ་གླ་གོར་ཤས་
སྙིང་མཁལ་གློ་བའི་ནད་སོས་གྱུར། །དབང་ལག་ཆུ་སྲིན་སྡེར་མོ་ཡིས། །ཡན་ལག་ཉམས་པ་སོས་གྱུར་ཅིག་པུ་ཤེལ་རྩེ་དང་རྡོ་རྒྱུས་ཀྱིས། །རྩ་རྒྱུས་ཉམས་པ་སོས་གྱུར་ཅིག་སྤང་སྤོས་སླེ་ཏྲེས་བྱི་ཐང་ཀ་རྒྱ་མཚོ་ལྦུ་བ་འབྲས་
བུ་གསུམ། །སྨན་གྱི་བྱེ་བྲག་སྣ་ཚོགས་ཀྱིས། །ཕུང་ཁམས་སྐྱེ་མཆེད་ཉམས་པ་སོས། །རིན་ཆེན་སྣ་ལྔ་འབྲུ་ཚོགས་ཀྱིས། །བང་མཛོད་ཉམས་པ་སོས་གྱུར་ཅིག་དཀར་གསུམ་མངར་གསུམ་ཁ་ཟས་ཀྱིས། །ཁ་དོག་ཉམས་པ་
སོས་གྱུར་ཅིག་མདོར་ན་མཐུན་པའི་རྫས་རྣམས་ཀྱིས། །ཀླུ་དང་ས་བདག་ཐམས་ཅད་ཀྱི། །ནད་དང་སྡུག་བསྔལ་སོས་གྱུར་ཏེ། །དབང་པོ་གསལ་ཞིང་ལོངས་སྤྱོད་རྒྱས། །བྱམས་པའི་སེམས་ཀྱིས་རྒྱུད་གང་ནས། །འཇིག་རྟེན་

[004A]༄༅། །ཁམས་རྣམས་ཐམས་ཅད་དུ། །ལོ་ཕྱུགས་ལེགས་ཤིང་ཆར་ཆུ་སྙེམས། །རྩི་བཅུད་འབྲས་བུ་རྒྱས་པར་མཛོད། །དེ་ནས་ཀླུ་རྣམས་ཀྱི་སྡིག་སྒྲིབ་སྦྱང་བའི་ཕྱིར། ན་མོ་རཏྣ་ཏྲ་ཡཱ་ཡ། ཞེས་སོགས་མི་འཁྲུགས་
པའི་གཟུངས་ལན་བདུན་སོགས་ཅི་རིགས་བཟླས་ནས། ཆོས་རྣམས་ཐམས་ཅད་རྒྱུ་ལས་བྱུང། །ཞེས་སོགས་ཆོས་སྦྱིན་ཅི་རིགས་བྱ་སྟེ། ཀླུ་དང་ས་བདག་འཁོར་བཅས་རྣམས། །རང་གི་ལུས་ལ་དཔེ་ལོང་ལས། །གཞན་ལ་
གནོད་པ་མ་བྱེད་ཅིག་ཕན་པའི་འབྲས་བུ་བདེ་བ་དང། །གནོད་པའི་འབྲས་བུ་སྡུག་བསྔལ་འབྱུང། །ས་བོན་ཚ་བ་རྣམས་ལས་ནི། །འབྲས་བུ་ཚ་བ་འབྱུང་འགྱུར་ཞིང། །ས་བོན་མངར་བ་རྣམས་ལས་ནི། །འབྲས་བུ་མངར་བ་
འབྱུང་བར་འགྱུར། །དེ་བཞིན་དམ་ཚིག་དྲན་གྱིས་ལ། །ཞེ་སྡང་ཁྲོ་བའི་སེམས་བོར་ཏེ། །བྱམས་པའི་སེམས་ཀྱིས་ཁྱབ་པར་མཛོད། །དབང་པོ་ལྔ་ཡི་སྤྱོད་ཡུལ་དུ། །འདོད་དགུའི་ལོངས་སྤྱོད་ཕུན་སུམ་ཚོགས། །ཀླུ་ཡི་ནད་
རྣམས་སོས་གྱུར་ནས། །སྡུག་བསྔལ་ཀུན་ལས་གྲོལ་གྱུར་ཅིག་ཕྱག་ན་རྡོ་རྗེའི་ཞལ་མཐོང་སྟེ། །མཁའ་ལྡིང་བྱེ་ཚན་འཇིགས་པ་དང། །ངན་སོང་སྡུག་བསྔལ་ལས་གྲོལ་ནས། །རྡོ་རྗེ་སེམས་དཔའི་ཚེ་ཐོབ་ཤོག་སརྦ་ནཱ་ག་རཱ་
ཛ་ས་པ་རི་ཝཱ་རཱ་གཙྪ། ཞེས་གཤེགས་སུ་གསོལ་ཞིང། གཞན་ཡང་བསྔོ་བ་སྨོན་ལམ་ཅི་རིགས་པ་དང། ཤིས་པ་བརྗོད་པར་བྱའོ། །ཀླུ་གཏོར་འོ་མའི་རྒྱ་མཚོ་དུ་མ། །རྣམ་དཔྱོད་ས་འཛིན་དབང་པོས་བསྲུབས་ལས། །

[004B] །སྐལ་བཟང་མཁར་ཉལ་ཚོགས་ཀྱི་ལོངས་སྤྱོད། །དེ་ཕྱིར་འདིར་འབད་རྣམ་དཀར་ཕུང་པོ། །དུང་ལྟར་དཀར་བ་ཇི་སྙེད་བསགས་དེས། །མཁའ་མཉམ་འགྲོ་ལ་བདག་ཉིད་གཅིག་པུས། །
འདོད་དགུ་སྩོལ་བའི་ཡིད་བཞིན་ནོར་གྱུར། །ཚུལ་འདི་དོན་དུ་གཉེར་བའི་སྐྱེས་བུ། །དཔྱོད་ལྡན་རྣམས་ཀྱིས་བསྐུལ་བར་གྱུར་ཚེ། །ཕྱོགས་བྲལ་རྒྱལ་ཁམས་ཉུལ་བའི་བཙུན་པ། །བློ་བཟང་ཆོས་ཀྱི་རྒྱལ་མཚན་གྱིས་སྡེབས། །
མངྒ་ལཾ།། །།༄༅། །ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་
དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། འདིར་རྒྱུན་དུ་ཡི་དམ། མགོན་པོ་བར་ཆད་ཀུན་སེལ། ཆོས་རྒྱལ། ལྷ་མོ་རྣམས་ལ་མཆོད་གཏོར་འབུལ་བར་འདོད་པས། བླ་མ་ཡི་དམ་ཆོས་བསྲུང་རྣམས་ཀྱི་བྲིས་སྐུ་དང་མཆོད་
གཏོར་ནང་མཆོད་སོགས་བཀོད་པས་མཛེས་པར་བཤམས་ལ། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་

[093B] ནང་མཆོད་ཧྲཱི་ཥྚྲི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རླུང་མེའི་དཀྱིལ་འཁོར་གྱི་སྟེང་དུ་མི་མགོའི་སྐྱེད་བུ་ལ་གནས་པའི་ཐོད་པའི་ནང་དུ་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པ་ལས་བྱུང་བའི་
ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་ནས་བྱིན་གྱིས་བརླབས། མཆོད་པ་རྣམས་ཀྱང་བསངས། སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་
ནང་དུ། ཧཱུཾ་ཧཱུཾ་ཞུ་བ་ལས་བྱུང་བའི་མཆོད་རྫས་རྣམས་རང་བཞིན་བདེ་སྟོང། རྣམ་པ་མཆོད་རྫས། བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཞེས་སོགས་ནས་
ཤཔྟ་ཨཿ་ཧཱུཾ་གི་བར་གྱིས་བྱིན་གྱིས་བརླབས། གཏོར་མ་ཡང་ནང་མཆོད་ལྟར་བྱིན་གྱིས་བརླབས། དེ་ནས་རོལ་མོ་དབྱངས་དང་བཅས་ཏེ། ཧཱུཾ་ལྷུན་གྲུབ་བདེ་སྟོང་ཡེ་ཤེས་རོལ་པ་ལས། །རྩ་བརྒྱུད་བླ་མ་ཡི་དམ་ལྷ་ཚོགས་དང། །
ཁྱད་པར་ཁྲོ་བོ་ཆེན་པོས་ཤིན་རྗེའི་གཤེད། །འཁོར་བཅས་ཐོགས་པ་མེད་པར་གནས་འདིར་གཤེགས། །ཤར་ལྷོ་བསིལ་བའི་ཚལ་གྱི་དུར་ཁྲོད་ནས། །དཔལ་ལྡན་ཡེ་ཤེས་མགོན་པོ་ཕྱག་དྲུག་པ། །ཡུམ་བཅས་གནོད་
སྦྱིན་རྣམ་བཞི་གཙང་རིས་ཀྱི། །དཔལ་མགོན་བདུན་ཅུའི་ཚོགས་བཅས་ད་ཚུར་བྱོན། །ལྷོ་ཕྱོགས་རིམ་པ་བདུན་གྱི་ས་འོག་ནས། །ཆོས་ཀྱི་རྒྱལ་པོ་ཡུམ་མཆོག་ཙཱ་མུཎྜཱི། །ཕོ་བརྒྱད་མོ་བརྒྱད་གཤིན་རྗེའི་ཚོགས་དང་བཅས། །

[094A]༄༅། །འཕྲིན་ལས་བསྒྲུབ་ཕྱིར་གནས་འདིར་གཤེགས་སུ་གསོལ། །ཁྱད་པར་མུ་ལེ་དིང་གི་ཁྲག་མཚོ་ནས། །དུས་གསུམ་རྒྱལ་བའི་ཡུམ་གཅིག་རེ་མ་ཏི། །ཚེ་རིང་མཆེད་ལྔ་བསྟན་མ་བཅུ་གཉིས་སོགས།།
འཁོར་བཅས་དངོས་གྲུབ་སྩོལ་ཕྱིར་གཤེགས་སུ་གསོལ། །གཞན་ཡང་རྣལ་འབྱོར་བདག་ཅག་འཁོར་བཅས་ཀྱི། །མགོན་སྐྱབས་མཛད་པའི་བསྲུང་མ་ཐམས་ཅད་དང། །ཡུལ་ལྷ་བཞི་བདག་འཁོར་དང་བཅས་པ་ཡང། །
དམ་ཚིག་ལྡན་པའི་གནས་འདིར་གཤེགས་སུ་གསོལ། ཞེས་སྤྱན་དྲངས། ཨོཾ། དངོས་བཤམས་ཡིད་ཀྱིས་སྤྲུལ་པ་ལས་བྱུང་བའི། །མཆོད་ཡོན་མཛེས་པའི་མེ་ཏོག་དྲི་ཞིམ་སྤོས། །མུན་སེལ་སྒྲོན་མེ་བཟང་པོའི་དྲི་
ཆབ་དང། །རོ་བརྒྱའི་ཞལ་ཟས་མདངས་སྙན་རོལ་མོའི་ཚོགས། །འདོད་ཡོན་ལྔ་དང་རྒྱལ་སྲིད་རིན་ཆེན་བདུན། །དམ་རྫས་སྤྱན་གཟིགས་ནམ་མཁའི་ཁྱོན་གང་ཞིང། །ཕྱི་ནང་གསང་བའི་མཆོད་པའི་སྤྲིན་ཕུང་འཁྲིགས། །ཤ་
ཁྲག་གཏོར་མས་ས་གཞི་བཀང་སྟེ་འབུལ། ཞེས་མཆོད་ཚོགས་ཕུལ། གཙོ་བོ་བཞི་པོའི་ཉེ་སྙིང་ཙམ་བཟླ་འདོད་ན་འདིར་བཟླ། མགྲོན་རྣམས་ཀྱི་ལྗགས་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་
དྲངས་ཏེ་གསོལ་བར་བསམ། རྒྱས་པར་ན། སོ་སོའི་མཚན་སྔགས་ལ་བ་ལིཾ་ཏ་སྦྱར་བས་འབུལ། བསྡུ་ན། གུ་རུ་བུདྡྷ་བོདྷི་སཏ་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་བདུན་གྱིས་ཡེ་ཤེས་

[094B] ཨ་ཀཱ་རོས་གཞི་བདག་ལ་ཕུལ། ཨརྒྷཾ་སོགས་ཀྱིས་མཆོད། ནང་མཆོད་ཕུལ། དེ་ནས་བསྟོད་པ་ནི། ཧཱུཾ། བདེ་གཤེགས་ཀུན་གྱི་ཡེ་ཤེས་འཇམ་པའི་དཔལ། །ཕྱི་ནང་གསང་བའི་འཆི་བདག་འཇོམས་
མཛད་ཅིང། །འདོད་དགུའི་དངོས་གྲུབ་སྩོལ་བའི་ཡིད་བཞིན་ནོར། །འཇིགས་པ་མཐའ་དག་འཇིགས་པར་བྱེད་ལ་བསྟོད། །མི་བཟད་སྙིགས་མའི་དམུ་རྒོད་གདུལ་དཀའ་བ། །འདུལ་ཕྱིར་ཐུགས་རྗེ་ཆེན་པོ་རབ་ཁྲོས་པ། །
བསྟན་དགྲ་ཚར་གཅོད་རྣལ་འབྱོར་བུ་བཞིན་དུ། །སྐྱོང་ཞིང་འགལ་རྐྱེན་བར་ཆད་ཀུན་སེལ་བའི། །དཔལ་མགོན་ཆོས་སྐྱོང་ཆེན་པོ་ཁྱོད་ལ་བསྟོད། །འཇམ་དཔལ་བཀའ་སྡོད་སྟོབས་ཆེན་གཤིན་རྗེའི་གཙོ། །དགེ་སྡིག་
ཤན་འབྱེད་བསྟན་དགྲ་ཡོངས་ཀྱི་གཤེད། །ཆོས་འཁོར་སྐྱོང་མཛད་རྣལ་འབྱོར་དགྲ་ལྷ་ཆེ། །ལེགས་ལྡན་ནག་པོ་ཉི་མའི་སྲས་ལ་བསྟོད། །འདོད་པའི་ཁམས་ལ་དབང་བསྒྱུར་མཁའ་འགྲོའི་གཙོ། །མ་རུངས་འདུལ་ཕྱིར་
སྲིན་མོ་ཁྲོས་པ་ལྟར། །བསྟན་དགྲ་རྩད་ནས་འབྱིན་པའི་བཤན་པ་མོ། །དམ་ཚིག་ལྡན་པའི་བསྲུང་མ་ཁྱོད་ལ་བསྟོད།། ཧཱུཾ། བླ་མ་ཡིད་མ་ཆོས་སྐྱོང་བའི། །དམ་ཅན་བསྲུང་མ་ཁྱེད་རྣམས་ཀྱིས། །རྣལ་འབྱོར་བདག་ཅག་
འཁོར་བཅས་ལ། །ཉིན་གསུམ་རྒྱང་ནས་བྱ་ར་དང། །མཚན་གསུམ་དྲུང་ནས་མེལ་ཚེ་མཛོད། །ནད་གདོན་དགྲ་བགེགས་ལ་སོགས་པ། །དྲག་པོའི་ཆད་པས་ཚར་ཆོད་ལ། །བསམས་པའི་དོན་ཀུན་ཡིད་བཞིན་སྒྲུབས། །

[095A]༄༅། །ཕྱི་ནང་བར་ཆོད་ཀུན་ཞི་ཞིང། །ཚེ་དང་བསོད་ནམས་རྒྱས་པ་དང། །ཁམས་གསུམ་མ་ལུས་དབང་འདུ་ཞིང། །མངའ་ཐང་རིགས་རྒྱུད་འཕེལ་བར་མཛོད། ཅེས་བསྟོད་ཅིང་འཕྲིན་ལས་བཅོལ། བཟོད་པར་
གསོལ་ཞིང་ཡེ་ཤེས་པ་རྣམས་རྟེན་ཡོང་ན་བརྟན་བཞུགས་དང། མེད་ན་གཤེགས་སུ་གསོལ་ཏེ་ཤིས་པ་བརྗོད་པར་བྱའོ། །ཚུལ་འདི་ཡང་དད་སྟོབས་རྣམ་དཔྱོད་ཕུན་སུམ་ཚོགས་པ་སྡེ་པ་ལྷའི་དྲུང་གིས་བསྐུལ་བ་
ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཙུག་ལག་ཁང་དུ་སྦྱར་བའོ།།



﻿༄༅། །གཏོར་མ་བརྒྱ་རྩ་ཆ་ལག་ཚང་བ་ཐམས་ཅད་མཁྱེན་པ་དབེན་ས་པས་མཛད་པ་བཞུགས་སོ།།

[001A] །ན་མོ་གུ་རུ་ལོ་ཀེ་ཤྭ་རཱཡ། གཏོར་མ་བརྒྱ་རྩ་གཏོང་བར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། སྟོང་པའི་
ངང་ལས་པད་དཀར་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧྲཱི་དཀར་པོ་དེ་ལས་འོད་འཕྲོས་དོན་གཉིས་བྱས་འདུས་ཡོངས་སུ་གྱུར་པ་ལས། རང་ཉིད་འཕགས་པ་
སྤྱན་རས་གཟིགས་སྐུ་མདོག་དཀར་པོ་ཞལ་གཅིག་ཕྱག་བཞི་པ། དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་འཕྲེང་དང། གཡོན་འོག་མས་པདྨ་
འཛིན་པ། མཚན་དཔེའི་འོད་འབར་ཞིང། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་པ། རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་

[002A]༄༅། །ཧྲཱི་ཧཱུཾ་གིས་མཚན་པ། དེ་ལས་འོད་ཟེར་འཕྲོས་པོ་ཊ་ལ་ནས་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་བཾ་ཧོཿ་རང་དང་གཉིས་སུ་མེད་པར་གྱུར། དབང་གི་
ལྷས་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར། མཆོད་གཏོར་རྣམས་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རང་གི་མདུན་དུ་བཧྲུཾ་ལས་རིན་
པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་ལས་མཆོད་རྫས་སམ་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་
གསུམ་གྱི་བྱིན་གྱིས་བརླབས། ཨཱརྱ་ལོ་ཀེ་ཤྭ་ར་ཨརྒྷཾ། པཱ་ཏྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་ཏྱ། ཤབྟ་པྲ་ཏཱི་ཙྪ་སཱཧཱ། སྐྱོན་གྱིས་མ་གོས་སྐུ་མདོག་དཀར། །རྫོགས་སངས་རྒྱས་ཀྱིས་
དབུ་ལ་བརྒྱན། །ཐུགས་རྗེའི་སྤྱན་གྱིས་འགྲོ་ལ་གཟིགས། །སྤྱན་རས་གཟིགས་ལ་ཕྱག་འཚལ་ལོ། །བླ་མ་ཡི་དམ་དཀོན་མཆོག་སྲི་ཞུའི་མགྲོན། །མགོན་པོ་ཡོན་ཏན་རིགས་དྲུག་སྙིང་

[002B] །གདོན་བགེགས་ལན་ཆགས་མགྲོན་རྣམས་མ་ལུས་པ། །མཆོད་སྦྱིན་གནས་འདིར་གཤེགས་ཤིང་བརྟན་པར་བཞུགས། །ཀ་མ་ལ་ཡེ་སྟྭཾ། བདེ་ཆེན་དངོས་གྲུབ་ཆར་འབེབས་ཡིད་བཞིན་
ནོར༑ ༑རྩ་བརྒྱུད་བླ་མ་ཡི་དམ་དཀོན་མཆོག་གསུམ། །དཔའ་བོ་དཔའ་མོ་ཆོས་སྐྱོང་སྲུང་མ་ལ། །སྒོ་གསུམ་གུས་པས་སོ་སོར་ཕྱག་འཚལ་ལོ། །ཨོཾ་ཨཱ་གུ་རུ་བཛྲ་སརྦ་བུད་དྷ་བོ་དཧི་སཏ་ས་པ་རི་ཝཱ་ར་བཛྲ་ཨརྒྷཾ་པྲ་
ཏཱི་ཙྪ་ཧཱུཾ་སཱཧཱ། ཞེས་པ་ནས་ཤཔྟ་པྲ་ཏཱི་ཙྪ་ཧཱུཾ་སཱཧཱ། ཞེས་པའི་བར་གྱིས་མཆོད། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་བས་འགྲོ་བ་འདི་དག་
ཀུན། །འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག་མཆོད་ཡོན་ཞབས་བསིལ་མེ་ཏོག་བདུག་སྤོས་དང། །སྣང་གསལ་དྲི་ཆབ་ཞལ་ཟས་རོལ་མོ་སོགས། །དངོས་བཤམས་ཡིད་སྤྲུལ་མཆོད་པ་མ་ལུས་
འབུལ། །ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་ཀྱི་འཁོར་ལོ་བསྐོར་
བ་དང། །བདག་གཞན་དགེ་རྣམས་བྱང་ཆུབ་ཆེན་པོར་བསྔོ། །འགྲོ་བའི་སྒྲོན་མེ་རྒྱལ་བ་སྲས་བཅས་ལ། །དྲི་ཞིམ་བདུད་རྩིའི་ཁྲུས་ཆབ་འདི་གསོལ་བས། །འགྲོ་བའི་སྒྲིབ་གཉིས་དྲི་མ་ཀུན་བྱང་ནས། །དྲི་བྲལ་

[003A]༄༅། །སྐུ་གསུམ་ཐོབ་པར་བྱིན་གྱིས་རློབས། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲི་ཡེ་ཨཱ་ཧཱུཾ། འཕགས་པ་སྤྱན་རས་གཟིགས་དབང་གི་ཕྱག་ནས་འབབ་པའི་འོ་རྒྱུན་གྱིས། །ཡི་
དྭགས་རྣམས་ནི་ཚིམ་བྱས་ཤིང། །ཁྲུས་བྱས་རྟག་ཏུ་བསིལ་བར་ཤོག་ཨོཾ་ཨཱ་ཧྲཱི་ཧཱུཾ། ཨོཾ་མ་ཎི་པདྨེ་ཧཱུཾ། ཨོཾ་ཛ་ལ་མི་དཾ་སརྦ་པྲེ་ཏ་བྷྱ་སཱཧཱ། ཨོཾ་ཛྙ་ན་ཨ་ཝ་ལོ་ཀི་ཏེ་ས་མནྟ་སྥ་ར་ཎཱ་ར་སྨི་བྷ་ཝས་མ་ཡ་མཧཱ་
མ་ཎི་དུ་རུ་དུ་རུ་ཧྲི་ད་ཡ་ཛཱ་ལ་ནི་སཱཧཱ། སྲིད་པ་བར་དོའི་འགྲོ་ཀུན་ལ། །ཆུ་ཡི་སྦྱིན་པ་འདི་སྦྱིན་པས། །འཇིགས་སྐྲག་སྡུག་བསྔལ་ལས་གྲོལ་ཏེ། །དག་པའི་ཞིང་དུ་བགྲོད་པར་ཤོག་ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་
ནི་ཀཾ་ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎི་མ་སརྦ་སཏ་ནན་སཱཧཱ། གཞན་ཡང་ཆུ་ཡི་སྦྱིན་པ་འདི་ལ་བརྟེན་ནས་ཀླུའི་རྒྱལ་པོ་དགའ་བོ་དང་ཉེར་
དགའ་ལ་སོགས་པ་སྲིད་པ་ཆུ་ཀླུང་གི་བདག་པོ་དང། གཞི་བདག་གཉུག་མར་གནས་པ་དང། སེམས་ཅན་ཐམས་ཅད་ཀྱི་རྒྱུད་ལ་སྦྱིན་པ་དམ་པ་སེམས་ཀྱི་རྒྱན་དུ་གྱུར་ཅིག་སྦྱིན་པ་དམ་པ་སེམས་ཀྱི་
རྒྱན་དུ་གྱུར་ནས་དོན་གྱི་མཆོག་རྣལ་འབྱོར་གྱི་ཡོ་བྱད་དམ་པ་མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག་སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་

[003B] ༑བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་སོགས་ལན་གསུམ་དང། དེ་ནས་ཨོཾ་བཛྲ་ཨ་མྲྀ་ཏ་ཞེས་པ་ནས་བདུད་རྩིའི་རྒྱ་མཚོ་ཆེན་པོར་གྱུར། ཞེས་
པའི་བར་གོང་ལྟར་བྱས་ནས། ཨོཾ་ཨཱ་ཧཱུཾ་ལན་གསུམ་གྱི་བྱིན་གྱིས་བརླབས་ཏེ། མགྲོན་སོ་སོས་བདུད་རྩི་གསོལ་བས་ཚིམས་ཤིང་དགྱེས་པར་བསམས་ནས། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ།།
ལན་གསུམ་མམ་ཉེར་གཅིག་བདུན་གང་རིགས་བརྗོད་པ་རྣམས་སོ་སོའི་སྐབས་སུ་འདྲ་བར་བྱས་ནས། ཨོཾ་བཛྲ་ཨརྒྷཾ་སོགས་ཀྱིས་མཆོད། ཕུན་ཚོགས་འདོད་ཡོན་ལྔ་ལྡན་པའི། །བདུད་རྩིའི་རྒྱ་མཚོའི་གཏོར་མ་འདི།།
དྲིན་ཅན་རྩ་བརྒྱུད་བླ་མ་དང། །རྒྱུད་སྡེ་བཞི་འབྲེལ་ལྷ་ཚོགས་དང། །དུས་གསུམ་བདེ་གཤེགས་དམ་པའི་ཆོས། །ཚོགས་བཅས་དཀོན་མཆོག་གསུམ་ལ་འབུལ། །ཚད་མེད་ཐུགས་རྗེས་ལེགས་བཞེས་ནས། །སངས་
རྒྱས་བསྟན་པ་རྒྱས་པ་དང། །བདག་དང་མ་གྱུར་སེམས་ཅན་རྣམས། །དཀོན་མཆོག་གསུམ་དང་མི་འབྲལ་ཞིང། །ཆོས་དང་དཔལ་འབྱོར་རྒྱས་པ་དང། །སངས་རྒྱས་ཐོབ་པར་བྱིན་གྱིས་རློབས། །ཕུན་ཚོགས་འདོད་ཡོན་ལྔ་
ལྡན་པའི། །བདུད་རྩིའི་རྒྱ་མཚོའི་གཏོར་མ་འདི། །མྱུར་མཛད་མགོན་པོ་འཁོར་བཅས་དང། །ཆོས་ཀྱི་རྒྱལ་པོ་རྣམ་ཐོས་སྲས། །གུར་མགོན་ཞལ་དང་ཕྱག་བཞི་པ། །དམག་ཟོར་དྲེགས་པ་ལྕམ་སྲིང་དང། །གཙང་མའི་རིགས་

[004A]༄༅། །ཀྱི་མགོན་པོ་སོགས། །ཆོས་བཞིན་སྐྱོང་བ་ཐམས་ཅད་དང། །གནས་གསུམ་དག་ན་བཞུགས་པ་ཡི། །དཔའ་བོ་མཁའ་འགྲོའི་ཚོགས་ལ་འབུལ། །འགྲོ་ལ་ཕན་བདེ་འབྱུང་བའི་གཞི། །བསྟན་པ་
བསྲུང་ཞིང་སྐྱོང་བ་དང། །འཕྲིན་ལས་བཞི་ཡི་དངོས་གྲུབ་སྩོལ། །ཕུན་ཚོགས་། བདུད་རྩིའི་། དྲང་སྲོང་ཆེན་པོ་མཆོག་བརྒྱད་དང། །གཞན་ཡང་ལྷ་མིའི་ནང་གནས་པའི། །བདེན་ཚིག་གྲུབ་པ་རྣམས་ལ་འབུལ། །བཞེས་
ནས་བསྟན་པ་རིན་པོ་ཆེ། །ཕྱོགས་དུས་ཀུན་དུ་རྒྱས་པ་དང། །འགྲོ་ཀུན་བདེ་ཞིང་སྐྱིད་པ་དང། །ཁྱད་པར་བདག་དང་སེམས་ཅན་རྣམས། །མྱུར་དུ་སངས་རྒྱས་ཐོབ་འགྱུར་བའི། །མཐུན་རྐྱེན་ཇི་ལྟར་བསམ་པ་བཞིན། །ཐོགས་
མེད་འགྲུབ་པའི་སྨོན་ལམ་མཛོད། །ཕུན་ཚོགས་། བདུད་རྩིའི་། ཛཾ་བྷ་ལ་དང་ནོར་རྒྱུན་མ། །ཨ་པ་ར་ནི་ཙིཧྟ་སོགས། །ནོར་ལྷ་གནོད་སྦྱིན་ཚོགས་རྣམས་དང། །བདག་ཅག་དཔོན་སློབ་འཁོར་བཅས་ཀྱི། །ལྷན་ཅིག་
སྐྱེས་ཤིང་འཚོ་བའི་ལྷ། །བསྲུང་ཞིང་སྐྱོང་བ་རྣམས་ལ་འབུལ། །བཞེས་ནས་རྣལ་འབྱོར་བདག་ཅག་རྣམས། །ལག་པའི་འཚོ་བས་མི་འཚོ་བར། །ཆོས་མཐུན་འཚོ་བས་འཚོ་བ་དང། །བསམས་པ་ཆོས་བཞིན་འགྲུབ་
པར་མཛོད། །དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་

[004B] །ཕུན་ཚོགས་། བདུད་རྩིའི་། ས་ཡི་ལྷ་མོ་བསྟན་མ་སོགས། །སྟོང་གསུམ་གཞི་བདག་ཚོགས་རྣམས་དང། །ཚེ་རིང་མཆེད་ལྔ་བསྟན་སྐྱོང་
བཅས། །གངས་ཅན་གནས་པ་ཐམས་ཅད་དང། །ཁྱད་པར་ཡུལ་ཕྱོགས་འདི་ཉིད་ཀྱི། །ཡུལ་ལྷ་གཞི་བདག་རྣམས་ལ་འབུལ། །བཞེས་ནས་བདག་ཅག་ཡོན་མཆོད་རྣམས། །ལས་དང་བྱ་བ་ཅི་བྱེད་ཀྱང། །ཀོ་སློང་ཕྲག་
དོག་མ་མཛད་པར། །མཐུན་རྐྱེན་ཡིད་བཞིན་འགྲུབ་པར་མཛོད། །ཕུན་ཚོགས་། བདུད་རྩིའི་། རྟ་བདག་བརྒྱད་སོགས་གནོད་སྦྱིན་གྱི། །སྡེ་དཔོན་ཆེན་པོ་མ་ལུས་དང། །འཕྲོག་མ་བུ་དང་བཅས་པ་སོགས། །སངས་རྒྱས་
མཐོང་དང་མ་མཐོང་བའི། །མི་མིན་མཐུ་ཆེན་རྣམས་ལ་འབུལ། །བཞེས་ནས་བསྟན་པ་བསྲུང་བ་དང། །མ་གྱུར་བྱམས་པས་སྐྱོང་བ་དང། །ཁྱད་པར་བདག་ཅག་ཆོས་སྒྲུབ་པའི། །འགལ་རྐྱེན་སོལ་ལ་མཐུན་རྐྱེན་སྒྲུབས་
ཕུན་ཚོགས་། བདུད་རྩིའི་། བགེགས་རིགས་སྟོང་ཕྲག་བརྒྱད་ཅུ་དང། །གདོན་རིགས་སུམ་བརྒྱ་དྲུག་ཅུ་དང། །བྱིས་པའི་གདོན་ཆེན་ཤོག་ཕུན་ཚོགས་འབྱུང་པོ་
རྣམས་ལ་བསྔོ། །མཆོད་སྦྱིན་གཏོར་མས་ཚིམས་གྱུར་ནས། །ནད་ཡམས་འཁྲུག་པ་མུ་གེ་དང། །སད་སེར་ཐན་པ་མ་གཏོང་བར། །ཕ་མར་གྱུར་པའི་འགྲོ་ཀུན་ལ། །ཕན་བདེའི་བསམ་སྦྱོར་བསྟེན་པར་ཤོག་ཕུན་ཚོགས་

[005A]༄༅། །བདུད་རྩིའི་། འགྲོ་བ་རིགས་དྲུག་ལམ་རྒྱུད་ལྔ། །སྐྱེ་གནས་རྣམ་པ་བཞིས་བསྡུས་པའི། །དྲིན་ཅན་ཕ་མར་གྱུར་པ་ཡི། །མཁའ་མཉམ་འགྲོ་བའི་ཚོགས་ལ་འབུལ། །མཆོད་སྦྱིན་གཏོར་མས་ཚིམ་
གྱུར་ནས། །རིགས་དྲུག་སྡུག་བསྔལ་ལས་གྲོལ་ཏེ། །ངེས་འབྱུང་བྱང་ཆུབ་སེམས་ཉིད་དང། །ཡང་དག་ལྟ་བས་རྒྱུད་ཕྱུག་ཅིང། །ཕ་རོལ་ཕྱིན་དྲུག་ཡོངས་རྫོགས་ནས། །བླ་མེད་བྱང་ཆུབ་ཐོབ་པར་ཤོག་ཕུན་ཚོགས་་
བདུད་རྩིའི་། ཡི་དྭགས་རྒྱལ་མོས་གཙོ་བྱས་པའི། །ཕྱི་ནང་ཟས་སྐོམ་སྒྲིབ་པ་ཅན། །བྱིངས་ན་གནས་དང་ཁ་འཐོར་བའི། །ཡི་དྭགས་ཚོགས་རྣམས་ཀུན་ལ་བསྔོ། །མཆོད་སྦྱིན་གཏོར་མས་ཚིམ་གྱུར་ནས། །བཀྲེས་སྐོམ་
སྡུག་བསྔལ་ལས་གྲོལ་ཏེ། །སེར་སྣ་ལ་སོགས་སྒྲིབ་པ་གཉིས། །བག་ཆགས་བཅས་པ་ཡོངས་སུ་དག་སྦྱིན་པའི་ཕར་ཕྱིན་ཡོངས་རྫོགས་ནས། །ནམ་མཁའ་མཛོད་ལ་དབང་འབྱོར་ཤོག་ཕུན་ཚོགས་། བདུད་
རྩིའི་། ཐོག་མེད་དུས་ནས་ད་ལྟའི་བར། །བསད་དང་བཅིངས་དང་བརྡེག་པ་དང། །ཕྲོགས་དང་བརྐུས་ལ་སོགས་པ་ཡིས། །ལན་ཆགས་ཤ་འཁོན་གཉེར་བ་དང། །བུ་ལོན་ཆགས་པ་རྣམས་ལ་བསྔོ། །མཆོད་སྦྱིན་
གཏོར་མས་ཚིམ་གྱུར་ནས། །ལན་ཆགས་ཤ་འཁོན་མ་ལུས་དག་བུ་ལོན་རྣམས་ཀྱང་ཁྱེར་གྱུར་ནས། །མྱུར་དུ་རྫོགས་པའི་སངས་རྒྱས་ཀྱི། །གོ་འཕང་དམ་པ་ཐོབ་པར་ཤོག་ཕུན་ཚོགས་། བདུད་རྩིའི་། བློ་བུར་

[005B] །ཁས་ཞན་དབང་ཆུང་གྱུར་པ་དང། །ལྷག་ལ་རེ་བར་གྱུར་པའི་མགྲོན། །ཇི་སྙེད་མཆིས་པ་རྣམས་ལ་བསྔོ། །རང་རང་ཇི་ལྟར་འདོད་པ་ཡི། །འདོད་དགུའི་ཆར་གྱིས་ཚིམ་གྱུར་ནས། །མི་བཟད་
སྡུག་བསྔལ་འབྱུང་བའི་སྒོ། །ཆགས་སྡང་མི་དགེའི་སེམས་ཞི་ཞིང། །རིན་ཆེན་བྱང་ཆུབ་སེམས་མཆོག་དང། །སྲིད་པའི་རྩ་བ་དྲུང་འབྱིན་པའི། །ཤེས་རབ་མཆོག་གིས་རྒྱུད་གང་ནས། །སྐུ་གསུམ་མངོན་དུ་འགྱུར་བར་
ཤོག་བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་དང། །སེམས་ཅན་རྣམས་ལ་ཕན་གདགས་ཕྱིར། །དོན་
རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་ཅེས་བདེན་སྟོབས་དང། ཆོས་རྣམས་ཐམས་ཅད་རྒྱུ་ལས་བྱུང། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་
གང་ཡིན་པ། །དགེ་སྦྱོང་ཆེན་པོས་འདི་སྐད་གསུངས། །ཅེས་མདོར་བསྡུས་སམ། རྒྱས་པར་ན་དེའི་མཇུག་ཏུ། སྐར་མ་རབ་རིབ་མར་མེ་དང། །རྒྱུ་མ་ཟིལ་པ་ཆུ་ལྦུར་དང། །རྨི་ལམ་གློག་དང་སྤྲིན་ལྟ་བུ། །འདུས་བྱས་ཆོས་རྣམས་དེ་ལྟར་
བལྟ༑ ༑ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་ལེགས་པ་ཡིན། །དེ་བཞིན་ཡིད་ཀྱི་སྡོམ་པ་ལེགས། །ཐམས་ཅད་བསྲུང་བའི་དགེ་སློང་དག་སྡུག་བསྔལ་ཀུན་ལས་གྲོལ་བར་འགྱུར། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་

[006A]༄༅། །དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །ཆོས་རྣམས་དེ་ལྟར་ཤེས་པར་གྱིས། །དེ་ལྟར་ཡེ་ཤེས་པ་བདག་ཉིད་ལ་ཐིམ་ཞིང། འཇིག་རྟེན་པ་རྣམས་ཟང་ཟིང་གི་
སྦྱིན་པས་རྒྱུད་སྨིན། ཆོས་ཀྱི་སྦྱིན་པས་རྒྱུད་གྲོལ་ནས་རང་གནས་སུ་གཤེགས་པར་བསམས་ནས། སྨོན་ལམ་ནི། འདི་ལྟར་བགྱིས་པའི་བསོད་ནམས་དང། །བདག་གི་དུས་གསུམ་དགེ་བའི་མཐུས། །ཉམ་ཐག་འགྲོ་བ་
མཐའ་དག་གི་མགོན་སྐྱབས་དམ་པར་བདག་གྱུར་ཅིག་ཚ་གདུང་དམྱལ་བའི་འཇིགས་པ་རྣམས། །སྐྱོབ་བྱེད་བསིལ་བའི་ཆར་དང་ནི། །གྲང་བའི་དམྱལ་བ་མཐའ་དག་གི་གདུང་སེལ་ཉི་མའི་མཆོག་གྱུར་ཅིག་རོ་
བརྒྱའི་ཟས་སྐོམ་རྒྱ་མཚོ་ཡིས། །ཡི་དགས་མ་ལུས་དབུགས་འབྱིན་ཅིང། །བཀོལ་སྤྱད་རྨོངས་པའི་མུན་སེལ་བའི། །སྒྲོན་མེའི་མཆོག་ཏུ་བདག་གྱུར་ཅིག་ཕྲག་དོག་འཐབ་རྩོད་སྡུག་བསྔལ་གྱི། །མདའ་ཆར་འབབ་ལ་གོ་
ཆ་དང། །འཆི་འཕོ་ལྟུང་བའི་ཆུ་འཁྲུག་པར། །སྒྲོལ་བྱེད་བརྟན་པོའི་གཟིངས་གྱུར་ཅིག་འཇིགས་རུང་སྐྱེ་རྒ་ན་འཆི་ཡི། །རིམས་ནད་དྲག་པོས་གཙེས་པ་ལ། །ཉོན་མོངས་ནད་ཀུན་སེལ་བྱེད་པའི། །སྨན་པའི་མཆོག་ཏུ་བདག་གྱུར་
ཅིག་བདག་ནི་དབུལ་ཞིང་ཕོངས་རྣམས་ལ། །འདོད་དགུ་འབྱུང་བའི་གཏེར་ཆེན་དང། །གཉེན་དང་བྲལ་བས་གདུངས་རྣམས་ཀྱི། །གཉེན་དང་བཤེས་སུ་ངེས་གྱུར་ཅིག་བདག་ཀྱང་ཚེ་རབས་ཐམས་ཅད་དུ། །དལ་འབྱོར་རྟེན་

[006B] །ཡིད་བཞིན་ནོར་བུ་སྤྱི་བོར་འཛིན། །ཐོས་བསམ་སྒོམ་པའི་གྲུར་ཞུགས་ནས། །སྐུ་གསུམ་གླིང་དུ་ཕྱིན་གྱུར་ཅིག་ཅེས་སྨོན་ལམ་དང་ཤིས་པ་བརྗོད་པར་བྱའོ། ཞེས་པ་འདི་ནི་དོན་གཉེར་ཅན་མང་པོས་
བསྐུལ་བ་ལ་བརྟེན་ནས། ཆོས་སྨྲ་བའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་ལེགས་པར་སྦྱར་བའོ།། །།    ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་
ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿༄༅། །གཏོར་མ་ཆ་བཞི་བཞུགས་སོ། །

[001A] །གཏོར་མ་ཆ་བཞི་གཏོང་འདོད་པས། བཛྲ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་ལས་བྱུང་
བའི་གཏོར་མ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད་པས་བྱིན་གྱིས་བརླབས། སམྦྷར་གསུམ་གསུམ་བརྗོད་པས་བསྔོ་ཞིང་གསོལ་བར་
བསམ། དང་པོ་གཉིས་ཀྱི་མཇུག་ཏུ་ཨརྒྷཾ་སོགས་དང། ཕྱི་མ་གཉིས་ཀྱི་མཇུག་ཏུ་དེ་བཞིན་གཤེགས་པ་བཞིའི་མཚན་བརྗོད། དང་པོའི་མཆོད་པའི་མཇུག་ཏུ། བདུད་རྩིའི་རྒྱ་མཚོའི་གཏོར་མ་འདི་
བླ་མ་དཀོན་མཆོག་གསུམ་ལ་འབུལ། །བཞེས་ནས་མཆོག་དང་ཐུན་མོང་གི་དངོས་གྲུབ་མ་ལུས་སྩལ་དུ་གསོལ། །གཉིས་པའི་མཇུག་ཏུ་བདུད་རྩིའི་རྒྱ་མཚོའི་གཏོར་མ་འདི། །ཆོས་སྐྱོང་བསྲུང་

[002A]༄༅། །མའི་ཚོགས་ལ་འབུལ། །བཞེས་ཤིང་ཞི་རྒྱས་དབང་དྲག་གི་འཕྲིན་ལས་མ་ལུས་སྒྲུབ་ཏུ་གསོལ། གསུམ་པའི་མཇུག་ཏུ། བདུད་རྩིའི་རྒྱ་མཚོའི་གཏོར་མ་འདི། །རིགས་དྲུག་
འགྲོ་བའི་ཚོགས་ལ་འབུལ། །བཞེས་ནས་སྡུག་བསྔལ་ལས་གྲོལ་ཏེ། །མྱུར་དུ་སངས་རྒྱས་ཐོབ་པར་ཤོག་བཞི་པའི་མཇུག་ཏུ། བདུད་རྩིའི་རྒྱ་མཚོའི་གཏོར་མ་འདི། །ཡུལ་ལྷ་གཞི་བདག་
རྣམས་ལ་འབུལ། །བཞེས་ནས་རུ་ང་མ་མཛད་པར། །སྟོངས་གྲོགས་གནས་པོ་བཟང་པོ་མཛོད། ཅེས་བསྔོ་ཞིང་འཕྲིན་ལས་འཆོལ་ལོ། །འདི་ཡང་དཀའ་བཅུ་པ་བློ་བཟང་དར་རྒྱས་ཀྱིས་བསྐུལ་བ་ལ་
བརྟེན་ནས། གསོ་སྦྱོང་གི་དུས་ཉེ་བར་མཁོ་བར་བསམས་ཏེ་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བྲིས་སོ།། །། ༄༅། །ན་མོ་མཉྫུ་གྷོ་ཥཱ་ཡ། འདིར་ཚ་བསུར་གཏོང་བར་
འདོད་པས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་

[002B]རང་ཉིད་སྤྱན་རས་གཟིགས་སུ་གསལ་བ་ཡི། །ཐུགས་ཀའི་འོད་ཀྱིས་སྲི་ཞུ་ཡོན་ཏན་དང། །སྙིང་རྗེ་ལན་ཆགས་མགྲོན་རྣམས་མ་ལུས་པ། །སྤྱན་དྲངས་འདོད་པའི་གདན་ལ་བཞུགས་པར་གྱུར། །ཨོཾ་བཛྲ་ཨ་
མྲྀ་ཏ་ཀུཎྚ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུ་དཧོ་ཉཧཾ། སྟོང་པ་ཉིད་དུ་གྱུར་སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་ཨཱ་ཧཱུཾ་འོད་དུ་ཞུ་བ་ལས་བྱུང་བའི་འདོད་
ཡོན་ལྔ་ལྡན་གྱི་དྲི་ཕུན་སུམ་ཚོགས་པས་དང་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་ཨཱ་ཧཱུཾ་ལན་གསུམ་བརྗོད། ན་མཿ་སརྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཞེས་བདུན་ནམ། ཡང་ན། ཨོཾ་གནྡྷེ་ཀཱ་
མགུ་ན་པཱུ་ཛ་ཨི་དཾ་ཁ་ཁ་ཁཱ་ཧི་ཁཱ་ཧི། ཞེས་པ་བདུན་གྱིས་བསྔོས། ཨོཾ་ཨརྒྷཾ་ནས་ཤཔྟའི་བར་གྱིས་མཆོད། དེ་བཞིན་གཤེགས་པ་བཞིའི་མཚན་བརྗོད། དྲི་མཆོག་འདོད་ཡོན་ལྔ་ལྡན་པའི། །ཟག་མེད་བསུར་གྱི་མཆོད་པ་
འདི། །བླ་མ་ཡི་དམ་དཀོན་མཆོག་གསུམ། །མཁའ་འགྲོ་ཆོས་སྐྱོང་ཐམས་ཅད་དང། །དྲི་ཟའི་རྒྱལ་པོ་རབ་དགའ་སོགས། །དྲི་ཟའི་ཚོགས་རྣམས་མ་ལུས་དང། །མ་གྱུར་རིགས་དྲུག་སེམས་ཅན་དང། །ཡུལ་ལྷ་གཞི་བདག་
ཚོགས་རྣམས་དང། །ལན་ཆགས་ཤ་འཁོན་གཉེར་བ་དང། །ཁྱད་པར་ཁ་སང་དེ་རིང་བར། །བསད་ལྕེབས་ཤི་ནས་སྔ་ལུས་བོར། །ཕྱི་ལུས་མ་རྙེད་པར་དོ་ཡི། །ཇི་སྙེད་སེམས་ཅན་ཐམས་ཅད་ལ། །འབུལ་ཞིང་བསྔོ་བས་མགྲོན་

[003A]༄༅། །རྣམས་ཀུན། །འདོད་དགུའི་ཆར་གྱིས་ཚིམ་གྱུར་ནས། །བདག་གི་བར་ཆད་ཀུན་ཞི་ཞིང། །ཚེ་རིང་ནད་མེད་འབྱོར་པ་རྒྱས། །ཁམས་གསུམ་དབང་དུ་འདུ་བ་དང། །བསམ་དོན་ཡིད་བཞིན་འགྲུབ་
པར་མཛོད། །བར་དོའི་སེམས་ཅན་ཐམས་ཅད་ཀྱང། །འཇིགས་སྐྲག་སྡུག་བསྔལ་ལས་གྲོལ་ཏེ། །བླ་མའི་གདམས་ངག་དྲན་གྱུར་ནས། །བདེ་བ་ཅན་དུ་སྐྱེ་བར་ཤོག་ལན་ཆགས་བུ་ལོན་དག་གྱུར་ནས། །འགྲོ་ཀུན་
བདེ་སྐྱིད་ལྡན་པ་དང། །ཡུལ་ལྷ་གཞི་བདག་རྣམས་ཀྱིས་ཀྱང། །རྟག་ཏུ་གཡེལ་མེད་གྲོགས་བྱེད་ཤོག་བདག་ཀྱང་འཆི་བའི་དུས་ཀྱི་ཚེ། །གནད་གཅོད་སྡུག་བསྔལ་དང་བྲལ་ཏེ། །དག་པའི་ཞིང་དུ་སྐྱེས་ནས་ཀྱང།།
འགྲོ་ཀུན་ཕན་བདེ་སྩོལ་བར་ཤོག་དེ་ལྟ་བུའི་ཚུལ་གྱིས་བསུར་བཏང་ན་གནས་སྐབས་བར་ཆད་སེལ་ཞིང། བདེ་བ་ཅན་དུ་སྐྱེ་བ་སོགས་ཕན་ཡོན་ཤིན་ཏུ་ཆེའོ། །ཞེས་པ་འདི་ཡང་དགེ་སློང་བློ་བཟང་ཆོས་ཀྱི་
རྒྱལ་མཚན་གྱིས་བཀོད་པའོ།། མངྒ་ལཾ།།    ༈    །།ཨོཾ་སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་
ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿།།༄༅། །ན་མོ་གུ་རུ་མཉྫུ་གྷོ་ཥཱ་ཡ། གང་གི་ཞབས་པད་
གཙུག་གིས་གུས་མཆོད་པ། །དེ་ལ་མཆོག་དང་ཐུན་མོང་དངོས་གྲུབ་ཀུན། །ཡིད་ལ་རེ་བ་ཇི་བཞིན་སྩོལ་མཛད་པའི། །རྡོ་རྗེ་འཆང་དབང་བླ་མའི་ཞབས་བཏུད་ནས། །བླ་མ་ཡི་དམ་བསྲུང་མའི་ཚོགས་རྣམས་ལ། །མཆོད་
གཏོར་འབུལ་ཚུལ་རྒྱུན་གྱི་རྣལ་འབྱོར་དུ། །ཇི་ལྟར་བྱ་བའི་རིམ་པ་འདིར་བཤད་ཀྱི། །ད་ནི་བདུད་སྡེ་བག་ཡོད་བསྟེན་པར་རིགས། །འདིར་ཡི་དམ། མགོན་པོ། ཆོས་རྒྱལ། ལྷ་མོ་དང་བཅས་པ་རྣམས་ལ་གཏོར་མ་འབུལ་
ཚུལ་རྒྱུན་གྱི་ཉམས་ལེན་འཁྱེར་བདེ་བར་བྱ་བ་ནི། མཆོད་གཏོར་རྣམས་ཕྱག་ལེན་བཞིན་དུ་བཤམས། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་

[095B] ཧྲཱི་ཥྚཱི་ས་བསངས། སྭ་བྷཱ་ཝས་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས་མཆོད་གཏོར་རྣམས། རང་བཞིན་བདེ་སྟོང། རྣམ་པ་མཆོད་གཏོར། བྱེད་ལས་དབང་པོ་དྲུག་གི་
སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པ་ས་དང་བར་སྣང་གི་ཁྱོན་ཐམས་ཅད་གང་བར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་ནས་བྱིན་གྱིས་བརླབས། དེ་ནས་རོལ་མོ་དབྱངས་དང་བཅས་པས་འདི་སྐད་ཅེས་
ཧཱུཾ། རབ་འབྱམས་རྒྱལ་བའི་ཡབ་གཅིག་འཇམ་པའི་དབྱངས། །མ་རུངས་གདུལ་དཀའ་འདུལ་མཛད་གཤིན་རྗེའི་གཤེད། །རྩ་བརྒྱུད་བླ་མ་ཡི་དམ་ལྷ་ཚོགས་བཅས། །དམ་ཚིག་ལྡན་པའི་གནས་འདིར་གཤེགས་སུ་
གསོལ། །མྱུར་མཛད་ཡེ་ཤེས་མགོན་པོ་ཐུགས་རྗེའི་གཏེར། །ལྷ་ཆེན་ཆོས་ཀྱི་རྒྱལ་པོ་བགེགས་ཀྱི་དགྲ། །འདོད་ཁམས་གཙོ་མོ་དམ་ཚིག་ལྡན་པའི་ཕྱིར། །རང་རང་འཁོར་དང་བཅས་ཏེ་གནས་འདིར་གཤེགས། །རང་གི་མདུན་དུ་
ཡེ་ཤེས་ལས་གྲུབ་པའི། །འཇིགས་རུང་མེ་དཔུང་འབར་བའི་ཀློང་དཀྱིལ་དུ། །བླ་མ་ཡི་དམ་བཀའ་བསྲུང་གཙོ་བོ་གསུམ། །རྣལ་འབྱོར་འཕྲིན་ལས་བསྒྲུབ་ཕྱིར་རྟག་བཞུགས་གསོལ། །སྔགས་དང་ཏིང་འཛིན་ཕྱག་རྒྱས་བྱིན་
བརླབས་པའི། །ཕྱི་ནང་མཆོད་པའི་སྤྲིན་ཕུང་མཁའ་ལམ་ཁྱབ། །ངོ་མཚར་སྤྱན་གཟིགས་དམ་རྫས་རྒྱ་མཚོའི་ཚོགས། །ཞིང་ཀུན་བཀང་སྟེ་འཁོར་དང་བཅས་ལ་འབུལ། །དགྲ་བགེགས་བསྒྲལ་བའི་ཤ་ཁྲག་ལྷུན་པོར་སྤུངས།།
[096A]༄༅། །བཅུད་ལྡན་བདུད་རྩིའི་བཏུང་བ་རྒྱ་མཚོར་བསྐྱིལ། །ཨོཾ་ཨཱ་ཧཱུཾ་གིས་བདུད་རྩིར་བྱིན་བརླབས་ཏེ། །བླ་མ་ཡི་དམ་དམ་ཅན་ཚོགས་ལ་འབུལ། ཞེས་ལན་གསུམ་གྱིས་གཏོར་མ་ཕུལ་ནས། བཞེས་ནས་
སངས་རྒྱས་བསྟན་པ་བསྲུང་བ་དང། །བདག་ཅག་དཔོན་སློབ་འཁོར་དང་བཅས་པ་ལ། །གནོད་ཅིང་འཚེ་བའི་དགྲ་བགེགས་གདུག་པ་ཅན། །འཕྲིན་ལས་དྲག་པོའི་སྟོབས་ཀྱིས་ཚར་གཅོད་མཛོད། །བཟླས་པ་བྱ་བར་འདོད་ན་སྐབས་
འདིར་བྱ། ཧཱུཾ། རྒྱལ་བ་ཀུན་གྱི་མཁྱེན་པའི་ལྷ་ལམ་ལས། །འཇམ་དཔལ་དཔའ་བོའི་རྟ་བདུན་དཀྱིལ་འཁོར་རྒྱས། །འཕྲིན་ལས་དྲག་པོའི་ཚ་ཟེར་འབུམ་ཕྲག་གིས། །ནག་པོའི་སྡེ་རྣམས་འཇིགས་པར་བྱེད་ལ་བསྟོད། །རྣལ་
འབྱོར་ཡོངས་ཀྱི་དགྲ་ལྷ་བསྟེན་པའི་གཉེན། །བསྟེན་པས་ཞི་རྒྱས་དབང་དང་མངོན་སྤྱོད་ཀྱི། །སྣ་ཚོགས་འཕྲིན་ལས་འདོད་དགུའི་ཆར་འབེབས་པའི། །ལྷ་ཆེན་མགོན་པོ་འཁོར་དང་བཅས་ལ་བདུད། །དགྲ་བགེགས་
རྣམས་ལ་མཐར་བྱེད་མངོན་སུམ་བཞིན། །སྐད་ཅིག་ཙམ་གྱིས་ཐལ་བར་བརླག་བྱེད་ཅིང། །རྣལ་འབྱོར་བུ་བཞིན་སྐྱོང་བའི་དམ་ཚིག་ཅན། །ཆོས་ཀྱི་རྒྱལ་པོ་འཁོར་དང་བཅས་ལ་བསྟོད། །འདོད་ཁམས་དབང་
ཕྱུག་གནས་གསུམ་མཁའ་འགྲོའི་གཙོ། །བསྟན་པའི་དཔལ་གྱུར་བསྟན་འཛིན་ཀུན་གྱི་གཉེན། །དམག་དང་ཟོར་གྱིས་དགྲ་བགེགས་འཇོམས་མཛད་པའི། །རྒྱལ་བའི་བསྟན་བསྲུང་གཙོ་མོ་ཁྱོད་ལ་བསྟོད། །རྣལ་འབྱོར་

[096B] །བདག་ཅག་དཔོན་སློབ་མི་ནོར་འཁོར་བཅས་རྣམས། །བཅོལ་ལོ་བལྟོས་སོ་ཉིན་གསུམ་བྱ་ར་དང། །མཚན་གསུམ་མེལ་ཚེ་གཡེལ་བ་མེད་པར་མཛོད། །མི་འདོད་རྐྱེན་ངན་བར་གཅོད་ཞི་བ་
དང། །ཚེ་དང་བསོད་ནམས་རིགས་རྒྱུད་རྒྱས་པ་དང། །ཁམས་གསུམ་ལོངས་སྤྱོད་སྐྱེ་དགུ་དབང་བསྡུ་ཞིང། །སྡང་དགྲ་གདོན་བགེགས་ཐལ་བའི་རྡུལ་དུ་རློག་མདོར་ན་མཐུ་ལྡན་བསྲུང་མ་ཁྱེད་རྣམས་ཀྱིས། །རྣལ་འབྱོར་བདག་
ཅག་འཁོར་དང་བཅས་པ་ལ། །རྟག་ཏུ་གཡེལ་བ་མེད་པར་གྲོགས་མཛད་ནས། །མཆོག་དང་ཐུན་མོང་དངོས་གྲུབ་མ་ལུས་སྩོལ། །སྲིད་ཞིའི་དཔལ་འབྱོར་མ་ལུས་འབྱུང་བའི་གཞི། །ཐུབ་པའི་བསྟན་པ་ཡུན་རིང་གནས་པ་དང། །
དེ་འཛིན་བྱེད་པའི་སྐྱེས་བུ་དམ་པ་རྣམས། །དཔལ་འབྱོར་གྱིས་བརྒྱན་ཡུན་རིང་ཞབས་བརྟན་མཛོད། ཅེས་འཕྲིན་ལས་བཅོལ་ཞིང་ཤིས་བརྗོད་སོགས་མཇུག་ཆོག་སྤྱི་ལྟར་བྱའོ། །གང་གི་རྣམ་དཔྱོད་ཡལ་གའི་ཁྱོན་
ཡངས་ལས། །གཏོར་འབུལ་མེ་ཏོག་གསར་པའི་ལང་ཚོ་ཅན། །སྐལ་བཟང་འདོད་ལྷའི་རེ་བ་སྐོང་བྱེད་པ། །གསར་དུ་བསྐྲུན་པོ་ཆོས་ཀྱི་རྒྱལ་མཚན་ཉིད། །བར་གཅོད་བདུད་སྡེའི་རླབས་ལས་རྒྱལ་བྱས་ཏེ། །འཕྲིན་ལས་རྣམ་
བཞིའི་རིན་ཆེན་ལེན་འདོད་རྣམས། །མཆོད་གཏོར་འབུལ་བའི་ཐབས་མཁས་གྲུ་རྫིངས་འདི། །ལེགས་པར་བསྟེན་དང་དབང་གི་རྒྱལ་པོ་འཐོབ། །འདི་ལས་འོངས་པའི་རྨད་བྱུང་དགེ་བའི་ཚོགས། །ཀུནྡ་པདྨའི་རྩ་བ་ལྟར་དཀར་

[097A]༄༅། །བ། །ཇི་སྙེད་བསགས་པ་དེ་ཡིས་འགྲོ་བ་ཀུན། །བདུད་བཞིའི་གཡུལ་ལས་རྒྱལ་བ་ཉིད་གྱུར་ཅིག་ཅེས་པ་འདི་ནི་དད་པ་དང་རྣམ་དཔྱོད་ལ་སོགས་པ་དམ་པས་བསྔགས་པའི་ཡོན་ཏན་རིན་པོ་ཆེས་རྒྱུད་
ཕྱུག་ཅིང། རིགས་རུས་ཆོ་འབྲང་རྨད་དུ་བྱུང་བས་མཛེས་པ་ལྕང་ར་ནས་ལྷུན་གྲུབ་རྒྱལ་པོས་བསྐུལ་བ་ལ་བརྟེན་ནས། དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྦྱར་བའོ།། །།



﻿
[001A]༄༅།  །གཏོར་མ་ཆ་གསུམ་གཏོང་ཚུལ་བསྡུས་པ་བཞུགས་སོ། །།

[001B] །ན་མོ་གུ་རུ།  གཏོར་མ་ཆ་གསུམ་གཏོང་བར་འདོད་པས་མཆོད་གཏོར་ཕྱག་ལེན་བཞིན་བཤམ། སྐྱབས་སེམས་སྔོན་དུ་བཏང་སྟེ།  རང་ཉིད་སྐད་ཅིག་གིས་དཔལ་རྡོ་རྗེ་འཇིགས་
བྱེད་བཞེངས་པར་གྱུར།  མཆོད་པ་བསང་སྦྱངས།  སྟོང་པའི་ངང་ལས་ཨཱལས་བྱུང་བའི་ཐོད་པ་ཤཔྟ་ཨཱཧཱུཾ། ཨོཾ་སྭ་བྷ་ཝ་འབྱུང་གྱུར་ཅིག་ །ཅེས་
སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས་ལ།  ཤཱཀྱ་སེང་གེའི་སྤྱན་སྔ་རུ། །འཇིག་རྟེན་སྐྱོང་བར་ཞལ་བཞེས་པའི། །ཕྱོགས་སྐྱོང་བཅུ་པོ་འཁོར་བཅས་
རྣམས། །མཆོད་སྦྱིན་གནས་འདིར་གཤེགས་སུ་གསོལ། །ཨོཾ་ཨེ་ཧྱེ་ཧི་ད་ཤ་དི་ཀ་ལོ་ཀ་པཱ་ལ་ས་པཱ་རི་ཝ་ར་ རྡོ་རྗེ་བསྡུ་བའི་ཕྱག་རྒྱ་བྱས་ལ།  ས་མ་ཡེ་སཱཧཱ་
[002A] །ཨོཾ་ད་ཤ་དིཀ་ལོ་ཀ་པཱ་ལ་ས་པཱ་རི་ཝ་ར་ཨརྒྷཾ་པྲ་ཏཱི་ཙྪ་སཱཧཱ།  ཞེས་མཆོད་ཡོན་དང།  ཀ་མ་ལ་ཡེ་སྟྭཾ།  ཞེས་གདན་འབུལ། དེ་ནས།  ཨོཾ་ད་ཤ་
དིཀ་ ཞེས་པ་ནས།  ཝ་ར་ཨརྒྷཾ་ ཞེས་སོགས་ཀྱིས་ཉེར་སྤྱོད་རོལ་མོའི་བར་འབུལ། དེ་ནས།  རྒྱལ་བསྟན་བསྲུང་ཞིང་སྐྱོང་མཛད་པ། །ལྷ་ཡི་དབང་པོ་ལ་སོགས་
པའི༑ ༑ཕྱོགས་སྐྱོང་དམ་ཚིག་ཤེས་ཚོགས་ལ། །མཆོད་སྦྱིན་བསྟོད་དེ་ཕྱག་ཀྱང་འཚལ། །གཏོར་མ་སྦྱིན་པ་ནི། ཨོཾ་ད་ཤ་དི་ཀ་་ཝ་ར་ན་མསརྦ་ཏ་ཐཱ་
ག་ཏེ་བྷྱ་ ཞེས་སོགས་གསུམ་དང།  རྡོ་རྗེ་ཅན་སོགས་འཁོར་བཅས་ཀྱིས། །མཆོད་སྦྱིན་གཏོར་མ་འདི་བསྣོམས་ལ། །བདག་ཅག་ཡོན་མཆོད་འཁོར་བཅས་

[002B] ༑འགལ་རྐྱེན་ཀུན་སོལ་མཐུན་རྐྱེན་བསྒྲུབ།  །ཅེས་གཏོར་མ་བསྔོས་ཏེ་འཕྲིན་ལས་འཆོལ། སྡེ་བརྒྱད་སྤྱན་དྲངས་པ་ནི།  སྡེ་བརྒྱད་གདོན་རིགས་ཚོགས་རྣམས་ལ། །བདག་གིས་པུས་
བཙུགས་ཐལ་སྦྱར་ཏེ། །གསོལ་འདེབས་བྱེད་ཀྱི་ལེགས་གསན་ནས། །ཕན་གདགས་སླད་དུ་འདིར་སྦྱོན་ཅིག་ཨོཾ་ཨེ་ཧྱེ་ཧི་ལྐོ་ཀཱ་ར་ས་པཱ་རི་ཝ་ར་ས་མ་ཡེ་སཱཧཱ། ཨོཾ་ལོ་ཀ་་ཝ་ར་ཨརྒྷཾ་པྲ་ཏཱི་
ཙྪ་སཱཧཱ།  ཞེས་མཆོད་ཡོན་དང། གདན་སྔར་བཞིན་ཕུལ་ནས།  ཉེར་སྤྱོད་རོལ་མོ་དང་བཅས་པས་མཆོད། ཨོཾ་ལོ་ཀ་ཀཱ་ར་ས་པཱ་རི་ཝ་ར་ན་མསརྦ་ཏ་ཐཱ་ག་ཏེ་བྷྱ་ ཞེས་སོགས་ཀྱིས་གཏོར་མ་ཕུལ་ནས།  རི་རབ་དགའ་
ཚལ་རྫིང་གནས་སོགས། །འཇིག་རྟེན་ཁམས་ཀྱི་འབྱུང་པོའི་ཚོགས། །མཆོད་གཏོར་འདི་དག་ལེགས་གསོལ་ནས། །ལས་ཀྱི་འབྲས་བུ་མཆིས་པར་མཛོད།  །ཅེས་འཕྲིན་ལས་འཆོལ།།
རང་ཉིད་ཧཱུཾ་མཛད་དུ་གྱུར། མཆོག་གསུམ་བདེན་པའི་བྱིན་རླབས་ཀྱིས། །གནོད་བྱེད་བགེགས་རིགས་གང་ཡིན་ཀུན། །སྐད་ཅིག་ཐང་ཅིག་ཡུད་ཙམ་ལ། །བདག་ཉིད་མདུན་དུ་མཆིས་པར་
གྱུར༑ ༑ཨོཾ་ཌཱ་ཀྐི་ཧཱུཾ་ཛཿ་ ཞེས་བགེགས་བཀུག་ལ།  ཨོཾ་སརྦ་བིགྷྣན་ས་པཱ་རི་ཝ་ར་ཨརྒྷཾ་པྲ་ཏཱིཙྪ་སཱཧཱ།  ཞེས་མཆོད་ཡོན་དང། གདན་ཉེར་སྤྱོད་རོལ་མོ་རྣམས་གོང་བཞིན་འབུལ།  ཨོཾ་སརྦ་བིགྷཱན་ས་པཱ་རི་

[003A]༄༅། །ཝ་ར་ན་མསརྦ་ཏ་ཐཱ་ག་ཏེ་བྷྱ་ ཞེས་སོགས་གསུམ་གྱིས་གཏོར་མ་འབུལ།  གདོན་བགེགས་འབྱུང་པོའི་ཚོགས་རྣམས་ཀྱིས། །མཆོད་གཏོར་འདི་ཡིས་མགུ་བྱོས་ལ། །
བདག་ཅག་རྣམས་ལ་ཕན་པའི་ཡིད། །དེ་རིང་ཕན་ཆད་བསྐྱེད་པར་བགྱི། །མཚོན་ཆས་མི་འཇིགས་ ནས་  ནད་དེ་ཉེ་བར་སོལ་མཛོད་ལ། །གདོན་རྣམས་རང་གི་གནས་སུ་དེངས། །སརྦ་
བིགྷྣན་གཙྪ།  བགེགས་རྣམས་རང་གནས་སུ་གཤེགས་པར་བསམ།  ཨོཾ་ལོ་ཀ་ཀཱ་ར་ ནས་  ཨརྒྷཾ་པྲ་ཏཱི་ཙྪ་སཱཧཱ། གཙྪ།  སྡེ་བརྒྱད་གཤེགས་པར་བསམ།  ཨོཾ་ད་ཤ་དི་ཀ་ ནས་  ཨརྒྷཾ་པྲ་ཏཱིཙྪ་སཱཧཱ་
གཙྪ། ཕྱོགས་སྐྱོང་འཁོར་བཅས་གཤེགས་པར་བསམ།  ན་མས་མནྟ་བུདྡྷཱ་ནཾ་སརྦ་ཏ་ཐཱ་ག་ཏ་ སོགས་ལན་གསུམ་གྱིས་ཡི་དྭགས་ལ་གཏོར་མ་བྱིན། བསྡོ་སྨོན་བཀྲ་ཤིས་སྤྱི་ལྟར་བྱའོ།། ་འདི་ཡང་བཙུན་པ་ངག་
དབང་བློ་བཟང་བསྟན་པའི་རྒྱལ་མཚན་གྱིས་བསྒྲིགས་པའོ།། །།།

[003B]



﻿༄༅། །ན་མོ་གུ་རུ་མཉྫུ་གྷོ་ཥཱ་ཡ། འདིར་རྒྱལ་བའི་བསྟན་བསྲུང་གི་གཙོ་བོ་ཡོངས་སུ་གྲགས་པ་རྣམས་ལ་མཆོད་གཏོར་འབུལ་ཚུལ་
རྒྱུན་གྱི་རྣལ་འབྱོར་དུ་བྱ་བའི་ཚུལ་ནི། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ནང་མཆོད་མཆོད་
གཏོར་རྣམས་འཇིགས་བྱེད་ལྟར་བྱིན་གྱིས་བརླབས་ལ། ཧཱུཾ། རང་གི་མདུན་དུ་ཆོས་ཀྱི་འབྱུང་གནས་ནི། །ཁྲག་ཞག་རྒྱ་མཚོ་རྦ་གློང་འཁྲུག་པའི་དབུས། །འདབ་སྟོང་པདྨའི་ལྟེ་བར་ཉི་མའི་སྟེང། །བསྟེན་ཅིང་མཆོད་པའི་བསྲུང་
མ་མ་ལུས་པ། །འཁོར་ཚོགས་རྒྱ་མཚོས་བསྐོར་ནས་བཞུགས་གྱུར་པའི། །ཐུགས་ཀའི་ཧཱུཾ་ཡིག་འོད་ཟེར་འབར་བ་ཡིས། །གར་བཞུགས་རྡོ་རྗེའི་ཕོ་བྲང་སོ་སོ་ནས། །ཡེ་ཤེས་པ་རྣམས་སྐད་ཅིག་གིས་སྤྱན་དྲངས། ཧཱུཾ། འཇིགས་
རུང་བསིལ་བའི་ཚལ་གྱི་དུར་ཁྲོད་ནས། །དཔལ་ལྡན་ཡེ་ཤེས་མགོན་པོ་ཕྱག་དྲུག་པ། །ཡིད་བཞིན་ནོར་བུ་ཚེ་བདག་དབང་གི་རྒྱལ། །འདོད་ཁམས་དབང་ཕྱུག་སྲོག་གཅོད་གནོད་སྦྱིན་བཞི། །ཕྱོགས་སྐྱོང་དཔལ་མགོན་
བདུན་ཅུའི་དམག་ཚོགས་བཅས། །རྣལ་འབྱོར་འཕྲིན་ལས་བསྒྲུབ་ཕྱིར་གཤེགས་སུ་གསོལ། །སྐྱེ་འགྲོའི་སྲོག་ལེན་གཤིན་རྗེའི་གྲོང་ཁྱེར་ནས། །འཆི་བདག་ལས་ཀྱི་གཤིན་རྗེ་ཙཱ་མུཎྜཱི། །ཕོ་བརྒྱད་མོ་བརྒྱད་བཤན་པའི་ཚོགས་

[103B] །བསྟན་དགྲ་རྩད་ནས་གཅོད་ཕྱིར་མྱུར་དུ་གཤེགས། །འདོད་ཁམས་དབང་ཕྱུག་གནས་གསུམ་མཁའ་འགྲོའི་གཙོ། །དམག་དང་ཟོར་གྱི་ལས་དགྱེས་དཔལ་ལྷ་མོ། །མ་གཅིག་ཚེ་རིང་མཆེད་ལྔ་བསྟན་མའི་
ཚོགས། །མོ་རྒྱུད་བསྲུང་མ་འཁོར་བཅས་གནས་འདིར་གཤེགས། །འོག་མིན་ཏེ་སེ་ནཱ་ལེནྡྲ་སོགས་ནས། །གུར་མགོན་ཞལ་བཞི་དྲག་པོ་བྱ་རོག་མཚན། །རང་རང་བཀའ་སྡོད་དྲེགས་པ་སྡེ་བརྒྱད་ཀྱི། །དམག་དཔུང་དང་
བཅས་གནས་འདིར་མྱུར་དུ་སྤྱོན། །བྱང་ཕྱོགས་ལྕང་ལོ་ཅན་གྱི་དགའ་ཚལ་ནས། །འདོད་དགུའི་ཆར་འབེབས་རྒྱལ་ཆེན་རྣམ་ཐོས་སྲས། །སྡེ་དཔོན་བརྒྱད་སོགས་གནོད་སྦྱིན་ནོར་ལྷའི་ཚོགས། །ཁྲིམས་ལྡན་སྤེལ་ཞིང་
ཕོངས་པ་སེལ་ཕྱིར་སྤྱོན། །བྱང་ཤར་མ་རུ་ཙེ་ཡི་དུར་ཁྲོད་ནས། །ཆོས་སྐྱོང་དྲེགས་པ་ལྕམ་སྲིང་སྲོག་བདག་དམར། །དམ་ཉམས་སྲོག་གཅོད་བཤན་པའི་ཚོགས་དང་བཅས། །དགྲ་བགེགས་སྒྲོལ་ཕྱིར་མྱུར་དུ་གཤེགས་སུ་
གསོལ། །ཨེ་ཧྱེ་ཧི་བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ཀ་མ་ལ་ཡེ་སྟྭཾ། ཧཱུཾ། ཞི་རྒྱས་དབང་དང་དྲག་པོའི་འཕྲིན་ལས་ཀྱི། །བསྟན་པ་བསྲུང་ཞིང་རྣལ་འབྱོར་བུ་བཞིན་དུ། །སྐྱོང་མཛད་ཆོས་སྐྱོང་བསྲུང་མའི་ཚོགས་རྣམས་ལ། །
ལུས་ངག་ཡིད་གསུམ་གུས་པས་ཕྱག་འཚལ་ལོ། །དངོས་བཤམས་ཡིད་སྤྲུལ་སྲིད་ཞི་ལས་གྲུབ་པའི། །ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ། །ནང་མཆོད་གསང་བ་བདེ་བ་ཆེན་པོ་ཡི། །མཆོད་པའི་སྤྲིན་གྱིས་

[104A]༄༅། །རྒྱས་པར་བཀང་སྟེ་འབུལ། ཅེས་པ་ཚིགས་སུ་བཅད་པའམ། ཡང་ན། ཨོཾ་གུ་རུ་བུདྡྷ་བོ་དཧི་ས་ཏྭ་ཤྲཱི་མཧཱ་ཀཱ་ལ་ཀཱ་ལི་དཻ་ཝི་སརྦ་དྷརྨ་པཱ་ལ་ས་པ་རི་ཝཱ་ར་ཨརྒྷཾ་ནས། སྤརཤ་པྲ་ཏཱི་ཙྪའི་བར་དང། ཨོཾ་ཨཱ་ཧཱུཾ་
བཏགས་ལ་ནང་མཆོད་འབུལ། ལོང་བྱུང་ན་བླ་མ་མགོན་པོ་དབྱེར་མེད་ཀྱི་རྣལ་འབྱོར་དང། གྲིབ་སེལ་གྱི་མན་ངག་བཞིན་ཡིག་བརྒྱ་ཉེར་གཅིག་ཙམ་བཟླ། ཧཱུཾ། ཆོས་ཀུན་རང་བཞིན་མཁའ་ལྟར་རྣམ་དག་ཀྱང། །མ་རིག་
དབང་གིས་རྨི་ལམ་སྒྱུ་མ་ལྟར། །ནོངས་པ་ཅི་མཆིས་བླ་མ་ཡི་དམ་ལྷ། །ཆོས་སྐྱོང་བསྲུང་མ་འཁོར་བཅས་སྤྱན་སྔར་བཤགས། ཅེས་བཤགས་པ་བྱས་ནས་བསྐང་རྫས་རྣམས་བྱིན་གྱིས་བརླབས་ལ། ཧཱུཾ། བདེ་སྟོང་
དབྱེར་མེད་ལྷ་ཡི་ལམ་འགེངས་པའི། །དམ་རྫས་སྤྱན་གཟིགས་མཆོད་པའི་སྤྲིན་སྤྲོས་ཏེ། །བླ་མ་ཡི་དམ་མཁའ་འགྲོ་ཆོས་སྐྱོང་བའི། །བསྟན་བསྲུང་འཁོར་དང་བཅས་ལ་འབུལ་བ་ནི། །དགྲ་བགེགས་སྙིང་ཁྲག་མཆོད་
ཡོན་མཚོ་ལྟར་འཁྱིལ། །མཛེས་པའི་མེ་ཏོག་ས་དང་བར་སྣང་གང། །ཤ་ཆེན་གུ་གུལ་དུད་པའི་སྤྲིན་ཕུང་འཁྲིགས། །ཉི་ལྟར་གསལ་བའི་ཞུན་ཆེན་སྒྲོན་མེ་འདིས། །བསྟན་བསྲུང་འཁོར་དང་བཅས་པའི་ཐུགས་དམ་བསྐང།།
ག་བུར་བཟང་པོའི་ངད་ལྡན་དྲི་ཆབ་དང། །རོབ་རྒྱ་ལྡན་པའི་ཞལ་ཟས་ལྷུན་པོར་སྤུངས། །སྙན་བརྗིད་རོལ་མོའི་སྒྲ་དབྱངས་འབྲུག་ལྟར་སྒྲོག་འདོད་ཡོན་ལྔ་དང་རིན་ཆེན་སྣ་བདུན་གྱིས། །བསྟན་བསྲུང་འཁོར་དང་

[104B] །རྫུ་འཕྲུལ་ཤུགས་ལྡན་རྟ་མཆོག་རླུང་ལྟར་འཕྱོ། །གཡག་རོག་ཞོལ་ཆེན་འཇིགས་པའི་ངར་འཇོ་འདོན། །ལུག་ནག་སྤྱི་དཀར་ཚོགས་ཀྱིས་འཛིན་མ་ཁྱབ། །ཁྱུང་ཆེན་བྱ་ནག་གར་གྱིས་བར་
སྣང་གང། །དོམ་ལྟར་འཕྱོ་བའི་ཁྱི་ནག་ཚོགས་རྣམས་ཀྱིས། །བསྟན་བསྲུང་འཁོར་དང་བཅས་པའི་ཐུགས་དམ་བསྐང། །ཤ་ཁྲག་གཏོར་མ་རི་ལྟར་སྤུངས་པ་དང། །གཡུལ་ལས་རྣམ་རྒྱལ་སྲ་བའི་གོ་ཁྲབ་དང། །དགྲ་
འཇོམས་འབར་བའི་མཚོན་ཆ་སྣ་ཚོགས་དང། །ཕྱི་ནང་གསང་བ་བླ་མེད་རྟེན་རྣམས་ཀྱིས། །བསྟན་བསྲུང་འཁོར་དང་བཅས་པའི་ཐུགས་དམ་བསྐང། །ཐུགས་དམ་སྐོངས་ཤིང་བར་ཆད་བཟློག་པ་དང། །ཉམས་ཆགས་
གསོས་ཤིང་དངོས་གྲུབ་མ་ལུས་སྩོལ། །དེ་ནས་སྤྲོ་ཞིང་ལོང་བྱུང་ན། གནད་དབབ་ཀྱི་རྣལ་འབྱོར་བསྒོམས་ཏེ། ཆོས་སྐྱོང་གཙོ་བོ་རྣམས་ཀྱི་སྙིང་པོའི་བཟླས་པ་མང་ཉུང་ཅི་རིགས་བྱ། དེ་ནས་བྱིན་གྱིས་བརླབས་པའི་གཏོར་མ་
རྒྱས་པར་ན་སོ་སོའི་གཞུང་ལྟར་འབུལ། མདོར་བསྡུ་ན། དམ་ཉམས་བསྒྲལ་བའི་ཤ་ཁྲག་གཏོར་ཚོགས་དང། །ལྷ་མིའི་རོ་བརྒྱ་ལྡན་པའི་བཅུད་རྣམས་ཀུན། །སྦྱངས་རྟོགས་སྦར་བའི་མཆོད་གཏོར་རྒྱ་མཚོ་འདི། །བསྟན་
བསྲུང་འཁོར་བཅས་དགྱེས་པ་བསྐྱེད་ཕྱིར་འབུལ། ཨོཾ་གུ་རུ་བུདྡྷ་བོ་དཧི་སཏ་ཤྲཱི་མཧཱ་ཀཱ་ལ་ཀཱ་ལི་དེ་ཝི་སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་མམ། བདུན་གྱིས་འབུལ། ཨརྒྷཾ་སོགས་ཀྱིས་

[105A]༄༅། །མཆོད་ཅིང་ནང་མཆོད་འབུལ། བསྟན་བསྲུང་འཁོར་བཅས་ཁྱེད་རྣམས་ཀྱིས། །གཏོར་ཚོགས་རྒྱ་མཚོ་འདི་བཞེས་ལ། །བདག་ཅག་དཔོན་སློབ་འཁོར་བཅས་ལ། །ཉིན་གསུམ་རྒྱང་ནས་བྱ་ར་དང།།
མཚན་གསུམ་དྲུང་ནས་མལ་ཚེ་མཛོད། །ནད་གདོན་བར་ཆད་ཀུན་ཞི་ཞིང། །ཚེ་དཔལ་ལོངས་སྤྱོད་རྒྱས་པར་མཛོད། །ཁམས་གསུམ་དབང་དུ་འདུ་བ་དང། །དགྲ་བགེགས་མ་ལུས་ཚར་ཆོད་ལ། །མཆོག་དང་ཐུན་
མོང་དངོས་གྲུབ་སྩོལ། །མདོར་ན་བདག་ཅག་བསམས་པའི་དོན། །མ་ལུས་ཡིད་བཞིན་འགྲུབ་པར་མཛོད། ཅེས་གཏོར་རྫོང་དང་འཕྲིན་ལས་བཅོལ། གཞི་བདག་གཏོར་མ་གཏོང་ངོ། །འདི་དག་ཀྱང་ཅུང་ཟད་རྒྱས་
པའི་དབང་དུ་བྱས་ཀྱི། བསྡུ་ན། བླ་མའི་རྣལ་འབྱོར་གསུམ་བཟླས་པ་སོགས་བཞག་ཚིགས་བཅད་འབའ་ཞིག་བསྒྲིགས་ནས་བྱའོ། །བསྟོད་པ་ནི། ཧཱུཾ། རྒྱལ་བ་ཀུན་གྱི་མཐུ་སྟོབས་གཅིག་བསྡུས་ནས། །བསྟན་དགྲ་
འཇོམས་ཤིང་རྣལ་འབྱོར་བུ་བཞིན་དུ། །སྐྱོང་མཛད་ཡེ་ཤེས་མགོན་པོ་ཕྱག་དྲུག་པ། །འཁོར་ཚོགས་རྒྱ་མཚོར་བཅས་ལ་བདག་བསྟོད་དོ། །འདོད་དགུའི་འབྱོར་པ་ །ཅི་འདོད་སྩོལ་མཛད་ཡིད་བཞིན་
ནོར་བུ་དང། །ཚེ་མགོན་དབང་གི་རྒྱལ་པོ་གནས་གསུམ་གྱི། །དཔའ་བོ་མཁའ་འགྲོའི་ཚོགས་དང་བཅས་ལ་བསྟོད། །སྡིག་ཅན་ཆད་པས་གཅོད་ཅིང་ཆོས་ལྡན་རྣམས། །བསྲུང་བ་དགེ་སྡིག་ཤན་འབྱེད་ཆོས་ཀྱི་

[105B] །ཙཱ་མུཎྜི་དང་ཕོ་བརྒྱད་མོ་བརྒྱད་སོགས། །འཇིགས་རུང་གཤིན་རྗེའི་ཚོགས་ལ་བསྟོད་པར་བགྱི། །རྒྱལ་བ་ཀུན་གྱི་ཡུམ་གཅིག་དམ་ཉམས་ལ། །དམག་དང་ཟོར་གྱི་ལས་དགྱེས་དཔལ་ལྷ་མོ། །མ་གཅིག་
ཚེ་རིང་མཆེད་ལྔ་བསྟན་སྐྱོང་སོགས། །མོ་རྒྱུད་བསྲུང་མའི་ཚོགས་ལ་བསྟོད་པར་བགྱི། །ཧེ་རུ་ཀ་དཔལ་ཁྲོས་པའི་ཟློས་གར་མཁན། །དཔལ་ལྡན་ཡེ་ཤེས་མགོན་པོ་ཕྱག་བཞི་པ། །ལྕམ་དྲལ་ལེགས་ལྡན་སེང་
གདོང་བྱ་གདོང་གསུམ། །མ་མོ་སྡེ་བརྒྱད་འཁོར་དང་བཅས་ལ་བསྟོད། །བདེ་ཆེན་ཡེ་ཤེས་ཆེན་པོའི་རོལ་པ་ལས། །ཞལ་བཞི་ཕྱག་བཞི་བསྟན་དགྲ་ཡོངས་ཀྱི་གཤེད། །ཡུམ་བཞི་བཤན་པ་ཉི་ཤུ་རྩ་གཅིག་སོགས།།
དྲེགས་པ་སྡེ་བརྒྱད་ཚོགས་བཅས་བསྟོད་པར་བགྱི། །བུ་རམ་ཤིང་པའི་བསྟན་པ་བསྲུང་བའི་གཙོ། །གུར་མགོན་ལྕམ་དྲལ་གནོད་སྦྱིན་གནོད་སྦྱིན་མོ། །བྷ་ཊ་པུ་ཊ་མིང་སིང་ལ་སོགས་པའི། །འཁོར་ཚོགས་དམ་ཅན་རྒྱ་
མཚོར་བཅས་ལ་བསྟོད། །མཆོག་དང་ཐུན་མོང་འདོད་དགུའི་དངོས་གྲུབ་ཀུན། །ཁྱོད་ཞབས་དྲན་པ་ཙམ་གྱིས་སྩོལ་བའི་ལྷ། །རྒྱལ་ཆེན་རྣམ་མང་ཐོས་སྲས་རྟ་བདག་བརྒྱད། །ནོར་བདག་གནོད་སྦྱིན་འཁོར་དང་བཅས་ལ་
བསྟོད། །རྣལ་འབྱོར་དགྲ་ལྷ་ཆེན་པོ་མཐུ་རྩལ་ཅན། །ཆོས་སྐྱོང་ལྕམ་སྲིང་སྲོག་བདག་དམར་པོ་དང། །གྲི་ཐོགས་བརྒྱད་དང་བཤན་པ་ཉེར་གཅིག་སོགས། །རྣམ་མང་འཁོར་ཚོགས་རྒྱ་མཚོར་བཅས་ལ་བསྟོད། །ཧཱུཾ་
[106A]༄༅། །བདག་གིས་རིང་ནས་བསྟེན་ཅིང་མཆོད་པ་ཡི། །མཐུ་ལྡན་ཆོས་སྐྱོང་བསྲུང་མ་ཁྱེད་རྣམས་ཀྱིས། །དེང་ནས་བཟུང་སྟེ་བྱང་ཆུབ་སྙིང་པོའི་བར། །འབྲལ་མེད་བདག་གི་མགོན་དང་སྐྱབས་མཛོད་ལ། །འགལ་
རྐྱེན་བར་ཆད་མ་ལུས་སེལ་བ་དང། །དམ་ཆོས་བསྒྲུབ་པའི་མཐུན་རྐྱེན་མ་ལུས་པ། །འབད་རྩོལ་མེད་པར་ལྷུན་གྱིས་གྲུབ་པ་དང། །གནོད་བྱེད་དགྲ་བགེགས་མ་ལུས་ཚར་གཅོད་མཛོད། །དགྲ་ལྷ་ཆེན་པོ་ཁྱེད་རྣམས་
ཀུན། །བསྟེན་པའི་ཚེ་ན་སྙིང་མ་རིང། །བསྐུལ་བའི་ཚེ་ན་བང་མ་བུལ། །རྦད་པའི་ཚེ་ན་མཐུ་མ་ཆུང། །རྣལ་འབྱོར་བདག་ཅག་དཔོན་སློབ་ལ། །སྡང་ཞིང་གདུག་པའི་སེམས་ལྡན་པའི། །གནོད་བྱེད་དགྲ་བགེགས་མ་ལུས་པ། །
ལོ་དང་ཟླ་བར་མ་བཞག་པར། །ལྟས་དང་མཚན་མ་སྣ་ཚོགས་པས། །ད་ལྟ་ཉིད་དུ་ཐལ་བར་རློག་བདག་གིས་བཅོལ་བའི་ལས་འདི་རྣམས། །མ་ཐོགས་མྱུར་དུ་འགྲུབ་པར་མཛོད། ཅེས་འཕྲིན་ལས་འཆོལ་ཞིང་གཞན་
ཡང་འདོད་དོན་ལ་གསོལ་བ་གདབ། སྨོན་ལམ་བྱ། ཡིག་བརྒྱས་ལྷག་ཆད་ཁ་བསྐང། བཟོད་པར་གསོལ། རྟེན་ཡོད་ན་བརྟན་བཞུགས་དང། མེད་ན་གཤེགས་སུ་གསོལ་ཏེ། ཤིས་པ་བརྗོད་པར་བྱའོ། །སྨྲས་པ། རབ་
འབྱམས་རྒྱུད་སྡེའི་སྐྱེད་ཚལ་ལས། །འོངས་པའི་མཐུ་ལྡན་བསྲུང་མའི་ཚོགས། །བསྟེན་ཅིང་མཆོད་དང་བསྒྲུབ་པའི་ཚུལ། །གསེར་གྱི་ཡང་ཞུན་ལྟ་བུ་ཡི། །སྙིང་པོ་གཅིག་ཏུ་དྲིལ་བ་འདི། །དམ་ཅན་ཆོས་བསྲུང་མང་པོ་དག་

[106B] །རྣམ་མང་ཐོས་བསམ་གཞན་དག་གིས། །གོ་སྐབས་ཕྲོགས་པ་ལྟ་བུ་ཡི། །སྐལ་ལྡན་སྐྱེ་བོ་མང་པོ་ལ། །ཕན་ཕྱིར་བློ་བཟང་ཆོས་ཀྱི་རྒྱལ། །གང་དེས་དང་བའི་སེམས་ཀྱིས་བཀོད། །དགེ་
བས་བདག་དང་མ་རྣམས་ཀུན། །འཕྲིན་ལས་རྣམ་བཞི་ལྷུན་གྲུབ་སྟེ། །ཕྱི་ནང་བདུད་བཞིའི་དགྲ་བཅོམ་ནས། །ཕྱོགས་ལས་རྣམ་པར་རྒྱལ་གྱུར་ཅིག་ཅེས་ཐུབ་པའི་བསྟན་བསྲུང་གཙོ་བོ་རྣམས་བསྟེན་ཅིང་མཆོད་གཏོར་
འབུལ་བ་དང། སྒྲུབ་པའི་ཐབས་ཀྱང་སྙིང་པོར་དྲིལ་བ་གསེར་གྱི་ཡང་ཞུན་ཞེས་བྱ་བ་འདི་ཤར་རྩེ་ཆོས་ཀྱི་རྗེ་དཔལ་འབྱོར་དབང་པོས་ནན་གྱིས་བསྐུལ་བ་ལ་བརྟེན་ནས། ཆོས་སྐྱོང་འདི་དག་གི་དབང་ལུང་གདམས་ངག་འཛིན་
པ་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས་དབེན་ས་ཆོས་ཀྱི་ཕོ་བྲང་གི་གཙུག་ལག་ཁང་དུ་སྦྱར་བའོ།། །།



﻿   ༈   
མཆོད་གཡོག་གིས་གཏོར་མ་གསུམ་རེ་རེ་ནས་སློབ་དཔོན་གྱི་ཕྱག་ཏུ་ཕུལ་བ་སློབ་དཔོན་གྱིས་ལག་པ་གཡས་པ་མཆོག་སྦྱིན་གྱི་ཕྱག་རྒྱ་ཁ་ཡར་བསྟན་པས་བཟུང་སྟེ་གཡས་སུ་ལན་གསུམ་རེ་བསྐོར་

[029B]དེ་བཞིན་དུ་ཏིང་ལོ་དང་ཆང་བུ་སྒྲགས་པ་གསུམ་སློབ་དཔོན་གྱིས་ལག་པ་བསྡིགས་མཛུབ་ཁ་འཐུར་དུ་སྦུབ་པས་བཟུང་ལ་དྲིལ་བུའི་སྒྲ་དང་
བཅས་གཡོན་དུ་ལན་གསུམ་རེ་བསྐོར་ཞིང་སྔགས་བརྗོད། དེ་ནས་ཧཱུཾ། དཀྱིལ་འཁོར་་ང་ནི་གནས་འདིར་སློབ་མ་སྟ་གོན་བགྱིད། ཅེས་པ་ནས། གདོན་མི་ཟ། ཞེས་པའི་བར་ཕྱག་རྒྱའི་ཚམ་རྔམས་དང་བཅས་པས་
བརྗོད། བགེགས་གཏོར་རྣམས་སྣོད་གཅིག་ཏུ་བཞག་པ་འཁྱེར་མི་ཁ་ཕར་ཕྱོགས་ཏེ་བཟུང། སློབ་དཔོན་གྱིས་བདེན་སྟོབས་བརྗོད་པའི་མཇུག་ཏུ་གཏོར་མ་ཕྱིར་སྐྱེལ། སློབ་དཔོན་གྱིས་ལས་སྔགས་དྲག་ཏུ་
བརྗོད་ཅིང་ཡུངས་དཀར་གྱིས་བྲབ། རོལ་མོའི་སྒྲ་དྲག་ཏུ་བྱ། མཆོད་གཡོག་གིས་གུ་གུལ་ལ་སོགས་པའི་དུད་པ་གྲལ་ལ་སོགས་པའི་ཕྱོགས་ཐམས་ཅད་དུ་བདུག་གོ་



﻿༄༅། །ཨ་རོལ་རིན་པོ་ཆེའི་ཕྱག་ལེན་བཞུགས་སོ། །

[001A] །སྐྱབས་མཆོག་ཨ་རོལ་རིན་པོ་ཆེའི་ཕྱག་ལེན། བླ་མའི་མདུན་སྟེགས་བུའི་སྟེང་དུ་སྣོད་སོ་སོར་གཏོར་མ་གསུམ་དང་ཏིང་ལོ་གསུམ་ཤར་
གཅིག་ལ་བསྒྲིགས། དེའི་མདུན་དུ་མཆོད་པ་བཤམས། མཆོད་གཏོར་གཉིས་ཀ་མགོ་གཡོན་ནས་བྱེད། ཐོག་མར་མཆོད་པ་བྱིན་རླབས་ཕྱག་རྒྱ་བཅས། རང་གི་ཐུགས་
ཀའི་ཞེས་ཁྲོ་བོ་སྤྱན་དྲངས། ཡེ་ཤེས་བསྐལ་པ་སོགས་ཐམས་ཅད་ལ་ཕྱག་རྒྱ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་རྡོ་རྗེ་སློབ་མ་རྣམས་ལ་སྒྲ་དབྱངས་ལྷ་མོའི་
བྱིན་རླབས་འབུལ་བ་ལ་བར་དུ་གཅོད་པའི་བགེགས་ཀྱི་ཚོགས་རྣམས་འདིར་བཀུག་པར་གྱུར། གཏོར་མ་གསུམ་སྣོད་དང་བཅས་པ་ཕྱག་ཁ་ཡར་བསྟན་པས་བཟུང་

[002A]༄༅། །ནས་གཡས་བསྐོར་གསུམ། ཏིང་ལོ་ཕྱག་ཁ་ཐུར་དུ་བསྟན་པས་བཟུང་ནས་གཡོན་བསྐོར་གསུམ། སངས་རྒྱས་ཀྱི་ཁྱད་པར་
དུ་སྒྲ་དབྱངས་ལྷ་མོ་དབྱངས་ཅན་མའི་གསང་བ་གསུམ་གྱི་ སྐབས་ལ་ལར།  སྐུ་གསུང་ཐུགས་ཀྱི་གསང་བ་བླ་ན་མེད་པའི་བདེན་པའི་མཐུལ་བརྟེན་ནས། བདག་ཅག་  དཔོན་སློབ་འཁོར་དང་
བཅས་པ་རྣམས་ཀྱི་སྒོ་གསུམ་ལུས་ལོངས་སྤྱོད་དམ་པའི་ཆོས་ཟབ་མོ་སྒྲུབ་པ་ལ་བར་དུ་གཅོད་པའི་བགེགས་ཀྱི་ཚོགས་སྤྱི་དང། ཁྱད་པར་དུ་རྡོ་རྗེ་སློབ་མ་རྣམས་ལ་
་འབུལ་བར་བྱེད་པ་ལ་བར་དུ་གཅོད་པར་བྱེད་པའི་བགེགས་ཀྱི་ཚོགས་གང་ཡིན་པ་དེ་དག་ཐམས་ཅད་མཆོད་སྦྱིན་གྱི་གཏོར་མ་རྒྱ་ཆེན་པོ་འདོད་པའི་ཡོན་ཏན་ལྔ་

[002B] མཁོ་རྒུའི་ཡོ་བྱད་མ་ཚང་བ་མེད་པ་འདི་ཉིད་ཀྱིས་ཚིམ་པར་གྱིས་ལ་གནོད་པ་དང་འཚེ་བའི་བསམ་པ་ངན་པ་ཐམས་ཅད་སྤོངས་ལ། ཕན་པ་དང་སོང་ཞིག་གལ་ཏེ་མི་འགྲོ་ན་ཁྲོ་བོའི་རྡོ་རྗེ་གདོན་མི་ཟའོ། །
ཞལ་བཞིའི་སྔགས་འཕྲོར། རང་གི་ཐུགས་ཀའི་ཧཱུཾ་ངམ་ཧྲཱི་ལས་འོད་ཟེར་འཕྲོས་པས་རྡོ་རྗེ་ས་གཞི་རྭ་བ་མེ་རི་དང་བཅས་པས་སྟེང་འོག་ཕྱོགས་མཚམས་ཐམས་ཅད་བར་མཚམས་མེད་པར་ཡོངས་སུ་བསྐོར་བས་
བདག་དང་སློབ་མ་རྣམས་རྣམ་པ་ཐམས་ཅད་དུ་བགེགས་དང་བྲལ་བར་གྱུར།། ། ༄༅། །ཨ་ཁུ་རིན་པོ་ཆེ་དང་མཁན་རིན་པོ་ཆེའི་ཕྱག་བཞེས་ལ། ཁྲོ་བོའི་མཆོད་པ་བཤམས་མེད་པས་བྱིན་རླབས་མི་
གསུང། རང་གི་ཐུགས་ཀའི་ཞེས་ཁྲོ་བོ་སྤྱན་དྲངས། ཚིགས་བཅད་རྣམས་དང་མཆོད་པ་ལ་ཕྱག་རྒྱ་མི་མཛད། རྐང་པ་བཞི་རེའི་མཐར་དྲིལ་བུ་གསིལ། ཨ་ཀ་རོ་ལ་པད་ཀོར་མཐར་སོར་མོ་ནང་བསྣོལ་མཁྲིག་མ་སྦྱོར་བ་
སྣོད་གཅིག་གི་ནང་གཏོར་མ་གསུམ་མདུན་དང་ཏིང་ལོ་ཕྱིར་བྱས་མཆོད་དཔོན་གྱིས་ཕྱག་ཏུ་ཕུལ་ཚེ་གཏོར་མ་ཕྱག་ཁ་ཡར་བསྟན་པའི་སྲིན་ལག་དང་མཐེའུ་ཆུང་བར་དུ་བཟུང་གཡས་བསྐོར་ཙམ། ཏིང་ལོ་ཁ་མར་བསྟན་དེ་ལྟར་
བཟུང་གཡོན་བསྐོར། སངས་རྒྱས་མཐུ་ལ་བརྟེན་ནས་རྡོ་རྗེ་སློབ་མ་རྣམས་ལ་འབུལ་བར་བྱེད་པ་ལ་བར་ཆད་རྩོམ་པའི་བགེགས་ཀྱི་ཚོགས་ཐམས་ཅད་གཏོར་མ་འདི་ཉིད་ཀྱིས་ཚིམ་པར་གྱིས་ལ་འདིར་མི་སྡོད་པར་བསྲུང་འཁོར་མེད་དོ།། །།



﻿
[001B] །ན་མོ་གུ་རུ་བྫྲ་བཧཻ་ར་ཝཱ་ཡ། འདིར་བླ་མ་ཡི་དམ་ཆོས་སྐྱོང་སྲུང་མ་རྣམས་ལ་མཆོད་གཏོར་འབུལ་བའི་ཚུལ་ནི། རྟེན་རྫས་མཆོད་
གཏོར་རྣམས་རྒྱས་བསྡུས་ཅི་རིགས་ཕྱག་ལེན་ལྟར་བཤམས་ལ། ཡི་དམ་རྡོ་རྗེ་འཇིགས་བྱེད་ཀྱི་བདག་བསྐྱེད་རྒྱས་བསྡུས་གང་རིགས་སྔོན་དུ་བཏང་
སྟེ༑ མཆོད་གཏོར་ཧྲཱི་ཥྜཱི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རང་བཞིན་བདེ་སྟོང། རྣམ་པ་ཕྱི་ནང་གསང་བའི་མཆོད་གཏོར་སྤྱན་
གཟིགས་སོ་སོའི་རྣམ་པ་ཅན། བྱེད་ལས་བླ་མ་ཡི་དམ་ཆོས་སྐྱོང་སྲུང་མ་འཁོར་དང་བཅས་པ་རྣམས་ཀྱི་ཐུགས་རྒྱུད་ལ་བདེ་སྟོང་གི་ཡེ་ཤེས་ཁྱད་

[002A]༄༅། །བར་ཅན་བསྐྱེད་པར་གྱུར། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟཱ་ཡ་ཨཱ་ཝརྟཱ་ཡ་ཧོཿ་བྫྲ་སྥ་ར་ཎ་ཁཾ། ལན་
གསུམ་གྱི་བྱིན་གྱི་བརླབས་ལ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉ་ཧཾ། ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་རང་
གི་མདུན་དུ་ཆོས་འབྱུང་མཐིང་ནག་གྲུ་གསུམ་ཁྲག་གི་རྦ་ཀློང་འཁྲུག་པའི་ནང་དུ་པདྨ་འདབ་མ་བཞི་པའི་ལྟེ་བར་བླ་མ་ཡི་དམ། མདུན་གྱི་འདབ་
མར་མགོན་པོ་ཕྱག་དྲུག་པ། གཡས་ཀྱི་འདབ་མར་དམ་ཅན་ཆོས་རྒྱལ། རྒྱབ་ཀྱི་འདབ་མར་དཔལ་ལྡན་ལྷ་མོ། གཡོན་གྱི་འདབ་མར་རྒྱལ་

[002B] མགྲིན་པར་ཨཱ་ཐུགས་ཀར་ཧཱུཾ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བླ་མ་
ཡི་དམ་ཆོས་སྐྱོང་སྲུང་མའི་ཚོགས་རྣམས་སྤྱན་དྲངས། ཧཱུཾ་བདེ་ཆེན་ཆོས་དབྱིངས་དག་པའི་ཕོ་བྲང་ནས། །དྲིན་ཅན་རྩ་བརྒྱུད་བླ་མའི་ཚོགས་རྣམས་
དང༑ ༑བྱ་སྤྱོད་རྣལ་འབྱོར་བླ་མེད་རྒྱུད་སྡེ་བཞིའི། །ཡི་དམ་ལྷ་ཚོགས་འཁོར་བཅས་གནས་འདིར་གཤེགས། །ཤར་ལྷོ་བསིལ་བའི་ཚལ་གྱི་དུར་ཁྲོད་
ནས༑ ༑བླ་མགོན་དབྱེར་མེད་མྱུར་མཛད་ཕྱག་དྲུག་པ། །དཔལ་ལྡན་ལྷ་མོ་སྲོག་གཅོད་གནོད་སྤྱིན་བཞི། །གཙང་རིགས་དོན་ལྔའི་འཁོར་དང་བཅས་ཏེ་
གཤེགས། །ལྷོ་ཕྱོགས་ས་འོག་གཤིན་རྗེའི་གྲོང་ཁྱེར་ནས། །ཆོས་ཀྱི་རྒྱལ་པོ་ཡུམ་མཆོག་ཙཱ་མུཎྜི། །ཕོ་རྒྱུད་མོ་རྒྱུད་གཤིན་རྗེའི་འཁོར་དང་བཅས། །
རྣམ་བཞིའི་འཕྲིན་ལས་བསྒྲུབ་ཕྱིར་གཤེགས་སུ་གསོལ། བྱང་ཤར་མུ་ལེ་དིང་གི་རྒྱ་མཚོ་ནས། །དཔལ་ལྡན་དམག་ཟོར་རྒྱལ་མོ་གདོང་བརྙན་

[003A]༄༅། །ཟུང། །དུས་བཞིའི་རྒྱལ་མོ་ཚེ་རིང་མཆེད་ལྔ་དང། བསྟན་མ་བཅུ་གཉིས་འཁོར་དང་བཅས་ཏེ་གཤེགས། །བྱང་ཕྱོགས་ལྕང་ལོ་
ཅན་གྱི་ཕོ་བྲང་ནས། །རྒྱལ་ཆེན་རྣམ་མང་ཐོས་སྲས་རྟ་བདག་བརྒྱད། །གནོད་སྦྱིན་བྱེ་བ་ལྷ་སྲིན་སྡེ་བརྒྱད་ཀྱི། །དམག་ཚོགས་དང་བཅས་གནས་འདིར་
གཤེགས་སུ་གསོལ། །ཨོཾ་ཨེ་ཧྱེ་ཧི་མྫྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ཀ་མ་ལ་ཡེ་སྟཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རྡོ་རྗེ་གསུམ་གྱི་ལྷ་ཚོགས་མདུན་
གྱི་ནམ་མཁར་སྤྱན་དྲངས། དེ་རྣམས་ལས་འོད་ཟེར་དཀར་དམར་མཐིང་གསུམ་བྱུང་བ་མགྲོན་རྣམས་དང། རང་གི་གནས་གསུམ་དུ་ཐིམ་པས་དམ་ཚིག་ཉམས་
ཆགས་ཐམས་ཅད་དག་པར་བསམས་ལ་ཡིག་བརྒྱ་བཟླ། དེ་ནས། ཧཱུཾ་ཆོས་ཀུན་རང་བཞིན་མཁའ་ལྟར་རྣམ་དག་ཀྱང། །མ་རིག་དབང་གིས་རྨི་ལམ་སྒྱུ་
མ་ལྟར། །ནོངས་པ་ཅི་མཆིས་བླ་མ་ཡི་དམ་ལྷ། །ཆོས་སྐྱོང་སྲུང་མ་འཁོར་བཅས་སྤྱན་སྔར་བཤགས། །ཞེས་བཤགས་པ་དང། ཧཱུཾ། བདེ་སྟོང་དབྱེར་

[003B] །དམ་རྫས་སྤྱན་གཟིགས་མཆོད་པའི་སྤྲིན་སྤྲོས་ཏེ། །བླ་མ་ཡི་དམ་མཁའ་འགྲོ་ཆོས་སྐྱོང་བའི། །བསྟན་སྲུང་འཁོར་དང་བཅས་ལ་འབུལ་བ་ནི། །དགྲ་བགེགས་སྙིང་
ཁྲག་མཆོད་ཡོན་མཚོ་ལྟར་འཁྱིལ། །དབང་པོའི་མེ་ཏོག་ས་དང་བར་སྣང་གང། །ཤ་ཆེན་གུ་གུལ་དུད་པའི་སྤྲིན་ཕུང་འཁྲིགས། །ཉི་ལྟར་གསལ་བའི་ཞུན་ཆེན་སྒྲོན་མེ་འདིས། །བླ་མ་ཡི་དམ་
ལྷ་ཚོགས་ཐུགས་དམ་བསྐང། །མྱུར་མཛད་ཡེ་ཤེས་མགོན་པོའི་ཐུགས་དམ་བསྐང། །དམ་ཅན་ཆོས་རྒྱལ་ཡབ་ཡུམ་ཐུགས་དམ་བསྐང། །དཔལ་ལྡན་དམག་ཟོར་རྒྱལ་མོའི་ཐུགས་
དམ་བསྐང། །རྒྱལ་ཆེན་རྣམ་ཐོས་སྲས་ཀྱི་ཐུགས་དམ་བསྐང། །རང་རང་འཁོར་ཚོགས་རྒྱ་མཚོའི་ཐུགས་དམ་བསྐང། །ཐུགས་དམ་བསྐོངས་ཤིང་བར་ཆད་བཟློག་པ་དང། །ཉམས་ཆགས་
གསོས་ཤིང་དངོས་གྲུབ་མ་ལུས་སྩོལ། །ག་བུར་ངད་ལྡན་མཁྲིས་པའི་དྲི་ཆབ་དང། །རོ་བདའི་ཤ་རུས་ཞལ་ཟས་ལྷུན་པོར་སྤུངས། །སྙན་བརྗིད་རོལ་མོའི་སྒྲ་དབྱངས་འབྲུག་ལྟར་སྒྲོག་
འདོད་ཡོན་ལྔ་དང་རིན་ཆེན་སྣ་བདུན་གྱིས། །བླ་མ་། མྱུར་མཛད་། དམ་ཅན་། དཔལ་ལྡན་། རྒྱལ་ཆེན་། རང་རང་། ཐུགས་དམ་། ཉམས་ཆགས་། རྫུ་འཕྲུལ་
[004A]༄༅། །ཤུགས་ལྡན་རྟ་མཆོག་རླུང་ལྟར་འཕྱོ། །གཡག་རོག་ཞོལ་ཆེན་འཇིགས་པའི་ངར་འཇོ་འདོན། །ལུག་ནག་ས་དང་བྱ་ནག་བར་སྣང་གང། །དོམ་ལྟར་འཕྱོ་བའི་
ཁྱི་ནག་ཚོགས་རྣམས་ཀྱིས། །བླ་མ་། མྱུར་མཛད་། དམ་ཅན་། དཔལ་ལྡན་། རྒྱལ་ཆེན་། རང་རང་། ཐུགས་དམ་། ཉམས་ཆགས་། ཤ་ཁྲག་གཏོར་མ་རི་ལྟར་སྤུངས་
པ་དང། །གཡུལ་ལས་རྣམ་རྒྱལ་སྲ་བའི་གོ་ཁྲབ་དང། །དགྲ་འཇོམ་འབར་བའི་མཚོན་ཆ་སྣ་ཚོགས་དང། །ཕྱི་ནང་གསང་བ་བླ་མེད་རྟེན་རྣམས་ཀྱིས། །བླ་མ་། མྱུར་མཛད་། དམ་ཅན་་
དཔལ་ལྡན་། རྒྱལ་ཆེན་། རང་རང་། ཐུགས་དམ་། ཉམས་ཆགས་གསོས་ཤིང་དངོས་གྲུབ་མ་ལུས་སྩོལ། །ཞེས་བསྐང་བ་བྱ། དེ་ནས། བླ་མ་ཡི་དམ་ཆོས་སྲུང་འཁོར་
དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་གུ་རུ་དེ་ཝ་དྷརྨཱ་པཱ་ལ་ས་
པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱི་གཏོར་མ་དང། ཨོཾ་གུ་རུ་དེ་ཝ་དྷརྨ་པ་ལ་ས་པ་རི་ཝ་ར་ཨྲྒྷཾ། པཱ་དྱཾ༑ པུཥྤེ། དྷཱུ་པེ༑ ཨཱ་ལོ་ཀེ། གནྡྷེ། ནཻ་ཝ་དཡེ། ཤཔྟ་

[004B] ཞེས་པའི་ཕྱི་མཆོད་དང། ཨོཾ་གུ་རུ་དེ་ཝ་དྷརྨ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ། གིས་ནང་མཆོད་ཕུལ། དེ་ནས། ཧཱུཾ༑ རིགས་ཀུན་ཁྱབ་བདག་རྡོ་རྗེ་འཆང་དབང་དང་
དབྱེར་མེད་བླ་མ་སྐུ་བཞིའི་བདག་ཉིད་མཆོག་དངོས་གྲུབ་ཀུན་གྱི་འབྱུང་གནས་ཡི་དམ་ལྷ། །དཔའ་བོ་མཁའ་འགྲོའི་ཚོགས་དང་བཅས་ལ་བསྟོད། །རྒྱལ་ཀུན་ཐུགས་རྗེའི་རང་གཟུགས་
སྤྱན་རས་གཟིགས། །དྲག་པོའི་སྐུར་བཞེངས་དཔལ་ལྡན་ཕྱག་དྲུག་མགོན། །རེ་མ་ཏཱི་དང་སྲོག་གཅོད་གནོད་སྦྱིན་བཞི། །གཙང་རིགས་དམ་ཅན་རྒྱ་མཚོའི་ཚོགས་ལ་བསྟོད། །འཇམ་དཔལ་
དཀའ་སྡོད་བཟང་ངན་ལས་གྱི་ཤན། །འབྱེད་མཛད་ཆོས་ཀྱི་རྒྱལ་པོ་ཙཱ་མུཎྜི། ཕོ་བརྒྱད་བཅུ་གཉིས་མོ་རྒྱུད་གཤིན་རྗེའི་ཚོགས། །གནམ་ས་བར་སྣང་ཁྱོན་ཀུན་གང་ལ་བསྟོད། །རྒྱལ་ཀུན་བསྐྱེད་
ཡུམ་དབྱངས་ཅན་ངག་གི་ལྷ། །ཁྲོ་མོའི་གར་མཛད་དམག་ཟོར་རྒྱལ་མོ་དང། །ཆུ་སྲིན་སེང་གདོང་དབྱར་དགུན་སྟོན་དཔྱིད་རྒྱལ། །བཅུ་གཉིས་བསྟན་སྐྱོང་འཁོར་དང་བཅས་ལ་བསྟོད། །
རིན་ཆེན་མང་སྤྲུལ་དྲང་སྲོང་རྣམ་ཐོས་སྲས། །འཛམ་བྷ་ལ་སོགས་ནོར་ལྷ་རྟ་བདག་བརྒྱད། །སྡེ་དཔོན་ཉེར་བརྒྱད་སྟོབས་ཆེན་སུམ་ཅུ་གཉིས། །གནོད་སྦྱིན་སྡེ་བརྒྱད་འཁོར་བཅས་བསྟོང་

[005A]༄༅། །པར་བགྱི། །རྣལ་འབྱོར་བདག་གི་བསྟེན་ཅིང་མཆོད་པ་ཡི། །བླ་མ་ཡི་དམ་ཆོས་སྲུང་ཁྱེད་རྣམས་ཀྱིས། །དེང་ནས་བརྩམས་ཏེ་བྱང་ཆུབ་སྙིང་པོའི་བར། །འབྲལ་བ་མེད་པ་མགོན་
དང་གྲོགས་མཛོད་ཅིག་དམ་ཆོས་ཚུལ་བཞིན་སྒྲུབ་པར་བྱེད་པ་ལ། །ཕྱི་ནང་འགལ་རྐྱེན་མ་ལུས་ཞི་བ་དང། །ཚེ་དང་བསོད་ནམས་ལུང་རྟོགས་ཡོན་ཏན་སོགས། །མཐུན་རྐྱེན་ཐམས་ཅད་
ཡིད་བཞིན་འགྲུབ་པར་མཛོད། །སངས་རྒྱས་བསྟན་དར་བླ་མའི་སྐུ་ཚེ་སྲིངས། །དགེ་འདུན་སྡེ་སྤེལ་འགྲོ་རྣམས་བདེ་སྐྱིད་ལྡན། །མཐར་ཐུག་བྱང་ཆུབ་མཆོག་ལ་མྱུར་རིག་པའི། །མགོན་
སྐྱབས་འཕྲིན་ལས་གཡེལ་བ་མེད་པར་མཛོད། །ཅེས་བསྟོད་པ་དང་འཕྲིན་འཆོལ་བྱ། ཡིག་བརྒྱས་ལྷག་ཆད་བསྐངས། མ་རྙེད་ཡོངས་སུ་མ་ཤེས་དང། །ཞེས་སོགས་ཀྱིས་བཟོད་གསོལ་
དང། དགེ་འདིའི་བདུད་སྡེའི་གཡུལ་ལས་རྣམ་རྒྱལ་ཞིང། །གནས་སྐབས་དམ་ཆོས་སྒྲུབ་པའི་མཐུན་རྐྱེན་ཚང། །རིང་མིན་བཅུ་གསུམ་རྡོ་རྗེ་འཛིན་པའི་ས། །མངོན་དུ་བྱས་ནས་འགྲོ་
རྣམས་སྒྲོལ་བར་ཤོག་ཅེས་སྨོན་ལམ་བྱས་ལ། ཨོཾ་ཨཱ་ཧཱུཾ་མུཿ་མགྲོན་རྣམས་ཀྱི་ཡེ་ཤེས་པ་གཤེགས་ཤིང། དམ་ཚིག་པ་བདག་ཉིད་ལ་ཐིམ་པར་གྱུར། ཅེས་དང། བྱིན་

[005B] །དངོས་གྲུབ་ཆར་འབེབས་འཇིགས་མཛད་འཁོར་ལོའི་ལྷ། །འཕྲིན་ལས་ཀུན་སྒྲུབ་ཆོས་སྐྱོང་སྲུང་མ་ཡིས། །དུས་རྣམས་ཀུན་ཏུ་དགེ་བའི་བཀྲ་
ཤིས་ཤོག་ཅེས་ཤིས་པ་བརྗོད་པར་བྱའོ། །ཞེས་པ་འདི་ཡང་རྣམ་པར་དཔྱོད་པའི་བློ་གྲོས་ཉིན་མོའི་སྣང་བ་ལྟར་གསལ་བ་སྡེ་གཉེར་རྣམ་རྒྱལ་ཆོས་འཕེལ་མཆོག་ནས་བསྐུལ་མ་
མཛད་ངོར་བན་གཟུགས་དྷརྨ་བྷ་དྲས་སྦྱར་བའོ།།



﻿༄༅། །ཆབ་གཏོར་ཤཱཀྱ་ཐུབ་མའི་འཁྲིད་ཡིག་གནད་དོན་མཛུབ་བཙུགས་ཞེས་བྱ་བ་བཞུགས།།

[001A]༄༅། །ན་མོ་གུ་རུ་མཉྫུ་གྷོ་ཥཱ་ཡ། །འདྲེན་པ་མཉམ་མེད་ཐུབ་པའི་དབང་པོ་དང། །དབྱེར་མེད་དྲིན་ཅན་བླ་མ་ལ་བཏུད་དེ། །ཆབ་གཏོར་ཤཱཀྱ་ཐུབ་པ་མར་གྲགས་པའི། །གོ་དོན་དམིགས་གནད་
ཆེ་ལོང་ཙམ་བཤད་བྱ། །དེ་ཡང་ཆབ་གཏོར་ཤཱཀྱ་ཐུབ་མར་གྲགས་པའི་དོན་ཉམས་སུ་ལེན་ཚུལ་ལ་གསུམ། །སྔོན་འགྲོ་དངོས་གཞི། མཇུག་ཆོག་གོ། དང་པོ་ལ་གཉིས། བཤམ་པའི་སྔོན་འགྲོ་དང། བསྒོས་
པའི་སྔོན་འགྲོའོ། །དང་པོ་ནི། ཡོངས་འཛིན་པཎྜི་ཏས། གཏོར་སྣོད་དུ་ཟན་རིལ་ཆུ་བཅས་བཤམས་ལ། ཞེས་གསུངས་པ་ལྟར། རིན་པོ་ཆེའི་གཏོར་ཏེབ་གཙང་མ་དྲི་སྨན་འབྲུ་སྙིང་རིན་ཆེན་གྱི་ཕྱེ་མ་བསྲེས་
པའི་ཟན་རིལ་དང་ཆུ་གཙང་གིས་བཀང་བ་སོགས་ཆུ་གཏོར་གྱི་ཡོ་བྱད་རྣམས་སྤྱི་ལྟར་གཤམ་དགོས་ལ། ཟན་རིལ་གྱི་གྲངས་ལ་བཞད་ཚུལ་སྣ་ཚོགས་སྣང་ཡང། བདག་གི་བླ་མའི་ཕྱག་རྒྱུན་ལ་བདུན་

[002A]༄༅། །ནམ་ཉེར་གཅིག་མཛད་པ་ནི། རྗེ་དགེ་འདུན་གྲུབ་ཀྱིས། དེ་དག་རྣམས་ལ་ཟན་གྲངས་དང་མཉམ་པའི་སྐྱབས་འགྲོ་སེམས་བསྐྱེད་གཟུངས་སྔགས་སོགས་དགོས་སོ། །ཞེས་གསུངས་
པ་ལྟར། གཞུང་དུ་སྔགས་བདུན་བརྗོད་པར་གསུངས་ཤིང། འབུལ་ཡུལ་མགྲོན་བདུན་ཡོད་པས་མགྲོན་ཚན་རེ་ལ་ཟན་རིལ་རེ་རེའམ་གསུམ་གསུམ་འབུལ་བའི་དབང་དུ་བྱས་པ་སྟེ་དེ་བཞིན་དུ་བྱའོ་
གཉིས་པ་བསྒོམ་པའི་སྔོན་འགྲོ་ནི། སྐྱབས་འགྲོ་སེམས་བསྐྱེད་བྱ་བ་སྟེ། དགེ་སེམས་ཁྱད་པར་ཅན་གྱི་ངང་ནས། མདུན་གྱི་ནམ་མཁར་སེང་ཁྲི་པད་ཟླའི་གདན་ལ་བླ་མ་ཐུབ་པའི་དབང་པོ་ལ་སྐྱབས་ཡུལ་
དཀོན་མཆོག་གསུམ་གྱིས་བསྐོར་བ་དང། རང་གི་མཐའ་སྐོར་དུ་སེམས་ཅན་ཐམས་ཅད་གསལ་བཏབ་ནས། དད་གུས་དང་འཇིགས་སྐྲག་དང་བྱམས་སྙིང་རྗེས་ཀུན་ནས་བསླངས་ཏེ། སངས་རྒྱས་ཆོས་

[002B] །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་ལན་གསུམ་བརྗོད་པས་སྐྱབས་ཡུལ་རྣམས་ལས་བདུད་རྩི་འོད་ཟེར་དང་བཅས་པ་བྱུང་བས་རང་གཞན་གྱི་སྡིག་སྒྲིབ་དག་ཅིང་སྐྱབས་
འོག་ཏུ་ཆུད་པའི་མོས་པ་དང། སེམས་ཅན་གྱི་དོན་དུ་སངས་རྒྱས་ཐོབ་པར་བྱ། དེའི་ཕྱིར་དུ་མཆོད་སྦྱིན་གྱི་བྱ་བ་ལ་འཇུག་པར་བྱའོ་སྙམ་པས། བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག་ཅེས་ལེན་གསུམ་བརྗོད་པས་སྐྱབས་ཡུལ་རྣམས་དགྱེས་བཞིན་དུ་རང་གི་སྨིན་མཚམས་སུ་ཐིམས་ནས་བྱིན་གྱིས་བརླབས་པར་བསམ་མོ། །གཉིས་པ་དངོས་གཞི་
ལ་གསུམ། གང་གིས་གཏོང་བའི་རྟེན་ལྷར་བསྐྱེད་པ། གང་ཞིག་གཏོང་བའི་གཏོར་རྫས་བྱིན་གྱིས་བརླབ་པ། ཡུལ་གང་ལ་ཇི་ལྟར་གཏོང་བའི་ཚུལ་ལོ། །དང་པོ་ནི། གཏོར་མ་ཏིང་ངེ་འཛིན་དང་སྔགས་དང་
ཕྱག་རྒྱས་བྱིན་གྱིས་བརླབས་ཏེ་འབུལ་བ་ལ་རང་ཉིད་ལྷའི་རྣལ་འབྱོར་ལ་གནས་དགོས་ཤིག། ལྷ་ཡང་ཆབ་གཏོར་ཤཱ་ཀ་ཐུག་མ་འདིར་མཚན་དོན་ལྟར་ཤཱཀྱའི་རྒྱལ་པོའི་རྣལ་འབྱོར་བྱེད་པ་སྐབས་སུ་བབ་པས་བླ་
མེད་ཀྱི་རྒྱུད་དོན་ལ་འཇུག་པ་ལས། དེ་ནི་སྐུ་དང་ལོངས་སྤྱོད་དང་གནས་དང་མཛད་པ་ཡོངས་སུ་དག་པའི་ཚུལ་གྱིས་འཇུག་པས་ན་འབྲས་བུ་སྟེ། ཞེས་གསུངས་པ་ལྟར་འདི་ལ་བཞི། གནས་ཡོངས་དག་དང་

[003A]༄༅། །མཐུན་པར་གདན་བསྐྱེད་པ། ལུས་ཡོངས་དག་དར་མཐུན་པར་ལྷ་བསྐྱེད་པ། མཛད་པ་ཡོངས་དག་དང་མཐུན་པར་སྔགས་བཟླ་བ། ལོངས་སྤྱོད་ཡོངས་དག་དང་མཐུན་པར་མཆོད་བསྟོད་
བྱ་བའོ།། དང་པོ་ནི། སྣོད་བཅུད་ཐམས་ཅད་འོད་དུ་ཞུ་ནས་རང་དང་རང་ཡང་འོད་དུ་ཞུ་ནས་ཆོས་སྐུའི་ང་རྒྱལ་བྱ། དེའི་ངང་ལས། ཕྱོགས་བཞི་དམར་ལ་མེ་རླུང་སེར། །བདེན་བྲལ་ལྗང་ལ་དབང་ལྡན་སྔོ། །ལྟེ་བ་
ལྗང་ལ་གེ་སར་སེར། །ཞེས་པ་ལྟར་གྱི་སྣ་ཚོགས་པདྨའི་ལྟེ་བའི་སྟེང་དུ་ཟླ་བའི་དཀྱིལ་འཁོར་དཀར་ཟླུམ་ཆུ་ཤེལ་གྱི་མཎྜལ་ལྟ་བུ་བསྐྱེད་པའོ། །གཉིས་པ་ལུས་ཡོངས་དག་དང་མཐུན་པར་ལྷ་བསྐྱེད་པ་
ནི། གདན་པད་ཟླ་དེའི་སྟེང་དུ་སྐད་ཅིག་དཀྲོང་བསྐྱེད་ཀྱིས་རང་ཉིད་ཆོས་གཟུགས་ཀྱི་སྐུའི་ཕུན་ཚོགས་དང་ལྡན་པས་དཔལ། སྦད་བྱ་མི་མཐུན་ཕྱོགས་ལས་རྒྱལ་བའི་རྒྱལ་བ། བརྟུལ་ཕོད་པའི་རིགས་
སུ་འཁྲུངས་པས་ཤཱཀྱ། བདུད་དང་མུ་སྟེགས་ཟིལ་གྱིས་གནོན་པས་སེང་གེ་དེ་ལྟ་བུའི་མཚན་དོན་དང་ལྡན་པས་སྟོན་པ་སངས་རྒྱས་སྐུ་མདོག་སེར་པོ་གསེར་སྦྱངས་བཙོ་མའི་མདངས་ལྟ་བུ། འཛུམ་
དཀར་འཕྲོ་བའི་ཞལ་གཅིག་ཕྱག་གཉིས་པ། གཡས་ས་གནོན་གྱི་ཕྱག་རྒྱ་དང། གཡོན་མཉམ་གཞག་གི་སྟེང་ན་བདུད་རྩིས་གང་བའི་བཻཌཱུརྱའི་ལྷུང་བཟེད་བསྣམས་པ། སྐུ་ལ་ཕྱག་ཞབས་ཀྱི་མཐིལ་

[003B] སེན་མོ་ཟངས་མདོག་ལྟར་དམར་བ་ལ་སོགས་པའི་དཔེ་བྱད་བཟང་པོ་བརྒྱད་ཅུས་སྤྲས་པ། འདོམ་གང་ཁོར་ཡུག་ཙམ་དུ་དཀར་སེར་དམར་ལྗང་སྔོ་བའི་འོད་ཀྱི་
དྲ་བས་བསྐོར་བ། སྐུའི་བ་སྤུའི་སྒོ་ནས་གདུལ་བྱ་སྨིན་གྲོལ་ལ་འགོད་པའི་འོད་ཟེར་མཐའ་ཡས་པ་འཕྲོ་བ། སྣམ་སྦྱར་བླ་གོས་མཐང་གོས་ཏེ་ན་བཟའ་ཆོས་གོས་རྣམ་གསུམ་མཛེས་པར་གསོལ་ཞིང་ཞབས་གཉིས་རྡོ་རྗེ་སྐྱིལ་
ཀྲུང་གིས་བཞུགས་པ་ཞིག་ཏུ་ལམ་གྱིས་བསྐྱེད་པར་བྱའོ། །གསུམ་པ་མཛད་པ་ཡོངས་དག་དང་མཐུན་པར་སྔགས་བཟླ་བ་ནི། རང་ཉིད་ལྷར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། ཨ་དཀར་པོ་ཧཱུཾ་སེར་
པོས་མཚན་པའི་མདུན་ནས་གཡས་སྐོར་དུ། ཏ་དྱ་ཐཱ། ཨོཾ་མུ་ནེ་མུ་ནེ་མྷཱ་མུ་ནེ་ཡེ་སཱཧཱ། ཞེས་པས་བསྐོར་བའི་སྔགས་འཕྲེང་སེར་པོ་ལ་དམིགས་པ་གཏད་དེ། ཉེར་གཅིག་ནས་བརྒྱ་རྩ་བརྒྱད་ཀྱི་བར་མ་ཉུང་ཅི་རིགས་བཟླས་
པས། ས་བོན་སྔགས་འཕྲེང་ལས་འོད་ཟེར་འཕྲོས་པའི་སྣེར་མཆོད་རྫས་སྤྲོས་ནས་རྒྱལ་བ་སྲས་བཅས་ལ་མཆོད་ཅིང་བྱིན་རླབས་འོད་ཟེར་གྱི་རྣམ་པར་རང་ལ་བསྡུ་བ་དང། ཡང་འོད་ཟེར་སྤྲོས་ནས་མ་དག་པའི་སྣོད་བཅུད་སྦྱངས་ནས་དག་
པའི་སྣོད་བཅུད་དུ་བསྒྱུར་བའི་མོས་པ་བྱའོ། །སྔགས་དོན་ནི། འདི་ལྟ་སྟེ། ཐུབ་པ་ཐུབ་པ་ཐུབ་པ་ཆེན་པོ་ལ་གཞི་ཚུགས། ཞེས་པ་སྟེ། ལན་གཅིག་བཟླས་པས་བསྐལ་པ་ཁྲིའི་སྡིག་པར་འདག་པར་མདོ་ལས་གསུངས་སོ། །

[004A]༄༅། །བཞི་པ་ལོངས་སྤྱོད་ཡོངས་དག་དང་མཐུན་པར་མཆོད་བསྟོད་བྱ་བ་ནི། རང་གི་ཐུགས་ཀའི་ས་བོན་ལས་མཆོད་པའི་ལྷ་མོ་ཆུ་གཉིས་ཉེར་སྤྱོད་རོལ་མོ་ཐོགས་པ་མེད་པ་སྤྲོས་ཏེ་རང་ཉིད་ལ་ཚུར་
མཆོད་པས་དབང་པོ་དྲུག་ལ་བདེ་བ་སྐྱེས་པས་སྟོང་པ་དེ་ཡུལ་དུ་བྱས་པར་མོད་ལ། བྱ་རྒྱུད་ལྟར་གྱི་ཕྱག་རྒྱ་དང་བཅས། ཨོཾ་ཨརྒྷཾ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ། གནྦྷེ། ནཻཝི་དཡེ། ཤཔྟ་པྲ་ཏཱི་ཙྪ་སཱ་ཧཱ། ཞེས་པས་
མཆོད་ལ། མཆོད་ལྷ་རྣམས་ཀྱིས་རང་ལ། འདོད་ཁམས། གཟུགས་ཁམས། གཟུགས་མེད་ཁམས་ཏེ་ཁམས་གསུམ་གྱི་གནས་ན་རང་དབང་མེད་པར་ལས་ཉོན་གྱི་དབང་གིས་འགྲོ་བའི་འགྲོ་བ་ཀུན་གྱི་དམྱལ་བ་
ཡི་དྭགས་དུད་འགྲོ་སྟེ་ངན་སོང་གསུམ་གྱི་སྡུག་བསྔལ་དང། དེ་ཉམས་སུ་མྱོང་བའི་རྒྱུའི་ལས་ཉོན་ཐམས་ཅད་སྦྱོར་བར་མཛད་ཅིང། ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར་ནས་མངོན་མཐོ་
དང་ངེས་ལེགས་ཀྱི་གནས་སུ་འདྲེན་པར་མཛད་པའི་ཤཱཀྱ་སེང་གེ་དེ་ལ་སྒོ་གསུམ་གུས་པས་འདུད་ཅེས་འཕྲིན་ལས་ཉེར་བདུན་གྱི་ཡོན་ཏན་བརྗོད་ནས་བསྟོད་པར་བསམ་མོ། །གཉིས་པ་གང་ཞིག་གཏོང་བའི་གཏོར་
རྫས་བྱིན་གྱིས་བརླབ་པ་ལ་གཉིས། །སྣོད་བྱིན་གྱིས་བརླབ་པ་དང། བཅུད་བྱིན་གྱིས་བརླབ་པའོ།། དང་པོ་ནི། ལག་པ་གཡས་ཀྱི་མཐེ་བོང་དང་མཐེའུ་ཆུང་རྩེ་སྤྲད། སོར་མོ་གཞན་གསུམ་བསྒྲེང་བ་རྩེ་གསུམ་

[004B] །ཨོཾ་སརྦ་ཀ་ར་ཧཱུཾ། ཞེས་པ་ལན་གསུམ་བརྗོད་པ་ནི་སྔགས་ཀྱིས་བྱིན་གྱིས་བརླབ་པ་སྟེ། སྔགས་དོན་ནི། ཐམས་ཅད་བྱེད་པ་
ཞེས་པའོ། །གཏོར་མའི་སྣོད་ཐམས་ཅད་ཀྱི་སྐྱོན་སྦྱངས་ནས་རྒྱུ་རིན་པོ་ཆེ་གསེར་དངུལ་སོག་ལས་གྲུབ་ཅིང་ཡངས་ཤིང་རྒྱ་ཆེ་བ་སྟོང་གསུམ་གྱི་རྒྱ་ཁྱོན་དང་མཉམ་པར་གྱུར་བར་བསམ་པ་ནི་ཏིང་ངེ་འཛིན་གྱིས་བྱིན་གྱིས་བརླབ་
པ་སྟེ། སྟོང་གསུམ་གྱི་རྒྱ་ཁྱོན་ནི། གླིང་བཞི་ནས་ཚངས་པའི་འཇིག་རྟེན་བར་སྟོང་ལ་སྟོང་སྤྱི་ཕུད་དང། སྤྱི་ཕུད་སྟོང་ལ་སྟོང་བར་མ་དང། བར་མ་སྟོང་ལ་སྟོང་གསུམ་དུ་བཤད་པ་ལྟར་རོ། །གཉིས་པ་བཅུད་བྱིན་གྱིས་
བརླབ་པ་ནི། སྔར་གྱི་རྩེ་གསུམ་གྱི་ཕྱག་རྒྱ་དེ་ཉིད་གཏོར་མ་ལ་གཏད་པ་ནི། ཕྱག་རྒྱས་བྱིན་གྱིས་བརླབ་པའོ། །ཨོཾ་སརྦ་སིདྡྷི་ཧཱུཾ། ཞེས་ལན་གསུམ་བརྗོད་པ་ནི། སྔགས་ཀྱིས་བྱིན་གྱིས་བརླབ་པ་སྟེ། སྔགས་
དོན་ནི། ཐམས་ཅད་གྲུབ་པ་ཞེས་པའོ། །བཅུད་ཟན་རིལ་དང་ཆུ་ཐམས་ཅད་ཀྱི་སྐྱོན་སྦྱངས་ནས་བརྒྱ་བྱིན་དང་ཚངས་པ་སོགས་ཀྱི་ལོངས་སྤྱོད་དང་མཚུངས་པའི་ལྷ་རྫས་ཀྱི་བདུད་རྩིར་གྱུར་པས་ནམ་མཁའི་ཁམས་ཐམས་ཅད་ཁེངས་
པ་ཙམ་དུ་གྱུར་པར་བསམ་པ་ནི། ཏིང་ངེ་འཛིན་གྱིས་བྱིན་གྱིས་བརླབ་པ་སྟེ། འདིར་སྣོད་བཅུད་གཉིས་ཀ་ལ་ཐམས་ཅད་ཅེས་མང་ཚིག་འབྱུང་བ་ནི། ནམ་མཁར་ཤར་བའི་ཟླ་བའི་གཟུགས་བརྙན་གཅིག་ཉིད། ས་སྟེང་གི་

[005A]༄༅། །ཆུ་སྣོད་ཐམས་ཅད་ལ་འཆར་བ་ལྟར། རང་གི་མདུན་གྱི་གཏོར་མ་སྣོད་བཅས་དེ་འདྲ་བ་རེ་སྲིད་ཞིའི་མགྲོན་ཇི་སྙེད་པའི་མདུན་དུ་སྤྲུལ་ནས་བྱིན་གྱིས་རློབ་པའོ། །གསུམ་པ་ཡུལ་གང་ལ་ཚུལ་ཇི་
ལྟར་གཏོང་བའི་ཚུལ་ལ་གསུམ། སྤྱིར་བསྔོ་བ། བྱེ་བྲག་ཏུ་སྨོན་ལམ་གདབ་པ། མར་མགྲོན་ལ་ཆོས་སྦྱིན་བྱ་བའོ། །དང་པོ་ནི། ཡོངས་འཛིན་པཎྜི་ཏ་ཆེན་པོས། འདི་ནི་སྔོན་དུས་མཆོད་སྦྱིན་ལུགས་སུ་གྲགས་པ་མགྲོན་
སྤྱན་འདྲེན་དང་གཤེགས་གསོལ་མི་དགོས་པར་གར་བཞུགས་སོ་སོའི་གནས་སུ་ཕུལ་བས་ཆོག་བར་བཤད་པ་དེ་ཡིན་ཞིང། ཞེས་གསུངས་པ་ལྟར། དཀོན་མཆོག་སྲི་ཞུ་དང། མགོན་པོ་ཡོན་ཏན་ཏེ་ཞི་བ་མྱང་འདས་
ཀྱི་མགྲོན་ཚན་གཉིས་དང། རིགས་དྲུག་སྙིང་རྗེ་དང། ལན་ཆགས་གདོན་བགེགས་ཏེ་སྲིད་པ་འཁོར་བའི་མགྲོན་ཚན་གཉིས་ཏེ་རང་རང་སོ་སོའི་གནས་ན་བཞུགས་པའི་མགྲོན་རྣམས་ཀྱིས་རང་རང་གི་མདུན་ན་སྤྲུལ་
པའི་གཏོར་མ་ལྷ་རྫས་ཀྱི་བདུད་རྩི་དེ་ལྗགས་འོད་ཟེར་གྱི་སྤུ་གུས་དྲངས་ཏེ་ལོངས་སྤྱད་པས་ཡར་མགྲོན་རྣམས་མཉེས་ཤིང་མར་མགྲོན་རྣམས་ཚིམས་པར་བསམ་པ་ནི་ཏིང་ངེ་འཛིན་གྱིས་བསྔོ་བའོ། །ན་མསརྦ་
ཏ་ཐཱ་ག་ཏ་ཨ་བ་ལོ་ཀེ་ཏེ། ཨོཾ་སམྦྷ་ར་སམྦྷ་ར་ཧཱུཾ། ཞེས་རྒྱ་ཆེན་ཤུགས་ལྡན་འོད་ཀྱི་སྔགས་ལན་བདུན་བརྗོད་པ་ནི། སྔགས་ཀྱིས་བསྔོ་བ་སྟེ། སྔགས་དོན་ནི། དེ་བཞིན་གཤེགས་པ་ཐམས་ཅད་ཀུན་

[005B] །ཡང་དག་པར་རྒྱས་པ། ཡང་དག་པར་རྒྱས་པ་ཞེས་པའོ། །འདིར་ཕྱག་ལན་དུ་གཡས་མཆོག་སྦྱིན་དང་གཡོན་མཉམ་གཞག་བྱས་ནས་སྔགས་མཐར་སེ་གོལ་གཏོག་པར་མཛད་པ་ནི་ཕྱག་རྒྱས་བསྔོ་
བའོ། །གཉིས་པ་བྱེ་བྲག་ཏུ་སྨོན་ལམ་གདབ་པ་ལ་གཉིས། མདོར་བསྟན་པ་དང། རྒྱས་པ་བཤད་པའོ།། དང་པོ་ནི། འཕགས་པ་སྟེ་དཀོན་མཆོག་སྲི་ཞུའི་མགྲོན་རྣམས་ལ་གུས་པས་བདུད་རྩིའི་མཆོད་པ་ཕུལ་
བས་ཐུགས་མཉེས་པར་གྱུར་ཅིག་དམ་ཅན་ཏེ་མགོན་པོ་ཡོན་ཏན་གྱི་མགྲོན་རྣམས་ལ་གཏོར་མ་ཕུལ་བས་ཐུགས་དམ་སྐོངས་ཤིང་ཉམས་ཆགས་གསོས་པར་གྱུར་ཅིག་འགྲོ་བ་རིགས་དྲུག་སྙིང་རྗེའི་མགྲོན་རྣམས་
ལ་སྙིང་རྗེ་གཏོར་མ་བསྔོས་པས་ཡིད་ཚིམས་ཤིང་མགུ་བར་གྱུར་ཅིག་ལན་ཆགས་གདོན་བགེགས་ཀྱི་མགྲོན་རྣམས་ལ་གཏོར་མ་བཏང་བས་བུ་ལོན་དང་ལན་ཆགས་ཁྱད་པར་གྱུར་ཅིག་སྙམ་པ་བྱའོ། །གཉིས་པ་
རྒྱས་པར་བཤད་པ་ལ་བདུན་ལས་དང་པོ་ནི། ཏིང་ངེ་འཛིན་དང་སྔགས་དང་ཕྱག་རྒྱ་གསུམ་གྱིས་བརླབས་པའི་ཡར་མགྲོན་ལ་མཆོད་པ་དང་མར་མགྲོན་ལ་སྦྱིན་པར་བྱ་བའི་གཏོར་མ་མིག་ཏུ་གཟུགས་མཛེས་པ། རྣ་
བར་སྒྲ་སྙན་པ། སྣར་དྲི་ཞིམ་པ། ལྕེར་རོ་བདའ་བ། ལུས་ལ་རེག་བྱ་འཇམ་པ་སྟེ་འདོད་པའི་ཡོན་ཏན་ལྔ་དང་ལྡན་པ་འདིས་མདོ་ཕྱོགས་ཀྱི་ལུང་འཁྲིད་སྡོམ་པ་སྟེར་བའི་རྩ་བ་དང་བརྒྱུད་པའི་བླ་མ་དམ་པ་རྣམས་དང། འདས་

[006A]༄༅། །མ་འོངས་ད་ལྟའི་དུས་གསུམ་གྱི་བདེ་བར་གཤེགས་པ་སྲས་དང་སློབ་མར་བཅས་པ་རྣམས་ལ་དང་གུས་ཀྱིས་མཆོད་པ་ཕུལ་བས་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་བག་ཆགས་དང་
བཅས་པ་ལྷག་མེད་དུ་བྱང་བར་ཤོག་ཅིག་སྙམ་པ་བྱའོ། །གཉིས་པ་ནི། སྔར་བཤད་པ་ལྟར་བྱིན་གྱིས་བརླབས་པའི་གཏོར་མ་འདིས། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་གྱི་ལྷ་དང། དེ་དག་གི་དབང་བརྒྱུད་
མན་ངག་སྟོན་པའི་རྡོ་རྗེ་སློབ་དཔོན་དང། སྐྱེ་བ་འདི་དང། འདིའི་སྔ་ཕྱིའི་དུས་གསུམ་དུ་བྱས་དང་བྱེད་འགྱུར་གྱི་ཕ་མ་རྣམས་ལ་དད་གུས་ཀྱིས་མཆོད་པ་ཕུལ་བས་བསོད་ནམས་དང་ཡེ་ཤེས་ཀྱིས་བསྡུས་པའི་ཚོགས་གཉིས་རླབས་
པོ་ཆེ་ཐོབ་པར་ཤོག་ཅིག་སྙམ་པ་བྱའོ། །གསུམ་པ་ནི། བྱིན་གྱིས་བརླབས་པའི་གཏོར་མ་འདིས། ལུང་དང་རྟོགས་པའི་བསྟན་པ་སྲུང་བའི་ཆོས་སྐྱོང་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་དད་གུས་ཀྱིས་གཏོར་མ་
ཕུལ་བས་བྱང་ཆུབ་སྒྲུབ་པའི་སྟོང་གྲོགས་སྐད་ཅིག་ཀྱང་མི་གཡེལ་བར་བྱེད་པར་ཤོག་ཅིག་སྙམ་པ་བྱའོ། །བཞི་པ་ནི། བྱིན་གྱིས་བརླབས་པའི་གཏོར་མ་འདིས། ལྷ་མི་ལྷ་མིན་དུད་འགྲོ་ཡི་དྭགས་དམྱལ་བ་སྟེ་འགྲོ་བ་རིགས་དྲུག་
ཏུ། མི་གཡོ་བ། བསོད་ནམས། བསོད་ནམས་མིན་པའི་ལས་ཀྱིས་བསྡུས་ཤིང་སྐྱེས་པའི་སེམས་ཅན་རྣམས་ལ་ལན་དང་རྣམ་སྨིན་ལ་མི་རེ་བར་སྙིང་རྗེས་སྦྱིན་པ་བཏང་བས་སྦྱིན་ཡུལ་རྣམས་ལུས་བདེ་ཞིང་སེམས་སྐྱིད་པ་དང་དུས་རྟག་

[006B] །ལྔ་པ་ནི། བྱིན་གྱིས་བརླབས་པའི་གཏོར་མ་འདིས། །ཚེ་རབས་མང་པོར་གྲངས་སུ་བགྲངས་པའི་སྐབས་ཀྱི་ལུས་སྲོག་ལོངས་སྤྱོད་ཀྱི་ལན་ཆགས་པ་དང། ཕན་གནོད་གཉིས་
ཀ་བྱེད་པའི་གདོན་དང། བར་དུ་གཅོད་པའི་བགེགས་རྣམས་ལ། གཏོར་མ་བུ་ལོན་དུ་བཅལ་བས་ལན་ཆགས་དང་བུ་ལོན་ཁྱེར་བར་ཤོག་ཅིག་སྙམ་པ་བྱའོ།། དྲུག་པ་ནི། བྱིན་གྱིས་བརླབས་པའི་གཏོར་མ་འདིས། རང་ཉིད་
གང་དུ་འཁོད་པའི་ཡུལ་ཕྱོགས་སུ་གནས་པའི་བཙན་དང་རྒྱལ་པོ་ལ་སོགས་པའི་གནས་བདག་དང། ཐུགས་རྗེ་ཀུན་ཏུ་སྣང་བའི་བློ་གྲོས་དང། གསོད་ནམས་དགེ་བའི་བློ་གྲོས་ལ་སོགས་པའི་གཞི་བདག་རྣམས་ལས། བསྔོས་
པས་འཐོབ་པ་ལ་ཏིང་ངེ་འཛིན་དང་སྔགས་དང་ཕྱག་རྒྱས་བསྔོས་ཤིང། བཤམས་པས་འཐོབ་པ་ལ་ལེགས་པར་བཤམས་པས་ཤ་འཁོན་དང་ཞེ་འགྲས་མེད་པར་ཤོག་ཅིག་སྙམ་པར་བྱའོ། །བདུན་པ་ནི། ལྷག་མར་ལུས་
པའི་གཏོར་མའི་རྫས་ཀྱི་དངོས་པོ་འདི་དག་ལྷག་ལ་རེ་བའི་མགྲོན་རྣམས་ལ་བྱིན་པས། རང་རང་གི་ཡིད་ལ་ཇི་ལྟར་འདོད་པའི་ལོངས་སྤྱོད་རྣམས་ཆར་བཞིན་དུ་བབས་ནས་ཚིམས་པར་ཤོག་ཅིག་སྙམ་པ་བྱའོ། །གསུམ་
པ་མར་མགྲོན་ལ་ཆོས་སྦྱིན་བྱ་བ་ནི། ཆོས་རྣམས་ཐམས་ཅད་རྒྱུ་ལས་བྱུང། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་པ། །དག་སྦྱོར་ཆེན་པོས་འདི་སྐད་གསུངས། །ཞེས་ཆོས་བསྟན་པས་སྨིན་ཅིང་

[007A]༄༅། །གྲོལ་བར་བསམ་མོ། །གསུམ་པ་མཇུག་ཆོག་ནི། མགྲོན་རྣམས་མི་དམིགས་པར་བསམས་ལ། །འདི་ལྟར་བགྱིས་པའི་བསོད་ནམས་དང། །བདག་གི་དུས་གསུམ་དགེ་བའི་མཐུས། །ཉམ་ཐག་འགྲོ་བ་མཐའ་དག་གི་
མགོན་སྐྱབས་དམ་པར་བདག་གྱུར་ཅིག་བདག་ཀྱང་ཚེ་རབས་ཐམས་ཅད་དུ། །དལ་འབྱོར་རྟེན་བཟང་དགེ་བའི་བཤེས། །ཡིད་བཞིན་ནོར་བུ་སྤྱི་བོར་འཛིན། །ཐོས་བསམ་སྒོམ་པའི་གྲུར་ཞུགས་ནས། །སྐུ་གསུམ་གླིང་དུ་ཕྱིན་གྱུར་ཅིག་ཡིད་བཞིན་
ནོར་དང་བུམ་བཟང་འདོད་འཇོའི་བ། །དཔག་བསམ་ཤིང་ལྟར་འདོད་པའི་རེ་བ་ཀུན། །འབད་མེད་སྩོལ་མཛད་བླ་མ་ཡི་དམ་དང། །མཁའ་འགྲོ་ཆོས་སྐྱོང་སྲུང་མའི་བཀྲ་ཤིས་ཤོག་ཅེས་བསྔོ་བ་དང་སྨོན་ལམ་དང་ཤིས་བརྗོད་བྱས་ལ་གཏོར་
མ་ས་གཙང་སར་དོར་བར་བྱའོ། །སྨྲས་པ། སྔོན་རབས་ཡིག་རྙིང་བསམ་འཕེལ་དབང་གི་རྒྱལ། །ཆོས་ཀྱི་རྒྱལ་མཚན་ལེགས་བཤད་ཏོག་བཀོད་པ། །དམིགས་འབྱེད་འཁྲིད་ཀྱི་ཁང་བཟང་རྩེར་འཕྱར་བས། །འགྲོ་ཀུན་ཅི་འདོད་ཆར་གྱིས་
ཚིམས་གྱུར་ཅིག་ ཅེས་ཆབ་གཏོར་ཤཱཀ་ཐུབ་མའི་འཁྲིད་ཡིག་གནང་ ཤེལ་དཀར་ལེགས་བཤད་གླིང་གི་རབ་འབྱམས་སྐྱ་བ་དོན་གྲུབ་འོད་ཟེར་དང། དགེ་འདུན་འཕྲིན་ལས་རྣམ་པ་གཉིས་ནས་ནན་ཏན་ཆེན་པོས་བསྐུལ་མ་མཛད་ངོར་བར་
རྒན་དྷརྨ་བྷ་དྲས་རྣམ་འཕྱང་གི་ལོ་ཆུ་སྟོད་ཟླ་བའི་ཚེས་ལ་དངུལ་ཆུའི་རི་ཕུག་ཏུ་སྦྱར་བའོ། །སརྦ་མདྒ་ལཾ། 



﻿༄༅། །གཏོར་མའི་རྣམ་བཤད་རྒྱལ་བའི་བདེ་ལམ་གཞུང་དོན་རབ་གསལ་ཞེས་བྱ་བ་བཞུགས་སོ།། །།

[001] །ན་མོ་གུ་རུ་མཉྫུ་གྷོ་ཥཱ་ཡ་ཙྪ་སྭ་ར་སྭ་སྟྱཻ། ལྷ་མིའི་བླ་མ་ཤཱཀྱའི་རྒྱལ་པོ་དང། །བདུད་རྩིའི་སྒོ་འབྱེད་བཙུན་པ་ཀུན་དགའ་བོ། །ཇོ་བོ་ཡབ་སྲས་
སྐུ་མཆེད་སྣར་ཐང་བ། །དགེ་འདུན་རྒྱ་མཚོ་པཎ་ཆེན་ཡབ་སྲས་སོགས། །ཚོགས་ཆུང་ལམ་བཟང་སྟོན་རྣམས་ཕྱག་བྱའི་ཡུལ། །ལ་ལ་བུ། མཁས་ཀྱང་བརྒྱ་རྩའི་
ཁུང་མེད་སྐད། །རིལ་བུ་ཁོ་ན་འདོད་དེ་ལུང་དང་འགལ། །ཇོ་བོ་མི་འདྲེན་ཟླ་རྒྱན་འདྲེན་སོགས་དྲི། །དག་བྱེད་བཀའ་གདམས་སྔ་ཕྱིའི་གང་གའའི་རྒྱུན། །རྒྱུད་དང་རྒྱ་
གཞུང་གྲངས་མེད་རྦ་རླབས་ཅན། །ཐུབ་བསྟན་མ་དྲོས་མཚོ་ལས་ལེགས་འབྱུང་བ། །བསྟེན་གང་ཚོགས་གཉིས་ལྷ་དབང་རྗེས་འགྲོ་ཞིང། །སངས་རྒྱས་བྱེ་བ་གངྒའི་ཀླུང་

[002A]༄༅། །དགྱེས་འཛུམ། །དེ་ལ་འདིར་ཆུ་གཏོར་གྱི་རྣམ་བཞག་ལ། གང་ལ་བརྟེན་པའི་གཞུང་ངོས་བཟུང་བ། ལོ་རྒྱུས་བརྒྱུད་ཚུལ་དང་བཅས་པ། །ཆོ་གའི་རྣམ་བཞག་བཤད་
པ་དང་གསུམ་ལས། དང་པོ་ནི། རྒྱུད་བདུད་རྩི་འབྱུང་བ་དང། འཇམ་དཔལ་ཁྲི་དྲུག་སྟོང་བཞི་པའི་རྟོག་པ་དང། ཁ་འབར་མའི་གཟུངས་གཉིས་དང། ཆུ་གཏོར་གྱི་ཆོ་ག་ཛ་ཡ་ས་ནས་
མཛད་པ་དང། དེའི་འགྲེལ་པ་ཤཱཀྱ་བཤེས་གཉེན་གྱིས་མཛད་པ་དང། ཇོ་བོ་ལྷ་ཅིག་གིས་མཛད་པའི་ཆུ་གཏོར་དང། བདུད་རྩི་འབྱུང་བའི་རྣམ་བཤད་ཇོ་བོས་མཛད་པ་དང། རྒྱལ་བའི་
སྡེའི་གཏོར་ཆོག་གི་རྣམ་བཤད་སློབ་དཔོན་མི་བསྐྱོད་པས་མཛད་པ་དང། ཨ་བྷྱའི་བྱང་ཆུབ་གཞུང་ལམ་དང། ཡེ་ཤེས་རྡོ་རྗེའི་ལམ་རིམ་དང། ཀླུ་སྒྲུབ་ཀྱི་གཏོར་མ་སྣ་ཚོགས་རྣམས་

[002B] ཇོ་བོ་ཡབ་སྲས་ཀྱི་གསུང་རྒྱུན་རྣམས་སོ། །གཉིས་བ་ལོ་རྒྱུས་བརྒྱུད་ཚུལ་ལ་གཉིས་ལས། ལོ་རྒྱུས་ནི། བདུད་རྩི་འབྱུང་བའི་གཟུངས་ཞེས་བྱ་བ་ཆབ་གཏོར་གྱི་རྒྱུད་དེ། བཅོམ་ལྡན་འདས་རྒྱལ་པོའི་ཁབ་ན་
བཞུགས་པའི་ཚེ་ཁྱིམ་བདག་བཟང་སྐྱོང་གིས་སྦོས་ཆུ་ལ་སྨན་དང་མེ་ཏོག་སྣ་ཚོགས་བཏབ་པ་གཅིག་ཁྱེར་ནས་བཅོམ་ལྡན་འདས་ལ། སངས་རྒྱས་བྱང་སེམས་དང་རིགས་དྲུག་ལ་ཕུལ་བས་ཕན་ཡོན་ཆེན་པོ་འབྱུང་བར་བྱིན་གྱིས་
བརླབ་ཏུ་གསོལ་ཞེས་ཞུས་པས། བདུད་རྩིའི་འབྱུང་བའི་ཏིང་ངེ་འཛིན་ལ་སྙོམས་པར་ཞུགས་ནས་སྔགས་དྲུག་ཏིང་ངེ་འཛིན་དྲུག་གསུངས་ཏེ། རྒྱལ་བའི་སྡེའི་ཆུ་གཏོར་ལས། སྦྱིར་གཏོར་མའི་ལས་བགྱིའོ། །འཚལ་མ་བརྟགས་
པ་རྣམ་པ་དྲུག་སྟེ་སྦྱངས་པ་ལ་སོགས་པའོ། །ཞེས་སོ། །བརྟགས་པ་རྣམ་པ་དྲུག་ནི། སྦྱངས་པ་དང། སྤེལ་བ་དང། མོས་པས་བསྒྱུར་བ་དང། དབང་བ་དང། ཐོབ་པར་བྱེད་པ་དང། དབང་དུ་བྱ་བ་དྲུག་གིས་ཏིང་ངེ་འཛིན་དྲུག་དང་
སྔགས་དྲུག་གི་དོན་བརྟགས་པ་སྟེ་སེམས་པར་བྱེད་པ་ཡིན་པའི་ཕྱིར། ཛ་ཡ་སེ་ནའི་ཆུ་གཏོར་ལས། སྦྱིར་གཏོར་མའི་ལས་བགྱིའོ། །འཚལ་མ་བརྟགས་པ་དྲུག་སྟེ་སྦྱངས་པ་ལ་སོགས་པའོ། །དེ་ལ་སྦྱངས་པ་ནི་ཆོས་ཉིད་རྣམ་པར་
དག་པའི་སྔགས་དད་ཕྱག་རྒྱའོ། །སྤེལ་བ་ནི་ནམ་མཁའ་མཛོད་ཀྱི་སྔགས་དང་ཕྱག་རྒྱས་སོ། །མོས་པས་བསྒྱུར་བ་བདུད་རྩི་འབྱུང་བའི་སྔགས་དང་ཕྱག་རྒྱས་སོ། །སྤྱོད་པར་དབང་བ་ནི་རྒྱ་ཆེན་ཤུགས་ལྡན་འོད་ཀྱི་སྔགས་དང་ཕྱག་རྒྱས་སོ། །

[003A]༄༅། །ཐོབ་པར་བྱེད་པ་ཡེ་ཤེས་སྐར་མདའི་སྔགས་དང་ཕྱག་རྒྱས་སོ། །དབང་དུ་བྱ་བ་ནི་ལྷ་མགོན་སྤྱིའི་སྔགས་དང་ཕྱག་རྒྱས་ཏེ་དབང་ཕྱུག་འཁོར་ལོའི་སྔགས་དང་ཕྱག་རྒྱས་སོ། །ཞེས་དང། མཁས་གྲུབ་ཐམས་ཅད་མཁྱེན་
པའི་རྒྱུད་སྡེ་སྤྱི་རྣམ་ལས་ཀྱང། བདུད་རྩི་འབྱུང་བའི་གཟུངས་ཞེས་བྱ་བ་ཆབ་གཏོར་གྱི་རྒྱུད་དེ། ཞེས་དང། ཆུ་གཏོར་རྣམ་བཤད་ཤཱཀྱ་བཤེས་གཉེན་གྱིས་མཛད་པ་ལས། ཐམས་ཅད་མཉམ་པར་ཐོབ་པ་མི་མཐུན་པ་མེད་པ་སྟེ། དེ་ཉིད་
ཀྱི་ཕྱིར་སྔགས་དང་ཕྱག་རྒྱས་དོན་ཐམས་ཅད་འགྲུབ་པར་བྱེད་པ་ཡིན་ནོ། །དེ་ཡང་ཇི་སྐད་དུ། གསང་སྔགས་རྣམས་ནི་བརྗོད་པ་དང། །རྡོ་རྗེ་ཕྱག་རྒྱ་རབ་ལྡན་པས། །དངོས་པོ་གང་ལ་བཏབ་ན་ནི། །དག་པ་ལ་སོགས་རིམ་བཞིན་
འགྲུབ། །ཅེས་གསུངས་པ་སོགས་ཡོད་པས། ཆུ་གཏོར་ཐམས་ཅད་ཁ་འབར་མའི་གཟུངས་ལ་བརྟེན་སྙམ་པ་དང། ཇོ་བོས་མཛད་པའི་ཆུ་གཏོར་མེད་སྙམ་པ་ནི་བླུན་རྟགས་ཡིན་ལ། བདུད་རྩི་འབྱུང་བའི་རྣམ་བཤད་ཇོ་བོས་
མཛད་པ་ལས། བྷ་ག་ལ་རུ་སྐྱེས་པ་དགེ་སློང་མཚན། ཞེས་པ་ནས། བདུད་རྩི་འབྱུང་བ་ཞེས་བྱ་བའི་གཏོར་མའི་ཆོ་གའི་འགྲེལ་བ་རྒྱ་གར་གྱི་མཁན་པོ་ཆེན་པོ་དའི་བཾ་ཀ་ར་ཤྲཱི་ཛྙཱ་ན་ལྷ་མོ་སྒྲོལ་མའི་ཞལ་མངོན་སུམ་དུ་གཟིགས་པ་
དེས་མཛད་པ་རྫོགས་སོ། །ཞེས་དང། ཇོ་བོའི་ཆུ་གཏོར་ལས། སློབ་དཔོན་དེ་ཉིད་ལ་ཞུ་བ་བོ་དཀར་སྟོན་ལེགས་པའི་ཤེས་རབ་ཀྱིས་ཚོགས་ལ་སོགས་པའི་ཡན་ལག་ཏུ་ཞུས་ནས། མང་ཡུལ་གྱི་གྲོང་དུ་གཞུང་བྲིས་སོ། །པཎྜི་ཏ་

[003B] ལོ་ཙྪ་བ་ཚུལ་ཁྲིམས་རྒྱལ་བས་བསྒྱུར་བའི། །ཞེས་གསུངས་སོ། །ཡང་སྔོན་བྱུང་གི་གླེང་གཞི་གཅིག་ནི། ཡི་དྭགས་ཁ་ནས་མེ་འབར་མ་ལ་སྐྱབས་མཛད་པའི་གཟུངས་ལས། བཅོམ་ལྡན་འདས་སེར་སྐྱའི་
གྲོང་ཁྱེར་གྱི་ཤིང་ནྱ་གྲོ་དཧའི་ཀུན་དགའ་རབ་ན་བཞུགས་པའི་ཚེ། ཀུན་དགའ་བོས་བས་མཐའ་བསྟེན་པ་ན། ནམ་སྨད་ཅིག་ཡི་དྭགས་ཁ་ནས་མེ་འབར་བ་ཞིག་བྱུང་ནས་ཁྱོད་ཞག་བདུན་ནས་འཆིའོ། །ཤི་ནས་ཡི་དྭགས་སུ་
སྐྱེའོ་ཟེར་རོ། །དེ་ལ་ཅི་ཕན་དྲིས་པས། སང་གི་ཉི་མ་ལ་ཡི་དྭགས་ཐམས་ཅད་ལ་གཏོར་མ་བྱིན་ཏེ། བྲམ་ཟེའི་དྲང་སྲོང་བ་དྱ་སྟོང་ལ་ཞལ་ཟས་བྱིན། དཀོན་མཆོག་གསུམ་ལ་མཆོད་ན་ཕན་ཟེར། ཀུན་དགའ་བོ་འཇིགས་ནས་སྟོན་
པར་ཞུས་པས། ཆོག་དང་གཟུངས་སྔགས་དང་དེ་བཞིན་གཤེགས་པ་བཞིའི་མཚན་བརྗོད་པ་སོགས་ཕན་ཡོན་དང་བཅས་པ་གསུངས། ཁ་འབར་མ་དབུགས་དབྱུང་བའི་ཆོག་ལས་དེ་བཞིན་གཤེགས་པ་བཞིའི་མཚན་མ་
བྱུང༑ གཞན་སྔགས་དང་ཆོག་སོགས་འདྲ་བར་གསུངས། བུ་དང་མཁས་གྲུབ་རྗེ་གཉིས་ཀའི་རྒྱུད་སྡེ་སྤྱི་རྣམ་ལས་ཀུན་དགའ་བོ་ལ་གསུངས་པར་བཤད་པ་གཟུངས་དང་མཐུན། སྔོན་བྱུང་གི་གླེང་གཞི་གཞན་ཡང། སྔོན་སངས་
རྒྱས་རྒྱལ་བྱེད་ཀྱི་ཚལ་དུ་བཞུགས་པ་ལ་མ་ག་དཧར་ཁྱིམ་བདག་ཕྱུག་པོ་དགེ་ཞེས་པས། སངས་རྒྱས་འཁོར་བཅས་ལ་ཆོས་སྟོན་ཕུལ་ནས། ཕྱི་དེ་ལོའི་དུ་པ་ན་ཁྱིམ་བདག་དབུལ་པོར་གྱུར་ཏེ་སངས་རྒྱས་ལ་ཞུས་པས། འཕགས་

[004A]༄༅། །བ་སྤྱན་རས་གཟིགས་ལ་ཞུས་གསུངས་ནས། ཁྱིམ་བདག་གིས་སྤྱན་རས་གཟིགས་ལ་ཞུས་པས། ཁྱོད་ཀྱིས་སྔར་མཆོད་པའི་ཡི་དྭགས་དང་འབྱུང་བོའི་སྐལ་བ་བཅད་པས་ཉེས་པས། ད་མཆོད་ཅིག་
གསུངས་པ་ལྟར། ཡི་དྭགས་དང་འབྱུང་གཏོར་གྱི་ཆོག་གནང་ཞིང་མཆོད་པས། ཁྱིམ་བདག་གི་འབྱོར་པ་སྔོན་བཞིན་ལེགས་པར་གྱུར་ཏོ། །སློབ་དཔོན་ཡེ་ཤེས་རྡོ་རྗེའི་ལམ་རིམ་ལས། དེ་ཡང་སངས་རྒྱས་རྒྱལ་
བྱེད་ཀྱི་ཚལ་ན་བཞུགས་པ་ལ། མ་ག་དཧར་ཁྱིམ་བདག་ཕྱུག་པོ་དགེ་ཞེས་བྱ་བས། སངས་རྒྱས་འཁོར་བཅས་སྤྱན་དྲངས་ནས་ཆོས་སྟོན་དྲངས་ཏེ་སླར་གཤེགས་སོ། །ཕྱི་དེ་ལོའི་དུས་ན་ཁྱིམ་བདག་དེ་ལྟོགས་པར་གྱུར་
ཏེ༑ སངས་རྒྱས་ཀྱི་སྤྱན་སྔར་ཕྱིན་ནས་དྲིས་པ་ལ། སངས་རྒྱས་ཀྱི་ཞལ་ནས། འཕགས་པ་སྤྱན་རས་གཟིགས་ལ་ཞུས་ཞེས་བསྟན་ནས། ཁྱིམ་བདག་གིས་སྤྱན་རས་གཟིགས་ལ་ཞུས་པས། ཁྱོད་ཀྱིས་སྔར་མཆོད་པའི་
ཡི་དྭགས་དང་འབྱུང་པོའི་སྐལ་བ་བཅད་པས་ཉེས་ཏེ། ད་འདི་བཞིན་དུ་ཡི་དྭགས་སྒོ་དྲུང་ན་ཡོང་པ་དང་གཞན་དག་ལའང་གཏོར་མ་འདི་ལྟར་བྱིན་ཞེས་གོང་གི་དེ་བསྟན་ནས། དེ་ལྟར་བྱས་པས་སྔོན་བཞིན་འབྱོར་པ་དང་ལྡན་
པར་གྱུར་ཏོ། །ཞེས་གསུངས་པ་སོགས་མང། གཉིས་པ་བརྒྱུད་ཚུལ་ལ་མང་དུ་ཡོད་ཀྱང། ཀུན་དགའ་བོ། གཅུང་དགའ་བོ། དེས་དགེ་སློང་མ་དགའ་མ་ལ་གནང། དེས་དགྲ་བཅོམ་པ་ལ་གནང། དེས་རྣལ་འབྱོར་

[004B] དེས་རྡོ་རྗེ་གདན་པ་ལ། དེས་གསེར་གླིང་བ་ལ། དེས་ཇོ་བོ་ལ། དེས་བཤེས་གཉེན་སྟོན་པ་ལ། དེས་སྐུ་མཆེད་གསུམ་ལ། བོ་ཏོ་པས་རམ་སྡིང་པའམ་ཤར་པ་ལ་དར་ཡུལ་ཀོ་ཏུར་གནང། དེས་དཔལ་
ལྡན་གྲགས་པ་ལ། དེས་ཆུ་ནག་པ་རིན་ཆེན་སེང་གེ་ལ། དེས་རས་པ་དར་མ་རྒྱལ་མཚན་ལ། བླ་མ་དེ་གཉིས་ལས་གྲོ་སྟོན་བདུད་རྩི་གྲགས། སྐྱོ་སྟོན་སྨོན་ལམ་ཚུལ་ཁྲིམས། རྒྱད་རོ་པཎ་ཆེན། མཆིམས་བློ་བཟང་གྲགས་
པ༑ སྒྲོ་སྟོན་ཀུན་དགའ་རྒྱལ་མཚན། དབང་སྟོན་གྲུབ་པ་ཤེས་རབ། ཞུ་སྟོན་བསོད་ནམས་མཆོག་གྲུབ། དཔལ་འབར་ཆོས་རྗེ་དཔལ་ལྡན་གྲུབ། ལས་ཆེན་ཀུན་དགའ་རྒྱལ་མཚན། ཐེལ་བྲག་ལྕོགས་པ། ཐོན་པ་
བློ་གྲོས་རྒྱལ་མཚན། དགེ་འཕེལ་ཕྱོགས་ལས་རྣམ་རྒྱལ། ཐམས་ཅད་མཁྱེན་པ་བསོད་ནམས་རྒྱ་མཚོ། བྲག་དགོན་སྤྱན་སྔ་ཆོས་དཔལ་བཟང་པོ། འཁོན་སྟོན་དཔལ་འབྱོར་ལྷུན་གྲུབ། རྒྱལ་དབང་ངག་དབང་བློ་བཟང་རྒྱ་
མཚོ༑ དེ་ལས་ཁྱབ་བདག་ཕ་བོང་ཁབ་འཇམ་གྲགས་དང། ཁྱབ་བདག་དགེ་སློང་འཇམ་གྲགས་པ་དང། མེ་ར་རྒན་ངག་དབང་བློ་གྲོས་གསུམ་ཀས་གསན། གསུམ་ཀར་བདག་འཇམ་དབྱངས་བཞད་པས་ལན་མང་དུ་
ཐོབ༑ ཡང་ཕྱོགས་ལས་རྣམ་རྒྱལ། རྗེ་སངས་རྒྱས་རྒྱ་མཚོ། མཁས་གྲུབ་སངས་རྒྱས་ཡེ་ཤེས། པཎ་ཆེན་ཐམས་ཅད་མཁྱེན་པ། བླ་མ་དྲུང་པ་བརྩོན་འགྲུས་རྒྱལ་མཚན། དེ་ལས་གྲུབ་ཆེན་ཤྭ་བོ་བ་དང། མེར་རྒན་

[005A]༄༅། །རྣམ་གཉིས་ཀྱིས་ཐོབ། དེ་གཉིས་ལས་གྲུབ་ཆེན་ལ། བདག་གིས་ཡེར་བར་ལན་གསུམ་ཞུས། ཡང་འབྲུག་ལྷའི་དཔོན་སློབ་བློ་བཟང་དཔལ་འབྱོར་ལས་སྣར་ཐང་བརྒྱ་རྩའི་ཡིག་རྙིང་དང། དེའི་
ལྷན་ཐབས་སྐྱིད་ཤོད་ཞབས་དྲུང་གིས་མཛད་པ་རྗེས་གནང་དང་བཅས་པ་ལན་བཞིར་ཐོབ། པཎ་ཆེན་བཀའ་འགྱུར་པ་ལས་བརྒྱ་རྩ་དགེ་འདུན་རྒྱ་མཚོ་དང། པཎ་ཆེན་གྱི་དེ་གཉིས་དང་རྒྱལ་བ་གོང་མས་མཛད་པའི་
གཏོར་མ་སྣ་ཚོགས་རྣམས་ལན་དུ་མར་ཐོབ། བླ་མ་དྲུང་བ་ལས་ཁོང་གིས་དངོས་སུ་ཞུས། ཡང་ཇོ་བོ་ལྷ་ཅིག་ནས། ནག་ཚོ་ཚུལ་ཁྲིམས་རྒྱལ་བ། ལག་སོར་བ། ཞུ་ལྡན་པ། ར་ས་པ། སྣར་ཐང་བ། དཔལ་ལྡན་གྲོ་
མཆིམས་མིན་ཆད་འདྲ། སྤྱན་སྔ་ནས་བརྒྱུད་བ་ཟུར་དུ་མི་སྣང་ཡང། པོ་ཏོ་པའི་བརྒྱུད་པ་དང་གཅིག་པར་སྣང། གདམས་པ་ཚན་གཉིས་ཡོད། གྲུབ་ཆེན་སྙིང་སྟོབས་རྒྱ་མཚོ་ན་རེ། མགྲོན་རྒྱས་པར་བྱེད་ན་བཅུ་
གཅིག་ཏུ་སྤྱན་སྔ་བས་མཛད་ནས་རིལ་བུ་ཡང་བརྒྱ་ཚར་དུ་བཤམས་པའི་གཏོར་མ་ལ་བརྒྱ་རྩའི་ཐ་སྙད་དུ་བྱས་པ་དེ་ནས་བྱུང། ཞེས་གསུངས་པ། སྤྲུལ་སྐུ་ངག་དབང་དགེ་ལེགས་རྒྱལ་མཚན་གསུངས། བརྒྱ་རྩའི་ཐ་སྙད་དེ་
ནས་བྱུང་གསུངས་པ་བདེན་ཏེ། མཆིམས་ཡང་དེ་ལྟར་གསུངས། འདི་ལ་རྣམ་མཁྱེན་བདེ་ལམ་དུ་བརྒྱ་རྩ་བཏང་ཐབས་ཁ་འབར་མའི་གཟུངས་རྣམ་པ་གཉིས་ལ་བརྟེན་ནས་མཛད་ཅིང། གཟུངས་ནི་དཀོན་མཆོག་གསུམ་ལ་ལྷ་

[005B] དྲང་སྲོང་ལ་གཏོར་མ་འབུལ་བ་དང། ཡི་དྭགས་ལ་གཟུངས་བདུན་བདུན་དང། དེ་བཞིན་གཤེགས་པ་བཞིའི་མཚན་བརྗོད་དེ་གཏོར་མ་སྦྱིན་པར་གསུངས་པ་མ་
གཏོགས་པ་བརྒྱ་རྩ་སྟོང་རྩའི་གྲངས་ངེས་པ། མགྲོན་གྱི་རིམ་པའི་གསལ་ཁ་གསུངས་པ་མེད་གསུངས་སོ། །དེ་ལ་ཅུང་ཟད་དབྱད་ན་མི་འཐད་དེ། བརྟེན་ས་དེ་ལྟར་བཤད་པ་ཡང་མི་འཐད། མགྲོན་གྱི་གྲངས་མ་བསྟན་
པའང་མི་འཐད། བརྒྱ་རྩ་མི་འཐད་ན་བདེ་ལམ་གྱི་ཆུ་གཏོར་བརྒྱ་རྩ་ཡང་མི་འཐད་པ་སོགས་སྣང་བའི་ཕྱིར། དང་པོ་བརྟེན་ས་ཁ་འབར་མའི་གཟུངས་ཁོ་ནར་གསུངས་པ་མི་འཐད་པར་ཐལ། དེ་བརྟེན་སའི་གཞུང་དུ་མ་
རང་ཅག་རྣམས་ལ་མཐུན་གྲུབ་ཡིན་པའི་ཕྱིར་ཏེ། འཇམ་དཔལ་ཁྲི་དྲུག་སྟོང་པའི་ཞི་བའི་རྒྱུད་དང། གཏོར་མ་ཆེན་པོའི་ལས་རིམ་དང། དེའི་འགྲེལ་པ་སློབ་དཔོན་མི་བསྐྱོད་པས་མཛད་པ་དང། ཆུ་གཏོར་འཇམ་
དཔལ་མའི་རྩ་པ་ཛ་ཡ་སེ་ནས་མཛད་པ་དང། དེའི་འགྲེལ་པ་ཕྱག་ཆེན་འཇུག་པའི་མན་ངག་སློབ་དཔོན་ཤཱཀྱ་བཤེས་གཉེན་གྱིས་མཛད་པ་དང། འགྲོ་བཟང་སྙིང་པོའི་ཆུ་གཏོར་དང། ཆུ་གཏོར་འཇམ་དཔལ་
མའི་འགྲེལ་པ་བི་དྷཱ་ཛྙཱ་ནས་མཛད་པ་དང། བདུད་རྩི་འབྱུང་བའི་གཟུངས་དང། དེའི་འགྲེལ་པ་ཇོ་བོ་རྗེས་མཛད་པ་དང། ཆབ་གཏོར་དྲི་མེད་ཇོ་བོ་རྗེས་མཛད་པ་དང། ཨ་བྷྱའི་བྱང་ཆུབ་གཞུང་ལམ་གྱི་གཏོར་ཆོག་དང་

[006A]༄༅། །ཡེ་ཤེས་རྡོ་རྗེའི་ལམ་རིམ་དེ་ཉིད་མཐོང་བའི་གཏོར་ཆོག་དང་བཅས་པ་ཡོད་པའི་ཕྱིར། དེ་དག་གིས་མཛད་ཚུལ་རིམ་གྱིས་སྟོན་པར་འགྱུར་རོ། །གཉིས་པ་གཏོར་མགྲོ་ན་གྱི་གྲངས་སྟོན་པའི་རྒྱ་
གཞུང་མེད་པར་འདོད་པའང་མི་འཐད་དེ། གཏོར་ཆེན་ལས་རིམ་ལས་རིགས་དྲུག་སོགས་ཐམས་ཅད་བཤད། དེའི་འགྲེལ་པར་སངས་རྒྱས་བྱང་སེམས་ཉན་རང་དང་ཁམས་གསུམ་གྱི་སེམས་ཅན་ཐམས་ཅད་
བཤད་པའི་ཕྱིར། དང་པོ་ཡིན་ཏེ། ལས་རིམ་ལས། འགྲོ་བ་མ་ལུས་དོན་དུ་ནི། །གཏོར་མ་ཆེན་པོའི་རིམ་པ་འདི། །ཞི་བའི་རྒྱུད་ཀྱི་དོན་བསྡུས་ཡིན། །ཞེས་དང། ཆེན་པོའི་དོན་རིགས་དྲུག་ཐམས་ཅད་ལ་བྱེད་པར་
བཤད་པའི་ཕྱིར། དེའི་འགྲེལ་པ་ལས། ཐམས་ཅད་ཁྱབ་པ་ཆེན་པོའོ། །འགྲོ་བ་རིགས་དྲུག་ནི། ལྷ་དང། ལྷ་མ་ཡིན་དང། མི་དང། དུང་འགྲོ་དང། ཡི་དྭགས་དང། དམྱལ་བ་སྟེ་སྤྱི་ལ་གཏོར་བས་མ་ལུས་
པའི་དོན་ནོ། །ཆེན་པོ་ཞེས་བྱ་བ་ནི་སྔ་མ་བཞིན་ནོ། །ཞེས་གསུངས་པའི་ཕྱིར། གཉིས་པ་ཡང་ཡིན་ཏེ། དེའི་འགྲེལ་པ་སློབ་དཔོན་མི་བསྐྱོད་པས་མཛད་པ་ལས། སྤྱན་དྲངས་སྙམ་པ་ལ། བདེར་གཤེགས་སྲས་
བཅས་འཁོར་བཅས་ཀུན། །ཞེས་གསུངས། སངས་རྒྱས་རྣམས་བདེ་བས་བདེ་བར་གཤེགས་པ། སྲས་ནི་བྱང་ཆུབ་སེམས་དཔའོ་འཁོར་ནི་ཉན་ཐོས་དང་རང་སངས་རྒྱས་རྣམས་སོ། །ཡང་ཐམས་ཅད་ཀྱང་

[006B] ཁམས་གསུམ་གྱི་སེམས་ཅན་ཐམས་ཅད་དང་བཅས་པ་ཞེས་ཁ་ཅིག་འདོད་དོ། །ཞེས་དང། རྒྱལ་བའི་སྡེའི་ཆུ་གཏོར་ལས་ཀྱང། དེ་ཡང་དམིགས་ཀྱིས་བསྔོ་བ་ནི། སྲི་
ཞུའི་མགྲོན་སངས་རྒྱས་བྱང་ཆུབ་སེམས་དཔའ་དང་ཉན་ཐོས་དང་རང་སངས་རྒྱས་ལ་སོགས་པའོ། །ཡོན་ཏན་གྱི་མགྲོན་ཚངས་པ་དང། འཇིག་རྟེན་སྐྱོང་བ་བཞི་དང། ཕྱོགས་སྐྱོང་བ་བཅུ་གཅིག་དང། སྲུང་མ་
དམ་ཚིག་ཅན་རྣམས་དང། སྙིང་རྗེའི་མགྲོན་འགྲོ་བ་རིགས་དྲུག་གི་སེམས་ཅན་ཐམས་ཅད་དང། ཁྱད་པར་དུའང་བདག་གི་ལྷ་མགོན་དང། ཡུལ་གང་ན་གནས་པའི་ས་བདག་ལྷ་ཀླུ་དང། ལན་ཆགས་ཀྱི་མོ་གྲན་ཚེ་
རབས་བགྲང་པའི་རྐྱེན་བགེགས་དང་ཕན་གནོད་བྱེད་པའི་ལྷ་འདྲེ་ཀུན་ལའང་མཉམ་སྙོམས་སུ་བསྡོ་བར་བྱའོ། །ཞེས་གསུངས་པས་མགྲོན་གྲངས་གསལ་བར་བཤད་ཅིང། ལྷ་ཀླུ་དང་ཞེས་པས། ལྷ་དང་ཀླུ་དང་
གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་སྟེ་སྡེ་བརྒྱད་བསྟན་ཏེ། འགྲེལ་པ་ལས། དེའི་འོག་ཏུ་ལྷ་ལ་སོགས་པ་དེ་བརྒྱད་དུ་བསྡུས་ཞེས་སོ། །ནོར་བུ་གླིང་
བའི་གདམས་པ་ཤྲ་དྷཀ་རས་བཀོད་པའི་ཆ་གསུམ་ལས་ཀྱང། ཨོ་ཨེ་ཧྱེ་ཧི་ལོ་ཀ་ཀ་ར་ཡ། དེ་བ། ན་ག། ཡ་ཀྵ། གནྡྷ་རབ་བ། ཨ་སུ་ར། ག་རུཊ། ཀིན་ན་ར། མ་ཧོར་ག། ཞེས་གསུངས་པ་དང། དཔུང་བཟང་

[007A]༄༅། །གི་རྒྱུད་སོགས་དང་མཐུན་ལ། ཀླུ་བྱང་གི་དཀྱིལ་ཆོག་ཉི་ཤུ་པ་ལས་ཀྱང། དེ་བ། ན་ག། ཡ་ཀཥ། གནྡྷཱ་ར་བ། ཨ་སུ་ར། ག་རུ་ཊ། ཀི་ནྣ་ར། མ་ཧོ་ར་ག། ཞེས་པ་སོགས་དང་མཐུན་པས་ལེགས་
གཟུངས་གཉིས་ཀྱི་དོན་ལྷག་མ་འཆད་པར་འགྱུར་ལ། གཟུངས་འདིས་ཀྱང་དེ་ལྟར་མ་བསྟན་པར་བཤད་མི་ཐུབ་སྟེ། དཀོན་མཆོག་གསུམ་ལ་དོན་ད་མི་པ་དང་ཀུན་རྫོབ་པ་གཉིས་ཕྱེ་བས་སྐུ་གསུང་ཐུགས་ཀྱི་རྟེན་ལ་
མཆོད་པ་ཡང་སངས་རྒྱས་ལ་མཆོད་པར་འདོད་ཅིང་འདི་གཙོ་བོར་ཉམས་སུ་ལེན་དགོས་པའི་ཕྱིར། ཐུབ་དགོངས་ལས་ཀྱང། སངས་རྒྱས་རྣམ་པ་གཉིས་ཏེ། དོན་དམ་པ་ནི་སྐུ་གསུམ་གྱིས་ཡང་དག་པར་བསྡུས་པའ།།
ཐ་སྙད་པ་ནི་སྐུ་གདུང་གི་མཆོད་རྟེན་དང། སྐུ་གཟུགས་དང་མཆོད་རྟེན་བྱང་ཆུབ་སེམས་དཔའི་གཟུགས་ཏེ་འདི་རྣམས་ལ་མཆོད་ན། སངས་རྒྱས་བཅོམ་ལྡན་འདས་མཆོད་པའོ། །ཞེས་གསུངས་པའི་ཕྱིར། ཞེས་དང་
བྱང་སེམས་སངས་རྒྱས་དཀོན་མཆོག་གི་ནང་དུ་གཏོགས་པར་མདོ་དང་བསྟན་བཅོས་དུ་མ་ནས་བཤད་དེ། དཀོན་བརྩེགས་ལས། འོད་སྲུང་ཟླ་བ་ཚེས་པ་ལ་ཕྱག་བྱེད་པ་ལྟར་ཉ་བ་ལ་ནི་མ་ཡིན་ནོ། །དེ་བཞིན་དུ་གང་དག་
ང་ལ་དད་པ་དེ་དག་གིས་ཀྱང་བྱང་ཆུབ་སེམས་དཔའ་རྣམས་ལ་ཕྱག་བྱ་ཡི། དེ་བཞིན་གཤེགས་པ་ལ་མ་ཡིན་ནོ། །ཞེས་གསུངས་པ་སོགས་མཆོད་ཡུལ་གྱི་སངས་རྒྱས་ལ་བརྡར་བཏགས་པ་གཙོ་བོར་བྱེད་དགོས་

[007B] སོ་སྐྱེ་ས་མང་མས་དོན་དམ་པའི་དཀོན་མཆོག་གསུམ་ལ་དམིགས་མི་ནུས་བའི་ཕྱིར་དང། བརྡར་བཏགས་པ་ལ་དམིགས་པས་འབྲས་བུ་ཆ་མཐུན་འབྱུང་བར་ཐེག་པ་གོང་འོག་དང་གྲུབ་མཐའ་བཞི་ཀ་
མཐུན་པའི་ཕྱིར། ཡང་ཐུབ་དགོངས་ལས། ཆོས་ཀྱང་རྣམ་པ་གཉིས་ཏེ། དོན་དམ་པ་ནི་མྱ་ངན་ལས་འདས་པའོ། །ཐ་སྙད་པ་ནི་ལམ་དང་སངས་རྒྱས་ཀྱི་གསུང་རབ་གླེགས་བམ་རྣམས་ཏེ། འདི་རྣམས་ལ་མཆོད་ན་ཆོས་ལ་
མཆོད་པར་ཞལ་གྱིས་འཆེས་པའི་ཕྱིར། ཞས་ཐ་སྙད་པའི་དཀོན་མཆོག་ལ་གསུང་རབ་ཀྱི་གླེགས་བམ་ཡན་ཆད་བཤད་པ་ལྟ་བུ་མང། མཆོད་ཡུལ་གྱི་དགེ་འདུན་ལའང་དོན་དམ་པའི་དེ་དང་ཐ་སྙད་པའི་དགེ་
འདུན་གཉིས་བཤད་དེ། ཐུབ་དགོངས་ལས། དགེ་འདུན་ཡང་རྣམ་པ་གཉིས་ཏེ། དོན་ངམ་བ་ནི་བྱང་ཆུབ་སེམས་དཔའ་ས་ལ་རབ་ཏུ་ཞུགས་པ་རྣམས་དང། ཐ་སྙད་པ་ནི་སོ་སོ་སྐྱེ་བོ་རྣམས་ཀྱང་སྟེ་སྡེ་པ་བཞི་ལ་སོགས་པ་དང་
དགེ་སློང་དང་དགེ་སློང་མ་རྣམས་སོ། །ཞེས་དང། འདུལ་བ་ལུང་ལས་ཀྱང། ཕྱག་གི་འོས་ནི་གཉིས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་དགེ་སློང་རྒན་པའོ། །ཞེས་དང། མྱ་ངན་
འདས་ཆེན་ལས། བསོད་སྙོམས་གང་ཡོངས་སུ་གསོལ་ནས། ཞེས་བ་ནས། བསོད་སྙོམས་དེ་གཉིས་ཀའང་འབྲས་བུ་མཉམ་པ་མེད་པའོ། །ཞེས་དང། དེའི་དོན་ནི། ཐུབ་དགོངས་ལས། འདིས་ནི་བྱང་ཆུབ་སེམས་དཔའ་རྣམས་དང་

[008A]༄༅། །སངས་རྒྱས་རྣམས་ཡོན་གནས་མཆོག་ཏུ་ཁྱད་པར་མེད་བར་བསྟན་ཏོ། །ཞེས་གསུངས། དེར་མ་ཟད། དྲང་སྲོང་ལ་བཤད་ཚུལ་མང་ངོ། །དེས་ན་བོད་དག་གིས། གཏོར་ཆོག་གི་མགྲོན་ཚན་བཅུ་གཅིག་
ལྟ་བུའི་བཤད་པ་དེ་དག་སྲི་ཞུའི་མགྲོན། ཡོན་ཏན་གྱི་མགྲོན། སྙིང་རྗེའི་མགྲོན། ལན་ཆགས་ཀྱི་མགྲོན་དང་བཞིར་བསྡུས་ནས་བསྟན་པའི་ཕྱིར། དང་པོ་ཡིན་ཏེ། རྒྱལ་པའི་སྡེའི་ཆུ་གཏོར་ལས། དེ་ཡང་དམིགས་ཀྱི་བསྔོ་བ་ནི་སྲི་ཞུའི་
མགྲོན་སངས་རྒྱས་བྱང་ཆུབ་སེམས་དཔའ་དང། ཉན་ཐོས་དང་རང་སངས་རྒྱས་ལ་སོགས་པ་དང། ཞེས་དང། དེའི་འགྲེལ་པ་ཤཱཀྱ་བཤེས་གཉེན་གྱིས་མཛད་པ་ལས། ཁྱད་པར་དུ་ཡོངས་སུ་བསྔོ་པ་བསྟན་པའི་ཕྱིར་
དེ་ཡང་དམིགས་ཀྱི་བསྔོ་བ་ནི། ཞེས་བྱ་བ་ལ་སོགས་པ་སྨོས་ཏེ། དེ་ནི་འདིར་རྣམ་པ་གཉིས་ཏེ། གང་ཞེ་ན། སྲི་ཞུའི་མགྲོན་སངས་རྒྱས་དང་བྱང་ཆུབ་སེམས་དཔའ་དང། ཉན་ཐོས་དང་རང་རྒྱལ་བ་ལ་སོགས་བ་ཇི་སྙེད་བརྗོད་
པས་རྫོགས་པ་དག་གོ་ཞེས་སོ། །དེ་དག་རྫོགས་པ་ནི་མ་ལུས་པའི་དོན་ནོ། །དེས་ནི་ཡིད་མ་རྒྱུད་སྡེའི་ལྷ་ཚོགས་ཡང་བསྟན་པས་སོ། །གཉིས་པ་ཡང་ཡིན་ཏེ། ཡོན་ཏན་གྱི་མགྲོན་སྟོང་གསུམ་གྱི་བདག་པོ་ཚངས་པ་དང། ས་
གསུམ་གྱི་བདག་པོ་བརྒྱ་བྱིན། དུས་གསུམ་གྱི་སངས་རྒྱས་ཀྱི་བསྟན་པ་བསྲུང་བའི་འཇིག་རྟེན་སྐྱོང་བ་བཞི་དང། ཕྱོགས་སྐྱོང་བཅུ་གཅིག་སྔོན་སངས་རྒྱས་ཀྱིས་རྒྱུད་སྡེ་བཞིའི་ཆོས་བསྲུང་བར་བཀའ་བསྒོས་དམ་བཅས་

[008B] ཛ་ཡའི་ཆུག་ཉར་ལས། ཡོན་ཏན་གྱི་མགྲོན་ཚདས་པ་དང། འཇིག་རྟེན་སྐོང་བ་བཞི་དང། ཕྱོགས་སྐྱོང་བཅུ་གཅིག་དང། སྲུང་མ་དམ་ཚིག་ཅན་རྣམས་དང། ཞེས་གསུངས་
སོ༑ ༑གསུམ་པ་ཡང་ཡིན་ཏེ། རང་གི་ཕ་དང་མར་ལན་གྲངས་བརྒྱ་སོགས་བྱེད་མ་མྱོང་བའི་གྲོ་བ་རིགས་དྲུག་གང་ཡང་མེད་པས་ཉེ་དུ་ལྟ་བུར་བསམ་ནས་སྙིང་རྗེའི་ཡུལ། གྲོ་བ་ལྷ་དང་ལྷ་མིན། མི་དང་ཡི་དྭགས་དང། དུད་
འགྲོ་དང་དམྱལ་བའི་འགྲོ་བ་སྟེ་རིགས་དྲུག་གི་སེམས་ཅན་དང། ཁྱད་པར་དུ་ཡང་བདག་གི་མགོན་དང་སྐྱབས་བྱེད་པའི་ལྷ་དང། ཡུལ་གང་ན་གནས་པའི་ལྷ་དང་ཀླུ་རྣམས་མགྲོན་ཡིན་པའི་ཕྱིར་ཏེ། གཏོར་ཆོག་ལས། སྙིང་རྗེའི་
མགྲོན་འགྲོ་བ་རིགས་དྲུག་གི་སེམས་ཅན་དང། ཁྱད་པར་དུ་ཡང་བདག་གི་ལྷ་མགོན་དང། ཡུལ་གང་ན་གནས་པའི་ས་བདག་ལྷ་ཀླུ་དང་ཞེས་དང། མཁས་གྲུབ་ཆེན་པོ་ངག་དབང་གྲགས་པའི་གཏོར་ཆོག་ལས་ཀྱང། འབྲུ་
གསུམ་སྔགས་ཀྱིས་བྱིན་གྱིས་བརླབས། །ལྷག་པའི་ལྷ་དང་བླ་མ་དང། །དཀོན་མཆོག་གསུམ་དང་ཆོས་སྐྱོང་རྣམས། །ལྕེ་ཡིས་རྡོ་རྗེ་བདུད་རྩི་ལེན། །ཞེས་སོ། བཞི་པ་ཡང་ཡིན་ཏེ། ཚེ་རབས་སྔ་མར་ཁོ་ལ་ཕར་འཕྲོག་བརྡུང་
སོགས་ཀྱིས་གནོད་པ་བྱས་པའི་ལས་ལན་ཆགས་པའི་ལན་ཆགས་ཀྱི་མགོན། རྒྱལ་བར་བྱེད་པ་དང། སྦྲང་རྩིར་བྱེད་པ་དང། བི་ན་ཡ་ཀ་དང། ལྷ་ཀླུ་བཙན་རྒྱལ་འགོང་མ་མོ་སོགས་ཕན་གནོད་གཉིས་ཀ་བྱེད་པའི་གདོན་

[009A]༄༅། །དང་འབྱུང་པོ་ལྷ་འདྲེ་སྣ་ཚོགས་པ་གནས་ཚུལ་ནི། དཔུང་བཟང་གི་རྒྱུད་ལས། འབྱུང་པོ་གང་དག་རི་རབ་སྟེང་གནས་དང། །དགའ་བའི་ཚལ་དང་ལྷ་ཡུལ་ཀུན་གནས་དང། །ཤར་ནུབ་རི་དང་
ཉི་ཟླའི་ཁྱིམ་རྣམས་དང། །གྲོང་ཁྱེར་ཀུན་ཏུ་གང་དག་གནས་པ་དང། །ཆུ་བོ་ཀུན་དང་ཆུ་བོའི་མདོ་རྣམས་དང། །རིན་ཆེན་གནས་ན་ལྷག་པར་གང་གནས་དང། །རྫིང་དང་མཆེ་དང་ལུ་མ་ལྟེང་ཀ་དང། །ཁྲོན་པ་དང་ནི་ངས་
གྲོག་ཆུ་མིག་དང། །གྲོང་དང་ཕྱུགས་དག་དང་ནི་ནགས་ཚལ་དང། །ཁང་སྟོང་དང་ནི་ལྷ་ཡི་ཁང་པ་དང། །གང་དག་གཙུག་ལག་ཁང་དང་མཚོང་རྟེན་གནས། །སོ་ནམ་ཁྱིམ་དང་གླང་པོའི་ཁང་རྣམས་དང། །གང་དག་རྒྱལ་པོའི་
དཀོར་ཁང་གནས་པ་དང། །སྲང་དང་ཁྱམས་དང་གྲོང་གི་མདུན་ས་དང། །གང་དག་ཤིང་གཅིག་དྲུང་དང་ལམ་ཆེན་གནས། །དུར་ཁྲོད་དང་ནི་ནགས་ཚལ་ཆེ་གནས་དང། །སེང་གེ་གཅན་གཟན་དྲེད་ཀྱི་གནས་རྣམས་
དང༑ ༑འཇིགས་སུ་རུང་བའི་དགོན་པ་ཆེ་གནས་དང། །ཆུ་གླིང་མཆོག་དག་ཏུ་ནི་གནས་པ་དང། །གང་དག་ལྷུན་པོ་དུར་ཁྲོད་གནས་ན་གནས། །ཞེས་གནས་ཀྱི་སྒོས་བཤད་པ་ལྟ་བུ་མང་པའི་ཕྱིར། རྒྱལ་བའི་སྡེའི་གཏོར་
ཆོག་ལས། ལན་ཆགས་ཀྱི་མགྲོན་ཚེ་རབས་བགྲངས་པའི་རྐྱེན་བགེགས་དང་ཕན་གནོད་བྱེད་པའི་ལྷ་འདྲེ་ཀུན་ལའང་མཉམ་སྙོམས་སུ་བསྔོ་བར་བྱའོ། །ཞེས་དང། ཀུན་སྙིང་གི་སྦྱོང་རྒྱུད་འགྲེལ་པ་ལས་ཀྱང་

[009B] བརྗེད་བྱེད་ཀྱི་གདོན་དང། གནོན་པོ་དང་སྐེམ་བྱེད་དང། གྲིབ་གནོན་དང་མ་མོའི་གདོན་དང། བི་ན་ཡ་ཀ་བཙུན་མོ་དང་བཅས་
པ་བརྒྱད་ཅེས་དང། སྦྱོང་རྒྱུད་ལས། འཛམ་བུའི་གླིང་དུ་ཚངས་པ་བྲི། །ཞེས་པ་ནས། དེ་བཞིན་སྲིང་མོ་རྣལ་འབྱོར་མ། །འབྱུང་བ་བཞེ་ཡི་ལྷ་ཆེན་པོ། །ཁྱིམ་དང་རི་ལ་གནས་པ་རྣམས། །ཤིང་དང་ཀུན་དགའ་ནགས་
ཚལ་སོགས། །ཞེས་དང། ཀུན་དགའ་སྙིང་པོའི་འགྲེལ་པ་ལས། སེམས་ཅན་ཀུན་ལ་སེམས་པའི། །དྲང་སྲོང་བསྐལ་པ་ཆེན་པོ་རྣམས། །ཞེས་པ་ནི་དྲང་སྲོང་བརྒྱད་དེ། མེས་བྱིན་རིན་ཆེན་འབར་བ་
བསྣམས་པའོ། །ནག་པོ་འཁོར་ལོའོ། །ཡང་དག་ཤེས་རྡོ་རྗེ་འཁོར་ལོའོ། །མདུན་དབང་རྩེ་གསུམ། གྱ་གྱུ་རིན་པོ་ཆེ་བསྣམས་པ། ཁྱུར་མིད་དགྲ་སྟ། ཨ་འགུར་མེ་དཔུང། གཡོག་འདོར་འཁོར་ལོ་བསྣམས་པ་ཞེས་
དང༑ འགྲེལ་པ་དེ་ཉིད་ལས། འབྱུང་བ་བཞི་ཡི་ལྷ་ཆེན་པོ། །ཞེས་བྱ་བ་ནི། ཞེས་བྱ་བ་ནི། མེ་ལྷ་དང། ཆུ་ལྷ་དང། །རླུང་ལྷ་དང། སའི་ལྷ་རྣམས་སོ། །ཁྱིམ་དང་རི་ལ་གནས་པ་དང། །ཞེས་པ་ནི། ཁྱིམ་གྱི་ལྷ་ཀུན་ཏུ་བསྲུང་བ་དང་
རིའི་ལྷ་རབ་ཏུ་བརྟན་པའི་བློ་གྲོས་སོ། །ཤིང་དང་ཀུན་དགའ་ལ་གནས་སོགས། ཞེས་པ་ནི། ཤིང་གི་ལྷ་ཀུན་ནས་འོད་ཟེར་དང། ཀུན་དགའ་ར་བའི་ལྷ་ཀུན་ཏུ་སྣང་བའི་བློ་གྲོས་དང། གནས་ཀྱི་ལྷ་སྣ་ཚོགས་སྒོའོ། །དུར་

[010A]༄༅། །ཁྲོད་ཀྱི་ལྷ་འབྱུང་པོ་དགེ་བ་དང། གྲོང་ཁྱེར་གྱི་ལྷ་དགེ་བའི་བློ་གྲོས་སོ། །ཞེས་གསུངས་བ་རྣམས་ཀྱང་མགྲོན་ཚན་བཞི་ཅི་རིགས་སུ་བྱེད་དགོས་ཏེ། དྲང་སྲོང་མཆོག་བརྒྱད་པོ་དགེ་འདུན་དཀོན་
མཆོག་གི་ཆར་གཏོགས་ཏེ། སངས་རྒྱས་ཀྱི་སྤྱན་སྔར་རྒྱུད་དུ་མ་ཐོས་ཤིང་བཟུང་བས་དགེ་འདུན་གཉིས་གང་རུང་དུ་འགྱུར་བའི་དང་དྲང་སྲོང་ཆེན་པོ་དེ་དག་ལ་འདི་ལྟ་སྟེ་རྒྱུན་ཤེས་ཀྱི་དང་དྲང་སྲོང་ཆེན་པོ་དེ་དག་ལ་འདི་ལྟ་སྟེ་རྒྱུན་ཤེས་
ཀྱི་བུ་དང། གནས་འཇོག་དང། གཽ་ཏ་མ་དང། བྷ་གོར་ཐ་དང། ཛ་ཧཱུ་དང། ཨདྷི་ར་བ་དང། ཨ་མ་རི་དང། སུ་མ་སྟི་དང། རི་བྱི་དང། རྒྱས་པ་དང། ནག་པོ་དང། གོ་ཏ་མ་ནག་པོ་དང། མེ་དང་མེའི་རྒྱུད་དང། ཛ་མ་ཏཱབྣི་
དང༑ ཡོད་པ་བ་དང། ཐུབ་པ་མཆོག་དང། གོས་ཅན་དང། བཻ་ཤཱ་པཱ་ཡཱ་ན་དང། རྩི་བ་ལོག་སྐྱེས་དང། མ་མཚན་གཉིས་སྐྱེས་དང། དགྲ་སྟ་དང། རྣལ་འབྱོར་དབང་ཕྱུག་དང། ཤིང་པོ་པ་ལ་གནས་པ་དང། ཤིང་བི་པ་ལ་ཟབ་
དང༑ གྲོག་མཁར་སྐྱེས་དང། ཉི་མའི་རིགས་ཏེ། དེ་དག་དང་གཞན་ཡང་ཆེན་པོ་བརྒྱ་སྟོང་ཕྲག་དུ་མའི་འཁོར་དང་ལྡན་པ་དེ་དག་ཀྱང་འཁོར་གྱི་དཀྱིལ་འཁོར་དེ་དང་ཉེ་བར་ཕྱིན་ཏེ། བཅོམ་ལྡན་འདས་ཤཱཀྱ་ཐུབ་པ་ལ་ཕྱག་
འཚལ་ནས་སྔགས་སྤྱོད་པའི་དོན་དང་བྱང་ཆུབ་ཆེན་པོ་སེམས་དཔའི་སྡེ་སྣོད་མཉན་པའི་ཕྱིར་དང། རྗེས་སུ་ཡི་རངས་པའི་དོན་དུ་འཁོད་པར་གྱུར་ཏོ། །ཞེས་གསུངས་པའི་ཕྱིར་དང། གཞན་རྣམས་པལ་ཆེར་ཡོན་ཏན་ཀྱི་མགྲོན་

[010B] །ཡང་འདིར་མགྲོན་སྤྱན་མ་དྲངས་ན་གཏོར་མ་མི་རུང་བར་བསམ་སྟེ། མགྲོན་ལ་སྤྱན་འདྲེན་རུང་བ་དང་མི་རུང་བ་སོགས་ཀྱི་རྣམ་བཞག་ལུང་རིགས་མེད་པ་མང་དུ་སྨྲ་བ་མི་འཐད་དེ། གཏོར་མ་ལ་མཆོད་སྦྱིན་ལུགས་
དང༑ འབྱུང་གཏོར་གཉིས་ཡོད་པས་སྔ་མ་ལ་སྤྱན་འདྲེན་མི་དགོས་པ་ཇོ་བོ་ཡབ་སྲས་དང། འཕགས་ཡུལ་གྱི་པཎ་གྲུབ་ཆེན་པོ་ཛ་ཡ་སེ་ན་དང། མཁས་གྲུབ་དབང་ཕྱུག་ཤའྐྱ་བཤེས་གཉེན་སོགས་ཀྱིས་བཞེད་པའི་ཕྱིར་
དང༑ ཇོ་བོ་ཡབ་སྲས་དེ་ལྟར་བཞེད་པ་བ་ཏོབས་གསུངས་པའི་ཕྱིར་ཏེ། གྲོ་སྟོན་གསུང་ལས། སྤྱིར་གཏོར་མ་ལས་གཉིས་ཏེ། མཆོད་སྦྱིན་གྱི་གཏོར་མ་དང། འབྱུང་གཏོར་རོ། །འབྱུང་གཏོར་རོ། །འབྱུང་གཏོར་གྱི་ལུགས་ཀྱི་མགྲོན་སྤྱན་འདྲེན་པ་ལས་
འདི་མཆོད་སྦྱིན་གྱི་ལུགས་སོ་ཞེས་དང། ཇོ་བོ་ལྷ་ཅིག་གི་བདུད་རྩི་འབྱུང་བའི་ཊི་ཀྐ་ལས་ཀྱང། མཆོད་སྦྱིན་གྱི་གཏོར་མ་ནར་རམ་བྱེད་པར་འདོད་པས། ཞེས་པ་ནས། གཏོར་མ་ཞེས་པ་ཐབས་དང་ཤེས་རབ་ཏུ་ལྡན་པ་ཐམས་ཅད་
ལ་ཁྱབ་པའི་ཕྱིར། ཞེས་དང། ཆུ་གཏོར་གྱི་སྣོད་ཆེ་ཆུང་ཅི་འབྱོར་པའི་ནང་ཏུ་ཕྱེ་རྩལ་ཏེ་དེ་ལ་ཆུ་ཞེས་བྱ་བ་དང་ཞི་བར་བྱེད་པའི་ཕྱིར། དངོས་སུ་བྱམས་པ་དང་སྙིང་རྗེའི་བདག་ཉིད་དེ། ཞེས་པ་ནས། ཡོངས་སུ་བཏགས་པའི་ཕྱེ་བླུགས་ཏེ་
སེམས་ཅན་ཐམས་ཅད་ཀྱི་ཉེ་བར་འཚོ་བ་ཡིན་པའི་ཕྱིར་རོ། །ཇི་སྐད་དུ། ཤིན་ཏུ་མཛེས་པའི་སྣོད་ནང་དུ། །དྲི་མེད་ཆུ་གཙང་ལ་སོགས་ལ། །གསང་སྔགས་རྣམས་ནི་རབ་སྦྱངས་ཏེ། །ཡོངས་སུ་བསྔོ་བྱ་དོན་ཆེན་ཕྱིར། །ཞེས་

[011A]༄༅། །གསུངས་ཤིང། ཛ་ཡ་སེ་ན་ལྟར་སྦྱན་འདྲེན་མ་མཛད་དོ། །དེ་བཞིན་དུ་པོ་ཏོ་པ་དང། ནག་ཚོ་དང། སྤྱན་སྔ་གསུམ་ཀའི་གཏོར་ཆོག་ལས་སྤྱན་འདྲེན་མེད་པར་མཆོད་སྦྱིན་ལུགས་ཀྱི་གཏོར་མ་ཕུལ་སྣང་
ཁྱད་པར་གཉིས་པ་ཛ་ཡ་སེ་ནས་ཀྱང་སྤྱན་མི་འདྲེན་པར་མཆོད་སྦྱིན་གྱི་ཚུལ་དུ་འཇིག་རྟེན་མ་ལུས་པར་ཁྱབ་ཅིང་དུས་འཁོར་བ་མ་སྟོངས་པར་དུ་མགྲོན་བཞི་ལ་འཁོར་བ་མ་སྟོངས་པར་དུ་འབུལ་བར་བསྔོ་བ་ཡིན་ཏེ། ཛ་
ཡ་སེ་ནའི་ཆུ་གཏོར་ལས། དབང་པོ་ལྔ་ཡི་ལོངས་སྤྱོད་མཁོ་དགུ་ལྡན། །ནམ་མཁའ་མཐའ་ཀླས་གཏེར་ཆེན་གྱུར་པ་འདི། །མཆོད་གནས་བླ་མ་ཁྱེད་ཀྱི་ཕོ་བྲང་དུ། །མཆོད་པའི་སྤྲིན་གྱིས་རྒྱས་ཤིང་འཕེལ་བར་བསྔོ། །ཞེས་
དང༑ དེའི་འགྲེལ་པ་ལས་ཀྱང། དེ་ཡང་རིམ་པ་ཁ་ཅིག་ལས། མཆོད་པ་ལ་སོགས་པའི་གནས་སྐབས་ཏིང་ངེ་འཛིན་ལ་སོགས་པའི་གནས་སྐབས་སུ་སྤྱན་དྲངས་ཏེ། མཉེས་པའི་ལག་གི་མཉེས་པར་བྱ་བ་འབྱུང་
ན༑ འདིར་ནི་དེ་ལྟར་མ་ཡིན་ཏེ། ཞེས་གསུངས་པའི་ཕྱིར། ཕར་མགྲོན་གང་ཡིན་གྱི་གནས་སམ་ཕོ་བྲང་སོགས་སུ་འབྱུང་བར་བསྔོ་བ་ཡིན་ཏེ། རྩ་བར། ཁྱོད་ཀྱི་ཕོ་བྲང་དུ་གསུངས་པའི་གཏན་ཚིགས་ཀྱིས་གྲུབ་པའི་
ཕྱིར་ཏེ། འགྲེལ་པ་ལས། མཆོད་གནས་བླ་མ་ཁྱོད་ཀྱི་ཕོ་བྲང་དུ་ཞེས་བྱ་བའི་གཏན་ཚིགས་ཀྱིས། རང་གི་གཞལ་ཡས་ཁང་ལ་སོགས་པ་ཉིད་དུ་འབྱུང་བར་གྲུབ་པོ། །ཞེས་གསུངས་པ་ཡིན་ནོ། །ཞེས་གསུངས་ཤིང་

[011B] སྔོན་གྱི་སྨོན་ལམ་དབང་གིས་སེམས་ཅན་རེ་རེའི་མདུན་ན་རྟག་ཏུ་བཞུགས་པར་འདོད་པ་དང། སྐུ་བཞིན་དུ་གསུང་དང་ཐུགས་ཀྱང་སེམས་ཅན་རེ་རེའི་མདུན་ན་
དུས་ཀུན་ཏུ་བཞུགས་པར་འདོད་པ་དང། སངས་རྒྱས་རྣམས་ནི་སྔོན་གྱི་སྨོན་ལམ་གྱི་དབང་གིས་སེམས་ཅན་གྱི་ཁམས་གར་ཡོད་དུ་སངས་རྒྱས་ཀྱང་ཡོད་པར་འདོད་པ་དེའི་ཕྱིར། དང་པོ་ཡོད་དེ། ཤཱཀྱ་མི་ཏྲའི་འགྲེལ་པ་
ལས༑ སྔགས་ཀྱི་ཚུལ་ཁ་ཅིག་ལས་ཀྱང། དེ་བཞིན་གཤེགས་པ་ནི་སྔོན་གྱི་སྨོན་ལམ་གྱི་དབང་གིས་སེམས་ཅན་རེ་རེའི་མདུན་ནའང་རྟག་ཏུ་བཞུགས་ཏེ། ཞེས་གསུངས་པའི་ཕྱིར། ཁྱད་པར་གཉིས་པ་ཡོད་དེ། ཤཱཀྱ་
མི་ཉྲའི་འགྲེལ་པ་ལས། སྐུ་ཇི་ལྟ་བ་བཞིན་དུ་གསུང་དང་ཐུགས་ཀྱང་སྟེ་རྟག་ཏུ་འགྲོ་བའི་དོན་དུ་བཞུགས་སོ། །ཞེས་གསུངས་པའི་ཕྱིར། ཁྱད་པར་གསུམ་པ་ཡོད་དེ། ཤཱཀྱ་མི་ཏྲའི་འགྲེལ་པ་ལས། གཞན་འདི་སྐད་
དུ་དེ་བཞིན་གཤེགས་པ་རྣམས་ནི་སྔོན་གྱི་སྨོན་ལམ་གྱི་དབང་གིས་སེམས་ཅན་ཡོངས་སུ་སྨིན་པར་མཛད་པའི་ཕྱིར་བྱུང་བས། སེམས་ཅན་གྱི་ཁམས་ཅི་ཙམ་ན་ཡོད་པ་དེ་ཐམས་ཅད་ན་བཞུགས་པ་ཡིན་ཏེ། རྣམ་པ་ཐམས་ཅད་དུ་
སེམས་ཅན་གྱི་དོན་མཛད་པར་ཀུན་ཏུ་སྣང་ངོ། །ཞེས་གསུངས་པའི་ཕྱིར། ཡང་བོད་ཁ་ཅིག་གཏོར་མའི་རྫས་ལ་རིལ་བུ་ཁོ་ན་དང་བཅུ་ཚན་རེ་དགོས་པར་འདོད་ཅིང། བཤད་དགོས་པའི་སྔགས་དང་མཚན་བཞིའི་དམིགས་

[012A]༄༅། །བ་སོགས་གང་ཡང་མ་བཤད་པ་མི་འཐད་དེ། འདིའི་རྩ་བ་གཟུངས་གསུམ་དང་འགལ། རྒྱལ་བའི་སྡེ་སོགས་ཀྱི་གཏོར་ཆོག་དང་འགལ། འཕགས་ཡུལ་ཤིང་རྟ་ཆེན་པོ་ཀླུ་སྒྲུབ་ཀྱི་གཏོར་
མའི་གཞུང་སོགས་དུ་མ་དང་འགལ་བའི་ཕྱིར། དང་པོ་གཟུངས་གསུམ་དང་ཡང་ཤིན་ཏུ་འགལ་པས་ཐ་ཆད་ཡིན་ཏེ། དེ་ལས་སྣོད་གཙང་མར་ཆན་ནམ། ཕྱེ་འམ་ཁུར་བ་ལ་སོགས་པའི་བཟའ་བ་ཅུང་ཟད་ཀྱིས་ཆོག་པར་
བཤད་ཅིང། ཁྱོད་ཀྱིས་རིལ་བུ་ཁོ་ན་བཤད་པའི་ཕྱིར། ཁ་འབར་མ་སྐྱབས་མཛད་པའི་གཟུངས་ལས། སྣོད་གཙང་མའི་ནང་དུ་ཆུ་གཙང་མ་བླུག་ལ། ཆན་ནམ། ཕྱེ་འམ། ཁུར་བ་ལ་སོགས་པ་ཅུང་ཟད་ཅིག་
བཏབ་སྟེ། ཞེས་དང། ཁ་འབར་མ་དབུགས་དབྱུང་བའི་གཟུངས་ལས། མེ་ཏོག་གམ། བདུག་པ་འམ། སྤོས་སམ། ཟས་དང་སྐོམ་གྱི་ཡོ་བྱད་ལ་ལན་ཉི་ཤུ་རྩ་གཅིག་བཟླས་བརྗོད་བྱས་ལ། སངས་རྒྱས་དང། ཆོས་དང། དགེ་
འདུན་ལ་འབུལ་བར་བྱའོ། །ཞེས་གསུངས་ཤིང། བདུད་རྩི་འབྱུང་བའི་གཟུངས་ལས། སྔར་གླེང་གཞི་ལྟར་བཤད་པའི་ཕྱིར། འདི་ལྟར་དུ་མས་བཤད་དོ། །ཁྱད་པར་དུ་རྒྱལ་སྡེ་སོགས་ཀྱི་གཏོར་ཆོག་དང་འགལ་བས་ཐ་ཆད་ཡིན་
པར་ཐལ། རྒྱལ་བའི་སྡེ་སོགས་ཀྱིས་ཀྱང་རབ་འབྱོར་ན་སྨན་ལྔ་དང། དྲི་ལྔ་དང། རིན་པོ་ཆེ་ལྔ་དང། འབྲུ་ལྔ་དང། སྙིང་པོ་ལྔ་དང། སྤོས་དང། མེ་ཏོག་དང། དཀར་གསུམ་མངར་གསུམ་དང་འབྲས་སོགས་ཀྱི་ཆན་དང། ཁུར་

[012B] མ་འབྱོར་ན་ཆུ་ལ་ཟན་ནམ་ཕྱེ་གང་རུང་ལྟ་བུ་ཅི་ཙམ་འབྱོར་པ་བཤམས་པས་ཆོག་པར་གསུངས་པའི་ཕྱིར། དང་པོ་ནི། གཏོར་མའི་ལས་རིམ་ལས། རིན་ཆེན་སྣོད་མཛེས་ཆུ་གཙང་དང། །རིན་ཆེན་
ལྔ་དང་སྨན་ལྔ་དང། །འབྲུ་སྣ་དང་ནི་སྙིང་པོ་ལྔ། །སྤོས་དང་མེ་ཏོག་མཛེས་པ་ལྔ། །དཀར་གསུམ་མངར་གསུམ་ཕྱེ་འམ་ཟན། །འབྲས་ལ་སོགས་པའི་ཆན་ཁྲོལ་དང། །ཁུར་བ་ལ་སོགས་གཙང་མའི་ཟས། །ཞེས་གསུངས་
པའི་ཕྱིར། ཁྱད་པར་གཉིས་པ་ཡང་ཡིན་ཏེ། གཏོར་མའི་ལས་རིམ་ལས། ཇི་ཙམ་འབྱོར་ཙམ་བཤམས་པར་བྱ། །ཞེས་དང། དེའི་འགྲེལ་པར་སློབ་དཔོན་མི་བསྐྱོད་པས། ཕྱེ་དང་ཟན་ནི་གཉིས་ཀ་དགོས་པ་མ་ཡིན་
གྱི༑ ཡང་ན་ཞེས་པའི་དོན་ནོ། །དེ་ཡང་རྣམ་པ་ཐམས་ཅད་དུ་དགོས་པ་མ་ཡིན་གྱི། ནུས་ཆུང་དུ་འབྱོར་ཚད་དོ། །ཞེས་གསུངས་པའི་ཕྱིར། ཁྱེད་ཅག་འབྱོར་མི་འབྱོར་གང་ཡིན་ཀྱང་རྩམ་པ་ཁོ་ནའི་རིལ་བུ་བཅུ་རི་
བྱེད་པ་ཡང་མི་འཐད་པར་ཐལ། གཙང་ཞིང་མ་སྦགས་པའི་སྨོན་སོགས་རྒྱ་ཆེན་འབྱོར་ན་གཏོང་བར་བཤད་པའི་ཕྱིར། སློབ་དཔོན་མི་བསྐྱོད་པའི་གཏོར་མའི་ལས་རིམ་འགྲེལ་པ་ལས། བླ་མ་མཉེས་པར་བྱས་ཤིང་རྒྱུད་
ཐོས་ནས་ལས་ཀྱི་རིམ་པ་ཤེས་ནས་རིན་པོ་ཆེའི་སྣོད་ལ་སོགས་པའི་རྫས་འབྱོར་པ་ཡོ་བྱད་བསགས་ཏེ། སྣོད་རིན་པོ་ཆེ་ལས་བྱས་པ་བཟོ་ལེགས་པའི་ནང་དུ་མ་སྦགས་པ། མི་གཙང་བ་ལ་སོགས་པས་སྨེ་བར་མ་གྱུར་

[013A]༄༅། །པ་དང། གསེར་དང། བྱུ་རུ་དང། དངུལ་དང། མུ་ཏིག་དང། ཤེལ་ལ་སོགས་པའི་རིན་པོ་ཆེ་སྣ་ཚོགས་པ་དང། ཀནྜ་ཀ་རི་དང། ཧ་ས་དེ་བ་དང། བྲི་ཧ་སྟི་དང། ཏན་ཏོང་པ་ལ་དང། ཤེ་ཏ་
ཨ་པ་ར་ཙིཏྟ་ལ་སོགས་པ་སྨན་ཐམས་ཅད་དང། འབྲས་དང། ནས་དང། གྲོ་དང། མ་ཤ་དང། སྲན་མ་ལ་སོགས་པ་འབྲུ་ཐམས་ཅད་དང། ཚྭ་དང་མར་དང་སྦྲང་རྩི་དང། བུ་རམ་དང། གསེར་ལ་སོགས་པ་སྙིང་པོ་
ཐམས་ཅད་དང། ག་བུར་དང། ཙན་ངན་དང། ཀུར་གུམ་དང། ཨ་ཀ་རུ་དང། དུ་རུ་ཀ་ལ་སོགས་པ་སྤོས་ཐམས་ཅད་དང། ཨུཏྲ་ལ་དང། པདྨ་དང། མནྜ་ར་དང། ཙམ་པ་ཀ་དང། ཨ་ཤོ་ཀ་ལ་སོགས་པ་མེ་ཏོག་
ཐམས་ཅད་དང། མར་དང། འོ་མ་དང། ཞོ་དང། ཀ་ར་དང། བུ་རམ་དང། སྦྲང་རྩི་དང། འབྲས་དང། ནས་ལ་སོགས་པ་འབྲུ་རྣམས་ཀྱི་ཆན་དང། ཁུར་བ་དང། ལ་དུ་དང། ཧྭགས་དང། ཐུད་སྣ་ཚོགས་པ་དང་
གཞན་ཡང་དྲི་ཞིམ་ཞིང་གཙང་བའི་ཟས་སྣ་ཚོགས་དང། ཞེས་དང། རྒྱལ་བའི་སྡེའི་གཏོར་ཆོག་ལས་ཀྱང། རིན་པོ་ཆེའི་སྣོད་མཛེས་པའི་ནང་དུ་ཆུ་བླུགས་ལ། ཕྱེ་དང་མེ་ཏོག་ལ་སོགས་པ་ཅི་འབྱོར་པ་དང། གསེར་
ལ་སོགས་པ་རིན་པོ་ཆེ་རྣམ་ལྔ་བརྡར་བ་དང། ཁ་ཟས་མ་སྦགས་པ་མ་སྨེ་བ་སྣ་ཚོགས་དང། ཞེས་དང། དེའི་འགྲེལ་པར་ཤཱཀྱ་བཤེས་གཉེན་གྱིས། གཞན་ཡང་གསེར་ལ་སོགས་པ་རིན་པོ་ཆེ་ལྔ་བདར་བ་

[013B] ཞེས་བྱ་བ་ལ་སོགས་པ་ནི་འདི་ཡང་ཅི་རིགས་པས་ཏེ། འབྱོར་པ་དམ་པར་གྱུར་པ་ལ་སོགས་པ་རྣམས་ཏེ། རང་གིས་ཇི་ལྟར་འབྱོར་པ་བཞིན་ཁ་ཟས་མ་སྤགས་མ་སྨེ་བ་སྣ་ཚོགས་པའོ། །ཞེས་གསུངས་
པའི་ཕྱིར། གཞན་ཡང་གཏོར་མ་དེ་བཟའ་བཏུང་གི་བདུད་རྩི་ཁོ་ནར་བསྐྱེད་ཅིང་བསྔོ་བ་དེ་ཡང་མི་འཐད་པར་ཐལ། དེ་ནི་སྔགས་དྲུག་ཕྱག་རྒྱ་དྲུག་གི་དོན་སྤྱི་ཅི་ཡང་མ་ཤར་བའི་བླུན་སྐྱོན་དང། པཎ་གྲུབ་ཆེན་པོ་རྣམས་
ཀྱིས་གཞལ་ཡས་ཁང་སོགས་གནས་ཁང་གོས་ལོངས་སྤྱོད་མཁོ་དགུ་ལ་སོགས་པ་འབྱུང་བར་དམིགས་དགོས་པར་བཤད་པའི་ཕྱིར་ཏེ། སྔགས་དྲུག་གི་རྒྱ་ཆེན་ཤུགས་ལྡན་གྱི་སྐབས་ཀྱི་རྒྱལ་བའི་སྤྲེའི་ཆུ་
གཏོར་ཆོ་ག་ལས། བཞི་པ་ནི་འཕགས་པ་རྣམས་ཀྱི་སྤྱན་ལམ་དུ་འང་གཞལ་ཡས་ཁང་བརྩེགས་མ་ལ་སོགས་པ་མཆོད་པའི་སྤྲིན་ཕུང་མང་པོར་སྤྲུལ་ནས་མཆོད་པ་དང། སེམས་ཅན་རྣམས་ཀྱི་དབང་པོའི་སྤྱོད་ཡུལ་དུ་
ཇི་ལྟར་འདོད་པའི་ཡོན་ཏན་ལྔ་ཆར་བཞིན་དུ་འབྱུང་བར་བསམ་ཞིང། ཁྱད་པར་དུ་ཡི་དྭགས་རྣམ་པ་མང་པོ་དང། སེམས་ཅན་ཀུན་གྱི་བསམ་པ་ཡོངས་སུ་སྐོང་བར་བྱིན་གྱིས་བརླབས་སོ། །ཞེས་དང། དེའི་འགྲེལ་
པར་ཤཱཀྱ་བཤེས་གཉེན་གྱིས། ནམ་མཁའ་མཛོད་ལ་སོགས་པ་ཏིང་ངེ་འཛིན་གྱི་དབང་གིས་དེ་དང་རྗེས་སུ་མཐུན་པའི་མཆད་པའི་སྤྲིན་གྱིས་སངས་རྒྱས་ཀྱི་ཞིང་ཡོངས་སུ་བཀང་ནས་དུས་གསུམ་གྱི་འཕགས་

[014A]༄༅། །པ་ཐམས་ཅད་མཉེས་ཤིང། ཁམས་གསུམ་པའི་འགྲོ་བ་ལྔ་པོའི་དབང་པོ་ལྔའི་ལོངས་སྤྱོད་མཁོ་དགུར་ལྡན་པ་དེ་ཡིད་དུ་འོང་བའི་རྫས་ཕུན་སུམ་ཚོགས་པར་སྣང་བར་འགྱུར། ཞེ་
གསུངས་པའི་ཕྱིར། དེ་ལྟ་བུའི་དོན་དེ་ཐུགས་ལ་བཞག་ནས་ཇོ་བོ་ལྷ་ཅིག་གིས་ཀྱང་དེ་ལྟར་གསུངས་ཏེ། ཇོ་བོའི་ཆུ་གཏོར་ལས། མདུན་གྱི་སྣོད་ཀྱི་ཐ་དཀར་བཾ་ལྗང་གུ་རེ་རེ་བསམ་ལ། དེ་དག་ཡོངས་སུ་གྱུར་
པ་ལས། རིན་པོ་ཆེ་སྣ་ཚོགས་ལས་གྲུབ་པའི་སྣོད་རེ་རེ་བསམ་པ་ནི། སྣོད་བྱིན་གྱིས་བརླབས་པའོ། །བཅུད་ནི་སྣོད་རིན་པོ་ཆེའི་ནང་དུ་བདུད་རྩིའི་རང་བཞིན་དང། སྨན་སྣ་ཚོགས་ལས་གྲུབ་པའི་ལྗོན་
ཤིང་དང། རིན་པོ་ཆེ་སྣ་ཚོགས་ལས་གྲུབ་པའི་གཏེར་གྱི་བུམ་པ་དང། དར་ལ་སོགས་པ་གོས་སྣ་ཚོགས་བསམ་མོ། །ཞེས་གསུངས་སོ། །ཤིན་ཏུ་ལེགས། དེ་བཞིན་གཤེགས་པ་བཞིའི་ངོས་འཛིན་ལ་སྣ་
ཚོགས་སྨྲ་ཞིང། འགའ་ཞིག་རིན་ཆེན་མང་ཁ་དོག་ཡིད་དུ་འོང་བ་དང། འབྱམས་ཀླས་གངས་ཅན་མཚོར་འདོད་ཟེར། སྔོན་དང་ཕྱིས་ཀྱི་གཏོར་མའི་རྣམ་བཤད་བྱེད་མཁན་ལ་ལ་ན་རེ། ཇོ་བོ་ཡབ་སྲས་ཀྱི་
ལུགས་ལ། རིན་ཆེན་མང་ཤཱཀྱ་ཐུབ་པ། གཟུགས་མཛེས་སྤྱན་རས་གཟིགས། སྐུ་འབྱམས་ཀླས་འཇམ་དབྱངས། འཇིགས་བྲལ་ཕྱག་རྡོར་དུ་ངོས་འཛིན་ཟེར་བ་ཡང་མ་རྟགས་པའི་བླུན་གཏམ་ཡིན་ཏེ། དེ་བཞིན་

[014B] མེ་ཏོག་གི་
ཚོགས་བཀོད་པའི་མདོ་ལས། སངས་རྒྱས་ཀྱི་ཞིང་སྟོང་ཕྲག་སུམ་ཅུ་ན་འཇིག་རྟེན་གྱི་ཁམས་མཐུ་བོ་ཆེ་དང་ལྡན་པའི་ས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མང་ཞེས་
བྱ་བ་བཞུགས་ཏེ། ཅིའི་ཕྱིར་རིན་ཆེན་མང་ཞེས་བྱ་ཞེ་ན། སངས་རྒྱས་ཀྱི་ཞིང་དེ་ན་བྱང་ཆུབ་སེམས་དཔའི་ཤིན་ཏུ་མང་སྟེ། ཉན་ཐོས་ཀྱི་ཐེག་པ་ཅན་མང་བ་མ་ཡིན་ལ། ཉིན་རེ་ཞིང་དེའི་བསྟན་པ་ཚད་མེད་པ་འབྱུང་སྟེ། དེའི་ཕྱིར་
དེ་བཞིན་གཤེགས་པ་རིན་ཆེན་མང་ཞེས་བྱའོ། །ཞེས་གསུངས་པའི་ཕྱིར། འདི་ཞིང་གི་གདུལ་བྱའི་སྒོ་ནས་བཏགས་པའི་མཚན་ཡིན། མདོ་འདི་དང་ཁ་འབར་མའི་མཚན་བརྗོད་པའི་ཕན་ཡོན་ཡང་འདྲ་པར་སྣང་སྟེ། མདོ་
འདིས་དེ་བཞིན་གཤེགས་པ་རིན་ཆེན་མང་གི་མཚན་བརྗོད་ན་ཕར་ཕྱིན་བཅུའི་ནང་གི་སྨོན་ལམ་གྱི་ཕར་ཕྱིན་སྦྱོད་པ་རྫོགས་པར་འགྱུར་བར་བཤད་པའི་ཕྱིར་ཏེ། མེ་ཏོག་བཀོད་པའི་མདོ་ལས། ཤཱ་རིའི་བུ་རིགས་ཀྱི་བུ་
འམ་རིགས་ཀྱི་བུ་མོ་གང་པུས་མོ་གཡས་པའི་ལྷ་ངས་ལ་བཙུགས་ཏེ་ཐལ་མོ་སྦྱར་ནས་དེ་བཞིན་གཤེགས་པ་རིན་ཆེན་མང་དེ་ལ་ཕྱག་འཚལ་ལོ། །ཞེས་ཆེད་དུ་བརྗོད་པ་ལན་གསུམ་བརྗོད་པར་བྱེད་ན། དེ་དག་ནི་དེ་བས་སྔོན་

[015A]༄༅། །གྱི་སྨོན་ལམ་གྱི་སྤྱོད་པ་ཡོངས་སུ་རྫོགས་པར་འགྱུར་ཏེ། དེ་ནི་གཡོག་རིན་པོ་ཆེ་དང་ལྡན་པར་འགྱུར་རོ། །ཞེས་དང། གཟུངས་ལས། དེ་བཞིན་གཤེགས་པ་རིན་ཆེན་མང་གི་མཚན་ནས་བརྗོད་
པའི་བྱིན་རླབས་ཀྱིས་ཡི་དྭགས་ཐམས་ཅད་སྐྱེ་པ་མང་པོའི་སེར་སྣ་བྱས་པ་མི་དགེ་བའི་ལས་བཅོམ་ཞིང་བསོད་ནམས་ཡོངས་སུ་རྫོགས་པར་འགྱུར་རོ། །ཞེས་གསུངས་པའི་ཕྱིར། ཤིན་ཏུ་མཐུན། གསེར་འོད་ལས་ཀྱང་
སངས་རྒྱས་རིན་ཆེན་མང་ལ་ཕྱག་འཚལ་ལོ། །ཞེས་དང། དེ་ཉིད་ལས། བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་བ་ལ་ཕྱག་འཚལ་ལོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ཕྱག་
འཚལ་ལོ། བྱང་ཆུབ་སེམས་དཔའ་མཐུ་ཆན་ཐོབ་ལ་ཕྱག་འཚལ་ལོ། ཞེས་གསུངས་པའི་ཕྱིར། དེ་བཞིན་གཤེགས་པ་གཟུགས་དམ་པ་ཡང་སྤྱན་རས་གཟིགས་མ་ཡིན་ཏེ། དེ་བཞིན་གཤེགས་པ་ཞེས་གསུངས་པའི་
ཕྱིར༑ སྤྱན་རས་གཟིགས་ཀྱི་མཚན་བརྗོད་པ་ཐམས་ཅད་ལ་བྱང་ཆུབ་སེམས་དཔའ་མང་བའི་ཕྱིར་བྱས་བ་ལ་ཁོ་ན་རེ།  གསེར་འོང་ལས། སངས་རྒྱས་སྤྱན་རས་གཟིགས་རྒྱལ་ཐབས་
བརྙེས་ལ་ཕྱག་འཚལ་ལོ། ཞེས་གསུངས་སྙམ་ན། དེ་ཡང་སངས་རྒྱས་གཞན་ཞིག་ཏུ་མངོན་ཏེ། དེ་ཉིད་ལས། སངས་རྒྱས་རྡོ་རྗེ་འཇིགས་བྱེད་ལ་ཕྱག་འཚལ་ལོ། །ཞེས་པ་ལྟ་བུ། དེས་ན་དེ་བཞིན་གཤེགས་པ་གཟུགས་

[015B] གསེར་འོད་ལས། སངས་རྒྱས་གཟུགས་དམ་པ་ལ་ཕྱག་འཚལ་ལོ། །ཞེས་གསུངས་པ་འདིར་མངོན་ཏེ། གཟུངས་ལས། དེ་བཞིན་གཤེགས་པ་གཟུགས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་
གཟུགས་དམ་པའི་མཚན་ནས་བརྗོད་པའི་བྱིན་རླབས་ཀྱིས་ཡི་དྭགས་མང་པོའི་གཟུགས་མི་སྡུག་པ་བཅོམ་ཞིང། གཟུགས་མཚན་ཕུན་སུམ་ཚོགས་པར་འགྱུར་རོ། །ཞེས་གསུངས། འདི་ནི་ཞིང་གི་སྒོ་ནས་མཚན་དུ་
མངོན་ཏེ། མེ་ཏོག་བཀོད་པའི་མདོ་ལས་ཀྱང། སངས་རྒྱས་ཀྱི་ཞིང་སྟོབས་བཅུ་ན་འཇིག་རྟེན་གྱི་ཁམས་གཟུགས་སྣང་བ་དང་ལྡན་པ་ཞེས་བྱ་བ་ན། དེ་བཞིན་གཤེགས་པ་རྣམ་པར་རྒྱལ་བའི་དབྱངས་ཞེས་བྱ་བ་བཞུགས་ཏེ་
ཅིའི་ཕྱིར། འཇིག་རྟེན་གྱི་ཁམས་དེ་གཟུགས་སྣང་བ་དང་ལྡན་པ་ཞེས་བྱ་ཞེ་ན། འཇིག་རྟེན་གྱི་ཁམས་དེར་གང་སུ་དག་སྐྱེས་པ་དང་སྐྱེ་པ་དང་སྐྱེ་བར་འགྱུར་པ་དེ་དག་ཐམས་ཅད་མིའི་ཁ་དོག་ལས་འདས་པར་གྱུར་པ་ཡིན་
སེམས་ཅན་དེ་དག་ཐམས་ཅད་གཟུགས་བཟང་ཞིང་མཛེས་པར་གྱུར་པ་ཡིན་ནོ། །ཤཱ་རིའི་བུ་གང་དག་དེ་བཞིན་གཤེགས་པ་རྣམ་པར་རྒྱལ་བའི་མཚན་ཉན་པ་དེ་དག་བླ་ན་མེད་པའི་སངས་རྒྱས་ཀྱི་ཆོས་ཀྱི་གཟུགས་བཟང་པོ་
འགྱུར་རོ། །ཞེས་གསུངས། དེས་མཚོན་ནས་གཞན་གཉིས་ཀྱང་ཤེས་པར་བྱ་དགོས་ཀྱི་རང་བཟོ་སོགས་ཀྱི་ཆོག་ལ་ཡིད་བརྟན་མ་བྱེད་ཅིག་དེ་ལ་འདིར་གཏོར་མའི་རྣམ་བཞག་ལ། གཏོར་མའི་ཕན་ཡོན་དང། ངོ་བོ་དང་

[016A]༄༅། །སྒྲ་བཤད་དང། དབྱེ་བ་དང། ཕྱེ་བ་སོ་སོའི་ངོས་འཛིན་དང། ཆོ་གའི་ཁྱད་པར་དང། ཆུ་གཏོར་བྱེ་བྲག་ཏུ་བཤད་པ་དང་བདུན་ལས། དང་པོ་ནི། བྷ་ལིཾ་ཨཱ་ཙརྱའི་ཆོས་སྐྱོང་ཐམས་ཅད་ཀྱི་
གཏོར་ཆོག་ལས། བསོད་ནམས་ཀྱི་ཚོགས་གསོག་པ་དང། གཏོར་མས་བར་ཆད་ཐམས་ཅད་ཞི་བ་དང། གཏོར་མས་འཕྲིན་ལས་རྣམ་བཞི་འགྲུབ་པ་དང། གཏོར་མ་ནི་ལྷ་བསྒོམ་པ་དང། རབ་གནས་དང། སྦྱིན་
སྲེག་དང། ལས་ཚོགས་ཀུན་ལ་སྔོན་དུ་འགྲོ་བ་དང། གཏོར་མས་སངས་རྒྱས་ཐམས་ཅད་ཀྱིས་དགོངས་ཤིང། ལྷ་རྣམས་ཀྱིས་བསྲུངས་ཤིང་སྐྱོབས་པ་དང། སྦྱིན་པའི་ཕར་ཕྱིན་ཡོངས་སུ་རྫོགས་པར་འགྱུར་
བ་དང། གཏོར་མས་ཚེ་རིང་ཞིང་བསོད་ནམས་ཚད་མེད་པ་བསྐྱེད་ཅིང་འཕེལ་བ་དང། སྦྱིན་པའི་ཕར་ཕྱིན་མྱུར་དུ་རྫོགས་པར་བྱེད་ཅིང། གཏོར་མས་བསོད་ནམས་དང་ཚེའི་ཚད་ཀྱང་འཕེལ་ཞིང་སྐྱེ་བར་བྱེད་
པ་དང། གཏོར་མས་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་སྙེད་མཆོད་པའི་བསོད་ནམས་ཐོབ་པས། ཚེ་རིང་བ་དང། བསོད་ནམས་དང། མདངས་དང། སྟོབས་སྐྱེ་ཞིང་འཕེལ་བ་དང། དགེ་བའི་རྩ་བ་ཡོངས་
སུ་རྫོགས་པ་དང། མི་དང་མི་མ་ཡིན་པ་དང། གནོད་སྦྱིན་དང། སྲིན་པོ་དང། ཡི་དྭགས་མ་རུངས་པ་ཐམས་ཅད་ཀྱིས་གཙེ་ཞིང་གནོད་པ་བྱེད་མི་ནུས་པ་དང། དེ་དག་སོགས་གཞན་ལ་གཟི་བརྗིད་ཚད་མེད་པ་

[016B] ཁྱད་པར་དང་པོ་ཡིན་ཏེ། དཔེར་ན་གྲུབ་དབང་བྷ་ལིཾ་ཨཱ་ཙརྱ་ལྟ་བུ་ཡིན་པའི་ཕྱིར་ཏེ། རྒྱལ་སྡེའི་གཏོར་ཆོག་ལས། ཕན་ཡོན་ཆེ་ལ་སླ་བ་ཆུ་གཏོར་ཡིན་པས་འདི་ལ་བརྩོན་
པར་བྱའོ། །ཞེས་དང། ཤཱཀྱའི་འགྲེལ་པ་ལས་ཀྱང། དེ་ལ་སླ་བ་ནི་སླས་སྟེ་ཉམས་སུ་སླབས་པ་ལ་ཚེགས་ཆུང་དུས་དོན་ཐམས་ཅད་ཡོངས་སུ་རྫོགས་པར་འགྱུར་རོ། །ནས། ཡོ་བྱད་ཅུང་ཟད་ཙམ་གྱི་རྒྱུས་འཇིག་རྟེན་
དང་འཇིག་རྟེན་ལས་འདས་པའི་དོན་མཐའ་དག་མ་ལུས་པར་ཡོངས་སུ་རྫོགས་པར་འགྲུབ་པར་བསྙན་ཏེ། འདི་ལྟར་འཁོར་བ་ཐམས་ཅད་ཀྱི་དབུལ་བ་ལ་སོགས་པའི་སྡུག་བསྔལ་ཐམས་ཅད་ཡང་དག་པར་གཅོད་
པར་བྱེད་པའི་དོན་དང། བསོད་ནམས་དང་ཡེ་ཤེས་དཔག་ཏུ་མེད་པ་ཡོངས་སུ་རྫོགས་པར་འགྱུར་བའི་དོན་གྱིས་ཞེས་གསུངས་པའི་ཕྱིར། འདིས་རྒྱུ་ཚོགས་གཉིས་འགྲུབ་པ་དང་གནས་སྐབས་དང་མཐར་ཐུག་གི་དོན་ཐམས་
ཅད་འགྲུབ་ཚུལ་རྒྱས་པར་བཤད་པས། བསོད་ནམས་ཀྱི་ཚོགས་གསོག་པར་ཡང་བཤད་དོ། །ཁྱད་པར་གཉིས་པ་ཡིན་ཏེ། བི་བཧུ་ཏིའི་ཀྱེ་རྡོར་འགྲེལ་པ་ལས། འདོད་པའི་དོན་འགྲུབ་པའི་ཕྱིར་དང། པར་ཆད་ཞི་བའི་
ཕྱིར་དང། དགེ་བའི་ཕྱིར་ཡང་གཏོར་མ་གསུངས་པ། ཞེས་དང། འདོད་དོན་འགྲུབ་ཕྱིར་བར་ཆད་ནི། །ཞི་བའི་ཕྱིར་དང་དགེ་བའི་ཕྱིར། །འཆད་པར་འགྱུར་བའི་ཆོ་ག་ཡིས། །གཡེལ་མེད་པས་ནི་གཏོར་མ་སྦྱིན། །ཞེས་དང་

[017A]༄༅། །སྐལ་བཟང་རྡོ་རྗེའི་ལམ་རིམ་ལས། བདག་དང་གཞན་གྱི་བར་ཆད་ཉེ་བར་ཞི་བར་བྱ་བའི་ཕྱིར་གཏོར་མའི་ཆོ་ག་དང། ཞེས་གསུངས་སོ། །ཁྱད་པར་གསུམ་པ་གྲུབ་སྟེ། རྒྱུད་བརྟག་གཉིས་ལས། གལ་
ཏེ་འདིས་འབྱུང་པོའི་ཚོགས་ཕྱིར་རྟག་ཏུ་གཏོར་མ་སྦྱིན་ན་དབང་དང། མངོན་སྤྱོད་དང། དགྲ་སྡེ་འཇིགས་པ་དང། བསྐྲད་པ་དང། གསད་པ་དང། དགུག་པ་དང། ཞི་བ་དང། རྒྱས་པར་ཡང་འགྱུར་རོ། །ཞེས་དང་
བཞི་པ་ཡང་ཡིན་ཏེ། རྣམ་བཤད་མཁའ་འགྲོའི་གསང་མཛོད་ལས། དེ་ལས་ཀྱང་ལྷ་བསྒོམ་པ་དང། མཆོད་པ་དང། རབ་གནས་དང། དཀྱིལ་འཁོར་དང་ལས་ཚོགས་ཀུན་ལ་གཏོར་མ་སྔོན་དུ་འགྲོ་བས་
ཞེས་སོ། །ལྔ་པ་སངས་རྒྱས་ཐམས་ཅད་ཀྱིས་དགོངས་པ་སོགས་ཡིན་ཏེ། ཁ་་བར་མ་ལ་སྐྱབས་མཛད་པའི་གཟུངས་ལས། རྟག་ཏུ་སངས་རྒྱས་བཅོམ་ལྡན་འདས་ཀྱིས་བསྔགས་ཤིང་དགོངས་པར་འགྱུར་རོ། །ལྷ་མང་
པོས་རྟག་ཏུ་བསྲུང་ཞིང། སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་བར་འགྱུར་རོ། །ཞེས་གསུངས་པའི་ཕྱིར། དྲུག་པ་གཏོར་མས་ཚེ་རིང་པ་དང་བསོད་ནམས་ཚད་མེད་པ་ཡོངས་སུ་རྫོགས་པར་འགྱུར་ཏེ། དཔེར་ན་
གྲུབ་ཆེན་ལྕེ་སྒོམ་ལྟ་བུ། ལྕེ་སྒོམ་པ་ལོ་བརྒྱད་ཅུ་རྩ་གྲངས་བཞུགས་པ་གཏོར་མའི་བྱིན་རླབས་ཡིན་གསུངས་པ་དང། ཡང་ལྕེ་སྒོམ་གྱི་ཞལ་ནས། ང་ལ་དང་པོ་རྒྱགས་སུ་ཞོ་གཅིག་ལས་མེད་དེ། ད་ལྟ་ལོངས་སྤྱོད་ཆེ་བ་གཏོར་

[017B] ཆོས་པ་ལྟོ་གོས་ཀྱིས་ཕོངས་པ་མཐོང་ཙན། གཏོར་མ་མཐོང་པ་ཡིན། ཞེས་གསུངས། སྐབས་ཤིག་ཏུ་བླ་མའི་རྒྱགས་ཆད་ནས་ཕྱེ་ཕད་སྤྲུགས་པས་རྩམ་པ་བྲེ་བཞི་བྱུང་བ་གཏོར་མ་བཏང་བས་
ཉིན་ཕྱེད་ནས་ཡོན་བདག་འགས་ནས་མང་པོ་དང་ཆོས་སྟོན་བཟང་པོ་ཁྱེར་ནས་བྱུང་བས། བླ་མས་ཉེ་གནས་ལ་ཞིང་གི་སྟོན་ཐོག་ལས་མི་མགྱོག་གམ་གསུངས་པ་ཚེ་དང་བསོད་ནམས་འཕེལ་བའི་དཔེ་གཅིག་སྟེ། གཟུངས་ལས་ཀྱང་
རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་ཚེ་རིང་བར་འདོད་དམ་བསོད་ནམས་ཆེས་འཕེལ་བ་དང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འདོད་ན་ནི་རྟག་ཏུ་སྔ་དྲོའི་དུས་སམ། ཞེས་གསུངས། ཀླུ་སྒྲུབ་ཀྱིས་ཀྱང་
གང་གིས་ལུས་ནི་རབ་རྒྱས་ཤིང། །བདེ་པ་ཆེན་པོ་ཐོབ་འགྱུར་བ། །ཡི་དྲགས་ཚིམ་བྱེད་གཏོར་མ་ནི། །དེ་ནི་གཞན་ཡང་རབ་བཤད་བྱ། །ཞེས་གསུངས་པའི་ཕྱིར། བདུན་པ་ཡང་ཡིན་ཏེ། གཏོར་མས་བསོད་ནམས་སངས་རྒྱས་བྱེ་བ་
ཕྲག་འབུམ་གྱི་བསོད་ནམས་ཀྱི་ཕུང་པོ་དང་ལྡན་པས་རྟག་ཏུ་མི་མ་ཡིན་པའི་འབྱུང་པོ་རྣམས་ཀྱིས་མི་མཐོང་ཞིང། སྟོབས་དང་བརྩོན་འགྲུས་གཟུགས་དང་གཟི་བརྗིད་དྲན་པ་དང་ལྡན་བར་འགྱུར་བའི་ཕྱིར། གཟུངས་ལས། དེ་བཞིན་
གཤེགས་པ་བྱེད་ཕྲག་འབུམ་གྱི་བསོད་ནམས་ཀྱི་ཕུང་པོ་དང་ལྡན་པར་འགྱུར་རོ། །རྟག་ཏུ་མི་མ་ཡིན་བརྒྱུ་བ་འབྱུང་པོ་དང་ཤ་ཟལ་སོགས་པ་དང། གནོད་སྦྱིན་དང། སྲིན་པོ་དང། གདོན་དང་ཡི་དྭགས་རྣམས་ཀྱིས་མི་མཐོང་བར་འགྱུར་

[018A]༄༅། །རོ༑ ༑སྟོབས་དང་བརྩོན་འགྲུས་ཀྱང་ལྡན་པར་འགྱུར་རོ། གཟུགས་དང་ལྡན་པ་དང། གཟི་བརྗིད་དང་ལྡན་པ་དང། དྲན་པ་དང་ལྡན་པར་ཡང་འགྱུར་རོ། །ཞེས་དང། བརྟག་གཉིས་ལས། གལ་ཏེ་འདིས་
གཏོར་མས་འབྱུང་པོ་ཐམས་ཅད་ལ་མཆོད་པར་བྱེད་ན་རྣལ་འབྱོར་པ་རྣམས་ལེགས་པར་འགྱུར་རོ། །དེ་རྣམས་ལ་བདེ་འདྲི་མ་མེད་པ་དང་ལྷ་མོ་རྣམས་དང། འགྲོ་བ་རབ་ཏུ་འབྱོར་པ་རྣམས་དགའ་བར་འགྱུར་རོ། །ཞེས་དང། འཇམ་
དཔལ་གྲགས་བའི་སྙིང་པོ་རྒྱན་ལས། འབྱུང་པོ་ཆེ་དང་དམན་པ་ཡིས། །གཏོར་མའི་ལས་ལ་བརྩོན་བྱས་ན། །ཚེ་དང་བསོད་ནམས་འཕེལ་འགྱུར་བས་བྱང་ཆུབ་ཀྱི་ནི་རྒྱུ་ཉིད་ཕྱིར། །འབད་དེ་དེ་ཡི་ལས་བྱའོ། །ཞེས་དང། ཡེ་ཤེས་
རྡོ་རྗེའི་ལམ་རིམ་ལས། ཕྱིར་བས་ཀྱི་གང་ཟག་ཆོས་ལ་དད་པ་རྣམས་ཀྱིས་འབྱུང་པོའི་གཏོར་མ་ལ་བརྩོན་པས། ཡི་དྭགས་ལ་ཕན་པ་དང་བདག་གི་འབྱོར་པ་མི་ཉམས་པའོ། །ཞེས་སོ། །གཉིས་པ་གཏོར་མའི་ངོ་བོ་ཡོད་དེ། ཏིང་ངེ་
འཛིན་དང་སྔགས་དང་ཕྱག་རྒྱ་དང་ཚིགས་བཅད་དང་རྫས་ཀྱི་ནུས་པའི་སྒོ་ནས་མགྲོན་གྱི་ལྷ་ཚོགས་ཚིམ་པར་བྱེད་པའི་དངོས་གྲུབ་ཀྱི་རྟེན་གཞིའི་རྫས་ད་གཏོར་མའི་ངོ་བོ་ཡིན་ཏེ། ཕྱག་རྡོར་གྱི་ལས་རིམ་ལས། པས་རིགས་ཐམས་ཅད་
གང་བྱེད་ཀྱང། །གཏོར་མ་ལས་ཀྱི་གྲོགས་སུ་འགྱུར། །དེས་ན་གཏོར་མ་སྔོན་ལ་བཤད། །གཏོར་མ་ལས་དང་ཀུན་ལ་ཡང། །ཏིང་འཛིན་སྔགས་དང་ཕྱག་རྒྱ་དང། །ཚིགས་བཅད་རྫས་ཀྱི་ནུས་པའི་མཐུ། །དེ་ལྔ་ཚོགས་ལས་མ་ལུས་

[018B] །ཅེས་གསུངས། དེ་ལྔའི་དང་པོའམ་རབ་ནི་ཏིང་འཛིན་དང། དེ་རྗེས་སྔགས་གཙོ། དེ་རྗེས་ཕྱག་རྒྱ་ཡིན། དེ་རྗེས་ཚིགས་བཅད་དང། དེ་ཐམས་ཅད་ཀྱི་གྮིའམ་རྟེན་ནི་རྫས་ལ་བྱེད་དགོས་ཏེ། ཏིང་འཛིན་རྒྱལ་པོ་བཞིན་དུ་ཀུན་
ལ་དབང་པར་བྱེད། སྔགས་ནི་བྲམ་ཟེ་ནུས་ལྡན་ལྟ་བུར་ནུས་པ་འབྱིན་པ་སོགས་ཡིན་པའི་ཕྱིར། ཕྱག་ན་རྡོ་རྗེའི་ལས་རིམ་ལས། དེ་ཡང་ཏིང་འཛིན་རྒྱལ་པོའི་ཚུལ། །བྲམ་ཟེ་སྔགས་ཀྱི་ནུས་པ་མཐུན། །རྗེའུ་རིགས་ཕྱག་རྒྱ་ཉིད་
དང་མཐུན། །ཚིགས་བཅད་ཐམ་ལ་སྤྱོད་པ་འདྲི། །རྫས་ནི་ཀུན་གྱི་གཞི་རྟེན་འགྱུར། །ཞེས་གསུངས་པའི་ཕྱིར། གསུམ་པ་སྒྲ་བཤད་ལ། སྒྲ་སྒྲུབ་པ་དང་བཤད་པ་གཉིས། དུང་པོ་ནི། བྱིངས་མདོ་ལས། བ་ལ་སྟོབས་དང་
སྲོག་བྱེད་པ་དག་ལ་འོས་བྱིངས་པ་ལ་བཞག་བྱིངས་ཐམས་ཅད་པ་ལས་ཨི་འོས་ཨི་བྱིན་པས། བ་ལི། གཉིས་པའི་ཨ་མ་བྱིན། ཨ་གནི་སོགས་ལས་ཨ་དབྱི་པར་བྱས་པས། བ་ལི། དངོས་པོ་ལ་ཏཱ་ཏྭ་དག་གོས། བ་ཕན་གྱི་རྐྱེན་
ཏཱ་བྱིན་པས། བ་ལིཾ་ཏཱ་གྲུབ་སྟེ་གཏོར་མ་ཞེས་པའོ། །སྒྲ་བཤད་ནི། སྔས་མང་པོ་འཛིན་ཆགས་མེད་པར་གཏོར་ངས་ན་གཏོར་མ་ཞེས་བྱ། དེས་ཚིག་གིས་བཤད་ན། རྫས་མང་པོ་ལའང་འཛིན་ཆགས་མེད་པར་གཏོང་པས་ན་གཏོར་མ་
ཞེས་བྱ་སྟེ། སློབ་དཔོན་མི་བསྐྱོད་པའི་འགྲེལ་པ་ལས། རྫས་མང་པོ་བྐྟབ་པ་ལ་མི་འཛིན་པས་གཏོར་མ་སྟེ། མི་འཛིན་གཏོར་པས་གཏོར་མའོ། །ཞེས་དང། སྐལ་བཟང་རྡོ་རྗེའི་ལམ་རིམ་ལས། མཆགས་པར་གཏོར་བསན་

[019A]༄༅། །གཏོར་མའོ༑ །ཞེས་གསུངས་སོ། ཞེས་གསུངས་པའི་ཕྱིར། གཏོར་མ་ལ་ཐབས་ཤེས་གཉིས་ཀ་ཚང་སྟེ། གཏོར་མ་ནི། ཟང་ཟིང་དང་མི་འཇིགས་པ་དང་ཆོས་དང་བྱམས་པའི་སྦྱིན་པ་བཞི་ཚང་བར་ཕར་ཕྱིན་
དྲུག་ལྡན་དུ་སྤྱོད་པས་ན་ཐབས་ཤེས་གཉིས་ཀ་ཚང་བའི་ཕྱིར་ཏེ། ཇོ་བོའི་བདུད་རྩི་འབྱུང་བའི་ཊིཀྐ་ལས། གཏོར་མ་ཞེས་བྱ་བ་ནི་ཐབས་དང་ཤེས་རབ་ཏུ་ལྡན་པ་ཐབས་ཅད་ལ་ཁྱབ་པའི་ཕྱིར་རོ། །ཞེས་སོ། །གཏོར་མའི་བྱེད་ལས་ནི་
མང་ལས། རྒྱལ་པོ་སྦྱིན་བདག་ཉིད་དང་ནི། །གང་ཡང་སེམས་ཅན་ཚོགས་གཞན་རྣམས། །ཚེ་རིང་ནང་མེད་ཕུན་སུམ་ཚོགས། །རྟག་ཏུ་བདེ་དང་ལྡན་གྱུར་ཅིག་སྦྱིན་པས་འབྱུང་པོ་དབང་དུ་འགྱུར། །སྦྱིན་པས་དགྲ་རྣམས་མེད་པར་འགྱུར་
ཕ་རོལ་ཉིད་ཡང་སྦྱིན་པ་ཉིད། །དེ་ཕྱིར་སྦྱིན་པ་གཙོ་བོར་བརྗོད། །སྦྱིན་པ་འཇིག་རྟེན་རྒྱན་ཡིན་ཏེ། །སྦྱིན་པས་ངན་འགྲོ་བཟློག་པར་བྱེད། །སྦྱིན་པ་མཐོ་རིས་ཐེམ་སྐས་ཡིན། །སྦྱིན་པ་ཞི་བྱེད་དགེ་བའོ། །བྱང་ཆུབ་སེམས་དཔའི་ལོངས་
སྤྱོད་རྣམས། །མི་ཟད་ནམ་མཁའ་ལྟ་བུ་གང། །ལོངས་སྤྱོད་དོན་ཐོབ་བྱའི་ཕྱིར། །སྤྱིན་པ་དེ་ནི་ཡང་དག་སྤེལ། །ཞེས་གསུངས་པ་འདིས་གཏོར་མའི་བྱེད་ལས་ལེགས་པར་སྟོན་པས་གོ་བར་བྱ། བཞི་པ་གཏོར་མའི་དབྱེ་བ་ནི་
གཏོར་མ་ལ་ཕྱིའི་གཏོར་མ་དང། ནང་གི་གཏོར་མ་དང། གསང་པའི་གཏོར་མ་དང། བླ་ན་མེད་པའི་གཏོར་མ་དང་བཞིར་ཡོད་དེ། ཕྱག་རྡོར་གོས་སྔོན་ཅན་གྱི་གཏོར་ཆོག་ལས། གསང་པ་བླ་མེད་མཆོག་ཏུ་འདོད། །ཕྱི་ནང་ཐུན་མོང་ཤེས་པར་

[019B] ༑ཞེས་སོ། །ལྔ་པ་དབྱེ་བ་སོ་སོའི་ངོས་འཛིན་ལ། ཕྱིའི་གཏོར་མ་ནི་ཕྱིའི་རྩ་བ་ལྔ། འབྲུ་ལྔ། སྨན་ལྔ། ཆན་ཐུག་ཁུར་བ་སོགས་ཅི་རིགས་ལས་གྲུབ་པའི་གཏོར་མ་ཡིན་ཏེ། གོས་སྔོན་གཏོར་ཆོག་ལས། རྩ་བ་ལྔ་དང་
ཡན་ལག་ལྔ། །འབྲུ་དང་ཤིང་ཏོག་སྨན་རྣམས་དང། །ཆན་ཐུག་ཁུར་བ་ལ་སོགས་པ། །ཞེས་པ་ནས། དེ་དག་ཐམས་ཅད་ཕྱིའི་ཡིན་ནོ། །ཞེས་གསུངས་པའི་ཕྱིར། འདི་ལ་ལས་ཐམས་ཅད་ཡོད་དེ། ངག་དབང་གྲགས་པའི་
གཏོར་བཤད་ལས། དཀྱིལ་འཁོར་དང་ནི་སྦྱིན་སྲེག་དང། །གཞན་ཡང་ལྷ་རྣམས་མཉམ་པར་བསྐང། །ནས། རྟག་ཏུ་གཏོར་མའི་ལས་རྣམས་བྱ། །ཞེས་སོ། ནང་གི་སྙིང་ཀའི་ལྷ་ལ་འབུལ་རྒྱུའི་ཟས་སམ་རྫས་དེ་ནང་གི་
གཏོར་མ་ཡིན་ཏེ། གོས་སྔོན་གྱི་གཏོར་ཆོག་ལས། ནང་གི་སྙིང་ཀའི་ལྷ་རྣམས་ལ། །གཏོར་མ་ཟས་རྣམས་ཡིན་པས་ན། །བདུད་རྩིར་བྱིན་གྱིས་བརླབས་ནས་ནི། །ལྷ་ལ་ཏིང་ངེ་འཛིན་གྱིས་དབུལ། །ཞེས་སོ། །འདི་ལ་ལས་བཞི་
ཡོད་པར་བཤད། གསང་ཕའི་གཏོར་མ་ནི་ལྟེ་བའི་ངེས་དོན་གྱི་མཁའ་འགྲོམ་དང་སྙིང་ཀའི་ངེས་དོན་གྱི་དཔའ་པོ་ཚིམ་བྱེད་ཀྱི་བྱང་སེམས་དཀར་དམར་གཉིས་གསང་བའི་གཏོར་མ་ཡིན་ཏེ། གོས་སྔོན་གཏོར་ཆོག་ལས། གསང་
པའི་གཏོར་མའི་སྐྱོར་ཀ་ནི། །ལྟེ་བ་པདྨ་གཏོར་མའི་སྣོད། །དེ་སྙིང་ཟླ་བའི་སྟེང་དུ་ནི། །བྱང་ཆུབ་སེམས་ནི་ཀུནྡ་ལ། །བདུད་རྩི་ལ་སོགས་ཡོན་ཏན་སོགས། །གཏོར་མ་རྗེས་སུ་བསྟན་པ་ཡིན། །ཞེས་སོ། །བཞི་པ་བླ་ན་མེད་པའི་གཏོར་མ་

[020A]༄༅། །ཡང་ཡོད་དེ། ལྷན་སྐྱེས་ཀྱི་བདེ་སྟོང་དབྱེར་མེད་དུ་སྦྱོར་བའི་ཏིང་ངེ་འཛིན་དེ་དེ་ཡིན་པའི་ཕྱིར། གཏོར་ཆོག་ལས། གསང་བའི་གཏོར་མའི་སྦྱོར་ཀ་ནི། །ལྷན་ཅིག་སྐྱེས་པའི་དགའ་བ་འམ། །ཐམས་ཅད་
རྡོགས་བའི་མན་དག་ཚང། །བླ་མེད་མན་ངག་སྦྱོར་ཀ་ཡི། །གཏོར་མའི་མན་ངག་སྦྱོར་ཀ་རྣམས། །ཞེས་གསུངས་པའི་ཕྱིར། དྲུག་བ་ཆོ་གའི་ཁྱད་པར་ལ་རྟེན་གྱི་གང་ཟག་གི་ཁྱད་པར་དང། མཁས་པ་སོ་སོའི་ཆུ་གཏོར་གྱི་ཆོག་འགོད་པ་གཉིས། དང་པོ་ནི་སྔགས་ཀྱི་གང་
ཟག་ལ་ལྔ་ཡོད་དེ། བསྒོམ་པས་མཆོག་འགྲུབ་པ་གཅིག་དང། ཏིང་ངེ་འཛིན་མ་ཐོབ་པས་ཚོགས་འཁོར་གྱིས་དངོས་གྲུབ་བསྒྲུབ་པ་དང། དེ་མ་བྱུང་ན་སྦྱིན་སྲེག་གིས་བསྒྲུབ་པ་དང། དེ་མ་བྱུང་ན་བཟླས་བརྗོད་ཀྱིས་བསྒྲུབ་པ་དང། དེ་མ་
བྱུང་ན་གཏོར་མས་བསྒྲུབ་པའི་གང་ཟག་ལྔ་ཡོད་པའི་ཕྱིར། དང་པོ་ནི། གྲུབ་ཆེན་གྱིས། བསྒོམ་པའི་སྟོབས་ཀྱིས་ཉོན་མོངས་འཛོམས། །བསྒོམ་པ་ལས་བྱུང་དངོས་གྲུབ་ཀྱི། །མཆོག་གི་དངོས་གྲུབ་ཐོབ་པར་འགྱུར། །ཞེས་སོ་
གཉིས་པ་ནི། གྲུབ་ཆེན་གྱིས། ཏིང་འཛིན་གྲུབ་པར་མ་གྱུར་པས། །ཚོགས་འཁོར་ཚོགས་མཆོད་དངོས་གྲུབ་པོ། །ཞེས་སོ། །གསུམ་པ་ནི། གྲུབ་ཆེན་གྱིས། དེ་མ་གྲུབ་ན་སྦྱིན་སྲེག་གིས། །དངོས་གྲུབ་ཐོབ་པར་གསུངས་པ་ཡིན། །
ཞེས་སོ། །བཞི་པ་ནི། གྲུབ་ཆེན་གྱིས། དེ་མ་བྱུང་ན་བཟླས་བརྗོད་དོ། །ཞེས་སོ། །ལྔ་པ་ནི། གྲུབ་ཆེན་གྱིས། དེ་ནི་མ་བྱུང་གཏོར་མ་བྱས། །ཞེས་གསུངས་པའི་གནད་འདི་སྒྲུབ་པ་བོ་རྣམས་ལ་ཤིན་ཏུ་གལ་ཆེ་བས་གཅེས་པར་ཟུངས་

[020B] རྡོ་རྗེ་འཆང་གི་ཞལ་གདམས་སྙན་བརྒྱུད་ཡི་གེར་བྱས་པ་ཡིན་ཏེ། སྲུབ་ཆེན་གྱིས། སྟོན་པ་ཕྱག་ན་རྡོ་རྗེ་ཡིས། །སེམས་དཔའ་ཕྱག་ན་རྡོ་རྗེ་ལ། །རྣ་བར་བརྒྱུད་པའི་གདམས་ངག་དེས། ཞེས་སོ། །བརྒྱུད་ཚུལ། རྡོ་རྗེ་འཆང་
གིས་ཕྱག་རྡོར་ལ། དེས་ཡེ་ཤེས་མངའ་འགྲོམ་ལ། དེས་ནི་རོ་ལངས་མ་ལ། དེས་གནོད་སྦྱིན་ཕྱག་ན་རྡོ་རྗེ་ལ། དེས་སློབ་དཔོན་ཕྱག་ན་རྡོ་རྗེ་ལ་བརྒྱུད་པ་སོགས་ཤེས་ཏེ། གྲུབ་ཆེན་གྱིས། སྟོན་པ་ཕྱག་ན་རྡོ་རྗེ་ཡིས། །སེམས་དཔའ་ཕྱག་
ན་རྡོ་རྗེ་ལ། །རྣ་བར་བརྒྱུད་པའི་གདམས་ངག་དེས། །རྡོ་རྗེ་མཁའ་འགྲོ་མ་ལ་བསྟན། །དེས་ནི་རོ་ལངས་མ་ལ་བསྟན། །གནོད་སྦྱིན་ཕྱག་ན་རྡོ་རྗེ་དང། །སློབ་དཔོན་ཕྱག་ན་རྡོ་རྗེ་ཡི། །བརྒྱུད་པའི་གདམས་ངག་རིམ་བ་རྣམས། །ནན་ཏན་གྱིས་ནི་
བཙལ་བར་བྱ། །ཞེས་སོ། དེའི་རྒྱུ་མཚན་ཡང་ཕྱག་ན་རྡོ་རྗེ་ནི་དུས་གསུམ་སངས་རྒྱས་ཐམས་ཅད་ཀྱིས་གསང་སྔགས་རིག་སྔགས་ཀྱི་བདག་པོར་དབང་བསྐུར། ལག་ཏུ་རྡོ་རྗེ་གཏང། རིན་པོ་ཆེའི་དབུ་རྒྱན་བསྐོན་ཏེ་མངའ་གསོལ་མཛད་ནས་གསང་
སྔགས་ཀྱི་འཁོར་ལོ་མཐའ་དག་ཁྱོད་ཀྱིས་བསྡུས་ལ་འཁོར་ལོ་བསྐོར། རྩོད་དུས་ཁྱོད་ཀྱི་གསང་སྔགས་རྒྱས་ཤིང་འགྲུབ་པ་མང་ཞེས་སྟོན་པ་སངས་རྒྱས་ཀྱིས་ལུང་བསྟན་པའི་ཕྱིར། གྲུབ་ཆེན་གྱིས། དཔལ་ལྡན་རྡོ་རྗེ་མཐུ་སྟོབས་ཅན། །
དུས་གསུམ་བདེ་གཤེགས་ཐམས་ཅད་ཀྱི། །རིག་སྔགས་གསང་སྔགས་བདག་པོ་རུ། །དབང་བསྐུར་མངའ་གསོལ་མཛད་ནས་ནི། །གསང་སྔགས་འཁོར་ལོ་མཐའ་དག་ནི། །ཁྱོད་ཀྱིས་བསྐུས་ལ་ཁྱོད་ཀྱིས་བསྐོར། །བདེ་གཤེགས་རྣམས་ཀྱིས་

[021A]༄༅། །བཀའ་ཡང་སྒོམ། །འཁོར་ལོ་རྒྱས་པར་བསྐོར་ནས་ཀྱང། །དེ་འོག་རང་གི་འཁོར་ལོ་ནི། །རྩོད་པ་རྒྱས་པའི་དུས་དག་ཏུ། །བསྐོར་ན་ལས་རྣམས་འགྲུབ་པ་དང། །དེ་ལ་གུས་པ་མང་འགྱུར་བས། །དེ་ཡི་དུས་སུ་བསྟན་པར་བྱ། །རྒྱལ་བ་ཉིད་
ཀྱིས་དེ་སྐད་གསུངས། །ཞེས་སོ། །དེས་ན་གསང་སྔགས་ཉམས་སུ་ལེན་པའི་དམ་ཚིག་མ་ཉམས་ན་ཐམས་ཅད་ཀྱི་རྩེ་མོར་སངས་རྒྱ། ཉམས་ན་རྡོ་རྗེ་དམྱལ་བར་སྐྱེ་བའི་ཕྱིར་ཏེ། བི་བཏུ་ཏིས། མ་བསྒོམས་གྱུར་ཀྱང་ལྟུང་མེད་ན་
སྐྱེ་བ་བཅུ་དྲུག་དག་ན་འགྲུབ། །ཅེས་དང། གྲུབ་ཆེན་ཀྱིས། གསང་སྔགས་ལལ་བཞེད་ཀྱི་ནི། །དཔེར་ན་སྒྲུལ་གྱི་བཤུ་ནར་ཞུགས། །རྩེ་བར་འགྲོ་བཅོ་ཏོར་འགྲོ། །དེ་བཞིན་རྣམ་པ་སྔགས་ལ་ཡང། །རིགས་འཛིན་ས་དང་རྡོ་རྗེ་དམྱལ། །ཞེས་
སོ༑ ༑སྔགས་ཀྱི་དངོས་གྲུབ་ཐོབ་ཚུལ་བདུན་ཡོ་དང། ཚེ་འདིར་སངས་མ་རྒྱས་ཀྱང་ལ་ལ་བར་དོན་འགྲུག་ལ་ལ་སྐྱེ་བ་ཕྱི་མ་ལ། ལ་ལ་སྐྱེ་བ་གཉིས་པ་ལ། ལ་ལ་གསུམ་པ་ལ། ལ་ལ་བཞི་པ་ལ། ལ་ལ་ལྔ་པ་ལ། ལ་ལ་སྐྱེ་བ་བདུན་པ་ལ་དམ་ཚིག་དང་ལྡན་ན་ཕྱག་
རྒྱ་ཆེན་པོ་མཆོག་གི་དངོས་གྲུབ་ཐོབ་པའི་ཕྱིར། གྲུབ་ཆེན་གྱིས། ལ་ལ་རང་གི་གཞུང་གིས་ནི། །བར་མ་དོ་ནས་འགྲོ་བའོ། །ལ་ལ་སྐྱེ་བ་ཕྱི་མ་ལ། །ལ་ལ་དག་གིས་བཞེད་ཀྱིས་ནི། །གཉིས་དང་གསུམ་པ་དག་ལ་དང། །བཞི་འམ་ལྔ་པ་དག་
ལ་འང་ཡོད། །ལ་ལ་སྐྱེ་བ་བདུན་པ་ལ། །ཕྱག་རྒྱ་དངོས་གྲུབ་ཐོབ་པར་འདོད། །ཅེས་སོ། །རིག་འཛིན་གྱི་སར་སོང་བའང་གསུམ་ཡོད་དེ། གྲུབ་ཆེན་གྱིས། དུར་ཁྲོད་རིན་ཆེ་ནས་དང་ནི། །བར་སྣང་ལྷ་གནས་ལ་བརྟེན་པ། །མཁའ་སྦྱོད་འོག་

[021B] །གནས་ནི་དེ་གསུམ་ཡིན་པར་གསུངས། །ཞེས་གསུངས་སོ། །རྟེན་གྱི་གང་ཟག་ནི་དགེ་སློང་དགེ་ཚུལ་ཕ་མ་དགེ་བསྙེན་ཕ་མ་སོགས་སྡོམ་ལྡན་རབ་ཡིན། དེ་མིན་ཀྱང་དཀོན་མཆོག་ལ་དང་པའི་དད་པ་དང་མངོན་པར་འདོད་པའི་
དད་པ་དང། ལས་འབྲས་ལ་ཡིད་ཆེས་པའི་དད་པ་དང། གཙང་སྦྲ་དང་ལྡན་པའི་བསམ་པ་བསོད་ནམས་དང་ཐར་པ་འདོད་བ་གང་རུང་དགོས་ཏེ། དང་པོ་ནི། གཟུངས་ལས། དགའ་བོ་གལ་ཏེ་དགེ་སློང་ཕ་དང་དགེ་སློང་མ་དང། དགེ་བསྙེན་ཕ་
དང༑ དགེ་བསྙེན་མ་གང་ཞིག་རྟག་ཏུ་གཟུངས་འདིས་ཁ་ཟས་ལ་བསྔགས་ཏེ་ཡི་དྭགས་ལ་སྦྱིན་པ་བྱིན་ན་བསོད་ནམས་ཚད་མེད་པ་སྙེད་ཡོངས་སུ་རྫོགས་པར་འགྱུར་ཞིང། ཞེས་གསུངས་སོ། །གཉིས་པ་ནི། ཛ་ཡ་ས་ནའི་ཆུ་གཏོར་ལས་
དད་པ་ཅན་གང་ཞིག་གིས་ལས་སུ་བྱ་བ་ལ་ཕན་ཡོན་ཆེ་ལ་སླབ་ཆུ་གཏོར་ཡིན་པས་འདི་ལ་བརྩོན་པར་བྱའོ། །ཞེས་དང། འཇམ་དཔལ་ཆུ་གཏོར་རྩ་བ་ལས། འགྲོ་བ་མ་ལུས་དོན་དུ་ནི། །གཏོར་མཆེན་པོའི་རིམ་པ་འདི། །ཞེས་དང། གང་
ཞིག་སྙིང་རྗེའི་བརྟན་སེམས་ཀྱིས། །བདག་དང་གཞན་གྱི་དོན་སྦུབ་འདོང། །ཅེས་བྱ་བ་ལ་སོགས་པ་ནི་འཇུག་པའི་གང་ཟག་གི་མཚན་ཉིད་དེ། ཞེས་དང། བདག་དང་གཞན་གྱི་སེམས་ཅན་གྱི་དོན་བྱ་བར་འདོད་པས་བླ་མ་
དམ་པ་བསྟེན་པར་བྱ་ཞིང་རྒྱུད་ཀྱི་དོན་གསལ་པར་བྱ་བ་ཡིན་པ་གདོང་པོར་མཁམ་ལ་བསླབ་པར་བྱ། ཞེས་དང། བདུད་རྩི་འབྱུང་བའི་ཊིཀྐར་ཇོ་བོའི་ཞལ་ནས། དེ་ལ་མཆོད་སྦྱིན་གྱི་གཏོར་མནར་མ་བྱེད་འདོད་པས་ཞེས་བྱ་བ་ནི་

[022A]༄༅། །རྣལ་འབྱོར་པ་ཁྱད་པར་ཅན་བསྟན་ཏེ། ཞེས་དང། ཤཱཀྱ་མི་ཏྲའི་འགྲེལ་པ་ལས། དེའི་འོག་ཏུ་རྣལ་འབྱོར་པ་བརྗོད་པས་དེ་བཤད་པར་བྱ་སྟེ། དེའི་ཕྱིར། དད་པ་ཅན་གང་ཞིག་གིས་ལས་སུ་བྱ་བ་ལ་ཞེས་བྱ་བ་སྨོས་ཏེ་
དེ་ཡང་རྣལ་འབྱོར་པ་ནི་འདོད་པས་འབྲས་བུ་ཡོན་ཏན་དང་བཅས་པ་སྟེ། ཞེས་གསུངས་པའི་ཕྱིར། དེ་ལ་འདི་ཞེས་བྱ་བས་ལམ་དང་དེའི་འབྲས་བུ་འབྱུང་ཚུལ་དང་བདེན་བཞིའི་འདོར་ལེན་དང། དཀོན་མཆོག་ལ་ཡིད་ཆེས་ཀྱི་དད་པ་ཐམས་ཅད་
བསྟན་ཏེ། ཤཱཀྱ་མི་ཏྲའི་འགྲེལ་པ་ལས། འདིའི་སྒྲ་འཇུག་པའི་རྒྱུ་མཚན་ནི་བསྟན་བཅོས་ལས་ལམ་དང་ལས་དང་འབྲས་བུ་དང། བདེན་པ་དང་དཀོན་མཆོག་ལ་ཡིད་ཆེས་པ་དངོས་དང་ཞེས་གསུངས་སོ། །དད་པ་སྐྱེ་ཚུལ་ཡང་
སྔར་བཤད་པ་ལྟར་ཡིན་ཏེ། ཤཱཀྱའི་འགྲེལ་པ་ལས། དེ་ཡང་ལས་དང་འབྲས་བུ་དང་བདེན་པ་གཉིས་ལ་ཡང་ཡིད་ཆེས་པའི་དད་པ་སྐྱེ་ལ། བདེན་པ་དཀོན་མཆོག་ལ་ནི་འདོད་པ་དང་སེམས་དང་པའི་དད་པ་སྐྱེས་ཏེ། ཞེས་གསུངས་
སོ༑ ༑གཉིས་པ་པཎ་གྲུབ་རྣམས་ཀྱི་ལུགས་ལ། སྣོད་ལ་རུང་བ་དང་མི་རུང་བ་སྤངས་པ་གཉིས་ལས། གསེར་སོགས་རིན་པོ་ཆེའི་སྣོད་བཟོ་དབྱིབས་ལེགས་པ་ཕྲ་རྒྱན་གྱིས་སྤྲས་པ་སོགས་སམ། གས་ཆག་བུག་རྡོལ་མེད་པའི་སྣོད་
གསེར་དང། དངུལ་དང། ཟངས་དང། རག་ན་དང། འཁར་བ་དང། དུང་དང། ཤིང་དང་རྫ་རྣམས་ཀྱི་སྣོད་བརྒྱད་པོ་གང་རུང་བཟོ་ལེགས་པ་ལ་ཡང་རུང་སྟེ། ཡེ་ཤེས་རྡོ་རྗེའི་གཏོར་ཆོག་དཔག་བསམ་སྡོང་པོ་ལས། གཏོར་མའི་ལས་བྱེད་

[022B] རིན་པོ་ཆེའི་སྣོད་རྒྱ་ཆེ་ལ་གཏིང་ཟབ་པ་དག་ཅིང་དྲི་མ་མེད་པ་ཆག་པ་དང་གས་པ་ཞོམ་པ་ལ་སོགས་པ་མེད་པ། ཞེས་གསུངས་པ་དང། གཏོར་ཆོག་ཀླག་པའི་དོན་གྲུབ་མཆན་ལས་གསེར་དངུལ་ཟངས་རག་ན་འཁར་བདུང་ཤིང་
རྫ་རྣམས་ཀྱི་སྣོད། ཅེས་དང། རྩ་བར་མཐུན་པའི་བྷཎྜ་བརྒྱད། །ཅེས་གསུངས་པ་ལྟར་ལེགས་ཏེ། སློབ་དཔོན་མི་བསྐྱོད་པའི་འགྲེལ་པ་ལས། སྣོད་རིན་པོ་ཆེ་ལས་བྱས་པ་བཟོ་ལེགས་པའི་ཞེས་དང། ཇོ་བོ་ལྟ་ཅིག་གི་བདུད་རྩི་འབྱུང་བའི་
འགྲེལ་པ་ལས། དེ་ནས་ཡང་དེའི་རྒྱུ་མཚན་ཉེ་བར་བསྟན་པའི་ཕྱིར། ཆུ་གཏོར་གྱི་སྣོད་ཆེ་ཆུང་ཅི་འབྱོར་པའི་ནང་དུ། ཞེས་དང། སྣོད་ཆེ་ཆུང་ཞེས་བྱ་བ་ནི་ཡངས་པ་འམ། ཆུང་བ་དེ་ལས་ཟློག་པ་སྟེ། རིན་པོ་ཆེའི་སྣོད་དོ། །ཅི་འབྱོར་པ་ཞེས་བྱ་བ་ནི་
ངེས་པར་བཟུང་པ་ཡོད་བ་མ་ཡིན་ཏེ། ཚད་མ་གསུངས་པའི་ཕྱིར་རོ། །ཞེས་གསུངས་པའི་ཕྱིར། སྐབས་འདིར་རིན་པོ་ཆེའི་སྣོད་ལ་གསུམ་ཡོད་དེ། རིན་པོ་ཆེ་ལས་གྲུབ་པ་འམ། དབྱིབས་སོགས་རིན་པོ་ཆེ་ལྟ་བུར་བྱས་པ་འམ། རིན་པོ་ཆེ་ཕྲ་རྒྱན་
བྱས་པའི་སྣོད་གསུམ་གསུངས་པའི་ཕྱིར། རྒྱལ་སྡེའི་གཏོར་ཆོག་ལས། དེ་ལ་རིན་པོ་ཆེའི་སྣོད་མཛེས་བའི་ནང་དུ་ཞེས་དང། དེའི་འགྲེལ་པ་ཤཱཀྱ་མི་ཏྲས་མཛད་བ་ལས། དེའི་འོག་ཏུ་དེ་ཉིད་ཉམས་སུ་བླངས་པའི་ཐབས་
བསྟན་ནས་དེ་བཤད་པར་བྱ་སྟེ། དེའི་ཕྱིར་དེ་ལ་རིན་པོ་ཆེའི་སྣོད་མཛེས་པར་ཞེས་བྱ་བ་སྨོས་ཏེ། ཞེས་པ་ནས། རིན་པོ་ཆེའི་སྣོད་ནི་རིན་པོ་ཆེའི་སྣོད་དེ། རིན་པོ་ཆེ་ལས་བྱས་པའམ། རིན་པོ་ཆེ་ལྟ་བུར་བྱས་པའམ། རིན་པོ་

[023A]༄༅། །ཆེས་སྤྲས་པའོ། །ཞེས་གསུངས་བའི་ཕྱིར། རིན་པོ་ཆེ་ལས་བྱས་པ་སོགས་བཞིའི་དོན་ཡོད་དེ། རྒྱུ་གསེར་སོགས་རིན་པོ་ཆེ་ལས་གྲུབ་པ་ནི་རིན་པོ་ཆེ་ལས་བྱས་པའི་དོན་དང། རིན་པོ་ཆེའི་དབྱིབས་སུ་བྱས་པ་ནི་རིན་པོ་ཆེ་
འདྲ་བར་བྱས་པའི་དོན་དང། རིན་པོ་ཆེས་བརྒྱན་པ་ནི་རིན་པོ་ཆེས་སྤྲས་པའི་དོན་དང། དེ་དག་གང་ཡིན་པ་ཡིད་དུ་འོང་བར་བྱས་པ་ནི་རིན་པོ་ཆེའི་སྣོད་མཛེས་པ་ཞེས་པའི་མཛེས་བའི་དོན་ཡིན་པའི་ཕྱིར། ཁྱད་པར་དད་པོ་ཡིན་ཏེ། ཤཱཀྱའི་འགྲེལ་པ་
ལས༑ དེ་ལ་རིན་པོ་ཆེ་ལས་བྱས་པ་ནི་རིན་པོ་ཆེའི་རྒྱུ་ལས་བྱས་པའི་གསེར་ལ་སོགས་པ་བཟོའི་ཁྱད་པར་དུ་མས་མཛེས་པར་བྱས་པའོ། །ཞེས་གསུངས་པའི་ཕྱིར། ཁྱད་པར་གཉིས་པ་ཡང་ཡིན་ཏེ། འགྲེལ་པ་དེ་ཉིད་ལས། རིན་པོ་ཆེ་
ལྟ་བུར་བྱས་པ་ནི་རིན་པོ་ཆེའི་དབྱིབས་སུ་བྱས་པ་སྟེ་རིན་པོ་ཆེ་འདྲ་བ་ཞེས་བྱ་བའི་ཐ་ཚིག་གོ་ཞེས་གསུངས་པའི་ཕྱིར། ཁྱད་པར་གསུམ་པ་ཡང་ཡིན་ཏེ། འགྲེལ་པ་དེ་ལས། རིན་པོ་ཆེས་སྤྲས་པ་ནི་རིན་པོ་ཆེས་བརྒྱན་པ་སྟེ་མཛེས་པར་བྱས་
པའོ། །ཞེས་གསུངས་པའི་ཕྱིར། ཁྱད་པར་བཞི་མཛེས་པའི་དོན་ཡང་དེ་ལྟར་ཡིན་ཏེ། འགྲེལ་པ་དེ་ལས། མཛེས་པ་ནི་ཡིད་དུ་འོང་བའི་ཁྱད་པར་དང་ལྡན་བའོ། །ཞེས་གསུངས་པའི་ཕྱིར། ཆུ་གཏོར་འདིས་འབྱོར་བ་རབ་འབྲིང་ཐ་གསུམ་ལ་ཅེ་
རིགས་དང་ཅི་འོས་སུ་བསྟན་ཏེ། རྩ་བར། ཕན་ཡོན་ཆེ་ལ་སླ་བས། འགྲེལ་བ་དེ་ལས། ཚུལ་འདིས་འབྱོར་པ་རབ་འབྲིང་ཐ་གསུམ་ལ་ཅི་རིགས་སུ་བསྟན་པ་ཡིན་ཏེ། སྔར་སླ་བ་ཞེས་བཤད་པས་དེ་དང་འགལ་བའི་ཉེས་པས་མི་

[023B] །ཞེས་གསུངས་སོ། །གཉིས་པ་མི་རུང་བ་དོར་བ་ནི། ཀླག་པའི་དོན་གྲུབ་མཆན་ལས། ཆག་གྲུམ་ཅན། ཤིན་ཏུ་ཆུང་བ། བསེ་ལྕགས་ཕོར་བ་བཞི་མི་རུང་བར་བཤད་དེ། དེ་ཉིད་ལས། དེ་ཡང་འཚོ་བའི་སྣོད་བཞི་
པོ་བྱི་དོར་ཞེས་དང། སྤྲུལ་སྐུ་ངག་དབང་དགེ་ལེགས་རྒྱལ་མཚན་གྱི་གསུང་ལས། སྣོད་མི་རུང་བ་ནི། རུས་པ་དང། ལྕགས་ལས་བྱས་པ་དང། དུག་གཟེར་ཅན། ཁ་ཆག་ཞབས་རྡོལ་ཅན། ཆུང་བ། མ་དག་པ་རྣམས་མི་རུང་སྟེ་
རུས་པ་དང་པགས་པ་ལས་བྱས་པ་ནི་ཡི་དགས་སྐྲག་ཅིང། གཙང་སྦྲ་ཅན་མི་འཁོར། ལྕགས་ནི་མཚོན་ཆའི་རྒྱུ་ཡིན་པས་གོ་མཚོན་སོགས་སུ་མཐོད་ནས་སྐྲག་པར་འགྱུར། ཁ་ཆག་ཞབས་རྡོལ་ནི་མི་ཤིས་པའི་སྣོད་ཡིན་པས་འགའ་ཞིག་གིས་བྱིན་
རླབས་མི་ཆགས་ཞེས་སྨྲ་ཞེས་གསུངས་པ་ནི། པཎ་ཆེན་གྱི་གསུང་གྲུབ་ཆེན་སྙིང་སྟོབས་རྒྱ་མཚོ་ལས་ཐོས་པའི་གསུང་དག་རེད་ལ། འཇིམ་ལའི་གསུང་ལས། ཀ་པཱ་ལོ་ལ་ཡི་དྭགས་ཕྲ་མོ་འཇིགས་པ་དང། ཏིང་ནི་ལྷ་མ་ཡིན་གྱིས་ཐོད་པར་
མཐོང་བའོ། །ལྕགས་ནི་དྲག་པོའི་རྫས་མཚོན་ཆའི་རྒྱུ་ཡིན་པས་ཡི་དྭགས་ཐམས་ཅད་འཇིགས་པའོ། །འཕགས་པའི་དེ་ཉིད་ལས། ཏིང་ལ་ལྷ་མ་ཡིན་འཇིགས་གསུངས་སྣང་ལ། ལྕེ་སྒོམ་སོགས་ཀྱང་དེ་ལྟར་འདོད་པ་མ་ཐོང་
རྒྱུད་དང་རྒྱ་གཞུང་ནས་གསལ་ཁ་དེ་འདྲ་མ་རྙེད་ཀྱང་ཞི་དྲག་ལས་སྦྱོར་གྱིས་དཔགས་ན་ཅི་རིགས་སུ་འགྲུབ་ཅིང། འགྲོ་བའི་མཐོང་ཚུལ་ཡང་ཕལ་ཆེར་འདོད་ཁམས་ན་རང་གིས་པར་ངེས་ཤིང་རིགས་མཐུན་པའི་བག་ཆགས་སང་ཚུལ་

[024A]༄༅། །གཅིག་ན་སྣང་བ་ཡིན་ཏེ། རྣམ་འགྲེལ་ལས། རིགས་མཐུན་བག་ཆགས་སད་བ་ཅན། །ཞེས་དང། ཀུན་བཏུས་ལས་ཀྱང། གང་དུ་འབྱུང་ཞིང་སྐྱེ་བར་གྱུར་པ་དེའི་ས་བ་ཉིད་ཀྱི་མིག་གིས་དེའི་ས་བའི་གཟུག་རྣམས་མཐོང་
དམ་ཞེན་ཞེས་དྲིས་ལན་དུ། ཀུན་བཏུས་ལས། དེའི་ས་པའི་མིག་གིས། དེའི་ས་པའི་གཟུགས་རྣམས་མཐོང་བའང་ཡོད། གཞན་གྱིས་པའི་མིག་གིས་མཐོང་བའང་ཡོད་དེ། ཞེས་གསུངས་པའི་ཕྱིར། དེའི་མཚན་གཞིར་ཡང་འདོད་བའི་མིག་
གིས་འདོད་བའི་གཟུགས་ཀྱི་སྐྱེ་མཆེད་མཐོང་བ་ཙམ་ལས་མ་གསུངས་པའི་ཕྱིར། མཛོད་ལས། མིག་གིས་གོང་མའི་གཟུགས་མ་ཡིན། །ཞེས་དང། ཀུན་བཏུས་ལས། འདོད་བའི་ཁམས་སུ་སྐྱེས་པར་གྱུར་བ་འདོད་པ་ན་སྤྱོད་བའི་མིག་གིས་འདོད་པ་
ན་སྤྱོད་པའི་གཟུགས་རྣམས་མཐོང་བ་དང་གཟུགས་ན་སྤྱོད་པའི་གོང་མ་བས། ས་འོག་མ་རྣམས་མཐོང་ངོ། ཞེས་གསུངས་པའི་ཕྱིར། ཀུན་བཏུས་ཀྱི་འགྲེལ་བ་ལས། རྣམ་པ་བཞིས་དམིགས་པ་ཡོངས་སུ་མ་གྲུབ་བར་རིགས་པར་བྱས་ཏེ། རྣམ་
པར་ཤེས་པ་མི་མཐུན་པའི་རྒྱུ་དང། དམིགས་པ་མེད་པའི་རྣམ་པར་ཤེས་པ་དམིགས་པ་དང། སྒྲིམ་པ་མེད་པར་ཡང་ཕྱིན་ཅི་ལོག་མེད་པར་འགྱུར་བ་དང། ཤེས་པ་གསུམ་གྱི་རྗེས་སུ་མཐུན་པར་འགྱུར་བས་ཞེས་གསུངས་པའི་ཤེས་བ་བཞི་པོ་ལེགས་པར་
ཤེས་ནས་དོན་དེ་དག་གོ་བར་བྱེད་དགོས་པའི་ཕྱིར། དམིགས་བྱ་གཅིག་ལ་འགྲོ་བ་རིགས་སོ་སོའི་རྣམ་ཤེས་མི་མཐུན་བ་དུ་མ་འབྱུང་བ་ནི་ཤེས་པ་བཞིའི་ནང་གི་རྣམ་ཤེས་མི་མཐུན་པའི་དོན་ཡིན་པའི་ཕྱིར་ཏེ། རྣམ་ཤེས་མི་མཐུན་པ་བཞིའི་དཔེར་

[024B] ཀུན་བཏུས་འགྲེལ་བ་ལས། དེ་ལ་རྣམ་པ་བཞིའི་དཔེར་བརྗོད་པ་ནི། ཡི་དྭགས་དུད་འགྲོ་མི་རྣམས་དང། །ཞེས་པ་ནས། དེ་མེད་པས་ན་རྣམ་རིག་མེད། །ཅེས་གསུངས་པའི་ཕྱིར། དེ་བཞིའི་དང་པོ་ནི། དངོས་
པོ་གཅིག་ལ་འགྲོ་བ་རིགས་སོ་སོའི་རྣམ་ཤེས་མི་མཐུན་པ་དུ་མ་འབྱུང་བ་དེ་ཡིན་ཏེ། དེ་ལྟར་དུ་ཐེག་བསྡུས་རྩ་འགྲེལ་དང་ཀུན་བཏུས་རྩ་འགྲེལ་སོགས་དུ་མས་བཤད་པའི་ཕྱིར། ཀུན་བཏུས་འགྲེལ་པ་ལས། དེ་ལ་རྣམ་པ་བཞིའི་དཔེར་བརྗོད་པ་ནི་
ཡི་དྭགས་མདུད་འགྲོ་མི་རྣམས་དང། །ལྷ་རྣམས་ཇི་ལྟར་རིགས་རིགས་སུ། །དངོས་གཅིག་ཡིད་ནི་ཐ་དད་ཕྱིར། །ཞེས་ཐེག་བསྡུས་ཀྱི་ལུད་དྲངས་ལ། དེའི་དོན་ཐེག་བསྡུས་ཀྱི་བཤད་སྦྱར་དགེ་བསྙེན་བཙུན་པ་ངོ་བོ་ཉིད་མེད་པས་མཛད་
པ་ལས། ཆུ་རླུང་གི་དངོས་པོ་ལ་རང་རང་གི་ལས་གྱི་རྣམ་སྨིན་གྱི་དབང་གིས་ཡི་དྭགས་ཀྱིས་རྣག་ལ་སོགས་པས་གང་པར་མཐོང་པ་དང། དེ་ཉིད་ལ་དུད་འགྲོ་ལ་སོགས་པས་གནས་ཀྱི་བློས་གནས་པར་བྱེད་པ་དང། མི་རྣམས་ཀྱིས་མངར་བ་
དད་དྭངས་པ་དང་བསིལ་བའི་ཆར་རྟོགས་ཤིང་ཁྲུས་བྱེད་དེ། །དེར་འཇུག་གོ། །ནམ་མཁའ་མཐའ་ཡས་སྐྱེ་མཆེད་ལ་སོགས་པར་ཞུགས་པའི་ལྷ་རྣམས་ཀྱིས་ནི་ནམ་མཁའ་མཐོང་སྟེ། གཟུགས་ཀྱི་འདུ་ཤེས་རྣམ་བར་བཤིག་པའི་ཕྱིར་རོ། །
ཤེས་གསུངས་པའི་ཕྱིར། གཉིས་པ་དམིགས་པ་མེད་པའི་རྣམ་པར་ཤེས་པ་ཡོད་དེ། སྔོན་ནས་འདས་ཤིང་ཞིག་པའི་དངོས་པོ་དྲན་པ་དང། རྨི་ལམ་གྱི་ཤེས་པ་དང་གཟུགས་བརྙན་སྣང་པའི་དབང་ཤེས་རྣམས་ཀྱིས་དེ་མ་ཡིན་ལ་དེང་སྣང་དུ་དམིགས་

[025A]༄༅། །བལྟར་མེད་པའི་ཕྱིར། ཐེག་བསྡུས་ལས། འདས་སོགས་དེ་བཞིན་རྨི་ལམ་དང། །གཟུགས་བརྙན་རྣམ་པ་གཉིས་པོ་ཡང། །མེད་ཕྱིར་དམིགས་པ་མེད་བའི་ཕྱིར། །ཞེས་དང། ཀུན་བཏུས་
འགྲེལ་པ་ལས་ཀྱང། དམིགས་པ་མེད་པའི་རྣམ་པར་ཤེས་པ་མེད་པ་དམིགས་པ་དང། ཞེས་གསུངས་པའི་ཕྱིར། གསུམ་པ་སྒྲིམས་མི་དགོས་པར་གྲོལ་བར་འགྱུར་བ་ནི། རིགས་དྲུག་གིས་མ་བསྒོམས་ཀྱང་གྲོལ་བ་ཐོབ་ཟིན་པར་
ཐལ༑ དེ་དག་ལ་སྣང་བ་རྣམས་ཇི་ལྟར་སྣང་བ་ལྟར་གྲུབ་པའི་ཕྱིར། འདོད་མི་ནུས་ཏེ། འཁོར་འདས་གཉིས་ཡོད་པའི་ཕྱིར་ཏེ། ཐེག་བསྡུས་ལས། དོན་བཞིན་དོན་དུ་འགྲུབ་གྱུར་ན། །མི་རྟོག་ཡེ་ཤེས་ཡོད་མི་འགྱུར། ཞེས་
སོགས་དང། ཀུན་བཏུས་འགྲེལ་པ་ལས་ཀྱང། སྒྲིམས་པ་མེད་པར་ཡང་ཕྱིན་ཅི་ལོག་མེད་པར་འགྱུར་བ་དང། ཞེས་སོ། །བཞི་པ་ཤེས་པ་གསུམ་ཡོད་དེ། ཇི་ལྟར་མོས་བ་ལྟར་སྟོན་ཐུབ་པའི་དབང་གི་ཤེས་པ་དང། འདས་སོགས་ཆོས་
ཀུན་གྱི་གནས་ལུགས་དཔྱོད་པའི་ལྷག་མཐོང་གི་ཤེས་པ་དང། མི་རྟོག་པའི་ཡེ་ཤེས་ངང་གསུམ་ཡོད་པའི་ཕྱིར། ཀུན་བཏུས་འགྲེལ་བ་ལས། ཤེས་པ་རྣམ་པ་གསུམ་ནི། དབང་གི་ཤེས་པ་དང། ལྷག་མཐོང་གི་ཤེས་པ་དང་
རྣམ་པར་མི་རྟོག་པའི་ཤེས་པའོ། །ཞེས་གསུངས་པའི་ཕྱིར། སྐབས་འདིའི་གཏོར་མ་སོགས་ཀྱང་དབང་གི་ཤེས་པ་དངོས་དང་རྗེས་མཐུན་པ་ཅི་རིགས་ཀྱིས་བྱེད་དགོས་ཏེ། བྱང་སེམས་རྣལ་འབྱོར་པ་སྙོམས་འཇུག་ཐོབ་པས་མོས་པའི་དབང་གིས་

[025B] དཔག་བསམ་ལྗོན་ཤིང་བདུད་རྩི་སོགས་སྣང་བའི་ཕྱིར། འདིར་ཡང་དེ་དང་མཐུན་པར་མོས་སྒོམ་ཡན་ཆད་དགོས་པའི་ཕྱིར་ཏེ། ཐེག་ཆེན་བསྡུས་པ་ལས། བྱང་ཆུབ་སེམས་དཔའ་དབང་ཐོབ་དང། །རྣལ་འབྱོར་པ་ལ་འདི་ལྟར་
ཡང༑ ༑མོས་པའི་དབང་གིས་ས་ལ་སོགས། །དངོས་བོ་དེ་ལྟར་དམིགས་པར་འགྱུར། །ཞེས་དང། བདུད་རྩི་འབྱུང་བའི་ཊིཀྐ་ལས་ཀྱང། སྣང་ཞིང་འབྱུང་བར་བསམ་ཞེས་པ་ནི། དེ་དག་གི་དབང་པོའི་སྤྱོད་ཡུལ་དུ་དེ་ལྟར་བསྒོམ་པའོ། །
ཞེས་གསུངས་པའི་ཕྱིར། དེ་ལྟར་མཛད་ཚུལ་མང་ཡང། འདིར་སྣོད་སྐྱོན་བྲལ་བརྒྱད་པོ་གང་རུང་བྱ་སྟེ། འགྲོ་བཟང་སྙིང་པོའི་ཆུ་གཏོར་གྱི་ཆོ་ག་ལས། ཆུ་གཏོར་བྱེད་པར་འདོད་པས། དང་པོ་གཏོར་མའི་སྣོད་ཅི་འབྱོར་པའི་ནང་དུ་ཞེས་
དང༑ ཆུ་གཏོར་རྣམ་བཤད་དུ། ཤཱཀྱ་མི་ཏྲས་སྔར་སླབ་ཞེས་བཤད་པའི། ཞེས་པ་ནས། ཁ་ན་མཐོབ་མེད་པའི་སྣོད་དེའི་ནང་དུ་ཞེས་གསུངས་པའི་ཕྱིར། སྣོད་ཡང་འབྱོར་ན་གསེར་སོགས་རིན་པོ་ཆེས་བསྒྲུབ་པ་བཀྲ་ལེགས་པ་བཟང་བ་
སྟེ༑ སྣོད་ནི་ཐམས་ཅད་མཁྱེན་པ་བསྒྲུབ་པའི་རྟེན་ཐེག་ཆེན་སེམས་བསྐྱེད་མཚོན་པས་གལ་ཤིན་ཏུ་ཆེ་བའི་ཕྱིར་ཏེ། ཇོ་བོའི་བདུད་རྩི་འབྱུང་བའི་ཊིཀྐ་ལས། གཏོར་མའི་སྣོད་ལ་ཞེས་པ་ནས་རིན་པོ་ཆེ་ལ་སོགས་པའི་སྣོད་དེ་དངོས་སུ་
ན་བྱང་ཆུབ་ཀྱི་སེམས་སོ། །ཞེས་དང། ཡང་དེ་ཉིད་ལས་ཀྱང། འདི་སྐད་དུ་སྟོན་ཏེ། སྣོད་ནི་རྟེན་ཡིན་པའི་ཕྱིར། བྱང་ཆུབ་ཀྱི་སེམས་དེ་ཐབས་ཡིན་ལ་ཞེས་དང། ཆུ་གཏོར་འཇམ་དཔལ་རྩ་བ་ལས། རིན་ཆེན་སྣོད་མཛོས་

[026A]༄༅། །ཆུ་གཙང་དང། །ཞེས་དང། དེའི་འགྲེལ་པར་མི་བསྐྱོད་པས། སྣོད་རིན་པོ་ཆེ་ལས་བྱས་པ་བཟོ་ལེགས་པའི་ནང་དུ་ཞེས་སོགས་སྔར་རྒྱས་བར་བཤད་ཟིན་ཏེ། རྒྱུ་ཆེ་ཆུང་གིས་ཕན་ཡོན་ཆེ་ཆུང་མདོ་
སྔགས་ཕལ་ཆེར་ན་ཤིན་ཏུ་མང་ངོ། །སྣོད་ཀྱི་རྗས་ཅུང་ཟད་བཤད་ཟིན་ཏོ། །གཏོར་མ་ནི། སྣོད་དེ་དག་ཆུ་གཙང་མ་སྲོག་ཆགས་མེད་པས་ཁེངས་པར་འགེངས་ཤིང། ཡ་ཡོ་མེད་པ་དང་གཏོར་མའི་རྫིས་ཀྱང་ཤིན་ཏུ་གཙང་བ་དང་
ཉམས་པས་མ་འབགས་པ་དགོས་ཏེ། མགྲོན་དེ་དག་ཕལ་ཆེར་གཙང་སྦྲལ་དགའ་བ་དང། ཕལ་ཆེར་དམིགས་པས་ཚིམ་པ་དང། ལ་ལ་བཤམས་པས་ཚིམ་པ་དང། འགའ་ཞིག་བསྔོས་པས་ཚིམ་པ་དང། ཁ་ཅིག་
རེག་པས་ཚིམ་པ་དང། གཞན་དག་རྫས་ཀྱིས་ཚིམ་པ་དང། གཞན་དག་བཤལ་བས་ཚིམ་པ་སོགས་ཡོད་པའི་ཕྱིར། འགྲོ་བཟང་སྙིང་པོའི་གཏོར་ཆོག་ལས། གཏོར་མའི་སྣོད་ཀྱི་ནང་དུ་ཆུ་གཙང་མ་སྲོག་ཆགས་མེད་པས་ཁེངས་
པར་འགེངས། དེའི་ནང་དུ་ཕྱེ་དང། རིན་པོ་ཆེ་ལྔ་དང། སྨན་དང། མེ་ཏོག་ལ་སོགས་པ་ཅི་འབྱོར་བཏབ་ལ་ཞེས་དང། རྒྱལ་པའི་སྡེའི་ཆུ་གཏོར་ལས་ཀྱང། རིན་པོ་ཆེའི་སྣོད་མཛེས་པའི་ནང་དུ་ཆུ་བླུགས་ལ། ཕྱེ་དང། མེ་ཏོག་
ལ་སོགས་པ་ཅི་འབྱོར་པ་དང། གསེར་ལ་སོགས་པའི་རིན་པོ་ཆེ་ལྔ་བརྡར་བ་དང། ཁ་ཟས་མ་སྨས་བ་དང། མ་སྤགས་པ་སྣ་ཚོགས་དང། སྨན་དང་འབྲུ་དང་དྲིལ་སོགས་པ་སྦྱར་ན་ལྷག་པར་བཟང་ཞེས་གསུངས་

[026B] ཕལ་ཆེར་སྔར་བཤད་ཟིན་ཏོ། །རྒྱལ་པའི་སྡེས། སྨན་དང་འབྲུ་དང་དྲིལ་སོགས་པ་ལྷག་པར་བཟང་གསུངས་པ་ལྟར་འབྱོར་ན་འདི་དག་སྦྱར་ན་དགོས་པ་ཤིན་ཏུ་ཆེན་པོ་ཕུལ་དུ་ཕྱིན་པ་ཁྱད་འཕགས་ཡོད་
དེ༑ སྨན་ལྔས་ནད་སོགས་མི་འབྱུང་ཞིང་ནད་མེད་པའི་བདེ་བ་སྐྱེ། དྲི་ལྡས་ཚུལ་ཁྲིམས་རྣམ་དག་ཐོབ་ཅིང་ངན་འགྲོར་མི་ལྟུང། རིན་པོ་ཆེ་ལྔས་དགོས་འདོད་ཀུན་འབྱུང་ཞིང་མཚོན་འཁྲུགས་སོགས་ཞི་བར་བྱེད། འབྲུ་སྣ་ལྔས་
ཡུལ་དེར་ལོངས་སྤྱོད་འཕེལ་ཞིང་མུ་གེ་སོགས་ཞི་བར་བྱེད། སྙིང་པོ་ལྔས་འཁོར་འདས་ཀུན་གྱི་བཅུད་འཕེལ་ཞིང་དགོས་འདོད་རེ་བ་ལྟར་འགྲུབ་པར་བྱེད་པས། ཉེར་ལྔ་པོ་ཐམས་ཅད་དམ་ལྔ་ཚན་ལྔ་ཀའི་རེ་རེ་བྱུང་ན་འང་ཕན་ཡོན་
ཆེ་བ་རྒྱུད་ཀྱི་དགོངས་པ་ཡིན་པའི་ཕྱིར་ཏེ། མཁས་གྲུབ་ཐམས་ཅད་མཁྱེན་པའི་གསུང་ལས། སྨན་ལྡས་གནས་དེར་ནང་ཉུང། འབྲུ་ལྔ་རིན་པོ་ཆེ་གསེར་དངུལ་མུ་ཏིག་མུ་མིན་བྱུ་རུ་ལྡས་ཟས་དང་ལོངས་སྦྱོད་འཕེལ་ཞིང་ཞེས་དང་
ཀྲི་ཡ་དཔུང་བཟང་གི་རྒྱུད་ལས་ཀྱང། ནད་ཀྱི་བསྐལ་བ་བསལ་བའི་ཕྱིར། །སྨན་སྣ་ལྔ་ནི་བུམ་པར་བླུགས། །ཚུལ་ཁྲིམས་རྣམ་པར་དག་བྱའི་ཕྱིར། །དྲི་སྣ་ལྔ་ཡང་བུམ་པར་བླུགས། །དགོས་འདོད་རེ་བ་བསྐང་བ་དང། །མཚོན་གྱི་
བསྐལ་བ་བསལ་པའི་ཕྱིར། །རིན་ཆེན་ལྔ་ཡང་བུམ་པར་བླུགས། །ཀུན་གྱི་སྙིང་པོར་གྱུར་པ་དང། །དགོས་འདོད་རེ་བ་བསྒྲུབ་པའི་ཕྱིར། །སྙེང་པོ་ལྔ་ཡང་བུམ་པར་བླུགས། །ཞེས་གསུངས་སོ། །འདི་དག་གདུལ་བྱ་སོ་སོས་

[027A]༄༅། །སངས་རྒྱས་ལ་ཕུལ་བས། བཀྲ་ཤིས་པའི་དངོས་པོར་བྱིན་གྱིས་བརླབས་པ་ཡིན་པས་བུམ་གཏེར་དང་དབང་བུམ་དག་ལ་འཇུག་པ་ལྟར་གཏོར་མ་ལའང་ཤིན་ཏུ་ལེགས་པར་སྔར་བཤད་པ་ལྟར་ཡིན་
ཏེ༑ གསེར་དངུལ་མུ་ཏིག་བྱུ་རུ་མུ་མིན་ཏེ་རིན་པོ་ཆེ་ལྔ་ལྷ་མོ་ནོར་རྒྱུན་མས་ཕུལ་བས་བཀྲ་ཤིས་པའི་དངོས་པོར་མཛད། བྱ་ཀྲི་སྟག་གིས་ཕུལ་བའི་སྟག་ཚེར་བའམ་མིང་གཞན་ཀནྜ་ཀ་རི་དང། སེང་ཀྲི་སེང་གིས་ཕུལ་བའི་སེང་
ཚེར་བ་སྟེ་མིང་གཞན་སླེ་ཏྲེས་དང། ནགས་ཀྱི་ལྷ་མོས་ཕུལ་བའི་ཨ་བ་ར་ཙི་ཏ་འམ་གཞན་གྱིས་མི་ཐུབ་པ་སྟེ་ཤུ་དག་དཀར་པོ་དང། ཆུ་སྲིན་གྱིས་ཕུལ་བའི་ཆུ་སྲིན་སྔེར་མོར་གྲགས་པ་སྟེ། ཧ་ས་དེ་པ་ཞེས་པ་ལྷ་དང་བཅས་པ་
དང༑ བརྒྱ་བྱིན་གྱིས་ཕུལ་བའི་ཨིནྡྲ་ཧ་རི་འམ་དབང་པོ་ལག་པ་སྟེ་སྨན་ལྔ་ཡིན་ལ། གྲངས་འདྲེན་ཚུལ་ཐ་དང་ཡོད་ཅིང་དེ་དག་ཕུལ་དུས་བཀྲ་ཤིས་པའི་དངོས་པོར་ཕྱིན་གྱིས་བརླབས་པ་ཡིན་ཏེ། ཀླུ་བྱང་གི་དཀྱིལ་ཆོག་ཉི་
ཤུ་པ་ལས། བྱུ་རུ་དངུལ་དང་གསེར་དང་ནི། །པདྨ་རཱ་ག་མུ་ཏིག་སྟེ། །རིན་ཆེན་ཤིས་པ་ལྔ་པོ་རྣམས། །ནས་དང་གྲོ་དང་མོན་སྲན་ཏྲེའུ། ཏིལ་དང་དེ་བཞིན་མོན་སྲན་ཏྲེའུ། །འབྲུ་ནི་ཤིས་པ་ལྔ་པོ་རྣམས། །ཆེན་པོ་ཚེར་མའི་དགྲ་དང་ནི། །ལྷར་བཅས་
གཞན་གྱིས་མི་ཐུབ་དང། །དཎྜ་ཨུཏྤལ་རྩ་བ་སྟེ། །སྨན་ལྔ་པོ་ནི་གཞུག་པར་བྱ། །ཞེས་དང། ཟུང་འཇུག་གསལ་བ་ལས་ཀྱང། བྱུ་རུ་དང་ནི་དངུལ་དང་གསེར། །པདྨ་རཱ་ག་ཉ་ཕྱིས་སྐྱེས། །བསྔགས་པའི་རིན་ཆེན་རྣམ་པ་ལྔ། །ནས་གྲོ་མ་ཤའི་

[027B] །དེ་བཞིན་ཏིལ་དང་མུ་དག་རྣམས། །སོ་བ་ལྔ་པོར་བསྔགས་པ་སྟེ། །བྲི་ཧ་སྟི་དང་ཚེར་མར་བྱེད། །གཞན་གྱིས་མི་ཐུབ་ལྷར་བཅས་པ། །ཨུཏྤལ་སྡོང་བུ་རྩ་བ་ཡི། །སྨན་ལྔ་རབ་ཏུ་གཞུག་པར་བྱ། །ཞེས་
གསུངས་པ་སྟེ་བསྔགས་པ་དང་བཀྲ་ཤིས་པར་གསུངས། དེ་བཞིན་དུ་དྲི་ལྔ་ཡང། སྤྲིན་གྱི་རྒྱལ་མོ་འོད་འཆང་ལྷ་མོས་ག་བུར་ཕུལ། །རྒྱ་གར་སྐྱོང་བྱེད་ལྷ་མོས་ཙན་དན་ཕུལ། ཁ་ཆེའི་དྲི་བཟང་བཙུན་མོས་གུར་གུམ་ཕུལ་
གསེར་ཏོག་ལྷ་མོས་ཨ་ཀ་རུ་ཕུལ། མོས་ཛ་ཏི་ཕུལ་ཏེ་བཀྲ་ཤིས་པའི་དངོས་པོར་མཛད་དེ་དྲི་ལྔའི་ལོ་རྒྱུས་སོ། །སྙིང་པོ་ལྔ་ནི། ཡེ་ཤེས་རྡོ་རྗེའི་རྣམ་འཇོམས་འགྲེལ་པ་ལས། སའི་སྙིང་པོ་གསེར་དང། ཆུའི་སྙིང་པོ་ལན་ཚྭ་
དང༑ རྩི་ཏོག་གི་སྙིང་པོ་མང་དང། ཤིང་ཏོག་གི་སྙིང་པོ་བུར་མ་དང། མེ་ཏོག་གི་སྙིང་པོ་སྦྲང་རྩིའོ། །ཞེས་པ་ལྟར་ཡིན་ལ། སྔོན་འབྱུང་གི་དྲང་སྲོང་རྣམ་མང་གིས་ཕུལ་པའི་སའི་སྙིང་པོ་གསེར་དང། ཀླུའི་རྒྱལ་པོ་རྒྱ་མཚོས་ཕུལ་
པ་ཅུའི་སྙིང་པོ་ལན་ཚྭ་དང། ཚོ་དཔོན་ག་གོན་ཀྱིས་ཕུལ་བ་མེ་ཏོག་གི་སྙིང་པོ་སྦྲང་རྩི་དང། ཞིང་བའི་བུ་མོ་ལེ་ཀས་སྐྱེས་མས་ཕུལ་བ་རྩི་ཐོག་གི་སྙིང་པོ་མར་དང། སྤྲེ་རྒྱལ་ཏ་ནུ་ལུ་མཉྫུས་ཕུལ་བ་ཤིང་ཐོག་གི་སྙིང་པོ་བུར་མ་
སྟེ་སྙིང་པོ་ལྔ་ཕུལ་བ་བཀྲ་ཤིས་པའི་དངོས་པོར་བྱིན་གྱིས་བརླབས་པས། དེ་དག་བཏབ་པའི་བུམ་ཆུས་ཁྲུས་བྱས་ན་ཚེ་བསོད་ནམས་སོགས་འདོད་པ་ཀུན་འཕེལ་བ་ཡིན་ཏེ། གང་གཱ་དྷ་རའི་རྣམ་འཇོམས་འགྲེལ་པ་ལས། གོང་མའི་

[028A]༄༅། །འབྲུ་དང་སྨན་ཞེས་བྱ་བ་བྱ་ཀྲི་སེང་གྲི་ལ་སོགས་པའི་སྨན་ནི་རྣམ་པ་ལྔ་དང། ཏི་ལ་དང་སྲན་མལ་སོགས་པ་རྒྱུད་ལས་གྲགས་པ་བཞིན་ནོ། །ཞེས་དང། སྔང་ཀྲྀ་ཡའི་རྒྱུད་དྲངས་ཟིན་པ་ལྟར་ཡིན་ལ། ཡང་
འགྲེལ་པ་དེ་ཉིད་ལས་འདོད་པ་ཐམས་ཅད་རབ་ཏུ་སྤྱིན། ཀུ་ཊ་དང། དེ་ལ་ལྔ་སྟེ། བུ་སྦྱིན་པ་དང། ནོར་སྦྱིན་པ་དང། འབྲུ་སྦྱིན་པ་དང། མགྱོགས་པ་སྦྱིན་པ་དང། ཚེ་དང་བསོད་ནམས་སྦྱིན་པ་དང། ཞེས་པ་ནས། ཚེ་དང་
བསོད་ནམས་སྦྱིན་པ་ནི་བཀྲ་ཤིས་པའི་ཞལ་ཟས་ལ་བརྟེན་ཏེ། ཞེས་གསུངས་པའི་ཕྱིར། བོད་ཀྱི་ཆུ་གཏོར་བཤད་པ་ཁན་སྔ་ཕྱི་དག་ན་རེ། གཏོར་ཟན་སླ་མོ་དང་མཐེབ་ཀྱུ་མི་བྱེད་དེ། ཇོ་བོའི་ཞལ་ནས། བོད་པ་ཕྱུག་པོ་མི་འོང། གཏོར་
ཟན་སླ་མོ་བྱེད། གཏོར་མ་མཐེབ་ཀྱུ་བྱེད་པར་འདུག་གསུངས་སྐད་དོ། །ཞེས་ཟེར་རོ། །དེ་ཇོ་བོས་གསུངས་བ་མི་བདེན་ཏེ། དེ་ཇོ་བོས་མཛད་པའི་ཆུ་གཏོར་དང། བདུད་རྩི་འབྱུང་བའི་ཆུ་གཏོར་གྱི་ཊིཀྐ་དང། འཇིག་རྟེན་དབང་ཕྱུག་དམར་པོའི་
འབྱུང་པོའི་གཏོར་ཆོག་རྣམས་ནའང་མེད་པའི་ཕྱིར་དང། དེར་མ་ཟད་སློབ་དཔོན་མི་བསྐྱོད་བའི་གཏོར་མ་ཆེན་མོའི་ལས་རིམ་རྩ་འགྲེལ་གཉིས་དང། རྒྱལ་སྡེའི་གཏོར་ཆོག་དང། དེའི་འགྲེལ་པ་ཤཱཀྱ་མི་ཏྲས་མཛད་པ་དང། གཏོར་མ་སྣ་ཚོགས་
ཀྱི་ཆོག་སོགས་ནའང་མེད་ཅིང། ཀླུ་སྒྲུབ་དང་ཙནྟྲ་གོ་མི་དགེ་སློང་མ་དཔལ་མོའི་ཕྱག་སྟོང་གི་སྒྲུབ་ཐབས་ཀྱི་གཏོར་མའི་ཆོག་དང། འགྲོ་བཟང་དང་སློབ་དཔོན་དག་གི་དབང་ཕྱུག་དང། བྷ་བ་བྷ་ཏྲའི་གཏོར་མ་བཞིའི་ལས་རིམ་རྣམས་ལའང་

[028B] ཡང་མཐེབ་ཀྱུ་མི་རུང་བ་མི་འཐད་དེ། གཏོར་ཆོག་དུ་མ་དང། མཁས་གྲུབ་ཆེན་པོ་ཡེ་ཤེས་རྡོ་རྗེའི་གཞུང་གིས་ཁེགས་པའི་ཕྱིར། འབྱོར་པ་ཕུན་ཚོགས་བསྒྲུབ་པའི་ཆུ་གཏོར་རིན་པོ་ཆེའི་ཕྲེང་བ་ལས། ཟངས་ལ་
སོགས་པའི་སྣོད་གང་ཡང་རུང་བཞིག་ཏུ་ཆུ་གཙང་མ་སྲོག་ཆགས་མེད་པས་བཀང་སྟེ་འབྲུ་འམ་ཟན་མཐེབ་ཀྱུ་རེ་བཅུག་ལ། ཞེས་བ་ནས། དེ་ལྟར་ཕུལ་བས་ཉི་མ་རེ་ལ་ཀརྵ་པ་ཎི་ལྔ་སྟོང་ལྔ་སྟོང་ཐོབ་བར་ངེས་སོ། །དེ་ལྟར་མ་ཆགས་པ་ཉི་མ་རི་རྩེལ་
ཤར་བ་ཕན་ཆད་དང་ལྟོའི་གོང་དུ་རྫོགས་བར་བྱའོ། །དེ་ལྟར་ཉི་མ་རེ་ལ་ཡི་དམ་དུ་བྱས་པས་འདོད་པའི་དོན་ཕུན་སུམ་ཚོགས་པར་ངེས་སོ། །ཞེས་གསུངས་པའི་ཕྱིར་ཤིན་ཏུ་གསལ། ཆོ་གའི་ཁྱད་པར་གཞན་ཡང་ཡོད་དེ། ཐོག་མར་ཆུ་གཏོར་
གྱི་ཡོ་བྱད་གཏོར་སྟེགས་དང་སྣོད་དང་གཏོར་མའི་རྒྱུ་རིན་པོ་ཆེ་དང་སྨྲན་སོགས་ནས་ཆུ་དང་ཟན་ནམ་ཕྱེའམ་ཁུར་བ་སོགས་ཟས་གཙང་ཞིང་མ་འབགས་བ་རྣམས་གང་འབྱོར་སྟ་གོན་བྱས་ཏེ། དེ་ནས་སྐྱབས་འགྲོ་སེམས་བསྐྱེད་དང་རང་ཉིད་ཐུབ་
དབང་དམ་རིགས་གསུམ་མགོན་པོ་དང། རྣམ་འཇོམས་དང། བདེ་གསང་འཇིགས་གསུམ་སོགས་ཡི་དམ་གྱི་ལྷ་གང་ཡང་རུང་བར་བསྐྱེད་དེ། སྒོ་གསུམ་བྱིན་རླབས་དང་མཆོད་བསྟོད་ཡན་ཆད་རྫོགས་པར་བྱས་ནས་གཏོར་མ་བཏང་བར་བྱ་སྟེ། དེ་
ལྟར་བྱས་པས་གཏོར་མ་བསམ་པ་ལྟར་བྱིན་གྱིས་རློབས་པའི་ཁྱད་བར་ཡོད་པའི་ཕྱིར། དོན་འདིལ་དགོངས་ནས་གྲུབ་པའི་དབང་ཕྱུག་འགྲོ་བཟང་སྙིང་པོས། ཆུ་གཏོར་བྱེད་པར་འདོད་པས། དང་པོ་གཏོར་མའི་སྣོད་ཅི་འབྱོར་པའི་ནང་དུ་ཆུ་གཙང་མ་

[029A]༄༅། །སྲོག་ཆགས་མེད་པས་ཁེངས་པར་འགེངས། དེའི་ནང་དུ་ཕྱེ་དང། རིན་པོ་ཆེ་ལྔ་དང། སྨན་དང་མེ་ཏོག་ལ་སོགས་པ་ཅི་འབྱོར་པ་བཏབ་ལ། སྐྱབས་འགྲོ་སེམས་བསྐྱེད་བྱས་ལ། བདག་ཕྱག་ན་རྡོ་རྗེར་ཝལ་གྱིས་
བསྒོམས་ལ། ལུས་དག་ཡིད་གསུམ་བྱིན་གྱིས་བརླབ་པར་བྱའོ། །ཞེས་དང། ཇོ་བོ་ལྷ་གཅིག་གི་ཆུ་གཏོར་ལས་ཀྱང། ཆུ་གཏོར་གྱི་ཡོ་བྱང་རྣམས་སྟ་གོན་བྱས་ལ། དང་པོར་སྒྲུབ་ཐབས་ལས་བྱུང་བ་བཞིན་ལྷའི་རྣལ་འབྱོར་དུ་བྱས་ལ་
ལུས་དང་ངག་དང་ཡིད་གསུམ་བྱིན་གྱིས་བརླབས་པར་བྱའོ། །ཞེས་དང། སློབ་དཔོན་མི་བསྐྱོད་རྡོ་རྗེའི་འགྲེལ་པ་ལས། གཏོར་མ་གཏོར་བར་འདོད་པས་གཏོང་བའི་རིམ་པ་ཇི་ལྟ་བུ་ཞེན། བཏོད་པའི་རྗེས་ལ་གཏོང་བར་བྱ་བ་ཡིན་ཏེ་
ཞེས་དང། ཡང་དེ་ཉིད་ལས། དེ་ལ་གཏོར་མ་ཙམ་གཏོང་བར་འདོད་པས་ནི་འཁོར་ལོ་དང་ཡིག་འབྲུ་ལ་བརྒྱལ་ཙམ་བྱས་ལ་བཟླས་བརྗོད་བརྒྱ་རྩ་བརྒྱད་ཙམ་བྱས་ནས་བསྟོད་པར་བྱའོ། །ཞེས་དང། བདུད་རྩི་འབྱུང་པའི་ཊཱིཀྐ་ལས་ཀྱང། དེ་ནས་
རང་གི་ལྷག་པའི་ལྷ་རྗེས་སུ་དྲན་ཞིང་བསྲུང་བར་བྱ་བའི་ཕྱིར། དང་པོ་བདག་ཉིད་ལྷའི་རྣལ་འབྱོར་དུ་འཇུག་པ་འམ། ཞེས་པ་སྟེ། དང་པོར་ཞེས་པ་ནི་ཉེ་བར་སྦྱོར་བའི་དུས་གང་ཡང་རུང་བའི་ཐོག་མར་རོ། །ཞེས་དང། ཤཱཀྱ་མིཏྲའི་ཆུག་ཏོར་
རྣམ་བཤད་ལས། དེ་ཡང་དང་པོར་འགྲོ་བའི་དོན་བྱ་བར་དྲན་པར་བྱའོ། །དེའི་འོག་ཏུ་དཀོན་མཆོག་གསུམ་ལ་སྐྱབས་སུ་གསོལ། དེའི་འོག་ཏུ་ཚད་མེད་པ་ཞེས་བྱ་བ་བྱང་ཆུབ་ཏུ་སེམས་བསྐྱེད་དོ། །དེའི་འོག་ཏུ་ཕྱག་རྒྱ་ཆེན་པོ་དྲན་

[029B] །དེ་ནས་ལུས་བསྲུང་བར་བྱའོ། །ཞེས་བྱ་བའི་རིམ་པ་འདི་སྦྱར་བར་བྱའོ། །ཞེས་དང། དེའི་རྩ་བརྒྱལ་བའི་སྡེའི་གཏོར་ཆོག་ལས། དེ་ལ་བསམ་རྒྱུ་ནི། དང་པོར་བདག་ཉིད་ལུས་བསྲུངས་ཤིང་ལྷའི་སྐུ་ཕྱག་རྒྱ་ཆེན་པོ་དྲན་པར་
བསྐྱེད་ལ། ཚད་མེད་པ་བཞིས་བྱང་ཆུབ་མཆོག་ཏུ་སེམས་བསྐྱེད་ལ། དཀོན་མཆོག་གསུམ་ལ་སྐྱབས་སུ་གསོལ་ཞིང། སྙིང་རྗེ་ཆེན་པོས་འགྲོ་བའི་དོན་དྲན་པར་བྱའོ། །ཞེས་དང། རྒྱུད་སྣ་ཚོགས་ལས་བཏུས་པའི་གཏོར་ཆོག་
ལས༑ པདྨའི་ཕྲེང་བ་བླངས་ནས་ནི། །མཁས་པས་བརྒྱ་དང་རྩ་བརྒྱད་བཟླས། །སྔགས་ནི་ཡིག་དྲུག་པ་སྟེ། །དངོས་སུ་འཕགས་པ་སྤྱན་རས་གཟིགས། །ཞེས་པ་ནས། དེ་ནས་ལོ་མ་འབྲས་ཆན་དང། །འོ་མ་དང་ནི་མངར་གསུམ་
གྱིས༑ ༑སྣོད་ནི་ཤིན་ཏུ་བཀད་བྱས་ནས། །ཞེས་དང། དེ་ནས་ཆུ་བོ་དེ་ཉིད་འོ་མར་འབྲུག་པར་བསམ་ལ་དེ་ཉིད་དུ་གཏོར་མདོར་བར་བྱའོ། །ཞེས་གསུངས་སོ། །ལྷ་བསྐྱེད་ཚུལ་ཡང་མཁས་གྲུབ་སྔ་མའི་གསུང་བཞིན་བྱས་ན་
འབྲས་བུ་བཟང་པོ་འབྱིན་པ་ཡིན་ཏེ། གོས་སྔོན་ཅན་གྱི་སྒྲུབ་ཐབས་ལས། མཁས་པའི་རྣ་རྒྱུད་ཐོས་པ་ནི། །འདི་དང་ཕ་རོལ་གཉིས་ཀར་ཡང། །འབྲས་བུ་བཟང་པོ་ངེས་པར་འབྱིན། །ཞེས་གསུངས། སྙིགས་དུས་གསང་
སྔགས་ལ་ནུས་པ་གང་ཡང་མཐོན་པར་སྒྲུབ་ཐབས་སོགས་རྩོམ་པ་སོགས་ནི་ཤིན་ཏུ་སྨད་པས་བརྟག་དབྱད་དགོས་ཏེ། གྲུབ་ཆེན་གྱིས། ལས་ངན་དུས་ཀྱི་ཐམ་ལ། །ནས། གསང་སྔགས་དངོས་གྲུབ་མ་ཐོབ་པར། །སྒྲ་དང་ཚད་མ་ལ་

[030A]༄༅། །བརྟེན་ནས། །བརྒྱལ་འདོད་པའི་དབང་གྱུར་ནས། །གསང་སྔགས་འཁོར་ལོ་རྩོམ་པ་འབྱུང། །དེས་ནི་ཡང་དག་དོན་མི་རྙེད། །ལ་ལ་མུ་སྟེགས་དག་དང་བསྲེ། །དེས་ནི་དམྱལ་བའི་གནས་སུ་འཁྲིད། །
ཅེས་གསུངས་པ་ལྟར་གསང་སྔགས་ཀྱི་དངོས་གྲུབ་གྲུབ་པ་བརྒྱད་དང་ཐ་མའང་ཞི་སོགས་གྲུབ་པ་རབ་ཅིག་ཐོབ་དགོས་པར་སྣང་ཡང། ཕྱོགས་འདིར་ཐམས་ཅད་ཀྱི་ཆོག་སྒྲིགས་བྱེད་པར་སྣང་མོད། ཉེས་པ་ཆེན་པོ་བཤད་བས་
དཔྱོད་ལྔན་གྱིས་བག་ཡོད་པར་འཚལ། སྔོན་དུས་རྗེ་འདུལ་འཛིན་མཁས་གྲུབ་རྗེ་གསུམ་ཁོ་ནས་སྔགས་རྩོམ་པར་མཛད་ལ། མང་པོས་མི་རྩོམ་པར་གནང། དེས་ན་རྒྱས་པར་ལྷ་དྲུག་གིས་བསྐྱེད་པ་ནས། ཤཱཀྱ་མི་ཏྲས་ལྷ་
དྲུག་གིས་སྒོ་ནས་དྲན་པ་བསྐྱེད་དེ། ཞེས་དང། ཆོག་གསུམ་སྐྱེད་དམ་སྐད་ཅིག་དྲན་སྐྱེད་བྱ་སྟེ། གོས་སྔོན་ཅན་གྱི་གཟུངས་ཆོག་ངག་དབང་གྲགས་པས་མཛད་པ་ལས། ཆོག་གསུམ་བམ་སྐད་ཅིག་མར། །རབ་འདོད་ལྷ་རྣམས་བསྐྱེད་
བྱས་ལ། །ཞེས་དང། གྲུབ་ཆེན་བྷ་བའི་གཏོར་མ་སྣ་ཚོགས་ཀྱི་ཆོག་ལས། ཆོག་གསུམ་བསྐྱེད་པའམ་ཆུང་དུ་སྐད་ཅིག་གིས་ལྷར་བསྐྱེད་ལ་ཞེས་གསུངས་སོ། །གཏོར་མའི་སྣོད་དང་གཏོར་མ་གཉིས་བསྐྱེད་ཆོག་གི་བྱིན་རླབས་
དགོས་ཏེ། སྐྱེད་ཆོག་མེད་པར་བྱིན་གྱིས་རློབས་པའི་ཏིང་ངེ་འཛིན་མཚང་བའི་ཕྱིར། གྲུབ་ཆེན་གྱིས། གཏོར་མ་ལ་སོགས་ལས་རྣམས་ལ། །ཏིང་འཛིན་ལ་སོགས་འཇུག་ཐབས་ལྔ། །མན་ངག་ཅན་གྱིས་ཤེས་པར་བྱ། །ཞེས་

[030B] དེ་ཡང་རྒྱ་བོད་མཁས་པའི་ཕྱག་ལེན་ལྟར་ཆོག་བྱེད་ན། དེ་ལ་དུས་ནི། གཟུངས་ལས་རྟག་ཏུ་སྔ་དྲོའི་དུས་སམ་ཡང་ན་དུས་ཐམས་
ཅད་དུ་བྱས་ཀྱང་བར་ཆད་དུ་འགྱུར་བ་མེད་དོ། །ཞེས་གསུངས་པས་སྡ་དྲོའམ་དུས་གང་རུང་ལ། གང་ཟག་ནི། གཟུངས་ལས་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཚེ་རིང་བར་འདོད་དམ། བསོད་ནམས་ཆེ་ཞིང་འཕེལ་བ་དང་
སྦྱིན་པའི་ཕར་ཕྱིན་ཡོངས་སུ་རྫོགས་པར་བྱེད་པར་འདོད་ན་ནི་ཞེས་གསུངས་པ་ལྟར་དང་ལྡན་ཕོ་མོ་ཡན་ཆད་དགོས། འགྲོ་བཟང་ཆུ་གཏོར་ལས། སྐྱབས་འགྲོ་སེམས་བསྐྱེད་བྱས། བདག་ཕྱག་ན་རྡོ་རྗེར་ཝ་ལ་གྱིས་
བསྒོམས་ལ། ལུས་ངག་ཡིད་གསུམ་བྱིན་གྱིས་བརླབས། ཞེས་དང། ཇོ་བོ་ལྟ་གཅིག་གི་ཆུ་གཏོར་ལས། རང་དང་པོར་སྒྲུབ་ཐབས་ལས་འབྱུང་བ་ལྟར་ལྷའི་རྣམ་འབྱོར་དུ་བྱས་ལ་ལུས་ངག་ཡིད་གསུམ་བྱིན་གྱིས་བརླབ་པར་
བྱའོ༑ ༑ཞེས་དང། རྒྱལ་སྡེས་ཀྱང། དང་པོར་བདག་ཉིད་ལུས་བསྲུང་ཞིང། ལྷ་ཡི་ཕྱག་རྒྱ་ཆེན་པོ་དྲན་པ་བསྐྱེད་ཅེས་གསུངས་པས། ལྷ་གང་རུང་དུ་ཀྲོང་བསྐྱེད་སྒོ་གསུམ་བརླབས་པ་བྱས་ལ། ཡི་གེ་གསུམ་ཀྱིས་སྔགས་པའི་ཆུས་
སྦྱི་རྒྱུད་ལས། རིགས་ཀུན་ལ་ནི་བདུད་རྩི་འཁྱིལ། །ཞེས་གསུངས་པ་ལྟར། ཨོཾ་འྫྲ་ཨ་མྲྀ་ཏས་བསངས། སྭ་བྷཱ་ཝས་ཆུ་གཏོར་སྣོད་བཅས་སྟོང་བར་སྦྱངས། སྟོང་པའི་དང་ལས་བཧུཾ་ལས་གཏོར་མའི་སྣོད་རིན་པོ་ཆའི་ཁང་བུ་བརྩེགས་པ་རིའི་

[031A]༄༅། །རྒྱལ་པོ་རི་རབ་ཀྱི་ཚད་དང་མཉམ་པ་ཡངས་ཤིང་རྒྱ་ཆེ་བའི་ནང་དུ་ཡི་གེ་བཾ་ལྗང་ཁུ་ལས་བདུད་རྩིའི་རང་བཞིན་དང་སྨན་སྣ་ཚོགས་ལས་གྲུབ་པའི་ལྗོན་ཤིང་ལོ་མ་དང་ཡལ་ག་བཟང་ལ་རྒྱས་པ་མེ་ཏོག་དང་འབྲས་
བུ་ཕུན་སུམ་ཚོགས་པ་ལྷའི་དཔག་བསམ་ལྗོན་པ་དང་རིན་པོ་ཆེ་སྣ་ཚོགས་ལས་གྲུབ་པའི་གཏེར་གྱི་བུམ་པ་དང་དར་ལ་སོགས་པའི་གོས་སྣ་ཚོགས་དང་བཞོན་པ་དང་རྒྱན་སྣ་ཚོགས་ཏེ་འདོད་པའི་ཡོན་ཏན་ལྔས་བརྒྱན་པ་
དབང་པོ་དྲུག་གི་སྤྱོད་ཡུལ་དུ་འཚམ་ཞིང་ཚིམ་པར་བྱེད་པ་འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཞུང་པོ་བསམ་གྱིས་མི་ཁྱབ་པ་འཁོར་བའི་མཐས་གཏུག་གི་བར་དུ་འབྱུང་ཞིང་རྒྱས་པར་
གྱུར་ཅིག། རྒྱས་པར་ན་སྔགས་དྲུག་ཕྱག་རྒྱ་དྲུག་གམ་ཡང་ན་འགྲོ་བཟང་དང་ཇོ་ལུགས་ལྟར། གཏོར་སྣོད་སོ་སོའི་སྟེང་དུ་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་དེ་དག་ལས་འོད་ཟེར་འཕྲོས། སངས་རྒྱས་བྱང་སེམས་དཔའ་པོ་མཁའ་
འགྲོ་ཐམས་ཅད་ཀྱི་ཐུགས་ཀ་ནས་བདུད་རྩི་བཀུག་པ་དང་རོ་གཅིག་བྱས་པ་རིམ་པ་བཞིན་ཐིམ་པས་ཧཱུཾ་གིས་སྐྱོན་སྦྱངས་ཤིང་དག་པ་ཤེལ་ལྟ་བུ་དང། ཨཱ་ས་བདུད་རྩིར་བྱས། ཨོཾ་གྱིས་ནམ་མཁའ་ཁྱབ་པར་སྤེལ་ཞིང་མི་ཟད་
པར་བྱིན་གྱིས་བརླབས། པར་བསམ། ཨོཾ་ཨཱ་ཧཱུཾ། ལན་གསུམ་བརྗོད་ལ། ཀླུ་སྒྲུབ་ཀྱི་གཏོར་མ་སྣ་ཚོགས་ལས། སྔགས་ཀྱི་སྒོ་ནས་སྦྱངས་བྱ་ཞིང། །བྱིན་གྱིས་ཀྱང་ནི་བརླབ་པར་བྱ། །ཨོཾ་དང་ཡི་གེ་ཨཱ་དང་ནི། །དབུས་སུ་ཡི་གེ་ཧཱུཾ་ཉིད་དོ། །ཞེས་དང། གྲུབ་ཆེན་བྷ་ལིཾ་ཏ་

[031B] ཡེ་ཤེས་བདུད་རྩི་སངས་རྒྱས་སོགས། །འབད་པས་དེ་ཉིད་ཐིམ་པར་བསམ། །སྐུ་གསུང་ཐུགས་ཀྱིས་བྱིན་རླབས་བྱ། །ཞེས་བ་ལྟ་བུའོ། །དེ་ནས་མཆོད་སྦྱིན་ཡིན་པས་སྤྱན་མི་འདྲེན་པའམ། འབྱུང་གཏོར་ལུགས་ཀྱི་སྤྱན་འདྲེན་ན། ཇོ་བོ་དང་འགྲོ་བཟང་ལུགས་ལྟ་
རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས་བླ་མ་ཡི་དམ་སངས་རྒྱས་བྱང་སེམས་ལ་སོགས་རིགས་དྲུག་གདོན་བགེགས་ཐམས་ཅད་སྤྱན་དྲངས། པདྨ་ཀ་མ་ལ་ཡེ་སྟྭཾ། ཞེས་བརྗོད་པས། མདུན་ཀྱི་ནམ་མཁར་པདྨའི་གདན་སོ་སོ་ལ་བཞུགས་
བར་བསམ། བརྒྱ་རྩ་བྱེད་ན་སྣོད་ལྔར་རིལ་བུའམ་བཅད་ཁམ་གཉིས་རེ་བཤམས་པ་བཅུ་ལས་དང་པོ་ལ། དེ་ཡང་ཏིང་ངེ་འཛིན་སྔགས་དང་ཕྱག་རྒྱ་དང་རྫས་དང། བསྔོ་པའི་ཚིགས་བཅད་ལྔ་ཚང་དགོས་པར་བཤད་དེ། གྲུབ་ཆེན་ཀྱིས། གཏོར་མ་ལ་སོགས་ལས་རྣམས་ལ། །ཏིང་
འཛིན་ལ་སོགས་འཇུག་ཐབས་ལྡན། །མན་ངག་ཅན་གྱིས་ཤེས་བར་བྱ། །ཞེས་གསུངས་པའི་བསྐྱེད་ཚུལ་བཤད་ཟིན་པ་ལྟར་ཡིན་ལ། བསྐྱེད་དུས་གཏོང་དུས་ལག་པ་གཡས་མཆོག་སྦྱིན་གྱི་ཕྱག་རྒྱ་བྱས་བ་སྣོད་ཀྱི་སྟེང་དུ་བཞག་སྟེ་སྔགས་དང་ཏིང་ངེ་འཛིན་བྱེད་དགོས་ཏེ། གཟུངས་
ལས༑ ལག་པ་གཡས་པ་སྣོད་ཀྱི་སྟེང་དུ་བཞག་ལ་གཟུངས་འདིས། ཞེས་དང། གྲུབ་ཆེན་བྷ་ཝས། དེ་ནས་ལག་པ་གཡས་པ་ནི། །མཆོག་སྦྱིན་བྱས་པས་ལག་མཐིལ་དུ། བྲིཾ་ལས་དཔག་བསམ་ལྗོན་ཤིང་བསམ། །དེ་ཡི་ཡལ་གའི་གསེབ་ཏུ་ནི། །བཾ་ལས་བདུད་རྩིའི་བུས་
པ་བསམ། །དེ་ཡི་བདུད་རྩིའི་མི་རྒྱུན། །ལག་མཐིལ་བུ་ནི་བབས་ནས་ཀྱང། །གཏོར་མའི་ནང་དུ་འདྲེས་པར་བསམ། །ཞེས་གསུངས་པ་ལྟར་བསམ་པ་ལ། དེ་ནས། ཨོཾ་ཨཱ་ཧཱུཾ། ལན་གསུམ་བརྗོད་དེ་སོ་སོར་འབུལ་ཞིང། དེ་ནས། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་

[032A]༄༅། །ཏི་ཨོཾ་སྨྦྷ་ར་སམྦྷ་ར་ཧཱུཾ། བདུན་ནམ་ཉེར་གཅིག་བརྗོད་པས། མགྲོན་རྣམས་ཕན་ཚུན་འགྲས་མེད་ཅིང་འབྱོར་པ་ཕུན་སུམ་ཚོགས་པར་བསམ། ཨོཾ་རུ་རུ་སྤུ་རུ་ཛྭ་ལ་ཏི་ཥྠ་སིདྡྷི་ལོ་ཙ་ནི་སརྦ་ཨརྠ་ས་དྷ་ན་ཡེ་སཱ་ཧཱ། བདུན་བརྗོད་ལ། ཅི་འདོད་
འབྱུང་ཞིང་སྤྱན་སྔར་མཛེས་ཤིང་དགའ་བ་དང་མི་སྐྱེ་བའི་ཆོས་ལ་བཟོད་པ་ཐོབ་པར་བསམ། སྔགས་སྔ་མ་གཅིག་པུ་བརྗོད་པས་ཀྱང་ཆོག་མོད། ཇོ་བོ་དང་འགྲོ་བཟང་ལུགས་ལྟར་བྱས། མཚན་བཞི་བརྗོད་པ་རུང། ཕུན་ཚོགས་དཔལ་འབྱོར་ཀུན་ལྡན་མཆོད་སྦྱིན་འདི།།
མཆོད་གནས་བླ་མ་ཡི་དམ་དཀོན་མཆོག་དང། །སངས་རྒྱས་བྱང་སེམས་ཀུན་གྱི་ཕོ་བྲང་དུ། །མཁོ་དགུའི་མཆོད་སྤྲིན་ནམ་མཁའ་འགེངས་པར་འབུལ། །དཀོན་མཆོག་གསུམ་དང་མི་འབྲལ་ཐོས་བསམ་སྒོམ། །རབ་རྫོགས་སངས་རྒྱས་
མྱུར་དུ་ཐོབ་གྱུར་ཅིག། །ཅེས་བརྗོད་ལ་བཅུ་ཚན་དང་པོ་གཤེགས་ཤིང་སེ་གོལ་གསུམ་གདབ་དགོས་ཏེ། གཟུངས་ལས། བྱིན་གྱིས་བརླབས་པའི་འོག་ཏུ་སེ་གོལ་ལན་གསུམ་བྱས་གཏོར་མའི་སྣོད་བླངས་ཏེ་ལག་པ་བརྐྱང་ནས་ས་གཙང་མར་བླུགས་པར་བྱའོ། །ཞེས་སོ། །བཅུ་ཚན་
གཉིས་པ་སྔར་ལྟར་བཤམས་ལ། ཨ་མྲྀ་ཏས་བསངས། སྭ་བྷཱ་ཝ་ས་སྦྱངས། སྟོང་པའི་ངང་ལས་བྷཱུཾ་ལས་གཏོར་སྣོད་རིན་པོ་ཆེའི་སྣོད་ཁང་བུ་བརྩེགས་པ་རི་རབ་ཀྱི་ཚང་ཙམ་དུ་གྱུར། པར་བསམ། དེ་དག་གི་ནང་དུ་བཾ་ལྗང་ཁུ་ལས་བདུད་རྩིའི་
རང་བཞིན་སྨན་གྱི་ལྗོན་ཤིང་ལོ་མ་དང་ཡལ་ག་བཟང་ལ་རྒྱས་པ་མེ་ཏོག་དང་འབྲས་བུ་ཕུན་སུམ་ཚོགས་པ་ལྷའི་དཔག་བསམ་ལྗོན་པ་གཏེར་གྱི་བུམ་པ་དང་དར་གོས་སྣ་ཚོགས་བཞོན་པ་རྒྱན་ཆ་སྣ་ཚོགས་པ་འདོད་པའི་ཡོན་

[032B]རྒྱུས་པར་སྔགས་དང་ཕྱག་རྒྱུ་དྲུག་གམ། ཨོཾ་ཨཱ་ཀ་རོ་མི་ཁཾ་སརྦ་དྷ་རྨཱ་ནཾ་ཨཱཏྱ་
ནུ་ཏྤ་ནྣ་ཏོ་ད་ཨོཾ་ཨཱ་ཧཱུཾ། ལན་གསུམ་དང། ཨོཾ་ཨཱ་ཧཱུཾ། ལན་གསུམ་བརྗོད་ལ་བྱིན་གྱིས་བརླབས། བསྡུན་ཡི་གེ་གསུམ་བརྗོད་ལ་འབུལ་ཞིང། ནམ་སརྦ་ཏ་ཐཱ་ག་ཏ་ཨཱ་ཝ་ལོ་ཀི་ཏི་ཨོཾ་སམྦྷ་རས་མྦྷ་ར་ཧཱུཾ། བདུན་ནམ་མ་ཉེར་གཅིག་བརྗོད། ཕུན་ཚོགས་དཔལ་
འབྱོར་ཀུན་ལྡན་མཆོད་སྦྱིན་འདི། །མྱུར་མཛད་མགོན་པོ་འཁོར་བཅས་ཆོས་ཀྱི་རྒྱལ། །ཕྱི་ནང་གསང་གསུམ་རྣམ་སྲས་གུར་ཞལ་དང། །ཕྱག་བཞི་དམག་ཟོར་དྲེགས་པ་ལྕམ་སྲིད་དང། །གཙང་རིས་མགོན་པོ་དཔའ་པོ་མཁའ་
འགྲོའི་ཚོགས། །མཆོད་གནས་ཆོས་སྐྱོང་ཁྱེད་རྣམས་ཕོ་བྲང་དུ། །མཁོ་དགུའི་མཆོག་སྤྲིན་ནམ་མཁའ་ཁྱབ་པར་འབུལ། །འཕྲིན་ལས་བཞི་སྒྲུབས་ཐུབ་བསྟན་རྒྱས་པར་མཛོད། །གསུམ་པ་བསད་སྦྱད་བསྐྱེད་པའི་སྔགས་ཏིང་ངེ་འཛིན་རྣམས་འདྲ་
ཨོཾ་ཨཱ་ཧཱུཾ། ལན་གསུམ་དང། སྨྦྷ་ར་བདུན་བརྗོད། ཕུན་ཚོགས་དཔལ་འབྱོར་ཀུན་ལྡན་མཆོད་སྦྱིན་འདི། །མེས་སྦྱིན་ཨ་གུར་གཡོག་འདོར་ཁྱུར་མིད་དང། །སྣག་ཚ་ཡང་དག་ཤེས་དང་མདུན་དབང་དང། །གནས་འཇོག་གོ་ཏཾ་སྐལ་ལྡན་ཤིང་
རྟ་སོགས། །རིག་འཛིན་སར་གནས་དམོད་དང་བདེན་ཚིག་གྲུབ། །ལྷ་མིའི་དྲང་སྲོང་མཆོག་རྣམས་ཕོ་བྲང་དུ། །འདོད་དགུའི་མཆོད་སྤྲིན་ནམ་མཁའ་ཁྱབ་པར་འབུལ། །བསྟན་པ་རྒྱས་ཤིང་འགྲོ་བའི་ཕན་བདེ་འཕེལ། །བསམ་དོན་ཡིད་བཞིན་

[033A]༄༅། །འགྲུབ་པའི་སྨོན་ལམ་མཛོད། །བཞི་པར་བསད་སྦྱང་བསྐྱེད་སོགས་འདྲ། སྨྦྷ་ར་བདུན་བརྗོད། དཔལ་འབྱོར་འདོད་དགུ་ཀུན་ལྡན་མཆོད་སྦྱིན་འདི། །རྣམ་མང་ཐོས་སྲས་ཛམ་ལྷ་ནོར་རྒྱུན་མ། །གནོད་སྦྱིན་ནོར་ལྷ་ཀུན་དང་ལྷན་
སྐྱེས་ལྷ། །འཚོ་ཞིང་བསྲུང་བ་ཁྱེད་རྣམས་ཕོ་བྲང་དུ། །འདོད་དགུའི་མཆོད་སྤྲིན་ནམ་མཁའ་ཁྱབ་པར་འབུལ། །རྣལ་འབྱོར་བདག་ཅག་འཁོར་དང་བཅས་པ་རྣམས། །ལོག་པས་འཚོ་མིན་ཆོས་མཐུན་འཚོ་བས་ངོམས། །གང་བསམ་
ཆོས་བཞིན་འགྲུབ་པའི་འཕྲིན་ལས་མཛོད། །ལྔ་བསད་སྦྱད་བསྐྱེད་པའི་སྔགས་ཕྱག་རྒྱ་སོགས་འདྲ། སམྦྷ་ར་བདུན་བརྗོད། དེ་བཞིན་གཤེགས་པ་རྒྱལ་པ་རིན་ཆེན་མང་ལ་ཕྱག་འཚལ་ལོ། །ཞེས་བརྗོད་པས་མགྲོན་ཐམས་ཅད་ཀྱི་སེ་སྣའི་ཉེས་བ་བཅོམ་
བསོད་ནམས་ཡོངས་སུ་རྫོགས་པར་བསམ། དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །ཞེས་བརྗོད་པས་མགྲོན་ཐམས་ཅད་ཀྱི་གཟུགས་ངན་པ་སྤངས་ནས་གཟུགས་ཕུན་སུམ་ཚོགས་པར་གྱུར། དེ་བཞིན་གཤེགས་པ་སྐུ་འབྱམས་ཀླས་ལ་
ཕྱག་འཚལ་ལོ། །ཞེས་བརྗོད་པས་མགྲོན་ཐམས་ཅད་ཀྱི་བཀྲེས་སྐོམ་ཐམས་ཅད་སངས་ཤིང་ངོམས་ལ་སྦྱིན་པ་བཞིན་དུ་ཐོབ་པར་གྱུར། དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །ཞེས་བརྗོད་པས་འགྲོན་ཐམས་ཅད་འཇིགས་པ་དང་
བྲལ་ཞིང་ཕན་ཚུན་ཞི་བ་དང་བྱམས་པར་གྱུར་པར་བསམ། འདོད་དགུའི་དཔལ་འབྱོར་ཀུན་ལྡན་མཆོད་སྦྱིན་འདི། །ས་ཡི་ལྷ་མོ་བསྟན་མ་འཁོར་བཅས་སོགས། །སྟོང་གསུམ་གནས་བདག་གཞི་བདག་ཐམས་ཅད་དང། །ཚེ་རིང་མཆེད་ལྔ་

[033B] །གངས་ཅན་གནས་པ་ཀུན་དང་ཡུལ་ཕྱོགས་འདིའི། །ཡུལ་ལྷ་གཞི་བདག་སོ་སོའི་འདོད་པ་ཀུན། །ཚིམ་བྱེད་མཆོད་སྦྱིན་ནམ་མཁའ་པར་འབྲུལ། །བདག་ཅག་ཡོན་མཆོད་འཁོར་
བཅས་ཐམས་ཅད་ཀྱི། །ལས་དང་བྱ་བར་ཀོ་ལོང་ཕྲག་དོག་སོགས། །མ་བྱེད་མཐུན་རྐྱེན་ཡིད་བཞིན་འགྲུབ་པར་མཛོད། །དྲུག་པ་བསང་སྦྱང་བསྐྱེད་རླབས་སྔགས་ཕྱག་རྒྱ་མཚན་བརྗོད་པ་རྣམས་འདི་མན་ཀུན་འདྲའོ། །ཕུན་ཚོགས་འདོད་གུ་ཀུན་
ལྡན་མཆོད་སྦྱིན་འདི། །རྟ་བདག་བརྒྱད་དང་སྡེ་དཔོན་སུམ་ཅུ་དང། །འཕྲོག་མ་བུ་བཅས་ལ་སོགས་མི་མ་ཡིན། །ཀུན་གྱི་གནས་སུ་འདོད་དགུའི་སྤྲིན་ཚོགས་སྟེར། །བསྟན་འགྲོ་སྐྱོང་དང་བདག་ཅག་ཆོས་སྒྲུབ་པའི། །
འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །བདུན་པ་བསྐྱེད་རླབས་སོགས་འདྲ། ཕུན་ཚོགས་འདོད་དགུ་ཀུན་ཚང་མཆོད་སྦྱིན་འདི། །བགེགས་རིགས་སྟོང་ཕྲག་བརྒྱད་ཅུ་གདོན་གྱི་རིགས། །སུམ་བརྒྱ་དྲུག་ཅུ་བྱིས་པའི་གདོན་
བཅོ་ལྔ། །སྟེང་འོག་བར་གསུམ་གདོན་བགེགས་ཀུན་ལ་སྟེར། །ཚིམ་ནས་ནད་ཡམས་འཁྲུགས་པ་མུ་གེ་དང། །སད་སེར་ཐན་པ་མ་གཏོང་འགྲོ་བ་རྣམས། །མར་ཤེས་ཕན་བདེའི་བསམ་སྦྱོར་བསྟེན་གྱུར་ཅིག། བརྒྱད་པ་བསྐྱེད་
རླབས་སོགས་འདྲ། ཕུན་ཚོགས་འདོད་དགུ་ཀུན་འབྱུང་མཆོད་སྦྱིན་འདི། །འགྲོ་དྲུག་ལམ་རྒྱུད་ལྔ་དང་སྐྱེ་གནས་བཞི། །ཁམས་གསུམ་ས་དགུས་བསྡུས་པའི་མཁའ་ཁྱབ་འགྲོ། །རང་རང་འདོད་དགུའི་སྤྲིན་གྱིས་ཚིམ་གྱུར་ནས། །དེས་འབྱུང་

[034A]༄༅། །ཡང་དག་ལྟ་དང་བྱང་ཆུབ་སེམས། །དགེ་བཅུ་ཕ་རོལ་ཕྱིན་དྲུག་ལེགས་སྤྱད་ནས། །བླ་མེད་བྱང་ཆུབ་མྱུར་དུ་ཐོབ་གྱུར་ཅིག་དགུ་པ་བསྐྱེད་རླབས་སོགས་འདྲ། ཕུན་ཚོགས་འདོད་དགུ་ཀུན་འབྱུང་མཆོད་སྦྱིན་འདི། །ཡི་
དྲགས་ཕྱི་ནང་ཟས་སྐོམ་སྒྲིབ་པ་ཅན། །ཝ་བ་ཅན་དང་མེ་ལྕེའི་འཁོར་ལོ་ཅན། །ལ་སོགས་བྱིངས་ན་གནས་དང་ཁོ་འཐོར་བའི། །ཡི་དྭགས་ཀུན་གྱི་གནས་སུ་འདོད་དགུའི་ཆར། །ཕུན་ཚོགས་སྤྲིན་དཀྲིགས་དབང་པོ་དྲུག་
ཚིམ་སྟེ། །བཀྲེས་སྐོམ་སྡུག་བསྔལ་སྡིག་སྒྲིབ་ཀུན་བྱང་ནས། །ནམ་མཁའི་མཛོད་ཐོབ་སངས་རྒྱས་མྱུར་ཐོབ་ཤོག་བཅུ་བ་བསང་བསྐྱེད་རླབས་སོགས་འདྲ། ཕུན་ཚོགས་འདོད་དགུ་ཀུན་ལྡན་མཆོད་སྦྱིན་འདི། །ཐོག་མ་མེད་ནས་ད་
པར་བསད་པ་དང། །བཅིང་བརྡེག་ཕྲོག་བརྡུང་ལ་སོགས་སྣ་ཚོགས་པའི། །ལན་ཆགས་ཤ་མཁོན་བུ་ལོན་ཆགས་རྣམས་ལ། །མཁོ་དགུའི་འབྱོར་པས་རབ་ངོམས་ལན་ཆགས་དང། །ཤ་མཁོན་ཀུན་དག་བུ་ལོན་ཁྱེར་
གྱུར་ནས། །མྱུར་དུ་རྫོགས་པའི་སངས་རྒྱས་ཐོབ་པར་ཤེག་བཅུ་གཅིག་པ་བསད་སྦྱད་བསྐྱེད་རླབས་མཚན་བཞི་བརྗོད་པའི་དམིགས་པ་གོང་དང་འདྲ། ཕུན་ཚོགས་འདོད་དགུ་ཀུན་ཚང་མཆོད་སྦྱིན་འདི། །གློ་བུར་ལྷགས་ཤིང་སྐལ་བ་ཆད་
པ་དང། །ཁས་ཞན་དབང་ཆུང་གྱུར་དང་ལྷག་མ་ལ། །རི་བའི་མགྲོན་རྣམས་ཀུན་གྱི་ཁང་ཁྱིམ་ཀུན། །ཡིད་ལ་འདོད་པའི་མཁོ་དགུས་རབ་བཀང་སྟེ། །ཚིམ་ཞིང་ངོམས་ནས་རེ་བཀུན་ཐོབ་སྟེ། །ཆགས་སྔད་མི་

[034B] །བྱང་ཆུབ་སེམས་དང་སྲིད་པ་དྲུང་འབྱིན་པའི། །ཕར་ཕྱིན་དྲུག་དང་ཤེས་རབ་ཕར་ཕྱིན་གྱིས། །སྐུ་གསུམ་གོ་འཕང་མངོན་དུ་འགྱུར་པར་ཤོག་བདག་གི་བསམ་པའི་སྟོབས་དང་
ནི༑ ༑དེ་བཞིན་གཤེགས་པའི་སྦྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །དཀོན་མཆོག་གསུམ་ལ་མཆོད་པ་དང། །འགྲོ་དྲུག་རྣམས་ལ་སྦྱིན་པའི་ཕྱིར། །དོན་རྣམས་གང་དག་བསམ་པ་ཀུན་
འཇིག་རྟེན་ཁམས་རྣམས་མ་ལུས་པར། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་དེ་ནས། དཀོན་མཆོག་མཆོད་པས་མཉེས་གྱུར་ཅིག་དམ་ཅན་ཐུགས་དམ་བསྐང་གྱུར་ཅིག་རིགས་
དྲུག་འདོད་པ་ཚིམ་གྱུར་ཅིག་ལན་ཆགས་བུ་ལོན་འཁོར་གྱུར་ཅིག་ཆོས་རྣམས་ཐམས་ཅད་རྒྱུ་ལས་བྱུང། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལས་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་
གསུངས། །སྡིག་པ་ཅི་ཡང་མི་བྱ་ཞིང། །དགེ་འཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །སྐར་མ་རབ་རིབ་མར་མེ་དང། །སོགས་བརྗོད། དེ་ལྟར་འཇིག་རྟེན་པ་
རྣམས་ཟང་ཟིང་གིས་རྒྱུད་ཚིམ། ཆོས་ཀྱི་སྦྱིན་པས་རྒྱུད་གྲོལ་ནས་རང་རང་སོ་སོའི་གནས་སུ་གཤེགས་པར་གྱུར། དགེ་པ་འདི་ཡིས་སྐྱེ་བོ་ཀུན། །སོགས་དང། སྦྱིན་པ་རྒྱ་ཆེན་གྱུར་པ་འདི་ཡི་མཐུས། །འགྲོ་བའི་ནང་

[035A]༄༅། །ནས་རང་བྱུང་སངས་རྒྱས་ཏེ། །སྔོན་གྱི་རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་བོའི་ཚོགས་རྣམས་སྦྱིན་པས་གྲོལ་གྱུར་ཅིག་འཇམ་དཔལ་དཔའ་བོ་སོགས་བརྗོད་པར་བྱའོ། །མཆོད་སྦྱིན་ལུགས་
ལ་གཤེགས་གསོལ་མི་དགོས་ལ། མགྲོན་སྤྱན་དྲངས་ན། བཛྲས་ཏྭ་ཧཱུཾ། ཨོཾ་ཨཱ་བཛྲ་མའུ་ས་གཤེགས་པ་སོགས་ཤེས་པར་བྱའོ། །སྨྲས་པ། ཚོགས་ཆུང་ཐབས་ཀྱིས་མཐའ་ཡས་ཚོགས་གཉིས་གཏེར། །སྐྱེ་དགུའི་རེ་སྐོང་ཡིད་བཞིན་དབང་གི་
རྒྱལ༑ ༑ཕན་བདེའི་ཆར་གྱིས་འཇིག་རྟེན་འགེངས་མཛད་པའི། །ཕྱི་ནང་གསང་བའི་ཆུ་གཏོར་འདི་རྨད་བྱུང། །འདི་ནི་དན་འགྲོའི་སྐྱེ་སྒོ་གཅོད་བྱེད་དང། །ཐར་བའི་སྒོ་འབྱེད་རྣམ་མཁྱེན་བདེ་ལམ་དང། །སྐལ་ལྡན་ཀླུ་དབང་
འགྲང་ཡས་རོལ་པའི་གནས། །ལྷ་མིའི་རེ་སྐོང་དཔག་བསམ་རྐང་འཐུང་ཡིན། །ཐབས་ཆེན་ལམ་མྱུར་ཚོགས་ཆུང་བྱ་སླའི་ཆོས། །དོན་གཉིས་མྱུར་ལམ་བསྟེན་ཞིག་རྒྱལ་པའི་གསུངས། །མཁས་གྲུབ་དཔག་མེད་གཤེགས་
ཤིང་གཤེགས་འགྱུར་བའི། །བྱང་ཆུབ་གཞུང་ལམ་ཆེན་པོར་ད་ཞུགས་ཀྱེ། །འདིར་འབད་དགེ་བ་གང་བསགས་དེ་དག་ཀུན། །ཚེ་རབས་མང་པོར་མར་གྱུར་འགྲོ་རྣམས་ཀྱིས། །ཚོགས་གཉིས་མཐར་ཕྱིན་དོན་གཉིས་ཀུན་
འགྲུབ་པའི། །རྫོགས་པའི་སངས་རྒྱས་མྱུར་དུ་ཐོབ་གྱུར་ཅིག་ཅེས་ཆུ་གཏོར་རྣམ་བཤད་རྒྱལ་བའི་བདེ་ལམ་གཞུང་དོན་རབ་གསལ་འདི་ནི་དོན་གཉེར་ཅན་གྱི་གཞུང་ལུགས་དུ་མ་ལ་བློ་གྲོས་ཀྱི་རོལ་པ་བརྒྱད་འགྱེད་པའི་དཀའ་རམ་དུ་མས་ཡང་ཡང་བསྐུལ་ཞིང། ཉེ་ཆར་རང་

[035B] ཕྱག་ལེན་རེ་གཉིས་ལ་དོགས་གཅོད་གཏོར་མའི་མིང་དོན་རབ་དབྱེ་ཚོག་སོགས་གསལ་བར་བྱས་ཏེ་མདོ་རྒྱུད་དམ་པའི་མན་
དག་འཛིན་པའི་མང་ཐོས་ལ་འཇམ་དབྱངས་བཞད་པའི་རྡོ་རྗེས་སྦྱར་བ་འདིས་སྐྱེ་འགྲོ་ཐམས་ཅད་ལ་ཕན་ཐོགས་པར་གྱུར་ཅིག། །



﻿   ༈   
རྣམ་ཀུན་མཁྱེན་བརྩེའི་རང་གཟུགས་བླ་མ་དགེ་སློང་ལགས་རིན་པོ་ཆེའི་ཞབས་དྲུང་དུ། གུས་པས་ཞུ་བ། དགེ་སློང་བསྟན་འཛིན་མདུན་རྙེད་པར་དཀའ་བའི་བདུད་རྩི་ཁྲུས་ཆབ་གསང་སྣ་ཁ་བཏགས་རིན་འཁོར་
བཅས་སྩལ་འབྱོར་བཀའ་དྲིན་མཆོག་ཏུ་ཆེ་ཆེ་ལགས་པ་ལྟར་བཞེད་པ་འགྲུབ་ཕྱིར་མཆོག་གསུམ་ལ་གསོལ་འདེབས་གང་དྲག་ཞུ་བ་ལགས་ཤིང། བཀའ་འདྲི་ཇི་གནང་སྐོར། བྲུལ་གཏོར་གྱི་ལོངས་སྐུའི་
མགྲོན་ལ་མཆོད་འབུལ་གྱི་ཕྱག་རྒྱར་སྔོན་ཆད་དོགས་པ་ཙམ་ཡང་མ་ཤར་བར་ཆུ་བབས་སུ་བྱ་རྒྱུད་ནང་ལྟར་བྱེད་མུས་ཡིན་ཀྱང། ཇི་གསུང་ལྟར་གཏོར་མའི་སྐབས་སྣོད་ཐོད་པ་དང། བཅུད་ཤ་ལྔ་དང་བདུད་
རྩི་ལྔ་བླ་མེད་ལྟར་འབྱུང་བ་ལ་དཔགས་ན། མཆོད་པའི་ཕྱག་རྒྱའང། བླ་མེད་ལྟར་བྱས་ན་ལེགས་པར་མངོན་ཞིང། མདོ་ཕྱོགས་དང་རྒྱུད་སྡེ་འོག་མ་འོག་མའི་ཉམས་ལེན་ཕལ་ཆེར་སྔགས་ཕྱོགས་དང་རྒྱུད་སྡེ་

[026B] ཐུན་མོང་བར་གསུངས་པས་བྱ་རྒྱུད་ཀྱི་ཕྱག་རྒྱ་བྱས་པར་ཡང་འགལ་བ་མང་འདྲ་སྙམ་པ་ལགས། པཎ་ཆེན་ཆོས་ཀྱི་རྒྱལ་པོ་ཉིད་ཀྱིས། ཝ་རུ་ཎ་དེའི་བཀའ་སྡོད་ཡིན་པས་ཐོག་མཐར་གཏོར་མ་
འབུལ་བ། ཕྱིས་ནས་དམ་པ་འགས་མཛད་ཅིང། ཞེས་དང། ལྔ་པ་ཝ་རུ་ཎ་ལ་འབུལ་འདོད་ན། ཞེས་གསུངས་པ་ལྟར། བྲུལ་གཏོར་གཏོར་རེས་ཀྱིས། ཝ་རུ་ཎ་ཝ་གཏོར་མ་འབུལ་དགོས་པའི་ངེས་པ་མེད་པར་
མངོན་ཡང། རྒྱལ་མཆོག་ལྔ་པ་སོགས་ཀྱིས། དཀར་ཆ་བཞིའི་ནང་གི་ཀླུ་གཏོར་ཐེབས་དང་མ་བསྟུན་པར་བཏང་ཆོག་པ་དམིགས་བསལ་གྱིས་གསུངས་པ་དང། ཆག་མེད་དུ་གཏོང་དགོས་པའི་གཏོར་མ་བརྒྱ་
རྩ་སོགས་ཀྱི་མགྲོན་གྲས་སུའང་ཀླུ་ཕལ་ཆེད་འབྱུང་བར་དོན་གྱིས་ཐོབ་པ་ལ་བརྟགས་ན་ཀླུ་ཐེབས་དང་མ་བསྟན་པར་ཝ་རུ་ཎ་ལ་གཏོར་མ་ཕུལ་བར་འགལ་བ་མེད་ངེས་སྙམ་པ་ལགས། གནས་གསུམ་
ཞེས་པ་ལ། འདས་ལོག་མ་བསྟན་འཛིན་ཆོས་སྒྲོན་གྱི་རྣམ་ཐར་དུ། གངས་རི་སེང་གདོང་དཀར་མོ་སྐུ་ཡི་གནས། །ལ་ཕྱི་སྟག་གདོང་ཕྲ་མོ་གསུང་གི་གནས། །རྩ་རི་ཕག་གདོང་ནག་མེ་ཐུགས་ཀྱི་གནས།།
ཞེས་པ་དང། བདེ་མཆོག་གི་སྐོར་ནས་ས་འོག་སྐུའི་གནས། ས་སྟེང་གསུང་གི་གནས། ས་བླ་ཐུགས་ཀྱི་གནས་སུ་གསུངས་པ་གཉིས་ནི་ཕྱིའི་གནས་གསུམ་དང། སྤྱི་བོ་སྐུའི་གནས། མགྲིན་པ་གསུང་

[027A]༄༅། །གི་གནས། སྙིང་ག་ཐུགས་ཀྱི་གནས་རྣམས་ནི་ནང་གི་གནས་གསུམ་དང། རྒྱལ་བ་དགེ་འདུན་རྒྱ་མཚོས། ཞིང་སྐྱེས་ལྷན་ཅིག་སྐྱེས་དང་སྔགས་སྐྱེས་ཀྱིས། །གནས་
གསུམ་མཁའ་འགྲོའི་ཚོགས་ལ་དབང་བསྒྱུར་ཞིང། །ཞེས་གསུངས་པ་ལྟར། བསྐྱེད་རིམ་དང། སོ་སྐྱེའི་རྫོགས་རིམ་དང། འཕགས་རྒྱུད་ཀྱི་རྫོགས་རིམ་གྱི་རྟོགས་པ་རྒྱུད་ལྡན་གྱི་རྣལ་འབྱོར་མ་ལ་རིམ་
པ་ལྟར། སྔགས་སྐྱེས་དང། ཞིང་སྐྱེས་དང། ལྷན་སྐྱེས་ཀྱི་མཁའ་འགྲོ་མར་གསུངས་པའི་གནས་གསུམ་ནི། གཞན་ནམ་གསང་བའི་གནས་གསུམ་དུ་འཇོག་པ་ལགས། གཟིགས་རྟེན་དམ་རྫས་
དང། སྐུ་ཞབས་བསྐལ་བཟང་ལགས་དེ་ཉིད་ཀྱི་ཕྱག་ཌལ་གྱི་རྒྱ་མགྲོན་ལྔ་བཅས་གུས་པས་ཕུལ།།



﻿༄༅། །ཀུན་མཁྱེན་ཆེན་པོ་འཇམ་དབྱངས་བཞད་པའི་རྡོ་རྗེའི་གསུང་འབུམ་ཐོར་བུ་ལས་ཆུ་གཏོར་དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །

[001] །བླ་མ་དང་ཡི་དམ་སངས་རྒྱས་བྱང་སེམས་ཐམས་ཅད་ལ་ཕྱག་འཚལ་ཞིང་སྐྱབས་སུ་མཆིའོ། །དུས་ཐམས་ཅད་དུ་རྗེས་སུ་བཟུང་དུ་གསོལ། ཇོ་བོ་དང་འགྲོ་བཟང་ལུགས་ཀྱི་ཆུ་
གཏོར་གཏོང་བར་འདོད་པས། ཏིང་ཤག་ཆུ་བུམ་སོགས་སྟ་གོན་བྱས། གཏོར་སྟེགས་ལ་གསེར་སོགས་རིན་པོ་ཆེའི་སྣོད་བཟང་པོ་དབྱིབས་ཕྲ་རྒྱན་གྱིས་སྤྲས་པ་སོགས་སམ། གསེར་ད་དུལ་ཟངས་དང་གན་དང་མཁར་བ་དང་དུང་
དང་ཤིང་དང་རྫ་སོགས་ཀྱི་སྡོད་གས་བ་དང་ཆག་པ་དང་ཞོམ་པ་དང་བུག་རྡོལ་མེད་པ་ཅི་འབྱོར་པའི་ནང་དུ་ཆུ་གཙང་མ་སྲོག་ཆགས་མེད་པས་ཁེང་བར་བཀང་བའི་ནང་དུ་ཕྱེ་དང་རིན་པོ་ཆེ་ལྔ་དང་སྨན་དང་འབྲུ་སོགས་བྱུང་ན་ལྷག་
པར་བཟང་ལ། ཡང་ན་ཆན་ཐུག་གམ་འཁུར་བའམ་ཕྱེ་འམ་ཟན་སོགས་ཁ་ཟས་མ་སྨས་མ་སྤགས་པ་སོགས་བླུགས་ལ། ཕྱོགས་བཅུ་དུས་གསུམ་གྱི་དཔལ་ལྡན་བླ་མ་དམ་པ་རྣམས་ལ་སྐབས་སུ་མཆིའོ།།

[002A]༄༅། །སངས་རྒྱས་  ྾  ཆོས་ལ་  ྾  དགེ་འདུན་  ྾  གསུམ་སོགས་བརྗོད། དཀོན་མཆོག་གསུམ་ལ་  ྾  འགྲུབ་པར་ཤོག་ལན་གསུམ་བྱ། འགྲོ་བཟང་ཆུ་གཏོར་ལས། སྐྱབས་འགྲོ་སེམས་
བསྐྱེད་བྱས། བདག་ཕྱག་ན་རྡོ་རྗེར་ཝལ་གྱིས་བསྒོམས་ལ་ལུས་ངག་ཡིད་གསུམ་བྱིན་གྱིས་བརླབས་ཞེས་གསུངས་པ་ལྟར་རམ། ཇོ་པོ་ལྷ་ཅིག་གི་ཆུ་གཏོར་ལས་ཀྱང། རང་དང་པོར་སྒྲུབ་ཐབས་ལས་བྱུང་བའི་ལྷའི་རྣལ་འབྱོར་
དུ་བྱས་ལ། ལུས་དང་ངག་དང་ཡིད་གསུམ་བྱིན་གྱིས་བརླབས་པར་བྱའོ། །ཞེས་དང། རྒྱལ་སྡེས་ཀྱང་དང་པོར་བདག་གི་ལུས་བསྲུང་ཞིང་ལྷའི་ཕྱག་རྒྱ་ཆེན་པོ་དྲན་པ་བསྐྱེད་ཅེས་གསུངས་པས་ལྷ་གང་རུང་དུ་སྐད་ཅིག་ཀྲོང་
བསྐྱེད། སྒོ་གསུམ་བརླབས་བ་འམ། ཡང་ན། ཨོཾ་སྭ་བྷ་ཝ་  ྾  ཤུདྡྷོ་ཉྷཾ། སྟོང་པར་གྱུར། སྟོང་པའི་ངང་ལས་པད་དཀར་ཟླ་བའི་སྟེང་དུ་རང་གི་སེམས་ཧྲཱི་དཀར་པོ་ལས་འོད་འཕྲོས། དོན་

[002B] དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་ཕྲེང་དང། གཡོན་འོག་མས་
པདྨ་འཛིན་པ་མཚན་དཔེའི་འོད་འབར་ཞིང་རིན་པོ་ཆེའི་རྒྱན་དང་དར་གྱི་ན་བཟའ་ཀླུ་བས་པ་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧྲཱི་ཧཱུཾ་གིས་མཚན་པ། དེ་ལས་འོད་ཟེར་འཕྲོས། པོ་ཏ་
ལ་ནས་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཛཿ་ཧཱུཾ་པཾ་ཧོཿ་རང་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། འོད་དཔག་མེད་ཀྱིས་དབུ་བརྒྱན་པར་གྱུར། མཆོད་པ་རྣམས། ཨ་མྲྀ་ཏས་བསངས། སྭ་བྷ་ཝས་
སྦྱངས། སྟོང་པའི་དང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ལས་མཆོད་རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྦྷཾ་ཨཱ་ཧཱུཾ། ནས། ཤཔྟ་ཨཱ་ཧཱུཾ་གིས་བྱིན་གྱིས་བརླབས་
གཏོར་མ་རྣམས་ཨ་མྲྀ་ཏས་བསངས། དེ་ནས་འགྲོ་བཟང་གི་ཆུ་གཏོར་ལྟར། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོ་ཉྲྷཾ། ཞེས་བརྗོད་པས། ཆུ་གཏོར་སྣོད་བཅས་སྟོང་པར་གྱུར་པར་བསམ། སྟོང་པའི་དང་ལས་བྷཱུཾ་སེར་པོ་ངང་ལས་བཧྲུཾ་སེར་པོ་ལས་གཏེར་མའི་སྣོད་རིན་པོ་
ཆེའི་ཁང་བུ་བརྩེགས་པ་རིའི་རྒྱལ་པོ་རི་རབ་ཀྱི་ཚད་དང་མཉམ་པར་གྱུར་པར་བསམ། སྣོད་ཆེ་བ་དེ་དག་གི་ནང་དུ་ཡི་གེ་པཾ་ལྗང་ཁུ་ལས་བདུད་རྩིའི་རང་བཞིན་སྨན་སྣ་ཚོགས་ལས་གྲུབ་པའི་དཔག་བསམ་ལྗོན་ཤིང་དང་རིན་པོ་ཆེ་ལས་གྲུབ་པའི་

[003A]༄༅། །གཏེར་གྱི་བུམ་པ་དང་དར་ལ་སོགས་པ་གོས་སྣ་ཚོགས་པ་འབྱུང་བ་ཡལ་ག་དང་ལོ་མ་ཕུན་སུམ་ཚོགས་པ་འདོད་དགུ་འབྱུང་བའི་རང་བཞིན་དུ་གྱུར་པ་ལ་སྐུ་གསུམ་ཡེ་ཤེས་ལྔའི་རང་བཞིན་གྱི་ཨོཾ་ཨཱ་ཧཱུཾ་ཧ་ཧོ་ཧྲཱི་དག་
ལས་འོད་ཟེར་འཕྲོས་པས་ཕྱོགས་བཅུའི་བདེ་བར་གཤེགས་པ་ཐམས་ཅད་ཀྱི་ཐུགས་དམ་བསྐུལ་ནས། དེ་དག་གི་ཐུགས་ཀ་ནས་ཡེ་ཤེས་ཀྱི་བདུད་རྩི་མདོག་འོ་མའི་རྒྱ་མཚོ་ལྟ་བུའི་རྒྱུན་བྱུང་བ་དང་འདྲེས་པས་ཁ་དོག་དྲི་ར་ནུས་པ་ཕུན་སུམ་
ཚོགས་པར་གྱུར། ཨོཾ་ན་མཿ་སརྦ་ནས་སཾ་བྷ་ར་ཧཱུཾ། ཞེས་པས། ཡེ་ཤེས་ཀྱི་གཏོར་མ་དགུགས་པར་ཇོ་བོས་གསུངས། མཚམས་ཀྱི་དུས་ལྟ་བུར་མགྲོན་སྤྱན་མི་འདྲེན་པར་མཆོད་སྦྱིན་ལུགས་ལྟར་བྱེད་པ་སྣར་ཐད་བརྒྱ་རྩ་ལྟར་ཡང་ཟུང། སྐབས་འདིར་མགྲོན་སྤྱན་འདྲེན་
པ་འགྲོ་བཟང་དང་ངོ་བོ་སློབ་དཔོན་མི་བསྐྱེད་པ་དང། གཏོར་མའི་ལས་རིམ་རྣམས་ལས་བཤད་པས། སྤྲོ་ན། བླ་མ་ཡི་དམ་དཀོན་མཆོག་སྲི་ཞུའི་མགྲོན། །མགོན་པོ་ཡོན་ཏན་རིགས་དྲུག་སྙིང་རྗེའི་མགྲོན། །གདོན་བགེགས་ལན་ཆགས་མགྲོན་རྣམས་འདིར་བྱོན་
བཞུགས། །པདྨ་ཀ་མ་ལ་ཡེ་སྟྭཾ། ཞེས་པ་ངམ་བསྡུས་ན། རང་གི་ཐུགས་ཀའི་ས་བོན་ལས་འོད་ཟེར་འཕྲོས་བས་ནམ་མཁའི་ཁམས་སུ་ཧྲཱི་ལས་པདྨ་དཔག་ཏུ་མེད་པར་བསམ་སྟེ། དེའི་སྟེང་དུ་ཡི་དམ་ལྷ་ཚོགས་དང་ཆོས་སྐྱོང་ཐམས་ཅད་དང་འགྲོ་
དྲུག་ཐམས་ཅད་བྱོན་ནས་བཞུགས་བར་གྱུར་པར་བསམ། འགྲོ་བ་རྣམས་ལ་འོད་ཟེར་ཕོག་པས་རིགས་དྲུག་སོགས་ཀྱི་སྡིག་སྒྲིབ་དག་ནས་ཡི་དམ་ལྷར་གྱུར་པར་བསམས་ལ། བདུན་རྣམ་དག་བྱེད་པར་འགྲོ་བཟང་གིས་གསུངས་པས། ཕྱག་བྱར་འོས་པ་ཐམས་

[003B] །ཞིང་རྡུལ་ཀུན་གྱི་གངས་སྙེད་ཀྱི། །ལུས་བཏུད་པ་ཡི་རྣམ་ཀུན་ཏུ། །མཆོག་ཏུ་དད་པས་བསྟོད་པར་བགྱི། །ཨོཾ་ཨཱ་གུ་རུ་བཛྲ་སརྦ་བུདྡྷ་བོ་དཧི་སཏ་ས་པ་རི་ཝཱ་ར་བཛྲ་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ། ནས། ཤཔྟ་པྲ་ཏཱི་ཙྪ་ཧཱུཾ་སཱྷཱ། དངོས་
བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་ཡི་རངས་བགྱི། །འཁོར་བ་མ་སྟོངས་བར་དུ་ལེགས་བཞུགས་ལ། །འགྲོ་ལ་ཆོས་ཀྱི་འཁོར་ལོ་བསྐོར་དུ་
གསོལ། །བར་ག་གནད་དགེ་རྣམས་བྱང་ཆུབ་ཆེན་པོར་བསྔོ། །ཨོཾ་ཨཱ་ཧཱུཾ། ལན་གསུམ་དང། རྡོ་རྗེ་ཐལ་མོ་ཁོང་སྟོང་དུ་སྦྱར་ལ་སོར་མོ་རྣམས་ནང་དུ་བསྣོལ་ཏེ་མཐེ་བོང་གཉིས་གཉིས་པ་བཀྱངས་ལ། ལན་བདུན་བརྗོད་པས་ཁས་དྲག་ཞན་མེད་པར་ཐོབ་པར་བསམ་མོ། །ཡང་
འཕགས་པ་རྣམས་ལ་གཞལ་མེད་དབང་སོགས་མཆོད་སྤྲིན་མང་བོ་སྤྲུལ་ནས་མཆོད་པ་དང་སེམས་ཅན་ཐམས་ཅད་ཀྱི་དབང་པོའི་སྤྱོད་ཡུལ་དུ་ཇི་ལྟར་འདོད་ཡོན་ལྔ་ཆར་བཞིན་དུ་འབྱུང་བར་བསམ་ཞིང། ཁྱད་པར་དུ་ཡི་དྭགས་ཀྱི་རྣམ་པ་མང་པོ་དང་སེམས་ཅན་ཐམས་ཅད་རྫོགས་པར་བསམ་ལ་
ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷ་ལོ་ཅི་ནི་སརྦ་ཨརྠ་སདྷ་ནི་སཱ་ཧཱ། འགྲོ་བཟང་གིས་སྔགས་གཉིས་པོ་འདི་ལན་བདུན་བརྗོད། ཅེས་དང། ཇོ་བོས་ཀྱང་སྔགས་འདི་གཉིས་ལན་བདུན་བདུན་བཟླས་ལ་བཏབ་བོ། །ཞེས་གསུངས་པས་འྡིའང་ལན་བདུན་བརྗོད། དེ་ནི་ཟང་ཟིང་གི་སྦྱིན་པའོ། །ཆོས་
སྦྱིན་ནི། སྐར་མ་རབ་རིབ་མར་མེ་དང། །སྒྱུ་མ་ཟིལ་བ་ཆུ་བུར་དང། །རྨི་ལམ་གློག་དང་སྤྲིན་ལྟ་བུ། །འདུ་བྱས་ཆོས་རྣམས་དེ་ལྟར་བལྟ། །ཆོས་རྣམས་ཐམས་ཅད་རྒྱུ་ལས་བྱུང། །ནས། དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་

[004A]༄༅། །བྱ་ཞིང། །དགེ་བ་ཕུན་སུམ་ཚོགས་པར་སྦྱད། །རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །དེ་ནས་སྨོན་ལམ་ནི། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་བསགས་ཏེ། །བསོད་
ནམས་ཡེ་ཤེས་ལས་བྱུང་བའི། །དམ་པ་གཉིས་ནི་ཐོབ་པར་ཤོག། །ཅེས་པའོ། །དེ་ནས་ངོ་བོ་དང་འགྲོ་བཟང་གཉིས་ཀས་བདེན་པ་བདར་གསུངས་པས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་མཐུ་དང། ཆོས་ཀྱི་དབྱིངས་རྣམ་པར་དག་པའི་བྱིན་
རླབས་ཀྱི་མཐུ་དང། བདག་གི་བསམ་པ་རྣམ་པར་དག་པའི་སྟོབས་ཀྱིས་འཕགས་པ་ཐམས་ཅད་ཀྱི་ཕོ་དྲང་སེམས་ཅན་ཐམས་ཅད་ཀྱི་གནས་དང། སེམས་ཅན་ཐམས་ཅད་ཀྱི་རྒྱུད་ལས་ཆོས་དང་ཟང་ཟིང་གི་ལོངས་སྤྱོད་དཔག་ཏུ་མེད་པ་དང། བསམ་གྱིས་
མི་ཁྱབ་བ་བརྗོད་ཀྱིས་མི་ལངས་བ་འབྱུང་ཞིང་རྒྱས་བར་གྱུར་ཅིག། སངས་རྒྱས་ཀྱི་བདེན་པ་དང། ཆོས་ཀྱི་བདེན་པ་དང། དགེ་འདུན་གྱི་བདེན་པ་དང། གསང་སྔགས་དང་རིག་སྔགས་དང་ཕྱག་རྒྱ་དང། ཏིང་ངེ་འཛིན་དང། བདག་གི་བསམ་བ་རྣམ་པར་
དག་བའི་སྟོབས་ཀྱིས་སེམས་ཅན་ཐམས་ཅད་ཀྱི་ནད་གདོན་ཐམས་ཅད་ཞི་ནས། བར་ཆད་དང་གནོད་པ་ཐམས་ཅད་སྤངས་ཏེ་བྱམས་པའི་སེམས་དང་ལྡན་པར་གྱུར་ཅིག་དེ་ནས་ཡིག་བརྒྱ་འམ། ཨོཾ་བཛྲ་ས་ཏྭ་ཧཱུཾ། ཞེས་བས་ནོངས་པ་བཟོད་པར་གསོལ་ཏེ། ཨོཾ་བཛྲ་
མུཿ་ཞེས་སེ་གོལ་གཏོགས་པས་སོ་སོར་རང་རང་གི་གནས་སུ་གཤེགས་པར་བས་མཁན་ཡོན། ངོ་བོས་རྐྱེན་དང་བར་ཆད་ཐམས་ཅད་བཟློག་པ་ཡོན་ཏན་ཐམས་ཅད་ཉེ་བར་སྡུད་པར་བྱེད་པ་ཞེས་གསུངས་སོ། །གྲུབ་དབང་འགྲོ་བཟང་དང། ཇོ་བོ་ལྷ་ཅིག་ལུགས་ཀྱི་ཆུ་གཏོར་དངོས་གྲུབ་ཀུན་འབྱུང་ཞེས་བ་ཤཱཀྱའི་དགེ་སློང་མང་ཐོས་

[004B] །།མངྒ་ལཾ།། །།



﻿
[001A]༄༅། །རྡོ་རྗེ་འཆང་ཆེན་པོ་པཎ་ཆེན་ཆོས་ཀྱི་རྒྱལ་པོ་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་ཚོགས་
ཆེན་འདུས་སྡེ་ཆེན་པོའི་དབུས་སུ་གཏོར་མ་བརྒྱ་རྩའི་དམར་ཁྲིད་རྒྱས་པར་སྩལ་སྐབས། གསུང་བཤད་ཕལ་མོ་ཆེའི་ཟིན་བྲིས་སྐལ་ལྡན་སྤྱི་ནོར་ཞེས་བྱ་བ་བྮུགྶོ། །

[001B] །རྗེ་བཙུན་བླ་མ་དམ་པ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱི་ཞབས་ལ་སྒོ་གསུམ་གུས་པ་ཆེན་པོས་ཕྱག་འཚལ་
ལོ༑ ༑ཚེ་རབས་ཐམས་ཅད་དུ་རྗེས་སུ་བཟུང་དུ་གསོལ། འདིར་དཔལ་ལྡན་བླ་མ་རྡོ་རྗེ་འཆང་ཆེན་པོ་དོན་གྱི་སླད་དུ་མཚན་ནས་སྨོས་ཏེ་བདག་གི་མཁན་རིན་པོ་ཆེ་
རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོ་དེ་ཉིད་ཀྱི་ཞལ་སྔ་ནས་ཆོས་གྲྭ་ཆེན་པོ་བཀྲ་ཤིས་ལྷུན་པོའི་ཚོགས་ཆེན་འདུས་སྡེ་ཆེན་པོའི་དབུས་སུ་
གཏོར་མ་བརྒྱ་རྩའི་དམར་ཁྲིད་རྒྱས་པར་སྩལ་སྐབས། བདག་སཾ་གྷའི་མིང་ཅན་གྱིས་རང་བློར་འཇགས་པ་རགས་པ་ཞིག་བརྗེད་ཐོའི་ཚུལ་དུ་རང་དང་བླ་

[002A]༄༅། །མ་དེ་ཉིད་ལ་མི་ཕྱེད་པའི་དད་པ་ཡིད་ཆེས་ཀྱི་དྭང་བའི་སྒོ་ནས་གསུང་ལ་ཉམས་ལེན་མཛད་འདོད་པའི་བཤེས་གཉེན་རྣམས་ཀྱི་བརྗེད་བྱང་ཟིན་བྲིས་སུ་
བཀོད་པ་ལ། དེ་ཡང་མི་འཇིགས་སེང་གེའི་ཁྲི་འཕང་མཐོན་པོར་རབ་ཏུ་བརྗིད་པའི་སྐུ་ཡི་དཀྱིལ་འཁོར་ལྷམ་མེ་ལྷང་དེར་ཐུགས་ཀྱི་དགྱེས་པ་ཆེན་པོ་དང་བཅས་ཏེ་བཞུགས་ནས་
སྔོན་འགྲོའི་མཐའ་བསྐོར་གསོལ་འདེབས་མཎྜལ་དང་བཅས་པ་སྔོན་དུ་སོང་རྗེས་དར་གཅིག་བཞུགས་ནས། ནག་པོའི་ཕྱོགས་རྣམས་ཟིལ་གྱིས་གནོན་པར་དཔའ་བོ་བགད་མོ་
མགུལ་གསལ་ཚུལ་དུ་ལན་གསུམ་ཙམ་མཛད་དེ། དེང་རྡོ་རྗེའི་ཚིག་འདི་སྐད་ཅེས་བཀའ་སྩལ་ཏོ། །མ་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་དོན་
དུ་མྱུར་བ་མྱུར་བར་བླན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་དམ་པའི་ཆོས་ཟབ་མོ་གསན་སྙམ་པའི་ཀུན་སློང་

[002B] གསན་པར་བྱ་བའི་ཆོས་ནི་སྟོན་པ་མཉམ་མེད་ཡང་དག་པར་རྫོགས་པའི་སངས་རྒྱས་ནས་བཟུངས་པཎ་ཆེན་དབེན་ས་
པ་བློ་བཟང་དོན་གྲུབ་དང་ཆོས་ཀྱི་རྒྱལ་མཚན་གཉིས་ཀྱིས་ཕྱག་བཞེས་མཛད་པའི་གཏོར་མ་བརྒྱ་རྩ་ཞེས་མཚན་ཡོངས་སུ་གྲགས་པ་འདི་ཉིད་ཡིན་ལ། འདི་འཆད་པར་བྱེད་པ་ལ་ཡང་ས་བཅད་
ཀྱི་དབང་དུ་བྱས་ན་གསུམ། སྔོན་འགྲོ། དངོས་གཞི། མཇུག་སྡུད་པའོ། །དང་པོ་ལ་གསུམ། སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ། རང་ལྷར་གསལ་བ། ཚོགས་ཞིང་གསལ་
བཏབ་པའོ། །དང་པོ་ནི། རང་གི་དྲིན་ཅན་རྩ་བའི་བླ་མ་བརྒྱུད་པ་དང་བཅས་པ་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་སེམས་བསྟན་བསྲུང་ཡེ་ཤེས་པའི་ཆོགས་དང་བཅས་
པ༑ ཁྱད་པར་འཕགས་མཆོག་སྤྱན་རས་གཟིགས་དབང་ཕྱུག་ལ་སྐྱབས་ཐུན་མོང་དང་ཐུན་མོང་མིན་པ་ལེགས་པར་བྱས་ཏེ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ་ཞེས་
སོགས་ཀྱིས་སྨོན་སེམས་དང། མ་གྱུར་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་ཅེས་བྱ་བ་ལ་སོགས་པས་ཚད་མེད་བཞི་བསྒོམ་པ་སྔོན་དུ་བཏང་ནས་བྱ་

[003A]༄༅། །བ་ཡིན། འདི་རྣམས་ལ་སྔར་ཡང་བཤད་པ་མང་དུ་བྱས་ཡོད། གཉིས་པ་ལ་མཆོད་པ་སོགས་ཀྱི་རྣམ་གཞག་སྤྱིར་བཤད་པ། དོན་དངོས་བཤད་པའོ། །དང་པོ་ནི། འདི་ལ་
འགའ་ཞིག་འདིར་མཆོད་པ་ངེས་པར་བཤམས་དགོས་ཟེར་པ་ཡང་ཡོད། འགའ་ཞིག་འབུལ་འབུལ་ལ་བྱུང་ན་ཐུས་ཟེར་པའང་ཡོད། གང་ཡིན་ཀྱང་ཉེར་སྤྱོད་སོགས་ལོགས་ལ་ཡོད་
ན་ནི་འབུལ་ཀྱང་ཡོང། མེད་ན་འདིར་བཤམས་དགོས། དེ་ཡང་གཏོར་ཐེབ་དེ་དང་གཏོར་ཁྱེམ་ལ་སོགས་པ་ལ་གང་ཡག་པོ་བྱས་གཙང་སྤྲ་ཐོན་པོ་བྱས་ནས། གཏོར་ཐེབ་ལ་ཆུ་བླུག་གཏོར་
རྫས་ཀྱང་བཏབ། བརྒྱ་རྩ་རང་བྱེད་ན་སྣོང་གཅིག་ལ་གཏོར་རིལ་བརྒྱ་དང་བརྒྱད་ཕྲི་ནས་བཞག་གཏོར་རིལ་ཡང་ཧ་ཅང་སླ་བ་དང་སྐམ་པ་མ་ཡིན་པ་ཆེ་ཆུང་མ་ཤོར་བ་བྱེད་དགོས། དེ་ནས་
བཅད་གཏོར་བྱེད་ན་ནི་གྲངས་ཁ་མི་དགོས། སྤག་ནར་ནར་བྱས་ནས་དེ་བཅད་དེ་འཇོག་པ་རེད། གཏོར་རྫས་གཞན་ནི་སྲན་མ་གྲ་བོ་ཡུང་ས་ཀར་སོགས་མི་རུང། ནས་འབྲས། གྲོ༑ མེ་ཏོག་
སྣ་ཚོགས། དུག་རིགས་མ་ཡིན་པའི་དཀར་གསུམ་མངར་གསུམ་སོགས་འབྱོར་བ་དང་བསྟུན་ན་ཤིས་པ་ཡིན། གཏོར་ཆ་རྣམས་ནི་རབ་གསེར་དངུལ། འབྲིང་ཟངས། ཐ་མ་ཤིང་དང་རྫས་ཞེས་

[003B] །ལྕགས་དང་ཁྲོ་ལ་སོགས་པ་ནི་དྲག་པོའི་རྫས་ལ་སོང་ནས་མི་རུང་སྙམ། མི་ཡང་རྔབ་ཤོགས་ཚ་འདེ་འདུག་པ་ཡི་དྭགས་རྣམས་ནི་དེ་ལས་ཀྱང་རྡབ་ཤོགས་ཚ། མཚོན་ཆར་མཐོང་ནས་མཚོན་
ཆ་འདུག་གོ་ཟེར་ནས་དཔག་ཚད་དུ་མའི་ས་ལ་བྲོས་ལངས་འགྲོ་ཡང་ཟངས་སེར་ལ་ཡང་ཏི་ཚ་བསྲེས་པ་ལ་མགྲོན་གཙང་སྦྲ་ཅན་རྣམས་སྐྱུག་བྲོ་ནས་འཁོར་མི་ཉན། དེ་ཡང་མི་རུང། གོང་དུ་བཤད་པའི་
གཏོར་སྣོད་གང་རུང་ལ་བྱེད་པ་དང། ཏིང་ཤགས་ལ་ཡང་ལུགས་ཀྱི་དྭངས་སྙིགས་ཀྱི་ཁྱད་པར་ལ་སྐད་དགའ་སྡུག་ཡོད། རོལ་མོ་ཡིན་ན་དགའ་བ་དེ་གཡས་ལ་འཁུར་དགོས། ཏིང་ཤགས་སྡུག་པ་དེ་གཡས་
ལ་འཁུར། དགའ་བ་དེ་གཡོན་ལ་འཁུར་དགོས། དེ་ནས་སྐྱབས་འགྲོ་སེམས་བསྐྱེད་ནས་ཚད་མེད་བཞི་རྒྱུད་དང་འདྲེས་ངེས་ཤེས་པའི་སྒོ་ནས་བྱའོ།།    ༈    ཨོཾ་སྭ་བྷ་ཝ་ཞེས་པ་ནས་
འོད་དཔག་མེད་ཀྱིས་དབུ་བརྒྱན་པར་གྱུར། ཞེས་པའི་བར་གྱི་ཆོ་གའི་ཚིག་འགྲོས་དང་བསྟུན་ནས་རང་ཉིད་ལྷར་གསལ་ཡག་པོ་འདེབས་དགོས། དེ་ནས་སྣོད་བཅུད་ཀྱིས་བསྡུས་པའི་འཁོར་འདས་ཀྱི་
ཆོས་ཐམས་ཅད་རང་ངོས་ནས་གྲུབ་པ་དང་རང་བཞིན་གྱིས་གྲུབ་པ་རྡུལ་ཙམ་ཡང་མེད་པ་ལ་ངེས་པ་བརྟན་པོས་དགག་བྱ་བདེན་གྲུབ་བཀག་བའི་མེད་དགག་སྟོང་སང་དེ་བའི་ངང་ནས་རང་གི་གོ་སར་པདྨ་

[004A]༄༅། །དཀར་པོ་འདབ་མ་སྟོང་དང་ལྡན་པའི་ལྟེ་བར་རང་གི་སེམས་ཀྱི་ཡི་གེ་ཧྲཱིདྐར་པོ་རིང་ཆ་ཚེག་དྲག་དང་བཅས་པ་གཅིག་གསལ་བཏབ། དེ་ལས་འོད་ཟེར་འཕྲོས། དོན་གཉིས་བྱས་ཚུར་
འདུས་ཡོངས་སུ་གྱུར་པ་ལས། རང་ཉིད་འཕགས་པ་སྤྱན་རས་གཟིགས་དབང་ཕྱུག་སྐུ་མདོག་དཀར་པོ་ཞལ་གཅིག་ཕྱག་བཞི་པ་ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་
ཤེལ་དཀར་གྱི་ཕྲེང་བ་དང། གཡོན་འོག་མས་གསེར་གྱི་པདྨ་བསྣམས་པ། ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ་མཚན་སོ་གཉིས་དང། དཔེ་བྱང་བརྒྱད་ཅུས་བརྒྱན་པ། ཞིང་ཁམས་
ཐམས་ཅད་སྐུ་ལ་སྣང་ཞིང་སྐུས་ཞིང་ཁམས་ཐམས་ཅད་ཁྱབ་པ། དྭངས་གསལ་འོད་ཀྱི་རང་བཞིན་ཅན་གཅིག་ཏུ་བསྐྱེད་དགོས། གསེར་ཟངས་ཀྱི་སྐུ་འདྲ་ལྟ་བུའི་གག་གེ་གོག་གེ་ཞིག་ཏུ་བསྐྱེད་ན་
མི་ཡོང། དེ་ལ་ཡང་ངས་གསེར་ཟངས་ཀྱི་སྐུ་འདྲ་ལ་གག་གེ་གོག་གེ་ཟེར་རྒྱུ་མིན། ཡང་ཏིག་རགས་པའི་རྣམ་པ་ཅན་མ་ཡིན་པ་སྣང་ལ་རང་བཞིན་མེད་པའི་འཇའ་ཚོན་ལྟ་བུ་ཞིག་ཏུ་སྒོམ་དགོས། དེ་
ཡང་རང་གི་ལུས་འཕགས་པ་སྤྱན་རས་གཟིགས་དབང་ཕྱུག་གི་སྐུ། རང་གི་ངག་འཕགས་པ་སྤྱན་རས་གཟིགས་དབང་ཕྱུག་གི་གསུང། རང་གི་སེམས་འཕགས་པ་སྤྱན་རས་གཟིགས་དབང་ཕྱུག་གི་

[004B] དེ་ཡང་ང་ཡི་བ་དང་ངར་འཛིན་པ་ཞེས་བྱ་བ་ནི་སྤུབས་ལ་འཚང་ཡོད་པ་རེད། དེ་ལྷའི་སྐུ་གསུང་ཐུགས་ལ་ང་རྒྱལ་འཇོག་པ་ལ་ནི་ལྷ་དེ་དང་དེ་ངའོ་སྙམ་དུ་ང་
རྒྱལ་འཇོག་དགོས། ལྷ་དེ་ཕ་རོལ་ཞིག་ཏུ་བཞག་ནས། དེ་དང་རང་ཕན་ཚུན་ཐ་དད་ལྟ་བུ་བྱས་ནི་མ་ཡོད། འོན་ཀྱང་ལྷ་དེའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་ཆུ་ལ་ཆུ་བཞག་པ་བཞིན་དུ་ངོ་བོ་
དབྱེར་མེད་ཡིན་པ་ལ་ཐ་མལ་གྱི་སྣང་ཞེན་མེད་པ་ཅིག་གལ་ཆེ། དེ་ལྟ་བུའི་ལྷ་སྐུ་དེ་ཡང་རིན་པོ་ཆེའི་དབུ་རྒྱན་སྙན་རྒྱན་ལ་སོགས་པའི་རྒྱན་སྣ་ཚོགས་པ་དང། དར་སྣ་ཚོགས་ཀྱི་ན་བཟའ་ཅན་ཞབས་གཉིས་
རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧྲཱི་དཀར་པོ། ཧཱུཾ་སྔོན་པོས་མཚན་པ། དེ་ལས་འོད་ཟེར་འཕྲོས། རང་བཞིན་གྱི་གནས་དང་པོ་ཏ་ལ་ནས་
སྒོམ་པ་དང་འདྲ་བའི་ཡེ་ཤེས་པ་དང། དབང་གི་ལྷ་རྣམས་སྤྱན་དྲངས་ནས་ཡེ་ཤེས་པ་བསྟིམ། དབང་གི་ལྷས་དབང་བསྐུར་འོད་དཔག་མེད་ཀྱིས་དབུ་བརྒྱན་པར་བསམ། མཆོད་པ་བྱིན་རླབས་བྱས་ནས་
ཨོ་ཨཱརྱ་ལོ་ཀེ་ཤྭ་ར་ཞེས་སོགས་ཀྱིས་འཕགས་པ་སྤྱན་རས་གཟིགས་ལ་ཕུལ་ནས་བརྒྱ་རྩ་རང་བྱེད་ན་མ་ཎི་ལྔ་བཅུ་ཙམ་འདྲེན། གཞན་གང་ལྕོགས་བྱས་ནས་དགེ་བ་འདི་ཡིས་མྱུར་དུ་བདག་ཅེས་སོགས་

[005A]༄༅། །ཀྱིས་སྨོན་ལམ་བྱ། སྐྱོན་གྱིས་མ་གོས་ཞེས་སོགས་ཀྱི་ས་བསྟོད་ནས་གཏོར་ཆུ་རྙིང་པ་ཕར་བཤལ། གཏོར་ཐེབ་ཀྱང་རབ་ལན་གསུམ་བཤལ། གསུམ་རང་མ་བྱུང་ན་ལན་གཅིག་དེས་
པར་བཤལ་དགོས། དེ་ནས་གཏོར་ཐེབ་ལ་ཆུ་བླུག་གཏོར་རྫས་མི་འདེབས་པར་བཞག་གོ།    ༈    ཚོགས་ཞིང་གསལ་བཏབ་པ་དང། མཆོད་པ་རིམ་གྱིས་འབུལ་བའོ། །དང་པོ་
ནི༑ རང་གི་མདུན་དུ་རིན་པོ་ཆེ་སྣ་ཚོགས་ལས་གྲུབ་པའི་སྟེགས། གང་ན་ཁྲི་རྡོ་སྐས་མའི་དབྱིབས་ལྟ་བུ་བང་རིམ་གསུམ་མམ་བཞི་སོགས་རང་གི་བློ་ལ་ཇི་ལྟར་འཚམས་པ་གང་བདེ་བ་རྒྱ་ཆེ་བ་མཐོ་ཞིང་
ཡངས་བའི་སྟེང། ཡར་མགྲོན་རྣམས་བཞུགས་པ་ལ་པདྨ་དང་ཉི་ཟླའི་གདན། བར་མགྲོན་རྣམས་ལ་རང་གང་འོས་པའི་གདན་པདྨ་དང་ཟླ་བ་ཙམ་དང། མགྲོན་འོག་མ་སོ་སོ་ལ་ཡང་པདྨ་རེ་ཙམ་བྱས་
པས་ཐུས། བང་རིམ་དང་པོ་ལ། དབུས་སུ་སེང་གེ་ཆེན་པོ་བརྒྱད་ཀྱིས་བཏེག་པའི་སྟེང་དུ། སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་སྟེང་དུ་ངོ་བོ་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་ཤཱཀྱ་ཐུབ་
པ་སྐུ་མདོག་གསེར་བཙོམ་ལྟ་བུ་ཞེས་བྱ་བ་ལ་སོགས་པ་ལམ་རིམ་གྱི་སྐབས་སུ་བཤད་པ་ལྟར་གསལ་ལེགས་པར་བཏབ། བང་རིམ་གཉིས་པའི་དབུས་སུ་སའི་ལྷ་མོ་བསྟན་མ་ལ། སྟོང་གསུམ་གཞི་

[005B] གཡས་སུ་འཕགས་པ་སྤྱན་རས་གཟིགས་དབང་ཕྱུག་ལ་རིགས་དྲུག་གི་སེམས་ཅན་གྱི་མགྲོན་གྱིས་བསྐོར་བ། གཡོན་དུ་དཔལ་ཕྱག་ན་རྡོ་རྗེ་ལ་གདོན་བགེགས་ཀྱི་
མགྲོན་གྱིས་བསྐོར་བ། བང་རིམ་གསུམ་པ་ལ་དབུས་སུ་དཔལ་རྟ་མགྲིན་ལ་ལན་ཆགས་ཤ་འཁོན་གྱི་མགྲོན་གྱིས་བསྐོར་བ། དེའི་གཡས་གཡོན་རྣམས་སུ་གློ་བུར་དུ་ལྷགས་པའི་མགྲོན་སའི་དྲེགས་
པ་ལྟར་འདུས་ནས་འཁོད་པར་བསམ། བླ་མ་ཡི་དམ་དཀོན་མཆོག་སྲི་ཞུའི་མགྲོན་ཞེས་པ་ནས། ཀ་མ་ལ་ཡེ་སྟྭཾ་ཞེས་པའི་བར་བརྗོད། ཚོགས་ཞིང་གི་ཡེ་ཤེས་པ་རྣམས་སྤྲིན་གྱི་ཕུང་པོ་ལྟར་འདུས་ནས་
རང་རང་གི་དམ་ཚིག་བ་སོ་སོ་ལ་ཐིམ་སོང་བསམ་པ་བྱེད། འཇིག་རྟེན་པ་རྣམས་ཀྱང་དོན་སྤྱི་ཙམ་དང་དམིགས་ཡུལ་ཙམ་མ་ཡིན་པ་ཐམས་ཅད་ངོ་ཐོག་རང་ཡིན་སྙམ་པ་དང། ཡར་མགྲོན་རྣམས་ལ་
སྐྱབས་གནས་མཐར་ཐུག་དང། མར་མགྲོན་རྣམས་ལ་སྙིང་རྗེའི་མཐར་ཐུག་དང་ལྡན་པའི་སྒོ་ནས་རང་དང་འཇིག་རྟེན་པའི་མགྲོན་ཐམས་ཅད་ལྷན་ཅིག་ཏུ་རང་གི་དབུ་མཛད་བྱས་ནས། བདེ་ཆེན་དངོས་གྲུབ་
ཆར་འབེབས་ཡིད་བཞིན་ནོར། ཞེས་སོགས་ཀྱིས་བསྟོད་པ་དང་ཕྱག་བྱས་པས་ཚོགས་ཞིང་རྣམས་ཀྱི་སྐུའི་ཆ་ལས་བདུད་རྩི་སྣ་ལྔ་འོད་ཟེར་དང་བཅས་པའི་རྒྱུན་བབས། རང་དང་འགྲོ་བ་སྤྱིའི་སྤྱི་བོ་ནས་ཞུགས་

[006A]༄༅། །ལུས་ཐམས་ཅད་ཡེ་ཤེས་ཀྱི་བདུད་རྩིས་གང། སྔོན་ཐོག་མེད་ནས་བསགས་པའི་སྡིག་སྒྲིབ་བག་ཆགས་དང་བཅས་པ་བྱང་ཞིང་དག་སྐྱབས་འོག་ཏུ་ཆུད་པར་བསམས་ནས། ཨོཾ་
ཨཱགུ་རུ་བུདྡྷ་བོ་དཧི་སཏ་ཞེས་སོགས་ཀྱིས་ཉེར་སྤྱོད་ཕུལ། ཏིང་བཤགས་བརྡུང། དེ་ཡང་མཆོད་ཡོན་ཞལ། ཞབས་བསིལ་ནི་ཞབས་འཁྲུད་ཡག་རེང་དེ་ཞབས། མེ་ཏོག་དབུ་ལ། བདུག་སྤོས་ཤངས་
སྣང་གསལ་སྤྱན། དྲི་ཆབ་ཐུགས་ཀ། ཞལ་ཟས་ལྗགས། ཏིང་ཤགས་ཀྱི་སྒྲ་སྙན་ཕུལ་བས་ཤིན་ཏུ་མཉེས་པར་བསམ་ནས། སླར་ཡང། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ་ཞེས་སོགས་
བརྗོད་ནས། བླ་མ་སྤག་འདོད་པ་ལ་སྤག། ཤ་འདོད་པ་ལ་ཤ། བདུད་རྩི་འདོད་པ་ལ་བདུད་རྩི། ཇ་འདོད་པ་ལ་ཇ། ཆང་འདོད་པ་ལ་ཆང། སྦྲམ་སྦྲུམ་འདོད་པ་ལ་སྦྲམ་སྦྲུམ་སོགས་མགྲོན་རྣམས་ལ་རང་
གང་འདོད་པ་དེ་ཐོགས་པ་མེད་པར་བྱུང་སོང་སྙམ་པ་དང། དེ་དང་དེར་བསྒྱུར་ནས་ཕུལ་ཡོད་སྙམ་དུ་བསམ་པའི་དམིགས་པ་གོང་འོག་ཀུན་ཏུ་ཡག་པོ་བྱེད་དགོས། དེས་ན་ཏིང་ངེ་འཛིན་གྱི་མཐུ་ལས་དེ་
ལྟར་འབྱུང་བ་ཡང་ཡིན་ཏེ། དེ་ཡང་དང་པོ་བོད་དུ་བླ་མ་ཞང་ཞེས་བྱ་བ་དེ་འབྱོར་པ་ཆེན་པོ་གཅིག་ཡོད་པ་རེད། དེས་གཏོར་མ་ཡང་མ་ཆག་པ་གཏོང། གཏོར་ཐེབ་ཡང་གསེར་འབའ་ཞིག་ལས་བྱས་པ་

[006B] གཏོར་རིལ་ཡང་འཛོག་མགོ་ཙམ་གཏབ་ནས་གཏོང་གི་ཡོད་པ་རེད། ནམ་ཞིག་ཙ་ན་མི་འདྲེ་མཐོང་མཁན་ཅིག་ཡོད་པ་རེད། དེའི་ལམ་ན་ཡི་དྭགས་མང་བོ་འཚོགས་འདུག་
ཟེར། ཁོས་འདི་ཚོ་གང་བྱེད་ཀྱིན་ཡོད་དམ་སྙམ་ཕག་ཉན་རྒྱབ་པས། ཡི་དྭགས་ཞར་བ་ཅིག་གིས་བླ་མ་ཞང་གི་གསུང་གཏོར་དེ་ད་ལྟ་གནང་ན་ཡོང་བ་འདུག་དེའི་ཤུལ་ལ་སྒོམ་ཆུང་པའི་གསུང་གཏོར་གྱི་རྗེས་
མི་ཟན་པ་འདུག་ཟེར། ཡི་དྭགས་གཞན་འགའ་ཞིག་ན་རེ། བླ་མ་ཞང་གི་གསུང་གཏོར་བཤམ་དུས་ཤོག་རལ་ཆེ་ལ་ཟ་རྒྱུ་ཉུང་བ་ཅིག་ཡོང་གི་ཡོད། སྒོམ་ཆུང་པའི་གསུང་གཏོར་དེ་བཤམ་དུས་ཁ་ཐབས་
སྡུག་མདོག་ཁ་ཡང་གང་ཟ་ཟ་དང་གང་འཐུང་འཐུང་གང་འཁུར་འཁུར་ཡོང་གི་ཡོད། ད་དེ་རན་སོང་འགྲོ་ཟེར་ཐམས་ཅད་ལངས་ནས་སོང་ཟེར། དེ་ནས་མི་དེ་ཡང་ཡི་དྭགས་སྟོབས་ནག་དེས་གང་ཟ་ཟ་
གང་འཁུར་འཁུར་ཡོང་བའི་གཏོར་མ་དེ་འདྲ་གང་འདྲ་ཡོད་དམ་སྙམ་པར་བསམ་ནས་ཁ་རག་གི་སྒོམ་ཆུང་པ་བཞུགས་ས་ལ་སོང་ནས་བལྟས་པས་སྒོམ་ཆུང་པས་ནི་ཁམ་བུའི་ཚིག་གུ་ཕྱེང་ཁ་ཞིག་
གི་ནང་ན་ཆུ་ཞིག་བླུག་རྩམ་པ་ཅུང་ཟད་བཏབ་ནས་སྤྱན་ཟིམ་མེ་བཞུགས་འདུག་ཟེར། ཡི་དྭགས་རྣམས་ལ་ནི་ཁོ་རང་ཚོ་གང་ཟེར་བ་ལྟར་འདུག་ཟེར་བ་རེད། དེ་གང་ཡིན་བྱས་ན་ཏིང་ངེ་འཛིན་རྒྱ་ཆེ་ཆུང་

[007A]༄༅། །ཤོར་བ་རེད། ཏིང་ངེ་འཛིན་ཡག་པོ་བྱེད་དགོས། དེ་ནས་མཆོད་ཡོན་ཞབས་བསིལ་མེ་ཏོག་བདུག་སྤོས་དང་ཞེས་སོགས་བརྗོད་ནས་ཡན་ལག་བདུན་པའི་ལྷག་མ་བྱེད་པ་ཡིན་
དེ་ལ་སྔར་ལམ་རིམ་སོགས་གང་ལ་ཡང་མང་པོ་བཤད་ཡོད་གཅིག་པ་རེད། དགོས་ཀྱི་བཤད་རྒྱུ་མེད། དེ་ནས་འགྲོ་བའི་སྒྲོན་མེ་རྒྱལ་བ་སྲས་བཅས་ལ་ཞེས་སོགས་བརྗོད་ནས། རྒྱས་པ་བྱེད་ན་
ཁྲུས་གསོལ་བྱེད་པའི་ཕྱག་སྲོལ་ཀྱང་ཡོད། མ་བྱས་ཀྱང་ཆད་པའི་སྐྱོན་དུ་མི་འགྱུར། གོང་གི་ཚིགས་བཅད་དང་ཨོཾ་སརྦ་ཏ་ཐཱ་ག་ཏ་ཞེས་སོགས་བརྗོད་ནས་གཏོར་ཐེབ་ལ་ཆུ་ཞིག་བླུག་ནས་
མགྲོན་རྣམས་ཁྲུས་ཀྱི་རྫིང་བུ་ཕུན་སུམ་ཚོགས་པ་ལ་ཁྲུས་མཛད་སོང་སྙམ་དུ་བསམ། དེ་ནས་ཆུ་སྦྱིན་བྱེད་པ་ཡིན་པས། ཆུ་སྦྱིན་བྱེད་པ་ནི་གཙོ་བོ་ཡི་དྭགས་ཡིན། དེའི་ནང་ནས་ཀྱང་ཡི་དྭགས་
འཇུར་གེགས་ཞེས་བྱ་བའི་དོན་དུ་བཅོམ་ལྡན་འདས་ཀྱིས་ཤཱ་རིའི་བུ་ལ་བཀའ་སྩལ་པ་རེད། དེ་ཡང་བཅོམ་ལྡན་འདས་གྲོང་ཁྱེར་ཡངས་པ་ཅན་ན་བཞུགས་ཡོད་པ་རེད། ནམ་ཞིག་ཙན་
ཉན་ཐོས་ཆེན་པོ་ཤཱ་རིའི་བུ་གྲོང་ཁྱེར་གྱི་ཕྱི་རོལ་ན་ཕར་ཕེབས་པ་རེད་ཙ་ན། གྲོག་པོ་ཆེན་པོ་ཅིག་འདུག་པ་དེའི་ནང་ནས། མ་སྦྱིན་ཅིག་ཅེས་བྱ་བ་དང། མང་ཡོང་ངོ་ཞེས་བྱ་བ་དང། ཅུང་ཟད་

[007B] འདི་ཅི་ཡིན་སྙམ་གཟིགས་པས་ཡི་དྭགས་འཇིགས་སུ་རུང་བ་ཁ་ནས་མེ་འབར་བ་ལྟོ་བ་ཆེ་བ། མགྲིན་པ་རིང་བ་ཡན་ལག་ཕྲ་
བ༑ མངོག་མི་སྡུག་པ་སྐམ་ཞིང་རིད་པ་ཞིག་གིས་སྒྲ་གསུམ་པོ་དེ་སྒྲོགས་པ་ཐོས། བཅོམ་ལྡན་འདས་ཀྱི་སྐུ་མདུན་དུ་བྱོན་ནས་སྔར་གྱི་ལོ་རྒྱུས་རྣམས་ཞུས་པས། བཅོམ་ལྡན་འདས་ཀྱིས་ཡི་
དྭགས་དེ་འཇུར་གེགས་ཞེས་བྱ་བ་ཡིན། དེ་སྔོན་སངས་རྒྱས་མར་མེ་མཛད་ཀྱི་དུས་སུ་ཁྱིམ་བདག་ལ་སྐྱེས་བའི་དུས་སུ། མ་དེ་སྦྱིན་པ་ལ་དགའ་བ་ཡོད་པ་རེད། ཁོ་རང་སེར་སྣ་ཅན་ལ་སོང་བས་མའི་
སྦྱིན་པ་གཏོང་བ་ལ་མ་སྦྱིན་ཅིག་མང་ཡོང་ངོ། །ཅུང་ཟད་ཅིག་ལས་མ་སྟེར་ཞེས་སྦྱིན་པའི་ཁ་འགེགས་བྱས་ཤིང་སྒྲ་གསུམ་པོ་དེ་སྒྲོགས་པས་ཡི་དྭགས་སུ་སྐྱེས་པ་ཡིན་ཁྱོད་སོང་ལ། དེ་ལ་ཆུའི་སྦྱིན་
པ་གྱིས་གསུངས། ཤཱ་རིའི་བུས་ཆུ་སྦྱིན་ཇི་ལྟར་ལགས་ཞུས་པས། ཆུ་ཁྱེར་ལ་དེར་སོང་ནས། ཨོཾ་ཨཱཧྲཱིཧཱུཾ་ཞེས་སོགས་ཆུ་སྦྱིན་གྱི་སྔགས་རྣམས་དང། དེ་བཞིན་གཤེགས་པ་བཞིའི་མཚན་སྒྲོགས་
ཤིག་གསུངས། ཤཱ་རིའི་བུས་ཀྱང་ཆུ་སྦྱིན་དེ་བཞིན་བྱས་པས། ཡི་དྭགས་དེས་ཅུང་ཟད་ཅིག་འཐུང་ནས། ཡང་སྔར་གྱི་སྒྲ་གསུམ་པོ་བསྒྲགས་ནས་དཔག་ཚད་གཅིག་ཏུ་བྲོས་ལངས་སོང། ཡང་སླར་

[008A]༄༅། །བཅོམ་ལྡན་འདས་ལ་ཞུས་པས། ཁྱོད་ཀྱི་སོར་མོའི་ཧྲག་ན་ཟས་ཀྱི་རྫི་གཅིག་ཡོད་པས་ལན། སང་སོར་མོ་ལ་ཟས་ཀྱི་རྫི་མེད་པར་བྱས་ནས་སྔར་ལྟར་ཆུ་སྦྱིན་གྱིས་གསུངས། དེ་ལྟར་
བྱས་པས་ཁོ་བོས་ཆུ་ངོམས་པ་འཐུངས་སོ།། དེ་ནས་ཤཱ་རིའི་བུས་ཁྱོད་བཅོམ་ལྡན་འདས་ཀྱི་སྐུ་མདུན་དུ་ཁྲིད་ནས་བསླབ་པའི་གཞི་བླངས་ན་ཁྱོད་སྡུག་བསྔལ་ལས་ཐར་རོ།། ཤོག་བྱས་པས་ཁོ་སླེབས་
བྱུང༑ བཅོམ་ལྡན་འདས་ཀྱི་སྐུ་མདུན་དུ་ཁྲིད་ནས་བསླབ་པའི་གཞི་བླངས་ཆོས་ཉན་ནས་ཡི་དྭགས་ཀྱི་སྐྱེ་གནས་ལས་ཐར། ཚེ་འཕོས་ཏེ་སུམ་ཅུ་རྩ་གསུམ་པའི་ལྷར་སྐྱེས་པ་རེད། དེ་ལ་འདི་ལྟར་
བྱེད་དགོས། རང་འཕགས་པ་སྤྱན་རས་གཟིགས་སུ་གསལ་བའི་ཕྱག་གཡས་པའི་མཐིལ་ལ་ཟླ་གདན་ལ་ཡེ་ཤེས་སེམས་དཔའ་སྐུ་མདོག་སྔོན་པོ་ཕྱག་གཡས་པས་སྤྱི་བླུགས་བསྣམས་
པ་ལས་བདུད་རྩི་འོ་མའི་མདོག་ཅན་གྱི་རྒྱུན་བབས་པ་དང་མཉམ་དུ་སྤྱན་རས་གཟིགས་ཀྱི་ཕྱག་ནས་ཀྱང་བདུད་རྩིའི་རྒྱུན་བབས་པས་ཡི་དྭགས་རྣམས་ཀྱི་ཁར་སོང་བས་བཀྲེས་སྐོམ་གྱི་སྡུག་བསྔལ་
ཞི་བར་བསམ་ནས། འཕགས་པ་སྤྱན་རས་གཟིགས་དབང་གི་ཞེས་སོགས་བརྗོད་ནས། ཨོཾ་ཨཱཧྲཱིཧཱུཾ། ཨོཾ་མ་ཎི་པདྨེ་ཧཱུཾ། ཞེས་དང་བརྒྱ་རྩ་བྱེད་ན་འདིར་མ་ཎི་ལྔ་བཅུ་ཙམ་འདྲེན། ཨོཾ་ཛཱ་ལ་མི་

[008B]ཨོཾ་ཛྙཱ་ན་ཞེས་པ་དང་མཉམ་དུ་ལག་པ་གཡས་པས་གཏོར་ཐེབ་ཀྱི་ནང་ལ་ཆུ་རྒྱུན་མི་འཆད་པ་བླུག་ནས། གཡོན་པས་མཆོག་སྦྱིན་གྱི་ཕྱག་
རྒྱས་སེ་གོལ་གཏོགས་ནས། ཛཱ་ལ་ནི་སཱཧཱ་ཞེས་པའི་བར་དང། སྲིད་པ་བར་དོའི་འགྲོ་ཀུན་ལ་ཞེས་སོགས་བརྗོད་ནས། ཨོཾ་ཀཾ་ཀ་ནི་ཞེས་སོགས་བཅོམ་ལྡན་འདས་མི་འཁྲུགས་པའི་གཟུངས་ཀྱིས་བར་
དོའི་ཆུ་སྦྱིན་བྱེད་པ་ཡིན་པས། སྲིད་པ་བར་དོའི་འགྲོ་བ་རིགས་དྲུག་གི་བར་སྲིད་མངོན་པ་མཛོད་ནས་ཇི་ལྟར་བཤད་པ་ལྟར་ཁ་བ་བབས་པ་ལྟ་བུའི་བར་སྲིད་དང། དྲི་ཟ་པི་ཙ་ཎ་དང་སྣོད་སྦྱིན་ཀུན་ཏུ་
རྟོགས་འདོད་མཆོག་ཅེས་བྱ་བ་དང། རྒན་མོ་འཆི་ཁ་མའི་སེམས་ལ་འཇུག་པ་ཞེས་བྱ་བ་ལ་སོགས་པ་དེ་ཚོ་བར་སྲིད་པ་མིན་ཏེ། དེ་ཚོ་བར་སྲིད་པ་ལ་བརྫུས་ནས་ལྟོ་འཚོལ་ལ་སླེབས་ཡོང་བ་
ཡིན༑ ཡིན་པ་ནི་དྲི་ཟའི་རིགས་ཀྱི་འགྲོ་བ་རེད། དེ་ཐམས་ཅད་ལ་དམིགས་ནས་བདུད་རྩི་འོ་མའི་མདོག་ཅན་རང་ལ་འདོད་པ་གང་ཡོད་བྱུང་སོང་སྙམ་དུ་དམིགས་པ་ཡག་པོ་བྱེད་དགོས། དམིགས་
པ་རྒྱ་གང་ཆེ་བཞིན་ཁོང་རྣམས་ལ་རྒྱ་གང་ཆེ་དང་གང་འདོད་ཚད་ཡོང་བ་ཡིན། འདི་ན་ཆུ་གཅིག་པུ་ལས་མེད་པས། རང་རང་ལ་གང་འདོད་བྱུང་སོང་བསམ་པ་བྱས་ཀྱང་མི་ཡོང་རྒྱུ་མེད་འགྲོ་བསམ་

[009A]༄༅། །པ་ཡོང་ཤས་ཆེ་སྟེ་དེ་བྱེད་མི་ཉན། རང་གི་བློས་ཐག་བཅད་དེ་དམིགས་པ་ནན་ཏན་བྱས་ན་ཁོང་ཚོ་ལ་གང་འདོད་ཡོང། དཔེར་ན་ངེད་རང་ཚོ་བསངས་ལྟ་བུ་ཅིག་བཏང་སོང་བ་
ཡིན་ན། འགའ་ཞིག་ཏུ་ཐུག་པ་ལྟ་བུ་ལ་སྣང་ནས་ཧུབ་དང་ཧུབ་ཟེར་ནས་འཐུང་རྒྱུ་ཡོད། འགའ་ཞིག་ལ་འཁུར་བ་ལྟ་བུར་སྣང་ནས་ཆོམ་དང་ཆོམ་ཟེར་ནས་ཟ་རྒྱུ་ཡོང། འགའ་ཞིག་ལ་ལག་དོགས་
རྒྱབ་ནས་ཁུར་འགྲོ་རྒྱུ་ཡོད། འགའ་ཞིག་ལ་ཆུང་ཆུང་ཆེན་པོར་སྣང་ནས་ཟ་ཚད་དང་འཐུང་ཚད་ཡོད་པ་དེ་འདྲ་ཡོང། སྔོན་རྒྱ་གར་ན་བུད་མེད་རྒན་མོ་ཟེར་བ་གཅིག་ཡོད་པ་རེད། དེས་དྲང་སྲོང་
མངོན་ཤེས་ལྔ་དང་ལྡན་པ་ཞིག་ལ་ཉིན་རེ་བཞིན་བསོད་སྙོམས་ཆག་མེད་འབུལ་གིན་ཡོད་པ་རེད། ཉིན་གཅིག་ཁྱིམ་བདག་དེ་གཞན་གཅིག་གི་ཆོས་སྟོན་ལ་སོང་ནས་དེའི་ཉིན་དྲང་སྲོང་ལ་བསོད་སྙོམས་
འབུལ་རྒྱུ་མ་བྱུང་བ་རེད། དགོང་མོ་ནང་ལ་སླེབས་ནས་ཨ་ཁ་དེ་རིང་དྲང་སྲོང་ལ་འཚོ་བ་འབུལ་རྒྱུ་མ་བྱུང། དྲང་སྲོང་ལ་འཚོ་བ་ཆད་ན་ཁོ་མོ་དམ་ཚིག་ཉམས་པ་ཡོད་ཟེར་ནས། བུ་མོ་མངག་
གཞུག་མ་ལ་དྲང་སྲོང་ལ་འབུལ་རྒྱུའི་ཟན་བསྐུར་ནས་བཏང་བ་རེད་ཙ་ན། ལམ་ཁན་ཡི་དྭགས་མོ་བུ་ཤིན་ཏུ་མང་བ་ཞིག་དང་འཕྲད་དེ། དེ་ལ་ཟན་སླངས་པས། འདི་དྲང་སྲོང་ལ་འབུལ་དགོས་པ་

[009B] ཡི་དྭགས་མོ་ན་རེ་ཅུང་ཟད་བྱིན་ཅིག། གལ་ཏེ་མི་སྟེར་ན་གནོད་པ་བསྐྱལ་ལོ་ཟེར་བ་ལ། མོ་དྲེད་ནས་ཅུང་ཟད་བྱིན་པས། ཡི་དྭགས་མོ་མ་བུ་ཐམས་ཅད་ལ་ངོམ་པ་ཟ་རྒྱུ་བྱུང་བ་རེད་
དེ་གང་ཡིན་བྱས་ན་ཡི་དྭགས་ཀྱི་རིགས་འགའ་ཞིག་ལ་ཟ་རྒྱུ་མི་རྙེད་ཅིང་ཅུང་ཟད་རྙེད་ན་མང་པོ་ལ་བསྒྱུར་ནུས་པ་ཡོད། དེ་ནས་ཉེར་དགའ་བོ་ལ་སོགས་པ་ཞེས་བརྗོད་ནས་གཉུག་མར་གནས་པའི་ཀླུ་
རྒྱལ༑ དགའ་བོ་དང་ཉེར་དགའ་བོ་ལ་སོགས་པའི་ཆུ་ཀླུང་གི་བདག་པོ་རྣམས་ལ་ཆུ་སྦྱིན་བྱེད་པ་ཡིན། དེ་རྣམས་ཀྱིས་ཆུ་འཐུང་རྒྱུ་མ་རྙེད་ནས་ཆུ་སྦྱིན་བྱེད་པ་མིན། འཕགས་པ་སྤྱན་རས་གཟིགས་
ཀྱི་ཕྱག་ནས་བྱུང་བའི་ཏིང་ངེ་འཛིན་གྱི་ཆུ་རྒྱུན་དེ་ཁོང་ཚོས་འཐུང་རྒྱུ་མ་རྙེད་པ་ཡིན། དེ་སྤྱིའི་སེམས་ལ་སངས་རྒྱས་ཀྱི་གོ་འཕང་ཐོབ་པའི་བག་ཆགས་བཞག་པ་ཡིན་པ་དེ་སེམས་ཀྱི་རྒྱན། དེ་
ལྟ་བུའི་སེམས་ལ་བག་ཆགས་བཞག་པ་དེ་སད་ནས་ཚོགས་གཉིས་རྫོགས་ནས་སངས་རྒྱས་ཀྱི་སས་བསྡུས་པའི་ལོངས་སྤྱོད་བྱ་གང་ཡིན་དེ་རྣལ་འབྱོར་གྱི་ཡོ་བྱད་དམ་པ་ཡིན། ལོངས་
སྤྱོད་བྱའི་འབྲས་དུས་ཀྱི་ལོངས་སྤྱོད་དེ་ལ་ལོངས་སྤྱོད་མཁན་གྱི་སངས་རྒྱས་སུ་གྱུར་ཅིག་ཅེས་བྱ་བ་ཡིན་ནོ།།    ༈    ཡར་མགྲོན་ལ་མཆོད་པ། བར་མགྲོན་ལ་

[010A]༄༅། །མཆོད་པ། ལྷག་མགྲོན་ལ་སྤྱིན་པ་གསུམ། དང་པོ་ལ་བཞི། བླ་མ་དཀོན་མཆོག་ལ་མཆོད་པ། ཆོས་སྐྱོང་བསྲུང་མ་ལ་མཆོད་པ། དྲང་སྲོང་མཆོག་བརྒྱད་ལ་མཆོད་པ། ནོར་
ལྷ་ལྷན་སྐྱེས་ལ་མཆོད་པའོ།། དང་པོ་ནི། སྔར་གྱི་མཆོད་པ་དེ་བཤལ། གཏོར་ཐེབ་བཤལ་བཤལ་བྱས་ཆུ་བླུག་བརྒྱ་རྩ་རང་བྱེད་ན་གཏོར་རིལ་བཅུ་བླུག། སངས་རྒྱས་ཆོས་ཚོགས་མ་ཡང་བཅུ་
ཙམ་བྱས། གོང་གི་བདག་བསྐྱེད་ལྟར་མཆོད་པ་བྱིན་གྱིས་བརླབས། ན་མསརྦ་ཏ་ཐཱ་ག་ཏ་སོགས་ཀྱི་བརྒྱ་རྩ་བྱེད་ན་བཅུ་ཙམ་བྱས། བརྒྱ་རྩ་རང་མི་བྱེད་ན་བདུན་ནམ་གསུམ་སོགས་སངས་རྒྱས་
ཆོས་ཚོགས་མ་དང། གཏོར་རིལ། རྒྱ་ཆེན་ཤུགས་ལྡན་གྱི་སྔགས་སོགས་གྲངས་འདྲ་འདྲ་བྱེད་དགོས། འདི་བཅོམ་ལྡན་འདས་ཀྱི་ཞལ་ནས་དངོས་སུ་གསུངས་བའི་བཀའ་ཡིན། དེ་ཡང་
བཅོམ་ལྡན་འདས་གྲོང་ཁྱེར་སེར་སྐྱ་ན་བཞུགས་པའི་དུས་གཅིག་ན། གཅུང་དགའ་བོས་ཆོས་ཡིད་ལ་བྱེད་པ་ཟེར་དཔེ་ཆ་འཛིན་གྱི་ཡོད་པ་རེད། ནམ་གྱི་སྨང་ཆ་ལ་གཅུང་དགའ་བོའི་དྲུང་དུ་
ཡི་དྭགས་མོ་ཁ་ནས་མེ་འབར་བ་གཟུགས་མི་སྡུག་པ། མིག་ཁོང་དུ་སྡིབ་པ། མཆེ་བ་དང་སེན་མོ་རིང་བ། སྐྲ་འཛིངས་བ། དྲི་མི་ཞིམ་པ། ལུས་ཤིན་ཏུ་རིད་པ། མགྲིན་པ་རྟ་རྔ་ལྟར་ཕྲ་བ། ལྟོ་བ་ཤིན་

[010B] འཇིགས་སུ་རུང་བ། དེ་ལྟ་བུ་ཞིག་འོངས་ནས། ཡི་དྭགས་ངེ་ན་རེ། གཅུང་དགའ་བོ་ལ་ཁྱོད་ད་སྟེ་ཞག་བདུན་ནས་ཚེའི་དུས་བྱས་ཏེ་ཡི་དྭགས་ཀྱི་འཇིག་རྟེན་དུ་སྐྱེ། ཚེ་ཡང་བསྐལ་བ་བརྒྱད་ཁྲི་
གནས་པར་འགྱུར། ཁྱོད་ཀྱི་སྲོག་དབུགས་ཤ་ཁྲག་དེ་ཚོ་ངའི་ཟས་སྐལ་ཡིན་ཟེར་བས། གཅུང་དགའ་བོ་འཇིགས་ཤིང་སྐྲག་ནས་ཡི་དྭགས་ལ་སྨྲས་པ། བདག་ཡི་དྭགས་སུ་སྐྱེ་བའི་རྒྱུ་ཅི་ཡིན། དེར་
མི་སྐྱེ་བའི་ཐབས་གང་བྱས་ན་ཕན་བྱས་པས། ཡི་དྭགས་དེ་ན་རེ་ཁྱོད་ཀྱིས་སྐྱེ་བ་སྔ་མ་སེར་སྣ་བྱས་པས་ལན། ད་དེ་ལས་ཐར་འདོད་ན། སང་གི་ཉི་མ་ལ་ཡི་དྭགས་གངྒཱའི་བྱེ་མ་སྙེད་ལ་འབྲས་ཡུལ་
དབུས་ཀྱི་བྲེ་ཚད་ཀྱི་བྲེ་བདུན་དང། བྲམ་ཟེ་དང་དྲང་སྲོང་དེ་སྙེད་ལའང་དེ་ལྟར་ཕུལ་ནས། ཁོ་མོའི་ཆེད་དུ་དཀོན་མཆོག་ལ་མཆོད་པ་རྒྱ་ཆེན་པོ་ཕུལ་ན་ཚེ་རིང་ཞིང་ཡི་དྭགས་ཀྱི་འཇིག་རྟེན་ལས་ཐར་ཏེ་
མཐོ་རིས་ཀྱི་ལྷར་སྐྱེས་ནས་ལྷའི་བདེ་བ་མྱོང་ངོ་ཟེར་ནས་མི་སྣང་བར་གྱུར་ཏོ། དེ་ནས་གཅུང་དགའ་བོ་འཇིགས་ཤིང་སྐྲག་ནས་བཅོམ་ལྡན་འདས་ཀྱི་དྲུང་དུ་སོང་ནས་སྔར་གྱི་ལོ་རྒྱུས་རྣམས་ཞུས་ཏེ་
དེ་ལྟ་བུའི་ཐབས་བསྟན་དུ་གསོལ། ཞེས་ཞུས་པས། བཅོམ་ལྡན་འདས་ཀྱིས་དགའ་བོ་ལ་བཀའ་སྩལ་པ། ཁྱོད་འཇིགས་བར་མ་བྱེད་ཅིག་དགའ་བོ་ད་ལ་གཟུངས་སྔགས་གཟི་བརྗིད་ཚད་མེད་བའི་

[011A]༄༅། །འོད་ཟེར་རྣམ་པར་རྒྱལ་བའི་ཤུགས་ཞེས་བྱ་བ་ཡོད་དེ། དེ་ཡང་ང་སྔོན་བྲམ་ཟེའི་ཁྱེའུ་གྱུར་པ་ན་སངས་རྒྱས་དབང་ཕྱུག་རྒྱལ་པོ་ཞེས་བྱ་བ་ལས་གཟུངས་འདི་ཐོས་ནས་བྲམ་ཟེ་
དང་དྲང་སྲོང་དང་ཡི་དྭགས་རྣམས་ལ་བསྔགས་ཏེ་བྱིན་པས། ཡི་དྭགས་རྣམས་ཀྱང་སྡུག་བསྔལ་ལས་ཐར་ཏེ་མཐོ་རིས་ཀྱི་ལྷར་སྐྱེས་ནས་བདེ་བ་དཔག་ཏུ་མེད་པ་མྱོང་ངོ། །དགའ་བོ་ཁྱོད་ཀྱིས་
གཟུངས་འདི་གཟུངས་ཤིག་ཁྱོད་ཀྱི་ཚེ་དང་བསོད་ནམས་ཡང་འཕེལ་བར་འགྱུར་རོ། །གཞན་དག་ལ་ཡང་རྒྱ་ཆེར་སྤེལ་ཞིག་གཟུངས་འདི་ལན་བདུན་བསྔགས་ཏེ། དེ་བཞིན་གཤེགས་པ་བཞིའི་
མཚན་བརྗོད་དེ། སེ་གོལ་ལན་བདུན་བྱས་ནས་ས་གཙང་སར་བཏང་ན་ཕྱོགས་བཅུ་ནས་ལྷགས་པའི་ཡི་དྭགས་གངྒཱའི་ཀླུང་གི་བྱེ་མ་སྙེད་ཕྲག་བརྒྱ་སྟོང་སོ་སོར་ཡུལ་མ་ག་དཧའི་བྲེ་ཚང་མས་བཅལ་
བའི་བྲེ་བདུན་བདུན་ཐོབ་ནས། རང་རང་གི་ཡིད་བཞིན་དུ་བཟའ་བ་དང་བཏུང་བའི་མཆོག་འབྲང་བ་དང། ངོམ་པ་དང་ཚིམ་པར་གྱུར་ཏེ། ཡི་དྭགས་ཀྱི་འཇིག་རྟེན་སྤངས་ནས་མཐོ་རིས་ཀྱི་ལྷར་སྐྱེའོ། །
དཀོན་མཆོག་དང་དྲང་སྲོང་དང་བྲམ་ཟེ་སོགས་ལ་སྦྱིན་ན་ཡང་ཁ་ཟས་གཙང་བས་སྣོད་གཙང་མ་བཀང་ལ་གཟུངས་ལན་བདུན་བཟླས་ནས་འབབ་ཆུ་གཙང་མར་གཏོར་ན། ལྷ་རྫས་ཀྱི་ཞལ་

[011B] སོ་སོར་འདོད་པའི་ཟས་ཐོབ་ནས་ཇི་ལྟར་འདོད་པའི་སྨོན་ལམ་འདེབས་སོ། །དགའ་བོ་ཁྱོད་ཀྱིས་གཟུངས་འདིས་མཆོད་སྦྱིན་རྟག་ཏུ་བགྱིས་
ཤིག་སྔར་གྱི་སྡུག་བསྔལ་ལས་མྱུར་དུ་ཡོངས་སུ་ཐར་བར་འགྱུར་རོ། །ཞེས་བྱ་བ་ལ་སོགས་པ་གསུངས། དེ་ནས་དགའ་བོས་ཀྱང་དེ་ལྟར་བྱས་པས་ཡང་སྔར་གྱི་ཡི་དྭགས་མོ་འོངས་ནས་
གཅུང་དགའ་བོ་ལེགས་སོ་ལེགས་སོ། །ཁྱོད་ཀྱིས་གཟུངས་སྔགས་ཟབ་མོ་བཅོམ་ལྡན་འདས་ལས་ཡང་དག་པར་བླངས་ཏེ། དཀོན་མཆོག་དང་དྲང་སྲོང་དང་བྲམ་ཟེ་ལ་མཆོད་པ་བྱས་ཤིང་
དེས་ཡི་དྭགས་ཀྱི་ཚོགས་ལ་ཡང་སྦྱིན་པ་རྒྱ་ཆེན་པོ་བྱས་པའི་བསོད་ནམས་ནི་མཐའ་ཡས་པ་ཁྱོད་ཀྱིས་ཐོབ་སྟེ་དེང་ཕྱིན་ཆད་ཁྱོད་ཡི་དྭགས་ཀྱི་འཇིག་རྟེན་ལས་ཐར་རོ། །ཚེ་ཡང་ཕྱིར་ནུར་རོ་
ཟེར་ནས་མ་སྣང་བར་གྱུར་ཏོ། །དེར་མ་ཟད་ཕན་ཡོན་མང་པོ་ཡོད་དེ་ད་དེ་ཙམ་བྱས། གཅུང་དགའ་བོ་ཙམ་དུ་མ་ཟད། རང་ཅག་རྣམས་ཀྱང་གཏོར་མ་བཏང་ན་གནས་སྐབས་དང་མཐར་ཐུག་གི་
འབྲས་བུ་དང་ཕན་ཡོན་མཐའ་ཡས། དེ་ཡང་རང་ཅག་རྣམས་ཀྱི་ལུས་འདི་འབྱུང་བ་བཞི་ལ་བརྟེན་པ་ཡིན་པས། འབྱུང་བ་བཞི་པོ་དེ་ཡང་ཁམས་བཞི་འམ་ལྔ་ལ་བརྟེན་ནས་འབྱུང་བས་འབྱུང་ལུས་

[012A]༄༅། །ཞེས་བཤད་པ་ཡིན། ཁམས་བཞི་པོ་དེ་ཡང་མདོ་སྡེ་སོགས་ནས་སའི་ཁམས། ཆུའི་ཁམས། མེའི་ཁམས། རླུང་གི་ཁམས་དང་བཞི། རྩིས་ཀྱི་རིག་པ་ལས་ལྕགས་ཀྱི་ཁམས་
དང་ལྔ། གསོ་བ་རིག་པ་ལས་ནམ་མཁའི་ཁམས་དང་ལྔ་ཡོད། ཁམས་ལྔ་པོ་དེ་མཐོ་དམན་གྱི་ཁྱད་པར་ལས། རླུང་མཁྲིས་བད་ཀན་འདུས་པའི་ནད་བཞིའི་ཁྱད་པར་ལ་བརྟེན་ནས་འབྱུང་བ་ཡིན། དེ་ཡང་
འཕགས་པ་གསེར་འོད་དམ་པ་སོགས་ནས་བཤད་པ་ལྟར། དཔྱིད་ཀྱི་དུས་སུ་བད་ཀན་གྱི་ནད་དང། དབྱར་གྱི་དུས་སུ་རླུང་གི་ནད་དང། སྟོན་གྱི་དུས་སུ་མཁྲིས་པ་དང། དགུན་གྱི་དུས་སུ་འདུས་པའི་ནད་
དང། དེའི་ཡན་ལག་ཏུ་གྱུར་པའི་ནང་རིགས་བཞི་བརྒྱ་རྩ་བཞི་དང། དེའི་སློང་བྱེད་བགེགས་རིགས་སྟོང་ཕྲག་བརྒྱད་ཅུ་དང། གདོན་རིགས་སུམ་བརྒྱ་དྲུག་ཅུ་ལ་སོགས་པའི་འབྱུང་བཞིའི་ལུས་ལ་མི་
བདེ་བའི་ནང་སྣ་ཚོགས་བསྐྱེད་པར་བྱེད་པ་ཡིན། དེ་ཡང་དབྱར་དགུན་སྟོན་དབྱིད་དུས་སུ་ཟས་དང་འབྱུང་བཞིའི་འཕེལ་འགྲིབ་ཀྱི་ནད་གང་ཡིན་བ་དེ་ཐམས་ཅད་རྩ་བ་རླུང་མཁྲིས་བད་ཀན་འདུས་པའི་
ནད་བཞི་རུ་ཐུག་དེ་བཞི་ཡང་འཕེལ་བས་དུས་རང་རང་གི་ཁམས་ཀྱི་དུས་བཞི་པོ། དབྱར་ཟླ་གསུམ། དགུན་ཟླ་གསུམ། སྟོན་ཟླ་གསུམ། དབྱིད་ཟླ་གསུམ། ཟླ་བ་རེ་ལ་ཟླ་བདག་སྐར་མ་རེ་རེ་ཡོད་བ་

[012B] ཟླ་བ་གང་ཡིན་པ་དེའི་ཚེས་བཅོ་ལྔ་ལ་ཟླ་བའི་ཐད་ནས་ཟླ་ཟུར་སྐར་ཟུར་སྤྲད་ནས་འགྲོ་བ་དེ་ལ་སྐར་མ་དེ་དང་དེའི་ཟླ་བ་ཟེར་ནས་ཐ་སྙད་བྱེད་པ་ཡིན་
ད་ངའི་བཤད་པ་དེ་འཁྱམས་སོ། །གཏོར་མའི་འཁྲིད་བཤད་རྒྱུ་ཡིན་པ་ལ་རྩིས་རྒྱག་ལུགས་བཤད་མ་བཤད་མེད། ད་བཤད་རྒྱུ་དེ་འདི་ཡིན། གཏོར་མ་བཏང་བས་གནས་སྐབས་རང་གི་འབྱུང་བཞིའི་
ནད་ཞི་བ་དང། གདོན་བགེགས་སོགས་ཀྱིས་གླགས་མི་བལྟ་བར་ཚེ་རིང་བ་སོགས་འབྱུང་ཞིང། མཐར་ཐུག་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་ནས་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་
འགྱུར་རོ། །དེ་ནས་བཛྲ་ཨརྒྷཾ་ཞེས་སོགས་ཉེར་སྤྱོད་ཕུལ། ཏིང་ཤགས་བརྡུང། ཕུན་ཚོགས་འདོད་ཡོན་ལྔ་ལྡན་པའི་ཞེས་པ་ནས། རྒྱས་པར་ཤོག་ཅེས་པའི་བར་བརྗོད་ནས་བླ་མ་སངས་རྒྱས་རྣམས་ལ་
རང་གང་འདོད་ཀྱི་འཕགས་པ་ཀུན་ཏུ་བཟང་པོའི་མཆོད་སྤྲིན་དང། ཡི་དམ་ལྷ་ཚོགས་རྣམས་ལ་ཚོགས་ཀྱི་གཏོར་མ་ལ་སོགས་ཕྱི་ནང་གསང་བའི་མཆོད་པའི་སྤྲིན་ཕུང་བསམ་གྱིས་མི་ཁྱབ་པར་
དམིགས་ནས་ཕུལ། དགྱེས་བཞིན་བཞེས་སོང་སྙམ་དུ་བསམ་ནས་ཚེ་རབས་ཐམས་ཅད་དུ་དཀོན་མཆོག་གསུམ་དང་མི་འབྲལ་ཞིང་རྗེས་སུ་བཟུང་བ་དང། འཁོར་ལོ་གསུམ་དང་བསླབ་པ་གསུམ་

[013A]༄༅། །ལ་སོགས་པའི་ཆོས་ཀྱི་འབྱོར་པ་དང། དལ་བ་བརྒྱད་དང། འབྱོར་པ་བཅུ་ལ་སོགས་པ་དང། ཁྱད་བར་དུ་དམ་པའི་ཆོས་བསྒྲུབས་པའི་མཐུན་རྐྱེན་ཚང་བའི་སྒོ་ནས་སངས་རྒྱས་
ཀྱི་བསྟན་པ་རིན་པོ་ཆེ་དར་ཞིང་རྒྱས་པ་དང། དེ་ཚུལ་བཞིན་དུ་འཛིན་པར་བྱིན་གྱིས་བརླབ་ཏུ་གསོལ། ཞེས་ཞུས་པས་ཞལ་བཞེས་བཟང་པོ་བྱུང་སྙམ་དུ་བསམ།    ༈   
ན༑ སྔར་བཞིན་རྙིང་པ་བཤལ། གསར་དུ་བཤམས། གཏོར་རོལ་དང། སངས་རྒྱས་ཆོས་ཚོགས་མ། རྒྱ་ཆེན་ཤུགས་ལྡན་གྱི་སྔགས་དང། སོ་གོལ་སོགས་བཅུ་བཅུ་བྱེད་པ་མགྲོན་ཚན་ཐམས་
ཅད་ལ་འདྲ། བསྡུས་ཙམ་བྱེད་ན་ནི་སྔར་གྱི་མཆོད་པ་བཤམ་བཤམ་པ་དེ་ཐོག་ལ་གཏོར་རིལ་དང་ཆུ་བླུག་བྱིན་གྱིས་བརླབས་ནས། སེམས་བསྐྱེད་སྔགས་དང་བཅས་པ་ཡང་བདུན་ནམ་གསུམ་
སོགས་སྐབས་དང་བསྟུན་ནས་བྱེད་ཅིང་མྱུར་མཛད་ཡེ་ཤེས་མགོན་པོ་འཁོར་དང་བཅས་པ་བཅོམ་ལྡན་འདས་ཐུབ་པའི་དབང་བོའི་སྤྱན་སྔར་བསྟན་པ་བསྲུང་བར་ཁས་བླངས་པའི་འཇིག་རྟེན་
ལས་འདས་པའི་བསྲུང་མ་སྤྱི་དང། ཁྱད་པར་དུ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་ཚུལ་བཞིན་དུ་བསྲུང་བའི་དམ་ཅན་ཆོས་ཀྱི་རྒྱལ་པོ་ཕྱི་ནང་གསང་གསུམ། དཔལ་

[013B] དམ་རྫས་སྤྱན་གཟིགས་ཉེར་སྤྱོད་འདོད་ཡོན་ལྔ་ལ་སོགས་པའི་ཕྱི་ནང་གསང་བ། དེ་ཁོ་ན་ཉིད་ཀྱི་
མཆོད་པ་སོགས་བསམ་གྱིས་མི་ཁྱབ་པ་ཕུལ་བའི་དམིགས་པ་ནན་ཏན་བྱེད་པ་ཡིན། དེར་མ་ཟད་སྐུ་གསུང་ཐུགས་ཀྱི་གནས་ན་བཞུགས་པའི་དཔའ་བོ་མཁའ་འགྲོ་རྣམས་ལ་ཡང་མཆོད་པའི་བྱེ་
བྲག་བསམ་གྱིས་མི་ཁྱབ་པ་ཕུལ་བས་དགྱེས་བཞིན་དུ་བཞེས་སོང་སྙམ་དུ་བསམ་ནས། ཨརྒྷཾ་སོགས་ཀྱིས་སྔར་ལྟར་མཆོད། ཏིང་ཤགས་བརྡུང། ཕུན་ཚོགས་འདོད་ཡོན་ཞེས་སོགས་བརྗོད་
ནས༑ སྤྱིར་སངས་རྒྱས་ཀྱི་བསྟན་པ་བསྲུང་བ་དང། ཁྱད་པར་བདག་ལ་ཞི་རྒྱས་དབང་དྲག་གི་འཕྲིན་ལས་བཞིའི་སྒོ་ནས་དངོས་གྲུབ་སྩལ་དུ་གསོལ། ཞེས་ཞུས་པས། ཡོང་ངོ་གསུངས་ནས་ཞལ་
གྱིས་བཞེས་པར་བསམས།    ༈    ཡང་སྔར་ལྟར་མཆོད་པ་རྒྱས་བསྡུས་དང། ཆོ་ག་རྒྱས་བསྡུས་གོང་དུ་བཤང་བ་ལྟར་བྱས་ནས་བྱིན་རླབས་བྱས། ཨརྒྷཾ་ནས་ཤཔྟའི་བར་སྔར་
ལྟར་རྒྱས་བསྡུས་བློ་ལྟར་བསྟུན་བཞིན་བྱས་ནས། དེ་ཡང་དྲང་སྲོང་ཆེན་པོ་མཆོག་བརྒྱད་དང་ཞེས་སོགས་བརྗོད་ནས་འདིའི་དྲང་སྲོང་ཆེན་པོ་མཆོག་བརྒྱད་ནི། དྲང་སྲོང་ཆེན་པོ་མི་སྦྱིན་ཞེས་བྱ་བ་

[014A]༄༅། །དང༑ སྣ་ཚ་ཞེས་བྱ་བ་དང། ཡང་དག་ཤེས་བྱ་བ་དང། མདུན་དུ་བརྡར་ཞེས་བྱ་བ་དང། གྱ་གྱུ་ཞེས་བྱ་བ་དང། འགྱུར་ཞེས་བྱ་བ་དང། ཨུ་གུརར་ཞེས་བྱ་བ་དང། དྲང་སྲོང་ཆེན་པོ་གཡོན་
ཕྱོགས་ཞེས་བྱ་བ་བརྒྱད་པོ་དེ་ཡིན། དེ་རྣམས་དྲང་སྲོང་གི་མཆོག་ཏུ་བྱེད་པ་དེ་གང་ཡིན་སྙམ་ན། དེ་རྣམས་བསྐལ་པ་འདིའི་དྲང་སྲོང་གི་ཐོག་མ་ཡིན། དེ་ཡང་ཡང་དག་པའི་སངས་རྒྱས་དང་དེའི་བསྟན་
པ་མ་བྱོན་བར་དུ་རང་སངས་རྒྱས་ཀྱི་བསྟན་པ་འབྱུང་བ་ཡིན་པས་དེ་རྣམས་ནི་སྔོན་མང་བཀུར་རྒྱལ་པོའི་རིགས་ལས་འཁོར་ལོས་བསྒྱུར་བའི་རྒྱལ་པོ་སྤྱི་བོ་སྐྱེས་ཞེས་བྱ་བ་བྱུང་བ་རེད། དེའི་དུས་
སུ་རྒྱལ་པོ་དེའི་ཉེ་ཆར་གཏོགས་པ་ན། ནགས་འདབ་ཆེན་པོ་ཞིག་ཡོད་པ་རེད། དེ་ན་དྲང་སྲོང་ཆེན་པོ་དེ་རྣམས་བཞུགས་ཡོད་པ་རེད། ནམ་ཞིག་རྒྱལ་པོ་སྤྱི་བོ་སྐྱེས་ནགས་འདབ་དེར་སྐྱོ་བསངས་ལ་ཕེབས་
བྱ་གག་མང་པོ་སྐད་འགགས་ནས་སྐད་ཀྱང་རྒྱག་རྒྱུ་མེད། གཤོག་པ་ཚོ་ཡང་ཆད་ནས་འཕུར་རྒྱུ་མེད། རྐང་གིས་འགྲོ་བ་མང་པོ་རྒྱལ་བོས་གཟིགས་པ་རེད། དེ་ནས་རྒྱལ་པོས་བློན་པོས་མདུན་ན་
འདུག་པ་ལ། བྱ་གག་སྐད་ཀྱང་འགགས། འདབ་མ་ཡང་ཆད། འདི་སུས་ཀྱང་བྱས་གསུངས་པས། མདུན་ན་འདུག་གིས། ལྷ་བྱ་གག་འདི་རྣམས་ནི་ཉིན་མཚན་མེད་པར་སྐད་བྱུང་བ་དག་ལགས་སོ། །

[014B] ཏིང་ངེ་འཛིན་གྱི་ཚེར་མ་ནི་སྒྲ་ཡིན་པས། བྱ་གག་གི་སྐད་ཀྱིས་ཏིང་ངེ་འཛིན་ལ་གནོད་པས། དྲང་སྲོང་རྣམས་ཀྱི་བདེན་ཚིག་གིས་འདི་ལྟར་བྱས་
སོ་ཟེར་གིན་འདུག་ཟེར། བྱ་གག་ཟེར་བ་དེང་སང་ང་རང་ཚོས་བྱ་ལོང་ཟེར་བ་འདི་ཡིན། དེ་ནས་རྒྱལ་པོ་སྤྱི་བོ་སྐྱེས་ཀྱིས་ཨ་ཁ་དེ་ཚོ་ཡག་པོ་མ་རེད། སེམས་ཅན་ལ་འདི་ལྟ་བུའི་གནོད་པ་བྱེད་པ་མ་ལེགས་པར་
འདུག་པས། ངའི་མངའ་འོག་ལ་མ་འདུག་ཅིག་གསུངས། དྲང་སྲོང་རྣམས་ལ་བསྙད་པས། དྲང་སྲོང་རྣམས་ཀྱིས་རྒྱལ་པོ་འདི་འཛམ་བུའི་གླིང་ལ་དབང་བའི་རྒྱལ་པོ་ཡིན་པས། རང་རེས་གླིང་གཞན་ལ་
འགྲོ་ཟེར་ནས་ཤར་ལུས་འཕགས་པོ་ལ་ནམ་མཁའ་ལ་འཕུར་ནས་ཕེབས་སོང་བ་རེད། ཡང་རྒྱལ་བོ་སྤྱི་བོ་སྐྱེས་འཛམ་བུའི་གླིང་འདི་ཡོངས་རྫོགས་ངའི་དབང་ཡིན་ན། ད་ངའི་མངའ་འོག་མ་ཡིན་པའི་
ཡུལ་གཞན་ཡོད་དམ་བྱས་པས། བློན་པོ་རྣམས་ཀྱིས་ཤར་ལུས་འཕགས་པོ་ཞེས་བྱ་བ་ལྷའི་མངའ་འོག་མ་ལགས་སོ་ཞུས་པས། དེར་འགྲོའོ་དབང་དུ་བྱེད་དོ་གསུངས་ནས། དཔུང་ཚོགས་ཡན་ལག་བཞི་
དང་བཅས་པ་གསེར་གྱི་འཁོར་ལོ་ལ་ཞུགས་ཏེ་སོང་ངོ། །དྲང་སྲོང་རྣམས་ཀྱིས་ཡང་རྒྱལ་པོ་ཕེབས་པ་ཤེས་ནས། རང་རེ་ནུབ་བ་ལང་སྤྱོད་དུ་འགྲོ་བྱས་ནུབ་བ་ལང་སྤྱོད་དུ་གཤེགས་སོ།། ཡང་རྒྱལ་པོ་སྤྱི་

[015A]༄༅། །བོ་སྐྱེས་ཡང་ཤར་ལུས་འཕགས་པོ་དབང་དུ་བྱས་ནས། ང་གླིང་གཉིས་ནི་དབང་དུ་བྱས་ཟིན་གྱི་གཞན་ཡོད་དམ་གསུངས་པས། བློན་པོ་རྣམས་ཀྱིས་ནུབ་བ་ལང་སྤྱོད་ཞེས་བྱ་བ་ལྷའི་
དབང་མ་ལགས་སོ་ཞུས་བས། ཡང་རྒྱལ་པོས་འགྲོ་དེ་ཡང་དབང་དུ་བྱེད་དོ་གསུངས་ནས་བ་ལང་སྤྱོད་ལ་སྔར་ལྟར་གཤེགས་སོ། །ཡང་དྲང་སྲོང་རྣམས་ཀྱིས་ཤེས་ནས། ཡང་རྒྱལ་པོ་གླིང་འདི་ན་
ཡང་འོངས། རང་རེ་བྱང་སྒྲ་མི་སྙན་ལ་འགྲོ་གསུངས་གཤེགས་སོ། །ཡང་རྒྱལ་པོ་སྤྱི་བོ་སྐྱེས་ཡང་ནུབ་བ་ལང་སྤྱོད་དབང་དུ་བྱས་ནས། ང་གླིང་གསུམ་ནི་དབང་དུ་བྱས་ཟིན་གྱི་གཞན་ཡོད་ངམ་
གསུངས་པས། བློན་པོ་རྣམས་ཀྱིས་བྱང་སྒྲ་མི་སྙན་ཞེས་བྱ་བ་ལྷའི་དབང་མ་ལགས་སོ་ཞུས་བས། ཡང་རྒྱལ་པོས་འགྲོ་དེ་ཡང་དབང་དུ་བྱེད་དོ་གསུངས་ནས་བྱང་སྒྲ་མི་སྙན་ལ་སྔར་ལྟར་གཤེགས་
སོ༑ ༑ཡང་དྲང་སྲོང་རྣམས་ཀྱིས་ཤེས་ནས་སྔར་བཞིན་རི་རབ་ལ་གཤེགས་སོ། །དེ་ནས་རྒྱལ་པོས་བློན་པོ་རྣམས་ལ་ངས་མཐའ་ཐམས་ཅད་དབང་བར་བྱས། ད་ངའི་དབང་མ་ཡིན་བ་མེད་དམ་
གསུངས་པས། ལྷའི་དབང་པོ་བརྒྱ་བྱིན་ནི་དབང་མ་ལགས་སོ་ཞུས་པས། ཡང་སྔར་ལྟར་འགྲོ་གསུངས་ནས་སུམ་ཅུ་རྩ་གསུམ་དུ་གཤེགས་སོ། །ཡང་དྲང་སྲོང་རྣམས་ཀྱིས་ཤེས་ནས། ཡང་རྒྱལ་པོ་

[015B]རང་རེས་གང་དུ་སོང་ཡང་དེར་རྒྱལ་པོ་འོངས་ནས་བཟོས་མི་བདེ་བ་འདི་བྱེད་པ་མ་རུངས་པ་ཡིན་པས། རྒྱལ་པོ་འགྲོ་བར་བྱེད་པའི་འཁོར་ལོ་ནམ་མཁའ་ལ་
འགྲོ་བ་མེད་པར་གྱུར་ཅིག། ཅེས་བདེན་ཚིག་གསོལ་ལོ། །དེ་མ་ཐག་རྒྱལ་པོའི་གསེར་གྱི་འཁོར་ལོ་ཡང་ནམ་མཁའ་ལ་ཐོགས་སོ། །རྒྱལ་པོས་བློན་པོ་རྣམས་ལ་སྨྲས་པ། གསེར་གྱི་
འཁོར་ལོ་ནམ་མཁའ་ལ་ཐོགས་པ་འདི་ཅེས་ཉེས་སྨྲས་པས། བྲམ་ཟེ་མདུན་ན་འདུག་རིག་བྱེད་ཀྱི་གནས་ལྔ་ལ་མཁས་པ་དེ་ན་རེ། ལྷ་འདི་ནི་སྔར་འཛམ་བུ་གླིང་གི་དྲང་སྲོང་བརྒྱད་དོ། །
དེའི་མཐུ་ལགས་སོ། །ཅི་མངོན་ཞེ་ན་བྱ་གག་ལ་སྨོད་པ་བོར་ཏེ་བྱ་གག་མ་རུངས་པ་བྱས་པ་ལ། ལྷའི་ཞལ་བཅེ་བཅད་དེ་མངའ་འོག་ནས་དབྱུང་བས་ཁོང་རྣམས་ཤར་ལུས་འཕགས་
པོ་དང། དེ་ནས་རིམ་གྱིས་པ་ལང་སྤྱོད། བྱང་སྒྲ་མི་སྙན་དང། རི་རབ་ཀྱི་ཟོམ་ལ་རིམ་གྱིས་བྲོས་པ་ལ། ལྷ་ཡང་དེ་དག་ལ་རིམ་གྱིས་གཤེགས་པས། དེ་དག་གི་དམོད་
པས་འཁོར་ལོ་མ་འཕགས་པས་མངོན་མི་ཐོགས་ལགས་སོ། །ཞེས་ཞུས་པས། རྒྱལ་པོ་ཅུད་ནོངས་ཏེ་སྨྲས་པ། འཇིག་རྟེན་གྱི་ཡོན་གནས་སུ་གྱུར་པའི་རྫུ་འཕྲུལ་དང་

[016A]༄༅། །ལྡན་པ་དེ་རྣམས་བཟོད་བར་གསོལ་ལོ། །དེང་ཕྱིན་ཆད་གང་དུ་བཞུགས་ཀྱང་ཅི་བདེ་བར་མཛོད་ལ་ཁོ་བོའི་གསེར་གྱི་ཤིང་རྟའི་ལམ་འབྱེད་བར་གསོལ་ཞེས་གསུངས། དྲང་སྲོང་རྣམས་
དེ་མ་ཐག་ནམ་མཁའ་ལ་འཕགས་ཏེ་ཆོ་འཕྲུལ་རྣམ་བ་དགུ་བསྟན་ནས་མྱ་ངན་ལས་འདས་སོ། །རྒྱལ་པོ་སྤྱི་པོ་སྐྱེས་ནི་སུམ་ཅུ་རྩ་གསུམ་དུ་འཕགས་ནས་ལྷའི་དབང་པོ་བརྒྱ་བྱིན་དང་སྟན་ཕྱེང་བའི་ཁྲི་
གཅིག་ཏུ་གནས་སོ། །འོ་ན་དེ་ལྟ་བུའི་དྲང་སྲོང་བརྒྱད་པོ་ངེས་གཙོ་བྱས། ལྷ་དང་མི་དང་ཀླུ་ལ་སོགས་པའི་དྲང་སྲོང་མངོན་ཤེས་ལྔ་དང་ལྡན་པ་བདེན་ཚིག་འགྲུབ་པ་རྣམས་ལ་ཕུལ་ནས། དྲང་སྲོང་
རྣམས་ལ་ནི་དཀར་གསུམ་མངར་གསུམ་ཤིང་ཏོག་རྩ་བ་ལྡུམ་བུ་སོགས་རིལ་བ་སྤྱི་བླུག། དབྱུག་གུ་རྩེ་གསུམ་རས་ཀྱི་ཨངྒ་རག་སོགས་མདོར་ན་དྲང་སྲོང་རྣམས་ལ་ཡང་གང་དགོས་ཀྱི་ཡོ་བྱད་དང་
བཟའ་བ་དང་བཏུང་བ་ཕུན་སུམ་ཚོགས་པ་ལ་དམིགས་ནས་ཕུལ། ཨརྒྷཾ་སོགས་ཀྱིས་མཆོད། ཕུན་ཚོགས་འདོད་ཡོན་ལྔ་ཞེས་སོགས་བརྗོད་ནས་སྤྱིར་སངས་རྒྱས་ཀྱི་བསྟན་བ་རིན་པོ་ཆེ་ཕྱོགས་དུས་
གནས་སྐབས་ཐམས་ཅད་དུ་དར་ཞིང་རྒྱས་པ་དང། འགྲོ་བ་སེམས་ཅན་ཐམས་ཅད་བདེ་ཞིང་སྐྱིད་པ་དང། ཁྱད་པར་དུ་བདག་དང་སེམས་ཅན་ཐམས་ཅད་མྱུར་དུ་སངས་རྒྱས་ཐོབ་པའི་བདེན་ཚིག་གི་

[016B]།    ༈    གཏོར་ཆུ་བཤམས་པ་སོགས་ནས་རྒྱ་ཆེན་ཤུགས་
ལྡན་སྔགས་ཀྱི་བར་རྒྱས་བསྡུས་གང་བྱེད་ཀྱང་གོང་དུ་བཤད་པ་ལྟར་ཤེས་པར་བྱ་ཞིང། རྒྱལ་པོ་རྣམ་ཐོས་སྲས་ཀྱི་སྲས་འཛམ་བྷ་ལ་དང། ནོར་རྒྱུན་མ་དང། དབྱངས་ཅན་མ་དང། ཕག་མོ་སོགས། ཨ་
བར་ཙི་ཏ་སོགས་མངོར་ན་འཇིག་རྟེན་ལས་འདས་པའི་ནོར་ལྷ་དང། གནོད་སྦྱིན་རྣམས་དང། བདག་ཅག་དཔོན་སློབ་འཁོར་བཅས་ཀྱི་ཚེ་ལྷ་སྲོག་ལྷ་ལ་སོགས་པ་ལྷན་ཅིག་སྐྱེས་པའི་ལྷ་འདི་ལ་ལྔའམ་
དགུ་ལ་སོགས་པ་གྲངས་ངེས་པ་མེད། གང་ཟག་རང་རང་གི་བསོད་ནམས་ཀྱི་ལས་ལ་གྲུབ་བ་ཡིན། བསོད་ནམས་ཀྱི་ལས་མང་པོ་བསགས་པ་ལ་ལྷན་ཅིག་སྐྱེས་པའི་ལྷ་མང་ཞིང་འདྲེ་ཉུང། བསོད་
ནམས་མ་ཡིན་པའི་ལས་མང་བ་ལ་ནི་འདྲེ་མང་ལ་ལྷ་ཉུང་པ་ཡིན། གང་ལྟར་ཀྱང་ལྷན་ཅིག་སྐྱེས་པའི་ལྷ་གང་ཡོད་དང། དེར་མ་ཟད་རང་ལ་བསྲུང་ཞིང་སྐྱོབ་པར་བྱེད་པའི་ཚེ་རབས་སྔོན་ནས་བསྲུང་མ་མ་
བསྒྲུབ་ལས་ལ་བཀོད་པ་ཞེས་བཤད་པ་ཡིན་པས་རང་ཉིད་བསྲུད་སྐལ་བབས་པའི་ལྷ་ཀླུ་ལ་སོགས་པའམ། གནོད་སྦྱིན་དང་བཙན་ལ་སོགས་པ་བསྲུང་སྐྱོབ་བྱེད་མཁན་གང་ཡོད་ལ་ཕུལ་ནས་དགྱེས་

[017A]༄༅། །བཞིན་དུ་བཞེས་ནས། བདག་ལོག་པའི་འཚོ་བ་ལྔ་ཞེས་བཤད་པ་ཡང་ཡོད། དེ་དག་ནི་རང་རང་གི་གཞུང་ཆེན་མོ་ལ་སློབ་གཉེར་བྱེད་མཁན་རྐྱང་ལ་སོང་ནས་བཤད་མི་དགོས་
མདོར་བསྡུས་ན་ནི་བརྐུབ། འཕྲོག་པ་ལ་སོགས་པ་དང། སྡིག་པ་ཆེན་པོའི་ཟས་དམ་པའི་ཆོས་འདུལ་བ་ནས་དགེ་འདུན་གྱི་སྡེ་དང། དགེ་ཚུལ་དགེ་སློང་སོགས་ལ་རུང་བ་མ་ཡིན་ནོ་ཞེས་གང་བཀག་
པར་མཛད་པའི་ཟས་ཀྱིས་མི་འཚོ་ཞིང། དེ་ལས་ལྡོག་པའི་རུང་བའི་ཟས་ཆོས་དང་མཐུན་པའི་ཟས་དུས་རུང་གི་ཟས་ལ་སོགས་པའི་འཚོ་བ་དང། ཆོས་མཐུན་གྱི་བསམ་པ་ཆོས་ནས་བཤད་པ་
བཞིན་འགྲུབ་པར་མཛོད་ཅིག་ཅེས་འཕྲིན་ལས་བཅོལ། དེ་དག་ཀྱང་དགྱེས་བཞིན་ཞལ་གྱིས་བཞེས་བྱུང་བསམ་པ་བྱེད།    ༈    དང་པོ་ནི། འདིར་རྒྱས་བསྡུས་གང་བྱེད་ཀྱང་
སྔར་གྱི་མཆོད་པ་རྙིང་པ་བཤལ། གཏོར་ཐེབ་བཤལ། ཆུ་བླུག། གཏོར་རིལ་ཡང་བརྒྱ་རྩ་ལ་བཅུ། གཞན་གང་འབྱོར་བྱས་ནས་སངས་རྒྱས་ཆོས་ཚོགས་མ་དང། བྱིན་རླབས་དང། རྒྱ་ཆེན་ཤུགས་
ལྡན་གྱི་སྔགས་དང། སེ་གོལ་བརྒྱ་རྩ་ལ་བཅུ་དང། གཞན་ལ་སྐབས་དང་བསྟུན་ནས་བདུན་ནམ་གསུམ་སོགས་གང་རིགས་ཀྱིས་ཕུལ་ནས། ཨརྒྷཾ་སོགས་བཞག་ནས། དེ་བཞིན་གཤེགས་པའི་

[017B] འདི་ལ་བཤད་པ་མང་དུ་ཡོད་དེ། དགེ་འདུན་གྱི་སྐུ་རིམ་ལ་སོགས་པའི་བྱ་བ་མང་པོ་ཡོད་བས་མང་བོ་མི་བཤད། དོན་གྱི་སྙིང་པོ་བསྡུས་བ་རེ་བཤད་ན་རིན་ཆེན་
མང་ཤཱཀྱ་ཐུབ་བ། གཟུགས་མཛེས་དམ་པ་སྤྱན་རས་གཟིགས། སྐུ་འབྱམས་ཀླས་འཇམ་དབྱངས། འཇིགས་པ་ཐམས་ཅད་དང་བྲལ་བ་ཕྱག་ན་རྡོ་རྗེ་ཡིན་པ་ཇོ་བོ་ཡབ་སྲས་ཀྱིས་བཞེང། གཞན་མི་འདྲ་
བ་མང་པོ་ཡོད་དེ་དེ་ཙམ་གྱིས། དེ་བཞིན་གཤེགས་པ་བཞིའི་མཚན་བརྗོད་པའི་དགོས་པ་ནི། ཡུལ་ལྷ་གཞི་བདག་མན་ཆད་ཀྱི་མགྲོན་རྣམས་ཕྱི་ནང་གི་སྒྲིབ་པ་ཅན་མང་པོ་ཡོད། དེ་ཡང་སའི་ལྷ་མོ་ལ་
སྒྲིབ་པ་མེད་ཀྱང་འཁོར་སྒྲིབ་པ་ཅན་མང་པོ་ཡོད། སའི་ལྷ་མོའི་འཁོར་གཞི་བདག་དང། འཕྲོག་མ་བུ་དང་བཅས་པ་རྣམས་ལ་ནི་ཁ་ཟས་མི་འཕྲོད་པ་དང། ཟ་དབང་མེད་པ་དང། དབང་ཆེ་བས་འཕྲོག་པ་དང་
སྣང་ཚུལ་གཞན་དུ་སྣང་བ་ལ་སོགས་པའི་སྒྲིབ་པ་དང། བགེགས་རིགས་གདོན་རིགས་སོགས་ལ་ནི་མི་དགའ་བའི་ཟས་དང། ཁ་ཅིག་མི་མཐོང་པར་གཞན་གྱིས་སྒྲིབ་པ་དང་ཟ་དབང་མེད་པ་སོགས་
ཡོད་ཅིང་འགྲོ་བ་རིགས་དྲུག་གི་མགྲོན་རྣམས་དངོས་སུ་འོང་བའི་ནུས་པ་མེད། ཡི་དྭགས་ལ་ཕྱི་ནང་གི་སྒྲིབ་པ་ལ་སོགས་པ་མང་པོ་ཡོད། དེ་རྣམས་བྱང་བའི་ཐབས་སུ་དེ་བཞིན་གཤེགས་པ་བཞིའི་

[018A]༄༅། །མཚན་བརྗོད་པ་ཡིན། རང་རང་གི་མགྲོན་གྱི་སྐབས་སུ་ཡང་ཅུང་ཟད་རེ་བཤད་པ་ཡིན། ཕུན་ཚོགས་འདོད་ཡོན་ལྔ་ལྡན་པའི་ཞེས་སོགས་བརྗོད་ནས། སའི་ལྷ་མོ་བསྟན་མས་གཙོ་
བྱས་སྟོང་གསུམ་གྱི་གཞི་བདག་དང། ཚེ་རིང་མཆེད་ལྔ་བསྟན་མ་བཅུ་གཉིས། ཡུལ་ལྷ་གཞི་བདག། ཁྱད་པར་དུ་རང་གང་དུ་གནས་པའི་ཡུལ་དེའི་གཞི་བདག་རྣམས་ལ་གོང་དུ་བཤད་པ་བཞིན་དུ་
ཕུལ་བས་དགའ་ཚོར་དང་ལྡན་པས་ལོངས་སྤྱད་དེ་གང་བྱེད་དགོས་ཟེར་བ་ལ། རང་དང་གཞན་དང་སངས་རྒྱས་ཀྱི་བསྟན་པའི་དོན་དུ་ཞི་རྒྱས་དབང་དྲག་གི་ལས་ལ་སོགས་པའི་བྱ་བ་ཅི་བྱེད་ཀྱང་ཀོ་
ལོང་དང་ཕྲག་དོག་མ་བྱེད། མཐུན་རྐྱེན་ཚུལ་བཞིན་དུ་སྒྲུབས་ཤིག་ཅེས་རང་འཕགས་པ་སྤྱན་རས་གཟིགས་སུ་གསལ་བས་བཀའ་བསྒོས་པས་ཁས་བླངས་སོང་སྙམ་དུ་བསམ།    ༈   
པ་ནི་ཡང་སྔར་ལྟར་རྒྱས་བསྡུས་སྐབས་དང་བསྟན་ནས་བྱེད་པ་ཡིན། བསྡུས་ཙམ་བྱེད་ན་སྔར་གྱི་གཏོར་ཆུ་དེའི་སྟེང་དུ་ཆུ་ཅིག་དང། གཏོར་རིལ་སོགས་བླུག་ནས། སངས་རྒྱས་ཆོས་ཚོགས་
མ་ནས་སྔགས་ཀྱི་བར་སྔར་ལྟར་ཡིན་ཅིང། རྟ་བདག་བརྒྱད་དང། འཕྲོག་མ་བུ་ལྔ་བརྒྱ་དང་བཅས་པ་དང། མདོར་ན་སངས་རྒྱས་མཐོང་བ་དང་མ་མཐོང་བའི་མི་མིན་མཐུ་ཆེན་རྣམས་ལ་སྟེར་བ་

[018B] དེ་ཡང་འཕྲོག་མ་ལ་སོགས་བ་ནི་སངས་རྒྱས་མཐོང་བའི་མི་མིན་རེད། དེར་ཡང་མ་ཟད་རྒྱ་གར་གྱི་ཡུལ་གྲུ་ཆེན་པོ་ཚོ་ལ་མི་མིན་གྱི་མཐུ་ཆེན་རེ་རེ་ཡོད་པ་འདུས་པ་རིན་པོ་ཆེ་ཏོག་གི་གཟུངས་
ནས་བཤད་པ་ལྟར་དང། རང་ཅག་བོད་ཀྱི་ཡུལ་འདི་ཚོ་ལ་ཡང་མི་མིན་གྱི་མཐུ་བོ་ཆེ་མང་པོ་རེད། དེ་ཐམས་ཅད་ལ་ཡང་གོང་དུ་བཤད་པ་ལྟར་བསྡོས་ནས་རང་རང་གི་འདོད་པའི་ཡོ་བྱད་དང་ཟས་སྐོམ་
གྱིས་ཚིམ་པར་བསམས། དེ་བཞིན་གཤེགས་བ་བཞིའི་མཚན་བརྗོད་པས་རང་རང་གི་སྔོན་ལས་དང་འཕྲལ་རྐྱེན་ལས་བྱུང་བའི་སྒྲིབ་པ་དང། ཁྱད་པར་དུ་གཏོར་མ་ལ་ལོངས་སྤྱོད་པའི་སྒྲིབ་བ་ཐམས་
ཅད་དག་བར་བསམ་ཞིང། དེ་དག་ཕལ་ཆེར་ནི་སྙིང་རྗེ་མེད་པར་བྱམས་པ་དང་མི་ལྡན་པ་གཞན་གྱི་སྲོག་གཅོད་པ་དག་ཡིན་ཅིང། དེ་དག་གིས་གཞན་ལ་ཕན་པ་དང་བྱམས་པ་དང་སྙིང་རྗེས་སྐྱོངས་ཤིག་
ཅེས་པ་དང། བདག་ཅག་གི་ཆོས་སྒྲུབ་པའི་འགལ་རྐྱེན་སོལ་ལ་མཐུན་རྐྱེན་སྒྲུབས་ཤིག་ཅེས་གོང་བཞིན་བཀའ་བསྒོས་བས་དི་དག་གིས་ཀྱང་ཁས་བླངས་དང་དམ་བཅས་བྱུང་སྙམ་དུ་བསམ། །
གསུམ་པ་ནི་སྔར་ལྟར་བྱེད་ཅིང། གདོན་བགེགས་མགྲོན་རྣམས་ལ་བསྔོ་པ་ཡིན། བགེགས་རིགས་སྟོང་ཕྲག་བརྒྱད་ཅུ་དང། གདོན་རིགས་སུམ་བརྒྱ་དྲུག་ཅུ་དང། བྱིས་བའི་གདོན་ཆེན་བཅོ་ལྔ་དང་

[019A]༄༅། །སྟེང་འགོ་བར་གསུམ་ན་རྒྱུ་བའི་གདོན་བགེགས་འབྱུང་པོའི་རིགས་ལ་ཤ་ཁྲག་སྲོག་དབུགས་ལ་དགའ་བ་དུས་རྟག་ཏུ་ཚིག་པ་ཟ་ཁྲུམ་ཁྲུམ་པ། མཐོང་ཚད་གསོང་སྙིང་འདོད་པའི་
གདུག་སེམས་ཅན་དེ་ཡོད་དེ་ཚོ་ལ་ནི་ཤ་ཁྲག་དང་སྲོག་དབུགས་ཀྱི་རྣམ་པ་ཅན་ལ་དམིགས་ནས་སྟེར་དགོས། གང་ཡིན་བྱས་ན་ཁོ་རང་ཚོ་དེ་ལ་དགའ་བ་ཡིན་པས་ཁོ་རང་ཚོ་གང་དགའ་བདེ་ལ་དམིགས་
ནས་བྱིན་ན་དགའ་འགྲོ། དེ་བཞིན་གཤེགས་པ་བཞིའི་མཚན་བརྗོད་ནས། ཁོང་ཚོའི་རྒྱུད་ཀྱི་ཚིག་ཕ་ཟ་བ་དང། ཁོང་ཁྲོ་ལ་སོགས་པ་དང། གནོད་སེམས་རྣམས་ཞི་བར་བསམ་ནས་ནད་ཡམས་དང། དམག་
འཁྲུག་མུ་གེ། སད་སེར་ཐན་པ་ལ་སོགས་མ་གཏོང་བར། འགྲོ་བ་འདི་རྣམས་ཀྱང་ཁྱད་པར་རང་ཚོའི་ཕ་མ་བྱས་པ་ཤ་སྟག་ཡིན་པས་ཕན་པ་དང་བདེ་བའི་བསམ་པ་དང་སྦྱོར་བ་རབ་ཏུ་བརྟན་པར་མཛོད་
ཅིག་བྱས། སྔར་ལྟར་ཁས་བླངས་པར་བསམ། ནད་པ་སོགས་དང་གཞན་གྱི་སྐུ་རིམ་ཡིན་ན། འདི་ལ་དམིགས་པ་ནན་ཏན་བྱེད་དགོས། དེ་ཡང་དོན་གང་ཡིན་སྙམ་ན། འཇིག་རྟེན་ལ་གནོད་པ་བྱེད་
མཁན་ཕལ་ཆེར་ཁོང་ཚོ་ཡིན་མོད་དེ། དེ་དག་ལ་གང་འདོད་ཀྱི་དངོས་པོ་དང་ཁྱད་པར་ནད་པ་ལ་སོགས་པ་ཡིན་ནའང་དེའི་གླུད་ཀྱི་ཚུལ་དང། ཤ་ཁྲག་སྲོག་དབུགས་ཀྱི་ཚབ་ཏུ་བྱིན་ནས་ནད་དང་གདོན་

[019B] དེའི་གཟི་བརྗིད་མ་བཟོད་པས་བཀའ་ཉན་ཁས་བླངས་སོང་སྙམ་དུ་བྱེད་དགོས། འདི་ལ་རྟེན་འབྲེལ་གྱི་གནད་
ཡོད༑    ༈    ཡང་གཏོར་ཆུ་བཤམས་པ་སོགས་རྒྱས་བསྡུས་སྔར་བཞིན་ཡིན། འགྲོ་བ་རིགས་དྲུག་གི་སེམས་ཅན་སྤྱི་དང་ལམ་རྒྱུད་ལྔའི་འགྲོ་བ་ནི། ལྷ་མི་གཉིས་བདེ་
འགྲོའི་ལམ་དང། ངན་འགྲོའི་ལམ་བཞི་བྱས་ནས་ལམ་རྒྱུད་ལྔ་དང། རྫུས་སྐྱེས་ལ་སོགས་པའི་སྐྱེ་གནས་བཞི་ཡིས་བསྡུས་པའི་འགྲོ་བ་རྣམས་དང། ཚེ་འདིའི་ཕ་མས་གཙོ་བྱས་པའི་ནམྑའི་
མཐའ་དང་མཉམ་པའི་འགྲོ་བའི་ཚོགས་ལ་ཡང་ཟས་འདོད་པ་ལ་ཟས། སྐོམ་འདོད་པ་ལ་སྐོམ། མདོར་ན་རང་རང་གང་འདོད་པའི་ཡོ་བྱད་ཕུན་སུམ་ཚོགས་པ་ལ་དམིགས་ནས་བསྡོས་པས་རང་གི་
འདོད་བྱའི་དངོས་པོ་དེ་དང་དེར་བྱུང་བའི་དམིགས་པ་བྱས་ན་འོང་བ་ཡིན། མགྲོན་འདི་རྣམས་ནི་དངོས་སུ་རང་འོངས་ནས་ལོངས་སྤྱོད་པ་མི་ཡོང་སྟེ། དེ་བཞིན་གཤེགས་པ་བཞིའི་མཚན་བརྗོད་པའི་བྱིན་
རླབས་དང། རྒྱ་ཆེན་ཤུགས་ལྡན་གྱི་སྔགས་ཀྱི་བྱིན་རླབས་དང་ཏིང་ངེ་འཛིན་གྱི་མཐུ་ལས་དེ་དག་ལྟོ་འགྲང་བ་དང། ལུས་དྲོ་བ་དང། དོན་མེད་ལ་བདེ་འབོལ་འབོལ་བ་ལ་སོགས་ཡོང་བ་ཡིན་པས་

[020A]༄༅། །རང་གི་དམིགས་བ་ལ་ཡང་དེ་ལྟར་བྱུང་སོང་བསམ་པ་བྱེད་དགོས་ཤིང། དམིགས་པ་སྐྱོང་ཚུལ་འཕགས་བ་སྤྱན་རས་གཟིགས་ཀྱི་མཐའ་སྐོར་ལ་ཐམས་ཅད་བདུས་ནས་
ཡོང་བསམ་པ་བྱེད་དགོས། དེར་མ་ཟད་ཐམས་ཅད་ཀྱི་རང་རང་འདོད་པའི་ལོངས་སྤྱོད་ལ་ལོངས་སྤྱད་དེ་ཚིམ་སོང་བསམ་པ་དང། ཚོམ་ལས་ལྷ་རྣམས་བག་མེད་པ་ཡིས་ཕམ། །མི་རྣམས་སྐྱེ་
རྒ་ན་འཆི་དང། །ལྷ་མ་ཡིན་ནི་འཐབ་རྩོད་དང། །ཡི་དྭགས་རྣམས་ནི་བཀྲེས་སྐོམ་དང། །དུད་འགྲོ་གཅིག་ལ་གཅིག་ཟས་སྡུག། དམྱལ་བ་ལ་ནི་ཚ་གྲང་སྡུག་བསྔལ་མྱོང། །འཁོར་བ་ཁབ་ཀྱི་རྩེ་མོ་ལ་
བདེ་བ་ནམ་ཡང་ཡོད་མ་ཡིན། ཞེས་བཤད་པ་ལྟར་གྱི་སྡུག་བསྔལ་ཐམས་ཅད་ཞི་ནས། ངེས་འབྱུང་དང་བྱང་ཆུབ་ཀྱི་སེམས་དང། ཡང་དག་པའི་ལྟ་བ་གསུམ་རྒྱུད་ལ་སྐྱེས་ནས་ཕར་ཕྱིན་དྲུག་དང་
བསྡུ་བཞིའི་ཉམས་ལེན་ཡོངས་སུ་རྫོགས་ནས། བླ་ན་མེད་པའི་སངས་རྒྱས་ཐོབ་པའི་སྨོན་ལམ་བཏབ་ནས་རྒྱུད་ལ་དེ་དང་དེའི་ས་བོན་ཁྱད་པར་ཅན་བཞག་ཡོང་སྙམ་དུ་བྱེད་པ་ཡིན། འདི་ལ་ཡང་མ་
འོངས་པ་ན་རང་སངས་རྒྱས་ནས་དེའི་གདུལ་བྱར་གྱུར་པ་སོགས་རྟེན་འབྲེལ་གྱི་གནད་ཡོད། བདེ་བ་དང་ལྡན་སོང་སྙམ་པ་དང། སྡུག་བསྔལ་དང་བྲལ་སོང་སྙམ་པ་དང། ཐར་བའི་བག་ཆགས་བཞག་སོང་

[020B] འདིར་མ་ཟད་མར་མགྲོན་ཐམས་ཅད་ལ་བྱེད་དགོས་པ་ཡིན།    ༈    ཡང་སྔར་བཞིན་དུ་རྒྱས་བསྡུས་གོང་ལྟར་བྱས་ནས། ཡི་དྭགས་རྒྱལ་མོ་ཁ་ལ་མེ་འབར་མ་ཞེས་བྱ་བ་དང་
ཕྱི་སྒྲིབ་ཅན་དང། ནང་སྒྲིབ་ཅན་དང། ཕྱི་ནང་གཉིས་ཀའི་སྒྲིབ་པ་ཅན། མེ་ལྕེ་འཁོར་ལོ་ཅན་ལ་སོགས་པའི་ཡི་དྭགས་དང། བྱིང་ས་ན་གནས་བཞེས་བྱ་བ་ལ་སོགས་པའི་ཡི་དྭགས་མང་པོ་དང། དེ་དག་གི་
རིགས་དང། སྡུག་བསྔལ་ལ་སོགས་པ་ནི་རྒྱས་པར་ཤེས་འདོད་ན། རྩ་ཤེ་དང་ལམ་རིམ་ཆེན་མོ་དང། ལྷག་པར་དྲན་པ་ཉེར་བཞག་སོགས་ལས་ཤེས་པར་བྱ་བ་ཡིན་ཅིང། དེ་དག་ལ་ནི་ལྷག་པར་དུ་གཏོར་
རིལ་དང་གཏོར་ཆུ་སོགས་གང་མང་མང་དང། གང་ཆེ་ཆེ་རྒྱ་མཚོ་ཙམ་དང་རི་རབ་ཙམ་ལ་དམིགས་ནས་བསྔོ་དགོས། རྒྱ་མཚོ་ཙམ་དང་རི་རབ་ཙམ་ཡོད་ཀྱང་འདིས་ང་མི་ངོམས་པ་འདྲ། མི་ཚིམ་པ་འདྲ་
བསམ་པ་ལས་མི་ཡོང། དམིགས་པ་ལྕོགས་ན་སྣོད་སྟོང་གསུམ་ཙམ་དང། གཏོར་རྫས་ཀྱང་སྟོང་གསུམ་གང་བ་ཙམ་ཡོད་སྙམ་པ་དང། ཡི་དྭགས་ཇི་སྙེད་ཡོད་པས་བསྐལ་པའི་བར་ལ་ལོངས་སྤྱད་
ཀྱང་ཟད་པ་མེད་པ་དེ་ལྟ་བུར་དམིགས་ནས་བསྔོ་དགོས། རྒྱ་ཆེན་ཤུགས་ལྡན་གྱི་སྔགས་དང། རང་གི་དམིགས་པའི་མཐུ་ལ་བརྟེན་ནས་རང་ལ་གང་འདོད་པ་དང་གང་དགོས་པ་བྱིན་པ་ཡིན། དེ་

[021A]༄༅། །དག་ལ་གང་དགོས་གང་འདོད་བྱུང་སོང་སྙམ་པའི་སྒོ་ནས་དེ་བཞིན་གཤེགས་པ་བཞིའི་མཚན་བརྗོད་ནས། ཕྱི་ནང་གཉིས་ལ་སོགས་པའི་སྒྲིབ་པ་དང། ཁྱད་པར་དུ་མིག་པ་ཕྲ་
ནས་མིག་པ་ལ་མི་འགྲོ་བ་རྣམས་ཀྱང། མིག་པ་ཚོ་ཡང་ཁྲིག་ཁྲིག་ལ་སོང་ནས་མིད་ཐུབ་པ་དང། སྐྱེས་བུ་གོ་ཆ་ཅན་གྱི་བསྲུང་མཁན་ཚོ་ཡང་མེད་པ་དང། མདོར་ན་སྒྲིབ་པ་ཐམས་ཅད་བྱང་ནས་
གང་འདོད་པ་ལ་ལོངས་སྤྱོད་རྒྱུ་བྱུང་སོང་སྙམ་དུ་བསམ་པ་ཡིན་ཅིང། དགོས་པ་ཡང་དེ་དག་གི་ཆེད་དུ་ཡིན། དེ་བཞིན་གཤེགས་པ་བཞི་པོ་དེའི་སྔོན་གྱི་སྨོན་ལམ་དང་བྱིན་རླབས་ལ་བརྟེན་ནས་དེ་དག་ལ་
ཡང་གང་འདོད་ཡོང་བ་ཡིན། ཕུན་ཚོགས་འདོད་ཡོན་ལྔ་ཞེས་སོགས་བརྗོད་ནས། ཡི་དྭགས་ཐམས་ཅད་ལ་བཟའ་བ་དང། བཅའ་བ་དང། འབྲས་ལ་སོགས་པ་རང་རང་གི་གང་འདོད་པའི་འཁུར་རྒྱུ་
ཡང་ཁལ་བརྒྱད་བརྒྱད་ཙམ་བྱུང་སོང་སྙམ་དུ་བསམ། འདི་རྒྱ་ཆེན་ཤུགས་ལྡན་གྱི་སྔགས་ཀྱི་ཕན་ཡོན་འདི་ཡོད། ཡུལ་མ་ག་དཧའི་བྲེ་བདུན་བདུན་ཐོབ་གསུངས། དེ་བོད་ཀྱི་མཁས་གྲུབ་མང་པོས་
རྩིས་རྒྱབ་ཙ་ན། བོད་ཀྱི་ཁལ་བརྒྱད་དུ་སླེབས་ཡོང་ཟེར་བ་ཡོད། དིར་མ་ཟད་རྒྱ་ཆེན་ཤུགས་ལྡན་གྱི་སྔགས་ཟེར་བ་འདི་ཕྱག་བདེ་བ་དང་འདྲ་འདྲ་ཡིན། བཅོམ་ལྡན་འདས་ཀྱི་བྱིན་རླབས་དང་གཟུངས་ཀྱི་

[021B] དེ་ལྟར་རང་རང་གི་འདོད་བའི་རྫས་ལ་ལོངས་སྤྱད་ནས། བཀྲེས་སྐོམ་དང་ཕྱི་ནང་གི་སྒྲིབ་
པ་སོགས་མདོར་ན་ཡི་དྭགས་ཀྱི་སྡུག་བསྔལ་སོགས་བྱང་ཞིང་དག་སེར་སྣ་སོགས་ཡི་དྭགས་ཀྱི་སྐྱེ་གནས་སུ་འགྲོ་བའི་ལས་དང་བྲལ་ནས། བདག་དང་ཡི་དགས་སོགས་སྦྱིན་པའི་ཕ་རོལ་ཏུ་ཕྱིན་པ་
ཡོངས་སུ་རྫོགས། ནམ་མཁའ་མཛོད་ལ་དབང་བསྒྱུར་ཤོག་ཅེས་སྨོན་ལམ་འདེབས་པ་ཡིན་ནོ།།    ༈    ཡང་གོང་བཞིན་རྒྱས་བསྡུས་ཀྱི་བཤམ་ལུགས་གོང་དུ་བཤད་པ་ལྟར་བྱའོ། །
བསྔོ་ལུགས་ཡང་གཅིག་པ་རེད། དེ་བཞིན་གཤེགས་པ་བཞིའི་མཚན་བརྗོད་པའི་བར་བྱས་ནས། སྔོན་ཐོག་མ་མེད་བ་ནས་ལན་ཆགས་བ་དང་བུ་ལོན་ཆགས་པ་དང་སྲོག་ལན། བརྡུང་ལན་བཅིངས་
པའི་ལན། བསྡིགས་པའི་ལན། དེ་ལ་བརྡུང་དང་བརྡེག་པ་གཉིས་ཀ་ཡང་ཏིག་བུས་པ་ལ་ཟེར་བ་ཡིན་མོད་དེ། ངས་དེ་གཉིས་སོ་སོར་ཕྲལ་ནས་བཤད་པ་གང་ཡིན་བྱས་སོང་བ་ཡིན་ན་ཅུང་མི་འདྲ་
བརྡུང་པ་ནི་དབྱུག་པ་ལྕག་ཚན་དང་རྡོག་ལ་སོགས་པས་བརྡུངས་པ་དེ་ལ། ཁོས་ཡང་བརྡུང་བྱུང་ཟེར་བའི་གྲགས་ཚོད་ཀྱི་སྒོ་ནས་ཡིན། བརྡེག་པ་ལ་མཚོན་གྱིས་བརྡེག་བ་གཙོ་ཆེའི་དབང་དུ་བྱས་ནས་

[022A]༄༅། །གཉིས་བྱས་པ་ཡིན། དེ་དང་དཔྱ་ལག་ལ་སོགས་པ་ཡང་བརྐུས་པ། དབང་ཡོད་བྱས་ནས་ཕྲོགས་པ་ལ་སོགས་པ་ལ་ལན་པོ་བླང་བའི་ཕྱིར་དུ་ཡང་གང་འདོད་ཀྱི་ལོངས་སྤྱོད་དང་
འདོད་ཡོན་ཕུན་སུམ་ཚོགས་པ་ལ་དམིགས་ནས་བསྔོ་བ་ཡིན་པས། དེ་དག་ལ་ཡང་གང་འདོད་བྱུང་སོང་སྙམ་པ་དང། གང་འདོད་སྦྱིན་ཡོད་སྙམ་པ་དང། བདེ་གཤེགས་བཞིའི་མཚན་བརྗོད་ནས་
གོང་དུ་བཤད་པའི་ལན་ཆགས་དང་བུ་ལོན་ལ་སོགས་པ་ཐམས་ཅད་དག་སོང་སྙམ་པ་དང། སྡུག་བསྔལ་ཐམས་ཅད་བྱང་སོང་སྙམ་དུ་བསམ་ནས། ཕུན་ཚོགས་འདོད་ཡོན་ལྔ་ལྡན་པའི་ཞེས་
སོགས་བརྗོད་ནས་བུ་ལོན་ལན་ཆགས་ཤ་འཁོན་ཐམས་ཅད་དག་ནས་སངས་རྒྱས་ཀྱི་གོ་འཕང་དམ་པ་ཐོབ་པར་ཤོག་ཅེས་སྨོན་ལམ་བཏབ་ནས། དེ་རྣམས་ཀྱང་སངས་རྒྱས་ཀྱི་གོ་འཕང་ཐོབ་
འདོད་ཀྱི་བློ་རང་རྒྱུད་ལ་སྐྱེས། ས་བོན་དང་བག་ཆགས་བཞག་ཡོད་སྙམ་དུ་བསམ་མོ།།    ༈    གཏོར་ཐེབ་ཀྱང་བཤལ་
ཆུའི་ལྷག་མ་ལུས་པར་བླུག། གཏོར་རིལ་གྱི་འཕྲོ་དེ་ཡང་གཏོར་རིལ་འཕིར་བའི་སྣོད་དེར་རང་གིས་ལྷག་མ་ལུས་པར་བླུག་ནས། ད་མེད་དོ་མདོག་བྱས་ནས་སྣོད་དེ་ཕྲུག་ཕྲུག་བྱས་ནས་ཁ་བུབས་

[022B] དེ་མ་བྱས་ན་ད་དུང་ཡང་ཕུད་རེད་བསམ་ནས་ཟ་མི་ནུས། དེ་ནས་བྱིན་གྱིས་བརླབས་ནས། དེ་བཞིན་གཤེགས་པ་བཞིའི་མཚན་བརྗོད་པ་གོང་བཞིན་ལ། བརྒྱ་རྩ་བྱས་པ་ཡིན་ན་འདིར་
སངས་རྒྱས་ཆོས་ཚོགས་མ་དང་རྒྱ་ཆེན་ཤུགས་ལྡན་ཚོ་ཡང་བརྒྱད་བརྒྱད་ཙམ་བྱེད་པ་ཡིན། གཏོར་རིལ་ཡང་བརྒྱད་བརྒྱད་ཕྲི་བ་དེ་ལས་བརྒྱད་རང་ལྷག་ཡོང་ངོ། །དེ་འདྲ་བྱས་ནས་འབུམ་ཐེར་གསོག་
མཁན་ཚོ་ཡང། དེ་འདྲ་རེ་ལ་བརྒྱ་བརྒྱ་རྩིས་ནས་བརྒྱད་པོ་ཁ་སྐོང་ལ་བཏང་ནས་གསོག་པ་རེད། ལྷག་མགྲོན་རྣམས་ནི་མགྲོན་གོང་མ་རྣམས་ལ་འབུལ་བའམ། གོང་མ་རྣམས་ཀྱི་ལོངས་སྤྱད་
མ་ཚར་བར་དུ་ལོངས་སྤྱོད་མི་ནུས་པ་དང། ལོངས་སྤྱོད་དབང་མེད་པ་ཡིན། དེ་བཞིན་གཤེགས་པ་བཞིའི་མཚན་བརྗོད་ནས་མགྲོན་གློ་བུར་དུ་ལྷགས་པའི་སྐལ་བ་ཆད་པ་དང། ཁས་ཞན་པ་དང། དབང་
ཆུང་བ་དང། ལྷག་ལ་རེ་བ་དང། ལྷག་མ་མ་གཏོགས་ཟ་དབང་མེད་པ་དང། ཐོབ་དབང་མེད་པའི་མགྲོན་རྣམས་ཀྱང་གང་ལ་གང་འདོད་ཀྱི་ལོངས་སྤྱོད་ཕུན་སུམ་ཚོགས་པར་དམིགས་ནས་བསྔོས་པས་གང་
འདོད་བྱུང་སོང་བསམ་པ་བྱེད་དགོས། ཕུན་ཚོགས་འདོད་ཡོན་ལྔ་ལྡན་པའི་ཞེས་སོགས་བརྗོད་ནས། འདོད་ཡོན་ལ་ལོངས་སྤྱད་པ་ལ་བརྟེན་ནས་ཆགས་སྡང་རྨོངས་གསུམ་གྱི་ལས་དང། མདོར་ན་མི་དགེ་བའི་

[023A]༄༅། །ལས་ཐམས་ཅད་ཞི་ནས། སྙིང་རྗེ་ཆེན་པོ་དང། བྱང་ཆུབ་ཀྱི་སེམས་དང། བདག་མེད་རྟོགས་པའི་ཤེས་རབ་ཀྱིས་རྒྱུད་ཡོངས་སུ་གང་ནས། འབྲས་བུ་སྐུ་གསུམ་མངོན་དུ་བྱེད་པའི་ནུས་པ་བཞག་
སོང་སྙམ་དུ་བསམ་མོ། །དེ་ནས་ཆུ་སྦྱིན་བྱེད་པའི་ཚེ་སྔར་བཞིན་ཡི་དྭགས་ནས་བར་དོའི་ཆུ་སྦྱིན་གྱི་བར་བྱས་ནས། བདག་གི་བསམ་པའི་སྟོབས་དང་ནི། ཞེས་སོགས་བདེན་སྟོབས་བརྗོད་ནས་
མགྲོན་ཐམས་ཅད་ཚིམ་ཞིང་དགའ་མགུ་ཡི་རངས་ནས། ཇི་ལྟར་ལས་བཅོལ་བ་དང། བཀའ་བསྒོས་པ་སོགས་ཀྱང་ཚུལ་བཞིན་དུ་བསྒྲུབ་པར་ཁས་བླངས་དམ་བཅས་བྱུང་སྙམ་དུ་བསམ་ནས། ཡང་
རང་ཉིད་འཕགས་པ་སྤྱན་རས་གཟིགས་སུ་གསལ་བའི་གསུང་ལྷང་ལྷང་བྱོན་ནས། ཆོས་རྣམས་ཐམས་ཅད་རྒྱུ་ལས་བྱུང་ཞེས་སོགས་ཀྱིས་ཆོས་སྦྱིན་བྱེད་པ་ཡིན། དེ་ཡང་རྒྱུ་འབྲས་དང་སྐར་མ་རབ་
རིབ་ཞེས་སོགས་ཀྱིས་མི་རྟག་པ་སྟོན་པའི་ཆོས་བཤད་པས་ཤེས་རྒྱུད་ཉོན་མོངས་པ་ཐམས་ཅད་ལས་གྲོལ་བའི་བག་ཆགས་བཞག་ཡོད་སྙམ་བ་དང། བཞག་སོང་སྙམ་དུ་བསམ་ནས། ལུས་ཀྱི་
སྡོམ་པ་ལེགས་པ་དང། ཞེས་པ་ནས། ཆོས་རྣམས་དེ་ལྟར་ཤེས་པར་གྱིས་ཞེས་པའི་བར་བརྗོད་ནས། ཚུལ་ཁྲིམས་ཀྱི་ཕན་ཡོན་དང། རྟེན་འབྲེལ་གྱི་ཆོས་བཤད་པས། མ་འོད་ས་པ་ན་རང་ཉིད་སངས་

[023B] དེའི་ཆོས་འཁོར་བསྐོར་བའི་གདུལ་བྱར་གྱུར་ནས་ཁ་ཅིག་ནི་ལན་ཅིག་ཕྱིར་འོང་བའི་འབྲས་བུ་ལ་བཀོད། ཁ་ཅིག་ནི་ཕྱིར་མི་འོང་དང། བླ་ན་མེད་པ་སངས་རྒྱས་ཀྱི་ས་ལ་བཀོད་པའི་བར་གྱི་
ནུས་པ་དང་བག་ཆགས་བཞག་སོང་སྙམ་དུ་བསམ་ནས། དེ་ནས་ཚར་མང་པོ་སྦྲེལ་ནས་གཏོང་ན། དེ་ལྟར་འཇིག་རྟེན་པ་རྣམས་ཟང་ཟིང་གི་སྦྱིན་པས་རྒྱུད་སྨིན་ཆོས་ཀྱི་སྦྱིན་བས་རྒྱུད་གྲོལ་བར་གྱུར་
བྱས་ནས་གཤེགས་གསོལ་མ་བྱས་པར་འདི་ལྟར་བགྱིས་པའི་བསོད་ནམས་དང། ཞེས་སོགས་སྨོན་ལམ་བཏོན་ནས། ཡང་མཆོད་པ་བཤམས་བྱིན་རླབས་བྱས། ཨོཾ་ཨཱརྱ་ལོ་ཀེ་ཤྭ་ར་ཞེས་
པ་ནས། ཤཔྟའི་བར་གྱིས་མཆོད་ནས། སྐྱོན་གྱིས་མ་གོས་ཞེས་སོགས་ཀྱིས་བསྟོད་ནས། དེང་ནས་བཟུང་སྟེ་ཆོས་ཀྱི་སྦྱིན་པས་རྒྱུད་གྲོལ་བར་གྱུར་ཞེས་དང། སྨོན་ལམ་བྱས། དེ་ནས་སྔར་བཞིན་
བྱས་ཆོག། རེ་རེ་ནས་བདག་བསྐྱེད་དང་སྦྱན་འདྲེན་གཤེགས་གསོལ་བྱེད་མི་དགོས། དེ་ནས་འཇོག་རན་སོང་བའི་རྗེས་ལ་གཤེགས་གསོལ་བྱས། མགོན་པོ་ཡོན་ཏན་གྱི་མགྲོན་ཡན་ཆོད་ཐམས་ཅད་
ཀྱི་ཡེ་ཤེས་པ་རང་གནས་དང། དམ་ཚིག་པ་རང་ལ་ཐིམ་པར་བསམ་པ་སོགས་སྔར་ལམ་རིམ་གྱི་ཚོགས་ཞིང་བསྡུ་བ་དང་གཅིག་པ་བྱེད། དྲང་སྲོང་མཆོག་བརྒྱད་མན་ཆད་རང་རང་གི་གནས་ལ་

[024A]༄༅། །གཤེགས་པར་བསམ་པ་ཡིན་ནོ། །འདི་ལ་པཎ་ཆེན་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་ཞལ་ནས། ཆག་མེད་གཏོང་བའི་ཡི་དམ་བརྟན་གྱུར་ཀྱང། །སྣ་མང་བྱ་
བས་གཡེང་བའི་འགྲོ་བ་ལ། ཞེས་གསུངས་པ་ལྟར། བྱ་བ་མང་པོ་བྱེད་རྒྱུ་ཡོད་པས་ལོང་མ་བྱུང་ན། བདག་བསྐྱེད་ནས་བཟུངས། དངོས་གཞི་ཚུགས་ཚུགས་ལ་མ་ཎི་དང་ཆུ་སྦྱིན་སོགས་བཅའ་ཉུང་
བར་བྱས་ཏེ། དངོས་གཞི་ཚུགས་ནས་གཏོར་ཆུ་སོགས་བཤམ་ཐང་གཅིག་བྱས། བྱིན་རླབས་ཚར་གཅིག་གིས་ཐུས་པ་བྱས་ནས་རྒྱ་ཆེན་ཤུགས་ལྡན་གང་ཚར་གྱིས་ཕུལ། ཨརྒྷཾ་སོགས་ཀྱང་
ཚར་གཅིག་གིས་ཐུས་པ་བྱས་ནས། ཕུན་ཚོགས་འདོད་ཡོན་ལྔ་ལྡན་པའི། ཞེས་པ་ནས་ཆོས་དང་དཔལ་འབྱོར་རྒྱས་པར་མཛོད། ཡང་ཕུན་ཚོགས་འདོད་ཡོན་ལྔ་ལྡན་པའི། ཞེས་པ་ནས། འཕྲིན་
ལས་བཞི་ཡིད་དངོས་གྲུབ་སྩོལ། དེ་ཀ་རང་བྱས་ནས་ལྷན་སྐྱེས་ནོར་ལྷའི་ཚོགས་ལ་འབུལ་ཐེང་གཅིག་བྱས་ནས་ཡང་མཆོད་པ་རྙིང་བ་བཤལ། གཏོར་ཐེབ་བཤལ་ནས། མཆོད་པ་གསར་དུ་
བཤམ་ནས་བྱིན་རླབས་གོང་བཞིན་བྱས། ལན་ཆགས་ཀྱི་བར་ལ་དེ་བཞིན་གཤེགས་པ་བཞིའི་མཚན་བརྗོད་པ་ཡང་གཅིག་གིས་ཐུས་པ་བྱས་བསྡོ་ཐེང་བ་གཅིག་བསྡོས་ནས། ཡང་སྔར་

[024B] དེ་ནས་བདེན་སྟོབས་བརྗོད་ནས་སྨོན་ལམ་གྱི་བར་བྱས་པས་ཆོག། དེ་ནས་རྒྱས་བསྡུས་གང་བྱེད་ཀྱང་
སྨོན་ལམ་ཚར་ནས། སྦྱིན་པ་འདི་ཡི་བསོད་ནམས་ཀྱི་ཞེས་སོགས་ཡོངས་བསྔོས་བྱས་ནས་སྦྱིན་པའི་འཁོར་གསུམ་མི་དམིགས་པའི་རྒྱས་བཏབ་ནས། དོན་དྲན་པའི་ཕྱིར་དུ་ཤེས་རབ་སྙིང་པོ་བཏོན། སླར་
ཡང་བསྔོ་བ་སྨོན་ལམ་བཀྲ་ཤིས་སོགས་གང་ཤེས་བྱེད་པ་ཡིན་ནོ། །དེ་ནས་གྲྭ་ས་འདིར་ཡང་གསོ་སྦྱོང་དང་ཆོས་སྦྱིན་སོགས་ལ་དགེ་འདུན་གྱི་ཚོགས་ཆེན་རང་ལ་གཏོང་བ་དང། འགའ་ཞིག་གིས་རྒྱུན་
དུ་ཆག་མེད་མཛད་པ་སོགས་ཕྱག་ལེན་རྣམ་པར་དག་པ་རྒྱུན་མ་ཆད་པར་ཡོད་ཀྱང་ཁོ་བོས་ད་ལན་བགྲེས་པ་རྣམས་ལ་བསྙེལ་གསོ་དང། གཞོན་པ་རྣམས་ལ་དམིགས་པ་དང་ཕྱག་ལེན་བྱེད་
ཚུལ་གྱི་རིམ་པ་རྒྱས་བསྡུས་འབྲིང་གསུམ་ལེགས་པར་ཕུལ་ཟིན་པ་ཡིན་པས། མཆོད་སྦྱིན་གཏོར་མའི་ཉམས་ལེན་ཁོ་ན་ལ་བརྟེན་ནས། ད་སེམས་ཅན་ཐམས་ཅད་སངས་རྒྱས་ནས་འཁོར་
བའི་གནས་ལ་གཅིག་ཀྱང་མེད་ཟེར་བ་བཞིན་མ་བྱུང་གི་བར་ལ། བསྡུས་བཞིའི་ཉམས་ལེན་དང། གཏན་པ་ཡོད་མེད་ཀྱི་མཆོད་སྦྱིན། མདོར་ན་བསོད་ནམས་དང་ཡེ་ཤེས་ཀྱི་ཚོགས་ཀུན་གྱི་

[025A]༄༅། །སྙིང་བོའི་གནད་ཐམས་ཅད་ཚང་བའི་གཏོར་མ་བརྒྱ་རྩའི་རྣལ་འབྱོར་གྱི་རིམ་པ་ཟབ་མོས་སེམས་ཅན་ཐམས་ཅད་སངས་རྒྱས་བའི་ཐབས་ལ་འབད་བཞུ། ཆོས་བཤད་པ་ལས་བྱུང་བ་
ཡིས་ཞེས་སོགས་གསུངས་སོ།། ་འདིར་བརྗོད་པ། པད་དཀར་ལྟར་བསྔགས་བཅོམ་ལྡན་འདས། །མཉམ་མེད་ཤཱཀྱའི་རྒྱལ་པོ་དང། །བླ་མ་རྡོ་རྗེ་འཆང་ཆེན་དེའི། །གསུང་དབྱངས་ཡན་ལག་དྲུག་ཅུ་ཡི། །རྒྱན་མཛེས་
རྡོ་རྗེའི་ཐ་ཚིག་ལ། །སྐྱོན་གྱི་གོ་སྐབས་ཡོད་རེ་སྐན། །གངས་དཀར་སེང་གེའི་འོ་མ་དེ། །ཀུན་གཟོད་ཡོལ་གོའི་བཅུད་དུ་མིན། །དེ་བཞིན་སྟོབས་བཅུའི་གསུང་གི་ནི། །ཟིལ་མངར་བཅུད་ཀྱི་ཟེགས་མ་འདི། །སྐལ་དམན་སྣོད་དུ་མ་གྱུར་རུང། །
ལྷག་ཆད་ནོར་འཁྲུལ་ཉེས་སྐྱོན་གྱིས། །འགལ་འཁྲུལ་གང་མོས་ཁོ་བོས་ལན། །སྦྱངས་པ་ཞན་བས་འབད་པའི་སྐྱོན། །ལེགས་པར་མ་རྟོགས་བློ་ཡི་སྐྱོན། །རྣམ་གཡེང་དབང་གྱུར་སྦྱོར་བའི་སྐྱོན། །སྡེབ་སྦྱོར་མ་ཤེས་ཚིག་གི་སྐྱོན། །
ལྷག་ཆད་མང་བ་ཡིག་མཁན་སྐྱོན། །བླ་མ་ཡི་དམ་མཁའ་འགྲོ་དང། །ལྷ་དང་ཆོས་སྐྱོང་སྲུང་མའི་ཚོགས། །ཡེ་ཤེས་སྤྱན་དང་ལྡན་པ་རྣམས། །སྐྱོན་གྱིས་ནོངས་པའི་ཚང་ཚིང་ནགས། །ཡེ་ཤེས་བྱིན་ཟས་རབ་སྦྱངས་བས། །བཟོད་
པའི་ཡ་ལད་རབ་གསོལ་ནས། །དགེ་ཚོགས་ཀུན་ད་ལྟ་བུ་གང། །ཐོག་མེད་སེམས་ཅན་དོན་དང་ནི། །མགོན་དེའི་བསྟན་པ་རྒྱས་ཕྱིར་བསྔོ། །བདག་ཀྱང་ཚེ་རབས་ཐམས་ཅད་དུ། །དད་བརྩོན་ཤེས་རབ་བློ་ལྡན་པའི། །རིན་ཆེན་

[025B] །འབྲལ་མེད་རྗེས་སུ་འཛིན་པར་ཤོག་དྲིན་ཅན་བླ་མས་ལེགས་གདམས་པའི། །བརྒྱ་རྩ་གཏོར་མའི་ཕྱག་ལེན་གྱི། །རབ་མངར་ཟེགས་མའི་ཐིགས་བ་འདིས། །དད་ལྡན་བློ་གྲོས་ཀ་ལ་ཤ། ཡོངས་སུ་གང་
བས་ཁྱབ་གྱུར་ཅིག་ཅེས་འདི་ལ་ཆེད་དུ་རང་བཟོ་བྱས་པ་མེད་ཀྱང། མ་རྟོགས་ལོག་རྟོག་ཐེ་ཚོམ་གྱི་དྲི་མའི་སྐྱོན་གྱིས་གོས་པ་རྣམས། རྗེ་བཙུན་བླ་མ་དམ་པ་ཉིད་ལ་བཟོད་པར་གསོལ་གྱིས་སྒྲིབ་བར་མི་འགྱུར་བ་
མཛད་དུ་གསོལ། གང་ལྟར་རང་གི་བརྗེད་ཐོ་དང་ཞོར་ལ་བླ་མའི་གསུང་ལ་གཅེས་སྤྲས་བྱེད་བ་འགའ་རེ་ལ་ཕན་བསམས་ནས། གསུང་རྒྱུན་ཡུན་རིང་དུ་གནས་པའི་ཆེད་དུ་རྗེ་བཙུན་བླ་མ་མཆོག་གི་བཀའ་འབངས་ཀྱི་
ཐ་ཤལ་སཾ་གྷའི་མིང་ཅན་གྱིས་ཟིན་བྲིས་སུ་བྱས་པའོ།། །།སསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་
བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ།། མངྒ་ལཾ།།



﻿༄༅། །དགེ་སློང་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱི་ངག་ཐོར་བུ་བ་ཕྱོགས་གཅིག་ཏུ་བསྒྲིགས་པ་ལས་འབྱུང་བཞི་གཏོར་མ་ཆབ་གཏོར་སུ་རཱུ་པ་བཅས་བཞུགས་སོ།།

[001A] །ན་མོ་གུ་རུ་མཉྫུ་གྷོ་ཥཱ་ཡ། འབྱུང་བཞི་གཏོར་མ་གཏོང་བར་འདོད་པས། གཏོར་སྣོད་རྣམས་སུ་རིམ་པ་བཞིན། གཏོར་མ་ཟན་ལེབ་བྱས་པའི་ཟླ་ཁམ་
གྲུ་གསུམ། ཟླུམ་པོ། གྲུ་བཞིའི་དབྱིབས་ཅན་དང། ཟན་རིལ་རྣམས་བཤམས། སྣོད་གཅིག་ཏུ་བྱེད་ན་ཟླུམ་གཏོར་དབུས་སུ་བྱས་པའི་མདུན་ནས་གཡས་བསྐོར་དུ་
འགོད་ཅིང་ནད་པའི་ཕྱིར་ཡིན་ན་གླུད་ཀྱི་གཟུགས་ཀྱང་བྱའོ། །དེ་ནས་སྐྱབས་འགྲོ་སེམས་བསྐྱེད་ཚད་མེད་བཞི་སྔོན་དུ་བཏང། སྭ་བྷཱ་ཝས་སྟོང་པར་སྦྱངས། འཇུག་པ་བདེ་
བའི་ཕྱིར་འདི་ལྟར་བརྗོད་ཅིང་བསམ་མོ། །བདག་དང་རང་གི་མདུན་གྱི་མཁའ་དབྱིངས་སུ། །རིན་ཆེན་ཁྲི་སྟེང་པདྨ་ཉི་ཟླ་དང། །ཀྲྀཥྞ་ས་རའི་པགས་སྟེང་དུས་གསུམ་གྱི། །

[002A]༄༅། །རྒྱལ་བའི་ངོ་བོ་དམ་པ་རྒྱ་གར་ལ། །བདེ་གཤེགས་རིགས་ལྔ་སྐྱབས་གསུམ་བཀའ་སྡོད་བཅས། །འཁོར་ཚོགས་རྒྱ་མཚོས་བསྐོར་ནས་བཞུགས་པར་གྱུར། །
རང་བཞིན་གནས་ནས་བསྒོམས་པ་དང་འདྲ་བའི། །ཡེ་ཤེས་སྤྱན་དྲངས་བདག་མདུན་གཉིས་ཀར་ཐིམ། །གང་ཞིག་བསོད་ནམས་མཐུ་ལས་གྲུབ་པའི་སྐུ། །ཡོན་ཏན་དུ་མའི་
ཚོགས་ཀྱིས་རབ་བརྒྱན་ཅིང། །བལྟ་བས་མི་ངོམས་མཚན་དཔེའི་དཔལ་འབར་བ། །རྩོད་མེད་དམ་པའི་ཞབས་ལ་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་པ་མ་
ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་ཅད་བཤགས། །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོངས་བར་དུ་ལེགས་བཞུགས་ནས། །
འགྲོ་ལ་ཆོས་ཀྱི་འཁོར་ལོ་བསྐོར་བ་དང། །བདག་གཞན་དགེ་བ་བྱང་ཆུབ་ཕྱིར་བསྔོའོ། །རྗེ་བཙུན་དམ་པ་སངས་རྒྱས་ཉི་ཟླ་ལྟར། །ཡོངས་གྲགས་འཛམ་གླིང་རྒྱན་གཅིག་

[002B] །གསོལ་བ་འདེབས་སོ་བདག་དང་སེམས་ཅན་རྣམས། །བསྲུང་སྐྱོབ་མཛད་ཅིང་དངོས་གྲུབ་མ་ལུས་སྩོལ། །གཏོར་མ་རྣམས་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་
བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཡཾ་རཾ་བཾ་ལཾ་ལས་བྱུང་བའི་འབྱུང་བཞི་སོ་སོའི་གཏོར་མ་ཁ་དོག་དྲི་རོ་ནུས་པའི་ཡོན་ཏན་མཐའ་ཡས་པ་རྒྱ་ནམ་མཁའ་དང་མཉམ་པ། དུས་
འཁོར་བ་ཇི་སྲིད་དུ་གནས་པ། འདོད་ཡོན་ལྔ་དང་ལྡན་པའི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་གྱིས་བྱིན་གྱིས་བརླབས། དེ་ནས་ཐོག་མར་ཟླ་ཁམ་གཟུགས་ཀྱི་གཏོར་མ་ལ་
དམིགས་ཏེ། ཨོཾ་ཊ་ཋ་ཌ་ཌྷ་ཎ་ཡཾ། ཨོ་ཨཽ་སཱ་ཧཱ། ལན་གསུམ་མམ་བདུན་གྱིས་བསྔོ། ཨརྒྷཾ་ནས། ཤཔྟའི་བར་གྱིས་མཆོད། ཡཾ་ལས་བྱུང་བའི་རླུང་རྫས་བཻ་ཌཱུ་རྱའི། །མདོག་ཅན་ཡང་ཞིང་གཡོ་བའི་
གཏོར་མའི་ཚོགས། །འདོད་ཡོན་ལྔ་ལྡན་བདུད་རྩིའི་རྒྱ་མཚོ་འདི། །བླ་མ་རྡོ་རྗེ་སེམས་དཔའ་ཡི་དམ་ལྷ། །མཁའ་འགྲོ་ཆོས་སྐྱོང་སངས་རྒྱས་ཆོས་ཚོགས་དང། །ཁྱད་པར་ཤར་ཕྱོགས་རྡོ་རྗེ་སེམས་དཔའ་
ཡི། །ལྷ་ཚོགས་འཁོར་དང་བཅས་ལ་མཆོད་པར་འབུལ། །བཞེས་ནས་བདག་ཅག་འབྱུང་བཞི་སྙོམས་པ་དང། སྣང་བ་རྟེན་འབྲེལ་འཆར་ཞིང་རྟེན་འབྲེལ་གྱི། །སྒོ་ནས་འགྲོ་དོན་མཐའ་ཡས་འགྲུབ་

[003A]༄༅། །པར་མཛོད། །ཁྱད་པར་བདག་དང་མར་གྱུར་སེམས་ཅན་གྱི། ཞེས་པའི། འགྲོ་བ་ཆེ་གེ་མོའི་སོགས་སྐབས་དང་སྦྱར། ཉོན་མོངས་ཞེ་སྡང་གཏི་མུག་ཞི་བ་དང། །རླུང་ནང་རྒྱལ་འགོང་ལྷ་ཡི་གདོན་རྣམས་
དང། །ཤར་ཕྱོགས་དྲི་ཟའི་གདོན་རྣམས་ཞི་བར་མཛོད། ཅེས་འཕྲིན་ལས་བཅོལ། དེ་ནས་གྲུ་གསུམ་ལ་དམིགས་ཏེ། ཨོཾ་ཙ་ཚ་ཛ་ཛྷ་ཉ་རཾ། ཨེ་ཨཻ་རཾ་རཱྀ་སཱ་ཧཱ། གསུམ་མམ་བདུན་གྱིས་བསྔོ། སྔར་བཞིན་
མཆོད། རཾ་ལས་བྱུང་བའི་མེ་རྫས་ལི་ཁྲི་ཡི། །མདོག་ཅན་ཚ་ཞིང་འབར་བའི་གཏོར་མའི་ཚོགས། །འདོད་ཡོན། །བླ་མ་རིན་ཆེན་འབྱུང་ལྡན། །མཁའ་འགྲོ། །ཁྱད་པར་ལྷོ་ཕྱོགས་རིན་ཆེན་འབྱུང་ལྡན་གྱི། །
ལྷ་ཚོགས། །བཞེས་ནས། །སྣང་བ། །སྒོ་ནས། །ཁྱད་པར། །ཉོན་མོངས་ང་རྒྱལ་སེར་སྣ་ཞི་བ་དང། །མཁྲིས་ནད་བདུད་བཙན་ཕོ་ཡི་གདོན་རྣམས་དང། །ལྷོ་ཕྱོགས་གཤིན་རྗེའི་གནོད་པ་ཞི་བར་མཛོད། ཅེས་འཕྲིན་
ལས་བཅོལ། དེ་ནས་ཟླུམ་པོ་ལ་དམིགས་ནས། ཨོཾ་པ་ཕ་བ་བྷ་མ་བཾ། ཨུ་ཨཱུ་སཱ་ཧཱ། གསུམ་མམ་བདུན་གྱིས་བསྔོ། སྔར་ལྟར་མཆོད། བཾ་ལས་བྱུང་བའི་ཆུ་རྫས་ཟླ་ཤེལ་གྱི། །མདོག་ཅན་བརླན་ཞིང་གཤེར་
བའི་གཏོར་མའི་ཚོགས། །འདོད་ཡོན། །བླ་མ་སྣང་བ་མཐའ་ཡས། །མཁའ་འགྲོ། །ཁྱད་པར་ནུབ་ཕྱོགས་སྣང་བ་མཐའ་ཡས་ཀྱི། །ལྷ་ཚོགས། །བཞེས་ནས། །སྣང་བ། །སྒོ་ནས། །ཁྱད་པར། །ཉོན་མོངས་

[003B] །གྲང་ནད་དམ་སྲི་མོ་གདོན་གནོད་པ་དང། །ནུབ་ཕྱོགས་ཀླུ་གདོན་ཞི་བར་མཛད་དུ་གསོལ། ཞེས་འཕྲིན་ལས་བཅོལ། དེ་ནས་གྲུ་བཞི་ལ་དམིགས་ཏེ། ཨོཾ་ཏ་ཐ་ད་དྷ་ན་ལཾ། ལྀ་ལཱྀ་
ཨི་ཨཱི་སཱ་ཧཱ། གསུམ་མམ་བདུན་གྱིས་བསྔོ། སྔར་བཞིན་མཆོད། ལཾ་ལས་བྱུང་བའི་ས་རྫས་གསེར་སྦྱངས་ཀྱི། །མདོག་ཅན་སྲ་ཞིང་མཐས་པའི་གཏོར་མའི་ཚོགས། །འདོད་ཡོན། །བླ་མ་དོན་ཡོད་གྲུབ་པ། །མཁའ་འགྲོ། ཁྱད་
པར་བྱང་ཕྱོགས་དོན་ཡོད་གྲུབ་པ་ཡི། །ལྷ་ཚོགས། །བཞེས་ནས། །སྣང་བ། །སྒོ་ནས། །ཁྱད་པར། །ཉོན་མོངས་ཕྲག་དོག་མ་ལུས་ཞི་བ་དང། །བད་ཀན་ནད་དང་ལྟོ་འཕྱེའི་གདོན་རྣམས་དང། །བྱང་ཕྱོགས་གནོད་སྦྱིན་གདོན་
རྣམས་ཞི་བར་མཛོད། །དེ་ལྟར་བཞི་པོ་སོ་སོར་བསྔོས་ནས། གཏོར་མ་ལྔ་པ་དེ་མགྲོན་སྤྱི་དང། ཁྱད་པར་ལན་ཆགས་ལ། ཨ་ཀཱ་རོ། ལན་གསུམ་གྱིས་བསྔོ། ཨརྒྷཾ་སོགས་ཀྱིས་མཆོད། ཕུན་ཚོགས་འདོད་ཡོན་ལྔ་ལྡན་
པའི། །བདུད་རྩིའི་རྒྱ་མཚོའི་གཏོར་མ་འདི། །ཐོག་མ་མེད་ནས་ད་ལྟའི་བར། །བསད་དང་བཅིངས་དང་བརྡེག་པ་དང། །ཕྲོགས་དང་བརྐུས་ལ་སོགས་པ་ཡི། །ལན་ཆགས་ཤ་འཁོན་གཉེར་བ་དང། །བུ་ལོན་ཆགས་པ་རྣམས་
ལ་བསྔོ། །མཆོད་སྦྱིན་གཏོར་མས་ཚིམ་གྱུར་ནས། །ལན་ཆགས་ཤ་འཁོན་མ་ལུས་བྱང། །བུ་ལོན་རྣམས་ཀྱང་ཁྱེར་གྱུར་ནས། །མྱུར་དུ་རྫོགས་པའི་སངས་རྒྱས་ཀྱི། །གོ་འཕང་དམ་པ་ཐོབ་པར་ཤོག་རྒྱུན་པར་ཆོས་

[004A]༄༅། །སྦྱིན་དང་བསྔོ་བ་སྨོན་ལམ་བྱ། ནད་པ་ལ་ཕན་ཕྱིར་གླུད་གཟུགས་དང་བཅས་པ་བྱེད་ན་ལན་ཆགས་ཀྱི་མཇུག་དེར། ཀྱཻ། འབྱུང་བ་དང་པོ་རུས་པའི་གླུད། །རུས་པའི་གླུད་འདི་རྡོལ་གཏོང། །རྡོ་ལ་གནས་
པའི་ལྷ་འདྲེ་རྣམས། །གླུད་དང་གཏོར་མ་འདི་ལོང་ལ། །འཁོན་དང་གནོད་པ་མ་བྱེད་ཅིག་ཤ་ཡི་གླུད་འདི་ས་ལ་གཏོང། །ས་ལ། །གླུད་དང། །འཁོན་དང། །ཁྲག་གི་གླུད་འདི་ཆུ་ལ་གཏོང། །ཆུ་ལ། །གླུད་དང། །འཁོན་
དང། །དྲོད་ཀྱི་གླུད་འདི་མེ་ལ་གཏོང། །མེ་ལ། །གླུད་དང། །འཁོན་དང། །དབུགས་ཀྱི་གླུད་འདི་རླུང་ལ་གཏོང། །རླུང་ལ། །གླུད་དང། །འཁོན་དང། །སེམས་ཀྱི་གླུད་འདི་མཁའ་ལ་གཏོང། །མཁའ་ལ། །གླུད་དང། །
འཁོན་དང། །ཕྱི་ལྟར་བལྟས་ན་དྲི་སྨན་ལྔ། །ནད་ལྟར་བལྟས་ན་རིན་ཆེན་ལྔ། །གསང་བ་ཡེ་ཤེས་མཁའ་འགྲོ་ལྔ། །རྒྱུ་སྦྱོར་བདག་ཅག་འཁོར་བཅས་ཀྱི། །གླུད་དང་གཏོར་མ་འདི་ལོང་ལ། །འཁོན་གནོད་མ་བྱེད་
རང་གནས་སོངས་ཅེས་ཟླུམ་གཏོར་གླུད་དང་བཅས་པ་ནམ་མཁར་འཐོར་བའམ། ས་གཙང་སར། གྲུ་བཞི་བྱང། ཟླུམ་པོ་ནུབ། གྲུ་གསུམ་ལྷོ། ཟླ་ཁམ་ཤར་ཕྱོགས་སུ་བསྐྱལ་ལོ། །སྨྲས་པ། སྤྲུལ་པའི་སྐྱེས་
མཆོག་དམ་པ་རྒྱ་གར་གྱི། །འབྱུང་བཞི་གཏོར་མའི་རྟེན་འབྲེལ་ཐབས་མཁས་ཀྱིས། །འབྱུང་བཞི་འཁྲུགས་པའི་ཉམ་ཐག་འགྲོ་བ་ལ། །བདེ་མཛད་བདུད་རྩིའི་ཆར་རྒྱུན་ཕབ་པ་བཞིན། །ནད་རིམས་གདོན་བགེགས་

[004B] །སྐྱོབ་བྱེད་རྡོ་རྗེའི་གོ་ཆ་དག་དང་མཚུངས། །དོན་བསྡུས་སྤེལ་ལེགས་སྙིང་པོར་དྲིལ་བ་ཡི། །ཆོག་བསྒྲིགས་མེ་ཏོག་གསར་པའི་ཕྲེང་མཛེས་འདི། །བསླབ་གསུམ་ལྡན་པའི་དགེ་སློང་རི་ཁྲོད་
པས། །ལྷག་བསམ་དག་པས་ཡང་ཡང་བསྐུལ་བའི་ངོར། །མདོ་རྒྱུད་མན་ངག་འཛིན་པའི་སྤོང་བ་པ། །བློ་བཟང་ཆོས་ཀྱི་རྒྱལ་མཚན་ཞེས་བྱས་བཀོད།། །།༄༅། །ཆབ་གཏོར་ཤཱཀྱ་ཐུབ་པ་མ་
གཏོང་བར་འདོད་པས། སྐྱབས་འགྲོ་སེམས་བསྐྱེད་བྱས་ཏེ། རང་ཉིད་སྐད་ཅིག་གིས་པད་ཟླའི་གདན་ལ། དཔལ་རྒྱལ་བ་ཤཱཀྱ་སེང་གེ་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་ས་གནོན་དང་མཉམ་
གཞག་གི་ཕྱག་རྒྱ་ཅན། མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་སྤྲས་པ་འོད་འདོམ་གང་བ། འོད་ཟེར་མཐའ་ཡས་པ་འཕྲོ་བ། ན་བཟའ་ཆོས་གོས་གསུམ་དང་ལྡན་པའི་ཐུགས་ཀར་ཟླ་བའི་
དཀྱིལ་འཁོར་གྱི་སྟེང་དུ། ཏདྱ་ཐཱ་ཨོཾ་མུ་ནེ་མུ་ནེ་མཧཱ་མུ་ན་ཡེ་སཱ་ཧཱ། ཞེས་པའི་སྔགས་ཕྲེང་ལ་དམིགས་པ་གཏད་དེ། ཅི་རིགས་པ་བཟླས་ནས། ཨརྒྷཾ་སོགས་ཀྱིས་མཆོད་ལ། ཁམས་གསུམ་པ་ཡི་འགྲོ་ཀུན་གྱི། །ངན་
སོང་ཐམས་ཅད་སྦྱོང་མཛད་ཅིང། །ཆོས་ཀྱི་འཁོར་ལོ་བསྐོར་མཛད་པ། །ཤཱཀྱ་སེང་གེ་དེ་ལ་འདུད། ཅེས་བསྟོད། ལག་པ་གཡས་རྩེ་གསུམ་གྱི་ཕྱག་རྒྱ་བྱས་པ་གཏོར་མ་ལ་གཏད་ནས། ཨོཾ་སརྦྦ་ཀ་རི་ཧཱུཾ། ཞེས་པ་ལན་

[005A]༄༅། །གསུམ་བརྗོད་ནས། སྣོད་ཐམས་ཅད་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་སྟོང་གསུམ་དང་མཉམ་པར་གྱུར། ཅེས་བརྗོད། ཕྱག་རྒྱ་དེ་ཉིད་གཏད་དེ། ཨོཾ་སརྦྦ་སིདྡྷི་ཧཱུཾ། གསུམ་བྱ། བཅུད་ཐམས་
ཅད་ལྷ་རྫས་ཀྱི་བདུད་རྩིས། ནམ་མཁའི་ཁམས་ཐམས་ཅད་ཁེངས་པར་གྱུར། ཅེས་བརྗོད། འཁོར་འདས་ཀྱི་མགྲོན་རྣམས་ཀྱིས་གཏོར་མ་གསོལ་བས་མཉེས་ཤིང་ཚིམ་པར་བསམས་ལ། ན་མཿ་སརྦ་ཏ་ཐཱ་ག་ཏ། ཨ་
བ་ལོ་ཀི་ཏེ། ཨོཾ་སམྦྷ་ར། སམྦྷ་ར་ཧཱུཾ། ཞེས་སྔགས་བདུན་བརྗོད་ནས། མགྲོན་འཕགས་པ་རྣམས་མཆོད་པས་མཉེས་གྱུར་ཅིག་དམ་ཅན་རྣམས་ཐུགས་དམ་སྐོངས་གྱུར་ཅིག་རིགས་དྲུག་རྣམས་གཏོར་མས་ཚིམ་གྱུར་ཅིག་
ལན་ཆགས་རྣམས་བུ་ལོན་ཁྱེར་གྱུར་ཅིག་ཅེས་པའི་རྗེས་སུ། ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །མཆོད་སྦྱིན་གཏོར་མ་འདོད་ཡོན་ལྔ་ལྡན་གྱི། །རྩ་བརྒྱུད་བླ་མ་དུས་གསུམ་བདེ་གཤེགས་ལ། །
མཆོད་པ་ཕུལ་བས་སྡིག་སྒྲིབ་བྱང་བར་ཤོག་ལྷ་དང་སློབ་དཔོན་དུས་གསུམ་ཕ་མ་ལ། །མཆོད་པ་ཕུལ་བས་བསོད་ནམས་ཐོབ་པར་ཤོག་བསྟན་པ་བསྲུང་བའི་ཆོས་སྐྱོང་བསྲུང་མ་ལ། །གཏོར་མ་ཕུལ་བས་སྟོངས་
གྲོགས་བྱེད་པར་ཤོག་རིགས་དྲུག་ལས་ཀྱིས་བསྡུས་པའི་སེམས་ཅན་ལ། །སྦྱིན་པ་བཏང་བས་བདེ་སྐྱིད་ལྡན་པར་ཤོག་ཚེ་རབས་བགྲངས་པའི་ལན་ཆགས་གདོན་བགེགས་ལ། །བུ་ལོན་བཅལ་བས་ལན་ཆགས་

[005B]ཡུལ་ཕྱོགས་གནས་པའི་གནས་བདག་གཞི་བདག་ལ། །བསྔོས་ཤིང་བཤམས་པས་འཁོན་འགྲས་མེད་པར་ཤོག་རྫས་ཀྱི་དངོས་པོ་འདི་དག་བྱིན་པ་ཡིས། །འདོད་པའི་ལོངས་སྤྱོད་ཆར་བཞིན་འབབ་པར་
ཤོག་ཅེས་བསྔོས་ལ་ཆོས་སྦྱིན་ཀྱང་བྱ། མགྲོན་རྣམས་མི་དམིགས་པར་བསམས་ལ། གཏོར་མ་ས་གཙང་སར་དོར་ཞིང་བསྔོ་བ་དང་སྨོན་ལམ་བྱའོ། །ཞེས་པ་འདི་ཡང་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་
སྦྱར་བའོ།། །།༄༅། །སུ་རཱུ་པ་གཏོང་བར་འདོད་པས། སྐྱབས་འགྲོ་སེམས་བསྐྱེད་སྔོན་དུ་བཏང། རང་ཉིད་སྐད་ཅིག་གིས་གཟུགས་མཛེས་སུ་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་
ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོ་ཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བྷཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ལས་གཏོར་མ་དྭངས་ཤིང་ཐོགས་པ་མེད་པ་ཟག་པ་མེད་པའི་བདུད་
རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ་ལན་གསུམ་བརྗོད། རང་གི་ཐུགས་ཀའི་ཧཱུཾ་གི་འོད་ཟེར་གྱིས། ཡི་དྭགས་ཐམས་ཅད་བཀུག་སྟེ་བདུད་རྩིའི་རྒྱ་མཚོ་ཆེན་པོ་ལ་ལོངས་སྤྱད་པས་ཚིམས་ཤིང་བདེ་བས་རྒྱུད་གང་བར་
གྱུར། ན་མཿ་སུ་རཱུ་པཱ་ཡ་ཏ་ཐཱ་ག་ཏཱ་ཡ་ཨརྷ་ཏེ་སམྱ་ཀ་སཾ་བུདྡྷཱ་ཡ། ཏདྱ་ཐཱ། ཨོཾ་སུ་རུ་སུ་རུ། པྲ་སུ་རུ་པྲ་སུ་རུ། ཏ་ར་ཏ་ར། བྷ་ར་བྷ་ར། སམྦྷ་ར་སམྦྷ་ར། སྨ་ར་སྨ་ར། སནྟ་རྤཱ་ཡ། སནྟ་པཱ་ཡ་སརྦ་བྲེ་ཏཱ་ནཱཾ་སཱ་ཧཱ། ལན་བདུན་སོགས་

[006A]༄༅། །བརྗོད། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ། །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་
ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །འཇིག་རྟེན་གྱི་ཁམས་ཐམས་ཅད་ན་གནས་པའི་ཡི་དྭགས་རྣམས་ལ་བདག་བཟའ་བ་འདི་སྟེར་གྱི་གླགས་ལྟ་བ་རྣམས་ཕྱིར་
དེངས་ཤིག་ཡི་དྭགས་ཐམས་ཅད་བཟའ་བ་དང་བཏུང་བ་ལ་སོགས་པའི་འབྱོར་པ་ཕུན་སུམ་ཚོགས་པ་ལ་ལོངས་སྤྱོད་པར་གྱུར་ཅིག་བཀྲེས་པ་དང་སྐོམ་པ་དང་འཕོངས་པ་ལ་སོགས་པའི་སྡུག་བསྔལ་མཐའ་
དག་ལས་གྲོལ་བར་གྱུར་ཅིག་མཐོ་རིས་དང་ཐར་པའི་བདེ་བ་རྣམ་པར་དག་པ་དང་མི་འབྲལ་བར་གྱུར་ཅིག་སྦྱིན་པ་འདི་ཡི་བསོད་ནམས་གང། །དེ་དག་ཡི་དྭགས་རྗེས་འགྲོ་ཞིང། །ཡི་དྭགས་འཇིག་རྟེན་རབ་
འཇིག་ནས། །དེ་ཀུན་གནས་ནས་ཐར་བར་ཤོག་ཅེས་སོགས་བསྔོ་བ་སྨོན་ལམ་བྱའོ། །ཞེས་པ་འདི་ཡང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བཀོད་པའོ།། །།༄༅། །ཨོཾ་སྭ་སྟི། ཕན་བདེའི་འབྱུང་
གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿   ༈   

[077B] བདག་མདུན་གཅིག་སྒྲུབ་ལགས་ཞེས་པ་ལ། ལན་ནི། མངོན་རྟོགས་ངག་འདོན་ལྷན་ཐབས་སུ་མི་གསལ་ཡང། རང་གི་ཐུགས་ཀའི་འོད་ཟེར་གྱི་གཏོར་མགྲོན་མདུན་དུ་
སྤྱན་དྲངས་ནས་འབུལ་ཚུལ། རྗེའི་སྒྲུབ་ཐབས་རྣལ་འབྱོར་དག་རིམ་དང། འགྲེལ་གཏོར་གུང་བསྒྲིགས་ནས་ཤེས་པར་བྱ་དགོས་སོ།།



﻿   ༈    ལན་ནི། ལྕང་སྐྱའི་གསང་ཆེན་
མྱུར་ལམ་ལས། རང་གི་ཕྱོགས་མཚམས་སུ་འཁོད་པར་གསུངས་ཤིང། གཞུང་གཞན་དུ་སྔོན་འགྲོ་མཆོད་པའི་འགོ་རང་གི་གཡོན་ནས་རྩོམ་པར་བཤད་པ་དེ་མགྲོན་མདུན་དུ་བསྐྱེད་པ་ལ་དགོངས་པར་སྣང་བས་དེ་གཉིས་གང་བདེ་ཞིག་བྱས་པས་ཆོག་པར་མངོན་ནོ།།



﻿༄༅། །བྲུལ་གཏོར་དཀོར་སྒྲིབ་དག་བྱེད་ཟླ་ཤེལ་ཆུ་རྒྱུན་བཞུགས་སོ།།

[001A] །ན་མོ་གུ་རུ་ལོ་ཀེ་ཤྭ་རཱ་ཡ། རྒྱལ་བ་ཀུན་གྱི་ཐུགས་རྗེའི་རང་གཟུགས་ལ། །སྤྱན་རས་གཟིགས་ཞེས་མཚན་གསོལ་འཕགས་མཆོག་དེའི། །ཞབས་ཀྱི་པདྨོར་བཏུད་ནས་
དེ་ཉིད་ཀྱིས། །ལེགས་གསུངས་བྲུལ་གཏོར་ཇི་ལྟར་བྱ་བ་བརྗོད། འདིར་འཕགས་པ་ཐུགས་རྗེ་ཆེན་པོས། དཔོན་སྟོན་སྐྱེར་སྒང་པ་ལ་དངོས་སུ་གནང་ཞིང། བླ་མ་དང་དཀོན་མཆོག་གསུམ་གྱི་དཀོར་
ལ་སྤྱད་ཅིང་འབགས་པ་དང། ཁྱད་པར་བླ་མ་དཀོན་མཆོག་གི་སྐུ་བླུས་ཟོས་པ་སོགས་ཀྱི་སྒྲིབ་པ་འདག་པ་ལ་མཆོག་ཏུ་བསྔགས་པ་བྲུལ་གཏོར་གཏོང་བར་འདོད་པས། མདུན་དུ་གཏོར་ཆ་ལྔའི་
ནང་དུ་མཐེབ་སྐྱུ་གསུམ་གསུམ་ཆུ་དང་བཅས་པ་བཞག་ཟན་རིལ་ལྔ་བཅུ་རྩ་གཅིག་ཆུ་དང་བཅས་སྟ་གོན་བྱ། དགེ་སེམས་རྣམ་པར་དག་པས་སྐྱབས་འགྲོ་སེམས་བསྐྱེད་སྔོན་དུ་བཏང། སྤྱན་

[002A]༄༅། །རས་གཟིགས་ཀྱི་བདག་བསྐྱེད་བརྒྱ་རྩའི་ཐོག་མ་ལྟར་རྒྱས་པའམ། བསྡུ་ན་སྐད་ཅིག་གིས་རང་ཉིད་སྤྱན་རས་གཟིགས་ཁ་སརྦཱ་ཎིར་གསལ་བའི་ཐུགས་ཀའི་ཧྲཱི་ཡིག་གི་འོད་ཟེར་
གྱིས་སྲིད་ཞིའི་མགྲོན་ཐམས་ཅད་སྤྱན་དྲངས་པར་མོས་ལ། གར་བཞུགས་རྡོ་རྗེའི་ཕོ་བྲང་སོ་སོ་ནས། །རྩ་བའི་བླ་མ་འཕགས་མཆོག་སྤྱན་རས་གཟིགས། །ལོངས་སྤྲུལ་སངས་རྒྱས་བྱང་སེམས་
དཀོན་མཆོག་གསུམ། །རིགས་དྲུག་གནོད་བྱེད་ལན་ཆགས་མགྲོན་རྣམས་གཤེགས། །ཨེ་ཧྱེ་ཧི། ཀ་མ་ལ་ཡེ་སྟྭཾ། འདོད་པའི་གདན་ལ་བཞུགས་པར་བསམ། དེ་ཡང་བྲུལ་གཏོར་དངོས་གཞི་
མགྲོན་ཚན་གསུམ་ལ་འབུལ་བ་ཡིན་ཀྱང། སྤྱན་རས་གཟིགས་འདི་གསུང་བ་པོ་དང། བ་རུ་ཎ་དེའི་བཀའ་སྡོད་ཡིན་པས་ཐོག་མཐར་གཏོར་མ་འབུལ་བ་ཕྱིས་ནས་དམ་པ་འགས་མཛད་ཅིང། དེ་
གཉིས་ལ་ལུས་མི་འབུལ་བའི་རྒྱུ་མཚན་ཡང་དེ་ལྟར་རོ། །དེ་ནས་གཏོར་རྫས་དང་པོ་བརྒྱ་རྩ་ལྟར་བསངས། སྦྱངས། བསྐྱེད། འབྲུ་གསུམ་གྱིས་བྱིན་གྱིས་བརླབས། སམྦྷ་རའམ། ཡང་ན། གུ་རུ་ཨཱརྱ་

[002B] ཨརྒྷཾ་སོགས་ཀྱིས་མཆོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་མཆོད་གཏོར་འདི། །རྗེ་བཙུན་
སྤྱན་རས་གཟིགས་དབང་གི་ལྷ་ཚོགས་འཁོར་དང་བཅས་ལ་འབུལ། །བཞེས་ནས་བདག་དང་འགྲོ་ཀུན་ལ། །མཆོག་དང་ཐུན་མོང་དངོས་གྲུབ་སྩོལ། །གཉིས་པ་ཡང་ཨ་མྲི་ཏས་བསངས། སྦྱངས། སྟོང་པའི་ངང་
ལས་ཨཱ་ལས་བྱུང་བའི་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་དུ། གཏོར་མ་ཤ་ལྔ་དང་བདུད་རྩི་ལྔའི་ངོ་བོ་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོར་གྱུར། །ཨོཾ་ཨཱ་ཧཱུཾ། ལན་
གསུམ་བརྗོད། གཏོར་མའི་ནང་དུ་ཟན་རིལ་ཆུ་ཐིགས་དང་བཅས་པ་ཉེར་གཅིག་འཇུག་ཅིང། མ་ཎི་ཉེར་གཅིག་བརྗོད་དེ་འདོད་ཡོན་ཕུན་སུམ་ཚོགས་པ་མི་ཟད་པའི་ཆར་བབས་པར་བསམས་ཏེ་སེ་གོལ་གདབ་
མཐར་རང་གི་ལུས་ཐོད་པའི་ནང་དུ་སྤར་གྱིས་སོང་བས་བདུད་རྩི་དང་རོ་གཅིག་འདྲེས་པར་བསམས་ལ། འབྲུ་གསུམ་ལན་གསུམ་གྱིས་བྱིན་གྱིས་བརླབས། རྩ་བརྒྱུད་ཀྱི་བླ་མ་རྣམས་དང། ལོངས་སྐུའི་
རྣམ་པ་ཅན་གྱི་སངས་རྒྱས་བྱང་སེམས་ཆོས་བསྲུང། དཔའ་བོ་མཁའ་འགྲོའི་ཚོགས་ཀྱིས་གསོལ་བས་དགྱེས་པར་བསམས་ལ། སམྦྷ་ར་ཉེར་གཅིག་གིས་འབུལ། ཨརྒྷཾ་སོགས་ཀྱིས་མཆོད། འདོད་

[003A]༄༅། །ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་གཏོར་མ་འདི། །རྩ་བརྒྱུད་བླ་མ་ཐམས་ཅད་དང། །རྡོ་རྗེ་འཆང་དང་རིགས་ལྔ་སོགས། །ལོངས་སྤྱོད་རྫོགས་སྐུ་མ་ལུས་དང། །
ལོངས་སྐུའི་རྣམ་པ་འཆང་བ་ཡི། །བདེ་གཤེགས་སྲས་བཅས་གནས་གསུམ་གྱི། །མཁའ་འགྲོ་ཆོས་སྐྱོང་རྣམས་ལ་འབུལ། །བཞེས་ནས་བདག་དང་འགྲོ་ཀུན་གྱིས། །ཐོག་མེད་དུས་ནས་ད་ལྟའི་བར། །དྲིན་
ཅན་བླ་མའི་ཚོགས་རྣམས་ཀྱི། །ཕྱག་རྫས་དཀོར་ལ་འབགས་པ་དང། །སྐུ་བླུས་ཟོས་ཤིང་རིན་ལ་བསྙེགས། །ཐུགས་དཀྲུགས་གསུང་བཅག་སྐུ་ལ་བསྔོས། །མ་དང་བརྙས་སྨོད་བགྱིས་པ་ཡི། །སྡིག་
སྒྲིབ་མ་ལུས་དག་གྱུར་ཅིག་དེང་ནས་ཚེ་རབས་ཐམས་ཅད་དུ། །བཤེས་གཉེན་དམ་པས་རྗེས་བཟུང་སྟེ། །མྱུར་དུ་རྫོགས་པའི་སངས་རྒྱས་ཀྱི། །གོ་འཕང་ཐོབ་ནས་འགྲོ་ཀུན་ལ། །ཕན་བདེ་བསྒྲུབ་པར་
བྱིན་གྱིས་རློབས། གཉིས་པ་ཡང་བསངས། སྦྱངས། སྟོང་པའི་ངང་ལས་པཾ་ལས་པདྨའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་དཀར་གསུམ་མངར་གསུམ་ལྷའི་བདུད་རྩིའི་ངོ་བོ། ཟག་པ་མེད་པའི་བདུད་
རྩིའི་རྒྱ་མཚོར་གྱུར། ཅེས་པ་ནས། ལུས་སྤར་གྱིས་སོང་བས་བདུད་རྩི་དང་འདྲེས། ཡི་གེ་གསུམ་གྱིས་བྱིན་གྱིས་རློབས་པའི་བར་སྔར་བཞིན་བྱས་ནས། ཤཱཀྱའི་རྒྱལ་པོ་ལ་སོགས་པ་སྤྲུལ་སྐུའི་རྣམ་པ་ཅན་

[003B] སམྦྷ་ར་ཉེར་གཅིག་གིས་བསྔོས་ཏེ་ཨརྒྷཾ་སོགས་ཀྱིས་མཆོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་མཆོད་
གཏོར་འདི། །ཤཱཀྱའི་རྒྱལ་པོས་ཐོག་མ་མཛད། །བསྐལ་བཟང་འདྲེན་པ་སྟོང་ལ་སོགས། །དུས་གསུམ་ཕྱོགས་བཅུར་བཞུགས་པ་ཡི། །མཆོག་གི་སྤྲུལ་སྐུ་ཐམས་ཅད་དང། །རྒྱལ་སྲས་འཕགས་པའི་ཚོགས་རྣམས་དང། །ཉན་
རང་བཀའ་སྡོད་བཅས་ལ་འབུལ། །བཞེས་ནས་བདག་དང་འགྲོ་ཀུན་གྱིས། །ཐོག་མེད་དུས་ནས་ད་ལྟའི་བར། །མཆོག་གསུམ་དཀོར་ལ་སྤྱད་ཅིང་འབགས། །སྐུ་བླུས་ཟོས་ཤིང་རིན་ལ་བསྙེགས། །བརྙས་སྨོད་མཚམས་མེད་ལྔ་དང་
ནི། །མི་དགེ་བཅུ་སོགས་བགྱིས་པ་ཡི། །སྡིག་སྒྲིབ་མ་ལུས་དག་གྱུར་ཅིག་དཀོན་མཆོག་གསུམ་གྱི་ཐུགས་རྗེ་ཡིས། །སྐུ་གསུམ་གོ་འཕང་མྱུར་ཐོབ་ཤོག་གསུམ་པ་ཡང། བསངས། སྦྱངས། བཧྲུཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བའི་ནང་དུ་གཏོར་མ་རང་རང་ཇི་ལྟར་འདོད་པའི་འདོད་ཡོན་དང། འབྲུ་དང་རིན་པོ་ཆེ་ལ་སོགས་པ་འབྱུང་བའི་བདུད་རྩིའི་རྒྱ་མཚོ་ཆེན་པོར་གྱུར། ཅེས་པ་ནས། རང་ལུས་རྒྱངས་ཀྱིས་སོང། བདུད་རྩི་དང་འདྲེས་
བྱིན་གྱིས་རློབ་པའི་བར་སྔར་ལྟར་བྱས་ནས། རིགས་དྲུག་ལན་ཆགས། གདོན་བགེགས་གནོད་བྱེད་ཀྱི་མགྲོན་རྣམས་ཀྱིས་ལོངས་སྤྱད་པས་ཚིམས་ཤིང་མགུ་བར་བསམས་ལ། སམྦྷ་ར་བདུན་ནམ་དགུས་བསྔོ་

[004A]༄༅། །ཞིང། འདི་ལ་རིལ་བུ་ཆུ་ཐིགས་ཡིག་དྲུག་ཀྱང་དགུ་དགུ་བཟླས་ནས་སོ་སོའི་འདོད་པའི་དངོས་པོ་ཆར་ལྟར་བབས་པར་བསམས། ཨརྒྷཾ་སོགས་ཀྱི་ཚབ་ལ་དེ་བཞིན་གཤེགས་པ་བཞིའི་མཚན་བརྗོད། འདོད་
ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་མཆོད་གཏོར་འདི། །མ་གྱུར་རིགས་དྲུག་ཐམས་ཅད་དང། །ཤ་ཁོན་བུ་ལོན་ལན་ཆགས་དང། །གནོད་བྱད་གདོན་བགེགས་ཚོགས་ལ་འབུལ། །འདོད་དགུའི་ཆར་གྱིས་ཚིམས་
གྱུར་ནས། །སྡུག་བསྔལ་ལན་ཆགས་བུ་ལོན་དག་སྡང་དང་གདུག་པའི་བསམ་སྦྱོར་ཞི། །བྱམས་དང་སྙིང་རྗེས་རྒྱུད་ཕྱུག་སྟེ། །མྱུར་དུ་སངས་རྒྱས་ཐོབ་པར་ཤོག་ལྔ་པ་བ་རུ་ཎ་ལ་འབུལ་འདོད་ན། སྤྱན་དྲངས་གསལ་བར་
དམིགས། གཏོར་མ་དང་པོ་ལྟར་བྱིན་རླབས་བྱས། བ་རུ་ཎ་ས་པ་རི་ཝཱ་ར་བ་ལིཾ་ཏ་ཁ་ཁ་ཁ་ཧི་ཁཱ་ཧིས་བསྔོས་ཤིང་མཆོད། འདོད་ཡོན་ལྔ་ལྡན་ཟག་མེད་ཀྱི། །བདུད་རྩིའི་རྒྱ་མཚོའི་མཆོད་གཏོར་འདི། །ཀླུ་རྒྱལ་འཁོར་དང་
བཅས་ལ་འབུལ། །བཞེས་ནས་བདག་དང་འགྲོ་ཀུན་ལ། །ཀླུ་གཉན་ས་བདག་ལས་བྱུང་བའི། །གནོད་ཚེ་ཉེ་བར་ཞི་བར་མཛོད། ཅེས་འཕྲིན་ལས་འཆོལ་ལོ། །བྲུལ་གཏོར་འདི་ལ་མ་དག་པ་མང་ཞིང་ཕལ་ཆེར་སམྦྷ་ར་སྔོན་དུ་
བརྗོད་པ་འདུག་ཀྱང། བརྒྱ་རྩ་སོགས་སྤྱི་དང་མཐུན་པར་བྱས་ན་ལེགས་ཤིང་མི་འགལ་བར་སེམས་སོ། །དམ་པའི་ཞིང་ལ་དམིགས་པའི་དད་རྫས་ལ། །བག་མེད་འབགས་པའི་སྡིག་ལྡན་དེ་དང་དེར། །བརྩེ་བས་དགོངས་

[004B] །དཀོར་སྒྲིབ་འདག་བྱེད་བདུད་རྩིའི་རྒྱུན་འདི་ཕབ། །དེ་ཉིད་ལག་ལེན་སྣང་བ་བློ་ལྡན་གྱི། །རྣམ་དཔྱོད་ཟླ་ཤེལ་མེ་ལོང་ངོས་བསྐྲུན་པའི། །བྱེད་པོ་བློ་བཟང་ཆོས་ཀྱི་རྒྱལ་མཚན་ཏེ། །དགེ་བས་འགྲོ་
ཀུན་བདེ་དགས་ཁྱབ་གྱུར་ཅིག་ཅེས་པ་འདི་ཡང། རི་ཁྲོད་པ་དགེ་སློང་དམ་ཆོས་པས་ནན་གྱིས་བསྐུལ་བ་ལ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་སྲད་རིན་ཆེན་རྩེའི་རྡོ་རྗེའི་གཞལ་ཡས་སུ་སྦྱར་བའོ། །
མངྒ་ལཾ།། །།༄༅། །ཨོཾ་སྭ་སྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་
དལ་འགྲོའི་རྒྱུན་འདི་སྤེལ།། །།སརྦ་ཛ་ག་ཏཾ།། །།



﻿༄༅། །ན་མོ་མཉྫུ་ཤྲི་ཡེ། འདིར་དུས་རྒྱུན་དུ་མགོན་པོ། ཆོས་རྒྱལ། ལྷ་མོ་རྣམས་ལ་གཏོར་མ་འབུལ་བར་འདོད་པས། ཕྱི་ནང་གི་མཆོད་གཏོར་སྤྱན་གཟིགས་དང་བཅས་པ་ལེགས་པར་བཤམས་ཏེ། རང་ཉིད་སྟན་
བདེ་བ་ལ་འཁོད་ནས་ཆོ་ག་དངོས་ལ་འཇུག་པ་ནི། རང་ཉིད་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ་ཡུམ་དང་བཅས་པའི་སྐུར་བཞེངས་པར་གྱུར། ཧྲཱི་ཥྚྲཱི་ས་
བསངས། སྭ་བྷཱ་ཝས་སྟོང་པར་སྦྱངས། མཆོད་རྫས་དང་གཏོར་མ་རྣམས་སྟོང་པ་ཉིད་དུ་གྱུར། སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བླ་མ་དང་མགོན་པོ་འཁོར་དང་
བཅས་པ་རྣམས་དང། ཆོས་ཀྱི་རྒྱལ་པོ་འཁོར་དང་བཅས་པ་རྣམས་དང། དཔལ་ལྡན་དམག་ཟོར་གྱི་རྒྱལ་མོ་འཁོར་དང་བཅས་པ་རྣམས་མཉེས་པར་བྱེད་པའི་དམ་རྫས། སྤྱན་གཟིགས། མཆོད་གཏོར་རྣམས་ནམ་མཁའ་

[097B] ཨོཾ་ཨཱ་ཧཱུཾ་ལན་གསུམ་བརྗོད་ལ་བྱིན་གྱིས་བརླབས། ཧཱུཾ། མདུན་གྱི་ནམ་མཁར་མེ་དཔུང་འབར་བའི་ཀློང། །དགྲ་བགེགས་ཁྲག་ཞག་རྒྱ་མཚོ་འཁྲུག་པའི་
དབུས། །སྣ་ཚོགས་པདྨའི་ལྟེ་བར་ཉི་དཀྱིལ་སྟེང། །སྟོབས་འཕྲོག་མཧཱ་ཀཱ་ལ་ཕྱག་དྲུག་པ། །མིག་སྨན་ལྟར་གནག་ཞལ་གཅིག་སྤྱན་གསུམ་འབར། །རྔམས་པའི་སྒྲ་སྒྲོག་དྲག་པོའི་མཆེ་བ་གཙིགས། །སྦྲུལ་དང་བསྐམ་
རློན་ཐོད་པའི་ཕྲེང་བས་བརྒྱན། །གླང་ཆེན་སྟོད་གཡོགས་ཁྲོས་པའི་སྟག་ཤམ་ཅན། །ཕྱག་གཡས་གྲི་གུག་ཐོད་ཕྲེང་ཅང་ཏེའུ་འཁྲོལ། །ཕྱག་གཡོན་ཐོད་ཁྲག་རྩེ་གསུམ་ཞགས་པ་བསྣམས། །རྣམ་མང་འཁོར་ཚོགས་
རྒྱ་མཚོས་བསྐོར་བའི་དབུས། །བརྐྱངས་བསྐུམས་སྟབས་ཀྱིས་བགེགས་ཆེན་མནན་ཅིང་རོལ། །དཔལ་ལྡན་མགོན་པོའི་གཡས་ཕྱོགས་པད་ཉི་དང། །དགྲ་བགེགས་སྙིང་ག་བརྫིས་པའི་མ་ཧེའི་སྟེང། །ཆོས་ཀྱི་རྒྱལ་པོ་མཐིང་
ནག་མ་ཧེའི་གདོང། །ཕྱག་གཡས་ཐོད་དབྱུག་གཡོན་པ་ཞགས་པ་འཕེན། །གཅེར་བུ་མི་གདུག་སྦྲུལ་དང་རུས་པས་བརྒྱན། །སྲིད་གསུམ་སྐྱེ་འགྲོའི་ཚོགས་ལ་དབང་བསྒྱུར་བའི། །འཆི་བདག་གཤིན་རྗེ་ཕོ་མོའི་འཁོར་དང་
བཅས། །དུས་ཀྱི་མེ་དཔུང་འབར་བའི་དབུས་ན་བཞུགས། །དཔལ་ལྡན་མགོན་པོའི་གཡོན་ཕྱོགས་ཁྲག་མཚོའི་དབུས། །དྲེའུ་སྟེང་དུ་འདོད་ཁམས་གཙོ་མོ་ནི། །རྔམས་པའི་ཞལ་གདངས་བེ་ཅོན་ཐོད་ཁྲག་འཛིན། །མི་

[098A]༄༅། །ལྤགས་སྟོད་གཡོགས་སྟག་ཤམ་སྦྲུལ་གྱིས་བརྒྱན། །མགོ་ཕྲེང་བསྐམ་རློན་ཉི་ཟླ་རྨ་བྱའི་གདུགས། །ནད་རྒྱལ་མཚོན་དྲུ་ཤོ་རྡེ་དཀར་ནག་འཕྱང། །ཚེ་རིང་མཆེད་ལྔ་བསྟན་མ་བཅུ་གཉིས་སོགས། །
འཁོར་བཅས་རླུང་ནག་འཚུབས་མའི་དབུས་ན་བཞུགས། །ཧཱུཾ། ཆོས་ཀྱི་དབྱིངས་ལས་ཁྲོས་ཏེ་འོངས་པའི་ལྷ། །མྱུར་མཛད་ཡེ་ཤེས་མགོན་པོ་འཁོར་བཅས་དང། །དམ་ཅན་ཆོས་ཀྱི་རྒྱལ་པོ་འཁོར་བཅས་དང། །
མ་གཅིག་འདོད་ཁམས་དབང་ཕྱུག་འཁོར་བཅས་རྣམས། །བསྟན་པ་བསྲུང་དང་རྣལ་འབྱོར་བདག་ཅག་གི་ཞི་རྒྱས་དབང་དྲག་ལས་ཀུན་བསྒྲུབ་པའི་ཕྱིར། །ཐོགས་མེད་ཐུགས་རྗེའི་དབང་གིས་འདིར་གཤེགས་ལ། །
ཆུ་སྐྱེས་ཉིན་བྱེད་འབར་བའི་གདན་ལ་བཞུགས། །ཨེ་ཧྱེ་ཧི། ཛཿ་ཧཱུཾ་བཾ་ཧོཿ་ཀ་མ་ལ་ཡེ་སྟྭཾ། ཞེས་སྤྱན་དྲངས་ལ་གདན་ཕུལ་ཏེ། མཐུ་སྟོབས་ནུས་པ་འཕྲིན་ལས་ཕུན་ཚོགས་ཤིང། །སྐད་ཅིག་དྲན་པས་བར་གཅོད་ཐམས་
ཅད་སེལ། །འདུ་འབྲལ་མེད་པར་དངོས་གྲུབ་སྟེར་མཛད་པ། །མྱུར་མཛད་མགོན་པོའི་ཚོགས་ལ་ཕྱག་འཚལ་ལོ། །ཀཱ་ལ་རཱུ་པ་རབ་བརྗིད་དྲག་པོའི་སྐུ། །ཁ་ནས་ཁྲག་འཛག་མི་མགོའི་ཕྲེང་བ་ཡི། །ག་ཤར་བ་
འཕྱང་མི་བཟད་བདུད་དཔུང་གི་ང་རྒྱལ་དྲེགས་པ་འཇོམས་པ་ཁྱོད་ལ་བསྟོད། །སྐུ་གསུམ་ལྷུན་གྲུབ་ཐུགས་རྗེ་མཐར་ཕྱིན་ཡང། །སྲིད་གསུམ་གདུག་པ་གདུལ་ཕྱིར་ཁྲོས་པའི་སྐུ། །དུས་གསུམ་རྒྱལ་བའི་བསྟན་

[098B] །སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཧཱུཾ། དངོས་སུ་བཤམས་དང་ཏིང་འཛིན་གྱིས། །རྣམ་པར་སྤྲུལ་པ་ལས་བྱུང་བའི། །དགྲ་བགེགས་ཁྲག་ཞག་རྒྱ་མཚོ་ཆེ། །རྦ་ཀློང་འཁྲུག་པའི་མཆོད་
ཡོན་དང། །རིན་ཆེན་མཛེས་པའི་མེ་ཏོག་གི་སྡོང་བུ་ཚངས་པའི་འཇིག་རྟེན་བསྙེགས། །དེ་བཞིན་བསྟན་དགྲ་དམ་ཉམས་ཀྱི། །དབང་པོའི་མེ་ཏོག་ལྷུན་པོར་བརྩེགས། །ཚལ་ཆེན་གུ་གུལ་ནག་པོ་སོགས། །འབར་
བའི་དུར་ཁྲོད་མེས་བསྲེགས་པའི། །དུད་སྤྲིན་ལྷ་ཡི་ལམ་ཁྱབ་པ། །དབྱར་སྐྱེས་ཆུ་འཛིན་ལྟ་བུར་སྣང། །ཚིལ་ཆེན་རྒྱ་མཚོ་ལྟར་འཁྱིལ་དབུས། །རོ་རས་རྩེར་ཆགས་སྲེག་ཟ་ནི། །ཉིན་བྱེད་འབུམ་གྱི་འོད་རིས་བཞིན། །ཕྱོགས་ཀུན་
མུན་པ་རིལ་མེད་བྱེད། །གསེར་དངུལ་ལས་གྲུབ་སྣོད་ཡངས་སུ། །ག་བུར་ཙན་དན་གུར་གུམ་གྱི། །དྲིས་སྤགས་ཁྲག་ཞག་ཆུ་གཏེར་ཆེས། །ཁོར་ཡུག་རི་བོའི་ཁོངས་ཀུན་གང། །འབྲུ་བཅུད་བཏུང་བ་མཚོར་འཁྱིལ་ཞིང། །ཤ་
ཁྲག་གཏོར་མ་ལྷུན་པོར་སྤུངས། །ལྷ་དང་མི་ཡི་བསོད་ནམས་ལས། །གྲུབ་པའི་ཞལ་ཟས་ས་གཞི་ཁྱབ། །ཐུགས་དམ་བསྐུལ་ཞིང་དགྲ་བགེགས་ཀུན། །ཀླད་པ་ཅིག་ཅར་འགེམས་བྱེད་པའི། །སྣ་ཚོགས་རོལ་མོའི་སྒྲ་རྣམས་ནི། །
ནམ་མཁའ་ཇི་བཞིན་ཧ་ཧར་སྒྲོག་གཞན་ཡང་འདོད་ཡོན་རྣམ་ལྔ་དང། །རྒྱལ་སྲིད་རིན་ཆེན་བདུན་ལ་སོགས། །སྣ་ཚོགས་མཆོད་པའི་སྤྲིན་རྣམས་ཀྱིས། །དམ་ཅན་བསྲུང་མའི་ཚོགས་རྣམས་མཆོད། །ཨོཾ་ཤྲཱི་མཧཱ་ཀཱ་ལ་

[099A]༄༅། །ཀཱ་ལ་རཱུ་པ། ཀཱ་ལི་དེ་ཝི་ས་པ་རི་ཝཱ་ར་ཨརྒྷཾ་ནས་ཤཔྟའི་བར་གྱིས་མཆོད། ཡི་གེ་གསུམ་ལན་གསུམ་བརྗོད་ནས་ནང་མཆོད་བྱིན་གྱིས་བརླབས་ཏེ། ལྕགས་ཀྱུ་ལྔ་དང་རིན་ཆེན་སྒྲོན་མ་ལྔ། །སྦྱངས་
རྟོགས་སྦར་གསུམ་བྱས་པའི་ཨ་མྲྀ་ཏ། །མྱུར་མཛད་ཆོས་ཀྱི་རྒྱལ་པོ་རེ་མ་ཏི། །འཁོར་དང་བཅས་པའི་ཞལ་དུ་ཨོཾ་ཨཱ་ཧཱུཾ། མགོན་པོའི་སྤྱི་གཙུག་ཏུ་དྲིན་ཅན། ཞེས་པ་ནས། བླ་མ་དང་མགོན་པོ་དབྱེར་མི་ཕྱེད་པར་གྱུར་
བདག་དང་ནམ་མཁའ་དང་མཉམ་པའི་སེམས་ཅན་ཐམས་ཅད་སྐུ་བཞི་ཡེ་ཤེས་ལྔའི་བདག་ཉིད། ནས། བླ་མ་མགོན་པོ་དབྱེར་མེད་ལ་གསོལ་བ་འདེབས་སོ། །མགོན་པོ་བླ་མ་དབྱེར་མེད་ལ། །ཕྱག་དྲུག་ཡེ་ཤེས་མགོན་
པོ་ལ། །མགོན་པོ་ཡིད་བཞིན་ནོར་བུ་ལ། །མགོན་པོ་བར་གཅོད་ཀུན་སེལ་ལ། །མགོན་པོ་མྱུར་མཛད་ཐུགས་རྗེ་ཅན་ལ། །རེ་ས་གཞན་ན་མེད་དོ་ཐུགས་རྗེས་ཟུངས། །འཆི་གར་ཞལ་མཆོག་སྟོན་པར་བྱིན་གྱིས་རློབས། །བར་དོའི་
འཕྲང་ལ་འགྲོ་ཙ་ན་ཐུགས་རྗེས་ཟུངས། །མཆོག་དང་ཐུན་མོང་དངོས་གྲུབ་སྩལ་དུ་གསོལ། དེ་ནས། ན་མོ་བུདྡྷཱ་ཡ། ཞེས་སོགས་ཀྱིས་གསོལ་བ་གདབ། ཕྱོགས་བཅུ་དུས་གསུམ་ན་བཞུགས་པའི། ཞེས་པ་ནས། སྟན་ཐོག་
འདི་ཉིད་དུ་བྱིན་གྱིས་རློབས་ཤིག་དེ་ནས། མགོན་པོའི་སྤྱི་གཙུག་ཏུ་དྲིན་ཅན་རྩ་བའི་བླ་མ་ནས། རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། ཞེས་མགོན་པོ་གྲིབ་སེལ་གྱི་དམིགས་པ་བཞིན། ཡིག་བརྒྱ་ཉེར་

[099B] མགོན་པོའི་སྤྱི་གཙུག་ཏུ་དྲིན་ཅན་ནས། དགོས་འདོད་ཐམས་ཅད་ཆར་བཞིན་དུ་འབབ་པར་གྱུར། ཨོཾ་བཛྲ་ན་ར་ཞེས་སོགས་དང། ཨོཾ་བཛྲ་མཧཱ་ཀཱ་ལ་ཞེས་སོགས་དང། ཨོཾ་ཀཱ་ལ་རཱུ་པ་ཧཱུཾ་ཕཊ་ཅེས་དང་
བྷྱོ་རཀྨོ་བྷྱོ་ཞེས་སོགས་བཟླས་པ་ཅི་རིགས་བྱས་ནས། གཏོར་མ་འབུལ་བ་ནི། ཨཱ་ལས་བནྡྷ་འབར་བའི་སྣོད་ཡངས་སུ། །དམར་ཆེན་ཤ་ཁྲག་འབྲུ་བཅུད་གཏོར་མའི་ཚོགས། །ཤ་ལྔ་བདུད་རྩི་ལྔ་ཡི་དངོས་གྱུར་པ། །ཨོཾ་
ཨཱ་ཧཱུཾ་གིས་བདུད་རྩིར་བྱིན་བརླབས་ཏེ། །རིག་འཛིན་རྩ་བརྒྱུད་བླ་མ་ཡི་དམ་ལྷ། །མྱུར་མཛད་མགོན་པོ་ཡབ་ཡུམ་འཁོར་བཅས་དང། །ཆོས་ཀྱི་རྒྱལ་པོ་ཡབ་ཡུམ་འཁོར་བཅས་དང། །འདོད་ཁམས་དབང་ཕྱུག་
གཙོ་མོ་འཁོར་བཅས་སོགས། །ཆོས་བཞིན་སྐྱོང་བའི་བསྲུང་མ་ཐམས་ཅད་དང། །གནས་གསུམ་དཔའ་བོ་ཌཱ་ཀིའི་ཚོགས་རྣམས་དང། །ཡུལ་ལྷ་གཞི་བདག་གཉན་པོ་འཁོར་བཅས་རྣམས། །ཁ་ཁ་ཁཱ་ཧི་ཁཱ་ཧི་བ་ལིཾ་ཏ། །ཟག་
མེད་བདུད་རྩིའི་གཏོར་མ་འདི་བཞེས་ནས། །རྣལ་འབྱོར་བདག་ཅག་མི་ནོར་འཁོར་བཅས་ལ། །འགལ་རྐྱེན་མི་མཐུན་ཕྱོགས་ཀུན་ཞི་བ་དང། །མཆོག་དང་ཐུན་མོང་དངོས་གྲུབ་མ་ལུས་སྩོལ། ཞེས་གཏོར་མ་ཕུལ་ནས་འཕྲིན་
ལས་བཅོལ། ཅུང་ཟད་རྒྱས་པར་བྱེད་ན། ཧཱུཾ་མྱུར་མཛད་སྤྱན་རས་གཟིགས་ལ་ཕྱག་འཚལ་ལོ། ཞེས་པ་ནས། ཅི་འདོད་དངོས་གྲུབ་མ་ལུས་སྩལ་དུ་གསོལ། ཧཱུཾ། ཀཱ་ལ་རཱུ་པ་རབ་བརྗིད་དྲག་པོའི་སྐུ། ཞེས་པ་ནས། ཞལ་

[100A]༄༅། །བཞེས་དམ་བཅས་བསྙེལ་བ་མེད་པར་མཛོད། །དེ་ནས། བྷྱོ་དཀའ་བ་དང་དུ་བླངས་ནས་ཁྱོད་བསྒྲུབས་ན། ཞེས་པ་ནས། མཐུན་པའི་དངོས་གྲུབ་མ་ལུས་སྩལ་དུ་གསོལ། །ཞེས་བརྗོད། མཇུག་ཏུ་
དགེ་བ་འདི་ཡིས་ཚེ་རབས་ཀུན་ཏུ་བདག་རྒྱལ་བའི་དམ་ཆོས་མ་ལུས་འཛིན་པ་དང། །དེ་ཡི་འགལ་རྐྱེན་སེལ་ཞིང་མཐུན་རྐྱེན་ཀུན། །མྱུར་མཛད་མགོན་པོས་གཡེལ་མེད་བསྒྲུབ་གྱུར་ཅིག་བདག་ཅག་དེང་ནས་བྱང་ཆུབ་སྙིང་
པོའི་བར། །བླ་མ་མགོན་པོས་འབྲལ་མེད་རྗེས་བཟུང་སྟེ། །ཕུན་ཚོགས་ཆོས་དང་སྲིད་ཀྱི་འབྱོར་བའི་དཔལ། །ཡར་ངོའི་ཟླ་ལྟར་རྒྱས་པའི་བཀྲ་ཤིས་ཤོག་ཅེས་བསྔོ་སྨོན་བཟོད་གསོལ་ཤིས་བརྗོད་སོགས་སྤྱི་ལྟར་ཤེས་པར་
བྱའོ། །སྨྲས་པ། དམ་པའི་གསུང་ཟེར་བདུད་རྩིའི་སྤུ་ལོང་གི་རེག་པས་མྱོས་པའི་བློ་གྲོས་ཀུ་མུད། བཀའ་བསྲུང་གཙོ་བོ་རྣམ་གསུམ་དགྱེས་བྱེད་པའི། །སྦྲང་རྩིའི་ཟིལ་དངར་རྣམ་དཔྱོད་རོ་འཛིན་གཉེན། །མགྲིན་སྐྱེས་
བཻ་ཌཱུར་བུམ་པ་ལས་འོངས་པ། །སྐལ་བཟང་ཐར་པ་འདོད་པའི་རེ་བ་ཡི། །སྙིམ་པ་ཡོངས་སུ་འགེངས་པར་བྱེད་པ་འདིས། །མཁས་རྣམས་ཡིད་ནི་ཞགས་པ་མེད་པར་འཛིན། །དེ་ལས་འོངས་པའི་དགེ་ཚོགས་གངྒཱའི་རྒྱུན། །
འགྲོ་བའི་ཡིད་ཀྱི་རྫིང་བུ་ལ་ཞུགས་པས། །ཚོགས་གཉིས་པདྨོའི་ཚལ་རབ་རྒྱས་པའི་རྩེར། །རྣམ་མཁྱེན་ཟེའུ་འབྲུ་དཀར་པོས་མཛེས་གྱུར་ཅིག་ཅེས་བསྟན་བསྲུང་གཙོ་བོ་གསུམ་ལ་རྒྱུན་པར་གཏོར་མ་འབུལ་ཚུལ་

[100B] བཙུན་པ་བློ་བཟང་ཆོས་ཀྱི་
རྒྱལ་མཚན་གྱིས་ཤངས་མདོ་རྒོད་ཚང་གི་རི་ཁྲོད་དུ་སྦྱར་བའོ།། །།



﻿
[001B] །ན་མོ་གུ་རུ་བྫྲ་བཧཻ་ར་ཝཱ་ཡ། འདིར་བླ་མ་ཡི་དམ་ཆོས་སྐྱོང་སྲུང་མ་རྣམས་ལ་མཆོད་གཏོར་འབུལ་བའི་ཚུལ་ནི། རྟེན་རྫས་མཆོད་
གཏོར་རྣམས་རྒྱས་བསྡུས་ཅི་རིགས་ཕྱག་ལེན་ལྟར་བཤམས་ལ། ཡི་དམ་རྡོ་རྗེ་འཇིགས་བྱེད་ཀྱི་བདག་བསྐྱེད་རྒྱས་བསྡུས་གང་རིགས་སྔོན་དུ་བཏང་
སྟེ༑ མཆོད་གཏོར་ཧྲཱི་ཥྜཱི་ས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རང་བཞིན་བདེ་སྟོང། རྣམ་པ་ཕྱི་ནང་གསང་བའི་མཆོད་གཏོར་སྤྱན་
གཟིགས་སོ་སོའི་རྣམ་པ་ཅན། བྱེད་ལས་བླ་མ་ཡི་དམ་ཆོས་སྐྱོང་སྲུང་མ་འཁོར་དང་བཅས་པ་རྣམས་ཀྱི་ཐུགས་རྒྱུད་ལ་བདེ་སྟོང་གི་ཡེ་ཤེས་ཁྱད་

[002A]༄༅། །བར་ཅན་བསྐྱེད་པར་གྱུར། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝརྟཱ་ཡ་ཨཱ་ཝརྟཱ་ཡ་ཧོཿ་བྫྲ་སྥ་ར་ཎ་ཁཾ། ལན་
གསུམ་གྱི་བྱིན་གྱི་བརླབས་ལ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉ་ཧཾ། ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་རང་
གི་མདུན་དུ་ཆོས་འབྱུང་མཐིང་ནག་གྲུ་གསུམ་ཁྲག་གི་རྦ་ཀློང་འཁྲུག་པའི་ནང་དུ་པདྨ་འདབ་མ་བཞི་པའི་ལྟེ་བར་བླ་མ་ཡི་དམ། མདུན་གྱི་འདབ་
མར་མགོན་པོ་ཕྱག་དྲུག་པ། གཡས་ཀྱི་འདབ་མར་དམ་ཅན་ཆོས་རྒྱལ། རྒྱབ་ཀྱི་འདབ་མར་དཔལ་ལྡན་ལྷ་མོ། གཡོན་གྱི་འདབ་མར་རྒྱལ་

[002B] མགྲིན་པར་ཨཱ་ཐུགས་ཀར་ཧཱུཾ། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བླ་མ་
ཡི་དམ་ཆོས་སྐྱོང་སྲུང་མའི་ཚོགས་རྣམས་སྤྱན་དྲངས། ཧཱུཾ་བདེ་ཆེན་ཆོས་དབྱིངས་དག་པའི་ཕོ་བྲང་ནས། །དྲིན་ཅན་རྩ་བརྒྱུད་བླ་མའི་ཚོགས་རྣམས་
དང༑ ༑བྱ་སྤྱོད་རྣལ་འབྱོར་བླ་མེད་རྒྱུད་སྡེ་བཞིའི། །ཡི་དམ་ལྷ་ཚོགས་འཁོར་བཅས་གནས་འདིར་གཤེགས། །ཤར་ལྷོ་བསིལ་བའི་ཚལ་གྱི་དུར་ཁྲོད་
ནས༑ ༑བླ་མགོན་དབྱེར་མེད་མྱུར་མཛད་ཕྱག་དྲུག་པ། །དཔལ་ལྡན་ལྷ་མོ་སྲོག་གཅོད་གནོད་སྤྱིན་བཞི། །གཙང་རིགས་དོན་ལྔའི་འཁོར་དང་བཅས་ཏེ་
གཤེགས། །ལྷོ་ཕྱོགས་ས་འོག་གཤིན་རྗེའི་གྲོང་ཁྱེར་ནས། །ཆོས་ཀྱི་རྒྱལ་པོ་ཡུམ་མཆོག་ཙཱ་མུཎྜི། །ཕོ་རྒྱུད་མོ་རྒྱུད་གཤིན་རྗེའི་འཁོར་དང་བཅས། །
རྣམ་བཞིའི་འཕྲིན་ལས་བསྒྲུབ་ཕྱིར་གཤེགས་སུ་གསོལ། བྱང་ཤར་མུ་ལེ་དིང་གི་རྒྱ་མཚོ་ནས། །དཔལ་ལྡན་དམག་ཟོར་རྒྱལ་མོ་གདོང་བརྙན་

[003A]༄༅། །ཟུང། །དུས་བཞིའི་རྒྱལ་མོ་ཚེ་རིང་མཆེད་ལྔ་དང། བསྟན་མ་བཅུ་གཉིས་འཁོར་དང་བཅས་ཏེ་གཤེགས། །བྱང་ཕྱོགས་ལྕང་ལོ་
ཅན་གྱི་ཕོ་བྲང་ནས། །རྒྱལ་ཆེན་རྣམ་མང་ཐོས་སྲས་རྟ་བདག་བརྒྱད། །གནོད་སྦྱིན་བྱེ་བ་ལྷ་སྲིན་སྡེ་བརྒྱད་ཀྱི། །དམག་ཚོགས་དང་བཅས་གནས་འདིར་
གཤེགས་སུ་གསོལ། །ཨོཾ་ཨེ་ཧྱེ་ཧི་མྫྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་ཀ་མ་ལ་ཡེ་སྟཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རྡོ་རྗེ་གསུམ་གྱི་ལྷ་ཚོགས་མདུན་
གྱི་ནམ་མཁར་སྤྱན་དྲངས། དེ་རྣམས་ལས་འོད་ཟེར་དཀར་དམར་མཐིང་གསུམ་བྱུང་བ་མགྲོན་རྣམས་དང། རང་གི་གནས་གསུམ་དུ་ཐིམ་པས་དམ་ཚིག་ཉམས་
ཆགས་ཐམས་ཅད་དག་པར་བསམས་ལ་ཡིག་བརྒྱ་བཟླ། དེ་ནས། ཧཱུཾ་ཆོས་ཀུན་རང་བཞིན་མཁའ་ལྟར་རྣམ་དག་ཀྱང། །མ་རིག་དབང་གིས་རྨི་ལམ་སྒྱུ་
མ་ལྟར། །ནོངས་པ་ཅི་མཆིས་བླ་མ་ཡི་དམ་ལྷ། །ཆོས་སྐྱོང་སྲུང་མ་འཁོར་བཅས་སྤྱན་སྔར་བཤགས། །ཞེས་བཤགས་པ་དང། ཧཱུཾ། བདེ་སྟོང་དབྱེར་

[003B] །དམ་རྫས་སྤྱན་གཟིགས་མཆོད་པའི་སྤྲིན་སྤྲོས་ཏེ། །བླ་མ་ཡི་དམ་མཁའ་འགྲོ་ཆོས་སྐྱོང་བའི། །བསྟན་སྲུང་འཁོར་དང་བཅས་ལ་འབུལ་བ་ནི། །དགྲ་བགེགས་སྙིང་
ཁྲག་མཆོད་ཡོན་མཚོ་ལྟར་འཁྱིལ། །དབང་པོའི་མེ་ཏོག་ས་དང་བར་སྣང་གང། །ཤ་ཆེན་གུ་གུལ་དུད་པའི་སྤྲིན་ཕུང་འཁྲིགས། །ཉི་ལྟར་གསལ་བའི་ཞུན་ཆེན་སྒྲོན་མེ་འདིས། །བླ་མ་ཡི་དམ་
ལྷ་ཚོགས་ཐུགས་དམ་བསྐང། །མྱུར་མཛད་ཡེ་ཤེས་མགོན་པོའི་ཐུགས་དམ་བསྐང། །དམ་ཅན་ཆོས་རྒྱལ་ཡབ་ཡུམ་ཐུགས་དམ་བསྐང། །དཔལ་ལྡན་དམག་ཟོར་རྒྱལ་མོའི་ཐུགས་
དམ་བསྐང། །རྒྱལ་ཆེན་རྣམ་ཐོས་སྲས་ཀྱི་ཐུགས་དམ་བསྐང། །རང་རང་འཁོར་ཚོགས་རྒྱ་མཚོའི་ཐུགས་དམ་བསྐང། །ཐུགས་དམ་བསྐོངས་ཤིང་བར་ཆད་བཟློག་པ་དང། །ཉམས་ཆགས་
གསོས་ཤིང་དངོས་གྲུབ་མ་ལུས་སྩོལ། །ག་བུར་ངད་ལྡན་མཁྲིས་པའི་དྲི་ཆབ་དང། །རོ་བདའི་ཤ་རུས་ཞལ་ཟས་ལྷུན་པོར་སྤུངས། །སྙན་བརྗིད་རོལ་མོའི་སྒྲ་དབྱངས་འབྲུག་ལྟར་སྒྲོག་
འདོད་ཡོན་ལྔ་དང་རིན་ཆེན་སྣ་བདུན་གྱིས། །བླ་མ་། མྱུར་མཛད་། དམ་ཅན་། དཔལ་ལྡན་། རྒྱལ་ཆེན་། རང་རང་། ཐུགས་དམ་། ཉམས་ཆགས་། རྫུ་འཕྲུལ་

[004A]༄༅། །ཤུགས་ལྡན་རྟ་མཆོག་རླུང་ལྟར་འཕྱོ། །གཡག་རོག་ཞོལ་ཆེན་འཇིགས་པའི་ངར་འཇོ་འདོན། །ལུག་ནག་ས་དང་བྱ་ནག་བར་སྣང་གང། །དོམ་ལྟར་འཕྱོ་བའི་
ཁྱི་ནག་ཚོགས་རྣམས་ཀྱིས། །བླ་མ་། མྱུར་མཛད་། དམ་ཅན་། དཔལ་ལྡན་། རྒྱལ་ཆེན་། རང་རང་། ཐུགས་དམ་། ཉམས་ཆགས་། ཤ་ཁྲག་གཏོར་མ་རི་ལྟར་སྤུངས་
པ་དང། །གཡུལ་ལས་རྣམ་རྒྱལ་སྲ་བའི་གོ་ཁྲབ་དང། །དགྲ་འཇོམ་འབར་བའི་མཚོན་ཆ་སྣ་ཚོགས་དང། །ཕྱི་ནང་གསང་བ་བླ་མེད་རྟེན་རྣམས་ཀྱིས། །བླ་མ་། མྱུར་མཛད་། དམ་ཅན་་
དཔལ་ལྡན་། རྒྱལ་ཆེན་། རང་རང་། ཐུགས་དམ་། ཉམས་ཆགས་གསོས་ཤིང་དངོས་གྲུབ་མ་ལུས་སྩོལ། །ཞེས་བསྐང་བ་བྱ། དེ་ནས། བླ་མ་ཡི་དམ་ཆོས་སྲུང་འཁོར་
དང་བཅས་པའི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་གུ་རུ་དེ་ཝ་དྷརྨཱ་པཱ་ལ་ས་
པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱི་གཏོར་མ་དང། ཨོཾ་གུ་རུ་དེ་ཝ་དྷརྨ་པ་ལ་ས་པ་རི་ཝ་ར་ཨྲྒྷཾ། པཱ་དྱཾ༑ པུཥྤེ། དྷཱུ་པེ༑ ཨཱ་ལོ་ཀེ། གནྡྷེ། ནཻ་ཝ་དཡེ། ཤཔྟ་

[004B] ཞེས་པའི་ཕྱི་མཆོད་དང། ཨོཾ་གུ་རུ་དེ་ཝ་དྷརྨ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ། གིས་ནང་མཆོད་ཕུལ། དེ་ནས། ཧཱུཾ༑ རིགས་ཀུན་ཁྱབ་བདག་རྡོ་རྗེ་འཆང་དབང་དང་
དབྱེར་མེད་བླ་མ་སྐུ་བཞིའི་བདག་ཉིད་མཆོག་དངོས་གྲུབ་ཀུན་གྱི་འབྱུང་གནས་ཡི་དམ་ལྷ། །དཔའ་བོ་མཁའ་འགྲོའི་ཚོགས་དང་བཅས་ལ་བསྟོད། །རྒྱལ་ཀུན་ཐུགས་རྗེའི་རང་གཟུགས་
སྤྱན་རས་གཟིགས། །དྲག་པོའི་སྐུར་བཞེངས་དཔལ་ལྡན་ཕྱག་དྲུག་མགོན། །རེ་མ་ཏཱི་དང་སྲོག་གཅོད་གནོད་སྦྱིན་བཞི། །གཙང་རིགས་དམ་ཅན་རྒྱ་མཚོའི་ཚོགས་ལ་བསྟོད། །འཇམ་དཔལ་
དཀའ་སྡོད་བཟང་ངན་ལས་གྱི་ཤན། །འབྱེད་མཛད་ཆོས་ཀྱི་རྒྱལ་པོ་ཙཱ་མུཎྜི། ཕོ་བརྒྱད་བཅུ་གཉིས་མོ་རྒྱུད་གཤིན་རྗེའི་ཚོགས། །གནམ་ས་བར་སྣང་ཁྱོན་ཀུན་གང་ལ་བསྟོད། །རྒྱལ་ཀུན་བསྐྱེད་
ཡུམ་དབྱངས་ཅན་ངག་གི་ལྷ། །ཁྲོ་མོའི་གར་མཛད་དམག་ཟོར་རྒྱལ་མོ་དང། །ཆུ་སྲིན་སེང་གདོང་དབྱར་དགུན་སྟོན་དཔྱིད་རྒྱལ། །བཅུ་གཉིས་བསྟན་སྐྱོང་འཁོར་དང་བཅས་ལ་བསྟོད། །
རིན་ཆེན་མང་སྤྲུལ་དྲང་སྲོང་རྣམ་ཐོས་སྲས། །འཛམ་བྷ་ལ་སོགས་ནོར་ལྷ་རྟ་བདག་བརྒྱད། །སྡེ་དཔོན་ཉེར་བརྒྱད་སྟོབས་ཆེན་སུམ་ཅུ་གཉིས། །གནོད་སྦྱིན་སྡེ་བརྒྱད་འཁོར་བཅས་བསྟོང་

[005A]༄༅། །པར་བགྱི། །རྣལ་འབྱོར་བདག་གི་བསྟེན་ཅིང་མཆོད་པ་ཡི། །བླ་མ་ཡི་དམ་ཆོས་སྲུང་ཁྱེད་རྣམས་ཀྱིས། །དེང་ནས་བརྩམས་ཏེ་བྱང་ཆུབ་སྙིང་པོའི་བར། །འབྲལ་བ་མེད་པ་མགོན་
དང་གྲོགས་མཛོད་ཅིག་དམ་ཆོས་ཚུལ་བཞིན་སྒྲུབ་པར་བྱེད་པ་ལ། །ཕྱི་ནང་འགལ་རྐྱེན་མ་ལུས་ཞི་བ་དང། །ཚེ་དང་བསོད་ནམས་ལུང་རྟོགས་ཡོན་ཏན་སོགས། །མཐུན་རྐྱེན་ཐམས་ཅད་
ཡིད་བཞིན་འགྲུབ་པར་མཛོད། །སངས་རྒྱས་བསྟན་དར་བླ་མའི་སྐུ་ཚེ་སྲིངས། །དགེ་འདུན་སྡེ་སྤེལ་འགྲོ་རྣམས་བདེ་སྐྱིད་ལྡན། །མཐར་ཐུག་བྱང་ཆུབ་མཆོག་ལ་མྱུར་རིག་པའི། །མགོན་
སྐྱབས་འཕྲིན་ལས་གཡེལ་བ་མེད་པར་མཛོད། །ཅེས་བསྟོད་པ་དང་འཕྲིན་འཆོལ་བྱ། ཡིག་བརྒྱས་ལྷག་ཆད་བསྐངས། མ་རྙེད་ཡོངས་སུ་མ་ཤེས་དང། །ཞེས་སོགས་ཀྱིས་བཟོད་གསོལ་
དང། དགེ་འདིའི་བདུད་སྡེའི་གཡུལ་ལས་རྣམ་རྒྱལ་ཞིང། །གནས་སྐབས་དམ་ཆོས་སྒྲུབ་པའི་མཐུན་རྐྱེན་ཚང། །རིང་མིན་བཅུ་གསུམ་རྡོ་རྗེ་འཛིན་པའི་ས། །མངོན་དུ་བྱས་ནས་འགྲོ་
རྣམས་སྒྲོལ་བར་ཤོག་ཅེས་སྨོན་ལམ་བྱས་ལ། ཨོཾ་ཨཱ་ཧཱུཾ་མུཿ་མགྲོན་རྣམས་ཀྱི་ཡེ་ཤེས་པ་གཤེགས་ཤིང། དམ་ཚིག་པ་བདག་ཉིད་ལ་ཐིམ་པར་གྱུར། ཅེས་དང། བྱིན་

[005B] །དངོས་གྲུབ་ཆར་འབེབས་འཇིགས་མཛད་འཁོར་ལོའི་ལྷ། །འཕྲིན་ལས་ཀུན་སྒྲུབ་ཆོས་སྐྱོང་སྲུང་མ་ཡིས། །དུས་རྣམས་ཀུན་ཏུ་དགེ་བའི་བཀྲ་
ཤིས་ཤོག་ཅེས་ཤིས་པ་བརྗོད་པར་བྱའོ། །ཞེས་པ་འདི་ཡང་རྣམ་པར་དཔྱོད་པའི་བློ་གྲོས་ཉིན་མོའི་སྣང་བ་ལྟར་གསལ་བ་སྡེ་གཉེར་རྣམ་རྒྱལ་ཆོས་འཕེལ་མཆོག་ནས་བསྐུལ་མ་
མཛད་ངོར་བན་གཟུགས་དྷརྨ་བྷ་དྲས་སྦྱར་བའོ།།   ༈       ༈    གཏོར་འབུལ་མདོར་བསྡུས་བྱ་ཚུལ་ནི། ཧཱུཾ་
རང་ཉིད་ཡི་དམ་ལྷར་གསལ་ཐུགས་ཀ་ནས། །འོད་ཟེར་འཕྲོས་པས་བླ་མ་ཡི་དམ་དང། །མཁའ་འགྲོ་ཆོས་སྐྱོང་འཁོར་བཅས་སྤྱན་དྲངས་ཏེ། མདུན་གྱི་ནམ་མཁར་དགྱིས་བཞིན་བརྟན་
པར་བཞུགས། །ཞེས་སྤྱན་དྲངས་ལ། ཧཱུཾ༑ དམ་ཉམས་བསྒྲལ་བའི་ཤ་ཁྲག་གཏོར་ཚོགས་དང། །ལྷ་མའི་རོ་བརྒྱ་ལྡན་པའི་བཅུད་རྣམས་ཀུན། །སྦྱངས་རྟོགས་སྤར་བྱས་བདུད་
རྩི་རྒྱ་མཚོ་འདི། །བླ་མ་ཡི་དམ་སྲུང་མའི་ཚོགས་ལ་འབུལ། །ཨོཾ་གུ་རུ་དེ་ཝ་ཌཱ་ཀི་ནི་དྷརྨ་པཱ་ལ་ས་པ་རི་ཝཱ་ར་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ། ཨོཾ་གུ་རུ་དེ་ཝ་

[006A]༄༅། །དཱ་ཀི་ནཱི་དྷ་རྨ་པཱ་ལ་ས་པ་རི་ཝཱ་ར་ཨརྒྷཾ། ནས༑ ཤཔྟ་པྲ་ཏཱི་ཙྪ་ཧཱུཾ་སཱ་ཧཱའི་བར་གྱིས་ཕྱི་མཆོད་དང། ཨོཾ་གུ་རུ་དེ་ཝ་ཌཱ་ཀི་ནི་དྷ་རྨ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་
ཕུལ༑ ཧཱུཾ༑ བླ་མ་ཡི་དམ་སྲུང་མ་འཁོར་བཅས་ཀྱིས། །དམ་རྫས་མཆོད་གཏོར་རྒྱ་མཚོ་འདི་བཞེས་ལ། །འགལ་རྐྱེན་བར་གཅོད་ཐམས་ཅད་ཞི་བ་དང། །མཐུན་རྐྱེན་ཡིད་བཞིན་
འགྲུབ་པར་མཛད་དུ་གསོལ། །ཞེས་འཕྲིན་ལས་བཅོལ་ལ་མགྲོན་རྣམས་མི་དམིགས་བར་བསམ། དགེ་འདིས་བདུད་སྡེའི་གཡུལ་ལས་རྣམ་རྒྱལ་ཞིང། །གནས་སྐབས་དམ་ཆོས་སྒྲུབ་པའི་
མཐུན་རྐྱེན་ཚང། །རིང་མིན་བཅུ་གསུམ་རྡོ་རྗེ་འཛིན་པའི་ས། །མངོན་དུ་བྱས་ནས་འགྲོ་རྣམས་སྒྲོལ་བར་ཤོག་ཅེས་སྨོན་ལམ་དང། བྱིན་རླབས་ངད་ལྡན་རྩ་བརྒྱུད་བླ་མ་དང། །དངོས་གྲུབ་
ཆར་འབེབས་ཡི་དམ་དཀྱིལ་འཁོར་ལྷ། །འཕྲིན་ལས་ཀུན་སྒྲུབ་ཆོས་སྐྱོང་སྲུང་མ་ཡིས། །དུས་རྣམས་ཀུན་ཏུ་དགེ་བའི་བཀྲ་ཤིས་ཤོག། ཅེས་ཤིས་བརྗོད་བྱའོ། །ཞེས་པ་འདི་ཡང་དཀྱིལ་
ཤར་ཨ་ཇོ་ལགས་ཀྱི་ཉམས་བཞེས་སུ་དྷ་རྨ་བྷ་དྲས་བྲིས།   ༈       ༈    དཔལ་

[006B] མཆོད་གཏོར་བྱིན་གྱིས་བརླབས་ལ། མདུན་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་རྟེན་དང་བརྟེན་པའི་དཀྱིལ་འཁོར་
ཡོངས་སུ་རྫོགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དཔལ་རྡོ་རྗེ་འཇིགས་བྱེད་ཀྱི་ཡེ་ཤེས་པའི་དཀྱིལ་འཁོར་ཕྱོགས་སྐྱོང་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་
དམ་ཚིག་པ་དང་གཉིས་སུ་མེད་པར་གྱུར། མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་རྣམས་སུ་གྱུར། ཨོཾ་ཧྲཱི་ཌི་་ཧཱུཾ་ཕགས་སཱ་ཧཱ། ལན་
གསུམ། ཨོཾ་བྷཱ་ཙ་ར་ནཾ་་སྲྦ་བཧུ་ཏེ་བྷྱ་ལན་གསུམ། ཨོཾ་ཡ་མཱནྟ་ཀ་དི་ཀྤཱ་ལ་ས་པ་རི་ཝཱ་ར་ཨརྒྷཾ་་ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། ཨོཾ་ཡ་མཱ་ནྟ་ཀ་དི་ཀྤཱ་ལ་ས་པ་རི་ཝཱ་རི་ཨོཾ་ཨཱ་ཧཱུཾ། ཆོས་ཀྱི་སྐུ་
ལ་་གཤེད་ལ་ཕྱག་འཚལ་ལོ། །བཅོམ་ལྡན་ཆོས་རྗེ་་འདུད་ཅིང་མཆིས། །དཔལ་རྡོ་རྗེ་འཇིགས་བྱེད་ཕྱོགས་སྐྱོང་དང་བཅས་པས་བདག་ཅག་དཔོན་སློབ། ་འགྲུབ་པར་མཛད་
དུ་གསོལ། །ཨོཾ་ཡ་མཱནྟ་ཀ་་ཨཱ་ཧཱུཾ་ཕགས། མ་རྙེད་ཡོངས་སུ་་བཟོད་མཛད་རིགས། །ཨོཾ་ཨཱ་ཧཱུཾ་མུཿ་་གཤེགས་པར་གྱུར། ཅེས་བརྗོད་པར་བྱའོ།།   ༈   

[007A]༄༅། །ས་མྦ་རཱ་ཡ། དཔལ་འཁོར་ལོ་བདེ་མཆོག་ལྷ་ལྔ་ལ་བསྙེན་དུས་སུ་གཏོར་འབུལ་བསྡུས་པ་བྱ་ཚུལ་ནི། འདས་མ་འདས་ཀྱི་མཆོད་གཏོར་བྱིན་གྱིས་བརླབས་ལ། ཕཻཾ༑ ཐུགས་
ཀའི་ཧཱུཾ་གི་འོད་ཟེར་གྱིས། །དུར་ཁྲོད་བརྒྱད་ན་གནས་པའི་ཕྱོགས་སྐྱོང་ཞིང་སྐྱོང་ཀླུ་ལ་སོགས་པའི་འཁོར་དང་བཅས་པའི་ཧེ་རུ་ཀ་ལྷ་ལྔའི་དཀྱིལ་འཁོར་མདུན་གྱི་ནམ་མཁར་སྤྱན་དྲངས། ལྷ་
རྣམས་ཀྱི་ལྗགས་ལ་་རྗེས་བརྩེར་མཛོད། ཅེས་དང། དུར་ཁྲོད་བརྒྱད་ན་གནས་པའི་ཕྱོགས་སྐྱོང་ཞིང་སྐྱོང་ཀླུ་ལ་སོགས་པ་སྐད་ཅིག་གིས་འོད་གསལ་དུ་བཅུག་པ་ལས་་བཀའ་དྲིན་
བདག་ལ་སྩོལ། ཅེས་གསོལ་གདབ་འཕྲིན་འཆོལ་བྱ། ཨོཾ་ཡོ་ག་ཤུདྡྷ་སྲྦ་དྷརྨ་ཡོ་ག་ཤུདྡྷོ་ ཨོཾ་བྫྲ་མུཿ་འཇིག་རྟེན་པ་རྣམས་རང་གནས་སུ་གཤེགས་ཤིང། དཀྱིལ་འཁོར་གྱི་
འཁོར་ལོ་བདག་ཉིད་ལ་ཐིམ་པར་གྱུར། ཅེས་བརྗོད་པར་བྱའོ།།    ༈    ཐུགས་ཀའི་ཧཱུཾ་གི་འོད་ཟེར་གྱིས། རྟེན་གཞལ་ཡས་ཁང་འཁོར་རྣམས་ལ་ཐིམ། འཁོར་
རྣམས་ཞལ་བཞི་ལ་ཐིམ། རང་ཡབ་ཡུམ་ཐུགས་ཀའི་ཧཱུཾ་ལ་ཐིམ། ཧཱུཾ་ཡིག་ཡོངས་སུ་གྱུར་པ་ལས་རང་ཉིད་ཧེ་རུ་ཀར་གསལ་བའི་གནས་གསུམ་དུ་ཨོཾ་ཨཱ་ཧཱུཾ་གིས་མཚན་པར་

[007B] ཅེས་པའོ།།   ༈       ༈    དཔལ་ཕྱག་ན་རྡོ་རྗེ་ལ་བསྙེན་དུས་སུ་གཏོར་མ་འབུལ་ན། བཟླས་པའི་མཇུག་ཏུ་
མཆོད་གཏོར་བྱ་རྒྱུད་བཞིན་བཤམས་ལ། མཆོད་པ་གཞུང་ལྟར་དང། གཏོར་མ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་
ནང་དུ་ཨོཾ་ལས་གཏོར་མ་ཕུལ་དུ་བྱུང་བའི་ལྷ་རྫས་སུ་གྱུར། ཨོཾ་ཨཱ་ཧཱུཾ། ལན་གསུམ་གྱིས་བརླབས་ནས། རང་གི་ཡེ་ཤེས་པ་གཤེགས་ནས་མདུན་གྱི་ནམ་མཁར་བཞུགས་པའི་ལྗགས་
འོད་ཟེར་གྱི་སྤུ་གུས་གཏོར་མ་གསོལ་བས་དགྱེས་པར་གྱུར། ཨོཾ་བྫྲ་པཱ་ཎི་ས་པ་རི་ཝ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ། ཨོཾ་བྫྲ་པཱ་ཎི་ས་པ་རི་ཝཱ་ར་ཨརྒྷཾ། ནས་
ཤཔྟ་པྲ་ཏཱི་ཙྪ་ཡེ་སྭ་ཧཱའི་བར་གྱི་ས་མཆོད། ལྕང་ལོ་ཅན་གྱི་ཞེས་སོགས་ཀྱིས་བསྟོད། ཁྱེད་རྣམས་མཆོད་ཅིང་གསོལ་བ་བཏབ་པའི་མཐུས། །བདག་ཅག་གང་དུ་གནས་པའི་ས་ཕྱོགས་
དེར༑ ༑ནང་གདོན་འཐབ་རྩོད་དབུལ་ཕོངས་ཞི་བ་དང། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །ཞེས་འདོད་གསོལ་དང། མ་རྙད་ཡོངས་སུ་མ་ཤེས་དང། ཞེས་སོགས་

[008A]༄༅། །ཀྱིས་བཟོད་གསོལ་དང། ཨོཾ་བྫྲ་མུཿ་གཏོར་མགྲོན་ཡེ་ཤེས་པ་རང་གནས་སུ་གཤེགས་པར་གྱུར། དགེ་བ་འདི་ཡིས་མྱུར་དུ་བདག་ཅེས་སོགས་ཀྱིས་བསྡོ་སྨོན་
དང། ཉིན་མོ་བདེ་ལེགས་མཚན་བདེ་ལེགས། ཞེས་སོགས་ཀྱིས་ཤིས་བརྗོད་བྱའོ། །འདི་དགེ་སློང་སྐལ་བཟང་ཆོས་འཕེལ་གྱིས་བསྐུལ་ངོར་དྷརྨ་བྷ་དྲས་སྦྱར་བའོ། །ཤུ་བྷཾ།   ༈    འཕགས་པ་བཅུ་གཅིག་ཞལ་ལ་གཏོར་མ་འབུལ་ཚུལ་ནི། སངས་རྒྱས་ཆོས་ཚོགས་མས་སྐྱབས་སེམས་ལན་གསུམ་བྱས་ལ། རང་ཐུགས་རྗེ་ཆེན་པོར་གསལ་བའི་
ཐུགས་ཀའི་ཧྲཱི་འི་འོད་ཟེར་གྱིས་གཏོར་མགྲོན་ཐམས་ཅད་བཛྭ་ས་མ་ཛཿ་ཞེས་སྤྱན་དྲངས། གཏོར་མ་ཨོཾ་ཨཱ་ཧཱུཾ་ལན་གསུམ་གྱིས་བྱིན་གྱིས་བརླབས་ནས། མཆོག་དང་མཐུན་མོང་དངོས་གྲུབ་
སྩོལ༑ ཞེས་པའི་བར་གྱིས་ཆོ་ག་གཞུང་ལྟར་ཕུལ། ཨོཾ་བྫྲ་མུཿ་གཏོར་མགྲོན་རྣམས་རང་གནས་སུ་གཤེགས་པར་གྱུར། དགེ་བ་འདི་ཡིས་མྱུར་དུ་བདག་ཅེས་སོགས་ཀྱི་སྨོན་ལམ་དང་
ཉིན་མོ་བདེ་ལེགས་མཚན་བདེ་ལེགས། ཞེས་སོགས་ཀྱིས་ཤིས་བརྗོད་བྱའོ། །ཞེས་པ་འདི་དགའ་ལྡན་ཆེས་སྒྲོན་ནས་དགོས་ཚུལ་ལྟར་དྷརྨ་བྷ་དྲས་བྲིས།   ༈   

[008B]    ༈    འདིར་རྒྱལ་ཆེན་རྣམ་ཐོས་སྲས་ཀྱི་བསྒོམ་བཟླས་དང་མཆོད་གཏོར་འབུལ་ཚུལ་
མདོར་བསྡུས་ནི། མཆོད་གཏོར་ཕྱག་ལེན་ལྟར་བཤམས་པ་ཡི་དམ་ལྷའི་རྣལ་འབྱོར་དང་ལྡན་པས་དེའི་གཞུང་ལྟར་བྱིན་གྱིས་བརླབས་ལ། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་མདུན་དུ་
བྷྲཱུཾ་ལས་རིན་པོ་ཆེའི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་བཅས་པ། འཁོར་ས་རིམ་པ་གསུམ་དང་ལྡན་པའི་དབུས་ན་ཕོ་བྲང་སུམ་བརྩེགས་སུ་གནས་པའི་སྟེང་དུ་བླ་མ། བར་
དུ་ཡི་དམ། འོག་མའི་ནང་དུ་ཧྲཱི་ལས་པདྨའི་ལྟེ་བར་ཨ་ལས་ཟླ་བའི་གདན་ལ། སིམ་ལས་སེད་གེའི་སྟེང་དུ་བཻ་ལས་རྒྱལ་མཚན་བཻས་མཚན་པ། དེ་ལས་འོད་ཟེར་འཕྲོས། དོན་གཉིས་བྱས་
འདུས་ཡོངས་སུ་གྱུར་པ་ལས་རྒྱལ་པོ་ཆེན་པོ་རྣམ་ཐོས་སྲས་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱིས་གཡས་རྒྱལ་མཚན་དང་གཡོན་ནེའུ་ལེ་འཛིན་པ། ཞལ་ནས་འདོད་རྒུའི་ཆར་
འབེབས་ཤིང་ཕྲག་གོང་ནས་ཉི་ཟླ་འཆར་བ། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་ཤིང་ཞབས་སེམས་དཔའི་སྐྱིལ་ཀྲུང་གིས་བཞུགས་པ། འཁོར་ས་དང་པོ་ལ་བློན་པོ་རྟ་

[009A]༄༅། །བདག་བརྒྱད། བར་པ་ལ་གནོད་སྦྱིན་བྱེ་བ། ཐ་མ་ལ་ལྷ་སྲིན་སྔེ་བརྒྱད་གཡས་མཚོན་ཆ་སྣ་ཚོགས་དང། གཡོན་ནེའུ་ལེ་འཛིན་པ། གཙོ་འཁོར་ཐམས་ཅད་ཀྱི་སྤྱི་བོར་
ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་བྱང་ཕྱོགས་ལྕང་ལོ་ཅན་གྱི་ཕོ་བྲང་ནས། རྒྱལ་པོ་ཆེན་པོ་རྣམ་ཐོས་སྲས་
འཁོར་དང་བཅས་པ་སྐད་ཅིག་གིས་སྤྱན་དྲངས་པར་བསམས་ལ། བཻ༑ ས་འཛིན་དབང་པོའི་བྱང་གི་ཕྱོགས། །རིག་སྔགས་འཆང་བ་ཀུན་གྱི་གནས། །ལྕང་ལོ་ཅན་གྱི་ཕོ་བྲང་ནས། །ནོར་
གྱི་བདག་པོ་རྣམ་ཐོས་སྲས། །འཁོར་དང་བཅས་པ་སྤྱན་འདྲེན་ན། །རྣལ་འབྱོར་བདག་ལ་བརྩེར་དགོངས་ལ། །ཐོགས་པ་མེད་པའི་རྫུ་འཕྲུལ་གྱིས། །གནས་འདི་ཉིད་དུ་གཤེགས་སུ་གསོལ། །
ཨོཾ་བཻ་ཤྲ་ཝ་ཎ་ས་པ་རི་ཝཱ་ར་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཅེས་བརྗོད་ལ། ཨོཾ་རཏྣ་མུ་ཀུ་ཊ་ཨ་བཧི་ཥིཉྩཱ་མི། ཞེས་དབང་བསྐུར། དེ་ནས། རྒྱལ་ཆེན་
རྣམ་མང་ཐོས་སྲས་ནོར་མང་ལྡན། །གསེར་གྱི་ལྷུན་པོ་ལྟ་བུར་བརྗིད་ཆགས་ཤིང། །སྤྲིན་བྲལ་ཉི་མ་སྟོང་གི་གཟི་ལྡན་པ། །འདོད་དགུའི་ཆར་འབེབས་ཁྱོད་ལ་ཕྱག་འཚལ་ལོ།།

[009B] རིན་ཆེན་སྣ་བདུན་བཀྲ་ཤིས་རྟགས་རྫས་བརྒྱད། །འབྲུ་སྨན་དྲི་སྙིང་རིན་ཆེན་ལྔ་ཕྲག་ལྔ། །གུས་པས་འབུལ་ལོ་དངོས་གྲུབ་ཆར་དུ་ཕོབ། །
བསམ་སྦྱོར་ནོངས་པ་གང་བགྱིས་མཐོལ་ལོ་བཤགས། །འཕྲིན་ལས་རྒྱུན་ཆད་མེད་ལ་རྗེས་ཡི་རང། །ཕོངས་པའི་དབུགས་ཕྱུངས་བསྐལ་བརྒྱར་བརྟན་པར་བཞུགས། །རྣམ་དཀར་འགྲོ་
ཀུན་ཁྱོད་ཀྱིས་སྐྱོབ་ཕྱིར་བསྔོ། །ཞེས་ཡན་ལག་བདུན་པ་འབུལ། དེ་ནས། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། རྒྱལ་པོའི་ཐུགས་ཀར་ཟླ་གདན་གྱི་སྟེང་དུ་བཻ་ཡིག་ལ་སྔགས་
འཕྲེང་གིས་བསྐོར་བ་ལ་ཕོག་པས་ཐུགས་རྒྱུད་བསྐུལ་ཏེ་ལས་རབ་འབྱམས་བསྒྲུབ་པར། བསམས་ལ། ཨོཾ་བཻ་ཤྲ་ཝ་ཎ་ཡེ་སཱ་ཧཱ། ཞེས་པའི་སྙིང་པོ་གང་མང་བཟླའོ། །དེ་ནས། ཆོས་
སྐྱོང་འཁོར་དང་བཅས་པའི་ལྗགས་རྡོ་རྗེ་རྩེ་གཅིག་པ་འོད་ཀྱི་སྦུ་གུ་ཅན་དུ་གྱུར་པས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་བཻ་ཤྲ་ཝ་ཎ་ས་པ་རི་ཝཱ་ར་ཨི་དཾ་བ་
ལིཾ་ཏ་ཁ་ཁ་ཁཱ་ཧི་ཁཱ་ཧི་སཱ་ཧཱ། ལན་བདུན་གྱིས་གཏོར་མ་ཕུལ། ཨོཾ་བཻ་ཤྲ་ཝཱ་ཎ་ས་པ་རི་ཝ་ར་ཨརྒྷཾ། པཱདྱ༑ པུཥྦེ་དྷཱུ་པེ༑ ཨཱ་ལོ་ཀེ། གནྡྷེ། ནཻ་ཝིདྱེ། ཤཔྟ་པྲ་ཏཱི་ཙྪ་ཡེ་སཱ་ཧཱས་

[010A]༄༅། །མཆོད། བཻ༑ ཉིན་བྱེད་བྱེ་བའི་འོད་ཀྱིས་བྱུགས་པ་ཡི། །གསེར་གྱི་རི་དབང་བཞིན་དུ་བརྗིད་པའི་སྐུ། །དཔལ་ལྡན་གདོང་ལྔའི་དབང་པོ་འགྱིང་བའི་
སྟེང། །སྒེག་པའི་ཉམས་ཀྱིས་བཞུགས་ལ་ཕྱག་འཚལ་ལོ། །ཕྱག་གཡས་ནག་པོའི་གཡུལ་ལས་རྣམ་རྒྱལ་བའི། །རྒྱལ་མཚན་ནམ་མཁའི་རྩེ་མོར་སྙེག་པ་བཞིན། །འདོད་
རྒུའི་ནོར་གྱི་དཔལ་སྦྱིན་ནེ་འུ་ལེ། །གཡོན་པའི་ཕྱག་གིས་འཛིན་ལ་ཕྱག་འཚལ་ལོ། །ཁྱོད་ནི་རྒྱལ་བའི་དབང་པོ་རིན་ཆེན་མང། །འགྲོ་བའི་དོན་ཕྱིར་ས་བརྒྱད་དབང་ཕྱུག་ཚུལ། །
ཡིད་ལ་དྲན་པ་ཙམ་གྱིས་དངོས་གྲུབ་ཀྱི། །ཆར་ཆེན་འདོད་རྒུར་འབེབས་ལ་ཕྱག་འཚལ་ལོ། །གནོད་སྦྱིན་སྡེ་དཔོན་ཆེན་པོ་རྟ་བདག་བརྒྱད། །ཁྱོད་ཀྱི་བློན་པོའི་ཚུལ་དུ་ལས་བྱེད་
ཅིང། འཇིགས་རུང་གནོད་སྦྱིན་ལྷ་མིན་དཔུང་ཚོགས་ཀྱིས། །བདུད་སྡེ་ཟིལ་གྱིས་གནོན་ལ་ཕྱག་འཚལ་ལོ། །མགོན་ཁྱོད་ཡིད་ལ་དྲན་པའི་ཏིང་འཛིན་དང། །རྩེ་གཅིག་གུས་
པས་བཟླས་བརྗོད་མཆོད་གཏོར་ལ། གཡེལ་མེད་རྣལ་འབྱོར་བདག་གི་འདོད་པའི་དོན། །མ་ལུས་ཐོགས་པ་མེད་པར་བསྒྲུབ་པར་མཛོད། །རྒྱལ་བའི་བསྟན་དང་བསྟན་འཛིན་སྐྱོང་

[010B] །བདག་གི་འགལ་རྐྱེན་བར་ཆད་ཀུན་ཞི་ཞིང། །འཇིག་རྟེན་འཇིག་རྟེན་འདས་པའི་ཕུན་ཚོགས་ཀུན། །མ་ལུས་དབང་དུ་འགྱུར་བའི་འཕྲིན་ལས་མཛོད། །ཅེས་བསྟོད་ཅིང་འཕྲིན་
ལས་བཅོལ། དེ་ནས། མ་རྙེད་ཡོངས་སུ་མ་ཤེས་དང། གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །ཞེས་བཟོད་
པར་གསོལ། ཨོཾ་བྫྲ་མུཿ་ཡེ་ཤེས་པ་སྐུ་རྟེན་དང། དམ་ཚིག་པ་རང་ལ་ཐིམ་པར་གྱུར། དགེ་འདིས་བདུད་སྡེའི་གཡུལ་ལས་རྣམ་རྒྱལ་ཞིང། །གནས་སྐབས་དམ་
ཆོས་བསྒྲུབ་པའི་མཐུན་རྐྱེན་ཚང། །རིང་མིན་བཅུ་གསུམ་རྡོ་རྗེ་འཇིན་པའི་ས། །མངོན་དུ་བྱས་ནས་འགྲོ་རྣམས་སྒྲོལ་བར་ཤོག་ཅེས་སྨོན་ལམ་དང། བྱིན་རླབས་ངད་ལྡན་རྩ་
བརྒྱུད་བླ་མ་དང། །དངོས་གྲུབ་ཆར་འབེབས་ཡི་དམ་དཀྱིལ་འཁོར་ལྷ། །འཕྲིན་ལས་ཀུན་སྒྲུབ་ཆོས་སྐྱོང་སྲུང་མ་ཡིས། །དུས་རྣམས་ཀུན་ཏུ་དགེ་བའི་བཀྲ་ཤིས་ཤོག་ཅེས་
ཤིས་པ་བརྗོད་པར་བྱའོ། །ཞེས་འདི་མཁྱེན་པའི་སྤྱན་རས་པད་འདབ་ལྟར། །ཡངས་པའི་སྡེ་གཉེར་མཆོག་གི་ཉམས་བཞེས་སུ། དྷརྨ་བྷ་དྲས་གཞུང་མང་སྙིང་པོའི་བཅུད། །

[011A]༄༅། བསྡུས་ནས་བྲིས་དགེས་འགྲོ་ཀུན་འབྱོར་ལྡན་ཤོག་དགེ་ལེགས་འཕེལ།   ༈   
བསྐང་གསོ་མདོར་བསྡུས་གནད་ཚང་ཞེས་བྱ་བ་བཞུགས།    ༈    འདིར་རྒྱལ་ཆེན་རྣམ་ཐོས་སྲས་ཡང་གསང་མདུང་དམར་ཅན་གྱི་བསྒོམ་བཟླས་དང་མཆོད་
གཏོར་འབུལ་ཚུལ་མདོར་བསྡུས་ནི། མཆོད་གཏོར་ཕྱག་ལེན་ལྟར་བཤམས་ལ། ཕྱག་རྡོར་སོགས་ཡི་དམ་ལྷའི་རྣལ་འབྱོར་དང་ལྡན་པས། དེའི་གཞུང་ལྟར་བྱིན་གྱིས་བརླབས་ཏེ། སྭ་
བྷཱ་ཝས་སྟོང་པར་སྦྱངས། སྟོང་པའི་ངང་ལས་མདུན་དུ་བཧྲུཾ་ལས་རིན་པོ་ཆེའི་གཞལ་ཡས་ཁང་གྲུབ་བཞི་སྒོ་བཞི་རྟ་བབས་བཞི་དང་བཅས་པ། འཁོར་ས་རིམ་པ་གསུམ་དང་ལྡན་པའི་
དབུས་ན། ཕོ་བྲང་གསུམ་བརྩེགས་སུ་གནས་པའི་སྟེང་དུ་བླ་མ། བར་དུ་ཡི་དམ། འོག་མའི་ནང་དུ་ཟངས་ཀྱི་འཁོར་ལོ་རྩིབས་བཞི་པའི་ལྟེ་བར་ཙ་ལས་སེང་ཁྲི་པད་ཉིའི་སྟེང་དུ་
བཻ་ཡིག་མཚལ་གྱི་མདོག་ཅན་ལས་འོད་ཟེར་འཕྲོས། དོན་གཉིས་བྱས། འདུས་ཡོངས་སུ་གྱུར་པ་ལས་རྒྱལ་ཆེན་རྣམ་ཐོས་སྲས་ཡང་གསང་མདུང་དམར་ཅན་སྐུ་མདོག་

[011B] གཡས་པས་སྟག་ལྤགས་ཀྱི་རྒྱལ་མཚན་དང་མདུང་དམར། གཡོན་པས་ནེའུ་ལེ་དང་ལྕགས་ཀྱུ་འཛིན་པ། སྤྱན་གསུམ་དམར་ཞིང་ཟླུམ་ལ་
མཆེ་བ་གཙིགས་པ། སྨིན་མ་དང་སྨ་ར་དམར་སེར་མེ་ལྟར་འབར་བ། སྐུ་ལ་དར་དམར་དང་བསེ་ཁྲབ། དབུ་ལ་དར་དམར་གྱི་ཅོད་པཎ་ཅན་གྱི་བསེ་རྨོག་ཞབས་ལ་བསེའི་ལོ་ཁྲམ་
གསོལ་པ། སྐུ་ལ་རིན་པོ་ཆེའི་རྒྱན་སྣ་ཚོགས་ཀྱིས་སྤྲས་ཤིང་ཞལ་ནས་རིན་པོ་ཆེའི་ཆར་འབེབས་པ། ཕྲག་གོང་ན་ཉི་ཟླས་བརྒྱན་ཅིང་ཁམས་གསུམ་དབང་དུ་སྡུད་པའི་འོད་ཟེར་དམར་པོ་རྣམ་པར་འཕྲོ་བའི་ཀློང་ན་རྒྱལ་པོ་རོལ་པའི་སྟབས་ཀྱིས་བཞུགས་པ། དེའི་ཕྱོགས་བཞིར་ཤར་རྩིབས་སུ་ནོར་རྒྱུན་མ། ལྷོ་རྩིབས་སུ་དབྱངས་ཅན་མ། ནུབ་རྩིབས་སུ་ནོར་སྐྱོང་མ། བྱང་
རྩིབས་སུ་བྷ་ར་ལི་སྟེ་ལས་བྱེད་ཀྱི་ལྷ་མོ་བཞི། འཁོར་ས་དང་པོ་ལ་གནོད་སྦྱིན་རྟ་བདག་བརྒྱད། བར་པ་ལ་ཀླུ་ཆེན་བརྒྱད། ཐ་མ་ལ་ལྷ་སྲིན་སྡེ་བརྒྱད་བཞུགས་པའི་གཙོ་འཁོར་
ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀར་ཧཱུཾ་ལས་འོད་ཟེར་འཕྲོས་པའི་སྣེར་འདོད་རྐྱལ་དམར་པོ་སྤྲོས་པས་བྱང་ཕྱོགས་ལྕང་

[012A]༄༅། །ལོ་ཅན་ནས་རྒྱལ་ཆེན་རྣམ་ཐོས་སྲས་ཡང་གསང་མདུང་དམར་ཅན་འཁོར་དང་བཅས་པ་སྐད་ཅིག་གིས་སྤྱན་དྲངས་པར་བསམས་ལ། བཻ༑ ས་འཛིན་དབང་པོའི་
བྱང་གི་ཕྱོགས། །རིག་སྔགས་འཆང་བ་ཀུན་གྱི་གནས། །ལྕང་ལོ་ཅན་གྱི་ཕོ་བྲང་ནས། །རྒྱལ་ཆེན་ཡང་གསང་མདུང་དམར་ཅན། །འཁོར་དང་བཅས་པ་སྤྱན་འདྲེན་ན། །རྣལ་འབྱོར་
བདག་ལ་བརྩེར་དགོངས་ལ། །ཐོགས་པ་མེད་པའི་རྫུ་འཕྲུལ་གྱིས། །གནས་འདི་ཉིད་དུ་གཤེགས་སུ་གསོལ། །ཨོཾ་བཻ་ཤྲ་བ་ཎ་ཡེ་ས་པ་རི་ཝཱ་ར་ཨཱ་ཀརྵ་ཡ་ཛཿ་ཛཿ་ཧཱུཾ་བཾ་ཧོཿ་
གཉིས་སུ་མེད་པར་གྱུར། ཨོཾ་རཏྣ་མུ་ཀུ་ཊ་ཨ་བཧི་ཥི་ཉྩཱ་མི། དབང་གི་ལྷ་རྣམས་ཀྱིས་དབང་བསྐུར། རིན་པོ་ཆེའི་ཅོད་པན་གྱིས་དབུ་བརྒྱན་པར་གྱུར། ཅེས་བསྐྱེད་ལ། བཻ༑ ཆུ་
བཞི་ཉེར་སྤྱོད་རོལ་མོ་དང། །བཀྲ་ཤིས་རྟགས་རྫས་རིན་ཆེན་བདུན། །འདོད་ཡོན་ལྔ་དང་བཅས་པ་རྣམས། །རྒྱལ་ཆེན་འཁོར་དང་བཅས་ལ་འབུལ། །ཨོཾ་བཻ་ཤྲ་བ་ཎ་ཡེ་ས་པ་རི་
ཝཱ་ར་ཕཱུ་ཛ་མེ་གྷ་ས་མུ་དྲ་སྥར། ས་མ་ཡེ་ཧཱུཾ། རྒྱལ་པོ་ཆེན་པོ་འཁོར་བཅས་ལ། །སྒོ་གསུམ་གུས་པས་བདག་ཅག་འཚལ། །རབ་འབྱམས་མཆོད་པའི་སྤྲིན་གྱིས་མཆོད་

[012B] །དགེ་ལ་རྗེས་སུ་ཡི་རང་ཞིང། །དཔག་མེད་འགྲོ་དོན་མཛད་པར་བསྐུལ། །མྱ་ངན་མི་འདའ་བཞུགས་གསོལ་འདེབས། །དགེ་བས་འགྲོ་ཀུན་
དབུལ་སེལ་ཤོག་ཅེས་ཡན་ལག་བདུན་པ་འབུལ། །ཡིག་བརྒྱ་བཟླས་མཐར། བཻ༑ བདག་ཅག་ཉོན་མོངས་དབང་གྱུར་པས། །སྡིག་ལྟུང་ཇི་སྙེད་བསགས་པ་དང། །ཁྱད་པར་རྒྱལ་
པོ་ཆེན་པོ་ཡི། །སྐུ་གསུང་ཐུགས་ཀྱི་དམ་ཚིག་དང། །སྤང་ཞིང་བླང་བའི་དམ་ཚིག་ལས། །འགལ་རྣམས་འགྱོད་པས་མཐོལ་བཤགས་ན། །བརྩེ་བའི་ཐུགས་ཀྱིས་བཟོད་བཞེས་ལ། །
རྟག་ཏུ་བུ་བཞིན་སྐྱོང་བར་མཛོད། །ཅེས་བཤགས་པ་བྱ། ཨོཾ་སརྦ་བིད་པཱུ་ར་པཱུ་ར། སུ་ར་སུ་ར། ཨཱ་ཝ་རྟ་ཡ། ཨཱ་ཝ་རྟ་ཡ་ཧོ། བྫྲ་སྥར་ཎ་ཁཾ། ཞེས་བསྐང་རྫས་བྱིན་གྱིས་བརླབས་
ལ༑ བཻ༑ རབ་འབྱམས་རྒྱ་མཚོའི་ཞིང་ཁམས་ཀུན། །སྣ་ཚོགས་མཆོད་པའི་སྤྲིན་ཕུང་གིས། །ཡོངས་སུ་བཀང་སྟེ་བདག་འབུལ་གྱི། །རྒྱལ་ཆེན་ཐུགས་དམ་སྐོང་གྱུར་ཅིག་མཆོད་
པ་ལྔ་དང་འདོད་ཡོན་ལྔ། །བཀྲ་ཤིས་རྟགས་རྫས་རིན་ཆེན་བདུན། །འབྲུ་སྣ་ལྔ་དང་སྙིང་པོ་ལྔ། །གོས་སྔོན་སྟོང་གཡོགས་སྔོན་པོ་དང། ལུང་ཐང་འཕྲེང་བ་ཅང་ཤེས་རྟ། །འདོད་

[013A]༄༅། །འཇོའོ་བ་དང་བུམ་པ་བཟང། །དཔག་བསམ་ཤིང་དང་ཁྲུས་ཀྱི་རྫིང། །གཙུག་ལག་ཁང་ཆེན་བྲིས་སྐུ་དང། །སྐུ་གསུང་ཐུགས་རྟེན་དམ་ཚིག་རྫས། །རྒྱན་
གོས་ཕྱག་མཚན་བཞོན་པའི་ཚོགས། །སྣོད་བཅུད་ལྷ་མིའི་འབྱོར་པར་བཅས། །དངོས་བཤམས་ཡིད་སྤྲུལ་མཆོད་ཚོགས་དང། །སྤང་བླང་དམ་ཚིག་སྡོམ་ལ་གནས། །ལྟ་སྒོམ་
སྤྱོད་པ་རྣམ་པར་དག་མཆོད་གཏོར་བསྙེན་དང་སྒྲུབ་ལ་གཞོལ། །སྲིད་དང་ཞི་བའི་དགེ་ཚོགས་ཀྱིས། །རྒྱལ་ཆེན་འཁོར་དང་བཅས་པ་ཡི། །ཐུགས་དམ་གཉན་པོ་དབྱིངས་
སུ་བསྐངས། །བདག་ཅག་སྒྲུབ་པ་པོ་རྣམས་ལ། །མཆོག་དང་མཐུན་མོང་དངོས་གྲུབ་སྩོལ། །ཅེས་བསྐང་བ་བྱ། རྒྱལ་ཆེན་ཐུགས་ཀར་བཻ་ཡིག་ལ། །སྔགས་ཀྱིས་བསྐོར་ལས་
འོད་འཕྲོས་པས། །འཁོར་འདས་དཔལ་འབྱོར་ལེགས་ཚོགས་ཀུན། །བསྡུས་ཏེ་བདག་ལ་ཐིམ་པར་གྱུར། །ཨོཾ་མཧཱ་རཱ་ཛ་ཡ་ཀྵ་ས་མ་ཡེ་བཻ་ཤྲ་བ་ཎ་ཡེ་སརྦ་ཙིཏྟ་རཏྣ་ཧྲིཾ་ཧྲིཾ་ཛཿ་ཛཿ་
ཞེས་བཟླས་པ་བྱ། གཏོར་མ་བྱིན་གྱིས་བརླབས་ལ། རྒྱལ་ཆེན་འཁོར་དང་བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་

[013B] ལན་གསུམ་གྱིས་ཕུལ། ཨོཾ་བཻ་ཤྲ་བ་ཎ་ཡེ་ས་པ་རི་ཝཱ་ར་པྲོ་ཀྵཱ་ཎཾ། ཨརྒྷཾ༑ པཱ་དྱ། ཨཱ་ཉྩ་མཱ་ཎཾ། པུཥྦེ། དྷཱུ་པེ། ཨཱ་ལོ་ཀེ་གནྡྷེ་
ནཻ་ཝི་དཡེ། ཤཔྟ་པྲ་ཏཱི་ཙྪ་ཡེ་སཱ་ཧཱ་ས་མཆོད། བཻ༑ མི་འཇིགས་སེངྒེའི་ཁྲི་སྟེང་ན། །བཻ་ལས་བྱུང་བའི་མགོན་པོ་ནི། །ཡང་གསང་མདུང་དམར་ཕྱག་མཚན་ཅན། །ས་བརྒྱད་དབང་ཕྱུག་
ཁྱོད་ལ་འདུད། །ཡིད་འཕྲོག་བདེ་སྟེར་བཙུན་མོ་བཞི། །དབང་གི་ལས་སྒྲུབ་གནོད་སྦྱིན་བརྒྱད། །ནོར་སྟེར་བ་ཡི་ཀླུ་ཆེན་བརྒྱད། །ལྷ་སྲིན་སྡེ་བརྒྱད་འཁོར་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །དགྲ་བགེགས་མ་ལུས་གཞོམ་བ་དང། །འབྱོར་པའི་ལོངས་སྤྱོད་ཕུན་ཚོགས་ཤིང། །ཁམས་གསུམ་དབང་དུ་འདུ་བ་དང། །གཞན་དོན་ལྷུན་གྱིས་གྲུབ་པར་མཛོད། །ཅེས་
བསྟོད་ཅིང་འཕྲིན་ལས་བཅོལ། ཡིག་བརྒྱ་དང། མ་རྙེད་ཡོངས་སུ་མ་ཤེས་དང། །ཞེས་སོགས་ཀྱིས་བཟོད་པར་གསོལ། འདིར་ནི་རྟེན་དང་ལྷན་ཅིག་ཏུ། །ཞེས་སོགས་ཀྱིས་བྲིས་སྐུ་
སོགས་ལ་བརྟན་བཞུགས་བྱ་བའམ། ཁྱེད་ཀྱིས་སེམས་ཅན་དོན་ཀུན་མཛད། །ཅེས་སོགས་ཀྱིས་གཤེགས་སུ་གསོལ། དགེ་འདིས་བདུད་སྡེའི་གཡུལ་ལས་རྣམ་རྒྱལ་ཞིང། །གནས་སྐབས་

[014A]༄༅། །དམ་ཆོས་བསྒྲུབ་པའི་མཐུན་རྐྱེན་ཚང། །རིང་མིན་བཅུ་གསུམ་རྡོ་རྗེ་འཛིན་པའི་ས། །མངོན་དུ་བྱས་ནས་འགྲོ་རྣམས་སྒྲོལ་བར་ཤོག་ཅེས་བསྔོ་སྨོན་དང། བྱིན་
རླབས་ངང་ལྡན་རྩ་བརྒྱུད་བླ་མ་དང། །དངོས་གྲུབ་ཆར་འབེབས་ཡི་དམ་དཀྱིལ་འཁོར་ལྷ། །འཕྲིན་ལས་ཀུན་སྒྲུབ་ཆོས་སྐྱོང་སྲུང་མ་ཡིས། །དུས་རྣམས་ཀུན་ཏུ་དགེ་བའི་བཀྲ་ཤིས་ཤོག་
ཅེས་ཤིས་པ་བརྗོད་པར་བྱའོ། །ཞེས་རྒྱལ་ཆེན་རྣམ་སྲས་ཡང་གསང་མདུང་དམར་ཅན་གྱི་གཏོར་ཆོག་བསྐང་གསོ་མདོར་བསྡུས་གནང་ཚང་འདི་ཡང་ལུགས་ཟུང་འཇལ་བའི་སྤྱན་རས་
པདྨའི་འདབ་ལྟར་ཡངས་པ་སྡེ་ཇོ་ལགས་ཕུན་ཚོགས་དབང་གི་རྒྱལ་པོས་ནན་ཆེར་བསྐུལ་མ་མཛད་དོར། ཐམས་ཅད་མཁྱེན་པ་དགེ་འདུན་རྒྱ་མཚོ། རྗེ་བཙུན་ཏཱ་ར་ནཱ་ཐ། པཎ་ཆེན་ངག་དབང་ཆོས་གྲགས། རྗེ་བཙུན་བློ་བཟང་དཔལ་ལྡན་ཡེ་ཤེས། །ཐཱུ་བཀྭན་བློ་བཟང་ཆོས་ཀྱི་ཉི་མ་རྣམས་ཀྱི་གཞུང་ལ་བརྟགས་ནས་བན་རྒན་སྙོམ་ལྶ་པདྷ་རྨ་བྷ་དྲས་རང་ལོ་དོན་གསུམ་པ་ཁྲོ་
མོའི་ལོ་དངུལ་ཆུའི་རི་ཕུག་ཏུ་སྦྱར་བའོ།།   ༈    སྒྲུབ་ཐབས་རིན་འབྱུང་གི་ཁོལ་པོ་ཀུནྡྷ་ལིའི་བཟླས་པའི་མཇུག་ཏུ། ཨོཾ་པི་ཤ་ཙི་ཀུནྡྷ་ལི་ཨརྒྷཾ། ནས་

[014B] སྟོང་གསུམ་བསྐོར་ནས་བདག་ཉིད་དང། །དཔལ་ལྡན་ཚོགས་ཀྱི་བདག་པོ་ལ། །ཟས་གོས་ནོར་འབྲུ་མཁོ་རྒྱུའི་རྫས། །སྟེར་མཛད་ཀུནྡྷ་ལི་ལ་བསྟོད། །བདག་
ཅག་རྫོགས་བྱང་སྒྲུབ་པ་ཡི། །འགལ་རྐྱེན་བར་གཅོད་ཀུན་སྲུང་ཞིང། །མཐུན་རྐྱེན་དཔལ་འབྱོར་ལོངས་སྤྱོད་དང། །ནོར་འབྲུ་རིན་ཆེན་སྩོལ་བར་མཛོད། །དེང་ནས་ཚེ་རབས་ཐམས་ཅད་
དུ༑ ༑ཕན་ཚུན་ཆོས་དང་ཟང་ཟིང་གིས། །ཕན་ཐོགས་དབྱར་མཚོའི་རྗེས་འགྲོ་ཞིང། །མཐར་ཐུག་བྱང་ཆེན་མྱུར་ཐོབ་ཤོག་ཅེས་པ་འདི་ཡང་བསྟན་པའི་གསལ་བྱེད་བདེ་ཆེན་སྤྲུལ་
པའི་སྐུའི་ཐུགས་བཞེད་ལྟར་དྷརྨ་བྷ་དྲས་གཡར་ཁྲལ་དུ་བྲིས།   ༈       ༈   
བ་ཌཱ་ཀི་ནཱི་བྷྱ་འདིར་དཔལ་དུར་ཁྲོད་བདག་པོ་ཡབ་ཡུམ་གྱི་མཆོད་འཕྲིན་མདོར་བསྡུས་ནི། མཆོད་གཏོར་བསངས་དུད་གསེར་སྐྱེམས་སོགས་ཅི་འབྱོར་བཤམས་པ། ཨོཾ་ཨཱ་ཧཱུཾ། ལན་གསུམ་གྱི་བྱིན་གྱིས་བརླབས་ལ། ཧཱུཾ༑ རང་ཉིད་ལྷར་གསལ་མདུན་དུ་ཆོས་འབྱུང་ནང། །རླུང་དཀྱིལ་ཁྲག་མཚོ་ཞིང་ལྤགས་རི་རབ་སྟེང། །ཐོད་པའི་གཞལ་མེད་ཁང་

[015A]༄༅། །དབུས་པད་མ་དང། ཉི་ཟླའི་གདན་ལ་དཔལ་ལྡན་དུར་ཁྲོད་ཀྱི། །བདག་པོ་ཡབ་ཡུམ་རབ་དཀར་ཀེང་རུས་གཟུགས། །ཞལ་གཅིག་ཕྱག་གཉིས་དམར་ཟླུམ་སྤྱན་
གསུམ་བགྲད། །སྲབ་མཉེན་ལྗགས་འདྲིལ་རབ་དཀར་མཆེ་བ་གཙིགས། །གཡས་གཡོན་ཕྱག་གིས་ཐོད་དབྱུག་ཐོད་ཁྲག་དང། །འབྲས་ཀྱི་སྙེ་མ་རིན་ཆེན་བུམ་བཟང་འཛིན། །དར་སྣའི་
ཤམ་ཐབས་དབུ་རྒྱན་སྙན་ཆས་བརྒྱན། །གཡོན་བརྐྱང་གར་གྱིས་ཡེ་ཤེས་མེ་དཔུང་དབུས། །དཔའ་བོ་མཁའ་འགྲོས་བསྐོར་བའི་གནས་གསུམ་དུ། །རྡོ་རྗེ་གསུམ་མཚན་ཧཱུཾ་ཡིག་འོད་ཟེར་
གྱིས༑ ༑ཨྱོན་ཡུལ་སོགས་རང་བཞིན་གནས་མཆོག་ནས། །རང་རང་ཡེ་ཤེས་པ་རྣམས་སྤྱན་དྲངས་ཏེ། །དམ་ཚིག་པ་དང་གཉིས་མེད་བརྟན་པར་བཞུགས། །ཧཱུཾ༑ དྭང་བསིལ་མཆོད་ཡོན་སྤེལ་
ལེགས་མེ་ཏོག་འཕྲེང། །དྲི་ཞིམ་བདུག་སྤོས་རྩི་བཅུད་སྒྲོན་མེའི་མདངས། །དྲིས་བསྒོས་སྤོས་ཆུ་རོ་བརྒྱ་ལྡན་པའི་ཟས། །འབུད་དཀྲོལ་རྡུང་རྒྱུད་སྙན་བརྗིད་རོལ་མོའི་སྒྲས། །དུར་ཁྲོད་བདག་པོ་
ཡབ་ཡུམ་ཐུགས་དམ་བསྐང། །འཁོར་ཚོགས་དཔའ་བོ་མཁའ་འགྲོའི་ཐུགས་དམ་བསྐང། །ཐུགས་དམ་སྐོངས་ཤིང་ཉམས་ཆགས་གསོས་གྱུར་ནས། །རྣལ་འབྱོར་འཕྲིན་ལས་རྣམ་

[015B] །གཟུགས་སྒྲ་དྲི་རོ་རེག་བྱའི་འདོད་ཡོན་ལྔ། །གླིང་བཞིའི་དཔལ་ལ་དབང་བྱེད་རིན་ཆེན་བདུན། །བཀྲ་ཤིས་རྟགས་དང་རྫས་ཀྱི་ཁྱད་པར་བརྒྱད། །དྲི་སྨན་འབྲུ་སྙིང་
རིན་ཆེན་ལྔ་ཕྲག་ལྡས། །དུར་ཁྲོད་་ འཁོར་ཚོགས་་ ཐུགས་དམ་་ རྣལ་འབྱོར་་ མཛེས་པའི་རྒྱན་དང་སྲབ་འཇམ་ཡང་དྲོའི་གསོ། །སྣ་ཚོགས་ནོར་རྫས་མཁོ་རྒུའི་ཡོ་བྱད་
ཚོགས། །སྲ་བཙན་གོ་ཁྲབ་རྣོ་ཞིང་ངར་བའི་མཚོན། །རོ་བདའི་བཟའ་བཅའ་བཏུང་བ་ཇི་སྙེད་པས། །དུར་ཁྲོར་་ འཁོར་ཚོགས་་ ཐུགས་དམ་་ རྣལ་འབྱོར་་ དྲི་ཞིམ་
བསངས་ཀྱི་དུད་པ་སྤྲིན་ལྟར་འཁྲིགས། །རྩ་བརྒྱད་སྟོང་སྦྱར་སྨན་རག་རྒྱ་མཚོར་འཁྱིལ། །ཤ་ཁྲག་གཏོར་མའི་རི་བོ་མཁའ་ལ་སྙེག་གསེར་སྐྱེམས་ཉལ་འགྲོ་རླབས་འཕྲེང་གཡོ་བ་འདིས་
དུར་ཁྲོད་་ འཁོར་ཚོགས་་ ཐུགས་དམ་་ རྣལ་འབྱོར་འཕྲིན་ལས་རྣམ་བཞི་བསྒྲུབ་ཏུ་གསོལ།། ཧཱུཾ༑ རིགས་ཀུན་ཁྱབ་བདག་དཔལ་ལྡན་ཧེ་རུ་ཀ། །འགྲོ་ལ་འདོད་རྒུའི་དངོས་
གྲུབ་སྩོལ་བའི་ཕྱིར། །རབ་དཀར་ཀེང་རུས་གཟུགས་འཛིན་ཞིང་སྐྱོང་ཆེ། །དུར་ཁྲོད་བདག་པོ་ཡབ་ཡུམ་ཁྱོད་ལ་བསྟོད། །བདག་ཅག་རྫོགས་བྱང་སྒྲུབ་ལ་འགལ་བའི་རྐྱེན། །ནད་གདོན་

[016A]༄༅། །སྡིག་སྒྲིབ་དབུལ་ཕོངས་སྡུག་བསྔལ་ཀུན། །འཐོར་རླུང་དྲག་པོས་བདས་པའི་ཐན་སྤྲིན་བཞིན། །ལྷག་མེད་དབྱིངས་སུ་ཞི་བའི་འཕྲིན་ལས་མཛོད། །ཚེ་དང་བསོད་
ནམས་དཔལ་འབྱོར་སྙན་པའི་སྒྲ། །ལུང་རྟོགས་ཡོན་ཏན་འགྲོ་བའི་དོན་ལ་སོགས། །ཡར་ངོར་ཚེས་པའི་རྒྱུ་སྐར་རྒྱལ་པོ་ལྟར། །གོང་ནས་གོང་དུ་རྒྱས་པའི་འཕྲིན་ལས་མཛོད། །སྲིད་ཞིའི་
ལེགས་ཚོགས་སྤྱི་དང་ཁྱད་པར་དུ། །མི་ནོར་ཟས་སོགས་ཉེར་མཁོའི་དངོས་པོ་ཀུན། །ཁབ་ལེན་རྡོ་ཡིས་ལྕགས་ཕྱེ་ཇི་བཞིན་དུ། །འབད་མེད་དབང་དུ་འདུ་བའི་འཕྲིན་ལས་མཛོད། །སྡང་བའི་
དགྲ་དང་གནོད་པར་བྱེད་པའི་བགེགས། །འཕྲོག་བའི་ཇག་པ་འཇབ་བུའི་ཆོམ་རྐུན་སོགས། །ལོ་ཟླ་ཞག་དང་བཟའ་མར་མ་འགྱངས་པར། །དྲག་པོའི་ཆད་པས་སྒྲོལ་བའི་འཕྲིན་ལས་མཛོད། །
མདོར་ན་བདག་ཅག་མི་ནོར་འཁོར་དང་བཅས། །ནོར་བདག་ཆེན་པོ་ཁྱོད་ཀྱིས་སྐད་ཅིག་ཀྱང། །འབྲལ་མེད་སྲུང་སྐྱོང་སྤེལ་བའི་གཉེར་མཛད་ནས། །བསམ་དོན་ཡིད་བཞིན་ལྷུན་གྱིས་གྲུབ་
གྱུར་ཅིག་ཅེས་དཔལ་དུར་ཁྲོད་བདག་པོ་ཡབ་ཡུམ་གྱི་མཆོད་འཕྲིན་མདོར་བསྡུས་འདི་ནི། དཔོན་ཚང་ཚེ་རིང་དར་རྒྱས་ལགས་ནས་ནན་ཆེར་བསྐུལ་མ་མཛད་ངོར་དྷརྨ་བྷ་དྲས་སྦྱར་བའོ། །

[016B]   ༈       ༈    འདིར་ལྷ་མོ་ཙཎྜི་ཀའི་སྒེར་གསོལ་མདོར་བསྡུས་བྱ་ཚུལ་ནི། ཕྱི་ནང་གི་མཆོད་
གཏོར་ཕྱག་ལེན་ལྟར་བཤམས་ཏེ། ཧཱུཾ༑ བདེ་སྟོང་ངང་ལས་རང་ཉིད་ཧེ་རུ་ཀའི། །སྐུར་བཞེངས་ཐུགས་ཀའི་ཧཱུཾ་གི་འོད་ཟེར་གྱིས། །ཕྱི་ནང་མཆོད་གཏོར་གཟུགས་དྲི་རོ་ནུས་སྐྱོན། །སྦྱངས་
ནས་ཁྱད་ཆོས་གསུམ་ལྡན་བདུད་རྩིར་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་རླབས་བྱ། བྷྱཽ་མདུན་དུ་རཀྟའི་རྒྱ་མཚོ་འཁྱིལ་བའི་དབུས། །སྒ་སྲབ་ཆས་ལྡན་སྨུག་ནག་དྲེ་འུའི་སྟེང། །བྷྱཽ་
ལས་དཔལ་ལྡན་ལྷ་མོ་ཙཎྜི་ཀཱ། །སྐུ་མདོག་མཐིང་ནག་ཞལ་གཅིག་ཕྱག་བཞི་མ། །གཡས་གཡོན་དང་པོས་རལ་གྲི་མདའ་གཞུ་དང། །འོག་མས་རྩེ་གསུམ་ཁྲག་འཛག་དགྲ་མགོ་བསྣམས། །
ཁྲོས་པའི་ཞལ་གདངས་ལྗགས་འདྲིལ་མཆེ་བ་གཙིགས། །སྤྱན་གསུམ་དམར་ཟླུམ་ཁྲོ་གཉེར་དཔྲལ་བར་བསྡུས། །དབུ་སྐྲའི་ལན་བུ་གྱེན་འཁྱིལ་ས་ལ་འགྲུད། །ཐོད་སྐམ་དབུ་རྒྱན་མགོ་
ཕྲེང་དོ་ཤལ་འཕྱང། །ཞིང་ལྤགས་སྟོང་གཡོགས་སྟག་ལྤགས་ཤམ་ཐབས་དང། །སྤྲུལ་ནག་རྒྱན་ལྡན་ཡེ་ཤེས་མེ་དཔུང་ཀློང། །ཞབས་གཉིས་ཕྱེད་སྐྱིལ་སྟབས་ཀྱིས་འཁོར་ཚོགས་

[017A]༄༅། །དབུས། །བཞུགས་པའི་གནས་གསུམ་རྡོ་རྗེ་གསུམ་གྱིས་མཚན། །ཐུགས་ཀའི་འོད་ཀྱི་གར་བཞུགས་གནས་མཆོག་ནས། །སྤྱན་དྲངས་དམ་ཡེ་དབྱེར་མེད་བརྟན་
པར་བཞུགས། །ཞེས་བསྐྱེད་ཅིང་སྤྱན་དྲངས་ལ། བྷྱཽ་ལྷན་སྐྱེས་བདེ་སྟོང་འཆི་བ་མེད་པའི་ལམ། །ཡོངས་གང་རྨད་བྱུང་མཆོད་པའི་སྤྲིན་དཀྲིགས་ཏེ། །མ་སྲིད་མཁའ་འགྲོའི་དབང་
མོ་ཙཎྜི་ཀཱ། །འཁོར་བཅས་དགྱེས་པ་བསྐྱེད་ཕྱིར་དབུལ་བ་ནི། །ཁྲག་གི་མཆོད་ཡོན་དབང་པོའི་མེ་ཏོག་དང། །གསུར་ཆེན་བདུག་སྤོས་ཚིལ་ཆེན་མར་མེ་མཆོག་ཞག་ཆེན་དྲི་ཆབ་ཤ་རུས་
ཞལ་གྱི་ཟས། །ཐོད་རྔའི་རོལ་མོ་ཕྱི་ནང་འདོད་ཡོན་གྱིས། །མ་སྲིད་མཁའ་འགྲོའི་དབང་མོ་ཙཎྜི་ཀཱ། །འཁོར་བཅས་ཐུགས་དམ་དབྱིངས་སུ་སྐོངས་གྱུར་ནས། །རྣལ་འབྱོར་ཡོན་མཆོད་
འགལ་རྐྱེན་ཀུན་སོལ་ལ། །མཐུན་རྐྱེན་མཆོག་མཐུན་དངོས་གྲུབ་སྩལ་དུ་གསོལ། །རིན་ཆེན་སྣ་བདུན་བཀྲ་ཤིས་རྟགས་རྫས་བརྒྱད། །སྨུག་ནག་དྲེ་འུ་རྟ་ནག་རྟིང་དཀར་དང། །གཡག་རོག་
ཞོལ་ཆེན་ལུག་ནག་སྤྱི་དཀར་ཚོགས། །བྱ་ནག་ཁྱི་ནག་ལ་སོགས་སྲོག་ཆགས་ཀྱིས། །མ་སྲིང་། འཁོར་བཅས་། རྣལ་འབྱོར་། མཐུན་རྐྱེན་། རལ་གྲི་མདའ་གཞུ་རྩེ་གསུམ་

[017B] །སྲ་བརྟན་ཁྲབ་རྨོག་ཞིང་སྟག་ལྤགས་པའི་གོས། །ཐོད་སྐམ་མགོ་འཕྲེང་སྤྲུལ་ནག་ཆུན་པོ་སོགས། །གཏུམ་དྲག་རྔམས་པའི་ཡོ་བྱད་ཚོགས་རྣམས་ཀྱིས། །མ་སྲིང་་
འཁོར་བཅས་། རྣལ་འབྱོར་། མཐུན་རྐྱེན་། བསང་དུད་གསེར་སྐྱེམས་སྨན་ཕུད་རཀྟ་དང། །ཤ་ཁྲག་རྒྱན་ལྡན་དམར་ཆེན་གཏོར་མའི་རི། །གླིང་བཞི་རི་མཚོ་ཉི་ཟླ་གཟའ་སྐར་
སོགས། །ཕྱི་ནང་གསང་བ་བླ་མེད་རྟེན་རྫས་ཀྱིས། །མ་སྲིང་། འཁོར་བཅས་། རྣལ་འབྱོར་། མཐུན་རྐྱེན་མཆོག་མཐུན་དངོས་གྲུབ་སྩལ་དུ་གསོལ། །དཔལ་ལྡན་ལྷ་མོ་ཙཎྜི་ཀཱ་
འཁོར་དང་བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཤྲཱི་དེ་ཝཱི་ཙཎྜི་ཀཱ་ས་པ་རེ་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་
གསུམ་གྱིས་གཏོར་མ་དང། ཨོཾ་ཤྲཱི་དེ་ཝི་ཙཎྜི་ཀཱ་ས་པཱ་རི་ཝཱ་ར་ཨརྒྷཾ། པཱ་དྱཾ༑ པུཥྤེ༑ དྷཱུ་པེ༑ ཨཱ་ལོ་ཀེ། གྣྡྷེ། ནཻ་ཝི་དཡེ། ཤཔྟ་པྲ་ཏཱི་ཙྪ་ཧཱུཾ་སཱ་ཧཱ་ས་ཕྱི་མཆོད་དང། ཨོཾ་ཤྲཱི་དེ་ཝི་ཙཎྜི་ཀཱས་ས་
པ་རི་ཝཱ་ར་ཨོཾ་ཨཱ་ཧཱུཾ། གིས་ནང་མཆོད་ཕུལ་ལ། བྷྱཽ་རབ་འཇིགས་བསྐལ་པའི་མེ་དཔུང་འབར་བའི་དབུས། །སྨུག་ནག་དྲེ་འུ་ཆེས་བཟང་ལྡན་པའི་སྟེང། །མིག་སྨན་

[018A]༄༅། །མདོག་ཅན་སྲིན་མོ་ཁྲོས་པའི་སྐུ། །རྒྱལ་བའི་ཡུམ་མཆོག་ཙཎྜི་ཀཱ་ལ་བསྟོད། །རྣོ་ངར་རལ་གྲིས་གདོན་བགེགས་སྲོག་རྩ་གཅོད། །རྩེ་གསུམ་འབར་བས་ཁམས་གསུམ་
ཟིལ་གྱིས་གནོན། །ཐབས་ཤེས་མདའ་གཞུས་སྲིད་གསུམ་དབང་དུ་སྡུད། །སྡང་དགྲའི་མགོ་བོ་ཞལ་དུ་གསོལ་ལ་བསྟོད། །དུས་གསུམ་གཟིགས་པའི་སྤྱན་རྩ་གློག་ལྟར་འཁྱུག་བདུད་བཞི་
འཇོམས་པའི་མཆེ་བ་རྣམ་པར་གཙིགས། །ཞིང་བཅུ་ཚང་བའི་པགས་རློན་གོས་སུ་གྱོན། །དམ་ཉམས་མགོ་འཕྲེང་དོ་ཤལ་འཆང་ལ་བསྟོད། །དུས་གསུམ་རྒྱལ་བའི་ཡུམ་མཆོག་ཙཎྜི་
ཀཱར༑ ༑རབ་གུས་གདུང་བས་མཆོད་ཅིང་བསྟོད་པའི་མཐུས། །རྣལ་འབྱོར་བདག་དང་རྒྱུ་སྦྱོར་ཡོན་བདག་ལ། །མ་ལྟར་བྱམས་ཤིང་སྲིང་ལྟར་བརྩེར་དགོངས་ལ། །འགལ་རྐྱེན་ནད་གདོན་དགྲ་
ཇག་ཆོམ་རྐུན་དང། །འཁྲུག་རྩོད་ལོ་དགྲ་སད་སེར་བཙའ་ཐན་སོགས། །རབ་ཞི་མཐུན་རྐྱེན་ཚེ་བསོད་གྲགས་སྙན་དང། །དཔལ་འབྱོར་རིགས་བརྒྱུད་རྒྱས་པའི་འཕྲིན་ལས་མཛོད། །མི་
ནོར་ཟས་སོགས་སྲིད་དང་ཞི་བ་ཡི། །ལེགས་ཚོགས་ཁབ་ལེན་རྡོ་ཡིས་ལྕགས་ཕྱེ་ལྟར། །དབང་སྡུས་སྡང་བའི་དགྲ་དང་གནོད་པའི་བགེགས། །ཐལ་བའི་རྡུལ་ཕན་བཞིན་དུ་བརླག་པར་

[018B] །མདོར་ན་དེང་ནས་བླ་མེད་བྱུང་ཆུབ་བར། །ལུས་གྲིབ་ལྟ་བུར་འབྲལ་མེད་ཉེར་འགྲོགས་ཏེ། །གཡེལ་བ་མེད་པར་ཕྱི་ནང་གསང་བ་ཡི། མགོན་སྐྱབས་སྟོངས་གྲོགས་ཚུལ་བཞིན་
མཛད་གྱུར་ཅིག་ཅེས་ལྷ་མོ་ཙཎྜི་ཀཱའི་སྒེར་གསོལ་མདོར་བསྡུས་བྱ་ཚུལ་འདི་ལྟ་བུ་ཞིག་དགོས་ཞེས་དབེན་ཚང་དྲུང་འཚོ་བའི་དཔོན་ཚང་ཡེ་ཤེས་ཆོས་འཕེལ་ལགས་ནས་བསྐུལ་མ་མཛད་
ངོར་བན་གཟུགས་དྷ་རྨ་བྷ་དྲས་ཡིག་ཆ་གསར་རྙིང་མང་པོ་ལ་བརྟགས་ཏེ་སྦྱར་བའོ། །   ༈    །
   ༈    འདིར་བསྟན་སྐྱོང་རྡོ་རྗེ་དྲག་མོ་རྒྱལ་མ་མཆོད་གཏོར་མདོར་བསྡུས་འབུལ་ཚུལ་ནི། ཡོ་བྱད་རྣམས་འདུ་བྱས་ཏེ། ཨོཾ་ཨཱ་ཧཱུཾ་ལན་གསུམ་
གྱིས་བྱིན་གྱིས་བརླབས་ལ། ཧཱུཾ༑ རང་ཉིད་ཡི་དམ་ལྷར་གསལ་མདུན་གྱི་མཁར། །གཞལ་མེད་ཁང་དབུས་པདྨ་ཉི་ཟླ་དང། །སྒ་སྲབ་རྭ་བཅུས་མཛེས་པའི་དུད་ཤཱི་སྟེང། །བྷྱཽ་
ལས་བསྟན་སྐྱོང་རྡོ་རྗེ་དྲག་མོ་རྒྱལ། །སྐུ་མདོག་རབ་དཀར་མཛེས་ཤིང་ཕྲོ་ཉམས་ལྡན། །ཕྱག་གཡས་ཀུན་གསལ་མེ་ལོང་ཞགས་པ་དང། །གཡོན་པས་དར་སྣས་མཚན་པའི་ལྕགས་

[019A]༄༅། །ཀྱུ་འཛིན། །དར་དཀར་ན་བཟའ་སོག་ལྷམ་སྣེ་རིང་གསོལ། །དབུ་སྐྲ་ཕེད་བཅིངས་རིན་ཆེན་རྒྱན་གྱིས་སྤྲས། །ཞབས་གཉིས་ཕྱེད་སྐྱིལ་སྟབས་བཞུགས་
གཡས་གྱོན་དང། །མདུན་དུ་སྐུ་གསུང་ཐུགས་ཀྱི་ཕོ་ཉ་གསུམ། །མཐའ་སྐོར་བཞི་གསུམ་བསྟན་མ་འཁོར་བཅས་ཀྱི། །གནས་གསུམ་ཡི་གེ་གསུམ་མཚན་འོད་ཟེར་གྱིས། །
རྨ་རི་རབ་འབྱམས་ལ་སོགས་གར་བཞུགས་ནས། །དམ་ཚིག་གཟི་ལྡན་འབར་མ་འཁོར་བཅས་རྣམས། །རྣལ་འབྱོར་འཕྲིན་ལས་བསྒྲུབ་ཕྱིར་གཤེགས་སུ་གསོལ། །ཛཿ་ཧཱུཾ་
བཾ་ཧོཿ་ཀ་མ་ལ་ཡེ་སྟཾ། །དཔལ་ལྡན་ཀུན་ཏུ་བཟང་མོའི་སྒྱུ་འཕྲུལ་གར། །རྨ་རི་རབ་འབྱམས་རྡོ་རྗེ་དག་མོ་རྒྱལ། །སྐུ་བསུང་ཐུགས་སྤྲུལ་མཆེད་མོ་བསྟན་མའི་ཚོགས། །
འཁོར་དང་བཅས་ལ་གུས་པས་ཁྱག་བགྱིའོ། །བསྟན་སྲུང་ཆེན་མོ་འྐིཧོར་དང་བཅས་པའི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་
ཨོཾ་ས་མ་ཡ་ཏེ་ཛོ་ཝ་ཏི་ཛྭ་ལ་ནཱི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། གསུམ་གྱིས་ཕུལ། ཨོཾ་ས་མ་ཡ་ཏེ་ཛོ་ཝ་ཏེ་ཛྭ་ལ་ནཱི་ས་པ་རེ་ཝཱ་ར་ཨརྒྷཾ་ནས། ཤཔྟ་པྲ་ཏཱི་ཙྪ་ཧཱུཾ་

[019B] ཨོཾ་ས་མ་ཡ་ཏེ་ཛོ་ཝ་ཏེ་ཛྭ་ལ་ནཱི་ས་བ་རི་ཝཱ་ར་ཨོཾ་ཨཱ་ཧཱུཾ། གིས་ནང་མཆོད་ཕུལ། བྷྱཽ་དྲངས་བསིལ་མཆོད་ཡོན་སྤེལ་ལེགས་མེ་ཏོག་འཕྲེང། །
དྲེ་ཞིམ་བདུག་སྤོས་འོད་འབར་སྣང་བའི་གཏེར། །དྲིས་བསྒོས་གཙང་ཆབ་རོ་ཞིམ་གྱི་ཟས། །སྙན་འགྱུར་སྒྲ་ལྡན་རོལ་མོས་མཆོད་པར་བགྱི། །འདོད་ཡོན་ལྔ་དང་རྒྱལ་སྲིད་རིན་ཆེན་
བདུན། །བཀྲ་ཤེས་རྟགས་རྫས་ཕྱག་མཚན་རྒྱན་གོས་དང། །བསངས་དུད་གསེར་སྐྱེམས་སྨན་རག་གཏོར་མ་སོགས། །དམ་རྫས་སྤྱན་གཟིགས་ལྷ་ལམ་བཀང་སྟེ་དབུལ། །ཆོས་འཁོར་
སྐྱོང་མཛད་རྡོ་རྗེ་དྲག་མོ་རྒྱལ། །སྐུ་གསུང་ཐུགས་ཀྱི་བཀའ་ཉན་གཙོ་མོ་གསུམ། །བདུད་དང་གནོད་སྦྱིན་སྨན་མོ་འཁོར་བཅས་ཀྱིས། །དམ་རྫས་མཆོད་གཏེར་རྒྱ་མཚོ་བཞེས་ནས་ཀྱང། །
དམ་ལྡན་རིག་སྔགས་འཆང་གི་ཆར་གཏོགས་བདག་འགྲོ་ཀུན་དོན་དུ་རྫོགས་བྱང་སྒྲུབ་པ་ལ། །བར་དུ་གཅོད་བྱེད་ནད་གདོན་དགྲ་དང་བགེགས། །སྤྲོས་བྲལ་དབྱིངས་སུ་ཞི་བའི་
འཕྲིན་ལས་མཛོད། །མཐུན་རྐྱེན་ཚེ་བསོད་དཔལ་འབྱོར་ལུངས་རྟོགས་རྒྱལ། །མི་ནོར་ཟས་གསུམ་དབང་དུ་འདུ་བ་དང། །འཇམ་པོའི་ལས་ཀྱིས་འདུལ་བར་མ་ནུས་པའི་

[020A]༄༅། །ཕུང་བྱེད་དགྲ་བགེགས་ཐལ་བའི་རྡུལ་དུ་རློག་རྒྱལ་བསྟན་ཡང་སྙིང་ཞྭ་སེར་རིང་ལུགས་རྒྱས། །བསྟན་འཛིན་འདུས་སྡེ་ཁྲིམས་གཙང་བཤད་སྒྲུབ་
འཕེལ། །སྐྱེ་རྒུའི་ཕན་བདེ་ཡར་ཟླའི་འཕེལ་བར་འགྲན། །རྫོགས་ལྡན་དགའ་སྟོན་གསར་ཐོབ་བཀྲ་ཤིས་སྩོལ། །མཇུག་གཤེགས་བསྡུ་བསྔོ་སྨོན་མདོར་བསྡུས་བྱའོ། །
ཞེས་བསྟན་སྐྱོང་རྡོ་རྗེ་དྲག་རྒྱལ་མ་ལ་མཆོད་གཏོར་འབུལ་ཚུལ་མདོར་བསྡུས་འདི་ཡང་དྲུང་རབ་འབྱམས་སྨྲ་བ་དགེ་ལེགས་རྒྱལ་མཚན་ལགས་ནས་བསྐུལ་ངོར། རྗེ་བློ་བཟང་ཆོས་
ཀྱི་ཉི་མའི་རྗེས་སུ་འབྲངས་ཏེ། བན་རྒན་དྷརྨ་བྷ་དྲས་སྦྱར་བའོ། །ཤུ་བྷ་མསྟུ།   ༈    །དམར་ནག་སྲིན་གཟུགས་ཞལ་གཅིག་ཕྱག་གཉིས་མ། །རལ་གྲི་
ཐོད་ཁྲག་ནེའུ་ལེའི་རྐྱལ་བ་འཛིན། །དཔལ་ལྡན་རྡོ་རབ་བརྟན་ལྷ་མོར་བསྟོད། །རྨ་བྱའི་སྒྲོ་གདུགས་ཟླ་ཉི་ཅོད་པཎ་འཆང། །གདོང་ལྔ་པ་དང་བྲང་འགྲོའི་རྣ་རྒྱན་གཡོ། །ནད་རྐྱལ་མཚོན་གྲུ་ཁྲམ་ཤིང་ཤོ་རྡེ་བསྣམས། །འཇིགས་རུང་དུར་
ཁྲོང་ཆས་ཀྱིས་བརྒྱན་ལ་བསྟོང། །བདག་གི་ནད་གདོན་ཞི་ཞིང་ཚེ་བསོད་སྤེལ། །ཁམ་སུམ་དབང་སྡུས་དགྲ་བགེགས་སྒྲོལ་བ་སོགས། །འཕྲིན་ལས་རྣཾ་བཞིས་དེང་ནས་བྱང་ཆུབ་བར། །མ་ལྟར་བརྩེ་བས་བུ་བཞིན་སྐྱོང་བར་མཛོད།།

[020B] །།རྡོ་རྗེ་ཁྱུང་ལུང་མའི་མཆོད་འཕྲིན་འཕྲིན་ལས་ཀྱི་ཕོ་ཉ་ཞེས་བྱ་བ་བཞུགས།    ༈    འདིར་དཔལ་ལྡན་རྡོ་རྗེ་ཁྱུང་ལུང་
མ་ལ་གསོལ་མཆོད་འཕྲིན་འཆོལ་བྱ་ཚུལ་ནི། རང་བླ་མེད་ཀྱི་ཡི་དམ་གང་རུང་དུ་གསལ་བས། ཧཱུཾ༑ མ་དག་འཁྲུལ་སྣང་དབྱིངས་སུ་དག་ཨཱ༑ ཡེ་ཤེས་ལས་གྲུབ་བདུད་རྩི་ཆེ། །ཨོཾ་འདོད་
རྒུའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་གྱིས་མཆོད་གཏོར་སྤྱན་གཟིགས་རྣམས་བྱིན་གྱིས་བརླབས་ལ། བྷྱཽ་རང་གི་མདུན་དུ་ཡིད་འོང་སྨན་ལྗོངས་དབུས། །ནོར་བུའི་རྒྱན་
ལྡན་སྨུག་ནག་འབྲི་རྒོང་སྟེང། །བྷྱཽ་ལས་དཔལ་ལྡན་རྡོ་རྗེ་ཁྱུང་ལུང་མ། །སྐུ་མདོག་སྨུག་ནག་ཞལ་གཅིག་ཕྱག་གཉིས་ཀྱི། །གཡས་པས་མི་ལྤགས་རློན་པའི་གཡབ་མོ་འདེབས། །གཡོན་
པས་ཐོད་སྐམ་ལྔ་བཅུའི་འཕྲེང་བ་འདྲེན། །ཁྲོས་པའི་ཞལ་གདངས་ལྗགས་འདྲིལ་མཆེ་བ་གཅིགས། །དཔལ་བའི་དབྱིངས་སུ་སྤྱན་གཅིག་གློག་ལྟར་འཁྱུག། རུས་པའི་རྒྱན་འཆང་གཡག་
ལྤགས་ན་བཟས་ཀླུབས། །ཞབས་གཉིས་གཡས་བསྐུམས་གཡོན་བརྐྱངས་གར་སྟབས་ཀྱིས། །ཡེ་ཤེས་མེ་དཔུང་འབར་བའི་དབུས་བཞུགས་པའི། །ཐུགས་ཀར་པད་དཀར་ཟླ་བའི་དཀྱིལ་

[021A]༄༅། །འཁོར་སྟེང། །བྷྱཽ་ལས་རབ་མཛེས་ལྷ་མོ་གངས་རིའི་མདོག་ཞལ་གཅིག་ཕྱག་གཉིས་མདའ་དར་མེ་ལོང་བསྣམས། །དབུ་སྐྲ་ཕྱེད་བཅིངས་ལྷག་མས་སྐུ་
སྟོད་ཁེབས། །རིན་ཆེན་རྒྱན་སྤྲས་ལྷ་རྫས་ན་བཟའ་གསོལ། །ཞབས་གཉིས་སྐྱིལ་ཀྲུང་ཕྱེད་པའི་ཚུལ་དག་གིས། །རབ་མཛེས་འཇའ་ཚོན་ལྡིང་ཁང་དབུས་ན་བཞུགས། །གཡས་གཡོན་
མདུན་རྒྱབ་བརྒྱ་ཕྲག་གྲངས་ལྡན་པའི། །བཙན་དམར་རྟ་པ་བུད་མེད་ནག་མོ་དང། །བདུད་གཡག་རོག་པོ་བྱང་འབྲོག་གར་མཁན་གྱི། །འཁོར་བཅས་གནས་གསུམ་རྡོ་རྗེ་གསུམ་གྱིས་
མཚན། །ཐུགས་ཀའི་འོད་ཀྱིས་ལྔ་འདུས་རི་བོའི་རྩེ། །བསམ་ཡས་མངའ་རིས་ཁྱུང་ལུང་དངུལ་གྱིས་ཁར། །སྨུ་རྫིང་བཀྲས་འབུམ་ལ་སོགས་གར་བཞུགས་ནས། །ཞི་དྲག་འཁོར་
བཅས་སྤྱན་འདྲེན་གནས་འདིར་གཤེགས། །ཨོཾ་ཨེ་ཧྱེ་ཧི། བྫྲ་ས་མཱ་ཛཿ་ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། ཅེས་བསྐྱེད་ཅིང་སྤྱན་དྲངས་ལ། དེ་ནས། བྷྱཽ་བདེ་སྟོང་ལྷན་
སྐྱེས་རབ་ཡངས་ནམ་མཁའི་ངོས། །དམ་རྫས་སྤྱན་གཟིགས་མཆོད་སྤྲིན་ལང་ལོང་དཀྲིགས། །དད་གདུང་དམར་འོད་གློག་ཕྲན་སྟོང་འཁྱུག་ཅིང། །སྙན་འགྱུར་འབྲུག་སྒྲར་

[021B] །དངས་བསིལ་ཁྲག་གི་མཆོད་ཡོན་རྦ་ཀློང་འཁྲུག། ཆུ་སྐྱེས་དབང་ལྔའི་མེ་ཏོག་མགོ་ལྕོགས་ལྡེམ། །དྲི་ཞིམ་ཤ་ཆེན་སྤོས་དུང་མཁའ་ལ་འཕྱོ། །རྩི་བཅུད་ཞུན་
ཆེན་རབ་འབར་སྒྲོན་མེ་འདིས། །རྡོ་རྗེ་ཁྱུང་ལུང་ཞི་དྲག་ཐུགས་དམ་བསྐང། །འཁོར་ཚོགས་རུ་འདྲེན་སྡེ་བཞིའི་ཐུགས་དམ་བསྐང། །ཐུགས་དམ་སྐོངས་ཤིང་ཉམས་ཆགས་
གསོས་གྱུར་ནས། །འགལ་རྐྱེན་ཀུན་སོལ་མཐུན་རྐྱེན་དངོས་གྲུབ་སྩོལ། །དག་བྱེད་མཁྲིས་པའི་དྲི་ཆབ་མཚོ་ལྟར་བསྐྱིལ། །ལྷ་རྫས་ཤ་རུས་ཞལ་ཟས་རི་ལྟར་སྤུངས། །སྙན་འགྱུར་
རབ་བརྗིད་རོལ་མོ་འབྲུག་ལྟར་ལྡིར། །ཕྱི་ནང་འདོད་ཡོན་རྒྱལ་སྲིད་སྣ་བདུན་གྱིས། །རྡོ་རྗེ་། འཁོར་ཚོགས་། ཐུགས་དམ་། འགལ་རྐྱེན་། རྟ་དྲེལ་འབྲི་གཡག་ར་ལུག་བྱ་དང་
ཁྱི༑ ༑ཕྱག་མཚན་གོ་མཚོན་རྒྱན་གོས་བཟའ་བཅའ་དང། །བསངས་དུད་གསེར་སྐྱེམས་སྨན་རག་གཏོར་མ་སོགས། །ཕྱི་ནང་གསང་བའི་རྟེན་རྫས་མཚོག་རྣམས་ཀྱིས། །རྡོ་རྗེ་། འཁོར་
ཚོགས་། ཐུགས་དམ་། འགལ་རྐྱེན་ཀུན་སོལ་མཐུན་རྐྱེན་དངོས་གྲུབ་སྩོལ། །ཞེས་པས་མཆོད། དེ་ནས། བྷྱཽ་ཆར་སྤྲིན་མདོག་ཅན་འཇིགས་རུང་བདུད་མོའི་གཟུགས་

[022A]༄༅། །འབྲི་རྒོད་ལ་ཆིབས་པགས་རློན་ཐོད་འཕྲེང་འཛིན། །དགྲ་བགེགས་ཐལ་བར་རློག་པའི་དྲག་ཤུལ་ཅན། །དཔལ་ལྡན་རྡོ་རྗེ་ཁྱུང་ལུང་བསྟོད་པར་བགྱི། །འཛུམ་
ཞིང་དགྱེས་པའི་ཉམས་ལྡན་གངས་རིའི་མདོག་མདའ་དར་མེ་ལོང་སྙེམས་པའི་ཆོས་དང་ལྡན། །རྣལ་འབྱོར་ཚེ་བསོད་སྤེལ་བའི་ལས་མཛད་མ། །ཞི་བའི་གར་བསྒྱུར་ལྷ་མོ་མཆོག་
ལ་བསྟོད། །བཙན་དམར་བུད་མེད་གཡག་རོག་བྱང་འབྲོག་ཚུལ། །གཡས་གཡོན་མདུན་རྒྱབ་ཕྱོགས་བཞིའི་རུ་འདྲེན་ཅིང། །ཞི་རྒྱས་དབང་དྲག་ལས་བཞི་སྒྲུབ་པའི་འཁོར། །གངྒའི་
ཀླུང་རྡུལ་གྲངས་དང་འགྲན་ལ་བསྟོད། །བདག་ཅག་དཔོན་སློབ་ཡོན་བདག་འཁོར་བཅས་ཀྱི། །ནད་གདོན་དགྲ་ཇག་ཆོམ་རྐུན་ཞི་བ་དང། །ཚེ་བསོད་སྙན་གྲགས་ལུང་རྟོགས་ཡོན་ཏན་
རྣམས། །དབྱར་གྱི་མཚོ་ལྟར་རྒྱས་པའི་འཕྲིན་ལས་མཛོད། །ཁམས་གསུམ་སྐྱེ་རྒུ་སྤྱི་དང་ཆོས་མཐུན་རྐྱེན། །མི་ནོར་ཟས་གསུམ་དབང་དུ་འདུ་བ་དང། །སྔང་དགྲ་གནོད་བགེགས་
ཕྱི་ནང་གང་འདུག་ཀྱང། །སྲོག་རྩ་ཆོང་ལ་སྙིང་ཁྲག་ཞལ་དུ་གསོལ། །ཁྱད་པར་གནས་འདིར་དྲི་མེད་རྒྱལ་བའི་བསྟན། ཞྭ་སེར་རིང་ལུགས་ཉིན་བྱེད་འོད་པོ་ཆེ། །ཤར་བས་ལོག་

[022B] །ལུག་ཅན་ཕན་བདེའི་པད་ཚལ་བཞད་པར་མཛོད། །ཅེས་བསྟོད་པ་དང་འཕྲིན་ལས་བཅོལ་ནས། མགྲོན་རྣམས་མི་དམིགས་པར་བསམས་ལ། ཡིད་
བཞིན་ནོར་དང་བུམ་བཟང་འདོད་འཇོའི་བ། དཔག་བསམ་ཤིང་ལྟར་འདོད་པའི་རེ་བ་ཀུན། །འབད་མེད་སྩོལ་བཛད་བླ་མ་ཡི་དམ་དང། །མཁའ་འགྲོ་ཆོས་སྐྱོང་སྲུང་མའི་བཀྲ་ཤིས་ཤོག་
ཅེས་ཤིས་པ་བརྗོད་པར་བྱའོ། །ཞེས་པ་འདི་ཡང་དད་དང་དམ་ཚིག་གཙང་མའི་རྒྱན་ལྡན་དགེ་ཚུལ་མ་བསྐལ་བཟང་ཆོས་སྐྱིད་ཀྱིས་བསྐུལ་བ་ལྟར་ཡིག་རྙིང་དང་ཡོངས་འཛིན་ཆོས་ཀྱི་
རྗེ་ཡབ་སྲས་ཀྱི་གསུང་ལ་བརྟེན་ནས་བན་གཟུགས་དྷརྨ་བྷ་དྲས་སྦྱར་བའོ།།   ༈    ༄༅། །བསྟན་སྲུང་རྒྱ་མཚོའི་སྡེ་དཔོན་ནག་པོ་ཆེ། །ཁྱོད་ནི་དྲིན་ཅན་རྩ་
བའི་བླ་མ་ནས། །ཁྱབ་བདག་རྡོ་རྗེ་འཆང་ལ་ཐུག་བར་གྱི། །རྩ་བརྒྱུད་བླ་མའི་ངོ་བོར་མངའ་གསོལ་ལོ། །ཕུལ་བྱུང་བདེ་སྟོང་ཕྱོགས་ཀྱི་འཁོར་ལོའི་ངོས། །ཞི་ཁྲོ་རབ་འབྱམས་དབྱར་སྐྱེས་སྤྲིན་སྔོན་
འབུམ། །སྤྲོ་ཞིང་བསྡུ་བའི་གར་མཁན་རྒྱུད་སྡེ་བཞིའི། །ཡི་དམ་ལྷ་ཡི་ཚོགས་སུ་མངས་གསོལ་ལོ། །སྐྱོན་བྲལ་ཡོན་ཏན་ཀུན་མངའ་རྫོགས་སངས་རྒྱས། །སྲིད་ཞིའི་རྒུད་པ་ཀུན་སྐྱོབ་དམ་

[023A]༄༅། །པའི་ཆོས། །རྣམ་དཀར་ཞིང་ས་ཀུན་མཆོག་དགེ་འདུན་ཏེ། །སྐྱབས་གནས་མཆོག་གསུམ་ངོ་བོར་མངའ་གསོལ་ལོ། །བརྗོད་བྲལ་ལྷན་ཅིག་སྐྱེས་པའི་བདེ་བ་ཆེ། །སྩོལ་མཛད་
གནས་གསུམ་དཔའ་བོ་མཁའ་འགྲོ་དང། །ཐུབ་བསྟན་སྲུང་ལ་མཐུ་སྟོབས་ནུས་པའི་རྩལ། །རབ་རྫོགས་ཆོས་སྐྱོང་གཙོ་བོར་མངའ་གསོལ་ལོ། །ཁྱད་པར་དགྱེས་མཛད་རྡོ་རྗེའི་རྣལ་འབྱོར་པ། །དགོན་
གནས་ཕྱི་ནང་སྲུང་མར་མངའ་གསོལ་གྱིས། །དེང་ནས་ཟུང་འཇུག་གོ་འཕང་མ་ཐོབ་བར། །ཞི་རྒྱས་དབང་དྲག་འཕྲིན་ལས་ལྷུན་གྲུབ་མཛོད། །ཅེས་གུར་མགོན་གྱི་མངའ་གསོལ་འདི་ནི། །དཔྱོད་ལྡན་རྗེ་དྲུང་བློ་
བཟང་ཚེ་རིང་གིས་བསྐུལ་མ་མཛད་དོར། དྷརྨ་བྷ་དྲས་སྦྱར་བའོ། །   ༈    འདིར་བླ་མ་ལྷ་སྲུང་ལ་གསེར་སྐྱེམས་འབུལ་བ་ནི། ཆང་ཕུད་ལ་འབྲུ་སྨན་རིན་པོ་ཆེའི་ཕྱེ་མ་བཏབ་པ་སྦྲེངས་ཏེ་འཐོར་
བ་དང་བཅས། །ཧོ༑ གནས་ཁང་སྐུ་ཡི་རང་བཞིན་གཞལ་ཡས་ཁང། །གསེར་སྐྱེམས་གསུང་གི་རང་བཞིན་ཨ་མྲྀ་ཏ། །རང་ཉིད་ཐུགས་ཀྱི་རང་བཞིན་ཡི་དམ་ལྷར། །གསལ་བའི་མདུན་དུ་མགྲོན་རྣམས་བཞུགས་པར་
གྱུར༑ ཨོཾ་ཨཱ་ཧཱུཾ་ལན་གསུམ་བརྗོད། ཧོ༑ རྩ་བརྒྱུད་བླ་མ་ཡི་དམ་ཞི་ཁྲོའི་ལྷ། །སངས་རྒྱས་ཆོས་དང་དགེ་འདུན་དཀོན་མཆོག་གསུམ། །མཁའ་འགྲོ་ཆོས་སྐྱོང་དཀར་ཕྱོགས་ལྷ་སྲུང་ལ། །གསོལ་ལོ་མཆོད་དོ་

[023B] །ཧོ༑ རྒྱལ་ཀུན་ཐུགས་རྗེའི་རང་གཟུགས་སྤྱན་རས་གཟིགས། །སྙིགས་དུས་ཉམ་ཐག་འགྲོ་ལ་བརྩེར་དགོངས་ནས། །མགོན་དཀར་ཡིད་བཞིན་ནོར་བུའི་སྐུར་བསྟན་པར། །གསོལ་
ལོ་མཆོད་དོ་བཅོལ་པའི་འཕྲིན་ལས་མཛོད། །ཧོ༑ རྒྱལ་ཀུན་མཐུ་སྟོབས་རང་གཟུགས་གསང་བའི་བདག། སྙིགས་དུས་ཉམ་ཐག་འགྲོ་ལ་བརྩེར་དགོངས་ནས། །རྒྱལ་ཆེན་རྣམ་མང་ཐོས་སྲས་སྐུར་བསྟན་པར༑ ༑གསོལ་ལོ་མཆོད་དོ་བཅོལ་པའི་འཕྲིན་ལས་མཛོད། །ཧོ༑ རྒྱལ་ཀུན་མཁྱེན་པའི་རང་གཟུགས་གཤིན་རྗེའི་གཤེད། །སྙིགས་དུས་ཉམ་ཐག་འགྲོ་ལ་བརྩེར་དགོངས་ནས། །གནོད་སྦྱིན་དྲེགས་པ་
ལྕམ་སྲིང་སྐུར་བསྟན་པར། །གསོལ་ལོ་མཆོད་དོ་བཅོལ་པའི་འཕྲིན་ལས་མཛོད། །ཧོ༑ རྡོ་རྗེ་ཀུན་གྲགས་ལ་སོགས་བདུད་མོ་བཞི། །རྡོ་རྗེ་སྤྱན་གཅིག་ལ་སོགས་གནོད་སྦྱིན་བཞི། །ཀོང་བཙུན་དེ་མོ་ལ་སོགས་
སྨན་མོ་བཞི། །གསོལ་ལོ་མཆོད་དོ་བཅོལ་པའི་འཕྲིན་ལས་མཛོད། །མདོར་ན་མཆོད་ཡུལ་དམ་པ་ཁྱེད་རྣམས་ཀྱིས། །གཙང་མའི་གསེར་སྐྱེམས་མཆོད་པ་བཞེས་ནས་ནི། །བདག་ཅག་གང་དུ་གནས་པའི་
ཡུལ་ཕྱོགས་འདིའི། །འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །ཞེས་མཆོད་ནས་མགྲོན་རྣམས་མི་དམིགས་པར་བསམ་མོ། །ཞེས་པ་འདི་ཡང་སྡེ་པ་ཐོག་རྒོད་ལགས་ནས་ནན་གྱིས་

[024A]༄༅། །བསྐུལ་མ་མཛད་ངོར་བན་རྒན་དྷརྨ་བྷ་དྲས་ཐོལ་བྱུང་དུ་བྲིས་པའོ། །མང་ག་ལཾ།།   ༈    འདིར་མཆོད་ཡུལ་རྣམས་ལ་གསེར་སྐྱེམས་
སམ་གསང་ངམ། གཏོར་མ་འབུལ་བར་འདོད་པས། ཡོ་བྱད་རྣམས་ལེགས་པར་འདུ་བྱས་ཏེ། ཧོ༑ གནས་ཁང་སྐུ་ཡི་རང་བཞིན་གཞལ་ཡས་ཁང། །མཆོད་རྫས་གསུང་གི་རང་བཞིན་ཨ་མྲྀ་ཏ། །རང་ཉིད་
ཐུགས་ཀྱི་རང་བཞིན་ལྷག་པའི་ལྷ། །ཡོངས་དག་རྡོ་རྗེ་གསུམ་གྱི་ངོ་བོར་གྱུར། ཨོཾ་ཨཱ་ཧཱུཾ། ལན་གསུམ་བརྗོད། མགྲོན་རྣམས་མདུན་དུ་ལམ་གྱིས་གསལ་བཏབ་ལ། ཧོ༑ རབ་མཛེས་ཡོལ་གོལ་འཁྱིལ་
པའི་གར་ཆད་ཕུད། །འབྲུ་སྨན་རིན་ཆེན་ཕྱེ་མའི་སྙིང་པོ་ཅན། །ཨོཾ་ཨཱ་ཧཱུཾ་གིས་བདུད་རྩིར་བྱིན་བརླབས་པའི། །རོ་བརྒྱའི་དཔལ་འཛིན་གསེར་སྐྱེམས་རྒྱ་མཚོ་འདི། །རིགས་བརྒྱའི་ཁྱབ་བདག་རྡོ་རྗེ་
འཆང་དབང་སོགས། །རྒྱ་བོད་མཁས་གྲུབ་བླ་མའི་ཚོགས་སྤྱི་དང། །ཁྱད་པར་དྲིན་ཅན་རྩ་བའི་བླ་མ་ལ། །གསོལ་ལོ་མཆོད་དོ་བདག་རྒྱུད་བྱིན་གྱིས་རློབས། །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་
བརྒྱའི་་སྒྲུབ་བཀའ་བརྒྱད་དང་རྒྱུད་སྡེ་བཞིར་འབྲེལ་བའི། །བགྲང་ཡས་ཡི་དམ་ཞི་ཁྲོའི་ཚོགས་སྤྱི་དང། །ཁྱད་པར་རྗེ་བཙུན་མཁའ་སྤྱོད་དབང་མོ་ལ། །གསོལ་ལོ་མཆོད་དོ་མཆོག་མཐུན་དངོས་

[024B] །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་བརྒྱའི་་དཔའ་བོ་མཁའ་འགྲོ་ཆོས་སྲུང་ཚོགས་སྤྱི་དང། །ཁྱད་པར་དཔལ་ལྡན་དམག་ཟོར་རྒྱལ་མོ་དང། །ཞིང་སྐྱོང་དུར་ཁྲོད་བདག་པོ་
ཡབ་ཡུམ་ལ། །གསོལ་ལོ་མཆོད་དོ་བཅོལ་པའི་འཕྲིན་ལས་སྒྲུབས། །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་བརྒྱའི་་སྟོང་གསུམ་ཁྱོན་བཞུགས་ལ་ཟླ་ཞག་དུས་ལ། །དབང་སྒྱུར་སྡེ་
བརྒྱད་དྲེགས་པའི་ཚོགས་སྤྱི་དང། །ཁྱད་པར་འཚོ་སྲུང་སྐྱོབ་འགྲོགས་འགོ་པའི་ལྷར། །གསོལ་ལོ་མཆོད་དོ་སྲུང་སྐྱོབ་བྱར་མཛོད། །དགེ་འདིས་ངེས་འབྱུང་དྲག་པོས་རྒྱུད་སྐུལ་ཏེ། །རྣམ་དག་
བྱང་ཆུབ་སེམས་གཉིས་འབྱོངས་པ་དང། །བདེ་སྟོང་རང་བཞིན་ལྷ་ཡི་རྣལ་འབྱོར་གྱིས། །ཟུང་འཇུག་གོ་འཕང་མྱུར་དུ་འགྲུབ་པར་ཤོག་བྱིན་རླབས་དང་ལྡན་རྩ་བརྒྱུད་བླ་མ་དང། །དངོས་གྲུབ་མཆོག་
སྩོལ་ཡི་དམ་འཁོར་ལོའི་ལྷ། །འཕྲིན་ལས་ཀུན་སྒྲུབ་མཁའ་འགྲོ་ཆོས་སྐྱོང་གིས། །དུས་རྣམ་ཀུན་ཏུ་དགེ་བའི་བཀྲ་ཤིས་སྩོལ། ཅེས་བརྗོད་ཅིང། མགྲོན་རྣམས་མི་དམིགས་པར་བསམ། ཧོ་
རབ་མཛེས་ཡོལ་གོར་འཁྱིལ་བ་ཞེས་སོགས་ཚིགས་བཅད་འདི། གསང་ཡིན་ན། ཧོ༑ བཟང་པོའི་དྲི་ལྡན་སྣ་མང་གསང་གི་རྫས། །གསེར་ཞུན་ཁོལ་འདྲའི་ཡེ་ཤེས་མེར་བསྲེགས་པའི། །དུད་སྤྲིན་

[025A]༄༅། །ནོར་འཛིན་གཞི་དང་བར་སྣང་ཁྱོན། །འཆི་མེད་ལྷ་ཡི་ལམ་བཟང་གང་བ་འདི། ཞེས་དང། གཏོར་མ་ཡིན་ན། ཧོ༑ རིགས་ལྔའི་རང་བཞིན་ལྕགས་ཀྱུ་རྣམ་ལྔ་དང། །ཡུམ་ལྔའི་རང་བཞིན་
བདུད་རྩི་རྣམ་པ་ལྔ། །རྡོ་རྗེ་གསུམ་གྱིས་སྦྱངས་རྟོགས་སྤེལ་བ་ཡི། །དམ་རྫས་རྒྱན་གྱིས་མཛེས་པའི་གཏོར་མ་འདི། ཞེས་བསྒྱུར་ལ་འབུལ་ལོ། ཞེས་པ་འདི་ཡང་ལུགས་གཉིས་འཇལ་བའི་སྤྱན་ཀྱུས་མཆོག་ཏུ་
ཡངས་པ་མི་རྗེ་ཤངས་པ་རྗེ་དྲུང་ཉི་མ་བཟོད་པ་ལགས་ཀྱི་གསུང་གིས་བསྐུལ་མ་མཛད་དོར་བན་རྒན་དྷརྨ་བྷ་དྲས་སྦྱར་བའོ།། །།ཤུ་བྷཾ།། ༄༅། །ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །
རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་དགེ་འཕེལ་ཆོས་གྲྭ་ནས། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛག་ཏཾ།། །།
﻿   ༈   
སྤྱིར་མདུན་བསྐྱེད་གཏོར་མགྲོན་ལས་བདག་བསྐྱེད་ཀྱི་ལྷ་གཙོ་བས་པཎ་ཆེན་རིན་པོ་ཆེའི་བྲུལ་གཏོར་ལ་མཚོན་ན་བདག་བསྐྱེད་ཁ་སརྦཱ་ཎི་བྱ་རྒྱུད་ཡིན་པས། དངོས་སུ་གཏོར་རྫས་མཐེབ་སྐྱུ་ཟན་རིལ་ཆུ་གཙང་སྣོད་
བཅས་བྱ་རྒྱུད་ལྟར་བཤམས་ནས། མགྲོན་དང་པོར་ཡིད་ངོར་སྣོད་ཐོད་པ་དང་བཅུད་ཤ་དང་བདུད་རྩིར་མོས་པ་ལ་བླ་མེད་ཀྱི་འདྲེས་ཤོར་བའི་སྐྱོན་མེད་དེ། བརྒྱ་རྩའི་སྐབས་སུའང་དངོས་རྫས་བྱ་རྒྱུད་ལྟར་ལ། བསྒོམ་

[093B] གཏོར་བཤད་གངས་ཅན་སྤྱི་ནོར་སོགས་ཚད་ལྡན་མང་པོས་བཤད་པར་མ་ཟད། བྲུལ་གཏོར་རང་དུ་འང་དངོས་གཞིའི་མགྲོན་ཆེན་
གསུམ་གར་རང་ལུས་གཏོར་རྫས་སུ་མོས་པར་བཤད་ཅིང། ལུས་ལ་མི་ཤ་དང་བདུད་རྩི་ལྔ་གཡོད་པས་བྲུལ་གཏོར་གཞི་ནས་མི་འཐད་པར་ཐལ་མོ་སྙམ་དུ་བསམ་མོ།།



﻿༄༅། །ཁ་འབར་གཏོར་ཆེན་གྱི་ཆོག་ངག་འདོན་གྱི་རིམ་པ་ཕྱོགས་གཅིག་ཏུ་བསྒྲིགས་པ་བཞུགས།།

[001A] །ན་མོ་གུ་རུ་མཉྫུ་གྷོ་ཥཱ་ཡ། དྲན་པ་ཙམ་གྱིས་གདུང་བ་ཀུན་སེལ་བའི། །སྟོན་མཆོག་བླ་ན་མེད་པའི་ཞབས་གཏུད་ནས། །དེ་ཡི་ལེགས་གསུངས་གཟི་བརྗིད་
རྒྱལ་མོ་ཡི། །གཟུངས་མཆོག་མཆོད་སྦྱིན་ལག་ལེན་རིམ་པ་བཤད། །འདིར་ཁ་འབར་མའི་གཏོར་ཆེན་བྱ་བར་འདོད་པས། མཆོད་གཏོར་དར་མི་སོགས་ཆོ་ག་རྒྱས་པ་ལྟར་
ཕྱག་ལེན་བཞིན་དུ་གཤམས་ཏེ། སྐྱབས་འགྲོ་སེམས་བསྐྱེད་ཚད་མེད་བཞི་སྒོམ་པ་སོགས་སྔོན་དུ་བཏང་ནས། སྭ་བྷཱ་ཝས་སྟོང་པར་སྦྱངས། དེ་ནས་རང་དང་མདུན་གྱི་
གནས་སུ་སྣ་ཚོགས་པདྨ་འདབ་མ་རིམ་པ་གསུམ་པ་ལྟེ་བ་དང་བཅས་པ། ལྟེ་བའི་སྟེང་ཁར་ཟླ་བའི་དཀྱིལ་འཁོར་རེ་རེ། དེ་ལྟར་བདག་གི་དེ་ཁོ་ན་ཉིད་དོན་དམ་པར་སྤྲོས་པ་

[002A]༄༅། །ཐམས་ཅད་དང་བྲལ་བ་ཇི་ལྟར་ཡིན་པ་དེ་བཞིན་དུ། ལྷའི་དེ་ཁོ་ན་ཉིད་ཀྱང་དེ་བཞིན་ཡིན་པས། དེ་གཉིས་ཆུ་དང་འོ་མ་འདྲེས་པ་བཞིན་དུ་དམ་པོར་མི་རྟོག་པའི་སྣང་
བའི་སྒོ་དེ་ཉིད་དུ། བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པར་གྱུར། སྟོང་པའི་ངང་ལས་ཨོཾ་མུ་ནེ་མུ་ནེ་མཧཱ་མུ་ན་ཡེ་སཱཧཱ། ཞེས་པའི་སྔགས་ཀྱི་གདངས་ཀྱི་རྣམ་པ་ནམ་མཁའ་ལ་
གྲག་པར་གྱུར། བདག་དང་ལྷའི་དེ་ཁོ་ན་ཉིད་དབྱེར་མི་ཕྱེད་པའི་རྣམ་པ་ཅན་གྱི་རང་གི་སེམས་ཟླ་བའི་དཀྱིལ་འཁོར་དུ་གྱུར་པའི་སྟེང་དུ། སྔགས་ཀྱི་གདངས་ཀྱི་རྣམ་པ་ནམ་མཁའ་
ལ་གྲག་པ་དེ་ཤིན་ཏུ་དག་པའི་དངུལ་ཆུ་གསེར་གྱི་ཕྱེ་མ་ལ་ཞེན་པ་ལྟར། ཡིག་འབྲུ་བྲིས་པའི་རྣམ་པ་ཅན་དུ་འཁོད་པ་ཡོངས་སུ་གྱུར་པ་ལས། བདུད་རྩིས་གང་བའི་ལྷུང་བཟེད་ཀྱི་
སྟེང་དུ་ཨོཾ་མུ་ནེ་མུ་ནེ་མཧཱ་མུ་ན་ཡེ་སཱཧཱ། ཞེས་པས་མཚན་པར་གྱུར། ཟླ་བ་ཕྱག་མཚན་སྔགས་དང་བཅས་པ་ལས་འོད་ཟེར་སྣ་ཚོགས་པ་བྱུང་བའི་རྩེ་མོ་ལ། ཤཱཀྱའི་རྒྱལ་པོའི་ལྷའི་

[002B] རྒྱལ་བ་ཐམས་ཅད་ལ་མཆོད་པའི་སྤྲིན་ཆེན་པོ་སྤྲུལ་པས་ལེགས་པར་མཆོད། གཞན་ཡང་སྤྲིན་ཆེན་པོ་སྤྲུལ་པ་ལས་
བདུད་རྩིའི་ཆར་རྒྱུན་བབས་པས། དམྱལ་བ་ལ་སོགས་པའི་འགྲོ་བ་ཐམས་ཅད་ཀྱི། སྡུག་བསྔལ་གྱི་མེ་རྣམས་ཞི་ཞིང། དེ་རྣམས་ཚིམ་པར་བྱས་ནས། ལྷའི་སྐུ་དང་བཅས་པའི་འོད་ཟེར་སླར་ལོག་རང་གི་
སེམས་ཟླ་བའི་དཀྱིལ་འཁོར་དང། ཕྱག་མཚན་སྔགས་དང་བཅས་པ་ལ་ཞུགས་པ་ལས། བདག་མདུན་གྱི་ལྷ་རྣམས་དུས་གཅིག་ཏུ་གྲུབ་པ་ནི། དབུས་སུ་བཅོམ་ལྡན་འདས་ཤཱཀྱ་ཐུབ་པ་སྐུ་མདོག་གསེར་
བཙོ་མ་ལྟ་བུ། ཞེས་པ་ནས། རྡོ་རྗེའི་སྐྱིལ་མོ་ཀྲུང་གིས་བཞུགས་པ། རིམ་པ་དང་པོའི་འདབ་མ་ལ་ཉེ་བའི་སྲས་བརྒྱད། རིམ་པ་གཉིས་པ་ལ་ཉན་ཐོས་བཅུ་དྲུག་གསུམ་པ་ལ་རང་རྒྱལ་སོ་གཉིས། ཕྱི་རོལ་དུ་
འཇིག་རྟེན་སྐྱོང་བ་བཞི་དང། ཕྱོགས་སྐྱོང་བཅུ་འཁོར་དང་བཅས་པ་ཐམས་ཅད་ཀྱི། སྤྱི་བོར་ཨོཾ་ལས་འཁོར་ལོ་ཨོཾ་གྱིས་མཚན་པ། མགྲིན་པར་ཨཱ་ལས་པདྨ་ཨཱ་ས་མཚན་པ། ཐུགས་ཀར་ཧཱུཾ་ལས་རྡོ་རྗེ་ཧཱུཾ་གིས་
མཚན་པར་གྱུར། ཨོཾ་སརྦྦ་ཏ་ཐཱ་ག་ཏ་ཨུད་བྷ་ཝ་ཡེ་སཱཧཱ། དེ་ནས་རོལ་མོ་དབྱངས་དང་བཅས་པས། ཧཱུཾ༑ ཕྱོགས་བཅུའི་འཇིག་རྟེན་ཁམས་བཞུགས་པའི། །སངས་རྒྱས་བྱང་ཆུབ་སེམས་དཔའ་དང། །འཕགས་

[003A]༄༅། །པ་ཉན་ཐོས་རང་རྒྱལ་རྣམས། །མཆོད་པའི་གནས་འདིར་གཤེགས་སུ་གསོལ། །ཚངས་པ་དང་ནི་བརྒྱ་བྱིན་དང། །རྒྱལ་པོ་ཆེན་པོ་སྡེ་བཞི་དང། །འཇིག་རྟེན་སྐྱོང་བ་རྣམ་པ་བཅུ། །འཁོར་བཅས་
མཆོད་སྦྱིན་གནས་འདིར་བྱོན། །ལྷ་ཀླུ་གནོད་སྦྱིན་འབྱུང་པོ་དང། །ནམ་མཁའ་ལྡིང་དང་དྲི་ཟ་དང། །རླུང་ལྷ་དང་ནི་ལུས་སྲུལ་པོ། །གཤིན་རྗེ་འཇིགས་དང་སྲིན་པོ་དང། །མཁའ་འགྲོ་དང་ནི་རོ་ལངས་དང། །ལྟོ་
འཕྱེ་ཆེ་དང་གྲུལ་བུམ་དང། །གཟའ་དང་རྒྱུ་སྐར་མཁའ་རྒྱུ་དང། །གདོན་རིགས་སྟོང་ཕྲག་བརྒྱད་ཅུ་རྣམས། །བདེ་བར་གཤེགས་པའི་བཀའ་ཉོན་ལ། །མཆོད་སྦྱིན་གནས་འདིར་མྱུར་དུ་བྱོན། །བདག་གིས་དགའ་
སྟོན་ཆེར་བགྱིད་ཀྱི། །ཞི་བའི་སེམས་ཀྱིས་འཁོད་པར་གྱིས། ཞེས་པས་སྤྱན་དྲངས་མཆོད་པ་བྱ་སྤྱོད་བཞིན་དུ་བྱིན་གྱིས་བརླབས་ཏེ། ཡན་ལག་བདུན་པ་རྒྱས་བསྡུས་ཅི་རིགས་པ་ཕུལ། ཐུབ་དབང་གི་
བསྟོད་པ་གང་ཤེས་ཀྱིས་བསྟོད། བཟླས་པ་ཅི་གྲུབ་བྱས་ལ་གཏོར་མ་ཕུལ། སྐབས་འདིར་ཆ་གསུམ་དང་བརྒྱ་རྩ་སོགས་ཀྱང་གཏོང། དེ་ནས་གླུད་གཟུགས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་
པྲེཾ་ལས་ཡི་དྭགས་ཀྱི་རྒྱལ་མོ་ཁ་ལ་མེ་འབར་མ་མདོག་མི་སྡུག་ཅིང་འཇིགས་སུ་རུང་བ། ཁ་ཆེར་གདངས་ཤིང་མཆེ་བ་གཙིགས་ནས། ཁ་རླངས་ཀྱིས་ནད་དང་དལ་ཡམས་སྤྲིན་ལྟར་གཏིབས་པ། མིག་དམར་ཞིང་

[003B] ལྟོ་བ་རྫིང་བུ་ལྟར་ཆེ་བ། ཡན་ལག་ཤིན་ཏུ་ཕྲ་ཞིང། སྦར་མོ་རབ་ཏུ་གདངས་ནས་སྐྱེ་འགྲོའི་སྲོག་ལ་རྔམས་པའི་ཚུལ་གྱིས། ནད་བདག་རིམས་བདག་ལ་སོགས་པའི་འབྱུང་པོ་བྱེ་བའི་འཁོར་དང་བཅས་པར་
གྱུར༑ བྷྱོ་འདི་ནས་བྱང་གི་ཕྱོགས་རོལ་ན། །རི་རབ་ཆེན་པོའི་བྱང་ཕྱོགས་ཀྱི། །གླིང་བར་མུན་པའི་འཇིག་རྟེན་ན། །བ་ཚྭ་ཚ་སྐོའི་འགྲམ་ཕུག་གི་བགེགས་ཀྱི་རྒྱལ་མོ་གཤེགས་སུ་གསོལ། །སྔོན་ཚེ་ཐུབ་པའི་སྤྱན་སྔར་དམ་
བཅས་པར། །དམ་ལས་མ་འདའ་མཆོད་གཏོར་འདི་སྣོམས་ལ། །ཇི་སྲིད་གྲུབ་པར་བདག་གིས་ཁྱེད་མཆོད་པས། །དེ་སྲིད་བཅོལ་བའི་འཕྲིན་ལས་བསྒྲུབ་པར་མཛོད། པྲེཾ་ཡཾ་ཛཿ་ཨཾ་ཀུ་ཤ་ཛཿ་ཛཿ་ཧཱུཾ་བཾ་ཧོཿ་ཞེས་པས་
གཟུགས་དེ་ལ་གཉིས་སུ་མེད་པར་བསྟིམས་ལ། མཆོད་པ་རྣམ་པ་ལྔས་མཆོད་རཾ་ལས་མེ་འབར་བའི་གུར་གྱི་ནང་དུ་ཆུད་པར་བསྒོམ། དེ་ནས་རང་ཉིད། བསྟན་པའི་བདག་པོའི་ང་རྒྱལ་ལ་གནས་པས། གཏོར་མ་བྱིན་གྱིས་
བརླབས་ལ། ན་མཿ་ས་མནྟ་བུདྡྷ་ནཾ། ན་མཿ་སརྦྦ་ཏ་ཐཱ་ག་ཏ་ཨ་བ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཞེས་པས་བསྔོས་ལ། དེ་བཞིན་གཤེགས་པ་བཞིའི་མཚན་བརྗོད་པས། འདི་ལྟར་སངས་རྒྱས་བཅོམ་ལྡན་འདས་རྣམས་
ནི་རང་བཞིན་གཉིས་སུ་མེད་ཅིང། ཐ་མི་དད་པ་དང། རྣམ་པ་ཐམས་ཅད་མཁྱེན་ཅིང་གཟིགས་པ་དང། བསྙེམས་པ་དང་སྒྲིབ་པ་ཐམས་ཅད་དང་བྲལ་བ་དང། བདུད་དང་ཕས་ཀྱི་རྒོལ་བ་ཐམས་ཅད་རབ་ཏུ་འཕམ་པར་བྱས་

[004A]༄༅། །ཏེ༑ སེམས་ཅན་ཐམས་ཅད་འཁོར་བའི་རྒྱ་མཚོ་ལས་སྒྲོལ་བའི་གྲུ་དང་གཟིངས་ལྟ་བུར་གྱུར་པའི་བདེན་པ་དང། བཅོམ་ལྡན་འདས་ཀྱིས་ལེགས་པར་གསུངས་པའི་ཆོས་ནི་ཐོག་མར་དགེ་བ་
བར་དུ་དགེ་བ། ཐ་མར་དགེ་ཞིང་ཉོན་མོངས་པ་ཐམས་ཅད་རྣམ་པར་འཇོམས་པའི་། གཞན་ཡང་གསང་སྔགས་དང་རིག་སྔགས་དང། གཟུགས་སྔགས་དང། སྙིང་པོ་དང། ཕྱག་རྒྱ་དང། ཏིང་ངེ་འཛིན་གྱི་
བདེན་པ་དང། ཕ་རོལ་གྱི་དཔུང་རབ་ཏུ་འཇོམས་པ་ལག་ན་རྡོ་རྗེའི་། སེམས་ཅན་ལ་བརྩེ་བ་དང་ལྡན་པ་སྤྱན་རས་གཟིགས་དབང་ཕྱུག་གི་། མ་རིག་པའི་ལིང་ཐོག་ཐམས་ཅད་སེལ་བ་འཇམ་དཔལ་གྱི་། དངོས་
པོར་འཛིན་པའི་རྩ་བ་ཐམས་ཅད་གཅོད་པ་ནམ་མཁའི་སྙིང་པོའི་། སེམས་ཅན་ཐམས་ཅད་ཀྱི་དབུལ་བ་ཐམས་ཅད་སེལ་བ་སའི་སྙིང་པོའི་། འགྲོ་བ་མཐའ་དག་གི་རབ་རིབ་དང་བྲལ་བར་བྱེད་པ་སྒྲིབ་པ་རྣམ་པར་སེལ་
བའི་། འདྲི་བ་དང་ལན་འདོན་པ་ལ་མཁས་ཤིང་ཉོན་མོངས་པ་མེད་པ་རྣམས་ཀྱི་མཆོག་རབ་འབྱོར་གྱི་། ཚངས་པར་སྤྱོད་པ་ཤིན་ཏུ་རྣམ་པར་དག་པ་དང་སྐྱོབ་པའི་མཆོག་ཀུན་ཤེས་ཀོའུ་དེ་ནྱའི་། སྦྱངས་
པའི་ཡོན་ཏན་དང་ཆོག་ཤེས་པ་རྣམས་ཀྱི་མཆོག་འོད་སྲུངས་ཀྱི་། ཤེས་རབ་དང་ལྡན་ཞིང་ཕུལ་དུ་བྱུང་བ་རྣམས་ཀྱི་མཆོག་ཤཱ་རིའི་བུའི་། རྫུ་འཕྲུལ་དང་ལྡན་པ་རྣམས་ཀྱི་མཆོག་མོའུ་འགལ་གྱི་བུའི་་

[004B] མང་དུ་ཐོས་པ་རྣམས་ཀྱི་མཆོག་ཀུན་དགའ་བོའི་། འདུལ་བ་འཛིན་པ་རྣམས་ཀྱི་མཆོག་ཉེ་བ་འཁོར་གྱི་། ཆོས་སྨྲ་བའི་གཏམ་ལ་འཇིགས་པ་མེད་པ་
རྣམས་ཀྱི་མཆོག་ཀ་ཏྱ་ཡ་ནའི་། འདོད་པ་ཉུང་བ་དང་ཆོག་ཤེས་པ་རྣམས་ཀྱི་མཆོག་བ་ཀུ་ལའི་། རྒྱལ་པོ་དད་པར་བྱེད་པ་རྣམས་ཀྱི་མཆོག་རྟ་ཐུལ་གྱི་། ལྷ་དང་མི་རྣམས་ཀྱི་མཆོད་པའི་མཆོག་མིང་ཅན་གྱི་་
བདག་གི་བསམ་པ་རྣམ་པར་དག་པའི་བདེན་པ་དང། ཆོས་ཀྱི་དབྱིངས་རྣམ་པར་དག་པའི་བྱིན་རླབས་ཀྱིས་གནོད་བྱེད་ལ་སོགས་པ་ཁྱེད་རྣམས་ཀྱིས་བདག་ལ་གནོད་པ་ཅི་ཡང་མ་བྱེད་ཅིག་གལ་ཏེ་གནོད་པར་གྱུར་ན་
བདེ་བར་གཤེགས་པའི་བཀའ་ལས་འདས་པས་ངན་སོང་དུ་སྐྱེ་བར་འགྱུར་རོ། །ཞེས་བརྗོད་ལ་གཏོར་མ་ཟངས་གཞོང་དུ་བླུག་ལ་རོལ་མོའི་སྒྲ་བྱའོ། །ཡང་ན། སངས་རྒྱས་ཀྱི་བདེན་པ་དང། ཆོས་ཀྱི་བདེན་པ་དང། དགེ་
འདུན་གྱི་བདེན་པ་དང། བདག་གི་བསམ་པ་རྣམ་པར་དག་པའི་བདེན་པའི་སྟོབས་ཀྱིས། ཆེ་གེ་མོ་ལ་བྱང་ཆུབ་སྙིང་པོ་ལ་མཆིས་ཀྱི་བར་དུ་ནད་ཀྱི་རིགས་སུ་གྱུར་པ་རླུང་མཁྲིས་བད་ཀན་གསུམ་དང། གདོན་གྱི་རིགས་སུ་
གྱུར་པ་སྟོང་ཕྲག་བརྒྱད་ཅུ་དང། གཞན་ཡང་ཁ་སྨས་དང་ཁ་མཆུ་དང། གློ་བུར་གྱི་ཡེ་འབྲོག་རྣམས་དང། རྨི་ལམ་ངན་པ་དང། ལྟས་ངན་པ། མཚན་མ་ངན་པ། དུས་མ་ཡིན་པར་འཆི་བ་ལ་སོགས་པ་མི་མཐུན་པའི་ཕྱོགས་ཐམས་

[005A]༄༅། །ཅད་ཞི་བར་མཛད་དུ་གསོལ། དགེ་བའི་ཕྱོགས་ནད་མེད་ཅིང་ཚེ་རིང་བ་དང། དཔལ་དང་གཟི་བརྗིད་དང། འབྱོར་པ་ཕུན་སུམ་ཚོགས་པ་དང། སངས་རྒྱས་ཀྱི་བསྟན་པ་ལ་སོགས་པ་རྒྱས་པར་མཛད་དུ་
གསོལ། ཁྱད་པར་དུ་ཡང་ཆེ་གེ་མོའི་ནད་དང་གདོན་ལ་སོགས་པ་མིང་འདི་ཞེས་བགྱི་བ་ཞི་བ་དང། ལོ་བརྒྱ་ཐུབ། སྟོན་བརྒྱ་མཐོང། ཚེ་རིང་ནད་མེད་བདེ་ཞིང་རྒྱས་པར་མཛད་དུ་གསོལ། ཞེས་བདེན་སྟོབས་བརྗོད་ནས་
ལན་བརྒྱ་རྩ་བརྒྱད་བསྔོ། བསྔོ་ཐབས་རེ་ལ་སམྦྷ་ར་ཉེར་གཅིག་གཾ་བདུན་བདུན་བརྗོད་རེ་རེའི་མཇུག་ཏུ་བདེན་སྟོབས་རྒྱས་པ་མ་ཐུབ་ན་ཐོག་མཐའ་བར་གསུམ་དུ་རྒྱས་པ་དང་གཞན་རྣམས་ལ་བདག་གིས་བསམ་པའི་
སྟོབས་དག་དང། ཞེས་སོགས་བརྗོད་དོ། །དེ་ནས་རོལ་མོ་དབྱངས་དང་བཅས་པས་བསྐུལ་བྱ་བ་ནི། ཧཱུཾ༑ ཉོན་ཅིག་མ་ལུས་བགེགས་ཀྱི་ཚོགས། །བདག་གིས་དེ་རིང་ཁྱོད་མཆོད་ཀྱི། །སོངས་ཤིག་མ་ལུས་བགེགས་ཀྱི་ཚོགས།།
ཕྱིན་ཆད་འདི་ལྟར་མ་བྱེད་ཅིག་ཁྱོད་ཀྱི་སྟོབས་དང་རྩལ་མཐོང་ན། །ཁྱོད་ཀྱིས་བགེགས་ཀྱང་བྱེད་པར་ནུས། །ཁྱོད་ནི་ལྷ་ཡི་སྤྲུལ་པ་སྟེ། །ཁྱོད་ཀྱིས་བགེགས་བྱེད་མི་ནུས་མེད། །སྔོན་ཆད་མཆོད་སྦྱིན་མ་ཐོབ་པས། །དེ་
རིང་བདག་གིས་ཁྱོད་མཆོད་ཀྱིས། །མེ་ཏོག་སྤོས་དང་མར་མེ་དང། །དྲི་དང་ཞལ་ཟས་འདི་སྣོམས་ལ། །བགེགས་ཀྱི་རྒྱལ་མོ་འགྲོ་བར་གྱིས། །སྔོན་གྱི་ལན་ཆགས་ཡོད་ན་ཡང། །མཆོད་སྦྱིན་འདེ་ཡིས་གྲལ་བར་

[005B] ༑དཀོན་མཆོག་གསུམ་གྱི་བཀའ་དག་དང། །དམ་ཚིག་ཉམས་པའི་ཉེས་པ་ཡིས། །གནོད་པར་གྱུར་ན་མ་ལེགས་ཀྱིས། །བགེགས་ཆེན་ཁྱོད་ནི་ད་སོངས་ཤིག་རྡོ་རྗེ་ཆེན་པོ་མཆོག་འཛིན་པའི། །མགོན་པོ་ཆེན་
པོའི་བྱིན་རླབས་ལ། །བློ་ངན་གང་ཞིག་འདའ་བྱེད་པ། །རྡོ་རྗེ་འཛིན་པས་མྱུར་དུ་སྤོངས། །སྤངས་པའི་སེམས་ཅན་ཆེན་པོ་དེ། །ཇི་སྲིད་འཁོར་བའི་སྤྱོད་ཡུལ་དུ། །ངན་སོང་གསུམ་དུ་ཡང་དང་ཡང། །ཤིན་ཏུ་མི་བཟད་ཆོ་ངེ་འདེབས།།
བདག་ཉིད་ཆེན་པོའི་སངས་རྒྱས་བཀའ། །ཚིག་ལས་འདས་ན་རྡུལ་བཞིན་བརློག་དེ་བས་དམ་ཚིག་འདའ་མ་བྱེད། །དེ་ནས་ཁྲོ་བོའི་ང་རྒྱལ་གྱིས། ཧཱུཾ༑ མཚོན་ཆས་མི་འཇིགས་གང་ཡང་མེད། །འཚོ་བའི་སྲོག་ལ་ཀུན་ཀྱང་
ཆགས། །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག་ཅེས་བརྗོད་ནས་གཟུགས་བརྙན་དེ་ལ་ཚད་ཚད་བྱས། ཡང་ལག་ཏུ་རྡོ་རྗེ་བཟུང་ནས། ཧཱུཾ༑ དམ་ཚིག་འདི་ལས་འདའ་མ་བྱེད། །གལ་ཏེ་དམ་
ཚིག་འདས་གྱུར་ན། །ཨ་གས་ཛ་ཡི་དོག་པ་ལྟར། །མགོ་བོ་ཚལ་པ་བདུན་དུ་འགས། ཅེས་བརྗོད་ལ་དྲི་ཆུས་གནས་གསུམ་དུ་ཐིག་ལེ་བྱ། ཡང་རྡོ་རྗེ་སྤྱི་བོར་བཞག་ལ། དེ་ནས་གཟུགས་དེ་ཁ་ཕྱིར་ལ་བསྟན་ཏེ། ཧཱུཾ༑ བགེགས་
ཀྱི་ཚོགས་རྣམས་ད་ཆོས་ཤིག་འཇིག་རྟེན་གཙོ་མོ་ཆས་ཙམ་ན། །རི་རབ་ཆེན་པོ་ལྡེམས་སེ་ལྡེམས། །རྒྱ་མཚོ་ཆེན་པོ་ཀྱིལ་ལི་ལི། །འགྲོ་དྲུག་ཀུན་ཀྱང་ཤར་ར་ར། །དར་ཚོན་སྣ་ལྔ་བུར་རུ་རུ། །གླུད་བདག་ཆེན་མོ་ཆས་ཙམ་ན།།

[006A]༄༅། །འཇིག་རྟེན་སྲུང་མ་ཐམས་ཅད་ཀྱང། །ཕྱི་ཡི་སྐྱེལ་མ་ཉིལ་ལི་ལི། །མུན་པའི་ན་བུན་ཐིབས་སེ་ཐིབས། །མདོས་བདག་ཆེན་མོ་ཆས་ཙམ་ན། །བརྗེད་བྱེད་ཡི་དྭགས་དྲི་ཟའི་ཚོགས། །གཏོར་ལེན་
མང་པོ་ཧྲུགས་སེ་ཧྲུགས། །དམག་དཔོན་ཆེན་མོ་། པི་ཝང་གླིང་བུ་སེངས་སེ་སེངས། །བདུད་བཙན་དྲག་བྱེད་འཁོར་བཅས་ཀུན། །གླུ་གར་བྲོ་རྡུང་ཆེམས་སེ་ཆེམས། །འབྱུང་པོ་འབུམ་གྱི་ཡུམ་གཅིག་མོ། །ཡི་དྭགས་
བྱེ་བའི་འཁོར་གྱིས་བསྐོར། །མཆོད་སྦྱིན་གཏོར་མ་འདི་ཁྱེར་ལ། །རང་རང་གནས་སུ་ད་སོངས་ཤིག་སྔོན་ཚེ་ཤཱཀྱ་ཐུབ་པ་ཡི། །སྤྱན་སྔར་ཁས་བླངས་དམ་བཅས་བཞིན། །དཀོན་མཆོག་གསུམ་གྱི་བཀའ་མ་
བཅག་དམ་པའི་བདེན་ཚིག་སུ་ནམ་འབྱིན། །ཡོན་བདག་རྒྱུ་སྦྱོར་ཆུད་མ་གསོན། །རྟེན་འབྲེལ་ཚོགས་པའི་ཐབས་མ་བསླུ། །གལ་ཏེ་བཀའ་ལས་འདས་གྱུར་ན། །སྙིང་ལ་ན་སོ་མེ་བཞིན་འབར། །མགོ་ལུས་དུམ་བུ་སྟོང་
དུ་འགྲོ། །དེ་བས་དམ་ཚིག་ཐུབ་པར་སྲུངས། །རྣལ་འབྱོར་བདག་གི་བཀའ་མ་བཅག་རྒྱུ་སྦྱོར་ཡོན་གྱི་བདག་པོ་ལ། །བཟུངས་པ་ཐོངས་ལ་བཅིངས་པ་ཁྲོལ། །བསྡམས་པ་གློད་ལ་མནན་པ་ཐེག་གནོད་པ་ཐམས་ཅད་མྱུར་
དུ་སོལ། །གལ་ཏེ་དེ་ལྟར་མི་བྱེད་ན། །གཏོར་མ་འདི་ནི་གཉན་པོ་ཡིན། །ནད་དང་མཚོན་གྱིས་བརླག་པར་བྱེད། །གཟུགས་དེ་ཁ་སྦུབ་བམ་ཁ་ཕྱིར་བསྟན་ལ་བཞབ། །ཧཱུཾ་སྐྱུར་རོ་རྒྱ་མཚོའི་གཏིང་དུ་བསྐྱུར། །གནོན་ནོ་རི་

[006B] །འདི་ནས་དཔག་ཚད་ལྔ་བརྒྱ་ན། །གཤིན་རྗེའི་རྒྱལ་པོ་ཆོས་འཆད་ཀྱི། །དེ་ཡི་དྲུང་དུ་ཆོས་ཉོན་ཅིག་བྱང་ཆུབ་སེམས་ནི་མ་སྐྱེས་བར། །སྟེང་གྱི་ཕྱོགས་སུ་མ་འབྱུང་ཅིག་ནམ་ཞིག་བྱང་ཆུབ་སེམས་
སྐྱེས་ན། །དཀོན་མཆོག་གསུམ་པོ་སྟེན་མཛོད་དང། །ཐུགས་རྗེ་ཆེན་པོ་གཟུང་བར་འགྱུར། ཞེས་བརྗོད་ཅིང་ཁ་སྦུབ་ལ་བཞག་གོ་དེའི་ཚེ་རྣམས་འཇོམས་པ། གསེར་སྐྱེམས་དང་སྤོས་ཕོར། གོ་མཚོན་ཐོགས་པའི་
གཏོར་རྒྱབ་དང། རོལ་མོའི་ཚམ་རྡམས་བྱེད་པ་སོགས་ཆོ་ག་རྒྱས་པ་ལས་འབྱུང་བ་བཞིན་དང། ལག་ལེན་མཐོང་བ་བརྒྱུད་པ་བཞིན་བྱ་ཞིང། སློབ་དཔོན་གྱིས་ཇི་ལྟར་བྱ་བའི་དམིགས་རིམ་འགའ་ཞིག་ནི་ཞལ་
ལས་ཤེས་པར་བྱའོ། །འདིར་ནི་ངག་འདོན་གྱི་རིམ་པ་ཙམ་ཞིག་གཙོ་བོར་བྱས་ཏེ། བླ་མ་རྡོ་རྗེ་གདན་པ་དང། བ་རི་ལོ་ཙྪ་བའི་གསུང་ལ་གཙོ་བོར་བརྟེན་ནས། པཎ་ཆེན་ན་བཟའ་པའི་གཏོར་ཆོག་ལས་ཀྱང་ལེགས་ཆས་
ཁ་བསྐངས་ཏེ་བསྒྲིགས་པའོ། །འདིར་སྨྲས་པ། མི་བཟད་སྙིགས་མའི་སྐྱོན་གྱིས་སྦགས་པ་ཡི། །མ་རུངས་སྐྱེ་བོས་དཀོན་མཆོག་དགྲ་རུ་བླངས། །དེ་ཚེ་མ་མོ་མཁའ་འགྲོའི་ཚོགས་ཁྲོས་ཏེ། །ནད་དང་དལ་ཡམས་
མི་འདོད་ཆར་དུ་འབབས། །འདི་འདྲའི་དུས་ཀྱི་མགོན་མེད་འགྲོ་བ་ལ། །ཐུགས་རྗེས་མ་བཟོད་ལྷ་མིའི་སྟོན་པ་དེས། །ནད་རིམས་དུས་མིན་འཆི་བ་ལ་སོགས་པ། །མ་ལུས་འཇོམས་བྱེད་གཟུངས་ཀྱི་མཆོག་འདི་གསུངས། །

[007A]༄༅། །དེ་ཕྱིར་གཏན་པ་མེད་པའི་མཆོད་སྦྱིན་གྱིས། །ཚོགས་གཉིས་རྒྱ་མཚོའི་ཕ་རོལ་འགྲོ་འདོད་དང། །རིམས་ནད་དྲག་པོའི་གཡུལ་ལས་རྒྱལ་འདོད་རྣམས། །རྣམ་དག་ཆོ་ག་འདི་ལ་བརྟེན་པར་རིགས།།
འདི་ཡི་དགེ་བས་མཁའ་མཉམ་འགྲོ་བ་རྣམས། །ནད་རིམས་སྡུག་བསྔལ་མ་ལུས་འབྱུང་བའི་སྒོ། །ཉོན་མོངས་དུག་གསུམ་ནད་ལས་རྒྱལ་གྱུར་ཏེ། །སྐུ་གསུམ་དབང་གི་རྒྱལ་པོ་ཐོབ་གྱུར་ཅིག་ཅེས་རྒྱལ་
ཁམས་པའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་པའོ།། །།ཤུ་བྷཾ། །སརྦ་མངྒ་ལཾ།། །།    ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན།།
རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་མཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿༄༅། །གཏོར་མ་བརྒྱ་རྩའི་རིམ་པ་མཚུངས་མེད་ཆོས་ཀྱི་རྗེ་བློ་བཟང་གྲགས་པའི་ཕྱག་ལེན་བཞུགས་སོ། །

[001A] །བླ་མ་དམ་པ་རྣམས་ལ་ཕྱག་འཚལ་ལོ། །གཏོར་མ་བརྒྱ་རྩ་གཏོང་བའི་ཚུལ་འདི་ལ། སྔོན་འགྲོའི་རིམ་པ། དངོས་གཞིའི་ཆོ་ག་མཇུག་གི་བྱ་བ་གསུམ་གྱི། དང་པོ་ནི། གཏོར་མའི་སྣོད་བཤམ་
པའི་ཚུལ། གཏོར་མའི་མགྲོན་གྱི་རིམ་པ། ཞལ་ཟས་ཀྱི་རིམ་པ། ཞལ་ཟས་འབུལ་ཚུལ་ལོ། །སྣོད་བཤམ་པའི་ཚུལ་ནི། གཏོར་སྣོད་ལྕགས་སམ་བསེ་ལ་སོགས་པ་མ་ཡིན་པ། ཟངས་སམ་རིན་པོ་ཆེའི་སྣོད་དམ་
མ་འབྱོར་ན་ཤིང་དམ་རྫ་ལ་སོགས་པ་གང་ཡང་རུང་སྟེ། སྣོད་དེ་གང་ཡིན་ཡང། ལེགས་པར་བཀྲུས་ཤིང་བྱི་དོར་བྱས་ལ། བཤམ་པའི་དུས་སུ་གཏོར་སྟེགས་ཀྱི་སྟེང་དུ་གྲལ་གྱི་རིམ་པ་ཁྲིག་གི་ཡོད་པར་བྱ་ཞིང་
ཡ་ཡོ་འགྱལ་འགྱེལ་མེད་པར་གཏོར་སྣོད་གཅིག་ལ་གཅིག་མ་རེག་པར་བཤམ་མོ། །བཅུད་བཤམ་པའི་ཚུལ་ནི། གཏོར་མའི་ཡོ་བྱད་ཆང་ལ་སོགས་པ་མ་དག་པའི་རྫས་མ་ཡིན་པ། ཕྱེ་ཕུད་གཙང་མ་ལ་དཀར་གསུམ་
ལ་སོགས་པ་དང་ལྡན་པའི་གཏོར་ཟན་ལེགས་པར་བསྒྲུབས་ལ། དེའི་ཕུད་ལ་ཞལ་ཟས་བཅད་དེ་ལྷ་བཤོས་བྱ། གཞན་རྣམས་དུམ་བུ་བཅུ་གཅིག་ཏུ་བགོས་ལ། བཅུ་པོ་རེ་རེ་འང་ཆ་བཅུ་བཅུར་གསིལ་ལ། བཅུ་གཅིག་
པ་དེ་དུམ་བུ་བརྒྱད་དུ་བགོས་ལ་བཤམ་པའི་ཚེ། གཏོར་སྣོད་ནང་དུ་ཟན་རྣམས་གཅིག་གིས་གཅིག་ལ་མ་རེག་པར་བཤམ་ཞིང། དེ་ལ་ཆུ་གཙང་གཏེར་ཟན་གྲངས་དང་མཉམ་པའི་ཐིགས་པའམ། ཡང་ན་གཏོར་སྣོད་

[002A]༄༅། །རེ་རེ་ལ་མཚམས་བཅད་ཅིང་བཤམ་མོ། །གཏོར་མགྲོན་གྱི་གོ་རིམ་ནི། བླ་མ་དགེ་བའི་བཤེས་གཉེན་རྣམས་ཀྱི་བཞེད་པས། གཏོར་མགྲོན་མི་འདྲ་བ་འགའ་རེ་ཡོད་ཀྱང། བྱང་སེམས་ཟླ་བ་རྒྱལ་མཚན་
གྱིས་མཛད་པའི་གཏོར་མའི་རིམ་པ་ནི། དམ་པ་རྣམས་ཀྱིས་ཕྱག་ལེན་དུ་མཛད་པ་མང་ཞིང། རྣམ་པར་དག་པ་དང་འཇུག་པ་བདེ་བས་དེའི་རྗེས་སུ་འབྲངས་ནས་བརྗོད་པ་ནི། བླ་སོགས་མཁའ་སོགས་དྲང་སྲོང་སོགས། །
ལྷན་སྐྱེས་གཞི་བདག་འཕྲོག་མ་སོགས། །གནོད་བྱེད་རིགས་དྲུག་ཡི་དྭགས་སོགས། །ལན་ཆགས་ལྷག་མའི་འབྱུང་པོ་སོགས། །ཞེས་པའི་ངོས་འཛིན་ནི། བླ་སོགས་དང་པོ་གཏོར་མ་བཅུ་ཚན་དང་པོ། བླ་མ་དཀོན་
མཆོག་དང་སོགས་ཁོང་ནས་སངས་རྒྱས་བྱང་ཆུབ་སེམས་དཔའ་སྤྱི་ལ་འབུལ། མཁའ་སོགས་ཞེས་པ། བཅུ་ཚན་གཉིས་པ་མཁའ་འགྲོ་ཆོས་སྐྱོང་བསྟན་པ་སྲུང་བ་སྤྱི་ལ་འབུལ། དྲང་སྲོང་སོགས་ཞེས་པ། གསུམ་པ་བྲི་
ཟེ་དྲང་སྲོང་བདེན་ཚིག་དང་སྨོན་ལམ་འགྲུབ་པ་རྣམས་ལ་འབུལ། ལྷན་སྐྱེས་ཞེས་པ། བཞི་པ་དེ་སྤྱིར་ནོར་ལྷ་ཐམས་ཅད་དང། ལྷན་ཅིག་སྐྱེས་པའི་ལྷ་ལ་སོགས་པ་རང་གི་སྒོས་ཀྱི་ལྷ་སྲུང་རྣམས་ལ་འབུལ། གཞི་
བདག་ཅེས་པ། ལྔ་པ་སྤྱི་དང་བྱེ་བྲག་གི་གཞི་བདག་གཉུག་མར་གནས་པ་རྣམས་ལ་འབུལ། འཕྲོག་མ་སོགས་ཞེས་པ། དྲུག་པ་འཕྲོག་མ་དང་འབྲོག་གནས་ལ་སོགས་ལྷ་སྲིན་སྡེ་བརྒྱད་ལ་བསྔོ། གནོད་བྱེད་ཅེས་པ་

[002B] རིགས་དྲུག་ཅེས་པ། བརྒྱད་པ་འགྲོ་བ་རིགས་དྲུག་གི་སེམས་ཅན་སྤྱི་ལ་བསྔོ། །ཡི་དྭགས་སོགས་ཞེས་པ། དགུ་པ་ཁ་ལ་མེ་འབར་མས་གཙོ་བྱས་ཡི་དྭགས་སྤྱི་ལ་བསྔོ། །བཅུ་པ་ལན་ཆགས་ཞེས་
པ་བུ་ལོན་ཤ་ཁོ་ན་ཆགས་པ་ཐམས་ཅད་ལ་བསྔོའོ། །ལྷག་མའི་འབྱུང་པོ་སོགས་ཞེས་པ། བཅུ་གཅིག་པ་ལྷག་མ་དང་བཤལ་ཆུ་ལ་དབང་བའི་འབྱུང་པོ་ཐམས་ཅད་ལ་བསྔོ། །ཞལ་ཟས་འབུལ་བའི་ཚུལ་ནི། ཐོགས་མར་རང་གི་ལག་ཏུ་ལྷ་བཤོས་ཐོགས་
ཏེ། རབ་འབྱམས་རྒྱ་མཚོ་དཔག་མེད་ན། ཞེས་སོགས་སྔགས་ལ། ཨརྒྷཾ་གྱི་གནས་སུ་ནཻ་ཝི་དཡེ་བཅུག་པ་དང། །གཞན་ཡང་ཞལ་ཟས་ཕལ་ཆེར་ཞལ་ཟས་བླ་བྲ་དང། །ཞལ་ཟས་བཀོད་པའི་འོད་ཟེར་རབ་བཀྱེ་ཞིང། །ཞལ་ཟས་སྣ་ཚོགས་ཀུན་ཏུ་བཀྲམ་བྱས་
ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ཞེས་སོགས་བརྗོད། ཨོཾ་སརྦ་ཏ་ཐཱ་ག་ཏ་བཛྲ་ནཻ་ཝི་དཡེ་ཨཱ་ཧཱུཾ་ཞེས་པས་ཞལ་ཟས་འབུལ་བར་བྱའོ། །དེ་དག་ནི་སྔོན་དུ་བྱ་བའི་རིམ་པའོ། །དངོས་གཞིའི་ཆོ་ག་
ལ་དོན་གྱི་རྣམ་གྲངས་བཅུ་གཉིས་ཏེ། སྐྱབས་འགྲོ་སེམས་བསྐྱེད། གཏོར་མ་བསང་སྦྱང། བྱིན་གྱིས་བརླབ་པ། གཏོར་མགྲོན་སྤྱན་འདྲེན་པ། བཞུགས་གདན་འབུལ་བ། དམིགས་པ་གསལ་གདབ་པ། གཟུངས་སྔགས་ཟློས་པ། མཆོད་པ་འབུལ་བ། བསྔོ་
བའི་རྒྱུ་བསྟན་པ། མགྲོན་ལ་སྟོབ་པ། ཕྲིན་ལས་འཚལ་བ། བདེན་སྟོབས་བརྗོད་པའོ། །ལྔ་པ་མན་ཆད་ལ་གདན་འབུལ་དང་མཆོད་འབུལ་མི་དགོས། མཆོད་འབུལ་གྱི་གནས་སུ་དེ་བཞིན་གཤེགས་པ་བཞིའི་མཚན་བརྗོད་ཅིང། བདེན་སྟོབས་ཀྱི་མཇུག་

[003A]༄༅། །ཏུ་ཆོས་ཀྱི་སྦྱིན་པ་བཏང་སྟེ། དོན་གྱི་རྣམ་གྲངས་བཅུ་གཉིས་ཀྱིས་ཚང་བར་བྱའོ། །དེ་ལ་དང་པོ་ནི། སྐྱབས་འགྲོ་སེམས་བསྐྱེད་སྤྱི་དང་འདྲ་བར་བྱ་ཞིང། ཁྱད་པར་དུའང་འཇུག་པ་སེམས་བསྐྱེད་ཀྱི་སྐབས་སུ་སེམས་ཅན་ཐམས་ཅད་
ཀྱི་དོན་དུ་གཏོར་མའི་ཆོ་ག་ལ་འཇུག་པར་བྱའོ། །ཞེས་པའི་སེམས་བསྐྱེད་དང། ཚད་མེད་བཞི་བསྒོམ་པར་བྱའོ། །གཉིས་པ་བསང་སྦྱང་ནི། ཨ་མྲྀ་ཏའི་སྔགས་ཀྱིས་གཏོར་མ་ལ་གནོད་པའི་བགེགས་བསལ། སྭ་བྷཱ་ཝའི་སྔགས་ཀྱིས་གཏོར་མའི་སྣོད་
བཅུད་སྟོང་པར་བསམས་ལ་མ་དག་པ་སྦྱང་ངོ། །གསུམ་པ་བྱིན་གྱིས་བརླབ་པ་ནི། ཨོཾ་ཨཱ་ཧཱུཾ་གསུམ་བརྗོད་པའི་དང་པོས་གཏོར་མའི་ཉེས་སྐྱོན་དང་དྲི་མ་ཐམས་ཅད་དག་པར་བསམ། གཉིས་པས་རིན་པོ་ཆེ་དང་བཅུད་ལྷའི་བདུད་རྩིར་བསམ་མོ། །གསུཾ་
པས་འདོད་ཡོན་ཟད་མི་ཤེས་པར་འཇིག་རྟེན་གྱི་ཁམས་ཐམས་ཅད་གང་བར་བསམ། བཞི་པ་གཏོར་མགྲོན་སྤྱན་འདྲེན་པ་ནི། ལག་པ་གཉིས་ཀྱི་མཛུབ་མོ་གཉིས་ལྕགས་ཀྱུའི་ཚུལ་དུ་བྱས་ལ། དཔུང་པའི་ཐད་དུ་གཡས་གཡོན་གཉིས་བསྣོལ་ཏེ་སེ་གོལ་
གདབ་རྡོ་རྗེ་བསྡུ་བའི་ཕྱག་རྒྱ་བཅས་ལ། གཏོར་མགྲོན་གང་ཡིན་པའི་མིང་སྦྱར་ལ། མཆོད་སྦྱིན་གྱི་གཏོར་མའི་མགྲོན་ལ་བཛྲས་མཱ་ཛཿ་ཞེས་པས་རང་རང་གི་གནས་ནས་མདུན་གྱི་ནམ་མཁར་བྱོན་པར་བསམས་ལ་སྤྱན་དྲང་ངོ། །ལྔ་པ་བཞུགས་གདན་
འབུལ་བ་ནི། པདྨ་ཀ་མ་ལ་ཡེ་སྟྭཾ་ཞེས་པས་པདྨའི་གདན་ཕུལ་བས་མཉེས་བཞིན་དུ་འཁོད་པར་བསམ་མོ། །དྲུག་པ་དམིགས་པ་གསལ་གདབ་པ་ནི། གཏོར་མའི་མགྲོན་དེ་དག་གི་ལྗགས་རྡོ་རྗེའི་ལམ་ནས་འོད་ཟེར་གྱི་སྦུ་གུ་བྱུང་ནས་གཏོར་མ་

[003B] །བདུན་པ་གཟུངས་སྔགས་བཟླ་བ་ནི། ན་མཿ་སརྦ་ཏ་ཐཱ་ག་ཏ་ཞེས་པ། བླ་མ་དཀོན་མཆོག་ལ་ཉེར་གཅིག་ཆོས་སྐྱོང་དྲང་སྲོང་ལྷན་སྐྱེས་
རྣམས་ལ་བཅུ་དགུ་ལྔ་པ་མན་ཆད་ལ་བདུན་བདུན་བརྗོད་པས་དག་པར་སེམས་སོ། །གཟུངས་སྔགས་བརྗོད་པའི་བར་ལ་གོང་གི་གཏོར་མ་ལོངས་སྤྱོད་པའི་ཏིང་ངེ་འཛིན་དེ་ཉིད་བསྒོམ་པ་ཡིན་ནོ། །བརྒྱད་པ་མཆོད་པ་འབུལ་བ་ནི། ཨརྒྷཾ་ལ་སོགས་པའི་སྔགས་
བརྗོད་ཅིང། མཆོད་ཡོན་ལ་སོགས་པ་སོ་སོའི་ཕྱག་རྒྱ་དང་བཅས་པའམ་ཡང་ན་སྔགས་ཙམ་གྱི་སྒོ་ནས་མཆོད་ཡོན། མེ་ཏོག་བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་རྣམས་འབུལ་ལོ། །དགུ་པ་བསྔོ་རྒྱུ་བསྟན་པ་ནི། མཆོད་སྦྱིན་གྱི་གཏོར་མ་གཟུགས་
སྒྲ་དྲི་རོ་རེག་བྱ་ཞེས་པ་ནས་བཟུང་སྟེ། ལྷ་དང་མིའི་དཔལ་འབྱོར་ལོངས་སྤྱོད་ཐམས་ཅད་དང་ལྡན་པ་འདི་ཞེས་པའི་བར་ངག་ཏུ་བརྗོད་ཅིང། བརྗོད་པ་ལྟར་ཡིད་ཀྱིས་ཀྱང་གཏོར་མའི་ཡོ་བྱད་རྣམས་བསམ་གྱིས་མི་ཁྱབ་པར་བསྐྱེད་ལ་དེ་ཉིད་བསྔོ་རྒྱུ་ཡིན་པར་དམིགས་
ཀྱིས་བཀར་ཏེ་སྦྱིན་པར་བྱ་བའི་དངོས་པོ་ངོས་བཟུང་བའི་ཚུལ་གྱིས་བརྗོད་དོ། །བཅུ་པ་མགྲོན་ལ་སྟོབ་པ་ནི། གཏོར་མ་འབུལ་བར་བྱ་བའི་ཡུལ་འོག་ནས་འབྱུང་བ་ལྟར། མགྲོན་སོ་སོའི་རྣམ་གྲངས་རྒྱས་པར་བརྗོད་པས། གཏོར་མའི་མགྲོན་གང་ཡིན་ངོས་བཟུང་
ལ་འབུལ་ཞིང་སྟོབ་པར་བྱའོ། །བཅུ་གཅིག་པ་འཕྲིན་ལས་འཆོལ་བ་ནི། མགྲོན་སོ་སོའི་རང་རང་གི་ཕྲིན་ལས་དང་མཐུན་པའི་འཕྲིན་ལས་དེ་ཉིད་ཞུ་ཞིང། འདོད་པའི་དོན་གང་ཡིན་པ་དེ་ཉིད་ལ་གསོལ་བ་གདབ་པར་བྱའོ། །བཅུ་གཉིས་པ་བདེན་སྟོབས་བརྗོད་

[004A]༄༅། །པ་ནི། བདག་གི་བསམ་པའི་སྟོབས་དང་ནི། ཞེས་པ་ནས། ཐོགས་པ་མེད་པར་འབྱུང་གྱུར་ཅིག་ཅེས་པའི་ཚིག་རྐང་བཞིའི་སྐབས་སུ་མགྲོན་ལ་སོགས་པའི་མིང་འདོན་པ་བརྗེ་ཞིང་ཚིག་རྐང་གཞན་ཁྱད་པར་མེད་པར་བརྗོད་པར་བྱའོ། །འདི་
དག་ནི་གཏོར་མའི་རྣམ་གཞག་གོ་སླ་བར་བྱ་བའི་ཕྱིར་སྡོམ་ཚིག་གི་གོ་དོན་ངོས་འཛིན་ཅིང་སྤྱི་ཚིངས་དང་རྣམ་གཞག་བསྟན་པ་ཡིན་ནོ།།    ༈    །།ད་ནི་འཇུག་པ་བདེ་ཞིང་ལག་ཏུ་བླང་བ་བདེ་པའི་ཕྱིར། ངག་འདོན་གྱི་རམ་པ་བརྗོད་པར་བྱ་སྟེ། བདག་དང་
འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་
བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་
ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོཉ་ཧཾ། སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ལྷ་རྫས་ལས་གྲུབ་པའི་
གཏོར་མ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་བརྗོད། རང་གི་སྙིང་ག་ནས་འོད་ཟེར་འཕྲོས་པས་དཔལ་ལྡན་བླ་མ་དམ་པ་རྣམས་དང། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་

[004B] པདྨ་ཀ་མ་ལ་ཡེ་སྟྭི། པདྨ་དང་ཟླ་བའི་གདན་ལ་མཉེས་བཞིན་དུ་འཁོད་ཅིང་སྤྲིན་གྱི་ཕུང་པོ་གཏིབས་པ་བཞིན་དུ་ནམ་མཁའ་བར་སྣང་ཐམས་ཅད་གང་བར་བཞུགས་
ཤིང་དེ་དག་གི་ལྗགས་རྡོ་རྗེའི་ལམ་ནས་འོད་ཟེར་གྱི་སྤུ་གུ་བྱུང་ནས། མཆོད་སྦྱིན་གྱི་གཏོར་མ་ལ་རེག་པས། ཡོངས་སུ་དགྱེས་ཤིང་ཚིམ་པར་ལོངས་སྤྱོད་པར་གྱུར། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ། ཨོཾ་སཾ་བྷ་ར་སཾ་བྷ་ར་ཧཱུཾ་ལན་བདུན་ཨརྒྷཾ་ནས་ཤ་པྟའི་
བར་བརྗོད། མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་རྣམ་པ་ལྔ་དང་ལྡན་པ་འདི་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང། སངས་རྒྱས་དཀོན་མཆོག་ཆོས་དཀོན་མཆོག་དགེ་
འདུན་དཀོན་མཆོག་སྟེ། སྐྱབས་གནས་དཀོན་མཆོག་རིན་པོ་ཆེ་རྣམ་པ་གསུམ། ཡི་དམ་དཀྱིལ་འཁོར་གྱི་ལྷ་ཚོགས་ཕྱོགས་བཅུའི་རྒྱལ་བ་སྲས་དང་སློབ་མར་བཅས་པ་ཐམས་ཅད་ལ་འབུལ་ཞིང་བསྔོ་བར་བགྱིའོ། །བདག་དང་སེམས་ཅན་
ཐམས་ཅད་ཀྱི་སྒྲིབ་གཉིས་བྱང་ཞིང་ཚོགས་གཉིས་རྫོགས་ནས། རྣམ་མཁྱེན་སངས་རྒྱས་ཀྱི་གོ་འཕང་རིན་པོ་ཆེ་མྱུར་དུ་ཐོབ་ཅིང་སངས་རྒྱས་མ་ཐོབ་བར་དུ་བྱང་ཆུབ་སྒྲུབ་པའི་ལམ་གྱི་འགལ་རྐྱེན་བར་ཆད་ཞི་བ་དང་ལམ་གྱི་མཐུན་
རྐྱེན་ཐམས་ཅད་ཆོས་བཞིན་དུ་འགྲུབ་པར་བྱིན་གྱིས་བརླབ་ཏུ་གསོལ་ལོ། །བདག་གི་བསམ་པའི་སྟོབས་དང་ནི། དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་དང། །སེམས་

[005A]༄༅། །ཅན་རྣམས་ལ་ཕན་གདགས་ཕྱིར། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག་དང་པོའི་ཆོ་གའོ།།    ༈    །།བཅུ་ཚན་གཉིས་པ་ལ། སྐྱབས་འགྲོ་སེམས་བསྐྱེད་གོང་
དང་འདྲ། སྤྱན་འདྲེན་གྱི་སྐབས་སུ་འཇིག་རྟེན་དང་འཇིག་རྟེན་ལས་འདས་པའི་མཁའ་འགྲོ་ཆོས་སྐྱོང་བཀའ་སྲུང་དམ་ཅན་རྒྱ་མཚོའི་ཚོགས་དང་བཅས་པ་ཐམས་ཅད་མཆོད་སྦྱིན་གྱི་གཏོར་མའི་མགྲོན་ལ་བཛྲ་ས་མཱ་ཛཿ་སྐུའི་མགོན་པོ། གསུང་
གི་མགོན་པོ། ཐུགས་ཀྱི་མགོན་པོ། ཡོན་ཏན་གྱི་མགོན་པོ། ཕྲིན་ལས་ཀྱི་མགོན་པོ། ཕྱོགས་སྐྱོང་བ་བཅུ། ལྷ་ཆེན་བརྒྱད་ཀླུ་ཆེན་བརྒྱད། རྒྱལ་ཆེན་བཞི། གཟའ་ཆེན་བརྒྱད། རྒྱུ་སྐར་ཉི་ཤུ་རྩ་བརྒྱད། འཇིགས་བྱེད་ཆེན་པོ་དགུ་ཆུང་མ་དང་བཅས་
པ་སྟེ། གཅང་རིས་ཀྱི་མགོན་པོ་བདུན་ཅུ་རྩ་ལྔ་ལ་སོགས་པ་འཇིག་རྟེན་དང་འཇིག་རྟེན་ལས་འདས་པའི་མཁའ་འགྲོ་ཆོས་སྐྱོང་སྲུང་མ་ཡེ་ཤེས་ཀྱི་སྤྱན་དང་ལྡན་པ། རྫུ་འཕྲུལ་གྱི་མཐུ་མངའ་བ། སངས་རྒྱས་ཀྱི་བསྟན་པ་གཉན་པོ་བསྲུང་བར་
ཞལ་གྱིས་བཞེས་པའི་བཀའ་སྲུང་དམ་ཅན་རྒྱ་མཚོའི་ཚོགས་དང་བཅས་པ་ཐམས་ཅད་ལ་འབུལ་ཞིང་བསྔོ་བར་བགྱིའོ། །སངས་རྒྱས་ཀྱི་བསྟན་པ་དར་ཞིང་རྒྱས་པ། དཀོན་མཆོག་གི་དབུ་འཕང་མཐོ་བ། སེམས་ཅན་ཐམས་ཅད་བདེ་ཞིང་སྐྱེད་པ་
བདག་དང་སེམས་ཅན་ཐམས་ཅད་ཀྱི་བསམ་སྦྱོར་དམ་པའི་ཆོས་དང་མཐུན་པའི་འཕྲིན་ལས་མཛད་དུ་གསོལ། བདེན་སྟོབས་ཀྱི་ཚིག་རྐང་བཞིའི་སྐབས་སུ། མཁའ་འགྲོ་ཆོས་སྐྱོང་མཆོད་བྱའི་ཕྱིར། ཞེས་འདོན་པ་སྤོ་བ་རྣམས་མི་འདྲ་བའི་ཁྱད་པར་

[005B] ཆོ་ག་གཞན་ཐམས་ཅད་ནི་བཅུ་ཚན་དང་པོ་དང་འདྲ་བར་བྱའོ།།    ༈    །།བཅུ་ཚན་གསུམ་པ་ལ། བྲམ་ཟེ་དྲང་སྲོང་མངོན་པར་ཤེས་པ་ལྔ་དང་ལྡན་ཞིང། སྨོན་ལམ་གྱི་ས་ལ་དབང་བ་བདེན་པའི་ཚིག་གྲུབ་པ་རྣམས། མཆོད་སྦྱིན་གྱི་གཏོར་མའི་
མགྲོན་ལ་བཛྲ་ས་མཱ་ཛཿ་གཏོར་མ་འདི་ལྷའི་དྲང་སྲོང་རི་རབ་ཀྱི་ཁོང་གསེང་ན་གནས་པ། ཀླུའི་དྲང་སྲོང་རྒྱ་མཚོའི་ནང་ན་གནས་པ། མིའི་དྲང་སྲོང་གཙང་འགྲམ་ན་གནས་པ། བྲམ་ཟེའི་དྲང་སྲོང་གཙང་སྦྲ་དང་དཀའ་ཐུབ་ལ་གནས་བ། མངོན་པར་
ཤེས་པ་ལྔ་དང་ལྡན་ཞིང། མཐུ་དང་སྨོན་ལམ་ལ་དབང་བ། བདེན་པའི་སྟོབས་བརྗོད་པ། དྲང་སྲོང་དམོད་པ་འདོར་ནུས་ཤིང་རིག་སྔགས་འཆད་གྲུབ་པའི་ཚོགས་ཐམས་ཅད་ལ་འབུལ་ཞིང་བསྔོ་བར་བགྱིའོ། །འཇིག་རྟེན་གྱི་ཁམས་སུ་བཀྲ་
ཤིས་བདེ་ལེགས་ཕུན་སུམ་ཚོགས་པ་འབྱུང་བ་དང། བདག་དང་སེམས་ཅན་ཐམས་ཅད་ཀྱི་ཆོས་སྤྱོད་བཅུའི་སྒྲུབ་པ་འཕེལ་ཞིང་རྒྱས་པའི་སྨོན་ལམ་རྣམ་པར་དག་པ་གདབ་ཏུ་གསོལ། །བདེན་སྟོབས་བརྗོད་ལ། བྲམ་ཟེ་དྲང་སྲོང་མཆོད་བྱའི་
ཕྱིར། ཞེས་འདེན་པ་བསྒྱུར་རོ།།    ༈    །།བཅུ་ཚན་བཞི་བ། འཇིག་རྟེན་དང་འཇིག་རྟེན་ལས་འདས་པའི་ནོར་ལྷ་ཁྱད་པར་ཅན་ཐམས་ཅད་དང། ཁྱད་པར་དུ་བདག་གི་སྟོང་གྲོགས་བྱེད་པའི་ལྷ་སྲུང་ཐམས་ཅད་གཏོར་མའི་མགྲོན་ལ་བཛྲ་ས་མཱ་ཛཿ་
གཏོར་མ་འདི་ཛམྦྷ་ལ། ནོར་རྒྱུན་མ། རྣམ་ཐོས་སྲས། ཚོགས་ཀྱི་བདག་པོ། ཨ་པ་ར་ཙི་ཏ་ལ་སོགས་པའི་ནོར་ལྷ་ཁྱད་པར་ཅན་ཐམས་ཅད་དང། བདག་ཅག་གི་ལྷན་ཅིག་སྐྱེས་པའི་ལྷ་དང། འགོ་བའི་ལྷ། སྲུང་བའི་ལྷ། སྐྱོབ་པའི་ལྷ། སྟོང་གྲོགས་
[006A]༄༅། །བྱེད་པའི་ལྷ་སྲུང་ཐམས་ཅད་ལ་འབུལ་ཞིང་བསྔོ་བར་བགྱིའོ། །བདག་དང་སེམས་ཅན་ཐམས་ཅད་ལ་མི་མཐུན་པའི་ཕྱོགས་ཐམས་ཅད་ལས་བསྲུང་ཞིང་སྐྱོང་པ་དང། གནས་སྐབས་སུ་དམ་པའི་ཆོས་དང་མཐུན་པའི་འདོད་དགུའི་དཔལ་འབྱོར་
ཉེར་མཁོའི་ལོངས་སྤྱོད་བསམ་གྱིས་མི་ཁྱབ་པ་འབྱུང་བའི་སྟོང་གྲོགས་མཛད་དུ་གསོལ། །བདེན་པའི་སྟོབས་བརྗོད་ལ། རྣལ་འབྱོར་ལྷ་སྲུང་མཆོད་བྱའི་ཕྱིར་ཞེས་བསྒྱུར་རོ།།    ༈    །།བཅུ་ཚན་ལྔ་པ་ལ། སྤྱན་འདྲེན་གྱི་ཚེ། ལག་པ་གཉིས་རྒྱབ་སྦྲད་པའི་
མཐེའུ་ཆུང་ལུ་གུ་རྒྱུད་དུ་སྦྲེལ་ལ། མཛུབ་མོ་གཉིས་ལྕགས་ཀྱུ་ལྟར་བྱས་པ། ཧཱུཾ་མཛད་ཀྱི་ཕྱག་རྒྱ་དང། སྤྱི་དང་ཁྱད་པར་གྱི་གཞི་བདག་གཉུག་མར་གནས་པ་ཐམས་ཅད་མཆོད་སྦྱིན་གྱི་གཏོར་མའི་མགྲོན་ལ་བཛྲ་ས་མཱ་ཇཿ་ད་བཞིན་གཤེགས་པ་བཞིའི་
མཚན་བརྗོད། གཏོར་མ་འདི་ཞིང་སྐྱོང་གི་མཁའ་འགྲོ་ཉི་ཤུ་རྩ་ལྔ། བོད་ཁམས་སྐྱོང་པའི་བརྟན་མ་བཅུ་གཉིས་ལ་སོགས་པ། འཛམ་བུ་གླིང་གི་ལྷ་མཐུ་བོ་ཆེ། ཀླུ་མཐུ་བོ་ཆེ། བདུད་མཐུ་བོ་ཆེ། བཙན་མཐུ་བོ་ཆེ་ལ་སོགས་པ་འཇམ་བུ་གླིང་སྤྱི་དང་བྱེ་
བྲག་གི་གཞི་བདག་ཐམས་ཅད་དང། ཡུལ་ཕྱོགས་འདིའི་ལྷ་མགོན། ཀླུ་མགོན་གཉུག་མར་གནས་པ་ཐམས་ཅད་ལ་སྦྱིན་ཞིང་བསྔོ་བར་བགྱིའོ། །ཡུལ་ཕྱོགས་འདི་དག་ཐམས་ཅད་དུ་ལོ་ཕྱུགས་རྟག་ཏུ་ལེགས་པ། ཆར་ཆུ་དུས་སུ་འབེབས་པ་
མི་ནད་དང་ཕྱུགས་ནད་ཐམས་ཅད་རྒྱུན་ཆད་པ། སེམས་ཅན་ཐམས་ཅད་བདེ་ཞིང་སྐྱིད་པ། བདག་ཅག་འཁོར་དང་བཅས་པ་ཐམས་ཅད་ཀྱི་བསམ་པ་ཡིད་བཞིན་དུ་འགྲུབ་པའི་སྟོང་གྲོགས་མཛད་དུ་གསོལ། །གནས་བདག་གཞི་བདག་མཆོད་

[006B] ཆོས་རྣམས་ཐམས་ཅད་རྒྱུ་ལས་བྱུང། ཞེས་པ་ནས། འདི་ནི་སངས་རྒྱས་བསྟན་པ་ཡིན། ཞེས་པའི་མཇུག་ཏུ། འདུས་བྱས་ཐམས་ཅད་མི་རྟག་ཅིང། །ཟག་བཅས་ཐམས་ཅད་སྡུག་བསྔལ་ཡིན། །མྱ་ངན་འདས་པ་ཞི་ཞིང་བདེ། །ཆོས་
རྣམས་ཐམས་ཅད་བདག་མེད་པའོ།།    ༈    །།བཅུ་ཚན་དྲུག་པ། སྣང་སྲིད་ཀྱི་ལྷ་སྲེན་སྡེ་བརྒྱད་མཐུ་བོ་ཆེ་འཁོར་དང་བཅས་པ་ཐམས་ཅད་མཆོད་སྦྱིན་གྱི་གཏོར་མའི་མགྲོན་ལ་བཛྲ་ཨཾ་ཀུ་ཤ་ཛཿ་གཏོར་མ་འདི་གནོད་སྦྱིན་འབྲོག་གནས་མཆེད་
ལྔ། འཕྲོག་མ་དང་འཕྲོག་མའི་བུ་ལྔ་བརྒྱ་འཁོར་དང་བཅས་པ་རྣམས་དང། ནམ་མཁའ་ལྡིང་གི་རྒྱལ་པོ་གསེར་མིག་ཅན་དང། དྲི་ཟའི་རྒྱལ་པོ་ཟུང་ཕུད་ལྔ་པ་ཅན་དང། མིའམ་ཅིའི་རྒྱལ་པོ་ལྟོན་པ་རྟ་མགོ་ཅན་ལ་སོགས་པ་སྣང་སྲིད་ཀྱི་ལྷ་སྲིན་སྡེ་
བརྒྱད་ཐམས་ཅད་ལ་སྦྱིན་ཞིང་བསྔོ་བར་བགྱིའོ། །བདག་དང་སེམས་ཅན་ཐམས་ཅད་ལ་གནོད་པ་གདུག་རྩུབ་ཀྱི་བསམ་པ་ཞི་ཞིང། བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པའི་སྒོ་ནས་གནས་སྐབས་དང་མཐར་ཐུག་གི་དོན་སྒྲུབ་པའི་སྟོང་
གྲོགས་གྱིས་ཤིག་ལྷ་སྲིན་སྡེ་བརྒྱད་མཆོད་བྱའི་ཕྱིར་སོགས་དང། ཆོས་རྣམས་ཐམས་ཅད་རྒྱུ་ལས་བྱུང། །དེ་རྒྱུ་དེ་བཞིན་གཤེགས་པས་གསུངས། ཞེས་བརྗོད་དོ།།    ༈    །།བཅུ་ཚན་བདུན་པ་ལ། གནོད་བྱེད་འབྱུང་པོ་གདོན་བགེགས་
ལོག་པར་འདྲེན་པ་བར་དུ་གཅོད་པའི་བདུད་རིགས་ཐམས་ཅད་གཏོར་མའི་མགྲོན་ལ་བཛྲ་ཨཾ་གཏོར་མ་འདི་བགེགས་ཀྱི་རྒྱལ་པོ་བི་ན་ཡ་ཀས་གཙེ་བྱས་པའི་བགེགས་རིགས་སྟོང་ཕྲག་བརྒྱད་ཅུ། གདོན་རིགས་སུམ་བརྒྱ་དྲུག་

[007A]༄༅། །ཅུ། གཙོ་བོ་རིགས་ཀྱི་གདོན་ཆེན་བཞི། བགེགས་རིགས་སྡེ་དཔོན་བཅོ་བརྒྱད། བྱིས་པའི་གདོན་ཆེན་བཅོ་ལྔ་ལ་སོགས་པ་སྔོན་གྱི་ལས་དང། འཕྲལ་གྱི་རྐྱེན་ལས་གྱུར་པའི། བདག་དང་སེམས་ཅན་ཐམས་ཅད་ལ་གནོད་པ་
དང་འཚེ་བར་བྱེད་པའི་གདོན་དང་གནོད་བྱེད་འབྱུང་པོའི་ཚོགས་ཐམས་ཅད་ལ་སྦྱིན་ཞིང་བསྔོ་བར་བགྱིའོ། །བདག་དང་སེམས་ཅན་ཐམས་ཅད་ལ་གནོད་པ་དང་འཚེ་བ་སྤོངས་ལ། ཕན་པ་དང་བདེ་བ་སྒྲུབས། ཆོས་སྒྲུབ་པ་རྣམས་ཀྱི་ཆོས་ཀྱི་འགལ་
རྐྱེན་བར་ཆད་མི་བྱེད་པའི་དམ་ཚིག་ལ་གནས་པར་གྱིས་ཤིག་གནོད་བྱེད་འབྱུང་པོ་ཚིམ་བྱའི་ཕྱིར་སོགས་དང། རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང། ཞེས་པ་ནས། གཞན་ལ་གནོད་པ་མ་བྱེད་ཅིག་ཅེས་བརྗོད།    ༈    །།བཅུ་ཚན་
བརྒྱད་པ་ལ། ནམ་མཁའི་མཐའ་དང་མཉམ་པའི་སེམས་ཅན་འགྲོ་བ་རིགས་དྲུག་གིས་བསྡུས་པ་ཐམས་ཅད་གཏོར་མའི་མགྲོན་ལ་བཛྲ་ཨཾ་ཀུ་ཤ་ཛཿ་གཏོར་མ་འདི་འགྲོ་བ་རིགས་དྲུག་ལམ་རྒྱུད་ལྔ། སྐྱེ་གནས་རྣམ་པ་བཞི། ཁམས་གསུམ་
ས་དགུས་བསྡུས་པའི་སེམས་ཅན་ཐམས་ཅད་ལ་སྦྱིན་ཞིང་བསྔོ་བར་བགྱིའོ། །དེ་ལྟར་བསྔོས་པ་ལ་བརྟེན་ནས། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་འཁོར་བ་སྤྱིའི་སྡུག་བསྔལ་གསུམ་དང། འགྲོ་བ་སེམས་ཅན་གྱི་སྡུག་བསྔལ་དྲུག་དང་
ཕྱི་ནང་གི་སྡུག་བསྔལ་བརྒྱད་ལ་སོགས་པ། སྤྱི་དང་བྱེ་བྲག་གི་སྡུག་བསྔལ་ཐམས་ཅད་དང་བྲལ་ཞིང། རིགས་དྲུག་སོ་སོའི་བདེ་བ་ཁྱད་པར་ཅན་དང་ལྡན་པའི་སྒོ་ནས་ས་ལམ་གྱི་ཡོན་ཏན་བདེ་བླག་ཏུ་བགྲོད་དེ། རྣམ་མཁྱེན་སངས་རྒྱས་ཀྱི་གོ་འཕང་

[007B]རིགས་དྲུག་སེམས་ཅན་ཚིམ་བྱའི་ཕྱིར། ཞེས་སོགས།།    ༈    །།བཅུ་ཚན་དགུ་པ་ལ། མཁའ་ལ་རྒྱུ་བ་དང། གནས་ན་གནས་པའི་ཡི་དྭགས་ཀྱི་རིགས་གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ་ཐམས་ཅད་གཏོར་
མའི་མགྲོན་ལ་བཛྲ་ཨཾ་ཀུ་ཤ་ཛཿ་གཏོར་མ་འདི་ཡི་དྭགས་ཀྱི་རྒྱལ་མོ་ཁ་ལ་མེ་འབར་མས་གཙོ་བྱས་པའི་ཡི་དྭགས་ཕྱིའི་སྒྲིབ་པ་ཅན། ནང་གི་སྒྲིབ་པ་ཅན། མེ་ལྕེའི་འཁོར་ལོ་ཅན། ཟས་སྐོམ་གྱི་སྒྲིབ་པ་ཅན། སྤྱི་མཐུན་གྱི་སྒྲིབ་པ་ཅན། སྒོས་གུད་ཀྱི་སྒྲིབ་པ་
ཅན་ལ་སོགས་པ། མཁའ་ལ་རྒྱུ་བ་དང། གནས་ན་གནས་པའི་ཡི་དྭགས་ཀྱི་རིགས་སུམ་ཅུ་རྩ་དྲུག་གྲངས་ཚད་གངྒཱའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ་ཐམས་ཅད་ལ་སྦྱིན་ཞིང་བསྔོ་བར་བགྱིའོ། །དེ་ལྟར་བསྔོས་པ་ལ་བརྟེན་ནས། ཡི་དྭགས་ཐམས་
ཅད་སེར་སྣའི་ཚོགས་ཀྱི་སྒྲིབ་པ་བསམ་གྱིས་མི་ཁྱབ་པ་ཞི་ཞིང། ཟས་སྐོམ་དབུལ་ཕོངས་ཀྱི་སྡུག་བསྔལ་ཐམས་ཅད་ལས་གྲོལ་ཏེ། ཟས་སྐོམ་འདོད་ཡོན་ཕུན་སུམ་ཚོགས་པས་ཚིམ་ནས་ཚེ་རབས་ཐམས་ཅད་དུ་འདོད་དགུའི་དཔལ་འབྱོར་ཟད་མི་ཤེས་
པ་ལ་ལོངས་སྤྱོད་ཅིང། སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་ནས། ནམ་མཁའ་མཛོད་ལ་མངའ་བརྙེས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་གྱུར་ཅིག་ཡི་དྭགས་རྣམས་ནི་ཚིམ་བྱའི་ཕྱིར། ཞེས་སོགས།།    ༈    །།བཅུ་ཚན་བཅུ་པ་
ལ། ཚེ་རབས་ཐོག་མ་མེད་པ་ནས་ལན་ཆགས་བུ་ལོན་ཤ་ཁོན་ཆགས་པ་ཐམས་ཅད་གཏོར་མའི་མགྲོན་ལ་བཛྲ་ཨཾ་ཀུ་ཤ་ཛེཿ་གཏོར་མ་འདི་ལན་ཆགས་ཀྱི་མགྲོན་དུ་གྱུར་པ། བསད་པས་ཚེ་ཐུང་བ། བརྡུངས་པས་ནད་མང་བ། ཕྲོགས་པས་ནོར་དབུལ་

[008A]༄༅། །བ་ལ་སོགས་པ། ཚེ་འཁོར་བ་ཐོག་མ་མེད་པ་ནས་ད་ལྟ་ལ་ཐུག་གི་བར་དུ། བདག་ལ་བུ་ལོན་སྙེག་པ་ལན་ཆགས་པ་ཤ་ཁོན་གཉེར་བ་ཐམས་ཅད་ལ་སྦྱིན་ཞིང་བསྔོ་བར་བགྱིའོ། །དེ་ལྟར་བསྔོས་པ་ལ་བརྟེན་ནས། ཚེ་རབས་ཐོག་མ་མེད་
པའི་ཟས་སྐོམ་གནས་མལ་ལུས་ལོངས་སྤྱོད་ལ་སོགས་པའི་ལན་ཆགས་ཐམས་ཅད་དང་བྲལ་བུ་ལོན་འཁོར། ཤ་ཁོན་ཐམས་ཅད་བྱང་ཞིང་དག་ནས། གང་ལ་གང་དགའ་བ་དང། ཇི་ལྟར་མོས་པ་དང། གང་གིས་འདུལ་བར་གྱུར་པའི་ཆོས་དང་
ཟང་ཟིང་གི་ལོངས་སྤྱོད་བསམ་གྱིས་མི་ཁྱབ་པ་དང་མ་འབྲལ་བའི་ངང་ནས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་གྱུར་ཅིག་ལན་ཆགས་ཞེས་པས་བསྒྱུར་རོ།།    ༈    །།བཅུ་གཅིག་པ། ལྷག་མ་ལ་དབང་བ། སྐལ་བ་ཆུང་བ། བཤལ་ཆུལ་
རེ་བའི་འབྱུང་པོ་ཐམས་ཅད་ཅེས་པ་དང། གཏོར་མ་འདི་འབྱུང་པོ་མ་ཐོབ་མ་སླེབ་པ། ཁས་ཞན་པ་དབང་ཆུང་བ། གློ་བུར་དུ་ལྷགས་པ། དབང་པོ་མ་ཚང་ཞིང་བསོད་ནམས་དམན་པ། ལྷག་མ་ལ་དབང་བ། བཤལ་ཆུ་ལ་རེ་བའི་འབྱུང་པོ་ཐམས་ཅད་ལ་
སྦྱིན་ཞིང་བསྔོ་བར་བགྱིའོ། །དེ་ལྟར་བསྔོས་པ་ལ་བརྟེན་ནས། རང་རང་གི་གནས་རིགས་དང་མཐུན་པའི་འདོད་ཡོན་ལོངས་སྤྱོད་ཕུན་སུམ་ཚོགས་པ་ལ་ལོངས་སྤྱོད་ཅིང། མངོན་པར་མཐོ་བ་དང། ངེས་པར་ལེགས་པ་རྣམ་པར་གྲོལ་བའི་སྐལ་
བ་ཕུན་སུམ་ཚོགས་པ་དང་ལྡན་ཞིང། རྣམ་མཁྱེན་སངས་རྒྱས་ཀྱི་གོ་འཕང་ཐོབ་པར་གྱུར་ཅིག་ལྷག་མ་ལ་དབང་ཚིམ་བྱའི་ཕྱིར། ཞེས་སྤོའོ། །འདི་དག་ནི་བཅུ་ཚན་རེ་རེ་ལ་དོན་གྱི་རྣམ་གྲངས་བཅུ་གཉིས་ཚང་བའི་སྒོ་ནས་དོན་གྱི་རྣམ་གྲངས་བརྗོད་པ་དང་

[008B]།    ༈    །།མཇུག་གི་བྱ་བ་ལ་དོན་ལྔ་སྟེ། ནོངས་པ་བཟོད་པར་གསོལ་བ། གཏོར་མགྲོན་གཤེགས་པ། འབྱུང་པོའི་བར་ཆད་བསྲུང་བ། མདོ་དང་བདུད་བཟློག་བྱ་བ། བསྔོ་བ་སྨོན་ལམ་གྱིས་རྒྱས་གདབ་པའོ། །ཡང་
འགའ་ཞིག་བསྡུས་པ་ལ་དགའ་བའམ། སྐབས་འགར་ལོང་མེད་པའམ། ནང་གི་དོན་ལ་ཡིད་གཞོལ་བའམ། ཁ་ཅིག་བློ་དམན་པས་རྒྱས་པར་བརྗོད་མི་ནུས་པ། དེ་དག་གིས་དོན་གྱི་རྐང་གྲངས་ཚང་བ་བྱ་ཞིང། ཆོ་ག་བསྡུས་པས་མགྲོན་ལ་སྟོབ་པའི་ཆེ། སྤྱན་
འདྲེན་གྱི་སྐབས་སུ་བརྗོད་པའི་མགྲོན་གྱི་མིང་པོས་ནས་དེ་ལ་འབུལ་ཞིང། ལས་འཆེལ་གྱི་སྐབས་སུ། བདག་དང་སེམས་ཅན་ཐམས་ཅད་ཀྱིས་མཐར་ཐུག་རྫོགས་པའི་སངས་རྒྱས་ཀྱི་འཕང་རིན་པོ་ཆེ་ཐོབ་ཅིང། གནས་སྐབས་སུ་དམ་པའི་ཆོས་ཀྱི་འགལ་རྐྱེན་
བར་ཆད་ཞི་ཞིང། མཐུན་རྐྱེན་བསམས་པ་ཡིད་བཞིན་དུ་འགྲུབ་པར་བྱིན་གྱིས་བརླབ་ཏུ་གསོལ། །དེ་བཞིན་དུ་འཕྲིན་ལས་མཛད་དུ་གསོལ། །སྨོན་ལམ་གདབ་ཏུ་གསོལ། །སྟོང་གྲོགས་མཛད་དུ་གསོལ། །ཞེས་སོགས་འདོན་པ་སྤོ་ཞིང། སྦྱིན་བདག་ལ་སོཌ་
པ་གཞན་གྱི་དོན་དུ་གཏོར་མ་གཏོང་ན། ལས་འཆོལ་གྱི་སྐབས་སུ་སྦྱིན་པའི་བདག་པོ་འཁོར་དང་བཅས་པའི་ཞེས་སོགས་འདོན་པ་སྤོ་བ་ནི། གནས་སྐབས་སུ་རྒྱས་བསྡུས་ཐམས་ཅད་ལ་སྦྱར་བར་བྱའོ། །དེ་རྣམས་རྫོགས་ནས། ཆུ་སྦྱིན་བཏང་བར་བྱའོ།།
རང་ཉིད་སྐད་ཅིག་གིས་ཧྲཱི་ལས་འཕགས་པ་སྤྱན་རས་གཟིགས་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ཕྱག་གཡས་མཆོག་སྦྱིན། གཡོན་པ་སྐྱབས་སྦྱིན་མཛད་པ། གཡས་པའི་སོར་མོ་རྣམས་ལས་ཡེ་ཤེས་ཀྱི་བདུད་རྩིའི་ཆུ་རྒྱུན་སྐྱ་འཁྱིལ་

[009A]༄༅། །བྱུང་བས། ཡི་དྭགས་རྣམས་ཀྱི་ཁ་རུ་སིབ་སིབ་སོང་བས་བཀྲེས་སྐོམ་གྱི་དུཿ་ཁ་ཞི་བར་བསམས་ལ། ངག་ཏུ། ཧྲཱི་བཾ་ཨོཾ་ཨཱ་ཧཱུཾ། ཨོཾ་མ་ཎི་པདྨེ་ཧཱུཾ། ཞེས་ལན་བདུན་ནམ། བཅུ་བྮིའམ། ཉེར་གཅིག་བརྗོད། སྤྱན་རས་གཟིགས་
དབང་གཙུག་ཏོར་ཅན། །ཕྱག་མཐིལ་བདུད་རྩིའི་རྒྱུན་བབ་པས། ཞེས་སོགས་ཀྱིས་བསྔོའོ། །དེ་རྣམས་ནི་དངོས་གཞིའི་ཆོ་གའོ། །སྔར་བསྟན་པའི་དོན་ལྔ་ཡོད་པའི་ནང་ནས། །ནོངས་པ་བཟོད་པར་གསོལ་བ་ནི། ཡི་གེ་བརྒྱ་པ་དང། མ་འབྱོར་པ་
དང་ཉམས་པ་དང། ཞེས་སོགས་དང། གཏོར་མགྲོན་གཤེགས་སུ་གསོལ་བ་ནི། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། ཅེས་སོགས་དང། བཛྲ་མུཿ་ས་འདས་པའི་མགྲོན་གཤེགས་སོ། །འབྱུང་པོའི་བར་ཆད་བསྲུང་བ་ལ། བཛྲ་ཀྲོ་དཧའི་སྔགས་
ཀྱིས་ཆོས་སྐྱོང་གང་ཡང་རུང་བའི་ང་རྒྱལ་གྱིས་དེའི་སྔགས་བཟླས་པའི་བགེགས་བསལ་ལ་འབྱུང་པོའི་བར་ཆང་བསྲུང་ངོ། །མདོ་དང་བདུད་བཟློག་བྱ་བ་ལ་ཤེས་རབ་སྙིང་པོ་འདོན། བདུད་བཟློག་མདོ་སྒྲུབ་ལྟར་བྱའོ། །བསྔོ་བ་སྨོན་ལམ་གྱིས་རྒྱས་གདབ་
པ་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། སྦྱིན་པ་ཆེན་པོར་གྱུར་པ་འདི་ཡིས་ནི། །འགྲོ་བའི་དོན་དུ་རང་བྱུང་སངས་རྒྱས་ཤོག་སྔོན་གྱི་རྒྱལ་བ་རྣམས་ཀྱིས་མ་བསྒྲལ་
བའི། །སྐྱེ་བོའི་ཚོགས་རྣམས་བདག་གིས་སྒྲོལ་གྱུར་ཅིག་འབྱུང་པོ་གང་དག་འདིར་ནི་ལྷགས་གྱུར་ཏམ། །སའམ་འོན་ཏེ་བར་སྣང་འཁོད་པའང་རུང། །སྐྱེ་དགུ་རྣམས་ལ་རྟག་ཏུ་བྱམས་བྱས་ཏེ། །ཉིན་དང་མཚན་དུ་ཆོས་ལ་སྤྱོད་པར་ཤོག་ཅེས་སོགས་

[009B]བླ་མེད་བླ་མའི་ཐུགས་རྗེ་དང། །རྒྱལ་དང་རྒྱལ་སྲས་རང་རྒྱལ་དང། །དགྲ་བཅོམ་བདེན་པའི་བྱིན་རླབས་ཀྱིས། །བསྔོ་བ་སྨོན་ལམ་འགྲུབ་པར་ཤོག་ཅེས་སོགས་ཀྱིས་བསྔོའོ། །ཆོས་རྗེ་བློ་བཟང་གྲགས་པའི་ཐུགས་དམ་ཕྱག་ལེན། བླ་མ་དཔལ་ལྡན་མཛེས་པས་
ཞུས་པ་ལགས་སོ།།    ༈    །།རང་གི་སྒོས་ཀྱི་གཞི་བདག་ལ་གཏོར་མ་འབུལ་བར་བྱ་སྟེ། གོང་གི་བརྒྱ་རྩའི་གཞི་བདག་གི་སྐབས་ཇི་ལྟ་བ་བཞིན་བྱ། ཁྱད་པར་ནི་གཏོར་མ་བསྔོ་བའི་ཡུལ། གནས་འདི་ཉིད་ན་གནས་ཤིང། གཞི་འདི་ཉིད་ན་འཁོད་པར་བྱེད་པའི་
གནས་བདག་གཞི་བདག་ཡུལ་བདག་གྲོང་བདག་གི་རིགས་སུ་གྱུར་པ་རྣམས་དང། གཞན་ཡང་ཡུལ་ཕྱོགས་ས་ཕྱོགས་འདི་དག་ཐམས་ཅད་དབང་ཞིང་སྐྱོང་བར་བྱེད་པའི་ལྷ་ཀླུ་གནོད་སྦྱིན་སྲིན་པོའི་ཚོགས་གཉུག་མར་གནས་པ་ཐམས་ཅད་ལ་སྦྱིན་
ཞིང་བསྔོ་བར་བགྱིའོ། །བདག་ཅག་འཁོར་བཅས་ཕྱོགས་དུས་གནས་སྐབས་ཀུན་ཏུ་འགྲོ་འོང་གནས་འདུག་སྤྱོད་ལམ་རྣམ་བཞི་གང་བྱེད་ཀྱང་རུ་ང་དང་ཕྲག་དོག་མ་བྱེད་པར་གནས་མགྲོན་གྱི་དམ་ཚིག་གཉན་པོ་སྲུངས་ལ། ཆོས་སྒྲུབ་པའི་བར་ཆད་ཐམས་
ཅད་ཞི་ཞིང། མཐུན་རྐྱེན་བསམས་པ་ཡིད་བཞིན་དུ་འགྲུབ་པའི་སྟོང་གྲོགས་མཛད་དུ་གསོལ། །ཞེས་པས་སྦྱིན་ནོ། །ཕར་ཕྱིན་དྲུག་གི་ནང་ནས་སྦྱིན་པའི་ཕར་ཕྱིན་ནི་མཆོག་ཏུ་གསུངས། དེའི་ནང་ནས་གཏོར་མ་ནི། སྦྱིན་པའི་མཆོག་ཡིན་པས། རབ་ཏུ་
བྱུང་བ་རྣམས་ཀྱིས་རྒྱུ་ཆུང་ལ་འབྲས་བུ་ཆེ་བ་སྦྱིན་པ་རྣམ་པ་གསུམ་ལྡན་གྱི་ངོ་བོ་གཏོར་མ་བརྒྱ་རྩ་ལ་བརྩོན་པར་བྱའོ།། བཀྲིས་།



﻿
[001A]༄༅།  །རྡོ་རྗེ་འཆང་ཕ་བོང་ཁ་པའི་གསུང་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ལས་རུང་གི་བསྙེན་པ་བྱ་ཚུལ་དང། དཔའ་གཅིག་གི་བསྙེན་ཆེན་ཟིན་ཐོ་ཐུན་མོང་
མ་ཡིན་པ་ཨ་མདོ་བདེ་ཡངས་རིན་པོ་ཆེས་མཛད་པ། དྲུག་ཅུ་མ་དྲག་བསྔོས་ཀྱི་ཟིན་ཐོ་བཅས་བཞུགས་སོ།།།

[001B] །བཅོམ་ལྡན་འདས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ལས་གུང་གི་བསྙེན་པ་བྱ་ཚུལ་གྱི་ཟིན་ཐོ། བསྙེན་ཡིག་ཏུ་གསལ་མི་གསལ་ཅི་རིགས་གལ་ཆེ་རྣམས་གཟིགས་
བདེར་འགོད་པ་ལ། ལས་རུང་གི་བསྙེན་མཚམས་བཞུགས་ཁར་སྔོན་དུ་བར་ཆད་མི་འོང་བར་ལམ་དུ་འགྲོ་ཕྱིར་དུ། དཀོན་མཆོག་ལ་ཕྱག་མཆོད་གསོལ་འདེབས། དགེ་འདུན་ལ་བསྙེན་བཀུར་
ཚོགས་གསོག་བརྒྱད་སྟོང་པ་སོགས་རྒྱལ་བའི་བཀའ་རྒྱས་བསྦུས་ཅི་རིགས་སྒྲོག་པ་དང། སྲུང་མ་རྣམས་ལ་བསྐང་འཕྲིན་དང། བརྒྱ་རྩ་དང་ཆབ་གཏོར་སོགས་གཏོར་མའི་རིགས་དང། ཆ་
གསུམ་དང། དབུལ་ཕོངས་ལ་སྦྱིན་པ་སྟེར་བ། སྲོག་བླུ་བྱེད་པ། རི་མགོ་སོ་སོར་བསངས་བརྔན་སོགས་བསྙེན་པ་རིང་ཐུང་ལ་གཞིགས་པའི་རྒྱས་བསྡུས་ཅི་རིགས་འབྱོར་འཁོས་དང་བསྟུན་
[002A] །ནས་གནང་བའི་ཕྱག་སྲོག་སྔོན་དུ་བཏང། དངོས་གཞིའི་བསྙེན་པར་པ་ཟླ་བ་དགུ་པའི་ཚེས་ཉེར་དགུ་ དེ་མིན་ཟླ་པ་གང་ཡང་རུང་བའི་ཚེས་དགུ་བཅུ་དགུ། ཉེར་དགུ་གང་རིགས་ལ་
དབུ་འཛུག་ཅིང། དེ་ཡང་སྔོན་དུ་སྒྲུབ་ཁང་དུ་བྱི་དོར་ལེགས་པར་བྱ། བདུང་རྩི་རིལ་བུ་དང་བ་བྱུང་གི་ཆུས་ཆག་ཆག་གདབ། བཞུགས་གདན་གྱི་འོག་ཏུས་དཀར་གྱི་གཡུང་དྲུང་ཆོས་སྐོར་དུ་འདྲི། བཞུགས་
གདན་གྱི་བར་དུ་ཀུ་ཤ་རྩེ་མོ་མདུན་དུ་བསྟན་པ་དང། དུར་བ་རྣམས་མ་འཁྲུག་པར་བཏིང། ཁ་བལྟ་ཕྱོགས་སྟབས་བདེ་ན་ལྷོར་ཕྱོགས་པར་བསམ་གཏན་གྱི་གདན་ཞེས་རྒྱབ་ཅུང་ཟད་མཐོ་བ་བཏིང། དགོང་མོའི་
མཚན་གཟིམ་གྱི་བཞུགས་གདན་དང། གཟིམ་ཆུང་གི་མཚམས་གདན་སོགས་ལོགས་སུ་མཛད་ན་ལེགས། གཞན་བྱེད་དགོས་ཐམས་ཅད་མཚམས་ལ་འདུག་ཉིན་ཡན་ལ་གྲུབ་པར་བྱས་ཏེ། འཇུག་པ་བདེ་

[002B] དེའི་མདུན་དུ་གཏོར་སྒྲ་མ་དངོས་གཙང་མཚམས་གྲོལ་རིང་ལ་བསྒུལ་བསྐྱོད་མི་འགྲོ་བ་དང། རྡུལ་དང་བྱི་བ། ཐལ་བ་སོགས་མི་འཇུག་
པའི་ནང་དུ་སྔོན་ཚུང་ནས་མཆོད་གཡོག་པས་ལེགས་པར་བཞེངས་པའི་འབུལ་གཏོར་གཙོ་བོར་སྙིང་གཟུགས་ཐུན་མོང་མ་ཡིན་པ་གཤོག་པ་ཅན་རྩེ་མོ་མེ་རི་ཉི་ཟླ་བ་རང་རྒྱན་ཅན། གཡས་གཡོན་དུ་ཆོས་རྒྱལ་དང་སྔོན་འགྲོ་ཕྱི་འགྲོ་ཤ་གཟུགས་
མར་གྲགས་པ་མེ་རི་ཉི་ཟླ་རྩེ་རྒྱན་བྲང་རྒྱན་མར་ཚིག་གི་ཕྲེང་བ་སོགས་གང་ལེགས་བྱ། གཡས་སུ་མཁའ་འགྲོ་སྤྱི་གཏོར། འདི་རྣམས་ལ་བདུད་རྩི་རིལ་བུ་བསྲེས་ཏེ་དམར་རྩི་བྱུགས། གཡོན་དུ་དཀར་གསུམ་མངར་གསུམ་བསྲེས་པའི་གཞི་བདག་
གཏོར་མ་དཀར་རྩི་བྱུགས་པ་རྣམས་སྙན་བརྒྱུད་ཀྱི་ཕྱག་ལེན་ལྟར་བཞེངས་པ་བཤམ། གཏོར་མའི་རྒྱུ་ཡང་ནས་ནག་རྗེན་འཐག་ཁུ་བ་མར་དཀར་ཞེ་ཅིག་གིས་བརྫིས་པ་ལ་ཆང་གར་མ་དང་བདུད་རྩི་རིལ་བུ་ཅུང་ཟད་བསྲེས་པ། གཞི་བདག་
གཏོར་མ་ནི་ཤ་ཆང་མ་འདྲེས་པའི་རྩ་མ་དཀར་དཀར་གསུམ་མངར་གསུམ་གྱིས་སྦྲུས་པ། གཏོར་མའི་རྒྱུད་དེ་དག་ཐམས་ཅད་ཀྱང་བླ་མ་དང་ཆོས་དང་རང་ལ་དམ་སེལ་མེད་པའི་ལག་ནས་བྱུང་ཞི་ཅིག་དགོས། དེ་ལྟ་བུའི་གཏོར་མ་རྣམས་
གཏོར་སྒམ་གྱི་སྦུག་ཏུ་བཤམ། གཏོར་རྫས་གཞན་ཉ་ཤ་དང། འཁུར་བ། འབྲས་ཆན། ཟས་སྣ་སོགས་འབུལ་ན་སྣོད་སོགས་སུ་བཤམས་ནས་དྲིང་བ་མི་འཇུག་པར་གསར་པ་ཡང་ཡང་བརྗེ། དེའི་མདུན་དུ་བདག་མདུན་

[003A]༄༅། །གྱི་ཉེར་སྤྱོད་དང་ནང་མཆོད་བཅས་ཕྱག་ལེན་ལྟར། བདག་བསྐྱེད་ཀྱི་མཆོད་འགོ་རང་གི་གཡས་དང། སྔོན་འགྲོ་དང་མདུན་བསྐྱེད་ཀྱི་མཆོད་འགོ་རང་གི་གཡོན་ནས་བརྩམས་ཏེ་ལེགས་པར་བཤམ། འདི་
རྣམ་ཉིན་རེ་བཞིན་བཤམས་གཤེགས་བྱ། སྟེགས་གཞན་ཞིག་གི་སྟེང་དུ་མཁའ་འགྲོ་སྤྱི་གཏོར། གཞི་བདག་གཏོར་མ། བགེགས་གཏོར་རྣམས་བཤམ། སྒྲུབ་པ་པོ་མདུན་དུ་གཡོན་ནས་བརྩམས་ཏེ་ནང་མཆོད། རྡོར་དྲིལ་
ཌཱམ་རུ་སོགས་དམ་ཚིག་གི་རྫས་རྣམས་ཚོགས་པར་བྱས། བསྙེན་ཕྲེང་ཡང་རབ་ཐོད་ཕྲེང་ངམ། དེ་མིན་བོད་ཙེ་གང་རུང་ངེས་པར་དགོས་ཤིང། གཞན་སུས་ཀྱང་མ་མཐོང་བར་བཟླས་པའི་སྐབས་མ་གཏོགས་རས་ཀྱི་ཁུ་མའི་ནང་
དུ་སྤ། དེ་ལྟར་བཅའ་སྒྲིགས་རྣམས་ལེགས་པར་ཟིན་ནས་ཕྱི་དྲོ་གླིང་ལ་གྲིབ་སོ་བབས་ཤིང། ཉི་མ་རི་རྐེད་དུ་ཡོད་པའི་དུས་སུ་མཚམས་གདན་གྱི་སྟེང་དུ་ཁ་ལྷོར་ཕྱོགས་ཏེ་འདུག་པའམ། མ་བདེན་ལྷོར་ཕྱོགས་པར་མོས་ནས་སྐྱབས་
འགྲོ་སེམས་བསྐྱེད་མདོར་བསྡུས། སྐད་ཅིག་ཀྲོང་བསྐྱེད། ནང་མཆོད་བྱིན་རླབས་བཅས་ཟིན་ནས། མཁའ་འགྲོ་སྤྱི་གཏོར་དང་གཞི་བདག་གཏོར་མ་བཏང་ལ་བསྙེན་སྒྲུབ་མཐར་ཕྱིན་པའི་བར་ཆད་ཟློག་ཅིང། མཐུན་རྐྱེན་སྒྲུབ་
པའི་འཕྲིན་ལས་བཅོལ། བགེགས་གཏོར་བཏང་ལ་བསྙེན་སྒྲུབ་བྱེད་པ་ལ་མི་དགའ་བའི་བགེགས་ཀྱི་ཚོགས་ཐམས་ཅད་གནས་གཞན་དུ་བསྐྲད་པའི་དམིགས་པ་ཤུགས་དྲག་བྱ་ཞིང་དྲག་སྔགས་བཟླ་བ་དང། གུ་གུལ་གྱིས་བདུག་

[003B] གཞན་དུ་སོང་བའི་མོས་པ་བརྟན་པོ་བྱ། དེ་ནས་མཚམས་ཐོའི་འགྲམ་དུ་ཕེབས་ཏེ་སྟན་ལ་འཁོད། མཚམས་ཐོའི་མདུན་དུ་དཀར་གཏོར་ཉེར་
སྤྱོད་བཅས་བཤམས་ནས་མཚམས་ཐོ་བསྐྱེད་ཆོག་བྱས་ཏེ་མཆོད་གཏོར་ཕུལ་ལ་བགེགས་ཀྱི་བར་ཆད་སྲུང་བའི་འཕྲིན་ལས་བཅོལ། དེ་ནས་ནང་དུ་འཁོད་དེ་སྲུང་འཁོར་བསྒོམ། མཚམས་འོག་ཏུ་འཇུག་འོས་རྣམས་མིང་ཐོབ་ཤར་ཏེ་སྲུང་འཁོར་གྱི་ནང་དུ་ཡོད་པར་
མོས༑ བླ་མ་དང་སྨན་པ་སོགས་འཕྲད་མ་དགོས་ཀྱང་ངེས་པར་འཇུག། མཚམས་འོག་ཏུ་འཇུག་རྒྱུ་གང་མང་དང་དངོས་གཞི་འཕྲད་རྒྱུ་གང་ཉུང་དུ་མཛད་པ་ཕྱག་སྲོལ་དུ་ཡོད། ལྷག་པར་མཚམས་འོག་ཏུ་འཇུག་རྒྱུ་མ་བྱུང་བ་ངེས་པར་འཕྲད་དགོས་བྱུང་རིགས་དགག་བྱ་མི་
འབྱུང་ཕྱིར་མིང་གསལ་མེད་པའི་མི་གྲངས་གང་འཚམས་རེ་ངེས་པར་འཕྲད་དགོས་ཀྱི་རིགས་རྣམས་ཡིན་སྙམ་དུ་འཇོག་བ་ཕྱག་ལེན་དུ་ཡོད་ཅིང་གནད་ཀྱང་ཆེ། ཨོཾ་བཛྲ་ཨཱ་ས་ན་ཧཱུཾ། བརྗོད་ལ་གདན་རྡོ་རྗེའི་གདན་གྱི་རང་བཞིན་དུ་གྱུར་པས་བསམ། དེ་ནས་བདག་བསྲུང་བ་དང་གནས་བསྲུང་པ་
སོགས་སྔོན་འགྲོའི་རིགས་རྣམས་གྲུབ་ནས་མཚམས་གདན་དུ་བཞུགས་མི་དགོས་པས་གཞན་ཞིག་ཏུ་ངལ་བསོ་དང་གསོལ་ཇོ་བཞེས་དགོས་སོགས་སྤྱོད་ལམ་གཞན་དགོས་རིགས་གྲུབ་པར་བྱེད། དེ་ནས་དངོས་གཞིའི་ཐུན་དང་པོ་སྲོད་ཀྱི་དུས་སུ་འགོ་འཛུག་དགོས་པས་
སྲོད་ལ་བབས་པ་ན་མཚམས་གདན་གྱི་སྟེང་དུ་འཁོད་ནས་ཟླ་མའི་རྣལ་འབྱོར་རྒྱས་པ་བླ་མ་མཆོད་བའམ། དེ་ལྟར་མིན་ཡང་བསྡུས་པ་སྐྱབས་སེམས། དགའ་ལྷ། ཡོན་ཏན་གཞིར་གྱུར་མ། དམིགས་བརྩེ་མ་ཉེར་གཅིག་ དཔལ་ལྡན་རྩ་བའི་  ྾  བདག་གི་སྙིང་

[004A]༄༅། །གར་  ྾  བཀའ་དྲིན་ཆེན་པོའི་  ྾  སྐུ་གསུང་ཐུགས་ཀྱི་  ྾  གསོལ། །ལན་གསུམ་དང་ཚེ་རབས་ཀུན་ཏུ་རྣམས་གྲུབ་ནས་བླ་བརྒྱུད་ནས་བཟུང་སྟེ་བཟླས་པ། གཏོར་འབུལ། ཆོས་རྒྱལ། སྨོན་ལམ། ཉེར་བསྡུ། རང་གི་ཐུགས་ཀའི་ཧཱུཾ་
ལས་འོད་ཟེར་འཕྲོས་པས་དུར་ཁྲོད་གཞལ་ཡས་ཁང་ལ་ཐིམ་ནས་མཚན་པར་གྱུར། མཚམས་མ་གྲོལ་བར་དུ་སྲུང་འཁོར་མི་བསྡུ། ཤིས་བརྗོད་རྣམས་ཚང་བར་གསུངས་ནས་ཐུན་གྲོལ། འདི་ནུབ་སྔགས་ཀྱི་བཟླས་པ་གྲངས་མང་མཛད་མི་དགོས་ཤིང། ཇི་ཙམ་བཟླས་
པ་དེ་བསྙེན་པའི་གྲངས་སུའང་མི་བརྩི། དེའི་སང་ཉིན་ནས་བཟུང་ཉིན་རེར་ཐོར་ཐུན། ཞོགས་ཐུན། དགོང་ཐུན། སྲོད་ཐུན་བཅས་ཐུན་བྮིའམ། དེ་ལྟར་མ་ཐུབ་ཀྱང་ཉིན་རེར་ཐུན་གསུམ་རེའམ། གཉིས་རེ་ཙམ་མཛད་ཀྱང་ཆོག་ཡང་མཛད་བྲེལ་དང་སྐུ་ཁམས་
དང་བསྟུན་ནས་སྐབས་རེར་ཐུན་མང་བ་དང། སྐབས་རེར་ཐུན་ཉུང་བར་མཛད་ཀྱང་ཆོག་མ་མཐའ་ཐུན་རེ་མ་ཆག་པ་ངེས་པར་དགོས། ཉི་མ་འཆར་ཆུབ་ཀྱི་ཟེར་ཁ་གཉིས་དང། ནམ་ཕྱེད་དང་ཉིན་གུང་བཅས་ལ་ཏིང་ངེ་འཛིན་འཇིག་པའི་དུས་བཞི་ཞེས་ཐུན་
མཚམས་ངེས་པར་ཁེལ་བ་དགོས། གང་ལྟར་ཡང་ཐུན་སྐྱོང་ལུགས་དཔེར་ན་ཐུན་བཞི་ལ་སྦྱར་ན། དེའི་ཕྱི་ཉིན་ནས་ཉིན་རེ་བཞིན་ནམ་སྨད་བཞེངས་ཏེ། ཡི་དམ་གྱི་ང་རྒྱལ་གྱིས་ངག་བྱིན་རླབས། འགྱུར་སྔགས། ཁྲོ་བོ་སྨེ་བརྩེགས་ཀྱི་སྔགས་རེ་གཉིས་རེ་
བཟླ༑ ཕྱི་ནང་གི་ཁྲུས་དང། དུས་དྲན་བསྟེན། དགེ་སློང་ཡིན་ན། བདུད་རྩི་རིལ་བུ་མྱང། ཀུན་སློང་བཅོས་ཏེ་དགེ་སེམས་ཁྱད་པར་ཅན་གྱི་རྩིས་ཟིན་བཞིན། ཐུན་དང་པོ་ལ་འགོ་བླ་མའི་རྣལ་འབྱོར་ནས་བཟླས་པ་ཡན་མདང་ནུབ་ཀྱི་དེ་ལྟར་རྒྱས་པར་

[004B] སྨོན་ལམ་བསྡུས་པ། ཉེར་བསྡུ། བཀྲ་ཤིས་བསྡུས་པ་བཅས་བྱས་ཏེ་ཐུན་མཚམས་ལ་འཇུག། གཏོར་མགྲོན་དང་སྨོན་ལམ་ཤིས་བརྗོད་རྒྱས་པ་རྣམས་མི་དགོས། ཐུན་རྗེས་མ་གསུམ་གྱི་འགོར་ཐུན་དྲུག་བླ་
མའི་རྣལ་འབྱོར་རམ་ཡང་ན། ཐུན་གཉིས་པར། འགེར་བླ་མའི་རྣལ་འབྱོར་རྒྱས་པར་མི་དགོས་པར། དཔལ་ལྡན་རྩ་བའི་  ྾  བདག་གི་སྤྱི་བོར་  ྾  བཀའ་དྲིན་ཆེན་པོས་  ྾  སྐུ་གསུངས་ཐུགས་ཀྱི་  ྾  གསོལ། །དམིགས་བརྩེ་མཚར་བདུན། ཡོན་ཏན་གཞིར་གྱུར་མ་
བཅས་ཟིན་ནས། དངོས་གཞི། དཀོན་མཆོག་གསུམ་ལ་སྐྱབས་སུ་འགྲོ་སོགས་སྐྱབས་སེམས་དང་མཆོད་པ་བྱིན་གྱིས་བརླབ། རང་ཉིད་འཇིག་བྱེད་ཞལ་གཅིག་ཕྱག་གཉིས་པར་གསལ་བའི་ཞེས་པ་ནས་འཇུག་སྟེ། ཁྲོ་བཅུ་བསྡུས་པ། ནང་མཆོད་ཀྱང་བསྡུས་པས་
ཆོག་ལྕང་སྒྱའི་བདེ་མཆོག་བསྙེན་ཡིག་ཏུ་ཐུན་རྗེས་མར་ཡང་ཕྲེང་ཆོ་ག་འདོན་པར་གསུངས་ཀྱང། ཕྲེང་བ་འགོ་མ་ཡུག་དང། བཤད་གཅི་འདོར་སར་མཁྱེད་ན་ཆོག་ཡང་བསྐྱར་གསུང་ང་ཕྱག་བཞེས་སུ་མི་མཛད་པས་མ་བཏོན་ཀྱང་ཆོག་ ཐུན་རྗེས་མ་རྣམས་ལ་དག་པ་
དྲན་པ་ལང་མི་བསྲུང། བཟླས་པ་ཟིན་ནས་མཆོད་བསྟོད་དང་ཉེར་བསྡུ་སྨོན་ཤིས་སོགས་ཀྱང་བསྡུས་བ་ཐུན་དང་བོ་ལྟར་མཛད། ཐུན་གསུམ་བའང་ཐུན་གཉིས་པ་ཇི་ལྟ་བ་བཞིན་མཛད་དགོས། ཐུན་བཞི་པར། དཔལ་ལྡན་རྩ་བའི་ནས། སྩལ་དུ་གསོལ། །དམིགས་
བརྩེ་མ་བདུན་སོགས་ནས། བཟླས་པ། མཆོད་བསྟོད་མདོར་བསྡུས་ཡན་གོང་གི་ཐུན་གཉིས་པ་གསུམ་པ་ལྟར་ལ། མཆོད་བསྟོད་མདོར་བསྡུས་ཟིན་ནས། གཏོར་མ་བྱིན་རླབས་ནས་བཟུང་སྟེ། གཏོང་མ་གྲོན། གཏོར་འབུལ། ཆོས་རྒྱལ། སྨོན་ལམ་རྒྱས་པ་

[005A]༄༅། །ཉེར་བསྡུ། བཀྲ་ཤིས་རྒྱས་པ་རྣམས་མདང་གི་སྲོད་ཐུན་ལྟར་རྒྱས་པར་མཛད་དགོས། ཐུན་གསུམ་མཛད་ཚེ་གོང་གི་ཐུན་བཞིའི་ཐུན་པར་པ་གཉིས་ནས་གཅིག་མེད་པར་མཛད་རྒྱུ། ཐུན་གཉིས་མཛད་ཚེ་བར་བ་གཉིས་ཀ་མེད་པར་ཐུན་དང་
མཐའ་གཉིས་ལྟར་མཛོད། དེ་ལྟ་བུའི་ཚུལ་གྱིས་ཐུན་གྱི་བཟླས་པ་རིང་ཐུང་ཡང་བསྙེན་སྒྲུབ་ནས་འདྲ་མ་ཞེས་བསྙེན་པ་ཚུགས་འཕྲལ་ཡུན་ཐུང་བ་དང། དེ་ནས་ཡུན་ཇི་རིང་དུ་བཏང་ནས། དཀྱིལ་དུ་ཡན་གང་རིང་གང་དམ་མཛད་པ་དང། དེ་ནས་ཡང་རིམ་བཞིན་
ཇེ་ལྷོད་དུ་བཏང་ནས་གྲོལ་ཁར་ཡུན་ཐུང་བ་སོགས། ནས་འདྲ་མར་མཛད་པར་གསུངས། བསམ་གཏན་གྱི་བཞུགས་གདན་སྟེང་དུ་ཐུན་བསྐྱང་རྒྱུ་ཁོ་ན་ལས། དེ་མིན་བཟའ་བཏུང་དང། ཡི་གེ་འདྲི་བ། གཏམ་སྨྲ་བ། ཉལ་བའི་རྣལ་འབྱོར་དང་བཅས་པ་
སྟན་གཞན་གྱི་སྟེང་དུ་མཛད། དེ་ལྟ་བུའི་ཚུལ་གྱིས་ལྗགས་བསྙེན་ཐོག་མར་ཨ་ར་པ་ཙ་རབ་འབུམ། མ་མཐའ་ཁྲི་ཧྲཱི་ཥྚྲཱི་འབུམ། ཡ་མ་རཱ་ཛ་དང། ཡ་མཱནྟ་ཀ་ཡེ་ཤེས་དེབས་སྔགས་ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཧཱུཾ་ཕཊ་ཕཊ། ཨཱ་བེ་ཤ་ཡ་སཏཾ་བྷ་ཡ། ར་ར་ར་ར། ཙཱ་ལ་ཡང་
ཙཱ་ལ་ཡ། ཧཱུཾ་ཧཿ་ཨཱ་ཛྷཻ་ཧཱུཾ་ཕཊ་ཅེས་པ་དཀྱིལ་ཆོག་ནས་འབྱུང་བ་འདི་དང། བསྡུས་པ་ལ། བསྙེན་ཡིག་རྣམས་སུ་ཅུང་མི་འདྲ་བ་རེ་གཉིས་ཡོད་ཀྱང་རང་གི་བླ་མའི་ཕྱག་ལེན་མཐོང་བརྒྱུད་ལྟར་བཟླས་ན་ལེགས། དེ་ལས་སྔགས་རྒྱས་པའི་རིགས་འགྲོ་ལྟར་
ཨོཾ་ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ། ཧཱུཾ་ཧཿ་ཨཱ་ཛྷཻ་ཧཱུཾ་ཕཊ། བཏགས་པ། བཅས་ཁྲི་ཕྲག་རེ་སོ་སོར་ཁ་སྐོང་ཅུང་ཟད་རེ་བཅས་གྲངས་གསོག་ཐུན་མཇུག་ཏུ་ཡི་གེ་བརྒྱ་པ་དང་མཆོད་བསྟོད་རྣམས་སྒྲུབ་ཐབས་བཞིན་བྱ། བསྙེན་ཚད་ལོངས་ནས་ཞོགས་ཐུན་ཞིག་གི་

[005B] གཏོར་འབུལ། སྨོན་ཤིས་རྒྱས་བ་བཅས་གསུངས་ནས་གྲོལ་རྗེས་སྒོ་དྲུང་གི་མཚམས་ཐོའི་ལྷ་ལ་སླར་ཡང་མཆོད་གཏོར་གསར་པ་སྔར་ལྟར་བཤམས་ཏ། གཏོར་འབུལ། མཆོད་བསྟོད་བཅས་གྲུབ་ནས་མཚམས་ཐོའི་ལྷ་གཤེགས་
སུ་གསོལ་ཏེ་ནང་མཚམས་གྲོལ། ཉེ་སྐར་སྔོན་དུ་མ་ཕེབས་པའི་ས་ཕྱོགས་སུ་སྤྱོད་ཕམ་འཆག་པ་མཛད། མཇལ་འཕྲད་དགོས་རིགས་རྣམས་ཀྱང་མཚམས་འོག་ཏུ་ཡོད་མིན་ལ་མ་ལྟོས་པར་ཐོག་མར་དམ་གཙང་རིགས་རྣམས་མཇལ་འཕྲད་མཛད། དེ་ཉིན་ནམ་དེའི་སང་ཉིན། གནང་ས་
ཉིན་ལྟ་བུ་སྟབས་གང་འགྲིག་ཅིག་ལ་ཁ་སྐོང་གི་ཞི་བའི་སྦྱིན་སྲེག་བྱ། སླར་ཡང་ཚོགས་ཀྱི་འཁོར་ལོ་གང་རྒྱས་ཕུལ་ནས་ཕྱི་མཚམས་གྲོལ། དེ་ནས་མི་གཞན་འཕྲད་དགོས་གང་ཡོད་དང། ཕྱོགས་གཞན་དུ་ཕེབས་བཞུགས། མཛད་སྒོ་སོགས་ཀྱང་སྔར་རྒྱུན་ལྟར་
གནང་ཆོག་ བསྙེན་པ་སོང་མཚམས་གྲོལ་བ་ཡིན་ཟེར་ནས་ཡི་དམ་གྱི་ལྟ་རྒྱང་བསྐྱུར་བྱ་མི་རུང་བས་བསྙེན་བ་ཐོན་ནས་ཀྱང་ཉིན་རེ་བཞིན་བསྒོམ་བཟླས་དང་མཆོག་གཏོར་འབུལ་བ་སོགས་ལ་བརྩོན་པར་མཛད་དགོས་པ་བཅས་ལས་རུང་གི་བསྙེན་པའི་ལག་ལེན་གནང་ཆེ་བ་
རྣམས་ཕྱག་བཞས་གཟིགས་བདེའི་སླད་ཞིབ་ཏུ་བྲིས་ཏེ་ཕུལ་བའོ།།  འདི་ནི། སྐྱབྶ་མཆོག་རྡོ་རྗེ་འཆང་ཕ་བོང་ཁ་པ་བདེ་ཆེན་སྙིང་པོ་དཔལ་བཟང་པོའི་ཞལ་སྔ་ནས། བཀའ་བློན་ཆང་ཁྱིམ་པ་ཐུབ་བསྟན་ཤཱཀྱ་མཆོག་འཇིགས་མཛད་རྡོ་རྗེ་དཔའ་བོ་གཅིག་པའི་ལས་རུང་གི་ལྗགས་བསྙེན་
ཞུགས་ཁར་གནང་བའོ།།    ༈    །།དཔལ་རྡོ་རྗེ་འཇིགས་བྱེད་བདུད་ལས་རྣམ་རྒྱལ་གྱི་བསྙེན་ཆེན་ཞལ་ཤེས་ཐུན་མོང་མ་ཡིན་པ་བཞུགས་སོ།།     ༈   

[006A]༄༅། །མཆིའོ། །བརྩེ་བ་ཆེན་པོས་རྗེས་སུ་གཟུང་དུ་གསོལ། རྒྱལ་བ་ཀུན་གྱི་མཁྱེན་བརྩེ་གཅིག་ཏུ་བསྡུས་པའི་ངོ་བོ་དོན་གྱི་སླད་དུ་མཚན་ནས་སྨོས་ཏེ་མཚན་བརྗོད་པར་དཀའ་བ་བཀའ་དྲིན་མཚུངས་པ་མེད་པ་མཁན་
པོ་རིན་པོ་ཆེ་རྗེ་གསེར་ཁང་པ་བློ་བཟང་བསྟན་འཛིན་རྒྱ་མཚོ་དཔལ་བཟང་པོས། རྗེ་བླ་མའི་སྙན་བརྒྱུད་མན་ངག་རྣམ་གསུམ་གྱི་གདམས་པ་ཡོངས་སུ་རྫོགས་པ་ཐུགས་ཉམས་སུ་བཞེས་ཏེ། འཇིགས་བྱེད་བསྙེན་ཆེན་ཞེས་ཡོངས་སུ་གྲགས་པ་
འདི་ཉིད། བདུད་ལས་རྣམ་རྒྱལ་གྱི་སྟེང་ནས་གཞི་བསྙེན་ཆེན་པོ་གཏོང་ཚུལ་གྱི་ཕྱག་ལེན་སྔོན་འགྲོ་དངོས་གཞི་མཇུག་གསུམ་གྱི་རིམ་པ་སོགས་རང་བཟོས་མ་བསླད་པར། བླ་མ་ཡབ་སྲས་ཀྱི་ཞལ་ལུང་དྲི་མ་མེད་པ་བྱིན་རླབས་ཀྱི་དྲོ་དམ་
ཡལ་བ་ནག་འགྲོས་སུ་འགོད་པ་ལ། དང་པོ་སྔོན་འགྲོའི་རིམ་པ་ལྗགས་བཀོད་ལ། གང་དུ་སྡོད་རྒྱུའི་གནས་དེར་མཚམས་ཐོ་བསླང་སྟེ་བཅད་རྒྱ་བྱས་ནས། སྐྱབས་འགྲོ། བླ་མའི་རྣལ་འབྱོར་དང་འབྲེལ་བའི་དམིགས་བརྩེ་མ་
མཎྜལ། རྒུ་མཆོད། ལྟུང་བཤགས་དང་འབྲེལ་བའི་བརྐྱང་ཕྱག་འབུམ་རེ་འགྲོ་ངེས་བྱ། དེ་ནས་རྡོར་སེམས་སྒོམ་བཟླས་ཀྱི་སྒོ་ནས་ཡིག་བརྒྱ་འབུམ། དམ་ཚིག་རྡོར་བརླབས། ཟླ་བྱེད་མཁས་འགྲོའི་སྦྱིན་སྲེག་སྐུའམ་
སཙྪ་གང་སུང་འབུམ་བཅས་གཞི་བསྙེན་ཆེན་མོའི་སྔོན་རོལ་དུ་ལོ་གཅིག་གི་རིང་ཁྲལ་ཆོས་སུ་མ་སོང་བར་དངོས་དག་འགྲོ་ངེས་སུ་བྱ་གསུངས། དངོས་གཞི་བསྙེན་པ་ལ། སྡོད་སའི་གནས་རྒྱུད་སྡེ་ནས་མང་དུ་གསུངས་ཀྱང། ལས་

[006B] མཚན་ལྡན་བླ་མ་དམ་པས་བྱིན་གྱིས་བརླབས་པའི་གནས་སུ་བསྡད་ན་གནས་ཀྱིས་གང་ཟག་བྱིན་གྱིས་བརླབ་པར་འགྱུར་བས་དགེ་སེམས་དང་ལྡན་ཞིང་བར་ཆད་ཀྱིས་མི་བརྫི་བ་སོགས་དགོས་པ་ཁྱད་པར་ཅན་ཡོད་གསུངས་
དུས་ཟླ་བ་དགུ་པ་ལྟ་བུའམ་མིན་ཀྱང། སྐབས་གང་འགྲིགས་བྱ། སྡོད་སའི་གནས་ཁང་སྤྲོ་ཞིང་བག་ཕེབས་པ། འདུག་པའི་སྔ་ཉི་ནས་དགེ་འདུན་གྱི་སྡེ་ལ་བསྙེན་བཀུར། བརྒྱད་སྟོང་དང་བསྐལ་བཟང་ཀློག་པ་སོགས་བསོད་
ནམས་ཀྱི་ཚོགས་རྒྱ་མི་ཆུང་ཚེ་ཙམ་གསོག་པར་བྱེད། ཕྱི་ནང་ཉི་འཁོར་ཐམས་ཅད་གང་དར་དང་བསང་དུད་ལེགས་པར་གཏོང། གཞི་བདག་སོགས་ལ་བསངས་དང་གཏོར་མས་མཉེས་པར་བྱས་ནས་འཕྲིན་ལས་བཅོལ། དེ་ནས། བླ་མའི་
འདྲ་སྐུ་དང། ཡི་དམ་གྱི་བྲིས་འབྲུ་གྱི་སུ་སོགས་སྐུ་གསུང་ཐུགས་རྟེན་རྣམས་ལེགས་པ་བཀྲམ། གཏོར་མའི་རྒྱུན་ས་ནག་རྗེན་འཐག་གི་ཕྱེ་གཙང་མ་ལ་བདུད་རྩི་རིལ་བུ། དཀར་གསུམ་སོགས་བཅུང་ཟད་དང་མངར་གསུམ་སོགས་
བསྲེས་ཏེ་རུལ་སུང་དུ་མི་འགྲོ་བའི་ཕྱིར་མར་ཁུ་བཙག་ཐག་བཅད་པས་བརྫིས་པའི་ཟན་ལ་ཡི་དམ་གྱི་གཏོར་མ་སྙིང་གཟུགས་གཡས་གཡོན་དུ་གཤོག་པ་ཅན། གཤོག་པའི་མར་སྣེ་ཤིན་ཏུ་ཕྲ་བ་གཏོར་མའི་འོག་ཏུ་ཚུད་པ་བྱ། འདི་ནི་རྩ་རོ་
རྐྱ་གཉིས་ཀྱི་མཚོན་དོན་མར་སྣེ་དབུ་མར་ཚུད་པས་རོ་རྐྱང་གི་རླུང་དབུ་མར་སྡུད་པ་མཚོན། རྩེ་མོར་ཉི་ཟླ་མེ་རིས་དང། ཐིག་ལེའི་དབུས་སུ་ནཱ་དའི་མཚོན་བྱེད་མར་སྐུད་ཤིན་ཏུ་ཕྲ་བ་སུམ་ཁྱོད་ཅན། བྲང་རྒྱན། བདུན་རྒྱབ་རྣམ་
[007A]༄༅། །སུ་མར་གྱི་རྒྱན་བཙག་ཅི་མཛེས་བྱེད། གཡས་སུ་ཕྱོགས་སྐྱོང་གི་གཏོར་མ་དང། གཡོན་དུ་ཆོས་རྒྱལ་གྱི་གཏོར་མ་མདུན་ལེབ་སྨུག་རྩི་བྱུག་པ། མེ་རིས་ཉི་ཟླ་རྩེ་རྒྱན་བྲང་རྒྱན་ཅན། མགོན་པོའི་གཏོར་མ་
མདུན་ལེབ་མ་རྩེ་རྒྱན་བྲང་རྒྱན་སོགས་ཅི་མཛེས་བྱས་པ། བསྐང་གཏོར་གནོད་སྦྱིན་བཞིའི་གཏོར་མ་བཞི། མཁའ་འགྲོ་སྤྱི་གཏོར་དམར་རྩི་ཅན། མེ་རིས་རྩེ་རྒྱན་བྲང་རྒྱན། གཞི་བདག་གཏོར་མ་དཀར་མངར་བསྲེས་པ་བཅད་ཁ་
བཞིས་བསྐོར། དཀར་རྩི་བྱུག་པ། མཚམས་གྲོལ་གྱི་རིང་ལ་འདངས་པའི་བཅད་ཁ་མང་པོ་དང་བཅས། བྱི་ལ་དང་བྱི་བ་སོགས་ཀྱི་གནོད་པ་བསྲུང་ཕྱིར་སྒམ་སོགས་ཀྱི་ཐབས་བྱ། རྒྱལ་བཙན་རྡོར་ལེགས་སོགས་འཇིག་རྟེན་
པའི་གཏོར་མ་གཏན་མི་འཇོག་གལ་སྲིད་དེ་དག་ལ་གཏོར་མ་གཏོང་དགོས་ཡོད་ན། གཏོར་མ་བརྒྱ་རྩའི་སྐབས་དམིགས་པ་བྱས་པས་ཆོག་གསུངས། ནང་མཆོད་ཀྱི་ཀ་པཱ་ལ། རྡོར་དྲིལ། ཅང་ཏེའུ་ཌཱ་མ་རུ། བོ་དེ་ཅོའི་
བགྲང་ཕྲེང་སོགས་མཁོ་བའི་ཡོ་བྱད་རྣམས་ཚོགས་པར་བྱས་ནས། ཉེར་དགུ་ལྟ་བུའམ། གཟའ་སྐར་འཕྲོད་སྦྱོར་བཟང་པོའི་ཉིན་གུང་ཡོལ་དུས། སྟབས་བདེ་བྱུང་ན་སྒྲུབ་ཁང་གི་ཕྱོགས་བྮིའམ༑ མིན་ཀྱང་སྒོ་དྲུང་གཡས་སུ་འགོ་མ་
ཡུག་མི་འགྲོ་བའི་སར་མཚམས་ཐོ་རྒྱལ་ཆེན་གཞིར་བསྐྱེད་དེ་འཇོག་མཚམས་ནང་དུ་རང་གི་བླ་མ་དང། སྨན་པ། མཚམས་གཡོག་ཀྱང་རེ་གཉིས་ལས་མང་པོ་མི་འཇོག་གལ་ཏེ་ཕ་མ་སོགས་འཕྲད་དགོས་རེ་གཉིས་ཙམ་

[007B] གནས་ཁང་ཕྱི་ནང་ཐམས་ཅད་དུ་བསངས་བདུག་ལེགས་པར་གཏོང། གཞི་བདག་ལ་གཏོར་མ་དང་བགེགས་གཏོར་གཏོང། དེ་ནས་མཆོད་པ་བདག་བསྐྱེད་ཀྱི་མཆོད་འགོ་གཡས་དང། སྔོན་འགྲོ་
དང་མདུན་བསྐྱེད་ཀྱི་མཆོད་འགོ་གཡོན་ནས་བརྩམས་ཏེ་ཚར་ལྔ་བཤམ། སྟན་གྱི་འོག་ཏུ་སྔོན་བྱོན་སྟོན་པའི་རྣམ་ཐར་བཞིན་དུར་བ་ཅུང་ཟད་བཏིང། སྟན་གྱི་འོག་ཏུ་སྣ་ཚོགས་ འདི་ལྟར་གསལ་ཡང།  རྡོ་རྗེ་བཞག་ལ་ལག་པ་གཡས་པ་གདན་ལ་རེག་ནས། ཨོཾ་བཛྲ་ཨཱ་
ས་ན་ཧཱུཾ། ཞེས་བརྗོད་དེ་གདན་རྡོ་རྗེའི་གདན་གྱི་རང་བཞིན་དུ་གྱུར་པར་བསམ། ད་ནས་བདུད་རྩི་རིལ་པུས་ཁ་དག་པར་བྱས་ཏེ། གནས་གསུམ་དུ་ཐིག་ལེ་རེ་བྱས་ལ།  ལྷའི་མཚན་མ་འགོམ་པའི་ཉེས་པ་འབྱུང་བར་གསུངས་པས་སྣ་ཚོགས་
རྡོ་རྗེའི་དོད་དུ་གཡུང་དྲུང་ཆོས་སྐོར་དུ་འདྲི་བར་ཕྱག་བཞེས་སུ་མཛད།  རང་གི་སྤྱི་བར་ཟླ་བ་ལ་ཨོཾ་དཀར་པོ། ཞེས་པ་ནས། ཧཱུཾ་སྔོན་པོས་མཚན་པར་གྱུར། ཨོཾ་ཨཱཧཱུཾ། ལན་གསུམ་བརྗོད་དེ་སྒོ་གསུམ་བྱིན་གྱིས་བརླབ། དེ་ནས། མཁའ་ཁྱབ་ཀྱི་སེམས་
ཅན་ཐམས་ཅད་ལ་དམིགས་པའི་བྱམས་སྙིང་རྗེ་བྱང་ཆུབ་ཀྱི་སེམས་ཤུགས་དྲག་དང། ཁྱད་པར་བྱིན་རླབས་ཀྱི་གཏེར་ཆེན་པོ་བླ་མ་དང་ཡི་དམ་དབྱེར་མེད་པའི་ཐུགས་རྒྱུད་བསྐུལ་བའི་བསྙེན་སྒྲུབ་ཟབ་མོ་ལ་འཇུག་རྒྱུ་བྱུང་བ་འདི་ཤིན་ཏུ་སྐལ་
བ་བཟང་སྙམ་པའི་དགའ་སྤྲོ་དང་བཅས། ཚོགས་ཞིང་གསལ་བཏབ་སྟེ་སྐྱབས་འགྲོ་བཞི་སྐོར་བརྒྱ་རྩ། ཚད་མེད་བཞི། ཁྱད་པར་གྱི་སེམས་བསྐྱེད། བླ་མའི་རྣལ་འབྱོར་དགའ་ལྡན་ལྷ་བརྒྱ་མ་དང་འབྲེལ་བའི་དམིགས་བརྩེམ་བརྒྱ་

[008A]༄༅། །ས་གསུམ་མའི་དེང་བརྩམས་མའི་སྒོ་ནས་གསོལ་འདེབས། བྱིན་རླབས་སྤུངས་ཞུས་ཀྱི་སྒོ་ནས་ལམ་ཡོངས་རྫོགས་ལ་ཤར་སྒོམ་ཡིད་འཁུལ་ངེས་སུ་བྱ། ཐུན་དངོས་ལ། སྟན་བདེ་བ་ལ་འཁོད་དེ་ཐུན་
དྲུག་བླ་མའི་རྣལ་འབྱོར་དང། བླ་བརྒྱུད་ནས་བཟུང་བཟླས་པའི་བར་སེམས་མ་གཡེང་བར་དལ་བུས་འདོན། ལམ་འཁྱེར་གསུམ་གྱི་སྐབས། གཞི་ལམ་འབྲས་གསུམ་གྱི་སྦྱངས་བྱ་སྦྱོང་བྱེད་སྦྱངས་འབྲས་སོགས་ངོ་འཕྲོད་ངེས་བྱས་
ན་ལེགས་མོད། རང་ཅག་ལས་དང་པོ་པས་སེམས་ནང་དུ་གཏད་དྲགས་ན་སྲོག་རླུང་གི་རྒྱུར་འགྲོ་བས། ཚེ་གའི་ཚིག་ཟིན་ལྟར་མོས་བསྒོམ་བྱ་བ་གནད་དམ་པ་ཡིན་གསུངས། རིམ་གྱིས་བློ་གོམས་པར་སོང་ནས། དམིགས་རྣམ་
སྔ་མ་མ་བརྗེད་པར་ཕྱི་མ་བསྣན་གྱིན་བསྒོམས་ཏེ། རྟེན་བརྟེན་པའི་དཀྱིལ་འཁོར་ཡོངས་རྫོགས་ཀྱི་གསལ་སྣང་གཙོ་བོར་བསྒྲུབ་དགོས། རྡོ་རྗེ་འཇིགས་བྱེད་ཡིན་སྙམ་པའི་ང་རྒྱལ་འཛིན་པ་ལས་སླ་གསུངས། བཟླས་པ་ལ་འཇུག་པའི་
ཚེ་ཐོག་མར་ཨ་ར་པ་ཙ་ན་གྲངས་མང་བ་བྱེད། ཞི་ཁྲོ་སྤྲགས་སྒྲུབ་ཀྱི་དམིགས་རིམ་དང་འབྲེལ་ན་ཤིན་ཏུ་ལེགས། བཟླས་དམིགས་གསལ་བཏབ་ནས་ཁྲོ་བོའི་སྔགས་གསུམ་ཅི་འགྲོ་ཐུན་གྲོལ་རན་པ་ན། ཡིག་བརྒྱ། མཆོད་བསྟོད་
མདོར་བསྡུས། གཏོར་མ་བྱིན་རླབས་བྱས་ནས། མདུན་དུ་སྐད་ཅིག་གིས་དཔལ་རྡོ་རྗེ་འཇིགས་བྱེད་ཅེས་གཏོར་མགྲོན་སྤྱན་འདྲེན། གཏོར་འབུལ། ཕྱི་ནང་གི་མཆོད་པ། ཕྱོགས་སྐྱོང་གཏོར་འབུལ། ལས་གཤིན་གྱི་ཕྱི་ནང་གི་

[008B] འཆི་བདག་མའི་བསྐུལ། སྟོབས་ཆེན་གཤིན་རྗེ་མཚར་གསུམ། ཡིག་བརྒྱ། གཏོར་མགྲོན་གཤེགས་གསོལ་བྱས་ཏེ་ཐུན་མཚམས་ལ་འཇུག་དུས་གཉན་བཞི་ལ་ཐུན་མཚམས་ཁེལ་བ་བྱ། སྲོད་ཐུན་ལ་འཇུག་རན་པ་
ན༑ བདག་མདུན་གྱི་མཆོད་པ་གསར་དུ་བཤམས་ཏེ། བླ་མའི་རྣལ་འབྱོར་དང་འབྲེལ་བའི་དམིགས་བརྩེམ་ཅི་འགྲོ་ཐུན་དྲུག་རྣལ་འབྱོར། མཆོད་པ་བྱིན་རླབས་བྱས་ཏེ། རང་ཉིད་འཇིགས་བྱེད་ཞལ་གཅིག་ཕྱག་གཉིས་པར་
གསལ་བའི་ཞེས་པ་ནས་ཆོ་ག་བསྡུས་པའི་ལུགས་བཞིན་དག་པ་དྲན་པ། ཕྲེང་བ་བྱིན་རླབས། བཟླས་པ་ལ་འཇུག་པར་བྱེད། ཐུན་གྲོལ་རན་པ་ན། ཡིག་བརྒྱ། མཆོད་བསྟོད། གཏོར་མ་འབུལ་བ་སོགས་སྔར་ལྟར་ལ། ལས་
གཤིན་གཏོར་འབུལ། བཤགས་པ་ཚར་གསུམ། བརྐྱངས་བསྐུམས་མ། སྟོབས་ཆེན་གཤིན་རྗེ་མ་ཚར་གསུམ། ཡིག་བརྒྱ། གཏོར་མགྲོན་གཤེགས་གསོལ་བྱས་ཏེ། རྣམ་དག་བསམ་པས་ནས། འཛིན་གྱུར་ཅིག་དེ་ནས་
མགོན་པོའི་ཐོད་བསྐྱེད། བསྐང་རྫས་བྱིན་རླབས། བདག་ཉིད་ཀྱི་ཐུགས་ཀའི་ཧཱུཾ་སྔོན་པོས་ཤར་ལྷོ་ནས། སྤྱན་དྲངས། ཧཱུཾ་དད་པ་དང་ནི་ནས། ཁྲིཾ་ཉེར་གཅིག་ཕྱི་ནང་གི་མཆོད་པ། ནང་མཆོད་འབུལ་བ་ནས། བླ་མ་མགོན་
པོ་དབྱེར་མེད་ལ་གསོལ་བ་འདེབས་པ། གྲི་བསེལ་གྱི་དམིགས་པ། ཡིག་བརྒྱ་ཉེར་གཅིག་བཤགས་པ། ཁྱེད་ལ་ཞུ་ཞིང་ནས། མཐུན་རྐྱེན་སྒྲུབས། །ན་མོ་མྱུར་མཛད་ནས། མ་གཡེལ་ཞིག་ཚར་གསུམ། ཧཱུཾ་དྲུག་དམིགས་

[009A]༄༅། །རྣམ་དང་བཅས་གཏོར་འབུལ། གཏོར་རྫོཏ། གཙང་སྦྱར་མའི་ཆོས་མི་ནུབ་པའི་རྒྱལ་མཚན་ཚུགས་ཤིག་ཁྱད་པར་དུ་ཡང་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་
བསྟན་འཛིན་གྱི་སྐྱེས་བུ་དམ་པ་རྣམས་ཀྱི་སྐུ་ཚེ་མཛད་འཕྲིན་ཐམས་ཅད་ཡར་ངོའི་ཟླ་བ་ལྟར་འཕེལ་ཞིང་རྒྱས་པ་དང། མཁའ་མཉམ་སེམས་ཅན་ཐམས་ཅད་ལ་བཀྲ་ཤིས་དང་བདེ་སྐྱིད་ཀྱི་དགེ་མཚན་རྒྱ་ཆེན་པོ་འབྱུང་བ་དང་
བདག་ཅག་དབོན་སློབ་འཁོར་དང་བཅས་པ་རྣམས་ཀྱི་བསླབ་པ་གསུམ་གྱི་ཉམས་ལེན། སྡེ་སྣོད་གསུམ་དང་རྒྱུད་སྡེ་བཞིའི་བཤད་སྒྲུབ་དང། ཁྱད་པར་རིམ་གཉིས་ཀྱི་རྣལ་འབྱོར་ཟབ་མོ་ཉམས་སུ་ལེན་པ་ལ་ཕྱི་ནང་གི་
བར་དུ་གཅོད་པ་ཐམས་ཅད་ཉེ་བར་ཞི་བར་བྱིན་གྱིས་བརླབ་ཏུ་གསོལ། དེ་ནས་མཁའ་འགྲོ་སྤྱི་གཏོར། གཞི་བདག་གཏོར་མ། བསྟོད་པ་མྱུར་མཛད་མ། སེམས་ཉིད་མ། ཕྱག་གཉིས་མ། བཀའ་ཉན་མ། དུར་ཁྲོད་འཇིགས་རུང་མ། དཔལ་
ལྡན་མགོན་པོའི་བཀའ་ཉན་ཕོ་ཉའི་ཚོགས། །ནས། ཐམས་ཅད་ཡར་ངོའི་ཟླ་ལྟར་འཕེལ་བར་མཛོད། །བྷྱོ་དམ་ཅན་རྒྱ་མཚོ་ནས། དམ་ཅན་ཚོགས། །མངའ་གསོལ། མཆོད་བསྟོད། ཧཱུཾ་བླ་མ་མགོན་པོ་དབྱེར་མེད་ལ། །ཞེས་པ་
ནས༑ བར་ཆད་མ་ལུས་སེལ་བར་ཤོག་ཆོས་ཀྱི་རྒྱལ་པོ་ཙོང་ཁ་པའི། །ནས། བདག་དང་གཞན་གྱི་དང། རྗེ་བཙུན་བླ་མའི་སྐུ་ཚེ་རབ་བརྟན་ཅིང། །  ྾  དཔལ་ལྡན་བླ་མའི་རྣམ་པར་ཐར་པ་ལ། །  ྾  སྐྱེ་བ་ཀུན་ཏུ་དང་

[009B] །ཡིད་ཆེས་ཅུང་ཟད་རྙེད་ནས་མང་ཐོས་དོན། །ཚུལ་བཞིན་བསྒྲུབ་ཕྱིར་དབེན་པ་བསྟེན་འདོད་དག་སྒྲུབ་པའི་བྱ་བར་མཐར་ཕྱི་མ་གྱུར་ཅིག་འཇིག་རྟེན་བདེ་ཞིང་ནས། ཀུན་འགྲུབ་
ཤོག་དེ་ལྟར་ཁྲོ་བོ་མ། སྨོན་ལམ་དང། ཡིག་བརྒྱ་ལན་གསུམ། གང་ཡང་བདག་བློ། མ་རྙེད་ཡོངས་སུ་དང། མགོན་པོའི་གཏོར་མགྲོན་གྱི་ཡེ་ཤེས་པ་རྣམས་རང་གི་སྙིང་གར་ཐིམ་པར་གྱུར། བཛྲ་མུམྒྲོན་གཞན་
རྣམས་རང་གནས་སུ་གཤེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། །དུར་ཁྲོད་གཞལ་ཡས་ཁང་ལ་ཐིམ་པ་ནས། མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་དཔལ་རྡོ་རྗེ་འཇིགས་བྱེད་ཞལ་
གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པའི་སྤྱི་བོར་ཨོཾ། ནས། མཚན་པར་གྱུར། མཚམས་མ་གྲོལ་བར་སྲུང་འཁོར་མི་བསྡུ། ཤིས་བརྗོད། བཟང་སྤྱོད་དང། ཐོག་མཐའ་མའི་སྨོན་ལམ་གྱིས་དགེ་
རྩ་བླ་མེད་བྱང་ཆུབ་ཀྱི་རྒྱུར་བསྔོས་ཏེ། ཉལ་བའི་རྣལ་འབྱོར་ལ་འཇུག་ནམ་སྨད་སྔ་བར་བཞེངས་ཏེ། ཡི་དམ་གྱི་ང་རྒྱལ་གྱིས་ངག་བྱིན་རླབས། འགྱུར་སྔགས། འཇམ་དཔལ་ནག་པོའི་སྔགས་ཉེར་གཅིག་ཕྱི་ནང་གི་ཁྲུས། དུས་དྲན་
བདུད་རྩི་རིལ་བུ་མྱང། ཀུན་སློང་བཅོས་ཏེ་དགེ་སེམས་ཁྱད་པར་ཅན་གྱི་རྩིས་ཟིན་པའི་སྒོ་ནས་སྐྱབས་འགྲོ། སེམས་བསྐྱེད། ཚད་མེད་བཞི། ཁྱད་པར་གྱི་སེམས་བསྐྱེད། སྐད་ཅིག་ཀྲོང་བསྐྱེད། ཐོད་བསྐྱེད། མཆོད་པ་བྱིན་

[010A]༄༅། །རླབས་ནས། གང་བར་གྱུར། བདེ་སྟེང་དབྱེར་མེད་ནས། བྱིན་གྱིས་བརླབ་པར་གྱུར། དམིགས་བརྩེམ་ཅི་འགྲོ། དེ་ནས་བླ་བརྒྱུད་ནས་བཟུང་བཟླས་པ་ལ་འཇུག་པའི་བར་དང། ཐུན་བསྡུ་སྐབས་
ཡིག་བརྒྱ། མཆོད་བསྟོད། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དུར་ཁྲོད་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ་ཐིམ་པར་གྱུར། རྣམ་དག་བསམ་པས་ཚུལ་འདིར་འབད་པ་ལས། །ཞེས་སོགས་ཀྱི་སྨོན་ལམ་
མདོར་བསྡུས། ཡོན་ཏན་རབ་རྫོགས་སོགས་ནས། ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག་འཇམ་དབྱངས་བཀའ་སྡོད་ནས། ཕྱེ་མངའ་ཐག་པའི་བཀྲ་ཤིས་ཤོག་ཅེས་ཤིས་བརྗོད་མདོར་བསྡུས་བྱས་ནས་ཐུན་མཚམས་ལ་འཇུག་
དེ་ནས་ཐུན་ཕྱི་མ་གསུམ་གྱི་འགོར་ཐུན་དྲུག་རྣལ་འབྱོར། དམིགས་བརྩེ་མ་ཅི་འགྲོ། ཡོན་ཏན་གཞི་གྱུར་མའི་སྒོ་ནས་ལམ་ཡོངས་རྫོགས་ལ་ཤར་སྒོམ། དེ་ནས་མཆོད་པ་བྱིན་རླབས་བྱས་ཏེ། རྡོར་སེམས་བསྒོམ་བཟླས། རང་
ཉིད་འཇིགས་བྱེད་ནས་ཆོ་གའི་འགོ་མཇུག་ཀུན་ཏུ་སེམས་མ་གཡེང་བར་དལ་བུས་འདོན་ཅིང། ཆོ་གའི་ཚིག་རིས་ལྟར་མོས་བསྒོམ་བྱ་བ་གལ་ཆེ་གསུངས། སྔགས་གྲངས་ཨ་ར་པ་ཙ་ན་འབུམ་ཕྲག་བཅུ་སོང་བ་ན། ཁ་སྐོང་གི་ཞི་བའི་
སྦྱིན་སྲེག་ཕུལ་ཏེ། སླར་ཡང་ཐུན་བཞིའི་རྣལ་འབྱོར་ལ་འཇུག་ཕྲེང་བ་ཕྲེང་ཆོག་མི་དགོས། དག་པ་དྲན་པ་འདོན། ཐུན་ཐ་མའི་མཐར་མཆོད་བསྟོད། གཏོར་འབུལ་སོགས་སྔར་ལྟར་དང། ལོང་ཡོད་ཚེ། མགོན་པོའི་གཏོར་འབུལ་

[010B] ནང་མཆོད་བྱིན་རླབས། བསྐང་རྫས་བྱིན་རླབས། བདག་ཉིད་ཀྱི་ནས། ཉེར་གཅིག་བླ་མ་མགོན་པོ་དབྱེར་མེད་ཀྱི་གསོལ་འདེབས། གྲི་བསེལ། བཤགས་པ། བསྐང་པ། ས་བཅུ་
མ༑ བཟློག་པ། བཟླས་པ། གཏོར་འབུལ། གཏོར་རྫོངས། མཁའ་འགྲོ་སྤྱི་གཏོར། གཞི་བདག་གཏོར་མ། བསྟོད་པ་ནི། རྔམས་པ་སྒྲ་སྒྲོག་མ། ཕྱག་བཞི་མ། བཀའ་ཉན་མ། གནོད་སྦྱིན་བཞི་བསྐུལ། སྟེང་ཚངས་མ། དམ་ཅན་
རྒྱ་མཚོ་མ། མངའ་གསོལ་རྣམས་གཏོར་བསྔོས་རྒྱས་པའི་འདོན་ཚུལ་ཡིན། སྔར་བཀོད་པ་འབྲིང་དང། བསྡུས་པའི་འདོན་ལུགས་ནི། བླ་མ་མགོན་པོ་དབྱེར་མེད་ཀྱི་གསོལ་འདེབས་ཀྱི་རྗེས་སུ་གཏོར་འབུལ། གཏོར་བརྫོངས་བསྡུས་པ། མཁའ་
འགྲོ་སྤྱི་གཏོར། གཞི་བདག་གཏོར་མ། བསྟོད་པ། མྱུར་མཛད་མ། བསྐལ་མེ་མ། དཀའ་བ་དང་བླངས་མ། དཔལ་ལྡན་མགོན་པོའི་བཀའ་ཉན་ཕོ་ཉའི་ཚོགས། །ཞེས་སོགས་བསྡུས་པ། མངའ་གསོལ། མཆོད་བསྟོད་སོགས་སྔར་བཞིན་
མགོན་པོའི་གཏོར་བསྔོས་རྒྱས་འབྲིང་བསྡུས་པའི་འདོན་ཚུལ་བླ་མ་རྡོ་རྗེ་འཆང་གི་ཕྱག་བཞེས་ལྟར་བཀོད་པ་ཡིན་ལ། ལོང་ཡོད་ཚེ་རྒྱས་པ་དང། དེ་མིན་འབྲིང་དང། བསྡུས་པ་གང་འདོན་ཀྱང་ཆོག་ཐུན་ཐ་མའི་མཇུག་གཞལ་ཡས་
ཁང་ནས། མཚན་པར་གྱུར། ཞིང་མཆོག་དམ་པ་ནས། བརྟན་པར་བཞུགས་སུ་གསོལ། །བླ་མཆེད་བསྡུ། འདི་ལྟར་བགྱིས་པའི་རྣམ་དཀར་སོགས་སྨོན་ལམ་མདོར་བསྡུས་དང། སྲིད་ཞིའི་རྣམ་དཀར་མའི་བཀྲ་ཤིས། བསྟན་པ་

[011A]༄༅། །རྒྱས་པའི་སྨོན་ལམ། དེ་ནས། ཉལ་བའི་རྣལ་འབྱོར་སྐྱོང། ཐུན་བཞིའི་རྣལ་འབྱོར་ཡང་བླ་མའི་རྣལ་འབྱོར་གྱི་ཁོངས་ནས་བྱེད་པ་བླ་མ་རྡོ་རྗེ་འཆང་གིས་ཉམས་བཞེས་གནང་ཚུལ་གྱི་ཕྱག་ལེན་ངོ་མ་ཡིན་
གསུངས། དེ་ལྟར་ཐུན་བཞིའི་རྣལ་འབྱོར་གྱི་སྒོ་ནས། རྩ་སྔགས་འབུམ་བཅུ། སྙིང་པོ་འབུམ་བརྒྱ། ཉེ་སྙིང་འབུམ་བཅུ། བསྙེན་གྲངས་སོང་ནས་ཡེ་ཤེས་འབེབས་སྔགས་འབུམ་བཅུ་བཟླ་དགོས་གསུངས། བཟླས་དམིགས་
སྐུ་མཆེད་རིན་པོ་ཆེའི་བསྙེན་ཡིག་ཏུ་གསལ། བླ་མ་དང་ཡི་དམ་བྱིས་རྗེས་སུ་བཟུང་སྟེ་སེམས་ལས་སུ་རུང་བ་ན། སྔགས་ཕྲེང་ལ་དམིགས་པ་གཏད། འོད་ཟེར་སྦྲོ་བསྡུ་དང། གཞལ་ཡས་ཁང་གི་ཆ་སོ་སོ་དང། ཡི་དམ་གྱི་ཞལ་
ཕྱག་རྒྱན་ཆ་ལུགས་སོགས་ལ་གསལ་སྣང་ལེགས་པར་བཏོན་ན་སྐྱོ་བར་མི་འགྱུར། སྐྱོ་བར་གྱུར་ན་གསང་སྔགས་བཟླས་གསུངས་པ་ལྟར་དང། ཐང་སག་པའི་བསྐྱེད་རིམ་ལས་རྭ་རྩེའི་ངལ་བསོ་ཞེས་ཡོད་པ་ལ་སེམས་གཏད་
དེ་སྔགས་བཟླས་བ་ལས་སེམས་རྒྱ་ཡན་དུ་མི་གཏོང་གསུངས། དེ་ལྟར་བསྙེན་གྲངས་དང། ཡེ་ཤེས་འབེབས་སྔགས་སོགས་རྒྱས་པར་ལོངས་ནས། ཞི་རྐྱང་གི་ཐབ་ཏུ་རྫས་ཆེན་བཅུ་གཉིས་དང་ཏིལ་ནག་ལ་གྲངས་གསོག་པའི་ཁ་སྐོང་གི་
སྦྱིན་སྲེག་རྒྱས་བ་བྱས་ཏེ། མཚམས་གྲོལ་དགོས་ཆེ་མཚམས་ཐོའི་ལྷ་ལ་མཚོད་གཏོར་ཕུལ་ཏེ་གཤེགས་གསོལ་བྱས་ཏེ། ཕྱི་མཚམས་ནང་མཚམས་རིམ་གྱིས་གྲོལ་བམ་གཏོགས། མཚམས་ལ་ཧར་དོན་མི་བྱ་གསུངས། མཚམས་གྲོལ་

[011B] མེ་ལྷའི་བྲིས་འབུར་གྱི་སྐུ་བཀྲམ་བའི་མདུན་དུ། གཏོར་མ་ཟླུམ་པོ་ལ་པད་འདབ་བཞིས་བསྐོར་བ། བྲང་རྒྱན་རྩེ་རྒྱན། མེ་རིས་
སོགས་ཅི་མཛེས། ཉེར་སྤྱོད། ནང་མཆོད་སོགས་བཀད་པ་མཛེས་པར་བཤམས་ལ། སྐྱབས་འགྲོ་སེམས་བསྐྱེད་ནས་བླ་མའི་རྣལ་འབྱོར་བདག་བསྐྱེད་བཟླས་བ་ཅུང་ཟད། ཡིག་བརྒྱ། མཆོད་བསྟོད་མདོར་བསྡུས་གྲུབ་རྗེས་མེ་
ལྷའི་མངོན་རྟོགས་ནས་འཕྲིན་བཅོལ་གྱི་བར་བྱས། ཐུན་ཐ་མའི་མཇུག་ཏུ་མགོན་པོའི་གཏོར་བསྔོས། བདག་མདུན་གྱི་མཆོད་བསྟོད། བཟོད་གསོལ་སོགས་བསྙེན་པ་དངོས་གཞིའི་སྐབས་ལྟར་བྱ། མདུན་བསྐྱེད་ཉེར་བསྡུ་མི་བྱ། ཐུན་བཞིའི་སྒོ་
ནས་མེ་ལྷའི་སྔགས་འབུམ་བཅུ་བོང་ནས་མཚན་ཐོག་ཐག་ཏུ་བཟླས་བ་བྱ། ཕྱི་ཉིན་བདག་བསྐྱེད། གཏང་རག་གི་མཆོད་བསྟོད། སྨོན་ལམ། བཟོད་གསོལ་བྱས་རྗེས། མདུན་བསྐྱེད་ཀྱི་མེ་ལྷ་ཡེ་ཤེས་པ་གཤེགས་སུ་གསོལ། དམ་ཚིག་
པ་རྟེན་ལ་བརྟན་བཞུགས་བྱ། བདག་བསྐྱེད་ཉེར་བསྡུ་བྱས་ནས་སྨོན་ལམ་ཤིས་བརྗོད་རྒྱས་པར་བྱ་གསུངས། ཉིན་དེར་ལས་ཐམས་ཅད་པའི་ཐབ་བྲིས་བརྩེགས་གང་བདེ་བྱས་ནས། རྫས་ཆེན་བཅུ་གཉིས་དང། ཡམ་ཤིང་མཛོ་མོ་ཤིང་ངམ་
ཤིང་ཁོ་ཆོ། ཞེས་བ་ཚེར་མ་ལྕགས་ཀྱུའི་དབྱིབས་ཅན་སོར་ལྔ་པ། རྫས་ཆེན་བཅུ་གཉིས་འདིའི་ཁྱད་པར་བའི་རྫས་ནི་མེ་ཏོག་ལུག་རུ་དམར་པོ། མར་ཁུ་དམར་པོ། ཁྱད་པར་བའི་རྫས་འབྲས་ཡོས་ཞོ་དང་མར་དང་སྦྲང་རྩིར་སྦྱར་བ་ལ་གྲངས་
[012A]༄༅། །གསོག་བྱས། མཚན་ཐོབ། ཐག་ཏུ་མེ་ལྷའི་སྤྱིན་སྲེག་རྫས་དང་སྔགས་སྦྲགས་ནས་ཁྲི་ལྷག་འགྲོ་བར་བྱས་ཏེ་སང་ནམ་ལངས་པ་ན་སྦྱིན་སྲེག་གྲུབ་པར་བྱས་ནས་བདག་བསྐྱེད་ལ་གཏང་རག་གི་མཆོད་བསྟོད་
བཟོད་གསོལ་ཉེར་བསྡུ། སྨོན་ཤིས་སོགས་སྤྱི་འགྲོ་ལྟར་བྱ། དེ་ནི་ཁྱད་པར་ཅན་གྱི་སྒྲུབ་པའོ། །བསྙེན་སྒྲུབ་སྦྲགས་མ་ནི། དཀྱིལ་འཁོར་བཀྲམ་པའི་མདུན་དུ་སྟེགས་མཐོ་བར་བ་བྱུང་དང་དྲི་བཟང་གི་ཆུས་ལེགས་པར་བྱུགས་ཏེ་
དྲི་ངད་ལྡང་ངར་བྱས་པའི་དབུས་སུ་ཚད་ལྡན་གྱི་བྲིས་འབུར་གྱི་སྐུ་བཞུགས་སུ་གསོལ། མདུན་དུ་ཟན་གཙང་མར་ཁུ་དང་མངར་གསུམ་བསྲེས་པའི་གཏོར་མ་དམར་རྩི་ཅན་རྒྱན་ཅི་མཛེས། དྲག་བོའི་མཆོད་རྫས་རྒྱུད་ནས་གསུངས་པ་ལྟར་དང་
བཟའ་བཅའི་རིགས། ཉེར་སྤྱོད་གྲངས་ཅི་མང་བཅས་བཀོད་པ་མཛེས་པར་བཤམ། དུས་མཚན་ཕྱེད་ནས་ཁྲོ་བོའི་བརྟུལ་ཞུགས་ཀྱིས་ཁ་ལྷོར་བལྟས་ཏེ་བཞད་པ་བརྒྱད་སྒྲོག་ཅིང། ཅང་ཏེའུ་འཁྲོལ་བཞིན་གདན་ལེ་འཁོད་དེ་སྲུང་འཁོར་
བསྒོམ། དེ་ནས་སྐྱབས་སེམས་ནས་བཟུང་བདག་བསྐྱེད། བཟླས་པ། ཡིག་བརྒྱ། མཆོད་བསྟོད་མདོར་བསྡུས་བྱས་རྗེས་བླ་མ་རྡོ་རྗེ་འཆང་གིས་གསུངས་པའི་བསྙེན་སྒྲུབ་སྤྲགས་མའི་འདོན་སྒྲིགས་ལྟར་དམིགས་རྣམ་དང་བཅས་
བཟླས་པ་ལ་འཇུག་ཐུན་འཇོག་ཁར་ལིག་བརྒྱ། མཆོད་བསྟོད། གཏོར་མ་བྱིན་རླབས་བྱས་ནས་མདུན་བསྐྱེད་ལ་འབུལ། ཐུན་ཐ་མའི་མཐར་ཕྱོགས་སྐྱོང་དང་ཆོས་རྒྱལ་གྱི་གཏོར་འབུལ་སོགས་སྤྱི་ལྟར། ཐུན་ཕྱི་མ་གསུམ་ལ་བདག་

[012B] བདག་འཇུག་ལེན་པ། མཆོད་བསྟོད་བསྡུས་པ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་  ྾  གཞལ་ཡས་ཁང་རང་ལ་ཐིམ་པར་གྱུར། རང་ཉིད་གཙོ་བོའི་ང་རྒྱལ་གྱིས་མདུན་བསྐྱེད་བསྒྲུབ། སྔར་བཞིན་བྱ་བ་
སོགས་རིགས་འགྲེས། ཐུན་རྗེས་མ་རྣམས་ལ་བདག་འཇུག་ལེན་པ། དྲུག་ཅུ་མ་བསྔོ་བ་སོགས་བླ་མ་རྡོ་རྗེ་འཆང་གིས་གསུངས་པའི་ཆོག་ལྟར་སྒྲུབ་པ་འདིའི་ནང་དུ་བདག་འཇུག་དང་དྲུག་ཅུ་མ་བརྒྱ་རེ་ངེས་ཅན་དུ་འགྲོ་དགོས་གསུངས། དེ་ལྟར་
ཐུན་བཞིའི་སྒོ་ནས་སྔགས་གྲངས་འབུམ་བྲག་བཅུ་འགྲོ་དགོས་གསུངས། སྔགས་གྲངས་སོང་ཟིན་ནས་མཚན་ཐོག་ཐག་ཏུ་སྒྲུབ་རྫས་ལེན་བའི་བསྙེན་པ་ཧྲཱིཥྚཱིལ་མནྟྲ་སིདྡྷི་བཏགས་པ་རྟགས་མ་བྱུང་གི་བར་དུ་བཟླ་གསུངས་པ་ལྟར་བྱ། གཟའ་
འཛིན་དང་ཕྲད་ན་མ་གྲོལ་གྱི་བར་གསུངས་ཀྱང། མཚན་ཐོག་ཐག་ཏུ་བཟླ་བ་མཆོག་ཡིན་གསུངས། དངོས་གྲུབ་ལེན་པའི་འདོད་གསོལ་དང་དམིགས་པ་བླ་མ་རྡོ་རྗེ་འཆང་གི་གསུང་དང། སྐུ་མཆེད་རིན་པོ་ཆེའི་གསུང་གཉིས་ཡོད་
གང་བཏོན་ཀྱང་ཆོག་གསུངས། ནམ་ལངས་པ་ན་ཡིག་བརྒྱ། མཆོད་བསྟོད། གཏོར་འབུལ། དྲུག་ཅུ་མ་དྲག་བསྔོས། ཉི་ཤར་ལ་བདག་བསྐྱེད་མདོར་བསྡུས་ཀྱི་སྒོ་ནས་དྲུག་ཅུ་མ་དྲག་བསྔོས། སྔར་མེ་ལྷའི་བསྙེན་པའི་སྐབས་
ཀྱི་ཐབ་བཟོ་བཅོས་མི་དགོས་ན་དེ་ལུགས་དང། དགོས་ཚེ་ཚེན་གསོས་བྱས་ལ། ཡམ་ཤིང། མར་ཁུ་དམར་པོ། འཇིབ་རྩི་དམར་པོ་གཉིས་ངེས་ཅན་དུ་དགོས་མོད། ནམ་དུས་དབང་གིས་མ་བྱུང་ན་གྲོ་དམར་པོར་ཁ་བསྒྱུར་ཏེ་མངར་

[013A]༄༅། །གསུམ་ཆང་དང་བདུད་རྩི་རིལ་བུའི་ཆུས་བྲན་པ་ལ་གྲངས་གསོག་བྱེད། ཡོ་བྱད་རྣམས་བསྒྲིགས་ཟིན་པ་དང་དྲུག་ཅུ་མ་དྲག་བསྔོས་བྱས། འདི་གསུམ་བླ་མ་རྡོ་རྗེ་འཆང་གིས་གསུངས་པའི་དྲུག་ཅུ་མ་དྲག་
བསྔོས་ལྟར་ཕྱི་དྲོ་གླིང་ལ་གྲིབ་སོ་བབ་པ་ན་ཐབ་རྩར་ཕྱིན་ཏེ། བདག་བསྐྱེད་བཟླས་པ། བསང་ཆུ་དང་མཆོད་ཡོན་སྒྲུབ་པ་སོང་ནས། ཡིག་བརྒྱ་ནས་གཏོར་འབུལ་གྱི་བར་གྲུབ་རྗེས། དྲུག་ཅུ་མ་ཤིན་ཏུ་དྲག་བསྔོ༑ འདི་ལ་ཐབ་ཀྱི་སྟེང་
དུ་མཉྫི་བཅུགས་པའི་ཁར་དྲུག་ཅུ་མ་ནག་པོ་དབྱུ་གུ་གྲངས་ཚང་བ། མཆོད་པ། ཟན་ལིང་དང། བསྒྲལ་ཆས། སྒམ་ཐུན་རློན་ཐུན་སོགས་བཤམས་ཏེ་ཐུན་སྒྲུབ་པ། པཎ་ཆེན་རིན་པོ་ཆེའི་གསུང་གི་ཐུན་མོང་མ་ཡིན་པའི་དྲུག་ཅུ་པ་
དམ་ཉམས་སྲོག་གི་སྤུ་གྲི་ལྟར་འདོན་དགོས། ཐོག་མར་ནང་མཆོད་དང་མཆོད་པ་བྱིན་རླབས། དེ་ནས་མདུན་བསྐྱེད་ཀྱི་གཏོར་མ་ཧྲཱིཥྲཱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་མདུན་དུ་པདྨ་དང་ཉི་མ་དང་དགྲ་བགེགས་
རྣམས་ཀྱི་སྙིང་ག་ནས་ཞེས་པ་ནས། གཏོར་མ་དང་གཉིས་སུ་མེད་པའི་གཤིན་རྗེ་ཆོས་ཀྱི་རྒྱལ་པོ་ཞེས་པ་ནས། མོ་རྒྱུད་ཀྱི་ཚོགས་དཔག་ཏུ་མེད་པས་བསྐོར་བ། དེ་དག་གི་ཕྱི་རོལ་དུ་ཤར་ལ་སོགས་པའི་ཕྱོགས་མཚམས་རྣམས་སུ། ཤར་དུ་དབང་
བོ་དམར་སེར་གླང་པོ་ཆེ་ལ་ཞོན་པ་ཞེས་པ་ནས། སྲིད་པ་གསུམ་གྱི་འབྱུང་པོའི་ཚོགས་དང་བཅས་པ། དེའི་ཕྱི་རོལ་དུ་དམ་ཅན་རྒྱ་མཚོའི་དམག་ཚོགས་ཤ་ལ་དགའ་ཞེས་པ་ནས། གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ།  སོགས།  སྤྱན་

[013B]ཅེས་པ་ནས། གཤེགས་སུ་གསོལ། །འཇམ་དཔལ་གཤིན་རྗེའི་བཀའ་རྣམས་སྒྲུབ་བྱེད་པའི། །ནས། གཤེགས་སུ་གསོལ། །ཧྲཱིཥྚྲཱིཞེས་པ་ནས། བདག་བསྟོད་
དོ༑ ༑དེ་ནས་གསེར་སྐྱེམས་རིམ་པ་གསུམ་ལ་མཐེབ་རྩེ་གསུམ་གྱི་ནང་དུ་ཟན་རིལ་དམར་རྩི་ཅན་རེ་དང་སྐྱེམས་སོགས་ཀྱིས་བཀང་བ་ནང་མཆོད་ལྟར་བྱིན་རླབས་བྱས་རྗེས། ཧཱུཾ། བླ་མ་ཡི་དམ་དཀོན་མཆོག་གསུམ། །ཞེས་པ་ནས། དེ་རིང་བདག་གི་
གྲོགས་མཛོད་ཅིག་དེ་ནས་ཧྲཱིཥྚྲཱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་དགྲ་བགེགས་ཀྱི་ལས་ངན་དང་སྡིག་པའི་སེམས་ལས་གྲུབ་པའི་འབྲུབ་ཁུང་ནག་པོ་ཞེས་པ་ནས། བཅུག་པར་གྱུར། ན་མོ་རྗེ་བཙུན་རྩ་བ་དང་བརྒྱུད་པར་
བཅས་པའི་དཔལ་ལྡན་བླ་མ་རྣམས་ཀྱི་བཀའ་བདེན་པ་དང། ནས། ཁངྒ་ཧོཧོགྯའ་བཞིན་ཕྱོགས་བཅུར་སྤྲོས་ནས་ནི། །ཞེས་པ་ནས། ཁངྒཧོ་གཟུ་དང་དབང་དུ་དཀོན་མཆོག་བཞུགས། །ནས། ཆར་འབེབས་པར་གྱུར། ཧཱུཾ་
ཡུངས་ཀར་རྒྱལ་པོ་ཁྲོ་བོའི་ཐུན། །ནས། མཛོད་ཅིག་དཀོན་མཆོག་གསུམ་ལ་གནོད་པ། ཞེས་པ་ནས། ཆར་གཅོད་ཅིག་ཧཱུཾ༑ རྡོ་རྗེ་འཆང་སོགས་སངས་རྒྱས་དང། །ནས། ཆོས་འབྱུང་ནང་དུ་གནས་པར་གྱུར།། །ཨོཾ་ཧྲཱིཥྚྲཱིནས་
ཕཌ་ཕཌ། ཧཱུཾ༑ དགྲ་བོ་འདི་ཡི་གྲོགས་མཛད་པའི། །ནས། ཚར་བཅད་པར་གྱུར། ཧོཿ་དཔལ་རྡོ་རྗེ་འཇིགས་བྱེད་ཁམས་གསུམ་ཟ་བར་ནུས་པའི་རང་བཞིན་ཅན་ནས། མི་འབྱུང་བར་མཛོད་ཅིག་ནས། ལིང་རོ་

[014A]༄༅། །དང་དྲུག་ཅུ་མ་ལྷན་ཅིག་བྱིན་གྱིས་བརླབས་ཏེ་ཚན་པ་བཞི་ཕུལ་རྗེས། གཏོར་མའི་ཡེ་ཤེས་པ་ཧཱུཾ་བཛྲ་ཨུད་ཏིཥྛས་ནམ་མཁར་བཏེགས་ལ་བྱིན་གྱིས་བརླབས་ཏེ་ཆོས་རྒྱལ་ཡབ་ཡུམ་ལ་ཕུལ། ཧོའྗམ་
དཔལ་གཤིན་རྗེའི་གཤེད་ཀྱི་བཀའ་སྡོད་ནས། མཱ་ར་ཡ་ཕཌ། གཞི་བདག་གཏོར་མ་གཏོང། གཏོར་རོ་རྣམས་དང་ཟོར་བསངས་སྦྱངས། སྟོར་པའི་དང་ལས་ཡ་ཧཱུཾ་གིས་མཚན་པ་ལས། ནས། གཏོར་ཟོར་ལ་ཐིམ་པར་གྱུར་
ཧཱུཾ༑ རྣལ་འབྱོར་བདག་གི་གཏོར་ཟོར་གཉན་པོ་འདི། །ནས། ལས་མཛོད་ཅིག་དེ་ནས་བསྐུལ་རིང་འདོན། དེ་རིང་ཚར་ཆོད་ཅིག་བར་འདིར་ལམ་སེལ་གཏོར་མ་བཏང་ནས། ཧཱུཾ༑ ད་ནི་ཟོར་བསྒྱུར་དགྲལ་བསྒྱུར། །ནས་
བགེགས་ལ་དྲོངས། །རྣལ་འབྱོར་དབང་ཕྱུག་ཟོར་འཕེན་ནོ། །ནས། རུ་མཚོན་འཕྱོར། །ཨོཾ༑ མི་མངོན་དབྱིངས་ན་བཞུགས་པའི་རྒྱལ་བཞི་ཁྲོའི་ཚོགས། །ནས། འཕྲིན་ལས་མཛོད། །འཆི་བདག་མས་བསྐུལ་ཞིང། སྡང་བའི་དགྲ་
དང་ཞེས་པའི་སྐབས་དཔལ་འབར་དང་བཅས་ལས་ཀྱི་རྡོ་རྗེས་གཏོར་མ་ཕྱི་རོལ་ཏུ་བསྲེག་ཁང་དུ་དོར། བཟློག་རིང་དང། ཤེར་སྙིང་གསུངས་ཏེ་བཟློག་པ་བྱ། དེ་ནས་ཁྲུས་བྱས། དར་དམར་པོས་ཐོད་བཅིངས་ཤིང། རང་ལྷའི་
ང་རྒྱལ་དང། སྣང་བ་ཐམས་ཅད་བདེ་སྟོང་གི་ངོ་བོར་བལྟས་ཏེ། བཞད་པ་བརྒྱད་སྒྲོག་ཅིང། ཅང་ཏེའུ་འཁྲོལ་བཞིན་ཁ་ནུབ་ཏུ་ཕྱོགས། བདེ་བའི་སྟན་ལ་པདྨའི་འདུག་སྟངས་ཀྱིས་འཁོད་ནས། བྱམས་སྙིང་རྗེ་བྱང་ཆུབ་ཀྱི་སེམས་དང་

[014B] རྡོར་དྲིལ་བྱིན་རླབས་ནས་བཟུང་གཤེགས་གསོལ་གྱི་བར་བླ་མ་རྡོ་རྗེ་འཆང་གིས་གསུངས་པའི་བཅུ་ཆའི་ཆོ་ག་ལྟར་གཉིད་དང་བཟའ་བཏུང་སོགས་ཀྱིས་བར་མཆོད་པར་མཚན་ཐོག་
ཐག་ཏུ་སྦྱིན་སྲེག་བྱ། བླ་མ་ཡབ་སྲས་ཀྱི་བསྙེན་སྒྲུབ་སྦྲགས་མའི་ཆོ་ག་ལྟར་བཀོད་པའི་ལྷ་དབང་དུ་བྱེད་པའི་དམིགས་པ་དང་བཅས་མེ་ཏོག་དམར་པོ་ལ་གྲངས་གསོག་བྱས་ཏེ་སྦྱིན་སྲེག་བྱ། ནམ་ལངས་ནས་མཇུག་བསྡུས་ཏེ་དྲུག་ཅུ་མ་དྲག་
བསྔོས་ཡོངས་གྲགས་ལྟར་ཕུལ་ཏེ་ཐུན་མཚམས་ལ་འཇུག་སྔ་དྲོའི་ཆ་ལ་ངལ་བསོས་ཏེ། ཕྱི་དྲོ་ཡང་སྦྱིན་སྲེག་ལ་འཇུག་དེའི་ཕྱི་ཉིན་ནས་ཉི་མ་རེ་རེ་བཞིན་ཐུན་གཉིས་རེ་བྱས་ཏེ་བཅུ་ཆ་འབུམ་ལྷག་འགྲོ་བ་བྱ། འདི་ནི་བསྙེན་པ་དང་སྦྱིན་སྲེག་
སྦྲགས་ནས་སྒྲུབ་པའི་ལུགས་སུ་བྱས་པ་ཡིན་པས། ཁྲལ་ཆོས་དང་སླ་ཆོས་སུམ་སོང་བར་ཆོ་གའི་འགོ་མཇུག་ཐམས་ཅད་དྲན་ཤེས་བག་ཡོད་དང་ལྡན་པའི་སྒོ་ནས། བླ་མ་ཡི་དམ་ཁྱད་པར་ཅན་འདིའི་བསྙེན་སྒྲུབ་བྱེད་རྒྱུ་བྱུང་བ་རྙེད་པའི་
མཆོག་ལེགས་པར་རྙེད་ཅིང་དལ་འབྱོར་ཐོབ་པ་དོན་དུ་འགྱུར་བས། བླ་མ་རྡོ་རྗེ་འཆང་གི་བསྙེན་ཡིག་ཏུ་གསུངས་པ་བདེ་སྟོང་དབྱེར་མེད་ཀྱི་རྩིས་ཟིན་པའི་སྒོ་ནས་བླ་མ་ཡི་དམ་དབྱེར་མི་ཕྱེད་པ་ལ་དད་པ་བརྟན་པོས་བསྒྲུབ་ན། བླ་མ་ལྷའི་
ཐུགས་དགྱེས་པ་དང། སྔགས་ལ་ན་རེ་བརྗོད་པས་ཀྱང་བསོད་ནམས་དང་ཡེ་ཤེས་ཀྱི་ཚོགས་དཔག་ཏུ་མེད་པ་རང་རྒྱུད་ལ་སྡུད་ཐུབ་པ་ཡིན་གསུངས་པ་ལ་ཡིད་ཆེས་ཀྱི་དད་པ་བརྟན་པོ་ཡོད་ན་ཇི་སྐད་གསུངས་པའི་ཕན་ཡོན་གདོན་མི་ཟ་བར་

[015A]༄༅། །འབྱུང་བས་དད་པ་བརྟན་པོ་གྱིས་གསུངས། བཅུ་ཆའི་སྐབས་མཚམས་མཚམས་སུ་བདག་འཇུག་ལེན་པ། དྲུག་ཅུ་མ་རེ་བསྔོ་ཐུབ་ན་ཤིན་ཏུ་ལེགས་གསུངས། མཇུག་གྲུབ་པ་ན་རྒྱས་པའི་སྦྱིན་སྲེག་ཞིག་འབུལ་
སྲོལ་ཡོད་པས་དེ་ལ་ཐབ་དང། རྫས་སོགས་རྒྱས་པའི་སྐབས་ལྟར་ལ། འོ་ཐུག་བསྒྲུབ་པ་ཚོགས་འབུལ་སོགས་ཐམས་ཅད་དགའ་སྟོན་གྱིས་རོལ་བར་བྱ། འདིའི་ཕྱིས་ཉིན་འགའ་ཞིག་ལ་ཚོགས་མཆོད་རེ་ཕུལ་ནས། བསྙེན་ཡིག་རྣམས་
སུ་གསུངས་པ་ལྟར་ཕྱི་མཚམས་ནང་མཚམས་རིམ་གྱིས་གྲོལ་དགོས་གསུངས། འདི་ནི་བླ་མའི་སྲས་ཀྱི་ཐུ་བོ་རྡོ་རྗེ་འཆང་དངོས་རྗེ་ཐར་ཤུལ་དབུ་མཛད་ཆོས་སྐྱོང་རྒྱ་མཚོའི་ཞལ་སྔ་ནས། དབང་ལུང་ཁྲིད་སོགས་ཐོབ་སྐབས་བསྙེན་ཆེན་གྱི་ལྗགས་
བཀོད་སྩལ་བ་བླ་མའི་ཞལ་གྱི་བདུད་རྩི་འཁྲུལ་མེད་ཕྲན་ལྟ་བུའི་སྐྱེས་སྦྱངས་ཀྱི་ཡོན་ཏན་ཤིན་ཏུ་ཕྲབ་ཞིག་གིས་ནག་འགྲོས་སུ་བཀོད་པའི་འོས་མ་མཆིས་ཀྱང། གོང་ས་མཆོག་གི་རྡོ་རྗེའི་བཀའ་ལ་གྱེན་ལྡོག་མ་ནུས་པར་ཆོས་མེད་སྙོམ་
ལས་པ་བདེ་ཡངས་བློ་བཟང་སྙན་གྲགས་རྒྱ་མཚོས་གྲོང་ཚིག་གི་ལམ་ནས་སྤེལ་བལ་བླ་མ་ལྷ་དང་བཅས་པས་བཟོད་པར་བཞེས་ཤིང་སྒྲིབ་པར་མི་འགྱུར་པས་མཛད་དུ་གསོལ།།    ༈    །།དྲུག་ཅུ་མ་དྲག་བསྔོས་ཀྱི་འདོན་སྒྲིགས་
ཟིན་ཐོ་བཞུགས་སོ།།     ༈    དྲུག་ཅུ་མ་དྲག་བསྔོས་ཀྱི་འདོན་སྒྲིགས་ཟིན་ཐོལ། །འཇིགས་བྱེད་ཀྱི་བདག་བསྐྱེད་སྔོན་དུ་བཏང་ཟིན་པའི་དབང་དུ་བཏང་ན། བཟླས་པའི་མཆོད་

[015B] སྐད་ཅིག་དཀྲོང་བསྐྱེད། ནང་མཆོད་བྱིན་རླབས། མཆོད་པ་བྱིན་རླབས། ཡི་དམ་གྱི་གཏོར་འབུལ། ཕྱོགས་སྐྱོང་གི་གཏོར་འབུལ་ཚང་གཅིག་གྲུབ་ནས་ཆོས་རྒྱལ་གྱི་མཆོད་པ་བྱིན་རླབས་
གཏོར་མཆོས་རྒྱལ་དུ་བསྐྱེད་ན། གཏོར་མ་དང་གཉིས་སུ་མེད་པའི་ཞེས་སྦྱོར། འཁོར་ཕྱོགས་སྐྱོང་བཅོ་ལྔ། དམ་ཅན་རྒྱ་མཚོ་བཅས་ཀྱི་བསྐྱེད་པ། སྤྱན་འདྲེན། འདི་ནས་ལྷོ་ཡི་ཕྱོགས་རོལ་ན། །ཞེས་སོགས་དང། ཛའྗམ་
དཔལ་གཤིན་རྗེའི་གཤེད་ཀྱི་བཀའ་སྡོད་མཆོག་སོགས་འདོན། ཕྱོགས་སྐྱོང་སྤྱན་འདྲེན་ནི། འཇམ་དཔལ་གཤིན་རྗེའི་བཀའ་རྣམས་སྒྲུབ་བྱེད་པའི། །དབང་པོ་ལ་སོགས་ཕྱོགས་སྐྱོང་བཅོ་ལྔ་པ་དང། །སྲིད་གསུམ་སྡེ་བརྒྱད་འབྱུང་
པོ་མ་ལུས་པ། །རྣལ་འབྱོར་འཕྲིན་ལས་སྒྲུབ་ཕྱིར་གཤེགས་སུ་གསོལ། །ཞེས་སྦྱོར། དབང་བསྐུར། རྒྱས་གདབ། དམ་བཞག་མཆོད་པ། ནང་མཆོད། བླ་མ་མཆོག་དང་སོགས་བཤགས་པ། བདེ་ཆེན་ལྷུན་གྲུབ་
མའི་བསྐང་ཐུང་དང། སྟོབས་ཆེན་གཤིན་རྗེ་མཚར་གསུམ་རྗེས་བཟློག་པ་མེད། གསེར་སྐྱེམས་བྱིན་གྱིས་བརླབ། བླ་མ་ཡི་དམ་སོགས་ཀྱི་གསེར་སྐྱེམས། རིལ་བུ་གཉིས་དམར་པོ། གཅིག་དཀར་པོ་བཅས་སྣོད་སོ་སོར་བཤམས་པ་
འབུལ། དགུག་གཞུག་ཚར་གསུམ་ལ་ཐོར་ལོའི་ཆོ་གའི་ནང་གསལ་ལྟར་འདོན། དེ་ནས་དྲུག་ཅུ་མ་ཡོངས་གྲགས་ལྟར་དང། གཏོར་མ་ལྟར་བསྐྱེད་ན་ཆོས་རྒྱལ་གྱི་གཏོར་འབུལ་གོང་གཏོར་མ་ལྷ་བཏེགས་བྱས་ཏེ། ནང་མཆོད་བྱིན་

[016A]༄༅། །རླབས། གཏོར་ བྱིན་རྟླབྶ།  འབུལ་དཀྱུས་ལྟར། གཏོར་རྫོངས་རྒྱས་པ། ལམ་སེལ་གཏོར་མ། དྲག་བསྐུལ་ལམ། ཡང་ན། ཞེ་སྡང་ཆེན་པོ་ཁྲོས་པའི་དཀྱིལ་འཁོར་ནས། །ཞེས་སོགས་ཡིག་རྙིང་གི་
བསྐུལ་བ། འཆི་བདག་མ་བྲག་དཀར་བའི་གདངས་བཅས། སྡང་དགྲ་མར་གཏོར་མ་སྐྱེལ།  རྒྱས་པར་བྱེད་ན་གོམ་པ་བཞི་བཅུའི་སར་སྲེག་ཁང་བྱ་བ་སོགས།  བཟློག་པ་བྱ་ཞིང། ཆོས་རྒྱལ་གྱི་གཏང་རག་མཆོད་པ། བསྟོད་པ་ཀ་བསྟོད་དང། ཡིག་བརྒྱ། བཟོད་གསོལ། གཏོར་
མགྲོན་གཤེགས་གསོལ།  དཀྲ་ཤིས་ཀྱིས་མཐའ་བརྒྱན་བར་བྱའོ།  ་གོང་གི་བསྙེན་སྒྲུབ་སྦྲགས་མ་དང་བཅུ་མའི་འདོན་ཆོག་སོགས་ནི་འཇིགས་བྱེད་དཔའ་གཅིག་གི་བསྙེན་ཆེན་སྐོར་ལྷ་ལྷན་
སྨད་རྒྱུད་སྤར་གསར་དུ་བཞུགས་པ་ལས་ཤེས་དགོས་སོ།།    ༈    །།དྲུག་ཅུ་བ་དྲག་བསྔོ་འབྲིང་པོའི་ཆོག་སྒྲིགས།     ༈    གཏོར་མ་ལྷར་བསྐྱེད་པའི་ལུགས་བྱེད་
ན་བསང་སྦྱང། སྟོང་པའི་ངང་ལས་གཏོར་མ་དང་གཉིས་སུ་མེད་པའི་པདྨ་དང་ཉི་མ་  ྾  མི་བསྐྱེད་ཚེ། སྟོང་པའི་ངང་ལས་མདུན་དུ་པདྨ་དང།   ྾  གཤིན་རྗེ་ཕོ་མོའི་ཚོགས་དཔག་ཏུ་མེད་པས་བསྐོར་བ། གཞན་ཡང་
དབང་པོ་ལ་སོགས་པའི་བྱོགས་སྐྱོང་བཅོ་ལྔ་སྲིད་པ་གསུམ་གྱི་འབྱུང་པོའི་ཚོགས་དང་བཅས་པའི་གཙོ་འཁོར་  ྾  སྐད་ཅིག་གིས་སྤྱན་དྲངས། ཧཱུཾ། འདི་ནས་ལྷོ་ཡི་  ྾  གནས་འདིར་གཤེགས། ཧཱུཾ། འཇམ་དཔལ་

[016B] །དབང་པོ་ལ་སོགས་ཕྱོགས་སྐྱོང་བཅོ་ལྔ་པ་དང། །སྲིད་གསུམ་སྡེ་བརྒྱད་འབྱུང་པོ་མ་ལུས་པ། །རྣལ་འབྱོར་འཕྲིན་ལས་སྒྲུབ་ཕྱིར་གཤེགས་སུ་གསོལ། །ཨོཾ་ཧྲཱིཥྚྲཱིནས། སྟོབས་ཆེན་
གཤིན་རྗེ་མ་གསུམ་པར་བཏང། དེ་ནས་གསེར་སྐྱེམས་ཕུལ་ཏེ། ན་མོ་རྗེ་བཙུན་ཞེས་པ་ནས། སངས་རྒྱས་ཀྱི་བསྟན་དགྲ། དགེ་འདུན་ཡོངས་ཀྱི་དགྲ་བོ། བདག་ཅག་དཔོན་སློབ་འཁོར་དང་བཅས་པ་ལ་གནོད་པར་བྱེད་པའི་
དགྲ་བགེགས་རྣམས་ཀྱི་བླ་སྲོག་རྣམ་པར་ཤེས་པ་མཐོ་སྲིད་པའི་རྩེ་མོ་ནས་དམའ་དམྱལ་ཁམས་བཅོ་བརྒྱད་ཀྱི་བར་གྱི་སྟེང་འོག་ཕྱོགས་བཞི་མཚམས་བརྒྱད་གང་ན་གནས་ཀྱང་སྐད་ཅིག་ཐང་ཅིག་ཡུད་ཙམ་ལ་མདུན་གྱི་གཏོར་མ་འདི་
ལ་ཁུག་གཅིག་སྟིམས་ཤིག་ཎི་ཡ་མ་ཛཿ། ཏྲི་ཡ་མ་ཛཿ། དུང་ཡ་མ་ཛཿ། ཨོཾ་ཧྲཱིཥྚྲཱི་  ྾  ཕཌ་གནོད་བྱེད་དགྲ་བགེགས་ཨ་མུ་ཀ་མཱ་ར་ཡ་ཧཱུཾ་ཕཌ། ནང་མཆོད་བྱིན་རླབས་ནས། འདུད་ཅིང་མཆིས། །བར་རྒྱུན་
ལྟར༑ ཕྱོགས་སྐྱོང་འཁོར་དང་བཅས་པ་རྣམས་ཀྱིས་ཤ་ཁྲག་དམར་གྱི་གཏོར་མ་འདི་བཞེས་ལ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་བསྟན་འཛིན། བསྟན་པའི་སྦྱིན་བདག་དང་
བདག་ཅག་དཔོན་སློབ་འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི་དགྲ་བགེགས་ཐམས་ཅད་ཐལ་བའི་རྡུལ་ཕྲན་བཞིན་དུ་བརླག་པའི་འཕྲིན་ལས་མཛོད་ཅིག་ཅེས་དྲུག་ཅུ་མ་སྤྱི་ལྟར་བསྔོས་ནས་
[017A]༄༅། །གཏོར་མ་ལྷར་བསྐྱེད་བྱས་ཡོད་ཚེ་ལྷ་བཏེག་ཧཱུཾ་བཛྲ་ཨུཏྟིཥྛ་ ལྷར་བསྐྱེད་བྱས་མེད་ན་འདི་མི་དགོས། དེ་ནས་གཏོར་མ་ནང་མཆོད་ལྟར་བྱིན་གྱིས་བརླབས་ལ། ཆོས་རྒྱལ་གྱི་གཏོར་མ་ཕུལ་
ཧོཿ་འཇམ་དཔལ་གཤིན་རྗེའི་གཤེད་ཀྱི་བཀའ་སྡོད།་ཐོགས་པ་མེད་པར་སྒྲུབ་པར་མཛོད་ཅིག་ཆོས་རྒྱལ་ཡབ་ཡུམ་འཁོར་བཅས་ལ། །་བཅོམ་ལྡན་གཤིན་རྗེ་གཤེད་པོའི་བཀའ། །་འཆི་བདག་
ཡ། བཟློག་པ། མངའ་གསོལ་བཅས་གསུང། ཞེས་པ་འདི་ནི། སྒབ་འདྲེ་མནན་ཆོག་སྐབས་མ་ནན་པ་ཟིན་རྗེས་དྲུག་ཅུ་པ་དྲག་བསྔོ་མཛད་རྒྱུར་རྡོ་རྗེ་འཆང་ཕ་བོང་ཁ་པས་ལྗགས་སྒྲིགས་སུ་སྩལ་བའོ།།    ༈    །།
དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་བསྙེན་ཆེན་བྱ་ཚུལ་ཞལ་ཤེས་ནག་འགྲོས་སུ་བཀོད་པ་དམ་པའི་ཞལ་ལུང་བཞུགས་སོ།།    ༈    །།བླ་མ་དང་རྗེ་བཙུན་འཇམ་དཔལ་གཤིན་རྗེའི་གཤེད་དབྱེར་མ་མཆིས་པའི་ཞབས་ལ་གུས་པ་ཆེན་པོས་ཕྱག་
འཚལ་ལོ། །བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་གཟུང་དུ་གསོལ་འདིར་ཁྱབ་བདག་རྡོ་རྗེ་འཆང་ཆེན་པོ་འཇིགས་མཛད་དུར་སྨྲིག་གར་རོལ་བཀའ་དྲིན་མཚུངས་མེད་སྐྱབས་མཆོག་རྡོ་རྗེ་འཆང་ཕ་བོང་ཁ་པ་བདེ་ཆེན་སྙིང་པོ་དཔལ་བཟང་
པོའི་ཞལ་སྔ་ནས། འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཐུགས་བཅུད་རྒྱུད་སྡེ་ཟབ་མོའི་དོན་མན་ངག་སྙན་བརྒྱུད་དུ་བཞུགས་པའི་དཔལ་རྡོ་རྗེ་འཇིགས་བྱེད་ཆེན་པོའི་བསྙེན་ཆེན་ནམ་གཞི་བསྙེན་ཆེན་མོར་གྲགས་པའི་ཟབ་ཁྲིད་ཕྱག་ལེན་དང་

[017B] ཇི་སྐད་དུ། སློབ་དཔོན་ཆེན་པོ་ཞི་པའི་ཡེ་ཤེས་ཀྱི་ཞལ་ནས། གཉིས་མེད་ཐུན་མོང་མ་ཡིན་འྐྱྷབ་པའི་སྐུ། །ཀུན་ལ་སྙོམས་མཛད་རྒྱལ་བ་ཀུན་གྱི་ཡབ། །ཆོས་ཀྱི་དབྱིངས་གྱུར་རྒྱལ་
བ་ཀུན་གྱི་ཡུམ། །ཡེ་ཤེས་སེམས་དཔའ་རྒྱལ་བ་ཀུན་གྱི་སྲས། །ཞེས་རྒྱལ་བ་ཐམས་ཅད་ཀྱི་ཡབ་ཡུམ་སྲས་གསུམ་དང་འདྲ་བའི་རྗེ་བཙུན་འཇམ་དཔལ་དབྱངས་དེ་ཉིད་དྲག་པོར་ཁྲོས་པ་གཤེད་དམར། དེ་ལས་ཀྱང་ཆེར་ཁྲོས་པ་དགྲ་ནག་ཤིན་ཏུ་
ཁྲོས་པ་རྡོ་རྗེ་འཇིགས་བྱེད་ཡིན་བས་ཇི་ཙམ་ཁྲོས་པ་ཙམ་གྱིས་དངོས་གྲུབ་མྱུར་ཞིང་བྱིན་རླབས་ཀྱི་ཚན་ཁ་ཆེ་བ་སྟེ། དེ་ཡང་སངས་རྒྱས་རྣམས་ཁྲོས་པའི་ཚུལ་བསྟན་པ་ནི་ཁོང་རྣམས་ཀྱིས་ཉོན་མོངས་སྤངས་ཟིན་པས་ཁྲོ་བ་སོགས་མེད་ཀྱང་གདུལ་བྱའི་
རྒྱུད་ཀྱི་བདག་འཛིན་ལ་ཁྲོས་པ་ཡིན་པས་སྒྲུབ་པ་པོའི་ཉོན་མོངས་འཇོམས་པ་ལ་ཆེས་ཁྱད་པར་འཕགས་པ་དང། དེར་མ་ཟད་ཡི་དམ་གྱི་ལྷ་གཞན་ལས་ཁྱད་ཆོས་ཆེན་པོ་ལྔའི་སྒོ་ནས་ཁྱད་པར་དུ་འཕགས་པ། དྲག་པོ་གཙོ་བོར་སྒྲུབ་པས་ཞི་བ་ཞར་ལ་
འགྲུབ་པ་སོགས་དང། སྙིགས་མའི་དུས་སུ་ལྷ་འདི་ལ་མ་བརྟེན་ན་བར་ཆད་མང་བས་ཆོས་འགོ་མི་ཐོན་པས་ཐུན་མོང་མ་ཡིན་པར་འདི་ལ་བརྟེན་དགོས་ཤིང། རང་ཅག་རྣམས་ཀྱིས་བླ་མ་ཡི་དམ་ཆོས་སྐྱོང་དང་བཅས་པ་འཇམ་དབྱངས་ཀྱི་རྣམ་རོལ་ལ་བརྟེན་དགོས་
པར་གསུངས་པ་ལ་ཆོས་རབ་ཏུ་རྣམ་འབྱེད་ཀྱི་ཤེས་རབ་འཕེལ་བ་སོགས་དགོས་པ་ཁྱད་པར་ཅན་ཡོད་པས། དེ་ལྟར་བྱིན་རླབས་ཀྱི་གཏེར་ཆེན་པོ་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོའི་ཐུགས་རྒྱུད་བསྐུལ་ཏེ་ཉེ་བར་བྱེད་པའི་

[018A]༄༅། །བསྙེན་པ་བྱེད་པ་ལ། ལས་རུང་དང། གཞི་བསྙེན་གཉིས་སུ་ཡོད་པ་ལས། དང་པོ་ལ་དཀྱིལ་འཁོར་གྱི་གཙོ་བོའི་བསྙེན་པ་འབུམ་དང། ཡང་ན་མེ་ཏོག་གང་ལ་ཕོག་པའི་ལྷའི་བསྙེན་པ་འབུམ། འཁོར་རྣམས་
ལ་ཁྲི། ཡེ་ཤེས་འབེབས་སྔགས་དང། ཁ་སྐོང་གི་སྦྱིན་སྲེག་བཅས་དགོས་པར་གསུངས་ཤིང། དེ་ལས་རྒྱས་ཙམ་བྱེད་ན་ལས་བསྙེན་ཞེས་རྒྱུད་ལས་དངོས་བསྟན་དུ་གསུངས་པ་ལྟར། རྩ་སྔགས་འབུམ། སྙིང་པོ་སུམ་འབུམ། ཉེ་སྙིང་བདུན་འབུམ། འཁོར་ལ་
ཁྲི། ཁ་སྐོར་གི་སྦྱིན་སྲེག་བཅས་དགོས་པར་གསུངས་པ་དབུལ་ཆུ་དྷརྨ་བྲས་མཛད་པའི་བསྙེན་ཡིག་ཏུ་གསལ་བ་ལྟར་མཛད་སྲོལ་སྣང་ངོ། །གཉིས་པ་གཞི་བསྙེན་ཆེན་མོར་གྲགས་པ་རྗེ་བདག་ཉིད་ཆེན་པོ་ནས་མན་ངག་ཆིག་བརྒྱུད་དུག་ནང་
པ། འཇམ་དབྱངས་བཞད་རྡོར་གྱིས་སྒྲུབ་པའི་ཐོ་ཡིག་ཙམ་དང། རྗེ་གསེར་ཁང་པ་ཆེན་པོ་ནས་ཤིན་ཏུ་དར་རྒྱས་སུ་མཛད་པའི་ཕྱག་ལེན་ལ་རྒྱས་བསྡུས་འགའ་ཞིག་མཆིས་པ་ལས། འདིར་ཕྱག་ལེན་རྒྱས་པའི་ལུགས་བཞིན་ཞལ་ལུང་དྲི་མ་མེད་
པ་བྱིན་རླངས་ཀྱི་དང་མ་ཡལ་བ་གྲུབ་དང་འཇིགས་མེད་བསམ་གཏན་གྱིས་མཛད་པའི་སེམས་ཀྱི་གླང་སྨྱོན་འགུགས་པའི་ལྕགས་ཀྱུ་དང། བསྙེན་ཡིག་དངོས་གྲུབ་ཀུན་འབྱུང་སོགས་ལེ་ཚན་བརྒྱད་ཀྱི་སྟེང་ནས་བདུད་ལས་རྣམ་རྒྱལ་གྱི་གཞི་བསྙེན་
ཆེན་མོ་འདུག་ཚུལ་སྦྱོར་དངོས་མཇུག་གསུམ་གྱི་རིམ་པ་ལྗགས་ཁྲིད་སྩལ་སྐབས་དམ་པའི་ཕྱག་བཞེས་བཞིན་འགྲེལ་གཏོར་སྔོན་དུ་བཏང་ནས་ཕྱག་ལེན་ཁྲིད་དང་བཅས་པ། མཇུག་ཏུ་དྲུག་ཅུ་མ་དྲག་བསྔོས་འབྲིང་པོ་དང་བཅས་གནང་ནས། དངོས་

[018B] སྒྲུབ་བ་པོ་ལམ་ཐུན་མོང་བས་རྒྱུད་སྦྱངས་ཤིང་རྡོ་རྗེ་སློབ་དཔོན་མཚན་ཉིད་དང་ལྡན་པའི་ངང་ནས་ལྷ་མཆོག་འདི་ཉིད་ཀྱི་དབང་བཞི་རྣམ་པར་དག་པ་ནོས་ཤིང་དམ་སྡོམ་ལ་གནས་པ་དང། རིམ་གཉིས་ཀྱི་ཟབ་ཁྲིད་ལེགས་པར་ཐོབ་པའི་གང་ཟག་གིས་འདི་
ཉིད་ཉམས་སུ་ལེན་པར་བྱ་བ་ལ། དངོས་གཞིའི་བསྙེན་པ་ལམ་དུ་འགྲོ་མི་འགྲོ་སྔོན་འགྲོ་ལ་རག་ལས་ཤིང། དེ་ཡང་རྗེ་བདག་ཉིད་ཆེན་པོའི་བཀའ་སྲོལ་དི་ལ་སངས་མ་རྒྱས་ཀྱི་བར་དུ་ཚོགས་བསགས་སྒྲིབ་སྦྱང་ལ་བར་མ་ཆད་དུ་འབད་དགོས་པའི་གནད་ཀྱིས་འབུམ་
བཞི་ལྟ་བུ་གྲངས་གསོག་ལ་གཙོ་བོར་མཛད་སྲོལ་མེད་ཀྱང། དགའ་ལྡན་ཕྱག་རྒྱ་ཆེན་པོ་དང། གཞི་བསྙེན་ཆེན་མོ་གཉིས་ལ་བསགས་སྦྱང་ལ་འབད་བཞིན་ཐོག་ངེས་པར་གྲངས་གསོག་བྱེད་ཚུལ་ཡང་གསུངས་པས་གཙོ་བོར་བྱང་ཆུབ་ལམ་གྱི་རིམ་པ་ལས་འབྱུང་བ་ལྟར་གྱི་
སྐྱབས་སུ་འགྲོ་ཚུལ་ཤེས་པའི་སྒོ་ནས་སངས་རྒྱས་ཆོས་ཚོགས་མ་ལྟ་བུའི་སྒོ་ནས་སྐྱབས་འགྲོ། བླ་མའི་རྣལ་འབྱོར་ཀྱི་ཁོང་ནས་ཡིག་བརྒྱ། ལྟུང་བཤགས་འདོན་བཞིན་བརྐྱང་ཕྱག་མཎྜལ། བླ་མའི་རྣལ་འབྱོར་དང་འབྲེལ་བའི་གསོལ་འདེབས་དམིགས་བརྩེམ་
ཆུ་མཆོད། ཟ་བྱེད་མཁའ་འགྲོའི་སྦྱིན་སྲེག་དམ་ཚིག་རྡོ་རྗེའི་བཟླས་པ། སྐུའམ་སཱཙྪ་གང་འོས་བླ་མའི་བཀའ་བཞིན་འདེབས་པ་བཅས་སྔོན་འགྲོ་དགུ་པོ་སོ་སོ་ནས་འབུམ་རེ་སླ་ཆོས་སུ་མ་སོང་བ་དངོས་དག་འགྲོ་ངེས་དང། གཞན་ཡང་དགེ་འདུན་ལ་བསྙེན་བཀུར་
གསུང་རབ་ཀློག་པ། ཆུ་གཏོར། སྦྱིན་གཏོང་སོགས་རྒྱ་མི་ཆུང་བ་སྒྲུབ། དངོས་གཞིའི་བསྙེན་པ་ལ་འདུག་པའི་གནས་ནི། རྒྱུད་ནས་བཤད་པ་ལྟར་རམ། ཡང་ན་ལས་དང་པོ་བས་སྔོན་བྱོན་དམ་པས་བྱིན་གྱིས་བརླབས་པའི་ཡིད་མཐུན་གྱི་གནས་སུ་བསྡད་ན་

[019A]༄༅། །གནས་ཀྱིས་གང་ཟག་བྱིན་གྱིས་རློབ་པ་དང་བར་ཆད་མི་འབྱུང་བའི་དགོས་པ་ཡོད། དུས་ནི་ཟླ་བ་དགུ་པའི་ཚེས་ཉེར་དྒུའམ། དེ་མིན་ཉེར་དགུ་གང་རུང་དུ། གནས་ཁང་ལ་བ་བྱུང་གིས་ཆག་ཆག་ལེགས་པར་བཏབ་ལ་བྱི་དོར་
བྱེད༑ བསངས་དུད་ལེགས་པར་གཏོང། གནས་ཡུལ་གྱིས་བདེན་ཁ་ལྷོར་བལྟ་བའམ་བལྟ་བར་མོས་པའི་མདུན་དུ་ཡི་དམ་གྱི་བྲིས་འབུར་གྱི་སྐུ་ཞལ་སྤྲོད་དུ་བཤམས་པའི་མདུན་དུ་སྟེགས་ཀྱི་ཁར་གཏོར་སྒམ་ལྟ་བུ་བྱི་བ་དང་བྱི་ལ་སོགས་ཀྱིས་གནོད་པར་མི་ནུས་པའི་
ནང་དུ་གཏོར་མའི་རྒྱུ་དམ་སེལ་མེད་པ་ནས་བྱུང་བའི་ནས་ནག་རྗེན་བཏགས་ཀྱི་ཕྱེ་ལ་འཆུར་བ་ཅུང་ཟད་དང། བདུད་རྩི་རིལ་བུ་ཁུངས་ལྡན་སེལ་མེད་བཏབ། མར་ཁུ་བཙག་ཐག་བཅད་པ་གྲང་དུ་བཅུག་སྟེ་བ་རྫིས་པར་ཆང་གར་མ་ཅུང་ཟད་བླུགས་པའི་ཟན་
ལ༑ གཏོར་མའི་དབྱིབས་ནི་འཇིགས་བྱེད་ལ་སྙིང་གཟུགས་དང། དེའི་རྩེ་མོ་རྒྱུན་པར་ཤེས་རབ་རྣོ་བའི་ཕྱིར་རྣོ་བ་ལེགས་ཀྱང་འདི་སྐབས་སྒྲུབ་པ་བརྟན་པའི་ཕྱིར་རྩེ་མི་རྣོ་བ། གཡས་གཡོན་དུ་གཤོག་པ་ཅན་གྱི་མར་སྣེ་ཇེ་ཕྲར་སོང་བའི་སྣེ་གཉིས་སྙིང་
གཟུགས་ཀྱི་ཞབས་ནང་དུ་ཆུད་པ་སྟེ། འདི་ནི་མ་འོངས་པར་རྫོགས་རིམ་གྱི་སྐབས་རྩ་རོ་རྐྱང་དུ་རྒྱུ་བའི་རླུང་དབུ་མར་འདུ་བ་མཚོན། དེ་ལ་བྲང་རྒྱན་རྩེ་རྒྱན་དང། རྩེ་མོར་ཟླ་ཉི་མེ་རིས་ནཱ་ད་བཅས་པ་ནི་སྣང་མཆེད་ཐོབ་གསུམ་འོད་གསལ་དང་བཅས་པ་
མཚོན། གཡས་སུ་ཕྱོགས་སྐྱོང་དང་གཡོན་དུ་ཆོས་རྒྱལ་གཉིས་ལ་གཏོར་མ་མདུན་ལེབ་ཤ་གཟུགས་མ་སྟེ་ལུག་ཤ་རྒྱག་པའི་རྒྱབ་ལྟ་བུ་བྲང་རྒྱན་ཟླ་ཉི་མེ་རིས་ནཱ་ད་དང་བཅས་པ་མར་ཚག་སོགས་ཅི་མཛེས་དང། མཁའ་འགྲོ་སྤྱི་གཏོར་བཅས་ལ་དམར་རྩིས་ཕྱུག་

[019B] གཏོར་མའི་རྒྱུ་ཉ་ཤ་འབྲས་ཆན་སོགས་བསྲེས་ན་རུལ་ཉེན་ཆེ་བས་མཐའ་སྐོར་དུ་འཇོག་ན་ལེགས། རྩ་མ་དཀར་གསུམ་མངར་གསུམ་བསྲེ་པའི་གཞིབ་དག་གཏོར་མ་དག་མགོན་པོ་ལ་བཅད་ཁམ་དམ་བརྩི་ཅན་མར་ཚག་སོགས་གང་འོས་བྱས་པ་འབུལ་བ་ལས་ཟུར་དུ་
གཏོར་མ་མི་དགོས་ཤིང། ཞག་པོ་ལོན་ནས་སྔ་མ་བསངས་སོགས་སུ་ཕུལ་ནས་ཉིན་རེ་བཞིན་གསར་དུ་བཤམ། དེ་ལས་གཞན་པའི་རྒྱལ་བཙན་སོགས་ཀྱི་གཏོར་མ་མཉམ་དུ་མི་འཇོག་དེའི་མདུན་དུ་བདག་བསྐྱེད་ཀྱི་མཆོད་པ་འགོ་རང་གི་གཡས་དང། ཕྱོགས་སྐྱོང་
དང་མདུན་བསྐྱེད་ཀྱི་མཆོད་པ་རང་གི་གཡོན་ནས་འོག་བརྩམས་ཏེ་ལྟར་མང་ཉུང་ཅི་འབྱོར་བཤམ། རང་གུ་མདུན་དུ་ནང་མཆོད། རྡོར་དྲིལ། ཅང་ཏེའུ། བགྲང་ཕྲེང་སོགས་དང། གུལ་ཡུངས་སོགས་ཡོ་བྱད་རྣམས་འདུ་བྱེད། དེ་ནས་ཉི་མ་ཕྱི་དྲོའི་དུས་སུ་སྒོ་དྲུག་སོགས་
སུ་མཚམས་ཐོ་བཞི་ཡོད་ན་རྒྱལ་ཆེན་བཞི་སོ་སོར་བསྐྱེད་པའམ། གཅིག་ལས་མེད་ན་ལོགས་བཞི་རྒྱལ་ཆེན་བཞིར་མོས་ནས་རྒྱ་ཆེ་ཙམ་དུ་འཇོག་དེ་ལ་སྐུ་ཙཀ་དར་ཅོག་གང་འོས་བྮིའམ་དཀར་པོ་གཅིག་བྱ། དེ་སྐབས་མདུན་དུ་མཆོད་པ་བཤམ། མཚམས་
ནད་དུ་བླ་མ་ནི་འཕྲད་མིན་ལ་མ་བལྟོས་པར་ངེས་པར་བཞག་སྨན་པའང་གཉིས་གསུམ་ཙམ། མཚམས་གཡོགས་ཀྱང་འདི་ལྕོགས་མིན་བྱུང་ན་འདི་དང་འདི་བྱ་སྙམ་པ་ཁ་ཤས་དང། གཞན་ཡང་གལ་ཆེན་འཕྲད་དགོས་རྣམས་དང། ངེས་མེད་ཁ་ཤས་བཅས་
རྡོ་ཁུ་འདྲེན་པའམ་སྲུང་བའི་འཁོར་ལོའི་ནང་དུ་དེ་དང་དེ་ཡོད་པར་དམིགས། མཚམས་འོག་ཏུ་མང་ཙམ་བཞག་ནས་དོན་དུ་གལ་ཆེན་མ་གཏོགས་མི་གཏོང། དེ་ནས་གཞི་བདག་གཏོར་མ་བཏང་ནས་སྒྲུབ་པའི་གྲོགས་བཅོལ། བགེགས་གཏོར་བསྔོ་

[020A]༄༅། །ཞིང་གུ་གུལ་དང་བསངས་དུད་བདུག་ནས་བགེགས་བསྐྲད། དེ་ནས་སྟན་བདེ་བའི་འོག་ཏུ་རོ་གདན་བཅོས་མའམ་བྲིས་པ་དང་སྔོན་བྱུང་སྟོན་པའི་རྣམ་ཐར་དྲན་པའི་ཆད་ས་དཀར་གྱི་གཡུང་དྲུང་གཡས་སྐོར་དང་རྩྭ་ཀུ་ཤ་དང་དུརྭ་བཀྲམ་ན་
སྲུང་བ་དང་ཚེ་བསྲིང་བའི་རྟེན་འབྲེལ་ཡོད། དེ་ནས་གདན་ལ་ལག་པས་རེག་ལ་ཨོཾ་བཛྲ་ཨཱ་ས་ན་ཧཱུཾ་བརྗོད་ལ་གདན་རྡོ་རྗེའི་རང་བཞིན་དུ་བསམས་ལ་བྱིན་བརླབ། བདུད་རྩི་རིལ་བུའམ། ནང་མཆོད་ཀྱིས་གནས་གསུམ་དུ་ཐིག་ལེ་དང་ཁ་ཡང་དག་པར་
བྱས་ལ། རང་གི་སྤྱི་བོར་ཟླ་བ་ལ་ཨོཾ་དཀར་པོ། མགྲིན་པར་པདྨ་ལ་ཨཱ་དམར་པོ། ཐུགས་ཀར་ཉི་མ་ལ་ཧཱུཾ་སྔོན་པོས་མཚན་པར་བསམས་ལ་འབྲུ་གསུམ་ལན་གསུམ་བརྗོད་ལ་སྒོ་གསུམ་བྱིན་བརླབ་ཅིང། སྟན་ལ་འཁོད་ནས་དང་པོ་ཀུན་སློང་
བཅོས་པ་ནི། བྱ་བ་ལེགས་ཉེས་ཐམས་ཅད་ཀུན་སློང་དང་འཕེན་པའི་སྟོབས་ཀྱིས་བྱེད་པ་ཡིན་པས། བཤེས་གཉེན་བསྟེན་ཚུལ་ནས་བཟུང་བྱང་ཆུབ་ཀྱི་སེམས་རིན་པོ་ཆེའི་བར་བྱང་ཆུབ་ལམ་རིམ་གྱི་དམིགས་རྣམ་གསལ་གདབ་དགོས་ཤིང་
ལམ་གྱི་གཙོ་བོ་གསུམ་པོ་གང་རུང་ཞིག་གིས་མ་ཟིན་ན་འཁོར་བའི་རྒྱུ་ལས་འགྲོས་མེད་པ་ཡིན། དེར་མ་ཟད་དངོས་གཞི་ལྟ་བུ་ལའང་བྱང་ཆུབ་ཀྱི་སེམས་ཡང་ཡང་གསལ་འདེབས་དགོས་པ་ནི་བྱང་སེམས་སློབ་ལམ་པ་ལམ་ལ་སློབ་བཞིན་པས་ཀྱང་བྱང་
ཆུབ་ཀྱི་སེམས་ལ་གསལ་འདེབས་རེ་དགོས་པར་གསུངས་ན་རང་རེ་ལས་དང་པོ་བས་དངོས་གཞི་མཇུག་དང་བཅས་པ་ལ་གསལ་འདེབས་ཡང་ཡང་དུ་བྱེད་པ་གལ་ཆེ། དེ་ཡང་ལེགས་ཚོགས་ཐམས་ཅད་ཀྱི་རྩ་བ་བླ་མ་ཡིན་པས་བླ་མའི་རྣལ་

[020B] དེའི་ངང་ནས་བདེན་སྟོང་སྒྱུ་མ་ལྟ་བུའི་ལྷ་སྐུའི་རྣམ་པར་བསྒོམ་དགོས་པས་བླ་མ་ཡི་དམ་དབྱེར་མེད་པའི་ཐུགས་རྒྱུད་བསྐུལ་བའི་བསྙེན་སྒྲུབ་ལ་འཇུག་རྒྱུ་བྱུང་བ་འདི་སྐལ་བ་ཤིན་ཏུ་བཟང་ངོ་སྙམ་པའི་དགའ་སྤྲོ་དང་བཅས་སྐྱབས་ཡུལ་
གསལ་བཏབ་ནས་སྐྱབས་འགྲོ་བཞི་སྐོར་བརྒྱ་རྩ། ཚད་མེད་བཞི་དང། ཁྱད་པར་བའི་སེམས་བསྐྱེད་སྐབས་བསྙེན་སྒྲུབ་འོག་འཇུག་ཚང་མ་དམིགས་འོག་ཏུ་བཅུག་དེ་ནས་སྐད་ཅིག་ཀྲོང་བསྐྱེད། ཐོད་བསྐྱེད། མཆོད་བ་བྱིན་རླབས། ངོ་བོ་ཡེ་ཤེས་ལ་
སོགས་ནས་བླ་མཆོད་བདེ་སྟོང་དབྱེར་མེད་མ་ཕྱག་ལེན་བཞིན་བཏོན་ལ་དམིགས་བརྩེམ་བརྒྱ་རྩ་དང། དེང་བརྩམས་མ། ཡོན་ཏན་འབྱུང་གནས་ནས། འབད་མེད་ལྷུན་གྱིས་གྲུབ་པའི་བཀྲ་ཤིས་སྩོལ། །ཞེས་པའི་བར་དལ་བུས་བཏོན་ལ་བཤར་སྒོམ་བྱེད་
ཡང་ན་སྐྱབས་འགྲོ་བཞི་སྐོར་བརྒྱ་རྩ་སོགས་ནས། ཀུན་ནས་འཕྲོ་ལ་ཕྱག་འཚལ་ལོ། །བར་ཡོངས་གྲགས་ལྟར། ལྟུང་བཤགས་དང་སྤྱི་བཤགས་ཚར་གསུམ་རེ། གཙོ་རྒྱལ་མ། དགའ་ལྡན་ལྷ་བརྒྱ་མའི་སྒོ་ནས་དམིགས་བརྩེམ་བརྒྱ་རྩ། ས་
གསུམ་མ་ཆ་ཚང་ངམ་དེང་བརྩམས་མ། ཡོན་ཏན་གཞི་གྱུར་མ་རྣམས་འདོན་པ་ཕྱག་ལེན་རྣམ་དག་ཡིན། བླ་མའི་རྣལ་འབྱོར་རྒྱས་བསྡུས་གང་འདོན་ཀྱང་དངོས་གཞི་བསྙེན་པའི་འགོ་ཕྱི་དྲོ་གླིང་ལ་གྲིབ་མ་བབ་ཅིང་རི་ནས་ཉི་མ་མ་བཞུད་པའི་དུས་སུ་དགེ་སེམས་
ཁྱད་པར་ཅན་གྱི་ངང་ནས་འཇིགས་བྱེད་ཀྱི་ཆོ་གའི་བརྒྱུད་འདེབས་ནས་བཟུང་བཟླས་པའི་བར་མངོན་རྟོགས་རྒྱས་པ་སེམས་གཞན་དུ་མ་ཡེངས་པར་དལ་བུས་འདོན་ཅིང། ལམ་ཁྱེར་གསུམ་གྱི་སྐབས་སྦྱང་གཞི་སྦྱོང་བྱེད་ངོ་འཕྲོད་པར་བྱས་ལ་སྔ་མ་མ་བརྗོད་པར་ཕྱི་མ་བསྣན་

[021A]༄༅། །ཅིང་གསལ་སྣང་དང་ང་རྒྱལ་བརྟན་པོ་བྱེད་དགོས། དེ་ཡང་སྟོང་སྦྱང་ལེགས་པོ་བྱེད་པ་ལ་རག་ལས་པས་ཞིབ་པར་བསྐྱེད་རིམ་གྱི་ཁྲིད་ལས་འབྱུང་བ་ལྟར་གསལ་གདབ། བཟླས་དམིགས་མང་ཡང་གཙོ་ཆེར་བླ་མ་ཡི་
དམ་དབྱེར་མེད་ལ་དད་གུས་ཤུགས་དྲག་པོས། ངེས་འབྱུང་བྱང་སེམས་ཡང་དག་པའི་ལྟ་བ་དང་མཆོག་ཐུན་མོང་གི་དངོས་གྲུབ་ད་ལྟ་ཉིད་དུ་སྩལ་དུ་གསོལ་སྙམ་ནས་གསོལ་འདེབས་ཀྱི་ཚུལ་དུ་བཟླས་ན་གེགས་ཉུང་ཞིང་བྱི་རླབས་ཆེ། རང་གི་ཆོས་
ཞུས་པའི་བླ་མ་དང་གཏན་ནས་མ་འདྲེས་པའི་ཡི་དམ་ཞིག་བསྒོམ་པ་སྐད་བྱས་ཀྱང་དངོས་གྲུབ་ཅི་ཡང་མི་འབྱུང་བས་བླ་ལ་ཡི་དམ་ངོ་བོ་དབྱེར་མེད་པར་མ་ཟད། ཡི་དམ་བླ་མའི་སྤྲུལ་པ་ཡིན་པར་ཡིད་ཆེས་པའི་སྒོ་ནས་བསྙེན་པ་གསོལ་འདེབས་ཀྱི་ཚུལ་དུ་བཟླ་
དགོས། ཐོག་མ་ནས་སེམས་ནང་དུ་སྔགས་འཁོར་སོགས་ལ་གཏད་དྲགས་ན་སྲོག་རླུང་གི་རྒྱུར་འགྲོ་ཉེན་ཆེ་གསུངས་པས་དེ་འདྲའི་སེམས་སྐྱོན་འབྱུང་བའི་རྒྱུ་ལ་ཨུ་ཚུགས་མི་བྱ། བཟླ་བྱའི་སྔགས་ཐོག་མར་ཨ་ར་པ་ཙ་དང། ཁྲོ་བོའི་སྔགས་གསུམ་ཅི་འགྲོ་
བཟླ། དེ་ནས་ཐུན་གྲོལ་ཁར་ཡིག་བརྒྱ། ཕྱི་ནང་གི་མཆོད་བསྟོད། གཏོར་མ་བྱིན་རླབས། གཏོར་མགྲོན་བསྐྱེད་པ་ནས། ཕྲིན་ལས་མཛོད་ཅིག་བར་དང། རང་གི་ཐུགས་ཀའི་ཧཱུཾ་ནག་པོའི་ཞེས་སོགས་ཆོས་རྒྱལ་སྤྱན་འདྲེན། གཏོར་འབུལ། ནང་མཆོད་
འཇམ་དཔལ་བཀའ་ཉན། བླ་མ་མཆོག་དང། བརྐྱངས་བསྐུམས་མ། འཆི་བདག་མ། སྟོབས་ཆེན་གཤིན་རྗེ་མ་ཚར་གསུམ། ཡིག་བརྒྱ། མ་རྙེད་ཡོངས་སུ་དང། ལྷག་པ་དང་ནི་སོགས། གཏོར་མགྲིན་གཤེགས་གསོལ་བྱས་རྗེས་

[021B] དེ་ནས་མགོན་པོའི་ཐོད་བསྐྱེད། མཆོད་པ་བསྐང་རྫས་བྱིན་རླབས། རང་གི་ཐུགས་ཀའི་ཧཱུཾ་སྔོན་པོའི་སོགས་ནས་སྤྱན་དྲངས། ཁྲི་ཉེར་གཅིག། ཆོས་དབྱིངས་ངང་ལས་ནས། ཉེར་སྤྱོད་འདོད་ཡོན་རྣམས་རྒྱས་
བསྡུས་གང་འོས་དང། ནང་མཆོད་རྣམས་འབུལ། བླ་མགོན་དབྱེར་མེད། གྲིབ་སེལ། བཤགས་པ། བསྐང་བ། ས་བཅུ་མ། འཇམ་པའི་དབྱངས་ཀྱིས་མཚན་བཏགས་པ། །སོགས། བཟློག་པ། གནད་དབབ། བཟླས་པ། གཏོར་
འབུལ། གཏོར་རྫོངས། མཁའ་འགྲོ་སྤྱི་གཏོར། མྱུར་མཛད་མ། རྔམས་པ་སྒྲ་སྒྲོག། བསྐལ་མེ་མ། བཀའ་ཉན་མ། གནོད་སྦྱིན་བཞི་བསྐུལ། སྟེང་ཚངས་མ། དམ་ཅན་རྒྱ་མཚོ་མ། མངའ་གསོལ་རྣམས་གསུངས་པ་གཏོར་བསྡོས་རྒྱས་པའི་ལུགས་དང། འབྲིང་ལ། མཆོད་
པ་ནང་མཆོད་སྔགས་ཙམ་དང། བླ་མགོན་དབྱེར་མེད་ཀྱི་རྣལ་འབྱོར་ནས་བཤགས་པའི་བར་སྔར་ལྟར་ལ། དེ་ནས་གནད་དབབ། བཟླས་པ། གཏོར་འབུལ། གཏོར་རྫོངས་བསྡུས་པ། མཁའ་འགྲོ་སྤྱི་གཏོར། གཞི་བདག་གཏོར་མ། མྱུར་མཛད་མ། བསྐལ་མེ་མ། གནོད་སྦྱིན་
བཞི་བསྐུལ་བསྡུས་པ། མངའ་གསོལ་རྣམས་གསུངས། བསྡུས་པ་ནི། བླ་མགོན་དབྱེར་མེད་རྗེས་གཏོར་མ་འབུལ། དེ་མན་འབྲིང་པོ་ལྟར་འདོན། གང་བཏོན་ཀྱང་དེ་ནས་གཏང་རག་གི་མཆོད་པ་བྱིན་རླབས། འཇིགས་བྱེད་མགོན་པོ་གཉིས་ལ་མཆོད་པ་
ནང་མཆོད། བསྟོད་པ་རྣམས་བྱས་རྗེས་ཡིག་བརྒྱ། གང་ཡང་བདག་བློ། མ་རྙེད་ཡོངས་སུ། བདག་ལ་དངོས་གྲུབ། བླ་མ་མགོན་པོ་དབྱེར་མེད། སེལ་བར་ཤོག་དགེ་བ་འདི་ཡིས། སྟོན་པ་བླ་ན། ཆོས་ཀྱི་རྒྱལ་པོ། བདག་དང་གཞན་གྱི། རྗེས་
[022A]༄༅། །བཙུན་བླ་མ། དཔལ་ལྡན་བླ་མའི་རྣམ་པར་ཐར་པ་ལ། །སོགས། སྐྱེ་བ་ཀུན་ཏུ། རྒྱལ་བའི་གསུང་ལ་རྣམ་དག་རིག་པ་ཡིས། །ཡིད་ཆེས་ཅུང་ཟད་རྙེད་ནས་མང་ཐོས་དོན། །ཚུལ་བཞིན་སྒྲུབ་ཕྱིར་དབེན་པ་བསྟེན་འདོད་བདག་
སྒྲུབ་པའི་བྱ་བ་ཕ་མཐར་ཕྱིན་གྱུར་ཅིག་འཇིག་རྟེན་བདེ་ཞིང། ནས། ཡིད་ལ་འདོད་པ་ཀུན་འགྲུབ་ཤོག་དེ་ལྟར་ཁོ་བོའི་དབང་པོ་སོགས་སྨོན་ལམ་དང། མགོན་པོའི་གཏོར་མགྲོན་གྱི་ཡེ་ཤེས་པ་རང་གི་སྙིང་གར་ཐིམ་པར་གྱུར། བཛྲ་མུཿ་མགྲོན་
གཞན་རྣམས་རང་གནས་སུ་གཤེགས་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དུར་ཁྲོད་གཞལ་ཡས་ནས། མཚན་པར་གྱུར། མཚམས་མ་གྲོལ་བར་སྲུང་འཁོར་མི་བསྡུ། ཡོན་ཏན་རབ་རྫོགས་ནས། ཕྱེ་མར་འཐག་པའི་བཀྲ་ཤིས་
ཤོག་ཅེས་ཆོས་རྒྱལ་གྱི་ཤིས་བརྗོད་དང། དེ་ལྟར་གསོལ་བ་བཏབ་པས་སོགས་བླ་མཆོད་བསྡུ་ཞིང། ཉིན་རེ་བཞིན་དགེ་སྦྱོར་བླ་མའི་རྣལ་འབྱོར་གྱི་ཁོངས་ནས་བྱེད་པ་རྗེ་བླ་མའི་སྙན་བརྒྱུད་ཀྱི་མན་ངག་ཁྱད་པར་ཅན་ཡིན། དེ་ནས་དགེ་རྩ་རྣམས་བཟང་སྤྱོད་དང་
ཐོག་མཐའ་བར་དགེ་སོགས་ཀྱི་སྨོན་ལམ་གྱིས་བྱང་ཆུབ་ཀྱི་རྒྱུར་བསྔོ་ཞིང། ཐུན་དུག་གི་སྟེང་ནས་དམ་སྡོམ་རྣམས་བསྔོ་བགྲང་དང་བཤགས་སྡོམ་བཅས། འཕེན་པ་བཟང་པོས་ཉལ་བའི་རྣལ་འབྱོར་སྐྱོང། དེའི་ཕྱི་ཉིན་ནས་ཉིན་རེ་བཞིན་ནམ་སྨད་ནས་ལྡང་
བའི་རྣལ་འབྱོར་གྱིས་ལངས་ནས་ཡི་དམ་གྱི་ང་རྒྱལ་གྱིས་ངག་བྱིན་རླབས། འགྱུར་སྔགས། འཇམ་དཔལ་ནག་པོ། སྨེ་བརྩེགས་སོགས་ཀྱི་སྔགས་བཏོན་ནས་ཕྱི་ནང་གི་ཁྲུས་ཀྱི་རྣལ་འབྱོར་བྱས་ན་གྲིབ་དང་བྱད་ཁ་མི་འབྱུང། དུས་དྲན་བསྟེན་

[022B] ཀུན་སློང་བཅོས་ཏེ་དགེ་སེམས་ཁྱད་པར་ཅན་གྱི་རྩིས་ཟིན་པས་སྐྱབས་འགྲོ་ནས་འཇིགས་བྱེད་བདག་བསྐྱེད་བཟླས་པའི་བར་སྔར་བཀོད་པ་ལྟར་འདོན། ནམ་ལངས་རྗེས་ཐུན་སྡུད་སྐབས་ཡིག་བརྒྱ། མཆོད་བསྟོད་དང། རང་གི་ཐོགས་ཀའི་
ཧཱུཾ་ལས་འོད་ཟེར་འཕྲོས། དུར་ཁྲོད་གཞལ་ཡས་ཁང་ལ་ཐིམ། གཞལ་ཡས་ཁང་རང་ལ་ཐིམ་པར་གྱུར། རྣམ་དག་བསམ་པས་ཚུལ་འདིའི་སོཌ་སྨོན་ཤིས་མདོར་བསྡུས་བྱས་ནས་ཐུན་མཚམས་ལ་འཇུག་དགོས་ཤིང། ཏིང་ངེ་འཛིན་འཇིག་པའི་དུས་བཞི་
ཞེས་ཉི་མའི་འཆར་ནུབ་ཀྱི་ཟེར་ཁ་གཉིས་དང་ཉིན་མཚན་གྱི་གུང་གཉིས་ལ་ཐུན་མཚམས་ཁེལ་བ་བྱེད་དགོས། ཐུན་རྗེས་མ་གསུམ་གྱི་འགོར་ཐུན་དྲུག་བླ་མའི་རྣལ་འབྱོར་དང། དཔལ་ལྡན་རྩ་བའི་བླ་མ་ནས། དམིགས་བརྩེམ་ཉེར་གཅིག་རེ། ཡོན་ཏན་
གཞི་གྱུར་མའི་སྟེང་ནས་ལ་མ་ཡོངས་རྫོགས་བཤར་སྒོམ་དང། དཀོན་མཆོག་གསུམ་ལ་སྐྱབས་སུ་འགྲོ། ཞེས་སོགས་རྡོར་སེམས་བསྒོམ་བཟླས་ཐུན་བཞི་ཀ་ལའམ་ཐུན་རེར་ངེས་པར་བྱ་བ་སྙན་བརྒྱུད་ཡིན་ལ། གཞན་རྣམས་ལ་གང་མོས། མཆོད་པ་བྱིན་
རླབས། དེ་ནས་རང་ཉིད་འཇིགས་བྱེད་ནས་ཆོག་བསྡུས་པའི་ལུགས་བཞིན། སྡོམ་གཟུང་དང། ཐུན་མོང་མ་ཡིན་པའི་སྲུང་འཁོར། དག་དྲན། ཕྲེང་བ་འགོམ་ཡུག་དང་བཤང་གཅིག་འདོར་སར་མ་ཁྱེར་ན་ཕྲེང་ཆོག་བཅས་མི་འདོན། ཐུན་ཐ་མའི་མཐར་མཆོད་
བསྟོད་གཏོར་འགུལ་བྱེད་ཚུལ་སོགས་ཉིན་སྔ་མ་དང་འདྲ། ལུགས་གཅིག་ལ་འཇིགས་བྱེད་ལ་ཐུན་དང་པོ་དང། མགོན་པོ་ལ་ཕྱི་མར་གཏོར་མ་འབུལ་བར་གསུངས། དེ་ལྟ་བུའི་ཐུན་བཞིའི་རྣལ་འབྱོར་སྐྱོང་བའམ་གསུམ་རེ་དང་གཉིས་རེ་ཡང་རུང་བར་

[023A]༄༅། །བཞེད་དོ། །ཐུན་མཚམས་སུ་བརྒྱ་རྩ་གཏོང་པ། མཆོད་པ་འབུལ་བ། ལམ་རིམ་བློ་སྦྱོང། འདིའི་བསྐྱིད་རྫོགས། ཆོས་འབྱུང་སོགས་བལྟ་བ་ལས། ལྟ་གྲུང་མི་མཐུན་པ་སོཌ་ཀྱི་དཔེ་སྣ་ཚོགས་ལ་མི་བལྟ། བསྙེན་པ་གྲངས་གསོག་
པའི་གོ་རིམ་ནི། ཐོག་མར་ཨ་ར་པ་ཙ་ན་རབ་འབུལ་བཅུ། འབྲིང་དྲུག་ཐ་མ་བཞི་གསུངས་པས་གྲུབ་ན་སྔ་མ་ལེགས། དེ་ནས་ཐུན་རེ་བཞིན་རྩ་སྔགས་བརྒྱ་རྩ་རེས་འགོ་དྲངས་ནས་སྙིང་པོ་ལ་གྲངས་བསགས་ནས་ཧྲཱི་ཥྚྦི་བྱེ་བ་འདོན་ན་ལས་བཞི་སྟོབས་ལྡན་འགྲུབ་
པར་གསུངས་པས་འབུམ་བརྒྱ་གྲངས་ཕོང་ངེས་དང། དེ་ནས་མཚམས་དམ་དུ་བཅད་ལ་མཚམས་ཐོ་ཆོས་རྒྱལ་དུ་བསྐྱེད་པ་བཞག་ནས་རྩ་སྔགས་འབུམ་བྕུའམ་གྲུབ་ན་འདི་ལ་ཡི་གེ་སྲོག་མི་འདྲ་བ་བཅུ་བདུན་ཡོད་པས་འབུམ་བཅུ་བདུན་བཏོན་ན་འབྲུ་འབུམ་དུ་འགྲོ་བ་
ཡིན་པས་ལེགས། དེ་ནས་ཉེ་སྙིང་འབུམ་བྕུའམ་བདུན་གསུངས་པས་སྔ་མ་ལྟར་འདོན། འདི་དག་གི་སྐབས་སུ་སྔགས་དག་གམ་མ་དག་སྙམ་པའི་ཐེ་ཚོམ་དང། རྨི་ལྟས་བཟང་བ་རེ་ལ་དངོས་གྲུབ་འབྱུང་དུ་རེ་བ་དང། ངན་བ་བྱུང་ན་བར་ཆད་འོང་བའི་
དོགས་པ་སོགས་མི་བྱ་བར་བླ་མ་དང་ལྷ་ལ་ཡིད་ཆེས་ཀྱི་དད་པ་བརྟན་པོས་གསོལ་འདེབས་ཀྱི་ཚུལ་དུ་བཟླ་ཞིང། ཡི་དམ་གྱི་གསལ་སྣང་དང་ང་རྒྱལ་བརྟན་པོ་དང་ལྟ་བའི་གདེང་དང་ལྡན་པའི་ངང་ནས་ཁེངས་དྲེགས་མེད་པར་གྲུབ་རྟགས་ཀྱི་མཆོག་ཉོན་མོངས་ཇེ་ཆུང་
དུ་སོང་བ་ཞིག་དགོས། དེ་མིན་རྣམ་རྟོག་མང་པོས་དབྱད་གཞི་བྱས་ན་བར་ཆད་འབྱུང་ཉེན་ཆེ། དེ་འོད་ན་ངོ་ཤེས་དཀའ་སྟེ་འཕགས་པ་ཉེར་སྦས་ཀྱིས་བདུད་དགའ་རབ་དབང་ཕྱུག་བཏུལ་རྗེས་བདུད་ཀྱིས་སངས་རྒྱས་ཀྱི་སྐུར་སྤྲུལ་བ་ལ་ཉེར་སྦས་ནས་དབང་མེད་དུ་ཕྱག་འཚལ་བའི་

[023B] རྟགས་བྱུང་ན་དངོས་གྲུབ་དང་བར་ཆད་གང་ཡིན་བརྟག་ཐབས་ཞལ་ཤེས་ཀྱང་ཡོད། བསྙེན་གྲངས་ལེགས་པར་སོང་ནས་ཡེ་ཤེས་འབེབས་སྔགས་རྒྱས་པ་དཀྱིལ་ཆོག་ཏུ་ཡོད་པའམ། ལས་སྔགས་ལ་འབྲུ་བཞི་ཧཱུཾ་ཕཊ་ཀྱི་སྔོན་རྗེས་གང་བདེར་
བཏགས་པ་འབུམ་བྕུའམ་བཞི་འབུམ་བཟླས་དམིགས་བསྙེན་ཡིག་ལས་འབྱུང་བ་ལྟར་གྱི་ངང་ནས་བཟླ། དེ་ལྟར་གཞི་བསྙེན་ཆེན་མོའི་གྲངས་དང་ཡེ་ཤེས་འབེབས་སྔགས་བཅས་སོང་ནས་ཞི་བ་ལས་ཐམས་ཅད་པའི་ཐབ་བབ་ཞི་རྐྱང་གི་ཐབ་ཏུ་རྫས་ཆེན་བཅུ་
གཉིས་དང་གཙོ་བོ་ཏིལ་ནག་ལ་གྲངས་བསགས་པའི་ཁ་སྐོང་གི་སྦྱིན་སྲེག་ཉིན་འྒའམ་མ་མཐའ་ཉིན་གཅིག་ལ་རྒྱས་བར་བྱེད། དེ་ནས་མཚམས་གྲོལ་དགོས་ན། མཚམས་ཐོའི་ལྷ་གཤེགས་གསོལ་གྱིས་ཕྱི་མཚམས་ནང་མྪམྶྶ་རིམ་བཞིན་གྲོལ། གྲོལ་
དགོས་མེད་ན་མཚམས་ཐོ་གཤེགས་གསོལ་མི་བྱ་བར་མཚམས་ནང་དེར་མེ་ལྷའི་བསྙེན་པ་གཏོང་དགོས་པས། མེ་ལྷའི་བྲིས་འབུར་གྱི་སྐུ་བཤམས་པའི་མདུན། གཏོར་མ་ཟླུམ་པོ་པད་འདབ་བཞི་པ་རྒྱན་སྤྲོས་ཅན། ཉེར་སྤྱོད་ནང་མཆོད་སོགས་བཤམས་ལ་
སྐྱབས་སེམས་ནས་བླ་མའི་རྣལ་འབྱོར་བདག་བསྐྱེད་བཟླས་པ་ཅུང་ཟད། གཏོར་འབུལ། བསྙེན་པའི་ཐུན་དང་པོ་ལྟར་ཉེར་བསྡུ་རྣམས་གྲུབ་རྗེས། མདུན་དུ་མེ་ལྷ་བསྐྱེད་ཚུལ་དངོས་གྲུབ་ཀུན་འབྱུང་ལྟར་འདོན། བཟླས་བྱའི་སྔགས་ནི། ན་མོ་བཛྲ་པཱ་ཎི་སྱེ་ཨོཾ་
ཨགྣེ་དེ་ཝ་ཏཱ་ཡ་བཧུ་ཝ་ཏ་ཡེ་ཛྭ་ལི་ནི་སཱ་ཧཱ། ཞེས་རྒྱུད་རིག་པ་མཆོག་ནས་གསུངས་པ་འདི་འགྱུར་བཅོས་མི་བྱེད་པར་བཟླ། དེ་ནས་འཕྲིན་བཅོལ་བར་གཞུང་ལྟར་དང། ཐུན་ཕྱི་མ་རྣམས་ལ་བསྙེན་པའི་སྐབས་ལྟར་བདག་བསྐྱེད་བཟླས་པ་ཅུང་ཟད། ཡིག་

[024A]༄༅། །བརྒྱ་མཆོད་བསྟོད་མདོར་བསྡུས་གྲུབ་རྗེས་མེ་ལྷའི་མངོན་རྟོགས་ནས་འཕྲིན་བཅོལ་བར་སྔར་ཡོད་གསལ་འདེབས་ཀྱི་ཚུལ་དུ་བསྐྱེད། ཐུན་ཐ་མའི་མཇུག་མགོན་པོའི་གཏོར་འབུམ། བདག་མདུན་གྱི་མཆོད་བསྟོད། བཟོད་གསོལ་བསྙེན་པ་
དངོས་གཞིའི་སྐབས་ལྟར་དང། མདུན་བསྐྱེད་བསྙེན་པ་མ་གྲོལ་བར་ཉེར་བསྡུ་མི་བྱ། ཐུན་བཞིར་བཅད་དེ་མེ་ལྷའི་བསྙེན་པ་བྱེ་ཆུང་ངམ་འབུམ་བཞི་སོང་རྗེས་མཚན་ཐོག་ཐག་ཏུ་བཟླས་པ་བྱེད། ཕྱི་ཉིན་བདག་མདུན་གཏང་རག་གི་མཆོད་བསྟོད་བསྔོ་སྨོན་བཟོད་གསོལ་
བྱས་རྗེས། མདུན་བསྐྱེད་མེ་ལྷ་ཡེ་ཤེས་པ་གཤེགས་ཤིང། དམ་ཚིག་པ་རྟེན་ལ་བཞུགས་བྱ། བདག་བསྐྱེད་ཉེར་བསྡུ་ནས་སྨོན་ཤིས་རྒྱས་པར་བྱ། དེ་ནས་ཉིན་དེར་དབང་ལས་ཐམས་ཅད་པའི་ཐབ་བྲི་བརྩེགས་གང་བདེ་བྱ་དགོས་པས། བྲིས་ཐབ་ལྟར་
ནས་གཞི་ཁོད་སྙོམས་ལ་ཚོན་དམར་པོར་བྱུགས། ཚངས་ཟུར་གྱི་ཐིག་གདབ། དབུས་ནས་སོར་བཞི་བསྐོར་བའི་ལྟེ་བ་ལ་རྡོ་རྗེ་སྔོན་པོ་སོར་བརྒྱད་པ། དེའི་ཕྱིར་སོར་དྲུག་གིས་བསྐོར་བ་ལ་པདྨ་འདབ་བརྒྱད་སྣ་ཚོགས་པདྨ་སྟེ་ཕྱོགས་བཞི་དམར་པོ། སེ་རླུང་
གཉིས་སེར། བདེན་བྲལ་ལྗང། དབང་ལྡན་སྔོན་པོ། ཕྱོགས་ཀྱི་འདབ་མར། འཁོར་ལོ་དཀར་པོ། རིན་པོ་ཆེ་སེར་པོ། པདྨ་དམར་པོ། རལ་གྲི་ལྗང་ཁུ་རྣམས་སོར་དྲུག་པ། དེའི་ཕྱིར་སོར་དོས་བསྐོར་བར་གཞི་ནག་པོ་ལ་རྡོ་རྗེའི་ཕྲེང་བ་སེར་པོ། དེའི་ཕྱིར་
སོར་བཞིས་བསྐོར་བའི་མུ་རན་ལ་གེ་སར་དང་བཅས་པའི་ཟེའུ་འབྲུ་སེར་པོ། དེའི་ཕྱིར་སོར་བཞིས་བསྐོར་བའི་ཁ་ཁྱེར་ལ་འདབ་རྩེ་ལྕགས་ཀྱུ་ཅན་གཡོན་འཁོར་གྱི་པདྨ་དམར་པོ་བཅུ་དྲུག། འདབ་མའི་རི་མོ་གཉིས་བརྩེགས་སུ་ཡོད་པ། ཕྱོགས་མཚམས་ཀྱི་

[024B] དེའི་ཕྱིར་སོར་དོས་སྟེགས་བུ་གྲུ་བཞི་པ། གྲྭ་བཞིར་ཟླ་ཕྱེད་རྡོ་རྗེས་མཚན་པ་དཔེ་རིས་ལྟར་བྲི། ཐབ་འདི་ནང་བཅུ་ཆ་ཆེན་མོ་ཡང་བླུགས་དགོས་པས་ས་དམར་ལྟ་བུ་མེ་ཐུབ་པའི་འཇིམ་པ་ལ་ཐིག་རྣམས་རི་མོ་གསལ་བ་བྲི། རྩི་
ཐབ་བྱན་མུ་རན་སོར་བཞི་པའི་དབང་སུ་ཁྲུ་ཕྱེད། མུར་ན་སོར་བཞི་ཟད་མཚམས་རྒྱར་སོར་བཞི་པའི་ཁ་ཁྱེར་དབང་ཁྲུ་ཕྱེད་དང་སོར་བཞི་ཕྱི་མཐར་ཡོད་པ་ནང་མཐའ་མུ་རང་དང་མཉམ་པས་ནང་དུ་བགས་ཀྱིས་གཞོལ་བ་ཁོར་ཡུག་ཏུ་བྱ། གཞན་བྲིས་ཐབ་དང་མཚུངས་
རྫས་ཆེན་བཅུ་གཉིས་དང། ཡམ་ཤིང་མཛོ་མོ་ཤིང་ངམ་ཤིང་ཁེ་ཚེ་ཞེས་པ་ཚེར་མ་ལྕགས་ཀྱུའི་དབྱིབས་ཅན་ལ་སོར་ལྔ་པ། མར་ཁུ་དམར་པོ། འདིའི་ཁྱད་པར་བའི་རྫས་འབྲས་ཡོས་དམར་པོ་ཞོ་དང་མར་སྦྲང་རྩིས་སྦགས་པ། སོ་རྩི། གོས་ཐུང་དམར་པོ་སོགས་
ཡོ་བྱད་ཚོགས་པར་བྱས་ནས། ཕྱི་དྲོ་སྒྲུབ་པ་པོ་ཐབ་རྩར་ཁ་ནུབ་ཏུ་ཕྱོགས་ཏེ་གདན་དམར་པོ་ལ་པདྨ་ལྕགས་ཀྱུས་མཚན་པ་དྲི་བཟང་གི་ཆུས་གཤེར་བར་བྱས་པའི་སྟེང་དུ་པདྨའི་སྐྱིལ་ཀྲུང་གིས་འཁོད། དར་དམར་གྱིས་ཐོད་བཅིངས། སེང་ལྡེང་དང་སིནྡྷུ་རའི་ཆུས་
དཔྲལ་བར་ཐིག་ལེ་བྱས་པ་སྨྲ་བ་བཅད། བདག་བསྐྱེད་གཏོར་འབུལ་དང་བཅས་པ་གྲུབ་རྗེས། ལས་སྔགས་བརྒྱ་རྩས་བསངས་ཆུ་དང། ལས་སྔགས་ལ་ཛཿ་བཏགས་པ་བདུན་གྱིས་མཆོད་ཡོན་སྒྲུབ། གཞི་བདག་གཏོར་མ་བསྔོ། རྡོར་དྲིལ་བྱིན་རླབས་ནས་མེ་
ལྷའི་སྦྱིན་སྲེག་གི་ཆོ་གའི་ནང་བཞིན་འབྲས་ཡོས་ལ་གྲངས་བཟུང་ནས་མཚན་ཐོག་ཐག་ཏུ་དམིགས་པ་དང་བཅས་རྫས་སྔགས་སྦྲགས་ནས་སྦྱིན་སྲེག་ཁྲི་ལྷག་ཙམ་འགྲོ་བ་བྱ་ཞིང། འདིས་གོང་གི་མེ་ལྷའི་བསྙེན་པ་གང་སོང་གི་བཅུ་ཆར་གེ་ཆོད་པར་གསུངས་

[025A]༄༅། །འདིའི་འབྲས་ཡོས་རྡོད་ན་དང་པོར་ཆུར་སྤངས་ནས་མ་བརྡོས་ན་ཚིག་ནས་ལེགས་པོ་མི་འབྱུང། ནམ་ལངས་ནས་བདག་བསྐྱེད་ལ་གཏང་རག་གི་མཆོད་བསྟོད་བཟོད་གསོལ་ཉེར་བསྡུ་སྨོན་ཤིས་སོགས་སྤྱི་འགྲོ་ལྟར་བྱ། དེ་ནས་ཁྱད་པར་
གྱི་སྒྲུབ་པའམ། བསྙེན་སྒྲུབ་སྦྲགས་མ་ཁྱེད་དགོས་པས་གནས་ཁང་བྱི་དོར་བྱས་ལ། ཅོག་ཙེ་ལྟ་བུའི་སྟེགས་ལབ་བྱུང་དང་དྲི་བཟང་བྱུགས་ལ་དྲི་ངད་ལྡང་བར་བྱས་པའི་སྟེང་ཚད་ལྡན་ཀྱི་སྐུའམ་དཀྱིལ་འཁོར་དགྲམ། བདག་འཇུག་གི་དཀྱིལ་འཁོར་གཅིག་
ཀྱང་ཟུར་དུ་དགྲམ་དགོས། གོང་གི་མདུན་དུ་འཆུང་ཞིབ་དང་ཟན་གཙང་ལ་མངར་གསུམ་ཆང་གིས་སྤྲུས་པའི་གཏོར་མ་རྒྱན་སྤྲོས་ཅན་དང། ཁྲག་ཆེན་གྱི་མཆོད་ཡོན་སོགས་རྒྱུད་ནས་གསུངས་པ་བཞིན་མཆོད་རྫས་ཉེར་སྤྱོད་བཟའ་བཅའ་སོགས་ཙི་མང་
བཀོད་པ་མཛེས་པར་བཤམ། དུས་མཚན་ཕྱེད་ནས་ཁྲོ་བོའི་བརྟུལ་ཞུགས་རྫོགས་པའི་རྣལ་འབྱོར་པའི་སྐུར་མོས་ནས་བཞད་པ་བརྒྱད་སྒྲོག་ཅིང་ཅང་ཏེའུ་འཁྲོལ་བཞིན་ཁ་ལྷོར་བལྟས་ནས་སྟན་ལ་འཁོད། སྲུང་འཁོར་བསྒོམ། དེ་ནས་སྐྱབས་
སེམས། བླ་མའི་རྣལ་འབྱོར། བདག་བསྐྱེད་བཟླས་པ། ཡིག་བརྒྱ་མཆོད་བསྟོད་པར་བྱ། དེ་ནས་བསྙེན་སྒྲུབ་སྦྲགས་མའི་འདོན་ཆོག་ལྟར་དམིགས་རྣམ་དང་བཅས་ཆོ་ག་ལ་འཇུག། ཐུན་འཇོག་ཁར་ཡིག་བརྒྱ། མཆོད་བསྟོད། གཏོར་མ་བྱིན་བརླབས་ནས་
མདུན་བསྐྱེད་ལ་འབུལ། ཐུན་ཐ་མ་ལ་ཕྱོགས་སྐྱོང་དང་ཆོས་རྒྱལ་གྱི་གཏོར་འབུལ་སྤྱི་ལྟར་དང། ཕྱི་མ་གསུམ་ལ་བདག་བསྐྱེད་བསྡུས་པ། བདག་འཇུག་ལེན། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། གཞལ་ཡས་ཁང་རང་ལ་ཐིམ་པར་གྱུར་

[025B] རང་ཉིད་གཙོ་བོའི་ང་རྒྱལ་གྱིས་མདུན་བསྐྱེད་སྒྲུབ་པ་སྔར་བཞིན་བྱ་བ་རིགས་འགྲེ་དང། མདུན་བསྐྱེད་མཚམས་མ་གྲོལ་བར་མི་བསྡུ། སྒྲུབ་པ་འདིའི་ཁོངས་སུ་བདག་འཇུག་བརྒྱུ་རྩ་དང། དྲུག་ཅུ་མ་བརྒྱ་རྩ་རེ་ངེས་པར་འགྲོ་དགོས། དེ་ལྟར་
ཐུན་བཞིའི་སྒོ་ནས་སྔགས་གྲངས་རབ་འབུམ་བྕུའམ་ཐ་མ་ཡང་འབུམ་བཞི་འགྲོ་དགོས། སྔགས་གྲངས་སོང་ཟིན་ནས་མཚན་ཐོ་ཐག་ཏུ་བཟླས་པ་བྱས་པའི་ཕྱི་ཉིན་ཁ་སྐོང་གི་སྦྱིན་སྲེག་འགྲུབ་ན་བྱ། མ་གྲུབ་ཀྱང་ངེས་ཅན་དུ་མི་དགོས། དྲུག་ཅུ་མ་བསྔོ་
ཚུལ་ལ་ཞལ་ཤེས་མང་ཡང་ལས་བཞི་སྤྱིར་བཏང་ལ། རྒྱུད་སྨད་ཕྱག་བཞེས་ཡིན་ཟེར་བའི་ཤ་གཟུགས་མ་དབྱུ་གུ་བཅས་ལས་བཞི་སོ་སོའི་ཁ་དོག་བྱེད་པའི་ལུགས་གཅིག་དང། སྲད་རྒྱུད་ལྟར་ན་ལས་བཞི་སོ་སོའི་དབྱིབས་ཀྱི་གཏོར་མ་དང། དབྱུ་
གུ་ལའང་ཕྱི་དབྱིབས་དེ་མཚུངས་ཁ་དོག་སོ་སོར་བ་སྦྱུར་བ་དཔེ་རེས་ལྟར་ཕྱག་ཁྲིད་གནང་བ་དང། ཆོས་རྒྱལ་དང་ཕྱོགས་སྐྱོང་གཙོ་བོ་སོ་སོར་ཁ་བསྒྱུར་དང། ལྗགས་དང་འོད་ཟེར་དེ་མཚུངས་བྱེད་འདུལ་བསྙེན་ཡིག་ཏུ་གསལ་བ་ལྟར་ཤེས་པར་བྱ་དགོས་
འཕྲིན་བཅོལ་ནི་འཇམ་པོ་གསུམ་ལ། དམ་རྫས་བདུད་རྩི་འབར་བའི་གཏོར་མ་འདི་བཞེས་ལ་ཞེས་སོགས་ལས་སོ་སོར་ཁ་སྒྱུར་བྱེད། དྲག་པོ་དཀྱུས་མར་ཐལ་མོ་སྦྱར་བ་ལས་བཟློག་པ་མི་བྱ། འདིའི་སྐབས་བརྒྱ་རྩ་གྲངས་གསོག་ནི་གཙོ་བོ་ཞི་བ་
བ་བྱེད། ཡང་སྐྱབས་རྗེ་རྡོ་རྗེ་འཆང་གི་ཕྱག་བཞེས་ལས་བཞི་སྤྱི་དྲིལ་གྱི་འཕྲིན་ལས་བཅོལ་བ་ལྟར་དང། དབྱུ་གུ་བཞི་བཤམས་ཆང་ཆུ་བྲ་ན་པ་སོགས་དྲག་བསྔོ་བྱ་ཚུལ་འོག་ནས་འབྱུང་བའི་སྐབས་དང་འདྲ་ཞིང། དྲག་བསྔོ་རྒྱས་

[026A]༄༅། །འབྲིང་བསྡུས་པ་བྱེད་ཚུལ་བཅུ་ཆ་ཆེན་མོའི་སྐབས་སུ་བཤད་པ་ལས་ཤེས་སོ། །དེ་ནས་ཕལ་པའི་སྒྲུབ་པ་ནི། རང་གི་མདུན་དུ་ཐག་ཤིན་ཏུ་ཉེ་བར་ཅོག་ཙེ་ལྟ་བུར་བ་བྱུང་བྱུགས། དེའི་སྟེང་དུ་ཐོད་པའི་ནང་བ་དམར་སེར་གྱི་
མར་དང་འོ་མ་རྣམས་བཞག་ལ་ཁ་བཀབ། ཉེར་སྤྱོད་ཀྱིས་མཐའ་བསྐོར། ཕྱི་དྲོ་བགེགས་གཏོར་གཏང། སྲུང་འཁོར་བསྒོམ། དེ་ནས་བཞད་པ་བརྒྱད་སྒྲོག་པ་ནས་བདག་བསྐྱེད་བསྙེན་སྒྲུབ་སྦྲགས་མའི་སྐབས་ལྟར་འདོན། མདུན་བསྐྱེད་
བཟླས་པའི་ཚེ། གཡས་པས་གྲི་གུག་ལྟེ་བའི་ཐད་ཙམ་དུ་འཛིན། གཡོན་པས་ཁྲོ་བོའི་རྡོ་རྗེས་སྣོད་ཁ་བཀག་ནས་མནན་ལ་དམིགས་པ་དང་བཅས་ཧྲེའིཥྜཱི་ལ་མནྟྲ་སིདྡྷི་བཏགས་པ་རྟགས་མ་བྱུང་གི་བར་དུ་བཟླ། ཟླ་བ་གཟའ་འཛིན་ཡོད་ནམ་གྲོལ་བར་
དང། དེ་མིན་མཚན་ཐོག་ཐག་བཟླ། རྟགས་ནི་རྫས་འབར་བ་དང། དྲོད་དང་དུ་བ་འཐུལ་བ་སོགས་འབྱུང་ཞིང། དང་པོ་ལྷ་ལ་ཕྱག་བྱས་གུས་པས་བཏུད་དེ་བདག་ཉིད་ཕུལ་ནས། དེ་ནས་ལྷས་མཆོག་ཅི་ཞིག་སྦྱིན་ཞེས་གསུངས་པའམ་གསུང་བར་མོས། བླ་མ་
ལྷ་ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཎྜལ་བཅས་ཕུལ་ཏེ་དད་གུས་ཆེན་པོས་འདོད་གསོལ་གཉིས་བསྙེན་ཡིག་ཏུ་གསལ་བ་ལྟར་གང་བྱེད་ཀྱང་ཆོག་པས་དེ་མ་ཐག་དངོས་གྲུབ་ཐོབ་པར་ཐག་བཅད་ལ་ལྷ་རང་ལ་ཐིམ་པར་བསམས་ལ་ལག་གཡས་པས་བསྡུ་
གཡོན་པས་སྒྲུབ་རྫས་བླ་མ་ལྷ་དང་རང་དང། གྲོགས་སོགས་ལ་ཆ་ལྔར་བགོས་ལ་རང་གིས་ལོངས་སྤྱོད། ལྷག་མ་གསོས་ལ་ལོངས་སྤྱོད་ན་ཚེ་དང་ལོངས་སྤྱོད་ཤེས་རབ་འཕེལ་བ་སོགས་ཕན་ཡོན་ཆེའོ། །དེ་ནས་ནམ་ལངས་ནས་ཡིག་བརྒྱ། མཆོད་བསྟོད་

[026B] གཏང་རག་གི་མཆོད་བསྟོད་བྱས་ནས་བདག་བསྐྱེད་ཉེར་བསྡུ་སོགས་དཀྱུས་བཞིན་ནོ། །དངོས་གྲུབ་ཀྱི་རྫས་མཚམས་འདིར་མ་གྲུབ་ན་ཟླ་འཛིན་ལྟ་བུ་དུས་བཅོ་ལྡན་མ་ཡིན་ཞིག་ཏུ་ཆོག་དེ་ནས་བདག་བསྐྱེད་མདོར་བསྡུས་ཀྱི་སྒོ་ནས་དྲུག་ཅུ་མ་
དྲག་བསྔོ་བྱེད། དེ་ནས་མེ་ལྷའི་སྐབས་ཀྱི་ཐབ་བཅོས་དགོས་དང་མཚོན་གསོས་བྱེད། ཡམ་ཤིང། མར་ཁུ། རྫས་ཆེན་མེ་ལྷའི་སྐབས་དང་མཚུངས། ཁྱད་པར་བའི་རྫས། མེ་ཏོག་ལྕགས་ཀྱུ་ཅན་གྱི་ལུག་རུ་དམར་པོ། འཇིབ་རྩི་དམར་པོ་བཅས་ཀྱི་ལོ་
སྡོང་མ་འདྲེས་ཤིང་མདོག་མ་ཉམས་པ་མངར་གསུམ་དང་ཆང་གིས་སྤགས་པ་རྣམས་ལ་ནང་མཆོད་དམ་བདུད་རྩིའི་ལ་བུའི་ཆུས་བྲན། ཁྱད་རྫས་མང་པོ་མ་རྙེད་ན་ཕྱེ་མར་བཏགས་ནས་རིལ་བུ་དྲིལ་བའམ་གྲོ་ལ་ཚོན་གྱིས་དམར་པོར་བསྒྱུར་བ་དང། གཞན་ཡང་
མཁོ་བའི་ཡོ་བྱད་བསྒྲིགས་ཟིན་ནས་དྲུག་ཅུ་དྲག་བསྔོས་བྱ་དགོས། འདི་གཉིས་དང་སང་ནམ་ལངས་ནས་དྲག་བསྔོས་ཚར་གཅིག་སྟེ་འདི་གསུམ་དྲག་བསྔོས་འབྲིང་པོར་བྱེད་དགོས་པས་འདིའི་འདོན་སྒྲིགས་ཕྱག་ལེན་ནི། འཇིགས་བྱེད་བདག་བསྐྱེད་སྔོན་དུ་བཏང་ཟིན་པའི་དབང་
དུ་བྱས་ན་བཟླས་པའི་མཆོད་བསྟོད་པར་སོང་ནས། ནང་མཆོད་དང། མཆོད་པ་བྱིན་རླབས། ཡི་དམ་གཏོར་འབུལ། ཕྱོགས་སྐྱོང་གཏོར་འབུལ་ཚར་གཅིག་གྲུབ་ནས། མདུན་བསྐྱེད་གཏོར་མ་བསང་སྦྱང། སྟོང་པའི་ངང་ལས་མདུན་དུ་པདྨ་དང་ཉི་མ་དང་དགྲ་བགེགས་
རྣམས་ཀྱི་སྙིང་གནས། ཞེས་པ་ནས། གཏོར་མ་དང་གཉིས་སུ་མེད་པའི་གཤིན་རྗེ་ཆོས་ཀྱི་རྒྱལ་པོ། ཞེས་པ་ནས། མོ་རྒྱུད་ཀྱི་ཚོགས་དཔག་ཏུ་མེད་པས་བསྐོར་བ། དེ་དག་གི་ཕྱི་རོལ་དུ་ཤར་ལ་སོགས་པའི་ཕྱོགས་མཚམས་རྣམས་སུ། ཤར་དུ་དབང་པོ་དམར་སེར་
[027A]༄༅། །གླང་པོ་ཆེ་ལ་ཞོན་པ། ནས། སྲིད་པ་གསུམ་གྱི་འབྱུང་པོའི་ཚོགས་དང་བཅས་པ། དེའི་ཕྱི་རོལ་དུ་དམ་ཅན་རྒྱ་མཚོའི་དམག་ཚོགས་ཤ་ལ་དགའ་བ། ནས། གཙོ་འཁོར་རྣམས་ཀྱི་སྤྱི་བོར་ཨོཾ་དཀར་པོ། ནས། སྤྱན་དྲངས། ཛཿ་
འཇམ་དཔལ་གཤིན་རྗེ་གཤེད་ཀྱི་བཀའ་སྡོད་མཆོག་གནས། གཤེགས་སུ་གསོལ། འཇམ་དཔལ་གཤིན་རྗེའི་བཀའ་རྣམས་སྒྲུབ་བྱེད་པའི། །དབང་པོ་ལ་སོགས་ཕྱོགས་སྐྱོང་བཅོ་ལྔ་དང། །སྲིད་གསུམ་སྡེ་བརྒྱད་འབྱུང་པོ་མ་ལུས་པ། །རྣལ་འབྱོར་འཕྲིན་ལས་
སྒྲུབ་ཕྱིར་གཤེགས་སུ་གསོལ། །ཧྲིཥྲཱི་སོགས་ནས་དབང་བསྐུར། རྒྱས་གདབ། དམ་བཞག། མཆོད་པ་གནང་མཆོད། བཤགས་པ། བསྐང་བ། སྟོབས་ཆེན་གཤིན་རྗེ་མ་དང། དེ་ནས་གསེར་སྐྱེམས་ལ་ཟན་རིལ་ཟླ་མ་ཆོས་སྐྱོང་ལ་དམར་པོ་གཉིས་
གཞི་བདག་ལ་དཀར་པོ་གཅིག་བཅས་སྣོད་སོ་སོར་བཤེམས་བན་མཆོད་ལྟར་བྱིན་བརླབས་ལ། ཧཱུཾ། བླ་མ་ཡི་དམ་དཀོན་མཆོག་གསུམ། །ནས། དེ་རིང་བདག་གི་གྲོགས་མཛོད་ཅིག་ཅེས་སོ་སོར་ཕུལ། དེ་ནས་དབྱུ་གུ་ལ། ན་མོ་རྗེ་བཙུན་སོགས། དབྱུ་གུའི་
གཏོར་མ་འདི་ལ་ཁུ་གཅིག་སོགས། དགུག་གཞུག་ཚར་གསུམ་བརྗོད། དེ་ནས་དབྱུ་གུ་སྣོད་བཞི་ལ་བཤམ། གཡས་སུ་ཆང་དང། གཡོན་དུ་ཆབ་བཞག་ལ་ཕྱག་ལེན་ལྟར་བཞི་ཚན་བཞི་འབུལ་བ་གཏོར་མའི་མཐའ་གླུག་དེ་ནས་གཏོར་མ་ཕྱག་རྒྱ་དང་བཅས་
ཨུཏྟིཥྛས་ལྷ་ནམ་མཁར་བཏེག་ལ་ནང་མཆོད་ལྟར་བྱིན་བརླབས་ནས་འབུལ། ཧོཿ་ལ་མ་དཔལ་གཤིན་རྗེ་གཤོད་ཀྱི་སོགས་གཏོར་རྫོངས་རྒྱས་པ། མངར་ཡ་ཕཊ་བར་དང། གཞི་བདག་གཏོར་མ་གཏོང། དེ་ནས་བསྐུལ་རྒྱས་པ། ཧཱུཾ། བཅོམ་ལྡན་གཤིན་

[027B] །ཞེས་པ་ནས། ཁྱོད་ལ་གཉེར་དུ་གཏང་པ་ནི། །བློ་བཟང་རྒྱལ་བའི་བསྟན་པ་དང། །བསྟན་འཛིན་དགེ་འདུན་སྡེ་བཅས་དང། །རྣལ་འབྱོར་དཔོན་སློབ་འཁོར་བཅས་ལ། །སྡང་པའི་དགྲ་བདུད་དང་འདི་དག་ཕྱོགས་མཚམས་གང་ན་གནས་
ཀྱང་རུང། །ཁྱོད་གྱིས་དེ་རིང་སོགས་སྦྱར། བྲག་དཀར་སྔགས་རིམས་པའི་གདངས་དང་བཅས་འཆི་བདག་མ་འདོན། སྡང་དགྲ་མའི་མཚམས་དཔལ་འབར་དང་བཅས་ལས་རྡོར་གྱིས་ཞྭ་གྱོན་ནས་འབུལ། བཟློག་པ་དང། ཤེར་སྙིང་འདོན། ཆོས་རྒྱལ་གྱི་གཏང་རག་གི་མཆོད་
བསྟོད། ཡིག་བརྒྱ། བཟོད་གསོལ། །མགྲོན་གཤེགས་གསོལ། མངའ་གསོལ། ཤིས་བརྗོད་ཀྱིས་མཐའ་བརྒྱན། ཕྱི་བྲོ་གླིང་ལ་གྲིབ་མ་བབ་པ་དང་ཐབ་རྩར་ཕྱིན་ཏེ། བདག་བསྐྱེད་བཟླས་པ། བསངས་ཆུ་སྒྲུབ། འདི་དབང་གི་འགུགས་པ་ཡིན་པས་ལས་
སྔགས་ལ་ཛཿ་སྦྱར་བ་བདུན་གྱིས་མཆོད་ཡོན་སྒྲུབ། ཡིག་བརྒྱ་ནས་གཏོར་འབུལ་རྣམས་གྲུབ་རྗེས། དྲུག་ཅུ་མ་དྲག་བསྔོ་རྒྱས་པ་འདི་ལ། ཐབ་ཀྱི་སྟེང་མཉྫི་བཙུགས་པའི་ཁར་དྲུག་ཅུ་མ་ནག་པོ་དང། སྟེགས་ཀྱི་ཁར་དབྱུ་གུ་གྲངས་ཚང་བ། མཆོད་པ། ཟན་ཡིང་
སྒྲོལ་ཆས། སྐམ་ཐུན་རློན་ཐུན་རྣམས་བཤམ། དེ་ནས་ནང་མཆོད་བྱིན་རླབས་ནས། གཟུ་དབང་བར་གོང་ལྟར་ལ། དེ་ནས་འབྲུབ་ཁུང་བསྐྱེད། ན་མོ་རྗེ་བཙུན་སོགས་དགུག་གཞུག་ལན་གསུམ། ཧཱུཾ། གཟའ་བཞིན་ཕྱོགས་བཅུར་ནས་སྒྲོལ་ཆས་ཐུན་དང་བཅས་ཀྱིས་
བསྒྲིལ་ནས། ལིང་རོ་དང་དབྱུ་གུ་ལྷན་ཅིག་བྱིན་བརླབས་ཏེ་བཞི་ཚན་བཞི་འབུལ་བ་ན་གཞི་བདག་གཏོར་མའི་བར་གོང་ལྟར་དང། དེ་ནས་ཏོར་མ་ཟོར་བསྐྱེད། སྒོ་དབྱེ། བསྐུལ་རྒྱས་པ་གཤེད་བཀའ་མ་དང། འཆི་བདག་མའི་སྡང་དགྲ་མར་དཔལ་

[028A]༄༅། །འབར་དང་བཅས་ལས་རྡོར་གྱིས་གཏོར་མ་ཕྱི་རོལ་གོམ་པ་བཞི་བཅུའི་མཚམས་སུ་སྲེག་ཁང་དུ་དོར། བཟློག་རིང་སོགས་སྔར་དང་འདྲ། ཤིན་ཏུ་མཐར་ཐུག་གི་དྲག་པོ་ནི། དེ་སྟེང། ཞལ་དང་མཆེ་བ་དང། མིག་དང་གཙུག་ཏོར་
གྱི་ཕྱག་རྒྱ་རྣམས་བསྟན་པ། དམར་གྱི་ཨརྒྷཾ། དམ་ཚིག་བསྒྲག་པ། བསྐུལ་རིང། མ་བསྐུལ། ཕྱོགས་སྐྱོང་གི་བསྐུལ་བ། ཡ་མ་རཱ་ཛྙཱི་སྔགས་དཀྲུགས་ཏེ་བཟླ་བ་སོགས་ཞིབ་བར་བླ་མ་མཉེས་པའི་ཞལ་ལས་ཤེས་དགོས་པར་གསུངས། དེ་ནས་གདན་དང་
ཆས་གོས་མེ་ལྷའི་སྐབས་དང་འདྲ་ཞིང། རང་ལྷའི་ང་རྒྱལ་གྱིས་སྣང་བ་ཐམས་ཅད་བདེ་སྟོང་གི་ངོ་བོར་བལྟས་ལ་བཞད་པ་བརྒྱད་སྒྲོག་བཞིན་ཅང་ཏེའུ་འཁྲུལ། སྟན་བདེ་བར་ནུབ་ཏུ་ཁ་ཕྱོགས་ལ་པདྨའི་འདུག་སྟངས་ཀྱིས་འཁོད་ནས་བྱང་ཆུབ་ཀྱི་སེམས་དང་བདེ་སྟོང་
གི་རྩིས་ཟིན་པའི་སྒོ་ནས། གཞི་བདག་ལ་གཏོར་མ་བཏང་ནས་འཕྲིན་ལས་བཅོལ། སྨྲ་བ་བཅད། རྡོར་དྲིལ་བྱིན་རླབས། མཆོད་པ་བྱིན་རླབས། རྫས་སྦྱོང་སོས་ནམ་གཤེགས་གསོལ་བར་བཅུ་ཆའི་སྦྱིན་སྲེག་གི་ཆོག་བཞིན་གཉིད་དང་བཟའ་
བཏུང་གིས་བར་མཆོད་པར་ལྷ་དབང་དུ་བྱ་བའི་དམིགས་པ་དང་ཅས་མཚན་ཐོག་ཐག་ཏུ་མེ་ཏོག་དམར་པོའི་སྦྱིན་སྲེག་རྒྱུན་མི་འཆད་པར་བྱའོ། །དེ་ནས་ནམ་ལངས་ནས་མཇུག་བསྡུས་ཏེ་དྲུག་ཅུ་མ་དྲག་བསྡོས་འབྲིང་པོའམ་བསྡུས་པ་བྱེད་ན་གོང་གི་
འབྲིང་པོའི་ནང་ནས་གཏོར་མ་ལྷ་བསྐྱེད། གཟུ་དབང། དགུག་གཞུག་རྣམས་བཞག་གཞན་སྔར་ལྟར་བྱས་ནས་ཕུལ་ལ་ཐུན་གྲོལ། དེ་ཉིན་ངལ་བསོ། དེའི་ཕྱི་ཉིན་ནས་ཉི་མ་རེ་རེ་བཞིན་སྤྱིན་སྲེག་ཐུན་གཉིས་རེ་བྱས་ཏེ་ཐུན་དང་པོའི་འགོར་

[028B] རྫས་ཐམས་ཅད་མ་འཛོམས་ཀྱང། ཡམ་ཤིང། མར་ཁུ། མེ་ཏོག་དམར་པོ་གསུམ་མེད་མི་རུང་ཡིན། བཞད་པ་བརྒྱད་སྒྲོག་མི་དགོས། ཐབ་རྩར་བདག་བསྐྱེད་བསྒོམ་པ་དང་སྦྱིན་སྲེག་རྣམས་སྔར་བཞིན་
དང། ཐུན་ཕྱི་མ་ཛྭ་ལ་ནས་དབུ་ཚུགས། བཅུ་ཆ་དང་པོ་བླུག་པ་ནས་མཚར་བར་ཐིག་གསར་རྒྱག་དང་མེ་སྙིང་མི་དཀྲུག། ཐུན་ཐམས་ཅད་སྨྲ་བཅད་བྱས་ནས་བསྙེན་པའི་བཅུ་ཆ་སྟེ་འབུམ་བཅུ་འགྲོ་ངེས་བྱ། གོང་གི་གྲངས་གསོག་རིགས་ཕྱག་ལེན་རྒྱས་
བསྡུས་གཉིས་ལས་རྒྱས་པ་བྱེད་ན་ལེགས་པར་གསུངས། མཇུག་ཏུ་ཉིན་འགའ་ཞིག་ལ་དཔའ་བོའི་སྟོན་མོ་དང། རྒྱས་པའི་སྦྱིན་སྲེག་འོ་ཐུག་སྒྲུབ་པ་སོགས་ཀྱིས་རང་དང་གྲོགས་རྣམས་མཉེས་ཤིང་ཚིམ་པར་བྱས་ལ། བསྔོ་སྨོན་གྱི་རྒྱས་འདེབས་དང་
བཀྲ་ཤིས་ཀྱི་དགེ་མཚན་སྤེལ་ནས་བསྙེན་ཡིག་རྣམས་སུ་གསུངས་པ་བཞིན་ཕྱི་མཚམས་ནང་མཚམས་རིམ་གྱིས་གྲོལ་བར་བྱའོ། །དེ་ལྟ་བུའི་རྗེ་བླ་མའི་སྙན་བརྒྱུད་ཀྱི་གདམས་ཟབ་ཁྱད་པར་ཅན་ཡིན་པས་བཀའ་རྒྱ་དམ་ཞིང་སྤྱི་ཁྱབ་ཏུ་སྤེལ་བའི་འོས་
མིན་པར་གསུངས་ནས་དམིགས་བསལ་རེ་གཉིས་མ་གཏོགས་བསྙེན་པ་གཏོང་ངེས་ལས་གཞན་གང་བྱུང་ལ་གནང་དུ་མི་རུང། འདི་ལྟའི་ཡི་དམ་ཁྱད་པར་ཅན་དང་མཇལ་ནས་བསྙེན་པ་བྱེད་རྒྱུ་བྱུང་བའང་སྐལ་བ་ཤིན་ཏུ་བཟང་ཞིང། དལ་འབྱོར་དོན་ལྡན་
དུ་བྱུང་བ་ཡིན་ཏེ། ལྷའི་དབང་པོ་བརྒྱ་བྱིན་ལྟ་བུས་ངལ་བ་བརྒྱ་ཕྲག་གིས་བཙལ་ཡང་འདི་འདྲའི་མན་ངག་གི་ཆ་ཙམ་རྙེད་པར་མི་འགྱུར་བས་འདི་ལ་འབད་ན་ཉེན་ཆེ་ས་ནས་མི་བསླུ་བ་དཀོན་མཆོག་གི་ཆོས་ཉིད་ཡིན་པས། ཕན་ཡོན་ལ་ཡིད་ཆེས་

[029A]༄༅། །བསྐྱེད་དེ་བརྩོན་པས་འབད་པ་གལ་ཆེ་བར་གསུངས་སོ།།  ཞེས་པ་འདི་ཡང་སྐྱབས་རྗེ་རྡོ་རྗེ་འཆང་གི་ཞལ་སྔ་ནས་ཇི་སྐད་གསུངས་བཞིན་འབྲིར་མ་ལངས་ཀྱང་ལག་ལེན་གྱི་གནད་རྣམས་བརྗེད་དུ་ཕངས་ནས་ཟབ་ཁྲིད་ལན་གསུམ་ཐོབ་པའི་ཟིན་བྲིས་ཅུང་ཟད་
ཡོད་པ་རྣམས་རང་གི་ལག་ལེན་བདེ་ཕྱིར་བརྗེད་བྱང་དུ་སུག་བྲིས་བྲིས་བགྱེད་པ་པོ་འདུ་གསུམ་པ་ཐུབ་བསྟན་གསུངས་རབ་བོ།། ཞེས་མཁྱེན་བརྩེ་ལྷག་བསམ་དྲང་པོའི་ངང་ཚུལ་མཚུངས་པ་མེད་པའི་ཐུགས་མངའ་བ་ཆབ་མདོ་དྲུང་ཡིག་རྒན་ངག་ལྡན་རིན་པོ་ཆེ་དེ་ཉིད་ནས། ངེད་ཀྱིས་སྐྱབས་མཆོག་རྡོ་རྗེ་འྖྣག་གི་དྲུང་
ནས་འཇིགས་བྱེད་དབའ་བོ་གཅིག་པའི་བསྙེན་ཆེན་གྱི་ཁྲིད་ཞུས་སྐབས་བརྗེད་ཐོར་བཏབ་པའི་ཟིན་བྲིས་ལེགས་པ་ཞིག་ཡོད་པ་སྔ་དུས་གཞན་གཅིག་ལ་གཡར་བ་ངེས་གསལ་ཡང། ཚུར་འཕྲོད་པ་མ་བྱུང་ཚུལ་སོགས་གུས་སློབ་པ་འདན་གྲ་སུ་དྷཱིའི་མིང་ཅན་བདག་ལ་ཞལ་ཆེམས་ཀྱི་ཚུལ་དུ་ནན་ཏར་ཕེབས་
པ་བཞིན་ཕྱིས་རྟེན་འབྱུང་ལེགས་འཛོམས་ཀྱིས་ལྕགས་ཡོས་ལོར་རྙེད་པ། ཡི་དམ་ཁྱད་པར་ཅན་འདིའི་བསྙེན་སྒྲུབ་དོན་གཉེར་ཅན་མང་པོའི་ཉམས་བཞེས་ཀྱི་ཆ་རྐྱེན་དུ་བསམས་ནས་འདིར་གསར་དུ་བཅུག་པ་ལགས་པས། ནོངས་པའི་ཚོགས་ཅི་མཆིས་བླ་མ་ལྷ་སྲུང་གི་ཚོགས་ལ་བཟོད་པར་གསོལ་ཞིང། སྐྱབས་མཆོག་རྡོ་རྗེ་འཆང་གི་གསུངས་
འབུམ་གྲས་སྔ་རྟིང་རྣམས་སུ་འཁོད་པའི་བཀའ་རྒྱ་ཅན་ལྟ་བུ་འདི་འདྲའི་རིགས་རྣམས་ལག་ཏུ་ལེན་མཁན་དག་ནས་སྣོད་དུ་རུང་ངེས་ལམ་གཏོགས། ཉམས་མཚར་ལྟད་མོའི་ཀློག་འདོན་དང། དམ་མེད་ཐོག་ལྟ་ཅན་དབ་ནོར་ཕྱིར་ཆོས་འཚོང་ལྟ་བུའི་ལག་ཆར་མ་སོང་པ་གནད་དུ་ཆེ་ཞིང། གསང་སྔགས་ཟབ་མོའི་དབང་ཁྲིད་བསྙེན་པ་སོགས་གྲོང་ཆོག་དང་ནུས་
པ་ཐོན་ཐབས་ཙམ་དུ་འཕྱེར་ན་ཁེ་ཡས་ཉེན་ཆེ་བར་གསུངས་པས། མཚན་ལྡན་བརྒྱུད་པའི་མན་ནག་གཙང་ཞིབ་ཚད་ལ་གོ་རིམ་མ་ནོར་བར་ལེགས་པར་བསླབ་སྟེ། གཞན་ཕན་གྱི་བསམ་པ་ཁྱད་པར་ཅན་གྱིས་ཟིན་པའི་སྒོ་ནས་གྲུབ་གཉིས་ཀྱི་དགའ་སྟོན་མྱང་བའི་ཐབས་སུ་འགྲོ་བར་བྱའོ།།    ༈    དེ་ནས་ཞུ་འཕྲིན་དུ་ཤིན་ཏུ་རྒྱས་

[029B] ལྷག་པར་དགེ་སྦྱོར་གྱི་ཐོག་མར་བླ་མའི་རྣལ་འབྱོར་གྱི་ཉམས་མྱོང་གནད་
དུ་བདོན་པ་ནི། སྤྱིར་དེང་དུས་ཆོས་པ་རྣམས་འདྲེས་ཁྱེར་དང། ལམ་ལོག་ལམ་གོལ་སོགས་ཀྱི་བར་གཅོད་ཤིན་ཏུ་མང་བས་ཆོས་པ་ལམ་དུ་འགྲོ་བ་ཆེས་དཀའ་བའི་སྐབས་འདིར་བདུད་ལས་དང་བར་གཅོད་ཀྱིས་མི་ཚུགས་པ་ལ་ཤིན་ཏུ་གནད་ཆེ་ཞིང། འགོ་
བཤེས་གཉེན་བསྟེན་ཚུལ་ནས་འཇུག་མི་སློབ་པའི་ཟུང་འཇུག་གི་བར་གྱི་ལམ་གྱི་རིམ་པ་གང་དང་གང་སྐྱེ་བ་ཐམས་ཅད་བླ་མའི་རྣལ་འབྱོར་ལ་རག་ལས་ཤིང། དེ་དགེ་གེགས་སེལ་དང་བོགས་འདོན་ཡང་བླ་མའི་རྣལ་འབྱོར་ལས་ལྷག་པ་མེད་པའི་རྒྱུ་མཚན་རྒྱ་ཆེ་
མུ་མེད་མཐའ་ཀླས་པ་ཁོ་བོས་སྨྲ་བའི་གོ་སྐབས་བྲལ་བ་ཞིབ་པར་བླ་མ་མཆོད་པའི་ཁྲིད་ཡིག་རྒྱས་པ་རྣམས་དང། བྱང་ཆུབ་ལམ་གྱི་རིམ་པ། གཞན་ཡང་མདོ་རྒྱུད་ཀྱི་གཞུང་དུམ། བཀའ་བརྒྱུད་དང་བཀའ་གདམས་ཀྱི་དམ་པ་གོང་མའི་རྣམ་ཐར་ལས་འབྱུང་བ་
ལྟར་ལགས་ན། སླན་ཆད་ཀྱང་གཅིག་ཆོག་བླ་མའི་རྣལ་འབྱོར་ལམ་གྱི་སྲོག་ཤིང་དུ་བྱས་ནས། ངེས་འབྱུང། བྱང་སེམས། ཡང་དག་པའི་ལྟ་བ། ལམ་རིམ་པ་གཉིས་ཀྱི་རྣལ་འབྱོར་དང་བཅས་པ་ལ་ཉམས་མྱོང་གོང་ནས་གོང་དུ་ཆོས་པ་རབ་ལ་
ཞག་སྐྱེད་དང། ཆོས་པ་འབྲིང་ལ་ཟླ་སྐྱེད་དུ་གསུངས་པ་ལྟར་གནད་དུ་བསྣུན་པ་འཚལ་ཞིང། འོན་ཀྱང་དུས་ཀྱི་སྙིགས་མའི་རང་རྟགས་ཆོས་པ་བཟང་པོ་རྣམས་ལ་ཕྱི་ནང་གསང་གསུམ་གྱི་བར་ཆད་འགལ་རྐྱེན་མཐུན་རྐྱེན་དུ་བརྫུས་ནས་ངོ་མི་ཤེས་པ་

[030A]༄༅། །མང་བས། དེ་རིགས་ལ་རྟོག་པ་སྦྱང་པོས་དེའི་དབང་དུ་མ་ཤོར་བ་དང། འགལ་རྐྱེན་མཐུན་རྐྱེན་དུ་བསྒྱུར་ཐབས་སྤྱི་དང། བླ་མ་ལྷ་སྲུང་ལ་གདུང་བསྐུལ་གསོལ་འདེབས་སོགས་རྒྱས་པར་མགུར་མ་རང་དུ་ཇི་ལྟར་གསོལ་བ་ལྟར་
ཕྱག་ལེན་དུ་ཅི་ཐེབས་མཛད་པར་ཞུ་ཞིང། དྲི་བའི་སྐོར། དྲུག་ཅུ་མ་དྲག་བསྔོས་རྒྱས་པའི་འདོན་ཆོག་གོ་རིམ་བསྙེན་ཡིག་ཏུ་གསལ་བ་ལྟར་ལ། འདོན་ཚིག་རྣམས་ཆོས་རྒྱན་གྱི་གསུང་བཀའ་རྒྱ་མའི་དྲུག་ཅུ་པའི་འདོན་སྒྲིགས་དང། ཆོས་རྒྱལ་གློ་བུར་ལས་
བཅོལ་སོགས་ལས་བླང་ན་འཐུས། མེ་ལྷའི་རྗེས་གནང་གཞི་ནས་མེད་པས་ཐོབ་མི་དགོས། མེ་བསྙེན་དང། མགོན་ཆོས་ལྷ་མོ་སོགས་ལ་ཐུན་རེ་བཞིན་དུ་བདག་བསྐྱེད་ངེས་པར་དགོས། མེ་ལྷའི་སྦྱིན་སྲེག་སྐབས་སྤེལ་ཚིག་བདེ་བསྙེན་ལྟར་བྱུང་ན་
ལེགས། སྒྲུབ་པའི་སྐབས་ཐུན་རེ་བཞིན་བདག་བསྐྱེད་ངེས་པར་དགོས་ལགས།། །།   ༈    ལམ་རིམ་བློ་སྦྱོང། མདོ་སྡེ་སོགས་གསུང་རབ་དུ་མ་ལམ་གྱི་རིམ་པའི་གདམས་
ངག་ཏུ་ཁྱེར་པས་ཉམས་ལེན་ལ་བརྩོན་བཞིན་པ་ནི་ཤིན་ཏུ་ལེགས་ཤིང། ད་དུང་ཡང་དམར་ཁྲིད་བདེ་མྱུར་གྱིས་བཅད་གསར་རྩོམ་གཞིར་བཟུང་བའི་ཐོག་ གསུང་རབ་གང་མཐལ་གང་ཐོས་ས་བཅད་རང་རང་གི་ཐད་ཀར་བཅིང་སྟེ་གསུང་རབ་མཐའ་དག་ལམ་
གྱི་རིམ་པའི་ས་བཅད་གཅིག་ཏུ་དྲིལ་པའི་གོ་དོན་གྱི་རྐང་ཚུགས་པར་བགྱིས་པའི་ཐོག་བླ་མའི་རྣལ་འབྱོར་བསགས་སྦྱང་གསོལ་འདེབས་ཀྱི་དཔུང་དང་ལྡན་པའི་ངང་ནས་དམིགས་སྐོར་སོ་སོར་དོན་གྱི་ངོ་བོ་ལུང་རིགས་དཔེ་དང་བཅས་པའི་དཔྱད་འཇོག་

[030B] དེ་ཡང་འགོ་བཤེས་གཉེན་བསྟན་ཚུལ་ནས་རྫོགས་རིམ་ཟབ་མོའི་བར་གྱི་ཡོངས་རྫོགས་ལམ་གྱི་རིམ་པ་སྤྱི་དང། ཁྱད་བར་རང་གི་རྒྱུད་ཚོང་གང་དུ་སླེབ་པ་དང་མཐུན་པའི་དམིགས་སྐོར་ལ་ཡར་སྐྱེད་འདོན་ཐབས་དམིགས་རྣམ་གནད་དུ་བསྣུན་པ་
བཅས་མཛད་ན་ལམ་ཡོངས་རྫོགས་ལ་བག་ཆགས་ཐེབ་ཅིང། ཁྱད་པར་རང་གི་རྒྱུད་ཚོང་གང་དུ་སླེབས་པའི་ཉམས་རྟོགས་བཟང་པོ་ཞག་སྐྱེད་ཟླ་སྐྱེད་དུ་ཐོན་པ་གདོན་མི་ཟ་བས་དེ་དོན་ཕྱག་ལེན་དུ་འདེབས་པ་གལ་ཆེ། བློས་ལྕོགས་ན་གཞུང་ལུགས་རབ་
འབྱམས་ལ་ཐོས་པ་མཐིལ་ཕྱིན་པ་དང། ཐོས་དོན་བསམ་སྒོམ་སྒྲུབ་པ་སྙིང་པོའི་ཉམས་རྟོགས་གཉིས་འཛོམས་བྱུང་ན་མཆོག་ཏུ་འགྱུར་ལ། ཉམས་མྱོང་རྒྱུད་ཐོག་ཏུ་མ་སྐྱེས་ཚེ་གཞུང་བརྒྱ་བློ་ནས་བཤད་བྱེད་ཚིག་འཁྲི་སྐམ་པོ་ལས་མེད་པས་འཁོར་བ་དང་
ངང་སོང་ཟློག་པར་མི་ནུས་པ་ལྷས་བྱིན་དང། ལེགས་སྐར་གྱི་ཐོས་པ་དང་འདྲ་ཞིང། པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱིས། སེམས་ཆགས་སྡང་རྗེས་སུ་མ་འབྲང་བར། །རྗེ་རྒྱལ་བའི་གསུང་གི་གཅེས་པའི་མཛོད། །
ལམ་སྟོང་ཉིད་སྙིང་རྗེའི་སྙིང་པོ་ཅན། །འདི་འབྲལ་མེད་དུ་སྒོམས་དང་ཡུན་དུ་དགེ། །ཕྱི་ཐོས་བསམ་སྒྲོ་འདོགས་མཆོད་ཀྱང། །སེམས་འཁོར་འདས་རྩ་བར་གསུངས་པའི་ཕྱིར། །ནང་ཤེས་རྒྱུད་ཞི་ཞིང་དུལ་བར་གྱིས། །ཆོས་ཟབ་དོན་གྱི་སྙིང་པོ་
བསྡུས་པ་ཡིན། །ལུས་སྣང་སྟོང་ཚོགས་པ་ལྷ་ཡི་སྐུ། །ངག་གྲག་སྟོང་བཟླས་བ་རྒྱུན་མི་འཆད། །ཡིད་བདེ་སྟོང་དབྱིངས་ལས་མ་གཡོས་པར། །ཕ་བླ་མའི་རྣམ་ཐར་རྗེས་སུ་སྐྱོངས། །ཞེས་གསུངས་པ་ལྟར། སློབ་གཉེར་སོགས་ཧ་

[031A]༄༅། །ཅང་རྒྱ་ཆེ་མ་བྱུང་ཡང་བྱང་ཆུབ་ལམ་གྱི་རིམ་པར་དམར་ཁྲིད་ཙམ་ལ་ཐོས་བསམ་གྱི་སྒྲོ་འདོགས་བཅད་དེ་སྒྲུབ་པ་གནད་དུ་བསྣུན་པས་རྒྱུད་ལ་སྐྱེས་ན་ལམ་མ་ཞུགས་ནས་སངས་རྒྱས་ཀྱི་སའི་བར་ཚེ་གཅིག་ལ་བགྲོད་པ་མིད་ལ་ཡབ་སྲས་དང་
རྡོ་རྗེ་མཆེད་གསུམ། དབེན་ས་ཡབ་སྲས། ཐར་པའི་རྒྱལ་མཚན་སོགས་ཀྱི་རྣམ་ཐར་ལྟར་ལགས། དགོས་དོན་སྙིང་པོ་ཚིག་གི་མཁས་ཉམས་དང། སྒོམ་པའི་སྒྲུབ་ཚུགས་དང། བྱས་བྱས་ཀྱི་རྣམ་གྲངས་ལྟར་སྣང་གི་བཤད་སྒྲུབ་འགྲོ་དོན་སོགས་ཆོས་
ལྟར་བཅོས་པ་གང་གིས་ཀྱང་མི་ཕན་ཅིང། ངན་སོང་གི་སྐྱེ་སྒོ་འགེགས་ཐུབ་ཙམ་གྱིས་ཀྱང་གཏིང་ཆོད་པར་མི་འགྱུར་པས། དེས་ན་ལམ་གཙོ་གསུམ་དང་རིམ་གཉིས་ཀྱི་ཉམས་མྱོང་རྒྱུད་ཐོག་ཏུ་འགེལ་བས་ཐར་པ་དང་ཐམས་ཅད་མཁྱེན་པའི་ལམ་གྱི་རྐང་ཚུགས་
པ་ཞིག་སྙིགས་དུས་ཀྱི་ཚེ་ཐུང་དགུན་ཉི་ལྟ་བུ་འདི་ལ་སྒྲུབ་པའི་དམ་བཅའ་སྙིང་ལ་བཅིངས་ཏེ། དེ་བཞིན་དུ་ལག་ལེན་ལ་ཅི་ཐེབས་བྱ་བ་གནད་དུ་ཆེ་བས་དེ་དོན་ཐུགས་ཀྱི་མཐིལ་དུ་བཟུང་བར་མཛོད།། །།་ ཅེས་པ་འདི་གཉིས་རྡོ་རྗེ་འཆང་ཕ་བོང་ཁ་པ་
དཔལ་བཟང་པོས། སྒྲུབ་བརྒྱུད་བསྟན་པའི་རྒྱལ་མཚན་འཛིན་པ་ངག་དབང་སྙན་གྲགས་ལ་སྔ་དུས་ཆབ་ཤོག་གི་ལམ་ནས་གནང་བ། སླར་ལྕགས་ཡོས་ལོར་བདག་སུདྷཱིའི་མིང་ཅན་གྱི་ལག་ཏུ་ཕེབས་པ་ལས། ལོ་དེ་ཉིད་ལ་འཇུག་འདིར་གསར་བཅུག་ཞུས་པ་འགྲོ་དོན་འཕེལ།། འདིའི་ཤོག་གྲངས་བཅུ་དྲུག་པའི་མདུན་ཡན་
གཟིམ་ལྷ་ཀླུ་དཀའ་ཚལ་བ་ནས་སྤར་དུ་བསྐྲུན་པར་མཛད་ཅིང། དེ་མན་ཆོད་རྣམས་གུས་ལྡན་བཀའ་ཚབ་ཤན་ཁ་བ་འཕྱུར་མེད་བསོད་ནམས་སྟོབས་རྒྱས་ནས་རྒྱུ་ཡོན་སྦྱར་ཏེ་རབ་རྒྱལ་ལྕགས་ཡོས་ལོར་བར་གཞི་གསར་བསྐྲུན་ཞུས་པ་འགྲོ་དོན་འཕེལ།།  སརྦ་མངྒ་ལཾ།།


﻿༄༅། །འབྱུང་བཞི་གཏོར་མའི་བཤད་འཁྲིད་ལེགས་བཤད་གསར་པའི་དགའ་སྟོན་མཐོང་བ་འཛུམ་ཤོར་ཞེས་བྱ་བ་བཞུགས་སོ།།

[001A] །ན་མོ་གུ་རུ་མཉྫུ་གྷོ་ཥཱ་ཡ། བཀའ་དྲིན་གསུམ་ལྡན་རྩ་བའི་བླ་མ་དང། །དབྱེར་མེད་དམ་པ་རྒྱ་གར་ལ་བཏུང་ནས། །མགོན་དེའི་བཞེད་སྲོལ་འབྱུང་
བཞིའི་གཏོར་མ་ཡི། །ཚིག་དོན་དམིགས་འཁྲིད་ཆེ་ལོངས་ཙམ་ཞིག་བཤད། དེ་ཡོད་རྒྱ་གར་དམ་པ་སངས་རྒྱས་ཀྱི་བཞེད་སྲོལ་པཎ་ཆེན་བློ་བཟང་ཆོས་ཀྱི་རྒྱལ་མཚན་
གྱིས་གསལ་བར་མཛད་པའི་འབྱུང་བཞིའི་གཏོར་མ་གཏོང་ཚུལ་ལ་གསུམ། སྔོན་འགྲོ། དངོས་གཞི། མཇུག་ཆོག་གོ་དང་པོ་ལ་གཉིས། བཤམ་པ་དང། བསྒོམ་པའོ། །
དང་པོ་ནི། འདི་ལ་ཕྱག་ལེན་ཅུང་ཟད་མི་འདྲ་བ་མང་དུ་སྣང་ཡང་གཞུང་གི་དགོངས་པ་ཇི་ལྟ་བ་བཞིན་བྱེད་ན། ཕྱེ་དང་ཆུ་གཙང་ལ་དྲི་འི་སྔོན་འགྲོ་འི་སྔོན་འགྲོ། ལྔ་སྨན་

[002A]༄༅། །ལྔ་རིན་པོ་ཆེ་ལྔ་སོགས་བཏབ་སྟེ་སྦྲུས་པའི་ཟན་ལ་གཏོར་མ་རྣམས་བཤད་ཚོད་ལྟར་བཤམས་ཏེ། གཏོར་སྣོད་ལྔར་བྱེད་ན་མདུན་དུ་རང་གི་
གཡོན་ཕྱོགས་ནས་བརྩམས་ཏེ། གཏོར་སྣོད་དང་པོར་ཟླ་གམ། གཉིས་པར་གྲུ་གསུ། གསུམ་པར་ཟླུམ་པོ། བཞི་པར་གྲུ་བཞི། ལྔ་པར་སྤྱི་འགྲོ་ཙམ་ལ་ཟན་རིལ་
བཅོ་བརྒྱད་དང། ནང་པའི་ཕྱིར་ཡིན་ན་དར་ཕྱེ་ལས་བྱས་པའི་གླུང་ནང་པའི་གཟུགས་བརྙན་ཅན་རྣམས་མདུན་འབུལ་ཡུལ་ལམ་རང་ཉིད་ལ་བསྟན་པ་གང་རུང་
དང། གཞུང་དུ་མི་གསལ་ཡང་ཕྱག་ལེན་ལ་འདུག་པ་ལྟར། ཟན་རིལ་བྱེད་ན་གཏོར་སྣོད་ལྔ་ག་དང། གླུད་གཟུགས་བྱེད་ན་དང་པོ་བཞི་ལ་ཆུ་ཡང་བླུག་སྟེ་བཤམས་
ཡང་སྣོད་གཅིག་ཏུ་བྱད་ན་དབུས་སུ་ཟླུམ་གཏོང་མདུན་དང་ཉིད་ལ་བསྟན་པ་དང། དེའི་མཐར་མདུན་ནས་བརྩམས་ཏེ་གཡས་སྐོར་དུ་ཟླ་ཁམ། གྲུ་གསུམ། ཟླུམ་པོ་

[002B] འདི་ལ་གླུད་གཟུགས་བྱེད་ན་སྣོད་ལོགས་སུ་བྱེད་པ་བདེ་བས་སྔར་བཞིན་བྱའོ།  །གཉིས་པ་བསྒོམ་པའི་སྔོན་
འགྲོ་ནི།  ཀུན་སློང་བཅོས་ཏེ་མདུན་གྱི་ནམ་མཁར་སེང་ཁྲིའི་སྟེང་དུ་པདྨ་འདབ་མ་བཞི་པའི་ལྟེ་བར་བླ་མ་དམ་པ་སངས་རྒྱས། མདུན་གྱི་པད་འདབ་ཏུ་དངོས་བརྒྱུད་ཀྱི་བླ་མ། གཡས་
ཀྱི་པད་འདབ་ཏུ་ཡི་དམ་སངས་རྒྱས། རྒྱབ་ཀྱི་པད་འདབ་ཏུ་སྡེ་སྣོད་གསུམ་དང་རྒྱུད་སྔེ་བཞིའི་ཆོས་པུ་ཏི། གཡོན་གྱི་པད་འདབ་ཏུ་བྱང་སེམས་ཉན་རང་མཁའ་འགྲོ་ཆོས་སྐྱོང་གི་
དགེ་འདུན་ཏེ། སྐྱབས་ཡུལ་རྣམས་ལམ་གྱིས་གསལ་བཏབ་ནས། རང་གི་མཐའ་སྐོར་དུ་སེམས་ཅན་སྤྱི་དང་ཁྱད་པར་འབྱུང་འཁྲུགས་ཀྱི་ཟུག་རྔུས་ཉན་པ་རྣམས་བསམས་
ལ། རང་གཞན་སེམས་ཅན་ཐམས་ཅད་སྤྱིར་འཁོར་བ། སྒོས་ངན་སོང། ཡང་སྒོས་འབྱུང་འཁྲུགས་ཀྱི་ཟུག་རྔུས་མནར་བ་ལ་ཤིན་ཏུ་འཇིགས་ཤིང་སྙིང་རྗེ་བ་དང། མདུན་གྱི་
སྐྱབས་ཡུལ་རྣམས་ལ་འཇིགས་པ་དེ་རྣམས་ལས་སྐྱོབ་པའི་ནུས་མཐུ་ཡོད་པར་ཡིད་ཆེས་ཏེ། བློ་བརྗིད་འགལ་གྱི་སྒོ་ནས་སྐྱབས་སུ་འགྲོ་བར་མོས་ནས། བདག་དང་འགྲོ་བ་ནམ་

[003A]༄༅། །མཁའ་དང་མཉམ་པའི་སེམས་ཅན་ཐམས་ཅད་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་
སྐྱབས་སུ་མཆིའོ། །ཞེས་ལན་གསུམ་བརྗོད་པས་སྐྱབས་ཡུལ་རྣམས་ལས་བདུད་རྩི་བབས་པས་རང་གཞན་གྱི་སྡིག་སྒྲིབ་བཀྲུས་ནས་སྐྱབས་འོག་ཏུ་ཆུད་པའི་མོས་པ་བྱའོ། །དེ་ནས་
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །འགྲོ་ལ་ཕན་ཕྱིར་
སངས་རྒྱས་འགྲུབ་པར་ཤོག་ཅེས་ལན་གསུམ་གྱིས་སེམས་བསྐྱེད་པར་བྱ་སྟེ། འདིའི་ཚིག་རྐང་དང་པོ་གཉིས་ཀྱིས་བསྐྱབས་བསྟན་ཀྱང་གོང་དང་མི་ཟློས་ཏེ། གོང་མ་ལམ་ལོག་པ་
ལས་ཁྱད་པར་དུ་བྱེད་པའི་སྐྱབས་འགྲོ་ཙམ་དང། འདི་ལམ་དམན་པ་ལས་ཁྱད་པར་དུ་བྱེད་པའི་སེམས་བསྐྱེད་ཀྱི་རྟེན་དུ་གྱུར་པའི་སྐྱབས་འགྲོ་ཡིན་པའི་ཕྱིར་རོ། །ཚིག་རྐང་
གསུམ་པས་འཇུག་པ་སེམས་བསྐྱེད་བསྟན་ཏེ། དེ་ནི་རྒྱལ་སྲས་ཀྱི་སྤྱོད་པ་ལ་སློབ་པར་དམ་བཅའ་བ་ཡིན་ལ། འདིས་ཀྱང་སྦྱིན་སོགས་ཕར་ཕྱིན་དྲུག་གིས་བསྡུས་པའི་རྒྱལ་

[003B] །ཚིག་རྐང་ཐ་མས་སྨོན་པ་སེམས་བསྐྱེད་བསྟན་ཏེ། དེ་ནི་དོན་གཉེར་གཉིས་དང་ལྡན་པའི་སེམས་ཡིན་ལ། འདིས་ཀྱང་འགྲོ་ལ་ཕན་ཕྱིར་ཞེས་
པས་གཞན་དོན་དོན་གཉེར་དང། སངས་རྒྱས་འགྲུབ་པར་ཤོག་ཅེས་པས་བྱང་ཆུབ་དོན་གཉེར་བསྟན་པའི་ཕྱིར་རོ། །དེ་ནས། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སྙམ་
དུ་བྱམས་པ་ཚད་མེད་བུ་གཅིག་པའི་མ་ལྟ་བུ་དང། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སྙམ་དུ་སྙིང་རྗེ་ཚད་མེད་སྨན་པའི་རྒྱལ་པོ་ལྟ་བུ་དང། སེམས་
ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་སྙམ་དུ་དགའ་བ་ཚད་མེད་མཐུན་པའི་གྲོགས་པོ་དང་ཕྲད་པ་ལྟ་བུ་དང། སེམས་ཅན་ཐམས་ཅད་ཉེ་རིང་ཆགས་སྡང་དང་
བྲལ་བའི་བཏང་སྙོམས་ལ་གནས་པར་གྱུར་ཅིག་སྙམ་དུ་བཏང་སྙོམས་ཚད་མེད་ནམ་མཁའི་དཀྱིལ་ལྟ་བུ་བསྒོམས་ནས། སྐྱབས་ཡུལ་རྣམས་འོད་དུ་ཞུ་ནས་རང་གི་སྨིན་མཚམས་སུ་ཐིམ་པས་རྒྱུད་
བྱིན་གྱིས་བརླབས་པར་བསམ་མོ།།    ༈    གཉིས་པ་དངོས་བཞི་ལ་གསུམ། བདག་བསྐྱེད་དང་གཏོར་མགྲོན་བསྐྱེད་པ། ཡན་ལག་བདུན་པ་ཕུལ་ནས་གསོལ་བ་གདབ་བོ། གཏོར་མ་བྱིན་གྱིས་བརླབས་ནས་འབུལ་བའོ། །དང་པོ་ནི་

[004A]༄༅། །སྤྱིར་བདག་མདུན་ཡང་ཐ་དད་ལ་འཇུག་པ་ཡང་ཐ་དད་དུ་བྱེད་པ་དང། བདག་མདུན་ཡང་གཅིག་ལ་འཇུག་པ་ཡང་གཅིག་ཏུ་བྱེད་པ་དང། བདག་མདུན་གཅིག་ལ་འཇུག་པ་ཐ་དད་
དུ་བྱེད་པ་དང། བདག་མདུན་ཐ་དད་ལ་འཇུག་པ་གཅིག་ཏུ་བྱེད་པ་སྟེ་མུ་བཞི་ཡོད་པ་ལས། འདི་ཕྱི་མ་ལྟར་ཡིན་ཏེ། མདུན་གྱི་གཏོར་མགྲོན་ལ་ངའོ་སྙམ་པའི་ང་རྒྱལ་མི་བྱེད་ཅིང། བདག་མདུན་
གཉིས་ཀ་ཚིག་རིས་གཅིག་གིས་བསྐྱེད་པ་ཡིན་པའི་ཕྱིར་རོ། །དེ་ཡང་སྐྱབས་ཡུལ་ཐིམ་པ་དང་མཉམ་དུ་སྣོད་བཅུད་ཐམས་ཅད་ཀྱང་འོད་དུ་ཞུ་ནས་རང་ལ་ཐིམ། རང་ཡང་འོད་དུ་ཞུ་ནས་སྣང་ངོར་
ཀུན་རྫོབ་ཀྱི་སྣང་བ་ཐམས་ཅད་ཀྱིས་སྟོངས་པའི་སྟོང་སང་ནམ་མཁའ་ལྟ་བུ་དང། ངེས་ངོར་སྭ་བྷཱ་ཝའི་སྔགས་བརྗོད་པའི་ཚེ་དེའི་སྔགས་དོན་དྲན་ཏེ། གཟུང་འཛིན་གྱིས་བསྡུས་པའི་ཆོས་ཐམས་ཅད་མ་བརྟགས་པའི་ཚེ་སྡོད་ལུགས་ཀྱི་ངོས་ནས་གྲུབ་གྲུབ་འདྲ་ཡང། རིགས་པས་བརྟགས་པའི་ཚེ་རང་རང་གི་གདགས་གཞི་རྣམས་དང་གཅིག་ཐ་དད་གང་དུ་ཡང་མ་གྲུབ་པས་ན་སྡོད་ལུགས་ཀྱི་ངོས་
ནས་མེད་པའི་ངེས་ཤེས་དྲངས་ཏེ། དེ་ལྟར་ངེས་མཁན་གྱི་བློ་དེ་ཡང་ཡེ་ཤེས་ཆོས་སྐུ་དངོས་ཡིན་པའི་ང་རྒྱལ་དང་བཅས་ཏེ་བསྒོམ་པར་བྱའོ། །དེ་ནས་ངེས་ངོའི་སྟོང་པ་དེ་ལས་མ་གཡོས་པའི་རང་ནས་སྣང་

[004B] ཡེ་ཤེས་དེའི་གཟུང་རྣམ་སྔར་བདག་ཉིད་ཀྱི་མ་དག་པའི་ཕུང་པོ་འོད་དུ་ཞུ་བའི་གོ་ས་ཉིད་དང། དེའི་མདུན་གྱི་ནམ་མཁའི་དབྱིངས་ཏེ་དབུས་སུ་སེངྒེས་བཏེག་པའི་
རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་དེའི་ལྟེ་བར་ཉི་མ་དང་ཟླ་བ་དང་རི་དྭགས་ཀྲྀཥྞ་ས་རའི་པགས་པའི་གདན་བཏིངས་པའི་སྟེང་དུ། འདས་མ་འོངས་ད་ལྟ་སྟེ་དུས་གསུམ་གྱི་རྒྱལ་བ་ཐམས་ཅད་ཀྱི་
ཡེ་ཤེས་གཅིག་ཏུ་བསྡུས་པའི་ངོ་བོ་རྒྱ་གར་དམ་པ་སངས་རྒྱས་རེ་རེ་བསྒོམ་སྟེ། དེ་ཡང་རང་དམ་པར་སྒོམ་པ་ལ་ནི་ཁྲི་ཆུང་དུ་ཞིག་གིས་ཆོག་ཅིང་མཐའ་སྐོར་དུ་འཁོར་བསྒོམ་མི་དགོས་པ་སྐབས་སྟོབས་
ཀྱིས་ཤེས་ལ། མདུན་བསྐྱེད་ལ་ནི་ཁྲི་མཐོ་ཞིང་ཡངས་པའི་སྟེང་དུ་རྒྱ་ཇེ་ཆང་དང་དཔངས་ཇེ་མཐོར་སོང་བའི་པད་རིམ་ལྔ་བརྩགས་ཡོད་པའི་སྟེང་མ་འདབ་མ་བཞི་པའི་ལྟེ་བར་ཉི་ཟླ་པགས་པའི་སྟེང་དུ་
ངོ་བོ་དུས་གསུམ་སངས་རྒྱས་ཐམས་ཅད་ཀྱི་ཡེ་ཤེས་གཅིག་ཏུ་བསྡུས་པའི་རང་གཟུགས་རྩ་བའི་བླ་མ་ཡིན་པ་ལ་ནམ་པ་རྒྱ་གར་དམ་པ་སངས་རྒྱས་སུ་བསྒོམ་དགོས་སོ། །དེ་ཡང་ཀྲྵྞ་ས་ར་ནི། ལེགས་
སྦྱར་ལྟ་བའི་མེ་ལོང་ལས། ཀྲྀཥྞ་ས་ར་ཞེས་བྱ་བ། །རི་དྭགས་ནག་པོ་ཞེས་པ་ལ། །ཁྲི་གཉེན་ས་ལེར་བླུན་པོས་བཏགས། ཞེས་པ་ལྟར་ཀྲྀཥྞ་ནག་པོ་དང་ས་ར་རི་དྭགས་ཏེ་རི་དྭགས་ནག་པོའམ། ཟུར་

[005A]༄༅། །ཆག་གི་སྐད་དུ་ཁྲི་གཉན་ས་ལེར་གྲགས་པ་དེའོ། །དམ་པ་སངས་རྒྱས་ནི། སྐུ་མདོག་དམར་སྨུག་ཞལ་གཅིག་ཕྱག་གཉིས་ཀྱིས་གཡས་སེང་ལྡང་གི་ཌཱ་མ་རུ་འཁྲོལ་ཞིང་གཡོན་
དངུལ་དཀར་གྱི་དྲིལ་བུ་གསིལ་བ། ཞལ་ནས་ཨཱ་ལི་ཀཱ་ལིའི་སྒྲ་སྒྲོག་ཅིང་ཐུགས་ལ་བཀའ་བསྟན་ཐམས་ཅད་ཀྱི་དགོངས་དོན་མངའ་བ། སྤྱན་གཉིས་ནམ་མཁའ་ལ་གཟིགས་པས་ཁམས་གསུམ་
དབང་དུ་སྡུད་ཅིང་སྲིད་གསུམ་ཟིལ་གྱིས་གནོན་པ། རུས་པའི་རྒྱན་དྲུག་གིས་སྤྲས་ཤིང་ཞབས་གཉིས་སེམས་དཔའི་ཀྱིལ་ཀྲུང་གིས་བཞུགས་པ་སྟེ་འདི་ནི་བདག་མདུན་གཉིས་ཀ་ལ་འདྲའོ། །དེ་ནས་
མདུན་བསྐྱེད་ཀྱི་དམ་པའི་སྟེང་གི་ནམ་མཁར་དངོས་བརྒྱུད་ཀྱི་བླ་མ་རྣམས་དང། མདུན་གྱི་པད་འདབ་ཏུ་རྡོ་རྗེ་སེམས་དཔའ་ལ་རྡོ་རྗེའི་རིགས་དང་རྣམ་སྣང་གི་རིགས་ཀྱི་ཡི་དམ་མཁའ་འགྲོ་ཆོས་སྤྱོད་
གིས་བསྐོར་བ། གཡས་ཀྱི་པད་འདབ་དུ་རིན་ཆེན་འབྱུང་ལྡན་ལ་རིན་པོ་ཆེའི་རིགས་ཀྱི་ཡི་དམ་མཁའ་འགྲོ་ཆོས་སྐྱོང་གིས་བསྐོར་བ། རྒྱབ་ཀྱི་པད་འདབ་ཏུ་སྣང་བ་མཐའ་ཡས་ལ་པད་མའི་རིགས་ཀྱི་
ཡི་དམ་མཁའ་འགྲོ་ཆོས་སྐྱོང་གིས་བསྐོར་བ། གཡོན་གྱི་པད་འདབ་ཏུ་དོན་ཡོད་གྲུབ་པ་ལ་ལས་ཀྱི་རིགས་ཀྱི་ཡི་དམ་མཁའ་འགྲོ་ཆོས་སྐྱོང་གིས་བསྐོར་བ། དེ་རྣམས་ཀྱི་འོག་གི་པད་རི་
[005B] གསུམ་པིར་བྱང་སེམས། བཞི་པར་རང་རྒྱལ། ལྔ་པར་ཉན་ཐོས་རྣམས་ཀྱིས་བསྐོར་ནས་བཞུགས་པ། རང་དང་མདུན་བསྐྱེད་ཀྱི་ལྷ་ཚོགས་ཐམས་ཅད་ཀྱི་སྤྱི་བོར་ཨོཾ་དཀར་པོ་
མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་ནས་བདག་དང་མདུན་བསྐྱེད་ཀྱི་ལྷ་
ཚོགས་གཉིས་ཀ་ལ་ཐིམ་པས་སྐྱབས་གནས་ཀུན་འདུས་ཀྱི་ངོ་བོར་བསམ་མོ།    ༈    །གཉིས་པ་ཡན་ལག་བདུན་པ་ཕུལ་ནས་གསོལ་བ་གདབ་པ་ནི། གང་ཞིག་ལ་ཕྱག་འཚལ་ན། རིན་ཆེན་འཕྲེང་བ་ལས། སངས་
རྒྱས་རྣམས་ཀྱི་གཟུགས་ཀྱི་སྐུ། །བསོད་ནམས་ཚོགས་ལས་འཁྲུངས་པ་སྟེ། ཞེས་གསུངས་པ་ལྟར། བསོད་རྣམས་ཀྱི་མཐུ་ལས་གྲུབ་པའི་སྐུ། སེམས་ཅན་གང་ལ་གང་འདུལ་དུ་སྤྲུལ་པ་ལ་སོགས་
པའི་ཡོན་ཏན་རྣམ་པ་དུ་མའི་ཚོགས་ཀྱིས་རབ་ཏུ་བརྒྱན་ཅིང། ཇི་ཙམ་བལྟས་ཀྱང་ངོམས་པར་མི་འགྱུར་བའི་ཕྱག་ཞབས་ཀྱི་མཐིལ་འཁོར་ལོས་མཚན་པ་ལ་སོགས་པའི་མཚན་སུམ་ཅུ་རྩ་གཉིས་
དང། སེན་མོ་ཟངས་མདོག་ལྟར་དམར་བ་ལ་སོགས་པའི་དཔེ་བྱད་བརྒྱད་ཅུའི་དཔལ་དང་ལྡན་པས་གཟི་འོད་འབར་བ་ཅན། རྩོད་མེད་ཡོངས་གྲགས་ཀྱི་གྲུབ་ཐོབ་དམ་པ་སངས་རྒྱས་ཞེས་བྱ་བ་

[006A]༄༅། །དེའི་ལྷ་ཚོགས་རྣམས་ཀྱི་སྐུའི་ཆའི་དམའ་ཤོས་ཞབས་ལ་རང་གི་ལུས་ཀྱི་ཆ་མཐོ་ཤོས་མགོ་བོས་གཏུགས་ཏེ་གུས་པས་འདུད་པ་ནི་ཕྱག་འཚལ་བའི་ཡན་ལག་དང། དངོས་སུ་
བཤམས་པའི་མཆོད་པ་ཅི་ཡོད་དང། ཁྱད་པར་རང་ཉིད་དམ་པར་གསལ་བའི་ཐུགས་ཀ་ནས་ཆུ་གཉིས་ཉེར་སྤྱོད་རོལ་མོ་འདོད་ཡོན་སོགས་ཀྱི་མཆོད་རྫས་ཐོགས་པའི་ལྷ་མོས་མཆོད་པས་
ཚོགས་ཞིང་རྣམས་བདེ་བས་ཐུགས་རྒྱུད་ཚིམ་པར་བསམ་པ་ནི་མཆོད་པ་འབུལ་བའི་ཡན་ལག་དང། རང་གཞན་གྱིས་སྔོན་འཁོར་བ་ཐོག་མེད་ནས་ད་ལྟའི་བར་དུ་སྒོ་གསུམ་གྱིས་བསགས་པའི་
རྣམ་སྨིན་ཡིད་དུ་མི་འོང་བ་འབྱིན་པའི་སྡིག་པ་དང། གནས་འོག་མར་ལྟུང་ཞིང་ཡོན་ཏན་གོང་མ་སྐྱེ་བ་ལ་གེགས་བྱེད་པའི་ལྟུང་བ་ཐམས་ཅད་འགྱོད་སྡོམ་དྲག་པོས་སྦྱོང་བ་ནི་བཤགས་པའི་ཡན་ལག་
དང། སོ་སོ་སྐྱེ་བོ་དང། ཉན་ཐོས་འཕགས་པ་དང། རང་རྒྱལ་འཕགས་པ་དང། བྱང་སེམས་འཕགས་པ་དང། སངས་རྒྱས་འཕགས་པ་སྟེ་གང་ཟག་ལྔའི་རྒྱུད་ཀྱི་དགེ་བ་རྣམས་ལ་དབུལ་པོས་
གཏར་རྙེད་པ་ལྟ་བུའི་དགའ་བ་སྒོམ་པ་ནི་རྗེས་སུ་ཡི་རང་བའི་ཡན་ལག་དང། རྡོ་རྗེས་མཚན་པའི་སེང་ཁྲི་རེ་ཕུལ་ཏེ་བསྟན་པ་དང་སེམས་ཅན་གྱི་དོན་དུ་ཇི་སྲིད་འཁོར་བ་མ་སྟོངས་ཀྱི་བར་དེ་

[006B] མྱ་ངན་ལས་མི་འདའ་བར་གསོལ་བ་འདེབས་པའི་ཡན་ལག་དང། གསེར་གྱི་འཁོར་ལོ་རེ་ཕུལ་ཏེ་
འགྲོ་བ་སེམས་ཅན་རྣམས་ལ་རང་རང་གི་བློ་དང་འཚམས་པའི་ཆོས་སྟོན་པར་གསོལ་བ་བཏབ་པ་ལྟར་ཞལ་གྱིས་བཞེས་པར་བསམ་པ་ནི་ཆོས་འཁོར་བསྐོར་བར་བསྐུལ་བའི་ཡན་ལག་དང། བདག་
རང་གཞན་གྱིས་དུས་གསུམ་དུ་བསགས་པའི་དགེ་བ་རྣམས་སངས་རྒྱས་ཀྱི་བྱང་ཆུབ་ཐོབ་པའི་རྒྱུར་གྱུར་ཅིག་སྙམ་དུ་བསྒོམ་པ་ནི་བསྔོ་བའི་ཡན་ལག་སྟེ་དེ་རྣམས་ལས་དང་པོ་པའི་བསག་སྦྱང་གི་
གནད་འགག་གཅིག་པུ་བསྡུས་པའི་བསྡོམས་ལྟ་བུ་ཡིན་པས་ཚིག་བཤར་ཙམ་དུ་མ་སོང་བར་རྒྱུད་དང་འདྲེས་པར་ཉམས་སུ་ལེན་ནོ། །དེ་ནས་རྗེ་བཙུན་དམ་པ་སངས་རྒྱས་ཞེས་མཚན་ཉི་མ་
དང་ཟླ་བ་ལྟར་ཡོངས་སུ་ཀྲགས་ཤིང། །འཛམ་བུའི་ལྗོན་པས་མཚན་པའི་གླིང་འདི་མཛེས་པར་བྱེད་པའི་རྒྱན་ཉག་གཅིག་ཏུ་བྱུང་བ། བདུད་བཞིའི་དག་པས་རྒྱལ་བས་ནི་མི་ཕམ་པར་གྲགས་
པའི་བྱམས་མགོན་གྱི་རྣམ་འཕྲུལ་ཁྱད་ལ་གསོལ་བ་འདེབས་པ་སྟེ་ཞུ་བ་འབུལ་ལ། །གང་ཞུ་ན་བདག་དང་སེམས་ཅན་ཐམས་ཅད་ལ་བྱང་ཆུབ་སྒྲུབ་པའི་འགལ་རྐྱེན་ནད་གདོན་སྡིག་སྒྲིབ་སོགས་

[007A]༄༅། །སྔར་མེད་ལས་སྲུང་ཞིང་སྔར་ཡོད་ལས་སྐྱོབ་པར་མཛད་ཅིང། མཐུན་རྐྱེན་མཆོག་མཐུན་མོང་གི་དངོས་གྲུབ་མ་ལུས་པ་སྩོལ་ཅིག་ཅེས་པ་སྟེ། དེའི་ཚེ་མགྲོན་རྣམས་ལས་བདུད་
རྩི་འོད་ཟེར་སྣ་ལྔའི་ཚོགས་བབས་ནས་རང་གཞན་གྱི་འགལ་རྐྱེན་བཀྲུས་ཤིང་བདུད་རྩི་ས་།    ༈   
གཉིས། བྱིན་གྱིས་བརླབ་པ་དང། འབུལ་བའོ། །དང་པོ་ནི། གཏོར་མ་རྣམས་ལ་གནས་པའི་བགེགས་ཟས་སུ་གཏོར་མ་ཟ་བ་ལ་སོགས་པ་རྣམས། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཅེས་བརྗོད་ལ་
རང་གི་སྙིང་ག་ནས་ཁྲོ་བོ་བདུད་རྩི་འཁྱིལ་བ་སྤྲོས་ཏེ་བསངས། ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ་ཉཧཾ། ཞེས་བརྗོད་ལ། གཏོར་མ་སྣོད་དང་བཅས་པ་འོད་དུ་ཞུ་ནས་གཟུང་འཛིན་གྱིས་བསྡུས་
པའི་ཆོས་ཐམས་ཅད་རང་བཞིན་རྣམ་པར་དག་པའི་སྟོང་ཉིད་ཀྱི་ལྟ་བ་དྲན་ཏེ་སྦྱངས། སྟོང་པའི་ངང་ལས་གཏོར་སྣོད་ཐ་དད་དུ་བྱེད་ན་སྣོད་རེ་རེའི་གོ་སར་བྷྲཱུཾ་དཀར་པོ་རེ་རེ་བྱུང་བ་འོད་དུ་ཞུ་བ་ལས་
རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རིམ་པ་ལྟར་དང། སྣོད་གཅིག་བྱེད་ན་དེའི་གོ་སར་བྷྲཱུཾ་དཀར་པོ་ཞིག་བྱུང་བ་ཡོངས་སུ་གྱུར་པ་ལས་རིན་པོ་ཆེ་ལས་གྲུབ་པའི་

[007B] ཡཾ་སྔོན་པོ། རཾ་དམར་པོ། བཾ་དཀར་པོ། ལཾ་སེར་པོ་རྣམས་ཡོངས་སུ་གྱུར་པ་ལས་བྱུང་བའི་རླུང་རྫས་སྔོན་པོ་ཟླ་གམ། མེ་རྫས་
དམར་པོ་གྲུ་གསུམ། ཆུ་རྫས་དཀར་པོ་ཟླུམ་པོ། ས་རྫས་སེར་པོ་གྲུ་བཞི་སྟེ་འབྱུང་བཞི་སོ་སོའི་གཏོར་མ་རྣམས་ཁ་དོག་མཛེས་པ། དྲི་ཞིམ་པ། རོ་བདའ་བ། ནུས་པ་ཆེ་བ་སོགས་ཡོན་ཏན་མཐའ་
ཡས་པ་དང་ལྡན་པ། ཟླ་གཟུགས་གཅིག་ཉིད་ཆུ་སྣོད་མང་པོར་འཆར་བ་ལྟར་ནམ་མཁའི་མཐའ་དང་མཉམ་པར་འཕྲོ་ཞིང། རིགས་འདྲའི་རྒྱུན་དུས་འཁོར་བ་ཇི་སྲིད་མ་སྟོངས་ཀྱི་བར་དེ་སྲིད་དུ་
གནས་པ། ངོ་བོ་གཟུགས་སྒྲ་དྲི་རོ་རེག་བྱའི་འདོད་ཡོན་ལྔ་དང་ལྡན་ཅིང། མི་མཐུན་ཕྱོགས་འཇོམས་པ་ལ་བདུད་དང། མཐུན་ཕྱོགས་ལ་ཕན་འདོགས་པས་རྩི་སྨན་དང་འདྲ་བས་ན་བདུད་རྩི་
ཇི་ཙམ་སྤྱད་ཀྱང་ཟད་པ་མེད་པས་ན་རྒྱ་མཚོ་ཆེན་པོ་ལྟར་གྱུར་པར་བསམ་ལ། ཨོཾ་ཨཱ་ཧཱུཾ། ལན་གསུམ་བརྗོད། ལན་དང་པོའི་ཚེ། ཨོཾ་གྱིས་སྣོད་དང། ཨཿ་ས་ཟས་དང། ཧཱུཾ་གིས་ཆུའི་ཉེས་
སྐྱོན་སྦྱོང་བ་དང། ལན་གཉིས་པའི་ཚེ། ཨོཾ་གྱིས་སྣོད་རིན་པོ་ཆེ་དང། ཨཱ་ས་ཟས་རོ་བརྒྱ་པ་དང། ཧཱུཾ་གིས་ཆུ་བདུད་རྩིར་སྒྱུར་བ་དང། ལན་གསུམ་པའི་ཚེ། ཨོཾ་གྱིས་སྣོད་སྟོང་གསུམ་

[008A]༄༅། །ཙམ་དང། ཨཱ་ས་ཟས་རི་རབ་ཙམ་དང། ཧཱུཾ་གིས་བཏུང་བ་རྒྱ་མཚོ་ཙམ་དུ་སྤེལ་བར་མོས་པའམ། ཡང་ན་བདག་གི་བླ་མའི་ཞལ་གྱི་བདུད་རྩི་ལྟར། རང་གི་ཐུགས་ཀའི་ཧཱུཾ་
གི་ཐིག་ལེར་ཟླ་གདན་ལ་རང་གཞན་སེམས་ཅན་སྤྱི་བྱེ་བྲག་རྣམས་གསལ་བཏབ་ནས། དེ་རྣམས་ཀྱི་ནད་ཐམས་ཅད་བཤད་གཅི་དང་རྣག་ཁྲག་གདོན་ཐམས་ཅད་སྡོམ་སྡིག་དང་སྦལ་སྤྲུལ་
སྡིག་སྒྲིབ་ཐམས་ཅད་སོལ་ཁུ་དང་དུད་ཁུའི་རྣམ་པར་བ་སྤུའི་བུ་ག་ནས་ཕྱུངས་ཏེ། གཏོར་རྫས་རྣམས་ལ་ཐིམ་ནས་བདུད་རྩིའི་རང་བཞིན་དུ་གྱུར་པར་བསམ་མོ།།    ༈   
གཉིས། སྤྱིའི་དོན་དང། གཞུང་གི་དོན་ནོ། །དང་པོ་ནི། གཏོར་སྔགས་སོ་སོའི་དང་པོར་ཨོཾ་དང་མཐར་སཱ་ཧཱ་སྦྱར་བ་ལ་ནི་སྤྲུལ་གྱི་གདེངས་ཀ་དང་མཇུག་མ་ལྟར་ཡོད་པས་སྦྲུལ་གྱི་སྔགས་ཞེས་བྱ་སྟེ། རྡོ་རྗེ་
གཙུག་ཏོར་གྱི་རྒྱུད་ལས། མགོ་བོར་ཨོཾ་ཡོད་ཐ་མར་ནི། །སཱ་ཧཱ་དང་ཡང་ཡང་དག་ལྡན། །སྤྲུལ་ཏེ་ཞི་བའི་ལས་ཅན་དུ། །སྔགས་སྟོན་རྣམས་ཀྱིས་ཤེས་པར་བྱ། ཞེས་གསུངས་པའི་ཕྱིར། བར་གྱི་
དབྱངས་གསལ་འདི་དག་མངོན་པའི་ལུགས་ལ་མིང་ཚིག་ཡི་གེ་གསུམ་གྱི་ནང་ནས་ཡི་གེ་ཁོ་ན་ཡིན་པས་བོད་སྐད་ལ་བསྒྱུར་དུ་མེད་དེ། སློབ་དཔོན་བློ་བརྟན་གྱི་ཕུང་པོ་ལྔའི་བཤད་པ་ལས་

[008B] །དེ་ཡི་ཁྱད་པར་སྟོན་པ་ཚིག་གང་ཡང་མི་སྟོན་ཡི་གེའོ། ཞེས་གསུངས་པའི་ཕྱིར། ཙ་སྡེ་བརྗོད་པའི་ཚེ་ལྕེ་རླུང་ལྟར་ཡང་ཞིང་གཡོ་བའི་རྣམ་པ་ཅན་དང། ཊ་སྡེ་བརྗོད་པའི་ཚེ་
ལྕེ་རྩེ་མེ་ལྕེ་གྱེན་དུ་འབར་བའི་རྣམ་པ་ཅན་དང། པ་སྡེ་བརྗོད་པའི་ཚེ་རླུང་ཆུ་ཐུར་དུ་འབབ་པའི་རྣམ་པ་ཅན་དང། ཏ་སྡེ་བརྗོད་པའི་ཚེ་ལྕེ་ས་ལྟར་སྲ་ཞིང་འཐས་འཐས་པོའི་རྣམ་པ་ཅན་དུ་ཡོད་པས་ཡི་
གེ་དེ་རྣམས་རིམ་པ་ལྟར་རླུང་མེ་ཆུ་སའི་ཁམས་ཀྱི་ཡི་གེར་བཞག་པ་ཡིན་ཏེ། དེ་ལྟར་དུ་སྣར་ཐང་ལོ་ཙཱ་བ་སངྒྷ་ཤྲཱིའི་སྔགས་ཀློག་གི་རང་འགྲེལ་མཐོང་བ་དོན་གསལ་སོགས་ལས་བཤད་ཅིང་མྱོང་
བས་ཀྱང་གྲུབ་པའི་ཕྱིར། དེ་ལྟར་ན་གཞུང་འདིའི་གཏོར་སྔགས་དང་པོ་གཉིས་གོ་ལྡོག་པ་ལྟ་བུར་སྣང་བ། ཆུ་བར་ནམ་མཁའ་རྒྱལ་མཚན་ལ་སོགས་པའི་སྔོན་གྱི་ཡིག་རྙིང་སོར་གཞག་ཏུ་མཛད་པ་ཡིན་
མོད་ཀྱི། །འབྱུང་བ་རང་རང་གི་ཁམས་དང་མཐུན་པར་བསྒྱུར་ན་ལེགས་པ་ཡིན་ཏེ། སློབ་དཔོན་ངག་དབང་རིན་ཆེན་གྱི་འབྱུང་བཞི་གཏོར་མ་དག་འདོན་འཁྱེར་བདེར་བཀོད་པ་དང། རྗེ་བཙུན་དམ་པ་
ངག་དབང་རྡོ་རྗེའི་ཞལ་སྔ་ནས་ཀྱི་འབྱུང་བཞི་གཏོར་མ་ལྷན་ཐབས་མ་གཉིས་སུ་དབྱངས་གསལ་གཉིས་ཀ་རང་རང་གི་ཁམས་དང་མཐུན་པར་བསྒྱུར་ཅིང། རྗེ་ལྕང་སྐྱ་ངག་དབང་བློ་བཟང་ཆོས་ལྡན་

[009A]༄༅། །གྱི་འབྱུང་བཞི་གཏོར་མ་གཏོང་ཚུལ་ལས་ཀྱང། འདིར་གོང་དུ་བཀོད་པའི་འབྱུང་བཞིའི་གཏོར་མ་བསྡུ་བའི་སྔགས་པ་མཚན་ཐམས་ཅད་མཁྱེན་པའི་ཡིག་གེ་ལྟར་བཀོད་པ་ཡིན་ལ་
མཁས་བཙུན་ཡོན་ཏན་རྒྱ་མཚོའི་གཏོར་ཚོགས་ལས། ཟླ་གམ་ལ། ཨོཾ་ཙ་ཚ་ཛ་ཛྷ་ གྲུ་གསུམ་པ། ཨོཾ་ཊ་ཋ་ཌ་ཌྷ་ས་རཾ་རྀ་རཱྀ་ཨེ་ཨཻ་སཱ་ཧཱ། ཞེས་གསལ་བྱེད་ཀྱི་སྔགས་གཉིས་གོ་
ལྡོག་སྟེ་འབྱུང། སྔགས་ཀློག་རྣམས་ལས་དབྱངས་གསལ་འབྱུང་བ་སླར་སྡུད་པའི་ཚེ། །ཨི་ཙུ་ཡེ་ཤེ་རླུང་གི་ཁམས། །རྀ་ཨུ་བམ་མེ་ཡི་ཁམས། །ཞེས་ཙ་སེ་རླུང་ཁམས་དང། ཊ་སྡེ་མེ་ཁམས་
སུ་བཤད་པ་ལྟར་ན། སྔ་མ་ཡི་གེ་ནོར་བ་ཡིན་ནམ་སྙམ་པས། བློ་གྲོས་དང་ལྡན་པ་རྣམས་ཀྱིས་དཔྱད་པར་བྱའོ། །ཞེས་གསུངས་པའི་ཕྱིར། འོན་ཀྱང་དབྱངས་ཡིག་སྔགས་ཀློག་རྣམས་དང་ཇི་
བཞིན་མ་མཐུན་ཀྱང་གཞུང་ལྟར་བྱས་པས་རུང་བར་མངོན་ཏེ། སྔ་འགྱུར་བསྡེབས་རྒྱུད་ཀྱི་དགོངས་པར་མཛད་ནས། བཻ་དཀར་ལས། དབྱངས་ཡིག་ཨ་ཨཱ་ཨྀ་ཨཿ་མཁའ། ཨི་ཨཱི་ས་ཡིན་ཨེ་
ཨཻ་མེ། །ཨུ་ཨཱུ་ཆུ་ལ་ཨོ་ཨཽ་རླུང། །རྀ་རཱྀ་མ་ཡིན་ལ་ལཱྀ་ས། ཞེས་འབྱུང་བའི་ཕྱིར་རོ།།    ༈    དང་པོ་ནི། །གཏོར་མ་ཟླ་ཁམ་དེ་མགྲོན་སྤྱི་དང་ཁྱད་པར་མདུན་གྱི་

[009B] ཨོཾ་ཙ་ཚ་ཛ་ཛྙ་ཉ་ཡཾ། ཨོ་ཨཽ་སཱ་ཧཱ། ཞེས་ལན་གསུམ་མམ་
བདུན་གྱིས་བསྔོ། རང་གི་ཐུགས་ཀ་ནས་ལྷ་མོ་མཆོད་རྫས་ཐོགས་པ་སྤྲོས་ཏེ་མཆོད་པར་བསམ་ལ། ཨོཾ་ཨརྒྷཾ་ནས་ཤཔྟ་པྲ་ཏཱི་ཙྪ་ཧཱུཾ་སཱ་ཧཱའི་བར་གྱིས་མཆོད། ས་བོན་ཡི་ལས་བྱུང་བའི་རླུང་གི་རང་
བཞིན་གྱི་རྫས་ནོར་བུ་བཻཌཱུརྱ་སྔོན་པོའི་མདོག་ཅན། རེག་བྱ་ཡང་ཞིང་གཡོ་བའི་རྣམ་པ་ཅན་གྱི་གཏོར་མ་འདོད་པའི་ཡོན་ཏན་ལྔ་དང་ལྡན་པའི་བདུད་རྩིའི་རྒྱ་མཚོ་ཆེན་པོ་འདི་ཉིད། བླ་མ་རྗེ་བཙུན་དམ་
པ་སངས་རྒྱས་དང་དེའི་སྟེང་གི་དངོས་རྒྱུད་ཀྱི་བླ་མ་རྣམས་དང། རྡོ་རྗེ་སེམས་དཔའ་ལ་སོགས་པའི་ཕྱོགས་བཞིའི་པད་འདབ་ཏུ་བཞུགས་པའི་ཡི་དམ་མཁའ་འགྲོ་ཆོས་སྐྱོང་རྣམས་དང། དེ་རྣམས་
ཀྱི་འོག་གི་པད་རིམ་ལ་བཞུགས་པའི་སངས་རྒྱས་ཐུགས་རྒྱུད་ལ་མངའ་བའི་ཆོས་དང་བཅས་པ་དང། ཚོགས་ཀྱི་མཆོག་ཐེག་པ་གསུམ་གྱི་དགེ་འདུན་དཀོན་མཆོག་རྣམས་དང། ཁྱད་པར་དུ་མདུན་
གྱི་པད་འདབ་ཏུ་བཞུགས་པའི་ཤར་ཕྱོགས་རྡོ་རྗེ་སེམས་དཔའི་ལྷ་ཚོགས་འཁོར་དང་བཅས་པ་རྣམས་ལ་མཆོད་པ་དམ་པར་འབུལ་ལོ། །ཐུགས་རྗེས་ཡོངས་སུ་བཞེས་ནས་བདག་ཅག་མཁའ་

[010A]༄༅། །མཉམ་གྱི་སེམས་ཅན་ཐམས་ཅད་ཀྱི་ཤ་དང་རུས་པ་སོགས་སྲ་ཞིང་འཐས་པས་ཁམས་དང། ཁྲག་དང་ཐིག་ལེ་སོགས་བརླན་ཞིང་གཤེར་བ་ཆུ་ཁམས་དང། སྟོད་སྨད་ཀྱི་
དྲོད་སོགས་ཚ་ཞིང་སྲེག་པ་མེ་ཁམས་དང། རྩ་དང་བུ་གའི་རླུང་སོགས་ཡང་ཞིང་གཡོ་བ་རླུང་ཁམས་ཏེ། ནང་གི་འབྱུང་བ་བཞི་ཆ་སྙོམས་པས་ལུས་བདེ་བ་དང། ཕྱི་ཡུལ་གྱི་སྣང་བ་ཐམས་ཅད་རྟེན་
འབྲེལ་སྟོང་པའི་རང་བཞིན་ཅན་དུ་འཆར་ཞིང། སྟོང་ཉིད་རྟེན་འབྲེལ་སྣ་ཚོགས་སུ་ཤར་བའི་སྒོ་ནས། བསྟན་པ་དང་འགྲོ་བའི་དོན་མཐའ་ཡས་པ་འགྲུབ་པར་བྱིན་གྱིས་བརླབ་ཏུ་གསོལ། ཁྱད་
པར་དུ་བདག་དང་མར་གྱུར་སེམས་ཅན་ཐམས་ཅད་ཀྱི་རྒྱུད་ཀྱི་ཉོན་མོངས་པ། སྡུག་བསྔལ་དང་དགྲ་སོགས་ལ་དམིགས་ནས་མི་བཟོད་ཅིང་གནོད་པ་བྱ་བར་འདོད་པའི་ཞེ་སྡང་དང། ཆོས་ཐམས་
ཅད་ཀྱི་གནས་ལུགས་ལ་རྨོངས་པའི་གཏི་མུག་བག་ཆགས་དང་བཅས་པ་ལྷག་མེད་དུ་ཞི་བ་དང། མགོ་རླུང་དང་སྙིང་རླུང་དང་གློ་རླུང་ལ་སོགས་པའི་རླུང་གི་ནད་དང། དཀོར་བདག་རྒྱལ་པོའི་
གདོན་དང། ཐེའུ་རང་འགོང་པོའི་གདོན་དང། ཚངས་པ་སོགས་སྟེང་ཕྱོགས་ལྷའི་གདོན་དང། དབང་པོ་སོགས་ཤར་ཕྱོགས་དྲི་ཟའི་གདོན་གྱི་གནོད་པ་རྣམས་ལྷག་མེད་དུ་ཞི་བར་མཛད་དུ་གསོ་
[010B] གཏོར་མགྲོན་གཞན་རྣམས་ཀྱི་སྐུ་ལས་བདུད་རྩི་ཟིམ་ཆར་ལྟ་བུ་དང། གཙོ་བོ་དང་ཤར་གྱི་ལྷ་ཚོགས་རྣམས་ཀྱི་སྐུ་ལས་བདུད་རྩི་དྲག་ཆར་ལྟ་བུར་བབས་པས་རང་
གཞན་གྱི་ཉོན་མོངས་སོགས་སྡིག་སྒྲིབ་དུང་ རླུང་སོགས་ནད་བཤང་གཅི་དང་རྣག་ཁྲག་རྒྱལ་འགོང་སོགས་གདོན་སྡོམ་སྡིག་དང་སྦལ་སྤྲུལ་གྱི་རྣམ་པར་སྦྱངས། བདུད་རྩིས་ལུས་ཐམས་
ཅད་མེར་གྱིས་ཁེངས་པས་འབྱུང་བཞི་ཆ་སྙོམས་ཤིང། སྣང་སྟོང་ཟུང་འབྲེལ་གྱི་རྟོགས་པ་ཁྱད་པར་ཅན་མངོན་དུ་གྱུར་པར་བསམ་མོ།།    ༈    གཉིས་པ་ནི་ ། གཏོར་མ་གྲུ་གསུམ་དེ་མགྲོན་སྤྱི་དང་ཁྱད་པར་
གཡས་ཀྱི་པད་འདབ་ཏུ་བཞུགས་པའི་རིན་ཆེན་འབྱུང་ལྡན་གྱི་ལྷ་ཚོགས་ལ། ཨོཾ་ཊ་ཐ་ཌ་ཌྷ་ཎ་རཾ། ཨེ་ཨཻ་རྀ་རཱྀ་སཱཧཱ་ས་བསྔོས་ནས་སྔར་བཞིན་མཆོད་ལ། ས་བོན་རཾ་ལས་བྱུང་བའི་མེའི་རང་བཞིན་གྱི་
རྫས་ལི་ཁྲི་དམར་པོའི་མདོག་ཅན། རེག་བྱ་ཚ་ཞིང་མེ་ལྕེ་འབར་བའི་རྣམ་པ་ཅན་གྱི་གཏོར་མ། མགྲོན་སྤྱི་དང་ཁྱད་པར་དུ་གཡས་ཀྱི་པད་འདབ་ཏུ་བཞུགས་པའི་ལྷོ་ཕྱོགས་རིན་ཆེན་འབྱུང་ལྡན་གྱི་ལྷ་
ཚོགས་རྣམས་ལ་ཕུལ་ནས། འདོད་དོན་སྤྱི་དང་ཁྱད་པར་དུ་རང་གཞན་གྱི་ཉོན་མོངས་མཐོ་དམའ་དང་བཟང་ངན་ལ་དམིགས་ནས་སེམས་ཁེངས་ཤིང་མཐོ་བའི་རྣམ་པ་ཅན་གྱི་ང་རྒྱལ་དང། རྙེད་བཀུར་ལ་

[011A]༄༅། །ཆགས་པས་ཡོ་བྱད་གཏོང་མི་ཕོད་པར་དམ་དུ་འཛིན་པའི་སེར་སྣ་སོགས་དང། ཤ་སེར་དང་མིག་སེར་དང་ཀྵ་ཡ་ནག་པ་ལ་སོགས་པའི་མཁྲིས་པའི་ནད་དང། ནག་པ་
བདུད་ཀྱི་གདོན་དང། དམར་པོ་བཙན་གྱི་གདོན་དང། ཕོ་གདོན་དྲི་ཕོ་དང། འཆི་བདག་ནག་པོ་སོགས་ལྷོ་ཕྱོགས་གཤིན་རྗེའི་གདོན་གྱི་གནོད་པ་ཞི་བའི་འཕྲིན་ལས་བཅོལ་ནས་བདུད་རྩི་འབེབས་
སྦྱངས་སྔར་གྱི་རིགས་འགྲེ་སྦྱར་ལ་བྱའོ།།    ༈    གཏོར་མ་ཟླུམ་པོ་དེ་མགྲོན་སྤྱི་དང་ཁྱད་པར་རྒྱབ་ཀྱི་པད་འདབ་ཏུ་བཞུགས་པའི་སྣང་བ་མཐའ་ཡས་ཀྱི་ལྷ་ཚོགས་ལ། ཨོཾ་པ་ཕ་བ་བྷ་
མ་བཾ། ཨུ་ཨཱུ་སཱཧཱ་ས་བསྔོས་ནས་མཆོད་ལ། ས་བོན་པཾ་ལས་བྱུང་བའི་ཆུའི་རང་བཞིན་གྱི་རྫས་ཟླ་བ་ཆུ་ཤེལ་དཀར་པོའི་མདོག་ཅན། རེག་བྱ་བརླན་ཞིང་གཤེར་བའི་རྣམ་པ་ནན་གྱི་གཏོར་མ་
མགྲོན་སྤྱི་དང་ཁྱད་པར་དུ་རྒྱབ་ཀྱི་པད་འདབ་ཏུ་བཞུགས་པའི་ནུབ་ཕྱོགས་སྣང་བ་མཐའ་ཡས་ཀྱི་ལྷ་ཚོགས་རྣམས་ལ་ཕུལ་ནས། འདོད་དོན་སྤྱི་དང་ཁྱད་པར་དུ་རང་གཞན་གྱི་ཉོན་མོངས་ཟག་
བཅས་ཀྱི་དངོས་པོ་ལ་ཡིད་འོང་དུ་མཐོང་ནས་དོན་དུ་གཉེར་བའི་འདོད་ཆགས་སོགས་དང། གྲང་རླུང་དང་གྲང་མཁྲིས་དང་བད་ཀན་གྲང་རྐྱེན་ཅན་ལ་སོགས་པའི་གྲང་བའི་ནད་དང། ལྟ་བ་ལོག་པ་

[011B] མོ་གདོན་དྲི་མོ་དང། ཆུ་ལྷ་སོགས་ནུབ་ཕྱོགས་ཀླུའི་གདོན་གྱི་གནོད་པ་ཞི་བའི་འཕྲིན་ལས་བཅོལ་ནས་བདུད་རྩི་
འབེབས་སྦྱངས་སྔར་བཞིན་བྱའོ།།    ༈    བཞི་པ་ནི།  གཏོར་མ་གྲུ་བཞི་དེ་མགྲོན་སྤྱི་དང་ཁྱད་པར་གཡོན་གྱི་པད་འདབ་ཏུ་བཞུགས་པའི་དོན་ཡོད་གྲུབ་པའི་ལྷ་ཚོགས་ལ། ཨོཾ་ཏ་ཐ་ད་དྷ་ན་ལ། ལྀ་ལཱྀ་
ཨི་ཨཱི་སཱཧཱ་ས་བསྔོས་ནས་མཆོད་ལ། ས་བོན་ལ་ལས་བྱུང་བའི་སའི་རང་བཞིན་གྱི་རྫས་གསེར་སྦྱངས་བཙོ་མ་སེར་པོའི་མདོག་ཅན། རེག་བྱ་ས་ཞིང་འཐས་པའི་རྣམ་པ་ཅན་གྱི་གཏོར་མ། མགྲོན་སྤྱི་དང་
ཁྱད་པར་དུ་གཡོན་གྱི་པད་འདབ་ཏུ་བཞགས་པའི་བྱང་ཕྱོགས་དོན་ཡོད་གྲུབ་པའི་ལྷ་ཚོགས་རྣམས་ལ་ཕུལ་ནས། འདོད་དོན་སྤྱི་དང་ཁྱད་པར་དུ་རང་གཞན་གྱི་ཉོན་མོངས་རྙེད་བཀུར་ལ་ཆགས་པས་
གཞན་གྱི་ཕུན་ཚོགས་མི་བཟོད་པར་སེམས་འཁྲུག་པའི་ཕྲག་དོག་སོགས་དང། སྐྱེ་བ་དང་སེར་པོ་དང་སྨུག་པོ་སོགས་བད་ཀན་གྱི་ནད་དང། ས་བདག་ལྟོ་འཕྱེ་ཆེན་པོའི་གདོན་དང། ལུས་ངན་སོགས་བྱང་
ཕྱོགས་གནོད་སྦྱིན་གྱི་གདོན་གྱི་གནོད་པ་ཞི་བའི་འཕྲིན་ལས་བཙལ་ནས་བདུད་རྩི་འབེབས་སྦྱངས་སྔར་བཞིན་བྱའོ།།    ༈    གཏོར་མ་ལྔ་པ་ཟན་རིལ་ལམ། ཟླུམ་གཏོར་རམ། གླུད་གཟུགས་

[012A]༄༅། །གང་ཡིན་ཀྱང་དེ་ཉིད་འཁོར་འདས་ཀྱི་མགྲོན་སྤྱི་དང་ཁྱད་པར་ལན་ཆགས་ལ་བསྔོ་ཚུལ་ནི། གོང་གི་ཡེ་ཤེས་པ་སྤྱན་འདྲེན་དང་མཉམ་དུ་དགུག་པའམ། ཡང་ན་འདིར་སྐད་
ཅིག་གིས་སེང་ཁྲིའི་འོག་གི་ས་གཞིར་ཕྱོགས་བཞིའི་གདོན་བགེགས་སྤྱི་དང་ཁྱད་པར་ལན་ཆགས་ཀྱི་མགྲོན་རྣམས་གསལ་བཏབ་སྟེ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུ་ཏྤ་ནྣ་ཏཱད། ཨོཾ་ཨཱ་
ཧཱུཾ་ཕཊ་སཱཧཱ། ཞེས་པ་ལན་གསུམ་གྱིས་བྱིན་གྱིས་བརླབ་ཅིང་བསྔོ་བ་ཡིན་ཏེ། སྔགས་འདི་འབྱུང་པོ་འཁོར་བཅས་ཀྱི་མགྲོན་ཐམས་ཅད་ཀྱི་གཏོར་མ་བྱིན་གྱིས་རློབ་པའི་སྔགས་དང། གཏོར་མ་
བསྔོ་བའི་སྔགས་སུ་བརྟག་གཉིས་རྩ་འགྲེལ་ལས་བཤད་པ་ལྟར་ཡིན་པས། གཞུང་འདིར་གཏོར་མ་ལྔ་པ་འདི་ལ་བྱིན་རླབས་གསལ་བར་མི་འབྱུང་གཡང་ཚུལ་འདི་ལ་དགོངས་པར་མངོན་ནོ། །
དེ་ཡང་སྔགས་འདིའི་དོན་ནི། ཨོཾ་ནི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པའི་རྡོ་རྗེ་སེམས་དཔའ་མཚོན་བྱེད། ཨ་ཀྛ་ར་ནི་ཨ་ཡིག་ཉིད། མུ་ཁཾ་ནི་སྒོའོ། །སརྦ་ནི་ཐམས་ཅད། དྷརྨཱ་ཎཱཾ་ནི་
ཆོས་རྣམས་ཀྱི། ཨཱདྱ་ནི་གདོད་མ་ནས། ནུཏྤནྣ་ནི་སྐྱེ་བ་མེད་པའི། ཏྭད་ནི་ཕྱིར། ཨོཾ་ཨཱ་ཧཱུཾ་ནི། རང་དང་མགྲོན་གཉིས་ཀའི་སྒོ་གསུམ་དང། གཏོར་མ་རྡོ་རྗེ་གསུམ་དུ་བྱིན་གྱིས་རློབ་བྱེད། ཕཊ་ནི་

[012B] སཱཧཱ་ནི་ཡོན་ཏན་སྡུད་བྱེད་དེ། མདོར་ན་ངེས་དོན་གྱི་རྡོ་རྗེ་སེམས་དཔའ་བདེ་བ་ཆེན་པོའི་ཡེ་ཤེས་ཀྱིས་གཏོར་བསྔོའི་འཁོར་གསུམ་སོགས་ཆོས་ཐམས་ཅད་ཀྱི་གནས་ལུགས་
སྟོང་པ་ཉིད་ལ་མཉམ་པར་བཞག་ནས། བདེ་སྟོང་དེ་ཉིད་དག་པའི་འཁོར་གསུམ་རྟེན་འབྲེལ་སྒྱུ་མ་ལྟ་བུར་ཤར་བའི་ངང་ནས་གཏོར་མ་འབུལ་དགོས་པའི་དོན་ཏེ། བར་གྱི་སྔགས་དོན་རྣམས་དྲིལ་ན་
ཨ་ཡིག་ཉིད་གདོང་མ་ནས་སྐྱེ་བ་མེད་པའི་ཕྱིར་ཆོས་ཐམས་ཅད་ཀྱི་སྒོའོ། །ཞེས་པར་འགྱུར་རོ། །དེ་ནས་ཡང་མགྲོན་རྣམས་ལ་སྔར་བཞིན་མཆོད་ནས། ཕུན་སུམ་ཚོགས་པའི་འདོད་པའི་ཡོན་ཏན་ལྔ་དང་
ལྡན་པའི་བདུད་རྩིའི་རྒྱ་མཚོ་ཆེན་པོའི་གཏོར་མ་འདི་ཉིད། སྔོན་ཚེ་རབས་ཐོག་མ་མེད་པ་ནས་ད་ལྟ་ལ་ཐུག་གི་བར་དུ། རང་ཉིད་ཀྱིས་ཕར་གཞན་བསད་པས་སྲོག་གི་ལན་ཆགས་པ་དང། བཅིངས་ཤིང་
བརྡེག་འཚོག་བྱས་པས་ངན་པའི་ལན་ཆགས་པ་དང། རྫས་མཐུས་ཕྲོགས་ཤིང་འཇབ་བུས་བཀུས་པས་ནོར་གྱི་ལན་ཆགས་པ་སོགས། མདོར་ན་ལན་ཆགས་ཤིང་ཤ་འཁོན་ཞུགས་པས་རང་གི་
ལུས་སྲོག་ལོངས་སྤྱོད་ལ་གནོད་འཚེ་བྱེད་པ་དོན་དུ་གཉེར་བའི་འགྲོ་བ་རྣམས་དང། རང་ལ་བུ་ལོན་ཆགས་པ་མ་གཞལ་བར་ཡོད་པའི་སེམས་ཅན་ཇི་སྙེད་ཅིག་མཆིས་པ་རྣམས་ལ་བསྔོ་བར་

[013A]༄༅། །བྱའོ། །མཆོད་སྦྱིན་གྱི་གཏོར་མ་གང་ལ་ཅི་འདོད་དུ་སྤྲུལ་པ་འདི་ཉིད་ཀྱིས་ཡིད་ཚིམ་པར་གྱུར་ནས་ཕྱིན་ཆད་ལན་ཆགས་གཉེར་བ་རྣམས་ཀྱི་ཤ་འཁོན་འགྲས་ཞུགས་མ་ལུས་
པ་བྱང་ཞིང་དག་ཅིང། བུ་ལོན་ཆགས་པ་རྣམས་ཀྱང་གཏོར་མ་འདིས་ཁྱེར་བར་གྱུར་ནས། ངན་འབྲེལ་ཐོགས་པའི་སེམས་ཅན་དེ་དག་ཐམས་ཅད་ཀྱིས་ཀྱང་མྱུར་དུ་རྫོགས་པའི་སངས་རྒྱས་ཀྱི་གོ་
འཕང་དམ་པ་ཐོབ་པར་ཤོག་ཅིག་ཅེས་སྨོན་ལམ་ཞེ་ཐག་པ་ནས་གདབ་བོ།།    ༈    གསུམ་པ་མཇུག་ཆོག་ལ་གཉིས། སྤྱིར་བཏང་དང། དམིགས་བསལ་ལོ། །དང་པོ་ནི། རྒྱུན་པར་ཤེར་སྙིང་འདོན་པའམ། ཡང་ན། ཆོས་
རྣམས་ཐམས་ཅད་རྒྱུ་ལས་འབྱུང། ཞེས་པ་ནས། ཆོས་རྣམས་དེ་ལྟར་ཤེས་པར་གྱིས། ཞེས་པའི་བར་གྱིས་མར་མགྲོན་རྣམས་ལ་ཆོས་སྦྱིན་བྱས་པས། ཐམས་ཅད་ཀྱིས་དོན་གོ་ནས་རྒྱུད་ལ་ས་
ལམ་གྱི་ཡོན་ཏན་རྣམས་སྐྱེས་པར་བསམས་ལ། མགྲོན་ཡེ་ཤེས་པ་རྣམས་བདག་ཉིད་ལ་ཐིམ་ཞིང། འཇིག་རྟེན་པ་རྣམས་ཟང་ཟིང་གི་སྦྱིན་པས་རྒྱུད་སྨིན། ཆོས་ཀྱི་སྦྱིན་པས་རྒྱུད་གྲོལ་ནས་རང་
གནས་སུ་གཤེགས་པར་གྱུར། ཅེས་བསྡུས་ཏེ། འདི་ལྟར་བགྱིས་པའི་བསོད་ནམས་དང། ཞེས་པ་ནས། སྐུ་གསུམ་གླིང་དུ་ཕྱིན་གྱུར་ཅིག་ཅེས་པའི་བར་གྱིས་བསྔོ་བ་དང་སྨོན་ལམ་བྱ་ཞིང་

[013B] །ཉི་མའི་གུང་ཡང་བདེ་ལེགས་ཤིང། །ཉིན་མཚན་རྟག་ཏུ་བདེ་ལེགས་པའི། །དཀོན་མཆོག་གསུམ་གྱི་བཀྲ་ཤིས་ཤོག་ཅེས་བཀྲ་ཤིས་ཀྱིས་མཐའ་བརྒྱན་པར་བྱའོ། །
 གཉིས་པ་དམིགས་བསལ་ནི།  ནད་པའི་ཕྱིར་གླུང་རྫོང་བྱེད་ན། ལན་ཆགས་གཏོར་མ་རྫོགས་པའི་མཇུག་དང། ཀྱཻ་ཞེས་བསྔོ་ཡུལ་རྣམས་ལ་བོས་ནས། རུས་པའི་གླུང་དང་ཤའི་གླུང་གཉིས་ས་ཁམས་སུ་གཅིག་
པས་དེ་གཉིས་དང་གཏོར་མ་གྲུ་བཞི་རྡོ་དང་ས་ལ་དང། ཁྲག་གི་གླུད་དང་གཏོར་མ་ཟླུམ་པོ་ཆུ་དང། དྲོད་ཀྱི་གླུད་དང་གཏོར་མ་གྲུ་གསུམ་མེ་དང། དབུགས་ཀྱི་གླུད་དང་གཏོར་མ་ཟླ་ཁམ་རླུང་དང། སེམས་
ཀྱི་གླུང་དང་ཟླུམ་གཏོར་ནམ་མཁའ་ལ་གཏོར་བ་ཡིན་པས་གླུད་གཏོར་འདི་རྣམས་ནི་ཕྱི་རགས་པ་ལྟར་བལྟས་ན་ནི། ཙན་དན་དཀར་དམར་ཛཱ་ཏི་ག་པུར་གུར་ཀུམ་སྟེ་དྲི་ལྔ་དང། སླེ་ཧྲེས་ཀཎྜ་ཀ་རི་དབང་
ལག་རྒྱ་མཚོ་ལྦུ་བ་ཤུ་དག་དཀར་པོ་སྟེ་སྨན་ལྔའི་རང་བཞིན་དང། ནང་ཕྲ་བ་ལྟར་བལྟས་ན་ནི་གསེར་དངུལ་མུ་ཏིག་བྱུར་མུ་མན་ཏེ་རིན་པོ་ཆེ་སྣ་ལྔའི་རང་བཞིན་དང། གསང་བ་གནས་ལུགས་
ལྟར་བལྟས་ན་ནི་སངས་རྒྱས། མཁའ་འགྲོ། རྡོ་རྗེ། མཁའ་འགྲོ། རིན་ཆེན། མཁའ་འགྲོ། པདྨ། མཁའ་འགྲོ། ལས་ཀྱི་མཁའ་འགྲོ། སྟེ་ཡེ་ཤེས་ཀྱི་མཁའ་འགྲོ་སྡེ་ལྔའི་རང་བཞིན་ཅན་ཡིན་པས། རྒྱུ་སྦྱོར་བའི་སྦྱིན་

[014A]༄༅། །བདག་དང་སྒྲུབ་པ་པོ་བདག་ཅག་འཁོར་དང་བཅས་པའི་ལུས་སྲོག་གི་གླུད་དང་གཏོར་མ་ཁྱད་པར་ཅན་འདི་རྣམས་ཁྱེད་འབྱུང་བ་ལྔ་ལ་གནས་པའི་ལྷ་འདྲེ་རྣམས་ཀྱིས་ལོང་ལ་
བདག་ཅག་རྣམས་ལ་བསམ་པས་འཁོན་འགྲས་དང། སྦྱོར་བས་གནོད་འཚེ་མ་བྱེད་པར་རང་རང་སོ་སོའི་གནས་སུ་སོངས་ཤིག་ཅེས་པ་དང། གཙྪ་གདོན་བགེགས་ལན་ཆགས་འབྱུང་པོའི་ཚོགས་
རྣམས་རང་གནས་སུ་གཤེགས་པར་གྱུར། ཨོཾ་བཛྲ་ས་མཱ་ཛཿ་མགྲོན་ཡེ་ཤེས་པ་རྣམས་བདག་ཉིད་ལ་ཐིམ་པར་གྱུར། ཅེས་བསྡུས་ལ། བསྔོ་བ་སྨོན་ལམ་དང་བཀྲ་ཤིས་སྔར་བཞིན་བྱས་ཏེ། ཟླུམ་
གཏོར་གླུད་དང་བཅས་པ་ནམ་མཁར་འཐོར་བའམ་ས་གཙང་སར། གྲུ་བཞི་བྱང། ཟླུམ་པོ་ནུབ། གྲུ་གསུམ་ལྷོ། ཟླ་ཁམ་ཤར་ཕྱོགས་སུ་བསྐྱལ་ལོ། སྨྲས་པ། སྙིགས་མའི་ལང་ཚོ་དར་བའི་སྔོ་
བསངས་མར། །ནག་པོའི་ལས་ཀྱི་ཆུ་འཛིན་ཆེར་འཁྲུགས་ཏེ། །ནད་གདོན་མེ་ཆར་འབེབས་ལས་སྐྱོབ་པའི་གོ་འབྱུང་བཞི་གཏོར་མའི་མ་ང་ན་འདིར་བས། །དེ་ཕྱིར་ཀྭ་ཡེ་གཟུར་གནས་བློ་ལྡན་དག་
བཤད་འཁྲིད་སྒེག་མོའི་མེ་ལོང་འདིར་ལྟོས་དང། །ཚིག་དོན་དམིགས་གནད་མཛེས་པའི་བཞིན་རས་ནི། །མངོན་དུ་གྱུར་ནས་སྤྲོ་དགའ་ཅིས་མི་འཕེལ། །མན་ངག་བདུད་རྩིས་རྣ་བའི་སྣོད་བཀངས་ཤིང་

[014B] །སེམས་ཉིད་རྟོག་དཔྱོད་ཁུར་གྱིས་དུབ་བྱས་ནས། །བགྱིས་སོ་སྣོད་ལྡན་མཆིས་ན་ཅི་དགར་སྤྱོད། །འོན་ཏེ་ས་ལེ་སྦྲམ་དང་གསེག་མའི་ཕྱེ། །རིན་ཐང་
མཉམ་པོར་འདེགས་པ་དེང་གི་དུས། །དཔྱད་གསུམ་ཡོངས་དག་ལེགས་བཤད་སྨྲ་བ་ཡང། །ཙུ་ཏའི་ཡུལ་དུ་རྐང་གཉིས་སྒྲུབ་པ་འདྲ། །རབ་དཀར་ལྷག་བསམ་འོ་མའི་རྫིང་བུ་ལས། །འཁྲུངས་པའི་
ལེགས་བྱས་དཔག་བསམ་ལྗོན་པའི་རྩེར། །རྣམ་མཁྱེན་འབྲས་བུའི་གཡུར་ཟ་ལྡེམ་པའི་རོ། །མཁའ་མཉམ་ཡིད་ཅན་ཀུན་གྱིས་མྱོང་གྱུར་ཅིག་ ཅེས་འབྱུང་བཞི་གཏོར་མའི་བཤད་འཁྲིད་ལེགས་བཤད་གསར་
པའི་དགའ་སྟོན་མཐོང་བ་འཛུམ་ཤོར་ཞེས་བྱ་བ་འདི་ནི། ཤེལ་དཀར་ལེགས་བཤད་གླིང་གི་རབ་འབྱམས་སྨྲ་བ་བློ་བཟང་ཡེ་ཤེས་ཞེས་བྱ་བས་རྗེ་སྨན་ཁང་པའི་རྣམ་མགུར་གླེགས་བམ་གྱི་སྐྱེས་དང་བཅས་གསུང་འཕྲིན་གྱི་ལམ་ནས་བསྐུལ་མ་མཛད་ངོར་
དགེ་སློང་སྙོམ་ལས་པ་དྷརྨ་བྷ་དྲས་བླ་མའི་མན་ངག་དང་འདི་སྐོར་གྱི་ཡིག་ཆ་ཅི་རྙེད་ལ་ལེགས་པར་བརྟགས་ཏེ་དབང་ཕྱུག་གི་ལོའི་ས་ག་ཟླ་བའི་དམར་ཕྱོགས་ཀྱི་དགའ་བ་དང་པོའི་ཚེས་ལ་བཞད་དངུལ་ཆུའི་རི་ཕུག་ཏུ་སྦྱར་བའོ། །འདིས་ཀྱང་བསྟན་འགྲོ་
ལ་ཕན་པར་གྱུར་ཅིག་ ༄༅། སྡེ་དགེའི་པར་རྐོས་ཚེ་རིང་དབང་རྒྱལ་གྱིས་པར་ཏུ་བསྒྲུབས་པ་དགེའོ།། སརྦ་ཛག་ཏཾ།། །།



﻿   ༈       ༈    གཏོར་འབུལ་མདོར་བསྡུས་བྱ་ཚུལ་ནི། ཧཱུཾ་
རང་ཉིད་ཡི་དམ་ལྷར་གསལ་ཐུགས་ཀ་ནས། །འོད་ཟེར་འཕྲོས་པས་བླ་མ་ཡི་དམ་དང། །མཁའ་འགྲོ་ཆོས་སྐྱོང་འཁོར་བཅས་སྤྱན་དྲངས་ཏེ། མདུན་གྱི་ནམ་མཁར་དགྱིས་བཞིན་བརྟན་
པར་བཞུགས། །ཞེས་སྤྱན་དྲངས་ལ། ཧཱུཾ༑ དམ་ཉམས་བསྒྲལ་བའི་ཤ་ཁྲག་གཏོར་ཚོགས་དང། །ལྷ་མའི་རོ་བརྒྱ་ལྡན་པའི་བཅུད་རྣམས་ཀུན། །སྦྱངས་རྟོགས་སྤར་བྱས་བདུད་
རྩི་རྒྱ་མཚོ་འདི། །བླ་མ་ཡི་དམ་སྲུང་མའི་ཚོགས་ལ་འབུལ། །ཨོཾ་གུ་རུ་དེ་ཝ་ཌཱ་ཀི་ནི་དྷརྨ་པཱ་ལ་ས་པ་རི་ཝཱ་ར་ཨི་དཾ་པ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་ཕུལ། ཨོཾ་གུ་རུ་དེ་ཝ་

[006A]༄༅། །དཱ་ཀི་ནཱི་དྷ་རྨ་པཱ་ལ་ས་པ་རི་ཝཱ་ར་ཨརྒྷཾ། ནས༑ ཤཔྟ་པྲ་ཏཱི་ཙྪ་ཧཱུཾ་སཱ་ཧཱའི་བར་གྱིས་ཕྱི་མཆོད་དང། ཨོཾ་གུ་རུ་དེ་ཝ་ཌཱ་ཀི་ནི་དྷ་རྨ་པཱ་ལ་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་
ཕུལ༑ ཧཱུཾ༑ བླ་མ་ཡི་དམ་སྲུང་མ་འཁོར་བཅས་ཀྱིས། །དམ་རྫས་མཆོད་གཏོར་རྒྱ་མཚོ་འདི་བཞེས་ལ། །འགལ་རྐྱེན་བར་གཅོད་ཐམས་ཅད་ཞི་བ་དང། །མཐུན་རྐྱེན་ཡིད་བཞིན་
འགྲུབ་པར་མཛད་དུ་གསོལ། །ཞེས་འཕྲིན་ལས་བཅོལ་ལ་མགྲོན་རྣམས་མི་དམིགས་བར་བསམ། དགེ་འདིས་བདུད་སྡེའི་གཡུལ་ལས་རྣམ་རྒྱལ་ཞིང། །གནས་སྐབས་དམ་ཆོས་སྒྲུབ་པའི་
མཐུན་རྐྱེན་ཚང། །རིང་མིན་བཅུ་གསུམ་རྡོ་རྗེ་འཛིན་པའི་ས། །མངོན་དུ་བྱས་ནས་འགྲོ་རྣམས་སྒྲོལ་བར་ཤོག་ཅེས་སྨོན་ལམ་དང། བྱིན་རླབས་ངད་ལྡན་རྩ་བརྒྱུད་བླ་མ་དང། །དངོས་གྲུབ་
ཆར་འབེབས་ཡི་དམ་དཀྱིལ་འཁོར་ལྷ། །འཕྲིན་ལས་ཀུན་སྒྲུབ་ཆོས་སྐྱོང་སྲུང་མ་ཡིས། །དུས་རྣམས་ཀུན་ཏུ་དགེ་བའི་བཀྲ་ཤིས་ཤོག། ཅེས་ཤིས་བརྗོད་བྱའོ། །ཞེས་པ་འདི་ཡང་དཀྱིལ་
ཤར་ཨ་ཇོ་ལགས་ཀྱི་ཉམས་བཞེས་སུ་དྷ་རྨ་བྷ་དྲས་བྲིས་



﻿   ༈    ཐུན་ཐ་མའི་གཏོར་མགྲོན་
གྱི་ཕྱོགས་སྐྱོང་གཤེགས་ལུགས་གཅིག་མིན་དང། གཅིག་ཚེ་རང་གནས་སམ་གང་དུ་གཤེགས་དང། ཕྱོགས་སྐྱོང་འཁོར་དང་བཅས་པ་རྣམས་སྟེང་འོག་ཕྱོགས་མཚམས་རྣམས་སུ་འཁོད་ནས་བགེགས་རྣམས་པར་བཟློག་
པའི་འཕྲིན་ལས་མཛོད་ཅིག་ཅེས་འཕྲིན་བཅོལ་གྱིས་གསུང་པ་ལྟར་བྱ་དགོས་སམ་མི་དགོས་ཞེས་པའི་ལན་ནི། བདག་རང་གི་ལུགས་ལ་སྒྲུབ་ཐབས་རྣལ་འབྱོར་དག་རིམ་གྱི་ཐུན་གཤམ་གྱི་འཇིག་རྟེན་པའི་གཏོར་མགྲོན་
གཤེགས་ཚུལ་དེ་ལྷན་ཐབས་ཀྱི་སྔོན་འགྲོའི་གཏོར་མགྲོན་གཤེགས་ཚུལ་ལ་སྦྱར་བ་ཡིན་པས། དེ་གཉིས་གཤེགས་ཚུལ་ངེས་པར་གཅིག་ཅིང། དེ་ཡང་འདས་མ་འདས་ཀྱི་མགྲོན་གཉིས་གཤེགས་གསོལ་བྱ་ཚུལ་རྣལ་
འབྱོར་དག་རིམ་གྱི་དགོངས་པ་ལྕང་སྐྱ་རིན་པོ་ཆེས་བཀྲལ་བ་ལྟར་བྱེད་ན། ཨོཾ་ཡོ་ག་ཤུདྡྷཱ་སརྦ་དྷརྨཱ་ཡོ་ག་ཤུདྡྷོ་ཉ་ཧཾ། འདུས་པའི་རྟེན་དང་བརྟེན་པའི་དཀྱིལ་འཁོར་རང་ཉིད་ལ་ཐིམ་པར་གྱུར། ཨོཾ་ཨཱ་ཧཱུཾ་བཛྲ་མུཿ་ཕྱོགས་སྐྱོང་

[078A]༄༅། །འཁོར་བཅས་རང་གནས་སུ་གཤེགས་པར་གྱུར། ཅེས་བརྗོད་ཅིང་དེའི་ཚིག་དོན་ལྟར་བསམ་པའོ།།



﻿   ༈    འདིར་མཆོད་ཡུལ་རྣམས་ལ་གསེར་སྐྱེམས་
སམ་གསང་ངམ། གཏོར་མ་འབུལ་བར་འདོད་པས། ཡོ་བྱད་རྣམས་ལེགས་པར་འདུ་བྱས་ཏེ། ཧོ༑ གནས་ཁང་སྐུ་ཡི་རང་བཞིན་གཞལ་ཡས་ཁང། །མཆོད་རྫས་གསུང་གི་རང་བཞིན་ཨ་མྲྀ་ཏ། །རང་ཉིད་
ཐུགས་ཀྱི་རང་བཞིན་ལྷག་པའི་ལྷ། །ཡོངས་དག་རྡོ་རྗེ་གསུམ་གྱི་ངོ་བོར་གྱུར། ཨོཾ་ཨཱ་ཧཱུཾ། ལན་གསུམ་བརྗོད། མགྲོན་རྣམས་མདུན་དུ་ལམ་གྱིས་གསལ་བཏབ་ལ། ཧོ༑ རབ་མཛེས་ཡོལ་གོལ་འཁྱིལ་
པའི་གར་ཆད་ཕུད། །འབྲུ་སྨན་རིན་ཆེན་ཕྱེ་མའི་སྙིང་པོ་ཅན། །ཨོཾ་ཨཱ་ཧཱུཾ་གིས་བདུད་རྩིར་བྱིན་བརླབས་པའི། །རོ་བརྒྱའི་དཔལ་འཛིན་གསེར་སྐྱེམས་རྒྱ་མཚོ་འདི། །རིགས་བརྒྱའི་ཁྱབ་བདག་རྡོ་རྗེ་
འཆང་དབང་སོགས། །རྒྱ་བོད་མཁས་གྲུབ་བླ་མའི་ཚོགས་སྤྱི་དང། །ཁྱད་པར་དྲིན་ཅན་རྩ་བའི་བླ་མ་ལ། །གསོལ་ལོ་མཆོད་དོ་བདག་རྒྱུད་བྱིན་གྱིས་རློབས། །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་
བརྒྱའི་་སྒྲུབ་བཀའ་བརྒྱད་དང་རྒྱུད་སྡེ་བཞིར་འབྲེལ་བའི། །བགྲང་ཡས་ཡི་དམ་ཞི་ཁྲོའི་ཚོགས་སྤྱི་དང། །ཁྱད་པར་རྗེ་བཙུན་མཁའ་སྤྱོད་དབང་མོ་ལ། །གསོལ་ལོ་མཆོད་དོ་མཆོག་མཐུན་དངོས་

[024B] །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་བརྒྱའི་་དཔའ་བོ་མཁའ་འགྲོ་ཆོས་སྲུང་ཚོགས་སྤྱི་དང། །ཁྱད་པར་དཔལ་ལྡན་དམག་ཟོར་རྒྱལ་མོ་དང། །ཞིང་སྐྱོང་དུར་ཁྲོད་བདག་པོ་
ཡབ་ཡུམ་ལ། །གསོལ་ལོ་མཆོད་དོ་བཅོལ་པའི་འཕྲིན་ལས་སྒྲུབས། །ཧོ༑ རབ་མཛེས་་འབྲུ་སྨན་་ཨོཾ་ཨཱ་་རོ་བརྒྱའི་་སྟོང་གསུམ་ཁྱོན་བཞུགས་ལ་ཟླ་ཞག་དུས་ལ། །དབང་སྒྱུར་སྡེ་
བརྒྱད་དྲེགས་པའི་ཚོགས་སྤྱི་དང། །ཁྱད་པར་འཚོ་སྲུང་སྐྱོབ་འགྲོགས་འགོ་པའི་ལྷར། །གསོལ་ལོ་མཆོད་དོ་སྲུང་སྐྱོབ་བྱར་མཛོད། །དགེ་འདིས་ངེས་འབྱུང་དྲག་པོས་རྒྱུད་སྐུལ་ཏེ། །རྣམ་དག་
བྱང་ཆུབ་སེམས་གཉིས་འབྱོངས་པ་དང། །བདེ་སྟོང་རང་བཞིན་ལྷ་ཡི་རྣལ་འབྱོར་གྱིས། །ཟུང་འཇུག་གོ་འཕང་མྱུར་དུ་འགྲུབ་པར་ཤོག་བྱིན་རླབས་དང་ལྡན་རྩ་བརྒྱུད་བླ་མ་དང། །དངོས་གྲུབ་མཆོག་
སྩོལ་ཡི་དམ་འཁོར་ལོའི་ལྷ། །འཕྲིན་ལས་ཀུན་སྒྲུབ་མཁའ་འགྲོ་ཆོས་སྐྱོང་གིས། །དུས་རྣམ་ཀུན་ཏུ་དགེ་བའི་བཀྲ་ཤིས་སྩོལ། ཅེས་བརྗོད་ཅིང། མགྲོན་རྣམས་མི་དམིགས་པར་བསམ། ཧོ་
རབ་མཛེས་ཡོལ་གོར་འཁྱིལ་བ་ཞེས་སོགས་ཚིགས་བཅད་འདི། གསང་ཡིན་ན། ཧོ༑ བཟང་པོའི་དྲི་ལྡན་སྣ་མང་གསང་གི་རྫས། །གསེར་ཞུན་ཁོལ་འདྲའི་ཡེ་ཤེས་མེར་བསྲེགས་པའི། །དུད་སྤྲིན་

[025A]༄༅། །ནོར་འཛིན་གཞི་དང་བར་སྣང་ཁྱོན། །འཆི་མེད་ལྷ་ཡི་ལམ་བཟང་གང་བ་འདི། ཞེས་དང། གཏོར་མ་ཡིན་ན། ཧོ༑ རིགས་ལྔའི་རང་བཞིན་ལྕགས་ཀྱུ་རྣམ་ལྔ་དང། །ཡུམ་ལྔའི་རང་བཞིན་
བདུད་རྩི་རྣམ་པ་ལྔ། །རྡོ་རྗེ་གསུམ་གྱིས་སྦྱངས་རྟོགས་སྤེལ་བ་ཡི། །དམ་རྫས་རྒྱན་གྱིས་མཛེས་པའི་གཏོར་མ་འདི། ཞེས་བསྒྱུར་ལ་འབུལ་ལོ། ཞེས་པ་འདི་ཡང་ལུགས་གཉིས་འཇལ་བའི་སྤྱན་ཀྱུས་མཆོག་ཏུ་
ཡངས་པ་མི་རྗེ་ཤངས་པ་རྗེ་དྲུང་ཉི་མ་བཟོད་པ་ལགས་ཀྱི་གསུང་གིས་བསྐུལ་མ་མཛད་དོར་བན་རྒན་དྷརྨ་བྷ་དྲས་སྦྱར་བའོ།། །།ཤུ་བྷཾ།། ༄༅། །ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །
རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་དགེ་འཕེལ་ཆོས་གྲྭ་ནས། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛག་ཏཾ།། །།



﻿༄༅། །གཏོར་མ་བརྒྱ་རྩ་ཤིན་ཏུ་བསྡུས་པ་བཞུགས་སོ།།

[001A] །ན་མོ་གུ་རུ་ལོ་ཀེ་ཤྭ་རཱ་ཡ། བླ་མ་མཆོག་དང་ཕྱག་ན་པདྨོ། །དབྱེར་མེད་ཞབས་ལ་སྤྱི་བོས་བཏུད་ནས། །བར་ཆད་སེལ་ཅིང་ཚོགས་གཉིས་གསོག་
པའི༑ ༑ཐབས་མཁས་བརྒྱ་རྩ་མདོར་བསྡུས་བྲིའོ། །གཏོར་མ་བརྒྱ་རྩ་མདོར་བསྡུས་བྱ་བར་འདོད་པས། ལག་ལེན་སོགས་མཐོང་བ་བརྒྱུད་པ་ལྟར་བཤམས་ཏེ། སྐྱབས་
འགྲོ་སེམས་བསྐྱེད་སྔོན་དུ་བཏང། རང་ཉིད་སྐད་ཅིག་གིས་འཕགས་པ་སྤྱན་རས་གཟིགས་དབང་ཕྱུག་ཏུ་གྱུར་པའི་ཐུགས་ཀའི་ཧྲཱི་ཡིག་གི་འོད་ཟེར་གྱིས་བསྒོམས་པ་དང་
འདྲ་བའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཛཿ་ཧཱུཾ་བཾ་ཧོཿ་རང་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར་འོད་དཔག་མེད་ཀྱིས་དབུ་བརྒྱན་པར་གྱུར། ཨོཾ་

[002A]༄༅། །ཨཱ་ཧཱུཾ་གིས་མཆོད་པ་བདུད་རྩིའི་རང་བཞིན་དུ་བྱིན་གྱིས་བརླབས་ལ། ཨརྒྷཾ་ནས་ཤཔྟའི་བར་གྱིས་མཆོད། སྐྱོན་གྱིས་མ་གོས་སྐུ་མདོག་དཀར། ཅེས་སོགས་ཀྱིས་
བསྟོད། དེ་ནས་མཆོད་པ་སྤྱི་ལྟར་བྱིན་གྱིས་བརླབས་ལ། དུས་གསུམ་ཕྱོགས་བཅུར་བཞུགས་པ་ཡི། །འཇིག་རྟེན་འདས་དང་འཇིག་རྟེན་པའི། །གཏོར་མགྲོན་འཁོར་དང་བཅས་པ་རྣམས་
མཆོད་སྦྱིན་གནས་འདིར་སྤྱན་འདྲེན་གྱི། །འདིར་གཤེགས་འདོད་པའི་གདན་ལ་བཞུགས། །ཕྱག་བྱར་འོས་པ་ཐམས་ཅད་ལ། །ཞེས་སོགས་ཀྱིས་ཕྱག་བྱ། ཨོཾ་ཨརྒྷཾ་སོགས་ཀྱིས་མཆོད་
ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ཞེས་ཞལ་ཟས་ཕུལ། ཇི་ལྟར་བལྟམས་པ་ཙམ་གྱིས་ནི། ཞེས་སོགས་དང། ཨོཾ་སརྦྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཨཱ་ཧཱུཾ་གིས་སྐུ་
ཁྲུས་གསོལ། འཕགས་པ་སྤྱན་རས་གཟིགས་དབང་གི་ཞེས་སོགས་ཤླཽ་ཀ་གཅིག་དང། ཨོཾ་ཨཱ་ཧྲཱི་ཧཱུཾ། ཨོཾ་མ་ཎི་པདྨེ་ཧཱུཾ། ཨོཾ་ཛ་ལ་མི་དཾ་སརྦྦ་པྲེ་ཏ་བྷྱ་སཱཧཱ། ཨོཾ་ཛྙཱན་ཨ་ཝ་ལོ་ཀི་ཏེ་སམནྟ་

[002B] །འདོད་ན་མི་འཁྲུགས་པའི་གཟུངས་ཀྱིས་བར་དོ་ཆུ་སྦྱིན་ཡང་བྱས་ཏེ། ཆུའི་སྦྱིན་པ་འདི་ལ་བརྟེན་ནས་ཀླུའི་རྒྱལ་པོ་དགའ་བོ་དང་ཉེར་དགའ་བོ་
ལ་སོགས་པ་སྲིད་པ་ཆུ་ཀླུང་གི་བདག་པོ་དང། གཞི་བདག་གཉུག་མར་གནས་པ་དང། སེམས་ཅན་ཐམས་ཅད་ཀྱི་རྒྱུད་ལ་སྦྱིན་པ་དམ་པ་སེམས་ཀྱི་རྒྱན་དུ་གྱུར་ཅིག་  དེ་ནས་བརྒྱ་རྩ་རྣམས་རིམ་བཞིན་བཤམས་
བསངས་སྦྱངས། བྱིན་གྱིས་བརླབས། སམྦྷར་བདུན་བདུན་ནམ་གསུམ་གསུམ་བརྗོད་ཀྱང་བསྔོས་པས། སོ་སོས་ལོངས་སྤྱད་ཅིང་ཚིམས་པར་བསམས་ལ། བརྒྱ་རྩ་བཞི་པ་ཡན་ལ། སམྦྷ་རའི་མཇུག་ཏུ་ཨརྒྷཾ་སོགས་ཀྱིས་མཆོད། ལྔ་པ་མན་ཆད་ཨརྒྷཾ་སོགས་ཀྱི་ཚབ་
ཏུ་དེ་བཞིན་གཤེགས་པ་བཞིའི་མཚན་བརྗོད། བརྒྱ་རྩ་དང་པོའི་ཚེ་མཆོད་པའི་མཇུག་ཏུ།  །བདུད་རྩིའི་རྒྱ་མཚོའི་གཏོར་མ་འདི། །བླ་མ་དཀོན་མཆོག་གསུམ་ལ་འབུལ། །བཞེས་ནས་བདག་དང་འགྲོ་ཀུན་ལ། །མཆོག་དང་ཐུན་མོང་
དངོས་གྲུབ་སྩོལ།  །གཉིས་པའི་ཚེ།  བདུད་རྩིའི་། ཆོས་བསྲུང་མཁའ་འགྲོའི་ཚོགས་ལ་འབུལ། །བཞེས་ནས་ཞི་རྒྱས་དབང་དྲག་གི་འཕྲིན་ལས་མ་ལུས་བསྒྲུབ་ཏུ་གསོལ།  གསུམ་པའི་ཚེ།  བདུད་རྩིའི་་
བདེན་ཚིག་གྲུབ་པ་རྣམས་ལ་འབུལ། །བཞེས་ནས་བདག་གི་བསམ་དོན་རྣམས། །ཆོས་བཞིན་འགྲུབ་པའི་སྨོན་ལམ་མཛོད།  །བཞི་པའི་ཚེ།  བདུད་རྩིའི་། ལྷན་སྐྱེས་ནོར་ལྷའི་ཚོགས་ལ་འབུལ། །

[003A]༄༅། །བཞེས་ནས་བདག་ཅག་ཆོས་སྒྲུབ་པའི། །མཐུན་རྐྱེན་འདོད་དགུ་ཆར་བཞིན་ཕོབས།  །ལྔ་པའི་ཚེ།  བདུད་རྩིའི་། ཡུལ་ལྷ་གཞི་བདག་རྣམས་ལ་འབུལ། །བཞེས་ནས་རུ་ང་མ་མཛད་
པར༑ ༑སྟོངས་གྲོགས་གནས་པོ་བཟང་པོ་མཛོད།  །དྲུག་པའི་ཚེ།  བདུད་རྩིའི་། གནོད་སྦྱིན་སྡེ་བརྒྱད་རྣམས་ལ་འབུལ། །བཞེས་ནས་བསྟན་པ་རྒྱས་པ་དང། །འགྲོ་ལ་བདེ་སྐྱིད་འབྱུང་བར་མཛོད།  །བདུན་པའི་
ཚེ༑  བདུད་རྩིའི་། གདོན་བགེགས་འབྱུང་པོའི་ཚོགས་ལ་འབུལ། །བཞེས་ནས་གནོད་འཚེའི་སེམས་བོར་ལ། །མ་གྱུར་བྱམས་པས་སྐྱོང་བར་མཛོད།  །བརྒྱད་པའི་ཚེ།  བདུད་རྩིའི་། རིགས་དྲུག་འགྲོ་བའི་
ཚོགས་ལ་འབུལ། །བཞེས་ནས་སྡུག་བསྔལ་ལས་གྲོལ་ཏེ། །མྱུར་དུ་སངས་རྒྱས་ཐོབ་པར་ཤོག་ །དགུ་པའི་ཚེ།  བདུད་རྩིའི་། ཡི་དྭགས་ཚོགས་རྣམས་ཀུན་ལ་འབུལ། །བཞེས་ནས་བཀྲེས་སྐོམ་ལས་གྲོལ་ཏེ། །
སྦྱིན་པའི་ཕར་ཕྱིན་རྫོགས་པར་ཤོག་ །བཅུ་པའི་ཚེ།  བདུད་རྩིའི་། ལན་ཆགས་གཉེར་བ་རྣམས་ལ་འབུལ། །བཞེས་ནས་ལན་ཆགས་བུ་ལོན་ཁྱེར། །ཤ་འཁོན་སྒྲིབ་གཉིས་དག་གྱུར་ཅིག་ །བཅུ་གཅིག་པའི་ཚེ།  བདུད་
རྩིའི་རྒྱ་མཚོའི་གཏོར་མ་འདི། །སྐལ་ཆད་ལྷག་མགྲོན་ཀུན་ལ་འབུལ། །རང་རང་སྐལ་བས་ཚིམ་གྱུར་ནས། །སྐུ་གསུམ་མངོན་དུ་འགྱུར་བར་ཤོག་ །ཅེས་བསྔོས་ལ།  ཆོས་རྣམས་ཐམས་ཅད་རྒྱུ་ལས་བྱུང། །

[003B] ཞེས་སོགས་ཀྱིས་ཆོས་སྦྱིན་དང། བསྔོ་བ་སྨོན་ལམ་བཀྲ་ཤིས་ཀྱིས་བརྒྱན་པར་བྱའོ།  །འདི་ལྟར། ཚིག་གིས་སྤྲོས་པས་རྣམ་པར་དབེན་ཀྱང། །དོན་གྱི་སྙིང་པོ་མ་ཚང་མེད་པ། །བརྒྱ་རྩའི་རིམ་པ་སྙིང་པོར་དྲིལ་འདི། །འཆག་མེད་གཏོར་མའི་
ཡི་དམ་བརྟན་ཀྱང། །སྣ་མང་བྱ་བས་གཡེང་བ་རྣམས་ལ། །ཕན་ཕྱིར་གསར་པའི་ཟླ་ཚེས་འདྲ་འདི། །མདོ་རྒྱུད་འཛིན་པའི་ཤཱཀྱའི་དགེ་སློང། །བློ་བཟང་ཆོས་ཀྱི་རྒྱལ་མཚན་གྱིས་བཀོད། །འདིས་མཚོན་དགེ་བས་བདག་ཉིད་
གཅིག་པུས། །ཐོག་མེད་དུས་ཀྱི་དྲིན་ཅན་ཕ་མ། །སྡུག་བསྔལ་རྒྱ་མཚོ་ཆེ་ལས་སྒྲོལ་ལ། །ཐོགས་མེད་མཐུ་དང་ལྡན་པར་གྱུར་ཅིག་ཅེས་པ་འདི་ཡང་དད་སྟོབས་རྣམ་དཔྱོད་གཏོང་བ་ཕུན་སུམ་ཚོགས་པའི་རྒྱན་གྱིས་མཛེས་པ་སྡེ་
པ་ལྷའི་མཚན་ཅན་གྱིས་ཡང་ཡང་ནན་ཆེར་བསྐུལ་བ་བརྟེན་ནས། བཙུན་པ་བློ་བཟང་ཆོས་ཀྱི་རྒྱལ་མཚན་གྱིས་འཕྲལ་དུ་བཀོད་པའི་ཡི་གེ་པ་ནི་དཀའ་བཅུ་ཚོགས་གསོག་པ་ལེགས་པ་ཆོས་འབྱོར་གྱིས་བྲིས་སོ། །
མངྒ་ལཾ།། །།    ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་
མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།



﻿༄༅། །ལྕགས་མཁར་ཟུར་དགུ་པའི་གཏོར་ཆོག་སྲིད་གསུམ་རྣམ་རྒྱལ་གྱི་འདོན་ཆོག་ནག་འགྲོས་སུ་བཀོད་པ་སྲིད་གསུམ་རྣམ་རྒྱལ་དགའ་སྟོན་ཞེས་བྱ་བ་བཞུགས་སོ།།

[001A] །ན་མོ་བཛྲ་བཧཻ་ར་ཝཱ་ཡ། མཐའ་ཡས་འགྲོ་ལ་ཤིན་ཏུ་བརྩེ་བ་ཡིས། །གཉིས་སྣང་དགྲ་སྡེར་ཤིན་ཏུ་ཁྲོས་པའི་ཉམས། །ཁྲོ་ཆེན་ཀུན་ཀྱང་ཤིན་ཏུ་སྐྲག་མཛད་པའི། །མི་བཟད་རྣམ་འགྱུར་
ཤིན་ཏུ་ཁྲོས་དེར་འདུད། །རྭ་དགེ་གདམས་པ་གཅིག་འདྲེས་སྙན་བརྒྱུད་སྲོལ། །གཏོར་མའི་འཁྲུལ་འཁོར་རྒྱས་འབྲིང་བསྡུས་གསུམ་ལས། །འབྲིང་པོའི་ལག་ལེན་སྲིད་གསུམ་རྣམ་རྒྱལ་གྱི། །ཆོག་སྒྲིགས་སྔོན་མེད་
དགའ་སྟོན་འདིར་སྤྲོ་བྱ།  །འདིར་འཇམ་དཔལ་ཤིན་ཏུ་ཁྲོས་པའི་ཟློས་གར་འཇིགས་མཛད་ཁྲོ་བོའི་ལས་རིམ་ཇི་སྙེད་ཅིག་བཞུགས་པ་ལས། གཏོར་མའི་འཁྲུལ་འཁོར་ལ་བརྟེན་ནས་དྲག་པོ་མངོན་སྤྱོད་ཀྱི་ལས་མཐའ་རྒྱས་འབྲིང་བསྡུས་གསུམ་དུ་ཡོད་
པའི༑ འབྲིང་པོ་ལྕགས་མཁར་ཟུར་དགུ་པའི་རྣམ་གཞག་གོང་ས་རྒྱལ་མཆོག་ལྔ་པ་ཆེན་པོའི་གསུང་སྲིད་གསུམ་རྣམ་རྒྱལ་གྱི་འདོན་ཆོག་ནག་འགྲོས་སུ་འགོད་པ་ལ། འདི་ལའང་རྒྱས་པ་ཕྱོགས་སྐྱོང་དང་འབྲེལ་བ་དང། བསྡུས་པ་ལས་

[002A] །གཤིན་ཁོ་ན་ལ་བརྟེན་པ་གཉིས་སུ་གསུང་སྟེ། དེ་ཡང་གཞུང་ལས། ལས་གཤིན་ཁོ་ན་ལ་བརྟེན་ན་ཕྱོགས་སྐྱོང་རྣམས་འོད་གསལ་དུ་འཇུག་པ་མི་རིགས་པས། ཕྱོགས་སྐྱོང་རང་གི་ཙཀླི་འཛུགས་དགོས་ལ་དེ་ཡང་རྩ་བ་
རྣམས་གསེར་གྱིས་གསལ་བར་བྱས་ཤིང། བསྡུས་པ་ལས་གཤིན་ཁོ་ན་བརྟེན་པར་འདོད་ན། རྒྱ་ཚོས་ཀྱིས་ཕྱེ་བ་རྣམས་དོར་བས་འགྲུབ་བོ། །ཞེས་རྒྱས་བསྡུས་གཉིས་འབྱིན་འཇུག་གསེར་དང་རྒྱ་ཚོས་ཀྱིས་ཕྱེ་བར་གསུངས་ཤིང་
འདོན་ཆོག་ཕལ་ཆེར་བསྡུས་བའི་ལུགས་སུ་གསུངས་སྣང་ཡང། གསེར་དང་རྒྱ་ཚོས་ཕྱེ་བའི་དཔེ་དེང་སྐབས་མ་རྙེད་པས་སོ་སོ་འབྱེད་བདེ་མི་སྣང་པ་མ་ཟད། གནས་བརྟན་འཇམ་དབྱངས་གྲགས་པའི་གསུང་ཟུར་རྒྱན་དགོངས་དོན་གསལ་བར་བྱང་ཧ་ཅང་ཞལ་
གསལ་མ་གསུངས་པས་རྗེས་འབྲངས་དག་གིས་དགོངས་དོན་དཔོག་མིན་གྱིས་བསྲེ་ལྷད་དག་མིན་ཅི་རིགས་ལ་བརྟེན། འདིར་སྲིད་གསུམ་རྣམ་རྒྱལ་ཉིད་ཀྱི་དགོངས་དོན་སོར་བཞག་གི་ཆོག་ནག་འགྲོས་ཉིད་དུ་འབྲི་བ་ལའང་གཞུང་དུ་གོང་དུ་སྨོས་པ་ལྟར་རྒྱས་བསྡུས་

[002B] གཞུང་ཉིད་བསྡུས་པའི་ལུགས་དང་འབྲེལ་ཆེ་ཡང་འདིར་རྒྱས་པ་ཕྱོགས་སྐྱོང་དང་འབྲེལ་བའི་ལུགས་ཉིད་འབྲི་བ་ལ་ཞུགས་སོ། །འདི་ལ་གཉིས། སྲིད་གསུམ་རྣམ་རྒྱལ་ལས་གསུངས་པའི་སྦྱོར་བའི་སྐོར་ས་བོན་ཙམ། དུ་འགོད་པ་དང་
དངོས་གཞི་དང་མཇུག་གི་ཆོ་ག་ནག་འགྲོས་སུ་འགོད་པའོ། །དང་པོ་ནི། སྲིད་གསུམ་རྣམ་རྒྱལ་ལས། འདི་ལ་སྦྱོར་དངོས་རྗེས་གསུམ་ལས། སྦྱོར་བ་ལ། དུས་ཕྱོགས་ཀྱི་ཁྱད་པར་དང། མཆོད་གཏོར་བཤམ་ཚུལ་གཉིས། དང་པོ་ནི། ཉེར་དགུ་དང་གནམ་གང། ཉིན་ཕྱེད་མཚན་ཕྱེད་
གཟའ་སྐར་གདུག་པ་ཅན་དང། སྒྲ་གཅན་དང་བསྟུན་དགོས་ཏེ། མར་ངོའི་བཅུ་བཞི་འམ་བཅོ་ལྔ་ཡི། །དགྲ་པོ་ལ་ནི་མཚན་ཕྱེད་དམ། །བགེགས་ལ་ཉི་མ་ཕྱེད་ཀྱི་དུས། །སྲེག་ཚེས་འཆི་སྦྱོར་དག་དང་ལྡན། །ལྷ་སྲིན་ལྟོ་འགྲོའི་བལྟ་བ་དང། །མཐུན་པའི་ཕྱོགས་སུ་ཁ་བལྟས་
ཏེ༑ ༑ལས་སྦྱོར་འདི་དག་བརྩམ་པར་བྱ། །ཞེས་གསུངས། དེ་ལ་འང་འཇིགས་བྱེད་དང་ལས་གཤིན་སྦྲགས་ཏེ་སྒྲུབ་བ་དང། ལས་གཤིན་ཁོ་ན་ལ་བརྟེན་པ་གཉིས་ལས། འདིར་ནི་དང་པོའི་དབང་དུ་མཛད་ནས་གསུངས་སོ། །གཉིས་པ་ནི། སྲིད་གསུམ་རྣམ་རྒྱལ་ལས། ཕུང་གསུམ་
གྱིས་ལས་བྱས་པའི་སྟེགས་བུའི་ཁར། དུག་ཁྲག་དང་རེ་སོལ་གྱིས་བྱུགས་པའི་སྟེང་དུ། རོ་སྐྲའི་ཐིག་སྐུད་དང་མི་རུས་ཀྱི་རྡུལ་ཚོན་སོགས་ཚོགས་པར་བྱས་ནས་དཀྱིལ་འཁོར་བྲིས་ཏེ། ཅི་འཚམ་འོས་པའི་ས་སྟེགས་ནི། །གྲུ་གསུམ་པ་ལ་དགུ་ཁྲག་དང། །རོ་སོལ་གྱིས་ནི་བྱུགས་
པའི་སྟེང། །ཆོས་འབྱུང་རྩེ་མོ་དྒྲའམ་ལྷོ། །ཡང་ན་ལྷ་མིན་གདོང་ཕྱོགས་བསྟན། །ཕྱི་རོལ་རྡོ་རྭ་མེ་རི་ནི། ཆོས་འབྱུང་དབྱིབས་བཞིན་དེ་ནང་དུ། །གདུང་ཟླུམ་པ་དང་གདུང་བཞི་ཡིས། །མིག་མངས་རིས་སུ་ལིང་ཚེ་དགུ། །གདུང་རྣམས་ནག་པོ་ལིང་ཚེ་རྣམས། །ཕྱོགས་

[003A]༄༅། །མདོག་ཆོས་འབྱུང་ནག་པོ་རྣོ། །རྡོ་རྭ་མེ་རི་སྣ་ཚོགས་སོ། །ལིང་ཚེ་དགུར་ནི་ཚོམ་བུ་དགུ། །དབུས་ཀྱི་མདུན་རྒྱབ་གཉིས་སུ་རེ། །ཕྱོགས་སྐྱོང་མདོག་དང་མཐུན་པར་དགོད། །ཅེས་གསུངས་སོ། །ཞེས་དང། དྲུག་ཅུ་བརྩིག་ཚུལ་ནི། ལྕགས་
སླང་སོགས་ཀྱི་ནང་དུ་ནི། །ཟན་ལ་ཐིག་གིས་བགོས་པ་ཡི། །དྲུག་ཅུ་རྩ་བཞི་དགོས་པར་བྱ། །ཕྱི་ནི་ལྕགས་མཁར་ཟུར་དགུ་པ། །ནང་དུ་གཤིན་རྗེའི་དོང་གསུམ་མོ། །བཞི་འམ་ཆོས་འབྱུང་རྩེ་མོ་ལྷོ། །དོང་གསུམ་རྩེ་མོ་རང་ལ་བསྟན། །དྲུག་ཅུ་རྩ་བཞི་རྩིག་ཚུལ་ནི། །ཕྱི་ཡི་ཟུར་དགུ་
ཉིས་བརྩེགས་དང། །བང་རིམ་དགུ་ལ་བཞི་བརྩེགས་དང། །ཀུན་གྱི་དབུས་མར་བདུན་བརྩེགས་སོ། །གསུམ་ནི་དོང་གི་ཁ་གཅོད་དོ། །དོང་གསུམ་ནང་དུ་དགྲ་བགེགས་ཀྱི། །ལིངྒ་མིང་རུས་མགོ་མཇུག་ལོག་གཏོར་མའི་ཕྱོགས་མཚམས་བརྒྱད་དང་ནི། །དབུས་སུ་རྒྱབ་དང་མདུན་
རྣམས་སུ། །འཇིགས་བྱེད་དཔའ་བོ་གཅིག་པ་ནི། །ཕྱོགས་སྐྱོང་ཁ་དོག་དང་མཐུན་པ། །དབུས་སུ་འཇིགས་བྱེད་ཞལ་དྒུའམ། །ཡང་ན་དཔའ་གཅིག་སྔོན་པོ་རྣམས། །དར་གྱི་ཤམ་བུས་བརྒྱན་པ་འཛུགས། །ཆོས་འབྱུང་རྩེ་མོར་ལས་གཤིན་གྱི། །གཏོར་མ་ཟུར་གསུམ་ཤ་ཁྲག་
དང༑ ༑དར་ནག་གིས་ནི་བརྒྱན་པ་བཞག་ཅེས་གསུངས་པའི་ཕྱག་ལེན་ལྟར་བཤམ། མདུན་དུ་ཁྲག་སྣའི་མཆོད་པ་དང། །ཞེས་སོགས་གསུངས་པ་ལྟར། མདུན་དུ་ཁྲག་གི་ཨརྒྷཾ། དབང་པོའི་མེ་ཏོག་གསུར་ཆེན་གྱི་དུད་པ། ཞུན་ཆེན་གྱི་མར་མེ། ཤ་རུས་ཀྱི་ཞལ་ཟས། ནང་མཆོད། གཙོ་བོ་དང་ལས་གཤིན་གྱི་མཆོད་གཏོར་ལིངྒ་དང་བཅས་པ་བཤམ་མོ། །ཞེས་གསུངས་པ་ལྟར་གྱི་སྦྱོར་བ་དང། །དངོས་གཞི། མཇུག་བཅས་ཀྱི་ལག་ལེན་ཟུར་རྒྱ་ནག་རྣམ་ལྕགས་འཁྲུལ་འཁོར་ལས་བྱུང་བ་ལྟར་བྱའོ། །གཉིས་

[003B] རྡོ་རྗེ་འཇིགས་བྱེད་དཔའ་བོ་གཅིག་བའི་བདག་བསྐྱེད། བཟླས་པ། གཏོར་འབུལ་དང་བཅས་པ། སྤྱི་སྒོས་ཀྱི་བཀའ་སྲུང་རྣམས་ཀྱི་མངོན་རྟོགས་སྤྱན་འདྲེན། བཤགས་བསྐང། བཟླས་པ། གཏོར་འབུལ། མཁའ་འགྲོ་སྤྱི་གཏོར། གཞི་བདག་གཏོར་མ་བཅས་སྔོན་དུ་བཏང། གཏོར་ཆེན་གྱི་མདུན་
དུ་བཤམས་པའི་ནང་མཆོད་དང་མཆོད་པ་བྱིན་རླབས་སྤྱི་ལྟར་བྱ། དེ་ནས་གཏོར་ཆེན་ནང་མཆོད་ལྟར་བྱིན་གྱིས་བརླབ། དཔའ་བོ་འབྲུ་དྲུག་གི་བཟླས་པ་བརྒྱ་རྩ་བྱ་བར་གཞུང་དུ་མི་གསལ་ཡང་དེ་མོ་ངག་དབང་འཇམ་དཔལ་བདེ་ལེགས་རྒྱ་མཚོའི་གསུང་སྲིད་གསུམ་རྣམ་རྒྱལ་གྱི་ཟུར་རྒྱན་མེའི་སྤུ་གྲིར་བྱ་དགོས་
པར་གསུངས་ཤིང་ངེས་པར་དགོས་པས་གཏོར་ཆེན་ལ་གཟུངས་ཐག་བཏགས་པ་སྒྲུབ་པ་པོས་བཟུང། ཨོཾ་ཨཱཧཱུཾ་ཕཌ་སཱཧཱ། ཞེས་བརྒྱ་རྩ་བརྒྱད་བཟླ། ཡིག་བརྒྱ་ལན་གསུམ་བཟླ་བ་གཞན་དུ་མི་གསལ་ཡང་སྨན་རྒྱུད་པའི་ཕྱག་བཞེས་སུ་སྣང་བ་ལྟར་སྤྲོ་ན་བཟླ། སྔགས་དྲུག་དང་ཕྱག་རྒྱ་དྲུག་གིས་བྱིན་
གྱིས་བརླབ་པ་ཟུར་བཅུ་དྲུག་པའི་འདོན་ཆོག་རྣམས་སུ་མི་གསལ་ཡང། ཟུར་དགུ་པ་སྲིད་གསུམ་རྣམ་རྒྱལ་དང། བདུད་དཔུང་འཇོམས་པའི་མཚོན་ཆ་གཉིས་ཀར་གསལ་བས་བྱས་ན་ལེགས་པས། ཨོཾ་སྭ་བྷཱ་ཝ་བི་ཤུདྡྷེ་དྷརྨཱཏེ་བཛྲ་སིདྡྷི་ཧཱུཾ། ན་མཿ་སརྦ་ཏ་ཐཱ་ག་ཏ་བྷྱོ་མི་ཤྭ་མུ་ཁེ་
བྷྱ་སརྦ་ཐཱ་ཁཾ་ཨུཏྒ་ཏེ་སྥར་ཎ་མི་མཾ་ག་ག་ན་ཁཾ་སཱཧཱ། ཨོཾ་ཨ་མྲི་ཏེ་ཧཱུཾ་ཕཌ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨདྱ་ནུཏྤནྣ་ཏཱད། ན་མཿ་སརྦ་ཏ་ཐཱ་ག་ཏ་ཨ་ལྤ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུཾ། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷི་ལོ་ཙཱ་ནཱི་སརྦ་ཨརྠ་སཱ་དྷ་
ནི་སཱཧཱ། ཞེས་ཕྱག་རྒྱ་དང་བཅས་བྱིན་གྱིས་བརླབ། བདག་གི་བསམ་པའི་སོགས་ཀྱིས་བདེན་སྟོབས་བརྗོད། ལྕགས་མཁར་གདོང་གཏོར་དང་བཅས་པ། ཧྲཱིཥྚཱིས་བསངས། སྭ་བྷཱ་ཝྶས་སྟོང་པར་སྦྱངས། སྟོང་པའི་ངང་ལས་མདུན་དུ་སྲུང་བའི་འཁོར་ལོ་ཡངས་ཤིང་རྒྱ་ཆེ་

[004A]༄༅། །བའི་དབུས་སུ་གནམ་ལྕགས་ལས་གྲུང་པའི་ལྕགས་མཁར་ནག་པོ་ཟུར་དགུ་པ་འཇིགས་སུ་རུང་བའི་ལྟེ་བར་བྷྲཱུཾ་ལས་གཞལ་ཡས་ཁང་གྲུ་བཞི་སྒོ་བཞི་པ། མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་པདྨ་དང་ཉི་མའི་
གདན་ལ་ཧཱུཾ་ལས་རྡོ་རྗེ་ཧཱུཾ་གིས་མཚན་པ་ཡོངས་སུ་གྱུར་པ་ལས་དཔལ་རྡོ་རྗེ་འཇིགས་བྱེད་ཆེན་པོ་སྐུ་མདོག་མཐིང་ནག་ཞལ་དགུ་ཕྱག་སོ་བཞི།  ཞེས་པ་ནས།  མེ་དཔུང་རབ་ཏུ་འབར་བའི་ཀློང་དཀྱིལ་ན་བཞུགས་པ། དེའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་གཞོན་ནུར་གྱུར་པ་སྐུ་མདོག་སེར་པོ་ཡིད་ཙམ་ཁྲོས་པ། ཕྱག་གཡས་རལ་གྲི་འཕྱར་ཞིང། གཡོན་གྱིས་གླེགས་བམ་ཐུགས་ཀར་བསྣམས་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་སོ་གཉིས་དང་དཔེ་བྱད་
བརྒྱད་ཅུས་བརྒྱན་པ། རལ་པའི་ཟུར་ཕུད་ལྔ་དང་ལྡན་ཞིང་རྒྱན་ཐམས་ཅད་ཀྱིས་བརྒྱན་པ། དེའི་ཐུགས་ཀར་ཨ་ལས་བྱུང་བའི་ཉི་མའི་དཀྱིལ་འཁོར་གྱི་དབུས་སུ་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ག་འོད་ཟེར་ལྔ་འཕྲོ་བ།  གཞུང་དུ་མི་གསལ་ཡང་
ལྕང་སྐྱ་དང་དེ་མོའི་གསུང་གི་ཟུར་དགུ་པ་ལྟར་བཀོད།  དེའི་མདུན་དུ་པདྨ་དང་ཉི་མ་དང་དགྲ་བགེགས་རྣམས་ཀྱི་སྙིང་གནས་བརྫིས་པའི་མ་ཧེ་རབ་ཏུ་ཁྲོས་པའི་གདན་གྱི་སྟེང་དུ། ཡ་ལས་ཐོད་དབྱུག་ཡས་མཚན་པ། དེ་ལས་འོད་འཕྲོས། དགྲ་བགེགས་
གདུག་པ་ཅན་ཐམས་ཅད་ཚར་བཅད། ཚུར་འདུས་དབྱུག་ཏོ་ལ་ཐིམ། དེ་ཡོངས་སུ་གྱུར་པ་ལས། གཤིན་རྗེ་ཆོས་ཀྱི་རྒྱལ་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་པ། མ་ཧེ་རབ་ཏུ་ཁྲོས་པའི་གདོང་པ་ཅན། རྭ་རྣོན་པོ་གཉིས་དང་ལན་

[004B] བསྐལ་པ་འཇིག་པའི་དུས་ཀྱི་མེའི་ཕུང་པོ་དང་མཚུངས་པའི་སྤྱན་གསུམ་སྡང་མིག་ཏུ་བལྟ་བ། ཞལ་རབ་ཏུ་གདངས་ཤིང་འབར་བའི་མཆེ་བ་རྣོན་པོ་བཞི་གཙིགས་ནས་ལྗགས་རྣམ་པར་བསྐྱོད་པ། སྨིན་མ་དང་སྨར་རབ་ཏུ་འབར་ཞིང། སྐྲ་ཁམ་པ་གྱེན་དུ་འཛིངས་ལ་འཕྱར་བ། ཕྱག་གཡས་ཐོང་དབྱུག་འཕྱར་ཞིང་གཡོང་སྡིགས་མཛུབ་རབ་ཏུ་བསྒྲེངས་པས་དུས་ཀྱི་ཞགས་པ་ནག་པོ་འཛིན་པ། ཞབས་གཡས་བསྐུམས་པས་མ་ཧེ་རབ་ཏུ་ཁྲོས་པའི་རྭ་ཕྲག་ནས་བརྫིས་ཤིང། གཡོན་བརྐྱངས་པས་མ་ཧེ་རབ་ཏུ་ཁྲོས་
པའི་ཚང་སྟེང་ནས་བརྫིས་པ་མི་རུས་ཀྱི་རྒྱན་གྱིས་སྤྲས་པ། སྦོམ་ཞིང་ཐུང་ལ་གསུས་པ་འཕྱང་བ་གཅེར་བུའི་ལིངྒ་དམར་པོ་གྱེན་དུ་ལངས་པའོ། །དེའི་གཡོན་དུ་རྩེ་དང་རྩེ་གསུམ་ལས་སྐྱེས་པའི་ཙཱ་མུཎྜཱི་ནག་མོ་ཞལ་གཅིག་ཕྱག་གཉིས་པ། ཁ་
གདངས་པའི་ངམ་ཆེ་བ་གཙིགས་པ། རལ་པ་ནག་པོ་གཡེངས་ཤིང་ནུ་མ་འཕྱང་བ། ཤིན་ཏུ་འཇིགས་ཤིང་མི་སྡུག་པའི་གཟུགས་ཅན། དུད་འགྲོའི་པགས་པ་རློན་པ་གོས་སུ་གྱོན་པ། གཡས་རྩེ་གསུམ་དང་གཡོན་ཐོང་པ་འཛིན་པ། ཡབ་ཡུམ་གཉིས་
ཀྱི་འཁོར་དུ་གཤིན་རྗེ་ཡབ་ཏི་བེ་ཅོན་འཛིན་པ། ཕྱ་བསང་འཁོར་ལོ་འཛིན་པ། རྨིག་པ་གསལ་ཤིང་འཛིན་པ། རལ་བ་ཚར་དགུ་ཅན་མདུང་འཛིན་པ་རྣམས་རྒྱལ་པོའི་ཚུལ་དང། བློན་པོའི་ཚུལ་དང། སྡེ་དཔོན་གྱི་ཚུལ་དང། ཕོ་ཉའི་ཚུལ་དུ་
གནས་པ། གཞན་ཡང་གཤིན་རྗེ་མིག་དམར་དང། ཏེལ་པ་དང། གླང་མགོ་ཅན་ལ་སོགས་པ་ལག་ན་གསལ་ཤིང་དང། འཁོར་ལོ་དང། མདུང་ལས་སོགས་པའི་མཚོན་ཆ་སྣ་ཚོགས་པ་ཐོགས་པ། རེ་རེའང་དགྲ་བོའི་སྲོག་ལེན་ཅིང། གཤིན་རྗེ་ཕོ་

[005A]༄༅། །རྒྱུད་ཀྱི་ཚོགས་དཔག་ཏུ་མེད་པས་བསྐོར་བ། གཤིན་རྗེ་ཕོ་ཉ་མོ་ནག་མོ་ལྕགས་ཀྱུ་ཐོགས་པ། དུས་ཀྱི་ཞགས་པ་མོ་ནག་པོ་ཞགས་པ་ཐོགས་པ། གཤིན་རྗེ་དམ་སྲི་མ་ནག་མོ་བེ་ཅོན་ཐོགས་པ། གཤིན་རྗེ་སྲིད་མ་ནག་མོ་
མཆེ་བ་འབར་བ་ཐོགས་པ། གཞན་ཡང་དུས་མཚན་མ་དང། གསོད་མ་དང། ནག་མོ་དང། ནམ་གྲུ་དང། ཤ་ཀ་ལི་དང། གཤིན་རྗེ་འབེབས་མ་དང། གཤིན་རྗེ་མཚན་མོ་ནག་མོ་ལ་སོགས་པ། ལ་ལ་ལྕགས་ཀྱི་དྲེའུ་རྟ་རྐང་གསུམ་ལ་ཞོན་པ་
ལ་ལ་བོང་བུ་གྭ་པ་ལ་ཞོན་པ། ལ་ལ་རླུང་ནག་འཚུབ་མ་ལ་ཞོན་པ། ལ་ལ་ཆུ་བྱན་ནག་མོ་ལ་ཞོན་པ། ལ་ལ་ལས་ཀྱི་མེ་ལོང་དང། ལ་ལ་ནད་ཀྱི་རྒྱལ་པ་དང། ལ་ལ་ཚོན་གྱི་དྲུ་གུ་དང། ལ་ལ་བདུད་ཀྱི་ཁྲམ་ཤིང་
དང༑ ལ་ལ་ཤོ་རྡེའུ་དཀར་ནག་ཐོགས་པ། རེ་རེའང་ནད་བདག་མ་མོ་གཤིན་རྗེ་མོ་རྒྱུད་ཀྱི་ཚོགས་དཔག་ཏུ་མེད་པས་བསྐོར་བའོ། ། གཤིན་རྗེ་ཕོ་བརྒྱད་ནས་དངོས་སུ་སྨོས་པ་བདུན་མ་གཏོགས་གཅིག་གི་མིང་གསང་ཞིང་སྦས་པས་ཡོངས་སུ་གྲགས་པར་འདྲིར་མི་རུང་ལ་
མོ་བཅུ་གཉིས་ནས་དངོས་སུ་སྨོས་པ་བཅུ་གཅིག་སྟེ། གཅིག་གི་མིང་གསང་ཞིང་སྲས་པས་ཡོངས་སུ་གྲགས་པར་སྨྲ་མི་རུང་བར་ཞལ་ལས་ཤེས་པར་བྱ་བར་གསུངས་པས་འདི་དག་ནི་དཀྱུས་སུ་འབྲི་བར་མི་རུང་ངོ། །    ༈    སརྦ་དུལྚཾ་ཨིནྡྲ་ཨཱ་དི་ན་ས་པ་
རི་ཝཱ་ར་ཨཱ་ཀརྵ་ཡ་ཛསཱཧཱ། རང་གི་སྙིང་གནས་ཁྲོ་བོ་གཤིན་རྗེའི་གཤེད་ཕྱག་ན་ལྕགས་ཀྱུ་དང་ཞགས་པ་ཐོགས་པ་དཔག་ཏུ་མེད་པ་སྤྲོས་ཏེ། ཕྱོགས་སྐྱོང་རྣམས་ཀྱི་སྙིང་གནས་ལྕགས་ཀྱུ་བས་ཟུངས། མགྲིན་པ་ནས་ཞགས་པས་བཅིངས་ཏེ་

[005B] ཤར་དུ་དབང་པོ་དམར་སེར་གླང་པོ་ཆེ་ལ་ཞོན་པ། མིག་སྟོང་པ་གཡས་རྡོ་རྗེ་དང་གཡོན་སྡིགས་མཛུབ་མཛད་པ། དེའི་གཡོན་དུ་ཉེ་དབང་ནག་པོ་ནམ་
མཁའ་ལྡིང་ལ་ཞོན་པ། གཡས་གཉིས་སྲུབ་ཤིང་དང་འཁོར་ལོ། གཡོན་གཉིས་དུང་དང་ནོར་བུ་ཀོ་སྟུ་བྷ་ཐོགས་པ། ལྷོར་གཤིན་རྗེ་ནག་པོ་མ་ཧེ་ལ་ཞོན་པ། སྐྲ་དམར་སེར་གྱེན་དུ་འབར་བ། གཡས་དབྱུག་པ་དང་གཡོན་སྡིགས་མཛུབ་མཛད་པ། ནུབ་ཏུ་ཆུ་ལྟ་
དཀར་པོ་སྤྲུལ་ལ་ཞོན་བ་སྤྲུལ་ཞགས་འཛིན་པ། བྱང་དུ་ལུས་ངན་སེར་པོ་ཤ་རྒྱས་པ། གཏེར་ལ་གནས་པ། གཡས་ས་བོན་གྱི་གྲོང་ཁྱེར་དང་གཡོན་ནེའུ་ལེ་ཐོགས་པ། དེའི་གཡོན་དུ་ཚོགས་བདག་གླང་སྣ་དམར་པོ་བྱི་བ་ལ་ཞོན་པ། གཡས་གཉིས་བགྲང་
ཕྲེང་དང་དགྲ་སྟེ། གཡོན་གཉིས་ལ་ཕུག་དང་ལ་དུ་འཛིན་པ། བྱང་ཤར་དུ་དབང་ལྡན་དཀར་པོ་གླང་ལ་ཞོན་པ། རལ་པའི་ཐོར་ཅོག་ཅན། རྩེ་གསུམ་དང་ཐོད་པ་ཐོགས་པ། ལག་པ་གཉིས་ཀྱིས་གཽ་རཱི་ལ་འཁྱུད་པ། མེར་མ་ལྷ་དམར་པོར་སྐྱེས་ལ་ཞོན་པ་
གཡས་བགྲང་ཕྲེང་དང་གཡོན་སྤྱི་བླུགས་འཛིན་པ། སྲིན་པོར་སྲིན་པོ་སྔོན་པོ་རོ་ལ་ཞོན་པ་ཁྲོ་ཞིང་རྔམས་པ། གཡས་གྲི་གུག་དང་གཡོན་ཐོད་པ་འཛིན་པ། རླུང་དུ་རླུང་ལྷ་དུ་བའི་མདོག་ཅན་རི་དྭགས་ལ་ཞོན་པ། ལག་པ་གཉིས་ཀྱིས་རླུང་རས་འཛིན་པ། སྟེང་
དུ་ཟླ་བ་དཀར་པོ་ཀུ་མུ་ཏའི་སྟེང་ན་གནས་པ། ལག་པ་གཉིས་ཀྱིས་ཀུ་མུ་ཏ་འཛིན་པ། ཉི་མ་དམར་པོ་རྟ་མཆོག་བདུན་ལ་ཞོན་པ། ལག་པ་གཉིས་ཀྱིས་པདྨ་འཛིན་པ། ཚངས་པ་སེར་པོ་གདོང་བཞི་པ་ངང་པ་ལ་ཞོན་པ། གཡས་པས་སྤྱི་བླུགས་དང་མི་

[006A]༄༅། །འཇིགས་པ། གཡོན་པས་དབྱུག་པ་དང་བགྲང་ཕྲེང་འཛིན་པ། འོག་ཏུ་སའི་ལྷ་མོ་སེར་མོ་པདྨ་ལ་གནས་པ། གཡས་དབང་པོར་ཁས་ལེན་ཅིང། གཡོན་བུམ་པ་འཛིན་པ། ཐགས་བཟང་རིས་སྔོན་པོ་ཤིང་རྟ་གཞོན་པ། གཡས་
རལ་གྲི་དང་གཡོན་སྡིགས་མཛུབ་ཅན་རྣམས་ཏེ། དེ་དག་གི་འཁོར་དུ་སྲིད་པ་གསུམ་གྱི་འབྱུང་པོའི་ཚོགས་དང་བཅས་པར་གྱུར། ཨོཾ་ཧྲཱིཥྚཱིཝི་ཀྲི་ཏཱ་ན་ན་ཧཱུཾ་ཧཱུཾ་ཕཌ་ཕཌ་ཧཱུཾ། སརྦ་དུཥྚཾ་ཨིནྡྲ་ཨཱ་དི་ན་ས་པ་རི་ཝཱ་རཀཱི་ལ་ཡ་ཧཱུཾ་ཕཌ་ཕཌ་སཱའ། རང་གི་སྙིང་ག་
ནས་ཁྲོ་བོ་གཤིན་རྗེའི་གཤེད་ཕྱག་ན་ཕུར་བུ་ཐོགས་པ་དཔག་ཏུ་མེད་པ་སྤྲོས་ཏེ། ཕྱོགས་སྐྱོང་རྣམས་ཀྱིས་ཉིང་ག་དང་མགྲིན་པ་དང་རྐང་པའི་བར་དུ་ཕུར་བུས་བཏབ་པས་གྲུབ་པའི་ལེན་གྲུབ་པ་བཞིན་དུ་སད་ཅིག་གིས་དཔལ་རྡོ་རྗེ་འཇིགས་བྱེད་
ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པའི་སྐུར་བཞེངས་པར་གྱུར་འདིར་སྲིད་གསུམ་རྣམ་རྒྱལ་རྩ་གཞུང་དུ། འབྱུང་པོའི་ཚོགས་དང་བཅས་པ་ལྷགས་པར་གྱུར། ཛཿ་འཇམ་དཔལ་ཞེས་གསུངས་པ་གོང་སུ་སྨྲས་པ་ལྟར་ཕྱོགས་སྐྱོང་དང་མ་
འབྲེལ་བའི་སྐབས་ཉིད་གཙོ་བོ་གསུངས་པའོ།  །གཙོ་འཁོར་ཐམས་ཅད་ཀྱི་མིག་གཉིས་སུ་ཀྵིཾ། རྣ་བ་གཉིས་སུ་ཛྲི།སྣར་ཁཾ། ལྕེ་རྩ་བར་རཾ། དཔྲལ་བར་ཀཾ། ལྟེ་བར་སཾ། སྤྱི་བོར་ཨོཾ། མགྲིན་པར་ཨཱཐུགྶ་ཀར་ཧཱུཾ། རང་གི་ཐུགས་ཀའི་ཧཱུཾ་ལས་འོད་ཟེར་འཕྱོགས་པས་
རང་བཞིན་གྱིས་གནས་ནས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་ཡེ་ཤེས་པའི་དཀྱིལ་འཁོར་རྟེན་དང་བརྟེན་པར་བཅས་པ་དང། ལྷོ་ཕྱོགས་རིམ་པ་བདུན་གྱིས་འོག་གཤིན་རྗེའི་གྲོང་ཁྱེར་སྒོ་མེད་ལྕགས་མཁང་བཅུ་དྲུག་གི་ནང་ནས་ཆོས་ཀྱི་རྒྱལ་པོ་ཡབ་

[006B] རོལ་མོ་དབྱངས་དང་བཅས་པས།  ཛཿ་འཇམ་དཔལ་རང་བཞིན་ཆོས་རྣམས་ཀུན་གྱི་དངོས།  །ཞེས་པ་ནས།  འདིར་གཤེགས་པ་བདག་ལ་དགོངས་ཤིང་བཞུགས་སུ་གསོལ། །ཛཿ་འཇམ་
དཔལ་གཤིན་རྗེའི་གཤེད་ཀྱི་བཀའ་སྡོད་མཆོག་ །ཆེས་པ་ནས།  བརྩེ་བར་ཐུགས་ཀྱིས་གནས་འདིར་གཤེགས་སུ་གསོལ། །ཨོཾ་ཧྲཱིཧཱ་བྷྱོ།  ཞེས་པ་ནས།  ཀུ་རུ་སཱཧཱ། ཨོཾ་ཧྲཱིཥྚིཝི་ཀྲི་ཏཱ་ན་ན་ཧཱུཾ་ཕད། ཀཱ་ལ་རཱུ་པ་ཡ་མ་རཱ་ཛཱ་ས་པ་རི་ཝཱ་ར་
ཨཱ་ཀརྵ་ཡ་ཛཛ་ཨོཾ་ཧྲཱིཥྚིཝི་ཀྲི་ཏཱ་ན་ན་ཧཱུཾ་ཕད། ཨོཾ་ཧྲཱིཥྚཱིཧ་ ཞེས་པ་ནས།  ཤཔྟ་ཨཱཧཱུཾ། ཨོཾ་མུངྒ་རཱ་ཛཿ་ཨོཾ་དཎྜ་ཧཱུཾ། ཨོཾ་པདྨ་བཾ། ཨོཾ་ཁངྒ་ཧོཿ་དམ་ཚིག་པ་དང་གཉིས་སུ་མེད་པར་གྱུར།  སྤྱན་འདྲེན་གྱི་སྐོར་འདིར་སྲིད་གསུམ་རྣམ་རྒྱལ་གཞུང་
དུ༑ འདིར་གཤེགས་བདག་ལ་དགོངས་ཤིང་བཞུགས་སུ་གསོལ། །ཛཿ་འཇམ་དཔལ་གཤིན་རྗེའི་གཤེད་ཀྱི་བཀའ་སྡོད་མཆོག་ །ཅེས་པ་ནས།  གཉིས་སུ་མེད་པར་གྱུར། ཅེས་གསུངས་པ་སྣང་བ། བློ་བཟང་ཉི་མའི་སྤར་གསར་དུ། སྤྱན་འདྲེན་ཚིགས་བཅད་ཁག་གཉིས་ཀྱི་
བར་ཨོཾ་ཧྲཱིཧཱ་བཧོ་སོགས་བཅུག་འདུག་ཀྱང་སྲིད་གསུམ་རྣམ་རྒྱལ་གཞུང་དུ་དེ་གཉིས་པར་སྔགས་མ་གསུངས་པས་གཞུང་དང་འགལ་ཞིང། ལྕགས་མཐར་ཟུར་བཅུ་དྲུག་པ་དང་ཟུར་དགུ་མའི་འདོན་ཆོག་གང་དང་ཡང་མི་མཐུན་པ། ཡང་འདོན་ཆོག་གཞན་ལྟར་བྱས་ན། །སྲིད་གསུམ་རྣམ་རྒྱལ་གཞུང་དུ་
འཇམ་དཔལ་གཤིན་རྗེ་གཤེད་ཀྱི་བཀའ་སྡོད་མཆོག་ཅེས་པ་ནས། གཉིས་སུ་མེད་པར་གྱུར། ཅེས་པའི་གཞུང་ཚིག་འབྱོར་མིན་གྱིས་འདིར་ནི་ལྕགས་མཁར་གྱི་རྣམ་གཞག་གཞན་དང་ཡང་མི་འགལ་ཞིང། ལྔ་པ་ཆེན་པོའི་དགོངས་དབྱངས་ཇི་བཞིན་དུ་མཐུན་པའི་ལེགས་བཤད་ཀྱི་སྐྱེས་ཐོན་

[007A]༄༅། །པར་བྱས་སོ་སྙམ་མོ། །དེ་ནས།  ཨོཾ་ཧྲཱིཧཱ་བཧོ་མ་ཧཱ་ཀོ་དཧྭ། ཞེས་པ་ནས། ཀུ་རུ་སཱཧཱ། སླར་ཡང་རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། །ཕྱོགས་བཅུ་ན་བཞུགས་པའི་སངས་རྒྱས་སྲས་དང་བཅས་པ་སོགས་ནས། དག་པ་
ལྷ་ཡི་ཆུས་དབང་བསྐུར། །ཨོཾ་བཛྲ་བྷ་ཝ་ས་བཧི་ཥིཉྩ་ཧཱུཾ།  ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་བས། དབང་གི་ཆུས་ལུས་ཐམས་ཅད་གྲང། དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་
ལས༑ གཙོ་བོའི་རྩ་ཞལ་གྱི་དབུལ་མི་བསྐྱོད་པ་དང། ཆོས་རྒྱལ་འཁོར་དང་བཅས་པ་ལ་རྡོ་རྗེ་ནག་པོ་རྩ་ལྔ་པ་རེ་རེས་རྒྱས་བཏབ། ཕྱོགས་སྐྱོང་འཁོར་དང་བཅས་པ་རྣམས་ལ་དཔལ་རྡོ་རྗེའི་འཇིགས་བྱེད་ཞལ་གཅིག་ཕྱག་གཉིས་པ་རེ་རེས་དབུ་བརྒྱན་ཅིང༑ དབང་གི་ལྷ་རྣམས་ཀྱང་ལྷ་སོ་སོ་ལ་ཐིམ་པར་གྱུར།  འདིར་མང་གཞུང་དུ། གཙོ་བོ་ལ་མི་བསྐྱོད་པ་དང་ལས་ཀྱི་གཤིན་རྗེ་ལ་རྡོ་རྗེ་ནག་པོ་རྩེ་ལྔ་པས་དབུ་བརྒྱན་པར་གྱུར་ཅེས་གསུངས་པ་ཡང་ཕྱོགས་སྐྱོང་དང་མ་འབྲེལ་བའི་ལུགས་ཉིད་དུ་མཛད་པའོ། །ཨོཾ་ཧྲཱིཥྚཱིཝི་ཀྲི་ཏཱ་ན་ན་
ཧཱུཾ་ཕཌ་ཡ་མ་རཱ་ཛཱ་ས་པ་རི་ཝཱ་ར་ས་མ་ཡ་སྟྭཾ། གཤིན་རྗེའི་རྒྱལ་པོ་འཁོར་དང་བཅས།  །ཞེས་པ་ནས།  ལས་གྲུབ་པར་དུ་བཞུགས་སུ་གསོལ། །ཡ་མ་རཱ་ཛཱ་ས་པ་རི་ཝཱ་ར་ས་མ་ཡ་སྟྭཾ།  མཆོད་ཕྲེང་རྒྱས་པར་སྤྲོ་ན།  རྒྱལ་པ་རྣམས་ནི་གཙང་གྱུར་ཅིང། །
སྨེ་བའི་རྟོག་པ་མི་མངའ་ཡང། །སྲི་ཞུའི་ཚུལ་གྱི་ཡོན་ཆབ་འདིས། །བདེ་གཤེགས་རྣམས་ལ་སྐུ་ཁྲུས་གསོལ། །ཨོཾ་ཡ་མཱྣྟ་ཀས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་ཕཌ། རྒྱལ་བ་རྣམས་ནི་་སྨེ་བའི་་སྲི་ཞུའི་ཚུལ་གྱི་ཞབས་བསིལ་འདིས།།

[007B] །ཨོཾ་ཡ་མཱནྟ་ཀ་ས་ར་རི་ཝཱ་ར་བཱདྱཾ་  ྾  རྒྱལ་བ་རྣམས་ནི་ཡོན་ཏན་མཆོག་གི་སྐུ། །ཚུལ་ཁྲིམས་རྣམ་པར་དག་པའི་དྲི་ངད་ལྡང། སྒྱུ་མའི་ཆོས་ལ་ཡེ་ཤེས་དབང་བསྒྱུར་ཞིང། རང་བཞིན་རྣམ་དག་ཆགས་རྡུལ་མི་མངལ་
ཡང༑ ༑བདག་ཅག་སྲི་ཞུ་གུས་པའི་ཚུལ་གྱིས་སུ། །དྲི་མཆོག་གཙང་མར་བཤམས་ཏེ་ཕུལ་བ་ཡིས། །བསོད་ནམས་ཡན་ལག་ཡོངས་སུ་རྫོགས་གྱུར་ཅིག། །ཨོཾ་  ྾  གནྡྷེ་  ྾  རྒྱལ་བ་  ྾  བྱང་ཆུབ་ཡན་ལག་རྒྱན་གྱི་མེ་ཏོག་མཛེས། །སྒྱུ་མའི་  ྾  རང་བཞིན་
བདག་ཅག་  ྾  མེ་ཏོག་གཙང་མར་བསོད་ནམས་  ྾  ཨོཾ་  ྾  པུཥྤེ་  ྾  རྒྱལ་བ་  ྾  ཡེ་ཤེས་ཕོ་བྲང་མཚན་གྱི་མེ་ཏོག་སྤོས། །སྒྱུ་མའི་  ྾  རང་བཞིན་  ྾  བདག་ཅག་  ྾  བདུག་སྤོས་  ྾  བསོད་ནམས་  ྾  ཨོ་  ྾  དྷཱུ་པེ།   ྾  རྒྱལ་བ་  ྾  མ་རིག་མུན་དང་བྲལ་བའི་ཡེ་ཤེས་གསལ། །སྒྱུ་མའི་  ྾  རང་
བཞིན་  ྾  བདག་ཅག་  ྾  སྣང་གསལ་  ྾  བསོད་ནམས་  ྾  ཨོཾ་  ྾  ཨཱ་ལོ་ཀེ།   ྾  རྒྱལ་བ་  ྾  ནོར་བདུན་ཡོན་ཏན་མཆོག་ཤེས་བདུད་རྩིའི་ཟས།། སྒྱུ་མའི་  ྾  རང་བཞིན་  ྾  བདག་ཅག་་བཤོས་བཟང་  ྾  བསོད་ནམས་  ྾  ཨོཾ་  ྾  ནཻ་ཝིདྱཱ་  ྾  བླ་མེད་རྡོ་རྗེ་ཐེག་པའི་དོན་སྟོན་ཅིང། །ཤེས་རབ་
དབྱངས་ཀྱི་རྗེས་འགོར་རོལ་མོའི་སྒྲ། །བདུད་ཀྱི་འཁོར་ལོ་གཞོམ་ཕྱིར་དབུལ་བར་བགྱི། །དོན་གྱི་དབྱིངས་ལ་མངའ་བརྙེས་འདི་བཞེས་ཤིག་ཨོཾ་  ྾  ཤཔྟ་ཏཱིཙྪ་ཧཱུཾ་སཱྷཱ། སྟོང་གསུམ་ཁྱོན་ལྟར་ཡངས་པའི་ཐོང་པའི་ནང། །ཁྲག་གི་རྒྱ་མཚོ་ཞག་གི་རྦ་ཀློང་འཁྲུག་དམར་སེར་
ལྤུ་བའི་ཕྲེང་ལྡན་མཆོད་ཡོན་འདི། །གཤིན་རྗེའི་རྒྱལ་པོ་འཁོར་དང་བཅས་ལ་འཕུལ། །ཨོཾ་ཀཱ་ལ་རཱུ་པ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ། དགྲ་བགེགས་དབང་པོ་ལྔ་ཡི་མེ་ཏོག་དང། །ལྷ་དང་མི་ཡི་མེ་ཏོག་སྣ་ཚོགས་པ། །ལྷུན་སྟུག་གཞལ་མེད་རྣམ་པ་ཡིད་འོང་ལྡན། །

[008A]༄༅། །གཤིན་རྗེའི་རྒྱལ་པོ་་ཨོཾ་ཀཱ་ལ་་པུཥྤེ་་རབ་འབར་རོ་སོལ་ཕུང་པོའི་མེ་ནང་དུ། །བམ་ཆེན་གསར་རྙིང་བསྲེགས་པའི་དུ་བའི་སྤྲིན། །བཻ་ཌཱུརྱ་ཡི་ལྷུན་པོ་བརྩེགས་འདྲ་བ། །གཤིན་རྗེའི་ཨོཾ་ཀཱ་ལ་་དྷཱུ་པེ་ཚིལ་ཆེན་ཞུན་
མར་ཞིང་གི་ཁྱོན་བཀང་པར། །རོ་སྐྲའི་སྡོང་བུ་རི་ལྟར་བཙུགས་པ་ལ། །རབ་འབར་མར་མེའི་ཕྲེང་བ་ཚར་དུ་དངར། །གཤིན་རྗེའི་་ཨོཾ་ཀཱ་ལ་་ཨཱ་ལོ་ཀེ་་ག་པུར་ངད་ལྡན་ཁྲག་ཞག་རྒྱ་མཚོ་ནི། །ལུས་ཀུན་བྱུགས་པས་གདུང་བ་ཀུན་སེལ་ཞིང།།
ཟག་མེད་བདེ་བའི་དཔལ་སྟེར་དྲི་ཆབ་འདི། །གཤིན་རྗེའི་ཨོཾ་ཀཱ་ལ་་གནྡྷེ་་འཆི་མེད་བདུད་རྩིའི་བཏུང་བ་མཚོ་ལྟར་བསྐྱིལ། །ཤ་དང་ཁྲག་གི་ཕུང་པོ་རི་ལྟར་སྤུངས། །རོ་བརྒྱ་ལྡན་པའི་ལྷ་ཡི་ཞལ་ཟས་ཚོགས། །གཤིན་རྗེའི་་ཨོཾ་ཀཱ་ལ་་
ནཻ་ཝི་དྱཱ་་རྫ་རྔ་ཟོམ་རྔ་རྔ་ཟླུམ་རྔ་བོ་ཆེ། །ཟངས་དུང་རྐང་གླིང་ཅང་ཏེའུ་ལ་སོགས་པ། །སྙན་ཅིང་བརྗིད་པའི་སྒྲ་ལྡན་རོལ་མོའི་ཚོགས། །གཤིན་རྗེའི་རྒྱལ་པོ་་ཨོཾ་ཀའ་ལ་རཱུ་པ་ས་བ་རི་ཝཱ་ར་ཤཔྟ་པྲ་ཏཱིཙྪ་ཧཱུཾ་སཱྷཱ།  མཆོད་ཕྲེང་ལྕགས་མཁར་གཞན་དང་མེའི་
སྤུ་གྲིར། བླ་མ་ལྷ་དང་གཤིན་རྗེའི་རྒྱལ་པོ་ཞེས་སོགས་གསུང་སྣང་ཡང། སྲིད་གསུམ་རྣམ་རྒྱལ་གཞུང་དུ་འདི་ལྟར་གསུངས་པ་ལྟར་བཀོད། བསྡུན་སྔགས་ཙམ་གྱིས་མཆོད་ཀྱང་རུང། ནང་མཆོད་འབུལ་བ་ནི་རྒྱས་པར་སྤྲོན།  ཨོཾ་མཆོད་དོ་སྐུ་བཞིའི་བདག་ཉིད་དྲིན་ཅན་རྩ་བའི་
བླ་མ་རིན་པོ་ཆེའི་ཞལ་དུ་ཨོཾ་ཨཱཧཱུཾ། རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ཞལ་དུ་རྗེ་བཙུན་འཇམ་པའི་དབྱངས་ཀྱི་ཞལ་དུ་སློབ་དཔོན་དཔའ་བོ་རྡོ་རྗེའི་ཞལ་དུ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་དུ་མཁས་གྲུབ་དགེ་

[008B]
མཚོ་དཔལ་བཟང་པོའི་ཞལ་དུ་སློབ་དཔོན་ཆོས་གྲགས་འོད་ཟེར་གྱི་ཞལ་དུ་ཆོས་རྗེ་ནམ་མཁའ་བཟང་པོའི་ཞལ་དུ་རྡོ་རྗེ་འཆང་དཔལ་འབྱོར་ལྷུན་གྲུབ་ཀྱི་ཞལ་དུ་འཇམ་དབྱངས་དཔལ་འབྱོར་འཕྲིན་ལས་ཀྱི་ཞལ་དུ་རྒྱལ་དབང་ཐམས་
ཅད་མཁྱེན་པ་ངག་དབང་བློ་བཟང་རྒྱ་མཚོ་དཔལ་བཟང་པོའི་ཞལ་དུ་བརྒྱུད་པའི་བླ་མ་རྣམས་ཀྱི་ཞལ་དུ་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་གཞན་ཡང་དབང་བསྐུར་རྒྱུད་བཤད་མན་ངག་གནང་བའི་ཡབ་སྲས་བརྒྱུད་པ་དང་བཅས་པ་
རྣམས་ཀྱི་ཞལ་དུ་ཨོཾ་ཧྲཱིཥྚྲཱིཝི་ཀྲི་ཏཱ་ན་ན་ཧཱུཾ་ཕཊ་ཨོཾ་ཨཱ་ཧཱུཾ། རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཀཱ་ལ་རཱུ་པ་ཧཱུཾ་ཕཊ་ཨོཾ་ཨཱཧཱུཾ། ཨོཾ་ཙཱ་མུཎྜཱི་ཧཱུཾ་ཕཊ་ཨོཾ་ཨཱཧཱུཾ། ཡ་པ་ཏི་ལ་སོགས་
པ་གཤིན་རྗེ་ཕོ་བརྒྱད་མོ་བརྒྱད་བཀའ་སྡོད་བྲན་གཡོག་འཁོར་དང་བཅས་པ་རྣམས་ཀྱི་ཞལ་དུ་ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཧཱུཾ། གཞན་ཡང་སྔོན་སངས་རྒྱ་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་
ལ་བརྟེན་པ། བསྟན་པ་དང་འཁོར་རྣམ་བཞི་སྐྱོང་པར་ཞལ་གྱིས་བཞེས་པ། བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་སྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཧཱུཾ།  ཞེས་ནང་མཆོད་འབུལ། བསྡུ་ན་སྔགས་ཙམ་གྱིས་འབུལ་བར་གསུངས་

[009A]༄༅། །དེ་ནས་བྱོན་གཏོར་ནང་མཆོད་ལྟར་བྱིན་གྱིས་བརླབས་ལ།  བླ་མ་ཡི་དམ་ཆོས་སྐྱོང་སྲུང་མ་རྣམས་ཀྱི་ལྗགས་རྡོ་རྗེའི་འོད་ཟེར་གྱིས་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་ཧྲཱིཥྚྲཱིཝི་ཀྲི་ཊཱ་ན་ན་ཧཱུཾ་ཕཊ་བཛྲ་
བཧཻ་ར་ཝ་ཡ་དཧི་པ་ཏི་ཨི་མཾ་པ་ལིངྟ་ཁ་ཁ་ཁཱ་ཧི་ཁཱ་ཧི།  ཞེས་ལན་གསུམ་གྱི་འཇིགས་བྱེད་དང།  ཨོཾ་ཀཱ་ལ་རཱུ་པ་ས་བ་རི་ཝཱ་ར་ཨི་དཾ་བ་ལིངྟ་ཁཱ་ཧི། ཨོཾ་ཙཱ་མུཎྜིས་པ་རི་ཝཱར་ཁཱ་ཧི། ཡ་བ་ཏི་ལ་སོགས་པ་གཤིན་རྗེ་ཕོ་མོའི་ཚོགས་འཁོར་
དང་བཅས་པ་རྣམས་ཀྱི་ཞལ་དུ་ཨི་དཾ་ཁཱ་ཧི།  ཞེས་པ་ལན་གསུམ་རེས་ཆོས་རྒྱལ་གཙོ་འཁོར་དང།  ཨོཾ་ད་ཤ་དི་ཀ་ལོ་ཀ་པཱ་ལས་པ་རི་ཝཱ་ར་རི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི་ཁཱ་ཧི།  ཞེས་ལན་གསུམ་གྱིས་ཕྱོགས་སྐྱོང་ལ་འབུལ།  ཨོཾ་ཧྲཱིཥྚཱིཝི་ཀྲི་ཏཱ་ན་ན་ཀཱ་ལ་རཱུ་པས་པཱ་རི་
ཝཱ་ར་ཨྲྒྷཾ་སོགས་ཀྱིས་མཆོད། ཨོཾ་ཧྲཱིཥྚཱིཝི་ཀྲི་ཏཱ་ན་ན་ཧཱུཾ་ཕཊ་ཨོཾ་ཨཱཧཱུཾ། ཨོཾ་ཀཱ་ལ་རཱུ་བས་པ་རི་ཝཱ་ར་ཨོཾ་ཨཱཧཱུཾ། ཨོཾ་ད་ཤ་དི་ཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཧཱུཾ།  ཞེས་ནང་མཆོད་འབུལ།  གཉིས་མེད་ཐུན་མོང་མ་དག། འཇམ་དཔལ་བཀའ་
ཉན་མས་བསྟོད། བཅོམ་ལྡན་ཆོས་རྗེ་འཇམ་དབྱངས་སྤྱན་ལམ་དུ། །བདུད་འདུལ་བསྟན་པ་བསྲུང་པར་ཞལ་བཞེས་པ། །ལས་ཀྱི་གཤིན་རྗེ་མ་མོ་མཁའ་འགྲོ་མ། །འབྱུང་པོ་རོ་ལངས་ཅི་བ་གྱི་བཀའ་ཉན་ཚོགས། ཕྱི་ནང་སྐྱོང་པའི་དམ་ཅན་མ་ལུས་
ལ༑ ༑བདག་ནི་རེ་བའི་སེམས་ཀྱིས་འདུད་ཅིང་མཆིས།  །ཞེས་བརྗོད། འདིར་ཡང་གཞུང་དུ་ཕྱོགས་སྐྱོང་འཁོར་དང་བཅས་བ་ཞེས་པ་ནས། རང་གནས་སུ་གཤེགས་པར་གྱུར། ཅེས་གསུངས་སྣང་བ་ཡང་ཕྱོགས་སྐྱོང་དང་མ་འབྲེལ་བའི་ལུགས་ཉིད་དུ་མཛད་པས་འདིར་གཤེགས་

[009B] བློ་བཟང་ཉི་མའི་འདོན་ཆོག་ནག་འགྲོས་སུ། ཕྱོགས་སྐྱོང་འཁོར་དང་བཅས་པ་ཞེས་པ་ནས། འཕྲིན་ལས་མཛོད་ཅིག་ཅེས་བའི་པར་བཀོད་སྣང་ཡང། རྩ་གཞུང་ནས་འབྱིན་འཇུག་སྐབས་ནོར་བ་ལས། འདིར་འཕྲིན་ལས་བརྟོལ་པ་མི་དགོས་ཤིང། དེ་མོའི་གསུང་འདོན་ཆོག་ཁྲིགས་
ཆགས་མེའི་སྤུ་གྲིར་ཡང་མ་གསུངས་པས་མི་དགོས་སོ། །དེ་ནས།  རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་གཤིན་རྗེ་གཤེད་རིགས་ལྔའི་རྣམ་པར་སྤྱན་དྲངས། ཨོཾ་བཛྲ་སཏ་ཞེས་སོགས་ཞལ་ཤེས་ཀྱི་
དམིགས་བ་བཅས་ཡིག་བརྒྱ་ཉེར་གཅིག་བཟླས་ཏེ། ཧཱུཾ༑ བླ་མ་མཆོག་དང་དཀྱིལ་འཁོར་ལྷ་ཚོགས་དང།  །ཞེས་སོགས་ཀྱིས་བཤགས་པ་དང། བསྐང་རྫས་བསྐང་གཏོར་དག་བཅས་པ་བྱིན་གྱི་བརླབས་ལ།  ཧཱུཾ༑ བདེ་ཆེན་ལྷུན་གྲུབ་གདོད་མའི་རང་བཞིན་ལས། །ཞེས་
སོགས་ཀྱིས་བསྐང་བ་བྱ། འདིར་ཟུར་རྒྱན་མེའི་སྤུ་གྲིར་བསྐང་གཏོར་ཕེབས་གཏོར་ལྟར་འབུལ་བར་གསུངས་པས། བླ་མ་ཡི་དམ་ཆོས་སྐྱོང་སྲུང་མ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་ ཞེས་པ་ནས།  ཨོཾ་ད་ཤི་དཀ་ལོ་ཀ་པཱ་ལ་ས་པ་རི་ཝཱ་ར་ཨོཾ་ཨཱཧཱུཾ།  ཞེས་
པ་ཡན་གོང་གི་བྱོན་གཏོར་ཇི་ལྟ་བ་བཞིན་འབུལ། བསྟོད་པ། གཟུགས་མཆོག་མ་དང། འཇམ་དཔལ་བཀའ་ཉན་ཞེས་སོགས་ཤོལོཀ་གཉིས་ཀྱིས་བསྟོད། འདིར་ཟུར་བཅུ་དྲུག་པ་རྒྱུད་གྲྭ་རྣམ་པ་གྱིས་ཀའི་ཕྱག་བཞེས་སུ། བདག་བསྟོད་དོ། །ཞེས་པའི་མཇུག་དམར་ལ་བརྗིད་པའི་སྤྱན་གསུམ་གྱིས་
ཞེས་པ་ནས། འཕྲིན་ལས་མྱུར་དུ་སྒྲུབ་པར་མཛོད། །ཅེས་པའི་བར་གྱིས་བསྟོད་ཅིང་འཕྲིན་ལས་བསྐུལ་བ་ནང་ཡང། རྩ་གཞུང་དང་ཟུར་རྒྱན་མེའི་སྤུ་གྲིར་ཡང་མི་གསལ་ལ། ཟུར་དགུ་བའི་ཡི་ཆ་གཞན་དུ་འང་མི་གསལ་བས་འདིར་ཡང་མ་བྲིས། དེ་ནས་སླར་ཡང་ཡིག་བརྒྱ། བཤགས་པ། བསྐང་

[010A]༄༅། །བ། བསྐང་གཏོར། ཕྱི་མཆོད། ནང་མཆོད། བསྟོད་པ་རྣམས་ལན་བདུན་ནམ་གསུམ་སོགས་ཇི་ཙམ་གསོག་པ་སྔ་མཁོ་ན་ལྟར་བྱ་བ་དང། བསྐང་བ་ཕྱི་མའི་བསྟོད་པ་སོང་མཚམས་བཟློག་པ་མི་དགོས་པར། ཧཱུཾ༑ བླ་མ་ཡི་དམ་སྲུང་མའི་ཞེས་པ་ནས། དུས་ལ་
བབ༑ ༑ཅེས་ལན་གསུམ་རྗེས་བསྐུལ་རིང་བཟློག་པ་བཅས་བྱ་བ་རྣམས་དེ་མོའི་གསུང་སྲིད་གསུམ་རྣམ་རྒྱལ་གྱི་ཟུར་རྒྱན་མེའི་སྤུ་གྲིར་གསུངས་པས་བསྐང་བ་ཕྱི་མའི་བསྟོད་པའི་རྗེས། ཧཱུཾ༑ བླ་མ་ཡི་དམ་སྲུང་མའི་ཚོགས་རྣམས་ཀྱིས། །སྔོན་གྱི་ཞལ་བཞེས་དམ་བཅའ་མ་བསྙེལ་བར། །
བདག་ཅག་དཔོན་སློབ་དགོན་གནས་དགེ་འདུན་བཅས། །བསྲུང་སྐྱོབ་མཐུན་རྐྱེན་བསྒྲུབ་པའི་དུས་ལ་བབ། །ལན་གསུམ། ཧཱུཾ༑ བཅོམ་ལྡན་གཤིན་རྗེའི་གཤེད་པོའི་བཀའ། །ཆོས་ཀྱི་རྒྱལ་པོ་དགོངས་སུ་གསོལ། །དེ་རིང་དྲག་པོའི་འཕྲིན་ལས་
འདི༑ ༑ཁྱོད་ཀྱི་ལས་སུ་འོས་པ་ཡིན། །ལྷ་དང་བཅས་པའི་འཇིག་རྟེན་ན། །ལེགས་ཉེར་ཆོས་བཞིན་གཅོད་པ་ཁྱོད། །གཤིན་རྗེའི་གཤེད་ཀྱི་བཀའ་འཁོར་ན། །བཀའ་ཉན་དམ་ཚིག་བསྲུང་བ་ཁྱོད། །ལས་དང་རྐྱེན་གྱིས་འཆི་བ་ཡི། །སྲོག་ལ་དབང་
བྱེད་བདག་པོ་ཁྱོད། །དེ་ཕྱིར་ལས་འདི་ཁྱོད་ལ་གཏད། །ཁྱོད་ཀྱི་འཁོར་ནི་མི་བསྲུང་ཏེ། །ཐ་མལ་སེམས་ཅན་ཉེས་མེད་ཅིང། །གཞན་གྱིས་བསྐུལ་བར་མ་བྱས་པར། །གློ་བུར་ཕྲད་པའང་འཛིན་བྱེད་ན། །ང་ཡིས་གཏད་པའི་ལས་འདི་རྣམས། །འཇམ་
དཔལ་གཞོན་ནུའི་བཀའ་བཞིན་དུ། །དམ་ཚིག་ཕྱག་རྒྱ་མིག་ལ་བསྟན། །དམ་ཚིག་སྙིང་པོ་རྣ་བར་བསྒྲགས། །རྡོ་རྗེའི་ཐ་ཚིག་སྙིང་ལ་བཞག་དམ་རྫས་མཆོད་པ་ཕུལ་ནས་ཀྱང། །དམ་ཚིག་འཕྲིན་ལས་གཉེར་དུ་གཏད། །ལས་འི་སྔོན་ཨུ་བསྒྲུབ་

[010B] །ཁྱོད་ཀྱིས་ལ་འདི་མ་བསྒྲུབ་ན། །དཀོན་མཆོག་གསུམ་གྱི་བཀའ་ཡང་བཅག་གཤིན་རྗེའི་གཤེད་ཀྱི་དམ་ཡང་དྲལ། །རང་གི་ཐ་ཚིག་རག་གིས་བསླུས། །དམ་ཚིག་གྲོགས་པོ་བདག་ཅག་གི་རེ་བའི་བསམ་པ་གཏིང་ནས་བཅད། །དེ་བས་
ལས་འདི་བསྒྲུབ་པར་གྱིས། །ཁྱོད་ཀྱི་འཁོར་གྱི་དཀྱིལ་འཁོར་ན། །ཡ་མ་དའུ་ཏཱི་ཞེས་བྱ་བ། །ལག་ན་ལྕགས་ཀྱུ་ནག་པོ་ཐོགས། །གང་ཞི་བཟུང་པར་འདོད་པ་དེ། །དབྱུངས་པ་ཙམ་གྱིས་འཛིན་པར་བྱེད། །ཁྱོད་ལ་གཉེར་དུ་གཏད་པ་ནི། །རྣལ་འབྱོར་
དཔོན་སློབ་འཁོར་བཅས་ལ། །སྡང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པའི་ཚོགས། །འདི་དག་འཁོར་དང་བཅས་པ་ཀུན། །ཁྱོད་ཀྱིས་དེ་རིང་བཟུང་བར་གྱིས། །གཞན་ཡང་འཁོར་གྱི་དཀྱིལ་འཁོར་ན། །ཀཱ་ལ་པཱ་ཤ་ཞེས་བྱ་ག། །
ལག་ན་དུས་ཀྱི་ཞགས་པ་ཐོགས། །གང་ཞིག་བཅིང་བར་འདོད་པ་དེ། །བཏབ་པ་ཙམ་གྱིས་འཆིང་བར་བྱེད། །ཁྱོད་ལ་གཉེར་དུ་་་་་བཅས་པ་ཀུན། །ཁྱོད་ཀྱིས་དེ་རིང་བཅིང་བར་གྱིས། །གཞན་ཡང་འཁོར་གྱི་དཀྱིལ་འཁོར་ན། །ཡ་མ་དཥྚི་
ཞེས་བྱ་བ། །ལག་ན་བེ་ཅོན་ནག་པོ་ཐོགས། །གང་ཞིག་གསོད་པར་འདོད་པ་དེ། །འཕྱར་བ་ཙམ་གྱིས་འཆི་བར་བྱེད། །ཁྱོད་ལ་གཉེར་དུ་་་་་བཅས་པ་ཀུན། །ཁྱོད་ཀྱིས་དེ་རིང་བསད་པར་གྱིས། །གཞན་ཡང་འཁོར་གྱི་དྱྐིལ་འཁོར་ན། །ཡ་མ་དཾཥྚི་
ཞེས་བྱ་བ། །ཟ་བྱེད་མཆེ་བ་འབར་བ་ཅན། །གང་ཞིག་ཟ་བར་འདོད་པ་དེ། །གཙིགས་པ་ཙམ་གྱིས་ཟ་བར་བྱེད། །ཁྱོད་ལ་གཉེར་དུ་་་་་་བཅས་པ་ཀུན། །ཁྱོད་ཀྱིས་དེ་རིང་ཟ་བར་གྱིས། །གཞན་ཡང་འཁོར་གྱི་དཀྱིལ་འཁོར་ན། །

[011A]༄༅། །ཀཱ་ལ་ར་ཏྲི་ལ་སོགས་པ། །གསོད་བ་མོ་དང་ནག་མོད་དང། །ནམ་གྲུ་ཤ་ཀ་ལི་ལ་སོགས་བུད་མེད་ཚོགས་ཀྱིས་བསོར་བ་ཨི། །ལ་ལ་ལས་ཀྱི་མེ་ལོང་ཅན། །ལ་ལ་ནང་ཀྱི་རྐྱལ་པ་ཅན། །ལ་ལ་ཚོན་གྱི་དྲུ་གུ་ཅན། །ལ་ལ་བདུད་ཀྱི་ཁྲམ་བམ་ཅན། །ལ་ལ་
ཤོ་རྡེའུ་དཀར་ནག་ཅན། །ལ་ལ་ལྕགས་ཀྱི་དྲེའུ་རྟ་ཅན། །ལ་ལ་བོང་བུ་གྭ་བཞོན། །ལ་ལ་རླུང་ནག་འཚུབ་མ་ཞོན། །ལ་ལ་ཆུ་བྱ་ནག་མོ་ཞོན། །ལ་ལ་ནམ་གྱི་གུང་ལ་རྒྱུག་ལ་ལ་ཆུ་བོའི་གཞུང་ལ་རྒྱུག་ལ་ལ་ཉི་མའི་ཟེར་ལ་རྒྱུར། །ཀུན་ཀྱང་གཞན་སྲོག་
འཕྲོག་པར་བྱེད། །ཁྱེད་ལ་གཉེར་དུ་་་་་བཅས་པ་ཀུན། །ཁྱོད་ཀྱིས་དེ་རིང་བརླག་པར་གྱིས། །གཞན་ཡང་ནང་གི་དཀྱིལ་འཁོར་ན། །ཡ་བ་ཏི་དང་ཕྱྭ་བསང་དང། །རྨིག་པ་རལ་པ་ཚར་དགུ་སོགས་ལ་ལ་རྒྱལ་པོའི་ཚུལ་དུ་གནས། །ལ་ལ་བློན་
པོའི་ཚུལ་དུ་གནས། །ཁ་ཅིག་དག་ནི་སྡེ་དཔོན་ཚུལ། །ལ་ལ་ཕོ་ཉའི་ཚུལ་དུ་གནས། །ལག་ན་བེ་ཅོ་ན་འཁོར་ལོ་དང། །གསལ་ཤིང་མདུང་སོགས་མཚོན་ཧ་ཐོགས། །སོ་སོའི་སྡེ་དཔོན་མངགས་པ་དང། །ཕོ་ཉ་ཕག་བརྙན་བཅས་པ་ལ། །འཕྲིན་ལས་
གཉེར་དུ་གཏད་པ་ནི། །རྣལ་འབྱོར་དཔོན་སློབ་འཁོར་བཅས་ལ། །སྡང་བའི་་་བཅས་པ་ཀུན། །ཁྱོད་ཀྱི་དེ་རིང་ཚར་ཆོད་ཅིག་ །ཅེས་དྲག་ཏུ་བསྐུལ། དེ་རྗེས་བཟློག་པ་དང། མཐུན་གྲུབ་མ་བྱ་བར་གསུངས་པས་གྲུབ་ན་ཆོས་རྒྱལ་གྱི་ལ་ཟློག་རིང་དང། མ་གྲུབ་ན་
ཆོས་སྐུ་མའི་བཟློག་པ་དང། མཐུན་གྲུབ་མ་སྤྱི་ལྟར་བྱ། དེ་ནས་བཟླས་པ་བྱ་བ་ལ། ལག་པ་གཡོན་པས་གཟུངས་ཐག་ནས་བཟུང། གཡས་པས་དུང་ཆེན་གྱི་ཕྲེང་བ་བཟུངས་ཏེ་ཞལ་ཤེས་ཡི་དམིགས་པ་དག་བཅས། ཨོཾ་ཡ་མ་རཱ་ཛཱ་ས་དོ་མེ་ཡ། ཡ་མེ་དོ་རུ་ཎ་ཡོད་ཡ། ཡ་ད་ཡོ་ནི་

[011B] ཡཀྵེ་ཡཙྪ་ནི་རཱ་མ་ཡ་དགྲ་བགེགས་འབྱུང་པོ་སརྦ་ཤ་ཏྲཱུ་མཱ་ར་ཡ་ཧཱུཾ་ཧཱུཾ་ཕཊ་ཕཊ་སཱྷཱ། ཨོཾ་ཧྲཱིཥྚཱིཝི་ཀྲི་ཏཱ་ན་ན་དགྲ་གེགས་བྱུང་པོ་མཱ་ར་ཡ་ཧཱུཾ་ཕཊ། ཨོཾ་ཡ་མཱ་ནྟ་ཀ་དགྲ་བགེགས་ཧཱུཾ་ཕཊ། ཨོཾ་ཀཱ་ལ་རཱུ་པ་དགྲ་བགེགས་ཧཱུཾ་ཕཊ་
ཨོཾ་ཙཱ་མུཎྜཱི་དགྲ་བགེགས་མཱ་ར་ཡ་ཧཱུཾ་ཕ།  ཅེས་རེ་རེ་ནས་ཅི་འགྲུབ་བཟླས་མཐར། ཐུན་རྫས་གྲལ་ལ་བསྐོར་ཏེ་བསྔགས་ནས་གཤིན་ཇེ་ཕོ་མོའི་ངོ་བོར་གྱུར་བར་བསམ། ཨོཾ་ཡ་མཱནྟ་ཀ་ས་མ་ཡ་སོགས་ཀ་ཤིན་རྗེ་གཤེད་ཀྱི་ཡིག་བརྒྱ་བརྗོད། ཐུན་གཏོར་ནང་མཆོད་ལར་བྱིན་གྱིས་བརླབ། བླ་མ་
ཡི་དམ་ཆོས་སྐྱོང་སྲུང་མ་རྣམས་ཀྱི་ལྗགས་རྡོ་རྗེའི་ཞེས་སོགས་གོང་ལྟར་ཕུལ། ཨོཾ་ཧྲཱིཥྚིཝི་ཀྲི་ཏཱ་ན་ན་ཧཱུཾ་ཕཊ། ཀཱ་ལ་རཱུ་པ་ས་པ་རི་ཝཱ་ར་ཨརྒྷཾ་ནས། ཤཔྟའི་བར་གྱི་མཆོད། ཨོཾ་ཧྲཱིཥྚིཝི་ཀྲི་ཏཱ་ན་ན་ཧཱུཾ་ཕཊ་ཨོཾ་ཧཱཧཱུཾ། སོགས་ནང་མཆོད་གོང་ལྟར་དབུལ། བླ་མ་ཡི་
དམ་འཁོར་བཅས་དང། །ཆོས་རྒྱལ་ཡབ་ཡུམ་འཁོར་བཅས་ལ། །བདག་གིས་མཆོད་གཏོར་ཕུལ་བ་ཡིས། །ཞེས་པ་ནས། དེ་དག་གཤིན་རྗེའི་རྒྱལ་པོས་སྒྲོལ། །དགྲ་བགེགས་མཱ་ར་ཡ་ཕཊ།  ཅེས་བརྗོད་ལ་ཐལ་མོ་བརྡབ། མཁའ་འགྲོ་སྤྱི་གཏོར་དང། གཞི་བདག་
གཏོར་མ་བཏང། དེ་ནས་རྔ་བརྡུང་དང་བཅས་ཏེ། འཇམ་དཔལ་གསེར་མདོག་མ་དང། ཀཱ་ལ་རཱུ་པ་དང། མ་སྐྱེས་མ་རྣམས་ཀྱི་བསྟོད་པ་བྱ། ཆོས་སྲུང་གཞན་གྱི་བསྟོད་པའི་རིགས་འདོན་དགོས་རྣམས་ཀྱང་འདིར་འདོན། གཞུང་དུ་འདིར་བསྐུལ་བར་གསུངས་ཀྱང་དེ་མོའི་ཟུར་རྒྱན་དུ་གོང་ལྟར་ལས་འདིར་བྱ་
བར་མ་གསུངས་ལ། འོག་དེ་མ་ཐག་ཏུ་དགེ་སྡིག་ཤན་འབྱེད་མའི་བསྐུལ་ཐལ་ཐུང་ཡོད་པ་བཅས་འདིར་བསྐུལ་རིང་མེད་བ་ལེགས་འདྲ་སྙམ་ནས་མ་བཀོད། དེ་ནས་གསེར་སྐྱེམས་དང་བསྒྲལ་ཆོག་སོགས་ལ་འཇུག་པ་ལ། ལྕང་སྐྱའི་དམིགས་རིམ་དང། དེ་མོའི་གསུང་མེའི་སྤུ་གྲི། བདུད་དཔུང་འཇོམས་པའི་

[012A]༄༅།  །མཚོན་ཆ་རྣམས་སུ་དགེ་ལྡན་སྙན་བརྒྱུད་ཀྱི་ཕྱག་བཞེས་སྤྱི་ལྟར་གསུངས་སྣང་ཡང། འདིར་སྲིད་གསུམ་རྣམ་རྒྱལ་རང་གི་ཕྱག་བཞེས་གནས་བརྟན་འཇམ་དབྱངས་གྲགས་པའི་གསུང་ཟུར་རྒྱན་དགོངས་དོན་གསལ་བ་ལས་བྱུང་བ་ལར་རྩེ་མགོན་ཁང་པས་ཀྱང་ཕྱག་བཞེས་སུ་
གནང་མུས་བཞིན་འགོད་པ་ལ་གསེར་སྐྱེམས་ནང་མཆོད་ལྟར་བྱིན་གྱིས་བརླབས་ལ། ཟུར་རྒྱན་ལས་བྱུང་བ་ལྟར།  ཧཱུཾ༑ རྩ་བརྒྱུད་བླ་མ་བྱ་སྤྱོད་རྣལ་འབྱོར་དང། །བླ་མེད་རྒྱུད་སྡེའི་ལྷ་ཚོགས་བདུད་རྩིའི་ཕུད། །འདི་བཞེས་ཞི་རྒྱས་དབང་དྲག་ལས་གང་ཡིན། །ཐོགས་མེད་
བསྒྲུབ་པའི་ནུས་མཐུའི་དཔུང་སྐྱེད་ཅིག་ཁྱད་པར་དུས་ཀྱི་དགྲ་ཅན་བཀའ་ཉན་བཅས། །སྣང་སྲིད་དྲེགས་པ་སྡེ་བརྒྱད་བདུད་རྩིའི་ཕུད། །འདི་བཞེས་ཞི་རྒྱས་་ཐོགས་མེད་བསྒྲུབ་པའི་་ཡུལ་གྲོང་གཞིས་བདག་སྒོ་སྐས་ལམ་འཕྲང་ལ། །གནས་ནས་ཀོ་
ལོང་བསྔ་མ་རྣམས་བདུད་རྩིའི་ཕུད། །འདི་བཞེས་ཞི་རྒྱས་ཐོགས་མེད་བསྒྲུབ་པའི་ནུས་མཐུའི་དཔུང་སྐྱེད་ཅིག་ །ཅེས་བླ་མ། ཡི་དམ། ཆོས་སྐྱོང། ཡུལ་གཞིས་གཟའ་ཆོས་སོགས་ལ་དབང་བའི་ལྷ་སྲིན་འབྱུང་བོ་སོག་ལ་གསེར་སྐྱེམས་འབུལ༑ ཧཱུཾ།  དགེ་
སྡིག་ཤན་འབྱེད་དང་ཉམས་སྲོག་གི་བདུད། །ཆོས་ཀྱི་རྒྱལ་པོ་ཡབ་ཡུམ་ལས་མཛོད་ཅིག་དམ་ཅ་བཀའ་ཉན་ཡ་བ་ཏི་ལ་སོགས། །སྲོག་གཅོད་གཤིན་རྗེའི་ཚོགས་ཀྱིས་ལས་དམ་ཅན་བཀའ་ཉན་ཕོ་ཉ་མོ་ལ་སོགས། །ནད་བདག་མ་མོའི་ཚོགས་
ཀྱིས་ལས་་དམ་ཅན་བཀའ་ཉན་རྔམས་ཤིང་འཇིགས་པའི་གཟུགས། །ཕྱོགས་སྐྱོང་འཁོར་ཚོགས་རྒྱ་མཚོས་ལས་མཛོད་ཅིག་ །ཅེས་པས་སླར་ཡང་བསྐུལ། འབྲུབ་ཁུང་ལིངྒ་དང་བཅས་པ་སློབ་དཔོན་གྱི་མདུན་དུ་བཞག་སྟེ། ཧྲཱིཥྚཱི་ས་སངས། སྭ་བྷཱ་ཝས་སྦྱངས། སྟོང་

[012B] ཁ་དྭོགས་ལ་གཏིང་ཡངས་པའི་ཕྱི་ནས་ཞེ་སྡང་བསྐལ་བའི་མེ་དཔུང་ལྟར་འབར།། ནང་དུ་གཏི་མུག་གི་མུན་ཆེན་འཁྲིགས་ཤིང། འདོད་ཆག་ཀྱི་ཁྲག་མཚོ་རྦ་ཀློང་
འཁྲུགས་པའི་དབུས་སུ། སངས་རྒྱས་ཀྱི་བསྟན་པ་དང་བསྟན་འཛིན་སྐྱེས་ཆེན་དམ་པའི་སྐུ་དགྲ། །རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་པར་འཚོ་བའི་དམ་ཉམས་དགྲ་བགེགས་ཎི་ཏྲི་ཡོངས་སུ་གྱུར་པ་ལས། ཉམ་ཐག་རིད་པ་གོས་
དང་བྲལ་ཞིང་སྐྲ་ཟེང་བ། སྔོ་ལ་ལྟེ་བ་ཆེ་ཞིང་འབུར་བ་མྱ་ཉན་གྱི་ཟུགྲ་ངུ་དང་ལྡ་ཞིང། བུ་ག་དགུ་ནས་རྣག་ཁྲག་འཛག་བ། རྨ་དང་ཤུ་བ་དག་ཕོལ་མིག་གིས་སྟོང་སྨད་ཁེངས་ཤིང། ཡན་ལ་ཐམས་ཅད་གནམ་ལྕགས་འབར་བའི་ཐག་པས་དམ་
པོར་བཅིངས་པ། སྨྲེ་ངག་གི་སྐད་དྲག་པོ་འབྱིན་ཅིང་ལྷ་དང་བྲལ་བ། རྐྱེན་ངན་ཐམས་ཅད་འདུས་པའི་རང་བཞིན་འདར་ཡེད་ཡེད་སླེབ་མ་ཐག་ནས་ནད་མཚོན་ཐན་ལྟས་སྣ་ཚོགས་རླུང་བཞིན་འཚུབ་ཅིང། གཤིན་རྗེའི་ཕོ་ཉ་རྣམས་ཀྱིས་རྒྱོབ་སོད་ཀྱི་སྒྲ་དང་
མཚོན་ཆ་སྣ་ཚོགས་པས་དོན་སྙིང་དང་ནང་ཁྲོལ་འདྲེན་པ། ཝགས་པ་བཤུ། མིག་དབང་འབྲུ་ཞིང་ཡན་ལག་ལྷུ་དུམ་དུ་འབྲལ་བ་སོགས་གསོད་གཅོད་ཀྱི་ལས་ཐམས་ཅད་ཐོགས་པ་མེད་པར་འགྲུབ་པའི་ནུས་པ་དང་ལྡན་པར་གྱུར།  དགུག་གཞུག་བྱ་བ་ནི། ཧཱུཾ་མཛད་ཀྱི་
ཕྱག་རྒྱ་དང་བཅས།  ན་མོ༑ རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང། སངས་རྒྱས་ཀྱི་་ཆོས་ཀྱི་དགེ་འདུན་གྱི་་ཡི་དམ་རྒྱལ་བ་ཞི་ཁྲོའི་ལྷ་ཚོགས་སྤྱི་དང། ཁྱད་པར་བཅོམ་ལྡན་འདས་རྡོ་

[013A]༄༅། །རྗེ་འཇིགས་བྱེད་ཆེན་པོའི་ལྷ་ཚོགས་རྣམས་ཀྱི་ཆོས་སྐྱོང་སྲུང་མའི་ཚོགས་སྤྱི་དང། བྱེ་བྲག་དམ་ཅན་གཤིན་རྗེའི་རྒྱལ་པོ་ཕྱི་ནང་གསང་གསུམ་བཀའ་སྡོད་གཤིན་རྗེ་ཕོ་བརྒྱད་མོ་བརྒྱད་དང་བཅས་པའི་སྔགས་
འཆང་རྣལ་འབྱོར་པ་བདག་གི་ལྷ་སྔགས་ཡེ་ཤེས་ཀྱི་བདེན་པ་དང། ཆོས་ཉིད་རྣམ་པར་དག་ཅིང། ཆོས་ཅན་ཀུན་རྫོབ་རྒྱུ་འབྲས་རྟེན་འབྲེལ་བསླུ་བ་མེད་པའི་བདེན་སྟོབས་ཀྱི་ནུས་མཐུ་ལ་བརྟེན་ནས། སངས་རྒྱས་ཀྱི་བསྟན་དགྲ། དཀོན་མཆོག་
གི་སྤྱི་དགྲ། བླ་མའི་སྐུ་དགྲ། བདག་དང་རྒྱུ་སྦྱོར་སྦྱིན་པའི་བདག་པོ་འཁོར་དང་བཅས་པ་རྣམས་ཀྱི་སྒོས་དགྲ། བསམ་པ་ངན་ཞིང་སྦྱོར་བ་རྩུབ་མོས་ད་ལྟེ་དངོས་སུ་ངོ་བསྔོ་བ། ཕོད་འཛུག་པ། སྔར་བྱས་ཤིང་སླད་ནས་བྱེད་སེམས་འཆང་
པ༑ གཞན་ཡང་མཐུ་བྱད་མཁན་སོགས་ལོག་པར་བལྟ་བ་ཐམས་ཅད་ས་འོག་ས་སྟེང་ས་བླ་གནང་ན་གནས་ཀྱང་སྐད་ཅིག་ཡུད་ཙམ་ལ་ཐོགས་པ་མེད་པར་དམིགས་པའི་རྟེན་འདིར་ཁུག་ཅིག་འདིར་གནས་བརྟན་འཇམ་དབྱངས་གྲགས་པའི་ཟུར་རྒྱན་ལས་
གཤིན་རྗེ་ཉི་མ་བཞི་པའི་སྔགས་སོགས་བཟླ་བར་གསུངས་པས། ཨོཾ་ཡ་མ་རཱ་ཛའ་ས་དོ་མེ་ཡ་དམ་སྲི་ཕོ་མོ་བྷ་མ་ཡ་ཀུ་ར་ཧཱུཾ་ཕཊ། ཡ་མེ་དོ་རཱུ་ཎ་ཡོད་ཡ་དམ་སྲི་ཕོ་མོ་རཀྵ་ཚ་དྷ་པ་ཡ་ཧཱུཾ་ཕཊ། ཡ་ད་ཡོ་ནི་ར་ཡ་ཀྵེ་ཡ་དམ་སྲི་ཕོ་མོ་ཨུ་ཙ་ཏ་ཡ་ཧཱུཾ་ཧཱུཾ་ཕཊ། ཡཀྵེ་ཡཙྪ་
ནི་རཱ་མ་ཡ་དམ་སྲི་ཕོ་མོ་འཁོར་དང་བཅས་པ་མའར་ཡ་ཧཱུཾ་ཕཊ། ལས་སྔགས་དད། ཨོཾ་ཀཱ་ལ་རཱུ་པ་གནོད་བྱེད་གདོན་བགེགས་འབྱུང་པ་དམ་སྲི་ཕོ་མོའི་སྲོག་ལ་མཱ་ར་ཡ་ཧཱུཾ་ཕཊ། སརྦ་ཨེ་ཙཿ་ཧཱུཾ་བཾ་ཧོཿ་ཨོཾ་ཙའ་མུཎྜཱི་གནོད་བྱེད་གདོན་བགེགས་འབྱུང་

[013B] སརྦ་ཨེ་ཛཿ་ཧཱུཾ་བཾ་ཧོཿ་ཞེས་པའི་སྲོག་སྔགས་དང། ཨོཾ་བཛྲ་མུངྒ་རཱ་ཛཿ་ཨོཾ་བཛྲ་དཎྜ་ཧཱུཾ། ཨོཾ་བཛྲ་པདྨ་པཾ། ཨཱ་བེ་ཤ་ཡ་ཨ་ཨ། ཞེས་རོལ་མོ་དྲག་བརྡུང་དང་བཅས་གཡབ་དར་གྱིས་གཡབ། སླར་
ཡང༑ ན་མོ་རྗེ་བཙུན་སོགས་དགུག་གཞུག་དེ་ལྟར་ལན་གསུམ་བྱ། རྩ་གཞུང་དུ་དགུག་གཞུག་རྗེས། སྡང་བའི་དགྲ་དང་གནོད་པའི་བགེགས། །ཞེས་པ་ནས། ཀཱ་ལ་རཱུ་པ་དགྲ་བགེགས་མཱ་ར་ཡ་ཧཱུཾ་ཕཊ། ཅེས་ལིངྒ་ཆ་དགུར་གཏུབ་པར་སུངས་པ་ནི་བསྒྲལ་ཆོག་རྒྱས་པར་མི་དགོས་པར་ཤིན་ཏུ་
བསྡུས་པའི་ལུགས་སུ་མཛད་སྣང་བས། འདིར་བསྒྲལ་ཆོག་ཅུང་ཟད་རྒྱས་པ་གནས་བརྟན་འཇམ་དབྱངས་གྲགས་པའི་ཟུར་རྒྱན་ལྟར་འགོད་ན། འདིར་སྡང་དགྲ་མ་བྱ་མི་དགོས་པར་སྤྲུལ་པ་བསམ་གྱིས་མི་ཁྱབ་པ་སྤྲོས་པར་མོས་ཏེ། དམོད་བསྐུལ། དགུག་གཞུག་བཅིངས་མཉེས་སོགས་བྱ་བ་ནི། རོལ་མོ་དབྱངས་
དང་བཅས་ཏེ། ཧཱུཾ༑ སྙིང་རྗེའི་དབང་གིས་ཆེར་ཁྲོས་པ། །འབར་འཕྲེང་འཁྲུགས་པའི་དཀྱིལ་འཁོར་ནས། །དྲག་ཅིང་གཏུམ་པ་ཁྲོ་བོའི་རྒྱལ། །རྡོ་རྗེ་འཇིགས་བྱེད་ཆེན་པོའི་སྐུ། །སྲ་ཁྲེགས་བརྟན་པ་རྡོ་རྗེ་ལུས། །བཟོད་པར་དཀའ་བ་མ་ཧེའི་ཞལ། ། འཇིཌ་རུང་གཤིན་རྗེའི་སྙིང་འདར་བ། །རོལ་ངས་ཆེན་པོ་བརྒྱད་དང་བཅས་
།ཁྲོ་བོའི་དབང་ཕྱུག་ཡོངས་དང་སྲིད་གསུཾ་འབྱུང་པོའི་འཁོར་དང་ལས་ཀྱི་གཤིན་རྗེ་ཕོ་ཉར་བཅས། །སྲིད་གསུཾ་སྙིང་རྗེས་བསྒྲལ་བའི་ཕྱིར། །ཞེ་སྡང་ཆེན་པོའི་སྐུར་བཞེངས་ཤིག། སངས་རྒྱས་བསྟན་པའི་སྤྱི་དགྲ་འདི། །ཐེག་པ་ཆེན་པོའི་
སྒོས་དགྲ་འདི། །གསང་སྔགས་གཉན་པོའི་སྒོས་དགྲ་འདི། །དཀོན་མཆོག་གསུམ་གྱི་སྐུ་དགྲ་འདི། །རྒྱལ་སྲས་ཡོངས་ལ་བསྔོ་བ་འདི། །སེམས་ཅན་མང་པོ་ཕུང་བ་འདི། །རྣལ་འབྱོར་ཏིང་འཛིན་དཀྲུགས་པ་འདི། །སྡང་ཞིང་གདུག་པའི་སེམས་

[014A]༄༅། །འཆང་འདི། །འབྱུང་བའི་དཀྱིལ་འཁོར་ལྔ་རྣམས་དང། །ཁམས་གསུམ་སྒོ་གསུམ་ཕུང་པོ་ལྔ། །སྐྱེ་མཆེད་ལས་དབང་ཡུལ་དང་བཅས། །ཕྱོགས་བཅུ་གཞན་དུ་གནས་ཀྱང་རུང།    ༈    །
སྙིང་ནས་དྲོངས་ཤིག་ཨྔྐུ་ཤ། །སྤྲུལ་ནག་ཞགས་པའི་གློག་ཕྲེང་གིས། །སྐེ་ནས་ཆིངས་ཤིག་པཱ་ཤ་ཧཱུཾ། །རྡོ་རྗེ་མེ་ཡིས་གཞི་ལ། །རྡོབས་ཤིག་བཛྲ་ཨགྣ་ཡེ། །ལས་ཀྱི་ལྕགས་སྒྲོག་ནག་པོ་ཡིས། །རྐང་ནས་སྡོམས་ཤིག་སྤོ་ཊ་བཾ། །སྒྲ་གྲགས་རྡོ་རྗེ་དྲིལ་ཆེན་
གྱིས༑ ༑ཕོབས་ཤིག་བཛྲ་གྷཎྜ་ཧོཿ། །རྡོ་རྗེ་འབར་བའི་ཞགས་འོག་ཏུ། །ཁྲོ་རྒྱལ་ལས་ཀྱི་གཤིན་རྗེ་ཆེན། །ཆོམས་ཤིག་བཛྲ་བའི་དེ་ན། །བུ་ག་དགུ་ནས་ཁྲག་འབེབས་ཤིང། །འཇིགས་པའི་གར་གྱིས་ད་གནོད་ཅིག། །དེ་ནས་དགུག་སྔགས་བཟླ་བ་ནི། །ཨོཾ་ཧྲཱི་
ཥྚཱི་ཝི་ཀྲི་ཏཱ་ན་ན་ཧཱུཾ་ཕཊ། ཨོཾ་ཀཱ་ལ་རཱུ་པ་ཧཱུཾ་ཕཊ། ཨོཾ་ཙཱ་མུཎྜི་ཧཱུཾ་ཕཊ། གནོད་བྱེད་དགྲ་བགེགས་འབྱུང་པོ་ཙིཏྟ་ཨ་ཀརྵ་ཡ་ཧཱུཾ་ཧྲཱི་ཛཿ་ཞེས་དགྲ་བགེགས་རྣམས་ཕོ་ཉ་རྣམས་ཀྱིས་རང་དབང་མེད་པར་བཀུག་ནས་ལིངྒ་བསྟིམ་པའི་མོས་པ་ནན་ཏན་དང་བཅས་དགུག་སྔགས་
བརྒྱ་རྩ་སོགས་ཇི་ལྟར་རིགས་བར་བཟླ། སླར་ཡང་གུ་གུལ་གྱི་དུད་པ་དང་བཅས། ཧཱུཾ་ཛཿ་རྩ་བརྒྱུད་བླ་མ་ཡི་དམ་མཁའ་འགྲོ་སོགས། །འཇིག་རྟེན་འདས་དང་མ་འདས་སྲུང་མའི་ཚོགས། །ཡེ་ཤེས་སྤྱན་གྱིས་ཉེར་གཟིགས་གདུག་པ་འདིས། །དཀོན་མཆོག་གསུམ་དང་
བསྟན་དང་བསྟན་འཛིན་སྨོད། །དཀོར་འཕྲོག་བདག་ཅག་རྒྱུ་སྦྱོར་བཅས་པ་ཡིས། །ཆོས་ཀྱི་བསམ་དོན་བསྒྲུབ་ཏུ་མི་སྟེར་བས། །འདི་ཡི་མགོན་སྐྱབས་མ་མཛད་ཉེས་བརྒྱད་དང། །སྤྲོད་ལ་ཐལ་བའི་རྡུལ་བཞིན་བརླག་པར་མཛོད། །ཅེས་གཟུ་དབང་གསོལ། གོང་གི་སྔགས་ལ། གནོད་

[014B] ཅེས་བཟླ། དེ་ནས་བསྒྲལ་ལས་དངོས་ལ། སྤྲོ་ན་མཚོན་ཆ་རང་རང་གི་ཚམ་རྔམ་དང་བཅས། ཧཱུཾ། རབ་འབར་དྲག་པོའི་ཀློང་དཀྱིལ་ནས། །ཁྲོ་རྒྱལ་རྡོ་རྗེ་འཇིགས་བྱེད་ཚེ། །འཁོར་དང་ཕོ་ཉ་བྲན་གཡོག་བཅས། །སྡིག་ཅན་
སྒྲོལ་བའི་དུས་ལ་བབས། །དམྱལ་བ་ཆེན་པོའི་གཏིང་འགྲོ་བར། །སྙིང་རྗེས་བསྒྲལ་བའི་ཞིང་གྱུར་འདི། །ངར་བཟང་རྡོ་རྗེའི་གྲི་གུག་གིས། །ཁོས་ཤིག་བཛྲ་ཀརྐ་ཏི། །རིང་འགྲོ་ལྕགས་ཀྱི་འཕང་མདུང་གིས། །བུ་གཅིག་བིནྡྷ་པཱ་ལན། །རྡོ་རྗེ་འབར་བའི་
གཏུན་ཤིང་གིས། །རྡུངས་ཤིག་བཛྲ་མུས་ལ། །རྣོད་པ་ལ་རྡོ་རྗེའི་ཆུ་གྲི་ཡིས། །གཏུབས་ཤིག་བཛྲ་ཨ་ཨུདྷ། །རྩེ་གཅིག་འབར་བའི་རྡོ་རྗེ་ཡིས། །རྒྱོབ་ཅིག་བཛྲ་ཀཎ་ལ། །རྡོ་རྗེའི་དགྲ་སྟ་ཁ་བོ་ཆེས། །ཆོད་ཅིག་བཛྲ་པ་རཱུ་ན། །རོད་རྗེའི་མདུང་རིང་
རྣོན་པོ་ཡིས། །ཐོབ་ཅིག་བཛྲ་ཀུནྡྷེ་ན། །རྡོ་རྗེ་མེ་ཡི་མདའ་རྣམས་ཀྱིས། །ཟངས་མར་ཕུག་ཅིག་ཝ་ནེ་ན། །རྡོ་རྗེ་དུས་ཀྱི་བདེ་ཆེན་གྱིས། །ཆོམས་ཤིག་བཛྲ་དཎྜེ་ཎ། །ཁ་ཊཱཾ་རྡོ་རྗེའི་མདུང་རྣོན་གྱིས། །བསྣུན་ཅིག་བཛྲ་ཁ་ཊཱཾ་ག་ཤུགས་དྲག་
མཚོན་ཆའི་འཁོར་ལོ་ཡིས། །ཚལ་བར་ཐོངས་ཤིག་ཙཀྲ་ཎ་ཁྲོ་བོའི་རྡོ་རྗེ་རྩེ་ལྔ་པས། །དུམ་བུར་ཆོས་ཅིག་བཛྲ་ཎ། །རྭ་མང་རྡོ་རྗེའི་ཐོབ་ཡིས། །དྲག་ཏུ་རྒྱོབ་གཅིག་མུངྒི་རི། །སྣ་ཚོགས་ཐུན་གྱི་ཆར་པ་ཡིས། །
དུམ་བུར་ཆོད་ཅིག་མཱ་ར་ཡ། །ཤུགས་དྲག་རྡོ་རྗེའི་ཕུར་བུ་ཡིས། །སྙིང་ལ་བསྣུན་ཅིག་ཀཱི་ལ་ཡ། །སེམས་ཀྱི་རང་བཞིན་འོད་གསལ་བ། །སངས་རྒྱས་ཤིང་དུ་གཤེགས་བར་གྱུར། །ཅེས་པའི་སྐབས་འདིར་རྣམ་ཤེས་མི་བསྐྱོད་པའི་ཐུགས་ཀར་དྲངས་

[015A]༄༅། །པའི་མོས་པ་ནན་ཏན་བྱ། །ཚིག་རྐང་ཐ་མ་གཉིས་གཞུང་དུ་མི་གསལ་ཡང། །ཕྱག་ལེན་དུ་སྣང་ཞིང་དགོས་དོན་ཡང་ཆེ་པས་སོར་བཞག་བྱས། །རྣོ་ངར་རལ་གྲི་འབར་བ་ཡིས། །གཤོག་ཅིག་བཛྲ་ཁངྒེ། ན། མཚམས་འདིར་ཕྱག་གཡས་ཀྱི་ཕྱག་
མཚན་བཅུ་དྲུག་པ་ཌཱ་མ་རུ་དཔལ་པོད་སོགས་སུ་གསལ་ཡང། །ཕྱག་ལེན་དུ་མི་སྣང་བལྟར་འདིར་ཡང་མ་བཀོད།  འབར་བའི་མེ་ཡིས་བསྲེགས་ནས་ཀྱང། །ཧལ་བའི་རྡུལ་དུ་བརླག་པར་མཛོད།  །གོང་གི་ཉི་མ་བཞི་པའི་སྔགས་དང། ལས་སྔགས། ལས་གཤིན་ཡབ་ཡུམ་གྱི་
སྙིང་པོ་རྣམས་སྦྲེལ་བའི་མཐར།  གནོད་བྱེད་དགྲ་བགེགས་འབྱུང་པོ་དམ་སྲི་ཕོ་མོའི་སྲོག་ལ་མཱ་ར་ཡ་ཧཱུཾ་ཕཊ།  ཅེས་བཟླ་བཞིན་ཟན་ལིང་དུམ་བུ་དགུར་གཏུབ། ལིང་རོ་མས་དགྲ་བགེགས་ཀྱི་ཤ་ཁྲག་གི་ཚོགས་སུ་མོས་པ་ཁྲག་ཆང་གིས་བྲན་ལ། གཏོར་མ་དང་ལྷན་ཅིག་ཏུ་ནང་མཆོད་ལྟར་བྱིན་
གྱིས་བརླབ། ཆ་གཉིས་སུ་བྱས། ཆ་གཅིག་གཏོར་མར་བླུགས་དེ།  ཧཱུཾ༑ འཇམ་དཔལ་ཁྲོ་བོའི་ལྷ་ཚོགས་དང། །ལས་གཤན་ཕྱོགས་སྐྱོང་འཁོར་བཅས་ལ། །ཤ་ཁྲག་དམར་གྱི་གཏོར་མ་ཆེ། །འདོད་ཡོན་རྣམས་པ་ལྔ་ལྡན་འདི། །ཏིང་འཛིན་ཕྱག་རྒྱས་བྱིན་བརླབས་
ཏེ༑ ༑སྟོང་གསུམ་རབ་འབྱམས་ཀུན་བཀང་ནས། །བདག་གི་དད་པས་འབུལ་ལགས་ཀྱིས། །བརྩེ་བའི་ཐུགས་ཀྱིས་དགྱེས་པར་ཟོལ། །དབྱུག་གུ་དྲུག་ཅུ་རྩ་བཞི་ལ། །འབྱུང་བཞི་མཁའ་འགྲོ་དྲུག་ཅུ་བཞི། །ཀུན་གྱི་བདག་པོ་འཇམ་དཔལ་དབྱངས། །འཇིགས་
བྱེད་དྲག་པོ་ཆེན་པོ་ལ། །གཏོར་མ་མཆོད་སྤྲིན་རྒྱ་མཚོར་བཅས། །དགྲ་བགེགས་ཀླད་ཁྲག་གེང་རུས་དང། །ཤ་ཚིལ་ནང་ཁྲོལ་དོན་སྙིང་བཅས། །བདུད་རྩི་ལྔ་དང་ལྡན་པ་འདི། །འབུལ་གྱིས་ཡང་དག་པ་ཞེས་སུ་གསོལ། །རྣལ་འབྱོར་རྒྱུ་སྦྱོར་འཁོར་

[015B] །ནང་དང་གདོན་བགེགས་ཞིང་དང། །ཚེ་དང་བསོད་ནམས་རྒྱས་པ་དང། །འགྲོ་ཀུན་དབང་དུ་འདུ་བར་མཛོད། །དང་བའི་དགྲ་དང་གནོད་པའི་བགེགས། །བདུད་དང་བར་དུ་གཅོད་པ་རྣམས། །རྡུལ་ཕྲན་བཞིན་དུ་རློག་པ་དང། །གཏན་ནས་
བརླབ་པའི་འཕྲིན་ལས་མཛོད། །ཅེས་ཞལ་བསྟན་བདག་རྩ་གཞུང་དུ། །གཙོ་བོ་དང་ལས་གཤིན་ལ་གཏོར་མ་འབུལ་ཞེས་གསུངས་པ་ནི། །བླ་མ་ཡི་དམ་ཆོས་སྐྱོན་སྲུང་མ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྤྲུལ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར། ཨོཾ་
ཧྲཱི་ཥྚྲཱི་ཝི་ཀྲི་ཏཱ་ན་ན་ཧཱུཾ་ཕཊ་བཛྲ་བཧཻ་ར་ཝ་ཡ་ཨ་དཧི་བ་ཏི་ཨི་མཾ་བ་ལིངྟ་ཁ་ཁ་ཁཱ་ཧི་ཁཱ་ཧི། ཨོཾ་ཀཱ་ལ་རཱུ་ས་པ་རི་ཝཱ་ར་ཨི་དཾ་པ་ལིངྟ་ཁ་ཁ་ཁཱ་ཧི་ཁཱ་ཧི། ཨོཾ་ཛའ་མུཎྜཱི་ས་པ་རི་ཝཱ་ར་ཁཱ་ཧི། ཡ་པ་ཏི་ལ་སོགས་པ་གཤིན་རྗེ་ཕོ་མོའི་ཚོགས་འཁོར་དང་བཅས་པ་རྣམས་
ཀྱི་ཞལ་དུ་ཨི་དཾ་པ་ལིངྟ་ཁ་ཁ་ཁཱ་ཧི་ཁཱ་ཧི། ཞེས་པ་ལན་གསུམ་རེས་ཕུལ། ཨོཾ་ཧྲཱི་ཥྚྲཱི་ཝི་ཀྲི་ཏ་ན་ན་ཀཱ་ལ་རཱུ་པ་ས་པ་རི་ཝྭ་ར་ཨརྒྷཾ་སོགས་ཀྱིས་མཆོད། ཨོཾ་ཧྲཱི་ཥྚྲཱི་ཧཱུཾ་ཕཊ་ཨོཾ་ཨཱ་ཧཱུཾ། ཨོཾ་ཀཱ་ལ་ཝཱ་ར་ཨོཾ་ཨཱ་ཧཱུཾ།  ཞེས་ཕྱི་ནང་གི་མཆོད། ཕྱོགས་སྐྱོང་ལ་
ཡ་མ་རཱ་ཛའི་བྱིན་རླབས་དང། །ཤཱུར་ཙ་ར་ན་ལན་བཞི་རེའི་མཐར་ཕྱི་ནང་གི་མཆོད་པ། འདོད་གསོལ་བཅས་དབྱུ་གུ་བཞི་འབུལ་དཀྱུས་ལྟར་བྱ་བར་རྩ་གཞུང་དུ་བཟུར་རྒྱན་ལས་གསལ་བར་གསུངས་པས། གོང་གི་ཡིད་རེའི་ཆ་གཅིག་བགོས་ཏེ་འབྱུག་གུ་དང་ལྷན་ཅིག་དྲུག་ཅུ་མ་སྤྱི་ལྟར་བསྔོ་བ་ནི། ཕྱོགས་སྐྱོང་
འཁོར་དང་བཅས་པ་རྣམས་ཀྱི་ལྗགས་ཞེས་པ་ནས། རྣམས་སུ་གྱུར། ཨོཾ་ཡ་མ་རཱ་ཛཱ་ཕཊ་ཕཊ་སཱཧཱ། ལན་གཅིག། ཨོཾ་བྷཱུ་ཙར་ནི། ཞེས་པ་ནས། སརྦ་བྷཱུ་ཏེ་བྷྱ་ཞེས་ལན་བཞི། ཨོཾ་ད་ཤ་དི་ཀ་་ཝཱ་ར་ཨརྒྷཾ་ནས་ཤཔྟའི་བར་དང། ཨོཾ་ད་ཤ་དིཀ་

[016A]༄༅། །ལོ་ཀ་་ཝཱ་ར་ཨོཾ་ཨཱ་ཧཱུཾ། བཅོམ་ལྡན་ཆོས་རྗེ་་འདུད་ཅིང་མཆིས། །ཕྱོགས་སྐྱོང་འཁོར་དང་བཅས་པ་རྣམས་ཀྱིས་ཤ་ཁྲག་དམར་གྱི་གཏོར་མ་འདི་བཞེས་ལ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བསྟན་པ་དང་བསྟན་པ་འཛིན་པའི་
དགེ་འདུན་གྱི་སྡེ་དང་བཅས་པ་རྣམས་དང། རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པའི་གནས་སྐབས་དང་མཐར་ཐུག་གི་དོན་བསྒྲུབ་པ་ལ་བར་དུ་གཅོད་པའི་དགྲ་བགེགས་གདུག་པ་ཅན་ཐམས་ཅད་མཱ་ར་ཡ་ཕཊ། དེ་ནས་གཞུང་འདིར་མ་གསུངས་ཀྱང་ཟུར་དགུ་པའི་
ནག་གཞག་གཞན་དུ་གསུངས་པ་ལྟར། ཧོ༑ འཇམ་དཔལ་གཤིན་རྗེའི་གཤེད་ཀྱི་དཀའ་སྟོད། ཡི་དྭགས་ཀུན་གྱི་སྡེད་དཔོན། སྣང་སྲིད་ཀྱི་ལྷ་མ་སྲིད་སྡེ་བརྒྱད་བྲན་དུ་འཁོལ་བ། མ་མོ་ཀུན་གྱི་ཚོགས་རྗེ། །སྐྱེ་འགྲོ་ཡོངས་ཀྱི་དབུགས་ལེན། །མཐུ་དང་སྟོབས་ཀྱི་
བདག་པོ། སངས་རྒྱས་བསྟན་པའི་སྲུང་མ། འཕྲིན་ལས་རྣམ་བཞི་སྒྲུབ་པ་ལ་ཐོགས་པ་མེད་པ། ལས་ཀྱི་གཤིན་རྗེ་ཆོས་ཀྱི་རྒྱལ་པོ། ཡུམ་མཆོག་ཙཱ་མུཎྜཱི། ཡ་པ་ཏི་ལ་སོགས་པའི་ཕོ་བརྒྱད། ཕོ་ཉ་མོ་ལ་སོགས་པའི་མོ་བརྒྱད། བཀའ་ཉན་ས་དང་བར་སྣང་ནམ་
མཁའི་ཁྱོན་ཐམས་ཅད་གང་བ་ཁྱེད་རྣམས་ལ་དམ་རྫས་རྒྱན་དང་ལྡན་པའི་གཏོར་མ་འདི་འབུལ་ལོ། །བཞེས་ལ་སྔོན་འཇམ་དཔལ་གཤིན་རྗེའི་གཤད་དང། ཆོ་ཀྱི་རྒྱལ་པོ་རྩོང་ཁ་པ་ཡབ་སྲས་ཀྱི་བཀའ་བསྒོས། །དམ་ཚིག་གཉེར་དུ་གཏད། རང་གིས་ཁས་
བླངས་དམ་བཅས་པ་རྣམས་དྲན་པར་མཛོད་ལ། སངས་རྒྱས་ཀྱི་བསྟན་པ་སྲུངས་ཤིག་སྤེལ་ཞིག་དགར་ཞིང་རྒྱས་པར་མཛོད་ཅིང་དཀོན་མཆོག་གི་དབུ་འཕང་སྟོད། །བླ་མའི་སྐུ་ཚེ་སྲིངས། འཕྲིན་ལས་སྤེལ། ཁྱད་པར་དུ་ཡང་བདག་ཅག་དཔོན་སློབ་

[016B] ཕྱི་ནང་གི་བར་ཆད་ཉེར་འཚེ་ཐམས་ཅད་ལས་བསྲུང་པར་མཛོད། །བསྐྱབ་པར་མཛོད། སྤ་བར་མཛོད། ཚེ་དང་བསོད་ནམས། དགེ་འདུན་གྱི་སྡེ། བསླབ་པ་གསུམ་གྱི་སྙན་ལེན། བཤད་སྒྲུབ་ཀྱི་བྱ་
བ་རྣམས་ཡར་ངོའི་ཟླ་བ་ལྟར་རྒྱས་པར་མཛོད་ཅིང་བསྟན་པ་དང། བསྟན་པ་འཛིན་པ་དང། བདག་ཅག་དཔོན་སློབ་འཁོར་དང་བཅས་པ་ལ་གནོད་ཅིང་འཚེ་བར་སེམས་པའི་དགྲ་བགེགས་གདུག་པ་ཅན་ཐམས་ཅད་ཀྱི་བསམ་སྦྱོར་ངན་པ་ཐམས་ཅད་ཞི་བར་མཛོད་ལ། མྱུར་
དུ་དབང་དུ་བསྡུ་བའི་འཕྲིན་ལས་མཛོད་ཅིག་གལ་ཏེ་ཞི་བས་འདུལ་དུ་མ་འཚལ་ན། འཛིན་བྱེད་ཀྱི་ལྕགས་ཀྱུས་ཟུངས། འཆིང་བྱེད་ཀྱི་ཞགས་པས་ཆིངས། འབར་བའི་མཚོན་ཆས་སྐད་ཅིག་གཉིད་ལ་ཐལ་བར་རློགས་ལ། །སྙིང་ཁྲག་དོན་མོ་ཞལ་དུ་གསོལ་ཞིག། མདོར་ན་ཤི་རྒྱ་དབང་དྲག་གི་
འཕྲིན་ལས་གང་བཅོལ་བ་ཐམས་ཅད་ཐོགས་པ་མེད་པར་བསྒྲུབ་པར་མཛོད་ཅིག་ཅེས་གཏོར་རྫོགས་བྱ། །གཞི་བདག་གཏོར་མ་ཡང་བསྔོ། །དེ་ནས་གཏད་རག་གི་མཆོད་བསྟོད། སྨོན་ལམ། བཟོད་གསོལ། ཉེར་བསྡུ། ཤིས་བརྗོད་རྣམས་སྤྱི་ལྟར་བྱའོ། །འདི་ཡན་ནི་ཉིན་དང་པོ་ལ་སྒྲུབ་ཆོག་ཇི་ལྟར་བྱ་བའི་རིམ་པ་ནག་འགྲོས་སུ་བཀོད་པའོ། །ཉིན་གཉིས་པ་ནས་
གཏོར་མ་ཆེ་ཆུང་ཐམས་ཅད་ཁ་གསོ། ས་བོན་དང་ཕྱག་མཚན་ལས་མི་བསྐྱེད་པར་སྔར་ཡོད་གསལ་བདེབས་ཀྱི་ཚུལ་དུ་བསྐྱེད་དགོས་པས། །པདྨ་དང་ཉི་མའི་གདན་ལ་དཔལ་རྡོ་རྗེ་འཇིགས་བྱེད་ཆེན་པོ་ཞེས་པ་ནས། གཤིན་རྗེ་མོ་རྒྱུད་ཀྱི་ཚོགས་དཔག་ཏུ་མེད་པས་བསྐོང་བ། དེ་དག་གི་ཕྱི་རོལ་ཏུ་ཕྱོགས་སྐྱོང་རྣམས་དཔལ་རྡོ་རྗེ་
འཇིགས་བྱེད་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པ། གཙོ་འཁོར་ཐམས་ཅད་ཀྱི་མིག་གཉིས་སུ་ཀཥིཾ། རྣམ་པ་གཉིས་སུ་ཛྲིཾ། ཞེས་པ་མན་གོང་དང་འདྲ། དེ་ལྟར་ཞག་བདུན་སོགས་ཇི་ལྟར་རིམས་པར་སྒྲུབས་ནས། ཉིན་ཐ་མའི་ཟོར་འཕེན་པའི་ཉིན་དྲུག་ཅུ་མ་བསྔོ་བ་ཡན་སྔར་

[017A]༄༅། །ལྟར་ལ། རྣལ་འབྱོར་པ་རྟོགས་པ་དང་ལྡན་ན་ལྷ་བཏེགས་མི་བྱ་བར་འཕེན་ཚུལ་ཡོད་ཀྱང་དེ་ལྟ་བུ་རང་རེས་འཆུན་པར་དཀའ་བས་ལྷ་བཏེགས་བྱས་ན་ལེགས་པས། དེའི་ཚུལ་ནི། རྡོ་རྗེ་སློབ་དཔོན་གྱིས་ཡར་བཞེངས་ཏེ་ཞྭ་གྱོན། རྡོར་དྲིལ་དང་བཅས་པའི་རྡོ་རྗེའི་ཁུ་ཚུར་གཉིས་ཀྱི་
མཛུབ་མོ་བརྐྱངས་པའི་རྩེ་མོ་སྦྱར་བ་གཏོར་མའི་ཕྱོགས་སུ་འོག་ཏུ་ཕྱོགས་པར་བཟུང་བ་གྱེན་དུ་འཕགས་པའི་ཚུལ་གྱིས་སྤྱི་བོར་བཟུང་ལ། ཧཱུཾ་བཛྲ་ཨུཏྟྵྛི། ཞེས་བརྗོད་དེ་གཏོར་ཆེན་གདོང་གཏོར་དང་བཅས་པའི་ཡེ་ཤེས་པ་འཁོར་དང་བཅས་པ་སྟེང་གི་ནམ་མཁའ་ལ་བཞགས་པར་བསམ། དེ་དང་དུས་མཉམ་དུ་མཆོད་གཡོག་པས་ཙཀླི་
གཟུངས་ཐག་དང་བཅས་པ་བསྡུ། དེ་ནས་གཏོར་ཆེན་གདོངས་གཏོར་དང་བཅས་པ་ཁ་གསོས། བསྐུལ་བསྐྱོད་མེ་བྱེད་པའི་ཉེར་སྤྱོད་རྣམས་ཀྱང་ཁག་སོ། རྡུལ་ཚོན་རྣམས་བསྡུས་ཏེ་ལྕགས་མཁར་དང་ཟོར་ནང་དུ་བླུགས། ཆང་ཆུ་ནང་མཆོད་ཀྱིས་བྲན་ཚར་བ་དང། ནང་མཆོད་ལྟར་བྱིན་གྱིས་བརླབས་ལ། བླ་མ་ཡི་དམ་ཞེས་སོགས་
ཀྱིས་གོང་ལྟར་འབུལ། ཕྱི་ནང་གི་མཆོད་པས་མཆོད། གཟུགས་མཆོག་མ་དང། འཇམ་དཔལ་བ་བཀའ་ཉན་མས་བསྟོད། གསར་དུ་བཤམས་པའི་དབྱུ་གུ་ནང་མཆོད་ལྟར་བྱིན་གྱིས་བརླབ་སྟེ་སྔར་བཞིན་ཕུལ་ནས། གཏོར་རྫོངས་རྒྱས་པ། ཧོ༑ འཇམ་དཔལ་གཤིན་རྗེའི་གཤེད་ཀྱི་བཀའ་སྡོད། ཅེས་པ་ནས་
ཐོགས་པ་མེད་པར་འགྲུབ་པར་མཛོད་ཅིག་ཅེས་པའི་བར་བྱ། །ཚོགས་གྲོལ་དགོས་ན་མཚམས་འདིར་གྲོལ། སླར་འདུས་ནས་གཏོར་མ་རྣམས། ཧྲཱི་ཥྚྲཱི་ས་བསངས། སབྷཱ་ཝ་སྟོང་པ་ཉིད་དུ་གྱུར། སྟོང་པའི་ངང་ལས་ཡ་ཧཱུཾ་གིས་མཚན་པ་ལས་དྲག་པོའི་འོད་ཟེར་ཕྱོགས་བཅུར་འཕྲོས། དགྲ་
བགེགས་གདུག་པ་ཅན་ཐམས་ཅད་ཚར་བཅད། ཕྱོགས་བཅུའི་སངས་རྒྱས་བྱང་སེམས་ཐམས་ཅད་ཀྱི་མཐུ་སྟོབས་ནུས་པ་ཐམས་ཅད་སྲིན་པོ་དྲག་ཏུ་ཁྲོས་པ་ལྟ་བུའི་རྣམ་པ་སྤྱན་དྲངས། ཨ་ཧཱུཾ་གིས་མཚན་པ་ལ་ཐིམ། དེ་ཡོངས་སུ་གྱུར་པ་ལས་གནམ་ལྕགས་ཀྱི་ཐོག་

[017B] གཏོར་ཆུང་གཞན་རྣམས་ཀྱང་རྡོ་རྗེའི་ཐོག་མེ་རབ་ཏུ་འབར་བ་སྟོང་གསུམ་ཐམས་ཅད་སྐད་ཅིག་གིས་བརླག་ནུས་པར་གྱུར། རང་གི་ཐུགས་ཀའི་ཧཱུཾ་གི་འོད་ཟེར་གྱིས་བླ་མའི་དམ་སངས་རྒྱ་བྱང་སེམས་དབང་པོ་མཁའ་འགྲོ་ཆོས་སྐྱོང་སྲུང་མ་
ཐམས་ཅད་དང། འཇིག་རྟེན་གྱི་ལྷ་མ་སྲིན་དྲེགས་པ་སྡེ་བརྒྱད་མཐུ་རྩལ་ཅན་རྣམས་ཀྱི་ནུས་མཐུ་ཐམས་ཅད་གཏོང་ཟོར་ལ་ཐིམ་པ་གྱུར་པར་བསམས་ལ། ཧཱུཾ༑ རྣལ་འབྱོར་བདག་གི་གཏོར་ཟོར་གཉན་པོ་འདི། །རིག་འཛིན་རྩ་བརྒྱུད་བླ་མས་བྱིན་གྱིས་རློབས། །ཡི་དམ་ལྷ་
དང་མཁའ་འགྲོས་ནུས་པ་བསྐྱེད། །བསྟན་སྲུང་དམ་ཅན་རྒྱ་མཚོས་དྲག་པོར་སྒྲུབས། །ཁྱད་པར་གོས་བྱེད་ལས་ཀྱི་གཤིན་རྗེ་ཁྱོད། །ཆོས་འཕྲེལ་སྟོང་གིས་དགྲ་ལ་ལྟས་ངན་ཐོངས། །འཁོར་བཅས་ཟོར་ཆེན་རྫས་ཀྱི་མཐུ་བསྐྱེད་ལ། །དགྲ་བགེགས་འབྱུང་པོའི་སྲོག་ལ་དབང་
མཛོད་ཅིག་བཀའ་སྡོད་དམ་ཅན་རྒྱ་མཚོ་མཐུན་ཆུང། །སྒྲོལ་བྱེད་ཕོ་ཉམས་མཁན་རྩལ་མ་ཞན། །བདག་གི་གཏོར་ཟོར་གཉན་པོའི་མཐུ་བསྐྱེད་ལ། །དོ་ནུབ་དགྲ་བོའི་སྲོག་ལ་དབང་མཛོད་ཅིང། །སྔང་དགྲ་གནོད་བྱེད་བགེགས་གསལ་འཕེན་པའི་ཟོར། །དམ་ཉམས་སྡིག་
ཅན་ཐལ་བར་རློབ་པའི་ཟོར། །དམ་ཅན་སྡེ་བརྒྱད་དམག་དཔུང་བསྐྱེད་པའི་ཟོར། །མི་མཐུན་རྐྱེན་ངན་བར་ཆད་བཟློག་པའི་ཟོར། །ཧཱུཾ༑ བླ་མ་ཡི་དམ་གཤིན་རྗེའི་གཤད་བོ་དང། དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས། །སྣང་སྲིད་དྲེགས་པ་སྡེ་
བརྒྱད་འཁོར་བཅས་ཀྱིས། །དོ་ནུབ་དྲག་པོ་ཟོར་གྱི་ལས་མཛོད་ཅིག་ཅེས་ཟོར་བསྐུལ་དང། ཧཱུཾ༑ དགེ་སྡིག་གཤན་འབྱེད་དམ་ཉམས་སྲོག་གི་བདུད། །ཅེས་སོགས་ནས། །ཕྱོགས་སྐྱོང་འཁོར་ཚོགས་རྒྱ་མཚོས་ལས་མཛོད་ཅིག་གཞི་བདག་ཡམ་གཏོར་བསྔོས་ལ། ཧཱུཾ༑ ད་ནི་ཟོར་བསྒྱུར་

[018A]༄༅། །དགྲ་ལ་བསྒྱུར། །ད་ནི་ཟོར་འཕེན་དགྲ་ལ་འཕེན། །ད་ནི་ཟོར་ཁ་དགྲ་ལ་བསྒྱུར། །ད་ནི་ཟོར་ཁ་བགེགས་ལ་བསྒྱུར། ། ཅེས་བརྗོད་དེ་ཟོར་སྣ་སྒོ་ཕྱོགས་སུ་བསྒྱུར། ཟོར་ལམ་དབྱེ་བ་ནི། ཚང་མ་ཡར་བཞེངས་ཏེ།   ཧཱུཾ༑ རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་
ཕྱུག་ཟོར་འཕེན་པས། །ཉོན་ཅིག་ལྷ་སྲིན་སྡེ་བརྒྱད་ཚོགས། །མཐོ་བ་རྣམས་ནི་ཞབས་སྐུམས་ཤིག་དམའ་བ་རྣམས་ནི་དབུ་ཆུམས་ཤིག་ཐད་ཀ་རྣམས་ནི་སྐུ་གཟུར་ཞིག་གལ་ཏེ་མ་གཟུར་ཟོར་ཕོག་ན། །ཀོ་ཡོང་ཕྲག་དོག་མ་མཛད་ཅིག་ཉེས་པ་གཏེས་སུ་མ་
འཛིན་ཅིག་ཟོར་སྣ་སྡང་པའི་དགྲ་ལ་དྲོངས། །ཟོར་སྣ་གནོད་པའི་བགེགས་ལ་དྲོངས། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་ཕྱུག་གཏོར་ཟོར་འདི། །རྩེ་མོ་རྡོ་རྗེའི་མདུང་ལས་རྣོ། །རྩ་བ་རྡོ་རྗེའི་བྲག་ལས་སྲ། །དྲག་ཤུལ་གནམ་ལྕགས་ཐོག་
ལས་ཆེ། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་ཕྱུག་གཏོར་ཟོར་འདི། །སྟེང་གི་ལྷ་ལ་མི་འཕེན་ནོ། །འོག་གི་ཀླུ་ལ་མི་འཕེན་ནོ། །བར་གྱི་བཙན་ལ་མི་འཕེན་ནོ། །གཞི་བདག་རྣམས་ལ་མི་འཕེན་ནོ། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་
འབྱོར་དབང་ཕྱུག་གཏོར་ཟོར་འདི། །སྡང་བར་བྱེད་པའི་དགྲ་ལ་འཕེན། །གནོད་པར་བྱེད་པའི་བགེགས་ལ་འཕེན། །ཕུང་བར་བྱེད་པའི་སྲི་ལ་འཕེན། །རྣལ་འབྱོར་དབང་ཕྱུག་ཟོར་འཕེན་ནོ། །རྣལ་འབྱོར་དབང་ཕྱུག་ཟོར་འཕེན་པས། །སྒོ་བ་རྣམས་ཀྱིས་སྒོ་ཕྱེ་ཞིག་སྒོ་བ་རྣམས་ཀྱིས་སྒོ་ཕྱེ་ན། །བཙས་སུ་གཟུགས་ཅན་དགྲ་འབུལ་ལོ། །འཕྲང་བ་རྣམས་ཀྱིས་འཕྲང་གསོལ་ཅིག་འཕྲང་བ་རྣམས་ཀྱིས་འཕྲང་བསལ་ན། །བཙས་སུ་གཟུགས་མེད་བགེགས་འབུལ་ལོ། །བྷྱོ་བྷྱོ་དེ་ནི་དགྲ་ལ་བྷྱོ། །བྷྱོ་བྷྱོ་དེ་ནི་བགེགས་ལ་

[018B] ༑ཆོས་ཆོས་དེ་ནི་དམག་ལ་ཆོས། །དམག་དཔུང་བསྐྱེད་ལ་རུ་མཚོན་ཕྱོར།  །དེངས་གཏོར་རང་དམར་གསེར་སྐྱེམས་ནང་མཆོད་ལྟར་བྱིན་གྱིས་བརླབས་ལ། ཧཱུཾ༑ རྩ་བརྒྱུད་བླ་མ་བྱ་སྤྱོད་རྣལ་འབྱོར་དང།  །སོགས་གྱིར་ལྔར་བཞིན་འབུལ།  ཨོཾ༑ མི་མངོན་དབྱིངས་ན་བཞུགས་པའི་རྒྱལ་བ་
ཞི་ཁྲོའི་ཚོགས། །ཨཱ་བཞེངས་ཤིག་བཞེངས་ཤིག་ཆོས་ཀྱི་དབྱིངས་ནས་བཞེངས། །ཧཱུཾ༑ བསྐུལ་ལོ་བསྐུལ་ལོ་འགྲོ་བའི་དོན་ལ་བསྐུལ། །ཧྲཱི་མཛོད་ཅིག་མཛོད་ཅིག་བཅོལ་བའི་འཕྲིན་ལས་མཛོད།  །ཅེས་བསྐུལ། དེངས་རིམ་བཞིན་གཏོར་ར་ཕྱི་མ་གོམ་བཞེ་དགུའི་སར་ཕྱིན་ལ་གསེར་
སྐྱེམས་དང་ཟློག་བསྐུལ་སྐབས་ཐོབ་སྦྱར་ཏེ་གཏོར་ཟོར་འཕེན། ཞེས་གསུངས་པ་ལྟར་གསར་སྐྱེབས་ནང་མཆོད་ལྟར་ཕྱིན་གྱིས་བརླབས་ནས། ཧཱུཾ༑ རྩ་བརྒྱུད་བླ་མ་བྱ་སྤྱོད་རྣལ་འབྱོར་དག། །ཞེས་སོགས་ཀྱིས་འབུལ། བཟློགས་བསྐུལ་སྦྲོན་ཞེ་སྡང་ཆེན་པོ་ཞེས་སོགས་དང། བསྡུན། འཆི་བདག་མ་བྱ་བར་ཟུར་རྒྱན་ལས་གརྩས་ཤིང། དེ་ལས་རྒྱས་པ་ཉིད་ཕྱག་ལེན་དུ་སྣང་བས།།
ཧཱུཾ་བྷྱོ་ཞེ་སྡང་ཆེན་པོས་ཁྲོས་པའི་དཀྱིལ་འཁོར་ནས། །རྡོ་རྗེ་འཇིགས་བྱེད་ཆེན་པོ་སྐུ་བཞེངས་ཤིག་འཇིགས་རུང་རོ་ལངས་ཚོགས་རྣམས་དགྲལ་བྷྱོ་མཚོན་ཆའི་ཐོག་སེར་རབ་འབར་སྲོག་ལ་ཡ། །དགྲ་སྡེ་གཡུལ་དུ་འཇོམས་པའི་དཀྱིལ་འཁོར་ནས། །རྡོ་རྗེ་རོ་
ལངས་ཁྲོ་མོ་སྐུ་བཞེངས་ཤིག་ས་གསུམ་འབྱུང་པོའི་ཁྲིམ་ཁ་དགྲ་ལ་བྷྱོ་དལ་ཡམས་ཁྲག་མཚོ་འཛིངས་ཆེན་སྲོག་ལ་ཡ། །ཁམས་གསུམ་ལྟོ་རུ་ཟ་བའི་དཀྱིལ་འཁོར་ནས། །ཆོས་ཀྱི་རྒྱལ་པོ་གཤིན་རྗེ་སྐུ་བཞེངས་འཆི་བདག་བྱེ་བ་དགུ་འབུམ་དགྲ་ལ་
ཟློག་མེད་རྡོ་རྗེ་བདེ་ཆེན་སྲོག་ལ་སྲིད་གསུམ་སྐོམ་དུ་འཐུང་བའི་དཀྱིལ་མདུང་ཐོགས་སྲིན་མོ་མི་ཟན་སྐུ་་རབ་འཇིགས་མ་མོའི་དམག་དཔུང་དགྲ་དུག་ནད་གླངས་ལྟར་འཁུང་པ་སྲོགས་མི་རོ་རྫ་ལྟར་པ་སྙིལ་བའི་དཀྱིལ་་མི་ཟློག་གཤིན་རྗེའི་གཡུལ་

[019A]༄༅། །ངོ་སྐུ་་གདུག་པ་སྒྲོལ་བའི་བཤན་པ་དགྲ་་གཟེར་ནད་ངུ་འབོད་ཆེན་པོ་སྲོག་་མི་ཁྲག་དབྱིངས་སུ་འཕྱོ་བའི་དཀྱིལ་མ་སྲིད་མཁའ་འགྲོའི་སྤྲིན་ཆེན་སྐུ་སྣང་སྲིད་མ་མོའི་ཁྲག་ཟོར་དགྲ་་རིམས་ནད་སྤྲིན་ཆེན་འཁོལ་བ་
སྲོག་་སྡིག་ཅན་དུ་འབོད་ཆེན་པོའི་དཀྱིལ་འཁོར་ནས། །སྲིད་གསུམ་ཡོངས་ཀྱི་བཤན་པ་སྐུ་ས་གསུམ་འབྱུང་བོའི་ཁྲམ་ཁ་དག་་ལས་ཀྱི་གཞིན་རྗེའི་ཐོག་ཟེར་སྲོག་ཐེབས་དོན་མུན་པ་ཆེན་པོའི་དཀྱིལ་གྲོང་རྡལ་གཞོབ་ཏུ་སྲེག་པ་སྐུ་གློ་བུར་འཆི་བདག་གྲི་
རྒོད་དགྲ་ལ་བྷྱོ་གསོང་པའི་མཚོན་ཆ་ངར་མ་སྲོག་ལ་ཡ། །བསྟན་ལ་སྡང་བ་རྣམས་ཀྱི་སྙིང་ལ་གཟེར། །ཡིད་ལ་བརྣག་པ་རྣམས་ཀྱི་སྙིང་ལ་གཟེར། །གདུག་ཅིང་འཆོ་བ་རྣམས་ཀྱི་ཀླད་ལ་གཟེར། །སྡིག་ཅན་དགྲ་བོའི་སྲོག་རྩ་དམར་ལ་ཡ།  །ཞེས་བསྐུལ་ཞིང། དེའི་
བར་རྡོར་སློབ་ཀྱི་མདུན་གྱི་སྲོག་ཁང་དུ་དགྲ་བགེགས་ཡུལ་མཁར་དང་བཅས་པ་གསལ་བཏབ་སྟེ་ཁ་སྦྱོར་དབྱེ་བའི་དམིགས་པ་མདོར་བསྡུས་བྱེད། དེ་ནས་གོང་དུ་བྲིས་པའི་ཉི་མ་བཞི་པའི་སྔགས་དང། ལས་གཤིན་བྱི་སྙིང་པོ། ཨོཾ་ཀཱ་ལ་རླུང་གནོད་བྱེད་དགྲ་བགེགས་འབྱུང་པོ་དམ་སྲི་ཕོ་མོའི་སྲོག་ལ་མཱ་ར་ཡ་
ཧཱུཾ་ཕཊ།  ཅེས་བཟླ་བཞིན་གདོང་གཏོར་ཕྲག་གོང་དུ་འཕྱར་ཏེ་སྲེག་ཁང་དུ་བསྟབ། དེ་རྗེས་ལྕགས་མཁར་ཡང་འཕང་ལ་གཏོར་མ་གནམ་ལྕགས་འབར་བའི་ཐོག་དང་དུག་མཚོན་སྣ་ཚོགས་པའི་རང་བཞིན་གྱིས་དགྲ་བགེགས་ལོག་ལྷའི་སྡེ་དཔུང་གི་རྣམ་ཤེས་མར་མི་ལྟ་བུ་དེ་ནག་ཐུམ་གྱིས་བསད། ལྷ་ཚོགས་རྣམས་ཀྱིས་ཤ་
ཟོས༑ ཁྲག་འཐུང། རུས་པ་མུར། པགས་པ་གོས་སུ་གྱོན་ཏེ་ཡུལ་མཁར་དང་བཅས་པ་མིང་ཙམ་ཡང་རྗེས་ཤུལ་མེད་པར་བརླག་པར་བསམ། ཕྱི་འགྲོས་ཀྱིས་གཡབ་དར་ལན་གསུམ་གཡབ། དམིགས་མེད་ཀྱིས་རྒྱབ་འདེབས། རྡོར་སློབ་ཞལ་ནང་དུ་ཕྱོགས་ཏེ་འཁྱུད་རྒྱ་དང་བཅས་སྲུང་འཁོར་བསྒོམ། རྡོར་སློབ་ཀྱིས་རྟིང་མནན་

[019B] སྒྲུབ་ཁང་གི་སྒོའི་ཕྱི་ནང་གི་མཚམས་སུ་སྲུང་འཁོར་སྒྲོམ་པ་ནི།  ཧཱུཾ༑ སྟེང་ཕང་རྡོ་རྗེའི་གུར་ཁང་ལ། །འོག་ཀྱང་རྡོ་རྗེའི་ས་གཞི་སྟེ། །ཕྱོགས་མཚམས་རྡོ་རྗེའི་རྭ་བས་བསྐོར། །རྡོ་རྗེའི་མཚམས་ལས་པ་འདའ་ཞིག་ཨོཾ་བྫྲ་རཀྵ་རཀྷ་ཧཱུཾ༑ ཨ༑ སྟེང་ཡང་པདྨའི་གུར་
ཁང་ལ། འོག་ཀྱང་པདྨའི་ས་གཞི་སྟེ། ཕྱོགས་མཚམས་པདྨའི་རྭ་བས་བསྐོར། །པདྨའི་མཚམས་ལས་མ་འདའ་ཞིག་ཨོཾ་པདྨ་རཀྵ་རཀྵ་ཨ། ཨོཾ༑ སྟེང་ཡང་འཁོར་ལོའི་གུར་ཁང་ལ། །འོག་ཀྱང་འཁོར་ལོའི་ས་གཞི་སྟེ། །ཕྱོགས་མཚམས་འཁོར་ལོའི་རྭ་
བས་བསྐོར། །འཁོར་ལོའི་མཚམས་ལས་མ་འདའ་ཞིག་ཨོཾ་ཙཀྲ་རཀྵ་རཀྵ་ཨོཾ། ཁཾ། སྟེང་ཡང་རལ་གྲིའི་གུར་ཁང་ལ། །འོག་ཀྱང་རལ་གྲིའི་ས་གཞི་སྟེ། །ཕྱོགས་མཚམས་རལ་གྲིའི་རྭ་བས་བསྐོར། །རལ་གྲིའི་མཚམས་ལས་མ་འདའ་ཞིག་ཨོཾ་ཁངྒ་རཀྵ་རཀྵ་ཁཾ། །ཏྲཾ་
སྟེང་ཡང་མདའ་ཡི་གུར་ཁང་ལ། །འོག་ཀྱང་མདའ་ཡིས་གཞི་སྟེ། །ཕྱོགས་མཚམས་མདའ་ཡི་རྭ་བས་བསྐོར། །མདའ་ཡི་མཚམས་ལས་མ་འདའ་ཞིག་ཨོཾ་ས་ར་ཛཱ་ལ་རཀྵ་རཀྵ་ཏྲཾ༑ རཾ༑ སྟེང་ཡང་མེ་ཡི་གུར་ཁང་ལ། །འོག་ཀྱང་མེ་ཡིས་གཞི་སྟེ། །ཕྱོགས་མཚམས་
མེ་ཡི་རྭ་བས་བསྐོར། །མེ་ཡི་མཚམས་ལས་མ་འདའ་ཞིག་ཨོཾ་ཛྭ་ལ་རཀྵ་རྐྵ་ར།  དེ་ནས་གཏོར་རྭ་ནང་མར་མངའ་གསོལ་དང་མཐུན་གྲུབ་མ་བཅས་བཏོན། ནང་དུ་གྲལ་ལ་འཀོད་ནས་སྤྱི་བསྟབ་ཀྱི་གཏོར་མ་འབུལ་བ་ནི། གཤེགས་གཏོར་དང་མཆོད་པ་སྤྱི་ལྟ་དབྱིན་གྱིས་བརླབ། སྔགས་དྲུག་ཕྱག་དྲུག་དང་བཅས་པ་
བྱས་ལ།  རང་གི་ཐུགས་ཀའི་ཧཱུཾ་ནག་པོའི་འོད་ཟེར་ལྕགས་ཀྱུའི་རྣམས་པ་ཅན་གྱིས་ལྷོ་ཕྱོགས་རིམ་པ་བདུན་གྱི་ཞེས་པ་ནས། སྤྱང་དྲངས། སྤྲོ་ན། ཛཿ་འཇམ་དཔལ་གཤིན་རྗེའི་གཤིད་ཀྱི་བཀའ་སྡོད་མཆོག་ །ཅེས་པ་ནས།  གནས་འདིར་གཤེགས་སུ་གསོལ།  །དེ་ནས་དམ་

[020A]༄༅།  །གཞག་ཕྱི་མཆོད་ནང་མཆོད། འཇམ་དཔལ་བཀའ་ཉན་མའི་བསྟོད་པ་བཅས་སྤྱི་ལྟར་བྱས།  ཆོས་ཀྱི་རྒྱལ་པོ་འཁོར་དང་བཅས་པ་རྣམས་ཀྱི་ལྷགས་ཧཱུཾ་ལས་སྐྱེས་པའི་ ཞེས་པ་ནས།  གསོལ་བར་གྱུར། ཨོཾ་ཀཱ་ལ་རཱུ་པས་པ་རི་ཝཱ་ར་ཨི་དཾ་བ་ལིངྟ་་ཨོཾ་
ཙཱ་མུཎྜཱི་ས་པ་རི་ཝཱ་ར་ཨི་དཾ་་ཡ་བ་ཏི་ལ་སོགས་པ་ཁ་ཧི།  ཞེས་ལན་གསུམ་རེས་དབུལ།  ཨོཾ་ཀཱ་ལ་རཱུ་པས་པ་རི་ཝཱ་ར་ཨྲྒྷཾ་སོགས་ཀྱི་ཕྱི་ནང་གི་མཆོད་བས་མཆོད།  ཆོས་རྒྱལ་ཡབ་ཡུམ་འཁོར་བཅས་ལ།  །ཞེས་པ་ནས།  མཱ་ར་ཡ་ཕཊ།  ཅེས་པའི་བར་གྱིས་གཏོར་རྫོངས་དང། གཞི་བདག་གཏོར་མ་བསྔོས་
དེ་ནས་གཤེགས་གཏོར་དངོས་གཞི་ནི།  ཧཱུཾ༑ འདི་ནས་ལྷོ་ཡི་ཕྱོགས་རོལ་ན། །དཔག་ཚད་བརྒྱད་ཁྲིའི་ཕ་རོལ་ན། །ཐོད་པ་ལྕགས་ཀྱི་གྲོང་ཁྱེར་ན། །ཡི་དྭགས་ཀུན་གྱི་སྡེ་དཔོན་པོ། །མ་མོ་ཀུན་གྱི་ཚོགས་རྗེ་བོ། །གསོན་གཤིན་ཀུན་གྱི་ཟམ་ཁ་པ། །གསོན་པོ་བཀོས་ལ་
འདེབས་པ་པོ། །ཤི་བ་ཀུན་གྱི་གཤིན་བུ་རྗེ། །དགེ་བ་ཅན་གྱི་སྟངས་འཛིན་པ། །སྡིག་པ་ཅན་གྱི་ཆད་ལས་མཁན། །ཉེས་ལེགས་ཆོས་བཞིན་སྤྱོད་པ་པོ། །ཆོས་རྒྱལ་གཤིན་རྗེའི་རྒྱལ་པོ་དང། །ཡུམ་མཆོག་མ་མོ་ཙཱ་མུཎྜཱི། །ཕོ་བརྒྱད་མོ་བརྒྱད་གཤིན་རྗེའི་
ཚོགས། །བཀའ་ཉན་འཁོར་ཚོགས་རྒྱ་མཚོ་དང། །ཡུལ་ལྷ་གཞི་བདག་གཉན་པོ་འཁོར་དང་བཅས། །འདིར་གཤེགས་རྒྱན་གྱི་གཏོར་མ་འདི་བཞེས་ཤིག་ཤ་ཁྲག་དམར་གྱི་གཏོར་མ་འདི་བཞེས་་འཛམ་བུ་ཏི་བའི་ཞལ་ཟས་་སྨན་རག་ཕུད་ཀྱི་མཆོད་པ་ཛ་གད་
དཔའ་བོའི་སྨན་ཕུད་་གཙང་མ་ཕུད་ཀྱི་གསེར་སྐྱེམས་་སྔར་བཅོལ་ལེགས་པའི་གཏང་རག་གཉན་པོར་གཏོང། །ད་འཆོལ་ལེགས་པའི་གསོལ་འདེབས་གཉན་པོར་བཞེས། །འཁོར་རྣམས་སྐྱོང་ཞིང་རྐྱེན་རྣམས་བཟློག་པ་དང། །སྡང་བའི་དགྲ་དང་གནོད་པའི་བགེགས་

[020B] །བདུད་དང་བར་དུ་གཅོད་པ་རྣམ་མང་པོ། །ཐམས་ཅད་རྡུལ་ཕྲན་བཞིན་དུ་བརླག་པ་དང། །བསྟན་པ་རྒྱས་པའི་ལས་འདི་ཁྱོད་ཀྱིས་བསྒྲུབས། །སྲིད་ཞིའི་དཔལ་འབྱོར་མ་ལུས་འབྱུང་བའི་གཞི། །ཐུབ་པའི་བསྟན་པ་ཡུན་རིང་གནས་པ་དང། །དེ་འཛིན་བྱེད་པའི་སྐྱེས་
བུ་དམ་པ་རྣམས། །དཔལ་འབྱོར་གྱིས་བརྒྱན་ཡུན་རིང་ཞབས་བརྟན་མཛོད།  །ཅེས་བརྗོད་ཅིང། འདིར་གཤེགས་རྒྱན་གྱི་གཏོར་མ་འདི་བཞེས་ཤིག་ཅེས་པའི་མཚམས་ནས་གཤེགས་གཏོར་ལྷོ་ཕྱོགས་སུ་འབུལ་བར་ཕྱག་ལེན་དང་ཡིག་ཆ་ཚང་མར་གསུངས་ཤིང། གློ་བཟང་ཉི་མའི་འདོན་སྒྲིགས་སུ་གཏོར་མ་བྱང་ཤར་དུ་
འབུལ་བར་བཤད་པ་ལྷ་མོའི་ཤན་ཤོན་བ་འདྲ། དེ་ནས་གཏང་རག་གི་མཆོད་པ་བྱིན་གྱིས་བརླབ་སྟེ།  ཨོཾ་ཧྲཱིཤྚཱིཝི་ཁྲི་ཏཱ་ན་ན་ཀཱ་ལ་རཱུ་པ་ས་པ་རི་ཝཱ་ར་ཨྲྒྷཾ་ སོགས་ཀྱིས་མཆོད།  ཨོཾ་ཧྲཱིཧྚིཝི་ཀྲི་ཏཱ་ན་ན་ཧཱུཾ་ཕཊ་ཨོཾ་ཨཧཱུཾ། ཨོཾ་ཀཱ་ལ་རཱུ་བ་ས་པ་རི་ཝཱ་ར་ཨོཾ་ཨཱཧཱུཾ། ཨོཾ་ད་ཤ་དི་ཀ་ལོ་ཀ་
བཱ་ལ་ས་པ་རི་ཝཱ་ར་ཨོཾ་ཨཱཧཱུཾ། ཞེས་ནང་མཆོད་འབུལ། བསྟོན་ལ། གཟུགས་མཆོག་མཆོག་ཏུ་ཞེས་སོགས་དང། འཇམ་དཔལ་བཀའ་ཉན་སོགས་དང། བཅོམ་ལྡན་ཆོས་རྗེ་འཇམ་དབྱངས་ ཞེས་པ་ནས།   བདུད་ཅིང་མཆིས། །བསྟོད་པར་འོས་པ་སོགས་བྱ།  སྨོན་ལམ་རྒྱས་བསྡུས་གང་
ཡང་རུང་བ་སྤྱི་ལྟར་དང། ཡིག་བརྒྱས་ལྷག་ཆད་ཁ་བསྐང་སྟེ།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བ་གྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །
འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །ལྷག་པ་དང་ནི་ཆད་པ་དག། །ཆོ་གའི་ཡན་ལག་ཉམས་པ་དང། །བདག་གིས་བརྗེད་ངས་ཅི་མཆིས་པ། །དེ་ཡང་བཟོད་པར་མཛད་དུ་གསོལ། །བདག་ལ་དངོས་གྲུབ་མཆོག་སྩོལ་ལགས། །

[021A]༄༅། །ཏིང་འཛིན་ཀུན་གྱི་འབྲས་བུ་བསྩལ། །སེམས་ཅན་ཀུན་ལ་ཅི་འདོད་བར། །དངོས་གྲུབ་བླ་ན་མེད་པ་སྩོལ། །དགེ་བ་འདི་ཡིས་མྱུར་དུ་བདག་གཤིན་རྗེའི་གཤེད་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འགོད་པར་
ཤོག་ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་བསྩལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །བཛྲ་མུཿ་ སྔར་ནམ་མཁར་བཏེགས་པའི་ཡེ་ཤེས་པ་སོགས།  མདུན་བསྐྱེད་ཀྱི་ཡེ་ཤེས་པ་རང་བཞིན་གྱི་
གནས་སུ་གཤེགས། དམ་ཚིག་པ་རང་ལ་ཐིམ་པར་གྱུར། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། དུར་ཁྲོད་སྲུང་འཁོར་དང་བཅས་པ་གཞལ་ཡས་ཁང་ལ་ཐིམ།  ཞེས་སོགས་ཀྱིས་བདག་བསྐྱེད་ཉེར་བསྡུ་བྱ་ཞིང། ཤིས་པ་བརྗོད་ལ་མེ་ཏོག་གི་ཆར་དབབ་བར་བྱའོ།  །སྨྲས་པ། འཇིག་
མཛད་ཁྲོས་པའི་ལས་མཐའ་དྲུག་ཅུ་པ། །ཟུར་དགུའི་ལག་ལེན་སྲིད་གསུམ་རྣམ་རྒྱལ་གྱི། །ཆོག་སྒྲིགས་ལྔ་པ་ཆེན་པོའི་མན་ངག་བཞིན། །སྔོན་མེད་དགའ་སྟོན་འདི་ན་ནག་འགྲོས་སྤེལ། །གཞུང་དོན་འབྱིན་འཇུག་དབྱེ་དཀའ་བརླིང་ཞིང་བསྡུས། །དགོངས་དོན་འབྱེད་
པའི་མན་ངག་གཞན་མེད་པས། །བདག་གིས་དཔྱད་པ་ཞིབ་མོས་ལེགས་སྦྱར་མོད། །ནོངས་བ་མཆིས་ནམ་མཁས་ཀུན་བཟོད་པར་མཛོད། །འདི་ལས་ཐོབ་པའི་རྣམ་དཀར་ཇི་སྙེད་དེས། །བློ་བཟང་བསྟན་ལ་སྡང་བའི་ཡིད་སྲུབ་ཀུན། །མིང་གི་ལྷག་མར་གྱུར་དང་ལྷན་ཅིག་ཏུ། །
བསྟན་པའི་སྙིང་པོ་ཕྱོགས་བཅུར་རྒྱས་གྱུར་ཅིག་ །ཅེས་རྒྱལ་དབང་ཐམས་ཅད་མཁྱེན་གཟིགས་ལྔ་པ་ཆེན་པོའི་གསུང་ལྕགས་མཁར་ཟུར་དགུ་པའི་གཏོང་ཆོག་སྲིད་གསུམ་རྣམ་རྒྱལ་གྱི་འདོན་ཆོ་ག་སྲིད་གསུམ་རྣམ་པར་རྒྱལ་བའི་དགའ་སྟོན་ཞེས་བྱ་བ་འདི་ཡང། བཀྲས་ལྷུན་རྩེ་མགོན་ཁང་དགའ་ལྡན་སྲིད་གསུམ་རྣམ་རྒྱལ་གླིང་བ་

[021B] དགེ་སློང་བསྟན་འཛིན་དབང་རྒྱལ། དགེ་སློང་བློ་བཟང་ཆོས་དཔལ་བཅས་ནས་ལྷ་རེག་རྟེན་གསུམ་བཅས་ཡང་ཡང་ནན་ཏན་ཆེན་པོས་བསྐུལ་མ་མཛད་བཞིན། ཕ་བོང་ཁའི་སྤྲུལ་མིང་པས། སྲིད་གསུམ་རྣམ་རྒྱལ་ཉིད་གཞིར་བཟུངས། དེར་རྒྱས་པ་ཕྱོགས་སྐྱོང་དང་འབྲེལ་བ་དང། བསྡུས་པ་
ལས་གཤིན་ཁོ་ནར་བརྟེན་པ་གཉིས་ཚོན་གྱིས་ཕྱེ་སྟེ་བརྐྱང་བསྐུམ་བགྱིད་ཆོག་པར་གསུངས་པ་ལས་རྒྱས་པའི་ལུགས་སུ་བྱས། གཞུང་དུ་གསལ་བ་རྣམས་གཞུང་གི་དགོངས་པ་སོར་བཞག་ཐོག་གཞུང་དུ་མི་གསལ་ཡང་གནས་བརྟན་འཇམ་དབྱངས་གྲགས་པའི་གསུང་ཟུར་རྒྱན་དགོངས་པ་གསལ་བར་གསལ་བ་རྣམས་དེ་ཉིད་གཞིར་བྱས། དེ་གཉིས་ཀར་མི་གསལ་
བ་རྣམས་ལྕང་སྐྱ་ངག་དབང་ཆོས་ལྡན་གྱི་གསུང་ལྕགས་མཁར་ཟུར་དགུ་པའི་གཏོར་ཆོག་ངག་འདོན་གྱི་དམིགས་རིམ་དང། དེ་མོ་ངག་དབང་འཇམ་དཔལ་བདེ་ལེགས་རྒྱ་མཚོའི་གསུང་སྲིད་གསུམ་རྣམ་རྒྱལ་གྱི་ཟུར་རྒྱན་འདུད་དཔུང་སྲེག་བྱེད་མེའི་སྤུ་གྲི་དང། གྲུབ་དབང་འཇིགས་མེད་བསམ་གཏན་གྱི་ཕྱག་བཞེས་ཟུར་དགུ་པའི་འདོན་ཆོག་བདུད་དཔུང་འཇོམས་
པའི་མཚོན་ཆ་འབར་བ། དེའི་ཟུར་འདེབས་སོགས་དང། ལྕགས་མཁར་ཟུར་བཅུ་དྲུག་པའི་འདོན་ཆོག་དཔལ་ལྡན་རྒྱུད་གྲྭ་རྣམ་གཉིས་ཀྱི་ཕྱག་བཞེས་ལས་ཁ་བསྐངས། ངག་དབང་ཆོས་གྲགས་རྒྱ་མཚོས་མཛད་ཅེས་པའི་པར་གསར་ནས་ཀྱང་ལེགས་ཆ་བླངས་ཏེ། ལྔ་པ་ཆེན་པོའི་དགོངས་པ་ཇི་བཞིན་པར་ནག་འགྲོས་ཉིད་དུ་གཙང་བཀྲས་ལྷུན་བདེ་
ཆེན་སྐལ་བཟང་ཕོ་བྲང་དུ། རང་ལོ་རེ་གསུམ་པ། རབ་རྒྱལ་ལྕགས་འབྲུག་ཆུ་སྟོད་ཟླ་བའི་ཚེས་བཟང་པོར་རྫོགས་པར་སྦྱར་བ། ཕྱིས་ཤར་ཕྱོགས་དྭགས་པོ་དགའ་ལྡན་བཤད་སྒྲུབ་རྣམ་པར་རྒྱལ་བའི་གླིང་དུ་འབྱིན་འཇུག་དག་ཐེར་ལེགས་པར་བགྱིས་པའི་ཡི་གེ་པ་ནི་འདན་ཆོས་འཁོར་དགོན་གྱི་གྲྭ་རིགས་བློ་བཟང་རྡོ་རྗེ་བགྱིས་པ་འགྲོ་དོན་
འཕེལ།།  །།སྟོབས་ཆེན་གཤིན་རྗེའི་རྒྱལ་པོ་འཁོར་བཅས་ཀྱིས། །ཨ་ཏི་ཤ་དང་བློ་བཟང་གྲགས་པ་ཡི། །བསྟན་ལ་གནོད་པའི་དགྲ་བགེགས་ཚར་ཆོད་ལ། །བསྟན་དང་བསྟན་འཛིན་བུ་བཞིན་སྐྱོང་

[022A]༄༅། །བར་མཛོད།།    ༈   དད་དམ་མཚུངས་མེད་ལྷ་ཀླུ་དགའ་ཚལ་བས། །ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་འབྲལ་མེད་མཉེས་བཞིན་རྗེས་འཛིན་ཅིང། །ཟུང་ཨི་འཇུག་རྡོ་རྗེ་འཆང་དབང་མྱུར་ཐོབ་ཤོག། །།དགེ་ལེགས་འཕེལ།།



﻿
[001A]༄༅། །ཡུལ་ལྷ་གཞི་བདག་རྣམས་ལ་མཆོད་གཏོར་འབུལ་ཚུལ་བཞུགས།།

[001B] །ཨོཾ་སསྟི། འདིར་ཡུལ་ལྷ་གཞི་བདག་གཉན་པོ་འཁོར་དང་བཅས་པ་ལ་བསངས་མཆོད་འབུལ་བར་འདོད་པས། ཨོཾ་ཨཱཧཱུཾ། ལན་གསུམ་མམ་བདུན་གྱིས་བསངས་མཆོད་བྱིན་
གྱིས་བརླབས། དངོས་གཞིན། ཀྱཻཿ་རབ་ཡངས་སྣོད་དུ་བདུད་རྩིའི་རང་བཞིན་གྱི། །མཆོད་གཏོར་སྤྱི་དང་ལྷ་ལམ་ཁྱོན་འགེངས་པའི། །བསངས་མཆོད་སྤྲིན་བཟང་ཡོངས་སུ་འཁྲིགས་བ་འདིས། །གཞི་
བདག་གཉན་པོ་འཁོར་བཅས་མཆོད་པར་བགྱི། །མདུན་གྱི་འཇིགས་རུང་ཁང་བཟང་དམ་པའི་དབུས། །སྐུ་ཡི་ཆ་བྱད་མ་ངེས་བཞོན་པའི་སྟེང། །འཇིགས་རུང་མཚོན་དང་གོ་ཆས་རབ་སྤྲས་ཏེ། །དགྱེས་པར་
བཞུགས་ལ་མཆོད་གཏོར་རྒྱ་མཚོ་བཞེས། །སྨན་ཕུད་གསེར་སྐྱེམས་དམ་རྫས་བཏུང་བ་དང། །ཞོ་དར་ཤ་ཆང་བཟའ་བཅའི་ཚོགས་དང་བཅས། །མཁོ་དགུའི་ཡོ་བྱད་དུ་མས་མཆོད་བགྱིད་ན། །དགྱེས་བའི་

[002A]༄༅། །འཛུམ་ཞལ་ཉ་རྒྱས་ཟླ་ལྟར་ངོམས། །ཡུལ་ཕྱོགས་བདེ་ཞིང་ཆར་ཆུ་དུས་སུ་ཕེབས། །མི་ཕྱུག་སྣད་རྣམས་རྒྱུན་ཆད་དབུལ་ཕོངས་བྲལ། །བདེ་སྐྱིད་རྫོགས་ལྡན་དཔལ་ལ་སྤྱོད་པ་སོགས། །ལེགས་
ཚོགས་ཀུན་ཏུ་འཕེལ་བའི་བཀྲ་ཤིས་ཤོག་ཅེས་པ་འདི་ནི་ཨུ་རད་གཡོན་རུ་དཔོན་དང་ལྡན་ཐའི་ཐི་རྡོ་རྗེ་སྐྱབས་དང་ཐུས་ལག་ཆི་ཚོགས་གཉིས་རྒྱ་མཚོ་གཉིས་ཀྱིས་ཡུལ་གྱི་གཞི་བདག་རྣམས་ལ་བསངས་མཆོད་འབུལ་ཚུལ་འདི་ལྟ་བུ་ཞིག་དགོས་
ཞེས་བསྐུལ་ངོར་་འཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱི་སྦྱར་བའོ།།    ༈    །།འདིར་རྨ་ཆུའི་གཞི་བདག་མཆོད་པར་འདོད་པས་འོ་མ་ཀླུ་སྨན་བསངས་ནའི་དུད་སྤྲིན་རྣམས་ཚར་དུ་དང་ར། །གཞི་བདག་གཏོར་མ་བཞིན་བྱིན་
གྱིས་བརླབས། ན་མཿ་སརྦ་ཏ་ཐཱ་ག་ཏ་སོགས་ལན་བདུན་དང་དེ་བཞིན་གཤེགས་པ་བཞིའི་མཚན་བརྗོད། ཨོཾ་ཨཱ་ཧཱུཾ། ཡུལ་ལྷ་གཞི་བདག་ཉན་པོ་ཐམས་ཅད་དང། །ཁྱད་པར་ཀླུང་ཆེན་རྨ་ཆུའི་འཇུག་ངོགས་སུ། །
སྤྱོད་པའི་གཞི་བདག་ཀླུ་རྒྱལ་འཁོར་དང་བཅས། །འདིར་སྤྱོན་དམ་རྫས་རྒྱན་གྱི་གཏོར་མ་བཞེས། །ཏིང་འཛིན་སྔགས་རྒྱས་ཡོངས་སུ་བརླབས་པ་ཡི། །བསངས་མཆོད་གསེར་གྱི་བཏུང་བ་སྨན་སྣར་བཅས། །ཀླུ་ཡི་བཤོས་

[002B] །སྟོབས་ལྡན་སྡེ་ཆེན་ཚོགས་རྣམས་མཆོད་པར་བགྱི། །དམ་ཚིག་གཉན་པོ་རྗེས་སུ་དྲན་མཛོད་ལ། །ཟས་གོས་གནས་མལ་ལོངས་སྤྱོད་ཀུན་ནས་སྤེལ། །མི་ནོར་ཕྱུགས་རྣམས་ནད་མེད་རབ་ཏུ་རྒྱས། །བསམ་དོན་མ་ལུས་ལྷུན་
གྱིས་འགྲུབ་པར་མཛོད། །མངྒཾ་ལཾ། ཞེས་རྨ་ཆུའི་གཞི་བདག་མཆོད་ཚུལ་འདི་ནི་ཨུ་རང་ཇ་སག་གུང་ཀུན་དགའ་རབ་བརྟན་དང་ཇ་སག་ཐུ་ཤི་ཡེ་ཐུ་གུང་བསྐལ་བཟང་ཚེ་རིང། གུང་ཚེ་བརྟན་དོན་གྲུབ་རྣམས་ནས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །དགེ་
ལེགས་འཕེལ།།    ༈    །།ཨོཾ་སསྟི། འདིར་བསངས་མཆོད་འབུལ་བར་འདོད་པས། ཡི་དམ་གང་བྱེད་ཀྱི་གཞུང་ལྟར་མཆོད་གཏོར་རྣམས་བྱིན་གྱིས་བརླབས། དངོས་གཞི་ནི། དམིགས་པ་བརྟན་པོས། །ཧཱུཾ། སངས་རྒྱས་བྱང་སེམས་དཔའ་བོ་མཁའ་
འགྲོ་དང། །ཡི་དམ་ཆོས་སྐྱོང་སྲུང་མའི་ཚོགས་མཐའ་དག། །ཁྱད་པར་ཧལ་ཤན་གྱི་གནས་ཆེན་པོ། །སྐྱོད་མཛད་མཐུ་ལྡན་མ་ལུས་འདིར་གཤེགས་ཤིག་ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཕྱི་ནང་ཉེར་སྤྱོད་རོལ་མོ་འདོད་ཡོན་
ལྔ། །རྒྱལ་སྲིད་སྣ་བདུན་བཀྲ་ཤིས་རྫས་རྟགས་སོགས། །ནམ་མཁའི་ཁྱོན་ཀུན་གང་བས་མཆོད་པར་བགྱི། །འཛིན་མའི་ཁྱོན་དང་མཚུངས་པའི་རིན་ཆེན་སྣོད། །སྦྱངས་རྟོགས་སྤར་བའི་གཏོར་ཚོགས་རྒྱ་མཚོ་ཡིས། །ཕྱུར་
བུར་གཏམས་པའི་དཔག་མེད་བཟའ་བཅའི་ཚོགས། །འབུལ་གྱིས་བདེ་བ་ཆེན་པོའི་དབྱིངས་སུ་བཞེས། །དུས་ཀྱི་བྱིན་ཟ་ལ་འགྲན་ཞུགས་ཀྱི་ནང། །ཨ་ཀར་ཛཱ་ཏི་ག་བུར་བསངས་སྣའི་ཚོགས། །བསྲེགས་བའི་ཆུ་འཛིན་ལྷ་ཡི་

[003A]༄༅། །ལམ་གྱི་ཁྱོན། །གང་བས་གཞི་བདག་ཆེན་བོ་འཁོར་བཅས་བསངས། །གནམ་གྱི་རིགས་ལས་ས་སྐྱོང་མིའི་དབང་བོ། །སྲས་དང་བཙུན་མོ་བློན་པོ་འབངས་དང་བཅས། །སྐུ་ཚེ་རབ་བརྟན་ཆབ་སྲིད་དཔལ་འབྱོར་རྣམས། །ཡར་
ངོའི་ཟླ་བ་ལྟ་བུར་གོང་དུ་སྤེལ། །ཞྭ་སེར་རིང་ལུགས་འཆང་བའི་འདུས་པའི་སྡེ། །རྣམ་དག་བསླབ་གསུམ་ལྡན་པའི་ཚོགས་རྣམས་ཀྱིས། །གཙུག་ལག་ཁང་རྣམས་རབ་ཏུ་རྒྱས་གྱུར་ནས། །ཆོས་འབྱོར་བདེ་སྐྱིང་རྫོགས་ལྡན་དཔལ་བཞིན་རྒྱས། །ཆར་
ཆུ་དུས་ཕེབས་མུ་གེ་མི་ཕྱུགས་ནད། །འཐབ་རྩོད་ལ་སོགས་ཉེར་འཚེ་ཀུན་བྲལ་ཞིང། །ཕན་དང་བདེ་བའི་དཔལ་ལ་དུས་རྟག་ཏུ། །སྤྱོད་པའི་འཕྲིན་ལས་རྣམ་བཞི་གཡེལ་མེད་སྒྲུབས།  ཞེས། འཕགས་པའི་གནས་བརྟན་ཆེན་པོ་བཅུ་དྲུག་གིས་བྱིན་གྱིས་བརླབས་
པའི་གནས་མཆོག་ཧ་ལ་ཤན་གྱི་གཞི་བདག་རྣམས་མཆོད་པའི་ཚུལ་འདི་ནི་འཇམ་དབྱངས་གོང་མའི་ལུང་གིས་ཁོ་ཤོས་ཆིང་དབང་ཨེ་ཕུ་པ་ཆེན་ཐེར་ཁུ་ཆི་ཧོང་ཐའི་ཇི་ཞེས་བསྔགས་པ་གུ་ཤྲཱི་བསྟན་འཛིན་ཆོས་ཀྱི་རྒྱལ་པའི་གདུང་བརྒྱུད་དྲི་མ་མེད་པས་སྐྱོང་བསོང་ནམས་སྟོབས་ཀྱིས་མངོན་པར་འཕགས་པ་
བློ་བཟང་རྡོ་རྗེའི་གསུང་གིས་བསྐུལ་མ་མཛད་པ་ལྟར་མང་དུ་ཐོས་པའི་རྒྱལ་ཁམས་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་ཨོ་ལོང་ཁོ་ཐོག་ཏུ་སྦྱར་བའོ།།     ༈    །།ཨོཾ་སྭ་སྟི། འདིར་བསངས་མཆོད་འབུལ་བར་འདོད་པས། ཨོཾ་ཨཱ་ཧཱུཾ་ལན་གསུམ་གྱིས་མཆོད་གཏོར་
རྣམས་བྱིན་གྱིས་བརླབས། དེ་བཞིན་གཤེགས་དང་ལུང་རྟོགས་དམ་པའི་ཆོས། །འཕགས་ཚོགས་དགེ་འདུན་བདེན་པའི་བྱིན་རླབས་ཀྱིས། །ཞལ་དཀར་རིར་གནས་གཞི་བདག་འཁོར་བཅས་ལ། །མཉེས་བྱེད་མཆོད་སྤྲིན་རྒྱ་མཚོ་འབྱུང་གྱུར་ཅིག་

[003B] །འཁུ་བའི་བསངས་སྣ་བརྒྱ་ཕྲག་དུང་སྤྲིན་དང། །ཕུན་ཚོགས་བཟའ་བཅའ་འདོད་རྒུའི་དཔལ་ཆེན་པོས། །རྫུ་འཕྲུལ་སྟོབས་ལྡན་གཞི་བདག་འཁོར་བཅས་མཆོད། །ཕྱི་ནང་གསང་བའི་མཆོད་པའི་ཚོགས་
རྣམས་ཀྱིས། །འཁོར་དང་བཅས་པ་ལེགས་པར་མཉེས་གྱུར་ནས། །རྣལ་འབྱོར་དཔོན་སློབ་མི་ནོར་བལྟོས་པར་བཅས། །ཉིན་མཚན་དུས་དྲུག་བསྲུང་དང་སྐྱོབ་པ་དང། །སྤེལ་བར་མཛད་ལ་ནམ་ཡང་མ་གཡེལ་ཞིག་ཚེ་དཔལ་ནོར་དང་ལོ་ཏོག་ཕྱུགས་ཀྱི་
ཚོགས། །ཡར་ངོའི་བསིལ་སྦྱིན་གང་བ་ལ་འགྲན་ཅིང། །སྡང་བའི་དགྲ་རྣམས་ཐལ་བར་རློག་པ་དང། །བདུད་ཀྱི་བར་གཅོད་མ་ལུས་བཟློག་པར་མཛོད། །འདོད་རྒུའི་དཔལ་གྱིས་ཡོངས་ཕྱུག་བཀྲ་ཤིས་ལྷ། །ནམ་མཁའ་གང་བས་བགེགས་འཇོམས་རོལ་
མོའི་སྒྲ། །མེ་ཏོག་ཆར་དང་ལྷན་ཅིག་ཉེར་བསྒྲགས་ཏེ། །ཁྱེད་ལ་རྟག་ཏུ་དགེ་ལེགས་བྱེད་གྱུར་ཅིག་ །ཅེས་པ་འདི་ནི་རབ་འབྱམས་པ་ཆོས་འཕེལ་གྱིས་བསྐུལ་བ་ལྟར་ཤའྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །དགེ་ལེགས་འཕེལ།།     ༈    །།ཨོཾ་ཨཱ་ཧཱུཾ་
ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩི་བསངས་ཀྱི་མཆོད་པ་ཡིས། །སྤྱན་རས་གཟིགས་དབང་གེ་སར་དགྲ་ལྷ་མཆོད། །རྣལ་འབྱོར་འཕྲིན་ལས་ཐོགས་མེད་འགྲུབ་པར་མཛོད། །མངའ་མདུང་རལ་གྲི་དགྲ་སྟ་ཞགས་བ་
དང༑ ༑གོ་མཚོན་མགྱོགས་འགྲ་རླུང་གི་ཤུགས་ཅན་སོགས། །འཁོར་བཅས་དགྱེས་པ་བསྐྱེད་ཕྱིར་འབུལ་ལགས་ན། །ཐུགས་རྗེའི་དབང་གིས་ལེགས་པར་བཞེས་སུ་གསོལ། །སངས་རྒྱས་བསྟན་དང་ཞྭ་སེར་རིང་ལུགས་ཆེ། །རྣལ་འབྱོར་དཔོན་སློབ་

[004A]༄༅། །མི་ནོར་ཡོན་མཆོད་ལ། །སྡང་ཞིང་ལོག་པར་བལྟ་བའི་དགྲ་དང་བགེགས། །ཁྱོད་ཀྱི་དྲག་པོའི་ཆད་པས་ད་ལྟ་སྒྲོལ། །ཡིད་ལ་སྨོན་པའི་རེ་བ་མ་ལུས་པ། །ཇི་ལྟར་གསོལ་བའི་དོན་བཞིན་བདེ་བླག་ཏུ། །མྱུར་འགྲུབ་དགའ་བདེའི་
དཔལ་ལ་སྤྱོད་པ་ཡི། །འཕྲིན་ལས་རྣམ་བཞི་ཐོགས་པ་མེད་པར་སྒྲུབས།  ཞེས་འཕགས་པ་སྤྱན་རས་གཟིགས་དབང་ཕྱུག་དགྲ་ལྷའི་རྒྱལ་པོའི་བསངས་མཆོད་འདི་ནི་ཐུབ་བསྟན་གསལ་བྱེད་པཎྜི་ཏ་ཨ་ཆི་ཐུ་ཨེ་ཆི་ཁ་ཚ་ཁང་ནོ་མོན་ཁང་བློ་བཟང་ཐུབ་བསྟན་དགེ་ལེགས་
རྒྱལ་མཚན་དཔལ་བཟང་པོའི་གསུང་གིས་བསྐུལ་མ་མཛད་པ་ལྟར་ཤཱྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱི་རྒྱའི་མཁར་ཕིང་ཕྲུང་ཡེར་སྦྱར་བའོ།།     ༈    །།ན་མོ་བྫྲ་བཧཻ་ར་ཝཱ་ཡ། ཨོཾ་ཨཱ་ཧཱུཾ་ལན་གསུམ་གྱིས་མཆོད་གཏོར་རྣམས་བྱིན་གྱིས་བརླབས་
རང་གི་མདུན་དུ་རིན་ཆེན་ཁང་བཟང་དབུས། །རྫུ་འཕྲུལ་ཤུགས་ཅན་རྟ་མཆོག་སྔོན་པོའི་སྟེང། །འབྲོག་གནས་ཆེན་པོ་རབ་ཏུ་བ་རྗིད་པའི་གཟུགས། །གནམ་ལྕགས་རལ་གྲི་སྦྲང་རྩིའི་བུམ་པ་འཛིན། །སྡེ་བརྒྱད་འབྱུང་བོ་འཁོར་ཚོགས་རྒྱ་མཚོ་དང། །
སྤྲུལ་བའི་དམག་ཚོགས་རྒྱ་མཚོ་དང་བཅས་ཏེ། །རྣལ་འབྱོར་འཕྲིན་ལས་མ་ལུས་བསྒྲུབ་པ་དང། །དངོས་གྲུབ་ཐམས་ཅད་བདེ་བླག་སྩོལ་བཞིན་བཞུགས། །ཏིང་འཛིན་སྔགས་དང་ཕྱག་རྒྱས་བྱིན་རླབས་པའི། །ཕྱི་ནང་ཉེར་སྤྱོད་རོལ་མོ་འདོད་ཡོན་
ལྔ༑ ༑བསྐང་རྫས་ནང་མཆོད་གསང་བ་བདེ་ཆེན་སོགས། །ཆོས་དབྱིངས་ཁྱོན་ཀུན་ཡོངས་སུ་བཀང་སྟེ་འབུལ། །བསྐལ་པའི་ཞུགས་ལ་འགྲན་བའི་མེ་ལྕེའི་དབུས། །མཉེས་བྱེད་དྲི་ཞིམ་སྤོས་སྣ་བརྒྱ་ཕྲག་ཚོགས། །བསྲེགས་པས་ནམ་མཁའི་ཁྱོན་

[004B] །ལྷ་ཡི་དགེ་བསྙེན་ཆེན་པོ་འཁོར་བཅས་བསངས། །མཐུ་སྟོབས་རྫུ་འཕྲུལ་དཔག་ཏུ་མེད་པ་ཡི། །མངའ་བདག་གནོད་སྦྱིན་རྒྱལ་པོ་འཁོར་བཅས་ལ། །མཆོད་ཅིང་བསྟོད་ཀྱིས་དུས་དང་གནས་སྐབས་ཀུན། །འགལ་རྐྱེན་ཀུན་སོལ་མཐུན་
རྐྱེན་མ་ལུས་སྒྲུབས། །སྔོན་ཚེ་འབྲོག་གནས་ལག་བརྒྱུད་མདོ་སྡེ་ལས། །ཇི་ལྟར་དམ་བཅས་བཞིན་དུ་དུས་ཀྱི་མཐར། །ཐུབ་བསྟན་སྤྱི་དང་འཇམ་མགོན་བླ་མ་ཡི། །ཞྭ་སེར་རིང་ལུགས་ཕྱོགས་བཅུར་རྒྱས་བར་མཛོད། །དགེ་འདུན་སྡེ་རྣམས་ཐུགས་མཐུན་
ཁྲིམས་གཙང་ཞིང། །བཤད་སྒྲུབ་རབ་རྒྱས་སྦྱིན་བདག་ཚོགས་རྣམས་ཀྱང། །དཔལ་འབྱོར་ལེགས་ཚོགས་མངའ་ཐང་ལ་སོགས་བ། །ཡར་ངོའི་ཟླ་ལྟར་འཕེལ་བའི་བཀྲ་ཤིས་སྩོལ།  ཞེས་བ་འདི་ནི་ཟེལ་དཀར་ཆོས་གླིང་དགོན་གྱི་བླ་མ་བློ་བཟང་འཕྲིན་ལས་རྣམ་རྒྱལ་དང། བླ་མ་ངག་
དབང་གྲགས་མཚན། བླ་མ་ཤེས་རབ་རྣམ་རྒྱལ། དབོན་བེ་ཧུ་ཆོས་རྒྱལ་རབ་བརྟན་བཅས་ནས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་ཤའྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བ་ཡན་ཧ་རའི་ཉེ་འདབ་སྒར་ཐོག་ཏུ་སྦྱར་བའོ།།     ༈    །།འདིར་ལྷ་གཉན་ཀུན་གྱི་རྗེ་དཔོན་རྨ་ཆེན་སྦོ་མར་མཆོད་
པར་འདོད་པས། བསྐང་རྫས་དང། ཉེར་སྤྱོད་སོགས་སྤྱི་དང་མཐུན་བ་དང། ཟངས་གཞོང་སོགས་གས་ཆག་མེད་པ་རིན་པོ་ཆེའི་སྣོད་དུ་རྨ་ཆེན་འཁོར་བཅས་ཀྱི་གཏོར་མ་མཐོང་བ་བརྒྱུད་པའི་ལག་ལེན་བཞིན་བཤམས། དངོས་གཞི་ནི་རང་ཡི་དམ་
ལྷའི་རྣལ་འབྱོར་ལ་གནས་བཞིན་པས། མཆོད་གཏོར་ནང་མཆོད་སོགས་ཡི་དམ་གང་བྱས་ཀྱི་གཞུང་བཞིན་བྱིན་གྱིས་བརླབས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས། ཧཱུཾ༑ རང་གི་མདུན་དུ་རབ་ཡངས་འཆི་མེད་ལམ། །ཆུ་འཛིན་

[005A]༄༅། །འཁྲིགས་ཤིང་རིན་ཆེན་ཕོ་བྲང་ཆེ། །འོད་ཟེར་རབ་འཕྲོ་འདོད་དགུས་ཡོངས་གང་བའི། །དབུས་སུ་རྟ་མཆོག་སྤྲིན་གྱི་ཤུགས་ཆེན་སྟེང། །ལྷ་ཡི་རྒྱལ་པོ་རྨ་ཆེན་སྤོམ་ར་ཆེ། །ཆུ་ཤེལ་ལྷུན་པོ་ཟླ་འོད་འབུམ་འཁྱུད་པ། །ཇི་བཞིན་རབ་
བརྗིད་མདུད་དང་ནོར་བུ་དང། །བཙན་ཞགས་མདའ་གཞུ་དཔའ་བོའི་ཆོས་ཀྱིས་སྤྲུས། །གསང་བའི་ཡུམ་ཆེན་གུང་སྨན་ལྷ་རི་དང། །དཔའ་བའི་སྲས་དང་མཛངས་པའི་སྲས་མོའི་ཚོགས། །འཛུམ་ཆེན་ལྡོམ་ཁྲོམ་དབྱི་ཆེན་རབ་བདེ་ཆེན། །འབྲི་ཆེན་
གདོང་དངུལ་གཉན་ཆེན་ཐང་ལྷ་སོགས། །མི་བཟང་སྡེ་བརྒྱད་འཇིགས་རུང་དཔུང་ཚོགས་དབུས། །བསྟན་པ་སྲུང་ཞིང་བསྟན་འཛིན་སྐྱོང་བ་དང། །རྣལ་འབྱོར་བསམ་དོན་ཐོགས་མེད་བསྒྲུབ་བའི་ཕྱིར། །དཔག་མེད་རྫུ་འཕྲུལ་ཤུགས་ཀྱིས་བརྟན་པར་
བཞུགས། །ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཕྱི་ནང་ཉེར་སྤྱོད་རོལ་མོ་འདོད་ཡོན་ལྔ། །སྤྱན་གཟིགས་དཀོར་ཆ་མཁའ་དབྱིངས་རབ་གང་བས། །ལྷ་ཡི་རྒྱལ་པོ་འཁོར་བཅས་ཡང་དག་མཆོད། །སྟོང་གསུམ་ཁྱོན་དང་མཚུངས་པའི་
རིན་ཆེན་སྣོད། །དཀར་གསུམ་ལས་གྲུབ་གཏོར་ཚོགས་ལྷུན་པོའི་སྦོ། །མངར་གསུམ་རོ་བརྒྱས་སྦགས་པའི་བཟའ་བཅའ་འདི། །སྲིད་གསུམ་བདག་པོ་ལྷ་མཆོག་ཁྱོད་ལ་འབུལ། །འདི་ལན་གསུམ་བྱ། གདོད་ནས་རྣམ་དག་ཆོས་དབྱིངས་བདེ་
ཆེན་མཁའ། །སྣ་ཚོགས་སྤྲུལ་པའི་ཆུ་འཛིན་ལེགས་འཁྲིགས་ནས། །བསྟན་དང་བསྟན་འཛིན་བུ་བཞིན་སྐྱོང་མཛད་པའི། །ལྷ་མཆོག་རྨ་ཆེན་སྤོམ་ར་འཁོར་བཅས་བསྟོད། །སྟོན་པ་མཉམ་མེད་ཤཱཀྱའི་རྒྱལ་པོ་དང། །དའི་པཾ་ཀ་ར་འབྲོམ་སྟོན་

[005B] །གླང་སྟོན་ཨ་མི་བྱང་ཆུབ་འདྲེ་བསྐོལ་སོགས། །རྩ་བརྒྱུད་བླ་མའི་དམ་ཚིག་གཉན་པོ་དང། །ཁྱད་པར་རྒྱལ་བ་གཉིས་པ་ཙོང་ཁ་པ། །བློ་བཟང་གྲགས་པའི་དཔལ་གྱིས་བཀའ་བསྒོས་ཤིང། །དབང་བསྐུར་གསང་མཚན་བྫྲ་ཤྲཱི་མན། །མཐུ་
སྟོབས་དབང་ཕྱུག་ཁྱོད་ཉིད་དེང་འདིར་དགོངས། །ཞྭ་སེར་བསྟན་པ་གཉན་པོ་འཇིག་པ་དང། །སངས་རྒྱས་བསྟན་ལ་སྡང་ཞིང་འཁུ་བ་དང། །སེམས་ཅན་ལ་འཚེ་རྣལ་འབྱོར་སྒོས་དགྲ་རྣམས། །ལོ་ཟླར་མ་བཞག་དྲག་པོའི་ཆད་པས་སྒྲོལ། །བློ་བཟང་གྲགས་
བསྟན་ཕྱོགས་བཅུར་རབ་རྒྱས་ཤིང། །རྣལ་འབྱོར་བདག་ཅག་དཔོན་སློབ་འཁོར་བཅས་ཀྱི། །ནད་གདོན་དབུལ་འཕོང་འཐབ་རྩོད་རབ་ཞི་ཞིང། །བསམ་དོན་ཆོས་བཞིན་འགྲུབ་པའི་སྟོང་གྲོགས་མཛོད། །ཁྱད་པར་བདག་ཅག་མི་ནོར་བལྟོས་པར་བཅས། །ལྷ་
ཡི་རྒྱལ་པོ་ཁྱོད་ལ་གཉེར་གཏད་ཀྱིས། །ཆར་ཆུ་དུས་ཕེབས་ལོ་ཕྱུགས་རྟག་ཏུ་ལེགས། །མི་ནད་ཕྱུགས་ནད་རྒྱུན་ཆད་གདོན་བགེགས་ཞི། །མི་ཡི་སྡེ་དར་རྟ་ནོར་ཕྱུགས་རྣམས་འཕེལ། །རིན་ཆེན་གཏེར་གྱི་བང་མཛོད་སྒོ་ཕྱེ་ནས། །མཐུན་པའི་རྐྱེན་གྱིས་སྐྱེ་
བོ་དབང་དུ་བསྡུས། །ཡིད་ལ་ཇི་ལྟར་སྨོན་པའི་ལས་ཐམས་ཅད། །ཐོགས་པ་མེད་པར་ལྷུན་གྱིས་འགྲུབ་པ་དང། །རྟག་ཏུ་དགེ་ལེགས་རྒྱ་མཚོས་ཁྱབ་པར་མཛོད།  ཅེས་ལྷ་རྣམས་ཀྱི་རྒྱལ་བོ་རྨ་ཆེན་སྤོམ་ར་མཆོད་ཅིང་འཕྲིན་ལས་འཆོལ་བའི་རིམ་པ་འདི་ནི་དྷ་ཡན་དཧོ་རའི་ཆས་རྗེ་
དཀའ་ཆེན་དམ་ཆོས་དབང་ཕྱུག་གིས་བསྐུལ་བལྟར་ཤའྐྱ་དགེ་སློང་གཤིན་རྗེ་གཤེད་ཀྱི་རྣལ་འབྱོར་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་དགེ་ལེགས་སུ་གྱུར་ཅིག།     ༈    །།འདིར་བསངས་མཆོད་འབུལ་བར་འདོད་པས། ཡི་དམ་ལྷའི་རྣལ་འབྱོར་གང་རུང་དང་ལྡན་པའི་སྒོ་

[006A]༄༅། །ནས། ཨོཾ་ཨཱ་ཧཱུཾ་ལན་གསུམ་དང་སྔགས་དྲུག་དང་ཕྱག་རྒྱ་དྲུག་གིས་བྱིན་གྱིས་བརླབས། དམིགས་པ་བརྟན་པོས། ཀྱཻཿ་རང་བཞིན་རྣམ་ངག་ཆོས་དབྱིངས་བདེ་ཆེན་ལས། །བྱུང་བའི་ཕྱི་ནང་གསང་བའི་མཆོད་བའི་སྤྲིན། །ས་དང་
བར་སྣང་ཁྱོན་ཀུན་རབ་བ་གང་བ། །བདེ་བླག་ཉིད་དུ་གནས་འདིར་འབྱུང་གྱུར་ཅིག་རང་གི་མདུན་དུ་མཚོ་ཆེན་འཁྱིལ་བའི་དབྱིངས། །རིན་ཆེན་ཕོ་བྲང་འདོད་དགུའི་དཔལ་གྱིས་གཏམས། །ཀླུ་དང་ས་བདག་སྡེ་བརྒྱང་འབྱུང་པོ་ཡི། །བློན་པོ་དཔུང་དང་དམག་
ཚོགས་དུ་མའི་དབུས། །མཚོ་སྨན་ཀླུ་ཡི་རྒྱལ་མོ་མརྒད་མདོག་ཕྱག་གཡས་མ་ཀར་ཀེ་རུ་གཡོན་པན། །འདོད་དགུའི་གཏེར་སྒྲོམ་རིན་ཆེན་ཞགས་པ་འཛིན། །མཛེས་ཤིང་ལ་ཚོ་བཅུ་དྲུག་ལོན་བའི་ཉམས། །ཆུ་དར་སྔོན་པོ་ལྷབ་ལྷུབ་གཡོ་ཞིང་
གསོལ༑ ༑འཇིགས་རུང་དུག་གི་རླངས་འཁྲིགས་གདེངས་ཀ་བདུན། །ནོར་བུའི་ཕྲུ་ལྡན་གཡོ་བས་བསྟན་དགྲ་འཇོམས། །སྐུ་སྨད་སྦྲུལ་མཇུག་རབ་འཁྱིལ་རིན་ཆེན་གྱི། །རྒྱན་མང་སྣ་ཚོགས་སིལ་སིལ་སྙན་པར་འཁྲོལ། །སྟོབས་ལྡན་རུས་སྦལ་མགོ་དགུ་
ལ་ཞོན་ནས། །ཡུལ་ཁམས་སྐྱོང་ཞིང་རྣལ་འབྱོར་འཕྲིན་ལས་བཞི། །ཐོགས་མེད་བསྒྲུབ་ཕྱིར་དགྱེས་པའི་འཛུམ་ཞལ་དང། །འཁོར་ཚོགས་རྒྱ་མཚོར་བཅས་ཏེ་བརྟན་པར་བཞུགས། །རབ་མངར་མཆོད་ཡོན་མཛེས་པའི་མེ་ཏོག་དང། །ཆུ་འཛིན་ལ་
འཁུ་སྤོས་བཟང་སྣང་གསལ་འཁྲིགས། །སྐྱོན་བྲལ་དྲི་ཡི་བྱུག་པ་རོ་བརྒྱ་པའི། །ཞལ་ཟས་རོལ་མོར་བཅས་པས་ཡང་དག་མཆོད། །རྟ་གཡག་མཛོ་ལུག་ར་དང་ཆུ་ཡི་གླང། །ཆུ་སྲིན་ཁྲུང་ཁྲུང་ང་ངུར་ལ་སོགས་པའི། །བསྐང་རྫས་སྤྱན་གཟིགས་

[006B] །བསྟན་སྐྱོང་ཆེན་མོ་འཁོར་བཅས་མཉེས་གྱུར་ཅིག། སྤ་ཤུག་ཨ་ཀར་ཛཱ་ཏི་ཀླུ་ཡི་སྨན། །བརྒྱ་ཕྲག་བསྲེགས་པའི་དུང་སྤྲིན་དམ་པ་ཡིས། །མཐུ་སྟོབས་དབང་མོ་འཁོར་བཅས་བསངས་བགྱིད་ན། །རྣལ་འབྱོར་བཅོལ་བའི་
འཕྲིན་ལས་མ་ལུས་སྒྲུབས། །རིན་ཆེན་སྣོད་དུ་སྦྱར་བའི་བཤོས་བཟང་ལ། །ཀླུ་ཡི་ནད་རྣམས་གསོ་བྱེད་སྨན་མཆོག་གིས། །སྤྲས་པའི་གཏོར་མ་ཁྱུ་མཆོག་འོ་མར་བཅས། །འབུལ་གྱིས་ཟག་མེད་བདེ་ཆེན་དབྱིངས་སུ་རོལ། །ས་འོག་གནས་པའི་
གདེངས་ཅན་ཀུན་གྱི་གཙོ། །རིན་ཆེན་སྣ་ཚོགས་གཏེར་གྱི་དབང་ཕྱུག་ཆེ། །མདོ་སྨད་ཁྲི་ཤོར་རྒྱལ་མོ་སྐྱོང་མཛད་མ། །འཁོར་དང་བཅས་པ་རྣམས་ལ་བདག་བསྟོད་དོ། །ཡུལ་ཕྱོགས་བདེ་ཞིང་ཕྱུགས་རྣམས་འཕེལ་བ་དང། །ནད་ཡམས་འཁྲུག་རྩོད་
ཆོམ་རྐུན་གཅན་གཟན་སོགས། །ཉེར་འཚེར་བ་ཞི་ཆར་ཆུ་དུས་སུ་འཕེལ། །དགེ་ལེགས་རྒྱུན་ཆད་མེད་པའི་འཕྲིན་ལས་མཛོད། །གཞན་ཡད་མདོ་སྨད་ཡུལ་རྣམས་སྐྱོད་མཛད་པའི། །མཐུ་སྟོབས་དབང་ཕྱུག་རྨ་ཆེན་སྤོ་མར་དང། །སྦ་ཡན་ཨུའུ་མའི་ས་སྐྱོང་
གཞི་བདག་ཆེ། །གཉན་ཆེན་ཟོར་བ་བཙན་གདོང་ཀླུའི་ཆེ་ཁོལ། །ཧར་ཁེ་ཆེ་ཆུང་མཚོ་ཆུང་ནོར་བུ་དང། །ན་རེང་གསུམ་དང་ནོར་བུ་ལ་རྫས་ཆེ། །གདོང་དམར་གཉིས་དང་བསྐྱེད་ཀྱི་ཐོག་ལྷ་སྤུན། །བྲལ་ལྷ་ཆེ་ཆུང་དགེ་བསྙེན་མཐོན་བོ་སོགས། །ལ་གནས་གཞི་བདག་
སྲུང་མའི་ཚོགས་རྣམས་ལ། །མཆོད་གཏོར་དམ་རྫས་སྨན་ཕུད་གསེར་སྐྱེམས་དང། །ལྷ་ཡི་བཏུང་བ་ཁྱད་པར་བསངས་རྫས་ཀྱིས། །དགྱེས་བཞིན་ཡང་དག་དབྱིངས་སུ་ཚིམས་གྱུར་ཅིག་བདག་ཅག་རྣམས་ཀྱིས་ཇི་ལྟར་སྨོན་པའི་ལས། །མ་ལུས་

[007A]༄༅། །ཐོགས་བ་མེད་པར་རབ་འགྲུབ་ནས། །ཉིན་མཚན་དུས་དང་གནས་སྐབས་ཐམས་ཅད་དུ། །བདེ་ཞིང་སྐྱིད་པའི་དཔལ་ལ་སྤྱོད་པར་མཛོད། །ཁྱད་པར་ཞྭ་སེར་རིང་ལུགས་དྲི་མེད་བསྟན། །སྤྱི་བོར་ཉེར་མཆོག་གུ་ཤྲཱི་གདུང་བརྒྱུད་རྣམས། །
དཔལ་འབྱོར་མངའ་ཐང་སྲིད་དང་ལོངས་སྤྱོད་སོགས། །དབྱར་གྱི་མཚོ་བཞིན་འཛད་མེད་རབ་ཏུ་སྤེལ། །ཕྱོགས་དང་དུས་དང་གནས་སྐབས་ཐམས་ཅད་དུ། །བཀྲ་ཤིས་དགེ་མཚན་རྒྱ་མཚོས་ལེགས་ཁྱབ་ནས། །ཕན་བདེའི་སྣང་བ་ནམ་ཡང་འགོག་མེད་
པའི༑ ༑ལེགས་ཚོགས་ཀུན་གསལ་མཐའ་དང་མཉམ་གྱུར་ཅིག།  ཅེས་མཚོ་སྔོན་ཁྲི་ཤོར་རྒྱལ་མོའི་མཚོ་སྨན་གྱིས་མཚོན་ཡུལ་ལྷ་གཞི་བདག་དུ་མར་གསོལ་མཆོད་ཇི་ལྟར་བྱ་བའི་རིམ་པ་འདི་ནི་མཐུ་སྟོབས་ཀྱི་དབང་ཕྱུག་གུ་ཤྲཱི་ཆོས་ཀྱི་རྒྱལ་པོའི་གདུང་བརྒྱུད་ལས་དད་སྟོབས་ཀྱིས་མངོན་བར་འཕགས་
པའི་ས་སྐྱོང་པའི་སེ་དྭ་ལས་སཱོ་ཤོག་ཐུ་ཕྱག་རྡོར་སྐྱབས་ཀྱིས་བསྐུལ་མ་མཛད་པ་ལྟར་ཤའྐྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་དགེ་ཞིང་བཀྲ་ཤིས་པར་གྱུར་ཅིག།     ༈    །།ཨོཾ་ཨཱ་ཧཱུཾ། ལན་གསུམ་གྱིས་བསངས་མཆོད་རྣམས་བྱིན་གྱིས་བརླབས། གཏེར་གྱི་
དབང་ཕྱུག་སྦ་ཡན་རྫུར་ཁིའི་རི། །བཀྲ་ཤིས་ལྷ་གནས་ཐེབ་ཁེའི་རི་བོ་དང། །དཔལ་བརྩེགས་རི་བོ་སྦོ་རོ་ཨོ་སྦོགས་བརྗིད། །དགོས་འདོད་ཀུན་འབྱུང་འབུམ་ཁང་གནས་རྣམས་སུ། །འཁོད་པའི་ལྷ་ཀླུ་གཞི་བདག་སྡེ་བརྒྱད་དང། །གཏུམ་དྲག་ཅན་གྱི་
འབྱུང་པོའི་ཚོགས་རྣམས་ལ། །སྨན་ཕུད་གསེར་སྐྱེམས་བདུད་རྩིའི་བསངས་མཆོད་དང། །དམ་རྫས་རྒྱན་གྱི་གཏོར་མ་རྒྱ་མཚོའི་མཆོད། །དགྱེས་བཞིན་བཞེས་ནས་ཡུལ་ཕྱོགས་འདི་དག་ཀུན། །ཆར་ཆུ་ངུས་ཕེབས་ནོར་དང་ཕྱུགས་རྣམས་རྒྱས།།

[007B] །མཐུ་རྐྱེན་བསམ་པ་མ་ལུས་རབ་འགྲུབ་ནས། །རྟག་ཏུ་བདེ་སྐྱིད་དཔལ་ལ་སྤྱོད་པར་ཤོག་ཉིན་གསུམ་བྱར་མཚན་གསུམ་མེལ་ཚེ་ཡིས། །འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །གདུག་
པའི་སམས་འཆང་དགྲ་བགེགས་ཚར་བཅད་ནས། །རེ་བའི་འབྲས་བུ་ཡོངས་སུ་རྫོགས་པར་མཛོད། །ཕྱོགས་སུ་ཀུན་ཏུ་དགེ་བའི་བཀྲ་ཤིས་ཀྱིས། །གཞི་བདག་འཁོར་བཅས་རྟག་ཏུ་བདེ་ལེགས་ཤིང། །ས་སྟེང་ཡོངས་སྤྱོད་རྐང་གཉིས་ཚོགས་རྣམས་དང་
རླབས་ཆེན་སྤྱོད་པས་ཡོངས་སུ་མཛེས་རྒྱུར་ཅིག་ ཅེས་པ་འདི་ནི་དད་སྟོབས་དང་བསོད་ནམས་ཀྱི་མཐུ་ཆེན་པོས་མངོན་པར་འཕགས་པ་ཐོར་ཁོད་པའི་ལེ་དབང་རྒྱལ་ཚེ་རིང་ནས་བསྐུལ་མ་མཛད་པ་ལྟར་འཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་དགེ་ལེགས་སུ་གྱུར་ཅིག།     ༈    །།ཨོཾ་
ཨཱ་ཧཱུཾ། ཏིང་འཛིན་སྔགས་དང་ཕྱག་རྒྱས་བྱིན་བརླབས་པའི། །ཟག་མེད་བདུད་རྩིའི་གསེར་སྐྱེམས་རྒྱ་མཚོ་འདི། །དཔལ་ལྡན་གཞི་བདག་ལོའུ་ཆེ་འཁོར་དང་བཅས། །མཉེས་ཕྱིར་འབུལ་གྱིས་དགྱེས་བཞིན་སུ་གསོལ། །དྲི་ཞིམ་སྤོས་དང་
བཟའ་བཅའི་ཚོགས་བསྲེགས་པས། །ལྷ་ལ་མ་ཁྱོན་གང་དུང་སྤྲིན་རྒྱ་མཚོ་ཡིས། །གཞི་བདག་ཆེན་པོ་འཁོར་བཅས་ལེགས་བསངས་ཀྱིས། །དམ་ཚིག་ཉམས་ཆགས་ཡོངས་སུ་བསངས་གྱུར་ཅིག། །འཆི་མེད་བདུད་རྩིའི་གཏོར་ཚོགས་རྒྱ་མཚོ་འདིས། །
མཆོད་ཀྱིས་ལེགས་པར་བཞེས་ལ་ནད་རིམས་དང། །མི་མཐུན་ཕྱོགས་ཀུན་རབ་ཞུ་ཐུབ་པའི་བསྟན། །འཇམ་མགོན་བླ་མའི་རིང་ལུགས་རྒྱས་པར་མཛོད། །རིན་ཆེན་ཕྲེང་བ་ནེའུ་ལེས་མཛེས་ཤིང། །འཁོར་ལོས་བསྒྱུར་རྒྱལ་དྲང་སྲོང་ཟོལ་འཆང་བ༑ ༑ཁྱོད་

[008A]༄༅། །ཀྱིས་འཇམ་མགོན་བླ་མའི་སྤྱན་སྔ་རུ། །ཇི་ལྟར་ཁས་བླངས་དམ་བཅས་མ་གཡེལ་ཞིག་རྣལ་འབྱོར་དཔོན་སློབ་གཞིས་ལམ་བྱེས་གསུམ་དུ། །ཅི་བྱེད་མཐུན་པའི་རྐྱེན་རྣམས་འགྲུབ་པ་དང། །མི་མཐུན་ཕྱོགས་རྣམས་ཀུན་ལས་
རྒྱལ་བ་ཡི། །ལེགས་ཚོགས་གོང་དུ་འཕེལ་བའི་འཕྲིན་ལས་མཛོད། །ཡེ་ཤེས་སྒྱུ་འཕྲུལ་དཔག་བསམ་སྔོང་པོ་ལས། །ཉེར་གྲུབ་སྐུ་འབུམ་ཆོས་སྡེ་བྱམས་པ་གླིང། །སྲིད་མཐའ་ཇི་སྲིད་རྒྱས་ཤིང་བཤད་སྒྲུབ་དང། །དཔལ་འབྱོར་ལེགས་ཚོགས་
ཡར་ངོའི་ཟླ་ལྟར་སྤེལ། །ཡུལ་ཕྱོགས་བདེ་ཞིང་ལོ་ཏོག་འབྲས་བུའི་ཚོགས། །རབ་རྒྱས་ཆོས་དང་སྲིད་ཀྱི་ལེགས་ཚོགས་དང། །རྣམ་དག་འཚོ་བ་ལ་སོགས་མཐུན་པའི་རྐྱེན། །མ་ལུས་ཐོགས་མེད་འགྲུབ་པའི་བཀྲ་ཤིས་སྩོལ།  ཞེས་འཇམ་མགོན་རྒྱལ་བ་
གཉིས་པའི་སྐུ་ཡི་ལྗོན་ཤིང་བསྐྱེད་པའི་གནས་མཆོག་སྐུ་འབུམ་བྱམས་པ་གླིང་གི་གནས་བདག་ལོའུ་ཆེའི་གསོལ་མཆོད་འདི་ནི་སྐུ་འབུམ་ཆོས་སྡེ་ཆེན་པོའི་སྤྱི་གཉེར་གྱི་དྲུང་ཡིག་དགེ་སློང་དག་དབང་མཆོག་གྲུབ་དང། དགེ་ཚུལ་བསྟན་འཛིན་ཆོས་འཕེལ་གཉིས་ཀྱིས་བསྐུལ་བ་ལྟར་འཇམ་དབལ་གཤིན་རྗེའི་གཤེད་ཀྱི་རྣལ་
འབྱོར་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་གསོལ་དཔོན་གངས་ཅན་མཁན་པོ་བློ་བཟང་མཁས་མཆོག་གོ་དགེ་ལེགས་འཕེལ།།     ༈    །།འདིར་བསངས་མཆོད་འབུལ་བར་འདོད་པས། བསངས་སོགས་མཆོད་སྤྲིན་རྣམས་བཤམས་
ཡི་དམ་གང་བྱེད་ཀྱི་གཞུང་ངམ། ཨོཾ་ཨཱཧཱུཾ། ལན་གསུམ་གྱིས་བྱིན་གྱིས་བརླབས། ལྷུན་གྲུབ་བདེ་ཆེན་རང་བཞིན་ཕོ་བྲང་ནས། །རྩ་བརྒྱུད་བླ་མ་ཡི་དམ་དཀོན་མཆོག་གསུམ། །ཁྱད་པར་དཔལ་ལྡན་འདོད་ཁམས་དབང་ཕྱུག་མ། །དགྱེས་

[008B] །མཐོ་ཞིང་གངས་ཆེན་རི་དང་གཏེར་གྱི་སྙིང། །བྲག་དཀར་ལྷ་རིལ་གནས་གཞི་བདག་རྣམས། །མ་ཐོགས་རིངས་པའི་ཚུལ་གྱིས་མདུན་འདིར་བྱོན། །ཆུ་ཀླུང་ཆེན་པོ་ཕྱུག་པོ་ཞེས་གྲགས་དང། །ཤིན་
ཏུ་རིང་བའི་གནས་དང་ཧུ་ཏོག་གནས། །སུ་རི་ཐུ་དང་སྦ་ཡན་ཨོ་ཨའི་གཞི། །ནོར་ཡན་ཧུ་ཡག་ཐོ་ཡི་གཞི་རྣམས་ན། །གནས་པའི་ཀླུ་དང་གཞི་བདག་ལ་སོགས་པ། །མ་ལུས་སྤྱན་འདྲེན་གནས་འདིར་མྱུར་བྱོན་ནས། །རྣལ་འབྱོར་བདག་གིས་ཇི་ལྟར་འདོད་
པའི་དོན། །མ་ལུས་ཐོགས་པ་མེད་པར་འགྲུབ་པར་མཛོད། །ཨོཾ་ཨཱཧཱུཾ། ཟག་མེད་བདུན་རྩིར་བྱིན་བརླབས་གཏོར་མ་དང། །བདུད་རྩིའི་རང་བཞིན་བསངས་ཀྱི་མཆོད་པ་འདིས། །འདོད་ཁམས་བདག་མོ་འཁོར་བཅས་མཆོད་བགྱིད་ན། །བདག་གི་
འདོད་དོན་མ་ལུས་ཐོགས་མེད་སྒྲུབས། །རི་དང་ཆུ་ཀླུང་ནགས་ཚལ་ལ་སོགས་པར། །གནས་པའི་གཞི་བདག་དེ་དག་ཐམས་ཅད་ལ། །བསངས་མཆོད་བདུད་རྩིའི་རྒྱ་མཚོས་ལེགས་པར་མཆོད། །ཡུལ་ཁམས་བདེ་ཞིང་མི་ཕྱུགས་དར་བར་མཛོད།།
མདོར་ན་ཇི་ལྟར་བཅོལ་བའི་ལས་ཐམས་ཅད། །མ་ལུས་ཐོགས་མེད་འགྲུབ་ཅིང་ཕན་བདེའི་དཔལ། །རབ་རྒྱས་ཇི་ལྟར་སྨོན་པའི་དོན་ཐམས་ཅད། །བདེ་བླག་ཉིད་དུ་འགྲུབ་པའི་འཕྲིན་ལས་མཛོད།  ཅེས་པ་འདི་ནི་རིགས་རུས་བསོད་ནམས་དད་སྟོབས་སོགས་ཀྱིས་མངོན་པར་
འཕགས་བ་ཇ་སག་དགེ་འདུན་སྐྱབས་ཀྱི་གསུང་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། །།



﻿   ༈   
གཏོར་མའི་ཚེ་རྒྱུན་པར་ཡང་གླུད་བཏང་བར་འགལ་བ་མེད་ཅིང། གླུང་གཟུགས་རྒྱས་པ་མ་གྲུབ་ན་མ་མཐའ་ཆད་བུ་ཙམ་གྱིས་ཀྱང་རུང་བར་མངོན་ལ། གླུད་རྒྱས་བསྡུས་གང་བྱེད་ཀྱང་བྱིན་རླབས་གོང་

[025B] བདག་གི་བླ་མའི་ཕྱག་བཞེས་སུ་ལན་ཆགས་ཀྱི་མཇུག་ཏུ། གླུད་རྫས་བསངས་སྦྱངས། སྟོང་པའི་ངང་ལས་གླུད་འདི་ཕུང་ཁམས་སྐྱེ་མཆེད་ཐམས་ཅད་ཡོངས་སུ་རྫོགས་པའི་
གཟུགས་གླུད་དུ་གྱུར། ཨོཾ་ཨཱ་ཧཱུཾ། ལན་གསུམ་གྱིས་བྱིན་གྱིས་བརླབས་ལ། ཨ་ཀཱ་རོ་ལན་གསུམ་གྱིས་བསྡོས་ནས། ཀྱཻ༑ འབྱུང་བ་དང་པོ་ཞེས་སོགས་དཀྱུས་ལ་འཇུག་པ་ལགས།།



﻿
[001A]༄༅། །ལྕགས་མཁར་ཟུར་དགུ་པའི་གཏོར་ཆོག་སྲིད་གསུམ་རྣམ་རྒྱལ་གྱི་ཆོག་སྒྲིགས་སྲིད་གསུམ་རྣམས་རྒྱལ་དགའ་སྟོན་གྱི་ཟུར་རྒྱན་གནམ་ལྕགས་འཕྲུལ་འཁོར་ཞེས་བྱ་བ་བཞུགས་སོ།།

[001B] །ན་མོ་གུ་རུ་བཛྲ་བཧཻ་ར་ཝཱ་ཡ། དྲག་ཤུལ་ཉམས་བརྒྱས་འཇིགས་པ་ཀུན་ལས་སྐྱོག་ཕྱག་ཆའི་མཚོན་བརྒྱས་བདེ་བའི་མཆོག་སྦྱིན་མཛད། །ཧ་ཧའི་བཞད་བརྒྱས་མཆོག་གི་དབུགས་
དབྱུང་སྦྱིན། །མི་སྡུག་ཉམས་བ་རྒྱས་བརྗིད་པའི་དཔལ་དེར་བདུད། །འདིར་རྭ་དགེ་གདམས་པ་གཅིག་གྱུར་གྱི་ལྕགས་མཁར་ཟུར་དགུ་པའི་གཏོར་ཆོག་གོང་ས་རྒྱལ་མཆོག་ལྔ་པ་ཆེན་པོས་དམ་པའི་སྲིད་གསུམ་
རྣམ་རྒྱལ་གྱི་སྦྱོར་དངོས་གྱི་ལག་ལེན་ཟུར་འདེབས་ཀྱི་ཚུལ་དུ་དགོད་པ་ལ། སྦྱོར་བའི་ལག་ལེན་དང་དུས་དང་ཕྱོགས་ཀྱི་ཁྱད་པར་རྣམས་གཞུང་ལས་གསལ་བར་གསུངས་པ་ལྟར་ལ། ལྕགས་མཁར་གྱི་འོག་གཞི་
ཕུང་གསུམ་གྱིས་ལས་བྱས་པའི་སྟེགས་བུའི་ཁར་དུག་ཁྲག་དང་རོ་སོལ་གྱིས་བྱུགས་པའི་སྟེང་དུ་རོ་སྐྲའི་ཐིག་སྐུད་དང། མི་རུས་ཀྱི་རྡུལ་ཚོན་རྣམས་ཚོགས་པར་བྱས་ནས་འཁོར་ལོ་འབྲི་བར་གསུངས་ཏེ། ཅི་འཚམས་

[002A] །འོས་པའི་ས་སྟེགས་ནི། །གྲུ་གསུམ་པ་ལ་དུག་ཁྲག་དང། །རོ་སོལ་གྱིས་ནི་བྱུགས་བའི་སྟེང། །ཆོས་འབྱུང་རྩེ་མོ་དྒྲའམ་ལྷོ། །ཡང་ན་ལྷ་མིན་གདོང་ཕྱོགས་བསྟན། །ཞེས་གསུངས་པ་
ལྟར་དང། གལ་ཏེ་དེ་ལྟར་མ་འབྱོར་ན་ཐིག་སྐུད་དཀྱིལ་འཁོར་གཞན་དུ་ལོངས་མ་སྤྱད་པ། དྲི་ཞིམ་པའི་ཆུ་དང་བདུད་རྩི་ལྔ་དང་བ་བྱུང་ལྔས་སྦགས་པ། ས་ཚོན་སོགས་སྤྱི་འགྲོ་ལྟར་གྱིས་ཀྱང་རུང་ཞིང། གནས་བརྟན་
འཇམ་དབྱངས་གྲགས་པའི་ཟུར་རྒྱན་དུ་རས་བྲིས་ཀྱིས་ཀྱང་རུང་བར་གསུངས། གང་ལྟར་སྒྲུབ་པ་པོ་རྣམས་ཀྱིས་བདག་བསྐྱེད་རྫོགས་པར་བསྒོམ། གཞིར་དེར་སྔར་དཀྱིལ་འཁོར་གྱི་བྱ་བ་མ་མྱོང་བའི་ས་ཡིན་ན། ས་བསླང་གི་
སྐོར་ཞིང་སྐྱོང་ལས་བསླང་བ་དང། སའི་ལྷ་མོ་ལས་བསླང་བ་དང། ས་སྦྱང་བའི་སྐོར་རྣམས་དཀྱིལ་ཆོག་སོགས་གཞན་ནས་བྱུང་བ་ལྟར་བྱ།  རང་ལྷའི་ང་རྒྱལ་ལ་གནས་གནས་པས། ཁ་ལྷོ་ཕྱོགས། སུ་བལྟར་ནས་དམ་ཚིག་རྗེས་སུ་དྲན་ལ། ས་མ་

[002B] ཞེས་བརྗོད། དེ་ནས་འཁོར་འབྲི་པ་ནི་སྲིད་གསུམ་རྣམ་རྒྱལ་དུ། ཆོས་འབྱུང་དབྱིངས་བཞིན་དེ་ནང་དུ། །གདུང་ཟླུམ་པ་དང་གདུང་བཞི་ཡིས། །མིག་མངས་རིས་སུ་མིང་ཚེ་དགུ་གདུང་རྣམས་ནག་པོ་ལིང་ཚེ་རྣམས། །ཕྱོགས་
མདོག་ཆོས་འབྱུང་ནག་པོ་རྣོ། །རྡོ་རུ་མེ་རི་སྣ་ཚོགས་སོ། །ལིང་ཚེ་དགུར་ནི་ཚོམ་བུ་དགུ་དབུས་ཀྱི་མདུན་རྒྱབ་གཉིས་སུ་རེ། །ཕྱོགས་སྐྱོང་མདོར་དང་མཐུན་པར་དགོད། །ཅེས་གསུངས་པ་ལས། །ཐིག་རྩ་གསལ་བར་མི་སྣང་
ཞིང༑ མཛེས་པ་གྲུབ་དབང་ཡེ་ཤེས་ཆོས་འཕེལ་གྱིས་མཛད་པའི་ཐིག་རྩར། དཔལ་གཤིན་རྗེའི་གཤེད་ལ་ཕྱག་འཚལ་ལོ། །འདིར་ལྕགས་མཁར་ཟུར་དགུ་པ་སོགས་ཀྱི་ཐིག་གདབ་ལུགས་ལ། ལྕགས་མཁར་དངོས་གཞི་ལ་རྒྱབ་ངོས་སུ་
བྱ་རྗེས་ཤིག་བྱས། དེ་སྟོང་ནས་རྩེ་ཁྲུ་གང་གི་ཚད་ཀྱི་མདུན་ངོས་སུ་ཆོས་འབྱུང་གི་ཟུར་གང་འཚམས་ཕྱོགས་གཉིས་སུ་ཐིག་རྟགས་མཐུན་ཙམ་རེ་བྱས་ཏེ་གཡས་རྟགས་དེའི་ཁར་ཇི་ལྟར་འཚམས་པར་གོང་ཚད་ཀྱི་ཐིག་བཟུངས་ཏེ་གཡོན་རྟགས་ཁར་འཕྲེད་རྟགས་
བྱས་པའི་སྟེང་ནས་སླར་ཡང་གཡས་རྟགས་ཁར་འཕྲེད་རྟགས་བྱས་ཏེ་བྱ་རྗེས་སྔ་ཕྱི་གསུམ་གྱི་བར་ལ་ཟིག་རེ་བྱ་པའི་ཆོས་འབྱུང་རེའི་ངོས་རེ་ལ་ཆ་བཞིར་རེ་ཡོད་པའི་རྟགས་གསུམ་རིམ་འཕྱུར་བར་བྱས། དེ་ནས་ཆོས་འབྱུང་གི་རྩེ་མོ་གསུམ་གྱི་ངོས་
ཕན་ཚུན་གྱི་རྟགས་གཉིས་ཀར་ཐིག་རེ་གདབ། ཡང་རྟགས་དབུས་མ་རྣམས་ཀྱི་བར་ཐིག་རེ་རེ། ཡང་རྟགས་འོག་མ་རྣམས་སུ་ཐད་ཀར་ཐིག་རེ་བྱ། ཐིག་གོང་མ་དྲུག་སྐབས་གཞིའི་ཆོས་འབྱུང་གི་ཕྱི་ངོས་ཕན་ཚུན་དུ་སོར་དྲུག་ཙམ་རེ་ལྷག་པོར་

[003A]༄༅། །བྱས་ནས་གདབ་པས་ཟུར་དགུ་ཡོང་ངོ། །ཞེས་དང། ལྕགས་མཁར་གྱི་འོག་གཞི་ཆོས་འབྱུང་ནི་སློབ་དཔོན་ལ་རྩེ་བསྟན་པ་དེར། ཐོག་མར་ཚངས་ཐིག་གཅིག་གདབ། ངོས་རེ་ལ་ཁྲུ་དོ་རེ་ཡོད་པའི་ཆོས་འབྱུང་བྱས། དེའི་
ངོས་གསུམ་དབུས་ནས་མ་ཡོ་བར་རྩེ་མོ་སོ་སོར་ཐིག་རེ་བྱས་ནས་ཆོས་འབྱུང་གི་ཕྱི་རོལ་ངོས་རྣམས་སུ་སོར་བཞི་རེ་ཡོད་པ་གཉིས་བྱས་པའི་ནང་མ་རྡོ་རྭ། ཕྱི་མ་མེ་རིས། དེའི་ཕྱིར་ས་སྟེགས་ལ་སོར་དོ་བྱ། ནང་དུ་དབུས་ནས་ངོས་སུ་ཕྲད་མཚམས་ནས་ཟླུམ་
སྒོར་བྱས་པ་རེའུ་མིག་དགུར་ཆ་མཉམ་བགོས་པའི་གདུང་ཞེང་སོར་དོ། ཞེས་པ་ཙམ་ལས་མི་གསལ་ཡང། དགའ་ལྡན་སྙན་བརྒྱུད་པ་དག་གི་ཕྱག་ལེན་ལས་བྱུང་བ་ལྟར་གྱི་ཐིག་རྩ་དགོང་ན། ལྕགས་མཁར་ཟུར་དགུའི་ཐིག་གདབ་ཚུལ། །ཚངས་
ཟུང་ཐིག་བཞི་སྤྱི་ལྟར་གདབ། །ཚངས་པའི་དབུས་ནས་ཕྱི་རོལ་ཏུ། །ཇི་ལྟར་འཚམས་པའི་ཟླུམ་ཐིག་བྱ། །རང་ཕྱོགས་ཤར་བརྩིས་ནུབ་ཕྱོགས་ཀྱི། །ཚངས་དང་ཟླུམ་པོ་ཕྲད་པ་ནས། །ཟླུམ་ནང་ཚངས་པའི་ཕྱེད་ཚད་ཀྱིས། །གཡས་གཡོན་ཟླུམ་
སྟེང་བྱ་རྗེས་བྱ། །བྱ་རྗེས་སྟེང་དང་ཤར་ཕྱོགས་ཀྱི། །ཚངས་དང་ཟླུམ་ཐིག་ཕྲད་པའི་སར། །རེག་པའི་ཐིག་གསུམ་ངོས་གསུམ་དུ། །བཏབ་པ་ཆོས་འབྱུང་གྲུ་གསུམ་སྟེ། །ཟླུམ་པོའི་ཕྱེད་ཀྱི་བརྒྱད་ཆ་ནི། །ཆ་ཆེན་དེ་ཡི་བཞི་ཆ་གཅིག་ སོར་
རམ་ཆ་ཆུང་བྱས་པ་ལས། །ཟླུམ་པོའི་ཕྱི་རུ་སོར་བཞི་དང། །སོར་བརྒྱད་བསྐོར་བ་སྔར་བཞིན་དུ། །བྱ་རྗེས་བྱས་ལ་ཐིག་གསུམ་གདབ། །ངོས་སུ་སོར་གཉིས་སོར་བཞི་འབྱུང། །རྡོ་རྭ་མེ་རིའི་གོ་སའོ། །ཆོས་འབྱུང་ནང་གི་ཐིག་གདབ་ཚུལ།།

[003B] །བཅོ་ལྔའི་མཚམས་ནས་ཟླུམ་པོ་གཉིས། །བསྐོར་བ་གདུང་ཟླུམ་དེ་ནང་དུ། །ལིང་ཚེ་ཆ་ཆུང་བཞི་རེ་དང། །ཆ་ཆུང་གཅིག་གི་སུམ་ཆ་གཅིག་གདུང་བཞི་ཆ་ཆུང་རེ་རེ་སྟེང། །མིག་མང་རིས་བཏབ་ལིང་ཚེ་དགུ། །བྱུང་བའི་ཐིག་རྩ་
འདི་ཉིད་ནི། །མ་ཧི་བྷ་དྲས་བཀོད་པའོ། །ཡང་དབུས་སུ་ཟླུམ་ཐིག་གཅིག་དང། ལིང་ཚེ་རྣམས་ལ་ཐིག་རེ་རེས་ཀྱང་ཆོག་པའི་ཕྱག་ལེན་ཀྱང་ཡོད་དོ། །ཞེས་གསུངས་བ་ལྟར། ཕྱི་རོལ་ཏུ་ཆོས་འབྱུང། ཆ་ཕྲན་གཉིས་པས་རྡོ་རྭ། ཆ་ཕྲན་བཞི་པས་མེ་རི། ནང་དུ་ཆ་ཕྲན་
བཅུ་དྲུག་དང་བཅོ་ལྔའི་ས་ནས་ཟླུམ་པོའི་བསྐོར་བ་གདུང་ཟླུམ། དེའི་ནང་དབུས་དང་ཕྱོགས་ཀྱི་ལིང་ཚེ་བཞི་རེར་ཆ་ཆུང་བཞི་དང་གཅིག་གི་སུམ་ཆ་རེ། བར་གྱི་གདུང་རིང་བྮཱི་ཞེང་ལ་ཆ་ཕྲན་རེ་རེ་བཅས་བཏབ་པས་ལིང་ཚེ་དགུ་འགྲུབ་བོ། །གདོང་གི་ཆོས་འབྱུང་
གི་ཐིག་གདབ་ཚུལ་ནི། གནས་བརྟན་འཇམ་དབྱངས་གྲགས་པའི་ཟུར་རྒྱན་དུ། རྣལ་འབྱོར་བ་ཁ་ལྷོར་ཕྱོགས་པ་དང་ཆོས་འབྱུང་གི་རྩེ་ཞལ་སྤྲད་པའི་ཞེས་གསུངས་པས་འཁྲུལ་གཞི་བྱས་པའམ། གང་ལྟར་གྲུབ་དབང་མཛེས་པའི་ཐིག་རྩར་ཡང། དབུས་ཡ་ཧཱུཾ་གིས་
མཚན་པ་བྱས་ཏེ་ཆོས་འབྱུང་གོང་མ་དང་ཁ་སྤྲོད་དུ་ལྕགས་སྒྲོག་ལྟ་བུར་བསྣོལ་བ་བྱེད། ཅེས་གསུངས་ཤིང། དེ་ལྟར་ཕྱག་ལེན་ཡང་མཛད་པར་སྣང་མོད། གདོང་གི་ཆོས་འབྱུང་གི་རྩེ་མོ་ནང་དུ་བསྟན་པ་ལྕགས་མཁར་གྱི་ཡིག་ཆ་གཞན་གང་ནའང་མི་གསལ་
ཞིང༑ རང་ལུགས་གསང་སྔགས་ཀྱི་ཕྱག་ལེན་གྱི་ཁུངས་གཏུགས་ས་དཔལ་ལྡན་རྒྱུད་གྲྭ་སྟོད་སྨད་གཉིས་གའི་ཕྱག་བཞེས་སུའང་མི་སྣང་ལ། ཆོས་འབྱུང་གི་རྩེ་མོ་དགྲ་ཕྱོགས་སུ་བལྟ་བ་ལས། སྒྲུབ་པ་པོ་ལ་ཚུར་བལྟ་བ་གཏན་ནས་མི་རིགས་པར་ལྕགས་མཁར་གྱི་

[004A]༄༅། །གཞུང་ཚང་མར་གསུངས་ཤིང། སྲིད་གསུམ་རྣམ་རྒྱལ་གྱི་གཞུང་དྲངས་མ་ཐག་པར་ཡང། ཆོས་འབྱུང་རྩེ་མོ་དྒྲའམ་ལྷོ། །ཡང་ན་ལྷ་མིན་གདོང་ཕྱོགས་བསྟན། །ཞེས་དང། ཆོས་འབྱུང་རྩེ་མོར་ལས་གཤིན་གྱི། །གཏོར་
མ་ཟུར་གསུམ་ཤ་ཁྲག་དང། །དར་ནག་གིས་ནི་བརྒྱན་པ་བཞག་ཅེས་གསུངས་པས་གཏོར་མ་གཉིས་ཞལ་སྤྲོད་ཡིན་ཀྱང། ཆོས་འབྱུང་གཉིས་ཞལ་སྤྲོད་མི་དགོས་ལ། རུང་བར་ཡང་མ་མཐོང་ངོ། །དེས་ན་གདོང་གི་ཆོས་འབྱུང་གི་ཐིག་གདབ་ཚུལ་ནི། ལྟེ་བ་
ནས་ནི་སོར་སོ་གཉིས། །སོང་བར་སོར་མོ་བཅུ་དྲུག་གི། །ཟླུམ་བསྐོར་དེ་ནང་ཆོས་འབྱུང་ནི། །སྔར་བཞིན་རྩེ་ཤར་བསྟན་ནས་བྱ། །དེའི་ཕྱིར་སོར་མོ་བཞི་དང་བརྒྱད། །བསྣན་ཏེ་སྔ་མ་བཞིན་དུ་གདབ། །ཅེས་གསུངས་པ་ལྟར། ལྟེ་བ་ནས་ཤར་ཕྱོགས་སུ་
སོར་མོ་སོ་གཉིས་སོང་བའི་མཚམས་ནས་སོར་བཅུ་དྲུག་གིས་ཟླུམ་པོར་བསྐོར་བ་ལ་སྔར་བཞིན་བྱ་རྗེས་བྱས་ནས་ཆོས་འབྱུང་གྲུ་གསུམ་གྱི་ཐིག་གདབ། དེའི་ཕྱི་རོལ་ཏུ་སླར་ཡང་སོར་མོ་བཞི་དང་བརྒྱད་ཀྱིས་ཟླུམ་པོར་བསྐོར་བ་ལ་བྱ་རྗེས་བྱས་ཏེ་ཆོས་འབྱུང་
གི་ཐིག་སྔར་བཞིན་གདབ། ཆོས་འབྱུང་ཆེན་མོ་དང་གདོང་གི་ཆོས་འབྱུང་གཉིས་ཀྱི་རྡོ་རྭ་དང་མེ་རི་རྣམས་ཁོག་གཅིག་ཏུ་འབྲེལ་བར་ཕྱག་ལེན་དུ་མཛད་དོ། །རྡོ་རྭ་དང་མེ་རི་གཉིས་ཞེང་ཆེ་ཆུང་གཅིག་པར་བྱེད་པ་དང། མེ་རིའི་ཐིག་གི་ཕྱིར་སོར་དོའི་སར་
སྟེགས་བུའི་ཐིག་བྱ་བ་སོགས་ལྕགས་མཁར་གྱི་གཞུང་ཀུན་དང་འགལ་བས་མི་འཐད་དོ།  །དེ་ནས་ཚོན་བཀྱེ་བ་ནི། ཚོན་ལེན་པ་ལ་འཇུག་པའི་སྔོན་དུ་ལག་པ་ཐལ་མོ་སྦྱར་ལ་གུང་མོ་གཉིས་རྩེ་སྤྲད། མཐེའུ་ཆུང་གཉིས་ཀྱང་དེ་བཞིན་དུ་སྦྱར། མཛུབ་མོ་དང་མིང་མེད་གཉིས་བཀུག།  མཐེ་བོང་གཉིས་

[004B] ཨོཾ་ཧྲཱི་ཥཊཱི་ཝི་ཀྲི་ཏཱ་ན་ན་མ་མ་ཤ་ཏྲཱུཾ་མཱ་ར་ཡ་ན་ཤ་ཡ་སྟམྦྷ་ཡ་བྷནྜྷ་ཡ་ཧཱུཾ་ཧཱུཾ་ཕཊ་ཕཊ། ཅེས་བཟླ་ཞིང། རྔུལ་ཚེན་ལ་མི་རུས་བསྲེ། ཚོ་ནས་འདི་ལ་མི་མཐུན་པ་ཆེར་མི་སྣང་ཞིང། མཛེས་པའི་གསུང་གི་
ཐིག་རྩེར། རེའུ་མིག་རྣམས་འོག་གཞིའི་ཚོན་མདོག་དབུས་སུ་སྔོན་པོ། ཤར་དང་ཤར་ཁོར་དཀར་པོ། ལྷོ་དང་ལྷོ་ནུབ་ཏུ་སེར་པོ། ནུབ་དང་ནུབ་བྱང་དུ་དམར་པོ། བྱང་དང་བྱང་ཤར་དུ་ལྗང་གུ། ཞེས་གསུངས། དགའ་ལྡན་སྙན་བརྒྱུད་ཀྱི་ཟུར་དགུའི་ལག་
ལེན་རྣོ་དཔལ་ཚྭ་ཚྭ་འབུམ་འཕྲོ་ལས། དེ་ནས་ཚོན་འགྱེད་པ་ནི། ཕྱིའི་མེ་རི་དང་རྡོ་རྭ་ཁ་དོག་སྣ་ཚོགས་པ་མཐིང་ནག་གམ་ནག་པོ། གདུང་རྣམས་ཀྱི་གཞི་ནག་པོ་ལ་ཁྲོ་བོའི་རྡོ་རྗེས་མཚན་པ། ལིང་ཚེ་རྣམས་ཕྱོགས་མདོག་ཅེས་དང། རྩ་གཞུང་དུའང། མིག་
མང་རིས་སུ་ལིང་ཚེ་དགུ། གདུང་རྣམས་ནག་པོ་ལིང་ཚེ་རྣམས། ཕྱོགས་མདོག་ཆོས་འབྱུང་ནག་པོ་རྣོ། །རྡོ་རྭ་མེ་རི་སྣ་ཚོགས་སོ། །ཞེས་གསུང་པ་ལྟར་ཆོས་འབྱུང་གཉི་གའི་གཞི་ནག་པོ། རྡོ་རྭ་གཞི་ནག་པོའི་སྟེང་ཁྲོ་བོའི་རྡོར་ཕྲེང་སེར་པོ། མེ་རི་
གཞི་དམར་པོ་མཐའ་སྐྱབ་རི་མོ་ནག་པོ། དབུས་ཀྱི་ལིང་ཚེ་དགུ་ཕྱོགས་མདོག་ཉིད། བར་གྱི་གདུང་རྣམས་གཞི་ནག་པོ་ལ་ཁྲོ་བོའི་རྡོར་ཕྲེང་སེར་པོ་བྱ། ཚོམ་བུ་འགོད་ཚུལ་ནི་སྲིད་གསུམ་རྣམ་རྒྱལ་ལས། ལིང་ཚེ་དགུར་ནི་ཚོམ་བུ་དགུ། །དབུས་ཀྱི་
མདུན་རྒྱབ་གཉིས་སུ་རེ། །ཕྱོགས་སྐྱོང་མདོག་དང་མཐུན་པར་དགོད། །ཅེས་དང། མཛེས་པའི་ཐིག་རྩར། རེའུ་མིག་རྣམས་སུ་ཚོན་སྤུངས་འགོད་ལུགས་དབུས་སུ་སྔོན་པོ། ཤར་དུ་དམར་སེར། ལྷོར་ནག་

[005A]༄༅། །པོ༑ ནུབ་ཏུ་དཀར་པོ། བྱང་དུ་སེར་པོ། ཤར་ལྷོར་དམར་པོ། ལྷོ་ནུབ་ཏུ་སྔོན་པོ། ནུབ་བྱང་དུ་དུད་ཁ། བྱང་ཤར་དུ་དཀར་པོ། དབུས་ཀྱི་ཚོན་སྤུངས་ཀྱི་རྒྱབ་མདུན་དུ་ཚངས་པ་དང་ས་ལྷའི་ཚོན་སྤུངས་སེར་
པོ་རེ་འགོད་དོ། །ཞེས་དང། རྣོད་བལ་ཚྭ་ཚྭ་འབུམ་འཕྲོར་ཡང། ལིང་ཚེ་དགུར་ཚོམ་བུ་དགུ་དང། དབུས་ཀྱི་མདུན་རྒྱབ་གཉིས་སུ་ཚོམ་བུ་རེ་རེ་སྟེ། ཚོམ་བུ་བཅུ་གཅིག་པོ་རྣམས་གཙོ་བོ་དང། སྟེང་འོག་ཕྱོགས་མཚམས་ཀྱི་ཕྱོགས་སྐྱོང་བཅུའི་ཁ་དོག་དང་
མཐུན་པར་བཀོད། དེ་ཡང་ཕྱོགས་སྐྱོང་བཅོ་ལྔ་བྱེད་ན་ཚངས་པའི་གཡས་གཡོན་དུ་ཉི་ཟླ་དང། ས་ལྷའི་གཡོན་དུ་ཐགས་བཟང་རིས། །དབང་པོའི་གཡོན་དུ་ཉེ་དབང། ལུས་ངན་གྱི་གཡོན་དུ་ཚོགས་བདག་རྣམས་རང་རང་གི་མདོག་མཚུངས་ཀྱི་ཚོམ་བུ་
འགོད། ཅེས་གསུངས་པ་ལྟར་ཕྱོགས་སྐྱོང་ཚོམ་བུ་བཅུ་ཉིད་འགོད་ལུགས་མཛེས་པའི་ཐིག་རྩར་གསུངས་བ་ལྟར་བྱ་ཞིང། བཅོ་ལྔ་འགོད་པར་སྤྲོན་རྣོ་དཔལ་ཚྭ་ཚྭ་འབུམ་འཕྲོ་ལྟར་བྱ། གདོང་གི་ཆོས་འབྱུང་གི་དབུས་སུ་དྲག་པོའི་སྣ་ཚོགས་པདྨ། མཐར་
རེ་ཁཱ་མི་དགོས། དེའི་ལྟེ་བར་ཧཱུཾ་ཡིག་སྔོན་པོ་མགོ་ལྷོར་ཏེ་ཆོས་འབྱུང་གི་རྩེ་མོ་ངོས་སུ་བསྟན་པ་འབྲིའོ། །ཟོར་བསྐྱེད་སྐབས་ཡ་ཧཱུཾ་གིས་མཚན་པ་ལས་ཟོར་བསྐྱེད་ཀྱང། ལྷའི་ས་བོན་ལ་དེ་ལྟར་མི་དགོས་པས་ཆོས་འབྱུང་གི་དབུས་སུ་ཡ་ཧཱུཾ་གིས་མཚན་
པ་དང། ཧཱུཾ་ཡིག་མགོ་ནང་བསྟན་སོགས་མི་འཐད་དོ། །དེ་བཞིན་དུ་ཆོས་འབྱུང་གི་མེ་རིའི་མཐར་སྟེགས་བུའི་རེ་ཁཱ་བྱ་བའང་མི་དགོས་སོ། །དེ་ནས་གནམ་འཁོར་གྱི་ཐིག་གདབ་ཚུལ་ནི། གྲུབ་དབང་མཛེས་པའི་ཐིག་རྩར་གསུངས་པ་གོང་དུ་དྲངས་པ་

[005B] རྣོ་དཔལ་ཚྭ་ཚྭ་འབུམ་འཕྲོ་ལས་གསུངས་པ་ནི། ལྕགས་མཁར་ཟུར་དགུའི་གནམ་ཐིག་ནི། །ཚངས་པའི་ཐིག་གཉིས་བཏབ་པའི་དབུས། །ཇི་ལྟར་འཚམས་པའི་ཟླུམ་པོ་བསྐོར། །ཚད་དེས་ཚངས་ཟླུམ་ཕྲད་མཚམས་ནས། །གཡས་གཡོན་
ཟླུམ་སྟེང་བྱ་རྗེས་བྱ། །ཕྱོགས་གཞན་ཚངས་ཟླུམ་ཕྲད་མཚམས་དང། །བྱ་རྗེས་སྟེང་དུ་ཐིག་གསུམ་གདབ། །དེ་ཡིས་ཆོས་འབྱུང་གྲུ་གསུམ་འབྱུང། །ཆོས་འབྱུང་ངོས་རེ་བཞི་ཆར་བགོས། །དེ་ལ་ཐིག་གསུམ་གདབ་པ་ནི། །རྩེ་ངོས་བཞི་ཆ་དང་པོ་
དང༑ ༑གཉིས་པ་བཅང་པའི་ཐིག་གཉིས་ནི། །ཆོས་འབྱུང་ཕྱི་རུ་བཞི་ཆ་གཅིག་ ཐོན་པར་བྱས་ལ་ཐིག་གསུམ་པ། །ཆོས་འབྱུང་ཐིག་ལ་རེག་པ་ལས། །ཕྱི་རུ་འདའ་བར་མི་བྱའོ། །དེ་ལྟར་ཆོས་འབྱུང་གྲུ་གསུམ་ནིས། །རིམ་བཞིན་ལན་གསུམ་
ཐིག་བཏབ་པས། །ཕྱི་རུ་ཟུར་དགུ་ཐུན་པར་འགྱུར། །ཅེས་གསུངས་པ་གཉིས་ཚིག་གི་གསུངས་ཚུལ་མི་འདྲ་ཡང། དོན་གྱི་བབས་ལུགས་གཅིག་ཏུ་སྣང་བ་དེ་བཞིན་དུ་བྱའོ། །འོན་ཀྱང་འོག་གི་ལིང་ཚེ་དགུ་དང། སྟེང་གི་ཟུར་དགུ་གཉིས་ཐད་ཀར་འཕྲོད་
པ་ངེས་པར་དུ་དགོས་སོ། །དེ་ནས་ཟན་རྩིག་ཚུལ་ནི། སྲིད་གསུམ་རྣམ་རྒྱལ་ལས། ལྕགས་སླང་སོགས་ཀྱི་ནང་དུ་ནི། །ཟན་ལ་ཐིག་གིས་བགོས་པ་ཡི། །དྲུག་བཅུ་རྩ་བཞི་འགོད་པར་བྱ། །ཕྱི་ནི་ལྕགས་མཁར་ཟུར་དགུ་པ། །ནང་དུ་གཤིན་རྗེའི་དོང་གསུམ་
མོ༑ ༑གྮིའམ་ཆོས་འབྱུང་རྩེ་མོ་ལྷོ། །དོང་གསུམ་རྩེ་མོ་རང་ལ་བསྟན། །དྲུག་ཅུ་རྩ་བཞི་རྩིག་ཚུལ་ནི། །ཕྱི་ཡི་ཟུར་དགུ་ཉིས་བརྩེགས་དང། །བང་རིམ་དགུ་ལ་བཞི་བརྩེགས་དང། །ཀུན་གྱི་དབུས་མར་བདུན་བརྩེགས་སོ། །གསུམ་ནི་དོང་གི་ཁ་གཅོད་

[006A]༄༅། །དོ༑ ༑དོང་གསུམ་ནང་དུ་དགྲ་བགེགས་ཀྱི། །ལིངྒ་མིང་དུས་མགོ་མཇུག་ལོག་གཏོར་མའི་ཕྱོགས་མཚམས་བརྒྱད་དང་ནི། །དབུས་ཀྱི་རྒྱབ་དང་མདུན་རྣམས་སུ། །འཇིགས་བྱེད་དཔའ་བོ་གཅིག་པ་ནི། །
ཕྱོགས་སྐྱོང་ཁ་དོག་དང་མཐུན་པ། །དབུས་སུ་འཇིགས་བྱེད་ཞལ་དྒུའམ། །ཡང་ན་དཔའ་གཅིག་སྔོན་པོ་རྣམས། །དར་གྱི་ཤམ་བུས་བརྒྱན་པ་འཛུགས། །ཆོས་འབྱུང་རྩེ་མོར་ལས་གཤིན་གྱི། །གཏོར་མ་ཟུར་གསུམ་ཤ་ཁྲག་དང། །དར་ནག་གིས་
ནི་བརྒྱན་པ་བཞག་ཅེས་དང། མཛེས་པའི་ཐིག་རྩ་ལས། དབྱུ་གུའི་ཟན་ལ་ངོས་དཔངས་སོར་བཞི་རེར་ཁྲུ་དོ་རེ་དཔངས་སོར་བཞི་ཡོད་པའི་གྲུ་གསུམ་བྱས་པའི་ངོས་རེར་ལ་ཆ་མཉམ་རྟགས་བདུན་རེ་བྱས་པ་ཐིག་གིས་བཅད་པ་དྲུག་ཅུ་རྩ་བཞི་འབྱུང་བར་
བརྩེ་གསུམ་ལུགས་ནི་རྩེ་མོའི་ཟན་ལེབ་གསུམ་དོང་ཁེབས་སུ་བཞག་བྱིངས་དྲས་ཏེ་དབུས་སུ་བདུན་བརྩེགས། བར་བསྐོར་དུ་བཞི་བརྩེགས་བྱས་པའི་ནང་དུ་དོང་གསུམ་ཡོད་པ། ཕྱི་བསྐོར་ལ་གཉིས་བརྩེགས་བྱས་པར་སྨྱུག་གཟེར་བྱ་ཞིང་དབུས་སུ་ཐོད་
དབྱུག་རྡོ་རྗེ་རྩེ་ལྔ་ཕྱེད་པས་མཚན་པ་ཁར་བསྐོར་མི་རོའི་རྒྱལ་མཚན་སྐམ་རློན་སྤེལ་མ། ཕྱི་བསྐོར་ཐོད་སྐམ་གྱི་རྒྱལ་མཚན་དོང་གསུམ་དུ་ཟན་ལིང་སོར་བཞི་པ་རེ་མགོ་མཇུག་ལྡོག་པ་དང་མིའི་རྒྱུ་མའི་ལྔ་ལྡི་དང་བཅས་པའོ། །ཟོར་གཏོར་ལ་ཁྲུ་གང་ངོ། །ཞེས་
དང༑ རྣོ་དཔལ་ཚྭ་ཚྭ་འབུམ་འཕྲོ་ལས། ཕྱི་ཡི་ཟུར་དགུ་གཉིས་བརྩེགས་དང། །བང་རིམ་དགུ་ལ་བཞི་བརྩེགས་དང། །ཀུན་གྱི་དབུས་མ་བདུན་བརྩེགས་སོ། །དགྲ་བགེགས་དོང་གསུམ་ཁ་གཅོད་རེ། །སྟེང་དུ་ཕུར་གདབ་གཏོར་མས་བརྒྱན། །

[006B] །ལིངྒ་མིང་རུས་མགོ་མཇུག་ལོག་གཏོར་མའི་ཕྱོགས་མཚམས་བརྒྱད་དང་ནི། །དབུས་ཀྱི་རྒྱབ་དང་མདུན་རྣམས་སུ། །འཇིགས་བྱེད་དཔའ་བོ་གཅིག་པ་ནི། །ཕྱོགས་སྐྱོང་ཁ་དོག་དང་མཐུན་པར། །དབུས་ཀྱི་
འཇིགས་བྱེད་ཞལ་དྒུའམ། །ཡང་ན་དཔའ་གཅིག་སྔོན་པོ་རྣམས། །དར་གྱི་ཤམ་བུས་བརྒྱན་པ་འཛུག་གསུངས་པ་མཐོང་བརྒྱུད་པ་ལས་ཤེས། །ཞེས་གསུངས་པ་རྣམས་དགོངས་པ་གཅིག་པས། རྒྱས་པ་རྒྱལ་པོའི་མཁར་བཞིན་བརྩེགས། །ཞེས་
པ་ལོའི་ཞག་གྲངས་ལྟར་དབྱུ་གུ་གསུམ་བརྒྱ་དྲུག་ཅུ་བརྩེགས་པ་ནི་ལྕགས་མཁར་ཟུར་བཅུ་དྲུག་པའི་སྐབས་ཀྱི་ཕྱག་ལེན་དུ་མཛད་པ་ལྟར་དང། འབྲིང་པོ་བཙུན་མོའི་མཁར་བཞིན་བརྩེགས། །ཞེས་པ་ནི། འདིར་ཟུར་དགུ་པའི་སྐབས་ཉིན་ཞག་གཅིག་གི་
དབྱུ་གུའི་གྲངས་དང་མཐུན་བར་དབྱུ་གུ་དྲུག་ཅུ་རྩ་བཞི་བརྩེགས་ཤིང། དེ་ཡང་ཆང་དང་བདུད་རྩི་རིལ་བུ་གྲི་ཁྲག་གི་ཁུ་བས་ནས་ནག་གི་རྗེན་ཕྱེ་སྤྲུལ་པའི་ཟན་ལེབ་གྲུ་གསུམ་དུ་བྱས་པའི་རེ་རེ་ལའང། ཟུར་གསུམ་དྲུག་ཅུ་རྩ་བཞིའི་རི་མོ་དོད་པ། དབུས་
སུ་བདུན་བརྩེགས། བར་སྐོར་གྱི་ཆོས་འབྱུང་དགུ་ལ་བཞི་བརྩེགས་རེ་བྱས་པས་དབུས་དང་བར་སྐོར་གྱི་བར་ན་དོང་གྲུ་གསུམ་གསུམ་འབྱུང་བའི་དགྲ་བགེགས་སྒྲོལ་བའི་དོང་གསུམ་གྱི་ནང་དུ་ལིང་ཆུང་མིང་རུས་དང་བཅས་པ་མགོ་མཇུག་ལྡོག་ནས་ནང་དུ་
གཟེར། ཕྱི་སྐོར་གྱི་ཆོས་འབྱུང་དགུ་ལ་ཉིས་བརྩེགས་རེ་སྟེ་དྲུག་ཅུ་རྩ་གཅིག། དགྲ་བགེགས་སྒྲོལ་བའི་དོང་གསུམ་གྱི་ཁ་གཅོད་དབྱུ་གུ་རེ་བཅས་དབྱུ་གུ་དྲུག་ཅུ་རྩ་བཞིའོ། །དབྱུ་གུའི་ཟན་ལེབ་དཔངས་སོར་བཞི་ལས་མི་དམའ་བ་བྱ་ཞིང། ཟན་ལེབ་མཐོ་དམན་

[007A]༄༅། །བྱེད་པའི་ལུགས་ཤིག་ཀྱང་ཡོད་པར་སྣང་ངོ། །ལྕགས་མཁར་དབུས་མའི་སྟེང་དུ་ཕུར་གདབ་གཏོར་མ་དམར་པོ་ལ་ཐོད་དབྱུག་རྡོ་རྗེ་རྩེ་མོ་ཅན་དང། མདའ་དར་ཙོན་སྣ་ལྔའི་འགྱིང་ཐོད་ཙཀླི་དང་བཅས་པ་གཟུགས་
དེ་ལྟར་ལྕགས་མཁར་རྣམས་ཚེལ་ཆེན་དར་ར་ཚིལ་བཞུས་པའི་ནང་རོ་སོལ་དང་སྲེ་ནག་སོགས་བཏབ་པས་ལེགས་པར་བྱུགས་ཏེ་ནག་པོར་ཁ་བསྒྱུར། ལྕགས་མཁར་ཆེ་ཆུང་ཐམས་ཅད་ཀྱི་སྟེང་དུ་ཐོད་པའི་བ་གམ། མི་རོ་དང་ཀེང་དུས་ཀྱི་རྒྱལ་མཚན། རྒྱུ་མའི་
བ་དན། རྒྱུ་རློན་གྱི་ལྔ་ལྡི། ཉུངས་ཀར་གྱི་ཐུན་ཟོར་རྣམས་བཙུགས། གདོང་གི་ཆོས་འབྱུང་གི་ཁར་མཉྫིའི་སྟེང་དུ་ཆོས་རྒྱལ་གྱི་གཏོར་ཆེན། ཐོད་སྐམ་རྡོ་རྗེའི་རྩེ་མོ་ཅན། དར་ནག་གི་འགྱིང་ཐོད་ཙཀླི་དང་བཅས་པ་བཙུགས། ལིངྒ་བྱ་ཚུལ་སོགས་ཀྱི་མན་
ངག་བཀའ་གཉན་པས་འདིར་ཞིབ་ཏུ་འབྲི་བར་མ་ནུས་སོ། །ཕྱོགས་སྐྱོང་དང་སྦྲགས་པའི་སྐབས་འདིར་འོག་གི་ཚོམ་བུ་དང་སྐུ་མདོག་མཐུན་པའི་ཙཀླི་ངོ་བོ་ཕྱོགས་སྐྱོང་ལ། རྣམ་པ་རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པའི་རྣམ་པ་ཅན་དར་གྱི་ཤམ་བུ་རང་
རང་སྐུ་མདོག་དང་མཚུངས་པས་བརྒྱན་པ་དབུས་ཀྱི་ཕུར་གཏོར་གྱི་ཕྱོགས་མཚམས་བརྒྱད་དང་རྒྱབ་མདུན་རྣམས་སུ་འོག་གི་ཚོམ་བུ་ལྟར་གཏོར་མའི་སྟེང་དུ་བཙུགས། གཞན་ཡང་ཐོད་སྐམ་དང། མི་རེའི་རྒྱུ་མཚན། ཀེང་རུས། རྩད་རྣམས་སོ་སོར་གྲངས་
བཅད་དེ་འཛུགས་ཚུལ་སོགས་འདིར་ཞིབ་ཏུ་འབྲི་བར་མ་ལང་བས་ཕྱག་ལེན་མཐོང་བརྒྱུད་དང། བླ་མའི་ཞལ་ལས་ཤེས་དགོས། ལྕགས་མཁར་གྱི་མདུན་དུ་ཡི་དམ། ཕྱོགས་སྐྱོང། ཆོས་རྒྱལ་བཅས་ཀྱི་གཏོར་མ་བྱོན་གཏོར། བསྐད་གཏོར། འབུལ་གཏོར་

[008A]༄༅། །ཚེར་མ། མི་རུས། རོ་སོལ་གྱི་ཕུག་མ། བསྒྲུབ་བྱའི་དྲི་མ་གང་རྙེད། དུག་སྣ། གྲི་ཁྲག་སོགས་ཁྲག་སྣ་སྣ་ཚོགས་རྣམས་འབྲུ་ནག་གི་ཟན་ལ་བསྲེས་བའི་དགྲ་བགེགས་གང་ཡིན་གྱི་གཟུགས་ཉམ་ཐག་པའི་ལིངྒ་དབྱུ་གུའི་
གྲངས་དང་མཐུན་པ་དྲུག་ཅུ་རྩ་བྮིའམ། ཡང་ན་ལིངྒ་ཆེ་བ་གཅིག་བཅའ། དེ་གཉིས་གང་བྱས་ཀྱང་སྙིང་གར་དུག་དང་དཱ་དཧུ་རའི་ཁུ་བས་བྲིས་པའི་ཤོག་ལིང་ངམ། མིང་བཅུག་པར་ཕྱི་ནས་དུག་ཁྲག་གིས་ཁ་བསྒྱུར། ཤོག་ལིང་འདྲི་ཚུལ་དང་ཟན་ལིང་
འཆའ་ཚུལ་སོགས་ལ་ད་དུང་བླ་མའི་ཞལ་ལས་ཤེས་དགོས་པའི་མན་ངག་མང་དུ་ཡོད། དེ་ལྟར་ས་འཁོར་འདྲི་ཚུལ་དང། བརྩེགས་ཚུལ། ལིངྒ་བཅའ་ཚུལ་སོགས་ཕྱག་ལེན་ཞིབ་མོར་མ་བྱུང་ན་ཇི་ཙམ་འབད་ཀྱང་ལས་མི་འགྲུབ་པ་དང། ཚུར་ལྡོག་
པ༑ བཀའ་ཆད་དྲག་པོ་འབྱུང་བ་སོགས་ཀྱི་ཉེན་ཡོད་པས་རྟོག་པ་རྩིང་པོས་སླ་ཆོས་མི་བྱ་བར་མན་ངག་ལྡན་པའི་དགེ་བའི་བཤེས་གཉེན་གྱི་ཞབས་ཀྱི་པདྨོ་བསྙེན་པར་བྱས། ཞལ་གྱི་བདུད་རྩི་བླངས་ཏེ་ལག་ལེན་གྱི་གནད་མ་འཆོལ་བར་ཞིབ་ཆ་ནན་ཏན་
དུ་འདོད་དགོས་སོ། །བཅའ་གཞི་རྣམས་གཞན་གྱིས་མི་མཐོང་བའི་ཕྱིར་ཡོལ་བས་བཅད། གཞན་ཡང་སྒྲུབ་པ་པོའི་མདུན་དུ་ནང་མཆོད། རྡོར་དྲིལ་སོགས་ཕྱི་ནང་གི་རྫས་རྣམས་ཚོགས་པ་དང། ཐུན་མཐར་འབུལ་རྒྱུའི་དབྱུ་གུ། སྒྲོལ་ཆས་ལྕགས་ཀྱུ་
ཞགས་པ། ལྕགས་སྒྲོག། དྲིལ་བུ། གྲི་གུག། འཕང་མདུང། གཏུན་ཤིང། ཆུ་གྲི། རྡོ་རྗེ་གཅིག་པ། དགྲ་སྟྭ། མདུང་རིང། རྡོ་རྗེའི་མདའ། དབྱུག་ཏོ། རྩེ་གསུམ། གཅོད་འཁོར། རྡོ་རྗེ་རྩེ་ལྔ་པ། ཐོ་བ། ཐོད་པ། ཡུངས་དཀར་ནག་

[008B] དུག་སྣ། ལྕགས་ཟངས། ཤྭ་འོད་དྲག་པོའི་རྡོ་རྣམས་ཀྱི་ཕྱེད་དང། ཐོག་པ་རྒྱབ་ཀྱི་ས་རྣམས་བསྲེས་པའི་ཐུན། ཕུར་བ། རལ་གྲི། མེ་ཕུང་རྣམས་བཤམ། གཞན་ཡང་སྐབས་སུ་དགོས་པའི་ཡོ་བྱད་མཐའ་དག་ཚགས་སུ་ཚུད་པར་བྱ་
དངོས་གཞི་སྒྲུབ་པའི་སྐབས་རྒྱུའི་ཀུན་སློང་སྙིང་རྗེ་དང། དུས་ཀྱི་ཀུན་སློང་ཁྲོས་པའི་ཚུལ་གྱིས་བྱ་དགོས། དཔའ་བོ་འབྲུ་དྲུག་གི་བཟླས་པའི་སྐབས། རང་གི་ཐུགས་ཀ་ནས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་བདེ་གཤེགས་ཞི་ཁྲོ་
ཐམས་ཅད་ཀྱི་གསང་གསུམ་བྱིན་རླབས་ནུས་མཐུ་རྣམས་རྟེན་དང་བརྟེན་པའི་དཀྱིལ་འཁོར་གྱི་འཁོར་ལོའི་རྣམ་པ་ཉི་ཟེར་གྱི་རྡུལ་བཞིན་གྲངས་མེད་པར་བྱོན་ནས་མཚོ་ཆེན་པོ་ལ་ཁ་བ་བབས་པ་བཞིན་སྒྲུབ་གཞིའི་དཀྱིལ་འཁོར་ལ་ཐིམ་པའི་དམིགས་པ་སོགས་
ནན་ཏན་དུ་བྱ། འོག་གི་བྲིས་དཀྱིལ་དང། སྟེང་གི་མཁར་གཉིས་ངོ་བོ་དབྱེར་མེད་དུ་བྱས་ཏེ་ལྕགས་མཁར་དབུས་མར་དཔལ་རྡོ་རྗེ་འཇིགས་བྱེད་དཔའ་བོ་གཅིག་པ། གདོང་གི་ཆོས་འབྱུང་དུ་གཏོར་མ་དང་གཉིས་སུ་མེད་པའི་ལ་གཤིན་ཡབ་ཡུམ་
འཁོར་བཅས། བར་གྱི་ལྕགས་མཁར་རྣམས་སུ་འོག་གི་ཚོན་ཕུང་དང་མཐུན་པའི་ཆོས་སྐྱོང་རྣམས་བསམ། དེ་དག་གི་བར་གྱི་དོང་གསུམ་འབྲུབ་ཁུང་གཏིང་ཟབ་པའི་ནང་དུ་ལིང་ཆུ་རྣམས་དགྲ་བགེགས་མངོན་སུམ་ལྟ་བུར་དམིགས་པ་ལ་བཟླས་པའི་སྐབས་
མན་ངག་ལྟར་གྱི་བསད་ལས་སོགས་ཀྱི་དམིགས་པ་བྱ། གཞན་ཡང་དགུག་གཞུག་བསྒྲལ་ཆོག་སོགས་ཀྱི་དམིགས་པ་འདིར་མི་གསལ་བ་རྣམས་ལྕགས་མཁར་གྱི་མན་ངག་གཞན་ལས་བླང་བར་བྱ། ཟན་ལིང་དུམ་བུ་དགུར་བྱེད་ཚུལ་ཡང། ཐོག་མར་མགོ་བོ་

[009A]༄༅། །བཅད། དེ་ནས་ལག་པ་གཡས། གཡོན། རྐང་པ་གཡས། གཡོན། མགྲིན་པ་ནས་སུམ་མདོའི་བར་གཞན་དང། རྐེང་པ་ནས་འཕྲེད་དུ་བཅད་དེ་ཆ་དགུར་བསིལ། དེ་ནས་མཆོད་གཡོག་བས་ཆ་མང་དུ་བསིལ་ཏེ་ཡི་དམ་
དང་ཆོས་སྐྱོང་གི་གཏོར་མ། བྷཱུ་ཙར་ནའི་སྐབས་ཀྱི་དབྱུ་གུ་བཞི་འབུལ་ཚང་མར་ཡིང་དུམ་རེ་བསྲེ། གཏོར་བརྒྱག་ཉིན། ད་ནི་ཟོར་བསྒྱུར་ཞེ་པའི་སྐབས་སྒོ་དབྱེ། ཟོར་རྣམས་སྒོ་ནང་དུ་བསྒྲིབ། རྣལ་འབྱོར་དབང་ཕྱུག་ཅེས་པའི་དབུར་ཚང་མ་ཡར་བཞེངས་
གཏོར་རྭ་ནང་མ་གཞལ་ཡས་ཁང་གི་སྒོ་ཁང་གི་ནང་དང། གཏོར་རྭ་ཕྱི་མ་རྡོ་རྗེའི་རྭ་བའི་ཕྱི། སྲུང་འཁོར་གྱི་མེ་ཕུང་གི་ནང་དུ་བྱ་བར་གསུངས། ཟོར་འཕེན་སྐབས་ལྷའི་ངོ་བོར་འཕེན་པ་དང། མེ་ལྟར་འཕེན་པ་དང། དུག་ལྟར་འཕེན་པ་དང། ཐོག་ལྟར་
འཕེན་པ་དང། ཡན་ལག་བཞི་པའི་དཔུང་ཚོགས་ཀྱི་ངོ་བོར་འཕེན་པ་དང། མགུ་ཞིང་ཚིམ་པའི་གླུད་ཀྱི་ངོ་བོར་འཕེན་པ་དང། བསྐྲད་གཏོར་དུ་འཕེན་པ་དང། མནན་གཏོར་དུ་འཕེན་པ་དང། བསྲེག་གཏོར་དུ་འཕེན་བ་སོགས་ཀྱི་མན་ངག་མཐའ་ཡས་པ་ཡོད་
ཀྱང༑ འདིར་རྭ་དགེ་གཅིག་གྱུར་གྱི་གདམས་པ་ཡིན་པས་དགའ་ལྡན་སྙན་བརྒྱུད་ཀྱི་མན་ངག་ཐུན་མོང་མ་ཡིན་པ་རྣམས་རྭ་དགེ་ཐུན་མོང་བར་བསྲེ་མི་རུང་བར་གསུང་པས་འདིར་འགོད་པར་མ་ནུས་ཤིང། ནན་ཏན་གྱིས་དོན་དུ་གཉེར་ན་དགའ་ལྡན་སྙན་བརྒྱུད་
ལས་བྱུང་པའི་ལྕགས་མཁར་གྱི་གཞུང་ཆེ་ན་མོ་རྣམས་དང། བླ་མའི་མན་ངག་ལས་ཤེས་པར་བྱའོ། །དེ་ནས་ནང་དུ་ལོག་སྟེ་མངའ་གསོལ། གཏང་རག། ཤིས་བརྗོད་རྣམས་གཞུང་ལྟར་བྱའོ། །སྨྲས་པ། གཏུམ་ཆེན་གཞད་པའི་གད་རྒྱངས་ཀྱིས། །སྲིད་

[009B]ཕྱོགས་ལས་རྣམ་རྒྱལ་དགའ་སྟོན་གྱི། །ཟབ་བརྒྱའི་མན་ངག་ལྷུག་པར་བྲིས། །དགེ་བ་འདི་དང་དགེ་བ་གཞན། །ཇི་སྙེད་གནམ་ལྕགས་འཁྲུལ་འཁོར་གྱིས། །བློ་བཟང་བསྟན་པའི་གཤེད་མ་ཀུན། །མིང་གི་ལྷག་མར་
བྱེད་གྱུར་ཅིག་ཅེས་ལྕགས་མཁར་ཟུར་དགུ་པའི་གཏོར་ཆོག། །གོང་ས་རྒྱལ་དབང་ལྔ་པ་ཆེན་པོའི་གསུང་སྲིད་གསུམ་རྣམ་རྒྱལ་གྱི་འདོན་ཆོག་སྲིད་གསུམ་རྣམ་པར་རྒྱལ་བའི་དགའ་སྟོན་གྱིས་སྦྱོར་དངོས་ཀྱི་ལག་ལེན་གསལ་བར་སྟོན་པའི་ཟུར་རྒྱན་གནམ་
ལྕགས་འཁྲུལ་འཁོར་ཞེས་བྱ་བ་འདི་ཡང། བཀྲས་ལྷུན་རྩེ་མགོན་ཁྲང་དགའ་ལྡན་སྲིད་གསུམ་རྣམ་རྒྱལ་གླིང་པ་དཀའ་ཆེན་ཡེ་ཤེས་རྒྱལ་མཚན་དང། དགེ་སློང་བསྟན་འཛིན་དབང་རྒྱ། དགེ་སློང་བློ་བཟང་ཆོས་དཔལ་བཅས་ནས་ལྷ་རེ་བརྟེན་གསུམ་
བཅས་ཡང་ཡང་ནན་ཏན་ཆེན་པོས་ཇི་ལྟར་བསྐུལ་མ་མཛད་པ་བཞིན། ཕ་བོང་ཁ་སྤྲུལ་མིང་པས་རང་ལོ་རེ་གསུམ་དུ་སོན་པ་རབ་རྒྱལ་ལྕགས་འབྲུག་ཆུ་སྟོད་ཟླ་བའི་ཚེས་བཟང་པོར་གཙང་བཀྲས་ལྷུན་བདེ་ཆེན་སྐལ་བཟང་ཕོ་བྲང་དུ་རྫོགས་པར་སྦྱར་བ། ཕྱིས་ཤར་
ཕྱོགས་དྭགས་པོ་དགའ་ལྡན་བཤད་སྒྲུབ་རྣམ་པར་རྒྱལ་བའི་གླིང་དུ་འབྱིན་འཇུག་དག་ཐེག་ལེགས་པར་བགྱིས་པའི་ཡེ་ཤེས་པ་ནི་འདན་ཆོས་འཁོར་དགོན་གྱི་གྲྭ་རིགས་བློ་བཟང་རྡོ་རྗེས་བགྱིས་པ་བགྲོད་དོན་འཕེལ།། །།   ༈   
སྐུ་ངོ་ལྟོས་བཅས་དང། །མཐུན་རྐྱེན་འབྲེལ་ཚད་རྗེ་བཙུན་བླ་མ་ཡིས། །ཚེ་རབས་འབྲལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག། །དགེ་ལེགས་འཕེལ།། །།
