༄༅། །འཇམ་མགོན་རྒྱལ་བའི་བསྟན་སྲུང་རྡོ་རྗེ་ཤུགས་ལྡན་རྩལ་གྱི་རྟེན་མདོས། བསྐང་མདོས། བཟློག་མདོས་ཀྱི་ཆོ་གའི་ངག་འདོན་གྱི་རིམ་པ་གསལ་བར་བཀོད་པ་ཀུན་བཟང་རྒྱ་མཚོའི་སྤྲིན་གྱི་ཕྲེང་བ་ཞེས་བྱ་བ་བཞུགས་སོ། །

[001A] །བློ་བཟང་རྒྱལ་ཞེས་འཇམ་དཔལ་དབྱངས་ཉིད་དེ། །འཇམ་དཔལ་དྲག་པོར་གླལ་བ་འཇིགས་མཛད་ལྷ། །འཇིགས་མཛད་མི་ཡི་གར་རོལ་
ཙོང་ཁ་པ། །རྣམ་གསུམ་དབྱེར་མེད་བྱིན་བརྒྱས་རྟག་ཏུ་སྐྱོངས། །བློ་བཟང་འཇམ་དཔལ་ཞི་ཁྲོའི་རིང་ལུགས་འདི། །བསྲུང་ཞིང་སྐྱོང་ལ་ཟླ་བྲལ་རྡོ་རྗེའི་ཤུགས། །མཐུ་ལྡན་བྱེ་
བའི་ལས་བཞི་ཁྱོད་གཅིག་པུས། །བསམ་རྒུར་འཇོ་བའི་དགའ་སྟོན་དེང་འདིར་སྩོལ། །སྲིད་ཞིའི་ལེགས་བརྒྱ་ཇི་སྙེད་རྐྱེན་ལས་སྐྱེས། །རྫས་སྔགས་ཏིང་འཛིན་ཚོགས་འབྲས་
བསྙོན་དུ་མེད། །དེ་ཕྱིར་ཁྱོད་དགྱས་མཆོད་སྤྲིན་མཐུན་པའི་རྫས། །སྔོན་མེད་འདོད་རྒུའི་གཏེར་བརྒྱ་དེང་འདིར་སྤྲོ། ། འདིར་ལྷ་མཆོག་སྤྲུལ་པའི་རྒྱལ་ཆེན་རྡོ་རྗེ་ཤུགས་ལྡན་རྩལ་དགྱེས་བསྐྱེད་པའི་

[002A] །རྟེན་བསྐང་བཟློག་མདོས་ཀྱི་ཚུལ་ཇི་ལྟར་བྱ་བའི་རིམ་པ་ལག་ཏུ་བླང་བདེ་བར་འགོད་པ་ལ་གཉིས། ལག་ལེན་བཅའ་གཞིའི་རིམ་པ་དང། ངག་འདོན་ཆོ་གའི་རིམ་པའོ། །དང་པོ་ནི་བཅའ་གཤོམ་གྱི་
ལག་ལེན་རྒྱས་བཟུར་དུ་བཀོད་ཟིན་པ་ལས་ཤེས་པར་བྱ་ཞིང། གཉིས་པ་ངག་འདོན་ཆོ་གའི་རིམ་པ་ནག་འགྲོས་སུ་འགོད་པ་ལ། རྟེན་མདོས། བསྐང་མདོས། བཟློག་མདོས་གསུམ་ལས། དང་པོ་རྟེན་མདོས་ཀྱི་ཆོ་ག་བྱ་ཚུལ་ནི་དགེ་སེམས་ཁྱད་པར་
ཅན་གྱིས་ཟིན་པའི་ངང་ནས། སྐྱབས་འགྲོ་སེམས་བསྐྱེད། དགའ་ལྷའི་རྣལ་འབྱོར་དང་འབྲེལ་བའི་དམིགས་བརྩེ་མའི་གསོལ་འདེབས་བཅས་སྔོན་དུ་བཏང། རྡོ་རྗེ་འཇིགས་བྱེད་ལྷ་བཅུ་གསུམ་མའམ་དཔའ་གཅིག་གང་རུང་གི་བདག་བསྐྱེད་
བཟླས་པ། གཏོར་འབུལ་དང་བཅས་པ་གཞུང་བཞིན་ལེགས་པར་གྲུབ་རྗེས། སྤྲོ་ན་ཉིན་དང་པོར་བགེགས་གཏོར་སྦྱང་ཁྲུས་བཅས་སྤྱི་ལྟར་བྱ། དངོས་གཞི་ཐོག་མར་མདོས་བྱིན་གྱིས་བརླབ་པ་ལ་ཤེས་པ་བཞི་སྟེ། རི་རབ་གཞལ་ཡས་ཁང་དུ་ཤེས་

[002B] དྲེགས་པའི་གཟུགས་བརྙན་ཕོ་ཉ་ལས་བྱེད་དུ་ཤེས་པ། མཐུན་རྫས་ཡས་སྟགས་གླུད་སྐོངས་སུ་ཤེས་པ། ཕྱག་མཚན་མཚོན་ཆར་ཤེས་པ་བཞི་ལས། བསྐང་བཟློག་གི་མདོས་ཀྱི་སྐབས་སྔོན་དུ་སྒེར་བསྐང་རྒྱས་པ་མངོན་རྟོགས་ནས་བསྟོད་པའི་བར་ཆ་
ཚང་བསྔོན་དུ་བཏང་རྗེས་ཤེས་པ་བཞི་སོགས་ལ་འཇུག་ཀྱང། འདིར་རྟེན་མདོས་ལ་དེ་ལྟར་མི་དགོས་པར་མདོས་ཆོག་ཉིད་ལ་དམར་བཅངས་སུ་འཇུག་པས་ཆོག་པས། དེ་ལ་དང་པོ་རི་རབ་གཞལ་ཡས་ཁང་དུ་ཤེས་པ་ནི།  ཧྲཱི་ཥྚྲཱི་ ས་བསངས།།
སྭ་བྷཱ་ཝས་ སྦྱངས།  སྟོང་པའི་ངང་ལས་ནམ་མཁའ། རླུང། ཆུ། ས་སྟེ་འབྱུང་བ་བཞིའི་དཀྱིལ་འཁོར་གྱི་སྟེང་དུ་རི་རབ་ལྷུན་པོ་ཤར་ཤེལ། ལྷོ་ཨིནྡྲ་ནཱི་ལ། ནུབ་པདྨ་རཱ་ག། །བྱང་གསེར་ལས་གྲུབ་
པ་བང་རིམ་བཞི་པ། ཕྱི་རོལ་གྱི་རྨང་དུ་གསེར་གྱི་རི་བདུན། རོལ་པའི་མཚོ་བདུན། གླིང་བཞི་གླིང་ཕྲན། མཐའ་ལྕགས་རི་མུ་ཁྱུད་ཀྱིས་བསྐོར་བའི་ནང་ལྷ་མིའི་འདོད་ཡོན་བསམ་གྱིས་མི་ཁྱབ་པས་
གང་བར་གྱུར་པའི་རི་རབ་ཀྱི་སྟེང་གི་དབུས་སུ་རིན་པོ་ཆེ་སྣ་ཚོགས་ལས་གྲུབ་པའི་ཕོ་བྲང་སུམ་བརྩེགས། རིན་པོ་ཆེའི་ཀ་བ་བརྒྱད་ཀྱིས་བཏེགས་པའི་རྡོ་རྗེའི་གདུང་བཞིས་མཛེས་པར་ཕུབ་པ་ལ་འཛམ་
བུའི་གསེར་གྱི་རྒྱ་ཕུབས་རིམ་པ་གསུམ་བརྩེགས་འོད་དུ་འཚེར་བའི་རྩེ་མོར་རྡོ་རྗེ་ནོར་བུ་རིན་པོ་ཆེའི་ཏོག་གིས་མཛེས་པ། ཕོ་བྲང་འོག་མའི་སྟེང་གི་ཟུར་བཞིར་ལྕོག་བཞི་དང། གདུགས་དཀར་པོ་

[003A]༄༅། །གསེར་གྱི་ཡུ་བ་ཅན་བཞི། ཕྱོགས་རེར་ཁ་དོག་སྣ་ལྔ་པའི་དར་གྱི་བ་དན་དང། རྒྱལ་མཚན་གཉིས་གཉིས་ཏེ་བརྒྱད། གཞན་ཡང་འཕན་བཟང་རིན་པོ་ཆེའི་རྒྱན་
གྱིས་མཛེས་པ་སྣ་ཚོགས་འཆང་བའི་ལྡ་ལྡི། དེ་རྣམས་ཀྱི་དར་ལྕེའི་སྣེ་མོར་གསེར་གྱི་དྲིལ་ཆུང་གཡེར་ཁ་སིལ་སིལ་དུ་འཁྲོལ་བ། གསེར་གྱི་གཉྫིར་སྟོང་གིས་ཕྱོགས་མཚམས་རྣམས་སུ་མཛེས་པ་
ཕོ་བྲང་གི་ཕྱོགས་བཞིར་ཐེམ་སྐས་དང་བཅས་པའི་གསེར་གཡུ་ལྕགས་དུང་གི་སྒོ་བཞི་རིན་པོ་ཆེ་སྣ་ཚོགས་ཀྱི་རྟ་བབས་སྒོ་ལྕོག་འོད་འབར་བས་མཛེས་པ། ཕྱི་རོལ་དུ་འདོད་ཡོན་གྱི་སྣམ་བུས་བསྐོར་
བ་ལ་མཆོད་རྫས་སྣ་ཚོགས་ཐོགས་པའི་ལྷ་མོའི་ཚོགས་ཀྱིས་མཆོད་པ་བྱེད་བཞིན་པ། རྩིག་པའི་སྟེང་ན་རིན་པོ་ཆེའི་ཕ་གུ་ལ་གནས་པའི་གསེར་གྱི་སྐེ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་
འཕྱང་བའི་རིན་པོ་ཆེའི་དྲ་བ་དྲ་ཕྱེད་རྔ་ཡབ་དྲིལ་ཆུང་གིས་བརྒྱན་པ་སོགས་ལྷ་དང་མི་ལས་ཡོན་ཏན་ཁྱད་པར་དུ་འཕགས་པའི་ཁང་བཟང་དམ་པ་བཀོད་པ་ཕུན་སུམ་ཚོགས་ཤིང་མཆོད་རྫས་
ཡིད་དུ་འོང་བ་བརྗོད་ཀྱིས་མི་ལང་བས་མཛེས་པར་བྱས་པ། ཤར་གྱི་ལྕོག་བཻ་ཌཱུརྱ་དཀར་པོ་ལས་གྲུབ་པའི་ལྷའི་གཞལ་མེད་ཁང་རྒྱ་ཕུབས་ཅན། རིན་པོ་ཆེའི་རྭ་པ་ཟླུམ་པོས་བསྐོར་བ་

[003B] ནུབ་ཀྱི་ལྕོག་པདྨ་རཱ་གའི་ཁང་བཟང་རྒྱ་ཕུབས་ཅན་རིན་པོ་ཆེའི་རྭ་བ་ཟླ་གམ་གྱི་དབྱིབས་
ཅན་གྱིས་བསྐོར་བ། དེ་དག་གི་ནང་དུ་རྒྱལ་སྲིད་སྣ་བདུན། བཀྲ་ཤིས་རྫས་རྟགས་སོགས་དཔལ་འབྱོར་གྱི་བཀོད་པ་མཐའ་ཡས་པས་གཏམས་པ། བྱང་གི་ལྕོག་དྲག་པོ་གནམ་ལྕགས་འབར་བའི་མཁར་
ཀེང་རུས་ཀྱི་རྒྱ་ཕུབས་ཅན་མཚོན་ཆ་སྣ་ཚོགས་ཀྱི་རྭ་བ་གྲུ་གསུམ་པས་བསྐོར་བ། མཚམས་བཞིའི་ལྕོག་རྣམས་ཡིད་འོང་འཇའ་གུར་འཁྲིགས་པའི་ནང་དུ་རིན་པོ་ཆེ་ལས་གྲུབ་པའི་འཆི་མེད་ལྷའི་ཁང་བཟང་
བཀོད་པ་ཕུན་སུམ་ཚོགས་པ། ལྷའི་སྐྱེད་མོས་ཚལ་གྱིས་བསྐོར་བ། དེ་དག་གི་ཁོར་ཡུག་ཏུ་ལྷ་མིའི་དཔལ་འབྱོར་མ་ཚང་བ་མེད་པས་ཡོངས་སུ་བསྐོར་བའོ། ། གཉིས་པ་དྲེགས་པའི་གཟུགས་བརྙན་གཙོ་འཁོར་ཕོ་ཉར་བཅས་པར་ཤེས་
པ་ནི།  ཕོ་བྲང་དབུས་མར་རིན་པོ་ཆེའི་གདན་ཁྲི་ཡངས་པའི་ངོས་ལ་བརྟེན་པའི་རབ་བརྗིད་གདོང་ལྔའི་དབང་པོ་འཇིགས་སུ་རུང་བ། རིན་པོ་ཆེའི་རྒྱན་དང་དར་ཟབ་ཀྱིས་གཡོགས་པའི་སྟེང་དུ་ཡ་ཧཱུཾ་གིས་མཚན་པ་ཡོངས་
སུ་གྱུར་པ་ལས་ངོ་བོ་འཇམ་དཔལ་གཤིན་རྗེའི་གཤེད་དང་དབྱེར་མ་མཆིས་པ་རྣམ་པ་འཇམ་མགོན་བསྟན་སྲུང་རྒྱལ་ཆེན་རྡོ་རྗེ་ཤུགས་ལྡན་རྩལ་སྐུ་མདོག་དམར་སྨུག་ཞལ་གཅིག་ཕྱག་གཉིས་པ་དགྱེས་འཛུམ་

[004A]༄༅། །བཞད་པའི་ཞལ་ཅུང་ཟད་གདངས་ཤིང་ལྗགས་འདྲིལ་བ། སྙིང་རྗེའི་ཤུགས་ཀྱིས་རྔམ་པའི་སྤྱན་གསུམ་གཡོ་བ། སྨ་ར་དང་སྨིན་མ་མེ་ལྟར་འཕྲོ་བ། ཕྱག་གཡས་གསེར་
གྱི་སྤུ་གྲི་ནམ་མཁའ་ལ་འཕྱར་ཞིང། གཡོན་པས་དགྲ་བགེགས་ཀྱི་དོན་སྙིང་རྩ་བ་དང་བཅས་པ་ཐུགས་ཀར་བསྣམས་པ་མཆན་ཁུང་གཡོན་ན་དགོས་འདོད་ལྷུག་པར་སྩོལ་བའི་གཏེར་གྱི་ནེའུ་ལེ་དང། ཁམས་
གསུམ་དབང་དུ་འགུགས་པའི་གསེར་གྱི་ལྕགས་ཀྱུ་བསྣམས་པ། དབུ་ལ་འཛམ་བུ་ཆུ་བོའི་གསེར་གྱི་མདངས་ཅན་གྱི་ཐང་ཞུ་དར་གྱི་རྒྱན་ཅན་གསོལ་བ། རབ་བྱུང་གི་ཆ་བྱད་ཅན་ཆོས་གོས་རྣམ་གསུམ་ལྷབ་ལྷུབ་
ཏུ་འཆང་བ། ཞབས་ལ་གསང་ཕུ་སྟག་ལྷམ་བཞེས་པ། སྐུའི་སྤྲུལ་པས་འཇིག་རྟེན་ཁྱབ་པ། གསུང་གི་འཕྲིན་ལས་ཀྱིས་བསྟན་པ་སྲུང་བ། ཐུགས་ཀྱི་དགོངས་པ་སྟོབས་བཅུ་དང་ལྡན་པ། རྣམ་འགྱུར་མ་ངེས་
པ་ཅི་ཡང་སྟོན་པའི་སྐུ་ལས་སྐྱེས་པའི་ཡེ་ཤེས་ཀྱི་མེ་རླུང་འཁྲུགས་པའི་དབུས་ན་བཞུགས་པ།    ༈   
སྐུ་མདོག་དཀར་པོ་ཁྲོ་ཞིང་འཛུམ་པ་ཕྱག་གཡས་མདའ་དར་མེ་ལོང་གིས་བརྒྱན་པ་འཕྱར་ཞིང། གཡོན་ཞགས་པ་འཛིན་པ། སྐུ་ལ་དར་དཀར་གྱི་འཇོལ་བེར་དང་དབུ་ལ་ལ་ཐོད་གསེར་མ་གསོལ་བ་

[004B]    ༈   
རྩིས་གང་བ་དཔག་བསམ་གྱི་ཤིང་གི་ཁ་རྒྱན་ཅན་ནམ་མཁར་འཕྱར་ཞིང། གཡོན་ནོར་གཞོང་འཛིན་པ། རིན་པོ་ཆེའི་རྒྱན་དང་རྩེ་བེར་སེར་པོ་གསོལ་བ། སྒ་སྲབ་ཆས་མཛེས་ཀྱི་ལྷ་རྟ་ངང་དཀར་ལ་ཆིབས་པ་
རྒྱས་མཛད་བྱེ་བས་བསྐོར་བ།    ༈   
འགུགས་པའི་ལྕགས་ཀྱུ་དར་དམར་གྱིས་བརྒྱན་པ་ནམ་མཁར་འཕྱར་ཞིང། གཡོན་རིན་པོ་ཆེའི་ཞགས་པ་འཛིན་པ། དར་དམར་གྱི་གོས་གྱོན་ཅིང་མེ་ཏོག་དམར་པོའི་རྒྱན་ཅན་ཞང་བློན་གྱི་ཆ་ལུགས་ཅན་གཡུ་འབྲུག་
ལ་ཆིབས་པ་དབང་མཛད་བྱེ་བས་བསྐོར་བ།    ༈   
ཞིང། གཡོན་ཙིཏྟ་ཞལ་དུ་སྟོབ་པ། དར་ནག་གི་ན་བཟའ་ཅན་དྲག་པོའི་བྱ་ཁྱུང་ལ་ཆིབས་པ་དྲག་མཛད་བྱེ་བས་བསྐོར་བ།    ༈   

[005A]༄༅། །མེ་རླུང་གི་ཁམས་བཞི་རྣམ་པར་དག་པའི་ངོ་བོ་ནང་གི་ཡུམ་ཆེན་བཞི་ཤིན་ཏུ་སྒེག་ཅིང་འཛུམ་བག་དང་ལྡན་པ། ལང་ཚོ་དར་ལ་བབ་ཅིང་འདོད་པའི་སྒྱུ་རྩལ་ལ་མཁས་པའི་
རྣམ་འགྱུར་གྱིས་མཛེས་པ། རིམ་པ་བཞིན་སྐུ་མདོག་དཀར། སྔོ། དམར། ལྗང་བའི་མདངས་དང་ལྡན་ཞིང་རང་རང་གི་འབྱུང་བའི་དཀྱིལ་འཁོར་ཕྱག་ན་ཐོགས་ཤིང་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་
བཟའ་གསོལ་བ།    ༈   
ཚོགས་ཤིང་སྒྱུ་མའི་ང་རྒྱལ་གྱིས་སྒེག་པ། འདོད་ཡོན་ལྔའི་དགའ་བས་རོལ་ཞིང། རིམ་པ་བཞིན་སྐུ་མདོག་དཀར། སེར། དམར། ལྗང། སྔོ་བའི་མདངས་ལྡན་གཟུགས། སྒྲ། དྲི། རོ། རེག་བྱ་བཅས་རང་
རང་གི་འདོད་པའི་ཡོན་ཏན་གྱི་མཆོད་རྫས་ཐོགས་པ། རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་གསོལ་བ། དེ་དག་གི་བར་དུ་ཕྱོགས་རེར་སྐྱེ་མཆེད་རྩ་རྒྱུས་ཚིགས་རྣམས་རྣམ་པར་དག་པའི་ངོ་བོ་འཕྲིན་ལས་
ཀྱི་སྣ་འདྲེན་པའི་དགེ་སློང་གཉིས་གཉིས་ཏེ་བརྒྱད། དེ་དག་ཀྱང་ཆོས་གོས་ངུར་སྨྲིག་གྱོན་ཞིང། དབུ་ལ་ལ་ལས་ཐང་ཞྭ་དང། ལ་ལས་པཎ་ཞྭ། འགའ་ཞིག་ཞྭ་སེར། རེ་འགས་སྒོམ་ཞྭ་གསོལ་བ། ཕྱག་ན་འཁར་

[005B] གླེགས་བམ། རྡོར་དྲིལ་སོགས་ཐོགས་པ། ཞལ་ནས་ལེགས་བཤད་ཀྱི་སྒྲ་དར་དིར་སྒྲོག་པ།    ༈    ཤར་གྱི་ཤར་དང་ནུབ་ཀྱི་ནུབ་
བཅས་ཀྱི་གནས་བཅུར་ཡན་ལག་རྣམ་པར་དག་པའི་ངོ་བོ་ལས་མཁན་མི་སྡུག་པའི་གཟུགས་ཅན་རྒྱ་ཧོར་བལ་བོད་ཁ་ཆེ་ཨ་ཙ་ར་སོགས་ཀྱི་ཆ་བྱད་རྣམ་འགྱུར་མ་ངེས་པ། ལ་ལ་དགའ་བའི་ཉམས་དང། འགའ་
ཞིག་གཏུམ་པའི་ཚུལ་གྱིས་ལག་ན་མཚོན་ཆ་སྣ་ཚོགས་ཐོགས་པའི་སྟག་ཤར་བཅུ། ཤར་གྱི་དབུས་སུ་ལས་བྱེད་བཙན་རྒོད་ཁ་ཆེ་དམར་པོ་སྐུ་མདོག་དམར་སྨུག་ཕྱག་གཡས་མདུང་རྣོན་དགྲ་བོའི་སྙིང་ལ་
གཟིར་ཞིང་གཡོན་དགྲ་བགེགས་ཀྱི་སྐེ་ནས་འཆིང་བའི་བཙན་ཞགས་ཐུགས་ཀར་བསྣམས་པ། ཞལ་རབ་ཏུ་ཁྲོས་པས་ཨམ་ཚིག་བསྡམ་པ། སྐུ་ལ་བསེ་ཁྲབ་དང་བསེ་རྨོག་གསོལ་ཞིང་སྟག་རལ་གཟིག་ཤུབས་
ཅན། བཙན་རྟ་དམར་པོ་ལ་ཆིབས་པ། གཞན་ཡང་དེ་དག་གི་མཐའ་སྐོར་དུ་པེ་ཧར། གཟའ་བདུད། ཙི་དམར་སོགས་རྒྱལ་བཙན། མ་མོ། གཤིན་རྗེ། ལྷ་ཀླུ། གནོད་སྦྱིན། ནོར་བདག་ཤ་ཟ་སྲིན་པོ། དྲི་ཟ་
གྲུལ་བུམ། བདུད་ཐེའུ་རང། འབྱུང་པོ། དྲེགས་བ་སྡེ་བརྒྱད། རུ་འདྲེན་སྡེ་བཞི་སོགས་དྲག་ཅིང་རྔམས་པ་ཉི་ཟེར་གྱི་རྡུལ་ལྟར་འཕོ་བ། འཇིགས་ཤིང་དཔའ་བ། ཀུན་ཀྱང་ཉི་མ་འབུམ་གྱི་གཟི་བརྗིད་དང་
[006A]༄༅། །ལྡན་པར་གྱུར།  གསུམ་པ་མཐུན་རྫས་ཡས་སྟགས་གླུད་སྐོངས་སུ་ཤེས་པ་ནི། ལས་སྔགས་ཀྱིས་བསང།  སྭ་བྷཱ་ཝས་སྦྱང། སྟོང་པའི་ངང་ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་
ཡོངས་སུ་གྱུར་པ་ལས་མཐུན་རྫས་དང་ཡས་སྟགས་རྣམས་ལྷ་མཆོག་སྤྲུལ་པའི་རྒྱལ་ཆེན་རྡོ་རྗེ་ཤུགས་ལྡན་རིགས་ལྔ་དྲག་པོ་རྩལ་འཁོར་དང་བཅས་པའི་སྐུ་གསུང་ཐུགས་གཉིས་སུ་མེད་པའི་བྱིན་རླབས་ཀྱིས་ཐུགས་
དམ་གཉན་པོ་ཡོངས་སུ་སྐོང་བའི་ནུས་མཐུ་དང་ལྡན་པར་གྱུར།  བཞི་པ་ཕྱག་མཚན་མཚོན་ཆར་ཤེས་པ་ནི། བསང་སྦྱང།  སྟོང་པའི་ངང་ལས་ཆུ་གྲི། བེ་ཅོན། དགྲ་སྙིང། ལྕགས་ཀྱུ་སོགས་མཚོན་ཆ་རྣམས་རྣོ་བའི་ངར་དང་དུག་གི་དཔལ་
དང་ལྡན་པ། འབར་བའི་ཐོག་ལྟར་གྱུར་པས་གནོད་བྱེད་དགྲ་བགེགས་ཐམས་ཅད་རྡུལ་དུ་བརླག་སྟེ་ཚར་གཅོད་པའི་ནུས་པ་དང་ལྡན་པར་གྱུར།  ས་བཅད་གསུམ་པ་དང་བཞི་པ་གཉིས་ཀ་ཐུན་མོང་དུ་  ཨོཾ་སྭ་བྷཱ་ཝ་བི་ཤུདྡྷེ་ སོགས་
སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབ་པ་དང།  བདག་གི་བསམ་པའི་ ཞེས་སོགས་བདེན་སྟོབས་བརྗོད་པ་བསྐང་ཆོག་ལྟར་བྱ། མགྲོན་སྤྱན་དྲངས་ཏེ་བཞུགས་སུ་གསོལ་བ་ནི།  གཙོ་བོའི་ཐུགས་ཀ་དང། རང་ཡི་དམ་དུ་གསལ་བའི་ཐུགས་ཀའི་ས་
བོན་ལས་འོད་ཟེར་འཕྲོས། དགའ་ལྡན། མཁའ་སྤྱོད། རི་བོ་རྩེ་ལྔ། ཤམ་བྷ་ལ་སོགས་གར་བཞུགས་རྡོ་རྗེའི་ཕོ་བྲང་ནས་ཏིང་ངེ་འཛིན་གྱི་སྤྲུལ་པའི་གནས་ཡུལ་ཆེན་པོ་འདིར་སྤྲུལ་པའི་རྒྱལ་ཆེན་རྡོ་རྗེ་ཤུགས་ལྡན་

[006B] སྤོས་སྦྱོར་སྲེག་ཅིང་རོལ་མོ་གཡབ་དར་དབྱངས་དང་བཅས།  ཧཱུཾ་རང་བཞི་ཆོས་སྐུའི་དབྱིངས་ལས་མ་གཡོས་ཀྱང། །སྣ་ཚོགས་སྤྲུལ་པའི་རོལ་གར་མཐའ་ཡས་པས། །
མཉམ་མེད་ཐུབ་བསྟན་རིན་ཆེན་སྲུང་མཛད་པའི། །སྤྲུལ་བསྒྱུར་ཅིར་ཡང་སྟོན་པའི་སྐུར་བཞེངས་ཤིག་འཇམ་དཔལ་རྡོ་རྗེའི་ཐུགས་ཀྱི་རང་གཟུགས་དངོས། །འདུལ་འཛིན་ཆོས་ཀྱི་རྒྱལ་པོའི་སྐུར་བཞེངས་ནས། །
འཇམ་མགོན་རིང་ལུགས་སྙིང་པོ་བསྲུང་བའི་ཕྱིར། །གྲངས་མེད་སྤྲུལ་འཁོར་དང་བཅས་གཤེགས་སུ་གསོལ། །འཇམ་དཔལ་རྡོ་རྗེའི་སྐུ་ཡི་རང་གཟུགས་དངོས། །ཞི་མཛད་སྒྲིབ་པ་ཀུན་སེལ་སྐུར་བཞེངས་ནས། །
ནད་གདོན་རྐྱེན་ངན་བར་གཅོད་སེལ་བའི་ཕྱིར། །ཞི་མཛད་བྱེ་བའི་འཁོར་བཅས་གཤེགས་སུ་གསོལ། །འཇམ་དཔལ་རྡོ་རྗེའི་ཡོན་ཏན་རང་གཟུགས་དངོས། །རྒྱས་བྱེད་ཁམས་གསུམ་དཔལ་འབར་སྐུར་བཞེངས་
ནས༑ ༑ཚེ་བསོད་དཔལ་འབྱོར་ཡར་ཟླར་སྤེལ་བའི་སླད། །རྒྱས་མཛད་བྱེ་བའི་འཁོར་བཅས་གཤེགས་སུ་གསོལ། །འཇམ་དཔལ་རྡོ་རྗེའི་གསུང་གི་རང་གཟུགས་དངོས། །དབང་སྡུད་སྣོད་བཅུད་ཟིལ་གནོན་སྐུར་
བཞེངས་ནས། །སྲིད་གསུམ་བརྟན་གཡོ་དབང་དུ་འགུགས་པའི་ཕྱིར། །དབང་མཛད་བྱེ་བའི་འཁོར་བཅས་གཤེགས་སུ་གསོལ། །འཇམ་དཔལ་རྡོ་རྗེའི་འཕྲིན་ལས་རང་གཟུགས་དངོས། །གཏུམ་དྲག་རྡོ་རྗེ་

[007A]༄༅། །ཤུགས་ལྡན་སྐུར་བཞེངས་ནས། །བློ་བཟང་བསྟན་དགྲ་ཕྱེ་མར་འཐག་པའི་ཕྱིར། །དྲག་མཛད་བྱེ་བའི་འཁོར་བཅས་གཤེགས་སུ་གསོལ། །མཛེས་སྡུག་ཡུམ་དགུ་སྣ་
འདྲེན་དགེ་སློང་བརྒྱད། །ལས་མཁན་གཏུམ་པའི་སྟག་ཤར་བཅུ་ལ་སོགས། །གཞན་ཡང་འཇིག་རྟེན་འདས་དང་དྲེགས་པའི་འཁོར། །མཐའ་ཀླས་བཀོད་པའི་ཚོགས་བཅས་གཤེགས་སུ་གསོལ། །
བློ་བཟང་བསྟན་ལ་ཞུགས་པའི་བུ་བརྒྱུད་ལ། །བརྩེ་ཞིང་དུང་བའི་གཡར་དམ་མི་གཡེལ་བར། །དགའ་ལྡན་ཞིང་ནས་ཡབ་རྗེ་ཙོང་ཁ་པའི། །སེང་ཁྲིའི་གསེབ་ནས་ད་ལྟ་གནས་འདིར་གཤེགས། །ཉེར་
བཞིའི་ཡུལ་དང་སུམ་ཅུ་རྩ་གཉིས་གནས། །ཨོ་ཌི་ཡཱ་ན་བྱང་ཕྱོགས་ཤམྦྷ་ལ། །རི་བོ་རྩེ་ལྔ་དཔལ་ལྡན་འབྲས་སྤུངས་དང། །ས་སྐྱའི་རྨུག་ཆུང་གནས་ནས་གཤེགས་སུ་གསོལ། །དོལ་གྱི་ཆུ་མིག་རྡོ་ཕུད་
ཆོས་འཁོར་དང། །རྣམ་རབ་ཚོང་འདུས་རི་ཆོས་རྨོར་ངོར་དགོན། །དགའ་རྣམ་འོན་རོང་ལྷ་ལྡན་སྤྲོ་ཁང་སོགས། །གར་བཞུགས་གནས་ནས་ཐོགས་མེད་གཤེགས་སུ་གསོལ། །ཨོཾ་དྷརྨཱ་པཱ་ལ་མཧཱ་རཱ་ཛ་
བཛྲ་བེ་ག་ཝན་རུ་དྲཿ་པཉྩ་ཀཱུ་ལ་ས་པ་རི་ཝཱ་ར་ཨ་ཀརྵ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར།  ཅེས་སྤྱན་དྲངས།  པདྨ་ཀ་མ་ལ་ཡེ་སྟྭཾ།  གྱིས་བཞུགས་སུ་གསོལ། བཀའ་བསྒོ་བ་ནི།།

[007B] །སངས་རྒྱས་ཀུན་དང་མཉམ་སྦྱོར་བའི། །ཇི་སྙེད་སངས་རྒྱས་ཐམས་ཅད་ཀྱི། །དེ་བཞིན་སྒྲུབ་པའི་རྣལ་འབྱོར་པའི། །དད་པ་དང་ནི་དམ་ཚིག་གིས། །མིང་སྲིང་བཞིན་དུ་དམ་
བསྲེས་པའི། །དམ་ཚིག་ཆེན་པོའི་དུས་ལ་བབ། །རྡོ་རྗེ་དྲི་ཆུ་བདུད་རྩི་མཆོག་པཉྩ་ཨ་མྲྀ་ཏ་སྦྱར་ཏེ། །རྒྱལ་ཆེན་རྡོ་རྗེ་ཤུགས་ལྡན་རྩལ། །རིགས་ལྔ་འཁོར་ཚོགས་རྒྱ་མཚོ་ལ། །ཁྲོ་བོ་རྡོ་རྗེ་གནོད་སྦྱིན་གྱིས། །ལྕེ་
ལ་བདུད་རྩི་བཞག་ནས་ནི། །སྔོན་ཚེ་ཇི་སྲིད་མནའ་བོར་བཞིན། །ང་ཡང་དམ་ལས་མི་འདའོ། །ཁྱེད་རྣམས་དམ་ལས་མ་འདའ་ཞིག་གལ་ཏེ་དམ་ལས་ཁྱེད་འདའ་ན། །སྔོན་གྱི་ཐུགས་བསྐྱེད་དམ་བཅའ་ཉམས། །
དམ་ཚིག་རྒྱ་ལས་རལ་བར་འགྱུར། །དེ་བས་དམ་ལས་མ་འདའ་བར། །བཅོལ་བའི་འཕྲིན་ལས་སྒྲུབ་པར་མཛོད། །བཛྲ་ཡཀྵ་ཧཱུཾ་ཧཱུཾ།  མཆོད་པ་བྱིན་གྱིས་བརླབས་ལ།  ཧཱུཾ༑ ཀུན་བཟང་བདེ་སྟོང་ཏིང་ངེ་འཛིན་རོལ་པ་ལས། ། ཞེས་
སོགས་ཚིགས་བཅད་སྔགས་དང་བཅས་པའི་སྒོ་ནས་རྒྱལ་སྲིད་སྣ་བདུན་བཀྲ་ཤིས་རྫས་རྟགས་ནང་མཆོད་དང་བཅས་བརྒྱས་པར་འབུལ་བའམ། བསྡུ་ན།  ཨོཾ་དྷརྨཱ་པཱ་ལ་མཧཱ་རཱ་ཛ་བཛྲ་བེ་ག་ཝན་རུ་དྲཿ་པཉྩ་ཀཱུ་ལ་ས་པ་རི་ཝཱ་ར་ཨརྒྷཾ་པྲ་ཏཱི་ཙྪ་ཧཱུཾ་སཱ་ཧཱ།  ཞེས་པ་ནས།།
ཤཔྟའི་ བར་གྱིས་མཆོད།  ཨོཾ་དྷརྨ་པཱ་ལ་མཧཱ་རཱ་ཛ་་ཝཱ་ར་ཨོཾ་ཨཱ་ཧཱུཾ།  ཞེས་ནང་མཆོད་འབུལ།  གང་ཞིག་དྲན་པ་ཙམ་གྱིས་ཕྱི་ནང་གི་བར་ཆད་ཀུན་སེལ་ལས་བཞིའི་འཕྲིན་ལས་རྣམས། །སྩོལ་མཛད་རྒྱལ་ཆེན་ཤུགས་

[008A]༄༅། །ལྡན་རིགས་ལྔ་རྩལ། །བསྟན་སྲུང་འཁོར་དང་བཅས་ལ་ཕྱག་འཚལ་བསྟོད། །སྐུ་དང་མཆོད་རྟན་མངོན་སུམ་མངོན་སུམ་མིན། །བྱས་དང་བྱེད་འཇུག་རྙེད་བཀུར་
རྒྱ་ཆེན་དང། །ཉོན་མོངས་ཅན་མིན་སྒྲུབ་པའི་མཆོད་པ་བཅུས། །ཤུགས་ལྡན་རིགས་ལྔ་འཁོར་བཅས་མཆོད་པར་བགྱི། །མདོ་སྔགས་ལམ་སྟོན་བཤེས་གཉེན་མང་བསྟེན་ཀྱང། །འདུལ་མངོན་ལམ་རིམ་
བླ་མ་ལྔ་བཅུ་པར། །ཇི་བཞིན་བཤད་པའི་བསམ་སྦྱོར་མ་དག་པས། །ཉེས་ལྟུང་ཆར་གྱིས་བརླན་པ་མཐོལ་ལོ་བཤགས། །ཚངས་དབང་གནོད་སྦྱིན་བདུད་དང་ཆགས་རྨོངས་ཅན། །བུད་མེད་ཞར་འོན་སྐྱོན་
པའི་ཟློས་གར་སོགས། །ཕལ་པས་མི་རྟོགས་གང་འདུལ་མཛད་འཕྲིན་གྱིས། །བསྟན་འགྲོར་བཀའ་དྲིན་ཁྱབ་ལ་རྗེས་ཡི་རང། །དབང་པོར་འཚམ་པའི་ཆོས་འཁོར་བསྐོར་བར་བསྐུལ། །བསྐལ་བརྒྱར་འཕྲིན་
ལས་རྒྱུན་ཆད་མེད་པར་བཞུགས། །རང་གཞན་སྐྱེ་འཕགས་ཚོགས་གཉིས་རབ་བསགས་དགེ། །འཇམ་མགོན་བསྟན་དགྲ་བདུད་བཞི་འཇོམས་པར་བསྔོ། ། ཞེས་ཡན་ལག་བདུན་པ་རྫོགས་པར་བཏང། དེ་ནས་ཆེ་བའི་ང་རྒྱལ་
བསྐྱེད་ཅིང་དབང་དུ་བསྡུ་བ་ནི།  ཧཱུཾ༑ ང་ནི་ཁྲག་འཐུང་ཁྲོ་བོ་ཀུན་གྱི་གཙོ། །འཕྲོག་བྱེད་རྣམ་པར་འགྱུར་པ་དུས་ཀྱི་དགྲ། །སྣང་སྲིད་ལྷ་སྲིན་སྡེ་བརྒྱད་བྲན་དུ་འཁོལ། །དེང་འདིར་རྣམ་བཞིའི་འཕྲིན་ལས་འཆོལ་

[008B] །སྲིད་པའི་ཆེ་བཙན་ཐམས་ཅད་བཀའ་ལ་ཉོན། །མི་འདོད་རྐྱེན་ངན་ཐམས་ཅད་དགྲ་ལ་བསྒྱུར། །བྱད་ཕུར་དུས་མིན་འཆི་སོགས་འགལ་རྐྱེན་ཟློག་ཞི་རྒྱས་དབང་དྲག་བཅོལ་བའི་ལས་ཀུན་སྒྲུབས། ། ཞེས་
བརྗོད། འདི་དག་གི་སྐབས་སུ་ཡི་དམ་གྱི་བསྙེན་པ་ཚད་དུ་ཐེངས་ཤིང། ལྷའི་ང་རྒྱལ་དང་གསལ་སྣང་བརྟན་པོ་དང་ལྡན་པའི་རྣལ་འབྱོར་པས་རྟོགས་པས་འཆུན་ན་གོང་ནོན་དང། གཟི་བྱིན་བསྐྱེད་པ། རྡོ་རྗེའི་མན་འཆུ་ཕུལ་ཏེ་དམ་བསྲེ་བ་སོགས་ཐུན་མོང་མ་ཡིན་པའི་སྙན་བརྒྱུད་ཀྱི་མན་ངག་གཞན་
ལས་འབྱུང་བ་ལྟར་སྦྱར་ཀྱང་ཆོག་བྱོན་གཏོར་ནང་མཆོད་ལྟར་བྱིན་གྱིས་བརླབས་ལ།  བསྟན་སྲུང་རྒྱལ་པོ་ཆེན་པོ་རྡོ་རྗེ་ཤུགས་ལྡན་རིགས་ལྔ་དྲག་པོ་རྩལ་འཁོར་དང་བཅས་པ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དམར་པོ་འོད་ཀྱི་
སྦུ་གུ་ཅན་དུ་གྱུར་པས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་ པར་བསམ།  ཨོཾ་དྷརྨ་པཱ་ལ་མཧཱ་རཱ་ཛ་བཛྲ་བེ་ག་ཝན་རུ་དྲཿ་པཉྩ་ཀཱུ་ལ་ས་པ་རི་ཝཱ་ར་སརྦ་བིགྷྣན་ཤ་ཏྲུཾ་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།  ཞེས་པ་ལན་
གསུམ་གྱིས་གཙོ་བོ་ལ་ཕུལ། འཁོར་རྣམས་ལ།  ཨོཾ་ཨ་ཀ་རོ་མུ་ཁཾ་སརྦ་དྷརྨ་ཎཾ་ཨཱ་དྱ་ནུ་ཏྤནྣ་ཏྭ་ད། ན་མཿ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ།  ལན་གསུམ།  ཨོཾ་དྷརྨ་པཱ་ལ་མཧཱ་རཱ་ཛ་བཛྲ་བེ་ག་ཝན་རུ་དྲཿ་པཉྩ་ཀུ་ལ་ས་པཱ་
རི་ཝཱ་ར་ཨརྒྷཾ། པཱ་དྱཾ། པུཥྤེ། དྷཱུ་པེ། ཨ་ལོ་ཀེ། གནྡྷེ། ནཻ་ཝིདྱ། ཤཔྟ་པྲ་ཏཱི་ཙྪ་ཧཱུཾ་སཱ་ཧཱ། ཨོཾ་དྷརྨ་པཱ་ལ་མཧཱ་རཱ་ཛ་བཛྲ་བེ་ག་ཝན་རུ་དྲཿ་་ཨོཾ་ཨཱ་ཧཱུཾ།  ཞེས་ཕྱི་ནང་གི་མཆོད་པ་ཕུལ། དམ་ལ་བཞག་པ་ནི། དམ་ཚིག་རྡོ་རྗེའི་

[009A]༄༅། །ཕྱག་རྒྱ་བཅས་ལ།  ཧཱུཾ༑ འཇམ་མགོན་རྒྱལ་བའི་བསྟན་སྲུང་རྡོ་རྗེ་ཤུགས་ལྡན་རིགས་ལྔ་དྲག་པོ་རྩལ་འཁོར་དང་བཅས་པ་ཁྱེད་རྣམས་ཀྱིས་ཤ་ཁྲག་དམར་གྱི་གཏོར་མ་འདི་བཞེས་
ལ། སངས་རྒྱས་ཀྱི་བསྟན་པ་སྤྱི་དང། ཁྱད་པར་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མདོ་སྔགས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་བསྟོད། དགེ་འདུན་གྱི་སྡེ་སྐྱོངས། བླ་མའི་སྐུ་
ཚེ་སྲིངས། རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ཀྱི་ཆོས་སྒྲུབ་པའི་འགལ་རྐྱེན་ཐམས་ཅད་སོལ། མཐུན་རྐྱེན་ཐམས་ཅད་སྒྲུབས། གནོད་ཅིང་འཚེ་བར་བྱེད་པའི་དམ་
ཉམས་དགྲ་བགེགས་ཐམས་ཅད་དྲག་པོའི་ཆད་པས་སྐད་ཅིག་ཉིད་ལ་ཐལ་བའི་རྡུལ་ཕྲན་བཞིན་དུ་བརླག་པའི་འཕྲིན་ལས་མཛོད་ཅིག་བཛྲ་ས་མཱ་ཡ་ཧཱུཾ།  ཞེས་བརྗོད་དེ་དམ་ལ་བཞག་དེ་ནས་བཤགས་པ་བྱ་བ་ནི།  རང་གི་
ཐུགས་ཀའི་ཧཱུཾ་ལས་འོད་ཟེར་འཕྲོས་པས་རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་དྲངས། དེ་རྣམས་ཀྱི་གནས་གསུམ་ལས་ཡི་གེ་བརྒྱ་པ་དཀར་དམར་མཐིར་གསུམ་གྱི་ཚོགས་དཔག་ཏུ་མེད་པ་བྱུང་
རང་དང་རྒྱལ་ཆེན་རིགས་ལྔ་དྲག་པོ་རྩལ་འཁོར་དང་བཅས་པ་རྣམས་ཀྱི་གནས་གསུམ་དུ་ཐིམ་པས། རང་གཞན་ཡོན་མཆོད་འཁོར་དང་བཅས་པ་རྣམས་ཀྱི་དམ་ཚིག་ཉམས་ཆག་ཐམས་ཅད་དང། དེའི་

[009B] པར་བསམས་ལ། ཐུན་མོང་དང་ཐུན་མོང་མིན་པའི་གྲིབ་སེལ་གྱི་དམིགས་
གནད་དང་བཅས་ཡིག་བརྒྱ་ཉེར་གཅིག་བཟླས་ལ།  ཧཱུཾ༑ འཇམ་དཔལ་ཞི་ཁྲོ་རྗེ་བཙུན་བློ་བཟང་གྲགས། ། ཞེས་པ་ནས།  སྙིང་ནས་བཤགས་སོ་བརྩེ་བས་རྗེས་གཟུང་མཛོད། ། དེ་ནས་བསྐང་ཆོག་ནས་འབྱུང་བ་ལྟར་བསྐང་རྫས་དང་བསྐང་
གཏོར་བྱིན་གྱིས་བརླབས་ནས་བསྐང་པ་རྒྱས་འབྲིང་གཉིས་ཀའམ་གང་རུང་དང། ཆོས་སྐུ་མའི་བཟློག་པ། མཐུན་གྲུབ་མ་རྣམས་སྤྱི་འགྲོ་ལྟར་བཏང་རྗེས། རྟེན་མདོས་དངོས་གཞི་འབུལ་ཞིང་བསྔོ་བ་ནི།  ཧཱུཾ༑ ཀུན་ཁྱབ་ཆོས་དབྱིངས་གདོད་ནས་སྟོང་པ་དང། །དབྱེར་མེད་
ལྷན་སྐྱེས་རང་སྣང་རིག་པའི་རྩལ། །ཅིར་ཡང་འཆར་བའི་ཀུན་བཟང་རྒྱ་མཚོ་སྤྲིན། །མི་ཟད་ནམ་མཁའ་མཛོད་ཀྱིས་མཆོད་པར་བྱ། །འབྱུང་བ་རིམ་བརྩེགས་ནོར་འཛིན་ཡངས་པའི་གཞིར། །ཤེལ་དང་བཻ་ཌཱུར་པད་
རག་གསེར་སྦྱངས་ལས། །ལེགས་གྲུབ་བང་རིམ་བཞི་ལྡན་ལྷུན་པོའི་སྟེང། །ཕྱི་ལྟར་ཏིང་འཛིན་སྤྲུལ་པའི་ཕོ་བྲང་ཆེ། །ཕྱོགས་མཚམས་རིན་ཆེན་ཁང་བཟང་ལྕོག་བརྒྱད་མཛེས། །རྒྱ་ཕུབས་ནོར་བུའི་ཏོག་གི་
འོད་འབར་ཞིང། །དྲ་བ་དྲ་ཕྱེད་དྲིལ་གསིལ་དར་དབྱངས་དང། །རྔ་ཡབ་རིན་ཆེན་འཕྱང་ཕྲུལ་གཡོ་བས་བརྒྱན། །ནང་ལྟར་དུར་ཁྲོད་རོལ་པའི་གཞལ་ཡས་ཁང། །འཇིགས་རུང་རྔམས་བརྗིད་ལངྐའི་རྒྱལ་

[010A]༄༅། །ཁབ་བཞིན། །གསང་བ་རང་སྣང་དགའ་ལྡན་མཁའ་སྤྱོད་ཞིང། །ཡེ་ཤེས་རྣམ་ལྔའི་འོད་ཕུང་འཁྱིལ་ཞིང་མེར། །སྟེང་ན་ཡོངས་འདུ་ས་བརྟོལ་སྲོག་ཤིང་རྩེར། །
དབང་གཞུ་ལྟར་བཀྲའི་གདུགས་ཆེན་ལྷ་ལམ་ཁྱབ། །དེ་སྟེང་ཁྱུང་ཚང་འཇའ་ཚོན་མིག་མང་རིས། །ནམ་མཁའ་སྒྲོ་ཕོད་ཡུངས་ཀར་གང་བཟང་དང། །སྣ་ཚོགས་དར་གྱི་ལྷབ་ལྷུབ་འཕུར་ལྡིང་གཡོ། །ཉི་
ཟླ་ནོར་བུའི་འོད་སྣང་ཕྱོགས་བཅུར་གསལ། །ལྷུན་པོའི་མཐའ་བསྐོར་གསེར་རི་རོལ་མཚོ་བདུན། །གླིང་བཞི་གླིང་ཕྲན་ལྕགས་རི་མུ་ཁྱུད་བསྐོར། །ཁོར་ཡུག་ལྷ་མི་ཀླུ་དབང་སྲིད་པའི་འགྲོ། །དག་དང་
མ་དག་སྣོད་བཅུད་ཐམས་ཅད་ཀྱི། །ཕུན་ཚོགས་འདོད་ཡོན་མ་ལུས་སྤུངས་པ་ཡི། །ངོ་མཚར་མཐའ་ཀླས་ཞིང་ཁམས་ཡངས་པ་འདི། །རྒྱལ་ཆེན་རྡོ་རྗེ་ཤུགས་ལྡན་རིགས་ལྔ་དང། །མཛེས་སྡུག་ཡུལ་
དགུ་སྣ་འདྲེན་དགེ་སློང་བརྒྱད། །སྟག་ཤར་བཅུ་དང་ལས་བྱེད་ཁ་ཆེ་དམར། །སྡེ་བརྒྱད་དྲེགས་པའི་འཁོར་ཚོགས་རྒྱ་མཚོར་བཅས། །དགྱེས་སྐོང་མི་འབྲལ་བཞུགས་པའི་རྟེན་དུ་འབུལ། །བརྩེ་བས་
བཞེས་ཏེ་རྟེན་ལས་མ་འདའ་བར། །འཇམ་མགོན་བསྟན་དང་བསྟན་འཛིན་བསྲུང་བ་དང། །རྣལ་འབྱོར་བཅོལ་བའི་འཕྲིན་ལས་སྒྲུབ་པར་མཛོད། །སེམས་གླུད་ནམ་མཁའ་ཡེ་ཤེས་ལྔ་ལྡན་མདངས། །

[010B] །ཆུང་གླུད་རྒྱང་བུ་ཁྲ་བོ་བལ་ཚོན་དང། །དར་ཟབ་སྒྲོ་ཡུངས་མཚེ་ཡི་གང་བུས་བརྒྱན། །སྐྱེས་པ་ཕོ་དང་ཟ་མ་མོ་ཡི་གླུད། །ཐབས་ཤེས་ཟུང་འཇུག་མདའ་
འཕང་བསྣོལ་མ་དང། །ཕོ་གདོང་སྟག་ཆས་ལིངྒ་ནོར་བུ་རིས། །མོ་གདོང་དར་འཕན་གླང་དང་མཁར་ཐབས་རིས། །ཡུལ་མཁར་གླུད་དུ་ཤིང་གྲི་ཡུལ་མཁར་རིས། །ལྷ་བདུད་ཆད་པ་མ་མོའི་དལ་ཡམས་
དང༑ ༑ཀླུ་ཡི་མནན་གཏད་བཙན་གྱི་རྒྱུ་སྲང་དང། །གཤིན་རྗེའི་འཁོར་ལོ་རྒྱལ་པོའི་སྨྱོ་འབོགས་དང། །གཟའ་ཡི་ཀི་ཀང་བྱད་ཟོར་རྦོད་གཏོང་དང། །མ་མོའི་ཁྲག་ཟོར་ལ་སོགས་བཟློག་པའི་ཁྲམ། །བདུད་
བཞིའི་གཡུལ་བཟློག་རུ་མཚོན་རྒྱལ་མཚན་སོགས། །སྤེལ་ལེགས་བཀོད་པ་ཚང་དུ་དངར་པ་འདི། །རྒྱལ་ཆེན་མཛེས་སྡུག་སྟག་ཤར་སྡེ་བརྒྱད་དགྱེས་བསྐོང་བརྩེ་བས། འཇམ་མགོན་
རྣལ་འབྱོར་་ངུར་སྨྲིག་ཆས་གོས་ཟ་འོག་འཇོལ་བེར་དང། །གླང་ཆེན་ཞིང་ལྤགས་གཡང་གཞི་སྟག་ཤམ་སྦྲུལ། །རིན་ཆེན་རུས་པའི་རྒྱན་ཆ་དར་ནག་གོས། །ཐང་ཞྭ་དར་གྱི་འགྱིང་ཐོད་སག་ལྷམ་སོགས། །
འཇམ་རྒྱས་དབང་དང་མངོན་སྤྱོད་ལ་འོས་པའི། །ཆས་གོས་རྒྱན་གྱི་ཁྱད་པར་དཔག་མེད་མཛེས། །སྒ་སྲབ་ཆས་མཛེས་ལྷ་རྟ་ངང་སེར་དང། །སེངྒེ་གླང་ཆེན་ཁྱུང་འབྲུག་བཞོན་པའི་ཆོགས། །རེག་གཅོད་
[011A]༄༅། །སྤུ་གྲི་དགྲ་བགེགས་སྙིང་དྲོན་དང། །ལྕགས་ཀྱུ་མདའ་དར་ཚེ་བུམ་ཀ་པཱ་ལ། །རིན་ཆེན་ཞགས་པ་ནོར་གཞོང་ནེའུ་ལེ། །རྡོ་རྗེ་རལ་གྲི་མདུང་ཞགས་ཙནྡན་བེང། །
ལྷུང་བཟེད་གསེག་གཤང་ཁ་ཊཱཾ་ཏྲི་ཤུལ་མདའ། །གྲི་གུག་ཕུར་བུ་དགྲ་སྟ་འཕྲུལ་སྒྱོགས་སོགས། །དགྲ་འཇོམས་ཕྱག་མཚན་མཚོན་ཆ་སྣ་ཚོགས་དང། །གཞོམ་མེད་རྡོ་རྗེའི་གོ་ཁྲབ་བཙན་པོ་འདི། །
རྒྱལ་ཆེན་་མཛེས་སྡུག་་སྟག་ཤར་་སྡེ་བརྒྱད་་དགྱེས་བསྐོང་་བརྩེ་བས་་འཇམ་མགོན་་རྣལ་འབྱོར་་མུན་པའི་མདོག་ཅན་རྟ་གཡག་བྱ་ཁྱི་དང། །ལུག་ནག་སྤྱི་དཀར་བསྟན་
དགྲའི་སྲོག་ལ་རྔམས། །འདབ་ཆགས་རྒྱལ་པོ་མཁའ་ལྡིང་གཞན་གསོས་བུ། །ཁྲུང་ཁྲུང་གོ་བོ་བྱ་རོག་སྐྱུང་ཀ་རྒོད། །རྨ་བྱ་ནེའུ་ཙོ་བུ་ཤུད་འུག་པ་གླག་ཁྱིམ་བྱ་འོལ་པ་གོང་མོ་དང་ངུར་དང། །
སེངྒེ་སྟག་གཟིག་དོམ་དྲེད་ཝ་སྤྱང་གསའ། །ཅེ་སྤྱང་འཕར་བ་སྤྲ་སྤྲེལ་བྱི་ལ་གུང། །ཤ་བ་དགོ་བ་གཉན་བཅོད་གླ་བ་རྒྱ། །རི་བོང་གནའ་བ་རུ་རུ་བསེ་རུ་རྐྱང། །སར་འཛུལ་གནམ་འཕུར་རི་དྭགས་འཕྱོ་
དགུའི་ཚོགས། །རང་རྩལ་ངོམ་པའི་ཡ་མཚན་གཟིགས་མོར་ཆེ། །སྦལ་སྦྲུལ་ཉ་ལྕོང་རྟ་བླ་སྡོམ་སྡིག་སོགས། །ཀླུ་དང་ས་བདག་ཆགས་པའི་སྲོག་ལྡན་དང། །གླང་ཆེན་རྟ་དྲེལ་བོང་བུ་རྔ་མོང་གཡག་

[011B] །རྒྱལ་ཆེན་་མཛེས་སྡུག་་སྟག་ཤར་་སྡེ་བརྒྱད་་དགྱེས་བསྐོང་་བརྩེ་བས་་འཇམ་མགོན་་རྣལ་འབྱོར་་བདུད་རྩིའི་ཆབ་དང་ཁྲག་ཆེན་རབ་
བསྐྱིལ་བའི། །མཆོད་ཡོན་རྦ་རླབས་འཕྱུར་བའི་དབུ་བ་དགོད། །འདབ་སྟོང་གི་སར་འཛུམ་པའི་དགའ་ཚལ་དང། །དབང་པོའི་མེ་ཏོག་འབར་བའི་ཕང་ཕུང་གཡོ། །དྲི་ཞིམ་སྤོས་དང་ཤ་སྣ་མེར་བསྲེགས་
པའི། བདུད་སྤྲིན་དབྱར་སྐྱེས་ཆུ་འཛིན་དཀྲིགས་པ་བཞིན། །རྩི་འབྲུའི་མར་དང་ཞུན་ཆེན་སྒྲོན་མེ་ཡི། །ཕྲེང་བ་བསྟར་བས་ཉི་ཟླ་མོག་པོར་བྱེད། །ག་བུར་ཙནྡན་སྦྱར་བའི་སྤོས་ཆུ་དང། །གསར་རྙིང་
ཁྲག་གི་དྲི་ཆབ་རྒྱ་མཚོར་འཁྱིལ། །རོ་བརྒྱ་ལྡན་པའི་ལྷ་མིའི་བཤོས་བཟང་དང། །ཤ་རུས་ཞལ་ཟས་སྤུངས་པ་མཁའ་ལ་སྙེག་རྫ་རྔ་སིལ་སྙན་དུང་ཆེན་རྐང་གླིང་སོགས། །སྙན་བརྗིད་རོལ་མོས་ས་ཆེན་
འདར་ཞིང་གཡོ། །མཛེས་སྒེག་འགྱིང་བག་ལྡན་པའི་ལྷ་མོ་ཡིས། །བསྟབས་པའི་ཕྱི་དང་ནང་གི་འདོད་ཡོན་ལྔ། །རྒྱལ་ཆེན་་མཛེས་སྡུག་་སྟག་ཤར་་སྡེ་བརྒྱད་་དགྱེས་བསྐོང་་བརྩེ་བས་་
འཇམ་མགོན་་རྣལ་འབྱོར་་གསེར་འཁོར་ནོར་བུ་གཉིས་འཐུང་ཅང་ཤེས་རྟ། །བདེ་སྟེར་བཙུན་མོ་ཁྱིམ་བདག་དམག་དཔོན་ཆེ། །རིན་ཆེན་རི་བོ་གཏེར་བུམ་དཔག་བསམ་ཤིང། །འདོད་འཇོའི་བ་

[012A]༄༅། །དང་ཁང་བཟང་སྐྱེད་མོས་ཚལ། །མ་རྨོས་ལོ་ཏོག་རལ་གྲི་མིག་སྨན་རྫས། །མལ་ཆ་བགས་པ་གང་འདོད་སླེབས་པའི་ལྷམ། །རྒྱལ་བས་བྱིན་རླབས་བཀྲ་ཤིས་རྫས་
རྟགས་བརྒྱད། །བ་དན་རྔ་ཡབ་ལྡ་ལྡིས་ཆུ་མཐོངས་འགོག་ཟག་མེད་བདེ་ཆེན་ཚོགས་ཀྱི་འཁོར་ལོ་དང། །སྨན་རཀ་གཏོར་མ་རི་དང་རྒྱ་མཚོ་ཙམ། །ཞིམ་རྒུའི་བཟའ་བཅའ་ལྡག་མྱང་གྲམ་བུར་བརྡལ། །གྲངས་
མེད་བཏུང་བའི་རྒྱ་མཚོ་རྦ་རླབས་འཕྱོ། །ལྕགས་ཀྱུ་ལྔ་དང་སྒྲོན་མ་རྣམ་པ་ལྔ། །སྦྱང་རྟོགས་སྦར་བའི་ནང་མཆོད་བདུད་རྩིར་སྨིན། །ཨ་ཧཾ་འབར་འཛག་དགའ་བཞིའི་གསང་བ་དང། །རོ་མཉམ་སྤྲོས་བྲལ་དེ་ཉིད་
ཕྱག་རྒྱ་ཆེ། །རྒྱལ་ཆེན་་མཛེས་སྡུག་་སྟག་ཤར་་སྡེ་བརྒྱད་་དགྱེས་བསྐོང་་བརྩེ་བས་་འཇམ་མགོན་་རྣལ་འབྱོར་་ཁྱད་པར་མཚན་ལྡན་བྲིས་གཞིར་མན་ངག་བཞིན། །ལེགས་པར་བཞེངས་
པའི་སྣང་བརྙན་སྐུ་ཡི་རྟེན། །ས་གསུམ་སྒྲོན་མེ་གཅིག་པུ་ལམ་རིམ་ཞེས། །གསུང་རབ་ཀུན་གྱི་སྙིང་པོ་གསུང་གི་རྟེན། །བྱ་དཀར་ཟེ་དམར་ཁྲག་གིས་སྔགས་བྲིས་པའི། །དར་དམར་བྱི་ལའི་སྙིང་ཤུབས་བཅས་
པའི་ནང། །རང་བྱུང་ཤེལ་གྱི་བླ་རྡོ་སྔགས་ཅན་སྟེམས། །གསང་བ་སྲོག་འཁོར་རིན་ཆེན་སྨན་སྣར་བཅས། །དཔའ་བོ་གཡུལ་བསད་ཙིཏྟའི་ག་འུར་གཏམས། །སྨྱུག་རྒོད་ཚིགས་གསུམ་རྒོད་སྒྲོས་བརྒྱན་པ་ལ། །

[012B] །དར་དམར་མེ་ལོང་གིས་བརྒྱན་ནང་རྟེན་མདའ། །ཐུགས་རྟེན་མེ་ལོང་སྔགས་ཀྱིས་བརྒྱན་པ་སོགས། །དྲེགས་པ་རང་བཞིན་འདུ་བའི་རྟེན་རྫས་ཀུན། །དཀའ་བ་དང་
དུ་བླངས་ནས་མན་ངག་ལྟར། །འབད་པས་བཙལ་ནས་ཚུལ་བཞིན་བསྒྲུབས་པ་འདི། །རྒྱལ་ཆེན་་མཛེས་སྡུག་་སྟག་ཤར་་སྡེ་བརྒྱད་་དགྱེས་བསྐོང་་བརྩེ་བས་་འཇམ་མགོན་་རྣལ་འབྱོར་་ལྷ་
མི་ཀླུ་ཡི་རིན་ཆེན་སྣ་ཚོགས་དང། །ཟ་འོག་དར་རས་སྣམ་ཕྲུག་པགས་པའི་རིགས། །འབྲས་གསུམ་ཨ་གར་ཙནྡན་ག་པུར་སོགས། །བཟང་དྲུག་སྨན་སྣ་བཙོད་ཞུན་རམ་སྐག་མཚལ། །ཤ་མར་ཕྱེ་ཐུད་འཁུར་བ་
ཤིང་ཏོག་ཚྭ། །འབྲུ་སྣ་ཇ་ཆང་ལ་ཕུག་རི་སྒོག་བཙོང། །དཀར་གསུམ་མངར་གསུམ་སྤོས་དང་མེ་ཏོག་སོགས། །ལྷོ་བྱང་ལ་ཀླུངས་མཐའ་དབུས་དཀོར་ཆའི་རིགས། །མ་ཚང་མེད་པ་བང་མཛོད་ཆེན་པོར་གཏམས། །
དངོས་བཤམས་ཡིད་སྤྲུལ་ཏིང་འཛིན་སྔགས་རྒྱས་བརླབས། །ཀུན་ཀྱང་སེམས་ཉིད་བདེ་ཆེན་སྒྱུ་མའི་གར། །སྣང་སྟོང་འོག་མིན་ལོངས་སྤྱོད་ཆེན་པོར་བསྒྲུབས། །སྤྲོས་བྲལ་གདོད་ནས་དག་པའི་ཡེ་ཤེས་ཀྱི། །རང་སྣང་
བླ་མ་ལྷ་སྲུང་འདུས་པའི་སྐུ། །གཅིག་ཆོག་སྙིང་པོར་ངེས་པའི་དད་གདུང་དང། །ཟོལ་མེད་དམ་ཚིག་སྙིང་ལ་བྲིས་པ་འདི། །རྒྱལ་ཆེན་་མཛེས་སྡུག་་སྟག་ཤར་་སྡེ་བརྒྱད་་དགྱེས་བསྐོང་་བརྩ་བས་་

[013A]༄༅། །འཇམ་མགོན་་རྣལ་འབྱོར་བཅོལ་བའི་འཕྲིན་ལས་སྒྲུབ་པར་མཛོད། ། ཅེས་དང། ཡང་གྲངས་གསོག་ལྟ་བུར་ཅུང་ཟད་བསྡུས་པར་བྱེད་འདོད་ན་འདི་ལྟར།  ཧཱུཾ༑ གང་ཤར་བདེ་བ་ཆེན་པོའི་
དཀྱིལ་འཁོར་དུ། །རྫོགས་པའི་སྣང་སྟོང་རྣམ་པར་མི་རྟོག་པའི། །མཆོད་སྤྲིན་འཛད་པ་མེད་པའི་འདོད་ཡོན་གྱིས། །འཇམ་མགོན་བསྟན་སྲུང་འཁོར་བཅས་མཆོད་པ་ནི། །རིན་ཆེན་ལྷུན་པོ་བང་རིམ་བཞི་
བའི་སྟེང། །ཕོ་བྲང་སྐུ་མཁར་རྒྱ་ཕུབས་ལྕོག་གིས་མཛེས། །གླིང་བཞི་གླིང་ཕྲན་ལྕགས་རིས་མུ་ཁྱུད་བསྐོར། །སྟེང་ན་གདུགས་དང་ཁྱུང་ཚང་འཇའ་ལྟར་བཀྲ། །གང་བཟང་སྒྲོ་ཕོད་དར་གྱི་ལྷབ་ལྷུབ་གཡོ། །
ནམ་མཁའ་རྒྱང་བུ་མདའ་ཁྲ་འཕང་ཁྲ་དང། །ཕོ་གདོང་མོ་གདོང་གྲངས་ཚང་སྤེལ་མར་བཀོད། །སྡེ་བརྒྱད་བཟློག་ཁྲམ་ཤིང་གྲི་ཡུལ་མཁར་རིས། །ཉི་ཟླ་གཏེར་བུམ་དཔག་བསམ་འདོད་འཇོའི་བ། །རིན་
ཆེན་རི་བོ་མ་རྨོས་ལོ་ཏོག་དང། །ཞི་དྲག་ཉེར་སྤྱོད་འདོད་ཡོན་རྣམ་པ་ལྔ། །བཀྲ་ཤིས་རྫས་རྟགས་རྒྱལ་སྲིད་སྣ་བདུན་འདི། །རྡོ་རྗེ་ཤུགས་ལྡན་འཁོར་བཅས་རྟེན་དུ་འབུལ། །རྟེན་ལས་མ་འདའ་བཅོལ་
བའི་འཕྲིན་ལས་མཛོད། །ཞི་ཁྲོའི་ཡོ་ཆས་རྒྱན་གོས་བཞོན་པ་དང། །ཕྱག་མཚན་མཚོན་ཆ་སྣ་ཚོགས་གོ་ཁྲབ་རིགས། །གནམ་སར་འཕུར་འཛུལ་རི་དྭགས་འཕྱོ་དགུ་དང། །གཅན་གཟན་སྤྱན་གཟིགས་

[013B] །སྐུ་གཟུགས་གྲི་སྙིང་བླ་རྡོ་སྲོག་འཁོར་སོགས། །ཕྱི་ནང་གསང་བའི་རྟེན་རྫས་མ་ཚང་མེད། །སྨན་རཀ་གཏོར་མ་ཚོགས་ཀྱི་འཁོར་ལོ་དང། །ཤ་མར་ཐུད་དང་སྦྲང་རྩི་བུ་རམ་ཇ། །
འབྲུ་བཅུད་ཆང་དང་དཀར་མངར་གསེར་སྐྱེམས་སོགས། །བཟའ་བཏུང་ལོངས་སྤྱོད་བསམ་གྱིས་མི་ཁྱབ་ཅིང། །གོས་དར་སྣམ་རས་སྨན་འབྲུ་རིན་ཆེན་སྣ། །ལྷོ་བྱང་ལ་ཀླུངས་དཀོར་རྫས་བྱུར་བུར་སྤུངས། །
མདོར་ན་སྲིད་གསུམ་དཔལ་འབྱོར་ཕུན་ཚོགས་ཀུན། །དངོས་བཤམས་ཡིད་སྤྲུལ་མཆོད་པའི་སྤྲིན་དུ་གཏིབས། །ཀུན་བཟང་ནམ་མཁའ་མཛོད་ཀྱི་རང་བཞིན་ཅན། །དབང་པོ་ལྔ་ལ་དགའ་བསྐྱེད་དམ་པ་
འདི༑ ༑རྡོ་རྗེ་ཤུགས་ལྡན་འཁོར་བཅས་རྟེན་དུ་འབུལ། །རྟེན་ལས་་སྣང་སྲིད་འཁོར་འདས་མདོས་དང་ཡས་སུ་སྣང། །སྣང་ཚད་སེམས་ཉིད་གདོད་ནས་སྟོང་པའི་གཤིས། །སྟོང་པའི་རྣམ་འགྱུར་མཆོད་ཡུལ་
མགྲོན་དུ་ཤར། །འཁོར་གསུམ་རོ་གཅིག་སྒྱུ་མ་ཆེན་པོའི་ངང། །ལྷ་ཁྱོད་བླ་མ་ལྷ་སྲུང་འདུས་པའི་སྐུ། །གཅིག་ཆོག་སྙིང་གི་ནོར་བུར་ངེས་རྙེད་ནས། །མི་ཕྱེད་རྩེ་གཅིག་མོས་པའི་གདུང་ཤུགས་ཀྱིས། །ཟོལ་མེད་
དམ་ཚིག་སྙིང་གི་ཐིག་ལེར་བྲིས། །བླ་མ་ཡི་དམ་རྣལ་འབྱོར་ཏིང་འཛིན་གསལ། །སྙན་འགྱུར་དབྱངས་དང་སྤོས་རོལ་སྣ་ཚོགས་པས། །འཇམ་མགོན་བསྟན་སྲུང་ཆེན་པོ་འཁོར་བཅས་རྣམས། །སྤྱན་འདྲེན་བསྙེན་

[014A]༄༅། །སྒྲུབ་ཐུགས་དམ་གནད་ནས་བསྐུལ། །ཁྱད་པར་དགེ་ལྡན་ལུགས་བཟང་ཡིད་བཞིན་ནོར། །ངན་རྟོག་བསྲེ་ལྷད་དྲི་མས་མ་གོས་པར། །བཤད་སྒྲུབ་རྒྱལ་མཚན་རྩེ་མོར་མཆོད་
པ་ལ༑ ༑ལྷག་བསམ་དག་པས་ཚུལ་བཞིན་འབད་པ་འདི། །རྡོ་རྗེ་ཤུགས་ལྡན་འཁོར་བཅས་རྟེན་དུ་འབུལ། །རྟེན་ལས་མ་འདའ་བཅོལ་བའི་འཕྲིན་ལས་མཛོད། ། ཅེས་གྲངས་ཇི་ལྟར་འོས་པ་བསགས་རྗེས། །འཕྲིན་
ལས་བཅོལ་བ་ནི།  ཧཱུཾ༑ ཆེ་བའི་ཆེ་མཆོག་འཇིགས་མཛད་སྲོག་གི་བདག་བདུད་འདུལ་དཔའ་བོ་བསྟན་སྲུང་ཀུན་གྱི་གཙོ། །རྒྱལ་ཆེན་རྡོ་རྗེ་ཤུགས་ལྡན་འཁོར་བཅས་རྣམས། །རྡོ་རྗེ་འཆང་དང་འཇམ་མགོན་བློ་བཟང་
གྲགས། །འདུལ་འཛིན་གྲགས་རྒྱན་མཁས་གྲུབ་རྟོགས་ལྡན་རྗེ། །བ་སོ་ཆོས་རྒྱན་ཆོས་ཀྱི་རྡོ་རྗེའི་ཞབས། །བློ་བཟང་དོན་གྲུབ་བསོད་ནམས་རྒྱ་མཚོ་དང། །སངས་རྒྱས་ཡེ་ཤེས་ཆོས་ཀྱི་རྒྱལ་མཚན་ནས། །ཁྱབ་
བདག་སྟག་ཕུ་པདྨ་བཛྲ་དང། །འཁོར་ལོའི་མགོན་པོ་བདེ་ཆེན་སྙིང་པོའི་བར། །དངོས་དང་བརྒྱུད་པའི་བླ་མའི་ཚོགས་རྣམས་ཀྱིས། །དབང་བསྐུར་རྡོ་རྗེའི་རི་མོ་གཙུག་ཏུ་བཀོད། །རྡོ་རྗེ་གསང་བའི་ཐ་ཚིག་རྣ་བར་བསྒྲགས་
རྡོ་རྗེའི་མནའ་ཆུ་ལྕེ་ལ་བཞག་ནས་ནི། །བསྟན་དང་བསྟན་འཛིན་སྐྱོང་ཞིང་སྲུང་བ་དང། །རྣལ་འབྱོར་དམ་ཚིག་ལྡན་པའི་གྲོགས་བགྱིས་ལ། །ཇི་ལྟར་བཅོལ་བའི་ལས་རྣམས་སྒྲུབས་ཤིག་ཅེས། །བཀའ་དང་

[014B] །མ་གཡེལ་མ་གཡེལ་སྔོན་གྱི་ཐ་ཚིག་དགོངས། །མི་འགྱུར་རྡོ་རྗེའི་གཡར་དམ་དྲན་མཛོད་ལ། །རྒྱལ་བསྟན་སྤྱི་དང་འཇམ་མགོན་རྒྱལ་བའི་བསྟན། །ཕྱོགས་དུས་ཀུན་ཏུ་མི་ནུབ་དར་ཞིང་
རྒྱས༑ ༑དེ་འཛིན་སྐྱེས་བུའི་སྐུ་ཚེ་མཛད་འཕྲིན་རྣམས། །འཕེལ་རྒྱས་བསྟན་འགྲོའི་ཉེར་འཚོར་སྨིན་པར་མཛོད། །བློ་གསལ་ཁྲིམས་ལྡན་མཁས་མང་འདུས་སྡེ་རྣམས། །ཐུགས་མཐུན་ཁྲིམས་གཙང་ཆོས་སྤྱོད་རྣམ་
བཅུ་འཕེལ། །མདོ་སྔགས་ལམ་བཟང་སྒྲུབ་པའི་བྱ་བྲལ་ཀུན། །བཞེད་དོན་སྙིང་པོ་ཕ་མཐར་སོན་པར་མཛོད། །བོད་ཁམས་ཆོས་བཞིན་སྐྱོང་བའི་རྒྱལ་པོའི་ཁབ། །དགའ་ལྡན་ཕོ་བྲང་ཆབ་སྲིད་དབུ་རྨོག་བཙན། །
ལྗོངས་འདིར་ནད་མུག་འཐབ་རྩོད་ལོ་ཉེས་སོགས། །མི་མཐུན་དུས་ཀྱི་རྒུད་པ་ཞི་བར་མཛོད། །མི་རྣམས་ཚེ་རིང་ནད་མེད་རིགས་བརྒྱུད་དར། །ཕན་ཚུན་བྱམས་མཐུན་སྨན་སྔགས་ནུས་མཐུ་ཆེ། །འབྱུང་བཞི་འཁོད་
སྙོམས་ཡུལ་འབྲོག་དགེ་མཚན་འཕེལ། །རྫོགས་ལྡན་གསར་པའི་དགའ་སྟོན་རྒྱས་པར་མཛོད། །བསྟན་དང་བསྟན་འཛིན་ཡོན་མཆོད་སྡེ་བཅས་ལ། །སྡང་བའི་སེམས་ལྡན་མི་དང་མི་མིན་ཀུན། །སྡིགས་ཤིང་སྤ་
བཀོང་བསད་བསྐྲད་དབྱེ་རྨོངས་སོགས། །གང་འཚམ་ཐབས་ཀྱི་ཆད་པས་རྡུལ་དུ་རློག་ཡང་སྒོས་བདག་ཅག་དཔོན་སློབ་ཡོན་མཆོད་ཀྱི། །གཉེར་གཏད་སྲུང་མའི་གཙོ་བོ་ཁྱོད་ཡིན་ཕྱིར། །ལྷ་ཁྱོད་བསྟེན་པའི་

[015A]༄༅། །ཚེ་ན་རྒྱང་མ་རིང། །གདུང་བས་བོས་པའི་ཚེ་ན་སྙན་མ་སྲ། །ཁྱོད་ཉིད་གཡབ་པའི་ཚེ་ན་སྤྱན་མ་རྟུལ། །དགྲ་ལ་བསྐུལ་བའི་ཚེ་ན་བང་མ་བུལ། །སྟོབས་ལྡན་མངགས་པའི་ཚེ་ན་མཐུ་མ་ཆུང། །
གསང་སྔགས་སྒྲུབ་པའི་ཚེ་ན་སྙིང་མ་རིང། །བླ་མ་ལྟར་དུ་བསྟེན་ནོ་བྱིན་གྱིས་རློབས། །ཡི་དམ་ལྟར་དུ་བསྟེན་ནོ་དངོས་གྲུབ་སྩོལ། །མཁའ་འགྲོ་ལྟར་དུ་བསྟེན་ནོ་དམ་ཚིག་སྲུངས། །ཆོས་སྐྱོང་ལྟར་དུ་བསྟེན་ནོ་འཕྲིན་ལས་
སྒྲུབས། །ཡབ་གཅིག་ཕ་ལྟར་བསྟེན་ནོ་རིགས་མ་ངན། །དྲིན་ཅན་མ་ལྟར་བསྟེན་ནོ་དྲིན་མ་ཆུང། །སྲས་གཅིག་བུ་ལྟར་བསྟེན་ནོ་རྒྱུད་མ་ངན། །བརྩེ་བའི་སྲིང་ལྟར་བསྟེན་ནོ་དུང་མ་ཆུང། །འགྲོགས་པའི་སྤུན་ལྟར་བསྟན་
ན་ཁྲེལ་མ་བོར། །མཛའ་བའི་གྲོགས་ལྟར་བསྟེན་ནོ་གཞུང་མ་ངན། །རྗེ་དཔོན་ལྟར་དུ་བསྟེན་ནོ་སྐྱབས་མ་ཞན། །བྲན་གཡོག་ལྟར་དུ་བསྟེན་ནོ་ལས་མ་ངན། །བདག་སོགས་ཡོན་མཆོད་རྒྱུ་སྦྱོར་འཁོར་བཅས་ལ། །གནོད་
བྱེད་སྟོང་ཕྲག་བརྒྱད་ཅུའི་བགེགས་ཚོགས་དང། །སུམ་བརྒྱ་དྲུག་ཅུའི་གྲངས་ལོངས་ཡེ་འབྲོག་གདོན། །བྱད་ཕུར་རྦོད་གཏོང་ལྟས་ངན་བརྒྱད་ཅུ་གཅིག་བྱིས་པའི་གདོན་ཆེན་བཅོ་ལྔ་ལ་སོགས་པ། །སྡེ་བརྒྱད་ཆོ་
འཕྲུལ་ལྷ་འདྲེའི་ཟ་ཁ་ཟུག་རྨི་ལྟས་མཚན་ངན་ལོ་ཟླ་ཞག་དུས་ཀྱི། །ཀེག་དང་སྲི་ངན་དུས་མིན་འཆི་བ་བརྒྱད། །བཞི་བརྒྱ་རྩ་བཞིའི་ནད་རིམས་མི་ཁ་ཟུག་འཇིགས་ཆེན་བརྒྱད་དང་བཅུ་དྲུག་འཐབ་རྩོད་སོགས། །

[015B] །བར་གཅོད་མ་ལུས་ཞི་ཞིང་ཟློག་པར་མཛོད། །ཚེ་དཔལ་བསོད་ནམས་ལོངས་སྤྱོད་སྙན་གྲགས་སོགས། །ཆོས་ནོར་ཐར་འདོད་སྡེ་བཞིའི་གངྒཱའི་ཀླུང། །དགེ་ལེགས་གཡས་
སུ་འཁྱིལ་བའི་མ་དྲོས་རླབས། །འཕེལ་རྒྱས་སྲིད་པའི་རྩེ་མོར་འགྲིམ་པར་མཛོད། །འཁོར་འདས་བརྟན་གཡོའི་ལེགས་ཚོགས་མ་ལུས་དང། །ཁམས་གསུམ་འགྲོ་བའི་ཡིད་ཀྱི་བརྟན་པ་ཀུན། །འཕྲིན་ལས་དོན་ཡོད་
ཞགས་པའི་འཕྲུལ་འཁོར་གྱིས། །ཅིག་ཅར་འཆིང་བའི་སྦྱོར་བ་ཁྱོད་ཀྱིས་སྒྲུབས། །རྣལ་འབྱོར་ཡོན་མཆོད་ཆོས་བཞིན་སྤྱོད་པ་ལ། །གནོད་ཅིང་འཚེ་བའི་དགྲ་བགེགས་མ་ལུས་པ། །དྲག་ཤུལ་གནམ་ལྕགས་འབར་
བའི་མཚོན་ཆར་གྱིས། །ཐལ་བར་རློག་ལ་ཤ་ཁྲག་ཟས་སུ་ལོངས། །མདོར་ན་དེང་ནས་བྱང་ཆེན་མ་ཐོབ་པར། །ལྷ་མཆོག་ཁྱོད་ཀྱིས་ལུས་དང་གྲིབ་མ་བཞིན། །མི་འབྲལ་སྲུང་སྐྱོབ་གཉེར་ཁ་རབ་མཛད་དེ། །བསམ་
པའི་དོན་ཀུན་ཐོགས་མེད་སྒྲུབ་པར་མཛོད། ། ཅེས་འཕྲིན་བཅོལ་རྒྱས་པའམ། བསྡུ་ན།  ཧཱུཾ༑ རྡོ་རྗེ་ཤུགས་ལྡན་རིགས་ལྔ་འཁོར་བཅས་ཀྱིས། །སྔོན་གྱི་ཞལ་བཞེས་དམ་བཅའ་མ་གཡེལ་བར། །ཐུབ་བསྟན་སྤྱི་དང་འཇམ་མགོན་
ཙོང་ཁ་པའི། །བསྟན་དང་བསྟན་འཛིན་དགེ་འདུན་སྡེ་རྣམས་སྐྱོང། །དཔལ་ལྡན་བླ་མའི་སྐུ་ཚེ་འཕྲིན་ལས་སྤེལ། །ལྗོངས་འདིར་འཐབ་རྩོད་མུ་གེ་མི་ཕྱུགས་ནད། །མི་མཐུན་དུས་ཀྱི་རྒུད་པ་ཀུན་ཞི་ཞིང། །འགྲོ་རྣམས་
[016A]༄༅། །བདེ་སྐྱིད་དཔལ་ལ་སྤྱོད་པར་མཛོད། །ཁྱད་པར་རྣལ་འབྱོར་བདག་གི་ནད་གདོན་བགེགས། །ཞི་ཞིང་སྲིད་ཞིའི་དཔལ་འབྱོར་མ་ལུས་རྒྱས། །ཁམས་གསུམ་དབང་སྡུས་གནོད་
པའི་དགྲ་བགེགས་རྣམས། །འཕྲིན་ལས་དྲག་པོའི་སྟོབས་ཀྱིས་མྱུར་དུ་སྒྲོལ། །མདོར་ན་འཇམ་མགོན་བླ་མ་ཡབ་སྲས་དང། །རྡོ་རྗེ་འཆང་དབང་ཕ་བོང་ཁ་བ་སོགས། །དངོས་བརྒྱུད་བླ་མའི་དམ་ཚིག་ཉེར་
དགོངས་ལ། །བསམ་པའི་དོན་ཀུན་ལྷུན་གྱིས་གྲུབ་པར་མཛོད། ། ཅེས་འཕྲིན་ལས་བཅོལ། དེ་ནས་བཟླས་པ་བྱ་བ་ནི།  རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་འཕྲོས།  ཞེས་སོགས་བསྐང་ཆོག་ནས་འབྱུང་བ་ལྟར་
རམ། སྐབས་སུ་གང་བབས་ཀྱི་ཐུན་མོང་དང་ཐུན་མོང་མིན་པའི་བཟླས་དམིགས་དང་བཅས་ཐུགས་རྒྱུད་བསྐུལ་བའི་བཟླས་པ་ཅི་འགྲུབ་དང། གཏོར་འབུལ་གཏོར་རྫོངས། མཁའ་འགྲོ་སྤྱི་གཏོར། གཞི་བདག་གཏོར་མ་བཅས་སྒེར་བསྐང་ལྟར་བཏང། མཚམས་འདིར་ཉིན་རེ་བཞིན་ཚོགས་མཆོད་འབུལ་
ཐུབ་ན་ལེགས་པས་ཡིག་ཆ་ཟུར་དུ་འབྱུང་བ་ལྟར་ཚོགས་མཆོད་རྒྱས་པ་འབུལ། ཅི་སྟེ་ལོང་མེད་ན་ཚོགས་བྱིན་རླབས་དང་སྤྱན་འདྲེན་རྒྱས་པ་ལྟར་བྱས་ནས། དངོས་གཞི་འབུལ་ཚིག་  །ཧཱུཾ། ཟག་མེད་འདོད་དགུའི་ཚོགས་མཆོད་འདི། ། ཞེས་སོགས་བསྡུས་པས་ཕུལ་ཡང་རུང་
   ༈    བསྟོད་པ་ནི།  བདེ་གཤེགས་བསྟན་པའི་སྙིང་པོ་དྲི་མེད་ཕུལ། ། ཅེས་པ་ནས།  མཐའ་ཀླས་སྤྲུལ་པའི་བཀོད་པར་ཕྱག་འཚལ་བསྟོད། ། ཅེས་པ་ཙམ་མམ། ཡང་ན་

[016B] བསྐུལ་གཏོར་ཤ་ཁྲག་གིས་བརྒྱན་པ་བཤམས་ལ།  ཧཱུཾ། ང་ནི་ཁྲོ་རྒྱལ་གཤིན་རྗེའི་གཤེད། ། ཅེས་སོགས་དྲག་བསྐུལ་རྒྱས་བའམ། ཡང་ན།  ཧཱུཾ། རྒྱལ་བའི་བསྟན་དང་བསྟན་འཛིན་དགེ་འདུན་སྡེར། །བསམ་སྦྱར་ལོག་པར་
འཁུ་བའི་དགྲ་བགེགས་ཀུན། །ལོ་ཟླ་ཞག་དང་སྐད་ཅིག་མ་འགྱངས་མར། །དྲག་པོའི་ཆད་ལས་མི་བཟད་སྣ་ཚོགས་པས། །ལེ་ལེ་གཡེང་དང་ཟས་ཕྱིར་མ་འབྲང་བར། །སྨྱོ་འབོག་བརྒྱལ་དང་རིམས་ནད་གཟེར་ཐུང་ཕབ། །ལུས་དང་
སེམས་ཕྲོལ་ཤ་ཁྲག་ཞལ་དུ་གསོལ། །ཀླད་པ་འཇིབ་ཅིང་རུས་མུར་པགས་པ་གྱོན། །ངན་སེམས་མདུན་གྲོས་བྱེ་མའི་ཆང་བུར་ཤིགས། །མངའ་ཐང་སྣུམ་ཟད་མར་མེ་ཇི་བཞིན་ཐོངས། །ཚེ་དཔལ་ལོངས་སྤྱོད་རྒྱབ་རྟེན་དཔུང་དང་
བཅས། །བྱ་སྒྲོ་མེ་ཡིས་བསྲེགས་བཞིན་ལྷག་མེད་མཛོད། །མདོར་ན་བདག་ལ་གནོད་ཅིང་འཚེ་བའི་དགྲ། །དངོས་དང་རྗེས་འབྲངས་མིང་གི་ལྷག་མར་ཐོངས། །བཅོལ་བའི་ལས་འདི་ད་ལྟ་མ་སྒྲུབ་ན། །དངོས་བརྒྱུད་
བླ་མའི་བཀའ་དང་དམ་ལས་འདས། །རྣལ་འབྱོར་བསྟེན་གསོལ་དོན་མེད་རེ་བའི་འབྲས། །བསླུས་པས་ངོ་ནོངས་བསྟན་སྲུང་མིང་ཙམ་གྱུར། །དེ་བས་དམ་ཚིག་གཉན་པོ་མ་དྲལ་བར། །མཐུ་རྩལ་དྲག་ཏུ་བསྐྱེད་ལ་ལས་
ཀུན་མཛོད། ། ཅེས་པའི་མཐར་བསྐུལ་གཏོར་ཁང་པའི་ཡང་སྟེང་དུ་ཁ་དགྲ་ཕྱོགས་སུ་བལྟས་ནས་ཕུལ། དེ་ནས།  ཧཱུཾ། ཁྲོ་གཏུམ་མི་བཟད་རྡོ་རྗེ་ཤུགས་ལྡན་རྩལ། །རིགས་ལྔ་འཁོར་ཚོགས་དམ་རྫས་མཆོད་གཏོར་བཞེས། །མཐུ་སྟོབས་རྫུ་འཕྲུལ་

[017A]༄༅། །དཔུང་ཚོགས་རབ་བསྐྱེད་ནས། །རྗེ་བཙུན་བླ་མའི་སྐུ་ཚེའི་འགལ་རྐྱེན་བཟློག་ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །རྒྱལ་བསྟན་དར་ཞིང་འཕེལ་བའི་རྐྱེན་ངན་
བཟློག་བསྟན་འཛིན་སྤྱི་དང་དགོན་གནས་འདི་ཉིད་ཀྱི། །ཕྱི་ནང་གསང་བའི་འགལ་རྐྱེན་བར་ཆད་བཟློག་བདག་ཅག་ཡོན་མཆོད་མི་ནོར་འཁོར་བཅས་ཀྱི། །སྔོན་ལས་འཕྲལ་རྐྱེན་ནད་རིམས་གདོན་
བགེགས་བཟློག་ཉོན་མོངས་བཞི་བརྒྱ་རྩ་བཞི་ལས་བྱུང་བའི། །སྲོག་འཕྲོག་རིགས་ཀྱི་ནད་རིམས་ཐམས་ཅད་བཟློག་ལུས་དང་སེམས་ལ་གནོད་འཚེ་བྱེད་པའི་རིགས། །སྔགས་ནག་བན་བོན་མཐུ་གཏད་
མནན་གསུམ་བཟློག་རྫས་སྔགས་ཏིང་འཛིན་ལྡེབ་ཤིང་གྱིམ་ཤང་དང། །རླུང་འཁོར་མནན་བསྲེག་ཟོར་རྣམས་འཕེན་པ་བཟློག་ཡས་ཀྱི་བདུད་གཡོས་མས་ཀྱི་སྲི་ལངས་པ། །ལོ་སྐེག་ཟླ་སྐེག་ཞག་སྐེག་
སྲི་ངན་བཟློག་རྨི་ལྟས་མཚན་ངན་བྱུར་དང་བཀྲ་མི་ཤིས། །གནོད་བྱེད་གདོན་བགེགས་དགྲ་འདྲེའི་གནོད་པ་བཟློག་གློ་བུར་ཡེ་འབྲོག་ཆགས་ཆེ་ཉམ་ང་བ། །རྒྱལ་པོའི་ཆད་པ་ཁ་མཆུ་རྩོད་གླེང་བཟློག་
གཟའ་དང་རྒྱུ་སྐར་ཀླུ་ཡི་གནོད་པ་དང། །བཙན་དང་རྒྱལ་བསེན་སྨྱོ་འབོགས་གཏོང་བ་བཟློག་མ་མོའི་དལ་ཡམས་ཁ་རླངས་གཏོང་བ་དང། །བདུད་ཀྱི་ཁྲམ་ཤིང་ཞགས་པ་འདེབས་པ་བཟློག་འབྱུང་པོ་

[017B] །བདུད་རིགས་ཕུང་འགོང་དམ་སྲིའི་གནོད་པ་བཟློག་མདོར་ན་བདག་ཅག་ཡོན་མཆོད་འཁོར་བཅས་ལ། །སྔོན་ཚེ་སྨོན་ལམ་ལོག་པའི་དགྲ་འདྲེར་བྷྱོ། །ཆོ་འཕྲུལ་
ངན་པ་སྣ་ཚོགས་རྣམས་ལ་བྷྱོ། །མི་མཐུན་ཕྱོགས་ཀུན་དགྲ་བགེགས་སྟེང་དུ་བྷྱོ། །རྡོ་རྗེ་ཤུགས་ལྡན་རིགས་ལྔ་འཁོར་ཚོགས་ཀྱིས། །འདི་དག་བཟློག་ཅིང་བསྒྱུར་བའི་འཕྲིན་ལས་མཛོད།  །ཅེས་བཟློག་པ་རྒྱས་
པ་དང།  ཧཱུཾ། མཐུན་པའི་དངོས་གྲུབ་མ་ལུས་པ།  །ཞེས་པ་ནས།  རྒྱས་པར་མཛོད་ཅིག་ཤུགས་ལྡན་རྩལ།  །གཤེགས་གཏོར་རམ། སྤྱི་བསྟབ་ཀྱི་གཏོར་མ་བཤམས་ཡོད་ན་སྔགས་དྲུག་ཕྱག་རྒྱ་དྲུག་གི་བྱིན་གྱིས་བརླབས་མཆོད་གཡོག་པས་བཏེག་ལ།།
ཧཱུཾ། རྒྱལ་བ་ཀུན་དངོས་འཇམ་མགོན་ཙོང་ཁ་པའི། །བསྟན་སྲུང་མཐུ་ལྡན་དགྲ་ལྷ་ཡོངས་ཀྱི་གཙོ། །རབ་འཇིགས་རྡོ་རྗེ་ཤུགས་ལྡན་དྲག་པོ་རྩལ། །ལས་བཞིའི་དངོས་གྲུབ་གཏེར་མཛོད་རིགས་ལྔའི་ཚོགས། །
མཛེས་སྡུག་ཡུམ་དགུ་སྣ་འདྲེན་དགེ་སློང་བརྒྱད། །ལས་མཁན་གཏུམ་པའི་སྟག་ཤར་བཅུ་ལ་སོགས། །ཁྱོད་ཀྱི་བཀའ་སྡོད་གཟའ་བདུད་པེ་ཧར་དང། །དྲེགས་པ་སྡེ་བརྒྱད་མ་མོ་གཤིན་རྗེའི་ཚོགས། །རུ་
འདྲེན་ལ་སོགས་ཡུལ་ལྷ་གཞི་བདག་བཅས། །བཀའ་བསྒོས་དམ་ལ་བཞག་པའི་ཐ་ཚིག་བཞིན། །འདིར་གཤེགས་རྒྱན་གྱི་གཏོར་མ་འདི་བཞེས་ཤིག་ཤ་ཁྲག་དམར་གྱི་གཏོར་མ་འདི་བཞེས་ཤིག་

[018A]༄༅། །ཛམྦུ་ཏི་པའི་ཞལ་ཟས་འདི་བཞེས་ཤིག་སྨན་རཀ་ཕུད་ཀྱི་མཆོད་པ་འདི་བཞེས་ཤིག་ཛ་ག་ད་དཔའ་བོའི་སྨན་ཕུད་འདི་བཞེས་ཤིག་གཙང་མ་ཕུད་ཀྱི་གསེང་སྐྱེམས་འདི་བཞེས་ཤིག་གསོལ་ལོ་མཆོད་དོ་རྒྱལ་ཆེན་རིགས་ལྔ་མཆོད། །འཇམ་མགོན་བསྟན་སྲུང་དབང་པོ་འཁོར་བཅས་མཆོད། །ཆོས་འཁོར་ཡོངས་ཀྱི་སྲུང་མ་འཁོར་བཅས་མཆོད། །བསྟན་འཛིན་སྐྱེས་
བུའི་དཔུང་གཉེན་འཁོར་བཅས་་རྣལ་འབྱོར་སྐྱོང་བའི་གཉེན་གཅིག་འཁོར་་སྐྱེ་འགྲོའི་བདེ་སྐྱིད་འབྱུང་གནས་འཁོར་་སྣང་སྲིད་དྲེགས་པའི་སྡེ་དཔོན་འཁོར་་དགྲ་བགེགས་སྲོག་གི་གཤེད་
མ་འཁོར་བཅས་མཆོད། །སྔར་བཅོལ་ལེགས་པའི་གཏང་རག་གཉན་པོར་གཏོང། །ད་བཅོལ་ལས་ཀྱི་གསོལ་འདེབས་གཉན་པོར་འབུལ། །བློ་བཟང་རྒྱལ་བའི་བསྟན་འདི་ཁྱོད་ཀྱིས་སྐྱོངས། །དཀོན་
མཆོག་གསུམ་གྱི་དབུ་འཕང་ཁྱོད་ཀྱིས་བསྟོད། །བསྟན་འཛིན་སྐྱེས་བུའི་འཕྲིན་ལས་ཁྱོད་ཀྱིས་སྒྲུབས། །འཇིག་རྟེན་སྤྱི་དང་ཁྱད་པར་བོད་ཡུལ་འདིར། །ནད་དང་དམག་འཁྲུག་མུ་གེ་ཞི་བར་མཛོད། །
ཆར་ཆུ་དུས་འབེབས་ལོ་ཕྱུགས་རྟག་ཏུ་ལེགས། །ཚེ་རིང་ནད་མེད་བདེ་སྐྱིད་ལྡན་པར་མཛོད། །བདག་ཅག་ཡོན་མཆོད་འགལ་རྐྱེན་བར་ཆད་ཀུན། །ཐལ་བའི་རྡུལ་ཕྲན་བཞིན་དུ་བརླག་པར་མཛོད། །འདོད་

[018B] །བསམ་པའི་དོན་ཀུན་འབད་མེད་ཁྱོད་ཀྱིས་སྒྲུབས། །ཞིང་བཅུའི་དགྲ་བགེགས་མ་ལུས་ཁྱོད་ཀྱིས་སྒྲོལ། །བསྟན་ཕ་རྒྱས་པའི་ལས་འདི་ཁྱོད་ཀྱིས་སྒྲུབས། །བཅོལ་
བའི་འཕྲིན་ལས་མ་ལུས་བསྒྲུབ་པར་མཛོད།  །ཅེས་ཐོག་སྟེང་དུ་འབུལ། དེ་ནས་ཕྱི་རོལ་ཏུ་བསངས་ཀྱི་དུད་སྤྲིན་འབུལ་བ་དང་བཅས།  ཧཱུཾ། སྣང་གྲགས་རིགས་གསུམ་ལྷ་སྔགས་ཆོས་སྐུ་རུ། །ཤར་བའི་རྣལ་འབྱོར་བདག་སོགས་
འཁོར་བཅས་ཀྱིས། །དེ་ཉིད་རིག་པའི་སྒོ་ནས་ལྷ་མཆོག་ཁྱོད། །དྲང་ངེས་རྡོ་རྗེ་འཆང་དུ་མངའ་གསོལ་ལོ། །བླང་དོར་ལེགས་ལམ་སྟོན་པའི་བླ་མ་དང། །མཆོག་ཐུན་དངོས་གྲུབ་སྩོལ་མཛད་ཡི་དམ་ལྷ། །
འཕྲིན་ལས་བཞི་ཡིས་གྲོགས་མཛད་བསྟན་སྲུང་མཆོག་བླ་མ་ལྷ་སྲུང་འདུས་སྐུར་་དབང་ཕྱུག་བརྒྱད་ལྡན་དགའ་ལྡན་ཕོ་བྲང་བའི། །མངའ་ཐང་ཆབ་སྲིད་སྤེལ་བ་གང་སུ་དག་བསམ་དོན་ཞི་དྲག་བྱ་བ་
གང་བརྩམས་ཀྱང། །བདེ་བླག་སྒྲུབ་མཛད་སྲུང་མར་་ཐུབ་བསྟན་ཁུར་ཐེག་བླ་སྤྲུལ་བཤེས་གཉེན་རྣམས། །གང་ལ་བརྟེན་ན་སྐུ་ཚེ་དཔལ་འབྱོར་སྟོབས། །བློ་བཟང་རྒྱལ་བསྟན་བྱ་བ་རླབས་པོ་ཆེ། །
འགྲུབ་ངེས་དབང་སྡུད་ལྷག་ལྷར་་དགའ་ལྡན་ལུགས་འཛིན་འདུས་སྡེ་གང་ན་ཡང། །ཁྱོད་བསྟེན་ཁྱོད་མཆོད་འདུལ་ཁྲིམས་ངང་གིས་གཙང། །མང་ཐོས་གདམས་པར་ཤར་བའི་བཤད་སྒྲུབ་འཕེལ། །

[019A]༄༅། །ལྟ་སྤྱོད་གཙང་མའི་སྲུང་མར་་དམ་ཚིག་གཙང་མའི་རྫས་དང་ཡོ་བྱད་ཀྱིས། །རྒྱལ་ཆེན་ཐུགས་དམ་དགྱེས་བ་སྐོང་བྱེད་ན། །རིགས་རྒྱུད་མངའ་ཐང་ཚོང་སྦོག་མི་
ཕྱུགས་དར། །ནོར་ལྷ་ཡིད་བཞིན་ནོར་བུར་་སྡེ་བརྒྱད་གཞི་བདག་མཐུ་ཅན་ཐམས་ཅད་ཀྱི། །ལས་བཞིའི་འཕྲིན་ལས་མ་ལུས་ལྷ་ཁྱོད་ཀྱིས། །འོད་ཟེར་འཕྲོ་ཙམ་མོད་ལ་མྱུར་འགྲུབ་ཕྱིར། །
འགོ་བའི་ལྷ་སྲུང་འདུས་སྐུར་མངའ་གསོལ་ཞིང། །བདག་ཅག་དཔོན་སློབ་མི་ནོར་ཕྱི་ནང་རྫས། །ཀུན་གྱི་གཉེར་གཏད་སྲུང་མར་མངའ་གསོལ་ན། །དེང་ནས་བྱང་ཆུབ་སྙིང་པོ་མ་ཐོབ་བར། ། ལས་བཞིའི་འཕྲིན་ལས་སྒྲུབ་ལ་མ་གཡེལ་ཞིག་ །ཅེས་མངའ་གསོལ་བྱ། གཏང་རག་གི་མཆོད་པ་བརླབས་ལ་འབུལ། ཡིག་བརྒྱ། བཟོད་གསོལ་བཅས་སྤྱི་ལྟར་བྱས་ནས། ཉིན་སྔ་མ་རྣམས་ལ་གཤེགས་གསོལ་བརྟན་
བཞུགས་སོགས་མི་བྱ་བར། ཡི་དམ་གྱི་ཉེར་བསྡུ། སྨོན་ཤིས་སོགས་དཀྱུས་ལྟར་བྱེད། ཉིན་མཐའ་མར་བཟོད་གསོལ་གྱི་མཇུག་ཏུ་ཆོས་སྐྱོང་འཁོར་བཅས་རྟེན་རྣམས་ལ་གཉིས་སུ་མེད་པར་བསྟིམ་སྟེ། བརྟན་བཞུགས་འཕྲིན་ལས་ཀྱི་གཉེར་གཏད་པ་ནི།།
ཧཱུཾ། རྒྱལ་ཀུན་ཡེ་ཤེས་ཕུང་པོ་ཉིད། །འཇམ་དཔལ་གཤིན་རྗེ་ཁྲོ་བོའི་གར། །རྡོ་རྗེ་ཤུགས་ལྡན་གཙོ་འཁོར་རྣམས། །དེང་འདིར་རྣལ་འབྱོར་བདག་ལ་དགོངས། །དགྱེས་བསྐོང་གསང་བའི་མདོས་ཆེན་

[019B] །དཀའ་བ་བཙལ་ཞིང་དཀོན་པ་བསྒྲུབས། །ལྷག་བསམ་དག་པས་བསྟན་སྲུང་ཁྱོད། །བཞུགས་པའི་རྟེན་དུ་ཕུལ་ལགས་ན། །ཇི་སྲིད་འབྱུང་བཞིའི་གནོད་པ་ཡིས། །ཉམས་པར་མ་གྱུར་དེ་སྲིད་དུ། །ཁྱོད་ཉིད་
བཞུགས་པའི་ཕོ་བྲང་ཐོབ། །གཏན་གྱི་བཞུགས་གནས་འདི་རུ་མཛོད། །ཇི་ལྟར་ཆུ་ལ་ཆུ་བཞག་བཞིན། །ནམ་ཡང་འབྲལ་བར་མ་མཛད་པར། །རྟག་ཏུ་ཆགས་ཤིང་འཁོར་བ་ཡིས། །ལས་ཀུན་སྒྲུབ་པར་
མཛད་དུ་གསོལ། །དཔལ་ལྡན་བླ་མའི་སྐུ་ཚེ་བརྟན། །བསྟན་འགྲོའི་དོན་ཆེན་ལྷུན་གྱིས་གྲུབ། །བུ་སློབ་རྣལ་འབྱོར་ཡོན་མཆོད་ཀུན། །དུས་དྲུག་སྲུང་སྐྱོབ་མེལ་ཚེ་མཛོད། །ཕྱི་ཡི་དགྲ་བགེགས་བྱད་ཕུར་
ཆོམས། །ནང་གི་ནད་གདོན་ཆགས་ཆེ་བཟློག་གསང་བའི་སྡིག་སྒྲིབ་ཉམས་ཆག་སྦྱོངས། །མི་མཐུན་གཡུལ་ལས་རྒྱལ་བར་མཛོད། །ཁྱད་པར་སྡོམ་གསུམ་བཅས་མཚམས་དང། །ལྷ་མཆོག་ཁྱོད་ཀྱི་དམ་
ཚེག་ལས། །འགལ་བའི་ཉམས་ཆག་མ་ལུས་པ། །མདོས་འདིས་བསྐོང་ཞིང་བྱང་བར་མཛོད། །གཞན་ཡང་རྨོངས་པའི་གཞན་དབང་གིས། །གཏང་རག་དུས་གཏོར་ཆག་པ་སོགས། །ཐུགས་དང་འགལ་བའི་
ནོངས་པ་ཀུན། །མདོས་འདིས་བཤགས་སོ་ཚངས་པར་སྩོལ། །རྣལ་འབྱོར་བདག་ཅག་དཔོན་སློབ་དང། །དགོན་གནས་ཡུལ་གྲོང་མི་ནོར་ཕྱུགས། །ཡོན་སྦྱོར་ལྟོས་པར་བཅས་པ་ཀུན། །བསྟན་སྲུང་ཁྱོད་ལ་གཉེར་

[020A]༄༅། །དུ་གསོལ། །བློ་བཟང་རྒྱལ་བ་གཉིས་པ་ཡི། །བཞེད་སྲོལ་བསྟན་པའི་སྙིང་པོ་འདི། །སྲིད་མཐའི་བར་དུ་མི་ནུབ་ཅིང། །དེ་འཛིན་འདུས་སྡེ་ཡུན་དུ་འཕེལ། །བོད་ཁམས་ལོ་ལེགས་
ཕྱུགས་འཕེལ་ཞིང། །མི་ཕྱུགས་ནད་དང་འཁྲུག་རྩོད་གདོན། །སྙིགས་དུས་རྒུད་པ་ཀུན་ཞི་ནས། །བདེ་སྐྱིད་དཔལ་ལ་སྤྱོད་པར་མཛོད། །བདག་ཀྱང་རིང་མིན་གཟུང་འཛིན་དགྲ། །འོད་གསལ་དབྱིངས་སུ་
རྒྱས་བཏབ་ནས། །མཉམ་ཉིད་བརྗོད་བྲལ་ངེས་དོན་གྱི། །རྒྱལ་པོའི་རང་ཞལ་མཐོང་བར་མཛོད།  །ཅེས་འཕྲིན་ལས་བཅོལ་ལ། སྤྲོ་ན།  ཕྱོགས་བཅུ་ན་བཞུགས་པའི་ ཞེས་སོགས་ཀྱི་གསོལ་གདབ་རབ་གནས་ཀྱང་བྱ་ཞིང། ཡེ་
དཧར་དང་བཀྲ་ཤིས་ཀྱི་ཚིགས་སུ་བཅད་པ་རྒྱ་ཆེར་བརྗོད་པས་མཐའ་བརྒྱན་པར་བྱ་སྟེ། དེ་དག་ནི་རྟེན་མདོས་ཀྱི་ཆོ་ག་ཇི་ལྟར་བྱ་བའི་རིམ་པའོ།། །།    ༈    བཅའ་གཤོམ་བྱ་ཚུལ་ལོགས་སུ་ཡོད་པ་ལྟར་འདུ་བྱས་ནས་ངག་འདོན་
དངོས་གཞིའི་སྐབས། ཡི་དམ་གྱི་བདག་བསྐྱེད་བཟླས་པ་གཏོར་འབུལ་དང་བཅས་པ་ལེགས་པར་བཏང་རྗེས། ཆོས་སྐྱོང་ཆེན་པོའི་སྒེར་བསྐང་རྒྱས་འབྲིང་གང་རུང་མངོན་རྟོགས་ནས་བཟུང་གཞི་བདག་གཏོར་མའི་འཇུག་བསྟོད་པའི་མཆམས་པར་ཆ་ཚང་ཚར་གཅིག་སྔོན་དུ་བཏང་
ལ། དེ་ནས་རི་རབ་གཞལ་ཡས་ཁང་དུ་ཤེས་པ་སོགས་ཤེས་པ་བཞི་ལ་འཇུག་པ་ནས་གཏང་རག་བཟོད་གསོལ་བར་གྱི་ཆོ་གའི་རིམ་པ་བསྐང་བ་དང། བཟླས་པ་གཉིས་དོར་བ་མ་གཏོགས་དེ་མིན་བྱིངས་རྣམས་སྔར་རྟེན་མདོས་ཀྱི་སྐབས་སུ་བཤད་པ་ལྟར་བྱ་ཞིང། ནང་གསེས་ཅུང་ཟད་

[020B]  དགྱེས་བསྐོང་མི་འབྲལ་བཞུགས་པའི་རྟེན་དུ་འབུལ། །བརྩེ་བས་བཞེས་ཏེ་རྟེན་ལས་མ་འདའ་བར། ། ཞེས་པའི་ཚིག་རྐང་གཉིས་པོ་དེ།  དགྱེས་བསྐོང་ཐུགས་དམ་བསྐང་བའི་
རྫས་སུ་འབུལ། །བརྩེ་བས་བཞེས་ཏེ་དམ་ལས་མ་འདའ་བར། ། ཞེས་དང། མདོས་བསྔོ་བསྡུས་པའི་སྐབས།  རྡོ་རྗེ་ཤུགས་ལྡན་འཁོར་བཅས་རྟེན་དུ་འབུལ། །རྟེན་ལས་མ་འདའ་བཅོལ་བའི་འཕྲིན་ལས་མཛོད། ། ཅེས་པའི་ཚིག་
རྐང་གཉིས་པོ་དེ།  རྒྱལ་ཆེན་ཐུགས་དམ་བསྐང་བའི་རྫས་སུ་འབུལ། །དགྱེས་བཞིན་བཞེས་ནས་བཅོལ་བའི་འཕྲིན་ལས་མཛོད།  །ཅེས་ཁ་བསྒྱུར། ཡང་ཡུལ་ཕྱོགས་སུ་ནད་རིམས་གཅོད་པ་དང། ཡོན་བདག་ནད་པ་ལ་སོགས་པའི་དོན་དུ་གླུད་བྱ་བར་
འདོད་ཚེ་བསྟོད་པ་རྫོགས་ཟིན་པའི་མཚམས་དེར་གླུད་རྣམས་ ། སྭ་བྷཱ་ཝས་ སྦྱངས།  སྟོང་པའི་ངང་ལས་མཛེས་ཤིང་ཡིད་དུ་འོང་བའི་ངར་གླུད། ལུས་ངག་ཡིད་གསུམ་ཕུང་ཁམས་སྐྱེ་མཆེད། ཚེ་སྲོག་དབུགས་དབང་པོ་ལྔ་སོགས་
ཚང་ཞིང། དར་ཟབ་ཀྱི་གོས། རིན་པོ་ཆེའི་རྒྱན་གྱིས་སྤྲས་པ་འདོད་ཡོན་ལྔས་ཁྱད་པར་དུ་བྱས་པར་གྱུར།  སྔགས་དྲུག་ཕྱག་རྒྱ་དྲུག་གིས་བྱིན་གྱིས་བརླབས་ཏེ།  རིན་ཆེན་འབྲུ་ཚོགས་ལས་གྲུབ་པའི། །མཛེས་ཤིང་ཡིད་འོང་
ངར་གྱི་མི། །རྩ་བ་འབུ་ཡིས་མ་ཟོས་ཤིང། །རྩེ་མོ་སད་ཀྱིས་མ་ཁྱེར་བ། །ཞོ་ཤའི་སྙིང་ལ་དུང་དཀར་རུས། །མུ་ཏིག་ཀླད་པ་ཟེར་མོའི་སྐྲ། །ཞོ་ཤའི་མཁལ་མ་མར་གྱི་མདོངས། །ལུང་ཐང་མིག་ལ་མགྲོན་བུའི་སོ། །
[021A]༄༅། །རྐང་པ་གཡས་པ་ཐབས་ཆེན་ལྕགས། །གཡོན་པ་ཤེས་རབ་ཟངས་ལ་བྱས། །ལག་པ་གཡས་པ་རིན་ཆེན་གསེར། །གཡོན་པ་དེ་ནི་གཡུལ་བྱས། །ལུས་ནི་རྒྱན་དང་གོས་ཀྱིས་མཛེས། །
སྨྲ་མཁས་པ་དེ་ངག་རེ་འཇམ། །ཡིད་ནི་རྟོག་ཅིང་དཔྱོད་ལ་བཀྲ། །བླ་ཚེ་སྲོག་གསུམ་དབུགས་དང་ལྡན། །ཕུང་པོ་ལྔ་དང་དབང་པོ་ལྔ། །ཁམས་ཆེན་བཅོ་བརྒྱད་སྐྱེ་མཆེད་ནི། །བཅུ་གཉིས་པོ་ཡང་མ་ལུས་ཚང། །སྦྱིན་
བདག་སྐེ་ནས་རྒྱན་དཀྲོལ་ཏེ། །མགུལ་པར་བརྒྱན་པས་འཚེར་རེ་རེ། །སྦྱིན་བདག་ལུས་ནས་གོས་ཕུད་དེ། །ལུས་ལ་བཀོན་པས་ལྷུབས་སེ་ལྷུབ། །འགྲོ་མཁས་དེ་ནི་ཁྱུང་གི་འགྲོས། །ཁྱུང་ཆེན་འགྲོས་སུ་ལྡེགས་
སེ་ལྡེག་མི་ཟད་ནོར་གྱི་བང་མཛོད་ཚོགས། །རྣམ་ཐོས་བུ་ལ་འགྲན་བཟོད་འདི། །སྔགས་དང་ཕྱག་རྒྱས་བྱིན་བརླབས་ནས། །རྒྱལ་ཆེན་རྡོ་རྗེ་ཤུགས་ལྡན་རྩལ། །རིགས་ལྔ་འཁོར་དང་བཅས་པ་དང། །སྡེ་
བརྒྱད་དྲེགས་པའི་ཚོགས་ལ་འབུལ། །མི་བས་གླུད་དགའ་གླུད་འདི་བཞེས། །རིན་ཆེན་མཛེས་པའི་གླུད་འདི་བཞེས། །རིག་འཛིན་རྡོ་རྗེ་སློབ་དཔོན་གླུད། །སྔགས་འཆང་རྣལ་འབྱོར་བདག་གི་གླུད། །མཆེད་
གྲོགས་རྡོ་རྗེ་སྤུན་གྱི་གླུད། །རྒྱུ་སྦྱོར་སྦྱིན་པའི་བདག་པོའི་གླུད། །སྐྱེས་པ་ཕོ་རྣམས་ཀུན་གྱི་གླུད། །ཟ་མ་མོ་རྣམས་ཀུན་གྱི་གླུད། །ཡུལ་མཁར་ནོར་རྫས་ཀུན་གྱི་གླུད། །གླུད་འདི་བཞེས་ལ་མཚོན་ཁ་སྒྱུར། །

[021B] །ཁྲམ་ལ་བབ་ན་ཁྲམ་ཁ་ཕྱིས། །བཟུང་བ་ཐོང་ལ་མནན་པ་ཐོན། །བཅིངས་པ་ཁྲོལ་ལ་བསྡམས་པ་གློད། །གདོན་བགེགས་མི་མཐུན་ཕྱོགས་རྣམས་ལས། །ཐར་རོ་དམིགས་
བྱ་འཁོར་བཅས་ཐར། །རྒྱལ་ལོ་དཀར་པོ་ལྷ་རྒྱལ་ལོ། །ཕམ་མོ་ནག་མོ་འདྲེ་ཕམ་མོ། །བསྒྱུར་རོ་ལྟས་ངན་དགྲ་ལ་སྒྱུར། ། ཅེས་བསྔོ། གླུད་བསྔོ་བ་ཉིན་རྗེས་མར་མ་གཏོགས་མེད་ཀྱང་ཆོག་ཉིན་བསྟར་བྱེད་ན་གླུད་ཆུང་དང་རྫས་སོགས་ཁ་གསོ་དགོས་
དེ་ནས་དྲག་བསྐུལ་ལམ་ཐུན་གཏོར་འབུལ་བ་སོགས་དཀྱུས་ལ་འཇུག་ཞག་སྦྲེལ་དུ་བྱེད་ན་ཉིན་སྔོན་མ་རྣམས་ལ་གཤེགས་གསོལ་མི་བྱེད་པར་ཡི་དམ་གྱི་ཉེར་བསྡུ་སྨོན་ཤིས་སོགས་བྱ། ཉིན་མཐའ་མའི་མཇུག་ཆོག་སྐབས་རྟེན་གཞན་སྐུ་རྟེན་སོགས་ཡོད་ན་བརྟན་བཞུགས་སྤྱི་ལྟར་བྱེད་པ་ལས། དེ་
མིན་རྟེན་མདོས་ཀྱི་སྐབས་ལྟར་མདོས་ལ་བརྟན་བཞུགས་མི་བྱེད་ཅིང། མཇུག་འཕྲིན་ལས་ཀྱི་གཉེར་གཏད་པ་ནི་མཐའ་གཅིག་ཏུ་མེད་ཀྱང་རུང་མོད། གལ་ཏེ་བྱེད་ན་གཞན་གོང་བཞིན་ལ།  ལྷག་བསམ་དག་པས་བསྟན་སྲུང་ཁྱོད། །དགྱེས་བསྐོང་རྫས་སུ་འབུལ་
ལགས་ན། །ཡབ་ཡུམ་ཕོ་ཉ་ལས་མཁན་དང། །གཏུམ་དྲག་ཁ་ཆེ་དམར་པོ་སོགས། །སྡེ་བརྒྱད་དྲེགས་པའི་དཔུང་ཚོགས་བཅས། །གཙོ་འཁོར་དམ་ཅན་རྒྱ་མཚོ་ཡིས། །བརྩེ་བས་དགོངས་ཏེ་དགྱེས་པར་བཞེས། །
བདག་ཅག་དཔོན་སློབ་ཡོན་མཆོད་ཀྱི། །ཉམས་གྲིབ་ཉེས་ཀུན་ཡོངས་འདག་ཅིང། །ཁྱོད་ཀྱི་ཐུགས་དམ་བསྐོང་གྱུར་ཅིག་དཔལ་ལྡན་བླ་མའི་སྐུ་ཚེ་བརྟན། ། ཞེས་པ་མན་ཆད་སྔར་བཞིན་མཐུད་ཅིང་སྐབས་བབས་ཀྱི་འདོར་ལེན་བགྱིས་

[022A]༄༅། །པས་འཐུས་སོ། །བསྐང་མདོས་རྒྱུན་གཏན་མི་འཇོག་པར་འཕྲལ་དུ་གཤེགས་རྒྱུ་ཡིན་ཚེ་རྒྱས་པར་སྤྲོ་ན་ཁང་པའི་ཡང་ཐོག་ལྟ་བུར་སྤྱན་གཟིགས་མཆོད་གཏོར་ཕྱེ་མར་གསེར་སྐྱེམས་བསང་ཕུད། གོ་མ། རྒྱན་བཟང་མ་སོགས་ཀྱང་བསྟར། སྤྲོས་
པ་བསྡུས་སྐབས། མཆོད་གཏོར་བསངས་སྐྱེམས་ཙམ་བཤམ་ཞིང། མདོས་གཏོར་ཡས་རྣམས་སྟེགས་བཟང་པོར་བསྒྲིགས་པའི་ཁ་གསོ། བདུད་རྩི་སོགས་སྦྲན། མདུན་དུ་སྒྲུབ་པ་པོ་རྣམས་འཁོད། སྟགས་དྲུག་ཕྱག་རྒྱ་དྲུག་གིས་ནམ་མཁའ་མཛོད་དུ་བརླབས།  རང་གི་ཐུགས་
ཀའི་ཧཱུཾ་ལས་འོད་ཟེར་འཕྲོས། གར་བཞུགས་རྡོ་རྗེའི་ཕོ་བྲང་ནས་སྤྲུལ་པའི་རྒྱལ་ཆེན་རྡོ་རྗེ་ཤུགས་ལྡན་འཁོར་དང་བཅས་པ་སྐད་ཅིག་གིས་སྤྱན་དྲངས་ པར་མོས་ལ། རོལ་མོ་དབྱངས་དང་བཅས་ཏེ།  ཀྱཻ༑ རབ་
འབྱམས་རྒྱལ་བའི་འཕྲིན་ལས་བསྒྲུབ་པའི་ཕྱིར། །རབ་གཏུམ་སྣང་སྲིད་དྲེགས་པའི་སྡེ་དཔོན་དུ། །རབ་བཞེངས་རྒྱལ་ཆེན་རིགས་ལྔ་འཁོར་བཅས་རྣམས། །རབ་དཀར་དད་པའི་སེམས་ཀྱིས་སྤྱན་འདྲེན་
གཤེགས། །རྣམ་དག་རང་བཞིན་འོད་གསལ་ཞིང་ཁམས་འདིར། །རྣམ་མང་མཆོད་སྤྲིན་རྒྱ་མཚོ་གཏིབས་པའི་དབུས། །རྣམ་མཁྱེན་རྒྱལ་བའི་བསྟན་སྲུང་དབང་པོ་ཁྱོད། །རྣམ་སྤྲུལ་དུ་མའི་འཁོར་བཅས་
བཞུགས་སུ་གསོལ། །རྣམ་དཀར་ཐུགས་བསྐྱེད་བཟང་པོའི་རྗེས་འགྲོ་ལྟར། །རྣམ་མང་ཕྱི་ནང་གསང་བའི་མཆོད་སྤྲིན་འདི། །རྣམ་དག་ཏིང་འཛིན་སྔགས་རྒྱས་བྱིན་བརླབས་ནས། །རྣམ་སྤྲུལ་དཔག་མེད་

[022B] །ཁ་དོག་དྲི་རོ་ནུས་པ་ཕུན་ཚོགས་ཀྱི། །ཤ་ཁྲག་གཏོར་ཚོགས་སྐྱེམས་ཆང་རྒྱ་མཚོའི་ཚོགས། །དངོས་བཤམས་ཡིད་སྤྲུལ་ནམ་མཁའི་མཐའ་ཀླས་པ། །རྒྱལ་ཆེན་འཁོར་
བཅས་དགྱེས་བཞིན་བཞེས་སུ་གསོལ། ། གཏོར་མ་བྱིན་གྱིས་བརླབས་ལ་བསྐངས་ཆོག་ནས་འབྱུང་བ་ལྟར།  བསྟན་སྲུང་རྒྱལ་པོ་ཆེན་པོ་རྡོ་རྗེ་ཤུགས་ལྡན་རིགས་ལྔ་དྲག་པོ་རྩལ་འཁོར་དང་བཅས་པ་རྣམས་ཀྱི་ལྗགས་
ཧཱུཾ་ལས་སྐྱེས་པའི་ ཞེས་སོགས་ཀྱིས་གཙོ་འཁོར་རྣམས་ལ་གཏོར་མ་ཕུལ། ཕྱི་ནང་གི་མཆོད་པས་མཆོད། བསྟོད་པ་རྒྱས་བསྡུས་གང་རུང་ཞིག་གཏོང། གཞི་བདག་གཏོར་མ་བསྔོ། དེ་ནས་སྒྲུབ་པ་པོ་རྣམས་ཡར་བཞེངས་ཞྭ་གྱོན་ལ།  ཧཱུཾ༑ སྔོན་ཚེ་འོག་
མིན་ཆོས་སྐུའི་ཞིང་ཁམས་སུ། །འཇམ་དཔལ་དཔའ་བོའི་ཐུགས་རྗེའི་སྒྱུ་འཕྲུལ་ལས། །རྡོ་རྗེ་ཤུགས་ལྡན་རྩལ་དུ་བཞེངས་པའི་ཚེ། །ཞིང་བཅུའི་དགྲ་བགེགས་སྒྲོལ་བར་མ་ཆད་དམ། །ཆོས་འཁོར་
མཐའ་དབུས་སྐྱོང་བར་མ་ཆད་དམ། །རྣལ་འབྱོར་འཕྲིན་ལས་སྒྲུབ་པར་མ་ཆད་དམ། །སྔོན་གྱི་ཁས་བླངས་དམ་བཅའི་ཇི་བཞིན་དུ། །མདོས་ཡས་འདི་བཞེས་བཅོལ་བའི་འཕྲིན་ལས་མཛོད། །དེ་འོག་
དགའ་ལྡན་རི་བོའི་གནས་མཆོག་ཏུ། །འཇམ་མགོན་རྒྱལ་བ་གཉིས་པའི་སྤྱན་སྔ་རུ། །དགའ་ལྡན་བསྟན་སྲུང་གཉན་པོར་བཞེངས་པའི་ཚེ། །ཞིང་བཅུའི་དགྲ་བགེགས་་ཆོས་འཁོར་་རྣལ་འབྱོར་

[023A]༄༅། །འཕྲིན་ལས་་སྔོན་གྱི་ཁས་བླངས་་མདོས་ཡས་འདི་བཞེས་བཅོལ་བའི་འཕྲིན་ལས་མཛོད། །ལྔ་བརྒྱའི་ཐ་མར་གྲགས་པ་རྒྱལ་མཚན་གྱིས། །སྙན་བརྒྱུད་བསྟན་སྲུང་
མངའ་གསོལ་གཟེངས་བསྟོད་ནས། །སྐྱེས་མཆོག་རྡོ་རྗེ་ཤུགས་ལྡན་བཞེངས་པའི་ཚེ། །ཞིང་བཅུའི་དགྲ་བགེགས་སྒྲོལ་བར་མ་ཆད་དམ། །ཆོས་འཁོར་་རྣལ་འབྱོར་འཕྲིན་ལས་་སྔོན་གྱི་ཁས་
བླང་་མདོས་ཡས་འདི་བཞེས་བཅོལ་བའི་འཕྲིན་ལས་མཛོད། །ད་ལྟ་རང་སྣང་མོས་ངོའི་དཀྱིལ་འཁོར་དུ། །རྡོ་རྗེ་སློབ་དཔོན་རྣལ་འབྱོར་ཚོགས་རྣམས་ཀྱིས། །བསྙེན་སྒྲུབ་ལས་བཅོལ་འབད་པས་
བགྱིས་པའི་ཚེ། །ཞིང་བཅུའི་་ཆོས་འཁོར་་རྣལ་འབྱོར་་མདོས་གཏོར་འདི་བཞེས་བཅོལ་བའི་འཕྲིན་ལས་མཛོད། ། ཅེས་སོགས་ཀྱི་ཆད་འཐོའི་ཚིག་གི་མཇུག་ཏུ། ལས་ཀྱི་རྡོ་རྗེས་མདོས་གཏོར་གསེར་སྐྱེམས་སོགས་ཚང་མ་བཏེགས་
ཏེ་སྒྲུབ་པོ་རྣམས་ཀྱིས།  ཀྱཻ༑ སངས་རྒྱས་བསྟན་སྲུང་དཀོན་མཆོག་དབུ་འཕང་བསྟོད། །དགེ་འདུན་སྡེ་སྐྱོང་རྣལ་འབྱོར་ཚེ་དཔལ་སྤེལ། །སྙན་པའི་དར་ཕྱོར་གྲགས་པའི་དུང་བུས་ལ། །འཁོར་དང་ལོངས་སྤྱོད་
རྒྱས་པ་ཉིད་དུ་མཛོད། །རྒས་མེད་ལང་ཚོ་ལྡན་པའི་ལུས་སྟོབས་རྒྱས། །མིག་ལ་ཡ་མཚན་ལྟད་མོ་དགའ་བས་གང། །རྣ་བར་རྟག་ཏུ་སྙན་པའི་གཏམ་ཐོས་ཤིང། །དྲི་ཞིམ་ངད་པ་སྣ་དང་མི་འབྲལ་ཞིང། །ཟས་སྐོམ་

[023B] །ལུས་ལ་རེག་བྱ་བདེ་བ་ཁོ་ནས་འཚོ། །ཡིད་ལ་རྣམ་པར་གྲོལ་བའི་ཤེས་རབ་དང། །ཟག་མེད་བདེ་བས་ནམ་ཡང་བོམས་པར་མཛོད། །ཁྱོད་གསོལ་ཁྱོད་བསྟེན་ཁྱོད་
བསྒྲུབས་ཁྱོད་རྦད་ན། །མཐུ་རྩལ་མ་ཆུང་བརྩེ་གདུང་ཆེ་བར་མཛོད། །གཞིས་སུ་བཀྲ་ཤིས་ཕུན་ཚོགས་ལོངས་སྤྱོད་ལྡན། །བྱེས་སུ་ལམ་འཕྲང་ཆུ་ལས་སྒྲོལ་འདོན་མཛོད། །འཇིགས་སར་དགྲ་ཇག་ཆོམ་རྐུན་
འཚེ་བ་སྐྱོབས། །མདོར་ན་བསམ་དོན་ཡིད་བཞིན་འགྲུབ་པར་མཛོད། །བདག་དང་མཐའ་ཡས་སེམས་ཅན་ཐམས་ཅད་ཀྱི། །བླ་མེད་རྫོགས་པའི་བྱང་ཆུབ་བསྒྲུབ་པ་ལ། །འགལ་རྐྱེན་བར་དུ་གཅོད་པ་ཞི་བ་དང། །
མཐུན་རྐྱེན་བསམ་དོན་ལྷུན་གྱིས་གྲུབ་པར་མཛོད། ། ཅེས་འཕྲིན་ལས་བཅོལ། གོང་གི་ཁྱོད་གསོལ་ཁྱོད་བསྟེན་ཞེས་པའི་ཚིག་མཚམས་དང་བསྟུན་མདོས་རྣམས་ཕྱིར་ནུར་དུ་འཁྱེར་ཏེ་ཆོས་སྐྱོང་གི་རྟེན་གནས་ཡོད་པའི་ཕྱོགས་སུ་ཞལ་བསྒྱུར་ནས་འགོ་མཇུག་ལྡོག་པ་
སོགས་མ་ཡིན་པར་བསྒྲིགས་ནས་འབུལ། ཁང་ཐོག་ཏུ་འབུལ་སྟབས་མི་བདེ་ན་ས་ཕྱོགས་གཙང་མར་འབུལ་ཡང་རུང་ངོ། །དེ་ནས་མངའ་གསོལ་གཞུང་ལྟར་བཏང། སྲིད་ཞིའི་དཔལ་འབྱོར་མའི་མཇུག་ཏུ་བཀྲ་ཤིས་རོལ་མོའི་བྱིན་འབེབས་རྒྱ་ཆེར་བྱ། ནང་དུ་ལོག་ནས་བསྐང་གསོ་དང། ཡི་དམ་གྱི་མཇུག་ཆོག་
དཀྱུས་བཞིན་བྱེད། ཡང་བསྐང་མདོས་ཐོག་སྟེང་དུ་མི་འབུལ་བར་བསྡུ་བའམ། མགོན་ཁང་ལྟ་བུར་རྒྱུན་གཏན་འཇོག་རྒྱུ་ཡིན་ན་ཉིན་རྗེས་མར་མདོས་འབུལ་བའི་ཚབ་ཏུ་སྤྱི་བསྟབ་ཀྱི་གཏོར་མ་བཤམས་པ་ཐོག་སྟེང་དུ་ཆོ་ག་འཆར་ཅན་གྱིས་འབུལ། མངའ་གསོལ་བྱ། ནང་དུ་འོངས་ནས་འཕྲིན་བཅོལ་

[024A]༄༅། །སོགས་ཀྱི་མཇུག་ཏུ་གཏང་རག་གཤེགས་གསོལ་ཉེར་བསྡུ་རྣམས་དཀྱུས་བཞིན་བགྱིས་པས་ཆོག་ཅིང། དེ་དག་ནི་བསྐང་མདོས་ཀྱི་ཆོ་ག་ཇི་ལྟར་བྱ་བའི་རིམ་པའོ།། །།   ༈    བཅའ་གཤོམ་རྣམས་
ཚུལ་བཞིན་བཤམས་ལ། ཡི་དམ་གྱི་བདག་བསྐྱེད་བཟླས་པ་གཏོར་འབུལ་བཅས་སྔོན་དུ་བཏང། འབྲུ་སྣ་བྲེ་བཅུ་གསུམ་གྱི་སྟེང་དུ་བསངས་འཕྱི་ལ་མདའ་དར་རིན་ཆེན་བཏགས་པ་བཙུགས། རྒྱ་ཕོར་དང། དངུལ་ཕོར་མར་གྱི་ཟེ་སྒྲོན་ལྡན་པ་གསེར་སྐྱེམས་ཀྱིས་བཀང་ལ་བཤམས་
པ་སྔགས་དྲུག་ཕྱག་དྲུག་གིས་བྱིན་གྱིས་བརླབས་ལ།  ཧཱུཾ༑ དོན་གཉིས་ལེགས་ཚོགས་ཆར་འབེབས་བླ་མ་དང། ། ཞེས་སོགས་གསེར་སྐྱེམས་རྒྱས་པར་ཕུལ། དེ་ནས་མདོས་ཤེས་པ་རྣམ་བཞིའི་དང་པོ་རི་རབ་གཞལ་ཡས་ཁང་དུ་ཤེས་པ་ནི། བསངས་སྦྱངས་ །
སྟོང་པའི་ངང་ལས་ནམ་མཁའ། རླུང། ཆུ། ས་སྟེ་འབྱུང་བ་བཞིའི་དཀྱིལ་འཁོར་གྱི་སྟེང་དུ་རི་རབ་ལྷུན་པོ་ཤར་ཤེལ། ལྷོ་ཨིནྡྲ་ནཱི་ལ། ནུབ་པདྨ་ར་ག་བྱང་གསེར་ལས་གྲུབ་པ་བང་རིམ་བཞི་པ། ཕྱི་རོལ་གྱི་རྨང་དུ་
གསེར་གྱི་རི་བདུན། རོལ་པའི་མཚོ་བདུན། གླིང་བཞི་གླིང་ཕྲན། མཐའ་ལྕགས་རི་མུ་ཁྱུད་ཀྱིས་བསྐོར་བའི་ནང་ལྷ་མིའི་འདོད་ཡོན་བསམ་གྱིས་མ་ཁྱབ་པས་གང་བར་གྱུར་པའི་རི་རབ་ཀྱི་སྟེང་གི་དབུས་སུ་དྲག་པོའི་
ཐོད་མཁར་ཡངས་ཤིང་རྒྱ་ཆེ་བ་གྲུ་བཞི་སྒོ་བཞི་རྟ་བབས་དང་བཅས་པ་རུས་པའི་དྲ་བ་དྲ་ཕྱེད། རྒྱུ་མའི་ལྡ་ལྡི། གློ་སྙིང་གི་ཕྲེང་བ། ཞིང་ཆེན་གྱི་བླ་བྲེ། མི་རོའི་རྒྱལ་མཚན། ཀེང་རུས་ཀྱི་རྒྱ་ཕུབས་སོགས་ཡ་ང་

[024B] ཤར་གྱི་ལྕོག་བཻ་ཌཱུརྱ་དཀར་པོ་ལས་གྲུབ་པའི་ལྷའི་གཞལ་མེད་ཁང་རྒྱ་ཕུབས་ཅན། རིན་པོ་ཆེའི་རྭ་བ་ཟླུམ་པོས་བསྐོར་བ། ལྷོའི་ལྕོག་འཛམ་བུ་ཆུ་བོའི་གསེར་སྦྱངས་ལས་གྲུབ་པའི་
ཁང་བཟང་རྒྱ་ཕུབས་ཅན་རིན་པོ་ཆེའི་རྭ་བ་གྲུ་བཞི་པས་བསྐོར་བ། ནུབ་ཀྱི་ལྕོག་པདྨ་རཱ་གའི་ཁང་བཟང་རྒྱ་ཕུབས་ཅན་རིན་པོ་ཆེའི་རྭ་བ་ཟླ་གམ་གྱི་དབྱིབས་ཅན་གྱིས་བསྐོར་བ། དེ་དག་གི་ནང་དུ་རྒྱལ་སྲིད་སྣ་བདུན་
བཀྲ་ཤིས་རྫས་རྟགས་སོགས་དཔལ་འབྱོར་གྱི་བཀོད་པ་མཐའ་ཡས་པས་གཏམས་པ། བྱང་གི་ལྕོག་དྲག་པོ་གནམ་ལྕགས་འབར་བའི་མཁར་སྟེང་དུ་ཀེང་རུས་ཀྱི་རྒྱ་ཕུབས་ཅན་མཚོན་ཆ་སྣ་ཚོགས་ཀྱི་རྭ་བ་
གྲུ་གསུམ་པས་བསྐོར་བའོ། ། གཉིས་པ་དྲེགས་པའི་གཟུགས་བརྙན་གཙོ་འཁོར་ཕོ་ཉར་བཅས་པར་ཤེས་པ་ནི།  ཕོ་བྲང་དབུས་མའི་ནང་དུ་མེ་རླུང་དམར་ནག་འཚུབ་མ་དྲག་ཏུ་འཁྲུགས་པའི་དབུས་སུ་ཧཱུཾ་ཡིག་དམར་ནག་དེ་ལས་འོད་ཟེར་
འཕྲོས། འཇམ་མགོན་རྒྱལ་བའི་བསྟན་ལ་གནོད་པའི་སྡང་དགྲ་གདོན་བགེགས་ཐམས་ཅད་ཚར་བཅད། ཚུར་འདུས་ཡོངས་སུ་གྱུར་པ་ལས་འཇམ་མགོན་རྒྱལ་བའི་བསྟན་སྲུང་འཇོམས་མཛད་རྡོ་རྗེ་ཤུགས་ལྡན་རྩལ་
སྐུ་མདོག་དམར་ནག་སྲིན་པོ་དྲག་ཏུ་ཁྲོས་པ་ལས་ཀྱང་ཆེས་ཆེར་ཁྲོས་པ་ལྟར་ཤིན་ཏུ་གཏུམ་པ། འཇིགས་སུ་རུང་བའི་ཞལ་གནམ་ས་ལྟ་བུར་གདངས་ཤིང། གངས་རི་ལྟ་བུའི་མཆེ་བ་རྣོན་པོ་བཞི་གཙིགས་པའི་བར་ན་

[025A]༄༅། །ལྗགས་ཀྱི་གློག་ཕྲེང་འཁྱུག་པས་ས་གསུམ་གཡོ་བ། གནོད་བྱེད་དམ་ཉམས་དགྲ་བགེགས་ཐམས་ཅད་མཱ་ར་ཡ་ཕཊ་ཀྱི་འཇིགས་པའི་གད་རྒྱངས་སྒྲོག་པ། དྲག་པོའི་ཁྲོ་གཉེར་དཔྲལ་བའི་
དབྱིངས་སུ་བསྡུས་ཤིང། ཞུགས་ཀྱི་ཕུང་པོ་ལྟར་གཡོ་བའི་དམར་ལ་ཟླུམ་པའི་སྤྱན་གསུམ་དགྲ་བགེགས་རྣམས་ཀྱི་བླ་སྲོག་ལ་སྡང་མིག་ཏུ་བགྲད་ནས་བལྟ་བ། སྨིན་མ་དང་སྨ་ར་དམར་སེར་མེ་ལྟར་འབར་བས་
བདུད་བཞི་མ་ལུས་བསྲེག་པར་མཛད་པ། དབུ་སྐྲ་ཁམ་སེར་གྱེན་དུ་འཛིངས་པའི་དབུས་ན་སྣ་ཚོགས་པད་ཟླ་ཉི་མའི་དཀྱིལ་འཁོར་གྱི་སྟེང་དུ་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་དགྱེས་པའི་ཚུལ་གྱིས་
བཞུགས་པ། སྙན་གཉིས་གཡོས་པའི་དུས་ཀྱི་འཐོར་རླུང་དྲག་པོས་གནོད་བྱེད་དམ་ཉམས་དགྲ་བགེགས་ཀྱི་ཡུལ་ཁམས་ཐམས་ཅད་ལྷག་མེད་དུ་གཏོར་བ། ཤངས་བུག་གཉིས་ནས་འབྲུག་སྒྲ་དང་གློག་དམར་
འཁྱུགས་པའི་ཆར་སྤྲིན་སྤྲོས་པས་དགྲ་བགེགས་ཀྱི་ཡུལ་དུ་ཐོག་སེར་འབེབ་པ། ཞལ་གཅིག་ཕྱག་གཉིས་ཀྱི་ཕྱག་གཡས་གནམ་ལྕགས་ཀྱི་རལ་གྲི་མེ་རབ་ཏུ་འབར་བ་ནམ་མཁའ་ལ་འཕྱར་བས་དགྲ་བགེགས་ཀྱི་
སྲོག་རྩ་རྩད་ནས་གཅོད་པ། ཕྱག་གཡོན་དགྲ་སྙིང་དྲོན་མོ་འཕར་བཞིན་པ་རྩ་ལག་དང་བཅས་པ་ཞལ་དུ་གསོལ་བས་ཁྲག་གི་རྒྱུན་གྱིས་ཨག་ཚོམ་དང་མགྲིན་པ་གཤེར་ཞིང་འཆི་བདག་མངོན་སུམ་ལྟ་བུ། སྐུའི་

[025B] སྤྲུལ་པ་ཡང་སྤྲུལ་སེར་རྒོད་དྲག་པོ་ལྟར་འཚུབ་པ། དབུ་ལ་ཐོད་པ་སྐམ་པོ་ལྔའི་དབུ་རྒྱན་དང། སྐུ་ལ་དར་ནག་གི་འཇོལ་བར། ཁྲག་
འཛག་པའི་མགོ་བོ་རློན་པ་ལྔ་བཅུའི་དོ་ཤལ་ཅན། སྦྲུལ་དང་མི་རུས་ཀྱི་འཁོར་ལོའི་རྣ་ཆ་དང། རིན་པོ་ཆེ་ལ་སོགས་པའི་རྒྱན་གྱིས་བརྒྱན་པ། མི་ལྤགས་ཀྱི་གཡང་གཞི་དང་གླང་པོ་ཆེའི་ཀོ་བ་རློན་པས་སྟོད་གཡོགས་
ཤིང༑ སྟག་གི་པགས་པའི་ཤམ་ཐབས་དང་དུར་ཁྲོད་ཀྱི་ཆས་ཀྱིས་རབ་ཏུ་འཇིགས་པ། སྟེང་འོག་བར་གསུམ་གྱི་གདོན་བགེགས་ཐམས་ཅད་བརྒྱལ་ཞིང་དངངས་ལ་འདར་བར་བྱེད་པའི་གནམ་ལྕགས་ཀྱི་བྱ་ཁྱུང་
གཤོག་པ་ལྡིང་ཞིང། རྡོ་རྗེའི་ཐོག་པའི་ཚྭ་ཚྭ་འབུམ་ཕྲག་འཕྲོ་བའི་སྟེང་ན་རྒྱལ་པོ་རོལ་པའི་སྟབས་ཀྱིས། ཁམས་གསུམ་ཟིལ་གྱིས་གནོན། དྲེགས་པ་ཐམས་ཅད་དབང་དུ་སྡུད། འཇིགས་པ་ཐམས་ཅད་འཇིགས་པར་
བྱེད་པའི་ཚུལ་གྱིས་བཞུགས་པ། ཤར་གྱི་ཁང་བཟང་གི་ནང་དུ་གཙོ་བོའི་གཟུགས་ཕུང་རྣམ་པར་དག་པའི་ངོ་བོ་རྣམ་སྣང་ཤུགས་ལྡན་རྩལ་ ཞེས་པ་ནས་  དྲག་པོའི་བྱ་ཁྱུང་ལ་ཆིབས་པ་དྲག་མཛད་བྱེ་བས་བསྐོར་བ་
རི་རབ་ཀྱི་སྟེང་གི་ཤར་ལྷོ་ནས་བརྩམས་ཏེ་མཚམས་བཞིར་ས་ཆུ་མེ་རླུང་གི་ཁམས་བཞི་རྣམ་པར་དག་པའི་ངོ་བོ་ནང་གི་ཡུམ་ཆེན་བཞི་རིམ་པ་བཞིན་སྐུ་མདོག་དཀར། སྔོ། དམར། ལྗང་བའི་མདོག་ཅན་རང་རང་གི་
[026A]༄༅། །འབྱུང་བའི་དཀྱིལ་འཁོར་ཕྱག་ན་ཐོགས་པ། བང་རིམ་གཉིས་པའི་ཤར་ལྷོ་ནས་བརྩམས་ཏེ་མཚམས་བཞི་དང། ཤར་གྱི་དབུས་རྣམས་སུ་གཟུགས་སོགས་ནང་གི་འདོད་ཡོན་ལྔ་རྣམ་པར་དག་པའི་
ཕྱིའི་ཡུམ་ལྔ་རིམ་པ་བཞིན་སྐུ་མདོག་དཀར། སེར། དམར། ལྗང། སྔོ་བའི་མདངས་ལྡན་དྲག་པོའི་འདོད་ཡོན་ལྔའི་མཆོད་རྫས་སོ་སོར་ཐོགས་པ། ཕྱི་ནང་གི་ཡུམ་ཆེན་ཐམས་ཅད་ཀྱང་གཅེར་མོ་སྒྲ་གྲོལ་ཞིང་ནུ་མ་འཕྱང་
བ། རུས་པའི་རྒྱན་ཅན་སྲིན་མོ་དྲག་ཏུ་ཁྲོས་པའི་རྣམ་པ་ཅན་དགྲ་ལ་འོ་དོད་འབོད་ཅིང་བསྟན་དགྲ་དམ་ཉམས་ཀྱི་སྲོག་དབུགས་ལེན་པ་ལ་རིངས་པའི་ཚུལ་གྱིས་རྒྱུག་པ། ཕྱི་ཡི་ཡུམ་ལྔའི་བར་དུ་ཕྱོགས་རེར་སྐྱེ་
མཆེད་རྩ་རྒྱུས་ཚིགས་རྣམས་རྣམ་པར་དག་པའི་ངོ་བོ་འཕྲིན་ལས་ཀྱི་སྣ་འདྲེན་པའི་དགེ་སློང་གཉིས་གཉིས་ཏེ་བརྒྱད། དེ་དག་ཀྱང་ཆོས་གོས་ངུར་སྨྲིག་གྱོན་ཅིང། དབུ་ལ་ལ་ལས་ཐང་ཞྭ་དང། ལ་ལས་པཎ་ཞྭ། འགའ་ཞིག་
ཞྭ་སེར། རེས་འགས་སྒོམ་ཞྭ་གསོལ་བ། ཕྱག་ན་མཁར་གསིལ་དང། ལྷུང་བཟེད། གླེགས་བམ། རྡོར་དྲིལ། ཁ་ཊཱཾ། མཚོན་ཆ་སོགས་སྣ་ཚོགས་ཐོགས་པ་ཞལ་ནས་ལེགས་བཤད་ཀྱི་སྒྲ་དང། བཞད་པའི་གད་རྒྱངས་
དུ་མ་སྒྲོག་ཅིང་ཞི་ཁྲོའི་རྣམ་འགྱུར་མ་ངེས་ཅིར་ཡང་སྟོན་པ། བང་རིམ་གསུམ་པའི་ཕྱོགས་མཚམས་བརྒྱད་དང། ཤར་གྱི་ཤར་དང། ནུབ་ཀྱི་ནུབ་བཅས་ཀྱི་གནས་བཅུར་ཡན་ལག་རྣམ་པར་དག་པའི་ངོ་བོ་ལས་མཁན་སྟག་

[026B] ཤ་ལ་དགའ་བ། ཁྲག་ལ་རོལ་པ། དྲག་པོའི་ང་རོ་འབྲུག་ལྟར་སྒྲོག་ཅིང་སྲོག་གཅོད་ཀྱི་ལས་ལ་དགྱེས་པ་དྲག་ཤུལ་ཆེ་ཞིང་གློག་ལྟར་མྱུར་
བ། ཤར་གྱི་དབུས་སུ་ལས་བྱེད་བཙན་རྒོད་ཁ་ཆེ་དམར་པོ་སྐུ་མདོག་དམར་སྨུག་ཕྱག་གཡས་མདུང་རྣོན་དགྲ་བོའི་སྙིང་ལ་གཟིར་ཞིང་གཡོན་དགྲ་བགེགས་ཀྱི་སྐེ་ནས་འཆིབ་པའི་བཙན་ཞགས་ཐུགས་ཀར་བསྣམས་པ་
ཞལ་རབ་ཏུ་ཁྲོས་པས་ཨམ་ཚིག་བསྔམ་པ། སྐུ་ལ་བསེ་ཁྲབ་དང་བསེ་རྨོག་གསོལ་ཞིང་སྟག་རལ་གཟིག་ཤུབས་ཅན། བཙན་རྟ་དམར་པོ་ལ་ཆིབས་པ། འཁོར་ཚོགས་དེ་དག་ཐམས་ཅད་ཀྱང་སྤྲུལ་པ་ཡང་སྤྲུལ་ཉིང་
སྤྲུལ་གྱི་ཚོགས་དཔག་ཏུ་མེད་པ་སེར་རྒོད་དྲག་པོ་ལྟར་འཚུབ་ཅིང་འཕྲོ་བ། གཞན་ཡང་དེ་དག་གི་མཐའ་སྐོར་དུ་པེ་ཧར། གཟའ་བདུད། ཙིའུ་དམར་སོགས་རྒྱལ་བཙན། མ་མོ། གཤིན་རྗེ། ལྷ་ཀླུ། གནོད་སྦྱིན་
ནོར་བདག་ཤ་ཟ་སྲིན་པོ། དྲི་ཟ། གྲུལ་བུམ། བདུད་ཐེའུ་རང། འབྱུང་པོ། དྲེགས་པ་སྡེ་བརྒྱད། རུ་འདྲེན་སྡེ་བཞི་སོགས་དྲག་ཅིང་རྔམས་པ་ཉི་ཟེར་གྱི་རྡུལ་ལྟར་འཕྱོ་བ། འཇིགས་ཤིང་དཔའ་བ། ཀུན་ཀྱང་
ཉི་མ་འབུམ་གྱི་གཟི་བརྗིད་དང་ལྡན་པར་གྱུར།  གསུམ་པ་མཐུན་རྫས་ཡས་སྟགས་གླུད་སྐོངས་སུ་ཤེས་པ་ནས་བཟུང་སྟེ། མདོས་པ་སྔོ་བའི་བར་གོང་གི་རྟེན་མདོས་ཀྱི་སྐབས་བཞིན་ལ། སྤྱན་འདྲེན་སྐབས།  འདུལ་འཛིན་ཆོས་ཀྱི་རྒྱལ་པོའི་སྐུར་

[027A]༄༅། །བཞེངས་ནས། ། ཞེས་པ།  འདུལ་འཛིན་དྲག་པོར་ཁྲོས་པའི་སྐུར་བཞེངས་ནས།  །ཞེས་དང།  མཛེས་སྡུག་ཡུམ་དགུ་ ཞེས་པ།  སྒྲོལ་བྱེད་ཡུམ་དགུ་ ཞེས་བསྒྱུར། མདོས་དངོས་གཞི་འབུལ་ཚིག་བྱིངས་
རྟེན་མདོས་སྐབས་བཞིན་ལ་དམིགས་གསལ་ཁ་བསྒྱུར་བྱེད་དགོས་གྲས་ནི། རྒྱས་པའི་སྐབས།  ཧཱུཾ། ཀུན་ཁྱབ་ཆོས་དབྱིངས་ ཞེས་སོགས་ནས།  ལེགས་གྲུབ་པར་རིམ་བཞི་ལྡན་ལྷུན་པོའི་སྟེང། ། ཞེས་པའི་མཇུག་  ཕྱི་ལྟར་ཏིང་འཛིན་སྤྲུལ་
པའི།  ཞེས་སོགས་ཚིག་རྐང་དྲུག་པོ་  ཕྱོགས་བཞིར་ལས་བཞིའི་ཕོ་བྲང་བཀོད་ལེགས་བརྗིད། །དེའི་དབུས་ངུར་ཁྲོད་རོལ་པའི་གཞལ་ཡས་ཁང། །རིན་ཆེན་ཐོད་མཁར་མི་མགོའི་བ་གམ་ཅན། །ཀེང་རུས་འབར་བའི་རྒྱ་
ཕུབས་མཁའ་ལ་སྙེགས། །རྒྱུ་མའི་ལྡ་ལྡི་རུས་པའི་དྲ་བ་དང། །དྲ་ཕྱེད་གློ་སྙིང་ཕྱང་ཕྲུལ་རབ་གཡོ་བ། ། ཞེས་བསྒྱུར།  འཇིགས་རུང་རྔམས་བརྗིད་ལངྐའི་རྒྱལ་ཁབ་བཞིན། ། ཞེས་པ་ནས།  ནམ་མཁའ་སྒྲོ་ཕོད་ཡུངས་ཀར་
གང་བཟང་དང། ། ཞེས་པའི་བར་སྔར་བཞིན་ལ།  སྣ་ཚོགས་དར་གྱི་ལྷབ་ལྷུབ་ ཅེས་སོགས་ཚིག་རྐང་གཉིས་པོ།  དར་ནག་ལྷབ་ལྷུབ་ཕྱག་མཚན་མཚོན་ཆ་ཡི། །རྣོ་དཔལ་དམ་ཉམས་དགྲ་བགེགས་སྲོག་ལ་གཟིར། ། ཞེས་བསྒྱུར།།
ལྷུན་པོའི་མཐའ་བསྐོར་གསེར་རི་རོལ་མཚོ་བདུན། ། ཞེས་པ་ནས།  ངོ་མཚར་མཐའ་ཀླས་ཞིང་ཁམས་ཡངས་པ་འདི། ། ཞེས་པའི་བར་གོང་བཞིན་དང། མདོས་བསྔོའི་ཤམ་བུའི་ཚིག་རྐང་བརྒྱད།  རྒྱལ་ཆེན་རྡོ་རྗེ་ཤུགས་ལྡན་རིགས་ལྔ་

[027B] །ཁྲོ་གཏུམ་ཡུམ་དགུ་སྣ་འདྲེན་དགེ་སློང་བརྒྱད། །སྟག་ཤར་བཅུ་དང་ལས་བྱེད་ཁ་ཆེ་དམར། །སྡེ་བརྒྱད་དྲེགས་པའི་འཁོར་ཚོགས་རྒྱ་མཚོར་བཅས། །མདོས་ཡས་མཆོད་པའི་སྤྲིན་དུ་རབ་བཞེས་ལ། །བདག་སོགས་རྒྱུ་སྦྱོར་
ཡོན་མཆོད་འཁོར་བཅས་ཀྱི། །ནད་གདོན་ཆགས་ཆེ་བར་གཅོད་མི་མཐུན་ཀུན། །དགྲ་བགེགས་སྟེང་དུ་བཟློག་བསྒྱུར་འཕྲིན་ལས་མཛོད།  །ཅེས་བསྒྱུར་བ་རིགས་འགྲེ།  སེམས་གླུད་ནམ་མཁའ་ཡེ་ཤེས་ལྔ་ལྡན་མདངས།  །ཞེས་པ་ནས།  བདུད་
བཞིའི་གཡུལ་བཟློག་རུ་མཚོན་རྒྱལ་མཚན་སོགས། །སྤེལ་ལེགས་བཀོད་པ་ཚར་དུ་དངར་བ་འདི། །རྒྱལ་ཆེན་་ཁྲོ་གཏུམ་་སྟག་ཤར་་སྡེ་བརྒྱད་་མདོས་ཡས་་བདག་སོགས་་ནད་གདོན་་དགྲ་བགེགས་སྟེང་དུ་
བཟློག་བསྒྱུར་འཕྲིན་ལས་མཛོད།  །ཅེས་པའི་མཇུག་ཏུ།  སྣ་ཚོགས་དྲག་པོའི་རྫས་ཀྱིས་ངར་བླུད་པའི། །འབྲུ་ནག་བཤོས་བུ་གྲུ་གསུམ་དཔལ་ལྡན་པའི། །དམར་གཏོར་ཡུངས་ཀར་གང་བཟང་མཚེའི་འགལ་བུ། །རྣོ་དཔལ་རྩངས་
སོགས་དྲག་པོའི་རྒྱན་གྱིས་སྤྲས། །རྩ་བར་འདོད་ཆགས་ཁྲག་མཚོ་རྦ་ཀློང་འཁྲུངས། །ལོགས་ལ་ཞེ་སྡང་མེ་འབར་འོག་རོལ་ཏུ། །གཏི་མུག་མུན་འཐིབས་རྩེ་མོར་མཚོན་ཆར་འབེབས། །ཕུང་གསུམ་ས་ལས་བྱས་པའི་ཟོར་ཀོང་ནང། །
སྣ་ཚོགས་ཐུན་དང་ཁྲག་གིས་རབ་བཀང་བ། །ནད་མཚོན་དུག་གི་ཚྭ་ཚྭ་ཕྱོགས་བཅུར་འཕྲོ། །ལྕགས་རིའི་སྟེང་ན་རྣོ་ངར་དྲག་ཤིང་ལས། །ལེགས་གྲུབ་རྩངས་ཕུར་དམར་ནག་སྲིན་མོའི་འགྲོས། །སྟོད་ནས་འབྲུག་སྒྲོག་སྨད་

[028A]༄༅། །ནས་གློག་དམར་འཁྱུག་སྐེད་ནས་ཐོག་སེར་བུ་ཡུག་འཁྲུགས་པ་འདི། །རྒྱལ་ཆེན་་ཁྲོ་གཏུམ་་སྟག་ཤར་་སྡེ་བརྒྱད་་མདོས་ཡས་་བདག་སོགས་་ནད་གདོན་་དགྲ་
བགེགས་སྟེང་དུ་བཟློག་བསྒྱུར་འཕྲིན་ལས་མཛོད། ། ཅེས་པ་སྲུབ་འཇུག་བྱ་ཞིང།  ངུར་སྨྲིག་ཆས་གོས་ཟ་འོག་འཇོལ་བེར་དང།  །ཞེས་པ་མན་ཚད་དཀྱུས་བཞིན་གཏོང། མདོས་བསྡོ་བསྡུས་པའི་སྐབས་སུ།  །སྡེ་བརྒྱད་བཟློག་ཁྲམ་ཤིང་གྲི་
ཡུལ་མཁར་རིས། ། ཞེས་པའི་མཇུག་ཏུ།  དམར་གྱི་གཏོར་ཟོར་གང་བཟང་མཚེ་ཡིས་བརྒྱན། །དྲག་ཤིང་རྩངས་ཕུར་དམར་ནག་ཐོག་སེར་འཁྲུགས། ། ཞེས་པའི་ཚིག་རྐང་གཉིས་སྲུབ་འཇུག་བྱ།  ཤམ་བུ་བསྒྱུར་ལུགས།  རྡོ་རྗེ་
ཤུགས་ལྡན་འཁོར་བཅས་རྟེན་དུ་འབུལ། །རྟེན་ལས་མ་འདའ་བཅོལ་བའི་འཕྲིན་ལས་མཛོད། ། ཅེས་པའི་ཚབ་ཏུ།  རྒྱལ་ཆེན་འཁོར་དང་བཅས་ལ་ལེགས་འབུལ། །མི་མཐུན་ཕྱོགས་ཀུན་བཟློག་བསྒྱུར་འཕྲིན་
ལས་མཛོད། ། ཅེས་ཁ་བསྒྱུར།  ཀུན་བཟང་ནམ་མཁའ་མཛོད་ཀྱི་རང་བཞིན་ཅན། །དབང་པོ་ལྔ་ལ་དགའ་བསྐྱེད་དམ་པ་འདི། ། ཞེས་པའི་ཚིག་རྐང་རྗེས་མ།  མཐུན་རྫས་ཡས་ཀུན་དགྲ་འཇོམས་ཟོར་དུ་བསྒྱུར། ། ཅེས་ཁ་བསྒྱུར་
བ་མ་གཏོགས་གོང་འདྲ། མདོས་བསྔོའི་མཇུག་ཏུ།  ཧཱུཾ། ཆེ་བའི་ཆེ་མཆོག་འཇིགས་མཛད་སྲོག་གི་བདག་ ཅེས་སོགས་འཕྲིན་བཅོལ་གཏོང། བཟླས་པའི་དམིགས་པ་ནི།  རང་ཡི་དམ་དུ་གསལ་བའི་ཐུགས་ཀའི་ས་བོན་ལས་འོད་ཟེར་རྣོ་

[028B] མདུན་གྱི་ཆོས་སྐྱོང་རྒྱལ་ཆེན་ཤུགས་ལྡན་རིགས་ལྔ་དྲག་པོ་རྩལ་རྣམས་ཀྱི་ཐུགས་ཀར་ཉི་གདན་གྱི་སྟེང་དུ་ཧཱུཾ་ཡིག་གི་མཐར་སྔགས་ཕྲེང་རང་རང་གི་ཁ་དོག་དང་མཚུངས་པས་བསྐོར་བ་ལ་ཕོག་
པས་ཐུགས་རྒྱུད་རང་དབང་མེད་པར་བསྐུལ་ཏེ། ཁྲོས་འཁྲུགས་རྔམས་པས་ཐུགས་ཀའི་སྔགས་ཕྲེང་ལས་མེ་འོད་མཚོན་ཆའི་ཚོགས་དཔག་ཏུ་མེད་པ་སྤྲོས། གནོད་བྱེད་དགྲ་བགེགས་རྣམས་མདུན་དུ་གསལ་བ་ལ་
ཕོག་པས་རྡུལ་ཕྲན་ལྟར་གཏུབས་ཤིང་དུས་མཐའི་མེ་ལྕེས་རྩ་སྦུར་སྲེག་པ་བཞིན་ལྷག་མེད་དུ་བསྲེགས་ཏེ་ཐལ་བར་བརླག་སླར་ཡང་འོད་ཟེར་དཔག་ཏུ་མེད་པ་སྤྲོས་ཏེ་མཐུན་རྫས་ཡས་སྟགས་རྣམས་དང། ཕྱག་
མཚན་མཚོན་ཆ། ཁྲག་ཟོར་མདའ་ཟོར་སོགས་ལ་ཐིམ་པས་མི་མཐུན་ཕྱོགས་ཐམས་ཅད་བཟློག་ཅིང། འཇིག་རྟེན་གསུམ་གྱི་གདུག་པ་ཅན་ཐམས་ཅད་སྐད་ཅིག་གིས་བརླག་པར་བྱེད་པ་ལ་ཐོགས་པ་མེད་པའི་
དྲག་པོའི་ནུས་མཐུ་ཅན་དུ་བྱིན་གྱིས་བརླབས་པར་གྱུར།  བར་བསམས་ལ།  ཨོཾ་བཛྲ་བི་ཀི་བིཊྞ་སཱཧཱ།  ཞེས་པ་དང།  ཨོཾ་དྷརྨཱ་པཱ་ལ་མཧཱ་རཱ་ཛ་བཛྲ་བེ་ག་ཝན་རུ་དྲཿ་པཉྩ་ཀུ་ལ་སརྦ་བིགྷྣན་ཤ་ཏྲུཾ་མཱ་ར་ཡ་ཧཱུཾ་ཕཊ།  ཅེས་དང་
ཡང་འབོད་རྦད་བསད་གསུམ་གྱི་སྔགས་བཟླ་བར་འདོད་ན། འབོད་པ་ནི།  ཨོཾ་མཧཱ་རཱ་ཛ་བཛྲ་བེ་གའི་བི་ཀྲནྟ་ཨཱ་ཀརྵ་ཡ་ཨཱ་ཀརྵ་ཡ།  རྦད་པ་ནི།  ཨོཾ་མཧཱ་རཱ་ཛ་བཛྲ་བེ་གའི་བི་ཀྲནྟ་དམ་ཉམས་དགྲ་བགེགས་སྟེང་དུ་བྷྱོ་བྷྱོ་ བསད་པ་ནི།  ཨོཾ་

[029A]༄༅། །མཧཱ་རཱ་ཛ་བཛྲ་བེ་གའི་བི་ཀྲནྟ་སརྦ་ཤ་ཏྲུཾ་བིགྷྣན་མཱ་ར་ཡ་མཱ་ར་ཡ། སུཾ་ཏྲིཀ་རཀྵ་བྷྱོ་ཐིབ་ཐིབ་ཙ་ཀྲ་བྷྱོ་སྙིང་ཁ་རཀ་དུན་ཏྲི་བྷྱོ་ཏྲི་ནན་ཤིག་སེ་ན་གཏུབ། ཁ་རཀ་རྦད། དུཾ་བུ་བྷྱོ་བཛྲ་ར་
ཏི་རཀྵ་ཙ་ཏུ་ར་མཱ་ར་ཡ་ཧཱུཾ་ཕཊ། གནོད་བྱེད་དགྲ་བགེགས་ཐམས་ཅད་མཱ་ར་ཡ་ཧཱུཾ་ཕཊ།  ཅེས་པ་རྣམས་རིག་པ་ངར་དང་ལྡན་པས་བཟླ། ཐུན་མཐར་ཡིག་བརྒྱ་བཟླས་རྗེས་གཏོར་མ་བྱིན་གྱིས་བརླབས་ལ། གཏོར་འབུལ། གཏོར་རྫོངས། མཁའ་འགྲོ་སྤྱི་གཏོར་
གཞི་བདག་གཏོར་མ། ཚོགས་མཆོད་རྒྱས་བསྡུས་གང་རུང་བཅས་པ་ཏང། བསྟོད་པ་ནི།  ཧཱུཾ། རྒྱལ་བ་ཀུན་གྱི་མཐུ་སྟོབས་ནུས་པ་རྣམས། །སྙིགས་དུས་ཞྭ་སེར་རྒྱལ་བསྟན་བསྲུང་བའི་ཕྱིར། །རབ་འཇིགས་དྲག་པོའི་སྐུར་བསྟན་དགྲ་བགེགས་
ཀུན། །འཇོམས་མཛད་རྣལ་འབྱོར་དགྲ་ལྷ་ཆེན་པོར་བསྟོད། །རཀྟའི་མདོག་ཅན་ཁྲོ་གཏུམ་སྲིན་པོའི་གཟུགས། །དྲག་ཤུལ་འཇིགས་རུང་སྤྱན་གསུམ་སྡང་མིག་བགྲད། །ཞལ་གདངས་མཆེ་གཙིགས་ལྗགས་འདྲིལ་གད་
རྒྱངས་སྒྲོག་གཏུམ་དྲག་གར་གྱིས་སྲིད་གསུམ་གཡོ་ལ་བསྟོད། །སྙན་གྱིས་འཐོར་རླུང་ཤངས་ནས་ཆར་སྤྲིན་སྤྲོ། །ཞལ་གྱི་རླངས་པས་དགྲ་ལ་ནད་ཡམས་འགྱེད། །སྨ་ར་སྨིན་མ་འབར་བའི་མེ་འོད་ཀྱིས། །དགྲ་བགེགས་
བདུད་དཔུང་མ་ལུས་བསྲེགས་ལ་བསྟོད། །དབུ་སྐྲ་གྱེན་བརྫེས་དབུས་ན་ཉི་གདན་ལ། །འཇམ་མགོན་བླ་མ་རིགས་ཀྱི་ཅོད་པན་དུ། །འཛིན་ཅིང་གུས་མཆོད་ཞྭ་སེར་རྒྱལ་བསྟན་འདི། །ང་ཡིས་སྐྱོང་ཞེས་ཐ་ཚིག་མཛད་ལ་བསྟོད། །

[029B] །ཕྱག་གཡོན་སྙིང་སྣས་གང་བའི་ཐོད་ཁྲག་བཟུང། །མཆན་ཁུང་ནེའུ་ལེ་གསེར་གྱི་ལྕགས་ཀྱུ་བསྣམས། །འཇམ་མགོན་བསྟན་དགྲའི་གཤེད་མ་ཁྱོད་ལ་བསྟོད། །ཐོད་སྐམ་
དབུ་རྒྱན་མགོ་རློན་དོ་ཤལ་འཆང། །ཞིང་ཆེན་གཡང་གཞི་གླང་ཝགས་སྟོད་གཡོགས་རྒྱན། །སྟག་ཝགས་ཤམ་ཐབས་མི་རུས་རིན་ཆེན་སྤྲུལ། །དུར་ཁྲོད་ཆས་འཇིགས་བྱ་ཁྱུང་ལ་ཞོན་པའི། །རབ་གཏུམ་ཐུགས་ཀྱི་རྒྱལ་ཆེན་
ཁྱོད་ལ་བསྟོད། །ཞི་རྒྱས་དབང་དྲག་ལས་མཛད་དཀར་སེར་དམར། །སྨུག་ནག་མདངས་ལྡན་ཕྱོགས་རེར་བྱེ་བ་འབུམ། །མ་ངེས་ངུར་ཁྲོད་ཆ་ལུགས་རབ་བྱུང་ཆས། །ཕྱག་མཚན་བཞོན་པ་མ་ངེས་རྣམས་ལ་བསྟོད། །ཁྱོད་ཀྱི་བཀའ་
ཉན་ནོར་བདག་གནོད་སྦྱིན་དང། །པེ་ཧར་གཟའ་བདུད་རྒྱལ་བཙན་གྲངས་མེད་སོགས། །ལྷ་ཀླུ་སྲིན་པོ་གཤིན་རྗེ་ཤ་ཟ་འབྱུང། །ལས་མཁན་སྲོག་བདག་འཇིགས་པའི་ཚོགས་ལ་བསྟོད། །དྲག་ཅིང་གཏུམ་པའི་སྡེ་བརྒྱད་
ཞིང་སྐྱོང་དང། །མ་མོ་བདུད་དང་ཐེའུ་རང་བཤན་པའི་ཚོགས། །རུ་འདྲེན་སྡེ་བཞི་འཁོར་ཚོགས་ཉི་ཟེར་གྱི། །རྡུལ་གྱི་གྲངས་ལྡན་སྟོང་གསུམ་གང་ལ་བསྟོད། ། འོག་ཏུ་བསྒྲལ་ཆོག་བྱེད་ན་མཚམས་འདིར་གསེར་སྐྱེམས་རིལ་བུ་དང་བཅས་པ་
བཤམས་པ་ནང་མཆོད་ལྟར་བརླབས་ལ།  ཧཱུཾ། བླ་མ་ཡི་དམ་དཀོན་མཆོག་གསུམ། །རྒྱུད་སྡེ་བཞི་ཡི་ལྷ་ཚོགས་རྣམས། །ཁྱད་པར་བཅོམ་ལྡན་གཤིན་རྗེ་གཤེད། །གསེར་སྐྱེམས་མཆོད་པ་འདི་བཞེས་ལ། །བདག་གི་གཟུ་དང་དབང་

[030A]༄༅། །མཛོད་ཅིག་དམ་ཉམས་འདི་ཡི་སྐྱབས་མ་མཛད། །གཤིན་རྗེ་གཤེད་ཀྱི་བཀའ་སྡོད་མཆོག་རྡོ་རྗེ་ཤུགས་ལྡན་འཁོར་དང་བཅས། །ཞན་ཡང་དམ་ཅན་རྒྱ་མཚོའི་ཚོགས། །གསེར་
སྐྱེམས་་བདག་གི་་དམ་ཉམས་་དབྱུ་གུ་དྲུག་ཅུ་རྩ་བཞི་སོགས། །ལོ་ཟླ་ཞག་དུས་ལྷ་རྣམས་དང། །ཁྱད་པར་ཡུལ་ཕྱོགས་འདིར་གནས་པའི། །ལྷ་ཀླུ་གཞི་བདག་འཁོར་བཅས་རྣམས། །གསེར་སྐྱེམས་་
བདག་གི་་དམ་ཉམས་་གཟུ་དང་དཔང་ལས་མཐོ་བ་མེད། །རྣམ་པར་དག་པའི་ཐུགས་ཀྱིས་གཟིགས། །གསེར་སྐྱེམས་མཆོད་པ་རྒྱ་རེ་ཆེ། །འབྲུ་སྨན་སྣ་ཚོགས་རིན་ཆེན་བས། །དེ་རིང་བདག་གི་གྲོགས་མཛོད་ཅིག་
 ཅེས་གསེར་སྐྱེམས་འབུལ། དེ་ནས་དྲག་བསྐུལ་རྒྱས་པ་རྫོགས་པར་བཏང་བའི་མཇུག་ཏུ། འབྲུབ་ཁུང་ལིངྒ་དང་བཅས་པ་སློབ་དཔོན་གྱི་མདུན་དུ་བཞག་པ་ཡིད་ཁེབས་བསལ་ནས་ཁ་སྦྱོར་དབྱེ་བ་ལག་ཏུ་བླངས་པའི་རམ་པ་ནི།  སྭ་བྷཱ་ཝ་ ས་སྦྱངས།  སྟོང་པའི་ངང་ལས་ཧཱུཾ་
ནག་པོ་ཞུ་བ་ལས་དམ་ཚིག་ཉམས་པའི་དགྲ་ འམ་  བགེགས་རྣམས་ཀྱི་སྡིག་སེམས་དང་ལས་ངན་ལས་གྲུབ་པའི་འབྲུབ་ཁུང་གཏིང་ཟབ་ཅིང་ཡངས་པའི་ནང་དུ། ཞེ་སྡང་དྲག་པོའི་མེ་འབར་ཞིང། གཏི་མུག་གི་མུན་པ་
གཏིབས་པ། འདོད་ཆགས་ཀྱི་ཁྲག་མཚོ་ཁོལ་བའི་རྦ་ཀློང་འཁྲུག་ཅིང། ཕྲག་དོག་གི་རླུང་དམར་འཚུབས་པ། ནད་རིམས་མི་བཟད་པའི་ན་བུན་འཐིབས་ཤིང། གནམ་ལྕགས་ཐོག་སེར་མཚོན་ཆར་འབེབས་པ་

[030B] གཤིན་རྗེའི་བཤས་ར། དམྱལ་བའི་བསྲེག་ཁང་རབ་ཏུ་འབར་བར་གྱུར། དེའི་ནང་དུ་ གཟུགས་ཅན་དགྲ་ལ་  ཎྲི་ དང་གཟུགས་མེད་བགེགས་ལ་དམིགས་ན།  ཏྲི་ལས་དམ་ཉམས་པའི་དགྲ་བོའམ་གནོད་བྱེད་
མགོན་དང་བྲལ་བ། གཅེར་བུ་ཤིན་ཏུ་ཉམ་ཐག་ཅིང་ལུས་རིད་པ། མྱ་ངན་གྱིས་གདུངས་པས་སྨྲེ་སྔགས་འདོན་ཅིང། བུ་ག་དགུ་ནས་ཁྲག་འཛག་པ། དྲི་ཆེན་དང་དྲི་ཆུ་དབང་མེད་ལྷུག་པར་འཆོར་བ། མཚན་མ་འཕྱང་
བ། ཡན་ལག་ལྕགས་སྒྲོག་གིས་བསྡམས་པར་གྱུར།  དགུག་གཞུག་བྱ་བ་ནི། རྡོར་དྲིལ་འཛིན་པས་འདོད་རྒྱལ་གྱི་ཕྱག་རྒྱ་བྱས་ལ་ངག་ཏུ།  ན་མོ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་
པ་དང། སངས་རྒྱས་ཀྱི་་ཆོས་ཀྱི་་དགེ་འདུན་གྱི་་ཁམས་གསུམ་བྲ་བྱེད་དཔལ་རྡོ་རྗེ་འཇིགས་བྱེད་ཆེན་པོའི་་འཇམ་མགོན་རྒྱལ་བའི་བསྟན་སྲུང་རྒྱལ་ཆེན་རྡོ་རྗེ་ཤུགས་ལྡན་རིགས་ལྔ་དྲག་པོ་རྩལ་འཁོར་
དང་བཅས་པའི་་དཔལ་མགོན་དམ་པ་ཆོས་སྐྱོང་བའི་སྲུང་མ་མཐུ་རྩལ་ཅན་རྣམས་ཀྱི་་ཆོས་ཀྱི་དབྱིངས་རྣམ་པར་དག་ཅིང་ཀུན་རྫོབ་རྒྱུ་འབྲས་བསླུ་བ་མེད་པའི་བདེན་པའི་སྟོབས་ཀྱིས་དཔལ་ལྡན་བླ་མ་དམ་པའི་སྐུ་
དགྲ། དཀོན་མཆོག་གསུམ་གྱི་སྤྱི་དགྲ། སངས་རྒྱས་ཀྱི་བསྟན་པའི་དགྲ་བོ། སྔགས་འཆང་རྣལ་འབྱོར་བ་བདག་ཅག་དཔོན་སློབ་མི་ནོར་དགོན་གནས་དང་བཅས་པའམ། རྒྱུ་སྦྱོར་ཡོན་གྱི་བདག་པོ་མི་ནོར་འཁོར་དང་བཅས་

[031A]༄༅། །པ་ལ་གནོད་ཅིང་འཚེ་བར་བྱེད་པའི་སྒོས་དགྲ། ངན་ལས་ཀྱི་ཕོད་བཙུགས་པ། དོ་བསྔོ་བ། ངན་འགྲན་བྱས་པ། བསམ་པ་ངན་པ། སྦྱོར་བ་རྩུབ་པ། སྔ་དགྲ་བྱས་པ། ཕྱི་དགྲ་བྱེད་པ། ད་
དགྲ་གཤོམ་པ་ལ་སོགས་པའི་དམ་ཉམས་པའི་དགྲ་བོ། གཟུགས་ཅན་གྱི་དགྲ། གཟུགས་མེད་ཀྱི་བགེགས། གསོན་འདྲེ་ལུས་ལ་གནས་པ། གཤིན་འདྲེ་རྗེས་སུ་འབྲང་བ། དཀོར་འདྲེ་ནོར་ཕྱིར་རྒྱུག་པ་
རྦད་འདྲེ་བུ་ཡུག་ལྟར་འཚུབ་པ་ལ་སོགས་པའི་ཕྱི་དང་ནང་ན་གནས་པའི་དགྲ་བགེགས་རྣམས་ཀྱི་རྣམ་པར་ཤེས་པ། ས་འོག་ས་སྟེང། ས་བླ། མཐོ་སྲིད་པའི་རྩེ་མོ་ནས། དམའ་དམྱལ་ཁམས་བཅོ་བརྒྱད་ཀྱི་
གཏིང། ཕྱོགས་བཞི་མཚམས་བརྒྱད་གང་ན་གནས་ཀྱང་སྐད་ཅིག་ཐང་ཅིག་ཡུད་ཙམ་ལ་ལིངྒ་འདི་ཉིད་ལ་ཁུག་ཅིག་ཕོབ་ཅིག་ཨོཾ་དྷརྨཱ་པཱ་ལ་མཧཱ་རཱ་ཛཱ་བཛྲ་བེ་ག་ཝ་ན་རུ་དྲཿ་པཉྩ་ཀུ་ལ་ས་པ་རི་ཝཱ་ར་སརྦ་ཤ་
ཏྲུཾ་བིགྷྣན་ཨ་ཀརྵ་ཡ་ཛཿ་ཎི་ཡཾ་ཛཿ་ཏྲི་ཡཾ་ཛཿ་ཨོཾ་བཛྲ་ཨཾ་ཀུ་ཤ་ཛཿ་ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྥོ་ཊ་པཾ། ཨོཾ་བཛྲ་གྷཎྜ་ཧོཿ་ ཞེས་ལན་གསུམ་མ་མ་བདུན་གྱིས་དགུག་གཞུག་བྱ་ ། ཧཱུཾ༑ རྡོ་རྗེ་འབར་བའི་ལྕགས་ཀྱུ་ཡིས། །སྙིང་ནས་དྲོངས་
ཤིག་ཨངྐུ་ཤ། སྦྲུལ་ནག་ཞགས་པའི་གློག་ཕྲེང་གིས། །སྐེ་ནས་ཆིངས་ཤིག་པཱ་ཤ་ཧཱུཾ། །ལས་ཀྱི་ལྕགས་སྒྲོག་ནག་པོ་ཡིས། །རྐང་ལག་སྡོམས་ཤིག་སྥོ་ཊ་བཾ། །སྒྲ་དྲག་རྡོ་རྗེའི་དྲིལ་ཆེན་གྱིས། །ཕོབ་ཅིག་བཛྲ་གྷཎྜ་ཧོཿ། །

[031B] །སྙིང་ལ་བསྣུན་ཅིག་ཀཱི་ལ་ཡ། །རྡོ་རྗེ་དགྲ་སྟ་ཁ་བོ་ཆེས། །ཆོད་ཅིག་བཛྲ་པ་ར་ཤུ། །རྭ་མང་རྡོ་རྗེའི་ཐོ་བ་ཡིས། །རྡུངས་ཤིག་བཛྲ་མུངྒ་ར། །ཁྲོ་བོའི་རྡོ་རྗེ་རྩེ་ལྔ་པས། །དུམ་བུར་ཆོད་
ཅིག་བཛྲ་ན། །རག་གཅོད་རྡོ་རྗེ་སྤུ་གྲི་ཡིས། །གཏུབ་ཅིག་བཛྲ་ཀཱུ་ར་ཀཿ། །རྡོ་རྗེ་འབར་བའི་བེ་ཅོན་གྱིས། །ཆོམས་ཤིག་བཛྲ་དཎྜ་ཎ། །རྒྱ་གྲམ་རྡོ་རྗེ་རི་རབ་ཀྱིས། །གནོན་ཅིག་བཛྲ་སྟ་མྦྷྙ་ཡ། །རྡོ་རྗེ་མེ་ཡི་ས་གཞི་ལ། །
སྲེགས་ཤིག་ཨགྣེ་ཛྭ་ལ་རཾ། །དུས་ཀྱི་རླུང་ནག་འཚུབ་མ་ཡིས། །ཐོར་ཅིག་ཀཱ་ལ་ཝ་ཡ་ཝེ། ། ཞེས་ཕྱག་མཚན་གྱིས་ཚམ་རྔམ་བྱ། དེ་ནས་སྒྲོལ་བྱའི་ཉེས་པ་གསལ་བཏབ་སྟེ་དཔང་གཟུག་པ་ནི།  གསོན་ཅིག་དྲེགས་བྱེད་ཡོངས་ཀྱི་བདག་
རྡོ་རྗེ་ཤུགས་སོགས་མིང་མང་པོ། །སྔོན་ཚེ་སྨོན་ལམ་ཇི་ལྟར་བཏབ། །འཇམ་མགོན་བླ་མ་ཡབ་སྲས་སོགས། །རྩ་བརྒྱུད་བླ་མས་བཀའ་ཅི་བསྒོས། །ཁྱོད་ཀྱིས་རྡོ་རྗེ་སྤྱི་བོར་བླངས། །བྲོ་བོར་འདའ་དཀའི་བདུད་རྩི་མྱང། །
ཁས་བླངས་དྲན་པའི་དུས་ལ་བབས། །བསྟན་དགྲ་དམ་ཉམས་བདེན་བྲལ་འདིས། །བླ་མ་སྨོད་ཅིང་སེམས་ཅན་འཚེ། །བསྟན་འཛིན་དགེ་འདུན་སྡེ་རྣམས་བཅོམ། །ཁྱད་པར་རྣལ་འབྱོར་བདག་ཅག་ལ། །སྔ་དགྲ་ལག་ཏུ་
ཇི་ལྟར་བདར། །ད་དགྲ་སེམས་པ་མངོན་སུམ་དང། །ཕྱི་དགྲ་ཡིད་བརྣག་ཁྱོད་ཀྱིས་ཤེས། །བདེན་པའི་དབང་དེ་ད་མཛོད་ཅིག་བདག་གིས་གང་བཅོལ་ལས་འདི་དག་མྱུར་དུ་ཁྱོད་ཀྱིས་མ་བསྒྲུབས་ན། །རྩ་

[032A]༄༅། །བརྒྱུད་བླ་མའི་བཀའ་ཡང་བཅག་བསྟན་སྲུང་ཁས་བླངས་འཇའ་ལྟར་ཡལ། །མཐུ་སྟོབས་རྫུ་འཕྲུལ་རྫུན་གྱི་ཚིག་རིག་འཛིན་རྣམས་ཀྱི་རེ་བ་བཅད། །དེ་ཕྱིར་ཁས་བླངས་དམ་
བཅས་བཞིན། །བསྟན་ལ་གནོད་བྱེད་འདི་དག་ཀུན། །ལོ་དང་ཟླ་བར་མ་བཞག་ཅིག་ཞག་དང་ཟ་མ་མ་འགྱངས་པར། །སྲིད་གསུམ་འཇིག་རྟེན་གར་གནས་ཀྱང། །ཐལ་བའི་རྡུལ་བཞིན་བརླག་པར་
མཛོད། ། དེ་ནས་སྔགས་ཀྱི་ངར་བླུད་པའི་ཐུན་སྐམ་རློན་གྱིས་བྲབ་ཅིང།  གནོད་སྦྱིན་དང་གཤིན་རྗེ་དང་མ་མོ་བདུད་སྤྲུལ་རྣམས་ཀྱིས་དུག་མཚོན་གྱི་ཆར་ཕབ་པར་གྱུར། ཧཱུཾ༑ ཡུངས་ཀར་རྒྱལ་པོ་ཁྲོ་བོའི་ཐུན། །སྐེ་ཚེ་དུག་
ཁྲག་ལྕགས་རྡོའི་ཕྱེ། །དྲག་པོའི་སྔགས་ཀྱིས་ངར་བཏབ་པའི། །གནམ་ལྕགས་སེར་ཆེན་ལྟ་བུའི་ཟོར། །དགྲ་བོའི་ལུས་ལ་བཏབ་པ་ཡིས། །དགྲ་བགེགས་རྡུལ་ཕྲན་བཞིན་དུ་ཆོམས། ། ཞེས་དགྲ་གཟུགས་ལ་
སྐམ་ཐུན་བྲབ།  ཁྲག་སྣ་འབུམ་དང་དུག་སྣ་སྟོང། །ཐང་ཁྲོམ་དུག་གི་ཁུ་བ་ལ། །དྲག་པོའི་སྔགས་ཀྱིས་ངར་བཏབ་པའི། །བརླན་ཞིང་གཤེར་བའི་ཐུན་ཟོར་འདི། །དགྲ་བོའི་ལུས་ལ་བཏབ་པ་ཡིས། །དྲན་པ་
མྱོས་ཤིང་ཉམས་པར་གྱུར། ། ཅེས་རློན་ཐུན་རོ་སྐྲའི་པིར་གྱིས་བྲབ།  ཡུངས་ཀར་རྒྱལ་པོ་ཁྲོ་བོའི་ཐུན། །དུག་སྣ་ཁྲག་སྣ་ཁྲོ་མོའི་ཐུན། །སྐམ་ཐུན་རློན་ཐུན་ཐུན་བྲབ་པས། །ཁྲོ་བོ་ཁྲོ་མོས་ལས་མཛོད་ཅིག་ ཅེས་སྐམ་རློན་

[032B]  དཀོན་མཆོག་གསུམ་ལ་གནོད་པ། བླ་མ་ལ་སྨོད་པ། བསྟན་པ་ལ་སྡང་བ། སེམས་ཅན་ལ་འཚེ་བ། སྒྲུབ་པ་པོ་ལ་བསམ་སྦྱོར་ལོག་པར་བལྟ་བར་བྱེད་པའི་དམ་ཚིག་ཉམས་པའི་དགྲ་བོ་འདི་ལ་
རྒྱོབ་ཅིག་སོད་ཅིག་ལྷན་ཅིག་སྐྱེས་པའི་ལྷ་དང་ཕྱེ་ཞིག་མཉམ་པོར་འོང་བའི་བདུད་དང་སྤྲོད་ཅིག་ཕོ་ལྷ་དང་ཕྱེ་ཞིག་མོ་ལྷ་དང་ཕྱེ་ཞིག་ལེའུ་ལྷ་དང་ཕྱེ་ཞིག་ཞང་ལྷ་དང་ཕྱེ་ཞིག་ཕྲག་ལྷ་དང་ཕྱེ་ཞིག་
འགོ་བའི་ལྷ་དང་ཕྱེ་ཞིག་བསྟེན་པའི་ལྷ་དང་ཕྱེ་ཞིག་ལས་མཁན་རྣམས་ཀྱིས་ཁྲིད་དེ་འཚོག་བརྡུང་ལ་སོགས་པ་གྱིས་ཤིག་ དེ་ནས་ལྷ་དབྱེ་བྱ་བ་ལ། ཡེ་ཤེས་པའི་ལྷ་དང་དབྱེ་བ་ནི།  ཧཱུཾ༑ དགྲ་བགེགས་འདི་ཡི་གྲོགས་
མཛད་པའི། །ཡེ་ཤེས་ལྷ་སྲུང་ཚོགས་རྣམས་གསོན། །བསྟན་དགྲ་དམ་ཉམས་སྡིག་ཅན་འདིའི། །མགོན་སྐྱབས་དཔུང་གཉེན་མ་མཛད་པར། །མཐུ་དང་རྫུ་འཕྲུལ་ཀུན་ཆོམས་ལ། །བདག་གི་མགོན་དང་སྐྱབས་
མཛོད་ཅིག་བརྩེ་བས་ཁྲོས་པའི་སྐུར་བཞེངས་ལ། །སྡིག་ཅན་དྲག་པོའི་ཆད་པས་སྒྲོལ། །ཨོཾ་བཛྲ་བེ་གའི་བི་ཀྲནྟ་སརྦ་ཤ་ཏྲུཾ་སརྦ་ཛྙཱ་ན་དེ་ཝ་བི་དེ་ཥ་ཡ་ཕཊ།  ཅེས་ཡེ་ཤེས་པ་དང་ཕྲལ། འཇིག་རྟེན་པའི་ལྷ་སྲུང་ཕྲལ་བ་ནི།  ཧཱུཾ༑ ཉེས་
ཅན་དགྲ་བོའི་གྲོགས་བྱེད་པའི། །འཇིག་རྟེན་ལྷ་སྲུང་ཐམས་ཅད་ཀྱང། །འཇིགས་པ་ཐམས་ཅད་འཇིགས་བྱེད་པའི། །གཤིན་རྗེའི་གཤེད་པོའི་བཀའ་ཉོན་ལ། །སྡིག་ཅན་འདི་ཉིད་ཚར་ཆོད་ཅིག་གཞན་ཡང་སྲུང་

[033A]༄༅། །བྱེད་གོ་ཆ་དང། །སྔགས་རྫས་རྟེན་འབྲེལ་ནུས་པ་སོགས། །ཆོས་འབྱུང་ནང་བཙུད་ཕུར་བུས་གདབ། །ཨོཾ་བཛྲ་བ་གའི་བི་ཀྲནྟ་སརྦ་ཤ་ཏྲུཾ་སརྦ་ལོ་ཀ་དེ་ཝ་རཀྵ་བི་དེ་ཥ་ཡ་ཕཊ།  ཅེས་འཇིག་རྟེན་
པའི་ལྷ་སྲུང་དང། རྫས་སྔགས་ཀྱི་སྲུང་བ་དང་ཕྲལ། དེ་ནས་སྒྲོལ་གྲི་ཐོགས་ལ།  ཧཱུཾ༑ སྲོག་བདུད་འབར་བའི་ཐོག་ཟེར་ཅན། །གཏུམ་དྲག་རྒྱལ་ཆེན་དཔུང་འཁོར་བཅས། །འཇིགས་པའི་སྐུ་ནི་སྟོན་རེ་རན། །རྔམས་པའི་ང་རོ་སྒྲོག་
རེ་རན། །གསོད་པའི་ཐུགས་ནི་མྱུར་རེ་རན། །དྲག་ཤུལ་རྩལ་དེ་འཆར་རེ་རན། །མངོན་སྤྱོད་འཕྲིན་ལས་སྒྲུབ་རེ་རན། །སྤྱི་དང་བྱེ་བྲག་ལ་སྡང་བའི། །དམ་ཉམས་སྙིང་གི་ཚེར་མ་འདིར། །འཇིག་རྟེན་མི་
འདོད་ཐམས་ཅད་ཐོངས། །ལུས་སྟོད་ཚ་བ་མེ་ལྟར་སྦོར། །བར་དུ་རླུང་མཁྲིས་བད་ཀན་སོགས། །བཞི་བརྒྱ་རྩ་བཞིའི་ནད་ཀུན་ཐོངས། །དལ་ཡམས་ཁྲག་ནད་གཟེར་ཆེན་སོགས། །བཟློག་ཏུ་མེད་པའི་
གཉན་རིམས་ཕོབ། །ཁ་ནས་དོན་སྙིང་ཁྲག་དྲོན་ཕྱུངས། །འོག་ནས་བཤལ་རིམས་ཆུ་རྒྱུན་ཐོངས། །ལྟས་ངན་བརྒྱད་ཅུ་ཡེ་འབྲོག་སོགས། །ཐོས་པས་སྐྲག་རྣམས་མྱུར་དུ་ཕོབ། །གཉེན་སོགས་ཁ་
རྗེ་དབང་ཐང་ཕྲོལ། །མཚོན་རྣོན་འབར་བས་སྲོག་ལས་གཏུབས། །སྙིང་ཁྲག་དྲོན་མོད་འཐུངས་ཤིག་ཧཱུཾ༑ རྣམ་པར་མི་རྟོག་ཐུགས་ཀྱི་བདག་ལུས་ངན་འདི་ལ་མ་བཞུགས་པར། །རང་བཞིན་འོད་

[033B] །དྲི་མའི་སྦུབས་ནས་གཤེགས་སུ་གསོལ། །ཨོཾ་ཡ་མཱནྟ་ཀ་སུ་ག་ཏ་ཧྲི་ད་ཡ་བུདྡྷ་བཛྲ་མུཿ་སེམས་རང་བཞིན་གྱིས་འོད་གསལ་བ་དེ་དྲི་མ་དང་བྲལ་ནས་སངས་རྒྱས་ཀྱི་ཞིང་དུ་གཤེགས་པར་
གྱུར༑  ཅེས་མདུན་གྱི་ནམ་མཁར་སྐད་ཅིག་གིས་རྡོ་རྗེ་སེམས་དཔའ་བསམས་ལ། དགྲ་བོའི་རྣམ་ཤེས་རང་ཡི་དམ་དུ་གསལ་བའི་ཐུགས་ཀར་དྲངས་ནས། སླར་རྡོ་རྗེ་སེམས་དཔའི་ཐུགས་ཀར་འཕངས་བས་མི་བསྐྱོད་པའི་ཞིང་དུ་ཐོགས་པ་མེད་པར་གཤེགས་པར་བསམ་
ལ༑ བསྒྲལ་བྱ་སྒྲོལ་བྱེད་བསྒྲལ་བའི་རང་བཞིན་ཐམས་ཅད་སྤྲོས་པའི་མཐའ་ཐམས་ཅད་དང་བྲལ་བའི་ངང་དུ་མཉམ་པར་བཞག་དེ་ནས་རྣམ་ཤེས་སྤར་ཟིན་པའི་ཕུང་པོ་དེ་ཆོས་སྐྱོང་གི་ཐུགས་ཀ་ནས་སྤྲོས་པའི་ལས་མཁན་རྣམས་ཀྱིས་གཏུབ་པར་བསམས་ལ།  ལས་
མཁན་རྣམས་ཀྱིས་རལ་གྲི་ལ་སོགས་པའི་མཚོན་ཆས་བརྡེག་སྟེ་བཅིངས། ཤ་ཟོས། ཁྲག་འཐུང། རྒྱུ་མ་དྲངས། ཡན་ལག་དང་མགོ་བོ་བཅད། ལྤགས་པ་བཤུས། ཚར་བཅད་པར་གྱུར། ཨོཾ་དྷརྨ་པ་ལ་
 སོགས་ནས་ཝཱ་ར་སརྦ་ཤ་ཏྲུཾ་བིགྷྣན་མཱ་ར་ཡ་ཧཱུཾ་ཕཊ།  ཅེས་བརྗོད་ནས་སྒྲོལ་གྲིས་ཟན་ལིང་དུམ་བུ་དགུར་གཏུབ་པ་ལས་ཀྱི་རྡོ་རྗེས་མདོས་ཆེན་གྱི་མདུན་དུ་བཏེགས་ལ། དགྲ་བགེགས་ཀྱི་ཤ་ཁྲག་གི་ཚོགས་དེ་རྣམས་ནང་མཆོད་ལྟར་བརླབས་ནས་ཞལ་བསྟབ་བྱ་བ་ནི།  ཧཱུཾ་
སྲིད་གསུམ་སྐྱེ་འགྲོའི་སྲོག་དབུགས་ཀུན། །ཟོས་ཀྱང་མ་ཚིམ་གནམ་སའི་བར། །རབ་གདངས་ཟ་བྱེད་ཁྲོས་པའི་ཞལ། །ཚེམས་ཆེན་འབར་བའི་ཕྲེང་བ་ཡིས། །ཟོ་ཤིག་དགྲ་བགེགས་ཤ་ཁྲག་ཀུན། །རྡོ་རྗེ་ཤུགས་ལྡན་

[034A]༄༅། །ཞལ་དུ་བསྟབས། །འདུལ་འཛིན་དྲག་པོའི་ཞལ་དུ་བསྟབས། །ལས་བཞི་སྒྲུབ་མཛད་ཞལ་དུ་བསྟབས། །ཁྱེད་འཁོར་མ་རུངས་ལྷ་ཀླུ་བདུད། །རྒྱལ་བཙན་སྲིན་པོ་ལ་སོགས་པ། །
སྟོང་གསུམ་ཁྱོན་གང་དྲེགས་པའི་དཔུང། །རྔམས་འཇིགས་ཤ་ཟ་ཁྲག་འཐུང་རྣམས། །ཧབ་སྒྲ་ཀུ་སྒྲ་དི་རི་རི། །དགྲ་བགེགས་ཤ་ཁྲག་རུས་ལ་རོལ། །གཤིན་རྗེའི་གཤེད་ཀྱི་དམ་ཚིག་དགོངས། །བདག་ཅག་
ཡོན་མཆོད་འཁོར་བཅས་ཀྱི། །མི་མཐུན་ཕྱོགས་ཀུན་ཞི་བར་མཛོད། །ལེགས་ཚོགས་ཀུན་ཀྱང་སྤེལ་བར་མཛོད། །གང་བསམ་སྣོད་བཅུད་དབང་དུ་བསྡུས། །ལོག་འདྲེན་མིང་ཡང་མེད་པ་སོགས། །ཉིན་མཚན་བྱ་ར་
མེལ་ཚེ་དང། །དར་འཕྱར་དུང་བུས་སྙན་པ་སྤེལ། །མི་ནུབ་རྒྱལ་མཚན་མཁའ་ལ་འབྱོར། །བྱང་ཆུབ་བར་དུ་སྟོང་གྲོགས་མཛོད། ། ཅེས་མཆོད་གཡོག་བས་ལིང་རོ་མདོས་ཀྱི་ལྕགས་རིའི་ནང་ཁོངས་སམ། མདུན་དུ་ལྕགས་སྣོད་དམ་ཐོད་པའི་སྣོད་ཀྱི་
ནང་དུ་འབུལ། དེ་ནས་བསྐུལ་གཏོར་བརླབས་ལ།  ཧཱུཾ༑ རྒྱལ་བའི་བསྟན་དང་བསྟན་འཛིན་དགེ་འདུན་སྡེར། ། ཞེས་པ་ནས།  མཐུ་རྩལ་དྲག་ཏུ་བསྐྱེད་ལ་ལས་ཀུན་མཛོད། ། ཅེས་ཐོག་སྟེང་དུ་འབུལ། བསྒྲལ་ཆོག་ཉིན་ལྟར་བྱེད་མིན་སྐབས་དང་བསྟུན་
ནས་མི་བྱེད་ན། གོང་གི་བསྟོད་པའི་མཇུག་ཏུ། གསེར་སྐྱེམས་བཞག་ནས་དྲག་བསྐུལ་རྒྱས་པ་བཏང་རྗེས་བསྐུལ་གཏོར་བྱིན་རླབས་ཀྱི་མཚམས་སུ་འཇུག་པར་བྱའོ། །མཚམས་འདིར་གཤེགས་གཏོར་འབུལ་མིན་གང་བདེ་བྱ། དེ་ནས་བཟློག་བསྒྱུར་འཕྲིན་ལས་འཆོལ་བ་ནི།  ཧཱུཾ་

[034B] །དུས་ཀྱི་མེ་རླུང་ཕྲེང་བ་འཁྲུགས་པའི་དབུས། །གནམ་ལྕགས་མཆུ་སྡེར་འབར་བའི་མཁའ་ལྡིང་སྟེང། །རྒྱལ་ཆེན་རྡོ་རྗེ་ཤུགས་ལྡན་དྲག་པོ་རྩལ། །དམར་ནག་
འཇིགས་གཟུགས་བསྐལ་མེའི་གཟི་བྱིན་ཅན། །དྲག་པའི་ང་རོས་ས་ཆེན་ཡོམ་ཞིང་མེར། །རེག་གཅོད་སྤུ་གྲི་རྣོ་འབར་ཀླད་ལ་འཕྱར། །ཁྲག་འཛག་ཙིཏྟ་དྲོན་མོ་ཞལ་དུ་གསོལ། །སྟག་ཤམ་ཞིང་ལྤགས་དུར་ཁྲོད་ཆས་
ཀྱིས་སྤྲས། །མེ་མཚོན་ཐོག་གི་ཚྭ་ཚྭ་འབུམ་ཕྲག་འགྱེད། །ཁམས་གསུམ་ཟ་བྱེད་དམ་ཉམས་སྲོག་གི་བདུད། །གཏུམ་དྲག་འབར་བས་མདོས་ཟོར་མཐུ་དཔུང་བསྐྱེད། །གཟུགས་ཅན་དགྲ་དང་གཟུགས་མེད་གདུག་པའི་
གདོན། །མཐུ་བྱད་རྦོད་གཏོང་བྱུར་དང་བཀྲ་མི་ཤིས། །ནད་རིམས་དུག་མཚོན་ཆགས་ཆེ་མི་འདོད་ཀུན། །དགྲ་བགེགས་སྟེང་དུ་བཟློག་བསྒྱུར་འཕྲིན་ལས་མཛོད། །ཤར་ཕྱོགས་ལྷ་ཡི་ཁང་བཟང་ཆེན་པོ་ན། །རྣམ་སྣང་
ཤུགས་ལྡན་སྟོན་ཟླ་བྱེ་བའི་མདངས། །སྤྲིན་དཀར་བསྐྱོད་འདྲའི་གཉིས་འཐུང་སྟེང་ན་འགྱིངས། །ཁྲོ་འཛུམ་ཉམས་ཀྱིས་ལོག་འདྲེན་ཕུང་ལ་འདེབས། །མདའ་དར་ཞགས་པ་གཡོ་བའི་འཕྲུལ་འཁོར་གྱིས། །གནག་པའི་
དགྲ་བོའི་ཚེ་སྲོག་སྡུད་ཅིང་འཆིང། །ལྷ་ཡི་གིང་ཆེན་དུང་གི་བུ་ཡུག་ལྟར། །གནམ་ས་འགེངས་པས་མདོས་ཟོར་མཐུ་དཔུང་་གཟུགས་ཅན་་མཐུ་བྱད་་ནད་རིམས་་དགྲ་བགེགས་་ལྷོ་ཕྱོགས་འཕྲུལ་གྱི་ལྡིང་

[035A]༄༅། །ཁང་ཡངས་པའི་ནང། །རྟ་མཆོག་ངང་སེར་རླུང་ལྟར་འཕྱོ་བའི་སྟེང། །རིན་ཆེན་ཤུགས་ལྡན་གསེར་གྱི་ལྷུན་པོ་ལྟར། །བརྗིད་ཆགས་འབར་བས་སྣང་སྲིད་ཟིལ་གྱིས་གནོན། །
ནོར་གཞོང་བུམ་པས་བསྟན་དགྲ་གནོད་བྱེད་ཀྱི། །ཚེ་བསོད་དཔལ་འབྱོར་མ་ལུས་འཕྲོག་ཅིང་སྡུད། །རེངས་པའི་ལས་མཛད་སེར་པོ་འབུམ་སྡེའི་ཚོགས། །སྟོང་ཁམས་ཁྱབ་པས་མདོས་ཟོར་་གཟུགས་
ཅན་་མཐུ་བྱད་་ནད་རིམས་་དགྲ་བགེགས་་ནུབ་ཕྱོགས་རྔམས་བརྗིད་དབང་གི་དཀྱིལ་འཁོར་ན། །པདྨ་ཤུགས་ལྡན་ཁྲོ་ཆགས་སྒེག་པའི་ཉམས། །འོད་དམར་འཁྱུག་པས་གཞན་སྡེ་མྱོས་ཤིང་
བརྒྱལ། །འབར་བའི་གློག་ཕྲེང་འཁྲུགས་པའི་གཡུ་འབྲུག་ཆིབས། །ཕྱག་གཡས་ལྕགས་ཀྱུས་དགྲ་བགེགས་སྙིང་ནས་འདྲེན། །གཡོན་པ་འཕྲུལ་ཞགས་སྐྱེ་འགྲོའི་བླ་སྲོག་སྡུད། །འགུགས་ཤིང་འཆིང་བའི་
ལས་བྱེད་ཕོ་ཉའི་ཚོགས། །འབུམ་ཕྲག་ཡངས་པས་མདོས་ཟོར་་གཟུགས་ཅན་་མཐུ་བྱད་་ནད་རིམས་་དགྲ་བགེགས་་བྱང་ཕྱོགས་གནམ་ལྕགས་འབར་བའི་ཕོ་བྲང་ནང། །དྲག་ཤུལ་སྟོང་གསུམ་
གཡོ་བའི་ཁྱུང་ཆེན་སྟེང། །ཀརྨ་ཤུགས་ལྡན་སྨུག་ནག་སྲིན་པོའི་གཟུགས། །ཁྲོ་གཏུམ་གར་གྱིས་བདུད་དཔུང་ཆམ་ལ་འབེབས། །དམ་ཉམས་སྲོག་གཅོད་འབར་བའི་རལ་གྲི་གཡས། །གཡོན་པ་དགྲ་བོའི་

[035B] །དབུགས་སྡུད་སྲོག་ལེན་ལས་མཁན་སྤྲིན་ལྟར་གཏིབས། །རྣོ་མྱུར་ཐོག་འདྲས་མདོས་ཟོར་་གཟུགས་ཅན་་མཐུ་བྱད་་ནད་རིམས་་དགྲ་བགེགས་་མེ་རླུང་ཁྲག་
མཚོ་འཁྲུག་པའི་དཀྱིལ་འཁོར་ན། །སྲོག་བདུད་སྲིན་མོ་མི་ཟན་ཡུམ་ཆེན་དགུ་ཞལ་གདངས་མཆེ་གཙིགས་གཅེར་མོ་ནུ་མ་འཕྱང། །རལ་པ་སྤྲུགས་པས་ཁྲག་ཆར་བུ་ཡུག་འཚུབ། །དམ་ཉམས་ཤ་ཁྲག་འདོད་ཡོན་
ཚོགས་སུ་རོལ། །འབྱུང་བཞིའི་ལྟས་ངན་རིམས་ནད་དགྲ་ལ་འགྱེད། །ཤ་ཟ་ཁྲག་འཐུང་མ་མོ་བྱེ་བ་འབུམ། །ཕོ་ཉར་འགྱེད་པས་མདོས་ཟོར་་གཟུགས་ཅན་་མཐུ་བྱད་་ནད་རིམས་་དགྲ་བགེགས་་འཁྲུག་
བྱེད་ཤ་ཁྲག་ཚོམ་བུའི་དཀྱིལ་འཁོར་ན། །ཞི་དྲག་རྣམ་འགྱུར་མ་ངེས་དགེ་སློང་བརྒྱད། །བདེན་ཚིག་དམོན་པས་མི་བསྲུན་ཆམ་ལ་འབེབས། །ཁྲོ་གཏུམ་མི་བཟད་ལས་མཁན་སྟག་ཤར་བཅུ། །སྲིན་པོའི་གཟུགས་
ཅན་སྣ་ཚོགས་མཚོན་ཆ་འཛིན། །རྒྱོབ་གསོད་དྲག་པོའི་ང་རོ་འབྲུག་ལྟར་སྒྲོག་དགྲ་སྙིང་ནང་ཁྲོལ་དྲོན་མོ་ཟ་ཞིང་འདྲལ། །བཀའ་ཉན་བཤན་པས་མདོས་ཟོར་་གཟུགས་ཅན་་མཐུ་བྱད་་ནད་རིམས་་
དགྲ་བགེགས་་ཁོར་ཡུག་བམ་ཆེན་བརྡལ་པའི་དུར་ཁྲོད་ན། །ལྷ་ཀླུ་རྒྱལ་བཙན་གཟའ་བདུད་གཤིན་རྗེ་སོགས། །སྣང་སྲིད་ལྷ་སྲིན་སྡེ་བརྒྱད་གྲངས་མེད་པ། །གདུག་རྩུབ་མི་བསྲུན་རྣོ་བའི་མཚོན་ཆར་འབེབས།།
[036A]༄༅། །ཐོགས་མེད་མྱུར་མགྱོགས་སྲིད་གསུམ་འབྱུང་པོར་བཅས། །ཆོ་འཕྲུལ་སྟོང་གིས་དགྲ་སྡེ་རྩད་ནས་གཅོད། །ཤ་ཁྲག་སྲོག་དབུགས་བླ་ཚེར་རྔམས་ཤིང་རྒྱུག་དྲེགས་པའི་དཔུང་
ཚོགས་མདོས་ཟོར་་གཟུགས་ཅན་་མཐུ་བྱད་་ནད་རིམས་་དགྲ་བགེགས་་བྷྱོ་ཁྲོ་གཏུམ་མི་བཟད་རྡོ་རྗེ་ཤུགས་ལྡན་རྩལ། །འཁོར་བཅས་མཐུ་སྟོབས་རྫུ་འཕྲུལ་དཔུང་བསྐྱེད་ལ། །གཞན་ཡང་མི་
མཐུན་བཟློག་ཅིང་བསྒྱུར་བ་ནི། །རྗེ་བཙུན་བླ་མའི་སྐུ་ཚེའི་འགལ་རྐྱེན་བཟློག་ཐུབ་བསྟན་སྤྱི་དང་འཇམ་མགོན་ཙོང་ཁ་པའི། །རྒྱལ་བསྟན་དར་ཞིང་འཕེལ་བའི་འགལ་རྐྱེན་བཟློག་བསྟན་འཛིན་སྤྱི་དང་
དགོན་གནས་འདི་ཉིད་ཀྱི། །ཕྱི་ནང་གསང་བའི་འགལ་རྐྱེན་བར་ཆད་བཟློག་བདག་ཅག་ཡོན་མཆོད་འཁོར་དང་བཅས་པ་ཡི། །ན་ཚ་སྡུག་བསྔལ་ནད་ཁ་ཐམས་ཅད་བཟློག་བགེགས་རིགས་གདོན་རིགས་ཡེ་
འབྲོག་ཐམས་ཅད་བཟློག་རྨི་མཚན་ལྟས་ཕྱོགས་ངན་པ་ཐམས་ཅད་བཟློག་དུས་སྦྱོར་གཟའ་སྐར་ངན་པ་ཐམས་ཅད་བཟློག་བདུད་གཡོས་སྲི་ལངས་རྒྱ་འདྲེ་ཐམས་ཅད་བཟློག་བྱུར་འདྲེ་གོད་འདྲེ་སྐེག་ངན་ཐམས་
ཅད་བཟློག་ཆད་པ་སྦྱོར་ངན་གྲི་རྡོ་ཐམས་ཅད་བཟློག་དུག་སྦྱོར་ཁ་འཇམ་སེམས་སྡུག་ཐམས་ཅད་བཟློག་ཡ་ག་དམོད་མོ་ངན་གླེང་ཐམས་ཅད་བཟློག་དགྲ་ངོ་དམར་ངོ་མི་ཁ་ཐམས་ཅད་བཟློག་

[036B]དགྲ་བགེགས་སྟེང་འོག་གདོན་རིགས་ཐམས་ཅད་བཟློག་བདུད་བཙན་རྒྱལ་འགོང་གནོད་པ་ཐམས་ཅད་བཟློག་ཐེའུ་རང་མ་མོ་སྲི་ངན་ཐམས་ཅད་བཟློག་རྦོད་གཏོར་
ཆོས་ཟོར་སྔགས་ཟོར་ཐམས་ཅད་བཟློག་བོན་ཟོར་བཙོ་ཟོར་གླང་ཟོར་ཐམས་ཅད་བཟློག་ངན་སྔགས་ཕུར་ཁ་ཁྲག་ཟོར་ཐམས་ཅད་བཟློག་གཏོར་ཟོར་ཡུངས་ཟོར་མདའ་ཟོར་ཐམས་ཅད་བཟློག་རྡོ་ཟོར་ཚེ་ཟོར་ཁྲམ་ཁ་
ཐམས་ཅད་བཟློག་བྱོལ་ཁ་ཐོག་བརྫིས་ཤྭ་རྡེལ་ཐམས་ཅད་བཟློག་བདུད་ཞགས་བྱད་ཁ་མདངས་འཕྲོག་ཐམས་ཅད་བཟློག་ཚེ་རྐུན་ནད་རྒྱལ་ཁ་ཤོར་ཐམས་ཅད་བཟློག་ཚོན་དྲུ་མི་མཐུན་རྐྱེན་ཀུན་ཐམས་ཅད་
བཟློག་བྱ་རྒོད་སྡེར་འཛིང་གཡག་པོ་རུ་འཛིང་བཟློག་ཉ་མོ་རྔ་འཛིང་ཤ་བ་རྭ་འཛིང་བཟློག་སྲིན་བྱའི་ཐན་སྐད་སྒོ་ཁྱི་དུ་བ་བཟློག་འུག་པ་རྒོད་དང་གླ་བ་མཆེ་འཛིང་བཟློག་ལྟས་ངན་སྐྱེས་དང་སྲམ་ལ་འུག་ཞོན་
བཟློག་སྲིན་མོ་བུ་ཞོན་གླ་རོ་སྤྱང་ཁྱེར་བཟློག་སྲེ་མོང་བྱི་ཁྱེར་བདུད་བཙན་ཆོ་འཕྲུལ་བཟློག་རྒྱལ་དམུ་མ་མོ་ཀླུ་ཡི་ཆོ་འཕྲུལ་བཟློག་གཤིན་རྗེ་གནོད་སྦྱིན་འགོང་པོ་ཐེའུ་རང་བཟློག་གྲི་བོ་གྲི་མོ་ལྟས་ངན་རིགས་
གྱུར་བཟློག་མདོར་ན་རྒྱལ་ཆེན་རིགས་ལྔའི་མཐུ་སྟོབས་ཀྱིས། །ངན་པ་བཟློག་ལ་རྩུབ་མོ་ཐམས་ཅད་བསྒྱུར། །མི་མཐུན་ཕྱོགས་ཀུན་དགྲ་བགེགས་སྟེང་དུ་བཟློག་བཟློག་གོ་མདོས་དང་ཟོར་གྱིས་འགལ་རྐྱེན་བཟློག་

[037A]༄༅། །བསྒྱུར་རོ་ཤུགས་ལྡན་དྲག་པོ་རྩལ་གྱིས་བསྒྱུར། །ཟོར་རོ་སྡང་དགྲ་གནོད་བྱེད་བགེགས་ལ་ཟོར། །མདོས་གླུད་ཡས་ཀྱི་མཆོད་པ་འདི་བཞེས་ལ། །བཅོལ་བའི་འཕྲིན་ལས་
མ་ལུས་སྒྲུབ་པར་མཛོད། ། མངའ་གསོལ་གཏོང། སྒྲུབ་པ་ཞག་སྤྲེལ་དུ་བྱེད་ན་གཏང་རག་གི་མཆོད་བསྟོད། ཡིག་བརྒྱ། བཟོད་གསོལ་རྣམས་བྱ། གཤེགས་གསོལ་བརྟན་བཞུགས་སོགས་མི་བྱ་བར་རང་གནས་སུ་ཁྲ་ཕུང་ངེར་བཞུགས་པར་བསམ། ཡི་དམ་གྱི་བདག་
བསྐྱེད་ཉེར་བསྡུ་སོགས་མཇུག་ཆོག་རྣམས་སྤྱི་ལྟར་བྱའོ། །ཉིན་རྗེས་མ་རྣམས་ལ་གོང་གི་ལྷ་བསྐྱེད་སྐབས་ས་བོན་ལས་མི་བསྐྱེད་པར་སྔར་ཡོད་གསལ་འདེབས་ཀྱི་ཚུལ་དུ།  ཕོ་བྲང་དབུས་མའི་ནང་དུ་མེ་རླུང་དམར་ནག་འཚུབ་མ་དྲག་ཏུ་འཁྲུགས་པའི་དབུ་
སུ་འཇམ་མགོན་རྒྱལ་བའི་བསྟན་སྲུང་འཇོམས་མཛད་རྡོ་རྗེ་ཤུགས་ལྡན་རྩལ་ ཞེས་ཁ་བསྒྱུར་བ་ལས། གཞན་རྣམས་ཉིན་དང་པོ་ལྟར་བྱ། དེ་ལྟ་བུའི་རིམ་པས་སྒྲུབ་པ་ཉིན་རྗེས་མའི་བཟློག་བསྒྱུར་འཕྲིན་བཅོལ་གྱི་  བཅོལ་བའི་འཕྲིན་
ལས་སྒྲུབ་པར་མཛོད། ། ཅེས་པའི་མཇུག་ཏུ་བསྐངས་མདོས་ཀྱི་སྐབས་ལྟར་གླུད་ཡས་བྱིན་གྱིས་བརླབས་ནས་བསྔོ། སྤྲོས་པ་ལ་དགའ་ན་སྐབས་འགར་མདོས་ཟོར་དང་སྦྲགས་ནས་གློ་བུར་ལས་བཅོལ་གྱི་དྲག་གཏོར་འཕེན་པའང་རུང་བས་དེ་ལྟར་སྤྲོ་ན། སྒྲུབ་པ་
ཉིན་རྗེས་མའི་ཉིན་པར་དམར་གཏོར་ཟུར་གསུམ་མེ་རི་ཅན་མཐེབ་སྐྱུས་བསྐོར་བ་ཤ་ཁྲག་དང་མཚེ་ཡུངས་ཀྱིས་བརྒྱན་པ་ཞིག་གསར་དུ་བཅོས་པ་ལྕགས་སླང་ལྟ་བུར་བཀོད། མདུན་དུ་དྲག་པོའི་ཉེར་སྤྱོད་ཚར་གཅིག་བཤམས་ལ། མཚམས་འདིར་དྲག་གཏོར་ལ་ཆང་ཆུ་

[037B] སླར་ཡང།  རང་གི་སྙིང་གའི་འོད་ཟེར་གྱིས་དགྲ་བགེགས་ཐམས་ཅད་བཀུག་སྟེ་གཏོར་མའི་སྟེང་གི་བར་སྣང་ལ་གནས་པ་སྤྲུལ་པའི་ཕོ་ཉ་ལས་མཁན་རྣམས་ཀྱིས་
སྐད་ཅིག་གིས་བསྒྲལ་བའི་ཤ་ཁྲག་གཏོར་མ་དང་འདྲེས་པས་དམ་རྫས་དམར་ཆེན་ཤ་རུས་ཀྱི་ཕུང་པོ་བདུད་རྩིའི་རང་བཞིན་དུ་གྱུར།  བར་བསམས་ལ་འབྲུ་གསུམ་གྱིས་བརླབས་ ། བསྟན་སྲུང་རྒྱལ་པོ་ཆེན་པོ་ ཞེས་སོགས་
ཀྱིས་ལྗགས་བྱིན་གྱིས་བརླབས་ནས་གཏོར་མ་བསྐངས་གཞུང་ལྟར་གཏོར་སྔགས་ལན་ཉེར་གཅིག་གིས་འབུལ། ཕྱི་ནང་གི་མཆོད་པ་གཏོར་རྫོངས་དང་བཅས་པ་བྱ། དེ་ནས་དྲག་གཏོར་ལ་དཔལ་འབར་བཙུགས། ནང་མཆོད་སྤྲན། བསངས་སྦྱངས།  སྟོང་པའི་ངང་ལས་
གཏོར་ལྷག་སྐད་ཅིག་གིས་ཧཱུཾ་ལས་གནམ་ལྕགས་ཀྱི་ཐོག་མེ་རབ་ཏུ་འབར་བ་ ཞེས་སོགས་ཟོར་བསྐྱེད་དང།  ཧཱུཾ༑ དྲེགས་བྱེད་མཆོད་གཏོར་ཟོར་དུ་ནི། ། ཞེས་པ་ནས།  མཐར་མེད་དྲག་པོའི་འཕྲིན་ལས་མཛོད། ། ཅེས་པའི་
བར་གྱི་ཟོར་བསྐུལ་རྣམས་གཏོར་ཆེན་གྱི་སྐབས་ནས་འབྱུང་བ་ལྟར་གཏོང། དྲག་གཏོར་མི་འཕེན་ན་འདི་དག་མི་དགོས། གཏོར་ཟོར་ཡོད་མེད་གང་ལྟར་ཡང། དེ་ནས་མདོས་ཞལ་བསྒྱུར་བ་ནི། རྒྱལ་ཆེན་འཁོར་དང་བཅས་པ་རྣམས་རབ་གཏུམ་རྔམས་པའི་དབུང་དང་བཅས་ཏེ་ནད་མཚོན་དུག་གིས་
ཆར་འབེབས་པས་དགྲ་བོའི་ཡུལ་ཁམས་ཐམས་ཅད་ཐོགས་མེད་དུ་འཇོམས་པའི་ལས་ལ་རྔམས་པར་བསམས་ལ། མདོས་གླུད་རྣམས་དང། དྲག་གཏོར་ཡོད་ན་དྲག་གཏོར་བཅས་ཞལ་སྒོ་ཕྱོགས་སུ་བསྒྱུར། མདོས་ལམ་འཐེན། གསེར་སྐྱེམས་འཐོར་བ་དང་བཅས་ཏེ།  ཧཱུཾ༑ ཕྱོགས་

[038A]༄༅། །བཞི་མཚམས་བརྒྱད་སྟེང་འོག་ན། །གནས་པའི་ལྷ་སྲིན་སྡེ་བརྒྱད་སོགས། །འཇིག་རྟེན་དྲེགས་པ་དབང་བཙན་དང། །སྣང་སྲིད་ལྷ་འདྲེ་མ་ལུས་པ། །གསེར་སྐྱེམས་མཆོད་པ་འདི་བཞེས་ལ། །རིག་
འཛིན་བདག་གི་ཚིག་ལ་ཉོན། །དམར་ཆེན་དྲག་པོའི་མདོས་ཟོར་འདི། །དཀར་པོའི་ཕྱོགས་ལ་མི་འཕེན་ནོ། །གནམ་ས་བར་གྱི་ལྷ་ཀླུ་བཙན། །གཞི་བདག་ལ་སོགས་མི་མིན་ཀུན། །སྐུ་གཟུར་དབུ་སྨོད་ཞབས་ཀྱང་
བསྡུས། །སྒོ་འཕྲང་སྲུང་མས་ཟོར་ལམ་ཕྱེ། །ཀོ་ལོང་ཕྲག་དོག་རུ་ང་སྤོངས། །ཟོར་སྣ་དགྲ་དང་བགེགས་ལ་དྲོངས། །བྷྱོ་ད་ནི་བསྒྱུར་རོ་ཞལ་བསྒྱུར་རོ། །ཤུགས་ལྡན་རིགས་ལྔ་དྲག་པོ་རྩལ། །སྡང་བའི་དགྲ་
ལ་ཞལ་བསྒྱུར་རོ། །བཀའ་ཉན་ལས་བྱེད་ཕོ་ཉ་དང། །སྡེ་བརྒྱད་དྲེགས་པའི་ཚོགས་དང་བཅས། །སྡང་བའི་དགྲ་ལ་ཞལ་བསྒྱུར་རོ། །ཆིབས་ཁ་དགྲ་ཡི་ཡུལ་དུ་བསྒྱུར། །དམག་སྣ་དགྲ་བོའི་ཡུལ་དུ་
དྲོངས། །བདུད་དཔུང་དགྲ་བོའི་སྒོ་ཁར་ཆོས། །ཕྲུ་མ་དགྲ་བོའི་ཡུལ་དུ་ཐོབ། །མདུང་རྣོན་དགྲ་ཡི་སྙིང་ལ་རྒྱོབ། །མཚོན་ཆས་དགྲ་ཡི་མགོ་ལུས་འཕྲོལ། །ཁྲམ་བམ་སྡང་བའི་དགྲ་ལ་རྒྱོབ། །དུག་ཟོར་དགྲ་ཡི་
ཁོང་དུ་འཕོངས། །ཟ་རེས་དགྲ་ཡི་ཤ་ལ་ཟོ། །སྐོམ་དུ་དགྲ་ཡི་ཁྲག་ལ་འཐུང། །སྔོན་གྱི་དམ་ལས་མ་འདའ་བར། །བཅོལ་བའི་འཕྲིན་ལས་སྒྲུབས་པར་མཛོད། ། ཅེས་རིག་པ་ངར་དང་ལྡན་པས་བརྗོད། དེ་ནས་ཆོས་སྐྱོང་

[038B] རྦད་སྔགས་བཟླ་བཞིན་དུ་ཕྱི་རོལ་དུ་ཐོན། མདོས་གླུད་རྣམས་སྒོའི་ཕྱི་རོལ་འོས་འགབ་ཀྱི་སར་སྟེགས་ཀྱི་ཁར་
བཀོད། གསར་སྐྱེམས་བརླབས་ལ།  ཧཱུཾ༑ བླ་མ་ཡི་དམ་དཀོན་མཆོག་གསུམ། ། ཞེས་སོགས་ཀྱིས་ཚན་པ་བཞི་གོང་ལྟར་ཕུལ་ལ། བཤལ་ཆུ་ལམ་ཕྱོགས་སུ་འཐོར་ཏེ་ལམ་འཕྲང་གི་འབྱུང་བོ་རྣམས་ལ་འཕྲིན་ལས་བཅོལ། སླར་ཡང་དྲག་ཏུ་བསྐུལ་
བ་ནི༑  ཧཱུཾ༑ རྒྱལ་བའི་བསྟན་དང་བསྟན་འཛིན་དགེ་འདུན་སྡེར། ། ཞེས་པ་ནས།  མཐུ་རྩལ་དྲག་ཏུ་བསྐྱེད་ལ་ལས་ཀུན་མཛོད། ། དེ་ནས་རྦད་སྔགས་བཟླ་བཞིན། འཕྱར་དར། གསུར་ཆེན་དུད་པ། གསེར་སྐྱེམས། གླུད། མདོས་
ཟོར༑ དྲག་གཏོར་ཡོད་ན་དྲག་གཏོར། རྡོར་སློབ་སྒྲུབ་གྲོགས་དང་བཅས་པ་རིམ་པ་ལྟར་འགྲོ་ཞིང། གོམ་པ་ཞེ་དགུ་ཕན་ཆོད་དུ་ཇི་ལྟར་འོས་པའི་འཕེན་སར་སླེབས་པ་དང། རྡོར་སློབ་ནས་གསེར་སྐྱེམས་ལག་ཏུ་ཐོགས་ཏེ།  ཨོཾ་ཨཱ་ཧཱུཾ།  ལན་གསུམ།  ཧོཿ་
སྲིད་པ་གསུམ་ན་གནས་པའི་ལྷ་ཀླུ་ ཞེས་སོགས་གསེར་སྐྱེམས་ཚན་པ་བཞི། དྲག་པོའི་གཏོར་མའི་སྒོ་ནས་ཞེས་པ་དང། གཏོར་ཟོར་ཞེས་པ་རྣམས་དྲག་པོའི་མདོས་ཟོར་ཞེས་བསྒྱུར་བ་མ་གཏོགས་གཏོར་ཆེན་སྤྱི་འགྲོའི་སྐབས་ལྟར་འབུལ།  ཧཱུཾ༑ རྡོ་རྗེ་
ཤུགས་ལྡན་རིགས་ལྔ་དྲག་པོ་རྩལ། །འཁོར་ཚོགས་རྒྱ་མཚོའི་མཐུ་རྩལ་དཔུང་བསྐྱེད་ཅིག་བདག་སོགས་རྒྱུ་སྦྱོར་ཡོན་མཆོད་བཅས་པ་ལ། །གནོད་པའི་གདོན་བགེགས་ཆག་ཆེ་ནད་རིམས་དང། །

[039A]༄༅། །དུག་མཚོན་དམག་འཁྲུགས་མཐུ་བྱད་སྐེག་ངན་སྲི། །ལྷ་སྲིན་སྡེ་བརྒྱད་འཁྲུགས་པའི་དལ་ཁ་སོགས། །མི་འདོད་རྐྱེན་ངན་ཐམས་ཅད་དགྲ་ལ་སྒྱུར། །བཟློག་གོ་དྲག་པོ་
མདོས་དང་ཟོར་གྱིས་བཟློག་བྷྱོ་བྷྱོ་དགྲ་དང་བགེགས་ཀྱི་སྟེང་དུ་བྷྱོ། །བཟློག་བསྒྱུར་བཅོལ་བའི་འཕྲིན་ལས་སྒྲུབས་པར་མཛོད། ། ཅེས་བསྐུལ། མཚམས་འདིར་ཡོན་བདག་གི་གླུད་དང་དཀོར་ཆ་རྣམས་ཐེབས་ཕྱོགས་སམ་འདྲེ་ལྔའི་
ཕྱོགས་སུ་ལམ་གྱི་བཞི་མྡོའམ་ཆུ་བོ་ཆེན་པོར་ཁ་སྦུབ་ཏུ་མ་ཡིན་པར་བསྐྱལ།  བྷྱོ་རྡོ་རྗེ་ཤུགས་ལྡན་བཀའ་ཉན་ཕོ་ཉ་མོ། །ཁྲོ་གཏུམ་སྲིད་པའི་མ་མོ་ལས་ལ་རྦོད། །ནད་ཡམས་ཁྲག་མཚོ་ཁོལ་བ་དགྲ་ལ་བྷྱོ། །སྡང་དགྲའི་
ཡུལ་ཁམས་ཤུལ་མེད་ཕུང་ལ་ཐོབ། ། ཅེས་ཁྲག་ཟོར་འཕེན།  བྷྱོ་ཁྲབ་རྨོག་འཇའ་ཚོན་མེ་འོད་ལམ་སེ་ལམ། །བཙན་དམག་འབུམ་སྡེའི་རྟ་རྒྱུག་དགྲ་ལ་ཆོས། །བཟློག་མེད་གནམ་ལྕགས་མདའ་
འཕེན་ཤ་ར་ར། །གདུག་ཅན་དམ་ཉམས་དགྲ་བོའི་སྙིང་ལ་རྒྱོབ། ། ཅེས་མདའ་ཟོར་འཕེན།  བྷྱོ་ཤུགས་ལྡན་དྲག་པོ་རྩལ་གྱི་བཀའ་འཁོར་ནས། །ལས་མཁན་ཕོ་ཉའི་དམག་ཚོགས་ལས་ལ་བསྐྱོད། །མཚེ་
ཡུངས་ཁྲོ་བོའི་རྦབ་ཟོར་འཚུབས་སེ་འཚུབ། །རྡོ་ཟོར་དྲག་པོའི་སྒྱོགས་ཆེན་འུ་རུ་རུ། །སྒོང་ཟོར་རི་རབ་ཟོར་ཆེན་རིལ་ལི་ལི། །ཀོང་ཟོར་རྡོ་རྗེའི་ཐོག་ལྟར་རྦད་དེ་རྦད། །བྱང་ཕུར་ནད་གདོན་འཁྲུགས་

[039B] །དགྲ་བགེགས་སྟེང་དུ་བཟློག་བསྒྱུར་འཕྲིན་ལས་མཛོད། ། ཅེས་ཟོར་རྣམས་རིམ་པ་བཞིན་དྲག་སྔགས་སམ། རྦད་སྔགས་བཟླ་བཞིན་དུ་སློབ་དཔོན་གྱིས་འཕེན། དེ་ནས་རྡོ་རྗེ་སློབ་དཔོན་གྱིས། རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱངས་
ལ་རྩེ་མོ་གཤོབས་པ་འོག་ཏུ་ཕྱོགས་པ་སྤྱི་བོར་རིམ་གྱི་བཏེགས་པ་ལྷ་བཏེགས་ཀྱི་ཕྱག་རྒྱ་དང་བཅས།  ཧཱུཾ་བཛྲ་ཨུ་ཏིཥྛ།  ཞེས་བརྗོད་དེ། མདོས་ཀྱི་ལྷ་ཚོགས་འཁོར་བཅས་སྟེང་གི་ནམ་མཁར་བཏེགས་པར་མོས་པ་དང་ལྷན་ཅིག་ཏུ་མདོས་ཀྱི་རི་རབ་ལ་བཀོད་པའི་ཆོས་སྐྱོང་གཙོ་འཁོར་
རྣམས་ཀྱི་སྐུ་བརྙན་གྱི་ཤིང་བྱང་རྣམས་བླང། དེ་མིན་བསྐང་རྫས་ལ་སོགས་པའི་ཤིང་བྱང་གཞན་རྣམས་བསྡུ་མི་དགོས།  ཧཱུཾ༑ ཆོས་སྐུ་ཡངས་པའི་ཕོ་བྲང་ནས། །རྡོ་རྗེ་ཤུགས་ལྡན་འཁོར་བཅས་ཀྱིས། །མདོས་ཟོར་འདི་ཡི་སྣ་དྲོངས་ལ། ། ཞེས་སོགས་
ཀྱི་བཟློག་པའི་མཐར།  ཨོཾ་མཧཱ་རཱ་ཛ་བཛྲ་བེ་གཱ་བི་ཀྲནྟ་སརྦ་ཤ་ཏྲུཾ་བིགྷྣ་ན་མཱ་ར་ཡ་མཱ་ར་ཡ།  ཞེས་བཟླ་བཞིན་དུ་མདོས་དགྲ་ཕྱོགས་སམ་ཐེབས་ཕྱོགས་སུ་འཕང། དྲག་གཏོར་ཡོད་ན་སྲེག་ཁང་དུ་བརྡེག་དྲག་གཏོར་མེད་ན་སྲེག་ཁང་བཅོས་མི་དགོས། མདོས་ཟོར་
འཕངས་རྗེས་རོལ་མོ་དྲག་བརྡུང་དང། མཚོན་རྩེ་ཕྱིར་བསྟན། ཞིང་ལྤགས་དང། གོས་ཀྱི་དུལ་མོ་བརྡུལ། བྷྱོས་གདབ། མེ་ཆུའི་རྒྱས་འདེབས། སྲུང་འཁོར་བསྒོམ། མདོས་འཕེན་ས་དེར་ཡོ་བྱད་ལ་སོགས་པ་མ་ལུས་པར་བྱས་ལ་ཕྱི་མིག་མི་བལྟ་བར་རྡོ་རྗེ་འཛིན་པས་རྟིང་མནན་ཏེ་ལོག་སྒོ་དྲུང་དུ།  ཧཱུཾ་
སྟེང་ཡང་རྡོ་རྗེའི་གུར་ཁང་ལ།  །ཞེས་སོགས་བརྗོད་དེ་བསྲུང་འཁོར་བསྒོམ། འདི་དག་གི་སྐབས་སུ་དམིགས་རིམ་བྱ་ཚུལ་གཏོར་བཟློག་གི་སྐབས་ནས་བཤད་པ་ལྟར་བྱ། ནང་དུ་ལོགས་ནས་མངའ་གསོལ། གསར་དུ་བཤམས་པའི་སྤྱི་བསྟབ་ཀྱི་གཏོར་མ་བརླབས་ནས་འབུལ་བ། གཏང་

[040A]༄༅། །རག་གི་མཆོད་བསྟོད། ནོངས་བཤགས། རྟེན་ཡོད་ན་བརྟན་བཞུགས་དང། མེད་ན་གཤེགས་གསོལ། ཡི་དམ་གྱི་ཉེར་བསྡུ། བསྔོ་སྨོན་ཤིས་བརྗོད་སོགས་བྱ་སྟེ། དེ་དག་ནི་བཟློག་མདོས་ཇི་ལྟར་བྱ་བའི་རིམ་པའོ།།    ༈   
ཀྱི་རིམ་པ་རྒྱས་པའི་ལུགས་སུ་བྱ་ཚུལ་བཤད་ཟིན་ནས། ད་ནི་ཅུང་ཟད་བསྡུས་པའི་ལུགས་སུ་བྱ་ཚུལ་འཆད་པར་བྱ་སྟེ། དེ་ལ་དང་པོ་རྟེན་མདོས་ནི། བཅའ་བཤོམ་མ་གཞི་རྒྱས་པའི་སྐབས་བཞིན་ལ་གདུགས་དང་ཁྱུང་ཚང་མ་འགྲུབ་ན་ནམ་མཁའ་ཀུན་ཞལ་དར་སྣ་དང། གང་བཟང་
སྒྲོ་ཕོད། བལ་ཚོན། མེ་ལོང་གིས་བརྒྱན་པ་ཙམ་དང། ཕོ་གདོང་མོ་གདོང་སོགས་སྐམ་གསོག་རྣམས་ཀྱང་གསུམ་དེ་ཙམ་སོགས་གང་འགྲུབ་ཏུ་བགྱིས་ཏེ། ཡི་དམ་གྱི་བདག་བསྐྱེད་བཏང། ཆོ་ག་དངོས་གཞི་ཕལ་ཆེར་རྒྱས་པའི་སྐབས་གཞིར་བཞག་ལ། སྤྱན་འདྲེན་དང་མཆོད་བསྟོད་
བསྡུས་པ་བྱེད། ཡན་ལག་བདུན་པ་བཞག་མདོས་བསྔོ་དང། འཕྲིན་བཅོལ་རྒྱས་བ་མ་ལྕོགས་ན་བསྡུས་པ་གཏོང། །ཚོགས་མཆོད་སྐབས་སྤྱན་འདྲེན་དོར་ནས་བྱིན་རླབས་བྱས་རྗེས། འབུལ་ཚིག་བསྡུས་པས་ཕུལ། དྲག་བསྐུལ་བསྡུས་པ་དང། བཟློག་པ་ཆོས་སྐུ་མས་འཐུས། སྤྱི་
བསྟབ་ཀྱི་གཏོར་འབུལ་བཞག་ནས་མངའ་གསོལ་བསྡུས་པ་བཅས་བྱ། ཉིན་རྗེས་མར་བརྟན་བཞུགས་གཉེར་གཏད་སོགས་སྔར་བཞིན་བགྱིས་པས་ཆོག་གོ་    ༈    བཅའ་གཤོམ་མདོས་གདན་འཕྱིང་དཀར་
གཡང་ཤུན་གྱི་སྟེང་དུ་གླིང་གཞི་གླིང་ཕྲན་མུ་ཁྱུད་རྣམས་འབྲུ་དཀར་གྱི་ཚོམ་བུ་དང། རི་རབ་ཀྱང་འབྲུ་སྣ་དང་རིན་ཆེན་བསྲེས་པའི་ཟན་ལ་བྱ། དབུས་ཀྱི་ཁང་བཟང་ལྕོག་དང་བཅས་པ་མི་དགོས་ཤིང། ཤིང་བྱང་གི་སྐུ་བརྙན་རྣམས་ཀྱང་མི་དགོས་པས། བང་རིམ་དང་པོའི་དབུས་སུ་སྲོག་

[040B] དེའི་ཕྱོགས་མཚམས་བརྒྱད་དང། བང་རིམ་གཉིས་པ་དང་གསུམ་པའི་ཕྱོགས་མཚམས་ཀྱི་ལྷ་གནས་སོ་སོར་འཁོར་རྣམས་རང་རང་གི་གཏོར་མ་རྣམས་སོ་སོར་བཀོད། མདོས་ཁྲི་ལོགས་སུ་
མི་དགོས་པར་དེའི་ཚབ་ཏུ་ཤིང་ངམ། ཟན་གྱི་ལྕགས་རི་དང། དེའི་ནང་ཁོངས་ལ་ཡས་རྣམས་དཀྱུས་བཞིན་འགོད། ནམ་རྒྱང་མདའ་འཕང། ཕོ་གདོང་མོ་གདོང་སོགས་ལྕགས་རི་ལ་འཛུགས། བསྐང་རྫས་སྤྱན་གཟིགས་སོགས་ཀྱང་ལྕགས་རིའི་ཁྱམས་དང་བང་རིམ་གྱི་སྲུབས་
དབར་རྣམས་སུ་ཟན་པར་གྱི་གཟུགས་འགྲོས་བཀོད་པ་ཙམ་གྱིས་གོ་ཆོད་པར་བྱེད། སྲོག་ཤིང་དང། ཕོ་གདོང་མོ་གདོང་སོགས་ལ་འདོད་གསོལ་འབྲི་མི་དགོས། ཆོ་ག་དངོས་གཞི་གཏོང་ཚུལ་གྱི་གོ་རིམ་གོང་གི་སྐབས་བཞིན་ལ། ཤེས་པ་བཞིའི་གཉིས་པ་དོར། མདོར་བསྡུ་ལུགས་
རྟེན་མདོས་བསྡུས་པའི་སྐབས་བཞིན་བྱ། མདོས་བསྔོའི་ཤམ་བུ་གོང་བཞིན་བསྒྱུར། མཐར་ཐོག་སྟེང་དུ་གཤེགས་པའམ་བརྟན་ཆགས་སུ་འཇོག་ཅིང་དུས་དུས་སུ་ཁ་གསོ་བ་གང་མོས་ཀྱང་སྔར་རྒྱས་པའི་སྐབས་སུ་བཤད་པ་ལ་དཔག་ནས་རྒྱས་བསྡུས་བཀབས་དང་སྦྱར་རོ།།    ༈   
བསྡུས་པ་ཉིན་རེ་གཉིས་ཙམ་གྱི་སྟབས་བདེ་བྱེད་ན། བཅའ་གཤོམ་སྐབས་སྤེལ་ཚིག་གི་ཁ་བསྒྱུར་དང། མདོས་ཀྱི་ནམ་མཁའི་རྩེར་ཕྱག་མཚན་མཚོན་ཆ་འཛུགས་པ་སོགས་བཟློག་མདོས་ཀྱི་སྒོས་ཆོས་རྣམས་མ་གཏོགས་དེ་བྱིངས་བཅའ་གཞི་རྣམས་རྟེན་མདོས་བསྡུས་པའི་སྐབས་བཞིན་
ལ༑ རི་རབ་ཀྱང་བག་ཟན་ལ་བྱ། མདོས་ཁྲི་ལོགས་སུ་མི་དགོས་བས་ནམ་རྒྱང་མདའ་འཕང། ཕོ་གདོང་མོ་གདོང་སོགས་ལྕགས་རི་ལ་འཛུགས། །བསྐང་རྫས་སྤྱན་གཟིགས་རྣམས་ཀྱང་ཟན་པར་བཏབ་ནས་ལྕགས་རིའི་ཁྱམས་དང་རི་རབ་ཀྱི་བང་རིམ་སོགས་གང་འོས་སུ་བཀོད། ལྕགས་
[041A]༄༅། ། རིའི་ནང་ཁོངས་སུ་དམར་གཏོར་ཟུར་གསུམ་མཚེ་ཡུངས་ཀྱིས་བརྒྱན་པ་དང། ཀོང་ཟོར་ཁྲག་བླུགས་པ་རྣམས་དང། ལྕགས་རིའི་ཁ་ཁྱེར་ལ་རྩངས་དམར་སྲིན་མོ་འགྲོས་སུ་འཛུགས་པ་སོགས་སྔར་བཤད་པ་བཞིན་བྱ། ཆོ་ག་དངོས་གཞིའི་འགྲོ་
ཁུངས་བཟློག་མདོས་རྒྱས་པའི་སྐབས་བཞིར་བཞག་ལ། སྤྱན་འདྲེན་དང་མཆོད་བསྟོད་བསྡུས་པ་བྱེད། ཡན་ལག་བདུན་པ་བཞག་མདོས་བསྔོ་དང། འཕྲིན་བཅོལ་གཉིས་རྒྱས་བསྡུས་སྐབས་དང་བསྟུན། བསྒྲལ་ཆོག་མ་བྱས་ཀྱང་ཆོག་བཟློག་བསྒྱུར་འཕྲིན་བཅོལ་གྱི་མཇུག་ཏུ་
གླུད་བསྔོ། མདོས་ཞལ་བསྒྱུར་བ་མན་ཆོད་གོང་གི་ཆོ་ག་རྒྱས་པའི་སྐབས་སུ་བཤད་པ་ལ་བལྟས་ནས་རྒྱས་བསྡུས་སྐབས་སྦྱར་རིག་པས་འཕྲུལ་ཤེས་པར་བྱའོ།།    ༈    རྟེན་མདོས། བསྐང་མདོས། བཟློག་མདོས་གསུམ་ཀར་བཅའ་
གཤོམ་སྐབས་རི་རབ་གླིང་བཞི་གདུགས་ཁྱུང་ཚང་སོགས་མེད་པར། གཙོ་འཁོར་གྱི་གཏོར་མ་ཁེར་རྐྱང་རྒྱན་སྤྲོས་བཟང་པོས་མཛེས་པ་ལ། ནམ་མཁའ། རྒྱང་བུ། མདའ་འཕང། ཕོ་གདོང། མོ་གདོང། ཡུལ་མཁར་ཤིང་བྲིས། མཐར་ལྷོ་བྱང་ལ་ལུང་གི་རྫས་སོགས་དཀོར་
ཆས་བརྒྱན་པ་བཤམས། བསྐང་རྫས་སྤྱན་གཟིགས་སྲོག་ཆགས་སོགས་ཟན་པར་བཏབ་ནས་བཀོད། སྲོག་སྔགས་ཀྱི་མཐར་བརྟེན་བསྐང་བཟློག་པ་སོ་སོའི་འདོད་གསོལ་ཅན་ཤོག་བུར་བྲིས་པ་སྨྱུག་སྦུབས་ལྟ་བུར་བཅུག་ལ་གཙོ་བོའི་གཏོར་མའི་ཁོག་པར་གཞུག་བཟློག་
པའི་སྐབས་ཡིན་ན། མཐའ་སྐོར་དུ་ཁྲག་ཀོང། རྒྱུ་རློན། མཚེ་ཡུངས་རྩངས་དམར་སོགས་ཀྱིས་ཀྱང་བརྒྱན་ནོ། །གཞན་མཆོད་གཏོར་སྤྱན་གཟིགས་སྤྱི་དང་འདྲ། ཡི་དམ་གྱི་བདག་བསྐྱེད་མཐར། ཆོས་སྐྱོང་གི་བསྐང་ཆོག་རྒྱས་འབྲིང་གང་རུང་བསྟོད་པའི་མཚམས་

[041B] དེ་ནས་མཆོད་གཏོར་མདོས་ཡས་རྣམས་སྔགས་དྲུག་ཕྱག་རྒྱ་དྲུག་གམ། ནམ་མཁའ་མཛོད་ཀྱི་སྔགས་རྒྱས་བརླབས། རྟེན་མདོས་ལ།  ཧཱུཾ། ཀུན་བཟང་བདེ་སྟོང་ཏིང་འཛིན་རོལ་པ་ལས། །བྱུང་བའི་མདོས་ཡས་མཆོད་སྤྲིན་ནམ་མཁའ་མཛོད། །
དམ་རྫས་སྤྱན་གཟིགས་འདོད་ཡོན་དཀོར་ཆ་སོགས། །ཅི་འདོད་རྒྱན་གྱི་བཀོད་པར་འཆར་བ་འདི། །འཇམ་མགོན་བསྟན་སྲུང་རྡོ་རྗེ་ཤུགས་ལྡན་རྩལ། །རིགས་ལྔ་འཁོར་ཆགས་རྒྱ་མཚོར་རྟེན་དུ་འབུལ། །བརྟན་
བར་བཞུགས་ལ་བདག་ཅག་ཡོན་མཆོད་ཀྱི། །གང་བསམ་ལས་བཞིའི་འཕྲིན་ལས་སྒྲུབ་པར་མཛོད། ། ཅེས་དང། བསྐང་མདོས་ལ་གོང་གི་ཚིག་རྐང་རྗེས་མ་གསུམ་གྱི་ཚབ་ཏུ།  རིགས་ལྔ་འཁོར་ཚོགས་རྒྱ་མཚོར་བཅས་ལ་
འབུལ། །ཐུགས་དམ་བསྐངས་ཤིང་ཉམས་ཆགས་གསོས་གྱུར་ནས། །རྣལ་འབྱོར་བཅོལ་བའི་འཕྲིན་ལས་སྒྲུབ་པར་མཛོད། ། ཅེས་དང། བཟློག་མདོས་ལ།  རྒྱ་མཚོར་བཅས་ལ་འབུལ། །བཞེས་ལ་བདག་ཅག་རྒྱུ་སྦྱོར་
ཡོན་མཆོད་ཀྱི། །མི་མཐུན་པར་གཅོད་རྐྱེན་ཀུན་བཟློག་པར་མཛོད། ། ཅེས་སོ་སོར་ཁ་བསྒྱུར་ལ་བསྔོ། ཡང་དངོས་བཤམས་བསྡུས་ཀྱང་ཡིད་སྤྲུལ་རྒྱས་པའི་དབང་དུ་བགྱིས་ཏེ། སྔར་བཤད་པའི་མདོས་བསྔོ་རྒྱས་བསྡུས་གཉིས་གང་རུང་ལ་རྟེན་བསྐང་བཟློག་པའི་
ཤམ་བུ་སོ་སོར་བསྒྱུར་ནས་བསྔོས་ཀྱང་རུང། དེ་ནས་བསྟོད་པ་མན་ཆོད་དཀྱུས་བཞིན་བྱ། མཇུག་ཏུ་རྟེན་མདོས་ཡིན་ན་བརྟན་བཞུགས། བསྐང་མདོས་ཡང་ཐོག་གམ་ས་ཕྱོགས་གཙང་མར་གཤེགས་ཤིང་འབུལ་བ། བཟློག་མདོས་ལ་བཟློག་པ་སྒོད་བྱེ་ཟོར་འཕང་སོགས་སྔར་བཤད་པའི་རིམ་པ་

[042A]༄༅། །ལས་རྒྱས་བསྡུས་ཀྱི་ཁྱད་པར་སྐབས་དང་སྦྱར་ཏེ་འདོར་ལེན་ཤེས་པར་བྱའོ། ། །།སྨྲས་པ། རྒྱལ་ཀུན་ཡེ་ཤེས་རྡོ་རྗེ་སྙིང་པོའི་གར། །འཇིགས་མེད་
སྟོབས་བཅུའི་ཤུགས་སུ་རྫོགས་པའི་ཟིལ། །མཐུ་ལྡན་དྲེགས་པ་ཡོངས་ཀྱི་སྤྱི་བོ་ན། །དྲག་རྩལ་སྟངས་སྟབས་ཅི་དགར་བསྒྱུར་བ་ལ། །ཟླ་མེད་དགེ་ལྡན་བསྟན་སྲུང་དགྲ་ལྷའི་རྒྱལ། །
རྣལ་འབྱོར་རེ་སྐོང་སྙིང་གི་ནོར་བུ་མཆོག་སྣང་སྲིད་མདོས་སུ་བཤམས་པའི་མཆོད་སྤྲིན་གྱིས། །དགྱེས་པ་བསྐྱེད་པའི་ཆོ་ག་བདག་གིས་བཤད། །ཁྱབ་བདག་བླ་མའི་བྱིན་རླབས་ཉི་འོད་
ཀྱིས༑ ༑སྙིང་གི་པདྨོ་ལེགས་པར་བཞད་པའི་མཐུས། །འདི་ཡི་མན་ངག་སྦྲང་རྩིའི་ཟིལ་མངར་འབུམ། །འཛིན་པ་དེང་སང་འདི་ན་ཁོ་བོ་ཙམ། །སྐྱེ་བོ་ཕལ་ཆེར་ནོར་དང་གྲགས་པ་གཉེར། །
མང་ཞིག་བླུན་པོའི་རྐང་པ་སྤྱི་བོས་བསྟེན། །གཟུར་གནས་བློ་ལྡན་དོན་གཉེར་ཤིན་ཏུ་དཀོན། །དེ་ཕྱིར་འདི་འདྲའི་ངལ་བ་དེས་ཅི་བྱ། །འོན་ཏེ་དམ་གཙང་སློབ་བུས་བསྐུལ་བ་དང། །
དམ་པའི་མན་ངག་ནུབ་པར་ཕངས་པའི་བློས། །དགེ་ལྡན་ལུགས་བཟང་རིན་ཆེན་རིང་གནས་ཕྱིར། །ལྷ་དང་བླ་མའི་གནང་བ་ཐོབ་ནས་བྲིས། །ཀྱེ་མ་ཚད་ལྡན་དམ་པ་ཕལ་ཆེར་གཤེགས། །

[042B] །སྲང་མདོར་འཁྱམས་པའི་ནོར་སྲུང་རྒན་པོ་བཞིན། །ཆོས་ལྡན་རྣལ་འབྱོར་སྤྱོད་ལ་ཀུན་གྱི་བརྙས། །བློ་བཟང་རྒྱལ་བསྟན་
གདོང་ལྔའི་དབང་པོའི་ལུས། །སྐལ་ངན་ངན་རྟོག་སྲིན་བུས་ནང་ནས་འཇོམས། །བདུད་རིགས་འགོང་པོ་བསྐྱོད་པའི་ཆོ་འཕྲུལ་གྱིས། །སྐྱེ་འགྲོའི་བདེ་སྐྱིད་མར་གྱི་ངོ་ལ་ཆས། །
ཨ་ཡེ་གནས་དུས་འདི་འདྲར་རྣོ་མྱུར་གྱི། །འཕྲིན་ལས་སྟོབས་ལྡན་ལྷ་མཆོག་འདི་བསྟེན་དང། །ཕྱི་ནང་འགལ་རྐྱེན་སྨག་རུམ་ཀུན་སངས་ཏེ། །དགེ་ལེགས་སྣང་བ་འཆར་བར་གདོན་
མི་ཟ༑ ༑འདིར་འབད་དགེ་བས་བསྟན་དང་བསྟན་འཛིན་ཀུན། །མི་མཐུན་བདུད་ཀྱི་དཔུང་ལས་རྣམ་རྒྱལ་ཞིང། །ངོ་མཚར་བཀྲ་ཤིས་པ་དན་སྟོང་གཡོ་བའི། །རུ་མཚོན་སྲིད་པའི་རྩེ་མོར་
སྒྲེང་གྱུར་ཅིག་ ཅེས་འཇམ་མགོན་རྒྱལ་བའི་བསྟན་སྲུང་རྡོ་རྗེ་ཤུགས་ལྡན་རྩལ་གྱི་རྟེན་མདོས། །བསྐང་མདོས། བཟློག་མདོས་ཀྱི་ཆོ་གའི་ངག་འདོན་གྱི་རིམ་པ་གསལ་བར་བཀོད་པ་ཀུན་བཟང་རྒྱ་མཚོའི་སྤྲིན་གྱི་ཕྲེང་བ་ཞེས་བྱ་བ་འདི་
ནི༑ བདག་ལ་དུས་གསུམ་གྱི་རྒྱལ་བ་ཐམས་ཅད་ལས་ཐུགས་རྗེ་དང་བཀའ་དྲིན་ཆེས་ཆེར་ལྷག་ཅིང། ༸སྐྱབས་གནས་ཀུན་འདུས་ཀྱི་རྩ་བའི་བླ་མ་རྡོ་རྗེ་འཆང་ཕ་བོང་ཁ་བ་དཔལ་བཟང་པོ་མཆོག་ལ་གཟིམ་ལྷ་ཀླུ་དགའ་ཚལ་བའི་སྐུ་ངོ་རྣམས་ནས་

[043A]༄༅། །གསོལ་བ་བཏབ་དོན་བཞིན། རབ་བྱུང་བཅུ་དྲུག་པའི་ལྕགས་སྦྲུལ་ཟླ་བ་གསུམ་པའི་ནང་ལྷ་ཀླུའི་ཕོ་བྲང་གི་མགོན་ཁང་དུ་ཆོས་སྐྱོང་འདི་ཉིད་ཀྱི་རྟེན་མདོས་གསར་འཛུགས་བསྐྱངས་སྐབས་སུ་ཕྲན་ཡང་སྦྱོར་དངོས་
རྗེས་གསུམ་གྱི་ཞབས་ཞུའི་སྐལ་བཟང་ཐོབ་ཅིང། རྗེ་བླ་མ་མཆོག་ཉིད་འཕྲིན་ལས་ནམ་མཁའ་དང་མཉམ་པའི་སྟབས་ཀྱིས་མདོས་ཆོག་ལྗགས་རྩོམ་མ་གྲུབ་པའི་མུར་ཤར་ཕྱོགས་དྭགས་པོ་བཤད་སྒྲུབ་གླིང་དུ་ཆིབས་བསྒྱུར་བསྐྱང་རྒྱུའི་ཚེས་གྲངས་དུས་
གཏུགས་ཀྱིས་མདོས་ཆོག་འཕྲལ་ཚུགས་མཛད་དགོས་བྱུང་སྟབས། སྐབས་དེར་མདོས་ཀྱི་ཤེས་པ་བཞིའི་སྐོར་རྣམས་ལམ་ཙམ་ལྗགས་སྒྲིགས་ལས། དེ་མིན་རྣམས་བསྐང་ཆོག་རྒྱས་འབྲིང་ལ་ཚིག་བསྒྱུར་དང། ཡར་མར་འཁྱེར་དགོས་རྣམས་སྦྱར་ཤོག་དང་ཨང་
རྟགས་ལོགས་གང་འོས་མཛད་ནས་གསུང་ཆོག་གནང་སོང་ཞིང། རྟེན་འཛུགས་གྲུབ་ནས་སང་ཉིན་དྭགས་པོར་ཆིབས་ཞལ་བསྒྱུར་རྒྱུའི་དོ་ནུབ་དེར་ཕྲན་ནས་བླ་མ་མཆོག་ལ་ཆོས་སྐྱོང་འདིའི་རྟེན་བསྐང་བཟློག་མདོས་ཀྱི་ཆོ་ག་དང། དྲག་གཏོར། སྦྱིན་སྲེག་ནོར་
སྒྲུབ་སོགས་ལས་ཚོགས་ཀྱི་རྣམ་གཞག་ཆ་ཚང་བ་ཞིག་ལྗགས་རྩོམ་ཐུགས་རྗེ་ཆེ་བ་མཁྱེན་ཞེས་ལྷ་རེག་མཎྜལ་རྟེན་གསུམ་དང་བཅས་ཏེ་གསོལ་བ་བཏབ་པར་བཀའི་ཕྱིར་ཕེབས་སུ། འདིའི་ལས་ཚོགས་ཀྱི་སྐོར་རྣམས་ངེད་ནས་བཟོ་ཐུབ་པ་ཞིག་ཡོང་མདོག་མྑ་བས་
ཁྱེད་རང་ནས་དེ་སྔོན་བློར་གང་ངེས་པ་དང་བརྗེད་ཐོ་བཀོད་པ་རྣམས་གཞིར་བཟུང། དེ་མིན་རྣམས་ལ་ཆོ་གའི་འཆིང་དང་ཕྱག་ལེན་འདི་དང་འདི་ལྟར་བགྱིས་ཞེས་བཀའ་སློབ་ཞིབ་ཆ་སྩལ་རྗེས། ད་ལྟ་ངེད་ཀྱིས་གང་བསླབ་པ་རྣམས་གཞིར་བཞག་པའི་

[043B]རིགས་མཐུན་གྱི་ཆོ་ག་གཞན་ནས་ཁ་འགེངས་འོས་རྣམས་བསྐངས་ཏེ་འདིའི་ལས་ཚོགས་རྣམས་ཁྱེད་རང་ནས་ལེགས་པར་སྒྲིགས་ཤིག་དོན་དུ་ཆོས་སྐྱོང་འདི་ཉིད་ལ་བརྟེན་པའི་ངེད་ཀྱི་ལས་ཀའི་མཇུག་སྐྱོང་སྐབས་པ་བས་ཁྱེད་རང་ལ་ཡོད་པས་བཅོལ་བ་ཡིན་
ཞེས་བཀའ་ཕེབས་བྱུང་བར། སྐབས་དེར་ངེད་རང་གི་བསམ་པར་བླ་མ་རིན་པོ་ཆེ་ཧ་ཅང་མཛད་བྲེལ་ཆེ་བས་ཞིབ་ཆ་མཛད་ཁོམ་མི་ཡོང་དགོངས་པའི་བཀའ་ཡིན་ཤག་ལས་མ་བྱུང་རུང། རྗེས་སུ་བརྟག་ཚེ་ལོ་དེ་གའི་ཟླ་བ་དྲུག་པའི་ཚེས་གཅིག་ཉིན་ཤར་ཕྱོགས་
དྭགས་པོའི་ཡུལ་གྲུར་མཛད་པའི་མཐའ་མ་སྟོན་བཞེད་ཀྱི་དགོངས་པ་ཁྱད་པར་ཅན་གྱི་ཞལ་གདམས་ཡིན་པར་གོ་ནས་བླ་མའི་བཀའ་དགོངས་སྙིང་དུ་བཅངས་ཏེ་ལས་ཚོགས་ཀྱི་ཡན་ལག་རེ་ཟུང་ཆོག་སྒྲིགས་བགྱིད་ཁུལ་ཟིན་ཀྱང། མདོས་ཆོག་བཟོ་རྒྱུ་རིམ་
འགྱངས་སུ་ལུས་པར་མདོ་སྨད་བསྟན་པའི་སྣང་བྱེད་ཏྲེ་ཧོར་དཀར་མཛེས་འཁྲུངས་གསར་རིན་པོ་ཆེ་དང། ནགས་ཤོད་འབྲི་རུ་ཞབས་དྲུང་རིན་པོ་ཆེ། ཤོ་མདོ་གྲྭ་སྒོམ་མཆོག་སྤྲུལ། རྣལ་འབྱོར་སྤྱོད་པ་དཔལ་འབར་མཁན་ཟུར་ངག་དབང་
ཆོས་འབྱོར། གྲོ་མོ་དུང་དགོན་བླ་གྲྭ་སོགས་མཆོག་དམན་མང་པོས་བསྐུལ་མ་མཛད་པ་ལ་བརྟེན་ནས། ཚེ་རབས་དུ་མར་ལྷ་མཆོག་འདི་ཉིད་ཀྱིས་རྗེས་སུ་བསྐྱངས་ཤིང། ༸ཕ་བླ་མ་རྡོ་རྗེ་འཆང་དེ་ཉིད་ཀྱི་ཞལ་སྔ་ནས་འདིའི་མན་ངག་རྫོགས་
པར་ནོད་པ་༸སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་རབ་བྱུང་བཅུ་དྲུག་པའི་ཆུ་འབྲུག་ལོར་དབྱིག་འཛིན་དགའ་མ་བརྒད་ཞུན་མའི་གོས་བཟང་མངོན་པར་

[044A]༄༅། །ཀླུབས་ཤིང། བསིལ་སྦྱིན་བདག་པོ་ཆུ་སྟོད་ཀྱིས་ཉ་བའི་གྲལ་ཚེས་བཅོ་ལྔའི་ཉིན། ནོར་གླིང་སྐལ་བཟང་ཕོ་བྲང་གི་འདབ་རོལ་རྣམ་བཀྲའི་མེ་ཏོག་སྣ་ཚོགས་ཕང་ཕུང་དུ་བཞད་པའི་དོ་རར་མཇུག་ཡོངས་སུ་རྫོགས་
པར་སྦྱར་བའི་ཡི་གེ་པ་ནི་རང་གི་ཉེ་འཁོར་བརྩེ་དྲུང་དཔལ་ལྡན་ནས་བགྱིས་པ་དགེ་ལྡན་བསྟན་པ་རྒྱས་པའི་ཆ་རྐྱེན་དུ་གྱུར་ཅིག་ །།བསྟན་སྲུང་ཆེན་པོ་རྡོ་རྗེ་ཤུགས་ལྡན་རྩལ། །དགྱེས་པ་བསྐྱེད་པའི་མདོས་ཀྱི་ཆོ་ག་ནི། །འཛད་
མེད་པར་དུ་བསྐྲུན་པའི་རྣམ་པར་དཀར། །དྲི་བྲལ་སྟོན་ཟླའི་ལང་ཚོར་འགྲན་པ་འདིས། །འཇམ་མགོན་བསྟན་དང་བསྟན་འཛིན་དགེ་འདུན་སྡེ། །མི་མཐུན་བར་ཆད་གཡུལ་ལས་རྣམ་རྒྱལ་ཞིང། །བཤད་སྒྲུབ་ལེགས་ཚོགས་སྣང་བ་དམ་
པའི་གཟིས། །ཕྱོགས་ཀྱི་མུ་ཁྱུད་གསལ་བ་འཛིན་གྱུར་ཅིག་ །། ཅེས་པ་འདི་ཡང་གྲོ་མོ་དུང་དཀར་དགོན་གྱི་སྤྱི་གཉེར་རྙིང་པ་དགེ་སློང་ཚེ་རིང་དགྲ་འདུལ་དང། དབང་འདུས་ཚེ་རིང། ཚུལ་ཁྲིམས་རྣམ་དག་གསུམ་ནས་མདོས་ཆོག་པར་དུ་བསྐྲུན་པའི་སྨོན་ཚིགས་ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།། །



﻿
[000]༄༅། །འཇམ་མགོན་རྒྱལ་བའི་བསྟན་སྲུང་རྒྱལ་ཆེན་རྡོ་རྗེ་ཤུགས་ལྡན་རྩལ་གྱི་སྐུ་གསུང་ཐུགས་ཡོན་ཏན་འཕྲིན་ལས་ཀྱི་རྟེན་དང། ཕྱི་ནང་གསང་པའི་རྟེན་བཅའ་བའི་
ལག་ལེན་གྱི་རིམ་པ་གསལ་བར་བཀོད་པ་དངོས་གྲུབ་གཏེར་བརྒྱ་དབྱེ་བའི་གསེར་གྱི་ལྡེ་མིག་ཅེས་བྱ་བ་བཞུགས་སོ། །

[001A] །དམ་ལྡན་བུ་ལྟར་སྐྱོང་བའི་ཕ་གཅིག་པུ། །དམ་ཉམས་སྲོག་གི་གཤེད་མ་ཧ་ལའི་དུག་འཕྲིན་ལས་རྡོ་རྗེའི་ཐོགས་ལྟར་རྣོ་མྱུར་ཤུགས། །ལྡན་པའི་བསྟན་སྲུང་ཆེན་
པོ་ཁྱོད་བསྟོད་ནས། །ཁྱོད་ཉིད་དགྱེས་པ་བསྐྱེད་པའི་མཚོན་སྤྲིན་དུ། །ཕྱི་ནང་གསང་བའི་རྟེན་འཛུགས་བྱ་ཚུལ་སོགས། མག་དམས་གནད་ཀྱི་དོན་འགའ་འདིར་འགོད་ཀྱི། །སྒྲུབ་པ་པོ་ལ་བུ་ལྟར་
རྗེས་སུ་སྐྱོངས། །འདིར་ངེས་པའི་དོན་དུ་རིང་མོ་ཞིག་ནས་སྟོབས་བཅུ་མངའ་བའི་གོ་འཕང་མངོན་དུ་མཛད་ཟིན་ནའང། དྲང་དོན་གདུལ་བྱ་མཐུན་མོང་བའི་སྣང་ངོར་སྙིགས་དུས་བློ་བཟང་རྒྱལ་བསྟན་
བསྟན་འཛིན་ཡོན་མཆོད་དང་བཅས་པ་བསྲུང་ཕྱིར་འཇིགས་རུང་དྲེགས་པའི་རྣམ་པར་རོལ་པ་སྤྲུལ་བའི་རྒྱལ་ཆེན་རྡོ་རྗེ་ཤུགས་ལྡན་རྩལ་ཆེན་པོའི་སྐུ་གསུང་ཐུགས་ཡོན་ཏན་འཕྲིན་ལས་དང་ཕྱི་ནང་

[002A] །གསང་བའི་རྟེན་རྣམས་འཛུགས་པའི་ལག་ལེན་མན་ངག་གསལ་བར་འགོད་པ་ལ། ཐོག་མར་སྐུ་རྟེན་དུ་བྲིས་སྐུ་མཚན་ཉིད་ཚང་བ་ཞིག་བཞེངས་དགོས་པའི་འབྲི་གཞི་
དཔའ་བོ་གཡུལ་དུ་བསད་པའི་རོ་རས་སམ། བུད་མེད་ན་ཆུང་མའི་འདོམ་རས་ཀྱིས་བྱ་དགོས། རོ་རས་ཞེས་པའང་རོ་གོས་ངོ་མ་སྟབས་མ་བདེ་ན་མི་དགོས་པར་འབྲི་གཞི་རས་དཀར་སོགས་དཔའ་བོ་གཡུལ་
དུ་བསད་པའི་རོ་ལ་བཀབ་ཙམ་བྱས་ནས་ཚུར་བླངས་པ་དེས་ཆོག་ཅིང། ན་ཆུང་མའི་འདོམ་རས་ཀྱང་དེ་དང་ཕྱོགས་མཚུངས་ཀྱིས་འཐུས། དེ་འདྲ་གཏན་ནས་མ་རྙེད་ཚེ་སྐྱེས་བུ་དམ་པའི་པུར་རས་དང་
ན་བཟའ་སོགས་ཀྱིས་ཀྱང་ཤིན་ཏུ་རུང་བར་གསུངས། གང་ལྟར་རས་གཞི་དེ་ལ་སངས་རྒྱས་བྱང་སེམས་སོགས་དམ་པ་གོང་མ་ཚད་ལྡན་གྱི་བཞུགས་གནས་ཀྱིས་དང། སྐྱེས་བུ་དམ་པའི་ཞབས་རྗེས་

[002B] སྐྱེས་བུ་དམ་པའི་བྱང་སེམས་དཀར་དམར་དང། གྲོང་པའི་ཆོས་ཀྱི་མ་གོས་པའི་རིགས་བཟང་ཕོ་མོའི་ཁུ་ཁྲག་གལ་ཏེ་བྱང་སེམས་དཀར་དམར་སོགས་དངོས་མ་རྙེད་ན་དེའི་
དོད་དུ་ཅོང་ཞི། ག་བུར། སིནྡྷུ་ར། མཚལ་བཅས་དང། གཞན་ཡང་རང་ལུགས་ཀྱི་བདུད་རྩི་རིལ་བུ། སེལ་མེད་ཀྱི་དམ་རྫས་རིགས། ལྟ་གྲུབ་མི་གཅིག་པ་དང། དམ་སེལ་ཡོད་པ་སོགས་མ་ཡིན་པའི་འཕགས་
བོད་ཀྱི་སྐྱེས་བུ་དམ་པ་ཚད་ལྡན་དང། ལྷག་པར་དགེ་ལྡན་སྙན་བརྒྱུད་ཀྱི་བླ་མ་རྣམས་ཀྱི་ཤངས་མཚལ། གདུང། རིང་བསྲེལ། བུར་ཐལ་སོགས་བྱིན་རྟེན་གང་རྙེད། རིན་ཆེན་སྣ་ལྔ། གུར་ཀུམ། སྨན་སྣ་ཚོགས་
གྲི་ཁྲག་དང། གྲི་རུས། རོ་སོལ་ཅུང་ཟད་བཅས་ཞིབ་མོར་བརྡར་བའི་སྐྱོབ་ཀྱིས་སྐྱང་ནུལ་བྱ། རྫས་དེ་དག་ཚོན་ལའང་ཅུང་ཟད་བསྲེ། ལྷ་བཟོ་བ་ཡང་རྡོ་རྗེ་འཇིགས་བྱེད་ཀྱི་དབང་རྫོགས་པར་ཐོབ་ཅིང་ཆོས་སྐྱོང་
འདིའི་སྲོག་གཏད་ཐོབ་པ། དམ་ཚིག་ལ་གནས་པ། བླ་མ་དང། ལྷ་དང། ཆོས་དང། རང་སོགས་ལ་དམ་སེལ་མེད་པ་ཞིག་དགོས། འབྲི་བའི་དུས་ནི་འཇམ་པོ་གསུམ་གྱི་འཕྲིན་ལས་གཙོ་བོར་བྱེད་ན་དུས་ཆེན་
ཁྱད་པར་ཅན་ནམ། གཟའ་སྐར་བྱེད་སྦྱོར་བཟང་ཞིང་སྒྲུབ་པ་པོའི་སྣ་རླུང་གཡོན་ནས་རྒྱུ་བའི་ཉིན་མོ་དང། དྲག་པོའི་འཕྲིན་ལས་གཙོ་བོར་བྱེད་ཚེ་ཡར་མར་གྱི་ཚེས་བཅུ་བཞི་ལྟ་བུར་གཟའ་སྐར་བྱེད་སྦྱོར་ཤིན་

[003A]༄༅། །ཏུ་རྩུབ་ཅིང་རང་གི་སྣ་རླུང་གཡས་ནས་རྒྱུ་བའི་དུས་སུ་འབྲི་དགོས། འབྲི་བའི་ཚེ་རང་དང་ལྷ་བཟོ་བ་གཉིས་ཀ་དབེན་པའི་གནས་སུ་སྣོད་མིན། དམ་སེལ། དམ་མེད་ཅན་དག་གིས་
མི་མཐོང་བར་མཚམས་དམ་པར་བཅད། ཆོས་སྐྱོང་འཁོར་བཅས་ལ་གཏོར་མ་ཕུལ་ཏེ་འཕྲིན་ལས་འཆོལ་ཞིང་གནང་བ་ཞུ། ལྷ་བཟོ་བར་ཆོས་སྐྱོང་གི་བཀའ་བསྒོ་བྱས། བགེགས་བསྐྲད། སྲུང་འཁོར་
བསྒོམས། འབྲི་དུས་ལས་བཞི་གང་གཙོ་བོར་བྱེད་པ་དེ་དང་མཐུན་པའི་ཕྱོགས་སུ་ཁ་ཕྱོགས་ཏེ་རོ་སྐྲའི་པིར་རམ་དེ་མིན་གང་ཡང་རུང་བའི་བིར་གྱིས་སྒོག་སྐྱ་གཅིག་སྐྱེས། བཙན་དུག་གྲི་ཁྲག་ག་བུར་
གྷི་ཧང། ཙནྡན། རོ་སོལ་རྣམས་བསྲེས་པའི་སྣག་ཚས་སྐྱ་བྲིས་ལེགས་པར་གདབ། དེ་ལྟར་གཙོ་བོ་འདུལ་འཛིན་ཆོས་ཀྱི་རྒྱལ་པོའམ། ཡོངས་གྲགས་སྤྱི་འགྲེ་ལྟར་གྱི་ཞི་དྲག་གང་རུང། དེ་ཡང་གཙོ་རྐྱང་
ང་མ། རིགས་ལྔ་ཙམ་མ། གཙོ་འཁོར་ཡོངས་རྫོགས་སོགས་རྒྱས་བསྡུས་གང་འབྲི་རང་གི་མོས་པ་དང་བསྟུན། སྟེང་དུ་འཇམ་མགོན་ཙོང་ཁ་པ་ཆེན་པོ་དང། རང་གི་བླ་མ། ཡི་དམ་གསང་བ་དེ་འཇིགས་
གསུམ་སོགས་འབྲིར་རུང། གཞན་ལྷ་མགྲོན་མང་པོ་མི་འབྲི། སྐྱ་བྲིས་བཏབ་ཚར་འཕྲལ་གྲི་ཁྲག་གིས་གཙོ་བོའི་གནས་གསུམ་དུ་ཡི་གེ་གསུམ་དང། ཐུགས་ཀའི་ཧཱུཾ་གི་སྟོད་དུ་ཡི་དམ་གྱི་སྔགས་དང། ཧཱུཾ་གི་

[003B] སྦེལ་ཚིག་ཀྱང་སཱ་ཧཱའི་མཇུག་འདུལ་འཛིན་ཆོས་ཀྱི་རྒྱལ་པོ་རྡོ་རྗེ་ཤུགས་ལྡན་རྩལ་རིགས་ལྔ་འཁོར་བཅས་བདག་སྒྲུབ་པ་པོའི་
ལུས་དང་གྲིབ་མ་བཞིན་དུ་འགྲོགས་ནས་ཅི་བཅོལ་བའི་ལས་ཐོགས་མེད་དུ་སྒྲུབས་ཤིག་སྔོན་གྱི་དམ་བཅའ་གཉན་པོ་མ་གཡེལ་ཅིག་ཅེས་པ་ལྟ་བུའམ། རང་ཉིད་ལས་བཞི་གང་ལ་ཇི་ལྟར་མོས་པ་དང་མཐུན་པའི་སྤེལ་ཚིག་
ཁ་བསྒྱུར་དང་རྒྱས་བསྡུས་སོགས་ཇི་ལྟར་འོས་པ་འབྲི། སྐྱེ་མཆེད་ཀྱི་ས་བོན་ཡང་ཆུད་ན་འབྲི། དེ་དག་ཟིན་འཕྲལ་ཆོས་སྐྱོང་བསྐྱེད་བསྟིམ་རབ་གནས་མདོར་བསྡུས་ཤིག་བྱ། དེ་སྟེང་ཚོན་གྱིས་མནན་ཏེ་བཞེངས་གྲུབ་མ་ཐག་སླར་
ཡང་རབ་གནས་ལེགས་པར་བྱ། རས་གཞིའི་སྐུ་རྒྱབ་ཏུ་གོང་གི་བྱུག་རྫས་རྣམས་ལ་རྡོ་རྗེ་འཇིགས་བྱེད་ཀྱི་རྩ་སྔགས་དང། ཆོས་སྐྱོང་གི་སྔགས་མང་དུ་བཏབ་ནས་རྟེན་བྱིན་རླབས་ཅན་ལ་ཁྲུས་གསོལ་བའི་ཆུ་དང་སྦྱར་ཏེ་ཕྱུགས་པའི་
ལྟེང་དུ་གྲི་ཁྲག་དང། གུར་ཀུམ། གྷི་ཧང། མཚལ་སྣག་རིན་ཆེན་ཕྱེ་མ་རྣམས་བསྲེས་པའི་སྣག་ཚས་ཆོས་སྐྱོང་གི་དབུའི་ཐད་དུ་དམིགས་བརྩེ་མ་དང་བླ་མའི་མཚན་སྔགས། ཐུགས་ཀའི་སྟོད་དུ་ཡི་དམ་འཇིགས་བྱེད་ཀྱི་སྔགས་གསུམ་
དང༑ ཐུགས་ཀའི་སྨད་དུ་ཆོས་སྐྱོང་འདི་ཉིད་ཀྱི་སྲོག་སྔགས་རིང་ཐུང་དང། སྤྲོ་ན་འོག་ནས་འབྱུང་བ་ལྟར་གྱི་འབོད་རྦད་བསད་གསུམ་གྱི་སྔགས་ཀྱང་བྲིས་པའི་མཐར་བཀའ་བསྒོ་དམ་སྒྲག་འདོད་གསོལ་རྒྱས་བསྡུས་ཇི་ལྟར་འོས་པ་རྣམས་

[004A]༄༅། །འོག་ཏུ་ནང་རྟེན་མདའ་བོ་ཆེའི་སྐབས་དང་ཆ་འདྲ་བ་བྲིས་ལ་འགྲུབ་ན་སྐྱ་བྲིས་ནས་རབ་གནས་ཀྱི་བར་ཐམས་ཅད་ཉིན་གཅིག་ལ་ཚར་བའི་ཉིན་ཐང་བྱུང་ན་ཤིན་ཏུ་ལེགས་པར་གསུངས་ཤིང། གལ་ཏེ་
ཉིན་གཅིག་ལ་མ་འགྲུབ་ཀྱང་མ་ཟིན་པར་དུ་གསང་བ་ཤིན་ཏུ་དམ་པོས་འབྲི་བ་གལ་ཆེ། འབྲི་བའི་སྐབས་སུ་ཡང་ཡེ་ཤེས་པ་ཐིམ་པའི་དམིགས་པ་ཡང་ཡང་བྱ། དེ་ལྟར་ཚུལ་བཞིན་བྲིས་པའི་སྐུ་དེ་ནི་བསྙེན་སྒྲུབ་ཀྱི་དུས་མ་
གཏོགས་ཡང་ཡང་ཞལ་ཁེངས་མི་དབྱེ་ཞིང། རྒྱུན་པར་གཞན་སུས་ཀྱང་མ་མཐོང་བར་བཅད་ན་ཆོས་སྐྱོང་ལུས་དང་གྲིབ་མ་བཞིན་དུ་འགྲོགས་པར་འགྱུར་བ་ཡིན། གསུང་རྟེན་ནི་ལྟ་སྤྱོད་རྣམ་པར་དག་པའི་སྒོ་ནས་བྱང་ཆུབ་
ལམ་གྱི་རིམ་པ་ལ་ཐོས་བསམ་སྒོམ་གསུམ་ཚུལ་བཞིན་དུ་འབད་ན་ཆོས་སྐྱོང་འདི་ཉིད་བསྙེན་སྒྲུབ་མཆོད་བསྟོད་བསྐང་གསོ་སོགས་ཆེད་དུ་མ་འབད་ཀྱང་རང་ཤུགས་ཀྱིས་འདུ་ཞིང་སྟོང་གྲོགས་མཛད་པ་ཆོས་ཉིད་ཡིན་སྟབས་བྱང་
ཆུབ་ལམ་རིམ་ཆེན་མོའི་གླེགས་བམ། ཐུགས་ཀྱི་རྟེན་དུ་གསེར་དངུལ་ལི་སོགས་གང་རུང་གི་མེ་ལོང་མིག་དགུ་པའི་དབུས་སུ་གསེར་དང། གྷི་ཧང། གུར་ཀུམ། དམ་རྫས་རྣམས་བསྲེས་པས་ས་བོན་ཡའམ་ཧཱུཾ་གི་མཐར་མདུན་
ནས་བརྩམས་ཏེ་གཡས་སྐོར་དུ་སྲོག་སྔགས་ཡི་གེ་བཅུ་པ་ཁ་ནང་བལྟས་སུ་བཀོད་ཅིང་མེ་ལོང་ལ་དར་སྣ་ལྔའི་ཆུན་འཕྱང་དང། དར་དམར་ལ་འོག་ནས་འབྱུང་བ་ལྟར་གྱི་སྲོག་སྔགས་རིང་ཐུང་གི་མཐར་རྒྱལ་ཆེན་རྡོ་རྗེ་ཤུགས་ལྡན་

[004B] འབེམ་ལས་མ་ཡོལ་བར་རྩ་བརྒྱུད་ཀྱི་བླ་མའི་བཀའ་དང་དམ་ཚིག་ལ་གནས་པའི་སྒོ་ནས་བློ་བཟང་རྒྱལ་བསྟན་བསྲུང་ཞིང་བདག་
ཅག་དཔོན་སློབ་ཡོན་མཆོད་འཁོར་བཅས་ལ་ཉིན་མཚན་དུས་དྲུག་ཏུ་སྲུང་སྐྱོབ་གཡལ་བ་མེད་པར་ལས་བཞིའི་འཕྲིན་ལས་ཐོགས་མེད་དུ་སྒྲུབ་པར་མཛོད་ཅིག་ཅེས་འདོད་གསོལ་བྲིས་པས་བརྒྱན་པ། ཡོན་ཏན་གྱི་རྟེན་དུ་ཡིག་
ཆ་ཟུར་དུ་བཀོད་པ་ལྟར་གྱི་གསང་བའི་རྟེན་མདོས་ཚུལ་བཞིན་དུ་བཤམས་ཤིང་བསྒྲུབས་པ། འཕྲིན་ལས་ཀྱི་རྟེན་དུ་གྲི་ལྕགས་ལས་གྲུབ་པའི་ཆུ་གྲི་རྡོ་རྗེ་ཕྱེད་པའི་ཡུ་བ་ཅན་དང། བཙན་ཞགས་དམར་པོ་ལྕགས་ཀྱུ་ཨ་ལོང་
འབྱར་བ། ཙནྡན་དམར་པོ་རྙེད་ན་རབ་དེ་མིན་སེང་ལྡེང་གི་བེ་ཙོན་ཟུར་བརྒྱད་པ་རྩེ་མོར་ནོར་བུ་མེ་འབར་དང་རྩ་བར་རྡོ་རྗེ་ཕྱེད་པས་བརྒྱན་པ། གྲི་ལྕགས་སམ་རྒྱལ་བློན་སོགས་དབང་ཆེན་གྱི་ལག་ནས་བྱུང་བའི་ལྕགས་ལས་བྱས་པའི་
རྡོ་རྗེ་ལྕགས་ཀྱུ་ཡུ་བའི་རྩ་བར་རྡོ་རྗེ་ཕྱེད་པས་བརྒྱན་པ་བཅས་སོ་སོར་གོང་བཞིན་དར་སྣའི་འཕྱང་འཕྲུལ་དང་དར་དམར་ལ་སྔགས་དང་འདོད་གསོལ་ཕྱག་མཚན་སོ་སོའི་མིང་བསྒྱུར་ཏེ་བྲིས་པས་བརྒྱན་པ། ཕྱི་རྟེན་དུ་ལྷ་རྟ་ངང་སེར་ཕོ་རྟ་
སྐྱེ་མཆེད་དང་དབང་པོར་སྐྱོན་མེད་པ་དངོས་འབྱོར་ན་དེའི་ཟེ་པའི་འོག་ཏུ་འདོགས་རྒྱུའི་ཤིང་སྟག་པའམ་ཤུག་པའི་བྱང་བུར་ངོས་གཅིག་ལ་ཨོཾ་བཛྲ་བི་ཀི་བིཊྞ་སཱཧཱ། ཨོཾ་དྷརྨཱ་པཱ་ལ་མཧཱ་རཱ་ཛ་བཛྲ་བེ་ག་ཝན་རུ་དྲཿ་པཉྩ་ཀུ་ལ་སརྦ་ཤ་

[005A]༄༅། །ཏྲུཾ་མཱ་ར་ཡ་ཧཱུཾ་ཕཊ། ཅེས་སྲོག་སྔགས་རིང་ཐུང་གཉིས་དང། ངོས་གཅིག་ལ་ཕྱི་རྟེན་ལྷ་རྟ་ངང་སེར་འདི་རྒྱལ་ཆེན་རྡོ་རྗེ་ཤུགས་ལྡན་འཁོར་བཅས་ལ་རྟེན་དུ་འབུལ་གྱིས་རྟེན་ལས་མ་འདའ་
འབེམས་ལས་མ་ཡོལ་ཞེས་སོགས་རྟེན་འཛུགས་འདོད་གསོལ་མཚལ་ལམ་སྣག་ཚས་བྲིས་ལ་སྲ་རྩིས་མནན་པ་རས་ཀྱི་ཁུག་མས་གཏུམས་ཏེ་དར་སྣའི་ཆུན་པོ་དང་བཅས་ཏེ་མགུལ་དུ་བཏགས། ལྷ་རྟ་དངོས་མ་འབྱོར་ན་རིན་པོ་ཆ་དང་
སྨན་སྣ་བསྲེས་པའི་འཇིམ་པའས། དར་གོས་སོགས་ཀྱིས་བཅོས་པའི་ལྷ་རྟ་ངང་སེར་རིན་པོ་ཆེའི་སྒ་སྲབ་དང། དར་དང་རིན་པོ་ཆེའི་རྒྱན་ཆས་སྤྲས་པའི་ནང་གཟུངས་སུ་རྒྱ་ཤོག་ལ་གསེར་རམ་མཚལ་སྣག་གིས་སྔགས་ཀྱི་མཐར་
སྤེལ་ཚིག་གོང་བཞིན་སྦྱར་བ་བྲིས་པ་དང། སྨན་འབྲུ། རིན་པོ་ཆེ། དར་ཟབ་ཀྱིས་བཀང་ལ་གཟུགས་དེའི་སྐེར་གོང་བཞིན་ཤིང་བྱང་འདོགས། དེ་བཞིན་དུ་སེང་གེ་གླང་ཆེན། ཁྱུང། འབྲུག་སྟེ་གཞོན་པ་ལྔའི་གཟུགས་
བཅོས་པ་དང། གཡག་ནག་ལུག་ནག་བྱ་ནག་ཁྱི་ནག་རྟ་ནག་སྟེ་ནག་པོ་ལྔ་ཡང་དངོས་འབྱོར་ན་དང། དེ་མིན་འཇིམ་པ་སོགས་ལས་བཅོས་པ་ལ་ནང་གཟུངས་སུ་སྔགས་ཀྱི་མཐར་ཕྱི་རྟེན་སེང་གེ་འདི་རྒྱལ་ཆེན་རྡོ་རྗེ་ཤུགས་
ལྡན་འཁོར་བཅས་ལ་རྟེན་དུ་འབུལ་གྱི་སོགས་སོ་སོར་ཁ་བསྒྱུར་བ་གོང་བཞིན་བྲིས་པ་དང་ནང་རྫས་ཀྱིས་བཀང། དེ་དག་གི་མགུལ་དུ་ཡང་ཤིང་བྱང་སྔགས་འདོད་གསོལ་བཅས་གོང་ལྟར་བྲིས་པ་གདགས། ཕྱི་རྟེན་དེ་དག་ཐམས་

[005B] གལ་ཏེ་མ་འགྲུབ་ན་ལྷ་རྟ་ངང་སེར་གྱི་རྟེན་ངེས་པར་དགོས། ནང་རྟེན་ནི་ལུང་པ་གྲུ་གསུམ་ལྷ་འདྲེ་གདུག་པ་ཅན་གནས་སའམ། དེ་མིན་ས་རྩུབ་ཉམས་ཆེ་བའི་བྲག་ལ་ཆུ་འཐབ་ཏུ་སྐྱེས་པའི་སྨྱུག་རྒོད། སྔར་
མི་གསོད་མྱོང་བ་ཞིག་གིས་མཚན་མོ་བླངས་པ་ཚིགས་གསུམ་ཡོད་པ་ཞིག་ཁྱི་དང་བུད་མེད་བྱི་ལ་སོགས་ཀྱིས་འགོ་མ་རེག་མ་སོང་བ་ལ་བྱ་རྒོད་ཀྱི་སྒྲོ་མེས་མ་བཤུར་བ་གསུམ་གྱིས་བརྒྱན་པའི་མདའི་ཁ་དོག་རོ་སོལ་དང་དུག་ཁྲག་
མཚལ་རྣམས་བསྲེས་བས་དམར་ནག་ཏུ་བསྒྱུར་བའི་སྟོང་ཁ་དམར་པོའི་ནང་དུ་ཛཿ་ཡིག་དང། སྒྲོ་གསུམ་གྱི་བར་དུ་སྲོག་སྔགས་རིང་ཐུང་གཉིས་ཡིག་འབྲུ་སྟེང་འོག་ཏུ་བརྩེགས་ནས་འབྲི་ཞིང། སྒྲོ་རྩ་ནས་བླ་མའི་མཚན་སྔགས་སམ་རྗེ་བླ་
མའི་མཚན་སྔགས་དང། ཡི་དམ་འཇིགས་བྱེད་ཀྱི་རྩ་སྔགས་སམ་སྙིང་པོའི་སྔགས། དེའི་མཐར་ཆོས་སྐྱོང་གེ་སྲོག་སྔགས་ཐུང་བ་དང་མདའི་རྐེད་པར་ཧཱུཾ་བཅས་བྲིས་པའི་སྔགས་རྣམས་ལ་དྲི་བཟང་དང་སྨན་གྱིས་བྱུགས་ཤིང། ཧཱུཾ་གི་འོག་
ནས་སླར་ཡང་ཡི་དམ་གྱི་སྔགས་ཀྱིས་འགོ་དྲངས་ནས་ཆོས་སྐྱོང་གི་སྲོག་སྔགས་རིང་བ་ཨོཾ་དྷརྨ་པཱ་ལ་ཞེས་པ་ནས་ཧཱུཾ་ཕཊ། ཅེས་པའི་མཇུག་གམ་གཤོང་ཞིང་སྤྲོ་ན། ཨོཾ་མཧཱ་རཱ་ཛ་བཛྲ་བེ་གའི་བི་ཀྲནྟ་ཨ་ཀརྵ་ཡ་ཨ་ཀརྵ་ཡ། ཨོཾ་མཧཱ་རཱ་ཛ་བཛྲ་བེ་གའི་བི་
ཀྲནྟ་དམ་ཉམས་དགྲ་བགེགས་སྟེང་དུ་བྷྱོ་བྷྱོ་ཨོཾ་མཧཱ་རཱ་ཇ་བཛྲ་བེ་གའི་བི་ཀྲནྟ་སརྦ་ཤ་ཏྲུཾ་བི་གྷྚན་མཱ་ར་ཡ་མཱ་ར་ཡ། སུཾ་ཏྲིག་རཀྵ་རཀཥ་བྷྱོ་ཐིབ་ཐིབ་ཙཀྲ་བྷྱོ་སྙིང་ཁ་རཀ་དུན་ཏྲི་བྷྱོ་ཏྲི་ནན་ཤིག་སེ་ན་གཏུབ། ཁ་རཀ་རྦད། དུཾ་བུ་བྷྱོ་
[006A]༄༅། །བཛྲ་ར་ཏི་རཀཤ་ཙ་ཏུ་ར་མཱ་ར་ཡ་ཧཱུཾ་ཕཊ། གནོད་བྱེད་དགྲ་བགེགས་ཐམས་ཅད་མཱ་ར་ཡ་ཧཱུཾ་ཕཊ། ཅེས་འབོད་རྦད་བསད་གསུམ་གྱི་སྔགས་ཀྱང་བྲིས་པའི་མཇུག་ཏུ། རྒྱལ་ཆེན་རྡོ་རྗེ་ཤུགས་ལྡན་རྩལ་
འཁོར་དང་བཅས་པ་རྣམས་རྟེན་འདིར་བརྟན་པར་བཞུགས་ནས་སྔོན་རྒྱལ་བ་རྡོ་རྗེ་འཆང་དང་འཇམ་མགོན་ཙོང་ཁ་པ་ཆེན་པོ་སོགས་རྩ་བརྒྱུད་ཀྱི་བླ་མ་རྣམས་ཀྱི་སྤྱན་སྔར་རྡོ་རྗེའི་ཐ་ཚིག་གཉན་པོ་ཇི་ལྟར་ཞལ་གྱིས་འཆེས་པ་རྣམས་
དགོངས་པར་མཛོད་ལ། བློ་བཟང་རྒྱལ་བའི་བསྟན་པ་རིན་པོ་ཆེ་བཤད་སྒྲུབ་གཉིས་ཀྱིས་འཇིག་རྟེན་ཀུན་ཏུ་དར་ཞིང་རྒྱས་པ་དང། དེ་འཛིན་དམ་པ་རྣམས་སྐུ་ཚེ་བརྟན་ཅིང་བཞེད་དོན་མ་ལུས་ལྷུན་གྱིས་འགྲུབ་པར་མཛད་དུ་གསོལ། ཁྱད་
པར་དུ་ཡང། དགོན་གནས་ལྟ་བུར་མཚོན་ན། གནས་འདིར་རིག་གྲོལ་འདུས་ཚོགས་གོང་དུ་འབེལ་ཞིང་ཐུགས་མཐུན་ཁྲིམས་གཙང་མང་ཐོས་ཚུལ་བཞིན་སྒྲུབ་པའི་རྣལ་འབྱོར་རབ་བྱུང་གི་ཚོགས་ཀྱིས་ཡོངས་སུ་གང་བར་མཛད་དུ་
གསོལ། གནས་འདིར་གུས་མཆོད་སྲི་ཞུ་ཚུལ་བཞིན་སྒྲུབ་པ་རྣམས་ལ་ཉིན་མཚན་དུས་དྲུག་ཏུ་སྲུང་སྐྱོབ་ལས་བཞིའི་འཕྲིན་ལས་གཡེལ་བ་མེད་པ་དང། དགོན་གནས་སྣོད་བཅུད་མི་ནོར་སྲིད་སྡེ་དང་བཅས་པར་བསམ་སྦྱོར་ལོག་པར་
འཁུ་བ་རྣམས་ལ་རྡོ་རྗེའི་ཆད་པ་དྲག་པོ་འཕྲལ་དུ་འབེབས་པར་མཛོད་ཅིག་ཅེས་པ་ལྟ་བུ་དང། བླ་མ་ཁག་ལྟ་བུ་ལ། ཁྱད་པར་དུ་ཡང་དཔལ་ལྡན་བླ་མ་དམ་པ་མཆོག་གི་སྐུ་ཚེ་བརྟན་ཅིང་འགྲོ་བའི་དོན་དུ་རླབས་ཆེན་ཐུགས་དམ་ཇི་

[006B] ཁམས་གསུམ་གྱི་དྲེགས་ལྡན་ཆེ་རྒུ་དང་དད་བརྩོན་གྱི་
བུ་སློབ་པདྨོའི་ཚལ་ལ་བུང་པ་བཞིན་དབང་དུ་འདུ་བ། ལེག་པར་འཁུ་བའི་གཟུགས་ཅན་གཟུགས་མེད་ཀྱི་གནོད་བྱེད་མཐའ་དག་དུས་མཐའི་མེ་ལྕེས་རྩ་སྦུར་བཞིན་རྗེས་ཤུལ་མེད་པར་བརླག་པར་མཛོད་ཅིག་ཅེས་པ་དང་
ཕལ་བ་རང་ག་བ་ལྟ་བུར། ཁྱད་པར་དུ་ཡང་ཁྱོད་ཉིད་གུས་མཆོད་ལྟུར་ལེན་པའི་དམ་ལྡན་ཡོན་བདག་མི་ནོར་འཁོར་དང་བཅས་པའི་ཕྱི་ནང་གི་འགལ་རྐྱེན་མི་འདོད་ཆག་ཆེ་ཉམ་ང་ཐམས་ཅད་ཞི་ཞིང། ཚེ་བསོད་དཔལ་འབྱོར་
རིགས་བརྒྱུད་ལུང་རྟོགས་ཀྱི་ཡོན་ཏན་སོགས་སྲིད་ཞིའི་ལེགས་ཚོགས་ཐམས་ཅད་འཕེལ་ཞིང་རྒྱས་ལ་སྣོད་བཅུད་ཀྱི་དགེ་མཚན་ཕྱྭ་གཡང་མ་ལུས་ངང་གི་འདུ་བ་དང། གནོད་ཅིང་འཚོ་བའི་མི་དང་མི་མིན་མཐའ་དག་རྨེག་མེད་
དུ་བཅོམ་པ་སོགས་ལས་བཞིའི་འཕྲིན་ལས་གང་དགོས་བསམ་པ་ལྟར་མྱུར་དུ་འགྲུབ་པའི་སྟོང་གྲོགས་གཉེར་ཁ་ནམ་ཡང་མི་གཡེལ་བར་མཛད་དུ་གསོལ། ཞེས་སོ་སོར་དམིགས་བསལ་སྦྱར་བའམ། ཡང་ན་སྤྱིར་བཏང་ལྟ་
བུར༑ བདག་ཅག་དཔོན་སློབ་ཡོན་མཆོད་མི་ནོར་དགོན་གནས་དང་བཅས་པར་འགལ་རྐྱེན་ཕྱི་ནང་གི་ཉེར་འཚེ་མཐའ་དག་ལྷག་མེད་དུ་ཞི་ཞིང། མཐུན་རྐྱེན་ཚེ་བསོད་དཔལ་འབྱོར་དབབ་རླུང་སྙན་གྲགས་ལུང་རྟོགས་ཀྱི་ཡོན་

[007A]༄༅། །ཏན་སོགས་སྲིད་ཞིའི་ལེགས་ཚོགས་ཐམས་ཅད་འཕེལ་ཞིང་རྒྱས་པ་དང། ཁམས་གསུམ་གྱི་ལྷ་འདྲེ་མི་གསུམ་ཟས་ནོར་ལོངས་སྤྱོད་ཐམས་ཅད་དབང་དུ་འདུ་བ་དང། གནོད་ཅིང་འཚེ་
བའི་མི་དང་མི་མིན་རྣམས་གང་ལ་གང་འཚམས་ཀྱི་དྲག་པོའི་ཆད་པས་ཚར་གཅོད་པ་སོགས་སྲུང་སྐྱོབ་ལས་བཞིའི་འཕྲིན་ལས་ཉིན་མཚན་དུས་དྲུག་ཏུ་ནམ་ཡང་གཡེལ་བ་མེད་པར་མཛད་དུ་གསོལ། ཅེས་པ་ལྟ་བུ་གང་ལ་
གང་འོས་ཀྱི་སྤེལ་ཚིག་རྟེན་མདའ་རིང་ཐུང་ལ་དཔགས་པའི་རྒྱས་བསྡུས་སྐབས་དང་སྦྱར་ནས་སྤྲུལ་དཀྲིས་སུ་ཁེངས་པར་བྲིས་པའི་རྩེ་མོར་གྲི་ལྕགས་ཀྱི་མདེའུ་ཟུར་གསུམ་དུག་ཁྲག་གིས་ངར་བླུད་པ་མིའི་གྲི་རྒྱུས་ཀྱིས་བཅིངས་
པའི་མདེའུ་རྩ་བར་བྷྱོ་དང་རྩེ་མོར་ཕཊ་ཀྱིས་མཚན་པ། མདའི་སྐེད་པའི་ཧཱུཾ་མན་ཆད་མདེའུ་བར་དུ་དུག་ཁྲག་བྱུགས། མདའི་མགུལ་དུ་དར་སྣ་ལྔ་དང། དར་དམར་ལ་སྲོག་སྔགས་རྟེན་འཛུགས་འདོད་གསོལ་བྱིངས་སྔར་
ཕྱག་མཚན་གྱི་སྐབས་དང་འདྲ་བ་ལ་ནང་རྟེན་མདའ་པོ་ཆེ་འདི་ཞེས་ཁ་བསྒྱུར་ཏེ་བྲིས་པ་དང། མེ་ལོང་ལ་ས་བོན་ཧཱུཾ་གིས་མཚན་པ་དང། གཡུ་བྱུར། མཆོང། གཟི། མུ་ཏིག་དུང་དང། མགྲོན་བུ། སྟག་རས། གཟིག་རས་
ལྕགས་ཀྱི་བྱང་བུ་མིག་དགུ་དང། དངུལ་བྱང། བསེ་བྱང་སོགས་ཀྱིས་ཕྱང་ཕྲུལ་དུ་བརྒྱན་ཅིང། བཟོ་པོ་མ་གཏོགས་པའི་མི་ལག་མ་འགྲིམ་པ། གསང་རྟེན་ནི་དཔའ་བོ་གཡུལ་དུ་པས་སྙིང་རྩ་གསུམ་མ་ཉམས་པར་བླངས་པ་

[007B] མ་རྙེད་ན་དར་གོས་ལས་སྙིང་གཟུགས་བཅོས་པའི་ནང་ཡིག་ཆ་ཟུར་དུ་གསལ་བ་ལྟར་གྱི་སྲོག་འཁོར་ཚད་ལྡན་ལྟེབ་འཆིང་བྱས་པ་དར་དམར་འཐུམ་ལྡན་དང། རྒྱ་ཤོག་ལ་སྲོག་སྔགས་ཀྱི་མཐར་འདོད་གསོལ་སྦྱར་བའི་གཟུངས་
བྲིས་པ་མང་ཙམ་དང། སྤོས་འབྲུ། སྨན་དང་རིན་ཆེན་གྱིས་བཀང་བའི་ཕྱི་ནས་དར་དམར་གྱིས་གཏུམས་ཤིང། ཚོན་སྐུད་སྣ་ལྔས་བཅིངས་པ་ལ་དར་དམར་ལ་སྲོག་སྔགས་རྟེན་འཛུགས་འདོད་གསོལ་བྲིས་པའི་ཆུན་འཕྱང་བཏགས་པ་
དང། རང་བྱུང་གི་ཤེལ་རྡོ་དཀར་པོ་ཟུར་དྲུག་པ་རྩེ་མོ་མ་ཉམས་པའི་ལོགས་ལ་སྲོག་སྔགས་འབྲུ་བཅུ་པ་ལག་ལེན་ལྟར་བྲིས་པ་ཞིག་དར་དམར་ལ་ཁྱིམ་བྱ་དཀར་པོའི་གཙུག་ཁྲག་གིས་སྲོག་སྔགས་རིང་ཐུང་བྲིས་པའི་ཁུད་དུ་འགོ་མཇུག་མ་
ལོག་པར་སྨན་དང་དྲི་བཟང་གིས་ལྟེམས་ནས་བཅུག་པ་ལ་བྱི་ལའི་སྙིང་ཤུན་དང། དར་དམར་གྱིས་གཏུམ་པའི་ཕྱི་ནས་སྐུད་པ་སྔོ་དམར་གྱིས་རྒྱ་གྲམ་དུ་བཅིངས་པ་རྣམས་ནང་རྟེན་གྱི་མདའ་བོ་ཆེའི་མགུལ་དུ་བཏགས། གོང་དུ་བཤད་པའི་གཟུངས་
དང་འདོད་གསོལ་རྣམས་འབྲི་བྱེད་གསེར་དང། མཚལ་སྣག་གང་ཡིན་ལ་གུར་གུམ། གྷི་ཧང། རྒྱ་སྐྱེགས། སྨན་སྣ། དྲི་བཟང། བདུད་རྩི་རིལ་བུ། གྲི་ཁྲག་སོགས་ཅུང་ཟད་རེ་བསྲེ་དགོས། དེ་ལྟར་གོང་དུ་བཤད་པའི་རྟེན་རྣམས་བཞེངས་
བའི་ཚེ་སྤྱིར་མི་མང་པོ་དང། ལྷག་པར་ལྟ་གྲུབ་མི་གཅིག་པ་དང། དམ་ཉམས། དམ་སེལ་ཅན་སོགས་ཀྱིས་མ་མཐོང་བར་གསང་བས་བཞེངས་ཤིང། བཟོ་བོ་ཡང་རབ་ལ་ཆོས་སྐྱོང་འདི་ཉིད་ཀྱི་སྲོག་དབང་ཐོབ་པའམ་དེ་མིན་ཡང་རྡོ་རྗེ་

[008A]༄༅། །འཇིགས་བྱེད་ཀྱི་དབང་ཙམ་ཐོབ་ཅིང་ལྟ་གྲུབ་མཐུན་པ་ཞིག་ངེས་པར་དགོས་ཤིང། ཅི་སྟེ་མ་རྙེད་ན་དགེ་ལྡན་བསྟན་པར་གུས་ཤིང་ཆོས་སྐྱོང་འདི་ཉིད་བསྟེན་ཅིང་མཆོད་པའི་སྣོད་ལྡན་ཞིག་ངེས་པར་དུ་གལ་ཚེ་
དེ་ལྟར་རྟེན་རྣམས་ཚུལ་བཞིན་བཞེངས་གྲུབ་འཕྲལ་སྟེགས་ཀྱི་ཁར་བཤམས་ཏེ་བགེགས་བསྐྲད་དང་ཁྲུས་གསོལ་སྔོན་དུ་འགྲོ་བས་རྟེན་རྣམས་ཆོས་སྐྱོང་གཙོ་འཁོར་དུ་བསྐྱེད་ཅིང། སྤྱན་འདྲེན། མཆོད་བསྟོད། བསྐངས་བཤགས་བཅས་
གྱི་མཐར་རྟེན་རྣམས་ལ་གཟུངས་ཐག་བཏགས་ཏེ་བཟླས་པའི་སྐབས་རང་ཡི་དམ་དུ་གསལ་བའི་ཐུགས་ཀའི་འོད་ཟེར་གྱིས་གནས་ཡུལ་རབ་འབྱམས་ཀྱི་ཞིང་ནས་ཆོས་སྐྱོང་གཙོ་འཁོར་བསམ་གྱི་མི་ཁྱབ་པ་གནམས་པར་སྣང་འགེངས་པ་ཙམ་དུ་
སྤྱན་དྲངས་ཏེ་མདུན་གྱི་རྟེན་རྣམས་ལྷར་གསལ་བ་ལ་མཚོ་ལ་ཁ་པ་བབས་པ་བཞིན་སིབ་སིབ་ཐིམ་པའི་མོས་པ་དང་བཅས་སྲོག་སྔགས་ཅི་གྲུབ་བཟླས་པའི་མཐར། གཏོར་འབུལ། འཕྲིན་བཅོལ་སོགས་བྱས་ཏེ་ལྷ་རྣམས་འོད་ཞུ་མ་བྱས་
པར་ཐུན་གྲོལ། ཐུན་གཉིས་པའི་སྐབས་སྔར་ཡོད་གསལ་འདེབས་ཀྱི་ཚུལ་དུ་བསྐྱེད་དེ་མཆོད་བསྟོད་བཟླས་པ་སོགས་གོང་བཞིན་བྱས་ཏེ་ཐུན་གྲོལ། དེ་ལྟར་ཐུན་བཞིར་བཅད་དེ་སྒྲུབ་པ་ཉིན་ཞག་མང་ཉུང་ལོང་སྐབས་དང་བསྟུན་ཏེ་
བསྒྲུབས་པའི་ཐུན་མཐའ་མར་ཆོས་སྐྱོང་འཁོར་བཅས་འོད་དུ་ཞུ་ནས་རྟེན་སོ་སོའི་རྣམ་པར་བསྒྱུར་བ་ལ་བརྟན་བཞུགས་དང། རྟེན་འབྲེལ་སྙིང་པོ་བརྒྱ་རྩ་བརྒྱད་ཀྱིས་རབ་གནས་གནད་སྨིན་བགྱིས་ཏེ་རྟེན་རྣམས་མགོན་ཁང་ངམ། གཏོར་

[008B]
པར་མཛད་པ་གདོན་མི་ཟ་བར་གསུངས་སོ། །དེ་ཁོ་ན་ཉིད་ཀྱི་རྟེན་ནམ་བླ་མེད་ཀྱི་རྟེན་ནི། བླ་མ་བརྒྱུད་པ་དང། གདམ་ངག་དང། ཆོས་སྐྱོང་ལ་འགྱུར་ལྡོག་མོད་པའི་དད་གུས། ཟོལ་དང་གཡོ་སྒྱུ་མེད་པའི་དམ་ཚིག་འབྲལ་བར་མི་ཕོང་
པའི་དུང་སེམས་དང་ལྡན་པའི་ངོས་ནས། བླ་མ་ཡི་དམ་ཆོས་སྐྱོང་གསུམ་དང། རང་ཉིད་བཅས་ཆོས་ཉིད་ལ་དཔྱེ་བ་ཅུང་ཟད་ཀྱང་མེད་པར་དབྱེར་མེད་དུ་འདྲེས་ནས་ཡོད་པས་ཆོས་ཀྱི་དབྱིངས་སུ་དབྱེར་མེད་རོ་གཅིག་ཀྱང་རྙོག་དང་དྭངས་པའི་
ཆུ་སྣོད་སོ་སོའི་བྱེ་བྲག་གིས་ཟླ་བའི་གཟུགས་བརྙན་གྱི་ཁྱད་པར་སོ་སོར་འཆར་བ་ལྟར། འདས་དང་མ་འདས་ཀྱི་ཀུན་རྫོབ་ཆོས་ཅན་སྣ་ཚོགས་སུ་ཤར་བ་རྣམས་ཆུ་དང་ཆུ་རླབས་བཞིན་རང་སེམས་ལྷན་ཅིག་སྐྱེས་པའི་རང་རྩལ་གྱི་འཆར་སྒོ་ལས་
ལོགས་སུ་མེད་པར་ཐག་ཆོད་པའི་ངེས་ཤེས་བསྐྱེད་པ་ནི་ཡང་གསང་བླ་ན་མེད་པའི་རྟེན་ཏེ། མཚན་ལྡན་དགེ་བའི་བཤེས་གཉེན་ཚུལ་བཞིན་བསྙེན་ནས་བྱིན་རླབས་སེམས་ལ་ཞུགས་པའི་མཐུ་ལས་སོ་སོར་རང་རིག་པའི་ཚུལ་དུ་རྟོགས་པར་བྱ་
བ་ཉིད་དོ། གཞན་ཡང་རྟག་གཏོར་རྟེན་དུ་བྱས་ནས་སྒྲུབ་པ་དང། དེར་མ་ཟད་འཛིན་གཏོར། རྒྱུན་གཏོར། ཐུན་གཏོར་སོགས་ཀྱི་རྣམ་བཞག་ཀྱང་ཡོད་མོད་དེ་འདིར་འགོད་པར་མི་ལང་ཞིང། སྐབས་སུ་བབས་པན་འགོད་པར་སེམས་སོ། །

[009A]༄༅། །དེ་ལྟར་ངང་པ་ལ་རྫིང་བུ་དང་བུང་བ་ལ་མེ་ཏོག་བཞིན་དམ་ཅན་སྲུང་མ་རྣམས་རང་ཤུགས་ཀྱི་འདུ་བར་ཕྱི་ནང་གསང་བ་དེ་ཁོ་ན་ཉིད་དང་སྐུ་གསུང་ཐུགས་སོགས་ཀྱི་རྟེན་རྣམས་གལ་ཆེ་བས་དགེ་ལྡན་བསྟན་
སྲུང་ཡོངས་ཀྱི་ཐུ་བོ་རྡོ་རྗེ་ཤུགས་ལྡན་རྩལ་གྱི་རྟེན་འཛུགས་པའི་མན་ངག་རྣམས་དཔྱོད་ལྡན་དག་ཆོས་སྐྱོང་སྤྱི་འགྲོའི་རྟེན་གཞིའི་ཞལ་གདམས་ཀྱི་ཡི་གེ་རྣམས་དང།    ༈   
སྒྲུབ་ལས་གསུམ་གྱི་རྣམ་བཞག་དང། བསྐང་ཆོག་རྣམས་ལ་ལེགས་པར་བརྟག་ན་རག་པ་ཙམ་རྟོགས་ཤིང་དེའི་སྟེང་དམ་པའི་གསུང་དམར་འཁྲིད་དུ་ངོ་སྤྲད་པས་ཕྲ་མོ་རྣམས་ལའང་ཐེ་ཚོམ་མི་འཇུག་པའི་ངེས་པ་རྙེད་ནུས་ཀྱང་བློ་
གྲོས་དམན་པ་རྣམས་ཀྱིས་ཇི་བཞིན་རྟོགས་དཀའ་བར་མཐོང་ནས་ཕྱག་ལེན་འཕྱུག་བསླད་མི་འབྱུང་ཞིང་རྗེས་འཇུག་རྣམས་ལ་ཕན་པའི་བསམ་པས་དཔལ་ལྡན་བླ་མ་དམ་པའི་ཞབས་དྲུང་དུ་དོགས་དཔྱོད་ཞིབ་ཏུ་ཞུས་པའི་གསུང་རྒྱུན་ཞལ་
ཤེས་རྣམས་གབ་སྦས་མེད་པར་རེག་གཟིགས་སུ་བཀོད་པ་ལ་ལགས་སོ། །སྨྲ་པ། དེང་དུས་འཕྲིན་ལས་རྣོ་མྱུར་གྲགས་སྙན་གྱིས། །འདི་ཉིད་བསྟེན་པར་རློམ་པ་ཆེས་མང་ཡང། །ཕལ་ཆེར་དབྱངས་དང་རྔ་རོལ་དྲག་བརྡུང་གིས། །
རྣམ་བཞིའི་ལས་ལ་ཅི་འདོད་འཁོལ་དུ་རེ། །རྟེན་གཞིའི་གནད་ཀྱི་མན་ངག་མི་ལྡན་ཅིང། །དྲེགས་པ་ཕྱི་ནང་གསང་བའི་དེ་ཉིད་རྣམས། །མ་མཐོང་བསྟོད་བསྐུལ་ལྦ་བ་འཛེར་འཛེར་དུ། །བརྗོད་ཀྱང་དོན་ཆུང་འགྲུབ་པའི་མུ་ཅོར་ཙམ། །

[009B] །བསྙེན་སྒྲུབ་དམ་རྫས་ཚུལ་བཞིན་མ་ཚང་བར། །ཟན་སྐམ་ལུག་མཇུག་ཙམ་གྱི་གཏོར་མ་ཡིས། །ལས་ལ་བསྐུལ་འདོད་རང་ཉིད་ངལ་བའི་རྒྱུ། །ལྷག་པར་རྣལ་འབྱོར་ཟབ་མོའི་གདེངས་མེད་
ཅིང༑ ༑དགེ་ལྡན་ལུགས་བཟང་འཆལ་བར་སྤྱོད་བཞིན་དུ། །འདི་ཉིད་དྲག་པོར་གནད་ནས་བསྐུལ་བ་དེ། །རང་སྲོག་གཤིན་རྗེའི་ཁ་ལ་འདེབས་འདོད་ཡིན། །ཁོ་བོ་ཆུང་ནས་ལྷ་མཆོག་འདི་དང་ཉེ། །ཚད་ལྡན་བླ་མའི་ཐུགས་རྗེས་རྟག་
བསྐྱངས་པས། །རང་སེམས་ལྷན་སྐྱེས་གདོད་ནས་སྟོང་པའི་རྩལ། །བསྟན་སྲུང་རྒྱལ་པོར་ཤར་བའི་ཚུལ་ཞིག་མཐོང། །ནང་གི་རྩ་ཁམས་ལས་རླུང་རྟེན་འབྲེལ་གྱི། །སྣང་ཆམ་འགག་ཕྱི་རོལ་དྲེགས་པའི་སྤྲིན། །གང་ཤར་སེམས་ཉིད་
གསང་བ་མཆོག་གི་ཀློང། །རོ་གཅིག་ངེས་ན་ཆོས་སྐྱོང་དབང་མེད་འདུ། །ཨེ་མ་ཚུལ་འདིའི་གནད་གསང་ཆ་ཙམ་ཡང། །མ་མཐོང་བསྟན་སྲུང་གཞན་ནས་འཚོལ་བ་དེ། །དྭངས་པའི་མཚོ་ནང་ཤར་བའི་རང་གཟུགས་ལ། །དངོས་སུ་
འཁྲུལ་ནས་རྩེ་འདོད་བྱིས་པར་མཚུངས། །བླ་མ་ལྷ་ཡི་དམ་ཚིག་སྲོག་ལྟར་བསྲུངས། །ཕྱི་ནང་གསང་བའི་རྟེན་དང་དམ་རྫས་ཚོགས། །ལྷ་སྔགས་ཏིང་འཛིན་ལྡན་པའི་རྣལ་འབྱོར་པ། །དེ་ལ་ལུས་དང་གྲིབ་མ་བཞིན་དུ་འགོ། །དེ་ཕྱིར་
བསྟན་སྲུང་སྙིང་གི་ནོར་བུ་མཆོག་དྲི་ལྡན་པདྨོའི་ཚལ་ལ་བུང་བ་བཞིན། །ངང་གི་འདུ་བའི་རྟེན་གྱི་ལག་ལེན་རྣམས། །གསལ་ལམ་འདྲེས་བླ་མའི་གསུང་བཞིན་བཀོད། །དགེ་འདིས་བློ་བཟང་རྒྱལ་བསྟན་ཉིན་བྱེད་དབང། །བཤད་

[010A]༄༅། །སྒྲུབ་སྣང་བ་འབུམ་གྱི་རྩེ་དགའ་ཅན། །རྣམ་པར་རྒྱལ་བའི་གཟི་བྱིན་སྟོང་འབར་བས། །ཕྱོགས་ཀྱི་མུ་ཁྱུད་གསལ་བ་འཛིན་གྱུར་ཅིག་ ཅེས་འཇམ་མགོན་རྒྱལ་བའི་བསྟན་སྲུང་རྒྱལ་ཆེན་རྡོ་རྗེ་ཤུགས་ལྡན་རྩལ་གྱི་སྐུ་གསུང་ཐུགས་ཡོན་ཏན་འཕྲིན་
ལས་ཀྱི་རྟེན་དང། ཕྱི་ནང་གསང་བའི་རྟེན་བཅའ་བའི་ལག་ལེན་གྱི་རིམ་པ་གསལ་བར་བཀོད་པ་དངོས་གྲུབ་གཏེར་བརྒྱ་དབྱེ་བའི་གསེར་གྱི་ལྡེ་མིག་ཅེས་བྱ་པ་འདི་ནི་རིགས་དང་དཀྱིལ་འཁོར་ཀུན་གྱི་བདག་པོ་རྡོ་རྗེ་འཆང་ཕ་བོང་ཁ་པ་དཔལ་བཟང་པོ་མཆོག་ཤར་དྭགས་པོའི་ཕྱོགས་སུ་མཛད་པའི་མཐའ་མ་སྟོན་བཞེད་
ཀྱི་ཆིབས་བསྒྱུར་མཛད་ཉེའི་སྐབས། འདིའི་རྟེན་འཛུགས་ཀྱི་ལག་ལེན་རྣམས་ཞིབ་པར་བཀའ་སློབ་དང་འབྲེལ་བའི་ཡི་གེར་ཐོབ་ཅིག་ཅེས་བཀའ་སྩལ་བ་སྙིང་དུ་བཟུང་སྟེ་སྐབས་འཕྲལ་དེར་བརྗེད་དབྱང་ས་བོན་ཙམ་བཀོད་ཅིང། སླད་ནས་གསལ་ལ་རྒྱས་བཞིག་འབྲི་འདུན་ཡོད་ཀྱང་གཞན་དབང་རྣམ་གཡེང་གི་ཁོལ་བོང་
འཕྱན་པས་རིམ་འགྱངས་སུ་གྱུར་པ་ན། མདོ་སྨད་བསྟན་པའི་སྣང་བྱེད་ཏྲེ་ཧོར་དཀར་མཛེས་འཁྲུངས་གསར་རིན་པོ་ཆེ་དང། ཤོ་མདོ་གྲྭ་སྒོམ་རིན་པོ་ཆེ། མང་ཐོས་རྣལ་འབྱོར་སྤྱོད་པ་བར་ཁམས་དཔལ་འབར་མཁན་ཟུར་ངག་དབང་ཆོས་འབྱོར་སོགས་མཆོག་དམན་མང་པོས་ཡང་ཡང་བསྐུལ་མ་མཛད་པ་ལ་བརྟེན་ནས་
ཚེ་རབས་དུ་མར་ལྷ་མཆོག་འདི་ཉིད་ཀྱིས་རྗེས་སུ་བསྐྱངས་ཤིང། ༸ཕ་བླ་མ་བཀའ་དྲིན་མཚུངས་པ་མེད་པ་དེ་ཉིད་ཀྱི་ཞབས་དྲུང་ནས་འདི་སྐོར་གྱི་མན་ངག་རྫོགས་པར་ནོད་པར་༸སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་པས་རབ་བྱུང་བཅུ་དྲུག་པའི་ས་གླང་ལོའི་
རྒྱལ་ཟླའི་མར་ངོའི་ཚེས་བཅུ་དཔའ་བོ་མཁའ་འགྲོ་འདུ་བའི་དུས་ཆེན་གྱི་ཉིན་གྲུ་འཛིན་གཉིས་བའི་གཞལ་མེད་ཁང་པོ་ཏཱ་ལའི་དབང་པོའི་ཕྱོགས་ཀྱི་རིག་གནས་སློབ་གྲྭ་ཁང་གི་ཡང་སྟེང་དུ་སྦྱར་བའི་ཡི་གེ་པ་ནི་རང་གི་མདུན་གཡོག་དཔལ་ལྡན་ནས་བགྱིས་བ་བློ་བཟང་བསྟན་པ་རྒྱས་པའི་ཆ་རྐྱེན་དུ་གྱུར་ཅིག་ །།།


﻿
[000]༄༅། །རྒྱལ་ཆེན་རྡོ་རྗེ་ཤུགས་ལྡན་གྱི་རྟེན་མདོས་བཅའ་སྒྲིགས་ཀྱི་དཔེ་རིས་བཞུགས་སོ། །

[001A][DD]་[DD]་[DD]་[DD]་[DD]་[DD]་[DD]་[DD]་[DD]

[002A][DD]་[DD]་[DD]་[DD]་[DD]་[DD]་[DD]་[DD]་[DD]

[002B][DD]་[DD]་[DD]་[DD]་[DD]་[DD]་[DD]་[DD]་[DD]་[DD]་[DD]

[003A][DD]་[DD]་[DD]་[DD][DD]་[DD]་[DD]

[003B][DD]་[DD]་[DD]་[DD]

[004A][DD]་[DD]་[DD]་[DD]

[004B][DD]་[DD]་[DD]་[DD]

[005A][DD]་[DD]་[DD]་[DD]

[005B][DD]་[DD]་[DD]་[DD]
[006A][DD]་[DD]་[DD]་[DD]

[006B][DD]་[DD]་[DD]་[DD]

[007A][DD]་[DD]་[DD]་[DD]

[007B][DD]་[DD]་[DD]་[DD]

[008A][DD]་[DD]་[DD]་[DD]

[008B][DD]་[DD]་[DD]་[DD]

[009A][DD]་[DD]་[DD]་[DD]

[009B][DD]་[DD]་[DD]་[DD]

[010A][DD]་[DD]་[DD]་[DD]་[DD]་[DD]་[DD]

[010B]་



﻿༄༅། །འཇམ་མགོན་བསྟན་སྲུང་རྒྱལ་ཆེན་རྡོ་རྗེ་ཤུགས་ལྡན་རྩལ་ལ་བརྟེན་པའི་མདོས་འཕྲིན་གྱི་ལག་ལེན་གསལ་བར་བཀོད་པ་ངོ་མཚར་སྟོང་གི་འཕྲུལ་མཛོད་ཅེས་བྱ་བ་བཞུགས་སོ། །

[001A] །སྤངས་དང་རྟོགས་པ་མཐོན་པོའི་དབྱིངས་རོལ་ཀྱང། །ས་ལ་དྲེགས་པའི་ཟོལ་གྱིས་རྒྱལ་བསྟན་སྲོག་འཛིན་ལ་མཐུ་སྟོབས་རྡོ་རྗེའི་ཤུགས་ལྡན་པའི། །བསྟན་སྲུང་ཆེན་པོ་ཁྱོད་ཀྱིས་རྟག་ཏུ་
སྐྱོངས༑ ༑འཇིག་རྟེན་ལས་འདས་ལྷ་མཆོག་ཁྱོད་ཉིད་ལ། །མདོས་དང་ཡས་ཀྱིས་དགྱེས་པ་མ་མཆིས་ཀྱང། །མཐའ་ཀླས་དྲེགས་པའི་འཁོར་ཚོགས་དེ་དག་ལ། །དགྱེས་སྐོང་མཐུན་པའི་རྫས་སུ་ཆེས་ཆེར་མཁོ། །དེ་ཕྱིར་
དྲེགས་པའི་ཚུལ་བཟུང་སྤྱི་འགྲོ་ཡི། །སྲོལ་དུ་མེད་ཐབས་མེད་པའི་མཐུན་པའི་རྫས། །མདོས་ཡས་ཇི་ལྟར་བཅའ་བའི་རྣམ་གཞག་ཀྱང། །ཁྱོད་དགྱེས་སྐྱེད་པའི་ཆ་ལག་ཉིད་དུ་སྤྲོ། །འདིར་སྙིགས་མའི་དུས་སུ་བློ་བཟང་
རྒྱལ་བའི་རིང་ལུགས་བསྲུང་བ་ལ་མཐུ་སྟོབས་གཉན་མྱུར་གཞན་ལས་ཁྱད་པར་དུ་འཕགས་པ་སྤྲུལ་པའི་བསྟན་སྲུང་རྒྱལ་ཆེན་རྡོ་རྗེ་ཤུགས་ལྡན་རྩལ་ལ་བརྟེན་པའི་མདོས་ཇི་ལྟར་བཅའ་བའི་རིམ་པ་འཆད་པ་ལ་

[002A] །གསུམ་སྟེ། རྟེན་མདོས། བསྐང་མདོས། བཟློག་མདོས་སོ། །དང་པོ་ལ་གཉིས། ལག་ལེན་བཅའ་གཞིའི་རིམ་པ་དང། ངག་འདོན་ཆོ་གའི་རིམ་པའོ། །དང་པོ་ལ་གསུམ། མདོས་དང་
ཡོ་བྱད་གཞན་གྱི་རྣམ་གཞག་དེ་དག་བཤམ་པའི་རིམ་པའོ། །དང་པོ་ལ་གཉིས། གསོག་བྱ་བ་དང། མདོས་ཇི་ལྟར་བཤམ་པའི་རིམ་པའོ། །དང་པོ་ལ་གཉིས། སྐམ་གསོག་དང། རློན་གསོག་གོ་དེ་ལ་དང་པོ་
སྐམ་གསོག་ནི། བྱང་བུའི་སྐོར་ལ། སྐུ་བརྙན་གྱི་ཤིང་བྱང་སུམ་ཅུ་རྩ་གསུམ། བསྐང་རྫས་ཀྱི་ཤིང་བྱང་སུམ་ཅུ། སྤྱན་གཟིགས་ཀྱི་ཤིང་བྱང་བརྒྱད། འོག་ནས་འབྱུང་བ་ལྟར་གྱི་ཁྲམ་ཤིང་གི་ཤིང་བྱང་བཅུ། ཕོ་
གདོང་འབྲི་བྱེད་ཕོ་ཤིང་སྟག་པའི་བྱང་བུ་བཅོ་ལྔ། མོ་གདོང་འབྲི་བྱེད་མོ་ཤིང་གླང་མའི་བྱང་བུ་བཅོ་ལྔ། ཤིང་གྲི་ཡུལ་མཁར་གྱི་ཤིང་བྱང་བཅུ་བཅས་ཕོ་གདོང་མོ་གདོང་མ་གཏོགས་པའི་ཤིང་བྱང་ཀུན་གྱི་རྩེ་མོར་ནོར་

[002B] ཕོ་གདོང་གི་རྩེ་མོར་རྡོ་རྗེ་ཕྱེད་པ་དང། མོ་གདོང་གི་རྩེ་མོར་པདྨས་མཚན་ཞིང། དེའི་འོག་ཏུ་ཐམས་ཅད་ལ་གནམས་པར་གསུམ་མཚོན་པའི་ཚོན་མདངས་ཀྱིས་བཅད་པ། བྱང་བུའི་རྩ་བ་ལྕགས་ཐུར་ལྟ་བུ་འཛུག་
ཏུ་རུང་བར་བྱས་པ་ཁྱོན་ཤིང་བྱང་བརྒྱ་དང་ཉེར་གཅིག་ལས། དང་པོ་སྐུ་རིས་ཀྱི་ཤིང་བྱང་ལ། རྒྱལ་ཆེན་རིགས་ལྔ། ཡུམ་དགུ་སྣ་འདྲེན་དགེ་སློང་བརྒྱད། ལས་མཁན་སྟག་ཤར་བཅུ། ལས་བྱེད་ཁ་ཆེ་དམར་པོ་སྟེ་སུམ་
ཅུ་རྩ་གསུམ་རྣམས་མངོན་རྟོགས་ལས་བྱུང་བ་ལྟར་སོ་སོར་ལེགས་པར་བྲིས། ཤིང་བྱང་གི་རྒྱབ་ཏུ་འདོད་གསོལ་བྲི་ཚུལ་ནི། གཙོ་བོའི་རྒྱབ་ཏུ། །ཨོཾ་བཛྲ་ཝི་ཀི་བིཊྞ་སཱཧཱ། ཞེས་པའི་མཇུག་དགོན་གནས་ལྟ་བུར་མཚོན་ན། །
རྒྱལ་ཆེན་རྡོ་རྗེ་ཤུགས་ལྡན་རྩལ། །རྟེན་མཆོག་འདི་ལ་བརྟན་བཞུགས་ནས། །མདོས་ཡས་མཆོད་སྤྲིན་འདི་བཞེས་ལ། །བློ་བཟང་རྒྱལ་བསྟན་རྒྱས་པ་དང། །དེ་འཛིན་སྐྱེས་བུའི་སྐུ་ཚེ་སྲིངས། །དགེ་འདུན་ཐུགས་མཐུན་ཁྲིམས་
གཙང་ཞིང། །ཤད་སྒྲུབ་ལོངས་སྤྱོད་འཕེལ་བ་དང། །རབ་འབྱམས་ལས་ཀུན་ཐོགས་མེད་སྩོལ། །ཁྱད་པར་བདག་ཅག་དཔོན་སློབ་ལ། །དུས་དྲུག་བྱར་མི་གཡེལ་བར། །འགལ་རྐྱེན་སེལ་ཞིང་མཐུན་རྐྱེན་སྒྲུབས། །ཕ་ཡིས་
བུ་བཞིན་རྟག་ཏུ་སྐྱོངས། །ཨོཾ་སུ་པྲ་ཏིཥྛ་བཛྲ་ཡེ་སཱཧཱ། ཞེས་དང། ཕལ་པ་རང་ག་བ་ལྟ་བུར་ཚིག་རྐང་དང་པོ་གསུམ་གོང་དང་འདྲ་བ་ལ། དེ་ནས། བདག་ཅག་འཁོར་དང་བཅས་པ་ལ། །བསྲུང་སྐྱོབ་མེལ་ཚེ་མ་གཡེལ་བར། །

[003A]༄༅། །མི་ནོར་ལོངས་སྤྱོད་མངའ་ཐང་རྒྱས། །རྐྱེན་ངན་བར་གཅོད་ཞི་བ་དང། །ཅི་བསམ་ལྷུན་གྱིས་འགྲུབ་པར་མཛོད། །ཅེས་པ་ལྟ་བུ་འབྲི། ཤིང་བྱང་འོག་མ་རྣམས་ལའང་འདོད་གསོལ་གྱི་དབུར། ཨོཾ་བཛྲ་
ཝི་ཀི་སོགས་ཀྱི་སྲོག་སྔགས་འབྲི་དགོས་པ་རིགས་འགྲེ་བ་ལ། འདོད་གསོལ། ཞི་མཛད་ཀྱི་རྒྱབ་ཏུ། ཞི་མཛད་སྒྲིབ་པ་ཀུན་སེལ་ཁྱོད། །རྟེན་མཆོག་་མདོས་ཡས་་བློ་བཟང་་དེ་འཛིན་་དགེ་འདུན་་བཤད་སྒྲུབ་་
ཞི་བའི་ལས་ཀུན་ཐོགས་མེད་སྩོལ། །ཁྱད་པར་་དུས་དྲུག་་ནད་གདོན་རྐྱེན་ངན་བར་གཅོད་ཀུན། །དམིགས་མེད་ཞི་བའི་འཕྲིན་ལས་མཛོད། །ཕལ་དཀྱུས་ལྟ་བུར། ཞི་མཛད་་རྟེན་མཆོག་་མདོས་ཡས་་བློ་བཟང་་
ཁྱད་པར་་དུས་དྲུག་་ནད་གདོན་་དམིགས་མེད་་ཅེས་བར་གྱི་ཚིག་རྐང་བཞི་དོར་ནས་འདྲི་ཞིང། དེས་འོག་གི་རྒྱས་མཛད་དང། དབང་མཛད། དྲག་མཛད་རྣམས་ལའང་རིགས་འགྲེ། རྒྱས་མཛད་ཀྱི་རྒྱབ་
ཏུ། རྒྱས་མཛད་སྲིད་གསུམ་དཔལ་འབར་ཁྱོད། །རྟེན་མཆོག་་རྒྱས་པའི་ལས་ཀུན་ཐོགས་མེད་སྩོལ། །ཁྱད་པར་་དུས་དྲུག་་ཚེ་དཔལ་བསོད་ནམས་མངའ་ཐང་སོགས། །དར་ཞིང་རྒྱས་པའི་འཕྲིན་ལས་
མཛོད༑ ༑དབང་མཛད་ཀྱི་རྒྱབ་ཏུ། དབང་སྡུད་སྣོད་བཅུད་ཟིལ་གནོན་ཁྱོད་་དབང་གི་ལས་ཀུན་ཐོགས་མེད་སྩོལ། །ཁྱད་པར་་དུས་དྲུག་་ཁམས་གསུམ་ཆེ་རྒུ་ལེགས་ཚོགས་ཀུན། །དབང་དུ་འདུ་བའི་

[003B] །དྲག་མཛད་ཀྱི་རྒྱབ་ཏུ། དྲག་མཛད་རྡོ་རྗེ་ཤུགས་ལྡན་རྩལ། ་དྲག་པོའི་ལས་ཀུན་ཐོགས་མེད་སྩོལ། །ཁྱད་པར་་དུས་དྲུག་་བྱད་ཕུར་རྦོད་གཏོང་དགྲ་བགེགས་ཀུན། །མངོན་སྤྱོད་དྲག་པོས་ཚར་གཅོད་མཛོད། །
ཅེས་གཙོ་བོ་ལྔའི་རྒྱབ་ཏུ་རིམ་བཞིན་འབྲི། །འཁོར་གྱི་ཤིང་བྱང་ཡུམ་དགུའི་རྒྱབ་ཏུ། ལང་ཚོའི་དཔལ་འཛིན་མཛེས་སྡུག་ཡུམ། །རྟེན་མཆོག་་མདོས་ཡས་་བློ་བཟང་རྒྱལ་བསྟན་སྐྱོང་བ་དང། །ཁྱད་པར་བདག་ཅག་འཁོར་བཅས་ལ། །དུས་
དྲུག་བྱར་མི་གཡེལ་ཞིང། །སྣོད་བཅུད་ཕྱ་གཡང་འགུག་པ་དང། །བདེ་ཆེན་འདོད་ཡོན་དགའ་སྟོན་སྩོལ། །ཞེས་དང། སྣ་འདྲེན་དགེ་སློང་བརྒྱད་ཀྱི་རྒྱབ་ཏུ། འཕྲིན་ལས་སྣ་འདྲེན་དགེ་སློང་ཁྱོད། །རྟེན་མཆོག་་མདོས་ཡས་་བློ་བཟང་་ཁྱད་
པར་་དུས་དྲུག་་གང་དང་གང་བཅོལ་འཕྲིན་ལས་ཀུན། །དེ་དེ་བཞིན་དུ་འགྲུབ་པར་མཛོད། །ཅེས་དང། ལས་མཁན་སྟག་ཤར་བཅུའི་རྒྱབ་ཏུ། ལས་མཁན་གཏུམ་པའི་སྟག་ཤར་ཁྱོད། །རྟེན་་མདོས་་བློ་་ཁྱད་་དུས་་གནོད་
ཅིང་སྡང་བའི་རིགས་ཀུན་ལ། །དྲག་པོའི་ཆད་པ་ཐོག་ལྟར་ཕོབ། །ཅེས་དང། །ཁ་ཆེ་དམར་པོའི་རྒྱབ་ཏུ། ལས་བྱེད་ཁ་ཆེ་དམར་པོ་ཁྱོད། །རྟེན་་མདོས་་བློ་་ཁྱད་་དུས་་ཁྲོ་གཏུམ་དྲག་རྩལ་ཐོགས་མེད་ཀྱིས། །ལེགས་ཉེས་སྟང་
འཛིན་རྗེས་གཅོད་མཛོད། །ཅེས་འབྲི། བསྐང་རྫས་ཀྱི་ཤིང་བྱང་སུམ་ཅུ་ལས། ཤིང་བྱང་དང་པོར་གཙོ་བོའི་སྐུ་བེར། ཕྱག་མཚན། བཞོན་པ་དང་བཅས་ཆ་ཚང་འབྲི། དེ་བཞིན་དུ་གཉིས་པར་ཞི་མཛད། གསུམ་པར་རྒྱས་མཛད། བཞི་

[004A]༄༅། །པར་དབང་མཛད། ལྔ་པར་དྲག་མཛད་རྣམས་ཀྱི་སྐུ་བེར་རྣམས་ཆ་ཚང་པ་འབྲི། དྲུག་པར་རི་རབ། གསེར་རི། གླིང་བཞི། ཕྱིའི་ལྕགས་རི། སྟེང་དུ་ཉི་ཟླ་བཅས་ཚང་པར་བྲི། བདུན་པར་ཞི་བའི་ཉེར་སྤྱོད་
བརྒྱད་པར་དྲག་པོའི་ཉེར་སྤྱོད། དགུ་པར་བཀྲ་ཤིས་རྟགས་བརྒྱད། བཅུ་པར་བཀྲ་ཤིས་རྫས་བརྒྱད། བཅུ་གཅིག་པར་རྒྱལ་སྲིད་སྣ་བདུན། བཅུ་གཉིས་པར་ཉེ་བའི་རིན་ཆེན་བདུན་དང་འདོད་ཡོན་ལྔ། བཅུ་གསུམ་པར་གདུགས། རྒྱལ་
མཚན། བ་དན། གཏེར་ཆེན་པོའི་བུམ་པ། རིན་པོ་ཆེའི་རི་བོ། དཔག་བསམ་གྱི་ཤིང། འདོད་འཇོའི་བ། མ་རྨོས་པའི་ལོ་ཏོག་བཅུ་བཞི་པར་བསྐང་བརྒྱས་པ་ལྟར་གྱི་དྲག་པའི་མཁར། གཏོར་མ། སྐྱེམས་ཆང། རྒྱ་ཇ། འོ་ཞོ་
ཕྱེ་མར། བཅོ་ལྔ་པར་གཡང་གཞིའི་བླ་རེ། རྒྱུ་མའི་ལྡ་ལྡི་མིག་དང་སྙིང་དང་གློ་བས་སྤྲས་པ། གཅན་གཟན་གྱི་པགས་པ་སྣ་ཚོགས་ཀྱི་ཡོལ་བ། གླང་ལྤགས་བཅས། བཅུ་དྲུག་པར། པེ་ཅོན་དམར་པོ། ཞགས་དམར། སྤུ་གྲི་དགྲ་
སྙིང༑ ལྕགས་ཀྱུ་དར་དམར་གྱིས་བརྒྱན་པ། ནེའུ་ལེ། མདའ་དར། ནོར་བུའི་ཞགས་པ། ནོར་གཞོང། ཚེ་བུམ། ལྕགས་ཀྱུ། རལ་གྲི་གྲི་གུག་དགྲ་སྙིང་དྲོན་མོ། །བཅུ་བདུན་པར། ཞི་རྒྱན་རིན་པོ་ཆེའི་རྒྱན་བརྒྱད། ལྷ་རྫས་ཀྱི་ག་
ཤ༑ ལྷ་རྫས་ཀྱི་ཤམ་ཐབ། ཡུམ་གྱི་ཕྱག་མཚན་འབྱུང་བ་བཞི་དང་འདོད་ཡོན་སྣ་ལྔ། བཅོ་བརྒྱད་པར། དྲག་རྒྱན་ཧེ་རུ་ཀའི་ཆས། དབུ་རྒྱན། སེ་རལ་ཁ་སོགས་རྒྱན་དྲུག་ཆ་ཚང། སྟག་ཤམ། རྡོར་དྲིལ། ཁ་ཊཱཾ་ག་བཅུ་དགུ་པར་

[004B] ཐང་ཞྭ། སྒོམ་ཞྭ། པཎ་ཞྭ། ཞྭ་སེར། ལྷུང་བཟེད། མཁར་གསིལ། གླེགས་བམ། རྡོར་དྲིལ། གསང་ཕུ་སྟག་ལྷ་མ་སོགས་སྣ་འདྲེན་དགེ་སློང་གི་ཆས་རྣམས། ཉི་ཤུ་པར། ཁྲབ། རྨོག་བྱང་ཁེབས། དོང་པ། ཕུབ། གྲི་སོགས་
ཆ་ཚང། ཉེར་གཅིག་པར། རུ་མཚོན་རྩེ་གསུམ། རལ་གྲི་ཆུ་གྲི་ཐོ་བ། ཕུར་བུ། ཤག་ཏི། མདའ་གཞུ། མཚོན་ཆ་འཁོར་ལོ། མེ་མདའ། གཏུན་ཤིང། དབྱུག་ཏོ་སོགས་མཚོན་ཆ་སྣ་ཚོགས། །ཉེར་གཉིས་པར། ཞྭ་ནག་ཕོད་ཀ། བནྡྷ་
ཕུར་པ། ཁྲོ་སྟོད། པང་ཁེབས་ཁྲོ་ཞལ། ཉེར་གསུམ་པར། སྟག་ཤར་རྒྱ་དང་རྒྱ་ལུགས་ཀྱི་མཚོན་ཆ། ཉེར་བཞི་པར། སྟག་ཤར་ཧོར་ཏེ་སོག་ཆས། སོག་ལུགས་ཀྱི་ཕྱག་མཚན་མཚོན་ཆ། ཉེར་ལྔ་པར། སྟག་ཤར་བ་ལ་པོའི་ཆས། ཕྱག་
མཚན་མཚོན་ཆ། ཉེར་དྲུག་པར། སྟག་ཤར་བོད་དམག་གི་ཆས། ཕྱག་མཚན་མཚོན་ཆ། ཉེར་བདུན་པར། སྟག་ཤར་ཁ་ཆེའི་ཆས། ཕྱག་མཚན་མཚོན་ཆ། ཉེར་བརྒྱད་པར། སྟག་ཤར་ཨ་ཙ་རའི་ཆས། ཕྱག་མཚན་ཕུར་བུ། བགྲང་ཕྲེང་
ཉེར་དགུ་པར། སེངྒེ། གླང་ཆེན། ལྷ་རྟ་ངང་སེར། གཡུ་འབྲུག་ཁྱུང་བཅས། སུམ་ཅུ་པར། རྟ་ནག་ཁྱི་ནག་གཡག་ནག་ལུག་ནག་བཅས་ལེགས་པར་བྲིས། བྱང་བུ་དེ་དག་གི་རྒྱབ་ཏུ་འདོད་གསོལ་སྦྱར་བ་འབྲི་སྟེ། བསྐང་རྫས་ཀྱི་
ཤིང་བྱང་དང་པོའི་རྒྱབ་ཏུ། ཨོཾ་བཛྲ་ཝི་ཀི་བིཊྞ་སཱཧཱ། འདུལ་འཛིན་ཆོས་ཀྱི་རྒྱལ་པོ་ལ། །སྐུ་བེར་ཉེར་སྤྱད་འདི་ཕུལ་བས། །དཔོན་སློབ་ཡོན་བདག་བཅས་པ་ལ། །དུས་དྲུག་བསྲུང་སྐྱོབ་མ་གཡེལ་མཛོད། །གཉིས་པའི་རྒྱབ་ཏུ། ཞི་མཛད་སྒྲིབ་

[005A]༄༅། །པ་ཀུན་སེལ་ལ། །སྐུ་བེར་་བཅས་པ་ལ། །ཞི་བའི་འཕྲིན་ལས་འབད་མེད་སྒྲུབས། །གསུམ་པའི་རྒྱབ་ཏུ། རྒྱས་མཛད་སྲིད་གསུམ་དཔལ་འབར་ལ། །སྐུ་བེར་་བཅས་པ་ལ། །རྒྱས་པའི་འཕྲིན་ལས་
འབད་མེད་སྒྲུབས། །བཞི་པའི་རྒྱབ་ཏུ། དབང་སྡུད་སྣོད་བཅུད་ཟིལ་གནོན་ལ། །སྐུ་བེར་་བཅས་པ་ལ། །ཁམས་གསུམ་དབང་སྡུད་འཕྲིན་ལས་སྩོལ། ལྦ་བའི་རྒྱབ་ཏུ། དྲག་མཛད་རྡོ་རྗེ་ཤུགས་ལྡན་ལ། །སྐུ་བེར་་བཅས་པ་ཡི། །
དགྲ་བགེགས་ཕྱེ་མར་འཐག་པར་མཛོད། །དྲུག་པའི་རྒྱབ་ཏུ། རྡོ་རྗེ་ཤུགས་ལྡན་འཁོར་བཅས་ལ། །རི་རབ་གླིང་བཞི་འདི་ཕུལ་བས། །ཆོས་དང་སྲིད་ཀྱི་དགེ་མཚན་རྣམས། །ལྷུན་གྱིས་འགྲུབ་ཅིང་བརྟན་པར་མཛོད། །
བདུན་པའི་རྒྱབ་ཏུ། །རྡོ་རྗེ་ཤུགས་ལྡན་འཁོར་བཅས་ལ། །ཞི་བའི་ཉེར་སྤྱོད་འདི་འབུལ་གྱིས། །འགལ་རྐྱེན་ཞི་ཞིང་ཚེ་དཔལ་རྒྱས། །ཁམས་གསུམ་པ་དབང་དུ་འདུ་བར་མཛོད། །བརྒྱད་པའི་རྒྱབ་ཏུ། རྡོ་རྗེ་ཤུགས་ལྡན་འཁོར་
བཅས་ལ། །དྲག་པོའི་ཉེར་སྤྱོད་འདི་འབུལ་གྱི། །བློ་བཟང་བསྟན་དགྲ་མ་ལུས་པ། །སྐད་ཅིག་ཐལ་བའི་རྡུལ་དུ་རློགས། །དགུ་པའི་རྒྱབ་ཏུ། རྡོ་རྗེ་ཤུགས་ལྡན་འཁོར་བཅས་ལ། །བཀྲ་ཤིས་རྟགས་བརྒྱད་འདི་ཕུལ་བས། །རྒྱལ་བའི་མཚན་
དཔེའི་ཡོན་ཏན་སོགས། །ཕྱོགས་དུས་ཀུན་ཏུ་དགེ་ལེགས་སྩོལ། །བཅུ་པའི་རྒྱབ་ཏུ། རྡོ་རྗེ་ཤུགས་ལྡན་འཁོར་བཅས་ལ། །བཀྲ་ཤིས་རྫས་བརྒྱད་འདི་ཕུལ་བས། །དཔོན་སློབ་ཡོན་བདག་བཅས་པ་ལ། །བཀྲ་ཤིས་དགེ་མཚན་རྒྱས་པར་

[005B] ༑བཅུ་གཅིག་པའི་རྒྱབ་ཏུ། རྡོ་རྗེ་ཤུགས་ལྡན་འཁོར་བཅས་ལ། །རྒྱལ་སྲིད་སྣ་བདུན་འདི་ཕུལ་བས། །ཆོས་སྲིད་མངའ་ཐང་དཔལ་འབྱོར་གྱིས། །ཀུན་ལ་དབང་སྒྱུར་དཔལ་ཐོབ་མཛོད། །བཅུ་གཉིས་པའི་རྒྱབ་ཏུ། རྡོ་རྗེ་ཤུགས་ལྡན་འཁོར་
བཅས་ལ། །ཉེ་རིན་འདོད་ཡོན་འདི་ཕུལ་བས། །ཆོས་དང་སྲིད་ཀྱི་དགེ་མཚན་དང། །འདོད་པའི་ལོངས་སྤྱོད་རྒྱས་པར་མཛོད། །བཅུ་གསུམ་པར། རྡོ་རྗེ་ཤུགས་ལྡན་་གླིང་བཞིའི་ཁྱད་ནོར་འདི་ཕུལ་བས། །འབྱོར་བའི་ཁྱད་པར་མཐའ་དག་ཀུན། །
ཡིད་ལ་གང་བསམ་ཐོབ་པར་མཛོད། །བཅུ་བཞི་པར། རྡོ་རྗེ་ཤུགས་ལྡན་་དྲག་པོའི་ཕོ་བྲང་གཏོར་ཚོགས་སོགས། །ཕུལ་བས་གནས་ཡོ་ལོངས་སྤྱོད་ཀུན། །འབད་མེད་ལྷུན་གྱིས་འགྲུབ་པར་མཛོད། །བཅོ་ལྔ་པར། རྡོ་རྗེ་ཤུགས་ལྡན་་
པགས་རིགས་ལྔ་ལྡི་འདི་ཕུལ་བས། །བསྟན་དགྲ་གནོད་པ་བགོགས་སྒྲོལ་བ་ལ། །མཐུ་སྟོབས་གཉན་མྱུར་ཐོགས་མེད་མཛོད། །བཅུ་དྲུག་པར། རྡོ་རྗེ་ཤུགས་ལྡན་་ལས་བཞིའི་ཕྱག་མཚན་འདི་ཕུལ་བས། །ཞི་རྒྱས་དབང་དང་མངོན་སྤྱོད་
ཀྱི༑ ༑ལས་ཀུན་ཐོགས་མེད་འགྲུབ་པར་མཛོད། །བཅུ་བདུན་པར། མཛེས་སྡུག་ཡུམ་ཆེན་འཁོར་བཅས་ལ། །ན་བཟའ་ཕྱག་མཚན་འདི་ཕུལ་བས། །སྣོད་བཅུད་ཀུན་ལ་ཕྱྭ་གཡང་སྩོལ། །འདོད་པའི་ལོངས་སྤྱོད་རྒྱས་པར་མཛོད། །བཅོ་བརྒྱད་
པར༑ རྡོ་རྗེ་ཤུགས་ལྡན་འཁོར་བཅས་ལ། །རུས་པའི་རྒྱན་དྲུག་སོགས་ཕུལ་བས། །བདེ་སྟོང་ལྷན་སྐྱེས་ཏིང་འཛིན་གྱིས། །ཟུང་འཇུག་མྱུར་དུ་འགྲུབ་པར་མཛོད། །བཅུ་དགུ་པར། སྣ་འདྲེན་དགེ་སློང་རྣམ་བརྒྱད་ལ། །རབ་བྱུང་ཆས་གོས་
[006A]༄༅། །འདི་ཕུལ་པས། །དགེ་ལྡན་ལྟ་གྲུབ་གཙང་མ་ཡི། །རིང་ལུགས་ཕྱོགས་བཅུར་རྒྱས་པར་མཛོད། །ཉི་ཤུ་བའི་རྒྱབ་ཏུ། རྡོ་རྗེ་ཤུགས་ལྡན་་གོ་ཆ་སྣ་ཚོགས་འདི་ཕུལ་བས། །བསམ་སྦྱོར་ངན་པའི་གནོད་བྱེད་ཀྱིས། །
ནམ་ཡང་ཚུགས་པ་མེད་པར་མཛོད། །ཉེར་གཅིག་པའི་རྒྱབ་ཏུ། རྡོ་རྗེ་ཤུགས་ལྡན་་མཚོན་ཆ་སྣ་ཚོགས་འདི་ཕུལ་པས། །ཆོ་འཕྲུལ་སྣ་ཚོགས་དགྲ་ལ་ཐོངས། །ལུས་སྲོག་ཐལ་བའི་རྡུལ་དུ་རློགས། །ཉེར་གཉིས་པར། རྡོ་རྗེ་ཤུགས་ལྡན་་
སྔགས་ནག་ཆས་གོས་འདི་ཕུལ་པས། །བྱད་མ་ཐལ་བར་རློག་པ་དང། །བློ་བཟང་བསྟན་དགྲ་ཕུང་ལ་ཐོབས། །ཉེར་གསུམ། ཉེར་བཞི། ཉེར་ལྔ། ཉེར་དྲུག་ཉེར་བདུན། ཉེར་བརྒྱད་པ་བཅས་ཀྱི་རྒྱབ་ཏུ། ལས་མཁན་གཏུམ་པའི་སྟག་ཤར་
ལ། །ཆས་གོས་ཕྱག་མཚན་འདི་ཕུལ་བས། །བློ་བཟང་བསྟན་དགྲ་སྒྲོལ་བ་ལ། །སྐད་ཅིག་མ་གཡེལ་ཕྱོགས་བཅུར་རྒྱུགས། ཉེར་དགུ་པར། རྡོ་རྗེ་ཤུགས་ལྡན་་སྣ་ཚོགས་བཞོན་པ་འདི་ཕུལ་བས། །བློ་བཟང་བསྟན་དང་འགྲོ་དོན་ལ། །ངལ་
མེད་ཕྱོགས་བཅུར་གཤེགས་པར་མཛོད། །སུམ་ཅུ་པར། རྡོ་རྗེ་ཤུགས་ལྡན་་བསྐང་རྫས་འདི་རྣམས་ཕུལ་བ་ཡིས། །ཐུགས་དམ་བསྐང་ཞིང་ཉམས་ཆག་སོལ། །བསམ་དོན་ལྷུན་གྱིས་འགྲུབ་པར་མཛོད། །ཅེས་དག་པར་འབྲི། སྤྱན་
གཟིགས་ཀྱི་ཤིང་བྱང་བརྒྱད་ཀྱི་དང་པོར་གནམ་ལ་འཕུར་དགུ་གཉིས་པར་ས་ལ་འཛུལ་དགུ་གསུམ་པར་གཅན་གཟན་སྡེ་དགུ་བཞི་པར་རི་དྭགས་འཕྱོ་དགུ་ལྔ་པར་བྱོལ་སོང་སྣ་ཚོགས། དྲུག་པར་ཀླུ་ནོར་ཉེར་གཅིག་

[006B] བརྒྱད་པར་བླ་རྟགས་དྲེད་མོང་སྣ་ཚོགས་བཅས་འབྲི་ཞིང། ཤིང་བྱང་བརྒྱད་ཀའི་རྒྱབ་ཏུ། རྡོ་རྗེ་ཤུགས་ལྡན་འཁོར་བཅས་ལ། །སྤྱན་གཟིགས་དཀོར་ནོར་འདི་དག་འབུལ། །མཐུན་རྫས་འདི་ཡིས་ཐུགས་བསྐངས་ནས། །
ཅི་འདོད་དངོས་གྲུབ་སྩལ་དུ་གསོལ། །ཁྲམ་ཤིང་བཅུ་དཔེའུ་རིས་བཞིན་བྲིས་པའི་རྒྱབ་ཏུ། རྡོ་རྗེ་ཤུགས་ལྡན་འཁོར་དང་བཅས་པ་ལ། ལྷའི་ཆད་པ་བཟློག་པའི་ཁྲམ་ཤིང་འདི་འབུལ་གྱི་བཞེས་ལ། ལྷའི་དཀའ་ཆད་ཉི་ལྟར་ཤར་བ་བཟློག་པའི་
འཕྲིན་ལས་མཛོད་ཅིག་དེ་བཞིན་དུ། རྡོ་རྗེ་ཤུགས་ལྡན་་བདུད་ཀྱི་ཆད་པ་བཟློག་པའི་ཁྲམ་ཤིང་འདི་འབུལ་གྱི་བཞེས་ལ། བདུད་ཀྱི་བཀའ་ཆད་མུན་ལྟར་འཐིབས་པ་བཟློག་པའི་འཕྲིན་ལས་་མ་མོའི་དལ་ཡམས་བཟློག་པའི་ཁྲམ་
ཤིང་འདི་འབུལ་གྱི་བཞེས་ལ། མ་མོའི་དལ་ཡམས་ཁྲག་ནད་གཏོང་བ་བཟློག་པའི་་ཀླུ་ཡི་མནན་གཏད་བཟློག་པའི་ཁྲམ་ཤིང་འདི་འབུལ་གྱིས་བཞེས་ལ། ཀླུ་ཡི་མནན་གཏད་དྲུ་གུ་བརྐྱང་པ་་བཙན་གྱི་རྒྱུ་སྲང་བཟློག་པའི་ཁྲམ་ཤིང་འདི་
འབུལ་གྱི་བཞེས་ལ། བཙན་གྱི་ཇག་སྣ་རྒྱུ་སྲང་ཟུག་པ་་གཤིན་རྗེའི་འཁོར་ལོ་བཟློག་པའི་ཁྲམ་ཤིང་འདི་འབུལ་གྱི་བཞེས་ལ། གཤིན་རྗེའི་འཁོར་ལོ་སྤར་བུ་བསྐོར་བ་་རྒྱལ་པོའི་སྨྱོ་འབོག་བཟློག་པའི་ཁྲམ་ཤིང་འདི་འབུལ་གྱི་
བཞེས་ལ། དམུ་ཡི་སྨུག་ཁ་རྒྱལ་པོའི་སྨྱོ་འབོག་གཏོང་བ་་གཟིའི་ཀི་ཀང་བཟློག་པའི་ཁྲམ་ཤིང་འདི་འབུལ་གྱི་བཞེས་ལ། སྲིན་པོའི་འདྲེ་སྔགས་གཟའ་ཡི་ཀི་ཀང་་བྱད་ཟོར་རྦོད་གཏོང་བཟློག་པའི་ཁྲམ་ཤིང་འདི་འབུལ་གྱི་བཞེས་

[007A]༄༅། །ལ། བྱད་དང་རྦོད་གཏོང་ཕུར་ཟོར་ཐོག་ལྟ་འདྲེལ་བ་་བལ་མོའི་ཁྲག་ཟོར་བཟློག་པའི་ཁྲམ་ཤིང་འདི་འཕུལ་གྱི་བཞེས་ལ། བལ་མོའི་ཁྲག་ཟོར་དང་མི་མཐུན་བར་ཆད་བཟློག་པའི་འཕྲིན་ལས་
མཛོད་ཅིག་ཅེས་པ་རྣམས་ཁྲམ་ཤིང་སོ་སོའི་རྒྱབ་ཏུ་མ་ནོར་བར་རིམ་བཞིན་འབྲི། སྡེ་བརྒྱད་སྒོས་བཟློག་གི་ཁྲམ་ཤིང་འདི་རྣམས་གཙོ་བོ་བཟློག་མདོས་ལ་ཡིན་ཡང། རྟེན་བསྐང་ལའང་དགོས་པར་གསུངས་པ་ལྟར་བྲིས། ཕོ་གདོང་
སྟག་ཆས་རིས། ལིངྒ་རིས། ནོར་བུ་རིས་ཏེ་ཕོ་གདོང་རིས་མི་འདྲ་བ་གསུམ་དང། མོ་གདོང་དར་འཕན་རིས། གླང་རིས། མཁར་ཐབས་རིས་ཏེ་མོ་གདོང་རིས་མི་འདྲ་བ་གསུམ་སོ་སོ་ནས་ཚར་ལྔ་རེ་དཔེའུ་རིས་ལྟར་བྲིས་པའི་རྒྱབ་ཏུ་
རིམ་པ་བཞིན། རྡོ་རྗེ་ཤུགས་ལྡན་འཁོར་དང་བཅས་པ་ལ། ཕོ་གདོང་སྟག་ཆས་རིས་སྲིད་པ་ཕོའི་གླུད་དུ་འབུལ་གྱི་བཞེས་ལ། ནད་གདོན་བར་ཆད་མི་མཐུན་པའི་ཕྱོགས་ཞི་བའི་འཕྲིན་ལས་མཛོད་ཅིག་དེ་བཞིན་དུ། རྡོ་རྗེ་ཤུགས་
ལྡན་་མོ་གདོང་དར་འཕན་རིས་སྲིད་པ་མོའི་གླུད་དུ་འབུལ་གྱི་་ཕོ་གདོང་ལིངྒ་རིས་འབུལ་གྱི་བཞེས་ལ་ལྟས་ངན་ཐམས་ཅད་བཟློག་པའི་འཕྲིན་ལས་མཛོད་ཅིག་་མོ་གདོང་གླང་རིས་འདི་འབུལ་གྱིས་བཞེས་ལ། མི་མཐུན་བར་ཆད་
བཟློག་པའི་་ཕོ་གདོང་ནོར་བུ་རིས་འདི་འབུལ་གྱི་བཞེས་ལ། རྐྱེན་ངན་བར་ཆད་བཟློག་པའི་་མོ་གདོང་མཁར་ཐབས་རིས་འདི་འབུལ་གྱི་བཞེས་ལ་རྐྱེན་ངན་་ཞེས་སོགས་དང། ཤིང་གྲི་ཡུལ་མཁར་རིས་གཅིག་འཐུགས་སུ་ཤིང་བྱང་

[007B] ནམ་མཁའ། ཉི་ཟླ་སྐར་གསུམ། སྤྲིན། འདབ་ཆགས། ཡུལ་མཁར། སྤེའུ་སྤེལ་ཞོལ་དང་བཅས་པ་སྲིད་པ་སྤྱི་རིས་བྲིས་པ་དང། ཡང་ལུགས་གཅིག་ལ་ཤིང་གི་གྲི་སོ་ཡུ་བ་ལྡན་པའི་ངོས་ལ་ཡུ་མཚམས་
ནས་མཁར་ཐབས་ཀྱི་རི་མོ་དང། དེ་ནས་རྩེ་བང་དུ་བསེག་རིས་སོ་ནས་གཡས་སུ་བསྐོར་བ་འབྲི་བ་སྟེ་ཤིང་གྲི་ཡུལ་མཁར་གཅིག་འཐུས་ཀྱི་ལུགས་གཉིས་གང་རུང་ལྟར་བྱེད་ན་གཅིག་འཐུས་ཀྱི་ཤིང་བྱང་བཅུ། ཡང་ན་དཔེའུ་རིས་པར་མ་ལྟར་ཤིང་
གྲི་ཡུལ་མཁར་སོ་སོར་བྱེད་ཚེ་དེ་གཉིས་རེ་རེ་ནས་ལྔ་རེ་སྟེ་བསྡོམས་པས་བཅུ་བྲིས་པའི་རྒྱབ་ཏུ། རྡོ་རྗེ་ཤུགས་ལྡན་་ཤིང་གྲི་ཡུལ་མཁར་རིས་འདི་ཡུལ་མཁར་གྱི་རྟེན་དུ་འབུལ་ལོ། །བཞེས་ལ་བདག་ཅག་གི་ཡུལ་ཕྱོགས་སུ་ཆར་ཆུ་དུས་སུ་བབས། ལོ་ཕྱུགས་
རྟག་ཏུ་ལེགས། ནད་གདོན་འཁྲུགས་པ་ཞི། བཀྲ་ཤིས་དང་བདེ་ལེགས་ཀྱི་དགེ་མཚན་རྒྱས་པའི་འཕྲིན་ལས་མཛོད་ཅིག་ཅེས་སོགས་འབྲི། གོང་དུ་སྨོས་པ་ལྟར་ཤིང་བྱང་ཐམས་ཅད་ཀྱི་འདོད་གསོལ་མ་གོར་སྲོག་སྔགས་བཀོད།    ༈   
གཙོ་བོའི་སྐུ་རྒྱབ་ཏུ་འཛུག་རྒྱུའི་ནམ་མཁའ་དབུས་སེར་པོ་མཐའ་འཇའ་རིས་ཅན་རྩེ་མོར་དར་ཚོན་གྱིས་སྤྲས་པ། རྒྱང་བུ་སེར་པོ་གཅིག་མདའ་ཁྲ་གཅིག་འཕང་ཁྲ་གཅིག་དེ་བཞིན་དུ་རྒྱལ་ཆེན་རིགས་བཞི་སོ་སོའི་སྐུ་རྒྱབ་ཏུ་འཛུག་རྒྱུའི་ནམ་
མཁའ་ཁོང་རང་རང་གི་སྐུ་མདོག་དང་མཐུན་པ་མཐའ་འཇའ་རིས་ཅན་རེ། སྐུ་མདོག་དང་མཐུན་པའི་རྒྱང་བུ་རེ། མདའ་ཁྲ་འཕང་ཁྲ་རེ། དེ་བཞིན་དུ་ཡུམ་དགུ་རེ་རེར་ཡང་སྐུ་མདོག་དང་མཐུན་པའི་ནམ་མཁའ་རེ་དང། རྒྱང་བུ་ཁྲ་བོ་རེ། སྣ་འདྲེན་དགེ་

[008A]༄༅། །སློང་བརྒྱད་ལ་ནམ་རྒྱང་སེར་པོ་རེ་རེ། ལས་མཁན་སྟག་ཤར་བཅུ་ལ་ཁྲོ་བཅུའི་སྐུ་མདོག་དང་མཐུན་པའི་ནམ་རྒྱང་རེ་རེ། ལས་བྱེད་ཁ་ཆེ་དམར་པོར་ནམ་རྒྱང་དམར་པོ་རེ་རེ་སྟེ་ནམ་མཁའ་རྣམས་ཁོང་ཁ་དོག་གོང་དུ་
སྨོས་པ་བཞིན་ལ། བར་དུ་སྟོང་པ་ཅུང་ཟད་ཕྱེ་བའི་མཐའ་ཁ་དོག་འབྱུང་བཞི་གྲོགས་བསྡེ་བ་དང་མཐུན་པའི་འཇའ་རིས་ཕྱི་ནང་གཉིས་པ་ཕྱི་དབྱིབས་གྲུ་བཞི་ནར་སྟབས་ཟུར་ལངས་ཀྱི་སྣེ་གསུམ་དུ་དར་སྣའི་ལྷབ་ལྷུབ་དང། རྩེར་རྨ་བྱའི་སྒྲོ་དང། མཚེ་དང་
ཡུངས་ཀར་སྒང་བུས་བརྒྱན་པ། རྒྱང་བུ་རྣམས་སྨྱུག་ཐུར་ལྟ་བུ་ཕྲ་ལ་རིང་བར་ཚོན་སྐུ་འཇའ་རིས་རྩེ་རྩེ་ཁྱབ་པར་དཀྲིས་པའི་རྩེར་མཚེ་དང་ཡུངས་ཀར་གྱི་སྒང་བུ་དང། བྱ་ཕོའི་སྒྲོ་ཕོད། དར་སྣ་ལྔའི་ཚལ་བུས་བརྒྱན་ཅིང། གནས་གསུམ་དུ་བལ་ཚོན་ཁ་དོག་
གོང་དུ་སྨོས་པ་ལྟར་སོ་སོའི་མདོག་མཐུན་གཙོ་བོར་བྱས་ནས་བརྒྱན་པའི་ཐོག་སྐུ་གསུང་ཐུགས་གསུམ་མཚོན་པའི་བལ་ཚོན་དཀར་དམར་མཐིང་གསུམ་གྱིས་ཀྱང་མཛེས་པར་བྱ། རྟེན་མདོས་ཡུན་རིང་འཇོག་རྒྱུར་འབུ་སྐྱོན་འབྱུང་དོགས་པས་བལ་ཚོན་མ་བདེན་
སྲིན་བལ་དང་དར་ཟབ་སོགས་ཀྱིས་ཀྱང་རུང། །གོང་གསལ་རྒྱལ་ཆེན་རིགས་ལྔའི་རྒྱབ་ཏུ་འཛུགས་རྒྱུའི་མདའ་ཁྲ་ལྔ་དང། མདོས་སྒྲོམ་གྱི་གདང་བུ་བཞི་པར་འགོད་རྒྱུའི་མདའ་ཁྲ་ཉེར་གཅིག་རྣམས་རྩ་བར་སྦྲུལ། སྐེད་པར་ཡུལ་མཁར། རྩེ་མོར་ཉ་མིག་གི་རི་
མོས་མཚན་ཞིང། རྒོད་སྒྲོ་དང་ལྕགས་ཀྱི་མདེའུ་བརྒྱན་པ་དང། རྒྱལ་ཆེན་རིགས་ལྔའི་རྒྱབ་ཏུ་འཇུགས་རྒྱུའི་འཕང་ཁྲ་ལྔ་དང། མདོས་སྒྲོམ་གྱི་གདང་བུ་བཞི་པར་འགོད་རྒྱུའི་འཕང་ཁྲ་ཉེར་གཅིག་རྣམས་ཉ་མིག་གི་རི་མོས་མཚན་ཞིང། དར་ཟབ་ཀྱི་སྐུད་པ་དང་འཁན་

[008B] །ཁྱོན་བསྡོམས་ནམ་མཁའ་རྒྱང་བུ་གཉིས་སུམ་ཅུ་སོ་གསུམ་རེ་དང། མདའ་འཕང་གཉིས་ཉི་ཤུ་རྩ་དྲུག་རེ་འདུ་བྱེད། མདའ་རྣམས་སྨྱུག་རྒོད་དང། འཕང་མོ་ཤིང་ལ་བྱེད་པར་བཤད། དེ་ཡན་ནི་སྐམ་གསོག་གོ་དེ་ནས་གཉིས་པ་རློན་གསོག་ལ། རྒྱལ་
ཆེན་རིགས་ལྔར་གཏོར་མ་གཙོ་བོར་སྙིང་གཟུགས། ཞི་མཛད་ལ་དཀར་གཏོར་ཟླུམ་པོ། རྒྱས་མཛད་ལ་སེར་པོ་གྲུ་བཞི། དབང་མཛད་ལ་དམར་པོ་ཟླ་གམ། དྲག་མཛད་ལ་ནག་པོ་གྲུ་གསུམ་རྣམས་ལས་མཐུན་གྱི་རྒྱན་འགྲོས་དང། དར་གྱི་ཅོད་པན་དཔྱངས་པ། མཛེས་སྡུག་
ཡུམ་ཆེན་དགུ་ལ་བཤོས་བུ་དཀར་ཟླུམ་དགུ་སྣ་འདྲེན་དགེ་སློང་བརྒྱད་ལ་བཤོས་བུ་དམར་ཟླུམ་བརྒྱད། ལས་མཁན་སྟག་ཤར་བཅུ་ལ་བཤོས་བུ་དམར་པོ་གྲུ་གསུམ་བཅུ། ལས་བྱེད་ཁ་ཆེ་དམར་པོར་བཤོས་བུ་གྲུ་གསུམ་དམར་པོ་གཡོན་གཅུས། འཁོར་གྱི་དྲེགས་པ་སྡེ་
བརྒྱད་སྤྱིར་ལྷ་བཤོས་དཀར་པོ་ཟླུམ་པོ། གཟའ་བཤོས་དམར་པོ་གྲུ་གསུམ་གཡས་གཅུས། རྒྱལ་བཤོས་ལུག་མཇུག་མ་དམར་པོ། བཙན་བཤོས་དམར་པོ་གྲུ་གསུམ་གཡོན་གཅུས། བདུད་བཤོས་ནག་བརྩེ་གུག་ཀླུ་པ་ཤོས་དཀར་པོ་སྦྲུལ་དཀྲིས། མ་མོ་ལ་བུ་པང་མ་
དམར་པོ་རྒྱབ་ཁྱེར་མདུན་ཁྱེར་གང་རུང། དམུ་བཤོས་ཀྱོག་མོ། ཐེའུ་རང་གཤོག་དགུ་པ་དཀར་པོ་བཅས་དང། གཞན་ཡང་རིན་པོ་ཆེ། འབྲུ་སྣ། དར་སྣ། སྨན་སྣ། རམ། བཙོད། ཞུན་མཁན། རྒྱ་སྐྱེགས་སོགས་ལྷོ་རྫས། ཚྭ་བུལ་སོགས་བྱང་རྫས། རི་སྒོག་སོགས་ལ་རྫས་
སྒོང་བཙོང་ལ་ཕུག་སོགས་ཀླུངས་རྫས། ཤིང་ཐོག་བཟའ་བཅའ་སོགས་མཁོ་རྒུའི་དངོས་པོ་མཚང་བ་མེད་པ་བསག་གོ་དེ་དག་ནི་རློན་གསོག་ཇི་ལྟར་བྱ་བའི་རིམ་པའོ། །གཉིས་པ་མདོས་ཇི་ལྟར་བཤམ་པའི་རིམ་པ་ལ། གཞི་ཤིང་ཁྲི་ལྟ་བུ་རྒྱ་ཁྱོན་ཇི་ལྟར་འཚམས་

[009A]༄༅། །པའི་སྟེང་དུ། མདོས་ཀྱི་སྲོག་ཤིང་རྒྱུ་ཙན་དན་ནམ། ཤུག་པ་སོགས་ཤིང་བཟང་པོ་ལས་བྱས་པ་དབྱིབས་གདུགས་ཡན་ཆད་ཟླུམ་པོ་དང། དེ་མན་ཆད་གྲུ་བཞིར་བཟོས་པ་དྲི་བཟང་དང་མཚལ་གྱིས་བྱུགས་
པར་གསེར་རམ་གྲི་ཁྲག་ལ་སོགས་པས་སྟོད་དུ། །རྒྱལ་བ་རྡོ་རྗེ་འཆང། རྗེ་བཙུན་འཇམ་དཔལ་དབྱངས། བླ་མ་དབུ་མ་པ་དཔའ་བོ་རྡོ་རྗེ། རྗེ་ཙོང་ཁ་པ་ཆེན་པོ། རྟོགས་ལྡན་འཇམ་དཔལ་རྒྱ་མཚོ། མཁས་གྲུབ་དགེ་ལེགས་དཔལ་བཟང་
བ་སོ་ཆོས་ཀྱི་རྒྱལ་མཚན་ལ་སོགས་པ་དགེ་ལྡན་སྙན་བརྒྱུད་ཀྱི་བླ་མ་རྣམས་དང། ཁྱད་པར་འཇམ་མགོན་བླ་མ་ཙོང་ཁ་པ་ཆེན་པོ། འདུལ་འཛིན་གྲགས་པ་རྒྱལ་མཚན། ཟུང་འཇུག་གྲུབ་པའི་དབང་ཕྱུག་སྟག་ཕུ་རྡོ་རྗེ་འཆང་པདྨ་བཛྲ། ཁྱབ་
བདག་འཁོར་ལོའི་མགོན་པོ་རྡོ་རྗེ་འཆང་བདེ་ཆེན་སྙིང་པོ་དཔལ་བཟང་པོ་ལ་སོགས་པ་བྱིན་རླབས་ཉེ་བརྒྱུད་ཀྱི་རྩ་བརྒྱུད་བླ་མ་དམ་པ་རྣམས་ཀྱི་སྤྱན་སྔར་རྒྱལ་ཆེན་རྡོ་རྗེ་ཤུགས་ལྡན་རྩལ་འཁོར་དང་བཅས་པ་ཁྱེད་རྣམས་ཀྱིས་དམ་ཚིག་གི་རྡོ་རྗེ་སྤྱི་
བོར་བླངས། རྡོ་རྗེའི་མནའ་ཆུ་ལྕེ་ལ་བཞག་སྟེ་ཇི་ལྟར་གཡར་དམ་བཅས་པའི་རྡོ་རྗེ་ཐ་ཚིག་གཉན་པོ་དྲན་པར་མཛོད་ལ། སངས་རྒྱས་ཀྱི་བསྟན་པ་སྤྱི་དང། ཡང་སྒོས་མཉམ་མེད་ཙོང་ཁ་པ་ཆེན་པོའི་བསྟན་པའི་སྙིང་པོ་དྲི་མ་མེད་པ་དི་ཉིད་
མཐའ་དབུས་ཕྱོགས་དུས་ཀུན་ཏུ་ནམ་ཡང་ཉམས་པ་མེད་པར་ཡང་ངོའི་ཟླ་བ་ལྟར་གོང་ནས་གོང་དུ་འཕེལ་བ་དང། བསྟན་པ་དེ་འཛིན་གྱི་སྐྱེས་ཆེན་དམ་པ་དགེ་འདུན་འདུས་པའི་ཚོགས་དང་བཅས་པའི་སྐུ་ཚེ་མཛད་འཕྲིན་ཐུགས་ཀྱི་བཞེད་རྒུ་རྣམས་

[009B] མཐུན་པའི་རྐྱེན་དུ་གྱུར་པ་ཐམས་ཅད་འབད་མེད་དུ་འཕེལ་ཞིང་རྒྱས་པ་དང། ཁམས་གསུམ་གྱི་དྲེགས་ལྡན་ཆེ་རྒུ་དང། དད་བརྩོན་གྱི་བླ་སློབ་པདྨོའི་ཚལ་ལ་བུང་བ་བཞིན་འདུ་བ་
དང། ལོག་པར་འཁུ་བའི་གཟུགས་ཅན་གཟུགས་མེད་ཀྱི་གནོད་བྱེད་མཐའ་དག་དུས་མཐའི་མེ་ལྕེས་རྩྭ་སྦུར་བཞིན་རྗེས་ཤུལ་མེད་པར་བརླག་པ་དང། མདོར་ན་ཇི་ལྟར་གསོལ་བ་བཏབ་པའི་སྤྱི་དང་བྱེ་བྲག་གི་མངོན་པར་འདོད་པའི་དོན་མཐའ་
དག་དེ་དེ་བཞིན་དུ་འགྲུབ་པའི་ལས་བཞིའི་འཕྲིན་ལས་ནམ་ཡང་གཡེལ་བ་མེད་པར་མཛད་དུ་གསོལ། ཞེས་པ་ལྟ་བུ་བླ་མ་བརྒྱུད་པའི་མཚན་དང་བཀའ་བསྒོ་ཇི་ལྟར་འོས་པ་བྲི་ཞིང། དེའི་འོག་ཏུ་ཡི་དམ་རྡོ་རྗེ་འཇིགས་བྱེད་ཀྱི་རྩ་སྔགས། སྙིང་པོ་
ཉེ་སྙིང་གསུམ་དང། དེའི་འོག་ཏུ་སྤྲོ་ན། རྒྱལ་ཆེན་གྱི་འབོད་རྦད་བསད་གསུམ་གྱི་སྔགས། འབོད་པ་ནི། ཨོཾ་མཧཱ་རཱ་ཛ་བཛྲ་བེ་གའི་པི་གྲནྟ་ཨ་ཀརྵ་ཡ་ཨ་ཀརྵ་ཡ། རྦད་པ་ནི། ཨོཾ་མཧཱ་རཱ་ཛ་བཛྲ་བེ་གའི་བི་ཀྲནྟ་དམ་ཉམས་དགྲ་བགེགས་སྟེང་དུ་བྷྱོ་བྷྱོ་
 ཨོཾ་མཧཱ་རཱ་ཛ་བཛྲ་བེ་གའི་བི་ཀྲནྟ་སརྦ་ཤ་ཏྲུཾ་བིགྷྣ་ན་མཱ་ར་ཡ་མཱ་ར་ཡ། སུཾ་ཏྲི་ག་རཀྵ་བྷྱོ་ཐིབ་ཐིབ་ཙཀྲ་བྷྱོ་སྙིང་ཁར་ཀ་དུན་ཏྲི་བྷྱོ་ཏྲི་ནན་ཤིག་སེ་ན་གཏུབ། ཁར་ཀ་རྦད། དུམ་བུ་བྷྱོ་བཛྲ་ར་ཏི་རཀྵ་ཙ་ཏུར་མཱ་ར་ཡ་ཧཱུཾ་ཕཊ། གནོད་
བྱེད་དགྲ་བགེགས་ཐམས་ཅད་མཱ་ར་ཡ་ཧཱུཾ་ཕཊ། ཅེས་པ་དང། བསྡུ་ན། ཨོཾ་བཛྲ་ཝི་ཀི་བིཊྞ་སཱཧཱ། ཨོཾ་དྷ་རྨཱ་པཱ་ལ་མཧཱ་ནཱ་ཛ་བཛྲ་བེ་ག་ཝ་ན་རུ་ཏྲ་པ་ཉྩ་ཀུ་ལས་རྦ་ཤ་ཏྲུཾ་མ་ར་ཡ་ཧཱུཾ་ཕཊ། ཅེས་བྲིས་པའི་མཐར། མདོས་འདི་རྒྱལ་ཆེན་རྡོ་རྗེ་ཤུགས་ལྡན་

[010A]༄༅། །འཁོར་དང་བཅས་པའི་རྟེན་དུ་འཛུགས་པ་ཡིན་པས། བཞུགས་པའི་གནས་མཛོད། ཆགས་པའི་རྟེན་མཛོད། བདག་ཅག་དཔོན་སློབ་ཡོན་མཆོད་མི་ནོར་དགོན་གནས་དང་བཅས་པ་ལ་ཉིན་གསུམ་བྱར་མ་
གཡེལ། མཚན་གསུམ་མེལ་ཚེམ་གཡེལ། བཅོལ་བའི་ཕྲིན་ལས་མ་གཡེལ་ཞིག་ཁྱད་པར་དུ་ཡང་བློ་བཟང་རྒྱལ་བ་གཉིས་པའི་བསྟན་ལ་གནོད་པའི་དགྲ་བགེགས་ཐམས་ཅད་དྲག་པོའི་ཆད་པས་སྐད་ཅིག་ཉིད་ལ་ཐལ་བར་རློགས་
ལ། བློ་བཟང་རྒྱལ་བ་གཉིས་པའི་བསྟན་པ་བསྟན་འཛིན་དགེ་འདུན་གྱི་སྡེ་དང་བཅས་པ་དར་ཞིང་རྒྱས་པའི་འཕྲིན་ལས་མཛོད་ཅིག་ཅེས་པ་ལྟ་བུའམ། དེ་ལས་ཅུང་རྒྱས་པར་འདོད་ན། མཚན་གསུམ་མེལ་ཚེ་མ་གཡེལ་ཞེས་པའི་མཇུག་
ལས་སྒྲུབ་པའི་ཕོ་ཉ། མུན་བསེལ་བའི་སྒྲོན་མེ། དགྲ་པོ་འཇོམས་པའི་མཚོན་ཆ། འཆི་བ་བླུ་བའི་བདུད་རྩི། ནད་སེལ་བའི་སྨན། དགོས་འདོད་འབྱུང་བའི་གཏེར་གྱི་བུམ་པ་མཛོད་ཅིག་བཀའ་དང་བསྟན་པ་སྲུངས། དགྱེས་པའི་
ཞལ་སྟོན། བསྒྲུབ་པའི་རྟགས་ཕྱུངས། འདོད་པའི་དོན་སྒྲུབས། བཅོལ་བའི་འཕྲིན་ལས་མཛོད། འཁོར་དང་ལོངས་སྤྱོད་སྤེལ། སྙན་པ་དང་གྲགས་པ་སྒྲོགས། སྡང་བའི་དགྲ་སོད། གནོད་པའི་བགེགས་ཐུལ། བར་ཆད་ཐམས་
ཅད་བཟློག་བསམ་པའི་དོན་ཐམས་ཅད་ཡིད་བཞིན་དུ་སྒྲུབ་པར་མཛོད་ཅིག་ཁྱད་པར་དུ་ཡང་བློ་བཟང་རྒྱལ་བའི་བསྟན་དང་བསྟན་འཛིན་ཡོན་མཆོད་ལ་དངོས་དང་བརྒྱུད་ནས་གནོད་པའི་མི་དང་མི་མིན་དགྲ་བགེགས་ལོག་འདྲེན་ཐམས་ཅད་

[010B]དགེ་ལྡན་ལུགས་བཟང་ཆོས་བཞིན་སྐྱོང་བའི་བསྟན་འཛིན་དགེ་འདུན་གྱི་སྡེ་ཡོན་མཆོད་མཐའ་དག་གི་ཆོས་དང་སྲིད་ཀྱི་ལེགས་ཚོགས་ཐམས་ཅད་དབྱར་མཚོ་
ལྟར་འཕེལ་ཞིང་རྒྱས་པའི་སྟོང་གྲོགས་གཉེར་ཁ་ཟབ་མོ་སྐད་ཅིག་ཀྱང་མི་གཡེལ་བར་མཛོད་ཅིག་ཅེས་པ་ལྟ་བུ་སྲོག་ཤིང་རིང་ཐུང་ལ་དཔགས་པའི་རྒྱས་བསྡུས་སྐབས་དང་སྦྱར་ཏེ་སྲོག་ཤིང་ལ་འབྲི་བའམ། དུག་ཤོག་ལ་བྲིས་ཏེ་ཡི་གེ་ཕྱིར་
བསྟན་ནས་སྲོག་ཤིང་ལ་དཀྲིས་ཀྱང་རུང། འདི་ཡན་རི་རབ་ཀྱི་སྟེང་ཙམ་དུ་འོང་བ་བྱ། སྲོག་ཤིང་གི་འོག་ཏུ་དུག་ཤོག་ལ་བྲིས་པའི་ལོངྒ་ཚད་ལྡན་ལ་དགུག་བསྟིམ་དང། ལྷ་དབྱེ་ཡིད་ཆེས་པར་བྱས་པ་འབྲུབ་ཁུང་གི་ནང་དུ་གན་རྐྱལ་དུ་
བཞག་པའི་བར་ཐུན་རྫས་ཀྱིས་བཀང། སྲོག་ཤིང་རྩ་བར་རྡོ་རྗེ་རྒྱ་གྲམ་འབྲི། དེ་ལྟ་བུའི་སྲོག་ཤིང་དབུས་སུ་བཙུགས། སྲོག་ཤིང་གི་རྟིང་བ་ལིངྒའི་སྙིང་གར་ཁོལ་བར་བྱ། འདི་ནི་ཅུང་ཟད་རྩུབ་ཅིང་གཉན་པའི་ལུགས་སུ་བགྱིས་པ་སྟེ་
སྤྱིར་བཏང་ལ་ལིངྒ་འབྲི་བསོགས་མ་བགྱིས་ཀྱང་རུང། རིན་པོ་ཆེ་དང་སྨན་བཟང་པོ་བསྲེས་པའི་ཟན་ནམ་འཇིམ་པ་བཟང་པོས་རི་རབ་བང་རིམ་བཞི་ཕྱིར་གཞོལ་བ། ཤར་དཀར། ལྷོ་སྔོ། ནུབ་དམར། བྱང་སེར་བ་བྱ། རི་རབ་ཀྱི་སྟེང་དུ་
དབུས་དང་ཕྱོགས་བཞི་མཚམས་བཞི་བཅས་པར་མདོས་གཞུང་དངོས་གཞིའི་བསྐྱེད་ཆོག་དང་མཐུན་པའི་རིན་པོ་ཆེ་དང་ཐོད་པ་ལས་གྲུབ་པའི་གཞལ་ཡས་ཁང་དགུ་རི་རབ་ཀྱི་རྨད་དུ་གསེར་རི་དང། རོལ་མཚོ་བདུན། དེའི་མཐར་གླིང་
[011A]༄༅། །བཞི༑ གླིང་ཕྲན་བརྒྱད། དེའི་ཕྱི་རོལ་ཏུ་ལྕགས་རི་མུ་ཁྱུད་དང་བཅས་པ་བཟོ་བའམ་འབྲི་བ་གང་བདེ་བྱ། རི་རབ་ཀྱི་ཕོ་བྲང་དབུས་མའི་རྩེར་གོང་གི་སྲོག་ཤིང་ལ་བརྟེན་པའི་ཤིང་བུ་དྲུག་ཕྱོགས་མཚམས་སུ་ཐང་
བར་ དེའི་མུ་ཁྱུང་མཛེས་ཚོན་ཟླུམ་པོར་བྱས་པ་ལ་བརྟེན་པའམ། མ་བརྟེན་ཀྱང་རུང་སྟེ་དེའི་སྟེང་དུ་གདུགས་ཆེན་
འོད་སེར་པོ། མཐའ་འཇའ་རིས་འཁོར་ཐབས་སུ་བྲན་པའི་ནང་རིམ་ཤམ་བུ་ལྟར་འཇའ་ཁྲ་ཕྲེང་བཅུ་གསུམ་མམ། ཇི་ལྟར་འོས་པར་བརྩེགས་པའི་གདུགས་ཆེན་རི་རབ་ཁེབས་པ། གདུགས་རྩིབས་རྣམས་ཕྱོགས་མཚམས་སུ་ཟླུམ་པོར་གྱིས་
པའི་སྣེར་རྒྱལ་མཚན། བ་དན། ངར་སྣའི་ཆུན་འཕྱང་སོགས་ཀྱིས་མཛེས་པ་བྱ། གདུགས་ཀྱི་སྟེང་དུ་ཁྱུང་ཚང་ཁོང་སེར་པོ་དང། ཁ་བཅད་འཇའ་རིས་སུ་ལག་ལེན་མཐོང་བརྒྱུད་ལྟར་ཐགས་སུ་བྲན་པའི་ཕྱིར་ཁང་བརྩེགས་གྲུ་བཞི་པ་ངོས་བཞིར་
དཔལ་བེའུ་རིས་སུ་བྲན་པའི་ཟུར་གྱི་རུ་ཤིང་བཞི་ལ་མི་མགོ་སྐམ་རློན་བྲིས་པའི་དྲག་པོའི་གཞལ་ཡས་ཀྱི་དབྱིབས་ལྟ་བུར་བྱ། དེའི་ཁ་གདང་ལ་ཚོན་སྐུད་འཇའ་རིས་སུ་བྲན་པའི་བད་ཀྱིས་བསྐོར་བའི་ངོས་ལ་བརྟེན་པའི་ནོར་བུའི་བ་གམ་དང་
དེ་ལས་བཕྱང་ སྤྲོས་པ་བསྡུས་སྐབས་གདུགས་དང་ཁྱུང་ཚང་གོང་ལྟར་རེ་རེས་ཆོག་ཅིང། སྤྲོ་ན་གདུགས་གཅིག་དང་ཁྱུང་ཚང་སུམ་བརྩེགས་བྱ་བའམ། གདུགས་སུམ་བརྩིགས་དང་ཁྱུང་ཚང་གཅིག་བྱས་

[011B] དེའི་ཁར་རྒྱ་ཕིབས་སེར་པོ་ཐགས་སུ་ཕྲན་པའི་སྟེང་དུ་འཇའ་རིས་བཀྲ་བའི་ཞལ་གྱི་ནམ་མཁའ་གསུམ་སྒྲོམ་གྱི་རྩེ་མོར་ནོར་བུ་ཆ་
དགུ་པའི་ཏོག་དང། གཡས་གཡོན་ཉི་ཟླ། གང་བཟང། རྨ་བྱའི་སྒྲོ་ཕོད། བལ་ཚོན། ཟབ་དར་སྣ་ལྔ། མེ་ལོང་རྣམས་ཀྱིས་བརྒྱན་པ། ཁྱུང་ཚང་གི་མཚམས་དང། གདུགས་རྩིབས་ཀྱི་རྩ་རྩེ། རྒྱ་ཕུབས་ཀྱི་ཟུར་ཏོག་དང། ཟ་ར་ཚགས་སོགས་ལ་
མི་མགོ་སྐམ་རློན་གྱི་ཏོག་དང་ཕྲེང་བས་རྔམ་བརྗིད་དང་ལྡན་པ་བྱ། གསང་རྟེན་གྱི་སྙིང་མན་ངག་ལྟར་བསྒྲུབས་པ་ཡོད་ན་གདུགས་ཀྱི་འོག་ཏུ་སྲོག་ཤིང་ལ་གདགས། ནང་རྟེན་གྱི་མདའ་བོ་ཆེ་ལག་ལེན་ལྟར་བསྒྲུབས་པ་སྲོག་ཤིང་གི་རྩེ་མོར་གཟུག་
པའམ། དེའི་ཐད་དུ་འཇོག་སྟེང་མ་སྟེང་མར་དར་གོས་ཀྱི་གདུགས་སེར་པོ། གོས་སྨོས་ལྟར་ཁྱུང་ཚང་གཅིག་དང། གདུགས་སུམ་བརྩེགས་ལྟ་བུར་མཚོན་ན། ཁྱུང་ཚང་ནོར་བུའི་ལྡིང་ཁང་གི་དབུས་སུ་རྗེ་ཙོང་ཁ་པ་ཆེན་པོ། གདུགས་རིམ་
པ་གསུམ་གྱི་དང་པོའི་འོག་ཏུ་འོད་དཔག་མེད་དང་རྡོ་རྗེ་འཇིགས་བྱེད། གཉིས་པའི་འོག་ཏུ་ལྷ་ཆེན་ཚངས་པ་དྲག་པོ་རྣམས་བཞུགས། རི་རབ་ཀྱི་སྟེང་གི་ཕོ་བྲང་ལྔར་རྒྱལ་ཆེན་རིགས་ལྔའི་ཤིང་བྱང་དང། སོ་སོའི་སྟེང་དུ་དར་གྱི་གདུགས་སེར་པོ་
རེ་དང། སྐུ་རྒྱབ་ཏུ་རང་རང་གི་སྐུ་མདོག་དང་མཐུན་པའི་ནམ་མཁའ་རེ། དེའི་རྒྱབ་ཏུ་དབུས་སུ་སྐུ་མདོག་དང་མཐུན་པའི་རྒྱང་བུ་རེ། གཡས་སུ་མདའ་ཁྲ་རེ། གཡོན་དུ་འཕང་ཁྲ་རེ་བཅས་འཛུགས། །མཚམས་བཞིའི་ཕོ་བྲང་ལ་ཤར་ལྷོར་ས་ཡི་ལྷ་

[012A]༄༅། །མོ་ནས་བརྩམས་ཏེ་འབྱུང་བ་བཞིའི་ཡུམ་བཞི་དང། དེ་ནས་མར་བགྲངས་པའི་བང་རིམ་གཉིས་པའི་ཤར་ལྷོ་ནས་བརྩམས་ཏེ་ཟུར་བཞིར་གཟུགས་སྒྲ་དྲི་རོའི་ལྷ་མོ་བཞི། ཤར་གྱི་དབུས་སུ་རེག་བྱའི་ལྷ་མོ་བཅས་
དང། ཕྱོགས་རེར་སྣ་འདྲེན་དགེ་སློང་གཉིས་གཉིས་ཏེ་བརྒྱད་བཅས་ཀྱི་ཤིང་བྱང་རྣམས་བཀོད། དེའི་འོག་བང་རིམ་གསུམ་པ་ལ་མདུན་དུ་སྟག་ཤར་གཉིས། དབུས་སུ་ལས་བྱེད་ཁ་ཆེ་དམར་པོ། རྒྱབ་ཏུ་སྟག་ཤར་གཉིས། ཕྱོགས་གཞན་
གཉིས་དང་ཟུར་བཞི་བཅས་པར་སྟག་ཤར་རེ་བཅས་ཀྱི་ཤིང་བྱང་བཀོད། བང་རིམ་བཞི་པ་ལ་ཕྱོགས་བཞིར་རྒྱལ་ཆེན་རིགས་ལྔའི་གཏོར་མ་དང། ཡུམ། འཁོར་སོགས་ཀྱི་གཏོར་མ་གོང་གི་ལྷ་གནས་ལྟར་སོ་སོའི་ཐད་དུ་བཀོད་ཅིང། དེ་བཞིན་དུ་
ཞི་རྒྱས་དབང་དྲག་གི་ཉེར་སྤྱོད་བཞི་ཡང་ཕྱོགས་བཞི་སོ་སོར་བཀོད། ཁྲག་ཆང། འོ་མ། རྒྱ་ཇས་བཀང་བའི་ཨུ་སྐྱུ་རྣམས་བཤམ། འོག་གི་གཞི་ལ་ལྕགས་རིའི་ནང་ཁོངས་སུ་ཞི་རྒྱས་དབང་དྲག་གི་གཏོར་རྫས་དང། ངར་མི། བཟའ་བཅའ་
བཏུང་བ། རིན་པོ་ཆེ། སྨན། འབྲུ། ལྷོ་བྱང་ལ་ལུང་གི་རྫས་སྣ། གོས་དར་སོགས་དཀོར་ཆ་སྣ་ཚོགས་པ་ཟ་འོག་གི་ཕད་བུ་ལྟ་བུ་སོ་སོའི་ནང་དུ་བཀང་སྟེ་མ་འདྲེས་པ་དངོས་གཙང་བར་བཤམ། དེའི་ཕྱི་རོལ་དུ་མདོས་ཁྲིའམ་མདོས་ཁང་དུ་གྲགས་
པ་ཟུར་བཞིར་ཀ་བ་བཞི་བཙུགས་པ་ལ་ཕྱོགས་བཞིར་སྐས་ཀྱི་གདང་བུ་ལྟ་བུའི། བང་རིམ་དང་པོ་ལ། ཟུར་བཞིར་གདུགས་བཞི་དང། ཕྱོགས་བཞིར་དབུས་སུ་རྒྱལ་མཚན་རེ་དང་དེའི་གཡས་གཡོན་དུ་རུ་མཚོན་སེར་པོ་རེ་རེ། གདང་བུ་

[012B] སྣ་འདྲེན་དགེ་སློང་བརྒྱད་ལ་གོང་གསལ་ནམ་མཁའ་ཁོང་སེར་པོ་ཅན་བརྒྱད། དེ་བཞིན་དུ་ཡུམ་དགུ་ལ་རྒྱང་བུ་ཁྲ་བོ་དགུ། སྣ་འདྲེན་
དགེ་སློང་གི་རྒྱང་བུ་སེར་པོ་བརྒྱད་རྣམས་གོང་གི་རང་རང་གི་ལྷ་གནས་ཀྱི་བབས་དང་བསྟུན་ཏེ་ཕྱོགས་མཚམས་སུ་བཀོད། གདང་བུ་གསུམ་པ་ལ། སྟག་ཤར་བཅུ་དང་ལས་བྱེད་ཁ་ཆེ་དམར་པོ་བཅས་ཀྱི་ནམ་མཁའ་དང་རྒྱང་བུ་བཅས་གོང་གི་ལྷ་གནས་
དང་མཐུན་པར་ཕྱོགས་མཚམས་སུ་བཀོད་ཅིང། བསྐང་རྫས་ཀྱི་བྱང་བུ་སུམ་ཅུ་དང། ཁྲམ་ཤིང་བཅུ་རྣམས་མདུན་ནས་གཡས་སྐོར་གྱི་རིམ་པས་བཀོད། གདང་བུ་བཞི་པ་ལ། མདའ་ཁྲ་ཉེར་གཅིག་འཕང་ཁྲ་ཉེར་གཅིག་ཤིང་གྲི་ཡུལ་
ཁར་རིས་བཅུ། ཕོ་གདོང་དང་མོ་གདོང་རིས་མི་འདྲ་བ་དྲུག་སོ་སོ་ནས་ལྔ་རེ་སྟེ་སུམ་ཅུ། སྤྱན་གཟིགས་དཀོར་ནོར་སྣ་ཚོགས་པའི་ཤིང་བྱང་བརྒྱད་རྣམས་སྤེལ་ནས་བཀོད། གཉིས་པ་ཡོ་བྱད་གཞན་ནི། འཇིགས་བྱེད་ཀྱི་དབང་དུ་བྱས་ཏེ་འཇིགས་
བྱེད་ཀྱི་མཆོད་གཏོར་སྤྱི་ལྟར་དང། རྒྱལ་ཆེན་གྱི་བྱོན་གཏོར། བསྐང་གཏོར། བཟླས་གཏོར། ཐུན་གཏོར། ལས་བཞིའི་ཉེར་སྤྱོད། གཞན་ཡང་ཆོས་སྐྱོང་གཞན་གྱི་གཏོར་མ་བཤམ་དགོས་རིགས་དང། མཁའ་འགྲོ་སྤྱི་གཏོར། གཞི་བདག་
གཏོར་མ། སྤྱི་སྟབས་ཀྱི་འབུལ་རྒྱུའི་འདིར་གཤེགས་རྒྱན་གཏོར་སོགས་བསྙེན་སྒྲུབ་ལས་གསུམ་ལས་བྱུང་བ་ལྟར། གཞན་ཡང་ཚོགས་ཀྱི་ཡོ་ཆས། ཞོ། འོ་མ། རྒྱ་ཇ་སོགས་དཀར་སྐྱེམས། ཆང་ཕུད་བཟང་པོར་རིན་ཆེན་སྣ་ལྔ་བཏབ་པའི་

[013A]༄༅། །གསེར་སྐྱེམས། ཀར་བུར་སྦྲང་ཆང་སོགས་མངར་སྐྱེམས། ཕྱེ་མར། མདའ་དར། དཀར་མོ་ལག་གཡས། བསྐང་རྫས། སྤྱན་གཟིགས་གོ་མཚོན། དར་གྱི་ལྡ་ལྡི། གཡབ་དར། སྤོས་སྦྱོར། རྔ་
རོལ། དུང་རྒྱ། རྐང་གླིང་སོགས་སྤྲོས་པ་ཇི་ལྟར་ལྕོགས་པ་ལྟར་འདུ་བྱ། གསུམ་པ་དེ་དག་བཤམ་པའི་རིམ་པ་ནི། མདོས་ཀྱི་གཡས་ཕྱོགས་སོགས་གང་བདེར་འཇིགས་བྱེད་ཀྱི་བྲིས་སྐུ་བཀྲམ་པའི་མདུན་དུ་འཇིགས་བྱེད་ཀྱི་མཆོད་
གཏོར་དང། གཡོན་ཕྱོགས་སོགས་གང་བདེར་རྒྱལ་ཆེན་གྱི་བྲིས་སྐུ། མཆོད་གཏོར། དེ་དག་གི་མདུན་ནམ་འོས་པའི་ཕྱོགས་གང་བདེར་མདོས་གདན་གཡང་གྮིའམ། སྟགས་ལྤགས་སོགས་ཀྱི་སྟེང་དུ་རྟེན་མདོས་བཤམས་པའི་མདུན་དུ་ཞི་
དྲག་གི་ཉེར་སྤྱོད། གསེར་སྐྱེམས་དང། ཚོགས་ཀྱི་ཡོ་བྱད་སོགས་དགོས་པའི་ཡོ་བྱད་རྣམས་བཤམས་ཏེ་སྒྲུབ་པ་པོ་རྣམས་ཆོ་ག་ལ་འཇུག་པར་བྱའོ། །དེ་དག་ནི་ལག་ལེན་བཅའ་གཞིའི་རིམ་པ་ཞིབ་ཏུ་བཀོད་པའོ། །གཉིས་པ་ངག་འདོན་ཆོ་གའི་རིམ་
པ་ནི་འཁྱེར་བདེ་བའི་ཕྱིར་ལོགས་སུ་བཀོད་པ་ལས་ཤེས་པར་བྱའོ། །    ༈    གསོག་བྱ་བ་དང། མདོས་ཇི་ལྟར་བཤམ་པ་སོགས་ཕལ་ཆེར་རྟེན་མདོས་དང་འདྲ་བ་ལ། སྲོག་ཤིང་གི་སྤེལ་ཚིག་བྱིངས་སྤྱི་
ལྟར་ལ། མདོས་འདི་རྒྱལ་ཆེན་རྡོ་རྗེ་ཤུགས་ལྡན་འཁོར་དང་བཅས་པའི་རྟེན་དུ་འཛུགས་པ་ཡིན་པས་ཞེས་སོགས་ཀྱི་ཚབ་ཏུ། རྒྱལ་ཆེན་རྡོ་རྗེ་ཤུགས་ལྡན་རིགས་ལྔ་རྩལ་འཁོར་དང་བཅས་པ་རྣམས་ལ་མདོས་གླུད་ཡས་ཀྱི་མཆོད་པ་དམ་པ་འདི་འབུལ་

[013B] རྣམ་བཞིའི་འཕྲིན་ལས་ཐོགས་པ་མེད་པས་བདག་ཅག་དཔོན་སློབ་ཡོན་མཆོད་མི་ནོར་དགོན་གནས་དང་བཅས་པ་ལ་ཉིན་གསུམ་གྱི་བྱར་མ་གཡེལ་སོགས་རྟེན་
མདོས་སྐབས་ལྟར་འབྲི། ཤིང་བྱང་གི་རྒྱབ་ཏུ་འདོད་གསོལ་ཁ་བསྒྱུར་ཚུལ་ནི། གཙོ་བོའི་རྒྱབ་ཏུ་སྔགས་ཀྱི་མཐར། རྒྱལ་ཆེན་རྡོ་རྗེ་ཤུགས་ལྡན་རྩལ། །མདོས་གླུད་ཡས་མཆོད་མཐུན་པའི་རྫས། །དངོས་བཤམས་ཡིད་སྤྲུལ་འདི་བཞེས་ལ། །བློ་བཟང་
རྒྱལ་བསྟན་རྒྱས་པ་དང། །ཞེས་སོགས་མན་རྟེན་མདོས་སྐབས་ལྟར་འབྲི་ཞིང། སུ་པྲ་ཏིཥྛའི་སྔགས་མི་དགོས། དེ་བཞིན་དུ་འཁོར་གྱི་ཤིང་བྱང་ཐམས་ཅད་ལ་འདོད་གསོལ་གོང་ལྟར་ཁ་བསྒྱུར། བསྐང་རྫས་དང་སྤྱན་གཟིགས་ཀྱི་ཤིང་བྱང་
ཁྲམ་ཤིང། ཕོ་གདོང་མོ་གདོང། ཤིང་གྲི་ཡུལ་མཁར་གྱི་ཤིང་བྱང་སོགས་ཀྱི་སྤེལ་ཚིག་འདོད་གསོལ་རྟེན་མདོས་ཀྱི་སྐབས་ལྟར་སྦྱར་བས་ཆོག་རློན་གསོག་བྱིངས་རྟེན་མདོས་དང་འདྲ་བ་ལ། ཡུལ་ཕྱོགས་ཀྱི་ནད་རིམས་གཅོད་པ་སོགས་ཀྱི་དགོས་
པ་དམིགས་བསལ་བ་ཡོད་ཚེ་གླུད་བྱ་བར་གསུངས་པས། ཟན་ལ་སྨན་དང་རིན་པོ་ཆེ་བརྡར་བ་བསྲེས་ཏེ་གླུད་སྐྱེ་མཆེད་དོད་པ་མཐོ་གང་ལས་མི་ཆུང་ཞིང། །ཁྲུ་གང་ལས་མི་ཆེ་བ། ཞོ་ཤའི་སྙིང། དུང་གི་རུས་པ། མུ་ཏིག་གི་ཀླད་པ། ཟེར་མོའི་སྒྲོའི་སྐྲ་
བསེའི་ཤར་མཚལ་གྱི་ཁྲག་ཀུ་བའི་མགོ་ལུང་ཐང་གི་མིག་མགྲོན་བུའི་སོ། །མོ་ཁབ་ཀྱི་སྣ། ལེབ་རྒན་གྱི་ལྕེ། དབང་པོ་ལག་པ། རྐང་པ་གཡས་པ་ལྕགས། གཡོན་པ་ཟངས། ལག་པ་གཡས་པ་གསེར། གཡོན་པ་གཡུ་ལས་བྱས་པའམ་

[014A]༄༅། །དེ་དག་མཚོན་ཙམ་རེ་གནས་སོ་སོར་བཅུག་ཀྱང་ཆོག་ ནད་པ་ལ་སོགས་པའི་དོན་དུ་ཡིན་ན། དེའི་ལུས་ཀྱི་དྲི་མ་བསྲེ་ཞིང། དེའི་སྐེ་ནས་དཀྲོལ་བའི་རྒྱན་ཡང་གདགས། ནད་པའི་གོས་དྲི་མ་ཅན་གླུད་ལ་བསྐོན་པའམ་
གདན་དུ་བཏིང་བ་དང། མདུན་དུ་འཇོག་པ་གང་བདེ་བྱེད། གཞན་ཡང་གླུད་ལ་ངར་ཟབ་ཀྱི་གོས་དང། མཐའ་སྐོར་དུ་ངར་མི། བཤོས་བུ། ཆང་བུ། མཐེབ་ཀྱུ་རྣམས་ལོ་གྲངས་སམ་གང་འབྱོར། གོས་དར། རིན་པོ་ཆེ། འབྲུ་སྨན། བཟའ་
བཏུང་སྣ་ཚོགས་པས་བསྐོར་ཞིང། ནམ་མཁའ་ཡོན་བདག་གི་ཁམས་དང་བསྟུན་པའི་ཁོང་ལ་འབྱུང་བཞི་གྲོགས་བསྡེབས་ཀྱི་འཇའ་རིས་ཅན་གྱི་ནམ་མཁའ་མཐའ་འཁོར་ལོ་རྩིབས་དྲུག་གམ་རྩིབས་བརྒྱད་དུ་བྱས་པའི་རྩིབས་ཀྱི་རྩེ་མོ་རྣམས་ལ་
སྒྲོ་ཕོད་ཀྱིས་བརྒྱན་པ་གླུད་ཀྱི་རྒྱབ་ཏུ་འཛུག་ཅིང། རྒྱང་བུ་དང་ཕོ་གདོང་མོ་གདོང། ཕོ་ཡིན་ན་སྟག་པ་དང། མོ་ཡིན་ན་གླང་མའི་བྱང་བུར་ལོ་གྲངས་ཀྱི་ཁྲམ་རིས་བཏབ་པ་སོགས་ཀྱང་ཚང་བར་དགོད་དོ། །མདོས་བཤམ་པའི་སྐབས་གསང་
རྟེན་གྱི་སྙིང་དང། ནང་རྟེན་གྱི་མདའ་བོ་ཆེ་མདོས་ལ་གདགས་པ་མི་དགོས། ཡོ་བྱད་གཞན་འདུ་བྱ་བའི་སྐབས་བསྐང་མདོས་ཀྱི་སྐབས་འདིར་མདོས་ཆོག་གི་ཐོག་མར་བསྐང་ཆོག་རྒྱས་འབྲིང་གང་རུང་ཞིག་བསྟོད་བསྐུལ་བར་ཆ་ཚང་སྔོན་དུ་
གཏོང་དགོས་པས་དེ་སྐབས་འབུལ་རྒྱུའི་མཆོད་གཏོར། ཞི་དྲག་གི་ཉེར་སྤྱོད་དང་བཅས་པ་ལོགས་སུ་འདུ་བྱས་ཏེ་བཤམ་དགོས། དེ་མིན་བཅའ་གཞིའི་རིམ་པ་མཐའ་དག་རྟེན་མདོས་ཀྱི་སྐབས་ལྟར་བགྱིས་པས་ཆོག་གོ་དེ་དག་ནི་བསྐང་མདོས་

[014B] ངག་འདོན་ཆོ་གའི་ཁྱད་པར་ནི་ཟུར་དུ་ཤེས་པར་བྱའོ། །    ༈    གསོག་དང། གཤོམ་གྱི་ལག་ལེན་ཕལ་ཆེར་རྟེན་མདོས་ཀྱི་སྐབས་ལྟར་ལ། མི་འདྲ་བའི་ཁྱད་པར། སྲོག་ཤིང་གི་འདོད་གསོལ་ལ་
སྟོད་དུ་ཡི་དམ་གྱི་སྔགས་དང། དེའི་འོག་ཏུ་ཆོས་སྐྱོང་གི་འབོད་རྦད་བསད་གསུམ་གྱི་སྔགས་དང། རྩ་སྔགས་དྲག་པོའི་ཤམ་བུ་ཅན་གང་མང་བྲིས་པའི་མཐར། རྒྱལ་ཆེན་རྡོ་རྗེ་ཤུགས་ལྡན་རྩལ་འཁོར་དང་བཅས་པ་རྣམས་ཀྱིས་རྩ་བརྒྱུད་ཀྱི་དཔལ་
ལྡན་བླ་མ་དམ་པ་རྣམས་ཀྱི་སྤྱན་སྔར་རྡོ་རྗེའི་ཐ་ཚིག་གཉན་པོ་ཇི་ལྟར་ཞལ་གྱིས་བཞེས་པ་རྣམས་དྲན་པར་མཛོད་ལ། བཟློག་མདོས་སྤྱིར་བཏང་ལྟ་བུར། བློ་བཟང་རྒྱལ་བའི་བསྟན་པ་བསྟན་འཛིན་ཡོན་མཆོད་མི་ནོར་དགོན་གནས་དང་བཅས་པའི་ནད་
གདོན་བར་ཆད། ཆག་ཆེ་ཉམ་ང། བྱད་ཕུར་ཐན་ལྟས་སོགས་མི་མཐུན་པའི་རྐྱེན་ངན་ཐམས་ཅད་བཟློག་ཅིང་བསྒྱུར་བར་མཛད་དུ་གསོལ། །ཅེས་པ་ལྟ་བུ་དང། དམིགས་བསལ་དགྲ་བགེགས་སྒྲོལ་བ་སོགས་ཀྱི་སྐབས་གོང་གི་འཕྲོར། སྲིད་པའི་
མདོས་ཆེན་འདི་ཉིད་དུག་མཚོན་ནད་དང་གནམ་ལྕགས་ཐོག་གི་ཆར་ཆེན་པོར་བསྒྱུར་བའི་སྒོ་ནས་བློ་བཟང་རྒྱལ་བའི་བསྟན་པ་བསྟན་འཛིན་ཡོན་མཆོད་མི་ནོར་དགོན་གནས་དང་བཅས་པ་ལ་དངོས་དང་བརྒྱུད་པའི་སྒོ་ནས་གནོད་ཅིང་འཚེ་བའི་མི་དང་མི་མིན་
བྱད་མ་རྦོད་གཏོང་དང་བཅས་པ་ཐམས་ཅད་ཕྱིར་ཟློག་པའི་འཕྲིན་ལས་མཛད་དུ་གསོལ། བསྟན་དགྲ་དམ་ཉམས་གནོད་བྱེད་མི་ནོར་ཕྱུགས་གསུམ། མངའ་འབངས་སིད་སྔ་དང་བཅས་པ་རྣམས་ཀྱི་གཟུགས་ཕུང་བླ་ཚ་སྲོག་དབུགས་རྣམས་མིང་

[015A]༄༅། །བརྡ་ཐ་སྙད་ཙམ་ཡང་མ་ལུས་པར་ཐལ་བའི་རྡུལ་ཕྲན་བཞིན་དུ་བརླག་པའི་འཕྲིན་ལས་མཛོད་ཅིག་ཅེས་བྲིས་པ་ལ་ཤི་སྐྲ་གསོན་སྐྲའི་སྐུད་པ་ཕྱིར་ལོག་གིས་རྩ་རྩེར་ཁྱབ་པར་དཀྲིས། ཤིང་བྱང་གི་རྒྱབ་ཏུ་འདོད་
གསོལ་ཁ་བསྒྱུར་ཚུལ་ནི། གཙོ་བོའི་ཤིང་བྱང་གི་རྒྱབ་ཏུ་སྔགས་ཀྱི་མཐར། རྒྱལ་ཆེན་རྡོ་རྗེ་ཤུགས་ལྡན་རྩལ། །མདོས་གླུད་ཡས་མཆོད་མཐུན་པའི་རྫས། །དངོས་བཤམས་ཡིད་སྤྲུལ་འདི་བཞེས་ལ། །མཐུ་བྱད་རྦད་འདྲེ་རྦོད་གཏོང་དང། །སྡེ་
བརྒྱད་གནོད་པ་ལ་སོགས་པ། །དགྲ་དང་བགེགས་ཀྱི་སྟེང་དུ་བསྒྱུར། །ཞེས་སོགས་སྤྱིར་བཏང་དམིགས་བསལ་གྱི་བཟློག་པའི་སྤེལ་ཚིག་ཅི་ལྟར་འོས་པ་སྦྱར། སུ་པྲ་ཏིཥྛའི་སྔགས་མི་དགོས། དེ་བཞིན་དུ་ཞི་མཛད་ནས་བཟུངས་ཏེ་འཁོར་གྱི་ཤིང་
བྱང་ཐམས་ཅད་ལ་ཚིག་རྐང་དང་པོ་ཁོ་ན་རྟེན་མདོས་ཀྱི་སྐབས་ལྟར་སྦྱར་བ་ལས། ཚིག་རྐང་ལྷག་མ་ལྔ་གོང་གི་དེ་ཁོ་ན་ལྟར་སྦྱར་བས་ཆོག་བསྐང་རྫས་དང་སྤྱན་གཟིགས་ཀྱི་ཤིང་བྱང་རྣམས་ནས། དཔེར་ནས་ལ་འཛུལ་དགུ་དང་བར་ན་འཕྱོ་དགུའི་
ཤིང་བྱང་གི་རྒྱབ་ཏུ། རྒྱལ་ཆེན་རྡོ་རྗེ་ཤུགས་ལྡན་རྩལ་འཁོར་དང་བཅས་པས་གཅན་གཟན་གྱི་སྤྱན་གཟིགས་འདི་བཞེས་ལ། མཆེ་བ་ཅན་གྱི་ཟོར་དགྲ་བོའི་སྟེང་དུ་བསྒྱུར་ནས་བར་གཅོད་ཐམས་ཅད་ཕྱིར་ཟློག་པའི་འཕྲིན་ལས་མཛོད་ཅིག་
ཅེས་པ་དང། གནམ་ལ་འཕུར་དགུར། སྡེར་ཆགས་ཀྱི་སྤྱན་གཟིགས་འདི་བཞེས་ལ། སྡེར་མོ་ཅན་གྱི་ཟོར་དགྲ་བོའི་སྟེང་དུ་བསྒྱུར་ནས་སོགས་སྦྱར། དེས་སྲོག་ཆགས་གཞན་ལའང་རིགས་འགྲེ་ཞིང། དེ་མིན་བསྐང་རྫས་དང་དཀོར་ཆག་ཞན་

[015B] རྒྱལ་ཆེན་རྡོ་རྗེ་ཤུགས་ལྡན་འཁོར་དང་བཅས་པས་ཡས་ཀྱི་མཆོད་པ་འདི་བཞེས་ལ། དཀོན་ནོར་འདི་དག་དྲག་པོའི་ཟོར་དུ་བསྒྱུར་ཏེ་གནོད་བྱེད་བྱང་མ་རྦོད་གཏོང་སོགས་བར་ཆད་ཐམས་ཅད་ཕྱིར་བཟློག་པའི་འཕྲིན་ལས་མཛོད་
ཅིག་ཅེས་པ་ལྟ་བུ་ཤ་སྟག་འབྲི། ཁྲམ་ཤིང་བཅུའི་སྤེལ་ཚིག་རྟེན་མདོས་ཀྱི་སྐབས་ལྟར་ལ། ཅུང་ཟད་མི་འདྲ་བ་དཔེར་མཚོན་ན། ལྷའི་བཀའ་ཆད་ཉི་ལྟར་ཤར་པ་དགྲ་བགེགས་ཀྱི་སྟེང་དུ་སྒྱུར་ཅིང་བཟློག་པའི་འཕྲིན་ལས་མཛོད་ཅིག་ཅེས་སོགས་
སྦྱར། ཕོ་གདོང་མོ་གདོང་གི་སྤེལ་ཚིག་ཀྱང་བྱིངས་རྟེན་མདོས་ལྟར་ལ། ནད་གདོན་བར་ཆད་མི་མཐུན་པའི་ཕྱོགས་ཐམས་ཅད་དགྲ་བགེགས་ཀྱི་སྟེང་དུ་སྒྱུར་ཅིང་བཟློག་པའི་འཕྲིན་ལས་མཛོད་ཅིག་ཅེས་པ་ལྟ་བུ་གོང་གི་རིགས་འགྲེས་བསྒྱུར་
ཤིང་གྲི་ཡུལ་མཁར་གྱི་རྒྱབ་ཏུ། གཞན་གོང་དང་འདྲ་བ་ལ། ཡུལ་ཕྱོགས་ཀྱི་འགལ་རྐྱེན་ཉེར་འཚེ་ཐམས་ཅད་དགྲ་བོའི་ཡུལ་ཁམས་སུ་སྒྱུར་ཅིང་བཟློག་པའི་འཕྲིན་ལས་མཛོད་ཅིག་ཅེས་སྦྱར། སྤྱན་གཟིགས་ཀྱི་ཤིང་བྱང་དང་ཁྲམ་ཤིང། ཕོ་གདོང་
མོ་གདོང། ཤིང་གྲི་ཡུལ་མཁར་རྣམས་བཟློག་མདོས་ཀྱི་སྐབས་འདིར་རེ་རེ་ནས་ཉི་ཤུ་རྩ་གཅིག་རེ་གསོག་ནམ་མཁའ་རྣམས་གྲངས་མང་ཉུང་རྟེན་མདོས་སྐབས་ལྟར་ལ། ནང་ཁོང་གི་ཁ་དོག་ལྷ་སོ་སོའི་མདོག་མཐུན་དུ་མི་བྱེད་པར་ལས་མཐུན་གྱི་
ཁ་དོག་དམར་ནག་གང་རུང་ཤས་ཆེ་བ་ལ་མཐའ་རིས་འབྱུང་བ་དགྲས་འདོད་དང་མཐུན་པ་པར་སྟོང་རན་ཙམ་ཕྱེ་བའི་དགྲས་འདེད་ཕྱི་བསྐོར་ནང་བ་སྐོར་ཉིས་རིམ་དུ་བྱ་ཞིང། རྩེ་ཟུར་རྣོ་བའི་སྣེ་གསུམ་དུ་དར་ནག་གི་ལྷབ་ལྷུབ་དང། མཚེ་དང་ཡུངས་
[016A]༄༅། །ཀར་སྒང་བུས་བརྒྱན་པའི་རྩེ་མོར་སྲིན་བྱ་ཁྲ་གླག་བྱ་འུག་སོགས་སྒྲོ་སྣ་ཚོགས་ཀྱིས་བརྒྱན་པ་བྱ། རྒྱང་བུ་ཡང་གྲངས་མང་ཉུང་རྟེན་མདོས་སྐབས་ལྟར་ལ། ཁ་དོག་དམར་ནག་གང་རུང་ཤས་ཆེ་བར་སྣེ་གསུམ་དུ་བལ་ཚོན་དཀར་
དམར་མཐིང་གསུམ་གྱིས་ཀྱང་མཛེས་པ་ལ་དར་ནག་གིས་བརྒྱན་ཅིང། མཚེ་ཡུངས་སྒང་བུ་དང། སྲིན་བྱ་ཞུག་པ་སོགས་ཀྱི་སྒྲོས་བརྒྱན་པ། རློན་གསོག་སྐབས། བསྐང་མདོས་ཀྱི་སྐབས་སུ་བཤད་པ་ལྟར་གླུད་སྐྱེ་མཆེད་དོད་པ་དཀོར་ཆ་དང་བཅས་པ་
བཅའ་ཞིང། གླུད་ཀྱི་རྒྱབ་ཏུ་འཛུགས་རྒྱུའི་ནམ་མཁའ་ཡོན་བདག་གི་ཁམས་དང་བསྟུན་པའི་ཁོང་ལ་འཇའ་རིས་དགྲ་བསྡེབ་ཏུ་བྱ། མདོས་བཤམས་པའི་སྐབས་རི་རབ་ཀྱི་སྟེང་དུ་མཁར་རྣམས་འབུར་བཟོ་མི་དགོས་པར་ཤིང་བྱང་གི་ངོས་སུ་རི་མོར་
བྲིས་པས་འཐུས། རི་རབ་ཀྱི་རྩེར་སྲོག་ཤིང་ལ་བརྟེན་པའི་ཆོས་འབྱུང་གྲུ་གསུམ་བསྣོལ་མའི་ཚབ་ཏུ་འཁོར་ལོ་རྩིབས་བཅུ་པ་ཁོང་ནག་འཇའ་རིས་དགྲ་བསྡེབ་ཏུ་བསྐོར་བའི་ཕྱི་ནས་སླར་ཡང་ཆོས་འབྱུང་མཐིང་ནག་བསྣོལ་མའི་ཚུལ་དུ་བྲན། དེའི་སྟེང་
དུ་གདུགས་ཆེན་སུམ་བརྩེགས་རྟེན་མདོས་ཀྱི་སྐབས་ལྟར་ལ། གདུགས་ཀྱི་ཁོང་དམར་ནག་དང་མཐིང་ནག་སྤེལ་བ་ལ། མཐའ་འཇའ་རིས་དགྲ་བསྡེབ་ཏུ་བྱ། སྟེང་གི་ཁྱུང་ཚང་ཡང་ཁོང་མཐིང་ནག་དང། མཐའ་འཇའ་རིས་སུ་བྱེད། དེའི་སྟེང་རྒྱ་
ཕུབས་མི་དགོས་ཤིང་ཁྱུང་ཚང་གི་ཐོག་འགེབ་ལྟ་བུ་འཁོར་ལོ་རྩིབས་དགུ་པ་མཐིང་ནག་རྩིབས་ཟུར་རྣོ་བའི་ལྟེ་བར་སྲོག་ཤིང་དྲངས་ཏེ་ཁྱུང་ཚང་དཔལ་བེའུ་སྟེང་ནས་བཀབ། སྲོག་ཤིང་གི་རྩེ་མོར་མདུང་དམ་རལ་གྲི་རྩེ་གསུམ། ཕུར་བུ་སོགས་

[016B]དེ་ལ་དར་ནག་གི་ཆུན་འཕྱང་དང་མེ་ལོང་གདགས། ལྟས་ངན་གྱི་བྱ་སྒྲོ་སྣ་ཚོགས་ཀྱང་གཟུག་ནང་རྟེན་གྱི་མདའ་དང་གསང་རྟེན་གྱི་སྙིང་སྲོག་ཤིང་ལ་གདགས་པ་བཟློག་མདོས་ལ་མི་དགོས། སྐུ་བརྙན་
གྱི་ཤིང་བྱང་རྣམས་རི་རབ་ཀྱི་གནས་སོ་སོར་འཛུགས་སྐབས་མདོས་འཕེན་པའི་ཉིན་ལྷ་བཏེགས་ཟིན་འཕྲལ་ཚུར་བླང་ཆོག་ཏུ་འཛུག་ལྕགས་རིའི་ནང་ཁོངས་སུ་དམར་གཏོར་མ་ཚེ་ཡུངས་ཀྱིས་བརྒྱན་པ་ཉེར་གཅིག་དནག། ཕུང་གསུམ་གྱི་ས་ལས་བྱས་
པའི་ཟོར་ཀོང་གཏོར་མ་ཟུར་གསུམ་གྱི་མགོ་བཅད་ནས་མགོ་མཇུག་ལྡོག་པ་ལྟ་བུ། ཕྱི་རོ་སོལ་གྱིས་ནག་པོར་བསྒྱུར་བ་ལ་ནང་ཅུང་ཟད་བྲུས་པ་དམར་པོ་ལ་ཐུན་དང་ཁྲག་བླུགས་པ་ཉེར་གཅིག་རྣམས་སྤེལ་མར་འགོད། ལྕགས་རིའི་ཁ་ཁྱེར་ལ་སྐྱེར་པ་
སོགས་དུག་ཤིང་གི་རྩངས་རྩ་རྩེ་ཕུར་བའི་དཔལ་ལྟ་བུ་རྣོ་བ་ལ་དུག་ཁྲག་གིས་སྤགས་པ་ཉེར་གཅིག་སྲིན་མོ་འགྲོས་སུ་བསྣོལ་མར་འཛུག་ལོགས་ཤིག་ཏུ་སྨྱུག་མ་ཚིགས་གསུམ་པ་དུག་ཤིང་གི་སྟོང་བྱས་པ་ལ་ཏྲི་བྲིས་ཤིང། གྲི་རྒྱུས་ཀྱིས་དཀྲིས་
པ་སྲིན་བྱ། འུག་པ། བྱ་རོག་སོགས་ལྟས་ངན་གྱི་སྒྲོ་བ་སྐྱོན། སྐྱེར་པའི་མདེའུ་གྲུ་གསུམ་ལ་ཡི་གེ་བྷྱོ་གསུམ་མགོ་ཕྱིར་བསྟན་བྲིས་ཤིང། མདེའུ་རྩེར་ཐུན་རྫས་བཏགས་པའི་མདའ་ཟོར་གཞུ་དང་བཅས་པ་དང། ཡང་ཐོད་པ་མཚན་ངན་
གྱི་ནང་དུ་རིམས་ནད་ཀྱི་ཁྲག་དམེ་ཁྲག་གཅན་གཟན་ཁྲག་མངལ་ཁྲག་སོགས་ཁྲག་སྣ་དང་ཡུངས་དཀར་ནག་དང། སྐེ་ཚེ། དུག་སྣ། རྡོ་སྣ་གསུམ་གྱི་ཕྱེ་མ་བླུགས་པའི་ཁྲག་ཟོར་ཏེ་མདའ་ཟོར་ཁྲག་ཟོར་གཉིས་འདུ་བྱ་ཞིང། སྤོ་ཞིང་ཤེས་ན་ཚེ་ཟོར་

[017A]༄༅། །ཡུངས་ཟོར། རྡོ་ཟོར། ཀོང་ཟོར། སྒོང་ཟོར་སོགས་ཀྱང་འདུ་བྱ། གཞན་ཡང་བསྒྲལ་ཆོག་དང་བཅས་ཞལ་སྟོབ་བྱེད་རྒྱུའི་ཟན་ལིང་འབྲུབ་ཁུང་དང་བཅས་པ་དང། སྒྲོལ་ཆས་ཕྱག་མཚན། སྐམ་རློན་གྱི་ཐུན། གསེར་
སྐྱེམས་རིལ་བུ་དང་བཅས་པ། ཕུད་ཕོར་རྣམས་ཀྱང་སྟ་གོན་བྱ། ཡོ་བྱད་བཤམ་པའི་རིམ་པ་གཞན་རྣམས་བསྐང་མདོས་ཀྱི་སྐབས་ལྟར་ལ། མདོས་ཀྱི་ལོགས་ཤིག་ཏུ་ཞལ་སྟོབ་ཀྱི་ལིངྒ། གསེར་སྐྱེམས་ཀྱི་ཆས། སྒྲོལ་ཆས་རྣམས་དང། སྟེགས་
གཞན་ཞིག་ཏུ་ཟོར་རྣམས་དང། ཆས་འཇུག་གི་ཞྭ་ཕོད་སོགས་ཀྱང་བཤམ། དེ་མིན་གསོག་དང་བཅའ་གཤོམ་གྱི་རིམ་པ་མཐའ་དག་རྟེན་མདོས་ཀྱི་སྐབས་ལྟར་བགྱིས་པས་ཆོག་ཅིང། དེ་དག་ནི་བཟློག་མདོས་ཇི་ལྟར་བྱ་བའི་རིམ་པ་སྟེ། ངག་འདོན་
ཆོ་གའི་ཁྱད་པར་ནི་ཟུར་དུ་འབྱུང་བ་ལས་ཤེས་པར་བྱའོ། །འདིར་སྨྲས་པ། དེ་ལྟར་སྣ་ཚོགས་རྫས་དང་ཡོ་བྱད་ཀྱིས། །འཇམ་མགོན་བསྟན་སྲུང་ཡོངས་ཀྱི་ཐུ་བོ་མཆོག་དགྱེས་བསྐྱེད་མདོས་ཀྱི་བཅའ་གཤོམ་ལག་ལེན་རྣམས། །གསལ་ལམ་འདྲས་
ཡི་གེའི་ལམ་དུ་བཀོད། །སྟོང་ཆེན་སྤྲོས་བྲལ་སྐྱེ་མེད་ནམ་མཁའི་ཀློང། །རྟེན་འབྱུང་མ་འགག་མདོས་ཡས་འཇའ་ཚོན་རིས། །ཅིར་ཡང་འཆར་བའི་ངོ་མཚར་མིག་འཕྲུལ་སྟོང། །འདི་ཀོ་དམ་ཅན་དགྱེས་པའི་ཐབས་སུ་ཆེ། །དགེ་འདིས་བློ་བཟང་རྒྱལ་བསྟན་
པདྨོའི་ཚལ། །བསྟན་སྲུང་ཉིན་བྱེད་འོད་ཀྱིས་རྟག་སྐྱོང་ཞིང། །བསྟན་འཛིན་ཡོན་མཆོད་རྐང་དྲུག་དགའ་བའི་གར། །རྣམ་པར་རྩེན་པས་ས་ཆེན་འགེངས་གྱུར་ཅིག་ །ཅེས་འཇམ་མགོན་བསྟན་སྲུང་རྒྱལ་ཆེན་རྡོ་རྗེ་ཤུགས་ལྡན་རྩལ་ལ་བརྟེན་པའི་མདོས་འཕྲིན་གྱི་ལག་ལེན་གསལ་

[017B] བདག་ཅག་གི་རྣམ་པར་འདྲེན་པ་ཆེན་པོ་ངེས་དོན་ཟུང་འཇུག་གྲུབ་པའི་འཁོར་ལོས་བསྒྱུར་བ་བཀའ་དྲིན་ཟླ་མེད་ཁྱབ་བདག་རྡོ་རྗེ་འཆང་ཕ་བོང་ཁ་པ་དཔལ་བཟང་པོ་མཆོག་ལ། བླ་མ་ལྷ་སྲུང་དང་བཅས་པར་མི་ཕྱེད་དད་དམ་མཚུངས་བྲལ་གཟིམ་ལྷ་ཀླུ་དགའ་
ཚལ་བའི་སྐུ་ངོ་རྩིས་དཔོན་འགྱུར་མེད་ཚེ་དབང་རྡོ་རྗེ་དང། ལྷ་ལྕམ་གཡང་འཛོམས་ཚེ་རིང་རྣམ་གཉིས་ནས་ཡུན་རིང་པོར་གསོལ་བ་བཏབ་པ་ལ་བརྟེན་ནས། གཟིམ་ལྷ་ཀླུར་ཆོས་སྐྱོང་ཆེན་པོ་འདི་ཉིད་ཀྱི་རྟེན་མདོས་འཛུགས་པར་མཛད་དུ་ཉེ་བ་ན། དབུའི་མཆོད་བརྗོད་ནས་བཟུངས་རྟེན་མདོས་ཀྱི་བཅའ་གཞིའི་
རིམ་པ་རྣམས་ཆ་ལམ་ལྟ་བུར་ཟིན་བྲིས་སུ་འགོད་པར་མཛད་དེ། སྐབས་དེར་བླ་མ་རྡོ་རྗེ་འཆང་ཉིད་ཤར་ཕྱོགས་དྭགས་པོ་བཤད་སྒྲུབ་གླིང་དུ་ཆིབས་ཞལ་བསྒྱུར་དུ་ཉེ་བས་མཛད་བྲེལ་ཤིན་ཏུ་ཆེ་བར་བརྟེན་ཕྲན་རང་ལ་ཞིབ་ཆའི་བཀའ་སློབ་དང་འབྲེལ་རྟེན་མདོས་འཛུགས་པའི་བཅའ་གཤོམས་སྒྲིགས་བཀོད་
བྱེད་དུ་འཇུག་པ་གནང་བ་ལྟར་ཕྲན་རང་ནས་ཀྱང་བློར་མ་ངེས་པ་དང། དོགས་པ་མ་ཆོད་པའི་རིགས་རྣམས་བླ་མ་རྡོ་རྗེ་འཆང་ཉིད་ལ་བསྐྱར་མའི་དགོངས་བསྐོར་དོགས་གཅོད་དང་འབྲེལ་རྟེན་མདོས་དངོས་གཙང་པར་ལེགས་པར་གྲུབ་སྟེ། རྗེས་སོར་བླ་མ་རྡོ་རྗེ་འཆང་ཉིད་རྟེན་མདོས་འཛུགས་ཆོག་དངོས་
གཞིར་ཆིབས་བསྒྱུར་བསྐྱངས་སྐབས་གཟིགས་སུ་ཕུལ་བར་ཞིབ་གཟིགས་ཞུས་དག་མཛད་དེ་ལེགས་སོའི་དབུགས་དབྱུང་སྩལ་ཞིང། སྐབས་དེར་རྡོ་རྗེ་འཆང་ཉིད་ལ་མདོས་ཀྱི་ལག་ལེན་དང་ཆོ་གའི་རིམ་པ་གསལ་ལ་རྒྱས་པ་ཞིག་བཀའ་རྩོམ་མཛད་པར་གསོལ་བནན་ཏན་དུ་བཏབ་ཀྱང་མཛད་མ་གྲུབ་པའི་མུར་བླ་མ་བཀའ་
དྲིན་ཅན་ཉིད་རིང་མིན་དགོངས་པ་ཆོས་དབྱིངས་སུ་ཐིམ་པར་བརྟེན་མདོས་ཆོག་སྐོར་སོགས་ལྗགས་རྩོམ་འཕྲོ་ཅན་དུ་ལུས་པར། ཆོས་སྐྱོང་ཆེན་པོ་འདི་ཉིད་དུས་བབ་འཕྲིན་ལས་ཁྱབ་གདལ་དུ་ཆེ་བར་བརྟེན་འདི་ལ་བརྟེན་པའི་རྟེན་མདོས་སོགས་ཀྱང་འཛུགས་འདོད་དོན་གཉེར་ཅན་མང་བས་ལག་ལེན་མཐའ་དག་གསལ་པ་

[018A]༄༅། །འདྲིལ་བརྒྱ་པ་ཞིག་དགོས་ཞེས་མདོ་སྨད་བསྟན་པའི་གསལ་བྱེད་ཏྲེ་ཧོར་དཀར་མཛེས་འཁྲུངས་གསར་རིན་པོ་ཆེ་དང། དགེ་ལྡན་བསྟན་པའི་གསལ་བྱེད་ཤོ་མདོ་གྲྭ་སྒོམ་རིན་པོ་ཆེ། ལྷ་རྩེ་དགོན་སྔགས་རམས་ངག་དབང་ཆོས་འབྱོར་བཅས་ཀྱིས་འཕྲིན་ཡིག་གི་
ལག་ལེན་ཆེར་བསྐུལ་མ་མཛད་ཅིང། གཞན་ཡང་མདོ་སྨད་སྤོམ་རག་ཐང་སྟེང་དགའ་ལྡན་ཁང་སར་རྡོ་རྗེ་རྣམ་རྒྱལ་སོགས་དོན་གཉེར་ཅན་དུ་མས་ཀྱང་སྔ་ཕྱིར་ཡང་ཡང་དུ་བསྐུལ་བ་ལ་བརྟེན་ནས། སྐུ་བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོར་འབོད་
པ། སྔ་མ་རྡོ་རྗེ་འཆང་གིས་སྩལ་བའི་ཟིན་བྲིས་ཀྱི་ཡིག་ཆུང་ཉིད་གཞིར་བཟུངས། དེར་ཅུང་མི་གསལ་བའི་ལག་ལེན་རྣམས་ཞིབ་པར་གསལ་དུ་བཏང། བསྐང་མདོས་དང་བཟློག་མདོས་ཀྱི་ཁྱད་པར་ཡང་བླ་མའི་དགོངས་པ་དང་མི་འགལ་ཞིང། ཚད་ལྡན་གྱི་མདོས་གཞུང་གཞན་དག་ངང་ཡང་
མཐུན་པའི་ལུགས་སུ་གསལ་ལ་རྒྱས་པར་མེ་ཁྱི་ཧོར་ཟླ་དགུ་པའི་ཡར་ཚེས་དགེ་བར་ནོར་གླིང་སྐལ་བཟང་ཕོ་བྲང་གི་འདབས་རོལ། རང་གི་བསྟི་གནས་ནེའུ་གསིང་མེ་ཏོག་མངོན་པར་བཀྲ་བའི་ལྡིང་ཁང་དུ་མཇུག་རྫོགས་པར་སྦྱར་བའི་ཡི་གེ་པ་ནི་གཙུག་ལག་དུ་མ་ལ་རྣམ་དཔྱོད་ཀྱི་འདབ་བརྒྱ་ལྷུག་
བར་གྲོལ་ཞིང། བླ་མ་རྡོ་རྗེ་འཆང་གི་ཞབས་པད་ཡུན་དུ་བསྙེན་པའི་འདན་མ་དྲུང་ཡིག་དགེ་སློང་བློ་བཟང་རྡོ་རྗེས་བགྱིས་པ་འདི་ཡང་བློ་བཟང་རྒྱལ་བའི་བསྟན་པ་རིན་པོ་ཆེ་དུས་ཀྱི་མཐར་ཡང་མི་ཉམས་པའི་དཔལ་དུ་གྱུར་ཅིག་ །།



