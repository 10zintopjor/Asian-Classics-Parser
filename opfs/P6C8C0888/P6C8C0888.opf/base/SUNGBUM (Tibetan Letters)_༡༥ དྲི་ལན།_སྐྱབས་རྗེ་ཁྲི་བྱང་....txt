
[001A]༄༅། །དྲིས་ལན་གྱི་རིམ་པ་རྣམས་ཕྱོགས་གཅིག་ཏུ་བསྡེབས་པ་བཞུགས་སོ། །

[001B]  །ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གཅིག་ཟླ་བ་ལྔ་པའི་ཚེས་བཅུ་གཉིས་ཉིན་ཨ་རི་ནས་ར་སྟོད་སྐྱོང་བླས་དྲི་བ་ཞུས་ཕ་དང། དེར་བཀའ་ལན་སྩལ་བ་གཤམ་གསལ་ལ།  དྲི་བ་དང་པོ། ཉེ་བའི་སྲས་ཆེན་བརྒྱད་
ཅེས་འཇོག་པའི་རྒྱུ་མཚན། ལན། སྤྱིར་བྱང་སེམས་མཐའ་ཀླས་པ་ཡོད་ཀྱང། གདུལ་བྱའི་བློ་གྲོས་རྒྱས་པ་དང། བདུད་རིགས་འཇོམས་པ། ཐུགས་རྗེས་མི་གཏོང་བ། ས་ཆེན་པོ་དང་འདྲ་བར་ཕར་
ཕྱིན་བཅུས་གདུལ་བྱ་འཛིན་པ། སྒྲིབ་གཉིས་ཀྱི་འཆིང་བ་སེལ་བ། ནམ་མཁའ་ལྟ་བུའི་སྟོང་ཉིད་སྟོན་ཅིང་བྱང་སེམས་ཀྱི་བསླབ་བྱ་ལས་འདས་བའི་སྡིག་ལྟུང་སྦྱོང་བ། བདུད་ཀྱིས་མི་ཕམ་པར་བྱེད་པ་
རླབས་པོ་ཆེའི་ཀུན་བཟང་སྨོན་ལམ་མཐར་ཕྱིན་པ་བྱེད་པ་བཅས་ཀྱི་གོ་རིམ་བཞིན་དུ་མཛད་པའི་ཁྱད་པར་བྱང་སེམས་གཞན་ལས་ཆེས་ལྷག་ཅིང། སངས་རྒྱས་ཀྱི་ཞིང་ཁམས་མཐའ་ཡས་པ་རྣམས་སྐུ་

[002A] །སེམས་དཔའི་ཚུལ་གྱིས་སངས་རྒྱས་ཀྱི་ཉེ་བའི་འཁོར་དུ་བཞུགས་པ་དང། རྒྱུད་སྡེ་གོང་འོག་གི་དཀྱིལ་འཁོར་དུ་མའི་གཙོ་བོའི་འཁོར་དུ་བཞུགས་པ་སོགས་ཀྱིས་ཉེ་བའི་སྲས་
ཞེས་བརྗོད་བ་འདྲ། བཀའ་འགྱུར་གྱི་མདོ་མང་གྲས་འཕགས་པ་དཀྱིལ་འཁོར་བརྒྱད་པ་ཞེས་བྱ་བའི་མདོར། དེ་ནས་དཀྱིལ་འཁོར་ཁོར་ཡུག་ཏུ། །མཆོག་གི་དཀྱིལ་འཁོར་རྣམས་བྱ་སྟེ། །འཇིག་རྟེན་
དབང་དང་བྱམས་པ་དང། །ཐུབ་པ་སྐྱེས་མཆོག་ནམ་མཁའ་དང། །ཞེས་པ་ནས། དེ་བཞིན་ས་ཡི་སྙིང་པོ་སྟེ། །དེ་དག་ཆེད་དུ་དཀྱིལ་འཁོར་བརྒྱད། །ཅེས་སོགས་དགོས་པ་དམིགས་བསལ་དང་
བཅས་པ་གསུངས།། དྲི་བ་གཉིས་པ། དུས་གསུམ་སངས་རྒྱས་ཀྱི་སྐུ་བཞེངས་སྐབས། མར་མེ་མཛད་གཅིག་པུར་འདས་པའི་སངས་རྒྱས་ཀྱི་མཚན་གཞིར་འཇོག་པའི་རྒྱུ་མཚན། ལན། བྡག་

[002B] སྟོན་པས་སྔོན་མར་མེ་མཛད་ལས་ཆོས་གསན་ཚུལ་མདོ་སྡེ་རྣམས་སུ་གསུངས་པའི་རྒྱུ་མཚན་གྱིས་ཡིན་ནམ་སྙམ།།
དྲི་བ་གསུམ་པ། སངས་རྒྱས་རབས་བདུན་ཞེས་པའི་རྒྱུ་མཚན། ལན། སྔར་དཔེ་ཞིག་ནང་མཐོང་བ་ལྟ་བུ་དྲན་ཡང། ད་ལྟ་བློར་མི་ངེས་ཤིང། དཔེ་ཡང་མ་རྙེད། དྲི་བ་བཞི་པ། སྨན་བླ་མྖེད་
བརྒྱད་ཅེས་པའི་རྒྱུ་མཚན། ལན། སྨན་བླ་མཆེད་བདུན་ཐོག་ཤཱཀ་ཐུབ་བསྣན་པས་བརྒྱད་འབྱུང་བའི་རྒྱུ་མཚན་ནི། སྔོན་སངས་རྒྱས་ཀྱི་སྤྱན་སྔར་བདེ་གཤེགས་བདུན་གདན་འཛོམས་ཏེ་ཐུགས་དམ་གླེང་བ་
སོགས་སྨན་མདོ་བརྒྱད་བརྒྱ་པར་གསལ་བ་ལྟར་ལགས།། དྲི་བ་ལྔ་པ། རྒྱལ་ཆེན་བཞིའི་ལོ་རྒྱུས་གང་དུ་གསལ། ལན། རྒྱལ་ཆེན་བཞིའི་ལོ་རྒྱུས་འོད་སྲུང་གི་བསྟན་པར་མཁའ་ལྡིང་སྒྲ་སྙན་དང། སྒྲ་
ཆུང། ཀླུ༑ དབུགས་དང་དབུགས་འབྱིན་དུ་གྱུར་ཏེ་སྨོན་ལམ་བཏབ་པ་སོགས་འདུལ་བ་ལུང་དང། དཀའ་ཆེན་གསུང་གནས་བརྟན་རྟོགས་བརྗོད་དུ་གསལ།། དྲི་བ་དྲུག་པ། བོད་དུ་བྱམས་པའི་སྐུ་བཞེངས་སྐབས་
སྐུ་ཚད་ཆེན་པོ་བཞེངས་སྲོལ་དེ། བྱམས་མགོན་སངས་རྒྱས་ཀྱི་མཛད་པ་ཞིང་འདིར་སྟོན་སྐབས་མི་རྣམས་བོང་ཚོད་ཆེ་བའི་གནད་ཀྱིས་ཡིན་ནམ། ལན། དེ་རང་ཡིན་ཚོད་སྣང།། དྲི་བ་བདུན་པ། བྱམྶ་

[003A]༄༅། །པའི་ཕྱག་མཚན་དུ་ཀླུ་ཤིང་གི་སྡོང་པོ་འཛིན་པར་གསུངས་པའི་ཀླུ་ཤིང་གི་སྡོང་པོ་ཞེས་ཟེར་བའི་རྒྱུ་མཚན་དང། ཀླུ་ཤིང་གི་ངོས་འཛིན། ལན། རྡོ་རྗེ་གདན་དུ་སངས་རྒྱས་པའི་མཛད་པ་
སྟོན་སྐབས་ཀླུ་ཤིང་གི་སྡོང་པོ་ལ་རྒྱབ་བརྟེན་ཏེ་སངས་རྒྱས་པར་གསུངས་པས་ཡིན་ཞིང། ཤིང་གི་ངོས་འཛིན་སྨན་གྱི་གྲས་སུ་གེ་སར་རྣམ་གསུམ་ཞེས་པའི་ནང་ཚན། ན་ག་གེ་སར་ཞེས་པ་དེ་ཡིན་ཞེས་སྨན་དཔེ་ཤེལ་ཕྲེང་དུ་
གསལ་ཞིང། དེའི་སྡོང་པོ་མེ་ཏོག་དམར་པོ་ཆེན་པོ་འཆར་བ་ཞིག་རྡ་རམ་ས་ལར་ཕྲན་གྱི་ཤག་གི་མདུན་ཕྱོགས་སུ་འདུག་ཀླུ་ཤིང་ཟེར་དགོས་པ། ན་གར་གེ་སར་སྨན་གྱི་མཆོག་སྔགས་དང་ཕྱག་རྒྱས་བྱིན་བརླབས་ནས།།
ཏིང་འཛིན་འཕྲོ་འདུའི་བརྡས་བཀྲོལ་ཏེ། །ཀླུ་ཆེན་བརྒྱད་ལ་མཆོད་པ་འབུལ། །ཞེས་ས་བདག་གདོན་སྒྲོལ་དུ་གསལ་བ་དང། གཟུངས་བསྡུས་ནང་ཀླུའི་དཔང་སྐོང་དུ་གཟིགས་མཛོད།། དྲི་བ་བརྒྱད་པ། ཇོ་ཤཱཀ་རྣམ་
གཉིས་ལ་གཟུངས་འབུལ་ཞུས་ཡོད་མེད། ལན། ཇོ་བོའི་ནང་གཟུངས་ལ་ནོར་བུ་ཡོད་ཚུལ་ཇོ་བོའི་སྨོན་ལམ་དུ་གསལ་བ་མ་ཟད། ཇོ་བོའི་གྲུ་མོ་གཡོན་པའི་འོག་དེར་བུ་ག་ཞིག་ཀྱང་འོང་བས་ལུགས་མ་གོང་བུ་གཅིག་པ་
མིན་འདུག་གཤིས་གཟུངས་ཡོད་པ་གཞིར་བཅས།། དྲི་བ་དགུ་པ། སྐུ་འདྲ་ལ་གཟུངས་འབུལ་མ་ཞུས་ན་སྐྱོན་ཇི་ཡོད། ལན། ཁོང་སྟོང་ལ་གཟུངས་མེད་ན་འདྲེ་སོགས་འཇུག་པ་དང། གཟུངས་དགོས་པའི་རྒྱུད་ལུང་

[003B]། དྲི་བ་བཅུ་པ། རྒྱ་ཕིབས་ནང་གཟུངས་གང་དང་གང་འབུལ་དགོས། ལན། གཟུངས་ཆེན་སྡེ་ལྔ་དང། གཙུག་ཏོར་སྡེ་ལྔ། ནོར་བུ་རྒྱས་པའི་གཞལ་མེད་ཁང་གི་གཟུངས་སོགས་འབུལ་སྲོལ།། དྲི་བ་
བཅུ་གཅིག་པ། དགའ་ལྡན་དང། དགེ་ལྡན་ཞེས་པའི་མཚན་དོན་རྒྱས་པ་རེ། དྲི་བ་བཅུ་གཉིས་པ། དགེ་ལྡན་རྣམ་པར་རྒྱལ་བའི་གླིང་ཞེས་པའི་འགྲེལ་བཤད། ལན། དགེ་ཞེས་བྱ་བའི་དགོན་པ་འདེབས། །སོགས་མདོ་ལས་ལུང་
བསྟན་ཅིང། འགྲེལ་བཤད་ཉིད་ནས་མཛོད།། དྲི་བ་བཅུ་གསུམ་པ། རྗེ་རང་ནས་དགའ་ལྡན་དང། དགེ་ལྡན་གཉིས་ཀ་དགོན་པའི་མིང་ལ་འདོགས་པར་མཛད་དམ། ལན། གསུང་འབུམ་ནང་གི་མཛད་བྱང་ཚོར་ཡང་དགའ་ལྡན་དང་
དགེ་ལྡན་གཉིས་ཀ་འོང་བས་ཤེས་ནུས།། དྲི་བ་བཅུ་བཞི་པ། རྗེས་དགེ་ལྡན་ཕྱག་མ་བཏབ་གོང་དགོན་པ་འདེབས་ཡུལ་ཐད་ཇོ་བོའི་མདུན་དུ་མར་མེའི་བརྟག་པ་མཛད་པར་གསུངས་པའི་མར་མེའི་བརྟག་པ་མཛད་ཚུལ་ཇི་ལྟར། ལན། མར་
མེའི་བརྟག་པ་བྱ་ཚུལ་གྱི་ཡི་གེ་དེ་འདྲ་འོང་གི་འདུག་པ་ལྟར་མཛད་པ་ཡིན་ནམ་ཆ་མ་འཚལ།། དྲི་བ་བཅོ་ལྔ་པ། རྗེའི་མཛད་ཆེན་བཞིའི་ནང་ནས་རྫིང་ཕྱིའི་བྱམས་པའི་སྐུ་རྟེན་དང་བརྟེན་པར་བཅས་པ་ལ་ཞིག་གསོ་མཛད་པ་དང། ལན་
གྲྭ་རྐྱང་བྱ་བྲལ་བ་ཞིག་གིས་མཛད་པས་ཡིན་ནམ།། དྲི་བ། ལུང་ར་ཆེན་མོར་གྲགས་པ། ལན། འདིར་རྒྱུ་མཚན་ཇི་ཡིན་མི་ཤེས།། དྲི་བ། དགའ་ལྡན་སྒྲུབ་མཆོད་ཆེན་མོར་གྲགས་པ་བཅས་ལ་མཛད་པ་གཞན་དང་མི་འདྲ་བར་མཛད་ཆེན་

[004A]༄༅། །དུ་འཇོག་པའི་རྒྱུ་མཚན། ལན། རྒྱུད་སྡེའི་དཀྱིལ་འཁོར་བཅུ་ཙམ་གྱི་སྒྲུབ་མཆོད་བཙུགས་ཏེ་སྔགས་ཀྱི་ལམ་སྲོལ་སྤེལ་བས་ཡིན།། དྲི་བ་བཅུ་དྲུག་པ། རྗེའི་མཚན་ཀུན་དགའ་སྙིང་པོ་དང། བློ་བཟང་
གྲགས་པའི་དཔལ་ཞེས་པའི་དོན་འགྲེལ། ལན། འདི་གཉིས་ཀྱི་དོན་འགྲེལ་ཉིད་ནས་བཀྲལ་ན་འཐུས་རྒྱུ།། དྲི་བ་བཅུ་བདུན་པ། རྗེ་ལ་ཡབ་ཀྱིས་མཚན་ཇི་ཕུལ། ལན། མི་ཤེས།། དྲི་བ་བཅོ་བརྒྱད་པ། རྗེའི་ཡབ་ཞིང་
འབྲོག་གང་ཡིན། ལན། མི་གསལ།། དྲི་བ། འབྱོར་ལྡན་ཡིན་མིནྶོགྶ་རྣམ་ཐར་ཆེན་མོར་མ་གསལ་བས་དེ་དག་གི་གཞུང་གང་དུ་བརྩད་དགོས། ལན། དཔེ་
ཆ་གར་ཡོད་མི་ཤེས།། དྲི་བ་བཅུ་དགུ་པ། རྗེའི་ཡབ་ཡུམ་གཉིས་ཀྱི་ཡང་སྲིད་སྤྲུལ་སྐུར་ངོས་འཛིན་པ་ཡོད་ཚུལ་གོ་ཐོས་ལྟར། དང་པོར་ངོས་འཛིན་ཞུ་སྟངས་དང་དུས་ཚོད། ལན། ཤིང་བཟའ་ཨ་ཆོས་ཀྱི་ཡང་སྲིད་ཤིང་བཟའ་
ཚང་ལས། ཡབ་ཀྱི་སྐྱེ་སྤྲུལ་ཡོད་པ་མ་ཐོས། ངོས་འཛིན་ཞུ་སྟངས་དང་དུས་ཚོད་མི་ཤེས།། དྲི་བ་ཉི་ཤུ་པ། བོད་དུ་ཕེབས་པའི་གོང་ནས། དྲིལ་བུ་པའི་བདག་འཇུག་མཛད་ཚུལ་གསལ་ཡང། བསྙེན་པ་མཛད་ཚུལ་མ་གྶལ་
བས་འགལ་སྤོང་ཇི་ལྟར་ཞུ། ལན། ཡི་གེར་མ་གསལ་བ་ཙམ་གྱིས་མ་མཛད་པའི་ཁྱབ་པ་ངེས་ཨེ་དགོས། རྗེའི་རྣམ་ཐར་ལ་བསྟོད་པ་ཙོང་ཁ་བརྒྱད་ཅུ་པར་གྲགས་པ་འབྲས་སྤུངས་ཆོས་སྤྱོད་དུ་གསལ་བའི་ནང། བཅུ་དྲུག་བར་དུ་མཁན་

[004B] །བཀའ་ལུང་མན་ངག་གཞུང་ལུགས་འགའ་གསན་ཅིང། །བསྙེན་སྒྲུབ་བདག་འཇུག་དུ་མ་མཛད་པ་ལ། །བརྩོན་འགྲུས་ལྷོད་པ་མེད་པའི་ཙོང་ཁ་པ། །ཞེས་གསུངས།། དྲི་བ་ཉེར་གཅིག་པ། རབ་བྱུང་མཁན་པོའི་
མཚན་ནས་དྲས་ཏེ་མིང་འདོགས་སྲོལ་ལ། རྗེའི་མཚན་ལ་བློ་བཟང་གྲགས་པ་ཞེས་གསོལ་བའི་རྒྱུ་མཚན། ལན། ཆོས་རྗེ་དོན་རིན་མཇལ་ན་དྲི་བ་བླངས་ཏེ་ལན་ཕུལ་ཆོག། དྲི་བ་ཉེར་གཉིས་པ། བློ་བཟང་གྲགས་པ་དང། བློ་བཟང་
གྲགས་པའི་དཔལ་ཞེས་གཉིས་ཀ་མཆིས་པ་ཡིན་ནམ། ལན། དཔལ་ཞེས་པ་དཔལ་བཟང་པོའི་ཚིག་སྡུད་ཙམ་ལས། རྒྱུ་མཚན་གཞན་མ་མཆིས།། དྲི་བ་ཉེར་གསུམ་པ། ཆོས་རྗེ་དོན་རིན་ཞྭ་ལུར་གྲ་བསྐོར་ལ་བྱོན་སྐབས་བུ་སྟོན་ཡང་
གདན་སར་ཕེབས་པར། ཚོགས་སུ་བགྲོ་གླེང་མཛད་པས་ལེགས་པར་ཟིན་ཏེ་མཁས་པའི་གྲགས་པ་ཐོབ་ཞེས་པ། ཚོགས་ལངས་ལྟ་བུ་མཛད་ནས་རྒྱལ་ཁ་ཐོབ་པའི་དོན་ཡིན་ནམ། ལན། དམ་བཅར་བཞུགས་པ་ལས་ཚོགས་ལངས་མིན་
ཚོད།། དྲི་བ་ཉེར་བཞི་པ། རྗེ་བོད་དུ་ཕེབས་སྐབས་འབྲི་གུང་པའི་འབུལ་དཔོན་དང་ལྷན་དུ་ཕེབས་པར་གསུངས་པ། འབུལ་དཔོན་ཞེས་པའི་དོན། ལན། འབུལ་སྡུད་པ་ཡིན།། དྲི་བ་ཉེར་ལྔ་པ། རྗེའི་འཁྲུངས་རབས་སུ་སློབ་
དཔོན་རིན་པོ་ཆེ་དང། ཇོ་བོ་སོགས་འདྲེན་ཅིང། ཕྱོགས་གཅིག་ནས་སངས་རྒྱས་ཐམས་ཅད་ཐུགས་རྒྱུད་གཅིག་པ་དང། སངས་རྒྱས་གཅིག་གི་རྣམ་རོལ་ཡིན་ན་ཐམས་ཅད་ཀྱི་རྣམ་རོལ་ཡིན་དགོས་པར་བཤད་པ་གཉིས་མི་འགལ་བའི་ལན་

[005A]༄༅། །ཇི་ཞུ། ལན། ཐམས་ཅད་ཀྱི་རྣམ་རོལ་ཡིན་པ་ཐུན་མོང་མ་ཡིན་པའི་དབང་དུ་དང། སློབ་དཔོན་དང་ཇོ་བོ་སོགས་འདྲེན་པ་ཐུན་མོང་བའི་སྐྱེས་རབས་ཀྱི་འདྲེན་ཚུལ་ཁྱད་འདྲ།། དྲི་བ་ཉེར་དྲུག་པ་
རྗེས་གཞུང་ཆེན་བཅོ་ལྔ་ཉིན་གཅིག་ལ་དབུ་བཙུགས་ཏེ་འཆད་པར་གསུངས་པའི་གཞུང་རྣམས་སྦྲགས་ཏེ་འཆད་པ་ལ་གོ་དགོས་སམ། སོ་སོར་འཆད་པ་ལ་གོ་དགོས། ལན། སྦྲགས་ཏེ་མིན། ཆོས་ཐུན་རེ་རེའམ་གཞུང་སོ་སོ་ནས་འཆད་
པ་ལ་ཟེར།། དྲི་བ་ཉེར་བདུན་པ། སྨན་གྱི་རྩ་རྒྱུད་སོགས་བཀའ་འགྱུར་གྱི་གྲས་སུ་ཡོད་མེད། དེ་དག་བཀའི་ཁོངས་སུ་འཇོག་དགོས་མིན། ལན། འདུལ་བའི་ནང་སྨན་གྱི་གཞི་ཡོད་པ་ལས། སྨན་གྱི་རྒྱུད་བཞི་སོགས་བྐའ་
འགྱུར་ནང་མེད། གཏེར་བཏོན་གྲ་པ་མངོན་ཤེས་ཀྱིས་གཏེར་ནས་ཕྱུང་བ་སོགས་ཀྱི་ལོ་རྒྱུས་ཟུར་མཁར་བའི་སྨན་གྱི་ཁོག་འབུབ་དང། ལྔ་པའི་གསུང་འབུམ་ནང་བཅའ་ཡིག་སྐོར་གྱི་གྲས་སུ་ཡོད། ཀོང་སྤྲུལ་གྱི་ཤེས་བྱ་ཀུན་ཁྱབ་
ནང་ལའང་གསལ།། དྲི་བ་ཉེར་བརྒྱད་པ། འབྲོག་རི་བོ་ཆེ་ཞེས་པའི་དོན་ཇི་ཡིན། ལན། དཔེར་ན་གྲོང་ཁྱེར་དང་རྒྱང་རིང་ལུང་པའི་ཕུར་སྡོད་མི་ལ་འབྲོག་པ་ཟེར་བ་ལྟར་སྐྱེ་བོས་དབེན་པའི་འབྲོག་དགོན་པ་ཡིན་པ་དང། རི་བོར་
ཆགས་པས་དེ་ལྟར་བརྗོད།། དྲི་བ་ཉེར་དགུ་པ། དབང་བསྐུར་རི་ཞེས་པ་ཆོས་རྒྱལ་སྲོང་བཙན་ཁྲིར་དབང་བསྐུར་བའི་རི་ཞེས་པར་འགྲེལ་པ་འཐད་དམ། ལན། དེ་རེད།། དྲི་བ་སུམ་ཅུ་པ། རྟགས་བསལ་བཏང་སྐབས་

[005B] ལན། ཁས་ལེན་འཆོར་བར་ངོ་ཚ། ཞེས་པའམ། ཚྭ་དོ་ལྟ་བུའི་དངོས་འགལ་གྱི་ཁུར་ཆེན་བསྐུར་བས་དེ་ལྟར་བརྗོད་པ་མིན་ནམ་སྙམ་སྟེ་དཔྱད་འཚལ།། དྲི་བ་སོ་གཅིག་པ། དྷཱི་ཇི་ལྟ་བ་བཞིན་དུ་ཆོས་
འཆད་ཅེས་པར། རྒྱལ་བའི་དགོངས་པ་ཇི་ལྟ་བ་བཞིན་དུ་ཆོས་བཤད་ཉན་བྱེད་ཅེས་པར་གོ་དགོས་སམ། ལན། འདི་ལྟར་དུ་གོ་ཡང་རུང། དྲི་བ། ཡང་ཇི་ལྟ་བ་བཞིན་དུ་ཆོས་འཆད་ཅེས་པ་ཀུན་སློང་ཀུན་སྤྱོད་སོགས་ལ་སྦྱར་དགོས་སམ་
ལན། མི་དགོས། ཆོས་འཆད་ཅེས་པ་དང། ཆོས་འཇལ་ཞེས་པ་གཉིས་ཀ་སྟེ་ཆོས་འཇལ་ཞེས་པ། འཇལ་བ་དང། རྟོགས་པ། གཞལ་བའི་དོན་ནོ།། དྲི་བ་སོ་གཉིས་པ། དྷཱི་བརྗོད་པའི་རྒྱུ་མཚན་འཇམ་དབྱངས་ཤེས་
རབ་ཀྱི་ལྷ་ཡིན་པའི་གནད་ཀྱིས་ཡིན་ནམ། ལན། དེ་རང་རེད།། དྲི་བ་སོ་གསུམ་པ། གྲ་སར་བཀའ་པོད་ལྔ་ལ་སློབ་གཉེར་གནང་བ་དེའི་གནད་ཞིབ་རྒྱས་ཕྱི་ཡིག་ཏུ་བསྒྱུར་ཆོག་པ་ཞིག་ ལན། ཐེག་པ་ཆེན་པོའི་ས་ལམ་གྱི་
བགྲོད་ཚུལ་དང། ལམ་ཐབས་ཤེས་གཉིས་ལས། ཐབས་རྒྱ་ཆེ་བའི་སྤྱོད་ཕྱོགས་ལ་སློབ་ཚུལ་གཙོ་བོར་སྟོན་པ་ཕར་ཕྱིན། ཤེས་རབ་ཟབ་མོའི་ཕྱོགས་ཚུལ་བཞིན་གསལ་བར་གཏན་ལ་འབེབས་པ་དབུ་མ། ཐེག་པ་ཆེན་ཆུང་གཉིས་ཀའི་ཐུན་མོང་གི་
བསླབ་བྱའམ་སྤྱོད་པ་སྟོན་པ་འདུལ་བ། འཁོར་བའི་རྒྱུ་ཉོན་མོངས་སྤངས་ནས་ཐར་པ་ཐོབ་པར་བྱེད་པ་ལ་ཆོས་རབ་ཏུ་རྣམ་འབྱེད་ཀྱིས་ཤེས་བྱ་སྤྱིའི་མཚན་ཉིད་གཏན་ལ་ཕབ་པ་ཞིག་དགོས་ཤིང། དེ་ནི་ཕུང་ཁམས་སྐྱེ་མཆེད། རྟེན་ཅིང་འྦྲེལ་

[006A]༄༅། །འབྱུང། གནས་དང་གནས་མིན་པ་ལ་མཁས་པར་བྱ་དགོས་པས་མཛོད་ཀྱི་སྐབས་སུ་ཕུང་ཁམས་སྐྱེ་མཆེད་ཀྱིས་ཆར་ཕྱེ་བའི་ཆོས་ཀུན་རིགས་བསྡུས་པའི་དབང་དུ་བྱས་ནས་སྣང་བ་གཟུགས་ཀྱི་གཞི་
གཙོ་བོ་སེམས་ཀྱི་གཞི། འཁོར་སེམས་བྱུང་གི་གཞི། ལྡན་མིན་འདུ་བྱེད་ཀྱི་གཞི། དགག་པ་འདུས་མ་བྱས་ཀྱི་གཞི་སྟེ་ཤེས་བྱ་གཞི་ལྔར་བསྡུས་ནས་བསྟན་ཅིང། ཐེག་དམན་གྱི་ལམ་གྱི་རིམ་པ་དག་ཀྱང་གསལ་བར་བསྟན་པ་མངོན་པ་
མཛོད། ཕྱི་ནང་གི་སྟོན་པ་དང་བསྟན་པའི་ཁྱད་པར། གཞི་ལམ་འབྲས་གསུམ་གྱི་ཚུལ་བཅས་ལ་རིགས་པའི་ལམ་ལས་དྲངས་ཏེ་མི་འཁྲུལ་བའི་ངེས་པ་བསྐྱེད་པར་བྱེད་པ་རྣམ་འགྲེལ་ཏེ་གཞུང་ཆེན་བཀའ་པོད་ལྔར་སྦྱང་དགོས་པའི་རྒྱུ་མཚན་
དེ་འདྲ་ཡིན་ཚོད།། དྲི་བ་སོ་བཞི་པ། ཡང། རྩོད་པ་གལ་ཆེ་བའི་རྒྱུ་མཚན་ཞིབ་རྒྱས་ཤིག་ཕྱི་ཡིག་ཏུ་བསྒྱུར་ཆོག་པ། ལན། འདིར་འབྲིར་མི་ལང་བས་སོག་པོ་ཆ་ཧར་དགེ་བཤེས་བློ་བཟང་ཚུལ་ཁྲིམས་ཀྱི་གསུང་འབུམ་འྗར་
མན་འབོན་དུ་བྲག་གཡབ་རིན་པོ་ཆེའི་ཕྱག་ལས་གནང་སར་ཡོད་འདུག་པས། དེའི་གསུང་ཐ།། དྲི་བ་སོ་ལྔ་པ། རྒྱུད་གྲྭ་གཉིས་སུ་གསང་བདེ་འྗིགྶ་
གསུམ་ལས། རྒྱུད་སྡེ་གཞན་གྱི་འཆད་ཉན་མེད་པར་བརྟེན། དེའི་གནད་ཞིབ་རྒྱས་ཤིག་སྐྱབས་འཇུག་ཞུ་རྒྱུ། ལན། རྗེའི་གསུང་ཞི་ཁྲོ་སྦྲག་སྒྲུབ་དང། རེད་མདའ་བར་ཕུལ་བའི་ཤོག་དྲིལ་སོགས་ལ་གཟིགས། ཕྲན་རང་

[006B] མནོ་བསམ་མང་པོ་གཏོང་རྒྱུར་སྒྱིད་ལུག་ཅིང། སྔར་དྲན་པ་རྣམས་ཀྱང་བརྗེད་ངས་ཀྱི་རྐུན་བུས་འཁྱེར་ཏེ་སྣང་ལ་མ་ངེས་པ་བཅས་ཀྱིས་དྲི་བ་རྣམས་ལ་ལན་འདེབས་མཐའ་གཙང་ཞིག་
ཞུ་ཐུབ་མ་སོང་བས་དབྱིངས་ཁྲེལ་མི་བཞེས་པ་ཞུ། ཁྲི་བྱང་པས། ཕྱི་ཟླ་དྲུག་པའི་ཚེས་བཅུ་གསུམ་ལ་ཕུལ།། །།་ བྲག་གཡབ་རིན་པོ་ཆེས་དོགས་འདྲི་ཞུ་གནང་གི་བཀའ་ལན་ཁག་གཅིག་ལ།  སིའུ་ཐང་ངམ་ཟིའུ་ཐང་ཞེས་པ་སྒྲའི་འབོད་ལུཌ་
ཙམ་ལས། གོས་སྐུད་དང། གསེར་སྐུད་ཀྱིས་སྤྲིན་འབྲུག་སོགས་ཚེམ་དྲུབ་བྱས་པའི་ཡོལ་བ་དང། བླ་བྲེ་སོགས་ལ་སིའུ་བླ་བྲེ་དང་ཡོལ་བ་ཟེར་ཞིང། དགའ་ལྡན་གསེར་ཐང་ཞེས་པ་དེ་ཡང་ཚེམ་དྲུབ་རྙིང་མ་སིའུ་གནས་བཅུའི་ཐང་ཀ་ཉེར་
གསུམ་ཡོང། སི་ཐང་ལ་གསེར་ཐང་ཞེས་ཟུར་ཆག་ཏུ་འབོད་པ་འདྲ། བསམ་ཡས་བྱང་ཆུབ་ཆེན་པོ་ཞེས་པ། ཁྲི་སྲོང་དུས་ཐད་པོ་རི་ནས་རང་བྱུང་དུ་བྱོན་པའི་རྡོ་སྐུ་ནང་གཟུངས་སུ་བཞུགས་པའི་འཇིམ་སྐུ་ཆེ་ཚད་ལོངས་སྐུའི་རྣམ་པ་ཅན་ཞིག་
ཡོང། དེ་ལ་བསམ་ཡས་ཀྱི་རྟེན་གཙོ་ཇོ་བོ་བྱང་ཆུབ་ཆེན་པོ་ཞེས་ཟེར། དེའི་གཡས་གཡོན་གྱི་བྱང་སེམས་རྣམས་ན་བཟའ་བེར་དང། ཞབས་ལྷམ་གསོལ་བ་བོད་མའི་ཆ་བྱད་ཅན་ཤ་སྟག་འདུག་བསམ་བཞིན་སྲིད་བཟུང་གི་སྐྱེ་སྤྲུལ་རིགས་
སྐྱེ་བ་སྤྲུལ་སྐུའི་སྡེར་གཏོགས་མིན་ཐད། སངས་རྒྱས་ཀྱི་སྤྲུལ་པ་ཡིན་ན་སྐྱེ་བ་སྤྲུལ་སྐུར་ངོས་འཛིན། བྱང་སེམས་ལྟ་བུའི་སྤྲུལ་སྐུའི་རིགས་ལ་ཕར་ཕྱིན་སྐབས་བརྒྱད་པ་ནས་བཤད་པའི་སྐྱེ་སྤྲུལ་དུ་མི་གཏོགས་ཀྱང། སྤྱིར་སྐྱེ་སྤྲུལ་གྱི་ཐ་སྙད་

[007A]༄༅། །ཙམ་ཐོབ། བོད་དུ་བྲིས་འབུར་གྱི་སྲོལ་ཐོག་མར་སྤེལ་མཁན་སུ་ཡིན་ངེས་བརྟན་ཞུ་རྒྱུ་མེད། ཕལ་ཆེར་བལ་པོའི་བཟོ་བོ་ཡིན་འདྲ་སྟེ། སྔོན་གྱི་ལོགས་བྲིས་དང་ཐང་ཀ་ཕལ་ཆེར་བལ་བྲིས་ལྟ་བུ་ཡོང་འདུག་
རབ་གནས་ཀྱི་ཁུངས་ལུང་སྐོར། བསྟན་འགྱུར་རྒྱུད་ཅ། ཐང་ཀའི་གོང་ཤམ་དང། རླུང་གནོན་སོགས་ལ་འགྲེལ་བཤད་དགོས་ཕེབས་ཐད། སྤྱོད་འཇུག་ལས། དེ་ནས་
དེ་ལ་ཁ་དོག་ལེགས་བསྒྱུར་བའི། །ན་བཟའ་སྲབ་ལ་འཇམ་པ་  ྾  ། ཞེས་སོགས་དང། རབ་གནས་ཀྱི་རྒྱ་གཞུང་རྣམས་སུ། རྟེན་ལ་ན་བཟའ་དང་རྒྱན་སོགས་འབུལ་བར་གསུངས་པ་ལྟར་འབུར་སྐུར་འབུལ་མུས་ཀྱང། བྲིས་སྐུར་ན་བཟའི་དོད་
དམ། སྲི་ཞུའི་ཚུལ་དུ་ཕུལ་བ་ལགས་སྙམ། རླུང་གནོན་གྱི་རྒྱུ་མཚན་རླུང་གནོན་ཞེས་པའི་སྒྲ་དོན་དེ་རང་ལགས། གར་འཆམས་ཀྱི་ཁུངས་ལུང་ལོ་རྒྱུས་དགོས་ཚུལ་ཐད། གར་གྱི་རྣམ་གཞག་རྒྱུད་སྡེ་ནས་གསུངས་ཤིང། བུ་སྟོན་
གསུང་འབུམ་ནང་དཔལ་མཆོག་རྩེ་མོ། རིགས་བསྡུས་སོགས་རྣལ་འབྱོར་རྒྱུད་ཀྱི་སྐོར་དང། བདེ་མཆོག་གི་རིག་མ་བཅུ་དྲུག་གི་གར། དུས་འཁོར་གྱི་རྐང་པ་བཅུ་དྲུག་དང། རྐང་པ་བདུན་ཅུ་རྩ་གཉིས་གར་ཐབས་སུ་སྦྱར་བ་
ལྷ་མོ་བཅུ་གཉིས་ཀྱི་མཆོད་གར། རྒྱལ་བ་ལྔ་པའི་གསུང་ཀུན་ཏུ་བཟང་པོའི་འཆམས་ཀྱི་བརྗེད་བྱང་ལྷ་ཡི་རོལ་གར་སོགས་སུ་གཟིགས་ན་གསལ་ཞིང། རྙིང་ལུགས་ཕུར་པའི་སྟོད་ལས་བྱང་ཆུབ་སྒྲུབ་པའི་རྩ་འཆམས་དང། སྨད་

[007B] དགེ་ལུགས་ཕྱོགས་སུའང་འཇིགས་བྱེད་ཀྱི་ཕྱག་སོ་བཞི་ལས་ཞྭ་ནག་བན་ཕུར་ཐོགས་པ་མང་པོ་སྤྲོས་ཏེ་བསྒྲལ་ལས་ཀྱི་དམིགས་པ་དང་འབྲེལ་ཞྭ་ནག་
གི་འཆམས་དང། སྲུང་མ་ལས་ལ་བསྐུལ་བའི་ལྷན་ཅིག་བྱེད་རྐྱེན་དང་དམིགས་རྣམ་གསལ་བྱེད་དུ་མགོན་ཆོས་སོགས་སྲུང་མའི་འཆམས་བྱེད་པ་ཡིན། དཔའ་བོ་དང་མཁའ་འགྲོའི་ངོ་བོ་དང་ས་མཚམས་དབྱེ་ཚུལ་ཐད། སྤྱིར་མྑའ་
འགྲོ་ཙམ་ནི། རིག་སྔགས་ཀྱི་མཐུས་མཁའ་ལ་འགྲོ་བ་དང། གཞན་ལ་ཕན་གནོད་ཀྱི་མཐུ་ནུས་ཆོ་འཕྲུལ་སོགས་སྟོན་ནུས་པའི་བུད་མེད་ཀྱི་རིགས་ལ་འཇོག་ཅིང། དེ་འདྲ་ཕྱི་རོལ་པ་ལའང་ཡོད། མཁའ་འགྲོར་དབྱེ་ན་ལས་དང་ཡེ་
ཤེས་ཀྱི་མཁའ་འགྲོ་མའམ། འཇིག་རྟེན་ལས་འདས་དང་མ་འདས་གཉིས་ལས། འཇིག་རྟེན་ལས་འདས་པ་དགོངས་ཆོད། འཇིག་རྟེན་པར་ལམ་ཞུགས་དང་ལམ་མ་ཞུགས་གཉིས། ལམ་ཞུགས་ནི་སྔགས་ཀྱི་བསྐྱེད་རིམ་དང། རྫོཌ་
རིམ་དོན་གྱི་འོད་གསལ་མ་ཐོབ་པའི་རིགས་ཚོགས་སྦྱོར་གྱི་ལམ་པ་རྣམས་ལ་ཟེར། ལམ་མ་ཞུགས་ནི། གོང་སྨོས་ལྟར་རིག་སྔགས་ཀྱི་མཐུ་ཙམ་ལ་བརྟེན་ནས་རྫུ་འཕྲུལ་ཕྲན་བུ་བྱེད་ནུས་པ་ཤ་ཟ་མཁའ་འགྲོ་མ་དང། དཔེར་ན་
ཕྲ་མེན་མའམ། གསོན་འདྲེ་མ་ལྟ་བུ་ཡང་དེ་ཁོངས་སུ་གཏོགས། གདུག་འདྲེ་ཡི་དྭགས་སོགས་ལ་སྐྱེས་ཐོབ་ཀྱི་མངོན་ཤེས་དང། རྫུ་འཕྲུལ་ཕྲན་ཡོད་ལྟར་ཤ་ཟ་འབྱུང་མོའི་རིགས་དེ་འདྲ་དང། ཕྱི་རོལ་བའི་མཁའ་འགྲོ་ནི་དྲག་པོ་

[008A]༄༅། །དང། ཁྱབ་འཇུག་སོགས་ཀྱི་རིག་སྔགས་ལ་བརྟེན་ནས་ནུས་མཐུ་གྲུབ་པའི་རིགས་ཤ་སྟག་ཡིན་ཅིང། ནང་གསེས་ཁོ་རང་ཚོར་ཡང་སྔགས་ཀྱི་རྟོགས་པ་མཐོ་དམན་གྱི་རིམ་པ་ཡོད་པ་གྮིར་
བཅས། དཔེར་ན་གྲུབ་ཆེན་ནག་པོ་སྤྱོད་པར་གནོད་བྱེད་མུ་སྟེགས་ཀྱི་མཁའ་འགྲོ་མ་ལྟ་བུ་མཆིས། ལར་ནས་བདེ་མཆོག་རྩ་རྒྱུད་ལས། ཕོ་ལྷ་ལྷན་ཅིག་སྐྱེས་གྲུབ་པ། །མཆོག་དང་འབྲིང་དང་ཐ་མ་སྟེ། །གསུངས་པ་ལྟར་རྗེའི་
གསུང་བདེ་མཆོག་སྦས་དོན་ཀུན་གསལ་དང། རྣལ་འབྱོར་མའི་ཁྲིད་སོགས་ལ་གཟིགས་ནས་ཕྱི་ཡི་ཕོ་ཉ་རབ་འབྲིང་ཐ་གསུམ་དང། ཞིང་སྔགས་ལྷན་སྐྱེས་ཀྱི་ཕོ་ཉའི་ཁྱད་པར་སོགས་ཞིབ་གསལ་མཆིས་པ་རྣམས་གུང་བྶྒྲིགྶ་
ན་མཆོག་ཉིད་ནས་དགོངས་པས་རྟོགས་ངེས་སྙམ་དགོངས་པའི་དཔྱད་གཞིར་འགོ་སྨོས་ཙམ་ལས་དཔེ་འཚོལ་ལུང་འདྲེན་སོགས་ཞིབ་ཆ་མ་ཐུབ། དཔའ་བོའི་ངོ་བོ་དང་ས་མཚམས་ཀྱང་དམིགས་བསལ་གཞུང་ནས་བཤད་པ་ཞིག་
གསལ་བར་མ་མཐོང་ཡང། མཁའ་འགྲོའི་རིམ་པ་དང་ཕལ་ཆེར་རྗེས་མཚུངས་ཡིན་རྒྱུ་རེད་སྙམ་ལགས།། །། ་ འཇར་མན་ནས་བྲག་གཡབ་ཆེ་ཚང་རིན་པོ་ཆེས་དོགས་འདྲིའི་ཞུ་ཡིག་ཕུལ་གནང་གི་བཀའ་ལན་དུ།  ཕེབས་གསལ་གྣས་
བཅུའི་མཇུག་ཏུ་ཧྭ་ཤང་བཀོད་པ་དེ་དག་རྒྱལ་པོ་དང་སྦྱིན་བདག་གཉིས་ཀ་གང་ཡང་མིན་པར། རྒྱ་ནག་རྒྱལ་པོ་ཐང་ཛུའི་ཛུང་གིས་གནས་བརྟན་གདན་ཞུའི་ཕོ་ཉར་མངགས་པ་དེ་ཡིན་དགོས། གང་ཞེ་ན། ཐང་གིས་གནས་བྲྟན་

[008B] ཅི་བདེ་བར་འཁོད་པར་མཛོད་ཅིག་དེའི་དོན་དུ་ཧྭ་ཤང་མངགས་པ་ཡིན། ཞེས་སྤྱན་འདྲེན་བཏང་ཚུལ་དཀའ་ཆེན་གསུང་གི་གནས་བརྟན་རྟོགས་བརྗོད་དུ་
གསལ་བ་དེ་གས་དགོངས་ཆུབ་ཡོང་རྒྱུ། ཡང། གནས་བརྟན་གྱི་གྲས་དེར་ཕོ་ཉ་ཧྭ་ཤང་དང། ཞབས་འབྲིང་དགེ་བསྙེན་གཉིས་ཡོད་ཅིང། ཡོན་བདག་རྒྱལ་པོ་མེད་པ་ཅི་ཞེ་ན། རྒྱལ་པོས་ཁོང་གཉིས་ཀྱི་བྱས་ཤེས་དྲིན་དུ་གཟོ་ཕྱིར་
དྲན་རྟེན་དུ་བཞེངས་པར་ཆ་བཞག་དགོས་སམ་སྙམ། ཀླུ་མེས་ཀྱིས་དྲངས་པའི་གནས་བརྟན་བེར་ཅན་རྒྱ་ནག་མའི་འདྲ་སྐུའི་རྒྱུན་དེང་སྐབས་དར་ཁྱབ་ཡོད་མུས་འདི་ཡིན་ཅིང། ཇོ་བོ་ནས་བརྒྱུད་པའི་རྒྱ་གར་ལུགས་དགྲ་བཅོམ་ཆས་ཅན་
གྱི་བྲིས་སྐུ་རེ་ཟུང་འོང་ཞིང། མཉེས་ཐང་གི་ལྷ་ཁང་ཞིག་ཏུའང་དེ་འདྲའི་འབུར་སྐུ་ཞིག་མཆིས་པ་དྲན། རྒྱ་དཀར་ནག་གི་ལུགས་གཉིས་ནས་ཀླུ་མེས་ཀྱི་དེ་དག་སྔོན་དུ་བྱུང་བ་ཡིན་འགྲོ་སྙམ་ཞིང། འོན་ཀྱང་དེབ་སྔོན་ནང་བོད་དུ་སྨད་འདུལ་
གྱི་སྡོམ་རྒྱུན་མཁན་རབ་ནང་ཀླུ་མེས་འབྲོམ་ཆུང་ཡོད་མེད་གཟིགས་ཏེ་ལོ་དུས་བརྩི་གནང། སྣར་ཐང་བརྒྱ་རྩ་དང། རིན་འབྱུང་བརྒྱ་རྩའི་ནང་དུའང་གནས་བརྟན་བཅུ་དྲུག་གི་རྗེས་གནང་གསལ་བ་རྒྱ་གར་ལུགས་སུ་ཡོད་འགྲོ་སྙམ། སྟོན་
པའི་འཁོར་མཆོག་ཟུང་གཉིས་སོགས་ཀྱིས་གཞན་དོན་བྱེད་པ་དང། ཐེག་ཆེན་གྱི་ཆོས་གསུངས་པ་ཙམ་གྱིས་ཐེག་ཆེན་པ་ཡིན་མི་དགོས་ཏེ། འཇུག་པའི་མཆོད་བརྗོད། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་

[009A]༄༅། །པའི་ཐད་རྗེའི་དབུ་མ་དགོངས་པ་རབ་གསལ་དུ། ཉན་ཐོས་ཀྱི་སྐད་དོད་སྲ་ཝ་ཀའམ། ཤྲ་ཝ་ཀ་ཞེས་པའི་དོན་ཐོས་སྒྲོག་ལ་འཇུག་པ་ལྟར་ན། ཞེས་སོགས་ལ་ཐུགས་ཞིབ་མཛད་ན་དགོངས་དེས། དཔེར་
ན༑ རང་རེ་ཐེག་ཆེན་པ་ལྟ་ཅི། ཉན་ཐོས་རིགས་ཅན་གྱི་གྲལ་དུའང་ཆུད་དཀའ་བ་ཞིག་གིས་ཐེག་ཆེན་ཐུན་མོང་དང་ཐུན་མོང་མ་ཡིན་པའི་ཆོས་སྐད་མགྲིན་པ་བཏེགས་ཏེ་སྨྲ་བ་དེས་མཚོན། ཉན་ཐོས་རྣམྶྶྟོན་པའི་བཀའ་དྲིན་དྲན་པའི་སྒོ་
ནས་སྟོན་པ་མཆོད་པའི་མཆོག་ནི་སེམས་ཅན་ལ་ཆོས་བསྟན་ཏེ་འདུལ་བར་བྱེད་པ་འདི་ཡིན་སྙམ་སྟེ་གང་འདུལ་གྱི་ཆོས་བསྟན་ཏེ་གཞན་དོན་མཛད་པ་ལས། རང་མགོ་ཐོན་ཙམ་གྱིས་ཆོག་ཤེས་ཅན་གྱི་སྦུག་འཐུམ་དེ་འདྲ་ག་ལ་ཡིན། ཞེས་སྩལ། །
་བསྟན་པའི་སྣང་བྱེད་དམ་པ་བྲག་གཡབ་རིན་པོ་ཆེ་མཆོག་གི་ཞབྶ་དྲུང་དུ། ཆེད་གསོལ། བར་ལམ་ལྷན་རྒྱས་སྐུ་མཛད་གཉིས་དགེའི་ངང་ནས་ཕྱི་ཚེས་བཅུ་གསུམ་ཉིན་སྩལ་བྲེས་ཚེས་བཅུ་བདུན་ཉིན་འབྱོར་བ་རབ་དགའི་ཚོར་
བ་སིམ། འདིར་རྒན་པོའང་ལང་ཚོའི་མེ་ཏོག་དུས་ཀྱི་ཁ་རླུང་གི་རེག་པས་གནས་སྐབས་གཞན་དུ་རིམ་བཞིན་འགྱུར་བ་དངོས་པོའི་རང་གཤིས་ཙམ་ལས། དམིགས་བསལ་གསར་སྤྲོས་རིགས་གང་ཡང་མེད། ཕེབས་གསལ་སྨན་
ཐང་དོན་གྲུབ་པའི་དུས་སྐབས་སྐོར་གསལ་རེ་ཆེ་བའི་ཆོས་འབྱུང་དེབ་ཐེར་སོགས་འགའ་ཤས་ལ་བཙལ་ཀྱང་གསལ་ཁ་ཐོན་པ་མ་རྙེད། ངེད་རང་གི་བརྗེད་ཐོའི་དེབ་གཅིག་ནང། སྨན་བླ་དོན་གྲུབ་པ་ཕྱི་ལོ་ཆིག་སྟོང་བཞི་བརྒྱ་སྐོར་ནང་བྱོན་ཞེས་

[009B] ད་ཆ་མི་དྲན། ཕྱི་ལོ་ཆིག་སྟོང་སུམ་བརྒྱ་ནང་ཀརྨ་པ་དེ་བཞིན་གཤེགས་པ་དང། དེ་རྗེས་མཐོང་བ་དོན་ལྡན་ཆ་ཕྲེང་སོགས་སུ་བྱོན་ཏེ་ཀར་དགོན་མང་པོ་
བཏབ་པའི་ལྷ་ཁང་གི་ལོགས་བྲིས་ཀྱི་བྲིས་ཆ་བལ་ཚུགས་ཤས་ཆེ་བ་ལས་སྨན་བྲིས་མི་འདུག་པས། སྨན་ཐང་པ་བྱོན་མ་ཟིན་པའམ། ཟིན་ཀྱང་བྲིས་ཚུགས་དར་ཁྱབ་མ་བྱུང་གོང་མིན་ནམ་སྙམ། ལྡན་ལུགས་ཟེར་དོན་མ་ཤེས། ཕྲན་
གྱི་ཕྱི་ནང་གསང་བའི་རྣམ་ཐར་ལོ་རྒྱུས་གོ་བདེ་ལུགས་གསར་གྱི་རྩོམ་ཚུལ་གཞིར་བཟུང། ཞོར་དུ་སྐྱེ་སྤྲུལ་ཡང་སྲིད་དང། བླ་བྲང། དགོན་སྡེས་མཚོན་ཆོས་སྲིད་རང་དབང་བདག་གིར་སྤྱོད་པའི་རྒྱལ་འབངས་ཀྱི་གནས་ཚུལ་ཡང་གསལ་ཐུབ་
པ་ཞིག་སྒྲིག་རྩོམ་དགོས་ཕེབས་ཐད། རྣམ་ཐར་ཞེས་པ་རང་ཉིད་ཀྱིས་ཆོས་ཉམས་སུ་བླངས་ནས་འཆིང་བ་ལས་རྣམ་པར་ཐར་ཅིང། གདུལ་བྱ་གཞན་གྱིས་མཐོང་ན་ཐར་པའི་ས་བོན་འཇོག་ཐུབ་པ་ཞིག་དགོས་པ་ལ། བློ་སྦྱོང་མཚོན་འཁོར་
ལས། ཁས་བླངས་ཆེ་ལ་ཕན་པའི་ཉམས་ལེན་ཉུང། །སྙན་པ་ཆེ་ལ་བརྟགས་ན་ལྷ་འདྲེས་ཁྲེལ། །ཞེས་སོགས་མང་དུ་གསུངས་པ་རྣམས་དོན་ཐོག་ཏུ་ཁེལ་ཏེ། ཚེ་འདི་བློས་མ་ཐོངས་པར་ཆོས་བརྒྱད་དཀར་ནག་ཁྲ་གསུམ་གྱིས་གཞན་མགོ་
མགལ་མེ་ལྟར་བསྐོར་ཏེ། རང་གཞན་གཉིས་ཕུང་གི་ལོ་རྒྱུས་ཤིག་ལ་རྣམ་ཐར་གྱི་སྒྲ་དོན་ག་ལ་འཇུག་རྗེ་གུང་ཐང་པས། དམ་ཆོས་བྱེད་དུ་མ་དྲན་ཉི་ཤུ་ཐལ། །བྱེད་དོ་བྱེད་དོ་ཟེར་ནས་ཉི་ཤུ་ཐལ། མ་བྱུང་མ་བྱུང་ཟེར་ནས་ཉི་ཤུ་

[010A]༄༅། །ཐལ། །མི་ཚེ་སྟོང་པར་ཟད་པའི་རྣམ་ཐར་ཡིན། །ཞེས་གསུངས་པ་ལྟར་ལགས་མོད། འོན་ཏེ་ཁོ་བོར་ཐུགས་རྩེ་གཅིག་ཏུ་གཏོད་ཅིང། རིང་ནས་ཆོས་ཀྱིས་གསོས་པའི་བུ་གཅིག་ཉིད་ནས་རག་
གན་གསེར་དུ་སྒོམ་པའི་རྨོངས་དད་ཀྱིས་རྟེན་བཅས་བསྐུལ་མ་གནང་བའི་ཁར། བུས་པ་ཆུང་ངུའི་དུས་ནས་གཅེས་པར་བསྐྱངས་ཤིང། དེང་སྐབས་རྒན་པོའི་ལག་གི་འཁར་རྟེན་གཅིག་པུར་གྱུར་པ་དཔལ་ལྡན་ནས་ཀྱང་ནན་བྶྟུད་
བསྐུལ་བ་བཞིན། འདི་སྣང་ཟ་ཟིའི་རྗེས་གཅོད་ཀྱི་རི་མོ་ཟོལ་ཟོག་གིས་མ་བསླད་པའི་ཕྱིའི་རྣམ་ཐར་ཞིག་རིམ་བཟོ་ཞུས་ཆོག་ཅིང། ནང་གི་རྣམ་ཐར་དུག་གསུམ་གྱི་རྟོག་པ་འོག་འགྱུ་རྨི་ལམ་ཚུན་ཆད་ངམ་ངམ་ཤུགས་ཀྱིས་འཆར་ཞིང་
དེའི་དབང་གིས་གསང་བའི་རྣམ་ཐར་བག་མེད་ཐོ་ཅོའི་སྤྱོད་པ་སྨྱོན་པའི་ཟློས་གར་ལྟ་བུ་ཡ་རབས་ཁྲེལ་ཞིང་མ་རབས་བཞད་གད་ཀྱི་ཅ་ཅོ་བྱེད་པ་དག་འགོད་པ་ནི་ཅུང་མི་ནུས་པས་ནང་གསང་གི་ལོ་རྒྱུས་འགོད་རྒྱུ་མ་མཆིས། སྐྱེ་སྤྲུལ་དང་
བླ་བྲང། དགོངས་དེ་སོགས་ཆོས་སྲིད་རང་དབང་སྤྱོད་པའི་རྒྱལ་འབངས་གཞན་དག་གི་ལོ་རྒྱུས་འགོད་དགོས་གསུངས་པ། ངེད་རང་ནི་ལྷ་ས་དང་རི་ཁྲོད་དུ་ཤག་ཕྱི་ཆེ་ལ་ནང་སྟོང་ཞིག་དང། འབྲོག་དུད་གཉིས་གསུམ་ཙམ་ལས་
དེ་མིན་རང་དབང་རང་བདག་གི་དགེ་འདུན་བཞི་གྲ་ཅན་གྱི་དགོན་པ་དང། ས་ཞིང་སྦར་མཐིལ་ཙམ་ཡང་མེད་པར་ཚེ་སྟོད་ཕལ་ཆེར་འབྱོར་བ་དཀོན་སེ་བའི་དཀའ་ངལ་གྱི་མལ་དུ་བསྐྱལ་བ་ལས། མ་དགོན་དང། བུ་དགོན། ཡན་ལག་

[010B] ཉིན་ལམ་མང་པོའི་ས་སྡེ། སྤྱི་མཛོད་དང་མགྲོན་གཉེར། ལྡེ་འཆང་དང་ཞབས་སྡོད་སོགས་རྒྱལ་ཁབ་ཆ་ཚང་ལྟ་བུ་དེ་འདྲ་ལ་ལོངས་སྤྱོད་པ་ལྟ་ཅི། རྨི་ལམ་དུའང་འཆར་མ་མྱོང་སྟབས་འགོད་རྒྱུ་བབས་འབྲེལ་མི་
ཆེ་ཞིང། གལ་སྲིད་དགོས་པ་ལྡན་ཚེ་གང་ཉིད་ནས་འབྲེལ་ཆགས་ཀྱི་འཆར་ཟིན་ཞིག་འགོད་གནང་བྱུང་ཚེ་ཚིག་མཚམས་འབྲེལ་མཚུངས་ཤིག་ལ་ཁུངས་འཇུག་ཞུས་ཆོག་པ་བཅས་ཆོས་མཚོར་བསྟི་བ་མཁྱཻན། མཁྱེན། ཁྲི་བྱང་པས་
ཕྱི་ཟླ་ལྔ་པའི་ཚེས་ཉེར་བདུན་ལ་ཕུལ།། །། ་མཁྱེན་རླབས་ཐུགས་བརྩེ་ཟླ་བྲལ་རཀ་ར་རིན་པོ་ཆེ་མཆོག་གི་སྐུ་དྲུང་དུ། ཆེད་གསོལ། ཉེ་ཆར་དེ་ནས་ཕྱི་ཟླ་དྲུག་པའི་ཚེས་བདུན་ཉིན་སྩལ་བྲིས་ཕེབས་སོན་ནང་གསལ་
རིན་པོ་ཆེ་སྐུ་འཁོར་ལྟོས་བཅས་མཚན་མཛད་ལེགས་ལམ་གྱི་ངང་དུ་འཚོ་གཞེས་ཡོད་པ་ཐུགས་རྗེ་ཆེ། ཕྲན་ཡང་ལུས་བགྱི་སྔར་མུས་སུ་མཆིས་ལགས། མཚམས་ཞུ། མཆོག་སྐུའི་སྐུ་རླུང་དྭངས་བསྐྱེད་ངོས། བདག་གཞན་མཉམ་
བརྗེའི་བློ་སྦྱོང་གི་དམིགས་རྣམ་སྐྱོང་གནང་མཛད་མུས་ཡོད་པ་ནི་ཆོས་སྲིད་གང་ཅིར་ནད་བརྒྱ་སྨན་གཅིག་འདི་ལྷག་མ་མཆིས། ལམ་ཁྲིད་དང། ལམ་རིམ་ཆེན་མོར་གཟིགས་དང་གཟིགས་བཞེད་ཀྱིས་དགའ་ལྷའི་ཆོས་ཀྱི་ཆར་བ་དབབ་
ཏུ་གསོལ་ཞེས་པའི་ཚིག་མཚམས་དེར་ཀློག་གནང་མཛད་པ་དེ་གས་འཐུས་ངེས། བཀའ་འདྲི་ནང་གསལ། ནམ་མཁའི་རྣལ་འབྱོར་སྐྱོང་ཞེས་པ་དབུ་མའི་ལྟ་བ་སྐྱོང་བ་ལ་གོ་དགོས་ཤིང། ཡང། ནམ་མཁར་སྤྲིན་དཀར་ནག་

[011A]༄༅། །དང། འཇའ་འོད་སོགས་ཇི་ལྟར་ཤར་ཡང་ནམ་མཁའི་རང་བཞིན་འགྱུར་བ་མེད་པ་ལྟར་གློ་བུར་གྱི་རྐྱེན་བཟང་ངན་གང་གིས་ཀྱང་བློ་སྦྱོང་ཉམས་ལེན་བསྒྱུར་དུ་མི་བཏུབ་པར་གོ་ཡང་རུང། རྣལ་འབྱོར་མའི་
བདག་བསྐྱེད་ཀྱི་བསམ་མི་ཁྱབ་སྡུད་རིམ་རྗེས་ཐུན་མཚམས་ཀྱི་ལྷ་སྐུར་ལྡང་ཟིན་སྟབས་འཇིགས་བྱེད་བདག་བསྐྱེད་གཏོང་ཚེ་སྟོང་སྦྱངས་སྐབས་འཇུག་པ་མི་བདེ་བ་ཡོང་དོན་མ་མཆིས། རྣལ་འབྱོར་མའི་བཟླས་དམིགས་སྐབས་སྙིང་ཁའི་
སྔགས་ཕྲེང་ལས་ལྷ་སྐུ་སྤྲོས་ཏེ་གཞན་དོན་གྱི་དམིགས་པ་སྐྱོང་བ་ལས། སྤྱི་བོའི་རིགས་བདག་ལས་ལྷ་སྐུ་སྤྲོ་བའི་དམིགས་པ་དང། འགྲོ་བ་རྣལ་འབྱོར་མར་གྱུར་པ་ལ་བསྐྱར་དུ་དབང་བསྐུར་སོགས་མི་དགོས། རྗེ་བཙུན་གྲགས་རྒྱན་གྱིས་
བླ་མ་ཉིན་མོ་སྤྱི་བོ་དང། །མཚན་མོ་སྙིང་གར་བསྒོམ་ཞེས་གསུངས་པ། སྔགས་བླ་མེད་ཀྱི་རྫོགས་རིམ་སྐབས་གཉིད་དང། སད་དུས་ཀྱི་ཐིག་ལེའི་རྣལ་འབྱོར་སྐྱོང་བ་དང་རྗེས་མཐུན་ལྟ་བུ་ཡིན་ཤག་རང་རེས། དྲིན་དང་ལྡན་པའི་བླ་མ་
དེ༑ ༑ལག་པའི་མཐིལ་ལམ་སྙིང་གི་དཀྱིལ། །ལུས་ཀྱི་ཆ་ཤས་གར་བསྒོམས་ཀྱང། །སངས་རྒྱས་སྟོང་གི་བྱིན་རླབས་ནི། །གང་ཟག་དེ་ཡིས་སྡུད་པར་བྱེད། །ཅེས་གསུངས་པ་ལྟར་སྐབས་བསྟུན་གང་བྱས་ཆོག་དགའ་ལྷའི་
བླ་མ་བསྟིམ་སྐབས་ཐུན་སྔ་མའི་མཇུག་གི་བླ་མ་བསྟིམས་ཟིན་པ་དེ་ཉིད་ལ་བསྐྱར་དུ་ཐིམ་པར་མོས་འཐུས། མ་ནིང་ཧ་འདོན་གྱི་ཁྲིད་ཞུ་མ་མྱོང་བས་

[011B] སྣང་གྲག་རིག་གསུམ་རྗེ་བླ་མའི་ངོ་བོར་འཆར་བ་ཞིག་ལམ་སེང་དཀའ་ཡང། ཁྲིད་ཡིག་ནང་གསལ་ལྟར་འཁྱེར་སོ་གསུམ་གྱི་རྣལ་འབྱོར་མོས་པས་བསྐྱངས་ན་འགྲིགས། བློ་སྦྱོང་ལ་བོགས་འདོན་གྱི་མན་ངག་
དགོས་ཕེབས་ཐད། ཁྲིད་ཡིག་རྣམས་ལ་ཞིབ་གཟིགས་དང་འབྲེལ་རང་གིས་དཔྱད་སྒོམ་རྒྱུན་མཐུད་བསྐྱངས་ཏེ་རིམ་བཞིན་མྱོང་གོམས་ཀྱིས་ཡར་བསྐྱེད་འོང་ཐབས་གནང་རྒྱུ་ལས། མཆོད་སྦྱིན་མ་འཕྲིན་གྱི་སྒོ་ནས་བསྙེན་པར་རྫོགས་པ་ལྟ་
བུར་ཡིག་ཐོག་ནས་ཚིག་འབྲུ་ཁ་ཤས་ཞུས་པས་ས་ཆོད་དཀའ་བ་བཅས་དགོངས་རོལ་མཁྱཻན། ཡོངས་འཛིན་ཁྲི་བྱང་པས། ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གཅིག་ཟླ་བ་དྲུག་པའི་ཚེས་ཉེར་གཅིག་ལ་ཕུལ།། །། ་དམ་
གཙང་ཆོས་ཀྱི་བུ་གཅིག་བྲག་གཡབ་རིན་པོ་མཆོག་གི་ཞབྶ་དྲུང་དུ། ཆེད་གསོལ། ཉེ་ཆར་ཕྱི་ཟླ་དྲུག་པའི་ཚེས་དགུ་ཉིན་སྩལ་བྲིས་ཕེབས་སོན་ནང་གསལ། ཕྲན་གྱི་ནང་ཁྲོལ་ཕྱིར་འདོན་གྱི་ཡི་གེ་འགོད་དགོས་ཕེབས་པ། ཕྱི་ནང་
མཚུངས་པའི་ལེགས་ཆ་ཞིག་ཡོད་ན་འགོད་འོས་ཆེ་ཡང། མི་གཙང་བས་གང་བའི་གསེར་བུམ་དར་བསྟུམས་ཀྱི་ངང་ཚུལ་དེ་བཞིན་ནང་རྫས་ཕྱིར་འདོན་མ་བྱས་པར་མཛེས་ཐོག་ཏུ་བཞག་ལེགས་སྙམ། སྔོན་སྩལ་དྲི་ལན་འབུལ་སྐབས་
ཞུ་རྒྱུ་མ་དྲན་པ། ལྔ་པའི་རྣམ་ཐར་དུ་ཀུ་ལའི་གོས་བཟང་པོ་ད་དང་པོའི་ཤོག་གྲངས་་ན་་ནས་་ན་་བར་གསལ་བ་ལྟར་ལྷ་སྲས་མུ་ནེ་བཙན་པོ་ཧོར་གྱི་སྒོམ་གྲ་བཅོམ་པར་མངགས་སྐབས་ཀྱི་འཕྱར་དར་རྣམ་སྲས་ལྗང་ཡུལ་མ་དང་

[012A]༄༅། །ལྗང་འདྲ་མ་གཉིས་ཀ་རྒྱལ་རྩེ་ཆོས་ལུང་ཚོགས་པའམ། སྤོས་ཁང་ཚོགས་པའི་ནང་རྟེན་དུ་བཞུགས་པ་དེ་བཞིན་ཕྲན་རང་ལོ་སོ་དགུ་པ་ས་ཡོས་ལོར་གཙང་གནས་མཇལ་བསྐྱོད་ཀྱིས་ཆོས་ལུང་ཚོགས་པར་
ཞག་གཉིས་བསྡད་དེ་ཁ་ཆེ་པཎ་ཆེན་གྱི་གཟིགས་དཔེ་དང། ན་བཟའ་སོགས་རྟེན་འགང་ཅན་རྣམས་མཇལ་ཞིང། དེ་སྐབས་རྣམ་སྲས་ཀྱི་འཕྱར་དར་གཉིས་ཀ་མཇལ་བས་དར་དཀར་པོ་ཁ་ཞེང་ཆེ་བ་ལ་གཙོ་བོ་རྣམ་སྲས་སེར་ཆེན་འཁོར་
རྟ་བདག་བརྒྱད་ཅན་གཅིག། རྣམ་སྲས་དང། བྱ་མགོ་ཅན་སོགས་མགོ་བརྙན་སྣ་ཚོགས་ཡོད་པའི་དམག་མི་མཚོན་ཆ་དང། རྣམ་འགྱུར་སྣ་ཚོགས་ཅན་གྱི་འཁོར་མང་ཅན་གཅིག་བཅས་འདུག་པའི་བྲིས་ཚུགས་རྒྱ་ནག་གི་བྲིས་ཆ་
རྙིང་མའི་དམག་རིས་ཀྱི་རྣམ་པ་དང་ཧ་ཅང་འདྲ་བ་ཞིག་འདུག་པ་མ་ཟད། ལྷ་སའི་ཇོ་བོའི་སྤང་གཅལ་སྒང་གི་རྒྱལ་ཆེན་བཞི་བསམ་ཡས་ཀྱི་ས་ཕུད་ལ་བཞེངས་པ་དེ་ཡང་རྒྱ་ནག་ཏུ་ཡོད་པའི་རྒྱལ་ཆེན་གྱི་སྐུ་རྣམས་དང་ཆ་ཐམས་ཅད་ནས་
དབྱིབས་མཚུངས་འདུག་གཤིས། ཁྲི་སྲོང་ལྡེ་བཙན་རྒྱ་དང་གཉེན་འབྲེལ་སྟབས་རྒྱའི་བྲིས་འབུར་གྱི་བཟོ་བོ་བོད་དུ་སླེབས་ཏེ་རྒྱ་བཟོའི་སྲོལ་ཞིག་སྐབས་དེར་བྱུང་ཡོད་འདྲ་སྙམ་ཞིང། དེའི་ལག་རྒྱུན་འདིར་བྱུང་ཞེས་མི་སྣང། དགའ་
ལྡན་ཁྲི་ཐོག་ཁང་གི་རྗེའི་གཟིམ་ཆུང་དུ་གསང་བདེ་དུས་གསུམ་གྱི་གསེར་སྐུ་བྱོན་གཙང་མདའ་ཚད་ལྷག་ཙམ་རེ་ཡོད་པ་ཞ་ལུ་བ་ལེགས་རྒྱན་སྐབས་པདྨ་མཁར་བས་བཞེངས་ཚུལ་འཇམ་བཞད་ཀྱི་འཇིགས་བྱེད་ཆོས་འབྱུང་དུ་གསལ་བས་

[012B] མཁྱེན། ཁྲི་བྱང་པས། ཕྱི་ཟླ་དྲུག་པའི་ཚེས་ཉེར་བདུན་ལ། ཕུལ།། །། ་ ཕྱི་ལོ་ཆིག་སྟོང་དགུ་བརྒྱ་བདུན་ཅུ་དོན་གཉིས་ཟླ་བ་དང་པོའི་ཚེས་
ཉེར་དགུ་ཉིན་སུས་སིར་ར་ཀ་ར་རིན་པོ་ཆེར་སྩལ་བའི་བཀའ་ལན་ནང་གསལ་དགོས་འདྲི་ཞུས་རིགས་ལ་བཀའ་ལན་སྩལ་བ་ཟུར་འདོན་ཞུས་པ་གཤམ་གསལ།  དྲི་པ་དང་པོ། གཏོང་ལེན་སྐབས་གཞན་གྱི་སྡུག་བསྔལ་རང་ཐོག་ཏུ་བླངས་རྗེས་སུ་ནད་གདོན་སྡུག་བསྔལ་རང་ཐོག་ཏུ་བླངས་པ་དེ་
དག་མཐར་སྟོང་པས་རྒྱས་འདེབས་རྒྱུ་ཡིན་ནམ། སྐབས་རེ་རང་སྣང་ལ་ཁོག་ནང་དུ་ནག་ལིང་ངེར་བསྡད་པ་ཞིག་འཆར་ཏེ། དེ་རང་ཡལ་དུ་བཏང་ན་ནི་གཏོང་ལེན་བྱས་པ་གོ་མ་ཆོད་ལྟ་བུར་འགྲོ་དོགས་དང། སྐབས་རེ་སྙིང་གའི་བླ་མའི་གསལ་
སྣང་ལྟ་བུ་ཞིག་སྐྱེས་ཏེ་གཏོང་ལེན་བྱེད་སྟབས་བདེ་མིན་ཞིག་ཡོང་གི་འདུག་པས་བློ་མུན་སེལ་བའི་བཀའ་སློབ་ཐུགས་རྗེས་འཛིན་པ། ལན། གཞན་གྱི་སྡིག་སྒྲིབ་དང་སྡུག་བསྔལ་རང་སྟེང་དུ་བླངས་པ་དེ་རང་གཅེས་འཛིན་གྱི་བློ་ངན་སྙིང་གར་ནག་
ཕུང་ངེར་གསལ་བའི་སྟེང་དུ་སྤུངས་ཏེ་གཅེས་འཛིན་རྨེག་མེད་དུ་བརླག་པ་དང་ཆབས་ཅིག་སྟོང་ཡལ་དུ་བཏང་ན་འགྲིགས་ཤིང། དེ་ལ་ལྟ་བའི་རྒྱས་འདེབས་ཐུབ་ན་རབ། མ་ཐུབ་ཀྱང་ཆོག་སྟོང་ཡལ་དུ་བཏང་བས་གཏོང་ལེན་གོ་མ་ཆོད་
དོགས་མ་དགོས། གཏོང་ལེན་གྱི་སྐབས་དེར་སྙིང་གའི་བླ་མ་མ་གསལ་ཡང་འགྲིགས་ཤིང། གལ་ཏེ་གསལ་སྣང་ཤར་ཚེ་གཅེས་འཛིན་གྱི་ནག་ཕུང་དང་བླ་མ་གཉིས་གོ་ས་ཐ་དད་དུ་བྱས་ཆོག། དྲི་བ་གཉིས་པ། འདི་ཕྱོགས་སུ་འྗིག་

[013A]༄༅། །རྟེན་བྱ་བའི་འཛིངས་རྙོག་ཆེ་སྟབས་ཁ་ཏོན་བྱ་རྒྱུར་དུས་ཡུན་ལྡེང་ངེས་ཡོང་རྒྱུ་དཀའ་ལགས་ན། བླ་རྣལ་གྱི་རྗེས་སུ་དམ་བཅའ་ཡོད་རིགས་དང། ལྷག་པར་སྐབས་རེ་བྲེལ་སྐབས་སུ་རྣལ་འབྱོར་མའི་བཟླས་པ་
ཡང་མདུན་གྱི་བླ་མའི་ཐུགས་ཀར་ཡི་དམ་གསལ་བཏབ་སྟེ། དེ་ལས་བྱིན་རླབས་ཞུ་ཚུལ་བྱས་ན་འཐུས་མིན། ལན། མཛད་བྲེལ་ཆེ་བས་ཞལ་འདོན་གྱི་དུས་ཡུན་དཀའ་ཚུལ་གསུངས་པ་སྤྱིར་དེ་ཕྱོགས་ཡུལ་གཤིས་ཀྱི་བྲེལ་ཟིང་ཆེ་བ་དང་
སློབ་ཕྲུག་རྣམས་ཀྱི་ཐུགས་འགན་བཞེས་དགོས་སོགས་ཀྱིས་ཁོམ་མིན་གཞིར་བཅས་ཀྱང། ཉིན་ཞག་ཕྲུགས་གཅིག་གི་བྱ་བའི་ནང་ནས་བཞག་ཏུ་རུང་བ་དང། བསྐྱུར་དུ་རུང་བ་བཙལ་དུས་ཁ་འདོན་དགེ་སྦྱོར་ཉུང་ཤས་དེ་ལས་མི་རྙེད་པ་ད་
རང་གཞན་ཆོས་བྱེད་ཕལ་གྱི་གྲུབ་མཐར་སོང་བས་གང་ཉིད་ཀྱང་གྲུབ་མཐའ་དེ་བདག་གིར་བཞེས་པ་ལགས་པས། དེ་ལྟར་དགོས་ཚེ་མདུན་གྱི་བླ་མའི་ཐུགས་ཀར་ཡི་དམ་གསལ་བཏབ་སྟེ། དེ་ལས་བྱིན་རླབས་ཞུ་དམིགས་དང་བཅས་སྔགས་
བཟླས་གནང་ཡང་སྔགས་ཀྱི་དམ་བཅའི་བཟླས་གོ་ཆོད་། དྲི་བ་གསུམ་པ། ཚིག་དབང་གི་དག་པའི་སྐབས་སུ། གསང་འདུས་དབང་ཆོག་དང། དཀའ་ཆེན་ཡེ་རྒྱན་གྱི་བླ་རྣལ་ཁྲིད་ཡིག་གཉིས་ཀར་དེ་ལྟར་ཁྱེད་ཀྱིས་དྦང་
གསུམ་པ་ཐོབ་  ྾    ྾    ྾    ྾  དགའ་བ་དང་སྟོང་པ་ཉིད་གཉིས་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་ཟུང་འཇུག་ཅེས་པ་དང། བྱ་བྲལ་འཇིགས་མེད་བསམ་གཏན་གྱི་གསུང་འཇིགས་བྱེད་དབང་ཁྲིད་དུ་

[013B] སྟོང་པ་གཉིས་དང། སྟོང་པ་ཉིད་ཅེས་པ་འདི་ཐོག་སྟོང་པ་གཉིས་ཞེས་པའི་དོན་ཇི་ཡིན་བཀའ་སློབ་ཐུགས་རྗེ་ཆེ་བ། ལན་
གསང་འདུས་ཚིག་དབང་གི་དག་པའི་སྐབས། དགའ་བ་དང་སྟོང་པ་ཉིད་གཉིས་རོ་གཅིག་ཏུ་ཞུགས་པའི་འོད་གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་པའི་ཟུང་འཇུག། ཅེས་སྟོང་པ་ཉིད་གཉིས་ཞེས་པ་དང། སྟོང་པ་གྙིས་
ཞེས་པའི་ཚིག་དེ་གཉིས་ཀྱི་དོན་ཇི་ཡིན་ཕེབས་པ། དགའ་བ་དང་སྟོང་པ་ཉིད་གཉིས་རོ་གཅིག་ཅེས་པ་དེ་བདེ་སྟོང་གཉིས་དབྱེར་མེད་པའི་ཐུགས་དག་པ་དོན་གྱི་འོད་གསལ་ཏེ་ཟུང་འཇུག་གི་ཟུང་དུ་འཇུག་རྒྱུའི་ཡ་གཅིག་དེར་གོ་རྒྱུ་དང། འོད་
གསལ་ཐམས་ཅད་སྟོང་པ་གཉིས་ངོ་བོ་དབྱེར་མེད་ཅེས་པའི་གཉིས་དེ་སྟོང་པ་གཉིས་ལ་གོ་རྒྱུ་མིན་པར། ཟུང་འཇུག་གི་ཡ་གཅིག་རླུང་སེམས་ཙམ་ལས་གྲུབ་པའི་ཡེ་ཤེས་ཀྱི་སྐུ་རང་སྣང་གི་རིག་མ་དང་ཁ་སྦྱོར་བའི་ལུས་ཅན་དེ་དང། འོད་
གསལ་ཐམས་ཅད་སྟོང་པ་དེ་གཉིས་ངོ་བོ་དབྱེར་མེད་པའི་སྐུ་ཐུགས་ཟུང་འཇུག་བཤད་པ་ཡིན་པ། ཚིག་དབང་གི་དག་པའི་ཚིག་ཆ་ཚང་ལ་ཞིབ་ཏུ་གཟིགས་ན་མཁྱེན་ངེས།། དྲི་བ་བཞི་པ། ཡི་དམ་གྱི་བདག་བསྐྱེད་རེ་རེའི་སྐབྶ་
མཇུག་ཏུ་བསྡུ་རིམ་རེ་བྱས་ཏེ། དེ་ནས་ལྷ་གཞན་གྱི་བདག་བསྐྱེད་བྱ་དགོས་ངེས་ཅན་ཡིན་ནམ། ཚེ་སྒྲུབ་སྐབས་ཇི་ལྟར་བྱ་དགོས་ལགས། ལན། ཡི་དམ་སྔོན་མའི་བདག་བསྐྱེད་བསྡུ་རིམ་མ་བྱས་པར་ཡི་དམ་གཞན་གྱི་ བདག་བསྐྱེད་  མི་བྱེད་

[014A]༄༅། །ཚེ་སྒྲུབ་སྐབས་ཀྱང་དེ་ལྟར་ཡིན། དབྱངས་ཅན་མའི་བླ་མའི་རྣལ་འབྱོར་ཞིག་དགོས་ཕེབས་པ། དགའ་ལྷའི་རྣལ་འབྱོར་རྒྱུན་དུ་བསྐྱངས་མུས་སྟབས་གཙོ་བོ་འཇམ་མགོན་བླ་མ་དམ་ཚིག་པའི་ཐུགས་ཀར་ཡེ་
ཤེས་སེམས་དཔའ་དབྱངས་ཅན་མ་དཀར་མོ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧྲཱི་ཡིག་གི་མཐར་དབྱངས་ཅན་གྱི་འཁོར་ལོ་སྔགས་ཕྲེང་དང་བཅས་པ་བཀོད་དེ་བླ་མ་དབྱངས་ཅན་མའི་ཐུགས་རྗེ་བསྐུལ་བའི་བཟླས་དམིགས་གྣང་
ན་མི་འཐུས་པ་མེད་ཅིང། གང་ལགས་ཤེ་ན་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་པ་དང། བླ་མ་སངས་རྒྱས་ཀུན་འདུས་ཀྱི་ངོ་བོ་ཡིན་པ། དེར་མ་ཟད་བློ་བཟང་གྲགས་པ་འདི་ཉིད་ནི། སངས་རྒྱས་ཀུན་གྱི་སྤྲུལ་པ་སྟེ། །
ཞེས་གསང་བདག་གིས་ལྷོ་བྲག་ལས་ཀྱི་རྡོ་རྗེར་ལུང་བསྟན་པ་སོགས་སྒོ་གང་ས་ནས་ངེས་པར་རུང་ཞིང། དེ་ལྟར་གནང་ཚེ་དགའ་ལྷའི་ཁྲིད་ཡིག་ནང་གསལ་གྱི་འཇམ་དབྱངས་ལ་བརྟེན་པའི་དམིགས་སྐོར་རྣམས་གྲུབ་རྗེས་གར་མཁན་གར་ཆས་
བརྗེ་བ་ལྟར་ཐུགས་ཀའི་ཡི་དམ་དབྱངས་ཅན་མར་བསྒྱུར་ཏེ་བདུད་རྩི་འབེབས་སྦྱངས་སོགས་བྱིན་རླབས་ཞུ་བའི་དམིགས་པ་མཛད། ཐུན་འཇོག་ཁར་དབྱངས་ཅན་མ་འཇམ་དབྱངས་སུ་བསྒྱུར། རྗེ་བླ་མ་སྙིང་ཞུགས་ཀྱི་དམིགས་པ་
དཀྱུས་བཞིན་མཛད་ཆོག་ལགས། ཅི་སྟེ་དབྱངས་ཅན་མ་ལ་བརྟེན་པའི་བླ་རྣལ་ཟུར་པ་ཞིག་དགོས་ཚེ། དམ་པ་གོང་མ་དག་གིས་མཛད་པའི་བླ་རྣལ་ཞིག་དཔེ་བཤུ་བྱ་རྒྱུ་རྙེད་ན་དང། དེ་མིན་གསར་བཟོ་བྱ་དགོས་མཆིས་རུང་རིམ་འབུལ་

[014B]། །། ་མང་ཐོས་ལུང་རིགས་སྨྲ་བ་དགེ་བློ་བཟང་རྒྱ་མཚོའི་དྲུང་དུ། འབུལ་འབྲས། གང་ཉིད་སྐུ་འཚོའི་ལྗོན་རྩ་བརྟན་ཅིང། ལྟ་སྒོམ་སྤྱོད་པའི་མེ་ཏོག་སྡུག་གུར་བཀྲ་བའི་རིང་ནས་
གསུང་བྲིས་རྟེན་བཅས་གནང་འབྱོར་སྙིང་ལ་སིམ། ཕྲན་ཡང་འཚོ་བ་བདེ་ངང་གླང་རྒན་བྲེས་ཉལ་གྱི་ངང་ཚུལ་དུ་བདོག་སྐབས་དོན། སྦྲུལ་རྨིས་ཀྱི་འཇིགས་སྣང་དེ་ཆོས་ཀྱི་བསྐུལ་མ་དང། སྒྱུར་མའི་དཔེ་སྟོན་དུ་གོ་སྟེ་ལྟས་ངན་
གཡང་ལེན་གྱི་མོས་སྒོམ་བྱས་པ་དེས་རང་ཞིར་སོང་བ་བློ་སྦྱོང་གི་གདམས་པའི་ཁྱད་ཆོས་ལེགས་འདུག་སྐྱབས་འགྲོའི་ཚོགས་ཞིང་དང། དགའ་ལྷ་སོགས་ཀྱི་དམིགས་རིམ་གསལ་འདེབས་ཟླ་བའི་འཕེལ་འགྲིབ་ལྟ་བུ་འབྱུང་བ་དེ་
དང་པོར་བློ་ལ་ལམ་ཙམ་འཆར་ཚེ་དེ་ག་ཙམ་ལ་ཆོག་ཤེས་བྱས་ཏེ་དེ་གའི་རྒྱུན་བསྐྱང། དེ་ལ་ཅུང་ཟད་གོམས་ན་རིམ་གྱིས་ཇེ་གསལ་དུ་གཏོང་དགོས་པ་ལ། དང་པོ་ནས་གསལ་པོ་དང་རྒྱ་ཆེན་པོ་ཞིག་གི་སྤྲོས་པ་བྱས་པའི་སྐྱོན་མིན་ནམ། ལར་
ནས་ལྷ་མང་ཉུང་དང། རྒྱ་ཆེ་ཆུང། སྐུ་ཚད་ཆེ་ཆུང་སོགས་ཐོག་མར་གསལ་གང་བཏབ་དེ་ལས་ཆེ་ཆུང་རྒྱས་བསྡུས་སོགས་ངེས་མེད་བྱས་ན་རྗེས་སོར་གཏད་སོ་འདི་ཡིན་མེད་པ་ཞིག་རེད་འགྲོ། དེར་མ་ཟད་ཡུལ་གྱི་རྣམ་པ་མི་གསལ་
བའི་དུས་སྐབས་དེར་གསལ་ཆ་འོང་རེས་སྒྲིམ་ཆེས་ན་ཇེ་མི་གསལ་དུ་འགྲོ་བས་རེ་ཞིག་ཨུ་ཚུགས་མི་བྱེད་པར་བཞག་སླར་ག་ལེར་ཨེ་གསལ་བལྟ། དང་པོར་དགའ་རབ་བྱུང་ཡང་དེ་ནས་ཁམས་ཇེ་ཉོག་ཏུ་སོང་བ་དེ་རྨུགས་པ་

[015A]༄༅། །པ་དང། དེས་བྱིང་བ་རགས་པ་ཁྲིད་པ་ཡིན་འགྲོ་བས་ལམ་རིམ་ནས་འབྱུང་བ་ལྟར་བྱིང་རྨུགས་ཀྱི་གཉེན་པོ་བསྟེན། མདོར་ན་བཅོམ་ལྡན་འདས་ཀྱིས་པི་ཝང་གི་རྒྱུད་ལ་དཔེ་སྦྱར་ནས་གསུངས་
པ་དེ་གོ་དགོས། ངང་རིང་པོ་བྱས་ནས་བསྒོམ་དགོས་པ་ལས་བྲེལ་བ་བྱས་ན་སྐྱོན་མཆིས། རྗེ་དག་དབང་བྱམས་པས། ང་ཚོགས་མི་ཚེ་ཧྲིལ་པོར་བསྒོམ་བྱས་ཀྱང་མ་འོངས་པ་དེ། ཁྱེད་ཚོས་ཆོས་ཐུན་གཅིག་གཉིས་ཤིག་ལ་ཡོང་
ན་ལྟས་ངན་ཡིན། ཞེས་གསུངས་པ་ལགས། རེ་ཞིག་དེ་གར་ཆོས་དང་འཇིག་རྟེན་འདྲེས་མའི་ཁྲ་བོ་དེ་མུར་བསྐྱངས་རྗེས་རིམ་གྱིས་མང་དུ་ཐོས་པ་ནགས་ན་བདེ་བའི་དོན་དེ་སྙིང་ལ་བཅངས་མཛོད། ཅེས་བླ་མིང་པས། ཕྱི་
ཟླ་དགུ་པའི་ཚེས་གསུམ་ལ་ཕུལ།། །། ་རྒྱ་ཆེན་ཆོས་ཀྱི་སྤྱན་ཡངས་སྐུ་ཞབྶྲྨ་འཕྲིན་ལས་རིན་པོ་ཆེར། ཆེད་འབུལ། གང་ཉིད་སྐུ་མཛད་གཉིས་དགེའི་རིང་ནས། ཉེ་ཆར་གསུང་བྲིས་གནས་ཚུལ་
གནང་འབྱོར་ཡིད་སྤྲོར་སྨིན། ཕྲན་ཡང་འཚོ་ཁམས་བདེ་ཞིང་མཚམས་བཅད་ཁ་ཏོན་ཞིག་བགྱིད་མུར་མཆིས། ཉིད་ཀྱི་གསུང་བྲིས་གནང་དོན་སྐོར་ལ། མངོན་པ་ནས་བཤད་པའི་རི་གླིང་ཉི་ཟླའི་ཆགས་ཚུལ་དེ། དེང་སང་
གི་རིག་གསར་གནས་ཚུལ་དང་མི་མཐུན་པས་ཨུ་ཚུགས་ཀྱིས་བརྗོད་མི་བདེ། དངོས་པོའི་གནས་ཚོད་ལ་འཛམ་གླིང་གི་ཆགས་ཚུལ་དེང་དུས་ཀྱི་ལུགས་ལྟར་བཅོམ་ལྡན་འདས་ཀྱིས་མཁྱེན་ཅིང་གཟིགས་ཀྱང། སངས་རྒྱས་བྱོན་

[015B] རིག་བྱེད་ཀྱི་གཞུང་ནས་གླིང་བཞི་རི་རབ་ཉི་ཟླའི་བགྲོད་ཚུལ་སོགས་འཇིག་རྟེན་གྱི་ཆགས་ཚུལ་བཤད་པ་འཕགས་ཡུལ་བའི་སྐྱེ་བོ་ཐམས་ཅད་ཀྱིས་ཡོངས་གྲགས་སུ་ཁས་ལེན་མུས་སྟབས། དེ་
ལས་གཞན་འཛམ་གླིང་ཧྲིལ་མོ་ཡིན་ཚུལ་སོགས་སངས་རྒྱས་ཀྱིས་གསར་བཤད་ཅིག་གསུངས་ན་མི་ཐམས་ཅད་ཀྱི་བློར་མི་གཤོང་ཞིང། ཆོས་འཁོར་གྱི་འགལ་རྐྱེན་དུ་འགྱུར་བར་དགོངས་ཏེ་སྐབས་དེའི་གདུལ་བྱའི་བློ་ངོ་དང་བསྟུན་ནས་གདུལ་
བྱ་འདུལ་བའི་ཐབས་མཁས་ཀྱིས་གསུངས་པ་རེད། ལར་ནས་སངས་རྒྱས་ཀྱིས་འཇིག་རྟེན་ཆགས་ཚུལ་མངོན་པ་ནས་བཤད་པ་དེ་རྐྱང་པ་མིན་པར། ཐེག་པ་ཆེན་པོའི་མདོ་སྡེ་ཕལ་པོ་ཆེར། ཞིང་རྣམས་རྒྱ་མཚོ་ལ་ལ་དྲི་མེད་འོད་ཅེས་
ནམ་མཁའི་དབྱིངས་ལ་གནས། །སྣང་བའི་སྙིང་པོ་འོད་ཅན་ནོར་བུའི་རྒྱ་མཚོ་དག་ལ་ལེགས་པར་གནས། །ཞེས་སོགས་དང། འཇིག་རྟེན་གྱི་ཁམས་སྣྲེལ་ཞི་ འཕྲེད་ལ།  དང། སྤྱིའུ་ཚུགས་ ཐུར།  རྣལ་མ་ ཐད་ཀ།  སོགས་སྣ་ཚོགས་
ཡོད་པར་གསུངས་པས་རང་རེའི་འཛམ་གླིང་ཧྲིལ་མོ་འདིའི་སྟེང་འོག་གཡས་གཡོན་དུ་གླིང་རྣམས་གྱེན་ཐུར་འཕྲེད་དུ་གནས་པ་ཟུར་ཙམ་བསྟན་ཡོད་པ་རེད། ཅེས་གསུངས་ན་སྟབས་བདེ་བ་ཡོང་སྙམ། འདི་ཕྱོགས་འཛམ་གླིང་སྐོར་དྲི་
མི་ཚོར་ཡང་དེ་ལྟར་བཤད་ཀྱི་ཡོད། ཤམ་བྷ་ལ་ཙམ་མ་ཟད་ལྷོ་ནུབ་སྲིན་ཡུལ་ཟངས་མདོག་དཔལ་རི་དང། ཨོ་རྒྱན་ཡུལ་གྱི་རང་བྱུང་ཧེ་རུ་ཀའི་མཆོད་རྟེན། བོན་རྣམས་ཀྱི་བཤད་སྲོལ་ཞང་ཞུང་འོལ་མོ་ལུང་རིང་སོགས་འཛམ་གླིང་ས་

[016A]༄༅། །ཁྲའི་ཐོག་ངོས་འཛིན་བྱ་ཡུལ་ཞིག་རྙེད་དཀའ་བས་སྐྱེ་བོ་ལས་དག་གི་སྣང་ངོ་ཙམ་ལས། ཕལ་གྱིས་མི་མཐོང་བ་ལྟ་བུའམ། ཡང་ན་གླིང་ཕྲན་ལྟ་བུ་གཞན་ཞིག་ཡོད་པར་བཤད་ན་མ་གཏོགས་གྮན་
བརྗོད་རྒྱུ་དཀའ། ལེའུ་ཐོར་ཤར་གླིང་ལ་ཉི་འཛིན་ཡོད་ཅེས་གསལ་བ་འཛམ་གླིང་ཧྲིལ་མོའི་ཤར་ཕྱོགས་དང། ཁེ་ཎ་ཌ་དེ་འཛམ་གླིང་ཤར་ཕྱོགས་དང་ས་ཁད་ཅུང་ཉེ་བས་ཉི་འཛིན་མཐོང་བ་ཡིན་ཤག་འོན་ཏེ་ས་ཁྲའི་ཁེལ་ཕྱོགས་
ལ་གཟིགས། སྟོན་པ་ནས་བཟུང་བོད་ཀྱི་བླ་ཆེན་དང། ཆོས་སྲིད་ཀྱི་འདས་ལོ་ངེས་གཏན་བརྗོད་ཁག་པོ་རེད། སྟོན་པ་བལྟམས་གཤེགས་ཀྱི་འདས་ལོར་ཡང་མི་མཐུན་པ་མང་ཞིང། གླང་དར་མཇུག་འོད་སྲུངས་དང་
ཡུམ་བརྟན་དུས་ནས་བཟུང་འགྲོ་མགོན་འཕགས་པའི་བར་བོད་སྤྱི་ལ་དབང་བའི་རྒྱལ་པོ་མེད་པར་ལོ་མང་སོང་རིང། སྔོན་གྱི་རྒྱལ་རབས་ལ་བདག་གཅེས་དང། གསར་པའི་རྒྱལ་རབས་ཀྱི་ལོ་ཚིགས་འགོད་མཁན་མེད་པར་ལུས་
པས། དེ་སྔོན་གྱི་ལོ་ཚིགས་རྣམས་གསལ་པོར་ཁ་མཚོན་ཆོད་དཀའ། དཔེར་ན་སྲོང་བཙན་དགུང་ལོ་བརྒྱད་ཅུ་སྐོར་བཞུགས་པ་དང། སུམ་ཅུའི་ནང་ལས་མ་བཞུགས་པའི་བཤད་སྲོལ་གཉིས་ཡོད་པ་ལྟ་བུ་རེད། པཎ་ཆེན་
གྱི་ཤམ་བྷ་ལའི་ལམ་ཡིག་གི་དཔེ་ཕྲན་ལ་མེད་ཅིང། ལར་ནས་དེས་དེང་སང་ཕྱི་རྒྱལ་བ་ཚོར་བཤད་རྒྱུར་ཕན་ཐོགས་ཡོང་བཟོ་མེད་སྙམ། སླད་མར། སྐུ་འཚོར་འཕྲོད་ཟབ་དང་སྤོང་བདུན་ནོར་བུའི་གཏེར་བརྒྱ་འགལ་རྐྱེན་ཆོམ་

[016B] ནང་ཆོས་འཛིན་སྤེལ་གྱི་ཐབས་ཚུལ་ལྷུར་བཞེས་བཅས་དགོངས་འཇགས་མཁྱཻན། མཁྱེན། ཞེས་ཁྲི་བྱང་པས། ཕྱི་ཟླ་བཅུ་པའི་ཚེས་གཉིས་ལ་ཕུལ།། །། ་ཕྱི་ལོ་ཆིག་སྟོང་དགུ་བརྒྱ་
བདུན་ཅུ་དོན་གསུམ་ཟླ་བ་བདུན་པའི་ཚེས་བཅུ་ཉིན་ཐས་ལན་ཌ་ནས་ཝ་ཤུལ་མཁན་སྤྲུལ་ཐུབ་བསྟན་སྐལ་བཟང་གིས་ཇོ་བོ་རྗེས་རྒྱ་གར་དུ་བསྟན་པ་སྤེལ་བའི་རྣམ་ཐར་དེབ་ཆུང་ནང་གསལ་ཐུགས་དོགས་མ་ཆོད་པ་དོན་ཚན་བཞིའི་འགྲེལ་བཤད་
དགོས་ཚུལ་གསུངས་པར། ཤོག་གྲངས་་རྒྱལ་བུའི་ལན་དེ་འདི་སྐད་བླན་པར་དགོངས་ཞེས་པ་ནས། མ་མཐོང་གནས་འདིར་བསྡད། ཅེས་པའི་དོན། རྒྱལ་བུ་ཟླ་བའི་སྙིང་པོས་དྲིས་པའི་ལན་དེ་བྲམ་ཟེ་ཛེ་ཏ་རིས་འདི་སྐད་ཅེས་
བླན་པའམ་གསུང་བར་དགོངས་ཏེ། རྒྱལ་པོ་དང་བྲམ་ཟེའི་དཔལ་འབྱོར་ཡུན་རིང་མི་རྟག་ཅིང་འཇིག་པའི་ཆོས་ཅན་སྟོན་ཀ་ནམ་གཞུག་ མཇུག་  འཆད་ཀའི་མེ་ཏོག་ལྡུམ་ར་ལྟ་བུ་དེར་བཀག་ཀྱང། དེ་ལ་བརྟེན་ནས་བསགས་པའི་ལས་ངན་
གྱི་དབང་གིས་ངན་འགྲོར་འཕེན་ཅིང་ལྟུང་བ་ཁོ་ན་ལས། སྐྱེ་བ་ཕྱི་མར་ཕན་པའི་ཕྱི་ཐག་རིང་པོའི་སྙིང་པོ་མ་མཐོང་བས་དབེན་པའི་གནས་འདིར་བསྡད་པ་ཡིན། ཞེས་པའི་དོན་དང། གྲངས་་མཐའ་བརྒྱད་སྤྲོས་པའི་དྲི་མས་མ་
གོས་པར། ཞེས་པའི་མཐའ་བརྒྱད་དེ་རྟེན་འབྲེལ་འགག་སོགས་བརྒྱད་ལ་སྦྱར་ན་མི་འགྲིགས་པ་མི་སྣང་ཡང། ཚིག་གོང་མ་དེར། གཡེང་བས་དབེན་པ་དེར་ཞེས་པའི་ཚིག་ནུས་ལ་དཔགས་ན། འཇིག་རྟེན་ཆོས་བརྒྱད་ལ་སྦྱར་ན་ཅུང་

[017A]༄༅། །ཟད་འབྲེལ་ཆེ་ལ་ཁད་པ་ལྟ་བུར་མཐོང། གྲངས་་རྒྱལ་བུ་ཀླུ་སྒྲུབ་སྙིང་པོས་འདི་སྐད་གསུངས། ཞེས་སོགས་ཀྱི་དོན་ནི། རྒྱལ་བུ་ཞེས་བོས་ནས། དཔལ་མགོན་ཀླུ་སྒྲུབ་སྙིང་པོའི་ཞལ་
ནས་འདི་སྐད་གསུངས་ཏེ། ཕྱི་གཟུང་བས་བསྡུས་པའི་དངོས་པོ་རྣམས་འདི་ལྟར་བློ་ལ་སྣང་ཙམ་ལས། རྨི་ལམ་དང་སྒྱུ་མ་འདྲ་བར་དོན་རང་བཞིན་གྱིས་གྲུབ་པའི་སྤྲོས་པ་རྡུལ་ཙམ་ཡང་མེད་ཅིང་བྲལ་བ་དང། ནང་འཛིན་པ་སེམས་ཀྱིས་
བསྡུས་པའི་ཆོས་རྣམས་ཉིད་ཀྱང་ཡུལ་ཡུལ་ཅན་འཕྲད་ཙམ་ལ་བརྟེན་ནས་སྐྱེ་འགག་བྱེད་པ་ཙམ་ལས། ངོ་བོ་རང་བཞིན་གྱིས་མ་གྲུབ་ཅིང། གཉུག་མ་མ་བཅོས་སེམས་ཀྱི་རང་བཞིན་གསལ་རིག་ཙམ་དུ་ངེས་པ་སྟེ། སྐྱེ་བོ་གང་གིས་
འདི་གཉིས་བློ་ལ་བསམ་ཞིང་གོམས་པར་མ་བྱས་ན། གཟུང་འཛིན་རྣམ་རྟོག་གིས་འཁོར་བའི་འདམ་དུ་འབྱིང་བར་འགྱུར་རོ། ཞེས་པའི་དོན་ནོ། །གྲངས་་ལར་བྱིས་པ་སྔོན་པོ་འདི་དར་དྲགས་ན་སོགས་ཀྱི་དོན། ལར་ནས་
དབང་ཕྱུག་གི་སྤྲུལ་པ་བྱིས་པ་ཁ་དོག་སྔོན་པོ་འདི། དཔེར་ན། གཞུ་ཧ་ཅང་གྱོང་ཆེས་ན་ཆག་འགྲོ་བ་ལྟར། དར་ཆེས་པའམ་ཤུགས་ཆེས་དྲགས་ན་མི་རུང་ཟེར་ཞིང། བུ་མོ་དེ་རྣམས་ཀྱིས་དབང་ཕྱུག་གི་སྤྲུལ་པ་དེར་བྱིས་པ་ཁོ་དེ་
ཞེས་བོས་ནས་ཉི་མ་དེ་རིང་ཕར་བཅད་དམ། ཕན་ཆོད་ནས་བལ་པོའི་གཟིངས་ཕར་བརྒལ་ནས་སམ། བསྒྲལ་ཏེ་མ་འགྲོ་ཞེས་བཀའ་བསྒོ་བའི་དོན་དུ་འདུག། །།    ༈   

[017B] འབུལ་འབྲས། ཉིད་ཀྱི་ཕ་མེས་རྣམས་ཚེ་ཐུང་ཞིང། ཉིད་ཀྱང་སྐུ་ཁམས་ཕྲན་བུ་བདེ་མིན། དགེ་ཕྲུག་དོན་གཉེར་ཆེ་གྲས་རྣམས་མཁན་ཟུར་རིན་པོ་ཆེའི་དྲུང་དུ་
དུ་བཏང་བར་དཔེ་ཁྲིད་རེ་མོས་གནང་བཞིན་ཡོད་པ། དགེ་ཕྲུག་གསར་གྲས་རྣམས་ལས་བྲེལ་ཆེ་བ་བཅས་ཀྱིས་དཔེ་ཁྲིད་རྟག་ཏུ་དཀའ་བ་བཅས་ལ་བརྟེན་དེ་སྔོན་བྲག་རི་རྡོ་རྗེ་འཆང་གི་བཀའ་དགོངས་བཞིན་ཡི་དམ་རྡོ་རྗེ་རྣལ་འབྱོར་མའི་བསྙེན་
ཆེན་གནང་འདུན་ཆེ་བ་དང། བྲག་སྲས་སྤྲུལ་སྐུ་ནས་ཀྱང་མཐུན་འགྱུར་ཞབས་ཞུ་སྒྲུབ་རྒྱུའི་ཁས་ལེན་ཞུས་པ་སོགས་ཞིབ་ངེས་བྱུང་ཞིང། གོང་གསལ་དགག་དགོས་ལ་ཞིབ་ཏུ་དཔྱད་ཚེ་ཉིད་ཀྱི་ཐུགས་འདོད་ལྟར་ལྷག་ལྷའི་བསྙེན་ཆེན་
གཏོང་རྒྱུ་དེ་ག་ལེགས་ཤིང། སྔོན་འགྲོའི་བསགས་སྦྱངས་རྒྱས་པར་བྱས་ན་ཕྱག་དང། མཎྜལ། ས་ཙྪ། དམ་ཚིག་རྡོར་བཟླས། ཟ་བྱེད་མཁའ་འགྲོའི་སྦྱིན་སྲེག་བླ་མའི་མཚན་སྔགས་སམ། དམིགས་བརྩེ་མ་གང་རུང་
བཅས་སྔོན་འགྲོ་དགུ་ཀ་ཐུབ་ན་བྱེད་ཅིང། དེ་ཐམས་ཅད་མ་འགྲིགས་ན། ཕྱག་དང། མཎྜལ། སྐྱབས་འགྲོ། ཡིག་བརྒྱ་བཞི་ངེས་པར་གཏོང་དགོས། སྔོན་འགྲོ་བཞིའི་གྲས་ནས་དེ་སྔ་སོང་ཟིན་རིགས་ཡོད་ན་དེ་གས་འཐུས་
པས་བསྐྱར་གསོག་མི་དགོས། སྔོན་འགྲོ་ཐམས་ཅད་སྟན་ཐོག་གཅིག་ཏུ་ངེས་པར་མི་དགོས། སྐྱབས་འགྲོ་མཎྜལ་སོགས་བླ་མཆོད་དང་འབྲེལ་ནས་བྱས་ན་ལེགས། དེ་དག་ཀྱང་གྲངས་གསོག་གཙོ་བོར་མི་བྱེད་པར་རྒྱུ་ཡི་ཀུན་

[018A]༄༅། །སློང་དང། དུས་ཀྱི་ཀུན་སློང་སོགས་དམིགས་རྣམ་རྒྱུད་དང་འདྲེས་ངེས་བྱས་བསགས་ཚང་བ་ཞིག་གལ་ཆེ། སྔོན་འགྲོ་གསོག་རིང་དགེ་ཕྲུག་ལ་དཔེ་ཁྲིད་གནང་རྩིས་ཤིན་ཏུ་ལེགས། དྨིགྶ་
རྣམ་བརྟན་པོའི་ངང་ནས་གསོག་ཐུབ་ན་འབུམ་ཕྲག་གི་གྲངས་མ་ལོངས་ཀྱང་སྐྱོན་མི་ཆེ། དེ་མིན་ལུང་མ་བསྟན་གྱི་སྔོན་འགྲོ་འབུམ་ཕྲག་ལོངས་ཀྱང་ངོ་མཚར་ཆེ་རྒྱུ་མེད། ངེད་གཉིས་དམ་ཚིག་གཙང་མའི་བླ་སློབ་ལ་བརྟེན་ཕྲན་
ནས་ཆོས་ལྡན་བྱ་བ་ལེགས་ལམ་དུ་སོན་པའི་གསོལ་འདེབས་ངེས་པར་བྱེད་ཅིང། དད་པ་བྱུང་ན་ཁྱི་སོ་ལས་རིང་བསྲེལ་འབྱུང་བའི་དཔེ་ལྟར་བྱིན་རླབས་ཀྱི་རྟེན་འབྲེལ་ཡང་ཡོང་ངེས་པས་ཐུགས་བདེར་མཛོད། སྐྱབས་འགྲོ་བླ་
མཆོད་ཀྱི་འགོར་གསོག་པ་དང། ཞིང་མཆོག་དམ་པའི་གསོལ་འདེབས་ཀྱི་ངན་སོང་སྡུག་བསྔལ་འབར་བའི་མེས་འཇིགས་ནས། ཞེས་སོགས་ཀྱི་རྗེས་དེར་གསོག་པ་གང་བདེ་བྱེད། ཡིག་བརྒྱ་བཤགས་པའི་ཡན་ལག་གི་
འགོར་རང་གི་སྤྱི་བོར་རྡོར་སེམས་བསྐྱེད། ཚོགས་ཞིང་གཙོ་བོའི་ཐུགས་ཀའི་རྡོ་རྗེ་འཆང་དེ་རྡོར་སེམས་སུ་བསྒྱུར། དེ་ལས་རང་འདྲ་ཆད་དེ་སྤྱི་བོའི་རྡོར་སེམས་ལ་ཐིམ། དེ་ལས་བདུད་རྩི་འབེབས་སྦྱངས་བྱེད། མཐར་
སྤྱི་བོའི་རྡོར་སེམས་རང་ལ་བསྟིམ། གཙོ་བོའི་ཐུགས་ཀའི་རྡོར་སེམས་རྡོ་རྗེ་འཆང་དུ་བསྒྱུར་ནས་དཀྱུས་བཞིན་བྱེད་དགོས། ཕྱག་བཤགས་པའི་ཡན་ལག་གི་འགོར་ལྟུང་བཤགས་དང་སྦྲགས་དགོས་སོ། །བློ་རྩེ་གཅིག་ཏུ་

[018B] །བཟང་པོའི་ལམ་ལ་བག་ཆགས་ཅི་ནུས་བཞག་ཐུབ་པའི་བསླབ་གཞི་བརྟན་པོར་བཟུང་བྱས་ན། །བསྟན་དང་མཇལ་བའི་དོན་གོ་ཚང་བ་ཡིན།། །། ་མང་ཐོས་ཆོས་ཀྱི་མཛོད་གཅིག་སྐུ་ཞབས་བླ་
རྟིའི་རིན་པོ་ཆེར། ཆེད་འབུལ། དེ་ནས་སྒྲ་འཇུག་འཁོར་ལོའི་ལམ་ནས་གསུང་འཕྲིན་དང་འབྲེལ་རྗེའི་སྔགས་རིམ་ཆེན་མོའི་ནང་གི་ཚིག་དོན་འགའ་ཤས་ཀྱི་དྲི་བ་གནང་གསལ། དྲི་བ་དང་པོ། སྔགས་རིམ་རྡ་སའི་རྒྱ་དཔར་ཤོག་
གྲངས་ན་བདག་སྒྲུབ་པའི་ཐབས་ལས་རྒྱ་ཆེ་བའི་ལྷའི་རྣལ་འབྱོར། ཞེས་པ་ནས། རྣལ་འབྱོར་རྒྱུད་དང་གཉིས་ཀའི་ཐབས་ཀྱི་ཁྱད་པར་དུ་བཞེད་དོ། ཞེས་པའི་བར་གྱི་དོན་ཇི་ཡིན། བསྟན་འགྱུར་ནང་དེ་ཉིད་བསྡུས་པའི་
མངོན་བྱང། ཞེས་པ་ཞིག་མ་རྙེད་གསུངས་པར། ལན། བདག་ལྷར་བསྐྱེད་པའི་རྣལ་འབྱོར་ཡོད་མེད་ཀྱིས་ཕར་ཐེག་དང། སྔགས་གཉིས་ཐབས་རྒྱ་ཆེ་ཡོད་མེད་ཁྱད་པར་ཡོད་པ་དང། དེ་ཉིད་བསྡུས་པ་རྣལ་འབྱོར་རྒྱུད་ཀྱི་
རྩ་རྒྱུད་ཡིན། བཀའ་འགྱུར་སྣར་ཐང་དཔར་མའི་རྒྱུད་ཇ་པའི་གྲངས་་ནས་མཇུག་བར་ཡོད། དེར་རྡོར་དབྱིངས་ཀྱི་རྣལ་འབྱོར་གཙོ་བོར་སྟོན་ཅིང། མངོན་བྱང་ལྔའི་ཐ་སྙད་སོ་སོར་ཕྱེ་སྟེ་མི་གསལ་ཡང། ཟླ་བ་ཕྱག་
མཚན་སྐུ་རྫོགས་པ་ལས་བསྐྱེད་ཚུལ་དང། ལྷ་རྣམས་ཀྱང་རིམ་པར་གསལ་འདུག་རྒྱུད་ཉ། རྩ་རྒྱུད་གཅིག་བསྟན་འགྱུར་ནང་འཚོལ་དགོས་མི་

[019A]༄༅། །སྣང།། དྲི་བ་གཉིས་པ། ཤོག་གྲངས་ན་རི་མོ་ལ་སོགས་པ་ལ་གནས་པའི་ལྷའི་བསམ་གཏན་བྱ་བ། འདིས་ནི་སྙན་ཆ་ཀུན་ཏུ་བསྐྱོད། །ནེའུ་ལེ་རྐྱལ་བུ་སྒུལ་བ་སྙམ། །དེ་ལྟར་
བཟླས་བརྗོད་བྱེད་པའི་ཚེ། །ཞབས་ལ་སོགས་པའང་རིམ་གྱིས་བརྟག་ཅེས་པའི་དོན་ཇི་ཡིན། ལན། སྲོག་རྩོལ་ལ་སོགས་པའི་བསམ་གཏན་གྱི་ཡན་ལག་རྩེ་གཅིག་བསྒོམ་མི་ནུས་པ་རྣམས་ཀྱིས་རས་བྲིས་ཀྱི་ལྷ་སྐུར་
དམིགས་ཏེ་བསྒོམ་ཞིང། དེ་ཡང་གདོས་བཅས་རང་ག་བ་ལྟ་བུ་མིན་པར་སྐུ་གཡོ་འགུལ་གྱི་སྙན་ཆ་བསྐྱོད་པ་དང། ཕྱག་མཚན་གྱི་ནེའུ་ལེ་སོགས་འགུལ་བ། ཕྱག་ཞབས་སོགས་ཀྱང་འགུལ་བ། ལྷ་སྐུ་མངོན་སུམ་པ་ལྟ་བུར་
དམིགས་ནས་བཟླས་པ་བྱེད་དགོས་ཞེས་པའི་དོན་ཡིན། ཤོག་གྲངས་ན་ནས་མར་ཞིབ་ཏུ་གཟིགས་ནས་གུང་བསྒྲིགས་ན་དགོངས་པས་རྟོགས་ངེས་སྙམ།། དྲི་བ་གསུམ་པ། བྱ་རྒྱུད་སྔོན་འགྲོར་ཞེས་
སོགས་ཀྱི་སྐོར་སྐུ་ཉིད་ཀྱི་དྲི་ཚིག་གི་སྒྲ་དེ་གསོ་བ་དང་སྲུང་བ་སོགས་ཇི་ཡིན་སྒྲ་གདངས་མི་གསལ་ཞིང། ཤོག་གྲངས་འདི་ཞེས་མེད་སྟབས་ཡས་མན་མང་པོར་བཙལ་ཀྱང་འདིའི་ཐད་ཡིན་འདྲ་སྙམ་པ་ཞིག་མ་རྙེད་པས་ལན་འདྲི་མ་ཤེས།།
དྲི་བ་བཞི་པ། ཤོག་གྲངས་་བ་་པར་རྣམ་སྣང་མངོན་བྱང་གི་རྒྱུད་ཚིག་ཡི་གེ་དང་ནི་ཡི་གེ་སྦྱར། །ཞེས་སོགས་ཀྱི་ཚིག་འགྲེལ་དགོས་གསུངས་པར། ལན། ཡི་གེ་དང་ སེམས་ལ་གཞོལ་བའི་ཡན་ལག་དོན་དམ་བྱང་ཆུབ་ཀྱི་སེམས་  ནི་

[019B]  །སྒྲ་ལ་གཞོལ་བའི་ཡན་ལག་སྔགས་ཀྱི་སྒྲ།  དེ་བཞིན་གཞི་ལས་ བདག་གི་གཞི་རང་ལུས་ལྷར་བསྒོམ་པ།  གཞིར་གྱུར་པ།  །གཞན་གྱི་གཞི་མདུན་དུ་སྒོམ་པའི་ལྷ་ཡེ་ཤེས་པ།  ཤིན་ཏུ་བསྡམས་པས་ཡིད་ལ་ནི།  །བཞི་པོ་དེ་ལ་
དམིགས་ནས་མ་ཡེངས་པའི་ཡིད་ཀྱིས་ནི།  བཟླས་བརྗོད་འབུམ་ཕྲག་གཅིག་བྱའོ།  །ཞེས་མདོར་བསྟན་ནས།  ཡི་གེ་བྱང་ཆུབ་སེམས་ཡིན་ཏེ།  །དང་པོ་སེམས་གཞོལ་ཡན་ལག་རྣམ་རྟོག་དང་བྲལ་པ་ཟབ་ཅིང་ཕྲ་བའི་སེམས་ཟླ་བའི་དཀྱིལ་འཁོར་གྱི་རྣམ་
པར་སྣང་བ།  གཉིས་པ་སྒྲ་ཞེས་བྱ་བ་ཡིན།  །སྒྲ་ལ་གཞོལ་བའི་ཡན་ལག་སྔགས་ཕྲེང།  གཞི་ དང་པོ་བདག་གི་གཞི།  ནི་རང་གི་ལྷ་བཞག་པ།  །སྟེ་རང་ལྷར་བསྐྱེད་པའི་  རང་གི་ལུས་ཀྱི་ ལྷ་དེ་ལ་སེམས་རྩེ་གཅིག་  གནས་ པ་
ལ་བྱ། །གཞི་གཉིས་པ་ གཞན་གྱི་གཞི་  ནི་རྫོགས་སངས་རྒྱས། །རྐང་གཉིས་མཆོག་ཏུ་ སྟེ་མདུན་དུ་བཞུགས་པའི་ལྷ་སྐུ་ལ་དམིགས་པ་  ཤེས་པར་བྱ། །སེམས་གཞོལ་ཡན་ལག་ཟླ་བའི་དཀྱིལ་འཁོར་རྣམ་དག་པ། །སྔགས་
པས་དེ་ལ་ སྒྲ་གཞོལ་ཡན་ལག་  གནས་པར་བསམ། །སྟེ་ཡི་གེ་རྣམས་ནི་གོ་རིམ་བཞིན།  །ཟླ་བ་  དེ་ཡི་དབུས་སུ་ལེགས་པར་བཀོད།  །ནས་བཟླས་པ་བྱ། མིག་སོགས་དབང་པོ་དང་བ་སྦུའི་བུ་གའི་རླུང་གི་རྒྱུ་བ་ལུས་ཀྱི་ནང་དུ་  སླར་
སྡུད་པ་ཡི་ སྔགས་  ཚིག་གིས་ནོན།  །ཅིང་སྲོག་དང་རྩོལ་བ་རྣམས་པར་སྦྱང། །སྲོག་ཅེས་བྱ་བ་རླུང་དུ་བཤད། །རྩོལ་བ་ ཡིད་ཀྱི་འགྱུར་བ་  དྲན་པ་ཞེས་བྱ་སྟེ། །དེ་གཉིས་ ནང་དུ་  བསྡམས་པར་བྱས་ནས་སུ། །སྔོན་དུ་ ཡིད་བཟླས་

[020A]༄༅། །བསྙེན་པ་ལེགས་པར་བྱ།  །ཞེས་འགྲེལ་དགོས།།  དྲི་བ་ལྔ་པ། ཤོག་གྲངས་་ན་་པར་རྣམ་སྣང་མངོན་བྱང་གི་རྒྱུད་ཚིག་གི་དོན་ནི། སྤྱོད་རྒྱུད་ཀྱི་རྣལ་འབྱོར་ལ་མཚན་བཅས་དང། མཚན་
མེད་ཀྱི་རྣལ་འབྱོར་གཉིས་ཡོད་པའི་དང་པོ་ལ། ཕྱི་ ཡི་ཡན་ལག་བཞི་  དང་ནང་གི་སྦྱོར་བ་ཡིས།  །ཡི་གེའི་གཟུགས་ལ་དམིགས་པ་སོགས་  ཡན་ལག་བཞི་པ་ངས་བཤད་པ། །དེ་ཡང་འཇིག་རྟེན་པ་ཡི་ རྣལ་འབྱོར་སྟེ།  །ཡི་གེའི་གཟུགས་ལ་
དམིགས་པ་ཅན་གྱི་བླ་མེད་པ། །དབུགས་འབྱུང་རྔུབ་བསྡམས་ཏེ་སླར་སྡུད་པ་ཡི་ ཕྱིར་མ་བཏང་གི་བར་དུ་སྔགས་  ཚིག་གིས་ནོན།  །པའམ་བཟླས་པ་བྱ། དབུགས་བཏང་ཚེ་ཟླ་བ་སྔགས་ཕྲེང་  ལྷ་ཡི་ ཐུགས་ཀར་  རྗེས་སུ་སོང་བའི་ སྟེ་བཀོད་པ་ལ་
ཡིད།  །གཏད་དེ་སྒྲ་མི་གསལ་བར་  ཤུབ་སྟེ་བཟླས་བརྗོད་བྱེད་པའི་མཆོག་དམིགས་པ་ཅན་ལ་བསྟན་པ་ འཇིག་རྟེན་པའི་རྣལ་འབྱོར་  ཡིན།  །སྲོག་རྩོལ་བསྡམས་པའི་  ཡིད་ཀྱི་འཇིག་རྟེན་འདས་ པའི་རྣལ་འབྱོར་  ཞེས་བྱ། །བ་ནང་གི་ཡན་ལག་བཞི་
ནི༑ སླར་སྡུད་ལ་སོགས་རྣམ་པར་སྤངས། །ཏེ་རང་ལར་བསྐྱེད་པའི་ཐུགས་ཀར་ཟླ་དཀྱིལ་ལངས་པར་བསྒོམ་པ་བདག་དང། ཟླ་ནང་དུ་ལྷ་སྐུ་ཕྲ་མོ་བསམ་པ་གཞན་ཏེ་ལྷ་དང་གཅིག་ཏུ་བྱེད་པ་དང། །ཐ་དད་མ་ཡིན་འཛིན་པ་ཡི། །ཡིད་ཀྱིས་རང་
བཞིན་དབྱེར་མེད་བྱ།  །ཞིང།  གཞན་དུ་འཛིན་པ་མ་ཡིན་ནོ།  །ཞེས་པའོ།།  འདིར་སེམས་གཞོལ་དང་སྒྲ་གཞོལ་གཉིས་སོགས་ཡོད་ཀྱང་རྒྱུད་ཚིག་མེད་པས་འགོད་དགོས་མི་སྣང། ཤོག་གྲངས་་ན་་པ་ནས་མར་གཟིགས་ན་འགྲིགས། །

[020B] དཔལ་འཁོར་ལོ་བདེ་མཆོག་གི་བཤད་རྒྱུད་སྡོམ་འབྱུང་ནས་གསུངས་པའི་འཁོར་ལོ་སྡོམ་པའི་དཀྱིལ་འཁོར་དེ་ལ། འཁོར་ལོ་སྡོམ་པ་རང་ལས་གཞན་པའི་ལྷ་ཡི་འཁོར་ལོ་རྣམ་འགྱུར་གཞན་ཡོད་མེད་
དང། སྡོམ་འབྱུང་ཞེས་པའི་སྒྲ་བཤད་ཇི་ཡིན། ལན། རྒྱུད་སྡོམ་འབྱུང་ལ་ལེའུ་སུམ་ཅུ་སོ་གསུཾ། རྒྱུད་དེ་ནས་བཤད་པ་གཙོ་བོ་ཞལ་གསུམ་ཕྱག་དྲུག་ཕྱོགས་ཀྱི་མཁའ་འགྲོ་བཞི། སྒོ་མཚམས་མ་བརྒྱད་ཀྱི་དཀྱིལ་འཁོར་གྕིག་
ཡོད། སྤྱིར་བདེ་མཆོག་གི་དཀྱིལ་འཁོར་ལ་ལཱུ་ཨི་པའི་ལུགས། དྲིལ་བུ་ལུགས། ནག་པོ་ལུགས་ལྷ་རེ་གཉིས། མཁའ་འགྲོ་རྒྱ་མཚོ་ལྷ་ཆིག་སྟོང་ལྔ་བརྒྱ། བོང་ཞལ་ཅན་ལྷ་བཅུ་བདུན། ལྭ་བ་པའི་ལུགས་ལྷ་བཅུ་གསུམ་
རྡོ་རྗེ་མཁའ་འགྲོ་ལྷ་རེ་གཉིས། མངོན་བརྗོད་འབུམ་པ་ནས་བཤད་པའི་བདེ་མཆོག་ཕྱག་འབུམ་པ་ལྷ་རེ་གཉིས་ཅན་སོགས་མང་པོ་ཡོད། ད་དུང་མང་བཤེས་དགོས་ན། བུ་སྟོན་གྱི་བདེ་མཆོག་སྤྱི་དོན་ལ་གཟིགས། སྡོམ་འབྱུང་གི་སྒྲ་
བཤད་དམིགས་བསལ་མ་མཐོང་ཡང། འཁོར་ལོ་སྡོམ་པའི་དངོས་གྲུབ་འབྱུང་པའི་ཐབས་ཕྱག་རྒྱ་ཆེན་མོ་དང། དམ་ཚིག་གི་ཕྱག་རྒྱ། ལས་རྒྱ་སོགས་རྒྱུད་དེ་ནས་བསྟན་པའི་རྒྱུ་མཚན་གྱིས་ཡིན་འགྲོ་སྙམ།། དྲི་བ་བདུན་པ་
བཤད་རྒྱུད་ཡེ་ཤེས་རྡོ་རྗེ་ཀུན་ལས་བཏུས་པ་ལས་གསུངས་པའི་དཀྱིལ་འཁོར་གཞན་ཡོད་དམ། གསང་འདུས་དེ་རང་ཡིན། ཡེ་ཤེས་རྡོ་རྗེ་ཀུན་ལས་བཏུས་ཞེས་པའི་སྒྲ་བཤད་ཇི་ཡིན། ལན། དཀྱིལ་འཁོར་གསང་འདུས་དེ་

[021A]༄༅། །རང་ལས་གཞན་མེད་འདྲ། སྒྲ་བཤད་རྒྱུད་དེར་ཆགས་ཅན་གྱི་ཐེག་པས་འཚང་རྒྱ་ཚུལ་རྣམས་སྒོམ་པའི་སྣོད་རུང་དུ་བྱེད་པ་དབང། དངོས་གྲུབ་འགྲུབ་པའི་གཞི་དམ་སྡོམ་བསྲུང་བ། ནུས་པ་
བསྐྱེད་པའི་བསྙེན་པ། ནུས་པ་ཐོབ་ནས་རང་གཞན་གྱི་དོན་བྱ་བའི་དངོས་གྲུབ་སྒྲུབ་ཚུལ་ཏེ་བྮིའམ། ཡང་ན་རྒྱུད་དང། གླེང་གཞི་དང། ངེས་པའི་ཚིག་དང། རྒྱུ་སྟེ་བཞིར་བསྡུས་ནས་བསྟན་པའི་རྒྱུ་མཚན་གྱིས་ཡིན་ནམ་སྙམ།།
དྲི་བ་བརྒྱད་པ། སྔགས་རིམ་་ན་ནང་གསལ་སྤྱོད་པའི་རྒྱུད་ལས་གསུངས་པའི་སྙིང་རྗེ་ཆེན་པོའི་སྙིང་པོ་ཅན་གྱི་དཀྱིལ་འཁོར་དེ་ཇི་འདྲ་ཞིག་ཡིན། ལན། དེ་བཞིན་གཤེགས་པའི་རིགས་ཀྱི་གཙོ་བོ་རྣམ་སྣང་མངོན་བྱང་སྙིང་
རྗེའི་སྙིང་པོ་ཅན་གྱི་དཀྱིལ་འཁོར་ལྷ་བརྒྱ་དང་བཅུ་བདུན་ཅན་ཞིག་ཡོད་པ་དེ་ཡིན། སྐུ་ཉིད་ཀྱི་དྲི་བ་རྣམས་སྒྲ་འཇུག་འཁོར་ལོའི་ནང་བཙུད་སྐབས་གསུང་མགྱོགས་པོ། དྲི་བ་འགའ་རེར་ཤོག་གྲངས་མེད་པ། སྒྲ་གདངས་མི་
གསལ་བ་སོགས་ཀྱིས་དྲི་དོན་འགོ་མ་ཚོས་པར་ཡང་ཡང་ཉན་དགོས་པ་དང། ཡི་གེ་འབྲི་དུས་རྗེས་མི་ཟིན་པ་སོགས་ཀྱིས་འདིར་མགོ་རྙོག་ཆེ་ཙམ་བྱུང་ཡང། འདི་འདྲ་ཞིག་མིན་ནམ་སྙམ་པ་རྣམས་ལ་འོལ་ཚོད་
ཀྱིས་ལན་འདེབས་ཞུས་པ་ཡིན། བྱ་རྒྱུད་དོན་གསལ་དཀའ་ཆེན་ཡེ་ཤེས་རྒྱལ་མཚན་གྱི་གསུང་ཏ་པའི་ནང་དུ་ཡོད།། །། ་གཞུང་དོན་རྒྱ་མཚོར་འཇུག་པའི་རྣམ་དྤྱོད་

[021B] འབུལ་འབྲས། ཉེ་ཆར་དེ་ནས་གསུང་བྲིས་གནང་གསལ། གང་ཉིད་དང་ཉི་ཧོང་སློབ་དཔོན་ཞིག་མཉམ་སྦྲེལ་ཐོག་ནས་ཉི་ཧོང་ཆོས་འབྱུང་ཁ་གསལ་ཞིག་
བོད་སྐད་ཐོག་ཕབ་བསྒྱུར་ཟིན་པ་རིང་མིན་དཔར་བསྐྲུན་གྱིས་བོད་མིར་ཆོས་སྦྱིན་གནང་རྩིས་ཡོད་པ་དང། ཕམ་ལྷག་གི་ལྟུང་བས་མ་གོས་པའི་ཐོག་རྒྱ་གཞུང་མང་པོར་རྟོགས་ཞིབ་ཀྱིས་ཆོས་ཀྱི་སློབ་སྦྱོང་བྱ་ལུགས་ཉམས་མྱོང་
གོང་མཐོར་བྱུང་བ། འོན་ཀྱང་ཤེས་ཀྱི་ཁེ་འདོད་དང། གྲགས་འདོད། དམན་ལ་མཐོང་ཆུང་གི་བསམ་པའི་བློ་ངན་གྱི་དྲི་མ་མེད་ཚུལ་སོགས་གསལ་བ་ལེགས་ཚོགས་ཆེ་ངེས་ལ་ཡི་རང་གིས་བསྔགས་བརྗོད་ཞུ། སྔོན་གྱི་བོད་ཀྱི་བླ་
ཆེན་དང། མཁས་པ་རྣམས་ལ་ཆེ་འདོད་དང་གྲགས་འདོད་སོགས་ཡོད་འདྲ་གསུངས་པ། སྔོན་མཚོ་གང་ཡིན་རུང་ད་ལྟང་དང་ང་འདྲའི་རིགས་མང་ཆེ་བ་ཐོག་མེད་ནས་ངན་གོམས་སྟོབས་ཆེ་བས་འཇིག་རྟེན་ཆོས་བརྒྱད་ཀྱི་བྲན་དུ་བཀོལ་
བ་དེར་ཟད། ཉིད་ཀྱི་དྲི་བ་གནང་གསལ། མདོ་སྡེ་གདམས་ངག་འབོག་པའི་རྒྱལ་པོ་བཀའ་འགྱུར་གྱི་སྡེ་ཚན་གར་ཡོད་གསུངས་པ། དེ་སྐོར་སྡེ་སྲིད་ཀྱི་དགེ་ལྡན་ཆོས་འབྱུང་བཻ་སེར་གྱི་འགོར་གསལ་བ་ངོ་བཤུས་ཀྱིས་ཟུར་ཕུལ་
ཡོད། ཀླུ་སྒྲུབ་སྔ་རྟིང་གཉིས་བྱུང་ཞིང། རྗེས་མ་དེས་ནང་ཆོས་ལ་ཕྱི་པའི་སྔགས་ཀྱི་ཆོས་བསྲེ་བསླད་བྱས་པ་རེད་ཅེས་ངོས་འཛིན་བྱེད་མཁན་རྣམས་ཀླུ་སྒྲུབ་དགུང་ལོ་ལྔ་བརྒྱར་བཞུགས་པར་ཁས་མ་བླངས་པ་ལས་བྱུང་གཤིས་

[022A]༄༅། །དེ་ལ་ལུང་གིས་བསྒྲུབ་རྒྱུ་ལས་རིགས་པས་བསྒྲུབ་རྒྱུ་ཁག་པོ་མིན་ནམ། མ་ཎི་བཀའ་འབུམ་གཏེར་ཆོས་ཡིན་པས་སྲོང་བཙན་གྱི་བཀའ་ཡིན་མིན་རྒྱུ་མཚན་ལྡན་པའི་ཐག་གཅོད་དགོས་ཚུལ་གྶུངྶ་
པར། མ་ཎི་བཀའ་འབུམ་སྲོང་བཙན་གྱི་བཀའ་ཆེམས་ཡིན་པ་འབྲོམ་སྟོན་གྱིས་མཛད་པའི་ཇོ་བོ་རྗེའི་བསྟོད་པ་ལས། གང་དུ་རྒྱལ་པོའི་བཀའ་ཆེམས་གཏེར་དུ་སྦས། །མཁའ་འགྲོས་གཏེར་ཁ་ཕྱེ་ནས་ཁྱོད་ལ་བསྟན། །ཤཱཀྱ་མུ་
ནེའི་འཇའ་ས་ཁྱོད་ཀྱི་དྲིན། །ཇོ་བོ་བཀའ་དྲིན་ཅན་ལ་གསོལ་བ་འདེབས། །ཞེས་ཇོ་བོ་རྗེ་ལྷ་སར་ཇོ་ཁང་དུ་ཕེབས་དུས་མཁའ་འགྲོའི་སྤྲུལ་པ་ཞིག་གིས་ལུང་བསྟན་ནས་སྲོང་བཙན་བཀའ་ཆེམས་གཏེར་ནས་བཞེས་ཏེ་གཟིགས་ཚུལ་ལ་
བསྟོད་པ་འདིས་འགྲུབ། དེར་མ་ཟད་ས་ནས་བཏོན་པའི་རྒྱུ་མཚན་གྱིས་སྲོང་བཙན་གྱི་བཀའ་མིན་བྱས་ན། ཐེག་པ་ཆེན་པོའི་མདོ་སྡེ་མང་པོ་ཞིག་ལྷ་དང། ཀླུ་དང། དྲི་ཟ། སྲིན་པོ་ལ་སོགས་པའི་ཡུལ་སྣ་ཚོགས་ནས་མི་ཡུལ་དུ་བྱོན་
ཅིང། དཔེར་ན་ཡུམ་རྒྱས་འབྲིང་བསྡུས་གསུམ་ཀླུ་སྒྲུབ་ཀྱིས་ཀླུ་ཡུལ་ནས་དྲངས་པ་དང། ཐོགས་མེད་ཀྱིས་བྱམས་ཆོས་སྡེ་ལྔ་དགའ་ལྡན་ལྷ་ཡུལ་ནས་དྲངས་པས་སྤྱན་འདྲེན་ཡུལ་ས་སྟེང་ས་བླ་ས་འོག་གི་ཁྱད་པར་ཙམ་ལས་མེད་གཤིས་དེ་
དག་ལའང་རིགས་པ་འགོ་མཚུངས་འབྱུང་ཉེ། ལྷག་པར་གསང་སྔགས་ཀྱི་རྒྱུད་སྡེའི་གྲས་ལ་དེ་འདྲ་མང་བས་མ་ཎི་བཀའ་འབུམ་སྲོང་བཙན་གྱི་གསུང་མིན་པའི་ཐག་གཅོད་ཞུ་མ་ཤེས། བཀའ་འབུམ་ནང་གི་ཚིག་འགའ་ཤས་ལ་རྗེས་སུ་བྶྲེ་

[022B] མ་ཎི་བཀའ་འབུམ་ལ་དཔྱད་པ་ལྷག་བསམ་བརྡའ་གཏོང་ཞེས་པ་བྲག་སྒོ་རབ་འབྱམས་པས་མཛད་པ་ཞིག་སྔར་ལྷ་སར་མཐོང་མྱོང། ཐོན་མིས་མཛད་པའི་སྒྲའི་བསྟན་བཅོས་བརྒྱད་བྲྩམྶ་
ཞེས་པ་དུས་རབས་བརྒྱད་པ་ཡན་གྱི་དཔེ་ཆ་གང་དུ་གསལ་མིན་འཚོལ་ཞིབ་མ་ཐུབ། ཉིད་ཀྱི་དྲི་དོན་ལ་ལན་གང་དྲན་ཟོལ་མེད་ཐད་ཀར་ཕུལ་བ་དགོངས་འཇགས་ཞུ། ཞེས་ཁྲི་བྱངས་པས་བྲེལ་སྟབས་སུ་ཕྱི་ཟླ་དགུ་པའི་ཚེས་ཉི་ཤུ་ལ་ཕུལ་
་ལུང་རྟོགས་བསྟན་པའི་སྣང་བྱེད་བླ་རྟིའི་རིན་པོ་ཆེའི་དྲུང་དུ། འབུལ་འབྲས། དེ་ནས་གནང་བའི་ཕྱག་བྲིས་འབྱོར་གསལ། གང་ཉིད་སྐུ་མཛད་དགེ་བཞུགས་ཡོད་པ་ཡིད་སྤྲོ། །འདིར་ངེད་ཚོ་ཡང་བདེ་མུས་དང། ཕྱི་ཟླ་བྕུ་
པའི་ཚེས་ཉེར་དགུ་ཙམ་ལ་རྡ་ས་ནས་ལྡི་ལི་བརྒྱུད་མོན་གོར་ཐོན་ཏེ་དགུན་ཐོག་སྡོད་རྩིས། དྲི་བ་གནང་གསལ། སྔགས་རིམ་ཆེན་མོ་རྒྱ་དཔར་ཤོག་གྲངས་་ན་་བདག་སྒྲུབ་པའི་ཐབས་ལས་རྒྱ་ཆེ་བའི་ལྷའི་རྣལ་འབྱོར་ཕར་ཕྱིན་ཐེག་པ་དང་
སྔགས་གཉིས་ཀྱི་ཐབས་ཀྱི་ཁྱད་པར་དུ་གསུངས་པ་དེ། དེ་ཉིད་བསྡུས་པའི་མངོན་བྱང་གིས་ལྷར་བསྐྱེད་པའི་ལུང་དྲངས་ནས་བསྒྲུབས། ཞེས་གསུངས་པས། བདག་སྒྲུབ་པའི་ཐབས་ཞེས་པ་བསྟན་བཅོས་ཡིན་ཅིང། དེ་ལས་གསུངས་
པ་དེ། དེ་ཉིད་བསྡུས་པའི་མངོན་བྱང་གིས་ལྷར་བསྐྱེད་པའི་ལུང་ཤེས་བྱེད་དུ་དྲང་ནས་བསྒྲུབ་ན། རྩ་རྒྱུད་ལ་ལུང་ཁུངས་གཞན་དྲངས་ནས་སྒྲུབ་པ་ཞིག་མི་འབྱུང་བས། དེས་ན་དེ་ཉིད་བསྡུས་པའི་མངོན་བྱང་ཞེས་པ་བཀའ་བསྟན་གང་

[023A]༄༅། །ཡིན་སྙམ་དུ་དོགས་ལགས། ལན། འདིའི་སྐོར་ཁ་སྔོན། བདག་ལྷར་བསྐྱེད་པའི་རྣལ་འབྱོར་ཡོད་མེད་ཀྱིས་ཕར་ཐེག་དང་སྔགས་གཉིས་ཐབས་རྒྱ་ཆེ་ཡོད་མེད་ཀྱི་ཁྱད་པར་ཡོད་པ་དང། དེ་ཉིད་
བསྡུས་པ་རྣལ་འབྱོར་རྒྱུད་ཀྱི་རྩ་རྒྱུད་ཡིན། བཀའ་འགྱུར་སྣར་ཐང་དཔར་མའི་རྒྱུད་ཇ། དེར་རྡོར་དབྱིངས་ཀྱི་རྣལ་འབྱོར་གཙོ་བོར་སྟོན་ཅིང། མངོན་བྱང་ལྔའི་ཐ་སྙད་སོ་སོར་ཕྱེ་སྟེ་མི་
གསལ་ཡང། ཟླ་བ་ཕྱག་མཚན་སྐུ་རྫོགས་པས་བསྐྱེད་ཚུལ་དང། ལྷ་རྣམས་ཀྱང་རིམ་པར་གསལ་འདུག་ཅེས་ཕུལ་ཡོད་པ་དེ་ལ་ཐུགས་བསམ་ལེགས་པར་བཞེས་ན་མི་ཤེས་རྒྱུ་མེད་ཅིང། གཟུང་གི་གོང་འོག་རྣམས་ལ་ལེགས་པར་
བརྟགས་ནས་གུང་བསྒྲིགས་ཀྱང་ཤེས་རྒྱུ་རེད། དོན་སྙིང་འབྲས་དུས་ཀྱི་གཟུགས་སྐུ་སྒྲུབ་པའི་ཐབས་རྒྱ་ཆེ་བའི་རྣལ་འབྱོར་བདག་ལྷར་བསྐྱེད་པའི་ལྷའི་རྣལ་འབྱོར་ཡོད་མེད་ཀྱི་སྒོ་ནས་ཕར་ཕྱིན་ཐེག་པ་དང། སྔགས་གཉིས་ཀྱི་ཐབས་ཀྱི་
ཆ་མི་འདྲ་བའི་ཁྱད་པར་དུགྶུངྶ་པ་དེའི་ཁུངས་རྩ་རྒྱུད་དེ་ཉིད་བསྡུས་པའི་ནང་དུ་ཟླ་བ་དང་ཕྱག་མཚན་སོགས་ལས་བྱང་ཆུབ་པའི་མངོན་བྱང་གི་སྒོ་ནས་ལྷར་བསྐྱེད་པའི་ཚུལ་གསུངས་པ་དེ། ལུང་ཁུངས་སུ་དྲངྶ་
ནས་བསྒྲུབས། ཞེས་པ་ཡིན་པས། དེ་ལ་དོན་མེད་ཀྱིདོགྶ་པ་དེ་འདྲ་དགོས་དོན་མ་མཆིས། དེ་ཉིད་བསྡུས་པའི་མངོན་བྱང་ཞེས་པ་བཀའ་བསྟན་གང་ཡིན་འཚོལ་བའི་ངལ་བ་འདིས་སེལ་རེ།།

[023B] གྲངས་བ་གསུང་བ་པོའི་སྒོ་ནས་ནི་འཕགས་པ་དང། ལྷ་དང། ས་བླ་བའི་སྔགས་ཞེས་པ་གང་འདྲ་ཞིག་ལ་གོ་དགོས་ཀྱི་ཡོད་དམ། ལན། དངོས་གྲུབ་ཀྱི་སྒོ་ནས་དང། རིག་སྔགས་དང། རྟགས་དང། དངོས་གྲུབ་
འགྲུབ་པའི་གཞི་རྣམས་རེ་རེ་ནས་གསུམ་ཚན་དུ་ཕྱེ་ནས་གསུངས་པ་ལྟར། རིག་སྔགས་གསུང་བ་པོའི་སྒོ་ནས་གསུམ་དུ་དབྱེ་བ། གསུང་བ་པོ་རྡོ་རྗེ་འཆང་དང། གསང་བདག་སོགས་འཕགས་པའི་གང་ཟག་གིས་གསུངས་པ་དང། དྦང་
ཕྱུག་དང། ཁྱབ་འཇུག་སོགས་ལྷས་བཤད་པ། ས་བླར་གནས་པའི་གནོད་སྦྱིན་དང། དྲི་ཟ་སོགས་ཀྱིས་རང་རང་གི་སྙིང་པོ་སྨྲས་པའི་རིག་སྔགས་ཏེ་འདི་འདྲ་གཟུངས་བསྡུས་ནང་དུའང་མང་པོ་མཆིས་ཤིང། ཇི་སྐད་དུ། ལྷ་དང་དྲང་སྲོང་
གིས་བཤད་པའི། །རིག་སྔགས་ཀྱིས་ཀྱང་མི་བསླུ་ན། །འདོད་ཆགས་བྲལ་བས་བཤད་པ་ཡི། །གསང་སྔགས་སྦྱོར་བས་བསླུ་བ་ནི། །མ་བྱུང་འབྱུང་བར་མི་འགྱུར་རོ། །ཞེས་པ་ལྟར་གསུང་བ་པོའི་ཁྱད་པར་བཤད་པ་རེད། ཁྲི་བྱང་
པས། ཕྱི་ཟླ་དགུ་པའི་ཚེས་ཉེར་གཉིས་ལ་ཕུལ།། །།་ སེར་བྱེས་སྤྲུལ་སྐུ་ལའུ་རྡོ་ཐུབ་བསྟན་བཟོད་པས་དྲི་བ་ཞུས་པའི་བཀའ་ལན་དུ།  དང་པོ། ལྕིབ་གང་དང་ཉེ་བ་གང་ཞེས་པའི་ཉེ་བ་དེ། དཔེར་ན་དམག་འཁྲུགས་ལྟ་
བུའི་སྐབས་ཀྱི་དམག་དཔོན་དེར་སྔོན་ཆད་ཀྱི་སྡིག་པ་མང་པོ་ཡོད་ཀྱང། རང་ཉིད་འཆི་ཁར་སྲོག་གཅོད་ཀྱི་མི་དགེ་བ་ཆེན་པོ་ཞིག་བྱས་རྗེས་འཆི་བ་ཡིན་ན། འཆི་བ་ལ་ཉེ་བའི་ཚེ་བྱས་པ་དེའི་འབྲས་བུ་སྔོན་ལ་སྨིན་པ། དཔེར་ན་འཆི་ཁ་མའི་

[024A]༄༅། །སེམས་དགེ་མི་དགེའི་སྟོབས་ཀྱིས་བདེ་འགྲོ་དང། ངན་འགྲོའི་བར་སྲིད་སྔོན་ལ་འགྲུབ་པ་ལྟ་བུ་ཡིན། །གཉིས་པ། སྔོན་བྱས་གང་ཡིན་དེ་དག་ལས། སྔ་མ་སྔ་མའི་རྣམ་སྨིན་ཞེས་པའི་དོན་དགེ་སྡིག་
གང་ཡིན་ཡང་ཆ་སྙོམས་ན་སྔོན་ལ་གང་བྱས་པ་དེའི་འབྲས་བུ་སྨིན་པར་བཤད། དོན་དུ་ལྕི་ཡང་གཉིས་ལས་ལྕི་བ་དང། ཉེ་རིང་གཉིས་ནས་ཉེ་བ། སྟོབས་ཆེ་ཆུང་མཉམ་ན་སྔོན་མ་དེ་དང། གོམས་འདྲིས་ཆེ་ཆུང་གི་གང་གོམས་པ་དེའི་
འབྲས་བུ་སྔོན་ལ་སྨིན་པར་བཤད་པ་ཡིན། །གསུམ་པ། དྲི་བ། བྱང་སེམས་རྣམས་ཀྱིས་འཛམ་གླིང་གི་མིར་སྐྱེ་བར་སྨོན་པར་གསུངས་པ། མཁའ་སྤྱོད་སོགས་ཀྱི་བྱང་སེམས་ཀྱིས་ཀྱང་སྨོན་པ་ཡིན་ནམ། ལན། བྱང་སེམྶ་
རྣམས་ཀྱིས་འཛམ་གླིང་གི་མིར་སྐྱེ་བར་སྨོན་པ་དེ། སྔགས་བསྟན་མེད་པའི་དག་ཞིང་གི་བྱང་སེམས་འཚང་རྒྱ་བ་ལ་རིངས་པ་རྣམས་སྐྱེ་བར་སྨོན་པ་ཡིན། ཤམ་བྷ་ལ་དང་མཁའ་སྤྱོད་སོགས་ཀྱི་བྱང་སེམས་ལ་མི་ཟེར། །བཞི་པ་
དྲིན་གཟོ་དང་ལྷག་བསམ་གཉིས་ཚོང་ཟོག་ཉོ་བར་རྩོམ་པ་དང། ཐག་བཅད་པ་གཉིས་དང་འདྲ་བར་གསུངས་པ་དེ་རང་ཡིན། བྱམས་སྙིང་རྗེ་དང། ལྷག་བསམ་གཉིས་ཀྱི་ཁྱད་པར་ཡང་དེ་དང་ཕྱོགས་ཙམ་འདྲ་མོད། བྱམས་སྙིང་
གཉིས་ལྷག་བསམ་གྱི་གཞིར་འགྲོ་བས་གོང་དང་ཅུང་མི་འདྲ་བའི་ཁྱད་པར་ལྷག་པོ་ཅུང་ཟད་ཡོད། བྱམས་སྙིང་གཉིས་ལྷག་བསམ་གྱི་གཞིར་འགྲོ་སྟངས་བླ་ཁྲིད་ཁ་ཆེམས་རླུང་བསྐུར་ལ་ཞིབ་ཏུ་གཟིགས་ན་དེ་ནས་དྲིན་གཟོ། བྱམས་སྙིང་

[024B] །ལྔ་པ། རྡོར་སེམས་བསྡུས་པར་ཧཱུཾ་དང་ཨཱཁྱད་པར་མེད་ཀྱང་ཐུགས་རྡོ་རྗེའི་རང་བཞིན་ཡིན་པས་ཧཱུཾ་ཡིག་བྱས་ན་འབྲེལ་ཆེ།། དྲུག་པ། དུས་མིན་གྱི་ཟས་སྤོང་དྒོས་
པའི་བཅས་པའི་གླེང་གཞི་ད་ལྟ་མི་དྲན། འདུལ་བ་གླེང་འབུམ་དང་འདུལ་བ་ལུང་དུ་གཟིགས།། བདུན་པ། ཐེག་ཆེན་གསོ་སྦྱོང་ཉིན་ལྟར་བླངས་སྐབས་ཁ་ཟས་སྟན་གཅིག་པ་མ་བྱས་པར་སྔ་དྲོ་དུས་རུང་གི་ཁ་ཟས་ཟོས་ཀྱང་ཆོག་ཅིང་
དེ་ཡང་ཉིན་རེ་སྡོམ་པ་ལེན་སྐབས་སྟན་གཅིག་པའི་དམ་བཅའ་དང། དུས་མིན་ཁ་ཟས་སྤོང་བའི་དམ་བཅའ་བྱེད་ལུགས་ཀྱི་ཁྱད་པར་ཡོད། འོན་ཀྱང་དེ་ལྟར་ཡོངས་གྲགས་བྱས་ན་དེང་དུས་མི་རྣམས་སླ་བའི་ཕྱོགས་དེར་འགྲོ་ཉེན་ལ་
སྤྱིར་བཏང་ཕྱག་ལེན་དོག་ཕྱོགས་མཛད་ན་ལེགས།། བརྒྱད་པ། བླ་མས་མི་དགེ་བའི་བྱ་བ་སྒྲུབ་པར་བསྐུལ་བ་ཚིག་གིས་སྦྱངས་ཀྱང་ད་དུང་བསྐུལ་ན། དགག་བྱ་ཆུང་ངུའི་རིགས་ལ་བཀའ་བཞིན་བྱ་དགོས་ཤིང། དེ་ཡང་བྶམ་
བཞིན་མ་ཡིན་པར་བྱས་པ་སོགས་མ་ངེས་པའི་ལས་སུ་བྱས་ན་འགྲིགས། སྲོག་གཅོད་ལྟ་བུ་ཆེན་པོའི་རིགས་ལ་གནང་བ་མ་ཁྲོལ་ཡང་ཐུགས་མི་ཁྲོ་བའི་ཐབས་མཁས་ཀྱིས་བཞག་ན་ལེགས། ཉེ་སྔོན་ཁྱེད་རྣམ་གཉིས་ཀྱི་སློབ་བུ་ཕྱི་
རྒྱལ་བ་ཞིག་ཕྲན་སར་སླེབས་བྱུང་བ་མགོན་པོ་ཞལ་གྱི་བསྙེན་པ་གཏོང་རྒྱུ་རྣམ་གཉིས་ཀྱི་བཀའ་ཡིན་ཟེར་ཞིང་སྔགས་ཀྱང་འདོན་རྒྱུ་འདུག་ཡི་དམ་གྱི་བསྙེན་པ་འདི་བཏང་བཤད་རྒྱུ་མི་སྣང་བས་སྔོན་ལ་དམིགས་བརྩེ་མ་གསོག་ཅེས་བརྗོད་པ་

[025A]༄༅། །ཡིན། མགོན་ཞལ་སོགས་སྲུང་མའི་རིགས་ལ་བླ་མེད་ཀྱི་ཡི་དམ་ཞིག་གི་བསྙེན་པ་སྔོན་དུ་མ་སོང་ན་ཅུང་མི་འགྲིགས་པས་རྗེས་སུ་དེ་ལྟར་མཛད་ལུགས་ཞུ།།  །།ཌལ་ཧོར་ནས་ཕུ་ཁང་ཁྲི་སྤྲུལ་གྱིས་
བཀའ་འདྲི་ཞུས་ལན་དུ།  རྟ་མགྲིན་གྱི་བསྙེན་པ་གཏོང་སྐབས་ཆོ་ག་མང་པོ་མེད་སྟབས་རྒྱས་བསྡུས་གཏོང་རིན་མེད། བཟླས་པ་རྩ་སྔགས་འབུམ་གཅིག་དང་ཁྲི་གཅིག་ཡེ་ཤེས་འབེབས་སྔགས་བཏགས་པ་ཁྲི་གཅིག་བཛྲ་དུན་བྷྱོདང་
ས་མ་ཡ་ཛཿ་སོགས་ཁྲི་རེ་བྱུང་ན་རབ། དེ་མིན་སྟོང་ཕྲག་འགའ་ཤས་རེ་གསུངས་ན་འགྲིགས། གཏོར་འབུལ་ཐུན་རྗེས་མར་མ་གཏོགས་མི་དགོས། བསྙེན་པ་གདན་ཐོག་གཅིག་ལ་གཏོང་དགོས། ཁ་སྐོང་སྦྱིན་སྲེག་ཀྱང་གྣང་
ན་ལེགས། ཞེས་ སྩལ།། །།་ སུད་སི་ནས་བཀྲས་མཐོང་རཀ་རིན་པོ་ཆེས་དོགས་དཔྱོད་བཀའ་འདྲི་ཞུ་བ་དང་ཆབས་ཅིག་ཞུ་ཡིག་ཕུལ་འབྱོར་གྱི་བཀའ་ལན་དུ།  རིང་ནས་ཐུགས་བརྩེ་ཟླ་བྲལ་རཀ་ར་མཆོག་སྤྲུལ་རིན་པོ་ཆེའི་ཞབྶ་དྲུང་དུ། ཆེད་གསོལ་
ཉེ་ཆར་ཟླ་བ་དྲུག་པའི་ཚེས་ཉེར་དྲུག་ཉིན་སྩལ་བྲིས་ཕེབས་གསལ། དེ་ཞབས་ལྷན་རྒྱས་མཚན་དཀྱིལ་གསལ་ཞིང་ཆོས་སྲིད་མཛད་ཁྱབ་ལེགས་ལམ་གྱི་ངང་དུ་སྤྲོ་བཞུགས་བཀྲིན་ཆཻ། འདིར་ཕྲན་བུའང་འཚོ་ཁམས་ཉེས་མེད་དུ་མཆིས་
རུང། སྐྱབྶ་རྗེ་ཕ་བོང་ཁའི་མཆོག་སྤྲུལ་རིན་པོ་ཆེ་མཁས་བཙུན་བཟང་གསུམ་འཛོམས་ཤིང། དབང་ལུང་མན་ངག་ཕལ་ཆེར་གསན་ཟིན། གོང་མའི་རྣམ་ཐར་སྐྱོང་ཐུབ་ངེས་ཀྱི་རེ་བ་ཆེ་བ་དེ་ཉིད་གློ་བུར་སྟོན་འབྲས་བསྡུ་ཁར་སེར་

[025B] བཀའ་འདྲི་ཕེབས་གསལ། དང་པོ། སྙིང་ཞུགས་སྐབས་སྙིང་དང་སྙིང་གི་རྩ་འདབ་བརྒྱད་པོ་དབུ་མའི་ནང་དུ་བསྒོམ་རྒྱུ་ཡིན་ནམ་
དབྱུག་ཏོའམ་གཏུན་ཤིང་ལྟ་བུ་ཞིག་ལགས། ལན། དགའ་ལྷ་སོགས་སྙིང་ཞུགས་ཀྱི་དམིགས་པ་གང་ལའང་སྙིང་གའི་དབུ་མའི་ནང་དུ་རྩ་འདབ་བརྒྱད་ཀྱི་ངོ་བོ་སྙིང་པདྨ་འདབ་བརྒྱད་ཀྱི་རྣམ་པར་བསྒོམ་པ་ཡིན། འོན་ཀྱང་དབུ་མའི་ཕྱི་
རོལ་ཏུའང་རྩ་འདབ་བརྒྱད་མེད་པར་མི་བསམ། དྲི་བ་གཉིས་པ། སྔགས་ཕྲེང་དཀྲི་བའི་སྐབས་དབུ་མའི་མར་སྣེ་ནས་སྙིང་གའི་རྩ་འཁོར་བར་དགག་འགྲོ་བ་ལྟ་བུ་ཞིག་འཆར་བས་ཅི་བྱ་དགོས་ལགས། ལན། སྔགས་ཕྲེང་དཀྲི་
བའི་སྐབས་སྙིང་པདྨ་འདབ་བརྒྱད་ཁ་ཟུམ་པའི་ཕྱི་རོལ་ཏུ་དཀྲི་བ་ལས་དབུ་མའི་ཕྱི་ནས་དཀྲི་མི་དགོས། དྲི་བ་གསུམ་པ། བླ་མ་སྙིང་ཞུགས་ཀྱི་མན་ངག་འདིར་ཉལ་ལྡང་གི་རྣལ་འབྱོར་ཇི་ལྟར་བྱ་བ་ལགས། ལན། བླ་མ་སྙིང་
བཞུགས་ཀྱི་དམིགས་པར་ཉལ་ལྡང་གི་རྣལ་འབྱོར་བྱ་ཚུལ་ཐུན་མོང་མིན་པ་རྫོགས་རིམ་གྱི་དམིགས་པ་བྱེད་སྐབས། བླ་མཆོད་ལས། སྙིང་གའི་འདབ་བརྒྱད་དྷཱུ་ཏིའི་དབུས་དག་ཏུ། །ཞེས་སོགས་ཀྱི་དོན་ལྟར། ཉལ་བའི་སྐབྶ་
རྗེས་གཞིག་གི་སྡུད་རིམ་བྱས་ནས་གཉིད་ཆོས་སྐུ་དང། རྨི་ལམ་ལོངས་སྐུ། སད་པ་སྤྲུལ་སྐུར་བསྲེ་བ་སྟེ་གཉིད་དུས་ཀྱི་བསྲེ་བ་གསུམ་གྱི་རྣལ་འབྱོར་སྐྱོང་བ་ཡིན། ཐུན་མོང་བ་ལྟར་ན་ཉལ་བའི་སྐབས་སྙིང་གའི་བླ་མ་དྷཱི་ཡིག་ལ་

[026A]༄༅། །བསྒྱུར། དེ་ཉིད་འོད་གསལ་དུ་བསྡུས་ཏེ་སྟོང་པའི་ངང་དུ་བཞག་པའམ་དྷཱི་ཡིག་རང་སར་བཞག་ལྡང་བའི་ཚེ་སྟོང་པའི་ངང་ལས་ལྷར་བཞེངས་པའམ་དྷཱི་ཡིག་ལྷ་སྐུར་བཞེངས་པའི་མོས་པ་ཙམ་གྱིས་
འཐུས།། དྲི་བ་བཞི་པ། རྣལ་འབྱོར་གཞན་རྣམས་བསྡུ་རིམ་གྱི་སྔོན་དུ་བྱས་ན་ལེགས་སམ་མཇུག་ཏུ་བྱ་དགོས་ལགས། མཇུག་ཏུ་བྱས་ཚེ་དཔེར་ན་ཤེར་དབང་སྐབས་དགའ་བཞིའི་བདུད་རྩི་འདྲེན་སྐབས་དམིགས་པ་ཇི་ལྟར་བྱ་དྒོས་
ལགས། ལན། ཡི་དམ་གྱི་བདག་བསྐྱེད་ལྟ་བུ་རྣམས་དགའ་ལྷའི་སྡུད་རིམ་གྱི་སྔོན་དེར་གནང་ན་དགེ་སྦྱོར་ཐམས་ཅད་བླ་མའི་རྣལ་འབྱོར་གྱི་ཁོངས་ནས་བྱེད་པ་དབེན་ས་སྙན་བརྒྱུད་ཀྱི་ཕྱག་ལེན་ཡིན་པས་ལེགས། གལ་ཏེ་སྟབས་མ་
བདེ་ན་མཇུག་ཏུ་མཛད་འཐུས། ཡང་མཇུག་ཏུ་བྱས་ཚེ་དཔེར་ན་ཤེར་དབང་སྐབས་དགའ་བཞིའི་བདུད་རྩི་འདྲེན་སྐབས་དམིགས་པ་ཇི་འདྲ་བྱེད་གསུངས་པ། དགའ་ལྷའི་བླ་མའི་རྣལ་འབྱོར་གྱི་དབང་བཞིའི་དམིགས་པ་ནི་སྔོན་དུ་སོང་
ཟིན་པས་ཡང་བསྐྱར་མི་དགོས་ཤིང། དེ་མིན་ཤེར་དབང་ཞིག་ཡིན་ན་དེ་གང་གི་ཤེར་དབང་ལ་གསུངས་ཀྱི་ཡོད་ཞལ་གསལ་མེད་སྟབས་ཞུ་མ་ཤེས།། དྲི་བ་ལྔ་པ། སྐྱབས་གནས་མ་ལུས་འཇམ་མགོན་བླ་མར་ཤར། །ཀུན་ཀྱང་བླ་
མགོན་དབྱེར་མེད་མྱུར་མཛད་གར། །དེ་ཀུན་རང་སེམས་གཉུག་མ་ལྷན་སྐྱེས་ངང། །རོ་མཉམ་རྣལ་འབྱོར་སྐྱོང་དེར་ཆོས་སྐྱོང་དགྱེས། །ཞེས་རྗེ་ཉིད་ཀྱི་གསུང་འདིའི་བཀའ་འགྲེལ་མདོར་བསྡུས་རྒྱུན་དུ་སེམས་ལ་བཅངས་ཆོག་པ་ཞིག་

[026B] ལན། འདིའི་དོན་རྒྱུད་ལས། འགྲོ་བ་འདི་ཀུན་སངས་རྒྱས་ལྔ་བདག་ཉིད། །གར་མཁན་དག་དང་རི་མོ་བཟང་ལྟར་སྣང། །གང་དུ་བདེ་ཆེན་ཞེས་བྱ་འདི་ཉིད་ནི། །གཅིག་པུའི་ཉམས་ནི་དུ་
མའི་གར་མཛད་དོ། །ཞེས་པ་ལྟར། རིགས་བརྒྱ་རིགས་ལྔ་སོགས་ཞི་ཁྲོའི་དཀྱིལ་འཁོར་བྱེ་བ་བརྒྱ་ཕྲག་སྤྲོ་བསྡུའི་བདག་ཉིད་བདེ་ཆེན་ཆོས་སྐུའི་རང་བཞིན་དྲུག་པ་རྡོ་རྗེ་འཆང་ཉིད་རྗེ་བླ་མའི་རྣམ་པར་ཤར་བའམ། ཡང་ན་རྒྱལ་ཀུན་མྑྱེན་
བརྩེ་ནུས་གསུམ་རིགས་གསུམ་མགོན་པོར་ཤར་ཞིང། དེ་གསུམ་གྕིགྦྶྡུས་རྗེ་བླ་མ་ཡིན། དེས་ན་ཀློང་རྡོལ་བླ་མས། རིགས་གསུམ་མགོན་པོར་མ་འདུས་སངས་རྒྱས་མེད། །གསུངས་པ་ལྟར། རྗེ་བླ་མ་སངས་རྒྱས་ཀུན་འྡུས་
ཡིན། དེར་མ་ཟད་སངས་རྒྱས་གཅིག་གི་སྤྲུལ་པ་ཡིན་ན་ཐམས་ཅད་ཀྱི་སྤྲུལ་པ་ཡིན་དགོས་ཏེ། དཔེར་ན། རྒྱ་མཚོ་ལྟ་བུ་འཇིག་རྟེན་གྱི་ཆུ་སྣ་ཐམས་ཅད་འདུས་པ་ཞིག་ནས་ཆུ་ཐིགས་གཅིག་བླངས་ན་དེ་ལ་འཇིག་རྟེན་གྱི་ཆུ་སྣ་འདི་མ་འྡུས་
བྱ་བ་མེད་པ་བཞིན་དུ་སངས་རྒྱས་ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་ཕྱིར། ཡི་དམ་སངས་རྒྱས་གང་དང་གང་མཇལ་ཡང་བླ་མ་ལས་ལོགས་སུ་མེད་པའི་འདུ་ཤེས་ལྷང་གིས་སྐྱེ་བ་ཞིག་དགོས་ཤིང། མདོར་ན་ཡ་གིའི་རྡོ་རྗེ་
འཆང་ནས་མ་གི་ཆོས་སྐྱོང་སྲུང་མའི་བར་ཚོགས་ཞིང་ཐམས་ཅད་གར་མཁན་དཔའ་བོའི་གར་བཞིན་དུ་གཙོ་བོ་བློ་བཟང་རྡོ་རྗེ་འཆང་གི་གསང་གསུམ་གྱི་རོལ་པར་ངེས་པར་བསྐྱེད་ཅིང། དེ་འདྲའི་སྐྱབས་ཡུལ་ཀུན་གྱི་བདག་ཉིད་བློ་

[027A]༄༅། །བཟང་ཐུབ་དབང་རྡོ་རྗེ་འཆང་དེ་ཉིད་རང་ལ་ལམ་སྟོན་པའི་བཤེས་གཉེན་ཐ་མལ་བའི་རྣམ་པར་བྱོན་པ་འདི་རྣམས་ཡིན། དེའི་རྒྱུ་མཚན་སངས་རྒྱས་ཡིན་ན་སེམས་ཅན་ཐམས་ཅད་ཀྱི་དོན་མཛད་པས་ཁྱབ་པས་ན་
བདག་གི་དོན་ཡང་མཛད་པས་ཁྱབ། །དེས་ན་དོན་གྱི་གཙོ་བོ་ཆོས་བསྟན་རུང་དང་སྒྲུབ་རུང་གི་རྟེན་ཁྱད་པར་ཅན་ད་རེས་རྙེད་པ་འདི་མི་མཁྱེན་མི་སྲིད། མཁྱེན་ན་མ་བརྟག་བཏང་སྙོམས་སུ་འཇོག་མི་སྲིད་པས་དོན་མཛད་ངེས། མྫད་
ལུགས་གཙོ་བོ་གསུང་གིས་མཛད་ངེས། དེ་ཡང་སྐུ་དངོས་སུ་བསྟན་ཏེ་མཛད་དགོས་པ་ལ་དེའི་མཚན་གཞི་རང་གི་བླ་མ་ལས་གཞན་མེད་པས་སངས་རྒྱས་ཐམས་ཅད་ཀྱི་རང་གཟུགས་ཡིན། དེས་ན་མྱུར་མཛད་མགོན་པོ་ཡང་འདི་ལས་
ལོགས་པ་མེད་པས་བླ་མགོན་དབྱེར་མེད་ཡིན། དེ་ཐམས་ཅད་ཀྱང་ཀུན་རྫོབ་ཐ་སྙད་ཙམ་དུ་སོ་སོར་སྣང་ཡང་དོན་དམ་པར་རང་སེམས་གཉུག་མ་ལྷན་ཅིག་སྐྱེས་པའི་ཆོས་ཉིད་སྟོང་པའི་ངང་དུ་འདུ་འབྲལ་མེད་པར་རོ་གཅིག་པའི་ངེས་ཤེས་ཀྱི་
རྣལ་འབྱོར་སྐྱོང་བ་དེར་ཆོས་སྐྱོང་དགྱེས་སོ། །ཞེས་པ་ཡིན།  ཅེས་སྩལ།།  །།་ཆིག་སྟོང་དགུ་བརྒྱ་དྲུག་ཅུ་རེ་དྲུག་ཟླ་བ་བཅུ་གཉིས་པའི་ཚེས་ཉེར་ལྔ་ཉིན་མའི་སོར་ནས་བྲག་རྒྱབ་སྤྲུལ་སྐུས་འབུལ་གནང་གི་ཕྱག་བྲིས་ནང་གསལ།  བླ་མ་རྡོ་རྗེ་འཆང་གི་བླ་མའི་རྣལ་
འབྱོར་བྱིན་རླབས་འདོད་རྒུའི་གཏེར་མཛོད་འདོན་ཀྱིན་ཡོད་པས་སེང་ཁྲི་འབོལ་སྟན་སྟེང་ཟེར་བ་དེ་པད་ཟླའི་སྟེང་བསྒྱུར་དགོས་མིན་དང། བླ་མའི་རྣལ་འབྱོར་དེས་དབང་གི་ཆུ་རྒྱུན་མི་ནུབ་ཙམ་ལས་བདག་འཇུག་གི་གོ་ཨེ་ཆོད། ཡང། འཇིགས་

[027B] འཁོར་སྒྱུར་གཙོ་བོ་དང། སྟེང་དུ་གནོད་མཛེས་འོག་གདོན་སྲུང་བའི་ཕྱིར་སྤྱན་འོག་ཏུ་གཟིགས་པ་གསལ་འདེབས་དགོས་མིན་བཅས་བཀའ་གསལ་སྐྱོང་ཡོད་པ། ཞེས་པའི་བཀའ་ལན་དུ་
ཇི་ཕེབས་ལྟར་བླ་མའི་རྣལ་འབྱོར་བྱིན་རླབས་འདོད་རྒུའི་གཏེར་མཛོད་ཀྱི་འབོལ་སྟན་པད་ཟླར་བསྒྱུར་གནང་མཛད་ལེགས། བླ་རྣལ་དེས་བདག་འཇུག་གི་གོ་གཙང་མ་མི་ཆོད་པ་འདྲ། ཁྲོ་བཅུའི་སྲུང་བཟློག་འཇིགས་བྱེད་བདག་བསྐྱེད་དང་
འབྲེལ་ཚེ་འཁོར་བསྒྱུར་གཙོ་བོ་དགོས་མིན་སྐོར། སྲུང་འཁོར་མཚམས་དེར་སྲུང་བཟློག་མཛད་ཚེ་གཙོ་བོ་འཁོར་བསྒྱུར་མཛད་ན་ལེགས་ཤིང། བདག་བསྐྱེད་ཀྱི་བཟླས་པའི་མཇུག་སྲུང་བཟློག་མཛད་ཚེ་རང་ཉིད་འཇིགས་བྱེད་དུ་གསལ་བ་དེ་གས་
ཁྲོ་བོ་རྣམས་ལ་བཀའ་བསྒོ་སོགས་མཛད་རྒྱུ་ཡིན། སྟེང་དུ་གནོད་མཛེས་འོག་གདོན་སྲུང་ཕྱིར་སྤྱན་འོག་ཏུ་གཟིགས་པ་གསལ་འདེབས་མི་དགོས་ལགས།  ཞེས་སྩལ།། །།་མ་སུ་རི་ནས་གཞུང་རུ་བླ་མའི་ཞུ་ཡིག་གི་བཀའ་ལན་ནང།།
བསམ་མི་ཁྱབ་ཐུན་མོང་མིན་པའི་སྐབས་རང་ཉིད་མཁའ་སྤྱོད་དུ་སླེབས་ནས་བླ་མ་ཧེ་རུ་ཀཿ་ཡབ་ཡུམ་ལ་ཡན་ལག་བདུན་པ་དང་འབྲེལ་བའི་གསོལ་འདེབས་གནང་བ་ཤིན་ཏུ་ལེགས་ངེས་བྱུང་འདུག་རྫོགས་རིམ་གྱི་དམིགས་པའི་སྐབས་སྙིང་
གའི་རྩ་མདུད་ལྷོད་པོར་སོང་སྟེ་དབུ་མའི་ནང་ནས་གཏུམ་མོའི་མེ་འབར་འཛག་གི་དམིགས་པ་གནང་ན་འགྲིགས། ཐག་པ་མདུད་པ་གྲོལ་བ་ལྟ་བུའི་རྩ་མདུད་གྲོལ་བའི་དམིགས་པ་ཟུར་དུ་མི་དགོས། ཐུར་སེལ་གྱི་རླུང་གློད་སྡོམ་དཀའ་བས་

[028A]༄༅། །ཆབ་སངས་ཡང་ཡང་གནང་དགོས་པ་དེ་ཐད་གྲང་གཞིའི་རྐྱེན་དང། དེའི་ཐོག་བུམ་ཅན་གྱི་རླུང་འཛིན་སྐབས་སྟེང་རླུང་ཤུགས་ཆེར་གནོན་དྲག་པའི་སྐྱོན་མིན་ནམ་སྙམ་པས་གསོལ་སྨན་འཕྲོད་བཞེས་དང། བུམ་
ཅན་སྐབས་སྟེང་རླུང་ཆེར་མི་མནན་པར་འོག་རླུང་ཕྲན་བུ་ཤུགས་ཆེ་ཙམ་འཐེན་ན་ལེགས་སམ་སྙམ།  ཞེས་སྩལ།། །།་ཆིག་སྟོང་དགུ་བརྒྱ་དྲུག་ཅུ་རེ་དགུ་ཟླ་བ་དང་པོའི་ཚེས་བཞི་ཉིན་སྐུ་ཞབས་རག་ར་རིན་པོ་ཆེས་དོགས་འདྲི་ཞུས་པའི་དྲི་བ་དང། དེའི་བཀའ་ལན་
སྩལ་བ་གཤམ་གསལ།  དྲི་བ་དང་པོ། དགའ་ལྡན་ལྷ་བརྒྱ་མའི་དམིགས་རིམ་ཐུན་མོང་མ་ཡིན་པའི་སྐབས། དབང་བཞི་བྱིན་རླབས་ཀྱི་ཚུལ་དུ་ཞུ་བའི་རྗེས་བྲེལ་དུས་རིགས་གསུམ་མགོན་པོ་ཕྱི་ནང་གསང་གསུམ་ལྷན་ཅིག་བསྟིམས་ན་འཐུས་མིན་
ལན། རིགས་གསུམ་ཕྱི་ནང་གསང་གསུམ་ལྷན་ཅིག་ཏུ་བསྟིམས་པ་ཁྲིད་རྒྱུན་དུ་མ་གསུངས་ཀྱང། གསང་བདེ་འཇིགས་གསུམ་སོགས་ཡི་དམ་གཞན་གྱི་བསྐྱེད་རིམ་སྐབས་རྡོ་རྗེ་གསུམ་གྱི་ལྷ་ཅིག་ཅར་དུ་བསྟིམས་དགོས་པ་སྣ་ཚོགས་ཡོང་བའི་རིཌ་
འགྲེ་བྱས་ན་རུང་ངམ་སྙམ། དྲི་བ་གཉིས་པ། ཤེས་རབ་སྒྲུབ་སྐོར་གྱི་མདུན་བསྐྱེད་འཇམ་དབྱངས་ནང་སྒྲུབ་དང། གསང་སྒྲུབ་བསྐྱེད་ན་ཐུགས་ཀའི་མཾ་ཡིག་འཇམ་དབྱངས་ཀྱི་ཐུགས་ཀར་རམ། དབྱངས་ཅན་མའི་ཐུགས་ཀར་ཡིན། ལན། འཇམ་དབྱངས་ཀྱི་ཐུགས་དཀར་འགོད། དྲི་བ་གསུམ་པ། མགོན་པོ་ཕྱག་དྲུག་པའི་ལྷ་བཞི་དྲིལ་སྒྲུབ་ཀྱི་ལྷ་རྣམས་ཞལ་ནང་བལྟ་ཨེ་ཡིན། ལན། གཙོ་བོ་ལ་གཟིགས་པ་དགོས་ཀྱང་དམིགས་པ་འཆར་མ་དེ་ཚེ་ཐམས་ཅད་ཞལ་རང་

[028B] དཔེར་ན་སྦྱོར་ཆོས་བླ་མཆོད་ཀྱི་ཚོགས་ཞིང་བསྐྱེད་སྐབས་ཀྱང་གཙོ་བོར་བསྟན་པ་མ་བདེ་ཚེ་ཐམས་ཅད་ཚུར་བསྟན་བྱེད་པ་ཡིན། དྲི་བ་བཞི་པ། རང་ལྷ་བསྐྱེད་དང་སྣོད་བཅུད་སྦྱངས་བསྒྱུར་སྐབས་
རང་བཞིན་རྣམ་དག་དྲི་བྲལ་ཆོས་དབྱིངས་ལས། །རང་ཉིད་རྡོ་རྗེ་འཇིགས་བྱེད་ཅེས་པའི་སྐབས་སུ། རང་ཉིད་མྱུར་མཛད་མགོན་པོའི་སྐུར་བཞེངས་པའི། ཞེས་བསྒྱུར་ན་འཐུས་མིན། ལན། སྤྱིར་བཏང་ཙམ་ལ་དེ་ལྟར་བསྒྱུར་ན་རུང་ཞིང་
འོན་ཀྱང་སྐུ་གསུམ་ལམ་འཁྱེར་དང་འབྲེལ་བའི་སྐད་ཅིག་དཀྲོང་བསྐྱེད་མཛད་རྒྱུ་ཅུང་ཨེ་འགྲིགས་སྙམ། དྲི་བ་ལྔ་པ། མགོན་པོ་བདག་བསྐྱེད་བྱས་ན་དབང་བསྐུར་རྒྱས་འདེབས་བླ་མེད་སྤྱི་ལྟར་བྱས་ན་འཐུས་མིན། ལན། དང་པོ་ནས་རིགས་
བདག་མི་བསྐྱོད་པ་རང་ཆས་སུ་བསྐྱེད་ཟིན་སྟབས། སླར་དབང་བསྐུར་རྒྱས་འདེབས་མི་དགོས་འདྲ་ཞིང། བྱས་ན་ཉིས་ཟློས་ལྟ་བུ་དང། དགོས་མེད་རང་བཟོར་འགྱུར་སྙམ། དྲི་བ་དྲུག་པ། མགོན་པོ་དང་འབྲེལ་བའི་དབང་བཞི་ཐུན་མོང་མ་
ཡིན་པ་བྱས་ན་ཡུམ་རྡོ་རྗེ་རྣལ་འབྱོར་མའམ། རེ་མ་ཏིའམ་ཇི་ལྟར་ལགས། ལན། རྣལ་འབྱོར་མ་ལྟ་བུ་ལས། རེ་མ་ཏི་མི་འགབ། དྲི་བ་བདུན་པ། རྣལ་འབྱོར་མའི་བླ་མའི་རྣལ་འབྱོར་སྐབས་རྣལ་འབྱོར་མའི་བཟླས་པའི་དམིགས་པ་
བདུད་རྩི་འབེབས་སྦྱངས་སྤྱི་འགྲེ་ལྟར་ལགས་སམ། ཅི་ལྟར་བྱ་བ་ལགས། ལན། རྣལ་འབྱོར་མའི་བླ་མའི་རྣལ་འབྱོར་གསུངས་པ་ལྷ་བཞི་དྲིལ་སྒྲུབ་སྐབས་ཀྱི་དེ་ལ་དགོངས་སམ། ཡོངས་གྲགས་ནཱ་རོ་མཁའ་སྤྱོད་མའི་བདག་བསྐྱེད་ཀྱི་སྔོན་འགྲོའི་

[029A]༄༅། །བླ་རྣལ་གང་ཡིན། དང་པོ་ལྟར་ན་དམིགས་པ་སྤྱི་འགྲེ་སྦྱར་ཆོག་འདྲ། གཉིས་པ་ལྟར་ན་བླ་མའི་རྣལ་འབྱོར་སྐབས་བཟླས་པ་བྱ་བ་གཞུང་དུ་མ་བཤད་པས་མི་དགོས། དྲི་བ་བརྒྱད་པ། ལྡང་བའི་རྣལ་
འབྱོར་སྐབས། རང་ཉིད་མགོན་པོའི་སྐུར་བཞེངས། དེའི་མུར་ནང་མཆོད་འཇིགས་བྱེད་ལྟར་བྱིན་གྱིས་བརླབས་ན་འཐུས་མིན། ལན། བླ་མགོན་དབྱེར་མེད་ཀྱི་རྣལ་འབྱོར་གཙོར་འདོན་གྱིས་ལྡང་བའི་རྣལ་འབྱོར་སྐབས་དེ་ལྟར་རུང། དྲི་བ་དགུ་
པ༑ དགའ་ལྷའི་ཉམས་ལེན་སྐབས་རེ་བྲེལ་སྐབས་སྐྱབས་འགྲོ་སེམས་བསྐྱེད་ཚོགས་ཞིང་རང་ལ་བསྡུས་རྗེས་དགའ་ལྡན་ལྷ་བརྒྱ་མ་བཏོན་ཏེ། དེ་ནས་མཎྜལ་དང། དབང་བཞི་བྱིན་རླབས་ཀྱི་ཚུལ་དུ་ཞུ་བ་སོགས་དགའ་ལྷ་ཐུན་མོང་མ་ཡིན་
པའི་ཞལ་ཤེས་ལྟར་བྱས་ན་འཐུས་མིན། ལན། ངེས་པར་ཆོག་དྲི་བ་བཅུ་པ། བསྡུ་རིམ་ལ་བྲེལ་དུས། དེ་ལྟར་གསོལ་བ་བཏབ་པས་བླ་མ་མཆོག་ཅེས་སོགས་བླ་མཆོད་ལྟར་བྱས་ན་འཐུས་མིན། ལན། འགྲིགས་ལགས་
དྲི་བ་བཅུ་གཅིག་པ། སྔགས་ཕྲེང་དཀྲི་བ་སོགས་དུས་རྟག་ཏུ་བྱེད་དགོས་མིན། ལན། གསར་དཀྲི་མ་ཁོམ་ཡང་རྙིང་པ་སྔར་ཡོད་གསལ་འདེབས་ཙམ་གནང་ན་ལེགས། དྲི་བ་བཅུ་གཉིས་པ། ཆོས་སྐྱོང་རྒྱལ་ཆེན་གྱི་གསང་རྟེན་བྲིས་
སྐུ་འབྲི་གཞི་མཁའ་འགྲོ་ངང་གིས་འདུ་བའི་རས་གཞི་ལ་འབྲི་དགོས་པ་ལགས་སམ། ཐང་ཁའི་རྒྱབ་ཏུ་མཁའ་འགྲོ་འདུ་བའི་རས་སྦྱར་ན་ཨེ་འཐུས། ལན། རས་གཞི་ཆེ་བ་མ་རྙེད་ན་རྒྱབ་ཏུ་ཕྲན་བུ་སྦྱར་ཡང་རུང་འདྲ། ལར་ནས་ཆོས་སྐྱོང་

[029B] དྲི་བ་བཅུ་གསུམ་པ། བླ་མའི་སྐུ་ཚེ་ཚེ་སྒྲུབ་སྐབས་བླ་མ་རང་གི་མདུན་ཐད་དུ་ཚེ་ལྷའི་ངོ་བོར་སྒོམ་རྒྱུ་ལགས་སམ། འདིའི་སྐོར་མན་ངག་ཟབ་
པ་ཞིག་སྤྱི་བོའི་གསོས་སུ་སྨིན་པ། ལན། འདོད་པ་སྙིང་གར་བཞག་བྱས་ལ། །ཞེས་པའི་མན་ངག་ལྟར་སྒྲོལ་དཀར་ལ་མཚོན་ན་རང་གི་སྙིང་གའི་ཏཱཾ་ཡིག་ཀླད་ཀོར་ནང་གསལ་འདེབས། དེ་མཚུངས་གཞན་ལའང་རིགས་འགྲེ། དྲི་བ་བཅུ་
བཅུ་བཞི་པ། སྐྱིལ་ཀྲུང་རྣམ་བཞི་ཞེས་པའི་སྐྱིལ་ཀྲུང་རྣམ་བཞི་ཇི་ལྟར་ལགས། ལན། རྫོགས་རིམ་གྱི་ཕྱག་རྒྱ་སྲོག་རྩོལ་གྱི་རྣལ་འབྱོར་སྐབས་ཡུམ་གྱི་དབུ་མའི་མར་སྣ་ཁ་ཕྱེ་བའི་ཐབས་ཀྱིས་བཙལ་ཏེ་ཡུམ་གྱི་དབུ་མའི་མར་སྣེ་ཡབ་ཀྱི་
རྡོ་རྗེའི་བུ་གར་བཅུག་ཡབ་ཀྱི་རྡོ་རྗེ་ཡུམ་གྱི་པདྨར་བཅུག་པ་ཕུ་ཐུང་ནང་དུ་ཕུ་ཐུང་བཅུག་པ་ལྟར་བྱས་པ་རྩ་རྡོ་རྗེ་སྐྱིལ་ཀྲུང། ཡུམ་གྱི་དབུ་མའི་མར་སྣེ་ནས་ཐུར་སེལ་གྱི་རླུང་ཡབ་ཀྱི་རྡོ་རྗེའི་བུ་ག་བརྒྱུད་དེ་ཚུར་བྱུང། ཡབ་ཀྱི་ཐུར་སེལ་ཕར་
སོང་སྟེ་ཕན་ཚུན་གཉིས་ཀའི་གཏུམ་མོ་བསྐུལ་བ་རླུང་རྡོ་རྗེ་སྐྱིལ་ཀྲུང། དེ་ལ་བརྟེན་ནས་ཡབ་ཡུམ་གཉིས་ཀྱི་ཁམས་དཀར་དམར་ཞུ་ནས་གསང་བའི་སྣ་རྩེར་འདུ་འཕྲོད་བྱེད་པ་ཐིག་ལེ་རྡོ་རྗེ་སྐྱིལ་ཀྲུང། དེ་ལ་བརྟེན་ནས་བདེ་སྟོང་གཉིས་མེད་
ཀྱི་ཡེ་ཤེས་འཆར་བ་བདེ་སྟོང་རྡོ་རྗེ་སྐྱིལ་ཀྲུང་སྟེ་སྐྱིལ་ཀྲུང་བཞི་ཞེས་པ་དེ་ལྟར་ལགས། འདི་སྐོར་རྡོ་རྗེ་རིན་པོ་ཆེ་དང། མཁས་གྲུབ་རྗེའི་ཡིག་ཆུང་ཉེར་གཅིག་སོགས་ན་གསལ་པོ་ཡོད། དྲི་བཅུ་བཅོ་ལྔ་པ། གུས་འབངས་པ་ཕྲན་བུའི་

[030A]༄༅། །སྲོག་རླུང་ལྡང་ཉེ་ལྟ་བུ་དང། དེ་སྟེང་བྱད་ཕུར་གྱི་གནོད་ངོ་ཕྲན་ཙམ་མེད་དམ་སྙམ་པ་འདུག་པས། རང་ཐད་ནས་བཟློག་རིམ་ཅི་ཤེས་བྱ་ཁུལ་ཡིན་རུང། ད་དུང་ཇི་འགབ་ཐུགས་དམ་བརྟག་པ་ཞིག་
སྐྱབས་འཇུག་ཐུགས་རྗེས་གཟིགས་པ། དེ་བཞིན་སླར་ཡང་ཞུ་ཧམ་དུ་མ་གྱུར་པར་ཕྱིའི་སྲུང་འཁོར་བྱེད་སྟངས་མ་ནོར་ཙམ་ཤེས་ལགས་ཀྱང། ནང་གི་སྲུང་བའི་སྐོར་ད་ལྟ་ངེས་པ་རྙེད་པ་གང་ཡང་མེད་སྟབས། སྐྱབྶ་རྗེ་རྨོག་ལྕོག་རྡོ་རྗེ་
འཆང་ཆེན་པོའི་ཞལ་སྔ་ནས་ཀྱང་ཁྱེད་རང་ལ་བདུད་རིགས་ཀྱི་ལྷ་ཞིག་གིས་གནོད་པ་བྱེད་ཀྱིན་འདུག་པས་དེ་བཟློག་ཐབས་ཉི་ཁྲི་སོགས་ཤེར་ཕྱིན་གྱི་མདོ་དག་ཏོན་བྱ་དགོས་བེབས་ནའང་རྐྱེན་མང་པོ་ཞིག་གིས་མ་གྲུབ་ལགས་ཀྱང། མདོར་
ན་བདུད་རིགས་ཀྱི་གནོད་པས་ནམ་ཡང་མི་བརྫི་ཞིང། བློ་ཆོས་འགྲོ། ཆོས་ལམ་འགྲོ། ལམ་ལ་བར་ཆད་མི་འཇུག་པའི་སྐྱབས་འཇུག་དང། ཕྱི་ནང་གསང་བའི་སྲུང་བའི་མན་ངག་མདོར་བསྡུས་ཟབ་སྨིན་ཞིག་སྐྱབས་འཇུག་ཡོད་པ་
ལན། རིན་པོ་ཆེ་ཉིད་ལ་འཚུབ་ངོ་མ་ཤར་ཞིང། སྐྱབྶ་རྗེ་རྨོག་ལྕོག་གི་བཀའ་དགོངས་ཉི་ཁྲིའམ། བརྒྱད་སྟོང། མདོར་ན་མདོ་སྡུད་པ་ཙམ་བཀླག་གནང་ལེགས། དེ་མིན་ཤེར་སྙིང་ཚིག་དོན་འདྲེས་པ་ཡང་ཡང་གསུང་ཐུབ་ནའང་
གང་ལེགས་ཡོང་རྒྱུ། ཤེར་ཕྱིན་གྱི་མདོ་བཀླག་པས་བདུད་རིགས་བཟློག་པ་དེ། སྟོང་ཉིད་སྲུང་བ་བླ་ན་མེད། །ཅེས་སྟོང་ཉིད་སྒོམ་པ་དོན་དམ་པའི་སྲུང་བ་མཆོག་ཡིན་པ་ལ་དགོངས་པ་རེད་སྙམ། ཡང་གནོད་བྱེད་གདོན་བགེགས་དེ་ཉིད་ཡི་

[030B] རང་སེམས་དང་རོ་གཅིག་པར་བསམ་པ་ལྟས་ངན་གཡང་ལེན་གྱི་དམིགས་པ་ལགས། ལར་རྗེ་བཙུན་མི་ལའི་མགུར་འབུམ་ནང་
ལྷ་འདྲེ་ཚོར་གསུངས་པ་རྣམ་ལ་གཟིགས་ན་ཡ་མཚན་ཆེའོ་སྙམ་ལགས།།  །།་འཇར་མན་བཉོན་གྱི་རྒྱལ་ས་ནས་བྲག་གཡབ་རིན་པོ་ཆེས་དོགས་འདྲི་ཞུ་གནང་གི་བཀའ་ལན།  དྲི་བ། མགོན་པོ་ལེགས་ལྡན་ཞེས་པ་ལེགས་ལྡན་མཆེད་གསུམ་གྲས་མ་ཐེ་
བ་ཞིག་ཡོད་དམ། ལེགས་ལྡན་ལ་མགོན་པོ་བེང་གི་ཐ་སྙད་སྦྱོར་མཁན་ཡོད་དམ། བེང་དང་གུར་གཉེས་དོན་གཅིག་མིང་གི་རྣམ་གྲངས་ཡིན་མིན་བཅས་ཀྱི་བཀའ་ལན་འཕྲལ་སྩོལ་ཡོང་བ། ལན། མགོན་པོ་ལེགས་ལྡན་ཞེས་པ་དེ་མགོན་
པོ་གུར་ལའང་འཇུག་སྟེ། བསྟོད་པའི་ཚིག་ཏུ། ལེགས་ལྡན་ནག་པོ་གྲོང་ཁྱེར་སུམ་བརྩེགས་དགྲ། །ཞེས་འབྱུང་ཞིང་ལེགས་ལྡན་མཆེད་གསུམ་ཡང་ངོ་བོ་གཅིག་ལ་ལྡོག་པ་ཐ་དད་པ་ཙམ་སྟེ། གདུགས་དཀར་ནང་དུ་གྲོང་ཁྱེར་སུམ་བརྩེགས་
འཇིགས་པར་བྱེད་པ། དུར་ཁྲོད་ན་གནས་པ། ཞེས་སོགས་འབྱུང། ལར་ནས་མགོན་པོ་ལེགས་ལྡན་ཞེས་པ་གཙོ་བོ་གུར་དང། བེང་སོགས་མང་པོ་ལ་འཇུག་པ་ཛ་ཡའི་གསན་ཡིག་ནང་རིན་འབྱུང་བརྒྱ་རྩའི་སྐོར་ལ་གཟིགས། རྒྱུད་
རྡོ་རྗེ་གུར་ནས་གྶུགྣྶ་པས་གུརྶྔོན་གྲོང་ཁྱེར་སུམ་བརྩེགས་ཉེ་བར་དུར་ཁྲོད་ཆེན་པོ་སོ་སའི་གླིང་དུ་དགེ་སློང་ལེགས་ལྡན་ནག་པོ་ཞེས་པར་འཁྲུངས་པའི་ཆ་ནས་ལེགས་ལྡན་ནག་པོ། ཕྱག་མཚན་བེང་བཟུང་ཞིང་རྣམ་འགྱུར་ཅུང་མི་འྡྲ་

[031A]༄༅། །བས་བེང་ཞེས་སོ་སོར་བྱེ་བ་ཙམ་ཡིན་འདྲ་ཡང། མིང་གི་ཐ་སྙད་ཕན་ཚུན་བསྲེས་ན་མི་བདེ་བ་སེང་ལྡེང་ནགས་སྒྲོལ་དང། ཡིད་བཞིན་འཁོར་ལོ་ལྟ་བུ་ལགས།།  །།་ཀ་སྦུག་ནས་རི་སྐྱ་
སྤྲུལ་སྐུས་དྲི་བ་ཞུ་ཡིག།  དྲི་བ་དང་པོ། སྔར་རབ་བྱུང་དང་དགེ་ཚུལ་ཞུས། དེ་ནས་མི་ཚངས་སྤྱོད་སོགས་ཀྱི་ཕམ་འདྲ་བྱུང་བར་སྡོམ་རོ་ཡར་བླངས་ཏེ་སླར་ཡང་རབ་བསྙེན་གཉིས་ཀ་གསར་བསྒྱུར་བྱ་རྒྱུ་ཡོད་མེད། ཡང། རབ་བསྙེན་གྙིས་
ཀའི་སྡོམ་པ་ཞུས། དེ་ལ་མི་ཚངས་སྤྱོད་སོགས་ཀྱི་ཕམ་པ་བྱུང་བར་སྡོམ་རོ་བླངས་ཏེ་སླར་ཚིག་སྔ་ཕྱི་གཉིས་ཀའི་སྡོམ་པ་གསར་བླང་བྱ་ཆོག་མིན། གཞན་ཡང་སྡོམ་པ་དང། སྡོམ་རོ་ཕུལ་རྒྱུ་ཡོད་ན་ཡང་དེ་གཉིས་ལ་སྦགས་ཚིག་ཡོད་མེད་
དེ་རྣམས་ལ་དམིགས་བསལ་དགག་དགོས་སོགས་ཇི་ཡོད་ཀྱི་བཀའ་སློབ་སྐྱབས་འཇུག། ལན། དང་པོ་སྔར་དགེ་ཚུལ་བསྒྲུབས་ཟིན་ལ་ཕམ་འདྲའི་ཉེས་པ་བྱུང་བ་སླར་བླངས་རྒྱུ་མེད་དེ། རབ་བྱུང་གི་བར་ཆད་འདྲི་སྐབས། ཕམ་པར་འགྱུར་བའི་
ལྟུང་བ་བཞི་པོ་དག་ལས་ལྟུང་བ་གང་ཡང་རུང་བ་བྱུང་བ་མ་ཡིན་ནམ། ཞེས་འདྲི་དགོས་པ་འདིས་ཀྱང་ཤེས། ལར་ནས་ཕམ་འདྲ་ཞེས་ཕམ་པ་དང་འདྲ་བར་དགེ་སྦྱིན་གི་ཚུལ་ཉམས་ཤིང། སླར་གསོ་མི་རུང་བ་ཏཱ་ལའི་མགོ་བོ་བཅད་པ་དང་
མཚུངས་པས་ན་དེ་ལྟར་བརྗོད། དགེ་སློང་ལ་ཕམ་པ་བྱུང་ན་སྡོམ་རོ་ཕུལ་ནས་བསྐྱར་སྡོམ་ལེན་རྒྱུ་མེད་པ་ཡང། གདམས་ངག་བརྗོད་ཚིག་གིས་ཤེས། ཕམ་པ་འཆབ་མེད་ལ་བསླབ་པ་སྦྱིན་རྒྱུ་ཞིག་ཡོད་ཀྱང། ཕམ་པ་བྱུང་མ་ཐག་

[031B] དེ་འདྲ་དེས་ཀྱང་ཁྱད་པར་ཅན་གྱི་སྤྱོད་པ་ལྔ་སྤངས། དམན་སྤྱོད་ལྔ་དང་དུ་ལེན་པ་སོགས་བྱེད་དགོས། ལར་དེང་དུས་བསྐྱར་སྡོམ་གྱི་ལག་ལེན་དར་ན་བསྟན་པ་ལ་ཕན་
མེད་གནོད་རྐྱེན་དུ་འགྲོ་བས་ཁ་རོག་བཞག་ན་ལེགས། སྡོམ་པ་དང་སྡོམ་རོ་འབུལ་རྒྱུའི་སྔགས་ཚིག་དང། དགག་དགོས་སོགས་མཚོ་ཊི་ཀ་ནང་གསལ།། དྲི་བ་གཉིས་པ། སྐྱེས་བུ་དམ་པ་ཞིང་གཤེགས་ཀྱི་གདུང་སྒྲུབ་ཞུ་ཚུལ་སོགས་ཀྱི་ཆོ་ག་
ཞལ་གསལ་ཞིག་མ་མཇལ་སྟབས་རྗེས་སོར་དེ་རིགས་ལ་ཆོ་ག་ཕྱག་བཞེས་གཙང་མ་ཞིག་བཀའ་སློབ། ལན། ཐུ་བཀྭན་གསུང་འབུམ་ནང་རྡོར་སེམས་ལ་བརྟེན་པའི་གདུང་སྒྲུབ་ཆོ་ག་རྒྱས་པར་ཡོད་ཅིང། ལྕང་སྐྱ་ངག་དབང་ཆོས་ལྡན་གྱི་གསུང་འྦུཾ་
ང།། དྲི་བ་གསུམ་པ། ཆོས་རྒྱལ་ལས་གཤིན་འཁོར་བཅས་ཀྱི་རྗེས་གནང་སྐབས་སྔགས་བྱང་དང། བཤན་པ་ཕོ་མོའི་སྔགས་འཁོར་འབྲི་ཚུལ་ཇི་ཡིན། ལན་
གཤིན་རྗེ་ཕོ་མོའི་སྔགས་འཁོར་འབྲི་ཚུལ་འདི་ཕྱོགས་དཔེ་ཆ་མི་འདུག་ཅིང། སྔགས་རྣམས་བློར་མ་ངེས་པས་ཞུ་རྒྱུ་མ་མཆིས། སྔགས་བྱང་ཙམ་ལ་ཆོས་རྒྱལ་དང། ཙམུནྜིའི་སྔགས་གཉིས་ཤོག་བུར་བྲིས་པས་ཆོག་དྲི་བ་བཞི་པ། ཐུགྶ་
རྗེའི་དབང་ཆེན་སྐབས་རས་བྲིས་ལ་སྔོན་དུ་ས་བརྟག་བསླང་སྦྱང་གསུམ་མི་དགོས་ཤིང། བཟུང་བསྲུང་གཉིས་བྱས་ན་ཡང་གང་ལེགས། སྟ་གོན་གྱི་ས་ལྷ་དང། ལྷ་སྟ་གོན་གཉིས་ངེས་པར་དགོས་མིན། བུམ་པ་སྟ་གོན་ནས་བྱས་ན་དེ་ཡན་ལ་ཆད་

[032A]༄༅། །སྐྱོན་ཡོད་མེད། སྟ་གོན་དང་དངོས་གཞི་ཉིན་གཅིག་ལ་གྲུབ་པ་བྱས་ཚེ་རྨི་ལམ་མི་འཁྲུལ་བའི་ཀུ་ཤ་སྤྲོད་མི་དགོས་པ་འཐུས་སམ་སྙམ་ལགས། རྫས་བརྒྱད་ཀྱི་དབང་བསྐུར་སྐབས་ཕྱག་ལེན་རྒྱས་པར་བླ་མ་དང་
ཆོག་གྲ་རྣམས་ཀྱིས་མེ་ལོང་ཡེ་ཤེས་སོགས་ཚིགས་བཅད་རེ་རེ་ནས་གསུང་དབྱངས་དང་བཅས་ཏེ་གནང་སྲོལ་ཡོད་བསམ་པ་དྲན་འདུག་པས་དེ་ལྟར་ཨེ་ཡིན། ལན། ས་ལྷ་དང། ལྷ་སྟ་གོན་གནང་ཐུབ་ན་གང་ཐུབ་ལེགས་ཤིང། ཅིས་ཀྱང་མ་འགྲིཌ་
ན་བུམ་པ་སྟ་གོན་ནས་གནང་མ་འགྲིགས། དངོས་སྟ་ཉིན་གཅིག་ལ་གནང་ཚེ་རྨི་ལམ་བརྟག་མི་དགོས་ཀྱང། ཕྱག་ལེན་མི་ཉམས་ཆེད་ཀུ་ཤ་གནང་སྲོལ་མཆིས། རྫས་བརྒྱད་དབང་སྤྲོས་པ་རྒྱས་སྐབས་མཐུན་འགྱུར་ཚིགས་བཅད་བྕས་
གནང་སྲོལ་ཡོད།། དྲི་བ་ལྔ་པ། བདུད་རྩི་ལྔ་དང། ཕྱིའི་བདུད་རྩི་ལྔ་ཞེས་པར་རྒྱུད་སྡེ་གོང་འོག་དང། ཚིག་དོན་གྱི་ཁྱད་པར་ཡོད་མེད་དང། གྲངས་འདྲེན་ཡང་ཞལ་གསལ་སྐྱབས་འཇུག། ལན། ཕྱིའི་བདུད་རྩི་ལྔ་ནི། སྦྲང། ཀ་ར། ཞོ་
འོ་མ། མར་ཏེ་ལྔ་དང། ནང་གི་བདུད་རྩི་ལྔ་ནི་བླ་མེད་ནང་མཆོད་ཀྱི་རྫས་བདུད་རྩི་ལྔ་ལ་ཟེར། ཕྱི་ནང་གི་ཁྱད་པར་རྒྱུད་སྡེ་གོང་འོག་གི་ཁྱད་ཡིན།། དྲི་བ་དྲུག་པ། རྣལ་འབྱོར་མའི་ཚོགས་ཕུད་བསྟབ་ལེན་དང། བསྟོད་པ་སོགས་ཀྱི་ཚིག་
འགྲེལ་དྲང་ངེས་གཉིས་ཚང་ཞིག་གུས་དང་སྐལ་མཉམ་གཞན་ལའང་སྨན་ཕྱིར་སྐྱབས་འཇུག། འདི་དག་གི་ཚིག་འགྲེལ་ཟུར་དུ་གསལ།། དྲི་བ་བདུན་པ། རྒྱུད་སྡེ་གོང་འོག་གི་རྗེས་གནང་མང་པོ་དུས་གཅིག་ཏུ་བྱ་སྐབས་ཁྲོ་བོ་བདུད་རྩི་འཁྱིལ་བ་རྒྱུད་

[032B] ཡང་ན། སོ་སོར་སྒྲུབ་དགོས་ཚེ་ཇི་ལྟར་བསྒྲུབ་དགོས་ལགས། ལན། དཔེར་ན། རིག་བྱེད་མ་དང་སྤྱན་རས་གཟིགས་ལ་རྟ་མགྲིན། བདེ་མཆོག་དང་ཕྱག་མོའི་རིགས་ལ་དུམ་སྐྱེས་མ་ལྟ་བུ་སོགྶ་
ལྷ་སོ་སོའི་དམིགས་བསལ་གྱི་ལས་ལྷ་ཡོད་ཚེ་དེ་ཀའི་བུམ་པ་ཟུར་དུ་ཆོ་ག་ལྟར་བསྐྱེད་དགོས་ཤིང། དེ་མིན་ཕལ་ཆེར་ལ་བདུད་རྩི་འཁྱིལ་བས་འཐུས།། དྲི་བ་བརྒྱད་པ། སྲི་གནོན་བྱ་ཚུལ་འཇིགས་བྱེད་དཔའ་གཅིག་གི་སྒབ་འདྲེ་མནན་ཆོག་ལ་
སྲི་གཞན་ཁ་བསྒྱུར་གནང་ན་གང་ལེགས་ཀྱང། སྤྲོས་པ་རྒྱས་པ་བྱ་དགོས་ངེས་ལ། རྟ་མགྲིན་གསང་སྒྲུབ་ཀྱི་སྲི་ཆོག་གང་རྒྱས་ཡོད་རུང་རྟ་ཆོག་ཕྱག་ལེན་མེད་རིགས་རྣམས་ཀྱིས་འཇིགས་བྱེད་ཐད་ཀར་སྦྱར་ཡང་བསྲེ་ལྷད་དང། ཆད་ལྷག་གི་ཉེན་ཁ་
འབྱུང་ཉེར་བརྟེན། རྟ་མགྲིན་སྲི་ཆོག་ལ་འཇིགས་བྱེད་སྦྱར་ཚུལ་ཕྱག་ལེན་བཀླག་ཆོག་ཅིག་ལྗགས་བསྒྲིགས་སྐྱབས་འཇུག་ཡོང་བ། ལན། རྟ་མགྲིན་གྱི་སྲི་མནན་རྡོ་རྗེའི་ལྷུན་པོ་བརྩེགས་པ་ལ་འཇིགས་བྱེད་སྦྱར་བའི་ཆོ་ག་བཟོ་རྒྱུ་ཉ་ཉུང་མཉམ་བསྲེས་
ཀྱི་རང་བཟོར་འགྱུར་དོགས་པས་ཞུ་རྔོ་མི་ཐོགས་ཤིང། འཇིགས་བྱེད་ཀྱི་སྲི་མནན་རྡོ་རྗེའི་ཐོག་མདའ། རྟ་མགྲིན་གྱི་རྡོ་རྗེ་ལྷུན་པོ་བརྩེགས་པ། སྒབ་འདྲེ་མནན་ཆོག་སོགས་གང་གནང་ཡང་སོ་སོའི་གཞུང་བཞིན་གཙང་མར་གནང་ན་བརྗོད་པ་གཙང་ཞིང་
བློ་བདེ་བ་ཡོང་ངེས་སྙམ་ལགས།  ཞེས་སྩལ།། །།འརཀ་ར་རིན་པོ་ཆེས་དོགས་འདྲིའི་ཞུ་ཡིག་ཕུལ་འབྱོར་གྱི་བཀའ་ལན།  དགའ་ལྷའི་དགའ་ལྡན་གྱི་ཞིང་བསྐྱེད་སྐབས་ལྷའི་བུ་རབ་དགའ་ལྡན་གྱི་གནས་ལས་འཕགས་དགོས། ཤེས་རབ་སྒྲུབ་སྐོར་

[033A]༄༅། །རྗེས་འདི་ལ་ལྷ་འགོད་ཚུལ་གྱི་མན་ངག་ཅི་རིགས་ཡོད་ཚུལ་གསུངས་པ་དེ། རྗེ་ཡབ་སྲས་གསུམ་ཀའི་གནས་གསུམ་དུ་རིགས་གསུམ་མགོན་པོ་ཕྱི་ནང་གསང་གསུམ་ཀ་ཆ་ཚང་རེ་བཀོད་པ་དང། ཡང་
རྗེ་ལ་འཇམ་དབྱངས་ཕྱི་ནང་གསང་གསུམ། རྒྱལ་ཚབ་ལ་སྤྱན་རས་གཟིགས་ཕྱི་ནང་གསང་གསུམ། མཁས་གྲུབ་ལ་ཕྱག་རྡོར་ཕྱི་ནང་གསང་གསུམ་བཀོད་པ་དང། ཡང། རྗེའི་ཐུགས་ཀར་འཇིགས་བྱེད། རྒྱལ་ཚབ་ལ་བདེ་མཆོག་
མཁས་གྲུབ་ལ་གསང་འདུས་བཀོད་ནས་སོ་སོར་དམིགས་ཏེ་དེ་དང་དེའི་སྔགས་བཟླ་བ་དང། ཡང། རྗེའི་ཐུགས་ཀར་གསང་བ་དེ་འཇིགས་གསུམ་གང་མོས་གཅིག་བཀོད་ནས་སྔགས་བཟླ་བ་སོགས་སྣ་ཚོགས་འདུག་ཅིང། མདོར་ན་རིགས་བརྒྱའི་
ཁྱབ་བདག་གི་ངོ་བོར་བཞུགས་པས། སྒྲོལ་མ། ཚེ་དཔག་མེད། རིག་བྱེད་མ་སོགས་ཡི་དམ་ཞི་ཁྲོ་གང་མོས་བཀོད་དེ། དེ་དང་དེའི་ལས་ཚོགས་ཀྱི་དམིགས་པ་སྦྱར་བདེ་བ་རྣམས་སྦྱར་ཆོག་གི་ཡོད་ཚོད་འདུག་བླ་མ་བསྟིམས་མྗུག་
ཏུ་རྡོར་བཟླས་དང། འོད་གསལ་སོགས་སྦྱར་རུང་གསུངས་པའི་རྡོར་བཟླས་ལ་རླུང་བུམ་ཅན་བཟུང་མི་དགོས། སྤྱིར་བཏང་རྫོགས་རིམ་གྱི་རླུང་རྡོར་བཟླས་སྐབས་སུ་ཧཱུཾ་གི་གདངས་ཀྱིས་ཕྱིར་འཕྲོས། ཨོཾ་གྱི་གདངས་ཀྱིས་དབུ་མའི་ནང་དུ་
ཞུགས། ཨཱའི་གདངས་ཀྱིས་གནས་པར་བྱེད་དགོས་ཀྱང། ཚེ་སྒྲུབ་ཀྱི་སྐབས་སུ། མི་བསྐྱོད་ཧཱུཾ་ལ་ཡང་དག་གནས། །ཞེས་གསུངས་པ་ལྟར། ཚེ་རིང་བའི་རྟེན་འབྲེལ་དུ་ཧཱུཾ་གི་གདངས་ཀྱིས་གནས་པར་བྱེད་དགོས་པས། རླུང་ཕྱིར་

[033B] རླུང་ནང་དུ་རྔུབ་
ཚེ་འཁོར་འདས་ཀྱི་ཚེ་བཅུད་ཐམས་ཅད་འོད་སེར་པོའི་རྣམ་པར་ཨོཾ་ཞེས་པའི་གདངས་ཀྱིས་དབུ་མའི་ནང་དུ་ཁྱུར་གྱིས་སོང་ནས་སྙིང་གའི་ཧཱུཾ་ལ་ཐིམ་ཞིང། དམིགས་རྟེན་ལ་ཧཱུཾ་གི་རང་སྒྲ་སྒྲོག་བཞིན་གནས་པས་འཆི་མེད་རྡོ་རྗེའི་སྐུ་ཚེའི་རིག་འཛིན་
ཐོབ་ཅིང་བརྟན་པར་བསམས་ལ་རླུང་ཅུང་ཟད་རེ་གནས་པར་བྱེད་དགོས། རྣལ་འབྱོར་མའི་བླ་རྣལ་སྐབས། རང་ལ་དབང་ཁྲིད་སྩོལ་བའི་བླ་མའི་མཚན་སྔགས་དེ་རང་གིས་འགྲིགས། བཛྲ་དྷརྨ་སོགས་བསྒྱུར་མི་དགོས། ལྷ་བྮི་
དྲིལ་སྒྲུབ་ཀྱི་དབང་བཞིའི་དམིགས་སྐོར་སོགས་བེའུ་བུམ་གྱི་དཔེ་ད་ལྟ་ཡང་མ་འཛོམས་པས་ཞུ་རྒྱུ་མ་རྙེད། ཐུགྶ་བློ་གུ་དོག་དེ་སྲོག་རླུང་གི་ཉེ་རྒྱུར་ཉེན་ཆེ་བས་རྐྱེན་བཟང་ངན་གང་བྱུང་བ་ཇི་མི་སྙམ་པའི་གུ་ཡངས་བློ་བདེ་ནམ་མཁའི་རྣལ་
འབྱོར་པ་ཞིག་གནང་གལ་ཆེ་བ་ལགས།། །།འབུམ་སྡེ་ལ་ནས་གཅིག་ཏུ་སྒྲུབ་ལ་བརྩོན་པ་འབྲས་སྤུངས་བློ་གླིང་དགེ་བཤེས་ལྗང་ཚ་བྱམས་པ་རྒྱལ་མཚན་གྱི་དྲི་ལན། ཉིད་ཀྱི་བཀའ་འདྲི་གནང་རིགས་ལ་ལན་འདེབས་གང་ཤེས་
ཞུས་པ་གཤམ་གསལ། དྲི་བ་དང་པོ། ཡམ་ཤིང་ལྟ་བུ་གཅོད་སྐབས་སྐྱེས་པ་གཅོད་པའི་ལྟུང་བྱེད་ཁེག་ཐབས་ཇི་བྱེད་ཐད། ལན། ཆོས་ལྡན་གྱི་དགོས་པར་བརྟེན་སྔ་དྲོ་དུས་དྲན་བསྟེན་པ་དེས་འཐུས་སྙམ།། དྲི་བ་གཉིས་པ། བྱང་སེམས་

[034A]༄༅། །ཀྱི་སྡེ་སྣོད་དོན་དང། ཚད་ཇི་ལྟར་ལགས། ལན། སྤྱོད་པའི་རྟེན་སེམས་བསྐྱེད་དང། སྤྱོད་པ་ཕྱིན་དྲུག་སོགས་ཐེག་ཆེན་གྱི་ལམ་འབྲས་ཅི་རིགས་སྟོན་པའི་སྡེ་སྣོད་ལ་འཇོག་ཅིང། ཚད་འདི་ཞེས་ཞུ་མ་
ཤེས།། དྲི་བ་གསུམ་པ། བློ་སྦྱོང་གི་དོན་ཚན་ཉེར་གཉིས་ནང་གསལ། གེགས་སེལ་བོགས་འདོན་ཐམས་ཅད་བློ་སྦྱོང་གིས་ཁྱབ་པ་ཞེས་དང། གང་ཤར་ཐམས་ཅད་བློ་སྦྱོང་གིས་ཁྱབ་པ་བསམ་ཚུལ་ཇི་ལྟར་ལགས། ལན། རྐྱེན་བྯང་
ངན་དང་ཉོན་མོངས་སོགས་གང་བྱུང་གང་སྐྱེས་ཀྱང་གཉེན་པོ་བློ་སྦྱོང་ཁོ་ནས་གཅིག་ཆོག་བྱ་བ་དང། སྤྱོད་ལམ་ཀུན་དང། དགྲ་གཉེན་བར་གསུམ་སོགས་ཆགས་སྡང་རྨོངས་གསུམ་གྱི་ཡུལ་ཇི་འདྲ་ལའང་ཆགས་སྡང་གི་རྣམ་རྟོག་བཀག་སྟེ་བྡག་
གཞན་བརྗེ་བའི་རྣལ་འབྱོར་དང། སྐྱིད་སྡུག་ལམ་འཁྱེར་གྱི་བསམ་པས་ཁྱབ་པར་བྱེད་པ་ཡིན།། དྲི་བ་བཞི་པ། དྲུག་ཅུ་མ་རང་གཅིག་པུས་འབུལ་སྐབས་བཧུ་ཙ་རའི་སྔགས་བཞི་ཚན་བཞིས་ཕུལ་ན་འགྲིགས་སམ། ལན། དེས་འགྲིགས།།
དྲི་བ་ལྔ་པ། གསང་འདུས་ཁྲོ་བཅུའི་ཕུར་གདབ་སྐབས་ཁྲོ་བོ་རྣམས་ཞལ་བསྒྱུར་དགོས་མིན། ལན། བགེགས་རྣམས་བཀུག་ནས་ཉེ་འཁོར་དུ་སླེབས་པ་དང། ཁྲོ་བོ་རྣམས་ཞལ་ཕྱིར་བསྒྱུར་ནས་ཁྲོན་པའམ། འབྲུབ་ཁུང་རྣམས་སུ་བགེགས་
རྣམས་ཁ་ཕྱིར་བསྟན་ཏེ་མགོ་མཇུག་ལྡོག་ནས་འཕངས་པར་བསམ་དགོས།། དྲི་བ་དྲུག་པ། སྐུ་གསུང་ཐུགས་སོ་སོའི་བྱིན་རླབས་སྐབས། གདུང་ཟླུམ་གྱི་མཚམས་སུ་ལྷ་ཡབ་ཡུམ་བཅུ་གཅིག་བསམ་ནས་འོད་ཞུ་བྱས་ཏེ་ཐིག་ལེ་བཅུ་གཅིག་བསམ་པ་

[034B] སོ་གཉིས་བསམ་པ་གང་ལགས། བཅུ་གཅིག་ཡིན་ན་ཐིམ་ཡུལ་ལུས་གནས་བཅུ་གཅིག་གང་འདྲ་ལགས། ལན། རྣམ་སྣང་ལ་དཔེར་མཚོན་ན་རང་གིས་སྤྲོས་པའི་སྤྱན་མ་དང། རྣམ་སྣང་ནམ་མཁའ་གང་བ་ཞལ་སྦྱོར་དུ་བྱོན་པ་
གཅིག་ལ་གཅིག་ཐིམ། གཞལ་ཡས་ཁང་གི་གདུང་འཁོར་གྱི་ཐད་ཙམ་དེར་དབུས་སུ་གཅིག་དང། དེའི་སྟེང་འོག་ཕྱོགས་མཚམས་སུ་རེ་རེ་སྟེ་བཅུ་གཅིག་འཁོད། རང་སྤྲུལ་སྐུ་རྡོར་སེམས་ལས་རང་འདྲ་ཐོན་ནས་གཙོ་བོའི་མདུན་དུ་འཁོད་དེ། དཔལ་
ལྡན་སངས་རྒྱས་སོགས་ཀྱིས་གསོལ་བ་བཏབ་པས། རྣམ་སྣང་དེ་རྣམས་རྗེས་ཆགས་ཀྱིས་འོད་དཀར་པོར་ཞུ། རང་གི་སྤྱི་བོར་བྱོན། ཆ་སོ་གཉིས་སུ་སོང་བའི་ཆ་གཅིག་སྤྱི་བོའི་རྣམ་སྣང་ལ་ཐིམ། ལྷག་མ་སོ་གཅིག་ལུས་དཀྱིལ་གྱི་ལྷ་སོ་སོར་ཐིམ་པར་
བསམ་དགོས། དེས་གསུང་དང་ཐུགས་ལའང་རིགས་འགྲེ།། དྲི་བ་བདུན་པ། སྐུ་གསུང་ཐུགས་ཐུན་མོང་གི་བྱིན་རླབས་སྐབས་ཡུམ་དགུ་སྤྲོས་ནས་ཡབ་ཉེར་གསུམ་ནམ་མཁའ་གང་བ་དང། ཡབ་ཉེར་གསུམ་སྤྲོས་ནས་ཡུམ་དགུ་ནམ་མཁའ་གང་
བ་སྤྱན་དྲངས་པ་དེ་ལྟར་ཨེ་ཡིན་ལགས། ལན། སྤྱན་སོགས་ཡུམ་བཞིས་རྣམ་སྣང་སོགས་བཞི་དང། གཟུགས་རྡོ་རྗེ་མས་བྱམས་པ། ས་སྙིང། གཤིན་རྗེ་གཤེད། མི་གཡོ་བ། དེ་བཞིན་དུ་སྒྲ། དྲི༑ རོ་རྡོ་རྗེ་མ་གསུམ་གྱིས་བཞི་བཞི། རེག་བྱ་
རྡོ་རྗེ་མས་མི་བསྐྱོད་པ་དང། སྟེང་འོག་གི་ཁྲོ་བོ་གཉིས་སྤྱན་འདྲེན། ཡབ་ཉེར་གསུམ་གྱིས་ཡུམ་དགུ་སྤྱན་འདྲེན་ཚུལ་ཡང་གོང་གི་དེ་གོ་ལྡོག་ནས་སྤྱན་འདྲེན་པ་ཡིན། དེ་ལྟར་ཡུམ་དགུས་ཡབ་ཉེར་གསུམ་དང། ཡབ་ཉེར་གསུམ་གྱིས་ཡུམ་དགུ་ནམ་

[035A]༄༅། །མཁའ་གང་བ་སྤྱན་དྲངས་པ་རྣམས་འདུས་པའི་ལྷ་སོ་གཉིས་སུ་གྱུར་པ་གདུང་ཟླུམ་གྱི་བར་སྣང་ལ་འཁོད། གསོལ་བ་བཏབ་པས་རྗེས་ཆགས་ཀྱིས་ཞུ་སྟེ་ལུས་དཀྱིལ་གྱི་ལྷར་ཐིམ། སྐུ་གང། ཕྱིར་སྤྲོས། སྤྲུལ་སྐུ་རྡོར་སེམས་ཀྱི་
སྐུ་གང་བས་སྐུ་གསུང་ཐུགས་དབྱེར་མེད་ཀྱི་རྡོ་རྗེ་གྱུར་པར་མོས་པ་ཡིན།། དྲི་བ་བརྒྱད་པ། མི་བསྐྱོད་པ་ཡེ་ཤེས་པ་དང་དབྱེར་མེད་དུ་འདྲེས་ཞེས་པ་གང་ལགས། རང་བཞིན་ཆོས་སྐུའི་ཡེ་ཤེས་ལ་བྱེད་ན་སྤྲུལ་པ་རྣམས་གཅིག་ཏུ་བསྡུས་ནས་རིགས་བདག་གི་
རྒྱས་འདེབས་ཚུལ་གང་འདྲ་ལགས། ལན། དཀྱིལ་འཁོར་རྒྱལ་ཆོག་སྐབས་མི་བསྐྱོད་པ་ཡེ་ཤེས་པ་དང་དབྱེར་མེད་དུ་འདྲེས་ཞེས་པ་དེ་ཕྱོགས་བཅུའི་མི་བསྐྱོད་པ་ཡེ་ཤེས་པ་རྣམས་དང་འདྲེས་པ་ཡིན། རིགས་བདག་རང་ཆས་སུ་ཡོད་སྟབས་བྱང་སེམྶ་
ཀྱིས་དབང་བསྐུར་བ་ཙམ་ལས། རྒྱས་འདེབས་ཟུར་དུ་མི་དགོས།། དྲི་བ་དགུ་པ། མདུན་བསྐྱེད་སྐབས་དེ་རྣམས་ཀྱང་རང་རང་གི་ཡེ་ཤེས་པ་དང་གཅིག་ཏུ་འདྲེས་ནས། སླར་ཡང་བྱོན་པར་བཞེད་པའི་སྒོ་ནས་བཞུགས་པར་གྱུར། ཅེས་པའི་ཡེ་ཤེས་
པ་ཇི་ལྟར་ལགས། ལན། རང་རང་གི་ཡེ་ཤེས་པ་དང་གཅིག་ཏུ་འདྲེས་ཞེས་པའི་འདྲེས་སའི་ཡེ་ཤེས་པ་དེ་རང་རང་གི་སངས་རྒྱས་ཀྱི་ཞིང་དེར་བཞུགས་པའི་སངས་རྒྱས་ཀྱི་ཡེ་ཤེས་པ་ལ་གོ་དགོས།། དྲི་བ་བཅུ་པ། འོག་སྒོར་ཐིག་ལེ་ཕྲ་མོ་ལ་སེམས་གཏད་
ན་ཐུན་མཇུག་ཏུ་ཡར་དྲངས་ནས་ལྟེ་བའམ། སྙིང་གའི་རྩ་འཁོར་ནང་དུ་ཨ་ཐུང་ཤད་ཀྱི་རྣམ་པ་དང། ཧཱུཾ་ཡིག་གཉིས་ཀ་ལ་རྡོར་བཟླས་བྱེད་པ་ལགས་སམ། དྲན་ཙམ་དྲན་ཙམ་བྱེད་པ་གང་ཡིན་ལགས། ལན། རྫོགས་རིམ་སྐབས་འོག་སྒོར་ཐིག་ལེ་

[035B]སྙིང་གར་ཨ་ཐུང་ཤད་ཀྱི་རྣམ་པ་དང་ཧཱུཾ་ཡིག་གཉིས་ཀ་ལ་དམིགས་མི་དགོས་པ་གང་རུང་ཞིག་ལ་དམིགས་ནས་རྡོར་བཟླས་བྱས་ཆོག་པ་འདྲ་སྙམ་ཡང། ཐག་ཆོད་ཞུ་མ་ཤེས། ལར་
ནས་སྙིང་གར་བུམ་ཅན་དང་རྡོར་བཟླས་སོགས་ལས་དང་པོ་བའི་སྐབས་སྟབས་གཟབ་མ་བྱུང་ན་སྙིང་རླུང་སོགས་ཀྱི་ཉེན་མཆིས།། དྲི་བ་བཅུ་གཅིག་པ། བློ་སྦྱོང་སྐབས། སེམས་ཅན་མིན་པ་ལ་བློ་སྦྱོང་ཚུལ། བདག་གཅེས་འཛིན་གྱི་དུག་དང་འྡྲེས་
པའི་ཟས་ཀྱི་དོན། ལོག་འཚོ་དང་སྡིག་ཟས་ཀྱི་ཁྱད་པར། ན་ཚ་ཉོན་མོངས་ཀུན་གྱི་གཉེན་པོར་མཉམ་བརྗེའི་སེམས་གཅིག་པུ་འདིས་བརྒྱ་གོ་གཅིག་ཆོད་བྱ་ཞེས་པའི་དོན་གནད་ཀྱང་སྐྱབས་འཇུག། ལན། དང་པོ་འབྱུང་བཞིའི་གནོད་པ་དང་
བར་ཆད་སོགས་བྱུང་སྐབས་བདག་གཅེས་འཛིན་གྱིས་སྔར་ལས་ངན་བསགས་པའི་འབྲས་བུར་བསམས་ཏེ་གཅེས་འཛིན་ལ་དགྲར་བལྟས་ཏེ་སྤོང་བ་ལྟ་བུ་ཡིན། གཉིས་པ། དུག་དང་འདྲེས་པའི་ཟས་སྤོང་དགོས་པ་ལྟར། གཅེས་འཛིན་གྱི་ཀུན་ནས་
བླངས་པའི་ཁ་ཏོན་སོགས་མི་བྱ་བར་སྤོང་དགོས་པ་ཡིན། གསུམ་པ། ལམ་རིམ་གྱི་སྦྱོར་ཆོས་སྐབས་མཆོད་པའི་གཡོའི་སྐབས་སུ་གསལ་བ་ལྟར་ལགས། བཞི་པའི་ལན། གོང་དུ་གེགས་སེལ་བོགས་འདོན་ཐམས་ཅད་བློ་སྦྱོང་གིས་བྱེད་པར་
བཤད་པ་དང་འདྲ། གསེར་གླིང་པས། རྐྱེན་ངན་དགེ་བའི་བསྐུལ་མ་ཡིན། །འདྲེ་གདོན་རྒྱལ་བའི་ཆོ་འཕྲུལ་ཡིན། །ན་ཚ་སྡིག་སྒྲིབ་ཀྱི་ཕྱགས་མ་སྟེ། །ཞེས་སོགས་གསུངས་པ་ལྟར། རྐྱེན་ངན་ལམ་དུ་འཁྱེར་བ་ཡིན་ལགས།། །།

[036A]༄༅། །་མཛའ་བ་མི་ཕྱེད་ལྷུན་པོའི་མཆེད་ཟླ་རག་ཀ་རིན་པོ་ཆེའི་ཞབས་དྲུང་དུ། ཆེད་འབུལ། བར་ལམ་མཆོག་སྐུ་རྩ་བརྟན་ཡོངས་འདུའི་འཁྲི་ཤིང་ལེགས་མཛད་ཀྱི་ལོ་འདབ་ལྷུག་པོར་གྲོལ་བཞིན་པ་ནས་སྩལ་
བྲིས་ངེས་སོན་ལ་དགའ་བ་དང་རངས་པ་ཐོབ། རྒན་པོའང་ཁམས་སྙོམས་ཤིང་གྱི་ནར་གནས་མུས། མཆོག་ཉིད་ནས་ཐུན་བཞིའི་རྣལ་འབྱོར་མ་ཐུབ་ཀྱང། སྔ་དྲོ་བླ་མའི་རྣལ་འབྱོར་ལ་བརྩོན་མུས་ཡིན་ཞེས་གསུངས་པ་ལེགས་ཚོགས་ཀྱི་རྩ་བར་ཆེ་ཞིང་
བཀའ་འདྲི་ཕེབས་གསལ་དགའ་ལྷའི་མཆོད་ཕྲེང་སྐབས་གསང་འདུས་མདུན་བསྐྱེད་ཀྱི་མཆོད་ཕྲེང་ཏོན་ན་བླ་མའི་ཐུགས་ཀའི་རྡོ་རྗེ་འཆང་དེ་མི་བསྐྱོད་རྡོ་རྗེར་བསྒྱུར་དགོས་མིན་དང། མཆོད་སྔགས་ཀྱང་གསང་འདུས་ལྟར་རམ། ཡང་ན་མྪན་
སྔགས་ཀྱི་མཐར་སྦྱར་བ་ཇི་དགོས་ཐད། ཐུགས་ཀར་རྡོ་རྗེ་འཆང་ཡུམ་བཅས་སུ་བསྐྱེད་ཡོད་ན་མི་བསྐྱོད་པར་མ་བསྒྱུར་ཡང་འགྲིགས། ཕྱི་ནང་གི་ཉེར་སྤྱོད་འདོད་ཡོན་ལྔ་དང་བཅས་པ་ཕུལ་ཆོག། མཆོད་སྔགས་མ་སྦྱར་བར་ཚིགས་བྕད་
རྣམས་རྐྱང་པ་སྦྲེལ་ན་འཇུག་པ་བདེ། དཔེར་ན་བླ་མཆོད་སྐབས་ནང་གི་ཉེར་སྤྱོད་འདོད་ཡོན་དང། ནང་གསང་གི་མཆོད་པ་རྣམས་ཐུགས་ཀའི་རྡོ་རྗེ་འཆང་ལ་འབུལ་དམིགས་བྱེད་པ་དང་འདྲ། སྲོག་རླུང་ལ་མ་ནིང་ཧ་འདོན་རྒྱུན་བསྐྱང་ཐུབ་ན་
ཕན་ངེས་ཤིང། གཏོང་ལེན་གྱི་དམིགས་པ་ཚད་ལྡན་ཞིག་ཡོང་བར། ཆུང་འབྲིང་གི་ཉམས་མྱོང་མ་ཐ་ཚུན་ཐེག་པ་རིམ་འཛེགས་ཀྱིས་སྦྱོང་དགོས་པ་ཞིག་ལ་ལམ་སེང་གཏོང་ལེན་ལ་སྐེད་བཟུང་དང། དེའང་སྲོག་རླུང་ལ་ཕན་རེའི་བདག་

[036B] མྱོང་བ་འདོན་ཚུལ་ལམ་ཟིན་རྣམ་གྲོལ་ལག་བཅངས་སུ་སྔ་རྗེས་ཅི་རིགས་སུ་གསལ་བ་རྣམས་གུང་བསྒྲིགས་ནས་ཞིབ་ཏུ་གཟིགས་ན་ཕལ་ཆེར་མཁྱེན་ངེས། ཡིག་ཐོག་མང་པོ་འབྲི་རྩོམ་
གྱི་མནོ་བསམ་གཏོང་སྐབས་སྔ་ལོ་ཕན་དང་མི་འདྲ་བར་རླུང་ཁམས་ཀྱིས་རྩིབས་གཟེར་ལྡང་རྐྱེན་འབྲི་འབུལ་མ་ཐུབ། མདུན་བསྐྱེད་ལ་དམིགས་པའི་སེམས་གནས་བརྟན་པོ་འོང་ཐབས་ཅི་ལེགས་གསུང་བ། ལམ་རིམ་ཆེ་ཆུང་དང་ལམ་རིམ་
ཟིནྦྲིས་སུ་ཞིབ་འཁོད་ལྟར་དྲན་པ་དང་ཤེས་བཞིན་གཉིས་ཀྱིས་སྐྱོང་ཚུལ་དེ་རང་ལས། གཞན་འདི་ཟབ་ཞུ་བྱ་མ་མཆིས། ཉེ་སྔོན་ཕྱི་ཚེས་གཉིས་ཙམ་ལ་འདི་ནས་མཚོ་ཐོག་སྦྲགས་བརྒྱུད་རྒྱལ་ཆེན་ཤུགས་ལྡན་གྱི་བསྟོད་འགྲེལ་ཆ་ཚང་
གཅིག་འབུལ་བསྐུར་ཞུགས་པ་དགྱེས་གཟིགས་བཅས་ཆོས་མཚོར་བསྟི་བ་མཁྱཻན། མཁྱེན། ཁྲི་བྱང་སྐྱེ་མིང་པས། ཕྱི་ཟླ་བཅུ་གཉིས་པའི་ཚེས་བཅུ་གཉིས་ལ་ཕུལ།།  །།འབུམ་སྡེ་ནས་ལྗང་ཚ་དགེ་བཤེས་ཀྱིས་དོགས་འདྲི་བྱུང་བའི་བཀའ་
ལན་དུ།  དྲི་བ་དང་པོ། ལྷག་མོས་ཀྱི་དཀྱིལ་འཁོར་བསྒོམས་ཟིན་པའི་མཇུག་རྡོ་རྗེ་སེམས་དཔར་གྱུར་ནས་རང་རང་གི་སངས་རྒྱས་ཀྱི་ཞིང་དུ་གཤེགས་པར་གྱུར། ཅེས་པའི་སངས་རྒྱས་ཀྱི་ཞིང་དེ་གང་དུ་ངོས་འཛིན། ལན། རང་
རྡོར་སེམས་ཡབ་ཡུམ་གྱི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་འོད་ཟེར་སེམས་ཅན་གྱི་གྲངས་དང་མཉམ་པར་སྤྲོས་པའི་སྣེ་ལ་རྣམ་སྣང་སྤྱན་མ་དང་སྦྱོར་བ་སོགས་རིགས་ལྔ་རང་རང་གི་ཡུམ་དང་སྦྱོར་པ་སྤྲོས་ཏེ། སེམས་ཅན་རེ་རེའི་སྤྱི་བོར་

[037A]༄༅། །སྙོམས་པར་ཞུགས་པའི་བྱང་སེམས་ཀྱིས་དབང་བསྐུར་སྡིག་སྒྲིབ་དག་བདེ་བ་དང་ཡིད་བདེ་ཐོབ་སྟེ་རྣམ་སྣང་སོགས་ཀྱི་སྐུར་གྱུར་ཏེ། ཤར་ཕྱོགས་པ་རྣམས་དཀྱིལ་འཁོར་གྱི་ནང་གི་ཤར་གྱི་རྣམ་སྣང་དང་
ལྷོའི་རྣམས་རིན་འབྱུང། ནུབ་རྣམས་འོད་དཔག་མེད། བྱང་རྣམས་དོན་གྲུབ། དབུས་མ་རྣམས་རྡོ་རྗེ་འཆང་གི་ཐུགས་ཀར་བསྟིམས་པ་དེ་རང་རང་གི་སངས་རྒྱས་ཀྱི་ཞིང་དུ་གཤེགས་པའི་དོན་ཡིན། དེ་མིན་ཕྱི་རོལ་གྱི་ཞིང་གཞན་ཞིག་ཏུ་
གཤེགས་པ་མིན་ནོ།། དྲི་བ་གཉིས་པ། ལས་རྒྱལ་ཆོག་སྐབས་མི་བསྐྱོད་པ་ཡེ་ཤེས་པ་དང་དབྱེར་མེད་དུ་འདྲེས་ཞེས་པའི་ཡེ་ཤེས་པ་དེ་ཕྱོགས་བཅུའི་ཡེ་ཤེས་པ་ལ་བྱེད་ཅེས་བཀའ་ལན་སྩལ་བྱུང་ཡང། སྤྲུལ་པ་རྣམས་གཅིག་ཏུ་འདུས་
ཞེས་བྱུང་བས་གཅིག་ལྟ་བུར་གོ་ནས་བློ་ལ་འཆར་མི་བདེ་བ་དང། མི་བསྐྱོད་པ་ཡེ་ཤེས་པ་དང་དབྱེར་མེད་དུ་འདྲེས་ནས་རང་གི་མདུན་ན་འདུག་པ་ལ། ཞེས་པ་ཡང་གཅིག་དང་དུ་མ་འདྲེས་པ་དང། མདུན་ན་འདུག་པ་བཅས་གང་འདྲ་བྶམ་
དགོས་དབྱེར་མཆོད་པ་མ་ཟད། ཕྱོགས་བཅུའི་ཡེ་ཤེས་པ་གྲངས་མེད་ཡོད་པ་དང། དེ་སོ་སོ་དང་འདྲེས་སྐབས་དུ་མ་ལྟ་བུ་དང། རང་གི་མདུན་ན་འདུག་པ། ཞེས་པའི་སྐབས་གཅིག་ལྟ་བུར་ཤར་ནས་མི་བདེ་བ་འདུག་ལགས་ན་ཇི་ལྟར་
བྱེད་དགོས། ལན། བཛྲདྷྲིཀ། ཅེས་རང་གི་ཐུགས་ཀ་ནས་མི་བསྐྱོད་པའི་དཀྱིལ་འཁོར་དཔག་མེད་ཕྱོགས་བཅུར་སྤྲོས་པ་དེ་རྣམས་ཀྱིས་སེམས་ཅན་གྱི་དོན་མཛད་ནས་ཚུར་འདུས་གཅིག་ཏུ་གྱུར་པ་སླར་ཕྱོགས་བཅུའི་ཞིང་ན་བཞུགས་པའི་མི་

[037B] རིགས་བདག་གིས་དབང་བསྐུར། མི་བསྐྱོད་པ་དེ་རྣམས་སླར་ཡང་ཚུར་བྱོན་ནས་རང་གི་མདུན་དུ་གནས་པ་ལ་ང་རྒྱལ་བཞག་དེ་ནས་དེ་རྣམས་རང་གི་སྙིང་གར་ཞུགས་ནས་འདྲེས་པ་ཡན།། དྲི་བ་གསུམ་པ་
མདུན་བསྐྱེད་སྐབས་རང་རང་གི་ཡེ་ཤེས་པ་དང་གཅིག་ཏུ་གྱུར་ནས། ཞེས་པའི་སྐབས་རང་རང་གི་དམ་ཚིག་པ་མ་གཏོགས་ཡེ་ཤེས་པ་བློ་ལ་འཆར་མི་བདེ་བ་འདུག་ན་ཇི་ལྟར་ཡིན། ལན། སྤྲུལ་པ་སྤྲོས་པ་རྣམས་གཅིག་ཏུ་འདུས། དེ་ཐམས་
ཅད་རང་རང་གི་སངས་རྒྱས་ཀྱི་ཞིང་དུ་གཤེགས་ཏེ་ཞིང་དེ་དག་ན་བཞུགས་པའི་མི་བསྐྱོད་པ་སོགས་ལྷ་རང་རང་གི་ཡེ་ཤེས་པ་དང་གཅིག་ཏུ་གྱུར་ནས་མཆོག་ཏུ་དགའ་བ་དང། དགྱེས་པ་ཆེན་པོས་སླར་ཡང་ཚུར་འབྱོན་པར་བཞིད་པའི་བཞུགས་པར་
མོས། དེ་ནས་རང་དཀྱིལ་འཁོར་གྱི་དམ་ཚིག་པ་སྔར་བསྐྱེད་པ་དེ་རྣམས་དང། སངས་རྒྱས་ཀྱི་ཞིང་ན་བཞུགས་པའི་རང་འདྲའི་ཡེ་ཤེས་པ་རྣམས་ཀྱི་ཐུགས་ཀར་ཡེ་ཤེས་སེམས་དཔའ་རེ་དང། དེའི་ཐུགས་ཀར་ཏིང་འཛིན་སེམས་དཔའ་
མོས། དེ་ནས་རང་དཀྱིལ་འཁོར་གྱི་དམ་ཚིག་པ་སྔར་བསྐྱེད་པ་དེ་རྣམས་དང། སངས་རྒྱས་ཀྱི་ཞིང་ན་བཞུགས་པའི་རང་འདྲའི་ཡེ་ཤེས་པ་རྣམས་ཀྱི་ཐུགས་ཀར་ཡེ་ཤེས་སེམས་དཔའ་རེ་དང། དེའི་ཐུགས་ཀར་ཏིང་འཛིན་སེམས་དཔའ་
རེ་རེ་བསྐྱེད། དེ་ནས་རང་དང་འཁོར་དམ་ཚིག་སེམས་དཔའ་སུམ་བརྩེགས་ཅན་རྣམས་ཀྱི་ཐུགས་ཀ་ནས་འོད་ཟེར་སྤྲོས་པ་རྣམས་ཀྱིས་སངས་རྒྱས་ཀྱི་ཞིང་ན་བཞུགས་པའི་ཡེ་ཤེས་པ་རྣམས་ཀྱི་ཐུགས་ཀར་གསལ་བཏབ་ནས་འབྱོར་པར་བསྐུལ་
སོགས་ཡིན་པས། རང་རང་གི་ཡེ་ཤེས་པ་དང་གཅིག་ཏུ་གྱུར་ས་དེ་སངས་རྒྱས་ཀྱི་ཞིང་ན་བཞུགས་པའི་རིགས་ལྔའི་ལྷ་རང་རང་ལ་བྱེད་པ་མ་གཏོགས། རང་དམ་ཚིག་སེམས་དཔའི་ལྷ་རང་རང་ལ་ཟེར་བ་མིན།། དྲི་བ་བཞི་པ། བྡག་

[038A]༄༅། །བསྐྱེད་སྐབས་བླ་མ་ཡི་དམ་དབྱེར་མེད་དུ་བལྟ་ཚུལ་དང། དཀྱིལ་འཁོར་པའི་ལྷ་ཚོགས་སྤྱན་དྲངས་ཏེ་ཆོས་འབྱུང་གི་དབུས་སུ་མེ་ལོང་ནང་གི་གཟུགས་བརྙན་ལྟར་གསལ་ཚུལ་ཇི་ལྟར་ལགས། ལན། སྐུ་
གསུམ་ལམ་འཁྱེར་སྐབས་འབྲས་དུས་ཀྱི་སྐུ་གསུམ་གྱི་ང་རྒྱལ་བཟུང་ཞིང། དེའི་ངོ་བོར་བལྟ་དགོས་པ་ཡིན་སྟབས་འབྲས་དུས་ཀྱི་སྐུ་གསུམ་སངས་རྒྱས་ཐམས་ཅད་ཀྱི་སྐུ་གསུམ་དང། བདེ་ཆེན་ལྷན་ཅིག་སྐྱེས་པའི་ཡེ་ཤེས་ཀྱི་དབྱིངས་
སུ་རོ་གཅིག་པས་ན། བླ་མ་ཡི་དམ་དབྱེར་མེད་དུ་རང་ཤུགས་ཀྱིས་བལྟ་དགོས་པ། འགྲོ་བ་འདི་ཀུན་སངས་རྒྱས་ལྔ་བདག་ཉིད། །གར་མཁན་དག་དང་རི་མོ་བཟང་ལྟར་སྣང། །ཞེས་སོགས་ལུང་དོན་གྱིས་ཀྱང་འགྲུབ་པས་གུ་དོག་བྱ་མི་
དགོས། ཆོས་འབྱུང་གི་དབུས་སུ་ལྷ་ཚོགས་གསལ་འདེབས་པ་ཚིག་ཟིན་ཁོ་རང་ལྟར་ལས་བསྐྱར་དུ་བཤད་དགོས་མི་སྣང། བཤེས་གཉེན་བསྟེན་ཚུལ་དང་དལ་འབྱོར་སྐོར་ལ་མྱོང་བ་འདོན་བཞིན་པ་དང། ལམ་གཙོ་གསུམ་ལ་ཤར་
སྒོམ་གྱིས་བག་ཆགས་འཇོག་པ་སོགས་གནང་བ་ལེགས་འདུག་ལྟ་བ་དང་སེམས་བསྐྱེད་གཉིས་ལ་རྩལ་ཞིང་མ་བཏོན་ན་བདེན་པར་གྲུབ་པའི་ལྷ་སྐུ་ཞིང་ལ་ང་རྒྱལ་བསྒོམ་པ་འཁོར་བའི་གཉེན་པོར་འྒྲོའམ། འཇིག་ལྟ་གོང་འཕེལ་དུ་
གཏོང་རྒྱུར་འགྲོ་མ་ངེས། ཕྱི་རོལ་པ་ལ་ཡང་ལྷ་སྒོམ་པ་དང་རླུང་བཟུང་བ་སོགས་རང་རེ་དང་འདྲ་བ་མཆིས།།  །། ་རྒྱུད་སྨད་གསེར་ཁང་བློ་བཟང་དགེ་ལེགས་ཀྱིས་དྲི་བ་ཞུས་ལན་དུ།  དཔའ་གཅིག་གི་ཁ་སྐོང་སྦྱིན་སྲེག་ལ་ཆོས་རྒྱལ་ཕྱི་ནང་གཉིས་

[038B] ཆོས་རྒྱལ་ཕྱི་ནང་གཉིས་མཉམ་དུ་སྦྱིན་སྲེག་ཕུལ་ཆོག་རྟ་མགྲིན་གསང་སྒྲུབ་ཀྱི་བླ་བརྒྱུད་གསོལ་འདེབས་ཟུར་དུ་ཡོད། རྟ་མགྲིན་གྱི་ཁ་སྐོང་སྦྱིན་སྲེག་ཟུར་དུ་
མ་བྱས་ན་བསྙེན་པའི་གོ་མི་ཆོད། བསྙེན་པ་ཚར་ནས་སྦྱིན་སྲེག་གི་རྫས་མ་འགྲིགས་པར་གནས་གཞན་དུ་སྦྱིན་སྲེག་བྱ་དགོས་བྱུང་ན་དེའི་བར་བདག་བསྐྱེད་བཟླས་པ་ཚར་རེ་མ་ཆད་པ་བྱེད་དགོས།  ཞེས་སྩལ།། །། ་ཏྲེ་ཧོར་དཀར་མྫེས་
འཁྲུངས་གསར་རིན་པོ་ཆེས་དོགས་གཅོད་ཕྱག་བྲིས་གནང་བའི་བཀའ་ལན་དུ།  རྒྱུད་སྡེ་འོག་མ་གསུམ་གྱི་སྐབས་སུ་བསྐྱེད་རྫོགས་ཀྱི་ཐ་སྙད་མེད་པར་མཚན་བཅས་མཚན་མེད་ཀྱི་རྣལ་འབྱོར་གཉིས་ཙམ་གསུངས་ཤིང། དེ་འདྲའི་རང་ལམ་གྱིས་སྔགས་བླ་
མེད་ཀྱི་སེམས་དབེན་དཔེའི་འོད་གསལ་གྱི་ཚོད་ཙམ་བ་དོད་ཐུབ་ན་ལས། དེ་ལྷག་འགྲོ་མི་ཐུབ་པས་དོན་གྱི་འོད་གསལ་དང། དག་པའི་སྒྱུ་ལུས་གཉིས་བསྣན་དགོས་ལ། བསྣན་ཚུལ་ཡང་རྒྱུད་སྡེ་འོག་མའི་ལམ་གྱིས་ས་བཅུའི་སྲིད་པ་
མཐའ་མའི་བར་དུ་བསྒྲོད་པ་རྫོགས་པའི་མཐར་བླ་མས་དབང་གསུམ་པ་དངོས་དབང་དུ་བསྐུར་བས་སྣང་མཆེད་ཐོབ་གསུམ་གྱི་ཡེ་ཤེས་སྔོན་དུ་འགྲོ་བའི་སྒོ་ནས་བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་
གསལ་མངོན་དུ་བྱེད་ཅིང། འོད་གསལ་དེ་ལས་ལྡང་བ་ན་དག་པའི་སྒྱུ་མའི་སྐུར་བཞེངས་ཏེ་སྤངས་པ་ཟུང་འཇུག་ཐོབ། སླར་ཡང་དོན་གྱི་འོད་གསལ་དང་དག་པའི་སྒྱུ་ལུས་གཉིས་དུས་གཅིག་ཏུ་ངོ་བོ་གཅིག་ཏུ་ཚོགས་པའི་སློབ་པའི་ཟུང་

[039A]༄༅། །འཇུག་ཐོབ། དེ་ལ་བརྟེན་ནས་མི་སློབ་པའི་ཟུང་འཇུག་མངོན་དུ་བྱེད་པ་ཡིན།།  ཞེས་སྩལ།། །། ་བྲག་གཡབ་རིན་པོ་ཆེས་དོགས་འདྲིའི་ཞུ་ཡིག་ཕུལ་འབྱོར་བཀའ་ལན།  འདུལ་བ་ལུང་གི་ཤོག་ལྷེའི་ནང་གསལ་
དེ་དེ་དག་གིས་བཟློག་ཀྱང་མི་འདུག་གོ། ཞེས་པ་དེ་གང་ཡིན་ཕེབས་པ། མ་ནིང་དེར་ཕ་མ་དེ་དག་གིས་ཁྱེའུ་དག་དང་ལྷན་ཅིག་རྩེ་བ་སོགས་བཟློག་ཀྱང། དེས་ཁྱིམ་དུ་མི་འདུག་པར་ཁྱེའུ་ཁྲོད་དུ་རྩེ་བར་སོང་བའི་དོན་ཡིན་པར་སེམས། ཡང་ན་
ཁྱེའུ་དེ་དག་གིས་དེའི་ཕ་མ་ལ་གནས་ཚུལ་བཤད་ཅིང། ཁྱེའུ་དེ་དག་གིས་མ་ནིང་དེ་ལའང། མ་ནིང། བདག་ཅག་ནི་བྲམ་ཟེ་ཡིན་པས་སོགས་བཤད་དེ་བཟློག་ཀྱང། དེས་མ་ཉན་ནས་མི་འདུག་པར་རྩེ་བའི་དོན་ཡང་ཡིན་ནམ་སྙམ།། །།
་ཕུལྦྱུང་མཁྱེན་རླབས་ཟླ་བྲལ་༸མི་རྗེ་སྐུ་ངོ་ཞྭ་སྒབ་པ་མཆོག་གི་ཞབས་དྲུང་དུ། ཆེད་གསོལ། ཉེ་སྔོན་ཕྱི་ཟླ་ལྔ་པའི་ཚེས་ཉེར་དྲུག་ཉིན་སྩལ་བྲིས་ཕེབས་སོན་ནང་གསལ། སྐུ་ངོ་མཆོག་བར་ལམ་རྒྱ་གར་དུ་ཆིབས་བསྐྱོད་སྐབས་རྡ་སར་
ཕེབས་བཞེད་ཀྱང། ཀ་སྦུག་ཏུ་ཐུགས་འགོར་སྟབས་ཕེབས་ཚེས་དུས་གཏུགས་ཀྱིས་ཕེབས་ཁོམ་མ་བྱུང་བ་ཐུགས་ཁག་མ་མཆིས། བོད་ལྗོངས་རང་དབང་རང་བཙན་གཙང་མའི་ངོ་སྤྲོད་ཀྱི་ཡིག་ཆ་སྒྲིགས་རྩོམ་སྔོན་གྲུབ་ཐོག་སླར་ཡང་ལྷ་སའི་
གྲོང་ཁྱེར་གྱི་བཤད་པ་དང། བོད་རྒྱལ་ཡོངས་ཀྱི་ཤེས་རིག་དཔལ་འབྱོར་སྐོར་སོགས་གསར་བསྒྲིགས་ཀྱི་རེ་བསྐུལ་ཞུས་དོན་ཞལ་བཞེས་བསྐྱངས་པ་སྐུ་ངོ་མཆོག་ཉིད་གཙུག་ལག་སྤྱི་དང། ལྷག་པར་སྔོན་བྱུང་ཆོས་སྲིད་ཀྱི་ལོ་རྒྱུསྡེབ་ཐེར་ཁག་མང་

[039B] བོད་གཞུང་ཆབ་སྲིད་ཀྱི་མཛད་ཁུར་ཐེག་པ་རིམ་འཛེགས་ཀྱི་ཉམས་མྱོང་སོགས་དགོངས་པ་ཟབ་དཀྱེལ་གང་ཅི་ནས་དེང་དུས་གཞན་མཚུངས་སུ་ཡང་མ་མཆིས་སྟབས་ལྷ་སའི་ལོ་རྒྱུས་དང། བོད་རྒྱལ་ཁབ་ཆོས་སྲིད་གྙིས་
ལྡན་གྱིས་སྐྱོང་ཚུལ། མངའ་འབངས་ཀྱི་བདེ་སྐྱིད་འཚོ་བའི་གནས་སྟངས་སོགས་གསལ་འཁོད་ཀྱིས་དེང་དུས་བོད་སྤྱི་ཚོགས་རྙིང་པའི་ལམ་ལུགས་རུལ་པར་འཛིན་པའི་ལྟ་ངན་གྱི་རྨོངས་འཁྲུལ་སེལ་ཐུབ་པ་ཞིག་ངེས་པར་མཛད་སྐྱོང་ཐུགས་རྗེ་ཆེ་བ་
ཟུར་སྩལ་དྲི་བ་ཕེབས་གསལ། ལྷ་སའི་རྗེ་འབུམ་ལྷ་ཁང་ཞེས་པ་དེ་སྔོན་དབང་འགྱུར་མེད་རྣམ་རྒྱལ་བསད་རྗེས་མགྲོན་བློ་བཟང་བཀྲ་ཤིས་ཅན་ནས་རྒྱ་མི་མང་དུ་བསད་པས་རྒྱ་འབུམ་སྒང་དུ་གྲགས་པའི་ས་གནས་དེར་མཆོད་རྟེན་ཆེ་བ་ཞིག་ལས་ཡོད་
ཚོད་མི་སྣང་ཞིང། རྗེས་སོར་མ་འོངས་ལུང་བསྟན་ཞིག་ལ་བརྟེན་ནས་དེ་མོ་རྒྱལ་ཐོག་སྔ་ཕྱི་ངེས་བརྟན་ཞུ་རྒྱུ་མེད་ཀྱང། ཕལ་ཆེར་རྗེས་མའི་སྐབས་ཡིན་ཚོད་ཀྱིས་ཕྱོགས་བཞིའི་ལྷ་ཁང། སྟེང་གི་ལྕོག་ཁག་ནང་གི་རྟེན་གསུམ་སྤྱི་དང་རྗེ་སྐུ་འྦུམ་
བཅས་གསར་བཞེངས་དང། མཆོད་རྟེན་ནང་གཟུངས་ཀྱི་ས་ཙྪ་རྣམས་དེང་སང་གི་ཚ་ཁང་རིང་པོ་དེར་བཞུགས་གསོལ་གནང་ཞིང། དེ་ནས་རྗེ་འབུམ་ལྷ་ཁང་ཞེས་བརྗོད་པ་ཡིན་འདུག་ཀཀྞི་སྒོ་བཞིའི་མཆོད་རྟེན། གྲུབ་ཐོབ་ཐང་སྟོང་པ་ལྷ་སར་
བྱོན་སྐབས་ཀཀྞི་སྒོ་བཞིར་བཞུགས་པའི་ལོ་རྒྱུས་ཤིག་ཁོང་གི་རྣམ་ཐར་དང། ལྷ་སའི་དཀར་ཆག་ཤེལ་དཀར་མེ་ལོང་དུ་གསལ་བ་ཙམ་ལས། ཐོག་མར་བཞེངས་མཁན་སུ་ཡིན་ཡིག་ཆ་མ་མཐོང། བུམ་པའི་ནང་ཚོང་དཔོན་ནོར་བུ་བཟང་པོའི་དབུ་ཐོད་

[040A]༄༅། །ཡོད་སྐད་གྲགས་ཆེ་ཡང། སྲིད་སྐྱོང་སྟག་བྲག་རིན་པོ་ཆེའི་སྐབས་མཆོད་རྟེན་གྱི་དབུ་རྩེར་ཐོག་འཁྱུགས་བབས་ཏེ་གསས་སྐྱོན་བྱུང་སྟབས་སྐབས་དེར་ཕྲན་ལ་ཨར་ཆོག་དང་གཟུངས་འབུལ་རབ་གནས་སོགས་བྱ་དྒོས་
བཀའ་ཕེབས་བཞིན་ཞབས་འཕར་དོན་དམ་དྲུང་ཆེ་ཚེ་གླིང་ཕྱག་མཛོད་ངག་དབང་གྲགས་པས་ཁུར་བཞེས་ཀྱིས་མཆོད་རྟེན་བུམ་པ་བཞིག་དབྲལ་ཞུ་སྐབས་འཆར་ཅན་གྱི་གཟུངས་དང། སཙྪ་ཉུང་ཤས་ལས། ནོར་ཐོད་སོགས་འགངས་ཅན་ངོ་མཚར་ཆེ་
རིགས་གང་ཡང་མཇལ་རྒྱུ་མི་འདུག་གཡུ་ཐོག་ཟམ་པ། དུས་སྐབས་སྔ་ཕྱི་ཞུ་རྒྱུ་མེད་ཀྱང་རྒྱའི་ཨམ་བན་ཞིག་གིས་ལྷ་ས་དང་པོ་ཏཱ་ལའི་བར་འགྲུལ་ཟམ་གཡུ་རྩིའི་ཐོག་ཅན་སྔར་མེད་གསར་འཛུགས་བྱས་ཚུལ་༸གོང་མར་གཡོ་བསྐོར་གྱིས་
བྱས་རྗེས་བདག་རྐྱེན་ཞུ་བྱེད་དུ་བཟོས་སྐད་ཐོས། སྨོན་གྲོང་ཟམ་པའི་སྐོར་ཞུ་རྒྱུ་མེད། དགའ་ལྡན་དར་ཆེན་སྐོར། ཡོངས་གྲགས་ལ་རྒྱལ་པོ་དགའ་ལྡན་ཚེ་དབང་གིས་བཙུགས་པར་གྲགས་མོད། སོག་པོ་ཁལ་ཁ་ཆོག་ཐུས་བུ་ཨར་ས་ལང་
དཔུང་བཅས་ཀར་གཙང་གཉིས་ཀྱི་རྒྱབ་གཉེར་དུ་བཏང་ཡང། ཕ་བོང་ཁ་པ་དཔལ་འབྱོར་ལྷུན་གྲུབ་ཀྱིས་འཇིགས་བྱེད་དབང་སྡུད་ལས་སྦྱོར་མཛད་པས་གནོད་སེམས་ཞི་སྡེ་དགེ་བསྟན་ལ་གུས་མཆོད་དང། ལྷ་སའི་དར་མོ་ཆེ་ཡང་བཙུགས་ཏེ་
ཕའི་ངག་བཞིན་མ་བྱས་པས་ཕྱིར་ལོག་སྐབས་བསད་ཅེས་འཇམ་བཞད་སྐུ་ཕྲེང་དང་པོའི་གསུང་འཇིགས་བྱེད་ཆོས་འབྱུང་དབུས་དཔར་གྲངས་་པར་གསལ། ཤར་སྐྱ་རིང་གི་སྒྲ་ཟུར་ཆག་སྟེ་ཤ་བ་སྐྱ་རེངས་སུ་གྲགས་པ་དེ་རྗེ་རིན་པོ་ཆེས་ལྷ་སའི་

[040B] དུས་ཕྱིས་དར་ཆེན་
གཞན་རྣམས་འཐོར་འཇིག་གིས་དམིགས་བསལ་མེད་པ་ཙམ་ལས། ཕྱོགས་གཏོར་འབུལ་བའི་ཕྱག་སྲོལ་མཚོན་བྱེད་དུ་སྨོན་ལམ་སྐབས་འབྲས་སྔགས་དགེ་འདུན་རྣམས་དགོང་དྲོ་བར་བསྐོར་ཕྱོགས་བཞིར་ཆ་གསུམ་གཏོར་མ་གནང་སྲོལ་མཆིས་
གསུང་རའི་མདུན་གྱི་དར་ཆེན་དེ། ཡབ་གཞིས་བསམ་ཕོ་བས་༸རྒྱལ་མཆོག་བསྐལ་བཟང་རྒྱ་མཚོའི་སྐུའི་ཞབས་བརྟན་དུ་ཆེད་བཙུགས་བྱས་ཤིས་བསྐལ་བཟང་དར་ཆེན་དུ་གྲགས་པ་ཡིན་ཚོད། ཇུས་ཡག་དར་ཆེན་སྐོར་ཞུ་རྒྱུ་མེད། སྔོན་གསོལ་ལྟར་
ཡར་རྒྱབ་པའི་ས་ཆ་གྲ་དོལ་ཁོངས་སུ་ཡིན་ངེས་སུ་འདུག་སྟེ། འཇམ་བཞད་ཆོས་འབྱུང་དུ། ཁྲི་ཆེན་དཀོན་མཆོག་ཆོས་འཕེལ་ནང་སོ་ཡར་རྒྱབ་པའི་ས་ཆ་གྲ་རིག་པའི་འབྱུང་གནས་བྱམས་པ་གླིང་གི་དགོན་འདབས་སུ་འཁྲུངས་ཞེས་གསལ་བ་བཅས་
དབྱིངས་རོལ་མཁྱཻན། མཁྱེན། གུས་ཕྲན་ཁྲི་བྱང་སྐྱེ་མིང་པས། བདུན་ཅུ་དོན་གཅིག་ཟླ་བ་དྲུག་པའི་ཚེས་ཉི་ཤུ་ལ་ཕུལ།།  །། ་དགེ་བཤེས་འཇད་ཚ་བྱམས་པ་རྒྱལ་མཚན་གྱིས་དགོས་འདྲིའི་ཞུ་ཡིག་ཕུལ་འབྱོར་བཀའ་ལན།  གཅིག་ཏུ་སྒྲུབ་
ལ་བརྩོན་པ་དགེ་བའི་བཤེས་གཉེན་འཇང་ཚ་བྱམས་པ་རྒྱལ་མཚན་གང་ཉིད་མདོ་སྔགས་ལམ་གྱི་རིམ་པར་ཉམས་ལེན་གྱི་མཐིལ་དུ་བཟུང་བའི་རིང་ནས་གསུང་བྲིས་གནང་རྟེན་གྱིས་བརྒྱན་པ་གནང་འབྱོར་ཡིད་སྤྲོར་སྨིན། ཕྲན་ཡང་ལོ་

[041A]༄༅། །ནའི་བབས་ཀྱིས་ཟག་ཕུང་རྒས་གུད་ཙམ་ལས། དམིགས་བསལ་མི་བདེ་བ་མེད་པར་བསྟན་ལ་རི་མོར་བགྱི་བའི་ལྷག་བསམ་སྐྱོང་ཁུལ་དུ་མཆིས། ཉིད་ཀྱིས་དྲི་བ་གནང་གསལ། དང་པོ་
བློ་སྦྱོང་གི་བསླབ་བྱ་ཉེར་གཉིས་པའི་ནང་ནས་ལྔ་པ་ཆོས་སྤྱིའི་དམ་ཚིག་དང། སྒོས་བློ་སྦྱོང་གི་དམ་ཚིག་གཉིས་སྲོག་དང་བསྡོས་ཏེ་བསྲུང་ཞེས་པ་དང། བརྒྱད་པ་སྡོམ་གསུམ་གྱི་བསླབ་བྱ་མ་ཉམས་པ་བསླབ་པ་ཞེས་པ་གཉིས་མི་འདྲ་བའི་
ཁྱད་པར་ཇི་ལྟར་ལགས། ལན། བསླབ་བྱ་བརྒྱད་པ་རྩ་གཞུང་དུ། ཉམས་པ་མེད་པ་རྣམ་གསུམ་བསྒོམ། །ཞེས་བླ་མར་མོས་གུས་མ་ཉམས་པ། བློ་སྦྱོང་ལ་སྤྲོ་བ་མ་ཉམས་པ། སྒོ་གསུམ་བག་ཡོད་ཀྱི་བསླབ་བྱ་བྕས་
གསུམ་ཡིན་པས། བསླབ་བྱ་ཉེར་གཉིས་པ་དང་མི་འདྲ། དྲི་བ་གཉིས་པ། བློ་སྦྱོང་གི་བསླབ་བྱ་དྲུག་པ་ཉོན་མོངས་སྐྱེས་མ་ཐག་པ་ངོ་ཤེས་པར་བྱས་ཏེ། བར་དུ་ལྡོག་པ་བྱས་ནས་ཕྱིར་མི་འབྱུང་བ་ཞེས་པ་དང། བཅོ་བརྒྱད་པ་
རྟོག་དཔྱོད་ཡང་ཡང་བྱ་ཞིང་ཉོན་མོངས་སྤོང་བ་ལ་བསླབ་ཅེས་པ་གཉིས་ལ་ཁྱད་པར་ཇི་ལྟར་ལགས། ལན། བསླབ་བྱ་དྲུག་པ། དཀའ་བ་གསུམ་ལ་བསླབ་པར་བྱ། །ཞེས་ཐོག་མར་ཉོན་མོངས་སྐྱེས་མ་ཐག་གཉེན་པོ་དྲན་དཀའ་
བར་དུ་ཉོན་མོངས་སྐྱེས་པ་གཉེན་པོས་བཟློག་དཀའ། ཐ་མར་ཉོན་མོངས་ཀྱི་རྒྱུན་གཅོད་དཀའ་བས་གཉེན་པོ་བསྟེན་ཅིང། ཉེས་དམིགས་དྲན་ནས་རྒྱུན་གཅོད་དགོས་ཞེས་པ་ཡིན་ཞིང། བསླབ་བྱ་བཅོ་བརྒྱད་པ། རྟོག་དཔྱོད་གྙིས་

[041B] ཞེས་ཉམས་ལེན་གནད་དུ་འགྲོ་ཡི་འདུག་གམ་མི་འདུག་སྒོ་གསུམ་ལ་བརྟག་དཔྱད་བྱས་ནས་ཉེས་ན་བཟློག་ལེགས་ན་སྤེལ་ཏེ་ཞུན་ཐར་བཅད་པར་བྱ། ཞེས་པ་ཡིན་པས་དེ་གཉིས་མི་འདྲ། །དྲི་བ་གསུམ་པ་
བསླབ་བྱ་བཅུ་གཅིག་པ། གང་ཤར་ཐམས་ཅད་བློ་སྦྱོང་གིས་ཁྱབ་ཅེས་པ་རི་བྲག་མེ་ཆུ་སོགས་འབྱུང་བའི་རྣམ་པ་ཤར་བའི་ཚེ་བློ་སྦྱོང་གིས་ཁྱབ་པར་བྱེད་ཚུལ་ཇི་ལྟར་ལགས།། ལན། ཁྱད་དང་གཏིང་འབྱོངས་ཀུན་གཅེས། །
ཞེས་པ་བློ་སྦྱོང་གི་ཉམས་ལེན་དེ་ཡུལ་སེམས་ཅན་ཐམས་ཅད་དང། སྒོ་གསུམ་གྱི་བྱ་བ་ཀུན་ལ་ཕྱོགས་རིས་མེད་པར་བློ་སྦྱོང་གི་བསམ་པས་ཁྱབ་པར་བྱེད་དགོས་པའི་དོན་ཡིན། འབྱུང་བའི་འཇིགས་པ་སོགས་བྱུང་ཚེ་རྐྱེན་ངན་ལམ་དུ་
འཁྱེར་རྒྱུ་ལས། འབྱུང་བའི་རྣམ་པ་ཤར་ཙམ་ལ་བློ་སྦྱོང་གིས་ཁྱབ་མི་དགོས། དྲི་བ་བཞི་པ། བསླབ་བྱ་བཅུ་གསུམ་པ། རྐྱེན་བཟང་ངན་ལ་མ་ལྟོས་པར་དུས་རྟག་ཏུ་བློ་སྦྱོང་བ་ཞེས་པ་དང། བཅུ་དྲུག་པ་བློ་སྦྱོང་ལ་རེས་
འཇོག་མི་བྱ་བར་དུས་རྒྱུན་དུ་བློ་སྦྱོང་ཞེས་པ་གཉིས་ལ་མི་འདྲ་བའི་ཁྱད་པར་ཇི་ལྟར་ལགས།། ལན། བསླབ་བྱ་བཅུ་གསུམ་པར། རྐྱེན་གཞན་དག་ལ་ལྟོས་མི་བྱ། །ཞེས་ཟས་གོས་མཐུན་རྐྱེན་སོགས་མ་འཇོམས་པ་དང་
ནད་སོགས་ཕྱི་ནང་གི་རྐྱེན་གཞན་ལ་བརྙེན་ནས་བློ་སྦྱོང་གི་ཉམས་ལེན་མི་འདོར་བར་འབད་དགོས་ཞེས་པ་ཡིན། རེས་འཇོག་མི་བྱ་ཞེས་པ་ཉམས་ལེན་སྐབས་རེ་བྱེད། སྐབས་རེ་མི་བྱེད་པ་ལྟ་བུ་མིན་པར་རྒྱུན་དུ་བྱེད་དགོས་པ་

[042A]༄༅། །ལ་ཟེར་པས་འདི་གཉིས་ལ་ནང་གསེས་ཁྱད་པར་མཆིས། གང་ཉིད་ཚངས་དབང་འཁོར་བསྒྱུར་གྱི་བསོད་ནམས་བྱེ་བས་ཀྱང་རྙེད་དཀའི་ཐེག་ཆེན་བློ་སྦྱོང་གི་ཉམས་ལེན་ལ་བརྩོན་པའི་སྐལ་
བཟང་ཐོབ་པ་འདི་ཉིད་ཚིག་ཏུ་མ་ལུས་པར་ཉམས་མྱོང་རྒྱུད་ཐོག་ཏུ་བཀལ་ཏེ་བརྩོན་པ་ཆུ་བོའི་རྒྱུན་བཞིན་བསྟེན་པར་མཛད་གལ་མ་ཟད། རང་དང་དཀར་ནག་ལས་ཀྱིས་འབྲེལ་བའི་སློབ་བུ་ཡོན་བདག་ནད་གཡོག་སོགས་འབྲེལ་ཡོད་
རྣམས་ནས་འཕྲལ་གྱི་སྤྱོད་ལམ་མཐོ་དམན་ཕྲན་བུ་རེ་ཙམ་འོང་སྲིད་ཅིང། དེ་ཚེ། ཇི་སྐད་དུ། ཐུབ་པས་ཉོན་མོངས་དག་གཟིགས་ཀྱི། །ཉོན་མོངས་དང་འབྲེལ་གང་ཟག་མིན། །ཞེས་པ་ལྟར། བློ་སྦྱོང་གི་བསམ་པས་ཁྱབ་
པ་ཞིག་མཛོད། འདི་ནས་ཀྱང་ཆོས་ལྡན་བཞེད་དོན་ཡིད་བཞིན་འགྲུབ་པའི་གསོལ་འདེབས་ཞུ། ཡོངས་འཛིན་ཁྲི་བྱང་སྤྲུལ་མིང་པས། བོད་ཟླ་ལྔ་པའི་ཚེ་ཉེར་ལྔ་ལ་ཕུལ།། །།



