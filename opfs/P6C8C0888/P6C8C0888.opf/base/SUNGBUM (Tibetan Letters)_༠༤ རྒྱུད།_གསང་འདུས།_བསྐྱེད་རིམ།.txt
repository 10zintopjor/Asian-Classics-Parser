༄༅། །དཔལ་གསང་བ་འདུས་པའི་རིམ་པ་དང་པོའི་ལམ་ལ་སློབ་ཚུལ་གྱིས་དམིགས་རིམ་འཁྲུལ་ཆེད་བླ་མ་དམ་པའི་ཞལ་ལས་བྱུང་བཟིན་ཐོང་བཀོད་པ་གསང་ཆེན་མྱུར་ལམ་བཞུགས་སོ།། ༄༅། །བླ་མ་དང་ཁྱབ་བདག་རྡོ་རྗེ་སེམས་དཔའ་
དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །འདིར་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་མངོན་རྟོགས་ཀྱི་དམིགས་རིམ་བརྒྱུད་ལྡན་བླ་མ་དམ་པའི་

[005A]༄༅། །ཞལ་གྱི་བུམ་བཟང་ལས་འོད་བ་མདོ་ཙམ་བྲི་བར་བྱའོ། །དེ་ལ་སྤྱིའི་སྔོན་འགྲོའི་རིམ་པ་གཞན་རྣམས་སྔོན་དུ་བཏང། སྟན་བདེ་བ་ལ་ལུས་གནད་བཅོས་ཏེ། སྒྲུབ་ཐབས་ཀྱི་ཐོག་
མར་ཞེ་ལྡན་རྡོ་རྗེར་བསྐྱེད་པ་ལ། རང་གི་ཕུང་པོ་ལ་བཏགས་པའི་ང་གང་གས་གཞི་དང་བཅས་པས་མཚོན་པའི་ཆོས་ཐམས་ཅད་འོད་གསལ་དུ་འཇུག་དེའི་དད་ལས་སྣ་ཚོགས་པདྨ་འདབ་བརྒྱད་ཉི་
ཤད་ན་དང་བཅས་པའི་སྟེང་དུ། འོད་སྔོན་པོ་ཁྲུ་གང་བ་ལས་སྐད་ཅིག་གིས། ཞེ་སྡང་རྡོ་རྗེ། སྒྱུ་འོད་ཟུང་གསུམ་མཚོན་པའི་ཞལ་གསུམ། །དབུའི་རྫ་མ་དང་མགྲིན་པ་གཅིག་ཡིན་པ་ལ་ཞལ་གསུམ་
འབུར་པོ་གསུམ་དོད་ཀྱི་རྣམ་པ་ཅན། དབུ་སྐྲ་སྤྱི་བོར་བསྡུས་ཏེ་ཐོར་ཅོག་བྱས་པའི་རྩེ་མོར་རྡོ་རྗེ་སེར་བོ་རྩེ་ལྔ་བས་མཚན་པ། །དབུ་སྐྲ་བ་བཅིང་ས་ཐག་གི་དབུས་སུ་སྦྱི་བོའི་རྩ་འཁོར་མཚོན་པའི་རྡོ་རྗེ་རྩེ་མོ་སོ་གཉིས་
དང་གཡས་གཡོན་དུ་རྩེ་མོ་ལྔ་པས་མཚན་པའི་བར་མུ་ཏིག་གི་འཕྲེང་བས་ཀུ་རུ་ཁའི་ཚུལ་དུ་སྦྲེལ་བ་ལས་དྲ་བ་དྲ་ཕྱེད་འཕྱད་བ། ཞལ་སོ་སོའི་དབུས་སྟེང་དུ་འཁོར་ལོ་རྩི་བས་བརྒྱད་ར་ར། མདུན་
ངོས་ཀྱི་རྩི་བསང་བུས་མའི་སྟེང་དུ་རིན་པོ་ཆེ་ལས་གྲུབ་པའི་མི་སྐྱོད་པ་དེའི་གཡས་གཡོན་དུ་རྣམ་སྣང་དང་རིན་འབྱུང། དེའི་གཡས་གཡོན་དུ་འོད་དཔག་མེད་དང་དོན་གྲུབ་རྣམས་འབུར་དོད་གསེར་གྱི་པ་
ཏྲ་རིས་བསྐོར་བའི་དབུ་རྒྱན། རྒྱུ་གསེར་ལས་བྱས་ཤིང་དབྱིབས་ཟླུམ་པོ་དབུས་རྡོ་རྗེས་མཚན་པའི་སྙན་རྒྱན། སྙན་གྱི་གོང་དུ་ཨུཊྤལ་མདུན་ངོས་སུ་ཕྱོགས་པའི་གདེངས་ཀ་དང་དེའི་ཡུ་བའི་
འཚམས་ནས་ཁ་ངོག་ལྔ་པའི་དར་དཔྱངས་སྙན་རྒྱབ་ནས་འཕྱང་བ། དྲ་བ་དྲ་ཕྱེད་དང་བཅས་ཤིང་མགྲིན་པའི་རྩ་འཁོར་མཚོན་པའི་རྡོ་རྗེ་རྩེ་མོ་བཅུ་དྲུག་པས་མཚན་པའི་ནོར་བུའི་འཕྲེང་བ་

[005B] སྙིང་ཁའི་རྩ་འཁོར་མཚོན་པའི་རྡོ་རྗེ་རྩེ་མོ་བརྒྱད་པ་གཉིས་ཀྱིས་མདུན་རྒྱབ་དུ་མཚོན་པའི་མུ་ཏིག་གི་འཕྲེང་བ་གསུམ་སྤྲེལ་གཡས་གཡོན་དུ་སེ་རལ་བྱས་པའི་སེ་མོ་
དོ༑ ༑རིན་པོ་ཆེ་དཀར་དམར་མཐིད་གསུམ་གྱི་འཕྲེང་བ་སུམ་རིམ་མམ་རིན་པོ་ཆེ་སྣ་ཚོགས་སྤྲེལ་པའི་འཕྲེང་བའི་དོ་ཤལ། རྡོ་རྗེས་མཚན་པའི་གདུབ་བུ། ལྟེ་བའི་རྩ་འཁོར་མཚོན་བའི་རྡོ་རྗེ་རྩེ་མོ་རེ་
བཞི་བས་མཚན་ཅིང་མུ་ཏིག་གི་འཕྲེང་བ་མང་པོ་སྤྲེལ་བ་ལས་དྲ་བ་དྲ་ཕྱེད་འཕྱངས་བ་དང་བཅས་པའི་འོག་བག་སྟེ་སྐ་རགས་རྣམས་ཀྱིས་བརྒྱན་པ། རྒྱན་སྣ་ཚོགས་ཀྱིས་བརྒྱན་པའི་ལྷ་རྫས་ཀྱི་གོས་
ཀྱི་ག་ཤལ་བྱས་ཤིང། མདུན་རྒྱབ་གཉིས་ལེབ་ཆགས་པ་ལ་གཡས་གཡོན་ན་སུལ་མང་པོ་ཡོད་བའི་སྨང་གཡོགས་གསོལ་བ། ལུགས་འབྱུང་གི་སྣང་གསུམ་མཚོན་པའི་གཡས་ཀྱི་ཕྱག་
གསུམ་གྱི་དཔུང་མགོ་སོགས་པའི་ཀ་ཡོལ་ཁ་གཅིག་གི་ནང་ནས་སྟེང་འོག་རྣམ་པས་ཐོན་པ། སྣང་གསུམ་གྱི་བཞོན་པའི་རླུང་མཚོན་པའི་གཡོན་གྱི་ཕྱག་གསུམ་ཡང་གྱེས་ཚུལ་དེ་བཞིན། ཕྱག་
མཚན་རྡོ་རྗེ་སྔོན་པོ་རྩེ་ལྔ་བ། འཁོར་ལོ་དཀར་བོ་རྩི་བས་བརྒྱད། པདྨ་དམར་པོ་འམ་སྔོན་བོ་འདབ་བརྒྱད། རྡོ་རྗེ་དང་ཆ་མཚུངས་པའི་དྲིལ་བུ། རིན་པོ་ཆེ་སེར་པོ་ཆ་དགུ་པ། རལ་གྲི་ལྗང་
གུ་རྣམས་ཏེ། གཉིས་པ། ལྔ་པ། དྲུག་པ། རྣམས་རྡོ་རྗེ་རྩེ་ལྔ་བ་ཕྱེད་པའི་ཡུ་བ་ཅན། ཡུམ་རང་འདྲ་ལ་དབུ་སྐྲ་ཕྱེད་བཅིངས། གཟུགས་མཛེས། སྐད་སྙན། དྲི་ཞིམ། མ་མཆུ་དང། ལྗགས་
ཀྱི་རོ་མངར། ལུས་ཀྱི་རེག་བྱ་འཇམ་པ་སྟེ་འདོད་ཡོན་ལྔའི་དགའ་བས་ཡབ་ལ་དགྱེས་པ་བསྐྱེད་བ། དབུ་རྒྱན་དང་རྡོ་རྗེ། གདུབ་བུ་དང་འཁོར་ལོ། །སྙན་རྒྱན་དང་པདྨ། སེ་མོ་དོ་དང་དྲིལ་བུ་

[006A]༄༅། །མགུལ་རྒྱན་དང་རིན་པོ་ཆེ། འོག་བག་དང་རལ་གྲི་རྣམས་རིམ་པ་བཞིན། མི་སྐྱོད་པ། རྣམ་སྣང། འོད་དཔག་མེད། རྡོ་རྗེ་འཆང། རིན་འབྱུང། དོན་གྲུབ་རྣམས་ཀྱི་ངོ་བོའོ། །
རྡོར་དྲིལ་བྱིན་བརླབས་འདིར་མཚོན་དོན་དྲན་པའི་སྒོ་ནས་བྱེད་ལ། དེ་ཡང་རྡོ་རྗེས་ཐབས་སྒྲུབ་པ་བོ། །དྲིལ་བུས་ཤེས་རབ་ཕྱག་རྒྱ་མ། དྲིལ་བུལ་རྡོ་རྗེ་ཕྱེད་པས་མཚན་བས་ཡབ་ཡུམ་ཕན་ཚུན་བདེ་
ཆེན་བསྐྱེད་པ། ཡང་རྡོ་རྗེས་སྒྲུབ་པ་བོའི་གསང་རྡོར། དྲིལ་བུས་ཤེས་རབ་མའི་བཧག་རྡོ་རྗེའི་ལྟེ་བ་ཐུང་བརྒྱད་པས་ནོར་བུའི་དབུས་ཀྱི་རྩ་འདབ་བརྒྱད། དྲིལ་ལྕེའི་ཟུར་བརྒྱད་ཀྱིས་སྤས་པ་ནང་གི་
རྩ་བརྒྱད། ཡང་རྗེ་རྗེའི་ལྟེ་བས་ཡབ་ཀྱི་དཧུ་ཧིའི་མར་སྣ། དྲིལ་བུའི་ལྕེས་ཡུམ་གྱི་དཧུ་ཏིའི་མར་སྣ། རྗེ་རྗེ་ཕྱོགས་བརྒྱད་དུ་གསོར་བས་གསང་རྡོར་གྱི་ནང་གི་ཕྱོགས་འཚམས་བརྒྱད་ཀྱི་ཆ། དྲིལ་ལྕེ་
ཕྱོགས་བརྒྱད་དུ་བསྐྱོད་ནས་བཀྲོལ་བས་ཕྱག་རྒྱའི་དཧུ་ཏིའི་མར་སྣ། བ་འབྱེད་པའི་ཕྱིར་དུ་སྦས་པ་ནང་གི་རྩ་བརྒྱད་བསྐྱོད་པ། རྡོ་དྲིལ་འཁྱུད་ཚུལ་བྱས་པས་ཡབ་ཡུམ་གཉིས་ཀྱི་དཧུ་ཏིའི་མར་སྣ་འཕྲད་
པ་དང༑ དཧུ་ཏིའི་ནང་གི་རླུང་གཉིས་འདྲེས་བ་དང། རླུང་གི་གཏུམ་མོ་སྦར་ཏེ་བྱང་སེམས་ཞུ་བ་རྩ་འཁོར་དྲུག་གི་ལྟེ་བར་འདྲེས་པ། ཡང་རྡོ་དྲིལ་གྱི་པད་འདབ་ཀྱིས་རྩ་འཁོར་རྣམས་ཀྱི་རྩ་འདབ་
ཉི་གདན་གྱིས་གཏུམ་མོ། །ཟླ་གདན་གྱིས་བྱང་སེམས། ལྟེ་བ་དང་ལྕེའི་ཟུར་བརྒྱད་ཀྱིས་ཁམས་དཀར་དམར་ཞུ་བ་ལས་བྱུང་བའི་ལུགས་འབྱུང་ལྡོག་གི་དགའ་བ། རྭ་ལྔས་དགའ་བ་དེ་ལ་ལྡོག་ཆས་ཕྱེ་
བའི་ཡེ་ཤེས་ལྔ། དྲིལ་བུའི་ཁོག་བསྟོང་བས་ཁམས་གསུམ་རང་བཞིན་གྱིས་སྟོང་བ། རྡོར་དྲིལ་འཁྱུད་ཚུལ་བྱས་པས་བདེ་སྟོང་སྦྱོར་བ་མཚོན་ཞིང་བདེ་སྟོང་སྦྱོར་བ་དི་ལ་ཚོགས་སྦྱོར་མཐོང་སྒོམ་

[006B] དང་པོ་འཁོར་བ་མངོན་གྱུར་ལས་སྒྲོལ། གཉིས་པའི་ཀུན་རྟོགས་རླུང་དང་བཅས་པ་འགོག་གསུམ་པས་བདེན་འཛིན་ས་བོན་དང་བཅས་པ་འཇོམས། བཞི་པས་གཉིས་
སྣང་འཁྲུལ་བའི་བག་ཆགས་འཇོམས། ལྔ་པས་སེམས་ཅན་ཐམས་ཅད་ཀྱི་སྡུག་བསྔལ་རྒྱུ་བཅས་འཇོམས་པས་དེ་དག་རང་རྒྱུད་ལ་བཟུང། ཡང་རྡོ་རྗེའི་ལྟེ་བས་ལྷན་སྐྱེས་ཀྱི་བདེ་ཆེན་རྡོ་རྗེ་སེམས་
དཔའ༑ སྟེང་རྭ་ལྔས་ཡེ་ཤེས་ལྔ་རིགས་ལྔ། སྟེང་གི་པད་འདབ་བརྒྱད་ཀྱིས་འཕགས་ལམ་བརྒྱད་སེམས་དཔའ་བརྒྱད་དུ་ཤར་བ། འོག་རྭ་ལྔས་མཁའ་འགྲོ་མ་ལྔ། འོག་གི་པད་འདབ་བརྒྱད་
ཀྱིས་སྒོམ་བཞི་དང་སྐུལ་བྱེད་མ་སོགས་བཞི། དྲིལ་བུའི་ཞལ་གྱིས་སྟོང་ཉིད་རྟོགས་པའི་ཤེས་རབ་རྡོ་རྗེ་དབྱིངས་ཀྱི་དབང་ཕྱུག་མ། སྟེང་གི་པད་དྭས་སྔར་ལྟར་གཤེགས་སེམས། འོག་གི་བུམ་པས་
ཡེ་ཤེས་ཀྱི་བདུད་རྩིས་གང་བ། དབྱུགས་གུས་ཐབས་ལྷན་སྐྱེས། ཆ་གསུམ་དུ་གནས་པས་ཁམས་གསུམ། ཁོག་པ་སྟོང་པས་སྟོང་ཉིད། ས་བོན་བརྒྱད་ཀྱིས་སྤྱན་སོགས་བཞི་དང་ནོར་རྒྱུན་ལ་སོགས་
བཞི༑ རྡོར་དྲིལ་གཉིས་ཀའི་རྭ་དབུས་མའི་རྐེད་དཀྲིས་གསུམ་གྱིས་སྐུ་གསུང་ཐུགས། རིན་ཆེན་འཕྲེང་བ་དང་འོད་ཟེར་གྱི་རི་མོས་གདུལ་བྱའི་རེ་བ་སྐོང་བ། ཆུ་སྲིན་གྱི་ཁས་སྙིང་རྗེས་འགྲོ་བ་མི་གཏོང་བ་
མཚེན༑ ཡང་རྡོ་རྗེས་ཐབས་ལོངས་སྐུ། དྲིལ་བུས་ཤེས་རབ་དབྱིངས་ཕྱུག་མ། རྡོར་དྲིལ་འཁྱུད་ཚུལ་བྱས་པས་ཁ་སྦྱོར་བདུན་ལྡན། དྲིལ་བུའི་སྒྲས་ལོངས་སྐུ་ཁ་སྦྱོར་བདུན་ལྡན་དེས་ཆོས་ཕུང་
བརྒྱད་ཁྲི་བཞི་སྟོང་སྒྲོགས་པ་མཚོན་ཞིང། དེ་ལྟར་བསྒྲགས་པ་དེས་སེམས་ཅན་ཐམས་ཅད་སྒྲོལ་བ་དང་སངས་རྒྱས་ཐམས་ཅད་མཉེས་པར་བྱེད་པ་ཡིན་པས་དེ་ལྟ་བུ་དྲན་དགོས་ཤིང། མདོར་བས་
[007A]༄༅། །རྡོ་རྗེས་བཤེས་གཉེན་བསྟེན་ཚུལ་ནས་ཟུང་འཇུག་རྡོ་རྗེ་འཆང་གི་བར་གྱི་ཐབས་ཀྱི་ཆ་ཐམས་ཅད་དང། དྲིལ་བུས་དེའི་བར་གྱི་ཤེས་རབ་ཀྱི་ཆ་ཐམས་ཅད་མཚོན་ཞིང་དེ་གཉིས་ཀའང་བདེ་སྟོང་
དབྱེར་མེད་པའི་དོན་དམ་པའི་བྱང་ཆུབ་ཀྱི་སེམས་གྱི་རང་བཞིན་ཡིན་ནོ་སྙམ་དུ་དྲན་པ་དང། ཁྱད་པར་རང་གི་ལུས་ཞེ་སྡང་རྡོ་རྗེ་ཡབ་ཡུམ། སེམས་བདེ་སྟོང་དབྱེར་མེད་ཀྱི་རྡོ་རྗེ། དག་བདེ་སྟོང་དབྱེར་
མེད་སྒྲོགས་པས་དྲིལ་བུར་བསྐྱེད་པའི་འོག་ནས་འབྱུང་བའི་སྒོ་གསུམ་གྱི་བྱ་བ་ཐམས་ཅད་ཁ་སྦྱོར་བདུན་ལྡན་གྱི་ལོངས་སྐུ་རྡོ་རྗེ་འཆང་གི་སྐུ་གསུང་ཐུགས་ཀྱི་མཛད་པར་བསྒྱུར་བར་བྱེད་པ་དྲན་པར་བྱ། སྔགས་
དོན༑ ཨོཾ་ལ་ཨ་ཨུ་མ་གསུམ་ཡོད་པས་རྡོ་རྗེ་གསུམ། ཡི་གེ་གསུམ་འཚམས་སྦྱར་བས་ཨོཾ་ཡིག་གཅིག་ཏུ་གྱུར་བས་རྡོ་རྗེ་གསུམ་དབྱེར་མི་ཕྱེད་པའི་རྡོ་རྗེ་འཆང་མཚོན། དེ་དྲན་པའི་སྒོ་ནས་བརྗོད་པས་
རྡོ་རྗེ་འཆང་དེ་ཐོབ་བྱར་དམ་བཅའ་བ། ཐོབ་ཕྱིར་དུ་ཐོས་བསམ་ལ་འཇུག་པས་བཀྲ་ཤིས་པ། ཐོས་དོན་ཉམས་སུ་ལེན་པས་སྐལ་བ་བཟང་བ། ཉམས་སུ་བླང་བས་འདོད་དགུ་དབང་དུ་བྱས་པས་
གཡང་དང་ལྡན་པ། ཆོས་སྣ་ཚོགས་ཀྱི་ནོར་སྟེར་བ། གཉིས་སུ་མེད་པའི་ཟུང་འཇུག་གི་དཔལ་དང་ལྡན་པ། མཆོག་གི་དངོས་གྲུབ་འགྲུབ་པའི་ཕན་ཡོན་རྣམས་འབྱུང། ས་རྦ་སོགས་ནི། དི་བཞིན་
གཤེགས་པ་ཐམས་ཅད་ཀྱི་དམ་ཚིག་ཏུ་གྲུབ་པའི་ཡེ་ཤེས་ལྔའི་རང་བཞིན་གྱི་དམ་ཚིག་རྡོ་རྗེ་ནི་བདག་གིས་བརྟན་པར་བཟུང་བར་བགྱི་རྡོ་རྗེ་སེམས་དཔའ། ཞེས་དང། ཧཱུཾ་གི་ཞབས་ཀྱུས་མེ་ལོང། ལུས་ཀྱིས་
མཉམ་ཉིད། མགོས་སོར་རྟོག་རྣམ་བཅད་ཀྱིས་བྱ་སྒྲུབ། ཐིག་ལེས་ཆོས་དབྱིངས་ཡེ་ཤེས་དང་ནཱ་དས་དེ་ལྔའི་ཡུལ་སྟོང་ཉིད། དེ་ཐམས་ཅད་ཧཱུཾ་གཅིག་ལ་ལྡན་པས་བདེ་སྟོང་དབྱེར་མེད་མཚོན་ཞིང་

[007B] བདེ་བའི་རྒྱུ་དགེ་ཚོགས་འཕེལ་གནས་སྐབས་དང་མཐར་ཐུག་གི་བདེ་བ་རང་རྒྱུད་ལ་འགུགས་པར་བྱེད། བྫྲ་གྷ་ཎྚ་ཨ་
ནི་རྡོ་རྗེ་དྲི་ལ་བུ། སེམས་ཅན་སོགས་ནི། སེམས་ཅན་རྨོངས་པ་མ་རིག་པ་ལས་བསྒྲལ་བའི་སྒོ་ནས་འཁོར་བ་ལས་རྣམ་པར་ཐར་བར་འགྱུར་པའི་ཆོས་ཀྱི་བྱ་བ་བྱེད་པའི་ཆོས་ཐམས་ཅད་ཀྱི་དེ་ཁོ་ན་ཉིད་
རྟོགས་པའི་ལྷན་སྐྱེས་ཀྱི་བདེ་བའི་རྡོ་རྗེ་གསོར་བ་སྟེ། རང་རྒྱུད་ལ་བསྐྱེད་པ་ནི་མཛེས་པ་སྟེ་བཟང་བ་ཡིན་པས་དེ་མཚོན་པའི་རྡོ་རྗེ་སྤྲོ་བ་དང་བཅས་པས་བཟུང་བར་བྱ། བྫྲ་དྷརྨ་སོགས་ནི། རྡོ་རྗེ་ཆོས་
སྒྲོགས་པ། རབ་ཏུ་སྒྲོགས་པ། ཀུན་དུ་རབ་ཏུ་སྒྲོགས་པ། སངས་རྒྱས་ཀྱི་ཞིང་ཐམས་ཅད་དུ་རབ་ཏུ་བསྐྱོད་ནས་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་མེད་པའི་སྒྲས་རྡོ་རྗེ་སེམས་དཔའི་ཐུགས་ཀུན་
དུ་དགྱེས་པ། སྔ་བྱའི་ཧཱུཾ་གསུམ་གྱི་སྐུ་གསུང་ཐུགས། ཧོ་གསུམ་གྱིས་མཆོག་འབྲིད་དམན་གསུམ་གྱི་སེམས་ཅན་འཁོར་བ་ལས་སྒྲོལ་བར་བྱེད་པ་མཚོན། ནང་མཆོད་བྱིན་རླབས་ཀྱི་ཚེ། ལས་སྔགས་
བརྗོད་པ་དང་མཉམ་དུ་རང་གི་ཐུགས་ཀའ་ཏིང་ངེ་འཛིན་སེམས་དཔའ་ལས་འཕྲོས་བའི་འོད་ཟེར་གྱི་སྣ་ལས་བགེགས་མཐར་བྱེད་དབག་མེད་སྤྲོས་ཏེ་བདུད་རྩིའི་རྫས་ལ་གནས་པའི་བགེགས་རྣམས་
བསྐྲང། ཤཱུ་ནཡ་ཏས་བདུད་རྩིའི་རྫས་ཀྱིས་མཚོན་པའི་ཆོས་ཐམས་ཅད་སྟོང་པར་བསྒོམ། དཀྱིལ་འཁོར་གཉིས་ཀྱི་བོན་གྱེན་འགྲེང། སྟེང་འོག་གི་ཕྱོགས་གཉིས་ཀྱི་རྡོ་རྗེའི་ས་བོན་ཞབས་ཀྱུ་ཚུར་བསྟན་
པའི་ཉལ་སྟབས། རླུང་དཀྱིལ་གྱི་བཅད་ཁ་དང། མེ་དཀྱིལ་གྱི་ཟུར་གཅིག་ཚུར་བསྟན་པ། སྟེང་འོག་གི་རྡོ་རྗེ་རྩེ་ལྔ་བ་ཉལ་སྟབས། མེའི་ཟུར་གསུམ་གྱི་སྟེང་དུ་མདུན་ནས་གཡས་སྐོར་དུ་འབྲུ་གསུམ་

[008A]༄༅། །དཀར་དམར་སྔོ་བ་ལས་ལྟག་བ་དབུས་སུ་བསྟན་པའི་མི་མགོའི་སྒྱེ་དབུ་གསུམ། དེའི་སྟེང་དུ་ཨ་དཀར་པོ་ལས་ཐོད་བ། དེའི་ནང་གི་པདྨའི་ས་བོན་དང་ཟེའུ་འབྲུར་མཚན་པའི་ཨ་དམར་བོ་
གྱེན་འགྲེང། ཤ་ལྔ་དང་བདུད་རྩི་ལྔའི་ས་བོན་དང་སྟེང་དུ་མཚན་པའི་ཡེ་གེ་རྣམས་དབུས་དང་ཤར་ནས་གཡས་སྐོར་དུ་རིམ་བཞིན་སྡོ་དཀར་སེར་དམར་ལྗང་བ་གྱེན་འགྲེང། དབུས་སོགས་གནས་སོ་སོའི་
ཤ་དང་ཁུ་བའི་རྫས་གཉིས་མར་ཁུའི་ནང་དུ་ཤ་བཅུག་བ་ལྟ་བུ། ཤ་རྣམས་བམ་རིལ་དམིགས་པར་མི་བདེ་བ་ལ་བུག་ཚད་གཏུབ་པའི་རྣམ་པ། བདུད་རྩི་ལྔའི་སྟེང་གི་བར་སྣང་ལ་ཨོཾ་དཀར་པོ་འོག་ཟུར་
ནས་འོད་ཟེར་ཁ་དོག་སྣ་ལྔ་བདུད་རྩིའི་སྟེང་དུ་འབེབ་བཞིན་པ། སྟེང་གི་རྡོ་རྗེའི་ལྟེ་བའི་ཧཱུཾ་དེའི་སྲོག་ཤིང་ལྟ་བུ། རྫས་རྣམས་ཞུ་ཞིང་ཁོལ་བའི་ནང་དུ་རྡོ་རྗེ་གདན་བཅས་ལྷུང་ནས་གྱས་སྐོར་དུ་ལན་གསུམ་དཁྲུགས་
ཏེ་ཞུ་བ་རྫས་དང་རོ་མཉམ་དུ་གྱུར་བས་ཁ་དོག་དྲི་རོ་ངན་པ་ཐམས་ཅད་སྦྱངས་ཏེ་དག་པའི་ཤེལ་ལྟར་དཀར་ཞིང་དང་སལ་དྲི་རོ་ཕུན་སུམ་ཚོགས་པར་གྱུར། རྫས་ཀྱི་འོག་གི་པདྨ་ཨ་དང་བཅས་པ་ཞུ་བ་བདུད་རྩི་དང་
འདྲེས་པས་ཉི་མ་འཆར་ཁའི་མདོག་ལྟར་དམར་སེར་གྱི་རྣམ་པ་ཅན་གྱི་ཟག་མེད་ཀྱི་བདུད་རྩིར་བྱས། རང་ཡབ་ཡུམ་སྦྱོར་འཚམས་ནས་སྤྲོས་པའི་འོད་ཟེར་དང་ཨོཾ་ཡིག་གི་འོད་ཟེར་གྱིས་བཀུགས་པའི་ཡེ་ཤེས་ཀྱི་བདུད་
རྩི་བསྣན་བས་ཐོད་པའི་བདུད་རྩི་ཐོད་པ་ནས་བྱུང་བུར་འཕྱུར་ཞིང་ཕྱིར་མི་འབོ་བར་བསམ། འབྲུ་གསུམ་ལན་བདུན་བརྗོད་པའི་ཚེ་རང་གི་ལུས་ངག་གི་ལས་བདུན་ཕྲལ་ཏེ་བདུད་རྩི་ལ་བ་སྟིམ། ཨོཾ་ཤཱུ་ནཡ་ཏ། ཛྙ་ན། བྫྲ་
སྭ་བྷཱ་ཝ་ཨཱཏྨ་གོ་ཨ་ཧཾ། གིས་རིམ་བཞིན། ཁྱབ་བྱེད། ཐུར་སེལ། གྱེན་རྒྱུ། མཉམ་གནས་སྲོག་འཛིན། མི་ཤིགས་པ། སྔགས་དེ་ཟུང་རེར་བསྡེབ་པའི་ཚན་པ་གསུམ་གྱིས་ལྡད་འཇུག་གནས་

[008B] པདྨས་སྦས་པ་ནང་གི་རྩ་བརྒྱད། ཟེའུ་འབྲུ་ཨས་མཚན་པས་ཡུམ་གྱི་དཧུ་ཏིའི་མར་སྣ། པདྨའི་སྟེང་དུ་རྡོ་རྗེ་ལྷུང་བས་རྡོ་རྗེ་དང་པདྨ་སྦྱར་བ། རླུང་གིས་ཕྱིའི་ཐབས་ཕྱག་
རྒྱ་དང༑ ནང་གི་ཐབས་རྡོར་བཟླས་ལས་བྱུང་བའི་དཧུ་ཏིའི་ནང་གི་རླུང། མེས་རླུང་དེས་སྦར་བའི་གྱུམ་མོའི་མེ། སྒྱེད་བུའི་ས་བོན་གྱིས་སེམས་དཔེན་གྱི་སྣང་མཆེད་ཐོབ་གསུམ། སྒྱེད་བུས་སྐུ་གསུང་ཐུགས་
གསུམ་དང་ལྡན་པའི་སྒྱུ་ལུས། ཐོད་པ་ཕྱི་དཀར་ནང་དམར་བས་བདེ་སྟོང་དབྱེར་མེད་པའི་དོན་གྱི་འོད་གསལ། ཤེས་ཟུང་འཇུག་ཤ་ལྔར་ཕྱེ་བས་ཟུང་འཇུག་ལ་ཕྱེ་བའི་རིགས་ལྔ། གཤད་བས་ཟུང་འཇུག་
པས་ཡུལ་དྲུག་འོད་གསལ་དུ་སྡུད་པ། དྲི་ཆུས་མིག་ཤེས་སོགས་དྲུག་དང་མིག་དབང་སོགས་འོད་གསལ་དུ་བསྡུད་པ། ཁྲག་གིས་ཇི་ལྟ་བ་ཐམས་ཅད་མཁྱེན་པའི་འོད་གསལ། ཁུ་བས་ཆོས་ཉིད་རྟོགས་
པའི་འོད་གསལ། རྡོ་རྗེ་ཧཱུཾ་དང་བཅས་པས་འབྲས་དུས་ཀྱི་ཐུགས་རྡོ་རྗེ། པདྨ་ཨ་དང་བཅས་པས་འབྲས་དུས་ཀྱི་མཆོག་གི་བདུད་རྩི་གསུང་རྡོ་རྗེ། ཨོཾ་འོད་ཟེར་དང་བཅས་པས་ཕྱོགས་བཅུའི་སངས་རྒྱས་
ཐམས་ཅད་ཀྱི་སྐུ་རྡོ་རྗེ་མཚོན། གཏོར་མགྲོན་སྤྱན་འདྲེན་པའི་ཚེ་རང་གི་ཐུགས་ཁ་ནས་འོད་ཟེར་དཔག་མེད་འཕྲོ་བ་འམ་གཙོ་བོ་བཅོ་ལྔའི་གྲངས་མཉམ་སྤྲོས་ཏེ་གཙོ་བོ་བཀུགས་པས་འཁོར་རྣམས་རང་དབང་
མེད་པར་བཀུགས་ཏེ་རང་གི་ཕྱོགས་འཚམས་སུ་འཁོད་པ་འོད་གསལ་དུ་བཅུག་པའི་འོད་གསལ་གྱི་རླུང་སེམས་ལས་རྡོ་རྗེ་འཆང་གི་སྐུར་བསྐྱེད། རང་གི་སྙིང་ཁ་ནས་མཆོད་པའི་ལྷ་མོ་དཔག་མེད་དམ་བཅོ་ལྔ་
སྦྲུལ་ཏེ་ཐོད་བའི་བདུད་རྩི་ནས་བཅུས་ཏེ་ཕུལ་བས་མགྲོན་རྣམས་ཀྱི་ལྗགས་འོད་ཟེར་གྱི་སྦུ་གུས་གསོལ། ཡིག་བརྒྱའི་ཚེ་མགྲོན་རྣམས་ཀྱི་སྦྱི་བོར་རིགས་བདག་རང་ཆས་སུ་ཡོད་པའི་ཐུགས་ཀར་ཡིག་བརྒྱའི་

[009A]༄༅། །སྔགས་འཕྲེང་བཀོད་པ་ལ་དམིགས། གཤེགས་པའི་ཚེ་ཕྱིར་འགྱེད་ནས་རང་རང་གི་ཕྱོགས་བཟུང་སྟེ་བར་ཆད་སྲུང་བར་བསམ། འདིས་ལྷས་རྒྱུད་རློབ། ལམ་གྱི་བདེ་ཆེན་འཕེལ་
སྒྲུབ་ཐབས་བསྒོམ་པའི་བར་ཆད་སྲུང། ཕྱོགས་སྐྱོང་རྣམས་ལ་ཕན་འདོགས། མཆོད་མགོ་གཡོན་ནས་བརྩམས་པ་གཡོན་གྱིས་དཔེ་དོན་གྱི་ལྷན་སྐྱེས་མཚོན་ཞིང། དེ་ལས་རྟེན་བརྟེན་པའི་དཀྱིལ་
འཁོར་འབྱུང་བའི་རྒྱུད་སྨིན་པའི་ཆེད། གཡས་ནས་བརྩམས་པ་གྱས་ཀྱིས་དག་མ་དག་གི་སྒྱུ་ལུས་མཚོན་ཞིང་དེ་གཟུགས་སྐུའི་རྒྱུའི་གཙོ་བོར་གོ་བའི་ཆེད། མཆོད་པ་བརླབ་པའི་ཚེ། དག་དུ་ལས་
སྔགས་བརྗོད། ལུས་ཀྱིས་བདུད་རྩི་གཏོར། ཡིད་ཀྱིས་འཁྱིལ་པ་སྤྲོས་ཏེ། མཆོད་ཡོན་ལ་ཆུ་ལྟར་གཡོ་བ། མེ་ཏོག་ལ་འཇིག་རྟེན་མེ་ཏོག་བདུག་སྤོས་ལ་ནག་པོ། །མར་མེ་ལ་གཙུག་ཕུད་གཅིག་
པ༑ དྲི་ཆབ་ལ་ཟས་སུ་དྲི་ཟ་བ། ཞལ་ཟས་ལ་ཟས་སུ་གཏོར་མ་ཟ་བ། རོལ་མོལ་ཟློས་གར་མཁན་ཞེས་བྱ་བའི་བགེགས་གནས་ནས་སྒྲུབ་པ་བོ་ལ་བར་ཆད་བྱེད་པར་དཔུང་བཟད་ལས་གསུངས་པས་
བགེགས་དེ་རྣམས་བསྐྲད། ཤཱུ་ནཡ་ཏས་རྫས་རྣམས་བདེ་སྟོང་གི་འོང་གསལ་དུ་བཅུག་ནས་ཐ་མལ་གྱི་སྣང་ཞེན་སྦྱངས། ས་བོན་ཐམས་ཅད་གྱེན་འགྲེང། མཆོད་རྫས་ངོ་བོ་བདེ་སྟོང། རྣམ་པ་རིམ་
བཞིན་ཡན་ལག་བརྒྱད་ལྡན་གྱི་ཆུ། པདྨ་ཨུ་དཔལ་སོགས་མེ་ཏོག་ཙན་དན་ཨ་ཀ་རུ་སོགས་བདུག་སྤོས། མར་དཀར་དྲི་བཟང་ཅན་གྱི་མར་མེ། ག་བུར་ཛ་ཏི་དོགས་སྦྱང་པའི་དྲི་ཆབ། རོ་བརྒྱ་དང་
ལྡན་པའི་ཞལ་ཟས། རྒྱུད་མང་གླིང་བུ་སོགས་རོལ་མོ། །བྱེད་ལས། ཞལ། ཞབས། དབུ། ཤངས། སྦྱན། ཐུགས་ཁ། ལྗགས། སྙན་རྣམས་ལ། ཕུལ་བས་ཟག་མེད་ཀྱི་བདེ་ཆེན་སྐྱེད་པ། ཐོད་

[009B] གཏུམ་མོ། །ཤིན་དུ་ཕྲ་བའི་སྲོག་འཛིན། ལྷན་སྐྱེས་ཀྱི་བདེ་ཆེན་རྣམས་མཚོན་ཞིང། དེ་ལས་ཐོད་བ་བསྐྱེད་བས་ཁམས་དཀར་དམར་འདུ་འཕྲོད་ལས་བྱུང་བའི་སྟོང་ཉིད་རྟོགས་པའི་
བདེ་ཆེན་བཞོན་པའི་རླུང་དང་བཅས་པ་ལས་སྣོད་རྣམས་སྐྱེད་པའི་རྒྱུད་སྨིན། མེད་ཡིག་དང་པོའི་སྟེང་གི་རྣམས་བཅད་ཀྱི་གཏུམ་མོ། །ཐིག་ལེས་སྦྱི་བོ་ནས་བྱང་སེམས་འཛག་པ། ནཱ་དས་འབར་འཛག་ལས་བྱུང་
བའི་བདེ་སྟོང་དབྱེར་མེད་མཚོན། རང་རང་གི་མིང་སྔགས་འབྲུ་གསུམ་གྱི་བར་དུ་བཅུག་པས་རྡོ་རྗེ་གསུམ་གྱི་ངོ་བོར་བསྒྱུར། འདི་འདོད་ཡོན་ལྔའི་རང་བཞིན་ཤེས་པའི་སྒོ་ནས་ལོངས་སྦྱོད་པ། དེ་ལ་ཐ་མལ་གྱི་
སྣང་ཞིང་སྦྱོང་བ། བདེ་སྟོང་གི་ཡེ་ཤེས་ལ་བློ་སྦྱོང་བ། ཡེ་ཤེས་དེས་བླ་མ་དང་དཀྱིལ་འཁོར་བ་མཆོད་བ། བླ་མེད་བྱང་ཆུབ་ཚེ་གཅིག་ལ་སྒྲུབ་པ་རྣམས་ཀྱི་ཆེད། ཚོགས་ཞིང་གི་སྐབས་སྙིང་ཁའི་སྣ་ཚོགས་
པདྨ་འདབ་བརྒྱད་གྱི་སྙིང་ཁའི་རྩ་འཁོར། ཉི་མས་ཐེག་ལེ་དཀར་དམར། ཧཱུཾ་གིས་ཤིན་དུ་བྲ་བའི་རླུང་སེམས་མཚོན། དེ་ལས་འོད་ཟེར་ལྕགས་ཀྱུ་ལྟ་བུ་དཔག་མེད་འཕྲོས་ཕྱོགས་བཅུ་ནས་སངས་རྒྱས་བྱང་
སེམས་ཐམས་ཅད་བླ་མ་དང་གཉིས་སུ་མེད་པའི་མི་སྐྱོད་པའི་རྟེན་བརྟེན་པའི་དཀྱིལ་འཁོར་གྱི་རྣམ་པར་སྦྱན་དྲངས། འོད་ཟེར་སྙིང་ཁར་བསྡུ། མཆོད་པའི་སྡགས་དོན། དེ་བཞིན་གཤེགས་པ་ཐམས་
ཅད་ཀྱིས་མེ་ཏོག་གི་མཆོད་པ་སྤྲིན་གྱི་རྒྱ་མཚོ་འཕྲོ་བ་དམ་ཚིག་བཞིན་དུ་བཞེས་ཞེས་པ་ལྟ་བུ་ཨོཾ་བརྗོད་པའི་ཚེ་མཆོད་བའི་ལྷ་མོ་བཞིན་རས་ཟླ་བ་ལྟར་རྒྱས་ཤིང་ཞལ་འཛུམ་པ། སྦྱན་དཀྱུས་རིང་ཞིང་ཟུར་
མིག་གྱོ་བ་ནུ་འབུར་རྒྱས་ཤིང་རྐེད་སྐབས་ཕྱེད་བ་དབུ་སྐྲ་ཕྱེད་བཅིངས་བྱས་ཤིང་སྒེགས་བའི་ཉམས་ཅན་ཕྱག་ན་མཆོད་རྫས་བསྣམས་པ་སོ་གཉིས་རང་གི་སྙིང་ཁ་ནས་སྤྲོ། །ས་རྦ་སོགས་ཀྱི་ཚེ་མཆོད་

[010A]༄༅། །པས་མཆོད་ཡུལ་གྱི་རྒྱུད་ལ་ཟག་མེད་ཀྱི་བདེ་ཆེན་བསྐྱེད། ཧཱུཾ་བརྗོད་པའི་ཚེ་སྙིང་ཁར་བསྡུ། མཆོད་ཡུལ་མཆོད་མཁན་མཆོད་པ་ཐམས་ཅད་བདེ་སྟོང་གི་རྣམ་རོལ་ཏུ་བལྟ། ཕྱག་རྒྱ་
ཕྱེད་པ་ལུས་ཀྱི་མཆོད་པས་ལུས་དབེན། སྔགས་བརྗོད་པ་ངག་གི་མཆོད་པས་ངག་དབེན། ཟག་མེད་ཀྱི་བདེ་ཆེན་བསྐྱེད་པར་མོས་པ་ཡིད་ཀྱི་མཆོད་པས་སེམས་དབེན། སྙིང་ཁའི་ཧཱུཾ་ལས་མཆོད་ལྷ་
སྦྲོ་བས་སྒྱུ་ལུས་གཉིས་དེ་སླར་སྙིང་ཁར་བསྡུ་བས་སྒྱུ་ལུས་གཉིས་ཀྱིས་རེགས་པའི་སྦྲུལ་སྐུ་འཛིན་པའི་རྒྱུད་སྨིན་པར་བྱེད། གང་ཞིག་སོགས་ཀྱི་དོན། ཕྱིའི་རྐྱེན་རིག་པ་སྟེ་ཕྱག་རྒྱ་དང་སྦྱོར་བ་དང་ནང་གི་
རྒྱེན་རྡོར་བཟླས་བྱས་པ་ལས་བྱུང་བའི་ལྷན་སྐྱེས་ཀྱི་བདེ་བ་ཨྡང་རྟག་ཏུ་རབ་ཏུ་འབྲེལ་བར་གྱུར་བའི་རྒྱུ་མཚན་གྱིས་རྣམ་པ་སྣ་ཚོགས་པའི་སྣང་བ་ཐམས་ཅད་ཀྱང་བདེ་སྟོང་གི་དགའ་བས་མྱོས་པའི་ངོ་བོ་ཉིད་དུ་ཤར་
བར་གྱུར་བའི་སྒོ་ནས་ཟབ་གསལ་གཉིས་མེད་ཀྱི་ཡེ་ཤེས་དེ་ཉིད་རྒྱ་ཆེན་པོ་ལྷའི་འཁོར་ལོར་ཤར་བ་ཐམས་ཅད་ཀྱང་བྱང་ཆུབ་ཀྱི་སེམས་རྡོ་རྗེ་འཆད་དང་སྤང་རྟོགས་ཡོངས་སུ་རྫོགས་པར་འདྲ་བའི་ལྷ་རྣམས་ལ་ཕྱག་
འཚལ་ལོ། །ལྷ་གང་ཞེན་གང་ཞེག་གཟུགས་ཕུང་སོགས་ཕུང་པོ་ལྔ་རྣམ་པར་དག་པའི་རྣམ་སྣང་སོགས་རིགས་ལྔ། གཟུགས་སྒྲ་དྲི་རོ་རེག་ཆོས་ཀྱི་སྐྱེ་མཆེད་རྣམ་པར་དག་པའི་རྡོ་རྗེ་མ་ལྔ་དང་ཀུན་བཟང་
མིག་རྣ་སྣ་ལྕེ་ལུས་ཡིད་ཀྱི་དབང་པོ་རྣམ་པར་དག་པའི་ས་སྙིང་ཕྱག་རྡོར་ནམ་སྙིང་འཇིག་དབང་སྒྲིབ་སེལ་བྱངས་པ་ས་ཆུ་མེ་རླུང་ནམ་མཁའི་ཁམས་རྣམ་པར་དག་པའི་ཡུམ་བཞི་དང་འཇམ་དཔལ། གཏི་མུག་
ཉེས་པ་སྟེང་རྒྱལ་འདོད་ཆགས་གསུམ་དག་པའི་རྣམ་སྣང་རིན་འབྱུང་འོད་དཔག་མེད་སྣ་ཚོགས་རྡོ་རྗེ་ཕྱག་མཚན་དུ་འཛིན་པའི་རྡོ་རྗེ་སྟེ་དོན་གྲུབ་ཀྱི་རིགས་ཀྱི་གཤིན་རྫེ་མཐར་བྱེད་སོགས་སྒོ་བ་བཞི། སྡུད་བ་དགའ་བ་

[010B] ཤར་ལྷོ་སྟེང་འོག་ནུབ་བྱང་ལྷོ་ནུབ་བྱང་ཤར་གྱི་རིམ་པས་རྨོངས་
པ་ཞེ་སྡང་འདོད་ཆགས་སྒྲིབ་པ་སྟེ་སེར་སྣ་རྣམ་པར་དག་པའི་རྣམ་སྣང་མི་སྐྱོད་པ་འོད་དཔག་མེད་རིན་འབྱུང་རྡོ་རྗེ་སྟེ་དོན་གྲུབ་རྣམས་ཀྱི་རིགས་ཀྱི་ཁྲོ་བོ་རྣམས་སོ། །སོར་མོ་བཅུས་རླུང་བཅུ། ཐལ་མོ་སྙིང་ཁར་
སྦྱར་བས་རླུང་བཅུ་སྙིང་ཁའི་རྩ་འཁོར་གྱི་དབུས་སུ་འདུས་ལ། ཕྱག་ཡུལ་ལ་ཡིད་རྩེ་གཅིག་ཏུ་བཏུད་པས་སྟོང་ཉིད་ལ་རྟེ་གཅིག་ཏུ་དམིགས་པའི་ལྷན་སྐྱེས་ཀྱི་བདེ་ཆེན་མཚོན། དེ་སྒྲིབ་གཉིས་རྩད་ནས་
གཅོད་པས་གྲི་གུག་ཞེས་བྱ། གང་ཞིག་དུས་འཁོར་བ་ཐོབ་མེད་ནས་གནས་སྲིད་པའི་ཆུ་ཀླུང་དུ་རྒྱུ་དུས་གསུམ་མ་ལུས་པའི་ཀུན་རྟོག་གིས་བསགས་པའི། དོ་བོ་བཅས་རང་གི་ཁ་ན་མཐོ་པའི་རྙོག་པ་རྣམས་
ཡུལ་ཐུགས་རྗེ་ཆེན་པོ་དང་ལྡན་པའི་བླ་མ་དང་དཀྱེལ་འཁོར་བའི་ལྷ་ཚོགས་རྣམས་ཀྱི་སྦྱན་སྔར་ཉེས་པ་དེ་དག་ཐམས་ཅད་ཚུལ་རྒྱལ་བས་གསུངས་པའི་ཆོག་བཞིན་དུ་གཉེན་པོ་སྟོབས་བཞི་ཚང་ཞིང་འཁོར་གསུམ་
བདེན་མེད་དུ་དམིགས་པའི་ཤེས་རབ་ཀྱིས་ཟིན་པའི་སྒོ་ནས་བཤགས་པར་བགྱིའོ། །རྫོགས་པའི་སངས་རྒྱས་དང་བྱང་ཆུབ་སེམས་དཔའ་དང་ཉན་རང་འཕགས་པ་དང་འཕགས་པ་ལས་གཞན་པའི་སོ་སོ་སྐྱེ་བོ་
རྣམས་ཀྱི་དགེ་བ་གང་མཛད་པ་དེ་དག་ཀུན་ལ་ཡང་དག་པར་དགའ་བས་རྗེས་སུ་ཡི་རང་ཞིང་དུས་གསུམ་གྱི་དགེ་བ་ཐམས་ཅད་སེམས་ཅན་ཐམས་ཅད་ཀྱིས་རྫོགས་ཀྱི་བྱང་ཆུབ་ཐོབ་པའི་ཕྱིར་དུ་ཡོངས་སུ་བསྔོ་
བར་བགྱིའོ། །ཡིད་ཀྱིས་སྟོང་ཉིས་མཐའ་དག་ལ་རིགས་པའི་རྣམ་གྲངས་མཐའ་ཡས་པས་རོལ་པའི་སྒོ་ནས་གཉིས་སྣང་གི་དྲི་མ་མེད་པ་ཟླ་བ་འདྲ་བ་གོང་ནས་གོང་དུ་འཕེལ་བར་བསྒྲུབ་པའི་གཉིས་མེད་ཡེ་ཤེས་དང་སྙིང་

[011A]༄༅། །རྗེ་དམ་པ་དང་སྦྱིན་པ་སོགས་མཐའ་ཡས་པའི་ཐབས་རྣམས་མཐར་ཕྱིན་པའི་ཐབས་ཤེས་ཀྱི་ཡོན་ཏན་མཐར་ཐུབ་པ་ཐམས་ཅད་དུས་གཅིག་ཏུ་རང་གི་ཡིད་ལ་རྒྱུན་མཆད་པར་གནས་པར་གྱུར་པ་
ཡི་བདེ་བར་གཤེགས་པ་རྣམས་ལ་རྟེག་ཏུ་སྐྱབས་སུ་མཆིའོ། །གཉིས་སྣང་གི་རྟོག་པ་མ་ལུས་པ་ལས་རང་དུས་ན་ངེས་བར་གྲོལ་ཞིང་སེམས་དཔའ་དམ་པ་བྱང་སེམས་འཕགས་པ་རྣམས་ཀྱི་སྤར་རྟོགས་པའི་ཡོན་ཏན་
ཕུན་སུམ་ཚོགས་པ་ཐམས་ཅད་འབྱུང་བཱཨ་གཞི་མཉམ་བཞག་ཡེ་ཤེས་ལམ་བདེན་དང། ཆོས་ཅན་གྱི་དངོས་པོ་སྣ་ཚོགས་པ་ཐམས་ཅད་གནས་ལུགས་ཀྱི་རྣག་དུ་རོ་གཅིག་པའི་ངོ་བོ་ཉིད་ཀྱི་ཆོས་ཉིད་དོན་དམ་པའི་
འགོག་བདེན་ཏེ། དེ་འདྲ་བའི་དམ་པའི་ཆོས་འགོག་ལམ་གཉིས་ལ་རྟག་ཏུ་སྐྱབས་སུ་མཆིའོ། །ས་རང་རང་གི་ངོས་སྐལ་གྱི་འཆིང་བ་རྣམས་ལས་ཡང་དག་པར་གྲོལ་བར་གྱུར་ཅིང། སྙིང་རྗེ་མཆོག་གི་མ་མས་
བསྐྲུན་པའི་བྱང་ཆུབ་ཀྱི་སེམས་ཀྱི་དཔལ་དང་ལྡན་པས། རབ་ཏུ་དགའ་བ་སོགས་ལ་རབ་ཏུ་བཞུག་པ་ཐེག་པ་ཆེན་པོའི་རྟུལ་ཞུགས་སོ་སྐྱེའི་བྱང་སེམས་ལས་དབང་པོ་སྟེ་མཆོག་ཏུ་གྱུར་བའི་བྱུང་སེམས་འཕགས་པ་རྣམས་
ལ་སྐྱབས་སུ་མཆིའོ། །མོས་པ་སྤྱོད་པ་ལྷག་བསམ་དག་པ་རྣམ་པར་སྨིན་པ་སྒྲིབ་པ་སྤངས་པའི་སེམས་སྐྱེད་ཀྱི་རིམ་པས་རྣམ་པར་བརྒྱན་པའི་སེམས་ནི་བྱང་ཆུབ་དམ་པ་ཐོབ་པར་བྱ་བའི་ཕྱིར་དུ་བསྐྱེད་པར་
བགྱེའོ༑ ༑བདེ་བར་གཤེགས་པ་སྲས་དང་བཅས་པ་རྣམས་ཀྱི་བགྲོད་པ་གཅིག་པའི་ལམ་གཅིག་པུ་སྦྱིན་སོགས་ཕར་ཕྱིན་བཅུ་དང་དཀར་པོ་དགེ་བའི་ལས་ལམ་བཅུ་པོ་དེ་ཡོན་ཏན་གྱི་ཚུལ་མ་ལུས་པ་རྣམས་
རྫོགས་པའི་སངས་རྒྱས་ཀྱི་བདག་ཉིད་དེ་ངོ་བོར་མོས་པ་འགྲས་བུའི་རྣམས་པ་ལམ་དུ་བྱེད་པའི་བློས་སྦྱིན་སོགས་ཡང་དག་པ་འདི་ལ་ད་སྟ་ཉིད་དུ་གནས་པར་བགྱིའོ། །བསྲུང་འཁོར་གྱི་སྐབས་སུ་རང་གི་སྙིང་

[011B] བཾ་ལྗང། ཨ་དམར། འཁོར་ལོའི་སྟེང་འོག་གི་རྩི་བས་གཉིས་མདུང་སོ་འཇུག་སྡུད་པ་
ལྟ་བུ༑ ཕྱོགས་འཚམས་ཀྱི་རྩིབས་བརྒྱད་སྦྲད་འཚམས་ནས་ཐོན་ཞིང་རལ་གྲི་སོ་གཉིས་པའི་དབྱིབས་ཅན། རིང་ཐུང་ལྟེ་བའི་རྒྱ་ཁྱོན་གྱི་ཕྱེད་ཙམ། མགྲོགས་པར་འཁོར་བས་གཡོ་བ་མི་ཤེས་པ། རྡོ་རྗེ་
འབར་བ་ཆེ་ཆུང་སྣ་ཚོགས་ཕྱོགས་བཅུར་འཕྲོ་ཞིང་འདུ་བས། གནོད་བྱེད་རྣམས་ཀྱིས་གླགས་མི་རྙེད་ཅིང་བལྟར་ཡང་མི་ནུས་བ། འཕྲད་འཚམས་ཀྱི་དབུས་སུ་རྡོ་རྗེ་འཆང་སྐུ་གསུངས་ཐུགས་ཡེ་ཤེས་སེམས་
དཔའ་སྟེ་ལོངས་སྤྱོད་བཞི་ལྡན། འདིའི་ཏིང་ངེ་འཛིན་སེམས་དཔའ་དང་ཐུགས་རྡོ་རྗེའི་ཧཱུཾ་གཉིས་གཅིག་ལ་བྱས་ཀྱང་རུང། ཏིང་ངེ་འཛིན་སེམས་དཔའི་འོད་ཟེར་གྱིས་ཕྱོགས་བཅུའི་སངས་རྒྱས་སྲས་བཅས་
སྤྱན་དྲངས་ཏེ་རང་དང་ཉེ་བར་སློབ་པན། མི་སྐྱོད་པ་དབུས་དང་ཁྲོ་བོ་བཅུ་ཕྱོགས་འཚམས་སྟེང་འོག་ན་ཡོད་པ་གཅིག་ཏུ་གྱུར། རང་གི་སྦྱི་བོ་ནས་ཞུགས། རྡོ་རྗེའི་ལམ་ནས་ཡུམ་གྱི་པདྨར་ཕྱུང། དེ་ནས་
ཡུམ་གྱི་ཐུགས་ཁར་ཐིག་ལེ་བཅུ་གཅིག་ཏུ་གྱུར། ཞེ་སྡུད་རྡོ་རྗེ་མཆེ་བ་ཅུང་ཟད་གཙིགས་ཤིང་སྤྱན་ཅུང་ཟད་ཧུར་པ། གཡས་དང་པོའི་རྡོ་རྗེ་རྩེ་དགུ་པ། ཕྱོགས་འཚམས་ཀྱི་ཁྲོ་བོ་རྣམས་རྩི་བས་ལམ་
རེག་ཅིང་ཞལ་ནང་གཟིགས། སྟེང་གི་ཁྲོ་བོ་ཡར་རྩེའི་སྤུགས་ཀྱི་ནང་དུ་གཙོ་བོའི་དབུའི་ཐད་སོ་ལས་ཅུང་ཟད་ཤར་དུ་ཡོ་བ་ཞལ་ནུབ་གཟིགས། འོག་གི་ཁྲོ་བོ་མར་རྩེའི་སྤུགས་ཀྱི་ནད་དུ་གཙོ་བོའི་སྐུའི་ཐད་
སོ་ལས་ཅུང་ཟད་ནུག་ཏུ་ཡོ་བ་ཞལ་ཤར་གཟིགས། གཙོ་བོ་དང་ཕྱོགས་འཚམས་ཀྱི་ཁྲོ་བོ་ལས་གཙོ་བོ་དང་སྟེང་འོག་གི་ཁྲོ་བོ་བར་ཐག་རིང། ཞེ་སྡང་རྡོ་རྗེས་འོག་གི་གནོད་མཛེས་ལ་སྤྱན་ཧཱུར་ཏེ་བལྟས་
[012A]༄༅། །པས་དེ་ལས་གཉིས་པ་འོད། བཀའ་བསྒོས་པས་གཡས་གཡོན་གྱི་དང་པོ་ན་ལྕགས་ཀྱུ་དང་ཞགས་པ་ཐོགས་པའི་གནོད་མཛེས་བཅུར་སོད། དེ་རྣམས་ཀྱིས་བགེགས་ཀྱི་གཙོ་བོ་ནས་
ཕྱོགས་ལ་དགའ་བའི་བརྒྱ་བྱིན་སོགས། ཕྱོགས་སྐྱོང་བཅུ་འཁོར་བཅས་བཀུགས་འོད་བ་ཉེ་བར་སླེབ་པ་དང་ཕྱོགས་འཚམས་ཀྱི་ཁྲོ་བོ་རྣམས་ཞལ་ཕྱིར་གཟིགས། གནོད་མཛེས་ཀྱིས་བགེགས་ཁྲོ་བོ་རྣམས་ལ་
གཏང་བས་དེ་དག་གིས་རང་རང་གི་མདུན་ཕྱོགས་ཀྱི་འོག་ངོས་སུ་ཡོད་པའི་ཁྲོན་པ་གཏིང་ཡངས་ཤིང་ཁ་དོག་པའི་འབྲུབ་ཁུང་གི་རྣམ་པ་ཅན་རྣམས་སུ་ཁ་ཕྱི་ལ་བསྟན་ནས་བཅུག་ཞེ་སྡང་རྡོ་རྗེས་ཕྱང་གི་བདུད་
རྩི་འཁྱིལ་པ་ལ་གཟིགས་པས་དེས་བདུད་རྩི་འཁྱིལ་པ་གཉིས་པ་ཅིག་སྤྲུལ་པ་དེ་ཡོངས་སུ་གྱུར་པ་ལས་ཕུར་བུ་བཅུར་གྱུར་ཏེ་བགེགས་རྣམས་ཀྱི་མགོ་བོར་ཞལ་ཕྱིར་བསྟན་ཏེ་ཟུག་སྔར་གྱི་གནོད་མཛེས་
རྣམས་གཅིག་ཏུ་འདུས་པ་ལ་ཞེ་སྡང་རྡོ་རྗེས་ཕུར་བུ་བསྐུལ་བར་བཀའ་བསྒོས་པས་དེས་ཕུར་བུ་ཞལ་ཕྱིར་གཟིགས་པའི་མདུན་ནས་རྡོ་རྗེ་འཆང་གི་ང་རྒྱལ་ལ་གནས་པའི་སྔགས་བརྗོད་ཅིང་གཡས་དང་པོའི་
ཕྱག་མཚན་རྡོ་རྗེ་ཐོ་བར་གྱུར་པས་ཕུར་བུས་མགོར་བརྡུང་བས་སྟངས་ཀ་ཙམ་བྱས་པས་ཕུར་བུ་ནུན་ནུན་བགེགས་ཀྱི་སྤྱི་བོ་ནས་རྐང་མཐིལ་གྱི་བར་ཟུག་སྔགས་དང་པོའི་དོན། ངེས་པར་འདུལ་བ། མ་
ལུས་པར་དེས་བར་འདུལ་བ། གནོད་བྱེད་འབྲོས་པ་རྣམས་ཟུང་གཉིས། འཁོར་རྣམས་ཀྱང་འཛིན་དུ་ཆུག་གཉིས། ཀྱི་བཅོམ་ལྡན་འདས་རིག་པའི་རྒྱལ་པོ་ཁུག་ཅིག་ཧཱུཾ་ཕཊ་ནི་སླར་གསོད་པར་
བསྐུལ་བ། ཧཱུཾ་སྔ་མ་རྣམས་དོན་དེ་གསལ་བར་བྱེད་པ། སྔགས་གཉིས་པའི་དོན་ནི་གསོད་བྱེད་ཅེས་པོས་ནས། མ་རུངས་པ་ཐམས་ཅད་ཆོམས་ཤིག་ཕུར་བུ་བཏབ་པ་ལས་མི་འགུལ་བར་གྱིས་

[012B]གང་ན་སྡིག་པའི་བསམ་པ་ཅན་ཐམས་ཅད། རྡོ་རྗེ་ཕུར་བུ། རྡོ་རྗེ་འཆང་གི་བཀའ་ཉོན་ཅིག་བགེགས་ཐམས་ཅད་ཀྱི་ལུས་ངག་ཡིད་གསུམ། རྡོ་རྗེ་ཕུར་བུ། ཕཊ་སྔ་མ་གསལ་བར་བྱེད་པ་
གཉིས་པ་དགས་པ། ཧཱུཾ་གསུམ་རྡོ་རྗེ་གསུམ་གྱི་དེ་ཁོ་ན་ཉིད་བསྐུལ་བ། ཡང་ཧཱུཾ་གསུམ་དང་ཕཊ་གཉིས་སླར་ཡང་གསོད་པའི་ཕྱིར་བསྐུལ་བ། རྡོར་ར་ལྕགས་ཀྱི་རྡོ་རྗེ་སྔོན་པོ་རྡོ་རྗེ་ཆེ་བའི་ཁོང་སེང་ཆུང་
བས་གཏམས་པ། ཆུ་ཁྲོ་ཆུ་ཁོལ་མ་ཟེག་མ་འཐོར་བཞིན་པ་ཕྱོགས་འཚམས་ཐམས་ཅད་ཁྱབ་པ། མེ་འོད་ཟེར་ལྔ་འཕྲོ་བ་ཤིན་དུ་འབར་བ་གཡས་སྐོར་དུ་འཁྱིལ་བ། རླུང་དྲག་ཅིང་རྩུབ་ལ་སྒྲ་དང་བཅས་
པ་གཡས་སྐོར་དུ་འཁྱིལ་བ་ནག་པོ། །མདའ་རྡོ་རྗེ་རྩེ་ལྔ་བའི་མདེའུ་ཅན་ཕྱོགས་འཚམས་སྟེང་འོག་ཀུན་དུ་གློག་འཁྱུག་པ་ལྟར་བསྣོལ་མར་གཡོན་སྐོར་དུ་རྒྱུག་པ། འབྲུ་གསུམ་གྱི་ཚེ་ལུས་ངག་ཡིད་གསུམ་རྡོ་རྗེ་
གསུམ་གྱི་ངོ་བོར་མོས་ནས་རྡོ་རྗེའི་གོ་བགོ་འདིར་སྒྲུབ་བྱ་སྦ་བའི་གནད་ནི། རང་གི་རྣམ་ཤེས་ཏིང་ངེ་འཛིན་སེམས་དཔའ་ཧུའ ་ཡིག་དེའི་མཐར་གང་སྲུང་འདོད་པའི་སྒྲུབ་བྱའི་མིང་ཡིག་དང་པོ། །དེ་ཡང་
སྟེང་དུ་བླ་མ། མདུན་དུ་ཕམ། གཡས་སུ་བུ་དང་ཆུང་མ། རྒྱབ་ཏུ་འཁོར་གཡོག་གཡོན་དུ་སྤུན་ཟླ། འོག་ཏུ་ནོར་རྫས། ཏིང་ངེ་འཛིན་སེམས་དཔའི་ནཱ་ད་ལས་རྡོ་རྗེ་ཕྲ་མོའི་གཟུགས་
དཔག་ཏུ་མེད་པ་སྤྲོས་ཏེ་སྒྲུབ་བྱའི་སྤྱི་གཙུག་ནས་རྐང་མཐིལ་གྱི་བར་གྱི་ལུས་ཀྱི་བ་སྤུའི་བུ་ག་རྣམས་པར་འཚམས་མེད་པར་གཏམས་པའི་རྡོ་རྗེའི་གོ་བཀོན། ཡང་ནཱ་ད་ལས་ལྷ་མོ་དཀར་མོ་སྤྲོས་ཏེ་བུམ་ཆུས་
ཁྲུས་གསོལ་བས་ནད་གདོན་སྡིག་སྒྲིབ་ཐམས་ཅད་དག་ལྷ་མོ་སེར་མོས་རིན་པོ་ཆེའི་རྡུལ་ཕྲ་རབ་ལས་གྲུབ་པའི་བདུད་རྩིའི་བུམ་པས་ཁྲུས་གསོལ་ཞིང་རིན་པོ་ཆེའི་ཆར་ཕབས་པས་ཚེ་དང་བསོད་ནམས་

[013A]༄༅། །སོགས་རྒྱས། ལྷ་མོ་དམར་མོས་དབང་དུ་བསྡུ་བྱ་བཀུག་ནས་དབང་དུ་བྱས། ཁྲོ་བོ་ཁྲོ་མོད་པག་མེད་སྤྲོས་ཏེ་སྒྲུབ་བྱ་ལ་གནོད་པའི་དགྲ་བགེགས་ཐམས་ཅད་ཚར་བཅད། ཁྲོ་བོ་ཞལ་ལྟ་ཚུལ་
དང་འཁོར་ལོ་འཁོར་ཚུལ་གྱི་གནད་ནི། གདོན་བགེགས་ཀྱི་གནོད་པ་བཟློགས་པའི་ཚེ་གནོད་མཛེས་ཀྱིས་གནོད་བྱེད་གང་ཡིན་པ་དེ་མགོ་འཇུག་བཟློག་པའི་རྐང་པ་ནས་བཟུང་སྟེ་ཁྱེར་འོང་བ་དང། ཁྲོ་བོ་རྣམས་
ཞལ་ཕྱིར་གཟིགས་ཤིང་དེ་དང་མཉམ་དུ་འཁོར་ལོ་གཡོན་དུ་འཁོར། གནོད་མཛེས་ཀྱིས་གནོད་བྱེད་ཁྲོ་བོ་རྣམས་ལ་གཏད་པས་དེ་རྣམས་ཀྱི་ཕྱག་དང་པོ་གཉིས་ཀྱིས་གནོད་བྱེད་ཀྱི་རྐང་པ་ནས་བཟུང་སྟེ་འཁོར་
ལོའི་རྩི་བས་ལ་བསྐྱེན་པས་རྩི་བས་ཀྱི་དཔལ་རྣོན་པོས་གནོད་བྱེད་ཀྱི་སྤྱི་གཙུག་ནས་རྐད་མཐིལ་གྱི་བར་ཉལ་ཉལ་ག་ཏུབ་པའི་ཕྱེ་མ་འཁོར་ལོའི་འོག་གི་ཉི་དཀྱིལ་ལས་འཕྲོས་པའི་མེས་ལྷག་མ་མེད་པར་
བསྲེགས་པར་བསམ་ལ་བགེགས་མཐར་བྱེད་ལྟ་བུའི་འཕྲེང་སྔགས་བགྲང། གདོན་གྱིས་ཟིན་པ་སྒྲོལ་བ་ལ་གཞན་གྱིས་མི་ཐུབ་པ། དུག་གིས་ཟིན་པ་སྒྲོལ་བ་ལ་རྟ་མགྲིན། གསད་པ་ལ་དབྱུགས་
སྔོན་ཅན། ཆར་འབེབས་པ་ལ་སྟོབས་པོ་ཆེ། རྒྱལ་པོ་འགུག་པ་ལ་འདོད་རྒྱལ། ལྷ་ཆེན་པོ་འགུག་པ་ལ་མི་གཡོ་བ། བུ་མོ་དང་བགེགས་འགུག་པ་ལ་གནོད་མཛེས། བྱད་ཁ་དང་ཕུར་ཁ་ཟློག་པ་ལ་
འཁོར་སྒྱུར། སྐྲོད་པ་ལ་བདུད་རྩི་འཁྱིལ་བ། རིགས་མ་ཐོན་པོའི་བུ་མོ་འགུག་པ་ལ་གཤིན་རྗེའི་གཤེད་གཙོ་བོར་བྱེད་ན་རང་གནས་སུ་རང་འདྲ་གཉིས་པ་བཞག་ཅིང་རང་རང་གི་འཕྲེང་སྔགས་བཟླ། འཁོར་
སྒྱུར་གྱི་འཕྲེང་སྔགས་གུར་ནས་འབྱུང། དངོས་པོ་མེད་པས་སྒོམ་པ་མེད། སོགས་ཀྱི་ཡིག་དོན་ནི། སྣོད་བཅུད་ཀྱི་དངོས་པོ་གཏན་ནས་མེད་པ། རང་བཞིན་གྱིས་གྲུབ་པ། དེ་གཉིས་ཀ་ཡིན་པ་

[013B] དེ་ཡང་མཐའ་སྔ་མ་གསུམ་དངོས་དང། ཕྱི་མ་ཤུགས་ལ་བཀག་སྤྱི་དོན་ནི། ཆོས་རྣམས་ཀྱི་ངོ་བོ་རྒྱུ་འབྲས་
གསུམ་བདེན་པས་སྟོང་པ། བདག་གིས་བདེ་སྟོང་དབྱེར་མེད་པའི་ཡེ་ཤེས་མངོན་དུ་བྱས་ལ་ལྷག་མོས་ཀྱི་རྟེན་བརྟེན་པའི་དཀྱིལ་འཁོར་སྤྲུལ་པར་བྱའོ་སྙམ་པའི་འཕེན་པ་བཏང་ལ། རྗེས་གཞིག་གི་
སྡུད་རིམ་གྱིས་ཀུན་རྫོབ་ཀྱི་སྣང་བ་ཐམས་ཅད་བསྡུས་ཏེ། དངོས་པོ་མེད་པ་སོགས་ཀྱི་དོན་དྲན་པར་བྱས་ལ་ཡུལ་སྟོང་པ་ཉིད་དང་རང་སེམས་བདེ་བ་ཆེན་པོ་གཉིས་གཉིས་སྣང་ཕྲ་མོས་ཀྱང་བར་མ་ཆོད་
པར་རོ་གཅིག་ཏུ་སོད་པར་མོས་ནས་བསྒོམ། འདི་དང་གོང་འོག་རྣམས་སུ་འོད་ཟེར་ཐུགས་ཁ་ནས་སྤྲོ་བས་སྣོད་བཅུད་ཐམས་ཅད་རྩ་བ་ཤིན་དུ་ཕྲ་བའི་རླུང་སེམས་ལ་རག་ལས་པ་དང། ཡབ་ཡུམ་སྦྱོར་
འཚམས་ནས་སྤྲོ་བས་སྣོད་བཅུད་ཐམས་ཅད་བདེ་སྟོང་དབྱེར་མེད་ཀྱི་རྣམ་རོལ་ཏུ་གྲུབ་པ་མཚོན། འདིར་སྟོང་ཉིད་བསྒོམ་པ་སྣོད་སྔ་མ་ཞིག་པ་དང་ཆོས་མཐུན། འོག་ནས་འབྱུང་བའི་རྟེན་བརྟེན་པའི་
དཀྱིལ་འཁོར་ཐམས་ཅད་ཀྱི་རྟེན་གཞི་བྱེད་པས་ཡེ་ཤེས་ཀྱིས་ཞེས་བྱ། སྔར་གྱི་འཕེན་པ་དྲན་པར་བྱས་ནས། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི་སོགས་བསྐྱེད། མེ་རིའི་ཞིང་བྲི་བྱ་ལ་
སྒོ་ཚད་གཅིག་བྱེད་ནའང་བསྒོམ་དོན་ལ་ཚད་མེད། ཁ་དོག་སྣ་ཚོགས་ཕྱོགས་འཚམས་ཀུན་དུ་འབར་བ། གདུག་པ་ཅན་གྱིས་བལྟར་མི་བཟོད་པའི་དིས་ཡང་དག་པའི་ཡེ་ཤེས་ཀྱི་སྣང་བ་མཚོན། རྡོར་
རྭའི་ཞེང་བྲི་བྱ་ལ་ཆ་ཆུང་གཉིས་དང་རྒྱ་བྲི་བྱ་ལ་ཤར་མཐའ་ནས་ནུབ་མཐའི་བར་ཆ་ཕྲན་གྱ་བརྒྱད་ལས་མེད་ཀྱང་སྒོམ་དོན་ལ། ལ་པ་པས་ཅི་ཙམ་འདོད་པ་དང་ནག་པོ་བས་ལྕགས་རི་ལ་ཐུག་གི་བར་བསྒོམ་པར་

[014A]༄༅། །བཤད་ལ༑ དབངས་ཨ་བྷྱས་སྟེང་འོག་མིན་ནས་འོག་རླུང་དཀྱིལ་གྱི་བར་དང། ལ་བ་པས་སྟེང་ཚངས་བའི་འཇིག་རྟེན་ནས་འོག་གསར་གྱིས་གཞིའི་པར་བསྒོམ་པར་བཤད། དབྱི་བས་ཟླུམ་པོ།།
མཁས་གྲུབ་འགའ་ཞིག་རྭ་བའི་རྒྱང་ཤར་མཐའ་ནས་ནུབ་མཐའི་བར་ཆ་ཕྲན་གྱ་བརྒྱད། ཞེང་ཆ་ཕྲན་གཉིས། དཔངས་ཆ་ཕྲན་གྱ་བརྒྱད། ས་གཞིའི་རྒྱ་ར་པ་དང་འདྲ། སྲབ་འཐུག་ཆ་ཕྲན་གཉིས། བླ་
རེའང་དེ་དང་འདྲ། གུར་སྲབ་འཐུག་ཆ་ཕྲན་གཉིས། དབྱིབས་སོག་གུར་གྱི་ཐོད་ལྟ་བུ་གསུངས། ཐམས་ཅད་ཀྱང་རྡོ་རྗེ་ཆེ་བའི་ཁོང་སེང་ཆུང་བས་གཏམས་ཤིང་བར་འཚམས་མེད་པ། རྡོ་རས་བདེ་སྟོང་
དབྱེར་མེད་ཀྱི་ཡེ་ཤེས་དེ་བདེན་འཛིན་སོགས་བགེགས་ཀྱིས་མི་ཕྱེད་པ་མཚོན། ཆོས་འབྱུང་དབྱིབས་ཟུར་གསུམ། ཕྱི་དཀར་ནང་དམར། རྩེ་མོ་ཕྲ་བ་ཐུར་དུ་ཟུག་ཅིང་གདེངས་ཁ་གཉིས་གྱེན་དུ་བསྟན་
པ༑ ཁོག་པ་སྟོད་པ། ཕྱག་རྒྱའི་སྐྱེ་གནས་ཀྱི་དབྱིབས་འདྲ་བ། མཁས་གྲུབ་འགའ་ཞིག་གིས་དབྱིབས་གཏོར་མ་ཟུར་གསུམ་གྱི་རྩེ་འོག་ཏུ་བསྟན་པའི་ནང་བྲུས་པ་ལྟ་བུ། སྟེང་ཕྱོགས་སུ་ཟུར་གསུམ་
དཔངས་ཆ་ཕྲན་སོ་གཉིས། རྒྱ་འོ་གཟུར་རྡོ་རྗེའི་ས་གཞི་དང། སྟེང་གི་ཟུར་གསུམ་རྡོར་ལ་རེག་པ་གསུངས། འདིའི་རྩེ་མོ་ཕྲ་བ་ཐུར་དུ་བསྟན་པས་ལས་དང་པོའི་སར་ཡོན་ཏན་གྱི་ཚོགས་ཆུང་བ། གདེང་
ཁ་གཉིས་གྱེན་དུ་བསྟན་པས་མོས་སྦྱོད་ནས་བརྩམས་ཏེ་སངས་རྒྱས་ཀྱི་སའི་བར་ཡོན་ཏན་ཇེ་རྒྱས་སུ་སོང་བ། ཟུར་གསུམ་གྱིས་སྐུ་གསུང་ཐུགས་གསུམ་མམ་རྣམ་ཐར་སྒོ་གསུམ། བྷ་གའི་དབྱིབས་སུ་
ཡོད་པས་ལྷན་སྐྱེས་ཀྱི་བདེ་བ། ཕྱི་དཀར་བས་ཁམས་དཀར་པོ། །ནང་དམར་བས་ཁམས་དམར་པོ། །ཡང་ཁ་དོག་དཀར་པོས་རང་བཞིན་རྣམ་དག་དེ་ཐམས་ཅད་ཆོས་འབྱུང་གཅིག་ལ་ལྡན་པས་བདེ་

[014B] དེའི་ནང་དུ་རྟེན་བརྟེན་པའི་དཀྱིལ་འཁོར་ཚུང་པས་རྟེན་བརྟེན་པའི་དཀྱིལ་འཁོར་ཐམས་ཅད་བདེ་སྟོང་གི་ཡེ་ཤེས་ལས་བྱུང་བ་མཚོན། སྣ་ཚོགས་པདྨའི་ལྟེ་བ་ལྗང། གེ་སར་སེར་འདབ་མ་
སྣ་ཚོགས། འདིའི་འདབ་མ་བྲི་བྱ་ལ་ཆ་ཕྲན་གཉིས་ལས་མེད་ཀྱང་སྟེང་ནས་མངོན་པའི་ཆ་མཚོན་བྱེད་ཡིན་གྱི་བསྒོམ་དོན་ལ་འདབ་མའི་རྩེ་པ་ཟེའུ་འབྲུ་དང་ཡུ་བའི་འཚམས་ནས་ཐོན་དགོས་པས་དེར་མ་ངེས་
འདབ་མའི་ཕྱི་མཐའ་ནས་ཕྱི་མཐའི་བར་སྒོ་ཚད་ཉེར་གཅིག་བྲི་བྱ་ལ་པདྨའི་འདབ་མ་དང་རྡོ་རྭའི་བར་ན་ཆོས་འབྱུང་མཚོན་པའི་རེ་ཁ་ལས་མེད་ཀྱང་སྒོམ་དོན་ལ། ཆོས་འབྱུང་གི་ནང་དུ་ཆུད་པར་བསྒོམ་
ཚེ་དེ་གཉིས་ཀྱི་བར་ཐག་རིང་ཙམ་ཡོད་པར་སྣང། མཁས་གྲུབ་འགའ་ཞིག་པདྨའི་ཡུབ་ཆོས་འབྱུང་གི་མར་རྩེ་ནས་ཐོན་ཅིང་ལྟེ་བ་དང་འདབ་མ་རེ་བཞི་ཁ་གཅོད་ལྟ་བུར་ཆོས་འབྱུང་གི་ཁར་ཐོན། པདྨའི་
ཡུབ་ཆོས་འབྱུང་གི་མར་རྩེའི་དབུས་ནས་ཐོན་ཅིང་པདྨའི་སྟེང་དུ་རྟེན་བརྟེན་པའི་དཀྱིལ་འཁོར་བསྐྱེད་པས་རྟེན་བརྟེན་པའི་དཀྱིལ་འཁོར་ཐམས་ཅད་བདེ་སྟོང་དབྱེར་མེད་ལས་བྱུང་བའི་མཚོན་དོན་དེས་འགྲུབ་
གསུངས། རྡོར་ནས་ཆོས་འབྱུང་གི་བར་བསྒོམ་ཚུལ་ཕྱི་མ་འདི་འཆར་སླ་བར་སྣང། པདྨའི་རྟེན་བརྟེན་པའི་དཀྱིལ་འཁོར་ཐམས་ཅད་སྐྱོན་གྱིས་མ་གོས་པ་མཚོན། འབྱུང་བཞིའི་ས་བོན་དང་རྡོ་རྗེ་སོགས་
སྔར་དང་འདྲ་བ་ལ་མདུན་ཤར་བསྟན། སྣ་ཚོགས་རྡོ་རྗེའི་ལྟེ་བ་གྲུབ་ཞི་སྔོན་པོ། །རྒྱ་སྒོ་ཚད་བཅུ་གཉིས། དབང་སར་ལྔ་མ་ལ་སྒོ་ཚད་ཕྱེད་དང་ལྔ་འམ་ལྔ། རའི་སྲིད་འདིར་སྒོ་ཚད་བཞི། སྤོམས་དབུས་རའི་
སྤོམས་སར་སྒོ་ཆད་གཅིག་རྩེ་ཆ་ཕྲན་གཅིག་ཕྱོགས་རའི་རྩ་བར་ཆ་ཕྲན་གཉིས། སྤོམས་སར་གསུམ། གྲངས་ཕྱོགས་རེར་ལྔ་འམ་གསུམ་རེ། མདོ་གར་ལྔ་མ་ལ་ཤར་གྱི་ཁ་ནད་ལྟའི་དབུས་རྭ་

[015A]༄༅། །དཀར༑ གཡས་ལྗང། གཡོན་སེར། སྟེང་དམར། འོག་སྔོ། །དེས་གཞན་རྣམས་ཤེས། ར་གསུམ་མལ་སྟེང་འོག་གཉིས་མ་གཏོགས་སྔ་མ་འདྲ། ཡང་ན་ཐམས་ཅད་
ཕྱོགས་མདོག་རླུང་གིས་མཉམ་གནས། མེས་གྱེན་རྒྱུ། ཆུས་སྲོག་འཛིན། སས་ཐུར་སེལ། འབྱུང་བཞི་ཡུམ་བཞིར་བསྒོམ་པས་ཕྱག་རྒྱ་རིགས་བཞི། དཀྱིལ་འཁོར་བཞི་འདྲེས་པས་ཕྱིའི་རྐྱེན་
ཕྱག་རྒྱ་དང་ནང་གི་རྐྱེན་རྡོར་བཟླས་ཀྱིས་རྩ་རླུང་བཞི་སྙིང་ཀའི་མི་ཤིགས་པ་ལ་འདྲེས་པ། འདྲེས་པ་ལས་སྣ་ཚོགས་རྡོ་རྗེར་གྱུར་བས་རྩ་རླུང་བཞི་མི་ཤིགས་པ་ལ་འདྲེས་པ་ལས་བྱུང་བའི་དཔེ་དོན་གྱི་འོད་གསལ་
སྣ་ཚོགས་རྡོ་རྗེའི་ར་ལྔས་བདེ་སྟོང་དབྱེར་མེད་ཀྱི་ཡེ་ཤེས་ལ་ལྡོག་པས་ཕྱེ་བའི་ཡེ་ཤེས་ལྔ། ར་ཉི་ཤུས་འཇིག་ལྟ་ཉི་ཤུ། ར་བཅུ་གཉིས་ཀྱི་རྟེན་འབྲེལ་བཅུ་གཉིས་སྤངས་པ། ཆུ་སྲིན་གྱི་ཁ་ནས་ཐོན་པས་
འགྲོ་བ་རྣམས་སྙིང་རྗེས་མི་གཏོང་བ། རྡོ་རྗེའི་སྟེང་དུ་རྟེན་བརྟེན་པའི་དཀྱིལ་འཁོར་བསྐྱེད་པས་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་རྟེན་བརྟེན་པའི་དཀྱིལ་འཁོར་གྲུབ་པ་མཚོན། འདི་དག་འོག་
གཞིའི་དཀྱིལ་འཁོར་ཆགས་པ་དང་ཆོས་མཐུན། བཧུཾ་ཡིག་ཆེ་ཆུང་སྒོ་ཚད་གསུམ་སོགས་བློ་ལ་ཇི་ལྟར་འཆེམས་པ། དེ་ལས་རྣམ་སྣང་ཞལ་གསུམ་ཕྱག་དྲུག་པའི་ཚོགས་འོད་ཟེར་དུ་འཕྲོ་བས་རྭ་བའི་
ནང་གང་བ། དེ་རྣམས་འོད་དུ་ཞུ་སྟེ་འདུས་པ་ལས་གཞལ་ཡས་ཁང་མཚན་ཉིད་རྫོགས་པ་གཅིག་ཆར་བསྐྱེད་ལ་རིམ་གྱིས་གསལ་གདབ། རྩིག་པ་རིམ་པ་རེའི་ཞེང་ཆ་ཕྲན་གཅིག་གི་ལྔ་ཆ། ལྔ་ཀ་སྡོམ་པའི་
ཞེང་ཆ་ཕྲན་གཅིག་དཔངས་ཆ་ཕྲན་བཅུ་གསུམ། ནང་མཐའ་ནས་ནང་མཐའི་བར་ཆ་ཕྲན་སོ་གཉིས། ཕ་གུའི་ཞེང་ཆ་ཕྲན་ཕྱེད་དང་གཉིས། ཕྱེད་རྩེག་པ་ལ་འཕྱང་བ། དཔངས་ཆ་ཕྲན་གཅིག་

[015B] མུ་ཏིག་དམར་པོའི་བྲེ། སྤུག་གི་གཞུ། ཤེལ་ཀྱི་ཀ་ཆུང། བཻ་ཌཱུ་རྱའི་བྲེ། དངུལ་གྱི་གཞུབ་རྩེགས་པའི་བྲེ་སྤུངས་ཕྱི་ནང་གཉིས་རིམ་གྱིས་བཏེགས་པའི་གསེལ་གྱི་སྐ་རགས་ལེབ་མོ་
ཞེང་ཆ་ཕྲན་གཅིག་པ་བཞི་སྟེང་ནས་སྟེང་དུ་བརྩེགས་པའི་དཔངས་སུ་ཆ་ཕྲན་གཉིས། དེ་ལས་བཀལ་བའི་ཕོ་བྲང་ཕྱི་མའི་ལྕམ་སྣེ་ཕྱི་མ་ལ་ཆུ་སྲིན་མ་ཀ་རའི་ཁ་བྱས་པ་ནས་དྲ་བ་དྲ་ཕྱིད་སྔ་མ་རིན་པོ་ཆེའི་ཕྲེང་
བ་ཁུག་པ་གཉིས་སྒྲིགས། ཕྱི་མ་རིན་པོ་ཆེའི་ཕྲེང་བ་ཐད་སོར་འཕྱང་བའི་རྩེ་ལ་གསེར་གྱིས་བསྡམ་པའི་ནོར་བུའམ། རིན་པོ་ཆེའི་ཡུབ་ཅན་གྱི་རྔ་ཡབ་བམ། དྲིལ་ཆུང། དེའི་གློ་གཉིས་སུ་མེ་ཏོག་གི་འཕྲེང་བ་
དེའི་གློར་གོས་སྣ་ཚོགས་པའི་འཕྲེང་བ་འཕྱར་བ། སྐ་རགས་ཀྱི་སྟེང་དུ་གུད་དུ་བཏེགས་པའི་བྱ་འདབ་ཞེང་ཆ་ཕྲན་གཉིས་པའི་ཕྱི་མཐའ་ནས་འཕྱང་བའི་ཆ་ཕན་གཅིག་པའི་ཤར་བུ་དཀར་པོ་དབྱིབས་མགོ་མེད་
པའི་སྤྱི་བླུག་མགོ་འཕྱང་དམ་རུས་རྒྱན་རྙིད་པའི་ཟར་ཆེག་ལྟ་བུ། དེའི་སྟེང་དུ་ཆ་ཕྲན་གཅིག་པའི་མདའ་ཡབ་དཀར་པོ་པད་འདབ་ཕྱེད་པ་ལྟ་བུ། དེའི་དཔུང་བ་གཉིས་ཀྱི་དབུས་སུ་གསེར་བུམ་ནས་ཐོན་པའི་རྒྱལ་
མཚན་རིན་པོ་ཆེའི་ཡུ་བ་ལ་དར་ལྕེའི་རྩེ་མོར་རི་དྭགས་ཀྱི་རྒྱལ་པོ་དང་ཀླུ་ཟ་བ་དང་ཉ་སྤུ་རྒྱས་པ་དང་ཆུ་སྲིན་གྱི་མཚན་མ་ཡོད་པ་བཅིངས་ཤིང་རྩེ་མོར་བླ་ཕྱེད་རིན་པོ་ཆེ་རྡོ་རྗེས་མཚན་པ་དང། བ་དེན་སྔ་མ་ལྟ་བུ་ལ་
དར་ལྕེའི་རྩེར་སྲོག་ཆགས་ཀྱི་མཚན་མ་མེད་པ། སྟེང་གི་ཟུར་བཞིར་གདུགས་ཡུབ་ཆ་ཕྲན་གསུམ་གཡོག་དཀར་པོ་ཆ་ཕྲན་གཉིས་རྩེ་རྒྱལ་མཚན་འདྲ་བ། འདོད་སྣམ་རྔམས་ཞིང་ཆ་ཕྲན་གཉིས། མཆོད་པའི་
ལྷ་མོ་བཅུ་དྲུག་ཟླ་ཕྱེད་དཀར་པོ། །རིན་ཆེན་ཟུར་བརྒྱད་དམར་པོ། །རྡོ་རྗེ་སེར་པོ་རྩེ་ལྔ། སྒོ་ལོགས་ཀྱི་རྩིག་གདོང་ནས་ཆ་ཕྲན་གཅིག་ཕྱིར་སོང་བའི་འཚམས་སུ་སྟེགས་བུ་གྲུ་བཞི་རྡམས་ཆ་

[016A]༄༅། །ཕྲན་གཅིག་ཞེད་ཆ་ཕྲན་གསུམ། ཀ་བ་སྤོམས་ཆ་ཕྲན་གཅིག་དཔངས་ལྔ། གསེར་སྣམ་སེར་པོ་བྲེ་ལྟ་བུ། ཤར་བུ་སྔར་དང་འདྲ། རིན་པོ་ཆེ་ཕ་གུ་ལྟ་བུ། རྟ་རྨིག་གཞི་
ལྗང་གུ་ལ་རྟའི་རྨིག་རིས་ཡོད་པ། མུན་སྣམ་ཀྱི་ཀ་བ་ཕྱི་ནང་དུ་གཉིས་སྒྲིགས། ཀ་བ་དང་གྱོག་པོ་ནང་མའི་བར་ན་དྲི་ཟའི་བུ་མོ་སོགས་ཀྱིས་བ་ར་ཎྜ་དར་ཤར་བུའི་སྣམ་བུ་འདེགས་པ། བ་ར་ཎྜ་
ཁ་དོག་སྣ་ཚོགས་ལྕེ་ཕྲུག་གི་རི་མོ་ཅན། མདའ་ཡབ་ཕྱི་ནང་དུ་བཅུ་རེ་གཡས་གཡོན་དུ་གསུམ་རེ་བསྒྲིགས་པའི་ཐོག་བཀབ་པ། དེའི་སྟེང་གི་དབུས་སུ་བད་ཟླ་ལ་འཁོར་ལོ་སེར་པོ་རྩིབས་བཅུ་
གཉིས་སམ་བརྒྱད་པ་ལྟེ་བ་མུ་ཁྱུད་དང་བཅས་པ་རྒྱར་ཆ་ཕྲན་གཉིས་ཡོད་པ་བསླང་བ། དེའི་གཡས་གཡོན་དུ་ཆ་ཆུང་རེའི་ཕྱིར་རི་དྭགས་སེར་པོ་གདོང་གྱེན་དུ་བཏེགས་ཏེ་འཁོར་ལོ་ལ་ལྟ་བ། དེ་གཉིས་
ཀྱི་མཇུག་མའི་ཕྱོགས་སུ་མདའ་ཡབ་གཉིས་གཉིས། ཕྱི་མའི་སྟེང་དུ་གསེར་བུམ་ནས་ཐོན་པའི་ཆ་ཆུང་གཅིག་པའི་རྒྱལ་མཚན་དང་བདེན། ནང་མའི་སྟེང་དུ་སྤྲེའུ་ཁ་ནང་བལྟས་བཟུང་བའི་ཟླ་
ཆེས་རིན་པོ་ཆེ་རྡོ་རྗེའི་རྩེ་མོ་ཅན་གྱི་གདུགས་དར་ལྕེའི་ཤམ་བུ་དང་བཅས་པའི་གཡོག་དཀར་པོ་ཆ་ཕྲན་གཉིས་རིན་པོ་ཆེའི་ཡུབ་ཆ་ཕྲན་གསུམ་པ། རྨིག་པ་གཉིས་དང་བ་དན་གྱི་སྟེང་དུ་རྒྱལ་མཚན་དང་བ་
དན་ཕྱི་ནང་ཏུ་གཉིས་གཉིས། སྣམ་བུ་རྣམས་ཀྱི་དཔངས་དང་སྲིད་ཐིག་རྩ་ལྟར་ལ་ཞེང་ཆ་ཕྲན་གསུམ། རྟ་བབས་ཀྱི་འོག་སྣ་ཚོགས་རྡོ་རྗེའི་ལྟེ་བ་ལ་བཅར་བའི་ཐེམ་སྐས་བང་རིམ་ཉི་ཤུ་བ། བང་རིམ་སྟེང་མ་
རྡོ་རྗེའི་ལྟེ་བ་དང་ཁད་མཉམ་ཞེང་ཆ་ཕྲན་གསུམ། རྟ་བབས་ཀྱི་གཡས་གཡོན་གྱི་ཕྱོགས་ཀྱི་འདོད་སྣམ་ལས་ཕྱིར་སྣ་ཚོགས་རྡོ་རྗེའི་ལྟེ་བ་ལྷག་པའི་སྟེད་དུ་བུམ་པ་དཔངས་དང་ལྟེ་བའི་ལྡིར་ལ་སྒོ་ཆེད་རེ་

[016B] མཐའི་ཡལ་ཀ་དྲུག་ལ་འཁོར་ལོ་སེར་པོ་རྩིབས་
བརྒྱད་པ། ནོར་བུ་སྔོན་པོ་ཟུར་བརྒྱད་པ། བུད་མེད་སྔོ་བསད་ལོ་བཅུ་དྲུག་པ། གླང་པོ་ཆེ་དཀར་པོ་མཆེ་བ་དྲུག་ལྡན། རྟ་ལྗང་གུ་ཅང་ཤེས། དམག་དཔོན་ནག་པོ་གོ་ཆ་དང་བཅས་ཤིང་རལ་གྲི་
དང་མདུང་ཐོགས་པ། ཤིང་གི་སྟེང་དུ་གྲུབ་ཐོབ་རྒྱན་དྲུག་ཅན། དེའི་སྟེང་དུ་སྤྲིན་གསེབ་ནས་ལུས་ཕྱེད་ཐོན་པའི་ལྷ་མེ་ཏོག་གི་འཕྲེང་བ་བཟུང་བ། རྩིག་པ་ནས་ནང་དུ་སྒོ་ཚད་གཅིག་དེ་ནས་
ཚངས་ཐིག་གི་གཡས་གཡོན་དུ་ཆ་ཕྲན་ལྔ་ལྔ་སོང་བར། ཤར་དུ་འཁོར་ལོ་ལྷོར་རིན་པོ་ཆེ་ནུབ་ཏུ་པདྨ་བྱང་དུ་རལ་གྲིའི་རྡུལ་ཕྲ་རབ་ལས་གྲུབ་ཅིང་དེ་དག་གིས་བསྐོར་བའི་ཀ་བ་དཀར་སེར་དམར་
ལྗང་བ་གཉིས་གཉིས། བྲེ་གཞུ་གདུང་དང་བཅས་པའི་དཔངས་ཆ་ཕྲན་བཅུ་དྲུག་ཡོད་པ་ལ་ལྕམ་ཕྱོགས་རེར་ཉེར་བརྒྱད་རེ་ཡོད་པའི་སྣེ་ནད་མ་དང་གསེར་གྱི་སྐ་རགས་ལ་ཕྱི་མ་བཀལ་ཏེ་ཕོ་བྲང་
ཕྱི་མའི་ཐོག་སྒོ་ཁྱུད་གཡས་གཡོན་གྱི་སྟེང་དུ་ཕྱི་ནང་དུ་གདུང་གཉིས། སྒོ་ལོགས་ཀྱི་རྩིག་གདོང་གཡས་གཡོན་གྱི་བར་དུ་ཀ་བ་གཉིས་ཀྱིས་བཏེགས་པའི་གདུང་སྤོམས་སུ་ཆ་ཕྲན་གཅིག་སྲིད་དུ་
ཆ་ཕྲན་བཅུ་གཉིས་ཀ་བ་གདུང་དང་བཅས་པའི་དཔངས་ཆ་ཕྲན་བཅུ་དྲུག་པ། དེ་དག་ལ་ལྕམ་བཀལ་ཏེ་ཁྲོ་ཁད་དང་སྒོ་ཁང་གི་ཐོག་སྒོ་ཁྱུད་ཀྱི་སྟེང་གི་གདུང་ཕྱི་མའི་འོག་ཏུ་སྒོའི་རུ་བཞི་དང་སྒོ་གླེགས་ནང་
ནས་སྡོམ་པ། དེའི་སྟེང་དུ་བྱེ་ཚེ་ཕྱིར་གྱེས་པའི་སྒོའི་ཡ་ཐིམ། དེའི་སྟེང་དུ་ཤར་དུ་འཁོར་ལོ། །ལྷོ་རིན་པོ་ཆེ། ནུབ་ཏུ་པདྨ། བྱང་དུ་སྣ་ཚོགས་རྡོ་རྗེ་ཆ་ཕྲན་གཅིག་པ་འཕྲེང་ལ་བཞི་སྒྲིགས་
[017A]༄༅། །གཉིས་བརྩེགས། ཚངས་ཐིག་དང་རྩ་ཐིག་འཕྲད་འཚམས་ནས་ནང་དུ་སྒོ་ཚད་གཉིས་སོང་བའི་ཚང་ཐིག་གི་གཡས་གཡོན་དུ་ཆ་ཕྲན་གཉིས་གཉིས་དོར་བར་བཙུགས་
པའི་ཀ་ཆུང་བྲེ་གཞུ་འཁྱོགས་གདུང་འཁོར་དང་བཅས་པའི་དཔངས་ཆ་ཕྲན་ལྔ། སྟེང་དུ་རྡོ་རྗེས་མཚན་པའི་གདུང་སྔོན་པོ་བཞི་མིག་མང་རིས་སུ་བྲིས་པ་ལ་ཐོག་བཀབ་བ། འོག་ཏུ་ཀ་བའི་བར་བར་
དུ་རྡོ་རྗེ་རྩེ་གསུམ་བའི་འཕྲེང་བ་དཔངས་ཆ་ཕྲན་གཅིག་གམ་ལྔའི་བར། གར་བུ་ཟླུམ་པོ་དེའི་སྟེང་དུ་རྡོ་རྗེས་རྩེ་གསུམ་པ་དཔངས་ཆ་ཕྲན་གཅིག་པས་ཟླུམ་པོར་བསྐོར་བའི་བར་དང་འོག་གི་ཀ་བའི་ཐད་ཐད་
དུ་བཙུག་པའི་ཤད་དུ་འཁོར་ལོ། །ལྷོར་རིན་པོ་ཆེ། ནུབ་ཏུ་པདྨ། བྱང་དུ་རལ་གྲིས་མཚན་པའི་ཀ་བ་དཀར་སེར་དམར་ལྗང་བ་གཉིས་གཉིས། བྲེ་གཞུ་འཁྱོགས། གདུང་འཁོར་དང་བཅས་པའི་
དཔངས་ཆ་ཕྲན་བཅུ་དྲུག་གདུང་འཁོར་གྱི་བར་དང་བཞུ་འཁྱོགས་ཀྱི་སྟེང་དུ་གདུང་བཞི་མིག་མང་རིས་སུ་བྲིས་པའི་ལྷོ་བྱང་གི་གདུང་གཉིས་ཀྱི་སྣེ་མོའི་སྟེང་དུ། འོག་གི་ཀ་བའི་ཐད་དཀར་
བཙུགས་པའི་ཀ་བ་བསེགས་ཁ་གདུང་དང་བཅས་པའི་དཔངས་ཆ་ཕྲན་དྲུག་གདུང་དེའི་སྲིད་ཆ་ཕྲན་བཅུ་དྲུག་ལྷག་ཙམ། ཞེད་ཆ་ཕྲན་བཞི། དེ་ལ་ལྕམ་སྣེ་ནང་མ་དང་ཕྱི་འཁྱམས་གྲུབ་བཞི་པའི་སྟེང་
གི་ཁ་གདུང་ལ་ཀ་ཆུང་བྲེ་ཕུལ་དང་བཅས་པ་དཔངས་ཆ་ཕྲན་ལྔ་པས་བཏེགས་པའི་གདུང་ཕྱོགས་བཞིར་བཏང་པ་ལ་ལྕམ་སྣེ་ཕྱི་མ་བཀལ་ཏེ་ཤར་ནུམ་ཀྱི་ཐོག་ཀ་ཆུང་བསེགས་ཁ་གཉིས་ཀྱི་
བར་ལ་གདུང་ཐུར་བཏང་བ་ལ་ལྕམ་སྣེ་ནད་མ་དང་ཕྱི་འཁྱམས་ཁ་གདང་གི་སྟེང་གི་གདུང་ལ་ལྕམ་སྣེ་ཕྱི་མ་བཀལ་ཏེ་ལྷོ་བྱང་གི་ཐོག་འབུག་ཅིང་ཟུར་ལྕམ་གཏོང་ཚུལ་སོགས་ཞིབ་པར་ཞལ་ལས་ཤེས། །

[017B] ཕོ་བྲད་ནད་མའི་གདང་སྟེང་མའི་སྟེང་གི་དབུས་སུ་འདུས་པའི་རྩ་རྒྱུད་བཞུགས་པའི་ཁང་བུ་ཆུང་རིན་
པོ་ཆེ་ལས་གྲུབ་པ་གྲུབ་ཞི་རྒྱར་ཆ་ཕྲན་གསུམ། དཔངས་ཆ་ཕྲན་གཉིས། དེའི་སྟེང་དུ་རིན་པོ་ཆེ་སྣ་ཚོགས་པས་སྦྲས་པའི་ནོར་བུ་ཆ་དགུ་པ་ཆ་ཕྲན་གཅིག་དེའི་སྟེང་དུ་རྡོ་རྗེ་རྩེ་
ལྔ་པ་ཆ་ཕྲན་གཅིག་ཏོག་ནས་འོག་གཞིའི་བར་གྱི་དཔངས་དང་ཤར་ནུབ་ཀྱི་རྩིག་པའི་ནང་གི་རྒྱ་གཉིས་ཆ་ཕྲན་སོགས་གཉིས་པར་མཉམ་པ་རྒྱ་མཉམ་དཔངས་མཉམ། ཕྱི་
འཁྱམས་གྲུ་བཞི་པའི་ནང་གི་དཔངས་དང་ནང་གི་རྒྱའི་ཕྱེད་གཉིས་ཆ་ཕྲན་བཅུ་དྲུག་པར་མཉམ་པ་རྒྱ་ཕྱེད་དཔངས་མཉམ། ལྷ་སྣ་མ་རྣམས་ཞིང་ཆ་ཕྲན་གསུམ་དཔངས་ཆ་ཕྲན་ཕྱེད་ཕྱིའི་གྲྭ་བཞིའི་གཡས་
གཡོན་དུ་བྱང་ཆུབ་ཀྱི་སེམས་ཀྱི་བདུད་རྩི་དཀར་པོས་གད་པའི་བུམ་པ་དཔངས་སྒོ་ཚད་གཅིག་ཕྱོགས་མདོག་གམ་སེར་པོ། །མཚན་མའི་གདན་དར་གྱི་འབོལ་གདན་སྒོར་མོ་ལ་འཚེམ་གྲུབ་བྱས་པ་ལྟ་བུ་གསུང། གཞལ་ཡས་ཁང་
གཟུགས་ཕུང་དག་པའི་ཆ་ཡིན་པས་གཟུགས་ཕུང་རྣམ་པར་དག་པའི་ལྷ་རྣམ་སྣང་ལས་བསྐྱེད། རྒྱལ་སྲིད་སྣ་བདུན་གྱིས་བྱང་ཆུབ་ཡན་ལག་བདུན། རྟ་བབས་བཞིས་ཡང་དག་པར་སྤོང་བ་བཞི། རྟ་བབས་
ཀྱི་ཀ་བ་གཉིས་ཚན་བརྒྱད་ཀྱིས་འཕགས་ལམ་ཡན་ལག་བརྒྱད། ཡང་རྟ་བབས་ཀྱི་ཀ་བ་བཅུ་དྲུག་གིས་སྟོང་ཉིད་བཅུ་དྲུག་རྟ་བབས་ཀྱི་སྣམ་བུ་བཅུ་གཅིག་ལ་ཆ་ཕྲན་བཅུ་གཉིས་ཡོད་བས་ས་བཅུ་གཉིས།། །རྒྱལ་
མཚན་དང་བདན་གྱིས་བདུད་བཞི་དང་དེའི་བག་ཆགས་ལས་རྒྱལ་བ། སྦྲེ་འུས་རྣམ་ཤེས་དང་གདུགས་ཀྱིས་ཚད་མེད་བཞི། སྔ་མས་ཕྱི་མ་བཟུང་བས་ཚད་མེད་བཞིས་སེམས་ཅན་གྱི་ཡིད་འཁོར་

[018A]༄༅། །བའི་ཚ་གདུང་ལས་སྐྱོབ་པ། རི་དྭགས་ཕོ་མོའི་མིག་འཁོར་ལོ་ལ་ལྟ་བས་མུ་སྟེགས་ངན་བ་ཡང་ཆོས་འཁོར་བསྐོར་ནས་བཏུལ་བས་འདུད་པ། འཁོར་ལོས་བདེན་བཞི་ལན་གསུམ་དུ་བཟླས་ནས་རྣམ་
པ་བཅུ་གཉིས་སུ་བསྐོར་བའི་ཆོས་འཁོར། འདོད་སྣམ་བཞིས་དཔའ་བར་འགྲོ་བ། ནམ་མཁའ་མཛོད། དྲི་མ་མེད་པའི་ཕྱག་རྒྱ། སེང་གེ་རྣམ་པར་འགྱིང་བའི་ཏིང་ངེ་འཛིན་བཞི། མཆོད་བའི་
ལྷ་མོ་བཞི་ཚན་བཞིས་བཟོད་པ། ཆོས། དོན། སྔགས་ཀྱི་གཟུང་བཞི། རྩིག་པ་ལྡས། དད་སོགས་དབང་པོ་ལྔ་དང། སྟོབས་ལྔ་དང། ཤེས་ལྔ་དང། རླུང་ལྔ་རྣམ་པར་དག་པ། ངོས་བཞི་
མཉམ་པས་བདེན་བཞི་མཉམ་པོར་རྟོགས་པ། གྲྭ་བཞིས་ཚངས་པའི་གནས་པ་བཞི། སྒོ་བཞིས་བསྡུ་དངོས་བཞི། སྒོ་ཁྱུང་བཞིས་རྫུ་འཕྲུལ་གྱི་རྐང་པ་བཞི། འགྲམ་ལོག་རྣམས་ཀྱིས་སྡུག་བསྔལ་
བརྒྱད་དག་པ། ཕ་གུས་པར་ཕྱིན་བཅུས་གདུལ་བྱའི་རེ་བ་རྫོགས་པར་སྐོང་བ། གསེར་གྱི་སྐ་རགས་བཞིས་སྤྱོད་པ། རྟོགས་པ། འཕྲིན་ལས། ཡེ་ཤེས་མ་འདྲེས་པ་བཞི། དྲ་ཕྱེད་ཀྱིས་སྒོམ་
སྤངས་མངོན་གྱུར་སྤངས་པ། དྲ་བས་སྒོམ་སྤངས་ཀྱི་ས་བོན་སྤངས་པ། ཡང་དེ་གཉིས་ཀྱི་མ་འདྲེས་པ་བཅོ་བརྒྱད། ཤར་བུས་གདུལ་བྱ་རྣམས་གང་ལ་གང་འཚམས་ཀྱི་ཆོས་སྟོན་པ་དང་
དབང་བཅུ། མདའ་ཡབ་ཀྱིས་དགེ་བ་བཅུ། རྒྱལ་མཚན་སོགས་སྔར་བཞིན། ཟླ་ཕྱེད་ཀྱིས་ཁམས་དཀར་པོ། རིན་པོ་ཆེས་དམར་པོ། །རྡོ་རྗེས་དེ་གཉིས་འདུ་འཕྲོད་བྱས་པ་ལས་བྱུང་བའི་བདེ་སྟོང་
གི་ཡེ་ཤེས་ལ་ལྡོག་པས་ཕྱེ་བའི་ཡེ་ཤེས་ལྔ། ཕོ་བྲང་ནང་མ་བླུམ་པོས་བདེན་འཛིན་གྱི་གྲྭ་ཟུར་སྤངས་པ། གདུང་བཞིས་སོ་སོ་ཡང་དག་པར་རིག་པ་བཞི། གདུང་འཁོར་གྱིས་རྡོ་རྗེ་ཐེག་བའི་ཆོས་ཀྱི་

[018B] གདན་ཟླ་བས་སྣང་བ་བཞོན་བཅས། ཉི་མས་མཆེད་བ་བཞོན་བཅས། པདྨས་ཉེར་ཐོབ་བཞོན་བཅས། མཚན་མས་འོད་གསལ་བཞོན་བཅས་མཚོན་འདི་དག་རི་
གླིང་སོགས་ཆགས་པ་དང་ཆོས་མཐུན། མ་དག་པའི་སྣོད་ལ་སྦྱོད་པའི་ནུས་པ་སྦྱོང། ལམ་དང་འབྲས་བུའི་དུས་ཀྱི་དག་པའི་གཞལ་ཡས་ཁང་ལ་སྤྱོད་པའི་རྒྱུད་སྨིན། གདན་དེ་རྣམས་ཀྱི་སྟེང་དུ་ལྷག་
མོས་ཀྱི་ལྷ་རྣམས་སྐད་ཅིག་གིས་བསྐྱེད་པས་སྟོང་བཞི་བཞོན་རླུང་དང་བཅས་པ་ལས་ངག་མ་དག་གིས་སྒྱུ་མའི་སྐུར་སྐད་ཅིག་གིས་ལྡང་བའི་རྒྱུད་སྨིན། ལྷ་རྣམས་ཆུ་བུར་རྡོལ་བ་ལྟ་བུར་སྐད་ཅིག་གིས་བསྐྱེད་ལ་
རིམ་གྱིས་གསལ་འདེབས། བྱམས་པ་ཤར་སྒོའི་ཁ་ནང་ལྟའི་གཡས་དང་ས་སྙིང་གཡོན། སྒོ་བ་རྣམས་སྒོ་ཁྱུད་གྱི་བར། འཁོར་སྒྱུད་སྟེང་གི་རེ་མིག་དབུས་མ་དང་ཤར་མའི་བར་གྱི་གདུང་གི་སྟེང་དུ་ནུབ་
གཟིགས། གནོད་མཛེས་གར་བུ་ཟླུམ་པའི་ནང་དུ་ཤར་གཟིགས། སེམས་ཅན་ཐམས་ཅད་འགུགས་པའི་ཚེ་གཙོ་འཁོར་ཐམས་ཅད་ཀྱི་ཐུགས་ཁ་ནས་འོད་ཟེར་སྤོས་ཏེ་འགུག་རང་ཡབ་ཡུམ་སྙོམས་
པར་ཞུགས་པའི་སྦྱོར་འཚམས་ནས་བྱང་ཆུབ་ཀྱི་སེམས་ཀྱི་འོད་ཟེར་སེམས་ཅན་གྱི་གྲངས་དང་མཉམ་པ་སྤྲོས་པའི་སྣ་ལ་རྡོ་རྗེ་འཆད་ཡབ་ཡུམ་ཟུང་རེ་སྤྲོས། སེམས་ཅན་རྣམས་ཀྱི་སྤྱི་བོར་སྙོམས་
འཇུག་བྱས་པའི་བྱང་ཆུབ་ཀྱི་སེམས་ཀྱི་དབང་བསྐུར། ལུས་གང། སྒྲིབ་པ་དག། ལུས་སེམས་ཀྱི་བདེ་བ་མྱོང། རྡོ་རྗེ་སེམས་དཔའ་སྟེ་རྡོ་རྗེ་འཆད་དུ་གྱུར། འོད་ཟེར་ཐུགས་ཀར་བསྡུ། སེམས་
ཅན་ཐམས་ཅད་ལྷར་གྱུར་པའི་དབུས་མ་རྣམས་གཙོ་བོ། །ཤར་མ་རྣམ་སྣང། ལྷོ་མ་རིན་འབྱུང། ནུབ་མ་འོད་དཔག་མེད། བྱང་མ་དོན་གྲུབ་ཀྱི་ཐུགས་ཀར་ཐིམ་པར་བསམ་གསུངས། འདི་སྔོན་

[019A]༄༅། །འབྱུང་དང་མཐུན་ཞིང་ལམ་འབྲས་ཀྱི་དུས་སུ་དངོས་སུ་དེ་ལྟར་བྱེད་པའི་ནུས་པ་འཇོག་རང་གི་ཐུགས་ཀའི་ཧཱུཾ་གི་ནཱད་ལས་འོད་ཟེར་ལྷ་གྲངས་དང་མཉམ་པ་སྤྲོས། རྣམ་སྣང་སོགས་
བ་ཀུགས་ནས་ལུས་ཀྱི་ཆ་དེ་དང་དེར་གཟུགས་ཕུང་སོགས་དང་ངོ་བོ་དབྱེར་མེད་དུ་སོད་བར་མོས། རང་ཉིད་ལ་འབྱུང་འགྱུར་དེ་རྣམས་སྦྱོང། ལམ་ལ་དཔེ་དོན་གྱི་འོད་གསལ་གྱི་རྒྱུད་སྨིན། འབྲས་བུ་ཆོས་
ཀྱི་སྐུ་མྱུར་དུ་འགྲུབ་པའི་ནུས་པ་འཇོག་སྔར་གྱི་འཕེན་པ་དྲན་པར་བྱས་ལ་བདེ་སྟོང་དབྱེར་མེད་ཀྱི་ཡེ་ཤེས་ཧཱུཾ་གི་རྣམ་པར་ཐོལ་གྱིས་ཤར་པ་ལས་ཉི་མའི་དཀྱིལ་འཁོར་སོགས། ཟླ་བའི་སྟེང་དུ་དབུས་སུ་
ཧཱུཾ་སྔོན་པོ། །དེའི་གཡས་སུ་ཨཱ་དམར་པོ། །གཡོན་དུ་ཨོཾ་དཀར་པོ། །དེ་གསུམ་གྱིས་སྒྲུབ་པ་པོའི་དབུ་མ་རོ་རྐྱང་གསུམ་མཚོན་གསུང། དེའི་འོད་ཟེར་གྱིས་ཕྱོགས་བཅུ་ནས་རིགས་ལྔ་ཞལ་གསུམ་
ཕྱག་དྲུག་པ་དཔག་མེད་སྤྱན་དྲངས་ཏེ་ཐིམ། གཡས་གཡོན་གྱིས་ཡི་གེ་གཉིས་ཧཱུཾ་ལ་ཐིམ་ཞིང་ཧཱུཾ་དཀར་པོར་གྱུར། དེ་འོད་དུ་ཞུ་བ་ལས་རྡོ་རྗེ་དཀར་པོ་རྩེ་ལྔ་པ་ལྡེ་པ་ལ་འབྲུ། གསུམ་བརྩེགས་པའི་མཚན་པ་
འབྲས་དུས་ཀྱི་བདེ་སྟོང་གི་ཡེ་ཤེས་གཅིག་ཉིད་ལྡོག་ཆ་ཡེ་ཤེས་ལྔར་ཕྱེ་བ་དེ་ཉིད་རྡོ་རྗེ་དཀར་པོ་རྩེ་ལྔ་པའི་རྣམ་པར་ཤར་བ་དེ་པའོ་སྙམ་དུ་བསམ་ལ་སྔགས་བརྗོད་ཅིང་ང་རྒྱལ་བཞག་རྡོ་རྗེ་དེ་ཞུ་བ་
ལས་ཤིན་དུ་ཕྲ་བའི་རླུང་སེམས་ལྷན་སྐྱེས་ཀྱི་བདེ་སྟོང་དབྱེར་མེད་ཕྱེད་པའི་ཡེ་ཤེས་དང་རོ་གཅིག་ཏུ་གྱུར་པ་བཞིན་ལག་གི་རྣམ་པར་ཤར་བའི་དང་པོའི་མགོན་པོ་ལོངས་སྐུ་དེ་དའོ་སྙམ་དུ་ང་རྒྱལ་འཇོག་པ་ནི་སྐྱོད་རིམ་
པའི་བར་དོ་ལོངས་སྐུར་འཁྱེར་བའི་ལམ་འཁྱེར། གཞི་ལ་འཆི་བ་འོད་གསལ་གྱི་ལུགས་ལྡོག་གི་སྣང་བ་གསུམ་བསྐྱེད་པའི་རླུང་གསུམ་དང་རང་དུས་ཀྱི་བཞོན་པའི་རླུང་གསུམ་དང་བཅས་པ་

[019B] བར་དོ་བའི་ངག་དེའི་བྱ་བ། དེའི་ཡིད། དེའི་ལུས་རྣམས་དང་ཆོས་མཐུན་ཞིད་རང་ལ་འབྱུང་འགྱུར་གྱི་བར་དོའི་ལུས་བུ་འབྱུང། །
ཚོར་ཕུང། གཞིའི་མཉམ་ཉིད་ཡེ་ཤེས། ཆུ་ཁམས། རྣ་དབང། སྒྲ་རྣམས་གཅིག་ཅར་ཐིམ་པ་ན་ཕྱི་རྟགས། དབང་ཤེས་འཁོར་གྱི་ཚོར་བ་ཉམས་སུ་མི་མྱོང། ཡེ་ཤེས་འཁོར་གྱི་ཚོར་བ་གསུམ་
དྲན་པར་མི་འགྱུར། རྡུལ་གཅིག་ཁུ་ཁྲག་རྣམས་ཤས་ཆེར་སྐམ། ཕྱིའི་སྒྲ་མི་ཐོས། རྣ་བའི་ནང་གི་འུར་སྒྲ་མི་ཐོས། ནང་རྟགས་དུ་བ་ལྟ་བུ་འབྱུང། འདུ་ཤེས། གཞིའི་སོར་རྟོག་ཡེ་ཤེས། མེ་ཁམས་
སྣ་དབང། རང་རྒྱུད་ཀྱི་དྲི་རྣམས་གཅིག་ཅར་ཐིམ་པ་ན་ཕྱི་རྟགས། རྐང་གཉིས་དང་རྐང་མེད་ལ་སོགས་པའི་སེམས་ཅན་མི་དྲན། ཕམ་བུ་ཚ་སོགས་ཀྱི་མིང་མི་དྲན། བཟའ་བདུན་མི་འཇུ། སྣ་སྒོ་ནས་
རླུང་ནང་དུ་སྡུད་པ་ཞན་ཅིང་ཕྱིར་དྲག་ལ་རིང་དུ་རྒྱུ། ལུས་ཀྱི་དྲི་མི་ཚོར། ནང་རྟགས་མཁའ་སྣང་ལྟ་བུ་འབྱུང། འདུ་བྱེད། གཞིའི་བྱ་སྒྲུབ་ཡེ་ཤེས། རླུང་ཁམས། ལྕེ་དབང། ལུས་ཀྱི་རོ་རྣམས་གཅིག་
ཅར་ཐིམ་པ་ན་ཕྱི་རྟགས། ལུས་ཀྱི་བྱ་བ་སྒུལ་སྐྱོད་སོགས་མི་ནུས། འཇིག་རྟེན་གྱི་ཕྱིའི་བྱ་བ་དང་དགོས་པ་མི་དྲན། སྲོག་འཛིན་སོགས་རླུང་བཅུ་རྩ་བའི་གནས་ནས་སྙིང་དཀར་འཕོ། ལྕེ་སྦོམ་ཞིང་ཐུང་ལ་
ལྕེ་རྩ་སྔོན་པོར་འགྱུར། རོ་དྲུག་མི་མྱོང། ནང་རྟགས་མར་མེ་འབར་བ་ལྟ་བུ་འབྱུང། ཀུན་རྟོག་གཡོ་བྱེད་ཀྱི་རླུང། སྣང་བ། མཆེད་པ། ཉེར་ཐོབ་འོད་གསལ་རྣམས་སྔ་མ་སྔ་མ་ཕྱི་མ་ཕྱི་མ་ལ་ཐིམ་པ་ན་དཀར་
ལམ༑ དམར་ལམ། ནག་ལམ། སྟོང་ནམ་གཡའ་དག་ལ་སློང་བྱེད་ཀྱི་སྐྱོན་གསུམ་དང་བྲལ་བའི་ཐོ་རངས་ཀྱི་ནམ་མཁའི་རང་མདོག་ལྟ་བུའི་སྣང་བ་འབྱུང་བ་དང་ཆོས་མཐུན་ཞིང། འཆི་བ་འོད་གསལ་ཆོས་

[020A]༄༅། །ཀྱི་སྐུ་མངོན་དུ་བྱས་ནས་དང་པོའི་མགོན་པོར་ལྡང་སྙབ་པའི་འཕེན་པ་དྲག་པོ་བཏང། རྣམ་སྣང་སོགས་བདུན་འོད་ཟེར་གྱི་ལྕགས་ཀྱུས་དྲངས་པ་དང་མཉམ་དུ་འོད་དུ་འདལ་ཏེ་ཞུ་བ་མཐའ་
ནས་རིམ་གྱིས་ཇེ་ཆུང་དུ་གྱུར་པ་རང་གི་སྙིད་ཀའི་ནཱད་དང་ཉེ་བར་སླེབ་པ་ན་ཤིན་དུ་ཕྲ་མོར་གྱུར་པ་རྣམས་གཅིག་ཅར་ནཱད་ལ་ཐིམ་པར་མོས་པ་དང་འོད་གསལ་དུ་ཐིམ་ཞིས་པའི་ཚིག་དུས་མཚུངས་སུ་བྱ། སྨིག་སྒྱུ་ལྟ་
བུའི་སྣང་བ་ཤར་བར་བསམ་ཞིང་ལྟ་ཐོག་ཏུ་འཇོག་འོག་མ་རྣམས་ཀྱང་དེས་ཤེས། གཙུག་ཏོར་འཁོར་སྒྱུད་སོགས་གསུམ་རིམ་བཞིན་དུ་ཐིམ་པ་དང་དེ་དག་ཚེ་སྣང་མཆེད་ཐོབ་གསུམ་གྱི་རྟགས་ཤར་བར་མོས་
རང་གཙོ་བོར་གསལ་བ་ཡང་མཐའ་ནས་རིམ་གྱིས་ནཱ་དའི་པར་ཇེ་པྲ་ཇེ་ཕྲ་འོད་གསལ་དུ་བསྡུ། འོད་གསལ་གྱི་རྟགས་ཤར་བར་མོས་པའི་ངང་ནས་སྔགས་དོན་ལྟར། ཡུལ་སྟོང་པ་ཉིད་དང་ཡུལ་ཅན་ལྷན་
སྐྱེས་ཀྱི་བདེ་ཆེན་གཉིས་དབྱེར་མི་ཕྱེད་པའི་ཡེ་ཤེས་ཆོས་ཀྱི་སྐུའི་བདག་ཉིད་དེ་ངའོ་སྙམ་དུ་ཆོས་སྐུ་ལ་མོས་པ་ཡིད་བྱེད་ཀྱིས་ང་རྒྱལ་འཇོག་པ་སྐྱེད་རིམ་པའི་འཆི་བ་ཆོས་སྐུར་འཁྱེར་བའི་ལམ་འཁྱེར། གཞི་ལ་
གཟུགས་ཕུང། གཞི་དུས་ཀྱི་མེ་ལོང་ཡེ་ཤེས། ས་ཁམས། མིག་དབང། རང་རྒྱུད་ཀྱིས་བསྡུས་པའི་ཡུལ་གཟུགས་རྣམས་གཅིག་ཅར་ཐིམ་པ་ན་ཕྱི་རྟགས་ཡན་ལག་རྣམས་སྔར་ལས་ཕྲ་རུ་འགྲོ་ལུས་ཉམས་
ཆུང་ཞིང་ནུས་པ་མེད་པར་འགྱུར། མིག་མི་གསལ་ཞིང་རབ་རིབ་ཅན་དུ་འགྱུར། ལུས་ཤས་ཆེར་སྐམ། མིག་འབྱེད་འཛུམ་མི་བྱེད་ཅིང་ཟུམ། ལུས་ཀྱི་མདངས་ཡལ་ཞིང་ཉམས་སྟོབས་ཟད། ནད་རྟགས་
སྨིག་རྒྱུ་ལྟ་ངག་ཡིད་གསུམ་བྱ་བ་དང་བཅས་པ་སྦྱོད། ལམ་ལ་དཔེ་དོན་གྱི་འོད་གསལ་ལས་སྒྱུ་མའི་སྐུ་འགྲུབ་པའི་སྐུ་གསུང་ཐུགས་མཛད་པ་དང་བཅས་པའི་རྒྱུད་སྨིན། འབྲས་བུ་སློབ་པ་མཐའི་འོད་

[020B]དེ་བཞིན་ཉིད། ཟླ་བ། ས་བོན། ཕྱག་མཚན། སྐུ་རྫོགས་པ་སྟེ་བྱང་ཆུབ་
བལྟས་རིམ་བཞིན། སེམས་མི་ཤིགས་པ། རླུང་མི་ཤིགས་པ། ངག་དཔེན་རྡོ་རྗེའི་བཟླས་པ། དཔེ་དོན་གྱི་འོད་གསལ། སློབ་མི་སློབ་ཀྱི་སྒྱུ་མའི་སྐུ་རྣམས་མཚོན། རང་བཞིན་གྱི་གནས་གཞལ་ཡས་
ཁང་གི་ནང་གི་སྟེང་གི་རེ་མིག་དབུས་མའི་སྟེང་གི་བར་སྣང་ལ་བདེ་སྟོང་དབྱེར་མེད་པའི་ཡེ་ཤེས་ཆོས་སྐུའི་ངང་ལས་བཞེངས་པའི་མི་བསྐྱོད་པ་ཡབ་ཡུམ་སྙོམས་པར་ཞུགས་པ་བྱང་ཆུབ་ཀྱི་སེམས་ཀྱི་ངོ་བོར་འོད་དུ་
ཞུབ་མི་སྐྱོད་པ་ཡབ་ཡུམ་ཟུང་དཔག་དུ་མེད་པར་གྱུར། སེམས་ཅན་ཐམས་ཅད་ལ་དབང་བསྐུར། སེམས་ཅན་ཐམས་ཅད་མི་སྐྱོད་པར་གྱུར། དང་པོའི་མགོན་པོ་གདན་གྱི་མདུན་རྒྱབ་གཡས་གཡོན་གང་
དུ་འམ་མ་ཡོ་བར་དྲང་པོར་སྟེང་དུ་འཕགས་པ་གདུང་འཁོར་གྱི་འོག་ཙམ་གྱི་བར་སྣད་ལ་འཁོད། སྔར་གྱི་མི་སྐྱོད་པ་ཐམས་ཅད་རིམ་གྱིས་གཅིག་ཏུ་འདུས་ཏེ་གདན་དབུས་མའི་སྟེང་དུ་འཁོད། དད་པོའི་
མགོན་པོ་མར་བབས་ཏེ་མི་བསྐྱོད་པའི་སྤྱི་བོ་ནས་ཞུགས་ཏེ་ཐུགས་ཀའི་བྱང་སེམས་དཀར་དམར་དང་འདྲེས་པ་ལས་སྤྲུལ་སྐུ་རྡོར་སེམས་སུ་གྱུར་པ་ལ་ང་རྒྱལ་འཇོག་པ་སྐྱེད་རིམ་པའི་སྐྱེ་བ་སྤྲུལ་སྐུར་
འཁྱེར་བའི་ལམ་འཁྱེར། གཞི་ལ་ཕ་མ་སྙོམས་འཇུག་བྱེད་པ། རྩ་སྟོང་ཕྲག་དོན་གཉིས་ཁམས་དཀར་དམར་གྱིས་གང་བ། ཕུང་ཁམས་སྐྱེ་མཆེད་རྣམས་བདེ་བས་ཚིམ་པ། ཁམས་དཀར་དམར་མའི་སྐྱེ་གནས་
སུ་འདྲེས་པ། བར་དོ་དེའི་དབུས་སུ་ཞུགས་པ། བར་དོ་མངལ་དུ་སྐྱེ་བ་བླངས་བ་རྣམས་དང་ཆོས་མཐུན་ཞིང། རང་ལ་འབྱུང་འགྱུར་གྱི་སྐྱེ་བ་སྦྱོང། ལམ་ལ་སྒྱུ་ལུས་པ་གཉིས་ཕུང་པོ་རྙིང་པ་ལ་ཞུགས་ཏེ། སྤྲུལ་སྐུ་འཛིན་

[021A]༄༅། །པའི་རྒྱུད་སྨིན། འབྲས་བུ་ལོངས་སྤྱོད་རྫོགས་སྐུས་ཁམས་རགས་པའི་སྤྲུལ་སྐུ་འཛིན་པའི་ལག་རྗེས་འཇོག་རང་གི་ལུས་ཀྱི་ཆ་དེ་དང་དེ་ལས་རང་འདྲ་གཉིས་པ་རེ་ཆད་ནས་ཕྱི་དཀྱིལ་གྱི་ཆ་དེ་དང་
དེ་ལ་ཐིམ་པས་རང་གི་ལུས་ཀྱི་ཆས་ཉེར་ལེན་དང་ཕྱི་དཀྱིལ་གྱི་ཆས་ལྷན་གཅིག་བྱེད་རྐྱེན་བྱས་ནས་ལུས་དཀྱིལ་གྱི་གཞལ་ཡས་ཁང་བསྐྱེད། གསང་བའི་སྣ་རྩེ་རྟགས་ཀྱི་རྩི། གདོང་གི་སྣ་རྩེ་ཡོངས་གྲངས་ཀྱི་སྣ། དབུས་
ཀྱི་པདྨ་ནི་གཞལ་ཡས་ཁང་གི་ནང་གི་གདན་གྱི་པདྨ་དང་སྣ་ཚོགས་རྡོ་རྗེའི་གདན་གྱི་པདྨ། ལུས་ཀྱི་འབྱུང་བ་བཞི་ལས་སྣ་ཚོགས་རྡོ་རྗེ། སྒོ་གསུམ་ལས་ཆོས་འབྱུང། སྙིང་ཁའི་རྩ་འཁོང་ལས་དཔག་བསམ་གྱི་ཤིང་དང་གྲུབ་
ཆེན་དང་ལྷ། རུས་པའི་ཆ་ལས་རྡོ་རྗེའི་ས་གཞི་སོགས། བ་སྦུ་ལས་མེ་རི། ལམ་དང་འབྲས་བུའི་ཆེ་སྒྱུ་ལུས་པ་གཉིས་དང་རྡོ་རྗེ་འཆང་གི་སྐུའི་ཆ་ཤས་གཞལ་ཡས་ཁང་དུ་སྤྲུལ་པའི་ལག་རྗེས་འཇོག་རང་གི་གཟུགས་
ཕུང་གིས་དངོས་ཀྱི་ཉེར་ལེན་དནག། གཟུགས་ཕུང་དང་ངོ་བོ་དབྱེར་མེད་དུ་བསྒོམ་པའི་ཨོཾ་ཡིག་གིས་ལྷན་ཅིག་བྱེད་རྐྱེན་བྱས་པ་ལས་རྣམ་སྣང་བསྐྱེད་དེང་རྒྱལ་དང་གསལ་སྣང་བརྟན་པོ་བྱས་ལ་བདེ་སྟོང་གི་རྒྱས་བཏབ་ནས་བསྒོམ་
གཞན་རྣམས་ཀྱང་དེས་འདྲེ། སྤྱི་བོ་ནས་སྒྲ་འཚམས་ཀྱི་བར་རྣམ་སྣང། སྐྲ་འཚམས་ནས་མགྲིན་པར་འོད་དཔག་མེད། མགྲིན་བ་ནས་སྙིང་ཀའི་པར་མི་བསྐྱོད་པ། སྙིང་ཁ་ནས་ལྟེ་བའི་བར་རིན་འབྱུང། ལྟེ་བ་ནས་བརླའི་
རྩ་བའི་བར་དོན་གྲུབ་རྣམས་འོག་མ་འོག་མའི་ཐོར་ཅོག་སྟེང་མ་སྟེང་མའི་འཕོང་ལམ་རེག་ཙམ། སྦྱན་མ་སོགས་ཡུམ་བཞི་རིན་འབྱུང་མི་སྐྱོད་པ་འོད་དཔག་མེད་རྣམ་སྣང་བཞི་དང་ཞལ་སྦྱོར། ས་སྙིང་ཕྱག་རྡོར་ནམ་སྙིང་འཇིག་ཏེན་
དབང་ཕྱུག་ཡབ་ཡུམ་རྣམས་རྩ་ཞལ་གྱི་སྦྱན། སྙན། ཤངས། ལྗགས་རྣམས་ལ། འཇམ་དཔལ་མི་སྐྱོད་པའི་རྒྱབ་ཏུ་མི་སྐྱོད་པ་ལ་ལྟ་བ། སྒྲིབ་སེལ་ཡབ་ཡུམ་དོན་གྲུབ་ཀྱི་འོག་ཀུན་བཟང་ཚིག་སུམ་བརྒྱ་དང་དྲུག་

[021B] བྱམས་པ་རྣམ་སྣང་གི་མདུན་དུ་རྣམ་སྣང་ལ་བལྟ་བ། གཤིན་རྗེའི་གཤེད་དང་གཞན་གྱིས་མི་ཐུབ་པ་གཉིས་ལག་མཐིལ་དུ་དབུ་མ་ཐེ་བོང་ངོས་དང་རྒྱབ་ལག་བའི་རྒྱབ་ངོས་
ལ་བསྟན་པ། རྟ་མགྲིན་ལྕེ་དང་སོའི་བར། འཁྱིལ་པ་ནོར་བུའི་དབུས། མི་གཡོ་བ་དང་འདོད་རྒྱལ་གཉིས་སོག་པ་ནས་ཐོན་པའི་དཔུང་མགོའི་ནང། དབྱུག་སྔོན་ཅན་དང་སྟོབས་པོ་ཆེ་གཉིས་པུས་མོའི་ལྷ་ངའི་ནང་
གཙུག་གཏོར་འཁོར་སྒྱུར་རྣམ་སྣང་གི་སྟེང། གནོད་མཛེས་རྒྱལ་པོ་རྐང་མཐིལ་དུ་དབུ་རྐད་བའི་ནང་གི་རྒྱ་ཚིགས་བ་དང། ཞབས་རྒྱབ་ཀྱི་ལོངས་བུ་ངོས་ཞལ་རྗེ་ངར་ངོས་ལ་བལྟ་བ། དམིགས་གསལ་མེད་པའི་ཡབ་ཐམས་
ཅད་ཀྱི་ཞལ་ལུས་ཀྱི་ཕྱི་ལ་གཟིགས་པ། གཟུགས་ཕུང་གི་རྒྱུའི་གཙོ་བོ་ཀུན་ནཏ་ལྟ་བུའི་བྱང་སེམས་གཙོ་བོར་སྤྱི་བོར་གནས་པ། འདུ་ཤེས་ཀྱི་ངག་སྨྲ་བ་གསལ་བར་བྱེད་ཅིང་ངག་སྨྲ་བ་མགྲིན་པ་ནས་འབྱུང་བ། རྣམ་ཤེས་ཀྱི་
གཙོ་བོ་ཤིན་དུ་ཕྲ་བའི་སེམས་སྙིང་ཀར་གནས་པ། ཚོར་བ་དྲོད་ལ་བརྟེན་ནས་སྐྱེ་ཞིང་དྲོད་ཀྱི་གཙོ་བོ་གཏུམ་མོ་ལྟེ་བར་གནས་པ། འདུ་བྱེད་ཀྱི་ཕུང་པོ་རྩ་ཉོན་སོགས་ཀྱི་རྟེན་དུ་གྱུར་བའི་རླུང་ལྟེ་བ་ནས་རྐང་སོར་བར་ལ་གནས་
པ༑ ས་ཁམས་ཀྱི་གཙོ་བོ་ཤ་ཡིན་ལ་ཤའི་རྒྱུའི་གཙོ་བོ་ཁྲག་ཡིན་ཅིང་ཁྲག་གི་གཙོ་བོ་གཏུམ་མོ་ལྟེ་བར་གནས་པ། ཆུ་ཁམས་ཀྱི་གཙོ་བོ་ཁམས་དཀར་དམར་ཆ་མཉམ་པར་སྙིང་ཁར་གནས་པ། མེ་ཁམས་ཀྱི་གཙོ་བོ་
གཏུམ་མོའི་ཆ་གཅིག་མགྲིན་པར་གནས་པ། རླུང་ཁམས་ཀྱི་རགས་པའི་ཆ་གཅིག་སད་པའི་གནས་སྐབས་བསྐྱེད་བའི་རླུང་སྤྱི་བོར་གནས་པ་རྣམས་ཀྱི་རྒྱུ་མཚན་གྱིས་རྣམ་སྣང་ནས་སྒྲོལ་མའི་བར་གནས་དེ་རྡག་
ཏུ་དགོད། རྒུན་འབྲུའི་ཚད་ཙམ་གྱི་མིག་དབང་དབང་རྟེན་བྲལ་རིལ་བ་ལ་གནས་པ། ཡུལ་གཟུགས་རྣམ་ཤེས་གསུམ་འདུས་པ་མིག་གི་སྒོར་གནས་པའི་རྒྱུ་མཚན་གྱིས་སྙིང་ཡབ་ཡུམ་མིག་ལ་འགོད་
[022A]༄༅། །ལག་པ་གཡས་རང་བཞིན་གྱིས་གྲུབ་པར་འཛིན་པའི་ལྟ་བ་དང་དེ་མེད་པར་ལྟ་བའི་ལྟ་བ་དེད་ན་སོང་དུ་འཁྲིད་པར་བྱེད་པའི་ཆ་ནས་གཤིན་རྗེ་ཡིན་ལ། དེ་རང་བཞིན་མེད་པར་རྟོགས་
པའི་ཡེ་ཤེས་ནི་གཤིན་རྗེ་དེ་མཐར་བྱེད་པ་སྟེ་ཟད་པར་བྱེད་པ་ཡིན་པས་ཡེ་ཤེས་དེ་ཁྲོ་བོའི་གཟུགས་སུ་ཤར་བའི་གཤིན་རྗེའི་གཤེད་ལག་པ་གཡས་ལ་འགོད། དེ་དག་གིས་ལྷག་མ་རྣམས་ཀྱང་མཚོན་
གཞི་ལ་མངལ་གྱི་སེམས་ཅན་གྱི་ཕུང་ཁམས་སྐྱེ་མཆེད་རྣམས་རྫོགས་པ་དང་ཆོས་མཐུན་ཞིང་རང་ལ་འབྱུང་འགྱུར་གྱི་དེ་སྦྱོང། ལམ་དང་འབྲས་བུའི་དུས་ཀྱི་སྒྱུ་ལུས་པ་གཉིས་དང་རྡོ་རྗེ་འཆང་གི་སྐུའི་
ཆ་ཤེས་ལས་ལྷ་སོ་གཉིས་དངོས་སུ་སྤྲུལ་པའི་དགེ་རྩ་སྨིན། སྒོ་གསུམ་བྱིན་བརླབས་ཀྱི་ཡི་གེ་གསུམ་རྣམ་སྣང་འོད་དཔག་མེད་མི་སྐྱོད་པ་གསུམ་གྱི་ཐུགས་ཀར་རམ་དེ་གསུམ་གྱི་མདུན་དུ་འགོད། །སྤྱན་
མའི་ཚོགས་ནམ་མཁའ་གང་བ་སྤྲོ་བ་ཐོག་མར་འཆར་དཀའ་བས། ཨོཾ་ཡིག་ལས་འོད་ཟེར་བཅུ་གཅིག་སྤྲོས་པའི་སྣ་ལ་དབུས་སུ་སུམ་བརྩེགས། ཕྱོགས་འཚམས་བརྒྱད་དུ་བརྒྱད་འཁོད་པའི་
ཚུལ་གྱིས། སྤྱན་མ་བཅུ་གཅིག་རེ་མིག་དགུ་བའི་རེ་མིག་གི་ནང་ནས་ཡར་སྤྲོས་པ། གདུང་འཁོར་གྱི་སྟེང་གི་བར་སྣང་ལ་སླེབ་པ་དང་མཉམ་དུ། ཕྱོགས་བཅུའི་སངས་རྒྱས་ཐམས་ཅད་སྐུ་རྡོ་རྗེ་རྣམ་སྣང་གི་
རྣམ་པས་བྱོན་པ་རྣམ་སྣང་བཅུ་གཅིག་ཏུ་འདུས། སྤྱན་མ་བཅུ་གཅིག་དང་མཉམ་པར་སྦྱང། སྤྲུལ་སྐུ་རྡོར་སེམས་ལས་རང་འདྲ་གཉིས་པ་ཞིག་སྤྲོས། དབུས་ཀྱི་རྣམ་སྣད་ཡབ་ཡུམ་སུམ་བརྩེགས་ཀྱི་བར་
མའི་མདུན་དུ་འཁོད། དཔལ་ལྡན་སངས་རྒྱས་སོགས་ཀྱིས་གཙོ་བོ། ཕྱོགས་བཅུར་བཞུགས་པའི་སོགས་ཀྱིས་འཁོར་རྣམས་ལ་གསོལ་བ་བཏབ་པས་ཡབ་ཡུམ་སྙོམས་པར་ཞུགས། བྱང་ཆུབ་ཀྱི་

[022B] གདུང་གི་འོག་ཙམ་ནས་གཅིག་ཏུ་འདུས། ཡེ་ཤེས་སེམས་དཔའ་སྟེ་ཡེ་ཤེས་ཀྱི་ངོ་བོའི་ཚུལ་གྱིས་རྡོར་སེམས་ཀྱི་ཐོར་ཅོག་གི་རྩེར་སླེབ་པ་ན་ཆ་སོ་གཉིས་
སུ་སོང། ཆ་ཆེ་བ་གཅིག་རྣམ་སྣང་དང་ཆ་གཞན་རྣམས་ལུས་དཀྱིལ་གྱི་ལྷ་གཞན་རྣམས་སོ་སོའི་སྤྱི་གཙུག་ནས་ཞུག་ལྷ་དེ་རྣམས་ཀྱི་ལུས་གང། ལྷག་པ་ཕྱིར་ཐོན་པས་གཞིའི་རྡོར་སེམས་ཀྱི་ལུས་ཀྱི་ཆ་ཐམས་
ཅད་གང། ཡེ་ཤེས་ཀྱིས་ས་འོད་གསལ་ལྷན་སྐྱེས་ཀྱི་བདེ་ཆེན་དང་སྟོང་ཉིད་དབྱེར་མི་ཕྱེད་པ། སྐུའི་དབང་ཕྱུག་སྐུའི་སྤྲུལ་པ་དཔག་མེད་གཅིག་ཅར་སྟོན་ནུས་པ། དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེའི་
བདག་ཉིད་ངའོ་སྙམ་དུ་ང་རྒྱལ་བརྟན་པོ་བྱ། གསུང་དང་ཐུགས་བྱིན་བརླབས་ལའང་རིགས་འདྲེ། གསུང་གི་དབང་ཕྱུག་ནི། སེམས་ཅན་ཐམས་ཅད་ལ་རང་རང་གི་སྐད་ཀྱིས་ཆོས་གཅིག་ཅར་སྟོན་ནུས་པ་
ཐུགས་ཀྱི་དབང་ཕྱུག་ནི། རྟོག་པ་མེད་བཞིན་དུ་ཤེས་བྱ་ཐམས་ཅད་གཅིག་ཅར་རྟོགས་ནུས་པ། ཚིགས་བཅད་ཀྱི་དོན་ནི། དཔལ་སྤྱན་མ་ཕྱག་རྒྱར་ལྡན་ཞིང་སངས་རྒྱས་ཐམས་ཅད་ཀྱི་སྐུ་རང་གི་བདག་ཉིད་དུ་
འཆང་བ། རྡོ་རྗེ་གསུམ་དབྱེར་མི་ཕྱེད་པའི་རྡོ་རྗེ་འཆང་དུ་བསྒོམ་པའི་སྒྲུབ་པ་པོ། །བདག་གིས་དེང་སྟེང་ལྟ་ཉིད་དུ་སྐུ་རྡོ་རྗེས་བྱིན་གྱིས་བརླབས་པས་གནས་སྤྱི་བོར་ཡེ་ཤེས་སེམས་དཔའི་ཚུལ་གྱིས་ཞུགས་པའི་
སྒོ་ནས་བྱིན་གྱིས་བརླབས་དུ་གསོལ། ཚུལ་ཇི་ལྟར་ན་རྣམ་སྣང་རྡོ་རྗེའི་སྐུས་ནི་བདག་གི་ལུས་སྐུ་རྡོ་རྗེའི་ངོ་བོར་མཛད་པས་བྱིན་གྱིས་བརླབས་དུ་གསོལ། ཕྱིན་གྱིས་བརླབས་ནས་སུ་ཞེས་པ་མང་ནའང་ལེའུ་
བཅུ་གཉིས་པར། སངས་རྒྱས་སྐུ་འཛིན་དཔལ་དང་ལྡན། །རྡོ་རྗེ་མི་ཕྱེད་གསུམ་འབྱེད་པ། །བྱིན་གྱིས་བརླབས་ཀྱི་གནས་བྱས་ཏེ། །རྡོ་རྗེ་སྐུ་དང་ལྡན་པར་བྱ། །ཞེས་དང་དེའི་འགྲེལ་པ་སྒྲོན་གསལ་ལས། །

[023A]༄༅། །སངས་རྒྱས་ནི་དུས་གསུམ་དུ་བཞུགས་པའི་དེ་བཞིན་གཤེགས་པ་རྣམས་ཡིན་ལ། དེ་རྣམས་ཀྱི་སྐུ་དེའི་བདག་ཉིད་དུ་འཛིན་པར་བྱེད་པས་ན་སངས་རྒྱས་སྐུ་འཛིན། དཔལ་ནི་སངས་
རྒྱས་སྤྱན་ནོ། །དེ་གང་ལ་ཡོད་པ་དེ་ནི་དཔལ་ལྡན་ནོ། །རྡོ་རྗེ་གསུམ་ནི་རྡོ་རྗེ་འཆང་ཆེན་པོའོ། །དེས་མི་ཕྱེད་པ་ཉིད་ཀྱིས་གཅིག་པའི་བདག་ཉིད་དུ་བདག་གི་ལུས་བྱིན་གྱིས་བརླབས་པའི་གནས་སུ་རབ་ཏུ་
གནས་པར་མཛོད་ཅིག་པ་སྟེ། སྐུ་རྡོ་རྗེ་རྣམ་པར་སྣང་མཛད། ཅེས་པ་ལྟར་རོ། །སངས་རྒྱས་ཀུན་ཏེ་ཕྱོགས་བཅུ་དུས་གསུམ་གྱི་རྣམ་པར་སྣང་མཛད་དང་འབྲེལ་བའི་ཕུང་པོ་ལྔ་ཡིས་རབ་ཏུ་གང་བ་སྟེ་རྒྱས་
བར་སྤྲུལ་པའི་སྐུ་གང་ཡིན་པ་ལྟར་སྒྲུབ་པ་པོ་བདག་གི་ལུས་ཀྱང་སངས་རྒྱས་ཐམས་ཅད་ཀྱི་སྐུའི་ངོ་བོ་ཡི་རྣམ་སྣང་དེ་དང་འདྲ་བར་ཤོག་ཆོས་འོད་དཔག་མེད་སངས་རྒྱས་ཐམས་ཅད་ཀྱི་གསུང་གི་ངོ་བོ་ཡིན་
པས་གསུང་ལམ་སྟེ་དཔལ་གོས་དཀར་མོ་དང་ལྡན་པ། རྡོ་རྗེ་ཆོས་འོད་དཔག་མེད་ཀྱི་གསུང་གང་ཡིན་པ་དེ་ནི་ངེས་པའི་ཚིག་གིས་མཚོན་པའི་སོ་སོ་ཡང་དག་པར་རིག་པ་བཞི་ཐོབ་པའི་འབྲས་བུར་གྱུར་བས་ཕུན་
སུམ་ཚོགས་པ་ཡིན་ལ། བདག་གིས་ཚིག་ཀྱང་འོད་དཔག་མེད་ཀྱི་གསུང་དེ་དང་འདྲ་ཞིང། བདག་ཆོས་འཛིན་པ་འོད་དཔག་མེད་དང་འདྲ་བར་ཤོག་དཔལ་མཱ་མ་ཀི་དང་ལྡན་ཞིང་སྤྲོས་པའི་མཚན་མས་
མི་ཕྱེད་པའི་མི་གནས་པའི་མྱ་ངན་ལས་འདས་པའི་ཐུགས་རང་གི་བདག་ཉིད་དུ་འཛིན་པས་རྡོ་རྗེའི་ཐུགས་འཆང་བ། གསང་བ་པ་རྣམས་ཀྱི་བདག་པོ་མཛད་ཅིང་དེ་ཁོ་ན་ཉིད་སྟོན་པ་རྣམས་ཀྱི་གཙོ་བོར་གྱུར་བས་
གསང་བའི་དབང་པོ་བློ་རེག་བྱ་རྡོ་རྗེ་མ་དང་ལྡན་པ། ཀུན་དུ་སྟེ་རྣམ་པ་ཐམས་ཅད་དུ་བཟང་ཞིང་དྲི་མ་དང་བྲལ་བའི་དོན་གྱིས་ན་ཀུན་དུ་བཟང་པོ་མི་བསྐྱོད་པའི་ཐུགས་གང་ཡིན་པ་དེ་དང་བདག་གི་སེམས་ཀྱང་

[023B]སྔགས་དོན་སྔ་མ། དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེའི་རང་བཞིན་གྱི་བདག་ཉིད་དེ་ངའོ། །ཀ་ཡ་སྐུ། ཝ་ཀ་གསུང་
ཅི་ཏྟ་ཐུགས། ཚིགས་བཅད་དང་སྔགས་ཀྱི་དོན་ལྷག་མ་རིགས་བསྒྲེ། ཐུན་མོང་དུ་བརླབ་པའི་ཚེ། ལུས་ཀྱི་ལྷ་མི་བསྐྱོད་པ་སོགས་རིགས་ལྔས་རེག་བྱ་རྡོ་རྗེ་མ་དང་སྤྱན་སོགས་བཞི་སྟེ་ཡུམ་ལྔ་
ཡུམ་དེ་ལྔས་རིགས་ལྔ། རྡོ་རྗེ་མ་བཞིས་ས་སྙིང་ཕྱག་རྡོར་ནམ་སྙིང་འཇིག་རྟེན་དབང་ཕྱུག་བཞི། ཤར་དང་ཤར་ལྷོའི་སེམས་དཔའ་དང་ཁྲོ་བོ་བཞིས་གཟུགས་རྡོ་རྗེ་མ་བཞི། ལྷོ་དང་ལྷོ་ནུབ་ཀྱི་སེམས་
དཔའ་དང་ཁྲོ་བོ་བཞིས་སྒྲ་རྡོ་རྗེ་མ་བཞི། ནུབ་དད་ནུབ་བྱང་གི་སེམས་དཔའ་དང་ཁྲོ་བོ་བཞིས་དྲི་རྡོ་རྗེ་མ་བཞི། བྱང་དང་བྱང་ཤར་གྱི་སེམས་དཔའ་དང་ཁོར་བོ་བཞིས་རོ་རྡོ་རྗེ་མ་བཞི། སྟེང་འོག་གི་ཁྲོ་བོ་
གཉིས་ཀྱིས་རེག་བྱ་རྡོ་རྗེ་མ་གཉིས་སྤྲོས། ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་པ་འདུས་པའི་ལྷ་སོ་གཉིས་ཚངས་པའི་རྟེན་པའི་དཀྱིལ་འཁོར་གཅིག་ཏུ་གྱུར་པ་གདུང་འཁོར་གྱི་སྟེང་དུ་
དཀྱིལ་འཁོར་ལ་འཁོད་པ་ལྟར་ཕྱོགས་མ་འཚོལ་བར་འཁོད། དེ་དག་དང་སྤྲོས་པའི་ལྷ་རྣམས་ཕན་ཚུན་མཉམ་པར་སྦྱར། རྡོར་སེམས་གཉིས་པ་སྤྲོས་ཏེ་གསོལ་བ་བཏབ་པས་སྙོམས་པར་ཞུགས་
འོད་དུ་ཞུ་བ་ལུས་ཀྱི་ལྷ་སོ་གཉིས་སོ་སོ་ལ་ཐིམ། དེ་དག་གི་སྐུ་གང་ནས་ཕྱིར་འཕྲོས་པས་གཞིའི་སྐུ་གང། སྔགས་དོན་ལྟར་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་རང་བཞིན་
གྱི་བདག་ཉིད་དུ་གྱུར་བའི་རྡོ་རྗེ་འཆང་དེ་ངའོ་སྙམ་དུ་ང་རྒྱལ་བྱ། སྐུ་གསུང་ཐུགས་བྱིན་བརླབས་གསུམ་རིམ་བཞིན། མངལ་གྱི་སེམས་ཅན་གྱི་ལུས་ཀྱི་ཆ་ཤས་རྫོགས་པ། ངག་གི་གནས་བརྒྱད་

[024A]༄༅། །དང་ཁ་ལ་རྒྱུ་བར་འགྱུར་བའི་དབུགས་ཀྱི་རླུང་གྲུབ་པ། ཡེ་ཤེས་ཡུལ་ལ་གཡོ་བའི་དྲན་པ་རྫོགས་པ་དང་ཆོས་མཐུན་ཞིང་འབྱུང་འགྱུར་གྱི་དེ་སྦྱོང། ཡེ་ཤེས་པ་དམ་ཚིག་པ་ལ་འཇུག་པ་
གནས་པ། དེ་ལས་གཤེགས་པ་གསུམ་གྱི་དེས་དོན་ནི། རླུང་སྔགས་དབྱེར་མེད་པའི་འཇུག་གནས་ལྡང་གསུམ་ཟླ་བ་དང་ཨོཾ་འོད་ཟེར་ལྔ་འཕྲོ་བ། པདྨ་དང་ཨཱ་འོད་ཟེར་ལྔ་འཕྲོ་བ། ཉི་མ་དང་ཧཱུཾ་འོད་ཟེར་ལྔ་འཕྲོ་བ་གསུམ་
གྱིས་རིམ་བཞིན་སྣང་མཆེད་ཐོབ་གསུམ་དང་དེའི་བཞོན་པའི་རླུང་འོད་ཟེར་ལྔ་འཕྲོ་བ། འོད་ཟེར་གྱི་རྩེ་མོ་ལས་སྤྱན་མ་སོགས་ནམ་མཁའ་གང་བ་སྤྲོས་པས་རྡོ་རྗེ་གསུམ་གྱིས་ལྷ་ཚོགས་ནམ་མཁའ་གང་བ་སྤྱན་དྲངས་པས་
སེམས་དབེན་གྱི་སྣང་མཆེད་ཐོབ་གསུམ་བཞོན་པའི་རླུང་དང་བཅས་པ་ལས་སྒྱུ་ལུས་པའི་ལྷ་སོ་གཉིས་ཀྱི་སྐུར་བཞེངས་པ། རྣམ་སྣང་གཙོ་འཁོར་སོགས་ལ་གསོལ་བ་བཏབ་པས་སྒྱུ་ལུས་པའི་སྐུ་གསུང་ཐུགས་ཀྱིས་
རིལ་འཛིན་དང་རྗེས་གཞིག་གི་བསམ་གཏན། འོད་ཟེར་དཀར་དམར་ནག་གསུམ་གྱི་ངོ་བོར་ཞུ་བས་བསམ་གཏན་ལ་བརྟེན་ནས་སྒྱུ་ལུས་འཇའ་ཡལ་བ་ལྟར་དག་པ། ཡེ་ཤེས་ཀྱིས་ཐོབ་པས་དོན་གྱི་འོད་གསལ་
ཨོཾ་སྲྦ་ཏ་ཐཱ་ག་ཏ། ཝ་ཀ། བྫྲ། སྭ་བྷཱ་ཝ། ཨ་དྨགོ། ཨ་ཧཾ། ཞེས་པ་ལྟར་སྔགས་གསུམ་ཚན་པ་དྲུག་ཏུ་བཅད་པས་རིམ་པ་བཞི་པའི་འོད་གསལ་དང། དེ་ལ་ལྡོག་པས་ཕྱེ་བའི་ཡེ་ཤེས་ལྔ་དང། དོན་གྱི་
འོད་གསལ་གྱི་བཞོན་པའི་རླུང་དང་དེའི་འོད་ཟེར་ལྔ། སྐུ་གསུང་ཐུགས་བྱིན་གྱིས་བརླབས་པས་ཟུང་འཇུག་གི་རྟེན་བརྟེན་པའི་དཀྱིལ་འཁོར་དུ་ལངས་པ། སྐུ་གསུང་ཐུགས་ཀྱི་དབང་ཕྱུག་གསུམ་ཐོབ་པར་བསྒོམ་
པས་དབང་ཕྱུག་བརྒྱད་དང་ལྡན་པའི་རྡོ་རྗེ་འཆང་ཐོབ་པ་མཚོན། ཡེ་ཤེས་སེམས་དཔའ་མི་སྐྱོད་པའི་ཐུགས་ཀར་རམ་མདུན། སེམས་དཔའ་གསུམ་རིམ་བཞིན་མངལ་གྱི་སེམས་ཅན་གྱི་རགས་པ་གནས་

[024B] ཤིན་དུ་ཕྲ་བའི་རླུང་དང་སེམས་གསུམ་དང་ཆོས་མཐུན། ཁ་ཅིག་ཕྱི་མ་གཉིས་གོ་ལྡོག་གཞིའི་སེམས་དཔའ་གསུམ་སྦྱོང། ལམ་འབྲས་ཀྱི་སྤྲུལ་ལོངས་ཆོས་གསུམ་མཚོན་
དེ་གསུམ་ངོ་བོ་དབྱེར་མེད་དུ་བྱས། བདེ་སྟོང་གིས་རྒྱས་བཏབ། རྡོ་རྗེ་འཆང་གི་ངོ་བོར་བསྒོམ་པས་ལམ་དང་འབྲས་བུའི་སེམས་དཔའ་སུམ་པ་རྩེགས་ཀྱི་རྒྱུད་སྨིན་ཅིང་མྱུར་དུ་འགྲུབ། དམ་ཚིག་
སེམས་དཔའི་སྤྱི་བོའི་ཨོཾ་ལས་འོད་ཟེར་གྱི་སྣ་ལ་ཨོཾ་དཀར་པོ་དཔག་མེད་སྤྲོས། ཕྱོགས་བཅུའི་སངས་རྒྱས་ཐམས་ཅད་ཀྱི་སྤྱི་བོར་ཕོག་ཐམས་ཅད་རྣམ་སྣང་ཡབ་ཡུམ་གྱི་རྣམ་པར་སྤྱན་དྲངས་
དམ་ཚིག་སེམས་དཔའི་སྤྱི་བོ་ནས་ཞུགས། ཡེ་ཤེས་སེམས་དཔའི་སྤྱི་བོར་སྙོམས་པར་ཞུགས། འོད་དུ་ཞུ་བ་དེའི་སྤྱི་བོ་ནས་ཐིམ། སྐུ་གང་ནས་ཕྱིར་ཐོན། དམ་ཚིག་སེམས་དཔའི་སྐུ་གང་
ལྷག་མ་ཡར་ལུད་བ་ལས་དམ་ཚིག་སེམས་དཔའི་རལ་པའི་ཐོར་ཅོག་གི་རྩེར་རྡོ་རྗེ་འཆད་ཡུམ་བཅས་སུ་གྱུར། དེ་བཞིན་དུ་དམ་ཚིག་སེམས་དཔའི་མགྲིན་པའི་ཨཱ་ལས་འོད་ཟེར་གྱི་སྣ་ལ་ཨཱ་
སྤྲོས༑ སངས་རྒྱས་ཐམས་ཅད་ཀྱི་མགྲིན་པར་ཕོག་འོད་དཔག་མེད་ཡབ་ཡུམ་གྱི་རྣམ་པར་སྤྱན་དྲངས། དམ་ཚིག་སེམས་དཔའི་མགྲིན་པ་ནས་ཞུགས། ཡེ་ཤེས་སེམས་དཔའི་སྤྱི་བོར་སྙོམས་
པར་ཞུགས། འོད་དུ་ཞུ་ནས་ཐིམ་པས་སྐུ་གང། ཕྱིར་ཐོན་པས་དམ་ཚིག་སེམས་དཔའི་སྐུ་གང་ནས་ཡར་ལུང་པ་ལས་རིགས་བདག་གི་ཐུགས་ཀར་ཟླ་གང་ན་དུ་གྱུར། དམ་ཚིག་སེམས་དཔའི་ཐུགས་ཀའི་ཧཱུཾ་
ལས་འོད་ཟེར་གྱི་སྣ་ལ་ཧཱུཾ་སྤྲོས། སངས་རྒྱས་ཐམས་ཅད་ཀྱི་ཐུགས་ཀར་ཕོག་མི་སྐྱོད་པ་ཡབ་ཡུམ་གྱི་རྣམ་པར་སྤྱན་དྲངས། དམ་ཚིག་སེམས་དཔའི་ཐུགས་ཁ་ནས་ཞུགས། ཡེ་ཤེས་སེམས་དཔའི་

[025A]༄༅། །སྤྱི་བོར་སྙོམས་པར་ཞུགས། འོད་དུ་ཞུ་ནས་ཐིམ་པས་སྐུ་གང། ཕྱིར་ཐོན་པས་དམ་ཚིག་སེམས་དཔའི་སྐུ་གང་ནས་ཡར་ལུད་པ་ལས་རིགས་བདག་གི་ཐུགས་ཀའི་ཟླ་བའི་དབུས་
སུ་ཧཱུཨ ་དུ་གྱུར། ཏིང་ངེ་འཛིན་སེམས་དཔའི་ནཱ་ང་ལས་འོད་ཟེར་གྱི་སྣ་ལ་ཧཱུཾ་སྤྲོས། ཕྱོགས་བཅུའི་སངས་རྒྱས་ཐམས་ཅད་ཀྱི་ཐུགས་ཀར་ཕོག་རྡོ་རྗེ་འཆང་ཡབ་ཡུམ་གྱི་རྣམ་པར་སྤྱན་དྲངས་
སྔ་མ་ཇི་ལྟ་བ་བཞིན་བྱས། ཡར་ལུང་པ་ལས་རིགས་བདག་གི་ཐུགས་ཀའི་ཟླ་བའི་སྟེང་དུ་ཧཱུཾ་ཡིག་གི་མཐར་ཡི་གེ་བརྒྱ་པའི་སྔགས་འཕྲེང་ཁ་དོག་དཀར་པོ། །གྱེན་དུ་འགྲེང་པ་འོད་ཟེར་འབར་བ་དང་
བཅས་པར་གྱུར། རིགས་བདག་གིས་རྒྱས་བཏབ་པ། མངལ་གྱི་སེམས་ཅན་ཆོས་འབྱུང་ནས་ཐོན་ཏེ་ཐ་མལ་གྱི་མིག་ཤེས་ཀྱི་ཡུལ་དུ་གྱུར་བ་དང་ཆོས་མཐུན། རིགས་བདག་གི་ཐུགས་ཀའི་སྔགས་
འཕྲེང་དང་ཡབ་ཡུམ་ཀྱི་སྦྱོར་འཚམས་ནས་བབས་པའི་བྱང་ཆུབ་ཀྱི་སེམས་ཀྱི་བདུད་རྩིའི་རྒྱུན་གྱིས། གཞི་ལམ་འབྲས་གསུམ་གྱི་སེམས་དཔའ་གསུམ་རིམ་བཞིན་སྦྱོང་པ་དང་མཉེས་པར་བྱེད་པ་དང་
ཐོབ་པར་བྱེད་པས་ན་དབང་བཞི་བསྐུར་བ་དང་འདྲ། འབྲས་དུས་ཀྱི་རིགས་བདག་མྱུར་དུ་འགྲུབ་པའི་ནུས་པ་འཇོག་བྱམས་འཇམ་ཀུན་གསུམ་གྱིས་ཡུམ་རྩ་བརྒྱུད་ལས་དངོས་སུ་མ་གསུངས་པས་མ་
བཀོད༑ རལ་གཅིག་མ་བྱ་རོག་གདོང་གི་བུ་གའི་ནང་ཙམ་རྩ་འཁོར་ཡོད་སང། གསང་གནས་ཀྱི་རྡོ་རྗེ་ཕྱི་དབྱིབས་རྟགས་ཀྱི་རྡོ་རྗེ་ལ་ནང་དུ་རྡོ་རྗེ་རྩེ་ལྔ་པ་ཤེལ་དང་ཤེལ་ཐག་ལྟར་གསལ་ལ་མི་སྒྲིབ་པ། ཨོཾ་ཡིག་ཉལ་
སྟབས་མགོ་ནང་བསྟན། དེའི་ནཱ་ད་ལས་འཕྲོས་པའི་འོད་ཟེར་ཁ་དོག་ལྔས་ཡབ་ཡུམ་གྱིས་གསད་གནས་ཀྱི་ནང་གང། ཕགས་ཡིག་སེར་པོ་མགོ་ནང་བསྟན་གྱིས་གསང་གནས་གཉིས་ཀྱི་མར་སྣ་བཀགས་

[025B] རྗེས་ཆགས་ཀྱི་མཆོད་པ་ནི། རིན་འབྱུང་གི་ང་རྒྱལ་
གྱིས་ཕན་ཚུན་འཁྱུད་པ། འོ་བྱེད་པ། འཇིབས་པའམ་སོ་འདེབས་པ། སེན་མོ་འདེབས་པ། ཡང་དག་པར་བསྐྱོད་པ། སིད་ཀྱི་སྒྲ་སྒྲོགས་པ། སྐྱེས་པའི་བྱ་བ་བྱེད་པ། སྟེང་ན་འདུག་པ་སྟེ་བརྒྱད་
ཀྱི་སྒོ་ནས་དཧུ་ཏིའི་མར་སྣ་འགྲེང་བར་བྱེད་ཅིང། སྔགས་དོན་ལྟར་དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པ་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་བཞག་བྱང་ཆུབ་ཀྱི་སེམས་
ཀྱི་མཆོད་པ་ནི། རྡོ་རྗེ་འཆང་གི་ང་རྒྱལ་གྱིས་ལུས་ལྷའི་འདུ་ཤེས་དང་ལྡན་པས་དག་ཏུ་སྔགས་ཧཱུཾ་གླུར་བླངས་པས་ཕྱག་རྒྱ་མ་མཉེས་པར་བྱས། ཡིད་ཐབས་འདིས་ཟག་མེད་ཀྱི་བདེ་ཆེན་བསྐྱེད་པར་བྱ་སྙམ་པས་རྡོ་རྗེ་པདྨར་
བསྐྱོད་དེ་སྙོམས་འཇུག་གི་ལས་ལ་གནས་པར་བྱས་ལ། ངོན་གྲུབ་ཀྱི་ང་རྒྱལ་གྱིས་ཕགས་དག་ཏུ་བརྗོད་པའི་སྒོ་ནས་བྱང་སེམས་སྤྱི་བོ་ནས་ནོར་བུའི་རྩེའི་བར་དུ་བབ་པ་ལས་ལྷན་སྐྱེས་ཀྱི་བདེ་ཆེན་སྐྱེས་ཤིང་དེས་སྟོང་པ་ངེས་པའི་
བདེ་སྟོང་དབྱེར་མེད་ཀྱི་ཡེ་ཤེས་དེས་ཡབ་ཡུམ་གྱི་ལུས་ལ་བཀོད་པའི་ལྷ་རྣམས་མཆོད་དེ། སྔགས་དོན་ལྟར་དེ་བཞིན་གཤེགས་པ་ཐམས་ཅད་ཀྱི་མཆོད་པ་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་
བྱ༑ འདི་དང་གསང་མཆོད་སོགས་ཀྱི་ཚེ་བྱང་སེམས་ནོར་བུའི་རྩེར་ཕབ་པ་དངོས་སུ་དབྱུང་དུ་མི་རུང་ཞིང་ཡིད་ཀྱིས་ཡུམ་གྱི་པདྨར་ཕྱུང་བར་མོས་ཏེ། བྱང་སེམས་དེ་ལས་སྔར་སྐུ་གསུང་ཐུགས་ཐུན་མོང་དུ་བྱིན་
གྱིས་བརླབས་པའི་སྐབས་ལྟར། ཡབ་དགུ་དང་ཡུམ་ཉེར་གསུམ་སྤྲོས་ཏེ་ཕྱོགས་བཅུའི་སངས་རྒྱས་ཐམས་ཅད་འདུས་པའི་ལྷ་སོ་གཉིས་སུ་གྱུར་པ་དང་སྙོམས་པར་ཞུགས་ནས་བདེ་ཆེན་བསྐྱེད་པར་མོས་

[026A]༄༅། །པ་མདོར་བྱས་ལས། ཕྱུཨ་ནང་ནས་ཡར་སྤྲོས་པ། གདུང་འཁོར་གྱི་སྟེང་གི་བར་སྣང་ལ་སླེབ་པ་དང་མཉམ་དུ། ཕྱོགས་བཅུའི་སངས་རྒྱས་ཐམས་ཅད་སྐུ་རྡོ་རྗེ་རྣམ་སྣང་གི་
རྣམ་པས་བྱོན་པ་རྣམ་སྣང་བཅུ་གཅིག་ཏུ་འདུས། སྤྱན་མ་བཅུ་གཅིག་དང་མཉམ་པར་སྦྱང། སྤྲུལ་སྐུ་རྡོར་སེམས་ལས་རང་འདྲ་གཉིས་པ་ཞིག་སྤྲོས། དབུས་ཀྱི་རྣམ་སྣད་ཡབ་ཡུམ་སུམ་བརྩེགས་ཀྱི་བར་
མའི་མདུན་དུ་འཁོད། དཔལ་ལྡན་སངས་རྒྱས་སོགས་ཀྱིས་གཙོ་བོ། ཕྱོགས་བཅུར་བཞུགས་པའི་སོགས་ཀྱིས་འཁོར་རྣམས་ལ་གསོལ་བ་བཏབ་པས་ཡབ་ཡུམ་སྙོམས་པར་ཞུགས། བྱང་ཆུབ་ཀྱི་

[022B] གདུང་གི་འོག་ཙམ་ནས་གཅིག་ཏུ་འདུས། ཡེ་ཤེས་སེམས་དཔའ་སྟེ་ཡེ་ཤེས་ཀྱི་ངོ་བོའི་ཚུལ་གྱིས་རྡོར་སེམས་ཀྱི་ཐོར་ཅོག་གི་རྩེར་སླེབ་པ་ན་ཆ་སོ་གཉིས་
སུ་སོང། ཆ་ཆེ་བ་གཅིག་རྣམ་སྣང་དང་ཆ་གཞན་རྣམས་ལུས་དཀྱིལ་གྱི་ལྷ་གཞན་རྣམས་སོ་སོའི་སྤྱི་གཙུག་ནས་ཞུག་ལྷ་དེ་རྣམས་ཀྱི་ལུས་གང། ལྷག་པ་ཕྱིར་ཐོན་པས་གཞིའི་རྡོར་སེམས་ཀྱི་ལུས་ཀྱི་ཆ་ཐམས་
ཅད་གང། ཡེ་ཤེས་ཀྱིས་ས་འོད་གསལ་ལྷན་སྐྱེས་ཀྱི་བདེ་ཆེན་དང་སྟོང་ཉིད་དབྱེར་མི་ཕྱེད་པ། སྐུའི་དབང་ཕྱུག་སྐུའི་སྤྲུལ་པ་དཔག་མེད་གཅིག་ཅར་སྟོན་ནུས་པ། དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེའི་
བདག་ཉིད་ངའོ་སྙམ་དུ་ང་རྒྱལ་བརྟན་པོ་བྱ། གསུང་དང་ཐུགས་བྱིན་བརླབས་ལའང་རིགས་འདྲེ། གསུང་གི་དབང་ཕྱུག་ནི། སེམས་ཅན་ཐམས་ཅད་ལ་རང་རང་གི་སྐད་ཀྱིས་ཆོས་གཅིག་ཅར་སྟོན་ནུས་པ་
ཐུགས་ཀྱི་དབང་ཕྱུག་ནི། རྟོག་པ་མེད་བཞིན་དུ་ཤེས་བྱ་ཐམས་ཅད་གཅིག་ཅར་རྟོགས་ནུས་པ། ཚིགས་བཅད་ཀྱི་དོན་ནི། དཔལ་སྤྱན་མ་ཕྱག་རྒྱར་ལྡན་ཞིང་སངས་རྒྱས་ཐམས་ཅད་ཀྱི་སྐུ་རང་གི་བདག་ཉིད་དུ་
འཆང་བ། རྡོ་རྗེ་གསུམ་དབྱེར་མི་ཕྱེད་པའི་རྡོ་རྗེ་འཆང་དུ་བསྒོམ་པའི་སྒྲུབ་པ་པོ། །བདག་གིས་དེང་སྟེང་ལྟ་ཉིད་དུ་སྐུ་རྡོ་རྗེས་བྱིན་གྱིས་བརླབས་པས་གནས་སྤྱི་བོར་ཡེ་ཤེས་སེམས་དཔའི་ཚུལ་གྱིས་ཞུགས་པའི་
སྒོ་ནས་བྱིན་གྱིས་བརླབས་དུ་གསོལ། ཚུལ་ཇི་ལྟར་ན་རྣམ་སྣང་རྡོ་རྗེའི་སྐུས་ནི་བདག་གི་ལུས་སྐུ་རྡོ་རྗེའི་ངོ་བོར་མཛད་པས་བྱིན་གྱིས་བརླབས་དུ་གསོལ། ཕྱིན་གྱིས་བརླབས་ནས་སུ་ཞེས་པ་མང་ནའང་ལེའུ་
བཅུ་གཉིས་པར། སངས་རྒྱས་སྐུ་འཛིན་དཔལ་དང་ལྡན། །རྡོ་རྗེ་མི་ཕྱེད་གསུམ་འབྱེད་པ། །བྱིན་གྱིས་བརླབས་ཀྱི་གནས་བྱས་ཏེ། །རྡོ་རྗེ་སྐུ་དང་ལྡན་པར་བྱ། །ཞེས་དང་དེའི་འགྲེལ་པ་སྒྲོན་གསལ་ལས། །

[023A]༄༅། །སངས་རྒྱས་ནི་དུས་གསུམ་དུ་བཞུགས་པའི་དེ་བཞིན་གཤེགས་པ་རྣམས་ཡིན་ལ། དེ་རྣམས་ཀྱི་སྐུ་དེའི་བདག་ཉིད་དུ་འཛིན་པར་བྱེད་པས་ན་སངས་རྒྱས་སྐུ་འཛིན། དཔལ་ནི་སངས་
རྒྱས་སྤྱན་ནོ། །དེ་གང་ལ་ཡོད་པ་དེ་ནི་དཔལ་ལྡན་ནོ། །རྡོ་རྗེ་གསུམ་ནི་རྡོ་རྗེ་འཆང་ཆེན་པོའོ། །དེས་མི་ཕྱེད་པ་ཉིད་ཀྱིས་གཅིག་པའི་བདག་ཉིད་དུ་བདག་གི་ལུས་བྱིན་གྱིས་བརླབས་པའི་གནས་སུ་རབ་ཏུ་
གནས་པར་མཛོད་ཅིག་པ་སྟེ། སྐུ་རྡོ་རྗེ་རྣམ་པར་སྣང་མཛད། ཅེས་པ་ལྟར་རོ། །སངས་རྒྱས་ཀུན་ཏེ་ཕྱོགས་བཅུ་དུས་གསུམ་གྱི་རྣམ་པར་སྣང་མཛད་དང་འབྲེལ་བའི་ཕུང་པོ་ལྔ་ཡིས་རབ་ཏུ་གང་བ་སྟེ་རྒྱས་
པར་སྤྲུལ་པའི་སྐུ་གང་ཡིན་པ་ལྟར་སྒྲུབ་པ་པོ་བདག་གི་ལུས་ཀྱང་སངས་རྒྱས་ཐམས་ཅད་ཀྱི་སྐུའི་ངོ་བོ་ཡི་རྣམ་སྣང་དེ་དང་འདྲ་བར་ཤོག་ཆོས་འོད་དཔག་མེད་སངས་རྒྱས་ཐམས་ཅད་ཀྱི་གསུང་གི་ངོ་བོ་ཡིན་
པས་གསུང་ལམ་སྟེ་དཔལ་གོས་དཀར་མོ་དང་ལྡན་པ། རྡོ་རྗེ་ཆོས་འོད་དཔག་མེད་ཀྱི་གསུང་གང་ཡིན་པ་དེ་ནི་ངེས་པའི་ཚིག་གིས་མཚོན་པའི་སོ་སོ་ཡང་དག་པར་རིག་པ་བཞི་ཐོབ་པའི་འབྲས་བུར་གྱུར་བས་ཕུན་
སུམ་ཚོ་
[027A]༄༅། །པ་སྟོན། སྒོས་མཛད་སེམས་ཅན་ཞེ་སྡང་ཅན་སྐལ་བ་དང་ལྡན་པ་དཔག་ཏུ་མེད་པ་དཀྱིལ་འཁོར་དུ་བཅུག་དབང་བསྐུར་རིམ་གཉིས་ཀྱི་ལམ་བསྟན། དེ་དག་གིས་ཉམས་སུ་བླངས་
བས་མི་སྐྱོད་པར་ལམ་གྱིས་གྱུར། སྤྲུལ་པ་རྣམས་མི་སྐྱོད་པ་དང་གཅིག་ཏུ་འདུས། ཡེ་ཤེས་པ་ནམ་མཁའ་གང་བ་བྱོན་ནས་ཐིམ་པས་དབྱེར་མེད་དུ་འདྲེས། རིགས་བདག་ཡབ་ཡུམ་རང་ཆས་སུ་ཡོད་པ་སྙོམས་
པར་ཞུགས་ནས་དབང་བསྐུར། སླར་བྱོན་ནས་རང་གི་མདུན་ན་འདུག་པ་རང་གི་སྙིང་ཀར་ཞུགས་ནས་འདྲེས་པས་རྡོ་རྗེ་འཆང་ཞི་བ་དེ་ཞེ་སྡང་རྡོ་རྗེད་གྱུར་བ་དང་མཉམ་དུ་སྔར་གྱི་མངོན་བྱང་ལྔའི་ཟླ་བ་ལས་བྱང་ཆུབ་པའི་
ཟླ་བའི་རྒྱུན་དེ་ཉི་གདན་ལ་ཐིམ་པའི་སྟེང་ན་བཞུགས། རེག་བྱ་རྡོ་རྗེ་མ་གཙོ་བོར་སོང་བའི་ཚེ་མི་སྐྱོད་བས་འཁྱུད་པ། ནམ་སྣང་སོགས་བཞི་ལ་སྦྱན་མ་སོགས་བཞི་དང། སྤྱན་མ་སོགས་བཞི་ལ་རྣམ་སྣང་
སོགས་བཞི། གཟུགས་རྡོ་རྗེ་མ་སོགས་བཞི་ལས་སྙིང་ཕྱག་རྡོར་ནམ་སྙིང་འཇིག་རྟེན་དབང་ཕྱུག་ཤར་གྱི་སེམས་དཔའ་གཉིས་ཤར་སྒོ་དང་ཤར་ལྷོའི་ཁྲོ་བོ་གཉིས་སྟེ་བཞི་ལ་གཟུགས་རྡོ་རྗེ་མ། །
ལྷོའི་བཞི་ལ་སྒྲ་རྡོ་རྗེ་མ། ནུབ་ཀྱི་བཞི་ལ་དྲི་རྡོ་རྗེ་མ། བྱང་གི་བཞི་ལ་རོ་རྡོ་རྗེ་མ། སྟེང་འོག་གི་གཉིས་ལ་རེག་བྱ་རྡོ་རྗེ་མས་འཁྱུད་པ། མི་སྐྱོད་པ་ལས་གཞན་རིགས་བདག་ཏུ་སོང་བས་ཡབ་ཀྱི་ཤུལ་དུ་མི་བསྐྱོད་བ་
དང་ཡུམ་གྱི་ཤུལ་དུ་རེག་བྱ་རྡོ་རྗེ་མ། རྣམ་སྣང་སོགས་བཞི་དང་སྤྱན་མ་སོགས་བཞི་གཙོ་བོར་སོང་པའི་ཤུལ་དུ་འང་འདྲ། དེ་དག་ལས་གཞན་པའི་ལྷ་ཡབ་ཡུམ་གང་གཙོ་བོར་སོང་བ་དེའི་ཤུལ་དུ་རང་འདྲ་གཉིས་པ་རེ། དཀྱིལ་
འཁོར་ཡོངས་རྫོགས་དམིགས་པས་མི་ལྕོག་ན་ཡབ་ཡུམ་ཟུང་དཔག་མེད་སྤྲོས་ཏེ་སེམས་ཅན་ཐམས་ཅད་ཀྱི་སྦྱི་བོར་སྙོམས་པར་ཞུགས་པའི་བྱང་ཆུབ་སེམས་ཀྱི་དབང་བསྐུར་སྒྲིབ་པ་སྦྱངས། །དེ་

[027B] འབྱིན་སྔགས་རྣམས་ཀྱི་དོན་ནི། །ཡེ་ཤེས་ལྔ་མཚོན་པའི་རྡོ་རྗེ་རྩེ་ལྔ་བ་ཕྱག་མཚན་དུ་འཛིན་པས་རྡོ་རྗེ་འཛིན། །
བདུད་བཞི་ལས་རྐྱལ་བའི་འཁོར་ལོ་རྩིབས་བཅུ་གཉིས་པ་འཛིན་པས་རྒྱལ་བ་རྒྱལ། བསམ་པ་ཐམས་ཅད་རྫོགས་པར་བྱེད་པའི་རིན་པོ་ཆེ་ཆ་དགུ་པ་འཛིན་པས་རིན་ཆེན་འཛིན། འཁོར་བ་མ་ལུས་པ་
ལས་འདས་པའི་པདྨ་འཛིན་པས་པདྨ་འཛིན། ཆོས་རབ་ཏུ་རྣམ་པར་འབྱེད་པའི་རལ་གྲི་འཛིན་པས་ཤེས་རབ་འཛིན། གཏི་མུག་རྣམ་པར་དག་ལ་རྣམ་སྣང་དགའ་བས་གཏི་མུག་དགའ་མ། ཞེ་སྡང་
རྣམ་པར་དག་པ་མི་སྐྱོད་པ་ལ་དགའ་བས་ཞེ་སྡང་དགའ་མ། འདོད་ཆགས་རྣམ་པར་དག་པ་འོད་དཔག་མེད་ལ་དགའ་བས་འདོད་ཆགས་དགའ་མ། སྣ་ཚོགས་རྡོ་རྗེ་འཛིན་པའི་དོན་གྲུབ་ལ་དགའ་བས་
རྡོ་རྗེ་དགའ་མ། བ་ལྟ་བྱའི་གཟུགས་རྡོ་རྗེ་འོད་གསལ་གྱིས་དག་པར་བྱས་པས་གཟུགས་རྡོ་རྗེ་མ། མཉན་བྱའི་སྒྲ་རྡོ་རྗེ་འོད་གསལ་གྱིས་དག་པར་བྱས་པས་སྒྲ་རྡོ་རྗེ་མ། བ་སྣམ་བྱའི་དྲི་རྡོ་རྗེ་འོད་གསལ་
གྱིས་དག་པར་བྱས་པས་དྲི་རྡོ་རྗེ་མ། མྱད་བྱའི་རོ་རྡོ་རྗེ་འོད་གསལ་གྱིས་དག་པར་བྱས་པས་རོ་རྡོ་རྗེ་མ། རེག་བྱའི་རེག་བྱ་རྡོ་རྗེ་འོད་གསལ་གྱིས་དག་པར་བྱས་པས་རེག་བྱ་རྡོ་རྗེ་མ། བྱམས་པ་གཙོ་བོར་
བྱེད་པའི་ཡོན་ཏན་མངའ་བས་བྱམས་པ། ས་ལྟར་མི་གཡོ་བའི་ཏིང་ངེ་འཛིན་གྱི་སྙིང་པོའི་བདག་ཉིད་ཅན་ཡིན་པས་ས་སྙིང་ཡེ་ཤེས་ལྔའི་རང་བཞིན་གྱི་རྡོ་རྗེ་ཕྱག་མཚན་དུ་འཛིན་པས་ཕྱག་རྡོར་ནམ་མཁའ་ལྟར་དྲི་མ་མེད་པའི་
ཡེ་ཤེས་ཀྱི་སྙིང་པོ་མངའ་བས་ནམ་སྙིང། ཏིང་ངེ་འཛིན་གྱི་སྟོབས་ཀྱིས་འཇིག་རྟེན་དབང་དུ་བྱེད་པས་འཇིག་རྟེན་དབང་ཕྱུག་སྐུའི་འོད་གསལ་ཞིང་ཡིད་དུ་འོད་བས་འཇམ་ལ་ཏིང་ངེ་འཛིན་གྱིས་གཞན་

[028A]༄༅། །གྱི་རེ་བ་སྐོང་བས་དཔལ་ཏེ་འཇམ་དཔལ། སྒྱུ་མ་ལྟ་བུའི་ཏིང་ངེ་འཛིན་གྱིས་སྒྲིབ་པ་ཐམས་ཅད་སེལ་བར་བྱེད་པས་སྒྲིབ་སེལ། ཀུན་ནས་མཇོས་པས་ཀུན་བཟང། གཤིན་རྗེའི་གཤེད་ཀྱི་ཏིང་ངེ་འཛིན་
གྱིས་གཤིན་རྗེས་ངན་སོང་དུ་འཁྲིད་པའི་ལས་སྒྲིབ་རྣམས་མཐར་ཟད་པར་བྱེད་པས་གཤིན་རྗེའི་མཐར་བྱེད། ཆོས་རབ་ཏུ་རྣམ་འབྱེད་ཀྱིས་ཉོན་མོངས་པའི་འཆིང་བ་ཐམས་ཅད་མཐར་ཟད་པར་བྱེད་པས་ཤེས་རབ་མཐར་བྱེད། པདྨ་
ཆུས་མགོས་པ་ལྟར་ཆགས་སོགས་ཀྱིས་མགོས་ཤིང་ཆགས་སོགས་མཐར་ཟད་པར་བྱེད་པས་པདྨ་མཐར་བྱེད། བདུད་རྩི་འཁྱིལ་བའི་ཏིང་ངེ་འཛིན་གྱིས་བགེགས་མཐར་ཟད་པར་བྱེད་པས་བགེགས་མཐར་
བྱེད། འཇིག་རྟེན་གྱི་ཆོས་བརྒྱད་ཀྱིས་གཡོ་བར་མི་ནུས་པས་མི་གཡོ་བ། འདོད་པའི་འོད་ཆགས་བསལ་ཞིང་དེ་ལས་རྒྱལ་བས་འདོད་པའི་རྒྱལ་པོ། །སྔོན་པོ་ལས་སྒྲིབ་རྣམས་དབྱིག་བས་ཚར་གཅོད་པས་
དབྱུག་སྔོན་ཅན། དོན་གྱི་འོད་གསལ་གྱིས་ཉོན་མོངས་འཇོམས་པས་སྟོབས་བོ་ཆེ། སེམས་ཅན་རྣམས་ལ་ཁམས་གསུམ་ལས་སྒྲོལ་བའི་ཡེ་ཤེས་སྩོལ་བས་གཙུག་ཏོར་འཁོར་བསྒྱུར། ཕྱོགས་
བཅུའི་བགེགས་ཀྱི་གཙོ་བོ་རྣམས་བཀུགས་ནས་ཕུར་བུ་འདེབས་བས་གནོན་མཛེས་རྒྱལ་པོ། །ཞལ་གསུམ་གྱིས་སྒྱུ་འོད་ཟུང་གསུམ། ཕྱག་དྲུག་གིས་ལུགས་འབྱུང་གི་སྣང་གསུམ་བཞོན་བཅས་མཚོན་
སྔོན་བྱུང་ལ་རྡོ་རྗེ་འཆང་གི་སྐུའི་བཀོད་པ་དཔག་ཏུ་མེད་པ་བསྟན་ནས་སེམས་ཅན་གྱི་དོན་མཛད་པ་དང་ཆོས་མཐུན། ལམ་འབྲས་ཀྱི་སྐབས་སུ་རྟེན་བརྟེན་པའི་དཀྱིལ་འཁོར་དཔག་ཏུ་མེད་པ་དངོས་སུ་སྤྲུལ་
ནས་སེམས་ཅན་གྱི་དོན་བྱེད་པའི་དགེ་རྩ་སྨིན། རྩ་ཞལ་གྱི་སྣ་རྩེར་ཉིད་གདན་སྲན་མ་ཕྱེད་ཙམ་གྱི་སྟེང་དུ་ཏིང་ངེ་འཛིན་སེམས་དཔའི་ནཱད་ལས་རྡོ་རྗེ་སྔོན་པོ་ཡུངས་འབྲུ་འམ་ནས་ཙམ་སྤྲོས་ཏེ་བཞག་པའི་ཕྱག་

[028B] རྡོ་རྗེའི་བུ་གར་ཉི་གདན་སྔ་མ་ལྟ་བུའི་སྟེང་དུ་ཐིག་ལེ་སྔོན་པོ་ཡུངས་འབྲུ་ཙམ་སྙིང་ཀ་ནས་ཕབ་སྟེ་བཞག་པའི་ཐིག་ལེ་ཕྲ་མོ་གཉིས་ལས་དང་པོ་པས་བྱིང་རྒོད་བཅད་པའི་ཕྱིར་དུ་གང་འཆམ་རེ་
བསྒོམ། བསྐྱེད་རིམ་རགས་པ་མཐར་ཕྱིན་བས་ཞིག་ནས་འགྲུབ་པའི་ཕྱིར་དུ་གཙོ་བོར་བསྒོམ་ཞིང་རེག་མཐོང་གི་མཚན་མ་བརྟན་པོ་རྙིང་ནས་སྤྲོ། །སྔོན་བྱུང་ལ་རྡོ་རྗེ་འཆང་གིས་དང་དུ་ཡང་དག་འཇོག་ལ་མཉམ་
པར་བཞག་པའི་ཐུགས་ཀྱི་མཛད་པ་དང་ཆོས་མཐུན། ཕྱི་མ་གཙོ་བོར་རྫོགས་རིམ་པའི་ལུས་དབེན་གྱི་ཕྲ་མོའི་སྨིན་བྱེད་དུ་འགྱུར། ལྕེ་དང་མཆུ་མི་འགུལ་ཞིང་སྒྲ་སྤངས་ཏེ་ཡིད་ཀྱི་ཡི་གེ་གསུམ་གྱི་སྒྲ་
ལྷང་ལྷང་སྒྲོགས་པར་མོས་པ་སྐྱེད་རིམ་པའི་རྡོར་བཟླས། ཏིང་ངེ་འཛིན་སེམས་དཔའི་མཐར་ཉེ་སྙིང། སྙིང་པོ། །རྩ་སྡགས་ཀཾ་ཀ་ནིས་རིམ་པར་བསྐོར་བ་གྱིན་འགྲེང་འོད་ཟེར་འབར་བ། ཡུམ་གྱི་
ལུས་ལ་བཀོད་པའི་མི་བསྐྱོད་པའི་ཐུགས་ཀར་ཡང་ཉི་གདན་གྱི་སྟེང་དུ་ས་བོན་སྔགས་འཕྲེང་དང་བཅས་པ། །དམིགས་པ་གསལ་ན་གཉིས་ཀ་ལ་གཅིག་ཙར་དམིགས། མེ་གསལ་ན་རེ་མོས་སུ་
དམིགས་ཏེ་བཟླ། གཙོ་བོའི་ཡུམ་དང་ཡབ་ཡུམ་གཉིས་ཀྱི་ལུས་ལ་བཀོད་པའི་རེག་བྱ་རྡོ་རྗེ་མ་གསུམ་ཀའི་ཐུགས་ཀར་ཉི་གདན་ལ་ཁཾ་གི་མཐར་ཉི་སྙིང་དང་སྙིང་པོས་བསྐོར་བ། ཁྲོ་བོ་དང་ཁྲོ་མོའི་
སྔགས་གཅིག་ཅིང་འཕྲེང་སྔགས་ཀྱང་འགོད། དེས་ལྷག་མ་རྣམས་མཚོན། དམིགས་པ་ནི་ས་བོན་ལས་ལྷ་དེ་དང་དེ་གཙོ་བོ་བྱས་པའི་དཀྱིལ་འཁོར་ཡོངས་རྫོགས་སྤྲོས་ནས་སེམས་ཅན་གྱི་དོན་མཛད་པ་
སོགས་དཀྱིལ་འཁོར་རྒྱལ་མཆོག་སྐབས་ལྟར། ལྷའི་རྣམ་པ་གསལ་ཞིང་ང་རྒྱལ་བརྟན་པ། གཙོ་འཁོར་ཐམས་ཅད་རྒྱུད་གཅིག་ཅིང་དེ་སྟོང་གི་རང་བཞིན་ཅན། ལྷ་ཐམས་ཅད་ཀྱི་ཞལ་ཐམས་ཅད་

[029A]༄༅། །ནས་ཟློབ། མཐེ་བོད་ལྕགས་ཀྱུས་ལྷ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་བསྐུལ་ཞིང་འཕྲེང་རྡོག་གི་ལྷ་བཀུགས་ནས་སྙིང་ཁའི་ས་བོན་ལ་ཐིམ་པར་མོས། སྔོན་བྱུང་
ལ་རྡོ་རྗེ་འཆང་གིས་གདུལ་བྱ་ལ་ཆོས་སྟོན་པའི་གསུང་གི་མཛད་པ་དང་ཆོས་མཐུན། རྫོགས་རིམ་པའི་ངག་དབེན་རྡོ་རྗེའི་བཟླས་བའི་རྒྱུད་སྨིན། རང་འོད་གསལ་ཆོས་སྐུར་ཞུགས་ཏེ་སླར་སེམས་དཔའ་
གསུམ་གྱི་བདག་ཉིད་ཅན་དུ་བཞེངས་ནས་འགྲོ་བའི་དོན་བྱའོ་སྙམ་པའི་འཕེན་པ་བཏང། སྙོམས་པར་ཞུགས་པས་ལྷན་སྐྱེས་གྱི་བདེ་འཆེན་པོའི་ངོ་བོར་ཞུ་བ་འོད་གསལ་དུ་བསྡུས་ལ་བདེ་སྟོང་སྦྱར་
སྔོན་བྱུང་ལ་ཞིང་འདིའི་སྐུ་དངོས་ཀྱི་གདུལ་བྱ་རྫོགས་ནས་མྱ་ངན་ལས་འདའ་ཚུལ་བསྟན་པ་དང་ཆོས་མཐུན། ཛོགས་རིམ་པའི་དཔེ་དོན་གྱི་ཨོད་གསལ་གྱི་རྒྱུད་སྨིན། རང་རྒྱུད་གྱི་ཚད་མེད་བཞི་ལྷ་མོའི་
རྣམ་པར་ཤར་བས་བསྐུལ་བ་ན་ལྷ་མོའི་ཚོགས་ནམ་མཁའ་གང་བས་བྲག་ཆ་བཞིན་བསྐུལ་བར་བསམ། བསྐུལ་ཚིག་གི་དོན་ནི། སེམས་ཅན་གྱི་ཁམས་ཐམས་ཅད་དབྱིངས་རང་བཞིན་རྣམ་དག་གི་བདག་
ཉིད་དུ་གྱུར་ཅིང་ཁམས་གསུམ་གྱི་ཆོས་གྱི་རྒྱལ་སྲིད་ལ་མངའ་བརྙེས་པས་གནས་ཀྱི་དབང་ཕྱུག་ཁྱོད་ན་ཐུགས་ལ་རང་དབང་དུ་གྱུར་པ་བརྙེས་པས་རྡོ་རྗེའི་ཐུགས་ཞེས་བསྟོད་ནས། དགའ་བ་སྟེ་སྙོམས་འཇུག་
གི་རོལ་པ་ནི་ཡིད་ཚིམ་པར་བྱེད་པས་ཡིད་འོང་དང་དོན་ཆེན་པོ་སྟོང་པ་བཞི་པའི་ལྷན་སྐྱེས་ཀྱི་བདེ་བ་འདོད་པ་སྟེ་བསྐྱེད་པས་དོན་ཆེན་འདོད་པ་ཡིན་ལ་དེས་སྦྱན་མ་བདག་ལ་བསྐྱབ་ཏུ་གསོལ་ཏེ་རོལ་བར་མཛོད་ཅིག་
མགོན་པོ་ཁྱོད་གལ་ཏེ་དེ་རིང་བདག་གསོན་ཞིང་འཚོ་བར་མཆིས་པར་བཞེད་ན་སེམས་ཅན་ཐམས་ཅད་གང་ལས་སྐྱེ་བའི་འོད་གསལ་དེ་མཐར་ཐུག་པའི་ངོ་བོ་ཡིན་པས་སེམས་ཅན་གྱི་ཡབ་ཆེན་པོ་དང་སེམས་ཅན་

[029B] འཁོར་བ་ཇི་སྲིད་པར་སྐུའི་རིགས་འདྲ་རྒྱུན་མི་ཆད་པས་རྡོ་རྗེའི་སྐུ་བརྙེས་པ་ཁྱོད་བཀའ་ཆོས་ཀྱི་འཁོར་ལོ་
བསྐོར་བས་སེམས་ཅན་ཀུན་ལ་ཕན་པར་མཛད་ཅིང། སངས་རྒྱས་ཏེ་ཕུང་པོ་ལྔའི་དོན་སྒྱུ་མའི་སྐུ་དང་བྱང་ཆུབ་སྟེ་དོན་གྱི་འོད་གསལ་དང་དོན་དམ་པ་སྟེ་སྒྱུ་འོད་གཉིས་ཟུང་དུ་འཇུག་པའི་ཟུང་འཇུག་གསུམ་སེམས་ཅན་
ལ་རྗེས་སུ་ཕན་པ་སྟེ་ཕན་པའི་དགོངས་པས་སྟོན་པར་མཛད་པ་ཞེས་བསྟོད་ནས། འདོད་ཆགས་ཀྱི་འདོད་ཆགས་རྣམ་པར་སྤྱོད་པའི་ཕྱིར་དུ་དམ་ཚིག་ཆགས་པ་སྟེ་འདོད་ཆགས་ལ་སྤྱོད་པའི་ངོ་བོ་ཉིད་དུ་གྱུར་བའི་སྒོ་ནས་
བདག་ལ། ཁྱོད་ནི་ངག་གི་དབང་ཕྱུག་བརྙེས་པས་རྡོ་རྗེའི་གསུང་དང་མཆོག་ཏུ་ཐུགས་རྗེ་ཆེ་བའི་སེམས་ཅན་ཀུན་ལ་ཕན་ཞིང་ཐུགས་བརྩེ་བ། དེ་བས་ན་ཚད་མེད་བཞིས་འཇིག་རྟེན་དག་གི་སྟེ་སེམས་ཅན་མ་ལུས་པའི་
དགོས་པའི་དོན་མཛད་པ་ལ་རྟག་ཏུ་སྟེ་དུས་ཐམས་ཅད་དུ་བརྩོན་ཞིང་འཇུག་བར་མཛད་ཅེས་བསྟོད་ནས། སེམས་ཅན་གྱི་ཁམས་རྣམས་རབ་ཏུ་དགའ་བར་སྤྱོད་ཅིང་ཀུན་ནས་དགེ་བ་ཐོབ་པར་མཛད་པས་རབ་དགའི་སྤྱོད་པ་
ཀུན་དུ་བཟང་པོ་ཁྱོད་ཀྱིས་བདག་ལ། རྡོ་རྗེ་དང་པདྨ་མཉམ་པར་སྦྱར་བ་ལས་བྱུང་བའི་དཀྱིལ་འཁོར་གྱི་ལྷ་རྣམས་ཀྱིས་ཞེ་སྡང་ལ་སྤྱོད་པ་ལ་སོགས་པའི་སེམས་ཅན་གྱི་ཁམས་རྣམས་སྤྱོད་བས་རྡོ་རྗེ་འདོད་པ་སྟེ་དོན་
ཡོད་གྲུབ་པ་ལས་ཀྱི་རིགས་ཀྱི་བདག་པོར་གྱུར་བས་དམ་ཚིག་མཆོག་འདོད་ཆགས་ལ་སྤྱོད་པའི་སེམས་ཅན་རྣམས་འདོད་ཆགས་ལམ་དུ་བྱས་བའི་རྣམ་པར་དག་པའི་ཐབས་འོད་གསལ་གྱི་ཡེ་ཤེས་གྱིས་
བྱང་ཆུབ་རབ་ཏུ་རྩོལ་བས་ཕན་དོན་ཆེ། ཤཱཀྱའི་རིགས་ལས་བྱུང་བ་རྣམས་ཀྱི་མཆོག་ཏུ་གྱུར་བས་སམ་བྱ་གྲུབ་ཡེ་ཤེས་ཀྱི་ངོ་བོ་ཉིད་ཀྱིས་འགྲོ་བ་མ་ལུས་པའི་དོན་མཛད་པས་ན་ཡང་དག་པར་རྫོགས་པའི་སངས་རྒྱས་

[030A]༄༅། །ཀྱི་གདུང་མཆོག་རང་དང་གཞན་དུ་དབྱེ་བའི་དམིགས་པ་དང་བྲལ་ཞིང་སེམས་ཅན་རྣམས་ལ་ཐུགས་བརྩེ་བས་ཉེ་རིང་མེད་པར་མཉམ་པ་ཉིད་དུ་གཟིགས་བཞེས་བསྟོད་ནས། རྡོ་རྗེ་འདོད་པ་
སོགས་ཁྱད་པར་ཅན་གྱི་ཡོན་ཏན་རིན་པོ་ཆེ་མང་པོའི་གཏེར་དུ་གྱུར་པ་ཁྱོད་ཀྱིས་བདག་ལ་དབྱེས་བར་ཏེ་རོལ་བར་མཛོད། བར་མ་གསུམ་ལའང། སྣང་བ་གསུམ་རྣམ་པར་དག་པའི་ཐབས་འོད་གསལ་གྱི་ཡེ་ཤེས་ཀྱིས་
རྡོ་རྗེ་སེམས་དཔའི་ཚེ་སྲོག་འཆི་མེད་ཀྱི་དངོས་གྲུབ་རྩོལ་བས་གསོན་པར་མཆིས་པར་བཞེད་ན། ཞེས་པ་མགོན་པོ་གལ་ཏེ་དེ་རིང་ཞས་སོགས་ཚིག་རྐང་སྔ་ཕྱི་བཞིག་དགོངས་པར་སྤྱོད། བསྐུལ་བས་བཞེངས་
པར་བསྒོམ་པས། སླར་ཡང་ཐུགས་རྗེ་ཆེན་པོས་ཞིང་གཞན་དུ་འཚར་རྒྱ་བའི་མཛད་པ་སྟོན་པ་དང་ཆོས་མཐུན། རྫོགས་རིམ་པའི་དཔེ་དོན་གྱི་འོད་གསལ་ལས་སྒྱུ་མའི་སྐུར་བཞེངས་པའི་རྒྱུད་སྨིན། འཁོར་གྱི་
ལྷ་ཐམས་ཅད་ཀྱིས་མགྲིན་གཅིག་ཏུ་རིགས་ལྔའི་ཡོན་ཏན་གྱི་སྒོ་ནས་བསྟོད་པར་བསམ། བསྟོད་པའི་དོན། ཉོན་མོངས་ཀྱིས་མི་གཡོ་བའི་མི་བསྐྱོད་པ། ཐུགས་ཀྱི་རིགས་ཡིན་པས་རྡོ་རྗེ། ཐམས་ཅད་སྟོང་
པའི་བདག་ཉིད་ཡིན་པས་ཡེ་ཤེས་ཆེ། རྡོ་རྗེ་མི་སྐྱོད་པ་སོགས་རང་གི་ངོ་བོ་འཛིན་པས་རྡོ་རྗེ་དབྱིངས། བདེན་གཉིས་ཀྱི་རྣམ་དབྱེ་མཁྱེན་པས་མཁས་པ་ཆེ། རྡོ་རྗེ་གསུམ་གཙོ་བོར་གྱུར་བས་མཆོག་དོན་དམ་པའི་
དང་སྐུའི་དང་ཕྱུང་བའི་བཀྱིལ་འཁོར་གསུམ་ཀའི་ངོ་བོ་ཡིན་པས་དཀྱིལ་འཁོར་གསུམ། གསང་བའི་དམ་ཚིག་གི་དེ་ཁོ་ན་ཉིད་དབྱངས་ཀྱིས་གསུངས་པ་པོ་ལ་ཕྱག་འཚལ་ལོ། འོད་གསལ་གྱི་མེ་འབར་བས་རྣམ་
བར་སྣད་མཛད། དེ་ཉིད་ཀྱི་ཕྱིར་ན་སྒྲིབ་གཉིས་དག་པའི་དག་པ་ཆེ། རྡོ་རྗེ་དེ་བ་རྣམས་རྣམ་པར་དག་པའི་ངོ་བོ་ཉིད་ཀྱིས་རིགས་དྲུག་པའི་བདག་ཉིད་དུ་གྱུར་བས་རྡོ་རྗེ་ཞི་བ། ལྷན་སྐྱེས་ཀྱིས་དགའ་བའི་བདག་

[030B] ངོ་བོ་ཉིད་ཀྱིས་དག་པས་རང་བཞིན་གྱིས་འོད་གསལ་བ། རིགས་ལྔལ་དབང་བསྐུར་བས་མཆོག་གི་མཆོག་ཆོས་སྟོན་པས་སྟོན་པ། རྡོ་རྗེ་ཁྱོད་ལ། རིན་པོ་ཆེའི་རིགས་ཅན་རྣམས་
དགའ་ཞིང་གསལ་བར་མཛད་པས་རིན་ཆེན་རྒྱལ་པོ། །མཉམ་ཉིད་ཡེ་ཤེས་ཀྱི་ངོ་བོ་ཡིན་པས་རབ་ཏུ་ཟབ། དེ་ཉིད་ཀྱིས་ན་བདེ་སྟོང་དབྱེར་མེད་ཀྱི་རྡོ་རྗེ་ནམ་མཁའ་དང་འདྲ་བར་བློ་བུར་གྱི་དྲི་མ་མེད་པ། གཟོད་མ་ནས་
དག་པས་རབ་བཞིན་གྱིས་དག་བ་ལ་བློ་བུར་གྱི་དྲི་མས་གོས་པ་མེད་པས་དག་པ་གཉིས་དང་ལྡན་པའི་རྡོ་རྗེའི་སྐུལ་ཕྱག་འཚལ་ལོ། རྡོ་རྗེ་དཔག་མེད་དེ་པདྨའི་རིགས་ཅན་རྣམས་ཀྱིས་བདག་པོར་གྱུར་བས་རྒྱལ་པོ་ཆེ་
སོར་རྟོགས་ཡེ་ཤེས་ཀྱི་བདག་ཉིད་ཡིན་པས་མི་རྟོག་པ། ནམ་མཁའ་སྟེ་ཐམས་ཅད་སྟོང་པ་འོད་གསལ་གྱི་ཡེ་ཤེས་ཀྱི་རྡོ་རྗེ་རང་གི་ངོ་བོར་འཛིན་པ། འཁོར་བ་ལ་ཞེན་པའི་མཚན་ཉིད་ཅན་གྱི་འདོད་ཆགས་ཀྱི་ཕ་རོལ་
ལམ་མཐར་ཕྱིན་པ་སྟེ་སོན་པའི་ཤེས་རབ་བརྙེས་པའི་རྡོ་རྗེ་གསུམ་གྱི་ནང་ནས་གསུང་རྡོ་རྗེ་གཙོ་བོར་གྱུར་བ་ལ་ཕྱག་འཚལ་ལོ། །དོན་ཡོད་རྡོ་རྗེ་སྟེ་དོན་གྲུབ་ཀྱི་རིགས་ཅན་རྣམས་ཀྱིས་རྫོགས་པའི་སངས་རྒྱས་སུ་བྱས་ཏེ་
མདུན་དུ་བདེར་ཞིང་མཆོད་པས་དོན་ཡོང་རྡོ་རྗེ་རྫོགས་སངས་རྒྱས། །འཕྲིན་ལས་བཞིས་འགྲོ་བ་རྣམས་ཀྱི་འདོད་པ་རྫོགས་པར་མཛད་པས་བསམ་པ་ཐམས་ཅད་རྫོགས་མཛད་པ། དག་པའི་ངོ་བོ་ཉིད་འོད་
གསལ་ལས་བྱུང་བས་དག་པ་ངོ་བོ་ཉིད་ལས་བྱུང། དེ་ལྟ་བུས་རྡོ་རྗེ་སེམས་དཔའ་ལ་ཕྱག་འཚལ་ལོ། །རང་གི་སྙིང་ཁ་ནས་མཆོད་པའི་ལྷ་མོ་བཞིན་རས་རྒྱས་ཤིང་མཛེས་པ། ཞི་བའི་མིག་གིས་བལྟ་ཞིང་ལག་བའི་
པདྨ་འཇམ་པ། ནུམ་རྒྱས་ཤིང་འབུར་ལ་འཁྲེག་བའི་བར་དོག་པ། མུ་ཏིག་གི་ཆུན་པོ་འཕྱད་ཞིང་གོས་ཅུང་ཟད་འཕྱང་བས་རོ་སྨད་མཛེས་པ་སྟོན་པ་ནམ་མཁའ་གང་བ་སྦྲོས་ཏེ་མཆོད། ནང་མཆོད་འབུལ་བའི་ཚེ། རེ་མིག་

[031A]༄༅། །དགུ་བའི་གདུང་ཟླུམ་གྱི་སྟེང་རང་གི་མདུན་ཐད་དྲང་དུ་སེར་ཁྲི་པདྨ་ཉི་ཟླའི་སྟེང་དུ་རྩ་བའི་བླ་མ་སྐུའི་ཆ་ཤས་འདུས་པ་གཙོ་བོར་གྱུར་བའི་རྒྱུད་སྡེ་བཞིའི་ལྷ་ཚོགས་ཀྱིས་གང་པ། དེའི་གཡས་
གྱི་འཁྲིས་ནས་རྡོ་རྗེ་འཆང་སོགས་དབང་རྒྱུན་དང། གཡོན་གྱི་འཁྲིས་ནས་རྡོ་རྗེ་འཆང་སོགས་བཤད་རྒྱུན་གྱི་བླ་མ་རྣམས་གདུང་ཟླུམ་གྱི་སྟེང་དུ་གྲལ་བསྒྲིགས། སྔོན་ལྷ་རྣམས་ཀྱིས་རི་རབ་ལ་སྲུབ་ཤིང་བྱས་ནས་
རྒྱ་མཚོ་བསྲུབ་པས་དབུས་ནས་བདུད་རྩི་བྱུང་བ་དང། ཡབ་ཡུམ་གྱི་རྡོ་རྗེ་དང་པདྨ་བསྲུབ་པས་དབུས་ནས་བསུད་རྩི་དཀར་དམར་བྱུང་བ་གཉིས་མཚོན་པའི་གཡོན་པའི་འཐེབ་སྲིན་སྦྱར་བས་ནང་མཆོད་གཡས་
བསྐོར་གྱིས་ལན་གསུམ་དཀྲུགས་ཏེ་བདུད་རྩིའི་སྙིང་པོ་བླངས་ནས་སྤྱི་བོ་ནས་འཐོར་ཏེ་བླ་མ་ལ། སྙིང་ཀའི་ཐད་ནས་བསྒོམ་པའི་དཀྱིལ་འཁོར་བ་ལ། སྙིང་མགྲིན་དབྲལ་བ་གསུམ་དུ་ཐིག་ལེ་བྱས་ཏེ་རང་དང་
རྩ་བའི་བླ་མ་དང་བརྒྱུད་པའི་བླ་མས་བསྟེན་པའི་ཡིད་དམ་དཀྱིལ་འཁོར་གྱི་ལྷ་ཚོགས་ཐམས་ཅད་ལ་འབུལ། ལྕེ་ལ་བཞག་ནས་མྱང། སྔགས་དོན། དེ་བྷྯིན་གཤེགས་པ་ཐམས་ཅད་ཀྱི་འཆི་བ་མེད་པའི་
བདུད་རྩིས་མཉེས་པར་བྱེད་པའི་རྡོ་རྗེའི་རང་བཞིན་གྱི་བདག་ཉིད་དེ་ངཱོ་ཞེས་པའི། །ཞིང་གཞན་དུ་སྐུ་བལྟམས་པ་སོགས་ཀྱི་མཛད་པ་བསྟན་པ་ན་ཞིག་དེའི་གདུལ་བྱ་རྣམས་ཀྱིས་དང་པོར་སངས་རྒྱས་འཇིག་རྟེན་
དུ་བྱུང་ངོ་ཞེས་སྔགས་པ་བརྗོད་ཅིང་དེ་ནས་མཆོད་ནས་བསྙེན་བསྐུར་བ་དང་ཆོས་མཐུན། རྫོགས་རིམ་གྱི་སྐབས་སུ་འདོད་ཡོན་གྱི་རང་བཞིན་ཤེས་པའི་སྒོ་ནས་ལོངས་སྤྱོད་པས་བདེ་ཆེན་སྐྱེས་བའི་རྒྱུད་སྨིན་འབྲས་
དུས་སུ་ལོངས་སྤྱོད་ཡོངས་སུ་དག་པ་ལ་སྤྱོད་པའི་ལག་རྗེས་འཇོག། །རྟེན་བརྟེན་པའི་དཀྱིལ་འཁོར་བསུ་རང་གི་ཐུགས་ཁའི་ཧཱུཾ་དང་སྦྱར་འཚམས་ནས་སྦྲོས་པའི་བྱང་ཆུག་ཀྱིས་སེམས་ཀྱི་འོད་ཟེར་གཉི་སྣལ་རྡོ་རྗེ་

[031B] སྒྲིབ་པ་སྦྱངས། ཧཱུཾ་ཡིག་དུ་གྱུར། དེས་ནམ་མཁའི་ཁམས་གང་བ་སྙོམས་པར་ཞུགས་པའི་རྡོ་རྗེ་འཆང་དུ་གྱུར། རང་གི་སྙིང་ཀར་བསྟིམ། རྫོགས་རིམས་ཀྱི་
བསྐབས་སུ་ལུས་ཀྱི་རྩ་ཁམས་ཐིག་ལེ་རྣམས་ལས་རུང་དུ་གྱུར་བའི་སྒོ་ནས་རླུང་དང་བྱང་སེམས་རྣམས་སྙིང་ཀར་འདུ་བའི་དགེ་རྩ་སྨིན། འབྲས་བུ་སྟོན་བས་རྩ་རྒྱུད་གསུངས་པའི་མཐར་ཡབ་ཡུམ་སྙམས་པར་ཞུགས་པའི་སྦྱོར་འཚམས་ནས་སྤྲོས་
པའི་འོད་ཟེད་གྱིས་སེམས་ཅན་ཐམས་ཅད་ལ་དབང་བསྐུར་བའི་སེམས་ཅན་ཐམས་ཅད་ཀུན་དུ་བཟང་པོའི་མིང་ཅན་དུ་མཛད་པ་དང། འཁོར་རྣམས་རང་གི་རྡོ་རྗེ་གསུམ་ལ་ཞུགས་པར་མཛད་པ་དང་རྣམ་པ་མཐུན་པའི་འབྲས་བུ་ལམ་བྱེད་དུ་འགྱུར། ཐུན་
འཚམས་ཀྱི་བྱ་བ་སོགས་གཞན་ལས་ཤེས། དཔལ་གསང་བ་འདུས་པའི་རིམ་པ་དང་པོའི་ལམ་ལ་སློབ་ཚུལ་གྱི་དམིགས་རིམ་ཁྱབ་བདག་རྡོ་རྗེ་སེམས་དཔའ་རྗེ་བརྩུན་དམ་པ་དཀོན་མཆོག་ཡར་འཕེལ་བའི་ཞལ་སྔ་ནས་ཀྱི་ཞལ་གྱི་བུམ་བཟང་
ལས་བྱུང་བ་མདོ་ཙམ་ཞིག་ཡུལ་མདོ་སྨད་དུ་སྐྱེས་པའི་ཕྱིན་བ་ངག་དབང་བློ་བཟང་ཆོས་ལྡན་གྱིས་རང་གི་བརྗེད་བྱང་དུ་བཀོད་པ་སྟེ། ཞིབ་པར་བརྒྱུད་ལྡན་བླ་མ་དམ་པ་མཉེས་པར་བྱས་པའི་ཞལ་ལས་ཤེས་དགོས་པ་ཡོད་དོ། །འདི་ལ་ནོངས་པའི་ཚོགས་ཅི་
མཆིས་པ་ཐམས་ཅད་བླ་མ་རྡོ་རྗེ་སེམས་དཔའ་ཉིད་ལ་འཆག་ཅིང་དགེ་བའི་ཚོགས་ཅི་མཆིས་པ་ཐམས་ཅད་རྒྱལ་བའི་དབང་པོ་བློ་བཟང་གྲགས་པའི་བསྟན་པའི་སྙིང་པོ་ལམ་བཟང་འདི་ལ་བརྟེན་ནས་སེམས་ཅན་ཐམས་ཅད་ཀྱིས་ཁ་སྦྱོང་ཡན་ལག་བདུན་
ལྡན་གྱི་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པའི་རྒྱུར་བསྔོའོ།། མང་ལཾ།།



﻿༄༅། །འདུས་བའི་བསྐྱེད་རིམ་གྱི་རྣམ་བཤད་གནད་དོན་ཀུན་གསལ་ཞེས་བྱ་བ་བཞུགས་སོ། །

[001A] །ན་མོ་ཤཱཀྱ་མུ་ན་ཡེ། མཁའ་ལྟར་དངོས་པོ་ཀུན་ལ་ཁྱབ་པའི་ཆོས་སྐུ་དོན་དམ་སྤྲོས་བྲལ་ལས། །རིམ་གཉིས་རླུང་གི་ཤིང་རྟ་ཆེས་དྲངས་ཟུང་འཇུག་ལོངས་སྐུ་ཉིན་མོའི་མགོན། །གྲངས་མེད་གདུལ་བྱའི་
ཁམས་ཀྱི་རྒྱ་མཚོར་སྤྲུལ་སྐུའི་གཟུགས་བརྙན་སྟོང་འཆར་བ། །རིགས་བརྒྱའི་ཁྱབ་བདག་རྡོ་རྗེ་འཆང་དང་དེ་སྤྲུལ་བཙོང་ཁ་པ་དེར་འདུད། །ལེགས་བཤད་མཐར་ཐུག་དཔལ་ལྡན་འདུས་པའི་རྒྱུད། །རྒྱུད་དེར་མཐར་ཐུག་
ཚུལ་བཞིའི་རྒྱས་བཏབ་ཚུལ། །ཚུལ་བཞིན་གསལ་མཛད་ཀླུ་སྒྲུབ་སྨྲ་བའི་ཟླ། །ཟླ་བའི་ཞབས་སོགས་བརྒྱུད་པར་བཅས་ལ་འདུད། །ཁྱད་པར་བདག་བློ་རིན་ཆེན་ཀཱ་ལ་ཤར། །ལེགས་བཤད་བདུད་རྩིའི་ཆར་འབེབས་དགེ་
བའི་བཤེས། །ཐོག་མཐའ་བར་གྱི་ཡོངས་འཛིན་རྣམ་ལྔ་ཡི། །བཀའ་དྲིན་ལན་བརྒྱར་དྲན་པས་རྟག་ཏུ་བསྔགས། །སྐྱེ་ཤི་བར་དོ་རྒྱལ་བའི་སྐུ་གསུམ་དུ། །སྒྱུར་བྱེད་འདུས་པའི་རིམ་པ་དང་པོའི་གནད། །དམ་པས་བསྐུལ་བས་
རང་ཉིད་འདྲིས་ཕྱིར་དང། །སྐལ་མཉམ་གཞན་ལའང་ཕན་སྲིད་སྙམ་ནས་བྲི། །དེ་ཡང་འདིར་དཔལ་གསང་བ་འདུས་པའི་རིམ་པ་དང་པོའི་རྣམ་གཞག་ཇི་ལྟར་འཚིམ་པ་ཞིག་བཤད་པར་བྱ་སྟེ། འདི་ལ་གསུམ། འདུས་པའི་རྒྱུད་

[002A]༄༅། །ཀྱི་ཆེ་བ་བསྟན་པ་དང། རྩ་བཤད་ཀྱི་རྒྱུད་དང་དགོངས་འགྲེལ་གྱི་རིམ་པ་བྱོན་ཚུལ། བསྐྱེད་པའི་རིམ་པ་ལ་ཇི་ལྟར་སློབ་པའི་ཚུལ་ལོ། །དང་པོ་ནི། རྩ་རྒྱུད་ལས། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་
ཐུགས་ཀྱི་གསང་བ་གསང་བ་འདུས་པ་ཞེས་གསུངས་ཤིང། རྒྱུད་ཕྱི་མ་ལས། ཨེ་མ་ཧོ་ཤིན་ཏུ་རྙེད་པར་དཀའ། །བྱང་ཆུབ་སྒྲུབ་པའི་ཐབས་འདི་ཡིན། །རྒྱུད་ཀྱི་ཕྱི་མའི་ཕྱི་མར་གྱུར། །གསང་བ་འདུས་པ་ཞེས་བྱའི་རྒྱུད། །ཅེས་དང། གང་ཞིག་
རབ་གསང་འདུས་པའི་རྒྱུད་འདི་ཉན་པ་དང། །འདོན་པར་བྱེད་དང་ཀློག་པ་དང་ནི་སེམས་པ་དང། །མཆོད་པར་བྱེད་པ་དང་ནི་འྡྲིའམ་འདྲིར་འཇུག་པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །ཞེས་དང། འཇམ་དཔལ་ཞལ་ལུང་ལས་ཀྱང་
སངས་རྒྱས་ཀུན་གྱི་འདུས་པའི་རྒྱུད། །གསང་ཆེན་གསང་བ་ཆེས་གསང་བ། །གོང་ན་མེད་པའི་ལུང་ཆེན་པོ། །ཞེས་དང། དམར་ནག་གི་རྒྱུད་ལས་ཀྱང། རྒྱུད་ཀྱི་མཐར་ཐུག་འདུས་པ་སྟེ། །མ་བྱུང་འབྱུང་བར་མི་འགྱུར་རོ། །ཞེས་དང། གསང་བ་
གྲུབ་པ་ལས་ཀྱང། དཔལ་ལྡན་འདུས་ལས་མཆོག་གཞན་མེད། །འཇིག་རྟེན་གསུམ་གྱི་རིན་ཆེན་གྱུར། །ཞེས་དང། སྒྲོན་གསལ་ལས་ཀྱང། ཐུབ་པ་ཆེན་པོའི་ཆོས་ཕུང་པོ། །བརྒྱད་ཁྲི་བཞི་སྟོང་གསུངས་པ་ཡི། །དཔལ་ལྡན་འདུས་འདི་སྣོད་

[002B] །དེ་ལས་དེ་ནི་རྒྱུད་ཀྱི་རྩེ། །ཞེས་གསུངས་པ་ལྟར་རོ། །གཉིས་པ་ནི། སྤྱིར་འདུས་པའི་རྩ་རྒྱུད་ལ་ཤླཽ་ཀ་ཉིས་ཁྲི་ལྔ་སྟོང་ཡོད་པ་གཅིག་དང། དེ་ལས་བཏུས་པའི་ད་ལྟའི་བསྡུས་རྒྱུད་ཕྱི་མ་དང་བཅས་པ་གཉིས་སོ། །དེའི་བཤད་རྒྱུད་ལ། རྒྱུད་ཕྱི་མ། རྡོ་རྗེ་འཕྲེང་བ། དགོངས་པ་ལུང་
སྟོན། ལྷ་མོ་བཞིས་ཞུས། ཡེ་ཤེས་རྡོ་རྗེ་ཀུན་ལས་བཏུས་པ། ལྷའི་དབང་པོས་ཞུས་པ་སྟེ་དྲུག་གོ་རྒྱུད་ཕྱི་མ་ནི། འདུས་པའི་བཤད་རྒྱུད་ཡིན་པར་མ་ཟད་དེའི་རྒྱུད་ཀྱང་ཡིན་ལ། གཞན་ལྔ་ནི་འདུས་པའི་བཤད་རྒྱུད་ཡིན་ཀྱང་དེའི་རྒྱུད་མིན་ནོ། །དགོངས་འགྲེལ་ལ་ནི་འཕགས་པས་མདོར་བྱས་
མདོ་བསྲེ་གཉིས་དང། རིམ་ལྔ། བྱང་ཆུབ་སེམས་འགྲེལ་དང་བཅས་པ་མཛད། འཕགས་པ་ལྷས་ནི་སྤྱོད་བསྡུས་སྒྲོན་མེ་དང་བདག་བྱིན་རླབས་གཉིས་མཛད། ཀླུ་བྱང་གིས་དཀྱིལ་ཆོག་ཉི་ཤུ་པ་དང་ལས་མཐའ་རྣམ་འབྱེད། ཤཱཀྱ་བཤེས་གཉེན་གྱིས་རིམ་པ་གཉིས་པའི་མཇུག་ཟླ་བས་རྩ་རྒྱུད་
ཀྱི་འགྲེལ་པ་སྒྲོན་གསལ་དང། རྡོ་རྗེ་སེམས་དཔའི་སྒྲུབ་ཐབས་གཉིས་མཛད་ཅིང། དེ་རྣམས་ཀྱི་རྗེས་འབྲང་རྒྱ་བོད་ཀྱི་མཁས་པ་གཞན་གྱིས་མཛད་པ་མང་ཡང། རྗེ་ཡབ་སྲས་ཀྱིས་བཀྲལ་བའི་དབང་དུ་བྱས་ན། རྗེ་ཉིད་ཀྱིས་རྒྱུད་འགྲེལ་གྱི་མཆན་བུ་མཐའ་དཔྱོད་བསྡུས་དོན་གསུམ་
དང། སྔགས་རིམ། རིམ་ལྔ་སོགས་མང་དུ་མཛད་ལ། མཁས་གྲུབ་རྗེས་ནི། འདུས་པའི་བསྐྱེད་རིམ་གྱི་རྣམ་བཤད་ཆེན་མོ་སོགས་འགའ་རེ་དང། དེའི་རྗེས་སུ་མཁས་གྲུབ་ནོར་བཟང་བ་དང། པཎ་ཆེན་བསོད་ནམས་གྲགས་པ། པཎ་ཆེན་གོང་མ་སོགས་དུ་མས་ཀྱང་འདུས་པའི་
རིམ་གཉིས་ཀྱི་དོན་གཏན་ལ་འབེབས་པའི་སྒོ་ནས་དར་རྒྱས་སུ་མཛད། འདིར་ཡང་དེ་རྣམས་ཀྱིས་བཤད་པའི་རྗེས་སུ་འབྲང་སྟེ་དེ་དག་གི་དགོངས་པ་དང་མཐུན་པར་རང་སྐལ་གྱི་དབང་དུ་བྱས་ནས་འཆད་པར་བྱའོ། །གསུམ་པ་ལ་ལྔ། གང་གིས་སྒྲུབ་པའི་རྟེན། གང་དུ་བསྒྲུབ་

[003A]༄༅། །པའི་གནས། རིམ་གཉིས་ཀྱི་གོ་རིམ་ངེས་ཚུལ། ཇི་ལྟར་སྒྲུབ་པའི་མངོན་རྟོགས་ཀྱི་རྣམ་གཞག་བསྐྱེད་རིམ་མཐར་ཕྱིན་པའི་ཚད་འཕྲོས་དང་བཅས་པ་བཤད་པའོ། །དང་པོ་ནི། སྤྱིར་ལམ་འདིའི་སྒྲུབ་པ་པོ་ཁྱད་པར་ཅན་གྱི་དབང་དུ་བྱས་ན་ཐུན་མོང་
བའི་ལམ་གྱི་རིམ་པ་ལ་བློ་སྦྱངས་པ་ཞིག་དགོས་ལ། དེ་ཡང་ངེས་འབྱུང་བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་ནས་བྱང་སྡོམ་བཟུང་སྟེ་སྤྱོད་པ་ཕྱིན་དྲུག་ལ་སློབ་འདོད་ཡོད་པ་ཞིག་དགོས་ཏེ། དེ་དག་སྔ་མ་སྔ་མ་ཡོད་ན་ཕྱི་མ་ཕྱི་མ་རྣམས་ཇི་ལྟ་བ་བཞིན་འབྱུང་ཞིང་མང་ན་མི་
འབྱུང་བའི་ཕྱིར། དེ་ནས་བླ་མེད་ལྟར་ན་དབང་བཞི་རྣམ་པར་དག་པ་ཐོབ་པ་ཞིག་དགོས་ཏེ། སྤྱིར་དབང་རྣམ་པར་དག་པ་ནི་སྔགས་ལམ་གྱི་འཇུག་སྒོ་ཡིན་ལ། བླ་མེད་ཀྱི་རིམ་གཉིས་རྫོགས་པར་བསྒོམ་པའི་སྣོད་དུ་འགྱུར་བ་ལ་དེའི་དབང་བཞི་ངེས་པར་ཐོབ་དགོས་པའི་ཕྱིར་ཏེ་
རྡོ་རྗེ་འཕྲེང་བ་ལས། ཐོག་མར་སློབ་མ་གང་གི་ཚེ། །བློ་ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེ་ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང། །སློབ་དཔོན་སློབ་མ་མཚུངས་པར་ནི། །
མི་བཟད་དམྱལ་བ་ཆེན་པོར་འགྲོ། །ཞེས་གསུངས་པའི་ཕྱིར། གཉིས་པ་ནི། རྩ་རྒྱུད་ལེའུ་བཅུ་གཉིས་པར། དགོན་པ་ཆེན་པོའི་ས་ཕྱོགས་སུ། །མེ་ཏོག་འབྲས་བུ་སོགས་ཀྱིས་བརྒྱན། །རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པ་བསྒྲུབ། །ཞེས་
གསུངས་པ་ལྟ་བུའི་གནས་སུ་བསྒོམ་པར་བྱ་སྟེ། དེས་ཡིད་དུ་འོང་བའི་གནས་གཞན་ཡང་མཚོན་པའི་ཕྱིར་རོ། །གསུམ་པ་ནི། དེ་ལྟ་བུའི་རྟེན་གྱི་གང་ཟག་དེས་རིམ་གཉིས་ཀྱི་ནང་ནས་ཐོག་མར་བསྐྱེད་རིམ་དང་དེ་ནས་རྫོགས་རིམ་ལ་སློབ་དགོས་པ་ཡིན་ཏེ། རིམ་ལྒ་

[003B] བསྐྱེད་པའི་རིམ་པ་ལེགས་གནས་ཤིང། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་གསུངས་པའི་ཕྱིར། རིམ་གཉིས་གང་སྒོམ་ཡང་དམ་ཚིག་ལ་གནས་པ་ཞིག་དགོས་ཏེ། དམ་ཚིག་
སྤྱི་དང་ཁྱད་པར་བླ་མའི་དམ་ཚིག་གི་གཙོ་བོ་རྣམས་དང་འགལ་བ་ཕྱིར་བཅོས་ཚུལ་བཞིན་མ་བྱས་ན། དངོས་གྲུབ་ཁྱད་པར་ཅན་མི་འཐོབ་ཅིང་ངན་འགྲོར་སྐྱེ་བར་འགྱུར་བའི་ཕྱིར་ཏེ། སྡོམ་འབྱུང་ལས། ཇི་ལྟར་ཉེ་བར་བསྟན་པ་བཞིན། ཕྱི་ནས་དམ་ཚིག་སྤྱོད་ལ་བརྩོན། །
ཞེས་པ་ནས། ཡང་དག་མན་ངག་ཕུན་ཚོགས་ཀྱིས། །འགྲུབ་པར་འགྱུར་རོ་གཞན་དུ་མིན། །ཞེས་གསུངས་པའི་ཕྱིར། བཞི་པ་ལ་བཞི། དང་པོའི་སྦྱོར་བ། དཀྱིལ་འཁོར་རྒྱལ་མཆོག་ལས་རྒྱལ་མཆོག་བསྐྱེད་རིམ་གྱི་དམིགས་པ་ཡིད་ལ་བྱེད་ཚུལ་ལོ། །དང་པོ་ལ་
གཉིས། མངོན་རྟོགས་ཀྱི་སྦྱོར་བའི་རྣམ་གཞག་དང། མངོན་རྟོགས་དངོས་ཀྱི་རྣམ་གཞག་གོ་དང་པོ་ལ་གསུམ། སྔོན་དུ་ཇི་ལྟར་བྱ་བ་དང། མཐུན་རྐྱེན་བསྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་བཟུང་བ་སོགས་དང། འགལ་རྐྱེན་འགོག་པའི་ཕྱིར་སྲུང་འཁོར་
བསྒོམ་པའོ། །དང་པོ་ལ་ལྔ། རྡོར་དྲིལ་བྱིན་གྱིས་བརླབ་པ། ནང་མཆོད་བྱིན་གྱིས་བརླབ་པ། སྔོན་འགྲོའི་གཏོར་མ་བྱ་ཚུལ། བདག་བསྐྱེད་མཆོད་པ་བྱིན་གྱིས་བརླབ་པ། རྡོར་སེམས་སྒོམ་བཟླས་བྱ་ཚུལ་ལོ། །དང་པོ་ལ་གཉིས། རང་ལྷར་བསྐྱེད་པ་དང། བྱིན་བརླབ་བྱ་
ཚུལ་དངོས་སོ། །དང་པོ་ལ་གཉིས། དགོས་པ་དང། ཚིག་དོན་ནོ། །དང་པོ་ནི། རང་ཉིད་སྐད་ཅིག་གིས་ཞེ་སྡང་རྡོ་རྗེ་སྐུ་མདོག་མཐིང་ནག་ཞེས་སོགས་ཀྱིས་རང་ཞེ་སྡང་རྡོ་རྗེར་བསྐྱེད་ནས་རྡོར་དྲིལ་བྱིན་གྱིས་རླབས་པ་ལ་དགོས་པ་ཡོད་དེ། སྒྲུབ་ཐབས་བསྒོམ་པའི་ཚེ་

[004A]༄༅། །དམ་ཚིག་གསུམ་དང་ལྡན་པ་ཞིག་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། དེ་ཡང་ཡིན་ཏེ། རང་ལྷ་ཡབ་ཡུམ་དུ་བསྐྱེད་པ་ནི་ཕྱག་རྒྱའི་དམ་ཚིག་རྡོར་དྲིལ་འཛིན་པ་ནི་རྡོར་དྲིལ་གྱི་དམ་ཚིག་དྲན་པའི་ཆེད་ཡིན་པའི་ཕྱིར། གཉིས་པ་ནི་
རང་ཉིད་ཞེ་སྡང་རྡོ་རྗེ་ཞེས་སོགས་བརྗོད་པ་དང་མཉམ་དུ། རང་གི་ཕུང་པོ་ཕྲ་རགས་མ་ཕྱེ་བར་བཏགས་ཆོས་དང་བཅས་པ་བརྟེན་ནས་བཏགས་པ་ཙམ་མ་གཏོགས། རང་ངོས་ནས་གྲུབ་པ་མེད་དོ་སྙམ་དུ་བསམས་ཏེ། རང་ཉིད་ཕུང་པོ་དེ་ཉིད་འོད་དུ་མེར་གྱིས་ཞུ་བའི་གོ་ས་
དེར་སྟོང་པའི་ངང་ལས། རང་སེམས་བདེ་བ་ཆེན་པོའི་ཡེ་ཤེས་དེ་ཉིད་སྣ་ཚོགས་པདྨ་དང་ཉི་མའི་གདན་གྱི་སྟེང་དུ་འོད་སྔོན་པོ་ཁྲུ་གང་བ་ཞིག་གམ། ཡང་ན་སྐད་ཅིག་གིས་ཉི་གདན་གྱི་སྟེང་དུ་ཞེ་སྡང་རྡོ་རྗེ་སྐུ་མདོག་མཐིང་ནག་ཞེས་པ་ནས་ཤམ་ཐབས་འཕྱར་བར་གྱུར་ཞེས་པའི་
བར་གྱིས་བསྐྱེད། དེ་ཡང་སྐུ་མདོག་དང་རྩ་ཞལ་མཐིང་ནག་གཡས་ཞལ་དཀར་པོ་ཞི་བ། གཡོན་ཞལ་དམར་པོ་ཆགས་པའི་ཉམ་ཅན་སོགས་འོག་ནས་སྲུང་འཁོར་གྱི་སྐབས་སུ་འབྱུང་བ་ལྟར་བསམ། དེ་དག་ཀྱང་འདིར་མན་ངག་དང་སྦྱར་ཏེ་བཤད་ན། སྒྱུ་ལུས་
འོད་གསལ་ཟུང་འཇུག་མཚོན་པའི་ཞལ་གསུམ། ཞལ་གསུམ་ཀའི་དབུའི་རྫ་མ་དང་མགྲིན་པ་གཅིག་ཡིན་པ་ལ་ཞལ་གསུམ་འབུར་དོད་ཀྱི་རྣམ་པ་ཅན། དབུ་སྐྲ་སྤྱི་བོར་ཐོར་ཅོག་བྱས་པའི་རྩེ་མོར་རྡོ་རྗེ་རྩེ་ལྔ་པས་མཚན་པ། ཐོར་ཅོག་གི་མདུན་ནམ། དབུ་སྐྲ་བཅིངས་
ཐག་གི་དབུས་སུ་སྤྱི་བོའི་རྩ་འཁོར་མཚོན་པའི་རྡོ་རྗེ་རྩེ་མོ་སོ་གཉིས་པ་གྱེན་དུ་ལངས་པའི་གཡས་གཡོན་དུ་རྡོ་རྗེ་རྩེ་ལྔ་པས་རྒྱབ་ཀྱི་བར་དུ་འཁོར་བ་ལ། ཡང་མར་གྱི་སྣེ་རྣམས་སུ་མུ་ཏིག་གི་འཕྲེང་བས་སྦྲེལ་ཞིང། བར་བར་དུ་མུ་ཏིག་གི་འཕྲེང་བ་ཉིས་བཤིབས་ཀྱི་ཀུ་རུ་ཁར་

[004B] དབུ་རེ་རེའི་སྟེང་དུ་འཁོར་ལོ་རྩིབས་བརྒྱད་པ་རེ། མདུན་ངོས་ཀྱི་རྩིབས་དབུས་མའི་སྟེང་དུ་རིན་པོ་ཆེ་ལས་གྲུབ་པའི་མི་བསྐྱོད་པ། དེའི་གཡས་གཡོན་དུ་རྣམ་སྣང་དང་རིན་འབྱུང། དེའི་གཡས་གཡོན་དུ་འོད་དཔག་མེད་དང་དོན་གྲུབ་རྣམས་འབུར་ཏུ་དོད་པའི་རྣམ་པ་ཅན། རྩིབས་
རྣམས་ལ་མུ་ཏིག་གི་དྲ་བ་ཉིས་བཤིབས་དང་དབུས་མ་ལ་སུམ་བཤིབས་ཅུང་ཟད་རིང་བ། སྙན་རྒྱན་ནི་རྒྱུ་གསེར་ལས་བྱས་ཤིང་ཟླུམ་པོ་མར་སྣར་རྡོ་རྗེ་རྩེ་ལྔ་པ་ཕྱེད་པས་མཚན་པ་ལ་མུ་ཏིག་གི་ཛར་ཛར་ཡོད་པ། སྙན་གོང་ཨུཏྤ་ལའི་གདེངས་ག་ནི། ཡུ་བ་སྙན་གྱི་རྒྱབ་དང་འདབ་མ་
སྙན་གྱི་གོང་དུ་གདེངས་ཀར་ཡོད་པའི་ཡུ་བའི་ཐད་དང་གསེར་གྱི་འཁོར་ལོའི་འོག་ནས་ཚོན་སྣ་ལྔའི་དར་དཔྱངས་སྙན་རྒྱབ་ནས་མར་འཕྱང་བ། ཨོལ་མདུད་ཀྱི་ཐད་སོར་མགྲིན་པའི་རྩ་འཁོར་མཚོན་བྱེད་རྡོ་རྗེ་རྩེ་བཅུ་དྲུག་པའི་གཡས་གཡོན་དུ་རྡོ་རྗེ་རྩེ་ལྔ་པས་མགྲིན་པ་འཁོར་བ་ལ་ཡར་མར་གྱི་
སྣེ་རྣམས་སུ་མུ་ཏིག་གི་འཕྲེང་བ་ཉིས་བཤིབས་ཀྱིས་སྦྲེལ་བ་དང། བར་རྣམས་སུ་མུ་ཏིག་གི་འཕྲེང་བས་ཀུ་རུ་ཁར་སྦྲེལ་བའི་མགུལ་རྒྱན། སེ་མོ་དོ་ནི། ཐུགས་མཚོན་བྱེད་དུ་མགུལ་རྒྱན་གྱི་ཕྱི་ནས་མུ་ཏིག་གི་དྲ་བ་དྲ་ཕྱེད་ནུ་མ་གཉིས་ཀྱི་བར་དུ་སླེབ་པ་སྟེ། ཁ་ཅིག་ཏུ་གཡས་
གཡོན་དུ་སེ་རལ་ཁར་བྱ་བར་བཤད་དེ་བརྟག་ག་ཤའམ་སེ་རལ་ཁ་ནི་ནུ་མ་གཉིས་ཀྱི་དབུས་ཀྱི་སྙིང་ག་དང་རྒྱབ་ཏུ་སྙིང་ཀའི་རྩ་འཁོར་མཚོན་པའི་རྡོ་རྗེ་རྩེ་བརྒྱད་པའི་ཡར་མར་ཀྱི་རྭ་རྣམས་ལ་མུ་ཏིག་གི་འཕྲེང་བ་སུམ་བཤིབས་ཕྲག་གོ་གཡས་གཡོན་ནས་མཆན་ཁུང་གཡས་
གཡོན་དུ་ཀུ་རུ་ཁར་སྦྲེལ་བ། དོ་ཤལ་ནི། རིན་པོ་ཆེ་དཀར་དམར་སྔོ་བ་ལྔ་བཅུ་སྤེལ་མའི་ཕྲེང་བ་བརླ་ཕྲ་སྦོམ་གྱི་མཚམས་སུ་སླེབ་པ། སྐ་རགས་སམ་འོག་པག་ནི་ལྟེ་བའི་རྩ་འཁོར་མཚོན་པའི་རྡོ་རྗེ་རྩེ་དྲུག་ཅུ་རེ་བཞི་པ་དང། དེའི་གཡས་གཡོན་ནས་བརྩམས་ཏེ་རྡོ་རྗེ་རྩེ་ལྔ་པས་

[005A]༄༅། །རྒྱབ་ཀྱི་བར་འཁོར་བ་ལ། ཡར་མར་གྱི་རྭ་རྣམས་སུ་མུ་ཏིག་གི་ཕྲེང་བ་ཉིས་བཤིབས་ཀྱི་སྦྲེལ་བའི་བར་མཚམས་སུ་མུ་ཏིག་གི་ཕྲེང་བ་ཉིས་བཤིབས་ཀྱི་ཀུ་རུ་ཁར་བྱས་པས་སྦྲེལ་བ། འོག་རྭ་རྣམས་སུ་མུ་ཏིག་གི་དྲ་བ་དྲ་ཕྱེད་སུམ་བཤིབས་
ཀྱི་སྣེ་མོར་དྲིལ་ཆུང་གཡེར་ཁ་དང་ཟླ་ཕྱེད་རྔ་ཡབ་སོགས་ཀྱིས་སྤྲས་པ། དཔུང་རྒྱན་ནི། ཕྱག་དྲུག་གི་དཔུང་པཱཾ་སོག་པའི་དཀར་ཡོལ་ཁ་རེ་རེ་ནས་སྟེང་འོག་ཏུ་འཐོན་པའི་དཔུང་མགོའི་འོག་དང་གྲུ་ཚིགས་ཀྱི་ནང་དུ་གསེར་གྱི་པ་ཊས་རིས་སྒོར་མོ་ལ་ནོར་བུས་བརྒྱན་པ་དང་
ཕྱག་གི་འཁྲིག་མ་དང་ཞབས་ཀྱི་ལོང་བུ་རྣམས་སུའང་དེ་འདྲ་བའི་རྒྱན་རྣམས་ལ་མུ་ཏིག་གི་དྲ་བ་དྲ་ཕྱེད་དང་བཅས་པའི་ཕྱག་ཞབས་ཀྱི་གདུ་བུ་སྟེ། རིགས་དྲུག་རྒྱན་གྱི་རྣམ་པར་ཤར་བའོ། །ཕྱག་གཡས་ཀྱི་དང་པོས་མི་བསྐྱོད་པའི་ངོ་བོ་གསེར་གྱི་རྡོ་རྗེ་རྩེ་ལྔ་པ། གཡོན་
གྱི་དང་པོས་རྡོ་རྗེ་འཆང་གི་ངོ་བོ་རྡོ་རྗེ་རྩེ་ལྔ་པ་ཕྱེད་པས་ཡུ་བ་བྱས་པའི་དྲིལ་བུ་བཟུང་ནས་ཡུམ་གྱི་མཆན་ཁུང་ནས་འཁྱུད་པ། གཡས་ཀྱི་གཉིས་པས་རྣམ་སྣང་གི་ངོ་བོ་རྡོ་རྗེ་རྩེ་ལྔ་པ་ཕྱེད་པས་ཡུ་བ་བྱས་པའི་འཁོར་ལོ་དཀར་པོ་རྩིབས་བཅུ་གཉིས་པ། གསུམ་པས་འོད་དཔག་
མེད་ཀྱི་ངོ་བོ་པདྨ་དམར་པོ་འདབ་མ་བརྒྱད་པའི་ཡུ་བ་ནས་འཛིན་པ། གཡོན་གྱི་གཉིས་པས་རིན་འབྱུང་གི་ངོ་བོ་རྡོ་རྗེ་ཕྱེད་པས་ཡུ་བ་བྱས་པའི་རིན་པོ་ཆེ་སེར་པོ་ཆ་དགུ་པ། གསུམ་པས་དོན་གྲུབ་ཀྱི་ངོ་བོ་རྡོ་རྗེ་རྩེ་ལྔ་པ་ཕྱེད་པའི་སྟེང་དུ་པདྨ་
པ་རྩེ་མོར་ཡེ་ཤེས་ཀྱི་མེ་འབར་བ་འཛིན་པ། དེའི་པང་ན་ཡུམ་རེག་བྱ་རྡོ་རྗེ་མ་སྐུ་མདོག་སྔོན་པོ་རྒྱན་ཆ་ལུགས་ཐམས་ཅད་ཡབ་དང་འདྲ་བ་ལ་སྐུ་བོང་ཡབ་ལས་ཅུང་ཟད་ཆུང་བ། དབུ་སྐྲ་ཕྱེད་ཐོར་ཅོག་དང་ལྷག་མ་ལན་བུར་འཕྱང་བས་སྐུ་སྟོད་ཁེབས་པ་ཕྱག་དང་པོ་གཉིས་

[005B] གཟུགས་མཛེས་པ། ངག་སྙན་པ། དྲི་ཞིམ་པ། ལྗགས་དང་མ་མཆུའི་རོ་མངར་བ། །ལུས་ཀྱི་རེག་བྱ་འཇམ་པ་སོགས་འདོད་ཡོན་ལྔའི་དགའ་བས་རོལ་པ། ཞབས་པདྨའི་སྐྱིལ་ཀྲུང་གིས་བཞུགས་པ། གཉིས་
ཀའི་གོས་ཀྱི་ག་ཤལ་ནི་རིན་པོ་ཆེ་སྣ་ཚོགས་པས་སྤྲས་པའི་ལྷ་རྫས་ཀྱི་གོས་སྟོད་ཅུང་ཟད་ལེབ་ཆགས་པ་མཚན་ཁུང་གཡས་གཡོན་དུ་ག་ཤལ་བྱས་ཤིང། མདུན་རྒྱབ་ལེབ་ཆགས་པ་ལ་སྟེ་ཟུར་རྣམས་སུ་མང་པོ་ཡོད་པའི་ཤམ་ཐབས་ཕན་ཚུན་རྒྱབ་ཏུ་འཕྱང་བ་སྟེ་
བཤུགས་པའོ། །རྒྱན་དང་ཕྱག་མཚན་འདི་རྣམས་ཀྱི་མཚོན་དོན་དང་ངོ་བོ་ནི་ལྷ་ལྷག་མ་འཆད་འགྱུར་རྣམས་ལའང་ཅི་རིགས་ཤེས་པར་བྱའོ། །གཉིས་པ་ནི་རྡོ་རྗེ་ནི་ཐབས་དང་ཞེས་སོགས་བརྗོད་པའི་ཚེ་རྡོར་དྲིལ་བྱིན་གྱིས་བརླབ་པ་དང་མཚོན་དོན་དྲན་པར་བྱ་སྟེ། དེ་ཡང་སྤྱིར་
བྱིན་གྱིས་བརླབ་པ་ལ་བསང་སྦྱངས་བསྐྱེད་ནས་བྱིན་གྱིས་བརླབ་པ་དང། མཚོན་དོན་དྲན་པ་ཙམ་གྱིས་བྱིན་གྱིས་བརླབ་པའི་ཚུལ་གཉིས་ལས་འདིར་ཕྱི་མ་ལྟར་ཡིན་ནོ། །རྡོར་དྲིལ་དེ་ལ་སྒྲས་བརྗོད་ཀྱིས་དབྱེ་ན་གཉིས་ཏེ། མཚོན་བྱ་དོན་གྱི་རྡོར་དྲིལ་དང། མཚོན་བྱེད་དཔེའི་
རྡོར་དྲིལ་ལོ། །མཚོན་བྱེད་ཀྱི་རྡོ་རྗེ་དེ་ལ་རྩེ་གཅིག་པ་གསུམ་པ་ལྔ་པ་དགུ་པ་སྣ་ཚོགས་རྡོ་རྗེ་རྒྱན་གྱི་རྡོ་རྗེ་རྣམས་སུ་ཡོད་ཅིང། རྩེ་གཅིག་པ་ནས་སྟོང་གི་བར་ཡོད་པར་བཤད་དེ། དྲིལ་བུ་ལའང་དེ་ལྟར་རོ། །རྡོ་རྗེས་ཐབས་སྒྲུབ་པ་པོ་དང། དེའི་གསང་གནས་ཀྱི་རྡོ་རྗེ། ཐབས་བདེ་བ་
ཆེན་པོའི་ཡེ་ཤེས་སོགས་ཐབས་ཀྱི་རིགས་རྣམས་མཚོན། དྲིལ་བུས་ཤེས་རབ་ཕྱག་རྒྱ་མ་དང། དེའི་གསང་གནས། ཤེས་རབ་སྟོང་པ་ཉིད་དང་དེ་རྟོགས་པའི་ཤེས་རབ་སོགས་ཤེས་རབ་ཀྱི་ཆ་རྣམས་མཚོན། ཡང་རྡོ་རྗེའི་ལྟེ་བས་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་རྡོ་རྗེ་སེམས་

[006A]༄༅། །དཔའ། སྟེང་རྭ་ལྔས་ཡེ་ཤེས་ལྔ་རིགས་ལྔ། སྟེང་གི་པད་འདབ་བརྒྱད་ཀྱིས་འཕགས་ལམ་ཡན་ལག་བརྒྱད། འོག་རྭ་ལྔས་མཁའ་འགྲོ་ལྔ། འོག་གི་པད་འདབ་ཀྱིས་སྐུལ་བྱེད་མ་སོགས་བཞི་དང་སྒོམ་བཞི། དྲིལ་བུའི་ཞལ་གྱིས་སྟོང་ཉིད་རྟོགས་
པའི་ཤེས་རབ་རྡོ་རྗེ་དབྱིངས་ཕྱུག་མ། སྟེང་རྭས་གཤེགས་པ་ལྔ། བུམ་པས་ཡེ་ཤེས་ཀྱི་བདུད་རྩི་དབྱུག་གུས་ལྷས་སྐྱེས། ཆ་གསུམ་གྱིས་ཁམས་གསུམ། ཁོག་པས་སྟོང་ཉིད། ས་བོན་བརྒྱད་ཀྱིས་སྤྱན་སོགས་ཡུམ་བཞི་དང་ནོར་རྒྱུད་མ་སོགས་བཞི། ཡང་རྡོ་རྗེས་ལོངས་སྐུ་
དྲིལ་བུས་སྤྲུལ་སྐུ། རྡོར་དྲིལ་མཉམ་པར་སྦྱོར་བས་ཟུང་འཇུག་དྲིལ་བུའི་སྒྲས་ཆོས་ཕུང་སྒྲོགས་པ། ཡང་རྡོ་རྗེའི་ལྟེ་བས་ཡབ་ཀྱི་དཧུ་ཏིའི་མར་སྣ། དྲིལ་བུའི་ལྕེས་ཡུམ་གྱི་དཧུ་ཏིའི་མར་སྣ་མཚོན་པ་སོགས་རྫོགས་རིམ་དང་སྦྱར་ནས་འཆད་ཚུལ་ཡང་ཤེས་པར་བྱའོ། །མདོར་ན་རྡོ་རྗེས་
ཟུང་འཇུག་གི་བར་གྱི་ཐབས་ཀྱི་ཆ་ཐམས་ཅད་དང། དྲིལ་བུས་དེའི་བར་གྱི་ཤེས་རབ་ཀྱི་ཆ་ཐམས་ཅད་མཚོན་པའི་ཚུལ་དྲན་པར་བྱའོ། །རྡོར་དྲིལ་གཉིས་ཀའང་བདེ་སྟོང་དབྱེར་མེད་ཀྱི་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ཡིན་ནོ་སྙམ་པ་དང། རང་གི་ལུས་ལྷ་ཡབ་ཡུམ་དང་
སེམས་བདེ་སྟོང་དབྱེར་མེད་ཀྱི་ཡེ་ཤེས་དང། ངག་གིས་བདེ་སྟོང་དབྱེར་མེད་ཀྱི་སྒྲ་སྒྲོགས་པར་བསམ་མོ། །ཨོཾ་སརྦ་ཏ་ཐཱ་ག་ཏ་ཞེས་སོགས་ཀྱི་དོན་ཡོད་དེ། ཨོཾ་ནི་རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། །མཆོག་དང་ནོར་སྟེར་དཔལ་དང་གཡང། །སྐལ་བཟང་རྣམ་པ་
དང་ལྡན་དང། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྔགས་སུ་བརྗོད། །ཅེས་གསུངས་པ་ལྟར་དོན་བདུན་ལ་འཇུག་པའི་མཚོན་དོན་དྲན་པའི་སྒོ་ནས་བརྗོད་ན་ཕན་ཡོན་ཆེན་པོར་འགྱུར་བའི་ཕྱིར་རོ། །ཨོཾ་ལ་ཨ་དང་ཨུ་དང་མ་གསུམ་ཡོད་དེ། ཨ་ལ་ཨུ་བྱིན་

[006B] མ་ཡིག་ཀླད་ཀོར་དུ་བྱིན་པས་ཨོཾ་གཅིག་ཏུ་གྱུར་པའི་ཡི་གེ་སོ་སོ་བས་སྐུ་གསུང་ཐུགས་སོ་སོར་མཚོན་ཞིང། ཨོཾ་གཅིག་གིས་ནི་དེ་གསུམ་དབྱེར་མེད་པ་དེ་མཚོན་པའི་ཕྱིར་རོ། །སརྦྷ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། སིདྷི་ནི་གྲུབ་པ། བཛྲ་ནི་རྡོ་རྗེ། ས་མ་ཡ་
ནི་དམ་ཚིག་ཏིཥྛ་ནི་མནོས་པའམ་བརྟན་པ། ཨེ་ཥ་སྟྭཾ་དྷ་ར་ཡཱ་མི་ནི་འདི་བདག་གིས་གཟུང་བར་བགྱིའོ། །བཛྲ་སཏ་ནི་རྡོ་རྗེ་སེམས་དཔའ། ཧི་ལྔས་ཡེ་ཤེས་ལྔ་དང། ཧཱུཾ་གསུམ་གྱིས་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་བ་དེ་མཚོན། ཕཊ་ནི་དོན་དེ་གསལ་བར་བྱེད་པ་དང་
སཱ་ཧཱས་ནི་སྡིག་པ་འཇོམས་ཤིང་དགེ་བ་འཕེལ་བ་སོགས་དང་དབུགས་འབྱིན་པ་སྟེ། རྩེ་མོ་ལས། སཱ་ཧཱ་ཞེས་ནི་ཅི་ཡིན་བརྗོད། །སྡིག་པ་ཐམས་ཅད་ཞི་བྱེད་ཅིང། །དགེ་བའི་ཚོགས་ནི་རྣམ་པར་འཕེལ། །ཉེས་པ་ཐམས་ཅད་འཕྲོག་བྱེད་ཅིང། །སྡུག་བསྔལ་ཐམས་
ཅད་འཇོམས་པའི་མཆོག་ཞེས་གསུངས་པ་ལྟར་དོན་དྲན་པའི་སྒོ་ནས་རྡོ་རྗེ་འཛིན་ནོ། །དེ་ནས་བཛྲ་གྷཎྜ་ཧཱུཾ་ཞེས་བརྗོད་ཅིང། དོན་ནི་རྡོ་རྗེ་དྲིལ་བུ་ཞེས་པ་སྟེ། ཆོས་ཐམས་ཅད་བདེན་སྟོང་མཉམ་པ་ཉིད་དུ་དྲིལ་ནས་རྟོགས་པའི་ཤེས་རབ་ནི་ངེས་དོན་གྱི་དྲིལ་བུ་ཡིན་ལ་
མཚོན་དོན་དེ་དྲན་པའི་སྒོ་ནས་དྲིལ་བུ་འཛིན་ཅིང། དེའི་སྒྲས་ཀྱང་སྟོང་པ་ཉིད་ཀྱི་སྒྲ་སྒྲོགས་པར་སེམས་པའོ། །ཧཱུཾ་གིས་ནི་ཡེ་ཤེས་ལྔ་མཚོན་ཞིང། འདི་ལ་འང་ཧ་ཨཱ་མ་གསུམ་ཡོད་ཅིང། གསུམ་སོ་སོས་རྡོ་རྗེ་གསུམ་སོ་སོ་དང། ཧཱུཾ་གཅིག་ཏུ་གྱུར་པས་དེ་གསུམ་དབྱེར་
མི་ཕྱེད་པ་དེ་མཚོན་ནོ། །ངེས་དོན་གྱི་རྡོར་དྲིལ་རང་རྒྱུད་ལ་བསྐྱེད་དེ། རྡོ་རྗེ་སེམས་དཔའ་ལ་སོགས་པའི་སངས་རྒྱས་ཐམས་ཅད་མཉེས་པར་བྱའོ་སྙམ་དུ་སེམས་ཤིང་བརྗོད་ནས་ཧཱུཾ་གླུར་བླང་བར་བྱའོ། །དྲང་དོན་གྱི་རྡོ་རྗེ་ལག་གིས་གསོར་ཞིང། ངེས་དོན་གྱི་རྡོ་རྗེ་རང་རྒྱུད་ལ་

[007A]༄༅། །བསྐྱེད་པའི་ཚུལ་གྱིས་གསོར་བ་ཡིན་ལ། དེའི་དགོས་པ་ནི། སེམས་ཅན་རྨོངས་དང་འགྲེལ་བ་ཡི། །ཞེས་སོགས་ཀྱིས་སྟོན་ཅིང། འདིའི་དོན་ནི། ངེས་དོན་གྱི་རྡོ་རྗེ་རང་རྒྱུད་ལ་བསྐྱེད་པ་ནི་མཛེས་པའམ་འགོས་པ་ཡིན་ཏེ། དེས་སེམས་ཅན་རྣམས་
ཀྱི་སྡུག་བསྔལ་གྱི་རྒྱུ་མ་རིག་པ་སྤོང་བའི་ཚུལ་གྱིས་སེམས་ཅན་ཐམས་ཅད་རྨོངས་པ་མ་རིག་པ་དང་འགྲེལ་བ་སྟེ་བྲལ་བར་བྱས་པའི་སྒོ་ནས་སྡུག་བསྔལ་ཐམས་ཅད་ལས་རྣམ་པར་ཐར་པའི་བྱ་བ་བྱེད་པའི་ཕྱིར། དེ་ལྟར་བྱེད་ནུས་པའང་ཡིན་ཏེ། དེས་ཆོས་ཀྱི་དེ་ཁོ་ན་ཉིད་
རྟོགས་པའི་ཕྱིར་རོ། །དེས་ན་དྲང་ངེས་ཀྱི་རྡོ་རྗེ་སྤྲོ་བ་དང་བཅས་ཏེ་གཟུང་བར་བྱའོ། །ཧཱུཾ་གསུམ་གྱིས་རྡོ་རྗེ་གསུམ་དབྱེར་མི་ཕྱེད་པ་དང། ཧོ་གསུམ་གྱིས་ཆུང་འབྲིང་ཆེ་གསུམ་གྱི་སེམས་ཅན་འཁོར་བ་ལས་གྲོལ་བར་བྱེད་པ་དེ་མཚོན་ནོ། །ཡང་དྲིལ་བུ་དཀྲོལ་ཚུལ་དགོས་
པ་དང་བཅས་པ་ནི། ཨོཾ་བཛྲ་དྷརྨྨ་ར་ཎི་ཏ་ཞེས་སོགས་ཀྱིས་བསྟན་ཅིང། དོན་ནི། ཨོཾ་ནི་སྔར་བཞིན། བཛྲ་ནི་རྡོ་རྗེ་སྟེ་མི་ཕྱེད་པ། དྷརྨྨ་ནི་ཆོས། ར་ཎི་ཏ་ནི་སྒྲོགས་པ། པྲ་ར་ཎི་ཏ་རབ་ཏུ་སྒྲོག་པ། སཾ་པྲ་ར་ཎི་ཏ་ནི་ཀུན་ཏུ་རབ་ཏུ་སྒྲོག་པ། སརྦ་བུདྷཱུ་ནི་སངས་རྒྱས་ཐམས་ཅད། ཀྵོ་ཊ་ནི་
ཞིང། པྲ་ཙ་ལི་ནི་གཡོ་བ་པྲ་ཛྙཱ་པ་ར་མི་ཏ་ནི་ཤེས་རབ་ཀྱི་ཕ་རོལ་ཏུ་ཕྱིན་པ། ནཱ་ད་ནི་སྒྲ། སྭ་བྷཱ་ཝ་ནི་རང་བཞིན། བཛྲ་སཏ་ནི་རྡོ་རྗེ་སེམས་དཔའ། ཧྲི་ད་ཡ་ནི་ཐུགས་ས་ནྟོ་ཥ་ནི་ཀུན་ཏུ་དགྱེས་པ། ཧཱུཾ་གསུམ་དང་ཧོ་གསུམ་དང་སཱ་ཧཱ་ནི་སྔར་བཞིན་ཏེ། དགོས་དོན་དེ་ལྟར་དྲན་པར་བྱའོ།།
གཉིས་པ་ནང་མཆོད་བྱིན་གྱིས་བརླབ་པ་ལ་བཞི། བསང་བ། སྦྱང་བ། བསྐྱེད་ཅིང་བྱིན་གྱིས་བརླབ་པ། དེའི་དགོས་པ་བཤད་པའོ། །དང་པོ་ནི། ཨོཾ་ཨཱ་བི་གྷཱནྟ་ཀྲི་ཏ་ཧཱུཾ་ཅེས་བརྗོད་པ་དང་མཉམ་དུ་རང་གི་ཐུགས་ཀ་ནས་བགེགས་མཐར་བྱེད་ཀྱི་ཚོགས་དཔག་ཏུ་མེད་པ་སྤྲོས་ཏེ་

[007B] །ཨོཾ་ཨཱ་ཧཱུཾ་ནི་སྐུ་གསུང་ཐུགས་ཀྱི་ས་བོན་དང། བི་གྷཱནྟ་ཀྲི་ཏ་ཅེས་པ་ནི་བགེགས་མཐར་བྱེད་ཅེས་པའི་དོན་ནོ། །གཉིས་པ་ནི། ཤཱུ་ནྱ་ཏཱའི་སྔགས་བརྗོད་ཅིང་དོན་དྲན་པའི་སྒོ་ནས་སྦྱོང་བ་ཡིན་ལ། ཤཱུ་
ནྱ་ཏཱ་ནི་སྟོང་པ་ཉིད། ཛྙཱ་ན་ནི་ཡེ་ཤེས། བཛྲ་ནི་རྡོ་རྗེ་སྟེ་མི་ཕྱེད་པ། སྭ་བྷཱ་ཝ་ནི་རང་བཞིན། ཨཱཏྨ་ཀ་ནི་བདག་ཉིད། ཨ་ཧཾ་ནི་ངའོ་སྟེ། ཡུལ་སྟོང་པ་ཉིད་དང་ཡུལ་ཅན་བདེ་བ་ཆེན་པོའི་ཡེ་ཤེས་དབྱེར་མི་ཕྱེད་པའི་བདག་ཉིད་དང་འོ་སྙམ་དུ་ང་རྒྱལ་འཇོག་པ་ཡིན་ཞིང། དེའི་ཚེ་སྒྲུབ་
གཞི་སོགས་རང་བཞིན་གྱིས་སྟོང་པར་བསམས་ཏེ་ཐ་མལ་གྱི་སྣང་ཞེན་དགག་པར་བྱའོ། །གསུམ་པ་ནི། དེ་ལྟར་སྟོང་པར་སྦྱངས་པའི་བདེ་སྟོང་དབྱེར་མེད་ཀྱི་ངང་ལས། ཧཱུཾ་ཡཾ་ཧཱུཾ་ཞེས་སོགས་ཀྱི་དོན་བསམས་པའི་སྒོ་ནས་བསྐྱེད་པར་བྱའོ། དེ་ཡང་སྟེང་འོག་ཏུ་ཉལ་སྟབས་ཀྱི་ཧཱུཾ་རེ་རེ་
དང་བར་དུ་ས་བོན་རེ་རེ་གྱེན་འགྲེང་དུ་རིམ་པར་བསྐྱེད་ཅིང། འདིར་ཧཱུཾ་གཉིས་པོའི་ཞབས་ཀྱུ་ཕར་བསྟན་པ་སྟེ། དེ་དག་རིམ་པར་ཡོངས་སུ་གྱུར་པ་ལས། རླུང་དཀྱིལ་བཅད་ཁ་དང་མེ་དཀྱིལ་ཟུར་གཅིག་ཚུར་བསྟན་པའི་སྟེང་འོག་གི་རྡོ་རྗེ་རྩེ་ལྔ་པ་ཉལ་སྟབས་སུ་བསམ། མེའི་ཟུར་གསུམ་
གྱི་སྟེང་དུ་མདུན་ནས་གཡས་སྐོར་དུ་ཡི་གེ་གསུམ་དཀར་དམར་སྔོ་བ་ལས། ལྟག་པ་དབུས་སུ་བསྟན་པའི་མི་མགོའི་སྒྱེད་བུ་གསུམ། དེ་གསུམ་གྱི་དབུས་སུ་ཨཱ་དཀར་པོ་ལས་ཐོད་པ་ཕྱི་དཀར་ལ་ནང་དམར་བ། དེའི་ནང་དུ་ཨཱ་ལས་པདྨ་དམར་པོ་ཨཱ་ས་མཚན་པ། དེའི་དབུས་དང་ཤར་
ནས་གཡས་སྐོར་དུ་ཧཱུཾ་བཧྲུཾ་ཨཱཾ་ཛཱི་ཁཾ་རྣམས་ལས་རིམ་པ་བཞིན་དུ་མིའི་ཤ་གླང་པོ་ཆེ་རྟ་བ་ལང་ཁྱིའི་ཤ་སྟེ་ཤ་ལྔ་བསྐྱོད་པའི་སྟེང་དུ་ཡི་གེ་སོ་སོས་མཚན་པ། སླར་ཡང་དབུས་དང་ཤར་ནས་ཕྱོགས་བཞིར་ཧཱུཾ་སོགས་ལྔ་ལས་རིམ་བཞིན་དྲི་ཆུ་དྲི་ཆེན་རཀྟ་བྱང་སེམས་ཤ་ཆེན་ཏེ་བདུད་རྩི་ལྔ་

[008A]༄༅། །བསྐྱེད་པ་ལ་ཡི་གེ་སོ་སོས་མཚན་པ། ཡི་གེ་རྣམས་རིམ་པ་བཞིན་སྔོ་དཀར་སེར་དམར་ལྗང་ཁུ་གྱེན་བསྒྲེང། ཤ་ལྔ་པོ་ཤ་པགས་རུས་གསུམ་དུམ་བུར་བཏུབས་པའམ་ཚང་མ། བདུད་རྩི་ལྔ་མར་ཁུ་ལྟ་བུ་ལ་ཕན་ཚུན་གོ་ས་མི་བསྒྲིབས་པའམ། ཡང་ན་མར་
ཁུར་ཤ་བཅུག་པ་བཞིན་བསམ། བདུད་རྩི་ལྔ་ལ་ཐུན་མོང་དུ་ཧཱུཾ་ཡིག་གི་ནཱ་ད་ལ་མ་རེག་ཙམ་དུ་ཨོཾ་དཀར་པོ། དེའི་འོག་ཟུར་ནས་འོད་ཟེར་ཁ་དོག་ལྔ་འཕྲོ་པ། སྟེང་གི་བར་སྣང་ལ་ཉི་མའི་དཀྱིལ་འཁོར་དམར་འཁྱིལ་ལེ་བ་དེའི་སྟེང་དུ་ཧཱུཾ་དཀར་པོ་ལས་རྡོ་རྗེ་དཀར་པོ་
རྩེ་ལྔ་པ་གྱེན་འགྲེང་ལྟེ་བ་ལ་ཧཱུཾ་གིས་མཚན་པ། ཧཱུཾ་ཡིག་དེ་ལས་འོད་ཟེར་འོག་ཏུ་འཕྲོས་པས། འོག་གི་རླུང་གཡོས། དེའི་སྟེང་གི་མེ་སྦར་པས་ཐོད་པའི་ནང་གི་རྫས་རྣམས་མར་ཁུ་ལྟར་ཞུ་ཞིང་ཁོལ་བའི་ནང་དུ། སྟེང་གི་རྡོ་རྗེ་ཉི་གདན་དང་བཅས་པ་ལྷུང་ནས་གཡས་
བསྐོར་དུ་ལན་གསུམ་དཀྲུགས་པས་རྡོ་རྗེ་དང་རྫས་རྣམས་རོ་མཉམ་དུ་གྱུར་པས་རྫས་ཀྱི་ཁ་དོག་དྲི་རོ་ནུས་པའི་སྐྱོན་ཐམས་ཅད་སྦྱངས་ནས་ཤེལ་ལྟར་དག་པར་གྱུར་པར་བསམས་ཤིང། རྫས་ཀྱི་འོག་གི་པདྨ་ཨཱ་དང་བཅས་པ་ཞུ་བ་བདུད་རྩི་དང་འདྲེས་པ་ཉི་མ་
འཆར་ཁའི་མདོག་ལྟར་དམར་སེར་གྱི་རྣམ་པ་ཅན་གྱི་ཟག་མེད་ཀྱི་བདུད་རྩིར་བྱས། ཡབ་ཡུམ་གྱི་སྦྱོར་འཚམས་དང་ཨོཾ་ཡིག་ལས་འོད་ཟེར་འཕྲོས་སངས་རྒྱས་ཐམས་ཅད་ཀྱི་ཡེ་ཤེས་ཀྱི་བདུད་རྩི་བཀུག་ནས། ཐོད་པའི་བདུད་རྩི་ལ་བསྟིཾ་པས་བདུད་རྩེ་མང་པོར་སྦར་
ཞིང་སྤེལ་བར་བསམ་མོ། །དེ་ནས་ཡི་གེ་གསུམ་ལན་བདུན་ནམ་གསུམ་བརྗོད་ཅིང་བྱིན་གྱིས་བརླབ། དེའི་ཚེ་རང་གཞན་གྱི་སྒོ་གསུམ་གྱི་ལས་སྒྲིབ་རྣམས་ཕྲལ་ནས་བདུད་རྩི་ལ་བསྟིམ་པར་མཁས་པ་དུ་མས་བཤད་ཀྱང། ད་ལྟའི་ཁ་ཅིག་དེ་ལྟ་བུ་ལ་སྐྱོན་འཚོལ་བར་སྣང་ངོ། །

[008B] ཨོཾ་ཤཱུ་ནྱ་ཏ་སོགས་སྔགས་ཚན་དྲུག་གིས་ཁྱབ་བྱེད་ལ་སོགས་པའི་རླུང་དྲུག་དང། སྔགས་ཚན་ཟུང་རེས་ལྡང་འཇུག་ནས་གསུམ་གྱི་རྡོར་བཟླས། པདྨས་ནང་གི་རྩ་བརྒྱད། ཟེའུ་འབྲུའི་ཨཱ་ས་ཡུམ་གྱི་དྷཱུ་ཏིའི་མར་སྣ། རྡོ་རྗེ་པདྨར་ལྷུང་བས་རྡོ་རྗེ་དང་པདྨ་སྦྱོར་པ། རླུང་གིས་
ཕྱག་རྒྱ། མེས་གཏུམ་མོ། །སྒྱེད་བུའི་ས་བོན་གྱིས་སྣང་མཆེད་ཐོབ་གསུམ་སྒྱེད་པུས་སྐུ་གསུང་ཐུགས་གསུམ་ལྡན་གྱི་སྒྱུ་ལུས། ཐོད་པ་ཕྱི་དཀར་བས་བདེ་བ། ནང་དམར་བས་སྟོང་པ། ཁ་ཅིག་དེ་ལས་ལྡོག་སྟེ་མཚོན་པར་ཡང་བཤད། དཀར་དམར་གྱི་བདེ་སྟོང་དབྱེར་མེད་ཀྱི་འོད་གསལ་
ཤས་ཟུང་འཇུག་ཤ་ལྔར་ཕྱེ་བས་ཟུང་འཇུག་རིགས་ལྔ། བཤད་པས་ཟུང་འཇུག་པ་མ་ཡུལ་དྲུག་འོད་གསལ་དུ་སྡུད་པ། དྲི་ཆུས་མིག་ཤེས་སོགས་དང་མིག་དབང་སོགས་འོད་གསལ་སྡུད་པ། ཁྲག་གིས་ཇི་ལྟ་བ་ཐམས་ཅད་མཁྱེན་པའི་འོད་གསལ། ཁུ་བས་ཆོས་ཉིད་རྟོགས་པའི་
འོད་གསལ། རྡོ་རྗེ་ཧཱུཾ་དང་བཅས་པས་འབྲས་དུས་ཀྱི་ཐུགས་རྡོ་རྗེ། པདྨ་ཨཱ་དང་བཅས་པས་གསུང། ཨོཾ་ཡིག་གིས་སྐུ་རྡོ་རྗེ་མཚོན། གཞན་ཡང་ཧཱུཾ་གཉིས་དང་རྡོ་རྗེ་གཉིས་ཀྱིས་ཡེ་ཤེས་ལྔ། མི་མགོས་ལུས་ངག་ཡིད་གསུམ། ཐོད་པའི་ས་བོན་ཨཱ་ས་སྟོང་ཉིད། ཐོད་པས་
བདེ་སྟོང་དབྱེར་མེད་མཚོན་པ་སོགས་མང་ངོ། །སྤྱིར་ཤ་ལྔ་གཤེགས་པ་ལྔ་དང་བདུད་རྩི་ལྔ་གཤགས་མ་ལྔའི་ངོ་བོར་མོས་པ་ཡོད་ཀྱང། འདིར་གཉིས་ག་ཕྱོགས་སུ་འགོད་པ་དང་གཤེགས་པ་ལྔའི་ངོ་བོར་བསྐྱེད་པའོ། །བསྟན་ཚུལ་གྱི་དབང་དུ་བྱས་ན། ལས་སྔགས་
བརྗོད་པའི་ཚེ་བ་སངས། ཤཱུ་ནྱ་ཏས་སྟོང་པར་སྦྱངས། ཧཱུཾ་ཡཾ་ཧཱུཾ་ཡཾ་ཞེས་པ་ནས། ཨོཾ་ཡིག་གིས་མཚོན་པའི་བར་གྱིས་བསྐྱེད། དེ་དག་གི་སྟེང་གི་ཞེས་པ་ནས་ཤེལ་ལྟར་དག་པར་གྱུར་པའི་བར་གྱིས་སྦྱང་བ། པདྨ་ཨཱ་དང་ནས་རྟོགས་པར་བྱས་ཞེས་པའི་བར་གྱིས་རྟོགས་པ་

[009A]༄༅། །ཨོཾ་ཡིག་གི་ནས། སྤེལ་བར་གྱུར་པའི་བར་གྱིས་སྤེལ་བར་བྱ་སྟེ། སྦྱངས་རྟོགས་སྦར་གསུམ་གྱི་སྒོ་ནས་བྱིན་གྱིས་བརླབ་པའོ། །དམ་ཚིག་པའི་རྫས་ལ་ཡེ་ཤེས་ཀྱི་བདུད་རྩི་འཇུག་པ་ནི་བྱིན་གྱིས་བརླབ་པ་དང་མང་པོར་སྦར་བའི་ཆེད་ཡིན་ཞིང། ཡི་གེ་
གསུམ་བརྗོད་པ་ནི་བྱིན་གྱིས་བརླབས་པའི་ཚེ། གཙོ་བོ་ཡིན་ནོ། །ཤ་ལྔ་ལ་ལྕགས་ཀྱུ་དང་སྒྲོན་མ་ལྔ་ཞེས་བཤད་པ་ནི། དེ་ལྔ་ལྷ་ལ་ཕུལ་ཞིང་རང་གིས་ཚུལ་བཞིན་ལོངས་སྤྱད་པས་དངོས་གྲུབ་མྱུར་དུ་འགུག་པ་དང་གསལ་བར་བྱེད་པས་དེ་ལྟར་བརྗོད་དོ། །བཞི་པ་ནི། དེ་
ལྟར་ནང་མཆོད་བྱིན་གྱིས་བརླབས་པ་ལ་དགོས་པ་ཡོད་དེ། བླ་མ་དང་ལྷག་པའི་ལྷ་མཉེས་པ་དང། བཟའ་བའི་དམ་ཚིག་བསྟེན་པ། མཆོད་གཏོར་བྱིན་གྱིས་བརླབ་པའི་ཚེ་གསང་བར་བྱ་བའི་ཆེད་ཡིན་པའི་ཕྱིར། གསུམ་པ་གཏོར་མ་ལ་སྤྱིར་འདས་མ་འདས་ཀྱི་གཏོར་མ་གཉིས་ཡོད་ཀྱང་
འདིར་སྔོན་འགྲོ་འཇིག་རྟེན་པའི་གཏོར་མ་བྱ་བ་ཡིན་ལ། དེ་ཡང་འཕགས་སྐོར་ནས་དངོས་སུ་མ་བཤད་ཀྱང་མཁའ་འགྲོ་རྒྱ་མཚོ་སོགས་ནས་བཤད་པ་ལྟར་མཛད་པ་ཡིན་ཞིང། འདི་ལ་གཉིས། མཆོད་གཏོར་བྱིན་བརླབ་བྱ་བ་དང། མགྲོན་སྤྱན་དྲངས་ནས་འབུལ་བའི་ཚུལ་ལོ། །དང་པོ་ནི་
འོག་ནས་འབྱུང་བ་ལྟར་བྱ་ལ། གཏོར་མ་ནི་གོང་དུ་བཤད་པ་ལྟར་བྱིན་གྱིས་བརླབ་པོ། །གཉིས་པ་ལ་གཉིས། མགྲོན་སྤྱན་འདྲེན་པ་དང། མཆོད་གཏོར་འབུལ་བའོ། །དང་པོ་ནི། སྤྱིར་ཕྱོགས་སྐྱོང་ས་བོན་ལས་བསྐྱེད་པའི་ལུགས་ཡོད་ཀྱང། འདིར་རང་གི་ཐུགས་ཀའི་ཧཱུཾ་གི་འོད་ཟེར་གྱིས་
དབང་པོ་ལ་སོགས་པའི་ཕྱོགས་སྐྱོང་རྣམས་བཀུག་ནས་རང་གི་ཕྱོགས་མཚམས་སུ་འཁོད་པར་བསམ་པ་ཡིན་ལ། དེ་ཡང་དཀར་ཕྱོགས་ནག་ཕྱོགས་པ་གཉིས་ལས་དཀར་ཕྱོགས་པའོ། །དེ་རྣམས་ཀྱི་ཕྱག་མཚན་སོགས་མངོན་རྟོགས་ལྟར་ཡིན་ལ། རྡོ་རྗེ་མཚོན་ཆ་ནི་བརྒྱ་བྱིན། སྒྱུ་མ་རྡོ་རྗེ་ནི་ཁྱབ་འཇུག་རྡོ་རྗེ་མེ་
བ་ནི་མེ་ལྷ། རྡོ་རྗེ་དུས་ནི་གཤིན་རྗེ། རྡོ་རྗེ་གཏུན་ཤིང་ནི་སྲིན་པོ། །རྡོ་རྗེ་ཀླུ་ནི་རང་མིང་ལྟར། རྡོ་རྗེ་རླུང་ནི་རླུང་ལྷ་ཏ། རྡོ་རྗེ་འཇིགས་བྱེད་ནི་གནོད་སྦྱིན། རྡོ་རྗེ་སྣ་རིང་ནི་ཚོགས་བདག་རྡོ་རྗེ་ཁྲོ་བོ་ནི་དབང་ཕྱུག་ཆེན་པོ། །རྡོ་རྗེ་འཁྱིལ་བ་ནི་ཉི་མ། རྡོ་རྗེ་འོད་ནི་ཟླ་བ། མི་སྨྲ་རྡོ་རྗེ་ནི་ཚངས་པ། ཐག་བཟང་རིས་
དང་སའི་ལྷ་མོ་ནི་རང་མིང་གིས་བསྟན་པ་ལྟར་རོ། །དེ་རྣམས་སྐད་ཅིག་གིས་སྟོང་པར་བསམས་ཏེ་ཐ་མལ་གྱི་སྣང་ཞེན་སྦྱངས། སྟོང་པའི་ངང་ལས་སྐད་ཅིག་གི་འདུས་པའི་ལྷ་རྡོ་རྗེ་ཡུམ་བཅས་སུ་བསྐྱེད་དོ། །གཉིས་པ་ལ། དང་པོ་ཆུ་བཞི་འབུལ་བ་ནི། ཐོག་མཐའི་ཨོཾ་ཨཱ་ཧཱུཾ་རྣམས་ནི་
རྡོ་རྗེ་གསུམ་གྱི་ས་བོན་དང། ཧྲཱི་ས་ནི་ཤེར་ཕྱིན་མཚོན། པྲ་ནི་རབ། ཝ་ར་ནི་མཆོག་ཏུ། སང་ཀཱ་རཾ་ནི་བསྙེན་བཀུར་པ། ཨརྒྷཾ་ནི་མཆོད་ཡོན། པྲ་ཏི་ཙྪ་ནི་སོ་སོར་བཞེས། སཱ་ཧཱ་ནི་དབུགས་འབྱིན་པའོ། །གཞན་སྔར་ལྟར་ལ་པཱ་ཏྱཾ་ནི་ཞབས་བསིལ། ཨཱཙྩ་མ་ནམ་ནི་ཞལ་བསིལ། པྲོཀྵ་ནམ་ནི་
གསང་གཏོར་རོ། །དེ་ནས་ཨོཾ་ཨཱ་དུས་གསུམ་སྐྱེས་པ་ཀུན་དང་ཕྱོགས་བཅུ་ཡི། །ཞེས་སོགས་ཀྱིས་གཏོར་མ་འབུལ་བར་བྱ་སྟེ། དོན་བསྡུ་ན། དུས་གསུམ་སྐྱེས་པ་སྟེ་དངོས་པོ་ཀུན་དང་ཕྱོགས་བཅུའི་འཇིག་རྟེན་གྱི་ཁམས་ནམ་མཁའི་མཐར་ཐུག་པ་རྒྱ་མཚོ་སྤྲིན་གྱི་བཀོད་པའི་རབ་འབྱམས་
མ་ལུས་པའི་འཇིག་རྟེན་ཐམས་ཅད་ཕན་ཚུན་གཅིག་ལ་གཅིག་བལྟོས་པའི་རྟེན་འབྲེལ་སྣང་སྟོང་ཟུང་དུ་འཇུག་པ་དང་ཐམས་ཅད་ཀྱང་ཐ་སྙད་དུ་སོ་སོར་སྣང་ཡང་དོན་དམ་པར་མེད་པའི་ཆོས་ཀྱི་དབྱིངས་སུ་གཏོགས་ཤིང་འདུའོ། །ཡང་ནམ་མཁའི་མཐར་ཐུག་པའི་དུས་གསུམ་ཕྱོགས་
བཅུའི་འཇིག་རྟེན་གྱི་ཁམས་ཐམས་ཅད་ན་ཡོད་པའི་འཇིག་རྟེན་སྐྱོང་བ་དང་དེར་མ་ཟད་སེམས་ཅན་ཀུན་ཀྱང་ཕྱོགས་སྐྱོང་གི་རྣམ་པར་བལྟ་བ་ནི། རྡོ་རྗེ་མཚོན་ཆ་ཞེས་སོགས་ཀྱིས་གཏོར་མ་འབུལ་བའི་ཡུལ་ངོས་བཟུང་བ་སྟེ་དོན་ནི་སྔར་ལྟར་རམ་སྣོད་ཕྱི་མ་བཅུད་ཀྱི་དབང་དུ་བྱས་པའོ་

[010A]༄༅། །མེ་ཏོག་དག་དང་ཞེས་སོགས་རྐང་པ་བཞིས་མཆོད་གཏོར་འབུལ་བ་དང། བདག་གི་དབྱིག་གསེར་ཞེས་པ་ནས་འཇིག་པར་མཛོད་ཅེས་པའི་བར་གྱིས་འགལ་རྐྱེན་སེལ་བ་དང། བདག་ལ་དབྱིག་གསེར་ཞེས་པ་ནས་མཛད་དུ་གསོལ་ཧཱུཾ་སཱ་ཧཱའི་བར་གྱིས་མཐུན་རྐྱེན་སྒྲུབ་པའི་
འཕྲིན་ལས་བཅོལ་བའོ། །འགོར་ཨོཾ་ཨཱ་དང་མཇུག་ཏུ་ཧཱུཾ་སཱཧཱ་འབྱུང་བ་ནི་རྒྱ་གཞུང་ལས་གཏོར་སྔགས་སུ་ཡོད་པ་བོད་སྐད་དུ་བསྒྱུར་བའི་འགོ་མཇུག་རང་སོར་བཞག་པའོ། །དེ་ནས་ཆུ་གཉིས་དང་སོ་རྩི་འབུལ་བ་ནི། རྒྱ་གར་དུ་ཟས་ལ་ལོངས་སྤྱོད་པའི་མཇུག་ཏུ་ཁྲུས་བྱེད་ཅིང་སོ་རྩི་སྡུད་པ་དང་སྒོ་
བསྟུན་པའོ། །དེ་ནས་ཕྱི་ནང་གི་མཆོད་པས་མཆོད་པར་བྱ་སྟེ་གོ་སླའོ། །དེ་ནས་ཡིག་བརྒྱ་དང་མ་རྙེད་ཅེས་སོགས་ཀྱིས་བཟོད་གསོལ་དང། ཨོཾ་ཨཱ་ཧཱུཾ་བཛྲ་མུཿ་ཞེས་སོགས་ཀྱིས་གཤེགས་གསོལ་བྱའོ། །དེ་ལྟར་སྔོན་འགྲོ་གཏོར་མ་ཕུལ་བ་ལ་དགོས་པ་ཡོད་དེ། སྒྲུབ་ཐབས་དངོས་གཞི་
བསྒོམ་པ་ལ་བགེགས་ཀྱི་བར་ཆད་སྲུང་བ་དང་མཐུན་རྐྱེན་སྒྲུབ་པའི་འཕྲིན་ལས་བཅོལ་བའི་ཆེད་ཡིན་པའི་ཕྱིར། བཞི་པ་བདག་བསྐྱེད་མཆོད་པ་བྱིན་གྱིས་བརླབ་པ་ལ་གཉིས། བྱིན་གྱིས་བརླབ་པའི་ཚུལ་དང། དུས་ནམ་གྱི་ཚེ་འབུལ་བའོ། །དང་པོ་ནི། རང་ཉིད་ཞེ་སྡང་རྡོ་རྗེའི་ང་རྒྱལ་དང་
ལྡན་པའི་སྒོ་ནས་ལས་སྔགས་ཀྱིས་བསང། ཤཱུ་ནྟའི་སྔགས་བརྗོད་ཅིང་དོན་དྲན་པའི་སྒོ་ནས་བདེ་སྟོང་དབྱེར་མེད་ཀྱི་འོད་གསལ་དུ་སྦྱངས་པའི་སྟོང་པའི་ངང་ལས། མཆོད་པའི་གྲངས་དང་མཉམ་པའི་ཨཱ་རེ་རེ་ཐོལ་གྱིས་བྱུང། དེ་རྣམས་འོད་དུ་ཞུ་བ་ལས་ཐོད་པ་ཕྱི་དཀར་ལ་ནང་དམར་བ་རེ་རེ། རང་
གི་གཡས་ནས་བརྩམས་ཏེ་དེ་རྣམས་ཀྱི་ནང་དུ་རིམ་པར་མཆོད་ཡོན་ལ་སོགས་པ་རྣམས་རང་རང་གི་མིང་ཡིག་དང་པོ། ཨ་པཱ་པུ་དྷཱུ་ཨཱ་ག་ནཻ་ཤ་རྣམས་དང་རཱུ་ཤ་ག་ར་སྤ་རྣམས་ལ་ཐིག་ལེས་བརྒྱན་པས་ཨཾ་པཾ་བུཾ་དྷཱུཾ་ནས་ཤཾ་རྣམས་དང་རཱུཾ་ནས་སྦཾ་རྣམས་རེ་རེ། དེ་རྣམས་ཡོངས་སུ་གྱུར་པ་ལས་ངོ་བོ་བདེ་

[010B] རྣམ་པ་མཆོད་ཡོན་ལ་སོགས་པ་སོ་སོའི་རྣམ་པ་ཅན། བྱེད་ལས་མགྲོན་རྣམས་ཀྱི་དབང་པོ་དྲུག་གི་སྤྱོད་ཡུལ་དུ་ཟག་མེད་ཀྱི་བདེ་བ་ཁྱད་པར་ཅན་བསྐྱེད་པའི་ནུས་ལྡན་དུ་བསམ། མཆོད་པ་རྣམས་ལས་སྔགས་ཀྱིས་བསང་བ་ནི། དཔུང་བཟང་ལས་བཤད་པ་ལྟར་
མཆོད་ཡོན་ལ་ཆུ་ལྟར་གཡོ་བ། མེ་ཏོག་ལ་འཇིག་རྟེན་མེ་ཏོག་བདུག་སྦོས་ལ་ནག་པོ། །མར་མེ་ལ་གཙུག་ཕུད་གཅིག་པ། དྲི་ལ་དྲི་ཟ་བ། ཞལ་ཟས་ལ་གཏོར་མ་ཟ་བ། རོལ་མོ་ལ་ཟློས་གར་མཁན་ཞེས་བྱ་བའི་བགེགས་ཞུགས་ནས་བར་ཆད་བྱེད་པས་དེ་ སྟོང་པར་སྦྱང་བ་
ནི་ཐ་མལ་གྱི་སྣང་ཞེན་སྦྱོང་བ་དང། ས་བོན་རྣམས་རང་གི་མིང་ཡིག་དང་པོ་བསྐྱེད་པ་ནི་མཆོད་རྫས་རྣམས་མིང་རྐྱང་བཏགས་ཡོད་ཙམ་དུ་གོ་བའི་ཆེད་ཡིན་ལ། དེ་བདེ་སྟོང་གི་རྣམ་པར་ལྟ་བ་ནི། མཆོད་རྫས་ལ་ལོངས་སྤྱོད་པ་དང་སྤྱད་བྱ་དང་ཇི་ལྟར་སྤྱོད་པ་རྣམས་ཀྱང་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་
རོལ་ཏུ་འཆར་བའི་ཆེད་དོ། །མཆོད་རྫས་རྣམས་ཀྱི་རྣམ་པ་རིམ་བཞིན་མཆོད་ཡོན་ཡན་ལག་བརྒྱད་ལྡན། ལྷའི་མེ་ཏོག་ཙན་དན་སོགས་ཀྱི་སྤོས། ཉི་ཟླའམ་མར་དཀར་གྱི་མར་མེ་ག་པུར་སོགས་ཀྱིས་བསྒོས་པའི་དྲི་ཆབ། རོ་བརྒྱའི་ཞལ་ཟས། ལྷའི་རོལ་མོ་སོགས་དང། གནས་གང་དུ་འབུལ་
པ་ནི། རིམ་བཞིན། ཞལ། ཞབས། དབུ། ཤངས། སྤྱན། ཐུགས་ཀ་ལྗགས། སྙན་རྣམས་ལ་འབུལ་ཞིང། འདོད་ཡོན་ལྔ་ནི། མིག་སོགས་དབང་པོ་ལྔ་ལ་འབུལ་ལོ། །ཐོད་པའི་ས་བོན་ཨཱྶ་སྟོང་ཉིད། གཏུམ་མོ། སྲོག་འཛིན་ཕྲ་བ། ལྷན་སྐྱས་ཀྱི་བདེ་ཆེན་རྣམས་མཚོན། ཐོད་པས་ཁམས་
དཀར་དམར་གྱི་འདུ་འཕྲོད་ལ་བརྟེན་པའི་བདེ་ཆེན་བཞོན་པ་རླུང་དང་བཅས་པ་སོགས་མཚོན་ཞིང་ཡི་གེ་གསུམ་གྱིས་རྡོ་རྗེ་གསུམ་གྱི་བདག། ཉིད་དུ་བྱིན་གྱིས་རླབས་པ་དང། དགོས་པ་ནི། འདོད་ཡོན་གྱི་རང་བཞིན་ཤེས་པའི་སྒོ་ནས་ལོངས་སྤྱོད་པ། ཐ་མལ་གྱི་སྣང་ཞེན་སྦྱོང་བ། བླ་མ་དང་

[011A]༄༅། །དཀྱིལ་འཁོར་མཉེས་པ་དང། འབྲས་དུས་ཀྱི་བདེ་སྟོང་ལ་བློ་སྦྱོང་བ་སོགས་ཀྱི་ཆེད་དོ། །གཉིས་པ་དུས་ནི། བདག་བསྐྱེད་ཟིན་པའི་བསྟོད་པའི་དེ་མ་ཐག་འབུལ་བ་སྟེ། སྐབས་དེར་བྱིན་གྱིས་རླབས་པས་ཀྱང་ཆོག་གོ་ལྔ་པ་རྡོ་རྗེ་སེམས་དཔའི་སྒོམ་བཟླས་ནི། ཐུན་མཚམས་སུ་
ནི་སྤྱད་པར་བྱ། །ཞེས་གསུངས་པ་ལྟར་ཐུན་མཚམས་སུའང་རུང་མོད། བླ་མ་སྔ་མའི་ཕྱག་ལེན་ལ་མཚམས་འདིར་བྱེད་ཅིང། དེ་ཡང་རང་རྡོར་སེམས་སུ་བསྐྱེད་པས་ཀྱང་ཆོག་ལ། ཆོ་ག་ནས་འབྱུང་བ་ལྟར་རང་གི་སྤྱི་བོར་པཾ་ལས་པདྨ་དང་ཨ་ལས་ཟླ་བ་དེའི་སྟེང་དུ་ཧཱུཾ་དཀར་པོ་ལས་རྡོ་རྗེ་སེམས་
དཔའ་དཀར་པོ་བསྐྱེད་པ་སོགས་ཆོ་གའི་ཚིག་རིས་ལྟར་ཏེ་གོ་སླའོ། །སྔགས་དོན་ལ། ཨོཾ་ནི་སྐུ་རྡོ་རྗེའི་ས་བོན་དང། བཛྲ་སཏ་ནི་རྡོ་རྗེ་སེམས་དཔའ། ས་མ་ཡ་ནི་དམ་ཚིག་མ་ནུ་པཱ་ལ་ཡ་ནི་རྗེས་སུ་སྐྱོངས། བཛྲ་སཏ་ཏེ་ནོ་བ་ནི་རྡོ་རྗེ་སེམས་དཔའ་ཉིད་ཀྱིས་ཉེ་བར། ཏི་ཥྛ་ནི་གནས་པར་མཛོད། ཊི་ཌྷོ་ནི་བརྟན་
པ། མེ་ནི་བདག་བྷ་ཝ་ནི་རང་བཞིན་དུ་མཛོད། སུ་ཏོ་ཥྱོ་ནི་ཤིན་ཏུ་དགྱེས་པ། སུ་པོ་ཥྱོ་ནི་ཤིན་ཏུ་རྒྱས་པ། ཨ་ནུ་རཀྟོ་ནི་རྗེས་སུ་ཆགས་པ། མེ་བྷ་ཝ་གསུམ་ནི་སྔར་བཞིན་ནོ། །སརྦ་སིདྡྷི་ནི་དངོས་གྲུབ་ཐམས་ཅད། མ་པྲ་ཡ་ཙྪ་ནི་བདག་ལ་སྩལ་དུ་གསོལ། སརྦ་ཀརྨཱ་སུ་ཙ་མེ་ནི་བདག་ལ་ལས་ཐམས་ཅད་སྩལ་དུ་
གསོལ། ཙཏྟཾ་ཤྲི་ཡཾ་ནི་སེམས་སམ་སྙིང་གི་དཔལ་དུ། ཀུ་རུ་ནི་མཛོད་ཅིག་ཧཱུཾ་ནི་ཐུགས་རྡོ་རྗེའི་ས་བོན་དང། ཧ་བཞི་དང་ཧོ་དང་ལྔ་ནི་ཡེ་ཤེས་ལྔ། བྷ་ག་ཝ་ན་ནི་བཅོམ་ལྡན་འདས། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། བཛྲ་མ་མེ་མུ་ཉྩ་དེ་རྡོ་རྗེ་བདག་མ་འདོར་ཅིག་བྫྲི་བྷ་ཝ་ནི་རྡོ་རྗེ་ཅན་
ཀྱི་རང་བཞིན། མཧཱ་ས་མ་ཡ་སཏ་ནི་དམ་ཚིག་སེམས་དཔའ་ཆེན་པོ། །ཨཱ་ནི་གསུང་རྡོ་རྗེའི་ས་བོན་དང་སྐྱེ་མེད་མཚོན། ཧཱུཾ་གིས་བདེ་ཆེན་དང། ཕཊ་ཀྱིས་དོན་དེ་གསལ་བར་བྱེད་པའོ། །རྡོ་རྗེ་སེམས་དཔའི་སྒོམ་བཟླས་འདི་ལ་སྟོབས་བཞི་ཚང་བ་ཡིན་ཏེ། སྐྱབས་འགྲོ་སེམས་བསྐྱེད་ནི་རྟེན་གྱི་སྟོབས་

[011B] བདག་ནི་མི་ཤེས་ཞེས་སོགས་ཀྱིས་སུན་འབྱིན་པའི་སྟོབས་བསྟན་ནས་ཤུགས་ལ་སླར་ལྡོག་པའི་སྟོབས་བསྟན་ཏོ། །རྡོར་སེམས་ཀྱི་སྒོམ་བཟླས་འདིའི་སྔོན་དུ་མཎྜལ་འབྱུང་བ་ནི་དཀྱིལ་འཁོར་བ་མཆོད་ཀྱི་ཚེ་བླ་མ་ལ་འཕུལ་བ་ཡིན་པས་མངོན་
རྟོགས་རྐྱང་པའི་དུས་སུ་མི་དགོས་ལ། སྐྱབས་སེམས་བྱད་པའི་ཚིག་དོན་ནི་འོག་ཏུ་འཆད་པར་བྱའོ། །གཉིས་པ་མཐུན་རྐྱེན་བསྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་བཟུང་བ་ནི། རྗེས་མཛད་པའི་འདུས་པའི་སྨོན་ལམ་ལས། ཞིང་གི་ཕུལ་བྱུང་ཐུགས་ཀྱི་དཀྱིལ་འཁོར་ལ། །ཞེས་
སོགས་རྐང་པ་བཞིས་སྟོན་ཏེ། འདི་ལ་གཉིས། ཚོགས་ཞིང་སྤྱན་དྲངས་ནས་མཆོད་པ་སོགས་དང། སྡོམ་པ་བཟུང་པའོ། །དང་པོ་ལ་སྤྱན་འདྲེན་པ་སོགས་དྲུག་ལས། དང་པོ་ནི། རང་མི་བསྐྱོད་པ་ཞི་བར་གསལ་པའི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས། བླ་མ་དང་མི་བསྐྱོད་པའི་
དཀྱིལ་འཁོར་ཚོགས་ཞིང་དུ་མདུན་གྱི་ནམ་མཁར་སྤྱན་དྲངས། བླ་མ་གཙོ་བོའི་རིགས་བདག་ཏུ་མོས་ནས་སྤྱན་འདྲེན་པ་ཡོད་ཀྱང། འདིར་གཙོ་བོ་དང་བླ་མ་ཐ་མི་དད་དུ་མོས་ནས་སྤྱན་འདྲེན་པ་ཡིན་ལ། གང་ནས་སྤྱན་འདྲེན་ལའང་གཉིས་ཡོད་ཀྱང་འདིར་རང་བཞིན་གྱི་གནས་ནས་ཡིན་ལ། དེ་ལའང་ཆོས་སྐུ་ལ་
རང་བཞིན་གྱི་གནས་སུ་བྱས་ནས་ལོངས་སྐུའི་རྣམ་པར་དང། ལོངས་སྐུ་ལ་རང་བཞིན་གྱི་གནས་སུ་བྱས་ནས་སྤྲུལ་སྐུའི་རྣམ་པར་སྤྱན་འདྲེན་པ་གཉིས་ཏེ་གང་བྱས་ཀྱང་རུང་ངོ། །འབུལ་བ་ལ། མེ་ཏོག་སོགས་རེ་རེ་ལའང་རྫས་སྔགས། ཕྱག་རྒྱུ། ཏིང་ངེ་འཛིན། སྒྲུབ་པའི་མཆོད་པ་སྟེ་ཁྱད་པར་ལྔ་ལྡན་དུ་
སྐྱེད་དགོས་ཤིང། སྔགས་དོན་ནི། ཨོཾ་ནི་བཤད་ཟིན་སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། པུཥྤེ་མེ་ཏོག་པཱུ་ཛ་ནི་མཆོད་པ། མེ་གྷ་ནི་སྒྲིན། ས་མུ་དྲ་ནི་རྒྱ་མཚོ། སྤར་ཎ་ནི་འཕྲོ་བ། ས་མ་ཡ་ནི་དམ་ཚིག་ཤཱི་ཡེ་ནི་བཞིན་དུ་བཞེས། ཨཱ་དང་ཧཱུཾ་ནི་གསུང་དང་ཐུགས་ཀྱི་ས་བོན་ནོ། །དམིགས་

[012A]༄༅། །པ་ནི། ཨོཾ་ཞེས་པའི་སྐབས་སུ་མཆོད་ལྷའི་ཚོགས་སྙིང་ཁ་ནས་མཆོད་རྫས་དེ་དག་ཐོགས་བཞིན་པ་དཔག་ཏུ་མེད་པ་སྤྲོས་ཏེ། མཆོད་པས་ཡུལ་རྣམས་ཀྱི་ཐུགས་རྒྱུད་ལ་བདེ་བ་ཁྱད་པར་ཅན་སྐྱེས་པར་བསམ་ཞིང། ཧཱུཾ་ཞེས་པ་དང་རྡོ་རྗེ་སྡུ་བའི་ཕྱག་རྒྱ་བྱས་ནས་མཆོད་པའི་ལྷ་མོ་རྣམས་རིམ་
གྱིས་སྙིང་གའི་ཧཱུཾ་ཡིག་ལ་སྡུད་དོ། །དེའི་ཚེ་མཆོད་མཁན་མཆོད་ཡུལ་མཆོད་རྫས་ཐམས་ཅད་བདེ་སྟོང་གི་རྣམ་རོལ་ཏུ་བལྟའོ། །གཉིས་པ་ཕྱག་འཚལ་བ་ནི། གང་ཞིག་གཟུགས་དང་ཚོར་བ་འདུ་ཤེས་འདུ་བྱེད་དང། །ཞེས་སོགས་ཏེ། འདིའི་དོན་ནི། སྒྲུབ་པོས་ཡུལ་ལྷ་གང་ཞིག་ལ་ཕྱག་འཚལ་ཚུལ་
ཡོད་དེ། གཟུགས་ཕུང་རྣམ་པར་དག་པའི་ངོ་བོ་རྣམ་སྣང་དང། དེ་བཞིན་དུ་སྦྱར་ཏེ་ཚོར་བ་རིན་འབྱུང་འདུ་ཤེས་འོད་དཔག་མེད། འདུ་བྱེད་དོན་གྲུབ། རྣམ་ཤེས་རྣམ་པར་དག་པའི་ངོ་བོ་མི་བསྐྱོད་པ་དང། གཟུགས་སྒྲ་དྲི་རོ་རེག་བྱ་ཆོས་ཀྱི་སྐྱེ་མཆེད་དེ་སྐྱེ་མཆེད་དྲུག་རྣམ་པར་དག་པ་གཟུགས་རྡོ་རྗེ་མ་སོགས་ལྔ་
དང་ཀུན་བཟང། མིག་རྣ་བ་སྣ་ལྕེ་ལུས་ཡིད་ཀྱི་དབང་པོ་སྟེ་དབང་པོ་དྲུག་རྣམ་པར་དག་པ་ས་སྙིང་ཕྱག་རྡོར་ནམ་སྙིང་འཇིག་རྟེན་དབང་ཕྱུག་སྒྲིབ་སེལ་བྱམས་པ། ས་ཆུ་མེ་རླུང་ནམ་མཁའི་ཁམས་ཏེ་ཁམས་ལྔ་རྣམ་པར་དག་པ་ཡུམ་བཞི་དང་འཇམ་དཔལ་གྱི་གཏི་མུག་དང་ཉེས་པ་ང་རྒྱལ་དང་འདོད་ཆགས་གསུམ་
དག་པ་རྣམ་སྣང་རིན་འབྱུང་འོད་དཔག་མེད། རྡོ་རྗེ་དོན་གྲུབ་ཀྱི་རིགས་ཀྱི་ཁྲོ་བོ་རིམ་བཞིན་གཤིན་རྗེ་གཤེད་ཤེས་རབ་མཐར་བྱེད་རྟ་མགྲིན་བགེགས་མཐར་བྱེད་བཞི། སྡུད་པ་འདོད་རྒྱལ། དགའ་བ་དབྱུག་སྔོན་ཅན། རྣམ་པ་སྟོབས་པོ་ཆེ། མི་འགྱུར་མི་གཡོ་བ། རྒྱུ་གནོད་མཛེས། འབྲས་བུ་གཙུག་ཏོར་
འཁོར་སྒྱུར་ཏེ་དྲུག་རྣམས་ལ་ཕྱག་འཚལ་བ་ཡིན་པའི་ཕྱིར། དེ་ཐམས་ཅད་ཀྱང་སྤངས་རྟོགས་བྱང་ཆུབ་ཀྱི་སེམས་རྡོ་རྗེ་སྟེ་རྡོ་རྗེ་འཆང་དང་འདྲ་བ་བདེ་སྟོང་དབྱེར་མེད་ཀྱི་ཡེ་ཤེས་ལྷའི་རྣམ་པར་ཤར་བའོ། །ཚིགས་བཅད་གཉིས་པའི་རྐང་པ་བར་བ་གཉིས་ཀྱི་དོན་ནི། རིག་པ་སྟེ་ཕྱག་རྒྱ་དང་སྦྱོར་བ་ལས་བྱུང་བའི་

[012B] །གསུམ་པའི་རྨོངས་དང་ཞེས་སོགས་ཀྱིས་མི་གཡོ་བ་སོགས་དྲུག་གི་རིགས་ངོས་འཛིན་པ་ཡིན་ཏེ། རྨོངས་དང་ཞེས་པས་རྣམ་སྣང་གི་རིགས་
མི་གཡོ་བ་དང། ཞེ་སྡང་ཞེས་པས་མི་བསྐྱོད་པའི་རིགས་ཀྱི་ཁྲོ་བོ་གནོད་མཛེས་དང་གཙུག་ཏོར་འཁོར་སྒྱུར་གཉིས། འདོད་ཆགས་རྣམ་དག་འོད་དཔག་མེད་ཀྱི་རིགས་དབྱུག་སྔོན་ཅན། སྒྲིབ་པ་སེར་སྣ་རྣམ་དག་རིན་འབྱུང་གི་རིགས་འདོད་རྒྱལ་དང། རྡོ་རྗེ་དོན་གྲུབ་ཀྱི་རིགས་སྟོབས་པོ་ཆེ་ཡིན་པར་བསྟན་ཏེ། ཚིགས་བཅད་འདི་
ནི་རྒྱུད་ཕྱི་མའི་སྨད་ཆ་ནས་འབྱུང་ངོ། །གསུམ་པ་ནི། གང་ཞིག་ཐོག་མེད་ཅེས་སོགས་ཚིགས་བཅད་གཅིག་གིས་སྟོན་ཏེ། བཤགས་པར་བྱ་བ་གང་ཞིག་དུས་ཐོག་མ་མེད་པ་ནས་གནས་སྲིད་པའི་ཆུ་ཀླུང་དུ་ཀུན་སློང་དུས་གསུམ་མ་ལུས་པའི་ཀུན་རྟོག་གིས་ཀུན་ནས་བསླངས་ཏེ་བསགས་པའི་ངོ་བོ་ཁ་ན་མ་ཐོ་བའི་
རྙོག་པ་རྣམས། བཤགས་ཡུལ་ཐུགས་རྗེ་ཆེ་ལྡན་བླ་མ་དང་དཀྱིལ་འཁོར་བའི་ལྷ་ཚོགས་རྣམས་ཀྱི་སྤྱན་སྔར། བཤགས་ཚུལ་རྒྱལ་བས་གསུངས་པའི་ཆོ་ག་བཞིན་ཏེ་སྟོབས་བཞི་ཚང་ཞིང་འཁོར་གསུམ་མི་དམིགས་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བཤགས་པར་བགྱིའོ། །བཞི་པ། རྫོགས་སངས་རྒྱས་
དང་བྱང་ཆུབ་སེམས་དཔའ་དང། །ཞེས་སོགས་རྐང་པ་བཞི་སྟོན་ཏེ། རྫོགས་པའི་སངས་རྒྱས་དང་བྱང་ཆུབ་སེམས་དཔའ་དང་ཉན་རང་འཕགས་པ་དང་དེ་ལས་གཞན་སོ་སོ་སྐྱེ་བོ་ཀུན་གྱིས་དགེ་བ་གང་མཛད་པ་དེ་དག་ཀུན་ལ་ཡང་དག་པར་དགའ་བས་ཡི་རང་ཞིང། རང་གིས་དུས་གསུམ་དུ་བསགས་པའི་དགེ་བ་
ཀུན་ཀྱང་བླ་མེད་བྱང་ཆུབ་ཏུ་ཡོངས་སུ་བསྔོ་བར་བགྱི་རིགས་ཏེ། དགེ་བ་གོང་འཕེལ་དུ་འགྲོ་བ་དང། མི་འཛད་པའི་ཐབས་མཆོག་ཏུ་གྱུར་བས་སོ། །ལྔ་པ་སྐྱབས་འགྲོ་ནི། ཡིད་ཀྱི་རོལ་པ་སོགས་ཤླཽ་ཀ་གསུམ་གྱི་སྟོན་ཏེ་འདི་ལ་གསུམ་གྱི་དང་པོ་སངས་རྒྱས་ལ་སྐྱབས་སུ་འགྲོ་བ་ནི། ཡིད་ཀྱི་རོལ་པས་ཏེ་

[013A]༄༅། །ཡིན་ལ། དེ་ཡང་ལམ་དུས་གྱི་སྟོང་ཉིད་རྟོགས་པའི་ཡེ་ཤེས་གཉིས་སྣང་གི་དྲི་མ་མེད་པ་ཟླ་བ་དང་འདྲ་བར་གོང་ནས་གོང་དུ་འཕེལ་བར་བསྒྲུབས་པའི་གཉིས་སུ་མེད་པའི་ཡེ་ཤེས་དང། སྙིང་རྗེ་དམ་པ་དང། སྦྱིན་སོགས་མཐའ་ཡས་པའི་ཐབས་རྣམས་མཐར་ཕྱིན་པས་འབྲས་
བུའི་ཐབས་ཤེས་ཀྱི་ཡོན་ཏན་མཐར་ཐུག་པ་ཐམས་ཅད་དུས་གཅིག་ཏུ་རང་གི་ཡིད་ལ་སྟེ་རྒྱུད་ལ་རྟག་ཏུ་གནས་པའི་བདེ་བར་གཤེགས་པ་རྣམས་ལ་སྐྱབས་སྟོན་པ་པོར་ཁས་ལེན་པའི་སྒོ་ནས་སྐྱབས་སུ་མཆི་བའོ། །གཉིས་པ་ཆོས་ལ་ནི་རགས་པའི་གཉིས་སྣང་གི་རྟོག་པ་མ་ལུས་པ་ལས་རང་དུས་ནས་
ངེས་པར་གྲོལ་ཞིང། བྱང་ཆུབ་སེམས་དཔའ་དམ་པ་འཕགས་པ་རྣམས་ཀྱི་སྤངས་རྟོགས་ཀྱི་ཡོན་ཏན། །ཕུན་སུམ་ཚོགས་པ་ཐམས་ཅད་འབྱུང་བའི་གཞི་མཉམ་གཞག་ཡེ་ཤེས་ལམ་གྱི་བདེན་པ་དང། ཆོས་ཅན་གྱི་དངོས་པོ་ཐམས་ཅད་གནས་ལུགས་ཀྱི་ངང་དུ་རོ་གཅིག་པའི་ཆོས་ཉིད་དེ་
བཞིན་ཉིད་ཀྱི་ངོ་བོ་འགོག་པའི་བདེན་པ་སྟེ། དེ་ལྟ་བུའི་དམ་པའི་ཆོས་དེ་རང་རྒྱུད་ལ་རྟག་ཏུ་ཐོབ་བྱར་ཁས་བླངས་པའི་སྒོ་ནས་སྐྱབས་སུ་འགྲོ་བའོ། །གསུམ་པ་དགེ་འདུན་ལ་ནི། ས་རང་གི་ངོ་སྐལ་གྱི་འཆིང་བ་ཀུན་ལས་ཡང་དག་པར་གྲོལ་བར་གྱུར་ཅིང། སྙིང་རྗེ་མཆོག་གི་མ་མས་བསྐྲུན་པའི་བྱང་ཆུབ་
ཀྱི་སེམས་ཀྱི་དཔལ་དང་ལྡན་པ། རབ་ཏུ་དགའ་བ་ལ་སོགས་པའི་ས་ལ་རབ་ཏུ་བཞུགས་པའི་སྒོ་ནས་ཐེག་པ་ཆེན་པོའི་བརྟུལ་ཞུགས་ཅན་གྱི་སོ་སྐྱེའི་བྱང་སེམས་ལས་དབང་པོ་མཆོག་ཏུ་གྱུར་བའི་ཚོགས་རྣམས་ལ་ལམ་སྒྲུབ་པའི་ཟླ་གྲོགས་སུ་ཁས་ལེན་པའི་སྒོ་ནས་སྐྱབས་སུ་འགྲོ་བས་སོ། །
དྲུག་པ་སེམས་བསྐྱེད་ཅིང་ལམ་ལ་བརྟེན་པ་ནི། བསམ་དང་རྣམ་པར་སྨིན་པ་ཞེས་སོགས་ཤླཽ་ཀ་གཉིས་ཀྱི་སྟོན་ཏེ། བསམ་པ་སྨོན་པའི་སེམས་དང། དེའི་རྣམ་པར་སྨིན་པའི་འབྲས་བུ་སྦྱོར་བ་རྣམ་པར་དག་པར་གྱུར་པས་སྒྲིབ་པ་ཀུན་གྱི་བག་ཆགས་ཡང་དག་པར་འབྱིན་ཅིང། གཞན་དོན་ལ་ལྷག་པར་

[013B] །ལམ་ལ་བརྟེན་པ་ནི། བདེ་བར་གཤེགས་པ་སྲས་དང་བཅས་པ་རྣམས་ཀྱི་བགྲོད་པའི་ལམ་གཅིག་པུ་ཐེག་ཆེན་གྱི་ལམ་གྱི་གཞུང་ཤིང་སྦྱིན་སོགས་ཕྱིན་དྲུག་དང། དཀར་པོའི་དགེ་བ་བཅུའི་ལས་
ལམ་གྱི་ཚུལ་ཁྲིམས་ལ་ད་ལྟ་ཉིད་ནས་རྫོགས་པའི་སངས་རྒྱས་མ་ལུས་པའི་བདག་ཉིད་ཀྱི་ངོ་བོར་འབྲས་བུ་ལམ་བྱེད་དུ་མོས་པའི་བློས་གནས་པར་བགྱིའོ། །བཤགས་པ་ནས་འདིའི་བར་འཇམ་རྡོར་གྱི་སྒྲུབ་ཐབས་ཀུན་བཟང་ནས་འབྱུང་བ་ལྟར་བཀོད་པའོ། །གཉིས་པ་ཐུན་མོང་མ་ཡིན་པའི་སྡོམ་པ་
བཟུང་བ་ནི། སངས་རྒྱས་བྱང་ཆུབ་སེམས་དཔའ་ཀུན། །ཞེས་པ་ནས་སེམས་ཅན་མྱ་ངན་འདས་ལ་འགོད། །ཅེས་པའི་བར་གྱི་སྟོན་ཏེ། འདི་ལ་ཡན་ལག་སེམས་བསྐྱེད་པ་དང། ཐུན་མོང་མ་ཡིན་པའི་སྡོམ་པ་གཟུང་བ་དངོས་དང། དོན་བསྡུས་ཏེ་དམ་བཅའ་བའོ། །དང་པོ་ནི། སངས་རྒྱས་བྱང་ཆུབ་སེམས་
དཔའ་ཀུན་སོགས་རྐང་པ་གཉིས་ཀྱིས་སྙན་གསན་ཕབ་ནས། བྱང་ཆུབ་སེམས་ནི་བླ་ན་མེད། །ཅེས་སོགས་གཉིས་ཀྱིས་དམ་བཅའ་བ་ཙམ་ཞིག་བསྟན་ཏོ། །རྟེན་གང་གིས་ན་བདག་མི་བསྐྱོད་རྡོ་རྗེ་ཞེས་བགྱི་བས་སོ། །དུས་ཇི་སྲིད་དུ་ན། སྔགས་ལ་ཞུགས་པའི་དུས་འདི་ནས་བཟུང་ནས་ནི། བྱང་ཆུབ་སྙིང་པོ་ལ་
མཆིས་ཀྱི་བར་དུའོ། །ཚུལ་ཇི་ལྟར་བསྐྱེད་ན། ཇི་ལྟར་ཏེ་དཔེར་ན། དུས་གསུམ་གྱི་མགོན་པོ་རྣམས་ཀྱིས་སྔོན་སློབ་པ་ལམ་གྱི་གནས་སྐབས་སུ་བྱང་ཆུབ་ཏུ་ངེས་པར་སེམས་བསྐྱེད་པའི་ཚུལ་ལྟར་སེམས་བསྐྱེད་པར་བགྱིའོ། །གཉིས་པ་ལ་ལྔ་ལས། །དང་པོ་རྣམ་སྣང་གི་དམ་ཚིག་དང་སྡོམ་པ་
གཟུང་བ་ནི། ཚུལ་ཁྲིམས་ཀྱི་ནི་བསླབ་པ་དང། ནས་སྡོམ་པ་དེ་ནས་བདག་གིས་གཟུང། །ཞེས་པའི་བར་གྱི་སྟོན་ཏེ། དོན་བསྡུས་ན། ཉེས་སྤྱོད་སྡོམ་པའི་ཚུལ་ཁྲིམས། དགེ་བ་ཆོས་སྡུད། སེམས་ཅན་དོན་བྱེད་ཀྱི་ཚུལ་ཁྲིམས་གསུམ་དང། སངས་རྒྱས་ཆོས་དང་དགེ་འདུན་ཏེ་དཀོན་མཆོག་གསུམ་

[014A]༄༅། །ལ་སྐྱབས་སུ་འགྲོ་བ་ལ་ཉིན་མཚན་ཐུན་དྲུག་ཏུ་སློབ་འདོད་སྤྱོད་པའོ། །གཉིས་པ་མི་བསྐྱོད་པའི་སྡོམ་པ་ནི། རྡོ་རྗེ་རིགས་མཆོག་ཆེན་པོ་ཡི། རྐང་པ་བཞི་སྟོན་ཏེ། ངེས་དོན་གྱི་རྡོ་རྗེ་རྒྱལ་བའི་ཐུགས་གཉིས་སུ་མེད་པའི་ཡེ་ཤེས་མཚོན་པའི་ཕྱིར་དུ་ཆ་ཚད་དང་ལྡན་པའི་རྡོ་རྗེ་འཛིན་པ་རྡོ་རྗེའི་
དམ་ཚིག་དང། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རྣལ་འབྱོར་པ་རང་གི་སེམས་གཉིས་སུ་མེད་པའི་ཤེས་རབ་ནི་ངེས་དོན་གྱི་དྲིལ་བུ་དང། དེ་དྲན་པའི་ཕྱིར་དུ་ཆ་ཚད་དང་ལྡན་པའི་དྲིལ་བུ་འཛིན་པ་དྲིལ་བུའི་དམ་ཚིག་རང་ལྷའི་སྐུ་ཕྱག་རྒྱ་ཆེན་པོར་བསྐྱེད་དེ་ཕྱག་རྒྱ་གཉིས་གང་རུང་དང་
སྙོམས་པ་ཞུགས་པ་ལས་བྱུང་བའི་བདེ་བ་དང་སྟོང་པ་དབྱེར་མེད་དུ་སྦྱོར་བ་ནི་ཕྱག་རྒྱའི་དམ་ཚིག་རང་ལ་སྔགས་ཀྱི་ཆོས་སྟོན་པའི་བླ་མ་བསྙེན་བཀུར་བའི་ཞིང་མཆོག་ཏུ་འཛིན་པ་ནི་སློབ་དཔོན་གྱི་དམ་ཚིག་སྟེ་སྔར་བཞིན་སློབ་པའོ། །གསུམ་པ་རིན་འབྱུང་གི་སྡོམ་གཟུང་ནི། རིན་ཆེན་རིགས་མཆོག་
སོགས་རྐང་པ་བཞིས་སྟོན་ཏེ། ཟང་ཟིང་གི་སྦྱིན་པ་དང། དངོས་སུ་འམ་རང་གི་དགེ་རྩ་གཞན་ལ་གཏོང་བ་ཆོས་ཀྱི་སྦྱིན་པ། བྱམས་པ་ཚད་མེད་བསྒོམ་པ་བྱམས་པའི་སྦྱིན་པ། བཏང་སྙོམས་ཚད་མེད་བསྒོམ་པ་མི་འཇིགས་པ་སྐྱབས་ཀྱི་སྦྱིན་པ་སྟེ་དེ་ལ་སྔར་ལྟར་སློབ་པོ། །བཞི་བ་འོད་དཔག་མེད་ཀྱི་སྡོམ་
གཟུང་ནི། བྱང་ཆུབ་ཆེན་པོ་ལས་བྱུང་བའི། །སོགས་རྐང་པ་བཞིས་སྟོན་ཏེ། ཕྱི་བྱ་སྤྱོད་གཉིས་དང། གསང་བ་རྣལ་འབྱོར་དང་རྣལ་འབྱོར་བླ་མེད་གཉིས། གཞན་ཕར་ཕྱིན་ཐེག་པའི་དམ་བའི་ཆོས་མ་ལུས་པ་ལ་སློབ་འདོད་སྔར་བཞིན་སྦྱོང་བའོ། །ལྔ་པ་དོན་གྲུབ་ཀྱི་སྡོམ་གཟུང་ནི། མེ་ཏོག་སོགས་ཕྱིའི་
མཆོད་པ། ནང་མཆོད་བྱིན་གྱིས་རླབས་ནས་འབུལ་བ་ནང་གི་མཆོད་པ། ཕྱག་རྒྱ་དང་སྦྱར་བའི་བདེ་བས་དཀྱིལ་འཁོར་བའི་ལྷ་རྣམས་ཚིམ་པར་བྱེད་པ་གསང་བའི་མཆོད་པ། བདེ་བ་དེས་སྟོང་ཉིད་རྟོགས་པ་དེ་ཁོ་ན་ཉིད་ཀྱི་མཆོད་པ་སྟེ་སྔར་བཞིན་སློབ་པའོ། །གསུམ་པ་ལ་གསུམ་གྱི་དང་པོ་སེམས་

[014B] བྱང་ཆུབ་སེམས་ནི་བླ་ན་མེད། །ཅེས་སོགས་རྐང་པ་གཉིས་གསུང། གཉིས་པ་སྡོམ་གཟུང་གི་དོན་བསྡུ་བ་ནི། སེམས་ཅན་ཀུན་གྱི་དོན་གྱི་ཕྱིར། ཞེས་སོགས་རྐང་པ་གཉིས་གསུང། གསུམ་པ་མཇུག་བསྡུ་བ་སོགས་ནི་ཉོན་མོངས་པ་འཆིང་བ་ལས་མ་བསྒྲལ་བ་ཚངས་པ་སོགས་
བདག་གིས་བསྒྲལ་བར་བྱ་བ་དང། ཤེས་སྒྲིབ་ལས་མ་གྲོལ་བའི་ཉན་རང་སོགས་བདག་གིས་སྒྲོལ་བ་དང། དབུགས་མ་ཕྱིན་པའི་ངན་སོང་བ་རྣམས་བདག་གིས་སྡུག་བསྔལ་ལས་དབུགས་ཕྱུང་སྟེ་མི་གནས་པའི་མྱང་འདས་ལ་འགོད་པར་བགྱིའོ། །སྐབས་འདིར་སྡོམ་པ་འཛིན་པ་ནི་ཐོབ་ཟིན་བརྟན་
པ་དང། མཆོད་པའི་ཡན་ལག་ཡིན་གྱི། སྡོམ་པ་སྔར་མེད་གསར་དུ་སྐྱེ་བ་དང། ཉམས་པ་སོར་ཆུད་པ་ནི་མིན་ཏེ། དེ་ལ་དབང་བསྐུར་བ་དང་འབྲེལ་དགོས་པའི་ཕྱིར་རོ། །རིགས་ལྔའི་སྡོམ་གཟུང་གི་དོན་དྲིལ་ན་འདི་ལྟར་འགྱུར་ཏེ། དང་པོར་དཀོན་མཆོག་གསུམ་ལ་སྐྱབས་སུ་སོང་སྟེ་རང་གི་ལྷ་
གང་བསྒྲུབ་པ་དེའི་སྐུར་བསྒོམས་ནས། རང་ལྷར་གསལ་བ་དང་བླ་མ་ལ་མཆོད་ཅིང་མདོ་སྔགས་ཐམས་ཅད་ལ་མཁས་པར་བྱ་བ་དང། སྒོ་གསུམ་གྱི་ཉེས་སྤྱོད་ལས་ལྡོག་ཅིང་དགེ་བ་མཐའ་དག་སྒྲུབ་པར་བྱེད་པ་དང། སྦྱིན་པ་བཞིས་སེམས་ཅན་གྱི་དོན་བྱ་དགོས་སོ་ཞེས་པའི་དོན་ནོ། །
དམ་ཚིག་སྡོམ་པའི་གྲངས་ནི། རྣམ་སྣང་གི་དྲུག་མི་བསྐྱོད་པའི་བཞི། རིན་འབྱུང་གི་བཞི། འོད་དཔག་མེད་ཀྱི་གསུམ། དོན་གྲུབ་ཀྱི་གཅིག་གམ་གཉིས་རྣམས་སོ། །འདའ་བར་མི་བྱ་བས་ན་དམ་ཚིག་དང། ཉེས་སྤྱོད་ལས་སྡོམ་པས་ན་སྡོམ་པ་སྟེ། འགལ་བ་མིན་ཡང་སྐབས་འདིར་ཐུན་
དྲུག་ཏུ་བསྡོ་བགྲང་བྱ་རྒྱུར་བཤད་པ་རྣམས་ནི་དམ་ཚིག་གི་དབང་དུ་བྱས་པའོ། །འོན་ཀྱང་སྡོམ་པ་ཐམས་ཅད་ལྡན་པར་ནི། །ཞེས་པའི་དོན་གོང་གི་དམ་ཚིག་རྣམས་ལ་བྱེད་པ་དང། མཆོད་པའི་དམ་ཚིག་ལ་བྱེད་པ་མི་འདྲ་བའི་ཚུལ་གཉིས་ཡོད་དོ། །མཇུག་ཏུ་ཚོགས་ཞིང་རྣམས་རང་བཞིན་

[015A]༄༅། །གྱིས་སྟོང་པར་བསམ་པ་དང། རང་ལ་བསྟིམ་པ་དང། རང་གནས་སུ་གཤེགས་པ་སོགས་དུ་མ་ཡོད་པ་ལས་འདིར་སྔར་སྤྱན་དྲངས་པའི་རང་གནས་སུ་གཤེགས་པར་བསམ་པའོ། །ཚོགས་ཞིང་མཆོད་པའི་དགོས་པ་ནི། སྒྲུབ་ཐབས་དངོས་གཞི་སྒོམ་པ་ལ་མཐུན་རྐྱེན་
ཚོགས་རྫོགས་པའི་ཆེད་དོ། །གསུམ་པ་འགལ་རྐྱེན་འགོག་པའི་ཕྱིར་སྲུང་འཁོར་བསྒོམ་ཚུལ་ནི། སྨོན་ལམ་ལས། དཔལ་ལྡན་ཞེས་སྡང་རྡོ་རྗེ་ཁྲོ་བོ་བཅུའི། །ཞེས་སོགས་རྐང་པ་བཞིས་སྟོན་ཏེ། འདི་ལ་གསུམ། སྲུང་བའི་འཁོར་ལོ་རྩིབས་བཅུ་པ་སྒོམ་ཚུལ་དང། ཕུར་གདབ་བྱ་ཚུལ་
ར་གུར་སོགས་བསྒོམ་ཚུལ་ལོ། །དང་པོ་ནི། སྐབས་འདིར་སྟོང་པའི་ངང་ལས་སྲུང་འཁོར་འཆད་འགྱུར་ལྟར་བསྒོམ་པ་རྩ་རྒྱུད་དང་འཕགས་པ་ཡབ་སྲས་ཀྱིས་གསལ་བར་དངོས་སུ་མ་བཤད་ཀྱང། འདུས་པའི་རྒྱུད་ཕྱི་མ་ལས། ཀུན་ནས་སེར་བའི་འཁོར་ལོ་ནི། །ཞེས་གསུངས་པའི་དོན་ཨ་
བྷྱས་བཤད་པ་བཞིན་བསྒོམ་པར་བྱ་སྟེ། དེའི་ཚུལ་ནི། སྭ་བྷཱ་ཝའི་སྔགས་བརྗོད་ཅིང་དོན་དྲན་པའི་སྒོ་ནས་ཆོས་རྣམས་ཀྱི་ངོ་བོ་དང་སྒྱུ་དང་འབྲས་བུ་གསུམ་རང་གི་མཚན་ཉིད་གྱིས་མ་གྲུབ་པའི་སྟོང་པ་ཉིད་དུ་བསྒོམ་པར་བྱ་ཞིང། སྔགས་དོན་ནི། སྭ་བྷཱ་ཝ་རང་བཞིན། ཤུདྡྷཱ་དག་པ། སརྦ་དྷརྨཱ་ཆོས་
ཐམས་ཅད། སྭ་བྷཱ་ཝ་ཤུདྡྷ་ནི་རང་བཞིན་གྱིས་དག་པ། ཨ་ཧཾ་ནི་ངའོ་སྟེ། མདོར་ན་གཟུང་འཛིན་གྱིས་བསྡུས་པའི་ཆོས་ཐམས་ཅད་རང་བཞིན་གྱིས་དག་པའི་བདག་ཉིད་དེ་ངའོ་ཞེས་པའོ། །དེ་ལྟར་ཆོས་ཐམས་ཅད་རང་བཞིན་གྱིས་མ་གྲུབ་པའི་སྟོང་པའི་ངང་ལས། པཾ་ལྗང་ཁུ་ཞིག་བྱུང། དེ་ཡོང་
སུ་གྱུར་པ་ལས་སྣ་ཚོགས་པདྨ་དེའི་ལྟེ་བར་ཨཱ་དམར་པོ་ལས་ཉི་མའི་དཀྱིལ་འཁོར་དམར་འཁྱིལ་ལེ་བ། དེའི་སྟེང་དུ་བཧྲུཾ་སེར་པོ་ལས་འཁོར་ལོ་སེར་པོ་རྩིབས་བཅུ་པ་གཡས་བསྐོར་དུ་མགྱོགས་པར་འཁོར་བ། དབྱིབས་མདུང་སོ་གཉིས་མཇུག་སྤྲད་པ་ལྟ་བུའི་སྦྱར་མཚམས་ནས་ཕྱོགས་མཚམས་

[015B] ལྟེ་བའི་དབུས་སུ་པད་ཟླའི་གདན་དང། ཕྱོགས་མཚམས་ཀྱི་རྩིབས་ཀྱི་རྩེ་མོ་ལ་ཅུང་ཟད་མ་རེག་པའི་གནས་རྣམས་སུ་སྣ་ཚོགས་པད་ཉིའི་གདན་ཟུང་བརྒྱད་དང། གཙོ་བོ་འོང་སའི་སྟེང་གི་སྦུགས་སྟོང་གི་བར་སྣང་
དང་འོག་ཏུ་པད་ཉིའི་གདན་ཟུང་རེ་རེ། དབུས་ཀྱི་གདན་ལ་གཙོ་བོ་རྡོ་རྗེ་འཆང་དཀར་པོ་ཞལ་གསུམ་ཕྱག་དྲུག་པ་ལ་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དཀར་པོ་ཞལ་གསུམ་ཕྱག་དྲུག་པས་འཁྱུད་པ། ཡབ་ཡུམ་གཉིས་ཀའང་རྒྱན་དང་ཕྱག་མཚན་རྣམས་འདྲའོ། །ཡབ་ཀྱི་ཐུགས་ཁར་སྣ་ཚོགས་
པདྨ་དང་ཟླ་བའི་གདན་ལ་ཡེ་ཤེས་སེམས་དཔའ་དམར་པོ་ཞལ་གཅིག་ཕྱག་གཉིས་པ་དང། དེའི་ཐུགས་ཁར་ཟླ་གདན་ལ་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཏིང་ངེ་འཛིན་སེམས་དཔའ་ཧཱུཾ་ཡིག་སྔོན་པོ་སྟེ་སེམས་དཔའ་སུམ་བརྩེགས་བྱ། དེ་ནས་གནས་གསུམ་དུ་ཡི་གེ་གསུམ་བཀོད་དེ། ཧཱུཾ་གི་འོད་ཟེར་
གྱིས་ཕྱོགས་བཅུའི་སངས་རྒྱས་ཐམས་ཅད་མི་བསྐྱོད་པ་ལ་ཁྲོ་བོ་བཅུས་བསྐོར་བའི་རྣམ་པར་སྤྱན་དྲངས། རང་གི་སྤྱི་བོའམ་ཞལ་ནས་ཞུགས། སྐུའི་དབྱིབས་རྒྱུད་རྡོ་རྗེའི་ལམ་ནས་ཡུམ་གྱི་པདྨར་ཕྱུང། ཡུམ་གྱི་ཐུགས་ཁར་སླེབ་པ་ན་ཐིག་ལེ་བཅུ་གཅིག་ཏུ་གྱུར། དེ་རྣམས་རེ་རེ་ནས་ཧཱུཾ་རིང་པོ་རེ་རེར་
གྱུར། དེ་རྣམས་ལས་མི་བསྐྱོད་པ་དང་ཁྲོ་བོ་བཅུར་གྱུར་བའི་དབུས་སུ་མི་བསྐྱོད་པ་སྔོ་ནག་ཞལ་གསུམ་ཕྱག་དྲུག་པ་བསམ་པ་རང་གི་རྡོ་རྗེའི་ལམ་ནས་ཐུགས་ཁར་དྲངས། བཛྲ་དཧྲིག་ཅེས་པའི་མཚན་སྔགས་བརྗོད་པས་ཐུགས་ཁ་ནས་ཕྱིར་ཕྱུང་སྟེ། དུ་མ་ཕྱོགས་བཅུར་འཕྲོས། མཛད་པ་ཀུན་མཛད་ནས་
སྤྲུལ་པ་རྣམས་གཅིག་ཏུ་འདུས། རང་གི་ཡེ་ཤེས་པ་དང་འདྲེས་ནས་ཚུར་བྱོན་རང་ལ་ཞུགས་པས། སྔར་བསྐྱེད་པའི་ཟླ་གདན་དེ་ཉི་གདན་དུ་གྱུར་པའི་སྟེང་དུ་རང་ཞེ་སྡང་རྡོ་རྗེ་སེམས་དཔའི་སུམ་བརྩེགས་ཅན་དུ་བསྐྱེད་པར་བྱ་སྟེ་མངོན་རྟོགས་ལྟར་རོ། །དེ་དང་མཉམ་དུ་ཡུམ་སྔ་མ་རེག་བྱ་རྡོ་རྗེ་མར་

[016A]༄༅། །བསྒྱུར་བར་བྱ་དགོས་ཏེ། སྐབས་སྟོབས་ཀྱིས་སོ། །དེ་ནས་ཁྲོ་བོ་རྣམས་རེ་རེ་ནས་མཚན་སྔགས་བརྗོད་ཅིང་ཐུགས་ཁ་ནས་ཕྱུང་སྟེ། རང་རང་གི་གདན་ལ་དགོད་པར་བྱ་ཞིང། ཁྲོ་བོ་རྣམས་ཕྱིར་ཕྱུང་བའི་ཚེ་བརྒྱད་སྲུང་འཁོར་ལ་ཐོགས་མེད་ཐལ་བྱུང་དུ་སོང་སྟེ་རང་རང་གི་གདན་
ལ་ཁ་ལྟ་ཕྱོགས་ནི་ཕྱོགས་མཚམས་ཀྱི་ཁྲོ་བོ་རྣམས་ནང་དུ་ལྟ་བ་དང། སྟེང་གི་འཁོར་བསྒྱུར་ནི་ཅུང་ཟད་མདུན་ངོས་ན་ཞལ་ནུབ་དང། འོག་གི་གནོད་མཛེས་ནི་ཅུང་ཟད་རྒྱབ་ངོས་ནས་ཞལ་ཤར་དུ་ལྟའོ། །དེའི་ཚེ་འཁོར་ལོ་འཁོར་ཡང་ཁྲོ་བོ་རྣམས་མི་འཁོར་ཏེ། བགེགས་དུམ་བུར་གཅོད་པ་དང་ཕྱོགས་
མཚམས་བསྲུང་དགོས་པའི་ཕྱིར། ཁྲོ་བོ་རྣམས་ཀྱི་སྐུ་མདོག་ཕྱག་མཚན་རྒྱན་ཉམས་རྣམས་སྒྲུབ་ཐབས་ལྟར་ཏེ་འདིར་བརྗོད་མི་དགོས་སོ། །གཉིས་པ་ཕུར་གདབ་བྱ་ཚུལ་ནི། རང་ཞེ་སྡང་རྡོ་རྗེས་འོག་གི་གནོད་མཛེས་ལ་སྤྱན་ཧུར་ཏེ་བལྟས་པས་གནོད་མཛེས་དེའི་སྤྲུལ་པ་རང་འདྲ་གཉིས་པ་
ཞིག་འོངས་ནས་གཙོ་བོའི་མདུན་དུ་འདུག་སྟེ་བཀའ་ནོད་པ་ལ། གཙོ་བོས་སུམ་བྷ་ནིས་བཀའ་བསྒོས་བས། གནོད་མཛེས་ཕྱག་གཡས་གཡོན་ལྕགས་ཀྱུ་དང་ཞགས་པ་ཐོགས་པ་བཅུར་གྱུར་ཏེ་ཕྱོགས་བཅུར་སོང། ནག་ཕྱོགས་པའི་ཕྱོགས་སྐྱོང་བཅུ་བཟུང་ཞིང་བཅིངས་ནས་བཀུག་སྟེ་ཁྲོ་བོ་བཅུ་
ལ་གཏད་བའི་ཚེ་ཁྲོ་བོ་རྣམས་ཞལ་ཕྱིར་གཟིགས། དེ་མ་ཐག་ཁྲོ་བོ་རྣམས་ཀྱི་ཕྱི་རོལ་གྱི་ཐད་དུ་ཧཱུཾ་རིང་བོ་ལས་བྱུང་བའི་ཁྲོན་པ་འབྲུབ་ཁུང་གི་རྣམ་པ་ཅན་བཅུ་བྱུང་བ་རྣམས་ཀྱི་ནང་དུ་བགེགས་རྣམས་ཁ་ཕྱིར་བསྟན་ཏེ་སོ་སོར་བཅུག་པར་བསམ། སྔགས་དོན་ནི། སུམྦྷ་ནི་ངེས་པར་འདུལ་བ། ནི་
སུམྦྷ་ནི་མ་ལུས་པ་ངེས་པར་འདུལ་བ། ཧཱུཾ་ནི་དོན་དེ་གསལ་བར་བྱེད་པ། གྲི་ཧ་ན་གཉིས་ནི་ཟུངས་ཟུངས། གྲི་ཧ་ན་པཱ་ཡ་གཉིས་ནི་འཛིན་དུ་ཆུག་གཉིས། ཧཱུཾ་ནི་དེར་བསྐུལ་བ། ཨཱ་ནཱ་ཡ་ཧོ་ནི་ཀྱེ་ཁུ་གཅིག་བྷ་ག་བཧན་ནི་བཅོམ་ལྡན་འདས། བི་ཡ་ར་ཛ་ནི་རིག་པའི་རྒྱལ་པོ་ཞེས་འབོད་པ། ཧཱུཾ་ཕཊ་ནི་

[016B] །གཙོ་བོས་བྱང་གི་བདུད་རྩི་འཁྱིལ་བ་ལ་གཟིགས་པས། དེས་བདུད་རྩི་འཁྱིལ་བ་གཉིས་པ་ཞིག་སྤྲུལ་ཏེ་བྱུང་བ་དེ་ཡོངས་སུ་གྱུར་པ་ལས་སྟོད་ཁྲོ་བོ་བདུད་རྩི་འཁྱིལ་བ་ལ་སྨད་ཕུར་བུའི་རྣམ་པ་ཅན་བཅུར་གྱུར་ཏེ་བགགས་ཀྱི་གཙོ་བོ་དེ་རྣམས་ཀྱི་མགོར་ཞལ་
ཕྱིར་བསྟན་ནས་ཟུག་སྤྲུལ་པའི་གནོད་མཛེས་རྣམས་གཅིག་ཏུ་གྱུར་པ་ལ། གཙོ་བོས་ཕུར་བུ་རྡུངས་ཤིག་ཅེས་བསྐུལ་བས། ཕྱག་མཚན་རྡོ་རྗེ་ལྕགས་ཀྱུ་དེ་རྡོ་རྗེ་ཐོ་བ་མེ་རབ་ཏུ་འབར་བ་གཅིག་ཏུ་གྱུར་ཏེ། ཕུར་བུའི་མགོར་བརྡུང་བའི་སྟངས་ཀ་ཙམ་བྱས་པས་བགེགས་རྣམས་ཀྱི་
མགོ་བོ་ནས་རྐང་མཐིལ་ཀྱི་བར་དུ་ནུན་ནུན་མར་ཟུག་དེ་ཡང་ཐོག་མར་ཕྱོགས་དང། དེ་ནས་མཚམས་དང། དེ་ནས་སྟེང་འོག་གི་བར་རིམ་གྱིས་བརྡུང་བའོ། །སྔགས་དོན་ནི། གྷ་གྷ་ཞེས་ནི་གསོད་བྱེད་གཉིས། གྷའ་ཏ་ཡ་གཉིས་ནི་ཆོམས་ཤིག་གཉིས། སརྦ་དུཥྚཾ་ནི་མ་རུངས་པ། ཕཊ་ཕཊ་
ནི་གསལ་བར་བྱེད་པ། ཀཱི་ལ་ཡ་གཉིས་ནི་ཕུར་བུ་ཐོབ་ཤིག་གཉིས། སརྦ་པཱ་བཾ་ནི་སྡིག་པའི་བསམ་པ་ཅན་ཐམས་ཅད། ཕཊ་ནི་དགོས་སོ་པའོ། །ཧཱུཾ་གསུམ་ནི་སྐུ་གསུང་ཐུགས་བསྐུལ་བའོ། །བཛྲ་ཀླི་ལ་ནི་རྡོ་རྗེ་ཕུར་བུ་ཞེས་འབོད་པའོ། །བཛྲ་དྷཱ་ར་ཨཱ་ཛྙ་པ་ཡ་ཏི་ནི་རྡོ་རྗེ་འཆང་གི་བཀའ་ཉོན་ཅིག་
པའོ། །སརྦ་བིགྷན་ནི་བགེགས་ཐམས་ཅད། ཀཱ་ཡ་ཝ་ཀ་ཙིཏྟ་ནི་ལུས་ངག་ཡིད་གསུམ། ཧཱུཾ་གསུམ་ནི་གསལ་བ། ཕཊ་ནི་བསྐུལ་བའོ། །སྒྲུབ་ཐབས་ནས་དམིགས་སྐོར་རྣམས་སྔགས་ཀྱི་མཇུག་ཏུ་འབྱུང་ཡང། སྒོམ་དོན་ལ་སྔགས་བརྗོད་པའི་སྐབས་སུ་བྱ་དགོས་སོ། །དེ་ལྟར་ཕུར་བུ་བཏབ་
པས་བགེགས་རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་སླར་ཡང་ཁྲོ་བོ་དང་ཕུར་བུ་ལས་རྡོ་རྗེའི་མེ་འོད་འཕྲོས་པས་འཁོར་གྱི་བགེགས་རྣམས་འཚིག་ནས་ཕྱོགས་ཕྱོགས་སུ་བྲོས་པར་བསམ་མོ། །གསུམ་པ་ར་གུར་ནི། ཊཀྐི་ཧཱུཾ་ཛ་ནས་ལན་བཞི་བརྗོད་པ་དང་རིམ་པ་བཞིན་དུ་

[017A]༄༅། །དང་པོའི་སྐབས་སུ་ལྕགས་ཀྱི་རྡོ་རྗེའི་ར་བ་དང། དེ་ནས་ཆུ་དང། མེ་དང། རླུང་གི་ར་བ་རྣམས་བསྒོམ་པར་བྱ་སྟེ། རྡོ་རྗེའི་ར་བ་ནི་རྡོ་རྗེ་ཆེ་བ་རྣམས་ཀྱི་ཁོངས་སེར་དུ་རྡོ་རྗེ་ཆུང་བའི་རྡུལ་ཕྲ་རབ་ཀྱིས་གཏམ་པ། ཆུ་ནི་ཁྲོ་ཆུའི་ཟེག་མ་ཕྱིར་འཕྲོ་བ། མེ་ནི་གཡས་བསྐོར་དུ་འཁྱིལ་
ཞིང་འབར་བ་འོད་ཟེར་ཁ་དོག་ལྔ་འཕྲོ་བ། རླུང་ནི་དྲག་ཅིང་རྩུབ་པའི་སྒྲ་དང་བཅས་པར་གཡས་སུ་འཁོར་བ་ནག་པོའོ། །ལྕགས་ཀྱི་ར་བའི་སྟེང་དུ་རྡོ་རྗེའི་གུར་མཆོད་རྟེན་ལྟ་བུ་སྟེ་ཚ་ཚའི་སོག་གུར་གྱི་སྟོད་ལྟ་བུ། གུར་གྱི་འོག་ར་བའི་བར་དུ་རྡོ་རྗེའི་བླ་རེ། འོག་ཏུ་ཧཱུཾ་ལས་རྡོ་རྗེའི་ས་
གཞི། ཕྱི་རོལ་ཏུ་མདའི་དྲ་བ་རྡོ་རྗེ་རྩེ་ལྔ་པའི་མདེའུ་ཅན་ཕྱོགས་མཚམས་ཀུན་ཏུ་བསྣོལ་མར་རྒྱུགས་ཅིང་མེ་འབར་བ། ར་བའི་དབྱིབས་ཟླུམ་པོ། དཔངས་སྟེང་ཚངས་པའི་འཇིག་རྟེན་ལས་འོག་གསེར་གྱི་གཞི་ལ་ཐུག་པར་ལྭ་བ་པ་དང། སྟེང་འོག་མིན་ནས་འོག་རླུང་གི་དཀྱིལ་འཁོར་
ལ་ཐུག་པར་ཨ་བྷྱས་བཤད་ལ། རྒྱ་ལྕགས་རིར་ཐུག་པར་ནག་པོ་པ་དང། བློས་ཅི་ཙམ་འདོད་པར་ལྭ་ཝ་པས་བཤད་པས་སྒོམ་དོན་ལ་དེ་གང་རུང་ངོ། །ལྷ་རྣམས་ཀྱི་གནས་གསུམ་དུ་ཡི་གེ་གསུམ་འགོད་པ་ནི། རང་གི་ལུས་ངག་ཡིད་གསུམ་སྲུང་བའི་གོ་ཆ་མཛད་པའོ། །དེ་ཡང་
སྔོན་དུ་སྟོང་ཉིད་བསྒོམས་པ་ནི་དོན་དམ་པའི་སྲུང་འཁོར་ཡིན་ལ། འདིར་འབྱུང་བའི་ཐུན་མོང་མ་ཡིན་པའི་སྲུང་འཁོར་དང་འོག་ཏུ་འཆང་བའི་ཐུན་མོང་བའི་སྲུང་འཁོར་གཉིས་ནི་ཀུན་རྫོབ་པའི་སྲུང་བའོ། །སྲུང་འཁོར་བསྒོམས་པའི་དགོས་པའི་གཙོ་བོ་ནི་བགེགས་ཀྱི་བར་གཅོད་ཟློག་
པའི་ཆེད་ཡིན་ཀྱང། སྔར་བཤད་པའི་སྲུང་འཁོར་ནི་སྐྱེ་འཆི་བར་དོ་གསུམ་དང་རྣམ་པ་མཐུན་པ་དང། ཆོས་ལོངས་སྤྲུལ་སྐུ་གསུམ་དང་ཡང་རྣམ་པ་མཐུན་པ་ཡིན་ཏེ། སྟོང་ཉིད་བསྒོམས་པ་ནི་ཆོས་སྐུ་དང། རྡོར་སེམས་ནི་ལོངས་སྐུ་དང། ཞེ་སྡང་རྡོ་རྗེར་བསྒྱུར་བ་ནི་སྤྲུལ་སྐུ་དང་རྣམ་པ་

[017B] དེའི་སྨིན་བྱེད་དུ་འགྱུར་བའི་ཕྱིར་རོ། །གཉིས་པ་མངོན་རྟོགས་དངོས་གཞི་བསྒོམ་ཚུལ་ནི། སྨོན་ལམ་ལས། གང་དུ་འཚང་རྒྱའི་ཞིང་ཀུན་དག་བྱས་ནས། །ཞེས་སོགས་ཀྱིས་སྟོན་ཏེ། འདི་ལ་བཞི། འཆི་བ་ཆོས་སྐུར་འཁྱེར་བའི་རྣལ་འབྱོར་དང། བར་རྡོ་ལོངས་སྐུར་
འཁྱེར་བའི་རྣལ་འབྱོར་དང། སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་གསུམ་དང། མྱུར་ལམ་བདེ་བ་ཆེན་པོ་བཤད་པའོ། །དང་པོ་ལ་གསུམ། གང་དུ་འཚང་རྒྱ་བའི་གནས། དེར་འཚང་རྒྱ་བའི་རྟེན། ཇི་ལྟར་འཚང་རྒྱ་བའི་ཚུལ་ལོ། །དང་པོ་ལ་གཉིས། སྣོད་སྔ་མ་ཞིག་ནས་སྟོང་བའི་རིམ་པ་དང་
ཆོས་མཐུན་པར་བསྒོམ་ཚུལ། ཕྱི་མའི་ཆགས་པའི་རིམ་པ་དང་མཐུན་པར་བསྒོམ་ཚུལ་ལོ། །དང་པོ་ལ་གཉིས། མཐུན་ཡུལ་དང། མཐུན་ཚུལ་བཤད་པའོ། །དང་པོ་ནི། སྣོད་སྟོངས་པ་ལ་བཅུད་སྟོངས་པ་སྔོན་དུ་འགྲོ་དགོས་པས། དེའི་ཚུལ་བསྡུས་ཏེ་བཤད་ན། བཅུད་དུ་སེམས་ཅན་
གསར་སྐྱེ་མེད་ཅིང། སྐྱེས་ཟིན་ལས་མནར་མེད་སྟོང་པའི་རྗེས་སུ་ཚ་དམྱལ་གཞན་བདུན་སྟོང། དེ་ནས་གྲང་དམྱལ་བརྒྱད། ཡི་དགས་དང། དུད་འགྲོ་ལས་ཟད་པ་རྣམས་བདེ་འགྲོར་ཚེ་འཕོས་པའི་ཚུལ་གྱིས་སྟོང་ཞིང། མ་ཟད་པ་རྣམས་གླིང་གཞན་གྱི་ངན་སོང་དག་ཏུ་ཚེ་འཕོས་པའི་ཚུལ་གྱིས་
སྟོང། དེའི་རྗེས་སུ་འཛམ་གླིང་གི་མི་ཞིག་གི་རྒྱུད་ལ་བསམ་གཏན་དང་པོའི་ཏིང་ངེ་འཛིན་སྐྱེས་ཏེ་བསམ་གཏན་དང་པོར་ཚེ་འཕོས་པའི་ཚུལ་གྱིས་སྟོང། དེ་བཞིན་དུ་ཤར་དང་ནུབ་ཀྱང་སྟོང། སྒྲ་མི་སྙན་པ་ནི་འདོད་ལྷར་ཚེ་འཕོས་པའི་ཚུལ་གྱིས་སྟོང། རྒྱལ་ཆེན་བཞི་ནས་གཞན་འཕྲུལ་དབང་བྱེད་
ཀྱི་བར་གྱི་ལྷ་རྣམས་ཀྱི་རྒྱུད་ལ་ཆོས་ཉིད་ཀྱི་སྟོབས་ཀྱིས་བསམ་གཏན་དང་པོའི་དངོས་གཞི་སྐྱེས་ཏེ་རིམ་བཞིན་བསམ་གཏན་དང་པོར་ཚེ་འཕོས་པའི་ཚུལ་གྱིས་སྟོང། དེའི་རྗེས་སུ་བསམ་གཏན་དང་པོའི་ལྷ་རྣམས་ཀྱི་རྒྱུད་ལ་བསམ་གཏན་གཉིས་པའི་ཏིང་ངེ་འཛིན་རིམ་གྱིས་སྐྱེས་ནས་བསམ་གཏན་

[018A]༄༅། །གཉིས་པར་ཚེ་འཕོས་པའི་ཚུལ་གྱིས་སྟོང། དེའི་ཡུན་ལ་བར་བསྐལ་བཅུ་དགུ་ཡོད། དེ་ནས་སྣོད་སྟོང་ཚུལ་ནི། ཉི་མ་བདུན་རིམ་གྱིས་གང་ཏེ་རིམ་གྱིས་ལྗོན་ཤིང་ཆུ་ཕྲན་ཆུ་བོ་ཆེན་པོ་རྒྱ་མཚོ་གླིང་རྣམས་དང་རི་བདུན་རི་རབ་རྣམས་དང། བསམ་གཏན་དང་པོའི་གཞལ་མེད་ཁང་མན་
ཆད་བསྲེགས་ནས་ཐམས་ཅད་ཀྱང་ནམ་མཁའི་རང་བཞིན་དུ་བྱེད་དོ། །དེ་ལ་བར་བསྐལ་གཅིག་གི་ཡུན་ཡོད་དོ། །གཉིས་པ་ལ་གཉིས། སྟོང་ཉིད་བསྒོམ་ཚུལ་དང། བསྒོམས་པའི་དགོས་པའོ། །དང་པོ་ནི། རྩ་རྒྱུད་ལེའུ་གཉིས་པ་ནས་འབྱུང་བའི་དངོས་པོ་མེད་པས་བསྒོམ་པ་མེད། ཅེས་པའི་
ཚིགས་སུ་བཅད་པ་བརྗོད་ནས་ཆོས་རྣམས་རང་བཞིན་གྱིས་སྟོང་པར་བསྒོམ་པར་བྱ་བ་ཡིན་ལ། འདིའི་དོན་ཚུལ་བཞིའི་ནང་ནས་ཡིག་དོན་དང་སྤྱི་དོན་གཉིས་ཀྱིས་འཆད་ཅིང། ཐོག་མར་ཡིག་དོན་དུ་བཤད་ན། སྣོད་བཅུད་ཀྱི་དངོས་པོ་རྣམས་ལ་རིགས་པས་དཔྱད་པ་ན་སྣོད་བཅུད་མ་རྙེད་པའི་ཚེ་
སྣོད་བཅུད་མེད་དོ་སྙམ་དུ་བཟུང་ནས་དེ་ལྟར་སྒོམ་པ་ལ་དེ་ཁོ་ན་ཉིད་ཀྱི་དོན་སྒོམ་པ་མེད་དེ། དེ་ལྟར་ན་སྒོམ་པ་པོ་དང་བསྒོམ་པར་བྱ་བ་སོགས་གཏན་མེད་དུ་འགྱུར་བའི་ཕྱིར་རོ། །བསྒོམ་བྱ་རང་བཞིན་གྱིས་གྲུབ་པར་བཟུང་ནས་སྒོམ་པ་དེ་ཡང་དེ་ཁོ་ན་ཉིད་སྒོམ་པ་མ་ཡིན་ཏེ། རང་བཞིན་གྱིས་གྲུབ་
པའི་བསྒོམ་པར་བྱ་བ་ཅུང་ཟད་ཀྱང་མེད་པའི་ཕྱིར་རོ། །དེ་ལྟར་ན་བསྒོམ་བྱ་སྒོམ་བྱེད་སྒོམ་པ་པོ་གསུམ་གའང་རང་བཞིན་གྱིས་དམིགས་སུ་མེད་དེ། སྣོད་བཅུད་ཀྱི་དངོས་པོ་ཐམས་ཅད་གཏན་ནས་མེད་པ་དང་རང་བཞིན་གྱིས་གྲུབ་པ་དང་དེ་གཉིས་ཡིན་པ་དང། གཉིས་ཀ་མ་ཡིན་པར་རང་བཞིན་
གྱིས་གྲུབ་པའི་མཐའ་བཞི་དང་བྲལ་བའི་ཕྱིར། མདོར་ན་རྐང་པ་དང་པས་ཆད་མཐའ་བཀག་རྐང་པ་གཉིས་པས་རྟག་མཐའ་བཀག་རྐང་པ་གསུམ་པས་གཉིས་ཀ་ཡིན་པ་བཀག་ནས་སྔ་མའི་དོན་བསྡུས་ཏེ་མཐའ་བཞི་པ་ཤུགས་ལ་བཀག་གོ་སྤྱི་དོན་དུ་བཤད་ན། གཟུགས་

[018B] གཞན་ཤེས་པ་ལྟ་བུ་ལ་རང་རང་གི་སྐད་ཅིག་སྔ་ཕྱིའི་ཆ་དུ་མ་དང། འདུས་མ་བྱས་རྣམས་ལའང་རང་རང་གི་གདགས་གཞི་ཆོས་ཅན་དང་འབྲེལ་བ་དང་ཡུལ་དུས་སོགས་ཀྱི་ཆ་དུ་མ་འབྱེད་ནུས་པས། དེའི་ཚེ་དེ་རྣམས་ཆ་བཅས་ཡིན་ཞིང། ཆ་དང་
བཅས་པའི་ཕྱིར་རྟེན་འབྲེལ་ཡིན་ལ་དེའི་ཕྱིར་བདེན་པར་གྲུབ་པ་མེད་དོ་སྙམ་དུ་བསྒོམ་པར་བྱ་བ་ཡིན་ནོ། །དེ་ལྟར་དཔྱད་པའི་ཚེ་ཆོས་རྣམས་ཀྱི་ངོ་བོ་བདེན་པར་གྲུབ་པ་མེད་པར་བསམ་པ་ནི་རྣམ་པར་ཐར་པའི་སྒོ་སྟོང་པ་ཉིད་སྒོམ་ཚུལ་དང། བསྐྱེད་བྱེད་ཀྱི་རྒྱུ་བདེན་པར་མེད་པར་བསམ་པ་ནི་རྣམ་པར་
ཐར་པའི་སྒོ་མཚན་མེད་སྒོམ་ཚུལ་དང། སྐྱེད་བྱ་དང་ཐོབ་བྱའི་འབྲས་བུ་བདེན་མེད་དུ་སྒོམ་པ་དེ་རྣམ་པར་ཐར་བའི་སྒོ་སྨོན་མེད་སྒོམ་ཚུལ་ལོ། །དེ་ལྟར་ན་བསྒོམ་བྱ་དང་སྒོམ་ཚུལ་དང་སྒོམ་པ་པོ་གསུམ་རང་བཞིན་གྱིས་མ་གྲུབ་སྟེ། དེ་ཐམས་ཅད་སེམས་སམ་རྟོག་པས་བཏགས་པ་ཙམ་ཡིན་པའི་
ཕྱིར། སྔ་མ་ཡིག་དོན་ནི་ཚིག་གི་ཐོབ་ཚུལ་ཙམ་བཤད་པ་ཡིན་ལ། འདིར་སྤྱི་དོན་ནི་མདོ་སྔགས་གཉིས་ཀའི་ཐུན་མོང་དུ་ཉམས་སུ་བླང་བྱ་ཡིན་པའི་དོན་ནོ། །བསྒོམ་ཚུལ་བསྡུ་ན། དེ་ལྟར་དོན་དམ་དཔྱོད་བྱེད་ཀྱི་རིགས་པས་ལེགས་པར་དཔྱད་པ་ནི། དགག་བྱ་བཀག་པའི་སྟོང་ཉིད་ཀྱི་རྣམ་པ་བློ་ལ་
འཆར་ལ། དེའི་ཚེ་སྟོང་ཉིད་ཀྱི་རྣམ་པ་མ་གཏོགས་ཀུན་རྫོབ་ཀྱི་རྣམ་པ་བློ་ལ་མི་འཆར་ཞིང་ཤར་ཡང་རྗེས་སུ་མི་འབྲང་བར་བཀག་སྟེ་མེད་དགག་གི་རྣམ་པ་འབའ་ཞིག་བློ་ལ་འཆར་དུ་འཇུག་གོ་དེ་ལ་བློ་བྱང་ན་ནི་སྣང་བ་སྡུད་ཚུལ་ཟུར་བ་མི་དགོས་ཀྱང། མ་བྱང་བས་ནི། སྣོད་བཅུད་ཐམས་ཅད་འོད་ཀྱི་
གོང་བུར་མོས་ནས་རིམ་གྱིས་ཡལ་ཏེ་མཐར་རང་ལ་ཐིམ། རང་ཡང་རིམ་གྱིས་མི་སྣང་བར་བྱས་ཏེ་དེ་གའི་ངང་ལ་ལྟ་བ་དྲན་པར་བྱས་ནས་ལྟ་ཐོག་ཏུ་འཇོག་གོ་དེ་ལྟར་སྒོམ་པ་ལ་ཡེ་ཤེས་ཀྱི་ས་སྒོམ་པ་ཞེས་ཀྱང་བྱ་སྟེ། སྣོད་སྔ་མ་སྟོངས་པའི་ནམ་མཁས་ཕྱི་མ་འཆགས་པའི་རྟེན་བྱེད་པ་དེ་བཞིན་དུ། དེ་

[019A]༄༅། །ལྟར་བསྒོམ་པའི་ཡེ་ཤེས་དེས་ལྷག་མོས་ཀྱི་རྟེན་བརྟེན་པ་བསྒོམ་པའི་རྟེན་གཞི་བྱེད་པའི་ཕྱིར་རོ། །གཉིས་པ་ནི། སྐབས་འདིར་སྟོང་ཉིད་བསྒོམས་པ་ལ་དགོས་པ་ཡོད་དེ། སྟོང་ཉིད་སྔར་མ་རྟོགས་པ་གསར་དུ་རྟོགས་པ་དང། རྟོགས་ཟིན་བརྟན་པ་དང། ཐ་མལ་གྱི་སྣང་ཞེན་སྦྱོང་བ་
དང། ཡེ་ཤེས་ཀྱི་ཚོགས་གསོག་པ་དང། རྟེན་བརྟེན་པ་ཐམས་ཅད་བདེ་སྟོང་གི་རྣམ་རོལ་ཏུ་འཆར་བའི་ཆེད་ཡིན་པའི་ཕྱིར་རོ། །སྒོམ་ཚུལ་འདི་ནི་སྣོད་སྔ་མ་ཞིག་ནས་སྟོང་པ་དང་ཆོས་མཐུན་པ་ཡིན་ནོ། །གཉིས་པ་ལ་གཉིས། ཆོས་མཐུན་ཡུལ་དང། ཆོས་མཐུན་སྦྱར་བའོ། །དང་པོ་ནི། སྟོང་
བསྐལ་བར་གྱི་བསྐལ་པ་ཉི་ཤུར་གནས་པ་ལས། སླར་ཡང་འཆགས་པའི་འགོ་ཙོམ་པའི་ཚེ། མེས་ཞིག་པ་ཡིན་ན། བསམ་གཏན་གཉིས་པ་ནས་རླུང་འོག་ཏུ་ཅུང་ཟད་བབས་པས་བསམ་གཏན་དང་པོའི་གཞལ་མེད་ཁང་འཆགས། བསམ་གཏན་དང་པོ། གཞན་འཕྲུལ་དབང་བྱེད་སོགས་སྔ་མ་
སྔ་མ་འཆགས་པ་ནས་རླུང་རིམ་གྱིས་བབས་པས་ས་དང་མ་འབྲེལ་བའི་གནས་རྣམས་ཡས་རིམ་གྱིས་འཆགས། དེ་ནས་རླུང་བབས་པས་རླུང་དཀྱིལ། དེ་སྟེང་ཆུ་དཀྱིལ། དེ་སྟེང་ས་དཀྱིལ་རི་རབ་རི་མཚོ་གླིང་ལྗོན་ཤིང་རྣམས་འཆགས་སོ། །འདིར་བསྒོམ་བྱ་ལ་མེ་དཀྱིལ་ཡོད་ཀྱང། གཞི་ལ་འབྱུང་བ་
གཞན་གསུམ་གྱི་གོ་ས་ན་མེའི་རྡུལ་ཙམ་ཡོད་ཀྱི། མེ་དཀྱིལ་དངོས་སུ་མེད། འོན་ཀྱང་མེ་རྡུལ་དང་བྱེད་ལས་ཡོད་པས་མཐུན་ཡུལ་ཆད་པའི་སྐྱོན་མེད་དོ། །གཉིས་པ་ནི། སྐད་ཅིག་གིས་རྡོ་རྗེའི་ས་གཞི་རྭ་བ་ཞེས་སོགས་ལྟར་སྲུང་འཁོར་ཐུན་མོང་པ་སྐད་ཅིག་གིས་བསྐྱེད། རྗེ་ནོར་བཟང་རྒྱ་མཚོ་
ནི། སྐབས་འདིར་ཐུན་མོང་བ་དང་ཐུན་མོང་མ་ཡིན་པའི་སྲུང་འཁོར་བསྒོམ་པ་འདམ་ང་ཅན་དུ་བཞེད་ལ། ཁ་ཅིག་ཐུན་མོང་མ་ཡིན་པའི་སྲུང་འཁོར་བསྒོམ་པ་མི་འཐད་ཅེས་གསུང། རྒྱ་དཔངས་ཀྱི་ཚད་ནི་གོང་དུ་བཤད་པ་ལྟར་རུང་ཞིང། མེ་རི་ནི་བྲི་ཕྱ་ལ་ཞེང་སྒོ་ཚད་གཅིག་ཙམ་ཡིན་ཀྱང་

[019B] ཁ་དོག་སྣ་ཚོགས་པ་ཕྱོགས་ཀུན་ཏུ་འཁྱིལ་ཞིང་འབར་བས་གདུག་པ་ཅན་རྣམས་ཀྱིས་བལྟར་ཡང་མི་བཟོད་པའོ། །རྡོར་ར་ནི་བྲི་བྱ་ལ་ཞེང་ཆ་ཆུང་གཉིས་ཡིན་ཀྱང་བསྒོམ་དོན་ལ་ནི་དེར་མ་ངེས་ཏེ་སྔར་བཞིན་ནོ། །རྡོར་ར་བསྒོམས་པའི་དགོས་
པ་ནི་སྒྲུབ་ཐབས་དངོས་གཞི་བསྒོམ་པ་ལ་བགེགས་ཀྱི་བར་ཆད་སྲུང་བའི་ཆེད་ཡིན་ལ། མཚོན་དོན་ཡང་བགེགས་ཀྱིས་མི་ཕྱེད་པ་དེ་མཚོན་ནོ། །དེའི་ནང་དུ་ཆོས་འབྱུང་ཁ་དོག་དཀར་པོ་དང། ཕྱི་དཀར་ལ་ནང་དམར་བ་དང། དཀར་དམར་འདྲེས་པ་གསུམ་གང་རུང། དབྱིབས་ཟུར་
གསུམ་པ་རྩེ་མོ་ཕྲ་བ་འོག་ཏུ་ཟུག་ཅིང་གདེངས་ཀ་ཆེ་བ་གྱེན་དུ་ཕྱོགས་པ་ཁོག་པ་སྟོང་པ། ཕྱག་རྒྱའི་སྐྱེས་གནས་ལྟ་བུའམ། དམར་གཏོར་གྲུ་གསུམ་གྱི་ནང་བྲུས་པ་ལྟ་བུ་དང། དེ་ལས་ཅུང་མི་འདྲ་བ་ཞིག་དང་གསུམ་གསུངས་པས་གང་རུང་གིས་ཆོག་གོ་ཟུར་གསུམ་གྱིས་ནི་
རྣམ་ཐར་སྒོ་གསུམ། རྩེ་མོ་ཕྲ་བས་ལས་དང་པོའི་སྐབས་སུ་ཡོན་ཏན་ཆུང་ཞིང། གདེངས་ཀ་ཆེ་བས་མོས་སྤྱོད་ནས་བཟུང་སྟེ་ཡར་ཡོན་ཏན་ཇེ་རྒྱས་སུ་སོང་བ། བྷ་གའི་རྣམ་པས་བདེ་བ་ཆེན་པོ། །དཀར་བས་རང་བཞིན་རྣམ་དག་དང་ཁམས་དཀར་པོ། །དམར་བས་ཁམས་དམར་པོ།།
དཀར་དམར་ཐུན་མོང་བས་བདེ་སྟོང་དབྱེར་མེད། ནང་དུ་རྟེན་བརྟེན་པའི་དཀྱིལ་འཁོར་བསྒོམས་པས་འབྲས་དུས་ཀྱི་རྟེན་བརྟེན་པ་འབྱུང་བ་དེ་མཚོན་ནོ། །བྲི་བྱ་ལ་པདྨའི་འདབ་མ་ཆ་ཕྲན་གཉིས་ཡིན་ཞིང་གཉིས་ཀ་གསལ་བར་སྣང་ཡང། བསྒོམ་དོན་ལ་ཆོས་འབྱུང་གི་དབུས་དཀྱིལ་
དུ་ཆུད་པར་ཁ་ཅིག་བཞེད། ཁ་ཅིག་ལྟེ་བ་ནང་དང་འདབ་མ་ཆོས་འབྱུང་གི་ཁ་དང་མཉམ་པར་འདོད། ཡང་ཁ་ཅིག་འདབ་མ་རྫོགས་པར་ཆོས་འབྱུང་གི་ཁར་འཕགས་ཤིང། ཡུ་བ་ཆོས་འབྱུང་གི་མར་རྩེ་ནས་འཐོན་ཅེས་གསུངས་པས་གང་བདེ། པདྨས་འཁོར་བའི་སྐྱོན་གྱིས་མ་གོས་

[020A]༄༅། །པ་མཚོན། པདྨའི་ལྟེ་བར་ཉལ་སྟབས་ཀྱི་ཧཱུཾ་མགོ་བོ་ཕར་བསྟན་པ་གཉིས་རེའི་བར་དུ་ལཾ་རཾ་བཾ་ལཾ་བཞི་རིམ་གྱིས་ཆུད་པ་ལས་ལྷ་མོ་བཞིའི་ངོ་བོར་གྱུར་པའི་འབྱུང་བཞི་སྟེང་འོག་གཉིས་སུ་རྡོ་རྗེས་མཚན་པ་བསྐྱེད་དེ། སྣ་ཚོགས་རྡོ་རྗེར་བསྒྱུར། རྡོ་རྗེའི་ལྟེ་བ་གྲུ་བཞི་
པ་སྔོན་པོ། དཔངས་རྭ་ལྔ་མར་སྒོ་ཚད་ལྔའམ་ཕྱེད་ལྔ། རྭའི་སྲིད་ལ་སྒོ་ཚད་བཞི་བཞི། རྭ་ལྔ་མའི་དབུས་རྭའི་སྦོམ་ལ་ཆ་ཆེན་གཅིག་དང་རྩ་བར་ཆ་ཕྲན་གསུམ། ཕྱོགས་རྭའི་སྦོམ་ལ་ཆ་ཕྲན་གསུམ་དང་རྩ་བར་གཉིས། རྭ་རྩེ་རྣམས་ཆ་ཕྲན་རེ་རེ། གྲངས་ཕྱོགས་རེ་རེར་ལྔ་ལྔའམ་
གསུམ་མ་གང་རུང་དང། ཁ་དོག་ཁྲའམ་ཕྱོགས་མདོག་གང་རུང་ངོ། །མཚོན་དོན་རླུང་དཀྱིལ་གྱིས་མཉམ་གནས། མེས་གྱེན་རྒྱུ། ཆུས་སྲོག་འཛིན། སས་ཐུར་སེལ། ཡང་བཞིས་ཕྱག་རྒྱ་རིགས་བཞི། བཞི་འདྲེས་པས་དཔེ་དོན་གྱི་འོད་གསལ། རྭ་ལྔས་ཡེ་ཤེས་ལྔ། ཉེ་ཤུས་
འཇིག་ལྟ་ཉི་ཤུ་དང་བཅུ་གཉིས་ཀྱིས་རྟེན་འབྲེལ་བཅུ་གཉིས་དག་པ། ཆུ་སྲིན་གྱི་ཁ་ནས་འཐོན་པས་སེམས་ཅན་སྙིང་རྗེས་མི་གཏོང་བ། སྟེང་དུ་རྟེན་བརྟེན་པ་བསྐྱེད་པས་འོད་གསལ་ལས་སྒྱུ་ལུས་འགྲུབ་པ་སོགས་ཏེ། འདི་དག་གཞི་ལ་རྟེན་དཀྱིལ་འཁོར་འཆགས་པ་དང་ཆོས་
མཐུན་ནོ། །རྡོ་རྗེའི་ལྟེ་བར་བཧྲུཾ་དཀར་པོ་རྣམ་སྣང་གི་ཚོགས་ར་བའི་ནང་ཐམས་ཅད་དུ་འཕྲོ་བའམ་རིགས་ལྔའི་ཚོགས་འཕྲོ་བ་གང་རུང། དེ་ཡོངས་སུ་གྱུར་པ་ལས་གཞལ་ཡས་ཁང་མཚན་ཉིད་ཡོངས་རྫོགས་ཅིག་ཅར་བསྐྱེད་ལ་རིམ་གྱིས་བསལ་གདབ། གཞལ་ཡས་ཁང་གི་ནང་མཐའ་
ནས་ནང་མཐའི་བར་སྒོ་ཚད་བརྒྱད། ཕོ་བྲང་ནང་མའི་མཐའ་ནས་མཐའི་བར་སྒོ་ཚད་བཞི། སྣ་ཚོགས་རྡོ་རྗེའི་ལྟེ་བའི་མཐའ་ནས་མཐའི་བར་སྒོ་ཚད་བཅུ་གཉིས། རྡོ་རྗེའི་རྭ་རྩེ་དང་པདྨའི་ལྟེ་བའི་མཐའ་ནས་མཐའི་བར་སྒོ་ཚད་ཉི་ཤུ། པདྨ་ནས་པདྨའི་མཐའི་བར་སྒོ་ཚད་ཉེར་གཅིག་རྡོར་རྭ་

[020B] འོད་འཕྲེང་གི་མཐའ་ནས་མཐའི་བར་སྒོ་ཚད་ཉེར་བཞི་སྟེ། ཐམས་ཅད་ཀྱི་རྒྱ་ཚད་ཡིན་ལ། བྲི་བྱའི་དབང་དུ་བྱས་ནས་ཕྱོགས་གཅིག་ཏུ་གོ་བདེ་བར་བརྗོད་པའོ། །གཞལ་ཡས་ཁང་གི་རྩིག་པ་རིམ་པ་ལྔ་པོ་ཕྱི་ནང་ལྔ་སྤྲགས་ཏུ་ཡོད་ཅིང། ལྔ་ཀ་
བསྡོམས་པའི་ཞེང་ཆ་ཕྲན་གཅིག་དཔངས་ཆ་ཕྲན་བཅུ་གསུམ། ཕ་གུའི་ཞེང་ཆུང་ཕྱེད་གཉིས་ལས་ཕྱེད་ཕྱིར་འཕགས་པ་དབངས་ཆུང་གཅིག་རྡོའི་སྙིང་པོའི་ཀ་བ། མུ་ཏིག་དམར་པོའི་བྲི། སྤུག་གི་གཞུ། ཤེལ་གྱི་ཀ་ཆུང། བཻརཱུ་རྱའི་བྲེ། དངུལ་གྱི་གཞུ་རྣམས་བརྩེགས་པའི་སྟེངས་དུ་གསེར་གྱི་
སྐ་རགས་ལེབ་མོ་ཞེང་ཆ་ཕྲན་གཅིག་པ་བཞི་སྟེང་ནས་སྟེང་དུ་བརྩེགས་པ་བཞི་ག་བསྡོམས་པའི་དཔངས་ཆ་ཕྲན་གཉིས། དེའི་སྟེང་དུ་ཕོ་བྲང་ཁྱམས་ཀྱི་ལྕམ་སྣེ་ཕྱི་མ་བཀལ་བ་ཕྱིར་ཐལ་བའི་སྣེ་ལ་རིན་པོ་ཆེའི་དྲ་བ་དྲ་ཕྱེད། སྐ་རགས་ཀྱི་སྟེང་དུ་བྱ་འདབ་ཞིང་ཆ་ཕྲན་གཉིས་ཕྱིར་འཕགས་པའི་སྣེ་ལས་
ཤར་བུ་དཀར་པོ་འཕྱང་བ། བྱ་འདབ་དེའི་མཐའི་སྟེང་དུ་མདའ་ཡབ་དཀར་པོ་ཆ་ཕྲན་གཅིག་པ་པད་འདབ་ཕྱེད་པ་ལྟ་བུ་ལངས་པ། མདའ་ཡབ་ཀྱི་སྟེང་དུ་ཕྱོགས་བཞིར་རྒྱལ་མཚན་གཉིས་དང་བ་དན་གཉིས་རེ་སྟེ་བསྡོམས་པས་བཅུ་དྲུག་མདའ་ཡབ་དང་བཅས་པའི་གཞལ་ཡས་ཁང་གི་དཔངས་
ཆ་ཕྲན་བཅུ་བདུན་པར་བཞེད་ཀྱང། ཐོག་བཀབ་པའི་ཚད་གང་དུ་གཏོགས་དཔྱད་དགོས་སོ། །གཞལ་ཡས་ཁང་གི་རྩ་ཐིག་དང་ཚངས་ཐིག་འཕྲད་མཚམས་ནས་གཡས་གཡོན་དུ་ཆ་ཕྲན་གཉིས་གཉིས་དོར་བས་སྒོ། དེ་ནས་སྒོ་ཚད་རེ་ཕྱིར་དོར་བས་སྒོ་འཁྱུད། དེ་ནས་གཡས་གཡོན་དུ་སྒོ་ཚད་
རེ་སོང་བ་སྒོ་འགྲམ། དེ་ནས་ཕྱིར་སྒོ་ཚད་རེ་སོང་བ་སྒོ་ལོགས་ཏེ། འབྲམ་ལོགས་སྒོ་དང་མཉམ་པ་འདི་ལ་རྩིག་གདོང་ཉིད་རྡོ་རྗེའི་ལྟེ་བ་དང་མཉམ་མོ། །རྩིག་པའི་ཕྱི་རོལ་ཏུ་འོག་མཐའ་ནས་འདོད་སྣམ་དམར་པོ་དཔངས་ཞེང་ཆ་ཕྲན་གཉིས་པ་ལ་མཆོད་པའི་ལྷ་མོ་བཅུ་དྲུག་གོ་ཐོག་འབུབས་ཚུལ་

[021A]༄༅། །ནི༑ སྒོ་བཞི་སོ་སོའི་རྩ་ཐེག་དང་ཚངས་ཐིག་འཕྲད་མཚམས་ནས་ནང་དུ་སྒོ་ཚད་གཅིག་སོང་བའི་གཡས་གཡོན་དུ་ཆུང་ལྔ་ལྔ་སོང་བའི་སར་ཞེང་ཆ་ཕྲན་གཅིག་དང། དབངས་བྲ་ཕུལ་དང་བཅས་པའི་ཀ་བ་ཆ་ཕྲན་བཅུ་དྲུག་གི་ཕྱོགས་མདོག་ཕྱོགས་རེ་རེར་གཉིས་གཉིས་
རྙེ་བརྒྱད་བཙུགས་པའི་སྟེང་དུ་ཕྱོགས་བཞིར་གདུང་མིག་མངས་རིས་སུ་རྒྱུགས་པ་ལ་ལྕམ་སྣེ་ནང་མ་དང། ཕྱི་མ་གསེར་གྱི་སྐ་རགས་ལ་བཀལ་ཏེ་ཕྱི་ཁྱམས་འབུབས་པ་ཡིན་ནོ། །དབུས་སུ་གར་བུ་དབྱིབས་མཎྜལ་ལྟ་བུ། དཔངས་སྒོ་ཚད་གཅིག་ལྷག་ཙམ་དང། ཐད་ཀར་སྒོ་བཞི་པའི་སྟེང་
གི་མཐར་རྡོ་རྗེ་རྩེ་གསུམ་པ་དབངས་ཆ་ཕྲན་གཅིག་པས་ཟླུམ་པོར་བསྐོར་བའི་རྭའི་འཕྲད་མཚམས་ནས་ཕྱོགས་རེ་རེར་ཀ་བ་སྔར་བཞིན་བཙུགས་པའི་སྟེང་དུ་གཞུ་འཁྱོགས་དང་གདུང་ཟླུམ་གྱིས་འཁོར་མར་བསྐོར་བའི་སྟེང་དུ་གདུང་བཞི་མིགས་ངས་རིས་སུ་བྱས་པ། ལྷོ་བྱང་དུ་རྒྱུགས་པའི་
གདུང་གི་ལྷོ་བྱང་མཚམས་སུ་རྩ་བ་ཟུག་པའི་ཀ་བ་བསེགས་ཁ་ཡོད་པ་བཙུགས་པའི་སྟེང་དུ་རྡོ་རྗེའི་གདུང་ལྟོ་བྱང་དུ་རྒྱུགས་པ་ལ་ལྕམ་སྣེ་ནང་དང། ཕྱི་མ་ཕྱི་ཁྱམས་ཀྱི་སྟེང་དུ་ཀ་ཆུང་བྲེ་ཕུལ་དང་བཅས་པ་བཙུགས་པའི་སྟེང་དུ་གདུང་བཏང་བ་ལ་བཀལ། རྒྱ་ཕིབས་
ཀྱི་གུང་གི་དབུས་སུ་རྩ་རྒྱུད་བཞུགས་པའི་ཁང་བུ་རྡོ་རྗེ་ནོར་བུའི་ཏོག་གིས་སྤྲས་པའོ། །སྒོ་བཞིའི་མདུན་དུ་རྩིག་གདོང་དང་རྡོ་རྗེའི་ལྟེ་བ་ནས་ཆ་ཕྲན་གཅིག་སོང་བའི་མར་རྡོ་རྗེའི་རྭ་རྩ་བའི་སྟེང་དུ་སྟེགས་བུ་གྲུ་བཞི་བུམ་པ་དང་བཅས་པ་ལ་གནས་པའི་ཀ་བ་ཞིང་ཆ་ཕྲན་གཅིག་དབངས་
ཆ་ཕྲན་ལྔ། གཡས་གཡོན་དུ་གཉིས་དེ་སྟེ་བཞི་བཞི་བཙུགས་པའི་སྟེང་དུ་སྣམ་བུ་བཅུ་གཅིག་སྣམ་བུ་ལྔ་པ་དང་བདུན་པའི་དབངས་ལ་ཆ་ཕྲན་ཕྱེད་དང་གཉིས་རེ་དང། གཞན་རྣམས་ཀྱི་དབངས་སུ་ཆ་ཕྲན་རེ་རེ་བར་མཉམ་མོ། །ཞེང་ནི་ཐམས་ཅད་ཀྱང་ཆ་ཕྲན་ལ་སུམ་གསུམ་བྱས་

[021B] སྤྱིར་རྟ་བབས་ལ་སྒོ་ཚད་གསུམ་མ་དང་སྒོ་ཚད་གཅིག་མ་གཉིས་ཡོད་པའི་སྔ་མ་ལ་གཉིས་མཉམ་དགུ་མཉམ་དང་ལྔ་མཉམ་གསུམ་གསུམ་མཉམ་པ་གཉིས་ཡོད་ལ། ཕྱི་མ་ལ་ལྔ་མཉམ་གསུམ་གཉིས་མཉམ་པ་ཁོ་ནར་ངེས་སོ། །གཞན་ཡང་རྟ་བབས་སྒོ་ཚད་གསུམ་མ་
ལ་འགྲམ་ལོགས་སྒོ་དང་མཉམ་མི་མཉམ་གཉིས་ཡོད་ཅིང་གཅིག་མ་ནི་མི་མཉམ་པའོ། །གཞལ་ཡས་ཁང་གི་མཚན་ཉིད་གཞན་ཇི་ལྟ་བུ་ཡིན་ཚུལ་རྒྱས་པར་གཞན་དུ་ཤེས་པར་བྱའོ། །མཚོན་དོན་ནི། གཞལ་ཡས་ཁང་གིས་རྣམ་སྣང་དག་པ་མཚོན། ངོས་བཞིས་བདེན་པ་བཞི། གྲྭ་
བཞིས་ཚངས་པའི་གནས་བཞི། སྒོ་བཞིས་བསྡུ་བའི་དངོས་པོ་བཞི། སྒོ་འཁྱུད་བཞིས་རྫུ་འཕྲུལ་གྱི་རྐང་པ་བཞི་མཚོན་པ་སོགས་ཡིན་ཏེ། དབང་ཆོག་ཏུ། འཕགས་པའི་བདེན་བཞི་ངོས་བཞིར་འགྱུར། །ཞེས་སོགས་ཀྱིས་མཚོན་ཚུལ་རྒྱས་པར་བཤད་པ་ལྟར་རོ། །གཞལ་ཡས་ཁང་
ནི་གཞི་ལ་གསེར་དཀྱིལ་གྱི་སྟེང་དུ་རི་གླིང་སོགས་ཆགས་པ་དང་ཆོས་མཐུན་ཞིང་མ་དག་པའི་སྣོད་སྦྱོང་བ་དང། འབྲས་དུས་ཀྱི་གཞལ་ཡས་ཁང་འགྲུབ་པ་སོགས་ཀྱི་ཆེད་དོ། །གཞལ་ཡས་ཁང་བཧྲུཾ་ལས་བསྐྱེད་པ་ནི། བཧྲུཾ་རྣམ་སྣང་གི་ས་བོན་ཡིན་ཞིང། རྣམ་སྣང་གཟུགས་ཕུང་རྣམ་
པར་དག་པའི་ལྷ་ཡིན་པས། གཞལ་ཡས་ཁང་དེའི་ངོ་བོར་མོས་དགོས་པའི་དབང་དུ་བྱས་པའོ། །གཉིས་པ་ལ་གསུམ། ལྷག་མོས་ཀྱི་ལྷ་བསྐྱེད་པ། དེའི་མཛད་པ། དེ་ལུས་ལ་བསྡུ་བའོ། །དང་པོ་ལ་གཉིས། མཐུན་ཡུལ་དང། དེ་དང་མཐུན་པར་བསྒོམ་པའོ། །དང་པོ་མཐུན་ཡུལ་
བཅུད་ཆགས་ཚུལ་བསྡུས་ཏེ་བཤད་ན། བསམ་གཏན་གཉིས་པ་ནས་ལྷ་ཞིག་ཤི་འཕོས་ནས་བསམ་གཏན་དང་པོར་སྐྱེས་ཏེ་དེ་རྣམས་འཆགས། དེ་ནས་ཤི་འཕོས་ཏེ་གཞན་འཕྲུལ་དབང་བྱེད་སོགས་འདོད་ལྷ་རིགས་དྲུག་དང། གླིང་བཞིའི་མི། ཡི་དྭགས། དུད་འགྲོ་གྲང་དམྱལ། ཚ་

[022A]༄༅། །དམྱལ་རྣམས་ཀྱང་རིམ་གྱིས་འཆགས་པ་ཡིན་ལ། མནར་མེད་དུ་སེམས་ཅན་གཅིག་སྐྱེས་པའི་ཚེ་འཆགས་པའི་མཇུག་རྫོགས་ཤིང་གནས་བསྐལ་གྱི་འགོ་རྩོམ། བསྐལ་པ་དང་པོའི་མི་རྣམས་རྫུས་སྐྱེས་ཚེ་དཔག་མེད་ཐུབ་པ་སོགས་ཁྱད་ཆོས་མདུན་དང་ལྡན་
ལ༑ དེའི་ཚེ་ཁམ་ཟས་མི་ཟ་ཞིང་དགའ་བའི་ཟས་ཙམ་ཟ་བ་ཡིན་པ་ལ། ལས་ཀྱི་དབང་གིས་སའི་ཞག་དང་བཅུད་དང་མྱུ་གུའི་ཚལ་དང་འབྲས་ས་ལུ་རྣམས་རིམ་གྱིས་བྱུང་བ་ཟོས་པས་ཕོ་མོའི་དབང་པོ་དང་ལྡན་པར་གྱུར་ཏེ། ཉི་མ་དང་དུས་ཚིགས་དང་མང་པོས་བཀུར་བའི་
རྒྱལ་པོ་དང་བཅས་བྱུང་ངོ། །གཉིས་པ་ནི། སྐད་ཅིག་གིས་ལྷག་པར་མོས་པ་ཙམ་གྱིས་ལྷ་སུམ་ཅུ་རྩ་གཉིས་དུས་གཅིག་ཏུ་ཡོངས་སུ་གྱུར་པ་ནི་ཞེས་སོགས་གསུངས་པ་ལྟར། དུས་གཅིག་ཏུ་སྐད་ཅིག་གིས་བསྐྱེད་ནས་རྣམ་པ་རྣམས་རིམ་གྱིས་གསལ་འདེབས་པ་ཡིན་ལ། ལྷག་
མོས་ཀྱི་ལྷ་ཕོ་མོའི་རྣམ་པར་སྒོམ་པ་ནི། བསྐལ་པ་དང་པོའི་འཛམ་བུའི་གླིང་པའི་མི་རིམ་གྱིས་ཕོ་མོར་སོང་བ་དང་ཆོས་མཐུན་ཞིང། སྐད་ཅིག་གིས་བསྐྱེད་པ་ནི་བསྐལ་པ་དང་པོའི་མི་རྫུས་ཏེ་སྐྱེས་པ་དང་ཆོས་མཐུན། སེམས་ཅན་གྱི་རྣམ་ཤེས་འཁོར་སེམས་བྱུང་དང་བཅས་པ་ལ་བརྟེན་
ནས་སྣོད་ཀྱི་འཇིག་རྟེན་འཆགས་པའི་རྗེས་སུ་བཅུད་ཀྱི་སེམས་ཅན་འཆགས་པ་དང། རྡོ་རྗེ་འཆང་གིས་ལྷག་མོས་ཀྱི་རྟེན་གཞལ་ཡས་ཁང་སྤྲུལ་པའི་རྗེས་སུ་བརྟེན་པ་ལྷ་སོ་གཉིས་སྤྲུལ་པ་གཉིས་ཆོས་མཐུན་ནོ། །དབུས་ཀྱི་གང་བུའི་སྟེང་དུ་གཙོ་བོ་དང། གདུང་ཟླུམ་གྱི་སྟེང་གདུང་
བཞི་མིག་མངས་རིས་སུ་རྒྱུགས་པའི་སྟེང་དུ་རེའུ་མིག་དབུས་མ་དང་ཤར་མའི་བར་གྱི་སྟེང་དུ་འཁོར་བསྒྱུར་ཞལ་ནུབ་གཟིགས། གང་བུའི་ནང་དུ་གནོད་མཛེས་ཞལ་ཤར་གཟིགས། བྱམས་པ་སོགས་བརྒྱད་ཁ་ནང་ལྟ་བའི་དབང་དུ་བྱས་པའི་སྒོའི་གཡས་གཡོན། རྡོ་རྗེ་མ་བཞི་བཞུགས་

[022B] ལྷ་གཞན་བཞུགས་པ་ནི་གོ་སླ་ཞིང། གཤེགས་པ་བཞི་དང་སེམས་དཔའ་བརྒྱད་ཞི་བའི་ཉམས་ཅན། ལྷ་མོ་དགུ་ཞི་ཁྲོ་ཕྱེད་མ། ལྷའི་ཞལ་ཕྱག་ཕྱག་མཚན་རྒྱན་སོགས་སྒྲུབ་ཐབས་སུ་གསལ་བ་ལྟར་དང། འགའ་ཞིག་གོང་དུ་བཤད་པ་རྣམས་
འདིར་སྦྱོར། གདན་རྣམས་ནི་ཧ་ཅང་མཐོ་བ་མིན་པར་ཅུང་ཟད་འབུར་བའི་རྣམ་པ་ཅན་ནོ། །གཉིས་པ་ལྷག་མོས་ཀྱི་མཛད་པ་ནི། རང་གི་ཐུགས་གའི་ཧཱུཾ་ལས་འོད་ཟེར་དཔག་ཏུ་མེད་པ་སྤྲོས་ཏེ། སེམས་ཅན་ཐམས་ཅད་བཀུག་ནས་དཀྱིལ་འཁོར་གྱི་ཕྱོགས་བཞི་ནས་ཐོགས་པ་མེད་པར་
ནང་དུ་ཞུགས་ཏེ། ནང་འཁྲིགས་པར་གང་བར་བསམ། ནང་དུ་སླེབ་པའི་ཚེ་ལྷའམ་སེམས་ཅན་གང་གི་རྣམ་པར་བསམ་པ་ནི་གསལ་བར་བཤད་པ་མ་མཐོང་ཡང། ཕལ་ཆེར་ལྟར་ན་སེམས་ཅན་གྱི་རྣམ་པར་བྱེད་པར་གསལ། འོན་ཀྱང་ངན་སོང་བ་ཐམས་ཅད་ཀྱི་རྣམ་པར་མོས་
པ་མི་བདེ་ན་མིའི་རྣམ་པའམ། ཡང་ན་སྤྱི་ཙམ་གྱི་རྣམ་པར་མོས་ཆོག་གམ་སྙམ་མོ། །དེ་ནས་རང་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་ངོ་བོ་བྱང་ཆུབ་སེམས་ཡིན་པ་ལ་རྣམ་པ་འོད་ཟེར་སེམས་ཅན་གྱི་གྲངས་དང་མཉམ་པ་སྤྲོས། གཞུང་ཆེ་བ་ཕལ་ཆེར་ལས་མི་
གསལ་ཡང། འཁྲིད་རྒྱུན་ལས་འོད་ཟེར་འཕྲོས་པའི་སྣེ་ལས་རྡོ་རྗེ་འཆང་ཡབ་ཡུམ་ཟུང་སེམས་ཅན་གྱི་གྲངས་དང་མཉམ་པ་སྤྲོས་ཏེ། སེམས་ཅན་ཐམས་ཅད་ཀྱི་སྤྱི་བོ་ནས་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱིས་དབང་བསྐུར་ལུས་གང་དྲི་མ་དག་བདེ་བ་ཆེན་པོ་མྱོང་སྟེ་ཐམས་
ཅད་ཀྱང་རྡོ་རྗེ་འཆང་དུ་གྱུར། དེ་ནས་རང་གི་སངས་རྒྱས་ཀྱི་ཞིང་དུ་གཤེགས་པའི་དོན་གཞུང་ཆེ་བ་དུ་མ་ལས་སྤྱིར་བཤད་པ་ཙམ་མ་གཏོགས་མི་གསལ་ཡང། ཤར་ཕྱོགས་པ་རྣམས་ཤར་ཕྱོགས་སུ་རྣམ་སྣང་གི་ཞིང་དུ་གཤེགས་པར་མོས་པ་འདྲ་སྟེ། དེ་བཞིན་དུ་ཕྱོགས་གཞན་གསུམ་

[023A]༄༅། །རིམ་བཞིན་རིན་འབྱུང་འོད་དཔག་མེད་དོན་གྲུབ་ཀྱི་ཞིང་དུ་གཤེགས་པར་བསམ། འཁྲིད་རྒྱུན་འགའ་ཞིག་ལས། རང་ཕྱོགས་ཀྱི་དེ་བཞིན་གཤེགས་པའི་ཐུགས་གར་ཐིམ་པར་བསམ་པ་ནི་གཤེགས་པའི་དོན་དུ་མཛད་ཀྱང། སྔ་མ་དང་འདྲ་བར་སེམས་དགོས་པ་ནི། སེམས་ཅན་གྱི་དོན་
བྱེད་པའི་སྙིང་རྗེ་ཆེན་པོ་གོང་འཕེལ་དུ་བྱེད་པ་དང། འབྲས་བུ་སངས་རྒྱས་ཀྱི་མཛད་པ་དང་མཐུན་པར་བྱ་བའི་ཆེད་དོ། །གསུམ་པ་ལྷག་མོས་ལུས་ལ་བསྡུ་བ་ནི། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཞེས་སོགས་གསུངས་པ་ལྟར་ཡིན་ལ། དེ་ཡང་རང་གཙོ་བོར་
གསལ་བའི་ཧཱུཾ་ཡིག་གི་ནཱ་ད་ལས་འོད་ཟེར་ལྷ་གྲངས་དང་མཉམ་པ་འདིར་སོ་གཅིག་སྤྲོས་ཏེ། རྣམ་སྣང་སོགས་རིམ་གྱིས་སྤྱན་དྲངས་ནས་རང་གི་སྤྱི་བོ་ལ་སོགས་པ་ལུས་ཀྱི་ཆ་དེ་དང་དེར་མེ་ལོང་ལ་གཟུགས་བརྙན་ཤར་བ་ལྟར་གཟུགས་ཕུང་སོགས་དང་ངོ་བོ་དབྱེར་མེད་དུ་མོས། རྣམ་སྣང་རང་གི་སྤྱི་བོར་
ཞལ་ཤར་དུ་གཟིགས་པ། དེ་བཞིན་དུ་མགྲིན་པ། སྙིང་ག་ལྟེ་བ། གསང་གནས་རྣམས་སུ་འོད་དཔག་མེད་སོགས་འོག་མ་སྟེང་མ་ལ་མ་རེག་ཙམ། མཱ་མ་ཀི་སྙིང་གར་ཞལ་གཙོ་བོའི་སྐུ་རྒྱབ་ལ་ཕྱོགས་པ་དང། གཞན་གསུམ་རིམ་བཞིན་རིན་འབྱུང་འོད་དཔག་མེད་རྣམ་སྣང་ལ་འཁྱུད་པར་བསམ་
པ་ལ་ཁྲིད་ཡིག་བགའ་ཞིག་ལས་བཤད་ཅིང། དེ་ལྟར་ན་སྤྱན་མ་དང་སྒྲོལ་མའི་ཡབ་སྤྱི་དང་མི་འདྲ་ལ། གཞུང་ཕལ་ཆེར་ལས་འཁྱུད་པའི་གསལ་ཁ་མི་སྣང་ངོ། །ས་སྙིང་རྩ་ཞལ་གྱི་ཐད་དུ་སླེབ་པའི་ཚེ་གཉིས་སུ་གྱུར་ནས་ཞལ་མིག་གི་སྒོ་ལ་ཕྱིར་གཟིགས་པ། ཕྱག་ནོར་གཉིས་སུ་གྱུར་ནས་རྣ་བ་
གཉིས་ཀྱི་ནང་ནས་སྔར་བཞིན། ནམ་སྙིང་སྣའི་སུམ་མྡོའམ་སྣ་བུག་གཉིས་འཇིག་རྟེན་དབང་ཕྱུག་ལྕེ་ཆུང་གི་དབུས་དང། འཇམ་དཔལ་སྙིང་ཁར་མཱ་མ་གིར་ཕྱོགས་པ། སྒྲིབ་སེལ་ནོར་བུའི་དབུས་ནས་ཞལ་ཕྱིར་ཕྱོགས་པ་ཀུན་བཟང་གཅིག་སྙིང་ཁའི་རུས་པ་གྲུ་བཞི་པའི་དབུས་དང་ཚིག་གསུམ་

[023B] བྱམས་པ་རྣམ་སྣང་གི་རྒྱབ་ནས་ཞལ་རྣམ་སྣང་ལ་གཟིགས་པ། གཟུགས་རྡོ་རྗེ་མ་དང། སྒྲ་རྡོ་རྗེ་མ་གཉིས་རེར་གྱུར་ནས་ས་སྙིང་དང་ཕྱག་རྡོར་ལ་འཁྱུད་པ། དྲི་རྡོ་རྗེ་མས་ནམ་སྙིང་དང་རོ་རྡོ་རྗེ་མས་འཇིག་རྟེན་དབང་ཕྱུག་ལ་འཁྱུད་ཅིང། གཙོ་བོའི་ཡུམ་རེག་
བྱ་རྡོ་རྗེ་མ་སྤྱན་དྲངས་ནས་སྒྲིབ་སེལ་ལ་འཁྱུད་པའི་ཚེ་གཙོ་བོ་ཡབ་རྐྱང་ཡིན་ནོ། །གཤིན་རྗེ་གཤེད་ཀྱི་དབུ་ལག་པ་གཡས་ཀྱི་མཐེ་བོང་དང་ཞལ་ནང་དུ་ཕྱོགས་པར་གསུངས་པའི་ནང་ནི་ལག་མཐིལ་ཕྱོགས་ལ་བལྟ་བའི་དོན་དུ་སེམས། དེ་བཞིན་དུ་གཞན་གྱིས་མི་ཐུབ་པ་ལག་པ་གཡོན། འདི་གཉིས་ལ་རྗེ་
ནོར་བཟང་རྒྱ་མཚོས་མི་འདྲ་བ་ཞིག་བཤད། ལྕེ་དང་སོ་བར་དུ་རྟ་མགྲིན་དང་འཁྱིལ་པ་སྒྲིབ་སེལ་གྱི་རྒྱབ་ཏུ་ཞལ་ཕྱེད་བལྟ་བ། དཔུང་པ་གཡས་གཡོན་གྱི་རྩ་བར་མི་གཡོ་བ་དང་འདོད་རྒྱལ་གཉིས་དབུ་དཔུང་མགོ་དང་ཞལ་བདུན། དབྱུག་སྔོན་ཅན་དང་སྟོབས་པོ་ཆེ་གཉིས་པུས་མོའི་ལྷ་ངའི་ནང། སྤྱི་བོའི་
སྒྲོལ་མའི་སྟེང་གཙུག་ཏོར་འཁོར་ལོས་བསྒྱུར་བ་ཞལ་ནུབ་ཏུ་ཕྱོགས་པར་གནམ་དུ་གཟིགས་པ། གནོད་མཛེས་གཉིས་སུ་གྱུར་ནས་རྐང་མཐིལ་གཉིས་སུ་དབུ་ལོང་བུ་ཕྱོགས་ལ་བསྟན་ནས་གནས་དེ་དང་དེར་མེ་ལོང་ལ་གཟུགས་བརྙན་ཤར་བ་བཞིན་དུ་བསྒོམ་མོ། །དགོས་པ་ནི། རང་ཉིད་ལ་འབྱུང་འགྱུར་
གྱི་མ་དག་པའི་ཕུང་སོགས་དེ་དང་དེ་རྣམས་སྤྱོད། དཔེ་དོན་གྱི་འོད་གསལ་གྱི་རྒྱུད་སྨིན་བྱེད་ལྷག་མོས་འོད་གསལ་དུ་སྡུད་པའི་གཞི་འདིང་བ་དང། འབྲས་བུའི་ལྷ་དེ་རྣམས་འགྲུབ་པའི་ཆེད་དོ། །གསུམ་པ་ནི། བདག་ཉིད་ཀྱི་ལུས་ཀྱི་ལྷ་རྣམ་སྣང་སྤྱན་མ་ཞེས་སོགས་འབྱུང་བ་ལྟར་བསྒོམ་པ་ཡིན་ལ་
གཞི་ལ་མི་མངལ་སྐྱེས་ཁམས་དྲུག་ལྡན་རིམ་གྱིས་འཆི་བ་ན། གཟུགས་ཕུང་སོགས་ཕུང་པོ་ལྔ། ས་སོགས་ཁམས་བཞི། མིག་སོགས་སྐྱེ་མཆེད་དྲུག་གཟུགས་སོགས་ཡུལ་ལྔ། གཞི་དུས་ཀྱི་ཡེ་ཤེས་ལྔ་སྟེ་རགས་པ་ཉེར་ལྔའི་ཐིམ་རིམ་དང་མཐུན་པར་འོད་གསལ་དུ་སྡུད་པ་ཡིན་ལ་དེ་ཡང་རྣམ་སྣང་ནས་

[024A]༄༅། །མི་གཡོ་བའི་བར་འོད་གསལ་དུ་ཐིམ་པ་ནི། གཟུགས་ཕུང། གཞི་དུས་ཀྱི་མེ་ལོང་ཡེ་ཤེས། ས་ཁམས། མིག་གི་དབང་པོ། །རང་རྒྱུད་ཀྱིས་བསྡུས་པའི་གཟུགས། ལག་པ་གཡས་དང་དཔུང་པ་གཡས་པའི་ཚིགས་ལ་གནས་པའི་རླུང་རྣམས་རིམ་གྱིས་འོད་
གསལ་དུ་ཐིམ་པ་དང་ཆོས་མཐུན། དེ་ནས་རིན་འབྱུང་ནས་འདོད་རྒྱལ་གྱི་བར་ཐིམ་པ་ནི། ཚོར་བ། མཉམ་ཉིད་ཡེ་ཤེས། ཆུ་ཁམས། རྣ་བའི་དབང་པོ། །སྒྲ་ལག་པ་གཡོན་དང་དབུང་པ་གཡོན་པའི་ཚིགས་ཀྱི་རླུང་ཐིམ་གྱིས་རིམ་པ་དང་མཚུངས། འོད་དཔག་མེད་སོགས་
ཐིམ་པ་ནི། འདུ་ཤེས་སོ་སོར་རྟོག་པའི་ཡེ་ཤེས། མེ་ཁམས་སྣ་དབང་དྲི་ཁ་པུས་མོ་གཡས་པའི་ཚིགས་ཀྱི་རླུང་རྣམས་ཐིམ་པ་དང་མཚུངས། དོན་གྲུབ་སོགས་ཐིམ་པ་ནི། འདུ་བྱེད་བྱ་གྲུབ་ཡེ་ཤེས་རླུང་ཁམས་ལྕེ་དབང་པོ་གསང་གནས་པུས་མོ་གཡོན་པའི་ཚིགས་ཀྱི་རླུང་རྣམས་
ཐིམ་པ་དང་མཚུངས། གཙུག་ཏོར་འཁོར་སྒྱུར་སོགས་ཐིམ་པ་ནི། རླུང་སྣང་བ། སྣང་བ་མཆེད་པ། དེ་ཉེར་ཐོབ། དེ་འོད་གསལ་དུ་ཐིམ་པ་དང་ཆོས་མཐུན་ནོ། །རིམ་གྱིས་ཐིམ་པའི་དོན་ནི་ལྷ་རྣམས་ཀྱི་སྟོད་སྨད་ནས་རིམ་གྱིས་ཞུ་བའི་དོན་ནོ། །འཁྲིད་ཡིག་ཁ་ཅིག་ལས་ལྷ་སྡེ་ཚན་རིམ་གྱིས་
སྤྱན་དྲངས་ཏེ་རིམ་གྱིས་ཞུ་བའི་མཐར་ཧཱུཾ་གི་ནཱ་ད་ལ་ཐིམ་པར་བཤད་ཀྱང་གཞུང་ཆེ་བ་འགའ་ཞིག་ནས་གནས་དེ་དང་དེ་རྣམས་སུ་འོད་གསལ་དུ་ཐིམ་པར་བཤད་པས་གང་རུང་གིས་ཆོག་གོ་གཙོ་བོ་འོད་གསལ་དུ་ཐིམ་པ་ན་སྔར་བཞིན་ལྟ་བ་དྲན་པར་བྱས་ལ། སྟོང་པ་ཉིད་དང་ལྷན་སྐྱེས་ཀྱི་བདེ་
བ་ཆེན་པོ་དབྱེར་མི་ཕྱེད་པའི་ཆོས་སྐུའི་བདག་ཉིད་དེ་ངའོ་སྙམ་དུ་ང་རྒྱལ་འཇོག་ཅིང། དེ་བརྟན་པར་བྱ་བའི་ཆེད་དུ་ཤཱུ་ནྱ་ཏའི་སྔགས་བརྗོད་པར་བྱའོ། །འདི་ལ་འཆི་བ་ཆོས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། གཞིའི་འཆི་རིམ་དང་རྣམ་པ་ལེགས་པར་མཐུན་ཞིང་སྒྲུབ་པ་པོ་རང་ཉིད་

[024B] ལམ་འབྲས་ཀྱི་དཔེ་དོན་གྱི་འོད་གསལ་དངོས་གནས་ལ་འགྲུབ་པའི་རྒྱུད་སྨིན་པ་སོགས་ཀྱི་ཁྱད་ཆོས་དུ་མ་དང་ལྡན་པའི་ཕྱིར་རོ། །གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་ནི། གདན་དབུས་མའི་སྟེང་དུ་ཧཱུཾ་ལས་བྱུང་བའི་
ཉི་མའི་དཀྱིལ་འཁོར་ཞེས་སོགས་གསུངས་པ་ལྟར་བསྒོམ་པ་ཡིན་ལ། དེ་ཡང་མཐུན་ཡུལ་གཞི་ལ་འཆི་བ་འོད་གསལ་ལས་བར་དོ་འགྲུབ་པའི་རིམ་པ་དང་མཐུན་པར་བསྒོམ་པར་ཡིན་མོད། གཞི་དུས་ཀྱི་བར་དོ་བ་ནི་རྫུས་སྐྱེས་ཡིན་ཞིང། འོད་གསལ་ལས་གཞན་གྱིས་བར་ཆོད་པ་མེད་
པར་ལུས་རྫོགས་པར་འགྲུབ་པ་ཡིན་ནོ། །དེ་ལྟར་ཡིན་ཀྱང་འདིར་མཚོན་དོན་ཁྱད་པར་ཅན་བསྒྲིག་པའི་ཆེད་དུ་མངོན་བྱང་ལྔའི་སྒོ་ནས་བསྐྱེད་པ་ཡིན་པས་སྔར་གྱི་གདན་དབུས་མ་ཉི་གདན་གྱི་སྟེང་དུ་འོད་གསལ་ལས་རང་གི་སེམས་བདེ་བ་ཆེན་པོའི་ཡེ་ཤེས་དེ་ཉིད། ཡི་གེ་ཧཱུཾ་སྔོན་པོའི་
རྣམ་པར་ཐོལ་གྱིས་བྱུང། དེ་ཡོངས་སུ་གྱུར་པ་ལས་ཉི་མའི་དཀྱིལ་འཁོར། དེའི་དབུས་སུ་ཨོཾ་དཀར་པོ། དེ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར། དེའི་སྟེང་དུ་ཨཱ་དམར་པོ། དེ་ཡོངས་སུ་གྱུར་པ་ལས་པདྨ་དམར་པོ་འདབ་མ་བརྒྱད་པ། དེའི་ལྟེ་བའི་དབུས་སུ་ཐོག་མར་ཨོཾ། དེའི་སྟེང་
དུ་ཨཱ་དེའི་སྟེང་དུ་ཧཱུཾ་རྣམས་སྟེང་ནས་སྟེང་དུ་བརྩེགས་པར་མཁས་གྲུབ་ནོར་བཟང་བས་བཤད། ཁ་ཅིག་ཨོཾ་སྟེང་དུ་ཡོད་པར་ཡང་བཞེད། ཡི་གེ་གསུམ་མར་ཞུ་སྟེ་པདྨ་དང་ཟླ་བར་ཐིམ། ཉི་མ་ནས་ཡར་ཞུ་སྟེ་ཟླ་བ་ལ་ཐིམ་ནས་ཐམས་ཅད་འདྲེས་པ་ལས་ཟླ་བའི་དཀྱིལ་འཁོར་ཡོངས་
རྫོགས་ཞིག་ཏུ་གྱུར་བ་ནི་ཟླ་བ་ལས་བྱང་ཆུབ་པ་ཡིན་ལ། ལྷག་མོས་འོད་གསལ་དུ་བསྡུས་པ་ནི་དང་པོ་དེ་བཞིན་ཉིད་ལས་བྱང་ཆུབ་པའོ། །ཟླ་བ་དེ་ལས་འོད་ཟེར་འཕྲོས་སྣོད་བཅུད་ཐམས་ཅད་ལ་ཕོག་དེ་ཐམས་ཅད་མེ་ལོང་ལ་ཧས་བཏབ་པའམ། ཁ་བའི་གོང་པུ་ཉི་མས་ཞུ་བ་ལྟར་མཐའ་

[025A]༄༅། །ནས་རིམ་གྱིས་ཞུ་སྟེ། ཟླ་བ་ལ་ཐིམ་པར་བསམ་ཞིང། སྣོད་བཅུད་ཀྱིས་བསྡུས་པའི་ཆོས་ཐམས་ཅད་ཀྱི་རྩ་བ་རླུང་སེམས་ཙམ་ཟླ་བའི་རྣམ་པར་སྣང་བ་དེ་ངའོ་སྙམ་དུ་ང་རྒྱལ་བཞག་སྟེ། སྔགས་བརྗོད། སྔགས་དོན་ནི་དྷ་མ་ནི་ཆོས། དྷཱ་ཏུ་ནི་དབྱིངས་སམ་ཁམས་
སྭ་བྷཱ་ཝ་ནི་རང་བཞིན། ཨཱཏྨ་ཀོ་ཧཾ་ནི་བདག་ཉིད་དེ་ངའོ་ཞེས་པའི་དོན་ཏེ། ངེས་དོན་ནི་ང་རྒྱལ་འཇོག་པ་ལྟར་རོ། །དེ་ནས་ཟླ་བའི་དབུས་ཀྱི་གཡས་སུ་ཨོཾ་དཀར་པོ། །གཡོན་དུ་ཨཱ་དམར་པོ། །དབུས་སུ་ཧཱུཾ་སྔོན་པོ་གསུམ་ཐོལ་གྱིས་བྱུང་ །
དེ་རྣམས་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་རིགས་ལྔ་འཁོར་བཅས་དཔག་ཏུ་མེད་པ་སྤྱན་དྲངས་སྐུའི་རིགས་རྣམས་ཨོཾ་དང། གསུང་གི་རིགས་རྣམས་ཨཱ་ཐུགས་ཀྱི་རིགས་རྣམས་ཧཱུཾ་ལ་ཐིམ་པ་ནི་ས་བོན་ལས་བྱང་ཆུབ་པའོ། །དེ་གསུམ་འོད་དུ་ཞུ་བ་ལས་
རྡོ་རྗེ་དཀར་པོ་ལྟེ་བ་ལ་འབྲུ་གསུམ་གྱིས་སྔར་བཞིན་མཚན་པར་བསྒོམ་པ་ནི་ཕྱག་མཚན་ལས་བྱང་ཆུབ་པ་སྟེ། དེ་བརྟན་བྱེད་དུ་སྔགས་བརྗོད། དོན་ནི། རྡོ་རྗེའི་བདག་ཉིད་ངའོ་ཞེས་པའོ། །རྡོ་རྗེ་ཡི་གེ་དང་བཅས་པ་ཡོངས་སུ་གྱུར་པ་ལས་རང་ཉིད་དང་པོའི་མགོན་པོ་སྒྲུབ་ཐབས་ལྟར་
གསལ་གདབ་པ་ནི་སྐུ་ཡོངས་རྫོགས་ལས་བྱང་ཆུབ་པ་སྟེ་བར་དོ་ལོངས་སྐུའི་ལམ་ཁྱེར་གྱི་རྣལ་འབྱོར་དངོས་སོ། །འདི་ལ་བར་དོ་ལོངས་སྐུའི་རྣལ་འབྱོར་ཞེས་བྱ་སྟེ། གཞི་ལ་འཛམ་བུ་གླིང་པའི་བར་དོ་དང་ཆོས་མཐུན་ཞིང་རང་ཉིད་ལ་འབྱུང་འགྱུར་གྱི་བར་དོ་སྦྱོང་བར་བྱེད། ལམ་དང་འབྲས་
བུའི་སྒྱུ་ལུས་དང་རྣམ་པ་མཐུན་ཞིང་དེ་འགྲུབ་པའི་དགེ་རྩ་སྨིན་པར་བྱེད་ཅིང་ལམ་དུ་བྱེད་པའི་ཕྱིར། དང་པོ་དེ་ལྟར་ཡིན་ཏེ། སྟོང་པའི་ངང་ལས་ཟླ་ཉི་པད་གསུམ་སྒོམ་པ་ནི། གཞིའི་འཆི་བ་འོད་གསལ་ལས་ལུགས་ལྡོག་ཏུ་ལྡང་བའི་སྣང་མཆེད་ཐོབ་གསུམ་དང་ཆོས་མཐུན། ཡི་གེ་

[025B] ཟླ་བར་གྱུར་ཏེ་སྣོད་བཅུད་དེ་ལ་ཐིམ་པ་ནི་རླུང་སེམས་ཕྲ་བ་དེ་སྣོད་བཅུད་ཀྱི་རྩ་
བར་མཚོན། ཡི་གེ་གསུམ་གྱིས་ངག་དང། རྡོ་རྗེས་ཡིད་དང། དང་པོའི་མགོན་པོས་ནི་ལུས་འགྲུབ་པ་མཚོན་ཞིང་ཆོས་མཐུན་ནོ། །རྟགས་གཉིས་པ་ལྟར་ཡིན་ཏེ། ཟླ་ཉི་པདྨ་གསུམ་ནི་དཔེ་དོན་གྱི་འོད་གསལ་ལས་ལངས་པའི་ལུགས་ལྡོག་གི་སྣང་བ་དང་ཆོས་མཐུན། ཡི་གེ་སྔ་ཕྱི་རྣམས་ཀྱིས་ཡེ་ཤེས་དེ་
རྣམས་སྐྱེད་བྱེད་དང་བཞོན་པའི་རླུང་མཚོན། ཟླ་བས་ནི་དག་མ་དག་གི་སྒྱུ་ལུས་པ་གཉིས་ཀྱི་རྒྱུད་ཀྱི་རླུང་སེམས་ངོ་བོ་དབྱེར་མེད་མཚོན། ཟླ་བའི་སྟེང་གི་ཡི་གེ་རྡོ་རྗེ་དང་པོའི་མགོན་པོ་གསུམ་གྱིས་སྒྱུ་ལུས་པའི་གསུང་ཐུགས་སྐུ་རྣམས་མཚོན་ཞིང་དེ་རྣམས་དང་ཆོས་མཐུན་ལ། འབྲས་བུ་
སངས་རྒྱས་ཀྱི་སྐུ་གསུང་ཐུགས་སོགས་མཚོན་པ་དང་དེ་རྣམས་འགྲུབ་པའི་རྒྱུད་སྨིན་བྱེད་དུ་འགྱུར་པའི་ཕྱིར། གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་བཤད་པ་ལ་བཞི། སྦྱང་གཞི་སྐྱེ་བ་ལེན་ཚུལ། སྦྱོང་བྱེད་ཆོས་མཐུན་སྦྱོད་ཚུལ། ལུས་དཀྱིལ་བསྒོམ་ཚུལ། སྐུ་གསུང་
ཐུགས་བྱིན་བརློབ་དང་སེམས་དཔའ་སུམ་བརྩེགས་བསྒོམ་ཚུལ་ལོ། །དང་པོ་ནི། བར་དོ་བ་དེས་རང་གི་ཕ་མར་འགྱུར་བའི་གང་ཟག་སྒྱུ་མ་ལྟ་བུར་མཐོང་ནས་ཕའི་ཁའམ་སྤྱི་བོ་དང་མའི་མངལ་གྱི་སྒོ་གསུམ་པོ་གང་རུང་ནས་ཞུགས་ཏེ། བྱང་སེམས་དཀར་དམར་གྱི་དབུས་སུ་ཉིད་མཚམས་སྦྱོར་
བ་ཡིན་ཏེ། རྒྱས་པར་འདིར་མི་འཆད་དོ། །གཉིས་པ་ནི། རང་བཞིན་གྱི་གནས་ནས་དེ་བཞིན་གཤེགས་པ་ཡབ་ཡུམ་ཞེས་སོགས་གསུངས་པ་ལྟར་བསྒོམ་པ་ཡིན་ལ། དེ་ཡང་རང་བཞིན་གྱི་གནས་ནས་ཞེས་པའི་དོན་གཞུང་ཆེ་བ་ནས་འབྱུང་བ་ལྟར་སྤྱིར་དེ་བཞིན་གཤེགས་པ་རང་རང་གི་བཞུགས་

[026A]༄༅། །གནས་སྤྲུལ་སྐུའི་ཞིང་ཁམས་མངོན་དགའ་ལྟ་བུ་སོགས་ལ་བྱེད་དགོས་པར་མངོན་ལ། འཁྲིད་རྒྱུན་འགའ་ཞིག་ལྟར་ན་རང་བཞིན་གྱི་གནས་སྟེང་གི་རེའུ་མིག་དབུས་མའི་བར་སྣང་དེར་བྱས་ནས་དེ་ནས་སྟོང་པའི་ངང་ལས་མི་བསྐྱོད་པ་ཡབ་ཡུམ་སྙོམས་པར་ཞུགས་པའི་བྱང་
ཆུབ་ཀྱི་སེམས་ལས་མི་བསྐྱོད་པ་ཡབ་ཡུམ་དཔག་ཏུ་མེད་པར་གྱུར་ཏེ། དེས་སེམས་ཅན་ཐམས་ཅད་ལ་དབང་བསྐུར་བས་དེ་ཐམས་ཅད་མི་བསྐྱོད་པར་གྱུར་སྙམ་དུ་བསམ་པར་བཤད། ཁ་ཅིག་ཏུ། རང་དང་པོའི་མགོན་པོར་གསལ་བའི་ཐུགས་ཀའི་ཧཱུཾ་གི་འོད་ཟེར་གྱི་སྣེ་ལས་ཡབ་ཡུམ་
སྤྲོས་ཏེ་གདུང་ཟླུམ་གྱི་སྟེང་དུ་བཞུགས་པ་དང། དེའི་ཐུགས་ཀ་ནས་འོད་ཟེར་འཕྲོས་ཕྱོགས་བཅུའི་དེ་བཞིན་གཤེགས་པ་ཐམས་ཅད་མི་བསྐྱོད་པ་ཡབ་ཡུམ་གྱི་རྣམ་པར་སྟེང་གི་རེའུ་མིག་གི་ནམ་མཁའ་གང་བར་བཤད། ཚིག་ཟིན་ལྟ་བུ་ཕྱོགས་བཅུའི་རང་བཞིན་གྱི་གནས་ན་བཞུགས་
བཞིན་པའི་དེ་བཞིན་གཤེགས་པ་རྣམས་ཡབ་ཡུམ་གྱི་རྣམ་པར་བསམས་ཏེ། དེ་ཐམས་ཅད་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་རྡུལ་ལས་གྲུབ་པའི་མི་བསྐྱོད་པ་ཡབ་ཡུམ་གྱིས་ནམ་མཁའི་ཁམས་ཐམས་ཅད་ཁྱབ་པར་བྱས་ཏེ། སྙོམས་པར་ཞུགས་པའི་བྱང་ཆུབ་ཀྱི་སེམས་
ཀྱིས་སེམས་ཅན་རྣམས་ལ་དབང་བསྐུར། བདེ་བ་དང་ཡིད་བདེ་ཐོབ་པའི་ཚུལ་གྱིས་བྱིན་གྱིས་རླབས་ནས་སངས་རྒྱས་པར་བསམ་དགོས་པར་མངོན་ནོ། །གང་ལྟར་ཡང་མི་བསྐྱོད་པ་ཐམས་ཅད་མི་བསྐྱོད་པ་གཅིག་ཏུ་གྱུར་ནས། རང་དང་པོའི་མགོན་པོ་སྟེང་དུ་འཕགས་པ་ནི། དེའི་གདན་
ལ་མི་བསྐྱོད་པ་དེ་བཞུགས་པའི་སྤྱི་བོ་ནས་ཞུགས་ཏེ་སྤྲུལ་སྐུ་རྡོར་སེམས་སུ་བསྒྱུར་བ་ཁྲིད་ཡིག་ཁ་ཅིག་ལས་བཤད། གཞུང་ཆེ་བ་འགའ་ཞིག་ནས་མི་བསྐྱོད་པ་རང་གི་མདུན་དུ་སླེབ་པ་ན། རང་ཕར་མི་བསྐྱོད་པའི་སྙིང་ཁར་འཇུག་པ་དང། ཁ་ཅིག་ཏུ་དང་པོའི་མགོན་པོའང་གནས་

[026B] འོན་ཀྱང་མི་བསྐྱོད་པ་ལ་ཕར་འཇུག་པ་ཡིན་གྱི། མི་བསྐྱོད་པ་ཚུར་འཇུག་པ་མིན་ཏེ། མི་བསྐྱོད་པ་ཕ་མའི་ཁུ་ཁྲག་གི་དོད་དང་དང་པོའི་མགོན་པོ་བར་དོའི་དོད་ཡིན་པས། བར་དོ་བ་ཁུ་ཁྲག་ལ་
འཇུག་གི་ཁུ་ཁྲག་བར་དོ་ལ་མི་འཇུག་པའི་ཕྱིར་རོ། །འདི་ལ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཞེས་བྱ་སྟེ། གཞི་ལ་འཛམ་བུའི་གླིང་པའི་མི་མངལ་དུ་སྐྱེ་བ་ལེན་པ་དང་ཆོས་མཐུན་ཞིང་རང་ལ་འབྱུང་འགྱུར་གྱི་སྐྱེ་བ་སྦྱོང། ལམ་འབྲས་ཀྱི་སྒྱུ་ལུས་པ་གཉིས་ཀྱིས་རགས་པའི་སྤྲུལ་སྐུ་
འཛིན་པ་དང་རྣམ་པ་མཐུན་ཞིང་དེའི་དགེ་རྩ་སྨིན་བྱེད་དུ་འགྱུར་བ་དང། ད་ལྟ་ནས་འབྲས་བུ་ལམ་དུ་བྱེད་པའི་ཚུལ་གྱིས་བསྒོམས་པས་དེ་མྱུར་དུ་འགྲུབ་པར་འགྱུར་བའི་ཕྱིར་རོ། །དང་པོ་ལྟར་ཡིན་ཏེ། དེ་བཞིན་གཤེགས་པ་ཡབ་ཡུམ་སྙོམས་ཞུགས་པ་ནི་གཞི་ལ་ཕོ་མོ་སྙོམས་པར་འཇུག་
པ་དང་ཆོས་མཐུན། མི་བསྐྱོད་པས་ནམ་མཁའ་ཁྱབ་པ་ནི་གཞི་ལ་ཕ་མའི་ཁུ་ཁྲག་གིས་རྩ་སྟོང་ཕྲག་དོན་གཉིས་ཀྱི་ནང་གང་བ་དེ་མཚོན། དེས་སེམས་ཅན་ཐམས་ཅད་ལ་བྱིན་གྱིས་རླབས་པས་བདེ་བ་ཐོབ་པ་ནི་ཕ་མ་གཉིས་བདེ་བས་བརྒྱལ་བ་དང་ཆོས་མཐུན། མི་བསྐྱོད་པ་ཐམས་ཅད་
གཅིག་ཏུ་འདྲེས་པ་ནི་ཁུ་ཁྲག་མངལ་དུ་འདྲེས་པ་དང་ཆོས་མཐུན། མི་བསྐྱོད་པ་དེ་ལ་དང་པོའི་མགོན་པོ་ཞུགས་པ་ནི། བར་དོ་སྐྱེ་གནས་སུ་ཉིད་འཚམས་སྦྱར་བ་དང་ཆོས་མཐུན་ཞིང། རིགས་ལྔས་སེམས་ཅན་དེའི་ཕུང་པོ། །ཡུམ་བཞིས་ཁམས་བཞི། སེམས་དཔའ་དྲུག་གིས་མིག་
སོགས༑ རྡོ་རྗེ་མ་ལྔས་ཡུལ་ལྔ་མཚོན་པ་སོགས་ལྷག་མ་རྣམས་ལའང་སྦྱོར་བའི་ཕྱིར་རོ། །རྟགས་ཕྱི་མ་སྔར་བཞིན་རིགས་འགྲེའོ། །གསུམ་པ་ལུས་ཀྱི་དཀྱིལ་འཁོར་ནི། རང་གི་ལུས་ཀྱི་མདུན་རྒྱབ་དང་གཡས་གཡོན་ཞེས་སོགས་བཤད་པ་ལྟར་བསྒོམ་པ་ཡིན་ལ། དེ་ཡང་ལུས་ཀྱི་ཆ་དེ་

[027A]༄༅། །དང་དེ་རྣམས་ལས་རིགས་འདྲ་རེ་ཆད་དེ་འོད་ཀྱི་རྣམ་པར་གྱུར་ཏེ་ཕྱི་དཀྱིལ་གྱི་ཆ་དེ་དང་དེ་ལ་ཐིམ་པས་རང་གི་ལུས་ཀྱི་ཆ་དེ་དང་དེས་ཉེར་ལེན་དང་ཕྱི་དཀྱིལ་གྱི་ཆ་དེ་དང་དེས་ལྷན་ཅིག་བྱེད་རྐྱེན་བྱས་ནས་ལུས་དཀྱིལ་གཞལ་ཡས་ཁང་དེ་དང་དེར་གྱུར་བར་བསམ། འདིར་ཕྱི་
དཀྱིལ་གྱི་དེའི་ཚེ་ལུས་དཀྱིལ་དེ་ལ་ཕྱི་དཀྱིལ་གྱི་སྒྲ་འཇུག་མི་འཇུག་དང། དཀྱིལ་འཁོར་རྒྱལ་མཆོག་གི་སྐབས་སུ་ལྷ་བཀོད་ཟིན་པའི་ཚེ་ལུས་རྟེན་གྱི་དཀྱིལ་འཁོར་དུ་གྱུར་པའི་ཆ་མ་བསྡུས་པས་དེ་ལ་ལུས་དཀྱིལ་གྱི་ཐ་སྙད་བྱེད་
མི་བྱེད་ཀྱི་བརྒལ་བརྟག་མང་ཡང་མི་བརྗོད་དོ། སྔགས་ཀྱི་སྐབས་སུ་ནི་ཚིག་གཙོ་བོར་མི་བྱེད་པས་སོ། །དཀྱིལ་འཁོར་གྱི་ཟུར་བཞི་ཞེས་པའི་དོན་གཞུང་ཆེ་བ་ཕལ་ཆེར་ནས་མི་གསལ་ལ། འཁྲིད་ཡིག་འགའ་ཞིག་ནས་རང་གི་ལུས་ཀྱི་དབང་ དཀྱིལ་འཁོར་གྱི་
སྒོ་བཞི་པོ་སོ་སོ་ནས་གཡས་གཡོན་དུ་ཕྱེ་བའི་ཟུར་རམ་གྲྭ་བཞིར་འགྱུར་བར་བཤད་པ་ལྟར་བྱའི། གྲྭ་ཙམ་ལ་མི་བྱེད་དོ། །ལུས་དཀྱིལ་འགོད་པའི་ཚེ་ཤེས་པ་རྣམས་ལ་གཟུགས་མེད་ཀྱང་གཟུགས་ཅན་འོད་དུ་མོས་པ་ནི་དགོས་པའི་དབང་ཡིན་པས་མི་འགལ་ཞིང། ལུས་དཀྱིལ་གྱི་གཙོ་བོ་ནི་
བཀོད་པའི་བརྟེན་པའི་དཀྱིལ་འཁོར་ལ་བྱེད་ཀྱང། རྟེན་ཡང་ལུས་ཀྱི་ཆ་ལས་གྲུབ་པར་བསྒོམ་དགོས་པས། ལུས་དཀྱིལ་དུ་རུང་སྙམ་སྟེ་བརྟག་ལུས་ཀྱི་ཆ་དེ་དང་དེ་རྣམས་གཞལ་ཡས་ཁང་གི་ཆ་དེ་དང་དེར་གྱུར་བ་ན་ལྷག་མ་ལུས་པ་མི་འགྱུར་རམ་སྙམ་དུ་དོགས་མི་དགོས་སོ། །ལུས་དཀྱིལ་གྱི་
ལྷ་བསྒོམ་ཚུལ་ནི། རང་གི་སྤྱི་གཙུག་ནས་སྐྲ་མཚམས་ཀྱི་བར་དུ་གཟུགས་ཀྱི་ཕུང་པོའི་ངོ་བོ་ཨོཾ་དཀར་པོ་ཞིག་ཏུ་བསམ། དེ་ཡོངས་སུ་གྱུར་བ་ལས་རྣམ་སྣང་སྒྲུབ་ཐབས་ལྟར་བསྐྱེད། དེའི་ཚེ་གཟུགས་ཕུང་ཡོངས་སུ་གྱུར་བ་ལས་ཨོཾ། དེ་ལས་རྣམ་སྣང་བསྐྱེད་པ་ལྟ་བུ་ཞིག་མཁས་གྲུབ་རྗེས་བཤད་ཀྱང་

[027B] དེ་བཞིན་དུ་གཞན་རྣམས་ལའང་སྦྱར་བར་བྱ་ཞིང། གནས་གང་དུ་གང་བཞུགས་པ་ནི་ཆོ་གར་གསལ་ཞིང། ཞལ་གང་དུ་བལྟ་བ་སོགས་ཀྱི་ཁྱད་པར་ནི་གོང་དུ་བཤད་
པ་དེས་ཤེས་པར་བྱའོ། །གཟུགས་ཕུང་སྤྱིར་ལུས་ཀྱི་ཆ་ལ་ཁྱབ་ཀྱང། སྤྱི་བོ་ན་གཟུགས་ཕུང་གི་རྒྱུའི་གཙོ་བོ་བྱང་སེམས་ཡོད་པ་དང། འདུ་ཤེས་སྙིང་གར་ཡོད་ཀྱང་ངག་སྨྲ་བའི་འདུ་ཤེས་ཀྱི་ཆ་གཅིག་མགྲིན་པ་ནས་འབྱུང་བ་དང། མིག་གི་རྣམ་ཤེས་སོགས་ཡོད་ཀྱང་རྣམ་ཤེས་ཀྱི་གཙོ་བོ་སྙིང་
ཁ་ནས་ཡོད་པ་དང། ཚོར་བ་ལུས་སེམས་ཀྱི་ཆ་རྣམས་ལ་ཡོད་ཀྱང་ཚོར་བའི་རྟེན་གཏུམ་མོ་ལྟེ་བར་ཡོད་པ་དང། འདུ་བྱེད་ལུས་ཀྱི་ཆ་གཞན་དང་སེམས་བྱུང་ལ་ཡོད་ཀྱང་འདུ་བྱེད་ཀྱི་རྟེན་རླུང་ལྟེ་བ་མན་ཆད་དུ་ཡོད་པས་དེ་དང་དེར་རིགས་ལྔ་དེ་དང་དེ་བསྐྱེད་པ་དང། གཞན་ལའང་ཕྱོགས་ཙམ་མཚོན། དགོས་
པ་ཡང་སྔར་ལྟར་རོ། །བཞི་པ་ལ་གཉིས། སྒོ་གསུམ་བྱིན་གྱིས་བརློབ་པ་དང། སེམས་དཔའ་སུམ་བརྩེགས་བསྒོམ་ཚུལ་ལོ། །དང་པོ་ནི། རང་གི་སྤྱི་བོར་ཨོཾ་ལས་བྱུང་བའི་ཟླ་བའི་དཀྱིལ་འཁོར་ཞེས་སོགས་གསུངས་པ་ལྟར་བསྒོམ་པ་ཡིན་ལ། དེ་ཡང་རང་གི་སྤྱི་བོར་ཨོཾ་ལས་བྱུང་བ་དང་ལྕེའི་དབུས་སུ་
ཨཱ་ལས་བྱུང་བའི་ཞེས་པ་ཙམ་ལས་མི་གསལ་ཡང། འཁྲིད་ཡིག་འགའ་ཞིག་ལས། སྤྱི་བོའི་རྣམ་སྣང། མགྲིན་པའི་འོད་དཔག་མེད། སྙིང་ཁའི་མི་བསྐྱོད་པ་གསུམ་གྱི་ཐུགས་ཀར་རིམ་བཞིན་ཨོཾ་ཨཱ་ཧཱུཾ་གསུམ་འགོད་པར་བཤད་པ་ལྟར་ན། ཡི་གེ་གསུམ་ལས་རིམ་པ་བཞིན་དུ་འཁོར་ལོ་པདྨ་ཉི་
མ་རེ་རེ་བསྐྱེད་པའི་སྟེང་རིམ་པ་བཞིན་དུ་ཨོཾ་ཨཱ་ཧཱུཾ་བཀོད་དེ། དེ་རྣམས་ལ་འོད་ཟེར་འཕྲོས་པའི་སྣེ་མོ་ལས་སྤྱན་སོགས་དཔག་ཏུ་མེད་པ་སྤྲོས། རྣམ་སྣང་འོད་དཔག་མེད་མི་བསྐྱོད་པ་རྣམས་རིམ་གྱིས་སྤྱན་དྲངས་ཏེ། མདུན་གྱི་ནམ་མཁར་བཞུགས་ལ་གསོལ་བ་གདབ་པ་སོགས་ཡིན་ལ། འོན་

[028A]༄༅། །ཀྱང་སྒྲུབ་ཐབས་ཀྱི་ཚིག་ཟིན་ལྟར་ན། སྤྱི་བོར་ཨོཾ་དང་ལྕེའི་དབུས་ཀྱི་ཨཱ་སོགས་ལས་སྔར་བཞིན་སྤྲོས་ཏེ། སྤྱན་འདྲེན་པ་ལྟར་གཞུང་ཆེ་བ་ཕལ་ཆེར་ནས་སྒྲས་ཟིན་ལྟར་བཤད། དེ་ཡང་རྣམ་སྣང་ལྟ་བུ་ཆེ་བ་རེ་རེ་དབུས་ན་ཡོད་པའི་མཐར་རྣམ་སྣང་ཡབ་ཡུམ་དཔག་ཏུ་མེད་
པས་བསྐོར་བར་བསམ་པ་ཡིན་ལ། ཡང་འཁྲིད་ཡིག་འགའ་ཞིག་ལས་འཆར་བདེ་བའི་དབང་དུ་བྱས་ནས་ལྷ་མོ་བཅུ་གཅིག་རེ་སྤྲོས་སངས་རྒྱས་ཐམས་ཅད་རྣམ་སྣང་སོགས་བཅུ་གཅིག་རེའི་རྣམ་པར་སྤྱན་དྲངས་ནས། གདུང་འཁོར་གྱི་བར་སྣང་དུ་དབུས་སུ་སུམ་བརྩེགས་དང་ཕྱོགས་
མཚམས་རྣམས་སུ་བརྒྱད་བཀོད་དེ་གསོལ་བ་འདེབས་པ་སོགས་བྱེད་ཀྱང། སྔ་མ་ནི་ཆོ་གའི་གཞུང་ཚིག་དང་མཐུན་ཞིང་བདེ། མན་ངག་འགའ་ཞིག་ལས་འབྱུང་བ་ལྟར་གསོལ་གདབ་བྱ་བའི་ཚེ་རྡོར་སེམས་རང་ཉིད་བཞུགས་བཞིན་པའི་སྤྲུལ་པ་གཉིས་པ་ཞིག་སྤྲོས་ནས། གཙོ་བོ་ཡབ་ཡུམ་གྱི་
མདུན་དུ་འདུག་སྟེ་གསོལ་འདེབས་བྱེད་པའམ། རྡོར་སེམས་ཉིད་སྟེང་དུ་འཕགས་ནས་སམ་འཕགས་པར་མོས་ནས་འདུག་བཞིན་པར་གསོལ་འདེབས་བྱེད་པའི་མོས་པ་བྱས་ཀྱང་རུང་བར་སེམས། དཔལ་ལྡན་སངས་རྒྱས་སྐུ་འཆང་བ། ཞེས་སོགས་ཀྱིས་གཙོ་བོ་དང། ཕྱོགས་བཅུར་
བཞུགས་པའི་ཞེས་སོགས་ཀྱིས་འཁོར་རྣམས་ལ་གསོལ་གདབ་བྱ། གཞན་སླ་ཞིང་དཔལ་དང་ལྡན་པའི་དོན་ནི་རང་གི་ཡུམ་སྤྱན་སོགས་དང་ལྡན་པ་དང། སྐུ་འཆང་བ་ནི་སངས་རྒྱས་ཐམས་ཅད་ཀྱི་སྐུ་རང་གི་བདག་ཉིད་དུ་འཛིན་པ་དང། རྡོ་རྗེ་མི་ཕྱེད་གསུམ་བསྒོམས་པ་ནི། །དེ་གསུམ་
དབྱེར་མེད་པའི་རྡོ་རྗེ་འཆང་བསྒོམས་པའི་སྒྲུབ་པ་པོ་སྟེ་དེར་ཉིད་དུ་རྡོ་རྗེ་གསུམ་དང་འདྲ་བར་བྱིན་གྱིས་བརློབ་པར་གསོལ་བའོ། །དེའི་ཚེ་རྣམ་སྣང་ཡབ་ཡུམ་རྣམས་ཆགས་པ་ཆེན་པོའི་མེས་ཐིག་ལེའི་རྣམ་པར་རམ་འོད་ཟེར་གྱི་རྣམ་པར་ཞུ་སྟེ་གདུང་འོག་ཏུ་སླེབ་པའི་ཚེ་གཅིག་ཏུ་འདུས་

[028B] ཆ་གཅིག་རྣམ་སྣང་དང་ཆ་གཞན་རྣམས་ལུས་དཀྱིལ་གྱི་ལྷ་སོ་སོའི་སྤྱི་གཙུག་ནས་ཞུགས་ཏེ་ལུས་གང། ལྷག་པ་ཕྱིར་འཐོན་པས་གཞིའི་རྡོར་སེམས་ཀྱི་སྐུའི་ཆ་ཐམས་ཅད་གང་ནས་བདེ་ཆེན་གྱི་ཡེ་ཤེས་སྐྱེས། སྤྲུལ་སྐུ་གྲངས་མེད་སྟོན་ནུས་
པའི་སྐུའི་དབང་ཕྱུག་ཐོབ་པར་བསམ། གསུང་གི་སྐབས་སུ་རང་གི་མགྲིན་པར་སླེབ་པ་ན་གཉིས་སུ་གྱུར་ཏེ་ཆ་གཅིག་འོད་དཔག་མེད་དང། ཐུགས་ཀྱི་ཚེ་སྙིང་ཁར་སླེབ་པ་ན་ཆ་གཉིས་སུ་གྱུར་ཏེ་གཅིག་མི་བསྐྱོད་པ་དང་ཆ་གཅིག་ལུས་དཀྱིལ་གྱི་ལྷ་སོ་སོའི་མགྲིན་པ་དང་སྙིང་ཁར་ཐིམ་
པས༑ འགྲོ་བ་མཐའ་དག་གི་སྐད་དང་མཐུན་པར་ཆོས་མ་ལུས་པར་སྟོན་ནུས་པའི་གསུང་དང། ཤེས་བྱ་ཐམས་ཅད་གཅིག་ཆར་དུ་མངོན་སུམ་གཟིགས་པའི་ཐུགས་ཀྱི་དབང་ཕྱུག་ཐོབ་པར་བསམ་པ་ནི་འཁྲིད་ཡིག་འགའ་ཞིག་ལས་བཤད། །སྒྲུབ་ཐབས་ཀྱི་ཚིག་ཟིན་ལྟར་གཞུང་
ཆེ་བ་ཕལ་ཆེར་ལས་དང་པོའི་ཚེ་རང་གི་སྤྱི་བོ་དང། གཉིས་པའི་ཚེ་ལྕེ་སྟེང་དང། གསུམ་པའི་ཚེ་སྙིང་ག་ནས་ཞུགས་ཏེ་བྱིན་གྱིས་བརླབས་པ་ལས་གཞན་མི་གསལ་ཡང། དམིགས་པ་རྒྱས་བསྡུས་སུ་མངོན་ནོ། །དེ་གསུམ་སོ་སོའི་མཐར་ཨོཾ་སརྦ་ཏ་ཐཱ་ག་ཏ་ཀཱ་ཡ་དང། དེ་བཞིན་
དུ་ཝཱ་ཀ་དང། ཙིཏྟ་བཛྲ་སྭ་བྷཱ་ཝ་ཨཏྨ་ཀོ་ཧཾ་གསུམ་སོ་སོར་བརྗོད་ནས། དེ་བཞིན་གཤེགས་པ་ཐམས་ཅད་ཀྱི་སྐུའི་བདག་ཉིད་དང་གསུང་དང་ཐུགས་ཀྱི་བདག་ཉིད་དེ་ངའོ་སྙམ་དུ་སོ་སོའི་ང་རྒྱལ་དང། མཐར་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་གྱི་
བདག་ཉིད་དེ་ངའོ་སྙམ་དུ་ཟུང་འཇུག་གི་ང་རྒྱལ་བྱའོ། །ཐུན་མོང་དུ་བྱིན་བརླབ་བྱ་བའི་ཚེ། གཞུང་ཆེ་བ་ཕལ་ཆེར་དང་ཆོ་གའི་ཚིག་ཟིན་ལ་མི་གསལ་ཡང། འཁྲིད་ཡིག་འགའ་ཞིག་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་ཐམས་ཅད་སྤྱན་དྲངས་ཏེ་ཡིད་ཀྱིས་གསོལ་བ་བཏབ་པས་

[029A]༄༅། །ལྷ་ཡབ་ཡུམ་སྙོམས་པར་ཞུགས་པས་རང་དང་ལུས་དཀྱིལ་གྱི་ལྷ་སོ་སོ་ལ་བྱིན་གྱིས་བརློབ་པའི་ཚུལ་ཞིག་ཀྱང་བཤད་དོ། །རྩ་རྒྱུད་ལེའུ་གཉིས་པ་ལས་ཁྱེད་ཀྱིས་སེམས་ལུས་ལྟ་བུ་དང་ཞེས་སོགས་ཀྱི་དོན་བསྐྱེད་རིམ་གྱི་སྐབས་སུ་འདི་ལ་སྦྱར་དགོས་སོ། །
དགོས་པ་ནི། སྒོ་གསུམ་བྱིན་གྱིས་བརློབ་པ་དང། འབྲས་བུའི་སྐུ་གསུམ་མྱུར་དུ་འགྲུབ་པའི་ཆེད་དོ། །གཉིས་པ་ནི། རང་དམ་ཚིག་སེམས་དཔའ་རྡོ་རྗེ་འཆང་སྔོན་པོར་གསལ་བའི་ཞེས་གསུངས་པ་ལྟར་བྱ་བ་ཡིན་ཏེ། དེ་ཡང། རང་དམ་ཚིག་པ་རྡོ་རྗེ་འཆང་གི་ཐུགས་ཁར་སྣ་ཚོགས་
པདྨའི་གདན་ལ་ཡེ་ཤེས་སེམས་དཔའ་དམར་པོ་རང་འདྲའི་ཡུམ་ལ་འཁྱུད་པ་དང་དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུཾ་སྔོན་པོ་དེ་ཡང་རྡོ་རྗེའི་སྟེ་བའི་ནང་དུ་མེ་ལོང་ངོས་གཟུགས་བརྙན་ཤར་བ་ལྟ་བུ་འོད་དང་ལྡན་པར་བསམ་པའོ། །ཡེ་ཤེས་སེམས་དཔའ་
དེ་ནི་སྙིང་ཁའི་མི་བསྐྱོད་པའི་ཐུགས་གར་རམ་མདུན་དུ་གང་བ་དེ། སྤྱིར་གཞིའི་སེམས་དཔའ་གསུམ། ལམ་གྱི་སེམས་དཔའ་གསུམ། འབྲས་བུའི་སེམས་དཔའ་གསུམ་སྟེ་དགུ་དང་པོ་ལ་གསུམ་ནི། རགས་པ་གནས་སྐབས་པའི་ལུས། ཕྲ་བ་གཉུག་མའི་ལུས་ཏེ་ཤིན་ཏུ་
ཕྲ་བའི་རླུང་སེམས་དབྱེར་མེད་དུ་གནས་པའི་རླུང་ཕྲ་བ། ཤིན་ཏུ་ཕྲ་བའི་སེམས་སོ། །ཕྱི་མ་གསུམ་ཚན་གཉིས་ཀྱང་དེས་གོ་ནུས་བསྒོམ་པའི་དགོས་པ་ནི། གཞིའི་སེམས་དཔའ་གསུམ་སྦྱངས་ཏེ་ལམ་འབྲས་ཀྱི་སེམས་དཔའ་གསུམ་མངོན་དུ་བྱེད་པའི་ཆེད་དུའོ། །རིགས་
བདག་གིས་རྒྱས་གདབ་པའི་ཚེ། སྒྲུབ་ཐབས་སུ་རང་གི་སྤྱི་བོར་རྡོ་རྗེ་འཆང་བསྒོམས་པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་བདུད་རྩི་བབས་ཏེ་རང་གི་ལུས་ཐམས་ཅད་ཚིམ་པར་བྱེད་པ་ཙམ་བཤད་པ་ལྟར་གཞུང་ཆེ་བ་དག་ལས་ཀྱང་དེ་དང་མཐུན། འཁྲིད་ཡིག་ཁ་ཅིག་

[029B] རང་གི་སྤྱི་བོའི་ཨོཾ་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་ཐམས་ཅད་རྣམ་སྣང་ཡབ་ཡུམ་གྱི་རྣམ་པར་སྤྱན་དྲངས་རང་གི་སྤྱི་བོར་སླེབ་པ་ན་རྣམ་སྣང་ཡབ་ཡུམ་ཟུང་གཅིག་ཏུ་གྱུར། དམ་ཚིག་པའི་སྤྱི་བོ་ནས་ཞུགས་ཏེ་ཡེ་ཤེས་སེམས་དཔའི་སྤྱི་བོར་སྙོམས་པར་ཞུགས་
ནས་ཐིམ་པས་སྐུ་གང། ཕྱིར་ཐོན་དམ་ཚིག་སེམས་དཔའི་སྐུ་གང་སྟེ་ཡར་ལུད་པ་ལས་གཙུག་ཏོར་ཏུ་རིགས་བདག་རྡོ་རྗེ་འཆང་དཀར་པོ་ཞིག་ཏུ་གྱུར་བ་དང། ཡང་མགྲིན་པ་དང་སྙིང་ཁ་ནས་འོད་ཟེར་འཕྲོས་ཕྱོགས་བཅུའི་སངས་རྒྱས་ཐམས་ཅད་འོད་དཔག་མེད་དང་མི་བསྐྱོད་པ་ཡབ་
ཡུམ་གྱི་རྣམ་པར་སྤྱན་འདྲེན་པ་སོགས་འགའ་རེ་བཤད་དེ་མ་བྲིས། དེ་ཡང་དམིགས་སྐོར་རྒྱས་བསྡུས་སུ་སྣང་གི་ངེས་པར་དགོས་པའི་ཡན་ལག་ཏུ་མི་སྣང་ངོ།    ༈    །བཞི་པ་ནི། སྨོན་ལམ་ལས། རང་དོན་ཕུན་ཚོགས་དེ་ཡི་མྱུར་བའི་ལམ། །ཞེས་སོགས་ཀྱི་རྐང་པ་བཞིས་སྟོན་ཏེ་
དེ་ནི་རང་གི་སྙིང་ག་ནས་རང་རིགས་ཀྱི་རིག་མ་བྱུང་ཞེས་སོགས་ལྟར་བྱ་བ་ཡིན་ལ། དེ་ཡང་སྐུ་གསུམ་གོ་འཕང་བདེ་ཆེན་གྱི་ལམ་གྱིས་ཐོབ་པར་བསྟན་པའི་ཕྱིར་སྔོན་རྡོ་རྗེ་འཆང་གིས་ལྷ་མོ་སྤྲུལ་ཏེ་སྙོམས་པར་འཇུག་པའི་ཚུལ་བསྟན་པ་ལྟར། འདིར་ཡང་དེ་དང་ཆོས་མཐུན་པར་ལས་
དང་ཡེ་ཤེས་ཀྱི་ཕྱག་རྒྱ་གང་རུང་སྙོམས་འཇུག་བྱེད་དགོས་པ་ཡིན་ཡང། ལས་ཀྱི་ཕྱག་རྒྱ་དང་སྒྲུབ་པ་པོ་མཚན་ཉིད་ཚང་དཀའ་བས། ཡེ་ཤེས་ཀྱི་ཕྱག་རྒྱའི་དབང་དུ་བྱས་ན། རང་གི་སྙིང་ག་ནས་རང་རིགས་ཀྱི་རིག་མ་རྨེ་ཤ་ཅན་གྱི་བུ་མོ་ཐ་མལ་པའི་རྣམ་པ་ཅན་ཞིག་ཕྱུང་སྟེ་
ཐ་མལ་གྱི་སྣང་ཞེན་དགག་པའི་ཕྱིར་དུ་ཤཱུ་ནྱ་ཏའི་སྔགས་ཀྱིས་སྟོང་པར་སྦྱངས། སྟོང་པའི་ངང་ལས་ཁཾ་སྔོན་པོ་ཞིག་བྱུང། དེ་ཞུ་བ་ལས་རྡོ་རྗེ་ཁཾ་གྱིས་མཚན་པ་དང། དེ་ཡོངས་སུ་གྱུར་བ་ལས་རེག་བྱ་རྡོ་རྗེ་མར་སྒྲུབ་ཐབས་ལྟར་བསྐྱེད་དེ་གནས་རྣམས་

[030A]༄༅། །སུ་རིགས་ལྔ་སོགས་སོ་སོར་འགོད། གང་དུ་ཇི་ལྟར་བཞུགས་པ་ནི་གོང་གི་དེས་ཤེས། འོན་ཀྱང་རལ་གཅིག་མ་ནི་ཡུམ་གྱི་བྱ་རོག་གདོང་གི་བུ་གའི་ནང་ཙམ་རྩ་འཁོར་ཡོད་པ་དེར་འགོད། ཡུམ་དངོས་མིན་པར་བསྒོམ་པ་ཙམ་ལ་ལུས་དཀྱིལ་མཚན་ཉིད་པ་མི་འོང་སྟེ་
ལུས་ཀྱི་ཆ་དེ་དང་དེར་འགྱུར་བའི་སྒྲུབ་གཞི་མེད་པའི་ཕྱིར། དེས་ན་ས་བོན་ལས་བསྐྱེད་པ་ཙམ་ཡིན་ནོ་གསུང། ཁྲོ་བོའི་ཡུམ་རྣམས་ཇི་ལྟ་བུ་ཡིན་པ་གཞན་ལས་མ་མཐོང་ཡང། མཁས་གྲུབ་ནོར་བཟང་བས་རང་རང་གི་ཡབ་ཁྲོ་བོ་རྣམས་དང་འདྲ་བར་བཤད། འདིར་ཡུམ་གྱི་པང་ནས་
ཡབ་ཀྱིས་འཁྱུད་པར་བྱ་དགོས་ཏེ། ཡུམ་གཙོ་ཆེ་བའི་ཕྱིར་རོ། །ཡབ་ཀྱི་རྡོ་རྗེ་ནི་ཕྱི་ཡོངས་གྲགས་ལྟར་ལ། རྡོ་རྗེ་རྩེ་ལྔ་པ་གཟུགས་བརྙན་ཤར་བ་ལྟར་བསྒོམ་པར་བཤད། རིན་འབྱུང་གི་ང་རྒྱལ་གྱིས་ཨོཾ་སརྦ་ཏ་ཐཱ་ག་ཏ་སོགས་བརྗོད་དེ་སྙོམས་འཇུག་གི་སྦྱོར་བ་བརྩམས་ཤིང་
དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པའི་བདག་ཉིད་ངའོ་སྙམ་དུ་ང་རྒྱལ་བྱ། སྙོམས་འཇུག་དངོས་གཞིའི་ཚེ་རྡོ་རྗེ་འཆང་གི་ང་རྒྱལ་དུ་འཕོ། །དེ་ནས་དོན་གྲུབ་ཀྱི་ང་རྒྱལ་གྱིས་ཕཊ་བརྗོད་དེ། བྱང་སེམས་ནོར་བུའི་རྩེའི་བར་དུ་བབ་པས་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་
སྐྱེས་པར་བསམས་ལ། ལུས་ཀྱི་ལྷ་རྣམས་མཆོད་པའི་དུས་སུ་སྐུ་རྡོ་རྗེ་འཆང་དུ་གནས་པ་ལས་ང་རྒྱལ་སྔ་ཕྱི་གཉིས་ཀྱིས་བྱས་ཆོག་པར་མངོན་ཏེ་བརྟག་བྱང་སེམས་འབབས་པའི་ཚེ། རྗེའི་སྨོན་ལམ་ལྟར་ན་ཨ་ཝ་དཧུ་ཏིའི་ནང་ནས་འབབ་པར་བསམ་དགོས་པར་སྣང་ཞིང། འཁྲིད་ཡིག་
དག་ལས་ལྷ་རྣམས་བདེ་བས་ཚིམ་ནས་སྐུ་ལས་བྱང་ཆུབ་ཀྱི་སེམས་རྡུལ་ཆུ་ལྟར་འབྱུང་བ་བསམ་པར་བཤད་ཅིང། སྐབས་འདིར་ལྷ་རྣམས་ཡེ་མེད་དུ་ཞུ་བ་མིན་གསུང། གང་དུ་ཞུ་ན་བདག་བསྐྱེད་གཅིག་པུའི་ཚེ་གསང་མཆོད་ཀྱི་སྐབས་དང། བདག་མདུན་གཉིས་ཀའི་ཚེ་མདུན་བསྐྱེད་ཀྱི་

[030B] བདག་འཇུག་བྱེད་ཚེ་གསང་དབང་གི་སྐབས་སུ་ཞུ་བ་མན་ངག་ཡིན་གསུང། འོན་ཀྱང་ཚིག་ཟིན་ལྟར་ན་ལྷ་ཐམས་ཅད་ཞུ་བ་ལྟར་སྣང་བ་དང། གཞུང་ཆེ་བ་ཕལ་ཆེར་ལས་གོང་ལྟར་ཞིབ་ཆ་མེད་པར་ཞུ་བ་ལྟ་བུར་བཤད་དེ་བརྟག་གོ་དེ་ལྟར་བསྒོམས་པའི་དགོས་
པ་ནི། རྟེན་བརྟེན་པ་ཐམས་ཅད་བདེ་སྟོང་གི་རྣམ་རོལ་ཏུ་འཆར་བ་དང། རྫོགས་རིམ་གྱི་བདེ་ཆེན་འདྲེན་པ་སོགས་ཀྱི་ཆེད་དོ། །འདི་ཡན་ཆད་ནི་དང་པོ་སྦྱོར་བ་སྟེ། སྒྲུབ་ཐབས་བསྡུས་པ་བསྒོམས་ན་འདི་ནས་བསྙེན་པ་ལ་འཇུག་པ་ཡིན་ནོ། །དཀྱིལ་འཁོར་རྒྱལ་མཆོག་མི་བསྒོམས་ན་བྱང་སེམས་
ཕྱིར་འབྱིན་པའི་དམིགས་པ་ནི་མི་བྱེད་དོ།    ༈    །གཉིས་པ་དཀྱིལ་འཁོར་རྒྱལ་མཆོག་ནི། སྨོན་ལམ་ལས། མཁའ་དབྱིངས་རྡོ་རྗེ་སྦྱང་བས་སྦར་བ་ཡིས། །ཞེས་སོགས་ཚིགས་བཅད་གཉིས་ཀྱིས་སྟོན་ཏེ། དེ་ཡང་ཞུ་བའི་ཐིག་ལེ་ཡུམ་གྱི་པདྨར་ཕབ་པ་ཞེས་འབྱུང་བ་ལྟར་བྱ་བ་
ཡིན་ལ། དེ་ཡང་ཡུམ་གྱི་པདྨར་ཐིག་ལེ་ཕབ་པ་དེ་ཆ་གཉིས་སུ་གྱུར་ཏེ། ཆ་གཅིག་བཧྲུཾ་དང་དེ་ཡོངས་སུ་གྱུར་པ་ལས་གཞལ་ཡས་ཁང་གདན་དང་བཅས་པར་གྱུར་པར་བསམས་སྟེ། འདི་ལ་རྡོར་ར་སོགས་མི་དགོས་གསུང། ཆ་གཅིག་གདན་དེ་རྣམས་ཀྱི་སྟེང་ཏུ་རེ་མིག་གི་དབུས་ནས་གཟུང་སྟེ་ཐིག་ལེ་སོ་གཉིས་
སུ་གྱུར། དེ་རྣམས་ཡོངས་སུ་གྱུར་པ་ལས་ཡི་གེ་གསུམ་དང་སྤེལ་ཏེ་དབུས་སུ་ཧཱུཾ་དང་ཁཾ་སྔོན་པོ། །ཤར་དུ་ཨོཾ་དཀར་པོ། ལྷོར་སྭ་སེར་པོ། ནུབ་ཏུ་ཨཱ་དམར་པོ། བྱང་དུ་ཧཱ་ལྗང་ཁུ། ཤར་ལྷོར་ལཾ་དཀར་པོ། ནས། ཁྲོ་བོ་བཅུའི་གནས་སུ་ཧཱུཾ་རེ་རེར་གྱུར་བར་བསམ་ཞིང། ས་བོན་རྣམས་ཀྱང་ལྷའི་
མདོག་དང་མཐུན་པའོ། །དེ་རྣམས་ཡོངས་སུ་གྱུར་པ་ལས་དབུས་སུ་རྡོ་རྗེ་རྩེ་ལྔ་པ་ཧཱུཾ་དང་ཁཾ་གིས་མཚན་པ་གཉིས། དེ་བཞིན་དུ་ལྷ་རང་རང་གི་ས་བོན་གྱི་ཕྱག་མཚན་རེ་རེ། དེ་རྣམས་ལས་ལྷ་སོ་གཉིས་གཅིག་ཆར་དུ་བསྐྱེད་ནས་རྣམ་པ་རྣམས་རིམ་གྱིས་གསལ་འདེབས་པ་ནི། རང་ཉིད་མི་བསྐྱོད་

[031A]༄༅། །པ་ཞི་བ་མཐིང་ནག་སོགས་སྒྲུབ་ཐབས་ལྟར་རོ། །བསྐྱེད་སྔགས་རྣམས་འཕྲེང་བསྒྲིགས་བྱ་ཞིང། ཕྱག་མཚན་ཡི་གེ་དང་བཅས་པ་ཐམས་ཅད་གྱེན་བསྒྲེང་ངོ། །འདིར་མངལ་ཞེས་པ་ནི་འདིར་ཡུམ་གྱི་ཁོང་པའི་ནང་ཡིན་གྱི་མངལ་སོ་མིན་ནོ། །ལྷ་སྤྲོ་བའི་ཚེ། མི་བསྐྱོད་པ་
རང་གི་ཐུགས་ཁར་དྲངས། བཛྲ་དཧྲཾ་ཀ་ཐུགས་ག་ནས་ཕྱིར་བྱུང་ཞེས་སོགས་རང་རང་གི་མཚན་སྔགས་བརྗོད་དེ་བོས་པ་ལྟར་རེ་རེ་ནས་ཐུགས་གར་དྲངས། ཕྱོགས་བཅུར་སྤྲོས་ཞེས་པའི་དོན་གཞུང་ཆེ་བ་མཐོང་བ་ཕལ་ཆེར་ལས་ལྷ་རང་རང་དཔགས་ཏུ་མེད་པ་ཕྱོགས་བཅུར་འཕྲོ་བར་བཤད་ལ་
འཁྲིག་ཡིག་འགའ་ཞིག་ལས་ལྷ་དེ་དང་དེས་གཙོ་བོ་བྱས་པའི་དཀྱིལ་འཁོར་ཡང་དཔག་ཏུ་མེད་པ་སྤྲོ་བར་བཤད་དེ། དམིགས་སྐོར་རྒྱས་བསྡུས་སུ་མངོན་ནོ། །དེའི་ཚེ་ལྷ་ཐམས་ཅད་ཀྱང་ཡུམ་གྱི་པདྨ་ནས་ཡབ་ཀྱི་རྡོ་རྗེ་བརྒྱུད་དེ་ཐུགས་ཁར་བྱས་ཏེ་ཕྱིར་འབྱིན་པ་ནི་འདྲའོ། །སྤྱི་དང་སྒོས་ཀྱི་
མཛད་པ་སོ་སོར་མཛད། སོ་སོའི་སྤྲུལ་པ་རྣམས་གཅིག་ཏུ་འདུས་པ་ལ། རང་འདྲའི་ཡེ་ཤེས་པ་དཔག་ཏུ་མེད་པ་བྱུང་སྟེ་ཐིམ་ནས་དབྱེར་མེད་དུ་གྱུར་རང་གི་རིགས་བདག་ལྷ་གང་ཡིན་ཡབ་ཡུམ་ཏེ་སྤྱི་བོར་བཞུགས་པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་དབང་བསྐུར། མི་བསྐྱོད་
བ་རང་གི་སྙིང་ཁར་ཞུགས་ནས་རང་དང་འདྲེས་ཏེ་ཞེ་སྡང་རྡོ་རྗེར་གྱུར། སྔར་གྱི་མངོན་བྱང་ལྔའི་སྐབས་ཀྱི་ཟླ་བའི་རྒྱུན་གྱི་ཟླ་བ་དེ་ཉིད་རང་གི་འོག་གི་ཉི་གདན་ལ་ཐིམ། རེག་བྱ་རྡོ་རྗེ་མ་བྱོན་ནས་རང་གི་ཡུམ་རེག་བྱ་རྡོ་རྗེ་མ་ལ་ཐིམ་པས་དབྱེར་མེད་དུ་གྱུར། མི་བསྐྱོད་པ་གཙོ་བོར་སོང་བའི་ཚེ་
དེ་ལྟར་ཡིན་གྱི། གཞན་རེག་བྱ་རྡོ་རྗེ་མ་གཙོ་བོར་སོང་བའི་ཚེ། མི་བསྐྱོད་པས་རེག་བྱ་རྡོ་རྗེ་མ་ལ་འཁྱུད་པ་དང། རྣམ་སྣང་སོགས་བཞི་གཙོ་བོར་སོང་བའི་ཚེ་སྤྱན་སོགས་བཞིས་འཁྱུད་པ་དང། ཡུམ་བཞི་གཙོ་བོར་སོང་བའི་ཚེ་ཡབ་ཞིས་འཁྱུད་པ་དང། ལྷག་མ་རྣམས་ལའང་གཙོ་བོ་

[031B] །འབྱིན་སྔགས་རྣམས་ལས་བཛྲ་དྷྲིག་ནི་རྡོ་རྗེ་འཆང་ངམ་རྡོ་རྗེ་འཛིན། ཛི་ན་ཛིཀ་ནི་རྒྱལ་བས་རྒྱལ་ཏ་རྣམ་སྣང། རཏྞ་དྷྲྀག་ནི་རིན་ཆེན་འཆང་ངམ་འཛིན། ཨ་རོ་ལི་ཀ་ནི་འཁོར་བ་འཇིག་ཅེས་པ་སྟེ་པདྨ་འཆང། པྲཛྙཱ་དྷྲཱིག་ནི་ཤེས་རབ་འཛིན། མོ་ཧར་ཏི་སོགས་བཞི་ནི་
གཏི་མུག་དགའ་མ་ཞེ་སྡང་དགའ་མ་འོད་དཔག་མེད་དམ་འདོད་ཆགས་དགའ་མ་རྡོ་རྗེ་དོན་གྲུབ་དགའ་མ་སྟེ་རིགས་བཞིའི་ཡུམ་ཡིན་པའི་དོན་ནོ། །རཱུ་པ་བཛྲ་ནི་གཟུགས་རྡོ་རྗེ་མ་ཞེས་པ་སྟེ་གཞན་རྣམས་རང་རང་གི་མཚན་སྔགས་ཡིན་ལ། དེ་བརྗོད་ཅིང་ །
མཚན་རྣམས་ལ་ངེས་དོན་གྱི་བཤད་པ་རེའང་ཡོད། མཐར་གཞལ་ཡས་ཁང་ཕྱུང་སྟེ་བསྟིམ་པར་བྱའོ། །ཞལ་གསུམ་གྱི་གཡས་གཡོན་གཉིས་ཀྱིས་སྒྱུ་ལུས་དང་འོད་གསལ་དབུས་མས་ཟུང་འཇུག་ཕྱག་དྲུག་གིས་ལུགས་འབྱུང་ལུགས་ཟློག་གི་སྣང་བ་གསུམ་བཞོན་བའི་རླུང་དང་བཅས་པ་
མཚོན་ནོ། །དགོས་པ་ནི་རྫོགས་རིམ་གྱི་མཐོན་པོའི་སྐབས་གཞན་དང་འབྲས་བུའི་ཚེ་རྟེན་བརྟེན་པའི་དཀྱིལ་འཁོར་སྤྲལ་ཏེ་གཞན་དོན་བྱེད་པའི་དགེ་རྩ་སྨིན་པ་སོགས་ཀྱི་ཆེད་དོ།    ༈    །གསུམ་པ་ལས་རྒྱལ་མཆོག་ནི། སྨོན་ལམ་ལས། སྲོག་འཛིན་ཐུར་སེར་ལམ་གྱི་སྣ་རྩེར་ནི། །
ཞེས་སོགས་ཚིགས་བཅད་གཉིས་ཀྱིས་སྟོན་ཏེ། འདི་ལ་གཉིས། ཐུན་དངོས་དང་འབྲེལ་བའི་རྣལ་འབྱོར་དང། ཐུན་མཚམས་དང་འབྲེལ་བའི་རྣལ་འབྱོར་རོ། །དང་པོ་ལ་ཕྲ་ཐིག་བཟླས་པ། ཞུ་བ་ཀླུས་བསྐུལ་ཏེ་བཞེང་བ། མཆོད་བསྟོད་བདུད་རྩི་མྱང་བ། ཉེར་བསྡུ་ལྔ་ལས། དང་པོ་ནི། སྟེང་
སྒོར་ཕྱག་མཚན་ཕྲ་མོ་བསྒོམ་པ་ཡིན་ཏེ། དེ་ནི་རིགས་པའི་རྣལ་འབྱོར་ལ་བརྟན་པ་ཐོབ་ནས་བྱེད་པ་ཡིན་པས། འདིར་རྒྱས་པར་འདིར་མི་འཆད་དོ། །གཉིས་པ་བཟླས་པ་ལ་སྤྱིར་དམ་ཚིག་གི་བཟླས་པ། ཁྱོགས་ཀྱི་བཟླས་པ། ཁྲོས་པ། ཁྲོ་བོ། གོང་བུའི་བཟླས་པ་རྣམས་སུ་ཡོད་ཀྱང་

[032A]༄༅། །དམ་ཚིག་གི་བཟླས་པ་ནི་བཟླས་བྱའི་སྔགས་ཀྱིས་བསྐོར་བའི་ཞེས་སོགས་དཀྱུས་ལྟར་ཡིན་ལ། ཐོག་མར་བསྐྱེད་རིམ་པའི་རྡོར་བཟླས་བྱེད་ན་ཡིད་ཀྱིས་ཡི་གེ་གསུམ་གྱི་རྡོར་བཟླས་ཉིད་བྱའོ། །གཙོ་བོའི་སྔགས་ཟླ་བའི་ཚེ། ཏིང་ངེ་འཛིན་སེམས་དཔའི་མཐར་
སྟེ་སྙིང། སྙིང་པོ། རྩ་སྔགས་རྣམས་གྱེན་འགྲེང་འོད་ཟེར་ལྔ་འཕྲོ་བས་བསྐོར་ནས་བཟླ་སྟེ། འོན་ཀྱང་གཙོ་བོའི་སྔགས་རྡོ་རྗེའི་ལྟེ་བའམ། གདན་གྱི་སྟེང་གང་ལ་འགོད་པ་མི་གསལ་ཡང་གང་རུང་གིས་ཆོག་པར་མངོན་ནོ། །དེ་ཡང་བཛྲ་དཧྲི་ཀ་ཅེས་པའམ་ཨོཾ་བཛྲ་དཧི་ཀ་ཧཱུཾ་ཞེས་པ་ཉེ་སྙིང། མཚན་
སྔགས་འབྲུ་གསུམ་དང་སྤེལ་བ་སྙིང་པོ། ཀཾ་ཀ་ནིའི་སྔགས་རྩ་སྔགས་སུ་བཤད་པ་ལྟར་རོ། །དེའི་ཚེ་ཡུམ་གྱི་ལུས་ལ་བཀོད་པའི་མི་བསྐྱོད་པའི་ཐུགས་ཁར་ཉི་གདན་གྱི་སྟེང་དུ་ས་བོན་སྔགས་འཕྲེང་དང་བཅས་པ་བསམ་དགོས་པར་བཤད། ལྷ་གང་དང་གང་གི་སྔགས་བཟླ་བའི་ཚེ་གཙོ་བོ་
ཡབ་ཡུམ་གྱི་ལུས་ལ་བཀོད་པའི་རང་འདྲའི་ལྷ་རྣམས་ཀྱི་ཐུགས་ཁར། ཞི་དྲག་གི་ཁྱད་པར་གྱིས་ཟླ་ཉིའི་གདན་ནམ། ཟླ་གདན་གྱི་སྟེང་གི་ས་བོན་གྱི་མཐར་རང་རང་གི་སྔགས་ཀྱིས་བསྐོར་བར་བསམས་ནས་བཟླ་དགོས་སོ། །རིགས་ལྔའི་རྩ་སྔགས་རྣམས་རྩ་རྒྱུད་ལས་མི་གསལ་ཡང་སྤྱི་འགྲོ་ལྟར་
རོ། །དམིགས་པ་ནི་ལྷ་རང་རང་གི་ས་བོན་ལས་ལྷ་རང་རང་གིས་གཙོ་བོ་བྱས་པའི་དཀྱིལ་འཁོར་རྫོགས་པའམ་རང་འདྲ་དཔག་མེད་སྤྲོ་བསྡུའི་དམིགས་པ་བྱ། ལྷའི་རྣམ་པ་གསལ་ཞིང་ང་རྒྱལ་བརྟན་པ་ཉིས་ཚོགས་དགོས་ཀྱང་ད་ལྟའི་གང་ཟག་བློ་དམན་པས་དམིགས་པ་མི་གསལ་བའི་ཚེའང་
ང་རྒྱལ་བརྟན་པོ་ནི་ཅིས་ཀྱང་བྱ་དགོས་སོ། །གཙོ་འཁོར་ཐམས་ཅད་རྒྱུད་གཅིག་ཅིང་བདེ་སྟོང་གི་ངོ་བོར་བལྟ་ཞིང། སྔགས་གང་བཟླ་ཡང་ལྷ་ཐམས་ཅད་ཀྱི་ཞལ་ནས་འདོན་པར་བསམས་ན་འགྱུར་ཆེ། འཕྲེང་རྡོག་འདྲེན་པའི་ཚེ་དཀྱིལ་འཁོར་པའམ་ལྷ་རེ་རེ་ཆད་ནས་རང་གི་སྙིང་གའི་ས་བོན་ལ་ཐིམ་

[032B] གྲངས་ཀྱི་བསྙེན་པ་ནི་གཙོ་བོ་ལ་འབུམ། འཁོར་རྣམས་ལ་ཁྲི། ཀླུ་བྱང་གིས་བཤད་པ་ལྟར་དེ་ཉིད་རབ་གསལ་གྱི་དགོངས་པས། བགེགས་མཐར་བྱེད་ཀྱི་འཕྲེང་སྔགས་ཁྲི། ཡེ་ཤེས་འབེབས་སྔགས་འབུམ། དེའི་བཅུ་ཆའི་སྦྱིན་བསྲེག་བྱ་བ་ནི་རབ་ཡིན་ལ། སྔགས་རིམ་ལྟར་སྤྱི་འགྲོའི་
དབང་དུ་བྱས་ཚེ་གཞན་སྔ་མ་ལྟར་ལ། བགེགས་མཐར་བྱེད་ཀྱི་སྔགས་གཉིས་གང་རུང་དང་ཡེ་ཤེས་འབེབས་སྔགས་གཉིས་ཁྲི། བསྙེན་པའི་ཁ་སྐོང་གི་སྦྱིན་སྲེག་ཅི་འགྲུབ་ཀྱིས་ཀྱང་རུང་བར་མངོན། གསུམ་པ་ནི། ཡབ་ཡུམ་སྙོམས་པར་ཞུགས་པའི་རྐྱེན་གྱིས་ཞེས་སོགས་ལྟར་བྱ་བ་ཡིན་ལ་
དེས་ཡབ་ཡུམ་ཕན་ཚུན་སྙོམས་པར་ཞུགས་པས་དེས་རྐྱེན་བྱས་ཏེ་ཡུམ་ནས་རིམ་གྱིས་འོད་གསལ་དུ་སྡུད་པ་ཡིན་ལ། འདིར་ལྷ་ཐམས་ཅད་སྡུད་པ་མིན་གྱི་གཙོ་བོ་ཡབ་ཡུམ་གྱི་སྣང་བ་ཙམ་བསྡུས་ནས་སྟོང་པར་བསམ་པ་ལ་འོད་གསལ་དུ་བཏགས་པའོ། །དེའི་ཚེ་གཟུགས་སྐུའི་སྣང་བ་
བསྡུས་ནས་ཆོས་སྐུ་འབའ་ཞིག་གི་ངང་དུ་ཆུ་ལ་ཆུ་བཞག་པའི་ཚུལ་གྱིས་མི་སྣང་བ་ལྟར་བཞུགས་པར་བསམ་པ་ནི། སྒྱུ་ལུས་འོད་གསལ་དུ་འཇུག་པའི་དགེ་རྩ་སྨིན་བྱེད་དང། མཆོག་གི་སྤྲུལ་བའི་སྐུ་ནི་གདུལ་བྱའི་དབང་གིས་སྐུའི་སྣང་བ་བསྡུས་ཏེ་མྱ་ངན་ལས་འདའ་བའི་ཚུལ་སྟོན་པ་དང་
མཐུན་པ་སོགས་ཀྱི་ཆེད་དོ། །དེ་ནས་ལྷ་མོ་བཞིས་སེམས་ཅན་གྱི་དོན་དུ་གཙོ་བོ་འོད་གསལ་ལས་བཞེངས་པར་བསྐུལ་བ་ནི། འོད་གསལ་ལས་སྒྱུ་ལུས་འགྲུབ་པའི་དགེ་རྩ་སྨིན་བྱེད་དང། མཆོག་གི་སྤྲུལ་སྐུས་སླར་ཞིང་གཞན་དུ་སེམས་ཅན་གྱི་དོན་དུ་འཚང་རྒྱ་བའི་ཚུལ་སྟོན་པ་དང་
ཆོས་མཐུན་པ་དང། དེའི་རྒྱུད་སྨིན་བྱེད་ཀྱི་ཆེད་དོ། །བསྐུལ་ཚིག་གི་དོན་ནི་གཞན་དུ་ཤེས་པར་བྱ་ལ། སྤྱན་མས། སེམས་ཅན་ཁམས་ན་གནས་ཀྱི་དབང་ཕྱུག་ཞེས་སོགས་ཚིགས་བཅད་གཅིག་དང། མཱ་མ་ཀཱིས། རྡོ་རྗེའི་སྐུ་ཁྱོད་ཞེས་སོགས་དང། གོས་དཀར་མོས། ཁྱོད་ནི་རྡོ་རྗེ་གསུང་

[033A]༄༅། །སྟེ་ཞེས་སོགས་དང། སྒྲོལ་མས་ཁྱོད་ནི་རྡོ་རྗེ་འདོད་པ་ཞེས་སོགས་ཀྱིས་བསྐུལ་བ་སྟེ། རིམ་བཞིན་བྱམས་དང་སྙིང་རྗེ་དང་དགའ་བ་དང་བཏང་སྙོམས་ཚད་མེད་ཀྱི་ངོ་བོ། གསོན་པར་མཆི་བཞེད་ན་ཞེས་པ་ནི། ཁྱོད་འོད་གསལ་ལས་མ་བཞེངས་ན་ལྷ་མོ་བདག་གསོན་བར་མི་
འགྱུར་པས་བདག་གསོན་པོར་གནས་པར་བཞེད་ན་ཞེས་པའོ། །འདི་དག་གི་དོན་ནི། སྒྲོན་གསལ་ལས་བཤད་ཅིང། ནོར་བཟང་རྒྱ་མཚོའི་བསྐྱེད་རིམ་ཊིཀྐ་ལས་གསལ་བར་འབྱུང་ངོ། །བཞི་པ་ནི། མི་བསྐྱོད་རྡོ་རྗེ་ཡེ་ཤེས་ཆེ། །ཞེས་སོགས་ཤོ་ལོ་ཀ་ལྔས་བསྟོད་པ་ཡིན་ལ། ཚིག་
དོན་ནི་བཤད་མ་ཐག་པའི་གཞུང་གཉིས་ན་གསལ་བས་དེར་བལྟའོ། །ཚིགས་བཅད་ལྔས་རིམ་པ་བཞིན་དུ་མི་བསྐྱོད་པ་རྣམ་སྣང་རིན་འབྱུང་འོད་དཔག་མེད་དོན་གྲུབ་སྟེ་རིགས་ལྔའི་སྒོ་ནས་བསྟོད་པ་ཡིན་ལ། དེ་གང་གིས་བསྟོད་པ་ནི། རྗེ་ནོར་བཟང་བ་དང། བསོད་གྲགས་པས་འཁོར་ཐམས་
ཅད་ཀྱིས་མགྲིན་གཅིག་ཏུ་གཙོ་བོ་ལ་རིགས་ལྔའི་ཡོན་ཏན་ཚང་བའི་སྒོ་ནས་བསྟོད་པར་བཤད་དེ། གཙོ་འཁོར་རྒྱུད་གཅིག་པའི་དབང་དུ་མཛད་པའོ། །འཁྲིད་ཡིག་ལས་མཆོད་པ་འབུལ་བའི་ཚེ་ལྷ་མོ་སྤྲོས་ཏེ་མཆོད་དགོས་པར་བཤད་པ་ལྟར་ན། ལྷ་མོ་སྤྲོས་ནས་བསྟོད་པས་ཀྱང་རུང་
སྙམ་སྟེ། དང་པོ་སྦྱོར་བ་ཙམ་ལ་ནི་འཁོར་མི་འདུག་ཀྱང། བསྟོད་པ་ཡོད་པའི་ཕྱིར་རོ། །དེ་ནས་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་མཆོད་པར་བྱ་བ་ཡིན་པས། ཕྱི་མཆོད་ནི་མཆོད་ལྷ་མགྲོན་གྲངས་དང་མཉམ་པ་སྤྲོས་ཏེ་མཆོད་པའམ། ནམ་མཁའ་གང་བས་མཆོད་པར་བསམས་
ནས་ཨོཾ་སརྦ་སོགས་བརྗོད། དེའི་ཚེ་དཀྱིལ་འཁོར་གྱི་ལྷ་གཞན་དང་ལུས་དཀྱིལ་མ་བཞུས་པར་ཡོད་ན་ཐམས་ཅད་ཚིམ་པར་བསམ་མོ། །ནང་མཆོད་ནི། བདག་ཉིད་ཀྱི་ལག་པ་གཡོན་པའི་མཐེ་བོང་ཡི་གེ་ཀཥུཾ་དེ་ཡོངས་སུ་གྱུར་པ་ལས་ས་གཞི་དང། མིང་མེད་སུམ། དེ་ཞུ་

[033B] དེའི་ཚེ་རེ་མིག་དགུ་པའི་གདུང་ཟླུམ་གྱི་སྟེང་ངམ། ཕྱི་འཁྱམས་གྲུ་བཞི་བའི་ཁ་གདངས་ལ་སེང་གེའི་ཁྲིའི་སྟེང་དུ་དབུས་སུ་རང་གི་བླ་མ་དང། དེའི་གཡས་སུ་དབང་བརྒྱུད་
གཡོན་དུ་བཤད་བརྒྱུད་ཀྱི་བླ་མ་རྣམས་བཞུགས་པར་དམིགས་པ་འམ། མི་གསལ་ན་རང་གི་བླ་མ་དེ་ཐམས་ཅད་ཀྱིས་བསྐོར་ནས་བཞུགས་པའི་མོས་པ་བྱས་ཏེ། ལྷ་མོ་སྤྲོས་ནས་མཆོད་པར་བསམས་ལ་མཚན་གྱི་མཐར་འབྲུ་གསུམ་བཏགས་ནས་རིམ་གྱིས་འབུལ། དེ་ནས་བསྒོམ་
པའི་དཀྱིལ་འཁོར་བའི་ལྷ་ཚོགས་ལ་སྔགས་ཀྱི་མཐར་འབྲུ་གསུམ་བཏགས་ནས་འབུལ་ཞིང། བླ་མ་ལ་དབྲལ་བའི་ཐད་དང། དཀྱིལ་འཁོར་པ་དང་ཡི་དམ་ལ་སྙིང་གའི་ཐད་ནས་དང་མགྲོན་གཞན་ལ་ལྟེ་བ་མན་ནས་གཏོར་ཏེ་མཆོད། འདིའི་ཆེ་ནང་མཆོད་འབུལ་ཡུལ་གྱི་དཀྱིལ་འཁོར་བཟུར་
དུ་བྱས་ཀྱང་མི་འགལ་ཞིང། དེ་མ་བྱས་པར་བསྒོམ་པ་ཉིད་ལ་འབུལ་བའང་འཐད་ཅིང་བདེའོ། །དེ་ནས་གསང་མཆོད་ནི། མཁའ་གསང་བྱིན་གྱིས་བརླབས་ཏེ། ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཞུ་བའི་བདེ་བས་ལྷ་ཐམས་ཅད་ཚིམ་པར་བསམས་པའི་སྒོ་ནས་
མཆོད་ཅིང། བདེ་བས་སྟོང་པ་ངེས་པར་བསམ་པ་ནི་དེ་ཁོ་ན་ཉིད་ཀྱི་མཆོད་པར་འགྱུར་རོ། །སྒྲུབ་ཐབས་ལ་ལའི་ཚིག་ཟིན་ལ་དེ་ཁོ་ན་ཉིད་ཀྱི་མཆོད་པ་མི་གསལ་ཡང་མན་ངག་གིས་བྱེད་པ་ཡིན་ནོ། །ལྔ་པ་ཉེར་བསྡུ་ནི། རང་གི་ཐུགས་ཀའི་ཞེས་སོགས་ལྟར་བྱ་བ་ཡིན་ལ། དེ་ཡང་དཀྱིལ་
འཁོར་རྒྱལ་མཆོག་བསྒོམས་པ་ཡིན་ན། ལྷག་མོས་ཀྱི་སྐབས་བཞིན་ལྷ་རྣམས་སྤྱན་དྲངས་ནས་གནས་རྣམས་སུ་འགོད་པ་ཡིན་ལ། འོན་ཀྱང་འདིར་ཡུམ་ལུས་ལ་མི་འགོད་པས་རེག་བྱ་རྡོ་རྗེ་མ་ཞེས་མི་བརྗོད་པའི་རྒྱུ་མཚན་དེ་ཡིན་ནོ། །དང་པོ་སྦྱོར་བ་ཙམ་ལ་ནི་ལྷ་ཉེར་བསྡུ་མི་དགོས་ཤིང་

[034A]༄༅། །གང་བྱས་ཀྱང་གཞལ་ཡས་ཁང་གི་ཆ་རྣམས་འོད་ཀྱི་རྣམ་པར་ལུས་ལ་བསྡུ་དགོས། དབང་བསྐུར་བའི་ཚེ་ལུས་དཀྱིལ་གྱི་ལྷ་མི་ཞུ་བར་བཤད་པ་ལྟར་ན། ལྷ་སྔ་ཕྱི་གཉིས་དབྱེར་མེད་དུ་མོས་དགོས་པར་མངོན། རང་ཡབ་ཡུམ་སྙོམས་པར་ཞུགས་པའི་སྦྱོར་མཚམས་
ནས་བྱང་ཆུབ་སེམས་ཀྱི་འོད་ཟེར་འཕྲོས་ཏེ་སེམས་ཅན་ཐམས་ཅད་ལ་དབང་བསྐུར་བ་ནས་རྡོ་རྗེ་འཆང་དུ་གྱུར་པ་རྣམས་རང་གི་འོད་ཟེར་གྱིས་དྲངས་ནས་རང་ཉིད་ལ་ཐིམ་པར་བསམས་ཏེ། ཨོཾ་ཡོ་ག་ཤུདྷ་སོགས་ཀྱི་སྔགས་བརྗོད། ཡོ་ག་ནི་རྣལ་འབྱོར། ཤུདྡྷ་ནི་དག་པ། སརྦ་དྷརྨཱ་
ནི་ཆོས་ཐམས་ཅད། ཡོ་ག་ཤུདྡྷོ་ཉྷཾ་ནི། རྣལ་འབྱོར་དག་པའི་བདག་ཉིད་ངའོ་ཞེས་པའོ། །གཉིས་པ་ཐུན་མཚམས་སུ་གཏོར་མ་དང་ཡུས་བརྟས་པར་བྱེད་པའི་རྣལ་འབྱོར་སོགས་འགའ་ཞིག་གཞན་དུ་ཤེས་པར་བྱ་ཞིང། གཏོར་སྔགས་ཀྱི་མཇུག་གི་སརྦ་དུཥྚཾ་སོགས་
ཀྱི་དོན་ནི། སརྦ་དུཥྚཾ་ནི་གནོད་བྱེད་ཐམས་ཅད། ས་མ་ཡ་ནི་དཾ་ཚིག་མུ་དྲ་ནི་ཕྱག་རྒྱ་པྲ་བྷཉྫ་ཀ་ནི་རབ་ཏུ་འཇོམས་པ། མཱ་མ་ནི་བདག་ཤནྟི་ནི་ཞི་བ། རཀྵ་ཙ་ནི་སྲུང་བ། ཀུ་རུ་ནི་མཛོད་ཅིག་ཅེས་པའོ། །སྨོན་ལམ་ལས། དེས་ནི་རྫས་སྔགས་འཁྲུལ་འཁོར་བསམ་གཏན་ལ། །
ཞེས་སོགས་རྐང་པ་བཞིས་ལས་རྒྱལ་མཆོག་ཀྱང་སྟན་ཏེ་འདིར་མི་འཆད་དོ། །བཞི་པ་ནི། ལུགས་འདིར་སྒྲུབ་ཐབས་རྒྱས་བསྡུས་གཉིས་སུ་ངེས་ཤིང། ཐུན་བཞིར་བྱེད་པའི་ཚེ། ཐོག་མཐའ་གཉིས་རྒྱས་ཤིང་བར་པ་གཉིས་བསྡུས་པ་དང། ཐོག་མ་རྒྱས་ཤིང་གཞན་

[034B] དེ་གཉིས་ཀ་ལ་
མངོན་རྟོགས་ཀྱི་ཚིག་ཉུང་དུར་བྱས་ཏེ་འདོན་ཚུལ་ཁོ་བོས་རྗེ་ཡབ་སྲས་དང་པཎ་ཆེན་གོང་མའི་མན་ངག་ལ་བརྟེན་ནས་འཆད་ནུས་མོད། འདིར་མི་འཆད་དེ། ལོགས་སུ་བཤད་ཟིན་པའི་ཕྱིར་རོ། །རྒྱས་བསྡུས་གང་བསྒོམས་ཀྱང་དམིགས་པ་ཡིད་ལ་བྱ་ཚུལ་མདོར་བསྡུས་ནི། བསྐྱེད་
རིམ་གྱི་སྦྱང་བྱའི་གཙོ་བོ་ཐ་མལ་གྱི་སྣང་ཞེན་གཉིས་ཡིན་ལ། ཐ་མལ་གྱི་སྣང་བའི་གཉེན་པོར་གསལ་སྣང་ལ་སློབ་པ་དང། ཞེན་པའི་གཉེན་པོར་ང་རྒྱལ་ལ་སློབ་པ་ཡིན་ནོ། །སློབ་ཚུལ་ནི། བདེན་སྟོང་སྒྱུ་མ་ལྟ་བུའི་ངང་ནས་འབྲས་དུས་ཀྱི་རྟེན་བརྟེན་པ་དེ་དང་དེའོ་སྙམ་དུ་བསྒོམ་པ་
ཡིན་ནོ། །ལྔ་པ་ནི། རྟེན་བརྟེན་པའི་དཀྱིལ་འཁོར་ཐམས་ཅད་ལ་གསལ་སྣང་ཤིན་ཏུ་བརྟན་པོ་གཞུང་ནས་བཤད་པ་ལྟར་ཐོབ་ཅིང། རང་གི་ངང་གིས་མཉམ་པར་འཇོག་པ་ཡོངས་སུ་རྫོགས་པ་དེའི་ཚེ་ཕྲ་རགས་མཐར་ཕྱིན་པའོ། །འཕྲོས་དོན་སྒྲུབ་ཐབས་ཀྱི་ཆིངས་བསྡུས་ཏེ་
བཤད་ན། བསྐྱེད་རིམ་ལ། བསྙེན་སྒྲུབ་བཞི། རྣལ་འབྱོར་བཞི། ཏིང་ངེ་འཛིན་གསུམ། དེ་ཉིད་ཞེ་དགུ་རྡོ་རྗེ་བཞིའི་ཆིངས་རྣམས་ལས་དང་པོ་ནི། ཡེ་ཤེས་ཀྱི་ས་བསྒོམ་པ་ནས་ལྷག་མོས་འོད་གསལ་དུ་སྡུད་པའི་བར་བསྙེན་པ་དེ་ནས་ལུས་དཀྱིལ་གྱི་བར་ཉེ་སྒྲུབ། སྒོ་གསུམ་བྱིན་

[035A]༄༅། །བརླབ་ནས་རིགས་བདག་གི་རྒྱས་འདེབས་ཀྱི་བར་སྒྲུབ་པ། དཀྱིལ་འཁོར་རྒྱལ་མཆོག་མན་སྒྲུབ་ །གཉིས་པ་ནི། ཡེ་ཤེས་ཀྱི་ས་ནས་ཟླ་བ་ལས་བྱང་ཆུབ་པའི་བར་རྣལ་འབྱོར། མངོན་བྱང་ལྷག་མ་གསུམ་རྗེས་སུ་རྣལ་འབྱོར། ལུས་དཀྱིལ་ཤིན་
ཏུ་རྣལ་འབྱོར། སྒོ་གསུམ་བྱིན་བརླབ་ནས་རིག་མ་འདུ་བྱ་བའི་བར་རྣལ་འབྱོར་ཆེན་པོའོ། །གསུམ་པ་ནི་དང་པོ་སྦྱོར་བའི་ཏིང་ངེ་འཛིན་སོགས་གསུམ་མོ། །བཞི་པ་ནི། གནས་ཀྱི་དེ་ཉིད་ནས་དངོས་གྲུབ་འབྲིང་སྒྲུབ་པའི་དེ་ཉིད་ཀྱི་བར་ཞེ་དགུའོ། །ལྔ་པ་ནི། རྒྱུད་ཕྱི་མ་ལས་
དང་པོ་སྟོང་ཉིད་བྱང་ཆུབ་སྟེ། །གཉིས་པ་ས་བོན་བསྡུས་པའོ། །གསུམ་པ་གཟུགས་ནི་རྫོགས་པ་སྟེ། །བཞི་པ་ཡི་གེ་དགོད་པའོ། །ཞེས་གསུངས་པ་ལྟར། གནས་སམ་ཡེ་ཤེས་ཀྱི་ས་ནས་ལྷག་མོས་འོད་གསལ་དུ་བསྡུས་པའི་བར་དང་པོ་དང། དེ་ནས་ཕྱག་མཚན་རྡོ་རྗེ་ལས་
བྱང་ཆུབ་པའི་བར་གཉིས་པ་དང། དང་པོའི་མགོན་པོ་ནས་ལུས་དཀྱིལ་རྫོགས་པའི་བར་གསུམ་པ་དང། སྐུ་གསུང་ཐུགས་བྱིན་གྱིས་བརློབ་པ་ནས་མཆོད་པའི་བར་རམ་དངོས་གྲུབ་འབྲིང་སྒྲུབ་པའི་བར་བཞི་པའོ། །སྤྱིར་བསྐྱེད་རིམ་པའི་དངོས་གྲུབ་དེ་ལ་གསུམ་ཡོད་དེ། སྒྲོན་གསལ་
ལས། ཞི་སོགས་བྱ་བའི་ཆོ་ག་དང། །དེ་བཞིན་གྲུབ་པ་བརྒྱད་དང་ནི། །སངས་རྒྱས་ཀྱང་ནི་མཆོག་ཡིན་ནོ། །ཞེས་གསུངས་པའི་ཕྱིར་རོ། །དེ་ལྟར་ཚུལ་བཞིན་ཉམས་སུ་བླངས་ན་གྲུབ་ཆེན་བརྒྱད་དང་སངས་རྒྱས་ཀྱི་གོ་འཕང་ཡང་ཚེ་འདིར་ཐོབ་པར་གསུངས་པ་བཞིན་ཡིན་ནའང་

[035B] ལམ་རིམ་གྱིས་བགྲོད་ནས་འཚང་རྒྱ་བའི་བག་ཆགས་བཟང་པོ་འཇོག་པ་ལ་ནི་གཞན་དང་མི་འདྲ་བའི་ཕན་ཡོན་ཆེན་པོ་ཡོད་ཚུལ་གྱི་ཁུངས་གོང་དུ་སྨོས་ཟིན་པ་རྣམས་
དང་གཞན་ཡོད་པས། རང་ནུས་དང་བསྟུན་པའི་བག་ཆགས་བརྟན་པོ་རེ་རང་རྒྱུད་ལ་ལེགས་པར་བཞག་པར་བྱའོ།། །།སྨྲས་པ། ཐུབ་པའི་གསུང་རབ་ཀུན་གྱི་རབ་དང་ཕུལ། །དཔལ་ལྡན་རྣལ་འབྱོར་བླ་ན་མེད་པའི་རྒྱུད། །དེ་ཡི་ནང་ནས་ཤིན་ཏུ་ཆེས་ཟབ་པ། །དཔལ་ལྡན་གསང་བ་དུས་པའི་རྒྱུད་
དུ་གྲགས། །རྒྱུད་འདི་མཐོང་ཐོས་དྲན་དང་རེག་རྣམས་རྐྱང། །བྱང་ཆུབ་རྡོ་རྗེ་དང་འདྲ་ཕྱག་ཡུལ་དུ། །རྒྱལ་བ་ཉིད་ཀྱིས་དངོས་སུ་གསུངས་གྱུར་ན། །གང་འདི་འཆད་ཉན་ཐོས་བསམ་སྒོམ་པ་ཀུན། །རྡོ་རྗེ་འཆང་དང་འདྲ་བར་ཅིས་མི་བལྟ། །སྔོན་བསགས་ལེགས་སྤྱད་སྨོན་ལམ་མཐུ་བརྟན་པས། །ཕྱོགས་འདིར་མདོ་སྔགས་བསྟན་པའི་སྲོལ་ཆེན་
པོ༑ །སྔོན་མེད་བཟུང་ནས་སྤེལ་བའི་སྐྱེས་བུ་མཆོག་བསྟན་པའི་གདུགས་དཀར་འཛིན་པ་ཞིག་ཀྱང་བྱོན། །དེ་ཡི་མཐུ་ལས་རྒྱུད་གྲྭ་གསར་བཙུགས་ཀྱི། །ཐོག་མའི་གོ་སར་གྱུར་བའི་མཁས་རློམ་ཞིག་དངོས་གྲུབ་གཉིས་ཀྱི་གཏེར་གྱུར་གཞུང་བཟང་འདིར། །འཇུག་པའི་བརྩོན་པས་རང་ཉིད་ངལ་བ་བྱས། །ཚུལ་འདིར་འབད་ལས་བྱུང་བའི་དགེ་
དེས་བདག་རྟག་ཏུ་ལམ་བཟང་འདི་དང་མི་འབྲལ་ཞིང། །མདོ་རྒྱུད་དགོངས་འགྲེལ་བཅས་པའི་དམ་ཆོས་ཀུན། །ཐུབ་པའི་དགོངས་པ་ཇི་བཞིན་འཛིན་གྱུར་ཅིག་ཅེས་པ་འདི་ཡང། བསྟན་པའི་མངའ་བདག་ཅོ་ནེའི་གོ་རུ་ཤྲི་ནང་སོས་ཕྱོགས་འདིར་རྒྱུད་ཀྱི་འཆད་ཉན་གསར་དུ་བཙུགས་པའི་ཚེ། འདི་ལྟ་བུ་ཞིག་གྱིས་ཞེས་གསུང་གིས་

[036A]༄༅། །བསྐུལ་བ་དང། རང་གི་སློབ་མ་དད་ལྡན་འགའ་ཞིག་གིས་ཀྱང་བསྐུལ་བས་རྐྱེན་བྱས་ཏེ། ཤཱཀྱའི་དགེ་སློང་གྲགས་པ་བཤད་སྒྲུབ་ཀྱིས་སློབ་དཔོན་རྡོ་རྗེ་འཆང་བློ་གྲོས་རྒྱ་མཚོ་སོགས་ཡོངས་འཛིན་དུ་མའི་བཀའ་དྲིན་ལ་བརྟེན་ནས་
འདི་སྐོར་གྱི་དབང་ལུང་མན་ངག་རྣམས་ཐོབ་པའི་མཐུ་ལས། ཚུལ་འདི་ཁུངས་དང་བཅས་ཏེ་རྒྱས་པར་འཆད་ནུས་ཡང་མང་དུ་དོགས་ཏེ་གོ་དོན་གཙོ་བོར་བྱས་ནས་ཅུང་ཟད་བསྡུས་པའི་ཚུལ་དུ་ལེགས་པར་སྦྱར་བ་སྟེ། ཕྱིས་དད་དང་རྣམ་དཔྱོད་ལྡན་པའི་གནས་བརྟན་
ཀུན་དགའ་ཆོས་གྲགས་ཞེས་བགྱི་བརྒྱུད་གྲྭར་ཞུགས་ནས་སྔགས་རམ་པའི་མཚན་གསོལ་བའི་ཚེ། གཞན་ལ་ཕན་པར་བསམས་ཏེ་དད་པས་པར་དུ་བརྐོས་པའོ།། །།བཀྲ་ཤིས།། །།



﻿
[001A]༄༅། །རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ་དང། རྫོགས་རིམ་རིམ་ལྔ་གསལ་སྒྲོན་གཉིས་ཀྱི་གསུང་བཤད་ནོས་པའི་ཟིན་ཐོ་འགའ་ཞིག་ཕྱོགས་གཅིག་ཏུ་བཀོད་པ་བཞུགས་སོ།།

[001B] །ཁྱབ་བདག་འཁོར་ལོའི་མགོན་པོ་དཀའ་དྲིན་མཚུངས་མེད་རྗེ་ཕ་བོང་ཁབ་བདེ་ཆེན་སྙིང་པོ་དཔལ་བཟང་པོས། མཁས་གྲུབ་ཆེན་པོ་ཅོ་ནེ་པཎྜི་ཏ་བློ་བཟང་རྒྱ་མཚོ་སྤྲིན་གཙུག་
ལག་ཆོས་ཀྱི་འདོད་འཇོའི་ཞལ་སྔ་ནས་ལས། རྒྱུད་རྒྱལ་མཐར་ཐུག་དཔལ་ལྡན་གསང་བ་འདུས་པའི་བསྐྱེད་རིམ་ཆེན་མོ་དངོས་གྲུབ་རྒྱ་མཚོ་ལྷ་ས་ཞོལ་སྤར་མའི་སྟེང་ནས་ཟབ་ཁྲིད་གསན་སྐབས་ཀྱི་ཕྱག་ཟིན་
   ༈    །བྱིན་གྱིས་བརླབ་ཏུ་གསོལ། འདིར་དཔལ་གསང་བ་འདུས་པའི་བསྐྱེད་རིམ་ཆེན་མོ་དངོས་གྲུབ་རྒྱ་མཚོའི་གསུང་བཤད་ཀྱི་ཟིན་ཐོ་འགའ་ཞིག་རིམ་བཞིན་འགོད་
པ་ལ༑    ༈    རྒྱལ་བའི་བཀའ་མ་གཞི་རྫོགས་རིམ་ཡིན་པ་ལ། དེའི་ཐབས་བསྐྱེད་རིམ། རིམ་པ་དེ་ཉིད་ད་ལྟ་ནས་ཚགས་སུ་ཚུད་པ་ཞིག་དགོས་ཏེ། དེ་བྱུང་ན་བར་དོ་སོགས་སུ་འོང་བས་སྔོན་ཚུད་བསྒོམ་

[002A] །དེ་ཉིད་རྒྱས་ན་མང་པོ་ཡོད་ཀྱང། འཕགས་པའི་ལུགས་ཉིད་གཙོ་བོར་བཟུང། སྔགས་རིམ་ཆེན་མོར་ཡང་རྒྱས་པར་ཡོད། ་ལུས་ངག་ཡིད་གསུམ་རགས་ཕྲ་
གསུམ། ཤིན་ཏུ་ཕྲ་བ་འདི་སྔགས་བླ་མེད། དེ་ཡང་གསང་འདུས་ལ་བརྟེན་ན་མ་གཏོགས་སྦྱོང་མི་ནུས། ཞེས་འཇམ་བཞད་ཀྱི་གྲུབ་མཐའ་ཆེན་མོའི་ལུང་གསུངས། ངག་ཕྲ་བ་དང་ཤིན་ཏུ་ཕྲ་བ་གཉིས་
རླུང་དེ་དང་དེའི་སྐད་ཀྱི་གདངས་ལ་བྱེད། ་སྤྱིར་བསྟན་པ་གནས་མི་གནས་འདུལ་བ་ཡིན་པ། གནས་ན་ལས་ཡོད་ན་ཞེས་སོགས་དྲངས་ནས་གསུངས། བསྟན་པའི་སྙིང་པོ་འདུས་པ་ཡིན། མདོ་
ཕྱོགས་སྟོང་ཉིད་ལ་བསྟན་པའི་སྙིང་པོ་ཞེས་གསུངས་ཀྱང་མདོ་སྔགས་ཟུང་འབྲེལ་གྱི་དབང་དུ་བྱས་ན་འདུས་པ་འདི་ཡིན། དེ་ལྟར་གུང་བསྒྲིག་དགོས།    ༈   

[002B] མཁས་གྲུབ་སྟོང་ཐུན་ལས། བོད་སྔ་མ་རྣམས་ལྟ་བ་ལ་དཀའ་སླ་བཤད་ཀྱང་མཐར་སེམས་མི་རྟོག་པ་འདི་ལ་གྲོས་མ་བྱས་པར་ཁ་འཆམ་མོ་ཞེས་གསུངས་ཚུལ་ལྔ་པ་དང་སྡེ་སྲིད་ཀྱིས་གསུངས། ་རྗེའི་རྣམ་
གཞག་རིམ་པར་འདི་ངེས་པ་རྙེད་ནས་ལོ་བཅུ་གཉིས་སོང་ཡང་ད་བར་ལབ་མ་ནུས་ཞེས་གསུངས་པ་འདིས་ཆོག།    ༈    ཐུན་མོང་ལ་སྐྱེས་བུ་ཆུང་འབྲིང་ཐུན་མོང། ཆེན་པོ་དང་
འབྲིང་ཐུན་མོང། ཆེན་པོ་དང་སྔགས་ཀྱི་ཐུན་མོང་སོགས་ཡོད་ཚུལ། ཆུང་ངུའི་ལ་མ་ཡང་ཡིན། འབྲིང་གིས་སློབ་དགོས་པ་ཡང་ཡིན་པ་ཞིག་ལ་འབྲིང་དང་ཐུན་མོང་ཟེར། དེ་ལ་དལ་འབྱོར། མི་རྟག། ངན་སོང། སྐྱབས་འགྲོ་
ལས་འབྲས་སོགས་ཡོད། དེ་རྣམས་ལ་མ་སྦྱངས་ན་ཕྱི་མ་དོན་གཉེར་ཙམ་ཡང་མི་འབྱུང། དེ་མེད་ན་འདི་ན་ཕྱི་མ་ངན་སོང་ལ་འཇིགས་ནས་སྐྱེ་བ་བཟང་པོ་ལེན་ཐབས། དེ་ཡང་སྐྱེ་བ་གཅིག་བླངས་གཉིས་བླངས། མང་དུ་
ལེན་ཚུལ་བསམས་ནས་སུན་སྣང་སྐྱེ་བ་ན་ངེས་འབྱུང། ངེས་འབྱུང་མེད་ན་སོ་ཐར་སྡོམ་པ་བསྲུང་མི་ནུས། རང་རེ་ཉེས་ལྟུང་མང་བ་དེ་མེད་པས་ཡིན། དེས་ན་ངེས་འབྱུང་གི་ལྕགས་རི་དགོས། དེ་ཡོད་ཀྱང་རང་དོན་ཡིད་བྱེད་ཀྱི་རྐུན་པོ་
ནང་དུ་ཞུགས་ན་མི་ཡོང་བས། དེ་ལ་བྱང་སེམས་དགོས། དེའི་ཕན་ཡོན་ཟན་ཆང་སྦྱིན་པ་ཙམ་སོགས་གསུངས། དེའི་ལྕགས་རི་གཅིག་དགོས། དེ་ཡོད་ཀྱང་བདག་ལྟའི་མཚན་འཛིན་གྱིས་བཅིངས་ན་འཁོར་བ་ལས་

[003A]༄༅། །ཐར་མི་ནུས་པས་ལྟ་བ་དགོས། དེའི་ཐོག་སྔགས་ལམ་གྱི་སྣོན་པ་བརྒྱག་དགོས། རྗེའི་གསུང་འདི་རྣམས་སྔ་མ་མ་སྐྱེས་པར་ཕྱི་མ་མི་སྐྱེ་བ་དང། སྔ་མ་སྐྱེས་ན་ཕྱི་མ་དྲངས་འོང་བ་ཡིན་
གསུངས། ་གྲུ་བཞི་ཞེས་བ་རྗེ་རང་གིས་བཞེད། ་བེའུ་བུམ་སྔོན་པོ་ན་བལྟ་རྒྱུ་ཡོད་གསུངས། གཙང་ལ་ལམ་རིམ་མ་གཏོགས་མི་ཤེས་ཟེར་འདུག་པ་དེ་ལེགས། ལམ་རིམ་འཆད་ཤེས་ན་ཆོས་ཕུང་བརྒྱད་ཁྲི་བཞི་སྟོང་
འཆད་ཤེས། ་རྗེས་དབང་རེ་གཉིས་ལས་མ་གནང། དེ་དུས་ངོར་པ་ཀུན་བཟང་གིས་རྡོ་རྗེ་ཕྲེང་བ་བརྒྱད་ཅུ་བསྐུར་ནས་མང་དུ་འདུས། ས་སྐྱ་པ་རྣམས་དབང་བསྐུར་བ་ལ་དགའ་བས། རྟ་ནག་བརྩོན་སེང་གིས། དབང་གི་ཆོས་འཁོར་
བསྐོར་ལགས་སམ། །དམ་ཉམས་ས་སྟེང་གང་ལགས་སམ། །དམྱལ་བའི་སྒོ་མོ་ཕྱེས་ལགས་སམ། །ཞེས་གསུངས། གུང་ཐང་པས་ཀྱང། གསང་སྔགས་གཟུགས་བརྙན་སྤེལ་བའི་རྣམ་ཐར་ཡིན། །ཞེས་གསུངས་
ཡོད༑ ་དབང་གི་ངོ་བོ་བདེ་སྟོད་སྐྱེ་དཀའ། འོན་ཀྱང་མོས་པ་ཙམ་དང། བླ་མའི་ཕན་སེམས་དང། སློབ་མའི་དད་པས་ཐོབ་ལུགས་ཤིག་ཡོད། མི་བརྒྱ་ལ་ཐོབ་ལུགས་མི་འདྲ་བ་འོང་གསུངས། མ་བསྒོམ་གྱུར་ཀྱང་ཞེས་
པ་སྒོམ་ཐག་གྱོན་ནས་ཆིག་སྒྲིལ་དུ་མ་བྱས་པའི་དོན། པ་སྤྱི་ལྡོག་བསྐྱེད་རིམ་གཟུགས་སྐུའི་རྒྱུ་དང། རྫོགས་རིམ་ཆོས་སྐུའི་རྒྱུ། བསྐྱེད་ཅེས་པ་ཕར་སྤྲོ་བ་དང་བསྐྱེད་པ། རྫོགས་ཞེས་པ་བསྡུད་པ། ཟད་པ། རྫོགས་པ་སོགས་

[003B] མདོ་ལས་ཀྱང་སེམས་ལས་ཚང་མ་སྐྱེ་བར་གསུངས་པ་མདོ་སྡུད་པའི་ལུང་གསུངས། དེ་ཡང་ཟག་མེད་ཀྱི་ལས་ཀྱིས་དག་པའི་སྣོད་བཅུད། མི་དགེ་བ་དང་དགེ་བ་ཟག་བཅས་ཀྱིས་མ་དག་པའི་སྣོད་བཅུད་བསྐྱེད། སྟོང་པ་
ལས་བསྐྱེད་ཚུལ་མདོ་ལས་ཀྱང་གསུངས་ཏེ། མཁའ་ལ་རླུང་བརྟེན་སོགས་གསུངས། བ་བོད་ཀྱི་བླ་མ་ཁ་ཅིག་ཅེས་པ་མར་པ་ཡིན། བསྐྱེད་རིམ་བསྒོམ་ན་སྐད་ཅིག་ཀྲོང་བསྐྱེད་ཙམ་ལ་ཡང་སྦྱང་གཞི་གསུམ་སྦྱངས་ནས། སྐུ་གསུམ་ལམ་འཁྱེར། སྦྱངས་
འབྲས་གསུམ་སོགས་ལམ་གྱིས་ཚང། གོམས་ཆ་སོགས་དེ་ལྟར་ཕར་ཕྱིན་ཐེག་པའི་མཁྱེན་གསུམ་གྱི་རྣམ་པ་བརྒྱ་དོན་གསུམ་སྡུད་སྒོམ་གོམས་པ་ན་སྐད་ཅིག་མར་བསྒོམ་པ། བདག་གི་བླ་མས་དཔེ་ངོ་མཚར་ཅན་འདི་ལྟར་གསུངས། མི་ཚེ་གཅིག་
བདེ་བར་བྱའོ་སྙམ་པ་ན་ཚེ་གང་པོའི་རྒྱུ། གོ་ས། དབང་སོགས་ཚང་མ་བློར་འཆར་བ་གོམས་ཆ་སོང་བས་ཡིན། དེ་བཞིན་དགེ་བར་ཡང་འོང་དགོས། ལམ་རིམ་ཡོབ་ཏུ་རྐང་པ་བཞག་པའི་རིང་བསྒོམ་ཚར་བ་ཡང་འོང་གསུངས། བསྐྱེད་རིམ་འོག་མཆོད་
པ་བྱིན་རླབས་ནས་གཞལ་ཡས་ཁང་བར་རང་གར་ཁང་པ་བསྒོམ་པ་ཙམ་གྱིས་མི་ཆོག་སངས་རྒྱས་ཀྱི་ཐུགས་བདེ་སྟོང་ཆོས་སྐུར་བསྒོམས་ནས། དེ་མཆོད་པ་དང་གཞལ་ཡས་ཁང་སོགས་སུ་འཆར་བར་མོས་དགོས། ཐ་མལ་དང་བདེན་འཛིན་གྱི་སྣང་ཞེན་
བཀག་དགོས། ཐ་མལ་གྱི་སྣང་ཞེན་ཡིན་ན་བདེན་འཛིན་གྱི་སྣང་ཞེན་ཡིན་པས་མ་ཁྱབ། ཉན་རང་དགྲ་བཅོམ་པ་ལ་བདེན་འཛིན་གྱི་སྣང་ཞེན་མེད་ཀྱང། ཐ་མལ་གྱི་སྣང་བ་འདི་མཉམས་པར་ཡོད། འདི་འགོག་པ་ལ་བསྐྱེད་རིམ་ངེས་པར་མི་དགོས། དགྲ་གཉེ་
[004A]༄༅། །བར་མ་གསུམ་ལ་བློ་སྦྱངས་པ་དཔེར་བྱས་ནས་སྦྱང་ན་འགོག་རྒྱུ་ཡོད་གསུངས། རྫོགས་རིམ་སྐབས་ཐམས་ཅད་ཟུང་འཇུག་ཏུ་འཆར་ལུགས་ཡོད། ཟུང་འཇུག་པའི་སྐུས་ཐུགས་ཀྱི་བྱ་བ་བྱེད། ཐུགས་ཀྱིས་སྐུའི་བྱ་བ་
བྱེད་པ། རྩ་རྒྱུད་ལས། ཁྱོད་ཀྱི་ལུས་སེམས་ལྟ་བུ་དང། ཞེས་སོགས་དྲངས་ནས་གསུངས། སྔགས་ཀྱི་ཚོགས་ལམ་དུ་ཞུགས་པ་ལ་ཟུང་འཇུག་ལ་གོ་བ་ཆགས་དགོས། རླུང་སེམས་ངོ་བོ་གཅིག། གྲུབ་སྡེ་རྫས་གཅིག། གྲུབ་པ་དུས་མཉམ། སྐྱ་
འགག་གནས་གསུམ་དུས་མཉམ། དེ་ལ་ཁ་དོག་ཡོད་མེད། མིག་ཤེས་ཀྱི་གཟུང་བྱ་ཡིན་མིན་གྱི་དཀའ་གནད་ཀྱང་གསུངས། དགེ་སྐོས་ལྟ་བུ་གདགས་གཞི་ཚོགས་པ་ལ་བཏགས་པ་མ་གཏོགས། སྤྱི་གཙུག་ནས་རྐང་མཐིལ་བར་ལ་དགེ་
སྐོས་རྡུལ་ཙམ་མེད། ཐ་སྙད་རྟེན་འབྱུང་ཚོགས་པ་ལ་དེ་ལྟར་བཏགས་བ་ལྟར་སྣང། རྗེ་མིད་ལའི་སློབ་མ་ལྕམ་ས་ལེ་འོད་ཀྱིས། ནམ་མཁའ་བསྒོམ་དུ་བདེ་ལགས་ཀྱང། །ལྷོ་སྤྲིན་བསྒོམ་དུ་མ་བདེ་ལགས། །ཞེས་བདེན་སྟོང་རྟོགས་ནས་ཐ་
སྙད་འཇོག་ལུགས་དཀའ་བར་དེའི་དོན་གྱི་དྲི་བ་འདྲ་ཡང་བཀའ་བརྒྱུད་པ་རྣམས་ཀྱིས་མི་ཤེས་གསུངས།    ༈    ཐིག་ལེ་ནི་སྟོང་པ་སྟེ་དེ་གཉིས་དོན་གཅིག་པ་ལས་བསྐྱེད་
བའི་དོན། རྩིས་ཀྱི་སྟོང་པའི་གནས་སུ་ཐིག་ཅེས་པའི་དཔེ་བཅས་གསུངས། སངས་རྒྱས་ཀུན་གྱི་སྐུ་གཅིག་པོ། །ཞེས་རིགས་དྲུག་པ་རིགས་ཀུན་གཅིག་ཏུ་སྡུད་པའི་དོན། རྡོར་སེམས་བསྒོམ་བཟླས་ཀྱི་ཁུངས་འདི་ཡིན། འབུམ་ཕྲག་སྐབས་

[004B] བསྙེན་ཆེན་ལྟ་བུ་གྲངས་ཙམ་ལ་ནོར་དོགས་ཆུང་དུ་ལ་སེམས་་དངོས་པོ་མེད་པས་སོགས་ལ་བྱ་བྱེད་ལས་གསུམ་བྱིས་སྟོང་པའི་རྣམ་ཐར་སྒོ་གསུམ་དང། ངོ་བོ་རྒྱུ་འབྲས་གསུམ་གྱིས་སྟོང་པའི་སྒོ་གསུམ་
སོགས་གསུངས། ་རང་སེམས། སྟོང་ཉིད། ལྷ་གསུམ་ངོ་བོ་དབྱེར་མེད་བསྒོམ་དགོས། དེ་ཡང་རང་སེམས་དང་སྟོང་པ་ངོ་བོ་གཅིག། བླ་མའི་ཐུགས་དང་སྟོང་པ་ངོ་བོ་གཅིག་ཡིན་ཡིན་པ་ཡིན། རང་སེམས་སྒྲིབ་བཅས་དང་བླ་མའི་ཐུགས་སྒྲིབ་མེད་
ངོ་བོ་དབྱེར་མེད་དུ་བྱེད་པ་འདི་གནད་ཆེ། བདག་བསྐྱེད་གཞལ་ཡས་ཁང་ལྷ་སོགས་དེར་མོས་དགོས། གཟུང་རྣམ་ཞེས་པ་སྣང་ཡུལ་ལ་བྱེད་གསུངས།    ༈    སྤྲ་བ་ལ་ཉི་མའི་འོད་ཟེར་ཇི་ཙམ་ཕོག་ཀྱང་མེ་མི་འབྱུང་
བར། མེ་ཤེལ་ཚོད་རན་བར་བཟུང་ན་མེ་འབྱིན་པ་ཉི་མའི་འོད་ཟེར་ཚང་མ་མེ་ཤེལ་དེས་བསྡུད་པ་ཡིན། དེ་བཞིན་དུ་བླ་མས་ཀྱང་སངས་རྒྱས་ཀུན་གྱི་བྱིན་རླབས་བསྡུད་ལུགས་དེ་དང་འདྲ། ་གཏི་མུག་ཉེས་པ་ཞེས་པའི་ཉེས་པ་ང་རྒྱལ་ཡིན། ང་རྒྱལ་
ཉེས་དམིགས་ཆེ་བས་ཉེས་བ་ཞེས་བཤད།    ༈    སྦྱིན་སོགས་རྣམ་བཅུ་ཞེས་པ་ཕར་ཕྱིན་བཅུ། དབང་པོའི་ཚོགས་ལ་སྐྱབས་སུ་མཆི། །ཞེས་པའི་
སྐབས་ཚོགས་ཀྱི་མཆོག་ཅེས་པ། ཆོས་ལ་ཚོགས་པ་ནི་ཚོགས་ཀྱི་མཆོག་ཡིན། བཟའ་བཏུང་ལ་ཚོགས་པ་ལྟ་བུ་མིན། དགེ་འདུན་ཞེས་པ་ཡང་དགེ་བ་ལ་འདུན་པ་རྩེ་གཅིག་པ་ཞིག་དགོས། མི་དགེ་བ་ལ་རྩེ་གཅིག་བསམ་ན་དགེ་འདུན་གྱི་སྒྲ་བཤད་

[005A]༄༅། །མེད༑    ༈    རིགས་ལྔ་རེ་རེའི་དམ་ཚིག་ལ་ལམ་ཡོངས་རྫོགས་སྦྱར་བ་གསུངས་ཀྱང་ད་ལམ་མི་འཆད། རྗེས་སུ་འབྱུང་གསུངས།    ༈   
བོ་ཡང་བཅུ་ཡིན། ཕྱོགས་སྐྱོང་དེ་ལ་བགེགས་ཀྱི་ཁོངས་གཏོགས་དང། དཀར་ཕྱོགས་པ། གཙོ་བོའི་ཡེ་ཤེས་ཀྱི་ཆ་གསུམ་ཡོད། ཕུར་གདབ་བྱེད་ས་དེ་དང་པོ། སྔོན་འགྲོའི་གཏོར་མ་འབུལ་ས་དེ་གཉིས་པ། དཀྱིལ་འཁོར་གྱི་མཐར་
ཡོད་པ་ཕྱི་འགྲོའི་གཏོར་མ་འབུལ་ས་དེ་གསུམ་པ་ཡིན།    ༈    འཁོར་བསྒྱུར་སྤྱི་གཙུག་གྱེན་དང། རྡོ་རྗེ་འོག་སྤྱི་གཙུག་ཐུར་དུ་བལྟ་ཚུལ་ཡང་ཡོད་གསུངས། དེ་ཡང་མི་འཐད་པ་མིན་ཏེ་འཇིག་རྟེན་གྱི་ཁམས་ཉི་ཤུ་
ཞེས་པར་འགའ་ཞིག་མགོ་ཐུར་དུ་བལྟ་བས་སྟེང། གནམ་འོག། འོག་ཏུ་སྟོང་པར་མི་ལྷུང། སྟེང་དུ་སྟོང་པ་ཡོད་ན་ལྷུང་བ་ཁྱད་མཚར་གསུངས། འགའ་ཞིག་འགྲེད་སོགས་དུ་མ་ཡོད། ལས་ཀྱི་ཁྱད་པར་གྱིས་རང་རེ་ཡང་མགོ་གང་བལྟ་
མི་ཤེས་གསུངས། ཁྲོ་བོ་ལ་རིག་པའི་རྒྱལ་པོ་ཞེས་པ་ངེས་དོན་གྱི་ཁྲོ་བོ་རིག་པ་བདེ་སྟོང་གི་ཡེ་ཤེས་ཡིན། དྲང་དོན་ཕྱི་རོལ་གྱི་བགེགས་དང་ངེས་དོན་ནང་གི་བདེན་འཛིན་དེ་བགེགས་ཀྱི་གཙོ་བོ། འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་
མ་རིག་སྟེ། །ཞེས་སོགས། དྲག་ལས་ཀྱི་སྐབས་ཀྱང་གཙོ་བོ་བདེན་འཛིན་གྱི་བགེགས་ལ་གཙོ་བོ་བྱ། འདི་ལས་འཕྲོས། དྲག་ལས་ལ་རྒྱུའི་ཀུན་སློང་བྱམས་སྙིང་རྗེ། དུས་ཀྱི་ཀུན་སློང་རྩུབ་སེམས་ཕྲན་བུ་དགོས། དེ་མིན་ཞེ་སྡང་གིས་ཕུན་

[005B] །དེ་ཡང་ཀུན་སློང་གིས་རྣམ་སྨིན་གྱི་འབྲས་བུ། ངོ་བོས་རྒྱུ་མཐུན། མཇུག་གིས་བདག་འབྲས་བསྐྱེད། དགེ་བ་ཡང་དེ་བཞིན་ཀུན་སློང་ཕྱི་མ་དོན་གཉེར། ངེས་འབྱུང། སེམས་བསྐྱེད་རྣམས་ཀྱིས་རིམ་བཞིན་
ཆོས༑ ལམ། ཐེག་ཆེན་རྣམས་སུ་འགྱུར། དེའི་ཕྱིར་ཞེ་སྡང་ལམ་བྱེད་འདི་དཀའ། འདོད་ཆགས་ལམ་བྱེད་འདི་ཅུང་སླ།    ༈    དོན་གྲུབ་ནི་ལས་ཀྱི་རང་བཞིན་ཡིན་པས་འདིར་བདུད་རྩི་འཁྱིལ་པ་བྱེད་པ་དེའོ། །
དགེ་ལུགས་ལ་ལང་བུར་བུ་ཡོད་པ་ཡིན། འདི་ལས་འཕྲོས། བསམ་ཡས་སུ་སློབ་དཔོན་དང་པོ་ཕེབས་སྐབས་ཀྱི་ལྡེབས་བྲིས་རྙིང་པ་མེས་མ་ཚིག་པར་པཎྜི་ཏའི་ཆས་ཅན་དུ་ཡོད། ཟ་ཧོར་མ་ཡུམ་བཅས་འདི་རྗེས་སུ་སྔགས་པའི་འདོད་པས་བྱས་པ་འདྲ་
གསུངས།    ༈    འོག་མིན་ཞེས་པ་གཟུགས་ཁམས་ཀྱི་མཐོ་ཤོས་ཡིན། སེམས་བསྒྱུར་བ་ཞེས་པ་ལས་སྣང་བ་ཐམས་ཅད་རང་ལ་སྣང་བ་ལྟར་ཡིན་
བསམས་ཀྱང་དེ་འདྲའི་ངེས་པ་མེད་ལུགས།    ༈    གུང་ཐང་པས། ཡེ་ཤེས་ཀྱི་ཚོགས་རྫོགས་པའི་ཆེད་ཡིན་ནམ་ཞུས་
པས༑ དེ་ཡང་ཡིན་མོད། བདེན་གྲུབ་ཀྱི་སྣང་བ་འདི་འགོག་མ་ཐུབ་ན་ལྷ་བསྒོམས་ཀྱང་སྣང་བ་འདིའི་ཁ་ཡ་མི་ཁྱོག་ཅེས་གསུངས་པ་རྗེས་སུ་ཨ་མདོར་དོན་གསལ་གྱི་བཤད་པ་གནང་སྐབས་དེ་ཚིག་གཅིག་ཡིན་ཀྱང་བརྗེད་དུ་ཕངས་ཞེས་བསྔགས་བརྗོད་མཛད་

[006A]༄༅། །གསུངས།    ༈    བྱ་བྱེད་ལས་གསུམ་ལ་སྦྱང་བའི་རྣམ་ཐར་སྒོ་གསུམ་སྤྱི་དོན། དེ་ཡང་རྒྱུ་མཚན་ཡོད། ངོ་བོ་སྟོང་ཉིད། འབྲས་བུ་སྨོན་མེད་
དེ་བཞིན་བྱེད་བ་བོ་སྟོང་པ་མཚན་མེད། བྱ་བ་སྟོང་ཉིད། ཡུལ་སྨོན་མེད་ཡིན། གཞི་གྲུབ་ན་བྱེད་པ་བོ་དང། ལས་ཡིན་བས་ཁྱབ། འདུས་བྱས་རྣམས་རང་རང་གི་འབྲས་བུའི་བྱེད་པ་བོ། རྟག་བ་ནི་རང་རང་གི་སྟོང་གཞི་ཆོས་ཅན་བྱེད་བས་བྱེད་བ་པོ་
ཡིན༑ རང་རང་གི་ངོ་བོ་འཛིན་བས་ལས། དྷ་ར་འཛིན་བ་ལས་དྲངས་ནས་འཛིན་ལུགས་དེ་ཡང་གཞི་གྲུབ་ན་ཆོས་ཡིན་པས་ཁྱབ་ཅེས་པས། ཆོས་ནི་རང་རང་གི་ངོ་བོ་འཛིན་པ། དངོས་རྙེད་ངོ་བོ་གཉིས་ནི་སོགས་བཞིན། ཆོས་བྱེད་ཅེས་བའི་ཆོས་
ནི་གྱེས་བུ་ཆུང་ངུས་ངན་སོང་དུ་ལྟུང་བ་ལས་འཛིན། དེ་བཞིན་འབྲིབ་འཁོར་བ། ཆེན་བོས་སྲིད་ཞི་ལས་འཛིན། དྷ་རའི་བྱིངས་བསྒྲུབས་ནས་དྷརྨ་བྱུང། དེས་ན་བྱ་བྱེད་དང། ངོ་བོ་སོགས་གཞི་གཅིག་ལ་སྦྱར་བ་དགོས་སོ། །   ༈   
པར༑ གྲངས། བ་ཀླུ་བྱང་གིས་ཞེས་བ་ནས་ཚུགས། གཞལ་ཡས་ཁང་རྣམ་སྣང་ལས་སྐྱེས་བ་གཟུགས་ཕུང་དགའ་བ་མཚོན། དེ་ཡང་གཙོ་བོ་ལ་རིགས་ལྔ་ཡོད་པའི་དེའི་རྣམ་སྣང་དགོས། གཙོ་བོའི་ཡེ་ཤེས་ལྔ། དེ་རིགས་ལྔར་ཤར། དེ་ལྟར་
གཞལ་ཡས་ཁང་གཙོ་བོའི་ཡེ་ཤེས་ལས་གྲུབ། རྡུལ་ཕྲ་རབ་རེ་རེས་ཀྱང་ཚེ་རབས་ཐོག་མེད་ནས་བསགས་པའི་སྡིག་སྒྲིབ་སྦྱོང་ནུས་པ་དེ་འདྲ་བསྒོམ་དགོས་ཀྱི། ཁང་པ་ཕུབས་ཚུལ་ལྟ་བུ་དེང་སང་བྱེད་མོད། དེ་ལ་ཤིང་བཟོ་ཚོ་མཁས། སྦྱང་གཞི་སྐྱེ་

[006B] སྦྱངས་འབྲས་ཆོས་ལོངས་སྦྲུལ་གསུམ་སྦྱོང་བྱེད་རྫོགས་རིམ་གྱི་འོད་གསལ་སྒྱུ་ལུས། ཟུང་འཇུག། དེའི་སྨིན་བྱེད་ལམ་འཁྱེར་གསུམ། དེ་ལྟ་བུའི་སྦྱང་གཞི་སྦྱོང་བྱེད་ཀྱི་རྣམ་པ་འཆར་གིན་འཆར་གིན་བསྒོམ་ན་བསྐྱེད་རིམ་ཡིན་
གྱི༑ ཁང་པ་བསྒོམ་པ་དང་ལྷ་བསྒོམ་པ་ཙམ་གྱིས་མིན་གསུངས། ཚད་གསུངས་པ་གདུལ་བྱའི་བློ་ངོ་ཙམ་ལས། དོན་ལ་ཚད་མེད། ཟབ་གསལ་གྱི་ཡེ་ཤེས་ལ་ཚད་ག་ལ་ཡོད། མཁྱེན་པའི་སྐད་ཅིག་གཅིག་གིས་ཀྱང། །སོགས་ཀྱི་ལུང་གསུངས། གཏེར་མ་
གླང་དར་གྱིས་བསྟན་པ་བསྣུབ་སྐབས་སྐུ་དང། དཔེ་ཆ་སོགས་ས་དང་བྲག་ལ་སྦས་པ་ཚུར་བླངས་པ་ཡིན། རྗེས་མ་རྣམས་ཕར་བཅུག། ཡང་ཚུར་བཏོན་པ་རེད། ཆང་ཞིམ་པོ་དྲོངས་དང་རྒྱུད་བརྩོམ་ཞེས་ཟེར་བ་རེད། ཟུར་ཟ་མིན་ཡང་རང་ལ་ཡོད་
བའི་ནོར་བུ་ངོ་ཤེས་པའི་ཆེད་ཡིན། གཞལ་ཡས་ཁང་ཡེ་ཤེས་ཀྱི་རང་བཞིན་ཅན་མིན་ན་ནག་རུ་ནག་རུ་འགྱུར། རྟ་བབས་ཞེས་པ་རྟ་བབས་ས། དབང་སྐབས་བློན་པོ་ཆེན་པོ་ཞིག་གིས་མི་ཞིག་ཡར་ཁྲིད་པ་ལ་དཔེ་སྦྱར་ནས་གསུངས་པ་འཇིག་རྟེན་ཐ་སྙད་དང་བསྟུན་
པ་མང། རྩིག་པ་རིམ་པ་ལྔ་དར་གྱི་ཡོལ་བ་ལྟ་བུ་བླ་མས་གསུངས། དོ་ཤལ་གྱི་དོ་ཞེས་པ་ནི་གཉིས། ཤལ་ཞེས་པ་ནར་བ་ཡིན་ནོ། །་དབེན་དགོན་དུ་ཞི་ཁྲོའི་ལྡེབས་བྲིས་གཟིགས་པར་མ་མཉེས་ཚུལ་གསུངས། མཁས་གྲུབ་རིན་པོ་ཆེས་རྗེའི་སྐུ་དྲུང་ཧ་
ཅང་ཡུན་རིང་མ་བསྟེན། ཤངས་རི་བོ་དགེ་འཕེལ་ཕྱག་བཏབས། བཞད་དངུལ་ཆུ་རྒྱལ་སྲས་ཀྱི་སློབ་མ་བླ་མ་མཁས་པ་ཞིག་གི་ཞབས་ལ་ཡུན་རིང་གཏུགས་པར་མཛད་གསུངས།    ༈    འོད་གསལ་ཡན་ལུས་

[007A]༄༅། །ཆགས་སྐབས་འོད་གསལ་གྱི་ལྷ་གཅིག་ཚེ་འཕོས་པ་ཚངས་ཆེན་དུ་སྐྱེས་པ་དེ་ཚངས་པ་ཆེན་པོ་ཡིན། གླིང་བཞིའི་ནང་ནས་དང་པོ་སྒྲ་མི་སྙན་ཆགས།    ༈    རྙིང་མ་ཚོས་སློབ་དཔོན་རྫུས་སྐྱེས་ཡིན་
ཞེས་བཟང་པོར་བསྒྲུབ་ཀྱང་སེམས་ཅན་དམྱལ་བ་ཞེས་སོགས་མཛོད་ཀྱི་ལུང་གསུངས་ནས་དམྱལ་བ་སོགས་ཀྱང་རྫུས་སྐྱེས་ཡིན་པས་རྫུས་སྐྱེས་མ་འདོད་རྒྱུ་ལེགས། ཏཱ་ར་ནཱ་ཐས་སློབ་དཔོན་མངལ་སྐྱེས་སུ་འདོད། རྟེན་འབྲེལ་རྣམ་ཤེས། མིང། གཟུགས་གསུམ་མངལ་སྐྱེས་ལ་
ཅིག་ཅར་གྲུབ། སྐྱེ་མཆེད་མ་གྲུབ། རྫུས་སྐྱེས་ལ་ཅིག་ཅར་གྲུབ། ་བསྐྱེད་རིམ་ཡིན་ན་རང་གི་སྦྱང་གཞི་སྐྱེ་ཤི་བར་དོ་གསུམ་ཡོད་པས་ཁྱབ། འོ་ན་རིན་པོ་ཆེ་ལྟ་བུའི་གང་ཟག་གི་འཆི་བ་ཨེ་ཡོད། ཡོད་ན་རྒྱུད་ཀྱིས་ཨེ་བསྡུས། འོ་ན་སྔ་མ། ད་ལྟ་
མ་འོངས་པ་སུའི་རྒྱུད་ལ་ཨེ་ཡོད་འཕངས་ན་འཇོག་དཀའ་ཙམ། རྫུས་སྐྱེས་ལ་རོ་མེད། འོད་ཀྱི་རང་བཞིན་ཡིན་པས་ན་ཡལ་འགྲོ། བསྐྱེད་རྫོགས་བསྒོམ་པའི་རྟེན་འཛམ་བུ་གླིང་པའི་མི་མངལ་སྐྱེས་ཁམས་དྲུག་ལྡན་དགོས་སློབ་དཔོན་པདྨ་རྫུས་སྐྱེས་ཡིན་
པས་དེ་ལ་ཁམས་མེད་པས་དོགས་པ་ཡོད།    ༈    ལྷན་ཅིག་བྱེད་རྐྱེན་བྱས་ནས་བདེ་བ་སྐྱེ་་དོགས་པ་སྐྱོ། སྲིན་བུའི་ཚུལ་གྱིས་རྒྱུད་བཞིར་གནས། །ཞེས་པ་
ལྟར་ན་་ལུས་ལས་སྐྱེས་པའི་སྲིན་བུས་ལུས་ཟ་བ་ལྟར། འདོད་ཆགས་ལས་སྐྱེས་པའི་བདེ་བ་ཆེན་པོས་འདོད་ཆགས་ཟད་པར་བྱེད་པར་གསུངས་པ་ལྟར་འདོར་ལེན་ཡིན་དགོས་པ་འདྲ། ཉེར་ལེན་བྱེད་ན་རྫས་རྒྱུན་ཡིན་དགོས་པས་དེས་ན་ཤིན་

[007B] ཐག་གཅོད་དཀའ། ཕན་འདོགས་བྱ་ཡིན་ཀྱང་རྒྱུ་ཡིན་མི་དགོས།    ༈    བོད་པའི་སྐད་ལ་ན་རོ་མེད།    ༈    ཤིན་ཏུ་རྟོགས་པ་མཐོ་བ་དང། མ་རུངས་དམན་པར་ངེས་པ་
མེད༑ དེ་བཞིན་གཟའ་སྐར་ལ་གང་ཟག་རང་བཞིན་པ་ལས་མཆོག་དམན་རྣམས་དེ་ལ་ལྟོས་མི་དགོས། ན་ཚེ་དེ་ཉིད་ལ་བུད་མེད་ཀྱི་ལུས་སྤངས་ནས་ཞེས་པར་རྗེ་བཙུན་སྒྲོལ་མ་ལྟ་བུས་དང་པོར་སེམས་བསྐྱེད་པ་ཡང་བུད་མེད་ཀྱི་རྟེན་ལ་བསྐྱེད། བར་དུ་སྤྱོད་པ་
མཐང་སངས་རྒྱས་པ་ཡང་བུད་མེད་ཀྱི་རྟེན་ལ་བྱེད་པ་ཡང་ཡོད་པར་གསུངས་པ་ཡོད།    ༈    དེ་བྱེད་ན་ཉན་རང་དགྲ་བཅོམ་པ་ལ་དེ་མེད་པས་མི་རིགས། ཐ་མལ་གྱི་སྣང་བ་ད་ལྟ་དབང་པོ་དྲུག་ལ་
སྣང་བ་འདི་ཡང་སྤང་བྱ་མིན། འདི་བློ་དོན་མཐུན་ཡིན་པས་སོ། །དེས་ན་རྟོག་ངོར་ཐ་མལ་གྱི་སྣང་ཞེན་འདི་འགོག་དགོས། འདི་འགོག་ནུས་པ་རྣམ་འགྲེལ་ལས་གསུངས་པ་ལྟར། མིག་ཤེས་ཀྱིས་ཡུལ་ཡིད་དུ་འོང་བ་ལ་ལྷག་པར་ཆགས་པའི་ཚེ་སྒྲ་
འཛིན་རྣམ་ཤེས་མངོན་དུ་མི་འགྱུར་བ་ལྟ་བུ། ་གཞིའི་འོད་གསལ་གཟུགས་སོགས་ཐོགས་རེག་བཀག་པའི་སྟོངས་སྟོང་ཉིད་ལྟ་བུ་ཞིག་འཆར་བ་ལས་སྟོང་ཉིད་དངོས་འཆར་བ་མིན། བློ་དེ་སྣང་ལ་མ་ངེས་པ་ཡིན། གཉུག་སེམས་ཀྱི་ངོ་བོ་ངེས་པ་ཡང་
མིན་གསུངས།    ༈    དེ་ལ་བཤད་ཚུལ་གཞན་གསང་བའི་གནས་ཀྱང་ཡོད། རྟོགས་ལྡན་འཇམ་དཔལ་རྒྱ་མཚོས་ཅིག་ཅིག་ཟེར་

[008A]༄༅། །བ་དེ་ཡིན། ཡོངས་སུ་མི་བསྒྲག་གསུངས། གཞིའི་དོན་དམ་བདེན་བ་ཡིན་ན་དོན་དམ་བདེན་པ་ཡིན་བསམ་ཁྱབ།    ༈   
བདག་འཛིན་ཀྱི་རིགས་རྒྱུན་གཅོད་དགོས།    ༈    ་སྨག་རུ་མ་གློག་ལྟར་གཡོ་བའི་ཚེ་འདི་སླ། །འབྱོར་ཡང་མི་རིང་དྲན་པའི་ཡུལ་དུ་འགྱུར། །བྲང་དཀའ་ཕྱི་མའི་མཐའ་དེ་རྒྱང་རིང་བས། །རྣམ་གྲོལ་ཕྱིར་ནི་ཐོས་པས་འདིར་ཞུགས་
ཤིག༑ ཅེས་སོགས་དྲངས་ནས་རང་རེ་འཁོར་བ་འདིར་སྐྱེ་བ་སྔོན་མའི་མཐའ་དང། ཐ་མའི་མཐའ་སྐྱེ་བ་ཤིན་ཏུ་མང་པ་ལ་ལྟོས་ན་དལ་འབྱོར་རྟེན་འདི་ཡུན་ཤིན་ཏུ་ཐུང་ངུ་ཡུད་ཙམ་ཞིག་ཡིན། འདི་ཡུན་ཐུང་བས་སྐྱིད་རིང་སྡུག་རིང་མེད། དེས་ན་རྟེན་
འདི་ལ་ཞི་བ་བསྲུང་འཁོར་དང་རིག་མ་འདུ་བྱ་བ་སོགས་བསྐྱེད་རིམ་མིན་ཟེར་མཁན་ཡང་ཡོད། བསྐྱེད་རིམ་གྱི་མཚན་ཉིད་སྐུ་གསུམ་ལམ་འཁྱེར་ཚང་བར་བྱེད་ཟེར་ཡང། བསྐྱེད་རིམ་གྱི་གཙོ་བོ་ལ་དེ་ལྟར་དགོས་པ་མ་གཏོགས་
བསྐྱེད་རིམ་ཡིན་ན་དེས་མ་ཁྱབ། བསྲུང་འཁོར་སོགས་བསྐྱེད་རིམ་ཡིན་ཟེར་མཁན་ཡང་ཡོད།    ༈    བསྐྱེད་རིམ་གྱི་མཚན་ཉིད་དེ་ལྟར་ཆ་བཞག་མ་སྦྱར་བ་པཎ་ཆེན་བློ་བཟང་ཆོས་རྒྱན་
གྱིས་གསུངས། རྗེས་མ་རྣམས་ཀྱིས་དེས་མ་འགྲངས་པར་ཆ་བཞག་སྦྱར།    ༈    ཚེ་འདི་དང་ཕྱི་མ་བར་དོ་གསུམ། །གཅིག་ཏུ་དྲིལ་ལ་འདྲིས་སུ་ཆུགས། །ཞེས་གསུངས་པ་སྐྱེ་ཤི་བར་དོ་གསུམ་གྱི་ཉམས་ལེན་བསྐྱེད་རིམ་དུ་བསྒྲིལ་

[008B]    ༈    ཁོ་རྡོ་རྗེ་འཇིགས་བྱེད་དོ། །ཁོ་གསང་བ་འདུས་པའོ། །ཞེས་ང་རྒྱལ་མི་བསྟེན། རང་མ་འོངས་པ་ན་སངས་རྒྱས་པའི་སྐབས་ཀྱི་སངས་རྒྱས་
གསང་བ་འདུས་པ་ལྟ་བུ་རང་དང་རྒྱུད་གཅིག་ཏུ་གྱུར་པ་ཞིག་ཡོད། དེ་ལ་སེམས་ཅན་ཐམས་ཅད་འཚང་རྒྱ་བར་ངེས་པ་ཤ་སྟག་ཡིན། དེས་ན་རང་དང་རྒྱུད་གཅིག་བའི་གསང་འདུས་ལྟ་བུ་རང་རྒྱལ་བཞག་སྟེ་སྐུ་ཡོངས་དག་སོགས་ཡོངས་དག་བཞི་ལ་ང་
རྒྱལ་འཇོག་པར་གསུངས། ཐུན་མོང་ལམ་སྦྱངས་ལམ་གཙོ་རྣམས་ལ་ཤིན་ཏུ་བློ་བྱང་བ་དགོས། སྟོན་པའི་འཁོར་བྱང་སེམས་ས་དང་པོ་བ་ལ་གསང་སྔགས་མ་གསུངས། དེ་རྣམས་ཀྱང་གསང་སྔགས་ལ་སྒྲག་པ་ཡིན། རང་རེ་སྔགས་ལ་མི་སྐྲག་
དབང་ཞིག་ཡོད་ན་ཚང་མ་རྒྱུག་གསུངས།    ༈    རྗེ་རིན་པོ་ཆེའི་གསང་བ་འདུས་པའི་སྒྲུབ་ཐབས་ལ་རྒྱུད་དང་རྒྱ་གཞུང་གི་ཤེས་བྱེད་གང་ཡོད་པ་ཤེས་པའི་ཆེད་དང། བོད་སྔ་མ་རྣམས་
ཀྱིས་དོན་གཞན་དང་གཞན་དུ་བཤད་པ་ནོར་བ་རྣམས་ཤེས་པའི་ཆེད་ཡིན་གསུངས།    ༈    རྒྱན་དྲུག་མཆོག་གཉིས། གྲུབ་ཆེན་ཐམས་ཅད་ཀྱི་རང་གཞུང་དབང་པོར་བཞག་སྟེ་གསུངས་པ་ཤ་སྟག་ལས་དེ་དག་དང་
མི་མཐུན་པའི་བླ་མའི་གསུང་ཡིན་ཟེར་བ་ཙམ་མིན་གསུངས།    ༈    དྲང་དོན་མདོའི་སྐབས་དགོངས་གཞི་དགོས་པ་དངོས་ལ་གནོད་བྱེད་གསུམ་གྱིས་དོན་གཞན་དུ་དྲང་དགོས་པ་ཞིག་ལ་ཟེར། སྔགས་
[009A]༄༅། །ཀྱི་སྐབས་དྲང་དོན་བསྐྱེད་རིམ། ངེས་དོན་རྫོགས་རིམ། ཉམས་ལེན་སྐབས་སོ་སོར་སྦྱར་ལུགས་ཀྱི་ཁྱད་ཡིན། སྔགས་ཤེས་པ་ལ་མཐའ་དྲུག་ཚུལ་བཞིའི་དོན་ཤེས་དགོས། དེ་ལ་སྔོན་དུ་ཡེ་ཤེས་རྡོ་རྗེ་ཀུན་
ལས་བཏུས་ཀྱི་ཊཱིདྐ་བལྟ་དགོས། དེ་ནས་སྒྲོན་གསལ་བལྟས་ན་ཤེས། དེ་མིན་ཤེས་དཀའ། མཁས་གྲུབ་རིན་པོ་ཆེའི་རིམ་ལྔའི་ཟིན་བྲིས་ཤིག་ཏུ། ཐ་མལ་གྱི་སྣང་བ་འདི་འགོག་པ་དང། དོན་ལ་གྲུབ་པ་འདི་གཉིས་མི་འགོག་པའི་ཁྱད་པར་
ཕྱེད་དགོས་པར་གསུངས་པ་ལྟར་ཐ་མལ་གྱི་སྣང་བ་འདི་སྤང་བྱ་ངོ་མ་རང་མིན་ཚོད་རེད། སྤང་བྱ་བླང་བྱ་གཞི་གཅིག་ལ་ལྟོས་ཏེ་འཇོག་དགོས། ཞི་གནས་སྐབས་གཉེན་པོ་མངོན་པར་འདུ་མི་བྱེད་པ་དེ་གཉིས་ཀ་ཡིན་པ་ལྟ་བུ། ་ཡང་དག་
མཐའ་མངོན་དུ་བྱེད་ཚུལ་གྱི་གནད་གཅིག་སྔགས་ལ་ལྟོས་ཞེས་གསུངས་པ་གཉུག་སེམས་མངོན་དུ་བྱས་ནས་དེས་སྟོང་ཉིད་མངོན་དུ་བྱས་པ་ལ་ཟེར། གཞན་ཕར་ཕྱིན་ཐེག་པར་སྟོང་ཉིད་མངོན་སུམ་རྟོགས་པ་ཡང་ཡོད། རླུང་མ་ཐིམ་པས་ཟར་ཆད་
མེད་ལམ་དང་རྣམ་གྲོལ་ལམ་རྣམས་སྐད་ཅིག་མ་རེ་ལས་གནས་མི་ནུས། སྔགས་ཀྱི་སྐབས་རླུང་ཐིམ་པས། ཟླ་བ། ལོ། བསྐལ་པའི་བར་འཇོག་ནུས་པ་དེ་ཡིན། ཡུལ་ཅན་ཤུགས་ཆེ། ཡུན་རིང་བས་སྤང་བྱ་སྤོང་བ་ལ་སྟོབས་ཆེ། ཕར་ཐེག་
སྐབས་འཇུག་ཤེས་རགས་པས་རྟོགས། བྱེ་སྨྲས་མཐོང་ལམ་ལ་སྐད་ཅིག་མ་བརྒྱད། རྣམ་གྲོལ་ལམ་ལ་ཡང་ཤེས་བཟོད་སྐད་ཅིག་བརྒྱད་དེ་བཅུ་དྲུག་འཇོག་ཀྱང། དབུ་མ་པས་སྐད་ཅིག་མ་རེམ་གཏོགས་མི་འཇོག། ཡེ་ཤེས་གཅིག་པ་ཡིན་

[009B] ཡོངས་སྦྱོང་སོགས་ལ་བསླབ་པས་ཐབས་ཀྱིས་གྲོགས་བྱས་པས་གཉིས་པར་སྤངས་པ་ཡིན་ཞེས་བླ་མ་རིན་པོ་ཆེས་
གསུངས་གསུངས།    ༈    རྫས་རྒྱུན་ཐ་དད་ཡིན་པས་འདྲེས་པ་མིན།    ༈    དེ་འཁོར་བའི་རྩ་བ་འཆི་སྲིད་ཕྲ་མོའི་སྐབས་
མ་རིག་པ་འགག་ཟིན་པས་རླུང་ཕྲ་མོ་དེས་འཁོར་བའི་རྩ་བ་བྱས། དེ་སྒྱུ་ལུས། ལོངས་སྐུ་སོགས་ཀྱི་སྒྲུབ་གཞི་ཡང་ཡིན་པས་འཁོར་འདས་ཀུན་གྱི་གཞི་ཡིན་ཟེར།    ༈    རྫས་ཀྱི་མི་ཤིགས་པའི་ཐིག་ལེ་
ཡུངས་ཀར་སྦོམ་པོའི་ཚད་ཀྱི་ནང་སྦུབས་སྟོང་ཕྲ་མོ་ཡོད་པ་དེའི་ནང་གནས། མི་ཤིགས་པ་གཉིས་ཀྱི་སྒྲ་དོན་ཡང་གསུངས། འཆི་བའི་སྐབས་དེ་ཞིག་པས་དབང་པོའི་སྒོ་ནས་འབབ་པ། མི་ཤིགས་པའི་ཐིག་ལེ་ཁོ་རང་ཡུངས་ཀར་ཙམ་ལས་མེད་པས་འབབ་
རྒྱུ་མེད་ཀྱང་དེ་ཞིག་བ་ན་ཁམས་གཞན་རྟེན་འབྲེལ་གྱིས་འབབ་པ་ཡིན། གནས་ས་འདི་ཤིན་ཏུ་བཀའ་རྒྱ་ཡིན་གསུངས། བ་སྣང་གསུམ་རྟོག་མེད་དུ་གསུངས་པ་རྟོག་པ་རགས་པ་འགག་པའི་དོན་ལས་རྟོག་མེད་ཁོ་ན་མིན། འདི་མ་ཟད་དཔེའི་འོད་གསལ་ཡང་
རྟོག་པ་ཡིན་མོད། གཞིའི་འོད་གསལ་ཡང་རྟོག་པ་ཡིན་དགོས་སོ། །ན་མདོ་ལས་ཀྱང་གཞིའི་ཆོས་སྐུ་གསུངས་པར་ཡོད་པ་ཆོས་དབྱིངས་བསྟོད་པའི་ལུང་བཅས་གསུངས།    ༈    ལྷག་

[010A]༄༅། །བསམ་ཡོད་སྐབས་ཁོང་ཡང་གསུང་སྙིང་གང་འདོད་ཡོད་ཚོད། དེ་མེད་སྐབས་མར་ཕེབས་པ་བྱུང། རྣལ་འབྱོར་པ་འབྲིང་འཆི་བ་ལ་མི་འཇིགས། རབ་འཆི་བ་ལ་དགའ། སྔོན་ཆད་བསྒོམས་པའི་ལམ་
འཁྱེར་རྣམ་གསུམ་གྱིས། །་་ཤོག། ཅེས་གསུངས་པ་ལྟར་དགའ་སྤྲོ། བྱང་ཆུབ་སེམས་དཔའ་འགའ་ཞིག་ཉམ་ཐག་པའི་ཚུལ་ཡང་མཛད། བླ་མ་ཞང་རིན་པོ་ཆེས། ཨ་རོ་ཞེས་གསུང་ཆེན་པོས་གསུངས་གསུངས། འགའ་ཞིག་ཕལ་པ་ཡང་འཆི་
སྐབས་འོད་དང་ལྡན་པ་འདུག་པ་ཚོད་ཐིགས་དཀའ། ་ང་རྒྱལ་འཛིན་ལུགས་རྒྱལ་ཚབ་དང། བ་སོའི་དུས་འཁོར་བསྐྱེད་རིམ་གཉིས་མི་མཐུན་ཀྱང་གཉིས་ཀ་རྗེའི་གསུང་རྒྱུན་ཡིན་ངེས།    ༈   
རྒྱུད་ལ་འབྱར་ཐབས་མི་འདུག་གསུངས། སྔོན་གླིང་དགེ་བཤེས་ཟེར་བ་ཚུལ་ཁྲིམས་རྣམ་རྒྱལ་གྱི་སློབ་མ་ཞིག་གིས་རྗེ་ཡབ་སྲས་ཀྱི་གསུང་འདི་བཞག། གཞན་དཔེ་ཆ་ཚང་མ་བསྲེགས་ན་དེས་ཆོས་སྤོང་གི་ལས་ཚབས་ཆེ་བསགས་ཀྱང་བསྟན་པ་ལ་
ཆག་སྒོ་མེད་གསུངས། ན་བར་དོ་དེ་འཕངས་འབྲས་ཕལ་པ། སྐྱེ་སྲིད་དེ་འཕངས་འབྲས་གཙོ་བོ་ཡིན། སྐྱེ་བ་བླངས་པའི་སྐད་ཅིག་དང་པོ་དེ་སྐྱེ་སྲིད། འཆི་བའི་སྐད་ཅིག་དེ་འཆི་སྲིད། དེའི་བང་སྔོན་དུས་ཀྱི་སྲིད་པ། འཆི་སྲིད་དང་སྐྱེ་སྲིད་ཀྱི་བར་
ནི་བར་སྲིད། མི་ལྡོག་ཅེས་པ་བྱེ་སྨྲ། གོང་མས་ལྡོག་པར་འདོད། སྔོན་དུས་ཀྱི་སྲིད་པ་ཞེས་པ་པུརྦ་ཞེས་པ་སྔོན། མདུན། ཤར་སོགས་ལ་འཇུག་པས་བར་སྲིད་ཀྱི་མདུན་ན་ཡོད་པ་སྟེ་བར་སྲིད་པ་ཕར་འགྲོ་བའི་མདུན་ན་ཡོད་པས་ན་སྔོན་དུས་ཀྱི་སྲིད་པ་

[010B] ལྷའི་བར་དོའི་ལུས་གཟུགས་ཤིན་ཏུ་ཆེ་བ་གླིང་འདིར་མི་ཆུད་པ་ལྟ་བུ་ཡོད་ཀྱང་ལས་ཀྱི་དབང་གིས་གཅིག་གཅིག་ལ་མི་སྒྲིབ་པ་ཡིན། བར་དོ་བ་ལ་རྫུ་འཕྲུལ་ཡོད། དམྱལ་བ་པ་ལ་མངོན་ཤེས་ཡོད། གཟུགས་ཁམས་པར་སྒོམ་བཟང་པོ་
ཡོད༑ དེ་འདྲ་ངེད་ཚོས་ཚར་མང་པོ་བྱས་པས་དེ་ལ་དགའ་རྒྱུ་མེད། ངེས་འབྱུང། བྱང་སེམས། ཡང་དག་པའི་ལྟ་བ་སོགས་སྐྱེས་ན་བཟང།    ༈       ༈   
གྱི་རྨི་ལམ་ཙམ་ལས། སྐུ་གཟུགས་དེ་ལྟར་བསྟན་པ་མིན། བྱེ་སྨྲས་བར་སྲིད་སྐྱེ་སྲིད་ངོ་མར་འདོད། དེ་ལྟ་ན་ཡང་མཚན་དཔེའི་སྐུ་ཞིག་ནས་གླང་ཆེན་ཐལ་དཀར་མིན་བར་དོར་གནས་དང་གཟུགས་སོགས་ལ་འདོད་པ་སྐྱེ། ཕུང་པོ་རྙིང་པ་ལ་སྐྲག་པ་
སྐྱེ༑    ༈   ཁ་འདོན་བྱེད་སྐབས། ལས་ཀ་བྲེལ་བ་མང་པོ་ཞིག་དྲན། གང་མགྱོགས་བྱེད། ཟིན་ནས་ལྷོད་བདེར་སྡོད།    ༈       ༈   
གསུམ་བར་ཕྱིས་རོག་ཆད་ཀྱང་ནང་སྲོག་མ་ཆད་པས་ལུས་ལ་མི་རེག། གལ་ཏེ་རེག་དགོས་ན་སྤྱི་གཙུག་ནས་རེག་དགོས། ལུས་ཀྱི་གནས་གང་དུ་རེག་པ་དེ་ནས་རྣམ་ཤེས་ཕྱིར་འཕོ་གསུངས། ན་བར་དོ་ཤི་ནས་སྐྱེ་སྲིད་དུ་སྐྱེས་པའི་སེམས་དང་པོ་དང་
ཞེས་པའི་མཚམས་ཉིད་མཚམས་སྦྱར་བའི་མཚམས་འདི་འདྲ་ལ་ཨེ་བྱེད་གསུངས།    ༈    སེམས་ཙམ་པ་ཡན་ཆད་ཡོད། སེམས་ཙམ་པས་ཕྱི་རོལ་དོན་གྱིས་སྟོང་པ་ཁས་བླངས་པ་དེས་

[011A]༄༅། །འགྲིག་དགོས་བྱུང་བ་རེད་གསུངས། རྫོགས་རིམ་གྱི་རྟོགས་པ་མཐོན་པོ་དང་སེམས་ཙམ་གྱི་ལྟ་བ་སྦྱར་བ་ཡོད་ཀྱང་རྫོགས་རིམ་ཐོབ་པ་མེད། སྦྱོར་ལམ་ཡན་ལ་ཐལ་འགྱུར་བ་ཁོ་ནའོ། །   ༈   
ཞལ་གསུམ་སྒྱུ་འོད་ཟུང་གསུམ་དང། སྣང་མཆེད་ཐོབ་གསུམ། རྡོ་རྗེ་གསུམ་སོགས་ལ་སྦྱར་བྱ་མང། ན་ཕ་མཉལ་པོ་བྱེད་པ་མཐོང་བ་སོགས་མངལ་སྐྱེས་ཀྱི་དབང་དུ་བྱས། གཞན། གནས་དང་དྲི་ལ་མངོན་འདོད་བཞིན། །ཞེས་གསུངས་པ་
ལྟར་དེ་ལ་ཆགས་ཏེ་འཆི་སྦྱོར་བྱེད་པ་ཡང་ཡོད།    ༈    རྗེས་ལ་སྐྱེས་པ་ཕུ་བོ་ཞེས་བྱ་སྟེ། རྗེས་ལ་སྐྱེས་པ་དེ་རྣམ་ཤེས་མངལ་དུ་དང་པོར་ཞུགས་པ་ཡིན་ནོ། །བར་དོའི་རྣམ་ཤེས་ཐོགས་རྡུགས་མེད་པར་ཁྲག་གི་
ནང་དུ་སྦལ་པའི་གཟུགས་ཆགས་པ།    ༈    །ཞེས་གསུངས་པ་ལྟར་རོ། །   ༈    གོར་གོར་པོ་མཛོད་ན་མེད། དེ་དག་རླུང་གིས་བྱེད་པ་དཔེར་ན་ཀོ་བ་རློན་པར་
རླུང་གིས་ནག་གྱོང་གུག་འོང་བ་ལྟ་བུ།    ༈    སྐྱེས་བུ་དམ་པ་འགའ་ཞིག་རྐང་པ་སྔོན་ལ་སྐྱེ་བ་ཡང་ཡོད། དེ་ལེགས་པ་བྱེད།    ༈    སྤྲུལ་སྐུའི་
ལམ་འཁྱེར་སྐབས་ལུས་རགས་པ་སྡིག་པ་ཅན་རྣམས་ལ་སྣང་དུ་རུང་བར་མོས་དགོས།    ༈       ༈    གྲངས། ན་ནས་ཚུགས། ཐ་སྙད་ཀྱི་དབང་དུ་བྱས་ན་རྡོ་རྗེ་འཆད་

[011B] རིགས་ལྔ་སྤྲུལ་སྐུའི་ཐ་སྙད་བྱེད། བདེ་སྟོང་ཡེ་ཤེས་དེ་ཉིད་ངེས་དོན་གྱི་རྡོ་རྗེ་འཆང། དེ་བཞིན་ལག་གི་རྣམ་པ་ཅན་དུ་ཤར་བ་དྲང་དོན་གྱི་རྡོ་རྗེ་འཆང་ཡིན། སངས་རྒྱས་ཡིན་ན་རྡོ་རྗེ་འཆང་ཡིན་པས་ཁྱབ་པ་ལྟ་བུ་ཡིན་ཀྱང། འོ་ན་
རེག་བྱ་རྡོ་རྗེ་མ་ཡང་གསང་འདུས་ཡིན་པར་ཐལ། རོ་ལངས་མ་ཡང་འཇིགས་བྱེད་ཡིན་པར་ཐལ་སོགས་ཆོས་གྲྭར་འཕངས་ན་འཛིན་དཀའ། ལུས་འདི་མི་གཙང་བར་བསྒྲུབ་པ་སྤྱོད་འཇུག་ལས་མང་དུ་གསུངས་པ་བཞིན་ལུས་འདི་ལ་བར་བ་ཐོག་མེད་ཀྱི་ཕ་མའི་
ཁུ་ཁྲག་བཙོག་དགུ་ལས་གྲུབ་པ་ཡིན། བདག་་གཙང་བདེ་རྟག་བདག་ཏུ་འཛིན་པས་འཁོར་བར་འཁོར། དྲི་ཟ་དེ་ལྷ་མིག་དག་པས་མ་གཏོགས་མི་མཐོང། ལམ་གྱི་སྒྱུ་ལུས་དང་འབྲས་བུའི་ལོངས་སྐུ་ཡང་མི་མཐོང། འཇུག་པར། འདི་ནི་སྤྲོས་
དང་བྲལ་ལ་སྣང་བར་འགྱུར། །ཞེས་སྤྲོས་བྲལ་ཏེ་སྟོང་ཉིད་མངོན་སུམ་རྟོགས་ནས་ལོངས་སྐུ་སྣང། ན་ལུས་ངག་ཡིད་གསུམ་ལ་ཕྲ་རགས་གསུམ་རེ་ཡོད་ངས་དེ་སྦྱོང་ཕྱིར་སེམས་དཔའ་སུམ་བརྩེགས་བསྒོམ།    ༈   
ཞེས་པ་བདེན་གྲུབ་ལ་རང་བཞིན་ཞེས་པ་དེ་མིན། མ་བཅོས་པར་རང་གྲུབ་ཏུ་འབྱུང་བ་ལ་ཟེར། རང་བཞིན་གྲུབ་པའི་སྤོབས་པ་བཟང་ཞེས་སོགས་གསུངས།    ༈    གྲངས་ཅན་དང་འདྲ་བར་
དགག་པར་གྲངས་ཅན་ལ། སྤྱོད་འཇུག་ལས། གལ་ཏེ་རྒྱུ་ལ་འབྲས་གནས་ན། །ཞེས་དང། རྣམ་འགྲེལ་ལས་འཇགས་མའི་སྟེང་གླང་ཆེན་བརྒྱ་ཡོད་པར་ཐལ་བའི་རིགས་པ་སོགས་གསུངས།    ༈   

[012A]༄༅། །ཡིན༑ ཆོས་འཕེལ་པའི་གེགས་ང་རྒྱལ། དེ་ལ་ཡོན་ཏན་མི་འབྱུང། བླ་མའི་གསུང་ལ་མི་བརྟེན། སྲིད་པར་ལོངས་སྤྱོད་གལ་ཆེ། དེ་ལ་སྦྱིན་པ་གཏོང་དགོས། དེ་ལ་སེར་སྣས་གེགས་བྱེད་པས་སྲིད་
པའི་གེགས་ནི་སེར་སྣ་ཡིན། དེ་ལ་བརྟེན་ནས་རིན་འབྱུང་རྒྱས་པའི་ལས་གཙོ་བོ་ཡིན་པས་དེའི་སྦྱོང་བྱར་ང་རྒྱལ་དང་སེར་སྣ་སྦྱངས་ཞེས་པ་དེ་ཡིན།    ༈    དེ་དག་གིས་རང་བཞིན་
གནས་རིགས་ལ་དགོངས། ཕྱི་མ་ཚོས་རང་རྒྱུད་ལ་སངས་རྒྱས་ངོ་ཐོག་ཡོད་པར་བྱས་བསམ་བྱུང། མཁས་གྲུབ་རིན་པོ་ཆེ་ལྟ་བུའི་ཕྱག་ཏུ་ཐེབ་ན་རིགས་པའི་ཆར་ཕབས་ཏེ་ཚར་གཅོད།    ༈       ༈   
གྲུབ་རྒྱ་མཚོ་འདིར་གཞན་ཕྱོགས་འགོག་པ་དང། རྗེ་རིན་པོ་ཆེའི་གསུང་རེ་རིགས་པ་དུ་མས་བསྒྲུབས་པ་འདི་ཤེས་དགོས།    ༈    རྡོ་རྗེ་སློབ་དཔོན་ལུས་འདི་ལ་ཞེས་ཚིག་ཟིན་ལ་ཡང་ཡོད།    ༈   
ཞེས་པ་བསྡུ་བའི་ཚིག། ཀྱང་ཡང་འང་འབྱེད་སྡུད་དེ་ཞེས་སོགས་ཀྱང་གསུངས།    ༈    དོན་གྲུབ་འདུ་བྱེད་དག་པས་འཕྲིན་ལས་སམ་བྱ་བ་གྲུབ་པ། སྒྲོལ་མ་འཕྲིན་ལས་ཀྱི་རང་བཞིན་ཡང་དེ་ཡིན་
ཡང་རླུང་གི་ཁམས་དག་པས་དེ་ལ་བརྟེན་ནས་རླུང་རྟ་སོགས་མཛད། འདི་ཕྲག་དོག་དག་པ་ཡང་འཕྲིན་ལས་མི་རྒྱས་པ་ཕྲག་དོག་གིས་གེགས་བྱེད། གྲྭ་རྐྱང་སོགས་ཀྱང་རང་དང་གྲྭ་ཐོག་གཅིག་པ། ཤག་མཆས་པ་སོགས་ལ་ཕྲག་དོག་མེད་བ་

[012B] རབ་ནི་རྗེས་སུ་ཡི་རང་དགོས། འདི་རྒྱལ་པོ་ལ་གདམས་པའི་གདམས་ངག་ཡིན། དེ་རིང་གི་ཉིན་མོར་འཛམ་བུའི་གླིང་ན་དགེ་བ་བྱེད་མཁན་གང་ཡོད་ལ་དེ་དག་སྐལ་བ་བཟང་སྙམ་པ་བྱས་ན་དགེ་རྩ་ཤིན་ཏུ་ཆེ་བ་ཐོབ།    ༈   
མ་ཞེས་པ་གཏི་མུག་རྣམ་སྣང་ལ་བྱེད་པ་ཡིན་ནམ། དེ་ཡང་རང་རང་གི་སྦྱང་གཞི་མཐར་ཐུག་དེའི་མིང་གིས་བཏགས་པ་ཡིན་ནམ། གཏི་མུག་སྦྱངས་ཞེས་པའི་སྐབས་མངོན་འགྱུར་བ་མགོ་མནན་པ་ནས་ས་བོན་དྲུངས་ཕྱུང་བའི་བར་སྡུད་སྒོམ་བྱེད་དགོས། །
མུན་སྤྲུལ་ལོ་ཞེས་བ་མི་ཤེས་བཞིན་དུ་སྨྲ་བ་ལ་ཟེར།    ༈    ལག་རྗེས་བཞག།    ༈    དེ་མ་མཇལ་ན་
ཤིན་ཏུ་ངན་པ་ཡིན། བླ་མ་རིན་པོ་ཆེ་རང་གིས་དང་པོ་དབུ་མའི་འཛིན་གྲྭ་པར་དགེ་ཕྲུག་ལ་དཔེ་ཁྲིད་མ་བྱས། དབུ་མ་ནས་ལོ་བཅུ་གསུམ་བར་དགེ་ཕྲུག་མང་པོར་དཔེ་ཁྲིད་བྱས། དེ་ནས་དཔེ་ཁྲིད་མཚམས་བཞག་ནས་རྗེ་རིན་པོ་ཆེའི་གསུང་རྣམས་
བལྟ་དགོས་བསམས་ཀྱང་ཡང་སྤྲུལ་སྐུ་ཞིག་གི་ཡོངས་འཛིན་བྱས། དཔེ་བལྟ་བྱེད་ལོང་མ་བྱུང། དེ་འཛིན་གྲྭ་ཐོན་ནས་ད་རི་ཁྲོད་དུ་སོང་ནས་རྗེའི་གསུང་རྣམས་ཞིབ་བལྟ་བསམས་ཀྱང་ཡར་ཡོང་དགོས་བྱུང། དབུས་འདིར་ངོ་ཤེས་མེད་པས་
བསྐོར་བ་སོགས་ལྷོད་ལྷོད་བྱེད་སྙམ་ཡང་དེ་ཡང་མ་བྱུང་ཞེས་གསུངས། རྣམ་མཁྱེན་གྱི་རྒྱུ་ཆོས་རབ་ཏུ་རྣམ་འབྱེད་ཀྱི་ཤེས་རབ་ཡིན་པས་དེ་ལ་དཔེ་ཆ་རྣམས་ཞིབ་པར་བལྟ་དགོས།    ༈   

[013A]༄༅། །པའི་བྱིངས་ལས་བསྒྲུབ་ཚུལ། མངོན་བརྗོད་ཨ་མ་གོ་ཥ་ལས། འདུས་པ། བསགས་པ། ་དོན་གཅིག་ཚུལ། རྣམ་འགྲེལ་ལ་གཟུགས་འདུས་བསགས་ཡིན་ཚུལ་སོགས་རྣམ་འགྲེལ་དང་སྦྱར་ནས་
རྒྱས་པར་གསུངས།    ༈    དེ་ཡང་ཞེ་སྡང་རྣམ་པར་དག་པའི་ཡེ་ཤེས་དེ་ཉིད་ལྷའི་རྣམ་པར་ཤར་པ་ཧཱུཾ་ཡིན་པས་སོ། ། ཡང་ཧཱུཾ་རིང་པོ་ལས་འཕྲོས་ཏེ། རྙིང་མ་པས་ཨོཾ་ལ་རིང་
ཆ་འཆུང་འདོགས་པ་སྒྲ་པའི་ལུགས་ལ་མེད། ཨོ་དང་ཨེ་སོགས་རིང་པོ་ཡིན་ཡིན་པ་ཡིན་པས་སླར་རིང་ཆ་མི་འདོགས་མན་ངག་འདྲ་ཡོད་ཤས་ཆེ་གསུངས། བ་མ་མོ་བཅུ་གཉིས་བདེ་མཆོག་གི་སྒོ་མཚམས་མ་བརྒྱད། སྙིང་པོའི་རྣལ་འབྱོར་མ་བཞི་
བཅས་ཡིན། བོད་སྐྱོང་བསྟན་མ་བཅུ་གཉིས་ཀྱང་དེ་རྣམས་ཡིན། སྤྱན་རས་གཟིགས་བདེ་མཆོག་ཡིན། སྙིང་རྗེའི་སྐད་དོད་ཀ་རུཎ་ཞེས་བདེ་འགོག་ཅེས་པ་ལས་ཀྱང་བཤད་དུ་ཡོད། བོད་སྐྱོང་གཞི་བདག་མང་ཡང་བསྟན་མ་འདི་རྣམས་ཤིན་
ཏུ་མཐུ་རྩལ་ཆེ་བས་བོད་སྐྱོང་བསྟན་མ་བཅུ་གཉིས་ཞེས་བྱས་པ་ཡིན། སློབ་དཔོན་ཕེབས་དུས་འདི་རྣམས་ཤིན་ཏུ་རྩུབ། བོད་དུ་ལྷ་ཕེབས་མི་མང་བ་དང་པོ་སློབ་དཔོན་གྱིས་གནས་གཙང་མའི་ལྷ་ཕབས་ནས་ཁ་ལས་ཕང་ཐང་གི་གཙུག་ལག་
ཁྱེར་མི་སུ་ཡིན་དྲིས་པ་སོགས་དེའི་ཤན་ཞུགས་པ་ཡིན། སློབ་དཔོན་ཤིན་ཏུ་བཀའ་དྲིན་ཆེ། ཁ་བཏང་མི་ཉན། དེང་སང་རྙིང་མས་སྔར་གྱི་རྙིང་མའི་ཆོས་ཚང་མ་དོར་ནས་གཏེར་གསར་ཞེས་མི་ཐོག་གཅིག་ལ་གཏེར་ནས་བཏོན་པའི་ཆོས་ལ་

[013B] དེ་མི་ལེགས།    ༈    གྱིས་ཞེས་པ་ནི་བྱེད་པ་པོ། རློབས་ཞེས་པ་ནི་བྱ་བའི་ཡུལ་དེ་ལ་བསྒྱུར་ཞེས་པ་ཡིན།    ༈   
བསམས་ནས་བསྒྲུབ་དགོས། དེང་སང་སངས་རྒྱས་བསྒྲུབ་ཟེར་མཁན་མ་གཏོགས་བླ་མ་བསྒྲུབ་ཟེར་མཁན་མེད་བླ་མ་དམའ་བོ་གཅིག་བྱས། སངས་རྒྱས་མཐོ་བོ་གཅིག་བྱས་ཏེ་བསྒྲུབ་ན་མི་ཡོང། མཁས་གྲུབ་སངས་རྒྱས་ཡེ་ཤེས་ཀྱིས་སྒྲུབ་ཐབས་ཚང་མར་བླ་མ་རྡོ་རྗེ་འཇིགས་
བྱེད༑ བླ་མ་གསང་བ་འདུས་བ། བླ་མ་ཧེ་རུ་ཀ་ཞེས་བླ་མ་རེ་སྦར་བ་ཁོང་རང་གི་ཐུགས་ལ་ཡོད་ནས་སྦྱར་བ་ཡིན། ཁོང་གིས་དེ་ལྟར་མཛད་པས་སངས་རྒྱས་པ་ཡིན། བླ་མ་དབེན་ས་པ་ཡིན་མོད། དེའི་སྒྲུབ་ཐབས་ཡིན།    ༈   
མལ་གྱི་སྣང་ཞེན་འགོག་ཐབས་ཤ་སྟག་ཡིན།    ༈    །ཞེས་པ་ལ་དོན་ལས་དེ་ཉིད་ཀྱི་སྒྲ་ཡིན་པ་སུམ་རྟགས་རྩ་བའི་ལུང་བཅས་གསུངས།    ༈    ཕྱི་དང་གསང་ཕ་ཐེག་པ་གསུམ་
ཞེས་རྒྱུད་སྡེ་བཞི་དང་ཐེག་པ་གསུམ་གྱི་ལུང་གི་ཆོས་རྣམས་འཛིན་པར་དམ་བཅས་བས། དེའི་ཉིང་དགོས་རྟོགས་པའི་ཆོས་རྣམས་ཀྱང་རྒྱུད་ལ་སྐྱེ་དགོས་པར་སྡུད། དེས་ན་བསྟན་པ་ཡོངས་རྫོགས་འདིའི་ནང་འུབ་ཀྱིས་སྡུད་པ་བླ་མའི་གསུང་ངོ་
མཚར་ཅན་ཡིན། འོད་དཔག་མེད་ཀྱི་སྤྲུལ་པའི་བླ་མ་རྣམས་ཀྱང་མཛད་པ་ཡང་དེ་དང་ཆ་འདྲ། པཎ་ཆེན་ཆོས་རྒྱན་གྱིས་གྲུབ་མཐའ་ཚང་མར་བཀུར་བར་མཛད། བོན་པོའི་དགོན་པ་རྣམས་ལ་ཡང་མང་ཇ་སོགས་གནང། དེ་ཐམས་ཅད་ཀྱིས་ཀྱང་
[014A]༄༅། །ཤིན་ཏུ་མོས་ཤིང་གུས། ཆོས་འབྲེལ་ཡང་ཞུས། འབྲུག་པ་སངས་རྒྱས་རྡོ་རྗེའི་རྣམ་ཐར་ཡང་བརྩམས།    ༈    ཀྱེ་ཞེས་པ་འབོད་པ། ད་ན་སྦྱིན་པ། ནམ་ཞེས་བྱ་བ། ཀྱེ་
ངག་གི་དཔལ་སྦྱིན་པར་བྱེད་པ་ཞེས་བྱ་བ་ཞེས་པ་ཡིན་གསུངས།    ༈    གསང་བ་པ་ཞེས་པ་གནོད་སྦྱིན་ལ་བྱས་ནས་དེའི་བདག་པོ་དང། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་གསང་
བ་ཀུན་གྱི་བདག་པོ་དང། ཡང་གསུང་གི་གསང་བ་ཐམས་ཅད་འཛིན་པ་སོགས་མང།    ༈    རྫོགས་རིམ་སེམས་ལུས་ལྟ་བུ་ཞེས་པ་འོད་གསལ་ལས་སྒྱུ་ལུས། ལུས་
སེམས་ལྟ་བུ་ཞེས་པ་སྒྱུ་ལུས་ལས་འོད་གསལ་དུ་འཕོས་པ་སོགས་སློབ་པའི་ཟུང་འཇུག། འབྲས་དུས། སེམས་ལུས། ཡེ་ཤེས་ཇི་སྙེད་ཁྱབ་གྱུར་པ། །ཞེས་སོགས་ལུས་སེམས། ལུས་ཀྱིས་ཤེས་བྱ་གཟིགས་པ་ཚིག་ཏུ་བརྗོད་པ། བ་
སྤུར་འཇིག་རྟེན་གྱི་ཁམས་དཔག་མེད་རྡུལ་གཅིག་སྟེང་ན་རྡུལ་སྙེད་ཀྱི་ཞིང་སྟོན་པ་ལྟ་བུ། གང་ལྟར་ཟུང་འཇུག་གི་ཡོན་ཏན་ཡིན།    ༈   
རང་དོན་གཞན་དོན་གཉིས་བསྒྲུབ་པའི་སྟེང་ནས་འཇོག་ཚུལ་གཉིས།    ༈    གཟུགས་དང་བེམ་པོ་དོན་གཅིག་འདོད་པ་བསྡུས་གྲའི་ལུགས་ལས། ཐལ་འགྱུར་བས་དེ་ལྟར་མི་འདོད་

[014B] ཕྱི་རོལ་གྱི་རྡུལ་ཕྲ་རབ་བསགས་པ་བེམ་པོར་འདོད།    ༈       ༈    དཀྱིལ་འཁོར་
རྒྱལ་མཆོག་གཞན་དོན། མདོར་རང་དོན་སྤངས་རྟོགས། གཞན་དོན་ཆོས་གཟུགས་ཀྱི་སྐུ་ཞེས་ཀྱང་ཟེར། ན་རྨེ་ཤ་ཅན་ཞེས་པ་འདོད་ལུགས་ཤིན་ཏུ་མང། འདིར་རྨེ་ཤ་ཅན་ཞེས་པ་རིགས་ངན་དང་གདོལ་བ་ལ་བྱེད། གཞན་རྨེ་ཤ་ཅན་དུ་སྐྱེ་བར་
འགྱུར། །ཞེས་པ་ཤ་ལ་རྨེ་བ་ཝ་བ་ཤ་ལྷག་ཡོད་པ་དང། བཤན་པ་དང་་སྡིག་པ་རྭ་ཅན་སོགས་ལ་ཟེར་བ་ཡོད།    ༈    །ཞེས་པ་འདི་ལམ་རིམ་གྱི་ཁུངས་གཙོ་བོ་ཡིན། སྤྱིར་མངོན་རྟོགས་རྒྱན་ཚང་མ་
ཡིན་ཀྱང་དེའི་ནང་ནས་གཙོ་བོ་འདི་ཡིན། རྣམ་རྫོགས་སྦྱོར་བར་མཁྱེན་གསུམ་གྱི་རྣམ་པ་རྫོགས་པར་བསྒོམ་པས་རྣམ་རྫོགས། དེའི་་སངས་རྒྱས་སོགས་ཁོངས་ནས་ཆོས། དགེ་འདུན། དད་པ་ཞེས་པ་སྐྱབས་འགྲོ། སྐྱེས་བུ་ཆུང་འབྲིང་ཆེ་
གསུམ་གྱི་སྐྱབས་འགྲོ། བསམ་པ་ཕུན་ཚོགས་དྲན་པ་དང། །ཞེས་པས་སེམས་བསྐྱེད། སྦྱིན་སོགས་སྤྱོད་ཡུལ་ཞེས་པས་སྤྱོད་པ་སྤྱི་བསླབ། བརྩོན་འགྲུས་དང་ཞེས་པས་དེ་ཐམས་ཅད་བརྩོན་འགྲུས་ཀྱིས་བསྒྲུབ་དགོས་པ། ཚིག་རྐང་འདི་གཉིས་གོ་
ལྡོག་པ་འགྱུར་ཁྱད་ཡིན་གསུངས། རྣམ་པར་མི་རྟོག་ཅེས་པས་ཞི་གནས། མི་རྟོག་ཅེས་པ་དེ་འཁོར་གསུམ་བདེན་མེད་ཀྱིས་ཟིན་པས་ཞི་གནས། ཤེས་པའི་ཤེས་རབ་དང་རྣམ་ལྔ། །ཞེས་པས་ཤེས་རབ། འདི་ཀུན་རྫོབ་ཤེས་རབ་ཡིན། དེ་ལྟར་

[015A]༄༅། །ལམ་རིམ་ཡོངས་རྫོགས་འདིར་འདུས་ཤིང་འདིས་བསྟན།    ༈    བསྙེན་ཆེན་སོགས་བཟང་ཡང་གཙོ་བོ་སེམས་ཀྱིས་སྒོམ་ཆ་གལ་ཆེ་བདག་
གི་བླ་མ་ཞང་རིན་པོ་ཆེས། སྡིག་སྒྲིབ་མ་ཟད་སེན་མོ་ཟད། །ཅེས་སོགས་དང། བཞི་བརྒྱ་པ་ལས། ཤཱཀྱ་གོས་མེད་བྲམ་ཟེ་སྟེ། །ཞེས་སོགས་དྲངས་ནས་ཡིད་ཀྱིས་གཙོ་བོར་སེམས་པ་འདི་ཐུབ་པའི་ལུགས་ཡིན།    ༈   
ཞིག་ལས་ཀྱང་བཙུན་པ་ཡོད། ང་ཆད་མ་ཆད་སྤྱོད་པ་ལ་ལྟོས་དང་ཞེས་གསུངས་པ་རེད།    ༈    སོ་སོའི་ཆོ་ག་བཏང་སྟེ་ཉམས་སུ་ལེན་
ལུགས་ཀྱང་ཡོད། སོ་སོའི་ཆོ་ག་ཉིན་རེ་བཞིན་ཐུབ་ན་རབ། དེ་མིན་རེས་མོས་བྱ་བའང་ཡོད། བདེ་གསང་འཇིགས་གསུམ་ཡ་མ་བྲལ་པ་འདི་རྗེས་རེད་མདའ་བའི་དྲིས་ལན་དུ་གསུངས།    ༈   
ཡིན༑ འོག་མ་དེ་སྲོག་ལྡན་ཡིན་པས་གོང་མ་བཀླག་མ་ཤེས་ན་འོག་མ་བཀླག་ན་འགྲིག་སྟོད་ཡོད།    ༈       ༈    རྟོགས་ལྡན་འཇམ་དཔལ་རྒྱ་མཚོ་
བདེ་ཆེན་ལ་མངའ་བརྙེས་པས་སྐུ་མདོག་དཀར་ལ་དམར་བའི་དམངས་ཆགས་བ་ཡོད། རྗེ་དང་མཁས་གྲུབ་དགར་ལ་དམར་མདངས་ཆགས་པ་དང། རྒྱལ་ཚབ་དཀར་ལ་སེར་བའི་མདངས་དགོས་པ་ནང་ན་ཡོན་ཏན་གྱི་ཁྱད་པར་ཡོད། བདག་

[015B]སྐུ་མདོག་དཀར་དམར་དགུང་ལོ་སུམ་ཅུའི་ཚོད་ལྟ་བུ་ཡོད། ཡང་བདག་གི་བླ་མ་ཞང་རིན་པོ་ཆེ་སྐུ་མི་འདྲ་བ་ཞིག་ཡོད། དགུང་ལོ་བདུན་ཅུར་ཕེབས་ཀྱང་སྐུ་ལ་གཉེར་
མ་མེད། ཞལ་མདངས་དམར། སྨར་དཀར། དབུ་སྐྲ་ནག། རྒྱུན་དུ་ན་བཟའ་ཧྲུལ་པོ་བཞེས་པ་ཞིག་ཡིན་ཡང། ཐེངས་གཅིག་བཞུགས་གདན་མཐོན་པོ་བཏིངས། གཟིགས་ལྤགས་གཡོགས། ན་བཟའ་གསར་པ་བཞེས། དེ་ཉིན་ཞལ་མདངས་
ཀྱང་ཤིན་ཏུ་དམར་བ་མཚལ་ཆེན་ལྟ་བུ་མཇལ། གང་ཡིན་ན་བསམས་ཀྱང་རྗེས་སུ་རྣམ་ཐར་ཡིག་ཆུང་ཞིག་ཏུ་དེ་དུས་བདེ་ཆེན་མངོན་དུ་མཛད་པར་གསལ། གནས་དེ་བྲག་དཀར་ཞེས་མཁའ་འགྲོའི་གནས་ཤིག་ཡིན།    ༈   
གུ་ངེ་རླུང་ཁམས་རྣམ་པར་དག་པ་དང། ཡང་གུང་རི་མཁའ་འགྲོ་མ་ཞེས་པ་དཀོན་མཆོག་བསྟན་སྒྲོན་ལས་རབ་ཏུ་བྱུང་བ་དགུང་ལོ་བརྒྱད་ཅུར་ཕེབས་པ་ཞིག་ཡོད། རྒྱུན་པར་ལམ་རིམ་སོགས་ཕྱག་དཔེ་གཞན་གཟིགས་མོད། ལྷག་པར་འགྲེལ་པ་
བཞི་སྦྲགས་ལྗགས་ཀློག་རྟག་ཏུ་མཛད་པ་དེ་ཉིད་བཀྲ་ཤིས་འཁྱིལ་དུ་ཕེབས་སྐབས་གྲུ་པ་ཐམས་ཅད་ཀྱིས་ལྡང་བ་བྱེད་པར། ངས་དེ་འདྲ་ལ་དེ་ཙམ་བྱེད་རྒྱུ་ཅི་ཡོད་བསམས། དེ་ང་རྒྱལ་བྱས་པ་རེད། ཕྱིས་བདག་གི་བླ་མ་ཞང་རིན་པོ་ཆེ་ཆོས་
གསན་ནས། དེ་ནས་བདག་གིས་ཀྱང་ཆོས་ཞུས་པ་ཡིན། དེ་ཉིད་ཀྱིས་བདག་འཇུག་སོགས་ཀྱི་བུམ་པ་བསྒྲུབ་ནས་ཡོད་སྐབས་དུད་འགྲོ་སོགས་ལ་འཐོར་ནས་འདི་དག་གིས་དྲིན་ཆེན་པོ་བྱས་པ་རེད་ཅེས་གསུངས། གཟུངས་སྔགས་ཟབ་མོ་བཟླ་

[016A]༄༅། །བཞིན་ཕུ་འདེབས་པར་མཛད་པ་སོགས་ངོ་མཚར་ཅན་ཞིག་ཡོད་གསུངས། བདག་གི་བླ་མ་མཁན་པོ་འཇམ་དབྱངས་རྒྱ་མཚོ། མཚན་གཞན་ཨ་ཁུ་བསམ་འགྲུབ་ཅེས་པ་དགུང་ལོ་བརྒྱ་དང་བཅུ་དྲུག་ཕེབས་ཟེར་
ཡང་བཀྲ་ཤིས་འཁྱིལ་གྱི་གདན་རབས་སོགས་གསུང་དུས་དེས་མི་ཚད་འདུག། གཟིམ་ཁང་བདག་གི་ཁྱིམ་གྱི་ཉེ་འཁོར་ན་ཡོད། བདག་ལ་ཡི་གེ་སོགས་བསླབ། བཀའ་དྲིན་ཤིན་ཏུ་ཆེ། ངས་ཤམ་ཐབས་དང་གཟན་ཚོས་དམར་པོ་བྱས་པ་གསར་པ་
ཞིག་བཟོས་པར་ཕྱི་དམར་པོ་འདུག་སྟེ་དེ་ལས་ནང་དམར་པོ་དགོས་རྒྱུ་ཡིན་གསུངས། བཀྲ་ཤིས་འཁྱིལ་དུ་ཕྱིན་ནས་མཚན་ཉིད་མ་བལྟས་པར། རིག་གནས་བལྟས་པས་སྐབས་ཤིག་ན་བཀའ་བཀྱོན་ཆེན་པོ་ཕེབས། ཁྱོད་མཚན་ཉིད་མ་བལྟས་པར་བློ་
མང་པོ་རིམ་གོའི་དར་འདྲ་བ་བྱེད་མི་ཉན། ང་རང་ལ་ཡང་མིས་ཆུ་མིག་བརྒྱ་སྐོར་ལ་ཕྱིན་དོ་ཟེར་བ་ཡང་བྱུང། འགའ་ཞིག་བདེ་མཆོག། འགའ་ཞིག་གིས་འཇིགས་བྱེད་གྱིས་ཟེར་བ་བྱུང། བདེ་མཆོག་ཀྱང་སྙིགས་དུས་སུ་བྱིན་རླབས་མྱུར་བ་སོགས་ཡགས་
པོ་ཡིན། འཇིགས་བྱེད་ཀྱང་འཇམ་མགོན་བླ་མའི་ཡི་དམ་ཕ་ཆོས་ཐུན་མོང་མིན་པ་ཡིན་པས་ལེགས་མོད། ངོས་ཀྱིས་རི་ཁྲོད་དུ་སྨྱུང་གནས་རང་བཏང་ནས་བསྡད་པ་ཡིན་གསུངས། དེ་ནས་བདག་གིས་རིག་གནས་ཀྱི་དཔེ་ཆ་ཐམས་ཅད་
བསྒྲིལ་ནས་རྟགས་བརྒྱབ་ནས་བཞག། མཚན་ཉིད་བལྟས་པས་དེང་སང་དགེ་བཤེས་ཟེར་བ་དེ་ཁོང་གི་བཀའ་དྲིན་ཡིན། བཀའ་བཀྱོན་དེ་མ་ཕེབས་ན་ད་གར་ཞིག་ལ་འདུག་རྒྱུ་རེད། ཁོང་སྨྱུང་གནས་ཁྲི་གསུམ་སོང་བ་རེད། དེ་སྔོན་

[016B] མཇུག་དགུང་ལོ་མཐོ་བོར་ཕེབས་ནས་སྦྱོར་དངོས་སྤེལ་མ་རང་མཛད།    ༈    ནམ་མཁའ་དང་མཉམ་པའི་ཞེས་པ། སེམས་བསྐྱེད་པ་ནི་གཞན་དོན་ཕྱིར། །ཞེས་
སེམས་ཅན་ཐམས་ཅད་ལ་དམིགས་པའི་གཞན་དོན་དོན་གཉེར་གྱི་འདུན་པ་རྒྱུར་སྔོན་དུ་འགྲོ་དགོས། གྲོགས་བྱང་ཆུབ་སྐུ་ཐུགས་ཟུང་འཇུག་ཚེ་ཐུང་གཅིག་ལ་ཐོབ་འདོད་བསྐྱེད་པ་ལ་མྱོང་བ་ཐོན་པ་ན་བླ་མེད་ཀྱི་ཚོགས་ལམ་དུ་བཞུགས་པ་ཡིན། སེམས་
བསྐྱེད་པ་ན་ཚངས་ཐིག་བཏབས་པ་བཞིན་ཐེག་པ་ཆེན་པོའི་ལམ་ཡོངས་རྫོགས་བློ་ཡུལ་དུ་འཆར་བ་ཡིན། ཐོས་པས་ངེས་པ་དྲངས་ནས་ཡང་ཡང་དཔྱད་པས་སྒྲ་སྤྱི་ཙམ་གྱིས་ངེས་པ་ཐོས་བྱུང། དེ་ཡིད་དཔྱོད་ཡིན། དེའི་དོན་ཡང་ཡང་བསམ་པ་བསམ་
བྱུང༑ དེ་ལ་བཅོས་མ་དང་བཅོས་མིན་གཉིས། ངེས་འབྱུང་དང་བྱང་སེམས་བསམ་བྱུང་ལ་མྱོང་བ་ཐོན་པ་དེ་ཡིན། སྒོམ་བྱུང་མི་དགོས། ཞི་གནས་བསྒྲུབ་དགོས་ན་ཧ་ཅང་ཐལ། དབང་ཐོབ་པ་སྔགས་ཀྱི་འཇུག་སྒོ་ཡིན་གསུངས་པ་སྔགས་ལ་ཐོས་བསམ་
སྒོམ་གསུམ་རུང་བའི་འཇུག་སྒོ་ལས་སྔགས་ལམ་གྱི་འཇུག་སྒོམ་ནི། ཐོས་བྱུང་དང་བསམ་བྱུང་གི་རྟོགས་པའི་མཚན་ཉིད་སོགས་གསུངས། སྔགས་ཀྱི་ཐུན་མོང་མིན་པའི་ཚོགས་ལམ་དང། སེམས་བསྐྱེད་པ། ངེས་འབྱུང་རྣམས་དུས་མཉམ་དུ་བསྐྱེད་
པ་ཞིག་ཀྱང་ཡོད་པར་འཇམ་དབྱངས་བཞད་པས་གསུངས། ་སྐྱབས་འགྲོ་རྒྱུད་ལ་སྐྱེས་པ་ན་ནང་པར་ཚུད། དེ་ཡང་འཁོར་བ་ལ་འཇིགས་ནས་དེ་ལས་སྐྱོབ་ཕྱིར་དཀོན་མཆོག་ལ་དད་པ་དང། ཤེས་རབ་གང་རུང་ཞིག་ཡིན་གསུངས།    ༈   

[017A]༄༅། །སོ་སོ་ལ་ལས་ཚོགས་རེ་ཡོད།    ༈       ༈    ཐལ་མོས་གཟུགས་སྐུ། ཁོང་སྟོང་
གིས་ཆོས་སྐུ་མཚོན། བཀྲ་ཤིས་འཁྱིལ་པས་གཟན་འཇུག་པ་རྒྱུ་མཚན་མ་ཤེས་གསུངས།    ༈       ༈    མིད་ལས། སངས་རྒྱས་ཆོས་དང་དགེ་འདུན་གསུམ། །འདི་གསུམ་
ཕྱི་ཡི་སྐྱབས་ཞེས་སོགས་གསུངས་པ་ཐེག་པ་ཆེ་ཆུང་ཐུན་མོང་གི་སྐྱབས་འགྲོ། བླ་མ་ཡི་དམ་མཁའ་འགྲོ་གསུམ། །འདི་གསུམ་ནང་གི་ཞེས་སོགས་སྔགས་རྒྱུད་སྡེ་བཞིའི་ཐུན་མོང། དེ་ཡང་བླ་མ་སྐྱབས་གནས་ཀུན་འདུས། དེ་དང་ཡི་དམ་དབྱེར་
མེད༑ མཁའ་འགྲོས་ལམ་གྱི་གྲོགས་མཛད་ནས་སྐྱབས་བྱེད། རྩ་དང་་འདི་གསུམ་གསང་བའི་་ཞེས་པ་བླ་མེད་ཐུན་མོང་མིན་པའི་སྐྱབས་འགྲོ་རྡོ་རྗེའི་ལུས་ལ་གནད་དུ་བསྣུན་ནས་བདེ་སྟོང་སྐྱེས་པའོ། །   ༈   
བཏོན་ནས་འཆད་ཀྱང་བདེན་གཉིས་དབྱེར་མེད་ཀྱི་ཟུང་འཇུག་གི་ཡ་གྱལ་གྱི་འོང་གསལ་རྩལ་དུ་བཏོན་ནས་མི་འཆད།    ༈    རྣམ་བྱང་ཕྱོགས་ཀྱི་རྟེན་འབྱུང་འདི་མི་ཤེས།    ༈   
དང་དྭང་བ་ལ་བར་གཅོད། རྒོད་པ་འདི་འདོད་ཡོན་ལ་གཡེང་བ་འདི་ཡིན། ཉོན་མོངས་གཞན་ལ་འཕྲོ་བ་རྣམ་གཡེང་ཡིན། རྒོད་པ་གཅོད་ཕྱིར་ལྟེ་བར་ཐིག་ལེ་བསྒོམ། བྱིང་བ་གཅོད་ཕྱིར་སྟེང་དུ་བསྒོམ། འདོད་སེམས་རྩེ་གཅིག་པ་རྙེད་

[017B] བྱིང་རྒོད་གཅོད་ཚུལ་སོགས་འདི་དག་ས་སྡེ་ན་གསལ་པོ་ཡོད། སྔགས་ན་མི་གསལ། ཐུན་མེད་ལམ་སྦྱངས་སྔོན་དུ་འགྲོ་དགོས་པས་ཡིན། སེམས་གནས་ན་ལྐོག་གྱུར་སྣ་ཚོགས་འཆར། ཐིགས་ཀྱང་ཐིགས། ཞང་
རིན་པོ་ཆེས། སེམས་གནས་ན་འཆར་རྒྱུ་མང་པོ་ཡོང་གསུངས། དེ་ཉམས་མྱོང་གི་གསུང་རེད།    ༈    དེ་
ཡང་རགས་པ་འགྲུབ་ནས་ཡིན།    ༈       ༈   
རྣམ་ཐར་མཇལ་ན་མཇལ་ལུགས་ཤེས་དགོས་པ་ཡོད། དཔེ་ཆ་བལྟ་ན་བལྟ་ལུགས་ཤེས་དགོས་པ་ཡོད།    ༈       ༈    སྐྱེས་བུ་དམ་པ་འགའ་ཞིག་
ཞལ་འདོན་གང་ཡང་མི་གནང་ཡང་ཀུན་གྱིས་དད་ཅིང་བཀུར་བ་ཡོད། ནང་ན་བྱང་ཆུབ་ཀྱི་སེམས་དང། ཏིང་ངེ་འཛིན། རྡོར་བཟླས་སོགས་ཉམས་ལེན་ཁྱད་པར་ཅན་ཡོད་ངེས། ཨ་ལག་སྙན་གྲགས་ཚང་ཞེས་པ་ཞལ་འདོན་གང་ཡང་མི་མཛད། ཨ་
ལ་གཞལ་འདོན་ཅི་གསུང་ཞེས་འཁོར་ལ་དྲིས་པར། ཅི་ཡང་མི་གསུང། སྔ་དྲོ་འཇིགས་བྱེད་ཅིག་གསུང། དེ་ཟིན་ནས་མེད་ཟེར། མཛད་པ་ཤིན་ཏུ་རྒྱས་པ་ནང་ན་ཡོན་ཏན་ཁྱད་པར་ཅན་ཡོད་དེས། ངོས་ཀྱིས་འདི་དང་འདྲིས་པས་དོན་ཆེ། ཞང་རིན་

[018A]༄༅། །པོ་ཆེའི་གསུང་འབུམ་སྤར་བརྐོའི་སྦྱིན་བདག་མཛད་གསུངས།    ༈    འགྲོ་འདུག། ཉལ་བ། བཤང་གཅི་སོགས་སྐབས་ཐམས་ཅད་དུ་སྔགས་བཟླར་རུང་བར་གསུངས།    ༈   
ཀ་ནི་ཡིན་པར་བླ་མས་གསུང་ཚུལ་ཡོད། མི་འཁྲུགས་པ་ཞེས་པ་མི་བསྐྱོད་པ་ཡིན།    ༈       ༈    ས་ལ་གསལ་བ་གཉིས་ཟེར། དེ་གཉིས་ནི་སྒྲོན་གསལ་དང་ཚིག་
གསལ་ཡིན།    ༈    དེ་ནས་དོན་འགྱུར་གྱི་ཐེ་ཚོམ། དེ་ནས་ཡིད་དཔྱོད། དེ་ནས་ཚད་མ་སྐྱེ་གསུངས།    ༈    འདིར་གཉིས་
ཀར་དེ་གཉིས་ཀ་བཏགས་པའོ། །   ༈    སྲིན་ལག་གིས་འཐོར་བ་དང། གཉིས་ཀ་མཉམ་དུ་ཁ་ཕྱེ་བ་གསུམ་ཡོད་གསུངས། ན་ལྭ་བ་པའི་གཞུང་དུ་རྡོ་རྗེ་ཅན་ཞེས་པ་རྡོ་རྗེ་འཆང་ཐོབ་
ཕྱིར༑ ཕྱག་རྒྱ་ལ་ཡང་ཞེས་པ་ཡུམ་ཡིན།    ༈    སྔགས་ཀྱི་སྐབས་བཟའ་བཏུང་ཟ་ལུགས་རེ་ཉེས་ན་ཡང་སྔགས་ཀྱི་སྦོམ་པོ་འབྱུང། སྦོམ་པོ་ནི་སོ་ཐར་གྱི་རྩ་ལྟུང་བཞི་ཆར་ལས་ལྕི་བར་
གསུངས། འདུལ་བའི་སྐབས་ཀྱང་ཟས་ཟ་ལུགས་རེ་ཉེས་ན་ཡང་ལྟུང་བ་སུམ་ཅུ་རེ་ཙམ་ཡོང་བ་བརྩི་རྒྱུ་ཡོད། བཟའ་བཏུང་འདི་རང་ཐུ། ཕྱི་དྲོའི་ཁ་ཟས་ཀྱང་དགེ་སློང་རླུང་ནད་ཅན་ལ་གནང་བའི་སྐབས་ཀྱང་ཡོད་མོད། དེ་དག་ལ་འདུ་

[018B] འདུལ་བའི་བསླབ་བྱ་ཤིན་ཏུ་གཅེས་པས་གཏོར་མའི་རྒྱུ་ཆང་གི་བླུམ་སྐམ་ཐག་འདེབས།    ༈    དེའི་ཚིག་རིས་ལྟར་གྱི་དམིགས་པ་བྱས་ན་བསྐྱེད་རིམ་ཡིད་བཤར་བྱས་པའི་སྒོམ་ཞེས་སྐྱེས་བུ་དམ་
པ་རྣམས་གསུངས་ཞེས་གསུངས།    ༈    འདས་པས་ས་བོན་དྲུངས་ཕྱུང་བས་སྤོང་བ་འདི་དག་དང་མི་འདྲ།    ༈   
གཟུང་རྣམ་ལྷར་ཤར་བ་ཞེས་གསུངས།    ༈       ༈    ང་རྒྱལ་སོགས་དེ་ཡིན་གསུངས་
མིད་ལས་རྫུ་འཕྲུལ་མཛད་པར་རས་ཆུང་བ་དད་པ་མ་སྐྱེས་ཚུལ་ཡང་གསུངས། ན་གསལ་སྣང་འགྲུབ་པའི་དཔེ་རང་གི་ཤག་གི་བུམ་པ་ལྟ་བུ་ཡིད་ཡུལ་དྲན་པ་སྟ་བུ། ན་རྣམ་འགྲེལ་ལས། གང་ཕྱིར་ཡང་དག་ཡང་དག་མིན། །དེ་གསལ་མི་རྟོག་བློ་
འབྲས་ཅན། །ཞེས་རྣལ་འབྱོར་མངོན་སུམ་བསྒྲུབ་བའི་རིགས་པ་འདི་བཞིན་གསལ་སྣང་གོམས་ན་རེག་མཐོང་གི་མཚན་མ་སྐྱེ། དགེ་སློང་གིས་སྟག་ཏུ་བསྒོམས་པ་དང། རྭ་ཅན་དུ་བསྒོམས་པའི་ལོ་རྒྱུས་གསུངས།    ༈   
གྱིས་བརླམས་དང། །ཞེས་འདོད་ཆགས་ཀྱི་ཡུལ། འཇིགས་པའི་སྐབས་འདྲེ་མངོན་སུམ་སྣང་བ་ལྟ་བུ་སོགས་གསུངས། དག་བྱིན་རླབས་ཀྱིས་ལོང་གཏམ་སྔགས་སུ་འགྱུར་གསུངས། སྔགས་སུ་མ་འགྱུར་ཡང་དག་ཀྱལ་གྱི་ཉེས་པ་ཁེགས་
[019A]༄༅། །ན་ལིགས་གི། ངག་ཀྱལ་འདི་ཤིན་ཏུ་ཐུ། ཡར་ལངས་མ་ཐག་ནས་ཟ་བཞིན་འཐུང་བཞིན་མ་ཉལ་བར་དུ་སྨྲ། ཉལ་ཚར་ནས་ཀྱང་སྨྲ། ན་བསམ་གཏན་ཙམ་གྱིས་ལས་འགྲུབ་པ་རྭ་ལོ་ཆེན་པོ་ཡིན། དེས་
སྐྱེས་བུ་དམ་པ་ཡང་མང་དུ་བཀྲོངས། འགོས་ལོ་ཡང་འཇམ་དཔལ་གྱི་ཞིང་དུ་གདན་དྲངས་སོ་གསུངས། གཉན་ལོ་དང་ཕར་ཚུར་མ་ཐུབ་པའི་མཐུ་རྟགས་ཕ་བོང་ལ་སྦྲུལ་གཉིས་ཡོད་གསུངས། རྭ་ལོ་འཇམ་དཔལ་དབྱངས་ཡིན་ཀྱང་དེ་
ལྟར་མཛད་པ་རྗེ་རིན་པོ་ཆེའི་བསྟན་པའི་སྔོན་དུ་གད་བདར་མཛད་པ་ཡིན། གཞན་དགའ་ལྡན་གྱི་ཡར་མར་ཚང་མ་མཚམས་ཁང་སྤྱིལ་པོས་ཁེངས་ཡོད།    ༈   བཤད་ན་ཁྱིས་ཀྱང་མི་ཉན་པར་ལྷ་འགུག་
པར་གསུངས་པ་ལ་ཞང་རིན་པོ་ཆེས། ཨ་འུ་དེ་འདྲ་ཟེར་མི་ཉན། འགྲེལ་པ་བཞི་སྦྲགས་ན་ཡོད། སྔགས་ཀྱི་ཆེ་བ་ཉམས་འགྲོ་གསུངས།    ༈    སྟོང་པ་རྟེན་འབྱུང་གི་དོན་རྟོགས་ན་ལས་འགྲུབ་བོ། །
   ༈    སླར་དབུ་ནས་རྩོམ་པར་དམ་བཅའ་བར་ཞལ་ཕྱེ་མཛད་དེ་སྨོན་ལམ་བཏབ་པ་ཡིན་གསུངས།། །།༄༅།  ཡང་གསང་འདུས་བསྐྱེད་རིམ་དངོས་གྲུབ་རྒྱ་མཚོའི་དབུ་ནས།     ༈   
དེའི་བླ་མེད་ཀྱི་ཚུལ་སོགས་རྒྱས་པར་སྔགས་རིམ་ཆེན་མོ་སོགས་སུ་གསུངས་པས་དེ་དག་ལ་བལྟོས་དགོས་པར་གསུངས་པ་ཡིན། བཅོམ་ལྡན་འདས་ཀྱི་ཆོས་ཕུང་དང། མདོ་སྔགས་ཐམས་ཅད་ཀྱི་མཐར་གཏུགས་ས་འདུས་པ་

[019B] འདུས་པའི་རྩ་རྒྱུད་ཀྱི་དོན་བྱང་སེམས་ས་བཅུ་པ་པ་ཕྱག་ན་རྡོ་རྗེ་ལྟ་བུས་ཀྱང་དགོངས་པ་བཀྲལ་མ་ནུས་པར། རྡོ་རྗེ་འཆང་རང་ཉིད་ཀྱིས་བཤད་རྒྱུད་རྡོ་རྗེ་ཕྲེང་བ་དང། ལྷ་མོ་བཞིས་ཞུས། ལྷའི་དབང་པོས་ཞུས་པ་
དགོངས་པ་ལུང་སྟོན། ཡེ་ཤེས་རྡོ་རྗེ་ཀུན་ལས་བཏུས་པ་སྟེ་ལྔ་གསུངས་ནས་བཀྲལ་བར་མཛད། འདུས་པའི་དོན་བསྒོམ་པར་མ་ནུས་ཀྱང་ཚིག་ཙམ་བཏོན་པའང་རྡོ་རྗེ་འཆང་དང་འདྲ་པར་རྒྱུད་ཕྱི་མ་སོགས་ལས་གསུངས། བ་དུས་གསུམ་
གྱི་སོགས་ཀྱི་དོན། འདུས་པའི་ལམ་སྟོན་བའི་སློང་དཔོན་ལ་སངས་རྒྱས་ཐམས་ཅད་ཀྱིས་ཀྱང་ཕྱག་མཆོད་ཀྱི་འོས་དང། ཕ་མ་སོགས་སུ་གསུངས་པ་སངས་རྒྱས་རང་གིས་སློབ་ལམ་གྱི་སྐབས་བསྟེན་པའི་འདུས་པའི་ལམ་སྟོན་ཚད་ཀྱི་དབང་དུ་
མཛད། བསྟན་པའི་རྩ་བ་སོ་ཐར། མདོ་ཕྱོགས་ཀྱི་བསྟན་པའི་སྙིང་པོ་སྟོང་ཉིད་དང། སྔགས་ལ་གསང་འདུས་འདི་ཡིན་པས་འདི་ཡོད་མེད་ཀྱི་དབང་གིས་གསང་སྔགས་ཀྱི་བསྟན་པ་ཡོད་མེད་དེ་ལྟར་འགྱུར་བ། བསྟན་དང་བཤད་པ་རྣམ་གནས་
ན༑ །ཞིས་པ་ལྟར་ཡིན། སྔགས་ཀྱི་བསྐྱེད་རྫོགས་ཐམས་ཅད་ནས་སྒྱུ་འོད་དང་རགས་པ་ཉེར་ལྔའི་ཐིམ་རིམ་སོགས་འདུས་པ་འདིར་ལོངས་རྫོགས་གསུངས་པ་ལྟ་བུ་རྒྱུད་སྡེ་གཞན་ཐམས་ཅད་ལ་མེད། བ་སྤྱིར་རྒྱུད་སྡེ་གང་ཡང་རྒྱུད་སྡེ་རང་
རང་གི་ཁྱད་ཆོས་བརྗོད་པ་དང་གཏན་མི་འདྲ། འདུས་པ་འདིའི་ཆེད་བརྗོད་གསུངས་པ་ལྟ་བུ་རྒྱུད་སྡེ་གཞན་ལ་གསུངས་པ་མེད། ཁ་ཅིག། བདེ་ཀྱི་སོགས་མ་རྒྱུད་དང། འཇིགས་བྱེད་སོགས་ཕ་རྒྱུད་གཞན་དུའང་བདེ་ཆེན་བསྒྲུབ་པ་

[020A]༄༅། །སོགས་ཡོད་པས་འདུས་པ་དགོས་པའི་ངེས་བ་མེད་སྙམ་ན། ཚེ་བརྗེས་ནས་སམ། ལུས་སྤངས་ནས་སངས་རྒྱས་པ་ཡིན་པར་འདོད་ན་ཚེ་འདི་ལ་འཚང་རྒྱ་བ་མི་འཐད། ཚེ་འདིར་འཚང་རྒྱ་བ་ལ་ཟུང་འཇུག་
ཐོབ་དགོས། དེ་འདུས་པའི་ལམ་ལ་མ་བརྟེན་པར་འོང་ཐབས་མེད་དེ། ཟུང་འཇུག་གི་དག་པའི་སྒྱུ་ལུས་འགྲུབ་པ་ལ་དེའི་རིགས་འདྲ་ལམ་གྱི་སྐབས་མ་དག་པའི་སྒྱུ་ལུས་བསྒྲུབ་དགོས། ་སེམས་བདེ་གསལ་མི་རྟོག་པ་ཙམ་གྱིས་སངས་
རྒྱས་ཀྱི་ཡེ་ཤེས་ཆོས་སྐུ་འགྲུབ་པ་མི་སྲིད། གཟུགས་སྐུ་ཡང་རྒྱུ་མེད་པར་མི་འགྲུབ་སྟེ། གཟུགས་སྐུའི་རྒྱུ་སངས་རྒྱས་ཀྱི་མཚན་དཔེ་རེ་རེ་ཡང་བསོད་ནམས་ཀྱི་ཚོགས་ཤིན་ཏུ་མང་བས་སྒྲུབ་དགོས་པས་ཆོས་སྐུའི་རྒྱུ་ལས་ཀྱང་གཟུགས་སྐུའི་རྒྱུ་
བསྒྲུབ་དཀའ། ཟུང་འཇུག་པ་ཡང་སེམས་སངས་རྒྱས་ལ་ལུས་ཐ་མལ་པ་དེ་འདྲ་མི་འབྱུང། སྒྱུ་ལུས་འདིས་སངས་རྒྱས་ཀྱི་ཟུང་འཇུག་གི་སྐུ་ཐོབ། བ་གོ་ཡུལ་དུ་མ་ལུས་བཞེས། ཆོས་ཤེས་ལོ་ཐོས་ལོ་གོ་ལོ་ཇི་ཙམ་ཡོད་ཀྱང་མྱོང་བ་མ་སྐྱེས་ན་རང་
རྒྱུད་ཐ་མལ་པར་ལུས། རྐྱེན་ངན་ཅུང་ཟད་རེ་ཡང་མི་ཐེག་པ་དེ་འབྱུང། གསང་སྔགས་པ་ལ་བྱང་སེམས་མེད་ནའང་ཀྱེ་རྡོར་གྱི་རྣལ་འབྱོར་པ་རྒྱུན་ཞུགས་ཐོབ་པ་དང་འདྲ། མ་སྐྱེད་ཅེས་པ་མ་སྐྱེས་ཡིན་འདྲ། ལམ་དེ་བྱང་ཆུབ་ཆེན་པོའི་ལམ་དུ་ཞེས་པའི་ལམ་ནི། སྔགས་
ཀྱི་རྩ་རླུང་ཐིག་ལེ་སོགས་དང། དཀྱིལ་འཁོར་གྱི་འཁོར་ལོ་བསྒོམ་པ། སྟོང་ཉིད་རྣམས་ལ་གསུངས་པ་ཡིན། རྟོགས་པ་ཐོབ་པ་ལ་མི་རྟག་བ་ཚུན་ཆད་བསྒོམ་སྟེ་སྐྱེ་བ་ལས། རང་གིས་མ་བསྒོམ་པ་ལ་སྐྱེ་ཐབས་མེད། ན་སྔགས་ཀྱི་རྟོགས་པ་ཚད་ལྡན་

[020B] ན་སངས་རྒྱས་ཀྱི་ཐེག་པ་ནི་ཕར་ཐེག་དང། དེའི་ཐེག་པའི་ངོ་བོ་བསམ་པ་བྱང་སེམས་དང། སྤྱོད་པ་ཕྱིན་དྲུག་ལ་བསླབས་ཉིས་ཡིན། དབང་ཡང་དབང་ཆེན་ལས་
བསྡུས་ཙམ་དང། བྱིན་རླབས་ལས་རྒྱས་ཙམ་དེ་འདྲས་དབང་ཆེན་གྱི་གོ་མི་ཆོད། དབང་བརྡ་དང་དམིགས་པ་སོགས་ལེགས་པར་མ་བྱས་པར་དབང་གྲལ་དུ་བསྡད་པ་ཙམ་གྱིས་ནི་དབང་གི་གོ་མི་ཆོད་པའི་སྟེང་དུ་གསང་སྔགས་ཀྱི་བསྟན་པར་
གནོད་ཚབས་ཆེ་བ་ཡིན། བ་དངོས་གྲུབ་ཐོབ་ཀྱང་ཞེས་པའི་དངོས་གྲུབ། དབང་མ་ཐོབ་ཀྱང་ཡི་དམ་བསྙེན་པས་སད་སེར་བསྲུང་བ། ནད་གདོན་ཞི་བ་སོགས་ཐུན་མོང་པ་ཕྲ་མོ་ཙམ་ལ་བྱ། ན་དཀྱིལ་འཁོར་ཡང་ཕྱི་རས་བྲིས་དང་རྡུལ་ཚོན་གང་རུང་ལ་
བརྟེན་པ་ངེས་པར་དགོས། ན་ཡོངས་སུ་མ་སྨིན་སོགས་བཀའ་བརྒྱུད་སྔ་མ་སོགས་ཀྱིས་དབང་གོང་མ་གསུམ་ཙམ་བསྐུར་བ་དང། དབང་མ་ཐོབ་པ་ལ་བྱིན་རླབས་སོགས་གནང་བའེའ། དེ་མི་རུང་སྟེ། རྗེ་མིད་ལས་ཀྱང་རྡོ་རྗེ་ཕག་མོའི་བྱིན་རླབས་རེ་གཞན་ལ་
གནང་བ་ཡང་སྔོན་དུ་དབང་ཐོབ་བ་མ་གསུང། མ་ཐོབ་པ་ལ་བ་རི་ལོ་ཙཱ་བ་ལས་དབང་ཞུས་ཤིག་ཅེས་པ་སོགས་ངེས་ཅན་དུ་མཛད་པ་ཡིན། བ་བཀའ་བརྒྱུད་རྗེས་མ་འགའ་རེས་བསྐྱེད་རིམ་མཆོག་གི་དངོས་གྲུབ་ཀྱི་རྒྱུར་མི་འགྱུར་བར་འདོད་པའི་དགག་པ་
བ་དེ་བས་ན་མཆོག་གི་དངོས་གྲུབ་སོགས་ནས། རྟག་པ་ཉིད་ཀྱིས་ཞེས་པ་བསྐྱེད་རིམ་རྟག་པའི་རྣལ་འབྱོར་ཡིན་པས་བསྐྱེད་རིམ་ལ་བྱ། ན་སྤྲོས་པ་བསྒོམ། །ཞེས་པ་བསྐྱེད་རིམ་དང། སྤྲོས་མེད་བྱ། །ཞེས་པ་རྫོགས་རིམ། ན་བློ་བཟང་རྣམས་ནི་བློ་གྲོས་

[021A]༄༅། །བཟང་པོའི་སློབ་མ་ཡིན། བ་འཕགས་པའི་དགོངས་པ། སྔོན་དུ་མ་མཐའ་འང་ངེས་པར་བསྐྱེད་རིམ་རགས་པ་ལ་བརྟན་པ་ཐོབ་པར་བྱས་ཏེ་དེ་ནས་རྫོགས་རིམ་ལ་ཞུགས་པ་ཉིད་ཡིན། ལོབས་པ་ནི་ཤེས་པ་དང་རྒྱུད་
ལ་སྐྱེས་པ་ལ་བྱ། དྲན་པ་གཅིག་པའི་ཏིང་ངེ་འཛིན་ཞེས་བསྐྱེད་རིམ་ཕྲ་མོ་སྟེ་ཐུན་མོང་བའི་ལམ་སྦྱངས་ཟིན་ནས་བསྐྱེད་རིམ་ལ་བསླབ་པ། བ་རྟོག་པའི་རྣལ་འབྱོར་བསྐྱེད་རིམ་རགས་པ་ཡིན། ལས་དང་པོ་པ་ནི། མདོ་སྔགས་དང་བསྐྱེད་རྫོགས་ཐམས་
ཅད་ནས་ལྟོས་ས་ལྟོས་འཇོག་གིས་བྱེད། བ་དབྱངས་གསལ་གྱི་རྩ་བ་ལྟ་བུ་རྡོར་བཟླས་སོགས་ངག་དབེན་ལ་ཞུགས། བ་བླ་མ་སྔ་མ་ཁ་ཅིག་གིས། དེས་ནི་རྟོགས་པ་མི་སྐྱེ་ཡང་བག་ཆགས་འཇོག་བྱེད་ཡིན་གསུངས་ཀྱང། བསྐྱེད་རིམ་སྐབས་
ཐམས་ཅད་སྟོང་པར་སྦྱངས་པ་ལས། རྟེན་བརྟེན་པ་བསྒོམ་པ་རྣམས་མེད་ན། རྫོགས་རིམ་སྐབས་རླུང་ཐིམ་ཞིང་འོད་གསལ་འཆར་བ་དང། ལྷ་སྐུར་ཤར་བ་རྣམས་གཏན་མི་འབྱུང་བ་ཡིན། བ་བསྐྱེད་རིམ་བསྙེན་སྒྲུབ་ཡན་ལག་བཞི་
བསྐྱེད་བསྐྱེད་རིམ་རྒྱས་པ་དང། རྡོ་རྗེ་བཞིས་བསྐྱེད་བསྡུས་པ་ཡིན། འདུས་པའི་བསྙེན་པར་ཐུན་དང་པོ་ནི་ཡན་ལག་བཞི་བསྐྱེད་རྒྱས་པ་དང། ཐུན་རྗེས་མ་གསུམ་རྡོ་རྗེ་བཞིས་བསྐྱེད་ཡིན་པས་དེ་ལ་གཙོ་རྐྱང་ལུས་དཀྱིལ་དང་བཅས་པ་
ཡོད་ཅིང། དཀྱིལ་འཁོར་རྒྱལ་མཆོག་མེད་པས་འཁོར་རྣམས་ཀྱང་མི་དགོས། ན་རྗེ་མར་བ་རང་གི་མཛད་པའི་རིམ་ལྔའི་རྩ་ཚིག་ཅེས་པ་ནཱ་རོབ་རང་གིས་ཞེས་ཡིན་པས། མར་པ་ཞེས་པ་ཡི་གེ་ནོར་འདྲ། བ་བསྐྱེད་རིམ་ལ་སྒྲ་ཇི་

[021B] རྫོགས་རིམ་སྐབས་དགོངས་པ་ཅན་དུ་མཛད་པས་འདིའི་ཕུང་པོ་དགོན་པ་ཆེན་པོ་སོགས་ཀྱང་བསྐྱེད་རིམ་ལ་མི་དགོས། ན་ཆོ་ག་གསུམ་བསྐྱེད་ནི་ས་བོན་ལས་ཕྱག་མཚན་དང། འདེ་ལས་སྐུ་རྫོགས་པར་བསྐྱེད་བ་ཡིན་
ན་འདུས་པ་འདིར་ཁ་ཤར་དུ་བལྟ་དགོས་པ་ཉི་ཟླ་སྐར་མ་རྣམས་ཤར་ནས་འཆར་བ་བཞིན་རང་རྒྱུད་ལ་ལུང་རྟོགས་ཀྱི་ཡོན་ཏན་འཆར་བའི་རྟེན་འབྲེལ་གྱིས་ཤར་དུ་ཕྱོགས་པ། བ་ཧཱུཾ་གིས་མ་དག་བ་སྦྱངས། ཨཱས་བདུད་རྩིར་རྟོགས། ཨོཾ་གྱིས་མང་བོར་
སྤེལ་བ་སྟེ་བྱིན་རླབས་བྱ་བ་ཐམས་ཅད་འབྲུ་གསུམ་གྱིས་བྱེད། མཆོད་པ་ཐམས་ཅད་བདེ་སྟོང་རྒྱུད་ལ་སྐྱེ་ཕྱིར་ཡིན། བ་སངས་རྒྱས་ཀུན་གྱི་སྐུ་གཅིག་པོ། །ཞེས་པ་རིགས་བརྒྱ་རིགས་ལྔ་རིགས་གསུམ་རྣམས་གང་ཆེན་རིགས་གཅིག་གི་ངོ་བོར་
འདུས་པའི་དོན། བ་འཇམ་མགོན་བླ་མའི་མན་ངག་ལ་སྔོན་འགྲོའི་མཆོད་གཏོར་རྣམས་ཐ་མལ་གྱི་སྣང་ཞེན་གྱིས་འབུལ་མི་རུང་བར། སྔོན་དུ་སྐད་ཅིག་ཀྲོང་བསྐྱེད་དགོས་པ་ཁུང་དང་བཅས་གསུངས་པ་རེད། ན་ཡི་རང་གི་རྗེས་སུ་
བསྔོ་བ་འབྱུང་བ་ནི། ཡི་རང་གིས་དགེ་རྩ་རླབས་ཆེན་བྱུང་བ་དེས་མཚོན་པའི་དུས་གསུམ་གྱི་དགེ་རྩ་རྣམས་བསྔོས་པ་ཡིན། ན་རང་དུས་ན་ངེས་པར་གྲའོ་ཞེས་པ་ཐེག་ཆེན་མཐོང་ལམ་བར་ཆད་མེད་ལམ་པ་ལྟ་བུར་མཉམ་གཞག་སྐབས་མ་
གཏོགས་རྗེས་ཐོབ་ཏུ་གཉིས་སྣང་འབྱུང་ཡང། འདིར་རྗེས་ཐོབ་ཏུ་ཡང་གཉིས་སྣང་མི་འབྱུང་བ། ་བསྐྱེད་རིམ་དངོས་གྲུབ་རྒྱ་མཚོ་འདིར་བསྐྱེད་རིམ་སྤྱིའི་སྒོམ་ཚུལ་ཡང་ཤིན་ཏུ་ཟབ་གནད་བཀྲལ་པ་མང་བས་བདེ་འཇིགས་ཀྱི་བསྐྱེད་རིམ་པས་

[022A]༄༅། །ཀྱང་འདི་ངེས་པར་བལྟ་དགོས། ན་ཁྱད་པར་བསྐྱེད་རིམ་སོགས་ནི་བསྐྱེད་རིམ་གྱི་དཀའ་ས་ངེས་པ་སྟོང་ཉིད་ལ་དྲངས་པ་སོགས་དགོས་ཚུལ་གསལ་བར་གསུངས། ན་བདག་མེད་རྟོགས་པའི་ཤེས་རབ་ཀྱིས་ཀ་བ་ལྟ་
བུ་བདེན་མེད་དུ་བསྒྲུབ་པ་ལ་རིགས་པའི་རྒྱབ་རྟེན་ཚད་མ་ཡོད་ཅིང། བདག་འཛིན་གྱིས་བདེན་གྲུབ་ཏུ་བཟུང་བ་ལ་དེ་མེད། བ་རིགས་པའི་དབང་ཕྱུག་གི་གཞུང་ནི་མདོ་མ་ཟད་སྔགས་ལའང་ཤིན་ཏུ་མཁོ་ལུགས་རྣམ་འགྲེལ་ལ་བསྔགས་
བརྗོད་མཛད་པ་རེད། ན་སྤྲོས་པ་བསྒོམ་ཞེས་པ་དཀྱིལ་འཁོར་གྱི་འཁོར་ལོ་དང། སྤྲོས་པ་རྨི་ལམ་ཞེས་དཀྱིལ་འཁོར་གྱི་འཁོར་ལོ་དེ་ཡང་རང་བཞིན་མེད་པའི་ངེས་པ་དྲངས་ཏེ། སྤྲོས་མེད་དུ་བྱ་ཞེས་སྟོང་པ་ཉིད་དུ་བསྒོམ་དགོས་པའི་
དོན༑ ན་དངོས་པོ་མེད་པས་སོགས་ཆག་གི་སྒྲས་ཟིན་ལྟར་ཡིག་དོན་གྱི་བཤད་པས་ནི་བྱ་བྱེད་ལས་གསུམ་ལ་སྦྱར་བའི་སྟོང་པ་དང། བ་བསྒོམ་པར་བྱ་བ་བསྒོམ་པ་མིན། །ཞེས་བས་ངོ་བོ་རྒྱུ་འབྲས་གསུམ་གྱི་སྟོང་པ་བསྟན། དེ་ལ་ཡིག་
དོན་དུ་བཤད་པ་ནི་སོགས་ལ། གོང་དུ། བླ་མ་རིན་པོ་ཆེའི་གསུང་བཤད་དུ་ངོ་བོ་རྒྱུ་འབྲས་གསུམ་ལ་སྦྱར་བའི་རྣམ་ཐར་སྒོ་གསུམ་ཡིག་དོན་དང། བྱ་བྱེད་ལས་གསུམ་ལ་སྦྱར་བའི་རྣམ་ཐར་སྒོ་གསུམ་སྤྱི་དོན་ཞེས་སྩལ་ཡང། དེ་ལྟར་གསུངས་
པ་གོང་འོག་ནོར་བ་འདྲ་སྟེ་ཞིབ་ཏུ་བརྟག་གསུང། ན་བསྐྱེད་རིམ་བསྒོམ་པ་ཐམས་ཅད་སྟོང་པའི་ངང་ལས་གཞལ་ཡས་ཁང་སོགས་གསུངས་པ་ལས། སྟོང་པ་བཞག་ནས་ཞེས་མ་གསུངས་པས། དཔེར་ན། གཉིད་ཀྱི་འོད་གསལ་གྱི་

[022B] དེར་མ་ཟད། བདེ་ཆེན་ཆོས་སྐུའི་ངང་ལས་རྟེན་བརྟེན་པ་རྣམས་བསྒོམ་པར་གསུངས་པས། ཆོས་སྐུའི་ལམ་འཁྱེར་ལས་བདེ་སྟོང་གི་ཡེ་ཤེས་དེ་ཉིད་གཞལ་ཡས་ཁང་དང་དཀྱིལ་འཁོར་ཀྱི་འཁོར་ལོར་བཞེངས་
བའང་དེས་ཡིན། ན་སྟོང་ཉིད་ལས་ལངས་པའི་རྗེས་སུ་ནི་ཐུན་མིན་ཁྲོ་བཅུའི་སྲུང་འཁོར་མི་དགོས་ཀྱང། ཐུན་མོང་བའི་སྲུང་འཁོར་རྡོ་རྭ། མེ་རི་བཅས་བསྒོམ་པ་ངེས་པར་དགོས། བ་སློབ་དཔོན་ཨ་བྷྱའི་ཕྲེང་བ་ནི་ཡི་དམ་གྱིས་གནང་སྟེ་དབང་ཆོག་
མཛད་པས་སྐབས་ཐམས་ཅད་དུ་གཞིར་གཟུང་དགོས། བ་དོ་ནི་གཉིས་ཀྱི་མིང་སྟེ་གཡས་གཡོན་མཉམ་པ་དང། ཤལ་ནི་ནར་འཕྱང་ངོ། །ན་གཞི་ཡི་འོད་གསལ་འདི་སྒྲུབ་ཁང་གོང་མས་སྟོང་ཉིད་ཡིན་པར་གསུངས་ཤིང། ཅོ་ནེ་རིན་པོ་ཆེས་
བར་གྱི་སྟོང་སངས་ཞིག་ཤར་བ་ཡིན་པར་གསུངས། འདི་སྟོང་ཉིད་མིན་ན་འོད་གསལ་མ་བུ་འདྲེས་སྐབས་ཀུན་རྫོབ་དང་དོན་དམ་བདེན་པ་གཉིས་འདྲེས་ལུགས་མེད་ཅིང་འཆི་བ་འོད་གསལ་འོད་གསལ་འདི་སྟོང་ཉིད་ཡིན་ན་ནི་སེམས་ཅན་ལ་སྟོང་ཉིད་རྟོགས་མྱོང་གིས་
ཁྱབ་སྐྱོན་འབྱུང། རྗེའི་རྡོ་རྗེ་བཟླས་པའི་ཟིན་བྲིས་སུ་གཞིའི་འོད་གསལ་སྐོར་མང་དུ་གསུངས་པས་དོན་གཉེར་ཅན་གྱིས་དེར་གཟིགས་དགོས། ན་མདོར་བྱས་ལུང། སྔགས་དང་པདྨ་གཉིས་ཀ་དག། ཅེས་པ་དགའ་ལྡན་སྤར་རྙིང་དང། གཙང་སྤར། ཞོལ་སྦར་
བཅས་སུ། གཉིས་ཀ་དག་ཅེས་སྣང་ཡང། འོག་ཏུ་འགྲེལ་པ་འཆད་སྐབས། ཉི་མ་དག། ཅེས་སྣང་ཞིང། གཞན་མདོར་བྱས་རྩ་བ་བསྐྱེད་རིམ་དུ་དྲངས་པ་ཚང་མར། ཉི་མ་དག། ཅེས་སྣང་བས། གཉིས་ཀ་དག། ཅེས་གསུངས་པ་ཡི་གེ་མ་དག་

[023A]༄༅། །གམ་བརྟག། ཡང་གོང་གི་བླ་མ་རིན་པོ་ཆེའི་གསུང་བཤད་སྐབས། རང་བཞིན་གྱིས་གྲུབ་པའི་ལུས་ཞེས་པ་བདེན་གྲུབ་ལ་རང་བཞིན་ཞེས་པ་དེ་མིན་ཞེས་སོགས་ནི། བསྐྱེད་རིམ་གཞུང་དུ། བ་འགྲོ་བ་ཐམས་
ཅད་ཀྱི་ལུས་གདོད་མ་ནས་དཀྱིལ་འཁོར་དུ་ཡོད་པ་སོགས་ལས་འཕྲོས་པ་འདྲ་སྟེ། དེའི་རང་བཞིན་གྱིས་གྲུབ་པའི་དཀྱིལ་འཁོར་ཞེས་པ་བདེན་གྲུབ་ལ་ཟེར་བ་མིན། མ་བཅོས་རང་འབྱུང་ལ་ཟེར། དེ་ཡང་སྒྲུབ་གཞི་ལ་བྱ་ཡི། དཀྱིལ་འཁོར་དངོས་མིན་
ནོ༑ ༑ན་ཐད་དུ་དམར་ཁྲིད་སྦྱར་གསུང། ན་སྐོར་ནས༑ ལུས་དཀྱིལ་ཡང་སྒྲུབ་གཞི་ལུས་ཀྱི་ཆ་ཤས་ལས་བསྒྲུབས་པ་ལ་ལུས་དཀྱིལ་ཞེས་བྱ་བས། ཕུང་པོ་ལྔ་དེ་བཞིན་གཤེགས་པ་རིགས་ལྔའི་སྒྲུབ་གཞི་ཡིན། བ་ལུས་ཀྱིས་སོགས་
འབྱུང་བཞིའི་ཆ་རྣམས་ཡུམ་བཞིའི་སྒྲུབ་གཞིར་བྱེད་པ་ལས། ས་རླུང་དང་ཆུ་རླུང་རྣམས་སྒྲུབ་གཞི་བྱེད་པ་ནི་གཏན་མི་འཐད་དེ། འདི་ཡང་ས་རླུང་དང་ས་ཁམས་མ་ཕྱེད་པའི་སྐྱོན་རེད། བ་ས་རླུང་ཡང་ཞིང་གཡོ་བ་ཡིན་པས་འདིར་སྲ་བ་ཉིད་
དང་ཞེས་པ་འདིས་ས་ཁམས་སོགས་ཡིན་དགོས་པ་ཤིན་ཏུ་གསལ། ཡང་གྲངས། ནབ་སྐོར་དུ་དམར་ཁྲིད་སྦྱར་གསུང། ན་དོན་གྲུབ་ཀྱི་རིགས་ཀྱི་སྒྲོལ་མ་ཡིན་པའི་ཕྱིར། ཞེས་པའི་མཚམས་སུ། གཞན་ཡང་རླུང་ཁམས་རྣམ་དག་ཡིན་
པས་ཀྱང་ལྗང་ཁུར་བྱེད་ཚུལ་ཡོད་གསུང་ངོ།། །།༄༅། བླ་མ་རྡོ་རྗེ་འཆང་ལ་ཕྱག་འཚལ་ལོ། །བྱིན་གྱིས་བརླབ་ཏུ་གསོལ། །འདིར་རིམ་ལྔ་གསལ་སྒྲོན་གྱི་གསུང་བཤད་རིམ་བཞིན་འགོད་པ་ལ།    ༈   

[023B] འདི་དག་ན་རྗེ་བཙུན་འཇམ་དབྱངས་ཀྱིས་ཡང་དང་ཡང་དུ་གསུང་རབ་ཀྱི་གནད་གསུངས་པ་ཅུང་ཟད་ཞལ་གྱིས་བཞེས་ཡོད།    ༈    མཁས་གྲུབ་ཀྱི་
སྐུ་སྐྱེ་སྔ་མ་ཡིན་ཡང་མཁས་གྲུབ་ནི་རྗེ་རིན་པོ་ཆེའི་ཞབས་ལ་གཏུགས་པས། རྒྱལ་པ་ཙོང་ཁ་པས་དབང་པོའི་ཏོག་གི་སྤྱན་སྔར་ཐུགས་བསྐྱེད་པ་ལྟར་གསང་སྔགས་བསྟན་པས་མཁས་གྲུབ་ཀྱི་སྐུ་སྔ་མའི་མི་མཐུན་པ་རྣམས་ཀྱང་མེད་པར་གྱུར་ཏོ། །
རྒྱལ་ཚབ་ལྟ་བུ་རྒྱ་གར་ཁ་སྤུ་ཅན་གྱི་པཎྜི་ཏར་ཅོ་འདྲི་པ་ཡང་རྗེའི་ཞབས་ལ་གཏུགས་ནས་ཤིན་ཏུ་དུལ་བར་བྱས་སོ། །   ༈    འདུ་ཤེས་དྲུག་ཀྱང་དེ་སྤོང་ཕྱིར་ཡིན་གསུངས།    ༈   
ལ་འཇོག་པ་ཙམ་ཡང་འགངས་ཆེ།    ༈    གསལ་སྒྲོན་དབུས་སྤར་གྲངས། བ་ནས་ཚུགས། ཐབས་ཤེས་གཉིས་མེད་དང་རེ་རེ་པ་སོགས་ཀྱི་ཕྱོགས་སྔ་འདི་རྣམས་སྔོན་གྱི་ཆག་ལོ་དང། བུ་སྟོན་སོགས་མཁས་པ་ཆེན་པོ་ཤ་སྟག་ཡིན་
   ༈    བརྗོད་བྱའི་གཙོ་བོར་བྱས་ན་རྩལ་དུ་བཏོན་པས་མ་ཁྱབ། རྩལ་དུ་བཏོན་ཞེས་པ་ནུས་པ་ཐུན་མོང་མ་ཡིན་པ་བཏོན་ནས་འཆད་པ་མིན་ནམ་སྙམ། ན་རྩལ་དང་
ནུས་པ་དང། མཐུ་རྣམས་ལ་སྐད་དོད་ཐུན་མོང་བ་ཡོད།    ༈       ༈    འཕགས་པ་ཡབ་སྲས་ཚང་མའི་གསུང་
[024A]༄༅། །དང་འགལ། དེས་མི་ཚད་ལེགས་ལྡན་འབྱེད་ཀྱི་གསུང་དང་ཡང་འགལ།    ༈   
བ་ཡིན། སྟོང་པ་ཡང་བྱེ་མདོ་ལ་ཡང་སྟོང་པ་ཡོད་ཀྱང་རྗེ་ཕྲ་ཇེ་ཕྲར་སོང་ནས་ཐལ་འགྱུར་བའི་སྟོང་པ་ཡིན་གསུངས།    ༈    དེ་ལྟར་མི་བཏོན་པ་མ་རྒྱུད་ཅེས་གསུངས་པ་ལུང་དང་མི་འགལ་
བས་ཡིན། འོན་ཀྱང་མཁས་གྲུབ་རིན་པོ་ཆེ་འཇོག་ལུགས་དེ་ཤིན་ཏུ་ཟབ།    ༈    འདི་མ་ཤེས་ན་ཕ་རྒྱུད་མ་རྒྱུད་ཀྱི་བརྗོད་བྱའི་གཙོ་བོ་མ་ཤེས་པས་འཆད་
མི་ཤེས།    ༈    འདུས་པའི་རྩ་རྒྱུད་དེའི་ཕྱི་མར་འཇོག་པ་འདི་ཙམ་མིན། འོན་ཀྱང་བརྗོད་བྱ་སྤྱི་དོན་ཡིག་དོན་དགོངས་བཤད་གསུམ་མཐུན་པར་འདིར་བསྟན་ནས་བཀྲལ་བས་དེ་བཞག་པ་ཡིན། ཞེས་བླ་མས་གསུངས་
གསུངས།    ༈    གཞན་གཉིས་རྗེས་འབྲངས་རྣལ་འབྱོར་རྒྱུད་དུ་བཀྲལ།    ༈       ༈   
པ་ཞེས་པ་སངས་རྒྱས་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་གསང་བ་འདུས་པ། དེ་ཡང་སྐུའི་གསང་བ་སྒྱུ་ལུས་ཀྱི་སྟེང་ནས། ཐུགས་ཀྱི་གསང་བ་འོད་གསལ་གྱི་སྟེང་ནས། འདུས་པ་ཟུང་འཇུག་གི་སྟེང་ནས་བཤད་དགོས།    ༈   

[024B] བུ་སྟོན་ཤིན་ཏུ་གཟིགས་རྒྱ་ཆེ། ཐག་མི་ཆོད། སྔ་མའི་གསུང་རྒྱུན་དུ་མཐོང་མ་མཐོང་བུ་ལ་དྲིས། ཐག་ཆོད་མཆོད་རྗེ་ལ་དྲིས་ཞེས་ཟེར་བ་རེད་གསུངས།    ༈   
ཕྱོགས་རགས་སུ་རགས་སུ་སོང། སྙིགས་མ་ཞེས་པ་རགས་པ་ཡིན།    ༈       ༈    ལུང་གི་བསྟན་པ་བཟུང་བ་ཡིན། རྒྱུད་འདོན་པ་འགའ་ཞིག་ཤི་བའི་སྐབས་
མཁའ་འགྲོ་མ་རྣམས་ཀྱིས་རོ་བཟུང་བ་ཡོད། རོ་བཟུང་བས་མི་ཚད་རྣམ་ཤེས་འཁྱེར་འགྲོ་གི་རེད་མོད། དེས་ན་ངན་སོང་དུ་མི་ལྟུང། འགའ་ཞིག་ཐུགས་དམ་བཞུགས་པ་ཡང་ཡོད་གསུངས།    ༈   
ཚང་མ་འདིར་འདུས། འགའ་ཞིག་གཙོ་བོ། འགའ་ཞིག་དོད་ཐུབ་ཀྱི་སྒོ་ནས་འདུས།    ༈    སྙིང་པོ་སྐོར་གསུམ་དང། དོ་ཧ་འདི་རྣམས་ལ་འགྲེལ་མཛད་ཡོད། རྩད་བཅད་ཀྱང་
མ་རྙེད་གསུངས།    ༈    དེ་ལ་བཤད་སྲོལ་མི་འདྲ་བ་ཡོད། གསང་འདུས་འཇིག་རྟེན་དབང་ཕྱུག་ནི་ལྷ་
བླ་མའི་ངོར་ཇོ་བོས་འཇམ་རྡོར་གྱི་གཙོ་བོ་འཕོ་བའི་རིགས་པ་སྦྱར་ནས་འཇིག་རྟེན་དབང་ཕྱུག་གཙོ་བོར་མཛད་ནས་གནང།    ༈    འཇམ་བཞད་བསྐྱེད་རིམ་ཚིགས་བཅད་ལས་གསུམ་དུས་མཉམ་

[025A]༄༅། །སྐྱེས་པར་གསུངས་ཀྱང་འདི་ལེགས་གསུངས།    ༈       ༈    བ་བྱང་ཆུབ་
སེམས་ནི་ལེགས་བསྟེན་ཏེ། །ཞེས་པ་ལས་འཕྲོས། སོ་ཐར་རང་གཞུང་དུ་ངེས་འབྱུང་ལས་སྐྱེ་མི་དགོས་ཀྱང་སེམས་བསྐྱེད་དགོས་པ་འདི་དག་གིས་ཡིན་པ་རེད།    ༈    ཉིན་མཚན་ཀུན་ཏུ་ཐར་པ་བྱུང་ན་དེ་ཚེ་ཞེས་པ་ཉིན་མཚན་ཀུན་ཏུ་
རྫོགས་བྱང་ཞེས་དང། ཉིན་མཚན་ཀུན་ཏུ་ཟུང་འཇུག་ཐོབ་འདོད་བློ། །བྱུང་ན་ཞེས་འདོན་པ་བསྒྱུར་ཆོག།    ༈    བྱམས་ཆོས་སོགས་ན་ཤིན་ཏུ་རྒྱས་པར་གསུངས་པ་སྦྱིན་པ་སོགས་རེ་རེ་ལ་ཡང་རྒྱ་ཆེར་བཤད་པས་རྒྱ་
ཆེན༑ བདག་གཞན་མཉམ་བརྗེ་སོགས་སེམས་བསྐྱེད་ཚུལ་སྟོབས་ཆེ་བས་རླབས་ཆེན།    ༈    བ་དབང་བའི་སྔགས་ལ་འཇུག་ཅེས་པ་འདིར་བསྟན་གསུངས།    ༈   
སྐྱེ་སྔོན་མ་ཆས་ཁྲི་་ཆོག་ཡིན་པས་ཐུན་མོང་ལམ་སྦྱང་ཤིན་ཏུ་སོང་བ་ཡིན། ཆག་ཁྲིའི་རྣམ་ཐར་ཡང་གསུངས།    ༈       ༈    མཐའ་དྲུག་ཚུལ་བཞི་དྲང་ངེས་རྣམས་ཀྱི་བཤད་པ་འཇུག། འོན་ཀྱང་འདི་སྐད་
ཅེས་པའི་ཚིག་ཡིན་ན་མཐའ་དྲུག་ཚུལ་བཞིའི་བཤད་པ་འཇུག་པས་མ་ཁྱབ། ཕ་ཐེག་མདོའི་འགོའི་འདི་སྐད་ཅེས་སོགས་ཆོས་ཅན།    ༈    །ཞེས་པའི་སྐབས་རྒྱལ་པོའི་དམ་ཁ་དཔེར་མཛད་ནས་འདིར་ཆོས་ཐམས་ཅད་ལ་

[025B] ཆོས་ཐམས་ཅད་སངས་རྒྱས་པའི་ཐབས་སུ་མ་གསུངས་པ་མེད། མདོར་སྟོང་ཉིད་གསུངས་ཀྱང་ཡུལ་ཅན་སྦས་པ་དེ་སྔགས་སུ་གསུངས།    ༈    ཡུལ་ཅན་གྱི་རྣམ་ཐར་སྒོ་གསུམ་གཉིས་
ཡུལ་སོ་སོར་རྟོག་པའི་བློ་དེ་ཡིན། དེ་ཡང་བྱེ་བྲག་སྨྲ་བས་མི་རྟག་ལ་སོགས་བཅུ་དྲུག་གི་སྟེང་ནས་རྣམ་ཐར་སྒོ་གསུམ། སེམས་ཙམ་པས་མཚན་ཉིད་གསུམ་གྱི་སྒོ་ནས། རང་རྒྱུད་པས་མི་རྟག་སོགས་བཅུ་དྲུག་གི་སྒོ་ནས་འཇོག་ཀྱང་བྱེ་སྨྲ་དང་མི་འདྲ། ཐལ་
འགྱུར་བས་དེ་ལས་ཀྱང་ཕྲ་བར་འཇོག་བདེ་བ་ཡང་གོང་དུ་ཁྱད་ཞུགས་པ་སྔར་བཞིན་གསུངས། བྱང་ཆུབ་སེམས་འགྲེལ་ལས་གསུངས་ཡོད། དོན་དམ་བྱང་ཆུབ་ཀྱི་སེམས་བསྐྱེད་ལུགས་ཀྱང་དེ་འདྲ་གསུངས།    ༈   
ཀྱིས་སྟོང་པར་རྟོགས་པས་འཁོར་བ་ལས་གྲོལ་བར་ཁས་ལེན། ཐལ་འགྱུར་བས་བདེན་མེད་མ་རྟོགས་ན་མི་ནུས་པར་བཤད།    ༈       ༈    སྔགས་སྐབས་ཐབས་བདེ་བ་ཆེན་
པོས་ཟིན་དགོས། སྙིང་རྗེའི་སྐད་དོད་ཀྱི་སྟེང་ནས་སྙིང་རྗེ་དང། སྔགས་ལ་བདེ་བ་ལ་བྱེད།    ༈       ༈    འཛིན་པ་ཤེས་པ་
བདེན་གྲུབ་ཏུ་འདོད་པས་ཡིན།    ༈    ན་དངོས་པོ་ཐམས་ཅད་ཅེས་པ་འདི་ཚིགས་བཅད་འདིའི་འགྲེལ་པ་ཡིན། ཕྱི་རོལ་བས་བདག་རྟག་དངོས་གཉིས་ཀར་འདོད། དོན་སྨྲས་གཟུང་འཛིན་རྫས་ཐ་དད་བདེན་གྲུབ་ཏུ་འདོད། སེམས་

[026A]༄༅། །ཙམ་པས་གཟུང་འཛིན་རྫས་གཅིག་ཡིན་ཡང་བདེན་པར་གྲུབ་པར་འདོད།    ༈       ༈    གྲངས། ན་ནས་ཚུགས་
གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་གང་ཟག་གི་བདག་མེད་ཕྲ་མོར་འདོད། ཐལ་འགྱུར་བས་དེ་བདག་མེད་རགས་པ་ལས་ཕྲ་མོར་མི་འདོད། ཐལ་འགྱུར་བས་བདག་མེད་གཉིས་སྟོང་ལུགས་ཀྱི་སྒོ་ནས་མི་འཇོག་པར་སྟོང་གཞིའི་སྒོ་ནས་འཇོག་
རང་རྒྱུད་མན་གྱི་ལྷན་སྐྱེས་རྣམས་ཐལ་འགྱུར་བས་ཀུན་བརྟགས་སུ་འདོད། གཟུགས་ཀྱི་ངོ་བོ་རང་གི་ཞེན་གཞིར་རང་མཆན་དུ་གྲུབ་པ། སྐྱེ་བ་རང་གི་ཞེན་གཞིར་རང་གི་མཚན་ཉིད་ཀྱིས་གྲུབ་པ་མེད། གཟུགས་སོགས་རང་འཛིན་རྟོགས་པའི་ཞེན་གཞི་ཡང་ཡིན་
རང་མཚན་ཀྱང་ཡིན་ཡང་ཞེན་གཞིར་རང་མཚན་དུ་མ་གྲུབ། དེ་གྲུབ་ན་བདེན་པར་གྲུབ་དགོས། དེས་སྟོང་པ་སེམས་ཙམ་པའི་སྟོང་ཉིད། ཞེན་གཞིར་གྲུབ་ན་དངོས་དབང་དུ་གྲུབ་དགོས། ཕྱི་རོལ་པས་བདག་རྟག་གཅིག་རང་དབང་ཅན་དུ་འདོད་པ་ཀུན་བརྟགས་
རང་རྒྱ་ཐུབ་པའི་རྫས་ཡོད་དུ་གྲུབ་པར་འཛིན་པ་ལྷན་སྐྱེས། ནང་པའི་གྲུབ་མཐའ་ཚང་མར་གང་ཟག་བཏགས་ཡོད་ལས་རྫས་ཡོད་ཀྱིས་སྟོངས་པ་ཡིན། ངར་འཛིན་ལྷན་སྐྱེས་ཀྱི་དམིགས་ཡུལ་གྱི་ང་དེ་ཡོད་པ་ཡིན། དེའི་ཞེན་ཡུལ་གྱི་ང་དེ་མེད་པ་ཡིན་
པཎ་ཆེན་ཆོས་རྒྱན་གྱིས། ངས་དང་པོར་ངར་འཛིན་དགྲར་བལྟས། ཞེས་སོགས་ཀྱི་གསུང་མགུར་འདྲེན་པར་མཛད། སེམས་ཙམ་པས་གཟུགས་བདེན་བར་གྲུབ་ཅེས་པ་རང་གི་རྒྱུ་ལས་སྐྱེས་པས་བཤད། རྟོག་མེད་དབང་ཤེས་ལ་ལྟོས་པའི་ཆོས་བདག་རྟོག་པ་ཡེ་ཤེས་ལ་

[026B] བཏགས་དོན་གདགས་གཞི་རྙེད་པས་རང་བཞིན་གྱིས་གྲུབ་པར་འདོད། རང་རྒྱུད་པ། ཁ་ཆེ་བྱེ་སྨྲ། མདོ་སྡེ་པ་གསུམ་གྱིས་བཏགས་དོན་རྣམ་ཤེས་ལ་བྱེད། སེམས་ཙམ་པས་བཏགས་དོན་བཙལ་བས་ཀུན་ད་ནི་དེ་
རྙེད༑ བྱེ་སྨྲས་གང་ཟག་བདེན་གྲུབ་ཏུ་འདོད། མདོ་སྡེ་པས་དེ་ལྟར་འདོད་ཀྱང་གདགས་གཞི་ལོགས་སུ་འདོད་པ་ཁྱད་ཞུགས་པས་ཡིན་ནོ། །བིར་ཝ་བ་དང། ཨ་ཕྱཱ་སེམས་ཙམ་བ་ཡིན། བིར་ཝ་པ་སློབ་དཔོན་ཆོས་སྐྱོང་ཡིན་ཟེར། གཟུགས་དང་
གཟུགས་འཛིན་ཚད་མ་རྫས་གཅིག། བདག་ཉིད་གཅིག་ཡིན་པར་འདོད། རྫས་གཅིག་བག་ཆགས་གཅིག་ཡུལ་གྱི་སྟེང་དུ་སོང་ནས་ཚུར་སྣང་བར་བྱེད་ཟེར།    ༈   
བས་སྟོང་ཉིད་བདེན་གྲུབ་ཏུ་འདོད་པ་རེད། སེམས་ཙམ་པ། ཇོ་ནང་པ་སོགས་སྟོང་ཉིད་བདེན་གྲུབ་ཏུ་འདོད་པ་མང།    ༈    ལུས་སེམས་དགེ་བ་ལ་བཀོལ་རུང་གི་ཤིན་སྦྱངས་དགའ་བ་
ནས་ཀྱང་ཡོད།    ༈    །སྟོང་པ་ཉིད་གཟུགས་སོ། །ཞེས་བདེན་གཉིས་ངོ་བོ་དབྱེར་མེད་ལ་འགྲེལ་བར་མཛད།    ༈    འདི་ཡུལ་ཅན་ཡིན་ཞེས་དབྱེར་མེད་པ་ལ་ཟེར། ཕར་ཐེག་གི་བར་ཆད་མེད་
ལམ་ཀུན་རྟོག་གི་གཉིས་སྣང་ནུབ་ཀྱང། དེའི་བཞོན་པའི་རླུང་འདུ་མ་ཐུབ།    ༈    གནས་པ། འགག་པ་གསུམ་མམ། སྐྱེ་འགག་གནས་གསུམ་དུས་མཉམ་པ། རྫས་གཅིག་ཡིན་པ་རྣམས་ཡིན།    ༈   

[027A]༄༅། །འདྲའི་རྒྱུ་བསྒྲུབ། ཕར་ཐེག་གིས་དེ་རྣམས་ལྷན་ཅིག་བྱེད་རྐྱེན་ལས་རྒྱུ་དངོས་སུ་མི་འགྱུར།    ༈    བར་དོ་དང་གཟུགས་ཀྱི་ལྷ་རྣམས་ལུས་ཕྲ་བས་རང་རེས་མཐོང་མི་
ནུས་པ་ལས་ཤེས་གསུངས།    ༈    མཁས་གྲུབ་ནོར་བཟང་ཕྱག་མི་མཛད། ཁོང་ཟུང་འཇུག་འགྲུབ་ཚོད་རེད།    ༈   
གསུངས། དོང་ཙེ་ལྔ་བརྒྱ། དད་ཅན་ནང་མི་གཤེགས། གཤེགས་དུས་སྒྲེན་མོ་ང་ཨ་མ་འོད་གསལ་རྩར་འགྲོ་གསུངས། འཇའ་ཟུག་པ་སོགས།    ༈    །དེ་དག་ངལ་བ་དོན་མེད་ཡིན། །ཞེས་གསུངས་པའི་འདུས་པ་ནི་འོད་གསལ་
དང་སྒྱུ་ལུས་གཅིག་ཏུ་འདུས་པའི་ཟུང་འཇུག་ལ་བྱེད་དགོས།    ༈    སྤྱོད་བསྡུས། བསྐྱེད་རིམ་ལ་སྦྱར་ན་མདོར་བྱས། མདོ་བསྲེ་ཡིན།    ༈    དེ་བལྟ་
བ་ལ་ཡང་གཏོར་འབུལ། བཤགས་པ་སོགས་དགོས་གསུངས།    ༈    མཚན་མོ་ཐུན་ལ་བཞུགས་ཁུལ་གྱིས་མན་ངག་གསང་བ་རྣམས་གསུངས་ཚུལ། དྲུང་བཞུགས་ཡུན་ཐུང་ཡང་ཚང་མ་གསན་པ་
གཞན་མཁས་པའི་དབང་པོ་ཆེན་པོ་རྣམས་ལ་ཡང་གསང་བའི་གནད་རྣམས་མཐོབ་པ་སོགས་གསུངས།    ༈    དབང་ཕྱུག་ལ་བྱེད་དགོས། ཁྱབ་འཇུག་འཚེ་བ་ཆོས་སུ་སྨྲ་བ་

[027B] དབང་ཕྱུག་འཁྲིག་པ་ཆོས་སུ་སྨྲ་བ་ཡིན་གསུངས།    ༈       ༈    རྒྱུད་སྡེ་འོག་མའི་བསྒྲུབ་བྱ་མཐར་ཐུག་ཀྱང་སྐུ་གཉིས། དེས་མི་ཚད་ཕར་
ཐེག་གི་སྐབས་སུ་ཡང། དགེ་བ་འདི་ཡིས་སྐྱེ་པོ་ཀུན། །་ཤོག་ཅེས་གསུངས་པ་ལྟར་ཐོབ་བྱ་མཐར་ཐུག་ཆོས་གཟུགས་ཀྱི་སྐུ་གཉིས་ཡིན། དེའི་ཆོས་སྐུའི་རིགས་འདྲའི་རྒྱུ་ཕར་ཐེག་ལ་ཡོད་ཀྱང་གཟུགས་སྐུའི་རིགས་འདྲའི་རྒྱུ་ཕར་ཐེག་ལ་མེད། མ་རིག་
བག་ཆགས་ཀྱིས་དང་ཟག་མེད་ཀྱི་ལས་ལ་བརྟེན་ནས་སྐྱེས་པའི་ཡིད་ལུས་དེ་མཚན་དཔེ་ཡོད་ཀྱང་དེ་ཤེས་སྒྲིབ་ཀྱིས་བསྡུས་པས་དངོས་ཀྱི་རིགས་འདྲའི་ཉེར་ལེན་བྱེད་མི་ནུས། དེ་ལ་སྒྱུ་ལུས་བསྒྲུབ་དགོས། དེ་ལྟར་མདོ་དང་རྒྱུད་སྡེ་བཞི་ཀའི་བསྒྲུབ་བྱའི་མཐར་ཐུག་
དེ་གསང་འདུས་ལ་བརྟེན་ནས་བསྒྲུབ་དགོས་པས་གསང་འདུས་ནི་རྒྱུད་སྡེ་ཀུན་གྱི་རྩ་བ་དང། མདོ་སྡེ་ཀུན་གྱི་ཟམ་ཏོག་ཏུ་གསུངས། ་དུས་འཁོར་དོད་ཐུབ་ཀྱི་སྒོ་ནས་འདུས་པ་སོགས་གསུངས།    ༈   
ལྟ་བུ༑ རྒྱུད་སྡེ་གཞན་ལ་སྦྱངས་ན་རི་ཟུར་འགྲིམ་པ་ལྟ་བུ་ཡིན་གསུངས།    ༈    །ཞེས་པ་གར་ངོ་མ་ལ་སྦྱར་བར་མཛད། འབག་དམར་པོ། སྔོན་པོ་སོགས་སྐད་ཅིག་མར་བསྒྱུར་བ་ལྟར་སྐབས་རེ་མི་ཡིན་ཁག། སྐབས་
རེ་ཕག་ཡིན་ཁག། སྐབས་རེ་དུད་འགྲོ་གཞན་ཡིན་ཁག་བྱས། སུམ་ཅུ་རྩ་གསུམ་ནས་བལྟས་ན་ཤེས། དེར་ཉིན་ཞག་གཅིག་ལ་ལོ་སྟོང་ཡོད་པས་རང་རེའི་ཚེ་ཡུད་ཙམ་ལ་སྐྱེ་རྒས་བྱེད་པར་མཐོང།    ༈    འཇོག་

[028A]༄༅། །སྒོམ་ཧིམ་ཐོབ།    ༈    གྲངས་ན་ནས་ཚུགས། བ་ནས༑ ཐ་མ་གཉིས་ཀྱི་དང་པོའི་སྒོ་ནས་ཕུང་སོགས།་རྫོགས་རིམ་ཉིད་ལ་འཇོག་གོ། ཞེས་གསུངས་པ་འདི་ལ་བརྟགས་ན་བསྐྱེད་རིམ་གྱི་སྐབས་
རླུང་དབུ་མར་ཐིམས་པའི་སྟོང་པ་འདྲེན་པ་བསྐྱེད་རམ་ཡིན་ཡང། རྫོགས་རིམ་རྟོགས་རིགས་ཡིན་ཞེས་པ་མ་བྱས་པ་ལེགས་སོ། །རྗེའི་གསུང་སྔགས་རིམ་སོགས་ལས་གསལ་སྒྲོན་འདི་འཕྱིབས་འདི་དབང་བཙན་གསུངས།    ༈       ༈   
དབེན། རྐང་བཞི་དུད་འགྲོ། རྐང་མེད་སྤྲུལ་སོགས། རྐང་མང་འབུ་སོགས་ཞེས་གསུངས།    ༈    འོད་དཔག་མེད་མེད་ན་གསུང་རྡོ་རྗེ་མེད་པར་འགྱུར། དེ་བཞིན་དུ་འཕྲིན་ལས་ཀྱི་བར་གསུངས།    ༈   
རང་རེས་མཐོང་རྒྱུ་ཞིག་མིན། ད་ལྟ་མཐོང་བ་འདི་དབང་རྟེན་ཁོག་པ་ཡིན། རང་འབྲས་མིག་ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པའི་ནང་གི་གཟུགས་ཅན་དྭང་བ། མིག་དབང་གི་མཚན་ཉིད། ཅེས་གསུངས།    ༈   
ཞེས་པ་ལྔ་གཞི་དུས་ཀྱི་ཡེ་ཤེས་ལྔའོ། །   ༈    དེའི་འོད་དཔག་མེད་དམར་པོ་སོགས་དཔེར་ན་སྒྲོལ་མའི་རྣམ་སྣང་སྒྲོལ་དཀར། སྒྲོལ་མའི་དོན་གྲུབ་སྒྲོལ་ལྗང།    ༈   
ཞེས༑    ༈    འོ་ན་ཤེས་པའི་སྣང་ཡུལ་ཤེས་པ་ཡིན་པས་ཤེས་པ་ལྷར་ཤར་བ་ཡིན་ནམ་ཞེ་ན། ཤེས་པ་ལྷའ་ཤར་བ་ཡིན། དང་པོ་མོས་སྒོམ་ཙམ། རྗེས་སུ་དངོས་སུ་ལྷར་བཞེངས་པ་ཡོད་དོ། །

[028B] །ཞེས་སོགས་སྦྱར་ནས་གསུངས། འདི་ཟུང་འཇུག་གི་ཡོན་ཏན་ཡིན་གསུངས།    ༈    །   ༈       ༈   
ཀྱིས་གསུངས་པ་ལ་བརྟེན་ནས་ཞེས་པ་རྗེས་རྗེ་བཙུན་དངོས་ཀྱི་གསུང་རེད་མདའ་བར་གནང་བའི་ཆབ་ཤོག་ཙམ་ལས་འདི་ལྟར་ཞལ་གྱིས་མི་བཞེས། དེས་ན་འདིར་གསུངས་པ་ཡེ་ཤེས་ཞབས་དང། འཇམ་དཔལ་བཤེས་གཉེན་གཉིས་འཇམ་དབྱངས་དངོས་ཡིན་པས་
དེ་ལ་གསུངས་པ་ཡིན།    ༈       ༈    དེའི་དེ་མ་ཐག་འབྲས་དབང་ཤེས་མི་སྐྱེ།    ༈    །རབ་ཏུ་རྟོག་པས་རྣམ་
གྲོལ་ཐོབ་པར་བྱེད། །ཅེས་ཐོས་པས་བག་ཆགས་དབུས་མཐའ་འམ་མདོ་རྒྱན་ལ་བལྟ་དགོས། བསམ་པས་རྟོག་པ། སྒོམ་པས་ཞི་བ་སོགས་བྱམས་ཆོས་ཀྱི་གསུང་ཚུལ་རེད་གསུངས།    ༈       ༈   
སྐབས། སྤྱི་བོར་ཨོཾ་སོགས་ལྷ་འགོད་ལུགས་རླུང་གི་གནས་ཀྱིས་ཀྱང་ཤེས།    ༈       ༈   
ཙམ་ཤིན་ཏུ་ན་བ་བྱུང།    ༈    སྔགས་ཀྱི་འཆད་ཉན་མང་དུ་བྱས་པས་དམ་ཅན་ཆོས་རྒྱལ་ལ་སྐྲག་ནས་བཤགས་པ་བྱས་པ་ཡིན་གསུངས་གསུངས།    ༈   
[029A]༄༅། །དབྱིབས་སོགས་མེད་ཀྱང། སའི་དཀྱིལ་འཁོར་གྲུ་བཞི་སེར་པོ། མེ་དཀྱིལ་དམར་པོ་གྲུ་གསུམ་སོགས་ཁ་དོག་དབྱིབས་བཏགས་པ་ནི་མཛོད་ལས། ཁ་དོག་དབྱིབས་ལས་ཞེས་བརྗོད། །ཅེས་གསུངས་པ་ལྟར་སའི་ཁ་དོག་དང་དབྱིབས་ལ་
ས་ཞེས་བརྗོད་པ་མ་གཏོགས། ས་ཁོ་རང་འབྱུང་འགྱུར་ཡིན་པས་མཐོང་དུ་མེད། དཔེར་ན་རླུང་ཆེན་པོ་བཏབས་ཀྱང་མཐོང་རྒྱུ་མེད་པ་བཞིན། འདིར་རླུང་ལྔའི་ཁ་དོག་གསུངས་པ་ཤིན་ཏུ་ཕྲ་ས་ཡིན། ཡོད་ཅེས་ཟེར་དགོས་ཚོད་རེད།    ༈   
རབ་འབྱམས་བསོད་ནམས་གྲགས་པའི་སྤྱན་བཏོན། ལྗགས་བཅད་ཀྱང་གསོལ་ཞིབ་ཀྱི་དཀྱིལ་གྱི་སྤུ་ཕྲ་མོ་འབྱིན་པ་སོགས་ཀྱི་ལོ་རྒྱུས་གསུངས། བླ་མ་ཞང་རིན་པོ་ཆེས་སྐབས་རེར་བཞད་གད་རྒྱ་ཆེར་སློང་བར་མཛད་པ་རླུང་ཁམས་དྭངས་པའི་ཆེད་ཡིན། དང་ལ་
མང་པཎྜི་ཏའི་ཕྱག་བཞེས་ཡིན།    ༈    ཡང་ཚུར་འོང་བྱས་ན་རླུང་ཁམས་དྭངས་པར་འགྱུར་གསུངས།    ༈    ཡང་རེ་རྒྱུ་བ་ན་ཚེའི་ཐོག་ནས་བླངས་པ་རེད་གསུངས་
དེ་ཞག་ཐོག་ནས་བླངས། དེ་ཟླ་བ་ནས་བླངས། དེ་ལོ་ཐོག་ནས་བླངས་པ་རེད་གསུངས།    ༈    གདུགས་དཀར་ལའང་རྡོ་རྗེ་ཕོ་ཉ་མོ་དྲུག་ཅུ་རྩ་བཞིས་ཀྱང་རྟག་པར་ཡོངས་སུ་སྐྱོང་བར་འགྱུར་རོ། །ཞེས་
པ་ཡང་འདི་དང་དོན་མཐུན། དབྱུ་གུ་དྲུག་ཅུ་རྩ་བཞིའི་ལྷའི་བསྐྱེད་ཆོག་ཅིག་ཀྱང་བསྟན་འགྱུར་ན་ཡོད།    ༈    རྒྱུག་པ་སོགས་ཁམས་མི་སྙོམས་པ་མེད་པའི་དུས་ཀྱི་རླུང་གི་འཆི་ལྟས་ནི་ངེས་པ་ཅན་ཡིན།    ༈   

[029B] རྗེ་རིན་པོ་ཆེ་གཤེགས་སྐབས་ཕྱི་རོལ་དུ་མར་མེ་རླུང་གིས་བསྐྱོད་པ་མེད་པ། རླུང་མི་ལྡང་བ་སོགས་ནང་གི་རླུང་ཐིམས་པས་ཡིན།    ༈   
སྟོང་ཉིད་དོན་སྤྱིའི་ཚུལ་གྱིས་རྟོགས་པར་འདོད། ཀུན་རྟོག་གཡོ་བྱེད་ཀྱི་རླུང་ཕྲི་བ་ཞིག་སྐྱེ་བར་འདོད། དཔལ་ལྡན་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་པ་ཡིན་པར་འདོད། འོན་ཀྱང་འཛིན་སྟངས་ཅུང་ཞན་པར་སོང་བར་འདོད། རྗེའི་གསུང་ན་གསལ་ཁ་མེད་
པས་ཐག་མ་ཆོད། ཚིག་གི་བདག་པོས་སོགས་ཀུ་རེ་གསུངས།    ༈    གནས་ཚང་དེས་བལྟས་པས་དྲི་མི་ཚོར། བཅགས་ནས་བལྟས་པས་ཀྱང་ནང་རྩམ་པ་རྐྱང་རེད་ཟེར། ཡེ་མ་ཞུ་བ་
ཡིན་ཡང་སྐྱོན་མེད་ཚོད་རེད།    ༈    གྲངས། བ་ནས་ཚུགས། ན་མཁས་པའི་མཆོག་རྣམས་མཐུན་མོད་ཀྱང་ཞེས་པ་མདོ་སྔགས་མཐུན་པ་ཡིན།    ༈    དེའི་བཞོན་པ་གཉིས་ཡོད་པའི་དང་པོ་ཕར་ཐེག་ལ་
བརྟེན་ནས་གཅོད་ནུས་ཀྱང། ཕྱི་མ་རླུང་ཐིམ་པ་ལ་རག་ལས་པས་གསང་འདུས་ལ་བརྟེན་དགོས།    ༈    བདེ་བ་ཆེན་པོའི་སྟེང་ནས་ཀྱང་འཇོག་ཚུལ་ཞིག་ཡོད།    ༈   
མ་གསུམ་དུ་ཡོད་པས་སྐུ་གསུང་ཐུགས་གསུམ། ཨཱལ་ཡང། འདྲ་བའི་ཡི་གེ་འདུས་པ་ལས་རིང་པོའོ་ཞེས་པའི་ཨ་གཉིས། ས་ར་དག་གིས་རྣམ་བཅད་དོ་ཞེས་པའི་རྣམ་བཅད་བཅས་ཡི་གེ་གསུམ་ཡོད། ཧཱུཾ་ལ་ཡི་གེ་ལྔ་ཡོད། དེས་ན་དེ་དག་གིས་

[030A]༄༅། །སྐུ་གསུང་ཐུགས་གསུམ། ཡེ་ཤེས་ལྔ་སོགས་མཚོན་དོན་མང་གསུངས།    ༈    རྗེ་ཉིད་སྔར་སྙུན་སྐབས་སྨན་བ་གྲྭ་པ་ཞིག་གི་རྩར་སྨན་ལེན་པར་ཕེབས་པས། དེར་དགེ་བཤེས་ཆེན་པོ་
དགུང་ལོ་བགྲེས་པ་བརྒྱད་ཅུ་ལོན་པ་ཞིག་ཡོད་པས། དེས་ཁྱོད་བལྟ་དགོས་ཞེས་གསུང་གི་འདུག་པས་ཁྱོད་སྐུ་མདུན་སོང་གསུངས། ཡར་སོང་བས་མ་མཇལ་པའི་པར་ཨོཾ་ཨཱཧཱུཾ་ཞེས་བཟླས་པ་མཛད་འདུག་གསུངས།    ༈   
ཞེས་པའི་གཟུགས་མེད་ནི་ཆོས་སྐུ། གཟུགས་བཟང་ནི་ལོངས་སྐུ། སྣ་ཚོགས་གཟུགས་ཅན་སྤྲུལ་སྐུ། ཡིད་ལས་སྐྱེད་ཅེས་པ་དེ་ཐམས་ཅད་ཡེ་ཤེས་ལས་སྐྱེད་ཚུལ་ཡེ་ཤེས་ལྷར་ཤར་བར་གསུངས་པའོ། །   ༈   
བའི་རྒྱུར་ཞེས་པ་ལས་འཕྲོས། མཚན་ཉིད་པས། གསུང་གཅིག་ཉིད་དུ་གསུངས་མོད་ཀྱི། །དུ་མ་ཞེས་པའི་གསུང་གཅིག་པུ་དེ་ཞོག་ཟེར། དེ་ཨ་འཇོག་དགོས། འོ་ན་སངས་རྒྱས་ལ་དྲི་བ་གང་ཞུས་ཀྱང་ཨ་ཨ་མ་གཏོགས་གསུང་རྒྱུ་མེད་པར་ཐལ་སོགས་འཕེན་རྒྱུ་ཟད་པ་མེད།    ༈    ཟླ་བ་མ་མཐོང་མཛུབ་རྩེ་མཐོང་ཞེས་པ་ལྟ་བུ།    ༈    མཚན་བརྗོད་
ལུགས་དྲུག་ཅེས་འགྲེལ་ལུགས་མང། རང་རེ་དགེ་ལྡན་པ་ལ་ཡང་དུས་འཁོར་ལུགས་སུ་བཀྲལ་བ་དང། སྔགས་སྤྱིའི་ལུགས་སུ་བཀྲལ་བ་དང། མདོར་བགྲལ་བ་སོགས་མང། དབང་ཆེན་བསྐུར་སྐབས་སོ་སོའི་རྒྱུད་མ་རྙེད་ན་མཚན་བརྗོད་ལག་ཏུ་

[030B]    ༈    སེམས་ཀྱིས་རླུང་གི་བྱ་བ་བྱེད་པ་ཡིན། ཡེ་ཤེས་གཟུགས་སུ་ཤར་བ་དང། གཟུགས་ཀྱིས་ཡེ་ཤེས་ཀྱི་བྱ་བ་བྱེད་ལུགས་ཤེས་ན་ཟུང་འཇུག་ལག་པ་ལེད་
བོ་ཆགས།    ༈       ༈       ༈    རྗེ་ཉིད་ཀྱིས་སྒྲ་ཁྲིད་
ཚུལ་གསུངས།    ༈    ཚད་ལྡན་རེ་གཉིས་གཞིར་བྱས་ནས་བལྟ་དགོས། གསང་འདུས་བསྐྱེད་རྫོགས་དྭགས་པོ་ནམ་མཁའ་གྲགས་ཀྱི་དེ་མཆོག་ཏུ་སྣང་ཞེས་གསུངས། ལུས་གནད་ཀྱིས་འདོད་ཆགས་
ཀྱི་རླུང། ཞེ་སྡང་གི་རླུང། ཕྲག་དོག་གི་རླུང་སོགས་མྱུར་དུ་ཞི་བའི་དགོས་པ་ཡོད།    ༈    །   ༈    ཕྱི་རོལ་པ་ལ་ཡང་ཡོད་པ་
འདྲ༑    ༈    ཧཱུ་ང་ཞེས་ངར་བཀླག་པ། ཡ་སོགས་བརྒྱད་ལང་རུ་བཀླག། །ཅེས་པ་དང་མཐུན། རང་རང་སྡེ་བའི་ལྔ་པར་བཀླག། །ཅེས་ཙ་ཚ་ལྟ་བུ་ཉ་རུ་བཀླག་དགོས།    ༈   
རིམ་བསྒོམ་མ་ཐུབ་ཀྱང་ཁྲིད་རྡོ་ལག་བརྒྱུད་མ་ལྟ་བུ་བློ་ལ་བཟུངས་ནས་སྐྱོར་ན་ཡང་རྒྱུད་སྡེ་ཐམས་ཅད་གུང་འགྲིགས་ནས་འོང། བསྐྱེད་རིམ་སྒྲུབ་ཐབས་སྐྱོར་ན་ཡང་གུང་འགྲིགས་ནས་འོང། དེ་དག་རྒྱུད་གང་དང་གང་ནས་གསུངས་པར་ཤེས་པ་

[031A]༄༅། །ལ་ནི་འདི་དང་དངོས་གྲུབ་རྒྱ་མཚོ་ངོ་སྦྱར་ནས་བལྟ་དགས།    ༈    སྨོན་ལམ་ཙམ་བཏོན་ཀྱང་བག་ཆགས་ཁྱད་པར་ཅན་འཇོག།    ༈   
ངོས་སྣ་ཁྲག་བཤར་བར། རྗེ་ཉིད་གཙང་དུ་ཡོངས་འཛིན་རིན་པོ་ཆེར་འཇིགས་བྱེད་བསྐྱེད་རྫོགས་ཁྲིད་གསུངས་སྐབས་གསུང་འགག། ཞལ་སྐྱུགས་ཕེབས་ཚུལ་སོགས་འཚུབས་ཆ་བྱུང་ཚུལ། སྔགས་ཆེན་ལ་འཇིགས་ཁྲིད་གསུངས་སྐབས་འཚུབས་བྱུང་
ཚུལ༑ ད་ལམ་ཡང་རྡོར་བཟླས་ཀྱི་སྐབས་འདི་ཤིན་ཏུ་གཉན་པས་འཚུབས་བྱུང། འཚུབས་བྱུང་ན་ལེགས།    ༈    །
འཇམ་བཞད་ལས་ཀློང་རྡོལ་གྱིས་ལུང་གསན་པར་གསུང་ཤུགས་ཆུང། ཚིག་མི་གསལ་བས་ཀློང་རྡོལ་གྱིས་ལུང་ཞིག་ཉན་པ་ཡིན་ཏེ་བུང་བའི་སྐད་ལྟ་བུ་ཞིག་བྱུང་ཞེས་ཐུགས་མ་ཁེངས་པའི་གསུང་བྱོན།    ༈   
ཐུགས་དམ་འོད་གསལ་དུ་ཐིམས་སྐབས་གླིང་མེའི་རྩེ་མོ་མ་གཡོས་པར་བསྡད་པ་ཡིན།    ༈    དེ་ཡང་འབུལ་སྡུད་མང་པོར་བཏང་བས། ཐེངས་གཅིག་དེ་ལྟར་ཕེབས་གསུང་ཉེར། ཁྱི་
ཆུང་དུ་ཞིག་འདི་སུས་བཟོས་པ་རེད། དེ་འདྲའི་སྙིང་རྗེ་བ་གསུངས། དེ་ནས་སྨྱོ་ཚུལ་མཛད། སྤྱི་བ་ཞིག་གིས་དངུལ་རྟ་རྨིག་མ་གཅིག་བུལ། དོར་ཚུལ་སོགས་རྣམ་ཐར་རྒྱས་པར་གསུངས།    ༈    ཧཱུཾ་ཧོའི་རྡོར་

[031B] རྒྱུད་དོན་ཡིན་ནོ། །   ༈    བཙན་ཁ་ཕོག་པ་མིན་ནམ་ཞེས་ཞུས་ཚུལ་གསུངས།    ༈   
གསལ་དང་སྣང་མཆེད་ཐོབ་གསུམ་སོགས་ལ་རིམ་པ་མང་པོ་འཇོག་དགོས།    ༈      ༈    གྲངས། ན་ནས་ཚུགས། མིད་ལས་མར་པའི་དྲུང་དུ་བཞུགས་སྐབས་ཕ་ཡུལ་དྲན་ནས་ཕེབས་པ་རྗེས་སུ་རྩ་གེགས་བྱུང་ན་འདིར་ལྟོས་ཞེས་ཤོག་དྲིལ་
གནང། དེ་དུས་ཡུལ་དུ་མ་ཕེབས་པར་མར་པའི་དྲུང་དུ་བཞུགས་ན་དེ་ལྟར་མི་དགོས་པ་ལ་དེ་བར་ཆང་ཡིན་ཚོད། སྐྱེས་བུ་དམ་པ་དེ་ལྟ་བུར་བར་ཆད་དེ་ལྟར་བྱུང་ན་རང་རེར་ལོས་ཡོང་གསུངས།    ༈    དམིགས་པ་མེད་པ་ཞེས་པ་ནི་བཏགས་
དོན་མ་རྙེད་པའོ། །   ༈       ༈    བྱང་སེམས་ཆེན་པོ་རྣམས་སྔགས་ལ་མི་ཞུགས་པ་སྔགས་ཐོས་མ་ཐུབ་པ་མིན་ཡང། གདུལ་བྱ་འགའ་ཞིག་དྲང་བའི་ཕྱིར་ལས་སྒྲ་
ཇི་བཞིན་པ་མིན་སྙམ་ཡིད་མ་ཆེས་པར་མ་ཞུགས་པར་འདིར་དོགས་པ་ཆོད། ཉན་ཐོས་ཆེན་པོ་རྣམས་ཐེག་ཆེན་ཐོས་ཀྱང་མ་ཞུགས་པ་རང་གི་རྒྱུད་ཚོད་ཐིགས་པས་ཡིན།    ༈   
དོན་མ་ཤེས་གསུངས།    ༈       ༈    སེམས་ཉིད་ཀྱིས་ནི་སེམས་ཅན་འཇིག་རྟེན་ཅེས་དང། ལས་ལས་འཇིག་རྟེན་སྣ་ཚོགས་སྐྱེ། །གསུངས་པ་ལྟར་སེམས་ལས་འཇིག་རྟེན་

[032A]༄༅། །ཀུན་སྐྱེ་བ་ལྟར་སྣང་བ་གསུམ་ཡང་ཀུན་གྱི་འབྱུང་གཞི་ལྟ་བུ་ཡིན་པས་སེམས་ཡིད་ཀྱི་མིང་དུ་བཏགས།    ༈       ༈   
གཅིག་ཀྱང་མིང་འདོགས་ལུགས་ཌི་དཧི་ཉ་བསགས་པ་ལའོ་ཞེས་པའི་སྒྲ་སྒྲུབ་ལུགས་ཀྱི་སྟེང་ནས་འཇོག་དགོས། སེམས་ཞེས་པ་བསགས་པ། ཡིད་ཅེས་པ་རྟེན་དུ་གྱུར་པ། རྣམ་ཤེས་ཞེས་པ་བརྟེན་པར་གྱུར་པའི་ཆ་ནས་འཇོག། དཔེར་ན་འདུས་བྱས་
མི་རྟག། སྐྱེས་པ་རྣམས་དོན་གཅིག་ཀྱང་སྒྲ་བཤད་ལུགས་མི་འདྲ་བ་ལྟ་བུ།    ༈    གོང་དུ་གསུངས་པའི་སྨྱོན་པ་དེ་དང། ཡིད་ཆུབ་མཁའ་འགྲོ་ཞེས་པ་ཞིག་ཡོད་པ་ཉིན་གཅིག་ཁོང་གཉིས་སྐད་ཆ་བྱེད་པར་སྔགས་ལྟ་བུ་ཚིག་གཏན་ནས་
མི་གོ་བ་ཞིག་འདུག། སྨྱོན་པ་དེ་གཞོན་དུས་ལང་ཚོ་ཆེ་ཡང་ཁྱིམ་ལ་མ་སོང་བ་གཙང་མ་ཡིན། དབུ་སྐྲ་དང་སློག་པ་ལ་ཤིག་མི་འཇུག།    ༈    མངོན་
སུམ་དང་རྟོག་པ་གང་ཡིན་ཐག་མི་ཆོད། གསུང་ཚུལ་མང། རྟོག་པ་ཡིན་པར་བཞེད་མཁན་མང། མདོ་བསྲེར་མངོན་སུམ་ཡིན་པར་གསུངས་ཀྱང་དེ་རང་བཞིན་བརྒྱད་ཅུའི་ཀུན་རྟོག་རགས་པ་མེད་པ་ལ་བལྟོས་ནས་མངོན་སུམ་དུ་གསུངས་
   ༈    སྤོང་ཐེངས་གཅིག་བྱེད་པ་རྒྱུད་སྟོད་སྨད་ཀྱི་ལུགས་མི་འདྲ། ཞང་རིན་པོ་ཆེས། ཕར་ཐེག་གི་གཉེན་པོ་སྟོབས་ཆུང་ཡང་ཤེས་སྒྲིབ་སྤོང་ཐེངས་ཞི་ལས་མི་དགོས། སྔགས་ལ་གཉེན་པོ་སྟོབས་ཆེན་དེ་ལྟས་

[032B] གཅིག་བྱེད་པ་ལེགས། ཕར་ཐེག་ཐལ་འགྱུར་བས་ཉོན་སྒྲིབ་རྫོགས་པར་སྤངས་ཟིན་ནས་ཤེས་སྒྲིབ་སྤོང་བའི་འགོ་ཚུགས་པས་ལན་བཞི་རང་རྒྱུད་པས་ཉོན་སྒྲིབ་ཤེས་སྒྲིབ་སྦྲེལ་ཏེ་སྤོང་བར་འདོད།    ༈   
རྟོག་བཅས་རྟོག་མེད་གཉིས་ཡིན།    ༈    དེས་ན་སྙིང་རྗེ་སོགས་ཀྱང་སྤང་བྱར་བྱེད་དགོས་ན་བྱང་ཆུབ་ཀྱི་སེམས་ཀྱང་སྤང་བྱར་ཐལ། བར་ཐེག་སྐབས་འདི་དག་ལམ་ཡིན། རྒྱུན་མཐའི་སྐབས་རྟེན་པ་འགག་
དགོས་རྣམས་འགག། ཟད་དགོས་རྣམས་ཟད་དགོས། སངས་རྒྱས་ཀྱིས་ན་རྟོག་པ་མི་འཇོག། རྟོག་པ་ཡིན་ན་འཁྲུལ་ཤེས་ཡིན་དགོས། ཐིམ་པ་ཞེས་པ་སྤང་བའི་དོན། མདོར་ཡང་ཇི་སྲིད་ཀུན་སློང་གི་རྟོག་པ་ཡོད་པ་དེ་སྲིད་ཡང་དག་པའི་མཐའ་
མངོན་དུ་བྱེད་མི་ནུས་གསུངས། སྣང་བའི་རང་བཞིན། མཆེད་པའི་ཉེར་ཐོབ་ཀྱི་རང་བཞིན་ཞེས་པ་འདི་མི་གོ་གསུངས།    ༈    བྱང་ཆུབ་ཀྱི་སེམས་སོགས་འཇོག་དཀའ་ཡང། འདི་ལྟར་ན་ཡིད་དམ་བརྟན་པ་
ལ་འཇོག་པ་ཤིན་ཏུ་ལེགས།    ༈      ༈    དངོས་པོ་མེད་པས་ཞེས་རིགས་པས་དཔྱད་ཀྱང་མ་རྙེད་པ་མེད་པར་སྒོམ་པ་དེ་ཁོ་ན་ཉིད་སྒོམ་པ་མེད་པ་སྟེ། དེ་ལ་བསྒོམ་པར་བྱ་བ་མེད་དེ། གཏན་མེད་བསྒོམ་པའི་ཕྱིར་ཡང་
བསྒོམ་པར་བྱ་བ་སྟེ་བསྒོམ་བྱ་རང་བཞིན་གྱིས་གྲུབ་པར་བསྒོམ་པའང་དེ་ཁོ་ན་ཉིད་བསྒོམ་བ་མིན་ནོ། །དེ་ལྟར་སྣོད་བཅུད་ཀྱི་དངོས་པོ་རང་བཞིན་གྱིས་གྲུབ་བ་དང། དངོས་མེད་དེ་གཏན་མེད་དུ་བསྒོམ་པ་གཉིས་ཀའང་སྟོང་ཉིད་བསྒོམ་པ་མིན་པས་ཏེ་དེ་གཉིས་ཀ་

[033A]༄༅། །འགལ་བའི་ཕྱིར། དེས་ཕུང་གསུམ་ཡང་འགོག། དེས་ན་གང་བསྒོམ་ ཡུལ་དངོས་པོ་མཚན་མེད་དང།  པར་བྱ་བ། གང་གིས་སྒོམ་ བྱེད་པ་སྨོན་མེད་དང།  པ་པོ། ཇི་ལྟར་བསྒོམ་པ་བྱ་བ་སྟོང་ཉིད། ་
གསུམ་རང་བཞིན་གྱིས་གྲུབ་པ་དམིགས་སུ་མེད་པ་དེ་བསྒོམ་པ་ཡི་གེའི་དོན་ཏོ། །སྤྱི་དན་ནི། སྣོད་བཅུད་ཀྱི་དངོས་པོ་རྣམས་ཀྱི་ངོ་བོ་གཅིག་དུ་བྲལ་གྱིས་དཔྱད་པས་རང་བཞིན་གྱིས་གྲུབ་བ་མེད་ལ། དེ་མེད་པས་དེ་འདྲའི་སྟོང་ཉིད་དེ་ཡང་བདེན་གྲུབ་ཏུ་
འཛིན་པ་ལ་དེ་ཁོ་ན་ཉིད་བསྒོམ་པ་མེད་དོ་ཞེས་རྣམ་པར་ཐར་པའི་སྒོ་སྟོང་པ་ཉིད་དང། བསྒོམ་པར་བྱ་བ་སྟེ་འབྲས་བུ་སྐྱེད་པར་བྱེད་པའི་རྒྱུ་རང་བཞིན་གྱིས་གྲུབ་པར་བཟུངས་ནས་བསྒོམ་པའང་མིན་ནོ་ཞེས་རྒྱུ་བདེན་མེད་མཚན་མ་མེད་པ་དང། དེ་ལྟར་
དངོས་པོ་དང་དངོས་མེད་གཉིས་ཀ་རང་བཞིན་གྱིས་མེད་པས། འབྲས་བུ་དངོས་པོ་སྨོན་པར་བྱ་བ་ཡང་རང་བཞིན་གྱིས་མེད་པས་སྒོམ་པ་དམིགས་སུ་མེད་པའོ། །ཞེས་སྨོན་པ་མེད་པ་བསྟན་ནོ། །   ༈   
བྱེད་ཡིན།    ༈    དོན་གྱི་འོད་གསལ་ལ་མཉམ་པར་འཇོག་པའི་མཉམ་གཞག་འཇོག་ཀྱང་དངོས་སྐལ་གྱི་སྤང་བྱ་མི་འཇོག། ཤེས་སྒྲིབ་སྤོང་ཐེངས་
བཞི་བྱེད་པ་ཐལ་འགྱུར་བའི་ལུགས་ཀྱི་སྤོང་ལུགས་ནི། ས་བརྒྱད་པའི་སྐད་ཅིག་ཐ་མའི་བར་ཆད་མེད་ལམ། ས་དགུ་པའི་ཐོག་མའི་བར་ཆད་མེད་ལམ། བཅུ་པའི་ཐོག་མཐའི་བར་ཆད་མེད་ལམ་བཅས་ཀྱི་ཤེས་སྒྲིབ་ཆེ། འབྲིང། ཆུང་

[033B]    ༈       ༈       ༈   
སྣང་བ་འདི་ཅི་ཡིན་མགོན། །ཞེས་སོགས་ཀྱི་མགུར་ཡང་རྒྱུད་ཚིག་འདི་དག་གི་དོན་ཡིན་གསུངས། རྗེ་རིན་པོ་ཆེར་བཀའ་ཆོས་པ་ཞིག་གིས། སྐྱེ་བ་དང་འཆི་བ་གཉིས་སྔ་མ་གང་ཡིན་ཞེས་དྲིས་པར་ཞལ་འཛུམ་བག་དང་བཅས་ལན་གསུངས་ཚུལ་ཡང་
རྣམ་ཐར་ཞིག་ན་ཡོད་གསུངས།    ༈    །སྲིད་པའི་འཁོར་ལོ་འཇུག་པར་འགྱུར། །ཞེས་པའི་མཚམས་སྐྱེས་བུ་འབྲིང་གི་ཀུན་འབྱུང་འཁོར་བའི་འཇུག་རིམ་དང་ཕྱོགས་མཐུན།    ༈   
ཤིག་ཡོད་ཅེས་ཁྲི་ཆེན་བསྟན་པ་རབ་རྒྱས་ཀྱི་གསུང་ཟིན་བྲིས་ཤིག་ན་ཡོད། ཁུངས་མ་ཤེས། ཁུངས་ཤིག་ཡོད་ན་དེ་ལྟར་ཡིན། ཁུངས་མེད་ན་རྗེ་ཡབ་སྲས་ཀྱི་ལུགས་ལ་རྒྱུད་དང་རྒྱ་གཞུང་གི་ཁུངས་ཡོད་པ་ཤ་སྟག་དགོས།    ༈   
མཐར་ཐུག་རླུང་སེམས་ལ་བྱེད། འོན་ཀྱང་དེ་གདགས་གཞི་མཐར་ཐུག་ཡིན་ཀྱང་བཏགས་དོན་དུ་མི་འཇོག། དེ་འཇོག་ན་ཐལ་འགྱུར་བའི་ནང་ནས་ཕུད་གསུངས།    ༈    རིན་པོ་ཆེ་ལྟ་བུའི་གང་ཟག་གི་སྦྱང་གཞིའི་འཆི་བ། གཉུག་
སེམས་ཀྱི་སྟེང་ན་ལམ་ཉམས་སུ་མ་བླངས་ན་འཆི་བ་འབྱུང་བའི་འཆི་བའི་ནུས་པ་ཡོད་པ་སྦྱང་གཞིར་བྱས་ན་མི་ལེགས་སམ་སྙམ། འོན་ཀྱང་རྗེ་གུང་ཐང་བས། བློ་བཟང་རྒྱལ་བ་ཡིས་ཀྱང་མཐོན་པའི། །གསར་བཤད་ཕྲ་མེན་མ་ཡི་སོ་ནམ་དེས། །ཞེས་སོགས་
[034A]༄༅། །དྲངས་ནས་རང་གིས་གསུང་བ་འགོག་པར་མཛད་གསུངས། དེ་སྐབས་གུང་ཐང་མགུར། ཤེས་རབ་ཀྱི་རལ་གྲི་སོ་གཉིས་མ། །ཤེས་བྱའི་གནས་ལ་གདེངས་ཆེས་པས། །རང་མགོ་རྨས་པ་ཨ་ཙ་མ། །རྣོ་ཕྱོགས་གཅིག་
ཡིན་ན་ཆོག་པ་ལ། །ཞེས་སོགས་ཀྱང་གསུངས། བྱང་སེམས་ཡིན་མིན་ཤེས་མ་ཤེས་གང་ལྟར་ཡང། དེ་ལ་སྐུར་པ་བཏབ་ན་ཉེས་པ་འདྲ་བས་གཟབ་དགོས།    ༈   
གསུངས།    ༈       ༈    གྲངས། བ་ནས་ཚུགས། འདིར་སྒྱུ་ལུས་ཕྱི་ལྡང་ནང་ལྡང་བཞེད་ཚུལ་མང་ཡང། རྗེས་གཉིས་ཀ་བཞེད་པ་འདིར་
ཤུགས་ལ་བསྟན་ནོ། །   ༈    གསེར་ཕྲེང་སོགས་ན་མི་འདྲ་བ་མང།    ༈       ༈   
བྱང་སེམས་ལ་འཇམ་དཔལ་གྱི་སྒྲས་བཏགས་མཚན་ཉིད་སོགས་ན་མང།    ༈    སྟག་ཚང་ལོཙྪ་བས་དགག་པ་བྱས་པ་ཅུང་ངན། དེའི་རྗེས་སུ་ཀུན་མཁྱེན་གོ་ཤཱཀ་གིས་
དགག་པར། སེ་འབྲས་ཀྱི་མཁན་པོ་འཇམ་དབྱངས་དགའ་བློ་དང། རྗེ་བཙུན་པས་ལེགས་པར་བཀག། དེ་དུས་རྗེའི་འཕྲིན་ལས་མ་བཟོད་པར་དགག་མཁན་མང་ཡང་སྔོན་གྱི་ཐུགས་བསྐྱེད་སྨོན་ལམ་ཐོག་ཏུ་བབས་པས་སུས་ཀྱང་འཕྲིན་ལས་ཉམས་པར་

[034B] འབྲུག་པས་དམ་བཅའ་དྲུག་བཞག་སྟེ་འདི་དྲུག་སུས་བཤིག་ཐུབ་ན་དེ་ལ་ཁོ་བོས་ཆོས་གོས་སོགས་སྦྱིན་ཞེས་ཟེར་བར། འཇམ་དབྱངས་སྟག་ལུང་བྲག་བས་ཕམ་པར་བྱས་ཏེ་ཆོས་གོས་སོགས་ཀྱང་བླངས། དེ་ལ་གོང་ས་ལྔ་པས་བསྟོད་ར་མཛད།    ༈   
ཐང་བདེ་བ་ཅན་ཞེས་པ་འདི་རྭ་བ་སྟོད་ཡིན་འདྲ།    ༈       ༈    དུས་བཟང་པོ་དེ་
འདྲ་ལ་ཡང་ཕྲག་དོག་བྱེད་མཁན་དེ་འདྲ་བྱུང་ན། དེང་སང་ལོས་ཡོང་གསུངས།    ༈    ཁོང་རྣམས་ཧ་ལས་པ་ལྟར་
བྱས་ནས་སོང་གསུངས།    ༈    ཤངས་པ་རིན་ཆེན་སྣ་བདུན་ཞེས་མི་རབས་བདུན་པར་ལེགས་པོ་བྱུང། རྨི་ལམ་བཟུངས་ནས་བརྟག་ཚུལ་
ཡང་གསུངས།    ༈    ལྷ་གཉིད་ལོག་ཅིག་ཡིན་པ་རེད། ཚེ་ཡང་རིང་པོ་བསྡད་པ་རེད། དེ་འདྲ་མང།    ༈    བརྫུན་པ་དག་ཀྱང་ཞེས་པ་སོགས་རྗེའི་གསུང་དུ་
བ་ཡོད་པ་མང་དུ་ཡོད། འགའ་ཞིག་གིས་ཡོད་པ་ཡང་བཀོག་ནས་མེད་པ་ཁོ་ན་བྱེད་ཀྱང་ཡོད་མེད་གཉིས་ཀ་ཡོད་དམ་སྙམ། ཕོ་ནི་འདས་དང་གཞན་བསྒྲུབ་ཕྱིར། །་མ་ནིང་ཅེས་གསུངས་པ་ལྟར་བྱ་བའི་ཡུལ་ཡིན་པ་རྣམས་ལ་བ་སྔོན་འཇུག་དགོས་འདྲ། འདི་

[035A]༄༅། །ཙམ་ཡང་དཀའ།    ༈    བདུད་མང་ན་ངན།    ༈    དེས་ཕྱི་རོལ་གྱི་རླུང་ནང་དུ་བསྡུས་ནས་སྲོག་འཛིན་དང་མཉམ་དུ་བཟུང་བས་ཚེ་
རིང་པོ་རིང་པོ་བྱུང་འདུག།    ༈    ཤ་ཁྲག་ནི་ལུས་རགས་པ་བཟུང་བ་རེད། ལུས་རགས་པ་བཟུང་ན་འདི་ལ་བརྟེན་པའི་སྐྱོན་རྣམས་ཡོད་ཚུལ་བཟུང། རྒྱལ་མཆོག་བསྐལ་བཟང་ལ་འགའ་ཞིག་གིས་
སྐུར་བ་བཏབ་པར། གཅིག་གིས་པགས་པ་འདི་གྱོན་ནས་འདིའི་འོག་ན་འདི་འདྲ་ཞིག་ལས་མི་ཡོང་ཟེར།    ༈    དཔའ་བོ་ཡང་མིང་འདོད་ནས་སྲོག་སྐྱེལ། མཚམས་པ་འདག་སྦྱར་ཡང་མིང་བསམ་དོན་མེད་པ་ཞིག་དཀའ། བོད་
འདི་ལྟ་བུ་ས་ཆུང་ཆུང་ན་མིང་བསྒྲགས་ནས་ཅི་ཕན། འདིར་བསྒྲགས་ཀྱང་རྒྱ་གར་རྒྱ་ནག་སོགས་ན་མི་གྲགས། མིང་ཙམ་ལ་ཞེན་ནས་དམྱལ་བར་འགྲོ་ན་མིང་གིས་ཅི་ཕན། ཁོ་བོས་གཙང་དུ་བཀའ་ཆོས་བྱས་པར་མཎྜལ་སྐབས་རྡོ་རྗེ་འཆང་ཟེར་བར་གད་མོ་
འཆོར།    ༈    འཇམ་དབྱངས་ཆོས་རྗེ་གཞུང་ལུགས་འབུམ་ཕྲག་དུ་མ་ལ་བློ་འོད་འཕྲོ་བ་ཞེས་ཤིན་ཏུ་མཁས་ཀྱང་གསུང་རྩོམ་རྗེའི་གསང་རྣམ་ཙམ་ལས་མེད། མཁས་གྲུབ་རིན་པོ་ཆེས་བརྩོམ་མི་ཆོག་པར་གསུངས་པ་རེད་གུང་
རུ་བ་མཁས་པས་དེ་ལྟར་གསུངས་པར་གུང་རུས་ལྐོག་ཏུ་མང་པོ་བརྩམས། མཁས་གྲུབ་རིན་པོ་ཆེས་བགའ་བཀྱོན་མཛད་གུང་རུ་བས་སྐྱོ་མགུར་གསུངས། རྒྱལ་ཚབ་གཙང་དུ་གདན་སར་ཕེབས་ནས་མར་ཞོར་མཁས་གྲུབ་ཁྲིད་དེ་བྱོན། འབྲས་སྤུངས་པ་ཚོས་ཕྱག་བྱེད་མི་བྱེད་

[035B] ཁོ་བོ་ནི་ཞབས་སྤྱི་བོར་ལེན་རྒྱུ་ཡིན་གསུངས།    ༈    རྨི་ལམ་ཡིན། སྒྱུ་མ་ཡིན། སྡུག་བསྔལ་མ་བྱེད་གསུངས་
རྗེས་སུ་མ་རབ་རང་གི་སྲས་དར་མ་མདོ་སྡེ་གཤེགས་པ་ལ་མར་པས་ཐུགས་ངལ་མཛད་པར་བུད་མེད་དེས་ཐུགས་ངལ་མ་མཛད། སྒྱུ་མ་ཡིན། རྨི་ལམ་ཡིན་ཞེས་ཞུས་པས། རྨི་ལམ་ལས་ཀྱང་རྨི་རྒོད་དེ། །སྒྱུ་མ་ལས་ཀྱང་སྒྱུ་རྒོད་དེ། །ཞེས་གསུངས་ཚུལ་གསུངས་
   ༈    རྗེས་སུ་ཡི་རང་བྱས་ན་བཟང།    ༈    དགོས་པ་དེ་རེད།    ༈   
བྱའོ་གསུངས་པ་འདི་རྣམས་ཡིག་ཆུང་ན་ཡོད། ཟིན་བྲིས་ཡིན་ཀྱང་རྗེ་རང་གིས་ནན་ཏན་མཛད་ནས་གསུངས་ཚོད་རེད།    ༈    ཉམས་མྱོང་བརྡ་ཡི་ཆིག་ཐང་དེ། །ཕན་འགའ་སྲིད་ཀྱང་གོལ་བ་མང། །དགག་སྒྲུབ་སྦྱོར་བ་ཀུན་ཚང་བ། །ཁྱོད་
གསུང་ཐར་འདོད་ཡོངས་ཀྱི་གསོས། །ཞེས་གསུངས་གསུངས།    ༈    ཐོགས་མེད་དང་དབྱིག་གཉེན་གྱིས་བེའུ་མངོན་ཤེས་གསུངས་ཚུལ་ཡང་གསུངས་
   ༈       ༈    །ན་བའི་ཞེས་པ་སླར་འཆི་བར་མི་བྱེད་པའི་དོན་དུ་འཇོག།    ༈    །ཅེས་སྟོང་ཉིད་མངོན་སུམ་དུ་རྟོགས་པའི་འཕགས་པས་འཕེན་བྱེད་

[036A]༄༅། །ཀྱི་ལས་གསར་དུ་མི་གསོག། སྦྱོར་ལམ་ཆོས་མཆོག་མན་ཆད་ཀྱིས་གསར་དུ་གསོག། སྦྱོར་ལམ་པ་སྟོང་ཉིད་རྟོགས་ཀྱང་ད་དུང་བདག་འཛིན་གྱི་དབང་དུ་འགྲོ། ལས་གསོག།    ༈   
ཡིན་ཀྱང་དྲང་དོན་དུ་སོ་སྐྱེའི་ཚུལ། པར་དོར་སངས་རྒྱ་ཚུལ་མཛད། སྐུ་ཚེ་དེར་སྤྱོད་པ་མ་མཛད་པ་གདུལ་བྱའི་དབང་གིས་ཡིན། ཞང་ཞུང་པས་སྤྱོད་པ་བྱེད་དགོས་ཞེས་མཁས་གྲུབ་རིན་པོ་ཆེར་ཞུས་པན་ནུས་པ་ཐོན་གསུངས། བྱང་སྒྲ་མི་སྙན་ནས་ཤིང་
ཐོག་ཕྱག་བརྐྱངས་ནས་བླངས་པས། དེ་ཙམ་གྱིས་མི་ཆོག་གསུངས། སླར་བྲག་ལ་འབྱར་བ་མཛད་པས། ཨ་རན་འདུག་ཀྱང་རྗེའི་བཀའ་སྲོལ་འདི་ལ་དེ་འདྲ་མེད་གསུངས་ཚུལ།    ༈    །
ཞེས་པའི་སྐབས་སྟོང་ཉིད་ངོ་མ་རྟོགས་པ་མ་རེད།    ༈    འདི་ལ་སོ་མེད་ཀྱང་རྙིལ་གྱིས་འདྲད་ཅེས་རྟོགས་པ་མ་སྐྱེས་ཀྱང་སྨོན་ལམ་དང་འདུན་པ་ཚུན་སྦྱང་དགོས། །
དབུགས་བརྩེགས་ཆེ་བ་ལ་ངན་པའི་ངེས་པ་མེད། སྐྱེས་བུ་དམ་པ་ལ་ཡང་དེ་ལྟར་འབྱུང་བ་འདུག་སྐུ་འབུམ་མཁན་པོ་རབ་བརྟན་རྒྱ་མཚོ་ཞེས་པ་སྐུ་བོངས་ཆེ་བ་ཞིག་ཡོད། དེ་གཤེགས་སྐབས་དབུགས་ཤིན་ཏུ་བརྩེགས་པ་འདུག་ཀྱང་རྗེས་སུ་ཕྱག་འཁྱུད་རྒྱ་
མཛད་འདུག་པ་ངོ་འཕྲོད་ཡོད་ཚོད་རེད། རྗེས་སུ་རྗེ་འཇམ་དབྱངས་བཞད་པས་དེ་འདྲ་ལ་ལྟོས་པ་མེད། དབུགས་བརྩེགས་པ་མི་རིགས་ཀྱི་ཁྱད་ཡིན་གསུངས། མི་ཤིས་ལ་ངེས་པར་བལྟ་དགོས། ཞག་ཁ་ཤས་བར་སེམས་ལ་སྐྱོ་ཤས་ཆེན་པོ་སྐྱེ། དེའི་

[036B] ཞག་ཁ་ཤས་ནས་མེད་འགྲོ། ཁོ་ཤི། ང་འདུག་སྙམ་ནས་འཇིགས་སྣང་མི་སྐྱེ། སྤྱིར་ཆོས་བྱེད་པ་དཀོན། དེའི་ནང་ནས་ཀྱང་འཆི་ཆོས་བྱེད་པ་དཀོན། བར་དོ་འཕྲིང་སྒྲོལ་གྱི་གསོལ་འདེབས་བློར་བཟུངས་ནས་འདོན་དགོས་
ཐང་སྟོང་གསུང་མ་ཎི་ཡོད་པའི་གསོལ་འདེབས་དེ་ཡང་བཟང། ཐང་སྟོངས་ཡང་ཁྱད་པར་ཅན་ཞིག་ཡིན་ངེས། རྔེ་དགེ་འདུན་རྒྱ་མཚོར་དགག་པ་བྱས་པས་བཀྲས་ལྷུན་པས་ཁས་མི་ལེན། ཞང་གཡུ་བྲག་པས་རྒན་མོ་ཞིག་གིས་བཟང་འབྲེལ་མ་བཞག་པས་ངན་
འབྲེལ་འཇོག་དགོངས་ནས་རྒན་མོའི་ཞིང་ཐོག་རྟ་རྒྱུག་མཛད་ཀྱང་རྒན་མོ་ལས་ངན་པས་ཁོང་ཁྲོ་མ་ཟོས་པ་རེད།    ༈    ལྷད་ཅན་མེད་གསུངས།    ༈   
ལྡན་སྨོན་ལམ་བཙུགས། དགའ་ལྡན། སེ་འབྲས་ཕྱག་བཏབ། འཕྲིན་ལས་འུར་ལངས་པའི་སྐབས་ཀྱང་རྗེའི་སློབ་མ་རྟོགས་ལྡན་པ་གྲ་ཡོད་མི་ཤེས་པར་མལ་དྲོ་སྤང་སར་བཞུགས་ནས་སྒྲུབ་པ་མཛད། ཟུང་འཇུག་འགྲུབ་པ་ཡིན། འདི་སྒྲུབ་བརྒྱུད་
ཀྱི་བཀའ་བབས་ཡིན། ཤེར་སེང་སོགས་རྒྱུད་ཀྱི་བཀའ་བབས། འཇམ་ཆོས། བྱམས་ཆོས། དགེ་འདུན་གྲུབ་སོགས་མཚན་ཉིད་ཀྱི་བཀའ་བབས། སྔགས་ཀྱི་སྒྲུབ་ཐབས་ཙམ་ཡང་འདོན་ཁ་མི་ཉན།    ༈   
མཛད་པས་སྐུ་གོང་མ་ལ་ཡོན་ཏན་གང་ཡོད་རྗེས་མར་བྱུང་བས་འཕྲིན་ལས་ཤིན་ཏུ་རྒྱས། ་གྲོང་འཇུག་འདི་རྗེ་རིན་པོ་ཆེའི་མན་ངག་གི་གྲོང་འཇུག་རེད། །   ༈       ༈   

[037A]༄༅། །ཉིད་ཡིན་ཚད་རྟོགས་དགོས།    ༈    སྔགས་ཀྱི་དབེན་གསུམ་སོགས་ཀྱི་སྐབས་རྟོགས་པ་གཉིས་ཤིན་ཏུ་ཁྱད་ཆེ། དེ་བཞིན་དུ་སྔགས་ཀྱི་དོན་གྱི་འོད་གསལ་གྱི་རྟོགས་པ་དང། བར་
ཆད་མེད་ལམ་གྱི་རྟོགས་པ་ཡང་ཤིན་ཏུ་ཁྱད་ཆེ།    ༈    གསོལ་འདེབས། འཕྲིན་བཅོལ། བཤགས་པ་བྱས། ཀུན་སློང་བཅོས་ནས་བལྟ་དགོས།    ༈   
བུའི་གླིང་པ་ལ་དགོངས་ནས་གསུངས་པ་ལས། འོག་མིན་ན་ནང་གི་མངོན་བྱང་མངོན་དུ་བྱེད་སྐབས་འདིར་ཉི་ཟླ་མེད་པས་ཕྱིའི་མངོན་བྱང་ཐོ་རེངས་ཀྱི་ཐ་སྙད་མི་འཇུག་གོ། འདིའི་འོག་མིན་གཟུགས་ཁམས་གནས་རིགས་བཅུ་བདུན་གྱི་གོང་གི་གནས་བཅོ་
བརྒྱད་པ་དེ་ཡིན། བྱང་སེམས་རྒྱུན་མཐའ་བ་རྣམས་འདིར་བཞུགས། གཟུགས་ཁམས་གནས་རིགས་བཅུ་དྲུག་ཅེས་པ་ཚངས་ཆེན་མ་བགྲངས་པ་ཡིན། སྲིད་པ་ཐ་མ་བས་འོག་མིན་དུ་སྔགས་ལམ་དུ་ཞུགས་ཏེ་རིམ་པ་ཐ་མ་གཉིས་སྐྱེས་ནས་མངོན་བྱང་ཐོབ་
པར་གསུངས་པ་ལ་ཕྱིའི་མངོན་བྱང་ཡོད་མེད་ཐག་ཆོད་དཀའ་བར་ཡོད།    ༈    གྲངས། ན་གཉིས་པ་ནི་ཞེས་བ་ནས་ཚུགས། སངས་རྒྱས་རྣམས་ལ་རྣམ་སྣང་མེད་ན་ལུས་མེད། འོད་དཔག་མེད་མེད་ན་ངག་མེད་འགྲོ་ཞུས་པ་
དེའི་ཁུངས་འདི་དག་ཡིན། དེ་ནི་རྩ་རྒྱུད་ལས། བདག་གི་ལུས་ལ་སྣང་མཛད་བཞག། ཅེས་སོགས།    ༈   

[037B]    ༈    སྒྲ་དོག་པའི་དབང་དུ་བྱས་ན། ཡེ་ཤེས་ཀྱི་སྐད་དོད་ཛྙ་ན་ཞེས་པའི་ན་དགག་ཚིག་ཡིན་པས། ་མཉམ་གཞག་རྣམ་པར་མི་རྟོག་པའི་ཡེ་
ཤེས་ལ་བྱེད་དགོས།    ༈       ༈       ༈   
བ་མངོན་པར་བྱང་ཆུབ་པའི་མདོ་ཡིན། དེ་ལས་མཛད་པ་རྒྱ་ཆེ་ཞིང་གྲུབ་མཐའ་གོང་མ་དང་མཐུན་པ་ནི་རྒྱ་ཆེར་རོལ་པ། དེ་ལས་ཀྱང་གསང་བའི་རྣམ་ཐར་དག་ནི་གསང་བ་བསམ་གྱིས་མི་ཁྱབ་པའི་མདོར་གསུངས།    ༈   
   ༈    བྱེ་མདོའི་ལུགས་དང། ཕར་ཐེག་གོང་མའི་ལུགས་དང། སྔགས་ལུགས་སོགས་འཚང་རྒྱ་ཚུལ་མི་འདྲ་བ་རྣམས་གསུངས།    ༈    འགྱངས་
ལ༑    ༈    གསེར་ལྟ་བུའི་སེམས་བསྐྱེད་ནས་རིགས་ངེས་པས་དམན་ལམ་དུ་ལྟུང་བ་མེད་དོ། །   ༈    །ཞེས་པ་
གོས་ཀྱི་སྐད་དོད་ཀྱི་སྟེང་ནས་གཞན་བཤད་རྒྱུ་ཡོད་འདྲ།    ༈       ༈    ས་བོན་གྱི་བག་ཆགས་

[038A]༄༅། །ཤེས་སྒྲིབ།    ༈    །ཅེས་པའི་རྩོད་པ་ནི་ཕྱིར་རྒོལ་གྱི་འདོད་པ་དང། འཆད་པ་ནི་ཉན་པ་པོའི་བློ་ཚོད་དང་བསྟུན་ནས་འཆད་པས་གཞུང་རང་གི་དགོངས་པ་ངོ་མ་འཆད་པའི་ངེས་
པ་མེད། རྩོམ་པ་དགོངས་པ་རང་ངེས་ཅན་ཡིན་གསུངས།    ༈    རིགས་ལྡན་འཁོར་བསྒྱུར་དྲག་པོ་རྩོད་དུས་བྱོན་པ་ཇི་ཡིན་ཞེས་དོན་ཁང་རིམ་བཞིས་དྲི་པ་ཞུས་པར། སྤྱིར་གྲུབ་མཐའ་གོང་མའི་ལུགས་དང་
མཛོད་མི་འདྲ་བ་དང། འདི་གསང་སྔགས་བསྒྲུབས་པའི་འཁོར་བསྒྱུར་ཡིན་ཚུལ་གྱི་ལན་མཛད་ཚུལ་གསུངས།    ༈       ༈   
སངས་རྒྱས་ཀྱི་བ་སྤུའི་ཡོན་ཏན་བསམ་གྱིས་མི་ཁྱབ། དེ་རེ་རེ་ན་ཞིང་རབ་འབྱམས་བསམ་གྱིས་མི་ཁྱབ་པས་བརྗོད་མི་ནུ་བ་ཡིན།    ༈    སྐྱེ་བ་གསུམ་ལ་རྟོགས་ནུས། ཐེག་ཆེན་བུལ། ས་དང་པོ་ཐོབ་
པ་ལ་གྲངས་མེད་དང་པོའི་ཚོགས་རྫོགས་དགོས། འོན་ཀྱང་རྟོགས་ཟིན་ནས་ནམ་མཁའ་དང་ལག་མཐིལ་ལྟ་བུའི་ཁྱད་ཆེ།    ༈   
དེ་ཀུན་མཁྱེན་བླ་མར་ཞུས་པས། ཁྱོད་ཚེ་འདིར་སྟོང་ཉིད་མངོན་སུམ་རྟོགས་མི་ནུས། དོན་སྤྱིའི་ཚུལ་གྱིས་རྟོགས་ནུས་གསུངས་པར་ཁོང་སེམས་ཕམ་ནས་དུས་བས། ཁྱེད་སྔགས་ལམ་ནས་བགྲོད་ཀྱི་ཡིན་ན་མ་གཏོགས་ས་དང་པོ་ཐོབ་པ་ལ་གྲངས་

[038B] ཟུང་འཇུག་གི་སྐད་དོད་ཡུ་ག་ན་དྭ་ཞེས་པ། དྭ་གཉིས། ན་དགག་ཚིག།    ༈       ༈   
སུམ་དུ་རྟོགས་པ་ཚང་མ་སྐད་ཅིག་མ་རེ་ཡིན། རྒྱུན་མཐའ་ཡང་དེ་ཡིན། སྦྱོར་ལམ་གྱི་སྐབས་དོན་སྤྱིའི་ཚུལ་གྱིས་རྟོགས་པ་དང་པོ་རྗེས་དཔག་ཚད་མ་དེ་སྐད་ཅིག་མ་ཡིན། དེ་ཕྱིན་ཆད་ན་རྟོགས་ཟིན་རྟོགས་པ་ཡིན་པས་དཔྱད་ཤེས་ཡིན། འདི་རྣམས་
ཡུན་རིང། འདིའི་དཔེ་མི་ངོ་ཤེས་ལྟ་བུ་དང་པོ་ཕྲད་པ་དང། རྗེས་སུ་ཕྲད་ཟིན་གྱི་རྣམ་པ་ཡིད་ལ་ཤར་བའོ། །   ༈    དོན་སྤྱིའི་གཉིས་སྣང། བདེན་གྲུབ་ཀྱི་གཉིས་སྣང་གསུམ་ཡོད།    ༈   
པ་ཐོབ་པ་ནས་མཉམ་གཞག་དང་སྤྱོད་ལམ་བསྲེ་ནུས། དེ་བསྲེ་ནུས་ཞེས་པ་ལྷ་ལྷ་བུ་བསྒོམ་བཞིན་འགྲོ་འཆག་གི་སྤྱོད་ལམ་བྱས་ཀྱང་མི་གནོད་པ་ཡིན།    ༈    འདི་ཚིག་གི་སྟེང་ནས་ངེས་པ་ཡིན། དེ་ནས་སྒྲ་ཚིག་ལ་
མི་ལྟོས་པར་དོན་བློ་ལ་ཤར། ཤར་ལུགས་སྐད་ཅིག་མར་འཆར། འདི་བསམ་བྱུང། དེ་ནས་མི་རྟག་པའི་དོན་སྤྱི་ཤར། དེ་ལ་གསལ་སྣང་ཐོན། འདི་སྒོམ་བྱུང་ཡིན། གསལ་སྣང་འདི་དག་རྟོག་པའི་གསལ་སྣང་ཡིན། གསལ་སྣང་ལ་རྟོག་པའི་གསལ་སྣང་དང་
མངོན་སུམ་གྱི་གསལ་སྣང་གཉིས་ཡོད། སྒྲ་འཛིན་རྣ་ཤེས་དང་གཟུགས་འཛིན་མིག་ཤེས་མངོན་སུམ་ཡིན། ཕྱི་རོལ་པས་རྟོག་པར་འདོད་མཁན་ཡོད།    ༈    རྩེ་མོའི་སྐབས་རྣམ་བྱང་གཟུང་རྟོག་
[039A]༄༅། །བཟོད་པའི་སྐབས་གཟུང་འཛིན་རྟོག་པ། ཆོས་མཆོག་སྐབས་རྫས་འཛིན་རྟོག་པ་མངོན་འགྱུར་བ་སྤངས་པ་ཡིན།    ༈    ཐ་མ་གཅིག་སྒོམ་ལམ་དུ་འདོད། དེ་
ཡང་ར་ཟམ་ཐོག་བཏང་བ་ལྟར་རིམ་ཅན་དུ། སྡུག་བསྔལ་ཆོས་བཟོད་ཚད་མ། ཆོས་ཤེས་དཔྱད་ཤེས། དེ་བཞིན་སྤེལ་མར་འདོད། རང་རྒྱུད་པས་ཤེས་པ་བརྒྱད་ཅིག་ཅར་སྐད་ཅིག་མ་གཅིག། བཟོད་པ་བརྒྱད་སྐད་ཅིག་མ་གཅིག་ཏུ་འདོད།    ༈   
གཟུགས་ཞེས་པ་མིང་འདུ་ཤེས། འདུ་བྱེད། ཚོར་བ། རྣམ་ཤེས་བཞི། གཟུགས་གཟུགས་ཕུང་བཅས་གདགས་གཞི་ཕུང་ལྔ་ཡིན།    ༈    བཞག་པའི་བག་ཆགས། རྫས་རྒྱུན་ཉོན་མོངས་སྔ་མ་ཕྱི་མ་སྐྱེ་
པའི་བག་ཆགས་ལྟ་བུ། བཞག་པའི་བག་ཆགས་་དགྲ་བཅོམ་ལ་སྤྲེའུ་ལྟར་འགྲོ་བ་དང་ཀུ་ཅོ་སོགས་ཡོད་པ་ལྟ་བུ།    ༈    ཤེས་པར་གྱུར་པའི་ཤེས་སྒྲིབ་མེད་པ་དང། །ཉོན་མོངས་ཅན་མིན་ཤེས་སྒྲིབ་ཡོད་པ་འགལ། །ཞེས་
འཕངས་པར། རྗེ་འཇམ་བཞད་ཀྱིས། ཤེས་པར་གྱུར་པའི་ཤེས་སྒྲིབ་མེད་གསུངས། ཉོན་མོངས་ཅན་མ་ཡིན་པའི་ཤེས་སྒྲིབ་ཡོད་ཅེས་རྗེའི་གསུང་གང་ན་ཡང་མེད་ཅེས་ལན་མཛད།    ༈    འགྲེལ་པ་རྒྱུད་
འགྲེལ་གཏན་འབེབས་ཡིན།    ༈    བྱ་རྒྱུད་ལ་བདེ་སྟོང་སྦྱོར་ཚུལ་ཡོད། སྲིན་བུའི་ཚུལ་གྱི་

[039B]    ༈    བྲིས་ཆ་ལ་དགེ་སློང་ཞིག་བྲིས་སྣང། བྱང་སེམས་ལ་དེ་ལྟར་ཡོད་ཚོད། དེས་ན་སྔགས་ལ་ལོས་ཡོད། དེ་ཐམས་ཅད་ལ་སྟོང་ཉིད་རྟོགས། རང་བཞིན་ཤེས་
པ་དགོས།    ༈    དགག་བྱའི་གཉིས་སྣང་ནི་བདེན་གྲུབ་སོགས་ཀྱི་གཉིས་སྣང།    ༈    གྲངས། ན་ནས་ཚུགས། ན་ཉན་ཐོས་ལ་སོགས་པ་དམིགས་
པར་ལྟ་བ་རྣམས་ཀྱི་ཞེས་པ་ཉན་ཐོས་སྟོང་ཉིད་མ་རྟོགས་པ་རྣམས་ལ་བྱེད། དེ་ནི་མཚན་མར་དམིགས་སྒོ་ནས། །ཞེས་རང་རྒྱུད་པས་ཉན་རང་འཕགས་པས་སྟོང་ཉིད་མ་རྟོགས་པར་འདོད་ཀྱང། ཐལ་འགྱུར་བས་འཕགས་པ་ལ་སྟོང་ཉིད་རྟོགས་པས་ཁྱབ་པར་འདོད་
   ༈       ༈    ་ཇི་ལྟར་གྲོང་ཁྱེར་སེར་སྐྱའི་མི་གཙང་ལུད། །དེས་ནི་བུར་མ་ཤིང་གི་ཞིང་ལ་ཕན། །་་ཞེས་གསུངས་པ་ལྟར་ཕར་ཐེག་གི་བྱང་སེམས་ཀྱིས་ཀྱང་ཉོན་མོངས་ལམ་དུ་ཁྱེར་བ་རྐྱེན་ཙམ་ལས། ཉེར་ལེན་
དུ་མི་འགྱུར། གསང་སྔགས་ཉེར་ལེན་དུ་འགྱུར་བ་ཡོད་པ་ལྟ་བུར་གསུངས་ཀྱང། བདག་གི་བླ་མས། ཉེར་ལེན་དུ་གྱུར་ན་ཉོན་མོངས་ལམ་གྱི་ངོ་བོར་འགྱུར་དགོས་པས་མི་རིགས། འོན་ཀྱང་དེ་ལས་སྐྱེ་བའམ། དེས་རྒྱུ་བྱས་ཏེ་སྐྱེ་བར་ཁས་ལེན་དགོས་
སམ་གང་ལྟར་སྔགས་དང་ཕ་རོལ་ཏུ་ཕྱིན་པའི་ལམ་ཁྱེར་གྱི་ཁྱད་པར་ཕྱེད་དགོས།    ༈    །   ༈   

[040A]༄༅། །འཁྱེར་བ་ལས། སྒེར་རྐྱང་ལམ་ཁྱེར་མེད་གསུངས།    ༈    དབུལ་པོ་དེས་པའི་མདོ་སོགས་བལྟ་ན་གནད་ཆེ། རྗེ་ཉིད་གཞུང་གི་ཆོས་འདོན་སྐབས་ག་ལེར་གཟིགས་ཚུལ་གསུངས།    ༈   
བའི་ཕུན་ཚོགས་སྤང་བྱར་བྱས་ཀྱང། དལ་འབྱོར་གྱི་རྟེན་ནམ་ལུས་དོན་གཉེར་དགོས་པ་ལྟ་བུ།    ༈    །ཞེས་མདོ་ལས་གསུངས་པ། ཐལ་འགྱུར་བས་སྟོང་ཉིད། སེམས་ཙམ་པས་གཟུང་འཛིན་རྫས་གཞན་གྱིས་སྟོང་པ་
རང་རྒྱུད་པས་བདེན་མེད། མདོ་སྡེ་པས་རང་རྐྱ་ཐུབ་པའི་རྫས་ཡོད་ཀྱིས་སྟོང་པ། བྱེ་སྨྲས་མི་རྟག་པ་བསྟན་པར་འདོད།    ༈    རིགས་ལ་ཡང་ཆགས་མེད་འཕགས་པའི་རིགས་ཞེས་འདོད། དེ་ཡན་གྱིས་
འཁོར་རྩམ་རིག་པར་འདོད།    ༈    ཐལ་འགྱུར་བས་དྲུག་པ་ཡིད་ཀྱི་རྣམ་ཤེས།    ༈   
བུའི་སྡུག་བསྔལ་ལས་བདེ་བ་སྐད་ཅིག་ཀྱང་མ་བྱུང་བས་ཕམ་པ་མ་བྱུང།    ༈    ལྷ་སྒོམ་བཀའ་བརྒྱུད་རྙིང་མ་སོགས་བཟང་ཟེར་མཁན་མང། དེ་ནི་རྒྱུ་དགེ་ལུགས་པར་ཡོད། འབྲས་བུ་གཞན་ཕྱོགས་
པར་ཡོད་ཟེར་བ་དང་འདྲ་སྟེ། ཏིང་ངེ་འཛིན་གྱི་ཚོགས་བསྡུས་པ་ཚུལ་ཁྲིམས་ཡིན། དེས་ན་ཚུལ་ཁྲིམས་ལས་ཏིང་འཛིན། དེ་ལས་ཤེས་རབ་རྣམས་འབྲེལ་མར་སྒྲུབ་པའི་རྒྱུ་འབྲས་ཡིན་པས་རྒྱུ་དགེ་ལུགས་པས་བྱས། འབྲས་པུ་གཞན་ལ་གྲུབ་པ་

[040B]    ༈    ངེས་འབྱུང་རྣམ་དག་ཡོད་ན་གུམ་གུམ་བྱས་ནས་འདུག་མ་དགོས་པ་འདུལ་བ་རང་ནས་
གསུངས་གསུངས། དེ་བཞིན་དུ་བྱང་ཆུབ་ཀྱི་སེམས་ཤུགས་དྲག་ཡོད་ན་བྱང་སེམས། ཟབ་མོའི་ལྟ་བ་རྣམ་དག་ཡོད་ན་སྔགས་ཀྱི་ལམ་དང་དམ་ཚིག་བསྲུང་བདེ་བ་སོགས་སྦྱར་ནས་གསུངས།    ༈    བུད་མེད་བསྟེན་པ་ལས་ཀྱི་ཕྱག་རྒྱ་ཡིན། །ཤ་ཆང་ཟ་
བ་ཚོགས་ཀྱི་འཁོར་ལོ་ཡིན། །ཞེས་གསུངས་པ་སོགས་ཀྱི་ལོ་རྒྱུས་ཀྱང་རྒྱས་པར་གསུངས།    ༈       ༈    དེ་རྒྱས་ན་ཀུན་ད་ལྟ་བུའི་
བྱང་སེམས་རྒྱས་པ་དང། དེ་རྒྱས་ན་བདེ་ཆེན་འབར་བ་རྒྱས་པ་དང། དེ་རྒྱས་ན་བདེ་བས་སྟོང་པ་ངེས་པའི་བདེ་སྟོང་གི་ཡེ་ཤེས་སྟོབས་ཆེ་བ་དང། དེ་ཆེ་ན་སྤང་བྱ་ཉོན་མོངས་སྤོང་བ་ལ་ལམ་ཤིན་ཏུ་མྱུར་བའི་དགོས་པ་ཡོད།    ༈   
རྒྱལ་སྲས་ཞི་བ་ལྷ་དེ་འདྲ་ཡིན་ཚོད། ཀླུ་སྒྲུབ་ཀྱིས་གསེར་འགྱུར་མཛད་པ་ཁྱོད་ཀྱིས་མི་མང་པོ་བསླུས་པ་རེད་ཅེས་བཙན་ཕུད་བྱས། ཟླ་གྲགས་རི་མོར་བྲིས་པའི་བ་ལས་འོ་མ་བཞོས་པས་ཁྱོད་ཕྱི་རོལ་བའི་རིག་སྔགས་མཁན་ཞིག་རེད་ཅེས་བཙན་ཕུད་བྱས། ཞི་བ་ལྷ་
གང་ཡང་མི་ཤེས་ཟེར་ནས་བཙན་ཕུད་བྱས། དེ་ཐམས་ཅད་ཕྲག་དོག་རེད།    ༈    ཕྱི་མ་ནི་དབང་ཕྱུག་ཆེན་པོ་ལ་ཡོད་པའི་ཡོན་ཏན། སྔ་མ་ནི་སངས་རྒྱས་ལ་ཡོད་པའི་ཡོན་ན་ནོ། །   ༈   

[041A]༄༅། །པར༑ དལ་འབྱོར་འདི་ནི་ཞེས་སགས་དྲངས། ལོངས་སྤྱོད་སྦྱིན་པས་གྲོགས་བྱེད་དགོས། ལུས་ཚུལ་ཁྲིམས། འཁོར་ཕུན་ཚོགས་བཟོད་པ། བརྩོན་པ་ཕུན་ཚོགས་བརྩོན་འགྲུས། རྟག་ཏུ་ཉོན་མོངས་དབང་ཉིད་
མི་འགྲོ་བ་ཏིང་འཛིན། བྱ་བ་རྣམས་ལ་ཕྱིན་ཅི་མ་ལོག་པ་ཤེས་རབ། སྨོན་ལམ་དྲི་མ་མེད་ལུགས་ཚོ་འདི་སྣང་གི་ཞེན་པ། དེ་ལས་རབ་འཁོར་བའི་ཞེན་ཆགས། དེ་ལས་རང་དོན་ཡིད་བྱེད། དེ་ལས་སྔགས་ལ་་རྒྱུའི་རྙེད་དཀའ་འདི་བསམ་དགོས་
སྐྱེས་བུའི་སྐད་དོད་པུ་རུ་ཥ་ཞེས་པ་ནུས་ལྡན་ལ་འཇུག་པས། འདིའི་དངོས་བསྟན་གྱི་སྐྱེས་བུ་དེ་ཆུང་ངུ་ལ་ཆེ་འབྲིང་ཆུང་གསུམ་ཕྱེ་བའི་ཆེན་པོ། ཕན་པ་ཞེས་པ། ཕན་དང་བདེ་དང་སྐྱོབ་པ་དང། །ཞེས་ཤེས་མཚན་ལས་བཤད། གལ་ཏེ་འདི་བདག་
འཛིན་པར་་དལ་འབྱོར་འདི་བདག་ཏུ་འཛིན་དགོས་པ། དེ་ལ་བརྟེན་ནས་བཀའ་གདམས་པས་འཇིག་ལྟ་ལ་སངས་རྒྱས་ཀྱི་གདུང་ཞེས་གསུངས། རང་རེས་ཚེ་འདི་ལས་ཕྱི་མ་ཕན་ཆད་ལ་བདག་བཟུང་མེད། གཞན་དབང་དམྱལ་སྲུང་གིས་བཀོལ་བ་
ཐོ་ལུམ་ཟར་འཇུག་པ། ཕྱི་ནས་གང་གིས་སློང་ཞེས་པ་ཚེ་ཚད་ཀྱིས་ཤེས། མཛོད་ཀྱི་ལུང་མཛད། ཤི་རྒྱུ་མེད་པ།    ༈    མི་རྟག། ལས་འབྲས་གསུམ་གང་རུང་གིས་བསྐུལ་དགོས། འདི་རྣམས་ལ་གོ་རིམ་མེད། རྗེའི་གསུང། འཆི་བ་
བསམ་ན་་་་་ཞེས་གསུངས། འཁོར་བའི་སྡུག་བསྔལ་ལ་ཡིད་འབྱུང་སླ། ཁྱབ་པ་འདུ་བྱེད་ཀྱི་སྡུག་བསྔལ་ལ་ཡིད་འབྱུང་དཀའ། ངེས་འབྱུང་ཞེས་པ་གདོན་མི་ཟ་བར་ཡིད་འབྱུང་བ་ཞེས་སྐད་དོད་ཀྱི་སྟེང་ནས་བཤད་རྒྱུ་ཡོད། སེམས་བསྐྱེད་

[041B] རང་དོན་དོན་གཉེར་གཉིས་སྔོན་དུ་འགྲོ་དགོས། སེམས་བསྐྱེད་ཅེས་པའི་སྟེང་ནས་ཤེས་དགོས། རང་རེ་སེམས་རྒྱ་ཆུང་ཆུང་འདི་སྣང་མ་གཏོགས་མེད། རྒྱ་གར་རྒྱ་ནག་ལ་སོང་ན་ཡང་སེམས་རྒྱ་ཆུང་ཆུང་དེ་རང་རེད། སྤྲང་པོ་
དེ་ལས་ཆུང། ཉིན་རེ་མ་གཏོགས་མི་བསམ། དེ་ལས་རྒྱ་བསྐྱེད་དགོས། སྐྱེས་བུ་ཆུང་ངུའི་སེམས་ཙམ་བསྐྱེད་ན་ཅུང་ཟད་རྒྱ་བསྐྱེད། དེ་ལ་འབྲིང་གི་འཁོར་བའི་སྡུག་བསྔལ་བསམས་ཏེ་འཁོར་བ་ལས་ཐར་འདོད་བསྐྱེད་པ་དེ་དེ་ལས་རྒྱ་བསྐྱེད། ཆེན་པོས་ནམ་མཁའི་
མཐའ་ཁྱབ་ལ་དམིགས། སངས་རྒྱས་ལ་དམིགས་པས་ཤིན་ཏུ་རྒྱ་བསྐྱེད། སྔགས་ལ་དེ་ལས་ཀྱང་སེམས་ཅན་གྱི་སྡུག་བསྔལ་ཇ་སྦྱོར་གཅིག་གི་ཡུན་ཀྱང་མི་བཟོད་པ་དགོས། དེ་ལྟ་བུས་ཀུན་ནས་བླངས་ཏེ་སེམས་བསྐྱེད་པ་སྔགས་ལ་འཇུག་པའི་སྒོ། དེ་ན་
དབང་ཐོབ། དམ་ཚིག་བསྲུང། དེ་ཡང་དམ་སྦྲགས་ཀྱིས་ཤེས། དེ་ནས་བསྐྱེད་རིམ། དེ་ནས་རྫོགས་རིམ། གསང་འདུས་རྫས་ཀྱི་ཐིག་ལེས་རླུང་དབུ་མར་བསྡུད་དེ་ནས་སྙིང་གར་བསྡུད་དེ་ནས་སྒྱུ་ལུས། དེ་ནས་འོད་གསལ་སོགས་གསུངས། སྒྱུ་ལུས་ཐོབ་པའི་རེ་བ་མེད་
ཀྱང་གོ་བ་ལེགས་པར་ཆགས་ན་བསྐྱེད་རིམ་ཕྲ་རགས་མཐར་ཕྱིན་པ་དང་འདྲ་བའི་ཕན་ཡོན་ཡོད་པར་ཡེ་ཤེས་རྡོ་རྗེ་ཀུན་ལས་བཏུས་ཀྱི་ཊཱིཀྐ་ར་གསུངས། དེ་ནས་སློབ་མི་སློབ་ཀྱི་ཟུང་འཇུག་སོགས་འབྲས་བུ་འགྲུབ་ཚུལ་བར་གསུངས་ནས། ས་བཅད་བཞི་པའི་ལུང་ནས་དབུ་
ཚུགས། བཤད་ལུང་ལ་དོན་བསྡུ་དང་དཀའ་གནད་རེ་གསུངས། དེ་མིན་ལུང་ཙམ་གྱིས་ཀྱང་འཐུས། སྲིད་པ་ཐ་མ་པ་སྔགས་ལ་འཇུག་སྐབས་ཕྱིའི་མངོན་བྱང་འཇོག་དཀའ། དེ་ཟླ་ཉི་མུན་པ་གསུམ་གྱི་སྒྲིབ་བྱེད་དང་བྲལ་བའི་ཐོ་རེངས་ཀྱི་

[042A]༄༅། །དུས་སུ་ཐོབ་པས་ཕྱིའི་མངོན་བྱང། སྣང་མཆེད་ཐོབ་གསུམ་གྱི་རྗེས་སུ་ཐོབ་པས་ནང་གི་མངོན་བྱང།    ༈   
དང་ཐུན་མོང་བ་ཡིག་སྤྱིའི་དོན། དབེན་གསུམ། ལྷག་པར་སེམས་དབེན་གྱི་འོད་གསལ། སྦས་དོན་གྱི་འོད་གསལ། ཟུང་འཇུག་སྐབས་ཀྱི་འོད་གསལ། མཐར་ཐུག་གི་འོད་གསལ།    ༈   
དབྱེར་མེད་ཀྱི་གནད་ཡིན། ཤིན་ཏུ་གསང་བ་ཡིན་གསུངས། ་འདི་ཁོ་བོས་སྒོ་མང་ཆོས་དར་རིན་པོ་ཆེ་བློ་བཟང་ཚུལ་ཁྲིམས་རྒྱ་མཚོ་དཔལ་བཟང་པོ་ལས་ཞུས། དེས་ཞང་རིན་པོ་ཆེ་དང། ཨ་ཁུ་རིན་པོ་ཆེ་ཤེས་རབ་རྒྱ་མཚོ་གཉིས་ཀ་ལས་གསན་
གསུངས།། །།༄༅།  ཡང་རིམ་ལྔ་གསལ་སྒྲོན་གྱི་གསུང་ཕྲིན་ཁག་གཅིག་ལ།  ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསུང། དལ་བའི་རྟེན་འདི་ཡིད་བཞིན་ནོར་ལས་ལྷག། ཅེས་སོགས་ལས་བརྩམས་པའི་
ཀུན་སློང་ཀུན་སྤྱོད་སོགས་སྤྱི་ལྟར། གང་གསན་བྱའི་ཆོས་ཐེག་ཆེན། དེའི་ནང་ནས་གསང་སྔགས། དེའི་ནང་ནས་ཆེས་མཆོག་ཏུ་གྱུར་པ་རྒྱུད་ཀྱི་རྒྱལ་པོ་དཔལ་གསང་བ་འདུས་པའི་རྫོགས་རིམ་གྱི་བཤད་ཁྲིད་མདོར་བསྡུས་ཙམ་འབུལ་བ་
སྤྱིར་རྗེའི་གསུང་གི་ནང་ནས་ལམ་རིམ་ཆེན་མོ་དང། སྔགས་རིམ་ཆེན་མོ་ཞལ་ཆེམས་ཡིན་གསུངས་པས་དེ་གཉིས་གཙོ། ལྷག་པར་གསུང་གི་ཡང་སྙིང་ནི་སྔགས་ལ་རིམ་ལྔ་གསལ་སྒྲོན་དང། མདོའི་དེ་དྲང་ངེས་ལེགས་བཤད་སྙིང་པོ་དང། ལམ་

[042B] རྗེ་ཡབ་སྲས་ཀྱིས་འདུས་པ་གཙོ་བོར་བཀྲལ་བ་ལམ་དེ་ཡིས་ཟུང་འཇུག་གི་གོ་འཕང་མངོན་དུ་མཛད་པས་ཡིན། རྫོགས་རིམ་གྱི་སྔོན་དུ་བསྐྱེད་རིམ་ངེས་པར་འགྲོ་དགོས། འདུས་བའི་བསྐྱེད་རིམ་གྱི་གཞུང་རང་ལུགས་ཤིན་ཏུ་
མང་ཡང་མཆོག་ནི་རྗེའི་དགོངས་པ་དངོས་གྲུབ་རྒྱ་མཚོ། རྫོགས་རིམ་ཐམས་ཅད་ནས་ས་གསུམ་གྱི་ནོར་བུ་གཅིག་པུ་ནི་རིམ་ལྔ་གསལ་སྒྲོན་འདི་ཡིན། གསང་སྔགས་འདིར་ཐོབ་བྱ་ཟུང་འཇུག་ལ་དམིགས། དུས་ཀྱང་སྙིགས་དུས་ཀྱི་ཚེ་ཐུང་གཅིག་ལ་འཚང་
རྒྱ་བར་བྱེད་པ་ཡིན། གསལ་སྒྲོན་དབུས་སྤར་གྲངས་ནས། འཇམ་དབྱངས་ལ་ཕྱག་འཚལ་ཐོག་མར་འབྱུང་བ་རྗེའི་དངོས་ཀྱི་བླ་མ་ཞལ་གཟིགས་མཆོག་བླ་སློབ་ཀྱི་ཚུལ་དུ་འདུས་པའི་ཟབ་གནད་མཐའ་དག་བསྟན་པས་ན་འདིར་སྦས་པའི་ཚུལ་གྱིས་དེ་མཐའ་དག་བསྟན་པས་ན་འདིར་སྦས་པའི་ཚུལ་གྱིས་དེ་བསྟན་
བསྟན་ཕྱིར་འཇམ་དབྱངས་ལ་བསྟོད་ཕྱག་མཛད། ཡོན་ཏན་བུམ་ནང་གི་མར་མེ་ལྟར་སྦས་ཏེ་གསུམ་ལྡན་རྡོ་རྗེ་འཛིན་པའི་ཚུལ་ལས་མི་གཡེལ་ཀྱང། འཇམ་དབྱངས་དངོས་ཀྱི་བླ་མ་མཛད་པ་འདི་རྗེ་ཉིད་ཀྱི་ཞལ་ནས་ཐོན་པ་མང། ལེགས་
བཤད་སྙིང་པོར་ཡང། འཇམ་དབྱངས་བླ་མའི་དྲིན་གྱིས་ཞེས་ཞལ་གྱིས་བཞེས། རྨད་བྱུང་མཚན་དཔེའི་སོགས་ཀྱིས་ཡན་ལག་བདུན་ལྡན་བསྡུས་པའི་སྒོ་ནས་རྡོ་རྗེ་འཆང་ལ་བསྟོད་ཕྱག་མཛད་པ་སྟེ། ཡན་ལག་བདུན་ནི། ལོངས་སྤྱོད་རྫོགས་པའི་
ཡན་ལག་དང། ཁ་སྦྱོར་གྱི་ཡན་ལག། བདེ་བ་ཆེན་པོའི་ཡན་ལག། རང་བཞིན་མེད་པའི་ཡན་ལག། རྒྱུན་མི་འཆད་པའི་ཡན་ལག། འགོག་པ་མེད་པའི་ཡན་ལག། སྙིང་རྗེས་ཡོངས་སུ་གང་བའི་ཡན་ལག་གོ། དང་པོ་ནི། ཕར་ཐེག་ལྟར་ན། ཐེག་

[043A]༄༅། །ཆེན་གྱི་ཆོས་རྫོགས་པར་ལོངས་སྤྱོད་པ་ལ་བྱེད། བླ་མེད་འདིར་མཚན་དཔེས་རྫོགས་པར་སྤྲས་པའི་སྐུ་ཡིན་པས་ན་ལོངས་སྤྱོད་རྫོགས་པའི་དང། གཉིས་བ་ནི། སངས་རྒྱས་རང་གི་ཐུགས་བདེ་སྟོང་གི་རྣམ་རོལ་ལས་བྱུང་བའི་
རང་དང་ཐུགས་རྒྱུད་གཅིག་པའི་རང་སྣང་གི་རིག་མ་དང་ཞལ་སྦྱོར་བའི་ཁ་སྦྱོར་བ། གསུམ་པ་ནི། རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་ཆེན་ཐུགས་རྒྱུད་ལ་རྒྱུན་མི་འཆད་བས་བདེ་བ། བཞི་པ་ནི། བདེ་བདེ་ཡང་
གདོད་མ་ནས་གྲུབ་པ་མ་ཡིན་པར་ངོ་བོ་ཉིད་སྐུ་ལྟར་རང་བཞིན་གྱིས་སྟོང་པ། ལྔ་པ་ནི། དག་པའི་སྒྱུ་མའི་སྐུ་མཚན་དཔེས་སྤྲས་པ་དེ་ཉིད་འཁོར་པ་མ་སྟོངས་ཀྱི་བར་དུ་རྟག་པར་བཞུགས་པའམ་གནས་པས་ན་རྒྱུན་མི་འཆད་པ། དྲུག་པ་ནི། སྐུ་དེ་ཉིད་
སྐད་ཅིག་མ་ཡིན་པས་གནས་སྐབས་གཞན་དུ་འགྱུར་ཡང་ངོ་བོ་མི་འགྱུར་བས་འགོག་མེད། བདུན་པ་ནི། རང་དོན་མཐར་ཕྱིན་ཀྱང་སྙིང་རྗེ་ཆེན་པོས་ཞི་མཐའ་སྤངས་པ་སྟེ་ཞི་མཐར་མི་གནས་པ་ནི་སྙིང་རྗེས་ཡོངས་སུ་གང་བའི་ཡན་ལག་གོ། རྟག་
རོལ་ཞེས་པས་རྒྱུན་མི་འཆད་པ་དང། འགོག་མེད་ཀྱི་ཡན་ལག་གཉིས་ཀ་བསྟན། གལ་ཏེ་རྒྱུན་མི་འཆད་པ་ནི་འཇུག་པ་དང་ལྡོག་བ་དང་བར་ཆད་པ་དང་བཅས་པ་མིན་པ་ལ་བྱེད་ན་འགོག་མེད་ཀྱང་དུས་ཅུང་ཟད་ཅིག་གནས་ནས་རྣམ་པར་འཇིག་པ་མེད་པ་ལ་བཤད་
པ་གཉིས་ཁྱད་མེད་པས་ཡན་ལག་དྲུག་ཏུ་འགྱུར་རོ་སྙམ་ན། རྒྱུན་མི་འཆད་པ་ཙམ་ནི་སྤྲུལ་སྐུ་ལ་ཡང་ཡོད་པས་འགོག་པ་མེད་པ་ལས་མི་འདའ་བར་འཁོར་བ་ཇི་སྲིད་བར་བཞུགས་པས་ཁྱད་ཡོད། ཡན་ལག་དང་པོ་གསུམ་ཕར་ཕྱིན་དང་ཐུན་

[043B] ཕྱི་མ་བཞི་ཐུན་མོང་བར་མན་སྙེར་བཤད། གསང་བ་ཀུན་འདུས་ཞེས་པས་སྐུ་གསུང་ཐུགས་ཀྱི་གསང་བ་འདུས་བར་སྟོན། ཨིནྡྲ་བྷཱུ་ཏི་ནི་འདུས་པའི་ལམ་གྱི་ཐོག་མའི་གདུལ་བྱ་ཡིན། རྒྱལ་པོ་འདིས་དང་པོར་རྒྱང་རིང་པོའི་ནམ་མཁའ་ནས་
བྱ་དམར་པོ་ལྟ་བུ་མང་པོ་འཕུར་བ་མཐོང། གཞན་ལ་དྲིས་པས་སངས་རྒྱས་ཀྱི་ཉན་ཐོས་སུ་ཤེས་ནས་ཤིན་ཏུ་དད་དེ་སངས་རྒྱས་དང་མཇལ། འདོད་ཡོན་མ་སྤངས་པར་འཚང་རྒྱ་དགོས་ཞུས་པར་སྔགས་ཀྱི་གདུལ་བྱར་མཁྱེན་ནས་འདུས་པ་འདི་བསྟན་
ལམ་བསྒོམས་པས་ཟུང་འཇུག་ཐོབ། འདིའི་ཡུལ་གྱི་སྲོག་ཆགས་ཀླུ་ཚུན་ཆད་ཀྱང་སངས་རྒྱས། ཀླུ་ལས་སྐྱེས་པའི་རྣལ་འབྱོར་མ་ཡང་དེ་ལྟར། ཡུལ་དེར་རྗེས་སུ་ཡུལ་གྲོང་གསར་དུ་ཆགས་པའི་རྒྱལ་པོ་མངའ་བདག་བི་སུ་ཀལ་བར་ཡང་ཀླུ་ལས་
སྐྱེས་བའི་རྣལ་འབྱོར་མས་འདུས་པའི་ལམ་བསྟན་ནས་སངས་རྒྱས་པ་ཡིན། གནས་དེ་ལ་ད་ལྟ་ཨ་རྒྱན་མཁའ་འགྲོའི་གནས་ཞེས་གྲངས། ན་འཇམ་དབྱངས་བླ་མ་ཡི། །ཞབས་ཀྱི་པདྨར་ཞེས་པའི་འཇམ་དབྱངས་བླ་མ་དྲང་དོན་དུ་རྗེ་བཙུན་རེད་མདའ་བ་
ལྟ་བུ་དང། ངེས་དོན་དུ་རྗེ་ཉིད་ལ་ལམ་འདིའི་དཀའ་གནད་གསལ་བར་སྟོན་པའི་ལྷ་འཇམ་དབྱངས་དངོས་ལ་བྱེད་གསུངས་ཀྱང། འཇམ་དབྱངས་གོང་གི་དེ་དང། འདིར་འཇམ་དབྱངས་བླ་མ་ཞེས་པ་རེད་མདའ་བ་ལ་བྱ། ན་ལོ་ཆེན་རིན་
བཟང་ནས་འདི་བར་གཅིག་ནས་གཅིག་ཏུ་བརྒྱུད་པ་མིན་ཀྱང། འདུས་པའི་ལམ་འདི་བོད་དུ་གསལ་བར་མཛད་པ་པོ་ཡིན། ལོ་ཆེན་ཕན་སྔགས་འགྱུར་མི་འདྲ་བའི་སྔགས་རྙིང་མ་དང། དེ་ཚུན་འགྱུར་མི་འདྲ་བའི་སྔགས་གསར་མ་སྟེ་སྔགས་གསར་
[044A]༄༅། །མའི་ཐོག་མ་ལོ་ཆེན་ནས་ཡིན། ཇོ་བོའི་བདེ་མཆོག་གསུངས་སའི་སྣོད་ལྡན་གྱི་སློབ་མ་འདི་ཁོ་ན། རྒྱུད་ཀྱི་ཐུག་ས་འགོས་ལོ་དང། མན་ངག་གི་ཐུགས་མར་པ་ཡིན། འགོས་ལོ་དང། ཆག་ལོ། ལོ་ཕྲང་ཞི་
བ་འོད་སོགས་ཀྱི་གསུང་སྔགས་ལོག་སུན་འབྱིན་སོགས་ཀྱང་བལྟ་དགོས་པ་ཡོད། མདོ་སྔགས་ལ་ཐོས་བསམ་གྱིས་གདམས་པར་ཤར་བ་མེད་ན་ལམ་གཙོ་དང་རིམ་གཉིས་ཀྱི་ཟབ་གནད་མ་འཁྲུལ་བ་མི་རྙེད། རྡོ་རྗེ་འཆང་ཆེན་གཉིས་པའི་མན་ངག་
གིས༑ །ཞེས་པ་ཀླུ་སྒྲུབ་ཀྱི་མན་ངག། བ་བདེ་བའི་མགོན་པོ་ནི། གྲུབ་ཆེན་མགོན་པོ་བདེ་བ་ཆེན་པོ་ཞེས་པ་རྒྱ་གར་གྱི་གྲུབ་ཐོབ་རྒན་ཤོས། ལེགས་པར་བཤད་པ་ཐམས་ཅད་ཀྱི་འབྱུང་ཁུངས་ཞེས་པ་རྒྱུད་སྡེ་ཀུན་གྱི་རྩ་བ་དང། མེད་སྔེ་ཀུན་གྱི་ཟ་མ་
ཏོག་ཏུ་གསུངས་པ་དེ་ཡིན། གསང་འདུས་འདི་བདག་ཅག་གི་སྟོན་པ་ཐུགས་རྗེ་ཅན་དང། རྒྱ་བོད་ཀྱི་གྲུབ་ཐོབ་ཚད་ལྡན་ཐམས་ཅད། རྗེ་ཙོང་ཁ་པ་རྣམས་གཤེགས་སའི་ལམ་ངོ་མ་དེ་ཡིན་པས་འདི་ལ་གསུངས་ཚུལ་བསྔགས་བརྗོད་ཀྱང་གཞན་
དང་མི་འདྲ༑ མདོའི་བསྟན་པའི་སྙིང་པོ་ཐལ་འགྱུར་བའི་ལྟ་བའི་སྟོང་ཉིད་དང། སྔགས་ཀྱི་བསྟན་སྙིང་འདུས་པ་འདི་ཡིན། འདི་གཉིས་མཐར་ཐུག་བསྟན་པ་ཀླུ་སྒྲུབ་ཀྱི་ལུགས་ཁོ་ན། རྗེ་རིན་པོ་ཆེས་ཀྱང་སྔོན་རྒྱལ་བ་དབང་པོའི་ཏོག་གི་སྤྱན་སྔར་
ཐུགས་དམ་བཅས་པ་ན་སྙིང་སྟོབས་ཆེན་པོའི་བ་སྔགས་པ་མཛད་པ་ལྟར་སྲོལ་ཕྱེས་པ་འདི། འཇིག་རྟེན་གསུམ་གྱི་རིན་པོ་ཆེ་ཞེས་པ་ཡང་འདུས་པ་འདིས་རྡོ་རྗེ་འཆང་གི་གོ་འཕང་ཚེ་ཐུང་གཅིག་ལ་བདེ་བླག་ཏུ་སྟེར་བས་དང། ལམ་འདི་ཤིན་ཏུ་རྙེད་

[044B] ན་སྔོམ་འབྱུང་གི། རྣལ་འབྱོར་རྒྱུད་རྣམས་སོགས་ཀྱི་རྣལ་འབྱོར་རྒྱུད་ནི་རྒྱུད་སྡེ་བཞིའི་གྲས་ཀྱི་རྣལ་འབྱོར་རྒྱུད་ལ་མི་བྱེད་པར། ཕ་རྒྱུད་ལ་རྣལ་འབྱོར་རྒྱུད་དང། མ་རྒྱུད་ལ་རྣལ་འབྱོར་རྒྱུད་དང། མ་རྒྱུད་ལ་རྣལ་འབྱོར་མའི་རྒྱུད་དུ་བཏགས་པ་དེ་ལ་བྱ་སྟེ། རྣལ་འབྱོར་
མའི་རྒྱུད་ལ་མཁའ་འགྲོ་མའི་རྒྱུད་ཅེས་གསུངས་པས་ཀྱང་ཤེས། ཕྱེ་བ་ཕྲག་དྲུག་སོགས་རྒྱུད་ཀྱི་གྲངས་ལས། ཤླཽ་ཀའི་གྲངས་ལ་མི་བྱེད། གསང་བ་འདུས་པ་སྟོང་ཕྲག་གཅིག། ཅེས་པའི་སྟོང་ཕྲག་ནི་ཤླཽ་ཀའི་གྲངས་ལ་བྱ་དགོས། དེ་ལ་ཤླཽཀ་སྟོང་
ཕྲག་མེད་ཀྱང་བརྒྱད་བརྒྱ་ལྷག་ཙམ་ཡོད་པས་སྟོང་དང་ཉེ་བས་ན་རགས་རྩིས་མཛད་པར་གསུངས། རྣལ་འབྱོར་རྒྱུད་རྣམས་ཀྱི་ནི་ཚད། །བྱེ་བ་ཕྲག་ནི་དྲུག་ཏུ་ངེས། །སོགས་ཀྱིས་བླ་མེད་དང་རྒྱུད་སྡེ་འོག་མ་ཐམས་ཅད་ཀྱི་ཚད་བསྟན། འདིའི་བྱེ་བ་འཇིག་
རྟེན་ཡོངས་གྲགས་ཀྱི་ས་ཡ་དང། ཡོངས་གྲགས་ཀྱི་བྱེ་བ་ནི་འདིར་ས་ཡ་ཡིན། པོད་ཀྱི་བླ་མ་རྣམས་ཞེས་པས་སྐྱའི་གོང་མ་རྣམས་དང། བུ་སྟོན་རིན་པོ་ཆེ་སོགས་ལ་བྱེད་པར་གསུངས་གསུངས། བ་ཐབས་གཙོ་བོར་སྟོན་པས་ཐབས་རྒྱུད་དང། ཤེས་
རབ་གཙོ་བོར་སྟོན་པས་ཤེས་རབ་ཀྱི་རྒྱུད། ཐབས་བདེ་བ་ཆེན་པོ་དང་རོ་གཅིག་ཏུ་གྱུར་པའི་སྟོང་ཉིད་རྟོགས་པའི་ཤེས་རབ་བམ། ཐབས་ཤེས་དེ་གཉིས་ཆ་མཉམ་དུ་གཙོ་བོར་སྟོན་པས་གཉིས་མེད་ཀྱི་རྒྱུད་ཅེས་ཟེར་བས། རང་ལུགས་ལ་བླ་མེད་ཀྱི་
རྒྱུད་ཡིན་ན་ཐབས་ཤེས་གཉིས་མེད་ཀྱི་རྒྱུད་ཡིན་པས་ཁྱབ། སྒྱུ་ལུས་རྩལ་དུ་བཏོན་པ་དང། སྒྱུ་ལུས་རྩལ་དུ་མི་བཏོན་པར་འོད་གསལ་རྩལ་དུ་བཏོན་པ་གཉིས་འགལ་ཡང། གཉིས་མེད་ཀྱི་རྒྱུད་དང་ཕ་མའི་རྒྱུད་ནི་མི་འགལ་ཏེ། དེ་གཉིས་ཀྱི་འཇོག་

[045A]༄༅། །བྱེད་ཐ་དད་པས་སོ། །བ་ཁ་ཅིག་གིས། བདེ་མཆོག་རྩ་རྒྱུད་ཀྱི། རྣལ་འབྱོར་གསང་མཐའི་དབྱེ་བ་ཞེས་པ་ལ་བསམས་ནས་གསང་མཐའི་རྒྱུད་གཅིག་བཞག་པ་ཡང་མི་འཐད། ཐབས་ཤེས་གཉིས་མེད་ཅེས་པའི་
ཐབས་ཤེས་ནི་ཡོངས་གྲགས་ཀྱི་ཐབས་བདེ་བ་ཆེན་པོ་དང་ཤེས་རབ་སྟོང་པ་ཉིད་གཉིས་ལ་བྱ། ན་རྣལ་འབྱོར་ཞེས་བ་གོང་གི་འདུས་པ་ཕྱི་མའི་ལུང་ལྟར་ཡིན། ཐབས་ནི་མི་སློབ་པའི་དག་པའི་སྒྱུ་ལུས་གཙོ་བོར་འགྲུབ་བྱེད། ཤེས་རབ་ནི་ཡེ་
ཤེས་ཆོས་སྐུ་གཙོ་བོར་འགྲུབ་བྱེད། བ་རྟེན་དེས་བསྒྲུབས་ན་མཆོག་འགྲུབ་པ་ཡོད་ཅེས་པའི་མཚམས་སུ། འོན་ཀྱང་རྟེན་དེས་ཟུང་འཇུག་གྲུབ་པ་ན། དག་པའི་སྒྱུ་མའི་སྐུ་དེ་ཉིད་སྐྱེས་པའི་རྟེན་ཡིན་གྱི། བུད་མེད་མིན། འཚང་ངོ་མ་རྒྱ་སྐབས་
སྒྱུ་ལུས་འགྲུབ་པ་སྐྱེས་པའི་རྟེན་ལ་བརྟེན་དགོས་པས། དག་པའི་སྒྱུ་ལུས་པ་དང། སངས་རྒྱས་པའི་རྟེན་ལ་སྐྱེས་པས་ཁྱབ། བླ་མེད་ལ་བུད་མེད་ཀྱི་རྟེན་ལ་འཚང་རྒྱ་བ་ཡོད་པར་གསུངས་པ་བུད་མེད་ཀྱི་ཕྱིའི་ཕུང་པོ་རགས་པའི་རྟེན་ལ་
དགོངས། ཕར་ཐེག་ལ་སངས་རྒྱས་པའི་རྟེན་ལ་སྐྱེས་པ་དགོས་ཀྱང། སྔགས་ལུགས་སྐྱེས་པ་དང་བུད་མེད་གཉིས་ཀའི་རྟེན་ལ་སངས་རྒྱས་པ་ཡོད། སྤྱིར་འཚང་རྒྱ་ཚུལ་ལ་སྒྱུ་ལུས་དང། སྟོང་གཟུགས། འཇའ་ལུས་སྒྲུབ་ཚུལ་གསུམ་ཡོད་
རྙིང་མ་སོགས་ལ་འཇའ་ལུས་བསྒྲུབས་རབས་མང་ཡང། དགག་པ་ཡང་ཆེས་གསལ་བ་གུང་ཐང་རིན་པོ་ཆེའི་རྗེའི་བསྟོད་པ་དོན་ལྡན་རང་འགྲེལ་ལས་གསུངས་པས་དེར་ཡང་ངེས་པར་བལྟ་དགོས་པ་མང། བ་ཕ་རྒྱུད་མ་རྒྱུད་ཀྱི་འཇོག་ཚུལ་ཕལ་

[045B] བསྐྱེད་རིམ་དེ་ཉིད་སེམས་དབེན་གྱི་སྟོང་གཞི་ལས་རིམ་གྱིས་འོད་གསལ་འགྲུབ་པའི་སྨིན་བྱེད་གཙོ་བོར་བྱས་པའི་བསྐྱེད་རིམ་མ་རྒྱུད་ཀྱི་བསྐྱེད་རིམ་དང། དེ་ལས་རིམ་གྱིས་སྒྱུ་ལུས་འགྲུབ་བྱེད་གཙོ་བོར་
བྱས་པ་ཕ་རྒྱུད། ཡང༑ རྒྱུ་རྡོ་རྗེ་འཛིན་པ་ལྷ་སྐུར་བསྒོམ་པ་ཕ་རྒྱུད། ནཱ་ད་ཕྲ་མོ་རྟེན་དུ་བྱས་པ་མ་རྒྱུད་ཀྱི་བསྐྱེད་རིམ། དབང་འགའ་ཞིག་ལ་བཾ་ཡིག་ནཱ་ད་སོགས་བཞག་པ་ཡང་མ་རྒྱུད། ཕ་རྒྱུད་ཀྱི་ཕ་ནི་ཐབས་དང། མ་རྒྱུད་ཀྱི་མ་སྟོང་ཉིད་རྟོགས་
པའི་ཡེ་ཤེས་ལ་བྱེད། དོན་དུ་འོད་གསལ་སྒྲུབ་ཚུལ་རྩལ་དུ་བཏོན་ནས་འཆད་པར་མ་ཟད། ཀུན་རྫོབ་སྒྱུ་མའི་སྐུ་སྒྲུབ་ཚུལ་རྩལ་དུ་བཏོན་ནས་འཆད་པས་ན་ཕ་རྒྱུད། སྒྱུ་ལུས་སྒྲུབ་ཚུལ་རྩལ་དུ་བཏོན་ནས་མི་འཆད་པར། སྟོང་ཕྱོགས་དོན་དམ་འོད་གསལ་རྩལ་
དུ་བཏོན་ནས་འཆད་པ་མ་རྒྱུད་ཀྱི་འཇོག་བྱེད་དོ། །ན་རྩལ་དུ་བཏོན་ཚུལ་སོ་སོའི་ཐུན་མོང་མ་ཡིན་པའི་ནུས་པ་རྩལ་དུ་བཏོན་མི་བཏོན་ལ་བྱ། བྱ་ཞེ་སྡང་ཐབས་རྒྱུད་ནི། རྒྱུའི་སྐབས་སུ་སྙིང་རྗེས་ཀུན་ནས་བསླང་ཡང་དུས་ཀྱི་ཀུན་སློང་ལ་ཞེ་སྡང་ལམ་དུ་
བྱེད་པའི་ཆ་ནས་འཇོག། ཡང་འགའ་ཞིག་གིས་དུས་ཀྱི་སྐབས་སུ་མ་ཟད་རྒྱུའི་ཀུན་སློང་ལ་ཡང་ཞེ་སྡང་དགོས་ཟེར་བ་ཡོད། རྡོ་རྗེ་ཨ་ར་ལིའི་རྒྱུད་ལ་གཏི་མུག་ཐབས་རྒྱུད་དུ་གསུངས་པ་གཉིད་དང་འོད་གསལ་ལམ་དུ་འཁྱེར་བའི་གནད་ཀྱིས་ཡིན་ནམ་དཔྱད་
གསུངས་གསུངས། ན་རྩ་བ་ཡི་གེ་གསུམ་ཞེས་པ་ལས་འཕྲོས། འདུས་པའི་རྩ་སྔགས་ལ་ཀཾ་ཀ་ནི་བཟླ་བའི་རྒྱུ་མཚན། དེ་ཉིད་བསྡུས་པ་འདུས་པ་ལ་བལྟོས་ནས་རྩ་རྒྱུད་ཡིན་ཞིང། དེར་རིགས་ལྔའི་ནང་ནས་མི་བསྐྱོད་པའི་རྩ་སྔགས་ཀཾ་ཀ་ནི་ཡིན་

[046A]༄༅། །པས་འདིར་ཡང་དེ་བཟླ་བ་ཡིན། ན་མོ་རཏྣ་སོགས་རྒྱུད་སྡེ་འོག་མའི་སོགས་ཆོས་ཡིན་པས་འདིར་དེ་མི་དགོས་པར་ཀཾ་ཀ་ནི་མན་ཆད་བཟླ་བའོ། །བ་སྤྱིར་རྒྱུད་སྡེ་ལ་བཟང་ངན་མེད་ཀྱང། བླ་མེད་ལ་ནང་གསེས་ཀྱིས་བསྐྱེད་
རིམ་སྟོན་པ་དེ་རྫོགས་རིམ་སྟོན་པ་ལ་བལྟོས་ཏེ་དམན་པས་ན་མཆོག་དམན་ཡོད་པར་གསུངས། ན་འདུས་པའི་ལྷའི་གཙོ་བོ་མི་བསྐྱོད་པ་ཡིན་ཀྱང། ཡེ་ཤེས་ཞབས་ལུགས་དཀྱིལ་འཁོར་གྱི་གཙོ་བོ་འཇམ་དབྱངས་ལ་མཛད་པ་འཇམ་
དབྱངས་སློབ་དཔོན་ཉིད་ཀྱི་ལྷ་ཡིན་ཕྱིར་མཛད་པས་དེ་ལྟར་བྱ། ན་གོར་རེ་ན་ནི་ཞེས་པའི་དོན། གོང་གི་བླ་མ་རིན་པོ་ཆེའི་གསུང་བཤད་དུ། གོ་བར་རེ་ན་ནི་ཞེས་གསུངས་ཤིང། འཇམ་བཞད་རིན་པོ་ཆེས་གོ་བ་ཡིན་ན་ནི་ཞེས་གསུངས་སྣང། བ་
རབ་ཏུ་བསྟན་ཏོ། །ཞེས་སོ། །ཞེས་པའི་ཐད། རྒྱ་ནག་ན་བོད་དུ་མ་འགྱུར་པའི་འཕགས་པ་ཡབ་སྲས་ཀྱི་རྣམ་ཐར་ཞིག་ཡོད་པ་དེར་ཟླ་གྲགས་ཀླུ་སྒྲུབ་ཀྱི་སློབ་མར་བཤད་ཅེས་རོལ་རྡོར་གསུངས། ཡང༑ མགོན་པོ་ཀླུ་སྒྲུབ་གཤེགས་ཁར། ཆོས་ཀྱི་ཐ་མ་སྐྱེ་
མེད་ཡིན། །སློབ་མའི་ཐ་མ་ཟླ་གྲགས་ཡིན། །ང་ནི་བདེ་བ་ཅན་དུ་འགྲོ། །ཞེས་གསུངས་པ་ཚད་ལྡན་འགའ་ལས་བཤད། རོང་ཊཱིཀ་པས་ཟླ་གྲགས་ཀླུ་སྒྲུབ་ཀྱི་དངོས་སློབ་མ་ཡིན་ཏེ། ཟླ་གྲགས་ལོ་བཞི་བརྒྱ་བཞུགས་པར་བཤད་པ་ཡང་རྒྱ་གར་ན་ལོ་ཕྱེད་
ལ་ལོར་བརྩི་བ་ཡིན་ཟེར་པ་སོགས་ཀྱང་སྔ་མ་རྣམས་ཀྱིས་ཁེགས་སོ། །ན་འགྲེལ་པ་མཁན་གྱིས་མི་ཤེས་པས། །ཞེས་པའི་འགྲེལ་པ་མཁན་ནི་ཟླ་གྲགས་ལ་གོ་རྒྱུ་སྟེ། ཟུར་ཟ་མཁན་ཞིག་གིས་ལྷད་བཅུག་པར་གསུངས། ན་ཨཱརྱ་དེ་བ་ཞེས་པ་

[046B] འདུས་པའི་བླ་བརྒྱུད་གྲས་རྔོག་ཨཱརྱ་དེ་བཞེས་པ། ངོས་ཆུང་དུས་ཙྪ་ཁང་ནས་རྒྱལ་མཆོག་བསྐལ་བཟང་གི་གསན་ཡིག་སྔར་གྱི་དཔེ་རྙིང་དབུ་མེད་བྲིས་ཤོག་ལགས་པ་ཞིག་རྙེད་པ་དེར་ཏ་སྡེའི་ད་ལ་ར་བརྩེགས་པའི་རྡོག་ཨཱརྱ་དེ་བ་ཞེས་
སྣང༑ རྔེས་སུ་རྩད་བཅད་པས་དེའི་ཡུལ་ན་རྡོག་མདའ་དང། རྡོག་གཞུང་ཞེས་ཡོད་འདུག་པས། རྡོག་ཅེས་ཀ་སྡེའི་ང་ལ་ར་བ་བརྩེགས་པ་ཡི་གེ་ནོར་བ་འདྲ། གཤམ་དུ་རྡོག་ཡེ་ཤེས་སེངྒེ་ཞེས་ཡོད་པ་ཡང་རྡོག་ཡིན་པར་གསུངས་འདུག། ན་
རྡོ་རྗེ་ཕྲེང་བའི་ལུང། རྟག་ཏུ་དགེ་བའི་སོགས་དང། གསོད་པ་དང་ནི་སོགས་ཚིགས་བཅད་གཉིས་ཀྱིས་སྐྱེས་བུ་ཆུང་ངུ་དང་ཐུན་མོང་བ། རྟོག་པ་ངན་པ་སོགས་གཅིག་གིས་རྟོག་པ་ངན་པ་ཞེས་པ་སྲིད་བ་དེ་དོན་གཉེར་གྱི་རྟོག་པ་ལ་བྱས་ནས་འབྲིང་དང་ཐུན་
མོང་བ། སེམས་ཅན་རྣམས་ནི་སོགས་ཀྱིས་སྐྱེས་བུ་ཆེན་པོ་སྟེ་སྐྱེས་བུ་གསུམ་གྱི་ལམ་རིམ་བསྟན། བ་ཐོག་མའི་སྣོད་རུང་ནི་ལམ་ཐུན་མོང་བ་ལ་བློ་སྦྱང་བ། བ་དབང་གིས་སྣོད་རུང་དུ་བྱ་ཞེས་པས་སྣོད་རུང་གཉིས་པ་དབང་གིས་རྒྱུད་སྨིན་པར་བྱས་
པ༑ པ་ཚེ་འདིའི་འགྲུབ་ནི་ཚེ་འདིའི་ཆགས་པ། བློ་ལིངས་སྐྱུར་ནི་བློ་བཀལ་བ། ན་སྤྱོད་བསྡུས་ཀྱི་ལུང། དངོས་པོ་སྣ་ཚོགས་པ་ལ་མངོན་པར་ཞེན་པ་ཞེས་པའི་ཞེན་པ་ནི་རང་བཞིན་གྱིས་གྲུབ་པར་ཞེན་པ། ན་ཅིག་ཅར་བར་སྨྲ་ན་ནི། ཞེས་པའི་
ཐད༑ བཀའ་བརྒྱུད་པ་འགའ་ཞིག་བསྐྱེད་རྫོགས་གཉིས་ཅིག་ཅར་སློབ་པར་འདོད་པ་མི་འཐད་དེ། ཚེ་སྔོན་མར་བསྐྱེད་རིམ་ལ་ཤིན་ཏུ་བྱང་བའི་བག་ཆགས་ཅན་ཡིན་ན་ད་ལྟ་རྫོགས་རིམ་ལ་བསླབ་ཆོག་པ་སྲིད་ཀྱང། དེ་མིན་རྫོགས་རིམ་ལ་བསྐྱེད་རིམ་

[047A]༄༅། །རགས་བ་སྔོན་དུ་འགྲོ་དགོས་པས་ཁྱབ། ཕྲ་མོར་ངེས་པ་མེད། ཕར་ཐེག་པའི་ས་བཅུ་པ་ནས་འཇུག་པ་དམིགས་བསལ་དུ་གསུངས་པའོ། །བ་དང་པོ་སྦྱོར་བ་ལ་རྣལ་འབྱོར་དང། རྗེས་སུ་རྣལ་འབྱོར། ཤིན་ཏུ་རྣལ་
འབྱོར། རྣལ་འབྱོར་ཆེན་པོ་སྟེ་བཞི། དེ་ཐོག་དཀྱིལ་འཁོར་རྒྱལ་མཆོག་དང། ལས་རྒྱལ་མཆོག་སྟེ་རྣལ་འབྱོར་དྲུག་བཤད། ན་འགའ་ཞིག་རྫོགས་རིམ་ལ་རྒྱུད་གཞན་གྱི་བསྐྱེད་རིམ་སོང་ན་ཆོག་ཟེར། ཡང་གཙོ་འཁོར་ཐམས་ཅད་བསྐྱེད་རིམ་
སྐབས་བསྒོམ་པ་སྔོན་དུ་མི་དགོས་ཟེར་ཡང། དེ་མི་འཐད་དེ། ངེས་ཅན་དུ་དགོས་པའི་ཕྱིར་ཏེ། འོ་ན་འཇིགས་བྱེད་དཔའ་བོ་གཅིག་པ་ལ་བསྐྱེད་རྫོགས་མེད་དམ་ཞེ་ན། དེ་དམིགས་བསལ་ཅན་ཡིན་པར་སྔགས་རིམ་དུ་གསུངས་པདྨ་མའི་ཞལ་ལས་
ཤེས་དགོས་གསུངས། བ་དྲན་པ་གཅིག་པའི་རྣལ་འབྱོར་བསྐྱེད་རིམ་རགས་པ་དང། རྟོག་པའི་རྣལ་འབྱོར་ནི་བསྐྱེད་རིམ་ཕྲ་མོ། དྲན་པ་གཅིག་པའི་དོན་ནི་གཞན་གང་ཡང་མི་དྲན་པར་གཅིག་ཏུ་ལྷ་བསྒོམ་པ་ཁོ་ན་དྲན་པའམ། རང་དང་ལྷ་གཉིས་
ངོ་བོ་གཅིག་ཏུ་དྲན་པའི་དོན་ཡིན། བསྐྱེད་རིམ་ཕྲ་རགས་ལ་རིམ་གྱིས་སློབ་དགོས། ཡང་བསྐྱེད་རིམ་ལ་རྟོག་པའི་རྣལ་འབྱོར་དང། རྫོགས་རིམ་ལ་མི་རྟོག་པའི་རྣལ་འབྱོར་ཞེས་ཀྱང་བྱ། ན་འཕོང་སློབ་པ་ནི་མདའ་སློབ་པ། འབེན་ཆེན་པོ་ལ་བྱང་
ནས་ཆུང་བ་ལ་སློབ་པ་ཞེས་པ་བསྐྱེད་རིམ་རགས་པའི་རྗེས་སུ་ཕྲ་པ་ལ་སློབ་པའི་དཔེ། རྟོག་པའམ། ཞེས་པའི་སྐབས། བསྐྱེད་རིམ་ཕལ་ཆོར་རྟོག་པ་ཡིན། དེ་ལ་གསལ་སྣང་བཤད་པ་དོན་སྤྱིའི་གསལ་སྣང་ལ་བྱ། བླ་མ་གོང་མ་འགས། རྟོག་

[047B] དེ་ལ་མངོན་སུམ་གྱི་གསལ་སྣང་ཡིན་པས་མ་ཁྱབ་གསུངས། བ་ཨེ་ཝཾ་ལ་དྲང་དོན་དང་ངེས་དོན་གཉིས་ལས། དྲང་དོན་གྱི་ཨེ་ནི་རྡོ་རྗེ་འཆང་བཞུགས་པའི་གདན་དང། ཝཾ་ནི་གསུངས་པ་པོ་ལ་བྱེད། ན་བདེ་སྟོང་དབྱེར་མེད་
ཀྱི་ཡེ་ཤེས་ལ་སྙིང་རྗེ་ཟེར། ན་ཨེ་ཡིག་གྲུ་གསུམ་དུ་གསུངས་པ་བོད་ཀྱི་ཨེ་ཡིག་གྲུ་གསུམ་གྱི་དབྱིབས་སུ་མེད་ཀྱང། རྒྱ་ཡིག་ལྙྪའི་ཨེ་ཡིག་གྲུ་གསུམ་གྱི་དབྱིབས་སུ་ཡོད་པས་དེ་ལྟར་གསུངས། སྤྱི་བོའི་རྩ་འཁོར་གྲུ་གསུམ་གདུགས་ཁ་ཐུར་
བསྟན་ལྟ་བུ་ཨེ། མགྲིན་པའི་རྩ་འཁོར་ཟླུམ་བོ་ཁ་གྱེན་ལ་བཟེད་པ་ཝཾ། དེ་གཉིས་ཁ་སྤྲོད་ཡོད་པ་དྲང་དོན་གྱི་ཐིག་ལེ་ཡིན། དེས་རྩ་འཁོར་གཞན་ལའང་འགྲེ། རྣམ་ཐར་སྒོ་གསུམ་གཞི་བུམ་པ་ལྟ་བུ་ལ་སྦྱར་ན། བུམ་པ་རང་བཞིན་མེད་པ་
སྟོང་པ་ཉིད། རྒྱུ་རང་བཞིན་མེད་པ་མཚན་མེད། འབྲས་བུ་རང་བཞིན་མེད་པ་སྨོན་མེད་དོ། །ན་ཕུང་པོ་རྣམ་དཔྱད་སོགས་རྐང་པ་གཉིས་ནི། དཔྱད་པ་བྱས་ནས་མ་རྙེད་པའི་ཚེ་གཏན་མེད་དུ་གཟུང་ན། དེའི་སྟོང་ཉིད་ལ་སྙིང་པོ་མེད་པའི་དོན་ནོ། །
ཁྱོད་ནི་རྣམ་དཔྱོད་ཅན་ཞིག་གོ། ཞེས་པ་མ་རངས་པའི་གསུང། བ་རྡོ་རྗེ་ནི་མི་ཕྱེད་པ་སོགས་རྡོ་རྗེ་ཕ་ལམ་དང་དཔེ་སྦྱར་བ། ན་མཆོག་དམན་གྱི་རིམ་པ་བཞི་ཡོད་དེ་སོགས་ཀྱི་ཐད། བྱེ་སྨྲས་རྟག་གཅིག་རང་དབང་ཅན་གྱིས་སྟོང་པའི་བདག་
མེད་དང། མདོ་སྡེ་བས་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་བདག་མེད་གཉིས་འདོད་ཅིང། དེ་གཉིས་ཀས་གང་ཟག་གི་བདག་མེད་གཉིས་འདོད་མོད་ཀྱང། འདིར་མདོ་སྡེ་པ་སྨོས་པ་གཙོ་ཆེ་ཆུང་ཡོད་ལ། ཐལ་འགྱུར་བ་མ་གཏོགས་རང་རྒྱུད་པ་

[048A]༄༅། །མན་ཆད་ཀྱིས་གང་ཟག་གི་བདག་མེད་འདོད་ཚུལ་ལ་ཕྲ་རགས་མེད་མོད། གང་ཟག་གི་བདག་མེད་དེ་གཉིས་ལ་ཕྲ་རགས་ཡོད་མེད་དཔྱད་དགོས་པར་གསུངས།    ༈   
ཐུབ་པའི་རྫས་ཡོད་ཀྱིས་སྟོང་པ་དང། སེམས་ཙམ་པའི་གཟུང་འཛིན་རྫས་གཞན་གྱིས་སྟོང་པ་དང། དེ་བཞིན་དུ་རང་རྒྱུད་པ། ཐལ་འགྱུར་བ་བཅས་ཀྱི་སྟོང་བ་བཞི་ལས། དང་པོ་དེ་དང་བདེ་བ་སྦྱོར་བ་མི་རུང། མ་མཐའ་སེམས་ཙམ་ཡན་དེ་ལྟར་སྦྱོར་བ་
ཡོད་ཀྱང། དེ་ལྟར་བསྐྱེད་པ་བསྐྱེད་རིམ་པ་ལས་རྫོགས་རིམ་པ་མེད། རྫོགས་རིམ་པ་ཡིན་ན་ཐལ་འགྱུར་བ་ཡིན་པས་ཁྱབ་སྟེ། སྦྱོར་ལམ་ཐོབ་པས་ཁྱབ་པའི་ཕྱིར། ན་ཕར་ཐེག་ལུགས་ལ། རྗེ་བཙུན་ཆོས་ཀྱི་རྒྱལ་མཚན་དང་པཎ་ཆེན་བསོད་གྲགས་སོགས་ཀྱིས་བར་
ཆད་མེད་ལམ་དང། རྣམ་གྲོལ་ལམ་གཉིས་ཀ་འཇོག་སྒོམ་ཁ་ནོར་བཞེད། ཀུན་མཁྱེན་བར་བས་བར་ཆད་སེད་ལམ་དཔྱད་སྒོམ་དང། རྣམ་གྲོལ་ལམ་འཇོག་སྒོམ་ཡིན། སྔགས་ལུགས་ལ་དགའ་བ་བཞི་པ་ལྷན་སྐྱེས་ཀྱི་དགའ་བ་དང། སྟོང་པ་བཞི་བ་
འོད་གསལ་ཤར་ནས་བདེ་སྟོང་སྦྱོར་བའི་དུས་སུ་སོར་རྟོག་གི་དཔྱོད་པ་མི་བྱེད་པས་རིམ་པ་བཞི་པའི་དོན་གྱི་འོད་གསལ་འཇོག་སྒོམ་ཡིན་གསུངས། བ་མང་བར་སྣང་ངོ། །ཞེས་པའི་མཚམས། བསྐྱེད་རིམ་པའི་ཞུ་བ་དེ་དེ་ཡང་མིན་ཏེ། རླུང་
མཐིམ་པའི་ཕྱིར་རོ། །དེ་ལྟར་ན་སོགས། ན་རྩ་གསུམ་གསལ་བཏབ་སྟེ་གནད་དུ་བསྣུན་པ་རྒྱུད་སྡེ་འོག་མ་གསུམ་དང་ཕར་ཕྱིན་ཐེག་པ་ལ་མེད་ཅིང། ལྷན་སྐྱེས་ཀྱི་བདེ་བ་ལ་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བ་ཞིག་དགོས་

[048B] དེ་འདྲ་རྒྱུད་སྡེ་འོག་མ་གསུམ་ལའང་མ་བཤད། ཕར་ཐེག་ནས་ཀྱང་མ་བཤད།    ༈    རོ་རྐྱང་གི་རླུང་དབུ་མར་ཞུགས། དེས་གཏུམ་མོའི་མེ་སྦར། དེས་བྱང་སེམས་ཞུ་བ་ལས་བདེ་བའི་ངོ་བོར་སྐྱེས་པ་ན་དེ་གྲུབ་
པར་གསུངས། བ་དབྱེར་མེད་དུ་སྦྱོར་བའོ། །ཞེས་པར། བདེ་སྟོང་སྦྱོར་ཚུལ་དང་པོ་སྟེ། ཡུལ་ཡུལ་ཅན་སྦྱོར་བའོ། །   ༈    དག་པའི་སྒྱུ་ལུས་མ་གྲུབ་པས། དེ་འདྲའི་འོད་གསལ་
དེ་ཀུན་རྫོབ་ཀྱི་སྣང་བ་དང་གཉིས་སྣང་གང་ཡང་མེད་པའི་སྟོང་ཉིད་རྟོགས་པའི་བློ་ཡིན་ལ། འགའ་ཞིག་གིས་ཀུན་རྫོབ་ཀྱི་སྣང་བ་ཡོད་ཟེར། དེ་འདྲའི་འོད་གསལ་དེ་ཡུལ་ཅན་བདེ་བ་ཆེན་པོའི་ཡེ་ཤེས་སྟོབས་ཆེ་བའི་སྟབས་ཀྱིས་མཐོང་སྤངས་དང། སྒོམ་
སྤངས་ཉོན་སྒྲིབ་སྒོར་དགུ་ཅིག་ཅང་དུ་སྤོང་ནུས་པའི་ལམ་དང། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་དུ་འཇོག། ཕར་ཐེག་པའི་སྟོང་ཉིད་མངོན་སུམ་དུ་རྟོགས་པའི་བློ་དང། སྔགས་ཀྱི་དེའི་བློ་སྟོབས་ཆེ་ཆུང་གི་ཁྱད་པར་དེ་ལྟར་ཡིན། སྟོང་ཉིད་རྟོགས་
བའི་ཡེ་ཤེས་དེ་ལྷན་སྐྱེས་ཀྱི་བདེ་བའི་ངོ་བོར་གྱུར་ཏེ། སྟོང་ཉིད་ཕྱིན་ཅི་མ་ལོག་པར་རྟོགས་ནས་ཡུལ་ཡུལ་ཅན་གཉིས་མཉམ་པར་སྦྱར་བ་དེ་བདེ་སྟོང་དབྱེར་མེད་ཀྱི་དོན་ཡིན་གྱི། སྤྱིར་ཆོས་དེ་དང་དེའི་ཆོས་ཉིད་གཉིས་ངོ་བོ་དབྱེར་མེད་ཙམ་མ་ཡིན་ནོ། །ན་
དག་པའི་སྒྱུ་ལུས་དང་ཟུང་འཇུག་ལ་སྙིང་རྗེའི་ཐ་སྙད་བྱས་པ་ཡོད། བདེ་ཆེན་གྱི་ཡེ་ཤེས་ལ་བདེ་བའི་ཆ་ནས་ཐབས། སྟོང་ཉིད་རྟོགས་པའི་ཆ་ནས་ཤེས་རབ་ཟེར།    ༈   
[049A]༄༅། །ནི༑ སྙིང་རྗེས་སེམས་ཅན་མི་འདོར་བ་དེ་བཞིན་དུ་བདེ་བ་ཆེན་པོ་དེས་ཀྱང་སེམས་ཅན་མི་འདོར་བ་དང། སྒྲ་སྒྲུབ་ཀྱི་སྟེང་ནས་ཀྱང་ཡིན་ནོ། །་སྟོང་ཉིད་བདེན་པར་བཟུང་བ་གསོར་མི་རུང་གི་ལྟ་བར་གསུངས་པ་
ཟས་མ་ཞུ་བ་ལ་སྨན་བཏང་བ་ཡང་མ་ཞུ་བར་སོང་བ་ལྟ་བུ་ཡིན། ་དེ་ལ་དོན་དམ་བདེན་པ་དངོས་ནི་སོགས་ཀྱི་སྐབས། དོན་དམ་ལ་ཡུལ་དོན་དམ་དང་ཡུལ་ཅན་དོན་དམ་གཉིས། ངེས་དོན་གྱི་འོད་གསལ་དེ་ལ་ཨེ་དང་དོན་དམ་དང་ཟུང་དུ་འཇུག་རྒྱུའི་
ཡ་གཅིག་ཏུ་བཤད། རླུང་འོད་ཟེར་ལྔ་པ་ལས་གྲུབ་པའི་དག་པའི་སྒྱུ་ལུས་དལ་ཀུན་རྫོབ་དང་ཟུང་དུ་འཇུག་རྒྱུའི་ཡ་གཅིག་ཡིན་ལ། དེ་འདྲ་བའི་སྒྱུ་ལུས་དེ་ལ་ཝཾ་དང། དེ་གཉིས་ཟུང་འཇུག་ལ་ཐིག་ལེ་ཟེར།    ༈   རྒྱུད་བླ་མ་ལས་གཟུགས་སྐུ་གཉིས་
ལ་ཀུན་རྫོབ་དང། སྐུ་གཞན་གཉིས་ལ་དོན་དམ་ཞེས་བཤད་པས་ཀུན་རྫོབ་མིག་ལ་སྣང་བའི་སོགས་སྣང་ནས་དོན་བྱེད་པ་དང། དོན་དམ་ནི་མིག་ལ་མི་སྣང་བའི་སྒོ་ནས་བཤད་གསུངས། ་ཕར་ཕྱིན་ཐེག་པར་ས་བརྒྱད་པ་ཡན་ཆད་ཀྱི་ལམ་མཐོན་
བོའི་སྐབས་སུ་སྟོང་ཉིད་ལ་མཉམ་པར་བཞག་པའི་སྐབས་སངས་རྒྱས་རྣམས་ཀྱིས་བསླངས་ནས་རྗེས་ཐོབ་ཏུ་བསོད་ནམས་ཀྱི་ཚོགས་བསགས་པ་ལ་བསྐུལ་དགོས། དེའི་རྒྱུ་མཚན་ཕར་ཐེག་པས་མཉམ་གཞག་གི་སྐབས་དེར་སྟོང་ཉིད་ཁོ་ན་བསྒོམ་
པ་ཡིན། རྗེས་ཐོབ་ཏུ་བསོད་ནམས་ཀྱི་ཚོགས་མ་བསགས་ན་ཞི་མཐར་ལྷུང་ཉིན་ཡོད་ལ། སྔགས་ལ་ལམ་མཐོན་པོར་མཉམ་གཞག་ཏུ་ཇི་ཙམ་གནས་ཀྱང་བསྐུལ་མི་དགོས་ཏེ། སྔགས་འདིར་བདེ་བ་ཆེན་པོའི་ཡེ་ཤེས་ཀྱི་སྟེང་ན་བསོད་ནམས་ཀྱི་

[049B] ཇི་ཙམ་མཉམ་པར་བཞག་པ་ཙམ་གྱིས་བསོད་ནམས་ཀྱི་ཚོགས་གོང་འཕེལ་དུ་འགྲོ་བས་མཉམ་གཞག་ལ་ཆིག་དྲིལ་རུང་ངོ། །བླ་མེད་ནས་བཤད་པའི་སོགས་ཀྱི་ཐད། ཕར་ཐེག་གི་སྐབས་སུ་ས་བརྒྱད་པའི་མཚན་དཔེ་
རྗེས་མཐུན་པ་དེ་ཉིད་རིམ་གྱིས་སྦྱངས་ནས་མཚན་དཔེ་གསལ་རྫོགས་ཀྱི་སྐུར་གནས་འགྱུར་བ་ཡིན་ལ། སྔགས་ཀྱི་སྐབས་སུ་ལྷན་སྐྱེས་ཀྱི་དགའ་བ་ཆོས་སྐུའི་ཉེར་ལེན་དང། སྟོང་པའི་ཡེ་ཤེས་དང་ངོ་བོ་གཅིག་པའི་རླུང་འོད་ཟེར་ལྔ་པ་དེ་གཟུགས་སྐུའི་
ཉེར་ལེན་ཡིན། ་ཕྱི་ནང་གི་ཕྱག་རྒྱ་གཉིས་བདེ་ཆེན་འདྲེན་ཐབས་ཡིན། ལུས་ལ་གནད་དུ་བསྣུན་ལུགས་ལ། ལ་ལས་སྤྱི་བ་དང། ལ་ལས་མགྲིན་པ། ལ་ལས་སྙིང་ཁ། ལ་ལས་ལྟེ་བར་ཟེར་བ་ཡོད་ཀྱང་གྲུབ་ཆེན་སོ་སོས་བཞེད་པའི་གནད་དུ་
བསྣུན་ནས་མི་འདྲ། དེ་དག་ལ་ཁྱད་པར་མི་འདྲ་བ་རེ་ཡོད་དེ། སྤྱི་བོར་གནད་དུ་བསྣུན་པས་བྱང་སེམས་འཇུ་སླ། མགྲིན་པར་རྨི་ལམ་གྱི་དགེ་སྦྱོར་འཕེལ་སྟོབས་ཆེ། སྙིང་ཁར་འོད་གསལ་འཆར་སླ་ཞིང་སྟོབས་ཆེ། ལྟེ་བར་གཏུམ་མོའི་མེ་
འབར་བས་བདེ་དྲོད་འཕེལ་སྟོབས་ཆེ་བ་སོགས་སོ། །འཕགས་ལུགས་ལ་ཐོག་མར་གསང་གནས། དེ་རྗེས་སྙིང་ཁར་བསྣུན། བསྣུན་ལུགས་ནི། དེ་དང་དེར་རླུང་འཛིན་བའམ་སེམས་བཟུང་ན་རླུང་དངོས་སུ་མ་བསྒོམ་ཡང་རླུང་སེམས་གཉིས་ཧཱུཾ་ཏཱིར་
ཚུད་པའི་གནད་ཡོད་བས་ཤེས་དགོས། ་བསྐྱེད་རིམ་གྱི་ལམ་སྣོད་ཀྱི་ཆགས་འཇིག་དང། རྫོགས་རིམ་གྱི་ལམ་སྐྱེ་འཆིའི་རིམ་པ་དང་སྦྱོར། ན་གཞིའི་སྐུ་གསུམ་དང་རིམ་ལྔ་འགོས་ལུགས་པ་མི་འདོད་ཀྱང། མར་ལུགས་པ་དག་ཐ་མལ་

[050A]༄༅། །པའི་གཞིའི་འཆི་བ་འོད་གསལ་ཆོས་སྐུ། བར་དོའི་ལུས་གྲུབ་པ་ལོངས་སྐུ། སྐྱེ་སྲིད་དུ་སྐྱེ་བ་ལེན་པ་སྤྲུལ་སྐུ་སྟེ་གཞིའི་སྐུ་གསུམ་དང། རིམ་ལྔ་ལ། རླུང་འབྱུང་འཇུག་བྱེད་པ་གཞིའི་རྡོར་བཟླས། གཉིད་
བརྩམས་ནས་རྨི་ལམ་མ་ཤར་བར་ལ་སྟོང་གཞི་ཤར་བའི་དང་པོ་གསུམ་སེམས་དམིགས། བཞི་པ་འོད་གསལ་ལམ་གཉིད་ཆོས་སྐུ་ཟེར། རྨི་ལམ་གྱི་ལུས་ཁྱད་པར་བཞིག་ཡོད་པ་དེ་འགྲོ་འོད་ཡང་བྱེད་ལ་རྨི་ལམ་གྱི་ལུས་དེ་སྒྱུ་ལུས། དེ་ཕུང་པོ་
རྙིང་པའི་ནང་དུ་ཞུགས་པ་ལ་ནི་ཟུང་འཇུག་དང། ཡང་གཞིའི་སྣང་མཆེད་ཐོབ་གསུམ་སེམས་དམིགས། འཆི་བ་འོད་གསལ་ནི་འོད་གསལ། བར་དོ་སྒྱུ་ལུས། བར་དོ་གཉུག་མའི་རླུང་སེམས་གཅིག་ཏུ་ཚོགས་པ་ཟུང་འཇུག་ཟེར། ་ཐོམ་
རྒྱག་ཏུ་ཞུགས་ཞེས་པ་རྩ་དམ་བཅད་པར་ཞུགས་པའི་དོན། བདར་ཤ་གཅོད་པ་ནི་ཞིབ་ཏུ་དཔྱད་པ། ་རིམ་ལྔག་གདན་རྫོགས་ནི་རིམ་ལྔ་གདན་ཐོག་གཅིག་ཏུ་བསྒོམ་པ་དང། དོན་བཞི་མ་ནི། གནས། སྒྲུབ་པ་པོ། གྲོགས། གདམས་པ་
དངོས་དང་བཞི་སྟོང་པ། འཁོར་ལོ་ཅན་ནི། རིམ་ལྔ་སྟོན་ཀྱང་སྙིང་ཁར་སྔགས་འཁོར་བསྒོམ་པ་ལ་ཟེར། འཁོར་ལོ་མེད་པ་ཡང་དེས་ཤེས།    ༈    དེ་ནི་རྡོར་བཟླས་ཀྱི་རིམ་པར་བསྡུས་པ་ལ་
དགོངས། ངག་དབེན་ལ་རྡོར་བཟླས་ཀྱང་ཟེར་གསུངས། རིམ་པ་བཞིར་ཞེས་པའི་ཐད། རྫོགས་རིམ་གྱི་སེམས་ལ་ཟག་བཅས་ཟག་མེད་གཉིས། དེ་བཞིན་དུ་སླུ་ལ་ཡང་ཟག་བཅས་ཟག་མེད་གཉིས་སུ་ཡོད་པས་བཞིར་ཕྱེའོ། །རིམ་པ་ལྔ་ནི་བཤད་

[050B] རྡོ་རྗེ་བཟླས་རླུང་་རྣམ་རྟོག་སེམས་ལ་ཞེས་སོགས་ཀྱི་དགོངས་པའོ། །རིམ་པ་དྲུག་ནི་གོང་དུ་དྲངས་པའི་རྩ་རྒྱུད་ལྟར། ་གླང་པོ་ཆེའུ་ཁྲུས་ཞེས་པ། ཆུ་ནང་དུ་ཁྲུས་བྱམས། ཡང་ས་ལ་འགྲོ་ལྡོག་ཁྱེད། ཡང་ས་
འགོས་པ་དེ་འཁྲུ་ཕྱིར་ཆུ་ནང་དུ་ཞུགས། ཡང་ཕྱིར་ཐོན་ནས་ས་ལ་འགྲེ་ལྡོག་བྱེད་པའི་དཔེ། ་ཟུང་འཇུག་འགྲུབ་པ་ལ་ནི། དེ་ཁོ་ན་ཉིད་ལས་སླར་ལྡང་བ་མེད་པར་མཉམ་པར་བཞག་པའི་ཡེ་ཤེས་ཆོས་སྐུ་དེ་སློབ་ལམ་དུ་བདེ་བ་དོན་དམ་འོད་
གསལ་ལས་སྒྲུབ་དགོས་པ་དང། འཁར་བ་ཇི་སྲིད་མ་སྟོང་པར་སེམས་ཅན་གྱི་དོན་བྱེད་པའི་གཟུགས་སྐུ་དེ་ཡེ་ཤེས་ཀྱི་བཞོན་པའི་རླུང་ཀུན་རྫོབ་སྒྱུ་མའི་སྐུ་ལས་སྒྲུབ་དགོས་ཏེ། རིགས་འདྲའི་རྒྱུ་སྒྲུབ་དགོས་པའི་འབྲས་རིགས་ཅན་ཡིན་པའི་ཕྱིར་དེ་
གཉིས་ཚེགས་པའི་སློབ་པའི་མངོན་སུམ་དུ་བྱ་བར་མི་ནུས་སོ། །དག་པའི་སྒྱུ་མའི་སྐུ་དེ་སྒྲུབ་པ་ལ་དེའི་སྒྲུབ་གཞི་ཟག་མེད་ཀྱི་རླུང་འོད་ཟེར་ལྔ་པྦ་བསྐྱེད་དགོས་པའི་ཕྱིར། ་སྔོན་དུ་སྒྱུ་མའི་སྐུ་བསྐྱེད་དགོས་ཏེ། ཤེས་སྒྲུབ་སྤོང་བ་ལ་ནུས་པ་མཐུ་
ཅན་གྱིས་དོན་གྱི་འོད་གསལ་ཐོབ་པ་ལ་སྔོན་དུ་རྒངས་མེད་གསུམ་གྱི་དོད་ཐུབ་དགོས་པས་སོ། །འདིའི་རྒྱུ་མཚན་སོགས། ་ཐིམ་རིམ་ཞེས་པ་འཆི་རིམ་ཇི་ལྟ་བ་བཞིན་ཐིམ་པའི། སྙིང་ཁར་སྡུད་རིམ་ཁྱད་པར་ཅན་བྱེད་པ་ལ་སྙིང་ཁའི་རྩ་མདུད་རྫོགས་
པར་གྲོལ་དགོས་པས། ཕྱི་ལས་དང་འགྲུབ་པ་ལ་སྔོན་དུ། དྷཱུ་ཏཱིའི་མར་སྣ་སོགས་ལུས་ཀྱི་གནད་གཞན་དུ་དེ་ཡང་ལྷའི་རྣམ་པར་ཤར་བའི་ལུས་དབེན་བསྒོམ་དགོས། ་དགེ་བའི་རྩ་བ་སྨིན་པ་ལ་ནི། རྫོགས་རིམ་གྱི་ཆོས་ལོངས་སྤྲུལ་གསུམ་

[051A]༄༅། །གྱིས་སྦྱང་གཞི་གསུམ་དངོས་སུ་སྦྱོང་བ་ལ་དེ་གསུམ་མངོན་འགྱུར་བ་མགོ་ནོན་པའི་བཅོས་མའི་ཆོས་ལོངས་སྤྲུལ་གསུམ་གྱིས་སྐྱེ་ཤི་བར་དོ་གསུམ་སྐུ་གསུམ་དུ་སོགས། ་སྐབས་འདིའི་དབུ་མ་མི་གནས་པ་ནི་ཐལ་འགྱུར་
བ་ལ་བྱེད། ་ལས་དང་པོ་བ་ནི་སེམས་བསྐྱེད་ཐོག་མར་སྒོམ་པ་ནས། བསྐྱེད་རིམ་ཕྲ་མོ་རྫོགས་པའི་བར་ལང་ཐོག་པས་ལས་དང་པོ་པའི་ཏིང་ངེ་འཛིན་ནི་བསྐྱེད་རིམ་ལ་ཟེར་གསུངས། ་ཕུང་སོགས་ལྷར་སྒོམ་པའི་ལུས་དབེན་འདི་ལ་བཞི་ཡོད་དེ། སྟོང་གཉིད་
རྟོགས་པ་མ་ཡིན་པའི་ཕུང་སོགས་ལྷར་ཤར་བའི་ལུས་དབེན། སྟོང་ཉིད་རྟོགས་པའི་ཕུང་སོགས་ལྷར་ཤར་བའི་ལུས་དབེན། ཞུ་བ་དེས་སྟོང་ཉིད་རྟོགས་པའི་གཟུང་རྣམ་ལྷར་ཤར་བའི་ལུས་དབེན། རླུང་དབུ་མར་ཐིམ་པའི་བདེ་ཆེན་སྟོང་ཉིད་རྟོགས་པའི་གཟུང་རྣམ་ལྷར་ཤར་བའི་
ལུས་དབེན་བཞིའོ། །དང་པོ་གཉིས་ཀྱི་ཕྱི་མ་ཞེས་པ་སྟོང་ཉིད་རྟོགས་པའི་གཟུང་རྣམ་ལྷར་ཤར་བ་ལ་བྱེད།    ༈    བཞི་ལས་དང་པོ་བསྐྱེད་རིམ་བའི་ལུས་དཀྱིལ་ལྟ་བུ།  དང་ཞུ་བ་དེས་སྟོང་ཉིད་རྟོགས་ གཉིས་པ།  པ་མིན་པའི་སྟོང་ཉིད་རྟོགས་པ་དང། ཐ་མ་གཉིས་ཀྱི་གཉིས་ གསུམ་པ།  པའི་སྒོ་ནས་ཕུང་སོགས་ལྷར་སྒོམ་
བའི་ལུས་དབེན་ཡོད་ལ། ཐ་མ་གཉིས་ཀྱི་དང་པོའི་ བཞི་བ།  སྒོ་ནས་སོགས།    ༈    ལྷག་མོས་དང། ལུས་དཀྱིལ་དང། དཀྱིལ་འཁོར་གཉེར་བསྡུའི་སྐབས་དང་
ཡུལ་སྣང་ཐམས་ཅད་རྡོ་རྗེ་འཆད་དུ་བལྟ་བའི། ། བཞི་པ།  སྐབས་སོགས་དུ་མ་གསུང་སླ། ལས་དང་པོ་བའི་ཏིང་ངེ་འཛིན་གྱི་འོག་ཏུ་ལུས་དབེན་ལ་སློབ་པ་ནི་རྫོགས་རིམ་གྱི་ལུས་དབེན་ལ་བསླབ་པ་ལ་བྱེད། སློབ་མི་སློབ་ཀྱི་ཟུང་འཇུག་ཐོབ་པ་ལ་དོན་གྱི་འོད་

[051B] དེའི་སྔོན་དུ་སྒྱུ་ལུས། དེའི་སྔོན་དུ་སེམས་དབེན། དེའི་སྔོན་དུ་ངག་དབེན། དེའི་སྔོན་དུ་ལུས་དབེན་འགྲོ་དགོས་ཏེ། མི་སློབ་པའི་འོད་ཟུང་དེ་གཉིས་ཐོབ་པ་ལ། སློབ་པའི་དེ་གཉིས་སྔོན་དུ་འགྲོ་དགོས། སློབ་པའི་དེའི་སྔོན་དུ་
བཞི་བ་འོད་གསལ་དང། དེའི་སྔོན་དུ་རིམ་པ་གསུམ་པའི་མ་དག་པའི་སྒྱུ་ལུས་དང། དེའི་སྔོན་དུ་ཀུན་རྟོག་གཡོ་བྱེད་ཀྱི་རླུང་ཐམས་ཅད་སྙིང་ཁའི་མི་ཤིགས་པ་ལ་བསྡུས་ནས་ཐིམ་པ་ལས་སྣང་མཆེད་ཐོབ་གསུམ་འོད་གསལ་དང་བཅས་པའི་སེམས་དབེན་བསྐྱེད་
དེའི་སྔོན་དུ་ལས་དང་ཡེ་ཤེས་ཀྱི་ཕྱག་རྒྱ་དང་སྦྱོར་བའི་སྲོག་རྩོལ་རླུང་ཐིག་ལེ་སོགས་སྒོམ། པའི་ངག་དབེན་དང་ལུས་དབེན་འགྲོ་དགོས་པས་སོ། །་སྤྱོད་བསྡུས་ཀྱི་ལུང་འདི་གསུམ་རང་ལུགས་དབེན་གཞིའི་ལུས་ཀྱི་ངོས་འཛིན་ཡིན་པས་འདི་ལྟར་ལུས་དབེན་དངོས་ལ་སྦྱར་བ་མི་
འཐད་དོ། །བླ་ཐ་མལ་པའི་ང་རྒྱལ་གྱིས་གནས་པ་ཞེས་པ་ཐ་མལ་གྱི་ང་རྒྱལ་ལ་བྱེད། ཕྲ་རབ་ལས་བསྒྲུབས་པར་ང་རྒྱལ་བྱེད་པ་སྟེ། ཐ་མལ་གྱི་སྣང་ཞེན་ལས་དབེན་པ་ལུས་ཀྱི་སྐད་དོད་ཀཱ་ཡ་ཞེས་པའི་སྒྲའི་དོན་ནི་བསགས་པ་གསུམ་ལས། ནང་གི་
གཟུགས་མི་གཙང་བའི་རྫས་སོ་དྲུག་གི་ལུས་ཐ་མལ་པ་འདིའི་སྤུངས་ཚུལ་ནི། ཤའི་ཁམ་ཚད་ལ་སོགས་པ་རྣམས་ ཚོགས་པ་སྤུངས་པ།  པ་ཡིན་པར་དང་པོས་བསྟན་ཉིད་ལག་ཏུ་གཏོགས་པ་ དུ་མ་སྤུངས་པ།  ཚོགས་པ་ལ་སྤངས་པར་བསྟན་ཁམས་རྣམས་ཕྲད་ཅེས་བའི་ཐད་
དེས་ན་ཁམས་རྣམས་ཟད་བའི་ཕྱིར་ཞེས་བས་རྣམ་ཤེས་ཚོགས་དྲུག་གི་སྤུངས་ཚུལ་ཡུལ་དབང་ཤེས་གསུམ་ཕྲད་པས་སྤུངས་པ་དང། རྒྱུན་ལ་ནི་བསགས་པ་ཞེས་པས་སེམས་སེམས་བྱུང་གི་སྤུངས་ཚུལ་སྐད་ཅིག་སྔ་ཕྱིའི་

[052A]༄༅། །ཆ་འདུས་པས་སྤུངས་པ་བསྟན་ནོ། །་རྒྱུན་གྱི་ཆ་དུ་མ་འདུས་པའི་སྤུངས་པ་ཡིན་གྱི། དུས་གཅིག་ཏུ་ཡུལ་གྱི་གོ་ས་སོ་སོར་གནོན་པའི་གཟུགས་ཅན་གྱི་སྤུངས་ཚུལ་དང་མི་འདྲ་བར་དུ་མ་དུས་པ་མིན་ཞེས་པའི་
དོན་་དབེན་གཞིའི་ལུས་དེ་གང་ལས་དབེན་པ་ནི། ཐ་མལ་གྱི་སྣང་ཞེན་གྱིས་དབེན་པ་སྟེ། ཐོག་མ་མེད་པ་ནས་ཐ་མལ་པའི་ང་རྒྱལ་གྱིས་གནས་པ་ཞེས་པས། དབེན་རྒྱུའི་ཐ་མལ་གྱི་སྣང་ཞེན་དེ་བསྟན། དེའི་གཉེན་པོར་གང་བསྒོམས་པས་དབེན་
དགོས་པ་ནི། དེ་བཞིན་གཤེགས་པ་ཐམས་ཅད་ཀྱི་རྡུལ་ཕྲ་རབ་ལས་བསྒྲུབས་པའི་ངོ་བོ་ཉིད་དུ་བསྟན་ཏེ། ཞེས་རིགས་བརྒྱ་དང་དྲུག་ཅུ་སོ་སོར་བསྒོམ་པའི་སྒོ་ནས་དབེན་པ་དབེན་བྱེད་ཀྱི་གཉེན་པོ་དེ་བསྟན།    ༈    ཕྱི་
ནང་དང། ་དབྱིབས་ཀྱི་གཟུགས་དང། ་རྣམ་པའི་གཟུགས་ཁ་དོག་གི་གཟུགས་སྣང་བའི་གཟུགས་མི་བསྐྱོད་པའི་རིགས་ལྔར་བསྐྱེད་ནས་སྒོམ་པར་བྱེད་པའོ། །སྒོམ་ཚུལ་བདེ་སྟོང་དབྱེར་མེད་ཀྱིས་རྒྱས་བཏབ་པའི་དབྱིབས་སོགས་དེར་
བསྒོམ་པའོ། །་རིན་འབྱུང་གི་རྣམ་སྣང་སོགས་ལྔ་བསྐྱེད་ནས་བསྒོམ། འདུ་ཤེས་འོད་དཔག་མེད་ཀྱི་རྣམ་སྣང་སོགས་ལྔ་བསྐྱེད་ནས་བསྒོམ། འདུ་བྱེད་དོན་གྲུབ་ཀྱི་རྣམ་སྣང་སོགས་ལྔ་བསྐྱེད་ནས་བསྒོམ། རྣམ་ཤེས་མི་བསྐྱོད་
པའི་རྣམ་སྣང་སོགས་ལ་བསྐྱེད་ནས་བསྒོམ་མོ། །ན་དབེན་གཞི་ལུས། དབེན་རྒྱུ་ཐ་མལ་སྣང་ཞེན། དབེན་བྱེད་ཀྱི་གཉེན་པོ་ལྷར་བསྒོམ་པ། སྒོམ་ཚུལ་བདེ་སྟོང་གིས་རྒྱས་བཏབ་པའི་ས་སོགས་ལྷར་བསྒོམ་པ་འདི་ཀུན་ལ་རིགས་འགྲེ། བ་སྙིང་

[052B] དབང་པོའི་རླུང་ལྔའི་རྟེན་ནམ་གནས་མཐར་ཐུག་པ་སྙིང་ཁ་སྟེ། དེ་ཡང་ཕྱོགས་ཀྱི་རྩ་བཞི་དང་འདུད་བྲལ་མ་ལྔ་ལ་གནས། དེ་སྙིང་ཁ་ཡིན་པའི་རྒྱུ་མཚན་གྱིས་ཡིན། ཕྱིའི་ལ་ལྔ་ཞེས་པ་ཕྱི་ལ་སྦྱར་ན་ལྔ་ཞེས་པའོ། །་
དེ་རྣམས་ཞས་པ་མེ་ལོང་ལྟ་བུ་སོགས་འབྲས་དུས་ཀྱི་ལྔ་ནི་རིམ་བཞིན་མེ་ལོང་ལ་གཟུགས་བརྙན་སྣང་བ་སོགས། བྱ་གཞི་དུས་ཀྱི་མེ་ལོང་ཡེ་སྣེས་སོགས་ལྔ་ནི། མེ་ལོང་ལ་གཟུགས་བརྙན་གསལ་བ་ལྟར་ཡུལ་རྣམས་གསལ་བར་སྣང་བ་དང། ཚོར་བ་
གསུམ་མྱོང་བར་ཚོར་བའི་རིགས་གཅིག་ཏུ་ཤེས་པའི་མཉམ་པ་ཉིད་དང། ཞེས་སོགས། ་མི་འདྲ་བའི་སྒོ་ནས་ལྔར་གྱུར་ཅེས་པ་རྣམ་སྣང་གི་རིགས་ཚང་མ་དཀར་པོ། རིན་འབྱུང་གི་རིགས་ཚང་མ་སེར་པོ་སོགས་སྐུ་མདོག་རིགས་
ལྔ་སྤྱི་དང་མཐུན་པས་ལྔ་དབྱེ་ཞིང། ཕྱག་མཚན་རིགས་སོ་སོའི་རྩ་བའི་ལྷའི་ཕྱག་མཚན་དུ་བྱེད་པ་དཔེར་ན། རྣམ་སྣང་རིགས་ལྔ་ཕྱག་མཚན་འདྲ་བ་ལ་སྐུ་མདོག་མི་འདྲ་བ་ལྔ་བྱེད་དོ། །་གསལ་བར་མ་བཤད་པས་སྤྱོད་བསྡུས་
ལས་དེའི་དབང་ཏུ་མཛད་པ་་དོན་དེ་སྟོན་ནོ། །སྤྱོད་བསྡུས་ཀྱི་དགོངས་པ་དེ་ལྟར་ལས། ཁྲོ་བོ་བཅུ་དང་སེམས་དཔའ་གཉིས་ཀྱི་ལུས་དབེན་མ་གསུང་བ་ཡིན་གྱི། མེད་ནས་མ་བསྟན་པ་མིན་ཏེ།    ༈   
བརྒྱ་དང། རིག་ལྔ། རིགས་གསུམ་དུ་འདུ་ཚུལ་ནི། རྣམ་སྣང་ལ་རིན་འབྱུང། འོད་དཔག་མེད་ལ་དོན་གྲུབ། མི་བསྐྱོད་པ་ལ་རིགས་དྲུག་པ་འདུས་པ་ཡིན།    ༈    སྤྱི་མགྲིན། སྙིང་ཁ་ལྟེ་གསང་

[053A]༄༅། །ནོར་བུའི་དབུས་ཀྱི་རྩ་སྟེ་རྩ་འཁོར་དྲུག་དང། དེའི་སྟེང་དུ་དབུ་མའི་ཡར་སྣེ་མར་སྣེ་གཉིས་ཏེ་བརྒྱད་ཡོད།    ༈    གསུམ་པའི་སྒྱུ་ལུས་གཉིས་ཟུང་འཇུག་གི་དུས་ན་མེད་བས་
ཟུང་དུ་འཇུག་ཚུལ་ཇི་ལྟར་ཡིན་ཞེ་ན། དེ་གཉིས་ཟུང་འཇུག་དུས་ཀྱི་ཡ་གཉིས་མིན་ཀྱང། དེའི་དུས་ན་སྤྱིར་ཀུན་རྫོབ་སྒྱུ་མ་དང། དོན་དམ་འོད་གསལ་གཉིས་ཡོད་པས་དེ་གཉིས་ཟུང་འཇུག་གི་ཡར་འགྲོ་བ་ཡིན། རིགས་གཅིག་ཏུ་བསྡུ་ཚེ་དེ་ཐམས་ཅད་རྡོ་
རྗེ་འཆང་དུ་བལྟ་བ་ལུས་དབེན་མཐར་ཐུག་ཏུ་གསུངས། བ་དབེན་གཞི་བརྒྱ་པོ་དེ་དབེན་གཞི་ཁམས་ལྔར་འདུ་བ།་རིགས་བརྒྱ་ཡང་བདེ་སྟོང་གིས་རྒྱས་བཏབ་པའི་ས་ཁམས་རྣམ་སྣང་སོགས་ལྔར་འདུ། སྐུ་རྡོ་རྗེ་རིན་འབྱུང་དང། གསུང་དོན་གྲུབ་
དང༑ ཐུགས་རྡོ་རྗེ་རྡོ་རྗེ་འཆང་དུ་བསྡུས་ནས་བདེ་སྟོང་གིས་རྒྱས་བཏབ་པའི་ལུས་སྐུ་རྡོ་རྗེ། ངག་གསུང་རྡོ་རྗེ་སོགས་གསུམ་དུ་བསྒོམ་མོ། །་དྲུག་པ་རྡོ་རྗེ་འཆང་དེ་ཡང་བདེ་སྟོང་དབྱེར་མེད་ཀྱིས་རྒྱས་བཏབ་པའི་ལུས་ངག་ཡིད་གསུམ། ལ་བཏགས་པའི་
ང་ཙམ་དེ་རྡོ་རྗེ་འཆང་གི་ངོ་བོར་བསྐྱེད་ནས་བསྒོམ་པའོ། །སོར་སྡུད་ཀྱི་སོ་སོར་ནི་ཡང་ཡང་དང། སྡུད་པ་ནི་སེན་པ་སྟེ་དཔེར་ན། ཁྲལ་ལེན་པ་ལ་ཁྲལ་སྡུད་ཟེར་བལྟར་རོ། །འདོད་པ་སོ་སོར་སྡུད་བས་ན། ཞེས་པའི་འདོད་པ་ནི་འདིས་འདོད་པ་དང། འདི་
འདོད་པ་གཉིས་ཀྱི་ཕྱི་མ་ཆགས་ཡུལ་གྱི་གཟུགས་སོགས་ལྔའོ། །སོང་སྡུད་ནི་ཡེ་ཤེས་ཡིན་ལ། འོ་ན་བསྐྱེད་རིམ་མཐར་ཕྱིན་པའི་རྣལ་འབྱོར་པའི་དབང་པོའི་ཡུལ་སྡུད་པ་ཅི་ཞེ་ན། དེ་ནི་དབང་ཤེས་སོ། །རྫོགས་རིམ་གྱི་སོར་སྡུད་རྫོགས་རིམ་མིན་ཏེ་

[053B] སྐྱོན་མེད་དེ། ངེས་དོན་གྱི་བདེ་སྟོང་དབྱེར་མེད་ཀྱི་ཡེ་ཤེས་ལྷ་ཡིན་ལ། དེ་ཚང་བའི་ཕྱིར། ན་ཆགས་གྱུར་ཞེས་པ་ཆག་འགྱུར། སོ་སོར་བརྟན་པོར་བདག་གིས་གཟུང། །ཞེས་པའི་སོ་སོར་ཞེས་པ་ཡང་ཡང་གི་དོན། སོར་
སྣུད་སྒོམ་པའི་ལམ་མིན་ཏེ། དེ་ནི་ཡིད་ཀྱི་ཤེས་པ་ཞེས་པའི་ཐད། ལུས་དབེན་རྗེས་ཐོབ་པས་མི་གསོགས་དབང་པོ་ལྔས་གཟུགས་སོགས་ཡུལ་ལྔ་ལ་ལོངས་སྤྱོད་པའི་ཚེ་གཟུགས་སོགས་ཡུལ་ལྔ་ཡིད་ཀྱི་ཤེས་པས་མཉམ་གཞག་གི་བདེ་སྟོང་གི་རྣམ་རོལ་དུ་ཡང་དང་ཡང་དུ་བལྟས་
ནས་ལོངས་སྤྱད་པ་ལས་བྱུང་བའི་བདེ་བ་ཡིད་ཀྱི་ཤེས་པའི་ཡུལ་དུ་ལེན་ཅིང་བསྡུད་པའོ། །་ཉམས་སུ་མྱོང་བ་འདི་ཉིད་ནི། ཞེས་མིག་སོགས་དབང་པོས་གཟུགས་སོགས་ཡུལ་ལ་ལོངས་སྤྱོད་པ་བཟའ་བྱ་དང། དེའི་ཚེ་དེ་བདེ་སྟོང་དབྱེར་མེད་ཀྱི་རྣམ་རོལ་ཏུ་
བལྟས་ནས་བསྒོམ་པ་ཟ་བ་དང། སོར་སྡུད་དེ་ཟ་བྱེད་དུ་གསུངས། མདོར་ན། གང་སྣང་བདེ་སྟོང་གི་ངོ་བོར་ཡང་ཡང་བལྟས་ནས་བསྒོམ་པའི་ཡ་ཤེས་སྡེ་སོར་སྡུད་དོ། །བ་ཡུལ་དབང་རྣམ་ཤེས་ལྔ་ཚན་གསུམ་སངས་རྒྱས་རིགས་ལྔའི་ངོ་བོར་བལྟས་
ནས་བསྒོམ་པ་དེ་བསམ་གཏན་ནོ། །་རྟོག་པ་ནི་ལྷར་བསྐྱེད་པ་ལ་ཞིབ་ཏུ་མ་ཕྱེ་བར་གནས་པར་རྟོག་པའོ། །དཔྱོད་པ་ནི་སྤྱན་གྱི་དཀར་ནག་ཚུན་ཆད་ཞིབ་ཏུ་ཕྱེ་ནས་བསྒོམ་པའོ། །བསམ་གཏན་གྱི་ཡན་ལག་རྟོག་དཔྱོད་གཉིས་དང། སོར་སྡུད་ནི་ལུས་
དབེན་རྗེས་ཐོབ་དང། དགའ་བདེ་གཉིས་དང་སེམས་རྩེ་གཅིག་པ་གསུམ་ནི་ལུས་དབེན་མཉམ་གཞག་ཏུ་བསྡུ། འོན་སྔགས་ལུགས་ལ་མཉམ་གཞག་གི་རྗེས་སུ་རྗེས་ཐོབ་འོང་བ་མིན་ནམ་ཞེ་ན། དེ་ཡིན་མོད་ཀྱང་སྐྱོན་མེད་དེ། དང་པོ་མཉམ་གཞག་གཅིག་
[054A]༄༅། །   ༈    དེ་ནས་རྗེས་ཐོབ་དང། དེ་ནས་མཉམ་གཞག་འོང་བ་ལ་བཞག་པ་ཡིན་ནོ། །སྟག་ཚང་བས་ལྷན་སྐྱེས་ཀྱི་བདེ་བ་ལུས་ཚོར་དུ་འདོད། རྗེའི་རང་ལུགས་ལ་ལུས་ཚོར་བདེ་བ་དེས་ལྷན་སྐྱེས་ཀྱི་བདེ་བའི་ལྷན་
ཅིག་བྱེད་རྐྱེན་བྱེད་པར་བཞེད།    ༈    རྒྱུད་གཞན་འགའ་ཞིག་ན། འཆི་ཚེ་མིག་དང་རྣ་བ་ལ་སོགས་པའི་སྒོ་དགུ་ནས་རྣམ་ཤེས་འཕོ་བར་བཤད་པ་མི་འགལ་ཏེ། རྣམ་ཤེས་ཐོག་མར་
སྙིང་ཁ་ནས་འགག་སྟེ་དེ་ནས་སྒོ་གཞན་ནས་འཕོ་བར་གསུངས་གསུངས། བ་འགྱུར་སྙིང་ཞེས་པ་འགྱུར་རྙིང་ཡིན་པས་ཡི་གེ་ནོར། སྟོང་ཉིད་རྟོགས་པའི་ཡིད་བདེ་ཁྱད་པར་ཅན་ལ་རེག་ཅེས་པ་དགའ་བའི་ཡན་ལག། བྱེད་ཆོས་སུ་གྱུར་བའི་ཤིན་སྦྱངས་ཀྱི་
བདེ་བ་ཞེས་པ་བདེ་བའི་ཡན་ལག་གོ། ་དྲུག་ཏུ་བྱུང་བ་ཟད་པ་ནི། གཉིས་སྣང་རགས་པ་ཞི་ནས་སེམས་ཀྱི་གཟུང་འཛིན་རྒྱངས་ཆད་དུ་སྣང་བས་སྟོང་པ་ཉིད་དོ། །དེ་བས་ན་ཡེ་ཤེས་ཀྱི་མཚན་ཉིད་གཉིས་སྣང་རགས་བཞི་བའི་སེམས་རྩེ་གཅིག་པ་སོགས། སངས་
རྒྱས་ཀུན་གྱི་རང་བཞིན་ཞི། །ཞེས་པ་གཉིས་ནི་རང་བཞིན་བརྒྱད་ཅུའི་རྟོག་བཞི་པ། ཐམས་ཅད་ནམ་མཁའ་ནི་ཐམས་ཅད་སྟོང་པ་སྟེ་འོད་གསལ་ལོ།། ་དེས་ན་རྩེ་གཅིག་པའི་ཡན་ལག་གི་རང་བཞིན་གྱི་རྟོགས་པ་མ་ལུས་པ་འགགས་པའི་སྣང་མཆེད་ཐོབ་
གསུམ་འོད་གསལ་དང་བཅས་པའོ། །བ་ཡན་ལག་ལྔ་བཤད་པའི་གོ་རིམ་དེ་ལྟར་ལས། དོན་གྱི་སྐྱེ་རིམ་དགའ་བདེ་རྩེ་གཅིག་གསུམ་སྔོན། རྟོག་དཔྱོད་གཉིས་དེ་རྗེས་འབྱུང་ངོ། །   ༈    རྟོག་

[054B] །་དཀྱིལ་དུ་སྒོམ་པར་གསུངས་པ་ནི། ནོར་བུའི་རྩ་འཁོར་གྱི་དབུས་ཏེ་རྡོ་རྗེའི་བུ་གར་སྒོམ་པར་་ཁར་སྒོམ་པ་ནི་གསང་གནས་ཀྱི་དྷཱུ་ཏཱིཨཱི་མར་སྣ་ཡིན་པ་ལ་དགོངས་པས་དེ་གཉིས་དགོས་པ་འདྲའོ། ་རོ་
རྐྱང་དུ་རླུང་རྒྱུ་བ་འགགས་ནས་དྷཱུ་ཏཱིར་རྒྱུ་ལ། མཚམས་འདིར་ཞུགས་གནས་ཐིམ་གསུམ་བྱེད་དོ། །་མས་བརྟན་གྱི་དགའ་བཞི་གང་རུང་ལ་ལྷན་སྐྱེས་ཀྱིས་ཁྱབ་བོ། །་སྤྱི་གཙུག་བར་དུ་འགྲོ་བ་ཞེས་པའི་ཐད། དབུ་མའི་ནང་ནས་འབྱུང་ལྡོག་གི་སྤྱི་
བོར་བརྟན་པ་ལ་ལྷན་སྐྱེས་ཀྱིས་ཁྱབ་ཀྱང། ངོ་རྐྱང་ནས་འབྱུང་ལྡོག་བྱས་པའང་ཡོད་པ་ལ་ལྷན་སྐྱེས་ཀྱིས་མ་ཁྱབ་ཅེས་རོལ་རྡོར་གསུངས།    ༈    ངོ་བོ་
བསྐྱེད་རྫོགས་གང་ཡང་མིན་པའི་ཕུང་གསུམ་པ་ཞིག་ཡིན་ནམ་དཔྱད། བསྐྱེད་རིམ་ཕྲ་མོ་ཐོབ་ན་སྟོང་ཉིད་རྟོགས་པས་ཁྱབ་དགོས་འདྲ། དེ་བཞིན་དུ་རྫོགས་རིམ་གྱི་ཡེ་ཤེས་ཡིན་ན་སྟོང་ཉིད་རྟོགས་པའི་ཡེ་ཤེས་ཡིན་པས་ཁྱབ། རྫོགས་རིམ་ལ་གཟུགས་
ཀྱང་ཡོད་ཅེས་འཇམ་བཞད་གསུངས། བསྐྱེད་རིམ་པ་དབང་རྣོན་གྱིས་རླུང་དབུ་མར་ཞུགས་གནས་ཐིམ་གསུམ་བྱས་པའི་རྟོགས་པ་དེ་དཔོན་སློབ་བྱམས་པ་རིན་པོ་ཆེས་གང་ཟག་བསྐྱེད་རིམ་པ་ཡིན་ཡང། རྟོགས་པ་རྫོགས་རིམ་གྱི་རྟོགས་པ་ཡིན་པར་
གསུངས། ་དེ་དང་མི་མཐུན་པའི་ཡིད་བྱེད་བསྡམས་ཏེ་ཞེས་པ། ཡས་བབས་ཀྱི་བདེ་བ་སྐྱེས་པའི་ཚེ་དེ་དང་མི་མཐུན་པའི་སྡུག་བསྔལ་དང་ཡིད་མི་བདེ་བ་སོགས་བསྡམ་དགོས་པའི་དོན་ནོ། །་དེ་ནས་བདེ་སྟོང་སྦྱོར་ཚུལ་སོགས་ཀྱི་སྐབས། དེ་ཡང་

[055A]༄༅། །གང་ཤར་གྱི་ཡུལ་རྣམས་དོན་ལ་བདེ་བའི་ངོ་བོ་མ་ཡིན་ཀྱང། མཉམ་གཞག་ཏུ་རང་སེམས་བདེ་ཆེན་གྱིས་སྟོང་ཉིད་དང་སྦྱར་སྟོབས་ཀྱིས་འཆར་རོ། །ན་བདེ་སྟོང་གི་ཡེ་ཤེས་གཅིག་ཉིད་རྣམ་སྣང་ལ་སོགས་པ་དུ་
མར་འཆར་བ་ནི་རོ་གཅིག་དུ་མ་དང། ཆོས་ཅན་སྣ་ཚོགས་བདེ་སྟོང་དབྱེར་མེད་ཀྱི་ངོ་བོར་འཆར་བ་ནི་དུ་མ་རོ་གཅིག་གི་ཉམས་ལེན་ནོ། །བ་དེ་ལྟར་སྦྱར་བ་ནི་སྔར་སོར་སྡུད་ལྟར་རོ། །བ་དེ་ལྟར་བསྒོམས་པས་གང་སྣང་བདེ་བ་འབར་བའི་གྲོགས་སུ་
འཆར་བ་དང། དབང་པོའི་སྒོར་རྒྱུ་བའི་རླུང་དྷཱུ་ཏཱིར་ཞུགས། བདེ་བ་འབར་བར་བྱེད་པ་དང། བདེ་སྟོང་དེས་ཚེ་གཅིག་ལ་བདེན་འཛིན་བག་ཆགས་དང་བཅས་པ་རྩད་ནས་གཅོད་པར་བྱེད་དོ། །་ལུས་དབེན་དྷཱུ་ཏཱིཨཱི་མར་སྣེའི་རྩ་མདུད་འགྲོལ་
བྱེད་དང། དེར་རླུང་བསྡུ་བྱེད། ངག་དབེན་སྙིང་ཁའི་རྩ་མདུད་འགྲོལ་བྱེད་དང། དེར་རླུང་བསྡུ་བྱེད་ཀྱིས་སོ། །འགྲེལ་པ་ཟླ་འོད་ཨ་བྷྱཱས་མཛད། འདས་པའི་སེམས་དབེན་བཙལ་ཞེས་གསུངས་པའི་འདས་པའི་ཞེས་སེམས་དབེན་ལ་དམིགས་
ཀྱིས་བཀར་ནས་བསྐྱེད་རིམ་ལས་འདས་པར་གསུངས་བས་ངག་དབེན་དེ་ལས་མ་འདས་སོ་ཞེས་འཆད། བསྐྱེན་རིམ་པའི་ཡུལ་མིན་པར་གསུངས་སོ། །ཞེས་འཆད་དོ་དེ་མི་འཐད་དེ། སྤྱོད་བསྡུས་ལས་དེ་ལྟར་གསུངས་པས་ངག་དབེན་བསྐྱེད་རིམ་
ལས་འདས་བར་དམིགས་ཀྱིས་བཀར་ནས་བསྟན་གྱི། སེམས་དབེན་ལ་དམིགས་ཀྱིས་བཀར་ནས་དེ་ལྟར་སྟོན་པ་མིན་བའི་ཕྱིར། བ་དེ་གཉིས་ས་བརྒྱད་པར་བཞག་པ་འདྲ་བ་ཙམ་གྱིས་གཅིག་ཏུ་མི་འགྱུར་ཏེ། དཀྱིལ་སྟོད་དཀྱིལ་སྨད་སོགས་

[055B] ་རྣལ་འབྱོར་པས་ནི་རླུང་བསྒོམས་ན། །སོགས་ཏེ། ཤེས་ནས་བསྒོམས་པའི་ཕན་ཡོན་མཆོག་གི་དངོས་གྲུབ་མྱུར་དུ་ཐོབ་པ། དེ་ནི་སྡུག་བསྔལ་སོགས་ཏེ། མ་ཤེས་མ་བསྒོམས་ན་འཁོར་བའི་སྤྲིན་བུར་
འབྱུར་བར་གསུངས། ་ཞེས་འཆད་དོ། །རང་ལུགས་ནི་རྡོ་རྗེ་འཕྲེང་བའི་འགྲེལ་པ་ལས། སྤྲུལ་པ་དང་་ང་བཞི་སྟེ་བརྒྱ་རྩ་བརྒྱད་རྒྱུ་བ་དེར་འདུ་ཚུལ་ལོ། །རྒྱུ་ཚུལ་སྲོག་འཛིན་ནི་དྲུག་ཀའི་ལྟེ་བ་ནས་སོགས། ་མི་ཤིགས་པ་དེ་ལ་ལྔ་ཡོད་
དེ༑ རླུང་མི་ཤིགས་པ། སེམས་ཐིག་ལེ་དཀར་པོ་་ཐིག་ལེ་དམར་པོ་རང་བཞིན་གྱིས་འོད་གསལ་བ་མི་ཤིགས་པ་ལྔའོ། །བ་སྙིང་ཁའི་མི་ཤིགས་པའི་རླུང་དང་ཐིག་ལེ་དེ་ལྔ་ཆར་སྙིང་ཁའི་རྩམ་དུད་ཀྱི་དྷཱུ་ཏཱིའི་ནང་ན་གནས་ནས་མི་རྒྱུ་ལ། སྣ་བུག་ཏུ་
རྒྱུ་བའི་སྲོག་འཛིན་ནི་སྙིང་ཁར་གནས་ཀྱང་རྩ་མདུད་ཀྱི་དྷཱུ་ཏཱིཨཱི་ནང་ན་གནས་པ་མིན་ནོ། །   ༈   མི་ཤིགས་པའི་ཐིག་ལེ་དང་མི་ཤིགས་པའི་རླུང་གཉིས་སྙིང་ཁའི་རྩ་མདུད་ཀྱི་ནང་ན་གནས་
པས༑ སྟེང་འོག་ཡང་དག་བརྟེན་ནས་ནི། །ཞེས་པའི་སྟེང་འོག་ནི་སྙིང་ཁའི་རྩ་མདུད་ཀྱི་སྟེང་འོག་ལ་བྱེད་ཅིང། དེ་ཡང་གནས་ཞེས་པ་སྙིང་ཁར་གནས་ཞེས་པ་སྟེ་དེར་རྒྱུ་བའི་དོན་ཡིན་གྱི། དུས་རྟག་ཏུ་གནས་པའི་དོན་མིན་ནོ། །་རྡོ་རྗེ་འཕྲེང་བའི་ལུང་
གཡོན་དང་གཡས་དང་གཉིས་ཀ་དང། །དལ་བར་རྒྱུ་དང་རྣམ་པ་བཞི།  །བྱེན་རྒྱུ་གནས་མགྲིན་པ། སྣ་  གཡས་པ་ནས་ནི་ དགུ་བརྒྱ་བྲག་གཅིག་དྲག་པར་རྒྱུ།  འབྱུང་བའི་ཁམས།  །ཁམས་  མེ་ཡི་ རླུང་  དཀྱིལ་འཁོར་ཉིད་ཡིན་ཏེ།  །རང་དབང་བའི་  ཁ་དོག་དམར་

[056A]༄༅། །པོ་བཟང་པོ་ སྟེ་འོད་ཟེར་ལྔ་འཕྲོ་འདི། །འོད་དཔག་མེད་  པདྨ་མགོན་པོའི་ མཉམ་གནས་གནས་ལྟེ་བ།  རྒྱུ་བའོ།  །སྟེ་རྒྱུ་བ་ན་སྣ་བུག་  གཡོན་པ་ནས་ནི་ དགུ་བརྒྱ་ཕྲག་གཅིག་དྲག་པོར་རྒྱུ།  འབྱུང་བའི་ཁམས།  །ཁམས་  རླུང་གི་
 རླུང།  དཀྱིལ་འཁོར་ལ་བརྟེན་པ།  །ཁ་དོག་  ལྗང་སེར་དག་ཏུ་ ལྗང་ནག་ཏུའང་གསུང།  སྣང་བ་སྟེ། །དོན་གྲུབ་  ལས་ཀྱི་མགོན་པོའི་རྒྱུ་བའོ།  །ཐུར་སེར་གནས་གསང་གནས། རྒྱུ་བ་ན་སྣ་བུག།  གཉིས་ཀ་ལས་ནི་ དགུ་བརྒྱ་ཕྲག་གཅིག་དྲག་པོར་རྒྱུ།  འབྱུང་བའི་ཁམས། །
 ཁ་དོག་  གསེར་གྱི་མདོག་ཏུ་སྣང་བ་སྟེ།  །ཁམས་ས་རླུང་  དབང་ཆེན་གྱི་ནི་དཀྱིལ་འཁོར་ཉིད།  །རིན་འབྱུང་གི་རླུང་  རིན་ཆེན་མགོན་པོའི་རྒྱུ་བའོ།  །སྲོག་འཛིན་རགས་པ་གནས་སྙིང་ཁ། རྒྱུ་བ་ན་སྣ་བུག་གཉིས་ཀ་ནས་དགུ་བརྒྱ་ཕྲག་གཅིག་  དལ་ཞིང་རྒྱུ་བ་མེད་པའི་ཁམས། །
 ཁ་དོག་  དག་པའི་གེལ་ལྟར་སྣང་བ་ནི། །འདི་ནི་ ཁམས་ཆུ་རླུང་  ཆུ་ཡི་དཀྱིལ་འཁོར་ མི་བསྐྱེད་པའི་རླུང་  ཏེ། །རྡོ་རྗེ་མགོན་པོའི་རྒྱུ་བའོ།  །ཁྱབ་འབྱེད་ནམ་མཁའི་རླུང་ཚིགས་ཀུན་ལ་གནས། ཁ་དོག་སྔོ་སངས་  ཁམས་ཀུན་ལས་ནི་ཡང་དག་བྱུང། །རྟེན་དང་
བརྟེན་པའི་གཟུང་བ་ནི། །རྣམ་པར་སྣང་མཛད་རང་བཞིན་ཏེ།  །གཞི་དྲུག་ལ་སྣ་བུག་ནས་འཆི་བའི་དུས་མ་གཏོགས་མི་རྒྱུ་བས།  འཆི་བའི་མཐར་ནི་འབྱུང་བར་འགྱུར། །ཅེས་པའོ། །ཡང་གྱེན་རྒྱུའི་རླུང་གིས་གཙོ་བྱས་པའི་རླུང་སྣ་བུག་གཡས་ནས་རྒྱུ་ཚེ། མགོན་
པོ་བཞིའི་རླུང་ཅིག་ཅར་དང། ལྷ་མོ་བཞིའི་རླུང་རིམ་ཅན་དུ་རྒྱུ། ་ཤེས་པར་བྱའོ། །དེའི་ཚེ་དཔེར་ན། གྱེན་རྒྱུ་གཙོ་བྱས་རྒྱུ་བའི་ཚེ་དེའི་འཁོར་དུ་སྲོག་འཛིན་དཀར་ལ་དམར་མདངས་ཆགས་པ། ཐུར་སེར་སེར་ལ་དམར་མདངས་ཆགས་པ་སོགས་

[056B] །་ལྷ་མོ་རྣམས་ཀྱི་རླུང་རིམ་ཅན་ཁོ་ནར་རྒྱུ་ཞིང། ལྷ་མོ་གཅིག་གི་རླུང་ལ་མགོན་པོ་བཞིའི་རླུང་ཡོད་པ་ཅིག་ཅར་ཁོ་ནར་རྒྱུ། མགོན་པོའི་རླུང་དང་ལྷ་མོའི་རླུང་མི་འགལ་ཏེ། མི་བསྐྱོད་པའི་རླུང་ལ་ལྷ་མོ་བཞི་ཆར་ཡོད་པའི་
ཕྱིར་རོ། །་དྲུག་པོ་འདི་དག་འོད་དུ་འདོད། །ཅེས༑ ཡན་ལག་རླུང་ལ་དབྱེ་བ་གཞན་ཡང་བཅུ་གཉིས་ཡོད་དེ། སྙིང་ཁ་ནས་འབྱུང་བའི་རླུང་སོགས། བ་དོན་གཅིག་གམ་བརྟག་གོ། །གཟུང་འཛིན་སྐྱེ་བའི་རླུང་བཅུ་གཉིས་དང། ཡན་ལག་གི་རླུང་ལྔ་མི་
གཅིག་སྟེ། དང་པོ་ནི། རྣམ་རྟོག་གི་བཞོན་པ་དང། ཕྱི་མ་དབང་ཤེས་ཀྱི་བཞོན་བྱ་ཡིན་པའི་ཕྱིར། ཡན་ལག་གི་རླུང་ལྔ་ནི་ཤེས་ཆེར་སྟོག་འཛིན་གྱི་ཡན་ལག་ཡིན་པས། ཡན་ལག་གི་རླུང་ཞེས་བྱའོ། །་རྡོར་བཟླས་བྱེད་པར་གསུངས་པ་ནི་བཅུ་
ཀ་ལ་ཅི་རིགས་སུ་ཡོད་དོ། །སྟེང་གི་སྨ་བུག་ནས་འབྱུང་འཇུག་བྱེད་པས་ཚེ་བསྲིད་པ་དང་འཛིན་པ་ཡང་རླུང་བཅུ་ཀ་ལ་ཅི་རིགས་སུ་ཡོད་དོ། །རླུང་དེ་རྣམས་སའི་གཞིར་གྱུར་ནས་ཚིག་མ་ལུས་པ་སྨྲ་བར་བྱེད་ཅེས་པ་ཡང་བཅུ་ཀ་ལ་ཅི་རིགས་སུ་ཡོད་
དོ༑ ༑དེ་བཞིན་དུ་ཕོ་མོ་སྙོམས་འཇུག་གིས་སེམས་ཅན་གྱི་ལུས་བསྐྱེད་པའི་གཞི་བྱེད་པ་ཡང་རླུང་བཅུ་ཀ་ལ་ཅི་རིགས་སུ་མི་འགལ་ལོ། །བ་དེ་བས་ན་འཕྱེ་བོ་དང་ཞེས་པའི་འཕྱེ་བོ་ནི་ཞི་བོ་སྟེ། རྣམ་ཤེས་ལ་རང་སྟོབས་ཀྱིས་ཡུལ་འཛིན་པའི་ནུས་པ་ཡོད་
ཀྱང༑ རང་སྟོབས་ཀྱིས་ཡུལ་དུ་བགྲོད་པའི་ནུས་པ་མེད་པ་ཞ་བོ་མིག་ལྡན་ལྟ་བུ། རླུང་ནི་དེ་ལས་ལྡོག་པ་ལོང་བ་རྐང་ལྡན་ལྟ་བུ་སྟེ། དེ་གཉིས་བསྡོམས་པས་བགྲོད་ཅིང་འཛིན་ནུས་པ་བཞིན་རླུང་སེམས་གཅིག་ཏུ་ཚོགས་ནས་ཡུལ་དུ་བགྲོད་ཅིང་འཛིན་

[057A]༄༅། །པས་རླུང་རྣམ་ཤེས་ཀྱི་བཞོན་བའོ། །   ༈    དེ་རླུང་གིས་དབུགས་ཕྱི་རོལ་ཏུ་གཡོ་བ་དང། འགྲོ་དོང་སོགས་ཀྱི་གཡོ་བ་ལ་བྱེད། ་དུས་འཁོར་གྱི་སྐོར་
ནས༑ ལྟེ་བའི་རྩ་འདབ་རིམ་པ་བཞི་པའི་མཚམས་ཀྱི་རྩ་བཞི་ནས་མི་རྒྱུ་བས་ལྷག་མ་བཅུ་གཉིས་ལས། གཡས་ནས་ས་ཆུ་མེ་རླུང་་དྲུག་བརྒྱད་དང་དོན་ལྔ་རྒྱུ་ལ། འོན་ཀྱང་དབུ་མ་ནས་ང་དྲུག་བཞི་ཆ་རེ་བྱུང་བདེ་ལ་འཕོ་བ་ཟུར་བ་མི་འཇོག་མཉམ་རྒྱུར་
གསུངས། གསང་འདུས་སོགས་རྒྱུད་དེ་དང་དེའི་གདུལ་བྱ་ཡིན་ནོ། རྒྱུད་དེ་དང་དེ་ལས་བཤད་པའི་རྩ་དང་རླུང་ལ་ཆེད་དུ་བརྟགས་ན། རྟོགས་པ་ཁྱད་པར་དུ་འགྲོ་བའི་ཁྱད་ཡོད། སྡོམ་འབྱུང་དང་དུས་འཁོར་སོགས་ནས་རླུང་མི་འདྲ་བ་གསུངས་
པ་མང་གདུལ་བྱའི་དབང་གིས་ཡིན། ་རྩ་འདབ་ཀྱི་གྲངས་བཟློག་པ་དང། གོང་གི་ལྟེ་བའི་རྩ་འདབ་བ་འདུས་པ་རང་ལུགས་ཉིན་ཞག་གཅིག་གི་རླུང་ལ་ཉི་ཁྲི་ཆིག་སྟོང་དྲུག་བརྒྱ། དེ་ལ་ཐུན་ཕྱེད་ཉེར་བཞི། དཀྱིལ་འཁོར་གྱི་འཕོ་བ་ཉེར་བཞི་
རྩ་འདབ་གྱི་འཕོ་བ་ཉེར་བཞི། འོན་ཀྱང་སྣ་བུག་གི་འཕོ་བ་བཅུ་གཉིས་ཏེ་སྲོག་ཐུར་གཉིས་མཉམ་རྒྱུར་སོང་བས་སྣ་བུག་གི་འཕོ་བར་མི་འཇོག་དེ་ལྟར་ཐུན་ཕྱེད་རེ་ལ་དགུ་བཅུ་རེ། ་ལས་བཞི་བྱ་ཞེས་པར། དེ་ཡང་ས་རླུང་རྒྱུ་སྐབས་རྒྱས་
པ་ཞི་ལས། ཆུ་རླུང་ཞི་བ། མེ་རླུང་དབང། རླུང་གི་རླུང་བསྒྲད་རེངས་སོགས་དྲག་ལས་འགྲུབ་སྟོབས་ཆེ། ་ཐུན་ཕྱེད་སྔ་མ་ལ་དགུ་བརྒྱད་དང། དེ་ནས་གཞན་དུ་མི་འཕོ་བར། ཡང་བར་མཆད་པར་དགུ་བརྒྱ་སྟེ་སྟོང་བརྒྱད་བརྒྱ་བརྒྱུས་

[057B] དེ་ལྟར་ན་ཉེན་ཞག་གཅིག་ལ་འཕོ་བ་བཅུ་གཉིས་སུ་འགྱུར་རོ། །སྣ་བུག་གཉིས་ནས་མཉམ་དུ་རྒྱུ་བའི་སོགས་ནི། རང་ལུགས་སྤྱིར་ཉིན་ཞག་གཅིག་ལ་སྣ་བུག་གི་འཕོ་བ་བཅུ་གཉིས་
ཡིན་ཀྱང་མཉམ་རྒྱུ་ལ་འཕོ་བ་མེད་པར་སྣ་བུག་གཡས་གཡོན་བཅུ་གཉིས་སུ་མི་བྱེད་པའི་དོན་ནོ། །བ་བཅུ་གཉིས་བྱེད་པ་ཡང་མིན། མདོར་ན་སྣ་བུག་གཡས་གཡོན་གྱི་འཕོ་བ་དང། སྣ་བུག་གི་འཕོ་བ་འབྱེད་དགོས་སོ། །བྱ་སྣ་བུག་གཡས་གཡོན་དུ་འཕོ་
བ་སྟེ་སྣ་བུག་གི་འཕོ་བ་ཉེར་བཞིར་བཤད། ་སྡོམ་འབྱུང་ལས་མ་རྒྱུད་ནས་གསུངས་པ་ལྟར་མཛད། ནང་དུ་ནི། དེ་ལྟར་ཐུན་ཚོད་བརྒྱུད་སོགས་མ་རྒྱུད་ནས་གསུངས་པ་ལྟར་བྱས་པའི་ནང་གི་རླུང་རྒྱུ་ཚུལ། ་སྣང་བའི་ཕྱིར། གདུལ་བྱའི་
རླུང་རྒྱུ་ཚུལ་མི་འདྲ་བའི་དབང་གིས་སོགས། ་ས་ཆུ་ལ་ཐིམ་པ་སོགས་ཀྱང་ས་རླུང་ཆུ་རླུང་ལ་ཐིམ་པ་ནས། རྣམ་ཤེས་ཀྱི་རླུང་སྣང་བ་ལ་ཐིམ་པ་སོགས་ཀྱི་དོན་ཡིན། ་རླུང་ཇེ་ཞན་དུ་ཐིམ་པས་འཆི་བ། འོད་གསལ་གྱི་རླུང་དེ་གཡོས་པས་བར་དོ་
ཀུན་རྟོག་བརྒྱད་ཅུའི་རླུང་གཡོས་པས་སྐྱེ་བའོ། །་དེ་ལྟར་གསུངས་པས་ཀྱི་འཁོར་བའི་རྩ་བ་ཞེས་པ་གསུངས་པས་ནི་ཞེས་ཡིན་པས་ཡི་གེ་ནོར། བ་དེས་ན་བདག་འཛིན་གྱིས་རྩ་བ་བྱས། རླུང་གིས་འཁོར་བའི་ལྷན་ཅིག་བྱེད་རྐྱེན་བྱས་ནས་སྐྱེད་དོ། །   ༈   
ཏུ་ཕྲ་བའི་རླུང་ནི་ལྷན་སྐྱེས་ཀྱི་རླུང། ཤིན་ཏུ་ཕྲ་བའི་སེམས་ནི་ལྷན་སྐྱེས་ཀྱི་སེམས་ཡིན། སེམས་དེས་མྱོང་བའི་བདེ་བ་ལ་ལྷན་སྐྱེས་ཀྱི་བདེ་བ་ཟེར། ལྷན་སྐྱེས་ཀྱི་དོན་ཡང་གང་ཟག་དེ་འཁོར་བ་ཐོག་མེད་ནས་འགྲོ་བ་བཟང་ངན་ཅི་འདྲར་གྱུར་ཀྱང་དེའི་རྒྱུད་ན་འབྲལ་

[058A]༄༅། །མེད་དུ་གནས་པས་ན་ལྷན་སྐྱེས་ཞེས་པའོ། །རྫོགས་རིམ་སྐྱེ་བ་ལ་ལྷན་སྐྱེས་ཀྱི་བདེ་བ་ཆེན་པོ་སྐྱེ་དགོས། རླུང་སེམས་ཀྱི་རླུང་དེ་ཡང་ཐོག་མེད་ནས་འགྲོགས་ཏེ་འཇིག་རྟེན་པའི་བྱ་བ་སྐྱེ་འཆི་སོགས་ཀྱང་རླུང་གིས་བྱེད། འཇིག་
རྟེན་ལས་འདས་པའི་ལམ་གྱི་བྱ་བ་སོགས་ཁྱད་རླུང་གིས་བྱེད་པ་ཡིན། འོ་ན་རླུང་འཁོར་བའི་རྩ་བར་འགྱུར་རམ་ཞེ་ན་མི་འགྱུར་ཏེ། བདག་འཛིན་ནི་རྩ་བ་དང། རླུང་གིས་ལྷན་ཅིག་བྱེད་རྐྱེན་བྱེད་པས་སོ། །དེ་བས་ན་སེམས་རགས་བ་སོགས་ལ་མི་སྦྱོར་རོ།།
   ༈    རྩོལ་བ་ནི་དེ་རྒྱས་པ་དང་རིང་བར་བྱེད་པ་ལ་བྱ། སྲོག་འཛིན་གྱིས་སྙིང་ཁའི་རྩ་འཁོར་ལ་གནས་ནས་ཚེ་འཛིན་པ་དང། བསྲིད་བ་དང། དབང་ཤེས་ལྔ་ཕྱི་རོལ་ཏུ་སྤྲོ་ཞིང་སྡུད་བར་བྱེད། ཐུར་སེལ་
གྱིས་བཤད་གཅི་ཁུ་ཁྲག་ཐུར་དུ་སེལ་བའི་འོག་སྒོ་གཉིས་ནས་རླུང་ཕྱི་ནང་དུ་འདྲེན་པར་བྱེད། མཉམ་གནས་ལྟེ་བའི་མེ་དང་མཉམ་དུ་གནས་ནས་བཟའ་བཏུང་འཇུ་བར་བྱེད། གྱེན་རྒྱུས་བཟའ་བཏུང་གྱེན་དུ་འདྲེན་ཅིང་ལྕེ་ཤེས་ལ་སྦྱོར་བ་དང། ་
ནང་དུ་འཇུག་བ་ནི་མིད་བ། ཁྱབ་བྱེད་ཀྱིས་འགྲོ་འདུག་འགུལ་བསྐྱོད་གོམ་པ་འདོར་འཆག་སོགས། བ་ཕར་ཐེག་གྲུབ་མཐའ་གོང་མའི་ལུགས་ལ་མངོན་ཤེས་ལ་ཡིད་ཤེས་ཀྱིས་ཁྱབ་ཀྱང། སྔགས་ལུགས་ལ་དབང་ཤེས་ཡོད་ཅེས་རྒྱལ་མཆོག་བདུན་པ་
གསུང། ་གསལ་བྱེད་ཀྱི་ཡི་གེ་སོ་བཞི་ཡང། ཀྵ་ཤེས་བའི་ཀ་ཀ་ཡིག་དང། ཥ་ཤ་ཡིག་ཏུ་འདུས་པས་སོ་གསུམ་མོ། །་གཉིས་ཀའི་ཞེས་པ་ལྷ་ཕོའི་ང་རྒྱལ་གྱིས་ལྷ་མོའི་སྔགས་བཟླ་བ། སྔགས་ཀྱི་ལྷ་ཇི་སྙེད་སོགས་ཏེ་ལྷ་ཐམས་ཅད་

[058B] སྔགས་ཐམས་ཅད་ཡི་གེ་འབྲུ་གསུམ་དུ་འདུས་པར་གསུངས་པའོ། །་རྡོ་རྗེ་བཟླས་པ་ལ་ནི། དགོས་པ་དུ་མ་ཡོད་དེ། ལྷ་ཐམས་ཅད་ཀྱི་ཐུགས་རྒྱུད་སོགས། བ་འཇུག་པའི་དབང་གིས་ཉིན་མཚན་ཀུན་ཏུ་སེམས་ཅན་ཀུན་གྱི་ལུས་ལ་
གནས་ནས་ཚེ་འཛིན་པར་བྱེད་པ་དང། ལུས་གནས་པར་བྱེད་པའི་སྒོ་ནས་་་རྣམ་པ་ཅན་གྱི་ཡི་གེ་གསུམ་ཞེས་པ་འབྲུ་གསུམ་ལས་ལྷ་བསྐྱེད་པའོ། །གཙོ་བོའི་ལས་རེ་རེ་དང། སོགས་ཏེ། རྩ་བའི་རླུང་ལ་རྡོར་བཟླས་བྱས་པས་ལས་བཞི་སྒྲུབ་པ་དང། ཡན་
ལག་གི་རླུང་ལ་རྡོར་བཟླས་བྱས་པས་མདོན་ཤེས་ལྔ་སྒྲུབ་པ་ཡིན་ནོ། །བ་མཚན་ཉིད་དོ། །ཞེས་གསུངས་སོ། །ཞེས་པའི་མཚམས། དེ་ལྟར་སྔགས་ཀྱི་བརྡ་སྤྱིར་དུ་མ་ཞིག་ཡོད་པ། འདིར་འབྲུ་གསུམ་གྱི་གདངས་ཀྱི་བརྡ་སྦྱར་བའི་རླུང་འཇུག་ལྡང་གནས་གསུམ་
གྱི་རང་གདངས་ནི་ངེས་དོན་གྱི་སྔགས་ཀྱི་བརྡ་ཡིན་ནོ། །དེ་ལ་རང་བཞིན་གྱི་བཟླས་པ་ཞེས་ཀྱང་བྱའོ། །་སྔགས་ཀྱི་དོན་ནི་སྒྱུ་ལུས་དང། སྔགས་ཀྱི་ངོ་བོ་ནི་ཡིག་འབྲུ་གསུམ་ལ་འཇོག་གསུངས། བཤད་ཟིན་པས་དེ་མིན་ནོ། །ཞེས་པའི་ཐད་དུ། ཡི་གེ་
གསུམ་གྱི་མཚོན་དོན་དང་དགོས་དོན་གཉིས་ཡོད་པས་འདིར་མཚོན་དོན་མིན་གྱི། དགོས་དོན་ཡིན་ནོ། །་དེས་ན་རླུང་སྔགས་དབྱེར་མེད་ཀྱི་རྡོར་བཟླས་ཀྱིས་རླུང་རྣམས་མི་ཤིགས་པ་ལ་བསྡུས་པའི་དཔེ་དོན་གྱི་འོད་གསལ་ལས་རླུང་སེམས་དེ་ཉིད་ཡོངས་
སུ་གྱུར་པ་ལས་རྡོ་རྗེ་གསུམ་དབྱེར་མི་བྱེད་པའི་སྒྱུ་མའི་སྐུར་བཞེངས་པ་དེའོ། །   ༈    གང་ཟག་དེ་ལ་ཤེས་སྒྲིབ་ཀྱིས་མ་བསླད་པ་ནི། དཔེར་ན། ཕར་ཕྱིན་ཐེག་པའི་ལུགས་ཀྱི་ཐེག་ཆེན་མཐོང་
[059A]༄༅། །ལམ་བར་ཆད་མེད་ལམ་པ་བཞིན་ཡིན། རིམ་པ་བཞི་པའི་དོན་གྱི་འོད་གསལ་ལ་ཤེས་སྒྲིབ་ཀྱིས་བསླད་པ་མ་ཞུགས་ཏེ་ཟག་མེད་ཡིན་གསུངས།    ༈   
ཟེར་ཡང། སྟོང་ཉིད་མ་བསྒོམ་པར་འཆར་མི་ཐུབ་པས་མ་ཡིན་དགག་ཅིག་ཤར་ཞེས་འཇམ་བཞད་གསུངས། བསྐྱེད་རིམ་པའི་རྒྱུད་ཀྱི་ངེས་འབྱུང་དང་སེམས་བསྐྱེད་སོགས་ཕར་ཕྱིན་ཐེག་པའི་རྟོགས་རིགས་ཡིན་ཀྱང། ཕར་ཕྱིན་ཐེག་པའི་ལམ་མིན་
ཕར་ཐེག་པའི་ས་བཅུ་པའི་བྱད་སེམས་སྔགས་ལ་ཞུགས་པ་དེའི་རྒྱུད་ཀྱི་རྒྱུན་མཐའི་ཡེ་ཤེས་སོགས་སྔགས་ལམ་ཡིན་ནོ། །བ་མ་བྱས་པ་དེ་དང། རྟོགས་པ་སྟེ་བདེ་བ་ཆེན་པོའི་ཤེས་པ་གཉིས་རོ་གཅིག་ཏུ་སོང་བ་དབྱེར་མེད་པའི་འོད་གསལ་གྱི་བྱང་ཆུབ་
གྱི་སེམས་ཏེ་དོན་གྱི་འོད་གསལ་དེ་ནི་སྔགས་ཀྱི་དེ་ཁོ་ན་ཉིད་སོགས། ན་དྲངས་དོན་གྱི་ཨ་ཐུང་ངག་མ་ལུས་པའི་རྩ་བར་གྱུར་ཚུལ་དང། ངེས་དོན་གྱི་ཨ་ཐུང་ངག་མ་ལུས་པའི་རྩ་བར་གྱུར་ཚུལ་མ་ཤེས་ན། དྲང་ངེས་ཀྱི་ཁྱད་པར་ལེགས་པར་ཤེས་པ་མེད་མི་རུང་
ཡིན་པ་དང། དེ་ཤེས་ན་སོགས། འདི་ན་གསུང་རང་འཆད་པ་སོགས་ཏེ། ངེས་དོན་གྱི་ཨ་ཐུང་མི་ཤེས་པའི་རང་སྡེས་སྒྲའི་ཐོབ་ཚོད་ཀྱི་གསུང་རབ་འཆད་པ་དག་ནི་བྱཱ་ཀར་ཎའི་ཚིག་སྔོན་དུ་བྱས་ནས། སྒྲ་ཡི་དོན་འབའ་ཞིག་གི་རྗེས་སུ་འབྲང་གི། རང་
སྡེ་དེ་རྣམས་ཀྱིས་ངེས་དོན་ཨ་ཐུང་ངག་མ་ལུས་པའི་རྩ་བར་གྱུར་ཚུལ་མི་ཤེས། ཡི་གེའི་དེ་ཁོ་ན་ཉིད་སོགས་ནི་རིན་པོ་ཆེ་ལྟ་བུའི་གང་ཟག་ལས་འོག་མས་མི་ཤེས་པ། བ་འཆད་པ་ནི། བཤད་རྒྱུད་ལ་བརྟེན་ནས་ངེས་དོན་གྱི་ཨ་ཐུང་དག་མ་ལུས་པའི་

[059B] །ཞེས་པའོ། །ན་འདིར་འཇུག་པ་པོ་གང་འཇུག་པ་ནི། ཨཱ་ལི་ཀཱ་ལིའི་ཞེས་པ་སྟེ་དབྱངས་གསལ་གྱི་གདངས་མི་གསལ་བའི་ཚུལ་དུ་སྒྲོག་
པའི་རླུང་ཐམས་ཅད་དེ་བདག་ཉིད་ཅན་གྱི་ངག་ཏུ་གསུངས་པའི་་སྤྱོད་བསྡུས་ལས་གསུངས་པས། དངོས་པོ་མེད་པ་དོན་གྱི་འོད་གསལ་སོགས། བ་དྲང་དོན་གྱི་གྱུར་ཚུལ་ཨ་ཐུང་སྲོག་ཏུ་མ་ཞུགས་པའི་ཡི་གེ་མེད་པས་ཨ་ཐུང་སྲོག་ཏུ་ཞུགས་པ་ལས་ཡི་གེ། དེ་
ལས་མིང། དེ་ལས་ཚིག། དེ་ལས་ཤོ་ལོ་ཀ། རབ་བྱེད། སྡེ་སྣོད། ཆོས་ཕུང་བརྒྱད་ཁྲིའི་བར་འབྱུང་བ་ཐམས་ཅད་ཀྱི་རྩ་བ་ཨ་ཐུང་ངག་མ་ལུས་པའི་རྩ་བར་གྱུར་ཚུལ་ནི་དྲང་དོན་གྱི་གྱུར་ཚུལ་ལོ། །ན་འོ་ན་དོན་དེ་སྟེ། ངེས་དོན་གྱི་ཨ་ཐུང་ངག་མ་
ལུས་པའི་རྩ་བར་གྱུར་ཚུལ་དེ་གང་ཡིན་ཞེ་ན། འདི་ལ་བོད་ཀྱི་་བ་འབར་བའི་མི་ཤིགས་པ་སྟེ་སྲོག་འཛིན་ཤིན་ཏུ་ཕྲ་བ་དང་བྱང་ཆུབ་ཀྱི་མི་ཤིགས་པ་གཉིས་ཀར་བྱེད་དོ། །བ་མཆོག་པར་བགྱིད་ཅེས་པ་མཆོད་པར་ཡིན་འདྲ། ན་ཡིག་འབྲུ་ཀུན་གྱི་
མཆོག་དང། དེའི་ཕྱིར་ངེས་སྒྲུབ་གཞི་བྱས་ནས་སྒྱུ་ལུས་སྒྲུབ་པས་ན་དོན་ཆེན་པོ་དང། རྒྱུ་མཚན་དེས་ཡི་གེ་དམ་པའོ། །ཐོག་མེད་ནས་རིགས་འདྲ་རྒྱུན་མི་ཆད་པས་ཁོང་ནས་འབྱུང་བ། གདོད་མ་ནས་གྲུབ་པས་སྟོང་པས་ན་སྐྱེ་བ་མེད་ལ། ཞེས་སོ། །བརྗོད་
པའི་རྒྱུ་སོགས་ཏེ། སྲོག་འཛིན་གྱི་རླུང་ལའང་ཕྲ་རགས་གཉིས་ཡོད་པའི་ཕྲ་བ་ལ་ནི་མི་ཤེགས་པའི་ཐིག་ལེ་དང་མི་ཤིགས་པའི་རླུང་ཟེར། དེ་ངེས་དོན་གྱི་ཨ་ཡང་ཡིན་ལ། རྫོགས་པའི་སངས་རྒྱས་པ་ལས་བྱུང། །ཞེས་པའི་ཨ་ཡང་དེ་ཡིན། དེ་ལས་སངས་

[060A]༄༅། །རྒྱས་རྣམས་བྱུང་ཚུལ་ནི་དེ་བསྒོམས་པ་ལས་དག་པའི་སྒྱུ་ལུས་དང། དེ་ལས་གཟུགས་སྐུ་འགྲུབ་པ་ཡིན། ངེས་དོན་གྱི་ཨ་དྲང་དོན་གྱི་ཨ་ཡིག་གི་རྣམ་པར་ན་དེ་ལས་རླུང་མགྲིན་པར་གྱེན་དུ་བརྒྱུས་པ། རགས་པར་སོང་ཚེ་
དབྱངས་གསལ་གྱི་ཡི་གེ་དང། མིང་ཚིག་སོགས་འབྱུང། བ་ཨ་ཤད་ལྟ་བུ་གནས་ཟེར། གཞན་གཅིག་ཏུ་ཞེས་པ་མར་ལུགས་པ་རྣམས་ཐིག་ལེ་དཀར་ལ་དམར་བའི་མདངས་ཆགས་པ་བསམ་ཟེར་རོ། །འགོས་ལུགས་པ་རྣམས་འདི་དང་མཐུན། ན་
བསམ་གཏན་བྱ། །ཞེས་སྙིང་ཁར་སྙིང་ཁའི་རྩ་འདབ་ཀྱི་ངོ་བོ་རྩ་འདབ་བརྒྱད་པ་སུམ་རིམ་མ། པདྨ་འདབ་བརྒྱད་སུམ་རིམ། བར་པ་བརྒྱད་ལ་ཐབས་ཀྱི་ངོ་བོ་གསལ་བྱེད་སོ་གཉིས་རྩ་འདབ་རེར་ཡི་གེ་བཞི་བཞིའོ། །མ་ནིང་གི་ཡི་གེ་རྀ་ལྀ་བཞི་ས་མཚན་པ་
དང༑ དབུས་སུ་དཧུ་ཏཱིའི་རྩེ་འཁོར་ནང་མི་ཤིགས་པའི་ཐིག་ལེ་སོགས། བ་དབྱངས་ཡིག་བཅུ་གཅིག་པ་ཨ་ལ་ཐིག་ལེ་ཡོད། ན་དེས་ན་སྒྲ་དབྱངས་བཅུ་གཅིག་པས་སོགས་རང་ལུགས། བ་ལུས་དབེན་མཐར་ཕྱིན་པའི་ངག་དབྱེན་པས་སེམས་དབེན་གྱི་སྟོང་
བཞི་འདྲེན་པའི་ཕྱིར་དུ་རྔོར་བཟླས་བྱེད་དོ། །རྡོར་བཟླས་བྱེད་པའི་དུས་ནི་སྙིང་ཁའི་མི་ཤིགས་པ་ལ་བརྟེན་པ་ཐོབ་ནས་ཡིན་ནོ། །ན་བཞི་དང་ལྔ་དབྱེ་བའོ། །ཞེས་པའི་མཚམས། རྟེན་གྱི་གང་ཟག་གིས་གོ་ནས་དབྱེ་ན། བསྐྱེད་རིམ་པ། དག་དབེན་པ། སེམས་
དབེན་པ། སྒྱུ་ལུས་པ། ཟུང་འཇུག་པ་དང་ལྔ་ཡོད། དག་དབེན་པས་རྩ་བའི་རླུང་ལ་དམིགས་པའི་རྡོར་བཟླས་བྱེད། དེའི་ཚད་རླུང་དེ་སྙིང་ཁའི་ཏཱིར་རང་སྟོབས་ཀྱིས་སྡུད་ནུས་པ་ནས་ཡིན། དེ་ནས་ཡན་ལག་གི་རླུང་ལ་བྱེད། དེ་རླུང་དེ་རྣམས་དབང་པོའི་

[060B] ཡུལ་སྣང་བདེ་ཆེན་འབར་བའི་གྲོགས་སུ་འཆར་བ་ན་ཡིན། སེམས་དབེན་པས་ཁྱབ་བྱེད་ཀྱི་རླུང་སྡུད་ཕྱིར་དེ་ལ་བྱེད། སྒྱུ་ལུས་པས་མིག་སོགས་མངོན་ཤེས་ལྔ་སྒྲུབ་ཕྱིར་བྱེད། ཟུང་འཇུག་པས་ལ་རབ་འབྱམས་སྒྲུབ་ཕྱིར་བྱེད། དགོས་
པའི་སྒོ་ནས་དབྱེ་ན། མཆོག་ཐུང་ཡི་དངོས་གྲུབ་སྒྲུབ་པའི་རྡོར་བཟླས་གཉིས། ན་སྙིང་ཁའི་རྩ་དབུ་མའི་སྟེང་ན་རོ་རྐྱང་གཉིས་ཀྱི་མདུད་པ་གསུམ་གསུམ་སྟེ་མདུད་པ་དྲུག་ཡོད་པས། རླུང་གྱི་ན་དུ་རྒྱ་ཚེ་ཡང་མ་དུད་པ་དཀྲོལ་དཀའ་བ། རླུང་མ་རྒྱུ་ཚེ་ཡང་མདུད་པ་
དཀྲོལ་དཀའ། རྩ་གཞན་ལ་མདུད་པ་གཉིས་རེ་ལས་མེད་པས་དེ་དཀྲོལ་བ་ལས་སླ། སྨིན་མཚམས་ནས་སོར་བདུ་གཉིས་གཞལ་བ་ན་བྱང་སེམས་དཀར་པོའམ་ཐིག་ལེའི་གནས་ཡོད། སྙིང་ཁའི་རྩ་མདུད་དཀྲོལ་བའི་དགོས་པ་རྣམ་རྟོག་གཅོད་ཆེད་ཡིན། རྣམ་
རྟོག་གཅོད་པའང་རྟོག་པ་ཐམས་ཅད་བཅད་པ་ལ་མི་བྱ་བར། རྣམ་རྟོག་ཤིན་ཏུ་རགས་པ་གཅོད་པའམ། ཇེ་ཕྲ་ཇེ་ཕྲར་སོང་བ་ལ་བྱ། སྤྱི་མགྲིན་དུ་སྐུ་རྡོ་རྗེ་དང། གསུང་རྡོ་རྗེའི་ཙ་མདུད་བཤད་ཀྱང། སྙིང་ཁར་ཐུགས་རྡོ་རྗེའི་རྩ་མདུད་དཀྲོལ་བ་ན། གཞན་
གཉིས་གྲོལ་སླ་བར་གསུངས།    ༈    ས་གཉིས་པ་ནས་སྒོམ་ལམ་དང། དེ་ནས་ཤེས་སྒྲིབ་སྤངས་པའི་འོག་ཡང་རྩོམ་པས་ཉོན་མོངས་སྤངས་ནས་ཤེས་སྒྲིབ་སྤོང་བའི་འགོ་རྩོམ་པ་ཕར་ཕྱིན་ཐེག་པའི་ཐལ་འགྱུར་བ་
དང་འདྲ་ཡང། ཕར་ཐེག་ལུགས་ལས་བརྒྱད་པ་ནས་ཉོན་མོངས་སྤངས་པ་དང་ཤེས་སྒྲིབ་སྤོང་བའི་འགོ་ཡང་བརྩམས་པས་འདིའི་སྒོ་ནས་མི་འདྲ་བ་ཡིན། རླུང་ཐོག་མར་བསྒོམ་ཚེ་རླུང་འབྱུང་བ་དང་གནས་པ་ཡུན་མཉམ་པ་དང་རྗེས་སུ་རླུང་གནས་པ་རྒྱུད་

[061A]༄༅། །རིང་བར་གསུངས། བ་རྡོར་བཟླས་ཟླ་བ་དྲུག་གིས་མཐར་ཕྱིན་པར་གསུངས་པ་གདུལ་བྱ་རིན་པོ་ཆེ་ལྟ་བུའི་གང་ཟག་ལ་དགོངས། གཉུག་མའི་དོན་ནི། ཐོག་མ་མེད་པ་ནས་རྒྱུན་མཆད་པ་ལ་བྱེད། རྫོགས་རིམ་གྱི་ལུས་
དབེན་མཐར་ཕྱིན་པའི་ཚེ་རླུང་དབུ་མར་སྡུད་ནུས་ན། འོ་ན་སྲོག་རྩོལ་སྒོམ་པ་ཅིའི་ཕྱིར་ཞེ་ན། རླུང་སྙིང་ཁའི་རྩ་མདུད་ཀྱི་ནང་དུ་སྡོད་དགོས་པའི་རྒྱུ་མཚན་གྱིས་ཡིན་གསུངས། ན་འབྱུང་བར་གསུངས་ཏེ་ཞེས་པའི་མཚམས། རྡོར་བཟླས་ཀྱིས་སྙིང་
ཁའི་རྩ་མདུད་གྲོལ་ཏེ་ཐིམ་པའི་རྟགས་བཞི་དང། སྟོང་བཞི་ཁྲིགས་ཆགས་སུ་འཆར་བ་ཡིན་ཏེ། ཞལ་ལུང་ལས། སེམས་ནི་སོགས་སོ། །ལྷུན་གྱིས་འགྲུབ། །ཅེས་གསུངས་སོ། །དེ་ཡད་པར་མང་དུ་ཡོད། སེམས་དབེན་དང་
ནམ་པ་བཞི་པའི་དོང་ཡི་འོད་གལ་གཉིས་ཀས་ཆོད་ཉིད་མཐོག་བ་ཙམ་འདྲ་མོད་ཀྱང། མངོན་སུམ་དུ་མཐོག་གྨ་མཐོང་གི་ཁྱད་ཡོད་པར་གསུངས་གསུངས། ན་འགྲོལ་ནུས་སོ། །དེ་ནས་དབུ་མའི་ནང་ནས་རྡོར་བཟླས་བྱས་པས་མི་ཤིགས་བ་ལ་གནས་པ་དང་
ཐིམ་པར་བྱེད་དོ། །བ་ཡུལ་རིག་པའི་ཤེས་པ་ཙམ་དུ། སྣོད་བཅུད་གཞན་ཀུན་གྱི་རྩ་བར་གྱུར་པར་གསུངས་སོ། །ན་མི་འགྱུར་བ་ཡང་མིན་ཏེ། ཞེས་པའི་མཚམས། སེམས་ཀྱི་དེ་ཁོ་ན་ཉིད་རྟོགས་པ་ཙམ་ལ་བླ་མེད་ཞུགས་མི་དགོས་ཏེ་
ཕར་ཕྱིན་གྱི་ཐེག་པས་སོགས། བ་མྱུར་ཁྱད་ཅེས་པའི་ཐད། ཚེ་གཅིག་ལུས་གཅིག་ཙམ་ལ་འཆང་རྒྱ་བ་རྒྱུད་སྡེ་འོག་མ་གསུམ་ལ་ཡོད། སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་བླ་མེད་ཀྱི་ཁྱད་ཆོས་ཡིན་ནོ། །བ་གཟུང་འཛིན་རྫས་གཞན་དུ་སྣང་བ་

[062A]༄༅། །ལ་སྣང་བ་གཞན་དབང་དང། དེ་ལྟར་སྒོ་བཏགས་པ་ལ་མཆོད་པ་ཀུན་བརྟགས་དང། ཉེར་ཐོབ་སྣང་མཆོད་གཉིས་སྟོང་པས་ཡོངས་གྲུབ་དང། འོད་གསལ་ལ་ཉེ་བས་ཉེར་ཐོབ་ཅེས་བཤད། སྣང་མཆེད་ཐོབ་གསུམ་
གཉིད་ཀྱི་དུས་གསུམ་ཆ་འདྲ་འཆར་ཡང་མཚན་ཉིད་ཚང་བར་མི་འཆར་ལ། འཆི་བའི་དུས་སུ་རྫོགས་པར་འཆར། སྣང་བ་མཆོད་པ་ལ་ཐིམ་ཚུལ་སོགས་ཀྱང་སྣང་བ་འགགས་ཏེ་དེའི་སྟེང་གི་ནུས་པ་དེ་མཆེད་པའི་སྟེང་དུ་འཕོ་བ་དང། ཡང་མཆེད་པ་འགགས་
ཏེ་ཉེར་ཐོབ་ཀྱི་སྟེང་དུ་ནུས་པ་འཇོག་པའམ་འཕོ་བ་ལ་བྱེ། དེས་ན་སྣང་མཆེད་ཐོབ་གསུམ་འོད་གསལ་དང་བཞི་ཡང་བརྒྱུ་འབྲས་ཡིན་ནོ། །ན་ཞེས་གསུངས་སོ། །དེ་དག་གི་དོན་བསྡུས་པའི་མཚན་ཉིད་ནི། རང་རྒྱུ་ལུགས་འབྱུང་གི་ཀུན་རྟོག་བརྒྱད་
ཅུ་བཞོན་པའི་རླུང་དང་བཅས་པ་དང། ལུགས་ལྡོགད་པར་མང་དུ་ཡོད། སེམས་དབེན་དང་
རིམ་པ་བཞི་པའི་དོང་ཡི་འོད་གལ་གཉིས་ཀས་ཆོད་ཉིད་མཐོག་བ་ཙམ་འདྲ་མོད་ཀྱང། མངོན་སུམ་དུ་མཐོག་མ་མཐོང་གི་ཁྱད་ཡོད་པར་གསུངས་གསུངས། ན་འགྲོལ་ནུས་སོ། །དེ་ནས་དབུ་མའི་ནང་ནས་རྡོར་བཟླས་བྱས་པས་མི་ཤིགས་བ་ལ་གནས་པ་དང་
ཐིམ་པར་བྱེད་དོ། །བ་ཡུལ་རིག་པའི་ཤེས་པ་ཙམ་དུ། སྣོད་བཅུད་གཞན་ཀུན་གྱི་རྩ་བར་གྱུར་པར་གསུངས་སོ། །ན་མི་འགྱུར་བ་ཡང་མིན་ཏེ། ཞེས་པའི་མཚམས། སེམས་ཀྱི་དེ་ཁོ་ན་ཉིད་རྟོགས་པ་ཙམ་ལ་བླ་མེད་དུ་ཞུགས་མི་དགོས་ཏེ་
ཕར་ཕྱིན་གྱི་ཐེག་པས་སོགས། བ་མྱུར་ཁྱད་ཅེས་པའི་ཐད། ཚེ་གཅིག་ལུས་གཅིག་ཙམ་ལ་འཆང་རྒྱ་བ་རྒྱུད་སྡེ་འོག་མ་གསུམ་ལ་ཡོད། སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བ་བླ་མེད་ཀྱི་ཁྱད་ཆོས་ཡིན་ནོ། །བ་གཟུང་འཛིན་རྫས་གཞན་དུ་སྣང་བ་

[062A]༄༅། །ལ་སྣང་བ་གཞན་དབང་དང། དེ་ལྟར་སྒྲོ་བཏགས་པ་ལ་མཆོད་པ་ཀུན་བརྟགས་དང། ཉེར་ཐོབ་སྣང་མཆོད་གཉིས་སྟོང་པས་ཡོངས་གྲུབ་དང། འོད་གསལ་ལ་ཉེ་བས་ཉེར་ཐོབ་ཅེས་བཤད། སྣང་མཆེད་ཐོབ་གསུམ་
གཉིད་ཀྱི་དུས་གསུམ་ཆ་འདྲ་འཆར་ཡང་མཚན་ཉིད་ཚང་བར་མི་འཆར་ལ། འཆི་བའི་དུས་སུ་རྫོགས་པར་འཆར། སྣང་བ་མཆོད་པ་ལ་ཐིམ་ཚུལ་སོགས་ཀྱང་སྣང་བ་འགགས་ཏེ་དེའི་སྟེང་གི་ནུས་པ་དེ་མཆེད་པའི་སྟེང་དུ་འཕོ་བ་དང། ཡང་མཆེད་པ་འགགས་
ཏེ་ཉེར་ཐོབ་ཀྱི་སྟེང་དུ་ནུས་པ་འཇོག་པའམ་འཕོ་བ་ལ་བྱ། དེས་ན་སྣང་མཆེད་ཐོབ་གསུམ་འོད་གསལ་དང་བཞི་ཡང་བརྒྱུ་འབྲས་ཡིན་ནོ། །ན་ཞེས་གསུངས་སོ། །དེ་དག་གི་དོན་བསྡུས་པའི་མཚན་ཉིད་ནི། རང་རྒྱུ་ལུགས་འབྱུང་གི་ཀུན་རྟོག་བརྒྱད་
ཅུ་བཞོན་པའི་རླུང་དང་བཅས་པ་དང། ལུགས་ལྡོག་གི་མཆེད་པ་བཞོན་པའི་རླུང་དང་བཅས་པ་གང་རུང་ལས་བྱུང་ཞིང། རང་གི་ངོ་བོ་སྟོན་གནམ་གཡའ་དག་པ་ལ་ཟླ་འོད་ཀྱིས་ཁྱབ་པ་ལྟ་བུའི་སྟོང་སང་དཀར་ལམ་པའི་རྣམ་པ་ཅན། རང་ཆགས་
བྲལ་ནས་ཕྲག་དོག་གི་བར་གྱི་རང་བཞིན་གྱི་རྟོག་པ་སོ་གསུམ་གྱི་ལག་རྗེས་འཇོག་བྱེད་ཀྱི་རིགས་སུ་གནས་པའི་ཡིད་ཀྱི་ཤེས་པ་དེ་སྣང་བ་དང་པོའི་མཚན་ཉིད། དེ་བཞིན་དུ་རང་རྒྱུ་ལུགས་འབྱུང་ལུགས་ལྡོག་གི་གང་རུང་ལས་བྱུང་
ཞིང༑ རང་གི་ངོ་བོ་ཉི་འོད་རྣམ་པ་ཅན། རང་འབྲས་ཆགས་པ་ནས་གྱ་གྱུའི་བར་གྱི་རང་བཞིན་གྱི་རྟོག་པ་བཞི་བཅུའི་ལག་རྗེས་ཡིད་ཀྱི་ཤེས་པ་དེ་སྣང་བ་མཆེད་པའི་མཚན་ཉིད། རང་རྒྱུ་ལུགས་འབྱུང་་དང། ལུགས་ལྡོག་གི་་གང་

[062B] རང་གི་ངོ་བོ་རྣམ་པ་ཅན། རང་འབྲས་ཆགས་པ་བར་མ་ནས་ཐེ་ཚོམ་གྱི་བར་རང་བཞིན་གྱི་རྟོག་པ་བདུན་གྱི་ལག་རྗེས་དེ་སྣང་བ་ཉེར་ཐོབ་ཀྱི་མཚན་ཉིད་དོ། །་རང་བཞིན་བརྒྱད་ཅུའི་རྟོག་པ་རྣམ་སྣང་བ་གསུམ་
གྱི་རང་བཞིན་དུ་བཤད་པ་ནི་མཚན་ཉིད་ཡིན་ལ་ཞེས་པ་མཚན་མཚོན་གྱི་མཚན་ཉིད་མིན། ངོ་བོ་ཐ་དད་པའི་མཚོན་བྱེད་བྱ་རོག་གིས་ཁང་བཟང་མཚོན་པ་ལྟར་ཞེས་པ་སྟེ་དཔེར་ན། ལྷས་བྱིན་གྱི་ཁང་བ་མི་ཤེས་པའི་གང་ཟག་ལ། ལྷས་
བྱིན་གྱི་ཁྱད་པ་སྟོན་ཚེ་དེའི་ཁང་སྟེང་གི་བྱ་རོག་བསྟན་ནས་བྱ་རོག་བབས་ཡོད་པའི་ཁང་པ་ཞེས་བཤད་ན་གོ་བ་ལྟར་རོ། །ན་མི་ཤིགས་པ་ལ་བསྡུས་ཏེ་ཐིམ་པ་ཞིག་ལས་སེམས་དབེན་གྱི་སྟོང་པ་རྣམས་སྐྱེ་དགོས། ན་སེམས་དབེན་གྱི་སྟོང་པ་
གསུམ་འདྲེན་ཐབས་ཕྱི་ནང་གཉིས་ལས་ནང་གི་རྐྱེན་ན་མི་རྙེད་དོ། །ཞེས་ཕྱིའི་རྐྱེན་ཕྱག་རྒྱུ་དང་མཉམ་པར་སྦྱར་བ་ལས་སེམས་དབེན་གྱི་སྣང་བ་གསུམ་སྐྱེ། ནུ་ལུགས་སུ་འཆད་ཅེས་པའི་ཐད། སེམས་དབེན་གྱི་དུས་ཐམས་ཅད་དུ་
ལས་རྒྱ་ལང་རྟེན་དགོས་པ་མིན་པར། ལན་ཅིག་མཚོན་ནས། རྗེས་སུ་ཡེ་རྒྱ་དང་ནང་གི་རྣལ་འབྱོར་གྱིས་མཚོན་ནུས། བ་ཁ་ཅིག་དབང་གསུམ་པ་དངོས་དབང་གིས་མཚོན་པར་བཤད་ཀྱང་དེ་གཉིས་མི་མཚུངས་ཏེ། དབང་གསུམ་པའི་སྐབས་
སུ་ནི་བྱང་སེམས་ནོར་བུའི་རྩེའི་བར་ཕབས་པའི་བདེ་བ་ཡིན་ལ། འདིར་ནི་རླུང་དང་བྱང་སེམས་སྙིང་ཁར་བསྡུས་ཏེ་ཐིམ་པའི་བདེ་ཆེན་ལ་བྱ་དགོས་པའི་ཕྱིར་རོ། །ན་ངག་དབེན་གྱི་བར་སེམས་ཙམ་པའི་ལྟ་བ་དང་སྦྱར་བ་ཡོད་པ་དང། སེམས་

[063A]༄༅། །དབེན་ནས་ཐལ་འགྱུར་པའི་ལྟ་བ་ངེས་པར་དགོས་པའི་ཁུངས་འདི་ལ་བརྟེན་པ་ཡིན་ནམས་ཉམ། ནུ་འོད་གསལ་མི་སྐྱེ་བ་མིན་ནོ། །དེའི་རྒྱུ་མཚན་གཅིག་ཡོད་དེ། དཔེའི་འོད་གསལ་གྱི་སྔ་ལོགས་ཀྱི་ཉེར་ཐོབ་གཉིས་སྣང་
ཅན་གྱི་ཤེས་པ་ཡིན་པ་དང། དཔེའི་འོད་གསལ་ཡང་གཉིས་སྣང་ཅན་གྱི་ཤེས་པ་ཡིན་པས་དེ་གཉིས་ཉེར་ཐོབ་ཏུ་འདུ་ལ། དོན་གྱི་འོད་གསལ་ཉེར་ཐོབ་གཉིས་སྣང་ཅན་ཡིན་ཡང་དོན་གྱི་འོད་གསལ་ཉིད་གཉིས་སྣང་ཅན་མིན་པས་དེར་མི་འདུ་བ་ལ་དགོངས་
སོ༑ ༑ ན་རླུང་ཁ་སྦྱར་ཞེས་པའི་རླུང་ནི། རྩ་བ་དང་ཡན་ལག་གི་རླུང་མིན་པར། སྲོག་འཛིན་གྱི་རླུང་བ་ཕྲ་རགས་གཉིས་ཡོད་པའི་ཕྲ་བ་དེ་ཡིན་ནོ། །ན་རླུང་སེམས་ཙམ་གྱི་བར་དེའི་ལུས་ཞེས་པའི་ཙམ་སྒྲས་ཤིན་ཏུ་ཕྲ་བའི་རླུང་སེམས་མ་གཏོགས་
སྒོ་ལྔའི་རྣམ་ཤེས་སོགས་སེམས་ཕྲ་རགས་གཞན་དང། རྩ་བའི་རླུང་བཞི་དང། ཡན་ལག་གི་རླུང་དང་སྲོག་འཛིན་རགས་པ་སོགས་གཅོད། བ་བྱིན་བརླབས་ཞེས་པ་བསྒྱུར་བའི་དོན་ཡིན་པས། བདག་བྱིན་བརླབས་ཞེས་པ་བདག་ཏུ་འདོགས་པའི་གཞི་
ཤིན་ཏུ་ཕྲ་བའི་རླུང་ཡིན་ལ། དེའི་ལྷའི་སྐུར་སྒྱུར་བར་བྱེད་པས་ན་བདག་བྱིན་བརླབས་ཞེས་པའོ། །ན་དེ་ལ་བསླབས་པ་སྟེ་དབེན་གསུམ་ཐོབ་པ། ལེགས་པར་བསླབས་པ་ཞེས་པ་མཐར་ཕྱིན་པའོ། །བ་བར་དོ་བ་ལྟར་སྒྱུ་ལུས་གྲུབ་
ཚུལ་ལ་ཡང་ལུས་ཀྱི་ཕྱི་ནས་གྲུབ་པར་བཤད་པ་དང། ནང་ནས་གྲུབ་པ་བཤད་པ་སོགས་མེད། དེ་ཡང་ཕྱི་ནས་གྲུབ་པ་ལ་སྒྱུ་ལུས་ཕྱི་ལྡང་དང་ནང་ནས་གྲུབ་པ་ལ་སྒྱུ་ལུས་ནང་ལྡང་ཟེར། པན་ཆེན་བསོད་གྲགས་སོགས་ཕྱི་ལྡང་འདོད་པ་རྣམས་ཀྱིས་

[063B] རྒྱུད་འགའ་ཞིག་ཏུ་འཆི་ཚེ་རྣམ་ཤེས་སྤྱི་བོ་ནས་འཕོ་བར་བཤད་པ་དང་འགལ་གསུངས། ནང་ལྡང་འདོད་པ་རྣམས་ཀྱིས་ཉིང་ཁའི་རྩ་འཁོར་གྱི་དྷཱུ་ཏཱིའི་ནང་ནས་གྲུབ་པར་འདོད། །འདི་དག་གི་ཁུང་
དབེན་ས་པས་མཛད་པའི་རྫོགས་རིམ་གྱི་ལག་རྗེས་ལ་མཛད་པ་ཡིན། དེར་སྒྱུ་ལུས་ནང་ནས་གྲུབ་དགོས་ཏེ། དེ་མ་ཡིན་པར་ལུས་ཀྱི་ཕྱི་རོལ་ནས་གྲུབ་ན་གཞི་ལ་བར་དོ་ཡང་ཕྱི་རོལ་ནས་གྲུབ་དགོས། དེ་ཡིན་ན་འཆི་བ་དང་བར་དོ་གྲུབ་པ་དུས་མཉམ་པར་
གསུངས་པས། ལུས་ལ་དཔག་ཚད་དུ་མ་ཡོད་པའི་སེམས་ཅན་ཆུས་རིན་སོགས་འཆི་བའི་ཚེ་ལུས་ཀྱི་ཆ་རིམ་གྱིས་བགྲོད་ཚེ་རྣམས་ཤེས་འགགས་ནས་ཕྱིར་ཐོན་པའི་བར་ལ་སྐད་ཅིག་སྔ་ཕྱི་འདོར་བ་དང། སྐད་ཅིག་མ་དུ་མས་ཆོད་པས་ཤི་མ་ཐག་པར་དོ་མི་
འགྲུབ་པའི་སྐྱོན་འོང་བར་གསུངས། རྒྱལ་བ་དབེན་ས་པས་རང་ཉིད་ཟུང་འཇུག་གི་སར་གཤེགས་ནས་གསུངས་པ་ཉམས་མྱོང་ཅན་གྱི་གསུང་ཡིན་པས་དབང་བཙན་སྙམ་མོ། །པཎ་ཆེན་ཆོས་རྒྱན་གྱིས། གཞི་གཅིག་ལ་ལྟོས་ཏེ་ཕྱི་ལྡང་དང་ནང་
ལྡང་གཉིས་འགལ་བ་ཡིན་ཏེ། ཕྱི་ནས་གྲུབ་པ་དང་ནང་ནས་གྲུབ་པ་འགལ་བའི་ཕྱིར་རོ། །སྤྱིར་ཕྱི་ལྡང་དང་ནང་ལྡང་གཉིས་མི་འགལ་ཏེ། སྒྱུ་ལུས་དེ་ལུས་ཀྱི་ནང་ནས་གྲུབ་པས་ན་ནང་ལྡང་དང། རྩ་དབུ་མའི་ཕྱི་རོལ་ནས་གྲུབ་པས་ན་ཕྱི་ལྡང་ཡིན་
གསུངས། སྒྱུ་ལུས་ནང་ལྡང་འདོད་པའི་ཕྱོགས་མང་ཞིང། རྒྱལ་མཆོག་བདུན་པས་ཀྱང་ནང་ནས་གྲུབ་པ་འཐད་ཕྱོགས་སུ་མཛད། བ་གཉུག་མའི་ལུས་ནི། ཞེས་པའི་གཉུག་མ་ནི། ད་ལྟ་གློ་བུར་དུ་བྱུང་བ་ལྟ་བུ་མ་ཡིན་པར་སྔོན་ན་
[064A]༄༅། །ཡོད་བའི་དོན་ཡིན། ད་ལྟ་ཐ་མལ་པ་ལྟ་བུའི་རྒྱུད་ལ་ཡང། ཤིན་ཏུ་ཕྲ་བའི་ལུས་དང་ལུས་རགས་པ་གཉིས་ཡོད་པའི་རགས་པ་ནི་ཁང་པ་ལྟ་བུ་དང། ཕྲ་བ་ནི་དེ་ལ་བརྟེན་པ། ཡང་ལུས་རགས་པ་ནི་ཁ་དོག་
དང་དབྱིབས་སོགས་གཞན་དུ་འགྱུར་བའི་བཞིན་ལག་གི་རྣམ་པ་ཅན་དང། ཕྲ་བ་ནི་ད་ལྟ་བཞིན་ལག་གི་རྣམ་པ་ཅན་མིན་པར་བར་དོ་སོགས་ཀྱི་སྐབས་བཞིན་ལག་གི་རྣམ་པར་འཛིན་པ་དང། ཡང་པྲ་བ་ནི་རྩ་པའི་ཆུ་ལྟ་བུ་དང། རགས་པ་ནི་ཆུ་དེ་ཚ་
བའི་རྐྱེན་དང་ཕྲད་ན་ཚ་བ་དང། དེ་ནས་ཡང་གྲང་མོར་གྱུར་བ་ལྟ་བུའོ། །དེ་ཡང་ལུས་ཕྲ་རགས་དེ་གཉིས་གཅིག་མངོན་དུ་གྱུར་ཚེ་གཅིག་ལྐོག་གྱུར་དུ་ཡོད་པས་ན་རང་རྒྱུད་ལྡན་གྱི་གང་ཟག་དེ་རྒྱུད་ཐ་དད་དུ་མི་འགྱུར་གསུངས། ན་སྒྱུ་ལུས་
གཉིས་ལས། མ་དག་པའི་སྒྱུ་ལུས་ལ་རྡོ་རྗེའི་སྐུ་ཟེར་ཡང། རྡོ་རྗེའི་སྐུ་མ་ཡིན་པ་ནི་དོན་གྱི་འོད་གསལ་ཐོབ་པ་ན་དག་འགྲོ་བའི་རྒྱུ་མཚན་གྱིས་ཡིན། དག་པའི་སྒྱུ་ལུས་ལ་རྡོ་རྗེའི་སྐུ་ཟེར་བ་དང་རྡོ་རྗེའི་སྐུ་ཡིན་པ་གཉིས་ཀ་ཡིན། མ་དག་པའི་
སྒྱུ་ལུས་ལ་ཡེ་ཤེས་ཀྱི་སྐུ་ཞེས་བཏགས་ཀྱང་འགལ་བ་མེད་པ་སྟེ་བཏགས་ཆོག་པར་གསུངས་པའོ། །བ་གཟུགས་བརྙན་ཤར་བ་ལྟ་བུའོ། །དཔེ་དེ་རྣམས་ཀྱི་ནང་ནས་རྨི་ལམ་གྱི་དཔེ་མཆོག་ཏུ་གྱུར་ཏེ། རྨི་ལམ་གྱི་དཔེ་ལ་ཐོག་མཐའ་
བར་གསུམ་གྱི་མཚོན་དོན་ཡོད་ལ། དཔེ་གཞན་དེ་མེད་པའི་ཕྱིར་དང། དཔེ་གཞན་ལ་དཔེ་དོན་སྦྱར་ནས་སྒྱུ་ལུས་ལ་ངེས་པ་སྐྱེད་པ་ཙམ་ཡོད་ཀྱང། དཔེ་དེ་ཉིད་ཀྱི་སྟེང་ནས་མཚོན་བྱེད་དཔེའི་སྒྱུ་ལུས་ཀྱི་ངོ་བོར་སྐྱེད་རྒྱུ་མེད། འདིར་དེ་ཡོད་

[064B] །ན་་སྒྱུ་ལུས་དེ་མ་ཐོབ་ཀྱང་གོ་ང་ཆགས་ཏེ་མོས་པ་ཙམ་ལའང། ལས་དང་པོའི་ས་ཐོབ་པ་དང་འདྲ་བའི་ཕན་ཡོན་ཡོད་པར་སྐལ་ལྡན་གྲགས་པས་གསུངས། ཙ་ཕར་ཐེག་ལུགས་ལ། འཇུག་པ་ལས། གལ་ཏེ་གཉིད་
ན་མིག་བློ་མི་སྲིད་པས། །ཞེས་པ་ལྟར་རྨི་ལམ་སྐབས་དབང་ཤེས་མེད་ཀྱང། སྔགས་བླ་མེད་ལུགས་འདིར། ཕུང་པོ་ཁམས་དང་སྐྱེ་མཆེད་དབང་སོགས་པ། །ཞེས་པའི་དབང་པོ་ལ་མིག་སོགས་གཟུགས་ཅན་དབང་པོ་ལྔ། ཡིད་དབང་དང་དྲུག་ཡོད་པས་རྨི་ལམ་
གྱི་དུས་སུ་དབང་ཤེས་ཡོད་དགོས། བ་སྔ་མའི་འཇུག་བཞེས་པ་སྔ་མ་ལ། དུས་སུ་ཞེས་པ་ནུས་སོ་ཞེས་ཡིན་པས། མའི་དང། དུས་ཞེས་པ་ཡི་གེ་ནོར། ན་སྤྱིར་བླ་མའི་མན་ངག་ཅེས་པ་གཅིག་ནས་གཅིག་ཏུ་བཤད་ཡམ་ཐུབ་པ་ཙམ་གྱིས་མི་ཆོག། བསྟན་པ་
ཡོངས་རྫོགས་ཐུབ་པའི་དགོངས་པ་ལྟར་འཆད་པ་ལ་མན་ངག་ཟེར། སྐབས་འདིར་ཡང་འདི་དང་གོང་གི་མན་ངག་ཅེས་གསུངས་རྣམས་རྩ་རྒྱུད་འདིའི་དོན་གྱི་སྦས་ཚ་འདི་དང་འདི་ཞེས་བཤད་རྒྱུད་སོགས་ཀྱིས་གསལ་བར་བཀྲོལ་ཏེ་བསྟན་པ་ལ་བྱ་བས། རྩ་
བཤད་སྦྱར་ལུགས་བླ་མའི་མན་ངག་ལ་མ་བརྟེན་པར་མི་ཤེས། བླ་མའི་མན་ངག་དེ་ཡང་འདི་དང་གོང་གི་མན་ངག་ཅེས་གསུངས་པ་རྣམས་རྩ་རྒྱུད་འདིའི་དོན་གྱིས་བས་ཚུལ་འདི་དང་འདི་ཞེས་བཤད་རྒྱུད་སོགས་ཀྱིས་གསལ་བར་བཀྲོལ་ཏེ་བསྟན་པ་ལ་བྱ་བས། རྩ་
བཤད་སྦྱར་ལུགས་བླ་མའི་མན་ངག་ལ་མ་བརྟེན་པར་མི་ཤེས། བླ་མའི་མན་ངག་དེ་ཡང་འཕགས་ཡུལ་ན་ཀླུ་སྒྲུབ་ཡབ་སྲས་དང། བོད་འདིར་རྫེ་ཡབ་སྲས་ཀྱི་ལེགས་བཤད་རྣམས་ཡིན། ་མད་དུ་བཤ་དོ། །ཐབས་དེས་གཉིད་དུས་ཀྱི་སོཏྔ་བཞི་དྲངས་ཏེ་
ལམ་དུས་ཀྱི་སྟོང་བཞིའི་ངོ་བོར་སྐྱེད་ནས་བདེ་སྟོང་སྦྱར། དེ་རྩེ་གཅིག་ཏུ་བསྒོམ་པ་ནི་གཉིད་ཆོས་སྐུ་དང་བསྲེ་བའོ། །ཉ་རྨི་ལམ་རྨི་ལམ་དུ་ངོ་ཤེས་པ་ལ་ཉིན་པར་གྱི་སྣང་བ་ལ་རྨི་ལམ་གྱི་སྣང་བ་དང་ཉིན་མོའི་ཟས་ལ་རྨི་ལམ་གྱི་ཟས་སུ་ཡང་ཡང་

[065A]༄༅། །བསྒོམ་དགོས། གཉིད་དུ་འགྲོ་ཚེ་རླུང་སྙིང་ཁ་དང་གསང་གནས་སུ་འདུས་ཏེ་གཉིད་དུ་སོང་བ་ན། དེ་ནས་ཆ་གཅིག་མགྲིན་པ་དང། ཆ་གཅིག་སྨིན་མཚམས་སུ་སོང་སྟེ་གནས་ལ། རྨི་ལམ་གསལ་པོ་མ་བྱུང་ན་
མགྲིན་པ་དང་སྨིན་མཚམས་ཀྱི་དབུས་ན་གནས་པའི་ཐིག་ལེ་ལ་སེམས་གཏད།    ༈    གཉིད་ལ་གཉིད་འཐུག་པོ་ལ་འཐུག་འབྱམ། ཡང་སད་ཡང་གཉིད་པ་ལྟ་བུའི་གཉིད་མི་འོང་བ་ལ་སད་
འབྱམ། གཉིད་སྲབ་པ་ལ་སྟོང་འབྱམ་ཟེར། རླུང་འདུས་པ་ཡིན་པས། འདུད་ཅེས་པ་ཡི་གེ་ནོར།    ༈    ངག་དབེན་པ་སེམས་དབེན་པར་འཕོས་
པའོ༑ ༑ན་གཉིད་ཀྱི་སྟོང་པ་བཞི་ཐོག་མར་བསྐྱེད་ནས། དེ་ནས། དེ་ལས་འཕེན་པའི་སྟོབས་ཀྱིས་རྨི་ལམ་གྱི་ལུས་རང་གི་ཡིད་ངོར་རྡོ་རྗེ་འཆང་ཡབ་ཡུམ་གྱི་སྐུར་སྣང་བ་ནི་རྨི་ལམ་ལོངས་སྐུར་བསྲེ་བའོ། །དེ་ལྟ་བུའི་རྨི་ལམ་གྱི་ལོངས་སྐུར་ལྡང་
བ༑ བ་སེམས་དབེན་གྱི་རྟོགས་པ་ཐོབ་ནས་སྤྱོད་པ་བྱ་རྒྱུ་མ་བྱུང་བར་འཆི་དགོས་པ་བྱུང་ན། འཆི་བ་འོད་གསལ་ལམ་གྱི་དཔེའི་འོད་གསལ་དུ་བསྒྱུར་ནས་བར་དོའི་དོད་ལམ་དག་པའི་སྒྱུ་ལུས་གྲུབ་སྟེ། རྟེན་དེའི་སྟེང་ནས་འཚང་རྒྱ་བར་གསུངས་པ་དེ་
ཁམས་གསུམ་པོ་གང་གི་རྟེན་ལའང་སངས་རྒྱས་པ་མིན། དེ་འདྲའི་སྒྱུ་ལུས་པ་དེས། དོན་གྱི་འོད་གསལ་མངོན་དུ་བྱས་པའི་ཚེ་སྒྱུ་ལུས་ནི་དག་ཟིན་ཅིང། དེ་ལ་རྣམས་མིན་གྱི་ལུས་རགས་པ་མེད་པས་ན་དེའི་སྐབས་སུ་དེ་ལ་ལུས་ཡོད་མེད་ཀྱི་

[065B] པཎ་ཆེན་ཆོས་རྒྱན་གྱིས་རིམ་ལྔ་སྙིང་པར་སྒྱུ་ལུས་བ་དེས་རགས་པའི་སྤྲུལ་སྐུ་ཞིག་འཛིན་པར་གསུངས། ར་བཞེད་པ་ཉིད་ཤིན་ཏུ་ལེགས་ཏེ། དེ་ལ་སྙིང་ཁའི་མི་ཤིགས་པ་ལ་དམིགས་ནས་རྡོར་བཟླས་བྱེད་པ་དང། བསམ་གཏན་གཉིས་ཀྱིས་སྡུད་པའི་
ཐབས་ཀྱང་ཡིན་ནོ། །དེ་ལྟར་བྱེད་པ་དེ་ལ་ནི་ཏིང་ངེ་འཛིན་གྱིས་དྲངས་པའི་ལམ་དུས་ཀྱིས་ཆུ་ལ་ཐིམ་པ་སོགས་ཀྱི་ཐིམ་རིམ་ཉིད། འཆི་བའི་སྡུད་རིམ་གྱི་ཐིམ་རིམ་དབྱེར་མེད་དུ་སོང་བ་མ་གཏོགས་པ། འཆི་བའི་རིམ་པ་ཐ་མལ་པ་གཞན་མེད་དོ། །དེ་ལྟར་འཆི་དུས་ཀྱི་
སྟོང་ཛྷི་ལམ་དུས་ཀྱི་སྟོང་བཞིའི་ངོ་བོར་བསྐྱེད་ནས་བདེ་སྟོང་སྦྱར་ནས་བསྒོམ་པ་ནི་འཆི་བ་ཆོས་སྐུ་དང་བསྲ་བའོ། །   ༈    ལམ་གྱི་འོད་གསལ་ནི་བུའི་འོད་གསལ་དུ་བྱས་ཏེ་འོད་གསལ་མ་བུ་སྤྲད་ནས་བསྒོམ་པར་
བཤད་པ་ལ། ཁ་ཅིག་གི་ས་དེ་ལ་འོད་གསལ་གཅིག་ལས། མ་བུའི་འོད་གསལ་གཉིས་མེད་ཅེས་དགོས་པ་བྱེད་པ་ཡོད། དེ་འདྲ་འོད་གསལ་དེ་འཆི་བ་དང་ལམ་གྱི་འོད་གསལ་ཇི་ཡིན་ཞེ་ན། དེ་ལམ་གྱི་འོད་གསལ་ཡིན་དགོས། འཆི་བ་འོད་གསལ་
ལ་སྡུག་བདེན་གྱིས་ཁྱབ། མ་དག་པའི་སྒྱུ་ལུས་དང་དོན་གྱི་འོད་གསལ་གཉིས་གང་ཐོབ་ཀྱང་ཚེ་དེ་ལ་འཚང་རྒྱ་བས། བར་དོའི་རྟེན་ལ་འཚང་རྒྱ་ངེས་ཀྱི་གང་ཟག་དེས་དེ་གཉིས་གང་ཡང་མཐོབ། སྟོང་ཉིད་མངོན་སུམ་དུ་ཡང་མ་རྟོགས། སྔགས་ཀྱིས་ཡང་
མ་ཐོབ། འོ་ན་བདེན་པར་མཐོང་བར་གསུངས་བ་ཅི་ཞེ་ན། དེ་ནས་རྡོར་བཟླས་མཐར་ཕྱིན་ནས་སེམས་དབེན་གྱི་ཡེ་ཤེས་ཀྱིས་སྟོང་ཉིད་དོན་སྤྱིའི་ཚུལ་དུ་རྟོགས་པ་ལ་བྱེད། ཡང་ཁ་ཅིག་གིས། བར་དོའི་རྟེན་ལ་འཚང་རྒྱ་བ་མེད་དེ། དེ་འདྲའི་རྟེན་དེ་བར་དོའི་

[066A]༄༅། །རྟེན་མ་ཡིན་པའི་ཕྱིར་ཞེ་ན། སྐྱོན་མེད་དེ། བར་དོའི་རྟེན་མིན་ཀྱང་དེ་ལྟར་བཤད་པ་ཡོད་དེ། དཔེར་ན་བསྐྱེད་རིམ་གྱི་ལྷག་མོས་འོད་གསལ་དུ་སྡུད་པ་ན་ཡང། འོད་གསལ་དེ་འོད་གསལ་དངོས་གནས་པ་མིན་
ཡང༑ དེ་ལྟར་བཤད་པ་བཞིན་ཡིན་པའི་ཕྱིར་རོ། །   ༈    དེ་ལྟར་བྱས་ནས་སྐབས་འདིར་གཉིད་ཀྱི་འོད་གསལ་སྐྱོང་བའི་སྐབས་སུ་སྟོང་ཉིད་འཛིན་
སྟབས་ཀྱི་ཡུལ་དུ་བྱས་ནས་བསྒོམ་དགོས་པས། དེ་འདྲའི་སྟོང་ཉིད་དེ་རྨི་ལམ་ཡིན་ནམ་མིན། ཡིན་ན་རྨི་ལམ་ཀ་རྫུན་པས་མ་ཁྱབ་དགོས་སམ་གསུངས། བ་འོན་ཀྱང་བར་དོ་སྒྱུ་མའི་སྐུར་ལྡང་བ་འདི་ལ་སྔར་ཡོད་ཀྱི་ལུས་རགས་པ་
དང་འབྲལ་བ་ཡིན་ལ། ཚེ་འདིར་འཚང་རྒྱ་བ་ལ་སྔར་ཡོད་ཀྱི་ལུས་རགས་པ་དང་འབྲལ་བའི་ངེས་པ་མེད་དོ། །བར་དོ་ལོངས་སྐུར་ལྡང་པ་དེ་འདྲ་བ་ལ་ནི། བར་དོའི་ཚེ་ཚད་སོགས། ན་གོམས་དགོས་སོ། །སད་དུས་སྟོང་བཞི་འདྲེན་མི་ནུས་པ་
རླུང་སྟོབས་ཀྱིས་འཛིན་མི་ནུས་པས་ཀྱང། ཐུན་མོང་ལས་སྦྱང། དབང་ཐོབ། དམ་ཚིག་བསྲུང། སྐུ་གསུམ་གྱི་བསྲེ་བ་དེ་རྣམས་མོས་པ་ཡིད་བྱེད་ཀྱི་འདུན་པས་སྦྱང་ན། ངན་སོང་གི་སྐྱེ་སྒོ་ཆོད་པར་གསུངས་པས་གནད་འདི་ལ་བསླབ་པར་བྱའོ། །
   ༈    སྲིད་པ་བར་དོ་གཉིས། དེ་གཉིས་ཀྱི་སྟེང་དུ་མར་བའི་རྗེས་འབྲང་ཁ་ཅིག་གིས། སྐྱེ་བ་འདི་ནས་འཕོས། ཕྱི་མ་མ་བླངས་པའི་བར་དེ་ལ་སྐྱེ་ཤི་བར་དོ་གསུམ་ཟེར། རང་ལུགས་རྨི་ལམ་བར་དོ་དང་སྲིད་པ་བར་དོ་

[066B] གསུམ་འདྲེན་ཚེ་དེ་གཉིས་ཀྱི་སྟེང་དུ་ལམ་གྱི་པར་དོ་དང་གསུམ་བྱས་ན་ཡབ་སྲས་ཀྱི་གཞུང་དང་མཐུན། ལམ་གྱི་བར་དོ་ནི་བར་དོ་དེ་སྦྱངས་ཏེ་སྒྱུ་ལུས་སུ་བསྒྱུར་བ་ལ་བྱ། འཆི་བ་གསུམ་ནི། གཞིའི་འཆི་བ། གཉིད་ཡི་འཆི་བ། ལམ་
གྱི་འཆི་བ་གསུམ་མོ། །འཕགས་པ་ལ་སྟོང་ཉིད་མངོན་སུམ་དུ་རྟོགས་པས་ཁྱབ་པས་ན། སྟོང་ཉིད་མངོན་སུམ་དུ་རྟོགས་པ་ལ་སྒྱུ་ལུས་སྔོན་དུ་འགྲོ་མི་དགོས་ཀྱང། ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་པ་ལ་དེ་དགོས། ཡོངས་
གྲགས་པ་རིམ་པ་བཞི་པའི་དོན་གྱི་འོད་གསལ་དེ་ཡེ་ཤེས་ཀྱི་ཚོགས་དང། དོན་གྱི་འོད་གསལ་དེའི་བཞོན་པའི་རླུང་དེ་བསོད་ནམས་ཀྱི་ཚོགས་སུ་འཇོག་ཀྱང། ལྕང་སྐྱ་རོལ་རྡོར་གྱིས། རིམ་པ་བཞི་པའི་དོན་གྱི་འོད་གསལ་བསོད་ནམས་དང་ཡེ་ཤེས་ཀྱི་ཚོགས་གཉིས་
གཡོན་པར་གསུངས། ཐེག་པ་གཞན་ཞེས་པ་ཕ་རོལ་ཏུ་ཕྱིན་པའི་ཐེག་ཆེན་ཡིན། ཕར་ཕྱིན་ཐེག་པའི་བསྐལ་པ་གྲངས་མེད་གསུམ་གྱི་བསོད་ནམས་ཀྱི་ཚོགས་ཀྱི་དོད་ལ་སྒྱུ་ལུས་འཇོག་པས་སྒྱུ་ལུས་འདི་ལ་ཕན་ཡོན་ཤིན་ཏུ་ཆེ་བར་གསུངས། གཟུགས་
སྐུའི་རྒྱུའི་གཙོ་བོ་ཞེས་པ་དུས་ཐུང་དུ་གཅིག་ལ་ཤེས་སྒྲིབ་ཕྲ་ཞིང་ཕྲ་འོ་སྤོང་ནུས་པའི་རྒྱུའི་གཙོ་བོ་ཆོས་སྐུའི་ལྷན་ཅིག་བྱེད་རྐང་བྱེད་པ་ཡོད་ཅིང། བསོད་ནམས་ཀྱི་ཚོགས་མཐའ་ཡས་བས་ཟིན་པའི་སྟོང་ཉིད་རྟོགས་པའི་ཡེ་ཤེས་ཀྱིས་ཤེས་སྒྲིབ་སྤོང་བ་ལ་
ནུས་པ་མཐུ་ཅན་དུ་བྱེད་པ་ཡོད་ཀྱང། རྒྱུའི་གཙོ་བོ་གཉིས་སོགས། ན་ཁྱད་པར་ཅན་དུ་འགྱུར་བའི་དོན་དུ་ཡིན་ཏེ། དེས་ན་རིམ་པ་བཞི་པའི་སྔོན་དུ་གསུམ་པ་འགྲོ་དགོས་པའི་རྒྱུ་མཚན་ཡང་དག་གཅིག་ཡོད་དེ། ཟུང་འཇུག་པའི་དོན་གྱི་འོད་གསལ་དེས་ཤེས་

[067A]༄༅། །སྒྲིབ་སྤོང་བ་ལ་ནུས་པ་མཐུན་ཅན་དུ་བྱེད་པ་དེ་བསྐལ་ཆེན་གྲངས་མེད་གསུམ་གྱི་ཚོགས་ཀྱི་དོད་ཐུབ་པ་རིམ་པ་གསུམ་པའི་སྒྱུ་ལུས་འོད་གསལ་དུ་ངག་བར་བྱས་པ་དེ་ཡོད་ན་འབྱུང་གི། མེད་ན་མི་འབྱུང་བས་གོ་རིམ་ངེས་པ་
ཅན་ནོ། །སྒྱུ་ལུས་དང། རིམ་པ་བཞི་པའི་དོན་གྱི་འོད་གསལ་མངོན་དུ་བྱེད་པའི་དུས་ལ་ཐོ་རེངས་དགོས། འོད་གསལ་དེ་ཕྱིའི་ཉི་ཟླ་སྨག་གསུམ་དག་པ་ལྟ་བུའི་ཆ་ནས་ཕྱིའི་མངོན་བྱང་ནང་གི་སྣང་མཆེད་ཐོབ་གསུམ་དག་པའི་ཆ་ནས་ནང་གི་མངོན་
བྱང་དུ་གསུངས་པའོ།། ན་ལྟོས་པའི་སྒོ་ནས་དོན་གྱི་འོད་གསལ་དེ་ལ་ཕྱིའི་མངོན་བྱང་ཞེས་བྱ་ལ། དེ་ཡང་ནང་གི་སྟོང་པ་བཞིའི་རིམ་གྱིས་མངོན་དུ་བྱས་པའི་ཆ་ན་དོན་གྱི་འོད་གསལ་དེ་ལ་ནང་གི་མངོན་བྱང་ཞེས་བྱའོ། །བ་རིལ་འཛིན་དང་རྗེས་
གཞིག་གི་པས་བསམ་གཏན་གཉིས་གསུངས་པའི་རིལ་འཛིན་ནི། ལུས་རིལ་པོ་འོད་གསལ་དུ་བཅུ་བས་འཛིན་པ་སྟེ། རང་ལུས་མགོ་ནས་སྙིང་ཁའི་བར་དུ་སྡུད་པ་དང། ཡང་རྐང་པ་ན་སྙིང་ཁའི་བར་དུ་སྡུད་པ། དཔེར་ན་མེ་ལོང་ལ་ཧ་བཏབ་ཚེ་མཐའ་ཀུན་
ནས་དཀྱིལ་དུ་སྡུད་པ་ལྟ་བུ་དང། རྗེས་གཞིག་ནི། ཐོག་མར་སྣོད་ཐམས་ཅད་བཅུད་ལ་བསྡུ། དེ་ནས་བཅུད་ཐམས་ཅད་རང་ལ་བསྡུ། དེ་ནས་རང་ཡང་འོད་དུ་ཞུ་སྟེ་འདི་གསལ་དུ་སྡུད་པ་ལ་བྱ། པ་སེམས་ཅན་ཐམས་ཅད་ཀི་ལུས་དང་རང་གི་ལུས་
གཉིས་དབྱེར་མེད་དུ་བྱས་ནས་རྣམ་སྣང་གི་སྐུ་དང། དེའི་ཐུགས་ཀར་ཨོཾ་ཡིག་ཡེ་ཤེས་སེམས་དཔའ། དེར་ཐིག་ལེ་ཏིང་ངེ་འཛིན་སེམས་དཔར་བསྐྱེད། ཡང་སེམས་ཅན་ཐམས་ཅད་ཀྱི་ངག་དང་རང་གི་ངག་གཉིས་འོད་དཔག་མེད་དང། དེའི་ཐུགས་གར་

[067B] དེར་ཐིག་ལེ་ཏིང་འཛིན་སེམས་དཔའ། སེམས་ཅན་ཐམས་ཅད་ཀྱི་སེམས་དང་རང་གི་སེམས་གཉིས་ཐུགས་ནི་བསྐྱོད་པ་དང། དེའི་ཐུགས་ཀར་ཧཱུཾ་ཡིག་ཡེ་ཤེས་སེམས་དཔའ། དེར་ཐིག་ལེ་བཀོད་པ་ཏིང་འཛིན་སེམས་དབང་བསྐྱེད་དགོས་
ང་མཆོག་གྱུར་པ། །ཞེས་པའི་མཚམ་སུ། དོན་གྱི་འོད་གསལ་བ་ནི་དེ་དམིགས་ཤིག་སྟེ་སྒོམས་ཤིག་འོད་གསལ་བ་ཡི་གནས་ཐོབ་ནས། །ཞེས་དེ་ཐོབ་ནས་དག་པའི་སྒྱུ་ལུས་དང་བཅས་མི་སློབ་པའི་ཟུང་འཇུག་དེ་སྒོམས་ཤིག། ཅེས་པའོ། །རབ་དགའི་གཟུག་
སུ་སྐྱེ་བར་འགྱུར། །ཞེས་པས་སློབ་པའི་ཟུང་འཇུག་ལ་བརྟེན་ནས་མི་སློབ་པའི་ཟུང་འཇུག་ཐོབ་པར་འགྱུར་ཞེས་བསྟན། འདི་ལྟར་ནམ་ཕྱེད་སོགས་ཀྱིས། དེ་ལས་བཞེངས་ནས་ཤེས་རབ་ཡེ་ཤེས་ཀྱི་དངོས་དབང་དོན་གྱི་འོད་གསལ་མངོན་དུ་བྱེད་ཚུལ་བསྟན་ནོ། །
བ་དེ་ཉིད་བསྒོམས་པས་ཐོ་རངས་དུས། །ཞེས་པའི་ཐད། ནམ་ཕྱེད་དངོས་དབང། ཐོ་རེངས་གཅིག་ལ་སྔ་ཕྱི་གཉིས་སུ་ཕྱེ་བའི་སྔ་མར་སློབ་པའི་ཟུང་འཇུག་དང། ཐོ་རེངས་ཕྱི་མར་མི་སློབ་པའི་ཟུང་འཇུག་ཐོབ་པར་གསུངས། ཕར་ཕྱིན་ཐེག་པའི་བྱང་སེམས་
སྔགས་མ་དུ་འཇུག་ཚུལ་རང་ཕྱོགས་ཀྱི་མཁས་གྲུབ་ཕལ་ཆེ་བའི་གསུང་དུ་ཕར་ཕྱིན་ཐེག་པའི་ཉན་རང་གཉིས་མཐོང་ལམ་ཐོབ་ཕྱིན་དགྲ་བཅོམ་མ་ཐོབ་པར་དུ་རང་ལམ་དོར་ནས་བྱང་སེམས་ཀྱི་ལམ་ཨ་མི་འཇུག། དེ་བཞིན་དུ་བྱང་སེམས་ཀྱིས་ཀྱང་མཐོང་ལམ་
ཐོབ་ཕྱིན་སྲིད་པ་ཐ་མ་པའི་བར་དུ་སྔགས་ལ་མི་འཇུག་པར་འདོད་ལ་མཁས་གྲུབ་ནོར་བཟང་རྒྱ་མཚོས་ཕར་ཕྱིན་ཐེག་པའི་ས་དང་པོ་ནས་སྔགས་ལམ་དང། །གཉིས་པ་ནས་སྔགས་ལམ་དུ་འཇུག་པ་སོགས་དང། སྐྱེ་བ་གཅིག་ཐོགས་

[068A]༄༅། །ཀྱི་ཚེ་སྔགས་ལམ་དུ་འཇུག་པ་ཡང་ཡོད་དེ། དེ་མིན་ན་བྱང་སེམས་དེ་རྣམས་སེམས་ཅན་གྱི་དོན་དུ་འཚང་རྒྱ་བ་ལ་མགོ་ལ་མེ་ཤོར་བ་ལྟ་བུའི་དོན་གཉེར་དང་ལྡན་པས་སྔགས་
ལམ་འདི་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་ཐབས་བླ་ན་མེད་པ་ཡིན་པ་མི་ཤེས་པའམ། ཤེས་ཀྱང་སྟོན་པའི་བླ་མ་མ་རྙེད་དམ། ཅིའི་ཕྱིར་མི་འཇུག། དེར་མ་ཟད་མོད་སྡེ་རྒྱན་ལས། ཁ་ཅིག་དག་ནི་དྲང་ཕྱིར་དང། །ཞེས་འདོད་ཉོན་
ངག་ཞིག་ལ་ཆགས་བྲལ་གྱི་རྒྱུན་ཞུགས་དང། འདོད་ཉོན་ཕལ་ཆེར་ལ་ཆགས་བྲལ་གྱི་ཕྱིར་འོང་དང། འདོད་ཉོན་སྐོར་དགུ་ལ་ཆགས་བྲལ་གྱི་ཕྱིར་མི་འོང་སྟེ་གསུམ་བྱང་སེམས་ཀྱི་ལམ་དུ་འཇུག་པར་བཤད་པ་ལྟར། བྱང་སེམས་དེ་དག་ཀྱང་དེ་
ནས་འཇུག་པ་ཡོད། དེ་ལྟར་འཇུག་པར་ཡོད་པརྱོད་པའི་ད་རྗེའི་དགོངས་པ་མཐར་ཐུག་ཀྱང་ཡིན་གསུངས། རྒྱལ་མཆོག་བསྐལ་བཟང་དང་ལྕང་སྐྱ་རོལ་རྡོར་རྣམ་གཉིས་ཀྱིས་ཕྱོགས་འདི་འཐད་ཕྱོགས་ལྟ་བུར་མཛད། པཎ་ཆེན་བསོད་གྲགས་ཀྱིས། ས་དང་
པོ་སོགས་ཀྱི་སྐྱེད་གཅིག་ཐོགས་ནས་སྔགས་ལམ་དུ་འཇུག་པ་མི་འཐད་པར་ཐལ། དེ་སྔགས་ལམ་དུ་འཇུག་པ་ལ་རིམ་པ་བཞི་པའི་དོན་གྱི་འོད་གསལ་དང་སྒྱུ་ལུས་གང་རུང་ནས་འཇུག་དགོས། དེ་ནས་འཇུག་ན་རིམ་པ་བཞི་པའི་འོད་གསལ་ཐོབ་ནས་
ལས་ཉོན་གྱི་དབང་གིས་སྐྱེ་འཆི་སྤངས་ཏེ་སླར་སྐྱེ་སྲིད་མི་ལེན་པ་སྔགས་ཀྱི་གྲུབ་མཐའ་ཡིན་པས། དེ་ལྟར་ན་སྐྱེ་བ་གཅིག་ཐོབ་དང་འགལ་གསུངས། རྗེ་དོན་ཡོད་མཁས་གྲུབ་པས་ཀྱང། མཁས་གྲུབ་ནོར་བཟང་རྒྱ་མཚོས་ཕར་ཕྱིན་ཐེག་པའི་

[068B] དེ་འདྲའི་བྱང་སེམས་དེ་སངས་རྒྱས་ཀྱི་ག་ཕང་མྱུར་དུ་ཐོབ་ཕྱིར་མགོ་ལ་མེ་འབར་བ་གསོད་པ་ལྟར་མི་བརྩོན་པ་ཞིག་ཡིན་ནམ། སྔགས་ལམ་མྱུར་བ་མ་ཤེས་པ་ཡིན་ནམ་
དེ་སྟོན་མཁན་མ་རྙེད་དམ་ཞེས་ཕྱིར་བཟློག་སྟེ་དགག་པ་མཛད། རྗེ་ངག་དབང་བྱམས་པས་ཀྱང་ནོར་བཟང་ལུགས་ལ་དག་པ་མཛད། རྒྱུད་ཀྱི་བླ་མ་གྲགས་བཟང་པས་སྔགས་ལམ་ལ་འཇུག་པ་ལ་ཐེག་ཆེན་ཚོགས་ལམ་ཆེན་པོའི་སྔ་རོལ་ནས་འདུག་
དགོས་ཏེ། ཚོགས་ལམ་ཆེན་པོ་ནས་ཆོས་རྒྱུན་གྱི་ཏིང་ངེ་འཛིན་དང། དངོས་གཞི་ཐོབ་དགོས་པས་འདོད་ཉོན་ལ་ཆགས་བྲལ་བྱས་ཏེ། སླར་འདོད་ཉོན་བསྐྱེད་པ་འགལ་བའི་ཕྱིར་ཟེར་ཀྱང། རང་ལུགས་ལས་བཅུ་པའི་སྲིད་པ་ཐ་མ་ནས་འཇུག་པ་རྗེ་རིན་པོ་
ཆེའི་གཞུང་གི་ཆིག་ཟིན་ལ་ཐོན་པ་ལྟར་ཁས་ལེན་དགོས། གནས་སྐབས་རིགས་ངེས་གསུམ་ཀྱང། ཉན་ཐོས་མཐོང་ལམ་ནས་དེའི་དགྲ་བཅོམ་བར་ལམ་གཞན་ལ་མི་འཇུག་པ་དང། རང་རྒྱལ་ཡང་དེ་བཞིན་དང། བྱང་སེམས་ཀྱང་མཐོང་ལམ་ནས་སྲིད་
པ་ཐ་མའི་ས་བཅུ་པའི་བར་དུ་ལམ་གཞན་ལ་མི་འཇུག་པ་གནས་སྐབས་རིགས་ངེས་ཚུལ་ཡིན་ནོ། །དེ་ལྟར་ན་མདོ་སྡེ་རྒྱན་ལ་དགོངས་གཞི་ནོར་བཟང་པ་ལྟར་འཇོག་མི་རུང། འོ་ན་ཕར་ཕྱིན་ཐེག་པའི་ས་བཅུ་པ་དེ་དོར་ནས་འཇུག་གམ་ཞེ་ན། མ་
ཡིན་ཏེ། དེ་མ་དོར་བཞིན་དུ་སྔགས་ཀྱི་འོད་གསལ་དང་ཟུང་འཇུག་གཉིས་སྣོན་པ་འདེབས་པ་ཡིན་ཞེས་ཀུན་མཁྱེན་བར་པས་གསུངས། ན་དོན་གྱི་ལྷན་སྐྱེས་མངོན་དུ་འགྱུར་ཞེས་པའི་ཐད། མཚན་ཕྱེད་དབང་གསུམ་པ་བསྐྱུར་བ་ན་སྣང་མཆོད་ཐོབ་གསུམ་
[069A]༄༅། །སྔོན་དུ་འགྲོ་བ་ཅན་གྱི་དོན་གྱི་ལྷན་སྒྱེས་མཚོན་པར་གསུངས་པ་འདི་ལམ་གང་ཡིན་བརྟག་དགོས་སོ། །མངོན་སུམ་དུ་རྟོགས་མོད་ཀྱང། དེ་ལྷན་སྐྱེས་ཀྱི་བདེ་ཆེན་མིན་པས་དེས་ཆོས་སུ་དངོས་སུ་སྐྱེད་མི་ནུས་
ཏེ༑ ཡང་རྣམ་ལས། བསྐལ་བ་་སོགས་གསུངས་པ་དེའི་ཕྱིར། ན་གཟུགས་སྐུ་མི་སྒྲུབ་པའི་རྒྱུ་མཚན་དེས་དངོས་ཀྱི་རིགས་འདྲའི་ཉེར་ལེན་མི་ནུས་ཏེ། རིགས་འདྲ་མིན་ཅིང། རང་གི་ངོ་བོ་ལ་སྒྲིབ་པའི་བསླད་པ་ཞུགས་པའི་ཕུང་པོའི་བདུད་ཕྲ་མོ་
ཡིན་པའི་ཕྱིར། ན་རང་ནི་གཟུགས་ལ་སོགས་པའི་ཡུལ་ལྔ་དང། དབང་པོ་ནི་མིག་ལ་སོགས་པ་དབང་པོ་ལྔ་སྟེ་དེ་གཉིས་དགག་པ་སྟེ་ཐིམ་ནས། དེའི་འོག་ཏུ་རིན་ཆེན་ཏེ་སེམས་སྲོག་རླུང་དང་བཅས་པ་དབང་པོའི་ཤེས་པ་བཞོན་པའི་རླུང་དང་བཅས་པ་སྟེ་
དབང་པོའི་ཤེས་པ་བཞོན་པའི་རླུང་དང་བཅས་པ་བཀག་ཅིང་ནུབ་པར་གྱུར་པའི་སྟེ་འོད་གསལ་དུ་བཅུག་པའི་གཟུང་བ་ཞེས་དོན་གྱི་འོད་གསལ་ནི་འཛིན་པ་སྟེ་སོགས། དབང་པོ་དང་ཡུལ་ཐིམ་པ་ཡང་འཆི་རིམ་བཞིན་དུ་ཐིམ་པ་ནི། སྒྱུ་ལུས་པས་རང་ལ་ཡོད་པའི་
ཡུལ་དབང་རྣམ་ཤེས་གསུམ་འོད་གསལ་དུ་འཇུག་པ་དང། སྒྱུ་ལུས་པས་བཟུང་པའི་རགས་པའི་སྤྲུལ་སྐུ་ལ་ཡོད་པའི་ཡུལ་དབང་རྣམ་ཤེས་གསུམ་བློ་ངོར་འོད་གསལ་དུ་འཇུག་པ་ཡིན་ལ། དེའི་ཚེ་རང་ལ་ཡོད་པའི་རགས་པ་ཉེར་ལྔ་ཐིམས་པའི་རྟགས་དང། རགས་
པའི་སྤྲུལ་བསྐུ་ལ་ཡོད་པའི་རགས་པ་ཉེར་ལྔའི་ངོ་བོར་གྱུར་བའི་རླུང་ཐིམས་པའི་རྟགས་སོ། །ན་ཀོར་ལེ་རེར་ཞེས་པ་ཀོར་ཀོར་པོ་ཕྲན་ཚོགས་རེ་ཞེས་པའོ། །བ་འོད་གསལ་ལས་ཟུང་འཇུག་གི་སྐུར་ལྡང་བར་ས་དང་པོ་ལ་སོགས་པའི་ས་བཅུ་བགྲོད་

[069B] བ་སྔགས་ནས་ཀྱང་དེ་ལྟར་གསུངས་པ་ཡོད་དེ། སའི་གྲངས་བཅུ་གཉིས་དང་སོགས། ན་བསྐྱེད་རིམ་དབང་བརྒྱད་པ་ཐོབ་མ་ཐག་པ་སྦྱར་ཏེ་དེ་ཡང་ས་བརྒྱད་པའི་ཚེ་ཐ་མལ་མི་རྟོག་པའི་ཏིང་ངེ་འཛིན་ལ་དབང་བསྒྱུར་ཐོབ་པ་དང། ཞིང་དག་སྦྱོར་འཐོབ་པ་དེ་
བཞིན། བསྐྱེད་རིམ་མཐར་ཕྱིན་པའི་ཚེ་སྣོད་བཅུད་ཐ་མལ་དུ་སྣང་བའི་སྣང་ཞེན་སྦྱོང་ནུས་ཤིང། སྣོད་བཅུད་དག་པའི་བརྟན་གཡོར་སྣང་བའི་ཆོས་མཐུན་ལ་དགོངས་ནས་དེ་ལྟར་གསུངས་སོ། །ན་ཅི་རིགས་པར་ཐོབ་ཅིང། ངག་དབེན་གྱིས་ངག་གི་རྩ་བ་རླུང་དག་པར་བྱས། བ་
སྐུ་སྒྲུབ་ཅིང། སེམས་དབེན་དང་སྒྱུ་ལུས་གཉིས་པ་བཅུ་པའི་སྟོང་དང་དོད་ཐུབ། དེ་སངས་རྒྱས་རྣམས་ལ་ཐོབ་པ་དང་འདྲ་སྟེ། སེམས་དབེན་པས་ཐ་མལ་པའི་ལུས་ཀྱི་རྒྱུའི་རླུང་སེམས་ལོངས་སྐུའི་རྒྱུར་བསྒྱུར་བ་དང། སྒྱུ་ལུས་པས་སངས་རྒྱས་ལས་དབང་བསྐུར་བ་
ཐོབ་པ་གཉིས་འདྲ། འོད་གསལ་ཟུང་འཇུག་གཉིས་ས་བཅུའི་སྟོད་དང་དོད་ཐུབ་ཏུ་འཇོག་སྟེ། ས་བཅུ་པར་སྟོང་ཉིད་ཀྱི་སོགས། བ་ས་བཅུ་པ་དང་སྦྱར་རོ། །དེ་ཡང་རིམ་པ་བཞི་པའི་དོན་གྱི་འོད་གསལ་དེ་ཤེས་སྒྲིབ་སྦྱོང་བ་ལ་ནུས་པ་མཐུ་ཅན་དུ་བྱས་པའི་ལམ་གྱི་ནུས་
པ་རྫོགས་པ་དང། སློབ་པའི་ཟུང་འཇུག་ཐོབ་ནས་རིས་མི་མཐུན་པའི་ལམ་གཞན་ལ་གསར་དུ་བསླབ་ཏུ་མེད་པ་ལྟར་རོ། །ན་གསུངས་པ་བཞིན་ནོ། །ཞེས་པའི་མཚམས། རྒྱུ་མཚན་ཡང་དག་པ་ནི་སྒྱུ་ལུས་ཀྱི་སྐབས་བདེན་འཛིན་གྱི་གཉེན་པོ་མེད། རིམ་པ་བཞི་པའི་སྐབས་དེ་ཡོད་
པས་ཡིན་ནོ། །བ་སྐྱེ་བ་མི་ལྡོག་པ་ནི་ཚོགས་སྦྱོར་གྱི་སྐབས་སུ་བསོད་ནམས་ཀྱི་ཚོགས་མཐའ་ཡས་པ་མ་བསགས་པས་ཡིན་ལ། ཐེག་ཆེན་པ་གཉིས་ཀ་འདྲའོ། །དེ་ཡང་ཐེག་ཆེན་ཐུན་མོང་པས་ཀྱང་དེ་ལྟར་ལྡོག་པ་ནི་ཚོགས་སྦྱོར་གྱི་སྐབས་སུ་བསོད་ནམས་ཀྱི་ཚོགས་མཐའ་ཡས་

[070A]༄༅། །པས་སོ། །ན་འཇུག་པའི་ཐབས་བྱས་པའོ། །འདིར་ནི་མཐོང་ལམ་དུ་གྱུར་བའི་རིམ་པ་བཞི་བའི་འོད་གསལ་གྱི་མཉམ་གཞག་ཐུན་གཅིག་གིས་ཉོན་སྒྲིབ་ཀུན་བརྟགས་ལྷན་སྐྱེས་ས་བོན་དང་བཅས་པ་ཅིག་ཅར་
སྤོང་ནུས་པ་ནི། དེས་ནི་བསོད་ནམས་ཀྱི་སོགས། ན་བཤད་ཟིན་ཏོ། །སྒྱུ་མའི་སྐུ་དེ་ཡི་རྣམ་པ་ནི་རྡོ་རྗེ་འཆང་སྐུ་མདོག་དཀར་པོ་ཞལ་གསུམ་ཕྱག་དྲུག་པ་ཡུམ་དང་སྦྱོར་བའི་རྣམ་པ་ཅན་རྟེན་གཞལ་ཡས་ཁང་བརྟེན་པ་ལྷ་སོ་གཉིས་དང་
བཅས་པར་ལྡང་པ། རིམ་པ་གསུམ་པའི་སྒྱུ་ལུས་དང་འདྲའོ། །དེའི་གཙོ་བོ་ལོངས་སྐུ་དང། འཁོར་རྣམས་ལམ་དུས་ཀྱི་སྤྲུལ་སྐུར་འཇོག་པ་ཡིན་ནོ། །ན་དོགས་པ་དུ་མ་ཞིག་ཆོད་པར་འགྱུར་རོ། །སྤྱིར་ཟུང་འཇུག་ལ་སློབ་མི་སློབ་
གཉིས། སློབ་པའི་ཟུང་འཇུག་ལའང་ལོངས་སྤྲུལ་གཉིས། ཟུང་འཇུག་ལོངས་སྐུ་ལའང་གཙོ་ཕལ་གཉིས། ཟུང་འཇུག་སྤྲུལ་སྐུ་ལའང་ཕྲ་རགས་གཉིས་སུ་ཡོད་པ་ཡིན་ནོ། །བ་རྒྱ་ཆེར་གསུངས་སོ། །ཞེས་པའི་མཚམས་སུ། ཉོན་སྒྲིབ་
སྤངས་པའི་འགོག་བདེན་དེ་འཁོར་བ་ལས་གྲོལ་བའི་ཐར་པ་ཡིན་པས་དྲི་བ་བཞི་པའི་ལན་དང། སློབ་པའི་ཟུང་འཇུག་པ་ནི་འཁོར་བ་ལས་གྲོལ་བ་པོ་གང་ཟག་ཡིན་པས་དྲི་བ་དྲུག་པའི་ལན་ཡིན་ནོ། །བ་སྤྱོད་བསྡུས་དང་མཐུན་པར་ཤོད་
ཅིག་དོན་གྱི་འོད་གསལ་གྱི་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་ཅན་གྱི་ཤེས་པ་རྣམས་རྗེས་དྲན་གྱི་ཡན་ལག་ཡིན་ནོ། །ཐབས་ནི་ཀུན་རྫོབ་དབྱེར་མེད་དུ་སྦྱོར་བའོ། །སྣོད་བཅུད་ཐམས་ཅད་མདོར་བསྡུས་པ་རྩ་བ་

[070B] སྐད་ཅིག་ཙམ་གྱིས་ཡེ་ཤེས་ཀྱི་སྐུ་རྫོགས་པར་བྱེད་པ་ནི། དག་པའི་སྒྱུ་ལུས་དེ་དང་འོད་གསལ་ཟུང་དུ་འཇུག་པ་དེ་ཏིང་ངེ་འཛིན་གྱི་ཡན་ལག་
ཅེས་སོགས་སོ།།་འདིའི་བསྐྱེད་རྫོགས་ཟུང་དང། སྔགས་རིམ། སྦས་དོན་ཀུན་གསལ། དྲང་ངེས་བཅས་ཀྱི་ཟིན་བྲིས་མཇུག་ ཁྱབ་བདག་འཁོར་ལོའི་མགོན་པོ་རྗེ་ཕ་བོང་ཁ་བ་བདེ་ཆེན་སྙིང་པོ་དཔལ་བཟང་པོའི་གཟིགས་དཔེ་ལ་
རྗེ་བང་ཉིད་ནས་བསྩལ་བའི་གསུང་མཚན་དང། བར་དུ་འཇུག་དགོས་ཡིག་ཆུང་ཁག་རྗེ་ཉིད་ཀྱི་གསུང་བཤད་ཟིན་བཏུས་ཐོ་རེ་བ་འགའ་བཅས་ཕྱོགས་སུ་བཀོད་ལགས་པ། སྔགས་རིམ་ཆེན་མོ་སོགས་ཀྱི་རྩ་གཞུང་སོ་སོ་དང་སྦྱར་ཏེ་གོ་བ་སྐྱེད་ལུགས་མཁྱེན་པར་
མཛོད།། །།   ༈    །ཡོན་སྦྱར་མཐུན་རྐྱེན་འབྲེལ་ཚད་བླ་མ་ཡིས། །ཚེ་རབས་འབྲེལ་མེད་མཉེས་བཞིན་རྗེས་འཛིན་ཅིང། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག། །།འགྲོ་
དོན་འཕེལ།། །།



﻿ལྔ་པ་བསྐྱེད་རིམ་གྱི་ཁྲིད་ཡིག་ནི། རྡོ་རྗེ་འཆང་དབང་གང་དེའི་བརྩེ་བ་ཡིས། །རོལ་བའི་བཤེས་གཉེན་ཚུལ་བཟུང་ཐེག་མཆོག་མགོན། །རྗེ་བཙུན་བླ་མའི་ཞབས་ལ་མགོས་ཕྱག་འཚལ། །བརྟེ་བའི་ཐུགས་ཀྱིས་རྟག་
པར་གཟིགས་སུ་གསོལ། །དེ་ལ་འདིར་ལམ་རིམ་པ་གཉིས་ཚུལ་བཞིན་དུ་ཉམས་སུ་ལན་པའི་གང་ཟག་གིས་དམིགས་པ་ཡིད་ལ་བྱེད་པའི་གནད་མན་ངག་ཏུ་བཤད་པར་བྱའོ། །དེ་ལ་ཐོག་མར་སྔོན་འགྲོ་གཏོར་མའི་གནད་ནི། རང་ཞེ་སྡང་རྡོ་རྗེར་
བསྐྱེད་ནས་མདུན་དུ་ཐོད་པ་ཡངས་ཤིང་རྒྱ་ཆེ་བ་ཞིག་གི་ནང་དུ་ཤ་ལྔ་བདུད་རྩི་ལྟར་བྱིན་གྱིས་བརླབས་ཏེ་ཟག་པ་མེད་པའི་ཡེ་ཤས་ཀྱི་བདུད་རྩིར་བསམས་ནས། ཕྱོགས་སྐྱོང་འཁོར་དང་བཅས་པ་རང་གི་ཕྱོགས་མཚམས་སུ་བཀུག་སྟེ། རང་
གི་ཐུགས་ཀ་ནས་མཆོད་པའི་ལྷ་མོ་ཐོད་པ་ཐོགས་པ་དཔག་ཏུ་མེད་པ་སྤྲོས་ཏེ། རང་གི་མདུན་གྱི་བདུད་རྩེ་དེ་ནས་ཐོད་པས་བཅུས་ཏེ་སོ་སོར་མདུན་དུ་མཆོད་པས་ལྔགས་འོད་ཀྱི་སྦུ་གུས་དྲངས་ཏེ་བཞེས་པར་བསམ་མོ། །དཀྱིལ་འཁོར་
པའི་ལྷ་ལ་འབུལ་བའང་དམིགས་པ་འདྲ་བ་ལ། ཁྱད་པར་རང་གི་མདུན་དུ་ལྷ་ཚོགས་གསལ་འདེབས་པ་ཡིན་ནོ།།



﻿   ༈    །།ལུས་དཀྱིལ་གྱི་ཡིག་ཆུང་སོགས་བསྐྱེད་རིམ་གྱི་ཉེར་
མཁོ་འགའ་ནི། ཐོག་མར་བསྐྱེད་རིམ་པའི་གོ་བ་རགས་པ་ཙམ་ཞིག་ནི་འདི་ཡིན་ལ། དེ་ལ་སྟོང་ཉིད་བསྒོམ་ཚུལ། ཆོས་སྐུ་ལ་ང་རྒྱལ་འཇོག་ཚུལ། སྟོང་པའི་ངང་ནས་ལྷ་སྐུ་བསྒོམ་ཚུལ། ལྷ་ལ་ང་རྒྱལ་འཇོག་ཚུལ་དང་བཞི་ལས། དང་པོ་ནི། ལྟ་
ཁྲིད་ལྟར་གྱི་རིག་པ་རྒྱས་པ་མི་བྱེད་པར་རྟགས་གང་ཡང་རུང་བ་ཙམ་ཞིག་ལ་བརྟེན་ནས་སྟོང་ཉིད་ལ་ངེས་པ་ཤུགས་དྲག་འདྲེན་པར་བྱེད་དགོས་ཤིང། འཛིན་སྟངས་ཀྱི་ཤེད་ཆུང་ངུ་སོང་ན་དཔྱད་པ་ཕྲ་མོ་ལ་བརྟེན་ནས་བློའི་ཤུགས་དྲག་པོ་འདྲེན་
པར་བྱའོ། །དངོས་པོ་མེད་པས་ཞེས་སོགས་ཀྱི་ཡིག་དོན་དང་སྤྱི་དོན་དྲན་པ་ཤིན་ཏུ་གལ་ཆེ། གཉིས་པ་ནི། ཡུལ་སྟོང་པ་ཉིད་དང་ཡུལ་ཅན་ཡེ་ཤེས་གཉིས་གཉིས་སྣང་ཕྲ་མོས་ཀྱང་བར་མ་ཆོད་པར་ཆུ་ལ་ཆུ་བཞག་པ་བཞིན་དུ་སོང་བའི་
མོས་པ་རྩེ་གཅིག་ཏུ་བྱེད་པ་ཡིན་ཅིང། འདི་འདྲ་བའི་མོས་པ་ཡིད་བྱེད་ཀྱི་ཆོས་སྐུ་ནི་རྫོགས་རིམ་གྱི་སྐབས་སུ་ཆོས་སྐུའི་རྟོགས་པ་སྐྱེ་བའི་དགེ་རྩ་སྨིན་བྱེད་དུ་འགྲོ་ཚུལ་ལའང་ཤེས་པར་བྱའོ། །གསུམ་པ་ནི། སྟོང་པའི་ངང་ལས་ཞེས་པའི་གོ་དོནེ་
[076A]༄༅། །ནི། གོང་གི་དམིགས་པ་མ་ཤོར་བའི་ངང་ནས་ལྷའི་སྐུར་ལངས་དགོས་པ་ཡིན་ནོ། །དཔེར་ན་ཤེལ་གོང་ཤིན་ཏུ་དྭངས་པ་ལ་རས་ཁ་དོག་སྣ་ཚོགས་པས་ཉེ་བ་ན། ཤེལ་དེའི་དྭངས་ཆ་མ་ཤོར་བའི་ངང་ནས་རས་དེའི་
གཟུགས་སྣ་ཚོགས་པ་ཤེལ་དེའི་ནང་དུ་འཆར་བ་བཞིན་དུ་རང་གི་སེམས་སྟོང་ཉིད་དང་གཉིས་སྣང་ཕྲ་མོས་ཀྱང་མ་ཆོད་པར་སོང་སྙམ་པའི་འཛིན་སྟངས་ཤུགས་དྲག་དེ་མ་ཤོར་བའི་ངང་ནས། རང་ཉིད་ཞལ་གསུམ་ཕྱག་དྲུག་པའི་རྣམ་པ་ཅན་
གྱི་ལྷའི་སྐུར་བསྒོམ་དགོས་སོ། །བཞི་པའི་གནད་ནི། བྱིང་རྒོད་ཀྱི་དབང་དུ་མ་སོང་བ་ལ་འབད་སྙམ་པའི་འཕེན་པ་དྲག་པོ་གཏོང་བ་མ་གཏོགས་པའི་དམིགས་པའི་སྐབས་སུ་ཡང་དང་ཡང་དུ་བྱེད་རྒོད་ཀྱི་དབང་དུ་སོང་མ་སོང་རྟོག་པ་དང། རྟགས་
ལ་བརྟེན་པའི་དཔྱད་པ་མང་དུ་མི་བྱའོ། །དེ་ལྟར་བྱས་ནས་སེམས་གཞན་དུ་མི་ཡན་ཅིང། སྐབས་འདིར་ཞི་གནས་བསྒྲུབ་པར་བྱའོ། །རིག་པའི་དཔྱད་པ་ཅུང་ཟད་བྱེད་པ་ན་ཡང་ལྷའི་ཞལ་ཕྱག་རྒྱན་ལ་སོགས་པ་ལ་བྱེད་པ་ཡིན་ནོ། །ཆོས་ཐམས་
ཅད་རང་བཞིན་གྱིས་མེད་པའི་དམ་བཅའ་ངེས་པའི་ངེས་ཤེས་ཤུགས་དྲག་གི་ངང་ནས་ལྷའི་སྐུར་གསལ་བ་གཉིས་ཚོགས་སུ་དགོས་པ་ནི། ཟབ་གསལ་གཉིས་མེད་བསྒོམས་པ་བཞིན་ནོ། །གཉིས་སུ་མེད་པའི་དོན་ངོ་བོ་ཐ་དད་དུ་མེད་པ་ཡིན་
ནོ། །བྱིང་བ་དང་རྨུགས་པ་གཉིས་མི་གཅིག་པའི་སེམས་བྱུང་སོ་སོ་བ་ཡིན། རྨུགས་པ་ནི་གཏི་མུག་གི་ཆར་གཏོགས་པའི་སེམས་བྱུང་རྒྱ་ཡན་པ་ལས་སུ་མི་རུང་བ་ཡིན་ལ། བྱིང་བ་ནི་དམིགས་པ་མི་གསལ་བའི་འཛིན་སྟངས་ཅན་

[076B] །རྒོད་པ་ནི་ཡུལ་ཡིད་འོང་སོགས་ལ་འཕྲོ་ཞིང་རྒྱུག་པར་བྱེད་པའི་འདོད་ཆགས་ཀྱི་ཆར་གཏོགས་པའི་སེམས་བྱུང་ངོ། །འཕྲོ་བ་ནི་དམིགས་པའི་ཡུལ་དེ་ལས་གཞན་པའི་ཡུལ་ལ་འཕྲོ་བའི་སེམས་བྱུང་སྟེ་
ཕྱི་མ་གཉིས་ཀྱང་སོ་སོ་བ་ཡིན་ནོ། །དྲན་པ་ནི་དམིགས་པ་གང་ཡིན་དེ་ལ་སེམས་མ་ཡེངས་པར་རྩེ་གཅིག་ཏུ་འཛིན་པའི་མཚན་ཉིད་ཅན་ཡིན་ཅིང། ཤེས་བཞིན་ནི་དམིགས་པའི་ཚེ་བྱིང་རྒོད་གང་རུང་སྐྱེས་མ་ཐག་ཏུ་ངོ་ཤེས་པར་བྱེད་པའི་
སེམས་བྱུང་ངོ། །ལྷག་མོས་ལུས་ལ་སྡུད་པའི་ཚེ་རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་ལུས་ཀྱི་མདུན་རྒྱབ་ཐམས་ཅད་ལས་ཅིག་ཅར་དུ་འཕྲོས་པས། རྣམ་སྣང་ནས་གནོད་མཛེས་ཀྱི་བར་གྱི་ལྷ་རྣམས་
སྤྱན་དྲངས་ནས་ལུས་ཀྱི་གནས་དེ་དང་དེར་དབང་པོ་ལ་སོགས་པ་དང་ངོ་བོ་དབྱེར་མེད་དུ་མོས་པར་བྱའོ། །ལྷག་མོས་འོད་གསལ་དུ་སྡུད་པའི་ཚེ་རྣམ་སྣང་ནས་གཙོ་བོའི་བར་རྣམས་བདེ་སྟོང་དབྱེར་མེད་ཀྱི་ངོ་བོར་གཉིས་སྣང་ཕྲ་མོས་ཀྱང་བར་
མ་ཆོད་པར་ཐིམ་པའི་མོས་པ་ཤུགས་དྲག་དགོས་སོ། །དེ་ནས་ཤཱུ་ནྱ་ཏཱིའི་སྐབས་སུ་རིག་པས་དཔྱད་པ་མི་བྱེད་པར་གང་སྣང་ཆོས་སྐུ་ལ་ང་རྒྱལ་བཞག་པའི་ངང་ནས། གདན་དབུས་མའི་སྟེང་དུ་ཧཱུཾ་ལས་ཉི་མའི་དཀྱིལ་འཁོར་སོགས་
བསྐྱེད་ཅིང། རྡོ་རྗེ་རྩེ་ལྔ་པའི་ལྟེ་བའི་ནང་དུ་ཨོཾ་དཀར་པོ། ཨཱ་དམར་པོ། ཧཱུཾ་སྔོན་པོ་གསུམ་སྟེང་ནས་སྟེང་དུ་བརྩེགས་པ་ཡིན་ནོ། །དེ་ལས་དང་པོའི་མགོན་པོར་ལྡང་བའི་ཚེ་ངས་སེམས་ཅན་གྱི་དོན་དུ་ལོངས་སྤྱོད་རྫོགས་པའི་

[077A]༄༅། །སྐུར་ལྡང་བར་བྱའོ་སྙམ་པའི་འཕེན་པ་དྲག་པོ་གཏང་བར་བྱའོ། །སྤྲུལ་སྐུ་རྡོར་སེམས་སུ་ལྡང་བའི་ཚེ་ངས་སེམས་ཅན་གྱི་དོན་དུ་ཁམས་རགས་པའི་སྤྲུལ་སྐུ་གཟུང་བར་བྱའོ་སྙམ་པའི་འཕེན་པ་དྲག་པོ་དགོས་སོ། །ལུས་དཀྱིལ་
གྱི་གཙོ་བོ་མི་བསྐྱོད་པ་ཡིན་པས་གཙོ་བོ་དང་ཁྲོ་བོ་བཅུ་ལ་སྣ་ཚོགས་པདྨ་དང་ཉི་མའི་གདན་ལྷ་གཞན་རྣམས་ལ་ཡང་སྣ་ཚོགས་པདྨ་གོང་དུ་བཤད་པ་ལྟར་ལྷ་རང་རང་གི་གདན་བསྐྱེད་དགོས་སོ། །སྤྱི་གཙུག་ནས་སྐྲ་མཚམས་ཀྱི་མ་མཐའ་ཡན་ལ་
རྣམ་སྣང་བསྐྱེད་དགོས་པས། ཐོད་པའི་དབུས་སྤྱི་བོ་བདེ་ཆེན་འཁོར་ལོ་ཡོད་པའི་གནས་དེར་རྣམ་སྣང་བསྒོམ་པ་ཡིན་ཅིང། རྩ་འཁོར་གྱི་ནང་དུ་བསྒོམ་པ་ནི་མ་ཡིན་ནོ། །དེ་ལྟ་བུའི་གནས་སུ་རྣམ་སྣང་བསྒོམས་པས་ནི། རྫོགས་རིམ་གྱི་སྨིན་བྱེད་
ཁྱད་པར་ཅན་དུ་འགྲོ་བ་ཡིན་པས་ཚུལ་འདི་གཞན་ལའང་ཤེས་པར་བྱའོ། །མགྲིན་པའི་གནས་དྲང་པོ་ན་རྩ་འཁོར་ཡོད་ཅིང། དེའི་ཐད་དུ་འོད་དཔག་མེད་དང། བྱང་ཁོག་གི་དབུས་སྙིང་གའི་ཐད་ཅུང་ཟད་རྒྱབ་ཕྱོགས་ལ་ཉེ་བ་ན་མི་བསྐྱོད་པ་དང། སྙིང་
གའི་མ་མཐའི་དབུས་ཅུང་ཟད་རྒྱབ་ལ་ཉེ་བར་རིན་འབྱུང། ཚང་ར་དང་བརླ་གཉིས་ཀྱི་དབུས་ཀྱི་སུམ་མདོ་གྲུ་གསུམ་གྱི་གནས་སུ་དོན་གྲུབ་རིན་འབྱུང་གི་མདུན་ཕྱོགས་སུ་སྤྱན་མ། མི་བསྐྱོད་པ་དང་འོད་དཔག་མེད་གཉིས་ཀྱི་མདུན་ཕྱོགས་སུ་མཱ་མ་ཀཱི་དང་
གོས་དཀར་མོ་གཉིས་བསྐྱེད། སྨིན་མཚམས་ཀྱི་ཐད་ཀྱི་ཐོད་པའི་ནང་དུ་རླུང་གི་རྩ་འདབ་ཡོད་པས་དེར་སྒྲོལ་མ་རྣམ་སྣང་ལས་ཅུང་ཟད་མཐོ་བར་བྱེད་དགོས་སོ། །རིགས་ལྔའི་སྐུ་ནི་ལྷ་གཞན་རྣམས་ཀྱི་སྐུ་ལས་ཅུང་ཟད་ཆེ་བ་དགོས་སོ། །ལྷ་ཞི་བ་རྣམས་

[077B] ཁྲོ་བོ་བཅུ་ལས་འོད་ཟེར་མེ་འོད་ལྟ་བུ་སྟོང་གསུམ་ཁྱབ་པར་འཕྲོ་བ་རྣམས་ཀྱང་ཟེར་བ་འདུག་པ་དང། སྤྲུལ་སྐུ་རྡོར་སེམས་ཀྱི་སྐུ་ལས་འོད་ཟེར་ཐོགས་རྡུགས་མེད་པར་འཕྲོ་བར་བསམ། མིག་འབྲས་གཉིས་ཀྱི་དབུས་སུ་ས་
སྙིང་དང་གཟུགས་རྡོ་རྗེ་མ་ཕྱག་དང་པོ་གཉིས་ཡབ་ལ་འཁྱུད་པ། མེ་ལོང་དམར་པོ་ངེས་གཉིས་པ་སྟོང་གསུམ་ཐམས་ཅད་འཆར་ཐུབ་པ་ལྟ་བུ་དང། རྣ་བ་གཉིས་ཀྱི་རྩ་བར་ཕྱག་རྡོར་དང་སྒྲ་རྡོ་རྗེ་མ་པི་ཝཾ་སྔོན་པོ་འཛིན་པ། དེའི་སྒྲ་ཕྲ་མོ་ཙམ་གྱིས་ཀྱང་སྟོང་གསུཾ་
ཐམས་ཅད་ཁྱབ་པར་བྱེད་ནུས་པ་སྙམ་བྱེད་པ་རང་གི་ཡིད་ལ་བདེ་བ་དཔག་ཏུ་མེད་པ་སྟེར་བར་བྱེད་པ་དང། སྐྱེ་མཆེད་ཀྱི་ལྷ་རྣམས་ཡིད་ལ་དྲན་པ་ཙམ་གྱིས་དགའ་བ་བསམ་གྱིས་མི་ཁྱབ་པ་བསྐྱེད་པར་བསམ། རང་ཉིད་ཁ་ཤར་ལ་བལྟས་པའི་ཚེ་རྣ་བ་གཡས་
ཀྱི་ཕྱག་རྡོར་ཁ་ལྷོ་དང། གཡོན་པའི་ཕྱག་རྡོར་ཞལ་བྱང་ལ་གཟིགས་སོ། །སྣ་བུག་གཉིས་ཀྱི་ནང་དུ་ནམ་སྙིང་དང་དྲི་རྡོ་རྗེ་མ། ལྕེ་གཡས་གཡོན་གཉིས་ཀྱི་དབུས་ཡར་མར་གཉིས་ཀྱི་ནང་ནས་ཅུང་ཟད་རྩེ་ཕྱོགས་ལ་ཉེ་བར་འཇིག་རྟེན་དབང་ཕྱུག་དང་རོ་རྡོ་རྗེ་མ་
སྒོམ་ཞིང། དེ་ཡང་རླུང་རྒྱུ་བའི་རྩའི་གོང་དེར་སྒོམ་ཞིང། གཞན་ལ་ཡང་ཅི་རིགས་སུ་ཤེས་དགོས་སོ། །འཇམ་དབྱངས་མཱ་མ་ཀཱིའི་སྟེང་དང། ཡེ་ཤེས་སེམས་དཔའ་མི་བསྐྱོད་པའི་སྟེང་ངམ་དེའི་རྒྱབ་ཏུའམ་འཇམ་དབྱངས་ཀྱི་སྟེང་ཙམ་དུ་བསྒོམས་ཀྱང་རུང་
དེའི་ཐུགས་ཀར་ཏིང་ངེ་འཛིན་སེམས་དཔའ་ནི་ཧཱུཾ་ཡིག་སྔོན་པོ་སྤུས་བྲིས་པ་ལྟ་བུ་ཤིན་ཏུ་ཕྲ་བ་འོད་ཟེར་འཕྲོ་བ་དང། སྟོང་ཉིད་ངེས་པའི་འཛིན་སྟངས་ཅན་དུ་རང་གི་སེམས་འདྲེས་པ་ལྟར་དུ་ཅི་ནུས་སུ་སྦྱང་བ་གལ་ཆེ། རྡོ་རྗེ་ནོར་བུའི་དབུས་རྩ་མདུད་ཡོད་པའི་

[078A]༄༅། །གོང་དེར་སྒྲིབ་སེལ་དང་རེག་བྱ་རྡོ་རྗེ་མ་བསྒོམ། རྡོ་རྗེའི་བུག་པ་ཕྱོགས་ལ་ཉེ་བར་རེག་བྱ་རྡོ་རྗེ་མ་བསྒོམས་པས་རྡོ་རྗེའི་སྒོར་ཞེས་བཏགས་པ་ཡིན་པས་རྣ་བ་སོགས་ལ་ཤེས་པར་བྱའོ། །རྡོ་རྗེའི་རྩ་བར་བདུད་རྩི་འཁྱིལ་པ་དང་
རྣམ་སྣང་གི་སྟེང་དུ་བྱམས་པ། དེའི་སྟེང་གཙུག་ཏོར་གྱི་ནང་དུ་འཁོར་ལོ་སྒྱུར་རྒྱལ་ཞལ་རྒྱབ་ལ་གཟིགས་ཤིང་ནམ་མཁའ་ལ་གཟིགས་པ་མེ་འོད་རབ་ཏུ་འབར་བ་འཕྲོ་བར་བསམས་ན་སྟེང་གདོན་གྱིས་མི་ཚུགས་པའི་དགོས་པ་ཡོད་དོ། །གནོད་
མཛེས་སོགས་ལའང་ཤེས་དགོས་སོ། །རྟ་མགྲིན་ཁའི་སྒོར་བསྒོམ་པར་གསུངས་པ་དོན་ལ་གནས་ལ་ལྕེའི་རྩ་བར་བསྒོམ་པ་ཡིན་ནོ། །ཚིགས་སུམ་བརྒྱ་དང་དྲུག་ཅུ་ལ་ཀུན་བཟང་དེ་སྙེད་བསྒོམ་ཞིང། ཐ་མལ་གྱི་ཚིགས་འདི་ཡོངས་སུ་གྱུར་པ་ལས་
ལྷ་དེར་བསྒོམ། ལག་པ་གཡས་ལ་གཤིན་རྗེ་གཤེད། སེན་མོ་ལ་ཡར་དབུ་བསྟན་པར་བསྒོམ་ཞིང། གཡོན་ལའང་དེས་མཚུངས་སོ། །དཔུང་པ་གཡས་པའི་ཚིགས་ཀྱི་ཚུན་ནས་ནང་ཙམ་དུ་མི་གཡོ་བ་ཞལ་མདུན་ལ་ལྟ་བ། གཡོན་ལའང་དེས་
མཚུངས་སོ། །པུས་མ་གཡས་ལ་དབྱུག་སྔོན་ཅན་དབུ་ཡར་ལྟ། ཞལ་མདུན་ལྟ། གཡོན་ལའང་དེས་མཚུངས་སོ། །རྐང་མཐིལ་གཉིས་སུ་གནོད་མཛེས་སྐུ་སྐྱིལ་ཀྲུང་བྱས་པའི་དབུ་ལོང་བུ་ཕྱོགས་ལ་བལྟའོ། །སྤྱི་བོར་ཨོཾ་དཀར་པོ་ལས་འོད་
ཟེར་དཔག་ཏུ་མེད་པ་རྣམས་འཕྲོས་པས། སྤྱན་མའི་ཚོགས་ནམ་མཁའ་གང་བ་སྤྲོས་པས། རྣམ་སྣང་གི་ཚོགས་སྤྱན་མ་དང་སྙོམས་པར་སྦྱོར་བའི་མདུན་ན་གནས་པ། རྡོ་རྗེའི་གུར་དང། བླ་བྲེའི་འོག་ཐོག་གི་སྟེང་དུ་སྤྱན་དྲངས་ཏེ། དེ་རྣམས་

[078B] །གཞན་ལའང་མཚུངས་སོ། །རྡོ་ཁབ་ལེན། མགྲོན་བུ་བུ་མ། སྦྲང་སྨྱོན་ལ་སྦྱར་ནས་སྤྱི་བོར་བླུག་ན་འཕོ་བའི་མན་ངག་ཤིན་ཏུ་ཟབ་པ་ཡིན་ཟེར་བའང་འདུག་ཏིང་ངེ་འཛིན་སེམས་དཔའ་ནི་དཔེ་
དོན་གྱི་འོད་གསལ་གཉིས་ཀྱི་ངེས་དོན། ཡེ་ཤེས་སེམས་དཔའ་ནི་དག་མ་དག་གི་སྒྱུ་མའི་སྐུའི་ངེས་དོན་དང། དམ་ཚིག་སེམས་དཔའ་ནི་སྤྲུལ་སྐུའི་མཚོན་དོན་ནོ། །དེ་ནས་རིག་མ་འདུ་བྱ་བ་དང། ལྷ་འགད་པ་སོགས་ནི་སྔར་དང་མཚུངས་སོ། །རལ་པ་
ཕྱེད་བཅིངས་སུ་བྱས་པ་ནི་སྐྲའི་ཕྱེད་ནས་བསྡུས་ཏེ་ལྕེག་བུ་བྱ་ཞིང། དེ་ལྷག་རྒྱབ་ལ་འཕྱང་བའོ། །གཙོ་བོས་གཙུག་ཏོར་བཅིངས་པའི་དོན་ནི། པྲོག་ཞུ་ཚན་པ་གསུམ་བཅིངས་པའི་པྲོག་ཞུའི་རིན་པོ་ཆེའི་རྒྱན་རེ་རེས་ཀྱང་འོད་ཀྱིས་འཇིག་རྟེན་གྱི་
ཁམས་མཐའ་དག་སྣང་བར་བྱེད་ནུས་པར་བསམ། རྡོ་རྗེ་དང་པདྨ་འདུ་བྱ་བ་ནི། ཧཱུཾ་ལས་རྡོ་རྗེ་རྩེ་ལྔ་པ་ཨོཾ་རིང་པོས་མཚན་པ་ཡིན་ལ། རྭ་དབུས་མ་ནི་ནོར་བུ་ཡིན་ནོ། །ཨོཾ་དེའི་ཁ་དོག་དཀར་པོ་ནི། བྱང་ཆུབ་ཀྱི་སེམས་དཀར་པོ་དེ་མཚོན། མགོ་ནོར་
བུའི་བུག་པའི་ཕྱོགས་སུ་བསྟན་པ་ནི། བྱང་སེམས་ཐུར་དུ་བབ་པ་དེ་མཚོན། པདྨའི་དབྱིབས་ནི་ཕྱལ་ཕྱལ་དུ་མི་བྱེད་པར་སྦུག་པོ་ཡིན། ཟེའུ་འབྲུ་ལ་ཨཱ་བསྒོམ་བྱ་ལ་བྱེད་དོ། །ཨཱ་ནི་མགོ་ནང་དུ་བལྟའོ། །ཨཱ་ཚེག་དྲག་ཅན་དམར་པོས་
ནི་ཡུམ་གྱི་རཀྟ་དམར་པོ་དེ་མཚོན་ཅིང། པདྨའི་འདབ་མ་རྣམས་ནི་འབྲེལ་བ་ཡིན་ནོ། །རིན་འབྱུང་གི་ང་རྒྱལ་དུ་འཕོས་ཏེ་དངོས་ཀྱི་རིག་མས་བྱ་བ་ཇི་ལྟར་བྱེད་པ་ལྟར་མ་མཆུ་འཇིབ་པ། འོ་བྱེད་པ། དམ་དུ་འཁྱུད་པ་དང། གཙོ་བོའི་སྤྱན་

[079A]༄༅། །སྣ་རྩེ་ལ་ཕབ་སྟེ། ཡུམ་གྱི་འཛུམ་པའི་ཉམས་དང། སྤྱན་ཟུར་གྱིས་བལྟ་བ་ལ་གཟིགས་པ་དང། གཙོ་བོའི་གཡས་ཞལ་གྱིས་ཡུམ་གྱི་གཡོན་ཞལ་ལ་བལྟ་བ་དང། གཡོན་ཞལ་གྱིས་གཡས་ཞལ་ལ་བལྟ་བ་ལ་
སོགས་ཆགས་པའི་ཉམས་ལ་བརྟེན་ནས་བྱང་སེམས་མ་ཞུ་བར་ཡང་སྙོམས་འཇུག་གི་སྔོན་དུ་སྟོང་ཉིད་ཀྱི་འཛིན་སྟངས་ཀྱི་ངང་ནས་བདེ་བ་དཔག་མེད་བསྐྱེད་པའི་མོས་པ་བྱས་ནས་རིང་དུ་སྦྱངས་ན། སྐབས་འདིར་ཡང་བདེ་སྟོང་གྱི་ཉམས་ཆེན་
པོ་བསྐྱེད་པ་ཡོད་དེ། །དེ་ནས་ང་རྒྱལ་འཕོས་ཏེ་ཧཱུཾ་རིང་པོ་གླུ་རུ་བརྗོད་པར་བྱའོ། །ཧཱུཾ་ནི་བདེ་བ་ཆེན་པོའི་ཡེ་ཤེས་ཀྱི་མཚོན་དོན་ཡིན་པས་ངག་ཏུ་བརྗོད་པའི་དགོས་པ་ཡང་སྐབས་འདིར་བདེ་བ་ཆེན་པོའི་ཡེ་ཤེས་བསྐྱེད་པར་བྱའོ་སྙམ་དུ་དྲན་པའི་
ཆེད་ཡིན་ལ། སྙོམས་འཇུག་གི་ཚེ་ཆོས་གསུམ་གྱི་སྒོ་ནས་བྱེད་དགོས་ཏེ། རང་དང་རིག་མ་ལྷར་གསལ་བ་དང། སྙོམས་འཇུག་འདི་ལྟ་བུ་ཐབས་དམ་པའོ་སྙམ་པ་དང། བདེ་བ་ཆེན་པོ་ལྷན་ཅིག་སྐྱེས་པའི་ཡེ་ཤེས་རྒྱུན་དུ་བསྐྱེད་པར་བྱའོ་
སྙམ་པའི་སྒོ་ནས་བྱེད་དགོས་ཏེ། དེ་ཡང་ཧཱུཾ་རྡོ་རྗེ་ལ་བཀོད་པ་མེད་ཀྱང་ངག་ཏུ་བརྗོད་པ་དང། རྡོ་རྗེ་ཧཱུཾ་ལས་བསྐྱེད་པའི་སྒོ་ནས་ཐུགས་རྡོ་རྗེ་མཚོན། ཨོཾ་གྱིས་སྐུ་རྡོ་རྗེ། ཨཱ་ས་གསུང་རྡོ་རྗེ་མཚོན་པས་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་
ཕྱེད་པ་མཚོན་ནོ། །རྡོ་རྗེ་དང་པདྨ་ཕན་ཚུན་བསྲུབ་པའི་བྱ་བ་བྱེད་པའི་ཚེ་ཧཱུཾ་ངག་ཏུ་བརྗོད་པ་ཡིན། དོན་གྲུབ་ཀྱི་ང་རྒྱལ་དུ་འཕོས་ནས་རྡོ་རྗེའི་བུ་ག་ཕཊ་སེར་པོས་བཀག་པའི་དམིགས་པ་བྱ། དེ་ཡང་ཁམས་ཕྱིར་འཕོ་བ་ནི་ཐུར་སེལ་གྱི་རླུང་གི་

[079B] ཐུར་སེལ་གྱི་རླུང་ཕྱིར་འཕོ་བ་ནང་དུ་འགོག་ཅིང་རེངས་པར་བྱེད་པ་ལ། ཕཊ་སེར་པོ་མགོ་ནང་དུ་བསྟན་པ་བསྒོམས་པ་ལ་རྟེན་འབྲེལ་ཁྱད་པར་ཅན་ཡོད་པ་ཡིན་ནོ། །དེ་ཡང་རྫོགས་རིམ་གྱི་སྐབས་མ་གཏོགས་འདིར་རླུང་ལ་དམིགས་
ནས་མི་སྒོམ་པར་དེ་མཚོན་བྱེད་ཀྱི་ཕཊ་སེར་པོ་བསྒོམ་པ་ཡིན། མཚོན་པའི་རྒྱུ་མཚན་ཡང་ཐུར་སེལ་གྱི་རང་མདོག་སེར་པོ་དང། ས་དེ་ཁམས་བཞིའི་ནང་ནས་སེར་པོ་ཡིན་པའི་སྒོ་ནས་བསྟན་པས་ནི་ཐུར་སེལ་གྱི་རླུང་ནང་དུ་རེངས་པར་བྱེད་པ་མཚན་
ནོ། །རྟེན་འབྲལ་དེ་རྣམས་ལ་བརྟེན་ནས་ཁམས་ཕྱིར་མི་འཕོ་བར་ནང་དུ་འཛིན་ནུས་པ་ཡིན་ཏེ། དེ་སྐྱེད་བར་བྱེད་པའི་རླུང་གི་ནུས་པ་ནང་དུ་རེངས་པའི་ཕྱིར་རོ། །བུ་ག་ཕཊ་ཀྱིས་འགོག་མི་འགོག་གི་དུས་གཉིས་ལས། མི་འགོག་པའི་དུས་ནི་ལྷའི་གསལ་
སྣང་བརྟན་པོ་བྱུང་བའི་ཚེ་ལས་རྒྱ་དང་ཡེ་རྒྱ་གང་ཡིན་ཀྱང་སྙོམས་འཇུག་གི་ཚེ་ན་རང་གི་རིག་མའི་དྲོད་དང་པདྨའི་རྩ་གཉིས་ཀྱི་མར་སྣ་ཕྲད་པའི་དམིགས་པ་བྱས་པ་ལ་བརྟེན་ནས། ནང་དུ་སིམ་པའི་རྣམ་པ་ཅན་གྱི་བདེ་བ་དཔག་ཏུ་མེད་པ་སྐྱེས་པའི་མོས་
པ་བྱས་པ་ལ་བརྟེན་ནས་ཁམས་ཞུ་ནས་བབ་པ་ནོར་བུའི་རྩེར་སླེབ་པ་ཕྲད་པའི་ཚེ་མི་འགོག་གོ་བདེ་བ་སྐྱེས་པའི་ཚེ་སྟོང་ཉིད་ངེས་པའི་འཛིན་སྟངས་ཤུགས་དྲག་ངང་ནས་བདེ་སྟོང་དབྱེར་མེད་དུ་སྦྱར། ལྟ་བ་རིང་དུ་བསྒོམ། དེ་ནས་གོང་བཞིན་དུ་བདེ་
སྟོང་དབྱེར་མེད་ཀྱི་ངང་ནས་རྟེན་དང་བརྟེན་པའི་དཀྱིལ་འཁོར་གསལ་བཏབ་ལ། ཐམས་ཅད་དབྱེར་མི་ཕྱེད་པའི་ངོ་བོར་མོས་པ་ཤུགས་དྲག་བྱེད་པ་བསྐྱེད་རིམ་པའི་བདེ་སྟོང་སྦྱོར་ལུགས་ཁྱད་པར་ཅན་ཡིན་ནོ། །བསྐྱེད་རིམ་གྱི་སྐབས་སུ་ཡབ་ཡུམ་

[080A]༄༅། །གྱི་རྡོ་རྗེ་དང་པདྨའི་ནང་འོད་ཟེར་ལྔས་གང་བར་བསྒོམ་པ་ནི། དོན་ལ་རྫོགས་རིམ་གྱི་སྐབས་སུ་ཡབ་ཡུམ་གྱི་དྷཱུ་ཏཱིའི་ལམ་ནས་རླུང་འོད་ཟེར་ལྔ་བསྒོམ་པ་ནི་ཐིག་ལེ་གོང་བུའི་གཟུགས་སུ་གྱུར་ནས་གསང་གནས་སུ་འབབ་པའི་
སྨིན་བྱེད་ཁྱད་པར་ཅན་དུ་འགྱུར་རོ། །སྒྲོན་གསལ་ལས། རླུང་ཐིག་ལེར་འགྱུར་ཞེས་གསུངས་པ་ལྟར་མཐོན་པོ་ཞིག་ནས་ཡིན་པ་འདུག་གོ་ལུས་དཀྱིལ་གྱི་ཡིག་ཆུང་མན་ཆད་འདི་ཡིག་ཆུང་ཉེར་གཅིག་གི་ནང་དུ་གཞན་ནས་ཁ་བཀང་སྟེ་འདིར་
ཕྱོགས་གཅིག་ཏུ་བྲིས་པ་ཡིན་ནོ། །མངྒ་ལ། །



﻿ཐེ་ཅོལླེཅྟེད་ཝོརྐྶ་ གསུན་འབུམ་
ཨོ་
ཐེ་སེེནྠ་དལཨ་ལམ་བླྦྯབྶྐབྯརྒྱྨྪྷོ་
རྜྜ་་
ཨྀ་་་ཎྭ་དཌ་རྀཾ་
ོལུམེ་ཨི་
པྲེཨྕེ་
ཏྀ་ཨྀ་་ཨྀཊ་་
 ་འ་  ་་་དྀ་ལ་བ་ཾྚྵ་ ་
་ ་ཨྞྚ་་
་་་་ཨྀཎ་་ ཋ་ཎ་་
ཏྀཊ། ཎ་་་་དྜྞ་ཨྀཎ་འྶྞ་ཏྀ་་་
ཊ་་ཎྭ་དཌ་རྀཾ་་ཀྀཾཎ་་
་ཌྚྀཎ་
་་ཌྚྀཎ་ཨྀ་ཎ་ཨྞྚ་་
་ཎ་ཌྀཊྀཎ། ལ་ད་ས་
་
་ཎ་་ཎྚྀཎ་ཨྞྚྚྀཎ་་་ཊྀ། ་
ཾྞྚྀ་་ ཎ་
ཨྚྀཎ་་ཨྀ་་་བྜྜྷྀཊ་ཊྀ་
ཅོནྟེནྪ་
ཨི་རྒྱལ་བ་ཀུན་གྱི་མཁྱེན་བྲྪེ་ནུས་གསུམ་གྱི་་
བདག་ཉིད་རྗེ་བཚུན་ཚོང་ཁ་པ་ཆེན་པོ་ལ་
དམིགས་བྲྪེ་མའི་གསོལ་འདེབས་དང་འབྲེལ་བའི་
བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་
ཁྲིད་ཡིག་དངོས་གྲུབ་ཀུན་འབྱུང་
 དགའ་ལྷའི་ཁྲིད་ 
ཨྞྚྀཎ་་་་ཊྀ་ྀཎ་་་རྀ་
 
་ཊ་
ཅ ྀ་་ཊ་ཨྀཎ་་
ཌྚྀཎ༑ ཏོཧ་་
ཨི་བླ་མ་དང་བཅོམ་ལྡན་འདས་དཔལ་རྡོ་རྗེ་་
འཇིགས་བྱེད་ཆེན་པོ་ངོ་བོ་དབྱེར་མེད་དུ་མོས་
ནས་གསོལ་བ་འདེབས་པའི་རྣལ་འབྱོར་བྱ་བའི་རིམ་
པ་དངོས་གྲུབ་ཀུན་སྪོལ་
 འཇིགས་བྱེད་བླ་རྣལ་ 
ཨྞྚྚྀཎ་་
ཊྀ་ཨྜྞྚྀཊ་་་་ཎ་ྀ་
ཅ ྀ་་་ཨྀཎ་་
ཌྚྀཎ༑ ཏོཧ་་
ཨིཨ་ཡོན་ཏན་ཀུན་གྱི་གཞི་རྟེན་བླ་མའི་རྣལ་་
འབྱོར་གྱི་རིམ་པ་ཕྱོགས་གཅིག་ཏུ་བཀོད་པ་
དངོས་གྲུབ་བདུད་རྪིའི་ཆར་འབེབས་
 བླ་མའི་རྣལ་འབྱོར་ 
ཏྞྀཊ་ཨྞྚྚྀཎ་་ཨྀ་་ཊྀ་ཎྚྜ་
་ཨྀ་ྀཎ་
ཅ ྀ་་་ཨྀཎ་་་་་་བའ་
ཌྚྀཎ༑ ཏོཧ་་
ཨྭི་རྒྱལ་བ་ཀུན་གྱི་ཡབ་གཅིག་རྗེ་བཚུན་འཇམ་དཔལ་་
དབྱངས་ལ་བསྟོད་པ་འཇམ་དབྱངས་མཉེས་པར་
བྱེད་པའི་བསྟོད་སྤྲིན་རྒྱ་མྪྷོ་ཞེས་བྱ་བའི་
རྣམ་པར་འགྲེལ་པ་ཀུན་གསལ་ཤེས་རབ་འདོད་འཇོ་
 བསྟོད་སྤྲིན་འགྲེལ་པ་ 
ཅ  ྞྚ་་
ཅ ྀ་་་ཨྀཎ་་
ཌྚྀཎ༑ ཏོཧ་་
་འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་་
ཆེན་པོའི་མདོའི་འགྲེལ་ཀུན་མཁྱེན་ཤེས་སྣང་
བའི་ཉི་མ་
 འདའ་འགྲེལ་ 
ཅ  ྞྚ་་་ཨྚྞྞྚ་
ཅ ྀ་་ཊ་ཨྀཎ་་
ཌྚྀཎ༑ ཏོཧ་་
ཨྭི་བློ་སྦྱོང་དང་འབྲེལ་བའི་གདམས་པ་དང་་
སྙན་མགུར་གྱི་རིམ་པ་ཕྱོགས་གཅིག་ཏུ་བཀོད་
པ་དོན་ལྡན་ཚྷངྶ་པའི་སྒྲ་དབྱངས་
 གདམས་མགུར་ 
ཨ་ཊྀཎ་་ཨྚྀཎ་ཎ་ཨྞྚྚྀཎ་་་་བྜྜྷྀཊ་
ཊྀ་
ཅ ྀ་་ཎྚྞ་ཨྀཎ་་
ཌྚྀཎ༑ ཏོཧ་་
ཀ་
།ཀུན་མཁྱེན་ཕྱག་ན་པདྨོ་རྒྱལ་བའི་དབང་པོ་བདུན་པ་ཆེན་པོ་བློ་བཟང་བསྐལ་
བཟང་རྒྱ་མཚོ་དཔལ་བཟང་པོའི་གསུང་འབུམ་བཞུགས་
ཨང་དཀར་ཆག་
   ༈   
་རྡོ་རྗེ་འཇིགས་བྱེད་ལ་བརྟེན་པའི་བླ་མའི་རྣལ་འབྱོར་ལ་གྲངས་་
   ༈   
་ཐུགས་རྗེ་ཆེན་པོ་ལ་བརྟེན་པ་ལ་གྲངས་་ན་་ནས་
་སྤྱན་རས་གཟིགས་དང་སྒྲོལ་ལྗང་ལ་བརྟེན་པ་ལ་གྲངས་་བ་་ནས་
་སྤྱན་རས་གཟིགས་ཕྱག་བཞི་པ་ལ་བརྟེན་པ་ལ་གྲངས་་བ་་ནས་
་རིགས་གསུམ་མགོན་པོ་དང་རྗེ་རིན་པོ་ཆེ་དབྱེར་མེད་ཀྱི་རྣལ་འབྱོར་ལ་གྲངས་་ན་་ནས་
་རྗེ་རིན་པོ་ཆེ་ལ་བརྟེན་པ་ལ་གྲངས་་བ་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་བླ་མ་མཆོད་པའི་ཆོ་ག་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་སྒྲོལ་ལྗང་ལ་བརྟེན་པ་ལ་གྲངས་་ནས་
་སྤྱན་རས་གཟིགས་ལ་བརྟེན་པ་ལ་གྲངས་་ནས་
་རྡོར་སེམས་ལ་བརྟེན་པ་ལ་གྲངས་་ནས་
་སྤྱན་རས་གཟིགས་ཕྱག་བཞི་པར་བརྟེན་པ་ལ་གྲངས་་ནས་
་ཛ་ཡ་པཎྜི་ཏར་བརྟེན་པའི་སེམས་དཔའ་སུམ་བརྩེགས་ལ་གྲངས་་ནས་
་རྗེ་མི་ལར་བརྟེན་པའི་ཐུན་དྲུག་གི་ཉམས་ལེན་དང་འབྲེལ་བ་ལ་གྲངས་་ནས་
་རྒྱལ་བ་ཉིད་ལ་བརྟན་པ་ལ་གྲངས་་ནས་
་སྤྱན་རས་གཟིགས་ཕྱག་བཞི་པར་བརྟེན་པ་ལ་གྲངས་་ནས་
་མཁར་རྡོ་བླ་མ་ལ་བརྟེན་པ་ལ་གྲངས་་ནས་
་རྗེ་རིན་པོ་ཆེ་དང་རྒྱལ་བ་ཉིད་དབྱེར་མེད་ཀྱི་རྣལ་འབྱོར་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་དམིགས་བརྩེ་མ་ལ་བརྟེན་པ་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་རྗེ་རིན་པོ་ཆེ་དང་རྒྱལ་བ་ཉིད་དབྱེར་མེད་ཀྱི་རྣལ་འབྱོར་ལ་གྲངས་་ནས་
་རྒྱལ་བ་ཉིད་ལ་བརྟེན་པའི་སེམས་དཔའ་སུམ་བརྩེགས་ཀྱི་རྣལ་
འབྱོར་ལ་གྲངས་་ནས་
་དེ་བཞིན་གཤེགས་པ་དཔལ་བརྩེགས་རྒྱལ་པོ་ལ་བརྟེན་པ་ལ་གྲངས་་ནས་
་རྒྱལ་བ་ཉིད་ལ་བརྟེན་པ་ལ་གྲངས་་ནས་
་འཇམ་དབྱངས་ལ་བརྟེན་པ་ལ་གྲངས་་ནས་
་ཚེ་དཔག་མེད་ལ་བརྟེན་པ་ལ་གྲངས་་ནས་
་རྡོ་རྗེ་འཇིགས་བྱེད་ལ་བརྟེན་པ་བཅས་ལ་གྲངས་་
   ༈   
་འདའ་ཀ་ཡེ་ཤེས་ཀྱི་མདོ་འགྲེལ་ལ་གྲངས་་
   ༈   


[001A]༄༅།  །རྒྱལ་བ་ཀུན་གྱི་མཁྱེན་བརྩེ་ནུས་གསུམ་གྱི་བདག་ཉིད་རྗེ་བཙུན་ཙོང་ཁ་པ་ཆེན་པོ་ལ་དམིགས་བརྩེ་མའི་གསོལ་འདེབས་དང་འབྲེལ་བའི་བླ་མའི་རྣལ་འབྱོར་དགའ་ལྡན་ལྷ་བརྒྱ་མའི་ཁྲིད་ཡིག་དངོས་གྲུབ་ཀུན་འབྱུང་ཞེས་བྱ་བ་བཞུགས་སོ། །

[001B] །ན་མོ་གུ་རུ་མཉྫུ་གྷོ་ཥཱ་ཡ། སྤྲོས་བྲལ་ངང་དུ་ཞུགས་པའི་མཁྱེན་རབ་ཀྱི། །རལ་གྲིས་འཁོར་བའི་འཆིང་རྒྱ་ཀུན་བཅད་ཀྱང། །སྲིད་འཁྱམས་འགྲོ་ལ་བུ་གཅིག་ལྟར་འཁྱུད་
པའི༑ ༑༑འཇམ་མགོན་ལྷག་པའི་ལྷ་ལ་ཕྱག་འཚལ་ལོ། །གངས་ཅན་ལེགས་བྱས་སྐྱ་རེངས་ཁ་ལོ་པས། །ཉེར་དྲངས་ཐུབ་བསྟན་ཡོངས་རྫོགས་སྣང་ཟེར་གྱིས། །སྲིད་ཞིའི་རྒུད་མུན་མཐར་མཛད་རྟ་
ལྗང་ཅན། །བློ་བཟང་གྲགས་པས་བྱང་ཆུབ་བར་དུ་སྐྱོངས། །བློ་གྲོས་འཇམ་དབྱངས་གཞོན་ནུ་ལ་འཁྱུད་པའི། །རྗེས་ཆགས་སྙིང་རྗེའི་རང་གཟུགས་གྲུ་འཛིན་བདག་མཐུ་སྟོབས་གསང་བ་ཀུན་
འཛིན་ཁྲོ་རྒྱལ་གྱི། །རིགས་གསུམ་གཅིག་ཏུ་འདུས་འདི་ཁྱད་པར་ཆོས། །རྙོག་བྲལ་ཡིད་ཀྱི་མེ་ལོང་གཙང་མའི་ངོས། །མགོན་ཁྱོད་བཀའ་དྲིན་གཟུགས་ཀྱི་སྣང་རིས་གསར། །ཡང་ཡང་ཤར་བའི་

[002A] །ངོ་མཚར་འདི་མཐོབ་ཚེ། །ཐ་མལ་འཁྲུལ་བའི་འཁོར་ལོ་ཞིག་པ་སྙམ། །དེ་ཕྱིར་སྐྱབས་ཀུན་ངོ་བོ་བླ་མ་རྗེར། །དུང་དུང་ཡིད་ཀྱིས་གསོལ་འདེབས་རྣལ་འབྱོར་རིམ། །འཁྲུལ་བྲལ་
དམ་པའི་ཞལ་ལུང་བླ་ན་མེད། །མཆོག་ཐུན་དངོས་གྲུབ་ཡོངས་ཀྱི་བྱེད་པོར་སྤེལ། །དེ་ཡང་འཇམ་དཔལ་རྩ་རྒྱུད་ལས། །ང་ནི་མྱ་ངན་འདས་འོག་ཏུ། །ས་ཡི་སྟེང་འདི་སྟོངས་པ་ན། །ཁྱོད་ཉིད་བྱིས་པའི་གཟུགས་
ཅན་གྱིས། །སངས་རྒྱས་མཛད་པ་བྱེད་པར་འགྱུར། །དེ་ཚེ་དགོན་ཆེན་རབ་དགའ་བ། །ཁ་བ་ཅན་ནང་ཡོད་པ་ཡིན། །ཞེས་དུས་ཀྱི་མཐར་རྗེ་བཙུན་འཇམ་དབྱངས་ཉིད་བྱིས་པ་ཐ་མལ་བའི་གཟུགས་སུ་བསྟན་ནས་སངས་
རྒྱས་ཀྱི་མཛད་པ་བྱེད་པ་དང། དེའི་ཚེ་དགོན་བའི་མིང་དགའ་ལྡན་དུ་ཐོགས་པར་གསལ་བར་ལུང་བསྟན་ལ་སོགས་མཁྱེན་བརྩེ་ནུས་གསུམ་འཕགས་པ་རིགས་གསུམ་མགོན་པོ་དང་དབྱེར་མེད་བར་ལུང་དང་རྣམ་པར་

[002B] མདོ་སྔགས་ཀྱི་ཐུབ་བསྟན་ཡོངས་སུ་རྫོགས་པ་ལ་མ་རྟོགས་པ་དང། ལོག་པར་རྟོག་པ་དང་ཐེ་ཚོམ་གྱི་དྲི་མ་མཐའ་དག་རྒྱང་རིང་དུ་བསྲིངས་ནས་སྐལ་ལྡན་ཀུན་ལ་ཚུལ་ཇི་ལྟ་
བ་བཞིན་དུ་འདོམས་པར་མཛད་པས་བསྟན་པ་འདི་ལ་སྟོན་པ་གཉིས་པ་ལྟར་གྱུར་པའི་བཀའ་དྲིན་བླ་ན་མེད་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ལ་སྐྱབས་གནས་ཀུན་འདུས་ཀྱི་བདག་ཉིད་དུ་མོས་ནས་གསོལ་བ་འདེབས་པ་
དངོས་གྲུབ་ཐམས་ཅད་ཀྱི་འབྱུང་གནས་ཡིན་པར་མ་ཟད། གསོལ་འདེབས་དམིགས་བརྩེ་མར་གྲགས་པ་འདི་རྒྱུད་ཀྱི་གསང་སྔགས་ཟབ་དགུ་ལས་ཀྱང་ལྷག་པ་ལྟ་བུའི་བྱིན་རླབས་ཀྱི་ཚན་ཀ་ཆེ་ཞིང། འདི་ལ་བརྟེན་ནས་འཕྲིན་ལས་
ཀྱི་རིམ་པའང་ཇི་སྙེད་ཅིག་སྒྲུབ་ཏུ་ཡོད་པ་བཅས་གསོལ་འདེབས་འདི་དང་འབྲེལ་བའི་བླ་མའི་རྣལ་འབྱོར་ཐུན་མོང་དང་ཐུན་མོང་མ་ཡིན་པའི་རིམ་བ་སྣ་ཚོགས་པ་ལས་འདིར་སྲད་རྒྱུད་པའི་དམ་པ་གོང་མ་མཁས་གྲུབ་ཤ་སྟག་ཏུ་བྱོན་པ་
རྣམས་ཀྱི་ཞལ་ཤེས་སྙན་ང་རྒྱུད་དུ་བཞུགས་པ་ལས་རིམ་བྱིས་བདག་གི་དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་སེམས་དཔའི་ངོ་བོ་ཁྲི་ཆེན་ངག་དབང་མཆོག་ལྡན་པའི་ཞལ་སྔ་ནས་ལས་ལེགས་པར་ནོས་པའི་གདམས་པ་ཁྱད་པར་ཅན་དགའ་ལྡན་
ལྷ་བརྒྱ་མར་གྲགས་པ་འདི་ཉིད་དམིགས་རིམ་སྙིང་པོར་འདྲིལ་ཞིང་ཉམས་སུ་ལེན་བདེ་བ་དང། འདིའི་བརྒྱུད་པའི་བླ་མ་གོང་མ་འདུལ་ནག་པ་དཔལ་ལྡན་བཟང་པོས་སྲད་ཀྱི་ནང་དུ་ཁྱིམ་བདག་ཞིག་ལ་རྒྱལ་པོ་བེ་ཧར་གྱི་གནོད་པས་མི་མང་པོ་གུམ་ཞིང་

[003A]༄༅། །ལྷག་བར་ཤིན་ཏུ་གཅེས་པའི་བུ་ཞིག་གི་ཁོག་ཏུ་བརླམས་ནས་གནོད་པ་བྱེད་པ་བཏུལ། དེའི་ཚེ་འདུལ་ནག་བས་བཀའ་བསྒོས་པ་བཞིན་བེ་ཧར་གྱིས་བླ་མའི་རྣལ་འབྱོར་འདི་དང་འབྲེལ་
བའི་དམིགས་བརྩེ་མ་འདོན་མི་ལ་བར་གཅོད་མི་བྱེད་པར་བྲོ་བོར་བ་ལྟར། རྣལ་འབྱོར་འདི་དང་འབྲེལ་བར་དམིགས་བརྩེ་མ་འདོན་པ་སུ་ལའང་སྡེ་བརྒྱད་སྤྱི་དང་ཁྱད་པར་བེ་ཧར་སོགས་རྒྱལ་གདོན་གྱིས་གནོད་མི་ནུས་
པར་འདུག་ཅེས་གོང་མ་རྣམས་ཀྱི་གསུང་ལས་བྱུང་བ་བཞིན་པར་གཅོད་བཟློག་པ་སོགས་གེགས་སེལ་བོགས་འདོན་ཐམས་ཅད་ཀྱི་མཆོག་ཡིན་པས་འདི་ཉམས་སུ་ལེན་པ་ལ་སྔོན་འགྲོ། དངོས་གཞི། རྗེས་ཀྱི་
རིམ་པ་གསུམ། དང་པོ་ནི། གཙང་ཞིང་ཡིད་དུ་འོང་བའི་གནས་སུ་དཀོན་མཆོག་གི་རྟེན་སྤྱི་དང། ཁྱད་པར་རྗེ་བླ་མའི་བྲིས་འབུར་གྱི་སྐུ་གང་ཡང་རུང་བ་བཞུགས་པའི་སྤྱན་སྔར་མཆོད་པ་དང་མཎྜལ་སོགས་
བཀོད་པས་མཛེས་པར་བཤམ། རང་ཉིད་སྟན་བདེ་བ་ལ་འཁོད་ནས་དགེ་སྦྱོར་གང་ལའང་ཀུན་སློང་གི་བསམ་པ་ལ་བརྟགས་ནས་འཆོས་བ་གལ་ཆེ་བས་ན། ཁ་ཕྱིར་བལྟས་སུམ་སོང་བར་ག་རེ་བདག་གིས་དལ་
འབྱོར་གྱི་མི་ལུས་རང་གཞན་ཐམས་ཅད་ཀྱི་འདི་ཕྱིའི་དོན་བདེ་བླག་ཏུ་བསྒྲུབ་པར་ནུས་པ་ཡིད་བཞིན་ནོར་བུ་ལས་ཀྱང་ལྷག་པ་འདི་རྙེད། དུད་འགྲོ་ལ་སོགས་པ་ངན་སོང་རྣམས་ལྟ་ཅི། མི་ཡི་ལུས་རྙེད་པ་ཕལ་ཆེ་

[003B]
ཁོ་ན་བསམ་ན་དུད་འགྲོར་སྐྱེས་བ་དང་ཁྱད་བར་མི་འདུག་པས། རྟེན་འདི་ཆུད་མ་ཟོས་པར་འདི་ཕྱི་ཐམས་ཅད་དུ་ཕན་ངེས་པའི་དམ་པའི་ཆོས་ཀྱི་སྙིང་པོ་ལོན་པ་ཞིག་བྱ་དགོས་པར་འདུག་དམ་པའི་ཆོས་བསྒྲུབ་པ་དེ་ཡང་སང་བྱ་གནངས་བྱའི་ངང་
དུ་ལུས་ན། ལུས་སྲོག་ལ་ཡིད་བརྟན་གང་ཡང་མེད་པས་དེ་རིང་རང་ཡང་མི་འཆི་བའི་ངེས་པ་ཅི་ཡོད། གལ་ཏེ་དེ་རིང་ལྟ་བུར་ཤིན་སྔོན་སེམས་ལ་བརྟན་པ་མ་ཐོབ་པས་སྡིག་པ་དེ་ཙམ་ཞིག་བསགས། དགེ་བ་བློ་བདེ་ངེས་པ་གང་ཡང་
བསགས་པ་མི་དྲན་འདུག་པས་ཅི་རང་དྲག། ཤི་བའི་འོག་ཏུ་ངན་སོང་ལོག་པའི་གནས་ཁོ་ནར་འགྲོ་བ་ལས་མ་འདས་འདུག་ད་རང་གིས་རང་སྡུག་ཏུ་མ་བཅུག་པར་ད་ལྟ་ཤི་ཡང་མི་འགྱོད་པའི་ཆོས་ཤིག་དེ་རིང་རང་ནས་བྱ་དགོས་པ་ལ། རྗེ་བཙུན་
ཙོང་ཁ་པ་ཆེན་པོ་རིགས་གསུམ་གྱི་བདག་ཉིད་དུ་གསོལ་བ་འདེབས་པའི་རྣལ་འབྱོར་འདི་ཉིད་ལམ་གྱི་རྩ་བར་འདུག་པས་ཉམས་སུ་ལེན་པ་ལ་འབད་པར་བྱ་སྙམ་དུ་བསམ། དེ་ཡང་བདག་གི་འཁོས་ཀ་འདི་ལ་སྤྱིར་འཁོར་བ་ཁྱད་པར་ངན་སོང་གི་
སྡུག་བསྔལ་ལས་ཐར་བ་ཞིག་གི་ནུས་པ་མ་མཆིས་པས། བདག་དང་ཉམ་ཐག་པའི་སེམས་ཅན་ཐམས་ཅད་གནས་སྐབས་ཐམས་ཅད་དུ་སྐྱོབ་ནུས་པའི་ཡུལ་ཁྱད་པར་ཅན་ཞིག་ལ་བརྟེན་དགོས་པར་འདུག་དེ་ཡང་སངས་རྒྱས་སྐྱོན་ཀུན་ཟད་

[004A]༄༅། །ཡོན་ཏན་ཀུན་ལྡན་གྱི་མགོན་པོ་ཐུགས་རྗེ་ཉེ་རིང་མེད་པ། ཤེས་བྱ་ཐམས་ཅད་གཟིགས་པ་ཡིན་པས་བདག་ནམ་ཡང་མི་བསླུ་བར་སྐྱོབ་པར་ནུས་པས་དེ་ལ་སྐྱབས་གནས་དང་སྟོན་པ་ཞུ། བདག་གཞན་ཐམས་ཅད་སྡུག་
བསྔལ་རྒྱུ་དང་བཅས་པ་ལས་གྲོལ་བར་བྱེད་པའི་ཐབས་དངོས་ནི་དམ་པའི་ཆོས་ཁོ་ནར་འདུག་པས། དེ་སྐྱབས་དངོས་སུ་བསྟེན་པ་དང། ཆོས་དེ་བསྒྲུབ་པའི་གྲོགས་མི་བསླུ་བ་དགེ་འདུན་ཡིན་པས་དེ་ལ་ལམ་བསྒྲུབ་པའི་ཟླ་གྲོགས་ཞུས་ནས། བདག་
གིས་རང་གཞན་སེམས་ཅན་ཐམས་ཅད་ཀྱི་དོན་དུ་སྐྱབས་དཀོན་མཆོག་གསུམ་ལ་བརྟེན་པར་བྱའོ་སྙམ་དུ་བསམས་ནས། མདུན་དུ་བད་མའི་སྡོང་པོ་ཡངས་ཤིང་རྒྱ་ཆེ་བའི་ལྟེ་བར་དྲིན་ཅན་རྩ་བའི་བླ་མ་དང་ངོ་བོ་དབྱེར་མེད་པའི་ཆོས་ཀྱི་རྒྱལ་པོ་
ཙོང་ཁ་པ་ཆེན་བོ། གཡས་གཡོན་དུ་སྲས་ཀྱི་ཐུ་བོ་གཉིས། དེའི་མཐའ་སྐོར་དུ་དངོས་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཐམས་ཅད་ཀྱིས་བསྐོར་བ་མངོན་སུམ་ལྟ་བུར་གསལ་ལེགས་
པར་བཏབ། སྐྱབས་ཡུལ་དེ་རྣམས་ཀྱི་སྐུ་གསུང་ཐུགས་འཕྲིན་ལས་དང་བཅས་པའི་ཡོན་ཏན་དྲན་ནས་དང་གུས་ཤུགས་དྲག་པོ་དང། རང་ཉིད་འཁོར་བ་སྤྱི་དང་བྱེ་བྲག་ངན་སོང་གི་སྡུག་བསྔལ་ལ་ཤིན་ཏུ་སྐྲག་པའི་བློ་དང། སྐྱབས་ཡུལ་
རྣམས་ལ་དེ་ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་སྒོ་ནས་འདི་ཕྱི་བར་དོའི་གནས་སྐབས་གང་དུ་མཐོ་དམན་ཅིར་གྱུར་ཡང་བླ་མ་དཀོན་མཆོག་ཁྱེད་རྣམས་མཁྱེན་སྙམ་པ་དང། མཐའ་སྐོར་དུ་ཕ་མ་རིགས་དྲུག་གི་སེམས་ཅན་ཐམས་ཅད་

[004B] རང་གིས་སྐྱབས་འགྲོའི་ཚིག་འདོན་པ་དང་མཉམ་དུ་དེ་རྣམས་ཀྱིས་ཀྱང་བརྗོད་
པར་མོས་ལ། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་
རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་པའི་སྐྱབས་འགྲོ་བཞི་སྐོར་ལན་གསུམ་ལ་སོགས་པར་བརྗོད། དེ་ནས། སེམས་ཅན་ཐམས་ཅད་རང་གི་
ཚེ་རབས་སྔོན་མ་མང་པོར་ཕན་པ་ཚད་མེད་པས་བསྐྱངས་ཏེ་རང་གི་ཕྱིར་སྲོག་དོར་བའང་གྲངས་མེད་པ་ཞིག་བྱས་པའི་མ་ཡིན་ལུགས་དང། དེའི་དྲིན་དྲན་པ་དང་དྲིན་གཟོ་བའི་བློ་སྔོན་དུ་བཏང་ནས། མ་འདི་རྣམས་བདག་ལ་དེ་ཙམ་གྱི་དྲིན་ཆེ་བ་
ཡིན་པ་ལ། འཁོར་བའི་སྡུག་བསྔལ་མཐའ་དང་མུ་མེད་པས་བར་མཚམས་མེད་པར་མནར་བའི་གནས་སྐབས་འདི་འདྲ་ཤིན་ཏུ་སྙིང་རེ་རྗེ། ད་དེ་རྣམས་ཀྱི་སྡུག་བསྔལ་སེལ་བ་དང་བདེ་བ་བསྒྲུབ་པའི་ཁུར་བུ་བདག་ལ་བབས་མོད་ཀྱང། དེ་རྣམས་
སྐྱོབ་པའི་ནུས་མཐུ་གང་ཡང་མེད་པས་སྐྱོན་ཀུན་ཟད་ཡོན་ཏན་ཀུན་ལྡན་གྱི་སངས་རྒྱས་ཀྱི་གོ་འཕང་ཞིག་ཐོབ་ན། རང་ངོས་ནས་སྤངས་རྟོགས་ཐམས་ཅད་མཐར་ཕྱིན་པའི་བདེ་བ་བླ་ན་མེད་པ་རྙེད་པ་དང། སེམས་ཅན་རྣམས་ཀྱང་སྒྲོལ་ནུས་པར་

[005A]༄༅། །འདུག་པས། ཅི་ནས་ཀྱང་སངས་རྒྱས་ཀྱི་གོ་འཕང་མྱུར་བ་མྱུར་བར་ཐོབ་པ་བྱའོ་སྙམ་པའི་བློ་ཤུགས་དྲག་པོ་བསྐྱེད་ནས། སངས་རྒྱས་ཆོས་ཚོགས་མ་ལྟ་བུའི་བྱང་ཆུབ་སེམས་གཟུང་གི་ཚིག་ལན་གསུམ་བརྗོད། དེ་ནས་
སེམས་ཅན་རྣམས་བདེ་བས་ཕོངས་ལུགས་དང་སྡུག་བསྔལ་གྱིས་མནར་ཚུལ་བསམ་ནས་འདི་རྣམས་བདེ་བ་དང་བདེ་བའི་རྒྱུ་ཐམས་ཅད་དང་ལྡན་ན་ཅི་མ་རུང། ལྡན་པར་གྱུར་ཅིག་ལྡན་པར་བདག་གིས་བྱའོ་སྙམ་པ་སོགས་ཀྱི་སྒོ་ནས་
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་ཅིག་ཉེ་རིང་ཆགས་སྡང་གཉིས་དང་བྲལ་
བའི་བཏང་སྙོམས་ལ་གནས་པར་གྱུར་ཅིག་ཅེས་པ་ལན་གསུམ་གྱིས་ཚད་མེད་བཞི་སྒོམ་མོ། །གཉིས་པ་དངོས་གཞི་ལ། ཚོགས་ཀྱི་ཞིང་སྤྱན་འདྲེན་པ་དང། དེ་ལ་ཚོགས་བསག་པ་དང། གསོལ་བ་བཏབ་ནས་དངོས་གྲུབ་
ཞུ་བ་གསུམ་ལས། དང་པོ་ནི། རི་རབ་ཀྱི་སྟེང་དུ་སུམ་ཅུ་རྩ་གསུམ་དང། དེའི་སྟེང་གི་ནམ་མཁར་འཐབ་བྲལ། དེའི་སྟེང་གི་ནམ་མཁར་དགའ་ལྡན་གྱི་ལྷ་གནས་ཡོད་ཅིང། དགའ་ལྡན་གྱི་ལྷ་བྱིངས་ཀྱི་གནས་ནས་གྲོང་ལས་དགོན་པ་
ལྟར་འཕགས་པའི་ཆར། རྗེ་བཙུན་བྱམས་མགོན་གྱི་ཕོ་བྲང་རྒྱལ་མཚན་མཐོན་པོ་དང། དེའི་མདུན་དུ་རྗེ་བཙུན་གྱིས་ཆོས་གསུང་སའི་ཀུན་དགའ་ར་བ་ཡིད་དགའ་ཆོས་འཛིན་ཞེས་བྱ་བ་ཡོད་པར་གསུངས་པས། རང་ཁ་རི་རབ་

[005B] མཚོ་དང་རྫིང་བུ་དང། འབབ་ཆུ་དང། བསམས་པ་ཙམ་གྱིས་དགོས་
འདོད་ཐམས་ཅད་རང་གི་མདུན་དུ་འབྱུང་བའི་དཔག་བསམ་གྱི་ཤིང་དང། གཞན་ཡང་ཤིང་དང་མེ་ཏོག་གི་ཚལ་ལ་སོགས་པ་ཡིད་ལ་དྲན་པ་ཙམ་གྱིས་ཀྱང་དགའ་བ་བསྐྱེད་ནུས་པའི་དབུས་སུ་ཁང་བཟང་རྒྱལ་མཚན་མཐོན་པོ་རིན་པོ་ཆེ་སྣ་
ཚོགས་ལས་གྲུབ་ཅིང་ཉི་ཟླ་ཟིལ་གྱིས་གནོན་ནུས་པ་ལྟ་བུའི་འོད་ཟེར་འཕྲོ་བ། རིན་པོ་ཆེའི་དྲ་བ་དང། དྲ་ཕྱེད་དང། དྲིལ་བུ་དང། རྔ་ཡབ་ལ་སོགས་པའི་རྒྱན་དུ་མ་འཕྱང་འཕྲུལ་དུ་གཡོ་བ། དེའི་མདུན་དུ་ཡིད་དགའ་ཆོས་འཛིན་གྱི་ཀུན་
དགའ་ར་བ་གསེར་གྱིས་གཞི་ལ་བཻཌཱུར་ཡའི་མིག་མང་རིས་སུ་བྲིས་པ། དྲི་ཞིམ་ཞིང་རོ་མདར་གྱི་འབྲས་བུ་དང་ལྡན་པའི་ཤིང་དང། ཁ་དོག་ཁྱད་པར་འཕགས་པའི་མེ་ཏོག་ལ་སོགས་པ་བལྟ་བས་མི་ངོམས་པའི་དབུས་སུ་སེང་གེ་བརྒྱད་ཀྱིས་
བཏེག་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་རྗེ་བཙུན་བྱམས་པ་མགོན་པོ་སྐུ་མདོག་གསེར་བཙོ་མ་ལྟ་བུ། ཉི་མ་འབུམ་དང་འདྲ་བའི་འོད་ཟེར་ཅན། རིན་པོ་ཆེའི་རྒྱན་དང་ལྷ་རྫས་ཀྱི་དར་གྱི་ན་བཟའ་གསོལ་བ་ཞབས་གཉིས་བཟང་
པོའི་འདུག་སྟངས་ཀྱིས་ཞལ་རང་ལ་ཕྱོགས་པར་བཞུགས་པའི་མཐའ་སྐོར་དུ། ཇོ་བོ་ཨ་ཏི་ཤ་དང། རྗེ་ཡབ་སྲས་ལ་སོགས་པ་ཕྱོགས་བཅུ་ནས་འདུས་པའི་དག་པའི་འཁོར་ཚོགས་གྲངས་མེད་པས་བསྐོར་བ་གསལ་བཏབ་ནས་རང་ཡང་གནས་དེར་

[006A]༄༅། །སླེབ་ནས་ཞིང་གི་ཡོན་ཏན་ཐམས་ཅད་མིག་གིས་མཐོང་བ་སྙམ་བྱེད་པ་དང། རྗེ་བཙུན་གྱི་གསུང་ཆོས་ཀྱི་སྒྲ་རྣ་བས་ལྷང་ལྷང་བར་ཐོས་པའི་མོས་པ་ཤུགས་དྲག་པོ་ཡུན་མི་ཐུང་ཙམ་བྱ་སྟེ་དག་པའི་ཞིང་སྦྱོང་དུ་འགྲོ་བ་དང་
ཕྱི་མར་གནས་དེར་སྐྱེ་བའི་བག་ཆགས་འཇོག་བ་སོགས་ཀྱི་དགོས་པ་ཤིན་ཏུ་ཆེ། དེ་ནས་རྗེ་བཙུན་གྱི་ཐུགས་ཀ་གསེར་གྱི་གཏན་པ་ཕྱིས་པ་ལྟ་བུ་ལ་དཔལ་བེའུ་དྲ་མིག་ཁྲ་སེང་བའི་དབུས་སུ་སྤྲིན་དཀར་པོ་ལྡིང་བའི་སྟེང་ན་རྗེ་བླ་མ་སྐུ་མདོག་
དཀར་ལ་དམར་བའི་མདངས་ཆགས་པ་ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱ་མཛད་པ་ལས་གཡས་གཡོན་དུ་གྱེས་པའི་ཨུཏྤ་ལའི་འདབ་མ་སྙན་གྱི་ཐད་སོར་གནས་པའི་གཡས་སྟེང་ཤེས་རབ་ཀྱི་རལ་གྲི་དང། གཡོན་སྟེང་ཤེར་ཕྱིན་
གྱི་གླེགས་བམ་བསྣམས་པ། དབུ་ལ་གསེར་མ་དོག་གི་པཎ་ཞྭ་དང་སྐུ་ལ་ཆོས་གོས་རྣམ་གསུམ་གསོལ་བ་ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་གཡས་ཕྱོགས་རྒྱལ་ཚབ་ཐམས་ཅད་མཁྱེན་པ་དབུ་ཅུང་ཟད་འདུད་པའི་རྣམ་པ་དང། གཡོན་ཕྱོགས་
མཁས་གྲུབ་ཐམས་ཅད་མཁྱེན་པ་སྐུ་ཅུང་ཟད་འགྱིང་བ་ལྟ་བུ། གཉིས་ཀའང་སྐུ་མདོག་དང་ན་བཟའ་སོགས་གཙོ་བོ་དང་འདྲ་བ་ལ་ཕྱག་གཡས་ཆོས་འཆང་དང། གཡོན་མཉམ་གཞག་གི་སྟེང་ན་གླེགས་བམ་བསྣམས་པ་ཞབས་རྡོ་རྗེའི་སྐྱིལ་
ཀྲུང་གིས་བཞུགས་པ་གསུམ་གསལ་ལེགས་པར་བཏབ་ཅིང། གཞན་ཡང་བྱམས་མགོན་གྱི་ཐུགས་ཀ་ནས་འོད་ཟེར་གྱི་སྣེ་ལ་གང་འདུལ་གྱི་སྤྲུལ་པ་མུ་མེད་དུ་འཕྲོ་བ་དང། སྡུད་པར་མཛད་པར་བསམ། དེ་ནས་རྗེ་བླ་མ་ལ་སྐུ་གསུང་ཐུགས་

[006B] དགའ་ལྡན་ལྷ་བརྒྱའི་མགོན་གྱི་ཐུགས་ཀ་ནས། །རབ་དཀར་ཞོ་
གསར་སྤུངས་འདྲའི་ཆུ་འཛིན་རྩེར། །ཆོས་ཀྱི་རྒྱལ་པོ་ཀུན་མཁྱེན་བློ་བཟང་གྲགས། །སྲས་དང་བཅས་པ་གནས་འདིར་གཤེགས་སུ་གསོལ། །ཞེས་སྤྱན་དྲངས་པས་བྱམས་མགོན་གྱི་ཐུགས་ཀ་ནས་སྤྲིན་དཀར་པོ་དར་དཀར་བརྐྱང་བ་འདྲ་
བའི་སྣེར་རྗེ་ཡབ་སྲས་གསུམ་བཞུགས་པ་རང་གི་མདུན་ཐད་ཡེར་གྱིས་བྱོན་པའི་མཐའ་སྐོར་དུ་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཐམས་ཅད་ཀྱིས་བསྐོར་བ་ཁྲོམ་ཚོགས་ལྟ་བུའམ། ཡང་ན་རྗེ་
ཡབ་སྲས་གསུམ་པོ་སྐྱབས་གནས་ཀུན་འདུས་ཀྱི་བདག་ཉིད་དུ་མོས་པས་ཀྱང་ཆོག་སྟེ་ཕྱི་མ་ཀུན་འདུས་ནོར་བུ་ལུགས་སོ། །དེ་ཡང་གསང་བདག་ལས་ཀྱི་རྡོ་རྗེར། ཡི་དམ་ལྷས། བྱམས་པ་ཉིད་ལ་བསླབ་པ་བཏུས་ཞུས་ཞེས་ལུང་བསྟན་པ་ལྟར་རྗེ་
ཙོང་ཁ་བར་བསླབ་བཏུས་གསན་པའི་ཚེ། གྲུབ་ཆེན་རིན་པོ་ཆེས་རྗེའི་དབུ་སྟེང་དུ་བྱམས་པ། སྐུ་དཔུང་གཡས་པར་འཇམ་དབྱངས། གཡོན་པར་ལྷ་མོ་དབྱངས་ཅན་མ་བཞུགས་པར་གཟིགས་པ་དང། རྗེ་སྐུ་དྲུང་དུ་ཕེབས་པར་ཉེ་སྐབས། མགོན་
པོ་བྱམས་པ་འབྱོན་གྱིན་ཡོད་ཟེར་བའི་ལུང་བསྟན་བྱུང་བ་སོགས་རྗེ་བླ་མ་བྱམས་པ་དང་ངོ་བོ་གཅིག་ཡིན་པ་དང། ཐ་མལ་བའི་ངོར་སྐུ་ཚེ་དེའི་རྗེས་མ་དགའ་ལྡན་དུ་རྒྱལ་སྲས་འཇམ་དཔལ་སྙིང་པོ་ཞེས་པར་འཁྲུངས་པའི་ལུང་བསྟན་བཞིན་སྤྲུལ་བ་ཞིག་

[007A]༄༅། །ཞིང་དེར་བྱམས་མགོན་གྱི་སྲས་ཀྱི་ཐུ་བོར་བཞུགས་པའི་ཚུལ་བསྟན་པ་སོགས་ལ་དགོངས་ནས་འདིར་རྗེ་བཙུན་གྱི་ཐུགས་ཀ་ནས་སྤྱན་འདྲེན་པར་མཛད་པ་ཡིན་ཞེས་གསུངས། གཉིས་པ་ནི། དེ་ལྟར་བསོད་ནམས་ཀྱི་
ཞིང་སྤྱན་དྲངས་པ་ལ་ཡན་ལག་བདུན་གྱིས་ཚོགས་གསོག་པའི་ཐོག་མར་མྱ་ངན་ལས་མི་འདའ་བར་གསོལ་བ་གདབ་པ་ནི། །མདུན་གྱི་ཐད་དྲང་དུ་སེང་གེའི་ཁྲི་ཡངས་ཤིང་རྒྱ་ཆེ་བ་དང། གཡས་གཡོན་དུ་དེ་ལས་དམའ་བའི་སེང་གེའི་ཁྲིར་པདྨ་
དང་ཟླ་བའི་གདན་ལ་རྗེ་ཡབ་སྲས་གསུམ་བཞུགས་པར་མོས་ནས། བདག་དང་བདག་འདྲའི་སེམས་ཅན་བླང་དོར་གྱི་གནས་ལ་མིག་ལོང་བ་ལྟ་བུ་རྣམས་ཀྱི་ལོང་ཁྲིད་དང། ཉོན་མོངས་པའི་ནད་ཤུགས་དྲག་པོས་གཙེས་པ་རྣམས་གསོ་བྱེད་ཀྱི་
སྨན་པ་དང་སྡུག་བསྔལ་གྱི་རྒྱ་མཚོ་ཆེན་པོའི་ཀློང་དུ་བྱིང་བ་རྣམས་འབྱིན་བྱེད་ཀྱི་མཉན་པ་ལྟ་བུར་མགོན་མེད་སྐྱབས་མེད་དུ་ལུས་པ་བདག་ཅག་གི་སྐྱབས་གནས་ཁྱེད་ལས་གཞན་སུ་ལ་རེ་བས་བདག་ཅག་གི་མགོན་དང། མདོ་སྔགས་ཀྱི་བསྟན་
པའི་གནད་དྲི་མ་མེད་པ་རྣམས་བཤད་སྒྲུབ་ཀྱིས་དར་ཞིང་རྒྱས་པའི་སླད་དུ་བསྐལ་བརྒྱར་མི་གཡོ་བར་བཞུགས་སུ་གསོལ་ལོ་སྙམ་ནས། མདུན་གྱི་ནམ་མཁར་སེང་ཁྲི་པད་ཟླའི་སྟེང། །རྗེ་བཙུན་བླ་མ་དགྱེས་པའི་འཛུམ་དཀར་ཅན། །བདག་
བློ་དད་པའི་བསོད་ནམས་ཞིང་མཆོག་ཏུ། །བསྟན་པ་རྒྱས་ཕྱིར་བསྐལ་བརྒྱར་བཞུགས་སུ་གསོལ། །ཞེས་གསོལ་བ་གདབ། འདིར་ཐོག་མར་མྱ་ངན་ལས་མི་འདའ་བར་གསོལ་བའི་ཡན་ལག་འབྱུང་བ་ནི། ཚོགས་གསོག་པའི་ཞིང་

[007B] དེ་ལ་ཚོགས་གསོག་པ་ལ་ཚོགས་ཀྱི་ཞིང་དུ་བརྟན་པར་བཞུགས་པ་ཞིག་དགོས་པས་ཐོག་མར་བརྟན་བཞུགས་ཀྱི་གསོལ་བ་གདབ་པ་ཡིན་གསུངས། ཕྱག་འཚལ་བའི་ཡན་ལག་ནི། རང་གི་ལུས་ཞིང་གི་
རྡུལ་གྲངས་དང་མཉམ་པར་སྤྲུལ་པ་རྣམས་དང་སེམས་ཅན་ཐམས་ཅད་ཀྱིས་ཀྱང་ལུས་ཀྱིས་ཕྱག་འཚལ་བ་དང་ངག་གིས་བསྟོད་དབྱངས་བརྗོད་པ་དང་ཡིད་ཀྱིས་དད་གུས་ཆེན་པོས་གསོལ་བ་གདབ་པར་མོས་ནས། ཤེས་བྱ་ཐམས་ཅད་རེས་འཇོག་མ་
ཡིན་པར་སྐད་ཅིག་གཅིག་གིས་དུས་ཅིག་ཅར་དུ་མངོན་སུམ་དུ་གཟིགས་པའི་ཐུགས་རྣམ་པ་ཐམས་ཅད་མཁྱེན་པ་དང་བརྗོད་པ་གཅིག་ལ་ཡང་སྐལ་ལྡན་གྱི་འགྲོ་བ་རང་རང་གི་སྐད་དང་དབང་བོར་འཚམས་པའི་ཆོས་སུ་གོ་ནས་གནས་སྐབས་དང་མཐར་
ཐུག་གི་དགེ་ལེགས་སྟེར་བར་མཛད་པའི་གསུང་དང། འཁོར་ལོས་སྒྱུར་བ་དང། ཉན་རང་དང་སོ་སྐྱེ་ཕལ་བ་ཐམས་ཅད་ཀྱི་བསོད་ནམས་བརྒྱ་འགྱུར་གྱིས་བ་སྤུ་གཅིག་འགྲུབ་པ་སོགས། བསོད་ནམས་མཐའ་ཡས་དཔག་ཏུ་མེད་པས་བསྐྲུན་པའི་
མཚན་དཔེ་གསལ་རྫོགས་ཀྱི་སྐུའི་ཡོན་ཏན་རྣམས་དྲན་པར་བྱས་ལ། ཤེས་བྱའི་ཁྱོན་ཀུན་འཇལ་བའི་བློ་གྲོས་ཐུགས། །སྐལ་བཟང་རྣ་བའི་རྒྱན་གྱུར་ལེགས་བཤད་གསུངས། །གྲགས་པའི་དཔལ་གྱིས་ལྷམ་མེར་མཛེས་པའི་སྐུ། །མཐོང་ཐོས་དྲན་
བས་དོན་ལྡན་ལ་ཕྱག་འཚལ། །ཞེས་བརྗོད། མཆོད་པའི་ཡན་ལག་ནི། མཛེས་ཤིང་ཡིད་དུ་འོང་བས་མིག་དང་མིད་ལ་དགའ་བ་བསྐྱེད་ནུས་པའི་མཆོད་པའི་ལྷ་མོ་ལག་ན་མཆོད་ཡོན། ཞབས་བསིལ། ཞལ་བསིལ། བསང་གཏོར། སིལ་མ་

[008A]༄༅། །དང་སྡོང་པོའི་མེ་ཏོག་དྲི་ཞི་མ་ཞིང་ཁ་དོག་རྣམ་པར་བཀྲ་བ། བདུག་སྤོས་ཀྱི་དུད་སྦྲིན། མུན་སེལ་གྱི་སྣང་བ། བྱུག་པའི་དྲི་ཆབ། རོ་བརྒྱ་ལྡན་པའི་བཟའ་བཏུང་གི་བྱེ་བྲག་འབུད་དཀྲོལ་བརྡུང་རྒྱུད་ཀྱི་རོལ་མོའི་བྱེ་
བྲག་ཐོགས་པ་བསམ་གྱིས་མི་ཁྱབ་པ་དང། གཞན་ཡང་ཟུགས་མཛེས་པ། སྒྲ་སྙན་པ། དྲི་ཞིམ་པ། རོ་འདའ་བ། རེག་བྱ་འཇམ་པའི་འདོད་ཡོན་སྣ་ལྔ་དང། རྒྱལ་སྲིད་རིན་ཆེན་བདུན། བཀྲ་ཤིས་པའི་རྟགས་རྫས་ལ་སོགས་པ་
དང༑ བདག་པོས་མ་བཟུང་བའི་ཆུ་མཚོ། ནགས་ཚལ་མེ་ཏོག་སྨན་གྱི་རི་བོ་སོགས་མདོར་ན་མཉེས་བྱེད་ཀྱི་མཆོད་པའི་བྱེ་བྲག་གང་ཡང་མ་ཚང་བ་མེད་པ་དང། རྒྱལ་བ་སྲས་བཅས་ཀྱི་ཏིང་ངེ་འཛིན་གྱི་རོལ་པ་ལས་བྱུང་བའི་ཀུན་བཟང་མཆོད་
སྤྲིན་གྱི་ཚོགས་ཀྱང་བློས་བླངས་ཏེ་ཕུལ་བར་བསམས་ལ། ཡིད་འོང་མཆོད་ཡོན་སྣ་ཚོགས་མེ་ཏོག་དང། །དྲི་ཞིམ་བདུག་སྤོས་སྣང་གསལ་དྲི་ཆབ་དང། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོ་འདི། །བསོད་ནམས་ཞིང་མཆོག་ཁྱེད་
ལ་མཆོད་པར་འབུལ། །ཞེས་བརྗོད་པས་མཆོད་པ་རྣམས་བདག་གིར་བཞེས་ཏེ་ཐུགས་རྒྱུད་ལ་བདེ་བ་ཁྱད་པར་ཅན་འཁྲུངས་ཏེ་མཉེས་ཤིང་ཚིམ་པར་བསམ། བཤགས་པའི་ཡན་ལག་ནི། རང་གིས་ཐོག་མེད་ནས་འཁོར་བ་འདིར་འཁྱམས་
པའི་ཚེ་རབས་སུ་བསགས་པའི་སྡིག་ལྟུང་མཐའ་ཡས་བཞིག་འབྲས་བུ་ཕྱུང་མ་ཟིན་པར་ཡོད་པ་རྣམས་དང། ཁྱད་པར་ཚེ་འདིར་སྡོམ་གསུམ་དང་འགལ་བའི་བཅས་རང་གི་ཉེས་ལྟང་ཇི་སྙེད་བསགས་པ་དྲན་པའི་ཡུལ་དུ་གྱུར་པ་རྣམས་ལ་བསྔོ་

[008B] འདི་དག་དང་གཞན་ཡང་དྲན་བས་མ་ཟིན་པའང་མཐའ་ཡས་པ་ཞིག་ཡོད་པས་འདི་རྣམས་ཀྱི་འབྲས་བུ་ལ་བདག་ཕྱི་མར་དམྱལ་བར་སྐྱེ་བ་སོགས་སྡུག་བསྔལ་ཚད་མེད་པ་མྱོང་དགོད་པར་མ་ཟད། ཚེ་འདི་ལ་ཡང་ཡོན་ཏན་སྐྱ་
བ་ལ་གེགས་བྱེད་བ་སོགས་ཀྱི་ཉེས་དམིགས་ཤིན་ཏུ་ཆེ་བར་བདུག་པས་ཅི་རང་དྲག་འདི་ལྟ་བུའི་སྡིག་པ་བསགས་པ་ལ་ཨ་ང་སྙམ་པའི་འགྱོད་སེམས་དུག་ཁོང་དུ་སོང་བ་ལ་འགྱོད་པ་ལྟར་ཤུགས་དྲག་པོ་དང། ད་ཕྱིན་ཆད་འདི་འདྲའི་སྡིག་པ་
མི་བགྱིད་སྙམ་པའི་སྡོམ་སེམས་ཀྱི་སྒོ་ནས། སྐྱབས་ཡུལ་རྣམས་ཀྱི་སྤྱན་སྔར་སྡིག་པ་རྣམས་མི་འཆབ་པར། གདུང་བའི་འོ་དོད་ཀྱིས་བཤགས་པར་མོས་ཏེ། བདག་གིས་ཐོག་མེད་དུ་ནས་བསགས་པ་ཡི། །ལུས་ངག་ཡིད་ཀྱི་སྡིག་པ་ཅི་
བགྱིས་དང། །ཁྱད་པར་སྡོམ་པ་གསུམ་གྱི་མི་མཐུན་ཕྱོགས། །སྙིང་ནས་འགྱོད་པ་དྲག་པོས་སོ་སོར་བཤགས། །ཞེས་བརྗོད་པས། བཤགས་ཡུལ་རྣམས་ཀྱི་སྐུ་ལས་འོད་ཟེར་འཕྲོས་པ་རང་གི་ལུས་ངག་ཡིད་གསུམ་ལ་ཕོག་པས་སྡིག་སྒྲིབ་
ཐམས་ཅད་མུན་ཁུང་དུ་ཉི་ཟེར་ཞུགས་པ་བཞིན་སངས་ཀྱིས་སྦྱངས་པའི་མོས་པ་བྱ་ལ། གཞན་སེམས་ཅན་ཐམས་ཅད་ཀྱི་སྡིག་སྒྲིབ་སྦྱོང་བའི་དམིགས་པ་བྱས་ནའང་ལེགས་པས་ཞིབ་པར་མན་ངག་ལས་ཤེས་པར་བྱ། བཤགས་ཡུལ་
གསལ་བཏབ་པ་ལ་མོས་གུས་ཀྱིས་སྐྱབས་སུ་འགྲོ་བ་དང། རང་འདྲའི་འགྲོ་བ་སྡིག་པའི་རྒྱུ་འབྲས་ལ་སྤྱོད་པ་རྣམས་ཀྱི་ངང་ཚུལ་བསམས་ནས་སྙིང་རྗེ་ཤུགས་ཅན་བསྐྱེད་དེ་ཉམ་ཐག་འདི་རྣམས་ཀྱི་ཕྱིར་དུ་བདག་གིས་སངས་རྒྱས་ཀྱི་གོ་འཕང་ཞིག་

[009A]༄༅། །ཐོབ་ན་སྙམ་པའི་བྱང་ཆུབ་ཀྱི་སེམས་དུ་རེ་བ་བསྐྱེད་པ་གཉིས་ནི་རྟེན་གྱི་སྟོབས། སྔོན་ཆད་སྡིག་པ་བྱས་པ་ལ་འགྱོད་པ་རྣམ་པར་སུན་འབྱིན་པའི་སྟོབས། སླན་ཆད་མི་བྱེད་པར་སྡོམ་པ་ཉེས་པ་ལས་སླར་ལྡོག་པའི་
སྟོབས༑ བླ་མ་ཚོགས་ཞིང་དུ་གསལ་བ་ལ་ཕྱག་འཚལ་མཆོད་འབུལ་སོགས་བགྱིས་པ་དང། བཤགས་པའི་འཁོར་གསུམ་ལ་མི་དམིགས་པས་རྒྱས་འདེབས་པ་གཉེན་པོ་ཀུན་སྤྱོད་ཀྱི་སྟོབས་ཡིན་པས་དེ་བཞི་ཚང་བའི་སྒོ་ནས་སྡིག་པ་
བཤགས་པས་ཤིན་ཏུ་སྟོབས་ཆེ་བའང་སྦྱང་བར་ནུས་པའི་ཐབས་བླ་ན་མེད་པའོ། །རྗེས་སུ་ཡི་རང་བའི་ཡན་ལག་ནི། རྗེ་བླ་མའི་སྐུ་ཚེ་གཞན་དང་འདིར་ཕལ་བའི་བློས་དཔག་པར་མི་ནུས་པའི་གསང་བ་གསུམ་གྱི་མཛད་པ་རྣམས་ལྟ་ཅི་
ཚུར་མཐོང་གི་བློ་རང་གི་བས་གཞལ་བར་ནུས་པའི་སྐུ་ཚེ་འདིའི་མཛད་པ་སྐུ་ན་ཕྲ་མོ་ནས་མདོ་སྔགས་ཀྱི་གཞུང་ཕྱོགས་རེ་བ་ཙམ་མ་ཡིན་པར་རྒྱུད་སྡེ་བཞི་དང་ཕར་ཕྱིན་ཐེག་པའི་སྡེ་སྣོད་གསུམ་ལ་འགྲེལ་བྱེད་ཚད་མར་གྱུར་པའི་མཁས་གྲུབ་རྣམས་
དང་གྲུབ་མཐའ་བཞིའི་བཞེད་སྲོལ་ཕྲ་ཞིང་ཕར་བ་ལའང་ཕུ་ཐག་ཆོད་པར་སྦྱངས་པས་མཁས་པ་གངས་ཅན་གྱི་སྟོན་ཆེན་སུས་ཀྱང་འགྲན་ཟླ་མེད་པར་གྱུར་པ་དང། གང་ཐོས་པ་དེ་རྣམས་ཀྱང་ཐོས་ལོ་ཙམ་མ་ཡིན་པར་གཞུང་ལུགས་ཐམས་
ཅད་གདམས་ངག་ཏུ་ཤར་ནས། ཐོས་དོན་མཐའ་དག་ལ་འདོར་རྒྱུ་སྤུ་ཙམ་ཡང་མེད་པར་སྨིན་གྲོལ་གྱི་ཐབས་ཟབ་མོར་གཟིགས་ནས་བསམ་པ་དང་བསྒོམ་པས་ཚུལ་བཞིན་སྒྲུབ་པ་ལ་བརྩོན་པ་དང། དེ་ཡང་ཆོས་བརྒྱད་ཀྱི་བསླད་པ་ཕྲ་མོ་

[009B] བསྟན་པ་དང་གཞན་གྱི་དོན་ཁོ་ནར་ཐུགས་ཉམས་སུ་བཞེས་པས་མཆོག་དང་ཐུན་མོང་གི་དངོས་གྲུབ་ཐམས་ཅད་བརྙེས་ནས་རང་ཉིད་གྲུབ་པ་མཆོག་གི་སར་གཤེགས། སྐལ་ལྡན་གྱི་གདུལ་བྱ་ལ་བླ་མེད་ཀྱི་རིམ་
པ་གཉིས་ལ་སོགས་པ་རྒྱུད་སྡེ་བཞིའི་ཐུན་མོང་མ་ཡིན་པ་དང་ཟབ་མོ་དབུ་མའི་ལྟ་བ་ལ་སོགས་པ་ཕར་ཕྱིན་ཐེག་པའི་ཐུན་མོང་བའི་ལམ་གྱི་གནད་ཐམས་ཅད་གསལ་ལ་རྫོགས་པ་གངས་ཅན་འདིར་སྔོན་བྱོན་གྱི་མཁས་གྲུབ་སུས་ཀྱང་སྟོན་པར་
མ་ནུས་པའི་ལེགས་བཤད་ཀྱིས་ལྷུག་པར་བསྟན་ནས་ད་ལྟའི་བར་དུའང་མཐའ་དབུས་ཀུན་ཏུ་བསྟན་པ་ཡོངས་རྫོགས་ལ་ཕྱོགས་མཐོང་ཙམ་གྱིས་ཐོས་བསམ་བསྒོམ་པ་བྱེད་པ་འདི་ཐམས་ཅད་རྗེ་འདི་ཉིད་ཀྱི་བཀའ་དྲིན་ཡིན་པ་གཟུར་གནས་ཀྱིས་
བལྟས་ན་ཤེས་པས་དེ་འདྲའི་རྣམ་པར་ཐར་པ་དྲན་པར་བྱས་ལ་སེམས་དགའ་བས་ཡི་རང་བ་དང། བདག་གིས་ཀྱང་འདི་ལྟ་བུའི་རྣམ་ཐར་སྐྱོང་ནུས་པར་ཤོག་ཅིག་སྙམ་ནས། སྙིགས་མའི་དུས་འདིར་མང་ཐོས་སྒྲུབ་ལ་བརྩོན། །ཆོས་བརྒྱད་
སྤངས་པའི་དལ་འབྱོར་དོན་ཡོད་བྱེད། །མགོན་པོ་ཁྱོད་ཀྱི་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་ཡི་རང་ངོ། །ཞེས་བརྗོད། ཆོས་འཁོར་བསྐོར་བར་བསྐུལ་བའི་ཡན་ལག་ནི། རྗེ་ཡབ་སྲས་རྣམས་ཀྱི་ཐུགས་སྒྲིབ་པ་བག་
ཆགས་དང་བཅས་པ་དག་པའི་བདེ་སྟོང་གི་འོད་གསལ་ལས་ནམ་ཡང་གཡོ་བ་མེད་བཞིན་དུ་སྔོན་གྱི་སྨོན་ལམ་དང་ཐུགས་རྗེའི་ཤུགས་ཀྱིས་གང་འདུལ་གྱི་གདུལ་བྱ་ལ་སྐུ་གསུང་ཐུགས་ཀྱི་སྣང་བ་འབད་མེད་ལྷུན་གྲུབ་ཏུ་འཆར་བས་ན། དཔེར་ན་

[010A]༄༅། །ནམ་མཁའ་གཡའ་དག་པ་ལ་སྤྲིན་འཁྲིགས་པ་ལས་ཆར་གྱི་རྒྱུན་ས་གཞིར་འབད་མེད་དུ་འབབ་པ་བཞིན་ཆོས་སྐུའི་མཁའ་དབྱིངས་སུ་མཁྱེན་དང་བརྩེ་བའི་སྤྲིན་འཁྲིགས་པ་ལས་ཟབ་པ་དེང་རྒྱ་ཆེ་བའི་དམ་ཆོས་ཀྱི་
ཆར་བདག་ཅག་གདུལ་བྱ་རྣམས་ཀྱི་བློ་གྲོས་ཀྱིས་གཞིར་ཆད་མེད་དུ་དབབ་ཏུ་གསོལ་སྙམ་པས། རྗེ་བཙུན་བླ་མ་དམ་པ་ཁྱེད་རྣམས་ཀྱིས། །ཆོས་སྐུའི་མཁའ་ལ་མཁྱེན་བརྩེའི་སྤྲིན་འཁྲིགས་ནས། །ཇི་ལྟར་འཚམས་པའི་གདུལ་བྱའི་འཛིན་
མ་ལ། །ཟབ་རྒྱས་ཆོས་ཀྱི་ཆར་པ་དབབ་ཏུ་གསོལ། །ཞེས་བརྗོད་ལ། འདི་དང་མྱ་ངན་ལས་མི་འདའ་བར་གསོལ་བ་གཉིས་ལ་གང་གསོལ་བ་ལྟར་ཞལ་གྱིས་བཞེས་པའི་མོས་འདུན་བྱ། བསྔོ་བའི་ཡན་ལག་ནི། བདག་གིས་ལམ་ཟབ་མོ་བླ་
མའི་རྣལ་འབྱོར་བསྒོམས་པ་འདིས་མཚོན་དུས་གསུམ་བསགས་དང་བསག་བཞིན་གསོག་འགྱུར་གྱི་དགེ་ཚོགས་ཇི་སྙེད་པ་ཐམས་ཅད་སྤྱིར་བསྟན་པ་རྒྱས་པ་དང། མཁའ་ཁྱབ་ཀྱི་འགྲོ་བ་མཐའ་དག་ལ་གང་ཕན་པའི་ཐབས་དང། ཁྱད་པར་
རྗེ་བླ་མའི་མདོ་སྔགས་ལུང་རྟོགས་ཀྱི་བསྟན་པ་དྲི་མེད་འདི་ཉིད་ཕྱོགས་དུས་གནས་སྐབས་ཐམས་ཅད་དུ་མི་མཐུན་ཕྱོགས་ཀྱི་དྲི་མས་མ་གོས་པར་ཉི་མ་བཞིན་དུ་གསལ་བར་བྱེད་ནུས་པའི་རྒྱུར་གྱུར་ཅིག་སྙམ་དུ་བསམས་ནས། བདག་གིས་ཇི་སྙེད་
བསགས་པའི་དགེ་བ་འདིས། །བསྟན་དང་འགྲོ་བ་ཀུན་ལ་གང་ཕན་དང། །ཁྱད་པར་ཆོས་ཀྱི་རྒྱལ་པོ་ཙོང་ཁ་བའི། །བསྟན་པའི་སྙིང་པོ་རིང་དུ་གསལ་བྱེད་ཤོག་ཅེས་བརྗོད་ལ་འདི་ནི་དགེ་བ་ཆུང་ངུ་ཡང་རྒྱ་ཆེར་འཕེལ་ཞིང། བྱང་ཆུབ་

[010B]
ཐམས་ཅད་འདུས་པའི་སྡོམས་ལྟ་བུ་མཆོག་གོང་ན་མེད་པའོ། །གསུམ་པ་གསོལ་བ་བཏབ་ནས་དངོས་གྲུབ་ཞུ་བ་ནི། དམིགས་བརྩེ་མ་ཅི་འགྲུབ་ཀྱི་སྒོ་ནས་གསོལ་བ་གདབ་པར་བྱ་ལ། དེ་ཡང་བྱང་ཆུབ་སེམས་དཔའ་ཐམས་ཅད་ཀྱི་ནང་ནས་
དམིགས་པ་མེད་པའི་བརྩེ་བ་ཆེན་པོའི་གཏེར་ཆེན་པོ་མངའ་བ་ལ་འཕགས་པ་སྤྱན་རས་གཟིགས་འགྲན་ཟླ་དང་བྲལ་བ་དང། ཇི་ལྟ་ཇི་སྙེད་ཀྱི་ཤེས་བྱའི་གནས་ཐམས་ཅད་ལ་དྲི་མ་མེད་པའི་མཁྱེན་རབ། བྱང་སེམས་ཐམས་ཅད་ཀྱི་ནང་ནས་
འགྲན་ཟླ་དང་བྲལ་བ་འཇམ་དཔལ་དབྱངས་ཡིན་པ་དང་མཚུངས་པར། བོད་འདིར་སྔོན་བྱོན་གྱི་མཁས་པ་ཐམས་ཅད་ཀྱི་ནང་ན་མདོ་སྔགས་གང་གི་སྐབས་སུའང་གཟུ་བོའི་བློས་ཞིབ་པར་བརྟགས་ན་རྗེ་འདི་ཉིད་ཀྱི་མཁྱེན་པ་དང་མཉམ་པ་སུ་
ཡང་མེད་པར་ལེགས་བཤད་རྣམས་ལས་དཔགས་ཏེ་ཤེས་ནུས་པ་བཞིན་གངས་ཅན་གྱི་མཁས་པ་ཐམས་ཅད་ཀྱི་ནང་ན་འགྲན་ཟླ་མེད་པས་གཙུག་གི་རྒྱན་དུ་གྱུར་བ་ཤར་ཕྱོགས་ཙོང་ཁའི་ཡུལ་དུ་སྐུ་འཁྲུངས་བ་བློ་བཟང་གྲགས་པའི་དཔལ་གྱི་
སྐུའི་ཆ་དམའ་ཤོས་ཞབས་ཀྱི་པད་མོ་ལ་བདག་གི་སྤྱི་བོས་བཏུད་ནས་གསོལ་བ་འདེབས་སོ་བདག་ཀྱང་ཁྱེད་རང་ལྟ་བུར་མཁས་པའི་ཡོན་ཏན་ཕུལ་དུ་ཕྱིན་པ་ཐོབ་པར་བྱིན་གྱིས་བརླབ་ཏུ་གསོལ་སྙམ་དུ་སེམས་པ་ནི་ཕྱི་མཚུངས་པ་གསལ་བྱེད་

[011A]༄༅། །ཀྱི་སྒོ་ནས་གསོལ་བ་གདབ་པ་རྗེ་བླ་མའི་ཕྱི་སྒྲུབ་ཡིན་ལ། གསོལ་བ་ནི་ཞུ་བ་དང་འདེབས་པ་ནི་འབུལ་བའི་དོན་ཏེ་ཞུ་བ་འབུལ་ཞེས་པའོ། །ཡང་དམིགས་པ་མེད་པའི་སྙིང་རྗེ་ཆེན་པོས་འགྲོ་ལ་རྟག་ཏུ་གཟིགས་
བའི་ཡོན་ཏན་མངའ་བ་ལ་སྤྱན་རས་གཟིགས་དང། བདེན་གཉིས་ཀྱི་ཤེས་བྱའི་ཀ་ནས་ཐམས་ཅད་ལ་མཁྱེན་པ་དྲི་མ་མེད་པ་མངའ་བའི་དབང་པོར་གྱུར་པ་ལ་རྗེ་བཙུན་འཇམ་དཔལ་དབྱངས་དང་འདྲ་བ་སྟེ། མདོར་ན་སྙིང་རྗེ་དང་མཁྱེན་རབ། སྤྱན་
རས་གཟིགས་དང་འཇམ་དབྱངས་ཀྱི་ཐུགས་རྒྱུད་ལ་ཇི་ལྟར་མངའ་བ་དེ་ལྟ་བུ་དང་ལྡན་པའི་རྗེ་ཙོང་ཁ་པ་ལ་གསོལ་བ་འདེབས་སོ། །བདག་ཀྱང་སྒྲུབ་པ་ལྷུར་བླངས་ནས་རྟོགས་པའི་ཡོན་ཏན་ཁྱད་པར་ཅན་དེ་ལྟ་བུ་ཐོབ་པར་བྱིན་གྱིས་བརླབ་
ཏུ་གསོལ་སྙམ་པ་ནི་ནང་ཡོན་ཏན་དེ་ལྡན་གྱི་སྒོ་ནས་གསོལ་བ་འདེབས་པ་རྗེ་བླ་མའི་ནང་སྒྲུབ་བོ། །ཡང་རྒྱལ་བ་ཐམས་ཅད་ཀྱི་བརྩེ་བ་གཅིག་ཏུ་བསྡུས་པའི་ངོ་བོ་ལྷར་ཤར་བ་ནི་འཕགས་པ་སྤྱན་རས་གཟིགས་ཡིན་ལ། རྗེ་འདི་ཡང་དེ་
དང་ངོ་བོ་གཅིག་ཡིན་པས་རྒྱལ་བ་ཐམས་ཅད་ཀྱི་སྙིང་རྗེའི་བདག་ཉིད་ཡིན་ཅིང། རྒྱལ་བ་ཐམས་ཅད་ཀྱི་མཁྱེན་རབ་གཅིག་ཏུ་བསྡུས་པའི་ངོ་བོ་ནི་རྗེ་བཙུན་འཇམ་དབྱངས་ཡིན་ལ། རྗེ་འདི་རྗེ་བཙུན་འཇམ་དབྱངས་ཉིད་མིའི་རྣམ་པར་
བསྟན་པ་ཡིན་པས་རྒྱལ་བ་ཐམས་ཅད་ཀྱི་མཁྱེན་པའི་ངོ་བོ་ཡིན་པ་དང། སངས་རྒྱས་ཐམས་ཅད་ཀྱི་མཐུ་ནུས་གཅིག་ཏུ་བསྡུས་པའི་ངོ་བོ་ལྷར་ཤར་བ་ནི་དཔལ་གསང་བའི་བདག་པོ་ཡིན་ལ། རྗེ་འདི་ཡང་དེ་དང་ངོ་བོ་གཅིག་ཡིན་པས་

[011B] དེ་ལྟར་རིགས་གསུམ་གྱི་ངོ་བོ་རྗེ་ཙོང་ཁ་བ་བློ་བཟང་གྲགས་པའི་སྐུའི་ཆ་དམའ་ཤོས་ཞབས་ཀྱི་པདྨོར་བདག་གི་མགོ་བོས་བཏུད་དེ་གསོལ་བ་འདེབས་སོ། །བདག་ཀྱང་ཁྱེད་རང་ལྟ་བུར་
ལྷག་པའི་ལྷ་རིགས་གསུམ་མགོན་པོའི་མཁྱེན་བརྩེ་ནུས་གསུམ་གྱི་ཡོན་ཏན་ཐམས་ཅད་ཐོབ་པར་བྱིན་གྱིས་བརླབ་ཏུ་གསོལ་སྙམ་པས། དམིགས་མེད་བརྩེ་བའི་གཏེར་ཆེན་སྤྱན་རས་གཟིགས། །དྲི་མེད་མཁྱེན་པའི་དབང་པོ་འཇམ་དཔལ་
དབྱངས༑ ༑བདུད་དཔུང་མ་ལུས་འཇོམས་མཛད་གསང་བའི་བདག་གངས་ཅན་མཁས་པའི་གཙུག་རྒྱན་ཙོང་ཁ་པ། །བློ་བཟང་གྲགས་པའི་ཞབས་ལ་གསོལ་བ་འདེབས། །ཞེས་བརྗོད་པ་ནི་གསང་བ་ལྷག་པའི་ལྷ་དང་ངོ་བོ་དབྱེར་མེད་
དུ་གསོལ་བ་འདེབས་པ་སྟེ་རྗེ་བླ་མའི་གསང་སྒྲུབ་ཡིན་ལ། དེ་ཡང། བདག་ཉིད་ཆེན་པོ་འདི་མགོན་པོ་འཇམ་དབྱངས་ཡིན་པར་སྔར་དྲངས་པའི་འཇམ་དཔལ་རྩ་རྒྱུད་ཀྱི་ལུང་བསྟན་སོགས་ལས་གསལ་བར་འགྲུབ་ཅིང། དེ་ལྟར་ན། བཀའ་
གདམས་གླེགས་བམ་ལས། འཕགས་པ་རིགས་གསུམ་མགོན་པོ་ངོ་བོ་གཅིག་པར་གསུངས་པས། རྗེ་འདི་རིགས་གཞན་གཉིས་ཀྱི་རྣམ་རོལ་ཡིན་པའང་འགྲུབ་པར་མ་ཟད་གསང་བའི་རྣམ་པར་ཐར་བར་ཟུར་ཙམ་གསལ་བས་མཚོན་ཚད་
མའི་ལུང་རིགས་གཞན་གྱིས་ཀྱང་སྤྱན་རས་གཟིགས་དང་གསང་བདག་དང་ངོ་བོ་གཅིག་པར་སྒྲུབ་ཏུ་ཡོད། དེ་ནི་རྗེ་བླ་མ་རིགས་གསུམ་གྱི་བདག་ཉིད་དུ་མོས་ནས་གསོལ་བ་འདེབས་པ་ཡིན་ལ། ཡང་རྗེ་འཇམ་དབྱངས་དང། རྒྱལ་ཚབ་སྤྱན་

[012A]༄༅། །རས་གཟིགས། མཁས་གྲུབ་གསང་བདག་གི་ངོ་བོར་མེས་ནས་དམིགས་བརྩེ་མས་གསོལ་བ་འདེབས་པའི་འཁྲིད་ཚུལ་ཀྱང་ཡོད་པར་གསུངས། དེ་ལྟར་གསོལ་བ་འདེབས་ཚུལ་གསུམ་གྱི་སྔ་མ་ནི། གཙོ་བོར་
མཁས་པའམ་ལུང་གི་ཡོན་ཏན་གྱི་སྒོ་ནས་བསྟོད་པ་དང། ཕྱི་མ་གཉིས་ནི་གྲུབ་བའམ་རྟོགས་པའི་ཡོན་ཏན་གྱི་སྒོ་ནས་བསྟོད་པ་ཡིན་ལ། དེ་རྣམས་དྲན་བཞིན་པའི་སྒོ་ནས་ལེགས་པར་གསོལ་བ་བཏབ་ན་རིགས་གསུམ་མགོན་པོ་ལ་
ཡང་གསོལ་བ་བཏབ་པར་འགྱུར་བ་དང། དེ་རྣམས་ཀྱི་གཟུངས་སྔགས་ཟབ་མོ་བཟླས་པ་དང་འདྲ་བའི་ཕན་ཡོན་སོགས་ཐོབ་པར་འགྱུར་བ་གདོན་མི་ཟའོ། །ཚུལ་དེ་ལྟ་བུས་གསོལ་བ་འདེབས་བཞིན་པར་དངོས་གྲུབ་ཞུ་བའི་དམིགས་པ་བྱ་
ཚུལ་ནི། མ་དག་འཁྲུད་དང་མི་ཤེས་གསལ། །སྐུ་ཡིས་ཆེ་ཞིང་གསུང་གིས་གསལ། །ས་བོན་མྱུར་བ་ཕྱག་མཚན་ཟབ། །གླེགས་བམ་རལ་གྲི་གླེགས་རལ་གྱིས། །འཆད་དང་རྩོད་དང་རྩོམ་པའོ། །ཞེས་པའི་སྡོམས་ཚིག་ལྟར་
མ་དག་པ་འཁྲུད་པའི་དམིགས་སྐོར་སྔོན་དུ་བཏང་ནས་དངོས་གཞི་ལ། སྐུའི་སྒོ་ནས་ཤེས་རབ་ཆེ་བ། གསུང་གི་སྒོ་ནས་གསལ་བ། ཐུགས་ས་བོན་གྱི་སྒོ་ནས་མྱུར་བ། ཕྱག་མཚན་གྱི་སྒོ་ནས་ཟབ་པ། གླེགས་བམ་གྱི་སྒོ་ནས་འཆད་
པ༑ རལ་གྲིའི་སྒོ་ནས་རྩོད་པ། གླེགས་རལ་གཉིས་ཀའི་སྒོ་ནས་རྩོམ་པའི་ཤེས་རབ་སྒྲུབ་ཚུལ་བདུན་ལས། དང་བོ་ནི། དེ་ལྟར་གསོལ་བ་བཏབ་པས་རྗེ་ཡབ་སྲས་གསུམ་མཉེས་ནས་ཐུགས་ཀ་ནས་འོད་དཀར་པོའི་སྤུ་གུ་ཕུ་དུང་ལྟ་བུ་བརྐྱང་

[012B]དེའི་ནང་བརྒྱུད་ངོ་བོ་ཡེ་ཤེས་ལ་རྣམ་པ་བདུད་རྩི་དཀར་པོའོ་མའི་རྒྱུན་ལྟ་བུ་དཔག་ཏུ་མེད་པ་བབས། སྤྱི་བོ་ནས་ཞུགས་ལུས་ཀྱི་ནང་ཐམས་ཅད་གང་བས་ཚེ་རབས་ཐོག་མེད་
ནས་བསགས་པའི་སྡིག་སྒྲིབ་དང་མི་ཤེས་པ་ཐམས་ཅད་དུང་ཁུ་དང་སོལ་ཁུའི་རྣམ་པ། ནད་གདོན་ཐམས་ཅད་སྡོམ་དང་སྡིག་པ་སྤལ་ལྕོང་ལ་སོགས་པའི་རྣམ་པར། ཕུ་ཆུ་ཆེན་པོས་རྩྭ་སྦུར་ལ་སོགས་པ་དེད་པ་བཞིན་དུ་བ་སྦུའི་སྒོ་
ཐམས་ཅད་ནས་ཕྱིར་དེད། ལུས་ཡེ་ཤེས་ཀྱི་བདུད་རྩིས་ཁྲིག་མེར་གྱིས་གང་ཞིང་གསལ་སིང་ངེ་བར་སོང་བར་བསམ། སླར་ཡང་གསོལ་བ་བཏབ་པས། སྦུ་གུ་ནས་འོད་ཟེར་དམར་སེར་གྱི་རྒྱུན་བབས་སྤྱི་བོ་ནས་ཞུགས་པས་ལུས་ཀྱི་ནང་
ཐམས་ཅད་གང། ཁྱད་པར་བདུད་རྩིའི་རྡུལ་ཕྲ་རབ་ཐམས་ཅད་རྗེ་བཙུན་འཇམ་དབྱངས་ཀྱི་སྐུའི་རྣམ་བས་བར་མཚམས་མེད་པར་གཏམས་པ། དེ་ཐམས་ཅད་ལས་འོད་ཟེར་འཕྲོས་པས་ཕྱོགས་བཅུའི་རྒྱལ་བ་སྲས་དང་བཅས་པའི་
མཁྱེན་རབ་ཐམས་ཅད་རྗེ་བཙུན་འཇམ་དབྱངས་ཀྱི་སྐུའི་རྣམ་པ་དཔག་ཏུ་མེད་པར་སྤྱན་དྲངས། བ་སྤུའི་བུ་ག་ནས་ཞུགས། ལུས་ཀྱི་ནང་གི་འཇམ་དབྱངས་རྣམས་ལ་ཐིམས་པས་ལུས་ཀྱི་ནང་ཐམས་ཅད་ལྷ་སྐུ་འོད་ཟེར་དང་བཅས་པས་གསལ་
སིང་སིང་བར་བྱས་ནས། མ་རིག་པའི་མུན་པ་དང་ཁྱད་པར་བླང་དོར་གྱི་གནས་རྣམས་རང་སྟོབས་ཀྱིས་འབྱེད་པ་ལ་རྨོངས་པ་ཐམས་ཅད་བསལ། ཤེས་བྱ་ཐམས་ཅད་ལ་བློ་གྲོས་ཀྱི་སྣང་བ་རྒྱས། བྱེ་བྲག་གསུང་རབ་ཀྱི་དགོངས་དོན་སོགས་བླང་

[013A]༄༅། །དོར་གྱི་གནས་ཐམས་ཅད་རང་སྟོབས་ཀྱིས་འབྱེད་ནུས་པའི་ཤེས་རབ་རླབས་ཆེ་བ་ཐོབ་བྱུང་སྙམ་པའི་དམིགས་པ་མ་ཡེངས་པར་བྱ། གཉིས་པ་གསུང་གི་སྒོ་ནས་ཤེས་རབ་གསལ་བསྒྲུབ་པ་ལ། མ་དག་པ་འཁྲུད་ཚུལ་
སྔར་བཞིན་བྱས་ནས་གསོལ་བ་བཏབ། བདུད་རྩི་དམར་སེར་གྱི་རྒྱུན་བྱུང། ལུས་ཀྱི་ནང་ཐམས་ཅད་གང། ཁྱད་པར་བདུད་རྩིའི་རྡུལ་ཕྲ་རབ་ཐམས་ཅད་ཨ་ར་པ་ཙ་ན་དང། དམིགས་བརྩེ་མའི་ཡིག་འབྲུའི་རྣམ་བས་ལུས་ཀྱི་ནང་
ཁྱབ༑ དེ་དག་ལས་འོད་ཟེར་འཕྲོས་རྒྱལ་བ་སྲས་བཅས་ཐམས་ཅད་ཀྱི་ཐུགས་རྒྱུད་ཀྱི་གསལ་བའི་ཤེས་རབ་ལ་སོགས་པའི་མཁྱེན་རབ་རྣམས། ཨ་ར་པ་ཙ་ན་དང་དམིགས་བརྩེ་མའི་ཡིག་འབྲུའི་རྣམ་པར་སྤྱན་དྲངས། ལུས་ཀྱི་
ནང་གི་ཡིག་འབྲུ་རྣམས་ལ་ཐིམས་པས། ལུས་ཡིག་འབྲུ་འོད་ཟེར་དང་བཅས་པས་གང་བས་མི་ཤེས་པའི་མུན་པ་སྤྱི་བྱེ་བྲག་རྣམས་བསལ། ཀུན་བྱང་གི་ཆ་ཤས་ཕྲ་ཞིང་ཕྲ་བ་རྣམས་ཀྱང་ཀུ་ཤའི་རྩེ་ལྟར་མ་འདྲེས་པར་ཇི་ལྟ་བ་བཞིན་
འབྱེད་ནུས་པའི་ཤེས་རབ་གསལ་བ་ཐོབ་བྱུང་སྙམ་དུ་བསམ། གསུམ་པ་ཐུགས་ས་བོན་གྱི་སྒོ་ནས་ཤེས་རབ་མྱུར་བ་སྒྲུབ་པ་ནི། མ་དག་པ་འཁྲུད་པ་དང་གཞན་ཐམས་ཅད་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་དཧིཿ་ཡིག་གི་རྣམ་
པ་དང། སྤྱན་དྲངས་པའི་མཁྱེན་རབ་རྣམས་ཀྱང་དྷཱི་ཡིག་གི་རྣམ་པར་བསྟིམ་པའི་འོད་ཟེར་གྱིས་མི་ཤེས་པ་སྤྱི་བྱེ་བྲག་སྦྱངས། མ་རྟོགས་པ་དང་ཕྱིན་ཅི་ལོག་ཏུ་རྟོག་པ་དང་ཐེ་ཚོམ་གྱི་བློ་སྐྱེས་མ་ཐག་འགོག་ནུས་པའི་ཤེས་རབ་མྱུར་བ་ཐོབ་

[013B] བཞི་པ་ཕྱག་མཚན་གྱི་སྒོ་ནས་ཟབ་པའི་ཤེས་རབ་སྒྲུབ་པ་ནི། མ་དག་པ་འཁྲུད་པ་སོགས་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་རལ་གྲི་དང་གླེགས་བམ་གྱི་རྣམ་པ་དང། སྤྱན་དྲངས་པའི་མཁྱེན་རབ་རྣམས་
ཀྱང་གླེགས་རལ་གྱི་རྣམ་པར་ཐིམས་པ་ལས་མི་ཤེས་པ་སྦྱངས། གསུང་རབ་ཀྱི་ཚིག་དོན་གང་ལ་ཡང་ཐོགས་རྡུག་མེད་ཅིང་རིགས་པ་མཐའ་ཡས་པའི་རྣམ་པར་འབྱེད་པ་འཇུག་ནུས་པའི་ཤེས་རབ་ཟབ་མོ་ཚད་བཟུང་མེད་པ་ཐོབ་བྱུང་སྙམ་དུ་
བསམ༑ ལྔ་བ་གླེགས་འམ་གྱི་སྒོ་ནས་འཆད་པའི་ཤེས་རབ་སྒྲུབ་ཚུལ་ནི། མ་དག་པ་འཁྲུད་པ་སོགས་སྔར་བཞིན་ལ། བདུད་རྩིའི་རྡུལ་ཕྲ་རབ་ཐམས་ཅད་གང་འཆད་རྒྱུའི་གླེགས་བམ་གྱི་རྣམ་པ་དང། རྒྱལ་བ་སྲས་བཅས་སྤྱི་དང་བྱེ་
བྲག་འཆད་པ་ལ་ཐོགས་པ་མེད་པའི་མཁས་པ་པཎྜི་ཏ་ལ་སོགས་པ་རྣམས་ཀྱི་འཆད་པའི་ཤེས་རབ་ཐམས་ཅད་སྔར་ལྟ་བུའི་གླེགས་བམ་གྱི་རྣམ་པར་སྤྱན་དྲངས་ནས་ཐིམས་པ་ལས་ལུས་ཀྱི་ནང་གླེགས་བམ་འོད་ཟེར་དང་བཅས་པས་གང། །གསུང་
རབ་ཀྱི་ཚིག་དོན་ལ་རྨོངས་པའི་མི་ཤེས་པ་ཐམས་ཅད་སྦྱངས་ནས། ཚིག་དོན་ཇི་ལྟ་བ་བཞིན་ཁོང་དུ་ཆུད་ནས། གཞན་ལ་སྟོན་ནུས་པའི་ཤེས་རབ་ཐོབ་བྱུང་སྙམ་པ་བྱེད། དྲུག་པ་རལ་གྲིའི་འཁོར་ལོའི་སྒོ་ནས་རྩོད་པའི་ཤེས་རབ་སྒྲུབ་པ་ནི། གཞན་
ཐམས་ཅད་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་རལ་གྲིའི་འཁོར་ལོ་ལྟེ་བར་རལ་གྲི་སོ་གཉིས་མ་གྱེན་འགྲེང་གི་ཡུབ་གཡེར་ཁའི་ཁ་ལྟ་བུ་ནས་འཐོན་པའི་རལ་གྲིའི་རྩིབས་དྲུག་དབུས་ཀྱི་རལ་གྲིའི་ཡུ་བའི་མཚམས་སུ་ཟླ་གདན་ལ་

[014A]༄༅། །དྷཱི་ཕྱི་ནང་གཉིས་ཀར་གསལ་བ་དང། རྩིབས་དྲུག་གི་སྟེང་དུ་མ་རེག་ཙམ་གྱི་ཟླ་གདན་ལ་ཨོཾ་ཨ་ར་པ་ཙ་ན་ཞེས་པའི་ཡི་གེ་རེ་རེའམ་དམིགས་བརྩེ་མ། མཚམས་རྣམས་སུ་ཟླ་གདན་ལ་དྷཱི་རེ་དང་བཅས་པའི་འཁོར་
ལོའི་རྣམ་པར་གྱུར་བ་དང། སྤྱི་བྱེ་བྲག་གི་མཁྱེན་རབ་ཀྱང་དེ་ལྟ་བུའི་འཁོར་ལོའི་རྣམ་པར་སྤྱན་དྲངས་ནས་ཐིམ། འཁོར་ལོ་གཡས་སྐོར་དུ་མྱུར་བར་འཁོར་བས་ཕས་རྒོལ་གྱི་ལོག་རྟོག་ཐམས་ཅད་འཇོམས་པ་ལ་རྨོངས་པའི་དྲ་བ་ཐམས་
ཅད་བཅད། རྩོད་པ་ལ་ཐོགས་པ་མེད་པའི་ཤེས་རབ་ཁྱད་པར་ཅན་ཐོབ་བྱུང་སྙམ་པ་བྱེད། བདུན་གླེགས་རལ་གཉིས་ཀའི་སྒོ་ནས་རྩོམ་པའི་ཤེས་རབ་སྒྲུབ་ཚུལ་ནི། གཞན་སྔར་བཞིན་ལ། བདུད་རྩིའི་རྡུལ་ཕྲ་རབ་རྣམས་གླེགས་བམ་
དང་རལ་གྲིའི་འཁོར་ལོ་སྔར་ལྟ་བུའི་རྣམ་པ་དང། སྤྱི་དང་བྱེ་བྲག་གི་མཁྱེན་རབ་ཀྱི་ཡོན་ཏན་རྣམས་ཀྱང་དེ་འདྲའི་གླེགས་རལ་གྱི་རྣམ་པར་སྤྱན་དྲངས་ནས་ཐིམས་པས་གང་རྩོམ་པ་ལ་རྨོངས་པའི་མི་ཤེས་པ་ཐམས་ཅད་སྦྱངས་ཤིང་རལ་གྲིས་
བཅད། རྩོམ་པ་ལ་ཐོགས་མེད་ཀྱི་ཤེས་རབ་ཁྱད་པར་ཅན་ཐོབ་བྱུང་སྙམ་པ་བྱེད། དམིགས་སྐོར་བདུན་ལས་རང་གང་སྒྲུབ་འདོད་པ་དེ་ཉིད་བྱ་བ་ལས། ཐམས་ཅད་རིམ་བཞིན་བྱ་དགོས་པ་མིན་ཞིང། གཞན་ཡང་ནད་ཞི་བའི་ཆེད་དུ་
བྱེད་ན། བད་ཀན་ལ་བདུད་རྩི་སྔོན་པོ་བསིལ་བའི་རང་བཞིན་ཅན་དང། མཁྲིས་པ་ལ་དཀར་པོ་བསིལ་བའི་རང་བཞིན་ཅན་དུ་བསྒོམ་པ་ལྟ་བུ་ནད་སོ་སོར་བདུད་རྩིའི་ཁ་དོག་དང་རེག་བྱའི་ཁྱད་པར་བསྒྱུར་བ་དང། མགོན་པོ་འཇམ་དབྱངས་

[014B] ཞི་བ་དཀར་པོ་པད་དཀར་འཛིན། །མཆོག་སྦྱིན་སྐྱབས་སྦྱིན་ཕྱག་རྒྱ་ཅན། །བུམ་ཆུ་མེ་ལོང་ལ་སོགས་ཏེ། །ཞེས་སོགས་གསུངས་པའི་ཁ་དོག་དང་ཕྱག་མཚན་གྱི་ཁྱད་པར་སོགས་ལས་ཞི་རྒྱས་དབང་དྲག་གི་འཕྲིན་ལས་རབ་འབྱམས་
ཀྱང་སྒྲུབ་ཚུལ་ཡོད་པ་བཞིན་སྐབས་སུ་གང་བབས་ཀྱི་བསྒྱུར་ཁ་ཤེས་པར་བྱས་ནས་ཉམས་སུ་ལེན་པར་བྱས་ཆོག་སྟེ། སྔར་བཀོད་པ་དེ་དག་དང་བཅས་པ་ལ་ད་དུང་རྒྱུད་དོན་མན་ངག་ཏུ་ཤར་བའི་བླ་མ་དམ་པའི་ཞལ་ལས་ཤེས་དགོས་པའི་
གནང་ཀྱི་དོན་གྱང་མང་དུ་ཡོད་པར་སྣང་ངོ། །གསུམ་པ་མཇུག་གི་བྱ་བ་ནི། དེ་ལྟར་དམིགས་བརྩེ་མའི་སྒོ་ནས་གསོལ་འདེབས་ཇི་ཙམ་རིགས་པ་བྱས་རྗེས་སླར་ཡང་ལམ་གྱི་རིམ་བརྒྱུད་ལ་སྐྱེ་བའི་གསོལ་འདེབས་དམིགས་ཀྱིས་བསལ་བ་བྱེད་
པར་འདོད་ན་འདི་ལྟར་བྱ་སྟེ། རྒྱལ་ཀུན་མཁྱེན་པའི་རང་གཟུགས་འཇམ་དཔལ་དབྱངས། །རིགས་དྲུག་འགྲོ་ལ་སྙིང་རྗེས་པད་དཀར་ཅན། །མཐུ་སྟོབས་མངའ་བདག་རྡོ་རྗེ་འཛིན་པའི་ལྷ། །རིགས་གསུམ་སྒྱུ་འཕྲུལ་རྡོ་རྗེ་ཙོང་ཁ་བ། །མགོན་
ཁྱོད་སྐུ་གསུང་ཐུགས་གསང་ལས་འོངས་པའི། །བྱིན་མཐུས་རྡོ་རྗེ་གསུམ་དུ་བདག་བསྒྲུབ་ཅིང། །དེང་ནས་བརྩམས་ཏེ་སྐྱེ་བ་ཐམས་ཅད་དུ། །མཉེས་བཞིན་རྗེས་སུ་འཛིན་པར་མཛད་དུ་གསོལ། །དལ་འབྱོར་ཡོན་ཏན་ཚང་བའི་རིན་ཆེན་
ལུས༑ ༑རྣམ་དག་བསྟན་བའི་སྲོལ་དང་མཇལ་དུས་འདིར། །འགྲུབ་ཀྱང་དེ་ཡི་མོད་ལ་འདོར་དགོས་པའི། །ཆོས་བརྒྱད་སྣང་ཤས་ལྡོག་པར་བྱིན་གྱིས་རློབས། །འཆི་བདག་སྲོག་ལ་རྒོལ་བའི་ཆད་པ་དེ། །ནམ་ཡོང་ངེས་པ་མེད་པས་ཞེ་སྐྲག་

[015A]༄༅། །ནས༑ ༑གནས་སྐབས་ཀུན་ཏུ་ཕན་ངེས་དམ་ཆོས་ལ། །བརྩོན་འགྲུས་དྲག་པོས་འབད་པར་བྱིན་གྱིས་རློབས། །མཁན་སློབ་ཡི་དམ་སྤྱན་སྔར་ཁས་བླངས་པའི། །སྡོམ་པ་གསུམ་གྱི་བཅས་མཚམས་ལ་སོགས་པ། །
དཀར་ནག་ལས་རྣམས་ཕྲ་ཞིང་ཕྲ་བ་ལའང། །བླང་དོར་ཚུལ་བཞིན་བྱེད་པར་བྱིན་གྱིས་རློབས། །ཐོག་མེད་ཞིག་ནས་རིགས་དྲུག་གནས་ངན་འདིར། །སྡུག་བསྔལ་འབའ་ཞིག་མྱོང་བའི་སྣང་ཚུལ་ལ། །གཏིང་ནས་ངེས་འབྱུང་སྐྱོ་ཤས་
དྲག་པོ་ཡིས། །ཐར་བ་དོན་གཉེར་སྐྱེ་བར་བྱིན་གྱིས་རློབས། །གྲངས་མེད་སྐྱེ་བར་བདག་གི་དོན་གྱི་སླད། །སྡིག་དང་སྡུག་བསྔལ་ཟུག་རྔུས་ཆེས་མནར་བའི། །འགྲོ་རྣམས་ཕ་མར་མཐོང་ནས་སྙིང་རྗེ་དང། །བྱང་ཆུབ་སེམས་མཆོག་
འབྱོངས་པར་བྱིན་གྱིས་རློབས། །གདོད་ནས་སྤྲོས་པ་བྲལ་བའི་ཆོས་ཀྱི་དབྱིངས། །ལེགས་པར་རྟོགས་པའི་ཡང་དག་ལྟ་བ་དང། །སྦྱིན་སོགས་བསོད་ནམས་རྒྱ་ཆེན་སྡུད་པའི་ཚོགས། །ཟུང་འབྲེལ་ཉམས་སུ་ལེན་པར་བྱིན་གྱིས་རློབས།།
ལས་རླུང་ཀུན་རྟོག་སྲིད་པའི་དྲ་བ་རྣམས། །མྱུར་ལམ་འཁོར་ལོའི་མཚོན་གྱིས་རབ་བཅད་ནས། །ཚེ་འདི་ཉིད་ལ་ཁྱབ་བདག་རྡོ་རྗེ་འཆང། །སྐུ་བཞིའི་དབང་ཕྱུག་ཐོབ་པར་བྱིན་གྱིས་རློབས། །ཞེས་པ་རྣམས་དོན་དྲན་བཞིན་པར་
བརྗོད་ཅིང་བསྡུས་སྐབས་མ་བྱས་ཀྱང་ཆོག་གོ་དེ་ནས། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་དངོས་གྲུབ་སྩལ་དུ་

[015B] ༑ཞེས་གསོལ་བ་བཏབ་པས། འཁོར་གསལ་བཏབ་ཡོད་ན་དེ་རྣམས་ཡབ་སྲས་གསུམ་ལ་ཐིམ་ཞིང། སྲས་གཉིས་གཙོ་བོ་ལ་ཐིམ། དེ་གཉིས་ཀྱི་སེང་ཁྲི་ཡང་གཙོ་བོའི་ཁྲི་ལ་ཐིམ། ཡང། དཔལ་ལྡན་རྩ་བའི་བླ་མ་རིན་པོ་ཆེ། །
ཞེས་སོགས་ཀྱིས་གསོལ་བ་བཏབ་པས། རྗེ་བླ་མའི་སེང་ཁྲི་པད་ཟླ་དང་བཅས་པ་རང་གི་ལུས་ཀྱི་དབུས་དྲང་ཐད་དུ་རྩ་དབུ་མ་གསལ་བཏབ་པའི་ཡར་སྣེ་ཚངས་བུག་ཏུ་ཁ་གདངས་ངེར་ཡོད་པ་ནས་ཞུགས། དབུ་མའི་ནང་གི་སྙིང་གའི་ཐད་དུ་རང་གི་
སྙིང་བློས་གྱེན་དུ་བསླང་ནས་ཚལ་པ་བརྒྱད་དུ་གྱེས་པ་ལ་ཐིམས་པས་སྙིང་པདྨ་འདབ་བརྒྱད་ཀྱི་རྣམ་པར་གྱུར་པར་བསམ། ཡང་སྔར་བཞིན་གསོལ་བ་བཏབས་པས་རྗེ་བླ་མ་རང་དང་ཁ་བལྟ་ཕྱོགས་མཐུན་པར་སྤྱི་གཙུག་ནས་དབུ་མའི་ནང་བརྒྱུད་
བྱོན༑ སྙིང་གའི་པད་མོའི་དབུས་སུ་རང་གི་རླུང་སེམས་ལ་ཐིམས་ནས་དབྱེར་མེད་དུ་འདྲེས་པ་ལས། དེ་ཉིད་རྗེ་བླ་མའི་སྐུར་གྱུར་བར་བསམས་ནས་བདེ་འདབ་རྣམས་སྤུངས་སྐུ་ཁ་བསྡུས་པ་ལྟར་འདུས་པའི་ནང་འོད་ཟེར་སྣ་ལྔས་ཞལ་ཞལ་
བྱས་པ་ལྟ་བུའི་ཕྱིར་དམིགས་བརྩེ་མ་དང་ཨ་ར་པ་ཙ་ནའི་སྔགས་ཕྲེང་གིས་བཅིངས་པར་བསམ་པའི་རྩེར་རྡོ་རྗེ་ནག་པོ་རྩེ་ལྔ་པ་ཕྱེད་པའི་ཏོག་ལྕིབས་མནན་པར་བསམ་ཞིང། རྡོ་རྗེ་བསྒོམ་པ་འདི་མ་བྱས་ཀྱང་རུང་ལ་མཁས་གྲུབ་རྗེར་ཆིག་བརྒྱུད་
ཀྱི་ཚུལ་དུ་གནང་བའི་བླ་མའི་རྣལ་འབྱོར་ལས། རྩ་དབུ་མའི་ཡར་སྣེ་འགག་ནས། ནང་འོད་ཟེར་སྣ་ལྔས་ཞལ་ཞལ་བྱས་བའི་མོས་པ་བྱ་བར་ཡང་གསུངས། དཔལ་ལྡན་རྩ་བའི་བླ་མ་རིན་པོ་ཆེ། །ཞེས་སོགས་ཀྱི་གསོལ་འདེབས་ལན་ཅིག་ལས་མི་

[016A]༄༅། །བྱེད་པ་ཡང་ཡོད་པས་གང་བདེ་བྱ། དེ་ནས་རྗེས་བསྔོ་བ་དང་སྨོན་ལམ་བྱ་བ་ནི། དེ་ལྟར་དངོས་གྲུབ་མ་ལུས་འབྱུང་བའི་གནས། །རྗེ་བཙུན་བླ་མ་མཆོད་ཅིང་གསོལ་བཏབ་མཐུས། །སྐྱེ་བ་ཀུན་ཏུ་འཇམ་དབྱངས་བླ་
མ་ཡིས། །མཉེས་བཞིན་རྗེས་སུ་འཛིན་བ་ཉིད་གྱུར་ཅིག་རིན་ཆེན་དུ་མ་ལས་གྲུབ་དགའ་ལྡན་ཞིང། །ངོ་མཚར་བྱེ་བའི་དབུས་ན་མི་ཕམ་མགོན། །ལེགས་པར་བསྒོམས་པས་རྣམ་དག་ཞིང་འགྲུབ་ཅིང། །ཚེ་འཕོས་མོད་ལ་གནས་དེར་སྐྱེ་
བར་ཤོག་རྗེ་བཙུན་ཐུགས་ཀ་ནས་འཕྲོས་སྤྲིན་དཀར་ཡུག་བརྐྱང་བའི་སྣེ་མོར་བླ་མ་སྲས་དང་བཅས། །སྤྱན་དྲངས་ཡན་ལག་བདུན་གྱིས་ཆོགས་བསགས་པས། །བདག་རྒྱུད་བདེ་བླག་ཉིད་དུ་སྨིན་པར་ཤོག་དུས་གསུམ་རྒྱལ་བའི་
མཁྱེན་བརྩེ་ནུས་པ་རྣམས། །ཟུང་འཇུག་སྤྲུལ་སྐུར་ཤར་བའི་རྣམ་འདྲེན་གང། །རིགས་གསུམ་ངོ་བོར་ཐག་བཅད་གསོལ་བཏབ་མཐུས། །མཆོག་ཐུན་དངོས་གྲུབ་མ་ལུས་མྱུར་ཐོབ་ཤོག་ཁྱད་པར་དག་པ་ཡེ་ཤེས་བདུད་རྩིའི་ཆུས། །སྒོ་
གསུམ་སྡིག་སྒྲིབ་མི་ཤེས་ཀུན་འཁྲུད་ཅིང། །འཆད་རྩོད་རྩོམ་སོགས་མཐའ་ཡས་ཤེས་བྱ་ལ། །བློ་གྲོས་མགོན་པོ་འཇམ་དབྱངས་མཚུངས་པར་ཤོག་བྱང་ཤར་ངོ་མཚར་རྨད་བྱུང་བཀོད་པའི་ཞིང། །རྣམ་འདྲེན་སེང་གེའི་ང་རོའི་ཞབས་དྲུང་དུ། །འཁོར་
གྱི་ཐོག་མར་སྐྱེས་ནས་མདོ་སྔགས་ལ། །ཐོས་བསམ་བསྒོམ་པས་རྟག་ཏུ་འདའ་བར་ཤོག་མདོར་ན་སྐྱེ་ཞིང་སྐྱེ་བ་ཐམས་ཅད་དུ། །རྗེ་བཙུན་གྲོ་བཟང་གྲགས་པ་ཡབ་སྲས་དང། །མི་འབྲལ་རྒྱལ་བའི་ཆོས་ཚུལ་ཀུན་བཟུང་ནས། །བསྟན་དང་འགྲོ་བའི་

[016B]ཅེས་སོགས་བསྔོ་བ་དང་སྨོན་ལམ་རྣམ་པར་དག་པས་མཐའ་བརྒྱན་པར་བྱ། སྙིང་གའི་བླ་མའི་སྐུའི་བཀོད་པ་འཆི་ཁ་བར་དུ་མི་བསྡུ་བར་འཇོག་པས་ཐུན་རྗེས་མ་སོགས་ཀྱི་ཚེ་མདུན་གྱི་གསོལ་བ་འདེབས་ཡུལ་རིམ་གྱིས་བྱོན་
པ་སྙིང་གའི་སྔགས་འཕྲེང་གི་ཐག་པ་དཀྲོལ་ནས་པད་འདབ་རྣམས་སྤར་ལྟར་གྱེས་པའི་དབུས་ཀྱི་བླ་མ་ལ་ཐིམ་པར་བསམ་ཞིང། རྒྱུན་དུ་སྙིང་གའི་རང་སེམས་བླ་མའི་ངོ་བོར་གསལ་བ་ཡང་ཡང་དྲན་ནས་དེ་ལ་གསོལ་བ་གདབ་པ་དང། ཁ་ཟས་ཀྱི་ཚེ་
བཟའ་བཏུང་བདུད་རྩིར་མོས་ནས་སྙིང་གའི་བླ་མ་ལ་ཕུལ་ནས་མཆོད་པའི་མོས་པ་བྱ་ལ། གཞན་ཡང་ཅིར་སྣང་ཐམས་ཅད་བླ་མའི་གསང་བ་གསུམ་གྱི་ངོ་བོར་བསྒོམས་ནས་གསོལ་བ་འདེབས་པ་དང། དེ་ཐམས་ཅད་ཀྱང་རང་གི་བློས་ཕར་བཏགས་བ་
ཙམ་མ་གཏོགས་ཡུལ་གྱི་ངོས་ནས་གྲུབ་བརྡུལ་ཙམ་ཡང་མེད་བའི་ལྟབས་རྒྱས་བཏབ་སྟེ་རྨི་ལམ་དང་སྒྱུ་མ་ལྟ་བུར་ཤར་བའི་ངང་ནས་དགེ་སྦྱོང་ཐམས་ཅད་ཀྱི་མཆོག་བླ་མའི་རྣལ་འབྱོར་སྦྱོང་བ་ལ་འབད་པར་བྱའོ། །སྲས་བཅས་རྒྱལ་བའི་མཁྱེན་རབ་འཆི་
མེད་བཅུད། །རིངས་པར་འཐུང་བའི་མཚན་བཟང་འདབ་བརྒྱའི་ཁ། །ལུས་ཅན་ཡོངས་ལམ་འདྲིས་མཛའ་བཤེས་སུ། །ཉི་བར་འཛུམ་བའི་མགོན་གཅིག་ཙོང་ཁ་བ། །མཐའ་དང་ཐོགས་བ་ཡོངས་དྲལ་ནམ་མཁའི་དབྱིངས། །ཕྱོགས་བཅུག་ར་ཡང་མི་འཇུག་
གོ་སྐབས་ཅི། །དེ་བཞིན་འཇམ་དབྱངས་བླ་མའི་འཕྲིན་ལས་ཀྱིས། །ཉེ་བར་མ་བཟུང་ལུས་ཅན་དམིགས་སུ་མེད། །འོན་ཀྱང་དངོས་གྲུབ་བླ་མེད་འདུས་པའི་ཆབ། །དག་བྱེད་གངྒཱ་གསར་བ་དེ་ཡི་སླད། །མི་ཕྱེད་དད་གུས་སྐལ་ལྡན་ཤིང་རྟ་ཡི། །བརྩོན་བའི་

[017A]༄༅། །ཆོ་གལ་བལྟོས་རྟེན་འབྲེལ་མཐུ། །དེ་ཕྱིར་གསོལ་འདེབས་རྣལ་འབྱོར་བྱ་བའི་རིམ། །འདི་བཀོད་དགེ་བས་ཚེ་རབས་ཐམས་ཅད་དུ། །བློ་བཟང་གྲགས་པའི་བཤད་དང་སྒྲུབ་པའི་བསྟན། །བཟུང་ལ་སྙིང་སྟོབས་བརྩོན་པ་མི་ལྷོད་
ཤོག་ཁྱད་པར་དུས་ཀྱི་མཐའ་འདིར་མདོ་སྔགས་བསྟན། །ཉན་བཤད་སྒྲུབ་པས་ཚུལ་བཞིན་གསལ་ནུས་ཤིང། །དེ་ཡི་འགལ་རྐྱེན་མི་མཐུན་ཀུན་ཞེ་ནས། །མཐུན་རྐྱེན་ལེགས་ཚོགས་ཡིད་བཞིན་ལྷུན་གྲུབ་ཤོག་ །ཅེས་རྒྱལ་བ་ཀུན་གྱི་མཁྱེན་བརྩེ་
ནུས་གསུམ་གྱི་བདག་ཉིད་རྗེ་བཙུན་བླ་མ་ཙོང་ཁ་པ་ཆེན་པོ་ལ་དམིགས་བརྩེ་མའི་གསོལ་འདེབས་དང་འབྲེལ་བའི་བླ་མའི་རྣལ་འབྱོར་བྱ་ཚུལ་དགའ་ལྡན་ལྷ་བརྒྱ་མར་གྲགས་པའི་དམིགས་སྐོར་ཉམས་སུ་ལེན་ཚུལ་དངོས་གྲུབ་ཀུན་འབྱུང་ཞེས་བྱ་བ་འདི་ནི་མཚན་བརྗོད་པར་དཀའ་བའི་དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་སེམས་
མཆོག་ཁྲི་ཆེན་ངག་དབང་མཆོག་ལྡན་པའི་ཞལ་སྔ་ནས་ཀྱིས་འདིའི་ཁྲིད་ཡིག་ཅིག་རྩོམས་ཤིག་བ་བཀས་གནང་བ་དང། བསྟན་པའི་གསལ་བྱེད་ཛ་ཡ་པཎྜི་ཏ་ཧུ་ཐོག་ཐུས་ཀྱང་བསྐུལ་མ་མཛད་པ་བཅས་རྩོམ་འདུན་གྱི་ཐོག་ཁལ་ཁ་གཡོན་རུ་ཐུ་ཤེ་ཡེ་གུང་རྒྱལ་མཚན་གྱི་ཤོག་ཏཱ་བླ་མ་ཨེ་རྟེ་ནི་དར་ཧན་ཤི་རཱེ་གེ་ཐུ་བློ་
བཟང་བསོད་ནམས་དང། ནང་སོ་བློ་བཟང་བརྩོན་འགྲུས། དཀའ་བཅུ་བློ་བཟང་ཆོས་དབང་གསུམ་གྱིས་བླ་མའི་རྣལ་འབྱོར་འདི་གའི་དམིགས་རིམ་སྦྱོར་དངོས་རྗེས་གསུམ་ཚང་བའི་ཁ་གསལ་ཁྱེད་བདེ་བ་ཞིག་དགོས་ཚུལ་དོན་གཉེར་ཆེན་པོས་བསྐུལ་བ་ལ་བརྟེན་ནས་འདི་གའི་ཁྲིད་ཡིག་གྲུབ་མཆོག་འཇམ་དཔལ་རྒྱ་མཚོས་
མཛད་པ་ལག་ཞི་བྱས་ཏེ་རྗེ་བླ་མའི་བསྟན་པ་ལ་ཤེས་ནས་དད་པ་ཐོབ་པའི་ཤཱཀྱ་དགེ་སློང་བློ་བཟང་བསྐལ་བཟང་རྒྱ་མཚོས་སུག་བྲིས་སུ་བགྱིས་པ་འདིས་འགྲོ་བ་མཐའ་དགས་ཕན་པ་རྒྱ་ཆེན་པོ་འགྲུབ་པར་གྱུར་ཅིག་

[017B][BP]


[001A]༄༅། །བླ་མ་དང་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཆེན་པོ་ངོ་བོ་དབྱེར་མེད་དུ་མོས་ནས་གསོལ་བ་འདེབས་པའི་རྣལ་འབྱོར་བྱ་བའི་རིམ་པ་དངོས་གྲུབ་ཀུན་སྩོལ་ཞེས་བྱ་བ་བཞུགས་སོ། །

[001B] །དགེ་ལེགས་འཕྲིན་ལས་སྣང་བ་འཛད་མི་ཤེས། །སྲིད་ཞི་ཡོངས་ལ་བརྡལ་བའི་དཀྱིལ་འཁོར་ཅན། །རིགས་བརྒྱའི་བདག་པོ་རྗེ་བཙུན་བློ་བཟང་གྲགས། །རྟག་ཏུ་དགྱེས་པས་
མཆོག་ཐུན་དངོས་གྲུབ་སྩོལ། །རྒྱལ་ཀུན་མཁྱེན་པ་ཐོགས་རྡུག་བྲལ་བའི་མཁའ། །རང་བཞིན་གཅིག་ཏུ་སོང་བའི་འཇམ་དཔལ་དབྱངས། །ཕྱི་ནང་བདུད་སྡེ་འཇོམས་ཕྱིར་གཟུགས་ཀྱི་སྐུར། །སྟོན་བའི་འཇིགས་
མཛད་རྡོ་རྗེའི་ཤིས་པས་སྐྱོངས། །དངོས་གྲུབ་མཚང་མེད་འདུ་ནོར་གྱི་སྙིང། །སྐལ་བཟང་རེ་བའི་བང་མཛོད་འགེང་བའི་སླད། །འདྲེན་བྱེད་བླ་མ་ལྷ་ཡི་རྣལ་འབྱོར་མཆོག་སྲ་བརྟན་རིན་ཆེན་ཤིང་རྟ་འདི་ན་བསྐྲུན།།
 འདིར་མཆོག་དང་ཐུན་མོང་གི་དངོས་གྲུབ་མ་ལུས་བ་འབྱུང་བའི་གཞི། འདི་ཕྱིའི་བདེ་ལེགས་ཐམས་ཅད་ཀྱི་རྩ་བ་བཤེས་གཉེན་དམ་པ་དང་ལྷག་པའི་ལྷ་དབྱེར་མེད་དུ་བསྒོམས་ནས་མཆོད་ཅིང་གསོལ་བ་འདེབས་པའི་རྣལ་འབྱོར་ཉམས་སུ་ལེན་པ་ལ། དཔལ་རྡོ་རྗེ་འཇིགས་

[002A] །བྱེད་ཆེན་པོའི་དབང་བསྐུར་བ་ལེགས་པར་ཐོབ་ཅིང་དམ་ཚིག་ཚུལ་བཞིན་དུ་སྲུང་བ་ལ་བརྩོན་པའི་གང་ཟག་གིས། བླ་མ་མཆོད་པའི་ཆོ་ག་སོགས་ནས་འབྱུང་བ་བཞིན་གྱི་མཆོད་པའི་བྱེ་བྲག་ཅི་འབྱོར་པ་བཤམ་
རང་ཡི་དམ་གྱི་རྣལ་འབྱོར་དང་ལྡན་པས་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པའི་སྒོ་ནས་སྤྱིར་དཀོན་མཆོག་དང་ཁྱད་པར་གསང་སྔགས་བླ་མེད་ཀྱི་མཆོག་གསུམ་ལ་ཡིད་ཆེས་པའི་དད་པ་ཤུགས་དྲག་པོ་དང་བཅས་པ་ཁ་ནང་དུ་ཕྱོགས་ནས་རང་རྒྱུད་ལ་
བརྟགས་པ་ན་ཀུན་སློང་མི་དགེ་བ་དང་ལུང་མ་བསྟན་གྱི་སེམས་སུ་འདུག་ན་དེ་ལས་ཡིད་ལྡོག་ནས། བདག་གིས་རང་དོན་ཙམ་མ་ཡིན་པར་མ་ནམ་མཁའ་དང་མཉམ་པའི་སེམས་ཅན་ཐམས་ཅད་གནས་སྐབས་དང་མཐར་ཐུག་གི་བདེ་བ་ལ་འགོད་པའི་ཕྱིན་དུ་དུས་
མྱུར་བ་མྱུར་བར་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་བླ་མ་དང་ཡི་དམ་དབྱེར་མེད་ལ་མཆོད་ཅིང་གསོལ་བ་འདེབས་བ་ལ་སོགས་པའི་རྣལ་འབྱོར་ཉམས་སུ་ལེན་པར་བྱ་སྙམ་པའི་འདུན་པ་ཤུགས་ཅན་གསལ་བཏབ་ནས་མ་ཡེངས་བར་འདི་ལྟར་བསྒོམ་པར་བྱའོ། །

[002B] །རིན་ཆེན་དུམ་ལས་གྲུབ་སེང་གེའི་ཁྲི། །པདྨ་ཟླ་ཉི་བརྩེགས་པའི་གདན་གྱི་སྟེང། །སྐྱབས་ཀུན་ངོ་བོ་རྗེ་བཙུན་བླ་མ་དང། །དབྱེར་མེད་བགེགས་དཔུང་ཕྱིར་འཐག་གཤིན་
རྗེའི་གཤེད། །འཇིགས་མཛད་རྡོ་རྗེ་གར་དགུའི་སྟང་སྟབས་ཀྱིས། །སྲིད་གསུམ་མ་ལུས་གནོན་པའི་བརྗིད་བག་ཅན། །རྡོ་རྗེའི་བརྡ་སྐད་ཧ་ཧར་བཞད་པའི་སྒྲས། །བདུད་སྡེ་འཇོམས་ཤིང་ཕེཾ་གྱི་ང་རོ་ཡིས། །མཁའ་འགྲོ་
དབང་དུ་བསྡུ་བའི་ཞལ་དགུ་འབར། །སོ་བཞིའི་ཕྱག་གི་མཚན་མ་གདེངས་ཙམ་གྱིས། །བར་གཅོད་གཡུལ་ངོ་མིང་གི་མཐར་བྱེད་ཅིང། །བཅུ་དྲུག་ཞབས་ཀྱི་བརྐྱང་བསྐུམ་ཚམ་རྔམས་གྱིས། །ཚངས་བའི་ཡུལ་སའི་རྩེ་ནས་
ཆེམ་གྱིས་གནོན། །སྲིད་གསུམ་ཁྱབ་པའི་ཡེ་ཤེས་མེ་དཔུང་དབུས། །སྣང་སྟོང་ཆེས་ཆེར་ཁྲོས་པའི་གར་སྟབས་ཅན། །གང་དང་མི་གཉིས་རྣམ་ཀུན་མཆོག་ལྡན་གཟུགས། །སྟོང་ཆ་ཤེས་རབ་དགའ་མ་དབྱིངས་ཕྱུག་ཡུམ་
སྲིན་མོ་ཁྲོས་པའི་སྐུར་སྟོན་རོ་ལངས་མས། །ཟག་མེད་བདེ་བ་སྟེར་ཕྱིར་དགྱེས་པར་འཁྲིལ། །དེ་ཡི་ཐུགས་ཀར་རྒྱལ་བ་ཐམས་ཅད་ཀྱི། །མཁྱེན་རབ་འཇམ་དཔལ་གཞོན་ནུར་བསྟན་པའི་སྐུ། །སྐྱོན་བྲལ་མཁའ་དབྱིངས་
མཛེས་པའི་ཉི་མ་ལས། །དྭངས་གསལ་འོད་ཟེར་སྣ་ལྔ་བཀྱེ་བ་བཞིན། །ཕྱག་གཡས་ཤེས་རབ་རལ་གྲི་མཁའ་དབྱིངས་འཕྱར། །གཡོན་པ་ཨུཏྤལ་འདབ་སྟེང་གླེགས་བམ་འཛིན། །རིན་ཆེན་རྒྱན་དང་མཚན་དཔེའི་

[003A]༄༅། །དཔལ་འཕར་བས། །སྲིད་ཞིའི་མཛེས་པ་གཞན་གྱི་བརྟན་པ་འཕྲོག་བླ་མ་གཤིན་རྗེའི་གཤེད་པོའི་གནས་ལྔ་རུ། །རིམ་བཞིན་དཀར་དམར་མཐིང་སེར་ལྗང་བ་ཡི། །ཨོཾ་དང་ཨཱ་ཧཱུཾ་སཱ་
ཧཱའི་ཡི་གེའི་ལྔ། །མུ་མེད་འོད་ཕུང་འཕར་བས་ཉེ་བར་མཚན། །མཁའ་ཁྱབ་ཞིང་གི་བཀོད་པ་མ་འདྲེས་བ། །བ་སྤུའི་བུག་རེ་རེར་གསལ་རྫོགས་ཤིང། །གྲངས་མེད་སྤྲུལ་པ་སྤྲོ་དང་བསྡུ་བ་ཡིས། །འགྲོ་བ་སྒོལ་བའི་
རྨད་བྱུང་འཕྲིན་ལས་ཅན། །དེ་ཡི་ཐུགས་ཀ་ནས་འཕྲོས་འོད་ཟེར་བརྒྱ། །མཐའ་ཡས་ཞིང་ཁམས་འགེང་བའི་ཆོ་འཕྲུལ་གྱིས། །ཕྱོགས་བཅུར་བཞུགས་པའི་སྐྱབས་གནས་མ་ལུས་པ། །སྐད་ཅིག་མདུན་གྱི་ནམ་
མཁར་སྤྱན་དྲངས་གྱུར། །དུས་གསུམ་བདེ་གཤེགས་ཀུན་གྱི་སྐུ་གསུང་ཐུགས། །གང་གི་ཡེ་ཤེས་ངང་དུ་རོ་གཅིག་པའི། །ཁྱབ་བདག་བླ་མ་འཇིགས་བྱེད་འཁོར་དང་བཅས། །ཐོགས་མེད་འདིར་གཤེགས་བཛྲ་ས་མཱ་ཛཿ་
དེ་ལྟར་སྤྱན་དྲངས་རྒྱལ་བ་སྲས་བཅས་རྣམས། །བླ་མ་གཤིན་རྗེའི་གཤེད་པོར་གསལ་བ་ལ། །ཐིམ་པས་ཡིད་ལ་དྲན་པ་ཙམ་གྱིས་ཀྱང། །དགོས་འདོད་སྩོལ་བའི་དབང་གི་རྒྱལ་པོར་གྱུར།  །དེ་ལྟར་མཆོད་པའི་ཡུལ་དུ་གསལ་
བཏབ་པའི་བླ་མ་དེ་ཉིད་སངས་རྒྱས་ཐམས་ཅད་དང་སྤངས་རྟོགས་མཉམ་པ་ལ་རང་ངོས་ནས་དངོས་སུ་ལམ་ཕྱིད་ཅི་མ་ལོག་པར་སྟོན་པ་སོགས་ཀྱིས་སངས་རྒྱས་ལས་ཀྱང་བཀའ་དྲིན་ཆེ་བ་སྐྱབས་གནས་ཀུན་འདུས་ཀྱི་བདག་ཉིད་ཆེན་པོར་བསམས་ནས་སྐྱོན་རྟོག་གི་བློ་དགག་གང་

[003B] ཐུབ་དང། ཡོན་ཏན་དང་བཀའ་དྲིན་གྱི་ངོས་ནས་བསམ་པའི་དད་གུས་ཤུགས་དྲག་བསྐྱེད་བ་ནི་བླ་མའི་རྣལ་འབྱོར་གྱི་ཉམས་ལེན་གཙོ་བོ་ཡིན་པས་ཡིད་ཁྱེད་ཤེས་ཀྱི་བློ་གཏད་དང་མོས་དུང་གི་ཤུགས་མ་འགགས་པའི་སྒོ་ནས་ཕྱག་འཚལ་བ་སོགས་བྱ་བ་ནི།  གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་
ལ་འཆར་བ་གང། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །བླ་མའི་སྐུ་ནི་རྡོ་རྗེའི་སྐུ། །མཛེས་ཤིང་ལྟ་བས་ཆོག་མི་ཤེས། །བསམ་གྱིས་མི་ཁྱབ་ཡོན་ཏན་ལྡན། །བླ་མའི་སྐུ་ལ་ཕྱག་འཚལ་ལོ། །བླ་མའི་གསུང་ནི་ཚངས་པའི་དབྱངས། །
འགག་མེད་སེང་གེའི་སྒྲ་དང་ལྡན། །མུ་སྟེགས་ལོག་ལྟ་འཇོམས་མཛད་པ། །བླ་མའི་གསུང་ལ་ཕྱག་འཚལ་ལོ། །བླ་མའི་ཐུགས་ནི་ནམ་མཁའ་ལྟར། །བདེ་གསལ་མི་རྟོག་སྟོང་པའི་ངང། །རྣམ་ཐར་གསུམ་ལ་རབ་འགོད་པའི། །བླ་མའི་ཐུགས་ལ་ཕྱག་འཚལ་
ལོ༑ ༑གཟུགས་མཆོག་མཆོག་ཏུ་དྲག་པོ་ཆེ། །དཔའ་བོ་མཆོག་གི་སྤྱོད་ཡུལ་ཅན། །གདུལ་དཀའ་འདུལ་བའི་དོན་མཛད་པ། །རྡོ་རྗེ་འཇིགས་བྱེད་ལ་ཕྱག་འཚལ།  །ཞེས་པས་ཕྱག་བྱ། རང་གི་སྙིང་ག་ནས་ལྷ་མོ་མཆོད་རྫས་ཐོགས་པ་དཔག་ཏུ་མེད་པ་སྤྲོས་པས་མཆོད་ཅིང་
གཞན་ཡང་ཕྱོགས་བཅུའི་མཆོད་ཡོན་སོགས་མཆོད་པ་ཐམས་ཅད་རང་གི་བློས་བླངས་ནས་ཕུལ་བར་མོས་ལ།  འཛམ་བུ་གླིང་དང་གླིང་གཞན་ན། །མཆོད་ཡོན་ཇི་སྙེད་ཡོད་པ་དང། །བདག་གི་གུས་པས་བཤམས་པ་འདི། །བླ་མ་ལྷ་ཡི་ཚོགས་ལ་འབུལ། །ཨོཾ་གུ་རུ་བུདྡྷ་
བོ་དཧི་ས་ཏ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ།  དེ་བཞིན་དུ་མཆོད་ཡོན་གྱི་གནས་སུ།  ཞབས་བསིལ། དྲི་ཆབ། མེ་ཏོག་བདུག་སྤོས། མར་མེ། ཞལ་ཟས། སིལ་སྙན་རྣམས་དང།  སྔགས་ཀྱི་ཨརྒྷཾ་གྱི་གནས་སུ།  པཱ་དྱཾ། གནྡྷེ། པུཥྤེ། དྷཱུ་པེ། ཨཱ་ལོ་ཀེ། ནཻ་ཝི་དཡེ་

[004A]༄༅། །ཤཔྟ་རྣམས་བཅུག་སྟེ་ཆུ་གཉིས་ཉེར་སྤྱོད་རོལ་མོ་རྣམས་ཀྱིས་མཆོད། སྔར་གྱི་མཆོད་ཡོན་གྱི་གནས་སུ།  གཟུགས་མཆོག་སྒྲ་སྙན། དྲི་མཆོག་རེག་མཆོག་ རྣམས་བཅུག་ཕ་དང། སྔགས་ལ།  རཱུ་བ། ཤཔྟ། གནྡྷེ། ར་ས། སྤརཤ་
 རྣམས་བཅུག་སྟེ་འདོད་ཡོན་ལྔ་དང།  ཞིང་འདི་འཁོར་ལོ་རིན་ཆེན་གྱིས། ། ཞེས་སོགས་ཀྱིས་རྒྱལ་སྲིད་སྣ་བདུན་འབུལ་ལ། བསྡུན་ཚིགས་བཅད་དོར་བའི་སྔགས་ཙམ་གྱིས་ཀྱང་རུང་ངོ། །སྟོང་གསུམ་ལྟར་ཡངས་ཀ་པཱ་ལར། །བདེ་གཤེགས་ཡབ་ཡུམ་ཞུབ་བའི་བཅུད། །ཤ་ལྔ་བདུད་
རྩི་ལྔ་སྦྱར་བའི། །ཟག་མེད་ནང་གི་མཆོད་པ་བཞེས། །ཨོཾ་གུ་རུ་བུདྡྷ་བོ་དཧི་སཏ་ས་པ་རི་ཝཱ་ར་ཨོཾ་ཨཱ་ཧཱུཾ།  ཞེས་བས་ནང་མཆོད་འབུལ། མཛོས་ཤིང་ཡིད་དུ་འོང་བའི་མཆོད་པའི་ལྷ་མོ་དཔག་ཏུ་མེད་པ་སྤྲོས་པ་དང་སྙོམས་པར་ཞུགས་པའམ། དེ་དག་ཡུམ་ལ་བསྟིམས་ནས་དེ་དང་གཙོ་
བོ་སྙོམས་པར་ཞུགས་པའི་གསང་བ་དང་དེ་ཁོ་ན་ཉིད་ཀྱི་མཆོད་བསམ་ཉེས་པར་བསམ་ལ།  མཛེས་ལྡན་གཟུངས་མ་དང་སྦྱར་བའི། །དགའ་ཆེན་ལྷན་ཅིག་སྐྱེས་པའི་བདེ། །འཁོར་འདས་ཀུན་གྱི་གནས་ལུགས་དང། །རོ་མཉམ་མཆོད་པས་མཉེས་གྱུར་ཅིག་ཅེས་
པས་གསང་བ་དང་དེ་ཁོ་ན་ཉིད་ཀྱི་མཆོད་པ་འབུལ་ལ་དེ་གཉིས་འབུལ་བའི་ཚིག་སྒྲུབ་ཐབས་བཞིན་ལྷུག་པ་བརྗོད་ཀྱང་རུང་ངོ། །བཤགས་པ་སོགས་ཡན་ལག་ལྷག་མ་རྣམས་ཀྱང་བྱས་ན་ལེགས་པར་གསུངས་བས། དེའི་ཚུལ་ནི།  བདག་གིས་སྔོན་ཚེ་འཁོར་བ་ཐོག་མེད་ནས། །ཉོན་མོངས་
དབང་གྱུར་སྒོ་གསུམ་སྡིག་ལྟུང་དང། །ཁྱད་པར་སྡོམ་པ་གསུམ་གྱི་སྲུང་མཚམས་ལས། །འགལ་རྣམས་འགྱོད་སྡོམ་དྲག་པོས་མཐོལ་ཞིང་བཤགས། གསང་བ་གསུམ་གྱི་ཆོ་འཕྲུལ་རྨད་བྱུང་གིས། །འགྲོ་ཀུན་བདེ་ཆེན་ལམ་དུ་བཀྲི་བ་སོགས། །

[004B] །མཆོག་ཏུ་དགའ་བ་དམ་པས་ཡི་རང་ངོ། །ལུས་ཅན་དབང་པོའི་མཁའ་ལ་དལ་སྒྲོག་པའི། །ཐེག་གསུམ་ཆོས་ཚུལ་དབྱར་རྔ་མི་འཆད་ཅིང། །ཁྱད་པར་བླ་མེད་རྡོ་རྗེ་ཐེག་པ་ཡི། །ཟབ་རྒྱས་ཆོས་ཀྱི་འཁོར་ལོ་
བསྐོར་དུ་གསོལ། །ཐ་མལ་མིག་གི་བདུད་རྩིར་གཟུགས་སྐུའི་གར། །ཟུང་འཇུག་ཟ་མ་ཏོག་ཏུ་ཤར་བ་འདི། །བསྐལ་པ་ཞིང་ཁམས་རྒྱ་མཚོའི་རྡུལ་སྙེད་དུ། །མྱ་ངན་མི་འདའ་བརྟན་པར་བཞུགས་སུ་གསོལ། །འདིས་མཚོན་དུས་གསུམ་རྣམ་དཀར་ཉ་རྒྱས་ཟླའི། །
མཐུ་ནུས་བསིལ་ཟེར་ཆ་ཤས་འགྲོ་ཀུན་རྒྱུད། །ཀུན་མུད་སྙིང་པོར་ཞུགས་ལ་གནས་སྐབས་དང། །མཐར་ཐུག་རེ་འབྲས་འདབ་བརྒྱ་མྱུར་གྲོལ་ཤོག་ ཅེས་པ་རྣམས་དོན་དྲན་བཞིན་པས་བརྗོད་དོ། །དེ་ནས་རིན་པོ་ཆེ་ལ་སོགས་པ་ལས་བྱས་པའི་མཎྜལ་ལ། ཡོངས་གྲགས་
ཀྱི་ཚེམ་བུ་སོ་བདུན་མའམ། གདན་རྫོགས་དམར་ཁྲིད་སོགས་ལས་འབྱུང་བའི་ཚོམ་བུ་ཉེར་གསུམ་མ་གང་རིགས་བཀོད་དེ། རི་གླིང་ལ་སོགས་པ་ལྷ་མིའི་ཕུན་ཚོགས་ཐམས་ཅད་བློས་བླངས་ནས་ཕུལ་བར་མོས་པ་ནི་ཕྱིའི་མཎྜལ།  བདག་ལུས་ངག་ཡིད་ཕུང་ཁམས་སྐྱེ་མཆེད་རྣམས། །ཡོངས་
སུ་གྱུར་ལས་གྲངས་མེད་འཇིག་རྟེན་སྣོད། །འདོད་དགུའི་ཕུན་ཚོགས་གཏེར་གྱིས་གང་བ་འདི། །བླ་མ་ལྷ་ཡི་ཚོགས་ལ་གུས་པས་འབུལ། ། ཞེས་རང་གི་ལུས་ངག་ཡིད་གསུམ་དང་ཕུང་ཁམས་སྐྱེ་མཆེད་རྣམས་རི་གླིང་སོགས་སྣོད་བཅུད་ཀྱི་འདོད་དགུ་མ་ཚང་བ་མེད་པར་མོས་ནས་འབུལ་
བ་ནང་གི་མཎྜལ།  ཐབས་མཆོག་བདེ་ཆེན་རྡོ་རྗེའི་རོལ་རྩེད་ཀྱིས། །སྟོང་ཕྱོགས་ཤེས་རབ་པད་མར་རོལ་པ་ལས། །ཟག་མེད་ལྷན་སྐྱེས་དགའ་བའི་རང་བཞིན་གྱི། །སྣོད་བཅུད་དཀྱིལ་འཁོར་བཀོད་པས་མཉེས་གྱུར་ཅིག་ ཅེས་བདེ་བ་ཆེན་པོའི་ཡེ་ཤེས་མོས་པ་ཚུན་ཆད་ཀྱིས་

[005A]༄༅། ། བསྐྱེད་ནས་དེ་ཉིད་ཧཱུཾ་ཡིག་ཏུ་གསལ་བ་ལས་བྱུང་བའི་སྣོད་བཅུད་ཀྱི་ཕུན་ཚོགས་བདེ་བའི་རོལ་བ་ལས་ཤར་བ་རྣམས་ཕུལ་བར་མོས་པ་གསང་བའི་མཎྜལ།  བདེ་ཆེན་ཀུན་ཏུ་བཟང་པོའི་རྣམ་རོལ་གྱི། །མཆོད་སྤྲིན་ཅིར་ཡང་སྣང་བའི་སྒྱུ་མ་
རྣམས༑ ༑གདོད་ནས་རང་བཞིན་སྟོང་པར་ངེས་རྙེད་པའི། །ཟུང་འཇུག་བླ་མེད་མཆོད་པས་མཉེས་གྱུར་ཅིག་ ཅེས་བདེ་རྐྱང་ཙམ་མ་ཡིན་པར་དེས་སྟོང་ཉིད་རྟོགས་པའི་བློའི་གཟུང་རྣམ་འདོད་ཡོན་མཆོད་སྤྲིན་གྱི་རྣམ་པར་མོས་བས་མཉེས་པར་བསམ་བདེ་ཁོ་ན་ཉིད་ཀྱི་མཎྜལ་འབུལ་
དེ་ནས་གསོལ་བ་འདེབས་པ་ནི།  ཁྱོད་མཚན་ཐོས་པ་ཙམ་གྱིས་སྲིད་དང་ཞིའི། །རྒུད་པ་དྲུང་ནས་འབྱིན་པའི་ལམ་སྟོན་རྗེ། །དུས་གསུམ་བཤེས་གཉེན་མ་ལུས་འདུས་པའི་སྐུ། །བླ་མ་རིན་པོ་ཆེ་ལ་གསོལ་བ་འདེབས། །མཁའ་ཁྱབ་མི་ཤིགས་རྡོ་རྗེའི་ཕོ་བྲང་
དབུས༑ ༑རང་སྣང་ཟག་མེད་འདོད་ཡོན་དགྱེས་དགུ་ལ། །རྟག་པར་རོལ་པའི་ཡི་དམ་དཀྱིལ་འཁོར་བདག་བླ་མ་རིན་པོ་ཆེ་ལ་གསོལ་བ་འདེབས། །དོན་གཉིས་ལྷུན་གྲུབ་ཡང་དག་རྫོགས་སངས་རྒྱས། །འགོག་ལམ་བདེན་པ་ཟུང་འཇུག་དམ་པའི་
ཆོས༑ ༑རིག་གྲོལ་བརྒྱད་ལྡན་འཕགས་ཚོགས་དགེ་འདུན་དངོས། །བླ་མ་རིན་པོ་ཆེ་ལ་གསོལ་བ་འདེབས། །གཉིས་སྤངས་མཆོག་གི་ལམ་དུ་ཞུགས་པའི་སེམས། །བཅུ་དྲུག་དགའ་བའི་འགྲོས་ཀྱིས་ཚིམ་མཛད་པའི། །གནས་གསུམ་ཡེ་ཤེས་མཁའ་
འགྲོ་ཀུན་གྱི་དངོས། །བླ་མ་རིན་པོ་ཆེ་ལ་གསོལ་བ་འདེབས། །ནག་པོའི་རིགས་གྱུར་བདུད་སྡེ་མ་ལུས་པ། །ཐལ་བར་རློག་ཅིང་དམ་ལྡན་བུ་བཞིན་དུ། །སྐྱོང་མཛད་དཀར་ཕྱོགས་སྲུང་མ་ཀུན་གྱི་དངོས། །བླ་མ་རིན་པོ་ཆེ་ལ་གསོལ་བ་འདེབས། །སྔོན་བྱོན་

[005B] །སྐལ་ངན་སྙིགས་མར་སྤྱོད་པ་བདག་ཅག་ལ། །བདེ་ལེགས་ལམ་བཟང་གསལ་བར་སྟོན་མཛད་པའི། །བླ་མ་རིན་པོ་ཆེ་ལ་གསོལ་བ་འདེབས། །རྣམ་འདྲེན་ཐུབ་པའི་ཉི་མ་ནུབ་གྱུར་ཏེ། །མཚན་ཙམ་སྐྱབས་སུ་རེ་བའི་
དུས་ངན་འདིར། །རྒྱལ་བ་མཆོག་གི་གདུང་འཚོབ་ཆོས་ཀྱི་རྗེ། །བླ་མ་རིན་པོ་ཆེ་ལ་གསོལ་བ་འདེབས། །བག་ཡོད་ར་བ་བརྟན་པོས་ཡོངས་བསྐོར་བའི། །ངེས་འབྱུང་ཚུལ་ཁྲིམས་རྣམ་དག་ཙན་དན་ལྗོན། །ལུས་ཅན་ཚ་གདུང་སེལ་བའི་ཆོ་ག་མཁན། །བླ་
མ་རིན་པོ་ཆེ་ལ་གསོལ་བ་འདེབས། །འགྲོ་ལ་ལྷག་པར་བརྩེ་བའི་རྟ་བདུན་གྱིས། །དལ་མེད་དྲངས་པའི་བྱང་ཆུབ་སེམས་མཆོག་ཉི། །གང་ཐུགས་ཀུན་གསལ་རྒྱན་དུ་རྟག་འཆར་བ། །བླ་མ་རིན་པོ་ཆེ་ལ་གསོལ་བ་འདེབས། །གཡོ་མེད་ནང་དུ་ཡང་དག་
འཇོག་གི་སེམས། །རྙོག་བྲལ་དྭངས་པའི་ཤེལ་ངོས་བདེན་གཉིས་གཟུགས། །འཆར་བའི་ཕ་མཐའ་ཀུན་མཁྱེན་དང་མཉམ་པ། །བླ་མ་རིན་པོ་ཆེ་ལ་གསོལ་བ་འདེབས། །སྙིང་དབུས་མ་རིག་སྤུབས་ཀྱི་སྒོ་ང་ལས། །གྲོལ་བའི་སྒྱུ་འཕྲུལ་དྲ་བ་གདོང་
བཞིའི་འཛུམ། །འཁོར་བ་སྲེད་དུ་ཉེར་བཞད་རྡོ་རྗེ་སེམས། །བླ་མ་རིན་པོ་ཆེ་ལ་གསོལ་བ་འདེབས། །འདི་དང་བར་དོ་ཕྱི་མ་ཐམས་ཅད་དུ། །སྐྱིད་སྡུག་མཐོ་དམན་གནས་སྐབས་ཅིར་གྱུར་ཀྱང། །ཀུན་འདུས་བླ་མ་གཤིན་རྗེའི་གཤེད་པོ་ལས། །གཞན་དུ་
སྐྱབས་གཞན་མི་འཚོལ་ཐུགས་རྗེས་གཟིགས། །ཡིད་བཞིན་ནོར་བུ་ལས་ལྷག་དལ་འབྱོར་རྟེན། །རྣམ་གཡེང་སྡིག་པའི་ལས་ཀྱིས་ཆུད་ཟོས་ཏེ། །རིན་ཆེན་གླིང་ནས་སྟོང་ལོག་མི་འབྱུང་བར། །ཚེ་མཇུག་དོན་ལྡན་བྱེད་པར་བྱིན་གྱིས་རློབས། །སྐུ་གསུམ་རིན་

[006A]༄༅། །ཆེན་གླིང་དུ་ཚེ་ཐུང་འདིར། །བདེ་བླག་འཁྲིད་པའི་དྲིན་ཅན་བླ་མ་ལ། །སྐྱོན་རྟོག་སྐད་ཅིག་ཙམ་ཡང་མི་སྐྱེ་བར། །སངས་རྒྱས་དངོས་སུ་མཐོང་བར་བྱིན་གྱིས་རློབས། །ཟབ་དང་རྒྱ་ཆེའི་གདམས་ངག་ཐོས་ན་ཡང། །ཉམས་
ལེན་སེམས་ཀྱི་ཐོག་ཏུ་མ་ཁེལ་བས། །དགེ་སྦྱོང་གཟུགས་བརྙན་ཙམ་དུ་ལུས་པ་བདག་བློ་སྣ་ཆོས་ལ་ཕྱོགས་བར་བྱིན་གྱིས་རློབས། །འཐོར་རླུང་དྲག་པོས་ཉེ་བའི་མར་མེ་བཞིན། །རྐྱེན་ངན་དུ་མས་གཙེས་པའི་ཚེ་སྲོག་འདི། །ད་ལྟ་ཉིད་ཀྱང་མི་འཆིའི་
གདེངས་མེད་པས། །ལོང་མེད་རྒྱུད་ལ་སྐྱེ་བར་བྱིན་གྱིས་རློབས། །སྐྱེས་བ་ཙམ་ནས་འཆི་བའི་ལམ་དུ་ཞུགས། །འདུས་པ་ཐམས་ཅད་མི་རིང་སོ་སོར་འགྱེས། །བསགས་པ་ཀུན་གྱི་ཐམ་འཛད་པས་ན། །ཚེ་འདིའི་སྣང་ཤས་ལྡོག་པར་བྱིན་གྱིས་རློབས། །
ཤུགས་དྲག་ངན་སོང་གསུམ་པོའི་སྡུག་བསྔལ་གྱིས། །ལུས་དང་སེམས་ལ་གདུང་བའི་ཆ་ཤས་ཙམ། །ཉམ་ཆུང་བདག་འདྲས་བཟོད་གླགས་མ་མཆིས་པས། །ངན་འགྲོའི་འཇིགས་པ་ཆེ་ལས་སྐྱོབ་ཏུ་གསོལ། །བཟློག་དཀའ་ཉོན་མོངས་དགྲ་བོའི་དབང་
གྱུར་ཏེ། །སྒོ་གསུམ་སྡིག་ལྟུང་ཁོ་ནས་སྦགས་པ་འདི། །སྟོབས་ལྡན་གཉེན་བོ་བཞི་ཡི་དག་བྱེད་ཀྱིས། །བཤགས་སྡོམ་ཚུལ་བཞིན་བྱེད་པར་བྱིན་གྱིས་རློབས། །སྐྱེ་དགུ་རྣམས་ཀྱི་བདེ་སྡུག་ཕྲ་མོ་ཡང། །སྔོན་བསགས་འདུ་བྱེད་རྐྱེན་ལ་རག་ལུས་ཕྱིར། །
སྡིག་སྤོང་དགེ་བསྒྲུབ་པའི་བླང་དོ་རལ། །རྟག་ཏུ་བག་ཡོད་བསྟེན་པར་བྱིན་གྱིས་རློབས། །ཆགས་བྲལ་ཚངས་པའི་བདེ་བ་ཐོབ་ན་ཡང། །སྡུག་བསྔལ་གསུམ་གྱི་འཆིང་ལས་མ་གྲོལ་བས། །ལས་ཉོན་གཞན་དབང་འཁོར་བ་མཐའ་དག་ལ། །བཅོས་མིན་

[006B] །བླང་དོར་གནས་ལ་བལྟ་བའི་མིག་ཉམས་ཤིང། །བདག་འཛིན་ཉོན་མོངས་དམ་པོའི་སྒྲོག་གིས་བཅིངས། །མུ་མེད་སྡུག་བསྔལ་རྒྱ་མཚོར་ལྷུང་བ་ཡི། །འགྲོ་ལ་སྙིང་རྗེ་སྐྱེ་བར་བྱིན་གྱིས་རློབས། །ཐོག་མེད་དུས་ནས་རང་དོན་
འབའ་ཞིག་ལ། །བརྩོན་ཀྱང་ཕན་པ་ཆ་ཙམ་མ་གྲུབ་ཅིང། །ཕྱི་ཕྱིར་སྡུག་བསྔལ་བསྐྱེད་པའི་རྒྱུར་མཐོང་ནས། །རང་ཉིད་གཅེས་འཛིན་ཐོངས་པར་བྱིན་གྱིས་རློབས། །འགྲོ་ལ་རྟག་ཏུ་ཕན་བདེ་སྒྲུབ་པ་ནི། །འདི་ཕྱིའི་བདེ་ལེགས་རྩ་བར་ངེས་རྙེད་ནས། །ལུས་
ངག་ཡིད་ཀྱི་བགྱི་བ་གང་བརྩམ་པ། །གཞན་དོན་ཁོ་ནར་གཞོལ་བར་བྱིན་གྱིས་རློབས། །ཉེས་ཀུན་བག་ཆགས་བཅས་པ་གཏན་སྤངས་ཤིང། །མཁྱེན་བརྩེ་ནུས་པ་མཐར་ཕྱིན་རྫོགས་སངས་རྒྱས། །གཞན་ཕྱི་འདོད་པའི་ཐེག་ཆེན་སེམས་བསྐྱེད་ལ། །
བཅོས་མིན་མྱོང་བ་ཐོན་པར་བྱིན་གྱིས་རློབས། །གོ་འཕང་མཆོག་དེ་རྒྱལ་སྲས་སྤྱོད་པ་ལ། །བལྟོས་ཕྱིར་འཇུག་པའི་སྡོམ་པ་ལེགས་བཟུང་ནས། །རྣམ་དག་ཚུལ་ཁྲིམས་གསུམ་གྱི་ཉམས་ལེན་ལ། །བརྩོན་པ་དྲག་པོས་འབད་པར་བྱིན་གྱིས་རློབས། །བྱང་ཆུབ་
ཆེན་པོའི་ལམ་བཟང་མ་ལུས་པ། །ཉེ་བར་འདུས་པའི་ཕ་རོལ་ཕྱིན་པ་དྲུག་རང་རང་མི་མཐུན་ཕྱོགས་ཀྱིས་མི་བརྫི་བར། །ཚུལ་བཞིན་ཉམས་སུ་ལེན་པར་བྱིན་གྱིས་རློབས། །དྲན་ཤེས་ལྕགས་ཀྱུ་རྣོན་པོས་བཏབ་པ་ལས། །རྩེ་གཅིག་ཏིང་འཛིན་རབ་བརྟན་གླང་
པོ་ཆེ། །བྱིན་རྒོད་རྣམ་པར་གཡེང་བ་གཏན་ལྡོག་པའི། །ཞི་གནས་མྱུར་དུ་འགྲུབ་པར་བྱིན་གྱིས་རློབས། །གཡོ་མེད་ཏིང་འཛིན་དང་འགྲོགས་བློ་གྲོས་ཀྱིས། །ཇི་ལྟ་ཇི་སྙེད་ཆོས་ཚུལ་མཐའ་ཡས་ལ། །མ་འདྲེས་སོ་སོར་དཔྱོད་པ་གོམས་པའི་མཐུས། །ལྷག་མཐོང་རྣམ་

[007A]༄༅། །དག་འགྲུབ་པར་བྱིན་གྱིས་རློབས། །འཁོར་འདས་མ་ལུས་བློ་ཡིས་བཏགས་ཙམ་ལས། །གདོད་ནས་རང་བཞིན་ཅི་ཡང་མ་གྲུབ་པར། །ལེགས་པར་མཐོང་བའི་མཐའ་བྲལ་ལྟ་བ་ལ། །རྟག་ཏུ་མཉམ་པར་འཇོག་པར་བྱིན་གྱིས་
རློབས༑ ༑རྡོ་རྗེ་འཆང་དངོས་བླ་མའི་སྤྱན་སྔ་རུ། །རྣམ་དག་དབང་གིས་བདག་རྒྱུད་ལེགས་སྨིན་ཅིང། །ཇི་ལྟར་ཁས་བླངས་དམ་ཚིག་སྡོམ་པ་རྣམས། །སྲོག་ལྟར་གཅེས་པར་བསྲུང་བར་བྱིན་གྱིས་རློབས། །གང་ཤར་སྣོད་བཅུད་སྤྲོས་བ་མ་ལུས་པ། །རབ་
འབྱམས་ལྷ་ཡི་འཁོར་ལོར་ཡོངས་ཤར་བའི། །སྨིན་བྱེད་རིམ་པ་དང་པོའི་རྣལ་འབྱོར་གྱིས། །ཐ་མལ་སྣང་ཞེན་ལྡོག་པར་བྱིན་གྱིས་རློབས། །རྡོ་རྗེའི་ལུས་ལ་གནད་དུ་བསྣུན་པའི་མཐུས། །སྲིད་པར་སྐྱེ་འཆི་བང་དོའི་འཁྲུལ་འཁོར་ཀུན། །ལེགས་པར་
བཤིག་ནས་ཚེ་ཐུང་འདི་ཉིད་ལ། །སྐུ་གསུམ་མངོན་དུ་འགྱུར་བར་བྱིན་གྱིས་རློབས། །ཚེ་རབས་ཀུན་ཏུ་འཇམ་དབྱངས་བླ་མ་ཡིས། །རྗེས་གཟུང་དུས་གསུམ་རྒྱལ་བའི་ཐུགས་ཀྱི་བཅུད། །གསང་ཆེན་བླ་ན་མེད་པའི་བཤད་སྒྲུབ་དང། །ནམ་ཡང་འབྲལ་བ་
མེད་པར་བྱིན་གྱིས་རློབས། །མདོ་སྔགས་དམ་ཆོས་འཛིན་ལ་མི་ཞུམ་པའི། །སྙིང་སྟོབས་སྤྱོད་བས་རྟག་ཏུ་འདའ་བ་དང། །ཕྱི་ནང་བར་གཅོད་རྐྱེན་ངན་མ་ལུས་པ། །ད་ལྟ་ཉིད་དུ་ཞི་བར་བྱིན་གྱིས་རློབས། ། དེ་ལྟར་ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་
པ་རྒྱུད་ལ་སྐྱེ་བ་དང་འགལ་རྐྱེན་ཞི་བའི་གསོལ་བ་ནན་ཏན་དུ་འདེབས་ཤིང། ཁྱད་པར་དུ་ཡང།  བློ་བཟང་རྒྱལ་ཀུན་ཡེ་ཤེས་འཇམ་དཔལ་དབྱངས། །བསྐལ་བཟང་རྣམ་འདྲེན་གདུང་འཚོ་བ་ཆོས་ཀྱི་རྗེ། །མཐུ་སྟོབས་རྒྱ་མཚོའི་བདག་ཉིད་འཇིགས་བྱེད་ལྷར། །རྩེ་

[007B] ། ཞེས་བས་ལན་ཅི་མང་གསོལ་བ་བཏབ། གཞན་ཡང་གདུང་ཤུག་དྲག་པོས།  བདག་དང་མ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་གསོལ་བ་འདེབས་སོ། །ཆོས་རྗེ་སངས་རྒྱས་
རིན་པོ་ཆེ་ལ་གསོལ་བ་འདེབས་སོ། །བླ་མ་ཆོས་ཀྱི་སྐུ་ལ་གསོལ་བ་འདེབས་སོ། །བླ་མ་ལོངས་སྤྱོད་རྫོགས་པའི་སྐུ་ལ་གསོལ་བ་འདེབས་སོ། །བླ་མ་མཆོག་གི་སྤྲུལ་བའི་སྐུ་ལ་གསོལ་བ་འདེབས་སོ། །སངས་རྒྱས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་
གསོལ་བ་འདེབས་སོ། །དམ་ཆོས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །དགེ་འདུན་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཡི་དམ་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །མཁའ་
འགྲོ་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །ཆོས་སྐྱོང་ཀུན་འདུས་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། །སྐྱབས་གནས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་ལམ་དུ་
འགྲོ་བར་བྱིན་གྱིས་བརླབ་ཏུ་གསོལ། ལམ་འཁྲུལ་བསེལ་བར་བྱིན་གྱིས་བརླབ་ཏུ་གསོལ། །འཁྲུལ་པ་འོད་གསལ་དུ་འཆར་བར་བྱིན་གྱིས་བརླབ་ཏུ་གསོལ། ཆོས་མིན་གྱི་རྟོག་བཞི་བར་བྱིན་གྱིས་བརླབ་ཏུ་གསོལ། དགེ་བའི་བཤེས་གཉེན་ལམ་དད་པ་
ནས་བཟུང་སྟེ་བདག་གཉིས་སུ་མཚན་མར་འཛིན་པའི་བར་གྱི་ཕྱིན་ཅི་ལོག་གི་རྟོག་པ་ཐམས་ཅད་འགག་པར་བྱིན་གྱིས་བརླབ་ཏུ་གསོལ། དགེ་བའི་བཤེས་གཉེན་ལ་དད་པ་ནས་བཟུང་སྟེ་བདེན་གཉིས་དབྱེར་མེད་ཟུང་འཇུག་གི་བར་གྱི་ཕྱིན་ཅི་མ་ལོག་པའི་རྟོག་པ་

[008A]༄༅། །མཐའ་དག་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ།  ཞེས་པ་ཡང་ལན་ཅིག་གམ་གསུམ་ལ་སོགས་པས་གསོལ་བ་བཏབ།  དེ་ལྟར་གསོལ་བ་བཏབ་པས་བླ་མ་གཤིན་རྗེའི་གཤེད་ཀྱི་སྤྱི་བོའི་ཨོཾ་དཀར་པོ་ལས་སྐུའི་ཡོན་ཏན་
ཐམས་ཅད་ཀྱི་ངོ་བོ་འོད་དང་བདུད་རྩི་དཀར་པོའི་རྒྱུན་བབས། རང་གི་སྤྱི་བོ་ནས་ཞུགས། ལུས་ཀྱི་ནང་ཐམས་ཅད་གང། ལུས་ཀྱི་ནད་གདོན་སྡིག་སྒྲིབ་ཐམས་ཅད་དག་བུམ་པའི་དབང་ཐོབ། བླ་མ་ལྷག་པའི་ལྷའི་སྐུའི་བྱིན་རླབས་ཐམས་ཅད་དང། སྐུ་
རྡོ་རྗེ་འགྲུབ་པའི་ནུས་པ་ཁྱད་པར་ཅན་ཐོབ་པར་གྱུར།  པར་བསམ། ཡང།  བླ་མ་གཤིན་རྗེའི་གཤེད་ཀྱི་མགྲིན་པའི་ཨཱ་དམར་པོ་ལས་གསུང་གི་ཡོན་ཏན་ཐམས་ཅད་ཀྱི་ངོ་བོ་འོད་དང་བདུད་རྩི་དམར་པོའི་རྒྱུན་བབས། རང་གི་མགྲིན་པ་ནས་ཞུགས། ལུས་ཀྱི་
ནང་ཐམས་ཅད་གང། ངག་གི་སྡིག་སྒྲིབ་ཐམས་ཅད་དག་གསང་བའི་དབང་ཐོབ། བླ་མ་ལྷག་པའི་ལྷའི་གསུང་གི་བྱིན་རླབས་ཐམས་ཅད་དང་གསུང་རྡོ་རྗེ་འགྲུབ་པའི་ནུས་པ་ཁྱད་པར་ཅན་ཐོབ་བར་གྱུར་ པར་བསམ། ཡང་བླ་མ་  གཤིན་རྗེའི་གཤེད་ཀྱི་
ཐུགས་ཀའི་ཧཱུཾ་སྔོན་པོ་ལས་ཐུགས་ཀྱི་ཡོན་ཏན་ཐམས་ཅད་ཀྱི་ངོ་བོ་འོད་དང་བདུད་རྩི་སྔོན་པོའི་རྒྱུན་བབས། རང་གི་སྙིང་ག་ནས་ཞུགས། ལུས་ཀྱི་ནང་ཐམས་ཅད་གང། ཡིད་ཀྱི་སྡིག་སྒྲིབ་ཐམས་ཅད་དག་ཤེས་རབ་ཡེ་ཤེས་ཀྱི་དབང་ཐོབ། བླ་
མ་ལྷག་པའི་ལྷའི་ཐུགས་ཀྱི་བྱིན་རླབས་ཐམས་ཅད་དང་ཐུགས་རྡོ་རྗེ་འགྲུབ་པའི་ནུས་པ་ཁྱད་པར་ཅན་ཐོབ་པར་གྱུར་ པར་བསམ། ཡང་  བླ་མ་གཤིན་རྗེའི་གཤེད་ཀྱི་གནས་ལྔའི་ཡི་གེ་རྣམས་ལས་འོད་ཟེར་དང་བདུད་རྩི་དཀར་དམར་མཐིང་སེར་ལྗང་

[008B] རང་གི་གནས་ལྔ་ནས་ཞུགས། ལུས་ཀྱི་ནང་ཐམས་ཅད་གང། སྒོ་གསུམ་གྱི་སྡིག་སྒྲིབ་བག་ཆགས་དང་བཅས་པ་ཐམས་ཅད་དག་དབང་བཞི་པ་ཐོབ། བླ་མ་ལྷག་པའི་ལྷའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་དང་རྡོ་རྗེ་གསུམ་
དབྱེར་མེད་པའི་རྡོ་རྗེ་འཆད་ཆེན་པོ་འགྲུབ་པའི་ནུས་པ་ཁྱད་པར་ཅན་ཐོབ་པར་གྱུར་ པར་བསམ། དེ་ནས་  དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་གཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །དེ་ལྟར་གསོལ་བ་བཏབ་པས་བླ་མ་ཡི། །སེང་ཁྲི་པད་ཟླ་ཉི་མའི་གདན་དང་བཅས། །སྙིང་དབུས་རྩ་འདབ་ཐིག་ལེ་དཀར་དམར་ལ། །ཐིམ་པས་པདྨ་ཟླ་ཉིའི་གདན་དུ་གྱུར། །སླར་ཡང་བླ་མ་འཇམ་དཔལ་གཤིན་རྗེའི་
གཤེད༑ །དབུ་མའི་ནང་བརྒྱུད་སྙིང་གའི་གདན་སྟེང་བབས། །དྭངས་མའི་རླུང་སེམས་ཁམས་དང་དབྱེར་མེད་དུ། །བཞུགས་ནས་རྟག་ཏུ་བྱིན་གྱིས་བརླབས་པར་གྱུར། ། དེ་ལྟར་བླ་མ་ལྷག་པའི་ལྷ་དང་རང་གི་སྙིང་གའི་རླུང་སེམས་ངོ་བོ་དབྱེར་མེད་དུ་མོས་པ་ལ། ཡང་ནས་ཡང་
དུ་དྲན་པས་གསལ་བཏབ་ནས་གསོལ་བ་འདེབས་ལ་དང། བཟའ་བཏུང་གི་ཚེ་ཡང་སྙིང་གའི་བླ་མ་དེ་ཉིད་སྐྱབས་གནས་ཀུན་འདུས་ཀྱི་བདག་ཉིད་དུ་མོས་པ་ལ་བཟའ་བཏུང་བདུད་རྩིར་གསལ་བ་ཕུལ་བས་ཟག་མོད་ཀྱི་བདེ་བས་དགྱེས་པར་བསམ། གཞན་ཡང་ཕྱིའི་སྣང་བ་ཐམས་ཅད་བླ་མ་རྡོ་རྗེ་འཇིགས་བྱེད་ཀྱི་རྣམ་པར་གསལ་བ་
ལ་གསོལ་བ་འདེབས་པ་སོགས་སྒོ་གསུམ་གྱི་བྱ་བ་ཐབས་ཅད་བླ་མའི་རྣལ་འབྱོར་དང་བསྲེ་ཤེས་པ་ཞིག་གིས་དལ་བ་དོན་ཡོད་པ་དང། བསྟན་པ་དང་འགྲོ་ལ་ཕན་པ་རྒྱ་ཆེན་པོ་རྒྱུན་མི་འཆད་དུ་འབྱུང་བར་བྱའོ། །དེ་ལྟར་ངེད་རང་དང་དཔལ་རྡོ་རྗེ་འཇིགས་བྱད་ངོ་བོར་དབྱེར་མེད་དུ་མོས་ནས་གསོལ་བ་འདེབས་པའི་རྣལ་འབྱོར་

[009A]༄༅། ། བྱ་བའི་རིམ་པ་དངོས་གྲུབ་ཀུན་སྩོལ་ཞེས་བྱ་བ་འདི་ནི་ཨོ་རོད་ཇུན་གར་གྱི་ནོར་འཛིན་བདེ་བར་སྐྱོང་བའི་ས་སྤྱོད་ནས་མངགས་པའི་མི་སྣ་ཨུ་གེར་གྱི་རྒྱུད་སྨད་བླ་མ་དབུ་མཛད་དགེ་སློང་ནམ་མཁའ་ཡེ་ཤེས་ཀྱིས་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་
བཟའ་བསྐལ་བཟང་རྒྱ་མཚོས་སྦྱར་བའོ།།  །།

[009B][BP]

[001A]
༄༅། ། ཡོན་ཏན་ཀུན་གྱི་གཞི་རྟེན་བླ་མའི་རྣལ་འབྱོར་གྱི་རིམ་པ་ཕྱོགས་གཅིག་ཏུ་བཀོད་པ་དངོས་གྲུབ་བདུད་རྩིའི་ཆར་འབེབས་ཞེས་བྱ་བ་བཞུགས་སོ། །

[001B] ། བླ་མའི་རྣལ་འབྱོར་རྣམ་སྨིན་ཆེས་དཀར་ཟླ་བ་ཞེས་བྱ་བ་བཞུགས།     ༈    སྒྲིབ་གཉིས་བག་ལ་ཉལ་གྱི་འཆིང་བའི་རྒྱ། །ཐབས་ཤེས་ཟུང་འཇུག་མཚོན་ཆ་རྣོན་པོ་
ཡིས། །ཡོངས་སུ་བཅད་པའི་སངས་རྒྱས་ཀུན་ངོ་བོ། །བླ་མ་རྡོ་རྗེ་འཛིན་པ་སྙིང་དབུས་བཞུགས། །དག་པ་ཞི་ཁྲོ་ལྷ་དང་ལྷ་མོའི་ཚུལ། །གང་སྐུར་འདུས་པ་ཡོངས་འདྲེན་སློབ་དཔོན་ཆེ། །རྣལ་
འབྱོར་མཆོད་པའི་ཕན་ཡོན་གཞལ་མེད་ཅེས། །རྒྱལ་བས་ཡང་ཡང་གསུངས་པའི་དོན་དེ་སྤེལ། ། དེ་ལ་འདིར་མཆོག་དང་ཐུན་མོང་གི་དངོས་གྲུབ་མ་ལུས་བ་འབྱུང་བའི་སྒོ་དམ་པ་ནི་དགེ་བའི་བཤེས་གཉེན་ཚུལ་བཞིན་དུ་བསྟེན་པ་
ཉིད་ཡིན་པར། འཇམ་མགོན་བླ་མའི་བཀའ་ལས། དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འགྲིག་པའི་རྩ་བ་ནི། །ལམ་སྟོན་བཤེས་གཉེན་དམ་པ་འབད་པ་ཡིས། །བསམ་དང་སྦྱོར་བས་ཚུལ་བཞིན་བསྟེན་པ་རུ། །།

[002A] །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་སྒྲུབ་པའི་མཆོད་པས་མཉེས་པར་བྱ། །ཞེས་སོགས་རྒྱལ་བ་ཀུན་གྱིས་ལན་ཅིག་མ་ཡིན་པར་གསུངས་པས་ཐབས་ཟབ་མོ་བླ་མའི་རྣལ་
འབྱོར་ལ་བརྟེན་ཏེ་འདི་ཕྱིའི་མདུན་མ་ལྷུན་གྲུབ་ཏུ་བྱ་བ་ལ། ཐོག་མར་སྐྱབས་སུ་འགྲོ་བ་དང་ཚད་མེད་བཞི་བསྒོམ་པ་སྔོན་དུ་འགྲོ་བས།  ཨོཾ་ཤཱུནྱ་ཏཱཛྙཱ་ན་བཛྲ་སྭ་བྷཱ་ཝ་ཨཱདྨ་ཀོཉཧཾ། འཁོར་བ་མྱ་ངན་འདས་པའི་ཆོས་ཐམས་ཅད། །
སྣང་བ་རྫུན་པ་སྒྱུ་མའི་འཕྲུལ་པོ་ཆེ། །རང་བཞིན་གྱིས་སྟོང་སྔོ་སངས་ནམ་མཁའི་དང། །བརྒྱ་བྱིན་གཞུ་ཡི་སྣང་བ་འགོག་མེད་ལྟར། །རང་གི་སྤྱི་གཙུག་གདོང་ལྔ་པ་ཡི་ཁྲིར། །སྣ་ཚོགས་པད་མ་
འདབ་མ་ཆེས་ཡངས་པར། །བསིལ་ཟེར་ཟླ་བ་ཉ་གང་གདན་གྱི་སྟེང། །ངོ་བོ་སངས་རྒྱས་ཀུན་འདུས་བཀའ་དྲིན་ཅན། །བླ་མ་ཐུགས་རྗེ་ཆེན་པོའི་རྣམ་པ་ནི། །སྐུ་མདོག་ཟླ་གཞོན་བྱུགས་པའི་གངས་

[002B] །དཀར་གསལ་ཞལ་གཅིག་ཚད་མེད་ཕྱག་ལྡན་པའི། །གཡས་གཡོན་དང་པོ་ཐུགས་ཀར་ཐལ་མོ་སྦྱར། །གཡས་ཀྱི་གཉིས་པས་ཆུ་ཤེལ་ཕྲེང་བའི་གྲངས། །བརྒྱ་རྩ་བརྒྱད་པ་སེམས་ཅན་འདྲེན་པའི་
རྟགས། །གཡོན་ལྷག་དུས་གསུམ་སངས་རྒྱས་གསུམ་མཚོན་པའི། །པད་མ་དཀར་པོ་རྒྱས་པའི་ཡུ་བ་འཛིན། །རིན་ཆེན་དབུ་རྒྱན་སྙན་ཆ་འཕྱང་བའི་འཕྲུལ། །མཐོ་རིས་སྒེག་མོ་གར་ལ་བྲེལ་བའི་ཟླ། །
མགུལ་རྒྱན་གདུ་བུ་འོག་པག་གཡེར་ཀའི་སྒྲས། །ཆོས་ཀྱི་སྒོ་མོ་བརྒྱ་ཕྲག་དུས་གཅིག་འདོམས། །པཉྩ་ལི་ཀ་རེག་འཇམ་ལྷ་རྫས་ཀྱི། །སྟོད་གཡོགས་སྨད་གཡོགས་འཛིན་པའི་རྣམ་འགྱུར་སྒེག་སྒྲིབ་མེད་
སྤྱན་གྱིས་འགྲོ་ལ་རྟག་བཙའ་ཞིང། །ཐུགས་རྗེ་རིགས་དྲུག་ཀུན་ལ་ཁྱབ་པར་གནས། །དྭངས་གསལ་འོད་ཀྱི་དྲ་བས་གཡོགས་པའི་ཀློང། །རྡོ་རྗེ་སྐྱིལ་ཀྲུང་མི་ཤིགས་ཚུལ་གྱིས་བཞུགས། །དེ་ཡི་སྤྱི་བོར་ཨོཾ་ཡིག་ཟླ་
ལྟར་དཀར། །མགྲིན་པར་ཨཱ་ཡིག་པདྨ་རཱ་གའི་མདངས། །ཐུགས་ཀར་ཧཱུཾ་ཡིག་ཨིན་ནཱི་ལ་ལྟར། །དེ་ལས་འོད་ཟེར་ལྕགས་ཀྱུ་རྣོན་པོའི་གཟུགས། །ཕྱིར་འཕྲོས་ཕྱོགས་བཅུར་བཞུགས་པའི་བླ་མ་
དང། །ཡི་དམ་སངས་རྒྱས་ཞི་དང་ཁྲོ་བོའི་གར། །བྱང་ཆུབ་སེམས་དཔའ་ཉན་རང་སློབ་མི་སློབ། །སྲུང་མ་ཡེ་ཤེས་ལྷ་ཡི་འཁོར་ལོ་དང། །དཔའ་བོ་དཔའ་མོའི་ཚོགས་ཀྱིས་ཡོངས་བསྐོར་བའི། །རྩ་བའི་བླ་མ་

[003A]༄༅། །འཕགས་པ་གྲུ་འཛིན་བདག་སྤྱན་དྲངས་དམ་ཚིག་པ་དང་དབྱེར་མེད་འདྲེས། །དེ་ཉིད་རྒྱལ་དང་རྒྱལ་སྲས་བསླུ་མེད་སྐྱབས། །ཀུན་ཚང་འདུས་པའི་བདག་ཉིད་ཅན་དུ་གྱུར། །
སླར་ཡང་ཐུགས་ཀའི་ས་བོན་འོད་ཕུང་བོ། །འཕྲོས་པས་རིགས་ལྔའི་བདེ་གཤེགས་འཁོར་དང་བཅས། །སྤྱན་དྲངས་ཟླ་བ་ལྟར་དཀར་བུམ་པ་ནས། །བདུད་རྩི་དྲི་མ་འཁྲུད་པའི་ཆུ་བབས་པས། །སྐུ་གང་
བདེ་བ་ཆེན་པོས་ཡོངས་སུ་ཁྱབ། །ལྷག་མ་སྤྱི་བོ་ཚངས་པའི་བུ་ག་ནས། །ལུད་པ་འོད་མཚན་སྟོང་དུ་འབར་བའི་སྐུ། །མཐོང་ན་མི་མཐུན་མེད་པར་མངོན་བཞེངས་པའི། །ཅོད་པན་རིགས་ཀྱི་བདག་པོ་ཉིད་དུ་
གྱུར། ། མཆོད་པ་བྱིན་བརླབ་སྤྱི་ལྟར་བྱས་རྗེས།  དཔག་མེད་ཏིང་འཛིན་རྣམ་པར་རོལ་པ་ལས། །མཆོད་ཡོན་ཞབས་བསིལ་གཾ་གླའི་ཆུ་བོ་ལྟར། །མེ་ཏོག་རྣམ་བཀྲ་ཆུ་འཛིན་ལྡིང་ཁང་འཁྲུག་བདུག་སྤོས་ཕྱོགས་ཀྱི་
ཁོང་པ་ཀུན་ཏུ་རྫོགས། །སྣང་གསལ་འོད་ཀྱིས་མུན་པ་སྐབས་མེད་བཅོམས། །དྲི་ཆབ་ལི་ཤི་གསར་པའི་ངད་ལྡང་ཞིང། །རོ་བརྒྱ་ལྡན་པའི་ཞལ་ཟས་རི་ལྟར་མཐོ། །ལྷ་ཡི་རོལ་མོ་དབྱངས་བདུན་ངེས་པ་
རྫོགས། །ལྟ་ན་མི་ངོམས་གཟུགས་དང་སྒྲ་ཡི་ཚོགས། །དྲི་རོ་རེག་འཇམ་ལྷ་ཡི་གོས་བཟང་པོ། །ཞེན་མེད་བློ་ཡིས་གུས་པས་འབུལ་བྱེད་ན། །བརྩེ་བས་བཞེས་ལ་དངོས་གྲུབ་རྣམ་གཉིས་སྩོལ། །ཨོཾ་གུ་རུ་

[003B] ནས་  ཤཔྡའི་ བར་གྱིས་མཆོད།  གང་ཞིག་བསོད་ནམས་ཕུང་པོ་མི་ཟད་མཐུས། །གླིང་བཞིར་གསེར་གྱི་འཁོར་ལོས་སྒྱུར་མཁས་ལྷའི། །འདོད་དགུ་ཡིད་བཞིན་སྩོལ་བའི་རིན་པོ་ཆེ། །སྣ་བདུན་འབུལ་གྱིས་བརྩེ་
བས་བཞེས་སུ་གསོལ། །ཨོཾ་གུ་རུ་རཏྣརྱ་ལོ་ཀེ་ཤྭ་ར་ས་པ་རི་ཝཱ་ར་སཔྟ་རཏྣ་པཱུ་ཛེ་ཏི་སཱཧཱ། གདུགས་དཀར་གསེར་ཉ་གཏེར་གྱི་བུམ་པ་ཆེ། །སྐྱོན་མེད་པ་དམ་སྙན་གྲགས་སྒྲོག་པའི་དུང། །དཔལ་གྱི་བེའུ་རྒྱལ་བའི་མཚན་མ་མཆོག་
འཁོར་ལོ་བཀྲ་ཤིས་རྟགས་ཀྱིས་མཉེས་གྱུར་ཅིག་ཨོཾ་གུ་རུ་རཏྣརྱ་ལོ་ཀེ་ཤྭ་ར་ས་པ་རི་ཝཱ་ར་ཨཥྚ་མངྒ་ལ་པཱུ་ཛེ་ཏི་སཱཧཱ།  རྒྱས་པར་སྤྲོན་སྤྱི་ཁྱབ་ལྟར་མཆོད་པ་རེར་ཚིགས་བཅད་སྔགས་བཅས་འབུལ། དེ་ནས།  གང་གི་དྲིན་གྱིས་བདེ་
ཆེན་གནས། ། ཞེས་སོགས་བླ་མ་དང་སྤྱན་རས་གཟིགས་ཀྱི་བསྟོད་པ་གང་ཤེས་ཀྱིས་བསྟོད་ཅིང་ཡན་ལག་བདུན་པའང་བྱ། གསོལ་བ་གདབ་པ་ནི་འདི་ལྟར།  གཟོད་མ་ཉིད་ནས་ཐབས་དང་ཤེས་རབ་ཀྱི། །མེ་འོད་སྣང་བ་སྤྲོས་པའི་རེག་བྱ་
ཡིས། །སྒྲིབ་གཉིས་བུད་ཤིང་སྐམ་བོམ་ལུས་པ། །བསྲེགས་པས་བླ་མེད་སངས་རྒྱས་ཉིད་དུ་གྲུབ། །པད་དཀར་གཞོན་ནུ་འགྱིང་པའི་འདབ་མ་བརྒྱ། །སྣང་བྱེད་ཉི་མའི་འོད་ལས་གྲོལ་བ་ལྟར། །ཐུགས་རྗེ་སྤྲུལ་པའི་ཟློས་གར་ཟེར་བརྒྱ་ཡིས། །གདུལ་བྱའི་
གྲོལ་བ་མི་རིང་བཞད་སླད་དུ། །དྲང་སྲོང་ཆེན་པོའི་བཀའ་བཞིན་མ་ནོར་བའི། །རྒྱུ་འབྲས་ཐེག་པ་མཆོག་གི་ལམ་བཟང་གི་བསམ་འཕེལ་འཕྲེང་བ་མགུལ་བའི་རྒྱན་ཉིད་དུ། །སྟེར་བའི་དེད་དཔོན་བཟང་པོ་བཀའ་དྲིན་ཅན། །ཐུགས་རྗེ་གཞན་ཕན་

[004A]༄༅། །མཚོན་ཆ་རྣོན་པོ་ཡིས། །རང་གཞན་ཐར་པའི་སྲོག་འཕྲོག་སྲིན་པོའི་དཔུང། །འཇོམས་མཛད་དགའ་བྱེད་བདག་པོ་སྙིང་རྗེའི་ལྷ། །གུས་གདུང་དྲག་པོས་གསོལ་འདེབས་ཡུང་ཙམ་དགོངས་
མ་རིག་མུན་པ་བཏིབ་པའི་བཙོན་རར་ཚུད། །ཆོས་བརྒྱད་འདུ་འཛིའི་དགྲ་བོས་རྒྱུན་དུ་གཙེས། །འཁྲུལ་སྣང་གཉིས་འཛིན་འཆིང་བའི་སྒྲོག་གིས་བཅིངས། །མགོན་སྐྱབས་དམ་པའི་མཛའ་བཤེས་ཀུན་དང་བྲལ། །ཉོན་མོངས་མཚོན་ཆ་རྣོན་
པོས་ཉིན་རེ་བཞིན། །མནར་བའི་སྐྱེ་བོ་འདི་ནས་འཕོས་མ་ཐག་ངན་སོང་ཚ་གྲང་སྡུག་བསྔལ་སྣ་ཚོགས་ཀྱི། །ཉམ་ངའི་གཡང་ས་ཆེན་པོར་ལྟུང་ངེས་པས། །ཁྱོད་ཐུགས་བྱམས་བརྩེ་ལེགས་སྦྱངས་གསེར་འགྱུར་རྩིས། །མ་
དག་འཁོར་བའི་ཉེས་པ་ལྕགས་ཀྱི་ཁམས། །གཞལ་མེད་རིན་ཆེན་གསེར་གྱི་རང་བཞིན་དུ། །བསྒྱུར་ལ་མགོན་པོ་ཁྱོད་ནི་མི་ངལ་ན། །འཕྲིན་ལས་བསིལ་བའི་ཆུ་བོ་ཟད་མི་ཤེས། །བདག་ཅག་སྡུག་བསྔལ་གསུམ་འབར་
ཞུགས་ཀྱི་ཁར། །བསྲེག་པའི་ཚ་རེག་ཞི་ཕྱིར་རྟག་འབབ་ཅིང། །ངན་སོང་མི་ཁོམས་གནས་ནས་དྲང་དུ་གསོལ། །ཁྱོད་ནི་ཉམ་ཐག་སེམས་ཅན་མ་ལུས་པའི། །མགོན་པོ་ཉིད་དུ་སྔོན་ནས་དམ་བཅས་ན། །ད་ལྟ་བདག་ནི་
སྡུག་བསྔལ་རབས་མེད་པའི། །ཆུ་བོ་འདི་ལས་མྱུར་དུ་སྒྲོལ་དུ་གསོལ། །སེམས་ཅན་ཀུན་དོན་ཁུར་ཁྱེར་ལྷག་པའི་སེམས། །བྱམས་དང་སྙིང་རྗེའི་རླུང་ཤུགས་མི་དམན་པས། །སེམས་བསྐྱེད་ཐེག་ཆེན་འཇུག་སྒོ་གྲུ་བོ་ཆེ། །དམན་

[004B] །སྦྱིན་པ་ཚུལ་ཁྲིམས་བཟོད་པ་བརྩོན་འགྲུས་ཆེ། །བསམ་གཏན་ཤེས་རབ་ཕ་རོལ་ཕྱིན་དྲུག་གི་ཉམས་ལེན་སར་གནས་དཔའ་བོ་རྣམས་ཀྱི་དབུས། །ཁྱུ་མཆོག་ཁྱུ་ཡི་མགོན་བཞིན་
བདག་འགྱུར་མཛོད། །དག་དང་བདག་གི་ལོངས་སྤྱོད་རྫས་རྣམས་ལ། །ང་དང་ང་ཡིར་འཛིན་པའི་ཆོས་རྣམས་ཀུན། །རང་གི་རང་མཚན་མངོན་ཞེན་རི་ཡི་འགྲོས། །ཤེས་རབ་ཤེས་བྱར་ཐོགས་མེད་རྡོ་རྗེས་ཆོམས། །བསྐྱེད་
དང་རྫོགས་པའི་རྣལ་འབྱོར་བླ་ན་མེད། །འབྲས་བུ་རྡོ་རྗེ་ཐེག་པའི་བགྲོད་པ་མཆོག་རིང་མིན་རྫོགས་ནས་ངེས་པ་ལྔ་ལྡན་མགོན། །གཏན་གྱི་བདེ་བ་མཆོག་ལ་རེག་པར་ཤོག་ དེ་ལྟར་གསོལ་བ་སྙིང་ནས་བཏབ་ཅིང། ཡི་
གེ་དྲུག་པའང་ཅི་འགྲུབ་བཟླས་ཏེ་དམིགས་པ་དང་བཅས་འདི་བཞིན་བྱ།  ཐུགས་རྗེ་ཆེན་པོའི་སྤྱི་བོའི་ཨོཾ་ཡིག་ལས། །འོད་དཀར་ཟླ་བ་གཞོན་ནུའི་ཟེར་ལྟ་བུ། །དྭངས་གསལ་ཡིད་ཀྱི་གདུང་བ་འཕྲོག་པའི་དབྱིད། །སྨིན་
མཚམས་ནས་ཐིམ་ཚེ་རབས་ཐོག་མེད་ནས། །བསགས་པའི་ལུས་ཀྱི་སྒྲིབ་མུན་མ་ལུས་པ། །སྦྱངས་ཏེ་དག་པ་མཆོག་གི་ངོ་བོར་སྒྲུབས། །སྐུ་ཡི་བྱིན་རླབས་བདུད་རྩི་ལུས་ལ་ཞུགས། །འབྲས་བུ་སྤྲུལ་སྐུ་འགྲུབ་པར་
དབང་བར་བྱས། །སླར་ཡང་མགྲིན་པའི་ཨཱ་ལས་རབ་དམར་འོད། །ཉི་ལྟར་འཚེར་བ་སྣང་བ་དམ་པའི་གཏེར། །འཕྲོས་ནས་མགྲིན་པ་ལ་ཐིམ་ངག་གི་ལས། །དོན་མེད་དོན་ལོག་ཚིག་རྩུབ་ཕྲ་མ་སོགས། །མི་དགེ་

[005A]༄༅། །ཀུན་སྦྱངས་དྲུག་ཅུའི་དབྱངས་སྙན་སོགས། །གསུང་གི་ཡོན་ཏན་ཐོབ་ཅིང་འབྲས་དུས་སུ། །ཐེག་ཆེན་ལོངས་སྤྱོད་ཡོངས་སུ་རྫོགས་པའི་སྐུ། །མྱུར་དུ་འགྲུབ་པའི་ནུས་པ་བླ་མེད་བཞག་ཐུགས་ཀའི་
ཧཱུཾ་ཡིག་བཻ་ཌཱུརྱ་འོད་ཟེར། །སྙིང་ག་དཔལ་གྱི་བེའུ་ཐིམ་པ་ཡིས། །ཐོག་མེད་ནས་བསགས་ལོག་པར་ལྟ་བ་སོགས། །ཡིད་ཀྱི་ཀུན་ཏུ་སྤྱོད་པ་ངན་པ་དང། །འཁྲུལ་པའི་འཁོར་ལོར་འཕྱན་པ་མ་ལུས་པ། །སྦྱངས་ཤིང་ཐུགས་ཀྱི་བྱིན་རླབས་
མ་ལུས་ཐོབ། །འབྲས་བུ་སངས་རྒྱས་ཆོས་ཀྱི་སྐུ་མཆོག་ཉིད། །ཐོབ་པའི་སྐལ་བ་ཅན་དུ་བྱས་པར་མོས། །སླར་ཡང་ཁྲིམས་ལས་འདས་པའི་ཉེས་པ་ཅན། །ཁ་དྲག་དག་ལ་སྐྱབས་གནས་འཆའ་བ་ལྟར། །གསོལ་བ་བཏབ་པས་སྤྱི་
གཙུག་བུ་ག་ནས། །རིམ་བྱོན་སྙིང་གའི་པད་མོར་བཞུགས་པ་ལ། །གདུང་ཤུགས་དྲག་པོས་གསོལ་བ་བཏབ་པ་ཡིས། །བླ་མ་སྤྱན་རས་གཟིགས་གང་འོད་དུ་གྱུར། །རང་གི་སེམས་དང་དབྱེར་མེད་འདྲེས་པ་ཡིས། །བྱང་ཆུབ་པར་དུ་མི་
འབྲལ་རྗེས་འཛིན་བསམ། །དེ་ལྟར་སངས་རྒྱས་ཀུན་གྱི་རྡོ་རྗེ་གསུམ། །ཡོངས་གྲུབ་བླ་མའི་རྣལ་འབྱོར་བསྒོམས་པའི་མཐུས། །མར་གྱུར་སེམས་ཅན་ཐམས་ཅད་བསོད་ནམས་དང། །ཡེ་ཤེས་ཚོགས་ལས་སུ་གཉིས་འགྲུབ་པར་ཤོག་
བདག་ཀྱང་གང་སྣང་སྐུ་དང་སྒྲར་གྲག་ཀུན། །སྔགས་ཀྱི་གདངས་ཤར་སྟོང་པར་ཞུགས་པའི་བློ། །སྙིང་རྗེ་ཟུང་དུ་འཇུག་པས་སངས་རྒྱས་ཉིད། །མྱུར་ཐོབ་སྤྱན་རས་གཟིགས་ཀྱིས་རྗེས་འཛིན་ཤོག་ གཞན་ཡང་དགེ་བ་རྫོགས་བྱང་དུ་བསྔོ་བའི་སྨོན་

[005B] ཤིས་བརྗོད་ནི།  མཚན་ཙམ་ཐོས་པས་སྡིག་མུན་མ་ལུས་པ། །རྣམ་པར་སྐྲོད་ནུས་དཔག་པར་དཀའ་བའི་དབྱིངས། །གསང་གསུམ་མངོན་པར་འཕགས་པ་ནམ་མཁའི་ནོར། །རྩ་བརྒྱུད་བླ་མ་རྣམས་ཀྱི་བཀྲ་ཤིས་ཤོག་བྱང་ཆུབ་མེ་ཏོག་
གཟུགས་སྐུའི་ཡན་ལག་འཛིན། །ཕན་བདེའི་དྲི་བསུང་འཇིག་རྟེན་བདུན་རྫོགས་པ། །ཅི་འདོད་དངོས་གྲུབ་སྟེར་པའི་དཔག་བསམ་དབང། །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག་གྲོལ་བ་མཐར་ཕྱིན་རྫོགས་པའི་སངས་རྒྱས་དང། །
ཟབ་དང་ཉེར་ཞི་འགོག་ལམ་དམ་པའི་ཆོས། །ཐེག་གསུམ་སློབ་དང་མི་སློབ་དགེ་འདུན་ཏེ། །བསླུ་མེད་དཀོན་ཅོག་གསུམ་གྱི་བཀྲ་ཤིས་ཤོག་བྱམས་དང་སྙིང་རྗེའི་གཞན་ཕན་ཕྱོགས་མེད་དུ། །གནས་ཀྱང་སྣང་ཚུལ་དགྲ་བགེགས་
སྙིང་ག་རུ། །རྡོ་རྗེའི་མཚོན་ཆ་འབེབས་པའི་ཡེ་ཤེས་ལྷ། །སྲུང་མ་ཞི་ཁྲོ་རྣམས་ཀྱི་བཀྲ་ཤིས་ཤོག་གང་ཞིག་སངས་རྒྱས་ཆོས་དང་དགེ་འདུན་ཏེ། །སྐྱབས་མཆོག་རིན་ཆེན་གསུམ་གྱི་བྱིན་རླབས་དང། །ལྷག་བསམ་ཟླ་བ་ལྟར་
དཀར་བདེན་པའི་མཐུས། །ཡིད་ལ་བསམ་པ་ཐམས་ཅད་འགྲུབ་པར་ཤོག་ གཞན་ཡང་བཀྲ་ཤིས་ཀྱིས་ཚིགས་བཅད་ཅི་རིགས་བྱ།  སངས་རྒྱས་བྱང་ཆུབ་ཆེན་པོ་མཆོག་དབང་གི་ནོར་བུ་རེ་སྐོང་བ། །ལག་ཏུ་སྩོལ་བའི་ལམ་ཟབ་མོ། །བླ་མའི་རྣལ་
འབྱོར་འདི་བྱས་དགེ་ཀུ་མུད་པད་རྩ་ལྟར་དཀར་བས། །འགྲོ་ཀུན་མཚན་ཉིད་ཀུན་ཚང་བའི། །རྡོ་རྗེ་སློབ་དཔོན་མཉེས་བྱས་ཏེ། །ཁ་སྦྱོར་བདུན་ལྡན་འགྲུབ་པར་ཤོག་ ཅེས་སངས་རྒྱས་ཀུན་གྱི་ཐུགས་རྗེ་གཅིག་ཏུ་བསྡུས་པ་འཕགས་པ་གྲུ་འཛིན་བདག་

[006A]༄༅། །པོ་དང་རྩ་བའི་བླ་མ་དབྱེར་མེད་དུ་བསྒོམ་པའི་བླ་མའི་རྣལ་འབྱོར་རྣམ་སྨིན་ཆེས་དཀར་ཟླ་བ་ཞེས་བྱ་བ་འདི་ནི་གནམ་སའི་བདག་པོ་ཆེན་པོ་འཇམ་དབྱངས་གོང་མ་ཆེན་པོའི་གསེར་ཡིག་པ་ཛ་སག་ཏཱ་བླ་མ་ཡེ་ཤེས་བསྟན་པའི་བཤེས་གཉེན་གྱིས་བསྐུལ་བ་ལ་བརྟེན་ནས་
འདུ་ཤེས་སུམ་ལྡན་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།     ༈    །།རྒྱལ་བ་ཀུན་གྱི་ཐབས་དང་ཤེས་རབ་ཀྱི། །སྒྱུ་འཕྲུལ་གང་གི་ཡེ་ཤེས་མེ་ལོང་
ལས། །འཆར་བཟོད་ཡི་དམ་ལྷ་ཡི་བྱིན་རླབས་ཀུན། །འདྲེན་བྱེད་ཤིང་རྟ་ཆེན་པོ་འདི་ན་སྤེལ། ། དེ་ལ་རང་དང་གཞན་གྱི་དོན་ཕུན་སུམ་ཚོགས་པའི་དཔལ་ཡོངས་སུ་གྲུབ་པར་འདོད་པའི་སྐྱེས་བུ་དག་གི་རེ་བ་དོན་ལྡན་དུ་འགྲུབ་པར་བྱེད་པའི་ནོར་བུ་དབང་གི་རྒྱལ་པོ་ལྟ་བུ་
འཕགས་པ་སྤྱན་རས་གཟིགས་དབང་ཕྱུག་དང་ལྷ་མོ་སྒྲོལ་མཛད་མ་གཉིས་ལྷན་ཅིག་ཏུ་གསོལ་བ་འདེབས་ཤིང་ཉམས་སུ་ལེན་པ་ལ། ཐོག་མར་སྐྱབས་འགྲོ་སེམས་བསྐྱེད་ཚད་མེད་བཞི་བསྒོམ་པ་སོགས་སྤྱི་ལྟར་དང། མཆོད་རྫས་རྣམས་རྒྱུད་སྡེ་འོག་མའི་ལུགས་ལྟར་བྱིན་གྱིས་བརླབ། དངོས་གཞི་ནི།  སྭ་
བྷཱ་ཝ་ ས་སྟོང་བར་སྦྱངས།  སྟོང་བའི་ངང་ལས་རང་གི་མདུན་གྱི་ནམ་མཁར་པད་མ་འདབ་མ་རབ་ཏུ་རྒྱས་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་རྗེ་བཙུན་མ་འཕགས་མ་སྒྲོལ་མ་སྐུ་མདོག་མརྒད་ཀྱི་རི་བོ་ལྟར་ལྗང་ཞིང་ཡིད་དུ་འོང་བ་
ཞལ་གཅིག་ཕྱག་གཉིས་མ་གཡས་མཆོག་སྦྱིན་གྱི་ཕྱག་རྒྱ་དང། གཡོན་ཨུཏྤ་ལའི་ཡུ་བ་མཐེབ་སྲིན་གྱིས་ཐུགས་ཀར་འཛིན་པའི་འདབ་མ་སྙན་ཐད་ཁ་ཕྱེ་བ། ཞབས་གཡས་བརྐྱང་གཡོན་བསྐུམ་གྱིས་བཞུགས་པའི་སྟེང་དུ་པད་མ་དང་

[006B] གཡས་འོག་མས་ཆུ་ཤེལ་གྱི་ཕྲེང་བ། གཡོན་འོག་མས་པད་མ་
དཀར་པོ་འཛིན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། གཉིས་ཀའང་རིན་པོ་ཆེའི་རྒྱན་དང་དར་གྱི་སྟོད་གཡོགས་སྨད་གཡོགས་སོགས་ཡོངས་སུ་རྫོགས་པ་དྭངས་གསལ་འོད་ཀྱི་དབུས་ན་བཞུགས་པའི་སྟོད་དུ་རྩ་བརྒྱུད་བླ་མའི་
ཚོགས། བར་དུ་ཡི་དམ། འོག་ཏུ་ཆོས་སྲུང་གི་ཚོགས་དང་བཅས་པས་བསྐོར་བའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་དང། རང་རང་གི་ས་བོན་གྱིས་མཚན་པ་ལས་འོད་ཟེར་འཕྲོས་པས་ལྷོ་ཕྱོགས་པོ་ཏ་ལ་སོགས་དག་
བའི་ཞིང་ཁམས་རྣམས་ནས་ཡེ་ཤེས་པ་སྤྱན་དྲངས་པར་སོས་ལ། ཛཿ་ཧཱུཾ་བཾ་ཧོཿ་ས་དམ་ཚིག་པ་དང་དབྱེར་མེད་པར་གྱུར། སླར་ཡང་ཐུགས་ཀའི་ས་བོན་ལས་འོད་འཕྲོས་དབང་གི་ལྷ་ཚོགས་རྣམས་སྤྱན་དྲངས། དེ་རྣམས་ཀྱིས་སྤྱི་
བོ་ནས་དབང་བསྐུར་བས་སྐུ་ལུས་ཀྱི་ནང་གང། ཆུའི་ལྷག་མ་སྤྱི་གཙུག་ཏུ་འཁྱིལ་བ་ལས་སྣང་བ་མཐའ་ཡས་ཀྱིས་དབུ་བརྒྱན་པར་ བསམས་ལ།  ཡན་ལག་བརྒྱད་ལྡན་སྨན་གྱི་མཆོད་ཡོན་ཆབ། །ཞབས་བསིལ་ལྷ་ཡི་ཆུ་བོའི་རྒྱུན་ལྟར་
གཡོ། །མེ་ཏོག་འཛུམ་གྲེང་རྒོད་པའི་དོ་ཤལ་འཕྱང། །དྲི་ཞིམ་བདུག་པའི་སྤྲིན་གྱིས་ལྷ་ལམ་ཁྱབ། །སྣང་གསལ་ཉི་ཟླའི་འོད་ལྟར་ལྷམ་མེར་འཚེར། །ལྷ་ཡི་ཙན་དན་བཏུལ་བའི་དྲི་ཆབ་དང། །རོ་བརྒྱ་རྫོགས་པའི་ཞལ་ཟས་རི་

[007A]༄༅། །ལྟར་སྤུངས། །སྙན་འཇེབས་དབྱངས་དང་རོལ་མོའི་སྒྲ་ལ་སོགས། །དངོས་བཤམས་ཡིད་ཀྱིས་སྤྲུལ་པའི་མཆོད་ཚོགས་འདིས། །སྐྱབས་ཀུན་འདུས་པའི་བདག་ཉིད་མཉེས་གྱུར་ཅིག་ཨོཾ་
ཨཱརྱ་ལོ་ཀེ་ཤྭ་ར་ཨཱརྱ་ཏཱ་རེ་ས་པ་རི་ཝ་ར་ཨརྒྷཾ་ སོགས་ཀྱིས་མཆོད། གཞན་ཡང་རྒྱས་པར་སྤྲོ་ན་འདོད་ཡོན་ལྔ། རྒྱལ་སྲིད་བདུན། བཀྲ་ཤིས་རྫས་རྟགས་ལ་སོགས་པ་ཡང་སྔགས་དང་ཕྱག་རྒྱས་འབུལ་ཞིང་ཡན་ལག་བདུན་པ་སྐབས་འདིར་བྱ། དེ་རྗེས།  བྱེ་བ་ཕྲག་
བརྒྱའི་དཀྱིལ་འཁོར་ཀུན་གྱི་གཙོ། །ཁྱབ་བདག་རྡོ་རྗེ་སེམས་དཔའ་ཚུར་མཐོང་གི་སྣང་ངོར་སྡོམ་བརྩོན་མི་ཡི་གཟུགས་འཆང་བ། །དྲིན་ཅན་རྩ་བའི་བླ་མར་གསོལ་བ་འདེབས། །དམན་འབྲིང་མཆོག་གི་རིགས་སད་སྐྱེས་བུ་གསུམ། །
རང་རང་སྐལ་བར་འཚམ་པའི་ལམ་གྱི་གནད། །མ་འདྲེས་སྟོན་ཅིང་མཐར་ཐུག་སངས་རྒྱས་སར། །འཁྲིད་མཛད་དེད་དཔོན་ཆེན་པོར་གསོལ་བ་འདེབས། །ཐ་མལ་ཕྱི་ནང་སྦྱང་གཞི་ལྕགས་ཀྱི་ཁམས། །སྦྱོང་བྱེད་ལྷ་ཡི་འཁོར་ལོ་
གསེར་འགྱུར་རྩིས། །དག་པ་རིན་ཆེན་མཆོག་གི་ངོ་བོ་རུ། །བསྒྱུར་མཛད་སློབ་དཔོན་ཆེན་པོར་གསོལ་བ་འདེབས། །གང་གི་ཐུགས་རྗེའི་འོད་ཟེར་ཕྲ་མོས་ཀྱང། །འཇིག་རྟེན་རྒུད་པའི་མུན་པ་སྟོབས་ཆེན་པོ། །སེལ་ནུས་
སྔོན་མེད་རྒྱུ་སྐར་བདག་པོ་མཆོག་ལག་ན་པད་དཀར་འཆང་ལ་ཕྱག་འཚལ་ལོ། །འགྲོ་ལ་རྗེས་སུ་ཆགས་པའི་ཟུར་མིག་གིས། །རྟག་ཏུ་སྐྱོང་ཞིང་བརྩེ་དང་བྱམས་པ་ཡི། །ལང་ཚོའི་མཚན་མ་མཁྲང་མཐོ་ཡིད་འོང་མ། །

[007B] ། ཞེས་པ་དང། གཞན་ཡང་ཕྱག་འཚལ་ཉེར་གཅིག་སོགས་འདོན་ཞིང། སྙིང་པོ་བཟླ་བར་འདོད་ན། རང་རང་གི་མངོན་རྟོགས་གཞན་ནས་འབྱུང་བ་ལྟར་བྱ། དེ་རྗེས།  རྒྱལ་བ་ཞི་ཁྲོ་ཀུན་གྱི་འཕྲིན་ལས་བཞིའི། །བདག་ཉིད་
རིན་ཆེན་བཞི་ཡི་ཁམས་བརྟན་པོར། །ལེགས་གྲུབ་སྐུ་བཞིའི་དབང་ཕྱུག་ལྷུན་པོ་ཆེ། །སུམ་ལྡན་རྡོ་རྗེ་སློབ་དཔོན་བརྩེ་བས་དགོངས། །གང་ལ་གང་འདུལ་ཐབས་ཀྱིས་རིགས་དྲུག་ཏུ། །འཁྱམས་པའི་འགྲོ་དང་ཁྱད་པར་སཱ་ལའི་
ལྗོངས། །ཕན་བདེའི་ཀུན་སྣང་འབར་བས་དུས་ཀུན་ཏུ། །སྐྱབས་མཛད་ཉིན་མོར་བྱེད་པ་སྤྱན་རས་གཟིགས། །སྒྲིབ་མེད་ཤེལ་ངོས་སྣ་ཚོགས་མཚོན་གྱི་མདངས། །ཉེ་བར་གྱུར་བཞིན་ཞི་རྒྱས་དབང་དྲག་གི་ལས་ལ་གཅིག་ཏུ་མ་
ངེས་དུ་མ་རུ། །སྤྲུལ་མཛད་ལྷ་མོ་ཆེན་མོ་སྒྲོལ་མཛད་མ། །དངོས་བརྒྱུད་བླ་མ་ཡི་དམ་ཞི་ཁྲོའི་ཚོགས། །སངས་རྒྱས་བྱང་སེམས་མཐུ་ལྡན་སྲུང་མ་སོགས། །སྐྱབས་ཀུན་འདུས་པའི་ཕུང་བོ་བླ་མ་ལྷ། །རྣམ་གསུམ་ཐུགས་རྗེ་ཆེན་པོས་
ཉེར་དགོངས་ཤིག་བློ་བཟང་རྒྱལ་བ་རྒྱ་མཚོའི་འཕྲིན་ལས་ཆབ། །གཅིག་ཏུ་འཁྱིལ་ལས་ལེགས་བྱས་བརྩོན་པ་ཡིས། །ཉེར་ཐོན་སྐལ་བཟང་རེ་སྐོང་བདུད་རྩི་ཆེ། །རྒྱ་མཚོའི་མགོན་པོ་བསྐལ་བརྒྱར་ཞབས་བརྟན་ཤོག་བསྐལ་
པ་བཟང་པོའི་སྒྲོན་མེ་སྟོང་ཕྲག་གི་དབུས་ན་པད་མ་དཀར་པོ་ལྟར་བསྔགས་པ། །ཉི་མའི་གཉེན་གྱི་ལུགས་བཟང་རྒྱ་མཚོའི་མཐར། །ཁྱབ་བྱེད་འགྲོ་བའི་འདྲེན་པ་ཞབས་བརྟན་ཤོག་རྒྱལ་བའི་བསྟན་པ་བཤད་

[008A]༄༅། །སྒྲུབ་སྐྱེད་མོས་ཚལ། །ཞྭ་སེར་ལུགས་བཟང་ལྗོན་པས་ཉེར་མཛེས་ཤིང། །རྒྱ་ཧོར་བོད་སོགས་སྐྱེ་དགུ་མ་ལུས་པ། །དགའ་སྐྱིད་བདེ་དང་ལྡན་པས་ངལ་བསོ་ཤོག་འདི་ནས་སྐྱེ་བ་ཀུན་ཏུ་ཚད་
མའི་ལམ། །སྟོན་བྱེད་པད་དཀར་འཆང་བས་རྗེས་བཟུང་སྟེ། །རྒྱུ་འབྲས་ཐེག་པའི་ཟབ་ལམ་བསྒོམ་པ་ལ། །བགེགས་མེད་རྒྱལ་སྲས་སྤྱོད་པ་མཐར་ཕྱིན་ཤོག་སྒྱུ་མས་སྤྲུལ་པའི་རྟ་དང་གླང་པོ་ལྟར། །སྣང་ཡང་རང་ངོས་
སྟོང་པའི་དེ་བཞིན་ཉིད། །བརྗོད་བྲལ་བདེ་བ་ཆེ་དང་ཟུང་འཇུག་པའི། །ཁ་སྦྱོར་བདུན་ལྡན་མགོན་པོ་མྱུར་ཐོབ་ཤོག་ཁྱད་པར་གསང་གསུམ་དག་བྱེད་ཆུ་བོ་ཡིས། །ལུས་ངག་ཡིད་གསུམ་དྲི་མ་རབ་བཀྲུས་ཏེ། །ཡོན་ཏན་
མ་ལུས་རྫོགས་པ་ཇི་ལྟ་བར། །ད་ལྟ་ཉིད་དུ་འགྱུར་བར་བྱིན་གྱིས་རློབས། །དེ་ལྟར་གདུང་ཤུགས་དྲག་པོས་གསོལ་བཏབ་པས། །སྐྱབས་གནས་རྣམས་ཀྱི་སྤྱི་བོའི་ཨོཾ་ཡིག་ལས། །འོད་ཟེར་དཀར་པོ་ཟླ་བ་ཞུན་མའི་ཁམས། །
སྨིན་མཚམས་ནས་ཞུགས་ལུས་ཀྱི་སྒྲིབ་པ་དག་སྐུ་ཡི་བྱིན་རླབས་ཐོབ་ཅིང་མགུར་གྱི་ཨཱ་ས། །འོད་ཟེར་དམར་པོ་ཉི་མ་འབུམ་ལྡན་གཟི། །མགྲིན་པར་སྤྲོས་པས་ངག་གི་ཉེས་པ་སྦྱངས། །གསུང་གི་ཡོན་ཏན་མ་ལུས་ཐོབ་
པར་གྱུར། །ཐུགས་ཀའི་ཧཱུཾ་ལས་འོད་ཟེར་མཐིང་གའི་མདངས། །སྙིང་གར་ཕོག་པས་ཡིད་ཀྱི་མི་འདོད་པ། །ཀུན་སྦྱངས་མཁྱེན་དང་བརྩེ་སོགས་སངས་རྒྱས་ཀྱི། །ཐུགས་ཀྱི་ཡོན་ཏན་མ་ལུས་ཐོབ་པར་གྱུར། ། དེ་ལྟར་སྐུ་

[008B]  མ་འབྱོར་བ་དང་ཉམས་པ་དང། ། ཞེས་སོགས་བཟོད་གསོལ་བྱས་པའི་མཐར།  རང་སྣང་མདུན་གྱི་ནམ་མཁར་འཇའ་ཚོན་ལྟར། །དག་གསལ་ལྷ་ཡི་ཡེ་ཤེས་མགྲོན་གྱི་ཚོགས། །རང་
བཞིན་གནས་གཤེགས་དམ་ཚིག་བ་རྣམས་ནི། །འོད་ཞུ་དམིགས་མེད་དང་དུ་རོ་གཅིག་གྱུར། ། དེ་ལྟར་བསམས་པའི་རྗེས་སུ་བཀྲ་ཤིས་དང་བསྔོ་བ་སྨོན་ལམ་གྱིས་རྒྱས་འདེབས་ཡང་དག་པར་བྱའོ།  །མཚན་ཙམ་གྱིས་ཀྱང་སྡུག་བསྔལ་གསུམ་གྱི་མེ། །
འབར་བའི་ཚ་གདུང་སེལ་བྱེད་བདེ་ལེགས་ཀྱི། །དགའ་སྟོན་ངད་པ་འབུམ་འཐུལ་ཡི་དམ་ལྷ། །མ་ལ་ཡ་ཡི་རླུང་བཞོན་དེ་ལས་སུ། །སྔོན་ཆད་འཕགས་བོད་མཁས་པའི་གསང་སྔགས་གཞུང། །གོ་མཐོང་སྦྱངས་དང་མཚན་ལྡན་བླ་
མའི་ལུང། །རིམ་པར་བརྒྱུད་པ་མེད་མོད་འོན་ཀྱང་ནི། །བྱ་སྤྱོད་སྤྱི་ཡི་ལུགས་དང་རྒྱབ་འགལ་དུ། །སོང་བའི་ཡིག་ཉོག་མ་ཡིན་སྒྲུབ་པའི་ཐབས། །བགྱིས་པ་འདི་ལ་གང་ཤར་ལྷ་ཡི་སྐུ། །སྒྲར་གྲག་སྔགས་ཀྱི་རང་བཞིན་
བྲག་ཅའི་ཚུལ། །བརྩེ་སྟོང་ཟུང་འབྲེལ་འཁྱེར་སོ་སུམ་ལྡན་གཅེས། །ཚུལ་འདི་ལས་བྱུང་དགེ་བཀུ་མུད། །བཞད་པའི་འཛུམ་འཕྲེང་ལྟར་དཀར་གང་བསགས་དེས། །འགྲོ་ཀུན་ངན་སོང་ལས་གྲོལ་པོ་ཏ་ལར། །ལྷ་དང་བླ་མས་བརྩེ་བས་
འཛིན་པར་ཤོག་ ཅེས་པ་འདི་ནི་དུང་དཀར་འབྲུག་གྲགས་སྐུ་སྐྱེ་ངག་དབང་ཆོས་གྲགས་རྒྱ་མཚོའི་རྒྱུན་འཁྱེར་ཉམས་ལེན་དུ་འདི་ལྟ་བུ་དགོས་ཚུལ་བྱུང་བ་ལྟར་འདུ་ཤེས་གསུམ་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།འཛིན་མེད་དང་ནས་སྤྱི་

[009A]༄༅། །བོར་པད་ཟླའི་སྟེང། །ཧྲཱི་ལས་སངས་རྒྱས་ཐམས་ཅད་འདུས་པའི་ཞལ། །བསྐལ་བཟང་འདོད་པའི་རེ་སྐོང་བསམ་འཕེལ་ནོར། །རྒྱ་མཚོའི་བླ་མ་རྡོ་རྗེ་སེམས་བདག་ཉིད། །རྣམ་པ་དཀར་གསལ་ཟླ་བ་ཞུན་
མའི་ཁམས། །དང་མཚུངས་གྲུ་འཛིན་བདག་པོ་ལོ་བརྒྱད་ཀྱི། །བྱིས་པ་གཞོན་ནུ་ལྟར་སྒེག་ཁྱག་བཞི་པ། །རྒྱན་དང་ན་བཟའི་ཚོགས་ཀྱིས་སྤ་བར་བཞུགས། །ཁྲོ་དང་ཞི་བའི་རྫོགས་སངས་རྒྱས་ཀུན་གྱི། །ཆ་ཤས་རིན་
ཆེན་ཁམས་ལས་ཡོངས་གྲུབ་པའི། །རང་བཞིན་སུམ་ལྡན་བླ་མས་འཛིན་དབང། །ཡིད་ངོར་དྲན་བཞིན་གུས་པས་ཕྱག་འཚལ་ལོ། །རི་རབ་གླིང་བཞི་གླིང་ཕྲན་རྒྱལ་སྲིད་བདུན། །ལ་སོགས་སྟོང་ཁམས་འདི་ན་མཁོ་
བའི་རྫས། །ཇི་སྙེད་ལུས་ངག་ཡིད་གསུམ་དང་བཅས་པ། །མ་ཆགས་དམིགས་མེད་ངང་ནས་འབུལ་བར་བགྱི། །དུག་གསུམ་མྱོས་བྱེད་བཅུད་ཀྱིས་རབ་སྦགས་ཤིང། །བག་མེད་ཁ་ལོ་བྲལ་བའི་སྨྱོ་སྤྱོད་ཀྱིས། །རང་བདེ་
པད་མའི་སྲོག་འཕྲོག་གཉིས་འཐུང་ཅན། །སྡིག་ལྟུང་འགྱོད་བཤགས་དྲག་པོའི་ལྕགས་ཀྱུས་འདེབས། །ཐེག་པ་གསུམ་གྱི་སློབ་དང་མི་སློབ་དང། །ཚུར་མཐོང་ཕལ་གྱིས་ལེགས་སྤྱད་ཆ་བསགས་ལུས། །འཇོ་སྒེག་ངོམ་པའི་
བཀྲ་ཤིས་མ་དེ་ལ། །བདག་བློ་བདེ་འབྱུང་ཡི་རང་དགའ་བས་འཁྱུད། །འཆི་མེད་ཚེར་དབང་རིགས་ཀུན་ཁྱབ་བདག་བཞིན། །སྣ་ཚོགས་གདུལ་བྱའི་ཁམས་དང་ཉེར་འཚམ་པའི། །དགེ་ལེགས་ཟབ་གསང་རྒྱུ་འབྲས་ཐེག་པ་

[009B] ༑ཆོས་ཀྱི་འཁོར་ལོ་རྟག་པར་སྐོར་དུ་གསོལ། །བསྐལ་པ་བཟང་པོའི་རྣམ་འདྲེན་སྟོང་གི་དབུས། །པད་དཀར་ལྟར་བསྔགས་ཤཱཀྱ་སང་གེའི་བསྟན། །རྒྱ་མཚོའི་གོས་ཅན་གཞི་འདིར་རབ་སྤེལ་བའི། །བྱེད་པོ་ཟླ་མེད་བླ་མ་
ཞབས་བརྟན་གསོལ། །དེ་ལྟར་བསགས་དང་གསོག་འགྱུར་དགེ་ཚོགས་རྣམས། །རང་བཞིན་དམིགས་སུ་མེད་པས་རྒྱས་བཏབ་སྟེ། །འགྲོ་ཀུན་ཐམས་ཅད་གཟིགས་པ་གཏན་གྱི་སྐྱབས། །ཐོབ་ཕྱིར་བསམ་པ་དག་པས་རབ་བསྔོའོ། །
དེ་མ་ཐོབ་ཀྱི་ཚེ་རབས་ཐམས་ཅད་དུ། །སྤྱན་རས་གཟིགས་དབང་ཐུགས་རྗེ་བཟང་པོའི་རྩིས། །བློ་རྨོངས་ལྕགས་ཁམས་བྱང་ཆུབ་སེམས་གཉིས་ཀྱི། །གསེར་དུ་རབ་སྒྱུར་འདོད་དོན་ཀུན་སྩོལ་ཤོག་ དེ་ལྟ་བུར་ཉམས་སུ་བླངས་པའི་
རྗེས་སུ་སྤྱི་བོའི་བླ་མ་འོད་དུ་ཞུ་ནས་རང་ལ་ཐིམ་པས་སྐུ་གསུང་ཐུགས་ཀྱི་བྱིན་ནུས་ལུས་ངག་ཡིད་ལ་ཞུགས་པའི་མོས་བློ་བྱའོ། །ཞེས་པ་འདི་ནི་གནས་རྙིང་ཞབས་དྲུང་གིས་འདི་ལྟ་བུ་དགོས་ཞེས་བསྐལ་བ་ལྟར་་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་
དབང་ཡོན་ཏན་འབྱུང་གནས་སོ།།     ༈    །།གང་གི་བ་སྤུའི་ཆ་ཤས་ཕྲ་མོར་ཡང། །དུས་གསུམ་སངས་རྒྱས་ཀུན་གྱི་ཡོན་ཏན་དག་རབ་རྫོགས་འཇམ་དཔལ་རྡོ་རྗེ་མི་ཡི་ཚུལ། །བློ་བཟང་གྲགས་པ་སྙིང་གི་ཟེའུ་འབྲུར་
བཞུགས། ། དེ་ལ་འདིར་མཁྱེན་བརྩེ་ནུས་གསུམ་མཐའ་དག་འཕགས་པ་རིགས་གསུམ་མགོན་པོ་དང་དབྱེར་མ་མཆིས་པ་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་གསོལ་འདེབས་ཚིག་ཉུང་ཞིང་བྱིན་རླབས་ཀྱི་མཚན་མ་ཤིན་ཏུ་ཆེ་བ་དམིགས་བརྩེ་མར་གྲགས་པས། གསོལ་བ་

[010A]༄༅། །འདེབས་བའི་སྔོན་དུ་གསོལ་བ་འདེབས་ཡུལ་གསལ་འདེབས་པ་ནི། གནས་ཡིད་དུ་འོང་བར་ཕྱག་བདར་དང་མཆོད་རྫས་རྟེན་དགྲམ་པ་སོགས་སྔོན་དུ་འགྲོ་བས།  སྭ་བྷཱ་ཝ་ འི་སྔགས་བརྗོད་པས་ཆོས་དང་གང་ཟག་འཁོར་འདས་ཐམས་ཅད་རང་གི་
མཚན་ཉིད་ཀྱིས་གྲུབ་པ་རྡུལ་ཙམ་ཡང་མེད་བའི་སྟོང་བར་བསམ།  སྟོང་བའི་ངང་ལས་རང་གི་སྤྱི་བོར་སེང་གེའི་ཁྲི་ཡངས་ཤིང་རྒྱ་ཆེ་བར་པད་མ་དང་ཉི་ཟླའི་གདན་བརྩེགས་པའི་སྟེང་དུ་ཆུ་ལས་ཆུ་ལྦུར་རྡོལ་བ་བཞིན་དྷཱི་དམར་སེར་ལས་རལ་གྲི་ཡུ་བ་དྷཱི་ས་
མཚན་བ། དེ་ལས་འོད་འཕྲོས་པས་འཕགས་པ་མཆོད། རིགས་དྲུག་གི་སྡུག་བསྔལ་སྦྱངས། ཚུར་འདུས་དེ་ཡོངས་སུ་གྱུར་པ་ལས་རྒྱལ་བ་ཙོང་ཁ་པ་ཆེན་པོ་སྐུ་མདོག་དཀར་ལ་དམར་བའི་མདངས་ཆགས་པ་མཛེས་ཤིང་ཡིད་དུ་འོང་བ་ཞི་
ཞིང་འཛུམ་པ། ཕྱག་གཉིས་ཐུགས་ཀར་ཆོས་འཁོར་གྱི་ཕྱག་རྒྱའི་མཐེབ་སྲིན་གྱིས་ཨུཏྤ་ལའི་ཡུ་བ་ནས་བཟུང་བའི་འདབ་མ་སྙན་ཐང་ཁ་བྱེ་བའི་གཡས་སྟེང་མི་ཤེས་པའི་འཆིང་བ་མཐའ་དག་བཅད་པའི་བརྡར་ཤེས་རབ་ཀྱི་རལ་
གྲི་དང། གཡོན་སྟེང་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་བསྣམས་པ། དབུ་ལ་པཎ་ཞྭ་གསེར་གྱི་མདོག་ཅན་གསོལ་ཞིང་སྐུ་ལ་ཆོས་གོས་རྣམ་གསུམ་གསོལ་བ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་སྤྱི་བོར་
དྷཱི་ལས་རྗེ་བཙུན་འཇམ་དཔལ་དབྱངས་དམར་སེར་གཡས་ཤེས་རབ་རལ་གྲི་དང། གཡོན་ཤེར་ཕྱིན་གྱི་གླེགས་བམ་ཐུགས་ཀར་བསྣམས་བ་གཞོན་ནུའི་སྐུ་ཅན་དབུ་ལ་ཟུར་ཕུད་ལྔས་བརྒྱན་པ། མགྲིན་པར་ཧྲཱི་ལས་སྤྱན་རས་

[010B] དབུ་སྐྲ་རལ་པ་ཐོར་ཚུགས་སུ་བཅིངས་ཤིང་ཁྲི་གཉན་ས་ལའི་པགས་པས་ནུ་མ་གཡོན་པ་བཀབ་པ། གཉིས་ཀའང་
དབུ་རྒྱན། སྙན་རྒྱན། མགུལ་རྒྱན། ཕྱག་ཞབས་ཀྱི་གདུ་བུ་སོགས་རིན་པོ་ཆེའི་རྒྱན་དང་དར་གྱི་ན་བཟའ་གསོལ་བ། ཞབས་རྡོ་རྗེའི་སྐྱིལ་ཀྲུང་གིས་པད་ཟླའི་སྟེང་དུ་བཞུགས་པ། ཐུགས་ཀར་པད་ཉིའི་སྟེང་དུ་ཧཱུཾ་ལས་ཕྱག་རྡོར་
མཐིང་ནག་གཡས་རྡོ་རྗེ་འཕྱར་ཞིང་གཡོན་སྡིགས་མཛུབ་ཐུགས་ཀར་མཛད་པ། སྨར་དབ་སྨིན་མ་དང་དབུ་སྐྲ་དམར་སེར་འབར་བ། རིན་པོ་ཆེ་དང་སྦྲུལ་གྱི་རྒྱན་ཅན། དར་སྔོན་གྱི་སྟོད་གཡོགས་དང་སྟག་ལྤགས་ཀྱི་ཤམ་ཐབས་གསོལ་
བཞབས་གཡས་བསྐུམ་གཡོན་བརྐྱང་གིས་མེ་དཔུང་འབར་བའི་དབུས་ན་བཞུགས་པ། དེའི་སྤྱི་བོར་ཨོཾ་དཀར་བོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པ། ཐུགས་ཀའི་ཧཱུཾ་ལས་འོད་འཕྲོས་བས་རང་བཞིན་
གྱི་གནས་ནས་འཇམ་མགོན་བླ་མ་ལ་བླ་མ་ཡི་དམ་སངས་རྒྱས་བྱང་སེམས་དཔའ་བོ་མཁའ་འགྲོ་ཆོས་སྲུང་གི་ཚོགས་དང་བཅས་པས་བསྐོར་བ་བཛྲས་མཱ་ཛཿ་ ས་སྤྱན་དྲངས།  ཛཿ་ཧཱུཾ་བཾ་ཧོཿ་ ས་  གཉིས་སུ་མེད་པར་བསྟིམ་པས་དེ་ཉིད་སྐྱབས་
གནས་ཀུན་འདུས་པའི་བདག་ཉིད་དུ་གྱུར་ པར་མོས་ཤིང། ཆུ་གཉིས་ཉེར་སྤྱོད། རོལ་མོ། འདོད་ཡོན་སྣ་ལྔ། བཀྲ་ཤིས་རྫས་རྟགས། ཡན་ལག་བདུན་པ་སོགས་ཕུལ་རྗེས།  གང་གི་བློ་གྲོས་བཟང་པོའི་མཁའ་དབྱིངས་ལ། །ཐམས་ཅད་མཁྱེན་པའི་ཉི་མ་རྟག་

[011A]༄༅། །འཆར་ཞིང། །སྙན་གྲགས་པ་དན་དཀར་པོ་སྲིད་གསུམ་ན། །རབ་མཛེས་སྟོན་པ་ཁྱོད་ལས་གཞན་མ་དམིགས། །མཁྱེན་དང་སྤོབས་པ་འཇམ་དབྱངས་གཞོན་ནུ་བཞིན། །བྱམས་དང་སྙིང་རྗེ་གྲུ་འཛིན་བདག་པོ་
དངོས། །ནུས་མཐུ་གསང་བའི་མཛོད་འཛིན་ཁྲོ་རྒྱལ་ཏེ། །རིགས་གསུམ་ཀུན་འདུས་ཁྱོད་ལ་གསོལ་བ་འདེབས། །ཆུང་འབྲིང་ཆེན་པོའི་སྐྱེས་བུ་གསུམ་གྱི་ལམ། །ཟབ་དང་རྒྱ་ཆེ་ཤིང་རྟ་ཆེན་པོ་ལས། །ཉེར་བརྒྱུད་ཆེ་བ་བཞི་དང་ལྡན་
པའི་སྲོལ། །མ་རྟོགས་པ་དང་ལོག་པར་རྟོག་པའི་དྲི། །ཀུན་བྲལ་སྔོན་མེད་ལེགས་བཤད་པད་དཀར་ཁ། །ཁྱོད་དྲིན་ཉི་མའི་འོད་ཀྱིས་ཕྱེ་བ་ན། །ཉན་བཤད་སྦྲང་རྩི་མྱང་བའི་སྐལ་ལྡན་གྱི། །བུང་བ་དེ་དག་སྨིན་གྲོལ་ལང་ཚོ་རྒྱས། །
འདི་ཕྱིའི་ལེགས་ཚོགས་ཕལ་པའི་རིན་པོ་ཆེ། །ལྟ་ཞོག་རྣམ་གྲོལ་ནོར་བུ་དབང་གི་རྒྱལ། །འདྲེན་མཆོག་རྒྱ་མཚོ་ཉིད་ལ་རག་ལས་ཕྱིར། །བློ་ལྡན་སུ་དག་ཁྱོད་ལ་བརྟེན་མི་བགྱིད། །རྙེད་བར་དཀའ་བ་དལ་དང་འབྱོར་པ་བཅུ། །རབ་
ཚང་དོན་ཆེན་རྟེན་བཟང་རྙེད་དུས་འདིར། །ཁྱོད་གསུང་ཆ་ཤས་ཕྲ་མོ་འཛིན་པའམ། །ཐོས་པ་ཡིས་ཀྱང་དོན་ལྡན་བགྱིད་སྙམ་སེམས། །ཆུ་ལྦུར་བཞིན་དུ་མི་རྟག་འཇིག་སླ་བའི། །རྟེན་འདི་སྟོབས་ལྡན་འཆི་བདག་དགྲ་བོ་ཡིས། །
གཟུང་ཚེ་སྐྱོབ་འོས་མགོན་པོ་གང་ཉིད་དང། །དམ་པའི་ཆོས་གཉིས་ལྷན་ཅིག་འཇིག་རྟེན་དར། །ཁོར་ཡུག་མེ་ལྕེ་འབར་བས་དཀྲིགས་གྱུར་ཅིང། །གཏུམ་དྲག་གཤིན་རྗེས་མནར་བའི་ཚ་དམྱལ་དང། །བུ་ཡུག་དང་འདྲེས་རླུང་གིས་

[011B] །ཤ་རུས་ཚལ་བ་བརྒྱར་གས་གྲང་བའི་དམྱལ། །རྟག་ཏུ་བཀྲེས་སྐོམ་ངལ་བའི་ཡི་དྭགས་དང། །བླུན་རྨོངས་གཞན་དབང་གྱུར་པའི་དུད་འགྲོ་སོགས། །གནས་ངན་གཡང་སར་མངོན་ཕྱོགས་ལུས་ཅན་རྣམས། །སྐྱོབ་ཅིང་
མངོན་མཐོའི་བདེ་ལ་སྦྱོར་བའི་མགོན། །ཚོགས་གཉིས་སྤངས་རྟོགས་མཐར་ཕྱིན་སངས་རྒྱས་དང། །འགོག་ལམ་འཕགས་པའི་མངོན་རྟོགས་དམ་པའི་ཆོས། །རིག་གྲོལ་དགེ་འདུན་དཀོན་ཅོག་མ་ལུས་པ། །འདུས་པའི་བདག་ཉིད་ཁྱོད་
ལས་སུ་ཞིག་རྙེད། །དགེ་དང་མི་དགེའི་འབྲས་བུ་བདེ་སྡུག་ཏུ། །ཡོངས་སྨིན་དཀར་དང་གནག་པའི་ལས་འབྲས་དག་བསམས་ཚེ་སྔོན་ཆད་སྡུག་བསྔལ་རྒྱུ་ཁོ་ན། །བསྒྲུབས་བས་ངན་འགྲོའི་གཡང་དུ་ངེས་པར་ལྟུང། །དེ་ཕྱིར་སྔོན་
བསགས་སྡིག་ལྟུང་འགྱོད་སྡོམ་སོགས། །ཤུགས་དྲག་བཤགས་པའི་སྟོབས་ཀྱིས་ལེགས་སྦྱངས་ཕྱིར། །སྐྱོན་ཟད་ཡོན་ཏན་མ་ལུས་རབ་རྫོགས་པའི། །མགོན་ཁྱོད་ཁོ་ན་རྟེན་དུ་ངེས་པ་ཐོབ། །ངན་སོང་ལྟ་ཅི་མི་ཡི་གནས་ན་
ཡང། །ཕུན་ཚོགས་འབྱོར་པས་དབུལ་བའི་སྡུག་བསྔལ་དང། །དཔལ་ལས་ཉམས་བར་དོགས་དང་བྲལ་བ་དང། །བསྲུང་བའི་སྡུག་བསྔལ་ཡིད་ལ་ལྷག་པར་ལྕི། །ལྷ་ཡི་རྟེན་ཀྱང་འཆི་འཕོ་འོག་ལྟུང་དང། །འདུ་བྱེད་ཕུང་པོའི་
ཁུར་གྱིས་ནོན་པས་ན། །འཇིག་རྟེན་མཆོད་འོས་ཚངས་དབང་སོགས་ལ་ཡང། །བདེ་བའི་གོ་སྐབས་ཆ་ཙམ་ག་ལ་ཞིག་དེ་ལྟར་སྲིད་པའི་དོང་དུ་ཐོག་མེད་ནས། །ཡན་ལག་བཅུ་གཉིས་འཁྲུལ་འཁོར་གཞན་དབང་གིས། །ཟོ་ཁྱུན་

[012A]༄༅། །འཕྱན་བཞིན་གནོད་པ་བརྒྱས་གཙེས་པར། །གཟིགས་ཏེ་འཁོར་བའི་འཆིང་བ་རིང་ནས་བཅད། །རྩ་བ་རབ་བརྟན་ཚུལ་ཁྲིམས་གསེར་གྱི་གཞིར། །ཏིང་འཛིན་རིན་ཆེན་གཞལ་མེད་
ལྷུན་ཆགས་ཡངས། །ཟག་མེད་ཤེས་རབ་སྣང་བ་རྟག་གསལ་དབུས། །ཁྱོད་ཐུགས་ཐར་པའི་བདེ་ལས་མི་གཡོ་བརྙེས། །སྙིང་རྗེ་ལ་སོགས་རྒྱུ་ཚོགས་མ་ཚང་མེད། །འདུས་པའི་རྫིང་བུ་ལས་སྐྱེས་སེམས་བསྐྱེད་ཀྱི། །པད་
དཀར་གཞོན་ནུས་ཁྱོད་ཐུགས་གཏམས་པའི་མཐུར། །རྒྱལ་དང་རྒྱལ་སྲས་སུས་ཀྱང་འགྲན་དུ་མེད། །ངག་གིས་བགྲང་བ་ལས་འདས་བསྐལ་པའི་བར། །སར་གནས་རྒྱལ་སྲས་དཔའ་བོ་ཐམས་ཅད་ཀྱི། །ཕྱིན་དྲུག་སྤྱོད་པ་
གང་ཡིན་ཅི་འདྲ་བ། །བདག་གིར་བཟུང་བའི་སྙིང་སྟོབས་གོ་ཆ་སྲ། །འདུ་བྱེད་བརྒྱད་དང་སེམས་གནས་རྣམ་པ་དགུར། །གོམས་སྟོབས་རླུང་གིས་བྱིང་སོགས་ཉེས་པ་ལྔའི། །སྒྲིབ་གཡོགས་ཆུ་འཛིན་མཐར་བསྐྲད་ཤིན་སྦྱངས་ཀྱི། །
ཁྱོད་ཐུགས་ཞི་གནས་གཡོ་མེད་སྔོ་སངས་མར། །མཐའ་བྲལ་དབུ་མའི་གནས་ལུགས་ཉེར་འཇལ་བའི། །ལྷག་མཐོང་ཉི་མའི་གཟི་བྱིན་ཆེར་འབར་བས། །སྒྲིབ་གཉིས་མུན་པ་མཐའ་དག་དྲུང་ཕྱུང་སྟེ། །རྫོགས་པའི་སངས་རྒྱས་ས་
ལ་མངོན་དབང་བསྒྱུར། །མཁོ་པའི་དངོས་པོ་ཐམས་ཅད་ཡོངས་གཏོང་ཞིང། །འཇིག་རྟེན་ཆོས་ཀྱི་ཚུལ་ལུགས་སྙན་པར་སྨྲ། །དོན་སྤྱོད་དོན་དང་མཐུན་པའི་བསྡུ་དངོས་བཞིས། །འགྲོ་ཀུན་བདེ་བ་མཆོག་གི་འགྲོན་དུ་བསུས། །

[012B] །སྦྱོང་བྱད་བསྐྱེད་དང་རྫོགས་པའི་རྣལ་འབྱོར་རིམ། །མཐར་ཕྱིན་ཟུང་འཇུག་ཁ་སྦྱོར་བདུན་ལྡན་གྱི། །རྡོ་རྗེ་འཛིན་པ་ཁྱོད་ལས་གཞན་དུ་མེད། །དེ་ཕྱིར་འཁོར་བའི་གཅོད་རོང་གཏིང་ཟབ་
པར། །ལྷུང་ཞིང་ཉོན་མོངས་སྲིན་བུ་བརྒྱ་ཕྲག་གིས། །ལུས་ཟོས་ངན་སོང་སྡུག་བསྔལ་གནག་དཀའ་བ། །མྱོང་བར་མངོན་དུ་ཕྱོགས་པའི་ཉམ་ཐག་བདག་མགོན་པོ་ཁྱོད་ལ་གཏན་གྱི་སྐྱབས་གསོལ་ན། །སྤྱི་དང་བྱེ་བྲག་
འཁོར་བའི་སྡུག་བསྔལ་མེ། །རབ་བསིལ་ཐུགས་རྗེའི་ཆུ་ཀླུང་ཤུགས་དྲག་གིས། །གཞིལ་ཏེ་བླ་མེད་བདེ་བའི་དགའ་སྟོན་སྩོལ། །མི་རྟག་ལ་སོགས་འདུ་ཤེས་ཡང་དག་དང། །སེམས་བསྐྱེད་ཕྱིན་དྲུག་རིམ་པ་གཉིས་ལ་སོགས། །
མདོ་སྔགས་ས་ལམ་བགེགས་མེད་མཐར་ཕྱིན་ཏེ། །རྫོགས་པའི་སངས་རྒྱས་མྱུར་དུ་འཐོབ་བྱིན་རློབས། ། ཞེས་བྱང་ཆུབ་ལམ་གྱི་རིམ་པའི་གནད་མདོར་བསྡུས་དང་སྦྱར་བའི་བསྟོད་པ་འདི་དང། གཞན་ཡང་བསྟོད་པ་དང་གསོལ་འདེབས་ཐུགས་རྗེ་བསྐུལ་
བ་སོགས་བློས་གང་ལྕོགས་བྱ་ཞིང། གཙོ་བོར་མདུན་གྱི་བླ་མ་རིགས་གསུམ་ཀུན་འདུས་ཀྱི་ངོ་བོར་མོས་ཏེ་དམིགས་བརྩེ་མར་ཆིག་སྒྲིལ་དང། དེ་དག་གི་སྐབས་སྐུ་གསུང་ཐུགས་ཀྱི་བྱིན་རླབས་ཞུ་བ་དང་ཏིང་ངེ་འཛིན་གྱི་དབང་བཞི་ལེན་པ་མཇུག་བླ་མ་སྤྱི་གཙུག་ནས་སྤྱན་དྲངས་
སྙིང་གར་པད་མའི་སྟེང་དུ་འབྲལ་བ་མེད་པར་བཞུགས་པར་བསམ་པ་སོགས་ནི་བླ་མའི་ཞལ་དང། རྗེ་ཉིད་ཀྱིས་མཁས་གྲུབ་ཆོས་རྗེར་སྩལ་བའི་བླ་མའི་རྣལ་འབྱོར་གྱི་ཟིན་བྲིས་དང། དམིགས་བརྩེ་མའི་ཊཱིཀྐ་ཚིག་དོན་རབ་གསལ་སོགས་ལས་ཤེས་པར་བྱའོ།  །འདིར་འབད་དགེ་

[013A]༄༅། །མཐུས་བདག་གཞན་འགྲོ་བ་ཀུན། །རྒྱལ་བ་གཉིས་པས་རྟག་ཏུ་མི་འབྲལ་བར། །རྗེས་གཟུང་བླང་དོར་གནས་ལ་ཇི་བཞིན་དུ། །ཞུགས་ཏེ་གསང་གསུམ་ཡོན་ཏན་ཀུན་འགྲུབ་ཤོག་ ཅེས་འཇམ་
མགོན་བླ་མ་ཙོང་ཁ་པ་ཆེན་པོར་དམིགས་བརྩེ་མའི་སྒོ་ནས་གསོལ་བ་འདེབས་པའི་ཚེ་རྟེན་གསལ་འདེབས་ཀྱི་མངོན་རྟོགས་དང། བྱང་ཆུབ་ལམ་རིམ་གྱི་དོན་དང་འབྲེལ་བའི་བསྟོད་པ་འདི་ལྟ་བུ་དགོས་ཞེས་མཚན་སྒྲོག་མཁན་ཟུར་ཡོན་ཏན་གྲགས་པ་གྲ་སློབ་འགས་བསྐུལ་བ་ལྟར་རྒྱལ་བ་གཉིས་པའི་བསྟན་
པ་ལ་དེང་དུས་ཚིག་ཙམ་གྱིས་གུས་པར་སྨྲ་བ་དག་དང་མི་འདྲ་བར་གཏིང་ནས་ཡིད་ཆེས་ཀྱི་དད་བ་ཅུང་ཟད་ཐོབ་པའི་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་དགའ་ལྡན་ཕོ་བྲང་གི་གཟིམས་ཆུང་དགའ་ལྡན་སྣང་གསལ་དུ་སྦྱར་བའི་ཡི་གེ་པ་ནི་དྲུང་ཡིག་ངག་དབང་འཇམ་དབྱངས་སོ།།    ༈    །།
བླ་མའི་རྣལ་འབྱོར་དངོས་གྲུབ་གཏེར་གྱི་སྒྲོམ་བུ་ཞེས་བྱ་བ་བཞུགས།     ༈    །ན་མོ་གུ་རུ་བྷྱ་ཡོན་ཏན་དངོས་གྲུབ་ཀུན་གཞི་བླ་མ་མཆོག་སྟོབས་བཅུའི་སྟོབས་ཀྱིས་བདུད་བཅོམ་བདེ་བར་གཤེགས། །དམ་པའི་ཆོས་དང་ཚོགས་མཆོག་
རིན་ཆེན་གསུམ། །ཡི་དམ་ཆོས་སྐྱོང་རྣམས་ལ་སྐྱབས་སུ་མཆི། །མར་གྱུར་འགྲོ་ལ་བརྩེ་བའི་སྙིང་རྗེ་དང། །དད་སོགས་སེམས་རྟེན་ཉ་ལྕིབས་ཁོག་པ་ལ། །སྨོན་འཇུག་བྱང་ཆུབ་སེམས་ཀྱི་མུ་ཏིག་འཕྲེང། །སེམས་ཅན་
མགུ་བྱེད་སྙིང་གའི་རྒྱན་འཛིན་ཤོག་འགྲོ་རྣམས་བདེ་བ་རྒྱུ་འབྲས་ཀུན་འབྱོར་ཞིང། །དུཿ་ཁ་འཁོར་བའི་ཉེས་རྒྱ་གྲོལ་བ་དང། །ཐོབ་ཟིན་བདེ་བའི་མཛོད་ལ་གནས་བཅས་ཏེ། །བཏང་སྙོམས་ཚད་མེད་ནོར་གྱིས་ཕྱུག་གྱུར་

[013B]ངོ་མཚར་སྲིད་ཞིའི་ཆོས་ཀུན་གདོད་མ་ནས། །སྣང་ཙམ་དོན་དམ་སྤྲོས་བྲལ་བདེ་ཆེན་དང། །མདུན་དབྱིངས་གདོང་ལྔས་བཏེག་པའི་གསེར་ཁྲིའི་སྟེང། །དར་ཟབ་གདན་དང་པད་དཀར་ཟླ་བ་ལ། །ངོ་བོ་དྲིན་ཆེན་བློ་བཟང་མཚན་ཅན་
ཉིད། །རྣམ་བ་འཇམ་མགོན་བླ་མ་ཙོང་ཁ་པ། །དགྱེས་ཞལ་དཀར་ལ་དམར་མདངས་ཆུ་སྐྱེས་མཆོག་འཛུམ་དབུས་ཚེམས་ཕྲེང་ཟེའུ་འབྲུ་ངོམ་པ་བཞིན། །ཆོས་འཆད་ཕྱག་གི་ཨུཏྤལ་སྔོན་པོ་ནི། །སྙན་ཐད་ཁ་ཕྱེ་བཻ་ཌཱུའི་རྫིང་ངོགས་
སུ༑ ༑གླེགས་བམ་དང་དུར་གཞོན་ནུ་རྩེན་འདྲ་ཞིང། །ཞབས་གཉིས་མི་བསྐྱོད་རྡོ་རྗེའི་སྐྱིལ་ཀྲུང་བཞུགས། །ཡིད་འཕྲོག་ལྟ་ན་སྡུག་ཅིང་སྒེག་འཇོ་ཉམས། །མཚན་གྱི་ཟླ་ག་དྲི་མེད་གསལ་གྱུར་ཅིང། །དཔེ་བྱད་བདུད་རྩིའི་འོད་
ཕུང་ཁོར་ཡུག་ཅན། །མཐོང་ཐོས་དྲན་རེག་ཀུནྡའི་སྙིང་ལ་དཔྱིད། །གང་གི་བདེ་ཆེན་ལོངས་སྤྱོད་ཆོས་འཁོར་ཆེར། །ཡིག་གསུམ་གྱིས་མཚན་ཧཱུཾ་གི་འོད་ཟེར་གྱིས། །རིག་པ་བསླབས་དང་མདོ་སྔགས་ཆོས་ཀྱི་ཚུལ། །སྟོན་མཛད་དངོས་
བརྒྱུད་བླ་མ་དམ་བ་དང། །རྒྱལ་བ་སྲས་བཅས་ཉན་རང་དགེ་འདུན་ཚོགས། །ཡི་དམ་ཆོས་སྲུང་སྐད་ཅིག་སྤྱན་དྲངས་ཏེ། །ཆུ་ལ་ཆུ་བཞག་ལྟ་བུར་གཉིས་སུ་ནི། །མི་དམིགས་དམ་ཚིག་པ་ལ་ཐིམ་པར་གྱུར། །སྙིགས་དུས་འདུལ་དཀའི་
སེམས་ཅན་ཡིད་ཀྱི་རྟ། །རྒྱལ་ཀུན་ཐུགས་རྗེའི་ཞགས་ཀྱིས་མ་ཐུལ་བ། །ཐབས་མཁས་འཕྲིན་ལས་སྲབ་ཀྱིས་ཐར་ལམ་དུ། །ཁ་སྒྱུར་དྲིན་ཆེན་བླ་མར་ཕྱག་འཚལ་ལོ། །ཕྱི་ནང་སྣོད་བཅུད་དཀྱིལ་འཁོར་ཉེར་སྤྱོད་དང། །ལེགས་སྦྱར་

[014A]༄༅། །བདུད་རྩི་གསང་བ་དེ་ཁོ་ནའི། །མཆོད་སྤྲིན་དངོས་བཤམས་ཡིད་ཀྱིས་རབ་སྤྲུལ་ནས། །སྐྱབས་གནས་ཀུན་འདུས་དཔལ་ལྡན་བླ་མར་འབུལ། །ཉོན་མོངས་འདམ་སྐྱེས་སྒོ་གསུམ་པད་མོའི་ནགས་
སྡིག་ལྟུང་བཧྲ་མ་ར་ཡི་མཆུ་སྒྲོས་ཀྱིས། །དམ་ཚིག་སྡོམ་པའི་བཅུད་འཐུང་སྤོན་བསགས་ཀྱི། །ཉེས་རྣམས་མགོན་པོའི་སྤྱན་སྔར་སྟོབས་བཞིས་བཤགས། །སྐྱེ་འཕགས་ཀུན་གྱི་དགེ་ལ་ཡི་རང་ཞིང། །ཟབ་རྒྱས་ཆོས་འཁོར་བསྐོར་
ཕྱིར་བསྐལ་བརྒྱར་བཞུགས། །སྐྱེ་བ་ཀུན་ཏུ་བསགས་པའི་རང་གཞན་དགེ་འགྲོ་རྣམས་བྱང་ཆུབ་འཐོབ་པའི་རྒྱུ་རུ་བསྔོ། །མཐོང་ན་མི་མཐུན་བྲལ་བ་མཚན་དཔེའི་དཔྱིད། །ཡོངས་རྫོགས་བ་སྤུའི་ཁུང་བུ་རེ་རེར་ཡང། །རབ་
འབྱམས་རྒྱལ་བ་སྲས་བཅས་ཀུན་ཚང་བའི། །དཔལ་ལྡན་བླ་མའི་སྐུ་ལ་གསོལ་བ་འདེབས། །ཐོག་མཐའ་བར་དུ་དགེ་བའི་མཁའ་དབྱིངས་ལས། །དམ་ཆོས་ལེགས་བཤད་འགག་མེད་དབྱར་རྔའི་སྒྲ། །སྐལ་བཟང་རྨ་བྱའི་སྙིང་ལ་
སྡུག་པའི་སྨན། །དཔལ་ལྡན་བླ་མའི་གསུང་ལ་གསོལ་བ་འདེབས། །སྣང་ལ་གཤིས་ལུགས་བདེན་པར་མེད་པ་ཡི། །ཇི་ལྟ་ཇི་སྙེད་ཀུན་མཁྱེན་སྔོན་མེད་ཤེལ། །ཆགས་སོགས་ཉེས་པའི་ཚོན་གྱིས་མི་སྒྱུར་བ། །དཔལ་ལྡན་བླ་མའི་ཐུགས་
ལ་གསོལ་བ་འདེབས། །དལ་འབྱོར་གྲུ་ཆེན་འཇིགས་རུང་འཁོར་བའི་མཚོར། །བྱིངས་ཏེ་སྡུག་བསྔལ་གསུམ་གྱིས་རྟག་མནར་བ། །མཐོང་ནས་ཉིན་མཚན་ཀུན་ཏུ་ཐར་འདོད་བློ། །བཅོས་མིན་སྙིང་ལ་སྐྱེ་བའི་བཀའ་དྲིན་སྩོལ། །ཐུབ་

[014B] །སྦྱིན་ཚུལ་བཟོད་བརྩོན་བསམ་གཏན་ཤེས་རབ་ཀྱི། །ཕ་རོལ་ཕྱིན་པས་ས་ལམ་བགྲོད་པ་བཞིན། །ཞུམ་པ་མེད་པར་འཇུག་པའི་བཀའ་དྲིན་སྩོལ། །ལྷ་སྔགས་ཏིང་འཛིན་མཐར་ཕྱིན་ནུས་པ་ཡིས། །མ་
དག་བརྟན་གཡོའི་ཕུང་ཁམས་ལེགས་སྦྱངས་ཏེ། །བདེ་སྟོང་རྫོགས་པའི་རང་རིག་འོག་མིན་མགོན། །ཁ་སྦྱོར་བདུན་ལྡན་འཐོབ་པའི་བཀའ་དྲིན་སྩོལ། །དེ་ལྟར་གསོལ་བཏབ་རྐྱེན་གྱིས་བླ་མ་རྗེའི། །སྐུ་ལས་འོད་ཟེར་དཀར་
དམར་མཐིང་གསུམ་བྱུང། །རང་གི་གནས་གསུམ་ཐིམ་པས་སྒྲིབ་ཚོགས་དག་དབང་བཞིས་བྱིན་རླབས་སྐུ་བཞིའི་ས་བོན་ཐེབས། །དགེ་འདིས་དངོས་གྲུབ་འབྱུང་གནས་བླ་མ་ཡིས། །སྐྱེ་བ་ཀུན་ཏུ་འབྲལ་མེད་རྗེས་འཛིན་
ཅིང། །བསྟན་པ་ཕྱོགས་དུས་ཡོངས་དར་མཁའ་མཉམ་གྱི། །འགྲོ་བས་བྱང་ཆེན་མྱུར་དུ་ཐོབ་གྱུར་ཅིག་ ཞེས་པ་འདི་ནི་མཁར་རྡོ་བླ་མ་བློ་བཟང་སྒོམ་ཆུང་རི་ཁྲོད་དབང་པོ་དང་འབྲེལ་བའི་བླ་མའི་རྣལ་འབྱོར་ཞིག་དགོས་ཞེས་བསམ་གཏན་གླིང་གི་རི་ཁྲོད་
བ་རྣམས་ཀྱིས་རྡོར་དྲིལ་དང། རིན་ཆེན་གཉིས་བ་སོགས་བདོག་པ་བསྟབས་ཏེ་བསྐུལ་བའི་ངོར་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་གྲུ་འཛིན་གཉིས་པའི་ཕོ་བྲང་དམར་པོ་རིའི་གཟིམས་ཆུང་ཉི་འོད་འཁྱིལ་པར་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།
བླ་མའི་རྣལ་འབྱོར་ཐར་པའི་གྲུ་གཟིངས་ཞེས་བྱ་བ་བཞུགས།     ༈    །རབ་འབྱམས་ཞིང་གི་རྒྱལ་བ་སྲས་དང་བཅས། །ཁྱོད་ཐུགས་བདེ་བ་ཆེན་པོར་དང་གཅིག་པ། །སྐྱབས་གནས་ཀུན་འདུས་དྲིན་ཅན་བླ་མ་རྗེ། །སྙིང་གའི་བད་

[015A]༄༅། །མོར་རྟག་ཏུ་དགྱེས་བཞུགས་གསོལ། །འདི་ཕྱིའི་དངོས་གྲུབ་ཡིད་བཞིན་དབང་གི་རྒྱལ། །ལེན་ལ་མཆོག་གསུམ་བྱིན་རླབས་གྲུ་གཟིངས་ཆེ། །མོས་ལྡན་གདུལ་བྱའི་རླུང་ཕྱོགས་དང་
མཐུན་པར། །སྐུལ་བྱེད་བླ་མའི་རྣལ་འབྱོར་དར་ཆེན་གཡོ།  །དེ་ལ་འདིར་དངོས་གྲུབ་མ་ལུས་པའི་འབྱུང་གནས་ཟབ་ལམ་བླ་མའི་རྣལ་འབྱོར་ཉམས་སུ་ལེན་པ་ལ། སྔོན་དུ་རང་གཞན་ཐམས་ཅད་ཀྱི་འཁོར་བའི་ངང་ཚུལ་ལས་འཇིགས་ཤིང་སྐྲག་པའི་ངེས་
འབྱུང་དང། སེམས་ཅན་ཐམས་ཅད་མར་ཤེས་པས་དྲངས་པའི་སྙིང་རྗེ་ཆེན་པོ་དང། གཞན་དོན་དུ་བྱང་ཆུབ་ཐོབ་པར་དམིགས་པའི་སེམས་བསྐྱེད་སོགས་ཐེག་ཆེན་དུ་འགྲོ་བའི་བྱེད་ཆོས་མེད་དུ་མི་རུང་བ་དག་གིས་རྒྱུད་ལེགས་པར་སྦྱངས་ཏེ་སྐྱབས་འགྲོ་དང་སེམས་བསྐྱད་རྒྱས་བསྡུས་ཅི་རིགས་
དང། ཚད་མེད་བཞི་བསྒོམ་པ་སྔོན་དུ་འགྲོ་བས་འདི་ལྟར་བྱའོ།  །ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། ཆོས་ཀུན་མི་དམིགས་སྟོང་པ་ཉིད་ཀྱི་ངང། །མདུན་གྱི་ནམ་མཁར་སེང་གེའི་ཁྲི་ཆེན་པོར། །པད་མ་ཉི་ཟླ་
བརྩེགས་པའི་གདན་གྱི་སྟེང། །སྐྱབས་གནས་ཀུན་འདུས་བསྐལ་བཟང་རྒྱ་མཚོའི་མགོན། །རྣམ་པ་ཆོས་ཀྱི་རྒྱལ་པོ་ཙོང་ཁ་པ། །སྐུ་མདོག་དཀར་དམར་མདངས་ཆགས་ཞི་འཛུམ་ཅན། །རུང་མཐུན་ཆོས་གོས་གསུམ་གྱིས་
མཛེས་པར་ཀླུབས། །གསེར་མདོག་པཎ་ཞྭ་གསོལ་ཞིང་ཕྱག་གཉིས་ཀྱིས། །ཐུགས་ཀར་ཆོས་འཆད་ལས་གྱེས་ཨུཏྤལ་སྟེང། །ཤེས་རབ་རལ་གྲི་ཤེར་ཕྱིན་གླེགས་བམ་བསྣམས། །ཞབས་གཉིས་རྡོ་རྗེའི་སྐྱིལ་ཀྲུང་

[015B] །གནས་གསུམ་དཀར་དམར་མཐིང་གའི་འབྲུ་གསུམ་མཚན། །ཧཱུཾ་ལས་འོད་འཕྲོས་དག་དང་མ་དག་པའི། །སྣ་ཚོགས་ཕྱོགས་བཅུའི་ཞིང་ནས་བླ་མ་དང། །ཡི་དམ་རྒྱལ་བ་སྲས་བཅས་སྲུང་མའི་ཚོགས། །
མ་ལུས་སྤྱན་དྲངས་དེ་ལ་ཐིམ་པར་གྱུར།  །ཡན་ལག་བདུན་པ་ནི།  མཁའ་ཁྱབ་སྤྲོས་དང་བྲལ་བ་ཆོས་ཀྱི་སྐུ། །དབྱེར་མེད་འཇའ་ལུས་རྡོ་རྗེ་ལོངས་སྤྱོད་རྫོགས། །གང་འདུལ་སྤྲུལ་པའི་གར་མཛད་དྲིན་ཅན་རྗེ། །སྐྱབས་ཀུན་
འདུས་པའི་ངོ་བོར་ཕྱག་འཚལ་ལོ། །གཟུགས་མཛེས་འཇོ་སྒེག་དར་བའི་ལང་ཚོམ། །སྣ་ཚོགས་མཆོད་པའི་བྱེ་བྲག་ཐོགས་པ་ནི། །མཆོད་ཡོན་ཞབས་བསིལ་མེ་ཏོག་བདུག་སྤོས་དང། །སྣང་གསལ་དྲི་ཆབ་ཞལ་
ཟས་རོལ་མོར་བཅས། །མཛེས་ཤིང་ཡིད་འོང་ཇི་སྙེད་གཟུགས་མཆོག་དང། །སྙན་འཇེབས་སྒྲ་དབྱངས་དྲི་ཞིམ་ངད་པ་འཐུལ། །རོ་བདའི་ཟས་མཆོག་རེག་བྱ་མཆོག་ལ་སོགས། །རྣམ་ལྔ་འདོད་པའི་ཡོན་ཏན་མ་ལུས་འབུལ། །
རི་རབ་གླིང་དང་གླིང་ཕྲན་ལྷ་ཡི་གནས། །རིན་ཆེན་རི་བོ་ཀོ་བི་ད་རའི་ཤིང། །འདོད་འཇོའི་བ་མོ་མ་རྨོས་མ་བཏབ་འབྲས། །ཁུར་དུ་ལྕི་བའི་སྙེ་མ་གཡུར་དུ་ཟ། །མི་དབང་ལ་འོས་སྣ་བདུན་རིན་ཆེན་དང། །ཉེ་བའི་སྣ་བདུན་གཏེར་
གྱི་བུམ་པ་བཟང། །ཉི་མ་ཟླ་བ་བཀྲ་ཤིས་རྟགས་རྫས་བརྒྱད། །ཚད་སྐྱོབ་གདུགས་དང་རྒྱལ་བའི་མཚན་མ་བསྒྲེང། །སྲིད་གསུམ་འགྲོ་བའི་ལེགས་བྱས་བྱེད་པ་ཡིས། །ཉེར་བསྐྲུན་བཀོད་པ་མཐའ་ཡས་སེམས་དཔའ་ཆེའི། །

[016A]༄༅། །ཏིང་འཛིན་ཀུན་ཏུ་བཟང་པོའི་མཆོད་པའི་སྤྲིན། །ཇི་སྙེད་བློ་ཡིས་བླངས་ཏེ་འབུལ་བར་བགྱི། །བདག་སོགས་རྣམས་ཀྱིས་ཚེ་རབས་ཐོག་མེད་ནས། །བསགས་པའི་སྡིག་དང་ལྟུང་བ་མ་ལུས་པ། །
འགྱོད་སེམས་དྲག་པོས་མི་འཆབ་འཐོལ་བཤགས་ཤིང། །བག་ཡོད་དྲན་ཤེས་བརྟན་པོས་སྡོམ་པར་བགྱི། །བདག་གཞན་སྐྱེ་འཕགས་རྣམས་ཀྱིས་དུས་གསུམ་དུ། །བསགས་པའི་ལེགས་པར་སྤྱད་པ་ཇི་སྙེད་ལ། །མངོན་
རློམ་ཉོན་མོངས་ཅན་གྱི་སེམས་སྤངས་ནས། །བསམ་པ་ཐག་པས་རྗེས་སུ་ཡི་རང་ངོ། །ཕྱོགས་བཅུར་བཞུགས་པའི་རྒྱལ་བ་སྲས་བཅས་རྣམས། །གང་འཚམ་ཆོས་ཆར་འཇོ་བས་འགྲོ་བའི་རྒྱུད། །གནས་སྐབས་མཐར་
ཐུག་དོན་གཉིས་ས་མོས་ཁ། །བཞད་ཕྱིར་ཆོས་འཁོར་རྒྱུན་ཆད་མེད་སྐོར་གསོལ། །འགྲོ་བའི་མགོན་པོ་གང་དག་མྱ་ངན་ལས། །འདའ་བར་སྟོན་བཞེད་ཇི་སྙེད་མཆིས་པ་ཀུན། །ཕན་དང་བདེ་བའི་དཔལ་ཡོན་རྒྱས་པའི་
ཕྱིར། །བསྐལ་པ་རྒྱ་མཚོའི་བར་དུ་བཞུགས་སུ་གསོལ། །བདག་དང་གཞན་གྱིས་དུས་གསུམ་བསགས་པ་ཡི། །དགེ་ཚོགས་ཇི་སྙེད་མཆིས་པས་བྱང་ཆུབ་ཆེ། །འགྲོ་བ་ཀུན་གྱི་དོན་སླད་མྱུར་འགྲུབ་སྟེ། །མར་གྱུར་
སེམས་ཅན་མཐའ་དག་སྒྲོལ་བྱིན་རློབས། །མངོན་མཐོ་ངེས་ལེགས་བསམ་འཕེལ་ཡིད་བཞིན་ནོར། །མ་ལུས་འབྱུང་གནས་ཟབ་རྒྱས་ཡོན་ཏན་གཏེར། །རྒྱལ་བ་རྒྱ་མཚོ་དྲིན་ཅན་ཆོས་ཀྱི་རྗེ། །བླ་མ་རིན་པོ་ཆེ་ལ་གསོལ་བ་

[016B] །བྱང་ཆུབ་སེམས་ཀྱི་རྩ་བརྟན་བསླབ་གསུམ་གྱི། །སྡོང་པོ་རབ་རྒྱས་ཕྱིན་དྲུག་ཡལ་ག་གཡོ། །བསྡུ་བཞིའི་འབྲས་དུད་སྔོན་མེད་དཔག་བསམ་དབང། །བླ་མ་རིན་པོ་ཆེ་ལ་གསོལ་བ་འདེབས། །མི་ཤིགས་རྣམ་པར་དག་པ་
གཟུགས་ཀྱི་སྐུ། །འོད་གསལ་ལྷན་སྐྱེས་བདེ་བ་ཆེན་པོའི་དཔྱིད། །ཟུང་འཇུག་ཁ་སྦྱོར་བདུན་ལྡན་རྡོ་རྗེ་སེམས། །བླ་མ་རིན་པོ་ཆེ་ལ་གསོལ་བ་འདེབས། །ཡིད་བཞིན་ནོར་ལས་རྙེད་དཀའ་དལ་འབྱོར་འདི། །མི་རྟག་ཆུ་ལྦུར་བཞིན་
དུ་འཇིག་སླ་བས། །རྟག་འཛིན་འཆི་བདག་དགྲ་བོའི་གཡུལ་ངོ་ལས། །ཐར་པའི་སྙིང་པོ་ལོན་པར་བྱིན་གྱིས་རློབས། །དབང་མེད་ལས་ངན་གཤེད་མས་མདུན་ནས་འཁྲིད། །ཉོན་མོངས་སྲུང་མ་གཏུམ་པོས་རྒྱབ་ནས་དེང། །
འཇིགས་རུང་ངན་འགྲོའི་བཙོན་རར་འཁྲིད་པའི་ཚེ། །ཐུགས་རྗེའི་ཕྱག་གིས་ཉེ་བར་བཟུང་དུ་གསོལ། །བརྒལ་དཀའ་སྲིད་པའི་རྒྱ་མཚོ་ཆེན་པོ་འདིར། །སྡུག་བསྔལ་གསུམ་གྱི་འཛིན་ཁྲིའི་སོ་རྣོན་པོས། །རྟག་བཏབ་བདེ་བའི་
སྐབས་མེད་རྨོངས་པ་བདག་འཇིགས་རུང་འཁྲུལ་འཁོར་ཀློང་ལས་དྲང་དུ་གསོལ། །བདག་ཉིད་གཅེས་པར་བསྐྱངས་པའི་དྲིན་ཅན་མ། །ནམ་མཁའི་མཐའ་དང་མཉམ་པ་ཇི་སྙེད་ལ། །བྱམས་དང་སྙིང་རྗེས་ཕན་པ་སྒྲུབ་པའི་
སླད། །བྱང་ཆུབ་དོན་གཉེར་སྐྱེ་བར་བྱིན་གྱིས་རློབས། །གོ་འཕང་དེ་ཉིད་འཐོབ་སླད་རྒྱལ་སྲས་སྤྱོད། །ཕྱིན་དྲུག་ཐབས་ཤེས་ཟུང་དུ་འབྲེལ་བའི་ལམ། །སྤྱི་དང་ཁྱད་པར་བླ་མེད་རྡོ་རྗེའི་ཐེག་བརྩོན་པ་དྲག་པོས་ཉམས་

[017A]༄༅། །སུ་ལེན་བྱིན་རློབས། །དེ་ཡི་མཐུ་ལས་ཁ་སྦྱོར་བདུན་ལྡན་མགོན། །ཟུང་འཇུག་རྡོ་རྗེ་འཆང་དབང་མྱུར་འགྲུབ་སྟེ། །མཐའ་ཀླས་ཡིད་ཅན་ཀུན་ཀྱང་རྣམ་འདྲེན་སར། །འཁྲིད་པའི་དེད་དཔོན་
ཉིད་དུ་བདག་གྱུར་ཅིག་ །ཅེས་པ་དང། གཞན་ཡང།  བློ་བཟང་བསྟན་པའི་གདུགས་དཀར་ས་གསུམ་བླར། །བསྒྲེང་འདོད་ལྷག་བསམ་ཆེས་དཀར་བསྐལ་བཟང་འགྲོ། །འདྲེན་མཛད་རྒྱ་མཚོའི་བླ་མ་སྐྱབས་གནས་ཀུན། །འདུས་ཞལ་
དྲིན་ཅན་རྗེ་ལ་གསོལ་བ་འདེབས།  །ཞེས་པ་སོགས་ཅི་ཙམ་འདོད་པའི་གསོལ་འདེབས་མཐར།  སྐྱབས་གནས་ཀུན་འདུས་དྲིན་ཅན་རྩ་བའི་བླ་མ་རིན་པོ་ཆེ་ལ་གསོལ་བ་འདེབས་སོ། །བདག་གི་ལུས་ངག་ཡིད་གསུམ་བྱིན་གྱིས་རློབ་ཏུ་
གསོལ། ངེས་པར་འབྱུང་བའི་བསམ་པ་བཅོས་མ་མ་ཡིན་པས་དྲངས་ཏེ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་མཐའ་བྲལ་དབུ་མའི་ལྟ་བ་ཕྱིན་དྲུག་གི་སྤྱོད་པ་སྤྱི་དང། རྡོ་རྗེ་ཐེག་པའི་རིམ་གཉིས་ཀྱི་རྣལ་འབྱོར་ཟབ་མ་
ཉམས་སུ་ལེན་ནུས་པར་བྱིན་གྱིས་རློབ་ཏུ་གསོལ། ཚེ་རབས་ཐམས་ཅད་དུ་འཕགས་བ་གྲུ་འཛིན་གྱི་བདག་པོས་ཐེག་པ་ཆེན་པོའི་དགེ་བའི་བཤེས་གཉེན་མཛད་དེ་འགྲོ་བ་ཐམས་ཅད་སྒྲོལ་བའི་དེད་དཔོན་ཆེན་པོར་འགྱུར་བར་
བྱིན་གྱིས་རློབ་ཏུ་གསོལ། ཞེས་གསོལ་བ་བཏབ་བས་བླ་མའི་སྤྱི་བོའི་ཨོཾ་ལས་སྐུ་ཡི་ཡོན་ཏན་ཐམས་ཅད་ཀྱི་ངོ་བོ་འོད་ཟེར་དཀར་པོ་འཕྲོས། རང་གི་སྤྱི་བོར་ཐིམ་པས་ལུས་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་

[017B]བུམ་པའི་དབང་ཐོབ་འབྲས་བུ་སྤྲུལ་སྐུ་འགྲུབ་པའི་ནུས་པ་ཁྱད་པ་ཅན་ཐོབ་པར་གྱུར།  ཡང་སྔར་བཞིན་གསོལ་བ་བཏབ་པས།  བླ་མའི་མགྲིན་པའི་ཨཱ་ལས་གསུང་གི་ཡོན་ཏན་ཐམས་ཅད་ཀྱི་ངོ་བོ་འོད་ཟེར་དམར་པོ་འཕྲོས། རང་གི་
མགྲིན་པར་ཐིམ་པས་ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་གསང་བའི་དབང་ཐོང། འབྲས་བུ་ལོངས་སྐུ་འགྲུབ་པའི་ནུས་པ་ཁྱད་པར་ཅན་ཐོབ་པར་གྱུར།  ཡང་སྔར་བཞིན་གསོལ་བ་བཏབ་པས།  བླ་མའི་ཐུགས་ཀའི་ཧཱུཾ་ལས་
ཐུགས་ཀྱི་ཡོན་ཏན་ཐམས་ཅད་ཀྱི་ངོ་བོ་འོད་ཟེར་སྔོན་བོ་འཕྲོས། རང་གི་སྙིང་གར་ཐིམ་པས་ཡིད་ཀྱི་སྒོ་ནས་བསགས་པའི་སྡིག་སྒྲིབ་ཐམས་ཅད་དག་ཤེས་རབ་ཡེ་ཤེས་ཀྱི་དབང་ཐོབ། འབྲས་བུ་ཆོས་སྐུ་འགྲུབ་པའི་ནུས་པ་ཁྱད་པར་ཅན་
ཐོབ་པར་གྱུར།  ཡང་སྔར་བཞིན་གསོལ་བ་བཏབ་བས།  བླ་མའི་གནས་གསུམ་གྱི་ཡི་གེ་གསུམ་ལས། འོད་ཟེར་དཀར་དམར་མ་ཐིང་གསུམ་འཕྲོས། རང་གི་གནས་གསུམ་དུ་ཐིམ་པས་སྒོ་གསུམ་གྱིས་བསགས་པའི་སྡིག་སྒྲིབ་ཐམས་ཅད་
དག་ཚིག་དབང་རིན་པོ་ཆེ་ཐོབ། འབྲས་བུ་ཟུང་འཇུག་རྡོ་རྗེ་འཆང་གི་གོ་འཕང་འགྲུབ་པའི་ནུས་པ་ཁྱད་པར་ཅན་ཐོབ་པར་ མོས་རྗེས།  དཔལ་ལྡན་རྩ་བའི་བླ་མ་རིན་པོ་ཆེ།  །ཞེས་སོགས་ཀྱིས་རྩེ་གཅིག་གསོལ་བ་བཏབ་པས་བླ་མ་དགྱེས་བཞིན་དུ་སྤྱི་
གཙུག་ནས་བྱོན། འོང་དུ་ཞུ་ནས་སྙིང་གར་ཐིམ་པས་རང་གི་སེམས་བས་རོ་གཅིག་ཏུ་གྱུར་པར་མོས་ལ། རྗེས་བསྔོ་བ། སྨོན་ལམ། དེ་ཁོ་ན་ཉིད་ཀྱི་རྒྱས་འདེབས་བ་སོགས་དགེ་བ་རྒྱ་ཆེར་སྤེལ་བའི་ཐབས་བླ་ན་མེད་པ་དག་གིས་བརྒྱན་པར་བྱའོ། །དེ་ལྟར་ངེད་རང་ལ་བརྟེན་པའི་བླ་མའི་རྣལ་འབྱོར་

[018A]༄༅། །ཐར་པའི་གྲུ་གཟིངས་ཞེས་བྱ་བ་འདི། བདག་ཉིད་ལ་གཞན་བྱིན་གྱིས་རློབས་པ་སོགས་ནམ་མཁའི་པད་མོ་དང་མཚུངས་མོད་ཀྱང། མོས་ལྡན་རྣམས་ཀྱིས་བླ་མ་དམན་པའང་སྐྱབས་གནས་ཀུན་འདུས་སུ་བལྟ་བར་གསུངས་པ་ལྟར། ཉེ་ཆར་མི་ཉག་
སྐུ་སྐྱེ་སངས་རྒྱས་རིན་ཆེན་གྱིས་འདི་ལྟ་བུ་དགོས་ཞེས་ནན་བསྐྱེད་དེ་བསྐུལ་བ་ལྟར་ཤཱཀྱའི་དགེ་སློང་ལྷུ་སུ་ཀུ་བ་བློ་བཟང་བསྐལ་བཟང་རྒྱ་མཚོས་གཡར་ཁྲལ་དུ་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།། །བླ་མ་མཆོད་པའི་ཆོ་ག་ལེགས་
ཚོགས་བདུད་རྩིའི་ཆར་འབེབས་ཞེས་བྱ་བ་བཞུགས་སོ།  །ཨོཾ་སསྟི། ནམ་ཡང་མི་གཡོ་མཁའ་ལྟར་དག་པའི་ངང། །ཆོས་དབྱིངས་བདེ་བ་ཆེན་པོ་དབྱེར་མེད་སྐུ། །ཁྱབ་བདག་དཔལ་ལྡན་རྡོ་རྗེ་སློབ་དཔོན་ཆེར། །དེས་རྙེད་གུས་
བ་ཆེན་པོས་ཕྱག་འཚལ་ལོ། །བློ་ཆེན་འཇམ་དཔལ་རྡོ་རྗེ་དུས་ཀྱི་མཐར། །བཟང་པོའི་གར་མཛད་སྙན་པར་རབ་གྲགས་པའི། །དངོས་བརྒྱུད་ཡོངས་འཛིན་རྣམ་ཐར་ཡིད་ཀྱི་ངོས། །ཤར་བས་དད་པའི་སྤུ་ལོང་ཆེས་ཆེར་ལྡང། །
དངོས་གྲུབ་རྩ་བ་ཐེག་མཆོག་བཤེས་གཉེན་ཆེའི། །ཐུགས་རྗེ་ཆུ་འཛིན་སྟུག་པོར་འཁྲིགས་པ་ལས། །ལེགས་ཚོགས་བདུད་རྩིའི་སྦྲང་ཆར་ཆད་མེད་དུ། །འབེབས་པའི་བྱེད་པོ་རབ་གསལ་འདིར་བཤད་བྱ།  །དེ་ཡང་རྒྱལ་བས་ཕ་
རོལ་ཏུ་ཕྱིན་པའི་ཐེག་པར་ལམ་སྟོན་བཤེས་གཉེན་དམ་པ་འབད་པས་བཙལ་ཞིང་བསྟེན་དགོས་པ་དང། དེ་ཉིད་ཡོན་ཏན་གྱི་གཞི་རྟེན་མཆོག་ཏུ་རྒྱ་ཆེར་བསྔགས་ཤིང། དེ་བས་ཀྱང་ཁྱད་པར་དུ་གསང་སྔགས་རྡོ་རྗེ་ཐེག་པར་སློབ་དཔོན་སངས་རྒྱས་ཀུན་ལས་ལྷག་པར་བལྟ་ཞིང། ཚུལ་བཞིན་བསྟེན་

[018B] བླ་མ་མཆོད་པའི་ཚུལ་ཉམས་སུ་བླང་བ་ལ། སྐྱབས་སེམས་ཆེད་མེད་བསྒོམ་པ་སྔོན་དུ་བཏང། རང་བླ་མེད་ཀྱི་ཡི་དམ་གང་ཡང་རུང་བའི་རྣལ་འབྱོར་རྒྱས་བསྡུས་ཅི་རིགས་ཞིག་གི་རང་ནས་སྐུ་ལས་འོད་ཟེར་འཕྲོས་སྣོད་བཅུད་
ཀྱི་མ་དག་པ་ཐམས་ཅད་སྦྱངས། སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་ལྷ་དང་ལྷ་མོའི་རྣམ་རོལ་གྱི་དག་པ་རབ་འབྱམས་འབའ་ཞིག་ཏུ་གྱུར་པར་བསམས་ལ། ནང་མཆོད་མཆོད་གཏོར་བླ་མེད་ཀྱི་གཞུང་བཞིན་བརླབ། དངོས་གཞི་ནི།  ཨོཾ་སྭ་བྷཱ་ཝ་ འི་སྔགས་བརྗོད།།
ཆོས་ཀུན་གདོད་ནས་སྤྲོས་པས་དབེན་པ་བདེ་སྟོང་ཟུང་འཇུག་མཁའ་དབྱིངས་སུ། །དཔག་བསམ་འཁྲི་ཤིང་ཡལ་ག་ཕྱོགས་ཡངས་མེ་ཏོག་འབྲས་བུ་ལྡེ་མ་པའི་དཀྱིལ། །རིན་ཆེན་འོད་འབར་གདོང་ལྔའི་ཁྲི་སྟེང་པད་དཀར་ཉི་
ཟླ་བརྩེགས་པའི་དབུས། །ཁྱབ་བདག་དཔལ་ལྡན་སངས་རྒྱས་འདུས་ཞལ་དྲིན་ཅན་རྩ་བའི་བླ་མ་གང། །རྣམ་པ་དགེ་སློང་ཚུལ་བཟུང་དཀར་དམར་མདངས་ཆགས་གསེར་མདོག་པཎ་ཞྭ་གསོལ། །ཆོས་གོས་གསུམ་དང་ཟ་འོག་
བེར་ཀླུབས་ཕྱག་གཡས་པད་དཀར་ཡུ་བ་བཟུང། །གཡོན་པ་ལམ་སྟོན་གླེགས་བམ་བསྣམས་ཤིང་སྐྱིལ་ཀྲུང་ཚུལ་བཞུགས་མཚན་དཔེ་འབར། །ཐུགས་ཀར་པད་ཟླའི་གདན་སྟེང་རྡོ་རྗེ་འཆང་དབང་ཡུམ་དང་དགྱེས་པས་རོལ། །
ཡེ་ཤེས་ལྔ་རྫོགས་འོད་ལྔའི་ཟེར་འཕྲེང་མུ་མེད་ཀུན་གསལ་ཕ་མཐར་འཕྲོ། །དེ་ཡི་ཕུང་པོ་བདེ་གཤེགས་རིགས་ལྔ་ཁམས་བཞི་སྤྱན་སོགས་ལྷ་མོ་བཞི། །ཡུལ་ལྔ་རྡོ་རྗེ་མ་དངོས་ཚིགས་དང་རྩ་རྒྱུས་སྐྱེ་མཆེད་སེམས་དཔའ་

[019A]༄༅། ་བརྒྱད། །ཡན་ལག་ཁྲོ་བོ་སྐུ་ཡི་འཁོར་ལོ་གཅིག་ལས་དུ་མའི་རྣམ་རོལ་ཅན། །སྟེང་འོག་མཐའ་བསྐོར་དངོས་བརྒྱུད་བླ་མ་བགྲང་ཡས་དཀྱིལ་འཁོར་རབ་འབྱམས་ལྷ། །ཕྱོགས་བཅུའི་བདེ་
གཤེགས་བྱང་ཆུབ་སེམས་དཔའ་གསུང་སྐྱེས་རང་རྒྱལ་སློབ་མི་སློབ། །དཔའ་བོ་མཁའ་འགྲོ་བསྟན་སྲུང་རྒྱ་མཚོས་བསྐོར་བའི་གནས་གསུམ་ཡི་གེས་མཚན། །ཧཱུཾ་ལས་འཕྲོས་པའི་འོད་ཟེར་ལྕགས་ཀྱུས་ཡེ་ཤེས་པ་རྣམས་སྤྱན་
དྲངས་གྱུར། །འོད་གསལ་ཆོས་སྐུ་ལྷུན་གྲུབ་ཕོ་བྲང་ནས། །མེ་ལོང་གཟུགས་བཞིན་གར་དམིགས་སྣང་བ་ཅན། །དྲིན་ཅན་བླ་མ་སྐྱབས་གནས་མ་ལུས་པ། །འཁོར་དང་བཅས་ཏེ་གནས་འདིར་གཤེགས་སུ་གསོལ། །ཛཿ་
ཧཱུཾ་བཾ་ཧོཿ་གཉིས་སུ་མེད་པར་བཞུགས་པར་གྱུར། བླ་མ་དེ་ཉིད་སྐྱབས་གནས་ཀུན་འདུས་ཀྱི་བདག་ཉིད་ཆེན་པོར་བསམ། ཡན་ལག་བདུན་པའི་ཐོག་མར་ཕྱག་འཚལ་བའི་ཡན་ལག་ནི། གང་ཐུགས་སྒྲིབ་གཉིས་སྤངས་
བའི་ལྷ་ལམ་ཁྱོན། །སྣ་ཚོགས་སྒྱུ་འཕྲུལ་དྲ་བས་དབང་གཞུ་ལྟར། །ཡིད་འོང་ཕན་བདེ་མ་ལུས་འབྱུང་བའི་གནས། །སྐྱབས་གཅིག་རྗེ་བཙུན་བླ་མར་ཕྱག་འཚལ་ལོ།  །ཡན་ལག་གཉིས་པ་མཆོད་པ་ལ། མཎྜལ་རྒྱས་བསྡུས་ཅི་རིགས་
ཤིག་གི་རྗེས་ཆུ་བཞི་འདུལ་བ་ནི།  འདབ་སྟོང་ཚར་དུ་དངར་བའི་གསེར་གྱི་སྣོད། །ཡོལ་མེད་རླབས་ཕྲེང་གཡོ་བའི་ལྷ་ཆུའི་རྒྱུན། །དྲི་བཟང་ངད་ལྡང་མཆོད་ཡོན་བཤམས་པ་འདི། །སྐྱབས་གཅིག་བླ་མ་མཆོག་ལ་འབུལ་

[019B] །ཨོཾ་རཏྣ་གུ་རུ་སརྦ་བུདྡྷ་བོ་དཧི་ས་ཏྭ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སཧཱ།  དེ་བཞིན་མཆོད་ཡོན་གྱི་གནས་སུ་ཞབས་བསིལ། ཞལ་བསིལ། བསང་གཏོར་ཞེས་དང།  ཨརྒྷཾ་གྱི་གནས་སུ་པཱདྱཾ། ཨཉྩ་མཱ་ནཱཾ། པྲོཀྵཱ་ཎཾ། ཞེས་བསྒྱུར། ཉེར་སྤྱོད་
རོལ་མོ་འབུལ་བ་ནི།  འདབ་མ་བརྒྱར་གྲོལ་པད་མ་ཨུཏྤ་ལ། །མནྡ་ར་སོགས་ལྷ་དང་མི་ཡི་རྫས། ཁ་དོག་རྣམ་བཀྲ་མཆོད་འོས་མེ་ཏོག་ཚོགས། །གུས་པས་འབུལ་ལོ་མཆོག་ཐུན་དངོས་གྲུབ་སྩོལ། །ཨོཾ་རཏྣ་གུ་རུ་སརྦ་བུདྡྷ་བོ་དཧི་སཏཱ་
ས་པ་རི་ཝཱ་ར་པུཥྤེ་པྲ་ཏཱིཙྪ་ཡེ་སཱཧཱ། ཙནྡན་ཨ་ཀ་རུ་སོགས་དྲི་བཟང་སྤོས། །རབ་འབར་མེ་ཡིས་བསྲེགས་ལས་འཕྱུར་བའི་དུད། །དབྱར་དུས་ཆུ་འཛིན་རྗེས་འགྲོ་བདུག་པ་འདི། །གུས་པས་འབུལ་ལོ་མཆོག་ཐུན་དངོས་གྲུབ་
སྩོལ། །ཨོཾ་རཏྣ་གུ་རུ་སརྦ་བུདྡྷ་བོ་དཧི་སཏ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་ཡེ་སཱ་ཧཱ། རིན་ཆེན་སྣོད་དུ་རྩི་བཅུད་འབྲུ་མར་རྒྱུན། །སྙིང་པོར་སྦར་བའི་སྣང་གསལ་སྒྲོན་མེ་དང། །ཉི་ཟླ་ནོར་བུ་འོད་ཟེར་བཞད་པའི་ཚོགས། །གུས་པས་འབུལ་
ལོ་མཆོག་ཐུན་དངོས་གྲུབ་སྩོལ། །ཨོཾ་རཏྣ་གུ་རུ་སརྦ་བུདྡྷ་བོ་དཧི་སཏ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་ཡེ་སཱ་ཧཱ། སྟོང་གསུམ་ལྟར་ཡངས་རིན་ཆེན་སྣོད་རྣམས་སུ། །ཚ་བའི་གདུང་སེལ་བཟང་པོའི་དད་ལྡན་སྨན། །བཀོས་པའི་
དྲི་ཆབ་ཆལ་ཆིལ་རླབས་གཡོ་བ། །གུས་པས་འབུལ་ལོ་མཆོག་ཐུན་དངོས་གྲུབ་སྩོལ། །ཨོཾ་རཏྣ་གུ་རུ་སརྦ་བུདྡྷ་བོ་དཧི་སཏ་ས་པ་རི་ཝཱ་ར་གནྡྷེ་པྲ་ཏཱིཙྪ་ཡེ་སཱཧཱ། རོ་བརྒྱའི་དཔལ་འཛིན་ལྷ་དང་མི་ཡི་ཟས། །ལྷུན་པོ་ལྟང་

[020A]༄༅། །སྤུངས་ཞིམ་དགུའི་བཏུང་བ་རྣམས། །གཙང་སྦྱར་རིན་ཆེན་སྣོད་དུ་བསྐྱིལ་བའི་ཚོགས། །གུས་པས་འབུལ་ལོ་མཆོག་ཐུན་དངོས་གྲུབ་སྩོལ། །ཨོཾ་རཏྣ་གུ་རུ་སརྦ་བུདྡྷ་བོ་དཧི་སཏ་ས་པ་རི་
ཝཱ་ར་ནཻ་ཝི་དྱ་པྲ་ཏཱིཙྪ་ཡེ་སཱཧཱ། དེས་པ་བདུན་ལྡན་གླུ་དབྱངས་ང་རོ་དང། །སིལ་སྙན་ཕེབ་རྔོབ་པི་ཝཾ་གླིང་བུ་སོགས། །སྣ་ཚོགས་རྣ་བའི་དཔྱིད་གྱུར་རོལ་མོ་རྣམས། །གུས་པས་འབུལ་ལོ་མཆོག་ཐུན་དངོས་གྲུབ་སྩོལ་
ཨོཾ་རཏྣ་གུ་རུ་སརྦ་བུདྡྷ་བོ་དཧི་སཏས་པ་རི་ཝཱ་ར་ཤཔྡ་པྲ་ཏཱིཙྪ་ཡེ་སཱཧཱ།  འདོད་ཡོན་ལྔ་འབུལ་བ་ནི།  དབང་པོའི་ཡུལ་དུ་གང་ཤར་སྣང་བ་ཀུན། །རྨད་བྱུང་གཟུགས་དང་ལང་ཚོའི་དཔལ་ཡོན་ཅན། །འཁྲི་ཤིང་ལྟ་བུར་ལུས་
ཕྲ་འཇོ་སྒེག་མ། །དྲུག་ལྡན་གླུ་ལེན་སྣ་ཚོགས་རོལ་མོ་བརྡུང། །ལུས་དང་ཁ་ནས་ག་བུར་དྲི་བཟང་འཐུལ། །མ་མཆུའི་རོ་མངར་འཇམ་མཉེན་རེག་བྱ་ཡིས། །ལུས་སེམས་བདེ་སྟོང་འདོད་ཡོན་ལྷ་མོའི་ཚོགས། །ནམ་མཁའ་གང་
བར་བསྒོམས་ཏེ་འབུལ་བར་བགྱི། །ཨོཾ་རཏྣ་གུ་རུ་སརྦ་བུདྡྷ་བོདྷི་སཏ་ས་པ་རི་ཝཱ་ར་ཀ་མ་གུ་ཎ་པྲ་ཏཱིཙྪ་ཡེ་སཱཧཱ།  གཞན་ཡང་མཆོད་པའི་བྱི་བྲག་འབུལ་བ་ནི།  ཕྱོགས་བཅུའི་ཞིང་ན་བདག་པོས་མ་བཟུང་བའི། །ཆུ་གཙང་
སྨན་གྱི་རི་བོ་ཡིད་དུ་འོང། །ནགས་ཚལ་ཕྲེང་བ་རིན་ཆེན་མེ་ཏོག་རྒྱན། །བཀོད་པས་ཁྱད་པར་མཛེས་པ་རྣམས་ཀྱང་འབུལ། །ལྷ་སོགས་འགྲོ་བའི་ལེགས་བྱས་མཐུ་སྨིན་པས། །བདག་ཏུ་བཟུང་བའི་སྣོད་བཅུད་འབྱོར་པ་

[020B] ༑བློ་ཡིས་བླངས་ནས་ཐུགས་རྗེའི་གཏེར་ཆེན་ལ། །འབུལ་ལོ་སེམས་ཅན་དོན་སླད་བཞེས་སུ་གསོལ། །རིན་ཆེན་ཁང་བཟང་གདུགས་དང་བ་དན་གཡོ། །ནམ་མཁའི་ཕྱོགས་ཀུན་ཁྱབ་པའི་བླ་བྲེ་བྲེས། །བཀོད་ལེགས་ནོར་བུའི་
ཁྲི་དང་གཟིམས་ཆ་སོགས། །ཉེར་སྤྱད་འདོད་དགུའི་ཚོགས་ཀྱང་མ་ལུས་འབུལ། །དགེ་མཚན་འབྱུང་གནས་བཀྲ་ཤིས་རྫས་རྟགས་བརྒྱད། །མི་དབང་སྔོན་འགྲོ་རིན་ཆེན་སྣ་བདུན་སྤྲོ། །འཕངས་ཤིང་གཅེས་པའི་བདག་གི་ལུས་
ངག་ཡིད། །ཞུམ་པ་མེད་འབུལ་བྲན་དུ་སྤྱད་བར་གསོལ། །རྒྱལ་སྲས་ཏིང་འཛིན་ཆོ་འཕྲུལ་རྨད་པོ་ཆེ། །ཀུན་བཟང་བླ་མེད་མཆོད་པ་རྒྱ་མཚོའི་སྤྲིན། །ནམ་མཁའ་ཁྱབ་པར་ཀུན་ཏུ་བཀྲམ་པ་ཡང། །མགོན་པོ་སྐྱབས་ཀྱི་དམ་པ་
རྣམས་ལ་འབུལ། ། སྒྲུབ་པའི་མཆོད་པ་ནི།  བདག་གཞན་འགྲོ་བློ་ས་ཕྱོགས་གཙང་མའི་གཞིར། །དད་པའི་ས་བོན་བསྐྱེད་བསྲིངས་རྣམ་དཀར་གྱི། །ལས་ལམ་མྱུ་གུའི་རྩེར་དུད་འདོད་པ་དང། །བསམ་གཏན་གཟུགས་མེད་
འཇིག་རྟེན་དགེ་འབྲས་སྨིན། །འཕགས་པའི་བདེན་བཞིར་དམིགས་པའི་རྣམ་བྱང་ཆོས། །མཆོག་དམན་ཐེག་གསུམ་ལམ་དང་རྒྱུད་སྡེ་བཞིར། །ཐོས་བསམ་བསྒོམས་པའི་དགེ་ཚོགས་གཅིག་བསྡུས་ནས། །ཕུལ་བའི་སྒྲུབ་པའི་
མཆོད་པས་མཉེས་གྱུར་ཅིག་ ནང་གི་མཆོད་པ་ནི།  སྲིད་གསུམ་ཁྱོན་འགེངས་བདེ་སྐྱོང་ཐོད་པའི་ནང། །ཤ་ལྔ་བདུད་རྩི་ལྔ་ཡི་བཅུད་ལེན་རྫས། །རིགས་ལྔ་ཡབ་ཡུམ་ཡེ་ཤེས་རང་བཞིན་འཁྱིལ། །སྦྱངས་རྟོགས་སྦར་བྱས་བདུད་

[021A]༄༅། །རྩིའི་མཆོད་པ་འབུལ། ། གསང་བའི་མཆོད་པ་ནི།  མཚན་ལྡན་ཡིད་འོང་གཟུགས་དང་ལང་ཚོ་དར། །འདོད་པའི་སྒྱུ་རྩལ་མངོན་གོམས་སྨིན་ལེགས་མ། །སྔགས་སྐྱེས་ཞིང་སྐྱེས་ལྷན་སྐྱེས་ཕོ་ཉ་མོ། །འབུལ་
བས་བདེ་ཆེན་དགའ་སྟོན་མཆོག་ལ་རོལ། ། དེ་ཁོ་ན་ཉིད་ཀྱི་མཆོད་པ་ནི།  ཐ་སྙད་སྒྲ་རྟོག་དབང་གིས་མིང་ཙམ་ལས། །རང་བཞིན་ཅིར་ཡང་མ་གྲུབ་གདོད་མའི་གཤིས། །ཆོས་ཀུན་རོ་མཉམ་ལྷན་སྐྱེས་བདེ་སྟོང་གི་ཟུང་འཇུག་ཕྱག་རྒྱ་
ཆེན་བོའི་མཆོད་པ་འབུལ། ། བཤགས་པ་སོགས་ཡན་ལག་ལྷག་མ་རྣམས་ནི།  སྒོ་གསུམ་ཉོན་མོངས་དབང་གྱུར་མི་དགེའི་ལས། །སྡིག་ལྟུང་བགྱིས་དང་བགྱིད་དུ་སྩལ་བ་ཀུན། །གནོད་འགྱོད་དྲག་པོས་བཤགས་ཤིང་སླན་ཆད་དུ། །
བག་ཡོད་དྲན་ཤེས་བརྟན་པོས་ཉེ་བར་སྡོམ། །བདག་གཞན་སྐྱེ་འཕགས་རྣམ་པར་དཀར་བའི་རྒྱུས། །མངོན་མཐོ་ངེས་ལེགས་འབྲས་སྟེར་སླུ་མེད་ཀྱི། །རྟེན་འབྲེལ་ངེས་པ་རྙེད་ནས་དགེ་ཚོགས་ལ། །བསམ་པ་ཐག་པས་
དགའ་ཞིང་ཡི་རང་ངོ། །དག་དང་མ་དག་བསམ་ཡས་འཇིག་རྟེན་དུ། །ཆུ་ཟླའི་རོལ་གར་ཇི་བཞིན་སེམས་ཅན་དོན། །སྣ་ཚོགས་ཁམས་དང་འཚམ་པར་ཟབ་རྒྱས་ཀྱི། །ཆོས་འཁོར་རྒྱུན་ཆད་མེད་པར་སྐོར་དུ་གསོལ། །སྐྱེ་
འཆི་ན་རྒའི་འཇིགས་ལས་རྣམ་གྲོལ་གྱི། །རྟག་བརྟན་ཞི་བ་གཡུང་དྲུང་ལྷུན་ཆགས་ཀྱང། །ཚུར་མཐོང་བློ་ངོར་མྱ་ངན་མི་འདའ་བར། །འཁོར་བ་དེ་སྲིད་བརྟན་པར་བཞུགས་སུ་གསོལ། །དེ་ལྟར་བསགས་པའི་རྣམ་དཀར་

[021B] །ཐེག་མཆོག་བཤེས་གཉེན་མགོན་དང་མི་འབྲལ་ཞིང། །བསམ་དང་སྦྱོར་བས་ཚུལ་བཞིན་བསྟེན་པ་ལས། །དོན་གཉིས་མྱུར་དུ་འགྲུབ་པའི་རྒྱུ་རུ་བསྔོ། ། ཞེས་ཡན་ལག་བདུན་པ་བྱ་ཞིང། སྤྲོ་ན་བཤགས་པའི་མཚམས་དེར་སྡོམ་པ་གསུམ་
གྱི་བཤགས་པ་སོགས་རྒྱས་པར་བྱ། དེ་ནས་བསྟོད་ཅིང་གསོལ་བ་འདེབས་པ་ནི།  གྲངས་མེད་རྒྱལ་བ་ཀུན་གྱི་གསང་བ་གསུམ། །མ་དག་འགྲོ་ངོར་བཤེས་གཉེན་ཚུལ་བཟུང་སྟེ། །བདེ་བའི་ལམ་སྟོན་མཁྱེན་བརྩེ་ནུས་པར་ལྡན། །ཁྱབ་བདག་རྣམ་
འདྲེན་ཆེན་པོར་བསྟོད་པར་བགྱི། །རང་བཞིན་འདུས་མ་བྱས་ཁམས་ལྷུན་གྱིས་གྲུབ། །དྲི་བྲལ་སྤངས་རྟོགས་མཐར་ཕྱིན་རྫོགས་སངས་རྒྱས། །འགོག་ལམ་དམ་ཆོས་རིག་གྲོལ་ཡོན་ཏན་བརྒྱད། །རབ་རྫོགས་དགེ་འདུན་ཀུན་
འདུས་ཁྱོད་ལ་འདུད། །དཀར་པོའི་ཆོས་རྒྱས་ཟླ་བ་ཉ་འདྲ་ཞིང། །ཞི་བའི་ལམ་སྟོན་ཉི་མ་གསལ་བ་བཞིན། །བརྟན་པས་རི་དང་མི་འཁྲུགས་རྒྱ་མཚོ་ལྟར། །ཡོན་ཏན་འབྱུང་གནས་ཁྱོད་ལ་གུས་པས་འདུད། །མང་ཐོས་ཆུ་
གཏེར་དབུས་སུ་སོ་ཐར་ཁྲིམས། །དྲན་ཤེས་བག་ཡོད་ལྷུན་བོ་རབ་བརྟན་ངོས། །ཐེག་མཆོག་བཤེས་གཉེན་ཡོན་ཏན་ཉི་ཟླའི་འགྲོས། །ཆད་མེད་སྣང་བ་སྩོལ་ལ་གུས་པས་འདུད། །ཕུང་ཁམས་སྐྱེ་མཆེད་རིགས་ལྔ་ཡབ་ཡུམ་
སོགས། །རྣམ་དག་སྐུ་ཡི་འཁོར་ལོ་མིག་འཕྲུལ་བཞིན། །ལྷན་སྐྱེས་བདེ་བ་ཆེན་པོ་གཅིག་པུའི་གར། །སྒྱུར་མཛད་རྡོ་རྗེ་སེམས་དཔའ་དེ་ལ་འདུད། །མི་ཤིགས་འོད་ཟེར་ལྔ་པའི་རླུང་གི་འཕྲུལ། །བེམ་ཆོས་རགས་པ་ལས་

[022A]༄༅། །འདས་ཡེ་ཤེས་ཀྱི། །རང་སྣང་འཇའ་ལུས་རྡོ་རྗེར་གྲུབ་པའི་སྐུ། །འགྱུར་མེད་དང་པོའི་མགོན་པོ་ཁྱོད་ལ་འདུད། །སྨྲ་བསམ་བརྗོད་དུ་མེད་པ་ཆོས་ཀྱི་དབྱིངས། །གཉིས་སྣང་མཚན་མ་ནུབ་པའི་ཡེ་ཤེས་
ཆ༑ ༑གཉུག་མ་ལྷན་ཅིག་སྐྱེས་དངོས་དབྱེར་མེད་པའི། །དོན་དམ་བྱང་ཆུབ་སེམས་མཆོག་ཁྱོད་ལ་འདུད། ། ཅེས་ཕྱི་ནང་གསང་བ་དེ་ཁོ་ན་ཉིད་ཀྱི་བསྟོད་པས་སྤྱིར་བསྟོད་ཅིང། ཁྱད་པར་དུ།  བློ་བཟང་བདེ་གཤེགས་རིང་ལུགས་རིས་མེད་
འགྲོར། །སྤེལ་བས་བསྐལ་བཟང་རྣམ་འདྲེན་རྒྱལ་ཚབ་ཏུ། །དབང་བསྐུར་སྐྱབས་གནས་ཀུན་འདུས་བླ་མ་མཆོག་རྒྱ་མཚོའི་དེད་དཔོན་ཆེན་པོར་གསོལ་བ་འདེབས། ། ཞེས་པ་སོགས་སྐབས་སུ་བབ་པའི་བླ་མའི་གསོལ་འདེབས་གང་མང་གི་
མཇུག་ཏུ།  ཁྱོད་ནི་བླ་མ་ཁྱོད་ནི་ཡི་དམ་ཁྱོད་ནི་མཁའ་འགྲོ་ཆོས་སྐྱོང་སྟེ། །དེང་ནས་བཟུང་སྟེ་བྱང་ཆུབ་བར་དུ་ཁྱོད་མིན་སྐྱབས་གཞན་མི་འཚོལ་བས། །འདི་དང་བར་དོ་ཕྱི་མའི་མཐར་ཡང་ཐུགས་རྗེའི་ལྕགས་ཀྱུས་བཟུང་
མཛོད་ལ། །སྲིད་ཞིའི་འཇིགས་སྒྲོལ་དངོས་གྲུབ་ཀུན་སྩོལ་གཏན་གྱི་གྲོགས་མཛོད་བར་ཆད་སྲུངས། ། ཞེས་ལན་གསུམ་ལ་སོགས་པས་གསོལ་བ་ནན་ཏན་དུ་བཏབ། དེ་ནས་ཐུན་མོང་བའི་ལམ་གྱི་རིམ་པར་གསོལ་བ་འདེབས་ཤིང་སྨོན་ལམ་དུ་བྱ་བའི་
ཚུལ་ནི།  རྒྱལ་བ་ཀུན་ལས་ལྷག་པའི་ཐུགས་རྗེའི་གཏེར། །ལེགས་པར་མཆོད་ཅིང་གསོལ་བ་བཏབ་པའི་མཐུས། །ཚེ་རབས་ཀུན་ཏུ་འབྲལ་མེད་རྗེས་གཟུང་ཞིང། །བཀའ་བཞིན་སྒྲུབ་པས་མཉེས་པར་བྱིན་གྱིས་རློབས། །དལ་

[022B] །ཡིད་བཞིན་ནོར་བུ་བས་ཀྱང་རྙེད་དཀའ་ངས། །ཆོས་བརྒྱད་ཚེ་འདིའི་བྱ་བས་མི་གཡེང་བར། །སྙིང་ནས་དམ་ཆོས་སྒྲུབ་པར་བྱིན་གྱིས་རློབས། །ཉི་མ་ནུབ་རིར་ཕྱོགས་པའི་གྲིབ་མ་བཞིན། །སྐད་
ཅིག་རེར་ཡང་འཆི་བདག་དྲུང་དུ་སྙེག་དེ་རིང་ཉིད་ཀྱང་མི་འཆིའི་གདེངས་མེད་པས། །མི་རྟག་བསྐུལ་མ་དྲན་པར་བྱིན་གྱིས་རློབས། །ཕྱུགས་དང་མཚུངས་པའི་ཚེ་འདིའི་སྣང་ཤས་ཙམ། །མནོག་ཆུང་གློག་དང་འདྲ་བའི་སྐད་
ཅིག་མར། །རྟོགས་ནས་འཇིག་རྟེན་ཕ་རོལ་དོན་གཉེར་གྱི། །ཆུང་ངུའི་བསམ་པ་སྐྱེ་བར་བྱིན་གྱིས་རློབས། །བཟོད་དཀའ་ངན་སོང་གསུམ་གྱི་སྡུག་བསྔལ་ལ། །འཇིགས་ཏེ་སྙིང་ནས་དཀོན་མཆོག་བསྟེན་པ་དང། །དཀར་ནག་
ལས་འབྲས་ཕྲ་ཞིང་ཕྲ་བ་ལའང། །བླང་དོར་ཚུལ་བཞིན་བྱེད་པར་བྱིན་གྱིས་རློབས། །སྲིད་པའི་ཕུན་ཚོགས་ཀུན་ཀྱང་སྡུག་བསྔལ་མེས། །སྲེག་པའི་བུད་ཤིང་ཉིད་དུ་ངེས་རྙེད་ནས། །རྣམ་དག་དེས་འབྱུང་བཅོས་མ་ཡིན་པ་ཡིས། །
ཐར་པ་དོན་གཉེར་སྐྱེ་བར་བྱིན་གྱིས་རློབས། །སེམས་ཅན་ཀུན་ཀྱང་ཚེ་འདིའི་མ་ལྟ་བུར། །དྲིན་ཅན་འབའ་ཞིག་ཡིན་པར་ངེས་རྙེད་ནས། །བྱས་ཤེས་དྲིན་དུ་གཟོ་བའི་ཁྲེལ་གཞུང་གིས། །ཐེག་མཆོག་ལམ་སྣ་ཟིན་པར་བྱིན་
གྱིས་རློབས། །ཡིད་འོང་གཉེན་གྱི་དྭངས་མའི་འགྲོ་བ་ཀུན། །སྲིད་པ་རྒྱ་མཚོའི་ཀློང་དུ་བྱིང་མཐོང་ནས། །ཤུགས་དྲག་སྙིང་རྗེ་ཆེན་པོས་གཞན་ཕན་ཁུར། །ལྷག་བསམ་ཁྱོགས་ཀྱིས་ལོངས་པར་བྱིན་གྱིས་རློབས། །རང་ཉིད་གཅེས་

[023A]༄༅། །པར་གཟུང་བས་སྡུག་བསྔལ་དང། །མི་འདོད་གནོད་པ་དུ་མ་ཐོག་ཏུ་བབས། །དེ་ཕྱིར་བདག་བདེ་འདོད་པའི་འཕུང་སྣ་འདི། །རྟག་ཏུ་གཉེན་པོས་འཇོམས་པར་བྱིན་གྱིས་རློབས། །གཞན་
ལ་གཅེས་ཤིང་ཕན་པར་སེམས་པའི་བློ། །འདི་ཕྱིའི་བདེ་ལེགས་རྩ་བར་ཡོངས་ཤེས་ནས། །དགྲ་གཉེན་མེད་པར་སེམས་ཅན་ཐམས་ཅད་ལ། །ཕན་པ་འབའ་ཞིག་སྒྲུབ་པར་བྱིན་གྱིས་རློབས། །འགྲོ་འོང་རླུང་གི་སྦྱོར་བ་ལ་བརྟེན་
ནས། །བདག་གི་བདེ་དགེ་གཞན་ལ་གཏོང་བ་དང། །མ་རྣམས་སྡིག་སྡུག་རང་ལ་བླངས་བ་ཡིས། །སེམས་ཅན་བདེ་བ་རྒྱས་བར་བྱིན་གྱིས་རློབས། །ནད་གདོན་སྡུག་བསྔལ་ཐོག་ཏུ་བབས་པ་ན། །སྔོན་ཆད་རང་གིས་ལན་པའི་
འབྲས་བུར་ཤེས། །རང་མཉམ་སྡུག་བསྔལ་བླངས་བས་རྐྱེན་ངན་ཀུན། །བྱང་ཆུབ་ལམ་དུ་འགྲོ་བར་བྱིན་གྱིས་རློབས། །སྦྱོར་བ་བཞི་དང་སྟོབས་ལྔའི་ཉམས་ལེན་གྱིས། །བྱང་ཆུབ་སེམས་གཉིས་སྦེལ་བའི་བློ་སྦྱོང་ཆོས། །
ཉམས་སུ་བླངས་པས་རེ་དགོས་འཆིང་གྲོལ་ནས། །གཏན་བདེའི་དགའ་བ་རྒྱས་པར་བྱིན་གྱིས་རློབས། །གང་དང་ལྡན་ན་རྒྱལ་བའི་སྲས་པོ་ཞེས། །འཇིག་རྟེན་མཆོད་འོས་གཅིག་གྱུར་བྱང་ཆུབ་སེམས། །སྨོན་དང་འཇུག་པའི་བྱེ་
བྲག་ལེགས་བཟུང་ནས། །དཔག་མེད་གཞན་དོན་བྱེད་པར་བྱིན་གྱིས་རློབས། །རྒྱལ་སྲས་སྡོམ་པས་རྒྱུད་གཏམས་ཕྲ་རགས་ཀྱི། །བཅས་མཚམས་བསླབ་པའི་རྒྱ་ལས་མི་འདའ་ཞིང། །དཀར་ནག་ཆོས་བཞི་བླང་དང་དོར་བ་

[023B] །ཉམས་ལེན་སྙིང་པོར་བྱེད་པར་བྱིན་གྱིས་རློབས། །བདག་གི་ལུས་དང་ལོངས་སྤྱོད་དགེ་བའི་ཚོགས། །མ་ཆགས་སེམས་ཅན་ཀུན་ལ་གཏོང་བའི་སེམས། །རྒྱ་ཆེར་སྤེལ་ཞིང་ཆོས་དང་མི་འཇིགས་པའི། །སྦྱིན་པའི་ཉམས་
ལེན་རྫོགས་པར་བྱིན་གྱིས་རློབས། །སོ་སོ་ཐར་སོགས་བག་མེད་ཉེས་སྤྱོད་ལས། །སྡོམ་པའི་བརྟུལ་ཞུགས་ཡང་དག་བླངས་བྱས་ཏེ། །མིག་འབྲས་བཞིན་དུ་གཅེས་པར་བསྲུང་བ་ཡི། །ཚུལ་ཁྲིམས་ཉམས་ལེན་རྫོགས་པར་བྱིན་གྱིས་རློབས་
གནོད་བྱེད་ཞེ་སྡང་སྟོབས་ཀྱིས་མི་བརྫི་ཞིང། །སྡུག་བསྔལ་ཚོགས་ལམ་ཞུམ་སྙིང་སྟོབས་ཀྱིས། །དགེ་ཚོགས་དཀའ་བ་མེད་པར་རབ་བསྒྲུབ་པའི། །བཟོད་པའི་ཉམས་ལེན་རྫོགས་པར་བྱིན་གྱིས་རློབས། །ཞུམ་དང་ལེ་ལོ་སྤངས་
པའི་བརྩོན་པ་ཡིས། །མི་ལྡོག་གོ་ཆ་ཆེན་པོ་རབ་བགོས་ཏེ། །དགེ་ཆོས་སྡུད་དང་སེམས་ཅན་དོན་བྱེད་བའི། །བརྩོན་འགྲུས་ཉམས་ལེན་རྫོགས་པར་བྱིན་གྱིས་རློབས། །དྲན་ཤེས་བརྟན་བོས་བྱིང་རྒོད་སྐྱོན་སྤངས་ནས། །དགེ་བའི་
དམིགས་པ་གཅིག་ལས་མི་རྟོག་བར། །དྭངས་གསལ་ཤིན་སྦྱངས་བདེ་སྟེར་ཞི་གནས་ཀྱི། །བསམ་གཏན་ཉམས་ལེན་རྫོགས་པར་བྱིན་གྱིས་རློབས། །ཇི་ལྟ་ཇི་སྙེད་ཆོས་ལ་རྣམ་འབྱེད་རློབས། །ལྷག་མཐོང་སོ་སོར་དབྱོད་པའི་རྩལ་ལྡན་
ཞིང། །སྤྱན་དང་མངོན་ཤེས་ཡོན་ཏན་རབ་གྲུབ་པའི། །ཤེས་རབ་ཉམས་ལེན་རྫོགས་པར་བྱིན་གྱིས་རློབས། །རིགས་པའི་སྟོབས་ཀྱིས་ཆོས་ཀུན་གནས་ལུགས་ལ། །དཔྱད་མཐར་ཅི་ཡང་མ་རྙེད་སྟིང་པའི་ཉམས། །ནམ་མཁའ་ལྟ་བུའི་

[024A]༄༅། །མཉམ་གཞག་རྣལ་འབྱོར་གྱིས། །བདེན་འཛིན་དྲུང་ནས་འབྱིན་པར་བྱིན་གྱིས་རློབས། །དེ་ཡི་མཐུ་ལས་གང་ཤར་སྣང་བ་ཀུན། །མིང་ཙམ་གསོབ་ཏུ་ལུས་པའི་རྫུན་པོ་ཆེ། །འཁྲུལ་སྣད་སྒྱུ་མ་ལྟ་བུས་
རིག་པ་ཡིས། །རྗེས་ཐོབ་དོན་ལྡན་བྱེད་པར་བྱིན་གྱིས་རློབས། །དམིགས་གཏད་ཁས་ལེན་བྲལ་བའི་སྟོང་པ་དང། །རྒྱུ་འབྲས་བྱ་བྱེད་འཐད་པའི་སྤང་བླང་གཉིས། །རེས་འཇོག་མེད་པར་ཚུལ་བཞིན་གོ་བ་ཡི། །མཐའ་བྲལ་གནས་
ལུགས་རྟོགས་བར་བྱིན་གྱིས་རློབས། །དེ་ལྟར་ཐབས་ཤེས་ཟུང་འབྲེལ་གཤོག་རླབས་ཀྱིས། །ས་ལམ་མཐོན་པོའི་དབྱིངས་སུ་རབ་འཕགས་པའི། །རྒྱལ་སྲས་མཁའ་ལྡིང་དབང་པོར་བདག་གྱུར་ནས། །ཀུན་མཁྱེན་མྱུར་དུ་ཐོབ་པར་
བྱིན་གྱིས་རློབས། ། ཞེས་གདུང་ཤུགས་དྲག་པོས་གསོལ་བ་བཏབ་པའི་མཐར་ཏིང་ངེ་འཛིན་གྱི་དབང་བཞི་ལེན་པ་ནི།  དེ་ལྟར་གསོལ་བ་བཏབ་པས་བླ་མ་ཡི། །གསང་གསུམ་མི་ཟད་རྒྱན་གྱི་འཁོར་ལོའི་དཔྱིད། །གནས་གསུམ་འབྲུ་གསུམ་ལས་འོངས་
བདུད་རྩི་དང། །འོད་ཟེར་དཀར་དམར་མཐིང་ག་དཔག་མེད་བྱུང། །རང་གཞན་འགྲོ་ཀུན་སྒོ་གསུམ་རིམ་བཞིན་དང། །ཅིག་ཅར་ཐིམ་པས་ལུས་ངག་ཡིད་ཀྱི་སྡིག་ཉེས་ཚོགས་ཀུན་དག་བྱིན་རླབས་མ་ལུས་ཐོབ། །དབང་བཞིས་སྐུ་
བཞིའི་ས་བོན་བཞག་པས་གྱུར། ། སླར་ཡང་གསང་སྔགས་ཀྱི་གསོལ་འདེབས་བྱ་བ་ནི།  སྐྱབས་མེད་བདག་གི་མགོན་པོ་ཐུགས་རྗེ་ཅན། །དེང་འདིར་བྱིན་རླབས་སྙིང་ལ་ཞུགས་པ་དེས། །སྐྱེ་བ་ཀུན་ཏུ་རྣམ་དག་དབང་བསྐུར་གྱི། །སྨིན་གྲོལ་ས་

[024B] །རྣམ་དག་གཞལ་མེད་དབུས་སུ་རང་ཉིད་ལྷར། །བསྐྱེད་པའི་སྐུ་གསུམ་རྣལ་འབྱོར་གོམས་པ་ཡིས། །སྲིད་བར་སྐྱེ་འཆི་བར་དོ་སྦྱོང་བ་དང། །རབ་འབྱམས་ལས་ཀུན་འགྲུབ་པར་བྱིན་ཀྱིས་སློབས། །རྡོ་རྗེའི་
ལུས་ལ་གནད་དུ་བསྣུན་པ་ལས། །སྙིང་དབུས་ཨ་ཝ་དྷཱུ་ཏཱི་བཅིངས་པའི་རྒྱ། །མ་རིག་སྦུབས་ལས་རྣམ་གྲོལ་རང་གི་སེམས། །འོད་གསལ་སྙིང་པོ་མཐོང་བར་བྱིན་གྱིས་རློབས། །ཀུན་བྱེད་སྙིང་དབུས་བཞུགས་པའི་བླ་མ་ལྷ། །སྒྱུ་
འཕྲུལ་དྲ་བར་བཞེངས་པའི་རིས་པ་དང། །ཟུང་འཇུག་གསང་མཐའི་མྱུར་ལམ་ལ་བརྟེན་ཏེ། །ཚེ་གཅིག་གྲོལ་བ་ཐོབ་པར་བྱིན་གྱིས་རློབས། །ཁྱབ་བདག་ཁ་སྦྱོར་བདུན་ལྡན་ལོངས་སྤྱོད་རྫོགས། །སྒྲིབ་བྲལ་གཉུག་མའི་འོད་གསལ་
མ་གཡོས་བཞིན། །བྱེ་བ་ཐེར་འབུམ་སྤྲུལ་སྐུའི་རྣམ་རོལ་གྱིས། །མཁའ་མཉམ་འགྲོ་བ་སྒྲོལ་བར་བྱིན་གྱིས་རློབས། །གནས་སྐབས་སུ་ཡང་དམ་ཆོས་སྒྲུབ་པའི་བགེགས། །ཕྱི་ནང་རྐྱེན་ངན་འཚེ་བ་རབ་ཞི་ཞིང། །འདི་དང་ཕྱི་
མའི་ལེགས་ཚོགས་དགོས་འདོད་ཀུན། །འབད་མེད་ལྷུན་གྱིས་གྲུབ་པར་བྱིན་གྱིས་རློབས། །དེ་ལྟར་གསོལ་བཏབ་འཁོར་རྣམས་གཙོ་བོར་ཐིམ། །བླ་མ་དགྱེས་བཞིན་རང་གི་སྤྱི་པོར་བྱོན། །སྙིང་དབུས་འདབ་བརྒྱད་པད་མའི་གེ་
སར་ལ། །སེམས་དང་དབྱེར་མེད་རོ་གཅིག་བརྟན་པར་གྱུར། ། དེ་ལྟ་བུའི་རྣལ་འབྱོར་ཉམས་སུ་བླངས་པའི་དགེ་བ་རྫོགས་བྱང་དུ་བསྔོ་བ་དང། བཀྲ་ཤིས་ཀྱིས་མཐའ་བརྒྱན་ཅིང། རྗེས་ཐོབ་ཀྱི་བྱ་བ་ཀུན་གསང་སྔགས་བླ་མེད་ཀྱི་ལུགས་བཞིན་བསྐྱོངས་ཏེ་གནས་སྐབས་

[025A]༄༅། ། མཐར་ཐུག་གི་དོན་བསྒྲུབ་པ་ལ་འབད་པར་བྱའོ།  །འདི་ལྟར་བསྐྲུན་པའི་རྣམ་དཀར་ལེགས་ཚོགས་མཐུས། །འགྲོ་ཀུན་ཐེག་མཆོག་བཤེས་ཀྱིས་ཟིན་པ་དང། །མྱུར་ལམ་རྡོ་རྗེ་ཐེག་པའི་གདམས་ངག་
གིས། །བླ་མེད་གོ་འཕང་བ་དེ་བླག་ཐོབ་གྱུར་ཅིག་ ཅེས་བླ་མ་མཆོད་པའི་ཆོ་ག་ལེགས་ཚོགས་བདུད་རྩིའི་ཆར་འབེབས་ཞེས་པ་འདི་ནི། གནམ་བསྐོས་འཇམ་དབྱངས་གོང་མའི་ལྷ་རིགས་ལས་དད་སྟོབས་ཀྱིས་མངོན་པར་འཕགས་ཤིང། བཟང་པོའི་བག་ཆགས་
སད་པས་རྣམ་པར་དགེ་བའི་མཁྱེན་དཔྱོད་མཆོག་ཏུ་ཡངས་པ། ཧོ་ཤོས་ཁེང་སེ་ཆིན་ཝང་ཆེན་པོ་གོང་མ་འཇམ་དབྱངས་མིའི་བདག་པོ་མཆོག་གི་སྐུའི་ཚབ་ཏུ་འདི་གར་ཕེབས་བསྐྱོད་དུས། ངེད་རང་ལ་བརྟེན་པའི་བླ་མ་མཆོད་པ། ཐམས་ཅད་མཁྱེན་གཟིགས་ཆེན་པོ་པཎ་ཆེན་བློ་བཟང་
ཆོས་ཀྱི་རྒྱལ་མཚན་གྱིས་མཛད་པའི་བླ་མ་མཆོད་པ་ལ་གཞི་བྱས་པ་མིང་སྒྲ་ཚང་བའི་གསོལ་འདེབས་འདི་ལྟ་བུ་དགོས་ཞེས་བསྐུལ་མ་མཛད་པར། ངོས་ལ་མཆོད་པར་འོས་པའི་ཡོན་ཏན་གང་ཡང་མེད་པས་ཝ་སྐྱེས་སེང་གེར་བརྫུ་པའི་ངང་ཚུལ་ལས་མ་འདས་རུང། དགྱེས་པ་ཆེན་པོའི་
གསུང་ལྡོག་མ་ནུས་པས་གཡར་ཁྲལ་ཙམ་དུ་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་མགར་ཐར་ཡོངས་ལ་སྦྱིན་པ་གཏོང་བའི་གཙུག་ལག་ཁང་དུ་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།    ༈    །།བླ་མའི་རྣལ་འབྱོར་དངོས་
གྲུང་ནོར་བུའི་བང་མཛོད་ཅེས་བྱ་བ་བཞུགས།  ཨོཾ་སསྟི། རྣམ་འདྲེན་སྟོང་གི་དབུས་ན་པད་དཀར་བཞིན། །ཆེས་བསྔགས་ལྔ་བདེའི་འགྲོ་འདྲེན་སྙིང་སྟོབས་ཕུལ། །ཤཱཀྱ་སེང་གེ་མི་མཇེད་ཞིང་གི་གཙོ། །ཁམས་གསུམ་

[025B]སྒྲིབ་པ་གཅོད་པའི་རལ་གྲི་སོ་གཉིས་པས། །མི་འཇིགས་སྤོབས་པ་གཟེངས་མཐོ་ཆོས་ཀུན་ལ། རྫན་པར་བལྟ་བའི་དབང་ཕྱུག་བརྒྱད་ལྡན་མགོན། །འཇམ་དཔལ་སྙིང་པོས་བྱང་ཆུབ་པར་
དུ་སྐྱོངས། །བཤེས་གཉེན་མེས་པོ་དགྱེས་པའི་རལ་ཁུར་ལས། །མཆོག་ཐུན་དངོས་གྲུབ་ལྷ་ཡི་ཆུ་བོའི་རྒྱུན། །འཛམ་གླིང་འགྲོ་བའི་མོས་པ་དང་མཉམ་པར། །འབེབས་བྱེད་སྐལ་ལྡན་ཤིང་རྟ་འདི་ན་རིངས། ། འདིར་བླ་
མའི་རྣལ་འབྱོར་ལ་བརྟེན་ནས་མཆོག་དང་ཐུན་མོང་གི་དངོས་གྲུབ་སྒྲུབ་པར་བྱེད་པའི་རྣལ་འབྱོར་བས་ཉམས་སུ་ལེན་པ་ལ་གནས་དང་ཡོ་བྱད་མཆོད་རྫས་རྣམས་བླ་མེད་ལྟར་བྱིན་གྱིས་བརླབས་ནས་འདི་ལྟར་བརྗོད་པར་བྱའོ།  །གཟུང་འཛིན་སྤྲོས་དང་བྲལ་བའི་རང་གི་སེམས། །ཀུན་གསལ་
ཆོས་དབྱིངས་མཐའ་དང་མཉམ་ཉིད་དང། །རིན་ཆེན་འོད་འབར་སེང་གེས་བཏེག་པའི་ཁྲི། །པད་མ་ཉི་ཟླ་བརྩེགས་པའི་གདན་སྟེང་དུ། །རྒྱལ་བ་ཀུན་དངོས་རྩ་བའི་བླ་མ་མཆོག་དཀའ་གསལ་མཛེས་འཛུམ་ཞི་དུལ་དགེ་
སློང་ཆས། །ཕྱག་གཡས་པད་དཀར་ཡུ་བ་ལྡེམ་པོར་བཟུང། །གཡོན་པ་ཐར་པའི་ལམ་སྟོན་པུ་ཏི་བསྣམས། །གསེར་མདོག་པཎ་ཞྭ་ཉི་མ་ལྟར་ལྷམ་ཞིང། །རུང་མཐུན་གོས་དང་ཟ་འོག་བེར་བཟང་ཀླུབས། །སྐྱིལ་ཀྲུང་གིས་
བཞུགས་སྐུ་ལས་དྭངས་གསལ་འོད། །རབ་འབྱམས་ཞིང་གི་ཁྱོན་དང་མཚུངས་པར་འབར། །དེ་ཡི་ཕུང་པོ་བདེ་གཤེགས་རིགས་ལྔ་དང། །ཁམས་བཞི་ཡུམ་དང་སྐྱེ་མཆེད་སེམས་དཔའ་བརྒྱད། །ཡུལ་ལྔ་འདོད་ཡོན་ལྷ་མོ་

[026A]༄༅། །ཡན་ལག་བཅུར། །གཏུམ་ཆེན་ཁོར་བོ་བཅུ་ཡི་འཁོར་ལོ་རྫོགས། །དེ་ལྟར་གསོལ་བཏབ་བླ་མའི་གནས་གསུམ་དུ། །འབྲུ་གསུམ་དཀར་དམར་མཐིང་མཚན་ཐུགས་ཀ་ནས། །འོད་ཟེར་
ཕོ་ཉ་ཕྱོགས་བཅུའི་ཞིང་དུ་འཕྲོས། །རྒྱལ་བ་མ་ལུས་བསྐུལ་ཏེ་སྤྱན་དྲངས་གྱུར། །མི་ཕྱེད་དད་པ་རྙོག་མེད་རྫིང་བུ་རུ། །གསང་གསུམ་འབུམ་ཕྲག་ཟླ་གཟུགས་རོལ་པ་བཞིན། །གང་འདུལ་སྐུ་ཡི་བཀོད་པས་ཞིང་ཀུན་
ནས། །དུས་གསུམ་སྐྱབས་གནས་མ་ལུས་གཤེགས་སུ་གསོལ། །ཨོཾ་རཏྣ་གུ་རུ་ས་པ་རི་ཝཱ་ར་བཛྲ་ས་མཱ་ཛཿ་ ས་སྤྱན་དྲངས།  ཛཿ་ཧཱུཾ་བཾ་ཧོཿ་ ས་གཉིས་སུ་མེད་པར་གྱུར། ཡན་ལག་བདུན་གྱི་ཐོག་མར་ཕྱག་འཚལ་བ་ལ།  འགྲོ་ལ་ཆགས་པས་
བཞད་པའི་འཛུམ་ཕྲེང་གིས། །ཆོས་ཀུན་མགྲོན་དུ་བསུས་པའི་ཆོ་ག་མཁན། །རྒྱལ་ཀུན་དམིགས་མེད་སྙིང་རྗེའི་རང་གཟུགས་ཅན། །དཔལ་ལྡན་བླ་མ་མཆོག་ལ་ཕྱག་འཚལ་ལོ། །ལྷན་སྐྱེས་བདེ་བ་གཅིག་པུའི་གར་མཁན་
མ༑ ༑དཔག་མེད་དཀྱིལ་འཁོར་འཁོར་ལོར་བརྫུས་པའི་གར། །སྟོན་མཛད་རྡོ་རྗེ་འཆང་དང་མི་གཉིས་པའི། །ཁྱབ་བདག་དཔལ་ལྡན་བླ་མར་ཕྱག་འཚལ་ལོ། །ཇི་ལྟ་ཇི་སྙེད་ཆོས་ཚུལ་མཐའ་ཡས་ལ། །ལྐོག་གྱུར་དྲིམ་ཕྱིས་
པའི་ཤེལ་དཀར་ངོས། །ཆོས་ཕུང་འབོད་གྲོགས་སྣང་བས་གདུལ་བྱའི་བློ། །ཚིམ་མཛད་ཀུན་མཁྱེན་དབང་པོར་ཕྱག་འཚལ་ལོ། ། མཆོད་པའི་ཡན་ལག་ནི།  དཔག་ཚད་དུ་མའི་ཁྱོན་ལྡན་འབྱུང་བ་ཡི། །དཀྱིལ་འཁོར་དབུས་

[026B] །ཁོར་ཡུག་རི་དང་ཆུ་མཚོ་ལྕགས་རི་སོགས། །སྣོད་ཀྱི་འཇིག་རྟེན་བཀོད་པ་རབ་འབྱམས་མཚར། །གླིང་དང་གླིང་ཕྲན་ལྷ་ཡི་ཁང་བཟང་སོགས། །མི་དབང་ནོར་མཆོག་རྒྱལ་སྲིད་རིན་ཆེན་བདུན། །
གཏེར་ཆེན་བུམ་བཟང་ཉི་ཟླ་རང་གཞན་གྱི། །ཕུན་ཚོགས་གཅིག་ཏུ་སྤུངས་ནས་འབུལ་བར་བགྱི། ། ཞེས་པ་དང། གཞན་ཡང་མཎྜལ་རྒྱས་བསྡུས་ཅི་རིགས་གང་མང་འབུལ།  རིན་ཆེན་གསེར་རི་ཚར་དུ་དངར་བའི་སྣོད། །གྲངས་མེད་རོལ་
མཚོའི་ཆུ་གཏེར་རྦ་རླབས་ཅན། །དྲི་བཟང་བགོས་པའི་ཆུ་བཞི་དལ་འབབ་རྒྱུན། །རྗེ་བཙུན་བླ་མ་མཆོག་ལ་འབུལ་བར་བགྱི། །ཐང་དང་ཆུ་སྐྱེས་རྣམ་བཀྲའི་མེ་ཏོག་ཚོགས། །དབང་པོའི་གཞུ་བཞིན་བར་སྣང་
ལྡིང་ཁང་ཅན། །སྨན་སྣའི་སྤོས་བསྲེགས་དུད་སྤྲིན་ལང་ལིང་དུ། །གཡོ་བས་ནམ་མཁའ་ཁྱབ་པར་གོས་བཞིན་དཀྲིས། །ཉི་མའི་དཀྱིལ་འཁོར་འབུམ་ཕྲག་ཤར་བ་ལྟར། །སྣང་གསལ་སྒྲོན་མེས་འཇིག་རྟེན་མུན་པ་
འཕྲོག་ག་བུར་ཙན་དན་ཆུས་བགོས་བྱུག་པ་ཡིས། །ཐུགས་ཀར་བདེ་བ་སྐྱེད་བྱེད་དྲི་ཆབ་དང། །བརྒྱ་ཕྲག་རོ་ལྡན་བདུད་རྩི་སྦྱར་བའི་ཟས། །ལུས་མཆོག་བརྟས་བྱེད་ལྷུན་པོ་ལྟ་བུར་སྤུངས། །རྒྱུད་དཀྲོལ་བརྡུང་དང་
འབུད་པའི་བྱེ་བྲག་ལས། །སྣ་ཚོགས་སྒྲ་དབྱངས་རྣ་བའི་དགའ་སྟོན་འཇེབས། །ཡིད་འཕྲོག་འཁྲི་ཤིང་ལྟ་བུར་ལྡེམ་པའི་ལུས། །ཟླ་བའི་བཞིན་ངོམ་གཟུགས་ཀྱི་མཛེས་བ་སྟོན། །སྙན་པའི་གླུ་ལེན་ལུས་ལས་

[027A]༄༅། །དྲི་བཟང་འཐུལ། །མ་མཆུའི་རོ་བདའ་རེག་བྱས་དགའ་བ་སྟེར། །དབང་པོའི་ཡུལ་དུ་གང་ཤར་སྣང་བ་རྣམས། །འདོད་ཡོན་ལྷ་མོའི་རོལ་པར་མངོན་སྤྲུལ་ནས། །ཁྲག་མེད་བདེ་བའི་སྙིང་པོ་
སྤེལ་བགྱི་ན། །དགྱེས་བཞིན་རོལ་ལ་དངོས་གྲུབ་སྩལ་དུ་གསོལ། །འཇིག་རྟེན་ལེགས་བྱས་རླབས་ཆེན་ཆུ་མཚོ་ལས། །འོངས་པའི་ཕུན་ཚོགས་དཔག་བསམ་ཤིང་གི་རྩེར། །ཅི་འདོད་འབྲས་བུ་རང་གིར་བཟུང་བའི་
དཔྱིད། །མ་ལུས་བདག་བློས་བླངས་ནས་འབུལ་བར་བགྱི། །སྣོད་ཀྱིས་གཞི་ཁོ་ལག་ཡངས་པའི་ཁྱོན། །སྣ་ཚོགས་རྩི་ཤིང་མེ་ཏོག་ནགས་སྨན་སོགས། །བདག་ཏུ་མ་བཟུང་ཅི་འདོད་འབྱོར་པ་ཡིས། །ཞུམ་པ་མེད་པར་
རྒྱལ་བ་སྲས་བཅས་མཆོད། །རྒྱ་དང་ཕྱོགས་སུམ་ཆད་མཆོད་པའི་སྤྲིན། །ཞིང་ཀུན་ཁྱབ་པར་ཏིང་འཛིན་གྱིས་བཀང་སྟེ། །ཀུན་བཟང་རྣམ་སྤྲུལ་འཇིག་རྟེན་ལས་འདས་པའི། །བླ་མེད་མཆོད་པ་མཆོག་གསུམ་
རྣམས་ལ་འབུལ། །རང་གི་ལུས་ངག་ཡིད་གསུམ་ཕང་མེད་དུ། །མ་ཞུམ་བསམ་པ་ཐག་པས་བྲན་དུ་འབུལ། །ཐོས་བསམ་སྒོམ་སོགས་དགེ་ཚོགས་མཐའ་ཡས་ལ། །བཀའ་བཞིན་སྒྲུབ་པའི་མཆོད་པས་མཉེས་
གྱུར་ཅིག་ ནང་གི་མཆོད་པ་ནི།  སྟོང་གསུམ་ལྟར་ཡངས་མཚན་ལྡན་ཐོད་པའི་ནང། །རིགས་ལྔ་ཡབ་ཡུམ་ཡེ་ཤེས་རང་བཞིན་རྫས། །ཤ་དང་བདུད་རྩི་སྦྱངས་རྟོགས་སྦར་བའི་བཅུད། །ཟག་མེད་ནང་གི་མཆོད་

[027B] ། གསང་བའི་མཆོད་པ་ནི།  བཞིན་མཛེས་ཤིན་ཏུ་གཞོན་པའི་ལང་ཚོ་ཅན། །ཕྲ་ཞིང་ལྡེམ་པའི་ཡིད་འཕྲོག་ཕོ་ཉ་མོ། །གསང་བའི་པད་མ་བཞད་པའི་འདོད་ཆགས་ཆེས། །ལྷན་སྐྱེས་བདེ་བའི་དགའ་སྟོན་མཆོག་
ལ་རོལ། ། དེ་ཁོ་ན་ཉིད་ཀྱི་མཆོད་པ་ནི།  བདེ་བ་ཆེན་པོ་འབར་བའི་ཞུགས་ཀྱི་ཁར། །མཚན་འཛིན་ཡས་ཤིང་བསྲེགས་པའི་གཟིགས་ངོ་རུ། །གནས་ལུགས་སྟོང་པ་ཉིད་དང་རོ་མཉམ་པའི། །བླ་མེད་མཆོད་པས་རྟག་ཏུ་མཉེས་
གྱུར་ཅིག་ བཤགས་པ་ནི།  ཉོན་མོངས་ཤུགས་དང་ལྡན་པའི་གླང་སྨྱོན་ཁྱུ། །སྒོ་གསུམ་མི་དགེར་འཁྱོར་བའི་གོམ་སྟབས་ལས། །སྟོབས་བཞིའི་ཟབ་གནད་ལྕགས་ཀྱུ་རྣོན་པོ་ཡིས། །ཉེར་དྲངས་བསམ་པ་ཐག་པས་
བཤགས་པར་བགྱི། ། རྗེས་སུ་ཡི་རང་བ་ནི།  རང་དང་གཞན་རྒྱུད་ཆོས་དཀར་རླབས་ཀྱི་འཛུམ། །གཡོ་བའི་རྫིང་བུར་འཁྲུངས་པའི་དགེ་ཚོགས་ཕུལ། །བཅུད་ལྡན་འདབ་མ་བཞད་པའི་ཟིལ་མངར་ལ། །བདག་ཅག་
སྙིང་ནས་དགའ་ཞིང་ཡི་རང་ངོ། ། ཆོས་འཁོར་བསྐོར་བར་བསྐུལ་བ་ནི།  སྣ་ཚོགས་ལུས་ཅན་ཁམས་དང་བསམ་པ་བཞིན། །ཆོས་ཕུང་བརྒྱད་ཁྲི་བཞི་སྟོང་སྒོ་ཕྱེ་སྟེ། །མངོན་མཐོ་ངེས་ལེགས་བདེ་འབྲས་གཏོང་ཕོད་ཀྱིས། །
ཟབ་རྒྱས་ཆོས་ཀྱི་འཁོར་ལོ་སྐོར་དུ་གསོལ། ། མྱ་ངན་ལས་མི་འདའ་བར་གསོལ་བ་ནི།  །འདྲེན་པ་གང་དག་ཟུང་འཇུག་ཟ་མ་ཏོག་ཐུན་མོང་གདུལ་བྱར་བསྟན་པའི་གཟུགས་ཀྱི་སྐུ། །མྱ་ངན་འདའ་བཞེད་དེ་

[028A]༄༅། །དག་ཐམས་ཅད་ལ། །འཁོར་བམ་སྟོང་བར་དུ་བཞུགས་གསོལ་འདེབས། ། བསྔོ་བ་ནི།  བདག་གཞན་དགེ་ཚོགས་ཕུང་པོ་གཅིག་བསྡུས་ནས། །མར་གྱུར་འགྲོ་རྣམས་བདེ་དང་ལྡན་པ་དང། །མཐར་
ཐུག་བྱང་ཆུབ་འབྲས་བུའི་དགའ་སྟོན་ལ། །ལྟན་ཅིག་ཅི་དགར་སྤྱོད་པའི་རྒྱུར་བསྔོའོ། ། དེ་ལྟར་ཡན་ལག་བདུན་པ་བྱས་རྗེས། བླ་མའི་སྐྱོན་རྟོག་གི་བློ་གཏན་ནས་མ་ཤོར་ཞིང། སྙིང་ནས་ཡོན་ཏན་དྲན་པའི་སྒོ་ནས་གསོལ་བ་འདེབས་པ་ནི།  ཐོག་མེད་བརླང་སྤྱོད་
དམུ་རྒོད་སེམས་རྟའི་ཁ། །སོ་ཐར་ཚུལ་ཁྲིམས་སྲབ་ཀྱིས་བཅིངས་པ་ཡིས། །རྟག་ཏུ་དྲེན་ཤེས་ཕྱོགས་སུ་སྲུང་བྱེད་པའི། །དགེ་སྦྱོང་འདུལ་པ་འཛིན་པར་གསོལ་བ་འདེབས། །བདག་བས་གཞན་ལ་གཅེས་པའི་བྱང་སེམས་
སྨན། །ཉེས་བརྒྱའི་གཅོང་ནད་སེལ་བའི་ཐབས་མཁས་ཆེས། །ཕྱིན་དྲུག་ལམ་བཟང་ཡོངས་སུ་རྫོགས་མཛད་པའི། །བླ་མེད་རྒྱལ་བའི་སྲས་པོར་གསོལ་བ་འདེབས། །གང་གི་བ་སྤུའི་སྒོ་ཡི་ཞིང་རེ་ལ། །རབ་འབྱམས་རྒྱལ་བའི་
བཀོད་པ་ལེགས་རྫོགས་ཕྱིར། །སྲི་ཞུ་ཆུང་ངུས་རླབས་ཆེན་དགེ་ཚོགས་གཏེར། །སྡུད་མཛད་མཆོད་ཡུལ་དམ་པར་གསོལ་བ་འདེབས། །མཚན་ཙམ་རྣ་བར་ལྷུངས་པའི་དགེ་བས་ཀྱང། །གནས་སྐབས་མཐར་ཐུག་ལེགས་ཚོགས་
མ་ལུས་པ། །སྩོལ་མཛད་བཀའ་དྲིན་ཅན་གྱི་བླ་མ་ལ། །སྒོ་གསུམ་གུས་པས་བཏུད་ཅིང་གསོལ་བ་འདེབས། །ཕུང་ཁམས་སྐྱེ་མཆེད་ལྷ་དང་ལྷ་མོ་ཡི། །རྣམ་རོལ་དཀྱིལ་འཁོར་འཁོར་ལོ་བྱེ་བ་བརྒྱར། །སྤྲོ་དང་བསྡུ་མཛད་རྡོ་རྗེ་

[028B] །དཔལ་ལྡན་རིགས་ཀུན་གཙོ་བོར་གསོལ་བ་འདེབས། །མི་ཤིགས་རླུང་གི་འཕྲུལ་ལས་འཇའ་ཚོན་ལྟར། །ཅིར་ཡང་འཆར་བཟོད་ངོ་མཚར་རྡོ་རྗེའི་ཁམས། །གསང་གསུམ་ངོ་བོ་གཅིག་ཏུ་གྲུབ་པའི་སྐུ། །སྟོན་
མཛད་ཐོག་མའི་མགོན་པོར་གསོལ་བ་འདེབས། །ཀུན་ཏུ་བཟང་པོ་ཆོས་རྣམས་ཀུན་གྱི་གཤིས། །ཐོག་མཐའ་མེད་པའི་རང་བཞིན་འོད་གསལ་བ། །དོན་དམ་བྱང་ཆུབ་སེམས་མཆོག་ལྷན་སྐྱེས་ཀྱི། །བདེ་བའི་ངོ་བོ་གཅིག་
པུར་གསོལ་བ་འདེབས། ། ཞེས་པ་དང། གཞན་ཡང་བླ་མའི་སྐུ་བསྟོད་གསོལ་འདེབས་སོགས་སྐབས་སུ་ག་འབབས་ཀྱིས་སྙིང་ཐག་པ་ནས་གསོལ་བ་བཏབ་པའི་མཐར་འདོད་བྱའི་དོན་ལ་སྨོན་ལམ་དང་གསོལ་བ་འདི་ལྟར་གདབ་པར་བྱའོ།  །སྐྱབས་གནས་ཀུན་འདུས་
ཐེག་མཆོག་བླ་མ་རྗེ། །ཡོན་ཏན་ཀུན་གྱི་རྩ་བར་ངེས་རྙེད་ནས། །བསམ་དང་སྦྱོར་བས་ཚུལ་བཞིན་བསྟེན་པ་ཡིས། །སྐྱོ་མེད་ནོར་བཟང་ལྟ་བུར་བྱིན་གྱིས་རློབས། །སྔོན་ཆད་མི་ཁོམ་བརྒྱད་ཀྱི་ཀློང་འཁོར་དུ། །ལས་ངན་རྒྱུན་
ཕྱོགས་ཁྱེར་ཡང་ལན་ཅིག་ཙམ། །རྙེད་དཀའི་དལ་འབྱོར་རྟེན་བཟང་འདི་ཉིད་ལ། །སྙིང་ནས་དམ་ཆོས་སྒྲུབ་པར་བྱིན་གྱིས་རློབས། །རླུང་དམར་ནང་གནས་སྣུམ་ཟད་མར་མེ་བཞིན། །འཆི་བདག་དགྲ་པོའི་ལག་ན་ཆུད་པའི་
སྲོག་དེ་རིང་ཉིད་ཀྱང་མི་གཅོད་གདེངས་མེད་པས། །རྟག་འཛིན་ཕྱི་བཤོལ་བཟློག་པར་བྱིན་གྱིས་རློབས། །རི་མོར་བྲིས་པའི་དམྱལ་བའི་གཟུགས་བརྙན་ཙམ། །མཐོང་ཡང་འཇིགས་བསྙེར་བའི་བརྣག་དཀའི་ཁུར། །ངན་སོང་སྡུག་

[029A]༄༅། །བསྔལ་མི་བཟོད་ཤེས་པ་ཡིས། །ཞེས་ལོག་སྐྱོ་བ་བསྒོམ་པར་བྱིན་གྱིས་རློབས། །འཁོར་འདས་ལེགས་ཚོགས་མ་ལུས་སྩོལ་མཛད་པའི། །དཀོན་མཆོག་རིན་ཆེན་གསུམ་ལ་སྐྱབས་གསོལ་ཞིང། །
སྙིང་ནས་ཡིད་ཆེས་བློ་གཏད་དག་སྣང་གིས། །སླུ་མེད་རེ་བ་སྐོང་བར་བྱིན་གྱིས་རློབས། །རང་རྒྱུད་དགེ་དང་མི་དགེའི་ལས་ཀྱི་འབྲས། །གྲངས་མེད་བསྐལ་པའི་མཐར་ཡང་མི་སླུ་བར། །བདེ་སྡུག་ཐོག་ཏུ་འབབ་པང་གནད་
རིག་པས། །བླང་དོར་ཚུལ་བཞིན་སྤྱོད་པར་བྱིན་གྱིས་རློབས། །བདེ་འགྲོ་ན་ཡང་ལས་ཉོན་གཞན་དབང་གིས། །མཐའ་མེད་སྡུག་བསྔལ་གསུམ་འབར་མེ་འོབས་བཞིན། །སྲིད་པའི་ཕུན་ཚོགས་བསླུ་འབྲིད་མཚང་རིག་ནས། །ངེས་
འབྱུང་བཅོས་མིན་སྐྱེ་བར་བྱིན་གྱིས་རློབས། །བསླབ་གསུམ་གླང་པོའི་བཞོན་པ་ལ་བརྟེན་ནས། །ཐར་པ་རིན་ཆེན་གླིང་དུ་ཕྱིན་པ་དང། །ཁྱད་པར་སོ་སོ་ཐར་པའི་སྡོམ་པ་ལ། །སྲོག་བཞིན་གཅེས་པས་སྲུང་བར་བྱིན་གྱིས་སློབས། །
ཉམ་ཐག་འཁོར་བར་འཁྱམས་པའི་སེམས་ཅན་ཀུན། །ཡང་ཡང་དྲིན་གྱིས་བསྐྱངས་པའི་མར་ཤེས་ནས། །ཕན་བཏགས་དྲིན་དྲན་བྱས་པ་དྲིན་གཟོ་བའི། །ཕན་སེམས་སྙིང་དུ་འགྲོགས་པར་བྱིན་གྱིས་རློབས། །ཡིད་འོང་
གཉེན་དུ་མཐོང་བས་འགྲོ་བ་ཀུན། །དལ་མེད་སྡུག་བསྔལ་མནར་བ་མ་བཟོད་དེ། །གཞན་ཕན་ཁུར་ཆེན་རང་གི་སློས་བླངས་པའི། །ལྷག་བསམ་བཅོས་མིན་སྐྱེ་བར་བྱིན་གྱིས་རློབས། །རང་ལ་གཅེས་གཟུང་གནས་སྐབས་

[029B] །སྡུག་བསྔལ་འཚེ་བ་འབོད་པའི་གཡབ་མོ་བཞིན། །གཞན་དག་གཅེས་འཛིན་འདི་ཕྱིའི་དོན་འགྲུབ་པར། །རིག་ནས་བདག་གཞན་བརྗེ་ནུས་བྱིན་གྱིས་རློབས། །སེམས་ཅན་ཕན་ཕྱིར་སངས་རྒྱས་དོན་གཉེར་བའི། །བྱང་
ཆུབ་སེམས་ཆུས་བདག་རྒྱུད་བརླན་པ་དང། །སྨོན་དང་འཇུག་པའི་སེམས་ཀྱི་བསླབ་བྱ་ལ། །བླང་དོར་སྙིང་པོར་བྱེད་པར་བྱིན་གྱིས་རློབས། །རང་གི་ལུས་དང་ལོངས་སྤྱོད་དགེ་བའི་ཚོགས། །སེམས་ཅན་ཀུན་ལ་སེར་སྣ་མེད་པའི་
བློས། །མ་ཆགས་གཏོང་སེམས་སྤེལ་བའི་ཉམས་ལེན་གྱིས། །སྤྱིན་པའི་ཕར་ཕྱིན་རྫོགས་པར་བྱིན་གྱིས་རློབས། །ཉེས་པར་སྤྱོད་པའི་ཆུ་ཀླུང་ཤུགས་ལྡོག་པའི། །སྤོང་སེམས་སྡོམ་པའི་ཆུ་ལོན་བརྟན་པོ་དང། །དགེ་བ་ཆོས་
སྡུད་སེམས་ཅན་དོན་བྱེད་པའི། །ཚུལ་ཁྲིམས་ཕར་ཕྱིན་རྫོགས་པར་བྱིན་གྱིས་རློབས། །སྐྱེ་དགུ་མ་ལུས་ཁྲོས་ཤིང་དགྲར་ལངས་ཀྱང། །ལན་དུ་མི་འཁྲུགས་སྡུག་བསྔལ་དང་ལེན་པའི། །དཀའ་སྤྱད་ཁུར་དུ་ཐེག་པའི་
ཐབས་ཀྱི་ཕུལ། །བཟོད་པའི་ཕར་ཕྱིན་རྫོགས་པར་བྱིན་གྱིས་རློབས། །གང་བརྩམས་ལས་ཀྱི་མཐའ་ལ་མ་སྐྱེ་བར། །འབད་པས་ཡོན་ཏན་མ་ལུས་བསྐྱེད་པའི་གཞི། །རྟག་ཏུ་ཞུམ་དང་ལེ་ལོ་མེད་པ་ཡི། །བརྩོན་འགྲུས་ཕར་
ཕྱིན་རྫོགས་པར་བྱིན་གྱིས་རློབས། །ཕྱི་རོལ་གཡེང་བཞི་ནས་རྩེ་གཅིག་ཏུ། །གཞན་དུ་མི་རྟོག་ཏིང་འཛིན་བརྟན་པོ་ཡིས། །ཤིན་སྦྱངས་དགའ་པ་རྒྱས་པའི་རྣལ་འབྱོར་ཆེ། །བསམ་གཏན་ཕར་ཕྱིན་རྫོགས་པར་བྱིན་གྱིས་

[030A]༄༅། །རློབས། །ཆོས་རྣམས་ཀུན་གྱི་རང་དང་སྤྱི་ཡི་མཚན། །མ་འདྲེས་ལྷག་བར་མཐོང་བའི་རྣམ་འབྱེད་ཀྱིས། །ཇི་ལྟ་ཇི་སྙེད་ཆོས་ཀུན་རིག་པ་ཡི། །ཤེས་རབ་ཕར་ཕྱིན་རྫོགས་པར་བྱིན་གྱིས་རློབས། །དེ་
ཉིད་དཔྱོད་པའི་རིགས་པ་ཡང་དག་གིས། །མཚན་འཛིན་དམིགས་གཏང་པ་ཤིག་པའི་མཉམ་གཞག་ངོར། །ནམ་མཁའ་ལྟ་བུ་མཐའ་བྲལ་དབུ་མའི་ལྟས། །བདེན་འཛིན་རྩད་ནས་གཅོད་པར་བྱིན་གྱིས་རློབས། །ཀུན་རྫོབ་སྣང་
བ་དབང་པོའི་གཞུ་རིས་ལྟར། །མ་བརྟགས་ཉམས་སུ་མཚར་བའི་ལྟ་དམོ་ལ། །རང་བཞིན་སྟོང་པར་གོ་བའི་ཟུང་འཇུག་གིས། །རྗེས་ཐོབ་སྒྱུ་མར་ཤེས་པར་བྱིན་གྱིས་རློབས། །ཐར་འདོད་ཀུན་གྱི་བགྲོད་པ་གཅིག་པུའི་ལམ། །ཐུན་
མོང་སྔོན་འགྲོས་བདག་རྒྱུད་ལེགས་སྦྱངས་ནས། །རྡོ་རྗེ་སློབ་དཔོན་དཀྱིལ་འཁོར་གཙོ་བོའི་དྲུང། །རྣམ་དག་དབང་བཞིས་སྨིན་པར་བྱིན་གྱིས་རློབས། །མ་དག་སྣོད་བཅུད་དཀྱིལ་འཁོར་འཁོར་ལོ་རུ། །གསལ་སྣང་ང་རྒྱལ་བརྟན་
པོའི་རིམ་པ་ཡིས། །སྐྱེ་འཆི་བར་དོ་གསུམ་སྦྱོང་སྐུ་གསུམ་གྱི། །སྨིན་བྱེད་མཐར་ཕྱིན་འགྲུབ་པར་བྱིན་གྱིས་རློབས། །རང་ལུས་གནད་དུ་བསྣུན་པའི་ལྡེ་མིག་གིས། །རྫོགས་རིམ་གསང་མཐའི་མཛོད་ལས་ཟུང་འཇུག་ནོར། །
བསམ་འཕེལ་རྡོ་རྗེ་འཆང་བ་ཚེ་འདི་ལ། །རྙེད་ནས་འགྲོ་ཀུན་སྒྲོལ་བར་བྱིན་གྱིས་རློབས། །ཚེ་རབས་ཀུན་ཏུ་དགེ་བའི་བཤེས་གཉེན་ཆེས། །རྗེས་བཟུང་ཟབ་རྒྱས་བདུད་རྩིས་འཚོ་བ་དང། །བཀའ་བཞིན་དམ་ཆོས་སྒྲུབ་པ་

[030B] །དོན་གཉིས་མཐར་ཕྱིན་འགྲུབ་པར་བྱིན་གྱིས་རློབས། །མདོ་སྔགས་ལེགས་བཤད་ཀུན་ལ་འཁྲུལ་པ་ཡི། ཆ་ཤས་ཙམ་སྤངས་བླ་མེད་གདམས་པའི་ཕུལ། །བློ་བཟང་གྲགས་བསྟན་སྐྱེ་བ་ཐམས་ཅད་དུ། །འཛིན་ཅིང་ཕྱོགས་
བརྒྱར་སྤེལ་ནུས་བྱིན་གྱིས་རློབས། །མདོར་ན་གནས་སྐབས་དམ་ཆོས་སྒྲུབ་པའི་རྐྱེན། །རབ་འབྱམས་ལས་ཀུན་ཐོགས་མེད་ཡིད་བཞིན་འགྲུབ། །མཐར་ཐུག་སྐུ་གསུམ་དབྱེར་མེད་རྡོ་རྗེ་འཆང། །ད་ལྟ་ཉིད་དུ་ཐོབ་པར་བྱིན་གྱིས་
རློབས། །དེ་ལྟར་ཤུགས་དྲག་གསོལ་བ་བཏབ་པའི་མཐུས། །བླ་མའི་སྤྱི་མགྲིན་སྙིང་གའི་འབྲུ་གསུམ་ལས། །འོད་དང་བདུད་རྩི་དཀར་དམར་མཐིང་ག་གསུམ། །རིམ་དང་རིག་ཅར་རྒྱུ་ན་མི་ཆད་པར་འཕྲོས། །རང་གི་གནས་
གསུམ་ཐིམ་པས་སྒྲིབ་བཞི་དག་སྐུ་གསུང་ཐུགས་དང་འཕྲིན་ལས་བྱིན་རླབས་ཞུགས། །དབང་བཞི་ཐོབ་ཅིང་མཐར་ཐུག་རྒྱལ་བ་ཡི། །སྐུ་བཞི་མངོན་དུ་གྱུར་པའི་ནུས་པ་བཞག་སླར་ཡང་བླ་མ་དགྱེས་བཞིན་གཙུག་ནས་
བྱོན། །སྙིང་དབུས་པདྨ་འདབ་བརྒྱད་གེ་སར་ལ། །སེམས་དང་དབྱེར་མེད་སྐྱིལ་ཀྲུང་མི་བཤིག་པས། །བྱང་ཆུབ་སྙིང་པོའི་བར་དུ་འབྲལ་མེད་གྱུར། ། དེ་ལྟར་ཉམས་སུ་བླངས་པའི་རྗེས་བསྔོ་བ་སྨོན་ལམ་བཀྲ་ཤིས་སོགས་སྤྱི་ལྟར་བྱའོ། །།
དཔལ་ལྡན་རིགས་བརྒྱའི་བདག་པོ་རྡོ་རྗེ་ཅན། །སྙིགས་དུས་བཤེས་གཉེན་རྣམ་རོལ་བླ་མ་མཆོག་བྱིན་རླབས་ཁོག་པ་ཡངས་པོའི་དུན་དཧུ་བཧའི་བསྐུལ་ནས་གཏན་མདུན་གྲུབ་པའི་སྒྲ་དབྱངས་ལྡིར། །འདིར་འབད་དགེ་ཚོགས་གཅིག་

[031A]༄༅། །ཏུ་དཀར་བ་ཡི། །འབྲས་བུ་མཐའ་ཡས་སེམས་ཅན་མ་ལུས་པ། །ཐེག་མཆོག་ལམ་སྟོན་རྗེ་དང་མི་འབྲལ་བས། །མཆོག་ཐུན་དངོས་གྲུབ་ཅི་དགར་ཐོབ་གྱུར་ཅིང། ། དེ་ལྟར་ལམ་ཟབ་མོ་བླ་མའི་རྣལ་
འབྱོར་ཇི་ལྟར་ཉམས་སུ་ལེན་པའི་ཚུལ་དངོས་གྲུབ་ནོར་བུའི་བང་མཛོད་ཅེས་པ་འདི་ནི་བསྟན་པའི་གསལ་བྱེད་དུ་བྱུར་པའི་དམར་ཆེན་པོ་ལྕང་སྐྱ་མཆོག་སྤྲུལ་རིན་པོ་ཆེ་ནས། ངེད་རང་དང་འབྲེལ་བའི་བླ་མའི་རྣལ་འབྱོར་ཞིག་དགོས་ཞེས་བསྐུལ་མ་གནང་བའི་གསུང་ནན་ལྡོག་མ་ནུས་པས་གཡར་ཁྲལ་ཙམ་དུ་ཤཱཀྱའི་དགེ་
སློང་ཆོས་མེད་ཆོས་ལྟར་བཅོས་པའི་སྙོམས་ལས་མཁན་བློ་བཟང་བསྐལ་བཟང་རྒྱ་མཚོས་སྒར་བོད་དུ་འདེགས་པའི་བཤུལ་ལམ་ལི་ཐང་ཆོས་ཀྱི་སྡེའི་ཉེ་ཞོལ་སྒར་ཐོག་ཏུ་སྦྱར་བའི་ཡི་གེ་བ་ནི་དྲུང་ཡིག་ཚངས་སྐྱེས་བློ་ལྡན་ནོ།།    ༈    །།རྗེ་བཙུན་མ་སྒྲོལ་མ་དང་བླ་མ་དབྱེར་
མེད་དུ་མཆོད་ཅིང་གསོལ་བ་འདེབས་པའི་རྣལ་འབྱོར་སྐུ་གསུམ་ནོར་བུའི་གཏེར་མཛོད་ཅེས་བྱ་བ་བཞུགས་སོ།  །གང་གི་གསང་གསུམ་ཟ་མ་ཏོག་གི་མཛོད། །འཕྲིན་ལས་བསམ་འཕེལ་ནོར་བུས་ཡོངས་གཏམས་ལས། །ཆོས་ནོར་འདོད་ཐར་སྟེར་བའི་རྗེ་
བཙུན་མ། །མྱུར་སྐྱོབ་ལྷ་མོས་རྟག་ཏུ་སྐྱོང་བར་མཛོད། །བསམ་གྱིས་མི་ཁྱབ་མཁྱེན་བརྩེ་ནུས་པའི་མཐུ། །དོན་ཡོད་འཕྲུལ་གྱི་ཞགས་པ་བརྐྱངས་པ་ལས། །དངོས་གྲུབ་རྗེས་སུ་མྱུར་མགྱོགས་འདྲེན་པའི་སླད། །ཉམས་ལེན་སྙིང་པོ་
གསལ་བ་འདི་ན་འགོད། ། འདིར་རྗེ་བཙུན་མ་སེང་ལྡེང་ནགས་ཀྱི་སྒྲོལ་མ་དང་བླ་མ་དབྱེར་མེད་དུ་བསྐོམས་ནས་མཆོད་ཅིང་གསོལ་བ་འདེབས་པའི་རྣལ་འབྱོར་ཇི་ལྟར་བྱ་བ་ལ། སྔོན་དུ་སྐྱབས་སུ་འགྲོ་བ་དང། ཐེག་ཆེན་ཆོས་སུ་འགྲོ་བའི་ཐབས་གཅིག་པུ་སེམས་བསྐྱེད། ཚད་མེད་བསྒོམ་པ་སྔོན་དུ་

[031B]  །ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། མཚན་འཛིན་དམིགས་གཏད་བྲལ་བ་ཆོས་ཀྱི་དབྱིངས། །དབྱེར་མེད་རང་སེམས་དག་པའི་མདུན་གྱི་མཁར། །ཡིད་འཕྲོག་པད་སྔོང་རབ་
རྒྱས་གེ་སར་རྩེར། །བསིལ་སྦྱིན་ཟླ་བ་ཉ་གང་གདན་གྱི་སྟེང། །ཏཱཾ་ལས་རྩ་བའི་བླ་མ་སྒྲོལ་མཛད་ཡུམ། །མརྒད་མདངས་འཛིན་ཞལ་གཅིག་ཕྱག་གཉིས་མ། །ཕྱག་གཡས་མྖྒོ་སྦྱིན་གཡོན་པས་ཉམ་ཐག་འགྲོར། །དབུགས་
དབྱུང་སྐྱབས་སྦྱིན་ཕྱག་རྒྱའི་མཐབ་སྲིན་ལས། །ཨུཏྤལ་སྡོང་བུ་རབ་ལྡེམ་སྙན་ཐད་དུ། །འདབ་རྒྱས་ཞལ་གྱི་མཛེས་པར་ཆགས་པས་བཞད། །ཡིད་འཕྲོག་མཚན་དཔེ་ཕུན་ཚོགས་གཅིག་བསྡུས་པའི། །སྐུ་མཆོག་རྒྱན་ངང་ན་བཟས་
མངོན་པར་ཀླུབས། །གཡས་བརྐྱང་གཡོན་བསྐུམ་ཉི་མ་འབུམ་གྱི་ཟེར། །རབ་འབྱམས་ཞིང་གི་ཁྱོན་འགེངས་གནས་གསུམ་དུ། །དཀར་དམར་མཐིང་གའི་འབྲུ་གསུམ་ཐུགས་ཀ་ནས། །ཏཱཾ་ཡིག་ལས་འཕྲོས་འོད་ཟེར་ཞགས་པ་ཡིས། །
ཕྱོགས་བཅུའི་རྒྱལ་བ་རྒྱ་མཚོ་མ་ལུས་པའི། །ཐུགས་ཀར་བཏབ་པས་ཡེ་ཤེས་ལྷ་ཚོགས་རྣམས། །སྤྱན་དྲངས་ཛཿ་ཧཱུཾ་བཾ་ཧོཿ་ས་གཉིས་མེད་གྱུར། །མཆོག་དང་ཐུན་མོང་དངོས་གྲུབ་པད་མོའི་ཚལ། །ཁྱོད་མཚན་ཉི་མའི་ཟེར་གྱི་སྣང་བས་
ཀྱང། །ལེགས་བར་གྲོལ་མཛད་སྐྱབས་མཆོག་བླ་མ་རྗེ། །མ་ལུས་རྒྱལ་བའི་འདུས་ཞལ་ལ་ཕྱག་འཚལ། །འཁོར་གསུམ་མཚན་མ་བྲལ་བའི་ཡིད་ཀྱི་མཁར། །ཀུན་བཟང་མཆོད་སྤྲིན་གཏིབས་པའི་སྤྲིན་སྣའི་རྩེར། །ཡིད་འོང་འཆི་

[032A]༄༅། །མེད་བུ་མོ་བྱེ་བ་བརྒྱས། །རིན་ཆེན་བུམ་པ་ལས་འོངས་ཆུ་བཞི་བསྒྲེངས། །ལྷ་རྫས་མེ་ཏོག་རྣམ་བཀྲའི་ལྡིང་ཁང་དུ། །དྲི་ཞིམ་བདུག་པ་འཁྱིལ་ཞིང་སྣང་གསལ་འབར། །སྨན་མཆོག་དྲི་དང་རོ་
བརྒྱ་ལྡན་པ་ཡི། །ཞལ་ཟས་སྣ་ཚོགས་གླུ་དབྱངས་རོལ་མོ་འཁྲོལ། །གཞན་ཡང་འདོད་ཡོན་རྣམ་ལྔ་རིན་ཆེན་བདུན། །བཀྲ་ཤིས་རྫས་རྟགས་ལྷ་མིའི་དཔལ་འབྱོར་སོགས། །འཇིག་རྟེན་འཇིག་རྟེན་ལས་འདས་མཆོད་པ་རྣམས་
བླ་མ་ལྷ་ཡི་ཚོགས་རྣམས་མཉེས་ཕྱིར་འབུལ། །ཨོཾ་རཏྣ་གུ་རུ་ཨཱརྱ་ཏཱ་རེ་ས་པ་རི་ཝཱ་ར་ཨརྒྷཾ་ སོགས་ཀྱིས་མཆོད། མཎྜལ་རྒྱས་བསྡུས་ཇི་ལྟར་རིགས་པ་གང་མང་ཕུལ་རྗེས།  སྐྱབས་གནས་ཀུན་འདུས་དྲིན་ཅན་རྩ་བའི་བླ་མ་དང་གཉིས་སུ་མེད་
བའི་རྗེ་བཙུན་འཕགས་མ་སྒྲོལ་མ་ལ་གསོལ་བ་འདེབས་སོ་བདག་གི་ལུས་ངག་ཡིད་གསུམ་བྱིན་གྱིས་རློབ་ཏུ་གསོལ། ངེས་པར་འབྱུང་བའི་བསམ་པ་བཅོས་མ་མ་ཡིན་པས་དྲངས་ཏེ་བྱམས་པ་དང་སྙིང་རྗེ་བྱང་ཆུབ་ཀྱི་སེམས་མཐའ་བྲལ་
དབུ་མའི་ལྟ་བ་ཕྱིན་དྲུག་གི་སྤྱོད་པ་སྤྱི་དང། རྡོ་རྗེ་ཐེག་པའི་མཚན་བཅས་དང་མཚན་མེད་རིམ་གཉིས་ཀྱི་རྣལ་འབྱོར་ཟབ་མོ་ཉམས་སུ་ལེན་ནུས་པར་བྱིན་གྱིས་རློབ་ཏུ་གསོལ། ཚེ་རབས་ཐམས་ཅད་དུ་འཕགས་མ་སྒྲོལ་མཛད་ཡུམ་
གྱིས་ཐེག་པ་ཆེན་པོའི་དགེ་བའི་བཤེས་གཉེན་མཛད་དེ་འགྲོ་བ་ཐམས་ཅད་སྒྲོལ་བའི་དེད་དཔོན་ཆེན་པོར་འགྱུར་བར་བྱིན་གྱིས་རློབ་ཏུ་གསོལ།  ཞེས་ནན་ཏན་དུ་གསོལ་བ་བཏབ། ཡན་ལག་ལྟག་མ་ནི།  ཐོག་མེད་དུས་ནས་སྒོ་གསུམ་གླང་

[032B] །ཉོན་མོངས་མཚོན་ཆ་རྣོམ་པོས་གཏན་བདེའི་སྲོག་འབྲལ་ལ་རིངས་པར་ཆས་པའི་ཉེས་ཆོགས་རྣམས། །བསམ་པ་ཐག་པས་བཤགས་ཤིང་སྡོམ་པར་བགྱི། །མཐའ་ཀླས་རྒྱལ་བ་རྒྱལ་སྲས་ཉན་རང་སོགས། །གཞན་རྒྱུད་རྣམ་
པར་དཀར་བའི་དགེ་ཚོགས་དང། །སྔོན་བསགས་ལེགས་བྱས་རང་གི་འབྱོར་པ་ལ། །རློ་མ་སེམས་མེད་པའི་དགའ་བས་ཡི་རང་ངོ། །གདུལ་བྱའི་ཁམས་དང་རིགས་ཀྱི་ས་བོན་ལས། །མཐོ་རིས་བྱང་གྲོལ་བདེ་འབྲས་གཡུར་ཟབ། །
སྤེལ་ཕྱིར་གང་འཚམ་ཆོས་ཀྱི་ཕུང་པོ་ཡི། །སྒྲང་ཆར་ནམ་ཡང་ཆད་པ་མེད་དབབ་གསོལ། །སྐྱེ་འཆིན་རྒ་སྤངས་པའི་རྡོ་རྗེའི་སྐུ། །རྟག་བརྟན་ཞི་བ་གཡུང་དྲུང་ཁམས་ཆེན་པོ། །ཐ་མ་ལ་སྣང་ངོར་ནམ་ཡང་མི་གཡོ་བར། །གྲངས་
རིང་བསྐལ་པའི་བར་དུ་བཞུགས་སུ་གསོལ། །འདིས་མཚོན་བདག་དང་གཞན་གྱིས་དུས་གསུམ་དུ། །བསགས་པའི་ལེགས་ཚོགས་ཕུང་པོ་གཅིག་བསྡུས་དགེ་མཐའ་ཀླས་དྲིན་གྱིས་ལེགས་བསྐྱངས་མར་གྱུར་འགྲོ། །བསྒྲལ་
ཕྱིར་བྱང་ཆུབ་འཐོབ་པའི་རྒྱུར་བསྔོའོ། ། དེ་ནས་སླར་ཡང་གསོལ་བ་འདི་ལྟར་གདབ་པར་བྱ་སྟེ།  མངོན་མཐོ་ངེས་ལེགས་ཕུན་ཚོགས་དལ་འགྲོའི་རྒྱུན། །འཛད་མེད་འབྱུང་བའི་གཏེར་གཅིག་གི་གླའི་ཡབ། །དྲིན་ཅན་ཐེག་མཆོག་བཤེས་
ཀྱིས་མཉེས་བཞིན་དུ། །རྗེས་གཟུང་བཀའ་བཞིན་སྒྲུབ་པར་བྱིན་གྱིས་རློབས། །བློ་སྣ་ཆོས་ལ་ཕྱོགས་པར་བྱིན་གྱིས་རློབས། །ཆོས་བཞིན་ལམ་དུ་འགྲོ་བར་བྱིན་གྱིས་རློབས། །ཆོས་མིན་པར་ཆད་ཞི་བར་བྱིན་གྱིས་རློབས་

[033A]༄༅། །འཁྲུལ་མེད་ཉམས་རྟོགས་སྐྱེ་བར་བྱིན་གྱིས་རློབས། །རྙེད་དཀའ་ཡིད་བཞིན་ནོར་ལས་དོན་ཆེ་བའི། །དལ་འབྱོར་རྟེན་འདི་རླུང་ན་དམར་མེ་བཞིན། །དེ་རིང་ཉིད་ཀྱང་མི་འཆི་ངེས་མེད་པས་
འདི་སྣང་འཁྲི་བ་ཆོད་པར་བྱིན་གྱིས་རློབས། །བློ་སྣ་ཆོས་ལ་  ྾ ། ཆོས་བཞིན་  ྾ ། ཆོས་མིན་བར་ཆད་  ྾ ། འཁྲུལ་མེད་  ྾ ། ལས་ངན་དབང་གིས་ངན་སོང་མེ་འོབས་སུ། །ལྷུང་བར་མངོན་དུ་ཕྱོགས་པའི་སྡིག་
ཅན་བདག། །སླུ་མེད་སྐྱངས་གནས་གསུམ་གྱིས་གཏན་སྐྱབས་ཤིང། །དཀར་ནག་བླང་དོར་བྱེད་པར་བྱིན་གྱིས་རློབས། །བློ་སྣ་  ྾ ། ཆོས་  ྾ ། ཆོས་  ྾ ། འཁྲུལ་  ྾ ། མཐོ་བའི་མཐའ་ལྷུང་འདུས་པའི་ཐ་
མར་འབྲལ། །བསགས་པ་སླར་འཛད་འཁོར་བའི་ཕུན་ཚོགས་ཀུན། །བསླུ་འབྲིང་གློག་དང་སྒྱུ་མ་ལར་མཐོང་ནས། །ངེས་འབྱུང་བཅོས་མིན་སྐྱེ་བར་བྱིན་གྱིས་རློབས། །བློ་སྣ་  ྾ ། ཆོས་  ྾ ། ཆོས་  ྾ །
འཁྲུལ་  ྾ ། དྲན་ཤེས་ལྕགས་ཀྱུ་རྣོན་པོས་ཉེར་དྲངས་པའི། །དམུ་རྒོད་སེམས་ཀྱི་གླང་པོ་ཐར་པའི་གླིང། །འཁྲིད་ཕྱིར་བསླབ་པ་གསུམ་གྱི་ཉམས་ལེན་འགྲོས། །རྟག་ཏུ་བརྩོན་པས་སྐྱོད་པར་བྱིན་གྱིས་རློབས། །བློ་
ཆོས་  ྾ ། ཆོས་  ྾ ། འཁྲུལ་  ྾ ། ཡང་ཡང་དྲིན་གྱིས་རབ་བསྐྱངས་མ་རྒན་འགྲོ། །སྡུག་བསྔལ་མྱ་དམ་ཐང་དུ་འཁྱམས་མཐོང་ནས། །གཞན་ཆེད་བྱང་ཆུབ་དོན་གཉེར་སེམས་མྖྒོ་གིས། །ཐེག་ཆེན་ལམ་

[033B] །བློ་  ྾ ། ཆོས་  ྾ ། ཆོས་  ྾ ། འཁྲུལ་  ྾ ། སྨོན་འཇུག་སེམས་ཀྱི་རྩལ་རྫོགས་ནམ་མཁའ་ལྡིང། །ཕྱིན་དྲུག་ཐབས་ཤེས་ཟུང་འཇུག་གཤོག་རླབས་ཀྱིས། །ས་ལམ་ནམ་མཁའ་ཕ་མཐའ་
རབ་བརྒལ་ཏེ། །སངས་རྒྱས་མྱུར་དུ་འཐོབ་པར་བྱིན་གྱིས་རློབས། །བློ་  ྾ ། ཆོས་  ྾ ། ཆོས་  ྾ ། འཁྲུལ་  ྾ ། ཡང་དག་རིགས་པའི་རལ་གྲིས་བདེན་འཛིན་གྱི། །རྣམ་རྟོག་དྲ་བ་བཅད་པའི་མཉམ་གཞག་ངོར། །སྤྲོས་པ་
ཅི་ཡང་མི་དམིགས་མཐའ་བྲལ་གྱི། །གནས་ལུགས་ཇི་བཞིན་རྟོགས་པར་བྱིན་གྱིས་རློབས། །བློ་  ྾ ། ཆོས་  ྾ ། ཆོས་  ྾ ། འཁྲུལ་  ྾ ། རྗེས་ཐོབ་ཡུལ་དུ་གང་ཤར་སྣང་བ་རྣམས། །རང་བཞིན་སྟོང་པའི་རྣམ་འགྱུར་རྫུན་པོ་
ཆེ༑ ༑སྒྱུ་མ་འཇའ་ཚོན་ལྟ་བུའི་ལྟད་མོ་ཡིས། །ཉམས་རྟོགས་གོང་དུ་འཕེལ་བར་བྱིན་གྱིས་རློབས། །བློ་  ྾ ། ཆོས་  ྾ ། ཆོས་  ྾ ། འཁྲུལ་  ྾ ། ཐུན་མོང་ལམ་གྱིས་རྒྱུད་སྦྱངས་དུལ་བའི་ཞིང། །རྣམ་དག་རྡོ་རྗེ་སློབ་དཔོན་
དབང་གི་ཆུས། །གཤེར་ཏེ་དམ་ཚིག་སྡོམ་པའི་ས་བོན་གྱིས། །དངོས་གྲུབ་མྱུ་གུ་བསྐྱེད་པར་བྱིན་གྱིས་རློབས། །བློ་  ྾ ། ཆོས་  ྾ ། ཆོས་  ྾ ། འཁྲུལ་  ྾ ། དོན་དམ་ཡི་གེ་སྒྲ་གཟུགས་ཕྱག་རྒྱ་དང། །མཚན་མའི་ལྷར་གསལ་
ཟབ་མོ་ཆོས་ཀྱི་དབྱིངས། །གཉིས་མེད་བཟླས་བརྗོད་བཞི་སོགས་རྣལ་འབྱོར་གྱིས། །མཆོག་ཐུན་དངོས་གྲུབ་འགྲུབ་པར་བྱིན་གྱིས་རློབས། །བློ་  ྾ ། ཆོས་  ྾ ། ཆོས་  ྾ ། འཁྲུལ་  ྾ ། རྒྱུད་རྒྱལ་མཐར་ཐུག་དཔལ་ལྡན་གསང་

[034A]༄༅། །མཐའི་ལམ། །རིམ་གཉིས་ཚུལ་བཞིན་ཉམས་སུ་བསྟར་བ་ལས། །ཁ་སྦྱོར་བདུན་ལྡན་ཁྱབ་བདག་རྡོ་རྗེ་སེམས། །ཚེ་འདིར་མྱུར་དུ་འཐོབ་པར་བྱིན་གྱིས་རློབས། །བློ་  ྾ ། ཆོས་  ྾ ། ཆོས་  ྾ །
འཁྲུལ་  ྾ ། མ་རིག་བལྟ་བའི་མིག་ཉམས་ལས་ཉོན་གྱི། །གཡང་སར་གོམ་སྟབས་བརྡེག་འཆོས་སྲིད་པ་ཡི། །སྐྱེ་དང་སྐྱེ་བར་སྐྱབས་མཆོག་བླ་མ་ལྷས། །རྗེས་གཟུང་བསམ་དོན་ཐམས་ཅད་འགྲུབ་བྱིན་རློབས། །བློ་  ྾ ། ཆོས་
ཆོས་  ྾ ། འཁྲུལ་  ྾ ། དེ་ལྟར་གསོལ་བཏབ་བླ་མའི་གནས་གསུམ་ལས། །འོད་ཟེར་དཀར་དམར་མཐིང་འཕྲོས་གནས་གསུམ་ཕོག་སྒོ་གསུམ་དྲི་མ་དག་ཅིང་སྐུ་གསུམ་གྱི། །འབྲས་བུ་མྱུར་དུ་ཐོབ་པའི་ནུས་པ་བཞག་
སླར་ཡང་དྲིན་ཅན་བླ་མ་ཐུགས་རྗེའི་གཏེར། །རང་གི་སྤྱི་བོ་ནས་བྱོན་སྙིང་ག་རུ། །འདབ་རྒྱས་པད་མོའི་གདན་ལ་དུས་ནམ་ཡང། །མི་འབྲལ་སེམས་དང་དབྱེར་མེད་ཏིཥྛནྟུ། ། དེ་ལྟར་ཉམས་སུ་བླངས་པའི་རྗེས་དགེ་བ་བསྔོ་ཞིང། བཀྲ་ཤིས་
ཕྱོགས་ཀུན་ཏུ་སྤེལ་བས་མཐའ་བརྒྱན་ནོ། །དེ་ལྟར་རྗེ་བཙུན་སྒྲོལ་མ་དང་བླ་མ་དབྱེར་མེད་དུ་མཆོད་ཅིང་གསོལ་བ་འདེབས་པའི་རྣལ་འབྱོར་ཇི་ལྟར་བྱ་བའི་ཚུལ་སྐུ་གསུམ་ནོར་བུའི་གཏེར་མཛོད་ཅེས་བྱ་བ་འདི་ནི། ངེད་རང་མདོ་སྨད་དུ་བསྐྱོད་སྐབས་རོགས་པའི་དགེ་བཤེས་གྲས་དྭགས་གྲྭ་
ཚང་རང་འབྱམས་བ་ལྷུན་གྲུབ་རྒྱ་མཚོས་འདི་ལྟ་བུ་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་འདུ་གསུམ་པ་བློ་བཟང་བསྐལ་བཟང་རྒྱ་མཚོས་པོ་བྲང་པོ་ཏ་ལ་སྦྱར་བའོ།    ༈    །།བླ་མའི་རྣལ་འབྱོར་གྲུ་འཛིན་ཞིང་གི་སྒོ་འབྱེད་ཅེས་བྱ་བ་བཞུགས།།

[034B] །རང་སྣང་དུས་སུ་འཆར་བའི་བཤེས་གཉེན་གར། །སྟོན་མཛད་དྲིན་ཅན་བླ་མ་བྱང་ཆུབ་བར། །སྙིང་གའི་པད་མོར་བཞུགས་ཏེ་བྱིན་རློབས་ཤིག་མཆོག་དང་ཐུན་མོང་དངོས་གྲུབ་འདོད་དགུའི་
ཚོགས། །སྟེར་བྱེད་ལྷ་ཡཾ་འཁྲི་ཤིང་རྗེས་འགྲོ་བ། །ཀུན་འདུས་བླ་མའི་རྣལ་འབྱོར་ཉམས་ལེན་གྱི། །སྙིང་པོ་གྲུ་འཛིན་ཞིང་གི་སྒོ་འབྱེད་སྤེལ། ། འདིར་མྖྒོ་དང་ཐུན་མོང་གི་དངོས་གྲུབ་བླ་ན་མེད་པའི་བྱེད་པོ་རྒྱལ་བ་ཐམས་ཅད་མཆོད་པ་
ལས་ཀྱང་གང་གི་བསྤུའི་བུ་ག་གཅིག་མཆོད་པ་དོན་ཆེ་བར་གསུངས་པའི་རྗེ་བཙུན་བླ་མའི་རྣལ་འབྱོར་ཉམས་སུ་ལེན་པ་ནི། སྐྱབས་སུ་འགྲོ་བ་དང་སེམས་བསྐྱེད་པ་རྒྱུད་དང་འདྲེས་ངེས་པའི་རྩིས་ཟིན་པར་བྱ་བ་ནི་ཐེག་པ་ཆེན་པོའི་ཉམས་ལེན་དུ་འགྲོ་བའི་བྱེད་ཆོས་གཅིག་པུ་
ཡིན་པས་སྔོན་དུ་བཏང་ནས། དངོས་གཞི་འདི་ལྟར་རོ།  །དག་གསལ་མདུན་གྱི་ནམ་མཁའ་ལ། །ཡིད་འཕྲོག་པད་དཀར་ཟླ་བའི་སྟེང། །རྗེ་བཙུན་བསྐལ་བཟང་རྒྱ་མཚོའི་སྡེ། །རྣམ་པ་འཕགས་མཆོག་སྙིང་རྗེའི་ལྷ། །སྐུ་མདོག་དཀར་པོ་
གངས་རི་མཚུངས། །ཞལ་གཅིག་དབུ་སྐྲ་ཐོར་ཚུགས་ཅན། །སྤྱན་གཉིས་རིགས་དྲུག་འགྲོ་ལ་གཟིགས། །ཕྱག་བཞིའི་དང་པོ་ཐལ་མོ་སྦྱར། །འོག་གཉིས་ཤེལ་ཕྲེང་པད་དཀར་འཛིན། །ལྷ་རྫས་དར་གྱི་སྟོད་གཡོགས་
དང། །སྨད་གཡོགས་རིན་ཆེན་རྒྱན་གྱིས་མཛེས། །ཞབས་གཉིས་རྡོ་རྗེའི་སྐྱིལ་ཀྲུང་གིས། །ལེགས་པར་བཞུགས་པའི་སྐུ་ཡི་ཁྱོན། །རྒྱལ་བའི་ཞིང་ཁམས་ཐམས་ཅད་རྫོགས། །སྐུ་ལས་སྤྲུལ་པའི་སྤྲིན་འབྲོ་བས། །ཞིང་

[035A]༄༅། །ཁམས་ཐམས་ཅད་འགེང་བར་སྣང། །དེ་ཡི་གནས་གསུམ་ཡི་གེ་གསུམ། །དཀར་དམར་མཐིང་དང་ཐུགས་ཀ་ཡི། །ཏྲཱི་ལས་འོད་ཟེར་ཕྱོགས་བཅུར་འཕྲོས། །སྐྱབས་གནས་ཐམས་
ཅད་སྤྱན་དྲངས་གྱུར། །ཆོས་དབྱིངས་རང་བཞིན་གདོད་ནས་དག་པའི་ཁམས། །གློ་བུར་ཆུ་འཛིན་བྲལ་བའི་ནམ་མཁའ་ལས། །གཟུགས་སྐུའི་དབང་གཞུ་རྣམ་བཀྲ་བླ་མ་ལྷ། །མ་ལུས་འཁོར་དང་བཅས་པ་གཤེགས་སུ་
གསོལ། །རཏྣ་གུ་རུས་པ་རི་ཝཱ་ར་བཛྲ་ས་མཱ་ཛཿ་ཛཿ་ཧཱུཾ་བཾ་ཧོཿ་ ས་དབྱེར་མེད་དུ་བསྟིམ་ནས། སྐྱབས་གནས་ཀུན་འདུས་ཀྱི་བདག་ཉིད་དུ་གྱུར་པར་བསམ། ཡན་ལག་བདུན་གྱི་ཐོག་མར་ཕྱག་འཚལ་བ་ནི།  གང་གི་མཚན་སྙན་ག་བུར་ཐིགས་པ་ཙམ། །རྣ་བར་ལྷུངས་
མོད་སྲིད་དང་ཞི་བ་ཡི། །ཆུད་པའི་ཚ་གདུང་སེལ་མཛད་རི་བོང་ཅན། །དྲིན་ཅན་རྩ་བའི་བླ་མར་ཕྱག་འཚལ་ལོ། །དབྱིངས་རིག་རྣམ་དག་བཻ་ཌཱུར་མེ་ལོང་ངོས། །ཤེས་བྱ་ཐམས་ཅད་འཆར་བའི་སྙིང་རྗེའི་མདངས། །དེང་
འདིར་བཤེས་གཉེན་རྣམ་རོལ་བླ་མ་རྗེར། །སྒོ་གསུམ་གུས་པས་བཏུད་ཅིང་ཕྱག་འཚལ་ལོ། ། མཆོད་པ་ནི།  མཆོད་ཡོན་ཕལ་ཆེར་མཆོད་ཡོན་བླ་བྲེ་དང། །མཆོད་ཡོན་བཀོད་པའི་འོད་ཟེར་རབ་བཀྱེ་སྟེ། །མཆོད་ཡོན་
སྣ་ཚོགས་ཀུན་ཏུ་བཀྲམ་བྱས་ནས། །བདག་ཉིད་ཆེན་པོ་རྒྱལ་བ་སྲས་བཅས་མཆོད། །ཨོཾ་རཏྣ་གུ་རུ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྡ་ འི་བར་དང། འདོད་ཡོན་ལྔ་ཡང་ཚིགས་བཅད་སྔགས་ཅི་རིགས་དང། མཎྜལ་རྒྱས་བསྡུས་

[035B]  སྟོང་གསུམ་འདི་འམ་གཞན་ཡང་ཕྱོགས་བཅུ་ན། །རབ་འབྱམས་མི་དང་ལྷ་མི་འདོད་དགུའི་དཔྱིད། །སྣོད་བཅུད་ལེགས་ཚོགས་བདག་བློས་ཡོངས་བླངས་ཏེ། །འབུལ་གྱི་སེམས་ཅན་དོན་སླད་བཞེས་སུ་
གསོལ། །ཀུན་བཟང་ཏིང་ངེ་འཛིན་གྱི་རྫིང་བུའི་འཇིང། །སྣང་སྟོང་རིན་ཆེན་པད་མོ་བྱེ་བ་བརྒྱ། །མུ་མེད་ནམ་མཁའ་མཉམ་པར་སྤྲོ་བ་ཡི། །བླ་མེད་མཆོད་སྤྲིན་རྒྱ་མཚོས་མཉེས་གྱུར་ཅིག་ བཤགས་པ་ནི།  ཐོག་མེད་དུས་
ནས་མ་རིག་མུན་པའི་སྦུག་ཉོན་མོངས་ལྟོ་འགྲོ་འཁྱིལ་བའི་ཁ་རླངས་དུག་སྒོ་གསུམ་ནག་པོའི་དྲི་ཚོགས་ཅི་བགྱིས་པ། །གཉེན་པོ་སྟོབས་བཞིའི་སྒོ་ནས་དེང་འཆགས་སེ། ། ཡི་རང་ནི།  བདེ་གཤེགས་རྣམ་པར་དཀར་བའི་
འཕྲིན་ལས་ཆུས། །རང་དང་གཞན་རྒྱུད་དག་པའི་རྩི་སྨན་ལྗོན། །ཇི་སྙེད་བསྐྱེད་བསྲིངས་ལེགས་ཚོགས་མཐའ་དག་ལ། །དགའ་བ་ཆེན་པོའི་སྒོ་ནས་ཡི་རང་ངོ། ། བསྐུལ་བ་ནི།  མི་འཇིགས་ཁོ་ལག་རྫོགས་པའི་ཤིང་དབང་དྲུང། །བླ་མེད་
བདུད་རྩིས་མྱོས་པའི་རྒྱལ་བ་དག་འགྲོ་ལ་ཕན་ཕྱིར་ཐེག་པ་གསུམ་གྱི་ཆོས། །རང་རང་དབང་པོ་ཇི་བཞིན་སྐོར་དུ་གསོལ། ། གསོལ་བ་འདེབས་པ་ནི།  ངེས་པའི་དོན་དུ་སྤངས་རྟོགས་ལྷུན་རྫོགས་པས། །འཆི་མེད་རྡོ་རྗེའི་ཁམས་སུ་
ལེགས་གྲུབ་ཀྱང། །ཚུལ་མཐོང་སྣང་ངོར་བགྲེས་རྒུད་སྐྱེ་འཆི་སོགས། །སྤངས་ནས་བསྐལ་བ་རྒྱ་མཚོར་ཞབས་བརྟན་གསོལ། ། བྱང་ཆུབ་ཏུ་བསྔོ་བ་ནི།  དེ་ལྟར་རང་གཞན་རྣམས་ཀྱིས་དུས་གསུམ་དུ། །བསགས་པའི་རྣམ་དཀར་

[036A]༄༅། །ཕུང་པོ་ཇི་སྙེད་པ། །མཁའ་མཉམ་འགྲོ་བ་སྒྲོལ་བའི་དེད་དཔོན་མཆོག་ཀུན་མཁྱེན་ཡེ་ཤེས་མྱུར་དུ་འཐོབ་ཕྱིར་བསྔོ། ། དེ་ལྟར་ཡན་ལག་བདུན་པ་ཕུལ་རྗེས།  བླ་མ་རིན་པོ་ཆེ། བདག་གི་བློ་
ཆོས་སུ་འགྲོ་བར་བྱིན་གྱིས་རློབ་ཏུ་གསོལ།  ཞེས་སོགས་ཚིག་ལྷུག་པའི་གསོལ་འདེབས་སྤྲོ་ན་བྱ་ཞིང། ཚིགས་སུ་བཅད་པས་འདི་ལྟར་གསོལ་བ་གདབ་བོ།  །རྒྱལ་བ་ཀུན་གྱི་གསང་གསུམ་འཁོར་ལོའི་གར། །བདག་ཅག་འགྲོ་བློར་ཚད་མེད་བཀའ་
དྲིན་ཅན། །རྗེ་བཙུན་བླ་མ་མཆོད་ཅིང་གསོལ་བཏབ་མཐུས། །སྐྱེ་ཞིང་སྐྱེ་བར་བརྩེ་བས་རྗེས་གཟུང་གསོལ། །རྙེད་དཀའ་དོན་ཆེའི་མི་ལུས་རིན་པོ་ཆེ། །སྐད་ཅིག་རླུང་དམར་ནང་གི་མར་མེ་ལྟར། །འཇིག་པར་མཐོང་སྟེ་
མནོག་ཆུང་འདི་སྣང་གི་ཆོས་བརྒྱད་འཁྲི་བ་ཆོད་པར་བྱིན་གྱིས་རློབས། །རྨི་ལམ་ཡུལ་གྱི་ཕུན་ཚོགས་ཇི་ལྟ་བར། །སྲིད་འབྱོར་བློ་བྲིད་ཉེས་བརྒྱའི་མཚང་རིག་ནས། །མྱ་ངན་འདས་མཆོག་འགྱུར་མེད་ཞི་བའི་སར། །བགྲོད་
བའི་ལམ་བཟང་རྙེད་པད་ཕྱིན་གྱིས་རློབས། །ཚེ་རབས་གྲངས་མེད་དྲིན་གྱིས་ལེགས་བསྐྱངས་པའི། །མ་རྣམས་སྡུག་བསྔལ་སྒྲོལ་ཕྱིར་བྱང་ཆུབ་སེམས། །བསྐྱེད་ནས་རྒྱལ་སྲས་སྙིང་རྗེའི་ལྷ་གཅིག་ལྟར། །རླབས་ཆེན་སྤྱོད་
བའི་དཔའ་བོར་བདག་བྱིན་རློབས། །གཟུགས་ཀུན་སྣང་སྟོང་དབྱེར་མེད་ལྷ་སྐུར་ཤར། །འབྲུ་དྲུག་གྲག་སྟོར་གསུང་དབྱངས་འགགས་པ་མེད། །དྲན་རྟོག་སྟོང་ཉིད་སྙིང་རྗེ་དབྱེར་མེད་པས། །ཐ་མལ་སྣང་ཞེན་ཆོད་པར་བྱིན་

[036B] །འདི་དང་ཕྱི་མ་བར་དོའི་གནས་ཀུན་ཏུ། །སྡུག་ཀུན་ཉེས་ཚོགས་མ་ལུས་ཞི་བ་དང། །མྱུར་ལམ་ཐེག་པ་མཆོག་གི་རྣལ་འབྱོར་ཆེས། །སྐུ་གསུམ་གོ་འཕང་བདེ་བླག་འགྲུབ་བྱིན་རློབས། །དེ་ལྟར་ཤུགས་དྲག་
གསོལ་བ་བཏབ་པ་ཡིས། །བླ་མའི་གནས་གསུམ་འོད་ཟེར་དཀར་དམར་མཐིང། །རིམ་དང་ཅིག་ཅར་འཕྲོས་པ་གནས་གསུམ་ཕོག་དྲི་མ་དག་ཅིང་དངོས་གྲུབ་མ་ལུས་ཐོབ། །སླར་ཡང་རྩེ་གཅིག་གསོལ་བ་བཏབ་པ་ཡིས། །
བླ་མ་དགྱེས་བཞིན་འོད་ཟེར་དཀར་པོ་ཞུ། །རང་ལ་ཐིམ་པས་སྐད་ཅིག་བླ་མ་ལྷར། །མདོན་གྲུབ་ནམ་ཡང་མི་འབྲལ་རོ་གཅིག་གྱུར། ། དེ་ལྟར་བླ་མ་དང་སྤྱན་རས་གཟིགས་ངོ་བོ་དབྱེར་མེད་དུ་བྱ་བའི་བླ་མའི་རྣལ་འབྱོར་ཉམས་སུ་ལེན་པའི་རིམ་བགྲུ་
འཛིན་ཞིང་གི་སྒོ་འབྱེད་ཅེས་པ་འདི་ནི་རྨེ་རུ་བླ་ཟུར་དམ་ཆོས་ལེགས་ལྡན་གྱི་མོས་ངོར་གཡར་ཁྲལ་དུ་ཤཱཀྱའི་དགེ་སློང་འདུ་གསུམ་པ་བློ་བཟང་བསྐལ་བཟང་རྒྱ་མཚོས་ཕོ་བྲང་པོ་ཏ་ལར་སྦྱར་བའི་ཡི་གེ་པ་ནི་དྲུང་ཡིག་ཚངས་སྐྱེས་བློ་ལྡན་ནོ།།  །།རྣམ་གྲོལ་འཇིགས་པ་མེད་པའི་ཞིང་
ཁམས་སུ། །ལུས་ཅན་བདེར་འཁྲིད་ཐུགས་རྗེའི་ཅང་ཤེས་རྟ། །རྣམ་དཀར་ཁ་ལོ་གྱེན་དུ་སྒྱུར་བྱེད་པའི། །མཚན་ལྡན་བླ་མའི་ཞབས་ཀྱི་པད་མོར་འདུད། ། འདིར་སྐལ་ལྡན་གྱི་སྐྱེས་བུ་དག་གིས་འཇུག་པར་བྱ་བའི་སྒོ་གཅིག་པུ་ཁྱབ་བདག་རྡོ་རྗེ་
སེམས་དཔའི་བླ་མའི་རྣལ་འབྱོར་ཉམས་སུ་ལེན་པ་ལ། སྔོན་འགྲོ་སྐྱབས་སེམས་ཚད་མེད་བསྒོམ་པ་སྔོན་དུ་བཏང།  ཨོཾ་སྭ་བྷཱ་ཝ་ཤུདྡྷཱོ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། གདོད་ནས་སྐྱེ་འགག་བྲལ་བའི་ཆོས་དབྱིངས་དང། །རང་ལུས་སྤྱི་གཙུག་སེང་

[037A]༄༅། །གེས་བཏེག་པའི་ཁྲིར། །པཾ་ལས་པད་དཀར་ཨ་ལས་ཟླ་སྟེང་དུ། །བདེ་སྟོང་རང་བཞིན་ཧཱུཾ་ཡིག་དཀར་པོ་ལས། །སྐྱབས་གནས་ཀུན་འདུས་རྩ་བའི་བླ་མ་དང། །དབྱེར་མེད་ཁྱབ་བདག་དཔལ་
ལྡན་རྡོ་རྗེ་སེམས། །སྐུ་མདོག་དྲི་མེད་ཤེལ་དཀར་དུང་ལྟ་བུ། །འགྲོ་ལ་དྲི་མེད་སྤྱན་དཀྱུས་གཟིགས་པས་སྒེག་ཞལ་གཅིག་ཕྱག་གཉིས་རྡོ་རྗེ་དྲིལ་བུ་འཛིན། །ཞབས་གཉིས་མི་བཤིག་རྡོ་རྗེའི་སྐྱིལ་མོ་ཀྲུང། །པང་དུ་རྡོ་རྗེ་
སྙེམས་མ་སྐུ་མདོག་དཀར། །གྲི་གུག་ཐོད་འཛིན་པདྨའི་འདུག་སྟངས་ཅན། །ཡབ་ཡུམ་རྔེས་ཆགས་བདེ་ཆེན་དགའ་བས་འཁྲིལ། །རིན་ཆེན་རྒྱན་བརྒྱད་ལྷ་རྫས་ན་བཟས་སྤ། །མུ་མེད་ཞིང་ཁམས་འགེང་བའི་དྭངས་
གསལ་འོད། །ཀུན་ཏུ་འཕྲོ་བ་སྣང་སྟོང་འཇའ་ཚོན་བཞིན། །དེ་ཡི་གནས་གསུམ་རྡོ་རྗེ་གསུམ་གྱི་ལྷ། །དཀར་དམར་མཐིང་གའི་འབྲུ་གསུམ་རྣམ་པ་ཅན། །ཐུགས་ཀ་ལས་འཕྲོས་འོད་ཀྱིས་རྒྱལ་བ་ཀུན། །སྤྱན་
དྲངས་ཛཿ་ཧཱུཾ་པཾ་ཧོཿ་ས་དབྱེར་མེད་གྱུར། །མཁའ་ལ་མཁའ་བཞིན་ལྷན་སྐྱེས་བདེ་སྟོང་གི་རང་བཞིན་དཀྱིལ་འཁོར་དབང་ཕྱུག་ཟུང་འཇུག་མགོན། །དུས་གསུམ་བདེ་གཤེགས་ཀུན་གྱི་བྱེད་པ་པོ། །རྗེ་བཙུན་བླ་མ་མཆོག་ལ་ཕྱག་
འཚལ་ལོ། །བདེ་སྟོང་ཏིང་འཛིན་ཀུན་གསལ་ཡངས་པའི་ངོས། །སྨིན་ལེགས་དབང་གཞུ་བཀྲ་བའི་ལང་ཚོམ། །འདོད་པའི་བདེ་སྟེར་སྣ་ཚོགས་མཆོད་རྫས་ཀྱིས། །རབ་འབྱམས་རྒྱལ་བའི་སྤྱི་གཟུགས་མཉེས་གྱུར་ཅིག་ཨོ་བཛྲ་

[037B]  ནས།  ཤཔྡ་ འི་བར་གྱིས་མཆོད།  གཞན་ཡང་ཕྱི་ནང་གསང་བ་དེ་བཞིན་ཉིད། །དངོས་བཤམས་ཡིད་སྤྲུལ་མཆོད་རྫས་མཐའ་ཡས་དང། །འཇིག་རྟེན་འཇིག་རྟེན་ལས་འདས་ཕུན་སུམ་ཚོགས། །
བདག་བློས་ཞུམ་པ་མེད་པར་འབུལ་བར་བགྱི། །ཐོག་མེད་ནས་བསགས་སྡིག་དང་ལྟུང་བའི་མཐུས། །མནར་མེད་དམྱལ་མེས་སྲེག་པའི་བུད་ཤིང་དུ། །འགྱུར་བའི་འབྲས་བུ་མཐོང་ནས་དུག་བཞིན་དུ། །འགྱོད་སྡོམ་དྲག་
པོས་ཉེས་ཚོགས་མ་ལུས་བཤགས། །སྐྱེ་འཕགས་རྒྱལ་བ་རྣམས་ཀྱི་རྣམ་དཀར་ལ། །མཚུངས་པར་སྤྱོད་པའི་བསོད་ནམས་རབ་ཀྱི་ཕུལ། །བསམ་པ་ཐག་པས་དགའ་ཞིང་རང་ཉིད་ཀྱིས། །སྡོན་སྤྱད་ལེགས་ཚོགས་
ཀུན་ལ་ཡི་རང་ངོ། །རྩིབས་སྟོང་གསེར་སྦྱངས་ཞུན་མའི་འཁོར་ལོ་ཆེ། །ཕུལ་ཏེ་ཚངས་པ་ཆེན་པོའི་རྣམ་ཐར་བཞིན། །འགྲོ་བ་ཀུན་ལ་གཏན་བདེའི་ལམ་བཟང་སྒོ། །དབྱེ་ཕྱིར་ཆོས་འཁོར་རྒྱུན་ཆད་མེད་བསྐོར་གསོལ། །
ཟུང་འཇུག་དང་པོའི་མགོན་པོ་ཐ་མལ་ངོར། །སྤྲུལ་སྐུའི་སྒྱུ་མར་འཆར་བའི་གཟུགས་ཀྱི་སྐུ། །གྲངས་མེད་ཞིང་གི་རྡུལ་སྙེད་གསང་གསུམ་གྱི། །ངོ་མཚར་བཀོད་པ་མི་བཤིག་བརྟན་པར་གསོལ། །བདག་གིས་སྲོག་མེད་ནས་བསགས་
དགེ་བའི་ཆབ། །གཞན་རྒྱུད་རྣམ་དཀར་རྒྱ་མཚོར་བབས་པའི་ཀློང། །མཐའ་ཡས་འགྲོ་བས་བརྒལ་བའི་ཕ་རོལ་ཏུ། །བླ་མེད་བྱང་ཆེན་ནོར་བུ་འཐོབ་ཕྱིར་བསྔོ། །ཚེ་འདི་མི་རྟག་སྟོན་ཀའི་ཆུ་འཛིན་བཞིན། །འཇིག་པར་འགྱུར་

[038A]༄༅། །ཡང་ཆོས་བརྒྱད་སྒྲོག་ཏུ་ཆུད། །སྲིད་འབྱོར་དུག་ཆུས་རབ་སྦགས་སྦྲང་རྩིའི་བཅུད། །མྱང་བའི་རྨོངས་ཆེན་བདག་ལ་ཐུགས་རྗེས་སྐྱོབས། །མཐའ་མེད་སྡུག་བསྔལ་གསུམ་རྒྱུད་འཕྲུལ་
འཁོར་གྱིས། །མནར་བའི་ཉམ་ཐག་མ་ལུས་སྒྲོལ་སྤད་དུ། །རྫོགས་པའི་བྱང་ཆུབ་མྱུར་ཐོབ་རྒྱུ་འབྲས་ཀྱི། །ཐེག་མཆོག་ལམ་བཟང་བགྲོད་པར་བྱིན་གྱིས་རློབས། །ཁྱད་པར་སྔོན་ཆད་སྒོ་གསུམ་ཉས་བརྒྱ་ཡིས། །གཙེས་
བས་ལས་ངན་འཁྲུལ་པའི་སྣང་ངོ་རུ། །མ་རུང་གཤིན་རྗེའི་ཕོ་ཉ་འཇིགས་འཇིགས་གཟུགས། །མཐོང་བའི་མོད་ལ་སུ་ཞིག་སྐྱབས་སུ་འཆའ། །དེངས་ད་ལྟ་ཉིད་ནས་ཐུགས་རྗེའི་གཏེར། །སྐྱབས་སུ་བཟུང་ཞིང་ཉམ་ཐག་
ང་རོ་ཡིས། །ཉེས་པ་བསྒྲག་ཅིང་སླན་ཆད་སྲོག་ཕྱིར་ཡང། །སྡོམ་པས་སྡིག་པ་མ་ལུས་སྦྱང་དུ་གསོལ། །དེ་ལྟར་གསོལ་བཏབ་རྗེ་བཙུན་ཡབ་ཡུམ་གྱི། །ཐུགས་ཀའི་ཟླ་སྟེང་ཧཱུཾ་ལ་ཡིག་བརྒྱའི་སྔགས། །མུ་ཏིག་ལྟར་
བསྐོར་འོད་ཟེར་ཕྱོགས་བཅུར་འཕྲོས། །མ་ལུས་རྒྱལ་བ་མཆོད་ཅིང་གཟི་བྱིན་ཀུན། །འོད་ཀྱི་རྣམ་པར་སྔགས་འཕྲེང་ལ་ཐིམ་པས། །མཐུ་སྟོབས་ཐོགས་མེད་བདུད་རྩི་གངྒཱ་ཙམ། །རང་གཞན་སྤྱི་གཙུག་ནས་ཞུགས་སྡིག་
པའི་དྲི། །བཀྲུས་པས་དབང་དང་ཡོན་ཏན་ཐོབ་པར་གྱུར། ། ཅེས་དམིགས་པ་མ་ཡོངས་ཤིང་སྟོབས་བཞིའི་གནད་ཚང་བའི་སྒོ་ནས་ཡིག་བརྒྱ་བཟླ། ཐུན་མཐར།  བདག་ནི་མི་ཤེས་རྨོངས་པ་ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་

[038B]གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །དེ་ལྟར་གསོལ་བཏབ་བླ་མ་ལྷག་པའི་ལྷས། །ལེགས་པར་དབུགས་དབྱུང་སྤྱི་བོ་ནས་
བརྒྱུད་དེ། །འདབ་བརྒྱད་སྙིང་གི་རྩ་འཁོར་པད་ཟླའི་སྟེང། །མི་བཤིག་རང་སེམས་ངོ་བོར་བརྟན་པར་གྱུར། ། དེ་ལྟར་བླ་མ་དང་རྡོ་རྗེ་སེམས་དཔའ་དབྱེར་མེད་དུ་བྱས་ཏེ་སྡིག་པ་སྒྱོང་བའི་རྣལ་འབྱོར་ཉམས་སུ་ལེན་ཚུལ་འདི་ནི་མགྲོན་གཉེར་ཀུན་
དགའ་ཆོས་ལྡན་གྱིས་རྒྱུན་ཁྱེར་དུ་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་པོ་ཏ་ལར་སྦྱར་བའོ།།     ༈    །།དྲི་མེད་འབྲས་ལྡན་དུས་ཀྱི་ལྷ་ལམ་ངོས། །རབ་དཀར་ཟླ་གཞོན་དཀྱིལ་འཁོར་
རྒྱས་པ་བཞིན། །དབྱིངས་རིག་དག་པའི་ངང་ལས་གཟུགས་སྐུའི་གར། །གྲུ་འཛིན་དགྱེས་པའི་བདག་པོར་རྩེ་གཅིག་འདུད། །མགོན་དེའི་བྱིན་རླབས་ཀཏྤཱུ་ར་ཡི་ཆབ། །སྙིང་གི་བུམ་པར་ཞུགས་པའི་མོད་ཉིད་ལ། །སྲིད་
ཞིའི་ཚ་གདུང་ཡོངས་སུ་བཅིལ་བྱེད་པའི། །གསོ་རིག་མཁས་པའི་ལག་ལེན་རིངས་པར་བྲེལ། ། འདིར་འཕགས་པ་ཐུགས་རྗེ་ཆེན་པོ་དང་བླ་མ་ངོ་བོ་དབྱེར་མེད་དུ་བྱས་ནས་གསོལ་བ་འདབས་པའི་རྣལ་འབྱོར་ཉམས་སུ་ལེན་པ་ལ། སྔོན་འགྲོ་སྐྱབས་སུ་འགྲོ་
བ་དང། བྱང་ཆུབ་ཏུ་སེམས་བསྐྱེད་པ། ཚད་མེད་བསྒོམ་པ་རྣམས་སྤྱི་ལྟར་བྱས་ནས་དངོས་གཞི་འདི་ལྟར་བྱའོ།  །ཨོཾ་སྭ་དྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྣོད་བཅུད་འཁོར་འདས་ཀྱིས་བསྡུས་པའི་ཆོས་ཐམས་ཅད་མི་དམིགས་པའི་

[039A]༄༅། །སྟོང་པ་ཉིད་དུ་གྱུར། སྟོང་པའི་ངང་ལས་རང་གི་མདུན་གྱི་ནམ་མཁར་སེང་གེས་བཏེག་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་པཾ་ལས་པདྨ་དང། ཨ་ལས་ཟླ་བའི་དཀྱིལ་འཁོར་གྱི་
སྟེང་དུ་ཧྲཱི་དཀར་པོ་དེ་ལས་འོད་འཕྲོས། འཕགས་པ་མཆོད། སེམས་ཅན་ཀྱི་དོན་བྱས། འོད་ཟེར་ཚུར་འདུས་པ་ཡོངས་སུ་གྱུར་པ་ལས་བླ་མ་དང་དབྱེར་མེད་པའི་མགོན་པོ་སྤྱན་རས་གཟིགས་སྐུ་མདོག་གངས་རིལ་ཉི་
འོད་ཀྱིས་ཕོག་པ་ལྟར་དཀར་ཞིང་འཚེར་བཞལ་གཅིག་ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་གཉིས་པས་ནོར་བུ་ཆུ་ཤེལ་གྱི་འཕྲེང་བ། གཡོན་གཉིས་པས་དུས་གསུམ་སངས་རྒྱས་མཚོན་པའི་
འབྲས་བུ་དང་མེ་ཏོག་ཁ་བྱེ་བ་དང། གང་བུ་གསུམ་གྱིས་མཚན་པའི་པད་དཀར་སྡོང་པོའི་ཡུབ་ནས་འཛིན་པ། དབུ་སྐྲ་རལ་པའི་ཐོར་ཚུགས་ཅན་རིན་པོ་ཆེའི་རྒྱན་དང་དར་སྣ་ཚོགས་ཀྱི་ན་བཟའ་ཀླུབས་པ། ཞབས་གཉིས་རྡོ་རྗེའི་
སྐྱིལ་ཀྲུང། ཞལ་འཛུམ་པ་ཞི་བསྒེག་པའི་ཉམས་ཀྱིས་འོད་ཟེར་གྱི་དྲ་བ་མུ་མེད་དུ་འཕྲོ་བའི་དབུས་ན་བཞུགས་པར་གྱུར། དེའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་དང་ཧྲཱི་ཡིག་གིས་མཚན་པར་གྱུར། ཐུགས་
ཀའི་ས་བོན་ལས་འོད་ཟེར་འཕྲོས་པས་པོ་ཏ་ལ་སོགས་ཕྱོགས་བཅུའི་ཞིང་ཁམས་ཐམས་ཅད་ནས་བླ་མ་ཡི་དམ་རྒྱལ་བ་སྲས་བཅས་ཉན་རང་སྲུང་མའི་ཚོགས་དང་བཅས་པའི་སྐྱབས་གནས་མ་ལུས་པ་སྤྱན་དྲངས། མཚན་

[039B] །འགྲོ་བློའི་བུག་ཇི་སྙེད་འཇུག་པའི་ཉི། །རྒུད་པའི་སྨག་རུ་མ་སེལ་མཛད་གྲུ་འཛིན་བདག་མ་ལུས་སྐྱབས་གནས་འཁོར་བཅས་གནས་འདིར་གཤེགས། །ཛཿ་ཧཱུཾ་བཾ་ཧོཿ་དམ་ཚིག་པ་ལ་
གཉིས་སུ་མེད་པར་ཐིམ་པས་དེ་ཉིད་སྐྱབས་གནས་ཀུན་འདུས་ཀྱི་བདག་ཉིད་ཆེན་པོར་གྱུར། མཁའ་ཁྱབ་ཞིང་རྡུལ་མཉམ་པའི་ལུས་སྤྲུལ་ནས། །སྒོ་གསུམ་རྩེ་གཅིག་གུས་པས་འདུད་ཕྱག་འཚལ། །དངོས་བཤམས་ཡིད་
སྤྲུལ་མཆོད་ཚོགས་རབ་འབྱམས་ཀྱིས། །སྟོང་གསུམ་ཁྱོན་ཀུན་བཀང་ནས་འབུལ་བར་བགྱི། །ཨོཾ་གུ་རུ་ཨཱརྱ་ལོ་ཀེ་ཤཱ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྡ་ འི་བར་གྱིས་མཆོད།  བྱེ་བ་ཕྲག་བརྒྱའི་ཞིང་ཁམས་འབྱོར་
པ་དང། །མི་དབང་ལ་འོས་རྒྱལ་སྲིད་རིན་ཆེན་བདུན། །དབང་པོ་ཚིམ་བྱེད་འདོད་ཡོན་ལྔ་ལ་སོགས། །མཉེས་བྱེད་མཆོད་པའི་སྤྲིན་ཕུང་རྒྱ་མཚོས་མཆོད། །ཀུན་བཟང་འཇོ་སྒེག་སྒྱུ་མའི་རྣམ་འཕྲུལ་གྱི། །བ་སྤུའི་ཁུང་བུ་
རེར་ཡང་དུས་གསུམ་ཞིང། །མཐའ་ཀླས་ངོ་མཚར་མཆོད་པའི་བཀོད་པ་ཡིས། །བཀང་བའི་བླ་མེད་མཆོད་པ་འདི་བཞེས་ཤིག་ཐོག་མེད་དུས་ནས་མ་རིག་སྨག་ཆེན་གྱིས། །བསྒྲིབས་ནས་བླང་དོར་ལོག་པའི་ས་ཕྱོགས་
སུ༑ ༑སྒོ་གསུམ་གོམ་སྟབས་འཁྱོར་བའི་སྡིག་ལྟུང་རྣམས། །སྙིང་ནས་འཆགས་ཤིང་སླན་ཆད་སྡོམ་པར་བགྱི། །རང་གཞན་སྐྱེ་འཕགས་ཚོགས་ཀྱིས་ཉེར་བསགས་པའི། །རྣམ་དཀར་ལེགས་སྤྱད་ཀུན་ལ་རྗེས་ཡི་རང། །སྲིད་

[040A]༄༅། །པར་དངོས་འཛིན་དྲབས་བཅིངས་པ་ཡི། །འགྲོ་བ་སྒྲོལ་ཕྱིར་ཆོས་འཁོར་བསྐོར་བར་བསྐུལ། །མདག་སྣང་ངོར་འཚམ་པའི་གཟུགས་ཀྱི་སྐུ། །མཐའ་མེད་བསྐལ་པའི་བར་དུ་བཞུགས་སུ་གསོལ། །
འདིས་མཚོན་དུས་གསུམ་བསགས་པའི་དགེ་ཚོགས་རྣམས། །ཀུན་མཁྱེན་ཡེ་ཤེས་འཐོབ་པའི་རྒྱུ་རུ་བསྔོ། །རྒྱལ་བ་ཀུན་གྱིས་མ་ཐུལ་སྙིགས་མའི་འགྲོར། །བརྩེ་ཆེན་ཐུགས་རྗེའི་བདག་ཉིད་དྲིན་ཅན་རྗེ། །འཕགས་མཆོག་
ལག་ན་པདྨོའི་རང་གཟུགས་ལ། །གསོལ་བ་འདེབས་སོ་རྟག་ཏུ་བྱིན་གྱིས་རློབས། །ཚེ་འདི་མི་རྟག་གློག་གི་རོལ་རྩེད་དང། །སྲིད་འབྱོར་སྲིན་མོའི་གླིང་གི་བསླུ་འབྲིད་ལྟར། །མཐོང་ནས་ཆགས་མེད་ཐེག་བ་བདེ་བ་ལ། །ཞོན་ནས་
ཐར་གླིང་བགྲོད་པར་བྱིན་གྱིས་བློབས། །འགྲོ་དྲུག་སྡུག་བསྔལ་དྲན་བའི་སྙིང་རྗེའི་མཐུས། །གཞན་དོན་རྩེ་གཅིག་གཞོལ་བའི་བྱང་སེམས་དང། །མཐའ་བྲལ་གནས་ལུགས་འཇལ་བའི་ཡེ་ཤེས་ཀྱིས། །སྒྲིབ་གཉིས་དྲུང་ནས་འབྱིན་
པར་གྱིན་གྱིས་རློབས། །གནས་སྐབས་ངར་གཅོད་བདུད་སྡེའི་གཡུལ་ངོ་ལས། །རྒྱལ་ནས་བསམ་དོན་ལྷུན་གྱིས་གྲུབ་པ་དང། །འདི་སྣང་འགགས་ཚེ་གྲུ་འཛིན་ཞིང་མཆོག་ཏུ། །སྐྱེས་ཏེ་འགྲོ་བ་སྒྲོལ་བར་བྱིན་གྱིས་རློབས།  །མདུན་གྱི་
འཕགས་པའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧྲཱི་ཡིག་གི་མཐར་ཡི་གེ་དྲུག་པའི་སྔགས་འཕྲེང་གིས་བསྐོང་བ་ལས་འོད་ཟེར་འཕྲོས། རང་གི་ལུས་ངག་ཡིད་གསུམ་ལ་ཕོག་པས་ཚོར་བས་ཐོག་མེད་ནས་བསགས་པའི་སྡིག་སྒྲིབ་དང་ནད་གདོན་བར་གཅོད་ཐམས་ཅད་མུན་ཁུང་དུ་

[040B]འཕགས་བའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་ཐོབ། སྔགས་ཀྱི་འོད་ཟེར་ཕྱིའི་སྣོད་བཅུད་ཐམས་ཅད་ལ་ཕོག་པས་སྣོད་ཐམས་ཅད་གཞལ་ཡས་ཁང་དུ་བསྒྱུར། བཅུད་ཀྱི་སེམས་ཅན་ཐམས་ཅད་ཀྱི་སྡིག་སྒྲིབ་དང་སྡུག་བསྔལ་བ་སྦྱངས་
ནས་འཕགས་པའི་གོ་འཕང་ལ་བཀོད། གནམས་བར་སྣང་སྟེང་འོག་གི་བྱོན་ཐམས་ཅད་སྤྱན་རས་གཟིགས་ཀྱི་ལྷ་སྐུས་ཏིལ་གྱི་གང་བུ་ཁ་བྱེ་བ་ལྟར་གང་བ་དེ་རྣམས་ཀྱི་ཞལ་ནས་ཀྱང་ཡི་གེ་དྲུག་བའི་སྒྲས་གཡོ་བ་ཙམ་དུ་བསྒྲགས་པར་གྱུར་པའི་མོས་པ་དང་བཅས་ཏེ་ཡིག་དྲུག་འདྲེན་ཞིང། གཞན་ཡང་གང་སྣང་སྤྱན་རས་གཟིགས་
ཀྱི་ལྷ་སྐུར་མོས་པ་སྣང་བ་སྐུའི་འཁྱེར་སོ། །སྒྲར་གྲག་པ་ཐམས་ནང་གྲག་སྟོང་ཡི་གེ་དྲུག་པའི་སྔགས་ཀྱི་གདངས་སུ་མོས་པ་གྲག་སྟོང་གསུང་གི་འཁྱེར་སོ། །ཆོས་ཐམས་ཅད་རང་བློས་ཕར་བཏགས་བ་ཙམ་ལས་ངོ་བོས་གྲུབ་པ་རྡུལ་ཙམ་ཡང་མེད་པའི་སྟོང་པ་ཉིད་ངེས་པ་དང་རིགས་དྲུག་གི་སེམས་ཅན་ཐམས་ཅད་
སྡུག་བསྔལ་དང་བྲལ་འདོད་ཀྱི་སྙིང་རྗེ་ཟུང་དུ་འཇུག་པ་སྟོང་ཉིད་སྙིང་རྗེའི་སྙིང་པོ་ཅན་དང་མ་བྲལ་བ་དྲན་རྟོག་ཐུགས་ཀྱི་འཁྱེར་སོ་སྟེ་འཁྱེར་སོ་གསུམ་དང་མ་བྲལ་བ་གནད་ཡིན་ནོ། །བཟླས་པའི་མཐར།  སྐྱབས་གནས་ཀུན་འདུས་ཀྱི་བདག་ཉིད་གཅིག་བུ་བླ་མ་མགོན་པོ་སྤྱན་རས་གཟིགས་
ལ་གསོལ་བ་འདེབས་སོ། །བདག་སོགས་སེམས་ཅན་ཐམས་ཅད་ལ་དུས་རྟག་ཏུ་བརྩེ་བས་བཟུང་སྟེ་བྱིན་གྱིས་རློབ་ཏུ་གསོལ། རྐྱེན་ངན་བར་གཅོད་ཐམས་ཅད་ཉེ་བར་ཞི་བར་བྱིན་གྱིས་རློབ་ཏུ་གསོལ། མཆོག་དང་ཐུན་མོང་གི་དངོས་
གྲུབ་ཐམས་ཅད་ད་ལྟ་ཉིད་དུ་འགྲུབ་པར་བྱིན་གྱིས་རློབ་ཏུ་གསོལ།  ཞེས་ལན་གསུམ་ལ་སོགས་པས་གསོལ་བ་བཏབ།  དེ་ལྟར་གསོལ་བཏབ་བླ་མ་ལྷག་བའི་ལྷའི། །གནས་གསུམ་འོད་ཟེར་དཀར་དམར་མཐིང་གསུམ་བྱུང། །རང་གི་གནས་

[041A]༄༅། །གསུམ་ཐིམ་པས་ལུས་ངག་ཡིད། །སྐྱོན་བྲལ་ཡོན་ཏན་མ་ལུས་ཐོབ་བར་གྱུར། །སླར་ཡང་ཤུགས་དྲག་དད་པའི་ལྕགས་ཀྱུ་ཡིས། །སྦྱི་བོའི་བླ་མ་མགོན་པོ་སྤྱན་རས་གཟིགས། །སྤྱན་དྲངས་རང་
གི་སྤྱི་བོ་ནས་བྱོན་ཏེ། །སྙིང་གར་སེམས་དང་དབྱེར་མེད་འདྲེས་པར་གྱུར།  །ཅེས་བརྗོད་ནས་ཚིག་དང་བསྟུན་བའི་དམིགས་པ་མ་ཡེངས་པར་བྱས་རྗེས་བསྔོ་བ་སྨོན་ལམ་གྱི་རིམ་པའང་སྤྱི་ལྟར་བྱའོ།  །འདི་བསྲུན་པད་རྩ་ལྟར་དཀར་དགེ་བའི་མཐུས། །འགྲོ་དྲུག་
སྡུག་བསྔལ་གཉིད་མུན་སལ་བ་ལ། །ཕྱག་ན་པད་མོའི་སྐྱ་རེབས་དང་མཚུངས་པར། །གྱུར་ནས་རང་གཞན་དོན་ཀུན་ལྷུན་གྲུབ་ཤོག་ །ཅེས་པ་འདི་ནི་དད་གཏོང་ལྷག་བསམ་ཟོལ་མེད་ཀྱི་འབྱོར་བས་ཉེ་བར་ཕྱུག་པའི་སྐྱེད་བྱེད་ཨ་ཆི་ཐུ་དར་ཧན་གུན་ནས་རྒྱུན་
དུ་ཡིག་དྲུག་འདྲན་པའི་སྐབས་བླ་མ་དང་སྤྱན་རས་གཟིགས་ངོ་བོ་དབྱེར་མེད་ཀྱི་རྣལ་འབྱོར་དང་འབྲེལ་བའི་བསྒོམ་བཟླས་བྱ་ཚུལ་ཚིག་ཉུང་དུ་ཞིག་དགོས་ཞེས་བསྐུལ་མ་མཛད་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།།
   ༈    །བསྡུ་བཞིའི་རླབས་འཕྲེང་འཛུམ་དཀར་ག་མཆོག་གསུམ་འདུས་པའི་རྒྱ་མཚོལ། །འདུད་དོ་བརྩེ་བས་རྟག་སྐྱོངས་ཤིག་ །འདིར་ཟབ་ལམ་བླ་མའི་རྣལ་འབྱོར་སྒོམ་པར་འདོད་པས་སྐྱབས་སེམས་
ཚད་མེད་བཞི་བསྒོམ་བ་སྔོན་དུ་བཏང་ནས། དངོས་གཞི་ནི།  འཁོར་འདས་ཆོས་ཀུན་སྤྲོས་དང་བྲལ་བའི་ངང། །རབ་འབར་ནོར་བུའི་ཁྲི་དང་པད་ཟླའི་སྟེང། །འགྲོ་འདྲེན་རྗེ་བཙུན་བླ་མ་པཎྜི་ཏ། །དཀར་གསལ་ལང་ཚོ་གསར་བའི་འཛུམ་འཕྲེང་

[041B] །ཕྱག་གཡས་བརྡ་དོན་འགྲོལ་བའི་ཆོས་འཆད་རྒྱ༑ །གཡོན་པ་མཉམ་གཞག་སྟེང་ན་གླེགས་བམ་འཛིན། །དེ་ཡི་ཐུགས་ཀར་ཡེ་ཤེས་སེམས་དཔའི་ཚུལ། །བསྐལ་བཟང་རྒྱལ་བ་རྒྱ་མཆོ་འདུས་པའི་སྐུ། །ཕྱག་གཡས་མཉེན་ལྕུག་
ལྡེམ་པའི་པད་དཀར་དང། །གཡོན་པ་ཐར་ལམ་སྟོན་པའི་གླེགས་བམ་ཅན། །དེ་ཡི་ཐུགས་ཀར་ཏིང་འཛིན་སེམས་དཔའི་ཚུལ། །ཆོས་ཀྱི་རྒྱལ་པོ་ཀུན་མཁྱེན་ཙོང་ཁ་པ། །ཕྱག་གཉིས་ཐུགས་ཀར་ཆོས་འཆད་ལས་གྱེས་པའི། །
གཡས་གཡོན་ཨུཏྤལ་འདབ་སྟེང་གླེགས་རལ་མཚན། །གསུམ་གའང་རུང་མཐུན་ན་བཟའ་ཆོས་གོས་ཀླུབས། །གསེར་མདོག་པཎ་ཞྭ་གསོལ་ཞིང་སྐྱིལ་ཀྲུང་དུ། །བཞུགས་པའི་གནས་གསུམ་ཡི་གེ་གསུམ་གྱིས་མཚན། །
དྭངས་གསལ་འོད་ཀྱི་དྲ་བས་ཡོངས་བསྐོར་དབུས། །གྲངས་མེད་རྒྱལ་བ་སྲས་བཅས་སྲུང་མའི་ཚོགས། །མ་ལུས་འདུས་བའི་ངོ་བོར་གསལ་བར་གྱུར། །མཐའ་ཡས་གདུལ་བྱའི་བློ་མཚོར་དེ་སྙེད་ཀྱི། །སྤྲུལ་གཟུགས་བྱེ་བ་ཕྲག་
བརྒྱའི་ཟླ་སྣང་ཅན། །རབ་འབྱམས་ཕྱོགས་བཅུའི་ཞིང་བཞུགས་སྐྱོབ་བ་རྣམས། །སྤྱན་དྲངས་བླ་མ་མཆོག་དང་དབྱེར་མེད་གྱུར། །རྨད་བྱུང་རྣམ་ཐར་དྲན་ནས་དད་པའི་གཞིར། །སྒོ་གསུམ་གུས་པ་ཆེན་པོས་ཕྱག་འཚལ་ཞིང། །
ཀུན་བཟང་མཆོད་པའི་སྤྲིན་ཕུང་དང་མཉམ་པའི། །དངོས་བཤམས་ཡིད་སྤྲུལ་མཆོད་ཚོགས་དཔག་མེད་འབུལ། །ཐོག་མེད་ནས་བཟུང་སྒོ་གསུམ་སྡིག་ལྟུང་ཚོགས། །བགྱིས་དང་བརྐྱིད་སྩལ་མ་ལུས་མཐོལ་ཞིང་བཤགས། །

[042A]༄༅། །སྐྱེ་འཕགས་རྣམས་གྱི་ཚོགས་གཉིས་དང་འབྲེལ་བའི། །རབ་དཀར་དགེ་ཚོགས་ཀུན་ལ་ཡི་རང་ངོ། །མཆོག་དམན་འགྲོ་བའི་བློ་དང་ཉེར་འཚམ་པའི། །ཟབ་རྒྱས་ཆོས་འཁོར་རྒྱ་ཆེན་བསྐོར་བར་བསྐུལ་
གཟུགས་སྐུ་ཟུང་འཇུག་ནོར་བུའི་ཟམ་ཏོག་ནམ་ཡང་མི་གཡོ་བརྟན་པར་བཞུགས་སུ་གསོལ། །དུས་གསུམ་བསགས་པའི་དགེ་ཚོགས་ཅི་མཆིས་པ། །རྣམ་འདྲེན་ཡེ་ཤེས་འཐོབ་པའི་རྒྱུར་བསྔོའོ། །རྒྱལ་སྐུ་མཚན་དཔེའི་དཀྱིལ་
འཁོར་མངོན་སུམ་དུ། །མཐོང་པའི་སྐལ་པ་ཆེས་ཕྲ་བློ་དམན་དོར། །ཐེག་ཆེན་ལམ་གྱིས་མཁན་བཤེས་གཉེན་གར། །སྐྱབས་གནས་ཀུན་འདུས་ཁྱོད་ལ་གསོལ་བ་འདེབས། །རྙེད་དཀའ་མྱུར་དུ་འཇིག་པའི་རྟེན་བཟང་འདི། །
ཆོས་བརྒྱད་གཡེང་པའི་བྲན་དུ་མ་སོང་པར། །སྙིང་ནས་དམ་པའི་ཆོས་ལ་བློ་ཕྱོགས་ཏེ། །བླང་དོར་ཚུལ་བཞིན་སྒྲུབ་པར་བྱིན་གྱིས་རློབས། །འདི་དང་ཕྱི་མ་པར་དོའི་གནས་སྐབས་ཀུན། །ཁྱོད་མིན་སྐྱབས་གནས་གཞན་དུ་མི་ཚོལ་
བས། །རྟག་ཏུ་བརྩེ་བས་དགོངས་ནས་མཆོག་ཐུན་གྱི། །དངོས་གྲུབ་མ་ལུས་དེང་འདིར་སྩལ་ཏུ་གསོལ། །དེ་ལྟར་གསོལ་བ་བཏབ་པས་བླ་མ་ཡི། །གནས་གསུམ་ཡི་གེའི་འོད་ཟེར་དཀར་དམར་མཐིང། །རང་གི་གནས་གསུམ་ཐིམ་པས་སྒོ་
གསུམ་གྱི། །སྒྲིབ་པ་ཀུན་དག་དབང་རྣམས་ཐོབ་པར་གྱུར། །སླར་ཡང་བླ་མ་རང་གི་སྤྱི་བོ་ནས། །བྱོན་པ་སྙིང་གའི་ཐིག་ལེར་རོ་གཅིག་པས། །འབྲལ་མེད་བྱང་ཆུབ་བར་དུ་རྗེས་བཟུང་སྟེ། །དོན་གཉིས་ལྷུན་གྱིས་གྲུབ་པའི་དཔལ་ཐོབ་ཤོག་

[042B] དེ་ལྟར་དངོས་གཞིའི་རིམ་པ་རྣམས་ཚིག་དང་མཉུན་བའི་དམིགས་པ་མ་ཡེངས་པར་བྱས་ནས། རྗེས་བསྔོ་བ་སྨོན་ལམ་སོགས་སྤྱི་ལྟར་བྱའོ། །ཞེས་པ་འདི་ནི་དབུ་མཛད་དགེ་སློང་བློ་བཟང་རྣམ་གྲོལ་གྱིས། བསྟན་པའི་གསལ་བྱེད་ཛ་ཡ་པཎྜི་ཏ་ལ་བརྟེན་བའི་བླ་མའི་རྣལ་འབྱོར་ཐུགས་ཀར་ངེད་རང་དང། དེའི་ཐུགས་ཀར་
རྗེ་བླ་མ་བཅས་ཡོད་པའི་དོན་ཚད་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།    ༈   
ཞེས་བྱ་བ་བཞུགས་སོ།  །བརྟུལ་ཞུགས་མཐོ་བརྟན་གངས་ཅན་རི་བོའི་སྤོར། །དུག་གསུམ་གཞོབ་ཏུ་བསྲེག་པའི་ཙཎྜ་ལི། །ཁོང་ནས་འབར་བའི་རྩ་ལ་སྟོབས་གནས་ལུགས་དབྱིངས། །འཕྱོ་བའི་འཕྲོག་བྱེད་བཞད་པའི་རྡོ་རྗེ་ཞེས་
གངས་ལྗོངས་གྲུབ་དབང་ཚོགས་ཀྱི་དོ་ཀེར་རྩེར། །ཞབས་སེན་ཟླ་ཚེས་གསར་པ་རྒོད་པ་དེར། །འདུད་དོ་མཆོག་ཐུན་དངོས་གྲུབ་ཀུན་དགའི་དཔྱིད། །སྙིང་གིས་མོས་ཐིག་ལེར་བསྟིམ་པར་མཛོད། །གང་ཁྱོད་མཆོག་གསུམ་འདུས་པའི་
བདག་ཉིད་དུ། །མོས་ནས་གསོལ་འདེབས་མཆོད་པའི་རིམ་པ་དང། །འབྲེལ་བར་རིག་པ་འཛིན་པའི་ཚོགས་རྣམས་ཀྱི། །ཐུན་དྲུག་རྣལ་འབྱོར་སྙིང་པོ་འདྲི་བར་བྱ།  །འདིར་རྣལ་འབྱོར་དབང་ཕྱུག་ཆེན་པོ་མི་ལ་བཞད་པའི་རྡོ་རྗེ་ལ་བརྟེན་པའི་བླ་མའི་རྣལ་འགྱོར་
ཐུན་དྲུག་གི་ཉམས་ལེན་དང་འབྲེལ་བ་ཇི་ལྟར་བྱ་བའི་ཚུལ་ནི། སྟན་བདེ་བ་ལ་སྤྱོད་ལན་ཚུལ་དང་ལྡན་པས་འཁོད་དེ། རང་གི་མདུན་དུ་དངོས་བརྒྱུད་ཀྱི་བླ་མ་ཕྱོགས་བཅུའི་སངས་རྒྱས་བྱང་སེམས་ཡི་དམ་ཆོས་སྐྱོང་སྲུང་མའི་ཚོགས་ཐམས་ཅད་བཞུགས་བར་མོས་ནས་དེ་དག་གི་སྤྱན་སྔར་སྐྱབས་འགྲོའི་བསམ་པ་

[043A]༄༅། །དང། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ་ཞིང། དེ་ལྟ་བུ་བསམ་པའང་བྱང་ཆུབ་མ་ཐོབ་ཀྱི་བར་དུ་མི་གཏང་ངོ་སྙམ་དུ་བསམ་ནས།  སངས་རྒྱས་ཆོས་དང་ཚོགས་ཀྱི་མཆོག་རྣམས་ལ།།   ྾   ཞེས་སོགས་ལན་
གསུམ་གྱིས་སྐྱབས་སུ་འགྲོ་བ་དང། བྱང་ཆུབ་ཏུ་སེམས་བསྐྱེད་ནས་སྨོན་སེམས་བཟུང། དེ་ནས་འཇུག་སེམས་བཟུང་བར་འདོད་ན་སྐྱབས་ཡུལ་རྣམས་ལྔར་ལྟར་གསལ་བཏབ་པའི་སྤྱན་སྔར་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བྱང་སྡོམ་བཟུང་
ནས་རྒྱལ་སྲས་ཀྱི་སྤྱོད་པ་ལ་བསླབ་པར་བྱ་སྙམ་བའི་བསམ་པས། དཀོན་མཆོག་གསུམ་ལ་བདག་སྐྱབས་མཆི།  །ཞེས་སོགས་ཤློ་ཀ་གཅིག་གམ།  འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ །ཅེས་བའི་བར་གང་རུང་ལན་གསུམ་བརྗོད། དེ་ནས།  ཉོན་
མོངས་མི་མཐུན་ནད་སེལ་སྨན་གཅིག་བུ། །བསམ་པ་ཐམས་ཅད་རྫོགས་བྱེད་ཡིད་བཞིན་ནོར། །ཐེག་ཆེན་ལམ་གྱི་སྡོམ་དང་བདེ་གཤེགས་ཀྱི། །ས་བོན་དྲུང་པོའི་རྙེད་པ་བླ་མེད་ཐོབ།  །ཅེས་བྱང་ཆུབ་ཀྱི་སེམས་ཀྱི་ཕན་ཡོན་བསམས་ནས་
དགའ་བ་བསྒོམ། དེ་བས་རྒྱས་པར་བསྒོམ་འདོད་ན།  དེང་དུས་བདག་ཚེ་འབྲས་བུ་ཡོད། །མི་ཡི་སྤེད་པ་ལེགས་པར་ཐོབ། དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང། །རིགས་དང་
མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ། །ལོང་བས་ཕྱག་བདར་ཕུང་པོ་ལས། །ཇི་ལྟར་རིན་ཆེན་རྙེད་བ་ལྟར། །དེ་བཞིན་ཅི་ཞིག་ལྟར་སྟེས་ནས། །བྱང་ཆུབ་སེམས་འདི་

[043B] །འགྲོ་བའི་འཆི་བདག་འཇོམས་བྱེད་པའི། །བདུད་རྩི་མཆོག་ཀྱང་འདི་ཡིན་ནོ། །འགྲོ་བའི་དབུལ་བ་སེལ་བ་ཡི། །མི་ཟད་གཏེར་ཡང་འདི་ཡིན་ནོ། །འགྲོ་བའི་ནད་རབ་ཞི་བྱེད་བའི། །སྨན་གྱི་མཆོག་ཀྱང་འདི་ཡིན་ནོ། །
སྲིད་ལམ་འཁྱམ་ཞིང་དུབ་པ་ཡི། །འགྲོ་བའི་ངལ་བསོའི་ལྗོན་ཤིང་ཡིན། །འགྲོ་བ་ཐམས་ཅད་ངན་འགྲོ་ལབ། །སྒྲོལ་བར་བྱེད་པའི་སྤྱི་སྟེགས་ཡིན། །འགྲོ་བའི་ཉོན་མོངས་གདུང་སེལ་བའི། །སེམས་ཀྱི་ཟླ་བ་ཤར་བ་ཡིན། །འགྲོ་བའི་
མི་ཤེས་རབ་རིབ་དག་དཔྱིས་འབྱིན་ཉི་མ་ཆེན་པོ་ཡིན། །དམ་ཆོས་འོ་མ་བསྲུབས་པ་ལས། །མར་གྱི་ཉིད་ཁུ་ཕྱུང་བ་ཡིན། །འགྲོ་བའི་མགྲོན་པོ་སྲིད་པའི་ལམ་རྒྱུ་ཞིང། །བདེ་བའི་ལོངས་སྤྱོད་སྤྱད་པར་འདོད་པ་ལ། །འདི་ནི་བདེ་བའི་
མཆོག་ཏུ་ཉར་གནས་ཏེ། །སེམས་ཅན་མགྲོན་ཆེན་ཚིམ་པར་བྱེད་པ་ཡིན། །བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་གཤེགས་ཉིད་དང་ནི། །བར་དུ་བདེ་ལ་འགྲོན་དུ་བོས་ཟིན་གྱི། །ལྷ་དང་ལྷ་མིན་ལ་སོགས་
དགའ་བར་གྱིས།  །ཞེས་བརྗོད་ཅིང་སྨོན་སེམས་རྐྱང་པ་ལས་མ་བཟུང་ནའང།  སངས་རྒྱས་ཆོས་ཚོགས་མའི་མཇུག་ཏུ། ཉོན་མོངས་མི་མཐུན་ནད་སེལ་སྨན་གཅིག་པུ།  །ཞེས་སོགས་ཤློ་ཀ་གཅིག་གིས་ཕན་ཡོན་དྲན་བར་བྱ།  མདུན་གྱི་ནམ་མཁར་བདེ་
སྟོང་ཡེ་ཤེས་ཀྱི། །རང་སྣང་རིན་ཆེན་ས་གཞི་ཡིད་འོང་དབུས། །དྲི་བཟང་སྨན་སྣ་རྒྱས་པའི་ངད་པ་དང། །སྣ་ཚོགས་ཆུ་སྐྱེས་བཀྲ་བའི་ལྡིང་ཁང་ཅན། །མཉེ་ན་ལྕུག་འཁྲི་ཤིང་ལྡེམ་པའི་མགོ་ལྕོགས་ཀྱིས། །ཡིད་དགའ་འགུགས་

[044A]༄༅། །བྱེད་སྤུ་སྡུག་རི་དའགས་བྱ། །བག་ཕེབས་འོད་ལྔ་འཁྲིགས་བའི་བྲག་རིའི་རྩེར། །སལ་བི་པགས་སྟེང་རྗེ་བཙུན་བཞད་པ་རྗེ། །སྐྱབས་ཀུན་ངོ་བོ་སྐྱིལ་ཀྲུང་ཕྱེད་པའི་ཚུལ། །སྐུ་མདོག་སྔོ་སངས་ཞལ་ནས་
རྡོ་རྗེའི་གླུ། །སྙན་འཇེབས་ཀུན་གསལ་ཕ་མཐའ་མཉམ་པར་འཕྲོ། །ཕྱག་གཡས་སོར་མོའི་ཨུཏྤལ་མ་སྙིགས་འདབ། སྙན་ཕྱོགས་རྒྱན་དུ་བཀོད་པ་ལྟར་མཛེས་ཤིང། །ཕྱག་གཡོན་པང་དུ་ཏིང་འཛིན་ཕྱག་རྒྱ་ཅན། །འགྲོ་
ཀུན་ལ་ཆགས་དགྱེས་པའི་འཇུམ་མདངས་དང། །རས་དཀར་ན་བཟའི་འོད་རླབས་འདྲེས་པ་བཞིན། །བདེ་ཆེན་ནང་མདབས་གཟི་བརྗིད་ཕུང་པའི་མཐར། །དཔའ་བོ་དཔའ་མོའི་འཁོར་ཚོགས་འགྲང་ཡས་ཅན། །གནས་གསུམ་རྡེ་
རྗེ་གསུམ་མཚན་ཧཱུཾ་ཡིག་ལས། །འཕྲོས་པའི་འོད་ཀྱིས་མགྲོན་རྣམས་སྤྱན་དྲངས་གྱུར། །ཞིང་རབ་འབྱམས་གངྒའི་རྡུལ་སྙེད་དུ། །ཐུགས་གསལ་སྟོང་བདེ་ཆེན་པོའི་ངང། །སྐུ་ཅིར་ཡང་འཆར་བའི་སྒྱུ་འཕྲུལ་ཅན། །རྗེ་
བཞད་པའི་རྡོ་རྗེ་བདག་གི་སྐྱབས། །འཁོར་རྒྱལ་བརྒྱ་མཚོ་ཞིང་དང་ཁྲོའི། །རྣམ་འགྱུར་གྱི་ཟློས་གར་དང་བཅས་པ་དབྱིངས་ལྷུན་གྲུབ་ཕོ་བྲང་ཆེན་པོ་ནས། །འདིར་ཉམ་ཐག་མགོན་དུ་གཤེགས་སུ་གསོལ། །ཐུགས་མཁྱེན་
བརྩེའི་སྤྲིན་ཕུང་འཐིབས་སེ་འཐིབ། །བྱིན་རླབས་ཀྱི་སྦྲང་ཆར་སིལ་ལི་ལི། །རྫུ་འཕྲུལ་གྱི་བཀོད་པ་མཐའ་ཡས་པས། །འདིར་གཤེགས་ལ་བདག་རྒྱུད་བྱིན་གྱིས་རློབས། །དེ་ལྟར་སྤྱན་དྲངས་པས་ཕྱོགས་བཅུའི་རྒྱལ་བ་སྲས་དང་

[044B] བཅས་པའི་འཁོར་གྱིས་བསྐོར་བའི་རྗེ་བཙུན་ཡེ་ཤེས་པ་གཤེགས་པ་མདུན་གྱི་དམ་ཚིག་པ་ལ་བསྟིམ་ཞིང། དེ་ཉིད་སྐྱབས་གནས་ཀུན་འདུས་ཀྱི་བདག་ཉིད་དུ་མོས་པ་ལ་ཚོགས་གསོག་གི་གནད་བསྡུས་པ་ཡན་ལག་བདུན་པ་བྱ་པ་ནི།  །ངོ་མཚར་མཚན་དཔེའི་དཔལ་འབར་རྡོ་རྗེའི་སྐུ། །འགག་མེད་དྲུག་
ཅུའི་དབྱངས་རྫོགས་ནཱ་དའི་གསུང། །སྒྲིབ་བྲལ་ཆོས་ཀུན་གཟིགས་པའི་བདེ་ཆེན་ཐུགས། །བླ་མའི་སྐུ་གསུང་ཐུགས་ལ་ཕྱག་འཚལ་ལོ། །ཆུ་བཞི་དབུ་འཕྲེང་འཛུམ་བའི་གསེར་ལྡན་མ། །ལྷ་རྫས་མནྣ་ར་བའི་མེ་ཏོག་ཆར། །
བདུག་སྤོས་མཁའ་ཡི་གླང་པོའི་ཁོ་ལག་རྫོགས། །ཉི་ཟླ་དང་མཚུངས་སྣང་གསལ་འོད་འབར་ཞིང། །ཀུན་དགའ་བསྐྱེད་པའི་དྲི་ཆབ་རྒྱ་མཚེར་འཁྱིལ། །ཕྱོགས་ཀུན་ཁྱབ་བའི་རོ་བརྒྱའི་ཞལ་ཟས་དང། །སྙན་འཇེབས་གླུ་
དང་ཡིད་འོང་རོལ་མོའི་སྒྲས། །ས་གསུམ་དོག་པོར་བཀང་སྟེ་འབུལ་བར་བགྱི། །གང་ཤར་འདོད་ཡོན་སྣང་བ་ཡོངས་གྱུར་ལས། །མིག་གི་བདུད་རྩི་རྫོགས་པའི་རྐེད་མེད་མ། །དྲན་པ་ཡིས་ཀྱང་དགའ་བཞིའི་དཔལ་སྩོལ་
བའི། །རྣམ་ལྔ་འདོད་ཡོན་ལྷ་མོས་མཆོད་པར་བྱ། །རབ་མང་དཔག་ཚད་ཁྱོན་ལྡན་འབྱུང་བ་ཡི། །དཀྱིལ་འཁོར་དབུས་འཕགས་རིན་ཆེན་རིང་ངམ་ཚོ། །གླིང་དར་གླིང་ཕྲན་ལྷ་མིའི་ཕུན་ཚོགས་ཀྱི། །བཀོད་པ་ཁྱད་པར་
འཕགས་བའི་མཎྜ་ལ། །གཞན་ཡང་བདག་ལུས་ལོངས་སྤྱོད་དགེ་ཚོགས་དང། །ཕྱི་ནང་གསང་བ་ཀུན་བཟང་མཆོད་པའི་སྤྲིན། །ཏིང་འཛིན་སྒོ་མོ་བརྒྱ་ནས་ཉེར་འོངས་པ། །སྐྱབས་གཅིག་རྒྱལ་བའི་སྤྱན་སྔར་འབྱུང་གྱུར་ཅིག་

[045A]༄༅། །ལས་ངན་གཅོང་ནད་དྲག་པོས་རྟག་བཏབ་ཅིང། དུག་གསུམ་གདོན་ཆེན་ཁྲོས་པས་ཡིད་བརླམས་ཏེ། །སྒོ་གསུམ་བཅས་དང་རང་བཞིན་ཉེས་པའི་ཚོགས། །གང་བགྱིས་བསམ་པ་དྲག་པོས་
འཐོལ་ཞིང་བཤགས། །ཉིན་མཚན་ཆོས་ཀྱིས་འདའ་བའི་དཀའ་སྤྱད་མཐུས། །ཚེ་གཅིག་རྡོ་རྗེའི་ས་བརྙེས་མགོན་ཁྱོད་ཀྱི། །རྣམ་ཐར་ལ་སོགས་རང་གཞན་མ་ལུས་པའི། །སྔར་བསགས་དགེ་ཚོགས་ཀུན་ལ་རྗེས་ཡི་རང། །མི་
ཤིགས་རང་སྒྲ་ལས་བྱུང་ཚངས་པའི་དབྱངས། །གང་འཚམ་རྣ་བའི་བུ་གར་ལྷུང་བའི་མོད། །སྲིད་ཞིའི་འཇིགས་པ་ཀུན་སྐྱོབ་ཟབ་རྒྱས་ཆོས། །ཚད་མེད་འཁོར་ལོ་རབ་ཏུ་བསྒྱུར་བར་གསོལ། །ཡིད་ཅན་བློ་གྲོས་མེ་ལོང་གཙང་མའི་
ངོས། །འབད་མེད་འཆར་བའི་གསང་གསུམ་རྒྱན་གྱི་གཟུགས། །ཇི་སྲིད་མཁའ་ལ་ཉི་ཟླའི་བགྲོད་པ་ཟུང། །མཆད་དེ་སྲིད་བརྟན་པར་བཞུགས་སུ་གསོལ། །འདིས་མཚོན་རྣམ་དཀར་ཡོངས་འདུ་རྒྱས་པོ་ལས། །བླ་མེད་བྱང་ཆུབ་
འདོད་དགུ་མཆོག་གི་དཔལ། །མྱུར་དུ་ཕབ་ནས་མཁའ་མཉམ་ཡིད་ཅན་ལ། །གཏན་གྱི་བདེ་དགའ་རྫོགས་པའི་རྒྱུར་གྱུར་ཅིང།  །དེ་ལྟར་ཡན་ལག་བདུན་པ་བྱ་ཞིང། སྤྲོ་ན་མཎྜལ་རྒྱས་བརྡུས་གང་ཡང་རུང་བ་དང། བཤགས་པའི་སྐབས་སྤྱི་བཤགས་ལ་སོགས་
བའི་སྒོ་ནས་སྡིག་ལྟུང་གི་བཤགས་བ་གཞན་ཡང་ཅི་ཤེས་པ་བྱས་ནས། འདོད་པའི་དོན་ལ་གསོལ་བ་འདི་ལྟར་གདབ་པར་བྱའོ།  །སྐྱབས་སྤངས་དང་རྟོགས་པ་མཐར་ཕྱིན་པའི། །མགོན་དུས་གསུམ་སངས་རྒྱས་སྒྲ་ཆེ་ཡང། །རྗེ་དྲིན་ཅན་བླ་མ་ཉག་གཅིག་པུར། །

[045B] །གང་འདུལ་གྱི་མཛད་པ་ཅི་སྟོན་ཀྱང། །རང་སྣང་བར་ཤེས་པའི་དག་སྣང་གིས། །ཕ་བླ་མ་མཉེས་པ་ཁོ་ན་ཡིས། །དུས་རྟག་ཏུ་བསྟེན་བར་བྱིན་གྱིས་རློབས། །རྟེན་དལ་འབྱོར་མ་ལུས་ཚང་པ་མི། །ཆོས་
ལྡན་གྱི་སྐལ་བཟང་ད་རེས་ཙམ། །འདི་ཆོས་བརྒྱད་དབང་དུ་མི་འགྲོ་བར། །དོན་སྙིང་པོ་ལེན་པར་བྱིན་གྱིས་རློབས། །སྲོག་མི་རྟག་ནུབ་ཀའི་གྲིབ་སོ་བཞིན། །དབུགས་ན་བུན་ལྟ་བུར་ཡལ་ལ་ཁད། །ད་ཚེ་ཞབས་བག་དང་ལྡན་པའི་
བློས། །ཆོས་ཁོ་ནར་གཞོལ་བར་བྱིན་གྱིས་རློབས། །ལས་ངན་པའི་ཆུ་ཀླུང་ཤུགས་དྲག་པོས། །འོག་ངན་སོང་གསུམ་གྱི་གཅོང་རོང་དུ། །སྡུག་བཟོད་གླགས་མེད་པར་མནར་བའི་ཚེ། །སྐྱབས་དཔུང་གཉེན་མཛོད་ཅིག་ཐུགས་རྗེ་
ཅན། །མཐོ་ལྷ་མིའི་དབང་ཕྱུག་ལ་སོགས་པའི། །གནས་འཁོར་བའི་ཕུན་ཚོགས་གང་ལ་ཡང། །རྫས་མི་གཙང་ཕུང་པོ་ལྟར་མཐོང་ནས། །ཡིད་ངེས་པར་འབྱུང་བར་བྱིན་གྱིས་རློབས། །ངར་བདེན་པར་བཟུང་བའི་སྒྲོག་གིས་
བཅིངས། །ནང་ཉོན་མོངས་དྲག་པོའི་འདུ་བ་འཁྲུགས། །ཕྱི་སྡུག་བསྔལ་མཚོན་ཆར་གྱིས་རྨས་པའི། །ཡོངས་སེམས་ཅན་འདི་ཀུན་བདག་གི་མ། །དོན་དེ་ཕྱིར་ཉམ་ཐག་འགྲོ་བ་རྣམས། །དགྲ་སྲིད་ཞིའི་འཇིགས་ལས་སྒྲོལ་བའི་
ཕྱིར། །དཔལ་བླ་མེད་སྐུ་གསུམ་ལྷུན་གྲུབ་པའི། །སྐྱབས་མྱུར་དུ་ཐོབ་བར་བྱིན་གྱིས་རློབས། །གནས་འདུ་འཛིས་དབེན་པའི་ཉམས་དགའ་བར། །ཆོས་བརྒྱད་ཀྱི་འཁྲི་བ་ཀུན་བཅད་ནས། །ལམ་མདོ་སྔགས་གཉིས་ཀྱི་རྣལ་

[046A]༄༅། །འབྱོར་ལ། །ཡིད་རྩེ་གཅིག་སྒྲུབ་བར་བྱིན་གྱིས་རློབས། །ཚེ་འདི་ཕྱི་བར་དོ་གང་དུ་ཡང། །མགོན་ཁྱོད་ཀྱིས་བརྩེ་བས་རྗེས་བཟུང་སྟེ། །ཆོས་ཐེག་པ་ཆེ་དང་མི་འབྲལ་བས། །གཞན་སྨིན་ཅིང་
གྲོལ་བར་བྱིན་གྱིས་རློབས། །དེ་ལྟར་གསོལ་བ་བཏབ་པས་བླ་མ་ཡི། །གནས་གསུམ་འབྲུ་གསུམ་ལས་འདས་སྣང་བའི་ཟེར། །ཟླ་འོད་པདྨ་རཱ་ག་མཐིང་ཞུན་ལྟར། །རང་གི་སྤྱི་གཙུག་མགྲིན་པ་སྙིང་གའི་གནས། །ཐིམ་པས་
སྒོ་གསུམ་དྲི་མ་ཀུན་སྦྱངས་ཏེ། །སྐུ་གསུང་ཐུགས་ཀྱི་བྱིན་རླབས་མ་ལུས་ཐོབ། །སླར་ཡང་གནས་གསུམ་འོད་བརྒྱས་སྒྲིབ་གཉིས་ཀྱི། །བག་ཆགས་ཀུན་སྦྱངས་སྐུ་བཞིའི་ས་བོན་བཏབ། །དེ་ནས་འཁོར་རྣམས་རྗེ་བཙུན་གཙོ་བོར་
ཐིམ། །དེ་ཉིད་ཚངས་པའི་བུ་ག་ནས་བྱོན་ཏེ། །སྙིང་ག་རྩ་འདབ་བརྒྱད་དབུས་ཟེའུ་འགྲུ་ལ། །རང་གི་སེམས་དང་དབྱེར་མེད་ཏིཥྛནྟུ། །དེ་ལྟར་བདག་དང་བླ་མ་དབྱེར་མེད་པའི། །ངང་ལས་རང་ཉིད་རྡོ་རྗེ་སེམས་དཔའི་སྐུ། །དབྱིངས་
ཕྱུག་མ་ལ་དགྱེས་པའི་ཕྱག་གིས་འཁྲིལ། །ཐབས་མཆོག་བདེ་ཆེན་མཚོན་བྱེད་རྡོ་རྗེ་དང། །སྟོང་ཉིད་སྒྲ་སྒྲོག་དྲིལ་བུ་འཛིན་པ་བཅས། །རང་སེམས་བདེ་བ་ཆེན་པོ་ཆོས་ཀུན་གྱི། །གནས་ལུགས་མཐའ་བྲལ་ངང་དུ་རོ་གཅིག་པའི། །
འོད་གསལ་ཕྱག་རྒྱ་ཆེ་དབྱིངས་ཞུགས་བར་གྱུར། །རྒྱལ་བས་ལུས་ཅན་དབང་པོ་དང་འཚམ་པར། །ཐེག་གསུམ་ཕྱི་ནང་གསང་སྔགས་གང་བསྟན་པའི། །ལུང་རྟོགས་དམ་ཆོས་མ་ལུས་ལེགས་བཟུང་ནས། །རང་གཞན་སྨིན་

[046B] །སོ་ཐར་བཅས་པའི་མཚམས་དང་བྱང་སེམས་ཀྱི། །ཕམ་བྱེད་ཟག་པ་ཉེས་པར་སྦྱང་བའི་སྡེ། །གསང་སྔགས་རྩ་ལྟུང་སྦོམ་པོའི་དམ་ཚིག་ལས། །མི་འདའ་སྲོག་བཞིན་བདག་གིས་བསྲུང་བར་བྱ། །འཁོར་
གསུམ་བརྟགས་ན་ཅིར་ཡང་མ་གྲུབ་ཀྱང། །རྟེན་འབྱུང་སྒྱུ་མའི་འཕྲུལ་གྱིས་རྫུན་བཞིན་དུ། །འདིས་མཚོན་དགེ་ཚོགས་ཇི་སྙེད་བསགས་པ་ཀུན། །འགྲོལ་དོན་གཉིས་འགྲུབ་པའི་རྒྱུར་བསྔོའོ། །གཞན་ཡང་ཕ་མར་གྱུར་བའི་འགྲོ་རྣམས་ལ། །
བདེ་ལེགས་རང་རང་འདོད་དགུའི་དཔལ་གྱི་ཆེད། །ཆགས་མེད་ལུས་དང་ལོངས་སྤྱོད་ཡོངས་བཏང་སྟེ། །བདག་ནི་ཀུན་གྱི་ཉེར་འཚོའི་གཞིར་གྱར་ཅིག་ །ཅེས་སྨོན་ལམ་གདབ་ཅིང། དེ་ལས་རྒྱས་པར་སྤྲོ་ན་སྤྱོད་འཇུག་ནས་གསུངས་པའི།  དེ་ལྟར་འདི་
དག་ཀུན་བྱས་ཏེ། །དགེ་བ་བདག་གིས་ཅི་བསགས་པ། །དེས་ནི་སེམས་ཅན་ཐམས་ཅད་ཀྱི། །སྡུག་བསྔལ་ཐམས་ཅད་བསལ་བར་ཤོག་འགྲོ་བ་ནད་པ་ཇི་སྲིད་བར། །ནད་སོས་གྱུར་གྱི་བར་དུ་ནི། །སྨན་དང་སྨན་པ་ཉིད་དག་དང། །དེ་ཡི་ནད་
གཡོག་བྱེད་པར་ཤོག་ཟས་དང་སྐོམ་གྱི་ཆར་ཕབ་སྟེ། །བཀྲེས་དང་སྐོམ་པའི་སྡུག་བསྔལ་བསལ། །མུ་གེའི་བསྐལ་བ་བར་མའི་ཚེ། །བདག་ནི་ཟས་དང་སྐོམ་དུ་གྱུར། །སེམས་ཅན་འཕོངས་ཤིང་དབུལ་བ་ལ། །བདག་ནི་མི་ཟད་གཏེར་
གྱུར་ཏེ། །ཡོ་བྱད་མཁོམ་གུ་སྣ་ཚོགས་སུ། །མདུན་དུ་ཉེ་བར་གནས་གྱུར་ཅིག་བདག་གི་ལུས་དང་ལོངས་སྤྱོད་དང། །དུས་གསུམ་དགེ་བ་ཐམས་ཅད་ཀྱང། །སེམས་ཅན་ཀུན་གྱི་དོན་སྒྲུབ་ཕྱིར། །ཕངས་པ་མེད་པར་བཏང་བར་

[047A]༄༅། །བྱ༑ ༑ཐམས་ཅད་བཏང་བས་མྱ་ངན་འདའ། །བདག་བློ་མྱ་ངན་འདས་པ་བསྒྲུབ། །ཐམས་ཅད་གཏོང་བར་ཆབས་ཅིག་ལ། །སེམས་ཅན་རྣམས་ལ་བཏང་བ་མཆོག་བདག་གིས་ལུས་
ཅན་ཐམས་ཅད་ལ། །ལུས་འདི་ཅི་བདེར་བྱིན་ཟིན་གྱིས། །རྟག་ཏུ་གསོད་དང་སྨོད་པའམ། །བརྡེག་སོགས་ཅི་དགར་བྱེད་ལ་རག་བདག་གི་ལུས་ལ་རྩེ་བྱེད་དམ། །ཅོ་འདྲི་གཞའི་རྒྱུ་ཕྱེད་ཀྱང། །བདག་གི་ལུས་འདི་
བྱིན་ཟིན་གྱིས། །འདི་ཡི་ཁ་དས་ཅི་ཞིག་བྱ། །དེ་ལ་གནོད་པར་མི་འགྱུར་བའི། །ལས་གང་ཡིན་པའང་བྱེད་དུ་ཆུག་བདག་ལ་དམིགས་ནས་ནམ་དུ་ཡང། །འགའ་ཡང་དོན་མེད་མ་གྱུར་ཅིག་བདག་ལ་
དམིགས་ནས་གང་དག་གི། །ཁྲོའམ་དད་པའི་སེམས་བྱུང་བ། །དེ་ཉིད་རྟག་ཏུ་དེ་དག་གི། །དོན་ཀུན་འགྲུབ་པའི་རྒྱུར་གྱུར་ཅིག་གང་དག་བདག་ལ་ཁ་ཟེར་རམ། །གཞན་དག་གནོད་བགྱེད་པའམ། །དེ་བཞིན་འཕྱར་
ཁ་གཏོང་ཡང་རུང། །ཐམས་ཅད་བྱང་ཆུབ་སྐལ་ལྡན་གྱུར། །བདག་ནི་མགོན་མེད་རྣམས་ཀྱི་མགོན། །ལམ་ཞུགས་རྣམས་ཀྱི་དེད་དཔོན་དང། །བརྒལ་འདོད་རྣམས་ཀྱི་གྲུ་དང་ནི། །གཟིངས་དང་ཟམ་པ་ཉིད་དུ་གྱུར།།
གླིང་དོན་གཉེར་ལ་གླིང་དང་ནི། །གནས་མལ་འདོད་ལ་གནས་མལ་དང། །མར་མེ་འདོད་ལ་མར་མེ་དང། །བདག་ནི་ལུས་ཅན་ཕྲན་འདོད་པ། །ཀུན་གྱི་བྲན་དུ་འགྱུར་བར་ཤོག་ཡིད་བཞིན་ནོར་བུ་བུམ་པ་

[047B] །རིག་སྔགས་གྲུབ་དང་སྨན་ཆེན་དང། །དཔག་བསམ་གྱི་ནི་ཤིང་དག་དང། །ལུས་ཅན་ཀུན་གྱི་འདོད་འཇོར་གྱུར། །ས་སོགས་འབྱུང་བ་ཆེན་པོ་དང། །ནམ་མཁའ་བཞིན་དུ་རྟག་པར་ཡང། །སེམས་ཅན་དཔག་ཏུ་མེད་པ་
ཡི༑ ༑རྣམ་མང་ཉེར་འཚོའི་གཞིར་ཡང་ཤོག་དེ་བཞིན་ནམ་མཁའི་མཐས་གཏུགས་པའི། །སེམས་ཅན་ཁམས་ལ་རྣམ་ཀུན་ཏུ། །ཐམས་ཅད་མྱ་ངན་འདས་བར་དུ། །བདག་ནི་ཉེར་འཚོའི་རྒྱུར་ཡང་ཤོག་ །ཅེས་པ་འདི་
རྣམས་དོན་དྲན་བཞིན་པར་བརྗོད་ཅིང། གཞན་ཡང་བཟང་པོ་སྤྱོད་པ་སོགས་བསྔོ་བ་དང་སྨོན་ལམ་གྱིས་རྒྱས་གདབ་པར་བྱ་ལ། དེ་ལྟ་བུའི་རྣལ་འབྱོར་ཉིན་མཚན་གྱི་ཐུན་དྲུག་ཏུ་བསྐྱངས་པ་ལས་དང་བོར་སྐྱབས་འགྲོ་དང་སེམས་བསྐྱེད་ལན་གསུམ་དུ་བྱས་པས་རྣམ་སྣང་གི་དམ་
ཚིག་ལས། དཀོན་མཆོག་གསུམ་སྐྱབས་སུ་བཟུང་དགོས་པ་དང། སྐྱབས་འགྲོའི་བསླབ་བྱའི་ནང་ཚན་ཉིན་ལན་གསུམ་མཚན་ལན་གསུམ་དུ་སྐྱབས་སུ་འགྲོ་བ་དང། སྨོན་སེམས་བཟུང་བའི་བསླབ་བྱ་ལས་སེམས་བསྐྱེད་དུས་དྲུག་ཏུ་བཟུང་དགོས་པར་གསུངས་པ་ལ་བསླབ་པར་
འགྱུར་ཞིང་སེམས་བསྐྱེད་ཀྱི་ཕན་ཡོན་བསམ་པས། སྨོན་སེམས་བཟུང་བའི་བསླབ་བྱར་སེམས་བསྐྱེད་ལ་སྤྲོ་ཤུགས་འཕེལ་བའི་ཕྱིར་ཕན་ཡོན་དྲན་དགོས་པར་གསུངས་པ་ལ་བསླབ་པར་འགྱུར། ཚད་མེད་བཞི་བསྒོམ་པོའི་ནང་ཚན་བྱམས་པ་དང་བཏང་སྙོམས་ཀྱིས་རིན་འབྱུང་གི་དམ་ཚིག་
སྦྱིན་པ་བཞིའི་ནང་ཚན་བྱམས་པ་དང་མི་འཇིགས་པའི་སྦྱིན་པ་ལ་དུས་དྲུག་ཏུ་བསླབ་པ་ཚང། བླ་མ་སྐྱབས་གནས་ཀུན་འདུས་ཀྱི་བདག་ཉིད་དུ་མོས་ནས་གསོལ་བ་བཏབ་པས་མི་བསྐྱོད་པའི་དམ་ཚིག་སློབ་དཔོན་བཟུང་བ་དང། དེ་ལ་ཕྱག་བཙལ་བས་བླ་མ་ལྔ་བཅུ་བར་བླ་མར་དུས་གསུམ་དུ་ཕྱག་

[048A]༄༅།  །འཚལ་དགོས་པའི་དམ་ཚིག་དང། མཆོད་པ་ཕུལ་བས་དོན་གྲུབ་ཀྱི་དམ་ཚིག་མཆོད་པ་ལ་བརྩོན་དགོས་པ་དང། བྱང་སེམས་ཀྱི་ཉེས་བྱས་དང་པོ་ལས་སེམས་སྲུང་བར་འགྱུར། །བྱེ་བྲག་ཏུ་མཎྜལ་ཕུལ་བས་བླ་མ་ལྔ་བཅུ་བར་བླ་མ་ལ་དུས་གསུམ་དུ་
མཎྜལ་འབུལ་བར་གསུངས་པའི་བསླབ་བྱ་ལ་བསླབ་པར་འགྱུར། རང་རྡོ་རྗེ་སེམས་དཔའ་ཡབ་ཡུམ་གྱི་ང་རྒྱལ་ལ་གནས་ནས། བདེ་བ་ཆེན་པོ་མཚོན་བྱེད་ཀྱི་རྡོ་རྗེ་དང། སྟོང་པ་ཉིད་མཚོན་བྱེད་ཀྱི་དྲིལ་བུ་སོ་སོའི་མཚོན་དོན་དྲན་པའི་སྒོ་ནས་བཟུང་བས་ནི་མི་བསྐྱོད་པའི་དམ་
ཚིག་རྡོ་རྗེ་དྲིལ་བུ་ཕྱག་རྒྱ་གསུམ་བཟུང་བར་འགྱུར་ཞིང། དེའི་ཚེ་བདེ་བ་ཆེན་པོས་ཆོས་རྣམས་ཀྱི་གནས་ལུགས་སྟོང་པ་ཉིད་ལ་མཉམ་པར་བཞག་པའམ། དེ་ལྟར་བཞག་པ་མོས་པ་ཚུན་ཆད་ཀྱིས་བསྐྱེད་པ་དང། མཇུག་ཏུ་དགེ་རྩའི་འཁོར་གསུམ་ལ་མི་དམིགས་པའི་རྒྱས་
བཏབ་པས། མིང་སོགས་བྲལ་བའི་ཆོས་རྣམས་ལ། །དེར་རྟོག་པ་ནི་བཅུ་གཅིག་པ། །ཞེས་པའི་རྩ་ལྟུང་ལས་སེམས་སྲུང་བར་འགྱུར་བ་དང། དགེ་བརླབས་ཆེན་གསོག་ཅིང་སྡིག་པའི་གཉེན་པོ་ཀུན་ཏུ་སྤྱོད་པའི་མཆོག་ཏུ་འགྱུར་བ་སོགས་ཀྱི་དགོས་པ་ཤིན་ཏུ་ཆེ་ལ་
ཐེག་པ་གསུམ་དང་གསང་སྔགས་གོང་འོག་གི་ལུང་རྟོགས་ཀྱི་ཆོས་ཐམས་ཅད་རང་གཞན་སྨིན་གྲོལ་གྱི་རྒྱུར་བཟུང་བར་དམ་བཅས་པས་འོད་དཔག་མེད་ཀྱི་དམ་ཚིག་བསྲུང་བར་མ་ཟད་ཆོས་སྤོང་གི་ལས་སྒྲིབ་དུ་མ་སྲབ་པར་འགྱུར་བ་དང་བསོད་ནམས་ཀྱི་ཚོགས་མཐའ་ཡས་པ་སྡུད་
པའི་དགོས་པ་ཡོད། སྡོམ་པ་གསུམ་གྱི་བཅས་མཚམས་རྣམས་ལ་དམའ་མྠའང་སོ་སོའི་སྡོམ་ཚིག་ཙམ་གྱི་སྒོ་ནས་རང་རྒྱུད་པ་གོས་མ་གོས་བསྔོ་བགྲང་བྱེད་ཅིང། དེ་ཡང་མ་ལྕོགས་ན་སྔར་གྱི་ཚིགས་བཅད་ཙམ་གྱི་སྒོ་ནས་བསྔོ་བགྲང་བྱས་ཤིང་བསྲུང་སེམས་བསྐྱེད་ན་སྤྱིར་

[048B] བྱེ་བྲག་སྔགས་ཀྱི་རྩ་ལྟུང་དང་སྒོམ་པོ་ལ་དུས་དྲུག་ཏུ་བསྔོ་བགྲང་བྱེད་དགོས་པའི་དམ་ཚིག་བསྲུང་བར་འགྱུར། བླ་མ་ལ་མཆོད་པ་ཕུལ་བ་དང་རང་གི་ལུས་ལོངས་སྤྱོད་དགེ་རྩ་རྣམས་སེམས་ཅན་ཐམས་ཅད་ལ་བསྔོས་བའི་གཏོང་
སེམས་སྤེལ་བས་རིན་འབྱུང་གི་དམ་ཚིག་ཟང་ཟིང་དང་ཆོས་ཀྱི་སྦྱིན་པ་བྱས་པར་འགྱུར་ཞིང། དགེ་བ་སོགས་གཏོང་བ་ལ་བརྟེན་ནས་སེམས་ཅན་གྱི་གནས་སྐབས་དང་མཐར་ཐུག་གི་དོན་འགྲུབ་པར་སྨོན་པས་རྣམ་སྣང་གི་དམ་ཚིག་སེམས་ཅན་དོན་བྱེད་ཀྱི་ཚུལ་ཁྲིམས་བསྐྱངས་པར་འགྱུར་ལ། སྔར་གྱི་དེ་རྣམས་
ལ་ཚུལ་བཞིན་དུ་བསླབས་པས་ཉེས་སྤྱོད་སྡོམ་པ་དང། དགེ་བ་ཆོས་སྡུད་ཀྱི་ཚུལ་ཁྲིམས་བསྲུང་བ་ཡང་ལེགས་པར་ཚང་བར་འགྱུར་རོ། །དེ་ལྟ་བུའི་ཚུལ་གྱིས་ཉིན་མཚན་གྱི་ཐུན་དྲུག་ཏུ་རྣལ་འབྱོར་བྱེད་པ་ནི་མདོ་རྒྱུད་ཀྱི་གསུང་རབ་གདམས་ངག་ཏུ་ཤར་བའི་ཉམས་ལེན་གྱི་སྡོམ་ཆེན་པོ་གངས་ཅན་འདིར་གདམས་ངག་བྱད་
པ་ཅན་དུ་གྲགས་པ་མང་པོས་བསྐྲུན་དུ་མེད་པའི་ཟབ་བ་ལས་ཀྱང་ཆེས་ཆེང་ཟབ་པའི་མན་ངག་གི་ཉིང་ཁུ། མྱུར་དུ་འཚང་རྒྱ་བའི་ཐབས་དམ་པ་རྗེ་བླ་མ་ཡབ་སྲས་ཀྱིས་ཕྱག་ལེན་དུ་བཏབ་པའི་བཀའ་སྲོལ་རྨད་དུ་བྱུང་བ་མིན་པས་གསང་སྔགས་བླ་མེད་ཀྱི་སྒོར་ཞུགས་པའི་རིག་པ་འཛིན་པ་དག་གིས་ཚིག་སྔར་བཀོད་པ་དང་འདྲ་
མིན་ལ་མ་བལྟོས་པས་དོན་གྱི་གནད་དེ་རྣམས་ཚང་བའི་ཉམས་ལེན་ཐུན་དྲུག་ཏུ་མི་བྱ་བའི་ཐབས་མེད་པས་དབང་རྣོན་ཆོས་ཀྱི་རྗེས་སུ་འབྲང་བའི་བློས་གདམས་པ་འདི་སྙིང་གི་དཀྱིལ་དུ་བཅངས་ནས་བརྩོན་པ་ཆེན་པོས་བསྒྲུབ་པར་བྱའོ།  །བདེ་གཤེགས་སྐུ་བཞིའི་གླིང་ལ་ཡུད་ཙམ་དུ། །
བགྲོད་ནུས་ཐེག་པ་མཆོག་གི་བཞོན་པའི་ལམ། །མ་ནོར་ཐུན་དྲུག་རྣལ་འབྱོར་དཔྱོད་ལྡན་གྱི། །ས་བདག་འཁོར་ལོའི་དབང་ཕྱུག་ལ་འོས་པ། །འདི་བསྐྲུན་དགེ་བས་བདག་སོགས་འགྲོ་བ་རྣམས། །ལུང་རྟོགས་དམ་ཆོས་རྒྱ་མཚོའི་

[049A]༄༅། །ཕ་རོལ་ཏུ། །སོན་ནས་ཁ་སྦྱོར་བདུན་ལྡན་ཡིད་བཞིན་ནོར། །མྱུར་དུ་ལག་རྩེར་སོན་པ་ཉིད་གྱུར་ཅིག་ །ཅེས་རྣལ་འབྱོར་དབང་ཕྱུག་རྗེ་བཙུན་མི་ལ་བཞད་པའི་རྡོ་རྗེར་བརྟོན་པའི་བླ་མའི་རྣལ་འབྱོར་ཐུན་དྲུག་གི་ཉམས་ལེན་
ཟབ་མོ་དང་འབྲེལ་བ་བདེ་ལེགས་ཆར་འབེབས་ཞེས་བྱ་བ་འདི་ནི་དཔྱོད་ལྡན་ཨ་དཀར་ཞབས་དྲུང་ཧུ་ཐོག་ཐུ་མེར་གན་མཁན་པོ་ངག་དབང་བློ་བཟང་མཁས་བཙུན་གྱིས་བསྐུལ་མ་བྱུང་བར་བརྟེན་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་མཆོད་དཔོན་ཞྭ་ལུ་མཁན་པོས་བགྱིས་
པའོ།།  །།   ༈     །ཨོཾ་སྭ་སྟི། མཆོག་ཏུ་མི་འགྱུར་བདེ་ཆེན་རྡོ་རྗེ་ཅན། །སྟོང་ཉིད་དགའ་མར་རོལ་བའི་ཡེ་ཤེས་འཕྲུལ། །
མ་འགགས་ཅིར་ཡང་འཆའ་བས་བརྟན་དང་གཡོ། །ཀུན་ཁྱབ་དག་པའི་གཟིགས་མོ་རབ་འབྱམས་མཚར། །དུས་གསུམ་རྒྱལ་བ་ཡོངས་ཀྱི་སྤྱི་མེས་གཅིག་རྣམ་འདྲེན་དམ་པར་ཤར་བའི་གསང་གསུམ་ཚད། །དཔག་པའི་
ཡུལ་ལས་རབ་འདས་དེ་ཡི་ཕྱིར། །ཀུན་འདུས་སྐབས་སུ་ཡིད་ཆེས་དང་བས་འདུད།  །འདིར་སྐྱབས་གནས་ཀུན་འདུམ་རྗེ་བཙུན་བླ་མའི་རྣལ་འབྱོར་ཉམས་སུ་ལེན་པ་ལ། སྔོན་འགྲོ་སྐྱབས་སུ་འགྲོ་བ་དང་བྱང་ཆུབ་ཏུ་སེམས་བསྐྱེད་པའི་རིམ་པས་རྒྱུད་དག་པར་བྱས་པའི་དགེ་
སེམས་ཁྱད་པར་ཅན་གྱི་ངང་ནས་འདི་ལྟར་བསྒོམ་པར་བྱའོ།  །མདུན་གྱི་ནམ་མཁར་དབྱིངས་རིག་དབྱེར་མེད་པའི། །དག་གསལ་བདེ་ཆེན་ཆོས་སྐུའི་ངང་ཉིད་ལས། །སེང་ཁྲི་དར་ཟབ་བརྩེགས་པའི་གདན་གྱི་སྟེང། །རྗེ་བཙུན་བློ་བཟང་

[049B] །སྐྱབས་གནས་ཀུན་འདུས་དགྱེས་པའི་འཇུམ་མདངས་ཅན། །ཕྱག་གཡས་པད་དཀར་ཡུབ་ནས་འཛིན་ཅིང། །གཡོན་པ་མཉམ་གཞག་སྟེང་དུ་གླེགས་བམ་བསྣམས། །ཞབས་གཉིས་མི་བཤིག་སྐྱིལ་ཀྲུང་མདུད་པ་
ཅན། །རུང་མཐུན་ཆོས་གོས་རྣམ་གསུམ་ལྷབ་ལྷུབ་དང། །གསེར་སྦྱངས་འོད་འབར་ཟ་འོག་པེར་གྱིས་ཀླུབས། །གུར་ཀུམ་མདངས་ལྡན་པཎ་ཞྭས་རབ་མཛེས་པའི། །སྐུ་ལས་སྤྲུལ་པའི་འོད་བརྒྱ་ཕྱོགས་བཅུར་འགྱེད། །གང་གི་
གནས་གསུམ་རྡོ་རྗེ་གསུམ་གྱི་ལྷ། །ཡིག་འགྲུས་ཤར་བའི་ཐུགས་མཚན་ཧཱུཾ་ཡིག་ལས། །འོད་འཕྲོས་ཕྱོགས་བཅུའི་སྐྱོབ་པ་མ་ལུས་རྣམས། །སྤྱན་དྲངས་རྗེ་བཙུན་མཆོག་ལ་ཐིམ་པར་གྱུར། །ངོ་མཚར་མཚན་དཔེ་ལྷུན་ཆགས་རྡོ་རྗེའི་
སྐུ༑ ༑འགག་མེད་དྲུག་ཅུའི་ཆ་རྫོགས་ཆོས་སྐུའི་གསུང། །སྒྲིབ་དང་ལྷན་ཅིག་མི་གནས་རྣམ་དག་ཐུགས། །བླ་མའི་སྐུ་གསུང་ཐུགས་ལ་ཕྱག་འཚལ་ལོ། །དངོས་བཤམས་མཆོད་པ་བཀོད་ལེགས་འདོད་དགུར་འཁྱིལ། །ཡིད་
སྤྲུལ་གནམ་དངས་ཡི་དཀྱིལ་འཁོར་ཁྱབ། །འདས་དང་མ་འདས་ཕུན་ཚོགས་ཡོངས་བསྡུས་པ། །བློ་ཡིས་བླངས་ནས་མགོན་པོ་ཁྱོད་ལ་འབུལ། །གདོད་ནས་རྣམ་དག་འོད་གསལ་སེམས་ཀྱི་དབྱིངས། །ཉོན་མོངས་གློ་བུར་དྲི་ཡིས་
ཉེར་སྦགས་ལས། །འབྲས་བུ་ནག་པོར་འཛག་པའི་སྡིག་ལྟུང་ཆ། །ཅི་བགྱིས་བསམ་པ་དག་པས་འཐོལ་ཞིང་བཤགས། །རྒྱལ་བའི་འཕྲིན་ལས་འདྲ་མཆང་མངར་བོའི་ཐིག་ཕོག་ལས་རང་གཞན་བློ་གྲོས་བ་ཀུ་ལ། །དགེ་

[050A]༄༅། །ཚོགས་འདབ་མ་གྲོལ་བའི་སྣང་བ་གསར། །གང་ཡིན་དེ་ལ་རྗེས་སུ་ཡི་རང་ངོ། །ཕ་མཐའ་གཏུགས་མིན་ནམ་མཁའ་ཇི་སྲིད་བར། །ཚངས་དབྱངས་ཐག་གསུམ་ཆོས་ཀྱི་སྙིང་པོ་ཅན། །རིས་མེད་ལུས་
ཅན་རྒྱུད་ལ་ཆད་མེད་དུ། །འབབ་པའི་བཀའ་དྲིན་བླ་མེད་སྩལ་དུ་གསོལ། །ཟུང་འཇུག་བསམ་འཕེལ་འཁྱིལ་བའི་ཟམ་ཏོག་གཞན་ངོར་བགྲེས་རྒུད་མྱ་ངན་འདའ་བའི་ཚུལ། །ནམ་ཡང་མི་སྟོན་བསྐལ་བའི་མཐའ་མཉམ་
བར། །གཡུང་དྲུང་རྡོ་རྗེའི་ཁམས་སུ་བརྟན་པར་གསོལ། །རྗེ་ལ་མི་ཕྱེད་ཡིད་ཀྱིས་གསོལ་བཏབ་ཅིང། །མཆོད་སོགས་རྣམ་དཀར་ཕུང་པོ་གང་བསགས་པ། །དུས་གསུམ་དགེ་བ་དང་བཅས་མི་རིང་བར། །བླ་མེད་བྱང་ཆེན་
འཐོབ་པའི་རྒྱུར་གྱུར་ཅིག་ །མཎྜལ་འདུལ་བར་འདོད་ན་མཚམས་འདིར་རྒྱས་བསྡུས་ཇི་ལྟར་རིགས་འཕུལ་རྗེས་གསོལ་འདེབས་ཀྱི་རིམ་པ་གཞན་ཡང་སྤྲོན་བྱ།  ཆོས་དབྱིངས་ཐིག་ལེ་གཅིག་ཏུ་འཁྱིལ་བ་ལས། །སྐུ་དང་ཡེ་ཤེས་རྣམ་པ་ཐམས་ཅད་པར། །ཤར་བ་དུས་
གསུམ་རྒྱལ་བའི་སྤྱི་དཔལ་མཆོག་སྐྱབས་གཅིག་བླ་མ་དམ་པར་གསོལ་བ་འདེབས། །འདི་དང་ཕྱི་མའི་ལེགས་ཚོགས་ཅི་མཆིས་པ། །རྗེ་བཙུན་ཐུགས་རྗེའི་མཐུ་ལ་རག་ལས་པར། །ཤེས་ནས་ཐང་ལྷོད་མེད་པའི་མོས་གུས་ཀྱིས། །
བླ་མའི་རྣལ་འབྱོར་འབྱོངས་པར་བྱིན་གྱིས་རློབས། །མི་རྟག་འཆི་བ་དྲན་བས་རྒྱུད་བསྐུལ་ཏེ། །ངན་སོང་སྡུག་བསྔལ་སྙིང་ནས་དྲན་པ་དང། །རིན་ཆེན་གསུམ་ལ་སྐྱབས་འཚོལ་དགེ་སྡིག་གི་བླང་དོར་ཚུལ་བཞིན་བྱེད་པར་བྱིན་

[050B] །འཁོར་བའི་ཕུན་ཚོགས་སྒྱུ་མའི་གྲོང་ཁྱེར་གྱི། །དཔལ་འབྱོར་བཞིན་དུ་བསླུ་བའི་མཚང་རིག་ནས། །དེ་ལས་ཐར་བྱེད་བསླབ་པ་གསུམ་གྱི་ལམ། །བརྩོན་པས་ཚུལ་བཞིན་སྒྲུབ་པར་བྱིན་གྱིས་རློབས། །ཉམ་ཐག་སྲིད་པར་
དུབ་པའི་མ་རྒན་རྣམས། །བདེ་བསྒྲུབ་སླད་ཐམས་ཅད་གཟིགས་པའི་ལམ། །ཐབས་ཤེས་ཟུང་དུ་འཇུག་པའི་རྣལ་འབྱོར་གྱིས། །སྒྲིབ་གཉིས་དྲུང་ནས་འབྱིན་པར་བྱིན་གྱིས་རློབས། །སྐྱེ་འཆི་བར་དོ་སྲིད་པའི་འཁོར་ལོའི་འགྲོས། །
རྒྱུ་བ་བཅད་དེ་རིང་མིན་རྡོ་རྗེ་འཆང། །རྣམ་དག་རྟེན་དང་བརྟེན་པར་བྱང་ཆུབ་པའི། །ཉེ་ལམ་མཐར་ཐུག་བགྲོད་བར་བྱིན་གྱིས་རློབས། །དེ་ལྟར་གསོལ་བ་བཏབ་པས་བླ་མ་ཡི། །གནས་གསུམ་ལས་འོངས་དཀར་དམར་མཐིང་
གའི་འོད། །རང་གི་གནས་གསུམ་ལ་ཐིམ་སྒྲིབ་ཀུན་དག་སྐུ་གསུང་ཐུགས་ཀྱི་བྱིན་རླབས་ཐོབ་པར་གྱུར། །སླར་ཡང་བླ་མ་ཚངས་པའི་བུ་ག་ནས། །རིམ་བཞིན་སྙིང་ག་ཆོས་ཀྱི་འཁོར་ལོའི་དབུས། །དགྱེས་པར་བྱོན་ནས་
སེམས་དང་དབྱེར་མེད་དུ། །མི་འབྲལ་དངོས་གྲུབ་མཆོག་སྦྱིན་སྩོལ་གྱུར་ཅིག་ །དེ་ལྟར་ངད་རང་ལ་བརྟེན་པའི་བླ་མའི་རྣལ་འབྱོར་དངོས་གྲུབ་དཔལ་སྟེར་ཞེས་བྱ་བ་འདི་ནི། ཛ་སག་ཡིལ་དིང་ཚེ་དབང་རང་བརྟན་གྱི་ཨེམ་ཆི་ཆོས་རྗེ་བློ་བཟང་དོན་གྲུབ་ཀྱིས་དགོས་ཞེས་
བསྐུལ་མ་བྱུང་བའི་ངོར་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་བཤད་སྒྲུབ་བསྟན་པའི་འབྱུང་གནས་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོའི་གཟིམས་ཁང་ཀུན་དགའ་ར་བར་སྦྱར་བའོ།། །།    ༈   

[051A]༄༅།  །ཚོགས་ལྷུན་གྲུབ་ཅེས་བྱ་བ་བཞུགས།  ངོ་མཚར་རྨད་བྱུང་ཐུགས་རྗེའི་འོད་དཀར་གྱིས། །རིས་མེད་འགྲོ་ཁམས་བྱང་གྲོལ་འཛུམ་རླབས་བརྒྱར། །བཞད་བྱེད་རྒྱལ་ཀུན་ཐུགས་རྗེ་གཅིག་གྱུར་ཟླ།།
སྐྱབས་མཆོག་པད་དཀར་འཆང་བ་ལ་ཕྱག་འཚལ།  །འདིར་བླ་མ་དང་མགོན་པོ་སྤྱན་རས་གཟིགས་ངོ་བོ་དབྱེར་མེད་དུ་བྱས་ནས་གསོལ་བ་འདེབས་པའི་རྣལ་འབྱོར་ཉམས་སུ་ལེན་པ་ལ། སྔོན་འགྲོ་སྐྱབས་སུ་འགྲོ་བ་དང་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱ། དེའི་ཕྱིར་དུ་
ལམ་ཟབ་མོ་བླ་མ་ལྷའི་རྣལ་འབྱོར་ཉམས་སུ་ལེན་པར་བྱའོ་སྙམ་པའི་བྱང་ཆུབ་སེམས་ཀྱི་དགེ་སེམས་ཁྱད་པར་ཅན་གྱི་ངང་ནས་འདི་ལྟར་བརྗོད་པར་བྱའོ།  །དབྱིངས་རིག་ཟུང་འཇུག་འོད་གསལ་དག་པའི་ངང། །མདུན་གྱི་ནམ་མཁར་སེང་ཁྲི་པད་དཀར་དང། །བསིལ་སྦྱིན་
ཉ་རྒྱས་ཟླ་བའི་དཀྱིལ་འཁོར་སྟེང། །སྐྱབས་ཀུན་འདུས་ཞལ་དྲིན་ཅན་བླ་མ་ནི། །རྣམ་པ་འཕགས་མཆོག་སྤྱན་རས་གཟིགས་དབང་སྐུ། །གངས་རིར་ཉི་གཞོན་འཁྱུད་པ་དང་མཚུངས་པའི། །སྐུ་མདོག་གསལ་བའི་འོད་འཕྲོ་ཐོར་ཚུགས་
ཅན། །ཞལ་གཅིག་ཕྱག་བཞིའི་དང་པོ་ཐལ་སྦྱར་ཞིང། །གཡས་གཡོན་འོག་མས་ཤེལ་འཕྲེང་པད་དཀར་འཛིན། །རྣམ་མང་རིན་ཆེན་རྒྱན་གྱིས་མཛེས་པ་དང། །ལྷབ་ལྷུབ་ལྷ་རྫས་གོས་ཀྱིས་མངོན་པར་སྤ། །ཞབས་གཉིས་
རྡོ་རྗེ་སྐྱིལ་མོ་ཀྲུང་དུ་མདུད། །གང་གི་སྐུ་ལ་ཞིང་ཁམས་རྒྱ་མཚོ་ཡི། །སྐྱབས་གནས་མ་ལུས་འཆར་བའི་དཀྱིལ་འཁོར་ཅན། །སྣ་ཚོགས་སྤྲུལ་པའི་རོལ་པས་ཕྱོགས་ཀུན་ཁྱོན། །འགེངས་པའི་བདག་ཉིད་དེ་ཡི་གནས་གསུམ་དུ། །

[051B] །དཀར་དམར་མཐིང་གའི་མདོག་ཅན་གནས་པ་ལས། །བརྒྱ་ཕྲག་འོད་ཀྱི་དྲ་བ་ཡོངས་སྤྲོས་ནས། །སྐྱབས་གནས་མ་ལུས་སྐད་ཅིག་སྤྱན་དྲངས་གྱུར། །ཆོས་དབྱིངས་ལྷུན་གྲུབ་མཚན་མ་ལས་
འདས་ཀྱང། །དམིགས་མེད་ཐུགས་རྗེའི་དབང་གིས་གཟུགས་གྱི་སྐུ། །ཅིར་ཡང་སྟོན་མཛད་བླ་མ་ལྷག་པའི་ལྷ། །རྣམ་འདྲེན་འཁོར་དང་བཅས་པ་གཤེགས་སུ་གསོལ། །མཁའ་ལ་མཁའ་ཡི་སྦྱོར་བ་ཇི་བཞིན་དུ། །སྒྲིབ་བྲལ་
ཆོས་སྐུའི་ངང་དུ་མཉམ་སོང་སྟེ། །ཀུན་འདུས་བླ་མ་ཡིད་བཞིན་དབང་གི་རྒྱལ། །དངོས་གྲུབ་འདོད་དགུའི་བྱེད་པོར་བརྟན་པར་བཞུགས།  །དེ་ལྟར་བླ་མ་གསལ་བཏབ་པ་ལ་ཕྱོགས་བཅུའི་སྐྱབས་གནས་མ་ལུས་པ་སྤྱན་དྲངས་ནས་བསྟིམ་སྟེ་དེ་ཉིད་སྐྱབས་གནས་
ཀུན་འདུས་ཀྱི་བདག་ཉིད་ཆེན་པོར་མོས་པ་དུང་དུང་བ་བྱས་ལ། ཡན་ལག་བདུན་གྱི་སྒོ་ནས་ཚོགས་བསགས་པར་བྱ་བ་ལས། ཐོག་མར་ཕྱག་འཚལ་བའི་ཡན་ལག་ནི།  རྒྱལ་བ་ཀུན་གྱི་སྙིང་རྗེ་ཆེན་པོའི་གཟུགས། །ཐབས་མཁས་བཤེས་གཉེན་གར་གྱིས་རྣམ་རོལ་བ། །དྲན་པ་
ཡིས་ཀྱང་སྲིད་དང་ཞི་བའི་མཐའ། །སེལ་བྱེད་རྗེ་བཙུན་བླ་མར་ཕྱག་འཚལ་ལོ།  །མཆོད་པའི་ཡན་ལག་ནི།  རིན་ཆེན་ཡོལ་གོར་རབ་འཁྱིལ་ཆུ་བཞི་དེང། །སྟོང་གསུམ་འགེངས་ནུས་ལྷ་དང་མི་ཡི་རྫས། །ཉེར་སྤྱོད་རོལ་མོའི་བྱེ་བྲག་མཐའ་ཡས་
པོ༑ ༑འབུལ་གྱི་ཐུགས་རྗེའི་དབང་གིས་བཞེས་སུ་གསོལ། །ཨོཾ་གུ་རུ་རཏྣ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སཱཧཱ།  དེ་བཞིན་དུ།  བཱདྱཾ། ཨཉྩ་མཱ་ནཾ། པྲོཀྵ་ཎཾ། པུཥྤེ་ནས། ཤཔྡའི་ བར་གྱིས་མཆོད།  གཞན་ཡང་རྟེན་བཅས་དབང་པོའི་སྦྱོད་

[052A]༄༅། །ཡུལ་དུ། །ཀུན་དགའི་ཚོར་བ་སྟེར་བའི་འདོད་ཡོན་ལྔ། །བཀྲ་ཤིས་རྟགས་རྗེས་རྒྱལ་སྲིད་བདུན་ལ་སོགས། །སྲིད་པའི་ཕུན་ཚོགས་འདོད་དགུ་མཚང་མེད། །རྒྱ་ཆེན་འབྱུང་བའི་དཀྱིལ་འཁོར་
བརྩེགས་བའི་སྟེང། །མཆོག་འབྲིང་ཐ་མའི་ཁམས་ལས་རབ་བསྒྲུབས་པའི། །ལྷུན་པོ་གསེར་རི་གླིང་དང་ཉི་ཟླ་སོགས། །ཁམས་གསུམ་ཞིང་གི་བཀོད་པ་ཁྱོད་ལ་འབུལ། །རྒྱལ་བ་རྒྱལ་སྲས་ཏིང་འཛིན་སྤོས་ཆུའི་འཇིག། །སྨིན་
ལས་མཆོད་སྤྲིན་ཕུང་པོ་མཐའ་ཀླས་པ། །ཕྱོགས་དུས་རིས་སུ་མ་ཆད་འཕྲུལ་པོ་ཆེ། །བླ་མེད་མཆོད་པའི་ཚོགས་ཀྱང་ཉེ་བར་འབུལ། །མ་དུལ་ཡིད་ཀྱི་གླང་པོ་སྨྱོས་པའི་སྣར། །དྲན་ཤེས་བག་ཡོད་ལྕགས་ཀྱུས་དམ་གཟུང་
ནས། །ཐར་ལམ་རིན་ཆེན་གླིང་གི་བཤུལ་ཡངས་སུ། །རབ་བགྲོད་སྒྲུབ་པའི་མཆོད་པས་མཉེས་གྱུར་ཅིག་ །མཚམས་འདིར་སྦྲ་ན་མཎྜལ་རྒྱས་བསྡུས་ཇི་ཙམ་ནུས་པའང་འབུལ་ཞིང་དེ་དག་ནི་མཆོད་པའི་ཡན་ལག་ཡིན་ལ། བཤགས་པ་ལ་སོགས་པའི་ཡན་ལག་ལྷག་
མ་ནི་འདི་ལྟར།  ཐོག་མེད་དུས་ནས་སྲིད་པ་ཉམ་ངའི་ཐང། །ཉོན་མོངས་རླུང་ཤུགས་དྲག་པོས་བདག་གི་སེམས། །དབང་མེད་ལོག་པའི་ཕྱོགས་སུ་ཉེར་དྲངས་ནས། །སྒོ་གསུམ་སྡིག་ལྟུང་ཅི་བགྱིས་མཐོལ་ལོ་བཤགས། །དག་
པའི་ཁམས་ཀྱིས་གཞི་བརྟན་པོའི་དབུས། །རྣམ་དཀར་ཨ་མྲའི་འཁྲི་ཤིང་དུས་སྨིན་ལས། །བདེ་དགའི་འབྲས་བཟང་མཆོག་སྩོལ་སྐྱེ་འཕགས་ཀྱི། །དགེ་ཚོགས་རྣམས་ལ་སྙིང་ནས་རྗེས་ཡི་རང། །སྤངས་རྟོགས་ཡོངས་རྫོགས་

[052B] །གང་འཚམ་ཆོས་ཀྱི་ཉིན་མོར་བྱེད་པའི་འོད། །ནམ་ཡང་ཆད་པ་མེད་སྤྲོས་འགྲོ་ཀུན་རྒྱུད། །དོན་གཉིས་པད་མོ་བཞད་པའི་བཀའ་དྲིན་སྩོལ། །རྟག་བརྟན་ཞི་དང་འཕོ་མེད་རང་བཞིན་ཆེར། །རིང་ནས་མངོན་
པར་སངས་རྒྱས་རྡོ་རྗེའི་སྐུ། །ཐ་མལ་དོར་ཡང་མྱ་ངན་འདའ་བའི་ཚུལ། །ཡོངས་སྤངས་སྲིད་མཐའི་བར་དུ་ཞབས་བརྟན་གསོལ། །བསོད་ནམས་ཞིང་མཆོག་རྗེ་བཙུན་བླ་མ་ལ། །མཆོད་ཅིང་རྩེ་གཅིག་གསེལ་བ་བཏབ་པ་སོགས། །
དུས་གསུམ་དགེ་བ་མཐའ་དག་མི་རིང་པར། །རྣམ་འདྲེན་ཡེ་ཤེས་ཐོབ་པའི་རྒྱུ་རུ་བསྔོ།  །དེ་ལྟར་ཡན་ལག་བདུན་པ་རྣམས་ཚིག་དང་དམིགས་པ་བསྟུན་ནས་བྱས་པའི་རྗེས་སུ་གསོལ་བ་འདི་ལྟར་གདབ་པར་བྱའོ།  །འཁྲུལ་སྣང་དྲི་མ་གཏན་སྤངས་སྐུ་གསུམ་ནོར། །
ཕྱུག་པའི་དུས་གསུམ་རྣམ་འདྲེན་མ་ལུས་ལས། །བདག་ཅག་བསོད་ནམས་ཞིང་དུ་ཆེར་འཕགས་པའི། །བླ་མ་རིན་པོ་ཆེ་ལ་གསོལ་བ་འདེབས། །དམིགས་མེད་མཁའ་ལ་ཐུགས་རྗེའི་རི་བོང་ཅན། །གཞན་ཕན་བསིལ་སྦྱིན་འཕྲིན་
ལས་ཉེར་འཛགས་པས། །དུས་གསུམ་ཚ་གདུང་མིང་གི་ལྷག་མ་རུ། །སེལ་མཛད་བླ་མ་མཆོག་ལ་གསོལ་བ་འདེབས། །ཕུལ་བྱུང་མཛེས་པ་གཅིག་བསྡུས་མཚན་དཔེའི་སྐུ། །སྐལ་བཟང་རྣ་བའི་དཔལ་གྱུར་དོན་ལྡན་གསུང། །
སྟོང་ཉིད་སྙིང་རྗེ་དབྱེར་མེད་རྒྱལ་བའི་ཐུགས། །ཀུན་འདུས་སྐྱབས་ཀྱི་དམ་པར་གསོལ་བ་འདེབས། །ལམ་སྟོན་ཐེག་པ་མཆོག་གི་བཤེས་གཉེན་ཆེ། །ལེགས་ཚོགས་འབྱུང་གནས་གཅིག་པུར་ངེས་རྙེད་ནས། །བསམ་དང་སྦྱོར་བས་ཚུལ་

[053A]༄༅། །བཞིན་བསྟེན་པ་དང། །ཐུགས་རྗེས་རྟག་ཏུ་སྐྱོང་བར་བྱིན་གྱིས་རློབས། །ཡིད་བཞིན་ནོར་བུ་ལས་ལྷག་རྟེན་བཟང་འདི། །རྙེད་དཀའ་འཆི་བ་དྲན་པས་རྒྱུད་བསྐུལ་ནས། །དོན་མེད་ཚེ་འདིའི་བྱ་བས་མི་
གཡེང་བར། །ཉིན་མཚན་ཆོས་ཀྱིས་འདའ་བར་བྱིན་གྱིས་རློབས། །བཟོད་དཀའ་ངན་སོང་སྡུག་བསྔལ་གྱིས་འཇིགས་ནས། །བསླུ་མེད་དཀོན་མཆོག་གསུམ་ལ་སྐྱབས་འཆོལ་ཞིང། །སྡིག་ལྟུང་ཕྲ་མོ་ཙམ་ཡང་སྤོང་བ་དང། །
དགེ་ཚོགས་ལྷུར་ལེན་བགྱིད་པར་བྱིན་གྱིས་རློབས། །མ་དག་ལས་ཉོན་གྱིས་བསྐྱེད་སྲིད་པ་འདིའི། །ལུས་དང་ལོངས་སྤྱོད་མཛའ་བཤེས་ཕུན་ཚོགས་ཀུན། །བསླུ་འབྲིད་སྡུག་བསྔལ་གནོད་བའི་གཞར་རྟོགས་ནས། །ངེས་འབྱུང་
ཤུགས་དྲག་སྐྱེ་པར་བྱིན་གྱིས་རློབས། །ཐར་ལམ་ཕྱོགས་པའི་སེམས་ཀྱི་ཅང་ཤེས་རྟ། །སོ་ཐར་ཚུལ་ཁྲིམས་སྲབ་ཀྱིས་ལེགས་བཏུལ་ཞིང། །ཞི་ལྷག་རྒྱན་གྱིས་སྤུད་ནས་ངེས་ལེགས་སར། །ཐོགས་མེད་བཙན་ས་ཟིན་པར་བྱིན་གྱིས་
རློབས། །ཡང་ཡང་དྲིན་གྱིས་ལགས་བསྐྱངས་མར་གྱུར་འགྲོ། །རྟག་ཏུ་སྡུག་བསྔལ་གསུམ་གྱི་མེས་གདུངས་པའི། །ངང་ཚུལ་རིག་ནས་དེ་དག་བསྒྲལ་བའི་ཕྱིར། །བྱང་ཆུབ་སེམས་མཆོག་བསྐྱེད་པར་བྱིན་གྱིས་རློབས། །མཞུམ་
སྙིང་སྟོབས་ཆེན་པོས་རྒྱལ་སྲས་ཀྱི། །སྡོམ་པའི་ཡི་དམ་གོ་ཆ་བརྟན་བགོས་ཏེ། །སྲིད་ཞིའི་ཕས་རྒོལ་འཇིགས་པ་ཀུན་གཞོམ་པའི། །ཕྱིན་དྲུག་སྤྱོད་པ་རྫོགས་པར་བྱིན་གྱིས་རློབས། །རིགས་ཀུན་བྱེད་པོ་རྡོ་རྗེ་སློབ་དཔོན་དྲུང། །

[053B] །འཇུག་སྒོར་ཞུགས་ནས་གསང་སྔགས་དམ་ཚིག་རྣམས། །སྲོག་ལྟར་གཅེས་པར་སྲུང་བར་བྱིན་གྱིས་རློབས། །སྣོད་བཅུད་གར་སྣང་ལྷ་ཡི་འཁོར་ལོར་ཤར། །སྒྲ་རྣམས་འགག་མེད་རྒྱལ་
བའི་གསུང་དུ་འཛེར། །དྲན་རྟོག་སྟོང་ཉིད་སྙིང་རྗེ་དབྱེར་མེད་པའི། །སྣང་ཞེན་རྟག་ཏུ་སྐྱོང་བར་བྱིན་གྱིས་རློབས། །སྒོ་གསུམ་འབྲས་དུས་ལྷ་ཡི་ངོ་བོ་རུ། །སྣང་ཡང་རང་བཞིན་སྟོང་པར་ངེས་རྙེད་ནས། །ཟབ་གསལ་གཉིས་སུ་མེད་
པའི་རྣལ་འབྱོར་སོགས། །གསང་སྔགས་ལམ་བཟང་འགྲུབ་པར་བྱིན་གྱིས་རློབས། །སྐྱེ་བ་ཀུན་ཏུ་ལྷ་གཅིག་སྤྱན་རས་གཟིགས། །གང་འདུལ་རོལ་པར་ཤར་བའི་བཤེས་གཉེན་གྱིས། །རྗེས་གཟུང་རྣམ་གྲོལ་རྡོ་རྗེ་འཛིན་པའི་སར།།
མ་ཐོགས་མྱུར་དུ་བགྲོད་པར་བྱིན་གྱིས་རློབས།  །ཞེས་ཐེག་ཆེན་ཐུན་མོང་དང་ཐུན་མོང་མ་ཡིན་པའི་ལམ་གྱི་གནད་ཚང་བའི་གསོལ་འདེབས་བྱས་རྗེས་ཁྱད་པར་དུ་ཡང།  བློ་བཟང་མཁྱེན་པའི་ཕ་མཐའ་མི་མངོན་ཞིང། །བསྐལ་བཟང་འགྲོ་བ་ཡོངས་ལ་བུ་ལྟར་བརྩེ། །
ནུས་སྟོབས་རྒྱ་མཚོར་དབང་ཕྱུག་རྡོ་རྗེ་འཛིན། །རྣམ་འདྲེན་བླ་མ་མཆོག་ལ་གསོལ་བ་འདེབས།  །ཞེས་པའི་ཚིགས་བཅད་གྲངས་ཇི་ཙམ་འདོད་པས་གསོལ་བ་སྙིང་ཁུང་རུས་པའི་གཏིང་ནས་བཏབ་སྟེ་འདི་ལྟར་བསམ་པར་བྱའོ།  །རྗེ་བཙུན་མཆོག་གི་གནས་གསུམ་
ཡི་གེ་ལས། །དཀར་དམར་མཐིང་གའི་འོད་དང་བདུད་རྩི་བྱུང། །རང་གི་གནས་གསུམ་ཐིམ་པས་སྡིག་སྒྲིབ་དག་གསང་གསུམ་བྱིན་རླབས་མ་ལུས་ཐོབ་པར་གྱུར། །སླར་ཡང་བླ་མ་དགྱེས་པའི་འཛུམ་མདངས་ཅན། །སྤྱི་གཙུག་ནས་

[054A]༄༅། །ཕྱོན་འདབ་བརྒྱད་སྙིང་གི་དབུས། །རང་གི་སེམས་དང་དབྱེར་མེད་བརྟན་བཞུགས་ནས། །ལེགས་ཚོགས་ལྷུན་གྱིས་གྲུབ་པའི་དཔལ་ཐོབ་གྱུར། །དེ་ལྟར་བླ་མ་མཆོད་ཅིང་གསོལ་བཏབ་མཐུས། །
བློ་བཟང་གྲགས་པའི་བཤད་སྒྲུབ་བསྟན་པ་མཆོག་ཕྱོགས་དུས་ཀུན་ཏུ་རྒྱས་ཤིང་ཡིད་ཅན་རྣམས། །བདེ་ལེགས་དཔལ་ལ་རོལ་པའི་བཀྲ་ཤིས་ཤོག་ །དེ་ལྟར་བླ་མའི་རྣལ་འབྱོར་ལ་རྩེ་གཅིག་ཏུ་འབད་ནས་སྤྱོད་ལམ་ཐམས་ཅད་དུ་དྲན་ཤེས་བརྟན་པོས་
དགེ་བའི་ཕྱོགས་ལ་བརྩོན་པ་ལྷུར་བླངས་ཏེ་དལ་འབྱོར་དོན་ཡོད་པར་བྱའོ། །ཞེས་བླ་མའི་རྣལ་འབྱོར་ལེགས་ཚོགས་ལྷུན་གྲུབ་ཅིས་པ་འདི་ནི་ཨོའི་རོད་གཡོན་རུ་ནས་ལམ་རིམ་བླ་མའི་དགེ་སློང་དགེ་ལེགས་ཆོས་འཕེལ་གྱིས་ངེད་རང་དང་སྤྱན་རས་གཟིགས་ངོ་བོ་དབྱེར་མེད་དུ་བསྒོམ་བའི་བླ་མའི་རྣལ་
འབྱོར་མཁྱེན་བརྩེ་ནུས་གསུམ་གྱི་སྒོ་ནས་གསོལ་འདེབས་དོན་ཚང་བ་ཞིག་དགོས་ཞེས་བསྐུལ་བར་རང་ངོས་ལ་དེ་ལྟ་བུའི་ཡོན་ཏན་མ་མཆིས་པས་དམ་པ་རྣམས་ཁྲེལ་བ་ལས་མི་འདུག་རུང། མོས་ལྡན་སློབ་མས་བླ་མ་སྐྱོན་ཀུན་ཟད་ཡོན་ཏན་ཀུན་ལྡན་གྱི་བདག་ཉིད་དུ་མོས་ནས་གསོལ་བ་འདེབས་པ་
ལེགས་ཚོགས་ཐམས་ཅད་ཀྱི་གཞིར་གསུངས་པས་བསྐུལ་བ་པོའི་འདོད་པ་ལྟར་ཤཱཀྱའི་དགེ་སློང་བློ་བཟང་སྐལ་བཟང་རྒྱ་མཚོས་སྦྱར་བའོ།།  །།    ༈    །འདབ་སྟོང་བད་དཀར་
ཉི་ཟླ་བརྩེགས་པའི་སྟེང། །སྐྱབས་ཀུན་འདུས་པའི་སྤྱི་གཟུགས་དྲིན་ཅན་རྗེ། །སུམ་ལྡན་དགེ་སློང་རྡོ་རྗེ་འཛིན་པའི་ཚུལ། །སྐུ་མདོག་དཀར་གསལ་དགྱེས་པའི་འཛུམ་མདངས་ཅན། །ཆོས་གོས་གསུམ་དང་གསེར་མདོག་སྒོམ་ཞྭས་

[054B] །ཕྱག་གཡས་ཆོས་འཆད་གཡོན་པ་ཏིང་འཛིན་རྒྱ། །ཞབས་གཉིས་སྐྱིལ་ཀྲུང་གིས་བཞུགས་དེ་ཡེ་མཐར། །དའི་པཾ་ཀར་རྒྱལ་བ་གཉིས་པའི་དཔལ། །བཀའ་གདམས་དངོས་གྲུབ་སྩོལ་མཛད་ཡི་དམ་བཞི། །གཞན་ཡང་ཕྱོགས་
བཅུའི་སྐྱབས་གནས་ཀུན་ཚོགས་པའི། །སྐུ་ཡི་གནས་གསུམ་རྡོ་རྗེ་གསུམ་གྱི་ལྷ། །དཀར་དམར་མཐིང་གའི་ཡི་གེས་མཚན་པ་ལས། །འོད་འཕྲོས་མ་ལུས་ཕྱོགས་ན་བཞུགས་པ་ཡི། །མཆོད་འོས་ཞིང་ཀུན་སྤྱན་དྲངས་དབྱེར་
མེད་དུ། །ཐིམ་པས་སྲིད་ཞིའི་གདུང་སེལ་གཅིག་པུར་གྱུར། །དག་པའི་ཡིད་དབང་ངོས་ལ་མཚན་དཔེའི་དཔྱིད། །གཅིག་བསྡུས་རྡོ་རྗེ་སེམས་དཔའ་མིག་འཕྲུལ་ཅན། །ཐ་དད་འགྲོ་འོང་མཚན་མ་ཀུན་སྤངས་པའི། །སྟོན་པ་བླ་
མེད་ཁྱོད་ལ་ཕྱག་འཚལ་ལོ། །མ་རིག་མུན་པ་དྲུང་འབྱིན་ཤེས་རབ་ཀྱི། །སྣང་བ་སྦྱིན་མཁས་དཔལ་ལྡན་མར་མེ་མཛད། །རྒྱལ་བ་གཉིས་པ་བློ་བཟང་གྲགས་པ་སོགས། །འདྲེན་མཆོག་རིན་ཆེན་རྣམས་ལ་ཕྱག་འཚལ་ལོ། །
མི་མཇེད་ཞིང་དབལ་རྣམ་འདྲེན་ཤཱཀྱའི་གཙོ། །རྒྱལ་ཀུན་སྙིང་རྗེའི་རང་གཟུགས་སྤྱན་རས་གཟིགས། །སྒྲོལ་མཛད་ལྷ་མོ་གཏུམ་ཆེན་མི་གཡོ་མགོན། །ཡི་དམ་སྲུང་མར་བཅས་ལ་ཕྱག་འཚལ་ལོ། །ངོ་མཚར་བྱེ་བ་ཕྲག་བརྒྱའི་ཞིང་
ཁྱམས་དང། །ཕྱོགས་ཀྱི་འཁོར་ལོ་ཡོངས་ཁྱབ་མཆོད་པའི་རྫས། །དངོས་བཤམས་ཡིད་ཀྱི་རོལ་པ་མཐའ་ཀླས་འདི། །དམིགས་མེད་དབྱིངས་ཀྱི་ངན་ལས་སྤྲོས་ཏེ་འབུལ། །ཐོག་མེད་ནས་བསགས་སྡོམ་པའི་མི་མཐུན་ཕྱོགས། །ཉེས་

[055A]༄༅། །ལྟུང་ནོངས་པ་གང་བགྱིས་མཐོལ་ལོ་བཤགས། །བདག་རང་གཞན་གྱིས་ལེགས་བསྒྲུབས་རྣམ་དགར་ལ། །སྙིང་ནས་དགའ་བ་ཆེན་པོས་ཡི་རང་རོ། །རིས་མེད་འགྲོ་བའི་ཐོས་འཛིན་བུག་བརྒྱར་
ཟབ་རྒྱས་ཆོས་ཀྱི་སྒྲ་དབྱངས་སྒྲོག་བར་བསྐུལ། །གསང་གསུམ་མི་གཡོ་རིན་ཆེན་ལྷུན་བོ་བཞིན། །བསྐལ་བ་མ་སྟོང་བར་དུ་བཞུགས་སུ་གསོལ། །འདིས་མཚོན་རྣམ་དཀར་ཇི་སྙེད་བསགས་པ་རྣམས། །རྣམ་འདྲེན་ཡེ་ཤེས་
མྱུར་དུ་འཐོབ་ཕྱིར་བསྔོ། །བྱིན་རླབས་རལ་གྲི་རྣོན་པོས་འཁོར་འདས་ཀྱི། །འཆིང་པའི་མདུད་རྒྱ་གཅོད་མཛད་འདྲེན་མཆོག་རྗེ། །སྐྱབས་ཀུན་འདུས་པའི་ངོ་ངོར་ངེས་རྙེད་ནས། །གསོལ་བ་འདེབས་སོ་བརྩེ་པའི་སྤྱན་གྱིས་
གཟིགས། །སེམས་ལ་རྗེས་སུ་ཆེ་བའི་ཉོན་མོངས་འདིས། །དབང་མེད་སྡུག་བསྔལ་རྒྱ་མཚོར་བྱིང་ལགས་བས། །བདེ་ཆེན་ཐར་པའི་གནས་མལ་ག་ལ་བར། །མྱུར་མགྱོགས་ཐུགས་རྗེའི་ཕྱག་གིས་བཞག་ཏུ་གསོལ། །འདི་ཕྱི་
བར་དོའི་གནས་སྐབས་ཐམས་ཅད་དུ། །ལྷ་དང་བླ་མང་བྱེར་མེད་དགྱེས་པའི་འཛུམ། །ལྷུག་བར་བཞད་པའི་ངོ་མཚར་སྣང་བ་དང། །མི་འབྲལ་དངོས་གྲུབ་བདེ་གླག་སྩལ་ཏུ་གསོལ། །དེ་ལྟར་གསོལ་བཏབ་རྗེ་བཙུན་གནས་གསུམ་
གྱི༑ ༑ཡི་གེ་ལས་འཕྲོས་འོད་ཟེར་དཀར་དམར་མཐིང། །རང་གི་གནས་གསུམ་ཐིམ་པས་སྡིག་སྒྲིབ་དག་བྱིན་རླབས་ཡོན་ཏན་མ་ལུས་ཐོབ་པར་གྱུར། །སླར་ཡང་ཤུགས་དྲག་མོས་པས་གསོལ་བཏབ་མཐུས། །འཁོར་རྣམས་འོད་ཞུ་གཙོ་

[055B] །བླ་མ་སྤྱི་གཙུག་ནས་བྱོན་སྙིང་གི་དབུས། །བསོད་ནམས་རྒྱ་མཚོའི་ཞིང་དུ་བརྟན་བཞུགས་གྱུར།  །ཅེས་པ་འདི་ནི་དགེ་སློང་བློ་བཟང་བསྟན་དར་གྱིས་རང་གི་བླ་མ་རྣལ་འབྱོར་དབང་པོ་མཁར་རྡོ་སྒོམ་ཆུང་ལ་མཉམ་མེད་ཇོ་བོ་རྗེ་དང། རྗེ་བདག་ཉིད་ཆེན་པོ་
བཀའ་གདམས་ལྷ་བཞི་བཅས་ཀྱིས་བསྐོར་བའི་བླ་མའི་རྣལ་འབྱོར་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།བླ་མའི་རྣལ་འབྱོར་དགེ་ལེགས་མཆོག་སྟེང་ཞེས་བྱ་བ་བཞུགས་སོ།  །   ༈   
གནས་གསུམ་དང་བྲལ་ཆོས་དབྱིངས་དང། །མཁའ་ལ་འཇའ་ཚོན་ཇི་བཞིན་མདུན་གྱི་ངོས། །འཇིགས་མེད་སེང་གེས་ཉེར་བཏེག་རིན་ཆེན་ཁྲིར། །པདྨ་ཉི་ཟླ་བརྩེགས་པའི་གདན་སྟེང་ན། །དྲན་བས་གདུང་སེལ་དྲིན་ཅན་ཆོས་ཀྱི་རྗེ། །
རྣམ་པ་ཀུན་མཁྱེན་བླ་མ་ཙོང་ཁ་པ། །སྤྱན་དཀྱུས་རིང་བས་འགྲོ་ལ་བུ་ལྟར་གཟིགས། །ཕྱག་གཉིས་ཆོས་འཁོར་ལས་གྱེས་ཨུཏྤལ་སྟེང། །ཤེས་རབ་རལ་གྲི་གླེགས་བམ་ཟུང་གིས་མཚན། །མཚམས་སྤྲིན་དང་འགྲོགས་རྟ་ལྗང་དབང་པོ་
བཞིན། །ངུར་སྨྲིག་གོས་དང་པཎ་ཞྭ་མཛེས་པར་གསོལ། །ཞབས་གཉིས་སྐྱིལ་ཀྲུང་གིས་བཞུགས་ཡེ་ཤེས་ཀྱི། །རང་གཟུགས་ཐུགས་མཚན་ཧཱུཾ་ལས་འོད་འཕྲོས་པས། །ཕྱོགས་བཅུའི་བསོད་ནམས་ཞིང་གི་དམ་པ་ཀུན། །སྐད་ཅིག་སྤྱན་
དྲངས་སྐུ་ཡི་ཆ་ཤེས་ནས། །ཐིམ་པས་གསང་གསུམ་དབྱེར་མེད་རོ་གཅིག་གྱུར། །འོག་མིན་ཞིང་ན་རིགས་བརྒྱའི་ཁྱབ་བདག་ཏུ། །བཞེངས་པའི་རང་འདྲ་གངས་ཅན་མཚོར་ཤར་ཡང། །ཡེ་ཤེས་རྡོ་རྗེའི་ངོ་བོས་མི་གཏོང་བའི། །གཏན་

[055]་༄༅། །སྐྱབས་ཐུགས་རྗེ་ཅན་ལ་ཕྱག་འཚལ་ལོ། །ལེགས་བྱས་རྒྱ་མཚོ་ཀུན་ནས་འཁྱིལ་བའི་དབུས། །སྣ་ཚོགས་རེ་བསྐོང་བྱེད་མཆོད་པའི་ནོར། །སྣང་སྟོང་འོད་ཀྱི་དྲ་བ་འབུམ་འགྱེད་པས། །ཞིང་ཁམས་
མ་ལུས་བཀང་སྟེ་འབུལ་བར་བགྱི། །ཉོན་མོངས་གདོན་གྱིས་དཀྲུགས་པའི་ཤེས་ངོ་རུ། །བཟང་པོར་རློམ་ཡང་སྨྱོན་པའི་གར་སྟབས་བཞིན། །དམ་པས་སྨད་པའི་ཉེས་ཚོགས་ཅི་བགྱིས་པ། །སྙིང་ནས་འགྱོད་པ་དྲག་པོས་སོ་སོར་
བཤགས། །བདག་གཞན་སྐྱེ་འཕགས་རྣམས་ཀྱིས་ལེགས་བསགས་པའི། །ཆོགས་གཉིས་དགེ་བ་ཀུན་ལ་རྗེས་ཡི་རང། །སྐལ་བ་དང་འཚམ་ཐེག་པ་སྣ་ཚོགས་ཀྱི། །འཁོར་ལོ་ནམ་ཡང་ཆད་མེད་བསྐོར་བར་བསྐུལ། །འཁོར་བའི་
གནས་ངན་སྟོང་མིན་དེ་སྲིད་དུ། །གང་སྐུ་རྡོ་རྗེའི་ཁམས་ལྟར་བཞུགས་སུ་གསོལ། །དགེ་འདིའི་མཐུ་ལས་རྣམ་འདྲེན་རྡོ་རྗེ་འཆང། །རིང་མིན་སེམས་ཅན་དོན་དུ་ཐོབ་གྱུར་ཅིག་ །གཞན་ཡང་ཡན་ལག་བདུན་པ་རྒྱས་པ་དང་མཎྜལ་སོགས་
བྱ་བར་སྤྲོ་ན་སྐབས་འདིར་ཇི་ལྟར་འོས་པ་བྱས་རྗེས་གདུང་ཤུགས་དྲག་པོས་གསོལ་བ་འདི་ལྟར་གདབ་བོ།  །དོན་གཉིས་ལང་ཚོ་རབ་རྒྱས་དཔྱིད་ཀྱི་མགྲོན། །འགུགས་བྱེད་རྣ་བར་སྙན་པའི་གཞན་གསོས་གླུ། །ཐུབ་བསྟན་ཡོངས་ཀྱི་གདམས་པར་
ལེགས་འཆར་བའི། །སྲོལ་འབྱེད་འཇམ་དཔལ་སྙིང་པོར་གསོལ་བ་འདེབས། །ཟག་མེད་བདེ་བ་ཆེན་པོའི་སྨན་མཆོག་གི་བཅུད་ལས་འཇམ་དབྱངས་གཞོན་ནུ་སྒེག་པའི་ལུས། །ངོ་མཚར་མཚན་དཔེ་གསར་པའི་ལང་ཚོ་འབར་

[055]་དབྱངས་ཅན་དགྱེས་པའི་རྡོ་རྗེར་གསོལ་བ་འདེབས། །འདྲེན་པ་ཁྱོད་ཉིད་ཁ་བཅན་ལྗོངས་འདིར། །གཟུགས་སྐུ་ནམ་ཡང་མི་གཡོ་བརྟན་བཞུགས་ནས། །གང་འདུལ་འཕྲིན་ལས་འཆི་མེད་ལྷ་ཡི་ཟས། །བསྟན་འགྲོ་ཀུན་གྱི་ཉེར་འཚོར་
སྩོལ་གྱུར་ཅིག་རྙེད་དཀའ་དོན་ཆེའི་དལ་འབྱོར་ཡིད་བཞིན་དབང། །ཆོས་བརྒྱད་རྣམ་པར་གཡེང་བའི་རྐུན་པོས་འཕྲོགས། །ཕྱིན་ཆད་རང་གི་སེམས་ལ་དབང་ཐོབ་ནས། །སྒོ་གསུམ་ཆོས་བཞིན་སྤྱོད་པར་བྱིན་གྱིས་རློབས། །སྔོན་
ཆད་བསགས་པའི་དགེ་ཚོགས་ཕལ་མོ་ཆེ། །འཁོར་བའི་ཕུན་ཚོགས་འདོད་པའི་དྲི་ཡིས་སྦགས། །འཆི་ཁར་གདེངས་ཚད་རྙེད་པ་མ་མཆིས་པས། །ཉམས་ལེན་གནད་དུ་འཁོལ་བར་བྱིན་གྱིས་རློབས། །ཡང་ཡང་དྲིན་གྱིས་བསྐྱངས་
པའི་མ་རྒན་རྣམས། །སྡུག་བསྔལ་མེ་མདག་འབར་བའི་འོབས་སུ་ལྷུངས། །ད་ལྟ་སྐྱོབས་པའི་ནུས་པ་མ་མཆིས་པས། །སངས་རྒྱས་མྱུར་དུ་འཐོབ་པར་བྱིན་གྱིས་རློབས། །དེ་ལྟར་གསོལ་བཏབ་མདུན་གྱི་བླ་མ་ཡི། །གསང་གསུམ་
ཡི་གེར་ཤར་ལས་བདུད་རྩིའི་རྒྱུན། །ཁ་དོག་གསུམ་ལྡན་རང་གི་གནས་གསུམ་དུ། །ཐིམ་པས་སྒྲིབ་པ་མ་ལུས་དག་པར་གྱུར། །སླར་ཡང་སྤྱི་གཙུག་གསེར་གྱི་སྒོ་མོ་ནས། །བླ་མ་དགྱེས་བཞིན་རང་གི་སྙིང་གར་བྱོན། །བྱང་ཆུབ་བར་དུ་
སེམས་ཀྱི་ཕོ་བྲང་འདིར། །བརྟན་པར་བཞུགས་ནས་དངོས་གྲུབ་ཀུན་སྩོལ་གྱུར།  །དེ་ལྟར་ཚིག་དང་བསྟུན་པའི་དམིགས་པ་མ་ཡེངས་པར་བྱས་རྗེས་བསྔོ་བ་དང། སྨོན་ལམ་ཤིས་པ་བརྗོད་པ་སོགས་ཀྱིས་མཐའ་བརྒྱན་པར་བྱའོ། །།

[056A]༄༅།  །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་དང་ངེད་རང་ངོ་བོ་དབྱེར་མེད་དུ་བྱས་ནས་གསོལ་བ་འདེབས་པའི་བླ་མའི་རྣལ་འབྱོར་དགེ་ལེགས་མཆོག་སྟེར་ཞེས་བྱ་བ་འདི་མཁར་རྡ་རི་ཁྲོད་པ་དགེ་སློང་བློ་བཟང་དགེ་ལེགས་ཀྱིས་བསྐུལ་མ་བྱུང་བའི་
ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།བླ་མའི་རྣལ་འབྱོར་ཡན་ལག་འདུན་པ་དང་འབྲེལ་བ་བཞུགས་སོ།  །   ༈    །རིན་ཆེན་འོད་
འབར་ཀུན་ནས་ལྷ་མ་པའི་ཁྲིར། །དར་ཟབ་གདན་སྟེང་རྗེ་བཙུན་བླ་མ་ནི། །མཚན་དཔེའི་མཛོས་སྐུ་དགྱེས་འཛུམ་མདངས་དང་ལྡན། །ཕྱག་གཡས་མཉེན་ལྕུག་ཆུ་སྐྱེས་དཀར་པོ་དང། །གཡོན་པ་སྡེ་སྣོད་མཆོག་གི་གླེགས་
བམ་འཛིན། །ཞབས་གཉིས་སྐྱིལ་ཀྲུང་ཚུལ་བཞུགས་པཎ་ཞ་དང། །རླུང་མཐུན་གོས་ཀྱིས་ཀླུབས་པ་དེ་ཡི་མཐར། །མཁའ་ལ་སྒྲིན་ཕུང་ཁྱབ་པར་འཁྲིགས་པ་བཞིན། །ཕྱོགས་བཅུའི་སྐྱབས་གནས་ཀུན་གྱིས་བསྐོར་བ་
ཡི༑ ༑སྐུ་གསུང་ཐུགས་གསུམ་རྣམ་པ་ཡི་གེའི་གཟུགས། །ཤར་བའི་ཧཱུཾ་ཡིག་ལས་འཕྲོས་འོད་ཟེར་གྱིས། །མ་ལུས་ཕྱོགས་ཀྱི་བླ་མ་དཀོན་མཆོག་གསུམ། །ཚད་མེད་སྙིང་རྗེ་བསྐུལ་ནས་སྤྱན་དྲངས་རྣམས། །དབྱེར་མེད་
རོ་གཅིག་བསོད་ནམས་ཞིང་གི་མཆོག་བདག་བློ་དད་པ་སྤེལ་ཕྱིར་བརྟན་བཞུགས་གྱུར། །ཐུགས་རྗེའི་སྒྲོན་མ་སྣང་བ་དམ་པའི་གཟིམ། །ས་གསུམ་མི་ཤེས་སྨག་རུམ་མཐར་བསྐྲད་ནས། །བདེ་ཆེན་ཐར་པའི་ཞིང་མཆོག་

[056B] །སྟོན་མཛད་དྲིན་ཅན་བླ་མར་ཕྱག་འཚལ་ལོ། །དངོས་བཤམས་ཡིད་སྤྲུལ་མཆོད་ཚོགས་ཇི་སྙེད་འབུལ། །སྡིག་ལྟུང་ནོངས་པ་ཅི་བགྱིས་སོ་སོར་བཤགས། །རང་གཞན་རྣམ་དཀར་ཀུན་ལ་རྗེས་ཡི་རང། །ཆོས་འཁོར་རྒྱུན་
མི་ཆད་དུ་བསྐོར་བར་བསྐུལ། །བསྐལ་བརྒྱར་མྱ་ངན་མི་འདར་གསོལ་བ་འདེབས། །འདིས་མཚོན་དུས་གསུམ་བསགས་པའི་དགེ་རྩ་རྣམས། །འགྲོ་ཀུན་དམ་པའི་བཤེས་ཀྱིས་འཛིན་པ་དང། །བླ་མེད་ཡེ་ཤེས་མྱུར་དུ་འཐོབ་
ཕྱིར་བསྔོ།  །མཚམས་འདིར་མཎྜལ་རྒྱས་བསྡུས་ཇི་ཙམ་འོས་པ་འབུལ་ཞིང། རྒྱས་པ་ལ་དགའ་ན། ཇི་སྙེད་སུ་དག་སོགས་ཀྱི་ཡན་ལག་བདུན་པ་དང་མཆོད་འབུལ་ཀྱི་ཚོགས་བཅད་གཞན་བླངས་ནས་བྱས་ཀྱང་ཆོག་ལ། བསྡུན་དཀྱུས་ལྟར་བྱས་ནས་ཚིག་གཡམ་ལ་རྒྱུག་ཅོམ་
མ་ཡིན་པར་དོན་དྲན་པའི་དམིགས་པ་གལ་ཆེའོ།  །བློ་བཟང་མ་དྲོས་ཆུ་གཏེར་རྙོག་མེད་དབུས། །སྤངས་རྟོགས་གདེངས་ཀ་བདུན་པའི་ཀླུ་དབང་ཆེས། །བསྐལ་བཟང་འགྲོ་ལ་ཕན་བདེ་རྒྱ་མཚོའི་ཆར། །སྩོལ་མཛད་ཡོངས་འཛིན་མཆོག་
ལ་གསོལ་བ་འདེབས། །རྙེད་དཀའ་མྱུར་དུ་འཇིགས་པའི་མི་ལུས་འདིར། །ཤ་རུས་དུམ་བུར་འཐོར་ནུས་ཞེ་བཅད་ཀྱིས། །དོན་ལྡན་དམ་པའི་ཆོས་ལ་ཉེར་གཞལ་ནས། །གཏན་གྱི་མདུན་མ་འགྲུབ་པར་བྱིན་གྱིས་རློབས། །
སྐྱེས་པའི་ཐ་མར་འཆི་བདག་དགྲ་བོས་འཇོམས། །འདུས་པ་གང་ཡིན་མི་རིང་སོ་སོར་འགྱེས། །མཐོན་པོ་ངེས་པར་ལྟུང་བའི་ངང་ཚུལ་གྱི། །སྲིད་ལ་ཞེན་པ་ལོག་པར་བྱིན་གྱིས་རློབས། །ཐོག་མེད་དུས་ནས་སྙིང་ལ་གནས་བཅས་

[057A]༄༅། །ཏེ། །སྡུག་བསྔལ་འབའ་ཞིག་བསྐྱེད་པའི་དགྲ་བོའི་མཐིལ། །ཉོན་མོངས་རྒྱུ་དང་བཅས་པ་འགོག་ནུས་པའི། །གཉེན་པོ་སྟོབས་ལྡན་སྐྱེ་བར་བྱིན་གྱིས་རློབས། །འགྲོ་རྣམས་བསྒྲལ་འདོད་
བྱང་ཆུབ་སེམས་ཀྱི་རྟ། །ཕྱིན་དྲུག་བང་རྩལ་རྫོགས་པའི་རང་མཐུ་ཡིས། །ཐེག་མཆོག་ས་ལམ་བགྲོད་ལ་མི་ངལ་བས། །དཀྱུས་ཐོག་དང་པོར་ཆོད་པར་བྱིན་གྱིས་རློབས། །སྣོད་བཅུད་གང་ཤར་བདེན་པར་སྣང་བའི་གསོལ། །ཞིག་ནས་
ཐབས་མཁས་གསང་ཆེན་མན་ངག་གིས། །དག་པའི་རྟེན་དང་བརྟེན་པར་བྱང་ཆུབ་པའི། །མྱུར་ལམ་ཚེ་འདིར་འགྲུབ་པར་བྱིན་གྱིས་རློབས། །ནམ་ཞིག་བདུད་སྡེའི་དབུང་ལས་རྒྱལ་བ་ཡི། །གོ་འཕང་རང་གི་བཙན་ས་མ་ཟིན་པར། །
རྣམ་འདྲེན་ཆེན་པོ་ཕྱག་ན་པ་དམ་ཡིས། །འབྲལ་མེད་ར་མདའ་མཛོད་ཅིག་ཐུགས་རྗེ་ཅན། །དེ་ལྟར་ཤུགས་དྲག་གསོལ་བཏབ་བླ་མ་ཡི། །གསང་གསུམ་དྭངས་གསལ་འོད་ཀྱི་ཟེར་འཕྲོས་པ། །བདག་གི་སྒོ་གསུམ་ཐིམ་པས་
སྒྲིབ་པའི་ཚོགས། །བྱང་ནས་བྱིན་རླབས་དངོས་གྲུབ་ཐོབ་པར་གྱུར། །མཐའ་སྐོར་བཞུགས་པའི་རྒྱལ་བ་སྲས་བཅས་རྣམས། །བླ་མའི་སྐུར་ཐིམ་དེ་ཉིད་དགྱེས་བཞིན་དུ། །སྤྱི་བོ་ཚངས་བུ་གནས་ཞུགས་སྙིང་གའི་དབུས། །
སེམས་དང་གཉིས་སུ་དབྱེར་མེད་བརྟན་པར་གྱུར།  །དེ་ལྟ་བུའི་ཚུལ་གྱིས་ཉམས་སུ་བསྟར་ནས་རྗེས་དགེ་བ་རྣམས་གཞན་དོན་དུ་རྫོགས་བྱང་གི་རྒྱུར་བསྔོ་བ་སོགས་ཀྱིས་ལེགས་པར་བརྒྱན་པར་བྱའོ། །བླ་མའི་རྣལ་འབྱོར་ཡན་ལག་བདུན་པ་དང་འབྲེལ་བ་འདི་ནི་ལྡན་མ་རབ་འབྱམས་

[057B]།    ༈    །།རྒྱལ་བ་གཉིས་པ་ཁམས་གསུམ་ཆོས་ཀྱི་རྒྱལ་པོ་ཤ་བཙོང་ཁ་པ་བློ་བཟང་བྲགས་པའི་དཔལ་གྱི་སྐུ་གསུང་ཐུགས་ཡོན་བརྗོད་པ་དམིགས་བརྩེ་མའི་ཚིག་དོན་མདོར་བསྡུས་ལག་
བཅངས་སུ་འགོད་བ་སེམས་ཀྱི་ཆང་ཤས་ཁ་ལོ་སྦྱར་བའི་སྲབ་བསྐྱོག་ཅེས་བྱ་བ་བཞུགས་སོ།  །   ༈   དམ་པའི་དོན་ཆེན་སྐྱེ་འགག་བྲལ་བ་སྟོང་ཉིད་རྩིས། །ལེགས་ཟིན་ཀུན་གཤིས་དེ་ལྟ་ན་ཡང་གདུལ་བྱའི་ངོར། །རྒྱལ་ཀུན་ལས་
ལྷག་བརྟན་པའི་འཁོར་ལོ་མི་ཡི་ཟོལ། །བློ་བཟང་གྲགས་པའི་ཞབས་རྡུལ་སྤྱི་བོའི་རྒྱན་དུ་འཆང། །སྙིང་རྗེའི་ལྷར་གྲགས་རྫུན་བྲལ་འཇིག་རྟེན་མགོན། །སྲིད་པ་གསུམ་ལ་སྤྱན་རས་གཟིགས་དབང་མཆོག་བྱང་ཆུབ་སེམས་མཐུས་
གྲངས་མེད་བདུད་ཀྱི་དཔུང། །རླག་མཛད་རྒྱལ་བའི་གསང་འཛིན་ཕྱག་བྱའི་གནས། །ཉེས་ཚོགས་དྲི་བྲལ་བདེ་གཤེགས་གསུང་རབ་དང། །དགོངས་འགྲེལ་ཆོས་ཀྱི་འོད་ཟེར་སྙིང་པོའི་རོ། །སྐལ་ལྡན་སྙིང་གི་པདྨར་འབྱོ་
མཛད་པའི། །ཡོངས་འཛིན་སྨྲ་བའི་ཉི་རྣམས་རྒྱལ་གྱུར་ཅིག་དེའང། སྐྱེས་རབས་ལས། ཡ་རབས་རྣམས་དང་ལ་བྲད་ན་སྐྱེས་ཀྱི་མཆོག་ཚོགས་ཀྱི་ནང་ན་མཁས་པ་མགུ་བར་འགྱུར། །ཞེས་དང། ཁམས་གསུམ་ཆོས་ཀྱི་
རྒྱལ་པོ་ཙོང་ཁ་པ་ཆེན་པོས། རྨད་བྱུང་ལེགས་བཤད་སྐྱེས་ཀྱིས་ནི། །དམ་པའི་ཡིད་རབ་འཕྲོག་པ་ལྟར། །ཙན་དན་ལྗོན་པ་དྲི་བཞོན་གྱིས། །བསྐྱོད་པའི་བསུང་གིས་དེ་ལྟ་མིན། །ཞེས་གསུངས་པ་ལྟར་ཡ་རབས་དང་མཁས་པ་

[058A]༄༅། །རྣམས་ལ་དགྱེས་པ་སྐྱེད་བྱེད་ཀྱི་མཆོག་ནི་ཐར་ལམ་ཕྱིན་ཅི་མ་ལོག་པར་སྟོན་བྱོད་ཀྱི་ལེགས་པར་བཤད་པའི་ཆོས་ཁོ་ན་ཡིན་ཏེ། མགོན་པོ་ཞི་བ་ལྷས། དལ་འབྱོར་འདི་ནི་རྙེད་པར་ཤིན་ཏུ་དཀའ། །
སྐྱེས་བུའི་དོན་སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་སྒྲུབས་ན། །ཕྱི་ནས་ཡང་དག་རྙེད་པར་གལ་འགྱུར། །ཞེས་དལ་བ་བརྒྱད་དང་འབྱོར་བ་བཅུ་ཚང་བའི་རྟེན་ནི་ཡིད་བཞིན་གྱི་ནོར་བུ་རིན་པོ་ཆེ་ལས་ཀྱང་ཆེས་
དཀོན་ཞིང། ངེས་པར་རྙེད་དཀའ་བའི་དོན་ཆེན་ཕུལ་དུ་བྱུང་བ་ཡིན་ཡང་སྔོན་གྱི་དགེ་བའི་རྒྱུ་ཚོགས་གྲངས་ཚང་བའི་ཉི་ཟེར་གྱིས་མིའི་ལུས་ཀྱི་པདྨོ་ལྷག་པར་བཞད་པ་དབུལ་པོས་གཏེར་ཐོབ་པ་ལྟ་བུའི་དུས་འདིར་
རང་གཞན་ལ་ཕན་པའི་དམ་པའི་ཆོས་ཞེ་ཐག་པ་ནས་སྒྲུབ་དགོས། དེའང་ཁ་ཙམ་མ་ཚིག་ཙམ་གྱིས་དེང་བྱ་སང་བྱའི་ངང་དུ་ལུས་ན་མི་ཚེ་འདི་མི་རྟག་པའི་རང་བཞིན་གློག་གི་ཕྲེང་བ་དང། རྨི་ལམ། སྤྲིན། དབང་གཞུ་ལྟར་
འཇིག་སླ་བ་ནི། ཚོམས་ལས། གང་ཡང་སངས་རྒྱས་རང་སངས་རྒྱས། །སངས་རྒྱས་རྣམས་ཀྱི་ཉན་ཐོས་ཀྱང། །སྐུ་ལུས་འདི་ནི་སྤོང་མཛད་ན། །སྐྱེ་བོ་ཕལ་པ་སྨོས་ཅི་དགོས། །ཞེས་དང། འཇམ་མགོན་བླ་མ་ཙོང་ཁ་པ་
ཆེན་པོས། དལ་བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་རྙེད་པ་ད་རེས་ཙམ་ཞིག་ཡིན། །རྙེད་དཀའ་འཇིག་སླ་ནམ་མཁའི་གློག་དང་འདྲ། །ཞེས་སྩལ་བ་ལྟར་ཡིན་ལ། དེས་ན་སྐྱེ་བ་འདི་ཉིད་ནས་འཕོ་ཚེ་

[058B] དགེ་སྡིག་གི་སྟོབས་ལས་སྲང་མདའི་མྠ་དམའ་ལྟར་བདེ་འགྲོ་དང་ངན་འགྲོ་ལས་མ་འདས། རྒྱུ་མཚན་ངེས་ན་སྐྱེས་བུ་རང་རང་གི་
ལས་དབང་ངན་པའི་རྐྱེན་གྱིས་ངན་འགྲོ་གྲུབ་པའང། སྤྱོད་འཇུག་ལས། ལྕགས་བསྲེགས་ས་གཞིས་སུ་ཡིས་བྱས། །མེ་ཚོགས་དེ་དག་གང་ལས་བྱུང། །ངེས་ན་དེ་དག་ཐམས་ཅད་ནི། །སྡིག་སེམས་ཡིན་པར་ཐུབ་པས་གསུངས། །
ཞེས་གསུངས་པ་ལྟར་ཡིན་ལ། དེའང་ཚ་དམྱལ་ནི་འོག་ལྕགས་བསྲེགས་ཀྱིས་གཞི། ཕྱོགས་ཀུན་ལྕགས་བསྲེགས་ཀྱི་རབ། སྟེང་འོག་མེ་ལྕེ་འབར་བའི་ནང་དུ་ཡང་སོས་ཀྱི་སེམས་ཅན་གཞི་དེར་སྐྱེས་མང་པོ་ཞེ་སྡང་གིས་
ལག་ཏུ་གང་བླངས་མཚོན་ཆར་གྱུར་པ་ཕན་ཚུན་གཅིག་ལ་གཅིག་གིས་བརྡེག་སྟབས་ཀྱིས་ལུས་ཚལ་པ་དུ་མར་བཅད་གཏུབས་ཀྱི་ཚོ་རབ་ཉམ་ཐག་པས་གཟིར་བ་ན། ནམ་མཁའ་ནས་ཡང་ཁྱོད་རྣམས་སོས་པར་གྱུར་ཅིག་ཅེས་པའི་
སྒྲ་བྱུང་བ་དང་སོས་ནས་ཀྱང་སྔར་ལྟར་སྡུག་བསྔལ་བ་དང། སེམས་ཅན་ཐིག་ནག་ནི་དམྱལ་སྲུང་རྣམས་ཀྱིས་ལུས་ལ་ཐིག་མང་དུ་བཏབ་སྟེ། མཚོན་ཆ་མི་བཟད་པས་གཤོག་པར་བྱེད་ལ། སེམས་ཅན་བསྡུས་འཇོམས་ནི་རི་སེམས་
ཅན་གྱི་གདོང་ལུས་ཀྱི་དབྱིབས་ཅན་གྱི་བར་དུ་ཅི་བྱ་གཏོལ་མེད་དུ་བཙིར་བ་སོགས་ཀྱིས་དབང་པའི་སྒོ་ནས་ཁྲག་རྒྱུན་ཆལ་ཆིལ་དུ་འབང། དུ་འབོད་དང་ངུ་འབོད་ཆེན་པོའི་སེམས་ཅན་ཡང་ལྕགས་ཁང་གི་སྒོ་ནང་དུ་སླེབས་མ་ཐག་

[059A]༄༅། །སྒོ་འགྲིག་པའི་མེ་ལྕེའི་ཕྲེང་བས་བར་མེད་པར་བསྐོར་བ་སོགས་འགྲོལ་བའི་རང་དབང་མེད་པས་དུ་འབོད་ལྷང་ལྷང་བྱེད་ཅིང་སྡུག་བསྔལ་གྱིས་གཅོས་པའོ། །ཚ་བའི་སེམས་ཅན་ནི་ལྕགས་
བསྲེགས་ཀྱི་གསལ་ཤིང་གིས་ལུས་ཏལ་མར་ཕུག་ཅིང་ཁྲོ་ཆུ་ཁོལ་མའི་ནང་དུ་འཆོད་པ་སོགས་ཚོར་བ་སྡུག་བསྔལ་གྱིས་གཟིར་པའོ། །རབ་ཏུ་ཚའང་སྔར་ལྟར་ལས་གསལ་ཤིང་རྩེ་གསུམ་གྱིས་འབུགས་ཤིང་ལྕགས་བསྲེགས་
ཀྱིས་ལུས་ལ་དཀྲིས་པས་ཉམ་ཐག། ཡང་ཁྲོ་ཆུའི་ནང་དུ་བཏབ་པས་ཀེང་རུས་ལྟར་འགྱུར་བས་སྡུག་བསྔལ་བའོ། །མནར་མེད་ཀྱི་སེམས་ཅན་ནི་ཕྱོགས་མཚམས་ཀུན་ཏུ་མེ་འབར་ཏེ་ལུས་མེ་དབྱེར་མེད་དུ་སོང་བའི་རྣམ་པ་ཅན་
འོ་དོད་ཀྱི་སྐུ་ཐོས་བ་ཙམ་གྱི་ཆེས་ཤིན་ཏུ་མི་བཟོད་པའི་སྡུག་བསྔལ་མྱོང་བ་སྟེ། ཀུན་མཁྱེན་ལྔ་པ་ཆེན་པོས། ཚ་སྲེག་རབ་འབར་ལྕགས་ཀྱི་ཁང་བའི་ནང། །བཅད་གཏུབས་བཙིར་བའི་ཁྲག་གི་ཆུ་ཀླུང་འབབ། །དབང་པོའི་སྒོ་ནས་
ལྷབ་ལྷབ་མ་འབར་བའི། །ཚུལ་འདིར་མི་འཇིགས་སྙིང་ལ་གདོན་གྱིས་བརླམས། །ཞེས་གསུངས་ཤིང། འཕགས་པ་ཀླུ་སྒྲུབ་ཀྱིས། སེམས་ཅན་ཉེས་བར་སྤྱད་པ་སྤྱོད་རྣམས་ལ། །ཡང་སོས་ཐིག་ནག་རབ་ཏུ་ཆ་བ་དང། །བསྡུས་
འཇོམས་དུ་འབོད་མནར་མེད་ལ་སོགས་པའི། །དམྱལ་བ་རྣམས་སུ་རྟག་ཏུ་སྡུག་བསྔལ་འགྱུར། །ཞེས་སོགས་གསུངས། སེམས་ཅན་གྲང་བའི་དམྱལ་བ་ནི་མཐའ་རྣམས་གངས་རིས་བསྐོར་བ། འོག་ཐམས་ཅད་ཁ་བ་དང་འཁྱགས་

[059B] ཆུ་བུར་གྱིས་གང་བས་ཆུ་བུར་ཅན་དང། ཆུ་བུར་དེ་དག་བརྡོལ་བ་ལས་རྣག་ཁྲག་གི་རྒྱུན་བབས་
པས་ཆུ་བུར་བརྡོལ་བའོ། །སོ་ཐམ་པ་དང། ཀྱི་ཧུད་ཟེར་བ་དང། ཨ་ཆུ་ཟེར་བ་རྣམས་ནི་གྲང་བས་ཉེན་པའི་ཚིག་ཐོལ་བྱུང་དུ་སྨྲ་བའོ། །ལྷགས་པས་གཡེངས་པས་པགས་པ་རྣམས་སྔོ་ཞིང་ཁ་ལྔའམ་དྲུག་ཏུ་གས་བའི་རྒྱུ་
མཚན་གྱིས་ཨུཏྤལ་ལྟར་གས་པ་དང། པགས་པ་སྔོན་པོ་ལས་འདས་ཏེ་དམར་པོར་གྱུར་ཅིང་ཁ་བྕུའམ་དེ་ལས་ལྷག་པར་གས་པའི་སྟབས་ཀྱིས་པདྨ་ལྟར་གས་པ་དང་པདྨ་ལྟར་ཆེར་གས་པའི་སྡུག་བསྔལ་བསམ་གྱིས་མི་ཁྱབ་པ་ཡོད་
དེ༑ ལྔ་པ་ཆེན་པོས། མུན་ནག་གངས་རེའི་ཁྲོད་ཀྱི་འཐོར་རླུང་ཁྲོད། །གྲང་རེག་རྣོག་པོའི་མཚོན་གྱིས་ཉམ་ཆུང་ལུས། །བརྒྱ་སྟོང་མང་པོར་གས་ཀྱང་མི་འཆི་བའི། །བྱེད་པོ་མི་དགེའི་དགྲ་འདིས་རྟག་ཏུ་མནར། །ཞེས་དང་
མགོན་པོ་ཀླུས། དམྱལ་བ་དྲིས་པ་མཐོང་ངམ་ཐོས་པ་དང། །དྲན་དང་བཀླགས་དང་གཟུགས་སུ་བགྱིས་རྣམས་ཀྱང། །འཇིགས་པ་བསྐྱེད་པར་འགྱུར་ན་མི་བཟད་པའི། །རྣམ་སྨིན་ཉམས་སུ་མྱོང་ན་སྨོས་ཅི་འཚལ། །ཞེས་གསུངས་
དུད་འགྲོའི་འགྲོ་བ་ལ་འང་བྱིངས་དང་ཁ་འཐོར་བས་བསྡུས་པའི་གླེང་ཞིང་གཏི་མུག་པ་རྣམས་ལ་ནི་བསད་པ་དང་བཅིང་བརྡིག་བཀོལ་སྤྱོད་སོགས་སྡུག་བསྔལ་རྣམ་པ་སྣ་ཚོགས་ཤིང་ཉམ་ང་བ་ཡིན་ཏེ། ཐམས་ཅད་མཁྱེན་པ་ལྔ་པ་ཆེན་

[060A]༄༅། །པོས། རྨ་འབྲས་ནད་ཀྱི་ཟུག་གཟེར་ཆུང་དུ་ཡང། །མི་བཟོད་བཞིན་དུ་ཤ་རུས་པགས་པའི་ཆེད། །གསོད་ཅིང་ཟ་བའི་སྡུག་བསྔལ་མཐའ་མེད་ལ། །སྙིང་རྩ་མི་འདར་སེམས་མེད་བམ་པོའམ་ཅི། །
ཞེས་དང། བཤེས་སྤྲིབས་ལས། དུད་འགྲོའི་སྐྱེ་གནས་ན་ཡང་གསོད་པ་དང། །བཅིང་དང་བརྡེག་སོགས་སྡུག་བསྔལ་སྣ་ཚོགས་པ། །ཞི་གྱུར་དགེ་བ་སྤངས་པ་རྣམས་ལ་ནི། །གཅིག་ལ་གཅིག་ཟ་ཤིན་ཏུ་མི་བཟད་པ། །ཞེས་
གསུངས། ཡི་དྭགས་ཀྱི་འགྲོ་བ་ལ་ནི་འདོད་པས་ཕོངས་པ་ལས་བྱུང་བའི་དུཿ་ཁ་རྒྱུན་ཆགས་པ་སྟེ། འབྱོར་པ་ཡིད་དང་མཐུན་པའི་སྐབས་མེད་པ་དང། རྟག་ཏུ་བཀྲེས་སྐོམ་གྱིས་གཟིར་བ་དང། དལ་དུབ་ཀྱི་མཐར་སྐྱེས་བུ་
མཚོན་ཆ་ཐོགས་པ་མཐོར་བས་སྡུག་བསྔལ་ཤིན་ཏུ་མི་བཟད་པ་དང། དེ་ལ་ནང་གི་སྒྲིབ་པ་དང། ཕྱིའི་སྒྲིབ་པ་སོགས་རྣམ་པར་སྨིན་པ་བློས་དཔག་ཏུ་མེད་དེ། ལྔ་པ་ཆེན་པོས། ད་ལྟའི་ཚེ་ཐུང་འདི་ཡི་ཟས་སྐོམ་
དོན། །ངལ་བར་ནུས་ན་མི་ལོ་ཁྲི་ལྔ་སྟོང། །མི་བཟད་བཀྲེས་སྐོམ་ངལ་བ་སེལ་སླད་དུ། །ལུས་སྲོག་འདོར་ནུས་སྙིང་རུས་བསྐྱེད་ཀྱང་ཆུང། །ཞེས་དང། བཤེས་སྤྲིངས་ལས། ཡི་དྭགས་ལ་ཡང་འདོད་པས་ཕོངས་
པ་ཡིས། །བསྐྱེད་པའི་སྡུག་བསྔལ་རྒྱུན་ཆགས་མི་འཆོས་པ། །བཀྲེས་སྐོམ་གྲང་དྲོ་ངལ་དང་འཇིགས་པ་ཡིས། །བསྐྱེད་པ་ཤིན་ཏུ་མི་བཟང་སྟེན་འཚལ་ལོ། །ཞེས་དང། ཡི་དྭགས་རྣམས་ལ་སོས་ཀའི་དུས་སུ་ནི། །ཟླ་

[060B] །ལྗོན་ཤིང་འབྲས་བུ་མེད་འགྱུར་འདི་དག་གིས། །བལྟས་པ་ཙམ་གྱིས་ཀླུང་ཡང་སྐམ་པར་འགྱུར། །ཞེས་སོགས་གསུངས་སོ། །ལས་ཉོན་གྱི་དབང་གིས་མིར་འཕངས་པ་ལ་ནི་སྐྱེ་གནས་བཞི་ལས་གཙོ་ཆེ་
བ་མ་ལས་སྐྱེས་པ་ལ་མཚོན་ན། སློབ་སྤྲིངས་ལས། ཤིན་ཏུ་མི་བཟད་དྲི་ང་མི་གཙང་བཅེར་བས་འགགས། །རབ་ཏུ་དོག་པ་མུན་ནག་འཐེབས་པོར་འདུག་པ་ཡི། །མངལ་གནས་དམྱལ་བ་ལྟ་བུའི་ནང་དུ་དེ་ཞུགས་ནས། །
ལུས་ཡོངས་བསྐུམས་ལ་སྡུག་བསྔལ་ཆེན་པོ་བརྣག་དགོས་སོ། །ཞེས་མའི་མངལ་དྲི་ང་མི་ཞིམ་མི་གཙང་བ་ལྡན་ལྗིན་གྱི་ཁྲོད་དུ་མེར་མེད་པོ་ལ་སོགས་པའི་གནས་སྐབས་རྫོགས་ཏེ་ལས་རླུང་གིས་དེད་དེ་བ་ལང་གི་པགས་པ་
དམར་བཤུས་ལ་སྦྲང་མ་མཆུ་ཅན་གྱིས་ཟོས་པ་ལྟ་བུའི་སྡུག་བསྔལ་དྲག་པོ་མྱོང་བཞིན་པར་སྐྱེ་ལ། ཚེར་དོང་གི་རག་པའི་སོ་རྣོན་བས་ཀྱང་ཆེས་བརྣག་པར་དཀའོ། །དེའི་མུར་ནར་སོན་ནས་རྒ་བའི་སྡུག་བསྔལ་ནི། འཕགས་
པ་རྒྱ་རོལ་ལས། རྒ་བས་གཟུགས་སྡུག་གཟུགས་མི་སྡུག་པར་བྱེད། །རྒ་བས་གཟི་བརྗིད་འཕྲོག་ཅིང་མཐུ་སྟོབས་འཕྲོག་རྒ་བས་བདེ་བ་འཕྲོག་ཅིང་རྙས་པར་བྱེད། །རྒ་བས་འཆི་བྱེད་རྒ་བས་མདངས་ཀྱང་འཕྲོག་ཅེས་གསུངས་
པ་བཞིན་རྒ་བའི་སྡུག་བསྔལ་ལང་ཚོའི་སྟོབས་བྲ། ལུས་གཞུ་ལྟར་འཁྱོག་ཅིང་པ་ནང་གི་སོ་འཕྲེང་འཐོར། སྐྲ་དཀར་དང་གཉེར་མའི་སྦུབས་སུ་དྲན་པའི་དབང་པོ་མཐུ་ཉམས་ཤིང་སྐྱིད་སྐྱུར་བས་ཡང་བསོགས་དང། ན་བའི་སྡུག་

[061A]༄༅། །བསྔལ་མི་བཟད་པས་བྲོ་འཚལ་བ་ནི་རླུང་མཁྲིས་བད་ཀན་སོགས་འདུ་བ་འཁྲུགས་པ་དང་གློ་བུར་དུ་གདོན་དང་མཚོན་ཆ་ལ་སོགས་ཟུག་གཟེར་གདུང་བ་སྣ་ཚོགས་ཀྱིས་ལུས་ཀྱི་ཤ་ལྤགས་
ཉམས་ཤིང་རྨས། ཡིད་དུ་མིའོ་བའི་ཟས་སྤྱོད་གཏར་མེ་སོགས་ཀྱིས་དུབ་པས་ཉམ་ཐག་བ་ནི། རྒྱ་ཆེ་རོལ་པ་ལས། དཔེར་ན་དགུན་སྨད་རླུང་དང་ཁ་བ་ཆེ། རྟྭ་ཤིང་གེལ་པ་ནགས་སྨན་མདངས་ཀྱང་འཕྲོག་དེ་ལྟར་
ནང་འདིས་འགྲོ་བའི་མདངས་འཕྲོག་ཅིང། །དབང་པོ་དུངས་དང་སྟོབས་ནི་ཉམས་པར་བྱེད། །ཅེས་གསུངས་སོ། །དེས་ན་ནད་མ་ཞི་བས་ཐབས་བཅོས་རིམ་གྲོས་བོར། །གཉེན་བཤེས་ཀྱིས་མཐའ་བསྐོར་ཀྱང་རང་དབང་མེད་
པར་གཅིག་པུར་མར་དཀྱིལ་ནས་སྤུ་ཕྱུངས་བ་བཞིན་དུ་གཅེས་དགུ་བཞག་སྟེ་ཁ་བསྐམས། མཆུ་བརྫེས། སྣ་ཞོམ། མིག་ཀོང་གི་ངང་ནས་འཇིག་རྟེན་ཕྱི་མར་སྐྱས་ཆེན་འདེགས་ཚུལ་ནི། རྒྱ་རོལ་ལས། འཆི་དང་འཕོ་དང་
འཆི་བས་དུས་བྱེད་པ། །འཕངས་ཤིང་སྡུག་པའི་སྐྱེ་བོ་རྟག་ཏུ་འབྲལ། །ཕྱིར་མི་འོང་ཞིང་འཕྲད་པར་འགྱུར་བ་མིན། །ཤིང་ལས་ལོ་འབྲུལ་འདྲ་ཞིང་ཀླུང་རྒྱུན་མཚུངས། །ཞེས་དང། ཐམས་ཅད་མཁྱེན་པ་བློ་བཟང་རྒྱ་
མཚོས། དུས་ད་ལྟ་སེམས་དང་དབྱེར་མེད་འདྲའི། །གཟུགས་ཟག་ཕུང་མལ་སྟན་སྟེང་བཞག་ནས། །ཡིད་རྣམ་ཤེས་གཅིག་པུ་བར་དོ་ཡི། །འཕྲང་རིང་བོ་བརྒལ་ནས་འཁོར་བར་འཁྱམ། །ཞེས་གསུངས། ལྷའི་སྐྱེ་གནས་

[061B] བཤེས་སྤྲིངས་ལས། ལུས་ཀྱི་ཁ་དོག་མི་
སྡུག་འགྱུར་བ་དང། །སྟན་ལ་མི་དགའ་མེ་ཏོག་ཕྲེང་རྙིངས་དང། །གོས་ལ་དྲི་མ་ཆགས་དང་ལུས་ལ་ནི། །སྤོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་སྦྲོན་བྱེད་སྔ་ལྟས་ལྔ། །ཞེས་གསུངས། ལྷ་མིན་གྱི་
རྟེན་ལའང་སྡུག་བསྔལ་ལས་མ་འདས་པ་ནི་ལྷ་མིན་རྣམས་རང་བཞིན་གྱིས་ང་རྒྱལ་ཆེ་བས་ལྷའི་དཔལ་ལ་ཕྲག་དོག་པས་ཡིད་ཀྱི་སྡུག་བསྔལ་ཆེ་ཞིང། གཡུལ་དུ་ལུས་དུམ་བུར་བཅད་པ་སོགས་མཐའ་ཡས་ཏེ། བཤེས་སྤྲིངས་
ལས། ལྷ་མིན་ངག་ནའང་རང་བཞིན་གྱིས་ལྷ་ཡི། །དཔལ་ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །དེ་དག་བློ་དང་ལྡན་ཡང་འགྲོ་བ་ཡི། །སྒྲིབ་པས་བདེན་པ་མཐོང་བ་མ་མཆིས་སོ། །ཞེས་གསུངས་ཤིང། མདོར་ན་མདོ་
དྲན་པ་ཉེར་གཞག་ལས། །སེམས་ཅན་དམྱལ་བ་དམྱལ་མེས་ཉམས། །ཡི་དྭགས་བཀྲེས་ཤིང་སྐོམ་བས་ཉམས། །དུད་འགྲོ་གཅིག་ལ་གཅིག་ཟས་ཉམས། །མི་དག་འཚོ་བ་ཐུང་བས་ཉམས། །ལྷ་དག་བག་མེད་པ་ཡིས་ཉམས། །འཁོར་བ་ཁབ་ཀྱི་རྩེ་ཙམ་
ན༑ ༑བདེ་བ་ནམ་ཡང་ཡོད་མ་ཡིན། །བདེ་བ་འདོད་ན་སྡུག་བསྔལ་སྤོངས། །ཞེས་དང། རྒྱུད་བླ་མར་ཡང། །མི་གཙང་བ་ལ་དྲི་ཞིམ་མེད་ལྟར་རྒྱུད་ལྔ་དག་ན་བདེ་བ་མེད། །ཅེས་གསུངས་པ་ལྟར་འཁོར་བའི་གཅོང་རོང་

[062A]༄༅། །ཟབ་མོ་འདི་གང་དུ་གནས་ཀྱང་སྡུག་བསྔལ་གྱི་གནས། སུ་དང་འགྲོགས་ཀྱང་སྡུག་བསྔལ་གྱི་གྲོགས། གང་ལ་ལོངས་སྤྱོད་ཀྱང་སྡུག་བསྔལ་གྱི་ལོངས་སྤྱོད་ལས་མ་འདས་པས་དེ་ལས་ངེས་པར་
ཐར་བ་ཞིག་བྱ་དགོས་ཤིང། དེའི་ཕྱིར་སྐྱབས་གནས་ལྟར་སྣང་ཚངས་དང་ཁྱབ་འཇུག་སོགས་ལ་སྐྱོབ་པའི་ནུས་པས་དབེན་ཏེ། རྒྱལ་སྲས་ཐོགས་མེད་བཟང་པོས། རང་ཡང་འཁོར་བའི་བཙོན་རར་བཅིངས་པ་ཡི། །འཇིག་རྟེན་
ལྷ་ཡིས་སུ་ཞིག་སྐྱོབ་པར་ནུས། །ཞེས་གསུངས་པ་ལྟར་དེ་དག་སོགས་ལ་སྐྱབས་དང་སྟོན་པར་འཛིན་པའང། འདྲེ་ཤར་སྒོ་དང་གླུད་ནུབ་སྒོའི་དཔེར་གསལ་ལ། དེས་ན་བསྟོད་པ་བརྒྱ་ལྔ་བཅུ་པར། གང་ཞིག་ལ་ནི་ཉེས་
པ་ཀུན། །གཏན་ནས་ཡོངས་ཡེ་མི་མདའ་ཞིང། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་གནས་གྱུར་པ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བཀུར་བ་དང། །
དེ་ཡི་བསྙན་ལ་གནས་བར་རིགས། །ཞེས་དང། སྐྱབས་འགྲོ་བདུན་ཅུ་བར། སངས་རྒྱས་ཆོས་དང་དགེ་འདུན་ཏེ། །ཐར་པ་འདོད་པ་རྣམས་ཀྱི་སྐྱབས། །ཞེས་གསུངས་པ་ལྟར་ཡིན་ཅིང། དེ་ལྟ་བུའི་སྐྱབས་གནས་ཀུན་
འདུས་ཀྱི་ངོ་བོ་ནི། རྡོ་རྗེ་གུར་ལས། གང་ཕྱིར་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་གཟུགས་སུ་འཛིན། །སེམས་ཅན་ཕན་གདགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། །ཞེས་དང། ཡེ་ཤེས་གྲུབ་

[062B] ཡོན་ཏན་ཐམས་ཅད་རབ་རྫོགས་ཀྱང། །བླ་མ་མེད་ན་སྲིད་ཐར་མིན། །ཞེས་དང། དུས་འཁོར་རྩ་རྒྱུད་ལས། ཡོན་ཏན་རྒྱ་མཚོ་བླ་མ་ལ། །དང་བའི་ཡིད་ཀྱིས་མཉེས་བྱས་ན། །མཆོག་དང་ཐུན་མོང་དངོས་གྲུབ་ཀུན། །
ཚེ་འདི་ཉིང་ལ་ངེས་པར་ཐོབ། །ཅེས་དང། དཔལ་མར་མེ་མཛད་ཀྱིས་ཀྱང། ཁོ་བོས་བླ་མ་བསྟེན་ཚུལ་མ་ལོག་པས་རྒྱ་བོད་ཐམས་ཅད་དུ་སློབ་མར་གྱུར་ཚད་ལ་ཕན་ཐོགས་ཤིང་འབྲེལ་ཚད་དོན་ལྡན་བྱུང་བ་ཡིན། ཞེས་
གསུངས། མཉམ་མེད་ཙོང་ཁ་པ་ཆེན་པོས་ཀྱང། ཡོན་ཏན་ཀུན་གྱི་གཞི་གྱུར་དྲིན་ཆེན་རྗེ། །ཚུལ་བཞིན་བསྟེན་པ་ལམ་གྱི་རྩ་བ་རུ། །ཞེས་དང། ལྷ་ལས་ཕུལ་བྱུང་གི་བསྟོད་པར། འདི་ལྟར་སུ་ཡང་རུང་སྟེ་ངེས་པར་ཀུན་
མཁྱེན་དང། །འགྲོ་ལ་གཅིག་ཏུ་ཕན་འདོགས་མཛད་བའི་ལུགས་ཆེ་བ། །དེ་དག་བློ་གྲོས་ཞིབ་མོའི་མིག་གིས་བཙལ་ནས་སུ། །བསྟེན་པར་བྱ་ཡི་གཞན་དག་མཁས་ལ་སུ་ཞིག་མཁོ། །ཞེས་གསུངས་པ་ལྟར་འཇམ་དཔལ་རྩ་
རྒྱུད་སོགས་བཀའ་དང་བསྟན་བཅོས་དུ་མ་ནས་ལུང་གིས་བསྟན་པ་དུས་གསུམ་བདེ་གཤེགས་ཀུན་གྱི་སྤྱི་གཟུགས་ཁམས་གསུམ་ཆོས་ཀྱི་རྒྱལ་པོ་འཇམ་མགོན་བླ་མ་ཙོང་ཁ་པ་ཆེན་པོ་འདི་ཉིད་སྐྱབས་གནས་ཡང་དག་ཏུ་བསྟེན་པར་
འོས་པ་ཡིན་ལ། མགོན་པོ་གང་གིས་སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་མི་ཟད་རྒྱན་གྱི་འཁོར་ལོ་ནམ་མཁའ་ལྟར་རྒྱ་ཆེ་ཞིང། རྒྱ་མཚོ་ལྟར་གཏིང་མཐའ་དཔག་བར་དཀའ་བ་ནི་ཞུ་ལན་བདུད་རྩིའི་ཕྲེང་བར། ཁོ་བོ་

[063A]༄༅། །ལག་ན་རྡོ་རྗེས་ཀྱང་འདིའི་ཡོན་ཏན་དཔག་པར་མི་ནུས་སོ། །ཞེས་གསུངས་པ་ལྟར་རྗེ་བདག་ཉིད་ཆེན་པོའི་ཡོན་ཏན་སངས་རྒྱས་བྱང་སེམས་རྣམས་ཀྱིས་ཀྱང་བརྗེད་པའི་ཡུལ་ལས་འདས་ན། བདག་
ལྟ་བུ་གོས་དར་དཀོར་གྱི་རྡུལ་ཁྲོད་དུ་འདྲེ་ལྡོག་ཅིང། ཆོས་བརྒྱད་དྲི་དན་གྱི་རང་མཚང་ལ་བག་ཕབ་པའི་བཟོད་པའི་མུ་ཁྱུད་ཀྱི་མཆེད་ཟླས་བརྗོད་པ་རྣམ་དག་ནམ་མཁའི་ཨུཏྤལ་ལྟར་གྱུར་མོད། འོན་ཀྱང་དམིགས་བརྩེ་མའི་
ཚིག་ཟིན་ལྟར་མདོར་བསྡུས་ལག་བཅངས་སུ་བརྗོད་ན། ཇི་ལྟ་ཇི་སྙེད་ཀྱི་ཆོས་ཚུལ་ཐམས་ཅད་འཁྲུལ་ངོར་རང་བཞིན་གྱིས་གྲུབ་པ་ལྟར་སྣང་ཡང། དམིགས་བའི་རང་བཞིན་བདེན་པར་མེད་བ་རྟོགས་པས་ཁྱད་པར་དུ་བྱས་པའི་བརྩེ་
བའི་མིང་ཅན་ཐུགས་རྗེ་ཆེན་པོའི་གཏེར་གྱིས་ཐུགས་རྒྱུད་ཀྱི་ས་ཆེན་པོ་ལེགས་པར་ཡོངས་སུ་གང་བའམ། ཡང་ན། ཐུགས་རྗེ་འཇུག་བྱའི་སེམས་ཅན་ནམ་མཁའི་མཐའ་དང་མཉམ་ལ། གང་ལ་ཐུགས་རྗེའི་འཇུག་པ་རྒྱ་ཆེ་
ཞིང་ཕུལ་དུ་བྱུང་བའི་ཚད་དམ་གཏིང་སངས་རྒྱས་ཀུན་གྱི་མཁྱེན་པས་ཀྱང་དམིགས་པའི་ཡུལ་དུ་མེད་ཅིང། རང་དོན་དུ་འཁོར་བའི་ཡོན་ཏན་མེ་འོབས་ཀྱི་རྩུབ་འགྱུར་ལྟར་གཟེགས་ནས་རྒྱུ་འབྲས་ཀྱི་རབ་དབྱེ་ཕྲ་ཞིང་ཕྲ་བ་རྣམས་
ཐུགས་གསལ་བ་རབ་ཀྱི་ཁོང་དུ་ཆུད་ཀྱང། འགྲོ་བ་རྣམས་སྡུག་བསྔལ་མི་འདོད་བཞིན་དུ་དུག་གསུམ་གྱི་སྒྱུ་མས་སེམས་ཀྱི་ནོར་བུ་སྡུག་བསྔལ་གྱི་རྒྱ་མཚོར་བྱེད་བའི་ཚུལ་ཅན་རྣམས་ཐར་བའི་སྐམ་སར་འདོན་པ་ལ་བྱམས་བ་དང་

[063B] འཁོར་བའི་ཆུ་མཚོམ་སྟོངས་ཀྱི་བར་དུ་སེམས་ཅན་རེ་རེའི་ཕྱིར་ཡང་ལུས་སྲོག་ལ་བལྟོས་པ་མེད་པར་གཞན་དོན་དུ་འགྱུར་ན་མེའི་འོབས་སུ་འཇུག་དགོས་ཀྱང་ཞུམ་པ་མི་མངའ་བ་འཇིག་རྟེན་གསུམ་
གྱི་མགོན་པོ་འཕགས་པ་སྤྱན་རས་གཟིགས་ཀྱི་བདག་ཉིད་རྗེ་རིན་པོ་ཆེ་ཡིན་པར་མ་ཟད། འདོད་སོགས་ཉེས་བརྒྱའི་འཆིང་བ་དྲི་མ་ཡིན་ལ། དེ་གཏན་ནས་མེད་པའམ་དག་པས་རྣམ་པ་ཀུན་མཁྱེན་པའི་ཡེ་ཤེས་ཀྱིས་ཇི་ལྟ་བ་དོན་དམ་བདེན་པ་
དང། ཇི་སྙིད་པ་ཀུན་རྫོབ་བདེན་པའི་གནས་ལུགས་ལག་མཐིལ་གྱི་སྐྱུ་རུ་ར་བཞིན་མཁྱེན་པའི་དབང་པོ་རྒྱལ་ཀུན་ཡབ་གཅིག་ཡེ་ཤེས་ལུས་ཅན་འཇམ་དཔལ་དབྱངས་ཀྱང་རྗེ་བདག་ཉིད་ཆེན་པོ་ཡིན་ཞེས་དངོས་སུ་བསྟན་ནས་
ཤུགས་བསྟན་ལ་བདུད་དང་ཕས་གྱི་རྒོལ་བ་དན་པ་ཐམས་ཅད་ཚར་གཅོད་ཅིང་འཇོམས་པར་མཛད་པ་གསང་བའི་བདག་པོ་ཕྱག་ན་རྡོ་རྗེའི་ངོ་བོར་གྲུབ་པོ་ཞེས་སྨྲལ། དེའི་ཤེས་བྱེད་ནི་རིམ་པ་ལྟར་རྗེ་འཇམ་དཔལ་རྒྱ་མཚོས་ཟུར་
འདེབས་སུ། དེ་ནས་བྱ་ལོ་ཟླ་བ་དང་པོའི་ཚེས་བཅུའི་ནུབ་མོ་ཡུམ་གྱི་མནལ་ལམ་དུ་དགེ་འདུན་ལ་སོགས་པའི་ཕོ་མོ་བསམ་གྱིས་མི་ཁྱབ་པས་རྒྱལ་མཚན་དང་རྔ་བོ་ཆེ་ལ་སོགས་པ་རོལ་མོའི་བྱེ་བྲག་མཐའ་ཡས་པ་བཟུང་སྟེ་སྤྱན་
རས་གཟིགས་བྱོན་པ་ལ་བསུ་བ་བྱེད་ཟེར་གྱིན་འདུག་བས། ཕྱོགས་ཀུན་ཏུ་ངས་བལྟས་ཀྱང་མ་མཐོང། རྗེས་ལ་བལྟས་པས་སྤྲིན་གྱི་ཐད་དུ་གསེར་སྐུ་རི་བོ་ཙམ་པ་འོད་ཟེར་ཉི་མ་ལྟར་ཕྱོགས་ཐམས་ཅད་དུ་འཕྲོ་བ། ཆོས་ཀྱི་

[064A]༄༅། །སྒྲ་དབྱངས་དང་བཅས་པ་ཞིག་ལྷ་ཡི་བུ་དང་བུ་མེ་ཡིན་ཟེར་བའི་ཆ་ལུགས་ཕུན་སུམ་ཚོགས་པ་དུ་མའི་བསྐོར་བ་ཞིག་མར་མར་བབས་བྱུང་བས། གསེར་སྐུ་ཇེ་ཆུང་ལ་སོང། སྤྱི་གཙུག་གཐད་
དུ་སླེབས་པའི་ཚེ་མཐོ་གང་ཙམ་ཤིན་ཏུ་མཛེས་པར་གྱུར་ནས་ལུས་ལ་ཐིམས་ཞེས་གསུངས་བས་སྤྱན་རས་གཟིགས་དང། རྣམ་ཐར་ལེགས་བཤད་ཀུན་འདུས་ལས། སྐུ་ལྷུམས་སུ་ཞུགས་པའི་དུས་ཡང་ཀྱི་མནལ་ལམ་དུ། རྒྱ་
ནག་རི་བོ་རྩེ་ལྔ་ནས་འོངས་ཟེར་བའི་བཙུན་པ་མེ་ཏོག་གི་ཕྲེང་བ་དུམ་སྦྲེལ་བའི་ཆོས་གོས་དང། སུམ་ཅུ་རྩ་གསུམ་གྱི་ཤིང་ཕོ་ཡིན་ཟེར་བ་དར་སེར་བོ་འདྲ་བའི་ཤམ་ཐབས་ཅན་པོ་ཏི་ཁྱེར་བ་ཞིག་ང་ཁྱེད་ལ་གནས་ཤིག་གཡར་བ་
ཡིན་ཟེར་ནས། ཁང་ཐོག་ན་མཆོད་ཁང་ཞིག་ཡོད་པའི་ནང་དུ་སོང་བའི་སྣང་བ་བྱུང་བས། ཡབ་དེ་མཚན་བརྗོད་ཁོ་ན་ལ་ཞལ་འདོན་མཛད་ཅིང་ཡོད་བས། འཇམ་དབྱངས་ཀྱི་རྣམ་སྤྲུལ་ཡིན་སྙམ་པ་བྱུང། ཞེས་དང། ཆོས་ཀྱི་རྗེ་
དོན་གྲུབ་རིན་ཆེན་པས། རྡོ་རྗེ་འཇིགས་བྱེད་ཀྱི་བྲིས་སྐུ་བྱིན་རླབས་ཅན་ཆེད་དུ་སྐྱེལ་མིག་ནང་པ་གང་ཡིན་གྱི་རྒྱ་མཚན་ཞུས་པར། ངས་རྨི་ལམ་དུ་རྡོ་རྗེ་འཇིགས་བྱེད་དང་མཇལ་བས་གསོལ་བ་བཏབ། ཁྱད་པར་དུ་ཞལ་ཡང་ཡང་
བསྟན་དུ་གསོལ་ཞེས་ཞུས་པས། སང་ཕོད་ད་ཙམ་ལུང་པ་འདིའི་མདའ་རུ་ཡོང་དེ་བར་དུ་བདེ་བར་གྱིས་གསུངས་བདེ་གང་ཡིན་དཔྱད་པའི་ཕྱིར་ཏིང་ངེ་འཛིན་ལ་མཉམ་པར་བཞག་པས། ཁྱེད་ཀྱི་བུར་འདུག་པ་ཐིགས་པ་ཡིན། ཞེས་

[064B] རྟོགས་ལྡན་འཇམ་དཔལ་རྒྱ་མཚོས་རྣམ་ཐར་ཟུར་འདི་བིས་སུ། ཡང་ཡབ་ཀྱི་མནལ་ལམ་དུ་རྩང་ལོ་ཅན་ནས་ཕྱག་ན་རྡོ་རྗེས་འཕངས་སམ་སྙམ་པའི་
གསེར་གྱི་རྡོ་རྗེ་འབར་བ་ཞིག་ཡུམ་ལ་ཐིམ་པ་རྨིས་པས་བུ་སྟོབས་ལྡན་ཞིག་སྐྱེ་བ་ཡིན་ནམ་ཞེས་གླེབས། ཞེས་གསུངས། དེའང་དོན་དྲིལ་གྱིས་དྲིལ་ན། གླེགས་བམ་རིན་པོ་ཆེ་ལྷའི་རྒྱལ་པོའི་སྐྱེས་རབས་སུ། དེ་ཡང་རིགས་
གསུམ་མགོན་པོ་ལས། །ཐ་དད་ཉིད་དུག་ལ་འགྱུར། །སེམས་ཅན་ཀུན་ལ་སྤྱན་རས་གཟིགས། །འདི་ནི་སྙིང་རྗེ་བྱམས་པའི་རིགས། །ང་ནི་སྙིང་རྗེ་ཆེན་པོ་ཉིད། །ང་ལ་སྤྱན་རས་གཟིགས་ཞེས་གྲགས། །ལུས་ངག་ཡིད་གསུམ་ཞི་འཇམ་
པས། །འགྲོ་བ་ཀུན་གྱི་དཔལ་དུ་གྱུར། །འཇམ་པའི་དཔལ་དུའང་འགལ་བ་མེད། །ཀུན་མཁྱེན་ཤེས་རབ་ཆེ་བའི་རིགས། །ཕྱག་སྟོང་རེ་ན་མི་རྟོག་པའི། །རྡོ་རྗེ་དཔའ་བོ་རེ་བཟུང་སྟེ། །གདུལ་དཀའ་འདུལ་བ་ང་ཡིན་ན། །ཕྱག་ན་རྡོ་རྗེར་
འགལ་བ་མེད། །དེ་ནི་དཔའ་བོ་དྲག་པོའི་རིགས། །དེ་གསུམ་རིགས་གསུམ་མགོན་པོ་ཉིད། །ཕྱོགས་སུ་མ་ཟད་དངོས་ཡིན་ནོ། །ཞེས་གསུངས་བ་བཞིན་རིགས་གསུམ་མགོན་པོ་གཅིག་ཏུ་འདུས་པའི་ངོ་བོ་རྗེ་བཙུན་ཆོས་ཀྱི་རྒྱལ་པོ་
རྒྱལ་བའི་བསྟན་ལ་རྒྱལ་བ་གཉིས་པའི་ཟློས་གར་བསྒྱུར་བ་འདི་ཉིད་ནི། བླུན་པོ་མཁས་པའི་ངང་ཚུལ་འཛིན་པའི་ཕྱིས་པ་རྣམས་ཀྱིས་སྒྲ་བཏགས་ཤོག་བུའི་ཅོད་པན་མགོན་པོའི་དོ་ཀེར་དུ་བཅིངས་པ་ཙམ་མ་ཡིན་པར་གངས་ཅན་

[065A]༄༅། །གྱི་ལྗོངས་འདིའི་མཁས་དང་གྲུབ་པའི་དབང་ཕྱུག་ཀུན་གྱི་སྐུ་ལུས་ཀྱི་ཆ་མཐོ་ཤོས་དབུའི་གཙུག་ཏོར་གྱི་རྒྱན་གཅིག་པུ་ཉིད་ཡིན་ལ། དེའང་སྙན་ངག་གི་འུད་དང་ཕུལ་བྱུང་རབ་བཏགས་སོགས་
གཅམ་བུ་མ་ཡིན་པར་དོན་དངོས་པོའི་གནས་ཚོད་དུ་གྲུབ་པ་ནི། ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོས་དམིགས་ཊཱིཀ་ཚིག་དོན་རབ་གསལ་དུ། དེ་ཙམ་གྱིས་མཁས་པ་ཐམས་ཅད་ཀྱི་གཙུག་ན་མངོན་པར་མཐོ་
བར་མི་འགྱུར་ཏེ་བཀའ་གདམས་ཀྱི་སྐུ་མཆེད་གསུམ་དང་གླང་ཤར་སོགས་བདག་པས་གཞན་གཅེས་འཛིན་པའི་སེམས་དཔའ། ལྕེ་འཕྲོག་མར་མི་སོགས་སྐུ་ཚེ་དེའམ་བར་དོར་ཟུང་འཇུག་བརྙེས་པའི་གྲུབ་ཐོབ། རྔོག་བུ་
སོགས་གནས་ལྔ་རིག་པ་མཁྱེན་པའི་བླ་མ་མཐའ་ཀླས་པ་བྱུང་བས་སོ་ཞེན། རིགས་པ་དེ་ནི་འཇུག་པ་མ་ཡིན་ཏེ་བཤད་མ་ཐག་པའི་མཁས་གྲུབ་དེ་དག་ཕྱོགས་གཅིག་ཏུ་བསྡོམས་ན་དམ་པ་འདིའི་ཡོན་ཏན་དང་མཚུངས་ནའང་
རེ་རེ་བཞིན་ནས་དོད་མི་སྙོམས་པའི་རྒྱུ་མཚན་བསྟན་པ་སྔ་དར་ལ་ལོ་པཎ་རྒྱལ་བློན་བྱང་ཆུབ་སེམས་དཔའ་རྣམས་དང། ཕྱི་དར་ལ་བཀའ་གདམས་གོང་མ་སོགས་རྒྱལ་པའི་སྲས་པོ་དེ་རྣམས་ཀྱི་བྱང་ཆུབ་ཀྱི་སེམས་ལས་ལྷག་པ་བླ་
མ་འདི་ལ་མི་མངའ་འང། འདི་ཉིད་ཀྱི་ཐ་སྙད་དང་གསང་སྔགས་ཡོངས་སུ་རྫོགས་པ་དེ་དག་ལ་མེད་པས་སོ། །དེ་བཞིན་དུ་སྔ་དར་གྱི་རྗེ་འབངས་ཉེར་ལྔ་དང་ཕྱི་དར་གྱི་ཡོ་ཆེན་འབྲོག་མི། དཀར་པོ་རྣམ་གསུམ། མར་མི་སོགས་

[065B]
ནས་མཆོག་དམན་ཡོད་དོ། །དེ་བཞིན་དུ་རྔོག་ཤོང་དབང་བུ་སྟོན་སོགས་གནས་ལྔ་རིག་པ་མཁྱེན་པ་རྣམས་ཀྱིས་ཐོས་བསམ་ལ་སྒྲོ་འདོགས་བཅད་པའི་ཆ་ནས་ཁྱད་པར་མེད་ཀྱང་བླ་མ་མགོན་པོ་འཇམ་དཔལ་དབྱངས་ཀྱི་བཀའ་དྲིན་
ལ་བརྟེན་ནས་དཔལ་མགོན་འཕགས་པ་ཀླུ་སྒྲུབ་ཀྱི་ཐུན་མོང་མ་ཡིན་པའི་བཞེང་པ་དངོས་བསྟན་སྟོང་ཉིད་ཀྱི་ལྟ་བ་དང་དཔལ་གསང་བ་འདུས་པའི་སྒྱུ་ལུས་སོགས་གནད་གསང་ཟབ་མོ་སྔོན་ཆད་མཁས་པ་དང་གྲུབ་པ་རྣམས་ཀྱི་
མཁྱེན་པའི་ཡུལ་དུ་འཚལ་བ་མཐའ་དག་དམ་པ་འདི་ཉིད་ཀྱིས་གཏན་ལ་ཕབ་པ་མངོན་སུམ་གྱིས་གྲུབ་པ་འདིའོ། །ཞེས་རྡོ་རྗེའི་གསུང་གཞོམ་དུ་མེད་པས་ཡང་དག་པར་བསྔགས་ཡུལ་དམ་པ་ལྷ་དང་བཅས་པའི་འགྲོ་བ་ཀུན་གྱི་
མ་འདྲིས་པའོ་མཛའ་བཤེས་ཆེན་པོ་ཤར་ཙོང་ཁ་བ་བློ་བཟང་གྲགས་པའི་དཔལ་ཞེས་སྲིད་པ་གསུམ་ན་སྙན་པའི་གྲགས་པ་ལྷའི་རོལ་མོས་ཕྱོགས་དུས་ཐམས་ཅད་དུ་ཁྱབ་ཅིང། འགྲོ་བ་རྣམས་ཀྱི་ཡིད་ཀྱི་མུན་པ་སེལ་བའི་ཞབས་སེན་
གྱི་ཟླ་བ་མཚན་དཔེའི་བདུད་རྩེ་སྤྲོ་བ་ལ་གསོལ་བ་རྩེ་གཅིག་ཏུ་འདེབས་པར་བྱེད་ན་ཐུན་མོང་དང་ཐུན་མོང་མ་ཡིན་པའི་དངོས་གྲུབ་རྣམ་པ་གཉིས་འབད་མེད་ལྷུན་གྲུབ་ཏུ་འབྱུང་བ་ལས། དང་པོ་ཐུན་མོང་ནི་རང་གཞན་གྱི་ལུས་སོགས་

[066A]༄༅། །ལ་སྔོན་ལས་འཕྲལ་རྐྱེན་གྱི་ནད་གདོན་མ་རུངས་བ་ཀུན་ཞི་ཞིང། བྱང་ཆུབ་སྒྲུབ་པའི་ས་ལམ་ལ་བར་དུ་གཅོད་པའི་ཚོགས་དང་བྲལ་ནས་སྤངས་རྟོགས་ཁྱད་པར་ཅན་མྱུར་དུ་རྒྱུད་ལ་སྐྱོ་བའི་རྒྱུ་
དང༑ ས་ཕྱོགས་གདན་ཆར་གྱིས་ཕོངས་པ་ལ་ཆར་འབེབས་པ་དང། སད་བཟློག་པ། བཙའ་བསྲུང་བ། ནོར་སྒྲུབ་སོགས་ལས་ཚོགས་གཞན་ལས་ཟབ་ཅིང་མྱུར་བ་ཁྱད་པར་དུ་འཕགས་པ་ཏིལ་གྱི་གང་བུ་ལྟར་མང་ལ། ཐུན་
མོང་མ་ཡིན་པ་མཆོག་གི་དངོས་གྲུབ་ནི་སྙིགས་དུས་ཀྱི་མིའི་ཚེ་ཐུང་གཅིག་གི་ཡུན་ལ་ཁ་སྦྱོར་ཡན་ལག་བདུན་ལྡན་ཟུང་འཇུག་རྡོ་རྗེ་འཆང་ཆེན་པོའི་གོ་འཕང་བརྙེས་པར་གདོན་མི་ཟ་བས་བཅོས་མིན་གྱི་དད་པ་བརྟན་པོ་དང་བརྩོན་པ་དྲག་
བོས་གསོལ་བ་འདེབས་པར་འཚལ་ཞིང། དེ་ལྟར་ཡང། མཁས་གྲུབ་ཆོས་རྗེས། མགོན་པ་ཁྱོད་ཀྱི་ཞལ་གྱི་དབུགས་ཙམ་ཡང། །མཐའ་དག་འགྲོལ་སྨན་པའི་རྒྱུར་འགྱུར་ན། །ཚོགས་གཉིས་སྤྱོད་པ་གཞན་ལྟ་སྨོས་ཅི་འཚལ། །ཞེས་
དང། ཐམས་ཅད་མཁྱེན་པ་ངག་དབང་བློ་བཟང་རྒྱ་མཚོས། གང་གི་སྐུལ་ཕྱོགས་བཅུའི་རྒྱལ་བ་རྣམས། །ཞུགས་ནས་བླ་ན་མེད་པའི་བསོད་ནམས་ཀྱི། །ཞིང་མཆོག་དམ་པ་བསྐྲུན་ཞེས་རྒྱུད་སྡེ་ལས། །ལན་ཅིག་མིན་པར་གསུངས་
པ་དོན་དང་ལྡན། །ཆོས་ལོངས་མངོན་སུམ་སྣང་བའི་སྐལ་བ་དག་མ་རིག་མུན་པས་བསྒྲིབས་པའི་འགྲོ་བ་ལ། །རྒྱལ་བ་རྣམས་ཀྱང་ཐ་མལ་བཤེས་གཉེན་ཚུལ། །བསྟན་ནས་ཟབ་རྒྱས་ཆོས་ཀྱི་འཁོར་ལོ་བསྐོར། །དུས་གསུམ་

[066B] །ཁྱོད་ཀྱི་བ་སྤུའི་ཁུང་བུ་གཅིག་ཙམ་ཡང། །ཚུལ་བཞིན་མཆོད་པའི་བསོད་ནམས་ལས་དཀར་གྱི། །སྲང་ལ་གཞལ་ཚེ་མངོན་པར་ལྕི་མིན་ནམ། །ཞེས་གསུངས་པའི་དོན་ལྟར་རོ། །འདི་བྲིས་དགེ་
ཚོགས་ཉི་མའི་རང་གཟི་ཡིས། །མགོན་པོ་མཆོག་དེ་དགྱེས་པའི་འདབ་སྟོང་ལས། །འཆད་རྩོད་རྩོམ་པའི་སྦྲང་རྩི་མངར་པོའི་བཅུད། །མྱོང་བས་འགྲོ་བ་རྐང་དྲུག་རྗེས་འཛིན་ཤོག་ །ཅེས་གངས་ཅན་མཁས་པའི་གཙུག་རྒྱན་ཁམས་གསུམ་ཆོས་ཀྱི་རྒྱལ་པོ་ཤར་ཙོང་
ཁ་བ་བློ་བང་གྲགས་པའི་དཔལ་གྱི་སྐུ་གསུང་ཐུགས་ཀྱི་ཡོན་ཏན་རྒྱ་མཚོ་ལྟ་བུ་ནས་སྐྲ་རྩེས་བླངས་པའི་ཆུ་ཐིགས་ལྟ་བུ་འདི་ནི། ཁམས་ཚབ་ཐེམ་དགོན་སྤྱིས་རྗེ་བདག་ཉིད་ཆེན་པོའི་སྐུ་གསུང་ཐུགས་ཀྱི་ཡོན་ཏན་བརྗོད་པ་དམིགས་བརྩེ་མའི་ཕན་ཡོན་དང་བཅས་པ་ཚོགས་དབུས་སུ་སྒྲོག་རྒྱུ་ཞིག་དགོས་ཞེས་བསྐུལ་བལྟར་ཤཱཀྱའི་བསྟན་པར་
ཞུགས་པར་ཁས་བ་ཆེས་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཤོག་བུའི་དོ་རར་སྨྱུག་གུའི་འདུ་བྱེད་སྒྱུར་བྱེད་ངག་དབང་ཡོན་ཏན་འབྱུང་གནས་སོ།།  །།   ༈    །པདྨ་ཉི་ཟླ་བརྩེགས་པའི་གདན་གྱི་སྟེང། །རྗེ་
བཙུན་མཐོང་བས་དོན་དང་ལྡན་པའི་སྐུ། །དྲན་པ་ཙམ་གྱིས་སྲིད་ཞིའི་གདུང་སེལ་བཞུགས། །དེ་ཡི་ཐུགས་ཀ་ནས་འཕྲོས་འོད་ཟེར་གྱིས། །རབ་འབྱམས་ཞིང་ནས་བླ་མ་ཡི་དམ་ལྷ། །བདེ་གཤེགས་སྲུང་མར་བཅས་པ་སྤྱན་དྲངས་ཏེ། །
ཐིམས་པས་སྐྱབས་ཀུན་འདུས་པའི་ངོ་བོར་གྱུར། །རྣམ་འདྲེན་ཀུན་གྱི་གསང་གསུམ་རྒྱ་མཚོ་ལས། །ལེགས་པར་འོངས་པའི་བཤེས་གཉེན་ཡིད་བཞིན་དབང། །སྐལ་ལྡན་བསོད་ནམས་ཞིང་གི་དམ་པ་ལ། །ལུས་ངག་ཡིད་གསུམ་གུས་པས་ཕྱག་

[067A]༄༅། །འཚལ་ལོ། །ཡིད་འོང་ལྷ་ཡི་བུ་མོས་མངོན་བཏེག་པའི། །རབ་འབྱམས་མཆོད་རྫས་ནམ་མཁའ་གང་བ་དང། །འཇིག་རྟེན་འཇིག་རྟེན་ལས་འདས་ཕུན་ཚོགས་ཀྱི། །ངོ་མཚར་བཀོད་པ་བློ་ཡིས་བླངས་ནས་
འབུལ། །ཐོག་མེད་ནས་བསགས་སྡིག་ལྟུང་རབ་བཤགས་ཤིང། །རང་གཞན་རྣམ་དཀར་ཀུན་ལ་རྗེས་ཡི་རང། །ཆོས་འཁོར་བསྐོར་ཕྱིར་བསྐལ་བརྒྱར་བཞུགས་གསོལ་འདེབས། །དགེ་ཚོགས་མ་ལུས་བྱང་ཆུབ་ཐོབ་ཕྱིར་བསྔོ། །
བློ་གྲོས་ཀུན་བཟང་ཤེས་བྱ་ཐམས་ཅད་ལ། །ཐོགས་མེད་འཇུག་པའི་བསྐལ་བཟང་རྣམ་འདྲེན་བསྟན། །སྤེལ་མཛད་རྒྱལ་བ་རྒྱ་མཚོ་ཆོས་ཀྱི་རྗེ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཁམས་གསུམ་གནས་
འདི་མེ་འོབས་ལྟར་མཐོང་ཞིང། །ཡིད་ཅན་མ་ལུས་རང་ལས་གཅེས་པར་བལྟ། །སྤྲོས་བྲལ་གནས་ལུགས་ངོ་བོ་ཤེས་པ་སོགས། །ལེགས་ཚོགས་མ་ལུས་འགྲུབ་པར་བྱིན་གྱིས་རློབས།  །དེ་ནས་མཎྜལ་རྒྱས་པའམ། ས་གཞི་སྤོས་བྱུག་
མ་ལྟ་བུའི་བསྡུས་པ་ཕུལ་བའི་རྗེས་སུ།  བླ་མ་རིན་པོ་ཆེ། བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་རློབ་ཏུ་གསོལ། ལམ་ལ་བར་ཆད་ཞི་བར་བྱིན་གྱིས་རློབ་ཏུ་གསོལ། ཕྱིན་ཅི་ལོག་
གི་བློ་སྣ་མཐའ་དག་འགག་པར་བྱིན་གྱིས་རློབ་ཏུ་གསོལ། ཕྱིན་ཅི་མ་ལོག་པའི་བློ་སྣ་མཐའ་དག་མྱུར་དུ་རྒྱུད་ལ་སྐྱེ་བར་བྱིན་གྱིས་རློབ་ཏུ་གསོལ། འགལ་རྐྱེན་བར་གཅོད་མཐའ་དག་ཞི་ཞིང་མཐུན་རྐྱེན་ཐམས་ཅད་འགྲུབ་པར་

[067B]  ཞེས་པ་ལན་གསུམ་ལ་སོགས་པས་གསོལ་བ་བཏབ།  དེ་ལྟར་གསོལ་བཏབ་རྐྱེན་གྱིས་བླ་མ་ཡི། །གནས་གསུམ་བདུད་རྩི་དཀར་དམར་མཐིང་གསུམ་བྱུང། །རང་གི་སྒོ་གསུམ་ཐིམས་པས་སྡིག་སྒྲུབ་ཀུན། །བྱང་ཞིང་དག་ནས་རྡོ་རྗེ་གསུམ་
དངོས་ཐོབ། །སླར་ཡང་བླ་མ་དགྱེས་བཞིན་གཙུག་ནས་བྱོན། །རང་གི་སེམས་དང་དབྱེར་མེད་བརྟན་བཞུགས་གྱུར། །དེ་ལྟར་བསྒོམས་པའི་རྣམ་དཀར་དགེ་བ་ཡིས། །གནས་སྐབས་མཐར་ཐུག་དོན་ཀུན་ལྷུན་གྲུབ་ཤོག་ །དེ་ལྟར་དེད་དང་
འབྲེལ་བའི་བླ་མའི་རྣལ་འབྱོར་འདི་ནི་ཨོ་རོད་ཇུན་གར་ནས་པཎྜི་ཏ་ཆོས་རྗེའི་སྐུ་སྐྱ་ཆོས་རྗེ་དགེ་སློང་ཟློ་བཟང་རྣམ་རྒྱལ་གྱིས་དགོས་ཞེས་འཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་རྒྱ་མཚོས་སྦྱར་བའོ།།  །།   ༈   
མཆོག་གི་གཞི་འབར་བའི། །ཡོངས་འཛིན་རིགས་ཀྱི་ཅོད་པན་ཡིད་བཞིན་ནོར། །མོས་གུས་རྒྱལ་མཚན་རྩེ་མོར་དེང་འགོད་ཀྱི། །དངོས་གྲུབ་རེ་བ་ཡིད་བཞིན་གང་བར་མཛོད།  །ལམ་ཟབ་མོ་བླ་མའི་རྣལ་འབྱོར་བསྒོམ་པར་འདོད་པས་དཀོན་
མཆོག་ལ་སྐྱབས་སུ་འགྲོ་བ་སྔོན་དུ་བཏང་ནས། བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱ། དེའི་ཕྱིར་དུ་དུས་གསུམ་གྱི་སྐྱབས་གནས་ཐམས་ཅད་འདུས་པའི་རྩ་བ་བླ་མ་ལ་མཆོད་ཅིང་གསོལ་བ་འདེབས་པར་བྱའོ་སྙམ་པའི་དགེ་སེམས་ཁྱད་པར་ཅན་
དུ་རེ་བའི་ངང་ནས་ཡིད་མ་ཡེངས་པར་འདི་ལྟར་བསམ་པར་བྱའོ།  །དག་གསལ་དྲི་མ་མེད་པའི་མདུན་གྱི་མཁར། །རིན་ཆེན་སེང་ཁྲི་པདྨ་ཟླ་བའི་སྟེང། །སྐྱབས་གཅིག་རྗེ་བཙུན་བསྐལ་བཟང་རྒྱ་མཚོའི་མགོན། །རྣམ་པ་ཀུན་མཁྱེན་གཉིས་པ་བློ་

[068A]༄༅། །བཟང་གྲགས། །དཀར་གསལ་ཟླ་བ་གསར་བའི་ལང་ཚོ་བཞིན། །མིག་གི་བདུད་རྩི་ལྟ་བས་མི་ངོམས་སྐུ། །ཕྱག་གཉིས་ཐུགས་ཀར་ཆོས་འཆད་ལས་བྱེས་པའི། །ཨུཏྤལ་འདབ་སྟེང་རལ་གྲི་གླེགས་བམ་
ཅན། །གསེར་མདོག་པཎ་ཞྭ་རུང་མཐུན་ཆོས་གོས་སོགས། །ཐུན་མཚམས་འོད་ཟེར་ཆགས་པའི་ན་བཟས་སྤྲས། །མི་ཤིགས་སྐྱིལ་མོ་ཀྲུང་དུ་བཅས་པའི་ཞབས། །བསོད་ནམས་མགྲོན་དུ་གཡོ་བ་མེད་པར་བཞུགས། །གང་སྐུའི་
རྡུལ་གྱི་ཆ་ཤས་ཕྲ་མོ་རེར། །དག་པའི་ཞིང་ཁམས་ཡོངས་ཀྱི་སྣང་བ་གསར། །ཐོགས་དང་དོག་པ་མེད་པར་མངོན་སུམ་བཞིན། །སྐལ་ལྡན་དགའ་བ་སྤེལ་བའི་བྱེད་པོར་ངོམ། །དེ་ཡི་གནས་གསུམ་རྡོ་རྗེ་གསུམ་གྱི་ལྷ། །
དཀར་དམར་མཐིང་གའི་ཡི་གེའི་རང་གཟུགས་གསལ། །ཧཱུཾ་ལས་འོད་འཕྲོས་རྒྱལ་བ་སྲས་བཅས་སོགས། །སྐྱབས་ཀུན་སྐད་ཅིང། ཉིད་ལ་སྤྱན་དྲངས་གྱུར། །དུས་གསུམ་རྒྱལ་བའི་མཁྱེན་བརྩེ་ནུས་པའི་ཆབ། །གང་གི་ཡེ་ཤེས་
རྒྱ་མཚོར་རོ་གཅིག་པ། །རྗེ་བཙུན་བླ་མ་གྲངས་མེད་འཁོར་དང་བཅས། །ཡིད་བཞིན་མྱུར་བའི་ཤུགས་ཀྱིས་གཤེགས་སུ་གསོལ། །དེ་ལྟར་བྱོན་པའི་བསོད་ནམས་ཞིང་མཆོག་རྣམས། །བླ་མའི་སྐུ་གསུང་ཐུགས་ལ་དབྱེར་མེད་དུ་
ཐིམ་སྟེ་ཡིད་ལ་དྲན་ཀྱང་དེ་ཡི་མོད། །སྲིད་ཞིའི་གདུང་སེལ་འདི་མཐོང་ཨེ་མ་ཧོ།  །མདུན་དུ་བླ་མ་དང་ངོ་བོ་དབྱེར་མེད་པའི་རྗེ་བཙུན་ཙོང་ཁ་པ་ཆེན་པོ་ལེགས་པར་གསལ་བཏབ་པའི་ཐུགས་ཀའི་འོད་ཟེར་གྱིས་ཕྱོགས་བཅུ་ན་བཞུགས་པའི་བླ་མ་རྒྱལ་བ་སྲས་བཅས་དཔའ་བོ་མཁའ་

[068B] འདི་ལྟ་བུའི་ཞིང་ཁྱད་པར་ཅན་མཐོང་བསྐལ་བ་རེ་བཟང་སྙམ་དུ་དགའ་བ་དང་གུས་པའི་སྒོ་ནས་ཚོགས་གསོག་ཡན་ལག་བདུན་པ་བྱ་བ་ནི།  མཐོང་བ་ཙམ་གྱིས་
དགའ་བདེའི་དཔལ་སྩོལ་ཞིང། །གསུང་དབྱངས་ཐོས་པས་སྲིད་ཞིའི་འཇིགས་པ་འཕྲོག་གང་ཐུགས་དྲན་པས་ཆོས་དབྱིངས་དང་དུ་གཞོལ། །བླ་མའི་སྐུ་གསུང་ཐུགས་ལ་ཕྱག་འཚལ་ལོ། །རབ་འབྱམས་ཞིང་གི་རྡུལ་གྲངས་
ལས་འདས་པའི། །ཡིད་འོང་ལྷ་མོ་སྣ་ཚོགས་མཆོད་རྫས་ཅན། །བདག་བློའི་ཏིང་འཛིན་རོལ་པ་ལས་སྤྲུལ་ཏེ། །མཆོད་པས་བདེ་བ་མཆོག་གིས་མཉེས་གྱུར་ཅིག་རབ་ཡངས་འབྱུང་བའི་དཀྱིལ་འཁོར་བརྩེགས་པའི་སྟེང། །
བྱེ་བ་ཕྲག་བརྒྱར་ཚང་བའི་གླིང་བཞི་དང། །ལྷུན་པོ་ཉི་ཟླ་ལྷ་མིའི་ཕུན་སུམ་ཚོགས། །ཡོངས་སུ་རྫོགས་འདི་གུས་པས་འབུལ་བར་བགྱི། །མཚན་མའི་འཆིང་བ་ལས་གྲོལ་ཡེ་ཤེས་དབྱིངས། །མཐའ་དང་བྲལ་བའི་གོ་
སྐབས་མཛེས་པའི་རྒྱན། །ཀུན་བཟང་སྤྱོད་པའི་མཆོད་སྤྲིན་ཡིད་འོང་བ། །དེ་བཞིན་བདག་ཀྱང་འབུལ་གྱིས་བཞེས་སུ་གསོལ། །ཐོག་མེད་ནས་བསགས་སྡིག་ལྟུང་ཐམས་ཅད་དང། །ཁྱད་པར་སྡོམ་པ་གསུམ་གྱི་བླང་དོར་ལ།།
འགལ་བར་ཞུགས་པའི་ཉེས་ཚོགས་ཅི་མཆིས་པ། །སྙིང་ནས་འགྱོད་སྡོམ་དྲག་པོས་བཤགས་པར་བགྱི། །རང་གཞན་ཀུན་གྱིས་ལེགས་བསགས་བསོད་ནམས་ལ། །རྟག་ཏུ་མངོན་པར་དགའ་བས་ཡི་རང་ཞིང། །ཕྱོགས་

[069A]༄༅། །བཅུར་བཞུགས་པའི་བདེ་གཤེགས་ཐམས་ཅད་ལ། །ཟབ་རྒྱས་ཆོས་ཀྱི་འཁོར་ལོ་སྐོར་བར་བསྐུལ། །འགྲོ་ལ་ཕན་བདེའི་རྩ་ལག་མགོན་པོ་ཁྱོད། །འཁོར་བམ་སྟོངས་དེ་སྲིད་ཞབས་བརྟན་
གསོལ། །འདིས་མཚོན་དུས་གསུམ་དག་བ་ཇི་སྙེད་པ། །ཀུན་མཁྱེན་མྱུར་དུ་འཐོབ་བའི་རྒྱུར་གྱུར་ཅིག་ །དེ་ལྟར་ཡན་ལག་བདུན་པ་བྱས་རྗེས་མཎྜལ་རྒྱས་བསྡུས་གང་མང་ཕུལ་ནས།  བླ་མ་རིན་པོ་ཆེ་བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། ཆོས་
ལམ་དུ་འགྲོ་བར་བྱིན་གྱིས་རློབ་ཏུ་གསོལ། ལམ་ལ་བར་ཆད་མེད་པར་བྱིན་གྱིས་རློབ་ཏུ་གསོལ། ཕྱིན་ཅི་ལོག་གི་བློ་སྣ་མཐའ་དག་འགག་པར་བྱིན་གྱིས་རློབ་ཏུ་གསོལ། ཕྱིན་ཅི་མ་ལོག་པའི་བློ་སྣ་མཐའ་དག་མྱུར་དུ་རྒྱུད་
ལ་སྐྱེ་བར་བྱིན་གྱིས་རློབ་ཏུ་གསོལ། ཕྱི་ནང་གི་བར་གཅོད་ཐམས་ཅད་ཞི་བར་བྱིན་གྱིས་རློབ་ཏུ་གསོལ།  ཞེས་གསོལ་བ་གདབ་ཅིང་སླར་ཡང་ཚིགས་སུ་བཅད་པས་གསོལ་བ་གདབ་པ་ནི།  སྤངས་རྟོགས་ཡོན་ཏན་ཀུན་གྱི་མཐར་སོན་ཡང། །
གཞན་དོན་སྲིད་པར་ཆགས་པས་བསྐྲུན་པའི་སྐུ། །སུམ་ལྡན་བཤེས་གཉེན་གར་གྱིས་མངོན་འགྱིང་བ། །དྲིན་ཅན་རྩ་བའི་བླ་མར་གསོལ་བ་འདེབས། །ལས་རླུང་ཀུན་ཏུ་རྟོག་པའི་སྒོ་ང་ལས། །ཉེར་གྲོལ་ཟུང་འཇུག་མཆོག་གི་
ནམ་མཁའ་ལྡིང། །སྤྲོས་བྲལ་ལྷ་ལམ་ཡངས་པོར་འཕང་མཐོ་བའི། །ཁྱབ་བདག་རྡོ་རྗེ་སེམས་དབར་གསོལ་བ་འདེབས། །ཡིད་ཀྱི་མེ་ལོང་བཤེས་གཉེན་གསང་གསུམ་འདྲ། །ཤར་ཡང་རང་སྣང་ལོག་པའི་དྲིས་སྦགས་ཏེ་

[069B]དད་གུས་རྩོལ་མེད་འབྱོངས་པར་བྱིན་གྱིས་རློབས། །ལན་ཅིག་ཙམ་ཞིག་རྙེད་པའི་རྟེན་བཟང་འདིར། །དོན་མེད་ཚེ་འདི་ཁོ་ན་ལྷུར་བླངས་ནས། །ཕྱུགས་ཀྱི་འདུ་ཤེས་ཅན་དུ་གྱུར་པ་བདག་བློ་
སྣ་ཆོས་ལ་ཕྱོགས་པར་བྱིན་གྱིས་རློབས། །ཉི་མ་ནུབ་རིང་འཛེགས་པའི་གྲིབ་མ་བཞིན། །ངན་སོང་མུན་ནག་སྟུག་པོ་དྲུང་དུ་ཉེ། །ཚེ་འདིའི་སྣང་བ་ནུབ་ལ་ཕྱོགས་པ་བདག་སྐྱབས་གསུམ་འབྲལ་མེད་བསྟེན་པར་བྱིན་གྱིས་རློབས། །
ལས་འབྲས་ཚུལ་ལ་བལྟ་བར་རློམ་མོད་ཀྱང། །ཉིན་མཚན་ཕལ་ཆེར་ཆོས་མིན་ལས་ཀྱིས་བྲེལ། །བྱུར་ལ་རྒྱན་དུ་འཁྲུལ་པའི་ལོང་བ་བདག་བླང་དོར་ཚུལ་བཞིན་བྱེད་པར་བྱིན་གྱིས་རློབས། །སྔོན་ཆད་སྲིད་པའི་གནས་སུ་གཏན་
འཁྱམས་ཏེ། །སྡུག་བསྔལ་གསུམ་གྱིས་རྟག་པར་མནར་མོད་ཀྱང། །ད་དུང་འཁོར་བར་ཞེན་པའི་སྙིང་རུལ་བདག་ཐར་པའི་ལམ་དུ་བགྲོད་པར་བྱིན་གྱིས་རློབས། །སྟོན་མཆོག་ཤཱཀྱའི་སྲས་སུ་ཁས་འཆེས་ཀྱང། །སྒོ་གསུམ་བླང་དོར་
གནས་ལ་ཁྱིམ་པ་བཞིན། །རྟག་པར་བག་མེད་དབང་སོང་སྨྱོན་པ་བདག་ཚུལ་ཁྲིམས་སྲོག་བཞིན་སྲུང་བར་བྱིན་གྱིས་རློབས། །སྔོན་གྱི་ཚེ་རབས་མང་པོར་ལུས་བསྐྱེད་ཅིང། །ཕན་པ་ཁོ་ནས་བསྐྱངས་པའི་ཕམ་རྣམས། །དགྲ་ལྟར་ཡལ་
བར་འདོར་བའི་ཁྲེལ་མེད་བདག་སྙིང་རྗེ་ཕན་སེམས་འབྱོངས་པར་བྱིན་གྱིས་རློབས། །སྐྱེས་མཆོག་རྒྱལ་བའི་སྲས་ཀྱི་རྣམ་ཐར་བཞིན། །གཞན་དོན་ཚོགས་གཉིས་སྒྲུབ་པར་དམ་བཅས་ཀྱང། །རང་བདེ་ཁོ་ན་ལྷུར་ལེན་བྱིས་པ་

[070A]༄༅། །བདག་ཐེག་ཆེན་ལམ་བཟང་བགྲོད་པར་བྱིན་གྱིས་རློབས། །བླ་མེད་བདེ་བའི་དཔལ་ལ་སྤྱོད་འདོད་ཀྱང། །ལས་ཉོན་དགྲ་བོས་མནར་བའི་མགོན་མེད་བདག་དེང་ནས་བརྩམས་ཏེ་ཚེ་རབས་ཐམས་
ཅད་དུ། །བརྩེ་བས་རྗེས་སུ་འཛིན་པར་མཛད་དུ་གསོལ། །སྣོད་བཅུད་དཔལ་གྱི་འབྱོར་པ་འདུ་བའི་ཞིང། །རང་སྣང་འོག་མིན་གཞལ་ཡས་ཉམས་དགའ་བར། །ལོངས་སྤྱོད་རྫོགས་པའི་གོ་འཕང་མྱུར་ཐོབ་ནས། །སྤྲུལ་པས་འགྲོ་རྣམས་
སྒྲོལ་བར་བྱིན་གྱིས་རློབས།  །ཞེས་པས་ལམ་གྱི་རིམ་པ་རྒྱུད་ལ་སྐྱེ་བའི་ཕྱིར་གདུང་ཤུགས་དྲག་བོས་གསོལ་བ་འདེབས་ཤིང། དེ་ནས་དམིགས་བརྩེ་མ་གང་མང་དང། གཞན་ཡང་བླ་མའི་གསོལ་འདེབས་ཞབས་བརྟན་སོགས་འདོན་པར་སྤྲོན་ཅི་ཤེས་པས་གསོལ་བ་བཏབ།  དེ་ལྟར་གསོལ་བ་
བཏབ་པས་བླ་མ་ཡི། །གནས་གསུམ་ལས་འཕྲོས་འོད་ཟེར་དཀར་དམར་མཐིང། །རང་གི་སྒོ་གསུམ་རིམ་དང་ཅིག་ཅར་ཞུགས། །སྒྲིབ་པ་དག་ཅིང་རྣམ་དག་དབང་བཞི་ཐོབ། །སླར་ཡང་གསོལ་བ་བཏབ་པས་རྗེ་བཙུན་མཆོག་བདག་
ལུས་སྤྱི་བོའི་སྒོ་ནས་ཐོགས་མེད་ཞུགས། །སྙིང་གའི་མཚོ་སྐྱེས་འདབ་བརྒྱད་གེ་སར་དབུས། །རང་གི་སེམས་དང་དབྱེར་མེད་བརྟན་པར་གྱུར།  །དེ་ལྟར་ཚིག་དང་བསྟུན་པའི་དམིགས་པ་ལེགས་པར་བྱས་པའི་རྗེས་སུ་དགེ་བ་བསྔོ་བ་དང། སྨོན་ལམ་རྣམ་པར་དག་བས་
མཐའ་བརྒྱན་པར་བྱའོ། །ཞེས་པ་འདི་ནི་སེར་སྨད་ཚ་དགེ་སློང་བསྐལ་བཟང་མཆོག་གྲུབ་ཀྱིས་རྗེ་བཙུན་ཙོང་ཁ་བ་ཆེན་པོ་དང་ངེད་ངོ་བོ་དབྱེར་མེད་དུ་བྱས་ནས་གསོལ་བ་འདེབས་པའི་བླ་མའི་རྣལ་འབྱོར་ངག་འདོན་བྱེད་རྒྱུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་

[070B]།    ༈    །།བླ་མའི་རྣལ་འབྱོར་དགེ་ལེགས་ཀུན་སྩོལ་ཞེས་བྱ་བ་བཞུགས་སོ།  །    ༈    །འཁོར་འདས་ཡོངས་ཀྱི་བཀྲ་ཤིས་པདྨ་དཀར། །བཞད་བྱེད་ནམ་མཁའི་ནོར་བུ་བླ་
མ་རྗེ། །མི་ཤེས་མུན་པ་ཀུན་འཇོམས་དངོས་གྲུབ་སྩོལ། །འདི་དང་ཕྱི་མའི་ལེགས་ཚོགས་ཇི་སྙེད་པ། །འབྱུང་བ་བཤེས་གཉེན་དགྱེས་པའི་རྟེན་འབྲེལ་མཐུར། །རག་ལས་དེ་ཕྱིར་བླ་མ་ཡི་དམ་ལྷ། །དབྱེར་མེད་རྣལ་འབྱོར་ཆོག་སྒྲིགས་
འགོད་ལ་སྤྲོ།  །འདིར་རྒྱལ་བས་མདོ་རྒྱུད་ཐམས་ཅད་ནས་འདི་ཕྱིའི་ལེགས་ཚོགས་མ་ལུས་པ་བཤེས་གཉེན་དམ་བ་ཚུལ་བཞིན་དུ་བསྟེན་པའི་མཐུ་ལ་རག་ལས་པར་གསུངས་པས་སྐལ་ལྡན་གྱི་སྐྱེས་བུས་བླ་མ་མཆོད་ཅིང་གསོལ་བ་འདེབས་པ་ཁོ་ན་ལ་འབད་དགོས་པས་དེ་ཉམས་སུ་ལེན་པའི་ཚུལ་ནི་མདུན་དུ་བླ་མའི་སྐུ་
གཟུགས་སོགས་དཀོན་མཆོག་གི་རྟེན་བཞུགས་སུ་གསོལ་བའི་སྤྱན་སྔར་བླ་མ་ལ་འབུལ་རྒྱུ་སོགས་ཀྱི་མཆོད་པ་སྣ་ཚོགས་བཟང་ཞིང་རྒྱ་ཆེ་བར་བཤམ། སྟན་བདེ་བ་ལ་འཁོད་ནས་རང་དང་མཐའ་སྐོར་དུ་རིགས་དྲུག་གི་སེམས་ཅན་ཐམས་ཅད་གསལ་བས་ངན་སོང་སོགས་ཀྱི་འཇིགས་པ་དྲན་པ་དང་དཀོན་མཆོག་ལ་དེ་
ལས་སྐྱོབ་པའི་ནུས་པ་ཡོད་པར་ཡིད་ཆེས་པའི་དད་པས་བླ་མ་དཀོན་མཆོག་ལ་སྐྱབས་སུ་འགྲོའོ་སྙམ་པ་དང། བདག་གིས་ཕ་མ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་དུས་མྱུར་བ་ཉིད་དུ་ཅི་ནས་ཀྱང་ཐོབ་པར་བྱ། དེའི་ཕྱིར་དུ་བླ་མ་བསྒོམས་ནས་དེ་ལ་མཆོད་བསྟོད་སོགས་ཀྱིས་ཚོགས་བསག་
པ་དང་བཟླས་པས་ཐུགས་དམ་བསྐུལ་བ་ལ་འཇུག་པར་བྱའོ་སྙམ་པའི་དགེ་སེམས་ཁྱད་པར་ཅན་བསྐྱེད་ནས། སངས་རྒྱས་ཆོས་ཚོགས་མ་ལན་གསུམ་ལ་སོགས་པ་བརྗོད་པ་སྔོན་དུ་འགྲོ་བས། དངོས་གཞི་ཡིད་མ་ཡེངས་པར་འདི་ལྟར་བསམ་མོ།  །ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ་

[071A]༄༅། །སྟོང་པ་ཉིད་དུ་གྱུར། སྟོང་པའི་ངང་ལས་རང་གི་མདུན་གྱི་ནམ་མཁར་སེང་གེས་བཏེག་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་པད་དཀར་ཟླ་བའི་གདན་ལ་རྩ་བའི་བླ་མ་དགེ་སློང་རྡོ་རྗེ་འཛིན་པའི་རྣམ་
པ་ཅན་སྐུ་མདོག་དཀར་ལ་དམར་བའི་མདངས་ཆགས་པ། མཛེས་ཤིང་ཡིད་དུ་འོང་བའི་ཞལ་འཛུམ་བག་དང་ལྡན་པ་ཕྱག་གཡས་པདྨ་དཀར་པོའི་ཡུ་བ་ནས་བཟུང་བའི་འདབ་མ་སྙན་ཐད་ཁ་བྱེ་བའི་སྟེང་དུ་རྗེ་བཙུན་འཇམ་དཔལ་
དབྱངས་ཀྱི་ངོ་བོའི་རལ་གྲི་དང་གླེགས་བམ་གྱིས་མཚན་ཅིང་གཡོན་མཉམ་གཞག་གི་སྟེང་ན་གླིགས་བམ་འཛིན་པ། སྐུ་ལ་ཆོས་གོས་རྣམ་པ་གསུམ་དང་ཟ་འོག་གི་བེར་གསོལ་ཞིང། གསེར་མདོག་པཎ་ཞྭས་དབུལ་མཛེས་པ་
ཞབས་རྡོ་རྗེ་སྐྱིལ་ཀྲུང་གིས་བཞུགས་པ། དག་གསལ་འོད་ཀྱི་རང་བཞིན་ཅན་ཞིང་ཁམས་ཐམས་ཅད་སྐུ་ལ་སྣང་ཞིང། སྐུས་ཞིང་ཁམས་ཐམས་ཅད་དུ་ཁྱབ་པ། མཐོང་བ་ཙམ་གྱིས་སྲིད་ཞིའི་འཇིགས་པ་མཐའ་དག་སེལ་
བའི་བདག་ཉིད་ཅན་གྱི་མཐའ་སྐོར་དུ་བླ་མ་ཡི་དམ། སངས་རྒྱས་བྱང་སེམས། དཔའ་བོ་མཁའ་འགྲོ། ཆོས་སྐྱོང་སྲུང་མ་ཐམས་ཅད་ཀྱིས་བསྐོར་ནས་བཞུགས་པའི་གཙོ་བོའི་ཐུགས་ཀར་པད་མ་དང། ཟླ་བའི་སྟེང་དུ་ཡེ་ཤེས་
སེམས་དཔའ་འཕགས་པ་སྤྱན་རས་གཟིགས་སྐུ་མདོག་དཀར་བོ་དག་ཅིང་གསལ་བ། ཞལ་གཅིག་ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་ཕྲེང་དང། གཡོན་འོག་མས་པད་དཀར་འཛིན་པ། རིན་པོ་

[071B] དར་གྱི་ན་བཟའ་གསོལ་བ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཏིང་ངེ་འཛིན་སེམས་དཔའ་ཟླ་བའི་སྟེང་དུ་ཧྲཱི་དཀར་པ། དམ་ཚིག་སེམས་དཔའ་བླ་མའི་སྤྱི་བོར་ཨོཾ་དཀར་པོ་
མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོས་མཚན་པར་གྱུར། དེ་ལས་འོད་ཟེར་འཕྲོས་པས་ཕྱོགས་བཅུའི་སྐྱབས་གནས་ཐམས་ཅད་ཐོགས་པ་མེད་ཕར་སྤྱན་དྲངས་པར་གྱུར་ པར་བསམས་ལ།  རྣམ་དག་ཆོས་ཀྱི་སྐུ་ལེས་མ་གཡོས་
བཞིན། །མཐའ་ཡས་སེམས་ཅན་རེ་སྐོང་དབང་གི་རྒྱལ། །སྐྱབས་གནས་གླ་མ་རྒྱལ་བ་སྲས་དང་བཅས། །ཚད་མེད་ཐུགས་རྗེའི་དབང་གིས་གནས་འདིར་གཤེགས།  །དེ་ལྟར་སྤྱན་དྲངས་པས་ཕྱོགས་བཅུའི་བླ་མ་སངས་རྒྱས་བྱང་
སེམས། མཁའ་འགྲོ། ཆོས་སྐྱོང་སོགས་སྐྱབས་གནས་ཐམས་ཅད་སྐད་ཅིག་ལ་བྱོན་ནས་མདུན་གྱི་བླ་མ་ལ་ཐིམས་པས་དེ་ཉིད་སྐྱབས་གནས་ཀུན་འདུས་ཀྱི་བདག་ཉིད་གཅིག་པུར་གྱུར་བར་བསམས་ནས།  ཚོགས་ཀྱི་ཞིང་དུ་སྤྱན་དྲངས་མགོན་པོ་རྣམས། །བླ་མའི་སྐུ་གསུང་ཐུགས་ཀྱི་
གསང་བ་ཆེར། །ཆུ་ལ་ཆུ་བཞག་ཇི་བཞིན་ཉེར་ཞུགས་པས། །རོ་མཉམ་དཀྱིལ་འཁོར་གཅིག་གི་བདག་ཉིད་གྱུར།  །ཅེས་བརྗོད། དེ་ལྟར་བླ་མ་སྐྱབས་གནས་ཀུན་འདུས་ཀྱི་ངོ་བོར་བསམ་པ་ལ། ཡན་ལག་བདུན་གྱིས་ཚོགས་གསོག་པའི་ཐོག་མར་ཕྱག་འཚལ་བ་ནི།  མགོན་ཁྱོད་
ཡེ་ཤེས་གཅིག་ལས་ཞིང་ཁམས་བརྒྱར། །གྲངས་མིད་གཟུགས་ཀྱི་རོལ་པས་མཆོག་སྩོལ་ཡང། །འཛད་མེད་ནམ་མཁའ་མཛོད་ཀྱི་དབང་ཕྱུག་ཅན། །དྲིན་ཅན་རྩ་བའི་བླ་མར་ཕྱག་འཚལ་ལོ། །ཕྱི་ནང་རྙོག་པའི་ཆ་སྤངས་རི་བོང་

[072A]༄༅། །འཛིན། །ཕན་བྱེད་བདུད་རྩིའི་འོད་ཀྱིས་མཁའ་མཉམ་འགྲོ། །ནམ་ཡང་མི་གཏོང་འགྲོ་མགོན་ཐུགས་རྗེ་ཅན། །སྤྱན་རས་གཟིགས་དབང་ཁྱོད་ལ་ཕྱག་འཚལ་ལོ།  །མཆོད་པ་ནི།  རབ་ཡངས་ལྷ་ལམ་
ཁྱོན་ཀུན་འགེངས་པ་ཡི། །འཆི་མེད་བུ་མོས་ཐོགས་པའི་མཆོད་རྫས་དང། དབང་པོ་ཚིམ་བྱེད་འདོད་ཡོན་རྒྱ་མཚོའི་ཚོགས། །བླ་མ་ལྷ་ལ་འབུལ་གྱིས་བཞེས་སུ་གསོལ། །ཨོ་གུ་རུ་ཨཱརྱ་ལོ་ཀེ་ཤྭ་ར་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱ་ཧཱ་
 སྔགས་ཀྱི་ཐོག་མཐའ་གཞན་འདྲ་བ་ལ་ཨརྒྷཾ་གྱི་གནས་སུ།  པཱདྱཾ། པུཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དྱ། ཤཔྟེ། རཱུ་པ། ཤཔྟ། གནྡྷེ། ར་ས། སྤརྣ་ རྣམས་བཅུག་པས་མཆོད།  གཞན་ཡང་རབ་འབྱམས་ཕྱོགས་བཅུའི་ཞིང་ཁམས་ན། །
བསོད་ནམས་བྱེད་པོས་འདུ་བྱས་ལུས་ཅན་ལ། །དགའ་བ་སྟེར་བྱེད་སྣོད་བཅུད་ཡོན་ཏན་ཀུན། །བླ་མ་ལྷ་ལ་འབུལ་གྱིས་བཞེས་སུ་གསོལ། །ཆགས་བྲལ་རྒྱལ་བ་སྲས་དང་བཅས་པ་ཡང། །གཟིགས་མོར་ཡེངས་བྱེད་ངོ་མཚར་ཡོངས་
ཀྱི་གཏེར། །ཏིང་འཛིན་རྣམ་རོལ་ལས་བྱུང་མཆོད་སྤྲིན་ཚོགས། །བླ་མ་ལྷ་ལ་འབུལ་གྱིས་བཞེས་སུ་གསོལ།  །བཤགས་པ་ནི།  ཐོག་མེད་དུས་ནས་དུག་གསུམ་དབང་གྱུར་ཏེ། །ལུས་ངག་ཡིད་ཀྱིས་སྡིག་པ་ཅི་བགྱིས་ཚོགས། །གནོད་
ཞིང་འགྱོད་བ་དྲག་པོས་དེང་བཤགས་ཤིང། །སླན་ཆད་སྲོག་གི་ཕྱིར་ཡང་སྡོམ་པར་བགྱི། །འགྲོ་བ་ཀུན་གྱིས་ལེགས་བསགས་ཕུང་པོ་ལ། །སྲེད་དང་བྲལ་བའི་སེམས་ཀྱིས་ཡི་རང་ཞིང། །ལུས་ཅན་ཁམས་དང་བསམ་པའི་གྲངས་

[072B] །ཟབ་རྒྱས་ཆོས་འཁོར་ཆད་མེད་སྐོར་བར་བསྐུལ། །ཕན་བདེའི་དཔལ་གྱུར་གསང་གསུམ་འཁོར་ལོའི་བདག་བསྐལ་པ་མ་སྟོངས་དེ་སྲིད་བརྟན་བཞུགས་གསོལ། །བདག་གཞན་བསགས་པའི་དགེ་ཚོག། མ་ལུས་པ། །ཀུན་
མཁྱེན་ཡེ་ཤེས་ཐོབ་པའི་རྒྱུར་གྱུར་ཅིག་ །ཅེས་པས་ཡན་ལག་བདུན་པ་བྱས་རྗེས། མཎྜལ་རྒྱས་བསྡུས་གང་མང་ཕུལ་ནས།  བླ་མ་ཐུགས་རྗེ་ཆེན་པོས་བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་རློབ་ཏུ་གསོལ། ལམ་ལ་
བར་ཆད་མེད་པར་བྱིན་གྱིས་རློབ་ཏུ་གསོལ། ཕྱིན་ཅི་ལོག་གི་རྟོག་པ་མཐའ་དག་འགག་པར་བྱིན་གྱིས་རློབ་ཏུ་གསོལ། ཕྱིན་ཅི་མ་ལོག་བའི་རྟོགས་པ་མཐའ་དག་རྒྱུད་ལ་སྐྱེ་བར་བྱིན་གྱིས་རློབ་ཏུ་གསོལ། ཕྱི་ནང་གི་འགལ་རྐྱེན་ཐམས་ཅད་ཞི་
བར་ཕྱིན་གྱིས་རློབ་ཏུ་གསོལ།  ཞེས་གསོལ་བ་གདབ་ཅིང། བླ་མ་དང་ཐུགས་རྗེ་ཆེན་པོའི་གསོལ་འདེབས་གཞན་ཤེས་ཤིང་འདོན་པར་སྤྲོན་དེ་དག་ཀྱང་བྱ། ཡིག་དྲུག་བོ་ཟླ་བར་འདོད་ན། བླ་མ་དང་ཐུགས་རྗེ་ཆེན་པོ་དབྱེར་མེད་པ་ལ་ཡིག་དྲུག་གསོལ་འདེབས་ཀྱི་ཚུལ་དུ་བཟླས་པས། བླ་མའི་ཐུགས་ཀའི་ཡེ་ཤེས་སེམས་དཔའི་ཐུགས་
ཀའི་ཧྲཱི་ལས་འོད་ཟེར་འཕྲོས་ངན་སོང་གསུམ་ལ་སོགས་པ་མདག་པའི་སྣོད་བཅུད་ཐམས་ཅད་ལ་ཕོག་པས་སྣོད་ཐམས་ཅད་གཞལ་ཡས་ཁང་དང་སེམས་ཅན་ཐམས་ཅད་སྤྱན་རས་གཟིགས་ཀྱི་གོ་འཕང་ལ་བཀོད། འོད་ཟེར་བདག་ལ་ཕོག་པས་ཚེ་རབས་ཐོག་མེད་ནས་བསགས་པའི་སྡིག་སྒྲིབ་སོགས་སྒོ་གསུམ་གྱི་ཉེས་
སྐྱོན་ཐམས་ཅད་བྱང་བར་གྱུར་བར་བསམས་ནས་ཡིད་མ་ཡེངས་པར་  ཨོཾ་མ་ཎི་པདྨེ་ཧཱུཾ།  ཞེས་ཅི་ནུས་བཟླ། དེ་རྗེས་ཚིགས་སུ་བཅད་པས་སླར་ཡང་གསོལ་བ་གདེབ་པ་ནི།  སྲིད་དང་ཞི་བའི་ཕུན་ཚོགས་མཐའ་དག་གི་གཙུག་ཏོར་རྩེ་མོར་ཞབས་སེན་ནོར་བུའི་འོད། །རབ་

[073A]༄༅། །འབར་བློ་བཟང་རྒྱལ་བ་ཀུན་གྱི་དངོས། །བསྐལ་བཟང་རྒྱ་མཚོའི་འདྲེན་པར་གསོལ་བ་འདེབས། །ཇི་སྲིད་ནམ་མཁའི་ངོས་སུ་རྟ་ལྗང་ཅན། །མུན་སེལ་སྣང་བའི་གཟི་འཕྲོ་དེ་སྲིད་དུ། །རྗེ་བཙུན་བླ་མའི་
གསང་གསུམ་རབ་བརྟན་ཅིང། །གཞན་ཕན་འཕྲིན་ལས་བཞེད་དགུ་ལྷུན་གྲུབ་ཤོག་དུས་འདི་ནས་བཟུང་བྱང་ཆུབ་སྙིང་བོའི་སྤོར། །བདུད་བཞིའི་དགྲ་ལས་མ་རྒྱལ་དེ་སྲིད་དུ། །སྤྱན་རས་གཟིགས་ཀྱིས་མཉེས་བཞིན་རྗེས་བཟུང་ནས། །
ཐེག་མཆོག་ཆོས་ལ་སྤྱོད་བར་བྱིན་གྱིས་རློབས། །སྔོན་བསགས་ལེགས་བྱས་བརྒྱ་ཡིས་བསྐྲུན་པའི་རྟེན། །དལ་འབྱོར་རིན་ཆེན་རྙེད་དཀའི་འདུ་ཤེས་དང། །མི་རྟག་འཆི་བ་དྲན་པས་རྒྱུད་བསྐུལ་ཏེ། །རྣམ་དག་དམ་ཆོས་སྒྲུབ་པར་བྱིན་
གྱིས་རློབས། །ཐོས་པ་ཙམ་གྱིས་སྙིང་ལ་འཇིགས་བསྐྱེད་པའི། །ངན་སོང་སྡུག་བསྔལ་ནམ་ཡང་མི་མྱོང་ཞིང། །བདེ་སྡུག་རྩ་བ་དཀར་ནག་ལས་ལམ་ལ། །བླང་དོར་ཚུལ་བཞིན་བྱེད་པར་བྱིན་གྱིས་རློབས། །གང་ཞིག་གུས་པས་བསྟེན་
ན་འགྲོ་བ་ཀུན། །ནམ་ཡང་མི་བསླུ་དཀོན་མཆོག་རིན་ཆེན་ལ། །རྟག་བར་སྐྱབས་འགྲོ་དེ་ཡི་བསླབ་བྱ་རྣམས། །བསླབས་པས་བདག་རྒྱུད་སྨིན་པར་བྱིན་གྱིས་རློབས། །ཁམས་གསུམ་རབ་འབར་ལྕགས་ཀྱི་ཁང་པ་བཞིན། །ནམ་ཡབ་
བདེ་བ་སྤངས་པའི་གནས་ངན་འདིར། །དེས་འབྱུང་རྩོལ་མེད་སྐྱེས་ནས་ཐར་ལམ་ལ། །བརྩོན་འགྲུས་དྲག་པོས་སློབ་བར་བྱིན་གྱིས་རློབས། །སྐྱེ་བགྲངས་མེད་བདག་གི་དོན་གྱི་ཕྱིར། །ལུས་སྲོག་ཡལ་བར་འོར་བའི་སེམས་ཅན་རྣམས། །

[073B] །རྟག་ཏུ་གཞན་དོན་སྒྲུབ་བར་བྱིན་གྱིས་རློབས། །མཐའ་བྲལ་གནས་ལུགས་ལྟ་བའི་རལ་གྲི་ཡིས། །སྲིད་པའི་འཆིང་བ་མ་ལུས་གཅོད་པ་དང། །ཐབས་མཆོག་རྒྱལ་བའི་སྲས་ཀྱི་སྤྱོད་པ་ཡིས། །
ཞི་བའི་མཐའ་ལས་གྲོལ་བར་བྱིན་གྱིས་རློབས། །མདོར་ན་རྒྱལ་བ་དགྱེས་པའི་ལམ་བཟང་རྣམས། །ཚུལ་བཞིན་སྒྲུབ་ལ་བར་གཅོད་ཞི་བ་དང། །ཕྱི་ནང་མཐུན་པའི་རྐྱེན་ཀུན་རབ་ཚོགས་ནས། །སངས་རྒྱས་མྱུར་དུ་ཐོབ་པར་
བྱིན་གྱིས་རློབས།  །དེ་ལྟར་གསོལ་བ་གདུང་ཤུགས་དྲག་པོ་བཏབ་རྗེས།  བླ་མའི་སྐུ་ཡི་རྡོ་རྗེ་ཨོཾ་ཡིག་ལས། །འོད་ཟེར་དཀར་པོ་རང་གི་སྤྱི་བོར་ཐིམ། །ལུས་ཀྱི་སྡིག་སྒྲིབ་བག་ཆགས་བཅས་པ་ཀུན། །བྱང་ནས་སྐུ་ཡི་བྱིན་རླབས་མ་ལུས་
ཐོབ། །བླ་མའི་གསུང་གི་རྡོ་རྗེ་ཨཱ་ཡིག་ལས། །འོད་ཟེར་དམར་པོ་རང་གི་མགྲིན་པར་ཐིམ། །ངག་གི་སྡིག་སྒྲིབ་བག་ཆགས་བཅས་པ་ཀུན། །བྱང་ནས་གསུང་གི་བྱིན་རླབས་མ་ལུས་ཐོབ། །བླ་མའི་ཐུགས་ཀྱི་རྡོ་རྗེ་ཧཱུཾ་ཡིག་ལས། །
འོད་ཟེར་སྔོན་པོ་རང་གི་སྙིང་གར་ཐིམ། །ཡིད་ཀྱི་སྡིག་སྒྲིབ་བག་ཆགས་བཅས་པ་ཀུན། །བྱང་ནས་ཐུགས་ཀྱི་བྱིན་རླབས་མ་ལུས་ཐོབ། །སླར་ཡང་གསོལ་བ་བཏབ་པས་བླ་མ་མཆོག་སྤྱི་གཙུག་ཚངས་པའི་སྒོ་ནས་
སྙིང་གར་བྱོན། །རང་གི་སེམས་དང་དབྱེར་མེད་བརྟན་བཞུགས་ནས། །དགེ་ལེགས་ཟད་མི་ཤེས་པའི་དཔལ་ཐོབ་གྱུར།  །དེ་ལྟར་བླ་མ་སྦྱི་གཙུག་ནས་རིམ་གྱིས་བརྒྱུད་བྱོན་རང་གི་སྙིང་དབུས་སུ་སེམས་དང་དབྱེར་མེད་དུ་བཞུགས་ནས་བྱང་ཆུབ་མཐོབ་ཀྱི་བར་དུ་མི་

[074A]༄༅།  །འབྲལ་བར་བསམ་ཞིང། བཟའ་བཏུང་གི་ཚེ་ཁ་ཟས་བདུང་རྩིར་བསམས་ནས་རང་སེམས་བླ་མར་མོས་པ་ལ་ཕུལ་བས་མཉས་པར་བསམ། གཞན་ལ་འདུས་ཐམས་ཅད་དུ་རང་སེམས་བླ་མའི་ངོ་བོར་གསལ་བ་ཡང་ཡང་དྲན་པར་བྱས་ཏེ་གསོལ་འདེབས་མོས་ཀུས་སྦྱོང་བ་སོགས་བྱས་ནས་ལམ་གྱི་
རྩ་བ་བཤེས་གཉེན་དམ་པ་ཚུལ་བཞིན་དུ་བསྟེན་པའི་རྣམ་འབྱོར་གྱིས་དལ་འབྱོར་གྱི་དོན་ཡོད་པར་བྱའོ། །དེ་ལྟར་ངེད་རང་ལ་བརྟེན་པའི་བླ་མའི་རྣལ་འབྱོར་སེམས་དཔའ་གསུམ་བརྩེགས་སུ་སྒོམ་ཚུལ་འདི་ལྟ་བུ་ལ་གསོལ་འདེབས་ཞབས་བརྟན་གྱི་བདེན་ཚིག་དང་བཅས་པ་ཉམས་ལེན་བྱེད་རྒྱུར་དགོས་ཞེས། ཨུར་དུ་སུ་པའི་སེ་
བཀྲ་ཤིས་ཚེ་རིང་ནས་བོད་ཡུལ་དུ་རྣམ་དཀར་བསྒྲུབ་པར་བཏང་བའི་མི་སྣ་ཤོ་ལོན་དར་ཧན་གུ་ཤྲི་ཚེ་བརྟན་རྒྱ་མཚོས་འབད་པ་ཆེན་པོས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་གྲུ་འཛིན་གཉིས་པའི་ཕོ་བྲང་དུ་སྦྱར་བའོ།།    ༈    །།བླ་མའི་རྣལ་འབྱོར་ཕན་བདེའི་འདོང་
འཇོ་ཞེས་བྱ་བ་བཞུགས་སོ།  །ཨོཾ་སྭ་སྟི། གང་གི་གསང་བ་རྨད་བྱུང་པད་དཀར་གྱི། །དགེ་མཚན་རིགས་བརྒྱའི་ཅོད་པན་ལ་འཆང་བའི། །རྡོ་རྗེ་སེམས་དངོས་རྗེ་བཙུན་བླ་མ་ལ། །འདུད་དོ་གནས་སྐབས་ཀུན་དུ་ཤིས་པས་སྐྱོངས། །ཉོན་
མོངས་ནད་ཀྱི་གདུང་སེལ་གསེར་མདོག་འབྲས། །རིས་བྲལ་འགྲོ་བའི་གསོས་སུ་འགྱེད་མཛད་པའི། །སྔོན་མེད་སྨན་པ་ཆེ་མཆོག་བླ་མ་ཡི། །རྣལ་འབྱོར་ཉམས་ལེན་སྙིང་པོ་འདི་ན་བཀོད།  །འདིར་ལམ་ཟབ་མོ་བླ་མའི་རྣལ་འབྱོར་བསྒོ་པར་འདོད་པས་བླ་
མ་དང་དགོན་པ་ཆོག་རིན་པོ་ཆེ་གསུམ་ལ་སྐྱབས་གནས་སུ་ཡིད་ཤེས་པའི་སྐྱབས་འགྲོ་ཤུགས་དྲག་པོ་དང། རང་ཉིད་འཁོར་བ་ཕྲ་རགས་ཀྱི་སྡུག་བསྔལ་དང་དེ་རྒྱུ་སྒྲིབ་གཉིས་བག་ཆགས་བཅས་པ་ལས་སྒྲོལ་ཞིང་མཁའ་མཉམ་སེམས་ཅན་ཐམས་ཅད་བདེ་བ་ལ་འགོད་པར་བྱ་བའི་ཕྱིར་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱ་

[074B] དགེ་སེམས་ཁྱད་པར་ཅན་གྱི་ཀུན་སློང་གི་སྒོ་ནས་འདི་ལྟར་བསམ་པར་བྱའོ། །དག་གསལ་མདུན་གྱི་ནམ་མཁའ་ཡངས་པའི་ངོས། །ལག་མཐིལ་
ལྟར་མཉམ་རིན་ཆེན་ས་གཞི་ལ། །ཉི་ཟླའི་འོད་འཕྲོ་ནོར་བུ་འབར་བ་ཡི། །རི་བོ་ལྗོན་ཤིང་ཆུ་མཚོ་མེ་ཏོག་སོགས། །མཐོང་བས་ཡིད་ལ་དགའ་བསྐྱེད་དག་པའི་ཞིང། །མཐའ་བྲལ་ཀུན་གསལ་ཁྱོན་དང་རབ་ཏུ་མཉམ། །སང་གནས་རྒྱལ་
སྲས་དཔའ་བོ་ལ་སོགས་པ། །སྐལ་ལྡན་ཁོ་ནས་བསྟེན་འོས་དེ་ཡི་དབུས། །འཇའ་ཚོན་འོད་ལྔའི་དྲ་བ་ཕྱོགས་བརྒྱ་རུ། །འབྱེད་པའི་གཞལ་མེད་ལྟ་ན་སྡུག་པའི་ནང། །འཇིགས་བྲལ་གདོང་ལྔའི་དབང་པོས་བཏེག་པའི་ཁྲི། །སྐྱོན་བྲལ་པད་
དཀར་ཟླ་བ་གསར་པའི་སྟེང། །རྗེ་བཙུན་བླ་མ་བསྐལ་བཟང་རྒྱ་མཚོའི་སྡེར། །དབྱེར་མེད་འོད་ཟེར་ཀུན་འཕགས་དཔལ་བརྩེགས་རྒྱལ། །རབ་དཀར་འོད་ཀྱིས་ས་གསུམ་སྣང་བྱེད་ཅིང། །གཙུག་ཏོར་ལ་སོགས་ཚན་དཔེས་ཡིད་འོང་
སྐུ། །ཕྱག་གཡས་སྡོང་བུར་བཅས་པའི་པདྨ་དང། །གཡོན་པ་ཏིང་ངེ་འཛིན་གྱི་ཕྱག་རྒྱ་ཅན། །མཚམས་སྤྲིན་མ་དངས་ཆགས་ངུར་སྨྲིག་ཆོས་གོས་གསུམ། །མཛེས་པར་གསོལ་ཞིང་ཞབས་གཉིས་སྐྱིལ་ཀྲུང་བཞུགས། །བགྲང་ཡས་
འཁོར་ཚོགས་དབུས་ན་ཐེག་ཆེན་གྱི། །ཆོས་སྒྲ་འགགས་མེད་ཚངས་དབྱངས་རྗེས་འགྲོ་སྟོན། །སྟོབས་དང་མི་འཇིགས་མ་འདྲེས་ཆོས་ལ་སོགས། །གསང་གསུམ་ཡོན་ཏན་རབ་རྫོགས་མགོན་པོ་མཆོག་དེ་ཡི་གནས་གསུམ་རྡོ་རྗེ་གསུམ་

[075A]༄༅། །ཡིག་གིས། །མཚན་བའི་ཧཱུཾ་ལས་འོད་ཟེར་ཕྱོགས་བཅུར་འཕྲོས། །བླ་མ་རྒྱལ་བ་སྲས་དང་བཀའ་སྡོད་བཅས། །མ་ལུས་ཐོགས་པ་མེད་པ་སྤྱན་དྲངས་གྱུར། །སྤྲོས་བྲལ་ཆོས་ཀྱི་སྐུ་ལས་མ་གཡོས་བཞིན་
བརྟན་གཡོའི་སྣང་བཅིར་ཡང་འཆར་བའི་མགོན། །འདྲེན་མཆོག་བླ་མ་དུས་གསུམ་སངས་རྒྱས་ཀྱི། །འཁོར་དང་བཅས་པ་གནས་འདིར་གཤེགས་སུ་གསོལ། །དེ་ལྟར་སྤྱན་དྲངས་མཁའ་ཁྱབ་སྐྱབས་གནས་ཀུན། །བླ་མར་ཐིམས་
པས་ཆུ་ལ་ཆུ་བཞག་བཞིན། །དབྱེར་མེད་དྲན་པ་ཙམ་གྱིས་སྲིད་དང་ཞིའི། །གདུང་སེལ་བདུད་རྩིའི་རང་བཞིན་བརྟན་བཞུགས་གསོལ།  །དེ་ལྟར་སྐྱབས་ཡུལ་གསལ་བཏབ་པས་ཚོགས་གསོག་ཡན་ལག་བདུན་པ་བྱ་བ་ལས་ཐོག་མར་ཕྱག་འཚལ་བ་ནི།  མགོན་ཁྱོད་
གསང་གསུམ་ནམ་མཁའི་དཀྱིལ་འཁོར་ངོས། །མ་ལུས་ཡིད་ཅན་སྐལ་འཚམས་སྤྲུལ་པའི་དེ། །རྒྱུས་ཀར་དཀྱིལ་འཁོར་ལྟར་བཀྲ་གཏན་གྱི་སྐྱབས། །བླ་མའི་སྐུ་གསུང་ཐུགས་ལ་ཕྱག་འཚལ་ལོ།  །མཆེད་པ་འབུལ་བ་ནི།  རབ་
འབྱམས་རྒྱ་མཚོའི་ཞིང་ཀུན་གང་བ་ཡི། །ལྷ་རྫས་ལས་བྱུང་མཆོད་ཡོན་ཞབས་བསིལ་འཁྱིལ། །ཁ་དོག་རྣམ་པར་བཀྲ་བའི་ཆུ་སྐྱེས་དང། །དྲི་ཞིམ་བདུག་སྤོས་སྣང་གསོལ་འོད་བརྒྱ་བར། །བྱུག་པའི་སྨན་མཆོག་རོ་བརྒྱ་ལྡན་
པའི་ཟས། །རོལ་མོའི་སྒྲ་དབྱངས་ཡན་ལག་བདུན་ལྡན་གླུ། །ཡིད་ལ་དགའ་སྟེར་འདོད་ཡོན་ལྷ་མོའི་ཚོགས། །འཕགས་མཆོག་ཐུགས་རྗེའི་གཏེར་ལ་འབུལ་བར་བགྱི། །བྱེ་བ་ཕྲག་བརྒྱར་ཚང་བའི་ཞིང་ཁམས་དང། །རིན་ཆེན་རི་

[075B] །དགའ་བའི་ཚལ་སོགས་སྣོད་བཅུད་དགེ་མཆན་ཀུན། །སྐྱབས་མགོན་ཆོས་ཀྱི་རྒྱལ་པོ་མཉེས་ཕྱིར་འབུལ། །སོ་སོ་རང་རིག་ཡེ་ཤེས་དམ་པའི་དང། །སྣང་སྟོང་སྒྱུ་མའི་སྤྲིན་ཕུང་ལྟར་ཤར་བའི། །ཀུན་བཟང་ལ་སོགས་
རྒྱལ་སྲས་རྣམ་རོལ་གྱི། །མཆོད་པ་འདི་དག་བརྩེ་བས་བཞེས་སུ་གསོལ།  བཤགས་པ་ལ་སོགས་པའི་ཡན་ལག་ལྷག་མ་ནི།  སྲིད་པར་དུབ་པའི་ཚེ་རབས་ཐོག་མེད་ནས། །ད་ལྟའི་བར་དུ་ཉོན་མོངས་དབང་སོང་བའི། །བཅས་དང་རང་བཞིན་ཁན་མཐོའི་ལས་
ཅི་བགྱིས་འགོད་སྡོམ་དྲག་པོས་འཐོལ་ཞིང་བཤགས། །རང་གཞན་བསགས་པའི་རྣམ་དཀར་ཕུང་པོ་ལ། །མཆོག་ཏུ་དགའ་བ་དྲག་པོས་ཡི་རང་ཞིང། །སྣ་ཚོགས་སེམས་ཅན་ཁམས་དང་ཉེར་འཚམས་པའི། །དམ་ཆོས་བདུད་རྩིའི་ཆར་པ་དབབ་
ཏུ་གསོལ། །སྲིད་པའི་རྒྱ་མཚོ་སྐེམ་མིན་དེ་སྲིད་དུ། །མྱ་ངན་མི་འདའ་བརྟན་པར་བཞུགས་སུ་གསོལ། །དུས་གསུམ་འདུ་བགྱིས་བསོད་ནམས་མ་ལུས་པ། །རྣམ་འདྲེན་གོ་འཕང་ཐོབ་པའི་རྒྱུར་བསྔོའོ། ། །ཞེས་པ་རྣམས་བྱས་ནས་སླར་ཡང་སྤོར་ན་མཎྜལ་ཚོམ་བུ་
སོ་བདུན་མ་དང་བདུན་མ་སོགས་ཇི་ཙམ་འདོད་པ་ཕུལ་ལ།  དུས་གསུམ་གྱི་སྐྱབས་གནས་ཐམས་ཅད་འདུས་པའི་ངོ་བོ་བླ་མ་ཆོས་ཀྱི་སྐུ་ལ་གསོལ་བ་འདེབས་སོ། །བླ་མ་ལོངས་སྤྱོད་རྫོགས་པའི་སྐུ་ལ་གསོལ་བ་འདེབས་སོ། །བླ་མ་ཅིར་སྣང་སྤྲུལ་པའི་སྐུ་
ལ་གསོལ་བ་འདེབས་སོ། །བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་རློབ་ཏུ་གསོལ། ལམ་འཁྲུལ་བཞི་བར་བྱིན་གྱིས་རློབ་ཏུ་གསོལ། འཁྲུལ་པ་འོད་གསལ་དུ་འཆར་བར་བྱིན་གྱིས་རློབ་

[076A]༄༅། །ཏུ་གསོལ། ཆོས་སྒྲུབ་པའི་ཕྱི་ནང་གི་འགལ་རྐྱེན་ཐམས་ཅད་ཞི་བར་བྱིན་གྱིས་རློབ་ཏུ་གསོལ། ཕྱིན་ཅི་མ་ལོག་པའི་རྟོགས་པ་ཐམས་ཅད་རྒྱུད་ལ་སྐྱེ་བར་བྱིན་གྱིས་རློབ་ཏུ་གསོལ།  ཞེས་གསོལ་བ་ཤུགས་
དྲག་ཏུ་འདེབས་ཤིང། དེ་ནས་  ཨོཾ་ཨཿ་ན་མོ་གུ་རུ་སུ་དྡྷཱ་ཀལྤ་བྷ་དྲ་ས་མུ་དཱ་ཡ་ཧཱུཾ་ ཞེས་པའི་མཚན་སྔགས་ཕྱག་འཚལ་དང་བཅས་པ། འདི་ལན་གང་མེད་བཟླས་ནས་གསོལ་བ་བཏབ་པའི་མཐར་ལམ་གྱི་རིམ་པ་དང་སྦྱར་བའི་གསེག་པ་འདི་ལྟར་གདབ་པར་བྱའོ།  །ཤེས་བྱའི་དཀྱིལ་འཁོར་ཡོངས་ཁྱབ་ཡེ་
ཤེས་ལས། །དུས་འདིར་སྐལ་དམན་འགྲོ་བའི་དེད་དཔོན་དུ། །ཐ་མལ་བཤེས་གཉེན་གར་གྱིས་རྣམ་རོལ་བའི། །བླ་མ་ཐུགས་རྗེ་ཆེན་པོར་གསོལ་བ་འདེབས། །ཡིད་ལ་སྡུག་བསྔལ་ཟུག་རྔུས་མནར་བཞིན་དུ། །མ་རིག་འཐིབས་
པོར་འཁྱམས་པའི་རིགས་དྲུག་འགྲོར། །ཐར་ལམ་འོད་ཟེར་སྣང་བ་རབ་བཀྱེ་བའི། །ཀུན་འཕགས་དཔལ་བརྩེགས་རྒྱལ་པོར་གསོལ་བ་འདེབས། །བདེ་གཤེགས་སྐུ་གསུང་ཐུགས་ཀྱི་ངོ་བོ་ཉིད། །ཡོངས་འཛིན་དམ་པར་ཤར་
བའི་མཛད་པ་ལ། །ནམ་ཡང་སྐྱོན་དུ་མི་རྟོག་མོས་གུས་ཀྱིས། །སྨིན་པར་མཛོད་ཅིག་བླ་མ་ཐུགས་རྗེ་ཅན། །ཀླུ་དབང་གཙུག་གི་ཡིད་བཞིན་ནོར་བུ་ལྟར། །ཡང་ཡང་རྙེད་པར་དཀའ་བའི་དལ་འབྱོར་འདི། །ཉིན་མཚན་དམ་པའི་
ཆོས་ཀྱི་བྱ་བ་ཡིས། །དོན་ལྡན་མཛོད་ཅིག་བླ་མ་ཐུགས་རྗེ་ཅན། །མི་གཙང་ཤ་རུས་བསག་བའི་ཕུང་པོ་འདི། །དེ་རང་ཉིད་ཀྱང་མི་འདོར་ངེས་མེད་པས། །རྟག་འཛིན་ཚེ་འདིའི་རེ་དོགས་སྣང་ཤས་རྣམས། །མྱུར་དུ་སོལ་ཞིག་བླ་མ་

[076B] །ཡིད་ལ་དྲན་ཀྱང་འཇིགས་པ་བསྐྱེད་ནུས་པའི། །དམྱལ་བ་ཡི་དྭགས་དུད་འགྲོའི་གནས་ངན་དུ། །སྐྱེ་ལ་མངོན་པར་ཕྱོགས་པའི་ལས་ངན་བདག་ཐུགས་རྗེས་སྐྱོབས་ཤིག་བླ་མ་ཐུགས་རྗེ་ཅན། །ནམ་ཡང་མི་སླུ་དཀོན་མཆོག་
རིན་ཆེན་གསུམ། བརྗིད་མིན་དྲན་པས་རྟག་ཏུ་སྐྱབས་འགྲོ་ཞིང། །སྡིག་སྤོང་དགེ་བསྒྲུབ་པའི་བླང་དོར་ལ། །སྐུལ་བར་མཛོད་ཅིག་བླ་མ་ཐུགས་རྗེ་ཅན། །ཚངས་གནས་དཔལ་ཡང་ལན་ཚྭའི་ཆུ་བཞིན་དུ། །སྤྱད་པས་མི་ངོམ། སྡུག་
བསྔལ་བརྒྱ་ཕྲག་གི་འབྱུང་གནས་འཁོར་བ་འདི་ལ་ཡི་དོག་པའི། །ངེས་འབྱུང་སྩོལ་ཞིག་བླ་མ་ཐུགས་རྗེ་ཅན། །བདག་གི་དོན་སླད་སྐྱེ་བ་གྲངས་མེད་ཅིག་ལུས་སྲོག་ཡལ་བར་བཏང་བའི་མ་རྒན་རྣམས། །བསྒྲལ་འདོད་སྙིང་རྗེ་བྱང་
ཆུབ་སེམས་མཆོག་གིས། །ཕྱུག་པར་མཛོད་ཅིག་བླ་མ་ཐུགས་རྗེ་ཅན། །རྒྱལ་སྲས་ཕྱག་ན་པདྨོའི་རྣམ་ཐར་བཞིན། །ཕྱིན་དྲུག་སྤྱོད་པའི་ཕ་རོལ་མྱུར་སོན་ནས། །སྐུ་གསུམ་མངོན་གྱུར་བདེ་གཤེགས་གོ་འཕང་ལ། །རེག་པར་མཛོད་ཅིག་
བླ་མ་ཐུགས་རྗེ་ཅན། །ཚེ་རབས་ཀུན་ཏུ་གྲུ་འཛིན་ཞིང་མགོན་ལྷ། །དགྱེས་བཞིན་ཐེག་ཆེན་དགའ་སྟོན་སྩོལ་བ་དང། །འདི་ཕྱི་བར་དོའི་སྡུག་བསྔལ་མ་ལུས་པ། །ཞི་བར་མཛོད་ཅིག་བླ་མ་ཐུགས་རྗེ་ཅན། །དེ་ལྟར་གསོལ་བ་བཏབ་པས་བླ་མ་ཡི་
གནས་གསུམ་ཡི་གེ་ལས་འཕྲོས་བདུད་རྩི་དང། །འོད་ཟེར་དཀར་དམར་མཐིང་གསུམ་བདག་ཉིད་ཀྱི། །སྤྱི་མགྲིན་སྙིང་ཁ་ནས་ཞུགས་ལུས་ཀུན་གད། །སྒོ་གསུམ་སྒྲིབ་བྱང་དབང་དང་ཡོན་ཏན་ཐོབ། །སླར་ཡང་ཞིང་ཁམས་འཁོར་

[077A]༄༅། །བཅས་འོད་དུ་ཞུ། །གཙོ་བོར་ཐིམས་ཤིང་དེ་ཉིད་སྤྱི་བོ་ནས། །རིམ་བྱོན་སྙིང་གར་སེམས་དང་དབྱེར་མེད་བྱུང།  །དེ་ལྟར་བླ་མ་སངས་རྒྱས་དང་རང་གི་སེམས་ངོ་བོ་དབྱེར་མེད་དུ་མོས་པ་དྲན་པས་ཡང་ཡང་གསལ་
བཏབ་ནས་གསོལ་བ་འདེབས་པ་དང་ཁ་ཟས་བདུད་རྩར་མོས་པས་མཆོད་པ་སོགས་རྒྱུན་གྱི་རྣལ་འབྱོར་ཟབ་མོ་དམ་པའི་མན་ངག་བཞིན་ཤེས་པར་བྱས་ལ་ཉམས་ལེན་ལ་གཞོལ་བར་བྱའོ། །དེ་ལྟར་བླ་མ་དང་དེ་བཞིན་གཤེགས་པ་འོད་ཟེར་ཀུན་འཕགས་དཔལ་བརྩེགས་རྒྱལ་པོ་ངོ་བོ་དབྱེར་མེད་དུ་བྱས་ནས་
ཡན་ལག་བདུན་པ་དང་གསོལ་བ་འདེབས་བའི་རྣལ་འབྱོར་བྱ་ཚུལ་ཕན་འདིའི་འདོད་འཇོ་ཞེས་བྱ་བ་འདི་ནི་ཤངས་དགའ་ལྡན་ཆོས་འཁོར་གླིང་གི་དགེ་སློང་རི་ཁྲོད་པ་བློ་བཟང་བརྩོན་འགྲུས་ཀྱིས་དགོས་ཞེས་ཡང་ཡང་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་ཕོ་བྲང་
པོ་ཏ་ལའི་གཟིམ་ཆུང་ཉི་འོད་འཁྱིལ་བར་སྦྱར་བའོ།།  །ན་མོ་གུ་རུ།  འདིར་སྐལ་ལྡན་གྱི་སྐྱེས་བུ་རྣམས་ཀྱིས་འདི་དང་ཕྱི་མའི་ལེགས་ཚོགས་ཐམས་ཅད་ཀྱི་འབྱུང་གནས་དམ་པ་བླ་མའི་རྣལ་འབྱོར་ཉམས་སུ་ལེན་པ་ལ། སྐྱབས་འགྲོ་སེམས་
བསྐྱེད་ཚད་མེད་བའི་བསྒོམ་པ་སྔོན་དུ་བཏང་ནས་དོན་དྲན་བཞིན་པས་འདི་ལྟར་བརྗོད་པར་བྱའོ། །དྲི་མེད་མདུན་གྱི་ནམ་མཁའ་ཡངས་པ་ལ། །སེང་གེས་བཏེག་པའི་རིན་ཆེན་འོད་འབར་ཁྲི། །པདྨ་ཉི་ཟླའི་གདན་ལ་ཆོས་ཀྱི་རྒྱལ། །བསྐལ་བཟང་
རྒྱལ་བ་རྒྱ་མཚོ་འདུས་པའི་སྐུ། །ཕྱག་གཡས་རལ་གྲིས་མཚན་པའི་པད་དཀར་དང། །གཡོན་པ་མཉམ་གཞག་ཕྱག་རྒྱས་གླེགས་བམ་བསྣམས། །གསེར་མདོག་པཎ་ཞྭ་རུང་མཐུན་ཆོས་གོས་སོགས། །ན་བཟའ་མཛེས་

[077B] །དེ་ཡི་ཕུང་པོ་ཁམས་དང་སྐྱེ་མཆེད་ཀུན། །རིགས་ལྔའི་ལྷ་དང་ལྷ་མོའི་རང་བཞིན་གྱི། །རྡོ་རྗེའི་དཀྱིལ་འཁོར་བསམ་ཡས་སྤྲུལ་པའི་སྤྲིན། །ཚད་མེད་སྤྲོ་དང་བསྡུ་བའི་བཀོད་པ་ཅན།།
གནས་གསུམ་རྡོ་རྗེ་གསུམ་དངོས་ཡི་གེ་ཡི། །ཧཱུཾ་ལས་འོད་འཕྲོས་ཕྱོགས་བཅུར་རབ་བཞུགས་པའི། །བླ་མ་སངས་རྒྱས་སྲས་དང་བཀའ་སྡོད་རྣམས། །སྤྱན་དྲངས་ཛཿ་ཧཱུཾ་བཾ་ཧོཿ་དབྱེར་མི་གྱུར། །རང་སྣང་དག་པའི་ཞིང་དུ་བདེ་
ཆེན་གྱི། །ལོངས་སྤྱོད་དགྱེས་དགུར་རོལ་ཡང་སྲིད་པ་འདིར། །འགྲོ་རྣམས་ཁ་ལོ་བསྒྱུར་བའི་ཐབས་མཁས་ཅན། །རྗེ་བཙུན་བླ་མ་མཆོག་ལ་ཕྱག་འཚལ་ལོ། །སྣ་ཚོགས་འཇིག་རྟེན་ལེགས་བྱས་རྫིང་བུ་ལས། །ཉེ་བར་ཐོན་པའི་མཆོད་
རྫས་ཇི་སྙེད་པ། །དངོས་བཤམས་ཡིད་སྤྲུལ་པད་དཀར་གསར་པའི་འདབ། །གྲོལ་བས་གཞི་བར་སྣང་ཡོངས་སུ་ཁྱབ། །རི་གླིང་ཉི་ཟླར་བཅས་པའི་ཞིང་ཁམས་དང། །འདོད་ཡོན་ལྷ་མོ་རྒྱལ་སྲིད་རིན་ཆེན་བདུན། །ཀུན་བཟང་རྣམ་རོལ་བླ་མེད་
མཆོད་སྤྲིན་བཅས། །རྣམ་འདྲེན་ཤུགས་རྗེའི་གཏེར་ཆེན་མཉེས་ཕྱིར་འབུལ། །ཐོག་མེད་དུས་ནས་དུག་གསུམ་དབང་གྱུར་ཏེ། །བཅས་དང་རང་བཞིན་ཁ་ན་མཐོའི་ལས། །ལུས་ངག་ཡིད་ཀྱིས་གང་བགྱིས་དེ་དག་ཀུན། །ཤིན་ཏུ་འགྱོད་པ་དྲག་
པོས་མཐོལ་ཞིང་བཤགས། །བདེ་གཤེགས་སྲས་དང་སློབ་མར་བཅས་པ་ཡི། །རྣམ་ཐར་གཅིག་ཏུ་བསྔགས་འོས་གང་མཆིས་དང། །བདག་གིས་སྔོན་བསགས་བསོད་ནམས་མི་སྙེད་ལ། །རློམ་བྲལ་དགའ་བའི་སེམས་ཀྱིས་ཡི་རང་ངོ། །ཆོས་

[078A]༄༅། །དབྱིངས་ཡེ་ཤེས་སྣང་བྱེད་ལས་བྱུང་བའི། །ལྷུན་གྲུབ་འཕྲིན་ལས་འོད་ཟེར་དྲ་བ་ཡིས། །གདུལ་བྱའི་ཉེས་མུན་སེལ་ཕྱིར་སྐལ་འཚམ་གྱི། །ཐེག་གསུམ་ཆོས་ཀྱི་འཁོར་ལོ་སྐོར་དུ་གསོལ། གླིང་བཞིའི་ནོར་འཛིན་པདྨོ་རྒྱས་
པའི་དབུས། །མཆོག་རབ་རི་བོའི་ཟེའུ་འབྲུར་བ་ངོམ་པ། །དེ་སྲིད་མགོན་ཁྱོད་གསང་གསུམ་བཀོད་པ་འདི། །གཡོ་མེད་བསོད་ནམས་ཞིང་དུ་བཞུགས་པར་གསོལ། །འདིས་མཚོན་དུས་གསུམ་བསགས་པའི་ལེགས་བྱས་རྣམས། །ནམ་མཁའི་
མཐའ་ཁྱབ་འགོར་བ་སྒྲོལ་བའི་སླད། །རྣམ་འདྲེན་སྟོབས་བཅུ་མངའ་བ་ཐོབ་པ་དང། །བདེ་དགའ་མཆོག་ལ་སྤྱོད་པའི་རྒྱུར་བསྔོའོ།  །ཞེས་ཡན་ལག་བདུན་པ་ཕུལ་རྗེས། མཎྜལ་ཚོམ་བུས་བདུན་མ་དང། བདུན་མ་སོགས་ཇི་ཙམ་འདོང་པ་ཕུལ་ལ།  བླ་མ་རིན་པོ་ཆེ་
བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་རློབ་ཏུ་གསོལ། ལམ་ལ་བར་གཅོད་ཐམས་ཅད་ཞི་བར་བྱིན་གྱིས་རློབ་ཏུ་གསོལ། ཕྱིན་ཅི་ལོག་གི་བློ་སྣ་མཐའ་དག་འགག་པར་བྱིན་གྱིས་རློབ་ཏུ་
གསོལ། ཕྱིན་ཅི་མ་ལོག་པའི་བློ་སྣ་མཐའ་དག་རང་རྒྱུད་ལ་སྐྱེ་བར་བྱིན་གྱིས་རློབ་ཏུ་གསོལ།  ཞེས་གསོལ་བ་གདུང་ཤུགས་དྲག་པོས་བཏབ་པའི་མཐར། སླར་ཡང་གསོལ་བ་འདི་ལྟར་གདབ་པར་བྱའོ།  །རྣམ་དག་ཚུལ་ཁྲིམས་དྭངས་བྱེད་ནོར་བུ་ཡིས། །ཡིད་ཀྱི་
རྙོག་པ་བསལ་བའི་ཆུ་ནང་དུ། །ཏིང་འཛིན་ཤེས་རབ་ཉི་ཟླ་འབར་བའི་གཟུགས། །ལེགས་ཤར་བསྟན་པའི་གཉེན་ལ་གསོལ་བ་འདེབས། །རིང་མོ་ཞིག་ནས་ཡིད་ཅན་མ་ལུས་པ། །རྣམ་འདྲེན་ཞིང་དུ་འཁྲིད་པའི་དམ་བཅའ་བཞིན། །ཐབས་

[078B] །སྤྱོད་པའི་དབང་ཕྱུག་ཁྱོད་ལ་གསོལ་བ་འདེབས། །རླུང་སེམས་དག་པའི་ཆོ་འཕྲུལ་ལས་བྱུང་བའི། །ཞི་དང་ཁྲོ་བོའི་རོལ་པ་སྣ་ཚོགས་ཀྱིས། །དངོས་གྲུབ་སྩོལ་མཛད་དཀྱིལ་འཁོར་ཡོངས་ཀྱི་བདག་དཔལ་ལྡན་
རྡོ་རྗེ་སེམས་ལ་གསོལ་བ་འདེབས། །བླ་མ་སངས་རྒྱས་དངོས་སུ་མཐོང་བ་དང། །དལ་འབྱོར་དོན་ཆེ་རྙེད་དཀའ་ལེགས་ཤེས་ནས། །མངོ་ཆང་ཆོས་བརྒྱད་བྱ་བརྒྱད་བསྲིངས་བའི། །དམ་ཆོས་སྙིང་པོ་ལོན་པར་བྱིན་གྱིས་རློབས། །རི་གཟེར་
ལོགས་ཀྱི་འབབ་ཆུ་ཇི་བཞིན་དུ། །སྐད་ཅིག་ཙམ་ཡང་མི་སྡོད་འཆིལ་སྙེག་ངན་འགྲོའི་གཅོད་རོང་ཟབ་མོར་མངོན་ཕྱོགས་བའི། །སྣང་ཚུལ་སྙིང་ནས་དྲན་པར་བྱིན་གྱིས་རློབས། །བདེ་ལེགས་རྩ་བ་ལས་དང་འདྲས་བུའི་ཚུལ། །སླུ་མེད་
ཡིད་ཆེས་དད་པས་རྒྱུད་བསྐུལ་ཞིང། །སྲིད་པའི་ཕུན་སུམ་ཚོགས་རབ་འབར་མོ་འབས་ལྟར། །མཐོང་བའི་ངེས་འབྱུང་སྐྱེ་བར་བྱིན་གྱིས་རློབས། །མར་གྱུར་འགྲོ་བའི་དོན་ལ་ཡིད་གཞོལ་བའི། །རྣམ་དག་བྱང་ཆུབ་སེམས་མཆོག་འབྱོངས་པ་དང་
སྦྱིན་སོགས་ཐབས་ཤིས་ཟུང་འཇུག་སྤྱོད་པ་ལ། །བརྩོན་པས་རྟག་ཏུ་སློབ་པར་བྱིན་གྱིས་རློབས། །རྒྱལ་ཀུན་ཐུགས་རྗེའི་བདག་ཉིད་སྤྱན་རས་གཟིགས། །དགྱེས་པའི་གདམས་པས་རྟག་པར་དབུགས་འབྱུང་ཞིང། །མི་རིང་སྐུ་གསུམ་དབྱེར་མེད་རྡོ་རྗེ་
འཆང། །ཐོབ་ནས་འགྲོ་བ་སྒྲོལ་བར་བྱིན་གྱིས་རློབས། །དེ་ལྟར་གསོལ་བ་བཏབ་ངེས་བླ་མ་ཡི། །བྱིན་རླབས་འོད་དང་བདུད་རྩི་དཀར་དམར་མཐིང། །རང་གི་གནས་གསུམ་རིམ་དང་ཅིག་ཅར་དུ། །ལེགས་པར་ཞུགས་པས་སྡིག་སྒྲིབ་མ་ལུས་

[079A]༄༅། །དག་དབང་བཞི་ཐོབ་ཅིང་སྐུ་བཞིའི་ས་བོན་གྱིས། །སྨིན་པར་བྱས་ནས་སླར་ཡང་བླ་མ་མཆོག་རང་གི་སྤྱི་གཙུག་ནས་ཞུགས་སྙིང་གའི་དབུས། །སེམས་དང་དབྱེར་མེད་འབྲལ་མེད་བཞུགས་པར་གྱུར། །
 དེ་ལྟར་བླ་མའི་རྣལ་འབྱོར་ཉམས་སུ་ལེན་ཚུལ་འདོད་པའི་རེ་སྐོང་ཞེས་བྱ་བ་འདི་ནི་ཤངས་དགའ་ལྡན་ཆོས་འཁོར་གྱི་གྲྭ་རིགས་དགེ་སློང་གྲགས་པ་ཆོས་ལྡན་གྱིས་དགོས་ཞེས་དོན་གཉེར་ཆེན་པོས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།
   ༈     །ཨོཾ་སྭ་སྟི། སྐུ་གསུམ་དབྱེར་མེད་ཆུ་འཛིན་སྙིང་པོ་ལས། །ཅི་འདོད་ཡིད་བཞིན་འཇོ་བའི་
གྲུ་ཆར་གྱིས། །ཚིམ་མཛད་བླ་མ་རྗེ་བཙུན་མཁྱེན་པའི་གཏེར། །རྟག་ཏུ་ཐུགས་རྗེས་སྐྱོངས་ལ་དངོས་གྲུབ་སྩོལ།  །འདིར་བླ་མ་དང་རྗེ་བཙུན་འཇམ་དཔལ་དབྱངས་ངོ་བོ་དབྱེར་མེད་དུ་གསོལ་བ་འདེབས་པའི་རྣལ་འབྱོར་ཉམས་སུ་ལེན་པ་ལ་སྔོན་དུ་སྐྱབས་སུ་འགྲོ་བ་དང་
བྱང་ཆུབ་ཀྱི་སེམས། ཚད་མེད་བཞི་བསྒོམ་པ་རྣམས་རྒྱུད་དང་འདྲེས་ངེས་བྱས་ནས་ཡིད་མ་ཡེངས་པར་འདི་ལྟར་བསམ་པར་བྱའོ།  །དག་གསལ་སྒྲིབ་མེད་མདུན་གྱི་ནམ་མཁའི་དབུས། །འཇིགས་བྲལ་སེང་གེས་བཏེག་པའི་རིན་ཆེན་ཁྲི། །འདབ་རྒྱས་པད་དཀར་
ཟེའུ་འབྲུ་དམར་སེར་ཅན། །བསིལ་སྦྱིན་ཉ་རྒྱས་ཟླ་རྣམས་བརྩེགས་པའི་སྟེང། །རྒྱལ་ཀུན་ངོ་བོ་རྩ་བའི་བླ་མ་དང། །དབྱེར་མེད་ངག་གི་དབང་ཕྱུག་འཇམ་དཔལ་དབྱངས། །སྟོན་ཟླ་རྒྱས་པའི་དཔལ་བཞིན་རབ་དཀར་ཞིང། །བརྒྱད་

[079B] །མཐོང་ན་མི་མཐུན་མེད་པའི་མཚན་དཔེའི་སྐུ། །རྣམ་མང་རིན་ཆེན་རྒྱན་དང་དར་གྱིས་ཀླུབས། །ཕྱག་གཡས་མཆོག་སྦྱིན་ཕྱག་རྒྱས་ཨུཏྤལ་སྟེང། །ཤེས་རབ་རལ་གྲི་གཡོན་པ་ཆོས་འཆད་ཀྱིས། །གླེགས་
བམ་གྱིས་མཚན་བད་དཀར་ཡུ་བ་འཛིན། །རྡོ་རྗེའི་སྐྱིལ་ཀྲུང་ཚུལ་གྱིས་ལེགས་བཞུགས་པ། །གང་གི་བ་སྤུའི་བུ་ག་རེ་རེའི་དབུས། །གྲངས་མེད་རྒྱལ་བ་ཡོངས་ཀྱི་སྐུ་དང་ཞིང། །རྗེན་པར་སྟོན་པའི་ཆོ་འཕྲུལ་བསམ་ཡས་ཀྱི། །མངའ་
བདག་རྗེ་བཙུན་མཆོག་གི་གནས་གསུམ་དུ། །དཀར་དམར་མཐིང་གའི་མདོག་ཅན་འབྲུ་གསུམ་གྱི། །ཧཱུཾ་ཡིག་ལས་འཕྲོས་འོད་ཟེར་ཕོ་ཉ་ཡིས། །ཕྱོགས་བཅུའི་སྐྱབས་གནས་མ་ལུས་སྐད་ཅིག་ཉིད། །སྤྱན་དྲངས་ཐིམས་པས་གཉིས་
སུ་མེད་བར་གྱུར།  །དེ་ལྟར་སྐྱབས་ཡུལ་གསལ་བཏབ་པ་ལ་ཚོགས་གསོག་གི་གནད་བསྡུས་པའི་ཡན་ལག་བདུན་པ་བྱ་བ་ནི།  རྒྱལ་ཀུན་གསང་བ་གསུམ་གྱི་རྡོ་རྗེ་ཅན། །སྲིད་དང་ཞི་བའི་མིག་འཕྲུལ་སྣ་ཚོགས་སུ། །བསྒྱུར་བའི་གར་མཁན་སྟོན་མཆོག་བླ་མ་
དང། །དབྱེར་མེད་འཇམ་དཔལ་དབྱངས་ལ་ཕྱག་འཚལ་ལོ། །ལེགས་བྱས་རྒྱ་མཚོ་ཆེ་ལས་རབ་འཁྲུངས་པའི། །རིན་ཆེན་པད་མོ་རྒྱས་པའི་ལྟེ་བ་ན། །ཉེར་སྤྱོད་ཡིད་འོང་འདོད་ཡོན་ཀུན་ཚང་བས། །ནམ་མཁའ་རབ་འབྱམས་བ་གང་སྟེ་
འབུལ་བར་བགྱི། །སྲ་མཁྲེགས་མི་ཤིགས་རླུང་གི་དཀྱིལ་འཁོར་སྟེང། །གླིང་བཞི་གླིང་ཕྲན་ལྷུན་པོ་ཉི་ཟླར་བཅས། །བྱེ་བ་ཕྲག་བརྒྱར་ཚང་བའི་སྣོད་བཅུད་རྣམས། །མ་ཆགས་དད་པའི་ཡིད་ཀྱིས་འབུལ་བར་བགྱི། །རྒྱལ་དང་དེ་སྲས་

[080A]༄༅། །རྣམས་ཀྱི་སྨོན་ལམ་དང། །ཏིང་འཛིན་རོལ་པ་ལས་བྱུང་མཆོད་སྤྲིན་སོགས། །འཇིག་རྟེན་འཇིག་རྟེན་ལས་འདས་དགེ་མཚན་ཀུན། །བླ་མ་མགོན་པོ་འཇམ་དབྱངས་མཉེས་ཕྱིར་འབུལ། །
སྔོན་དུས་འཁོར་བར་འཁྱམས་པའི་ཚེ་རབས་དང། །རྟེན་འདིར་ཉོན་མོངས་དབང་དུ་ཡིད་སོང་སྟེ། །སྒོ་གསུམ་སྡིག་ལྟུང་ཇི་སྙེད་བསགས་པ་རྣམས། །འགྱོད་སྡོམ་དྲག་པོའི་སྒོ་ནས་བཤགས་བར་བགྱི། །བདག་དང་གཞན་
གྱིས་ལེགས་བསགས་ཇི་སྙེད་ལ། །འདོད་བའི་རེ་བ་གྲུབ་བཞིན་ཡིད་དགའ་ཞིང། །ཕྱོགས་བཅུར་བཞུགས་བའི་སྐྱབས་གནས་ཐམས་ཅད་ལ། །ཟབ་རྒྱས་ཆོས་ཀྱི་འཁོར་ལོ་སྐོར་བར་བསྐུལ། །ཉམ་ཐག་འགྲོ་ཀུན་བདེ་ལ་འགོད་པའི་
ཕྱིར། །གསང་གསུམ་མི་གཡོ་བརྟན་པར་བཞུགས་སུ་གསོལ། །འདིས་མཚོན་དུས་གསུམ་དང་འབྲེལ་དགེ་བའི་མཐུས། །ཀུན་མཁྱེན་ཡེ་ཤེས་མྱུར་དུ་ཐོབ་གྱུར་ཅིག་ །དེ་ལྟར་ཡན་ལག་བདུན་གྱིས་ཚོགས་བསགས་པའི་རྗེས་སུ་མཎྜལ་རྒྱས་བསྡུས་ཇི་
ལྟར་འདོད་པ་ཕུལ་ནས་  བླ་མ་རིན་པོ་ཆེ། བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་རློབ་ཏུ་གསོལ། ལམ་འཁྲུལ་པ་སེལ་བར་བྱིན་གྱིས་རློབ་ཏུ་གསོལ། འཁྲུལ་པ་འོད་གསལ་དུ་འཆར་བར་
བྱིན་གྱིས་རློབ་ཏུ་གསོལ། དུས་འདི་ནས་བཟུང་སྟེ་ཚེ་རབས་ཐམས་ཅད་དུ་བླ་མ་མགོན་པོ་འཇམ་དཔལ་དབྱངས་ཀྱིས་བརྩེ་བ་ཆེན་པོས་རྗེས་སུ་བཟུང་ནས་མཆོག་དང་ཐུན་མོང་གི་དངོས་གྲུབ་མ་ལུས་པ་བདེ་བླག་ཉིད་དུ་སྩོལ་བར་མཛད་དུ་

[080B]  ཞེས་གསོལ་བ་བཏབ་རྗེས་སླར་ཡང་ཚིག་སུ་བཅད་པའི་སྒོ་ནས་འདི་ལྟར་གསོལ་བ་གདབ་པར་བྱའོ།  །ཆོས་དབྱིངས་བདེ་ཆེན་མཁའ་ཀློང་ཡངས་པའི་དབུས། །སྙིང་རྗེའི་དཀྱིལ་འཁོར་རབ་ཏུ་རྒྱས་པ་ལས། །བྱིན་རླབས་འོད་སྣང་འབུམ་འགྱེད་ཉིན་མོར་བྱེད་
འདྲེན་མཆོག་བླ་མ་དམ་པར་གསོལ་བ་འདེབས། །རི་བོང་མཚན་མས་སྤ་བའི་ཟླ་གཞོན་བཞིན། །མཐོན་མཐིང་རལ་པས་ཉེར་མཛེས་གཞོན་ནུའི་སྐུ། །དྲན་པ་ཙམ་གྱིས་དངོས་གྲུབ་སྩོལ་མཛད་པའི། །ལྷ་གཅིག་འཇམ་དཔལ་དབྱངས་ལ་
གསོལ་བ་འདེབས། །མཐོ་རིས་ཐར་པའི་ལམ་གྱིས་མཁན་དང། །ཉོན་མོངས་གཡུལ་ངོ་འཇོམས་པའི་དཔའ་བོ་མཆོག་བདེ་ལེགས་རྩ་བ་དྲིན་ཅན་བླ་མ་ལ། །སྙིང་ནས་མོས་གུས་སྩོལ་ཞིག་འཇམ་དཔལ་དབྱངས། །ཐུན་གསུམ་མཚན་མོའི་
མཁའ་ལ་གློག་འོད་བཞིན། །ཕལ་ཆེར་མི་ཁོམ་བརྒྱད་ཀྱི་གནས་འཁྱམས་ཏེ། །ད་རེས་ཙམ་ཞིག་རྙེད་པའི་རྟེན་བཟང་འདིར། །བློ་སྣ་ཆོས་ལ་སྒྱུར་ཞིག་འཇམ་དཔལ་དབྱངས། །མཐོར་རླུང་དྲག་པོས་བཏབ་པའི་མར་མེ་བཞིན། །འཆི་
བདག་གཤེད་མའི་ནང་གནས་ལུས་སྲོག་འདི། །དེ་རིང་གནས་པའི་གདེངས་ཀྱང་མ་མཆིས་པས། །བདག་གི་མགོན་སྐྱབས་མཛོད་ཅིག་འཇམ་དཔལ་དབྱངས། །སྟོབས་ལྡན་ལས་དང་ཉོན་མོངས་དགྲ་བོ་ཡིས། །འཇིགས་རུང་ངན་སོང་
གསུམ་གྱི་བཙོན་ཁང་དུ། །སྐལ་དམན་བདག་ལྟ་མི་རིང་འཁྲིད་ངེས་པས། །འབྲལ་མེད་ར་མདའ་མཇོད་ཅིག་འཇམ་དཔལ་དབྱངས། །སྐྱེས་པའི་ཐ་མས་འཆི་བས་སྲོག་འཕྲོག་ཅིང། །བསགས་པའི་ནོར་རྫས་གཞན་གྱིས་ཅི་དགར་སྤྱོད། །སྲིད་

[081A]༄༅། །བའི་བདེ་འབྱོར་ཆུ་བུར་ལྟར་མཐོང་བའི། །ངེས་འབྱུང་རྣམ་དག་སྩོལ་ཞིག་འཇམ་དཔལ་དབྱངས། །སྐྱེ་བ་དུ་མར་གཅེས་བའི་ལུས་དང་སྲོག་བོས་ནས་བདག་ལ་ཕན་པར་བརྩོན་པའི་མ། །ཉམ་ཐག་འགྲོ་
བསྒྲོལ་ལ་མི་ལྡོག་བའི། །རླབས་ཆེན་སྙིང་སྟོབས་སྩོལ་ཞིག་འཇམ་དཔལ་དབྱངས། །ཕྱི་ནང་ཤེས་བྱའི་གནས་ཀུན་ཐོགས་མེད་དུ། །འབྱེད་པའི་བློ་གྲོས་ཉི་ལྟར་གསལ་བ་དང། །མཐའ་བྲལ་གནས་ལུགས་རིག་པའི་ལྟ་བ་ཡིས། །
སྲིད་པའི་རྩ་བ་ཆོད་ཅིག་འཇམ་དཔལ་དབྱངས། །མ་རིག་སྔགས་ཀྱི་འཁྲུལ་འཁོར་ལས་བྱུང་བའི། །སྲིད་གསུམ་སྒྱུ་མའི་གྲོང་ཁྱེར་རྒྱུ་དང་བཅས། །རྣམ་དག་ཡེ་ཤེས་རྡོ་རྗེས་རབ་བཅོམས་ནས། །སྐུ་བཞི་བདེ་བླག་སྩོལ་ཞིག་འཇམ་དཔལ་
དབྱངས། །མདོར་ན་དུས་འདི་ནས་བཟུང་བྱང་ཆུབ་བར། །ཐེག་མཆོག་བླ་མ་རྗེ་བཙུན་མཁྱེན་པའི་གཏེར། །མཉེས་པ་ཁོ་ནས་འབྲལ་མེད་བསྟེན་པ་དང། །གང་བསམ་ཡིད་བཞིན་སྩོལ་ཞིག་འཇམ་དཔལ་དབྱངས། །དེ་ལྟར་གསོལ་བ་
བཏབ་པས་རྗེ་བཙུན་གྱི། །གནས་གསུམ་ལས་འཕྲོས་འོད་དང་བདུད་རྩི་ཡིས། །སྒོ་གསུམ་དྲི་མ་བག་ཆགས་བཅས་པ་ཀུན། །སྦྱོངས་ནས་སྐུ་གསུང་ཐུགས་ཀྱི་དངོས་གྲུབ་ཐོབ། །སླར་ཡང་གདུང་ཤུགས་དྲག་པོས་གསོལ་བཏབ་པས།།
བླ་མ་དབྱེས་བཞིན་ཚངས་འུག་སྒོ་ནས་བྱོན། །སྙིང་དབུས་པད་མ་འདབ་བརྒྱད་གེ་སར་ལ། །རང་གི་སེམས་དང་དབྱེར་མེད་བརྟན་བཞུགས་གྱུར།  །དེ་ལྟ་བུའི་ཚུལ་གྱིས་ཐུན་བྮིའམ་གཅིག་ལ་སོགས་པ་ཇི་ཙམ་ནུས་པ་ཉམས་སུ་ལེན་ཅིང་བླ་མའི་རྣལ་འབྱོར་གྱི་

[081B] ཡོན་ཏན་དང་བཀའ་དྲིན་མཐོང་བའི་དད་གུས་ཆེས་ཆེར་སྤེལ་བའི་སྒོ་ནས་འདི་ཕྱིའི་བདེ་ལེགས་སྒྲུབ་པ་ལ་བརྩོན་པར་བྱའོ། །དེ་ལྟར་བླ་མ་དང་མགོན་པོ་འཇམ་དཔལ་དབྱངས་ངོ་བོ་དབྱེར་མེད་དུ་གསོལ་བ་འདེབས་ཤིང་མཆོད་པའི་རྣལ་འབྱོར་བྱ་ཚུལ་དངོས་གྲུབ་རིན་
ཆེན་ཤིང་རྟ་ཞེས་བྱ་བ་འདི་ནི་བསྟན་པའི་གསལ་བྱེད་ཆེན་པོ་ཧུ་ཨུའི་ཆན་ཞི་དགའ་ལྡན་ཤེ་རེ་གེ་ཐུ་ཧུ་ཐུག་ཐུའི་དབོན་པོ་པཎྜི་ཏ་མཁན་པོའི་ཚ་བོ་རབ་འབྱམས་པ་བསྐལ་བཟང་ཉི་མས་རྒྱུན་འདོན་དུ་འདི་ལྟ་བུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་པའོ།། །།
   ༈   །  །།ཨོཾ་སྭ་སྟི། རྣམ་པ་ཐམས་ཅད་མཁྱེན་པའི་ཡེ་ཤེས་ཚད། །ནམ་མཁའི་ལམ་དང་མཉམ་པར་རྒྱ་ཆེ་ཡང། །
བདེ་བ་མཆོག་གི་བདག་ཉིད་གཅིག་གྱུར་པའི། །བླ་མ་ཚེ་དཔག་མེད་ཀྱི་ཤིས་པས་སྐྱོངས།  །འདིར་བླ་མ་དང་མཞོན་པོ་ཚེ་དཔག་མེད་ངོ་བོ་གཅིག་ཏུ་གསོལ་བ་འདེབས་ཤིང་མཆོད་པའི་བླ་མའི་རྣལ་འབྱོར་ཇི་ལྟར་ཉམས་སུ་ལེན་པའི་ཚུལ་ནི་སྐྱབས་སུ་འགྲོ་བ་དང་བྱང་ཆུབ་ཏུ་སེམས་བསྐྱེད་པ་
ཚད་མེད་བཞི་བ་སྦོམ་པ་རྣམས་སྔོན་དུ་བཏང་ནས་དངོས་གཞི་འདི་ལྟར་བསྒོམ་མོ།  །དག་ཅིང་འོད་གསལ་མདུན་གྱི་ནམ་མཁའི་དབྱིངས། །སྣ་ཚོགས་མཆོད་པའི་སྤྲིན་ཕུང་ཆགས་པའི་དབུས། །མི་འཇིགས་སེང་གེའི་དཔུང་པས་ཉེར་བཏེག་ཅིང། །ཀུན་
ནས་འོད་འཕྲོ་རིན་ཆེན་འབར་བའི་ཁྲིར། །པདྨ་ཉི་ཟླ་བརྩེགས་པའི་གདན་གྱི་སྟེང། །སྐྱབས་གནས་ཀུན་འདུས་རྩ་བའི་བླ་མ་དང། །དབྱེར་མེད་བཅོམ་ལྡན་མགོན་པོ་ཚེ་དཔག་མེད། །པདྨ་རཱ་གའི་རི་དབང་ལྟ་བུའི་སྐུ། །དབང་

[082A]༄༅། །པོའི་གཞུ་ལྟར་བཀྲ་བའི་ན་བཟའ་དང། །རྒྱུ་སྐར་ལྟ་བུར་འཚེར་བའི་རྒྱན་གྱིས་སྤུད། །མཐོང་བའི་མོད་ལ་ཡིད་ཀྱི་གདུང་བ་ཀུན། །སེལ་བྱེད་མཚན་དང་དཔེ་བྱད་གསར་པས་མཛེས། །མཉམ་
གཞག་ཕྱག་རྒྱའི་དབུས་ན་འཁོར་འདས་ཀྱི། །ཡོན་ཏན་ཚེ་ཡི་བདུད་རྩིར་ཞུ་བའི་བཅུད། །ཡོངས་འཁྱིལ་རིན་ཆེན་བུམ་པས་སྐལ་ལྡན་ལ། །སྣ་ཚོགས་དངོས་གྲུབ་སྩོལ་བཞིན་བརྟན་པར་བཞུགས། །དེ་ཡི་གནས་གསུམ་རྡོ་རྗེ་
གསུམ་གྱི་འབྲུས། །མཚན་པའི་ཐུགས་ཀའི་ཧཱུཾ་གི་འོད་ཟེར་གྱིས། །ཕྱོགས་བཅུའི་སྐྱབས་གནས་མ་ལུས་སྤྱན་དྲངས་ཏེ། །ཛཿ་ཧཱུཾ་པཾ་ཧོཿ་ས་དབྱེར་མེད་རོ་གཅིག་གྱུར།  །དེ་ལྟར་བླ་མ་སྐྱབས་གནས་ཀུན་འདུས་ཀྱི་ངོ་བོར་མོས་པ་རྩེ་གཅིག་པའི་སྒོ་
ནས་ཡན་ལག་བདུན་གྱི་ཚོགས་བསག་རིམ་པ་བཞིན་བྱ་བའི་ཚུལ་ནི།  ངོ་མཚར་དཔལ་གྱི་མཛེས་པ་བསྡུས་པའི་སྐུ། །དུས་ཀུན་དགེ་བར་བྱེད་པའི་ལེགས་བཤད་གསུང། །ཆོས་ཀུན་མ་འདྲེས་གཟིག་མོར་མཛད་པའི་ཐུགས། །བླ་མ་ལྷག་པའི་
ལྷ་ལ་ཕྱག་འཚལ་ལོ། །ཡིད་འོང་ལྟ་ན་སྡུག་པའི་ལུས་ཕྲ་མ། །འཇམ་མཉེན་ཕྱག་གིས་ཐོགས་པའི་མཆོད་རྫས་ཀྱིས། །ནམ་མཁའི་ཁྱོན་ཀུན་འགེངས་མཛད་བློས་སྤྲུལ་ཏེ། །བླ་མ་རྒྱལ་བ་སྲས་དང་བཅས་རྣམས་མཆོད། །ཨོཾ་
གུ་རུ་ཨ་པ་རི་མི་ཏ་ཨཱ་ཡུརྫྙཱ་ན་ཨརྒྷཾ་པྲ་ཏཱི་ཙྪེ་སཱ་ཧཱ་ ནས།  ཤཔྟའི་ བར་དང། སྔགས་དེའི་མཐར་རཱུ་པ་ནས།  སྤརཤ་ བཅུག་སྟེ་འདོང་ཡོན་ལྔས་མཆོད།  རྒྱ་ཆེན་བསོད་ནམས་མཐུས་བྱུང་རིན་ཆེན་བདུན། །གླིང་བཞི་གླིང་ཕྲན་ནོར་བུ་དཔག་བསམ་སོགས།།

[082B] །བློ་ཡིས་བླངས་ནས་མགོན་ཁྱོད་མཉེས་ཕྱིར་འབུལ། །བདག་ལུས་དལ་འབྱོར་ས་གཞི་ཡངས་པོའི་དབུས། །བླང་དོར་ཚུལ་བཞིན་ཞུགས་པའི་རླན་གཤེར་གྱིས། །སྐྱེད་བསྲིངས་དགེ་ཚོགས་རྒྱས་
པའི་པད་དཀར་ཚལ། །རྗེ་བཙུན་ཐུགས་རྗེའི་གཏེར་ཁྱོད་མཉེས་ཕྱིར་འབུལ། །ཏིང་འཛིན་བྱེ་བ་བརྒྱ་ཡི་མཐུས་བྱུང་བའི། །རྒྱལ་དང་དེ་སྲས་ཡིད་ཀྱི་རོལ་བ་ནི། །བསམ་འདས་མཆོད་པའི་ཕུང་པོར་ཤར་བ་རྣམས། །ཡིད་ཆེས་དང་
པའི་སྟོབས་ཀྱིས་འཕུལ་བར་བགྱི། །མ་རིག་སྨག་གིས་འཐུམས་པའི་སྲིད་གནས་འདིར། །སྒོ་གསུམ་གོམ་ཚུགས་འཁྱོར་བའི་ཉེས་སྤྱོད་རྣམས། །དུག་ཟོས་ཉེན་པའི་ནང་ཅན་ཇི་བཞིན་དུ། །འགྱོང་སྔོ་མ་དྲག་པོས་བཤགས་ཤིང་སྡོམ་
པར་བགྱི། །བདག་གཞན་བསགས་པའི་རྣམ་དཀར་ཇི་སྙེད་ལ། །རློམ་སེམས་བྲལ་བའི་དགའ་བས་ཡི་རང་ཞིང། །ཕྱོགས་བཅུའི་ཞིང་བཞུགས་རྒྱལ་བ་ཐམས་ཅད་ལ། །ཐེག་གསུམ་ཆོས་ཀྱི་འཁོར་ལོ་སྐོར་བར་བསྐུལ། །རྒྱལ་ཀུན་
འདུས་ཞལ་མགོན་ཁྱོད་གསང་བ་གསུམ། །འཁོར་བ་མ་སྟོངས་དེ་སྲིད་བརྟན་བཞུགས་གསོལ། །འདིས་མཚོན་དུས་གསུམ་དགེ་བ་ཅི་བསགས་པ། །རྣམ་མཁྱེན་ཡེ་ཤེས་མྱུར་དུ་ཐོབ་ཕྱིར་བསྔོ།  །དེ་ལྟར་ཡན་ལག་བདུན་པ་བྱས་རྗེས་སླར་ཡང་མཎྜལ་ཚོམ་བུ་སོ་
བདུན་མ་དང་འདུན་མ་སོགས་ཇི་ཙམ་ནུས་པ་ཕུལ་ལ།  བླ་མ་དང་བཅོམ་ལྡན་འདས་མགོན་པོ་ཚེ་དཔག་མེད་ལ་གསོལ་བ་འདེབས་སོ། །བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། །ཆོས་ལམ་དུ་འགྲོ་བར་བྱིན་གྱིས་རློབ་ཏུ་གསོལ། ལམ་

[083A]༄༅། །འཁྲུལ་པ་ཞི་བར་བྱིན་གྱིས་རློབ་ཏུ་གསོལ། འཁྲུལ་པ་འོད་གསལ་དུ་འཆར་བར་བྱིན་གྱིས་རློབ་ཏུ་གསོལ། ཕྱིན་ཅི་ལོག་གི་བློ་སྣ་མཐའ་དག་འགག་པར་བྱིན་གྱིས་རློབ་ཏུ་གསོལ། ཕྱིན་ཅི་མ་
ལོག་པའི་བློ་སྣ་མཐའ་དག་རྒྱུད་ལ་སྐྱེ་བར་བྱིན་གྱིས་རློབ་ཏུ་གསོལ། ཆོས་སྒྲུབ་པའི་ཕྱི་ནང་གི་བར་གཅོད་ཐམས་ཅད་ཞི་བར་བྱིན་གྱིས་རློབ་ཏུ་གསོལ། ཁྱད་པར་ཚེའི་བར་དུ་གཅོད་པ་ཐམས་ཅད་ཉེ་བར་ཞི་ནས་ཚེ་དང་བསོད་ནམས་ལ་
སོགས་པ་མཐུན་རྐྱེན་ལེགས་ཚོགས་ཐམས་ཅད་རྒྱས་པར་མཛད་དུ་གསོལ། ཞེས་གསོལ་བ་བཏབ་པས་མདུན་གྱི་བླ་མ་ཚེ་དཔག་མེད་པའི་ཕྱག་མཚན་བུམ་པའི་ནང་དུ་ཟླ་བའི་དཀྱིལ་འཁོར་གྱི་སྟེང་དུ་ཧྲཱི་ཡིག་གི་མཐར་གཟུངས་
རིང་ཐུང་གི་སྔགས་འཕྲེང་ཁ་དོག་དམར་པོས་གཡས་སྐོར་དུ་བསྐོར་བ་ལས་འོད་ཟེར་འཕྲོས་རང་གི་ཚེ་མི་མ་ཡིན་གྱིས་ཕྲོགས་པ་དང་བརྐུས་པ་དང་ཡར་བ་ལ་སོགས་པ་ཐམས་ཅད་དང། གཞན་ཡང་རྒྱལ་བ་སྲས་བཅས་ཀྱི་བྱིན་རླབས་ཡོན་
ཏན་འབྱུང་བ་རྣམས་ཀྱི་ནུས་བཅུད་སོགས་འཁོར་འདས་ཀྱི་དཔལ་འབྱོར་ཕུན་སུམ་ཚོགས་པ་ཐམས་ཅད་འོད་དང་བདུད་རྩིའི་རྣམ་པང་བསྡུས་སྔགས་འཕྲེང་ལ་ཐིམ། དེ་ལས་ངོ་བོ་འཆི་མེད་ཀྱི་ཚེའི་རང་བཞིན་ལ་རྣམ་པ་བདུད་རྩི་
དཀར་པོའི་རང་བཞིན་བྱུང་བ་བུམ་པ་ནས་ལུད། རང་གི་ཚངས་བུག་ནས་ཞུགས་ལུས་ཐམས་ཅད་གང། ཚེ་དང་བསོད་ནམས་ལུང་རྟོགས་ཀྱི་ཡོན་ཏན་ལ་སོགས་པ་ཐམས་ཅད་རྒྱས་ པའི་དམིགས་པ་མ་ཡེངས་པ་དང་བཅས་པའི་སྒོ་ནས་ཚེ་གཟུངས་

[083B] དམིགས་སྐོར་དེ་ལས་རྒྱས་པར་བྱེད་འདོད་ན་རྗེ་འབའ་རབ་ནས་བརྒྱུད་པའི་མན་ངག་བསྐྱེད་རིམ་ལ་བརྟེན་ནས་ཆོ་བསྲིང་བའི་སྐབས་ཀྱི་དམིགས་སྐོར་ལྟར་བྱས་ཀྱང་ཕུན་སུམ་ཚོགས་པས། དེའི་འཁྲིད་ཡིག་ནས་ཤེས་པར་བྱ་ལ་ཐུན་གྱི་མཐར་ཆད་ལྟག་གི་ཉེས་པ་ཞི་བ་དང། བྱིན་རླབས་བརྟན་
པའི་ཕྱིར་ཡིག་བརྒྱ་བཟླ། དེ་ནས་སླར་ཡང་གསོལ་བ་འདི་ལྟར་གདབ་པར་བྱའོ།  །སྤངས་རྟོགས་མཐར་ཕྱིན་རྒྱལ་བ་མ་ལུས་པའི། །རང་བཞིན་རིགས་བརྒྱའི་ཁྱབ་བདག་རྡོ་རྗེ་འཆང། །དུས་འདིར་བཤེས་གཉེན་དམ་པའི་སྐུར་བསྟན་པ། །དྲིན་
ཅན་རྩ་བའི་བླ་མར་གསོལ་བ་འདེབས། །བློ་བཟང་མཁྱེན་པའི་ཕ་མཐའ་མི་མངོན་ཞིང། །བསྐལ་བཟང་དུས་འདིའི་འགྲོ་ལ་བུ་ལྟར་བརྩེ། །མཐུ་སྟོབས་རྒྱ་མཚོའི་དཔལ་ལ་དབང་འབྱོར་པའི། །དྲིན་ཅན་རྩ་བའི་བླ་མར་གསོལ་
བ་འདེབས། །བློ་གྲོས་བཟང་པོས་ཤེས་བྱ་ཀུན་ཁྱབ་ཅིང། །སྐུ་མཆོག་མཚན་དཔེ་གསར་བའི་དཔལ་དང་ལྡན། །ཚེ་དང་ཡེ་ཤེས་དཔག་མེད་གྲུབ་པའི་མགོན། །དྲིན་ཅན་རྩ་བའི་བླ་མར་གསོལ་བ་འདེབས། །མངོན་པར་དགེ་
བའི་སྣང་བ་མ་ལུས་པ། །གཅིག་ཏུ་སྤུངས་པའི་བདེ་ཅན་ཞིང་གི་གཙོ། །མཚན་ཙམ་གྱིས་ཀྱང་འཆི་བདག་བདུད་ཀྱི་དཔུང། །མཐར་མཛད་ཚེ་དཔག་མེད་ལ་གསོལ་བ་འདེབས། །སྐལ་དམན་བདག་འདྲར་རྒྱལ་བ་ཐམས་ཅད་ལས་
ཐུགས་རྗེ་མཆོག་གྱུར་དྲིན་ཅན་བླ་མ་ལ། །སྐྱོན་རྟོག་སྐད་ཅིག་ཙམ་ཡང་མི་སྐྱེ་ཞིང། །མོས་གུས་དྲག་པོས་བསྟེན་པར་བྱིན་གྱིས་རློབས། །རྙེད་དཀའ་དལ་འབྱོར་ཚང་བའི་ཡིད་བཞིན་དབང། །བག་མེད་རྣམ་གཡེང་ཆོམ་

[084A]༄༅། །རྐུན་འཇིགས་པ་ལས། །བསྲུང་སྙེ་ཆོས་བཞིན་སྤྱོད་པའི་བྱི་དོར་གྱིས། །དོན་ལྡན་སྙིང་བོ་ལོན་བར་བྱིན་གྱིས་རློབས། །ཚེ་འདི་ནམ་མཁའི་གློག་ལྟར་ཡུད་ཙམ་ཞིག་ཉོན་མོངས་ཆུ་ཀླུང་ཤུགས་འདི་བཟློག་པར་
དཀའ། །ལས་ངན་ལྕགས་སྒྲོག་འཆིང་བ་དམ་ལགས་ན། །བདག་ལ་བརྩེ་ཆེན་ཁྱོད་ཀྱིས་སྐྱོབ་ཏུ་གསོལ། །སྲིད་པའི་གནས་འདི་མེ་འོབས་ལྟར་མཐོང་ཞིང། །འགྲོ་ལ་ཕམ་བཞིན་དུ་བྱམས་བརྩེར་ལྡན། །ཐབས་ཤེས་ཟུང་འབྲེལ་མདོ་སྔགས་
ལམ་བཟང་གིས། །ས་ལམ་མྱུར་དུ་བགྲེད་པར་བྱིན་གྱིས་རློབས། །འདི་སྣང་འགག་པར་མངོན་དུ་ཕྱོགས་པའི་ཚེ། །བླ་མ་ཚེ་དཔག་མེད་མགོན་མངོན་སུམ་བཞིན། །མཐོང་ཞིང་དད་དང་དགའ་བ་བརྟན་པོའི་དང། །བདེ་བ་ཅན་དུ་བགྲོད་བར་
བྱིན་གྱིས་རློབས། །དུས་འདི་ནས་བཟུང་ཚེ་རབས་ཀུན་ཏུ་བདག། །ཚེ་དཔག་མེད་མགོན་ཁྱེད་ཀྱིས་རྗེས་བཟུང་ནས། །གནས་སྐབས་མཐར་ཐུག་མངོན་པར་འདོད་པའི་དོན། །ཡིད་བཞིན་ལྷུན་གྱིས་གྲུབ་པར་བྱིན་གྱིས་རློབས། །དེ་ལྟར་གསོལ་བ་
བཏབ་པས་བླ་མ་ཡི། །གནས་གསུམ་འོད་ཟེར་དཀར་དམར་མཐིང་གསུམ་བྱུང། །རང་གི་སྤྱི་གཙུག་ནས་ཐིམ་སྡིག་སྒྲིབ་དག་དབང་དང་བྱིན་རླབས་མ་ལུས་ཐོབ་པར་གྱུར། །སླར་ཡང་བླ་མ་མགོན་པོ་ཚེ་དཔག་མེད། །དགྱེས་
བཞིན་ཚངས་བུག་དྷཱུ་ཏཱིའི་ལམ་ནས་བྱོན། །སྙིང་དབུས་དྭངས་མའི་སེམས་དང་དབྱེར་མེད་དུ། །དངོས་གྲུབ་ཡོངས་ཀྱི་བྱེད་པོར་བརྟན་བཞུགས་གྱུར།  །ད་ལྟར་ཚིག་དང་དམིགས་པ་བསྟུན་ནས་བསྒོམས་པའི་རྗེས་སུ་བསྔོ་བ་དང་སྣོན་ལམ་ཤིས་བ་བརྗོད་པས་ལེགས་པར་བརྒྱན་པར་

[084B] ༑ཞེས་བླ་མ་དང་མགོན་པོ་ཚེ་དཔག་མེད་ངོ་བོ་དབྱེར་མེད་དུ་བྱས་ནས་གསོལ་བ་འདེབས་པའི་རྣལ་འབྱོར་བྱ་ཚུལ་དངོས་གྲུབ་མཆོག་སྦྱིན་ཞེས་བྱ་བ་འདི་ནི། བཀྲ་ཤིས་ལྷུན་པོ་ནས་ཕྱག་མཛོད་གྱི་གསོལ་དཔོན་རྗེ་དྲུང་བློ་བཟང་ཕུན་ཚོགས་ཀྱིས་དགོས་ཞེས་བསྐུལ་ངོར་ཤཱཀྱའི་དགེ་སློབ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།
   ༈    རྣམ་དག་བདེ་སྟོང་ཟུང་དུ་འཇུག་པ་ཡི། །སྟོབས་དང་མི་འཇིགས་ལ་སོགས་མ་འདྲེས་ཆོས། །མངོན་པར་བྱང་ཆུབ་སྐྱབས་གནས་མ་ལུས་པའི། །རང་གཟུགས་བླ་མ་ཡི་དམ་ཚོགས་ལ་འདུད། །བདེ་ཆེན་རབ་རྒྱས་གནས་གསུམ་
མཁའ་འགྲོ་མ། །མཐུ་ལྡན་སྲུང་མར་བཅས་པས་བདག་ཅག་རྣམས། །རྗེས་བརྩེའི་གྲོགས་དང་འཕྲིན་ལས་རྣམ་པ་བཞི། །ཡིད་ལྟར་བསྒྲུབས་ནས་དུས་ཀུན་སྐྱོང་གྱུར་ཅིག་ །འདིར་ལམ་ཟབ་མོ་བླ་མའི་རྣལ་འབྱོར་ཉམས་སུ་ལེན་བར་འདོད་པས་སྐྱབས་
སུ་འགྲོ་བ་དང་སེམས་བསྐྱེད་པ་དང་ཚད་མེད་བཞི་བསྒོམ་པ་རྣམས་སྔོན་དུ་བཏབ་ནས་རང་དོན་ཡིད་བྱེད་ཀྱི་བློ་དང་བྲལ་བར་གཞན་ཕན་བྱང་ཆུབ་ཀྱི་སེམས་ཀྱི་ཀུན་སློང་ཁྱད་པར་ཅན་གྱི་ངང་ནས་འདི་ལྟར་བསྒོམ་པར་བྱའོ།  །ཀུན་གསལ་མདུན་གྱི་སྣང་བར་དཔག་བསམ་ཤིང། །
ལོ་མ་མེ་ཏོག་སྨིན་ལེགས་འབྲས་བུ་ཅན། །གང་བསམ་ཡིད་ལྟར་འབེབས་པའི་རིན་ཆེན་བཞིན། །སྐྱེ་དགུའི་འདོད་པ་སྐོང་བྱེད་དེ་ཡི་དབུས། །མི་འཇིགས་སེང་གེས་བཏེག་པའི་རིན་ཆེན་ཁྲི། །པདྨ་ཉི་ཟླ་བརྩེགས་པའི་གདན་གྱི་སྟེང། །
རིགས་ཀུན་ཁྱབ་བདག་མི་བསྐྱོད་རྡོ་རྗེ་དང། །རྗེ་བཙུན་བློ་བཟང་བསྐལ་བཟང་རྒྱ་མཚོའི་སྡེ། །མཁས་ཤིང་གྲུབ་མཆོག་རོལ་བའི་རྡོ་རྗེ་གསུམ། །དབྱེར་མེད་ཡི་དམ་འཇམ་དཔལ་གཤིན་རྗེའི་གཤེད། །འཇིགས་གཟུགས་སྐུ་ཡིས་བདུད་

[085A]༄༅། །དཔུང་ཟིལ་གྱིས་གནོན། ༑འགག་མེད་གསུང་གི་ཆོས་སྒྲས་སྒྲིབ་གཉིས་འཇོམས། །བདེ་སྟོང་ཐུགས་ཀྱིས་ཆོས་ཀུན་རྣམ་པ་འབྱོད། །ཚད་མེད་འཕྲིན་ལས་སེམས་ཅན་ཀུན་གྱི་གཉེན། །དེ་
ཡི་གནས་གསུམ་རྡོ་རྗེ་གསུམ་ཡིག་གིས། །མཚན་པའི་ཧཱུཾ་ལས་འོད་འཕྲོས་ཕྱོགས་ཀུན་གྱི། །བླ་མ་ཡི་དམ་མཁའ་འགྲོ་ཆོས་སྲུང་རྣམས། །སྤྱན་དྲངས་ཐིམས་པས་སྐྱབས་གནས་འདུས་སྐུར་གྱུར།  །དེ་ལྟར་སྐྱབས་གནས་ཀུན་འདུས་ཀྱི་བདག་
ཉིད་ཆེན་པོར་མོས་ནས་དད་གུས་ཤུགས་དྲག་པོས་ཡན་ལག་བདུན་པ་རིམ་བཞིན་བྱ་བ་ནི།  ཀུན་ཁྱབ་ཡེ་ཤེས་དག་པའི་མེ་ལོང་ངོས། །རིགས་བརྒྱའི་དབྱེ་བ་ཅིར་ཡང་འཆར་བའི་གཟུགས། །སྤྲོ་མཛད་དཔལ་ལྡན་རྡོ་རྗེ་སློབ་དཔོན་ཞེས། །བསོད་ནམས་ཞིང་
གི་དམ་པར་ཕྱག་འཚལ་ལོ། །རབ་དཀར་དབུ་འཕྲེང་གཡོ་བའི་ཆུ་བཞི་དང། །མེ་ཏོག་རྣམ་བཀྲ་བདུག་སྤོས་དུད་སྤྲིན་གཏིབས། །མུན་སེལ་སྣང་བ་དྲི་ཆབ་རོ་བརྒྱའི་ཟས། །སྙན་བརྗིད་རོལ་མོའི་སྒྲ་དང་དབྱངས་ཀྱིས་མཆོད། །དབང་
པོ་རྣམ་དྲུག་བདེ་བའི་ལོངས་སྤྱོད་ཀྱིས། །ཚིམ་བྱེད་ཡིད་འོང་གཟུགས་སོགས་འདོད་ཡོན་ལྔ། །མཐོང་བ་ཙམ་གྱིས་བཀྲ་ཤིས་མཆོག་གི་སྦྱིན། །སྟེར་བྱེད་རྟགས་དང་རྫས་རྣམས་ལེགས་པར་འབུལ། །བྱེ་བ་ཕྲག་བརྒྱའི་གྲངས་སྙེད་
ལྷུན་པོ་དང། །གླིང་དང་གླིང་ཕྲན་ཉི་མ་ཟླ་བ་ཟུང། །ས་བདག་འབྱོར་བའི་རིན་ཆེན་སྣ་བདུན་སོགས། །ལྷ་དང་མི་ཡི་ཕུན་ཚོགས་ཐམས་ཅད་འབུལ། །སྤྲོས་མཚན་དམིགས་གཏད་ཞིག་པའི་ཡེ་ཤེས་དབྱིངས། །སྣང་བརྒྱ་དང་

[085B] །རབ་ཏུ་གང་བའི་ཀུན་བཟང་མཆོད་ཚོགས་རྣམས། །སྐྱབས་གནས་ཀུན་འདུས་ཁྱེད་ལ་ལེགས་པར་འབུལ། །བདག་ཅག་རྣམས་ཀྱིས་ཚེ་རབས་ཐོག་མེད་ནས། །ལུས་ངག་ཡིད་གསུམ་ཉོན་མོངས་དབང་གྱུར་པས་
བཅས་དང་རང་བཞིན་ཁ་ན་མཐོའི་ཚོགས། །ཅི་བགྱིས་འགྱོད་སྡོམ་དྲག་པོས་བཤགས་པར་བགྱི། །རྒྱལ་དང་རྒྱལ་སྲས་སློབ་མར་བཅས་པ་ཡི། །ལེགས་མཛད་རྣམ་དཀར་ཀུན་ལ་ཡི་རང་ཞིང། །འགྲོ་བའི་དུག་གསུམ་ནད་བརྒྱ་སེལ་བྱེད་
པའི། །མདོ་སྔགས་ཆོས་ཀྱི་སྨན་མཆོག་སྩལ་དུ་གསོལ། །ཚོགས་གཉིས་རིན་ཆེན་ཁམས་ལས་ལེགས་གྲུབ་པའི། །གསང་གསུམ་ལྷུན་པོ་རྟག་ཏུ་བརྟན་པར་གསོལ། །དུས་གསུམ་དགེ་བའི་ཕུང་པོ་མ་ལུས་པ། །ཐམས་ཅད་
གཟིགས་པ་མྱུར་དུ་ཐོབ་ཕྱིར་བསྔོ།  །དེ་ལྟར་ཡན་ལག་བདུན་པ་བྱས་རྗེས་མཎྜལ་ཚོམ་བུ་སོ་བདུན་མ་སོགས་གང་མང་ཕུལ་ལ།  བླ་མ་རིན་པོ་ཆེ་བདག་གི་བློ་ཆོས་སུ་འགྲོ་བར་བྱིན་གྱིས་རློབ་ཏུ་གསོལ། ཆོས་ལམ་དུ་འགྲོ་བར་བྱིན་གྱིས་རློབ་ཏུ་གསོལ། ཕྱིན་
ཅི་ལོག་གི་བློ་སྣ་ཐམས་ཅད་འགག་པར་བྱིན་གྱིས་རློབ་ཏུ་གསོལ། ཕྱིན་ཅི་མ་ལོག་པའི་བློ་སྣ་མཐའ་དག་རང་རྒྱུད་ལ་སྐྱེ་བར་བྱིན་གྱིས་རློབ་ཏུ་གསོལ། ཕྱི་དང་ནང་གི་འགལ་རྐྱེན་བར་གཅོད་ཐམས་ཅད་ཞི་ཞིང། མཐུན་རྐྱེན་ཐམས་ཅད་
ཡིད་བཞིན་དུ་འགྲུབ་པར་བྱིན་གྱིས་རློབ་ཏུ་གསོལ། ཟུང་འཇུག་རྡོ་རྗེ་འཆང་ཆེན་པོའི་གོ་འཕང་མྱུར་དུ་ཐོབ་པར་བྱིན་གྱིས་རློབ་ཏུ་གསོལ།  ཞེས་སོགས་ཀྱིས་གསོལ་བ་ལན་མང་དུ་བཏབ་རྗེས་སླར་ཡང་ཚིགས་སུ་བཅད་པར་འདི་ལྟར་གསོལ་བ་གདབ་བོ། །།

[086A]༄༅། །སྐུ་གསུམ་མངོན་རྫོགས་ནམ་མཁའི་ནོར་བུ་མཆོག་ལུས་ཅན་སྐལ་འཚམ་འཕྲིན་ལས་སྣང་ཟེར་གྱིས། །མཆོག་ཐུན་རང་འདོད་ལས་ལ་ཅིག་ཅར་དུ། །འཇུག་མཛད་རྗེ་བཙུན་བླ་མར་གསོལ་བ་
འདེབས། །འདོད་ཆགས་གཅོང་ནད་སེལ་བའི་སྨན་གྱི་མཆོག་ཞེ་སྡང་ཚ་བའི་གདུང་འཕྲོག་གངྒཱའི་ཀླུང། །གཏི་མུག་མུན་སེལ་སྒྲོན་མེའི་སྣང་བ་འཕྲོ། །བདེ་ལེགས་འབྱུང་གནས་ཁྱེད་ལ་གསོལ་བ་འདེབས། །སྤངས་རྟོགས་
མཐར་སོན་རིན་ཆེན་དབང་གི་རྒྱལ། །འདོད་དགུ་སྩོལ་བའི་འཕྲིན་ལས་ལྷུན་གྲུབ་ཅན། །དུས་གསུམ་རྒྱལ་བ་ཀུན་འདུས་ངག་གི་དབང། །རིགས་བརྒྱའི་མཆོག་ལྡན་ཁྱེད་ལ་གསོལ་བ་འདེབས། །བློ་བཟང་རྒྱལ་བ་གཉིས་
པའི་ཆོས་ཀྱི་ཆར། །དད་མོས་འཛིན་མར་ཕོབ་པས་བསྐལ་བཟང་འདིའི། །རྣམ་འདྲེན་རྒྱ་མཚོའི་ངོ་བོར་བསྔགས་འོས་པའི། །རྡོ་རྗེ་སློབ་དཔོན་མཆོག་ལ་གསོལ་བ་འདེབས། །སྙིགས་མའི་དུས་འདིར་རྒྱལ་བ་ཇི་བཞིན་དུ།།
བཤད་སྒྲུབ་བསྟན་པ་སྤེལ་བའི་སྨོན་ལམ་མཐུས། །རིས་མེད་འགྲོ་ལ་རྣམ་ཀུན་དགེ་ལེགས་ཀྱི། །དཔལ་སྩོལ་རོལ་པའི་རྡོ་རྗེར་གསོལ་བ་འདེབས། །རྒྱལ་ཀུན་ཡབ་ཏུ་གྱུར་ཀྱང་བཅུ་དྲུག་ལོའི། །ལང་ཚོ་རབ་མཛེས་འཇམ་
དཔལ་གཞོན་ནུ་གང། །གཏུམ་ཆེན་ཁྲོ་པོའི་དབང་པོའི་སྐུར་བསྟན་པ། །བླ་མ་གཤིན་རྗེ་གཤེད་ལ་གསོལ་བ་འདེབས། །དངོས་གྲུབ་འབྱུང་གནས་དྲིན་ཅན་བླ་མ་ལ། །སྐྱོན་རྟོག་ཕྲ་མོ་ཅམ་ཡང་མི་སྐྱེ་ཞིང། །རྩེ་

[086B] །བཀའ་བཞིན་ཉམས་སུ་ལེན་པར་བྱིན་གྱིས་རློབས། །ལུས་སྲོག་ཡུད་ཙམ་གློག་གི་ཟློས་གར་བཞིན། །གནས་དང་ལོངས་སྤྱོད་གཞན་གྱི་བརྙན་པོར་མཚུངས། །ཡིད་བརྟན་མི་རུང་སྡུག་
བསྔལ་འབྱུང་གནས་ཀྱི། །སྲིད་ལ་ཞེན་པ་ལྡོག་པར་བྱིན་གྱིས་རློབས། །རིགས་དྲུག་གནས་ངན་འཁྱམས་པའི་འགྲོ་བ་རྣམས། །བདག་ལ་རང་གི་སྲོག་བཞིན་གཅེས་འཛིན་པའི། །དྲིན་ཅན་ཕ་མར་མཐོང་ནས་སྙིང་རྗེ་དང། །
བྱང་ཆུབ་སེམས་མཆོག་སྐྱེ་བར་བྱིན་གྱིས་རློབས། །གཞི་མེད་རྩ་བ་བྲལ་བའི་ཆེས་ཀྱི་གཤིས། །ནམ་མཁའ་ལྟ་བུའི་གནས་ལུགས་མཐོང་བ་དང། །སྒྱུ་མ་ཇི་བཞིན་རྒྱལ་སྲས་སྤྱོད་པ་ལ། །བསླབས་པས་ལམ་བཟང་བགྲོད་
པར་བྱིན་གྱིས་རློབས། །ཚེ་རབས་ཀུན་ཏུ་རྗེ་བཙུན་ཡབ་སྲས་གསུམ། །སྙིང་གི་ཟེའུ་འབྲུར་ཕོ་བྲང་བརྟན་བཅས་ནས། །གནས་སྐབས་མཐར་ཐུག་ལེགས་ཚོགས་མ་ལུས་པ། །བསམ་པའི་མོད་ལ་སྩོལ་བར་བྱིན་གྱིས་རློབས་
དེ་ལྟར་གསོལ་བཏབ་བླ་མ་ལྷག་པའི་ལྷའི། །གནས་གསུམ་ལས་བྱུང་འོད་དང་བདུད་རྩིའི་རྒྱུན། །བདག་གི་སྒོ་གསུམ་ལ་ཞུགས་སྡིག་སྒྲིབ་སྦྱངས། །དབང་དང་ཡོན་ཏན་མ་ལུས་ཐོབ་པར་གྱུར། །སླར་ཡང་རྩེ་གཅིག་གསོལ་བ་བཏབ་
པའི་མཐུས། །བླ་མ་ཡི་དམ་དགྱེས་པའི་འཛུམ་དང་བཅས། །བདག་གི་སྤྱི་བོ་ནས་ཞུགས་སྙིང་གི་དབུས། །མི་ཤིགས་ཐིག་ལེ་མཆོད་དང་དབྱེར་མེད་གྱུར།  །དེ་ལྟར་ཚིག་དང་དམིགས་པ་རྣམས་བསྟུན་ནས་ཡི་དམ་ཡེངས་པར་ཉམས་སུ་བླངས་པའི་རྗེས་སུ་དགེ་

[087A]༄༅།  །བ་བྱང་ཆུབ་ཀྱི་རྒྱུར་བསྔོ་བ་དང་བཀྲ་ཤིས་ཀྱིས་བརྒྱན་པ་སོགས་སྤྱི་ལྟར་བྱའོ། །ཞེས་དྲིན་ཅན་རྩ་བའི་བླ་མ་ཁྲི་ཆེན་རྡོ་རྗེ་འཆང་ཆེན་ངག་དབང་མཆོག་ལྡན་པའི་ཞལ་སྔ་ནས་དང། ལྕང་སྐྱ་མཆོག་སྤྲུལ་རིན་པོ་ཆེ། ངེད་བཅས་ངོ་བོ་དབྱེར་མེད་དུ་མོས་
ནས་མཆོད་ཅིང་གསོལ་བ་འདེབས་པའི་བླ་མའི་རྣལ་འབྱོར་དགེ་ལེགས་གཏེར་མཛོད་ཅེས་བྱ་བ་འདི་ནི་སྙིགས་དུས་རྒྱལ་བའི་བསྟན་བ་སྤེལ་བའི་སྨོན་ལམ་གྱི་མཐུ་གྲུབ་པའི་སྐྱེས་མཆོག་དམ་པ་ལྕང་སྐྱ་མཆོག་སྤྲུལ་རིན་པོ་ཆེའི་ཡོངས་འཛིན་དགེ་བའི་བཤེས་གཉེན་བདེ་འབྱོར་བླ་མ་ཨ་ཆི་ཐུ་དར་ཧན་མཁན་པོ་ངག་དབང་
དོན་གྲུབ་ཀྱིས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།  དགེ་ལེགས་འཕེལ།། །།

[087B][BP]


[001A]༄༅།  །རྒྱལ་བ་ཀུན་གྱི་ཡབ་གཅིག་རྗེ་བཙུན་འཇམ་དཔལ་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྦྲིན་རྒྱ་མཚོ་ཞེས་བྱ་བའི་རྣམ་པར་འགྲེལ་བ་ཀུན་གསལ་ཤེས་རབ་འདོད་འཇོ་ཞེས་བྱ་བ་བཞུགས་སོ། །།

[001B] །ན་མོ་གུ་རུ་མཉྫུ་གྷོ་ཥ་སྭར་སྭ་སྟྱ། བརྩེ་ཆེན་ཐུགས་བསྐྱེད་ཡོངས་སྨིན་ས་བོན་ལ། །ཤེས་རབ་བདུད་རྩིས་བྲན་ལས་བསྐྱེད་རྫོགས་པའི། །སྐུ་གསུམ་མཁའ་ལྟར་ཁྱོན་ཡངས་
དཔག་བསམ་ལྗོན། །རྣམ་འདྲེན་ཟས་གཙང་སྲས་ཀྱིས་དགེ་ལེགས་སྩོལ། །མཐའ་ཡས་དུས་ནས་མངོན་རྫོགས་བྱང་ཆུབ་ས་ལ་གནས་ཀྱང་རྒྱལ་བའི་མྱུ་གུ་གསར་བའི་གར་དུ་ཟློས། །བདེ་གཤེགས་ཀུན་གྱི་ཡབ་
ཏུ་གྱུར་པའི་ཆེ་མཆོག་དམ་པ་ཉིད་ཀྱང་བཅུ་དྲུག་ལང་ཚོའི་མཛེས་པ་ཅན། །གདོད་ནས་རྣམ་དག་ཀུན་རྟོག་སྤྲོས་པའི་མཚན་མ་ཞི་ཡང་འོད་བརྒྱ་འབར་བའི་དཀྱིལ་འཁོར་ལྷམ་མེ་བ། །ཡེ་ཤེས་ལུས་ཅན་ལྷག་པའི་
ལྷ་ཁྱོད་སྙིང་དབུས་བཞུགས་ནས་འཆད་རྩོད་རྩོམ་ལ་ཐོགས་མེད་བློ་གྲོས་སྩོལ། །མི་ཤེས་དྲབ་གཅོད་ལ་ཆེས་རྣོ་བའི། །བརྟན་པའི་འཁོར་ལོ་བདུད་སྡེའི་སྲོག་འཕྲོག་ཅན། །འཇིགས་མེད་སྟོབས་ཀྱི་འཇུག་པ་

[002A] །བཅུ་རྫོགས་པའི། །བློ་བཟང་གྲགས་པའི་དཔལ་ལ་མགོས་ཕྱག་འཚལ། །འཕོ་འགྱུར་བྲལ་པ་དོན་དམ་ཆོས་ཀྱི་ངང། །འཁོར་འདས་མ་ལུས་ཞུ་བའི་མིང་གི་རྗེས། །ཀུན་
རྟོག་རི་མོ་གསར་པས་དུས་གསུམ་དུ། །ཤེས་བྱར་སྲིད་ཀྱི་ངོ་མཚར་སྙེད་བྲིས་ཀྱང། །མཁྱེན་བཟང་གང་གི་བློ་གྲོས་སྐད་ཅིག་མའི། །གཞལ་བྱར་མ་འདྲེས་ཆུབ་བའི་རྨད་བྱུང་གཏམ། །ཕྱོགས་བཅུའི་རྒྱལ་
བ་ཀུན་གྱིས་དུས་རྟག་ཏུ། །བརྗོད་ཀྱང་ཟད་མཐར་གཏུགས་པ་ག་ལ་ཞིག་འོན་ཀྱང་འགྲོ་བའི་བགོ་སྐལ་ལ་འཇུག་པའི། །གསང་གསུམ་ཡོན་ཏན་ཆ་ཤས་ལྕི་བ་ཅན། །བསམ་པ་ཐམས་ཅད་རྫོགས་
བྱེད་དབང་གི་རྒྱལ། །སྙན་ཚིག་སྲད་བུར་བརྒྱུས་པའི་མཱ་ལི་ཀ་གང་གི་མགུལ་བར་འཕྱང་མོད་བློ་གྲོས་ལ། །བྱིན་རླབས་སྣང་བ་བྱིན་པས་བདེན་གཉིས་ཆོས། །མ་ལུས་མངོན་སུམ་ཡུལ་དུ་གཏན་འབེབས་

[002B] ༑བསྟོད་སྤྲིན་རྒྱ་མཚོའི་གསལ་བྱེད་འདི་ན་སྤྲོ། །འདིར་དུས་གསུམ་རྒྱལ་བ་ཐམས་ཅད་ཀྱི་མཁྱེན་པའི་རང་གཟུགས་རྗེ་བཙུན་འཇམ་དཔལ་དབྱངས་དུར་སྨྲིག་གི་རྒྱལ་མཚན་བཟུང་སྟེ་ཆོས་ཀྱི་སྲིད་ཆེན་པོར་དབང་
བསྒྱུར་བ་མདོ་སྔགས་ཀྱི་ཐུབ་བསྟན་ཡོངས་སུ་རྫོགས་པ་ལ་མ་རྟོགས་པ་དང་ལོག་པར་རྟོག་པ་དང་ཐེ་ཚོམ་གྱི་དྲི་མ་ཕྲ་མོ་ཙམ་ཡང་མ་ལུས་པར་བསལ་ཏེ་སྐལ་བཟང་ཐར་འདོད་ཀྱི་ཡིད་ཅན་རྣམས་རྒྱལ་བ་ཉིད་བཞིན་དུ་འཇུག་
ངོགས་བདེ་ཞིང་མ་ནོར་བར་དབུགས་དབྱུང་བར་བྱེད་པ་རྗེ་བདག་ཉིད་ཆེན་པོ་བློ་བཟང་གྲགས་པའི་དཔལ་ཀྱི་གསུང་གི་གསང་བ་རྨད་དུ་བྱུང་བའི་ཆ་ཤས་ལས། བསྟོད་ཆེན་བཞིར་གྲགས་པའི་ནང་ཚན་རྒྱལ་བ་ཀུན་གྱི་
ཡབ་གཅིག་རྗེ་བཙུན་འཇམ་དཔལ་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ཞེས་དོན་ཟབ་ཅིང་རྒྱ་ཆེ་ལ་དཎྜཱིའི་གཞུང་ལུགས་ལས་བྱུང་བའི་སྙན་ངག་ཚིག་རྒྱན་གྱི་ཉམས་ཕུལ་དུ་བྱུང་བས་
གངས་ཅན་གྱི་སྙན་ཚིག་གཞན་ལ་སེང་གེའི་ང་རོ་བཞིན་དུ་ཉེ་བར་འགོད་པའི་བསྟོད་ཚིག་བྱིན་རླབས་ཅན་འདི་ཉིད་འཆད་པ་ལ་གསུམ། མཆོད་པར་བརྗོད་ཅིང་རྩོམ་པར་དམ་བཅའ་བ། བསྟན་བཅོས་ཀྱི་ལུས་དངོས་
བཤད་པ། བརྩམས་པས་གཞན་ལ་ཕན་པར་སྨོན་པ་སོགས་མཇུག་གི་དོན་བཤད་པའོ། །དང་པོ་ལ་གཉིས། རྒྱ་གར་འཕགས་པའི་ཡུལ་གྱི་བསྟན་བཅོས་ཀྱི་འགྱུར་ཕྱག་དང་མཐུན་པའི་ཕྱག་འཚལ་བ་དང། །

[003A]༄༅། །བསྟན་བཅོས་ལུས་ཀྱི་མཆོད་བརྗོད་དང་རྩོམ་པར་དམ་བཅའ་བཤད་པའོ། །དང་པོ་ནི། ན་མོ་གུ་རུ་མཉྫ་གྷོ་ཥཱ་ཡ། ཞེས་པ་སྟེ། ན་མོ་ནི་ཕྱག་འཚལ་བའམ་འདུད་པ། གུ་རུ་བླ་མ་
མཉྫུ་འཇམ་གྷོ་ཥ་དབྱངས། དེ་ལ་རྣམ་དབྱེ་བཞི་པ་ཆེད་དུ་བྱ་བའི་གཅིག་ཚིག་དེ་བྱིན། དབྱངས་ཅན་སྒྲ་མདོ་ལས། དེ་ལ་ཨཀྲ་དོ་ཞེས་པས་ཨཀྲ་ཨཱག་མ་བྱིན། ཨཀྲ་གི་ཀྲ་དང་དེའི་ང་ཁྱད་དོན་གྱིས་ཕྱིས། ངའི་
དབྱངས་ཨ་ཨ་ཡའོ་ཞེས་པས་ཨ་ཡུར་བསྒྱུར། འདྲ་བའི་ཡི་གེ་འདུས་པ་ལ་རིང་པོའོ་ཞེས་པས་ཥའི་དབྱངས་ཨ་དང། ཨ་ཡུའི་ཨ་འདྲ་འདུས་ཀྱི་རིང་པོར་བསྒྱུར། ཡ་དབྱངས་མེད་ཨ་ལ་དྲངས་པས་གྷོ་ཥཱ་ཡ་སྟེ་འཇམ་
དབྱངས་ཀྱི་ཆེད་དུ་ཞེས་པ་དོན་དུ་བླ་མ་མགོན་པོ་འཇམ་དབྱངས་ལ་ཕྱག་འཚལ་ལོ་ཞེས་པ་ཡིན་ལ། དེ་ཡང་འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་པས། ཨིནྡྲ་ནཱི་ལའི་མདོག་ལྟར་རབ་སྔོ་བའི། །རབ་མཛེས་
འོད་ཟེར་ལྔ་ཡི་དྲ་བ་ཅན། །ཤིན་ཏུ་ཟླུམ་པའི་དབུས་སུ་འཇམ་དཔལ་དབྱངས། །མངོན་སུམ་གཟིགས་པ་རྒྱལ་སྲས་ཆོས་ཀྱི་རྗེ། །ཞེས་དང། དེ་ནས་བརྩམས་ཏེ་རྗེ་བཙུན་མཁྱེན་པའི་གཏེར། །ནམ་འདོད་གཟིགས་
ཤིང་དཔལ་ལྡན་འདུས་པ་དང། །ཤེས་རབ་ཕ་རོལ་ཕྱིན་གཞུང་ཟབ་མོའི་དོན། །རྒྱུན་དུ་གསན་བ་ཞེས་གསུངས་པ་ལྟར། སྐྱིད་ཤོད་དགའ་བ་གདོང་དུ་རྗེ་བཙུན་འཇམ་དཔལ་དབྱངས་ཀྱི་ཞལ་མངོན་སུམ་དུ་གཟིགས་

[003B] ཐ་ན་འཁོར་བསྟེན་པ་དང། འབྱོན་བཞུགས་ལ་སོགས་བའི་འཕྲལ་གྱི་སྤྱོད་ལམ་ཡང་ཕལ་ཆེར་མགོན་པོ་འཇམ་དབྱངས་ཉིད་ལ་ཞུས་ནས་ཇི་ལྟར་
ལུང་བསྟན་པ་བཞིན་མཛད་པ་གསང་བའི་རྣམ་ཐར་དུ་གསལ་བ་བཞིན་རྗེ་ཉིད་ཀྱིས་ཀྱང། ལེགས་བཤད་སྙིང་པོ་ལས། འཇམ་དབྱངས་ཞེས་གྲགས་གྲགས་བའི་འཕྲེང་བས་ཀུན་ཁྱབ་ཁྱབ་བདག་དེ་ཡི་ཞབས། །ཤུགས་དྲག་རྒྱུན་མི་ཆད་པའི་དད་པ་ཡིས། །སྙིང་གི་
པདྨའི་ལྟེ་བར་གུས་བསྟེན་པས། །གསུང་རབ་དེ་ཉིད་མཐོང་བའི་རིགས་སྨྲ་དེས། །རྨད་བྱུང་གཏམ་གྱི་སྦྱོར་བ་འདི་བྱས་སོ། །ཞེས་དང། རིམ་ལྔ་གསལ་སྒྲོན་ལས། གང་གི་འཕྲིན་ལས་ཟེགས་མའི་ཆ་ཤས་ཙམ། །སྙིང་ལ་ཞུགས་པ་ཡིས་ཀྱང་རྙེད་དཀའ་པ། །
ཤིན་ཏུ་སྦས་དོན་ལྷང་དེར་གསལ་མཛད་པ། །རྗེ་བཙུན་མཁྱེན་པའི་གཏེར་དེས་བདག་སྐྱོངས་ཤིག་ཅེས་བཀའ་སྩལ་པས་གཙོ་བོར་རྗེ་བཙུན་གྱི་བཀའ་དྲིན་གྱིས་སྤས་དོན་ཟབ་མོ་སོགས་གཟིགས་བར་བསྟན་པ་ལྟར་བླ་མ་གཞན་དང་མགོན་པོ་འཇམ་དབྱངས་
དབྱེར་མེད་དུ་མོས་པ་ཙམ་མ་ཡིན་པར་དངོས་སུ་ཆོས་སྟོན་པའི་བླ་མར་གྱུར་པའི་མགོན་པོ་འཇམ་དབྱངས་ལ་ཕྱག་མཛད་པ་ཡིན་ཞིང། དགོས་པ་ནི་རྩོམ་པ་མཐར་ཕྱིན་པ་སོགས་གནས་སྐབས་མཐར་ཐུག་གི་བཞེད་དོན་བདེ་བླག་ཏུ་འགྲུབ་པའི་ཆེད་དུའོ། །གཉིས་
པ་ནི། ཚད་མ་ཀུན་ལས་བཏུས་པའི་མཆོད་བརྗོད་དུ། ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་བཙལ་ཏེ། །ཞེས་བདག་ཅག་གི་སྟོན་པ་ཚད་མར་གྱུར་པའི་སྒྲུབ་བྱེད་ལ་རྒྱུ་ཕུན་སུམ་ཚོགས་པ་དང་འབྲས་བུ་ཕུན་སུམ་ཚོགས་པ་

[004A]༄༅། །གཉིས་ཀྱི་རྒྱུ་ཕུན་སུམ་ཚོགས་པ་ལ་བསམ་པ་ཕུན་སུམ་ཚོགས་པ་འགྲོ་ལ་ཕན་བཞེད་པའི་ཐུགས་རྗེ་ཆེན་པོ་དང། སྦྱོར་བ་ཕུན་སུམ་ཚོགས་པ་དངོས་བསྟན་བདག་མེད་རྟོགས་པའི་ཤེས་རབ་ལ་སྟོན་པའི་མིང་གིས་བསྟན་པས་མཚོན་
པར་ཕྱིན་དྲུག་གི་ཉམས་ལེན་ལ་སྤྱོད་པ་གཉིས་དང། འབྲས་བུ་ཕུན་སུམ་ཚོགས་པ་ལ་སྤངས་རྟོགས་ཁྱད་པར་གསུམ་ལྡན་གྱི་བདེ་བར་གཤེགས་པ་བརྙེས་པ་དང་ཐར་འདོད་ཀྱི་སྐྱེས་བུ་འཁོར་བའི་སྡུག་བསྔལ་ལས་སྐྱོབ་བར་བྱེད་པའི་འཕྲིན་ལས་ཕུན་སུམ་ཚོགས་
པ་གཉིས་རྣམས་བསྟན་པ་དང་འདྲ་བར་སྐབས་འདིར་ཡང་རྗེ་བཙུན་འཇམ་དཔལ་དབྱངས་དེ་ཉིད་ཐར་འདོད་སླུ་བ་མེད་པའི་ཚད་མའི་སྐྱེས་བུར་སྟོན་བཞེད་ནས་ཐུགས་རྗེ་ཆེན་པོ་ལ་སོགས་པ་བཞིའི་སྒོ་ནས་བསྟོད་པ་སྟེ། དེ་ཡང་སློབ་དཔོན་ཆེན་པོ་ཟླ་བའི་ཞབས་ཀྱི་འཇུག་པ་རང་
འགྲེལ་ལས། ཡང་དག་པར་འཛིན་དུ་འཇུག་པ་ལས་ནི། ཇི་ལྟར་འཕགས་པ་འཇམ་དཔལ་བྱང་ཆུབ་སེམས་དཔར་གྱུར་པ་ཉིད་ཀྱིས་བཅོམ་ལྡན་འདས་ཤཱཀྱ་ཐུབ་པ་དང་དེ་ལས་གཞན་པའི་དེ་བཞིན་གཤེགས་པ་རྣམས་ཆེས་ཐོག་མ་ཁོ་ནར་བྱང་ཆུབ་ཀྱི་སེམས་
ཡང་དག་པར་འཛིན་དུ་བཅུག་པར་འདོན་པ་ཡིན་ནོ། །ཞེས་རྗེ་བཙུན་འཇམ་དཔལ་དབྱངས་བྱང་ཆུབ་སེམས་དཔར་གྱུར་ཟིན་པས་ཐེག་པ་ཆེན་པོའི་དགེ་བའི་བཤེས་གཉེན་མཛད་དེ་བདག་ཅག་གི་སྟོན་པ་ལ་སོགས་པ་ཡང་དང་པོར་ཐུགས་བསྐྱེད་དུ་བཅུག་པར་གསུངས་པ་དང་
འཇམ་དབྱངས་ཀྱི་ཞིང་གི་བཀོད་པ་བསྟན་པའི་མདོ་ལས། འཇམ་དཔལ་གཞོན་ནུར་གྱུར་པ་འདི་ཉིད་དེའི་ཚེ་དེའི་དུས་ན། འཁོར་ལོས་སྒྱུར་བའི་རྒྱལ་པོ་ནམ་མཁའ་ཞེས་བྱ་བར་གྱུར་བ་སྟེ། འཇམ་དཔལ་གཞོན་ནུར་གྱུར་པ་འདིས་བྱང་ཆུབ་ཏུ་སེམས་བསྐྱེད་

[004B] མི་སྐྱེ་བའི་ཆོས་ལ་བཟོད་པ་ཐོབ་ནས་ཀྱང་བསྐལ་པ་གངྒཱའི་ཀླུང་དྲུག་ཅུ་རྩ་བཞིའི་བྱེ་མ་སྙེད་འདས་པར་གྱུར་ཏེ། དེ་ནས་ཉེ་བར་བཟུང་ནས། འདི་དེ་བཞིན་
གཤེགས་པའི་སྟོབས་བཅུ་ཡོངས་སུ་རྫོགས་སོ། །འདི་བྱང་ཆུབ་སེམས་དཔའི་ས་བཅུ་ཐམས་ཅད་ཡོངས་སུ་རྫོགས་སོ། །འདི་སངས་རྒྱས་ཀྱི་ས་ཡོངས་སུ་རྫོགས་སོ། །འདི་སངས་རྒྱས་ཀྱི་ཆོས་ཐམས་ཅད་ཀྱང་ཡོངས་སུ་རྫོགས་ཏེ་བར་འགའ་ཡང་དེས་བདག་བྱང་ཆུབ་
མངོན་པར་རྫོགས་པར་འཚང་རྒྱ་བར་འགྱུར་རམ་མི་འགྱུར་སྙམ་པའི་སེམས་གཅིག་ཀྱང་བསྐྱེད་པར་མ་གྱུར་ཏོ། །རིགས་ཀྱི་བུ། བཅོམ་ལྡན་འདས་དེ་བཞིན་གཤེགས་པ་འབྲུག་སྒྲའི་དབྱངས་ཀྱི་རྒྱལ་པོའི་སྤྱན་སྔར། རྒྱལ་པོ་དེ་དང་ལྷན་ཅིག་ཏུ་བྱང་ཆུབ་ཏུ་
སེམས་བསྐྱེད་པའི་སྲོག་ཆགས་བྱེ་བ་ཕྲག་ཉི་ཤུ་པོ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས། ཆོས་ཀྱི་འཁོར་ལོ་བསྐོར་ཏེ་སེམས་ཅན་ཚོད་མེད་གྲངས་མེད་པའི་དོན་དུ་སངས་རྒྱས་ཀྱི་བྱ་བ་
བྱས་ནས། སངས་རྒྱས་ཀྱི་མྱ་ངན་ལས་འདའ་པར་ཡོངས་སུ་མྱ་ངན་ལས་འདས་སོ། །དེ་དག་ཐམས་ཅད་ཀྱང་འཇམ་དཔལ་གཞོན་ནུར་གྱུར་པ་འདིས་སྦྱིན་པ་ལ་ཡང་དག་པར་བཙུད་དོ། །དེ་བཞིན་དུ་ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་
གཏན་དང། ཤེས་རབ་ལ་ཡང་དག་པར་བཙུད་དེ། ཐམས་ཅད་ལ་ཡང་བསྙེན་བཀུར་དང་ཡོངས་སུ་སྤྱད་པ་བྱས་སོ། །ཐམས་ཅད་ཀྱིས་དམ་པའི་ཆོས་བཟུང་ངོ། །དེ་བཞིན་གཤེགས་པ་གཅིག་མ་གཏོགས་པ་ནི་སངས་རྒྱས་ཀྱི་ཞིང་འདི་ནས། འོག་གི་

[005A]༄༅། །ཕྱོགས་ལོགས་སུ་སྣགས་རྒྱས་ཀྱི་ཞིང་གངྒའི་ཀླུང་བཞི་ཁྲི་བཞི་སྟོང་གི་བྱེ་མ་སྙེད་འདས་པ་ན། འཇིག་རྟེན་གྱི་ཁམས་སའི་དབྱངས་ཤེས་བྱ་བ་ཡོད་དོ། །དེ་ན་དེ་བཞིན་གཤེགས་པ་སའི་ལྷ་ཞེས་བྱ་བ་བྱང་ཆུབ་སེམས་དཔའི་
དགེ་འདུན་ཚད་མེད་པ་དང། སྐུ་ཚེའི་ཚད་དཔག་ཏུ་མེད་པར་བཞུགས་པ་སྟེ། དེ་ད་ལྟར་ཡང་བཞུགས་ཤིང་འཆོག་ཞེས་སོ། །ཞེས་གངྒའི་ཀླུང་གྲངས་མེད་བ་བརྒྱ་སྟོང་ཕྲག་བདུན་གྱི་བྱེ་མའི་གྲངས་དང་མཉམ་པའི་བསྐལ་པའི་སྔ་རོལ་ན་རྗེ་བཙུན་འཇམ་དཔལ་
དབྱངས་འཁོར་ལོས་སྐྱུར་བའི་རྒྱལ་པོ་ནམ་མཁའ་ཞེས་པར་གྱུར་པའི་ཚེ་དེ་བཞིན་གཤེགས་པ་འབྲུག་སྒྲའི་དབྱངས་ཀྱི་རྒྱལ་པོའི་སྤྱན་ནི་སྔར། འཁོར་བ་མཐའ་མ་མེད་པ་ཡི། །སྔོན་གྱི་མཐའ་མ་ཇི་སྲིད་པ། །དེ་སྲིད་སེམས་ཅན་ཕན་དོན་དུ། །སྤྱོད་པ་དཔག་
ཡས་སྤྱད་པར་བྱ། །འཇིག་རྟེན་མགོན་པོའི་སྤྱན་སྔ་འདིར། །བྱང་ཆུབ་མཆོག་ཏུ་སེམས་བསྐྱེད་དོ། །འགྲོ་བ་ཐམས་ཅད་མགྲོན་གཉེར་ཏེ། །དབུལ་ཞིང་འཕོངས་ལས་འགྲོལ་བར་བྱ། །དེ་རིང་ཕན་ཆད་གལ་ཏེ་ཡང། །བདག་གིས་འདོད་ཆགས་སེམས་བསྐྱེད་ན། །ཕྱོགས་
བཅུ་དག་ན་གང་བཞུགས་བའི། །སངས་རྒྱས་ཐམས་ཅད་བསླུས་པར་གྱུར། །བྱང་ཆུབ་ནམ་ཞིག་ཐོབ་བར་དུ། །ཐ་བའི་སེམས་དང་གནོད་སེམས་དང། །ཕྲག་དོག་དང་ནི་སེར་སྣ་ཡང། །དེ་རིང་ཕྱིན་ཆད་མི་བྱའོ། །ཚངས་པའི་སྤྱོད་པ་བདག་གིས་སྤྱད། །སྡིག་པའི་
འདོད་པ་ཡོངས་སུ་གཏང། །ཚུལ་ཁྲིམས་སྡོམ་དང་ངེས་པ་ལ། །སངས་རྒྱས་རྗེས་སུ་བསླབ་པར་བྱ། །བདག་ནི་བྱང་ཆུབ་རངས་ཚུལ་དུ། །འཚང་རྒྱར་མོས་ཤིང་སྤྲོ་བ་མེད། །ཕྱི་མཐར་ཐུག་གི་བར་དུ་ཡང། །སེམས་ཅན་གཅིག་ཕྱིར་སྤྱད་པར་བྱ། །ཚད་མེད་བསམ་

[005B] །སངས་རྒྱས་ཞིང་ནི་སྤྱད་བར་བྱ། །ཕྱོགས་རྣམས་བཅུ་པོ་ཐམས་ཅད་དུ། །བདག་གི་མིང་ནི་ཐོས་པར་བྱ། །བདག་གིས་བདག་ལ་ལུང་བསྟན་ཏེ། །སངས་རྒྱས་འགྱུར་བར་དོགས་པ་མེད། །བདག་གི་ལྷག་བསམ་རྣམ་པར་དག་བདག་དབང་འདི་ན་
འདྲེན་པ་རྣམས། །ལུས་དང་ངག་གི་ལས་རྣམས་ཀྱང། །རྣམ་པ་ཀུན་ཏུ་བདག་གིས་སྦྱང། །ཡིད་ཀྱི་ལས་ཀྱང་སྦྱང་བར་བྱ། །མི་དགེའི་ལས་ནི་སྤྱད་མི་བྱ། །མ་འོངས་དུས་ན་སངས་རྒྱས་ཏེ། །འཇིག་རྟེན་མགོན་དུ་འགྱུར་ཞེ་ན། །བདེན་པ་དེས་ནི་ས་འདི་ཡང། །རྣམ་པ་
དྲུག་ཏུ་གཡོས་གྱུར་ཅིག་བདག་གིས་བདེན་ཚིག་གང་བརྗོད་པ། །མནོར་ཡང་དག་སྨྲས་ཤེས་ན། །བདེན་བ་དེས་ནི་མཁའ་དབྱིངས་ལས། །སིལ་སྙན་དག་གི་སྒྲ་གྲག་ཤོག་བདག་ལ་གལ་ཏེ་གཡོ་མེད་ཅིང། །དེ་བཞིན་ཐབ་མེད་ཅེན། །མནྡར་བའི་མེ་ཏོག་བཟང། །བདེན་
པ་དེས་ནི་ཆར་དུ་ཕོབ། །ཅེས་འཇུག་སྡོམ་བཟུང་ཞིང་བདེན་ཚིག་དང་བཅས་པ་བརྗོད་པའི་མོད་ལ་བདེན་ཚིག་ཇི་ལྟ་བ་བཞིན་དུ་ཡ་མཚན་རྨད་དུ་བྱུང་བའི་ལྟས་རྣམས་བྱུང་པར་གསུངས་པ་དང། ལྷའི་བུ་བློ་གྲོས་རབ་གནས་ཀྱིས་ཞུས་བའི་མདོ་ལས། འཇམ་དཔལ་ཁྱོད་བདུད་
ཀྱི་དཀྱིལ་འཁོར་ཐམས་ཅད་རྣམ་པར་འཇིག་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་འཇུག་གམ། འཇམ་དཔལ་གྱིས་གསོལ་བ། བཅོམ་ལྡན་འདས་སྙོམས་པར་འཇུག་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་ཁྱོད་ཀྱིས་ཏིང་ངེ་
འཛིན་བསྒྲུབས་བདེ་དེ་བཞིན་གཤེགས་པ་གང་ལས་ཐོབ། ཁྱོད་ཀྱིས་ཏིང་ངེ་འཛིན་དེ་བསྒྲུབས་ནས་ཇི་སྲིད་ཅིག་ལོན། འཇམ་དཔལ་གྱིས་གསོལ་བ། བཅོམ་ལྡན་འདས་གང་གི་ཚེ་བདག་གིས་ཏིང་ངེ་འཛིན་དེ་བསྒྲུབས་པ་དེ་ཐོས་ཤིང། བདག་གིས་ཏིང་ངེ་འཛིན་དེ་བསྒྲུབས་

[006A]༄༅། །བ་དེའི་ཚེ་ན་བཅོམ་ལྡན་འདས་ཀྱིས་བྱང་ཆུབ་ཏུ་ཐུགས་བསྐྱེད་པར་ཡང་མ་གྱུར་ལགས་སོ། །ཞེས་གསུངས་པ་ལྟར་བདག་ཅག་གི་སྟོན་པ་ལ་སོགས་པ་ཐུགས་བསྐྱེད་བའི་ཡང་ཆེས་སྔ་རོལ་ཡུན་རིང་པོ་ཞིག་ནས་སྡུག་བསྔལ་
གསུམ་གྱིས་མནར་བའི་སེམས་ཅན་འཁོར་བབ་ཕལ་པ་རྣམས་ལྟ་ཞོག་རང་ཉིད་གཅིག་པུའི་ཕྱིར་ཐར་ལམ་དུ་ཞུགས་བ་རྣམས་ལའང་བརྩེ་བ་སོགས་མདོར་ན་སེམས་ཅན་ཐམས་ཅད་ལ་བུ་གཅིག་པ་སྡུག་བསྔལ་དྲག་པོས་མནར་བའི་མ་ལ་བུ་སྡུག་བསྔལ་དང་
བྲལ་བར་འདོད་པའི་སྙིང་རྗེ་ཇི་ཙམ་ཡོད་པ་དེ་པས་ཀྱང་ཆེས་ཆེར་ལྷག་པའི་སྙིང་རྗེ་ཆེན་པོ་རྒྱུད་ལ་བསྐྱེད་ནས་ལེགས་པར་གོམས་བར་མཛད་པའི་ཐུགས་རྗེའི་ཆབ་རྒྱུན་ཆད་མེད་ཀྱིས། མདོ་སྡེ་རྒྱན་ལས། སྙིང་རྗེས་ཟིན་པའི་བརྩེར་ལྡན་རྣམས། །ཞི་ལའང་ཡིད་
ནི་མི་གནས་ན། །འཇིག་རྟེན་བདེ་དང་རང་སྲོག་ལ། །ཆགས་པར་འགྱུར་བ་སྨོས་ཅི་དགོས། །ཞེས་གསུངས་པ་ལྟར་རང་གཅིག་པུ་འཁོར་བའི་བདེ་བལྟ་ཞོག་སྡུག་བསྔལ་མཐའ་དག་ཉེ་བར་ཞི་བའི་ཉེར་ཞིའི་དབྱིངས་ཀྱི་བདེ་བ་ཡང་འདོད་པའི་ཡིད་ཀྱི་མེ་དཔུང་
ཀུན་བཅིལ་བསྟེ་གཞོམས་པར་མཛད་དོ། །ཚིག་རྐང་འདིས་རིག་པའི་དབང་ཕྱུག་གིས། སྒྲུབ་བྱེད་ཐུགས་རྗེ་གོམས་ལས་དེ། །ཞེས་སྙིང་རྗེ་ཆེན་པོ་སྟོན་བསླུ་མེད་སངས་རྒྱས་ཀྱི་སྐྱེད་བྱེད་ཀྱི་རྒྱུའི་གཙོ་བོ་དང་ཐུབ་པ་ཐར་འདོད་ཀྱི་སྐྱོབ་པ་ཡིན་པ་བསྒྲུབ་བྱར་
བྱས་ནས་དེ་ཉིད་གཞན་གྱི་ངོར་རིམ་བཞིན་སྒྲུབ་བར་བྱེད་པའི་གཏན་ཚིགས་ཡང་དག་གམ་ཤེས་བྱེད་ཀྱི་མཐར་ཐུག་པ་ཡིན་པར་གསུངས་པ་དེ་ཉིད་བསྟན་པ་ཡིན་ནོ། །དེ་ལྟར་བསམ་པ་ཁྱད་པར་ཅན་སྙིང་རྗེ་ཆེན་པོ་བསྐྱེད་ནས་ལག་ལེན་གྱི་སྦྱོར་བའམ་སྤྱོད་པ་

[006B] དང་པོར་རྟགས་ལམ་བརྟེན་པར་ཁོང་དུ་ཆུད་མི་ནུས་བས་ན་ཟབ་མོའི་རང་བཞིན་ཆོས་ཐམས་ཅད་ཀྱི་གནས་ལུགས་སྟོང་པ་ཉིད་ཇི་ལྟ་བ་བཞིན་དུ་གཟིགས་པའི་ཤེས་རབ་ལ་སློབ་པར་མཛད་ལ། འདིས་ནི་ཚད་མ་མདོར་
སྦྱོར་བ་ཕུན་ཚོགས་བདག་མེད་རྟོགས་པའི་ཤེས་རབ་ལ་སྟོན་པར་གསུངས་པ་དེ་ཉིད་བསྟན་པ་ཡིན་ཞིང། འདི་དག་གིས་བསྟན་པའི་སྦྱོར་བ་ཕུན་ཚོགས་ལ་སྦྱིན་སོགས་ཐབས་ཀྱི་ཆའི་ཉམས་ལེན་ཡོད་མོད་ཀྱང་དངོས་བསྟན་གཙོ་བོ་ཤེས་རབ་ལ་མཛད་པ་ནི། སྤྱོད་
འཇུག་ལས། ཡན་ལག་འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། །ཞེས་གསུངས་པ་ལྟར་སྦྱིན་སོགས་རྒྱ་ཆེ་བའི་ཐབས་ཀྱི་རིམ་པ་རྣམས་གནས་ལུགས་རྟོགས་པའི་ཤེས་རབ་འདི་ཉིད་སྒྲིབ་པའི་གཉེན་པོར་ནུས་པ་མཐུ་ཆེན་དུ་འགྱུར་བའི་
ཆེད་ཁོ་ནར་ཉམས་སུ་བླངས་ནས་སྒྲིབ་གཉིས་འཇོམས་པའི་དངོས་ཀྱི་གཉེན་པོ་ནི་སྟོང་ཉིད་རྟོགས་པའི་ཤེས་རབ་ཀྱིས་བྱེད་པས་སྤྱོད་པའི་གཙོ་བོ་ཡིན་པ་ལ་དགོངས་སོ། །དེ་ལྟར་སྟོང་ཉིད་རྟོགས་པའི་ཤེས་རབ་ཐབས་རྒྱ་ཆེན་པོའི་གྲོགས་དང་བཅས་བསྐལ་པ་གྲངས་མེད་པ་
དུ་མའི་ཡུན་དུ་གོམས་པར་བྱས་པས་ཆོས་ཐམས་ཅད་བདེན་པར་ཀུན་ཏུ་རྟོག་པའི་སྤྲོས་པའི་བདེན་འཛིན་བག་ཆགས་དང་བཅས་བ་ནི་ལུས་ཅན་རྣམས་ཐར་པ་དང་ཐམས་ཅད་མཁྱེན་པའི་གོ་འཕང་དུ་བགྲོད་མི་ནུས་པར་འཆིང་བར་བྱེད་པའི་ཕྱིར་དྲ་བ་དང་འདྲ་བ་དེ་
ཡོངས་སུ་བཅད་པའི་སྤངས་པ་ཁྱད་པར་གསུམ་ལྡན་གྱི་བདེ་བར་གཤེགས་པའི་འབྲས་བུ་ཕུན་སུམ་ཚོགས་པ་བརྙེས་སོ། །འདིར་དངོས་བསྟན་སྤངས་པའི་ཁྱད་པར་ལ་སྦྱར་ཡང། རྟོགས་པ་ཁྱད་བར་གསུམ་ལྡན་བརྙེས་པ་ཡང་དོན་གྱིས་འཕངས་པས་ལུགས་

[007A]༄༅། །འབྱུང་དང་ལུགས་ལྡོག་གཉིས་ཀའི་སྐབས་ནས་དངོས་བསྟན་གྱི་བདེ་བར་གཤེགས་པ་དེ་ཉིད་ཡིན་པར་བསྟན་པ་ཡིན་ནོ། །རྣམ་འགྲེལ་ལས། སྐྱོབ་པ་ཉིད་གཟིགས་ལམ་གསུང་བ། །ཞེས་གསུངས་པ་ལྟར་བདེན་
པ་བཞིའི་གནས་ལུགས་ཕྲ་རགས་རྟོགས་པའི་ལམ་རང་ཉིད་ཀྱིས་མངོན་སུམ་དུ་བྱས་ནས་གཟིགས་པ་གང་ཡིན་པ་དེ་འགྲོ་བ་རྣམས་ཀྱི་རྒྱུད་ལ་བསྐྲུན་པར་བྱ་བའི་ཕྱིར་དུ་ཆོས་སྟོན་པ་ལ་སོགས་པ་གཞན་ལ་ཕན་པའི་འཕྲིན་ལས་ཀྱི་ཁུར་ཆེན་པོ་འཁོར་
བ་མ་སྟོངས་ཀྱི་བར་དུ་སྐྱོང་ལ་མེད་པར་ཐུགས་ཀྱིས་ཁྱེར་བར་མཛད་ལ་འདིས་ནི་སྐྱོབ་པ་བསྟན་ཏོ། །དེ་ལྟར་རྒྱུ་འབྲས་ཀྱི་ཡོན་ཏན་ཕུན་སུམ་ཚོགས་པའམ་མཁྱེན་བརྩེ་ནུས་གསུམ་གྱི་ཡོན་ཏན་དང་ལྡན་པས་ན་འགྲོ་བ་ཀུན་སྐྱོབ་ནུས་པ་དང། ངེས་པར་
སྐྱབས་མཛད་པ་དང་སྐྱབས་སུ་འོས་པས་བསླུ་བ་མེད་པའི་ཚད་མར་གྱུར་པ་ལྷག་པའི་ལྷ་རྗེ་བཙུན་འཇམ་དཔལ་དབྱངས་དེར་ཡིད་གཞན་དུ་མ་ཡེངས་པར་གཏད་དེ་ཡོན་ཏན་མཐོང་ནས་དང་བསྐྱེད་པ་སོགས་ཀྱི་དད་པའི་རླུང་གིས་བསྐྱོད་པའི་མཐུས་རང་དབང་
མེད་པར་འོག་ནས་འབྱུང་བའི་བསྟོད་ཚིག་གི་མེ་ཏོག་འཐོར་བ་ལ་ཞེས་བསྟེ་ཡོན་ཏན་བཤད་པའི་སྒོ་ནས་མཆོད་བརྗོད་དང་བསྟོད་ཚིག་རྩོམ་པར་དམ་བཅའ་བ་གཉིས་ཀ་བསྟན་ཏོ། །གཉིས་པ་ལ་བཞི། མཁྱེན་པར་གསོལ་པ། བསྟོད་དགོས་པའི་རྒྱུ་
མཚན། དེ་ལ་བརྟེན་ནས་བསྟོད་པ་ལ་སྤྲོ་བསྐྱེས་པའི་ཚུལ། བསྟོད་པ་དངོས་སོ། །དང་པོ་ནི། ཇི་ལྟར་ནམ་མཁའ་གཡའ་དག་པ་ལ་ཉིན་མོར་བྱེད་པ་ཉི་མའི་དཀྱིལ་འཁོར་འཆར་ཀ་མའི་དམར་སེར་མདངས་ཀྱིས་རབ་ཏུ་འཁྱུད་པའི་ལྷུན་ཏེ་བརྗིད་ཆགས་

[007B]
ཙམ་བདག་གིས་བསྟོད་བར་བྱེད་པ་འདི་ལ་དགོངས་ཤིག་གཉིས་པ་ནི། རྗེ་བཙུན་ཁྱོད་ལ་བསྟོད་དགོས་པའི་རྒྱུ་མཚན་གང་ཞེ་ན། ཕྱོགས་བཅུ་མ་ལུས་པའི་ཞིང་དུ་འབད་པས་བཙལ་ན་ཡང་མགོན་པོ་འཇམ་དབྱངས་ཁྱོད་མཁྱེན་བརྩེ་ནུས་གསུམ་དང། སྐུ་གསུང་
ཐུགས་གསུམ་ལ་སོགས་པའི་ཡོན་ཏན་ཐམས་ཅད་ཡོངས་སུ་རྫོགས་པས་སྐྱབས་ཀྱི་འོས་སུ་གྱུར་ཅིང། ཁྱད་པར་ཇི་ལྟ་བ་དང་ཇི་སྙེད་པའི་ཤེས་བྱའི་ཡུལ་ལ་རྣམ་འབྱེད་ཀྱི་སྣང་བསྟེར་བར་བྱེད་པའི་ཤེས་རབ་ཀྱི་ལྷ་བླ་ན་མེད་པ་ཡིན་པའི་ཕྱིར་ཁྱོད་ལས་གཞན་
པའི་སྐྱབས་བཟང་པོ་རྙེད་རྒྱུ་མ་མཆིས་པས་རྒྱུ་མཚན་དེ་ཡི་ཕྱིར་ན་ཐར་འདོད་ཀྱི་སྐྱེས་བུ་བདག་གི་ཡིད་མགོན་པོ་ཁྱོད་ཀྱི་རྗེས་སུ་དགའ་བ་དང་གུས་པས་ཕྱོགས་པ་ནི་དཔེར་ན་ཉི་མའི་རེག་པས་གདུངས་པའི་གླང་ཆེན་ཤིན་ཏུ་བསིལ་ཞིང་ཡིད་དུ་འོང་བའི་པདྨའི་
མཚོར་དགའ་བས་འཇུག་པ་བཞིན་ནོ། །གསུམ་པ་ནི། མགོན་པོ་ཁྱོད་ཀྱི་ཡོན་ཏན་དང་ཁྱད་པར་ཤེས་ནས་གཞན་དུ་མི་སྨྲ་བའི་སྒོ་ནས་སྐྱབས་སུ་གསོལ་ཞིང་དད་གུས་ཀྱིས་ཉེ་བར་ཕྱོགས་པ་དེའི་ཕྱིར་ཁྱོད་ཀྱི་ཡོན་ཏན་བརྗོད་པ་ལ་བདག་བློ་བཟང་གྲགས་པ་ནི་
དཔེར་ན་ཡིད་ལ་རེ་བའི་དགོས་འདོད་ཅི་དང་ཅི་ཡོད་པ་ཐམས་ཅད་སྐོང་བར་བྱེད་པ་ཡི་གཏོང་བ་སྦྱིན་པས་མཛེས་པའི་སྦྱིན་བདག་མཐོང་བ་ན་འདོད་བྱའི་དོན་གྱི་འབྱོར་བས་དམན་བསྟེ་བྲལ་བའི་སློང་མོ་བདག་དགའ་བ་བཞིན་དུ་ཡིད་སྤྲོ་བ་ཆེན་པོ་སྐྱེས་པར་གྱུར་ཏོ་

[008A]༄༅། །བཞི་པ་ལ་གསུམ། སྐུ་ལ་བསྟོད་པ། གསུང་ལ་བསྟོད་པ། ཐུགས་ལ་བསྟོད་བའོ། །དང་པོ་ལ་གསུམ། མཚན་དཔེ་སོགས་ཀྱི་ཡོན་ཏན་བརྗོད་པའི་སྒོ་ནས་རྒྱས་པར་བསྟོད་པ་དང། སངས་རྒྱས་ཐུན་མོང་མ་ཡིན་པའི་གཟུགས་
སྐུའི་ཡོན་ཏན་མདོར་བསྡུས་ཏེ་བརྗོད་པའི་སྒོ་ནས་བསྟོད་པ་དང། དེ་ལྟར་བསྟོད་པའི་དགེ་བ་བསྔོ་བའོ། །དང་པོ་བཤད་པ་ལ་གཉིས་སྤྱིའི་དོན་དང། ཚིག་གི་དོན་ཏོ། །དང་པོ་ནི། སྐབས་འདིར་མཚན་སུམ་ཅུ་རྩ་གཉིས་ལས་གསུང་གི་ཡོན་ཏན་ཚངས་དབྱངས་
ལྟ་བུ་མ་གཏོགས་པའི་གཞན་མ་སུམ་ཅུ་རྩ་གཅིག་ཡོངས་སུ་རྫོགས་པ་དང། དཔེ་བྱད་ཀྱི་ཡོན་ཏན་ཡང་གཙོ་ཆེ་བདུ་མའི་སྒོ་ནས་བསྟོད་པར་མཛད་པའི་མཚན་སུམ་ཅུ་རྩ་གཉིས་ནི། མངོན་པར་རྟོགས་པའི་རྒྱན་ལས། ཕྱག་ཞབས་འཁོར་ལོས་མཚན་
དང་རུས་སྦལ་ཞབས། །ཞེས་པ་ནས། འདྲ་བ་འདི་དག་སུམ་ཅུ་རྩ་གཉིས་མཚན། །ཞེས་པའི་བར་གྱིས་བསྟན་པ་ལྟར་ཕྱག་ཞབས་འཁོར་ལོས་མཚན་པ་དང། ཞབས་མཐིལ་མཉམ་པ་དང། སེར་མོ་དྲ་བས་འབྲེལ་བ་དང། ཕྱག་ཞབས་
གཞོན་ཤ་ཆགས་ཤིང་འཇམ་པ་དང། སྐུའི་བདུན་མཐོ་བ་དང། སོར་མོ་རིང་བ་དང། རྟིང་པ་ཡངས་པ་དང། སྐུ་ཆེ་ཞིང་དྲང་བ་དང། ལོང་བུ་མི་མངོན་པ་དང། བ་སྤུ་གྱེན་དུ་ཕྱོགས་པ་དང། བྱིན་པ་ཨེ་ན་ཡ་ལྟ་བུ་དང། ཕྱག་རིང་བ་དང། འདོམས་
ཀྱི་སྦབ་སྦུབས་སུ་ནུབ་པ་དང། ལྤགས་པའི་མདོག་གསལ་བ་དང། སྤགས་པ་འཇམ་པ་དང། སྤུ་རེ་རེ་ནས་སྐྱེས་ཤིང་གཡས་ཕྱོགས་སུ་འཁྱིལ་བ་དང། མཛོད་སྦུ་དང། རོ་སྟོད་སེང་གེ་འདྲ་བ་དང། དཔུང་འགོ་ཟླུམ་པ་དང། ཐལ་གོང་

[008B] རོ་བྲོ་བ་མཆོག་དང། སྐུ་ཆུ་ཞེང་གབ་ས་དང། གཙུག་ཏོར་དང། ལྗགས་རིང་བ་དང། ཚངས་པའི་དབྱངས་དང། འགྲམ་པ་སེང་གེའི་འདྲ་བ་དང། ཚེམས་དཀར་བ་དང། ཚེམས་མཉམ་པ་དང། ཚེམས་ཐགས་པ་ཟད་པ་དང། གྲངས་
བཞི་བཅུ་ཐམ་བ་ཚང་བ་དང། སྤྱན་མཐོན་མཐིང་དང། ཁྱུ་མཆོག་གི་རྫིམ་ལྟ་བུ་སྟོ་སུམ་ཅུ་རྩ་གཉིས་ནི་ཤེར་ཕྱིན་གྱི་མདོ་ནས་བཤད་པ་ལྟར་ཡིན་ལ། ཡང་ཐེག་པ་ཆེན་པོའི་བསྟན་བཅོས་རྒྱུད་བླ་མ་ལས། བུ་མོ་རིན་ཆེན་གྱིས་ཞུས་པའི་མདོའི་རྗེས་
སུ་འབྲངས་ནས། ལེགས་གནས་འཁོར་ལོས་མཚན་པ་དང། །ཡངས་ཤིང་ཞབས་ལོང་མི་མངོན་དང། །སོར་མོ་རིང་དང་ཕྱག་ཞབས་ནི། །དྲ་བ་ཡིས་ནི་འབྲེལ་བ་དང། །ལྤགས་འཇམ་གཞོན་ཤ་ཅན་ལེགས་ཉིད། །སྐུ་ནི་བདུན་དག་མཐོ་བ་དང། །
བྱིན་པ་ཨེཎ་ཡ་འདྲ་གསང། །གླང་པོ་བཞིན་དུ་སྦུབས་སུ་ནུབ། །རོ་སྟོད་སེང་གེ་འདྲ་བ་དང། །ཐལ་གོང་བར་མེད་རྒྱས་པ་དང། །དཔུང་འགོ་ལེགས་ཟླུམ་ཕྱག་འཇམ་དང། །ཟླུམ་ཞིང་མཐོ་དམན་མེད་པ་དང། །ཕྱག་རིང་ཡོངས་སུ་དག་པའི་སྐུ། །འོད་
ཀྱི་དཀྱིལ་འཁོར་དང་ལྡན་དང། །མགྲིན་བ་དྲི་མེད་དུང་འདྲ་དང། །འགྲམ་པ་རི་དྭགས་རྒྱལ་པོ་འདྲ། །ཚེམས་ནི་བཞི་བཅུ་མཉམ་པ་དང། །རབ་ཏུ་དྭངས་དང་ཚེམས་ཚེགས་བཟང། །རྣམ་དག་ཚེམས་མཉམ་ཉིད་དང་ནི། །མཆེ་བ་རབ་མཆོག་དཀར་
བ་ཉིད། །ལྗགས་རིང་མཐའ་མེད་བསམ་མེད་དང། །རོ་བྲོ་བ་ཡི་མཆོག་ཉིད་དང། །རང་བྱུང་ཀ་ལ་པིངྐ་ཡི། །སྒྲ་དང་ཚངས་པའི་དབྱངས་ཉིད་དང། །སྤྱན་བཟང་ཨུཏྤལ་ཁྱུ་མཆོག་རྫི་འདྲ་དང། །ཞལ་མཛེས་དྲི་མེད་མཛོད་སྤུ་དཀར་ལྡན་དང། །

[009A]༄༅། །གཙུག་ཏོར་དབུར་ལྡན་དག་ཅིང་སྲབ་པ་དང། །ལྤགས་པ་གསེར་གྱི་མདོག་ལྡན་སེམས་ཅན་མཆོག་བ་སྤུ་ལེགས་ཕྲ་འཇམ་ཞིང་རེ་རེ་ནས། །སྐུ་ཡི་གྱེན་དུ་གཡས་ཕྱོགས་འཁྱིལ་བ་དང། །དབུ་སྐྲ་དྲི་མེད་རིན་
ཆེན་མཐོན་མཐིང་བཞིན། །ནྱ་གྲོ་རྫོགས་པའི་ལྗོན་ཤིང་དཀྱིལ་འཁོར་འདྲ། །སྲེད་མེད་བུ་ཡི་སྟོབས་མངའ་མཁྲེགས་པའི་སྐུ། །ཀུན་ཏུ་བཟང་པོ་དཔེ་མེད་དྲང་སྲོང་ཆེ། །བསམ་མི་ཁྱབ་འབར་སུམ་ཅུ་རྩ་གཉིས་པོ། །འདི་དག་སྟོན་བས་མི་དབང་
མཚན་དུ་གསུངས། །ཞེས་གསུངས་པ་ལ་རྩ་བའི་དངོས་ཟིན་གྱི་གྲངས་སུམ་ཅུ་རྩ་གཉིས་ལས་ལྷག་པ་བྱུང་ཡང། ཕན་ཚུན་དུ་བསྡུས་ནས་འཇོག་ཅིང། དེའི་ཕལ་ཆེར་སྔ་མ་དང་འདྲ་བ་ལ། སྐུ་འོད་ཀྱི་དཀྱིལ་འཁོར་དང་ལྡན་པ་དང། མགྲིན་
པ་དྲི་མེད་དབྱིབས་དུང་དང་འདྲ་བ་གཉིས་སྔ་མར་མ་འབྱུང་བའི་མཚན་སོ་སོར་བགྲང་བར་བྱ་བ་ཡིན་ལ། གཞན་ཡང་རྒྱལ་ཚབ་ཐམས་ཅད་མཁྱེན་པའི་རྒྱུད་བླ་དར་ཊཱིཀ་ཏུ། མདོ་སྡེ་ཁ་ཅིག་ནས་སྐུ་བདུན་མཐོ་བ་མེད་པར་ལྤགས་པ་དག་ཅིང་སྲབ་པ་
དང༑ གསེར་གྱི་མདོག་འདྲ་བ་གཉིས་སུ་ཕྱེ་ནས་སུམ་ཅུ་རྩ་གཉིས་སུ་བཤད་དོ། །ཞེས་དང། བྱང་སར་ཚངས་པའི་དབྱངས་དང་ལྡན་པ་དང། བྱ་ཀ་ལ་པིང་ཀ་བཞིན་གསུང་ཡིད་དུ་འོང་ཞིང། གསུང་གི་གདངས་རྔ་སྒྲ་ལྟ་བུ་ཞེས་བ་ཙམ་མ་གཏོགས་
ལྷག་མ་སོ་གཅིག་མངོན་རྟོགས་རྒྱན་དང་འདྲ་བར་གསུངས་པ་སོགས། མདོ་སྡེ་དང་དེའི་རྗེས་འབྲང་གི་བསྟན་བཅོས་ཚད་ཐུབ་དག་ལས་འདྲེན་ཚུལ་མི་འདྲ་བ་དུ་མ་ཞིག་འབྱུང་བ་ལས་འདི་མངོན་རྟོགས་རྒྱན་ནས་གསུངས་པ་དང་མཐུན་པས་དེ་སོ་སོའི་

[009B] མཚན་དེ་དག་འགྲུབ་བྱེད་ཀྱི་སོ་སོའི་ཐུན་མོང་མ་ཡིན་པའི་རྒྱུ་ལ་ཡང་བཤད་ཚུལ་མེ་འདྲ་སྟེ། ཕར་ཕྱིན་འགྲེལ་བ་དོན་གསལ་ལས། སྔོན་སློབ་ལམ་གྱི་དུས་སུ་བླ་མ་ལ་བསུ་སྐྱེལ་དང་གཡོག་འཁོར་བྱིན་
པ་སོགས་ལས་ཕྱག་ཞབས་འཁོར་ལོས་མཚན་པ་དང། སྡོམ་པ་གསུམ་ལ་སོགས་པ་ཁས་བླངས་པའི་ཡི་དམ་བརྟན་པར་བྱས་པས་ཞབས་མཐིལ་མཉམ་པ་དང། བསྡུ་བ་བཞི་བསྟེན་པར་མཛད་པས་སོར་མོ་དྲ་བས་འབྲེལ་བ་དང། བཟའ་བཅའ་ལ་སོགས་
པ་གྱ་ནོམ་པ་བྱིན་པས་ཕྱག་ཞབས་འཇམ་ཞིང་གཞོན་ཤ་ཆགས་པ་དང། བལྡག་པ་ལ་སོགས་པ་གྱ་ནོམ་པ་བྱིན་པས་སྐུའི་བདུན་མཐོབ་དང། བསད་པར་བྱ་བའི་གང་ཟག་བཅིངས་པ་སོགས་ལས་ཐར་བར་བྱས་པས་སོར་མོ་རིང་བ་དང། གཞན་གྱི་སྲོག་
བསྲུངས་ཏེ་འཚོ་བའི་ཐབས་ཀྱིས་ཕན་བཏགས་པས་རྟིང་པ་ཡངས་པ་དང། སྲོག་གཅོད་པ་སྤངས་པས་སྐུ་ཆེ་ཞིང་དྲང་བ་དང། སྦྱིན་སོགས་དགེ་བའི་ཆོས་རང་གིས་ཡང་དག་པར་བླངས་པས་ལོང་བུ་མི་མངོན་པ་དང། དགེ་བ་ཡང་དག་བ་བླངས་བ་གཞན་
ལ་སྤེལ་བས་བ་སྤུ་གྱེན་དུ་ཕྱོགས་པ་དང། བཟོ་དང་གསོ་བ་རིག་པ་སོགས་གུས་པས་གཞན་ལ་བྱིན་བས་བྱིན་པ་ཨེ་ནེ་ཡ་ལྟ་བུ་དང། སློང་བ་པོའི་སྐྱེ་བོ་ཕྱིར་སྤངས་ཕ་མ་བྱས་པས་ཕྱག་རིང་ཞིང་མཛེས་པ་དང། གྲགས་དང་མཛའ་བ་ཤེས་སོགས་བྱེ་བ་
འདུམས་བར་བྱས་པ་དང་མཛའ་བ་དབྱེ་བར་མ་བྱས་པ་དང་གཞན་གྱི་གསང་ཚིག་བསྲུངས་པས་འདོམས་ཀྱི་སྦ་བ་སྦུབས་སུ་ནུབ་པ་དང། གདིང་བ་གྱ་ནོམ་པ་བྱིན་པས་ལྤགས་པའི་མདོག་གསལ་བ་དང། ཁང་བཟང་སོགས་བྱིན་པས་ལྤགས་པ་འཇམ་

[010A]༄༅། །པ་དང། འདུ་འཛི་དང་རྣམ་གཡེང་སོགས་སྤངས་པས་སྤུ་རེ་རེ་ནས་སྐྱེས་ཤིང་གཡས་ཕྱོགས་སུ་འཁྱིལ་བ་དང། བླ་མ་དང་ཕ་མ་སྐྱེ་བོ་གོང་མ་ཐམས་ཅད་གནས་ཇི་ལྟ་བ་བཞིན་དུ་བཀུར་བས་མཛོད་སྤུ་དང། གང་ཟག་
གཞན་ཁ་དྲག་གི་ཚིག་གིས་ཁྱད་དུ་མ་བསད་པས་རོ་སྟོད་སེང་གེ་འདྲ་བ་དང། གཞན་གྱིས་ལེགས་པར་སྨྲས་པའི་ཚིག་ལ་ཉན་ཏེ་དེ་བཞིན་དུ་བྱས་པས་དཔུང་འགོ་ཟླུམ་པ་དང། སྨན་དང་སྨན་པ་སོགས་བྱིན་བས་ཐལ་གོང་རྒྱས་པ་དང། ནད་པའི་
གཡོག་དང་རིམ་གྲོ་སོགས་བྱས་པས་རོ་བྲོ་བ་མཆོག་དང། ནགས་ཚལ་དང་ཀུན་དགའ་ར་བ་དང་སྐྱེད་ཚལ་སོགས་བྱས་ནས་གཞན་ཡང་དག་པར་ལེན་དུ་བཅུག་པས་ཆུ་ཞེང་གབ་པ་དང། གཙུག་ལག་ཁང་དང་ཁང་བཟང་སོགས་བྱིན་པས་དབུའི་
གཙུག་ཏོར་དང། ཚིག་འཇམ་པོ་དང་སྙན་ལ་མཉེན་པ་སོགས་གསུངས་པས་ལྗགས་རིང་བ་དང། སེམས་ཅན་རང་རང་གི་སྐད་དང་མཐུན་པར་དམ་པའི་ཆོས་གོ་བར་བྱས་པས་ཚངས་པའི་དབྱངས་དང། ཚིག་ཀྱལ་པ་སྤངས་པས་འགྲམ་པ་སེང་གེའི་
འདྲ་བ་དང། སྐྱེ་བོ་ཐམས་ཅད་ལ་བཀུར་བ་དང་བསྔགས་པ་སོགས་བྱས་པས་ཚེམས་དཀར་བ་དང། ལོག་འཚོ་ལྔ་སྤངས་པས་ཚེམས་མཉམ་པ་དང། བདེན་པའི་ཚིག་ཀུན་ཏུ་སྤྱད་པས་ཚེམས་ཐགས་བཟང་བ་དང། ཕྲ་མ་སྤངས་པས་ཚེམས་བཞི་
བཅུ་ཚང་བ་དང། སེམས་ཅན་ཐམས་ཅད་ལ་བུ་གཅིག་པ་ལྟར་བལྟས་པས་སྤྱན་མཐོན་མཐོང་དང། སེམས་ཅན་ལ་ཁོང་ཁྲོ་དང་ཆགས་པ་སོགས་མེད་པར་བལྟས་པས་ཁྱུ་མཆོག་གི་རྫིམ་ལྟ་བུ་རྣམས་འགྲུབ་པར་གསུངས་པ་ནི་ཡུམ་ཕར་མའི་རྗེས་

[010B] ཡུམ་གྱི་མདོར་འགྲེལ་པར་དངོས་སུམ་བསྡུས་པའི་རྒྱུ་མི་འདྲ་བ་གཞན་ཁ་ཤས་ཀྱང་འབྱུང་ལ། རྒྱུའི་དགེ་རྩ་དེ་རྣམས་གྲངས་མེད་གསུམ་གྱི་ཡུན་དུ་གོམས་དགོས་པ་ནི་ཐམས་ཅད་འདྲའོ། །རིན་ཆེན་འཕྲེང་བར་གསུངས་པའི་
མཚན་འགྲུབ་བྱེད་ཀྱི་རྒྱུ་རྣམས་ཀྱང་ཕལ་ཆེར་སྔ་མ་དག་དང་འདྲ་ཞིང། འཚོ་མེད་གསད་པ་ཐར་བྱས་པས། །སྐུ་མཛེས་དྲང་ཞིང་ཆེ་བ་དང། །ཚེ་རིང་སོར་མོ་རིང་པ་དང། །རྟིང་པ་ཡངས་པ་དག་ཏུ་འགྱུར། །ཞེས་གསད་བྱ་ཐར་བར་བྱས་པས་སྐུ་ཆེ་ཞིང་དྲང་
བ་སོགས་ཀྱི་མཚན་དང། ཚེ་རིང་པོར་འགྱུར་བ་དང། རིག་པ་དང་བཟོ་ལ་སོགས་པའི་ལས་གུས་པར་བྱིན་པ་དང་ལེན་པར་བྱས་པས་བྱིན་པ་ཨེ་ནེ་ཡ་ལྟ་བུ་དང། ཡིད་རྣོ་ཞིང་ཤེས་རབ་ཆེན་པོར་འགྱུར་བ་གསུངས་པ་སོགས་རྒྱུ་དེ་དག་ལས་མཚན་བཟང་
ལས་གཞན་པའི་འབྲས་བུ་འབྱུང་བ་འགའ་ཡང་ཞར་བྱུང་དུ་གསུངས་ལ། བྱང་སར་མཚན་གྱི་རྒྱུ་རྒྱས་པར་མཚན་གྱི་མདོ་ལས་གསུངས་པ་དྲངས་པ་ནི། ཚུལ་ཁྲིམས་དང། བརྟུལ་ཞུགས་དང། བཟོད་པ་དང། གཏོང་བ་རྣམས་ལ་ཤིན་ཏུ་གནས་
པས་ནི་ཞབས་ཤིན་ཏུ་གནས་པ་བརྙེས་སོ། །འགྲོ་བ་དང་འོང་བ་ལ་སོགས་པ་ཡོངས་སུ་གཡོ་བ་ལས་བརྟེན་ཏེ། ཕ་མ་ལ་བསྙེན་བཀུར་སྣ་ཚོགས་བྱས་པ་དང། རྣམ་པ་སྣ་ཚོགས་ཀྱིས་སེམས་ཅན་གནོད་པ་ལས་བསྲུངས་པས་ནི། ཕྱག་དང་ཞབས་
འཁོར་ལོའི་མཚན་དང་ལྡན་པ་བརྙེས་སོ། །གཞན་ལ་རྣམ་པར་འཚེ་བ་དང། མ་བྱིན་པར་ལེན་པ་སྤངས་པ་དང། བླ་མ་རྣམས་ལ་གུས་པར་སྨྲ་བ་དང། ཕྱག་འཚལ་བ་དང། མངོན་དུ་ལྡང་བ་དང། ཐལ་མོ་སྦྱོར་ཞིང་འདུད་པའི་ལས་བྱས་ཏེ་གཞན་

[011A]༄༅། །དག་གི་ཡིད་མགུ་བར་བྱས་པ་དང། དགའ་བའི་ལོངས་སྤྱོད་ཉམས་པར་མ་བྱས་པ་དང། ང་རྒྱལ་ངེས་པར་བཅོམ་པས་ནི། སྐྱེས་བུ་ཆེན་པོའི་མཚན་སོར་མོ་རིང་བ་བརྙེས་སོ། །ལས་གསུམ་པོ་གང་དག་གིས་སྐྱེས་བུ་
ཆེན་པོའི་མཚན་གསུམ་པོ་དེ་དག་བསྟན་པ་དེ་དག་ཐམས་ཅད་དག་གིས་ནི་ཞབས་ཀྱི་རྟིང་པ་ཡངས་པ་བརྙེས་ཏེ། དེ་ལ་མཚན་གསུམ་པོ་དེ་དག་བརྟེན་པའི་ཕྱིར་རོ། །བསྡུ་བའི་དངོས་པོ་བཞིས་བླ་མ་རྣམས་བསྡུས་པས་ནི། ཕྱག་དང་ཞབས་དྲ་
བས་འབྲེལ་བ་བརྙེས་སོ། །བླ་མ་རྣམས་ལ་སྣུམ་བཀུ་མཉེ་བ་དང། དྲིལ་བ་དང། ཁྲུས་དང། གོས་བྱིན་པས་ནི། ཕྱག་དང་ཞབས་འཇམ་ཞིང་གཞོན་ཤ་ཆགས་པ་བརྙེས་སོ། །དགེ་བའི་ཆོས་རྣམས་ལ་ཆོག་མི་ཤེས་ཤིང། དགེ་བའི་ཆོས་རྣམས་
གོང་ནས་གོང་དུ་སྤེལ་བས་ནི། ཞབས་འབར་འབུར་མེད་པ་བརྙེས་སོ། །ཇི་ལྟ་བ་བཞིན་དུ་ཆོས་བླངས་ཤིང་ཀུན་ཆུབ་པར་བྱས་ནས། གཞན་དག་ལ་བསྟན་པ་དང། གཞན་དག་གི་འཕྲིན་པ་ལེགས་པར་བྱས་པས་ནི། བྱིན་པ་རི་དྭགས་ཨེ་ནེ་ཡའི་
ལྟ་བུ་བརྙེས་སོ། །གོ་རིམ་བཞིན་དུ་ཆོས་ཡང་དག་པར་བསྟན་པས་ཚུལ་གནས་པར་བྱས་བ་དང། ལུས་དང་ངག་དང་ཡིད་ཀྱི་སྡིག་པའི་ལས་ལེགས་པར་བསྡམས་ཤིང་དེར་མི་གཞོལ་བ་དང། ནད་པ་རྣམས་ལ་ནད་གཡོག་བྱས་ཤིང་སྨན་བྱིན་
པ་དང། ནད་ཀྱིས་ཐེབས་པ་གསོ་བ་དང། ཟས་ཀྱི་ཚོད་ཤེས་པ་དང། འདོད་པ་རྣམས་ལ་མི་གཞོལ་བས་ནི། སྐུ་མ་བཏུད་པ་བརྙེས་སོ། །གཞན་དག་གིས་སྤངས་པའི་སེམས་ཅན་རྣམས་ཆོས་བཞིན་དུ་མཐུན་པར་བསྡུས་པ་དང། ངོ་ཚ་དང་

[011B] གོས་བྱིན་པས་ནི་འདོམས་ཀྱི་སྦ་བ་སྦུབས་སུ་ནུབ་པ་བརྙེས་སོ། །བདག་ཉིད་ཀྱི་ལུས་དང་ངག་དང་ཡིད་བསྡམས་པ་དང། བླང་བ་དང་ཁ་ཟས་ཀྱི་ཚོད་ཤེས་པ་དང། ནད་པ་རྣམས་ལ་སྨན་བྱིན་ཏེ་
ལས་ཡང་བ་དང། བླང་བ་དང། འོངས་སྤྱོད་མ་འོས་པ་ལ་མ་འཇུག་པ་དང། ཁམས་མ་སྙོམས་པ་མཐུན་པར་བྱས་པས་ནི་ཤིང་ནྱ་གྲོ་དྷ་ལྟར་ཆུ་ཞེང་གབ་པ་བརྙེས་སོ། །ལས་གང་གིས་ཞབས་ལོང་བུའི་ཚིགས་འབར་འབུར་མེད་པ་
བརྙེས་པ་དེ་ཉིད་ཀྱིས་ནི། སྐུའི་སྤུ་གྱེན་དུ་ཕོགས་པ་བརྙེས་སོ། །བདག་ཉིད་ཀྱིས་དགེ་བ་སྤྱད་པ་དང། མཁས་པ་དང་ཤེས་པ་ལ་བསྟན་པ་དང། ཆ་ཕྲ་བའི་དོན་ལ་སེམས་པ་དང། བླ་མ་རྣམས་ཀྱི་གནས་ཀྱི་དོར་བྱས་པ་དང། མཉེ་ཞིང་དྲིལ་
བ་དང། ཁྲུས་བྱས་ཏེ་གཅིག་པུ་གནས་པ་དང། བཤེས་གཉེན་གཅིག་ལ་བསྟེན་པ་དང། ཆ་ཕྲ་བའི་དོན་ལ་འཇོག་པ་དང། རྩྭ་དང་ལོ་མ་ལ་སོགས་པའི་ཉལ་ཉིལ་བསལ་བ་དང། གློ་བུར་གྱི་དྲི་མ་བསལ་བས་ནི་སྤུ་རེ་རེ་ནས་སྐྱེ་ཞིང་
གཡས་སུ་འཁྱིལ་བ་བརྙེས་སོ། །ཡིད་དུ་འོང་ཞིང་དགའ་བར་བྱེད་པའི་ཟས་དང་སྐོམ་དང་གོས་དང་རྒྱན་ལ་སོགས་པ་ལུས་ཀྱི་ཡོ་བྱད་བྱིན་པ་དང། ཁྲོ་བ་མེད་པས་ན་སྐུ་མདོག་གསེར་འདྲ་ཞིང་འོད་འདོམ་གང་དང་ལྡན་པ་བརྙེས་སོ། །ལས་
གང་གིས་སྤུ་རེ་རེ་ནས་སྐྱེ་ཞིང་གཡས་སུ་འཁྱིལ་བ་བསྟན་པ་དེ་ཉིད་ཀྱིས་ནི་ལྤགས་པ་སྲབ་ཅིང་འཇམ་པ་བརྙེས་པ་རིག་པར་བྱའོ། །ཟས་དང་སྐོམ་མང་པོ་གྱ་ནོམ་པ་ཕལ་པོ་ཆེས་སྐྱེ་བོའི་ཚོགས་མང་བོ་ཚིམ་པར་བྱས་པས་ནི། སྐུའི་བདུན་

[012A]༄༅། །མཐོ་བ་བརྙེས་སོ། །སེམས་ཅན་རྣམས་ཀྱི་ཆོས་ཀྱི་བྱ་བ་བྱང་ངོ་ཅོག་ལ་གཙོ་བོར་གནས་པ་དང། །ང་རྒྱལ་མི་བྱེད་པ་དང། བརླང་བར་མི་བྱེད་པ་དང། སེམས་ཅན་རྣམས་གནོད་པ་ལས་ནི་བཟློག་ཡན་པ་ལ་
ནི་བཙུན་དེ་སེམས་ཅན་གྱི་དོན་དག་ལ་སེང་གེ་བཞིན་ཏུ་བརྟུལ་བའི་ངང་ཚུལ་ཅན་ཡིན་པས་ནི། རོ་སྟོང་སེང་གེའི་འདྲ་བ་བརྙེས་སོ། །ལས་དེ་ཁོ་ནས་ནི་དཔུང་འགོ་ལེགས་པར་གྲུབ་པ་དང། ཐལ་གོང་རྒྱས་པ་བརྙེས་པར་རིག་པར་བྱའོ། །ལས་གང་གིས་
སོར་མོ་རིང་བ་བརྙེས་པ་དེ་ཉིད་ཀྱིས་ནི། སྐུ་ཆེ་ཞིང་དྲང་བ་བརྙེས་སོ། །མཛའ་བཤེས་འབྱེད་པའི་ཕྲ་མའི་ཚིག་ནི་སྤངས། སེམས་ཅན་མི་མཐུན་པ་རྣམས་བར་བྱས་པས་ནི། ཚེམས་བཞི་བཅུ་དང། མཉམ་པ་དང། ཐགས་བཟང་བ་
བརྙེས་སོ། །འདོད་པ་ན་སྤྱོད་པའི་བྱམས་པ་བསྒོམས་པ་དང། ཆོས་ཀྱི་དོན་སེམས་པས་ནི་ཚེམས་ཤིན་ཏུ་དཀར་བ་བརྙེས་སོ། །སེམས་ཅན་འདོད་པ་རྣམས་ལ་ཅི་འདོད་པའི་ནོར་ལེགས་པར་བཏང་བས་ནི། འགྲམ་པ་སེང་གེའི་ལྟ་བུ་བརྙེས་སོ། །སེམས་
ཅན་རྣམས་བདག་གི་བུ་བཞིན་དུ་ལེགས་པར་བསྲུངས་པ་དང། དད་པ་དང་ལྡན་པ་དང། སྙིང་བརྩེ་བ་དང་ལྡན་པ་དང། སྨན་བྱིན་པ་དང། དང་བས་ནི་རོ་བྲོ་བའི་མཆོག་མཁྱེན་པ་བརྙེས་སོ། །ཆོས་ཀྱི་བཅུད་བྱིན་པ་དང། ཆོས་ཀྱི་བཅུད་ཀྱི་རོ་མྱངས་
པ་དང། རོ་ཉམས་པ་བཅོས་པ་དང། སྲོག་གཅོད་པ་སྤོང་བ་ལ་སོགས་པ་བསླབ་པའི་གཞི་ལྔ་པོ་རྣམས་བདག་ཉིད་ཀྱིས་ཀྱང་ཡང་དག་པར་བླངས་ཏེ་ལེགས་པར་བསྲུངས་ཤིང། གཞན་དག་ཀྱང་དེ་དག་ལ་ཡང་དག་པར་བཙུད་པ་དང་

[012B] ཆོས་ཡང་དག་པར་བླང་པ་ཆེན་པོ་ལ་ཞུགས་པས་ནི། དབུ་གཙུག་ཏོར་དང་ལྡན་པ་དང། ལྗགས་རིང་ཞིང་སྲབ་པ་བརྙེས་སོ། །བདེན་པར་སྨྲས་པ་དང། སྙན་པར་སྨྲས་པ་དང། དུས་སུ་སྨྲས་པ་དང། ཆོས་སྨྲས་པས་ནི་
ཚངས་པའི་དབྱངས་བརྙེས་སོ། །སེམས་ཅན་མཐའ་དག་ལ་ཕ་མ་བཞིན་དུ་བྱམས་པའི་སེམས་ཀྱིས་སྙིང་བརྩེ་བས་ནི་སྤྱན་མཐོན་མཐིང་དང། རྫིམ་པའི་ལྟ་བུ་བརྙེས་སོ། །ཡོན་ཏན་ཅན་རྣམས་ཀྱི་བདེན་པའི་བསྔགས་པ་བསྡོད་ཅིང་བསྐྲགས་པས་ནི་
སྨིན་མཚམས་ཀྱི་མཛོད་སྲུ་དུང་གི་མདོག་ལྟར་དཀར་བ་གཡས་སུ་འཁྱིལ་པ་བརྙེས་སོ། །ཞེས་འབྱུང་ཞིང། མཚན་སུམ་ཅུ་རྩ་གཉིས་པོ་ཐམས་ཅད་ཀྱང་གཙོ་བོར་ཚུལ་ཁྲིམས་ཀྱི་རྒྱུས་ཐོབ་པར་གསུངས་སོ། །མདོ་སྡེ་བསྐལ་བཟང་ལས། འཁོར་ལོའི་མཚན་
གྱི་ཆ་ཤས་ཕྱག་ཞབས་ལ་འཁོར་ལོས་སྤྲས་པ་དང། རྩིབས་ཕན་ཚུན་མ་འདྲེས་པ་དང། འདོད་ཆགས་ཀྱི་དབང་གིས་མི་གོས་པ་དང། བུམ་པ་དང་གཡུང་དྲུང་སོགས་བཀྲ་ཤིས་པའི་མཚན་མས་བརྒྱན་པ་དང། འཁོར་ལོ་འོད་འགྱེད་པ་དང། འོད་
སྣ་ཚོགས་གཏོང་བ་དྲུག་དང། ཞབས་མཐིལ་མཉམ་པའི་ཆར་གཏོགས་ཞབས་འདེགས་འཇོག་མཉམ་པ་དང། བདེ་པར་གནས་པ་དང། གཞན་གྱིས་ཉམས་པར་བྱར་མི་ནུས་པ་དང། འཁྲུལ་བ་མེད་པར་གནས་པ་དང། ཞབས་རེག་པས་
སེམས་ཅན་བདེ་བར་བྱེད་པ་དང། གོ་ཆས་ཇི་ལྟར་འདོད་པ་བཞིན་སྐྱེ་བར་འགྱུར་བ་དྲུག་དང། མཛོད་སྤུའི་ཁ་དོག་དཀར་བ་དང། གཡས་སུ་འཁྱིལ་བ་དང། སྤ་ཞིང་ཟིལ་གྱིས་མི་གནོན་པ་དང། རིང་བར་གནས་པ་དང། ཤིན་ཏུ་འཁྱིལ་ཞིང་ལེགས་

[013A]༄༅། །པར་གནས་པ་དང། འོད་མཐའ་ཡས་པས་ཁྱབ་པ་རྣམས་རིམ་བཞིན་སྦྱིན་སོགས་ཕར་ཕྱིན་དྲུག་གི་འབྲས་བུར་གསུངས་པ་སོགས་མཚན་རེ་རེ་ལའང་ཕར་ཕྱིན་དྲུག་ལས་བྱུང་བའི་ཁྱད་པར་དྲུག་ལྡན་དུ་
གསུངས་ཏེ་རྒྱས་པ་མདོ་ཉིད་ལས་ཤེས་པར་བྱའོ། །མཚན་བཟང་རྣམས་འགྲུབ་པའི་རྒྱུ་ཚོགས་ཀྱི་ཚད་ནི། རིན་ཆེན་ཕྲེང་བ་ལས། རང་སངས་རྒྱས་ཀུན་ལས་བྱུང་དང། །སློབ་དང་མི་སློབ་པས་བྱུང་དང། །འཇིག་རྟེན་མ་ལུས་ཀུན་བསོད་
ནམས༑ ༑འཇིག་རྟེན་བཞིན་དུ་དཔག་མེད་གང། །དེ་ཙམ་བཅུར་ནི་བསྒྲེས་པ་ཡིས། །བ་སྤུའི་བུ་ག་གཅིག་འགྲུབ་སྟེ། །སངས་རྒྱས་བ་སྤུའི་བུ་ག་ནི། །ཐམས་ཅད་དེ་དང་འདྲ་བར་འགྱུར། །བ་སྤུའི་བུ་ག་ཐམས་ཅད་ནི། །སྐྱེད་པར་བྱེད་
པའི་བསོད་ནམས་གང། །དེ་དག་བརྒྱར་ནི་བསྒྱུར་བ་ཡིས། །དཔེ་བྱད་བཟང་པོ་གཅིག་ཏུ་བཞེད། །བསོད་ནམས་དེ་སྙེད་དེ་སྙེད་ཀྱིས། །རྒྱལ་པོ་དཔེ་བྱད་བཟང་པོ་ནི། །གཅིག་མཐར་ཕྱིན་ཏེ་དེ་ལྟ་བུར། །བརྒྱད་ཅུའི་བར་དུ་འབྱུང་བར་
འགྱུར༑ ༑དཔེ་བྱད་བཟང་པོ་བརྒྱད་ཅུ་དག་འགྲུབ་པའི་བསོད་ནམས་ཚོགས་གང་ཡིན། །དེ་དག་བརྒྱར་ནི་བསྒྱུར་བ་ཡིས། །སྐྱེས་བུ་ཆེན་པོའི་མཚན་གཅིག་གོ་མཚན་ནི་སུམ་ཅུ་འགྲུབ་པའི་རྒྱུ། །བསོད་ནམས་རྒྱ་ཆེན་གང་ཡིན་པ། །དེ་
དག་སྟོང་དུ་བསྒྱུར་བ་ཡིས། །ཟླ་བ་ཉ་འདྲའི་མཛོད་སྤུའོ། །མཛོད་སྤུ་ཡི་ནི་བསོད་ནམས་དག་སྟོང་ཕྲག་བརྒྱ་ནི་བསྡོམས་པ་ཡིས། །སྤྱི་གཙུག་ལྟར་ནི་མི་སྣང་བ། །སྐྱོབ་པའི་གཙུག་ཏོར་སྐྱེད་པར་བྱེད། །གཙུག་ཏོར་བསོད་ནམས་བྱེ་བ་དག་

[013B] །གྲངས་མེད་རྒྱ་ཆེན་བཅུ་པོ་དག་སངས་རྒྱས་གསུང་གི་སྒྲ་དབྱངས་ནི། །ཡན་ལག་དྲུག་ཅུ་བསྐྱེད་པའི་མཆོག་ཅེས་རང་སངས་རྒྱས་དང་ཉན་ཐོས་སློབ་མི་སློབ་རྒྱུ་གང་ལས་བྱུང་བའི་བསོད་ནམས་དང། འཇིག་
རྟེན་པ་ཐམས་ཅད་ཀྱི་བདེ་འགྲོ་སྐྱེད་པའི་བསོད་ནམས་གང་ཡོད་པ་དེ་བཅུ་འགྱུར་གྱིས་སངས་རྒྱས་ཀྱི་བ་སྤུའི་བུ་ག་གཅིག་དང། བ་སྤུའི་བུ་ག་ཐམས་ཅད་འགྲུབ་བྱེད་ཀྱི་བསོད་ནམས་བརྒྱ་འགྱུར་གྱིས་དཔེ་བྱད་བཟང་པོ་གཅིག་དང། དཔེ་
བྱད་ཐམས་ཅད་འགྲུབ་བྱེད་ཀྱི་བསོད་ནམས་བརྒྱ་འགྱུར་གྱིས་མཚན་གཅིག་འགྲུབ་ཅིང། མཚན་སུམ་ཅུ་པོ་གཞན་རྣམས་འགྲུབ་བྱེད་ཀྱི་བསོད་ནམས་སྟོང་འགྱུར་གྱིས་མཛོད་སྤུ་དང། མཛོད་སྤུ་འགྲུབ་བྱེད་ཀྱི་བསོད་ནམས་འབུམ་
འགྱུར་གྱིས་གཙུག་ཏོར་ལྟར་མི་མངོན་པ་འགྲུབ་པར་བྱེད་ལ། གཙུག་ཏོར་འགྲུབ་པའི་བསོད་ནམས་བྱེ་བ་འབུམ་ཕྲག་བརྒྱ་འགྱུར་དུ་བསྒྲེས་པའི་བསོད་ནམས་གྲངས་མེད་པ་བཅུས་ཡན་ལག་དྲུག་ཅུ་དང་ལྡན་པའི་གསུང་དབྱངས་འགྲུབ་
པར་གསུངས་པ་གདུལ་བྱའི་བློ་དོར་ཚད་བཟུང་བའམ་མཚོན་པ་ཙམ་སྟེ་མདོར་ན་བསྐལ་བ་གྲངས་མེད་པ་གསུམ་གྱི་བར་ཤེས་རབ་དང་ཟུང་དུ་འབྲེལ་བའི་བསོད་ནམས་ཀྱི་ཚོགས་གོམས་པར་བྱས་པའི་གཙོ་བོའི་ལག་རྗེས་ལ་གཟུགས་སྐུ་
འགྲུབ་ཅིང། གཟུགས་སྐུ་འགྲུབ་བྱེད་ཀྱི་རྒྱུ་གང་ཡིན་པ་དེ་རྣམས་མཚན་དཔེའི་རྒྱུ་ཡིན་པས་དེ་ལ་འདི་ཙམ་མོ་ཞེས་ཚད་བཟུང་དུ་མེད་པ་ཡིན་ནོ། །དེ་ལྟར་ཡང་བྱངས་ལས། བྱང་ཆུབ་ཀྱི་ཚོགས་ཐམས་ཅད་ནི་བྱེ་བྲག་མེད་པར་མཚོན་

[014A]༄༅། །དང་དཔེ་བྱད་བཟང་པོ་ཐམས་ཅད་འགྲུབ་པར་བྱེད་པ་ཡིན་ནོ་ཞེས་གསུངས་ལ། ཚོགས་ཐམས་ཅད་མཚན་དཔེ་ཐམས་ཅད་ཀྱི་རྒྱུ་ཡིན་ན་མཚན་སོ་སོ་ལ་རྒྱུ་སོ་སོར་བཤད་པ་དེ་དག་དང་མི་འགལ་ལམ་
སྙམ་ན་དེ་ལྟར་གསུངས་པ་ནི་མཚན་དཔེ་རང་རང་གི་རྒྱུའི་གཙོ་བོ་ཡིན་པ་དང་རྒྱུ་དགེ་བ་མི་འདྲ་བ་དུ་མ་ལ་འབྲས་བུའི་ཕན་ཡོན་སོ་སོར་གསུངས་པས་ཕན་ཡོན་དེ་རྣམས་འདོད་ནས་རྒྱུ་སྣ་ཚོགས་ལ་འཇུག་པའི་ཕྱིར་དུ་ཡིན་པས་འགལ་བ་མེད་དོ། །
རིན་ཆེན་ཕྲེང་བ་ལས། འཁོར་ལོས་སྒྱུར་བ་ཐམས་ཅད་ལ། །འདི་དག་ཡོད་པར་འདོད་མོད་ཀྱི། །དག་དང་མཛེས་དང་གསལ་བ་ནི། །སངས་རྒྱས་རྣམས་ཀྱི་ཆར་མི་ཕོད། །ཅེས་གསུངས་པ་ལྟར་འཁོར་ལོས་སྒྱུར་བ་དང། བྱང་ཆུབ་སེམས་
དཔའ་སོགས་ལ་མཚན་དཔེ་ཡོད་མོད་ཀྱང། དེ་དག་འོལ་སྤྱི་ཙམ་ཡིན་ལ། སངས་རྒྱས་ཀྱི་མཚན་དཔེ་ནི་མི་མཐུན་ཕྱོགས་ཀྱི་དྲི་མ་མེད་པས་དག་པ་དང། ཡིད་དུ་འོང་བས་མཛེས་པ་དང། སྒྲིབ་བྱེད་མེད་ཅིང་ཆ་ཐམས་ཅད་ཀྱི་ཐམས་ཅད་
ཡོངས་སུ་རྫོགས་པ་ལ་མཚན་དཔེ་གཞན་གྱིས་འགྲན་པར་མི་ནུས་པས་དེ་དག་དང་རྒྱལ་བའི་མཚན་དཔེ་གཉིས་ལ་ཉི་མ་དང་མེ་ཁྱེར་གྱི་ཚོད་ཙམ་དུ་ཁྱད་ཞུགས་པར་གསུངས་ལ། རྒྱུ་ལའང་འཁོར་བསྒྱུར་གྱི་མཚན་དཔེ་ནི། སངས་རྒྱས་ལ་
སེམས་དང་པ་གཅིག་ཙམ་ལས་ཀྱང་འབྱུང་ཞིང། སངས་རྒྱས་ཀྱི་མཚན་དཔེ་ལྟ་ཞོག་བ་སྤུའི་ཁུང་བུ་གཅིག་ཀྱང་འཁོར་བསྒྱུར་གྱི་མཚན་དཔེ་འགྲུབ་བྱེད་ཀྱི་བསོད་ནམས་བསྐལ་བ་བྱེ་བ་བརྒྱ་ཕྲག་ཏུ་གོམས་པས་ཀྱང་བསྐྱེད་ནུས་པ་

[014B] །ས་བརྒྱད་པ་ནས་ཡིད་ཀྱི་རང་བཞིན་ཀྱི་ལུས་མཚན་དཔེས་བརྒྱན་པ་དང་དམ་ཤུགས་ཀྱིས་འགྲུབ་ཅིང། དེ་ཉིད་ཀྱི་རྒྱུན་དང་ལྡན་པའི་བྱང་སེམས་རྒྱུན་མཐའ་པས་རྡོ་རྗེ་ལྟ་བུའི་ཏིང་ངེ་འཛིན་ལ་མཉམ་པར་གཞག་པའི་
མཉམ་གཞག་དེའི་སྐད་ཅིག་གཉིས་པར་ཆོས་ཐམས་ཅད་མངོན་སུམ་དུ་གཟིགས་པའི་རྣམ་མཁྱེན་སྐད་ཅིག་དང་པོ་མངོན་དུ་བྱས་པ་དང་དུས་མཉམ་དུ་རྒྱུན་མཐའ་པའི་ཡིད་ལུས་མཚན་དཔེས་བརྒྱན་པས་ཉེར་ལེན་བྱས་ནས་ལོངས་སྤྲུལ་གྱི་སྐུ་མཚན་
དཔེས་བརྒྱན་པ་དེ་ཉིད་འགྲུབ་ལ། བྱང་སེམས་ཀྱི་མཚན་དཔེ་ནི་ས་དང་པོ་ནས་རྣམ་སྨིན་ལྟར་འབད་མེད་དུ་ཐོབ་པར་བྱངས་ལས་གསུངས་སོ། །མཚན་དཔེ་འདི་དག་ལ་ཅིའི་ཕྱིར་མཚན་དང་དཔེ་བྱད་ཅེས་བྱ་ཞེ་ན། རང་གང་ལ་ལྡན་པའི་གང་ཟག་སྐྱེས་བུ་
ཆེན་པོར་མཚོན་པར་བྱེད་པའི་མཚན་ཉིད་ལྟ་བུ་ཡིན་པས་ན་མཚན་དང་སེན་མོ་ཟངས་ཀྱི་མདོག་ཅན་དེ་ནང་དུ་འདུ་བྱེད་ཐམས་ཅད་ལ་ཆགས་པ་དང་བྲལ་བའི་ཡོན་ཏན་དེ་ཉིད་གཞན་ལ་གོ་བར་བྱེད་པའི་ཕྱིའི་དཔེ་ལྟ་བུ་ཡིན་པས་སམ། ཕ་རོལ་ལ་སྐུའི་མཛེས་
པ་བསྐྱེད་པའམ་སྟོན་བྱེད་ཡིན་པས་ན་དཔེ་བྱད་ཅེས་བྱ་སྟེ་དེས་གཞན་རྣམས་ཀྱང་ཤེས་པར་བྱ་ལ། འདིར་དངོས་སུ་ཐོན་པའི་དཔེ་བྱད་རྣམས་ཀྱིས་དོན་གང་གོ་བར་བྱེད་པ་ནི་རང་རང་གི་ཐད་ཀར་བསྟན་པར་བྱའོ། །གཉིས་པ་ལ་གཉིས། སྐུ་སྤྱིའི་ཡོན་
ཏན་བཤད་པ་དང། ཡན་ལག་དང་ཉིད་ལག་སོགས་ཆ་ཤས་ཀྱི་ཡོན་ཏན་བཤད་པའོ། །དང་པོ་ནི། རྗེ་བཙུན་མཁྱེན་པའི་གཏེར་ཁྱོད་ཀྱི་སྐུ་ནི་གཞན་ལས་ཁྲུ་བདུན་ཙམ་གྱིས་འཕགས་པས་རི་དབང་ཇི་བཞིན་མཐོ་ཞིང་ཡ་ཡོ་མེད་པའི་

[015A]༄༅། །ཀྱིར་དྲང་ལ་ཕྱག་འདོམ་གྱི་རྩེ་མོ་ཕན་ཚུན་གྱི་བར་ལ་ཇི་ཙམ་ཡོད་པའི་ཚད་དེ་དང་ཞབས་ནས་སྤྱི་གཙུག་གི་བར་གྱི་ཚད་གཉིས་མཉམ་པས་ཤིང་ནྱ་གྲོ་དཧའི་ལྗོན་པ་དར་བ་ལྟར་རྒྱས་པའི་ཆུ་ཞེང་གབ་པ་དང། འདི་ལ་སློབ་
དཔོན་ཨ་བྷྱཱ་ཀ་རའི་ཐུབ་པ་དགོངས་རྒྱན་དུ། ནྱག་ནི་དམའ་བ་སྟེ་སྐུ་སྨད། རོ་དྷ་ནི་མཉམ་པ་སྟེ་ལྟེ་བ་ནས་བཟུང་ནས་སྐུ་སྨད་དང་སྐུ་སྟོད་ཚད་མཉམ་པའོ་ཞེས་དང། ཡང་ན་འདོམ་ནི་ནྱ་གྲོ་དྷ་སྟེ་ཞེས་སྡར་ལྟར་ཡང་བཤད་དོ་ཞེས་བཤད་ཚུལ་གཉིས་ལེགས་
བཤད་གསེར་གྱི་འཕྲེང་བར་གསུངས་པའི་ཕྱི་མ་འདིར་བཀོད་པ་ལྟར་རོ། །ལེགས་པར་སྦྱངས་པའི་བཅོ་མའི་གསེར་ལྟར་རྡུལ་དང་དྲི་མས་དག་ཅིང་ཁ་དོག་གསལ་བ་ཡི་པགས་པའི་མདོག་ནི་ལེགས་ཤིང། ལྤགས་པ་སྲབ་ལ་རེག་བྱ་ཤིན་ཏུ་འཇམ་པ་དང་ལྡན་
པ་ཉིད་དོ། །གཉིས་པ་ལ་བཞི། མགྲིན་པ་ཡན་ཆད་ཀྱི་ཡོན་ཏན་བཤད་པ་དང། སྐུའི་སྟོད་ཀྱི་ཆའི་ཡོན་ཏན་བཤད་པ་དང། དེ་དང་འབྲེལ་བའི་ཕྱག་མཚན་རྒྱན་ལ་སོགས་པ་བཤད་པ་དང། བ་སྤུ་དང་སྐུའི་སྨད་ཀྱི་ཡོན་ཏན་གདན་དང་བཅས་པ་
བཤད་པའོ། །དང་པོ་ནི། རྒྱལ་མཚན་གྱི་རྩེ་མོར་ཏོག་གིས་མཛེས་པ་ལྟར། གཙུག་ཏོར་རམ་སྟེང་ཕྱོགས་སུ་མཐའ་དང་མུ་མེད་པར་འཕགས་པས་བལྟར་མི་མངོན་པའི་སྤྱི་གཙུག་གི་གནས་སུ་ནི་བསྟན་པ་མཐར་འཛིན་གྱི་རྩུབ་བག་མེད་པའི་བློ་
འཇམ་པོས་ཤེས་པར་བྱ་བ་ཡིན་པ་དེ་ཉིད་གཞན་ལ་གོ་བར་བྱེད་པའི་དཔེ་བྱད་དྲི་ཞིམ་དང་ལྡན་པའི་དབུ་སྐྲ་རིང་པོ་འཇམ་པ་དང། ཡུལ་ལ་དགའ་བའི་སྲེད་པ་ཐམས་ཅད་ལྡོག་པ་གོ་བྱེད་ཀྱི་དཔེ་བྱད་རིན་ཆེན་མཐོན་མཐིང་ངམ་བུང་བ་ལྟར་གནག་ལ་

[015B]
འབྱང་བ་སྟེ་ཡོ་བས་མཛེས་པ་དང། ལྷ་དང་མིའི་རིན་པོ་ཆེ་ལས་ཁྱད་པར་དུ་འཕགས་པ་འཇིག་རྟེན་ལས་འདས་པའི་དགེ་རྩ་ལས་བྱུང་བའི་རིན་ཆེན་དབུ་རྒྱན་གྱི་རྩེ་ཕྲན་རྣམས་ཀྱིས་གང་ལ་མཛེས་པར་བྱས་པའི་གནས་སྨོན་ལམ་ཡོངས་སུ་རྫོགས་པར་
བྱས་པས་དབྱིབས་ལེགས་པའི་གདུགས་བཞིན་དུ་ཀུན་ནས་རྒྱས་པའི་དབུ་ལ་ལྟ་བ་ངན་པས་གཞན་དུ་མི་འགྱུར་བ་གོ་བྱེད་ཀྱི་དཔེ་བྱད་སྐྲ་མཚམས་མཐོ་པ་ལེགས་པར་དོད་པའམ་བྱེད་པ་ཡི་དཔྲལ་བའི་དབྱེས་ནི། སྨྲ་བ་ངན་པ་ཐམས་ཅད་འཇོམས་
པར་མཛད་པས་ཟླ་བ་རྒྱས་པ་བཞིན་དུ་ཁྱོན་ཆེ་བ་དང་ཀུན་ད་དང་དུང་དང་པདྨའི་རྩ་བ་ལྟར་དཀར་ཞིང་འོད་འཕྲོ་བས་གསལ་ལ་འཇམ་པ་དང་མཉེན་པ་དང་དྲངས་ན་ཁྲུ་གསུམ་ལ་སོགས་པའི་ཚད་དུ་འབྱུང་ཞིང། བཏང་ན་གཡས་ཕྱོགས་སུ་འཁྱིལ་
ལེགས་པའི་རི་མོ་ཅན་སྤུ་རྩེ་གྱེན་དུ་ཕྱོགས་ནས་གནས་པ་ཤིན་ཏུ་དག་པའི་དངུལ་གྱི་འབུར་དོད་པ་དང་འདྲ་བ་ཡི་དྲི་མ་མེད་པའི་མཛོད་སྤུ་སྐྱུ་རུ་རའི་འབྲུ་ཚད་ཙམ་སྨིན་མའི་དབུས་དྲང་ཐད་ན་མཛེས་པ་དང། བདོག་ཤིན་ཏུ་གནག་ཅིང་ཅུང་ཟད་གུག་
པ་ཡི་དབྱིབས་དང་ལྡན་པའི་སྨིན་མ་ནི་དཀའ་ཐུབ་ཀྱི་གདུང་བ་མེད་པར་འཇམ་པོའི་ཆོས་ཀྱིས་འདུལ་བ་ལ་མཁས་པ་དང། ཐུགས་རྒྱུད་དགེ་བས་བརླན་པ་དང། ཉོན་མོངས་ཕྱོགས་ཀྱི་སྐྱོན་གཟིགས་པ་དང། འགྲོ་བ་རྣམས་ལ་མ་འོངས་པ་ན་ཅིར་

[016A]༄༅། །འགྱུར་གྱི་ཕྱི་རྗེས་ལ་གཟིགས་པ་བཞི་དང་ལྡན་པས་འཇམ་པ་དང་སྣུམ་པ་དང་སྤུ་རིང་ཐུང་མེད་པར་མཉམ་པ་དང། སྨིན་མའི་ཚུགས་རིང་པོ་ཅན་དང། སེམས་ཅན་མཐའ་ཡས་པ་འཁོར་བའི་གནས་
ལས་དྲང་བར་མཛད་པས་རྫིམ་སྟུག་པའམ་འཐུག་ཅིང་འཇམ་ལ། རྫི་མའི་སྤུ་རྣམས་ལེགས་པར་གཞོལ་ཞིང་མ་འདྲེས་པར་ཐད་ཀ་ཐད་ཀར་རིམ་བཞིན་གནས་པས་བསྒྲིགས་ལེགས་པ་དཔེར་ན་ཁྱུ་མཆོག་གི་བཞིན་དུ་རྫིམ་ཡིད་དུ་འོང་བ་དང་
ཨུཏྤལ་མཐིང་གའི་འདབ་མའི་ཁ་དོག་དང་དབྱིབས་ཇི་བཞིན་དུ་སྤྱན་གྱི་དབུས་ཁ་དོག་མཐོན་མཐིང་གིས་མཛེས་ཤིང་སྤྱན་དཀྱུས་རིང་པོའི་དབྱིབས་ཅན་ཅུང་ཟད་ཟུམ་པ་ཡི་ཤིན་ཏུ་ཞི་བའི་གཟིགས་སྟངས་ཅན་དང། འདི་ལ་དཔེ་འགར་ཟུམ་པ་
དང་འགའ་ཞིག་ཏུ་ཟླུམ་པ་ཞེས་བྱུང་བའི་སྔ་མ་དག་པ་འདྲའོ། །འགྲོ་བ་ཐམས་ཅད་ཀྱིས་བསྟོད་བསམ་གུ་པར་བྱེད་པའི་འོས་ཉིད་ཡིན་པས་ན་སྤྱན་དཀར་ནག་གི་ཆ་རྣམས་མ་འདྲེས་པས་འབྱེས་ཤིང་མཛེས་པ་ནི་འདམ་ལས་སྐྱེས་པའི་པདྨ་འདབ་
མ་ཀུན་ནས་རངས་པ་སྟེ་ཡོངས་སུ་རྫོགས་པར་བྱེ་བ་བཞིན་ནོ། །རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་ཉིད་རྟོགས་པས་རིམ་པར་ཇེ་མཐོར་སོང་བས་འཚམས་ཤིང། གཟེངས་ཀུན་ཏུ་མཐོ་བའི་ཤངས་དང། འཇིག་རྟེན་ཐམས་ཅད་
གཟུགས་བརྙན་དང་འདྲ་བར་རྟོགས་པས་བིམྤ་སྟེ་གཟུགས་བརྙན་ཅན་ཞེས་བྱ་བ་ཕལ་སྐད་དུ་ཀནྡུར་ཟེར་བའི་ཤིང་འབྲས་ལྟར་དམར་ལ་གཟུགས་ཀྱི་གཟུགས་བརྙན་འཆར་བའི་དྭངས་གསལ་ཡིད་དུ་འོང་བའི་མཆུ་སྒྲོས་ཅན། མདོག་དཀར་ཞིང་ཚད་

[016B] ཡས་མས་སུ་ཉི་ཤུ་ཉི་ཤུ་ཡོད་པས་གྲངས་བཞི་བཅུ་ཐམ་པ་ཚང་བའི་ཚེམས་མངའ་ལ། འགྲམ་པ་མེ་ལོང་གི་དཀྱིལ་ལྟར་ཟླུམ་ཞིང་རྒྱས་པ་རི་དྭགས་ཀྱི་རྒྱལ་པོ་སེང་གེའི་
བཞིན་དང། འཐད་པ་དང་ལྡན་པའི་ཡོན་ཏན་མང་པོ་སྟོན་པ་དང། གདུལ་བྱ་ཐམས་ཅད་ཚིག་འཇམ་པོས་འདུལ་བར་མཛད་པས་སྲབ་པ་དང་མཉེན་པའི་ཁྱད་པར་གཉིས་དང་ལྡན་ལ། རོ་མི་ཞིམ་པའི་ཁ་ཟས་ཅི་ཡིན་ན་ཡང་ཞལ་ཟས་རོ་བརྒྱ་པ་ལྟ་བུའི་
རོ་བྲོ་བ་མཆོག་མྱང་པའི་ལྗགས་ཤིན་ཏུ་རིང་བ་ཉིད་ཀྱིས་ནི་སྙན་གྱི་བུ་ག་དང་སྐྲ་མཚམས་ཀྱི་བར་ཞལ་གྱི་དཀྱིལ་འཁོར་ཀུན་ཏུ་ཁེབས་པར་མཛད་ནུས་པ་ཁ་དོག་ཨུཏྤལ་དམར་པོ་ལྟར་ཡིད་དུ་འོང་བ་དང་ལྡན་ནོ། །འདོད་ཆགས་ལ་སོགས་པའི་ཉོན་མོངས་པ་ལས་
རྒྱལ་བས་སྙན་ཤལ་བཟང་པོ་ཕན་ཚུན་མཉམ་པར་རིང་དུ་འཕྱང་བའི་རྩེ་མོར་རིན་ཆེན་དུ་མའི་ཕྲས་སྤྲས་པའི་རྣ་ཆ་གཡོ་བས་སྒེག་ལ། ཉི་ཟླའི་འོད་ཀྱང་ཟིལ་གྱིས་གནོན་པར་ནུས་པའི་གཟི་འོད་རབ་ཏུ་འཁྱུག་པའི་རིན་ཆེན་ཕྲེང་བའི་མགུལ་རྒྱན་གང་དུང་ཕྱང་
བའི་དྲི་མ་མེད་པའི་མགྲིན་པ་ནི་དབྱིབས་མཛེས་པའི་གསེར་གྱི་བུམ་པའི་མགྲིན་པ་བཞིན་དུ་རྩ་ཡི་དྲ་བ་མི་མངོན་ལ་དབྱིབས་ལེགས་པར་ཟླུམ་ཞིང་རྒྱས་པའོ། །གསེར་གྱི་བུམ་པའི་མགྲིན་པ་དང་འདྲ་བ་དང་རྩ་མི་མངོན་པ་སོགས་ཀྱི་ཡོན་ཏན་འདི་དག་
ལེགས་བཤད་གསེར་གྱི་ཕྲེང་བར། དཔུང་འགོ་ཟླུམ་པ་ནི་གསེར་གྱི་བུམ་པའི་མགྲིན་པ་བཞིན་དུ་ཡོངས་སུ་ཟླུམ་པའི་མགྲིན་པ་ལེགས་པར་འབྲེལ་བ་རྩའི་དྲ་བ་མི་མངོན་པ་ལ་ཐུབ་དགོངས་ལས་སོ། །ཞེས་མགྲིན་པའི་ཡོན་ཏན་ལ་སྦྱར་ནུས་

[017A]༄༅། །དེ་ཉིད་དཔུང་འགོ་ཟླུམ་པའི་མཚན་བཟང་དུ་མཛད་པ་བཞིན་རྣམ་བཤད་སྙིང་པོ་རྒྱན་དུ་ཡང་གསུངས་ལ། འདིར་མགུལ་རྒྱན་གང་དུ་འཕྱང་བའི་མགྲིན་པའི་ཡོན་ཏན་ལ་སྦྱར་ཡང། དཔུང་པའི་འགོ་ནི་
ལེགས་པར་ཟླུམ་པའི་ཕྱག་ཅེས་དཔུང་འགོ་ཟླུམ་པའི་མཚན་བཟང་འདི་ལས་ལོགས་སུ་བཤད་པ་ཇི་ལྟར་ཡིན་ཞེ་ན། དཔུང་འགོ་ཟླུམ་པའི་མཚན་འདི་ལ་མགྲིན་པ་དང་ཕྱག་གི་དཔུང་འགོའི་ལྷུ་དངོས་ལ་ངོས་འཛིན་པའི་སྐབས་གཉིས་
ཡོད་དེ། དེའི་སྔ་མ་ནི་གྲུབ་མཆོག་དྲིལ་བུ་པའི་རིམ་ལྔར། དཔུང་པའི་རྩ་བར་སོན་པའི་རླུང། །ཞེས་པའི་ཐད་ཀྱི་སྦས་དོན་བལྟ་བའི་མིག་འབྱེད་ལས། ཕྲག་པ་ལ་ཡང་དཔུང་པའི་ཐ་སྙད་ཀྱིས་གསུངས་པ་ཡོད་པས་དཔུང་པ་སྟེ་ཕྲག་པའི་
རྩ་བ་སྟེ། མགྲིན་པར་སོན་པའི་ཞེས་ཕྲག་པ་ལ་དཔུང་པའི་ཐ་སྙད་མཛད་ནས། དེའི་རྩ་བ་མགྲིན་པར་བཤད་པ་བཞིན་དུ་འཇིག་རྟེན་གྱི་ཐ་སྙད་ལའང་ཕྲག་ལ་འགེལ་བར་དཔུང་པར་འགེལ་ཞེས་ཟེར་བས་ན། ཕྲག་པའི་དཔུང་པ་དེའི་འགོ་
མགྲིན་པར་བྱས་པ་ཡིན་ལ། དེས་ན་མངོན་རྟོགས་རྒྱན་རྩ་འགྲེལ་སོགས་མགྲིན་པའི་མཚན་བཟང་ལོགས་སུ་མ་བཤད་པ་དེ་དག་གི་དཔུང་འགོ་ཟླུམ་པ་མགྲིན་པ་ལ་སྦྱར་བ་ཡིན་ཞིང། རྒྱུད་བླ་རྩ་འགྲེལ་ལས། སྔོན་ནད་པ་ལ་སྨན་དུ་མ་བྱིན་
པའི་མཐུ་ལས་བྱུང་བའི་མགྲིན་པ་དྲི་མེད་དུང་གི་དབྱིབས་འདྲ་བའི་མཚན་བཟང་ལས་ལོགས་སུ་གཞན་ལ་མི་འཇིགས་པ་བྱིན་ཞིང། དབུགས་ཕྱུང་བ་ལས་བྱུང་བའི་དཔུང་འགོ་ཟླུམ་པའི་མཚན་བཟང་གསུངས་པ་དང། བསྟོད་སྤྲིན་འདི་ལྟ་བུའི་

[017B] དཔུང་འགོ་ཟླུམ་པ་ལག་པའི་འགོ་དངོས་ཀྱི་དཔུང་པ་ལ་བྱེད་དགོས་པར་རྟོགས་སོ། །གཉིས་པ་ནི། ཕྱག་ཞབས་ཀྱི་རྒྱབ་ཕྱོགས་བོལ་བཞི་དང། ཕྲག་གོང་གཉིས་དང། ལྟག་པའི་ཕྱོགས་ཏེ་གནས་བདུན་པོ་ཤས་ཡོངས་སུ་གང་བས་
མི་མཉམ་པ་མེད་པའི་སྐུ་ཅན། རྐང་ལག་གི་སྦར་མོ་བཞིས་ཀྱང་ཁ་དང་འདྲ་བར་གླང་པོའི་བུམ་པ་འགེམས་པའི་བྱ་བ་བྱེད་པས་ན་ཁའམ་གདོང་ལྔ་པ་སེང་གེ་བཞིན་དུ་འཕེལ་ཁ་ཆེ་བས་ཀུན་ནས་རྒྱས་པའི་རོ་སྟོད་དང། ཐུབ་པ་དགོངས་རྒྱན་ལས་
ཐལ་གོང་རྒྱས་པ་དཔུང་འགོ་ཕན་ཚུན་གྱི་བར་དང། ཉི་ཁྲི་དག་ལྡན་ལས། དྲང་ལ་བཤད་པ་ལྟར་ལྷུན་པོའི་ངོས་ལྟར་རམ། གསེར་གྱི་གཏན་པ་ཕྱིས་པ་དང་འདྲ་བར་རབ་ཏུ་ཡངས་ཤིང་མི་མཉམ་པ་མེད་པའི་བྲང་ཐལ་གོང་རྒྱས་པ་དང་དཔུང་བའི་འགོ་
ནི་དབྱིབས་ལེགས་པར་ཤིན་ཏུ་ཟླུམ་པའི་ཕྱག་གླང་པོའི་རྒྱལ་པོའི་སྣ་ཞགས་ལྟར་སྐུ་མ་བཏུད་ཀྱང་པུས་མོའི་ལྷ་ངར་སླེབས་པའི་རིང་ཞིང་མཛེས་པ་དང། ཕྱག་ཞབས་ཀྱི་ཉི་ཤུའི་སོར་མོ་རྣམས་སོར་ཚིགས་དང་པོ་ནས་བརྩམས་ཏེ་སོར་མོའི་བར་ལ་
སེང་སེང་པོ་ཡང་མེད་ཅིང། སོར་གདུབ་ལ་སོགས་པའི་རྒྱན་ཀྱང་འཇུག་ཏུ་རུང་བས་མཛེས་པའི་པགས་པའི་དྲ་བ་ཡིས་ལེགས་པར་འབྲེལ་བ་དཔེར་ན་ངང་བའི་རྒྱལ་པོ་བཞིན་དང། སེམས་ཅན་ཐམས་ཅད་ལ་ཕན་པར་འདོད་པའི་ལྷག་པའི་བསམ་
པ་དང་ལྡན་པ་དང། འདུ་བྱེད་ཐམས་ཅད་ལ་འདོད་ཆགས་དང་བྲལ་བ་མཐར་ཕྱིན་པས་མདོག་སྣུམ་པ་དང་དམར་བའི་མདངས་ཆགས་པའི་སེན་མོ་རིམ་པ་ལྟར་གནས་པ་ཡི་ཕྲེང་བས་རབ་ཏུ་འམ་ཚར་དུ་དངར་བའི་སོར་མོ་རྣམས་ནི་ལྷའི་ཤིང་དཔག་

[018A]༄༅། །བསམ་ལྗོན་པའི་ཡལ་འདབ་སྐྱེས་མ་ཐག་གི་གཞོན་ནུའི་ལྕུག་ཕྲན་ལྟར་རིང་ཞིང་མཉེན་པ་དང། སྔོན་དགེ་རྩ་བསགས་པ་མཐར་ཕྱིན་པས་སོར་མོ་རྣམས་རྒྱས་པ་དང་ལྡན་ལ། ཕྱག་ཞབས་ཐམས་ཅད་རེག་
པ་ཤིན་ཏུ་འཇམ་ཞིང་གཞོན་ཤ་ཆགས་པ་དང། རུས་པའམ་བསོལ་བརྐོས་པ་ལྟ་བུར་འབུར་དང་གཤོང་ཤིན་ཏུ་དོད་པར་གསལ་ཞིང་རྩིབས་དང་ལྟེ་བ་མུ་ཁྱུད་རྣམས་རྫོགས་ལ། དེ་ལྟ་བུའི་རི་མོ་རྣམས་ཀྱང་སོ་སོར་བཅད་གཙང་བས་མ་འདྲེས་
པའི་རྩིབས་སྟོང་དང་ལྡན་པའི་གསེར་གྱི་འཁོར་ལོ་མཆོག་ཕྱག་དང་ཞབས་ཀྱི་མཐིལ་བཞིན་བཀྲ་བ་ནི་དཔེར་ན་འཇིག་རྟེན་ན་ཐེའུ་ཙེར་གྲགས་པའི་རྒྱ་ལས་རྒྱ་དེ་ཡི་འབུར་གྱི་རི་མོ་ནི་གསལ་བ་བཞིན་ནོ། །གསུམ་པ་ནི། དཔུང་པ་མཛེས་པར་བྱེད་
པའི་དཔུང་རྒྱན་དང། མཁྲིག་མ་དང་སོར་མོའི་རྒྱན་རིན་པོ་ཆེ་ལས་གྲུབ་པའི་གདུ་བུས་མཛེས་པར་བྱས་པ་ཡི་གཡས་པའི་ཕྱག་ན་དངོས་པོ་འམ་མཚན་མར་འཛིན་པ་བདེན་འཛིན་མ་རིག་པའི་འཁྲི་ཤིང་གི་ལྗོན་པ་བག་ཆགས་དང་བཅས་པ་དྲུང་ནས་
གཅོད་བའི་མཁྱེན་རབ་རལ་གྲིའི་རྣམ་པར་ཤར་བ་ནི་འབར་བའི་འོད་ཀྱི་དྲ་བ་འགྱེད་པ་འཕྱར་བའི་ཚུལ་གྱིས་བསྣམས་ཤིང། དཔལ་མགོན་འཕགས་པ་ཀླུས་ཤེར་ཕྱིན་ལ་བསྟོད་པ་ལས། སངས་རྒྱས་རང་སངས་རྒྱས་རྣམས་དང། །ཉོན་ཐོས་
རྣམས་ཀྱིས་ངེས་བསྟེན་པའི། །ཐར་བའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་ངེས། །ཞེས་པ་དང། འཇིག་རྟེན་ལས་འདས་པར་བསྟོད་པ་ལས། མཚན་མ་མེད་པ་མ་གཏོགས་པར། །ཁྱོད་ཀྱིས་ཐར་པ་མེད་པར་

[018B] །ཞེས་གསུངས་པ་ལྟར་ཞི་བ་ཐར་པར་བགྲོད་པ་ལ་འདི་ཉིད་རྟོགས་པ་ཁོ་ནའི་སྒོ་ནས་འཇུག་པ་མ་གཏོགས་གཉིས་པ་གཞན་མེད་པས་ན་སྒོ་གཉིས་སུ་མེད་པའི་ཐབས་གཅིག་པུ་བལྟོས་ནས་གྲུབ་པའི་རྟེན་ཅིང་འབྲེལ་འབྱུང་ངམ་རང་བཞིན་གྱིས་གྲུབ་པས་
སྟོང་པའི་གནས་ལུགས་མཐའ་གཉིས་དང་བྲལ་བ་དབུམ་པས་བགྲོད་པའི་བཤུལ་ལམ་མ་ལུས་པ་གསལ་བར་སྟོན་པའི་གཞུང་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་གསུང་རབ་གཞན་གྱི་གླེགས་བམ་ལས་མཆོག་ཏུ་གྱུར་པ་ཨུཏྤལ་སྔོན་པོའི་ལྟེ་བར་
གནས་པ་སྙན་གྱི་ཐད་སོར་ཡོད་པ་ཡི་སྡོང་བུ་གཡོན་པའི་ཕྱག་གི་མཐེབ་མཛུབ་ཀྱིས་ཐུགས་ཀར་འཛིན་པའོ། །འདིར་གནས་ལུགས་ཀྱི་ལམ་ལ་རྟེན་འབྲེལ་གྱི་ལམ་ཞེས་བསྟན་པ་ནི། རྩོད་ཟློག་ལས། གང་གིས་སྟོང་དང་རྟེན་འབྱུང་དང། །དབུ་མའི་ལམ་
དུ་དོན་གཅིག་པར། །གསུང་མཆོག་མཚུངས་པ་མེད་པ་ཡི། །སངས་རྒྱས་དེ་ལ་ཕྱག་འཚལ་ལོ། །ཞེས་དང་དབུ་མའི་ཚིག་གསལ་ལས། དེའི་ཕྱིར་དེ་ལྟར་ན་སྟོང་པ་ཉིད་དང། རྟེན་ནས་གདགས་པ་དང། དབུ་མའི་ལམ་ཞེས་བྱེ་བ་འདི་དག་ནི་རྟེན་ཅིང་
འབྲེལ་པར་འབྱུང་བ་ཉིད་ཀྱི་མིང་གི་བྱེ་བྲག་ཡིན་ནོ། །ཞེས་གསུངས་པ་ལྟར་ཆོས་ཐམས་ཅད་བལྟོས་ནས་གྲུབ་པ་ཉིད་ཀྱིས་རང་གི་མཚན་ཉིད་ཀྱིས་སྟོངས་པ་དང། རང་གི་མཚན་ཉིད་ཀྱིས་སྟོངས་པ་ཉིད་ཀྱིས་སྐྱེ་འགག་བཅིང་གྲོལ་སོགས་རྟེན་འབྲེལ་ཐ་སྙད་
པ་ཐམས་ཅད་འཐད་པས་ན་རྟེན་འབྲེལ་གྱི་དོན་དང་རང་བཞིན་གྱིས་སྟོངས་པའི་དོན་གཉིས་གཅིག་ཡིན་པ་དང། ཁྱད་པར་རྟེན་ཅིང་འབྲེལ་འབྱུང་དུ་རྟོགས་པའི་བློས་རྒྱུ་མཚན་གཞན་བསམ་པ་ལ་མི་བལྟོས་པར་རང་གི་ངོ་བོས་གྲུབ་པར་འཛིན་པའི་སྒྲོ་

[019A]༄༅། །འདོགས་དང་གཏན་མེད་དུ་འཛིན་པའི་སྐུར་འདེབས་ཀྱི་ལྟ་བ་གཉིས་ཀ་སེལ་ནུས་པ་བཞིན། སྟོན་ཚུལ་ལ་ཡང་སྟོང་པའི་ལམ་ཞེས་པ་ལྟ་བུ་གཞན་ལས་མཐའ་གཉིས་སེལ་བའི་གོ་བ་བསྐྱེད་པའི་ཁྱད་ཆེ་བ་ལ་དགོངས་
ནས་རྟེན་འབྲེལ་ལམ་ཞེས་བསྟན་ཏོ། །ཁ་དོག་གཅིག་ཏུ་མ་ངེས་པའི་འཇའ་ཚོན་ལྟར་རབ་འབྱམས་ཚོན་གྱིས་ཁ་བསྒྱུར་ཞིང་རེག་བྱའི་ཁྱད་བར་སྲབ་ལ་འཇམ་པའི་སྣ་ཚོགས་ལྷ་རྫས་ཀྱི་དར་གྱི་སྨད་གཡོགས་ལྷབ་ལྷབ་ཏུ་གཡོ་བའི་སྟེང་ན་གསེར་གྱི་
དྲིལ་བུས་སྣེ་མོ་མཚན་པའི་རིན་པོ་ཆེའི་དྲ་བ་དྲ་ཕྱེད་དུམ་འཕྱང་འཕྲུལ་དུ་གཡོ་བས་སིལ་སིལ་གྱི་སྒྲ་སྒྲོག་པ་ཅན་གྱི། གསེར་གྱི་སྐ་རགས་སམ་འོག་པག་གིས་འཁོར་བའི་སྐྱོན་གྱིས་མ་གོས་པས་ན་ཡིད་དུ་འོང་བའི་རྐེད་སྐབས་འཚམ་པ་ལ་ཀུན་
ནས་མཛེས་པར་བསྡམས་པ་སོགས་རྒྱན་དང་ན་བཟའ་ངོ་མཚར་ཕུལ་དུ་བྱུང་བས་ཡིད་དུ་འོང་བར་སྦྲས་པའོ། །བཞི་པ་ནི། རྟ་མཆོག་ཅང་ཤེས་བཞིན་དུ་འདོམས་ཀྱི་སྦ་བ་གསང་གནས་སྦུབས་སུ་ནུབ་པ་དང། འཇམ་ཞིང་ཕྲ་བའི་སྐུའི་བ་
སྤུའི་ཚོགས་ཇི་སྙེད་པ་རྣམས་ནི། གཉིས་དང་གསུམ་ལ་སོགས་པ་མཉམ་དུ་སྐྱེས་པའི་ཟླ་མེད་པར་སྤུ་རེ་རེར་བྱུང་ནས་གཡས་ཕྱོགས་སུ་རིམ་གྱིས་འཁྱིལ་ནས་སྤུའི་རྩེ་མོ་རྣམས་སྐུ་ལ་གྱེན་དུ་ཕྱོགས་པ་དང། རེ་དྭགས་ཨེ་ནེ་ཡ་ལྟ་བུར་བགས་ཀྱིས་
ཏེ་རིམ་གྱིས་ཇེ་ཕྲ་ཇེ་ཕྲར་སོང་ཞིང་ཟླུམ་བའི་བྱིན་བ་དབྱིབས་ལེགས་བ་དང། ཞབས་ཀྱི་མཁྲིག་མ་ལ་ལོང་བུའི་འབུར་དང་པུས་མོའི་ལྷ་ང་ལ་ཕྱིར་མངོན་པའི་རུས་བའི་འབུར་གྱིས་དབེན་པ་དང། རུས་སྦལ་གྱི་ལྟོ་བ་བཞིན་དུ་ཞབས་

[019B] ཞབས་ཀྱི་བཞི་ཆ་སྟེ་ཞབས་མཐིལ་ལ་ཆ་བཞིར་ཕྱེ་བའི་ཆ་གཅིག་ཕྱིར་འཕགས་པའི་རྟིང་བ་ཡངས་བ་མངའ་བ། གདན་གྱི་ཁྱད་པར་འདབ་མ་དྲུག་དང་ལྡན་པའི་པདྨ་
དཀར་པོ་གསེར་དམར་སེར་གྱི་ལྟེ་བའི་སྟེང་དུ་བཅོ་ལྔའི་ཆ་ཤས་ཀྱི་དཀྱིལ་འཁོར་ཡོངས་སུ་རྫོགས་པའི་རྒྱུ་སྐར་བདག་པོ་ཟླ་བའི་གདན་ཤིན་ཏུ་གསལ་བ་གང་དེར་དྲིལ་བུ་གཡེར་ཁའི་སྒྲ་དང་ལྡན་པའི་ཞབས་ཀྱི་གདུབ་བུས་མཁྲིག་མའི་ཕྱོགས་མཛེས་
པར་བྱས་པའི་ཞབས་གཉིས་རྡོ་རྗེའི་སྐྱིལ་ཀྲུང་མཛད་ནས་བརྟན་པར་བཞུགས་པའོ། །གཉིས་པ་ནི། རྒྱུད་བླ་མ་ལས། འཇིག་རྟེན་ཞི་བའི་ལམ་ལ་འཇུག་པ་དང། །རབ་ཏུ་སྨིན་དང་ལུང་སྟོན་རྒྱུ་ཡི་གཟུགས། །གང་ཡིན་དེ་ཡང་འདིར་ནི་རྟག་
གནས་ཏེ། །ནམ་མཁའི་ཁམས་སུ་གཟུགས་ཀྱི་ཁམས་བཞིན་ནོ། །ཞེས་ནམ་མཁའི་དབྱིངས་སུ་གཟུགས་སྐྱེ་འཇིགས་བྱེད་པའི་མཐའ་ལ་ཟད་པ་མེད་པ་བཞིན་དུ་འཇིག་རྟེན་གྱི་སེམས་ཅན་རྣམས་ཞི་བའི་ལམ་ལ་འཇུག་པ་དང། སྨིན་གྲོལ་
ལ་འགོད་པ་སོགས་ཀྱི་ཆེད་དུ་གང་ལ་གང་འདུལ་གྱི་རྒྱལ་བའི་སྤྲུལ་སྐུ་གསར་དུ་འབྱུང་བ་དང། མྱ་ངན་ལས་འདས་པ་སོགས་ཀྱི་རྣམ་པར་རོལ་པའི་མཐའ་འཛད་པ་མེད་པར་གསུངས་པ་བཞིན་བསྐལ་པ་གྲངས་མེད་གསུམ་ལ་སོགས་པའི་
ཡུན་དུ་གཙོ་བོར་ཡེ་ཤེས་ཀྱི་ཚོགས་དང་ཟུང་དུ་འབྲེལ་བའི་བསོད་ནམས་ཀྱི་ཚོགས་རབ་བམ་མཆོག་སྔར་སྨོས་པ་ལྟར་ཚད་བཟུང་དུ་མེད་པའི་རབ་འབྱམས་བསགས་པའི་རྒྱུ་ལས་འཁྲུངས་པའི་མཚན་དཔེ་གསལ་རྫོགས་ཀྱིས་སྤྲས་པའི་སྐུ་མཆོག་

[020A]༄༅། །མིག་གི་ལམ་དུ་བལྟ་བས་མི་ངོམས་པས་མཆོག་ཏུ་མཛེས་པ་མཁྱེན་པའི་གཏེར་ཁྱོད་ཀྱི་གཟུགས་སྐུ་ནི་སྟེང་འོག་ཕྱོགས་མཚམས་དང་གཟུགས་ཅན་ཡོད་མེད་ཀྱི་གོས་ཐམས་ཅད་དུ་ཁྱབ་པའི་ཐོགས་རེག་བཀག་ཙམ་གྱི་འདུས་
མ་བྱས་ཀྱི་ནམ་མཁའི་མཐས་གཏུགས་བ་སྟེ་མཐའ་ཟད་ཟད་དེ་སྙེད་དུ་ཁྱབ་པའི་གཏུགས་པའམ་ཟད་མཐའ་མེད་པའི་དག་མདག་གི་ཞིང་མཆོག་ཀུན་ཏུ་རིགས་དང་མོས་པ་སོགས་མི་འདྲ་བ་དུ་མའི་འགྲོ་བ་རྣམས་ལ་ཡེ་ཤེས་གཅིག་ཉིད་གཟུགས་ཀྱི་སྐུ་བྱེ་
བ་ཕྲག་བརྒྱ་སོགས་ལ་བརྟེན་ནས་སྣ་ཚོགས་པའི་མཛད་པ་དུས་ཅིག་ཅར་དུ་སྟོན་པར་བྱེད་བ་ནི་དཔེར་ན་གཅིག་ཉིད་ཡིན་ཡང་དུ་མར་སྣང་བའི་མིག་འཕྲུལ་བཞིན་དུ་ཞིང་ལ་ལར་བལྟམས་ཞིང་དེ་དང་དུས་མཉམ་དུ་ཞིང་གཞན་དང་གཞན་དུ་ཡང་བྱང་ཆུབ་བརྙེས་པའི་
ཚུལ་སོགས་མཛད་པ་བཅུ་གཉིས་ཀྱི་རྣམ་པར་རོལ་པ་ཇི་སྙེད་པ་ཞིག་སྟོན་པའི་སྟོན་པ་ཁྱོད་ཀྱི་སྐུ་ཡི་ནི་གསང་བ་བསམ་གྱིས་མི་ཁྱབ་བའི་བཀོད་པ་མཆོག་གི་ཡོན་ཏན་འདི་འཇིག་རྟེན་འདི་དང་འཇིག་རྟེན་གྱི་ཁམས་གཞན་ཐམས་ཅད་དུ་གནས་པའི་མ་
ལུས་པའི་འགྲོ་བ་ཀུན་ཤེས་བྱ་ཀུན་མཁྱེན་པའི་སངས་རྒྱས་སུ་གྱུར་ནས་མཛད་པ་གཞན་གང་ཡང་མེད་པར་སྐྱེན་པ་སྐྱེན་པར་གསུངས་ཀྱང་ཡོངས་སུ་རྫོགས་པར་བརྗོད་མ་ནུས་ན། བྱང་ཆུབ་སེམས་དཔའ་མན་ཆད་ཀྱིས་བརྗོད་པར་ནུས་པ་ལྟ་སྨོས་
ཀྱང་ཅི་དགོས། འདི་དང་གཞན་དུ་མ་ལུས་ཞེས་པ་ལ་བརྗོད་པའི་ཚུལ་འདི་ལྟ་བུ་དང་འདི་ལས་གཞན་དང་གཞན་དུ་ཇི་ལྟར་བརྗོད་ཀྱང་ཡོན་ཏན་མ་ལུས་པ་ཞེས་བཤད་ཀྱང་རུང་བར་སེམས། དེ་ལྟ་བུའི་མཛད་པ་ཡང་རྒྱུད་བླ་མ་ལས། སྣང་བ་དེ་ནི་ཤིན་ཏུ་ཡང་

[020B] །དེ་ལྟ་ན་འདས་སྟེང་ན། །དོན་ཆེན་གྱིས་ནི་ཉེ་བར་གནས། །དེ་བཞིན་དང་སོགས་དྲི་མེད་ཅན། །རང་བཞིན་དང་སོགས་བསྒོམས་པ་ལ། །སྣང་བའི་རྫོགས་པའི་སངས་རྒྱས་ནི། །མཚན་དང་དཔེ་བྱད་དང་ལྡན་པ། །འཆག་པ་
དང་ནི་བཞེངས་པ་དང། །བཞུགས་པ་དང་ནི་གཟིམས་པ་དང། །སྤྱོད་ལམ་སྣ་ཚོགས་མཛད་པ་ཅན། །ཞི་བའི་ཆོས་ནི་གསུངས་པ་དང། །མི་གསུང་མཉམ་པར་གཞག་གྱུར་པ། །ཆོ་འཕྲུལ་རྣམ་པ་སྣ་ཚོགས་དང། །མཛད་པ་གཟི་མདངས་ཆེན་པོ་
ཅན༑ ༑སེམས་ཅན་རྣམས་ཀྱིས་མཐོང་བར་འགྱུར། །ཞེས་གསུངས་པ་ལྟར་བཻ་ཌཱུརྱའི་ས་གཞི་གཙང་མ་ལ་ལྷ་དབང་གི་གཟུགས་བརྙན་དུ་མ་ཞིག་འགྲོ་བ་དུ་མའི་ཡུལ་དུ་སྣང་བ་ན་དེས་སེམས་ཅན་དེ་རྣམས་ལ་ཕན་པའི་དོན་ཆེན་པོར་འགྱུར་ཡང་
གཟུགས་བརྙན་ལ་རྣམ་པར་རྟོག་པ་མེད་པ་བཞིན་དུ། ཀུན་སློང་སྐྱོན་ཅན་གྱི་དྲི་མ་མེད་པར་སངས་རྒྱས་ལ་དད་པ་བསྒོམ་པ་སོགས་ཀྱི་འགྲོ་སེམས་གཙང་མ་ལ་རྒྱལ་བའི་སྤྲུལ་སྐུ་སྤྱོད་ལམ་དང་རྣམ་འགྱུར་སོགས་མཐའ་ཡས་པ་དུ་མ་ཞིག་གི་
གཟུགས་བརྙན་སྣང་ཞིང། དེས་གནས་སྐབས་མཐར་ཐུག་གི་དོན་བྱེད་ཀྱང་དེ་ལ་རྣམ་པར་རྟོག་པ་གཏན་ནས་མེད་པའི་སྐུའི་གསང་བ་རྨད་དུ་བྱུང་བ་སྟེ་སངས་རྒྱས་འཕགས་པ་འབའ་ཞིག་གི་ཁྱད་ཆོས་སོ། །གསུམ་པ་ལ་འཇམ་དབྱངས་
ཀྱི་སྐུ་མཐོང་བ་དང་མི་འབྲལ་བ་དང། དེས་དོན་ཆེན་པོར་འགྱུར་བ་དང། ཡོན་ཏན་གྱི་ཚོགས་གཞན་དང། ངག་གི་དབང་པོའི་སྐུ་ཐོབ་པར་སྨོན་པ་བཞི་ལས། དང་པོ་ནི། ལི་ཁྲིའི་ཁུ་བ་འཁྱིལ་བའི་རྒྱ་མཚོར་རང་བཞིན་གྱི་ཁ་དོག་དམར་

[021A]༄༅། །སེར་མཛེས་པ་དང་ལྡན་པའི་ཐོག་མངོན་བརྗོད་ཀྱི་བསྟན་བཅོས་ལས། རླུང་དང་ཡང་མགྱོགས་མདོག་ལྔ་པ། །དེ་བཞིན་ཐིག་ལེ་ཅན་དང་ནི། །ངེས་བརྗོད་ཤིན་ཏུ་རྒྱལ་མཚན་དང། །རི་བོ་འཇོམས་རྣམས་ཉི་
མའི་རྟ། །ཞེས་འབྱུང་བ་ལྟར་གྱི་རྟ་བདུན་ཅན་ཉི་མའི་འོད་ཟེར་སྟོང་ཕྲག་ལྷུང་བ་སྟེ་ཕོག་པས་ཆེས་ཆེར་དྭངས་ཤིང་མཛེས་པར་བྱས་པ་བཞིན་དུ་སྐུ་བྱད་བལྟ་བས་མི་ངོམས་ལ། ཉི་མ་ལ་སོགས་པའི་ལྷ་རྣམས་ཀྱི་འོད་ཀྱང་ཉི་མའི་དྲུང་དུ་མེ་ཁྱེར་
བཞིན་དུ་མོག་མོག་པོར་བྱེད་པའི་འོད་ཟེར་གྱི་ཕུང་པོ་ཕྱོགས་བཅུར་འཕྲོ་བའི་སྐུ་གང་དེ་མཚན་དཔེའི་ཆ་ཤས་ཀྱི་སྒོ་ནས་ཅུང་ཟད་བསྟོད་པ་ལས། དཔག་ཏུ་མེད་པའི་བསོད་ནམས་ཀྱི་ཕུང་པོ་ཐོབ་པ་དེ་ཡིས་བདག་འདི་ནས་བརྩམས་ཏེ་སྐྱེ་བ་ཐམས་
ཅད་དུ་རྗེ་བཙུན་འཇམ་དཔལ་དབྱངས་ཀྱི་སྐུ་མཆོག་གི་མཛེས་པ་མིག་གི་ལམ་དུ་མཐོང་བ་དང་འབྲལ་བ་མེད་པར་ཤོག་ཅིག་གཉིས་པ་ནི། ནམ་ཞིག་སྟེ་དུས་གང་གི་ཚེ་མགོན་པོ་ཁྱོད་ཀྱི་སྐུ་མཐོང་བར་གྱུར་པའི་དེ་མ་ཐག་ཏུ་ཁམས་གསུམ་གྱི་སྲིད་པར་
འདི་ཙམ་ནས་འཁྱམས་ལ། དེ་ཡན་མ་འཁྱམས་ཞེས་པའི་ཐོག་མའི་ཚད་བཟུང་མེད་པར་ཡུན་རིང་དུ་བདེ་བའི་སྐབས་ཅུང་ཟད་ཀྱང་མེད་པར་སྡུག་བསྔལ་གསུམ་གྱིས་མནར་བཞིན་དུ་འཁྱམས་པས་དུབ་པ་བདག་རང་ཉིད་ཀྱི་བདེ་བ་བསྒྲུབ་པའི་ཕྱིར་
སྲིད་པའི་ཕུན་ཚོགས་དོན་དུ་གཉེར་བ་སོགས་ལོག་པའི་ལམ་དུ་སོང་བའི་མ་རུངས་པའི་ཡིད་གང་ཡིན་པ་དེ་གཞན་དོན་དུ་རྫོགས་བྱང་དོན་དུ་གཉེར་བའི་བྱང་ཆུབ་ཀྱི་སེམས་ཀྱི་དབང་དུ་འགྱུར་བར་ཤོག་ཅིག་གསུམ་པ་ནི། གཞན་ཡང་བཟོད་པ་

[021B] ལྷའི་རྣ་བ་དང། གཞན་སེམས་ཤེས་པ་དང། སྔོན་གནས་རྗེས་དྲན་དང། ལྷའི་མིག་དང། ཟག་པ་ཟད་པའི་མངོན་ཤེས་དྲུག་དང། སྟོང་པ་ཉིད་དང། མཚན་མ་མེད་པ་དང་
སྨོན་པ་མེད་པའི་རྣམ་པར་ཐར་པའི་སྒོ་གསུམ་དང། དཔའ་བར་འགྲོ་བ་ལ་སོགས་པ་མུ་དང་མཐའ་མེད་པའི་ཏིང་ངེ་འཛིན་གྱི་ཚོགས་ཐོབ་ནས་ཞིང་ཁམས་གྲངས་མང་བས་ན་བྱེ་བར་རྒྱལ་བ་རྣམས་བལྟ་བའི་ཕྱིར་དང། དེ་དག་ལ་མཆོད་པ་དང་ཆོས་
ཉན་པའི་ཕྱིར་གྲངས་དེ་སྙེད་ཀྱི་དཔག་ཏུ་མེད་པའི་ལུས་ཀྱི་བཀོད་པ་སྟོན་ནུས་པར་ཤོག་ཅིག་བཞི་པ་ནི། ལུས་ཀྱི་རྟེན་དེར་ནི་རྒྱལ་བ་རྣམས་ཀྱིས་ཐེག་པ་ཆེན་པོའི་དགེ་བའི་བཤེས་གཉེན་མཛད་ནས་གདམས་ངག་གསུངས་པ་རྣམས་ཉན་པས་མང་དུ་
ཐོས་པའི་མཐར་སོན་ཏེ་ཐོས་པའི་དོན་རང་བྲིས་ཚུལ་བཞིན་དུ་ཉམས་སུ་བླངས་ནས་མཐའ་ཡས་པའི་འགྲོ་བ་མངོན་མཐོ་ངེས་ལེགས་ཀྱི་བདེ་བ་འདོད་པ་རྣམས་ཆོས་ཀྱི་ཚིམ་པར་བྱས་ནས་ཡུན་རིང་པོར་མི་ཐོགས་པར་མྱུར་བ་ཉིད་དུ་རྒྱལ་བ་ཀུན་གྱི་
གཙོ་བོ་རྗེ་བཙུན་འཇམ་དཔལ་དབྱངས་ངག་གི་དབང་པོའི་སྐུ་མཆོག་ཐོབ་པར་ཤོག་ཅིག་རྗེ་བཙུན་འཇམ་དཔལ་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་སྐུ་ལ་བསྟོད་པའི་སྐབས་ཏེ་དང་པོའི་བཤད་པའོ། །
   ༈    ཤིས་པ་བརྗོད་པ་དང། བསྟོད་པ་དངོས། དེ་ལྟར་བསྟོད་པའི་དགེ་བ་བསྔོ་བའོ། །དང་པོ་ནི། ཉི་མ་རབ་ཏུ་གསལ་བའི་འོད་སྟོང་ཟེར་གྱིས་འདབ་མ་ཡོངས་སུ་རྫོགས་པར་ཁ་ཕྱེ་བའི་གུར་གུམ་གཞོན་ནུའི་

[022A]༄༅། །གཟུགས་ཤིན་ཏུ་དང་བའི་མེ་ལོང་གི་དཀྱིལ་ན་གསལ་བ་ནི་ཁ་དོག་ངོ་མཚར་ཞིང་ཆ་ཐམས་ཅད་རྫོགས་པར་ཤར་བ་དང་གང་དུ་སྣང་བ་དེས་སྟོད་པ་གཉིས་ཚོགས་ཡིན་པ་བཞིན། ཁ་དོག་དམར་སེར་ཅན་མཚན་དཔེའི་ཆ་
ཐམས་ཅད་རྫོགས་པར་སྣང་བ་དང་རང་བཞིན་གྱིས་སྟོང་པ་གཉིས་ཚོགས་ཀྱི་སྐུ་མཆོག་ཏུ་མཛེས་ཤིང་བཅུ་དྲུག་ལོན་པའི་ན་ཚོད་ཀྱིས་སྒེག་པའི་འགྱིང་བག་ལེགས་པ་ལས་ཤིན་ཏུ་གསལ་བའི་འོད་ཟེར་སྣ་ལྔ་མུ་མེད་དུ་འཕྲོ་བས་དབང་བོའི་གཞུ་
འཇའ་ཚོན་བཞིན་རབ་ཏུ་བཀྲ་བ། མགོན་པོ་འཇམ་པའི་དབྱངས་ཀྱི་འཆད་རྩོད་རྩོམ་གསུམ་ལ་ཐོགས་པ་མེད་པ་སོགས་ཀྱི་ངག་གི་དབང་ཕྱུག་སྩོལ་ཞིག་གཉིས་པ་ལ་གསུམ། ཡོན་ཏན་མདོར་བསྡུས་བརྗོད་ནས་བསྟོད་པ་དང། ཡན་ལག་དྲུག་
ཅུའི་སྒོ་ནས་རྒྱས་པར་བསྟོད་པ་དང། འབྱུང་ཁུངས་དང་ལྷུན་གྱིས་གྲུབ་པའི་ཁྱད་ཆོས་སོགས་ཡོན་ཏན་གཞན་གྱི་སྒོ་ནས་བསྟོད་པའོ། །དང་པོ་ནི། ཕྱོགས་བཅུའི་ཞིང་མཐའ་ཡས་མུ་མེད་པ་ཀུན་ལ་ཀུན་ནས་ཏེ་མ་ལུས་པར་རབ་ཏུ་འགེངས་པའི་གསུང་
གི་སྒྲ་སྐད་སེམས་ཅན་རང་རང་གི་སྐད་དང་དབང་པོ་དང་འཚམ་བར་ཚུལ་སྣ་ཚོགས་སྟོན་པའི་སྐད་ཀྱི་དབྱེ་བ་མཐའ་ཡས་པ། སེམས་ཅན་ཀུན་གྱི་ཡིད་ལ་ཡིད་དེ་དང་མཐུན་པར་བསྟན་པས་དགའ་མ་གུས་ཚམ་བྱེད་འཇིག་རྟེན་གྱི་བྱེད་པོ་ཚངས་པའི་གདངས་
ཀྱང་ཟིལ་གྱིས་གནོན་པ། མགོན་པོ་འཇམ་དཔལ་དབྱངས་ཁྱོད་ཀྱི་གསུང་དབྱངས་ནི་དཀྱིལ་འཁོར་གྱི་སྐད་དོད་མཎྜལ་ཞེས་པ་སྙིང་པོ་ལེན་པའམ་འཛིན་པ་ལ་འཇུག་བས་དམ་པའི་ཆོས་ཀྱི་སྒྲ་དབྱངས་ཀྱི་བཅུད་དམ་སྙིང་པོ་འཛིན་པས་དབྱངས་ཀྱི་ང་རོའི་

[022B] དེ་ཡང་རེ་ཞིག་ཙམ་གྱི་པར་གྲག་ནས་མེད་པར་འགྱུར་བ་མ་ཡིན་པར་འཁོར་བསྟོང་པར་མི་གྱུར་གྱི་བར་དུ་སྲིད་དུ་རྫས་རྒྱུན་བར་མཆད་ཆགས་པའི་སྙན་པའི་གསུང་གང་ཡིན་པ་སེམས་ཅན་གང་ཞིག་གི་རྣ་བའི་ལམ་དུ་ལྷུང་ན་སེམས་ཅན་
དེའི་ན་བ་དང་གནས་སྐབས་གཞན་དུ་འགྱུར་བའི་རྒ་བ་དང་སྲོག་གི་རིགས་མཐུན་ཆད་པའི་འཆི་བའི་སྡུག་བསྔལ་རྣམས་འཕྲོག་པ་སྟེ་འཇོམས་པར་བྱེད་པའི་ཡོན་ཏན་དང་ལྡན་པའོ། །གཉིས་པ་ལ་གཉིས། རྒྱས་པར་བསྟོད་པ་དངོས་དང། དེའི་མཇུག་བསྡུ་བའོ། །
དང་པོ་ནི། གསང་བ་བསམ་གྱིས་མ་ཁྱབ་པ་བསྟན་པའི་མདོ་ལས། ཞི་བའི་བློ་གྲོས་དེ་བཞིན་གཤེགས་པའི་གསུང་ནི་རྣམ་པ་དྲུག་ཅུ་རྩ་བཞི་དང་ལྡན་པར་འབྱུང་སྟེ། རྣམ་པ་དྲུག་ཅུ་རྩ་བཞི་གང་ཞེ་ན། འདི་ལྟ་སྟེ། མཉེན་པའི་གསུང་འབྱུང་བ་
དང༑ འཇམ་པ་དང། ཡིད་དུ་འོང་བ་དང། ཡིད་དུ་འཐད་པ་དང། དག་པ་དང། དྲི་མ་མེད་པ་དང། འོད་གསལ་བ་དང། སྙན་ཅིང་འཇེབས་པ་དང། མཉན་པར་འོས་པ་དང། མི་ཚུགས་པ་དང། སྙན་པ་དང། དུལ་བ་དང། མི་རྩུབ་པ་
དང། མི་བརླང་བ་དང། རབ་ཏུ་དུལ་བ་དང། རྣར་སྙན་པ་དང། ལུས་སིམ་པར་བྱེད་པ་དང། སེམས་ཚིམ་པར་བྱེད་པ་དང། སྙིང་དགའ་བར་བྱེད་པ་དང། དགའ་བདེ་སྐྱེད་པ་དང། ཡོངས་སུ་གདུང་བ་མེད་པ་དང། ཀུན་ཏུ་ཤེས་པར་བྱ་
བ་དང། རྣམ་པར་རིག་པར་བྱ་བ་དང། རྣམ་པར་གསལ་བ་དང། དགའ་བར་བྱེད་པ་དང། མངོན་པར་དགའ་བར་བྱེད་པ་དང། ཀུན་ཤེས་པར་བྱེད་པ་དང། རྣམ་པར་རིག་པར་བྱེད་པ་དང། རིགས་པ་དང། འབྲེལ་བ་དང། ཟློས་པའི་སྐྱོན་མེད་

[023A]༄༅། །པ་དང། སེང་གེའི་སྒྲའི་ཤུགས་ཅན་དང། གླང་བོ་ཆེའི་སྒྲ་སྐད་དང། འབྲུག་གི་སྒྲ་དབྱངས་དང། ཀླུའི་དབང་པོའི་སྒྲ་དང། དྲི་ཟའི་གླུ་དབྱངས་དང། བྱ་ཀ་ལ་བིང་ཀའི་སྒྲ་དབྱངས་དང། ཚངས་པའི་སྒྲ་དབྱངས་
བསྒྲགས་པ་དང། ཤང་ཤང་ཏེའུ་ཡི་སྒྲ་དབྱངས་སུ་གྲགས་པ་དང། ལྷའི་དབང་པོའི་དབྱངས་ལྟར་སྙན་པ་དང། རྔའི་སྒྲ་དང། མ་ཁེངས་པ་དང། མི་དམའ་བ་དང། སྒྲ་ཐམས་ཅད་ཀྱི་རྗེས་སུ་ཞུགས་པ་དང། ཚིག་ཟུར་ཆག་པ་མེད་པ་དང། མ་ཚང་
པ་མེད་པ་དང། མ་ཞུམ་པ་དང། མི་ཞན་པ་དང། རབ་ཏུ་དགའ་བ་དང། ཁྱབ་པ་དང། ཆུབ་པ་དང། རྒྱུན་ཆགས་པ་དང། འབྲེལ་བ་དང། སྒྲ་ཐམས་ཅད་རྫོགས་པར་བྱེད་པ་དང། དབང་པོ་ཐམས་ཅད་ཚིམ་པར་བྱེད་པ་དང། མ་སྨད་པ་དང་
མི་འགྱུར་བ་དང། མ་བརྟབས་པ་དང། འཁོར་ཀུན་ཏུ་གྲགས་པ་དང། འདོད་ཆགས་ཞི་བར་བྱེད་པ་དང། ཞེ་སྡང་འདུལ་བ་དང། གཏི་མུག་སེལ་བ་དང། བདུད་ཚར་གཅོད་པ་དང། རྣམ་པ་ཐམས་ཅད་ཀྱི་མཆོག་དང་ལྡན་པར་འབྱུང་བ་
སྟེ༑ ཞི་བའི་བློ་གྲོས་དེ་བཞིན་གཤེགས་པའི་གསུང་ནི་ཡན་ལག་དྲུག་ཅུ་རྩ་བཞི་པོ་དེ་དག་དང་ལྡན་པར་འབྱུང་ངོ། །ཞེས་གསུངས་པ་ལྟར་ཡན་ལག་དྲུག་ཅུ་རྩ་བཞི་དང་ལྡན་པ་སྟེ་དེ་ཡང་ཆུ་རབ་ཏུ་སྣུམ་པའམ་མཉེན་པ་ནི་ཆུ་གཙང་མ་འགྲོ་བའི་
ལམ་གང་ཡིན་དུ་རྒྱུག་ནུས་པའི་ལས་རུང་ཡིན་པས་དེས་རྩི་ཤིང་ནགས་ཚལ་སོགས་ལ་ཞུགས་པའི་མཐུས་མ་སྐྱེས་པ་རྣམས་བསྐྱེད་པ་དང། སྐྱེས་པ་རྣམས་འཕེལ་ཞིང་རྒྱས་པར་བྱེད་པ་བཞིན་དུ་མགོན་པོ་འཇམ་དཔལ་དབྱངས་ཀྱི་

[023B] སྐྱེས་པ་རྣམས་འཕེལ་ཞིང་རྒྱས་པར་བྱེད་པས་ན་
གསུང་ལས་སུ་རུང་བའི་མཉེན་པ་དང། འདི་ལ་ཉི་ཁྲི་སྣང་བར། སེམས་ཅན་གྱི་ཁམས་ཀྱི་དགེ་བའི་རྩ་བ་ཉེ་བར་སྟོན་པར་མཛད་པའི་ཕྱིར་མཉེན་པའོ། །ཞེས་པ་དང་མཐུན་པར་སློབ་དཔོན་དབྱིག་གཉེན་གྱི་མདོ་རྒྱན་འགྲེལ་པར་ཡང་འབྱུང་ལ། སློབ་
དཔོན་བློ་བརྟན་གྱི་འགྲེལ་བཤད་དུ། སྣུམ་པ་ཞེས་འབྱུང་བ་ནི་འགྱུར་གྱི་ཁྱད་ཡིན་ཞིང། མངོན་རྟོགས་རྒྱན་ལས་གསུང་མཉེན་ཞེས་དཔེ་བྱད་ཀྱི་གྲས་སུ་བྱུང་བ་དང་འདྲ་བས། བསྟོད་སྤྲིན་པར་མ་འགར་འདི་བཞིན་དང་འགའ་ཞིག་ཏུ་ས་སྙན་བྱུང་
བའི་ཕྱི་མ་མ་དག་གོ་ལྷའི་གོས་ལ་སོགས་པའི་རེག་བྱ་འཇམ་པོས་ལུས་ལ་རེག་ན་བདེ་བ་བཞིན་དུ་གསུང་ཐོས་པ་ན་མཐོང་བའི་ཆོས་སྐབས་དེ་ཉིད་ལ་ཡིད་བདེ་བར་བྱེད་པས་ན་འཇམ་ཞིང། བདེན་པ་གཉིས་དང་རྟེན་འབྲེལ་དང། བྱང་ཆུབ་ཀྱི་ཕྱོགས་
ལ་སོགས་པའི་དོན་བཟང་པོ་ཡིད་ཀྱི་རྣམ་པར་ཤེས་པས་བཟུང་བར་བྱ་བསྟོན་པས་ན་ཡིད་དུ་འོང་བ་དང། ཟུར་ཆག་ལ་སོགས་བ་ལྟ་བུའི་ཚིག་ཅལ་ཅོལ་གྱིས་མི་གསུང་བར་ལྷ་དང་འཕགས་པའི་ཚིག་དང་ཡི་གེ་ར་གསུངས་པའི་ཚིག་བཟང་བས་ན་ཡིད་དུ་
འཐད་པ་དང། སྒྲིབ་གཉིས་བག་ཆགས་དང་བཅས་པ་སྤངས་པའི་ཇི་ལྟ་བ་གཟིགས་པའི་མི་རྟོག་ཡེ་ཤེས་ཀྱི་རྗེས་ཐོབ་དག་པ་ཇི་སྙེད་པ་གཟིགས་པའི་ཡེ་ཤེས་ཀྱི་བདག་རྐྱེན་ལས་བྱུང་བས་ན་རྣམ་པར་དག་ཅིང། རྩ་བ་དང་ཉེ་བའི་ཉོན་མོངས་པ་བག་ཆགས་

[024A]༄༅། །དང་བཅས་པ་སྤངས་ནས་གསུངས་པས་ན་དྲི་མ་མེད་པ་དང། འཇིག་རྟེན་ནམ་གླགས་པའི་ཚིག་དང་ཡི་གེས་མི་གསུང་བར་གྲགས་པའི་ཚིག་དང་ཡི་གེས་གསུངས་པས་ན་འོད་གསལ་བའམ་རབ་ཏུ་གསལ་བ་
དང༑ བདག་ཏུ་ལྟ་བ་ལ་སོགས་པ་མུ་སྟེགས་ཅན་གྱི་ལྟ་བ་ངན་པ་ཐམས་ཅད་འཇོམས་པར་བྱེད་པའི་སྟོབས་ཀྱི་ཡོན་ཏན་དང་ལྡན་པས་ན་སྙན་ལ་འཇེབས་པ་དང། མདོ་རྒྱན་འགྲེལ་པ་དང་རྣམ་བཤད་རིག་པ་སོགས་སུ་འདི་ལྟར་འབྱུང་ཞིང་མདོ་རྒྱན་
འགྲེལ་བཤད་དུ་སྟོབས་དང་ལྡན་པ་ཞེས་འབྱུང། ཇི་ལྟར་གསུངས་པ་བཞིན་བསྒྲུབས་པས་འཁོར་བ་ལས་ངེས་པར་འབྱུང་བར་བྱེད་པས་ན་མཉན་པར་འོས་ཤིང། མུ་སྟེགས་བྱེད་ལ་སོགས་པའི་རྒོལ་བ་གཞན་གྱིས་ཟིལ་གྱིས་མི་ནོན་ཞིང་སུན་
འབྱིན་པར་མི་ནུས་པས་ན་མི་ཚུགས་པ་དང། གསུང་ཐོས་པ་རྣམས་ཡིད་དགའ་བར་བྱེད་པས་སྙན་ཅིང་དུག་གསུམ་གྱི་གཉེན་པོ་བསྟན་པའི་སྒོ་ནས་ཉོན་མོངས་པ་འདུལ་བས་ན་འདུལ་བའམ་དུལ་བ་དང། མུ་སྟེགས་པས་མེ་ལྔ་བསྟེན་པ་དང་རི་ནས་
མཆོངས་པ་སོགས་ཀྱི་བསླབ་པ་བཅས་པ་ནི་འདི་དང་ཕྱི་མར་གནོད་པས་རྩུབ་པ་ཡིན་ལ། སངས་རྒྱས་ཀྱིས་མཐའ་གཉིས་སྤངས་པའི་བསླབ་པ་བཅས་པ་ནི་ཚེ་འདིར་ཡང་ངལ་ཞིང་དུབ་པའི་མཐའ་ལ་བརྟེན་མི་དགོས་ཤིང་ཚེ་རབས་གཞན་ལའང་
ཕན་པའི་ཐབས་སླ་བ་ཡིན་པས་མི་རྩུབ་པ་དང། གལ་ཏེ་བསླབ་པ་ལས་འདས་ན་ལྟུང་བ་དེ་ལས་ལྡང་བའི་ཐབས་དང་སྒོ་གཞན་ནས་ཐར་པའི་ཐབས་མེད་པ་མ་ཡིན་པར་བཤེགས་པ་དང་སྡོམ་སེམས་ཀྱི་སྒོ་ནས་ལྟུང་བ་ལས་འབྱུང་བའི་ཐབས་དང་

[024B] རིགས་ཅན་གསུམ་གྱི་གདུལ་བྱ་ལ་རང་རང་དང་འཚམ་པའི་འདུལ་བྱེད་ཀྱི་ཐེག་པ་གསུམ་སྟོན་པས་ན་རབ་ཏུ་དུལ་བའམ་རབ་ཏུ་འདུལ་བ་དང་
གསུང་ཤིན་ཏུ་འཇམ་ལ་སྙན་པས་ཉན་པ་པོ་རྣམས་ཡིད་དེ་ལས་གཞན་དུ་མི་གཡེང་ཞིང། རྣ་བ་གཏད་དེ་ཉན་པར་བྱེད་པས་ན་རྣ་བར་སྙན་པ་དང། སངས་རྒྱས་ཀྱི་གསུང་ཐོས་པ་ལས་སེམས་མཉམ་པར་འཇོག་པ་འགྱུར་ཞིང། དེ་ལས་ཞི་གནས་དང་
དེའི་མཐུས་ལུས་ལ་ཤིན་སྦྱངས་ཀྱི་བདེ་བ་བསྐྱེད་ནས་སིམ་པ་མྱང་བར་བྱེད་པས་ན་ལུས་ཚིམ་པར་བྱེད་པ་དང། གསུང་དེས་བསྟན་པའི་ཆོས་རྣམས་ཀྱི་རང་སྤྱིའི་མཚན་ཉིད་ལ་མཁས་པའི་ཤེས་རབ་བསྒོམ་པས་ལྷག་མཐོང་བསྐྱེད་ཅིང། དེས་མི་
ཤེས་པའི་མུན་པ་དང་བྲལ་ནས་ལྷག་པར་མཁས་པའི་དགའ་བ་བསྐྱེད་པས་ན་སེམས་ཚིམ་པར་བྱེད་པ་དང། བློ་རྩེ་གཉིས་པ་ཅན་གྱི་ཐེ་ཚོམ་གྱི་ཟུག་རྡུ་ཡོད་ན་དེ་ལ་བརྟེན་ནས་ཡིད་མི་བདེ་བར་འགྱུར་བ་ལས། སངས་རྒྱས་ཀྱི་གསུང་གིས་ཐེ་ཚོམ་ཐམས་
ཅད་བཅད་ནས་དོགས་པའི་མི་བདེ་བ་མཐའ་དག་སེལ་བར་བྱེད་པས་ན་སྙིང་ནི་ཚིམ་པར་བྱེད་པ་དང། གསུང་གིས་ཆོས་རྣམས་ཀྱི་རང་སྤྱིའི་མཚན་ཉིད་ལེགས་པར་བསྟན་པའི་མཐུས་དེ་དག་མ་རྟོགས་པའི་མ་རིག་པ་གསལ་ནས་ཤེས་པར་བྱེད་པས་ན་དགའ་
བ་བསྐྱེད་པ་དང། ཀུན་རྫོབ་དང་དོན་དམ་གྱི་གནས་ལུགས་ཚུལ་བཞིན་དུ་བསྟན་པས་རྟག་པ་དང་བདག་དང་བདེ་བ་སོགས་སུ་ལོག་པར་རྟོག་པའི་ཤེས་རབ་ཉོན་མོངས་ཅན་སྤོང་ཞིང་ཡང་དག་པ་ཇི་ལྟ་བ་བཞིན་ཤེས་པ་ལ་འགོད་པས་ན་བདེ་བ་བསྐྱེད་པ་དང། མདོ་

[025A]༄༅། །རྒྱན་འགྲེལ་བཤད་དུ་འདི་ལྟར་འབྱུང་ཞིང། འཕགས་མཆོག་རྣམ་གྲོལ་སྡེས། ལོག་པ་དང་མ་ངེས་པ་སེལ་བའི་ཕྱིར་དགའ་བ་དང་བདེ་བ་བསྐྱེད་པའོ། །ཞེས་གསུངས་པའི་དངོས་ཟིན་གྱི་གོ་རིམ་ལོག་རྟོག་སེལ་
བ་དགའ་བ་དང་མ་རྟོགས་པ་སེལ་བ་བདེ་བ་དང་སྦྱར་བལྟ་བུར་སྣང་ངོ། །སངས་རྒྱས་ཀྱི་གསུང་ཐོས་ནས་ཐོས་པའི་དོན་བསམ་པ་དང་བསྒོམ་པ་སོགས་ཀྱི་སྒོ་ནས་བསྒྲུབས་ན་མཐར་ཇི་ལྟར་གསུངས་པའི་འབྲས་བུ་ཐོབ་ཅིང་གནས་ལུགས་མངོན་སུམ་དུ་
རྟོགས་པར་འགྱུར་བས་བདག་གིས་གསུང་ཉན་པ་དེ་ལ་དོན་མ་བྱུང་ངོ་སྙམ་དུ་འགྱོད་པས་ཡིད་གདུང་བར་མི་འགྱུར་བས་ན་གདུང་བ་མེད་པ་དང། གསུང་ཉན་ཅིང་ཐོས་པ་ལ་བརྟེན་ནས་ཐོས་བྱུང་གི་ཤེས་རབ་ཕུན་སུམ་ཚོགས་པ་སྐྱེ་བ་དང་གནས་པར་
འགྱུར་བས་ན་ཀུན་ཏུ་ཤེས་པར་བྱ་བ་དང། ཇི་ལྟར་ཐོས་པའི་དོན་དེ་ལ་རིག་པ་བཞིའི་སྒོ་ནས་བསམ་ན་སྒྲོ་འདོགས་ལེགས་པར་ཆོད་ནས་དོན་ལ་ངེས་ཤེས་ལྷག་པར་རྙེད་པའི་བསམ་བྱུང་གི་ཤེས་རབ་ཕུན་སུམ་ཚོགས་པ་སྐྱེ་བའི་རྒྱུ་དང་གནས་སུ་གྱུར་
པས་ན་རྣམ་པར་རིག་པར་བྱ་བའམ་ཤེས་པར་བྱ་བ་དང། ཆོས་ཁ་ཅིག་འཆད་ལ་ཁ་ཅིག་མི་འཆད་པའམ། ཚིག་འཆད་ལ་དོན་མི་འཆད་པ་ལྟ་བུའི་འཆབ་པའམ་སྦེད་པའི་སྒོ་ནས་སློབ་དཔོན་གྱི་དཔེ་མཁྱུད་མེད་པར་ཆོས་སྟོན་པས་ན་རྣམ་པར་གསལ་
བ་དང། གསུང་ལ་བརྟེན་ནས་རྒྱུན་ཞུགས་སོགས་ཀྱིས་ཉོན་མོངས་སྤངས་པའི་མྱང་འདས་མངོན་དུ་བྱས་པ་དང། བྱང་སེམས་རྣམས་ཀྱིས་སངས་རྒྱས་ཀྱི་གོ་འཕང་མངོན་དུ་བྱས་ནས་རང་གཞན་གྱི་དོན་ཕུན་སུམ་ཚོགས་པ་གྲུབ་པ་ན་རང་གི་འདོད་དོན་

[025B] ལམ་མ་ཞུགས་ནས་མོས་སྤྱོད་ལ་གནས་པའི་བར་གྱི་སོ་སོ་སྐྱེ་བོ་རྣམས་ཀྱང་བདག་དོན་གྱི་འབྲས་བུ་ཐོབ་པར་བྱ་པའི་ཕྱིར། སངས་རྒྱས་ཀྱི་གསུང་ལ་འཇུག་
འདོད་སྐྱེ་བར་བྱེད་པས་ན་མངོན་པར་དགའ་བར་བྱེད་ཅིང། འདི་ལ་མདོ་སྡེ་རྒྱན་གྱི་འགྲེལ་བཤད་དུ། མངོན་པར་འདོད་པ་ཞེས་འབྱུང་སྟེ་འདྲའོ། །གནས་ལུགས་དང་དེ་མངོན་སུམ་དུ་རྟོགས་པའི་ཡེ་ཤེས་ལ་སོགས་པ་རང་མངོན་སུམ་དུ་རྟོགས་པའི་ཡེ་
ཤེས་ཀྱིས་ཇི་ལྟར་རྟོགས་པ་བཞིན་དུ། རྟོག་པས་རྟོགས་ཚུལ་རྫོགས་མི་ནུས་པར་སོ་སོར་རང་གིས་རིག་པར་བྱ་བ་ཡིན་པས་ན་བསམ་དུ་མེད་པའི་ཆོས་ཡིན་ལ། དེ་དག་ཡང་དག་པར་སྟོན་པར་བྱེད་པས་ནའམ་ཡང་ན་ལས་བསམ་གྱིས་མི་ཁྱབ་པ་དང་
རྣལ་འབྱོར་པའི་ཏིང་ངེ་འཛིན་གྱི་སྤྱོད་ཡུལ་བསམ་གྱིས་མི་ཁྱབ་པ་དང། སངས་རྒྱས་ཀྱི་ཡེ་ཤེས་ཀྱི་སྤྱོད་ཡུལ་བསམ་གྱིས་མི་ཁྱབ་པ་དང། སྨན་དང་སྔགས་ཀྱི་མཐུ་བསམ་གྱིས་མི་ཁྱབ་བསྟེ་བསམ་དུ་མེད་པ་བཞི་བསྟན་པས་ན་ཀུན་ཤེས་པར་བྱེད་ཅིང་
ཕུང་ཁམས་སྐྱེ་མཆེད་དང་ས་དང་ཕ་རོལ་ཏུ་ཕྱིན་པ་སོགས་བསམ་པར་བྱ་བ་ཡིན་པས་སམ་བློའི་ཡུལ་གྱི་ཆོས་ཡིན་པས་བསམ་པའི་ཆོས་ཞེས་བྱ་ལ། དེ་དག་ཕྱིན་ཅི་མ་ལོག་པར་སྟོན་པར་བྱེད་པས་ན་རྣམ་པར་རིག་པར་བྱེད་པ་དང། གསུང་གི་བསྟན་
བྱའི་དོན་ལ་མངོན་སུམ་དང་རྗེས་སུ་དཔག་པའི་ཚད་མ་དང། རང་ཚིག་སྔ་ཕྱི་དང་དངོས་ཤུགས་འགལ་བ་སོགས་ཀྱི་ལུང་གི་གནོད་པ་མེད་པའི་དཔྱད་གསུམ་གྱིས་ངག་པས་ན་འཐད་པའམ་རིགས་ཤིང། ཉན་ཐོས་ཀྱི་རིགས་ཅན་རྣམས་ལ་ཐེག་པ་ཆེན་

[026A]༄༅། །པོའི་ཆོས་སྟོན་པ་ལྟ་བུའི་སྣོད་དང་ཚེས་མི་འཚམ་པར་མི་སྟོན་པར་སྣོད་གང་ལ་གང་དགོས་པའི་ཆོས་དེ་སྟོན་པར་བྱེད་པས་ན་སྣོད་ཀྱི་བབས་དང་འབྲེལ་བ་ཡིན་ལ། འདི་ལ་མདོ་རྒྱུན་འགྲེལ་བཤད་དུ་མཐུན་པ་ཞེས་
འབྱུང་བ་ཡང་དོན་འདྲའོ། །སྐབས་གཅིག་ཏུ་ཡང་དོན་གཅིག་ལ་ཚིག་རྣམ་གྲངས་མང་པོས་བསྟན་པ་ཟློས་པ་ལྟར་སྣང་ཡང་དེའི་སྐྱོན་མེད་པ་ནི། དཔེར་ན། མདོ་ལས་ཤཱ་རིའི་བུ་སོགས་ཀྱི་ཤེས་རབ་ལ་བསྔགས་པ་ན་ཤེས་རབ་མྱུར་བ། ཤེས་རབ་མགྱོགས་
པ༑ ཤེས་རབ་རྣོ་བ། ངེས་པར་འབྱུང་བའི་ཤེས་རབ་ཅན། ངེས་པར་འབྱེད་པའི་ཤེས་རབ་ཅན། ཤེས་རབ་ཆེ་བ། ཤེས་རབ་ཡངས་པ། ཤེས་རབ་ཟབ་པ། ཤེས་རབ་མཉམ་པ་མེད་པ། ཤེས་རབ་རིན་པོ་ཆེ་དང་ལྡན་པ་ཞེས་གསུངས་པ་ནི་
རིམ་པ་བཞིན་ཤེས་རབ་དོན་ལ་མྱུར་དུ་འཇུག་པ་དང་དོན་མང་པོ་ལ་འཇུག་པ་དང། དོན་ཕྲ་བ་ལ་འཇུག་པ་དང། འཁོར་བ་ལས་ངེས་པར་ཐར་པ་དང། བདེན་བཞིའི་མཚན་ཉིད་ཇི་ལྟ་བ་བཞིན་དུ་འབྱེད་པ་དང། འདྲ་བ་དང་ལན་གདབ་པ་ལ་ཕུགས་
ཐུག་པར་མི་འགྱུར་བ་དང། མངོན་ཤེས་ལྔ་རྒྱ་ཆེ་ཞིང་ཡོངས་སུ་རྫོགས་པ་དང། གཞན་གྱིས་རྟོགས་དཀའ་བ་དང། འཇིག་རྟེན་པ་ཐམས་ཅད་ལས་ཁྱད་པར་འཕགས་པ་དང། རྙེད་དཀའ་ཞིང་དོན་ཆེན་པོ་བསྒྲུབ་པ་དང་དགའ་བར་བྱེད་པ་རྣམས་ལ་རིམ་པ་
བཞིན་དགོངས་པ་ལྟ་བུས་མཚོན་རྒྱུ་མཚན་མི་འདྲ་བ་དང། རྟེན་འབྲེལ་མདོ་འགྲེལ་ལས། རྣམ་གྲངས་ཀྱི་བྱེ་བྲག་བརྗོད་པ་ཡང་ཅིའི་ཕྱིར་ཞེ་ན། འགའ་ཞིག་ཇི་ལྟར་ཡང་དེའི་ཁོང་དུ་ཆུད་པར་བྱ་བའི་ཕྱིར་དང། དེའི་ཚེ་རྣམ་པར་གཡེངས་པ་རྣམས་དེའི་དོན་

[026B] །དེ་ཉིད་བརྗོད་ན་ནི་གཞན་དག་གིས་དབྱེས་པར་འགྱུར་རོ། །ཡིད་རྟུལ་པོ་དག་ཀྱང་ཡང་ནས་ཡང་དུ་དེའི་དོན་རྟོགས་པས་མི་བརྗོད་པར་བྱ་བའི་ཕྱིར་དང། སྒྲ་གཅིག་ལ་དོན་དུ་མ་ཡོད་པས་དོན་ཐ་དད་པར་རྟོག་པ་བསལ་བའི་ཕྱིར་དང་
མིང་དེ་དག་གི་གསུང་རབ་ལས་འབྱུང་བའི་དོན་དེ་རྟོགས་པར་བྱ་བའི་ཕྱིར་ཏེ། སྨན་གྱི་རྣམ་གྲངས་ཀྱི་མིང་བཞིན་ནོ། །ཆོས་སྨྲ་པ་རྣམས་ཀྱིས་དེའི་དོན་ཐོབ་པར་བྱ་བ་དང་ཚིག་ཉེ་བར་སྦྱར་བ་གཉིས་དང་རྗེས་སུ་མཐུན་པར་བྱ་བའི་ཕྱིར་དང། བདག་ཉིད་ཆོས་
སོ་སོ་ཡང་དག་པར་རིག་པ་ཡིན་པར་བརྗོད་པར་བྱ་བའི་ཕྱིར་དང། གཞན་དག་ལ་དེའི་ས་བོན་བཞག་པར་བྱ་བའི་ཕྱིར་རོ། །ཞེས་གསུངས་པ་བཞིན་ཆོས་ཉན་པ་རྣམས་ལ་བརྡའ་དེ་དང་དེའི་སྒོ་ནས་བསྟན་ན་གོ་བར་འགྱུར་བའི་རིགས་ཅན་དུ་མ་ལ་ཕན་
པར་འགྱུར་བ་སོགས་ཀྱི་དགོས་པའི་དབང་གིས་གསུངས་པ་ཡིན་པས་ན་ཟློས་པའི་སྐྱོན་དང་བྲལ་བ་དང། སེང་གེའི་སྒྲ་དབྱངས་ཀྱིས་རི་དྭགས་རྣམས་སྐྲག་པར་བྱེད་པ་བཞིན་དུ་སངས་རྒྱས་ཀྱི་སྟོབས་དང། བདག་མེད་པར་གསུངས་པའི་སྒྲ་དབྱངས་ཀྱིས་སྨྲ་
བ་དན་པའི་མུ་སྟེགས་རྣམས་སྐྲག་པར་བྱེད་པས་ན་སེང་གེའི་སྒྲ་ལྟ་བུ་དང། ལྷའི་གླང་བོ་ཆེའི་སྒྲ་སུབ་སུབ་པོ་སྟེ་དོག་པ་དང་འཛེར་བ་མ་ཡིན་པར་ཡངས་པར་གྲགས་པ་བཞིན་དུ་སངས་རྒྱས་ཀྱི་གསུང་ཡང་སུབ་པ་དང་འཛེར་བ་མེད་པར་ཡངས་བས་ན་གླང་ཆེན་གྱི་
སྒྲ་ལྟ་བུ་དང། འབྲུག་གི་སྒྲ་སྒྲ་གཞན་ལས་ལྷག་པར་ཚོགས་ཆེ་བས་གཏིང་རིང་བའི་ཟབ་མོ་ཡིན་པ་བཞིན་སངས་རྒྱས་ཀྱི་གསུང་ཡང་ཤིན་ཏུ་ཆེ་བས་གཏིང་དཔག་པར་དཀའ་བས་ན་འབྲུག་གི་སྒྲ་ལྟ་བུ་དང། འདི་ལ་སློབ་དཔོན་དབྱིག་གཉེན་གྱི་མདོ་སྡེ་རྒྱན་གྱི་འགྲེལ་

[027A]༄༅། །པར་འབྲུག་གི་སྒྲ་ནི་བརྗིད་པའི་ཕྱིར་རོ་ཞས་དང། དེའི་འགྲེལ་བཤད་དང་རྣམ་བཤད་རིག་པ་ཉི་སྣང་རྣམས་སུ་ཟབ་པའི་ཕྱིར་འབྲུག་གི་སྒྲ་དབྱངས་ལྟ་བུར་གསུངས་ལ། དེའི་རྒྱུ་མཚན་འཆད་པ་ན་འགྲེལ་བཤད་ལས་
དཔེར་ན་འབྲུག་གི་སྒྲ་དྲུང་ནས་ཉན་ན་ཡང་ལྷག་པར་དྲག་ཏུ་ཐོས་པ་མེད། ཐག་རིང་པོ་ནས་ཉན་ན་ཡང་ལྷག་པར་སྒྲ་ཆུང་བར་གྲགས་པ་མེད་དེ་ཉེ་རིང་ཀུན་འདྲ་བར་སྙོམས་པ་ཁོ་ནར་ཐོས་པས་ཟབ་པ་ཡིན་པ་དེ་བཞིན་དུ། དེ་བཞིན་གཤེགས་པའི་གསུང་ཡང་ཉེ་རིང་
དུ་ཀུན་ལ་དྲག་དལ་མེད་པར་གྲགས་པས་ན་སྤྲིན་གྱི་སྒྲ་དབྱངས་ལྟ་བུ་ཞེས་བྱའོ་ཞེས་གསུངས་པའི་དོན་འབྲུག་སྒྲ་སྐད་གཞན་ལས་ལྷག་པར་ཆེ་བས་ཐག་ཉེ་རིང་ཅུང་ཟད་ཙམ་ལ་ཆེ་ཆུང་གི་ཁྱད་པར་མི་མངོན་པའི་དོན་ཡིན་འདྲ་བས་སྔར་སྨོས་པ་དང་གནད་གཅིག་
གམ་སྙམ་མོ། །ཀླུའི་གནས་ན་ཀླུའི་དབང་པོའི་ཚིག་འཇེབས་ཤིང་བཙུན་ལ་ཀླུ་ཀུན་གྱིས་ཉན་དུ་བཏུབ་པ་བཞིན་དུ་དེ་བཞིན་གཤེགས་པའི་གསུང་ཡང་འཇེབས་ཤིང་བཙུན་ལ། འགྲོ་བ་ཐམས་ཅད་ཀྱིས་ཉན་པར་བྱེད་པས་ན་ལག་འགྲོའི་དབང་པོ་སྟེ་
ཀླུ་དབང་གི་དབྱངས་ལྟ་བུ་དང། རྣམ་བཤད་རིག་པ་དང། མདོ་རྒྱན་འགྲེལ་པ། ཉི་སྣང་རྣམས་སུ་བཟུང་བར་འོས་པའི་རྒྱུ་མཚན་གྱིས་གསུངས། སེམས་ཅན་ཕལ་པའི་སྐད་ཀྱི་ནང་ན་དྲི་ཟའི་དབྱངས་ལས་ལྷག་པའི་སྙན་པ་དང་འཇམ་པ་མེད་པ་བཞིན་དུ་
སངས་རྒྱས་ཀྱི་གསུང་དབྱངས་སྙན་ཞིང་འཇམ་པས་ན་དྲི་ཟའི་དབྱངས་ལྟ་བུ། འདི་ལ་མདོ་རྒྱན་འགྲེལ་བཤད་དུ་མིའམ་ཅིའི་དབྱངས་ཤེས་འབྱུང་ངོ། །རྣམ་བཤད་རིག་པར་ཀ་ལ་པིངྐའི་སྒྲ་དབྱངས་ནི་རྒྱུན་མི་ཆད་པ་དང་འཇིག་པའི་ཕྱིར་རོ། །ཞེས་འབྱུང་ཞིང་

[027B] ཀ་ལ་པིངྐའི་སྒྲ་དབྱངས་ནི་རྣོ་བ་དང་འཇིག་པའི་ཕྱིར་རོ་ཞེས་པ་དང་ཉི་སྣང་གཉིས་མཐུན་ལ། མདོ་རྒྱན་འགྲེལ་བཤད་དུ་ཕྱིར་ཞིང་མི་གཅོད་པའི་ཕྱིར་ཀ་ལ་པིངྐའི་སྒྲ་ལྟ་བུའོ་ཞེས་པའི་བཤད་ཚུལ་གཅིག་དང། གཞུང་ཁ་ཅིག་ཏུ་
ཕྱིར་ཞིང་གཅོད་ཅེས་འབྱུང་བའི་བཤད་ཚུལ་གཅིག་སྟེ་གཉིས་མཛད་པའི་དང་པོ་རྣམ་བཤད་རེག་པ་དང་གཉིས་པ་གཞུང་ཕྱི་མ་དེ་གཉིས་དང་མཐུན་པར་མངོན་ལ། དེ་ཡང་མཚོན་ལྟ་བུ་རྣོ་བས་གཅོད་པ་དང་རྒྱུན་གཅོད་པའི་གཅོད་གཉིས་འདྲ་བས་གཞུང་གཉིས་
སུ་གཅོད་པའི་སྐད་དོད་རྣོ་བར་བསྒྱུར་བ་ཡིན་ནམ་སྙམ། བཤད་ཚུལ་སྔ་མ་ལྟར་ན་དཔེར་ན་འཕན་རིང་པོ་རླུང་གིས་བཏབ་པ་ན་ཆད་པ་ཡང་མེད་ཅིང་གཞན་ནས་གཞན་དུ་ལྡོག་པ་ལྟར་ཀ་ལ་པིངྐའི་སྒྲ་རྗེས་ཀྱང་མི་གཅོད་ལ་ཕྱིར་ཞིང་གཞན་དང་གཞན་དུ་འགྱུར་བ་
བཞིན་དུ་སངས་རྒྱས་ཀྱི་གསུང་དབྱངས་རྒྱུན་མི་གཅོད་ཅིང་སྔ་མ་དང་ཕྱི་མ་ཕྱི་མ་མི་འདྲ་བའི་སྙན་པ་གཞན་དང་གཞན་འབྱུང་བས་ནའམ། བཤད་ཚུལ་ཕྱི་མ་ལྟར་ན་ཀ་ལ་པིངྐའི་སྒྲ་གཞན་གྱི་ཡིད་ལ་འབབ་པར་གྲགས་ནས་རྒྱུན་བཅད་པའི་རྗེས་སུ་སྒྲ་དེ་སྙན་པས་
ཡང་ཉན་པར་འདོད་པའི་སེམས་སྐྱེ་བ་བཞིན་དུ་སངས་རྒྱས་ཀྱི་གསུང་ཡང་ཉན་པ་པོའི་སེམས་ལ་འབབ་པར་གྲགས་ནས་རྒྱུན་བཅད་པ་ལྟར་བསྟན་པ་ན་སླར་ཡང་ཉན་འདོད་སྐྱེ་བས་ན་ཀ་ལ་པིངྐའི་དབྱངས་ལྟ་བུ་དང། ཚངས་པའི་དབྱངས་ནི་དུམ་བུ་དུམ་བུར་ཆད་པ་མ་
ཡིན་པར་ཡུན་རིང་དུ་གྲགས་པ་བཞིན་དུ་དེ་བཞིན་གཤེགས་པའི་གསུང་ཡང་ཡུན་རིང་དུ་ལྷང་ལྷང་གྲགས་པས་ན་ཚངས་པའི་དབྱངས་ལྟ་བུ་དང། རྣམ་བཤད་རིག་པ་དང་ཉི་སྣང་སོགས་སུ་ཐག་རིང་དུ་གྲགས་པའི་རྒྱུ་མཚན་གྱིས་གསུངས་པའི་ཐག་རིང་བ་ནི་ཡུལ་

[028A]༄༅། །ཐག་རིང་བ་དང་སྒྲའི་རྒྱུན་ཐག་རིང་བ་གཉིས་ཀ་ལ་བཤད་རུང་ངོ། །ཤང་ཤང་ཏེའུ་སྒྲ་ནི་སེམས་ཅན་དོན་གཉེར་དུ་འགྲོ་པ་རྣམས་ཀྱིས་དེའི་སྒྲ་ཐོས་ན་དོན་ཐམས་ཅད་འགྲུབ་པ་གདོན་མི་ཟ་པས་བཀྲ་ཤིས་པ་
ཡིན་པ་བཞིན་དུ་དེ་བཞིན་གཤེགས་པའི་གསུང་ཡང་སྔར་ཐོས་པའི་ཕྱིས་འཇིག་རྟེན་དང་འཇིག་རྟེན་ལས་འདས་པའི་དོན་ཐམས་ཅད་འགྲུབ་པས་བཀྲ་ཤིས་ཀྱི་སྔ་ལྟས་ཡིན་པས་ན་ཤང་ཤང་ཏེའུ་དབྱངས་ལྟ་བུ་དང། གསང་བ་བསམ་གྱིས་མི་ཁྱབ་
པ་བསྟན་པའི་མདོ་སོགས་ལས་ཤང་ཤང་ཏེའུ་སྒྲ་དབྱངས་སུ་གྲགས་པའོ་ཞེས་འབྱུང་བའི་སྒྲ་དང་དབྱད་དང་གྲགས་པ་གསུམ་གྱི་དོན་ནི་ཉི་ཁྲི་སྣང་བར། དེ་ལ་སྒྲ་སྨོས་པ་ནི་དེ་དང་དེའི་བརྡའ་གོ་བར་བྱ་བའི་དོན་ཏོ། །དབྱངས་སྨོས་པ་ནི་དོན་རྟོགས་པའི་
མཚན་ཉིད་ཀྱི་སྒྲ་ཡིན་པར་གོ་བར་བྱ་བའི་དོན་ཏོ། །གྲགས་པ་སྨོས་པ་ནི་སྒྲ་དེ་དང་དེའི་བརྡ་རྗེས་སུ་སྒྲོག་པར་བྱེད་པའི་དོན་ཡིན་ནོ་ཞེས་གསུངས་ཤིང། དཔེ་འགར་བར་པ་ལ་དོན་སྙོན་པའི་ཞེས་འབྱུང་ངོ། །ལྷའི་དབང་པོའི་ཚིག་ལྷ་གཞན་གྱིས་ཅུང་ཟད་ཀྱང་འདའ་
བ་དང་བཀག་པར་བྱ་མི་ནུས་པ་བཞིན་དུ་དེ་བཞིན་གཤེགས་པའི་གསུང་ལྷ་དང་བཅས་པའི་འཇིག་རྟེན་སུས་ཀྱང་འདའ་ཞིང་གཅག་པར་མི་ནུས་པས་ན་ལྷའི་དབང་པོའི་དབྱངས་ལྟར་སྙན་པ་དང། གཡུལ་འགྱེད་པའི་ཚེ་གཞན་དག་ཕམ་ནས་རབ་ཕྱོགས་རྒྱལ་བར་
གྱུར་པ་ན་དེའི་མཚན་མར་དང་པོར་རྔའི་སྒྲ་འབྱིན་པ་བཞིན་དུ་སངས་རྒྱས་ཀྱིས་བདུད་དང་མུ་སྟེགས་སོགས་ལས་རྒྱལ་ནས་དང་པོ་ཉིད་དུ་ཆོས་ཀྱི་འཁོར་ལོ་བསྐོར་པའི་སྒྲ་ཕྱུང་བས་ན་རྔ་སྒྲ་ལྟ་བུ་དང། དེ་བཞིན་གཤེགས་པས་ཆོས་བསྟན་པ་ན་གཞན་དག་གིས་ལེགས་

[028B] དེ་ལ་བརྟེན་ནས་མཆོག་ཏུ་འཛིན་བའི་སེམས་ཀྱི་ཉོན་མོངས་པ་མེད་པས་ནམ་ཁེངས་པ་དང། དེ་བཞིན་གཤེགས་པས་ཆེས་བསྟན་པ་ན་གཞན་དག་གིས་ཉེས་པར་བཤད་དོ་ཞེས་བྱ་བ་སོགས་
ཀྱིས་སྨད་པར་གྱུར་ཀྱང་སྨད་དོ་སྙམ་ནས་འཕང་དམའ་བའམ་ཞུམ་པ་མེད་པས་ན་མི་དམའ་བ་དང། མ་འོངས་པ་ན་ཉན་ཐོས་དང་བྱང་ཆུབ་སེམས་དཔའ་དང་རྒྱལ་པོ་ལ་སོགས་པ་འདི་དང་འདི་ལྟ་བུ་འབྱུང་བོ་ཞས་ལུང་སྟོན་པ་སོགས་དུས་གསུམ་གྱི་དངོས་པོ་ཐམས་ཅད་
བརྡ་སྤྲད་ནས་ལུང་སྟོན་པས་སམ། ཡང་ན་ལུང་སྟོན་པ་སྒྲའི་བསྟན་བཅོས་ཐམས་ཅད་ཀྱི་ཚུལ་དང་མཐུན་པར་ཞུགས་པས་ན་སྒྲ་ཀུན་གྱི་རྗེས་སུ་ཞུགས་པ་དང། འདི་ལ་བཤད་ཚུལ་གཉིས་བྱུང་བཞི་བརྡ་སྤྲོད་པའི་སྐད་དོད་བྱཱ་ཀ་ར་ཎ་ཞེས་པ་ལུང་དུ་སྟོན་པ་ལ་འཇུག་ཅིང་
དེ་ཉིད་ལྐོག་གྱུར་གྱི་དོན་ལུང་དུ་སྟོན་པ་དང་རང་བཞིན་རྐྱེན་དང་རྣམ་འགྱུར་གསུམ་གྱི་སྒྲའི་མཚན་ཉིད་འདི་ལྟ་བུ་ཞེས་ལུང་དུ་སྟོན་པ་གཉིས་ཀ་ལ་བཤད་དུ་ཡོད་པའི་དབང་གིས་སོ། །དེ་བཞིན་གཤེགས་པ་དུས་ནམ་ཡང་མཉེལ་པ་མི་མངའ་བས་ཆོས་འདི་འདྲ་བ་ཞིག་
བརྗེད་པས་བཤད་དུ་མེད་དོ་ཞེས་པའམ། འདི་འདྲ་བ་བཤད་པར་བྱའོ་སྙམ་དུ་དགོངས་པ་ལས་མཉེལ་ནས་མ་བཤད་པ་མེད་པས་ན་ཟུར་ཆག་པ་མེད་པར་ཚིག་ཟུར་ཕྱིན་པར་བཤད་ཅིང། སེམས་ཅན་དགེ་བའི་རྩ་བ་མ་སྐྱེས་པ་བསྐྱེད་པ་དང། སྐྱེས་པ་རྣམས་
འཕེལ་ཞིང་བརྟས་པར་བྱ་བ་དང། འཕེལ་ཞིང་བརྟས་པ་རྣམས་རྣམ་པར་གྲོལ་བའི་འདུལ་བའི་བྱ་བ་ལ་སྐད་ཅིག་ཀྱང་མི་ཡོལ་བར་དེ་དག་ཐམས་ཅད་ཀྱི་དོན་དུས་ཐམས་ཅད་དུ་བྱེད་པས་ན་མ་ཚང་པ་མེད་པ་དང། ཆོས་འཆད་པ་ན་མུ་སྟེགས་ལ་སོགས་

[029A]༄༅། །པའི་རྒོལ་བ་གཞན་གྱིས་བརྒལ་ན་ཐུབ་པར་མི་འགྱུར་རོ་སྙམ་པའི་འཇིགས་པ་མེད་པས་ན་མ་ཞུམ་པ་དང། ཆོས་གོས་ལ་སོགས་པའི་རྙེད་པ་དང་བསྟོད་པ་དང་ཕྱག་བྱ་བ་ལ་སོགས་པའི་བཀུར་སྟི་ལམ་ཆགས་པས་ན་མི་
ཞེན་པ་དང། འདི་ལ་སློབ་དཔོན་བློ་བརྟན་གྱིས་འགྲེལ་བཤད་དུ་རྙེད་པ་དང་བཀུར་སྟི་ལ་མི་བརྟེན་པའི་ཕྱིར་མ་ཆགས་པའོ་ཞེས་དང། འཇིགས་པ་མེད་པའི་ཕྱིར་མ་ཞུམ་པའོ་ཞེས་དྲངས་ནས་དོན་དེ་ལྟར་བཤད་ལ། འགྲེལ་པ་རྩ་པར་དེ་ལས་ལྡོག་ནས་མ་
ཞུམ་པ་ནི་རྙེད་པ་དང་བཀུར་སྟི་ལ་མི་བརྟེན་པའི་ཕྱིར་རོ། །མི་ཞེན་པ་ནི་བསྙེངས་པ་དང་བྲལ་བའི་ཕྱིར་རོ་ཞེས་འབྱུང་བ་བཞིན་དུ་རྣམ་བཤད་རིག་པ་དང་ཉི་སྣང་རྣམས་མཐུན་ཞིང། ཕྱི་མ་གཉིས་སུ་མི་ཞན་ཞེས་འགྲེང་བུ་མེད་པ་འབྱུང་བས་དེ་དག་ལྟར་ན་ཞེ་
ཕུགས་ལ་རྙེད་བཀུར་སོགས་རང་དོན་ལ་ཆགས་པའི་གནོད་གིས་ཞུམ་པ་དང། ཕྱིར་རྒོལ་ལ་བསྙེངས་པའམ་འཇིགས་ནས་ཤུགས་ཞན་པ་མེད་པའི་དོན་ཡིན་ནམ་སྙམ་པས་དེ་བཞིན་བྱས་ན་འགྲེང་བུ་མེད་པ་དག་ལ། འགྲེལ་བཤད་ཀྱི་མ་ཆགས་པ་དང་
མི་ཞེན་པ་ནི་དོན་གཅིག་པས་དེ་ལྟར་ན་འགྲེང་བུ་ཅན་དག་ཅིང་བཤད་ཚུལ་མི་འདྲ་བ་དེ་གཉིས་དཔེ་དང་འགྱུར་གྱི་ཁྱད་ཡིན་འདུག་པ་ལ་འགྲེལ་བཤད་ལྟར་དག་གམ་སྙམ་སྟེ་དཔྱད་པར་བྱའོ། །ཆོས་ཇི་ཙམ་འཆད་ཀྱང་ཐུགས་སྐྱོ་བ་དང་སྐུ་ལ་མི་བདེ་བའི་
ངལ་བ་མེད་པས་ན་རབ་ཏུ་དགའ་བ་དང། རིག་པའི་གནས་ལྔ་ཐམས་ཅད་ལ་མཁས་པས་དེ་ལྔ་དང་ལེགས་པར་འབྲེལ་བའི་ཆོས་འཆད་པས་ན་ཁྱབ་ཅིང་འདི་ལ་མདོ་རྒྱན་འགྲེལ་བཤད་ལས་རྒྱས་པ་ཞེས་འབྱུང་ཡང་འདྲའོ། །རྣམ་བཤད་རིག་པར། ཆུབ་

[029B] མདོ་སྡེ་རྒྱན་གྱི་འགྲེལ་པར་ཐ་བ་དང་བཅས་པའི་ཚད་ནི་སེམས་ཅན་རྣམས་ཀྱི་དེ་དག་གི་དོན་ཐམས་ཅད་སྒྲུབ་པར་བྱེད་པའི་ཕྱིར་རོ་ཞེས་དང། དེ་འགྲེལ་བཤད་དུ་
དྲངས་པ་ལ་སེམས་ཅན་ལ་དོན་དེ་ཐམས་ཅད་བསྒྲུབ་པའི་ཕྱིར་ཐ་བ་དང་བཅས་པའོ་ཞེས་དང། ཉི་སྣང་ལས་སེམས་ཅན་རྣམས་ཀྱི་དོན་དེ་དག་ཐམས་ཅད་རྫོགས་པར་མཛད་པའི་ཕྱིར་ཐ་བ་མེད་པའོ་ཞེས་གསུངས་པ་རྣམས་དོན་འདྲ་པས་ཐ་བ་སྟེ་རེངས་པ་དང་བཅས་
པའི་སེམས་ཅན་དགེ་བའི་རྩ་བས་སྐྱེས་པ་རྣམས་ལ་དེ་གསར་དུ་སྐྱེད་པར་བྱེད་པ་དང། ཐ་བ་མེད་པའི་སེམས་ཅན་དགེ་བའི་རྩ་བ་སྐྱེས་པ་རྣམས་ལ་དགེ་བའི་རྩ་བ་བརྟས་པ་དང། འཕེལ་བསྒྲུབ་པར་བྱེད་པའམ་ཚགས་སུ་ཆུད་པར་བྱེད་པས་ན་ཆུབ་པ་ཡིན་ལ་
དེ་ཡང་མདོ་རྒྱན་འགྲེལ་པ་རྩ་འགྲེལ་དང་ཉི་སྣང་རྣམས་ནི་དོན་ཆུབ་པར་བྱ་ཡུལ་གྱི་སེམས་ཅན་ཐ་བ་དང་བཅས་མ་བཅས་ཀྱི་བྱེ་བྲག་པ་རེ་མཚོན་བྱེད་དུ་བྱས་ནས་བསྟན་པ་ཡིན་ཞིང། རྟོག་གེ་འབར་བར་ཕན་པ་དང་བཅས་པ་ཞེས་འབྱུང་བ་ཡང་ཆུབ་པ་དང་དོན་
འདྲའོ། །སྐབས་འགར་ཆོས་བཤད་པར་བྱའོ་སྙམ་པ་དང་སྐབས་འགར་མི་བཤད་དོ་སྙམ་པ་མེད་པར་རྒྱུན་དུ་འཆད་པར་མཛད་པས་ནའམ། ཡང་ན་ཆོས་འཆད་པའི་ཚེ་བཤད་པའི་རྒྱུན་གྱི་བར་ཐག་བཅད་ནས་ཡང་འཆད་པ་མ་ཡིན་པར་ཚིག་དང་གསུང་གི་
རྒྱུན་མི་ཆད་བར་མཛད་པས་ན་རྒྱུན་ཆགས་པ་དང། ཆོས་འཆད་བན་ཡི་གེ་དང་མིང་དང་ཚིག་གཅིག་གི་སྒོ་ནས་འཆད་པ་མ་ཡིན་པར་མིང་ཚིག་ཡི་གེ་སྣ་ཚོགས་མང་པོའི་སྒོ་ནས་འཆད་པར་མཛད་པས་ན་འབྲེལ་ཞིང། འདི་ལ་ཉི་སྣང་དུ་བརྗིད་པ་ཞེས་པ་དང། མདོ་

[030A]༄༅། །རྒྱན་འགྲེལ་བཤད་དང་རྟོག་གེ་འབར་བར་རོལ་པ་ཞེས་བྱུང་བ་དོན་འདྲ་སྟེ། གཅིག་ཙམ་དུ་མ་ཟད་པར་མང་པོ་ཞིག་གིས་སྟོན་པའི་རྒྱ་ཆེ་བས་བརྗིད་པའམ་རོལ་པ་དང་འབྲེལ་པ་ཡིན་ནོ། །དེ་བཞིན་གཤེགས་པའི་གསུང་
གཅིག་ཕྱུང་བ་ན་གསུང་གི་རང་བཞིན་གཅིག་ཁོ་ན་ཡིན་ཡང། ལྷ་ཀླུ་དང་མི་དང་བྱོལ་སོང་དང་ཡི་དྭགས་ལ་སོགས་པ་སོ་སོའི་སྒྲ་དང་སྐད་དང་མཐུན་པར་གོ་པས་ན་སྒྲ་ཀུན་རྫོགས་པར་བྱེད་པ་དང། དེ་བཞིན་དུ་མི་རྟག་པ་ལྟ་བུའི་དོན་གཅིག་སྟོན་པ་ན་སེམས་
ཅན་རྣམས་ཀྱིས་རང་རང་གང་ལ་དད་པའི་དོན་དེ་དང་དེར་ཁོང་དུ་ཆུད་ནས་སེམས་ཅན་རྣམས་ཀྱི་དད་པ་ལ་སོགས་པའི་དབང་པོ་ཀུན་མགུ་པའམ་ཚིམ་པར་བྱེད་པ་དང། ཇི་ལྟར་དམ་བཅས་པ་ལས་གཞན་དུ་འགྱུར་བ་མི་མཛད་པས་དམ་བཅས་པ་ལས་ཉམས་སོ་
ཞེས་གཞན་གྱིས་སྨད་དུ་མེད་པས་སམ། ཡང་ན་བཅོམ་ལྡན་འདས་ཀྱིས་ཆོས་འདི་འདི་ལྟར་བསྒྲུབས་པའི་འབྲས་བུ་འདི་ལྟར་འགྱུར་རོ་ཞེས་དམ་བཅས་བལ་གདུལ་བྱ་རྣམས་ཀྱིས་ཀྱང་བཀའ་བཞིན་དུ་བསྒྲུབས་ན་འབྲས་བུ་དམ་བཅས་པ་དེ་བཞིན་དུ་
འགྲུབ་པར་འགྱུར་བས་ན་མ་སྨད་པ་དང། གནས་གང་དུ་དུས་ནམ་གྱི་ཚེ་སེམས་ཅན་གང་སྨིན་པར་བྱ་བའི་དུས་ལ་བབས་ན་སྐད་ཅིག་ཀྱང་མི་ཡོལ་བར་སྨིན་པར་མཛད་པས་ན་དུས་ལས་མི་གཡོ་བའམ་མི་འགྱུར་བ་ཡིན་ལ། རྣམ་བཤད་རིག་པར་
མ་བརྟབས་པ་ནི་རྟབ་རྟབ་པོར་མི་གསུང་བའི་ཕྱིར་རོ། །ཞེས་འབྱུང་བ་དང་མདོ་རྒྱན་འགྲེལ་པ་ཉི་སྣང་རྣམས་འདྲ་ཞིང། མདོ་རྒྱན་འགྲེལ་བཤད་དུ། མི་རིགས་པར་སྟོན་པའི་ཕྱིར་བརྟན་པའོ། །ཞེས་དྲངས་ནས་བཤད་པ་ནི་འགྱུར་ཁྱད་ལས། དོན་འདྲ་

[030B] འདི་ལ་ཆོས་སྤྱོད་དང་གསུང་ཐོར་བུ་འགར་མ་བརྟགས་ཞེས་འབྱུང་བ་པར་མ་དག་གོ་གསང་བ་བསམ་གྱིས་མི་ཁྱབ་པ་བསྟན་པའི་མདོང། འཕགས་པ་མོའུ་
འགལ་གྱི་བུ་ཆེན་པོས་སྟོན་པ་ཤཱཀྱའི་རྒྱལ་པོའི་གསུང་ཇི་ཙམ་དུ་གྲག་པའི་ཚད་བལྟ་བར་འདོད་པ་ན་སངས་རྒྱས་ཀྱི་མཐུ་དང་རང་གི་རྫུ་འཕྲུལ་གྱི་སྟོབས་ཀྱིས་འདི་ནས་ནུབ་ཕྱོགས་སུ་སངས་རྒྱས་ཀྱི་ཞིང་གངྒཱའི་ཀླུང་དགུ་བཅུ་རྩ་དགུའི་བྱེ་མ་སྙེད་ཀྱི་ཕ་རོལ་དེ་བཞིན་
གཤེགས་པ་འོད་ཟེར་གྱི་རྒྱལ་པོའི་ཞིང་ཁམས་འོད་ཟེར་གྱི་རྒྱལ་མཚན་ཞེས་པར་ཕྱིན་པ་ན་ཡང་རང་གི་སྟོན་པ་དེ་བཞིན་གཤེགས་པའི་དྲུང་ཇི་ལྟ་བ་བཞིན་དུ་ཐོས་པར་གསུངས་པ་བཞིན་ཉེ་བ་དང་རིང་བ་མེད་པར་འཁོར་གྱི་དཀྱིལ་འཁོར་ཐམས་ཅད་དུ་དྲུང་ན་གནས་
པ་བཞིན་དུ་ཐོས་པས་ན་འཁོར་ཀྱི་དཀྱིལ་འཁོར་ཀུན་ཏུ་གྲག་པ་ཡིན་ལ། དེ་བཞིན་གཤེགས་པས་ཆོས་བསྟན་པའི་མཐུས། འདོད་ཆགས་དང། ཞེ་སྡང་དང། གཏི་མུག་སྟེ་ཉོན་མོངས་པའི་རྩ་བ་དུག་གསུམ་སེལ་བར་བྱེད་པ་དང། གསུང་གི་དོན་ཉམས་སུ་བླངས་
པས་བདུད་བཞི་ལས་རྒྱལ་བར་བྱེད་ཅིང་ཆོས་ཀྱི་སྒྲས་ཀྱང་བདུད་རིགས་ཕམ་པར་བྱེད་པས་ན་བདུད་ཀྱི་དཔུང་ཚོགས་ཚར་གཅོད་པར་བྱེད་ཅིང་ཆོས་འཆད་པ་ན་འཇིག་རྟེན་ན་གྲགས་པའི་ཆོས་རྣམ་པ་སྣ་ཚོགས་པ་དཔེར་བཞག་ནས་དེ་དང་སྤྱོར་ཞིང་འཆད་པར་བྱེད་
པས་ན་རྣམ་པ་ཀུན་གྱི་མཆོག་དང་ལྡན་པར་འབྱུང་ངོ། །རྣམ་བཤད་རིག་པ་དང་མདོ་སྡེ་རྒྱན་གྱི་འགྲེལ་བ་རྩ་འགྲེལ་ཉི་ཁྲི་སྣང་བ་རྣམས་སུ་དུག་གསུམ་སེལ་བར་བྱེད་པ་དང། བདུད་དཔུང་ཚར་གཅོད་པར་བྱེད་པའི་ཡན་ལག་བཞི་མེད་པར་གཞན་དྲུག་ཅུ་འགྱུད་

[031A]༄༅། །ཞིང༑ རྟོག་གེ་འབར་བར་གཞན་དེ་དག་དང་འདྲ་བའི་ཐོག་རྒྱ་མཚོ་འཁྲུགས་པའི་སྒྲ་ལྟ་བུ་ཞེས་པ་ཞིག་ལྷག་པོར་བྱུང་བས་དེའི་ལྟར་ན་དགའ་བདེ་བསྐྱེད་པའི་ཡན་ལག་གཉིས་གཅིག་ཏུ་མཛད་པ་ཡིན་ནམ་སྙམ་པས་དཔྱད་པར་བྱ་ལ་
དེ་ཐམས་ཅད་འདྲ་བར་ཡན་ལག་དྲུག་ཅུའི་དབང་དུ་བྱས་ཤིང། དེ་ཡང་མདོ་རྒྱན་འགྲེལ་བ་དང་རྣམ་བཤད་རིག་པ་སོགས་སུ་གསང་བ་བསམ་གྱིས་མི་ཁྱབ་པའི་མདོའི་རྗེས་སུ་འབྲང་བར་གསུངས་ལ། འདིར་དུག་གསུམ་སེལ་བ་སོགས་བཞི་དང་བཅས་ཏེ་དྲུག་ཅུ་རྩ་བཞི་
གསུངས་པ་ཡང། མདོ་དེའི་ལུང་དངོས་གོང་དུ་དྲངས་པ་ལྟར་ཡིན་པས་མདོའི་དཔེ་ལ་ཁྱད་པར་ཡོད་པ་ཡིན་ནམ་དཔྱད་པར་བྱའོ། །གཉིས་པ་ནི། མདོ་སྡེ་རྒྱན་ལས། བདེ་གཤེགས་གསུང་ནི་མཐའ་ཡས་ཏེ། །ཡན་ལག་དྲུག་ཅུ་བསམ་མི་ཁྱབ། །ཅེས་དེ་བཞིན་
གཤེགས་པའི་གསུང་དབྱངས་ཀྱི་ཡན་ལག་མཐའ་ཡས་པ་རྣམས་མདོར་བསྡུ་ན་དྲུག་ཅུ་འམ་དྲུག་ཅུ་རྩ་བཞི་དང། དེ་རེ་རེ་བཞིན་ལས་ཀྱང་གསུང་དབྱངས་བསམ་གྱིས་མི་བྱབ་པ་འབྱུང་བར་གསུངས་པ་བཞིན་དུ་སངས་རྒྱས་ཀྱི་གསུང་གི་ཡོན་ཏན་ཚད་མེད་པ་
རྣམས་མདོར་བསྡུས་པའི་ཡན་ལག་དེ་ལྟར་གྲངས་བཞི་ཡིས་ལྷག་པའི་དྲུག་ཅུའི་གསུང་དབྱངས་ནི། གསུང་གི་ཆ་ཤས་གཅིག་ཉིད་ལའང་མ་ཚད་པ་མེད་པར་ནི། ཇི་སྲིད་ནམ་མཁའི་མཐས་ཡུལ་དུས་ཇི་སྲིད་དུ་ཁྱབ་པ་དེ་སྲིད་དུ་སྐལ་ལྡན་གྱི་སྐྱེ་བོ་ཐམས་ཅད་
ཀྱི་རྣ་བའི་ལམ་དུ་གྲགས་ནས་སིམ་པར་མྱོང་བའི་བདེ་བ་སྟེར་བར་བྱེད་དོ། །གསུམ་པ་ནི། མགོན་པོ་འཇམ་དབྱངས་གང་གི་གསུང་དབྱངས་གྲགས་པ་དེའི་ཚེ་དྲུང་ན་ཏེ་བར་གནས་པ་རྣམས་ལ་ཧ་ཅང་ཆེ་བར་མི་སྣང་ཞིང། ཐག་རིང་ན་གནས་པ་རྣམས་ལ་

[031B] དཀར་སེར་སོགས་ཁ་དོག་སྣ་ཚོགས་པའི་ཚོན་དང་ཕྲང་པའི་ཤེལ་ནེ་ཤེལ་གཅིག་ཉིད་ཡིན་ཡང་ཆེན་གྱི་དབང་གིས་ཁ་དོག་མི་འདྲ་བ་དེ་དང་དེར་སྣང་བ་བཞིན་དུ་གསུང་གཅིག་ཉིད་དུ་གསུངས་ཀྱང་སྐད་རིགས་ཐ་
དད་པའི་སྲངས་མེད་གདུལ་བྱའི་རང་རང་གི་སྐད་དང་མཐུན་པར་གོ་བའི་གསུང་ནི། མགོན་པོ་ཁྱོད་ཀྱི་སྤྱི་གཙུག་དང་མཛོད་སྤུ་དང་མགྲིན་པ་ལ་སོགས་པ་མདོར་ན་ཁྱོད་སྐུའི་བ་སྤུ་ཚུན་ཆད་ཀྱི་ཆ་ཤས་ཀུན་ནས་འབྱུང་བར་རབ་ཏུ་སྟོན་ཀྱང། དེ་དག་ཀུན་
ལ་འདི་དང་འདི་ལྟ་བུ་སྨྲའོ་སྙམ་པའི་ངག་ཀུན་ནས་སློང་བའི་རྟོག་པ་ཐམས་ཅད་ཉེ་བར་ཞི་བ་འདི་ཡི་ནི་དཔེར་རྣམ་པར་རྟོག་པ་མེད་ཅིང་ཐམས་ཅད་ལ་ཁྱབ་པའི་ནམ་མཁའི་ཆ་ཀུན་ནས་ཚངས་པའི་དབྱངས་སྒྲོག་ན་མཚོན་པར་ནུས་ཀྱི་གཞན་དཔེར་བྱ་བ་
གང་ཡང་མ་མཆིས་སོ། །དེ་ལྟར་ཡང་གསང་པ་བསམ་གྱིས་མི་ཁྱབ་པ་བསྟན་པའི་མདོ་ལས། ཞི་བའི་བློ་གྲོས་སེམས་ཅན་རྣམས་ཀྱིས་དེ་བཞིན་གཤེགས་པའི་གསུང་ཞལ་གྱི་སྒོ་ནས་འབྱུང་བར་ཤེས་སོ་སྙམ་དུ་ཁྱོད་སེམས་ན་དེ་ལྟར་མི་བལྟའོ། །དེ་
ཅིའི་ཕྱིར་ཞེ་ན། ཞི་པའི་བློ་གྲོས་སེམས་ཅན་གང་དག་དེ་བཞིན་གཤེགས་པའི་གསུང་གཙུག་ཏོར་ནས་བྱུང་བར་ཤེས་པ་དང། སྤྱི་གཙུག་ནས་བྱུང་བར་ཤེས་པ་དང། དབུ་སྐྲ་རྣམས་ལས་བྱུང་བར་ཤེས་པ་དང། ཕྲག་པ་ནས་བྱུང་བར་ཤེས་པ་དང་
དཔྲལ་བ་དང། སྨིན་མཚམས་དང། མཛོད་སྤུ་དང། སྤྱན་དང་སྙན་དང། ཤངས་དང་འགྲམ་པ་དང། ཞལ་དང། མགུར་ནས་བྱུང་བར་ཤེས་པ་དང། དེ་བཞིན་དུ་དཔུང་དང། ཕྱག་དང། སོར་མོ་དང། རྩིབ་ལོགས་དང། བྲང་དང། རྒྱབ་དང། ལྟེ་

[032A]༄༅། །བ་དང། གསང་བའི་གནས་དང། བྲལ་དང། པུས་མོའི་ལྷང་དང། ཕྱིན་པ་དང། ལོང་བུ་དང། ཞབས་ཀྱི་མཐིལ་དང། མཚན་རྣམས་དང། དཔེ་བྱད་བཟང་པོ་རྣམས་དང། སྤུའི་ཁུང་བུ་ཐམས་ཅད་ནས་དེ་
བཞིན་གཤེགས་པའི་གསུང་འབྱུང་བར་ཤེས་པའི་སེམས་ཅན་ཁ་ཅིག་ཡོད་དེ། ཞི་བའི་བློ་གྲོས་འདི་ཡང་དེ་བཞིན་གཤེགས་པའི་གསུང་གི་གསང་བའོ། །ཞི་བའི་བློ་གྲོས་མོས་པ་ཇི་ལྟ་བ་དང། ཡོངས་སུ་སྨིན་པ་ཇི་ལྟ་བ་དང། བསམ་པ་ཇི་ལྟ་བདེ་བཞིན་དུ་དེ་
བཞིན་གཤེགས་པའི་གསུང་འབྱུང་བར་ཤེས་ཀྱང་ཞི་བའི་བློ་གྲོས་དེ་ལ་དེ་བཞིན་གཤེགས་པ་ནི་རྣམ་པར་རྟོག་པ་མི་མངའ་སྟེ་བཏང་སྙོམས་པའོ། །ཞེས་གསུངས་པ་ཡིན་ཞིང། མདོ་དེ་ལས་རྣམ་རྟོག་མེད་བཞིན་དུ་གསུང་དབྱངས་འབྱུང་བསིལ་སྙན་གྱི་འཁྲུལ་
འཁོར་དང། བྲག་ཅ་དང། ཡིད་བཞིན་གྱི་ནོར་བུ་གསུམ་དང་འདྲ་བར་བསྟན་པ་བཞིན་དུ། རྒྱུད་བླ་མ་ལས་ཀྱང། ཇི་ལྟར་སྒྲ་བརྙན་གྱི་ནི་སྒྲ། །གཞན་གྱི་རྣམ་རིག་ལས་བྱུང་བ། །རྣམ་རྟོག་མེད་ཅིང་བཟོ་མེད་པ། །ཕྱི་དང་ནང་ན་མི་གནས་ལྟར། །དེ་
བཞིན་དེ་བཞིན་གཤེགས་པའི་གསུང། །གཞན་གྱི་རྣམ་རིག་ལས་བྱུང་བ། །རྣམ་རིག་མེད་ཅིང་བཟོ་མེད་པ། །ཕྱི་དང་ནང་ན་གནས་མ་ཡིན། །ཞེས་གསུངས་པ་ལྟར་བྲག་ཅའི་སྒྲ་དེ་གཞན་གྱི་ངག་གི་རྣམ་པར་རིག་བྱེད་ལས་བྱུང་ཡང། སྒྲ་དེ་
ཀུན་སློང་གི་རྣམ་རྟོག་མེད་ཅིང། བྱེད་པ་ལྕེ་རྐན་ལས་གྲུབ་པའི་བཟོ་མེད་པ་དང། དུང་སྒྲ་ལྟར་ཕྱི་དང་རྣམ་རྟོག་ལ་སོགས་པ་ལྟར་ནང་ན་ཡང་མི་གནས་པ་བཞིན། སངས་རྒྱས་ཀྱི་གསུང་དབྱངས་ཀྱང་དད་པས་ཀུན་ནས་བསླངས་པའི་ཕྱག་འཚལ་

[032B] མཐའ་གཅིག་ཏུ་ཕྱིའམ་ནང་གང་
དུ་ཡང་གནས་པ་མེད་པར་འབད་མེད་ལྷུན་གྱིས་གྲུབ་པར་གྲག་པ་ཡིན་ན། །གསུམ་པ་ལ་གསུམ། གསུང་དང་མི་འདྲལ་བར་སྨོན་པ། དེ་ལ་བརྟེན་ནས་ཡོན་ཏན་ཐོབ་པར་སྨོན་པ། ངག་གི་དབང་ཕྱུག་གི་གསུང་འགྲུབ་པར་སྨོན་པའོ། །དང་པོ་ནི། དཔེར་ན་
གློག་དམར་འོད་གསལ་ཕྲ་ཞིང་རིང་བས་མཛེས་པ་འཁྱུག་པའི་སྐ་རགས་བཅིངས་པ་ལྟ་བུ་ཡི། ཆར་སྤྲིན་སྟུག་བོའི་ནང་གི་འབྲུག་སྒྲ་བརྗིད་ཆགས་པ་གཏིང་དཔག་དཀའ་བའི་ཟབ་མོ་ཇི་ལྟ་བ་བཞིན་དུ་མཐའ་ཡས་པའི་འོད་ཟེར་དམར་སེར་འཁྱུག་པས་མཛེས་
པའི་སྐུ་ལྷུན་སྟུག་པ་ལས་ལེགས་བར་གྲག་པའི་མགོན་པོ་འཇམ་དབྱངས་ཀྱི་གསུང། ཡན་ལག་དྲུག་ཅུ་ལ་སོགས་པ་ཡོན་ཏན་གྱི་ཆ་ཤས་ཅུང་ཟད་ཙམ་བརྗོད་ནས་བསྟོད་པའི་བསོད་ནམས་གང་ཐོབ་པ་འདི་ཡིས་བདག་དུས་ཐམས་ཅད་དུ་མགོན་པོ་ཁྱོད་ཀྱི་
གསུང་རྣ་བའི་ལམ་དུ་ཐོས་པ་དང་འབྲལ་བ་མེད་པ་ཤོག་ཅིག་གཉིས་པ་ནི། མགོན་པོ་གང་གི་གསུང་རྒྱུན་སྒྲ་འཛིན་རྣ་བའི་བུ་གར་ཞུགས་པའི་སྐད་ཅིག་དེ་མ་ཐག་གསུང་རབ་ཀྱི་ཚིག་དོན་ཕྱིན་ཅི་མ་ལོག་པར་བསྟན་པའི་སྒོ་ནས་ཐར་འདོད་ཀྱི་སྐལ་ལྡན་རྗེས་སུ་
འཛིན་པ་དང། སྒྲུབ་ངག་དང་སུན་འབྱིན་ཡང་དག་གི་སྒོ་ནས་ཕས་རྒོལ་གྱི་ལོག་བར་སྨྲ་བ་ཚར་གཅོད་ཅིང། དོན་བཟང་ལ་སྒྲ་དང་སྙན་ངག་གི་སྦྱོར་སྡེབས་ལེགས་པའི་ཚིག་གིས་བློ་གསལ་མཁས་པ་རྣམས་ཡིད་འཕྲོག་པར་བྱེད་པའི། འཆད་པ་དང་རྩོད་པ་དང་རྩོམ་

[033A]༄༅། །པའི་གནས་རྣམས་ལ་མཁས་པའི་ཕ་རོལ་ཏུ་ཕྱིན་པའམ་མཐར་སོན་པ་ཐོབ་པར་ཤོག་ཅིག་འགྲོ་བ་དྲུག་ཏུ་གཏོགས་པའི་སྐད་དང་ཡུལ་མིའི་སྐད་མི་འདྲ་བ་ཐ་དད་པ་ཇི་སྙེད་པའི་འགྲོ་བའི་སྐད་དེ་སྙེད་ལ་མཁྱེན་པ་ཆགས་ཐོགས་
མེད་པའི་ངེས་པའི་ཚིག་སོ་སོར་ཡང་དག་པ་རིག་པ་མཆོད་འབད་མེད་བདེ་བླག་ཏུ་ཐོབ་ནས་འགྲོ་བ་སྐད་ཐ་དད་པ་དེ་ཐམས་ཅད་ཀྱི་ཤེས་བྱའི་གནས་ལ་མཐའ་གཅིག་ཏུ་འཛིན་མི་ནུས་པའི་བློ་རྩེ་གཉིས་པ་ཅན་གྱི་ཐེ་ཚོམ་མཐའ་དག་གཅོད་པའི་མཆོག་ཏུ་བདག་གྱུར་ཅིག་
གསུམ་པ་ནི། མགོན་པོ་ཁྱོད་ཀྱིས་ཇི་ལྟར་ཡོན་ཏན་སྔར་མ་ཐོབ་པ་ཐོབ་པའི་ཕྱིར་རྗེས་སུ་བསྟན་པ་དང། ཐོབ་པ་མི་ཉམས་པར་བྱ་བའི་ཕྱིར་གདམས་པ་གང་བསྟན་པ་ཡི་གསུང་གི་བླང་དོར་གྱི་མཚམས་དེ་ལས་ནམ་ཡང་མི་འདའ་བར། ཚད་མའི་སྟོབས་
ཀྱིས་ངེས་ཤེས་རྙེད་པའི་ཡུལ་ལ་འདི་ཁོ་ན་ལྟར་ཡིན་གྱི་གཞན་དུ་མ་ཡིན་ནོ་སྙམ་དུ་འཛིན་པས་རབ་ཏུ་ཕྱེ་བའི་མོས་པའམ་གུས་པས་བག་མེད་དང་རྣམ་གཡེང་སོགས་ཀྱི་སྐྱོན་སྤངས་ནས་རྩེ་གཅིག་ཏུ་ཉམས་སུ་བླངས་པ་ཡིས། མགོན་པོ་ཁྱོད་ཀྱི་གསུང་གི་དབང་
ཕྱུག་དུས་མྱུར་བ་ཉིད་དུ་འགྲུབ་པར་ཤོག་ཅིག་རྗེ་བཙུན་འཇམ་དཔལ་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་གསུང་ལ་བསྟོད་པའི་སྐབས་ཏེ་གཉིས་པའི་བཤད་པའོ།།    ༈    །།གསུམ་པ་ལ་
གསུམ། ཤིས་པ་བརྗོད་པ་དང། བསྟོད་པ་དངོས། དེ་ལྟར་བསྟོད་པའི་དགེ་བ་བསྔོ་པའོ། །དང་པོ་ནི། བྱུ་རུའི་མདངས་རབ་ཏུ་དམར་བ་དང་འདྲེས་པའི་གསེར་བཟང་པོའི་མདོག་དང་འདྲ་བར་དམར་སེར་གྱི་ཁ་དོག་དང་ལྡན་པའི་མདོག་ལེགས་

[033B] བདེན་གཉིས་ཀྱི་ཤེས་བྱ་མ་ལུས་པ་ཐམས་ཅད་དུས་ཅིག་ཅར་དུ་ལྷང་ངེར་ཏེ་རྗེན་པར་མཁྱེན་པ་མཁྱེན་རབ་འམ་ཤེས་རབ་ཀྱི་དབང་ཕྱུག་འཇམ་དབྱངས་འགྲོ་བའི་སྐྱབས་མཛད་པའི་སྐྱབས་མཆོག་ཁྱོད་ཀྱིས་ཇི་ལྟ་ཇི་སྙིད་ཀྱི་ཤེས་བྱའི་གནས་ཀུན་ལ་
རྣམ་པར་འབྱེད་པའི་རབ་འབྱམས་ཤེས་རབ་ཀྱི་དངོས་གྲུབ་སྩོལ་ཞིག་གཉིས་པ་ལ་གཉིས། མཁྱེན་པའི་ཡོན་ཏན་བཤད་པ་དང། བརྩེ་བའི་ཡོན་ཏན་བཤད་པའོ། །དང་པོ་ལ་གསུམ། སྔོན་དུ་སྲིད་མཐའ་འགོག་བྱེད་ཀྱི་ལམ་སྒྲུབ་པའི་ཚུལ། དེ་ལ་
བརྟེན་ནས་སྲིད་མཐར་མི་གནས་པའི་ཡེ་ཤེས་ཆོས་ཀྱི་སྐུ་བརྙས་པའི་ཚུལ། དེས་ཤེས་བྱ་ཐམས་ཅད་མཁྱེན་པའི་ཚུལ་བཤད་པའོ། །དང་པོ་ལ་གསུམ། མོས་སྤྱོད་ཀྱི་ལམ་བགྲོད་པའི་ཚུལ། མ་དགས་བདུན་གྱི་ལམ་བགྲོད་ནས་རྒྱུ་མ་ལྟ་བུའི་ཏིང་ངེ་འཛིན་
བསྐྱེད་པའི་ཚུལ། དགས་རིམ་གྱིས་བགྲོད་པའི་ཚུལ་ལོ། །དང་པོ་ལ་གཉིས། བགྲོད་བྱེད་ཀྱི་བློ་ངོས་བཟུང་བ་དང། དེས་ཇི་ལྟར་བགྲོད་པའི་ཚུལ་ལོ། །དང་པོ་ནི། དཔེར་ན་གླང་པོ་སྨྱོན་པ་སྨྱོ་སྤྱོད་ཀྱི་བྱ་བ་མ་ཡིན་པ་ཐམས་ཅད་ཀྱི་རྒྱུ་ཆང་གིས་མྱོས་པ་ཡིན་
པ་བཞིན། སློབ་དཔོན་ཟླ་བས། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་འགྱུར་ཞིང། །ཞེས་གསུངས་པ་ལྟར་རྩ་བ་དང་ཉེ་བའི་ཉོན་མོངས་པ་གཞན་དང། དེས་ཀུན་ནས་བསླངས་པའི་སྒོ་གསུམ་གྱི་ཉེས་
སྤྱོད་ཐམས་ཅད་ཀྱི་གཞི་རྩ་མཐར་ཐུག་པ་དངོས་པོ་སྟེ་མཚན་མར་འཛིན་པའི་བདེན་འཛིན་གྱི་ཆང་གིས་ཡིད་བསླད་དེ་རབ་ཏུ་སྐྱེས་བས། ཤེས་བྱའི་གནས་ལུགས་སོགས་བླང་བྱ་དང་དོར་བྱའི་གནས་ལ་ཚུལ་བཞིན་དུ་དཔྱོད་པའི་བློ་གྲོས་ཉམས་བར་བྱས་ལ། བདག་ཏུ་

[034A]༄༅། །འཛིན་པ་དེས་ངར་བདེན་པར་ཞེན་པས་བདག་གི་བདེ་བ་ལ་སྲེད་པར་འགྱུར་ཞིང་དེ་ལ་བརྟེན་ནས་བདེ་བའི་ཐབས་ཀྱི་བདག་གི་བའི་ལོངས་སྤྱོད་རྣམས་ཀྱང་བདེ་བའི་སྒྲུབ་བྱེད་དུ་ལེན་པར་བྱེད། དེ་ལྟར་བདག་དང་བདག་
གི་ལོངས་སྤྱོད་ལ་བདེན་པར་བཟུང་བས་དེ་དག་ལ་ཞེན་པས་འཇུག་པའི་འདོད་ཆགས་དང། དེའི་བར་དུ་གཅོད་པ་ལ་མི་བཟོད་པའི་ཞེ་སྡང་སོགས་རྩ་བ་དང་ཉེ་བའི་ཉོན་མོངས་པ་ཇི་སྙེད་ཅིག་སྐྱེད་པའི་ཉོན་མོངས་དེ་དག་སེམས་རྒྱུད་རབ་ཏུ་མ་ཞི་བར་བྱེད་
པས་ན་མི་བསྲུན་གདུག་པ་སྟེ་དེ་ལྟ་བུའི་ཉོན་མོངས་པའི་སྣ་ཡི་ལག་པས་རང་གི་རྒྱུད་ལ་འདོད་ཆགས་མེད་པ་སོགས་ཀྱི་དགེ་བའི་རྩ་བའི་ལྗོན་པ་མ་སྐྱེས་པ་རྣམས་སླར་སྐྱེ་བ་ལ་གེགས་བྱེད་ཅིང་སྐྱེས་ཟིན་པ་རྣམས་མི་འཕེལ་བ་དང་ཉམས་པར་བྱེད་པས་
ཀུན་ཏུ་འཇོམས་ཤིང། ཟག་བཅས་ཀྱི་དངོས་པོ་ལ་ཡིད་འོང་དུ་མཐོང་ནས་ཞེན་པས་འཇུག་པའི་སེམས་བྱུང་འདོད་ཆགས་སམ་སྲེད་པའི་ཞགས་པས་བཅིངས་ཏེ་ཡིད་ནི་རང་དབང་མེད་པར་སྲིད་བདེའི་ཕྱོགས་སུ་དྲངས་པས་རྙེད་པ་དང་བཀུར་སྟིས་མཚོན་
འཁོར་བའི་ཕུན་ཚོགས་ཇི་སྙེད་པ་ཞིག་གི་གླང་མོའི་ཕྱིར་ཐོབ་ཏུ་རེ་བས་འབྲང་བ་དང། དགེ་བ་མི་བསྒོམ་ཞིང་ཟག་པ་དང་བཅས་པའི་ཆོས་ལ་སེམས་མི་བསྲུང་བར་ཅི་དགར་གཏོང་བར་བྱེད་པའི་སེམས་བྱུང་བག་མེད་བའི་དབང་གིས་གང་ལ་བག་མེད་
པར་སྤྱོད་པའི་གཞི་ཟག་པ་ཉོན་མོངས་པའི་ཕྱོགས་ཀྱི་ནགས་ཁྲོད་ཀུན་ཏུ་བག་ཡངས་སུ་རྒྱུ་བའི་གཉེན་པོའི་སྟོབས་ཀྱིས་གདུལ་དཀའ་བའི་ཡིད་ཀྱི་གླང་པོ་ཆེ་སྨྱོན་པ་གང་ཡིན་པ་དེའོ། །དེ་ཡང་ཐོག་མ་ཉིད་ནས་དྲན་ཤེས་སོགས་ཀྱི་ཡོན་ཏན་རང་

[034B] དང་བོར་འདུལ་དཀའ་བ་ཇི་སྐད་སྨོས་པ་ལྟ་བུའི་སྐྱོན་དང་བཅས་པ་ཞིག་སླར་གཉེན་པོ་གོམས་པའི་སྟོབས་ཀྱིས་སྔར་དང་མི་འདྲ་པའི་ཡོན་ཏན་ཕུན་སུམ་ཚོགས་པའི་གནས་
སྐབས་བཟང་པོ་ཞིག་ཏུ་བསྒྱུར་བ་ནི་ཆེས་ངོ་མཚར་བ་ཡིན་པས་ན་ཚིགས་བཅད་འདི་ཡང་འོག་ནས་དྲན་ཤེས་དང་བག་ཡོད་ཀྱི་སྒོ་ནས་ཐར་ལམ་དུ་རིམ་གྱིས་བཙུད་པ་དང་འབྲེལ་བའི་ཕྱིར་དོན་གྱིས་བསྔགས་པ་བརྗོད་པའི་ཡན་ལག་ཡིན་ཏེ། ཡོན་ཏན་མཐའ་
ཡས་བར་བསྟོད་པ་ལས། འགའ་ཞིག་རང་ཉིད་མ་ཐུལ་གཞན་དུ་རིགས་པར་ལྡན་པའི་ཚིག་སྨྲ་ཡང། །རང་གི་ཚིག་དང་འགལ་བར་སྤྱོད་པས་གཞན་དག་གདུལ་བར་མི་ནུས་ཞེས། །ཁྱོད་ཀྱིས་དགོངས་ནས་དེ་སླད་འགྲོ་བ་མཐའ་དག་ཐུགས་ལ་བཞག་མཛད་
ནས༑ ༑རེ་ཞིག་བདག་ཉིད་མདུལ་བ་ཉིད་དུལ་བར་མཛད་ཕྱིར་བརྩོན་པ་ལགས། །ཞེས་བསྟོད་པ་བཞིན་ནོ། །གཉིས་པ་ནི། དེ་ལྟར་སྐྱོན་དུམ་དང་བཅས་པའི་ཡིད་ཀྱི་གླང་པོ་ཆེ་འདུལ་དཀའ་བདེ་བླང་དོར་གྱི་གནས་རྣམས་མི་བརྗེད་པའི་དྲན་པ་དང། རང་
གི་གནས་སྐབས་ལ་བརྟགས་ནས་ཚུལ་བཞིན་བསླབ་པའི་ཤེས་བཞིན་དུ་སྤྱོད་པ་དང། ཁྱད་པར་སྤྱད་པ་རྣམ་སྦྱོང་དང་མཁས་པ་དང་ཉོན་མོངས་རྣམ་སྦྱོང་དང་ཁྱད་པའི་དམིགས་པ་གང་རུང་ཞིག་གི་དམིགས་པ་གཅིག་ཁོ་ན་ལ་སེམས་བཞག་ནས་དེ་ཉིད་
དུ་དེར་དྲན་པའི་དྲན་པ་དང་དམིགས་པ་དེ་ལས་སེམས་གཞན་དུ་ཡེངས་མི་ཡེངས་ཀྱི་བྱ་རབ་ཤེས་བཞིན་དང་ཉེས་སྤྱོད་ཀྱི་འཆལ་ཚུལ་སྤོང་བའི་ཚུལ་ཁྲིམས་དང་དབང་པོའི་སྒོ་བསྡམས་པ་དང། ཟས་ཀྱི་ཚོད་རིག་པ་དང། ནམ་གྱི་ཆ་སྟོད་ཆ་སྨད་ལ་མི་ཉལ་བར་

[035A]༄༅། །རྣལ་འབྱོར་ལ་བརྩོན་པ་སོགས་ཞི་གནས་ཀྱི་ཚོགས་ཀྱི་དགེ་བའི་ཕྱོགས་རྣམས་བསྒོམ་ཞིང་ཟག་པ་དང་བཅས་པའི་ཕྱོགས་ལས་སེམས་སྲུང་བར་བྱེད་པའི་སེམས་བྱུང་བག་ཡོད་པ་རྣམས་ཀྱི་ཐག་པས་དམ་དུ་བཅིངས་ནས་
ཞི་གནས་ལེགས་པར་བསྒྲུབས་ལ། རྟེན་འབྲེལ་དང་གཅིག་དུ་བྲལ་དང། རྡོ་རྗེ་གཟེགས་མ་ལ་སོགས་པ་ཡང་དག་པའི་རིགས་པའམ་འཐད་པའི་གཏན་ཚིགས་ཡང་དག་གི་ལྕགས་ཀྱུ་རྣོན་པོ་ཡིས་བཏབ་སྟེ་རིག་ཤེས་རྗེས་དཔག་བསྐྱེད་པ་ནས་རིམ་བཞིན་
འཕགས་མཆོག་བྱེ་བ་སྟེ་གྲངས་མེད་པའི་འཕགས་པ་ཐམས་ཅད་ཀྱིས་བགྲོད་པ་གཅིག་པའི་ཐར་ལམ་དུ་གྱུར་ཅིང། དེ་འདྲ་བའི་ཐར་ལམ་དུ་བསྔགས་པ་ཡི་ཟབ་མོའི་ལྟ་བ་བདེན་པར་འཛིན་པའི་བདེན་འཛིན་གྱི་དམིགས་གཏད་ཐམས་ཅད་ཞིག་ཅིང་སྐྱེ་
འགག་བཅིང་གྲོལ་སོགས་ཐ་སྙད་ཐམས་ཅད་ཀྱང་བསྙོན་མེད་དུ་འཇོག་ཤེས་པའི་རྟེན་འབྲེལ་མཐའ་བྲལ་གྱི་དམ་པ་དབུ་མའི་ལམ་བཟང་པོའི་སྲོལ་དེ་ཉིད་དུ་བཙུན་ནས་ལྷག་མཐོང་བསྒོམ་པར་མཛད་དོ། །དེ་ལྟར་གཞུང་འདིའི་དངོས་བསྟན་གྱི་དོན་རྣམས་
མངོན་པ་ཀུན་ལས་བཏུས་ལས། ཚོགས་ཀྱི་ལམ་གང་ཞེ་ན། སོ་སོའི་སྐྱེ་བོ་ཚུལ་ཁྲིམས་དང། དབང་པོའི་སྒོ་བསྡམས་པ་དང། ཟས་ཀྱི་ཚོད་ཤེས་པ་དང། ནམ་གྱི་ཆ་སྟོད་དང་ནམ་གྱི་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང། ཤེས་བཞིན་
དུ་གནས་པར་མངོན་པར་དགའ་བའོ། །ཡང་གང་རྒྱུར་གྱུར་པའི་དགེ་བ་གཞན་དང། ཐོས་པ་ལས་བྱུང་བ་དང། བསམ་པ་ལས་བྱུང་བ་དང། བསྒོམ་པ་ལས་བྱུང་བའི་ཤེས་རབ་ཀྱང་རུང་སྟེ། དེ་བསྒོམས་པས་མངོན་པར་རྟོགས་པ་དང། རྣམ་པར་ཐར་བར་

[035B] །ཞེས་གསུངས་པ་དང་མཐུན་པར་བཀྲལ་བ་ཡིན་ལ། འོན་ཀྱང་འདིས་བསྟན་པའི་རྟེན་འབྲེལ་གནས་ལུགས་བསྒོམ་པའི་ལམ་ལ་སྟོང་ཉིད་ལ་དམིགས་པའི་ལྷག་མཐོང་གསར་དུ་བསྒྲུབ་པའི་སྐབས་ཀྱི་ཚོགས་
ལམ་དུ་མ་ཟད་སྟོང་ཉིད་ལ་དམིགས་པའི་ལྷག་མཐོང་དམ་བསྒོམ་བྱུང་གི་ཤེས་རབ་དང་པོར་གྲུབ་པའི་སྦྱོར་ལམ་དྲོད་ལ་སོགས་པ་བཞི་ཡང་བསྡུར་རུང་བས་ན་ཤོ་ལོ་ཀ་འདི་མོས་སྤྱོད་དང་འོག་མ་མ་དགས་བདུན་དང་སྦྱར་བའི་ས་བཅད་ཀྱི་མཚམས་བྱས་པ་
ཡིན་ལ། སྦྱོར་ལམ་རྣམས་ཚིག་འོག་མས་བསྟན་པའི་གྲས་སུ་བསྡུས་ཀྱང་འགལ་བ་མེད་ཅིང། ཡང་ན་རྟེན་འབྲེལ་ལམ་གྱི་སྲོལ་དུ་བཙུད་པ་འདིའི་ཡ་མཐའ་བདེན་འཛིན་ཀུན་བརྟགས་དང་ཐེ་ཚོམ་ཉོན་མོངས་ཅན་སོགས་ཀྱིས་གཡོ་བ་སྤངས་པའི་མཐོང་
ལམ་གྱི་བར་དུ་བྱས་ཀྱང་རུང་བར་སྣང་ངོ། །གཉིས་པ་ནི། དེ་ལྟར་བསྐལ་པ་གྲངས་མེད་གཅིག་གི་བར་གོམས་པར་བྱས་པའི་གནས་ལུགས་རྟོགས་པའི་ལམ་མ་མཚུལ་དེ་སླར་ཡང་སྙིང་རྗེ་ཆེན་པོ་དང། བྱང་ཆུབ་ཀྱི་སེམས་དང། སྦྱིན་སོགས་བསོད་ནམས་ཀྱི་ཚོགས་རྒྱ་
ཆེན་པོའི་གྲོགས་དང་ཟུང་དུ་འདྲེལ་བར་དུས་རྟག་ཏུ་སྐྱོང་ལ་མེད་པར་བརྩོན་པའི་རྟག་སྦྱོར་དང། ཤུགས་དྲག་གིས་བསྒྲུབས་པའི་གུས་སྦྱོར་གྱི་བརྩོན་འགྲུས་གཉིས་ཀྱིས་མ་དགས་བདུན་གྱི་རིང་དཔག་མེད་བསྐལ་བ་སྟེ་བསྐལ་པ་གྲངས་མེད་པ་གཅིག་གི་བར་ཡང་དང་ཡང་
དུ་གོམས་པར་བྱས་པས་རྗེས་ཐོབ་ཀྱི་སྐབས་ཐམས་ཅད་དུ་ཡུལ་སྣང་ལ་བདེན་འཛིན་ཟད་ནས་བདེན་པར་སྣང་ཡང་སྟོང་པར་ངེས་པའི་སྣང་སྟོང་གཉིས་ཚོགས་སྒྱུ་མ་ལྟ་བུར་རྒྱུན་གཏན་དུ་འཇོག་པའི་རྩེ་གཅིག་པ་ཅན་གྱི་སེམས་བྱུང་སྒྱུ་མ་ལྟ་བུའི་ཏིང་ངེ་འཛིན་བརྒྱ་བྱིན་གྱི་རྡོ་

[036A]༄༅། །རྗེ་རྩེ་བརྒྱ་པ་ཡིས་གང་ཟག་དང་ཆོས་ལ་བདེན་པར་བཟུང་བས་ཡོད་པ་དང་རྟག་པའི་མཐར་འཛིན་པ་ཡི་བདེན་འཛིན་གྱི་རི་བོ་ས་བོན་དང་བཅས་པ་མིང་གི་ལྷག་མ་ཙམ་མ་གཏོགས་མ་ལུས་པ་བཅོམ་པར་མཛད་དོ། །ཞེས་
པ་སྟེ་སྙན་ངག་འདིའི་སྦྱར་གཞི་སྔོན་གྱི་དུས་སུ་རི་རྣམས་འགྲོ་འདུག་བྱེད་པས་སྐྱེ་བོ་མང་པོ་འཇོམས་པ་ལ། བརྒྱ་བྱིན་གྱིས་རྡོ་རྗེས་བསྣུན་ཏེ་རིའི་རྐང་པ་བཅག་པས་དེ་ཚུན་ཆད་ནས་འགྲོ་མ་ཤེས་ཞེས་རིག་བྱེད་ཀྱི་གཏམ་ལ་གྲགས་པ་དང་སྤྱད་པའོ། །སྒྱུ་མ་ལྟ་བུའི་
ཏིང་ངེ་འཛིན་འདི་ནི། དབུ་མ་འཇུག་པ་ལས། ས་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང། །ཉོན་མོངས་ཟད་ཅིང། ཞེས་གསུངས་པ་ལྟར་དབུ་མཐལ་འགྱུར་བའི་ལུགས་ལས་བརྒྱད་པ་ནས་བདེན་འཛིན་ས་བོན་དང་བཅས་པ་སྤངས་པས་ཡུལ་
ལ་བདེན་ཞེན་སྐྱེ་བའི་སྐབས་མེད་ཅིང། དེ་མི་སྐྱེ་བས་ཡུལ་ཅི་སྣང་ཡང་སྟོང་བར་ངེས་པའི་རྩིས་ཟིན་པའི་སྒྱུ་མ་ལྟ་བུར་འཆར་བ་ལས་མི་འདའ་ལ། དབུ་མ་རང་རྒྱུད་པ་རྣམས་ཀྱི་ལུགས་ལའང་ས་བརྒྱད་པ་ནས་བདེན་འཛིན་ཟད་པར་མ་སྤངས་ཀྱང་བདེན་ཞེན་
སྐྱེ་བའི་གོ་སྐབས་བཅོམ་པའི་སྲིད་ཞི་མཉམ་ཉིད་ཀྱི་སྦྱོར་བ་ཐོབ་པས་རྗེས་ཐོབ་ཏུ་གང་སྣང་སྒྱུ་མ་ལྟ་བུར་འཆར་བ་ཐལ་འགྱུར་བ་དང་འདྲ་བར་གསུངས་པ་དེ་ཉིད་ཡིན་ལ། སྒྱུ་མ་ལྟ་བུའི་དོན་དེ་དག་དང་མི་འདྲ་བ་མ་གཏོགས་སྒྱུ་མ་ལྟ་བུའི་ཏིང་འཛིན་ས་བརྒྱད་པ་ནས་
ཐོབ་པ་སེམས་ཙམ་པའི་གཞུང་མང་པོར་ཡང་འབྱུང་ངོ། །འོ་ན་འཇུག་པ་ལས། བཅོས་མར་གྱུར་པའི་དངོས་ནི་ཀུན་རྫོབ་ཏུའོ། །ཞེས་ཉན་རང་དགྲ་བཅོམ་པ་དང་དགས་ལ་གནས་པའི་སེམས་དཔའ་གསུམ་བདེན་འཛིན་ཟད་པར་སྤངས་པ་འདྲ་བས་དེ་

[036B] ཉན་རང་དགྲ་བཅོམ་པ་རྣམས་ཀྱིས་ཀྱང་རྗེས་ཐོབ་ཏུ་སྒྱུ་མ་ལྟ་བུར་
གཟིགས་པ་ལས་མི་གཡོ་བདག་སའི་སེམས་དཔའ་རྣམས་དང་འདྲ་མོད་ཀྱང། དེ་དག་གི་སྒྱུ་མ་ལྟ་བུར་རྟོགས་པའི་བློ་ལ་བྱང་ཆུབ་ཀྱི་སེམས་ལ་སོགས་པ་ཐེག་ཆེན་གྱི་ཐབས་ཀྱི་ཆའི་གྲོགས་མེད་པས་ཤེས་སྒྲིབ་ཀྱི་ཆ་ཤས་འཇོམས་པའི་ནུས་པ་དང་དགེ་པའི་
སེམས་དཔའ་ལྟ་བུའི་གཞན་དོན་བྱེད་པའི་ནུས་པ་དང་མི་ལྡན་པས་ན་སྒྱུ་མ་ལྟ་བུའི་ཏིང་ངེ་འཛིན་གྱི་མིང་མི་ཐོབ་པོ། །གསུམ་པ་ནི། མངོན་པར་རྟོགས་པའི་རྒྱན་ལས། ས་བརྒྱད་པའི་ཡོངས་སྦྱོངས་སྐབས། ཡོངས་སུ་བརྟག་ཕྱིར་སངས་རྒྱས་བསྟན། །ཅེས་ཆོས་ཐམས་
ཅད་ཀྱི་གནས་ལུགས་ཇི་ལྟ་བུ་ཡིན་པ་མ་ནོར་ཐར་ལོངས་སུ་བརྟག་པའི་ཕྱིར་སངས་རྒྱས་བསྙེན་བཀུར་བ་སོགས་ཀྱི་སྒོ་ནས་བསྟན་པར་གསུངས་པ་བཞིན་དུ། མདོ་སྡེས་བཅུ་པ་ལས་ཀྱང། ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་མི་གཡོ་བ་ཐོབ་པའི་
བྱང་ཆུབ་སེམས་དཔའ་དེ་ནི། ཏིང་ངེ་འཛིན་གྱི་སྟོབས་ཀྱིས་མངོན་པར་བསྒྲུབས་པས་རྟག་ཏུ་རྒྱུན་མི་ཆད་པར་དེ་བཞིན་གཤེགས་པ་མཐའ་ཡས་པ་མཐོང་བ་དང་མི་འབྲལ་བ་ཡིན། སངས་རྒྱས་རྒྱ་ཆེར་ཡང་མཐོང་ཞིང་མཆོད་པ་དང་རིམ་གྲོ་བྱ་བ་མི་གཏང་སྟེ། དེ་
དག་བསྐལ་པ་རེ་རེ་དང། འཇིག་རྟེན་གྱི་ཁམས་རེ་རེ་དག་ཏུ་སངས་རྒྱས་དུ་མ་དང། སངས་རྒྱས་བརྒྱ་ཕྲག་དུ་མ་དང། སངས་རྒྱས་སྟོང་ཕྲག་དུ་མ་དང། སངས་རྒྱས་ཁྲག་ཁྲིག་བརྒྱ་སྟོང་ཕྲག་དུ་མ་དང། སངས་རྒྱས་བྱེ་བ་ཕྲག་དུ་མ་དང། སངས་རྒྱས་བྱེ་

[037A]༄༅། །བ་བརྒྱ་ཕྲག་དུ་མ་དང། སངས་རྒྱས་བྱེ་པ་སྟོང་ཕྲག་དུ་མ་དང། སངས་རྒྱས་བྱེ་བ་བརྒྱ་སྟོང་ཕྲག་དུ་མ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་ལ་བསྟི་སྟང་བྱེད། བཙུན་པར་བྱེད། རི་མོར་བྱེད་
མཆོད་པར་བྱེད་དོ། །མཆོད་པ་མངོན་པར་བསྒྲུབ་པ་རྣམ་པ་ཐམས་ཅད་ཀྱང་ཉེ་བར་སྒྲུབ་བོ། །དེ་བཞིན་གཤེགས་པ་དེ་དག་ལ་བསྙེན་བཀུར་བྱེད་ཅིང་འཇིག་རྟེན་གྱི་ཁམས་རྣམ་པར་དབྱེ་བ་སྔོན་དུ་འགྲོ་བའི་ཆོས་སྣང་བ་ཉེ་བར་བསྒྲུབ་བ་ཡང་དག་པར་
ལེན་ཏོ། །དེ་དེ་པས་ཀྱང་ཤས་ཆེར་དེ་བཞིན་གཤེགས་པའི་ཆོས་ཀྱི་མཛོད་ཐོབ་པས་འཇིག་རྟེན་གྱི་ཁམས་རྣམ་པར་ཕྱེ་བ་ཡོངས་སུ་དྲིས་པ་བསྟན་བ་ས་མི་འཕྲེག་པ་ཡིན་ནོ། །དེའི་དགེ་བའི་རྩ་བ་དེ་དག་ཀྱང་བསྐལ་པ་དུ་མར་རབ་ཏུ་སྦྱངས་པ་དང། ཡོངས་
སུ་དག་པ་དང། ཤིན་ཏུ་འོད་གསལ་བར་འགྱུར་ཏེ། དེའི་དགེ་བའི་རྩ་བ་དེ་དག་དེ་པས་ཀྱང་ཤས་ཆེར་བསྐལ་པ་བརྒྱ་ཕྲག་དུ་མ་དང། བསྐལ་པ་སྟོང་ཕྲག་དུ་མ་དང། བསྐལ་པ་བརྒྱ་སྟོང་ཕྲག་དུ་མ་དང། བསྐལ་པ་ཁྲག་ཁྲིག་བརྒྱ་སྟོང་ཕྲག་དུ་
མ་དང། བསྐལ་པ་བྱེ་བ་ཕྲག་དུ་མ་དང། བསྐལ་པ་བྱེ་བ་བརྒྱ་ཕྲག་དུ་མ་དང། བསྐལ་པ་བྱེ་བ་སྟོང་ཕྲག་དུ་མ་དང། བསྐལ་པ་བྱེད་བ་བརྒྱ་སྟོང་ཕྲག་དུ་མ་དང། བསྐལ་པ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མར་རབ་ཏུ་སྤྱངས་པ་དང། ཡོངས་སུ་
དག་པ་དང་ཤིན་ཏུ་འོད་གསལ་བར་འགྱུར་རོ། །ཞེས་གསུངས་པ་ལྟར་ས་བརྒྱད་པ་ཐོབ་ནས་སྐུ་གསུམ་འགྲུབ་བྱེད་ཀྱི་ལམ་གྱི་ལུས་རྣམས་ཡོངས་སུ་རྫོགས་པས་ལམ་གྱི་ཁྱད་པར་གཞན་ལ་སློབ་ཏུ་མེད་ཀྱང། གྲུབ་ཟིན་རྣམས་གོང་འཕེལ་དུ་བྱ་བའི་

[037B]
དང་མཆོག་སྒྱུ་མ་ལྟ་བུའི་ཏིང་ངེ་འཛིན་གྱི་རོལ་པ་ལས་བྱུང་བ་ཀུན་ཏུ་བཟང་པོའི་རྣམ་པར་ཐར་པ་ལྟ་བུའི་མཆོད་པའི་སྤྲིན་གྱི་ཕུང་པོ་མཐའ་ཡས་པས་ན་རྒྱ་མཚོའི་སྒྲས་བསྟན་པས་མཉེས་པར་བྱས་པས་རྒྱལ་བ་དེ་རྣམས་ཀྱི་སྒྲིབ་པའི་དྲི་མ་མེད་པའི་མགུར་
ནས་ཚངས་པའི་དབྱངས་ཀྱི་ང་རོ་ཡིས་དགོངས་པ་གཅིག་གིས་གསུངས་པའི་གདམས་པ་མཆོག་གི་དོན་སྲིང་པའི་ནང་པ་རྒྱ་སྟེ་འཁོར་བའི་སྡུག་བསྔལ་མཐའ་དག་དྲུངས་སམ་རྩ་བ་ནས་འབྱིན་པར་བྱེད་པའི་ལམ་གནས་ལུགས་རྟོགས་པའི་ཤེས་རབ་འཆི་
བ་མེད་པའམ་ཉམས་པ་མེད་པའི་གོ་འཕང་སྟེར་བར་བྱེད་པས་ན་བདུད་རྩིའི་སྨན་གྱི་ཟས་ལྟ་བུ་དེ། རྒྱུད་བླ་མ་ལས། ཞི་བའི་བསམ་གཏན་སྙོམས་འཇུག་ལ། །རྟག་ཏུ་སྙོམས་པར་ཞུགས་པ་ཡིན། །ཞེས་ས་བརྒྱད་པ་ནས་རྗེས་ཐོབ་ཀྱི་བྱ་བ་ཀུན་ལ་
སྟོང་ཉིད་མངོན་སུམ་དུ་རྟོགས་པའི་མཉམ་གཞག་གི་རྩིས་མ་ཟིན་པ་མེད་པས་ན་ཞི་བ་ལ་རྟག་ཏུ་མཉམ་པར་གཞག་པར་གསུངས་པ་བཞིན་རྒྱུན་དུ་བསོད་ནམས་ཀྱི་ཚོགས་རྒྱ་ཆེན་པོའི་གྲོགས་དང་བཅས་ཏེ་བསྟེན་པས། མདོ་སྡེ་ས་བཅུ་པ་ལས། རྒྱ་
མཚོའི་གྲུ་བོ་ཆེ་རྒྱ་མཚོ་ཆེན་པོ་ལ་མ་ཐུག་གི་བར་ཆེད་དུ་འབད་པས་བསྐྱོད་དགོས་ཤིང། རྒྱ་མཚོའི་འཇིང་ལ་ཐུག་ནས་མཐུན་པའི་རླུང་གིས་བདས་པ་ན་ཆེད་དུ་འབད་མི་དགོས་ལ། སྔར་འབད་པ་ཆེན་པོས་ལོ་བརྒྱ་ཙམ་གྱི་བར་དུ་བསྐྱོང་པའི་ཚད་ལས་འདིའི་

[038A]༄༅། །ཉིན་གཅིག་ཙམ་བསྐྱོད་པ་ཆོད་ཆེ་བ་དེ་བཞིན་དུ་ས་བདུན་པ་མན་ཆད་དུ་རྩོལ་བ་དང་བཅས་ཤིང། ས་བརྒྱད་པ་ནས་མཚན་མེད་རྩོལ་མེད་ཀྱི་ལམ་ཐོབ་པས་ས་བདུན་པ་མན་ཆད་དུ་བསྐལ་པ་འབུམ་ཕྲག་ཙམ་གྱི་བར་དུ་ལམ་
ལ་བསླབས་པ་ལས་ཀྱང་འདི་ནས་ཡུད་ཙམ་གཅིག་ལམ་ལ་བསླབས་པ་སངས་རྒྱས་ཀྱི་གོ་འཕང་ལ་ཉེ་བར་འགྱུར་བའི་ས་ཆོད་ཆེ་བར་གསུངས་ཤིང། དེ་ནས་དགས་གོང་མ་གཞན་དུའང་འོག་མདོག་མ་ལས་ཆེས་ཆེར་ས་ཆོད་ཆེ་བའི་ཡོན་ཏན་ཐོབ་པར་འགྱུར་བས་དག་
སམ་ཐོབ་པ་གཞན་གྱིས་ཇི་ཙམ་འབད་དུ་ཟིན་ཀྱང་བཤུལ་དེ་ཆོད་བར་མི་ནུས་པས་སམ་ཤིན་ཏུ་བྱ་དཀའ་བསན་བགྲོད་པར་ཆེས་དཀའ་བའི་དག་སའི་རྒྱལ་སྲས་ཀྱི་སྤྱོད་བརླབས་པོ་ཆེའི་ཕ་རོལ་ཏུ་བགྲོད་པ་སྟེ་སོན་པའི་གནས་ལུགས་རྟོགས་པའི་བློ་བྲོས་ཤེས་སྒྲིབ་ཕྲ་
མོའི་ཕྲ་མོ་ཡང་འཇོམས་པར་ནུས་པའི་ལུས་སྟོབས་རྒྱས་པར་གྱུར་པ་ན། མཐའ་དག་གམ་མ་ལུས་པའི་བདེན་པར་འཛིན་པས་ནམ་དུ་ཡང་མི་བརྫིབ་སྟེ་གནོད་ནུས་པ་མ་ཡིན་ཞིང། མ་ལུས་པའི་འཁྲུལ་སྣང་བདེན་པར་མེད་བཞིན་དུ་བདེན་པར་སྣང་བའི་གཉིས་
སྣང་འཁྲུལ་པ་དང། དེ་སྐྱེད་པའི་བདེན་འཛིན་གྱི་བག་ཆགས་ཤེས་སྒྲིབ་འཇོམས་པ་ལ་ཐོགས་པ་མེད་པའི་ཏིང་འཛིན་སེམས་ཅན་གྱི་རྒྱུད་ལ་ནུས་པ་དེ་ལས་ལྷག་པ་དང་མཉམ་པའི་ཏིང་ངེ་འཛིན་གཞན་མེད་པས་ན་ཏིང་ངེ་འཛིན་ཀུན་གྱི་གཙོ་བོར་གྱུར་པ་གང་གིས་
གཞོམ་པར་ཆེས་དཀའ་བའི་སྒྲིབ་པ་ཤིན་ཏུ་ཕྲ་མ་འཇོམས་པས་ན་རྡོ་རྗེ་ལྟ་བུར་གྲགས་པའི་ཏིང་ངེ་འཛིན་རྒྱུན་མཐའི་བར་ཆད་མེད་ལམ་ཁྱོད་ཀྱིས་མངོན་སུམ་དུ་བསྐྱེད་པར་མཛད་པ་ཡིན་ནོ། །གཉིས་པ་ནི། དེ་ལྟར་ཤེས་སྒྲིབ་ཕྲ་མོའི་ཡང་ཕྲ་མོ་འཇོམས་པར་བྱེད་པའི་

[038B] ཐེག་བསྡུས་བཤད་སྦྱར་དགེ་བསྙེན་བཙུན་པས་མཛད་པ་ལས། རྨི་
ལམ་ནི་གཉིད་ཀྱིས་སེམས་དང་སེམས་ལས་བྱུང་བའི་ཚོགས་བསྡུས་པར་གྱུར་པའོ། །ཞེས་གསུངས་པ་ལྟར་རྨི་ལམ་གྱི་ཡུལ་སྣ་ཚོགས་པ་འཆར་བའི་གཉིད་ཀྱིས་བསླད་པའི་ཤེས་པ་ཡང་རྨི་ལམ་ཡིན་པས་ན་དངོས་པོའི་གནས་ཚོད་ལ་མེད་པར་བློ་རང་ཉིད་ཀྱིས་
ཕར་བཏགས་ཙམ་གྱི་ཡུལ་སྣ་ཚོགས་གསལ་ལ་རིག་པའི་རྨི་ལམ་ལྟ་བུར་དོན་སྟེང་ནས་མེད་པར། བློས་ཕར་བཏགས་ཙམ་གྱི་ཡུལ་མངོན་སུམ་དུ་གསལ་ཞིང་རིག་པའི་བློ་ཡུལ་ཅན་ཏེ། དེ་ལྟར་མྱོང་བ་ཡུལ་ཅན་གྱི་བློ་དང་སྣང་བ་ཡུལ་གྱིས་བསྡུས་པའི་ཤེས་
བྱ་མ་ལུས་པ་དེ་ཁོ་ན་ཉིད་དམ་གཤིས་མ་ཡིན་བཞིན་དུ་གཤིས་ལུགས་སུ་སྣང་བ་ཐམས་ཅད་ཡེ་ཤེས་ཀྱི་ངོར་སྒྱུ་མའི་འཁྲུལ་འཁོར་ཞིག་པ་བཞིན་དུ་ནམ་དུ་ཡང་སྣང་བ་མེད་པར་ནུབ་སྟེ་སྤྲོས་པའི་མཐའ་ཐམས་ཅད་དང་བྲལ་བའི་གནས་ལུགས་ནམ་མཁའ་ལྟ་བུའི་
ཆོས་ཀྱི་དབྱིངས་སུ་ཞུགས་ལ། རྒྱུ་མཚན་དེའི་ཕྱིར་རྩ་བསྐམས་པ་སོགས་ཀྱི་སྐྱོན་གྱིས་ཉམས་པའི་ལྗོན་པ་ནམ་ཡང་སྐྱེ་བར་མི་འགྱུར་པ་བཞིན་དུ་མ་ལུས་བདེན་པར་འཛིན་པའི་ས་བོན་བག་ཆགས་ཀྱི་ལྷག་མ་མེད་པར་དྲུངས་ནས་ཕྱུང་བས་རྣམ་པ་ཐམས་ཅད་མཁྱེན་
པའི་ཡེ་ཤེས་ཀྱི་རྣམ་གྲོལ་ལམ་བརྙེས་པའི་སྐྱོབ་པ་ཁྱོད་ལ་ནམ་མཁའ་མ་སྟོངས་པར་ཡོད་པ་ཇི་སྲིད་དུ་དག་པ་གཉིས་ལྡན་གྱི་དེ་བཞིན་ཉིད་ཆོས་ཀྱི་སྐུར་མཉམ་པར་གཞག་པ་ལས་ལྡང་བའི་གཡོ་བ་ག་ལ་ཞིག་སྟེ་མེད་དོ། །དེའི་རྒྱུ་མཚན་ཡང་དག་པར་བདེན་

[039A]༄༅། །འཛིན་སྤངས་ཀྱང་དེས་བཞག་པའི་གཉིས་སྣང་འཁྲུལ་པ་སྐྱེད་པའི་བག་ཆགས་མ་ཟད་པས་དེས་བདེན་སྣང་སྐྱེད་ལ། དེ་ཡང་སྟོང་ཉིད་མངོན་སུམ་དུ་རྟོགས་པའི་མཉམ་གཞག་ལས་མ་གཡོས་པར་ཀུན་རྫོབ་ཀྱི་སྣང་
བ་གང་ཡང་འཆར་མི་ནུས་པས་བདེན་སྣང་སྐྱེད་པའི་བག་ཆགས་དེ་ཉིད་ཀྱིས་མཉམ་གཞག་ལས་གཡོ་བར་བྱེད་ལ། སངས་རྒྱས་ལ་མཉམ་གཞག་ལས་གཡོ་བྱེད་ཀྱི་རྒྱུ་ཤེས་སྒྲིབ་ལོག་པས་དུས་ནམ་ཡང་མཉམ་གཞག་དེ་ལས་ལྡང་མི་སྲིད་པ་ཡིན་ནོ། །སྤྱིར་དེ་
ཁོ་ན་ཉིད་གཏན་ལ་འབེབས་པའི་སྐབས་སུ་སྒྱུ་མ་སོགས་དཔེར་ལེན་ལུགས་མི་འདྲ་བ་མང་སྟེ། ཐེག་བསྡུས་སུ་ཕྱི་རོལ་གྱི་དོན་མེད་ཀྱང་དེ་ཉིད་ཡུལ་དུ་འགྱུར་བའི་དཔེར་སྒྱུ་མ་དང། དོན་མེད་ཀྱང་ཡིད་དུ་འོང་བ་དང་མི་འོང་བ་ལ་སྤྱོད་པའི་དཔེར་རྨི་ལམ་
བཀོད་ལ། འབུམ་གྱི་གནོད་འཇོམས་ལས་ཇི་ལྟར་སྣང་བ་དེར་མེད་པ་དང་དེར་སྣང་བ་གཉིས་ཚོགས་ཀྱི་དཔེར་སྒྱུ་མ་དང། ཕུང་སོགས་ཀུན་བརྟགས་པའི་ཆོས་མ་རིག་པའི་གཉིད་ཀྱིས་ལོག་པའི་ཚེ་སྣང་བ་རྣམས་མ་རིག་པ་སྤངས་ཏེ་འཕགས་པའི་ཤེས་
རབ་ཐོབ་པའི་ཚེ་མི་སྣང་བའི་དཔེར་རྨི་ལམ་བཀོད་ཅིང། ཡུམ་གསུམ་གནོད་འཇོམས་ལས་སྒྱུ་མ་དེ་དང་འདྲ་ཞིང། བདེ་སྡུག་སོགས་ཀྱི་ཐ་སྙད་འཐད་པ་དང་བདེན་པར་མེད་པའི་དཔེར་རྨི་ལམ་བཀོད། རྨི་ལམ་ཇི་བཞིན་སྒྱུ་མ་བཞིན། །ཞེས་པའི་
ཐད་ཀྱི་འགྲེལ་བ་ཤེས་རབ་སྒྲོན་མར་སྐྱེ་འཇིག་སོགས་བྱེད་པ་པོ་ཡོད་པ་དང་མངོན་སུམ་གྱི་གཟུང་བྱ་ཡིན་ཡང་བདེན་པར་མེད་པའི་དཔེར་རིམ་བཞིན་སྒྱུ་མ་དང་རྨི་ལམ་བཀོད་ཅིང། ཚིག་གསལ་ལས་དེ་འདྲ་བའི་ཁྱད་མ་ཕྱེ་བར་ཇི་ལྟར་སྣང་བ་ལྟར་དུ་མ་གྲུབ་ཀྱང་

[039B]
ཀྱང། རྨི་ལམ་ལྟ་བུར་གསལ་ལ་རིག་བ་ཞེས་གསུངས་པའི་ནུས་པ་དང་སྒྱུ་མ་དང་རྨི་ལམ་གཉིས་ཡུལ་ཡུལ་ཅན་སོ་སོར་སྦྱར་བ་ལ་བརྟགས་ན་རྨི་ལམ་གྱི་ཤེས་པ་དཔེར་བྱེད་ལུགས་སྔར་ཚིག་འགྲེལ་གྱི་སྐབས་ལྟར་ལེགས་སམ་སྙམ་སྟེ་དཔྱད་པར་འཚལ་ལོ། །
གསུམ་པ་ལ་གསུམ། ཇི་ལྟ་ཇི་སྙེད་མཁྱེན་ཚུལ་མདོར་བསྟན་པ། སྟོབས་བཅུའི་སྒོ་ནས་མཁྱེན་ཚུལ་རྒྱས་པར་བཤད་པ། དེའི་འཇུག་བསྡུ་བའོ། །དང་པོ་ནི། དེ་ལྟར་མགོན་པོ་ཁྱོད་ཀྱིས་བདེན་གཉིས་དུས་ཅིག་ཅར་དུ་མངོན་སུམ་དུ་གཅོད་པ་ལ་བར་དུ་
གཅོད་པའི་ཤེས་སྒྲིབ་ཟད་པར་སྤངས་པས་ཆོས་ཀྱི་དབྱིངས་དོན་དམ་བདེན་པ་མངོན་སུམ་དུ་གཟིགས་པའི་མཉམ་གཞག་ལས་ཅུང་ཟད་ཙམ་ཡང་གཡོ་བ་མེད་བཞིན་དུ་རྗེས་ཐོབ་ཀུན་རྫོབ་གཟིགས་པའི་ཡེ་ཤེས་ལ་དུམ་སྟེ་ཇི་སྙེད་པའི་ཤེས་བྱ་ཐམས་
ཅད་དོན་སྤྱི་དང་མ་འདྲེས་པར་གསལ་བར་སྣང་བདེ་ཡང་རྒན་ཕོ་བརྡ་བྱང་གིས་མེ་ལོང་ནང་དུ་བྱད་བཞིན་གྱི་གཟུགས་བརྙན་བྱད་བཞིན་དུ་མི་བདེན་བཞིན་དུ་སྣང་བར་ངེས་པ་བཞིན་ནམ། ནམ་མཁའི་ལམ་ན་འཇའ་ཚོན་རེག་བཟོད་པའི་སྙིང་པོ་མེད་ཀྱང་
ཡོད་པ་ལྟ་བུའི་ཁ་དོག་ངོ་མཚར་བམ་འདྲེས་པ་འཆར་བར་མཐོང་བ་བཞིན་དུ་སྤྲོས་པ་ནུབ་ཀྱང་སྟོང་པའི་རྣམ་འགྱུར་ལས་ཤར་བའི་ཆོས་རྣམས་ཀྱི་རང་དང་སྤྱིའི་མཚན་ཉིད་གང་དང་གང་ཡིན་པ་དེ་ཐམས་ཅད་སོ་སོར་མ་འདྲེས་པར་རྫོགས་པར་མཁྱེན་ལ་

[040A]༄༅། །དེ་ལྟར་བདེན་གཉིས་ཅིག་ཅར་དུ་མངོན་སུམ་དུ་གཟིགས་པའི་མཁྱེན་བཟང་ཁྱོད་ཀྱི་རྣམ་པ་ཐམས་ཅད་མཁྱེན་པ་དེ་ཡང་ཤེས་པའི་རྒྱུན་འཐུད་པ་ལ་མི་བལྟོས་པར་སྐད་ཅིག་མ་གཅིག་ཉིད་ལའང་ཆོས་ཐམས་
ཅད་དེ་ལྟར་མངོན་སུམ་དུ་གཟིགས་པ་ལགས་སོ། །གཉིས་པ་ལ་གཉིས། གནས་དང་གནས་མ་ཡིན་པ་མཁྱེན་པའི་སྟོབས་སོགས་ལྔ་བཤད་པ་དང། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་སོགས་ལྔ་བཤད་པའོ། །དང་པོ་ནི། བྱང་
ས་ལས། གནས་དང་གནས་མ་ཡིན་པ་མཁྱེན་པ་དང། ལས་ཀྱི་རྣམ་པར་སྨིན་པ་མཁྱེན་པ་དང། བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་ལ་སྙོམས་པར་འཇུག་པ་མཁྱེན་པ་དང། དབང་པོ་མཆོག་དང་མཆོག་མ་ཡིན་པ་མཁྱེན་པ་
དང༑ མོས་པ་སྣ་ཚོགས་པ་མཁྱེན་པ་དང། ཁམས་སྣ་ཚོགས་པ་མཁྱེན་པ་དང། ཐམས་ཅད་དུ་འགྲོ་བའི་ལམ་མཁྱེན་པ་དང། སྔོན་གྱི་གནས་རྗེས་སུ་དྲན་པ་མཁྱེན་པ་དང། འཆི་འཕོ་དང་སྐྱེ་བ་དྲན་པ་མཁྱེན་པ་དང། ཟག་པ་ཟད་པ་མཁྱེན་
པའི་སྟོབས་ཏེ་བཅུ་པོ་རྣམས་སངས་རྒྱས་པ་དང་དུས་མཉམ་དུ་ཅིག་ཅར་དུ་བརྙེས་ནས། སངས་རྒྱས་མ་ཐག་གནས་དང་གནས་མ་ཡིན་པ་མཁྱེན་པའི་སྟོབས་ཀྱིས་ཆོས་རྣམས་ཀྱི་རྒྱུ་འབྲས་ལ་གཟིགས་ནས་འདོད་ཁམས་པ་འདོད་པའི་བདེ་བ་འདོད་པ་
རྣམས་ལ་ལས་ཀྱི་རྣམ་པར་སྨིན་པ་མཁྱེན་པའི་སྟོབས་ཀྱིས་བདེ་བའི་རྒྱུ་དགེ་བའི་ལས་སྤྱོད་པ་དང་མི་དགེ་བའི་ལས་སྤོང་བར་སྟོན་ཅིང་འཇིག་རྟེན་པའི་ལམ་གྱིས་འདོད་ཆགས་དང་ཕྲལ་པར་འདོད་པ་རྣམས་ལ་སྟོབས་གསུམ་པས་ཇི་ལྟར་འདོད་

[040B] སྟོབས་ལྷག་མ་བདུན་གྱིས་འཇིག་རྟེན་ལས་འདས་པའི་ལམ་གྱིས་འདོད་ཆགས་དང་བྲལ་བར་འདོད་པ་རྣམས་ལ་དེའི་ལམ་སྟོན་པར་བྱེད་པ་ལས། ཐོག་མར་དབང་པོ་མཆོག་དང་མཆོག་མ་
ཡིན་པ་མཁྱེན་པའི་སྟོབས་ཀྱིས་འཇིག་རྟེན་ལས་འདས་པའི་ཆགས་བྲལ་འདོད་པ་རྣམས་ཀྱི་དབང་པོ་ཇི་འདྲ་བ་གཟིགས་ནས། དེའི་འོག་ཏུ་མོས་པ་སྣ་ཚོགས་པ་མཁྱེན་པའི་སྟོབས་ཀྱིས་དབང་པོ་སྔོན་དུ་འགྲོ་བའི་བསམ་པ་ལ་གཟིགས་ལ། དེའི་འོག་
ཏུ་ཁམས་སྣ་ཚོགས་པ་མཁྱེན་པའི་སྟོབས་ཀྱིས་བསམ་པ་སྔོན་དུ་འགྲོ་བའི་བག་ལ་ཉལ་གཟིགས་ཤིང། དེ་ལྟར་དབང་པོ་དང། བསམ་པ་དང། བག་ལ་ཉལ་མཁྱེན་ནས། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་ཀྱིས་གདུལ་བྱ་རང་
རང་གི་དབང་པོ་སོགས་དང་འཚམ་པའི་དམིགས་པ་ལ་འཇུག་པའི་སྒོ་མི་སྡུག་པ་ལ་སོགས་པ་རྣམས་ལ་འཛུད་པར་མཛད་དོ། །དེའི་འོག་ཏུ་སྔོན་གྱི་གནས་དྲན་པ་དང། འཆི་འཕོ་བ་དང་སྐྱེ་བ་དྲན་པ་མཁྱེན་པའི་སྟོབས་གཉིས་ཀྱིས་ཉོན་མོངས་ཐམས་
ཅད་སྤོང་བའི་ཕྱིར་དམིགས་པའི་སྒོ་གང་ནས་བཙུད་པ་དེ་ལ་སེམས་གནས་སུའང་འཇུག་ཅིང་ཉོན་མོངས་ཀྱི་སྤྱོད་པ་རྣམས་ཀྱང་དག་པའི་ཐབས་མཛད་ནས་འཇིག་ལྟའི་རྩ་བ་ཅན་གྱི་གང་ཟག་རྟག་པར་འཛིན་པ་དང། སྐྱེ་བ་སྔ་ཕྱི་མེད་པར་ལྟ་བ་སོགས་
ཀྱི་ཆད་པའི་མཐར་འཛིན་གྱི་གཉེན་པོར་མཐའ་གཉིས་སྤངས་པའི་དབུ་མའི་ལམ་སྟོན་པར་མཛད་ལ། དེའི་འོག་ཏུ་དེ་ལྟར་དམིགས་པ་ལ་སེམས་གནས་པའི་ཞི་གནས་སོགས་ཀྱི་མཐུས་ཉོན་མོངས་པའི་ས་བོན་མ་སྤངས་ཀྱང། རེ་ཞིག་ཉོན་མོངས་མངོན་

[041A]༄༅། །གྱུར་པ་དང་བྲལ་བ་ན་ཉོན་མོངས་ཟད་པའི་སྤངས་པ་ཐོབ་པར་རློམ་པ་སོགས་ཀྱི་མངོན་པའི་ང་རྒྱལ་སྐྱེ་བ་དེ། ཟག་པ་ཟད་པ་མཁྱེན་པའི་སྟོབས་ཀྱིས་འདོར་དུ་འཇུག་པར་མཛད་པས་ན་སྟོབས་བཅུའི་བཤད་པའི་གོ་
རིམ་དེ་ལྟར་ངེས་པ་དང། གོ་རིམ་དེ་ལྟར་ངེས་པའི་རྣམ་གྲངས་གཞན་ཡང་འགའ་ཞིག་གསུངས་ལ། སྐབས་འདིར་ནི་དཔུ་མ་འཇུག་པ་ལས། གནས་དང་གནས་མིན་མཁྱེན་སྟོབས་དང། །དེ་བཞིན་ལས་རྣམས་སྨིན་བློ་དང། །མོས་པ་སྣ་ཚོགས་ཐུགས་ཆུད་
དང༑ ༑སྣ་ཚོགས་ཁམས་ནི་མཁྱེན་སྟོབས་དང། །དེ་བཞིན་དབང་མཆོག་མཆོག་མ་ཡིན། །མཁྱེན་དང་ཐམས་ཅད་དུ་འགྲོ་དང། །བསམ་གཏན་རྣམ་ཐར་ཏིང་འཛིན་དང། །སྙོམས་པར་འཇུག་སོགས་བློ་སྟོབས་དང། །སྔོན་གནས་དྲན་པ་མཁྱེན་པ་དང། །དེ་བཞིན་
འཆི་འཕོ་སྐྱེ་བློ་དང། །ཟག་རྣམས་ཟད་པ་མཁྱེན་སྟོབས་ཏེ། །སྟོབས་ནི་བཅུ་པོ་འདི་དག་གོ་ཞེས་གོ་རིམ་སྔ་མ་དང་མི་འདྲ་བར་གསུངས་པའི་རྗེས་སུ་འབྲངས་ནས་བསྟོད་པར་མཛད་པས། དེའི་ཚུལ་ཡང་སྤྱིན་པ་བཏང་བ་ལས་ལོངས་སྤྱོད་ཀྱི་འབྱོར་པ་དང་
ལྡན་པར་འགྱུར་བ་གནས་ཡིན་ལ། སྦྱིན་པས་དབུལ་པོར་འགྱུར་བ་ནི་གནས་མིན་ཞིང། སེར་སྣས་ལོངས་སྤྱོད་གཞན་ལ་མ་བཏང་བ་ལས་དབུལ་པོ་འབྱུང་བ་གནས་ཡིན་ལ། འབྱོར་པ་དང་ལྡན་པ་འབྱུང་བ་གནས་མིན་པ་དེ་ལ་སོགས་ཀྱིས་བསྡུས་པ་ཚུལ་
ཁྲིམས་ཀྱིས་བདེ་འགྲོར་སྐྱེ་བ་གནས་དང། ངན་འགྲོར་སྐྱེ་བ་གནས་མ་ཡིན་པ་དང། ཚུལ་འཆལ་གྱིས་ངན་འགྲོར་སྐྱེ་བ་གནས་དང་དེ་ལས་ལྡོག་པ་གནས་མ་ཡིན་པ་དང། བཟོད་པས་གཟུགས་སྡུག་པར་འགྱུར་བ་གནས་དང་

[041B] གནོད་སེམས་ཀྱིས་དེ་ལས་ལྡོག་པ་སོགས་མདོར་ན་རྒྱུ་གང་ཞིག་ལས་འབྲས་བུ་གང་ཞིག་འབྱུང་བའི་རྒྱུ་དེ་འབྲས་བུ་དེའི་གནས་སམ་གཞི་ཡིན་ལ། དེ་ལས་ལྡོག་པའི་གནས་མ་ཡིན་པའི་རྒྱུ་
འབྲས་ཀྱི་རྟེན་འབྲེལ་མི་བསླུ་བའི་གནས་ཀུན་མཁྱེན་པའི་སྟོབས་བརྙེས་པ་དེའི་ཕྱིར་རྒྱུ་རྐྱེན་དང་གདགས་གཞི་ལ་བལྟོས་ནས་གྲུབ་པའི་རྟེན་འབྲེལ་མི་བསླུ་བར་གསུངས་པ་ཁྱོད་ནི་ཆོས་སྟོན་པའི་སྟོན་པ་ཐམས་ཅད་ཀྱི་མཆོག་སྨྲ་བའི་གཙོ་བོར་གྱུར་པ་ལགས་སོ། །
འདི་ནི་འཕགས་པ་ཀླུས་རྟེན་འབྲེལ་གསུངས་པ་ཉིད་ཀྱིས་རང་རེའི་སྟོན་པ་སྨྲ་བ་རྣམས་ཀྱི་མཆོག་ཏུ་བསྟོད་པར་མཛད་པ་དང་འདྲའོ། །འཁོར་བ་ཐོག་མ་མེད་པ་ནས་སྲིད་པར་སྐྱེ་འཆི་བར་མ་ཆད་དུ་བ་རྒྱུད་ནས་སོང་བ་སྟེ་འགྲོ་བ་ཐམས་ཅད་ཀྱི་དགེ་དང་མི་དགེའི་ལས་
མ་འདྲེས་པ་གཉིས་དང། དཀར་ནག་འདྲེས་མ་དང། ཟད་བྱེད་ཀྱི་ལས་རྣམས་ཀྱི་ཚུལ་དང། དེ་དག་གི་བདེ་བ་དང་མི་བདེ་བ་སོགས་ཀྱི་འབྲས་བུར་བཅས་པ་ངག་ཡིན་པ་དེ་ལས་ཀྱི་རྣམ་པར་སྨིན་པ་མཁྱེན་པའི་སྟོབས་བརྙེས་པའི་མཐུས་ཁྱོད་ཀྱི་མངོན་དུ་མ་
གྱུར་པ་གང་ཡང་མེད་པ་དེའི་སླད་མགོན་པོ་ཁྱེད་ཀྱི་གསུང་ལས་དང་འབྲས་བུ་རྣམས་ཀྱི་མེད་ན་མི་འབྱུང་གི་འབྲེལ་པ་ཇི་ལྟར་བཞིན་དུ་གཟིགས་ནས་འདོམས་པར་མཛད་པས་ན་ཇི་ལྟར་གསུངས་པའི་འབྲས་བུ་མེད་པ་གང་ཡང་མ་མཆིས་པ་ལགས། སེམས་
ཅན་གང་ཞིག་འདོད་ཆགས་མངོན་གྱུར་ལ་གནས་ཤིང་ཞེ་སྡང་ལ་མངོན་དུ་གྱུར་པའི་སྒོ་ནས་མི་གནས་ཀྱང་ལྷག་པར་མོས་པའི་ཤས་ཆེན་པོ་ཡིན་པ་དང། འགའ་ཞིག་དེ་ལས་ལྡོག་པ་ཞེ་སྡང་ལ་གནས་ཤིང་འདོད་ཆགས་ལ་མོས་པ་དང། སོགས་ཀྱིས་བསྡུས་པ་

[042A]༄༅། །མངོན་མཐོ་དང། ཉན་ཐོས་དང། རང་སངས་རྒྱས་དང། ཐེག་པ་ཆེན་པོ་ལ་མོས་པས་མཚོན་འགྲོ་བ་ཐ་དད་པ་དུ་མའི་མོས་པ་དང་བསམ་པ་སྣ་ཚོགས་པ་ཇི་སྙེད་ཡོད་པ་དེ་ཐམས་ཅད་ཚུལ་བཞིན་དུ་མངོན་སུམ་དུ་གཟིགས་
པའི་མོས་པ་སྣ་ཚོགས་པ་མཁྱེན་པའི་སྟོབས་བརྙེས་པའི་ཕྱིར་ཁྱོད་ཀྱི་སྐུ་གསུང་ཐུགས་ཀྱི་མཛད་པ་ཀུན་འགྲོ་བའི་བསམ་པ་ཇི་ལྟར་གཟིགས་པ་དེ་དང་མཐུན་པར་མཛད་པས་ན་འགྲོ་ལ་ཕན་པའི་དོན་དུ་མི་འགྱུར་བ་འགའ་ཡང་ཡོད་པ་མ་ལགས། མིག་གི་
ཁམས་ནས་ཡིད་ཀྱི་ཁམས་ཀྱི་བར་གྱི་རྟེན་དབང་པོའི་ཁམས་དྲུག་མིག་གི་རྣམ་པར་ཤེས་པའི་ཁམས་ནས་ཡིད་ཀྱི་རྣམ་པར་ཤེས་པའི་ཁམས་ཀྱི་བར་གྱི་བརྟེན་པ་རྣམ་པར་ཤེས་པའི་ཁམས་དྲུག་གཟུགས་ཀྱི་ཁམས་ནས་ཆོས་ཀྱི་ཁམས་ཀྱི་བར་གྱི་
དམིགས་པ་ཡུལ་གྱི་ཁམས་དྲུག་སྟེ་གྲངས་བཅོ་བརྒྱད་དང་ལྡན་བའི་ཁམས་རྣམས་ཀྱི་རབ་དབྱེ་དང་དེ་དག་གི་རང་བཞིན་ནང་སྟོང་པ་ཉིད་ལ་སོགས་པའི་ཁམས་ཀྱི་མཚན་ཉིད་མཐའ་དག་ལ་མགོན་པོ་ཁྱོད་ཀྱི་ཡེ་ཤེས་ལ་ལྐོག་ཏུ་གྱུར་པ་གང་ཡང་མེད་པར་
ཐམས་ཅད་མངོན་སུམ་དུ་གཟིགས་པའི་ཁམས་སྣ་ཚོགས་པ་མཁྱེན་པའི་སྟོབས་བརྙེས་པ་དེའི་ཕྱིར་ཁྱོད་ནི་གདུལ་བྱའི་གནས་རྣམས་ཀྱི་ཁམས་སམ་རིགས་ཇི་ལྟ་བ་གཟིགས་པས་གདུལ་བྱ་དང་དེ་འདུལ་བའི་དུས་ལ་བབས་པ་ན། དེ་ལས་ཅུང་ཟད་ཀྱང་
འདའ་བར་འགྱུར་བ་མ་ལགས། སྲིད་པར་རྒྱུ་བའི་འགྲོ་བ་རྣམས་ཀྱི་དད་པ་དང་སོགས་ཀྱིས་བསྡུས་པ་བརྩོན་འགྲུས་དང། དྲན་བ་དང། ཏིང་ངེ་འཛིན་དང། ཤེས་རབ་ཀྱི་དབང་པོ་རྣམས་ཆེན་པོ་དག་དང་ལྡན་པའི་རྣ་བ་དང། ཆུང་དུ་དང་ལྡན་པའི་རྟུལ་བ་

[042B] དང་སོགས་ཀྱི་དབང་པོ་མེད་པ་ལ། མཁྱེན་བ་ཐོགས་པ་མེད་པར་འཇུག་པའི། དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་བརྙེས་པ་དེའི་སླད་མགོན་པོ་ཁྱོད་འགྲོ་བའི་དབང་པོ་ཇི་ལྟ་བ་དང་འཚམ་པར་ཆོས་སྟོན་པར་མཛད་པས་
ན་ཆོས་སྟོན་པའི་ཚུལ་ལ་ཤིན་ཏུ་མཁས་པར་གྱུར་པ་ལགས། འཇུག་པར་ཆགས་སོགས་བསྐྱེད་པ་ལ་དབང་བྱེད་པའི་ཚུལ་མིན་ཡིད་བྱེད་ཀྱི་རྣམ་རྟོག་དང་མིག་སོགས་ཀྱི་དབང་པོ་ཉེར་གཉིས་པོ་ཡང། དབང་པོ་མཁྱེན་པའི་སྟོབས་ཀྱིས་རྟོགས་བྱའི་དབང་
པོར་གསུངས་སོ། །གཉིས་པ་ནི། ཚུལ་ཁྲིམས་ལ་སོགས་པ་མངོན་པར་མཐོ་བར་འགྲོ་ཞིང། ངེས་འབྱུང་དང་ལྟ་བ་ལ་སོགས་པ་ངེས་པར་ལེགས་པ་ཐར་པ་ཐོབ་པའི་ལམ་དང། མཚམས་མེད་ལྔ་ལ་སོགས་པ་ངན་སོང་གི་སྐྱེ་གནས་རྣམས་ཀུན་ཏུ་འགྲོ་
བར་བྱེད་པས་ན་བགྲོད་པའི་ལམ་ཀུན་ལ་མཁྱེན་པ་སྒྲིབ་པ་མེད་པ་ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་བརྙེས་པའི་ཕྱིར་ཁྱོད་ནི་འགྲོ་བ་རྣམས་ལ་མངོན་མཐོ་ངེས་ལེགས་ཀྱི་ཐབས་ཇི་ལྟ་བསྟོན་པའི་དགེ་བའི་བཤེས་གཉེན་བཟང་པོ་ལགས། བསམ་
གཏན་དང་པོ་ལ་སོགས་པའི་བསམ་གཏན་བཞི་དང། ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད། སྲིད་རྩེ་སྟེ་གཟུགས་མེད་སྙོམས་འཇུག་བཞི་དང། སྒྲིབ་གཉིས་ཀྱི་འཇིགས་པ་དང་བྲལ་བའི་སྟོང་ཉིད་ལ་མཉམ་པར་གཞག་
བའི་ཏིང་ངེ་འཛིན་ནམ། ཡང་ན་མཐར་གནས་སྙོམས་འཇུག་དགུ་ལ་བར་དུ་གང་ཡང་མ་སྤེལ་བར་མཐར་ཆགས་སུ་ཡར་སོང་དང། མར་འོང་གི་ཐོད་བརྒལ་གྱི་སྦྱོར་བ་སེང་གེ་རྣམ་པར་བསྒྱིངས་པ་དང། ཏིང་ངེ་འཛིན་གྱི་རྩལ་སྦྱང་བའི་ཕྱིར་སྤེལ་གཞི་བསམ་

[043A]༄༅། །གཏན་བཞི་དང། གཟུགས་མེད་བཞི་ལ་སྤེལ་ཆོས་འགོག་པ་དང། སྤེལ་གཞི་མཐར་གནས་སྙོམས་འཇུག་དགུ་ལ་སྤེལ་ཆོས་འདོད་སེམས་སྤེལ་ནས་ལུགས་མཐུན་དང་ལུགས་མི་མཐུན་དུ་སྙོམས་པར་འཇུག་པས་
རིམ་པ་འཆོལ་བའི་ཐོད་བརྒལ་གྱི་སྙོམས་འཇུག་ལ་སོགས་པས་བསྡུས་པ་དཔའ་བར་འགྲོ་བ་དང། ནམ་མཁའ་མཛོད་དང། དྲི་མ་མེད་པ་དང། རིན་ཆེན་ཕྱག་རྒྱ་སོགས་ཏིང་ངེ་འཛིན་མཐའ་དག་གི་ངང་ལ་ཇི་ལྟར་འདོད་འདོད་དུ་ཕར་སྙོམས་པར་འཇུག་
པ་དང། དེ་ལས་ཚུར་ལྡང་བ་སོགས་ལ་བར་དུ་གཅོད་པའི་སྙོམས་འཇུག་གི་སྒྲིབ་པའི་ཀུན་ནས་ཉོན་མོངས་པ་དང་དེ་ལས་གྲོལ་བའི་རྣམ་པར་བྱང་བའི་ཐབས་ཀྱི་ཚུལ་ལམ། ཡང་ན་ཏིང་ངེ་འཛིན་དེ་དག་ལ་སོགས་པའི་ཀུན་ནས་ཉོན་མོངས་དང་རྣམ་བྱང་
ཕྱོགས་ཀྱི་ཚུལ་ཐམས་ཅད་ལ་མ་རྨོངས་པ་དང་ཏིང་འཛིན་དེ་དག་ལ་སྙོམས་པར་འཇུག་ལྡང་ལ་མཁས་པའི་ཀུན་ནས་ཉོན་མོངས་པ་དང་རྣམ་པར་བྱང་བ་མཁྱེན་པའི་སྟོབས་བརྙེས་པས་སྙོམས་འཇུག་རྣམས་ཀྱི་ཕ་རོལ་ཏེ། དེའི་གོང་ན་མེད་པར་སོན་པ་
ལགས། ཐོག་མ་མེད་པ་ནས་འཁོར་བར་འཁྱམས་པས་ཡོངས་སུ་འདྲིས་པར་མ་གོམས་པར་བགྱིས་པའི་རང་དང་གཞན་གྱི་སྔོན་གྱི་ཚེ་རབས་གྮིའམ་རྒྱུ་དང་བཅས་པ་དང། ཁ་དོག་འདི་འདྲ་བར་གྱུར་ཅེས་རྣམ་པ་དང་བཅས་པ་དང། འདི་འདྲ་ཞིག་
ནས་འདི་འདྲ་ཞིག་ཏུ་སྐྱེས་སོ་ཞེས་ཡུལ་ཕྱོགས་དང་བཅས་པའི་སྔོན་གྱི་སྐྱེ་བའི་དོན་དྲན་པ་དང། དོན་དེ་གོ་བྱེད་ཀྱི་རྟགས་དམྱལ་བ་ནས་ཚེ་འཕོས་པ་ལ་སྐད་གྱོ་དུམ་གྱི་སྒྲ་ལྟ་བུ་དང། སྐང་བརྟག་དགོས་པ་དང། རྟག་ཏུ་འདར་བ་སོགས་ཉི་ཤུ་གསུངས་

[043B] ཆོས་སྤྱོད་དང་གསུང་ཐོར་བུ་པར་མ་འགར། དོན་རྟགས་ཞེས་འབྱུང་བའི་དོན། བཤད་ཚུལ་དེ་ལྟར་བགྱིས་པར་འགལ་བ་མེད་མོད། འོན་ཀྱང་དཔེ་འགར་དྲན་རྟགས་ཞེས་དང་
གསུང་ཐོར་བུ་པར་རྙིང་དུ་ངན་རྟགས་ཞེས་འབྱུང་བའི་ཕྱི་མ་ནི། ཡུམ་འབུམ་པར་སྔོན་གནས་རྗེས་དྲན་གྱི་མངོན་ཤེས་སྟོན་པའི་སྐབས་སུ། བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་མ་ཡང་རྗེས་སུ་དྲན་ཏེ་བདག་ནི་དེ་ལྟ་བུ་ཞིག་ན་འདུག་འདུག་སྟེ། མིང་ནི་འདི་
ཞེས་བྱ། རུས་ནི་འདི་ཞེས་བྱ། རིགས་ནི་འདི་ཞེས་བྱ། ཁ་ཟས་ནི་འདི་ལྟ་བུ་ཞིག་ཟ་ཟ། ཡུན་ནི་འདི་སྲིད་ཅིག་ཏུ་འདུག་འདུག་འཚེའི་མཐའ་ནི་འདི་ཙམ་ཞིག་ཏུ་གྱུར་སྟེ། དེ་ལྟར་བདག་དེ་ནས་ཤི་འཕོས་ནས་ཆེ་གེ་མོ་ཞིག་ཏུ་སྐྱེས་སོ་ཞེས་བྱ་བ་ནས་
དེ་ནས་ཤི་འཕོས་ནས་ནི་འདིར་སྐྱེས་སོ་ཞེས་བྱ་བའི་བར་དུ་རྣམ་པ་དང་བཅས། གཏན་ཚིགས་དང་བཅས། ངན་རྟག་དང་བཅས་པར་བདག་དང་གཞན་གྱི་སྔོན་གྱི་གནས་རྣམ་པ་དུ་མར་རྗེས་སུ་དྲན་ནོ། །ཞེས་གསུངས་པ་དང། དེ་ལྟ་བུ་གཞན་ཡང་མང་
བས་དག་པ་ཡིན་ལ། དེ་ལྟར་གསུངས་པའི་རྣམ་པ་ནི། སྐྱེ་བ་དེའི་སྐབས་ཀྱི་ཁ་དོག་བྱད་དབྱིབས་སོགས་དང། གཏན་ཚིགས་ནི་དེར་སྐྱེ་བའི་རྒྱུ་མཚན་ནམ་རྒྱུ་དང། ངན་རྟགས་ནི་འཆི་འཕོ་བ་ཇི་ལྟར་འགྱུར་བ་བསྟན་པའི་མདོ་ལས། མི་མ་ཡིན་པ་དེ་དག་
གིས་ཤི་བ་དེས་དེར་སྔོན་ཇི་ལྟར་གཏམ་བྱས་པ་དང། ཆ་ལུགས་ཀྱི་ངན་རྟགས་དག་འཇིག་རྟེན་པ་དག་བསླུ་བའི་ཕྱིར་སྟོན་ཅིང་སྨྲ་བ་དག་ཡིན་ནོ། །ཞེས་གསུངས་པ་ལྟར་སྐྱེ་བའི་གནས་སྐབས་དེ་དག་གི་ཆ་ལུགས་ཡིན་ལ། འགའ་ཞིག་ཏུ་གནས་སྐབས་དེ་

[044A]༄༅། །དག་གི་བྱ་བ་གང་ཡིན་པ་ལ་བཤད་པའང་ཡོད་པས་དེ་འདྲ་བའི་དན་རྟགས་དང་བཅས་པ་མཁྱེན་ལ། དེའང་དན་པ་ནི་ངེས་པའམ་མི་འགྱུར་བའི་དོན་དུ་བཤད་རུང་ངོ། །དེ་དག་ཀྱང་ཡུན་རིང་པོ་བསམ་དགོས་པ་མ་
ཡིན་པར་བློ་སྐད་ཅིག་མ་གཅིག་ཙམ་གྱིས་ཀྱང་ཁོང་དུ་ཆུད་པའི་སྔོན་གྱི་གནས་དྲན་པ་མཁྱེན་པའི་སྟོབས་བརྙེས་པས་ན། ཁྱོད་ནི་རང་གཞན་གྱི་སྔོན་གྱི་སྐྱེ་བའི་མཐའ་སྟོན་པ་ལ་མཁས་པ་ལགས། ལྷའི་མིག་གི་མངོན་པར་ཤེས་པས་སེམས་
ཅན་ཐམས་ཅད་ཀྱི་གང་ཟག་འདི་འདི་ཙམ་གྱི་དུས་ན་རྟེན་འདི་ནས་འཆི་འཕོ་ཞིང། དེ་ལྟར་ཤི་བའི་འོག་ཏུ་ལེགས་སྤྱད་དགེ་བ་དང། ཉེས་སྤྱད་མི་དགེ་བའི་ལས་གང་བསགས་པ་རྣམས་ཇི་ལྟ་སྟེ་མ་འཆོལ་བར་འགྲོ་བ་རིགས་དྲུག་སྤྱི་དང། བྱེ་བྲག་
གི་ཡུལ་གང་དང་གང་དུ་ཉིང་མཚམས་སྦྱོར་བའི་སྐྱེ་བའི་གནས་དེ་ཀུན་འཆི་འཕོ་བ་དང་སྐྱེ་བ་མཁྱེན་པའི་སྟོབས་ཀྱིས་རབ་ཏུ་མཁྱེན་པས་ཁྱོད་ནི་འགྲོ་བ་རྣམས་ཀྱི་ཕྱི་མའི་མཐའ་སྟོན་པ་ལ་མཁས་པ་ལགས། གང་ཞིག་ཟག་པ་ཉོན་མོངས་ཐམས་
ཅད་ཟད་པས་ཁྱད་པར་དུ་བྱས་པའི་ཐེག་པ་དམན་པའི་མྱང་འདས་དང། ཤེས་སྒྲིབ་ཟད་པའི་ཐེག་པ་མཆོག་གི་མྱང་འདས་གཉིས་དང། སྒྲིབ་པ་དེ་དག་ཐབས་གང་གིས་ཟད་པར་བྱེད་པ་ཐེག་པ་ཆེ་ཆུང་གི་ཡང་དག་པའི་ལྟ་བ་དང་རྟོག་པ་དང་ངག་
དང་ལས་ཀྱི་མཐའ་དང་འཚོ་བ་དང་རྩོལ་བ་དང་དྲན་པ་དང་ཏིང་ངེ་འཛིན་ཏེ་འཕགས་པའི་ལམ་ཡན་ལག་བརྒྱད་ཀྱི་ཐར་པ་དང་ཐམས་ཅད་མཁྱེན་པའི་ལམ་གང་ཡིན་པ་དེ་དག་ཀུན་ལ་སྒྲིབ་པ་མེད་པར་མངོན་སུམ་དུ་གཟིགས་པས་སྤྱན་དང་འདྲ་བའི་

[044B] །བྱངས་ལས། དེ་ལ་དེ་དག་གི་རང་བཞིན་གང་ཞེ་ན། འདི་དག་གི་
རང་བཞིན་ནི་དབང་པོ་ལྔ་ཡིན་ཏེ། འོན་ཀྱང་ཤེས་རབ་གཙོ་བོ་ཡིན་པའི་ཕྱིར་ཤེས་རབ་ཀྱི་རང་བཞིན་ཞེས་བྱ་སྟེ། འདི་ལྟར་གནས་དང་གནས་མ་ཡིན་པ་མཁྱེན་པའི་སྟོབས་ཞེས་བྱ་ཡི། དད་པའི་སྟོབས་ཞེས་བྱ་བའམ་དེ་མ་ཡིན་པའི་སྟོབས་ཞེས་ནི་མི་བྱའོ། །ཞེས་
གནས་དང་གནས་མ་ཡིན་པ་སོགས་ཡུལ་རྣམ་པར་འབྱེད་པ་ནི་གཙོ་བོར་ཤེས་རབ་ཀྱིས་བྱེད་པས་ཡུལ་དེ་དང་དེ་མཁྱེན་པའི་སྟོབས་ཞེས་ཤེས་རབ་ཀྱིས་ཡུལ་འབྱེད་པའི་སྒོ་ནས་མིང་བཏགས་པ་མ་གཏོགས། སྟོབས་ཀྱི་ངོ་བོ་ལ་དད་པ་བརྩོན་འགྲུས་སོགས་དབང་པོ་
གཞན་བཞི་ཡང་འཇོག་པར་གསུངས་པས་ན། སངས་རྒྱས་འཕགས་པའི་ཐུགས་རྒྱུད་ཀྱི་སེམས་སེམས་བྱུང་ཐམས་ཅད་སྟོབས་བཅུ་ཀར་འཇོག་པའི་ལུགས་ལ་གནོད་བྱེད་མེད་ལ། སྟོབས་ཀྱི་སྒྲ་བཤད་ནི་མི་མཐུན་ཕྱོགས་ཐམས་ཅད་ལས་རྒྱལ་ཞིང། དེས་མི་
བརྫིབས་ན་སྟོབས་ཞེས་བྱ་བ་ཡིན་ནོ། །གསུམ་པ་ནི། དེ་ལྟར་བཤད་ཟིན་པའི་གནས་དང་གནས་མིན་དང། ལས་ཀྱི་རྣམ་པར་སྨིན་པ་དང་མོས་པ་སྣ་ཚོགས་པ་དང་འཇིག་རྟེན་གྱི་ཁམས་ལ་སོགས་པའི་ཁམས་སྣ་ཚོགས་པ་དང། དབང་པོའི་རིམ་པ་སྣ་ཚོགས་
བ་དང། མངོན་མཐོ་དང་ངེས་ལེགས་ལ་སོགས་པ་ཀུན་ཏུ་འགྲོ་བའི་ལམ་དང། ཀུན་ནས་ཉོན་མོངས་པ་དང། རྣམ་པར་བྱང་བ་དང་སྔོན་གྱི་གནས་དང་འཆི་འཕོ་བ་དང་སྐྱེ་བ་དང་ཟག་པ་ཟད་པ་ལ་མཁྱེན་པ་ཐོགས་པ་མེད་པར་འཇུག་པའི་སྟོབས་བཅུ་གང་ལ་མངའ་པའི་

[045A]༄༅། །མགོན་པོ་ཁྱོད་ཀྱི་གཟིགས་པའི་ཡུལ་དུ་མ་གྱུར་པའི་ཤེས་བྱའི་གནས་དེ་གང་ཞིག་ཡོད་དེ་ཅུང་ཟད་ཀྱང་མེད་དོ། །ཆགས་ཐོགས་མེད་པའི་དོན་ནི། བྱངས་ལས། དེ་ལས་ཆགས་པ་མེད་པའི་ཡེ་ཤེས་ནི་དགོངས་པ་ཙམ་ཁོ་
ནས་ཐམས་ཅད་དུ་ཐོགས་པ་མེད་ཅིང་མྱུར་བར་ཡེ་ཤེས་ཆགས་པ་མེད་པར་འཇུག་པ་གང་ཡིན་པ་སྟེ། ཡེ་ཤེས་དེ་ཡང་ཡང་དང་ཡང་དུ་གོམས་པར་མཛད་པ་ནི་མ་ཡིན་གྱི་ལན་ཅིག་དགོངས་པ་དང་འབྲེལ་བ་ཁོ་ན་ཡིན་ནོ། །ཞེས་གསུངས་པ་ལྟར་གཞལ་བྱའི་
ཡུལ་ལ་ཡུན་རིང་དུ་བསམ་ནས་དེ་ལ་བློ་ཆགས་པའམ་གནས་པའི་རྩོལ་བ་མི་དགོས་པར་སྐད་ཅིག་གཅིག་ཁོ་ན་ལ་ཤེས་བྱ་ཐམས་ཅད་མངོན་སུམ་དུ་གཟིགས་པ་ཆགས་པ་མེད་པའི་དོན་ཡིན་ཞིང། སློབ་དཔོན་དབྱིག་གཉེན་གྱི་མདོ་རྒྱན་འགྲེལ་བ་ལས་
ཆགས་པ་མེད་པ་ཡང་མ་ཡིན་ཏེ། སྙོམས་པར་འཇུག་པ་ལ་བལྟོས་བའི་ཕྱིར་རོ། །ཐོགས་པ་མེད་པ་ཡང་མ་ཡིན་ཏེ་ཉི་ཚེ་ཤེས་པའི་ཕྱིར་རོ། །ཞེས་གསུངས་པའི་རྣམ་བཅད་ཀྱི་དོན་དང། ཐེག་བསྡུས་བཤད་སྦྱར་ལས། ཤེས་པར་བྱ་བ་མཁྱེན་བར་གྱུར་ཟིན་
པས་མཁྱེན་པ་ཆགས་པ་མི་མངའ་སྟེ། ཉོན་མོངས་པའི་སྒྲིབ་པ་བག་ཆགས་དང་བཅས་ཏེ་སྤངས་པའི་ཕྱིར་རོ། །ཤེས་བྱའི་སྒྲིབ་པ་སྤངས་པའི་ཕྱིར་མཁྱེན་པ་ཐོགས་པ་མི་མངའོ་ཞེས་གསུངས་པ་གཉིས་ཀྱི་ཆགས་མེད་ཀྱི་དོན་བྱངས་དང་འདྲ་ཞིང། ཐོགས་
མེད་ཀྱི་དོན་ནི། སངས་རྒྱས་ཀྱིས་ཤེས་བྱ་ཐམས་ཅད་ཅིག་ཅར་མངོན་སུམ་དུ་གཟིགས་པའི་གེགས་བྱེད་ཤེས་སྒྲིབ་བསླངས་པས་ཡེ་ཤེས་ཡུལ་གྱི་བྱེ་བྲག་འགའ་ཞིག་གཞལ་ནས་དེ་ཕན་ཆད་དུ་མི་འཇུག་པའི་ཐོགས་པ་མེད་པའི་དོན་ཡིན་ལ། ཉི་ཁྲི་སྣང་བར་

[045B] ཤེས་བྱའི་སྒྲིབ་པ་སྤངས་པས་ཐོགས་པ་མེད་པའི་ཕྱིར་རོ། །ཞེས་གསུངས་པའི་ཆགས་མེད་ཀྱི་དོན་ནི་ཉོན་མོངས་སྤངས་པས་ཡེ་ཤེས་ཀྱིས་ཡུལ་རྟོགས་
པ་ལ་རོ་མྱང་བའམ། དེ་ལ་ཞེན་པའི་སྲེད་པ་མེད་པའི་དོན་ཡིན་ཞིང། དེ་འདྲ་བའི་ཆགས་མེད་ཐོགས་མེད་ཀྱང་ལྡོག་པ་མི་འདྲ་བའི་སྒོ་ནས་སོ་སོར་བཤད་པ་ཙམ་ཡིན་གྱི། རེ་རེ་ལའང་གཉིས་ཀའི་དོན་ཚང་བ་ལ་དགོངས་ནས། རྣམ་བཤད་དགོངས་པ་རབ་
གསལ་ལས། མ་ཆགས་བ་སྟེ་མ་ཐོགས་པར་འཇུག་པ་ཡི། ཞེས་དང། དེ་ལ་མཁྱེན་པ་ཆགས་པ་སྟེ་ཐོགས་པ་མེད་པ་ནི། ཞེས་སོགས་དེ་གཉིས་དོན་གཅིག་མིང་གི་རྣམ་གྲངས་པར་གསུངས་སོ། །གཉིས་པ་ལ་གསུམ། ཞི་མཐའ་འགོག་བྱེད་སྙིང་རྗེ་
ཆེན་པོ་གོམས་པར་མཛད་པའི་ཚུལ། བདག་གཞན་མཉམ་བརྗེ་མཛད་པའི་ཚུལ། སྙིང་རྗེའི་མཐུས་ཞི་མཐར་མི་གནས་པའི་ཚུལ་བཤད་པའོ། །དང་པོ་ལ་གཉིས། རང་ཉིད་ཞི་བདེ་དོན་གཉེར་སྤངས་པའི་ཚུལ་དང། འགྲོ་ལ་སྙིང་རྗེ་བསྒོམས་པའི་ཚུལ་
ལོ༑ །དང་པོ་ལ་གཉིས། ཞི་བདེ་སྤང་འོས་པའི་དཔེ་བསྟན་པ་དང། དོན་དངོས་སོ། །དང་པོ་ནི། སྲིད་པ་འཁོར་བར་འཁྱམས་པའི་འགྲོ་བ་སྐྱེས་བུ་ཆུང་ངུའི་ཡང་ཆུང་ངུ་རྣམས་ཀྱིས་ཐོག་མ་མེད་པ་ནས་བདག་ཉིད་ཀྱི་ཚེ་འདི་ཙམ་གྱི་བདེ་བའི་ཕྱིར་དུ་སེམས་ཅན་གཞན་
ལ་སྲོག་གཅོད་པ་དང། མ་བྱིན་པར་ལེན་པ་སོགས་ལུས་ངག་ཡིད་གསུམ་གྱི་གནོད་པའི་ལས་ལམ་འབད་པ་དྲག་པོའི་རྩོལ་བས་ཀུན་ཏུ་བསྟེན་གོམས་མང་དུ་བྱས་ན་ཡང། དེའི་འབྲས་བུ་ལ་ཕྱི་མར་དམྱལ་བ་སོགས་ཀྱི་སྡུག་བསྔལ་མཐའ་ཡས་པ་མྱོང་བར་

[046A]༄༅། །མ་ཟད། ཚེ་འདི་ལ་ཡང་འདོད་པ་ལ་ཆགས་པས་སྡིག་སྡུག་གཏམ་ངན་སོགས་མི་འདོད་པ་སྣ་ཚོགས་བཞིག་བསྐྱེད་པ་ལས་ཡང་དག་པའི་བདེ་བ་འཐོབ་པར་མི་འགྱུར་བའི་ཕྱིར་ལས་དེ་ལྟ་བུ་ལ་ངལ་བས་འཇུག་པའི་འབྲས་བུ་
བདེ་བ་མེད་པས་གང་འདོད་པའི་དོན་ལས་འཁྱོག་སྟེ་གོལ་བ་ཡིན་ནོ། །གཉིས་བ་ནི། ཚེ་འདིའི་བདེ་བ་དོན་དུ་གཉེར་བ་རྣམས་འབྲས་བུ་བདེ་བ་ལས་གོལ་བ་དེ་ལྟར་གང་ཟག་གཞན་ལ་ལུས་ངག་གིས་ལྟ་ཞོག་ཡིད་ཀྱིས་གནོད་སེམས་ཙམ་ཡང་སྡོམ་པ་ལ་
ཞུགས་ནས་ཅུང་ཟད་ཙམ་ཡང་མི་འཚེ་བར། རང་ཉིད་འབའ་ཞིག་འཁོར་བའི་སྡུག་བསྔལ་གྱིས་སྐྱོ་ནས་དེ་ལས་ཐར་པའི་ཕྱིར་དུ་ཉིན་མཚན་བར་མེད་པར་མགོ་ལ་མེ་འབར་བ་གསོད་པའི་བརྩོན་པ་བས་ཀྱང་ལྷག་པའི་བརྒྱ་ཕྲག་བརྩོན་པས་སྡུག་བསྔལ་
ཞི་བའི་ཐར་པ་སྒྲུབ་པར་བྱེད་པའི་སྐྱེས་བུ་འབྲིང་ཉན་རང་དེ་ཡང། ཡང་དག་པའི་ལམ་ཐེག་པ་ཆེན་པོ་ལ་རྒྱབ་ཀྱིས་ཕྱོགས་པ་སྟེ་དེའི་འགལ་བ་མི་མཐུན་ཕྱོགས་སུ་གོལ་བར་གཟིགས་ནས་རང་ཉིད་གཅིག་པུ་ཞི་བདེ་དོན་གཉེར་སྤོང་བར་མཛད་དོ། །
གཉིས་པ་ནི། རང་ཉིད་གཅིག་པུ་ཞི་བདེ་དོན་གཉེར་གྱི་དམན་ལམ་ཐམས་ཅད་མཁྱེན་པའི་ལམ་གྱི་གོལ་ས་ཡིན་པ་དེའི་ཕྱིར་དུས་གསུམ་གྱི་རྒྱལ་བ་ཀུན་གྱི་སངས་རྒྱས་ཐོབ་པའི་ལམ་འདི་ཁོ་ན་མ་གཏོགས་གཞན་ནས་འཇུག་ཏུ་མེད་པའི་བགྲོད་པ་
གཅིག་པུར་གྱུར་པ་ལུས་ཅན་མ་ལུས་པ་མཐའ་དག་རང་གི་བུ་གཅིག་པུ་བཞིན་ཆེས་ཆེར་བརྩེ་བས་རྗེས་སུ་འཛིན་པའི་མ་ལྟ་བུ། སེམས་ཅན་གྱི་ལོག་སྒྲུབ་དང་བྱ་དཀའ་བའི་སྤྱོད་པ་གང་ལ་ཡང་བག་ཚ་བ་མེད་པའི་རྒྱལ་སྲས་བྱང་ཆུབ་སེམས་དཔའ་

[046B] སེམས་ཅན་ཐམས་ཅད་སྡུག་བསྔལ་ཐམས་
ཅད་ལས་རང་གིས་སྒྲོལ་བར་འདོད་པའི་སྙིང་རྗེ་ཆེན་པོའི་ལམ་བཟང་གོང་དུ་སྨོས་པ་ལྟར་བསྐལ་བ་གྲངས་མེད་དུ་མའི་སྔ་རོལ་ཡུན་རིང་མོ་ཞིག་ནས་ཉམས་ལེན་གྱི་མཐིལ་དུ་བཟུང་སྟེ་གོང་ནས་གོང་དུ་འཕེལ་བའི་ཕྱིར་རྒྱུན་མི་ཆད་དུ་གོམས་པར་མཛད་དོ།།
གཉིས་པ་ལ་གཉིས། བདག་གཞན་མཉམ་པ་བསྒོམ་པའི་ཚུལ་དང། བདག་གཞན་བརྗེ་བ་བསྒོམ་པའི་ཚུལ་ལོ། །དང་པོ་ནི། སྤྱོད་འཇུག་ལས། གང་ཚེ་བདག་དང་གཞན་གཉིས་ཀ་བདེ་བ་འདོད་དུ་མཚུངས་པ་ལ། །བདག་དང་ཁྱད་པར་ཅི་ཡོད་ན། །གང་
ཕྱིར་བདག་གཅིག་བདེ་བར་བརྩོན། །གང་ཚེ་བདག་དང་གཞན་གཉིས་ཀ་སྡུག་བསྔལ་མི་འདོད་མཚུངས་པ་ལ། །བདག་དང་ཁྱད་པར་ཅི་ཡོད་ན། །གང་ཕྱིར་གཞན་མིན་བདག་སྲུང་བྱེད། །ཅེས་གསུངས་པ་ལྟར་སྡུག་བསྔལ་དངོས་སུ་ལྟ་ཞོག་རྨི་ལམ་དུ་
ཡང་མི་འདོད་ཅིང་བླ་ན་མེད་པའི་ཕུལ་བྱུང་གི་བདེ་བ་ལ་ནམ་ཡང་ཆོག་ཤེས་མེད་པར་སྤྱོད་པར་འདོད་པ་ལ་ནི། འགྲོ་བ་འདི་དག་ཐམས་ཅད་དང་བདག་ལ་ཁྱད་པར་ཅུང་ཟད་ཀྱང་ཡོད་པ་མིན་ན་བདག་གི་སྡུག་བསྔལ་སེལ་ཅིང་བདེ་བ་སྒྲུབ་པའི་ཐབས་ལ་
བརྩོན་ལ། སེམས་ཅན་གཞན་རྣམས་ཀྱི་སྡུག་བསྔལ་སེལ་བ་དང། བདེ་བ་སྒྲུབ་པའི་ཐབས་ལ་མི་འཇུག་པར་ཡལ་བར་འདོར་བ་རྣམས་བདག་ལ་ཆགས་པས་སྒྲིབ་པའི་བློ་ཆེས་འཁྲུལ་པར་བརྩེ་བ་སྙིང་རྗེ་ཆེན་པོ་དང་ལྡན་པ་ཁྱེད་ཀྱིས་གཟིགས་

[047A]༄༅། །ནས་བདག་དང་གཞན་གྱི་སྡུག་བསྔལ་གཉིས་ལ་མི་འདོད་པ་དང། བདེ་བ་གཉིས་ལ་འདོད་པར་བལྟ་བ་མཉམ་པས་ན་བདག་དང་གཞན་མཉམ་པ་ཉིད་དུ་བལྟ་བའམ་མཐོང་བའི་བྱང་ཆུབ་ཀྱི་སེམས་བྱང་
ཆུབ་དོན་གཉེར་གྱི་སྔ་རོལ་ཐོག་མ་ཉིད་དུ་གོམས་པར་མཛད་པ་ཡིས། སེམས་ཅན་ཐམས་ཅད་མགོན་པོ་ཁྱོད་ཀྱིས་ཡལ་བར་མ་བོར་བར་བདག་གིས་བཟུང་བའི་སྒོ་ནས་དེ་རྣམས་ཀྱི་སྡུག་བསྔལ་སེལ་བ་དང་བདེ་བསྒྲུབས་པའི་ཐབས་ལ་བརྩོན་པར་
མཛད་དོ། །གཉིས་པ་ནི། སྤྱོད་འཇུག་ལས། འཇིག་རྟེན་བདེ་བ་ཇི་སྙེད་པ། །དེ་ཀུན་གཞན་བདེ་འདོད་ལས་བྱུང། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་རང་བདེ་འདོད་ལས་བྱུང། །ཞེས་དང། བདག་བདེ་གཞན་གྱི་སྡུག་བསྔལ་དག་ཡང་དག་བརྗེ་བ་མ་
བྱས་ན། །སངས་རྒྱས་ཉིད་དུ་མི་འགྲུབ་ཅིང། །འཁོར་བ་ན་ཡང་བདེ་བ་མེད། །ཅེས་གསུངས་པ་ལྟར། །བདག་གི་གནས་སྐབས་ཀྱི་བདེ་བར་སྲེད་པའི་དབང་གིས་གཅེས་པར་འཇིན་པའི་ཐར་པ་དང་ཐམས་ཅད་མཁྱེན་པ་ཐོབ་བྱེད་ཀྱི་ཡང་དག་པའི་ལམ་གྱི་གེགས་ཡིན་པར་
མ་ཟད། འཁོར་བའི་གནས་སྐབས་ནའང་སྡུག་བསྔལ་སྣ་ཚོགས་སྐྱེད་བྱེད་ཡིན་ལ། སེམས་ཅན་གཞན་ཉིད་ལ་གཅེས་པར་འཛིན་པ་ནི་གནས་སྐབས་མཐར་ཐུག་གི་ཡོན་ཏན་ཇི་སྙེད་པ་ཀུན་གྱི་འབྱུང་གནས་སུ་གྱུར་པའི་གཏེར་ཡིན་པ་དེའི་ཕྱིར་རང་གཅེས་
འཛིན་གྱི་ཉེས་དམིགས་དང་གཞན་གཅེས་འཛིན་གྱི་ཕན་ཡོན་བསམས་པའི་སྒོ་ནས་ཁྱོད་ཀྱིས་གཞན་ཡལ་བར་དོར་བའི་ཚབ་ཏུ་བདག་ཡལ་བར་དོར་ཞིང་བདག་གཅེས་པར་བཟུང་བའི་ཚལ་ཏུ་གཞན་གཅེས་པར་བཟུང་བའི་བདག་དང་གཞན་གཉིས་བརྗེ་བའི་

[047B] །བདག་གཞན་མཉམ་པ་དང་བརྗེ་བ་འདི་གཉིས་ཀྱི་ཁྱད་པར་ནི་གོང་དུ་བཤད་པ་ལྟར་རང་རྒྱད་ཀྱི་སྡུག་བསྔལ་མི་འདོད་པ་དང་བདེ་བ་འདོད་པ་དང་འདྲ་བར་སེམས་ཅན་གཞན་
སྡུག་བསྔལ་བ་མི་འདོད་པ་དང་བདེ་བ་འདོད་པའི་བློ་དེ་ལ་བདག་གཞན་མཉམ་པའི་སེམས་ཞེས་བྱ་ཞིང། འདི་ཉིད་སྤྱོད་འཇུག་ལས། བདག་དང་གཞན་དུ་མཉམ་པ་ནི། །དང་པོ་ཉིད་དུ་འབད་དེ་བསྒོམ། །ཞེས་བྱང་ཆུབ་ཀྱི་སེམས་སྦྱོང་བའི་དང་པོ་ཉིད་དུ་བསྒོམ་པར་གསུངས་ལ། རང་གཅེས་འཛིན་གྱི་
ཉེས་དམིགས་དང། གཞང་གཅེས་འཛིན་གྱི་ཕན་ཡོན་བསྒོམས་པའི་སྒོ་ནས་རང་གཅེས་འཛིན་ཤུགས་ཆེ་ཆུང་དང། གཞན་གཅེས་འཛིན་གྱི་བློ་རྗེ་ཆེར་འཕེལ་ནས་བདག་ལ་གཞན་ལྟ་བུར་ཡལ་བར་དོར་ཞིང་གཞན་ལ་བདག་ཇི་ལྟ་བར་གཅེས་པའི་འཛིན་པའི་བློ་ནི་བདག་གཞན་བརྗེ་བའི་བྱང་ཆུབ་ཀྱི་
སེམས་ཡིན་ལ། བདག་གཞན་མཉམ་པ་དང་བརྗེ་བའི་སེམས་འདི་གོམས་པར་བྱས་པས་ཇོ་བོ་ཆེན་པོ་ནས་བརྒྱུད་པའི་རྒྱུ་འབྲས་མན་ངག་བདུན་གྱི་ནང་ཚན་མར་ཤེས་ནས་དྲིན་གཟོའི་བར་ལ་བློ་སྦྱངས་བ་དང་འདྲ་བར་སེམས་ཅན་གཞན་བདེ་བ་དང་འཕྲད་འདོད་ཀྱི་བྱམས་པ་དང་སྡུག་བསྔལ་དང་
འབྲལ་འདོད་ཀྱི་སྙིང་རྗེ་ཆེན་པོ་སྐྱེ་བའི་རྒྱུ་བྱེད་ཅིང། དེ་ལྟ་བུའི་བྱམས་སྙིང་རྗེ་སོགས་གཞན་དོན་དོན་གཉེར་གྱི་བློ་སྦྱོང་བསྔོན་དུ་བཏང་བས་གཞན་དོན་དུ་རྫོགས་བྱང་ཐོབ་འདོད་ཀྱི་འདོད་པ་དང་མཚུངས་ལྡན་གྱི་བྱང་ཆུབ་ཀྱི་སེམས་དངོས་སྐྱེད་པར་བྱེད་དོ། །གསུམ་པ་ནི། དེ་ལྟར་སེམས་ཅན་གཞན་རྣམས་སྡུག་
བསྔལ་མཐའ་དག་དང་བྲལ་བར་རང་ཉིད་ཀྱིས་བྱེད་འདོད་པའི་སྙིང་རྗེ་ཆེན་པོའི་མ་ཡིས་དང་པོར་བྱང་ཆུབ་ཀྱི་ལམ་དུ་ཞུགས་པའི་རྒྱུ་བྱས་ཤིང། ཞུགས་ནས་ཀྱང་ལམ་འོག་མར་མི་ལྟུང་ཞིང་ཚོགས་ལ་མ་ནས་བཟུང་སྟེ་སངས་རྒྱས་ཀྱི་སའི་བར་གྱིས་ལམ་གྱི་ཡོན་ཏན་མཐའ་དག་གོང་ནས་གོང་དུ་འཕེལ་བའི་ཐབས་བྱས་

[048A]༄༅། །བས། ལན་མང་དུ་ཐེག་ཆེན་ལམ་གྱི་ལུས་སྟོབས་རྫོགས་པར་སྐྱེད་བསྲིངས་ནས་བསྐྱངས་པའི་བཅོམ་ལྡན་འདས་ཁྱོད་སྤངས་པར་བརྟོགས་པ་ཕུན་ཚོགས་ཀྱི་ཡོན་ཏན་རྣམས་ཀྱི་མཐར་ཕྱིན་པ་སྟེ། དེ་ལས་གཞན་པའི་ཡོན་ཏན་གང་ཡང་ཐོབ་ཏུ་མེད་པའི་ཕ་རོལ་ཏུ་སོན་ཀྱང་ཉན་རང་ལྟར་འདུ་
བྱེད་ཀྱི་སྡུག་བསྔལ་ཉེ་བར་ཞི་བའི་བདེ་བས་ཐུགས་འཕྲོག་པར་གྱུར་པའམ། དེའི་དབང་དུ་སོང་ནས་གཞན་དོན་ལས་གཡལ་བར་ག་ལ་འགྱུར་ཏེ། རང་ཉིད་སྡུག་བསྔལ་དང་སྒྲིབ་པ་མཐའ་དག་ཟད་པའི་ཞིང་དེའི་དབྱིངས་ལས་མ་གཡོས་བཞིན་དུ་སྙིང་རྗེ་ཆེན་
པོ་དང་སྔོན་གྱི་སྨོན་ལམ་གྱི་དབང་གིས་སེམས་ཅན་ཐམས་ཅད་ལ་གང་ལ་གང་འདུལ་གྱི་གཞན་དོན་འཕྲིན་ལས་འབད་མེད་ལྷུན་གྲུབ་ཏུ་མཛད་པའི་ཐུགས་ཀྱི་གསང་བ་མི་ཟད་པ་རྒྱན་གྱི་འཁོར་ལོ་ལ་མངའ་བསྙེས་པའི་ཕྱིར་རོ། །གསུམ་པ་ལ་གསུམ། ཐུགས་
ཀྱི་ཡོན་ཏན་ཡིད་ལ་མི་འབྲལ་བར་སྨོན་པ། ཐུགས་ཀྱི་ཡོན་ཏན་ཐོབ་བར་སྨོན་པ། འཇམ་དབྱངས་ཀྱི་ཐུགས་འགྲུབ་པར་སྨོན་པའི། །དང་པོ་ནི། དཔེར་ན་འདབ་བཟང་དབང་པོ་མཁའ་ལྡིང་ལྷ་ཡི་ལམ་ནམ་མཁར་འཕུར་ནས་ཞུགས་པ་ན་ནམ་མཁའ་དེར་
གནས་འཆའ་བའང་མ་ཡིན་ལ། འཛིན་མ་སར་མི་ལྟུང་བའང་ཡིན་པ་དེ་ལྟར་ལས་ཉོན་གྱི་དབང་གིས་འཁོར་བར་ལྷུང་བའི་སྲིད་མཐའ་དང་གཞན་དོན་རྒྱུད་ཆད་པའི་ཞི་བའི་མཐར་མི་གནས་པའི་མཁྱེན་བརྩེ་གཉིས་དང་ལྡན་པའི་མགོན་པོ་འཇམ་དབྱངས་ཁྱོད་
ཐུགས་བསྟོད་བར་བྱས་པས་དགེ་བ་དེ་ཡིས་བདག་འཇམ་དབྱངས་ཀྱི་མཁྱེན་པ་དང་བརྩེ་བ་ཡིད་ལ་ནམ་ཡང་འབྲལ་བ་མེད་པར་ཤོག་ཅིག་གཉིས་པ་ནི། ཆོས་ཐམས་ཅད་བདེན་གྲུབ་ཏུ་འཛིན་པའི་རྟག་ལྟ་དང། ལས་འབྲས་ཀྱི་རྣམ་གཞག་རང་ལུགས་ལ་འཇོག་

[048B] འགྲོ་བ་ཀུན་རང་གི་བུ་ཡིད་དུ་སྡུག་པ་ལྟར་མཐོང་ནས། དེ་ཐམས་ཅད་ཀྱི་སྡུག་
བསྔལ་སེལ་འདོད་ཀྱི་སྙིང་རྗེ་གཉིས་ཡིད་ལ་འབད་རྩོལ་མེད་པར་བདེ་བླག་ཉིད་དུ་འགྲུབ་པར་གྱུར་ནས་ལུས་ཅན་མཐའ་དག་རང་གིས་ཇི་ལྟར་ཐོབ་པའི་ཐབས་ཤེས་ཟུང་དུ་འབྲེལ་བའི་ཐེག་པ་མཆོག་གི་ལམ་དེ་ལ་འཁྲིད་པར་ཤོག་ཅིག་གཞན་ཡང་ཆོས་ཀུན་གྱི་ཚིག་
དོན་གོམས་བྱང་མ་བྱས་པར་ཐོས་པ་ཙམ་གྱིས་མི་བརྗེད་པར་དྲན་པའི་གཟུངས་ཕུན་སུམ་ཚོགས་པ་དང། སེམས་ཅན་གྱིས་དྲི་བ་མི་འདྲ་བ་ཇི་ཙམ་ཞུས་པ་དེ་ཀུན་གྱི་ལན་ཇི་ལྟ་བ་བཞིན་དུ་ལྡོན་པ་ལ་བློ་གྲོས་ཐོགས་པ་མེད་པའི་སྤོངས་པ་མཆོག་མྱུར་དུ་བསྐྱེད་ནས་
ཆོས་ཀྱིས་འཕོངས་པའི་འགྲོ་བ་རྣམས་ལ་ལེགས་བཤད་ཀྱི་དགའ་སྟོན་རྒྱ་ཆེར་འགྱེད་པར་བདག་འགྱུར་བར་གྱུར་ཅིག་གསུམ་པ་ནི། ཁམས་དང་མོས་པ་དང་དབང་པོ་མི་འདྲ་བ་སྣ་ཚོགས་པའི་གདུལ་བྱའི་བསམ་པ་དང་ཁམས་ལ་སོགས་པ་ཇི་ལྟ་བ་བཞིན་དུ་
འགྲོ་བའི་དོན་བྱའོ་སྙམ་པ་ལ་སོགས་པའི་རྣམ་རྟོག་གང་གིས་ཀྱང་རྣམ་པར་མི་རྟོག་བཞིན་དུ་གདུལ་བྱ་དེ་ཀུན་གྱི་རེ་བ་མཐའ་དག་སྒོང་བ་ཡི། འཇམ་དབྱངས་ཐུགས་ཀྱི་དཔལ་གྱིས་དུས་མྱུར་དུ་བདག་གི་ཡིད་ལ་གནས་ནས་དཔེར་ན་སྟོན་ཟླ་དཀར་བས་གཡའ་
དག་པའི་ནམ་མཁར་ཤར་བའི་མཛེས་པ་ཇི་བཞིན་དུ་མི་ཤེས་པའི་མུན་སྟུག་མ་ལུས་པར་བསལ་ནས་ཤེས་བྱ་ཐམས་ཅད་ལ་རྣམ་འབྱེད་ཀྱི་སྣང་བ་ཆེར་རྒྱས་པར་བྱས་ཏེ་མཛེས་པར་གྱུར་ཅིག་རྗེ་བཙུན་འཇམ་དཔལ་དབྱངས་ལ་བསྟོད་པ་འཇམ་དབྱངས་མཉེས་

[049A]༄༅། །པར་བྱེད་པའི་བསྟོད་སྤྲིན་རྒྱ་མཚོ་ལས་ཐུགས་ལས་བསྟོད་པའི་སྐབས་ཏེ་གསུམ་པའི་རྣམ་པར་བཤད་བའོ། །གསུམ་པ་ལ་གཉིས། བསྟོད་པ་འདིས་འགྲོ་བ་ལ་ཕན་པར་སྨོན་པ་དང། བསྟན་བཅོས་མཛད་པ་པོ་གང་གིས་
བརྩམས་པ་སོགས་བཤད་པའོ། །དང་པོ་ནི། ཕྱོགས་མཚམས་བརྒྱད་དང་སྟེང་འོག་སྟེ་ཕྱོགས་བཅུའི་ཞིང་ཀུན་ན་བཞུས་པའི་མཐའ་ཡས་རྒྱལ་བས་རྒྱུན་ཆད་མེད་པར་རབ་ཏུ་བསྔགས་པར་མཛད་པ། མགོན་པོ་གང་གི་སྙན་པས་ས་འོགས་སྟེངས་བླའི་
འཇིག་རྟེན་གསུམ་མམ་འདོད་པ་དང་གཟུགས་དང་གཟུགས་མེད་པའི་འཇིག་རྟེན་གསུམ་མཐའ་དག་ལ་ཁྱབ་སྟེ་བཀང་བ་འཇམ་དཔལ་དབྱངས་ཞེས་མཚན་རབ་ཏུ་གྲགས་པ། གང་དེའི་སྐུ་གསུང་ཐུགས་ཀྱི་ཡོན་ཏན་རྒྱ་མཚོ་ལྟ་བུ་ལས་ཆུ་ཐིགས་ཙམ་
གྱི་ཆ་ཤས་ཅུང་ཟད་སྙན་ཚིག་གི་ལམ་ནས་དྲངས་ཏེ་གུས་པས་བརྗོད་པའི་བསྟོད་སྤྲིན་རྒྱ་མཚོ་འདི། སེམས་ཅན་གང་ཞིག་འཛིན་ཅིང་ཀློག་པ་ད་ཡི་ཡིད་ལ་འཇམ་དབྱངས་ཀྱི་བྱིན་རླབས་དང་མཁྱེན་རབ་མྱུར་དུ་འཇུག་པར་ཤོག་ཅིག་སྙན་གྲགས་འདོད་
གཟུགས་ན་དངོས་སུ་གྲག་ལ། གཟུགས་མེད་ན་སྒྲ་མེད་པས་དངོས་སུ་གྲག་པ་མེད་ཀྱང་སྔར་ཐོས་པའི་ས་བོན་དང་ལྡན་པ་ལ་དགོངས་ལ། བསྟོད་པའི་འདིའི་མཚན་གྱི་དོན་ནི། སྤྲིན་ནི་ཕུང་པོའི་མཚོགས་པའི་དོན་དང་རྒྱ་མཚོ་ནི་མང་བ་དང་རྒྱ་ཆེ་བའི་དོན་ཏོ། །
གཉིས་པ་ནི། ཅེས་རྗེ་བཙུན་འཇམ་དཔལ་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ཞེས་བྱ་བ་འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་གངས་རིའི་དབང་པོའི་དེ་གུང་

[049B] །ཞེས་པ་སྟེ་གང་བརྩམས་པའི་བསྟན་བཅོས་དང། གང་གིས་བརྩམས་བའི་བྱེད་པ་པོ་དང། གང་དུ་བརྩམས་པའི་གནས་དང། རྩོམ་པ་མཛད་དུས་ཀྱི་ཡི་གེ་པ་རྣམས་རིམ་
གྱིས་བསྟན་པའི་གནས་ལ་འོ་དེ་གུང་རྒྱལ་གྱི་ལྷ་ཆེན་འདི་གཉན་ཆེན་པོ་ཐང་ལྷ་སོགས་སྲིད་པའི་ལྷ་ཆེན་གཞན་གྱི་ཡབ་ཡིན་པའི་ལོ་རྒྱུས་མ་ཆིས་པས་དེ་ལ་དགོངས་ནས་ལྷ་ཆེན་དེ་གནས་པའི་གངས་རི་ལ་གངས་ཅན་ཁྲོད་ཀྱི་གངས་རིའི་དབང་པོ་ཞེས་
གཙོ་བོར་བསྔགས་པ་མཛད་པ་ཡིན་ནམ་སྙམ་ལ། ལྷ་ཞོལ་ཆེས་པ་ལས་སྒྲུབ་གནས་བྱེ་བྲག་པ་གང་ཡིན་གསལ་བ་མ་བྱུང་ཡང་ལྟ་བ་ཁྱད་པར་ཅན་བརྙེས་པའི་ཚུལ་བསྟན་པའི་ལྷ་སྡིངས་ཞེས་གྲགས་པ་དེ་ཉིད་ཡིན་ནམ་དཔྱད་པར་བྱ་ཞིང། སྡེ་སྣོད་
འཛིན་པ་བྷ་དྲ་པཱ་ལ་ནི་བཟང་སྐྱོང་སྟེ་རྗེ་བཙུན་འཇམ་དཔལ་དབྱངས་ཀྱིས་བྱ་བྲལ་དུ་བྱོན་པའི་ཚེ་འཁྲིད་པར་གནང་བའི་འཁོར་དག་པ་རྣམ་བརྒྱད་ཀྱི་ནང་ཚན་དབུས་པ་བཞིའི་གྲས་གནས་བརྟན་བཟང་སྐྱོང་ཞེས་ཡོད་པ་དེ་ཉིད་དོ། །དེ་ལྟར་རྒྱལ་བས་ཞལ་ནས་
གསུངས་པ་དང། འཕགས་པའི་ཡུལ་གྱི་པཎ་གྲུབ་ཆེན་པོ་དག་གིས་མཛད་པའི་བསྟོད་ཚོགས་བྱིན་རླབས་ཀྱི་ཚན་ཁ་ཤིན་ཏུ་ཆེ་བར་གྲགས་པ་རྣམས་དང། སྒྲོ་གང་ནས་ཀྱང་ཁྱད་པར་དབྱེ་བ་གཏན་མ་མཆིས་པའི་བསྟོད་པ་བྱིན་རླབས་ཅན་འདི་ཉིད་
མགོན་པོ་འཇམ་དབྱངས་རང་གིས་གསུངས་པ་དང་འདྲ་བར་མ་ཟད། རྗེ་ཉིད་ཀྱིས་ཀྱང་བསྟོད་པ་འདི་གང་གིས་འཛིན་པ་དང་ཀློག་པ་སོགས་ལ་འཇམ་དབྱངས་ཀྱི་བྱིན་རླབས་མྱུར་དུ་འཇུག་པར་སྨོན་པ་མཛད་པ་ནི་འབྲས་བུ་དེ་ཁོ་ན་ཉིད་དུ་འབྱིན་པ་གདོན་

[050A]༄༅། །མི་ཟབས་ན་མཆོག་ཐུན་མོང་གི་དངོས་གྲུབ་སྤྱི་དང་བྱ་བྲག་ཏུ་མཐའ་བྲལ་གྱི་གནས་ལུགས་དང་གསུང་རབ་ཀྱི་ཚིག་དོན་སོགས་ཤེས་བྱའི་གནས་ལ་བློ་གྲོས་ཀྱི་སྣང་བརྒྱས་བར་འདོད་བདག་གིས་མགོན་པོ་འཇམ་
དཔལ་དབྱངས་ལྷག་པའི་ལྷར་བསྟེན་ནས་འདི་ལྟ་བུའི་བསྟོད་པའི་སྒོ་ནས་རྩེ་གཅིག་ཏུ་གསོལ་བ་འདེབས་པ་སོགས་མཉེས་པའི་ཐབས་ལ་འབད་པར་བྱའོ། །འདིར་སྨྲས་པ། འོད་གསལ་མཐའ་དང་དབུས་མེད་རྣམ་དག་མཁར། །ཀུན་ཁྱབ་
དབྱར་རྔ་ཁོང་ནས་དལ་སྒྲོག་པའི། །སྤྲིན་དཀར་ལང་ཚོ་གསར་པ་ཇི་ལྟ་བའི། །འཇམ་མགོན་ཐུགས་གསུང་སྐུ་ཡི་གསང་བ་ཆེས། །མཐའ་ཀླས་འགྲོ་བའི་བློ་ཡིས་འདྲེན་བྱེད་ཡུལ། །སྒྱུ་འཕྲུལ་ཆེན་པོའི་མིག་འཕྲུལ་སྟོང་ཕྱེ་ནས། །འབྲས་བུ་བླ་མེད་བདེ་བའི་
རྩེ་དགའི་དཔྱིད། །སྙིང་ལ་སྐལ་བཟང་ཉིད་དུ་མ་སྦྱིན་སུ། །དེ་ཕྱིར་ལྷག་པའི་ལྷ་ཁྱོད་བྱིན་རླབས་ཆེར། །དངོས་གྲུབ་ཟེགས་མ་འབུམ་དུ་སྤྲོ་བ་ལ། །གཅིག་ཏུ་རེ་བ་འཆའ་བའི་ཙ་ཏ་ཀ། །བདག་ལ་བློ་གྲོས་འདོད་དགུས་ཚིམ་པར་མཛོད། །ཁྱད་པར་
མགོན་ཁྱོད་བསྟོད་དབྱངས་སྙན་པའི་སྒྲ། །ཚིག་གི་ཕུང་པོ་སྤྲིན་དུ་རབ་ཆགས་ཤིང། །ཟབ་རྒྱས་རྒྱ་མཚོའི་སྤུན་ཟླ་གསར་འཁྲུངས་པའི། །རྣམ་བཤད་ཇི་ལྟར་ནུས་བཞིན་བཀྲལ་བ་འདིས། །འཆད་རྩོད་རྩོམ་ལ་ཐོགས་མེད་བློ་གྲོས་དང། །ནམ་
ཡང་བརྗེད་ངས་སྦངས་པའི་ཚིག་དོན་གཟུངས། །ངག་ལ་དབང་ཕྱུག་བླ་མེད་སྤོངས་པ་སོགས། །འདོད་པའི་དངོས་གྲུབ་མྱུར་དུ་ཐོབ་པར་ཤོག་མ་རྣམས་སྡུག་བསྔལ་འབྲལ་འདོད་སྙིང་རྗེ་དང། །མཐའ་བྲལ་གནས་ལུགས་ཚུལ་བཞིན་རྟོགས་པ་

[050B] །སྒོ་གསུམ་ཡོན་ཏན་ཆ་རྫོགས་དེ་ཀུན་ཀྱང། །བསྟན་དང་འགྲོ་ལ་ཕན་པའི་རྒྱུར་གྱུར་ཅིག་མཁྱེན་པའི་གཏེར་ཆེན་བློ་བཟང་གྲགས་བསྟན་གྱི། །བཤད་སྒྲུབ་རྫོགས་ལྡན་བཞིན་དུ་གསལ་ནུས་ཤིང། །ཤེས་རབ་ཆེ་དང་གསལ་མྱུར་ཟབ་པ་ཡིས། །
དོན་གཉིས་སྒྲུབ་ལ་འཇམ་དབྱངས་འདྲ་བར་ཤོག་རྟག་ཏུ་རང་གཞན་འགྲོ་རྣམས་འཇམ་མགོན་ལྷས། །མཉེས་བཞིན་རྗེས་སུ་བཟུང་བའི་བཀའ་དྲིན་ལས། །མཁྱེན་བརྩེ་ནུས་གསུམ་འཕགས་པའི་རིགས་གསུམ་ལྷར། །སྐལ་པ་མཉམ་པའི་བདེ་དགའ་མྱུར་
འཐོབ་ཤོག་ཅེས་རྒྱལ་བ་ཐམས་ཅད་ཀྱི་ཡབ་གཅིག་མགོན་པོ་འཇམ་དཔལ་དབྱངས་ལ་བསྟོད་པ་བྱིན་རླབས་ཅན་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ཞེས་བྱ་བའི་རྣམ་པར་འགྲེལ་པ་ཀུན་གསལ་ཤེས་རབ་འདོད་འཇོ་ཞེས་བྱ་བ་འདི་ནི་
གདན་ས་ཆེན་པོ་རི་བོ་དགའ་ལྡན་གྱི་བྱང་རྩེ་སློབ་དཔོན་ཟུར་པ་དགེ་བའི་བཤེས་གཉེན་བློ་བཟང་ངག་དབང་ལྷུན་གྲུབ་ཀྱིས། རྗེ་ཐམས་ཅད་མཁྱེན་པའི་བསྟོད་ཆེན་བཞི་ཀའི་འགྲེལ་པ་ཞིག་དགོས་ཞེས་སྔ་ཐོག་ནས་བསྐུལ་མ་ཡོད་པའི་ཐོག་ཉེ་ཆར་རྔ་
ཆེན་ཞེས་པ་ཆུ་ཁྱི་ལོ་་འཇམ་དབྱངས་གོང་མའི་གསེར་གྱི་རྒྱལ་ཁབ་ཆེན་པོར་མངགས་པའི་མཁན་ནང་གི་གདོང་ཕོ་བྲང་ནང་སྐོར་དུ་གནས་པའི་སྐུ་སྐྱེ་བཀྲ་ཤིས་དོན་གྲུབ་ཀྱིས་བསྟོད་སྤྲིན་རྒྱ་མཚོའི་ཊིཀྐ་ཚིག་དོན་གསལ་ཞིང་རྒྱ་བཞིག་དགོས་ཞེས་
བསྐུལ་མ་བྱུང་བའི་དོར་བ་ཤཱཀྱའི་དགེ་སློང་ཞྭ་སེར་ཅོད་པ་ན་འཆང་བའི་རིང་ལུགས་འཛིན་པ་བློ་བཟང་བསྐལ་བཟང་རྒྱ་མཚོ་འམ། མིང་གཞན་འཇམ་དབྱངས་སྒེག་པའི་ལང་ཚོ་དབྱངས་ཅན་དགྱེས་པའི་རྡོ་རྗེར་འབོད་པས་རང་བྱུང་འཕགས་པའི་གཞལ་མེད་

[051A]༄༅། །ཁང་གྲ་འཛིན་གཉིས་པར་འགོ་བརྩམས་བཤད་སྒྲུབ་བསྟན་པའི་འབྱུང་གནས་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོའི་གཟིམས་ཁང་དགའ་ལྡན་ཕོ་བྲང་གི་ཡང་རྩེའི་གཟིམས་ཆུང་དགའ་ལྡན་སྣང་
གསལ་དུ་རྫོགས་པར་སྦྱར་བའི་ཡི་གེ་པ་ནི། རིག་གནས་དུ་མའི་འཕྲེང་བ་འཛིན་པ་སློབ་དཔོན་ཞ་ལུ་མཁན་པོ་ངག་དབང་ཡོན་ཏན་འབྱུང་གནས་ཀྱིས་བགྱིས་པ་ཛ་ཡནྟུ།། །།

[051B][BP]


[001A] ༄༅། །འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ་ཞེས་བྱ་བ་བཞུགས་སོ། །།

[001B] །ན་མོ་གུ་རུ་མཉྫུ་གྷོ་ཥ་སྭ་ར་སྭ་སྟྱཻ༑ ནམ་ཡང་གཡོ་མེད་ཆོས་ཀུན་དབྱིངས་དང་དབྱེར་མེད་པའི། །ཟབ་ཞིའི་འོད་གསལ་འདུས་མ་བྱས་པའི་ནམ་མཁའ་ལས། །ཇི་ལྟ་ཇི་སྙེད་ཅིག་
ཅར་སྣང་པའི་འོད་པོ་ཆེ། །ཀུན་མཁྱེན་ཉི་མ་ཆོས་ཀྱི་སྐུ་ལ་བདག་ཕྱག་འཚལ། །ཞི་སྐུ་གདེངས་ཀ་བདུན་པའི་གཙུག་ནོར་བཞིན། །སར་གནས་དཔའ་བོ་རྣམས་ཀྱི་མངོན་སུམ་དུ། །འབད་མེད་ལོངས་སྤྱོད་རྫོགས་
དང་མ་དག་ངོར། །ཐུབ་དབང་གཟུགས་སྐུའི་རོལ་པ་དེ་ལ་འདུད། །ཐེག་མཆོག་མངོན་པར་རྟོགས་པའི་དཔག་བསམ་དབང། །བླ་མེད་འབྲས་བུའི་ཆོས་ཀྱི་རོ་བདའ་བ། །བསྐྱེད་བསྲིངས་ས་བོན་བརླན་གཤེར་སྨིན་པ་
ཡི༑ ༑དཔལ་གྱུར་སྙིང་རྗེ་ཆེན་པོ་བསྟོད་པར་བྱ། །རྒྱལ་ཀུན་ཡེ་ཤེས་མཐོན་མཐིང་གཙུག་གི་སྐྲ། །ཟུར་ཕུད་ལྔ་པར་བཅིངས་པའི་རང་གཟུགས་ལྷ། །ངག་གི་དབང་ཕྱུག་འཇམ་དབྱངས་གཞོན་ནུ་ཡིས། །བདག་སོགས་

[002A]༄༅། །འགྲོ་རྒྱུད་རྨོངས་པ་ཀུན་སིལ་མཛོད། །ཟབ་ཡངས་མཁྱེན་རབ་འཁྱིལ་བའི་ཚངས་པའི་མཚོར། །སྙིང་རྗེའི་མེས་པོ་ཆགས་པའི་སྲོག་གི་ཁམས། །མཛེས་སྡུག་ལྷ་མོར་ཤར་བའི་དབྱངས་ཅན་
མས༑ ༑རྟག་ཏུ་ངག་དང་ཤེས་རབ་དཔལ་སྩོལ་ཞིག་རྣམ་འབྱེད་རིན་ཆེན་ལྷུན་ཆགས་རི་དབང་གིས། །རྒྱལ་གསུང་ཤིན་ཏུ་དཔག་དཀའི་རྒྱ་མཚོ་ཆེ། །བསྲུབས་སྐྱེས་ཤིང་རྟའི་ལུགས་སྲོལ་འཆི་མེད་བཅུད། །རྟག་རོལ་
འཕགས་ཡུལ་མཁས་གྲུབ་ཚོགས་ལ་བསྔགས། །ཡེ་ཤེས་རྣོན་པོ་སྔོ་སངས་རལ་གྲིའི་གཟུགས། །ཞུ་ལས་ཐུབ་བསྟན་ཡོངས་ཀྱི་དབང་ཕྱུག་ཏུ། །དུར་སྨྲིག་བླ་གོས་ཀྱིས་ཀླུབས་མི་ཡི་གར། །ཀུན་མཁྱེན་ཙོང་ཁ་པ་ལ་
ཕྱག་འཚལ་ལོ། །འཇིགས་རུང་དཔག་ཚད་སྟོང་གི་འཁོར་བའི་གཡང། །དམུས་ལོང་གོམ་པ་འཁྱོར་བའི་འགྲོ་བ་རྣམས། །ཡང་དག་ཐར་བའི་ལམ་སྟོན་དངོས་བརྒྱུད་ཀྱི། །བཤེས་གཉེན་སྐྱབས་འོས་རྣམས་ལ་གུས་

[002B] །རྣམ་ཀུན་ཡེ་ཤེས་བཻ་ཌཱུར་ཁོག་པའི་ངོས། །བདག་མེད་སེང་གེའི་རྒྱུད་ཀྱི་ང་རོ་ཡིས། །མཐར་འཛིན་གྲུ་གཟིངས་འཇིག་པའི་ངེས་དོན་ཆོས། །བཅོམ་ལྡན་ཞལ་གྱི་བུམ་བཟང་ལས་འོངས་པ། །སྟོང་ཉིད་སྙིང་རྗེ་
དབྱེར་མེད་གཾ་གའའི་ཆུ། །སྦྱངས་སྟོབས་གངས་ཀྱི་རི་ལས་ཉེར་བབས་བས། །འགྲོ་རྒྱུད་བདེ་གཤེགས་སྙིང་པོར་ཆགས་པའི་དྲི། །སྲིད་ཞིའི་རྒུད་ཚོགས་མི་སེལ་གང་ཞིག་ཡོད། །དེ་ཕྱིར་སྟོན་པ་བླ་མེད་གསུང་གི་མཛོད། །གཅེས་
ནོར་དབང་གི་རྒྱལ་པོ་འདའ་ཀ་ཡི། །ཉམས་ལེན་ཡེ་ཤེས་ལག་ཏུ་སྩོལ་བྱེད་པའི། །ཆོས་སྦྱིན་ཐམས་ཅད་སྒྲོལ་བཞིན་འདི་ན་སྤྲོ། །ཞེས་ཤེས་པ་བརྗོད་པས་སྡུན་བསུས་ཏེ། འཕགས་པ་སྡོང་པོ་བཀོད་པའི་མདོ་ལས། མིར་
གྱུར་པ་ཡང་རྙེད་པར་དཀའ། དལ་པ་ཕུན་སུམ་ཚོགས་པ་རྣམ་པར་དག་པ་ཡང་རྙེད་པར་དཀའ། སངས་རྒྱས་འབྱུང་བ་ཡང་རྙེད་པར་དཀའ། དབང་པོ་མཚང་བ་མེད་པ་ཡང་རྙེད་པར་དཀའ། སངས་རྒྱས་ཀྱི་ཆོས་མཉན་
པ་ཡང་རྙེད་པར་དཀའ། སྐྱེས་བུ་དམ་པ་དང་འགྲོགས་པ་ཡང་རྙེད་པར་དཀའ། ཡང་དག་པའི་དགེ་བའི་བཤེས་གཉེན་རྣམས་ཀྱང་རྙེད་པར་དཀའ། ཡང་དག་པའི་ཚུལ་རྗེས་སུ་བསྟན་པ་ཉེ་བར་སྒྲུབ་པ་ཡང་རྙེད་པར་
དཀའ༑ ཡང་དག་པར་འཚོ་བ་ཡང་རྙེད་པར་དཀའ། མིའི་འཇིག་རྟེན་ན་ཆོས་དང་རྗེས་སུ་མཐུན་པའི་ཆོས་ལ་ནན་ཏན་བྱེད་པ་ཡང་རྙེད་པར་དཀའ་ན་ཞེས་རྙེད་པར་དཀའ་ཞིང་རྙེད་ན་དོན་ཆེ་བའི་མི་ལུས་རིན་པོ་ཆེ་ཡིད་བཞིན་

[003A]༄༅། །གྱི་ནོར་བུ་ལས་ཀྱང་ཆེས་ཆེར་ལྷག་བའི་རྟེན་འདིར་ལ་ཤི་ཚུན་ཆད་ཀྱི་བདེ་བ་སྒྲུབ་པ་དང། སྡུག་བསྔལ་སེལ་བ་ནི་བླུན་རྨོངས་ཕྱུགས་ཀྱི་ངང་ཚུལ་ཡིན་པས་བློ་དང་ལྡན་པ་དག་གིས་འཇུག་
པར་བྱ་བ་ནི། ཕྱི་མ་ཕན་ཆད་ཀྱི་མངོན་པར་མཐོ་བ་དང་ངེས་བར་ལེགས་བའི་ལམ་སྒྲུབ་པའི་རིམ་པ་རྣམས་ཡིན་ལ། དེ་འདྲ་བ་ནི། ལྷ་ལས་ཕུལ་བྱུང་གི་བསྟོད་པ་ལས། བདག་ནི་སངས་རྒྱས་ཕྱོགས་མི་འཛིན། །སེར་
སྐྱ་སོགས་ལ་མི་སྡང་ཡང། །གང་ཞིག་རིགས་པར་ལྡན་པའི་ཚིག་དེ་ཉིད་སྟོན་པར་ཡོངས་སུ་འཛིན། །ཅེས་བདག་ནི་ནང་པ་སངས་རྒྱས་པའོ་ཞེས་ཚིག་ཙམ་གྱིས་ཁས་འཆེས་པ་མ་ཡིན་པར་རང་རེའི་སྟོན་པས་ཀུན་ནས་
ཉོན་མོངས་ཕྱོགས་ཀྱི་རྒྱུ་འབྲས་དང། རྣམ་བྱང་ཕྱོགས་ཀྱི་རྒྱུ་འབྲས་བཀའ་སྩལ་པ་དག་ལ་ཚད་མའི་ལམ་ནས་དྲངས་པའི་ཡིད་ཆེས་གཞན་དུ་བཀྲིར་མི་ཐུབ་པའི་ངེས་པ་བརྟན་པོ་རྙེད་པའི་སྒོ་ནས་ལམ་དེ་ལ་འཇུག་པ་
ཞིག་བྱུང་ན་དལ་བའི་རྟེན་ལ་སྙིང་པོ་ལེན་པའམ། མི་ལུས་ཐོབ་པའི་གོ་ཆོད་པ་ཡིན། དེ་ལས་གཞན་དུ་ན་རིན་ཆེན་གླིང་ནས་སྒྲེན་མོ་ལག་སྟོང་དུ་འགྲོ་བ་དང་ཁྱད་པར་མ་མཆིས་པས་བློ་གྲོས་དང་ལྡན་པ་དག་གིས་ཚུལ་
བཞིན་དུ་འབད་པར་བྱའོ། །དེ་ལ་རྒྱལ་བ་དེས་གདུལ་བྱའི་རིགས་སྣ་ཚོགས་པ་ལ་དྲང་བ་དང་ངེས་པའི་དོན་གྱི་མདོ་སྡེ་ཇི་སྙེད་ཅིག་བཀའ་སྩལ་པ་ལ། མདོ་ལས། དགེ་སློང་དག་གམ་མཁས་རྣམས་ཀྱིས། །བསྲེགས་

[003B] །ལེགས་པར་བརྟགས་ལ་ང་ཡི་བཀའ། །བླང་བར་བྱ་ཡི་གུས་ཕྱིར་མིན། །ཞེས་བློ་དམན་རང་སྟོབས་ཀྱིས་ཚམ་ཚོམ་དུ་མི་འཇུག་བར་རྒྱལ་བ་རང་ཉིད་ཀྱི་མན་ངག་དང་ལྡན་པའི་ཤིང་རྟ་ཆེན་པོ་དག་གིས་དྲང་བ་
དང་ངེས་པའི་དོན་ལེགས་པར་ཕྱེ་བའི་རྗེས་སུ་འབྲངས་ཏེ་ཐོས་བསམ་བསྒོམ་པ་ལྷུར་ལེན་པ་ཞིག་དགོས་པ་ལ། བློ་གྲོས་མི་བཟད་པས་བསྟན་བའི་མདོ་ལས། ངེས་པའི་དོན་གྱི་མདོ་སྡེ་ནི་གང། དྲང་བའི་དོན་གྱི་མདོ་སྡེ་ནི་གང་ཞེ་ན། མདོ་སྡེ་
གང་དག་ཀུན་རྫོབ་སྒྲུབ་པ་བསྟན་པ་དེ་དག་ནི་དྲང་བའི་དོན་ཅེས་བྱའོ། །མདོ་སྡེ་གང་དག་དོན་དམ་པ་སྒྲུབ་བ་བསྟན་པ་དེ་དག་ནི་ངེས་པའི་དོན་ཅེས་བྱའོ། །མདོ་སྡེ་གང་དག་ཚིག་དང་ཡི་གེ་སྣ་ཚོགས་བསྟན་པ་དེ་དག་ནི་དྲང་བའི་དོན་ཅེས་བྱའོ། །མདོ་སྡེ་
གང་དག་ཟབ་མོ་བལྟ་དཀའ་བ་རྟོགས་པར་དཀའ་བ་བསྟན་པ་དེ་དག་ནི་ངེས་པའི་དོན་ཅེས་བྱའོ། །ཞེས་ཀུན་རྫོབ་བདེན་པ་བརྗོད་བྱར་སྟོན་པའི་མདོ་རྣམས་གནས་ལུགས་ངེས་བའི་དོན་དེ་ལས་གཞན་དུ་ད་དུང་དྲང་དགོས་བས་ན་དྲང་བ་དང། དོན་དམ་
བདེན་པ་བརྗོད་བྱའི་གཙོ་བོར་བྱས་ནས་སྟོན་བའི་མདོ་རྣམས་བརྗོད་བྱའི་དོན་དེ་ལས་གཞན་དུ་དྲང་མི་དགོས་པར་དེ་ཉིད་ཁོ་ནར་ངེས་པས་ན། དེས་དོན་ཅེས་འཕགས་པ་ཀླུ་སྒྲུབ་ཡབ་སྲས་ཀྱིས་བཀྲལ་བ་བཞིན་ལས། འདིར་དོན་དམ་བདེན་བ་གནས་
ཕུགས་བརྗོད་བྱའི་གཙོ་བོར་སྟོན་པའི་ངེས་དོན་གྱི་མདོ། སྲིད་མཐའ་འགོག་བྱེད་སྟོང་ཉིད་རྟོགས་པའི་ཤེས་རབ་དང། ཞི་མཐའ་འགོག་བྱེད་སྙིང་རྗེ་ཆེན་བོ་སོགས་ལམ་གྱི་ལུས་ཡོངས་སུ་རྫོགས་པའི་བརྗོད་བྱ་ཁྱད་བར་འཕགས་བ་འདའ་ཀ་ཡེ་

[004A]༄༅། །ཤེས་ཀྱི་མདོ་དོན་འཆད་པ་ལ་བཞི། མཚན་གྱི་དོན། འགྱུར་གྱི་ཕྱག་གཞུང་གི་དོན། མཇུག་གི་དོན་ཏོ། །དང་པོ་ནི། རྒྱ་གར་ན་སྐད་རིགས་ཆེན་པོ་བཞི་ལས། ལེགས་པར་སྦྱར་བ་སཾ་སྐྲྀ་ཏ་ལྷའི་སྐད་དུ་མདོ་འདིའི་
མཚན་ཨཱརྱ་ཨཱཏ་ཛྙཱ་ནཱ་མ་མ་ཧཱ་ཡ་ན་མའུ་ཏྲ་ཞེས་པ་སྟེ། བོད་ཀྱི་སྐད་དུ་ཨཱརླ་འཕགས་པ། ཨཱ་ཏ་འདའ་ཀ་ཛྙཱ་ན་ཡེ་ཤེས། ནཱ་མ་ཞེས་བྱ་བ། མ་ཧཱ་ཡ་ན་ཐེག་པ་ཆེན་པོ། སཱུ་ཏྲ་མདོ་སྟེ། འཕགས་པའི་གང་ཟག་རྣམས་ཀྱིས་ཉམས་སུ་བླང་
བར་བྱ་བའི་སྙིང་པོ་མྱ་ངན་ལས་འདའ་ཀ་སྟེ་མྱང་འདས་ལ་ཁད་ཉེ་བའི་གནས་ལུགས་རྟོགས་པའི་ཡེ་ཤེས་སམ། ཡང་ན་འདའ་ཀ་སྟེ་འཆི་ཀས་མཚོན་དུས་རྟག་ཏུ་ཉམས་སུ་ལེན་པའི་སྙིང་པོ་དེ་ཉིད་རྟོགས་པའི་ཡེ་ཤེས་སོགས་བརྗོད་བྱའི་གཙོ་བོར་བསྟན་
པས་མདོའི་མཚན་ལའང་འཕགས་པ་འདའ་ཀ་ཡེ་ཤེས་བྱ་བ་ཐོགས་ཤིང། སྙིང་རྗེ་ཆེན་པོ་དང་སེམས་བསྐྱེད་སོགས་བྱང་སེམས་ཀྱི་ལམ་གྱི་གཙོ་བོ་རྣམས་སྟོན་པས་ཐེག་པ་ཆེན་པོའི་མདོ། སྡེ་སྣོད་གསུམ་གྱི་ནང་ནས་ལྷག་པ་ཏིང་ངེ་འཛིན་གྱི་
བསླབ་པ་རྩལ་དུ་བཏོན་པས་མདོ་སྡེའི་སྡེ་སྣོད་དོ། །གཉིས་པ་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་བ་སྟེ། སྔོན་གྱི་ལོ་པཎ་རྣམས་ཀྱིས་མདོ་སྡེའི་སྡེ་སྣོད་ལ་སངས་རྒྱས་དང་བྱང་ཆུབ་སེམས་དཔའ། མངོན་པ་ལ་
འཇམ་དབྱངས། འདུལ་བ་ལ་ཐམས་ཅད་མཁྱེན་པ་ལ་ཕྱག་འཚལ་བའི་བཀས་བཅད་པའི་དོན་བཞིན་འདི་ཡང་མདོ་སྡེའི་སྡེ་སྣོད་ཡིན་པས་འགྱུར་མཐར་ཕྱིན་པ་སོགས་ཀྱི་ཆེད་དུ་ལོ་ཙཱ་བས་ཕྱག་མཛད་པའོ། །དེ་ལ་མདོ་འདིའི་བརྗོད་བྱ་ནི། རང་བཞིན་གྱིས་

[004B] སྙིང་རྗེ་ལ་སོགས་པ་དེ་བཞིན་གཤེགས་པའི་ཐུགས་ཀྱི་མཛོད་ལས་ཕྱུངས་པའི་གཅེས་པའི་ནོར་དག་ཡིན་ལ། དེ་དག་བསྟན་པ་ལ་བརྟེན་ནས་སྟོང་ཉིད་རྟོགས་པ་དང། སྙིང་རྗེ་སོགས་ཀྱིས་ཁམས་ཀྱི་དྲི་མ་རིམ་གྱིས་སྦྱོང་བ་ནི་དགོས་
པ་དེ་ལ་བརྟེན་ནས་མཐར་ཐུག་རྫོགས་པའི་སངས་རྒྱས་ཀྱི་སྐུ་ཉིད་འགྲུབ་པ་ཉིད་དགོས། ཉིང་དགོས་དགོས་པ་དང་དགོས་པ་བརྗོད་བྱ། བརྗོད་བྱ་མདོ་དངོས་ལ་རག་ལས་པ་ནི་འགྲེལ་པ་ཡིན་པར་སློབ་དཔོན་ཤེས་རབ་རྒྱ་མཚོའི་འགྲེལ་བར་བཤད་དོ། །གསུམ་པ་ལ་
གཉིས༑ གླེང་གཞིའི་དོན་བཤད་པ་དང་དངོས་ཀྱི་དོན་བཤད་པའོ། །དང་པོ་ནི། གསང་བ་བསམ་གྱིས་མི་ཁྱབ་པ་བསྟན་པའི་མདོ་ལས། ཆོས་སེམས་ཀྱིས་སྨྲས་པ། གྲོགས་པོ་དག་བདག་ནི་ཁྱེད་ཐམས་ཅད་ཀྱི་ལག་ན་རྡོ་རྗེར་གྱུར་ཏེ་ནང་ན་སྤྱོད་ཅིང། དེ་
བཞིན་གཤེགས་པའི་གསང་བ་ཐམས་ཅད་ལས་ཕྱི་རོལ་ཏུ་མ་གྱུར་ལ། ཕྱི་ནང་གི་སངས་རྒྱས་ཀྱི་ཆོས་ཐམས་ཅད་ཉན་པ་དང། མོས་པ་དང། རྟོགས་པ་དེ་ལྟར་བདག་སྨོན་ལམ་འདེབས་སོ། །ཞེས་དཔལ་གསང་པའི་བདག་པོ་སྔོན་གཞོན་ནུ་ཆོས་སེམས་སུ་གྱུར་པའི་ཚེ་
སྨོན་ལམ་དེ་ལྟར་བཏབ་པར་གསུངས་བའི་རྗེས་སུ་འབྲངས་ནས། ཐེག་ཆེན་གྱི་སྡེ་སྣོད་སྡུད་པ་པོ་ཕྱག་ན་རྡོ་རྗེ་ཡིན་པར་རྒྱ་གར་གྱི་སློབ་དཔོན་ཁ་ཅིག་བཞེད་པ་དང། འགའ་ཞིག་མདོ་གཞན་གྱི་རྗེས་སུ་འབྲངས་ནས་ཀུན་དགའ་བོས་བསྡུས་པར་བཞེད་པ་གཉིས་
དོན་དུ་སྟོན་པ་ཉིད་སྡུད་བ་པོ་གང་ལ་གང་འདུལ་གྱི་སྐུར་བསྟན་བ་ཡིན་པས་འགལ་བ་མེད་ཅེས་ལང་གཤེགས་འགྲེལ་ཆེན་ལས་གསུངས་པ་འདིར་ཡང་མཚུངས་པས་དེ་འདྲ་བའི་སྡུད་པ་པོས་འདི་སྐད་དེ་འོག་ནས་འབྱུང་བའི་ཚིག་ཇི་ལྟ་བ་བཞིན་དུ་གཞན་ལས་བརྒྱུད་

[005A]༄༅། །པ་ལམ་བལྟོས་པར་སྟོན་པ་ལ་དངོས་སུ་བདག་གིས་ཐོས་པ་དང། དེ་ཡང་དུས་ལན་ཅིག་ཁོ་ནར་ཐོས་ཀྱི་གཞན་དུ་མཐོས་ཤེས་བསྟན་བྱའི་ཆོས་དཀོན་པ་དང། དུས་གཅིག་གི་ཚེ་ན་འདི་ཐོས་ཀྱི་དུས་གཞན་གྱི་ཚེ་གཞན་ཐོས་
ཤེས་སྦྱར་ན་རང་ཉིད་ཐོས་པ་རྒྱ་ཆེ་བ་དང། དུས་སྐད་ཅིག་མ་གཅིག་གི་ཡུན་ལ་ཐོས་པ་དང་སྦྱར་ན་རང་ཉིད་ཤེས་རབ་ཕུན་སུམ་ཚོགས་པར་སྟོན་བའོ། །ཚུལ་ཇི་ལྟར་དུ་ཐོས་ན། སྟོན་པ་ཕུན་སུམ་ཚོགས་པ་སྒྲིབ་པ་གཉིས་བདུད་བཞི་ལ་སོགས་པ་སྤང་བྱ་མ་
ལུས་པ་བཅོམས་ཤིང། དབང་ཕྱུག་ལ་སོགས་པ་དྲུག་གི་སྐལ་པ་བཟང་པོ་དང་ལྡན་པ། བྷ་ག་ཝཱ་ན་ནི་བཅོམ་ལྡན་ཏེ་འཇིག་རྟེན་བའི་ལྷ་ཆེན་པོ་ལ་སོགས་པ་ལ་འབའ་འཇུག་པས། སྔོན་གྱི་ལོ་པཎ་མཁས་པ་དག་གིས་སྟོན་པ་དམན་པ་གཞན་ལས་སྦངས་
རྟོགས་མཐར་ཕྱིན་པའི་སྒོ་ནས་ཁྱད་པར་དུ་འཕགས་པས་ན་འདས་ཤེས་སྦྱར་རོ། །དེ་ལྟ་བུའི་སྟོན་པ་ཕུན་སུམ་ཚོགས་པས། གནས་འོག་མིན་ལྷའི་རྒྱལ་པོའི་ཁང་བཟང་སྟེ་ལོངས་སྤྱོད་རྫོགས་པའི་ཞིང་ཁམས་སྟུག་པོ་བཀོད་པ་གཅིང་རིགས་ཀྱི་འོག་མིན་ལས་
གྲོང་ལས་དཔོན་པའི་ཚུལ་དུ་འཕགས་པ། ལངྐར་གཤེགས་པའི་མདོ་ལས། ལྷ་ཡི་ཕོ་བྲང་འོག་མིན་པོ། །སྡིག་པ་ཐམས་ཅད་རྣམ་སྦངས་པ། །རྟག་ཏུ་རྣམ་པར་མི་རྟོག་ལྡན། །སེམས་དང་སེམས་ལས་བྱུང་པ་སྦངས། །སྟོབས་དང་མངོན་ཤེས་གང་ཐོབ་
པ༑ ༑དེ་ངག་ཏིང་འཛིན་དབང་བརྙེས་ནས། །རྫོགས་བའི་སངས་རྒྱས་དེར་འཚང་རྒྱ། །སྤྲུལ་པ་རྣམས་ནི་འདིར་འཆོང་རྒྱ། །ཞེས་གསུངས་པ་ལྟར་གྱི་གནས་ཕུན་སུམ་ཚོགས་པ་ན་བཞུགས་ཏེ། གདུལ་བྱ་གསུང་རབ་ལ་ཡིད་ཆེས་སྐྱེ་བའི་ཕྱིར་དབང་པོ་

[005B] དེ་ལྟར་ཕུན་སུམ་ཚོགས་པ་དང་ལྡན་པའི་མདུན་ས་ཆེན་པོ་དེར་གཞན་དོན་དུ་བྱང་ཆུབ་ཐོབ་པར་འདོད་ཅིང་
གཏོང་བ་ཆེ་དང་བློ་ཆེ་བ་དང་མཐུ་ཆེ་དང། །རྒྱལ་བ་རྣམས་ཀྱི་ཐེག་ཆེན་མཆོག་ལ་ཞུགས་པ་དང། །གོ་ཆ་ཆེན་པོ་བགོས་ཤིང་བདུད་ཀྱི་སྒྱུ་འདུལ་བ། །དེ་ཡི་ཕྱིར་ན་སེམས་དཔའ་ཆེ་ཞེས་རབ་ཏུ་བརྗོད། །ཅེས་པ་ལྟར་གྱི་སེམས་དཔའ་ཆེན་པོ་ནམ་མཁའ་ལྟ་བུའི་
ཆོས་ཉིད་ཐུགས་སུ་ཆུད་པའི་ཡེ་ཤེས་དང་ལྡན་བས་ནམ་མཁའི་སྙིང་པོས་བཅོམ་ལྡན་འདས་ལ་གུས་པ་ཆེན་པོས་ལུས་ངག་ཡིད་གསུམ་གྱིས་ཕྱག་བཙལ་ནས་འོག་ནས་འབྱུང་བའི་ཚིག་འདི་སྐད་ཅེས་གསོལ་ཏོ། །ཚིག་ཇི་ལྟ་བུ་ཞེ་ན། བཅོམ་ལྡན་འདས། ཞེས་
པོས་ནས། བྱང་ཆུབ་སེམས་དཔའ་དུས་ནམ་ཞིག་གི་ཚེ་འཆི་ཀ་མ་སྟེ་འཆི་བ་ལ་ཉེ་བའི་སེམས་ཀྱིས་དོན་དམ་པའི་ཆོས་གནས་ལུགས་ཇི་ལྟར་བལྟ་བར་བགྱི་ཞེས་དངོས་སུ་དྲི་བ་ཞུས་ནས། སེམས་དེའི་ངོ་བོ་ཇི་ལྟ་བུ་ཞིག་ཏུ་བསྐྱེད་པར་བྱ། སེམས་དེའི་
གནས་ལུགས་ཇི་ལྟ་བུ། ཀུན་རྫོབ་ཀྱི་ཆོས་རྣམས་ཇི་ལྟ་བུ། སེམས་ཀྱི་གནས་ལུགས་རྟོགས་ན་ཇི་ལྟར་འགྱུར་ཞེས་དོན་གྱིས་དྲི་བཞུས་བའོ། །གཉིས་པ་ལ་མདོར་བསྟན་པ་དང། རྒྱས་པར་བཤད་པ་དང། དོན་བསྡུ་བའོ། །དང་པོ་ནི། ནམ་མཁའི་སྙིང་བོས་
གསོལ་བ་བཏབ་པ། དེ་ནས་ལན་དུ་བཅོམ་ལྡན་འདས་ཀྱི་ཞལ་ནས་གསུངས་པའི་ཆོས་ཕུན་སུམ་ཚོགས་པ་བཀའ་སྩལ་པ་ན། ནམ་མཁའི་སྙིང་པོ་ཞེས་པོས་ནས་བྱང་ཆུབ་སེམས་དཔའ་དུས་ནམ་འཆི་ཀ་མ་སྟེ་འཆི་བ་ལ་ཕྱོགས་བ་དེའི་ཚེ། འདའ་ཀ་སྟེ་མྱ་ངན་

[006A]༄༅། །ལས་འདའ་བར་ཁད་ཉིད་དུ་ངེས་པར་སྤོར་བའི་ཞེ་སྒོ་གཅིག་པུ་གནས་ལུགས་རྟོགས་པའི་ཡེ་ཤེས་དང། དེས་མཚོན་སྙིང་རྗེ་ཆེན་པོ་དང། བྱང་ཆུབ་ཀྱི་སེམས་དང། མ་ཆགས་པའི་འདུ་ཤེས་དང། རང་ཉིད་བདེ་བར་
གཤེགས་པའི་སྙིང་པོ་ཅན་ཡིན་པས་སངས་རྒྱས་གཞན་དུ་མི་བཙལ་བར་རང་གི་ཁམས་སྦྱོང་བའི་འདུ་ཤེས་རྣམས་བསྒོམ་པར་བྱའོ། །འདིར་འཆི་ཀ་ནི། སློབ་དཔོན་ཞི་བ་ལྷས་མཛད་པའི་འགྲེལ་པར། འཆི་ཀ་ཁོ་ནར་བསྒོམ་ལ་དུས་གཞན་དུ་བསྒོམ་མི་
དགོས་པ་ཡིན་ནམ་ཞེས་པའི་དོགས་པ་བཀོད་ནས། དེའི་ལན་དུ་དབུ་མ་སྒྲུབ་པ་ཆེན་པོ་ལས། མི་རྟག་འགྱུར་ལ་གནས་དང་དུས། །གང་འདི་ཡོད་པར་ངས་མ་མཐོང། །དེ་བས་སྐྱེས་བ་ཁོ་ན་ནས། །འཆི་བདག་ཁ་ན་གནས་པ་ཡིན། །ཞེས་སོགས་སློབ་
དཔོན་ཀླུ་སྒྲུབ་ཀྱི་ལུང་གསུམ་དྲངས་ནས། འཆི་ཀ་མ་ཞེས་པ་མངལ་ནས་བཙས་པ་ནས་ཉེ་བར་བཟུང་འཕེན་བྱེད་ལས་ཀྱིས་འཕངས་པའི་ཚེའི་ཚད་སྐད་ཅིག་རེ་རེ་བཞིན་འཛད་དེ་འཆི་བ་ལ་ཉེ་བར་ཕྱོགས་ཤིང་ཇེ་ཉེར་འགྲོ་བས། སྐྱེས་ཙམ་ཉིད་ནས་འཆི་ཀ་
མར་གནས་པ་ཡིན་ནོ། །ཞེས་པའི་ལུགས་རང་ལུགས་སུ་ཁས་བླངས་པ་བཞིན་འཆི་ཀའི་དོན་བར་དུ་སྡོད་སའི་གནས་མེད་པར་འཆི་བ་ལ་ཇེ་ཉེར་འགྲོ་བ་ལ་བཤད་ཀྱང་རུང་མོད། འོན་ཀྱང་འགྲེལ་པ་འདི་མཛད་པ་པོ་རྒྱལ་སྲས་ཆེན་པོ་ཞི་བ་ལྷ་ནི་མིན་པར་
ངེས་ཏེ། འོག་ཏུ་བསླབ་པ་ཀུན་ལས་བཏུས་ཀྱི་ལྕང་དྲངས་པ་དང་ཚིག་དོན་གྱི་ཆ་ལའང་དཔྱད་པའི་གཞི་འགའ་ཞིག་སྣང་བས་སོ། །ཡང་ན་མངོན་པ་མཛོད་འགྲེལ་དུ་ལུང་དྲངས་པ་ལས། ལས་ཀྱི་འཁོར་བ་ལྕི་གང་དང། །ཉེ་བ་གང་དང་གོམས་པ་

[006B] །སྔོན་བྱས་གང་ཡིན་དེ་དག་ལས། །སྔ་མ་སྔ་མ་རྣམ་སྨིན་འགྱུར། །ཞེས་དགེ་སྡིག་ཀ་ལས་གང་ལྕི་བ་དེ་ཉིད་སྔོན་ལ་སྨིན་པ་དང། ལྕི་ཡང་མེད་ན་འཆི་ཀར་གང་ཉེ་བ་དང། དེ་ཡང་འདྲ་ན་གང་གོམས་བ་ཤས་ཆེ་བ་དང། དེ་ཡང་འདྲ་ན་སྔར་བྱས་
པ་དེ་ཉིད་དང་པོར་སྨིན་པར་གསུངས་པས། རང་རེ་ལྟ་བུ་ལ་ཚེ་རབས་སྔོན་མར་བསགས་པའི་སྡིག་པ་གྲངས་མེད་མ་དག་པ་ཡོད་པའི་ཁར་ཚེ་འདིར་སྡིག་པ་ཆེས་ལྕི་བ་དུ་མ་བསགས་ཤིང་དག་བ་ཤས་ཤིན་ཏུ་ཆུང་བ་དང། མི་དགེ་བ་ལ་ཤིན་ཏུ་གོམས་
ཤིང་དགེ་བ་ལ་གོམས་འདྲིས་ཆུང། དགེ་བ་གསོག་པར་བློའི་འཇུག་པ་མ་ཞུགས་པའི་སྔོན་དུ་སྡིག་པའི་ལས་མཐའ་ཡས་པ་བསགས་པ་གང་ལ་བསམས་ཀྱང། ཕྱི་མར་དམྱལ་བ་སོགས་སུ་མི་དགེ་བའི་རྣམ་པར་སྨིན་པ་མྱོང་བར་ངེས་པ་ཤས་ཆེ་
བས༑ དེ་དག་ལ་འཆི་ཀའི་ཚེ་དགེ་སེམས་ཁྱད་པར་ཅན་མངོན་དུ་གྱུར་ན་དེའི་སྟོབས་ཀྱིས་རྟེན་དེའི་འོག་རོལ་ཏུ་བདེ་འགྲོར་སྐྱེ་བ་དྲི་མ་མེད་པའི་གསུང་རབ་ལས་འབྱུང་བས་འཆི་ཀའི་དུས་གལ་ཆེ་བས་དམིགས་བསལ་དུ་གསུངས་ལ། དེས་མཚོན་
གནས་སྐབས་ཐམས་ཅད་དུ་སྒོམ་དགོས་པ་གཞུང་གི་དོན་དུ་བཤད་ཀྱང་འགལ་བ་མེད་པར་སེམས། མདོ་ལུགས་ལ་སའི་དངོས་གཞི་ལས། འདུ་ཤེས་ཆ་ཕྲ་མོ་རྒྱུ་བར་གྱུར་བའི་ཚེ་ནི་དགེ་བའི་སེམས་ལྡོག་ཅིང་ལུང་དུ་མ་བསྟན་པའི་སེམས་ཉིད་དུ་གནས་ཏེ། འདི་
ལྟར་དེས་དེའི་ཚེ་སྔོན་གོམས་པར་བྱས་པའི་དགེ་བ་ལ་རང་གིས་བཙལ་བར་ཡང་མི་ནུས་ལ་གཞན་དག་གིས་ཀྱང་དྲན་པར་བྱེད་མི་ནུས་སོ། །དེ་བཞིན་དུ་མི་དགེ་བ་ལ་ཡང་སྦྱར་རོ། །ཞེས་འཆི་སེམས་སྐད་ཅིག་ཐ་མའི་ཚེ་སེམས་ཉམ་ཆུང་ཞིང་རྣམ་པ་མི་གསལ་ལ། དགེ་མི་

[007A]༄༅། །དགེའི་སེམས་ནི་དམིགས་རྣམ་གསལ་བས་དེའི་དུས་མངོན་དུ་མི་འགྱུར་བར་ལུང་མ་བསྟན་འབའ་ཞིག་ཡིན་པར་བཤད་ཅིང། མངོན་པ་མཛོད་དུ་འཆི་སེམས་སྐད་ཅིག་ཐ་མལ་དགེ་མི་དགེ་ལུང་མ་བསྟན་གསུམ་ག་བཤད་
པར་མ་ཟད། གསང་སྔགས་ཀྱི་ལུགས་འཕོ་བ་དང་རིམ་གཉིས་ཀྱི་རྣལ་འབྱོར་ཁྱད་པར་ཅན་གྱི་ངང་ནས་འཆི་འཕོ་ཚུལ་བཤད་མོད་ཀྱང་འདིར་སྐབས་སུམ་བབས་པས་གཞན་ནས་དོན་གཉེར་གྱིས་བཙལ་བར་བྱའོ། །གཉིས་པ་ལ། རང་བཞིན་མེད་པའི་སྟོང་པ་
ཉིད་བསྒོམ་པ། སྙིང་རྗེ་ཆེན་པོ་བསྒོམ་པ། སེམས་ཀྱི་རང་བཞིན་འོད་གསལ་བ་བསྒོམ་པ། མ་ཆགས་པའི་འདུ་ཤེས་ངེས་འབྱུང་བསྒོམ་པ། སངས་རྒྱས་རྒྱུད་གཞན་ལས་མི་ཚོལ་བར་གདམས་པའོ། །དང་པོ་ནི། དེ་ལ་བསྒོམ་པར་བྱ་བའི་འདའ་ཀ་ཡེ་
ཤེས་ཇི་ལྟ་བུ་སྙམ་ན་ནི། ཕུང་པོ་དང། ཁམས་དང། སྐྱེ་མཆེད་ཀྱིས་བསྡུས་པའི་ཆོས་ཐམས་ཅད་གདོད་ནས་རང་བཞིན་གྱིས་གྲུབ་པའི་སྐྱེ་འགག་དང་བྲལ་ཞིང་རྟོག་པས་ཕར་བཞག་པ་ཙམ་དང། མིང་གི་ཐ་སྙད་ཀྱིས་བཏགས་པ་ཙམ་ལས་དོན་རང་བཞིན་
གྱིས་གྲུབ་པས་རྣམ་པར་དག་པ་སྟེ་རང་བཞིན་གྱིས་མ་གྲུབ་པས་ན། དངོས་པོར་ཏེ་མཚན་མར་འཛིན་པ་མེད་པའི་འདུ་ཤེས་བསྒོམ་པར་བྱའོ། །དངོས་པོ་མེད་བ་ཞེས་པ་ལ། སློབ་དཔོན་ཤེས་རབ་རྒྱ་མཚོའི་འགྲེལ་པ་ལྟར་ན། དོན་བྱེད་ནུས་པའི་དངོས་པོ་རྣམས་
རང་བཞིན་མེད་པའི་འདུ་ཤེས་བསྙོམ་པར་བྱ། ཞེས་འབྱུང། ཆོས་རྣམས་རང་བཞིན་གྱིས་མེད་པའི་ཚུལ་ཇི་ལྟ་བུ་ཞེ་ན། མདོ་ལས། ཇི་ལྟར་ཡན་ལག་ཚོགས་རྣམས་ལ། །བརྟེན་ནས་ཤིང་ལྟར་བརྗོད་པ་ལྟར། །དེ་བཞིན་ཕུང་པོ་རྣམས་བརྟེན་ནས། །ཀུན་རྫོབ་

[007B] །ཞེས་དཔེར་ན་ཤིང་རྟ་ཞེས་པ་ཤིང་རྟའི་ཡན་ལག་དང་དབྱིབས་དང་ཆ་ཤས་ཚོགས་པ་རྣམས་ལ་ཤིང་རྟ་ཞེས་བཏགས་པ་བཞིན་དུ་གང་ཟག་ཀྱང་ཕུང་པོ་ལྔའི་ཚོགས་པ་ལ་བརྟེན་ནས་བཏགས་པས་མཚོན་ཆོས་ཐམས་ཅད་བཏགས་ཡོད་དུ་
གསུངས་ལ། ཇི་ལྟར་བཏགས་པའི་ཚུལ་ཡང། ཐག་པ་ཁྲ་བོ་འཁྱིལ་བཞིག་ལ་མིག་རབ་རིབ་སོགས་ཀྱི་རྐྱེན་དང་ཕྲད་པའི་ཚེ་སྦྲུལ་ལོ་སྙམ་པའི་བློ་སྐྱེ་ཞིང། བློ་ངོ་དེར་སྣང་བའི་སྦྲུལ་དེ་ཐག་པ་དེའི་ངོས་ནས་ཡོད་པ་མ་ཡིན་པར་བློ་འབའ་ཞིག་གིས་བཏགས་པ་ཙམ་
ཡིན་པ་བཞིན་དུ་གང་ཟག་ག་མང་ཡང་རང་གི་ཕུང་པོ་ལ་སོགས་པའི་སྟེང་དུ་བློས་ང་ཞེས་པ་དང། མིང་གིས་ཞེས་ཐ་སྙད་བཏགས་པ་ཙམ་ཡིན་གྱི། བཏགས་པ་དེར་མ་བལྟོས་པའི་ང་རང་ངོས་ནས་གྲུབ་པ་ཞིག་མེད་པ་ནི། འཕགས་པ་ཀླུ་སྒྲུབ་ཀྱིས་ཆོས་དབྱིངས་
བསྟོད་བར། ཇི་ལྟར་རི་བོང་མགོ་ཡི་རྭ། །བཏགས་པ་ཉིད་དེ་མེད་པ་ལྟར། །དེ་བཞིན་ཆོས་རྣམས་ཐམས་ཅད་ཀྱང། །བཏགས་པ་ཉིད་དེ་ཡོད་མ་ཡིན། །ཞེས་རི་བོང་གི་མགོར་ར་ཡོད་པར་འཛིན་པའི་རྟོག་པས་རྭ་ཡོད་པར་བཏགས་པ་ཙམ་ལས་དོན་དུ་རི་བོང་གི་མགོར་རྭ་མེད་པ་
དང་གང་ཟག་ལ་སོགས་པའང་བློས་བཏགས་པ་ཙམ་ལས་ཡུལ་གྱི་ངོས་ནས་མེད་པ་འདྲ་བར་གསུངས་སོ། །དེ་ལྟར་ན་ཡང། རི་བོང་གི་མགོའི་རྭ་དང་གང་ཟག་ལ་སོགས་པའི་ཆོས་རྣམས་ཐ་སྙད་དུ་ཡོད་མེད་མི་མཚུངས་པ་ནི་རང་རང་འཛིན་བྱེད་ཀྱི་བློ་ལ་ཡང་དག་པའི་ཚད་མ་གཞན་
གྱིས་གནོད་པ་ཡོད་མེད་ཀྱི་སྒོ་ནས་འཇོག་དགོས་པ་དཔལ་ལྡན་ཟླ་བས། །བུམ་སོགས་འདི་དག་དེ་ཉིད་དུ་མེད་ཅིང། །འཇིག་རྟེན་རབ་ཏུ་གྲགས་པར་ཡོད་ཇི་བཞིན། །དེ་བཞིན་དངོས་བོ་ཐམས་ཅད་འགྱུར་བས་ན། །མོ་གཤམ་བུ་དང་མཚུངས་པར་ཐལ་མི་འགྱུར། །ཞེས་གསུངས་

[008A]༄༅། །པ་ལྟར་ཡིན་ཞིང། གནད་དེ་དག་དབུ་མའི་ལྟ་བའི་རྟོགས་དཀའ་བའི་གནད་ཡིན་པར་རྗེ་བདག་ཉིད་ཆེན་པོས་གསུངས་སོ། །དེ་ལྟར་ཆོས་ཐམས་ཅད་རྟོག་པས་བཏགས་པ་ཙམ་ཡིན་མོད་ཀྱང། རང་རེ་སོ་སོ་སྐྱེ་བོ་རྣམས་
ཀྱི་རྒྱུད་ལ་ཆོས་གང་ཡང་རྟོག་བས་བཏགས་ཙམ་དུ་མི་འཆར་བ་རང་ཞེས་པ་ཡང་རང་གི་ཕུང་པོའི་སྟེང་དུ་རང་ངོས་ནས་ཚུར་ཡོད་ཡོད་པ་འདྲ་ཞིག་གི་སྣང་བ་དང། སྣང་བ་དེ་ལྟར་དུ་ཡོད་པར་འཛིན་ལ། དེས་མཚོན་ཀ་བ་ལྟ་བུ་ལ་ཡང་ཕར་བཏགས་ཙམ་གྱི་སྣང་བ་
མི་འཆར་བར་གཞི་དེར་ཀ་བཞེས་བ་ཞིག་ངོས་ནས་ཡོད་པར་འཛིན་ཅིང། དེས་ཆོས་གཞན་ཡང་འདྲ་བས་དེ་ལྟར་འཛིན་བ་ནི། བདེན་འཛིན་ཅེས་བྱ་བ་ཡིན་ཏེ། དབུ་མ་བཞི་བརྒྱ་པའི་འགྲེལ་པར། དེ་ལ་བདག་ཅེས་བྱ་བ་ནི། གང་ཞིག་དངོས་པོ་རྣམས་ཀྱི་
གཞན་ལ་རག་མ་ལས་པའི་ངོ་བོ་རང་བཞིན་ཏེ། ཞེས་སོགས་ཀྱི་དོན་ལས་ཤེས་ཤིང། གང་ཟག་སོགས་བདེན་པར་འཛིན་པ་དེ་ནི། རིན་ཆེན་འཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །དེ་
ལས་ཡང་ནི་སྐྱེ་བ་ཡིན། །ཞེས་དང། དབུ་མ་འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང། །ཞེས་དང། རྣམ་འགྲེལ་ལས། བདག་ཡོད་ན་ནི་གཞན་དུ་ཤེས། །བདག་གཞན་ཆ་ལས་འཛིན་
དང་སྡང། །འདི་དག་དང་ནི་ཡོངས་འབྲེལ་ལས། །ཉེས་པ་ཐམས་ཅད་འབྱུང་བར་འགྱུར། །ཞེས་བདག་ཏུ་བདེན་པར་བཟུང་པས་རང་ལས་གཞན་ཡང་བདེན་པར་བཟུང་ལ། དེ་ལ་བརྟེན་ནས་རང་ལ་ཆགས་པ་དང་གཞན་ལ་ཞེ་སྡང་བ་སོགས་ཉོན་མོངས་ཐམས་

[008B] དེས་དགེ་སྡིག་གི་ལས་བསགས། ལས་ཀྱི་དབང་གིས་འཁོར་བའི་འཁོར་ལོ་རྒྱུན་མར་འཁོར་བ་སོགས་ཉེས་སྐྱོན་ཀུན་གྱི་རྩ་བ་ཡིན་པས་ལྡོག་དགོས་ལ། ལྡོག་པ་ལ་ཡང་དང་བོར་བདག་འཛིན་དེ་ཉིད་ངོས་ཟིན་དགོས། མ་ཟིན་ན་འབེན་མ་
མཐོང་བར་མངའ་འཕེན་པ་དང་འདྲ་བས་དང་པོར་དགག་བྱ་ངོས་ཟིན་པ་གཅེས་སོ། །དེ་ལྟར་ཁ་ཕྱིར་ལྟས་མ་ཡིན་པར་རང་རྒྱུད་ཀྱི་གང་ཟག་བདེན་འཛིན་ངོས་ཟིན་པར་བྱས་ནས་བདེན་འཛིན་དེས་གཟུང་བ་ལྟར་མེད་པར་ངེས་པའི་ངེས་ཤེས་བསྐྱེད་པའི་ཚུལ་ནི་
སྤྱིར་ཆོས་གང་བློ་ངོར་སྣང་ཡང། ཡང་ན་གཅིག་གི་རྣམ་པའམ། ཡང་ན་གཉིས་ལ་སོགས་པ་ཕན་ཚུན་ཐ་དད་པའི་རྣམ་པ་གང་རུང་ལས་མ་འདས་པ་བཞིན་དུ་བདེན་འཛིན་གྱིས་གཟུང་བ་ལྟར་ད་ཁོ་རང་གི་ངོས་ནས་ཡོད་ན་གཟུགས་སོགས་ཕུང་པོ་དང་གཅིག་པ་
འམ་ཐ་དད་པ་ལ་སམ་འདས། གཅིག་ཡིན་ནང་སྐྱེ་བ་སྔོན་མ་ནས་འདིར་འོངས་པ་བཞིན་དུ་ངའི་གཟུགས་སོགས་ཀྱང་འདིར་འོང་དགོས་ལ། ངའི་གཟུགས་སོགས་འཇིག་པའི་ཚེ་ང་ཡང་འཛིན་དགོས། གཞན་ཡང་ངའི་རྣམ་ཤེས། ངའི་གཟུགས་ཤེས་སོགས་
ལོངས་སྤྱོད་པ་པོ་དང། ལོངས་སྤྱོད་བྱ་སོ་སོར་ཡོད་པ་ཚད་མས་གྲུབ་པས་གཅིག་མ་ཡིན་པར་ངེས། ཐ་དད་ཡིན་ན། ད་ལྟ་རང་རེ་ལ་ཀ་བ་དང་བུམ་བ་སོ་སོར་སྣང་བ་དང། ང་དང་ངའི་ཕུང་པོ་སོ་སོར་སྣང་བ་འབྲེལ་མེད་དོན་གཞན་ཡིན་པའི་སྣང་ཚུལ་འདྲ་
དགོས་ལ། དེ་ལྟར་ན་ཡུལ་བདེན་གྲུབ་ལ་སྣང་ཚུལ་དང་གནས་ཚུལ་མཐུན་དགོས་པས་ཀ་བ་བསལ་བའི་ཤུལ་དུ་བུམ་བ་སྟོན་རྒྱུ་ཡོད་པ་ལྟར་དེའི་ཕུང་པོ་ལྔ་རེ་རེ་ནས་བསལ་བའི་ཤུལ་དུང་འདིའོ་ཞེས་ངོས་ནས་གྲུབ་བ་ཞིག་ངོས་བཟུང་རྒྱུད་དགོས་བ་ལ་དེ་ལྟར་

[009A]༄༅། །མེད་ཅིང། ངའི་གཟུགས་སོགས་ལ་ཕན་གནོད་བྱས་པས་ང་ལ་ཕན་གནོད་མི་འོང་བར་འགྱུར་པ་དང་ཐ་སྙད་དུའང་ངའི་ལག་པ་ན་བ་ལང་ན་ཞེས་པ་དང། ངའི་གཟུགས་མཐོང་བ་ལ་ང་མཐོང་བའི་ཐ་སྙད་འཐད་བས་
ཕུང་པོ་ལས་ངོ་བོ་གཞན་དུ་ང་མེད་པར་ངེས། དེ་ལྟར་བདག་འཛིན་གྱིས་གཟུང་པའི་ང་དེ་ཉིད་ཕུང་པོ་དང་གཅིག་ཏུ་ཡང་མེད། ཐ་དད་དུ་ཡང་མེད་བའི་རྒྱུ་མཚན་གྱིས་མེད་པར་ལྷང་གིས་ངེས་པ་ན་འདག་མེད་ངེས་པ་ཡིན་པས། ངེས་པ་དེ་ཉིད་ཀྱི་རྒྱུན་བསྐྱང་བར་
དགོས་ཏེ། མདོ་སྡུད་པ་ལས། གང་ཚེ་འདུས་བྱས་འདུས་མ་བྱས་དང་དཀར་ནག་ཆོས། །ཤེས་རབ་རྣམ་ཕར་བཤིག་ནས་རྡུལ་ཙམ་མི་དམིགས་ཚེ། །འཇིག་རྟེན་དག་ན་ཤེས་རབ་ཕ་རོལ་ཕྱིན་གྲངས་འགྲོ་ཞེས་སྟོང་ཉིད་རྟོགས་པ་དང་དབུ་མའི་ལྟ་བ་རྙེད་བ་
ཞེས་བྱ་ཞིང། གང་ཟག་ལྟ་བུ་ཆོས་གཅིག་རང་བཞིན་མེད་པར་ངེས་ན། ཏིང་འཛིན་རྒྱལ་བོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱར་བྱ། །ཞེས་ཆོས་གཞན་ལ་ཡང་དེའི་རིག་པ་ཁ་སྤོས་པ་ཙམ་གྱིས་རང་
བཞིན་མེད་པར་ངེས་ནུས་པས་སྲིད་བའི་རྩ་བ་གཅོད་པ་ལ་བདག་མེད་རྟོགས་པའི་ཤེས་རབ་འདི་ཉིད་མ་གཏོགས་ཐབས་གཞན་གང་གིས་ཀྱང་སྲིད་བའི་རྩ་བ་ལ་འཛིན་སྟངས་འགལ་བའི་སྒོ་ནས་ཅི་ཡང་མི་གནོད་པས་ཐར་འདོད་རྣམས་ཀྱིས་འཇུག་པར་བྱ་བའི་
སྒོ་གཅིག་པུ་ཡིན་པས་འདིར་མདོ་ཙམ་བསྟན་གྱི། རིགས་པའི་རྣམ་གྲངས་གཞན་མཐའ་ཡས་ཤིང་རྒྱས་པར་ཀླུ་སྒྲུབ་ཡབ་སྲས་ཀྱི་དགོངས་དོན་རྗེ་བཙུན་ཙོང་ཁ་པ་ཆེན་པོས་བཀྲལ་བའི་གསུང་རབ་མན་ངག་དང་བཅས་པ་ལས་ངེས་པར་བཙལ་བར་བྱའོ་

[009B] དེ་ལྟར་ཆོས་ཐམས་ཅད་ངོས་ནས་གྲུབ་པ་མེད་མོད་ཀྱང། འཕགས་པ་ཀླུ་སྒྲུབ་ཀྱིས། ཆོས་རྣམས་སྟོང་པ་འདི་ཤེས་ནས། །ལས་དང་འབྲས་བུ་རྟེན་པ་གང། །ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང། །ཞེས་པ་
དང༑ བཞི་བ་རྒྱ་བའི་འགྲེལ་པར། བུམ་པ་ལ་སོགས་པ་རྣམས་རན་གི་རྒྱུ་ལས་དེ་ཉིད་དང་གཞན་ཉིད་དུ་རྣམ་པ་ལྔར་དཔྱད་པ་ན་ཡོད་པ་མེད་དོ། །དེ་ལྟ་ན་ཡང་བརྟེན་ནས་བཏགས་པར་སྤྲང་རྩི་དང་ཆུ་དང། འོ་མ་འཛིན་པ་དང། འཆུ་བ་ལ་སོགས་པའི་བྱ་བ་
ལ་རུང་བར་འགྱུར་བ་འདི་ཅི་ངོ་མི་མཚར་བ་ཞིག་གམ་ཞེས་གསུངས་པ་ལྟར་མ་བརྟགས་མ་དབྱད་པར་གང་ཟག་འགྲོ་བ་དང་འོང་བ་ལ་སོགས་པ་བྱ་བྱེད་ཐམས་ཅད་བསྙོན་མེད་དུ་སྣང་ཞིང་འཐད་པའི་རྟེན་འབྲེལ་བསླུ་བ་མེད་པའི་ཕྱིར། ཐ་སྙད་དུ་སེམས་ཅན་གཞན་
ལ་ཇི་ལྟར་བལྟ་བར་བྱ་ཞེ་ན། ཐེག་ཆེན་གྱི་ཆོས་ཐམས་ཅད་ཀྱི་རྩ་བ་བྱང་ཆུབ་ཀྱི་སེམས་སུ་འདུས་བས་ཏེ་ཡིན་པའི་ཕྱིར་ན་སེམས་དེ་སྐྱེད་དགོས་ལ། དེ་ཡང་སྙིང་རྗེ་ཆེན་པོ་ལས་འབྱུང་བས། སེམས་ཅན་ཐམས་ཅད་ལ་སྡུག་བསྔལ་ཐམས་ཅད་དང་བྲལ་བར་
འདོད་པའི་སྙིང་རྗེ་ཆེན་པོའི་འདུ་ཤེས་སྐྱེས་བུ་མགོ་ལ་མེ་ཤོར་བ་གསོད་པ་ལྟ་བུའི་བརྩོན་འགྲུས་ཆེན་པོས་དུས་རྟག་ཏུ་རབ་ཏུ་བསྒོམ་པར་བྱའོ། །སློབ་དཔོན་ཤེས་རབ་རྒྱ་མཚོའི་འགྲེལ་པར། ཆོས་ཐམས་ཅད་བྱང་ཆུབ་ཀྱི་སེམས་སུ་འདུས་པ་ཞེས་སོགས་ཀྱི་
དོན༑ ཆོས་ཐམས་ཅད་རང་གི་བྱང་ཆུབ་ཀྱི་སེམས་ཏེ་རྟོགས་བས་བརྟགས་པ་ཙམ་ཡིན་གྱི། ཕྱི་དོན་བདེན་གྲུབ་ཏུ་འདོད་པ་རྣམས་ལྟར་མེད་ཅིང། དེ་ལྟར་མ་རྟོགས་པའི་སེམས་ཅན་ལ་སྙིང་རྗེ་བསྒོམ་པར་བྱ་ཞེས་བཤད་དོ། །འོ་ན་སྙིང་རྗེ་ཆེན་པོ་སྐྱེད་དགོས་

[010A]༄༅། །པའི་རྒྱུ་མཚན་དང་བ་སྐྱེད་ཚུལ་ཇི་ལྟར་ཡིན་ཞེ་ན། དབུ་མ་འཇུག་པ་ལས། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྦྱོད་གནས་ལ་སྨིན་པ་ལྟ་བུར་
འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི། །ཞེས་སངས་རྒྱས་ཀྱི་གོ་འཕང་ཐོབ་པར་བྱ་བ་ལ་སྙིང་རྗེ་ཆེན་པོ་ཡོད་ན་སྡུག་བསྔལ་ཅན་འཅི་རྣམས་བདག་གིས་སྒྲོལ་བར་བྱེད་དགོས་ལ། དེ་ཡང་སངས་རྒྱས་ཀྱི་གོ་འཕང་ཐོབ་བ་ལ་
རག་ལས་པར་འདུག་པས་ཅི་ནས་སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་འདྲེན་པར་བྱེད་པས་དང་པོར་གལ་ཆེ། སེམས་བསྐྱེད་ཟིན་ནས་ཚོགས་གཉིས་གསོག་པ་ལ་བསྐུལ་བ་དང། བྱང་ཆུབ་སེམས་དཔའི་རླབས་ཆེན་གྱི་སྤྱོད་པ་ལ་
སྐྱིད་ལུག་སྟེ་དམན་ལམ་དུ་མི་གོལ་བ་ཡང། སྙིང་རྗེ་ཆེན་པོས་བྱེད་པས་བར་དུ་གལ་ཆེ། སངས་རྒྱས་ནས་ཀྱང་ཉན་རང་ལྟར་རང་ཉིད་ཞི་བར་མི་མནལ་བར་གཞན་གྱི་དོན་ཁོ་ནར་ལྷུར་མཛད་པ་ཡང་སྙིང་རྗེ་ཆེན་པོའི་གཞན་དབང་གིས་ཡིན་བས་ཐ་མར་
གལ་ཆེ་བར་གསུངས། རྒྱུད་རྣམ་སྣང་མངོན་བྱང་ལས་ཀྱང། ཐམས་ཅད་མཁྱེན་པའི་ཡེ་ཤེས་ནི་སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱི་མཐར་ཕྱིན་པ་ཡིན་ནོ། །ཞེས་པ་དང། ཆོས་
ཡང་དག་པར་བསྡུད་པའི་མདོ་ལས། བཅོམ་ལྡན་འདས་བྱང་ཆུབ་སེམས་དཔས་ཆོས་རབ་ཏུ་མང་པོ་ལ་བསླབ་བར་མི་བགྱིའོ། །བཅོམ་ལྡན་འདས། བྱང་ཆུབ་སེམས་དཔས་ཆོས་གཅིག་རབ་ཏུ་བཟུང་ཞིང་རབ་ཏུ་རྟོགས་པར་བགྱིས་ན། སངས་རྒྱས་

[010B] །ཆོས་གཅིག་པུ་གང་ཞེ་ན་འདི་ལྟ་སྟེ། སྙིང་རྗེ་ཆེན་པོའོ། །བཅོམ་ལྡན་འདས་སྙིང་རྗེ་ཆེན་པོས་ནི་སངས་རྒྱས་ཀྱི་ཆོས་ཐམས་ཅད་བྱང་ཆུབ་སེམས་དཔའ་རྣམས་ཀྱི་ལག་མཐིལ་དུ་མཆིས་པ་
ལགས་སོ། །བཅོམ་ལྡན་འདས་དཔེར་བགྱི་ན། འཁོར་ལོས་སྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དེ་གང་དུ་མཆིས་པ་དེར་དཔུང་གི་ཚོགས་ཐམས་ཅད་མཆིའོ། །བཅོམ་ལྡན་འདས་དེ་བཞིན་དུ་བྱང་ཆུབ་སེམས་དཔའི་སྙིང་རྗེ་ཆེན་པོ་གང་དུ་མཆིས་པ་དེར་
སངས་རྒྱས་ཀྱི་ཆོས་ཐམས་ཅད་མཆིའོ། །བཅོམ་ལྡན་འདས་འདི་ལྟ་སྟེ། དཔེར་ན་ཉི་མ་ཤར་བ་ན་སེམས་ཅན་ཐམས་ཅད་ཀྱི་བྱ་བ་མང་བར་འགྱུར་རོ། །བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོ་གང་དུ་ཤར་བར་གྱུར་པ་དེར་བྱང་ཆུབ་སེམས་དཔའི་ཆོས་
ཀྱི་བྱ་བ་ཤིན་ཏུ་མང་བར་འགྱུར་རོ། །བཅོམ་ལྡན་འདས་འདི་ལྟ་སྟེ། སྲོག་གི་དབང་པོ་མཆིས་ན། དབང་པོ་གཞན་རྣམས་འབྱུང་བར་འགྱུར་རོ། །བཅོམ་ལྡན་འདས་དེ་བཞིན་དུ་སྙིང་རྗེ་ཆེན་པོ་མཆིས་ན་བྱང་ཆུབ་ཀྱི་ཕྱོགས་ཀྱི་ཆོས་གཞན་རྣམས་
འབྱུང་བར་འགྱུར་རོ། ཞེས་སྙིང་རྗེ་ཆེན་པོ་ཡོད་ན་དེ་ལས་བྱང་ཆུབ་ཀྱི་སེམས་ལ་སོགས་པ་བྱང་ཆུབ་སེམས་དཔའི་ཡོན་ཏན་ཐམས་ཅད་འབྱུང་ཞིང་བརྟེན་བ། དཔེར་ན་སྲོག་ཡོད་ན་དབང་པོ་གཞན་ཐམས་ཅད་དེ་ལ་བརྟེན་ནས་འབྱུང་བ་དང་འདྲ་བ་སོགས་
དཔེ་དུ་མས་བསྟན་ཅིང་བ་ཚ་ཆུ་ཀླུང་ཅན་ཞེས་པའི་མདོ་ལས། གང་ཞིག་སེམས་ཅན་རྣམས་ལ་སྙིང་རྗེ་ལྡན་པས་རབ་འཇུག་ན། །དེས་ནི་ངལ་མཆོད་ཅིང་བསྟན་ལ་གཅེས་པར་རབ་ཏུ་བཟུང། །གང་ལ་ཚུལ་ཁྲིམས་ཐོས་དང་སྙིང་རྗེ་བློ་གྲོས་གྶ་

[011A]༄༅། །ཡོད་པ། །དེ་ལྟར་དེས་ནི་བདེ་པར་གཤེགས་པ་རྟག་ཏུ་མཆོད་པར་གྱུར་པ་ཡིན། །སེམས་ཅན་ཕན་པའི་དབང་དུ་བྱས་ནས་ངས་འདི་བསྒྲུབས་པ་སྟེ། །སྐུ་འདི་སེམས་ཅན་དོན་ཉིད་ཁོ་ནར་ཀུན་ནས་བསྐྱེད་པ་ལ། །གང་
ཞིག་ཡིད་ཀྱིས་ཀྱང་ནི་སེམས་ཅན་དག་ལ་གནོད་བྱེད་པ། །དེ་ནི་ཇི་ལྟར་ངལ་བརྟེན་ཏེ་ངལ་ལྟོས་བྲལ་ཡིན། །གང་གིས་ཡིད་ལ་དགའ་བ་བསྐྱེད་ན་མཆོད་པ་ཡིན་པས་ན། །སེམས་ཅན་དག་ལ་ཕན་ན་དེ་ནི་ཆུང་ཡང་མཆོད་པ་ཡིན། །འཚེ་བའི་བདག་ཉིད་
ཅན་དང་གཞན་ལ་གནོད་བ་འབྱུང་བ་ཡི། །མཆོད་པ་ལེགས་པར་སྦྱར་བ་ཡིན་ཡང་མཆོད་པར་འགྱུར་མ་ཡིན། །ཆུང་མ་རྣམས་དང་བུ་དང་དབང་ཕྱུག་རྒྱལ་སྲིད་ཆེན་པོ་དང། །ཤ་རྣམས་དང་ནི་ཁྲག་དང་ཚིལ་དང་ལུས་རྣམས་དང་ནི་མགོ་གང་རྣམས་ཁོ་
ན་དགའ་བའི་དབང་བྱས་ང་ཡིས་བཏང་བ་སྟེ། །གང་ཞིག་དེ་ལ་འཚེ་ན་དེ་ནི་ང་ལ་གནོད་པ་ཡིན། །སེམས་ཅན་རྣམས་ལ་མཆོག་ཏུ་ཕན་ན་ང་ལ་མཆོད་མཆོག་ཡིན། །སེམས་ཅན་རྣམས་ལ་གནོད་པའི་མཆོག་ནི་ང་ལ་གནོད་མཆོག་ཡིན། །ང་དང་སེམས་ཅན་
དག་ནི་བདེ་དང་སྡུག་བསྔལ་མཚུངས་འདོད་པས། །གང་ཞིག་སེམས་ཅན་གནོད་བྱེད་དེ་ནི་ངལ་ཇི་ལྟར་མོས། །སེམས་ཅན་བསྟེན་ནས་ང་ཡིས་སྐྱོབ་པ་མཉེས་དང་དགེ་བ་བྱས། །སེམས་ཅན་དག་ལ་བརྟེན་ནས་དོན་བསྒྲུབས་ཕ་རོལ་ཕྱིན་པའང་ཐོབ། །སེམས་
ཅན་དོན་ལ་ཡིད་ལ་བརྩོན་པ་བསྐྱེད་ནས་བདུད་བཏུལ་ཏེ། །དེ་བཞིན་སེམས་ཅན་ཉིད་སྤྱོད་གང་ཡིན་པ་ཡིས་སངས་རྒྱས། །ཞེས་གསུངས་པ་ལྟར་བྱང་ཆུབ་སེམས་དཔའ་རྣམས་ཀྱིས་སེམས་ཅན་ཐམས་ཅད་ལ་བུ་གཅིག་པ་ལ་བརྩེ་བའི་མ་ལྟར་སྙིང་རྗེ་

[011B] སྙིང་རྗེ་དེས་གཞན་དོན་དུ་དཀའ་བ་མཐའ་ཡས་པར་སྤྱད་དེས་སངས་རྒྱས་པ་དང། སངས་རྒྱས་ནས་ཆོས་ཀྱི་འཁོར་ལོ་བསྐོར་བ་སོགས་ཀྱི་མཛད་པ་མཐའ་དག་སེམས་ཅན་ལ་ཕན་བདེ་འབའ་ཞིག་གི་རྒྱུར་མཛད་ལ། དེས་ན་སེམས་ཅན་
ལ་གནོད་པའི་ལས་བྱས་ན་སངས་རྒྱས་ལ་གནོད་པ་དང། སེམས་ཅན་ལ་ཕན་པ་བསྒྲུབས་ན་སངས་རྒྱས་ལ་ཕན་པ་བསྒྲུབས་པ་དང་འདྲ་བར་དགོངས་ཤིང། ཐ་ན་སེམས་ཅན་གྱི་ལོངས་སྤྱོད་འཕྲོག་པ་ལྟ་བུ་གནོད་ཅིང་སྡིག་དང་འབྲེལ་བས་མཆོད་བའི་བྱེ་
བྲག་མཐའ་ཡས་པ་ཕུལ་ཡང་མི་དགྱེས་པ། དཔེར་ན་བུའི་ཤ་ནས་བཅད་དེ་མ་ལ་བྱིན་ན་མི་དགའ་བའི་ཁར་སྡུག་བསྔལ་བསྐྱེད་པ་དང་མཚུངས་པ་སོགས་སྙིང་རྗེ་ཆེན་པོའི་ཕན་ཡོན་གྱིས་ཡིད་དྲངས་ནས་རྒྱུད་ལ་བསྐྱེད་པར་བྱ་དགོས་ཤིང། ཇི་ལྟར་བསྐྱེད་
པ་ལ༑ སྔོན་དུ་སེམས་ཅན་ཐམས་ཅད་མར་ཤེས་དྲིན་དྲན་ལ་སོགས་པ་བསྒོམ་པ་དང། སྙིང་རྗེ་དངོས་བསྒོམ་པ་དང། དེ་ལ་བརྟེན་ནས་བྱང་ཆུབ་ཀྱི་སེམས་བསྐྱེད་པའི་ཚུལ་ལོ། །དང་པོ་ནི་ད་ལྟ་རང་རོའི་སེམས་སྐད་ཅིག་རྒྱུན་མི་ཆད་དུ་འབྱུང་བ་བཞིན་
དུ་སྐྱེས་མ་ཐག་པའི་སེམས་ལ་ཡང་རིགས་འདྲ་སྔ་མ་བར་མཆད་པ་ཡོད་པས་རང་གི་སེམས་ཀྱི་རྒྱུན་ལ་འདི་ཚུན་ཆད་དུ་ཡོད་ལ་ཕན་ཆད་དུ་མེད་ཅེས་ཐོག་མ་བཟུང་དུ་མེད་པའི་ཕྱིར། འཁོར་བར་སྐྱེ་བ་བླངས་པ་གྲངས་ཀྱིས་མཆོད་པ་ནི། མྱ་ངན་བསལ་
བ་ལས། ཡང་དང་ཡང་དུ་དམྱལ་བ་ན། །ཟངས་ཞུན་བསྐོལ་བ་གང་འཐུངས་པ། །རྒྱ་མཚོའི་ནང་གི་ཆུ་ལ་ཡང། །དེ་ཡི་ཚད་ཙམ་ཡོད་མ་ཡིན། །ཁྱི་དང་ཕག་ཏུ་གྱུར་པ་ན། །མི་གཙང་བ་ནི་གང་ཟོས་པ། །རི་ཡི་རྒྱལ་པོ་ལྷུན་པོ་ཡི། །ཚད་ལས་ཤིན་ཏུ་ལྷག་

[012A]༄༅། །པར་འགྱུར། །མཛའ་བཤེས་རབ་ཏུ་ཕྲལ་བ་ཡིས། །འཁོར་བའི་གནས་སུ་གང་དུས་པ། །མིག་གི་མཆི་མའི་ཐིགས་པ་ཡི། །སྣོད་དུ་རྒྱ་མཚོ་རུང་མ་ཡིན། །ཕན་ཚུན་དག་ཏུ་རྩོད་པའི་ཕྱིར། །མགོ་བོ་བཅད་པ་གང་ཡིན་པ།།
སྤུངས་ན་དེ་ལྟར་མཐོ་བ་ནི། །ཚངས་པའི་འཇིག་རྟེན་ལས་ཀྱང་ཐལ། །སྲིན་བུར་གྱུར་ཅིང་རབ་བཀྲེས་པས། །ས་ལུད་ཟོས་པ་གང་ཡིན་པ། །འོ་མའི་རྒྱ་མཚོ་ཆེ་ནང་དུ། །དེ་ཡིས་བཀང་ན་ཤིན་ཏུ་འགེང། །ཞེས་དམྱལ་བར་སྐྱེས་ཏེ་ཟངས་ཞུན་འཐུངས་པ་
ཕྱོགས་གཅིག་ཏུ་བསགས་ན་རྒྱ་མཚོ་ལས་ཀྱང་མང་ཞིང། དུད་འགྲོར་གྱུར་ཏེ་མི་གཙང་བ་ཟོས་པ་བསགས་ན་རི་རབ་ལས་མཐོ་བ་དང། དགྲས་རང་གི་མགོ་བཅད་པ་ཕྱོགས་གཅིག་ཏུ་སྤུངས་ན་ཚངས་པའི་འཇིག་རྟེན་ལས་ཐལ་བ་སོགས་སུ་གསུངས་པས་
སྔོན་ཆད་བཟང་ངན་གྱི་ལུས་མཐའ་དང་ཚད་བཟུང་མེད་པ་ཞིག་བླངས་ཤིང། སྐྱེ་བ་སྔོན་མ་མངལ་སྐྱེས་ཀྱི་སྐབས་ཐམས་ཅད་དུ་མངལ་དུ་འཛིན་པའི་མ་རེ་ཡོད་ལ། དེ་ཡང་སེམས་ཅན་གཅིག་གིས་རྟག་པར་མ་བྱས་པ་མ་ཡིན་པ་མངོན་སུམ་གྱི་རིགས་
པ་དང་དྲི་མ་མེད་པའི་མདོ་ལུང་ལས་ལེགས་པར་འགྲུབ། དེས་ན་སེམས་ཅན་རེ་རེས་ཀྱང་རང་གི་མ་གྲངས་མེད་པ་བྱས་པ་ལ་ངེས་པ་བསྐྱེད་ནས་དྲིན་བསམ་པ་ནི། མས་རང་ཉིད་ལ་དང་བོར་ཡུན་རིང་པོའི་བར་དུ་མངལ་དུ་བཟུང། ཁ་ཟས་སྤྱོད་ལམ་
ལ་སོགས་པ་ལྟོ་ན་གནས་པ་ལ་གནོད་ཀྱི་དོགས་ནས། མ་རང་ཅི་བདེར་མི་སྤྱོད་ཅིང། མངལ་དུ་བཟུང་བ་དག་ཕྱིར་བཙས་པ་སོགས་ཀྱི་ཚེ་ལུས་སེམས་ཀྱི་སྡུག་བསྔལ་བཟོད་གླགས་མེད་པར་མྱོང། མངལ་ནས་ཕྱིར་བཙས་ནས་རང་གི་སྙིང་དང་འདྲ་

[012B] ཤའི་དྲོད་ལ་སྦྱར། ཟས་ལ་སོགས་པ་ཁས་བསྙོད། མི་གཙང་བ་ལག་པས་ཕྱིས། སྙན་པའི་མིང་ནས་བོས་ཤིང་བརྩེ་བའི་མིག་གིས་ལྟས། ནད་དང་གནོད་པ་ལ་སོགས་བྱུང་གི་དོགས་ཉིན་མཚན་ཐམས་
ཅད་དུ་བདེ་བའི་སྐབས་མེད། གཅེས་ཤིང་འཕངས་པའི་ཟས་ནོར་ལོངས་སྤྱོད་ཐམས་ཅད་ཀྱང་བུ་ལ་བརྩེབས་བྱིན། །མདོར་ན་མ་རང་གིས་ཤེས་པ་དང་ནུས་པ་ཅི་ཡོད་ཀྱིས་བུ་ལ་ཕན་མ་བཏགས་པ་དང། གནོད་པ་ལས་མ་བསྐྱབས་པ་མེད། བཙས་
མ་ཐག་པའི་འབུ་དང་འདྲ་བ་གཞན་གྱིས་བལྟ་ཡང་མི་བཟོད་པ་ཞིག་ད་ལྟ་གནས་སྐབས་འདི་འདྲ་བར་བསྐྱེད་པ་སོགས་དྲིན་ཤིན་ཏུ་ཆེ་བདེ་བཞིན་དུ་སེམས་ཅན་ཐམས་ཅད་ཀྱིས་མ་བྱས་པའི་གནས་སྐབས་སུ་དྲིན་དེ་དང་འདྲ་བར་བསྐྱངས་ཤིང་བུར་ཤི་
བའི་སྡུག་བསྔལ་གྱིས་མ་གཡང་དུ་མཆོངས་པ་ཡང་གྲངས་མེད་པ་ཞིག་བྱས་པ་སོགས་དྲིན་ཅན་ཤ་སྟག་ལ། སྐྱེས་བུ་འགའ་ཞིག་ཚེ་འདིའི་མ་དང་བྲལ་ནས་ཡུན་རིང་ལོན་པ་སླར་ངོ་མི་ཤེས་པ་དང་འདྲ་བར་སྐྱེ་འཆི་འཁོས་ནས་ངོ་མ་ཤེས་པ་ཡིན་པས་
དྲིན་ཅན་གྱི་མ་རྣམས་ཡལ་བར་བོར་ན་ཤིན་ཏུ་ཁྲེལ་ཆུང་བ་ནི། སློབ་སྦྲིངས་ལས། ཉེ་དུ་འཁོར་བའི་རྒྱ་མཚོའི་ནང་དུ་ཆུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་འཆི་འཕོས་པས་ངོ་མ་ཤེས་པ་དེར་བོར་ནས། །གལ་ཏེ་གཅིག་ཐར་བྱེད་ན་
དེ་ལས་ཁྲེལ་བོར་མེད། །ཅེས་པ་ལྟར་རོ། །གཉིས་པ་ནི། དེ་ལྟར་སེམས་ཅན་ཐམས་ཅད་དྲིན་ཅན་གྱི་མ་ཤ་སྟག་ཡིན་པ་ལ། རྒྱལ་སྲས་ཆེན་པོ་ཞི་བ་ལྷས། ཉོན་མོངས་ཀྱིས་སྨྱོ་གཏི་མུག་ལྡོངས། །གཡངས་མང་པོའི་ལམ་དུ་ནི། །གོམ་པ་རེ་རེས་བརྡེག་

[013A]༄༅། །འཆའ་བ། །བདག་དང་གཞན་རྟག་མྱ་ངན་གཞི། །འགྲོ་བ་རྣམས་ནི་སྡུག་བསྔལ་མཚུངས། །ཞེས་གསུངས་པ་ལྟར། ཚེ་འདིའི་མ་མིག་ལོང། ལོང་འཁྲིད་ཀྱང་མེད། གཡངས་འཇིགས་སུ་རུང་བ་ཞིག་གི་ཁར་གོམ་
པ་འཁྱོར་ཏེ་འགྲོ་བ་ལ་སྙིང་རྗེ་བ་བཞིན་དུ། མ་སེམས་ཅན་ཐམས་ཅད་བླང་དོར་ལ་བལྟ་བའི་མིག་ནི་ལོང། དགེ་བའི་བཤེས་གཉེན་ལ་སོགས་པ་དམ་བས་ནི་མ་ཟན། འདོད་པ་བདེ་བ་འདོད། སྡུག་བསྔལ་མི་འདོད་ཀྱང་རང་ཉིད་བདེ་བའི་ཕྱིར་
གཞན་ལ་གནོད་པ་སྣ་ཚོགས་པ་དང། རང་ཉིད་ཀྱི་དོན་དུང་རྒྱལ་ཕྲག་དོག་སོགས་སྡིག་པ་མི་དགེ་བ་སྣ་ཚོགས་བ་ཞིག་བསགས་པས་དམྱལ་བ་ལ་སོགས་པའི་སྡུག་བསྔལ་མི་བཟད་པ་མྱོང་བཞིན་པ་དང། ལྷ་དང་མི་ལ་སོགས་བདག་ཀྱང་རྒྱལ་པོའི་
ཁྲིམས་རའི་ཉེས་ཅན་རེ་ཞིག་བདེ་བར་བཞག་ཀྱང་སླར་ཆད་ལས་སྣ་ཚོགས་བས་གསོད་ངེས་པ་དང་འདྲ་བར། ངན་སོང་གི་གནས་སུ་སྡུག་བསྔལ་མྱོང་བར་ངེས་པ་དང། བདེ་བ་ལྟར་སྣང་ཡང་སྦྲང་བུར་ར་སྣབས་ལ་ཆགས་བལྟར་སྡུག་བསྔལ་ལ་བདེ་བར་
འཛིན་པའི་འདུ་ཤེས་ཕྱིན་ཅི་ལོག་ཤ་སྟགས་པས་འདི་ལྟ་བུའི་སྡུག་བསྔལ་ཅན་རྣམས་སྙིང་རེ་རྗེ། སྡུག་བསྔལ་འདི་དག་དང་བྲལ་ན་སྙམ་པའི་སྙིང་རྗེ་ཆེན་པོ་བསྒོམ་པར་བྱའོ། །དེ་ཡང། སློབ་དཔོན་ཀ་མལ་ཤཱི་ལ་སོགས་ཀྱི་དགོངས་བལྟར་དང་བོར་རང་གིས་
ལ་སོགས་པ་གཉེན་རྣམས་ལ་འཁོར་བ་སྦྱི་དང་བྱེ་བྲག་གི་སྡུག་བསྔལ་བསམས་ཏེ་སྙིང་རྗེ་བསྒོམ། དེ་ནས་པར་མའི་སེམས་ཅན། མཐར་དགྲ་རྣམས་ལའང་ད་ལྟ་དགྲར་སྣང་བ་ནི་ཚེ་རབས་སྔ་མ་རང་གིས་ཕར་གནོད་པ་བྱས་པའི་འབྲས་བུ་དང། གང་ཟག་

[013B] ཚེ་རབས་སྔ་མ་མང་པོར་མ་ལ་སོགས་པའི་གཉན་གྱི་དྭངས་མར་གྱུར་ཏེ་བདག་གིས་ཀྱང་དེ་དང་སྐད་ཅིག་ཙམ་ཡང་འབྲལ་མི་ཕོད། འདིས་ཀྱང་
བདག་མེད་ན་སྡོད་མི་ཕོད་པའི་མཛའ་གཅུགས་བྱས་པ་ཡིན་པ་ལ། འདི་ལྟ་བུའི་ཁོང་ཁྲོ་བ་བགྱིས་ན། སྤྱིར་ཡུལ་ཁྱད་པར་ཅན་ལ་ཁོང་ཁྲོ་སྐད་ཅིག་མ་རེ་རེས་ཀྱང། རྒྱལ་སྲས་ཆེན་པོ་ཞི་བ་ལྷས། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་
མཆོད་ལ་སོགས། །ལེགས་སྦྱད་གང་ཡིན་དེ་ཀུན་ཀྱང། །ཁོང་ཁྲོ་གཅིག་གིས་འཇོམས་པར་བྱེད། །ཅེས་བསྐལ་པ་སྟོང་དུ་བསགས་པའི་དགེ་རྩ་འཇོམས་པར་གསུངས་ན། བདག་གིས་སྔོན་ཆད་དགེ་བ་སྟོབས་ཆུང་བསགས་པ་ཐམས་ཅད་ཀྱང་འཇོམས་ཤིང་
ཚེ་འདིར་ཡང་ཁོང་ཁྲོ་བས་སེམས་བདེ་བར་མི་གནས་པ་དང། ཕྱི་མ་མནར་མེད་པའི་དམྱལ་བར་ངེས་བར་སྐྱེ་བས་མི་དགེ་བའི་སེམས་དེ་སྤངས་ནས་ཡིད་དུ་འོང་བའི་སེམས་ཅན་འདི་ཉམ་ཐག་བའི་སྡུག་བསྔལ་འདི་ལས་ཐར་ན་ཅི་མ་རུང། ཐར་བར་གྱུར་ཅིག་ཐར་
བར་བྱའོ་སྙམ་དུ་སྙིང་རྗེ་ཆེན་པོ་དང། མཐར་སེམས་ཅན་ཐམས་ཅད་ལ་དམིགས་ཏེ་བསྒོམ་པར་བྱ་བ་མན་ངག་ཡིན་ལ། ཡང་དཔའ་བོས་གཡུལ་སྤྲོད་པའི་ཚེ། དང་པོར་ཕ་རོལ་གྱི་དཔའ་བོ་དང་གཙོ་བོར་གྱུར་བ་ཉིད་གཞོམས་ན། གཞན་འདུལ་སླ་བ་བཞིན་
དུ་རང་ལ་གང་གནོད་པ་དང། གང་སྙིང་ན་བའི་སེམས་ཅན་ལ་ལྷག་པར་དུ་དྲིན་ཆེ་ལུགས་སྡུག་བསྔལ་ལུགས་སོགས་སྒོ་མཐའ་ཡས་བ་ནས་བསམས་ཏེ། སྙིང་རྗེ་སྐྱེས་ན་གཞན་ལའང་སྐྱེ་སླ་བའི་སྐབས་ཀྱང་ཡོད་པས་རང་གི་བློ་དང་བསྟུན་ཏེ་ཅི་ནུས་ཀྱིས་

[014A]༄༅། །འབད་བར་བྱའོ། །གསུམ་པ་ནི། ད་ལྟར་མར་གྱུར་བའི་སེམས་ཅན་དེ་དག་སྡུག་བསྔལ་དང་བྲལ་ན་སྙམ་པ་ཙམ་གྱིས་མི་ཆོག་པ་དཔེར་ན་ཚེ་འདིའི་མཆུས་ཁྱེར་བལྟ་བུའི་སྡུག་བསྔལ་དྲག་པོ་བྱུང་བའི་ཚེ། དེ་དང་བྲལ་ན་སྙམ་
བའི་སྙིང་རྗེ་བ་ཙམ་ལས་དངོས་སུ་སྡུག་བསྔལ་དེ་ལས་འདོན་བའི་ཐབས་ལ་མི་བརྩོན་བར་རང་ཉིད་ཅི་བདེར་བསྡད་ན། དེ་ལས་ངོ་ཚ་དང་ཁྲེལ་ཆུང་བ་མེད་པ་བཞིན་སེམས་ཅན་རྣམས་སྡུག་བསྔལ་གསུམ་གྱིས་རྒྱུན་ཆད་མེད་པར་མནར་བ་ལ་སྙིང་རྗེ་བཞིན་དུ་
བཞག་ན་ཤིན་ཏུ་ཐ་ཆད་པས་རང་གིས་ཁུར་བླངས་ཏེ་སྡུག་བསྔལ་སེལ་བའི་ཐབས་ལ་འབད་དགོས། ཐབས་དེ་ཡང་ད་ལྟ་བདག་ཅག་ལ་སེམས་ཅན་གཞན་ཕར་ཞོག་བླང་དོར་ཕྱིན་ཅི་མ་ལོག་པ་ལ་ཞུགས་པའི་སྒོ་ནས་རང་གི་མགོ་ཡང་འདོན་པར་མི་ནུས་པས་
ན་སེམས་ཅན་ཐམས་ཅད་ཀྱི་དོན་འབད་མེད་ཀྱིས་སྒྲུབ་ནུས་པ་ཞིག་གི་གོ་འཕང་རྙེད་དགོས་པས། དེ་ནི། སྤེལ་མར་བསྟོད་པ་ལས། གང་ཞིག་ལ་ནི་ཉེས་པ་ཀུན། །གཏན་ནས་ཡོངས་ཡེ་མི་མངའ་ཞིང། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་
ཅད་གནས་གྱུར་པ། །གལ་ཏེ་སེམས་ཞིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བསྐུར་བ་དང། །དེ་ཡི་བསྟན་ལ་གནས་པའི་རིགས། །ཞེས་གསུངས་པ་བཞིན་སངས་རྒྱས་ནི་སྒྲིབ་གཉིས་བག་ཆགས་དང་བཅས་པ་སོགས་སྐྱོན་དང་ཉེས་
བརྡུལ་ཙམ་མི་མངའ་ཞིང་སྤངས་རྟོགས་ཀྱི་ཡོན་ཏན་མཐའ་དག་དང་ལྡན། སེམས་ཅན་ཐམས་ཅད་ལ་བརྩེ་བ་སྙིང་རྗེ་ཆེན་པོས་ཉེ་རིང་མེད་ཅིང་དོན་འབད་མེད་དུ་མཛད་ནུས་པས་འཇིག་རྟེན་པའི་ལྷ་དང་ཕྱི་རོལ་བའི་སྟོན་པ་ལ་སོགས་པ་མཐའ་དག་ལས་

[014B] སངས་རྒྱས་དེའི་སྐུ་མཐོང་བ། གསུང་ཐོས་པ། ཐུགས་ཏིང་ངེ་འཛིན་གྱི་སྐད་ཅིག་མ་རེ་རེས་ཀྱང་སེམས་ཅན་ཚད་མེད་གྲངས་མེད་པ་སྨིན་གྲོལ་ལ་འགོད་ཅིང། དངོས་སུ་སངས་རྒྱས་མཇལ་བ་ལ་སོགས་པ་ལྟ་ཅི། སངས་རྒྱས་
ལ་དང་བའི་སྒོ་ནས་ལུས་ཀྱི་ཕྱག་གཅིག་ཙམ་བཙལ་ཡང་ལུས་དེས་ནོན་པའི་འོག་གསེར་གྱིས་གཞི་ལ་ཐུག་པའི་བར་གྱི་རྡུལ་གྲངས་དང་མཉམ་པའི་འཁོར་ལོས་སྒྱུར་རྒྱལ་ཐོབ་བར་བཤད་པས་སྲི་ཞུ་ཆུང་དུས་ཀྱང་ཚོགས་རླབས་པོ་ཆེ་རྫོགས་ཤིང། སྒྲིབ་
པ་ཚད་མེད་པ་འདག་པར་བཤད་པ་སོགས་རྒྱལ་བའི་སྐུ་གསུང་ཐུགས་འཕྲིན་ལས་དང་བཅས་པའི་ཡོན་ཉན་དང་ཕན་ཡོན་དྲན་པའི་སྒོ་ནས། བདག་ལ་ཡང་སངས་རྒྱས་ཀྱི་སྐུ་དེ་འདྲ་བ་ཞིག་གསུང་དེ་འདྲ་བ་ཞིག་ཐུགས་དང་འཕྲིན་ལས་དེ་འདྲ་བ་ཞིག་
ཡོད་ན་རང་དོན་སྤངས་རྟོགས་མཐར་ཕྱིན་པར་མ་ཟད། མ་འདི་དག་ཐམས་ཅད་ཀྱི་སྡུག་བསྔལ་ཐམས་ཅད་སེལ་ཅིང་དགོས་པའི་དོན་བདེ་བ་ཐམས་ཅད་སྒྲུབ་ནུས། དེ་ཡང་སེམས་ཅན་རྣམས་ཀྱི་སྔོན་ཆད་འཁོར་བའི་ཕུན་ཚོགས་ཐམས་ཅད་ཐོབ་མྱོང་བ་ཤ་
སྟག་ཡིན་ཡང། ད་ལྟ་སྣང་ཚུལ་སྣ་ཚོགས་པ་འདི་འདྲ་བས་གནས་སྐབས་ཀྱི་བདེ་བ་དེ་ཙམ་མ་ཡིན་པར་སངས་རྒྱས་ཀྱི་གོ་འཕང་ལྡོག་ཏུ་མེད་པའི་བདེ་བ་དམ་པ་ལ་སྦྱོར་བའང་ནུས་པ་འདུག་དེས་ན་བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་
ཀྱི་གོ་འཕང་ཅི་ནས་ཀྱང་ཐོབ་པར་བྱའོ་སྙམ་པའི་བསམ་པ་དེ་ལ་བྱང་ཆུབ་ཀྱི་སེམས་ཟེར་བས། བསམ་པ་དེ་ཉིད་ཤུགས་དྲག་པོ་ཡང་ནས་ཡང་དུ་བསྐྱེད་ཅིང། ཁ་འདོན་ལ་སོགས་པ་ཐ་ན་དུད་འགྲོ་ལ་ཟན་ཁམ་གཅིག་བྱིན་པ་ཙམ་གྱི་དགེ་བ་བསགས་

[015A]༄༅། །པའི་རྗེས་སུ། དགེ་རྩ་འདི་ལ་བརྟེན་ནས་བདག་གིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཐོབ་པར་ཤོག་ཅིག་སྙམ་པའི་སྨོན་ལམ་ཞེ་ཐག་པ་ནས་བཏབ་ན་བྱང་ཆུབ་སེམས་དཔའི་སྤྱོད་པ་ཞེས་
བྱ་ལ༑ སེམས་དེ་སྐྱེས་པ་ཙམ་གྱིས་བྱང་ཆུབ་སེམས་དཔའ་ཞེས་བྱ་བའི་གྲངས་སུ་འགྲོ་སྟེ། སྤྱོད་འཇུག་ལས། དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་གྱུར་ཏོ། །ཞེས་གསུངས། གཞན་ཡང་བདག་གཞན་ཐམས་ཅད་བདེ་བ་
འདོད་སྡུག་བསྔལ་མི་འདོད་པར་མཚུངས་པ་ལ། སྔོན་ཆད་བདག་གཅེས་པར་བཟུང་ནས་བདག་གི་ཕྱིར་གཞན་ལ་གནོད་པ་དང། བདག་བདེ་བ་བསྒྲུབས་པས་ད་ལྟའི་བར་འཁོར་བར་སྡུག་བསྔལ་ཞིང། རང་ཡལ་བར་དོར་ཏེ་གཞན་གྱི་
དོན་སྒྲུབས་ན། སྤྱོད་འཇུག་ལས། མང་དུ་བཤད་ལྟ་སྨོས་ཅི་དགོས། །བྱིས་པ་རང་གི་དོན་བྱེད་དང། །ཐུབ་པ་གཞན་གྱི་དོན་བྱེད་པ། །འདི་གཉིས་ཀྱི་ནི་ཁྱད་པར་ལྟོས། །ཞེས་སངས་རྒྱས་ཀྱིས་སྔོན་རང་ལས་གཞན་གཅེས་པར་བཟུང་སྟེ་
གཞན་དོན་འབའ་ཞིག་བསྒྲུབས་པས་ད་ལྟ་སངས་རྒྱས་ཞེས་བྱ་བའི་གོ་འཕང་འདི་ལྟ་བུ་ཞིག་བརྙེས། བདག་ཀྱང་འདི་འདྲ་བ་ཞིག་འོང་རྒྱུ་ལ། རང་གཅེས་འཛིན་གྱིས་བསླུས་པ་ཡིན་པ་འདུག་སྙམ་ནས་རང་ལས་གཞན་གཅེས་པར་འཛིན་ཅིང་
གཞན་དོན་དུ་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ཐམས་ཅད་ལ་དངོས་སུ་འབད་པས་སློབ་ཅིང། མི་ནུས་པ་རྣམས་ལའང་བདག་གིས་འདི་འདྲ་བའི་བྱང་ཆུབ་སེམས་དཔའ་ཆེན་པོ་རྣམས་ཀྱི་མཛད་པ་རྣམས་ལ་ཇི་ལྟ་བ་བཞིན་དུ་བསླབ་ནུས་པར་

[015B] སྤྱོད་འཇུག་ལས། སེམས་ཅན་རྣམས་ཀྱི་ཀླད་ནད་ཙམ༑ ༑བསལ་ལོ་སྙམ་དུ་བསམས་ན་ཡང། །ཕན་འདོགས་བསམ་པ་དང་ལྡན་ཏེ། །བསོད་ནམས་དཔག་མེད་ལྡན་གྱུར་ན། །སེམས་ཅན་རེ་རེའི་མི་
བདེ་བ། །དཔག་ཏུ་མེད་པ་བསལ་འདོད་ཅིང། །རེ་རེའང་ཡོན་ཏན་དཔག་མེད་དུ། །བསྒྲུབ་པར་འདོད་པ་སྨོས་ཅི་དགོས། །ཞེས་གསུངས་པ་བཞིན་སེམས་ཅན་གྱི་མགོ་ནད་ཞི་ན་སྙམ་པའི་བསམ་བཙམ་སྐྱེས་ཀྱང་ཕན་ཡོན་ཚད་མེད་པ་ཐོབ་ན། སེམས་
ཅན་ཐམས་ཅད་སྡུག་བསྔལ་ཐམས་ཅད་དང་བྲལ་ཞིང་བདེ་བ་ཐམས་ཅད་དང་ལྡན་འདོད་པ་ལ་ཕན་ཡོན་ཐོབ་པ་ལྟ་སྨོས་ཀྱང་ཅི་དགོས། མདོར་ན་སངས་རྒྱས་བྱང་སེམས་ཀྱི་ཡོན་ཏན་ཐམས་ཅད་བྱང་ཆུབ་ཀྱི་སེམས་ཁོ་ན་ལས་དངོས་དང་བརྒྱུད་ནས་བྱུང་བ་
ཡིན་པས་དེ་བསྐྱེད་པའི་ཕྱིར་འབད་པར་བྱའོ། །གསུམ་པ་ནི། ཆོས་ཐམས་ཅད་རྟོག་པས་བཏགས་པ་ཙམ་ལས་རང་བཞིན་གྱིས་མེད་པར་བལྟ་ཞིང། ཀུན་རྫོབ་ཏུ་སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྒོམ་པ་དེ་ལྟར་ཡིན་ན་བསྒོམ་བྱའི་རང་གི་སེམས་
ཀྱི་རང་བཞིན་ཇི་ལྟ་བུ་ཡིན་ཞེ་ན། རང་གི་སེམས་ཀྱི་རང་བཞིན་ནི་དོན་དམ་པར་ཅིར་ཡང་མ་གྲུབ་པའི་ངོ་བོ་ལ་སྒྲིབ་གཉིས་བག་ཆགས་དང་བཅས་པས་བསླད་པ་མེད་ཅིང་ནམ་ཡང་མི་འགྱུར་བས་རང་བཞིན་གྱིས་འོད་གསལ་བ་ཡིན་ནོ། །ཡེ་ཤེས་སྣང་བའི་རྒྱན་
ལས༑ སེམས་ནི་རང་བཞིན་གྱིས་འོད་གསལ་བའི་ཕྱིར་ཏེ། དེ་ནི་གློ་བུར་གྱི་ཉེ་བའི་ཉོན་མོངས་པ་ཐམས་ཅད་ཀྱིས་ཉེ་བར་ཉོན་མོངས་པར་ཟད་ཀྱིས་རང་གཞན་གྱི་ཀུན་ནས་ཉོན་མོངས་པ་ཉིད་མ་ཡིན་ནོ། །ཞེས་པ་དང། འཇམ་དཔལ་བྱང་ཆུབ་ནི་སེམས་ཀྱི་

[016A]༄༅། །རང་བཞིན་འོད་གསལ་བའི་ཕྱིར། རང་བཞིན་འོད་གསལ་བའོ། །ཅིའི་ཕྱིར་ན། རང་བཞིན་གྱིས་འོད་གསལ་བ་ཞེས་བྱ་སྟེ། གང་རང་བཞིན་དེ་ནི་ཀུན་ནས་ཉོན་མོངས་པ་མེད་པས་ནམ་མཁའ་དང་མཚུངས་ཏེ། ནམ་
མཁའ་རང་བཞིན་ཅན་ནམ་མཁའ་ཀུན་ཏུ་འགྲོ་བ་ནམ་མཁའ་ལྟ་བུ་སྟེ། རབ་ཏུ་འོད་གསལ་བའི་ཕྱིར་རོ། །ཞེས་གསུངས་པ་ལྟར་སེམས་ཀྱི་རང་བཞིན་སྤྲོས་པ་ཐམས་ཅད་དང་བྲལ་བ་དང། ཆོས་ཐམས་ཅད་ཀྱི་གནས་ལུགས་དང་ངོ་བོ་དབྱེར་མེད་པས་ཀུན་ལ་
ཁྱབ་པ་དང། རང་བཞིན་ལ་གློ་བུར་གྱི་རྟོག་པ་གང་གིས་ཀྱང་མ་བསླད་པས་འོད་གསལ་བ་གསུམ་ནི། ནམ་མཁའ་རང་བཞིན་དགག་བྱ་ཐོགས་རེག་བཅད་ཙམ་ཡིན་པ་དང། ཐོགས་བཅས་ཐོགས་མེད་ཀྱི་ཆོས་ཀུན་ལ་ཁྱབ་ཅིང་འགྲོ་བ་དང། སྤྲིན་ལ་
སོགས་པ་གློ་བུར་གྱི་སྒྲིབ་བྱེད་ཡོད་ཀྱང། རང་བཞིན་སྟོང་སང་ལ་ནམ་ཡང་འགྱུར་བ་མེད་པ་གསུམ་དང་རིམ་པ་བཞིན་འདྲ་བ་ཡིན་ནོ། །རྒྱུ་མཚན་དེ་བས་ན་སེམས་དེ་བདེན་པར་སྣང་བ་ལྟ་བུར་མ་གྲུབ་པས་མི་དམིགས་པའི་འདུ་ཤེས་བརྩོན་འགྲུས་ཀྱི་སྒོ་ནས་
འབད་པས་རབ་ཏུ་བསྒོམ་པར་བྱའོ། །ཞི་བ་ལྷས་མཛད་ཟེར་བའི་འགྲེལ་བར། གང་སྣང་གི་ཆོས་ཐམས་ཅད་ངོ་བོ་བདེན་སྟོང་འོད་གསལ་བ་ཡིན་པ་ཉི་མའི་འོད་ཟེར་དང་ཆོས་མཚུངས་པར་བཤད་པ་ལ། ཉི་མའི་འོད་ཟེར་སྤྲིན་ལ་སོགས་པས་བསྒྲིབས་ན་མི་
གསལ་ཞིང་འགྱུར་བས། དཔེ་མི་འཐད་དོ་ཞེས་པའི་རྩོད་པ་བཀོད་ནས། ལན་དུ་སྤྲིན་ལ་སོགས་པས་བསྒྲིབས་པ་ན་སེམས་ཅན་གྱི་སྣང་ངོར་ཉི་མའི་འོད་ཟེར་མ་མཐོང་བ་ཡིན་གྱི། ཉི་མའི་འོད་ཟེར་གྱི་ངོ་བོ་ལ་སྒྲིབ་གཡོགས་ཡོད་མེད་ཁྱད་མེད་པའི་ལན་

[016B] དེ་དང་འདྲ་བར་ཉོན་མོངས་པ་ལ་སོགས་པའི་སྒྲིབ་པས་བསྒྲིབས་མ་བསྒྲིབས་ཀྱིས་རྟོགས་བྱེད་ཀྱི་བློ་ལ་གནས་ལུགས་གསལ་མི་གསལ་བྱུང་གི་གནས་ལུགས་ཀྱི་ངོ་བོ་ནམ་ཡང་འོད་གསལ་བ་ལས་མི་འདའ་བ་དབུ་མའི་ལུང་གིས་བསྒྲུབས་སོ།།
འོ་ན་སེམས་ཀྱི་རང་བཞིན་འོད་གསལ་བ་ཇི་ལྟ་བུ་ཡིན་ཞེན། སེམས་གསལ་ཙམ་རིག་ཙམ་གྱི་ཀུན་རྫོབ་པའི་ངོ་བོ་ཞིག་དང་སེམས་ཀྱི་ཆོས་ཉིད་དོན་དམ་པའི་གནས་ལུགས་གཉིས་ཡོད་པའི་གཉིས་ཀ་ལ་འོད་གསལ་བར་གསུངས་པ་ཡོད་དེ། ཆོས་དབྱིངས་
བསྟོད་པ་ལས། ཇི་ལྟར་མེ་ཡིས་དག་པའི་གོས། །སྣ་ཚོགས་དྲི་མས་དྲི་མ་ཅན། །ཇི་ལྟར་མེ་ཡི་ནང་བཅུག་ན། །དྲི་མ་འཚིག་འགྱུར་གོས་མིན་ལྟར། །དེ་བཞིན་འོད་གསལ་བ་ཡི་སེམས། །འདོད་ཆགས་ལས་སྐྱེས་དྲི་མ་ཅན། །ཡེ་ཤེས་མེ་ཡིས་དྲི་མ་
སྲེག་དེ་ཉིད་འོད་གསལ་མ་ཡིན་ནོ། །ཞེས་རྡོ་རྒྱུས་ཀྱི་གོས་དྲི་མ་ཅན་མེས་བསྲེགས་ཚེ་དྲི་མ་འཚིག་ཀྱང་གོས་མི་འཚིག་པ་བཞིན་དུ། སྟོང་ཉིད་རྟོགས་པའི་ཡེ་ཤེས་ལ་སོགས་པ་གོམས་པའི་སྟོབས་ཀྱིས་འདོད་ཆགས་ལ་སོགས་པ་སྒྲིབ་པའི་དྲི་མ་
སྦྱངས་ཀྱང་འོད་གསལ་གྱི་སེམས་མེད་པར་མི་འགྱུར་བ་ལུང་དེའི་དོན་དུ་རྣམ་བཤད་དགོངས་པ་རབ་གསལ་དུ་གསུངས་པའི་འོད་གསལ་དེ་སེམས་གསལ་རིག་གི་ཆ་ཡིན་ལ། དེ་ལ་འོད་གསལ་ཞེས་བརྗོད་པའི་རྒྱུ་མཚན། རྣམ་འགྲེལ་ལས། སེམས་
ཀྱི་རང་བཞིན་འོད་གསལ་ཏེ། །དྲི་མ་རྣམས་ནི་གློ་བུར་བ། །ཞེས་སེམས་ངོ་བོ་གསལ་རིག་གི་ཆ་གཉེན་པོ་ལ་སོགས་པ་གང་གིས་ཀྱང་འདྲལ་དུ་མི་རུང་བས་འོད་གསལ་བ་དང་དེ་ལས་མི་འདའ་ལ། དྲི་མ་རྣམས་གཉེན་པོའི་སྟོབས་ཀྱིས་འབྲལ་དུ་རུང་ཞིང་

[017A]༄༅། །སེམས་ཀྱི་གཤིས་ལ་མ་ཞུགས་པས་གློ་བུར་བ་ཞེས་བྱའོ། །སེམས་ཀྱི་དོན་དམ་པའི་གནས་ལུགས་བདེན་སྟོང་གི་ཆ་རང་བཞིན་རྣམ་དག་གི་ངོ་བོ་ཉིད་སྐུར་འགྱུར་རུང་གི་བདེ་གཤེགས་སྙིང་པོ་དེ་ལ་ཡང་སེམས་ཀྱི་རང་
བཞིན་འོད་གསལ་བཞེས་བྱ་སྟེ། རྒྱུད་བླ་མའི་འགྲེལ་བ་ཐོགས་མེད་ཀྱིས་མཛད་པ་ལས། དེ་ལ་དྲི་མ་མེད་པའི་དེ་བཞིན་ཉིད་ནི་སྔར་དྲི་མས་ཀུན་ནས་ཉོན་མོངས་པར་མ་གྱུར་པ་ཕྱིས་རྣམ་པར་དག་པར་འགྱུར་བའི་ཕྱིར་གནས་སྐབས་འདི་བསམ་གྱིས་མི་
ཁྱབ་པའོ། །གང་གི་ཕྱིར་སེམས་ནི་རང་བཞིན་གྱིས་འོད་གསལ་བ་སྟེ། དེ་ནི་དེ་ཁོ་ན་བཞིན་ཤེས་སོ། །ཞེས་པ་དང། གསང་བ་འདུས་པའི་རྩ་རྒྱུད་ཀྱི་འགྲེལ་པ་སྒྲོན་གསལ་ལས། ནམ་མཁའ་རྡོ་རྗེ་གནས་སེམས་འདི་ཞེས་བྱ་བ་སྟེ། ནམ་མཁའ་རྡོ་
རྗེ་ནི་འོད་གསལ་བའོ། །ཞེས་པའི་ཐད་ཀྱི་རྗེ་བདག་ཉིད་ཆེན་པོའི་མཆན་བུར། འདིར་འོད་གསལ་ནི་རང་བཞིན་གྱིས་གྲུབ་པས་སྟོངས་པ་སྟེ། ཞེས་གསུངས། སེམས་ཀྱི་ཆོས་ཉིད་འོད་གསལ་བ་ཡིན་པའི་ཚུལ་ཇི་ལྟ་བུ་ཞེ་ན། སེམས་ཀྱི་ཆོས་ཉིད་དེ་ལ་
དམིགས་ནས་འདོད་ཆགས་སོགས་སྐྱེ་བར་མི་འགྱུར་བ་དང། བདེན་འཛིན་སོགས་འཛིན་སྟངས་གནས་ལུགས་དེ་ལ་མ་ཞུགས་པར་ཕྱིན་ཅི་ལོག་ཏུ་ཞུགས་པས་ཆོས་ཉིད་ཉོན་མོངས་གང་གིས་ཀྱང་ཀུན་ནས་ཉོན་མོངས་པར་བྱ་མི་ནུས་པས་ན། འོད་གསལ་
བཞེས་བྱ་སྟེ། རྒྱལ་ཚབ་རྗེའི་རྒྱུད་བླ་མའི་འགྲེལ་བར། འདོད་ཆགས་ལ་སོགས་པའི་ཉོན་མོངས་པའི་ཉོན་མོངས་པས་དེ་བཞིན་ཉིད་ལ་དམིགས་པར་མི་ནུས་པའི་ཕྱིར་ཏེ་ཞེས་སོགས་དང། སེམས་ཀྱི་རང་བཞིན་འོད་གསལ་དོན་དམ་པའི་བདེན་པ་གང་

[017B] ཡང་དག་བ་མིན་པའི་རྟོག་པ་བདེན་འཛིན་ལས་བྱུང་བའི་འདོད་ཆགས་སོགས་བློ་བུར་གྱི་དྲི་མས་དེ་ཉོན་མོངས་པར་མི་
འགྱུར་བའི་ཕྱིར་རོ་ཞེས་སོགས་མཐའ་གཅོད་དང་བཅས་པ་གསུངས་པ་དང། གཞན་ཡང་སྔར་ཡེ་ཤེས་སྣང་བའི་རྒྱན་གྱི་ལུང་དྲངས་པ་བཞིན་ཤེས་པར་བྱ་ལ། དེ་ལྟར་འོད་གསལ་བའི་ཚུལ་གཉིས་ཀྱི་དང་པོ་རྒྱུ་རྐྱེན་གྱིས་བཅོས་པས་སེམས་ཀྱི་རང་བཞིན་
དུ་མི་རུང་བས་འདིར་བཤད་པ་ནི་ཕྱི་མ་ཡིན་ནོ། །སེམས་བདེན་སྟོང་རང་བཞིན་གྱིས་འོད་གསལ་ཞིང། སེམས་ཀྱི་གཤིས་ལུགས་མཐར་ཐུག་པ་ཡིན་མོད་ཀྱང། བདེན་འཛིན་ལ་སོགས་པ་གློ་བུར་བའི་སྒྲིབ་བྱེད་དག་གིས་བསྒྲིབས་ཏེ་མངོན་སུམ་
དུ་མཐོང་མི་ནུས་པས། དོན་གྱི་གནས་ལུགས་དེ་མཐོང་བའི་ཕྱིར་དུ། བློ་འཁྲུལ་པ་ལ་སྣང་བ་ལྟར་གྱི་སེམས་མི་དམིགས་པ་བསྒོམ་ཚུལ་སྔར་གང་ཟག་གི་བདག་མེད་བསྒོམ་ཚུལ་གྱི་རིག་པ་ཁ་སྤོས་ཏེ་བསྒོམ་མོ། །བཞི་པ་ནི། དོན་དམ་པར་གཟུང་
འཛིན་གྱི་ཆོས་ཐམས་ཅད་རང་བཞིན་ཅིར་ཡང་མ་གྲུབ་ཀྱང། དེ་ལྟར་མ་རྟོགས་པའི་སེམས་ཅན་དངོས་པོ་བདེན་པར་འཛིན་པས་བསླུས་ཏེ་སྡུག་བསྔལ་བར་གྱུར་པ་དག་གིས་ཀུན་རྫོབ་པའི་ཆོས་རྣམས་ཇི་ལྟར་བལྟ་བར་བྱ་ཞེ་ན། དོན་བྱེད་ནུས་པའི་
དངོས་པོ་ཐམས་ཅད་རྒྱུ་རྐྱེན་འདུས་ཤིང་བསགས་པ་ལས་བྱུང་བ་ཡིན་པས་མི་རྟག་པ་དང། ཟག་བཅས་ཐམས་ཅད་སྡུག་བསྔལ་བ་དང་སྟོང་པ་དང་བདག་མེད་པའི་ཆོས་ཅན་ཡིན་པས་ན་ལྷ་དང་མིའི་བདེ་བ་དམ་པ་ཐམས་ཅད་ཀྱིས་མཚོན་འཁོར་བས་བསྡུས་

[018A]༄༅། །པའི་ཕུན་སུམ་ཚོགས་པ་ཅི་ལ་ཡང་མི་ཆགས་ཤིང་སྙིང་པོ་མེད་པའི་འདུ་ཤེས་ཀྱིས་ངེས་འབྱུང་བརྩོན་འགྲུས་དྲག་པོས་རྟག་ཏུ་རབ་ཏུ་བསྒོམ་པར་བྱའོ། །བསྒོམ་ཞེས་པ་བསྒོམ་བྱའི་དོན་བློ་ངོར་ཡང་དང་ཡང་དུ་
གོམས་པས་འདྲིས་པར་བྱེད་པ་ལ་ཟེར་བས་བློ་ལ་བསྐྱེད་འོང་རྒྱུ་མེད་པར་རེས་འགའ་རེས་འགའ་ཙམ་བསྒོམ་པས་ཆོག་པ་མ་ཡིན་ནོ། །འདི་དག་ལ་དཔེ་འདྲ་མིན་ཁ་ཤས་འདུག་པ་བཀའ་འགྱུར་འགར། རང་བཞིན་གྱིས་འོད་གསལ་བས་ན་མི་དམིགས་
པའི་འདུ་ཤེས་རབ་ཏུ་བསྒོམ་པར་བྱའོ། །དངོས་པོ་ཐམས་ཅད་མི་རྟག་པས་ན། ཅི་ལ་ཡང་མི་ཆགས་པའི་འདུ་ཤེས་རབ་ཏུ་བསྒོམ་པར་བྱའོ། །ཞེས་འབྱུང་བ་བཞིན་འགྲེལ་པ་གཉིས་ཀར་ཡང་འབྱུང་བས། འདིར་ཡང་དེ་བཞིན་དུ་བཤད་དོ། །
འདི་བསྒོམ་པ་ལ་ལྔ། ཚེ་མི་རྟག་པ་བསྒོམ་པ། ལུས་ལ་སྙིང་པོ་མེད་པ། ལོངས་སྤྱོད་ལ་སྙིང་པོ་མེད་པ། མཛའ་བཤེས་ལ་སྙིང་པོ་མེད་ལ། འཁོར་བ་མཐའ་དག་ལ་སྙིང་པོ་མེད་པ་བསམ་པའོ། །དང་པོ་ནི། ཚེ་འདིའི་ཕུན་སུམ་ཚོགས་པ་
ལ་ཆགས་པས་སྔར་ཕན་ཆད་རང་ཉིད་བདེ་བ་སྐྱིད་པ་སྙན་གྲགས་མཐོ་བར་འདོད་པ་སོགས་ཀྱི་ཕྱིར་སྡིག་ལས་སྣ་ཚོགས་པ་བསགས་ཤིང། དགེ་བ་བསགས་པ་ཐམས་ཅད་ཀྱང་ཚེ་འདིའི་འདོད་པས་ཀུན་ནས་བསླངས་པའི་ཕྱིར་ཕྱི་མ་ཕན་ཆད་ཀྱི་རྒྱུར་
འགྲོ་བ་སྲིད་མཐའ་ཡིན་པས་ཆོས་བྱས་པར་རློམ་པ་ཐམས་ཅད་ལྟར་སྣང་འབའ་ཞིག་ཏུ་སོང། དེའི་མཐུས་ཅི་བྱས་ཉོན་མོངས་པའི་གཉེན་པོར་མ་སོང་བའི་ཁར་སླར་ཡང་ཉོན་མོངས་དང་སྡིག་པ་འཕེལ་བའི་གྲོགས་སུ་སོང། རྒྱུ་དེས་སྐྱེ་བ་ཕྱི་མ་

[018B] སྤྱོད་འཇུག་ལས། བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་འཐོབ་མི་འགྱུར། །མི་ལུས་ཐོབ་པར་མ་གྱུར་ན། །སྡིག་པ་འབའ་
ཞིག་དགེ་བ་མེད། །ཅེས་དང། མགོན་པོ་འཇམ་དཔལ་དབྱངས་ཀྱིས་དངོས་སུ་སྩལ་བའི་རྗེ་བཙུན་ཙོང་ཁ་པ་ཆེན་པོའི་ཞལ་གདམས་ལས། དེ་ཡང་འཁོར་བའི་ཉེས་དམིགས་དང་ཐར་པའི་ཕན་ཡོན་མཐོང་བའི་དྲན་ཤེས་ནར་རེ་བསྟེན་ནས་སྣང་ཤས་ལ་བློ་འགྲོར་
མི་སྟེར་བར་སྲིད་པའི་འཚང་གཅར་ཞིང་ཐར་བའི་ཕན་ཡོན་ལ་སེམས་འཛིན་པའི་དམིགས་རྣམ་གོམས་ནས་ངེས་འབྱུང་ལ་མྱོང་བ་མ་བཏོན་པར་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས། བསམ་གཏན་གྱི་དགེ་རྩ་གང་གོམས་ཀྱང་ཐར་པའི་རྒྱུར་
གཏན་ནས་མི་འགྲོ་བས་ཐར་འདོད་ཀྱིས་ཐོག་མར་གདམས་ངག་གང་ཟབ་ཟེར་བ་གཞན་ཐམས་ཅད་བཞག་ནས་ངེས་འབྱུང་ལ་རྟོག་བསྒོམ་བྱ་དགོས། ཐེག་ཆེན་སྒྲུབ་པ་པོའི་རང་དོན་ཡིད་བྱེད་ཀྱི་སྐྱོན་དང། གཞན་དོན་གྱི་ཕན་ཡོན་ལ་དྲན་ཤེས་ཐུན་རེ་བསྟེན་
ནས་སེམས་བསྐྱེད་ལ་མྱོང་བ་འདོན་པའི་དམིགས་རྣམ་ནས་གོམས་པར་མ་བྱས་ན་གཞན་གང་བྱས་ཀྱང་ལམ་དུ་མི་འགྱུར་ཏེ། གཞན་དུན་དགེ་རྩ་རྣམས་རང་དོན་ཡིད་བྱེད་ཀྱིས་དབང་བྱས་ནས་དམན་པའི་བྱང་ཆུབ་ཀྱི་རྒྱུ་འབའ་ཞིག་ཏུ་འགྱུར་བའི་ཕྱིར་ཏེ། དཔེར་
ན་ངེས་འབྱུང་ལ་དྲན་ཤེས་བསྟེན་པའི་དམིགས་རྣམ་གོམས་པར་མ་བྱས་ན་དགེ་བ་ཐམས་ཅད་སྣང་ཤེས་ཀྱིས་དབང་བྱས་ནས་འཁོར་བ་འབའ་ཞིག་གི་རྒྱུ་བྱེད་པ་བཞིན་ནོ། །ཞེས་གསུངས་པ་ལྟར་རོ། །དེས་ན་ཆོས་རྣམ་དག་ཅིག་སྒྲུབ་པ་ལ་ཚེ་འདིའི་སྣང་ཤས་དང་

[019A]༄༅། ་མ་འདྲེས་པ་ཞིག་དགོས་ལ། ཚེ་འདིའི་འདུན་པ་ལྡོག་པ་ལ་མི་རྟག་པའི་འདུ་ཤེས་ནི་འདུ་ཤེས་ཐམས་ཅད་ཀྱི་མཆོག་ཡིན་པས་དེ་ཇི་ལྟར་བསྒོམ་པའི་ཚུལ་ནི། དེ་ཡང་རང་རེ་རྣམས་ངེས་པར་འཆི་སྟེ། མྱ་ངན་བསལ་བ་ལས། ས་འམ་
འོན་ཏེ་མཐོ་རིས་ན། །སྐྱེས་ནས་གང་ཞིག་མི་འཆི་བ། །འགའ་ཞིག་ཁྱོད་ཀྱིས་མཐོང་བའམ། །ཐོས་སམ་འོན་ཏེ་ཐེ་ཚོམ་ཟ། །ཞེས་སྐྱེས་པའི་མཐར་འཆི་མི་དགོས་པ་སྔོན་ཆད་གཅིག་ཀྱང་མ་བྱུང་མི་འབྱུང་ཞིང། ཡང་དག་པ་རྫོགས་པའི་སངས་རྒྱས་འཆི་མེད་
ཀྱི་སྐུ་བརྙེས་པའང་མྱ་ངན་ལས་འདས་པའི་ཚུལ་བསྟན་ན་རང་རེ་ལྟ་བུའི་ལུས་ཤིན་ཏུ་ཉམ་ཆུང་བ། ཚེར་མ་ཟུག་པ་ཙམ་ལ་ཡང་བསྙད་བཏགས་ཏེ་འཆི་བའི་རྐྱེན་བྱེད་པ་ཆུའི་ལྦུ་བ་ལྟ་བུ་འདི་འཇིག་པ་ལྟ་སྨོས་ཀྱང་ཅི་དགོས། མི་རྟག་པའི་ཚོམས་ལས། དཔེར་
ན་ཐགས་ནི་བརྐྱངས་པ་ལ། །སྤུན་ནི་གང་དང་གང་བཅུག་པའི། །སྤུན་གྱིས་གཏིང་ལ་གཏུགས་པ་ལྟར། །མི་རྣམས་སྲོག་ཀྱང་དེ་བཞིན་ནོ། །དཔེར་ན་ངེས་པར་གསད་པ་དག་གོམ་པ་གང་དང་གང་བོར་བས། །གསོད་པའི་དྲུང་དུ་བསྙེན་པ་ལྟར། །མི་རྣམས་སྲོག་
ཀྱང་དེ་བཞིན་ནོ། །ཆུ་ཀླུང་དྲག་ཏུ་འབར་བའི་རྒྱུན། །ལྡོག་པ་མེད་པ་ཇི་ལྟ་བར། །དེ་བཞིན་མི་ཡི་ཚེ་འགྲོ་བ། །སླར་ནི་ལྡོག་པར་འགྱུར་བ་མེད། །དཀའ་བ་ཉིད་དང་ཆུང་བ་དང། །དེ་ཡང་སྡུག་བསྔལ་ལྡན་པ་དག་མྱུར་བ་ཁོ་ནར་འཇིག་འགྱུར་ཏེ། །ཆུ་ལ་དབྱུག་གུས་
བྲིས་པ་བཞིན། །དཔེར་ན་ཕྱུགས་རྫི་དབྱུག་ཐོགས་ཀྱིས། །ཕྱུགས་རྣམས་གནས་སུ་ཕྱིན་བྱེད་ལྟར། །དེ་བཞིན་དང་རྒ་བ་ཡིས། །མི་རྣམས་འཆི་བདག་དྲུང་དུ་སྐྱེལ། །ཞེས་ཐགས་ཀྱི་སྤུན་ཉག་མ་རེ་རེ་ནས་རིམ་གྱིས་མཐའ་ལ་ཐུག་པ་དང་གསོད་སར་འཁྲིད་པའི་ལུག་

[019B] ལྟག་ཆུ་བཅད་པའི་རྫིང་དེ་ཉིད་ཆུའི་བསྣོན་པ་ནི་མེད། འོག་ནས་བར་མ་ཆད་དུ་རྒྱུགས་པས་སྐད་ཅིག་རེ་རེ་ནས་བྲི་སྟེ་མཐར་སྐམ་པར་འགྲོ་བ་བཞིན་དུ་རང་རེའི་ཚེ་ལ་བསྣོན་པ་ནི་མེད། དབུགས་ཐེངས་རེ་རེས་ཀྱང་འཆི་
བ་ལ་ཇེ་ཉེར་སོང་སྟེ། ལ་ལ་ནི་རྫིང་གི་ཁ་བྲི་བ་ཙམ། ལ་ལ་ནི་ཕྱེད་ཙམ། ལ་ལ་ནི་ཐིགས་བ་ལུས་པ་ཙམ་གྱི་ཚོད་དུ་སྣང་ཞིང། དེ་འདྲ་བའི་ཚེ་སྲོག་གློག་ལྟ་བུ་ལ་སྔོན་ཆད་འཆི་བ་མ་དྲན་པས་བློ་བདེ་ངེས་པའི་ཆོས་བྱས་པ་མི་དྲན། སྡིག་པ་ནི་སྣ་ཚོགས་པ་ཞིག་
བསགས་པས་ན། སྐྱེས་རབས་ལས། འཇིག་རྟེན་ཕ་རོལ་ཉམ་ངར་ངེས་འགྲོ་ན། །སེམས་ཤེས་སུ་ཞིག་འདི་ལ་དགའ་བར་སེམས། །ཞེས་གསུངས་པ་ལྟར་རོ། །འཆི་བ་ངེས་པར་འོད་བར་མ་ཟད། དེ་རིང་རང་ཡང་མི་འཆི་བའི་ངེས་པ་མེད་པ་ནི། མི་རྟག་པའི་
ཚོམས་ལས། སྐྱེས་པ་བུད་མེད་མང་པོ་དང། །དར་ལ་བབས་པའང་འཆི་འགྱུར་ན། །དེ་ལ་མི་འདི་གཞོན་ཞེས་ཏེ། །གསོན་པའི་གདེངས་དྲོད་ཅི་ཞིག་ཡོད། །ཁ་ཅིག་མངལ་དུ་འཆི་བར་འགྱུར། །དེ་བཞིན་ཁ་ཅིག་བཙས་པའི་སར། །དེ་བཞིན་ཁ་ཅིག་གོག་ཙམ་ན། །
དེ་བཞིན་ཁ་ཅིག་ཡོངས་རྒྱུག་ན། །ལ་ལ་རྒན་དང་ལ་ལ་གཞོན། །ལ་ལ་དར་ལ་བབས་པའི་མི། །རིམ་གྱིས་རབ་ཏུ་འགྲོ་འགྱུར་ཏེ། །འབྲས་བུ་སྨིན་པ་ལྟུང་བ་བཞིན། །ཞེས་པ་ལྟར་བཙས་མ་ཐག་དང་ལང་ཚོ་དར་ལ་བབ་བ་ལ་སོགས་པ་གློ་བུར་དུ་འཆིབས་བདག་ནི་
གཞོན་པས་རེ་ཞིག་མི་འཆིའོ་སྙམ་པའི་གདེངས་ཚད་མེད་ལ། དེའི་ཕྱིར་ཇི་སྐད་དུ། དུར་ཁྲོད་སོང་ནས་གཞན་དག་གི་རུས་གོང་དག་དང་བདག་གི་ལུས། །འཇིག་པའི་ཆོས་ཅན་དག་ཏུ་ནི། །ནམ་ཞིག་མགོ་སྙོམས་བྱེད་པར་འགྱུར། །ཞེས་གསུངས་པ་བཞིན་དུར་

[020A]༄༅། །ཁྲོད་དུ་རུས་པ་ལ་སོགས་པ་མཐོང་བ་ན་འདི་ཡང་བདག་ལྟ་བུ་ཞིག་ཤི་ནས་གནས་སྐབས་འདི་ལྟ་བུ་ཞིག་ཏུ་གྱུར་འདུག་ན། བདག་ལ་ཡང་འདི་ལྟ་བུ་ཞིག་ནམ་འོང། གནས་གང་དུ་རྐྱེན་ཇི་ལྟ་བུ་ཞིག་གི་འཆི་བ་འོང། བདག་དེ་
རིང་ཤི་བའི་སང་གི་ཉི་མ་ཤར་བའི་དུས་དེ་ནམ་འོང་སྙམ་དུ་སེམས་ཤིང། ཚོམས་ལས། སང་དང་འཇིག་རྟེན་ཕྱི་མ་གཉིས། །སྔོན་ལ་གང་འོང་གཏོལ་མེད་པས། །སང་གི་ཚིས་ལ་མི་འབད་པར། །ཕྱི་མའི་ཚིས་ལ་འབད་པར་རིགས། །ཞེས་པ་བཞིན་བདག་
དེ་རིང་རང་ཡང་རྐྱེན་གློ་བུར་བཞིག་གིས་ཤི་ནས། སང་ད་ཙམ་ན་དམྱལ་བ་མནར་མེད་ཀྱི་གནས་སུ་བཙོ་བསྲེག་གི་སྡུག་བསྔལ་བཟོད་གླགས་མེད་པ་དེ་མི་མྱོང་བའི་ངེས་པ་ཅི་ཡོད་སྙམ་དུ་བསམ་ཞིང། དེ་ལྟར་འཆི་བའི་ཚེ། ཚེ་འདིའི་གཉེན་བཤེས་འཁོར་
གཡོག་ལོངས་སྤྱོད་སོགས་ཐམས་ཅད་ལ་འཁྲེན་བཞིན་དུ་དེ་དག་གིས་རང་དོར། རང་གིས་ཀྱང་དེ་དག་དོར་ནས་རྡུལ་ཙམ་ཡང་རྗེས་སུ་འབྲང་བ་དང་ཁྱེར་བའི་དབང་མེད་ལ། དེ་ཚེ་ཕན་ངེས་པ་དམ་པའི་ཆོས་འབའ་ཞིག་ཡིན་ཏེ། རྒྱལ་པོ་ལ་གདམས་པའི་མདོ་
ལས༑ རྒྱལ་པོ་ཆེན་པོ་འདི་ལྟ་སྟེ། དཔེར་ན་རི་དྭགས་ཀྱི་རྒྱལ་པོ་སེང་གེ་རི་དྭགས་ཀྱི་ཚོགས་ཀྱི་ནང་དུ་ཞུགས་ནས་རི་དྭགས་བཟུང་སྟེ་ཇི་ལྟར་འདོད་པ་བཞིན་དུ་བྱ་བ་བྱེད་དོ། །རི་དྭགས་དེ་ནི་སྟོབས་པོ་ཆེའི་ཁ་མི་བཟད་པས་བཟུང་བས་དབང་མེད་པར་འགྱུར་རོ།།
རྒྱལ་པོ་ཆེན་པོ་དེ་བཞིན་དུ་འཆི་བདག་གི་གསལ་ཤིང་གིས་ཟུག་སྟེ་བརྒྱགས་པ་དང་ནི་བྲལ། མགོན་ནི་མེད། སྐྱབས་ནི་མེད། དཔུང་གཉེན་ནི་མེད། གཤིས་ནི་འཇིག་ཚིགས་ནི་འབྱེ་འབྲལ། ཤ་དང་ཁྲག་ནི་བསྐམས། ལུས་ནི་ནད་ཀྱིས་གདུངས་

[020B] བཞིན་ནི་འགྱུར། རྐང་ལག་ནི་གཡོ་བ། ལས་ནི་མི་ནུས། མཐུ་ནི་མེད། ཁ་ཆུ་དང། སྣབས་དང། གཅིན་དང། ངན་སྐྱུགས་ཀྱིས་ནི་ལུས་ལ་གོས། མིག་དང། རྣ་བ་དང། སྣ་དང། ལྕེ་དང། ལུས་དང། ཡིད་ཀྱི་དབང་པོ་དག་ནི་འགག་
སྐྱིགས་བུ་ནི་འབྱུང། སྒྲ་ངར་ངར་པོ་ནི་ཐོན། སྨན་པས་ནི་བོར། སྨན་དང་ཁ་ཟས་དང། བཟའ་བ་དང། ཐུག་པ་ཐམས་ཅད་ཀྱིས་ནི་སླས་ལ་བོར། འགྲོ་བ་གཞན་དག་ཏུ་འགྲོ་བར་མལ་གྱི་ཐ་མ་ལ་ནི་ཉལ། ཐོག་མ་མེད་པའི་སྐྱེ་བ་དང། རྒ་བ་དང་
འཆི་བའི་འཁོར་བའི་རྒྱུད་དུ་ནི་ནུབ། སྲོག་ནི་ཅུང་ཟད་ཅིག་ལུས། གཤིན་རྗེའི་མིས་ནི་འཇིགས་སྐྲག་བྱུར་གྱི་དབང་དུ་ནི་སོང། དབུགས་རྒྱུ་བ་ནི་ཆད། ཁ་དང་སྣ་ནི་གདངས། སོ་ནི་གཙིགས། སྦྱིན་པ་སྦྱིན་ནོ་ཞེས་དེ་སྐད་གསོལ་བ་ནི་འདེབས། ལས་
ཀྱི་སྲིད་པ་ནས། ཡང་སྲིད་པར་ནི་འཇུག་གཅིག་བུ་གཉིས་སུ་མེད་ཅིང། གྲོགས་ནི་མེད་དེ། འཇིག་རྟེན་འདི་ནི་འདོར། འཇིག་རྟེན་ཕ་རོལ་ཏུ་ནི་འགྲོ་སྐྱས་ཆེན་པོ་ནི་འདེབས། མུན་པ་ཆེན་པོར་ནི་ཞུགས། གཡངས་ཆེན་པོར་ནི་ལྷུངས། ཁྲོད་སྟུག་
པོར་ནི་འཇུག་དགོན་པ་ཆེན་པོར་ནི་འགྲོ་རྒྱ་མཚོ་ཆེན་པོས་ནི་ཁྱེར། ལས་ཀྱི་རླུང་གིས་ནི་བདས། ས་ཚུགས་མེད་པའི་ཕྱོགས་སུ་ནི་འགྲོ་གཡུལ་ངོ་ཆེན་པོར་ནི་འཇུག་གདོན་ཆེན་པོས་ནི་ཟིན། ནམ་མཁའ་ལ་ནི་འཚལ། ཕ་མ་དང་ཕུ་ནུ་དང་སྲིང་མོ་དང་
བུ་དང་བུ་མོས་ནི་བསྐོར། དབུགས་ནི་འཆད། ནོར་བགོ་བཤའ་བྱ་ཞེས་ནི་ཟེར། ཀྱི་ཧུད་མ། ཀྱི་ཧུད་ཕ། ཀྱི་ཧུད་བུ་ཞེས་ནི་ཟེར། སྐྲ་ནི་ཞིག་སྟེ། སྦྱིན་པ་དང་དཀའ་ཐུབ་དང། ཆོས་འབའ་ཞིག་གྲོགས་སུ་གྱུར་པ་ན། ཆོས་མ་གཏོགས་པ་སྐྱབས་

[021A]༄༅། །གཞན་མེད། མགོན་གཞན་མེད། གནས་གཞན་མེད། དཔུང་གཉེན་གཞན་མེད་དོ། །རྒྱལ་པོ་ཆེན་པོ་དེའི་ཚེ་དེའི་དུས་ན་ཆོས་ནི་གླིང་དང། གནས་དང། མགོན་དང། སྐྱབས་དང། དཔུང་གཉེན་དང་སྟོན་
པར་འགྱུར་རོ། །ཞེས་པ་དང། ལྷག་བསམ་བསྐུལ་བ་ལས། བདག་ནི་སྒྲུབ་ཉམས་ད་ནི་ཅི་བྱ་ཞེས། །འཆི་བའི་དུས་ཚེ་བྱིས་པ་མྱ་ངན་བྱེད། །གཏིང་རྙེད་མ་གྱུར་ཤིན་ཏུ་སྡུག་བསྔལ་གྱུར། །སྨྲ་ལ་དགའ་བའི་ཉེས་པ་འདི་དག་གོ་ཞེས་པ་དང། དེ་
ལྟ་བས་ན་སྨྲ་ལ་དགའ་སྤོངས་ཏེ། །རྟག་ཏུ་བག་ཡོད་བྱོས་ལ་དོན་སོམས་ཤིག་ཅེས་གསུངས་བ་བཞིན་ད་ལྟ་ནས་དམ་པའི་ཆོས་མ་བསྒྲུབས་ན། མཐར་འཆི་བའི་ཚེ་འགྱོད་པ་དང། མྱ་ངན་དང། ཡང་བ་དང་བཅས་བཞིན་དུ་འཆི་བར་འགྱུར་བ་གདོན་
མི་ཟ་བས་འབད་པས་ན་ཏན་བྱའོ། །གཉིས་པ་ལུས་ལ་སྙིང་པོ་མེད་པར་བསྒོམ་པ་ནི། འདོད་པ་ལ་གདམས་པའི་མདོ་ལས། ལུས་ཉེས་དམིགས་མང་བ་འདི་ནི་རུས་པ་འདུས་པ་ཆུ་རྒྱུས་ཀྱི་སྦྲེལ་པ། ཤས་བསྲན་པ། ལྤགས་པས་དཀྲིས་ཤིང་
ཕྱི་རོལ་གཡོགས་པ། བུག་ཆེ་ཆུང་ཅན། སྲིན་བུའི་ཆོགས་གནས་པ། སེམས་ཅན་རྣམས་ལ་གནོད་པ། ཉོན་མོངས་པའི་ཆོས་རྣམས་ཀྱི་གནས་ཡིན་ནོ། །ལུས་འདི་ལ་ནད་ཀྱི་རྣམ་པ་འབྱུང་བ་འདི་ལྟ་སྟེ། མིག་ནད་དང། རྣ་ནད་ནས། གཞད་
འབྲུམ་དང། ཕོལ་མིག་དང། མཚམས་རྡོལ་གྱི་བར་དག་གོ་དེ་བཞིན་དུ་སྦྱར་ཏེ། ལུས་ཀྱི་ཀུན་ཏུ་གདུང་བ་རྣམས་དང། ལུས་ཀྱི་སྡུག་བསྔལ་དང། ལུས་ཀྱི་འཁོགས་པ་དང། དགུ་པ་དང། སྒུ་རབ་དང། སྤྱི་གཅེར་དང། སྐྲ་སྐྱ་དང་

[021B] དབང་པོ་རྣམས་ཡོངས་སུ་སྨིན་པ་དང། ཡོངས་སུ་འཇིག་བ་དང། འདུ་བྱེད་རྣམས་རྙིངས་པར་གྱུར་བ་དང། ཤག་ཤིག་ཏུ་གྱུར་ནས་འཛག་པ་དང། རབ་ཏུ་འཛག་པ་དང། སྨད་པའི་བར་གྱི་ལུས་འདི་ལྟ་བུ་འདི་ནི་བསྟན་པའི་འོས་
མ་ཡིན་ནོ། །ཞེས་ལུས་འདི་ཕྱི་རོལ་གྱི་དབྱིབས་དང། ཁ་དོག་མཛེས་པ་ལྟར་སྣང་ཡང་རུས་པའི་ཆ་དུ་མཆུ་རྒྱུས་ཀྱིས་སྦྲེལ་པ་དང། ཤ་དང་ལྤགས་པ་དང། ཁྲག་དང་དོན་སྣོད་དང་རྒྱུ་མ་དང། སྣབས་དང་མི་གཙང་བ་ལ་སོགས་པའི་རྫས་དུ་མ་འདུས་བའི་གོང་
བུ་ལ་ཕྱི་རོལ་ལྤགས་པས་དཀྲིས་པ་དཔེར་ན་མི་གཙང་བས་བཀང་བའི་རྫ་སྣོད་དང་འདྲ་ཞིང། གཞན་ཡང་ལུས་འདི་མི་གཙང་བ་ཕ་མའི་ཁུ་ཁྲག་གི་ཐིགས་པ་རིམ་གྱིས་འཕེལ་བས་རྒྱུ་མི་གཙང་ཞིང། མཐར་རུས་པ་རྣམས་ཤག་ཤིན་ཏུ་འཐོར་བ་དང། ཤ་ཁྲག་
རྣམས་རུལ་ཞིང་མྱགས་པའི་དྲིང་བས་ཏེ་སྐོར་དུ་འགྲོ་བ་ཡང་མི་བཟོད་བ་ཙམ་དང། ལུས་འདི་ཉིད་བདེ་བ་དང་འབྱོར་བ་སོགས་ཀྱི་འདོད་པ་ལ་ཆགས་ཤིང། དེའི་མཐུས་ཕན་འདོགས་པ་ལ་ཆགས་པ་དང། གནོད་པ་དང་བར་དུ་གཅོད་པ་དག་ལ་ཁོང་ཁྲོ་སོགས་ཉོན་
མོངས་འཕེལ་ཞིང། དེ་ལ་བརྟེན་ནས་སྡིག་པ་སྣ་ཚོགས་ཤིག་བསགས་པས་འདི་ཕྱི་ཐམས་ཅད་དུ་བདེ་བའི་གོ་སྐབས་མེད་ཅིང་དམྱལ་བ་ལ་སོགས་པའི་ངན་སོང་གི་རྒྱུ་བསྒྲུབས་ཏེ། སྤྱོད་འཇུག་ལས། འཇིག་རྟེན་འདི་དང་ཕ་རོལ་ཏུའང། །འདོད་པ་རྣམས་ནི་
འཕུང་ཁྲོལ་བསྐྱེད། །འདིར་ནི་བསད་དང་བཅིང་དང་གཅོད། །ཕ་རོལ་ཏུ་ནི་དམྱལ་སོགས་སྒྲུབ། །ཅེས་གསུངས། དེས་ན་རང་གི་ལུས་འདི་ལ་ལེགས་པར་བརྟགས་ན་རང་ལ་མཁོ་བ་དང་ཕན་ཐོགས་བ་དང་ཡིད་དུ་འོང་བ་ཕྱི་ནང་གང་དུ་བཙལ་ཡང་མི་རྙེད་པས་རང་

[022A]༄༅། །དོན་དུ་ཆགས་པའི་རྒྱུ་མཚན་མེད་ཅིང། ཝ་དང་བྱ་རྒོད་ལ་སོགས་པའི་ཟས་སུ་འགྱུར་བས་གལ་ཏེ་ཆགས་ན་དེའི་ཕྱིར་དུ་ཆགས་པ་དང་བསྲུང་བར་འོས་ཏེ། སྤྱོད་འཇུག་ལས། ཁྱོད་ཀྱིས་མི་གཙང་བཟར་མི་རུང། །ཁྲག་
ཀྱང་བཏུང་དུ་མི་རུང་ལ། །རྒྱུ་ལྟོའང་གཞིབ་ཏུ་མི་རུང་ན། །ལུས་ཀྱིས་ཁྱོད་ལ་ཅི་ཞིག་བྱ། །ཉིས་ན་ཝ་དང་བྱ་རྒོད་ཀྱི། །ཟས་ཀྱི་དོན་དུ་འདི་བསྲུང་རིགས། །ཞེས་གསུངས། དེས་ན་ལུས་ལ་གྲུ་ཡི་བློ་བཞག་སྟེ། །སེམས་ཅན་རྣམས་དོན་སྒྲུབ་པའི་ཕྱིར། །ཡིད་
བཞིན་གྱི་ནི་ལུས་སུ་བསྒྱུར། །ཞེས་གསུངས་པ་ལྟར་ཆུ་བོའི་ཕ་རོལ་ཏུ་འགྲོ་བ་ལ་གྲུ་ལ་བརྟེན་བ་ཙམ་ལས། གྲུབ་གནས་ཁང་བཞིན་དུ་དགའ་བའི་འདུ་ཤེས་མི་སྐྱེ་བ་ལྟར། ལུས་རྟེན་འདི་ཉིད་མངོན་མཐོ་དང་ངེས་ལེགས་ཀྱི་རྒྱུ་སྒྲུབ་པ་ལ་མེད་མི་རུང་ཡིན་པས་
དེའི་ཆེད་དུ་བརྟེན་བ་ཙམ་ལས་ཆགས་པའི་འདུ་ཤེས་མི་བསྐྱེད་ཅིང་མྱུར་དུ་འཇིག་པ་དང་མི་གཙང་བའི་རང་བཞིན་ཅན། དུར་ཁྲོད་དུ་ཕུང་པོ་གཤགས་བའི་ནང་དུ་བལྟས་ན་འཇིགས་ཤིང་ཡང་བ་དང་འདྲ་བར་བལྟས་ཏེ་ངེས་འབྱུང་བསྒོམ་པར་བྱའོ། །གསུམ་པ་
ནི། འདོད་པའི་ཡུལ་གང་ལ་ཡང་ཞེན་པར་མི་བྱ་སྟེ། མཁས་མཆོག་དབྱིག་གཉེན་གྱིས། རི་དྭགས་གླང་པོ་བྱེ་མ་ལེབ་དང་ཉ། །བྲང་མ་ལྔ་བོ་ལྔ་ཡིས་བཅོམ་འགྱུར་ཏེ། །གཅིག་གིས་འཇོམས་ན་གང་ཞིག་ལྔ་རྣམས་ནི། །རྟག་ཏུ་བསྟེན་བ་ཅིའི་ཕྱིར་འཇོམས་
མི་འགྱུར། །ཞེས་རི་དྭགས་སྒྲ་ལ་ཆགས་བས་རྔོན་པ་སོགས་ཀྱིས་སྲོག་འཕྲོག་པ་དང། གླང་པོ་རེག་བྱའི་ཕྱིར་རྒྱུགས་བ་གླང་རྫིའི་ལྕགས་ཀྱུས་རང་དབང་མེད་པར་འཕུག་པ་དང། ཕྱི་མ་ལེབ་གཟུགས་ལ་ཆགས་ནས་རང་ཉིད་ལྕེབས་པ་དང། ཉ་རོ་ལ་ཆགས་

[022B] སྒྲང་མ་དྲི་ལ་ཆགས་ནས་གཞན་གྱིས་ཟ་བ་བཞིན་དུ་འདོད་ཡོན་ལ་ཆགས་ནས། དང་པོར་འདོད་པའི་ལོངས་སྤྱོད་དེ་ཉིད་མ་ཐོབ་ནས་སེམས་སྡུག་བསྔལ་ཞིང། དེ་ཉིད་ཀྱི་ཕྱིར་རང་གཞན་དུ་མའི་ལུས་སེམས་ལ་སྡུག་བསྔལ་
དང་སྡིག་པ་དུ་མ་ཆེད་དུ་སྒྲུབ་དགོས་པ། དཔེར་ན་ཞིང་པ་དང་ཚོང་བ་ལྟ་བུ་ཡིན་ལ། ལོངས་སྤྱོད་ཐོབ་ནས་དེ་ཉིད་གཞན་གྱིས་འཕྲོག་པ་དང། ཉམས་པ་སོགས་བྱུང་གི་དོགས་ནས་སྡུག་བསྔལ་ཞིང། སླར་དེ་དག་དང་བྲལ་ན་སྔར་ཐོབ་བའི་བདེ་བ་ལས་ཆེས་
ལྷག་པར་ལྕི་བའི་སྡུག་བསྔལ་གྱིས་ནོན་པར་འགྱུར་ཏེ། རྗེ་བདག་ཉིད་ཆེན་པོས། མི་ཡི་གནས་ནའང་ལོངས་སྤྱོད་དབང་ཕྱུག་གིས། །མངོན་པར་མཐོན་ཉམས་ཀྱི་དོགས་པ་དང། །མཐོ་རིས་ཡོན་ཏན་འབྱོར་པས་ཕོངས་པ་ན། །འདོད་བདེ་འཚོལ་བར་
འགྱུར་བས་ཤ་ཐང་ངོ། །བདེ་བར་འདོད་ནས་དེ་ཡི་ཐབས་བསྒྲུབས་བས། །བདེ་བ་ཐོབ་པ་དེ་ལས་ཆེས་ལྷག་བའི། །ལུས་ཀྱི་སྡུག་བསྔལ་སེམས་ཀྱི་ཡིད་མི་བདེ། །རྣམ་པ་དུ་མས་ཀུན་ནས་མནར་བར་འགྱུར། །ཞེས་གསུངས། འདོད་ཡོན་ལ་ཇི་ཙམ་
སྤྱད་ཀྱང་གོམས་བ་མེད་དེ། ཚོམས་ལས། ཀརཤ་བ་ནིའི་ཆར་བབས་ཀྱང། །འདོད་བ་རྣམས་ཀྱིས་ངོམས་མི་འགྱུར། །ཞེས་ཉིན་གཅིག་རིན་པོ་ཆེའི་ཆར་ས་སྟེང་ཁྱབ་བ་བབས་ཀྱང། དེས་མི་ངོམས་པར་ད་དུང་ཉི་མ་བརྒྱ་དང་སྟོང་ལ་སོགས་པར་འབབ་པར་
འདོད་པའི་སྲེད་པ་རྗི་ཆེར་འཕེལ། འདོད་ཡོན་དང་མངའ་ཐང་ལ་སོགས་པ་ཇི་ཙམ་ཆེ་བ་ཙམ་གྱིས་དེ་ལ་བརྟེན་ནས་གནོད་པ་དང་མི་སྙན་པ་དང་སྡུག་བསྔལ་འཕེལ་བར་འགྱུར་ལ། འདོད་པ་སྤངས་པན་སུས་ཀྱང་དེ་ལ་གནོད་པ་དང་འཚེ་བ་མེད་ཅིང། རང་གི་

[023A]༄༅། །སེམས་ཀྱང་རེ་དོགས་དང་བྲལ་བས་བདེ་བར་གནས་པ་ཡིན་ནོ། །དེ་བཞིན་དུ་གཏམ་སྙན་གྲགས་ལ་སོགས་ཕའང་བྲག་ཅ་དང་འདྲ་སྟེ། གྲགས་བ་ཙམ་ལས་རང་ཉིད་ཀྱི་ལུས་དང་ཚེ་དང། ནད་མེད་པ་སོགས་ཚེ་འདིའི་
དོན་དང་ཕྱི་མའི་དོན་གྱི་བསོད་ནམས་གང་ལ་ཡང་མི་ཕན་ཏེ། སྤྱོད་འཇུག་ལས། བསྟོད་དང་གྲགས་པའི་རིམ་གྲོ་ནི། །བསོད་ནམས་མི་འགྱུར་ཆེར་མི་འགྱུར། །བདག་སྟོབས་མི་འགྱུར་ནད་མེད་མིན། །ལུས་བདེ་བར་ཡང་མི་འགྱུར་རོ། །བདག་ནི་རང་དོན་ཞེས་གྱུར་ན་
དེ་ལ་རང་དོན་ཅི་ཞིག་ཡོད། །ཅེས་སོ། །གཞན་ཡང་ལོངས་སྤྱོད་དབང་ཕྱུག་སོགས་ཕུན་ཚོགས་ཐམས་ཅད་ད་ལྟ་སྤྱད་པ་ན་བདེ་བ་ལྟར་སྣང་ཡང། མཐར་འཆི་བའི་ཚེ་མ་དང་གི་རྨི་ལམ་དྲན་བ་བཞིན་དུ་སྔོན་ཆད་ཀྱི་ཕུན་ཚོགས་ཐམས་ཅད་དྲན་པའི་ཡུལ་ཙམ་དུ་ལུས་ཤིང་
སྦྲང་མའི་སྦྲང་རྩི་དང་འདྲ་བར་གཞན་གྱི་དབང་དང་ལོངས་སྤྱོད་དུ་འགྱུར་བས་ཆུའི་ཝུ་བ་ལྟར་སྙིང་པོ་མེད་པ་ཡིན་ཏེ། མདོ་ལས། བུད་མེད་བསྟེན་དུ་ག་ལ་རུང། །རྒྱལ་པོའི་ཕོ་བྲང་ག་ལ་དགའ། །ཝུ་བ་སྙིང་པོ་ག་ལ་ཡོད། །ལོངས་སྤྱོད་རྟག་པ་ག་ལ་ཡོད།།
བུད་མེད་དག་ལ་རུང་བ་མེད། །རྒྱལ་སྲིད་དག་ལ་དགའ་བ་མེད། །ཝུ་བ་དག་ལ་སྙིང་པོ་མེད། །ལོངས་སྤྱོད་དག་ལ་རྟག་པ་མེད། །ལོངས་སྤྱོད་དག་ནི་འབབ་ཆུ་བཞིན། །གྲུ་ཅི་འདྲ་བ་ཁྱིམ་དེ་འདྲ། །མེ་ཏོག་ཅི་འདྲར་གཟུགས་དེ་བཞིན། །སྲོག་ནི་ཆུ་ཝུར་འདྲ་བ་
ཡིན༑ །ཞེས་དང། མདོ་ལས། དགེ་སློང་འདོད་པ་རྣམས་ལས་སེམས་ལྡོག་ཅིག་ལམ་འདི་ནི་འཇིགས་པ་དང་བཅས་པའོ། །རབ་ཏུ་འཇིགས་པ་དང་བཅས་པའོ། །ཚེར་མ་དང་བཅས་པའོ། །འཐིབས་པོ་དང་བཅས་པའོ། །ལམ་གོལ་བའོ། །ལམ་ངན་

[023B] ༑ལམ་ཁ་བྲག་གོ་སྐྱེས་བུ་དམ་པ་མ་ཡིན་པས་བསྟེན་པའོ། །ཁྱེད་འདི་ལྟར་འདོད་པ་རྣམས་ནི་རོ་མྱང་བ་ཆུང་བ་སྟེ་བཅོམ་ལྡན་འདས་ཀྱིས་ཀྱང་སྡུག་བསྔལ་མང་བ་གནོད་པ་མང་བ་འཁྲུག་པ་མང་བ་སྟེ། འདི་ལ་ཉེས་དམིགས་མང་ངོ། །དགེ་སློང་
དག་འདོད་པ་རྣམས་ནི། ནད་དང་འབྲས་དང་ཟུག་རྡུ་དང་སྡིག་པ་དང་སྲིད་པའི་རྩ་བ་དང། ཤ་དང་བཅས་པའི་མཆིལ་པ་ལྟ་བུ་ཡིན་ལ། འདོད་པ་དག་ནི་ཆི་བ། མི་རྟག་པ་གསོབ་རྫུན་བ་སླུ་བའི་ཆོས་ཅན་ཏེ། འདོད་པ་རྣམས་ནི་རྨི་ལམ་ལྟ་བུ་
ཡིན་ཞིང་འདི་དག་ནི་བྱིས་པ་འདྲིད་པའོ་ཞེས་གསུངས་སོ་སྙམ་དུ་མི་སེམས་སམ། དེ་བཞིན་དུ་སྦྱར་ཏེ། དཔེར་ན་རི་དྭགས་བཤོར་བའི་ཁོག་ཚེ་དང། བྱ་བ་ཤོར་བའི་རྒྱ་དང། ཉ་བ་ཤོར་བའི་དོལ་དང། སྤྲེའུ་བཤོར་བའི་རྙོང་དང། ཕྱེ་མ་ལེབ་བཤོར་བའི་
མེའི་ཕུང་པོ་ཇི་ལྟ་བར་འདོད་པ་རྣམས་ཀྱང་དེ་བཞིན་ནོ། དེ་བཞིན་དུ་སྦྱར་ཏེ་འདོད་པ་ཚོལ་ཞིང་སྤྱོད་པ་ན་ཡུན་རིང་པོར་སེང་གེ་རྣམས་ཀྱི་ཁར་ཆུད་པའི་མཐའ་ཡས་མི་མངོན་པ་ནས། བ་ལང་གསོད་ཅིང་བ་ལང་གི་ཤ་ཟ་བ་རྣམས་ཀྱི་ཁར་ཆུད་བའི་བར་གྱི་མཐའ་ཡང་མི་
མངོན་ནོ། །སྤལ་བ་དག་ཏུ་གྱུར་ནས་སྦྲུལ་རྣམས་ཀྱི་ཁར་ཆུད་བའི་བར་གྱི་མཐའ་ཡང་མི་མངོན་པ་ནས། ཡུན་རིང་པོར་འདོད་པ་བསྟེན་པ་ན། ཆོམ་རྐུན་ཡིན་ཞེས་བཟུང་ནས་མགོ་བཅད་པའི་མཐའ་ཡང་མི་མངོན་ནོ། །ཞེས་སྔོན་ཆད་ནོར་ལ་ཆགས་ནས་བརྐུ་བའི་ཆེད་དུ་ཞུགས་
པ་ན་མགོ་བོ་བཅད་པའི་གྲངས་ཀྱང་མི་མངོན་པར་གསུངས་པ་སོགས་འཁོར་བ་ཐོགས་མེད་པ་ནས་ད་ལྟའི་བར་འདོད་པའི་ཡོན་ཏ་ཁོ་ན་ལ་ཆགས་ཤིང་ཞེན་ཀྱང་ད་ལྟ་རང་རེ་ལ་ཕན་བའི་རྗེས་རྡུལ་ཙམ་ཡང་མ་བྱུང་ཞིང། ད་དུང་ཡང་དེ་དང་འདྲ་བས་ན་ཅི་ནས་ཀྱང་

[024A]༄༅། །འདོད་ཡོན་ལས་བློ་ལྡོག་པར་བྱའོ། །བཞི་པ་ནི། བུ་མོ་ཟླ་བ་མཆོག་གིས་ཞུས་པའི་མདོ་ལས། བདག་གིས་སྔོན་ཆད་ཁྱེད་རྣམས་ཐམས་ཅད་བསད། །བདག་ཀྱང་ཁྱེད་ཀྱིས་སྔོན་ཆད་གཤགས་ཤིང་གཏུབས། །ཀུན་ཀྱང་
ཕན་ཚུན་དགྲ་དང་གསོད་པ་ཡིན། །ཁྱེད་ཅག་ཅི་ལྟར་འདོད་ཆག་སེམས་ཀྱང་སྐྱེ། །ཞེས་ཚེ་འདིའི་ཕ་མ་ཆུང་མ་སོགས་མཛའ་བ་དང་གཉེན་དུ་སྣང་བ་རྣམས་ཀྱང་ཚེ་སྔོན་མར་དེ་དག་གིས་རང་བསད་པ། རང་གིས་ཀྱང་དེ་དག་བསད་པ་མཐའ་ཡས་ཤིང། དེ་
བཞིན་དུ། ཕ་ནི་བུ་ཉིད་མ་ནི་ཆུང་མ་ཉིད། །སྐྱེ་བོ་དགྲར་གྱུར་པ་ཡང་བཤེས་ཉིད་དང། །ལྡོག་པ་ཉིད་དུ་མཆི་བས་དེ་སླད་དུ། །འཁོར་བདག་ན་ངེས་བ་འགའ་མ་མཆིས། ཞེས་འཕགས་པ་ཀླུ་སྒྲུབ་ཀྱིས་གསུངས་པ་ལྟར། ཚེ་སྔོན་མའི་ཕ་ཚེ་འདིའི་བུར་འགྱུར་
བ་མཆུང་མར་འགྱུར་བ། དགྲ་གཉེན་དག་གཉེན་དགྲར་འགྱུར་བ་ཡོད། ཚེ་འདི་ལ་ཡང། དཔུང་བཟང་གིས་ཞུས་པའི་རྒྱུ་ལས། རེ་ཞིག་གཅིག་ན་དགྲ་ཡང་མཛའ་བོར་འགྱུར། །མཛའ་བོ་ཡང་ནི་དེ་བཞིན་དགྲར་ཡང་འགྱུར། །དེ་བཞིན་ཁ་ཅིག་ཀྱང་
ནི་བར་མར་འགྱུར། །བར་མ་དེ་ཉིད་ཀྱང་ནི་དགྲ་བོར་འགྱུར། །དེ་བཞིན་མཛའ་བཤེས་འགྱུར་བར་རིག་ནས་ནི། །བློ་གྲོས་ལྡན་བས་ནམ་ཡང་ཆགས་མི་བྱ། །གཉེན་ལ་དགའ་བའི་སེམས་ཀྱི་རྣམ་རྟོག་དག་བཟློག་ནས་དགེ་ལ་ཅི་བདེར་བཞག་བར་བྱ། །
ཞེས་དང་པོར་གཉེན་གྱི་དྭངས་མ་ཕ་བུ་ལྟ་བུ་ཡང་མཐར་དགྲའི་དྭངས་མར་འགྱུར་བ། སྔོན་ཆད་དགྲ་བོར་གྱུར་བ་སླར་འབྲལ་མི་ཕོད་པའི་གཉེན་གྱི་དྭངས་མར་འགྱུར་བ་སོགས་མཐའ་ཡས་ཤིང། ཟླ་བ་སྒྲོན་མེའི་མདོ་ལས། སོ་སོ་སྐྱེ་བོ་ལ་ནི་མཛའ་བ་

[024B] ༑ཆོས་དང་ལྡན་པའི་ཚིག་དག་སྨྲ་ན་ཡང། །ཡིད་མི་ཆེས་ཤིང་ཞེ་སྡང་ཁྲོ་བ་དག་མངོན་པར་སྟོན་པ་འདི་ནི་བྱིས་བའི་ལས། །ཞེས་དང། བྱིས་པ་དག་ནི་ཡུན་རིང་ལེགས་བསྟན་ཀྱང། །དེ་དག་ཕྱི་བཞིན་མི་མཛར་འགྲས་འགྱུར་ཞེས། །བྱིས་པའི་ངོ་བོ་ཉིད་
ཀྱི་རྒྱུས་ཤེས་ནས། །མཁས་པ་བྱིས་པ་དག་དང་བསྟེན་མི་བྱེད། །ཅེས་སོ་སོ་སྐྱེ་བོའི་གྲོགས་ཕལ་ཆེབ་ཆོས་དང་ལྡན་པ་དང་ཕན་པའི་ཚིག་རྣ་བར་མི་བཟོད་ཅིང། རྐྱེན་ཆུང་ངུ་རེས་མི་མཛའ་བར་འགྱུར་བས་ཡིད་བརྟན་དུ་མི་རུང་ལ། ཁྱད་པར་དུ་འབའ་ར་བའི་
ཞལ་ནས། གཉེན་ཉེ་འབྲེལ་ཉེ་རིང་མཉམ་ལགས་ཀྱང། །འབྱོར་ལྡན་ཁ་སོང་ལག་བལྟ། །དབུལ་ཞིང་འཕོངས་པ་བྱུར་དུ་ཆེ། །འཁོས་མེད་མི་མཐོང་མཐོ་ཁ་འགྲི། །དུས་ངན་གཉེན་ཟླ་སྲོང་བར་དཀའ། །ཞེས་པའི་མཚན་ཉིད་ཚང་བའི་སྙིགས་དུས་ཀྱི་སྐྱེ་བོའི་
གྲོགས་ལ་དེ་བས་ཀྱང་ཡིད་བརྟན་དུ་ག་ལ་རུང། མདོར་ན་ཁ་རག་སྒོམ་ཆུང་བས། ཚེ་འདིའི་ཕ་མ་བུ་ཚ་དང། །གཉེན་གཞི་རྩ་ལག་ཐམས་ཅད་ཀུན། །མགྲོན་པོ་གནས་མཐུ་ན་ཚོགས་པ་འདྲ། །འབྲེལ་མེད་ཡིད་ལ་གྱིས་ཤིག་ཨང། །ཞེས་ཚེ་འདིའི་གཉེན་འབྲེལ་
འཁོར་གཡོག་ལ་སོགས་བ་རྣམས། གནས་ཁང་གཅིག་ཏུ་ཕྱོགས་བཞིའི་མགྲོན་པོ་དོན་བ་ལྷན་ཅིག་ཏུ་གནས་ཀྱང། །སང་ནང་པར་ཕྱོགས་ཐ་དད་དུ་གྱེས་འགྲོ་བ་བཞིན་དུ་ལས་དབང་གིས་ད་ལྟ་ལྷན་ཅིག་ཏུ་ཚོགས་ཀྱང་མཐར་གཏན་འབྲལ་ཆེན་པོ་ལ་འགྲོ་
ཞིང༑ དེ་ཡང་ནམ་འོང་ཆ་མེད་པས་ཅི་ལ་ཡང་མ་ཆགས་པར་བྱའོ། །ལྔ་པ་ནི། དེ་ལྟར་ཚེ་འདིའི་ཕུན་སུམ་ཚོགས་པ་ཙམ་དུ་མ་ཟད། འཁོར་བ་མཐའ་དག་སྡུག་བསྔལ་བ་ཡིན་ཏེ། སློབ་དཔོན་ཨཱརྱ་དེ་ཝས། མཁས་པ་རྣམས་ལ་མཐོ་རིས་ཀྱང། །

[025A]༄༅། །དམྱལ་བ་དང་མཚུངས་འཇིགས་སྐྱེད་འགྱུར། །རྣམ་པ་ཀུན་ཏུ་མཁས་རྣམས་ལ། །སྲིད་གང་འཇིགས་པ་མི་སྐྱེད་དཀོན། །ཞེས་གསུངས་པ་ལྟར་འཕགས་པ་འཁོར་བའི་ངག་ཚུལ་ཇི་ལྟ་བ་ཞིན་དུ་གཟིགས་པ་རྣམས་
ཀྱིས་ངན་སོང་དང་འཁོར་བའི་བདེ་འགྲོ་ལ་ཁྱད་མེད་པར་སྡུག་བསྔལ་བའི་རང་བཞིན་མེ་འོབས་ལྟར་གཟིགས་པ་ཡིན་ལ། དེ་ཡང་དམྱལ་བ་ལ་ཚ་གྲང་གཙོ་རེག་ཡི་དྭགས་ལ་བཀྲེས་སྐོན། དུད་འགྲོ་ལ་བླུན་རྨོངས། མི་ལ་སྐྱེ་རྒ་ན་འཆི་དགྲ་སྡང་བ་དང་ཕྲད་
བ་གཉེན་སྡུག་བ་དང་བྲལ་བ་ལ་སོགས་པའི་སྡུག་བསྔལ། ལྷ་མ་ཡིན་ལ་འཐབ་རྩོད་དང་ལྷའི་དཔལ་ལ་ཕྲག་དོག་ནས་ཡིད་མི་བདེ་བའི་སྡུག་བསྔལ། འདོད་ལྷ་འོག་མ་གཉིས་ལ་ལྷ་མ་ཡིན་ལ་འཐབ་རྩོད་ནང་ཕྲག་དོག་གཞན་ཡང་འདོད་པའི་ལྷ་ལ་འཆི་
ལྟས་ཀྱིས་ཟིན་པ་ན་དམྱལ་བའི་སྡུག་བསྔལ་ལས་ཀྱང་ཆེས་ཆེར་ལྷག་པའི་ཡིད་མི་བདེ་མི་ལོ་ཕྱེད་དང་བཞི་བརྒྱ་དང་བདུན་བརྒྱ་སོགས་ཀྱི་བར་མྱོང་དགོས་པ་དང། དཔའ་སྐོང་བའི་སྡུག་བསྔལ་དང་འཆི་ཕོ་འོག་ལྟུང་གི་སྡུག་བསྔལ། འཆི་བ་ལ་ཉེ་བ་ན་
སྦར་བདེ་བ་ཇི་ཙམ་ཆེ་བ་བཞིན་དེ་ལས་འབྲལ་བ་མཐོང་ནས་སྡུག་བསྔལ་དེ་བས་ཀྱང་ལྷག་པ་འདྲེན་ཞིང་གཟུགས་གཟུགས་མེད་དག་ན་ལུས་ཀྱི་སྡུག་བསྔལ་དང། སེམས་ལ་ཡིད་མི་བདེ་མེད་མོད་ཀྱང། སྔོན་བསགས་ཀྱི་འཕེན་པ་ཟད་པ་ན། སླར་
ཡང་དམྱལ་བའི་མེའི་བུད་ཤིང་དུ་འགྱུར་བ་དང། ཉི་ཟླ་མུན་པ་སེལ་བའི་རང་བཞིན་ཅན་འོད་པོ་ཆེ་འདི་ཡང། སླར་རང་གི་ལག་པ་བརྐྱང་བསྐུམ་མི་མཐོང་བའི་མུན་བར་སྐྱེ་དགོས་པ་སོགས་མཐར་ཉམས་པ་ལས་མ་འདས་ཏེ། སློབ་དཔོན་འཕགས་

[025B] ལྷ་ཡུལ་འདོད་བ་དེ་ཤིན་ཏུ་ཆེན་པོ་དང། །ཚངས་ཉིད་ཆགས་བྲལ་བདེ་བ་ཐོབ་ནས་སླར། །མནར་མེད་མེ་ཡི་བུད་ཤིང་གྱུར་པ་ཡིས། སྡུག་བསྔལ་རྒྱུན་མི་ཆད་པ་བསྟེན་འཚལ་ལོ། །ཉི་མ་ཟླ་བ་ཉིད་ཐོབ་རང་ལུས་ཀྱི། །འོད་ཀྱིས་འཇིག་རྟེན་
མཐའ་དག་སྣང་བྱས་ཏེ། །སླར་ཡང་མུན་ནག་སྨག་ཏུ་ཕྱིན་གྱུར་ནས། །རང་གིས་ལག་པ་བརྐྱངས་པའང་མི་མཐོང་འགྱུར། །ཞེས་གསུངས། མདོར་ན་མངོན་པ་མཛོད་ལས། ཡིད་འོང་ཡིད་དུ་མི་འོང་དག། །དེ་ལས་གཞན་ཟག་བཅས་རྣམས་ཉིད། །སྡུག་
བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་ལུས་སྡུག་བསྔལ་ལོ། །ཞེས་གསུངས་པ་བཞིན་ཚོར་བསྡུག་བསྔལ་གྱིས་ཉེན་པ་རྣམས་སྡུག་བསྔལ་གྱིས་སྡུག་བསྔལ་བ་དང། ཟག་བཅས་ཀྱི་ཚོར་བ་བདེ་བ་དང་ལྡན་པ་རྣམས་བདེ་བདེ་དག་སླར་ངེས་པར་
འགྱུར་བས་འགྱུར་བའི་སྡུག་བསྔལ་དང། ཚོར་བ་བཏང་སྙོམས་དང་ལྡན་པ་རྣམས་ཀྱང་ཟག་བཅས་ཀྱི་ཕུང་པོ་བླངས་ཕྱིན་ཆད་རྒྱུ་ཉོན་མོང་ལས་བྱུང། འབྲས་བུ་སྡུག་བསྔལ་བསྐྱེད། རང་བཞིན་ཁུར་འཁུར་བ་ལྟར་སྡུག་བསྔལ་བས་ཁྱབ་པ་འདུ་
བྱེད་ཀྱི་སྡུག་བསྔལ་ལས་མ་འདས་ལ། མྱ་ངན་ལས་འདས་པའི་མདོར། འདུས་བྱས་རྟག་པར་འགྱུར་བ་ཡི། །གནས་འདི་རྙེད་པར་མི་འགྱུར་བས། །འདུས་བྱས་ཐམས་ཅད་མི་རྟག་པས། །མྱ་ངན་མ་བྱེད་ཀུན་དགའ་བོ། །ཞེས་གསུངས་པ་བཞིན་ད་
ལྟའི་ས་ཆེན་པོ་གླིང་བཞི་རི་རབ་དད་བཅས་པའང་མཐར་བསྐལ་བའི་མེས་འཇིག་སྟེ་རྡུལ་ཙམ་ཡང་མི་ལུས་བའི་སྐབས་ཀྱང་འབྱུང་བས་འདུས་བྱས་མཐའ་དག་མི་རྟག་པ་དང། འདུལ་བ་ལུང་ལས། བསགས་བ་ཀུན་གྱི་མཐའ་འཛད་ཅིང། །མཐོན་པོ་

[026A]༄༅། །རྣམས་ཀྱི་མཐའ་ལྟུང་འགྱུར། །ཕྲད་པའི་མཐའ་ན་འབྲལ་བ་སྟེ། །གསོན་པའི་མཐའ་ནི་འཆི་བ་ཡིན། །ཞེས་མཐའ་ངན་ཞིང་བློ་བྲིད་ཀྱི་འཁོར་བའི་གནས་འདིར་ཕ་དམ་པས། འཁོར་བའི་སྡུག་བསྔལ་བསམ་ན་
སྙིང་རླུང་ལྡང། །འདི་ལ་བགད་མོ་མི་བྲོ་དིང་རི་བ། །ཞེས་ལེགས་པར་བརྟགས་ན་དགའ་བ་དང་སྤྲོ་བའི་གནས་མེད་པས་འཁོར་བ་མཐའ་དག་ལས་ཐར་བའི་ཞི་བ་མྱང་འདས་ཀྱི་མཆོག་དམ་པའི་ཆོས་སྒྲུབ་པ་ལ་འབད་དགོས་སོ། །ལྔ་པ་ནི། དེ་ལྟར་ངེས་འབྱུང་
དང། བྱང་ཆུབ་ཀྱི་སེམས་ལ་སོགས་པ་བསོད་ནམས་ཀྱི་ཚོགས་རྒྱ་ཆེན་པོའི་གྲོགས་དང་ལྡན་པའི་སེམས་ཀྱི་གནས་ལུགས་བདེན་པས་སྟོང་པ་མངོན་སུམ་དུ་རྟོགས་ཤིང། རྟོགས་ཟིན་གོམས་པར་བྱས་པའི་ཤེས་རབ་ཀྱིས་སེམས་ཅན་གྱི་སེམས་
ཀྱི་རྒྱུན་དེ་སྒྲིབ་གཉིས་མ་ལུས་པ་ལས་གྲོལ་བར་བྱས་པ་ན་ཡེ་ཤེས་ཆོས་ཀྱི་སྐུ་སངས་རྒྱས་ཀྱི་རྟོགས་པ་ཕུན་སུམ་ཚོགས་པ་དང། བྲལ་བས་ཁྱད་པར་དུ་བྱས་པའི་གནས་ལུགས་དེ་ཉིད་སྤངས་པ་ཕུན་ཚོགས་ངོ་བོ་ཉིད་སྐུར་འགྱུར་བ་ཡིན་པའི་རྒྱུ་མཚན་
དེས་ན། སངས་རྒྱས་ཀྱི་ངོ་བོའི་ཆོས་ཀྱི་དབྱིངས་དང། སེམས་ཅན་གྱི་ཆོས་ཀྱི་དབྱིངས་དྲི་མ་དང་བཅས་མ་བཅས་ཀྱི་ཁྱད་པར་ལས་ངོ་བོ་གཅིག་པ་ཡིན་ཞིང། རྣམ་པ་ཐམས་ཅད་མཁྱེན་པའི་ཡེ་ཤེས་ཀྱང། རང་གི་སེམས་ཀྱི་རྒྱུན་གནས་གྱུར་པ་ཡིན་
པས་སངས་རྒྱས་རང་ལས་རྒྱུད་གཞན་དུ་མི་བཙལ་བ་སྟེ་ཚོལ་མི་དགོས་པས་རང་རྒྱུད་ཀྱི་སྒྲིབ་པ་རྣམས་སྦྱོང་བའི་ཕྱིར་དུ་ལམ་ལ་བསླབ་པའི་འདུ་ཤེས་ཡང་དག་པ་རབ་ཏུ་བརྩོན་འགྲུས་ཀྱིས་བསྒོམ་པར་བྱའོ། །དེ་ཡང་སེམས་ཅན་ཐམས་ཅད་ཀྱི་རྒྱུད་ལ་བདེ་

[026B] འབྲས་བུ་ངེས་ལེགས་སངས་རྒྱས་ཀྱི་གོ་འཕང་ཐོབ་པར་ངེས་པས་ངེས་ལེགས་ཀྱི་ཕྲིན་ལས་འཇུག་ཏུ་ཡོང་བའི་ཆ་དང། སེམས་རང་བཞིན་གྱིས་སྟོང་པའི་ཆོས་ཉིད་ཀྱི་ཆ་དང། སྐུ་གསུམ་འགྲུབ་བྱེད་ཀྱི་ཉེར་ལེན་
ས་བོན་གྱི་ཆ་སྟེ་གསུམ་ཡོད་པའི་དེ་གསུམ་ག་ལ་བདེ་བར་གཤེགས་པའི་སྙིང་པོ་ཞེས་བྱ་ལ། དེ་ཡང་དང་པོ་ནི་དེ་བཞིན་གཤེགས་པའི་འབྲས་བུ་རྣམ་དཀར་གྱི་ཕྲིན་ལས་ཡིན་པའི་ཆ་ནས་བདེ་གཤེགས་སྙིང་པོ་ཞེས་བྱ། གཉིས་པ་ནི་སངས་རྒྱས་ཀྱི་ངོ་བོ་
ཉིད་ཆོས་ཀྱི་སྐུ་དང་གློ་བུར་གྱི་དྲི་མ་དང་བཅས་མ་བཅས་ལས་རང་བཞིན་གཅིག་པ་ཉིད་ཀྱིས་བདེ་གཤེགས་སྙིང་པོ་ཞེས་བྱ། གསུམ་པ་ནི་རྒྱུད་ལས་འབྲས་བུ་དེ་བཞིན་གཤེགས་པའི་སྐུ་གསུམ་འབྱུང་བའི་ཆ་ནས་བདེ་གཤེགས་སྙིང་པོ་ཞེས་བྱ་སྟེ་
རྒྱལ་ཚབ་རྗེས། དེས་ན་སེམས་ཅན་གྱི་རྒྱུད་ཀྱི་ཆོས་སྐུའི་ཕྲིན་ལས་འཇུག་རུང་གི་ནུས་པ་དང། སེམས་ཅན་གྱི་རྒྱུད་ཀྱི་དྲི་མ་དང་བཅས་པའི་དེ་བཞིན་ཉིད་དང། སྐུ་གསུམ་དུ་གནས་འགྱུར་རུང་སེམས་ཅན་གྱི་རྒྱུད་ལ་ཡོད་པའི་སངས་རྒྱས་ཀྱི་རིགས་
གསུམ་ག་བདེ་བར་གཤེགས་པའི་སྙིང་པོ་ཞེས་དེ་བཞིན་གཤེགས་པའི་སྙིང་པོའི་མདོ་ལ་སོགས་པ་དང། བསྟན་བཅོས་འདི་རྩ་འགྲེལ་གྱིས་ལེགས་པར་གཏན་ལ་ཕབ་པ་དེ་ཡིན་པར་ཤེས་པར་བྱའོ། །ཞེས་གསུངས་པ་བཞིན་ནོ། །སེམས་ཅན་གྱི་སེམས་
ཀྱི་ཆོས་ཉིད་དང་སངས་རྒྱས་ཀྱི་ངོ་བོ་ཉིད་སྐུ་གཉིས་སྔོ་སེར་ལ་སོགས་པ་ལྟར་གྱི་ལྡོག་པ་མི་འདྲ་བའི་སྤུ་རིས་སོ་སོར་འབྱེད་རྒྱུ་མེད་པར་རང་བཞིན་གྱིས་སྟོང་པའི་ངོ་བོ་གཅིག་ཡིན་ཡང། སྟོང་གཞི་མི་འདྲ་བ་སེམས་རྒྱུད་དྲི་མས་གོས་མ་གོས་ཀྱིས་སེམས་ཅན་

[027A]༄༅། །དང་སངས་རྒྱས་ཞེས་བྱ་བ་དཔེར་ན་སྤྲིན་གྱིས་བསྒྲིབས་པའི་ནམ་མཁའ་དང་མ་བསྒྲིབས་པའི་ནམ་མཁའ་གཉིས་དགག་བྱ་བཅད་ཙམ་གྱི་སྟོང་སང་གི་ངོ་བོར་གཅིག་པ་ཡིན་ཡང། སྒྲིབ་བྱེད་ཡོད་མེད་ཀྱིས་སྤྲིན་གྱིས་
བསྒྲིབས་པ་དང། ནམ་མཁའ་དྭངས་པ་ཞེས་ཐ་སྙད་འཇོག་པ་བཞིན་ནོ། །དེ་འདྲ་བ་ལ་དགོངས་ནས། འདིར་སེམས་རྟོགས་ན་ཡེ་ཤེས་ཡིན་པས་ཞེས་སོགས་གསུངས་ཤིང། བརྟག་གཉིས་ལས་ཀྱང། སེམས་ཅན་རྣམས་ནི་སངས་རྒྱས་ཉིད། །འོན་ཀྱང་
གློ་བུར་དྲི་མས་བསྒྲིབས། །དེ་ཉིད་བསལ་ནས་སངས་རྒྱས་ཉིད། །ལྷ་མོས་གསོལ་བ། བཅོམ་ལྡན་འདས་དེ་དེ་བཞིན་ཏེ། བདེན་པ་མ་མཆིས་ཤིང། བརྫུན་པ་མ་མཆིས་སོ། །བཅོམ་ལྡན་འདས་ཀྱིས་བཀའ་སྩལ་བ། གང་གིས་མི་ཤེས་འཇིག་རྟེན་པ། །
བཙན་དུག་ཟོས་པས་བརྒྱལ་བར་འགྱུར། །རྨོངས་སྤངས་དེ་ཉིད་ཡིད་ཀྱིས་ནི། །དེ་ཡི་དེ་ཉིད་ཡོངས་སུ་གཅོད། །དེ་བཞིན་ཞི་བའི་ཐབས་ཤེས་ཤིང། །ཀྱེ་ཡི་རྡོ་རྗེ་རང་ལ་བསོས་ན། །མ་རིག་སོགས་པས་མི་འཛིན་ཅིང། །གཏི་མུག་ལ་སོགས་འཆིང་བས་མིན། །རང་
དང་རང་གི་རྟོགས་པ་ལས། །སངས་རྒྱས་ལ་ཡིན་སེམས་ཅན་ནི། །གཅིག་ཀྱང་ཡོད་པ་མ་ཡིན་ནོ། །དམྱལ་བ་ཡི་དྭགས་བྱོལ་སོང་དང། །ལྷ་དང་ལྷ་མིན་མི་རྣམས་དང། །བཤང་བའི་སྲིན་བུ་ལ་སོགས་པ། །ལྷ་དང་ལྷ་མ་ཡིན་གྱི་ཡང། །བདེ་བ་གང་ཕྱིར་མི་ཤེས་
པ༑ ༑རྟག་ཏུ་རང་བཞིན་བདེ་བ་ཅན། །འཇིག་རྟེན་ཁམས་ནི་གང་དུ་ཡང། །སངས་རྒྱས་གཞན་དུ་རྙེད་མི་འགྱུར། །སེམས་ནི་རྫོགས་པའི་སངས་རྒྱས་ཉིད། །སངས་རྒྱས་གཞན་དུ་བསྟན་པ་མེད། །གདོལ་པ་སྨྱིག་མཁན་ལ་སོགས་པ། །བསོད་དོན་དོན་དུ་

[027B] །དེ་རྣམས་ཀྱི་རྡོ་རྗེ་ཤེས་ན། །འགྲུབ་འགྱུར་འདི་ལ་ཐེ་ཚོམ་མེད། །བྱིས་པ་མི་ཤེས་པས་བསྒྲིབས་པ། །འདི་ཡི་འགྲོ་བ་མི་ཤེས་པ། །འགྲོ་བ་དྲུག་གི་སྲིད་པའི་མཐར། །གང་ཞིག་རྨོངས་པ་འཁོར་བར་འགྱུར། །ཞེས་བའི་དོན་ཀྱང་སེམས་ཀྱི་དེ་ཁོ་ན་ཉིད་
དང་སངས་རྒྱས་ཀྱི་དེ་ཁོ་ན་ཉིད་ངོ་བོ་དབྱེར་མེད་ཡིན་ལ། འོན་ཀྱང་གློ་བུར་གྱི་དྲི་མས་བསྒྲིབས་པའི་གནས་སྐབས་ན་སེམས་ཅན་དང། དྲི་མ་སྤངས་པ་ན་སངས་རྒྱས་ཞེས་ཐ་སྙད་འདོགས་ཤིང། དེ་འདྲའི་ངོ་བོ་ཉིད་བདེ་བ་ཆེན་པོ་ལ་སོགས་པའི་ལམ་གྱི་མཐུས་དྲི་
མ་རྣམས་རིམ་གྱིས་སྦྱངས་པས་མཐར་སངས་རྒྱས་སུ་འགྱུར་བ་ལས་ཐབས་གཞན་བསྟན་དུ་མེད་པར་གསུངས་པ་དང་འདྲའོ། །དེ་ལྟ་བུའི་སེམས་ཀྱི་ཆོས་ཉིད་བདེན་སྟོང་ཡིན་མོད་ཀྱང། སེམས་ཅན་རྣམས་ཀྱིས་སེམས་ལ་སོགས་པ་བདེན་པར་མེད་བཞིན་དུ་
བདེན་པར་གཟུང་བས་ཉེས་པ་རྣམས་སྐྱེད་པ་ཡིན་ལ། སེམས་ཀྱི་གནས་ལུགས་རྟོགས་པའི་བློའི་གོམས་པ་གོང་ནས་གོང་དུ་འཕེལ་བ་ལས། བདེན་འཛིན་སོགས་སྒྲིབ་གཉིས་བག་ཆགས་དང་བཅས་པ་དང་མ་རིག་པའི་དབང་གིས་བྱུང་བའི་མ་དག་པའི་
ཕུང་པོ་ལ་སོགས་པ་མཐའ་དག་ལྡོག་ལ། གཉིས་སྣང་གི་སྤྲོས་པ་མ་ལུས་པ་ནུབ་ཅིང་གནས་ལུགས་དང་སེམས་ངོ་བོ་དབྱེར་མེད་པའི་ཡེ་ཤེས་ལས་དུས་ནམ་ཡང་མི་ལྡང་བའི་འབྲས་བུ་ཐོབ་པ་ལ་སངས་རྒྱས་པ་ཞེས་བྱ་སྟེ། རྒྱུད་བླ་མ་ལས། རང་བཞིན་
འོད་གསལ་ལ་ཞེས་བརྗོད་གང་ཡིན་ཉི་དང་མཁའ་བཞིན་གློ་བུར་གྱི། །ཉོན་མོངས་ཤེས་བྱའི་སྤྲིན་ཚོགས་སྟུག་པོའི་སྤྲིན་པ་ཡིས་ནི་བསྒྲིབས་གྱུར་པ། །དྲི་མེད་སངས་རྒྱས་ཡོན་ཏན་ཀུན་ལྡན་རྟག་བརྟན་གཡུང་དྲུང་སངས་རྒྱས་ཉིད། །དེ་ནི་ཆོས་ལ་མི་རྟོག་རྣམ་

[028A]༄༅། །འབྱེད་ཡེ་ཤེས་དག་ལ་བརྟེན་ནས་ཐོབ། །ཅེས་གསུངས་པ་བཞིན་ཡིན་ལ། དེ་ལྟ་བུའི་རང་དོན་དུ་བརྙེས་པའི་ཡེ་ཤེས་ཆོས་སྐུ་དེ་ཉིད་གདུལ་བྱ་དག་པ་དང་མ་དག་པའི་སྣང་ངོར་མེ་ལོང་ལ་གཟུགས་བརྙེན་བཞིན་
ལོངས་སྐུ་དང་སྤྲུལ་སྐུ་སོགས་གཟུགས་སྐུའི་རྣམ་པར་ཤར་བ་ཡིན་པས། རྩ་བའམ་གཞི་མ་ཡེ་ཤེས་ཆོས་སྐུ་ཡིན་པ་རྡོ་རྗེ་གཅོད་པ་ལས། གང་དག་ང་ལ་གཟུགས་སུ་མཐོང། །གང་དག་ང་ལ་སྒྲར་ཤེས་པ། །ལོག་པར་སྤོང་བར་ཞུགས་པ་སྟེ། །
སྐྱེ་བོ་དེ་དག་ང་མི་མཐོང། །སངས་རྒྱས་རྣམས་ནི་ཆོས་ཉིད་བལྟ། །འདྲེན་པ་རྣམས་ནི་ཆོས་ཀྱི་སྐུ། །ཆོས་ཉིད་ཤེས་བྱ་མ་ཡིན་ཏེ། །དེ་ནི་རྣམ་པར་ཤེས་མི་ནུས། །ཞེས་གསུངས་པ་བཞིན་ནོ། །གསུམ་པ་ལ་གཉིས། ཚིག་གི་དོན་དང། ཉམས་སུ་
ལེན་ཚུལ་གྱི་མན་ངག་སྙིང་པོར་བསྡུས་ཏེ་བསྟན་པའོ། །དང་པོ་ནི། དེ་ལྟར་ཐབས་བྱང་ཆུབ་ཀྱི་སེམས་དང་སྙིང་རྗེ་ཆེན་པོ་ངེས་འབྱུང་ཕྱི་ནང་གི་ཆོས་རྣམས་ཀྱི་གནས་ལུགས་རྟོགས་པའི་ཤེས་རབ་རྣམས་བཤད་ནས། སླར་ཡང་མདོར་བསྟན་པ་
ལ་དགའ་བའི་གདུལ་བྱ་རྣམས་ཀྱི་སླད་དུ་དོན་དེ་དག་བསྡུས་ཏེ་བཅོམ་ལྡན་འདས་ཀྱི་ཞལ་ནས་ཚིགས་སུ་བཅད་དེ་བཀའ་སྩལ་པ་ནི། ཆོས་རྣམས་ཏེ་ཐམས་ཅད་ངོ་བོ་སམ་གྲུབ་བཞིན་དུ་བདེན་པར་སྣང་བ་ནི། ལངྐར་གཤེགས་པ་ལས། སེམས་སླུ་
བ་ཡི་སྨིག་རྒྱུ་བ། །ཇི་ལྟར་དབྱིད་ཀ་གཡོ་བ་ན། །རི་དྭགས་རྣམས་ནི་ཆུར་འཛིན་ཏེ། །དེ་ལ་དངོས་པོ་ཡོད་པ་མིན། །ཞེས་པ་དང། ཏིང་འཛིན་རྒྱལ་པོ་ལས། ཇི་ལྟར་སྨིག་རྒྱུ་དྲི་ཟའི་གྲོང་ཁྱེར་དང། །སྒྱུ་མ་ཇི་བཞིན་རྨི་ལམ་ཇི་ལྟ་བུ། །མཚན་མ་བསྒོམ་པ་ངོ་བོ་ཉིད་

[028B] །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཞེས་སྨིག་རྒྱུ་ཆུར་སྣང་བས་རི་དྭགས་བསླུ་བ་དང། སྒྱུ་མའི་སྐྱེས་བུ་སྣང་བ་ལྟར་མེད་བཞིན་དུ་ལྟད་མོ་བསླུ་བར་བྱེད་པ་བཞིན་དུ། སེམས་ཅན་ལ་སྣང་བ་འདི་ཐམས་ཅད་ངོ་བོས་མེད་བཞིན་
དུ་ཡོད་པར་སྣང་བའི་འཁྲུལ་སྣང་འབའ་ཞིག་ཡིན་པས་སྣང་བ་ལྟར་རང་བཞིན་གྱིས་རྣམ་པར་དག་པས་ཏེ་མ་གྲུབ་པས་དངོས་པོ་བདེན་པར་མེད་པའི་འདུ་ཤེས་བསྒོམ་པར་བྱའོ། །གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པའི་སེམས་དང་རབ་ཏུ་
ལྡན་པས་ཏེ་དོན་གཉེར་ཅན་གྱིས་ཐོག་ཐ་བར་གསུམ་དུ་གལ་ཆེ་བ་སེམས་ཅན་ཐམས་ཅད་ལ་སྙིང་རྗེ་ཆེན་པོའི་འདུ་ཤེས་རབ་ཏུ་བསྒོམ་པར་བྱ། ཆོས་ཐམས་ཅད་རྟོག་པས་བཏགས་ཙམ་ལས་རང་བཞིན་མི་དམིགས་པ་སྟེ་མེད་པའི་ཕྱིར་འོད་གསལ་བ་ཡིན་
ཏེ༑ སྟོང་ཕྲག་བརྒྱ་པ་ལས། གཟུགས་རང་བཞིན་གྱིས་འོད་གསལ་བའི་ཕྱིར། རྣམ་པར་དག་པ་ཀུན་ནས་ཉོན་མོངས་པ་མེད་པའོ། །ཞེས་པ་ནས་རྣམ་མཁྱེན་གྱི་བར་ཐམས་ཅད་ལ་སྦྱར་ནས་གསུངས་པ་བཞིན་ནོ། །སེམས་ཅན་རྣམས་གནས་
ལུགས་མ་རྟོགས་པའི་དབང་གིས་རྨི་ལམ་གྱི་གནས་སྐབས་སུ་ཡུལ་ལ་ཆགས་པ་བཞིན་དུ་འདོད་ཡོན་ལ་ཆགས་པ་ཡིན་ལ། དེ་བས་ན་ཡུལ་གྱི་གནས་ལུགས་རྟོགས་པའི་སྒོ་ནས་དངོས་པོ་ཅི་ལའང་མི་ཆགས་ཤིང་ངེས་པར་འབྱུང་བའི་འདུ་ཤེས་བསྒོམ་
སེམས་ཅན་གྱི་སེམས་ནི་སངས་རྒྱས་ཀྱི་ཆོས་ཉིད་དང་རང་བཞིན་དབྱེར་མེད་ཅིང། སེམས་ཅན་གྱི་རྒྱུད་ཀྱི་དྲི་མ་སྦྱངས་པ་ལས་རྣམ་པ་ཐམས་ཅད་མཁྱེན་པའི་ཡེ་ཤེས་སོགས་འབྱུང་བའི་རྒྱུ་རང་གི་རྒྱུད་ལ་ཡོད་པས་སངས་རྒྱས་ཞེས་བྱ་བ་ནི་རྒྱུད་གཞན་

[029A]༄༅། །དུ་གྲུབ་པ་ཞིག་རང་གི་རྒྱུད་ལ་ཚུར་འོང་བ་མེད་པས་གཞན་དུ་མཚོལ་ཞིག་སྟེ་ཚོལ་མི་དགོས་པ་ཡིན་ནོ། །སློབ་དཔོན་ཤེས་རབ་རྒྱ་མཚོའི་འགྲེལ་བར། རང་བཞིན་མི་དམིགས་འོད་གསལ་བས། །མི་དམིགས་པ་ཡི་
འདུ་ཤེས་བསྒོམ། །དངོས་པོ་ཐམས་ཅད་མི་རྟག་པས། །དངོས་པོ་ཅི་ལའང་མ་ཆགས་བསྒོམ། །ཞེས་རྐང་པ་བཞིར་བཅད་དེ་དྲངས་འདུག་པའི་དོན་ནི་སྔར་ལྷུག་པའི་སྐབས་བཤད་པས་གོ་ནུས་སོ། །གཉིས་པ་ནི། སྔར་བསྟན་པའི་དོན་དེ་དག་ལས་མ་ཆགས་
པའི་འདུ་ཤེས་བསྒོམ་པར་ནི་སྐྱེས་བུ་ཆུང་ངུ་དང་འབྲིང་གི་ལམ་རྣམས་འདུས་ཤིང། སྙིང་རྗེ་ཆེན་པོ་བསྒོམ་པར་ནི་སྐྱེས་བུ་ཆེན་པོའི་ལམ་གྱི་རིམ་པ་གཟུགས་སྐུ་འགྲུབ་བྱེད་ཀྱི་བསོད་ནམས་ཀྱི་ཚོགས་མཐའ་དག་འདུས་པ་དང། གནས་ལུགས་བསྒོམ་
པར་ཆོས་སྐུ་འགྲུབ་བྱེད་ཟབ་མོའི་ལམ་རིམ་མཐའ་དག་འདུས་པ་ཡིན་པས། སངས་རྒྱས་ཐོབ་བྱེད་ཀྱི་ཐབས་ཡོངས་རྫོགས་ཚང་ལ་མ་ནོར་བར་བསྟན་པའི་གདམས་ངག་མཆོག་ཏུ་ཤེས་པར་བྱས་ཏེ་ཉམས་སུ་ལེན་པའི་རིམ་པ་ནི། ལམ་གྱི་རིམ་པ་ལ་བློ་
སྦྱོང་བ་ལྟ་བུ་ཡིན་ན། དེ་ལས་ལོགས་སུ་མེད་མོད་ཀྱང། སྐབས་དོན་ཇི་ལྟར་ཉམས་སུ་ལེན་པའི་ཚུལ་ནི། སྐྱབས་སུ་འགྲོ་བ་དང་སེམས་བསྐྱེད་བླ་མའི་རྣལ་འབྱོར་སོགས་ཅི་ཤེས་སྔོན་དུ་བཏང། དབང་པོ་རྣོན་པོས་དབུ་མ་རྒྱན་ལས། ཡང་དག་
ཤེས་ཚོལ་སྔོན་བཏང་སྟེ། །དོན་དམ་རྣམ་པར་ངེས་གྱུར་ནས། །ལྟ་ངན་འཐིབས་གནས་འཇིག་རྟེན་ལ། །སྙིང་རྗེ་ཀུན་ཏུ་བསྐྱེད་ནས་སུ། །ཞེས་དང་པོར་གནས་ལུགས་རྟོགས་ཤིང། དེ་ལྟར་མ་རྟོགས་པའི་སེམས་ཅན་ལ་དེས་དྲངས་ནས་སྙིང་རྗེ་སྐྱེ་བ་གསུངས་

[029B] རང་རེ་ལྟ་བུ་དབང་པོ་རྟུལ་པོ་དག་གིས་སྒོམ་ཚུལ་ནི་གོང་དུ་རྒྱས་པར་སྨོས་ཟིན་བ་ལྟར། བདག་གིས་རྙེད་དཀའ་ཞིང། རྙེད་ན་དོན་ཆེ་བའི་མི་ལུས་ཐོབ་པའང་སྔོན་ཆད་ཚེ་འདིའི་བདེ་བ་བསྒྲུབ་བསྒྲུབ་ཀྱི་ཁོལ་པོར་
ཟད་པས་ད་ལྟ་ཕན་ཆོད་ཀྱིས་མི་ཚེ་དེ་ཙམ་སྟོང་ཟད་དུ་སོང་འདུག་ད་ནི་བདག་ངེས་པར་འཆི། དེ་ཡང་དེ་རིང་གི་ཉི་མ་འདི་ནུབ་པ་དང་བདག་གི་སྐྱེ་བ་ཕྱི་མ་སྔོན་ལ་གང་འོང་མཛུབ་མོ་ནང་དུ་བཀུག་སྟེ་བལྟས་ན་ངེས་པ་ཅི་ཡང་མ་རྙེད། འཆི་བའི་ཆོ་ཕན་པ་ཆོས་
ཁོ་ན་ཡིན་པ་ལ་སྔོན་ཆད་བདག་གིས་ཕྱི་མ་ཕན་ཆད་ཀྱི་དོན་དུ་འགྱུར་ངེས་པའི་དགེ་བ་སྣ་གཅིག་ཀྱང་བསགས་པ་མེད། སྡིག་པ་དེ་ཙམ་ཞིག་བསགས་པས་བདག་གི་སྣང་ཚུལ་འདིས་ཕྱི་མའི་འགྲོས་ངན་སོང་ལས་མ་འདས་པ་འདུག་དེས་ན་བདག་གིས་
ད་ལྟ་ཉིད་ནས་སྐྱེ་བ་ཕྱི་མ་ཕན་ཆད་ལ་ཕན་པའི་དམ་པའི་ཆོས་ཞིག་ཅི་ནས་ཀྱང་བྱའོ་སྙམ་དུ་བསམ། དེ་ཡང་ཚེ་འདིའི་གཉེན་བཤེས་འཁོར་གཡོག་ནོར་ལོངས་སྤྱོད་སོགས་ལ་སྙིང་པོ་མེད། དེར་མ་ཟད་འཁོར་བ་འདི་ཐམས་ཅད་མེ་འབར་བ་དང་འདྲ་
བར་འདུག་པའི་ཚུལ་སྔར་བཤད་པ་ལྟར་བསམ་སྟེ་ཅི་ནས་ཀྱང་བདག་འཁོར་བ་འདི་ལས་ཐར་བར་བྱའོ་སྙམ་དུ་བསམ། དེ་ཡང་རང་ཉིད་གཅིག་པུ་ཅི་བདེར་བྱས་ན་ངོ་ཚ་དང་ཁྲེལ་བོར་བ་ཡིན་པས་རང་གི་མཐའ་བསྐོར་དུ་ཕ་མ་སོགས་གཉེན་དང་དགྲ་དང་
བར་མའི་སེམས་ཅན་ཐམས་ཅད་ས་ཆེན་པོའི་དྲེག་པ་ལྟར་འཁོད་ཅིང། དེ་དག་གིས་རང་ལ་རེ་བ་ལྟོས་ཆེན་པོ་དང་བཅས་འཁོར་པར་བསམས་ནས། ཐམས་ཅད་རང་གི་མ་ཡིན་ལུགས། སྡུག་བསྔལ་གྱིས་མནར་ཚུལ་སོགས་སྙིང་ཐག་པ་ནས་དྲན་པའི་

[030A]༄༅། །སྒོ་ནས་མིག་ནས་མཆིམ་འཁྲུག་པ་ཙམ་དུ་ཀྱེ་མ་སྡུག་བསྔལ་ཅན་གྱི་མ་རྒན་འདི་ཐམས་ཅད་སྡུག་བསྔལ་དང་བྲལ་ན་ཅི་མ་རུང། སྡུག་བསྔལ་དང་བྲལ་བར་གྱུར་ཅིག་སྡུག་བསྔལ་དང་བྲལ་བ་བདག་གིས་ཅི་
ནས་ཀྱང་བྱའོ་སྙམ་ཞིང་ངག་ཏུ་ཡང་བརྗོད། དེ་ལྟར་སྡུག་བསྔལ་ཅན་གྱི་སེམས་ཅན་འདི་རྣམས་སྒྲོལ་བའི་ཁུར་བདག་ལ་བབས་ཀྱང། སེམས་ཅན་གཅིག་ཙམ་གྱི་དོན་བྱ་བའི་ནུས་པ་ཡང་བདག་ལ་མེད་པས། དེས་ན་བདག་གིས་སངས་རྒྱས་ཀྱི་
གོ་འཕང་མྱུར་དུ་སྒྲུབ་པའི་སྒོ་ནས་སེམས་ཅན་རྣམས་ཀྱི་སྡུག་བསྔལ་སེལ་ཅིང། གནས་སྐབས་དང་མཐར་ཐུག་གི་བདེ་བ་ལ་འགོད་པར་བྱ། དེའི་ཕྱིར་དུ་བདག་གིས་སྔོན་ཆད་ལུས་ངག་ཡིད་གསུམ་གྱི་དགེ་བ་དྲན་པའི་ཡུལ་དུ་གྱུར་པ་རྣམས་ཀྱིས་
མཚོན་དུས་གསུམ་གྱི་དགེ་བ་ཐམས་ཅད་ཀྱི་མཐུ་ལས་སངས་རྒྱས་མྱུར་དུ་འགྲུབ་པར་ཤོག་ཅིག་སྙམ་དུ་ངག་ཏུ་སངས་རྒྱས་ཆོས་ཚོགས་མ་ལྟ་བུ་སྨོན་སེམས་འཛིན་པའི་ཚིག་བརྗོད་པར་བྱའོ། །དེ་ནས་ལྟ་བ་ལ་མྱོང་བ་ཡོད་པའི་རིགས་ཡིན་ན། བདག་དང་
སེམས་ཅན་དང་སྒོམ་བྱེད་ཀྱི་སེམས་ལ་སོགས་པ་རང་བཞིན་རྡུལ་ཙམ་ཡང་མེད་པའི་སྟོང་པ་ལ་མཉམ་པར་འཇོག་ཅིང། མཉམ་གཞག་དེ་ལས་ལངས་པ་ན། སྒྱུ་མ་ལྟ་བུར་ངོ་བོས་སྟོང་ཡང་བདེན་པར་སྣང་ཞིང་ཞེན་བའི་སེམས་ཅན་འདི་རྣམས་སྙིང་
རེ་རྗེ་སྙམ་པ་ལ་སོགས་བལྟ་བ་དང་སྙིང་རྗེ་ངེས་འབྱུང་རྣམས་ཁོར་མོ་ཡུག་ཏུ་བསྒོམ་པར་བྱའོ། །ཁྱད་པར་དུ་འཆི་ནད་ཀྱིས་ཐེབས་པ་དང་བཟློག་ཏུ་མེད་པའི་འཆི་ལྟས་ཀྱིས་ཟིན་པ་སོགས་འཆི་བ་ལ་ཐུག་པའི་ཚེ། འདུ་ཤེས་བཅུ་གཅིག་བསྟེན་པའི་

[030B] དགེ་སློང་རྣམས་ལ་བཀའ་སྩལ་པ། དགེ་སློང་དག་ནི་འཆི་བའི་དུས་ཀྱི་ཚེ། དགེ་སློང་གིས་འདུ་ཤེས་བཅུ་གཅིག་མངོན་དུ་བྱའོ། །བཅུ་གཅིག་གང་ཞེ་ན། འདི་ལ་མ་ཆགས་པའི་འདུ་ཤེས་དང། སེམས་ཅན་ཐམས་ཅད་ལ་བྱམས་པའི་འདུ་
ཤེས་དང། འཁོན་དུ་འཛིན་པ་ཐམས་ཅད་ཡོངས་སུ་དེར་བའི་འདུ་ཤེས་དང། འཆལ་བའི་ཚུལ་ཁྲིམས་ཐམས་ཅད་བཤགས་པའི་འདུ་ཤེས་དང། ཚུལ་ཁྲིམས་ཐམས་ཅད་ཡང་དག་པར་བླངས་པའི་འདུ་ཤེས་དང། ཉེས་པ་ཆེན་པོ་བྱས་པ་དག་ལ་ཡང་
ཡང་བའི་འདུ་ཤེས་དང། དགེ་བའི་རྩ་བ་ཆུང་དུ་དག་ལ་ཡང་ཆེ་བའི་འདུ་ཤེས་དང། འཇིག་རྟེན་ཕ་རོལ་དག་ལ་འཇིགས་པ་མེད་པའི་འདུ་ཤེས་དང། འདུས་བྱས་ཐམས་ཅད་ལ་མི་རྟག་པའི་འདུ་ཤེས་དང། ཆོས་ཐམས་ཅད་ལ་བདག་མེད་པའི་འདུ་
ཤེས་དང། མྱ་ངན་ལས་འདས་པ་ནི་ཞི་བའོ་སྙམ་པའི་འདུ་ཤེས་མངོན་དུ་བྱའོ། །ཞེས་དང། བློ་སྦྱོང་རྩ་ཚིག་ལས། ཐེག་ཆེན་འཕོ་བའི་གདམས་ངག་ནི། །སྟོབས་ལྔ་ཉིད་ཡིན་སྤྱོད་ལམ་གཅེས། །ཞེས་འཕེན་པའི་སྟོབས། དཀར་པོ་ས་བོན་གྱི་སྟོབས་
སུན་འབྱིན་པའི་སྟོབས། བསྒོམ་པའི་སྟོབས། སྨོན་ལམ་གྱི་སྟོབས་ཏེ་ལྔའི་སྒོ་ནས་འཕོ་བར་གསུངས་པའི་དོན་བསྡུས་ནས་ཉམས་སུ་ལེན་ཚུལ་ནི་སྔོན་ཆད་སྡོམ་པ་གསུམ་དང་འགལ་བའི་ཉེས་པ་བྱུང་བ་ལ་སོགས་པ་སྙིང་ཐག་པ་ནས་བཤགས་ཤིང་
སྐྱབས་འགྲོ་དང། བྱང་སྡོམ། སྔགས་སྡོམ་སོགས་བླངས་ཏེ་ཚུལ་ཁྲིམས་ཀྱིས་རྒྱུད་གཙང་སིང་སིང་པ་བྱ། རང་གིས་དགེ་བ་བསགས་པ་རྣམས་ལ་རློམ་སེམས་མ་ཡིན་པར་དགེ་བ་འདི་དང་འདི་བསགས་ཡོད་དོ་སྙམ་པའི་དགའ་བ་ལྷང་ལྷང་བསྒོམ་

[031A]༄༅། །ཤུལ་དུ་ལུས་པའི་གཉེན་བཤེས་འཁོར་གཡོག་ལ་སོགས་པ་ཐམས་ཅད་ལ་སྔར་སྙིང་པོ་མེད་པའི་རྒྱུ་མཚན་བཤད་ཟིན་པ་ལྟར། འདི་རྣམས་ལ་སྙིང་པོ་མེད་པ་ཆགས་རིན་ཞེན་རིན་མེད་པ་ཞིག་ཡིན་པ་ལ་བདག་
ཆགས་པས་བསླུས། ད་བདག་འདི་དག་ལ་སེམས་འཁྲེན་ཞིང་ཆགས་ན་སྲེད་པ་དེས་འབྱར་རྩི་ལྟ་བུ་བྱས་ནས་བདག་ཕྱི་མ་ངན་སོང་ལ་སོགས་པར་ལྷུང་ཞིང། དག་པའི་ཞིང་ལ་སོགས་པར་སྐྱེ་བ་ལ་གེགས་བྱེད། བླ་མ་དཀོན་མཆོག་གི་ཐུགས་
རྗེས་གཟིགས་ཀྱང་འདོད་ཆགས་འདིའི་མཐུས་རང་གིས་རང་སླུ་བར་འདུག་གོ་སྙམ་དུ་བསམ་ནས་ནོར་ལོངས་སྤྱོད་སོགས་བསོད་ནམས་གང་ཆེ་བའི་ཕྱོགས་སུ་བལྟོས་པ་མེད་བར་གཏོང་ཞིང་ཅི་ལ་ཡང་ཞེན་པ་དང་ཆགས་པ་མེད་པར་བློས་ལི་ངས་ཀྱིས་
བསྐྱུར། རང་འཆི་ཀ་མའི་སྡུག་བསྔལ་ལ་སོགས་པ་དཔེར་བྱས་ཏེ་མ་སེམས་ཅན་ཐམས་ཅད་ལ་འདི་ལྟ་བུ་དང་འདི་བས་ལྷག་པའི་སྡུག་བསྔལ་བསམ་གྱིས་མི་ཁྱབ་པ་མྱོང་ཞིང། མྱོང་དགོས་ཤ་སྟག་ཡིན་པ་ལ་དེ་དག་གིས་སྡུག་བསྔལ་དེ་
རྣམས་ཇི་ལྟར་བཟོད། མི་འདོད་བཞིན་དུ་མྱོང་དགོས་བ་སྙིང་རེ་རྗེ། ད་ནི་བདག་གི་ན་བ་འདིས་མ་ཐམས་ཅད་ཀྱི་ན་གོ་ཆོད་པར་ཤོག་འཆི་བ་འདིས་ཐམས་ཅད་ཀྱི་འཆི་གོ་ཆོད་པར་ཤོག་སྡུག་བསྔལ་འདིས་ཐམས་ཅད་ཀྱི་སྡུག་གོ་ཆོད་ཅིང་
བདག་ལ་སྨིན་པར་ཤོག་ཐམས་ཅད་བདེ་བ་བླ་ན་མེད་པ་དང་ལྡན་པར་ཤོག་བདག་གིས་དེ་དག་གི་སྡུག་བསྔལ་སེལ་ཅིང་བདེ་བ་སྒྲུབ་ནུས་པར་ཤོག་ཅིག་སྙམ་པར་ཞེ་ཐག་པ་ནས་བསམ། མདུན་གྱི་ནམ་མཁར་རང་ཉིད་དད་པའི་བླ་

[031B]
ཆེན་གྱི་ལམ་བགྲོད་པའི་སྒོ་ནས་སེམས་ཅན་ཐམས་ཅད་ཀྱི་དེ་ན་བྱེད་ནུས་པར་བྱིན་གྱིས་རློབས་ཤིག་སྙམ་པ་དང། ཤི་བའི་འོག་རོལ་ཏུ་ངེས་འབྱུང་དང་བྱང་ཆུབ་ཀྱི་སེམས་ཡང་དག་པའི་ལྟ་བ་ལ་སོགས་པ་རྒྱུད་ལ་བསྐྱེད་ནས་སེམས་ཅན་གྱི་དོན་བྱའོ་
སྙམ་པའི་འཕེན་པ་ཤུགས་དྲག་པོ་བཏང། ད་ནི་བདག་འཆི་བ་ལ་བབས། རང་ལ་གར་འགྲོའི་གཏོལ་ནི་མེད། སྐྱིད་སྡུག་ལེགས་ཉེས་ཅི་བྱུང་ཡང་སྐྱབས་གནས་ཁྱེད་རང་ཤེས་སོ་སྙམ་པའི་བློ་ལིངས་བསྐྱུར་གྱི་ངང་ནས་སྔར་ལྟ་བ་རྟགས་ཟིན་
པ་ཡིན་ན་འཆི་བ་དང་འཆིབ་པོ་ཐམས་ཅད་རང་གི་བློས་བཏགས་པ་ཙམ་མ་གཏོགས་བདེན་པར་གྲུབ་བརྡུལ་ཙམ་ཡང་མེད་པར་ངེས་པའི་དམིགས་མེད་ཀྱི་ངང་ནས་འཕོ་བའམ། འཕོ་བའི་རྣལ་འབྱོར་སྔོན་དུ་སྦྱངས་བ་ཞིག་གིས་གང་ལ་གོམས་
པའི་རྣལ་འབྱོར་དེ་ཉིད་ཀྱི་ངང་ནས་འཕོ་བའམ། ཡང་ན་རང་གི་སྙིང་གར་ཇོ་བོ་ཐུགས་རྗེ་ཆེན་པོ་མཐེ་བོང་ཙམ་གཅིག་ལ་རང་སེམས་རིག་རིག་ཐུར་ཐུར་པོ་འདི་བསྟིམ་གྱིས་ཐིམ་པར་བསམ། དེ་སྤྱི་བོ་ནས་ཡར་མདའ་འཕངས་པ་ལྟར་སོང་སྟེ་དགའ་
ལྡན་ལྷའི་ཡུལ་ན་རྗེ་བཙུན་བྱམས་པའི་མདུན་དུ་བད་མ་ལས་བརྫུས་ཏེ་སྐྱེས་པར་བསམ་མོ་ཞེས་ཁྲོ་ཕུབ་རྒྱ་རྩའི་མན་ངག་ལས་འབྱུང་བ་བཞིན་ནམ། འོད་དཔག་མེད་ཀྱི་ཉལ་སྒོམ་ལས་འབྱུང་པ་ལྟར་རྒྱས་བར་བསྒོམ་ཐུབ་ན་རབ། དེ་མིན་ཡང་རང་

[032A]༄༅། །ཉིད་གནས་པའི་ས་དེ་ཉིད་བདེ་བ་ཅན་གྱི་ཞིང་ཁམས་དངོས་དང། མགོན་པོ་འོད་དཔག་མེད་ཀྱི་དྲུང་དུ་རང་ཉིད་གནས་པས་བཅོམ་ལྡན་འདས་ཀྱི་ཞལ་ལ་གུས་པས་བལྟ་བ་དང༑ གསུང་ཆོས་ཀྱི་སྒྲ་རྣ་ལམ་དུ་ལྷང་ལྷང་བ་
བསྒྲགས་པའི་འདུ་ཤེས་དང་སྣང་བའི་ངང་ནས་འཆི་འཕོ་བ་བྱུང་ནའང་དགོས་གནད་ཆེ་བ་ཡིན། དེ་ཡང་ད་ལྟ་ནས་ནུབ་མོ་ཉལ་ཀའི་ཚེ་འདུན་བ་སྦྱོང་དགོས་པ་ཡིན་པས་ཇི་ལྟར་བྱ་ཚུལ་རྒྱས་པ་ཉལ་སྒོམ་གྱི་འཁྲིད་ཡིག་ལས་ཤེས་པར་བྱ་ཞིང་
སྔར་གྱི་སྙིང་རྗེ་ལ་སོགས་པ་རྣམས་ཀྱང་ད་ལྟ་ནས་བློ་མ་གོམས་ན་འཆི་ཀའི་ཚེ་དྲན་པར་འདོད་ཀྱང། བློ་ཐོག་ཏུ་འཁལ་བ་དཀའ་བས་ད་ལྟ་ནས་སྔར་བཤད་པ་བཞིན་དམིགས་པ་རྒྱས་བསྡུས་ཅི་རིགས་བའི་སྒོ་ནས་ཡང་དང་ཡང་དུ་བློ་སྦྱོང་ཞིང་གོམས་
འདྲིས་བརྟན་པར་བྱའོ། །བཞི་པ་ནི། བཅོམ་ལྡན་འདས་ཀྱིས་སྔར་བཤད་པའི་དོན་ད་སྐད་ཅེས་ཚིག་ལྷུག་པ་དང་བཅད་བའི་སྒོ་ནས་བཀའ་སྩལ་བ་དང། བྱང་ཆུབ་སེམས་དཔའ་ནམ་མཁའི་སྙིང་པོ་ལ་སོགས་པའི་འཁོར་ཐམས་ཅད། དྲི་བ་
ཞུས་པའི་ལན་སྩལ་བས་ཐེ་ཚོམ་ཆོད་ཅིག་གསུང་རབ་ཀྱི་དོན་སྙིང་པོར་བསྒྲིལ་ནས་བསྟན་པས་རབ་ཏུ་དགའ་ནས་བཅོམ་ལྡན་འདས་ཀྱིས་ཇི་ལྟར་གསུངས་པ་དེ་དག་ལ་མངོན་པར་བསྟོད་དོ་སྟེ། ཐོས་བསམ་བསྒོམ་གསུམ་གྱི་སྒོ་ནས་
ཉམས་སུ་ལེན་པ་ལ་ཞུགས་པ་ཡིན་ནོ། །འཕགས་པ་འདའ་ཀ་ཡེ་ཤེས་ཞེས་བྱ་བའི་ཐེག་པ་ཆེན་པོའི་མདོ་དང་དེའི་རྣམ་པར་བཤད་པ་རྫོགས་སོ།། །།མདོ་འདི་དཀར་ཆག་རྙིང་པ་འགར་རྒྱ་ནག་ནས་འགྱུར་བར་བཤད་དོ། །དེ་ལྟར་ཐེག་

[032B] བཀའ་གདམས་གསར་རྙིང་གི་ལམ་གྱི་རིམ་
པ་སོགས་ལ་རང་གིས་བལྟ་བ་དང་གཞན་ལས་མཉན་ཞིང་རྣ་བར་ཐོས་ཙམ་གྱིས་ཚིམ་པ་མ་ཡིན་པར། ཐོས་པའི་དོན་བཞིན་ཡང་དང་ཡང་དུ་བསམ་པ་དང་བསྒོམ་བས་ཉམས་སུ་བླངས་ན་རྫོགས་པའི་སངས་རྒྱས་ཐོབ་པར་བྱེད་པའི་གདམས་ངག་
གི་མཆོག་ཀྱང་འདི་ལས་གཞན་མེད་པའི་ཕྱིར་གནས་སྐབས་དང་མཐར་ཐུག་གི་དགོས་འདོད་ཐམས་ཅད་སྩོལ་བའི་ནོར་བུ་དབང་གི་རྒྱལ་པོ་དང་འདྲ་བ་ཡིན་ནོ། །འདིར་སྨྲས་པ། ཆེར་སྙིགས་ལྔ་བདོའི་མཚོན་ཆར་རྣོན་པོ་ཡིས། །འཕུག་པར་ནུས་མིན་
སྙིང་སྟོབས་གོ་ཆ་ཆེར། །རྒྱལ་ཀུན་བསྟོད་སྔགས་མནྡར་ཡི་ཆར། །ས་གསུམ་ཁྱབ་པར་ཡོངས་བརྡལ་ཟས་གཙང་སྲས། །གང་གི་གསུང་གསང་བདུད་རྩིའི་ཟེགས་མ་ཙམ། །སྙིང་ལ་འཕོས་བས་འཆི་མེད་གཏན་བདེའི་སྲོག་སྟེར་བྱེད་གདམས་
ངག་ཟབ་མོ་འདའ་ཀ་ཡི། །ཡེ་ཤེས་མདོ་དོན་རྣམ་པར་བཀྲལ་བ་སོགས། །དགེ་ཚོགས་གཅིག་ཏུ་བསྡུས་པའི་ཉ་ལྕིབས་ཁོག་འབྲས་བུ་སྲིད་པའི་རྩེར་འཕྱུར་མུཀྟི་ཀ་མཐའ་ཡས་མར་གྱུར་འགྲོ་བའི་མགྲིན་པ་རུ། །དོ་ཤལ་འཕྱང་འཕྲུལ་
གཡོ་བས་སྒེག་གྱུར་ཅིག་ཚེ་འདི་ནམ་མཁའི་གློག་གི་གར་མཁན་མ། །བླུན་རྨོངས་ཕྱུགས་ཀྱི་ངང་ཚུལ་བཟུང་བ་ཡིས། །ངན་སོང་ཁྲོན་པ་ཟབ་མོར་རྡོ་བ་བཞིན། །ལྷུང་བྱེད་བྱིས་པའི་སྣང་ཤས་ལྡོག་པར་ཤོག་ཁམས་གསུམ་རབ་འབར་

[033A]༄༅། །ལྕགས་ཀྱི་ཁང་པའི་ནང། །འགྲོ་ཀུན་སྡུག་བསྔལ་གསུམ་གྱི་སྣང་ཚུལ་འདི། །སྙིང་ལ་ཟུག་རྡུར་གྱུར་བའི་ངེས་འབྱུང་གིས། །ཡང་དག་ཐར་པའི་ལམ་དུ་བགྲོད་པར་ཤོག་འཇིགས་རུང་འཁོར་པའི་གནས་ངན་མྱ་
ངམ་ཐང། །ཆོམ་པོས་དུམ་བུར་གཏུབས་པའི་མ་རྒན་ལྟར། །ཉམ་ཐག་འགྲོ་ལ་བྱམས་དང་སྙིང་རྗེ་ཡིས། །ལེགས་དྲངས་བྱང་ཆུབ་ལམ་ལ་བརྩོན་པར་ཤོག་སྒྱུ་མའི་གྲོང་དུ་བློ་བྲིད་རོལ་རྩེད་མཁན། །གང་སྣང་འཁྲུལ་པར་ཤར་བའི་ཚུར་མཐོང་བློའི། །འཚང་
རིག་ཆོས་ཀུན་གདོད་ནས་སྟོང་པ་ཡི། །གཤིས་ལུགས་དབུ་མའི་ལམ་བཟང་རྙེད་པར་ཤོག་གློ་བུར་ཆུ་འཛིན་དྲི་ཚོགས་ཞི་བའི་དབྱིངས། །དེངས་པས་འགྲོ་རྒྱུད་བདེ་གཤེགས་སྙིང་བོའི་ཉི། །རབ་གསལ་ལྷུན་གྲུབ་སྐུ་དང་ཡེ་ཤེས་ཀྱི། །འོད་ཟེར་ནམ་ཡང་མི་
འགོག་དཔལ་འཐོབ་ཤོག་གནས་སྐབས་རྟེན་བཟང་དལ་འབྱོར་གྲུ་བོ་ཆེ། །དེད་དཔོན་ཐེག་མཆོག་བླ་མའི་བཀའ་དྲིན་ལས། །བླང་དོར་མཐུན་པའི་ཕྱོགས་ཞུགས་མི་རིང་བར། །བླ་མེད་བྱང་ཆེན་ནོར་བུའི་གླིང་བགྲོད་ཤོག་མ་ནོར་ཐོས་བསམ་བསྒོམ་པའི་
གན་མཛོད་ལ། །དབང་འབྱོར་མཐའ་ཡས་སེམས་ཅན་ལག་མཐིལ་དུ། །དོན་གཉིས་འདོད་དགུ་སྩོལ་ཞིང་ཐུབ་བསྟན་མཆོག་བཤད་སྒྲུབ་བྱ་བས་རྟག་ཏུ་འཛིན་གྱུར་ཅིག་ཐུབ་བསྟན་སྙིང་པོ་དྲི་མེད་ཞྭ་སེར་བསྟན། །རྒྱ་མཚོའི་གོས་ཅན་སྟེང་ཁྱབ་འཇིག་རྟེན་
ཁམས། །དཀར་མིན་འབྲས་བུའི་སྡུག་བསྔལ་རབ་བྱང་ནས། །ཆོས་འབྱོར་རྫོགས་ལྡན་དཔལ་ཀུན་མྱོང་བར་ཤོག་ཅེས་འཕགས་པ་འདའ་ཀ་ཡེ་ཤེས་ཞེས་བྱ་བ་ཐེག་པ་ཆེན་པོའི་མདོ་འགྲེལ་ཀུན་མཁྱེན་ཡེ་ཤེས་སྣང་བའི་ཉི་མ་ཞེས་བྱ་བ་འདི་ནི་བསྟན་

[033B]
ཆེ་བས་སེམས་ཅན་མང་པོར་ཕན་དུ་རེ་བའི་ལྷག་བསམ་རྣམ་པར་དཀར་བས་ཀུན་ནས་བསླངས་ཏེ་བསྐུལ་བའི་ངོར་སློབ་དཔོན་ཤེས་རབ་རྒྱ་མཚོ་དང་ཞི་བ་ལྷས་མཛད་ཟེར་བའི་རྒྱ་འགྲེལ་གཉིས་འདུག་པ་ཚིག་ཉུང་ཞིང་དོན་གོ་དཀའ་ཡང་ལེགས་པར་དཔྱད་ནས་གཞིར་
བཟུང༑ རང་བློས་ཇི་ལྟར་ནུས་པ་བཞིན་རྣམ་པར་ཕྱེ་སྟེ་ཤཱཀྱའི་དགེ་སློང་ཆོས་སྨྲ་བའི་སྙོམས་ལས་མཁན་བློ་བཟང་བསྐལ་བཟང་རྒྱ་མཚོས་ཕོ་བྲང་ཆེན་པོ་པོ་ཏ་ལའི་གཟིམས་ཆུང་ཉི་འོད་འཁྱིལ་པར་སྦྱར་བའི་ཡི་གེ་པ་ནི་ཞ་ལུ་མཁན་པོ་ངག་དབང་ཡོན་ཏན་
འབྱུང་གནས་ཀྱིས་བགྱིས་པ་ཛ་ཡནྟུ།། །།


[001A]༄༅།  །ཨ་ནྲི་ཀ་བྲ་ཧྨ་སྱ་ནི་རྒྷོ་ཥ་ནཱ་མ་དྷཱི་ཤོ་དྷ་ནི་ཤྩ་ས་མྦ་ནྡྷ་སྱཱ་བ་བཱ་ད་མ་དཉུ་ར་ཀཎྛ་སྱ་ཀྲ་མཻ་ཀ་དེ་ཤ་ནྱཱ་ས་བི་ཧ་ར་ཏི་སྨ། །
༄༅། །བློ་སྦྱོང་དང་འགྲེལ་བའི་གདམས་པ་དང་སྙན་མགུར་གྱི་རིམ་པ་ཕྱོགས་གཅིག་ཏུ་བཀོད་པ་དོན་ལྡན་ཚངས་པའི་སྒྲ་དབྱངས་ཞེས་བྱ་བ་བཞུགས་སོ། །།

[001B]  །ཐུབ་པའི་དབང་པོ་སློབ་པ་ལམ་གྱི་གནས་སྐབས་སུ་ཕྱིན་དྲུག་ལ་སྤྱོད་པའི་རྣམ་ཐར་རྒྱ་མཚོ་ལྟ་བུ་ལས། འཁྲུངས་རབས་ཀྱི་ཐིགས་པར་སྨོན་ལམ་དང་འབྲེལ་བའི་བློ་སྦྱོང་ཚངས་པའི་དུན་པུ་བཧི་ཞེས་བྱ་བ་བཞུགས།  ན་མ་ཤཤྲཱི་མཱངྒུ་ར་ཝེ། ལྷུན་
གྲུབ་འཇིགས་མེད་ཆོས་དབྱིངས་བདེ་བའི་ངང། །མཐའ་ཡས་འགྲོ་བ་སྲིད་ཞིའི་གདུང་བ་ལས། །སྒྲོལ་བའི་དེད་དཔོན་བླ་མེད་སྐྱབས་གཅིག་པུ། །མར་མེ་མཛད་པའི་ཞབས་ལ་ཕྱག་འཚལ་ལོ། །རྣམ་དག་ཆོས་ཀྱི་བང་མཛོད་
ཡངས་པ་ནས། །བདེ་བའི་ལམ་བཟང་ནོར་བུ་ལེགས་བླངས་ཏེ། །འགྲོ་རྒྱུད་ཟ་མ་ཏོག་འགྲེང་འབྲོམ་གྱི་རིགས། །རྒྱལ་བའི་འབྱུང་གནས་བྱིན་རླབས་དེང་འདིར་ཕོབ། །འཁོར་བའི་གནས་ངན་ཚ་སྲེག་འབར་བའི་འོབས། །
གཞན་དོན་སེམས་ཀྱིས་མ་བོར་བརྩེ་བ་ཅན། །སྲིད་ཞིའི་མགོན་པོ་དྲིན་ཆེན་ཆོས་ཀྱི་རྗེ། །ཀུན་མཁྱེན་ཙོང་ཁ་པ་ཡིས་ཉེ་བར་སྐྱོངས། །ཚེ་རབས་མང་བོར་སྦྱིན་དང་ཚུལ་ཁྲིམས་དང། །རྣམ་དག་སྨོན་བའི་དགེ་བ་བསགས་

[002A] །པ་ལས། །དཀར་པོའི་རྟེན་བཟང་དལ་དང་འབྱོར་པའི་ཆོས། །ལྡན་བའི་མི་ལུས་རིན་ཆེན་འགྲུབ་པས་ན། །རྒྱ་མཚོ་ཆེར་གཡེང་གཉའ་ཤིང་བུ་ག་རུ། །རུས་སྦལ་ལོང་བའི་
མགྲིན་པ་ཆུད་བཞིན་ནམ། །འཇམ་པའི་གྱང་ལོགས་སྲན་མ་གཏོར་བ་ན། །ཆགས་པ་སྲིད་མཐའ་དེ་བཞིན་དཀོན་པར་གསུངས། །དེ་ལྟ་ན་ཡང་དལ་བརྒྱད་འབྱོར་བཅུའི་རྟེན། །ལན་ཅིག་ཙམ་ཞིག་ཐོབ་པའི་གནས་སྐབས་འདི།།
ངོ་མཚར་ཆེ་མོད་ནམ་མཁའི་འཇའ་ཚོན་བཞིན། །ད་ལྟ་ལྟར་སྣང་བཀྲ་ཡང་མི་རྟག་སྟེ། །ལུས་ཀྱི་རྟེན་དང་རྣམ་ཤེས་ཡ་བྲལ་ནས། །དེ་རིང་ཉིད་ཀྱང་མི་འཆིའི་ངེས་པ་ཅི། །སྔོན་ཆད་རྒན་གཞོན་ངེས་མེད་སྲོག་དོར་ཞིང། །
ཕྱིན་ཆད་འཆི་བ་མེད་པ་སུ་ཞིག་མཆིས། །འདོད་པའི་ལྷ་རྣམས་གནས་སྐབས་བདེ་བ་ལ། །བག་མེད་སྲེད་ཞེན་དམ་པོས་ཡིད་བཅིངས་ནས། །འཆི་བར་ཕྱོགས་པའི་ལྟས་ཀྱིས་ཟིན་པ་ན། །སྡུག་བསྔལ་ཤིན་ཏུ་མི་བཟད་

[002B] །གཟུགས་དང་གཟུགས་མེད་གནས་ཀྱི་ལྷ་རྣམས་ཀྱང། །ཕལ་ཆེར་ཐར་པའི་ལམ་ལས་རབ་གོལ་ཞིང། །ཏིང་འཛིན་དགེ་བའི་འབྲས་བུ་ཟད་པའི་མཐར། །སླར་ཡང་ངན་སོང་གནས་སུ་འཁྱམ་པར་འགྱུར། །ལྷ་མིན་
ན་ཡང་ལུས་དང་ཡན་ལག་ཀུན། །གཅོད་བའི་སྡུག་བསྔལ་རབ་རྩུབ་དམྱལ་བར་ན། །བཙོ་སྲེག་མཚོན་ཆས་གཏུབ་དང་གངས་རིའི་ཁྲོད། །གཅེར་བུར་ཤ་རུས་གས་པའི་སྡུག་བསྔལ་མྱོང། །ཡི་དྭགས་བཀྲེས་སྐོམ་ངལ་འཇིགས་ལ་
སོགས་པས། །མནར་ཞིང་དུད་འགྲོ་གཅིག་ལ་གཅིག་ཟ་དང། །བཀོལ་སྤྱོད་བརྡེག་འཚོག་བླང་དང་དོར་བྱ་ལ། །རྨོངས་པས་ཁྱབ་པའི་སྡུག་བསྔལ་འབའ་ཞིག་ཡིན། །ལས་ངན་ཉོན་མོངས་ཤ་ཟ་ཁྲོས་པ་མིས། །སེམས་བཞོན་རླུང་
གི་སྲོག་རྩ་གཡོ་བཞིན་དུ། །དབང་མེད་འཁྲིད་བས་ཚེ་ཐུང་དབུལ་བ་སོགས། །དུས་ངན་སྙིགས་མའི་མདངས་ནི་མུན་ལྟར་གཏིབས། །སླུ་མེད་བླ་མ་མཆོག་གསུམ་རྒྱབ་པོར་ཞིང། །དགེ་སྡིག་བླང་དོར་ཕྱིན་ཅི་ལོག་ཏུ་ཞུགས། །ལྟ་བ་ངན་
པ་སྙིགས་མའི་སྙིགས་མ་ཡི། །ཀླ་ཀློའི་སྤྱོད་པས་རྒྱལ་ཁམས་ཁེངས་པར་གྱུར། །དགེ་བཅུའི་ཆོས་ཚུལ་རིན་ཆེན་ཙན་དན་བས། །བརླང་སྤྱོད་ནག་པོའི་སོལ་བ་དར་མཐོང་ནས། །གཏན་དུ་འཚེངས་པའི་ལོངས་སྤྱོད་རྒྱབ་བོར་ཏེ། །
མནོག་ཆུང་སྐད་ཅིག་བདེ་བས་བསླུས་པ་མང། །དུག་གསུམ་གྲང་བའི་རེག་བྱ་ཆེས་བདོ་བས། །ལེགས་སྤྱད་པདྨའི་ཚལ་ཀུན་ཉིན་རེ་བཞིན། །བཅོམ་པའི་རང་རྟགས་ཕྱི་ཕྱིར་རབ་སྣང་བ། །མཐོང་ཚེ་ཤེས་ལྡན་སུ་ཞིག་ཡིད་

[003A]༄༅། །མི་སྐྱོ། །དེ་ལྟར་སྡུག་བསྔལ་རླབས་འཁྲུག་སྲིད་མཚོ་འདིར། །ཕུན་ཚོགས་བདེ་བའི་རོལ་ཅིར་སྤྱད་ཀྱང། །དུག་དང་འདྲེས་པའི་ཁ་ཟས་ཇི་བཞིན་དུ། །བདེ་ལེགས་སྲོག་ལ་གནོད་པ་ཤ་
སྟག་ཡིན། །སྡུག་བསྔལ་དེ་ལས་ཐར་བའི་ཐབས་ཉིད་ཅེས། །ཆོས་གོས་མཛེས་འཆང་ངག་ནས་ཆོས་ཀྱི་གཏམ། །སྨྲ་ཡང་རང་རྒྱུད་དུག་ལྔའི་གཞན་དབང་གི་གཡོ་སྒྱུས་སྡུག་བསྔལ་ཕྱི་ཕྱིར་འཕེལ་བར་གདའ། །མི་རྟག་སྡུག་བསྔལ་རྟོགས་
ཞེས་ཁར་སྨྲ་ཡང། །འདི་སང་དེང་ནི་འདི་ལྟར་བྱའོ་ཞེས། །གྲབས་གཤོམ་བྱེད་པའི་ངང་རིང་རྟག་འཛིན་ཅན། །འདི་ཡིས་སྡུག་བསྔལ་སྤང་དུས་ག་ལ་ཞིག་ད་ལྟ་ཕྲ་མོའི་རྐྱེན་ངན་མི་བཟོད་པར། །ངན་སོང་སྡུག་བསྔལ་འདྲེན་པའི་ལས་
འབྲས་ལ། །རྩིས་སུ་བོར་བའི་བག་མེད་སྤྱོད་པ་འདི། །སྲིད་པའི་སྤུབས་སུ་འཆིང་བའི་དྲ་བར་གདའ། །གཞན་གཅེས་བློ་མིག་གསལ་བར་མངོན་རློམ་ཡང། །གཞན་འབྱོར་མཐོང་ཚེ་ཕྲག་དོག་སྤྲུལ་གྱི་ལྕེ། །གཞན་རྐྱོང་རང་གཞན་
གཉིས་ཀ་འཕུང་བྱེད་པ། །བཤན་པ་ཞི་བའི་ཆ་ལུགས་ཅན་དུ་གདའ། །གང་སྣང་སྟོང་དང་འདྲེས་པའི་འུད་སྨྲ་ཡང། །རྐྱེན་ངན་ཕྲ་མོ་ཙམ་ཞིག་མི་བཟོད་པར། །ཞེ་སྡང་ཁོང་ནས་འབར་བའི་ཕུང་ཀྲོལ་ཅན། །འབྱུང་པོ་བཞིན་དུ་སྒྲིབ་ལས་
གྲོལ་མི་འགྱུར། །རིག་སྔགས་འཆང་བ་ཡིན་ཞེས་ཁས་འཆེས་ཀྱང། །དམ་ཚིག་སྡོམ་བརྩ་ལྟར་ཁྱད་བསད་ནས། །གསང་སྔགས་རྣལ་འབྱོར་ཆོས་ཀྱིས་ལུས་བརྒྱན་པ། །སྙིང་པོས་དབེན་པའི་ཆུ་ཤིང་ལྟ་བུར་གདའ། །དེ་ཕྱིར་

[003B] །བཤེས་གཉེན་ཚུལ་བཞིན་བསྟེན་ལ་རག་ལུས་པས། །དུལ་ཞི་ཉེ་བར་ཞི་སོགས་ཡོན་ཏན་རྣམས། །རྫོགས་པའི་བཤེས་གཉེན་དམ་པ་ལེགས་བསྟེན་ནས། །ལུས་དང་སོགས་ཀྱང་འདོད་ནུས་སྲི་ཞུ་དང། །བཀའ་བཞིན་སྒྲུབ་པའི་མཆོད་
པས་རྟག་མཆོད་ཅིང། །སྐྱོན་ལྟར་སྣང་ཡང་རང་བློ་འཁྲུལ་པ་རུ། །ངེས་ནས་འགྱུར་བ་མེད་པའི་དད་གུས་བྱ། །ཙན་དན་ཚལ་ལམ་མི་གཙང་གོང་བུ་དང། །འགྲོགས་པའི་རླུང་གི་དྲི་ཡི་བཟང་ངན་ལྟར། །མཆོག་དམན་གྲོགས་ཀྱིས་རང་གི་སྤྱོད་པ་ཡང། །འགྱུར་བས་
གྲོགས་ལ་བརྟག་པ་ཤིན་ཏུ་གཅེས། །རང་ཉིད་སྒྲིབ་པའི་དྲ་བས་བཅིངས་པ་ཡི། །ཚངས་དབང་དེ་ཡང་སྐྱབས་ཀྱི་འོས་སུ་མིན། །ཡོན་ཏན་ཀུན་རྫོགས་ཉེས་པ་ཀུན་ཟད་པའི། །བདེ་གཤེགས་དེས་བསྟན་ཆོས་དང་དགེ་འདུན་བཅས། །མགོན་དུ་འོས་ཕྱིར་ཉེས་ཅན་ཉེས་པ་
ལས༑ ༑སྐྱབས་འཚོལ་བཞིན་དུ་ཁ་ཚིག་ཙམ་མིན་པར། །བློ་ཕུགས་ལིངས་ཀྱིས་གཏོད་པའི་སྐྱབས་འགྲོ་དང། །དེ་ཡི་བསླབ་བྱ་ཚུལ་བཞིན་བསྒྲུབ་པར་བྱ། །དཀོན་མཆོག་སྤྱན་སྔར་བྱང་ཆུབ་སེམས་བསྐྱེད་ནས། །སྔོན་ཆད་བསགས་པའི་སྡིག་ལྟུང་འགྱོད་པས་
བཤགས། །སླན་ཆད་སྡོམ་སེམས་དང་བཅས་གཉེན་པོ་ཡིས། །དྲུང་ནས་འབྱིན་པའི་སྟོབས་བཞི་བསྟེན་པར་བྱ། །སྲིད་པར་སྡུག་བསྔལ་སྣ་ཚོགས་བསྐྱེད་པ་ཡི། །ཀུན་འབྱུང་ལས་ཉོན་འཁོར་བའི་རྒྱུ་འབྲས་ཀྱི། །ཉེས་དམིགས་མཐོང་ནས་སྐྱོ་ཤེས་ངེས་འབྱུང་
དང། །དེ་ལས་གྲོལ་བའི་ཐབས་ལ་འབད་པར་བྱ། །འགྲོ་བ་འདི་ཀུན་ཚེ་རབས་མང་བོ་ཞིག་ཕ་མར་གྱུར་པའི་དྲིན་ཅན་ཉིད་ཡིན་པས། །ཕན་བཏགས་བྱས་པ་གཟོ་བའི་ཁུར་བླངས་ནས། །རྟག་ཏུ་གཞན་ལ་གང་ཕན་བསམ་པར་བྱ། །ཆགས་སྡང་བཅོམས་ནས་

[004A]༄༅། །ཀུན་ལ་ཡིད་འོང་གི་རྣམ་པར་བལྟ་བའི་བྱམས་པས་རྒྱུད་བརླན་ཞིང། །འགྲོ་རྣམས་སྡུག་བསྔལ་བྲལ་འདོད་སྙིང་རྗེ་དང། །གཞན་དོན་ཁུར་དུ་འཁྱེར་བའི་ལྷག་བསམ་བསྐྱེད། །རང་ཉིད་གཅེས་པར་འཛིན་པའི་
བློ་སྤངས་ཏེ། །གཞན་དོན་རྫོགས་བྱང་དོན་གཉེར་བྱང་ཆུབ་སེམས། །བསྐྱེད་ནས་རྒྱལ་སྲས་སྤྱོད་པ་མཐའ་དག་ལ། །སློབ་པའི་ཡི་དམ་བརྟན་པོ་བསྐྱེད་པར་བྱ། །མ་ཞུམ་གཏོང་སེམས་དག་པའི་ལྡེ་མིག་གིས། །སེར་སྣའི་སྒོ་ལྕགས་དབྱེ་དཀའ་ཕྱེ་
པ་ལས། །སློང་རྣམས་འདོད་པའི་དངོས་པོ་གང་མཆིས་པ། །ཆགས་མེད་སྟེར་བའི་སྦྱིན་ལ་བསླབ་པར་བྱ། །དེ་འབྲས་རྣམ་ཐོས་བུ་ཡི་འབྱོར་པ་ལ། །འགྲན་པའི་རྣམ་སྨིན་ཟད་མི་ཤེས་པར་ཡང། །མི་རེ་རང་གི་ཤ་རུས་རྐང་མར་སོགས། །གཏོང་
ལའང་ཞུམ་པ་མེད་པའི་སྙིང་སྟོབས་བསྐྱེད། །བདེ་གཤེགས་སྐུ་ཚེ་སྔོན་རབས་དཔལ་གྱི་སྡེ། །བྱམས་པའི་སྟོབས་དང་གཙུག་ནོར་ཟླ་བའི་འོད། །རི་བོང་སོགས་ཀྱིས་གཅེས་ནོར་ལུས་དང་སྲོག་བཏང་བ་བཞིན་དུ་སྦྱིན་ལ་བསླབ་པར་ཤོག་སྤོང་བའི་
སེམས་དཔའ་དང་བཅས་དྲན་ཤེས་ཀྱི། །ལྕགས་ཀྱུ་རྣོན་པོས་ཉིན་མཚན་དུས་ཀུན་ཏུ། །བག་མེད་སེམས་ཀྱི་གླང་པོ་འདུལ་བྱེད་པའི། །ཚུལ་ཁྲིམས་མིག་འབྲས་བཞིན་དུ་བསྲུང་བར་བྱ། །ཚུལ་ཁྲིམས་འདི་ཉིད་མངོན་མཐོ་ལྷ་མི་དང། །ངེས་ལེགས་འབྲས་
བུ་བསྐྱེད་པའི་རྒྱུ་ཡི་གཙོ། །དེ་ཕྱིར་སྡོམ་བརྩོན་རྒྱལ་བའི་སྲས་རྣམས་ཀྱི། །རྣམ་ཐར་ཇི་བཞིན་བག་ཡོད་ཁྲིམས་ལ་བསླབ། །ཁྱད་པར་ལོ་མ་དཀའ་ཐུབ་ཅན་ལ་སོགས། །ཐུབ་དབང་སྔོན་གྱིས་སྐྱེས་རབས་དེ་དག་དང། །དགེ་སློང་མི་འཁྲུགས་པ་བཞིན་ཚངས་

[004B] །ཉེས་པས་ནམ་ཡང་མ་གོས་བསྲུང་བར་ཤོག་ཕ་རོལ་གནོད་པའི་སྦྱོར་བས་གཙེས་པའམ། །ལུས་སེམས་སྡུག་བསྔལ་ཐོག་ཏུ་བབས་པ་ན། །སྔོན་བྱས་རང་གི་ལས་ངན་འབྲས་བུ་རུ། །ཤེས་ནས་མི་འཁྲུགས་བཟོད་པ་བསྟེན་པར་བྱ། །སྲ་བརྟན་
བཟོད་པའི་གོ་ཆ་ལེགས་བགོས་ན། །སྡུག་བསྔལ་གནོད་པའི་མཚོན་གྱིས་མི་བརྫི་ཞིང། །ཡིད་དུ་འོང་ལ་མཛེས་པའི་གཟུགས་མཆོག་སོགས། །ཐོབ་པར་འགྱུར་བས་བཟོད་ལ་བསླབ་པར་བྱ། །བཟོད་པ་སྨྲ་དང་རྒྱལ་བུ་དགེ་དོན་དང། །མཛའ་བོའི་བུ་མོ་ལ་
སོགས་རྣམ་ཐར་བཞིན། །ལུས་དང་སྲོག་ལ་གནོད་པའི་སྡུག་བསྔལ་ཡང། །བཟོད་ནུས་དཀའ་ཐུབ་བརྟན་པོ་ཐོབ་པར་ཤོག་སྒོ་གསུམ་དགེ་བའི་ཕྱོགས་ལ་སྤྱོད་པའམ། །སེམས་ཅན་གཞན་ཕན་ལས་ལ་ཞུགས་པའི་ཚེ། །རང་ལུས་རྡུལ་ཕྲན་ཙམ་དུ་
འཐོར་གྱུར་ཀྱང། །མི་སྐྱོ་སྤྲོ་བའི་བརྩོན་འགྲུས་བརྩམས་པར་བྱ། །ཡོན་ཏན་མ་ལུས་ལགས་མཐིལ་རྫས་བཞིན་དུ། །གང་ཞིག་བརྩོན་འགྲུས་ལྡན་པས་མྱུར་འཐོབ་ལ། །གཟི་བརྗིད་ཆེ་ཞིང་གང་བརྩམས་ལས་ཀྱི་མཐའ། །འགྲུབ་པས་རྟག་ཏུ་བརྩོན་འགྲུས་
ལྡན་པར་བྱ། །དོན་ཀུན་གྲུབ་ཀྱིས་རྒྱ་མཚོ་ཆེན་པོའི་ཆུ། །རུས་སྦལ་ཁོག་པས་དབོ་བའི་དཀའ་སྤྱད་སོགས། །ཐུབ་དབང་བྱང་ཆུབ་སྤྱོད་ཚེ་བརྩོན་འགྲུས་ལ། །ཇི་ལྟར་བསླབ་པ་དེ་བཞིན་བརྩོན་པར་ཤོག་ལེ་ལོ་བྱིང་རྒོད་ལ་སོགས་ཉེས་པ་ལྔ། །སྤོང་
བའི་འདུ་བྱེད་བརྒྱད་ཀྱིས་ཉེར་བཀག་ནས། །དགེ་བའི་དམིགས་པ་གཅིག་ལ་མ་ཡེངས་པར། །མཉམ་པར་འཇོག་པའི་ཞི་གནས་བསྒྲུབ་པར་བྱ། །ཏིང་འཛིན་དེ་ཡིས་གྲུབ་པའི་བཅུད་ལེན་ལྟར། །ལུས་སེམས་ལས་སུ་རུང་བའི་བདེ་འདྲེན་ཞིང། །སྤྱན་དང་མངོན་

[005A]༄༅། །ཤེས་ལ་སོགས་ཡོན་ཏན་ཀུན། །སྟེར་བས་ཏིང་འཛིན་སྒྲུབ་ལ་བརྩོན་པར་བྱ། །ཁྱིམ་གྱི་ཕུན་ཚོགས་མཆིལ་མའི་ཐལ་བལྟར། །བོར་ནས་ནོར་བུའི་གླིང་དང་ཉེ་བའི་རིར། །དཀའ་ཐུབ་སྤྱོད་དང་བུ་རམ་ཤིང་
པ་ཡིས། །ཀླུང་འགྲམ་བསམ་གཏན་བརྩོན་བཞིན་བསྒྲུབ་པར་ཤོག་ཀུན་རྫོབ་དོན་དམ་ཤེས་བྱའི་གནས་རྣམས་ལ། །རབ་ཏུ་རྨོངས་བའི་ནག་ཕྱོགས་སྒྲ་གཅན་ལུས། །གཏུབ་བྱེད་རྒྱལ་སྲས་འཇུག་པ་བཅུ་པ་ཡི། །ཤེས་རབ་འཁོར་ལོའི་དམ་
བཅའ་བཞི་ལྡན་བྱ། །བདག་ཏུ་མངོན་ཞེན་ལྕགས་སྒྲོག་དམ་པོ་ཡི། །འཆིང་བ་ངེས་པར་གྲོལ་བྱེད་འདི་ཁོ་ན། །དུས་གསུམ་སངས་རྒྱས་ཀུན་ཀྱང་རྣམ་འབྱེད་ཀྱིས། །བྱང་ཆུབ་བརྙེས་ཕྱིར་ཤེས་རབ་བསྒྲུབ་པར་བྱ། །གསལ་མྱུར་ཆེ་དང་ཟབ་
པའི་ཤེས་རབ་མཆོག། ལྷུར་ལེན་དོན་ཀུན་གྲུབ་པ་ཆོས་འཚོལ་དང། །ས་བདག་མེ་ལོང་གདོང་སོགས་བསླབ་པའི་དུས། །རྨད་བྱུང་སྤྱད་པ་སྤྱོད་བཞིན་བརྩོན་པར་ཤོག་རིང་ནས་སེམས་ཀྱི་མཁར་དུ་གནས་བཅས་ཏེ། །བདེ་ལེགས་འཇོམས་བྱེད་
བདག་འཛིན་དགྲ་བོའི་དཔུང། །གནས་ལུགས་ལྷག་པར་མཐོང་བའི་སྒྱོགས་ཆེན་གྱིས། །མིང་གི་ལྷག་མ་ཙམ་དུ་བརླག་པར་བྱ། །མེ་ལོང་གཟུགས་བརྙན་ནམ་མཁའི་འཇའ་ཚོན་རིས། །སེམས་ངོར་བཀྲ་ཡང་ངོ་བོས་སུ་ཞིག་གྲུབ། །དེ་བཞིན་སྣོད་བཅུད་
སྣང་ཙམ་བདེན་པ་རུ། །གྲུབ་པར་སུས་མཐོང་སྒྱུ་མ་ལྟ་བུར་ལྟོས། །དེ་ལྟར་ཐུན་མོང་ལམ་གྱིས་རྒྱུད་སྦྱངས་ཏེ། །དབང་བླངས་ལྷ་སྐུར་བསྐྱེད་པའི་རིམ་པ་ཉིད། །ལེགས་པར་གོམས་བས་རིམ་པ་གཉིས་པའི་དོན། །བླ་མའི་ཞལ་བླངས་འབྲས་བུ་འབྱིན་པར་

[005B] །དལ་འབྱོར་རྟེན་ཐོབ་ཆོས་ཀྱི་བླ་ན་མེད་པའི་རོ། །མྱོང་འདི་འདྲེན་པ་མཆོག་གི་དྲིན་ཕྱིར་ལམ་སྟོན་ཆེའི། །ཐུགས་རྗེའི་འཇུག་པ་མཛའ་གཙུགས་མོ་ཡིས་དམ་འཁྱུད་དེ། །ཆོས་ཚུལ་དྲི་མེད་བདེ་བརྒྱུད་དུ་འཇོ་བར་ཤོག་མ་འཁྲུལ་དེ་ཉིད་མངོན་སུམ་སྣང་བ་
ཆོས་ཀྱི་རྒྱལ་པོ་ཙོང་ཁ་པའི། །མདོ་དང་སྔགས་ཀྱི་ལུགས་བཟང་དུས་གསུམ་རྒྱལ་བའི་དགོངས་པ་གཅིག་བསྡུས་གང། །ཁ་བཤད་ཆུ་ཡི་ལྦུ་བ་ཙམ་མིན་ཉམས་ལེན་གསེར་གྱི་གར་བུ་བཞིན། །ཕྱི་ནང་ཉེས་ཚོགས་བདུད་ལས་རིང་དུ་བརྒལ་ནས་རྒྱུད་ལ་སྨིན་པར་ཤོག་
གང་དང་གང་དག་སྔོན་ཆད་དགེ་བ་བྱས་དང་བྱེད་འགྱུར་རྒས་མེད་པ་ཡིག་ཟི་བྱིན་ཆ། །བསགས་ལས་ཤེས་བྱའི་རང་བཞིན་ཅི་ཡང་ལྐོག་ཏུ་མ་གྱུར་ཞིང་ཀུན་རྣམ་པར་འགེངས་བྱེད་པའི། །སྤྲུལ་པའི་རོལ་རྩེད་སྒྱུ་མ་བཞིན་དུ་སྟོན་མཛད་འཇམ་དཔལ་སྙིང་པོའི་བསྟན་པ་
ཟླ་མེད་པ། །ལང་ཚོ་དར་བབས་སྙིང་གི་ཐིག་ལེ་མཆོག་མ་འཛམ་གླིང་ལེགས་བྲིས་ཁམས་སུ་ངོམ་པར་ཤོག་ན་རྒ་སྐྱེ་འཆིའི་འཇིག་དང་གཉིས་འཛིན་ཆུ་སྲིན་ཁྲོས་པའི་མཆེ་བ་ཡིས། །ཕུག་པའི་སྡུག་བསྔལ་མྱོང་བཞིན་སྲིད་པའི་རྒྱ་མཚོར་འཁྱམས་པའི་གྲངས་
མེད་འགྲོན། །དམ་པའི་ཆོས་ཚུལ་སྐྱེ་བ་ལྔ་པའི་དུང་གིས་མི་འདོད་ཀུན་བཅོམ་སྟེ། །བདེ་བའི་བསྟི་གནས་བྱང་གྲོལ་ནོར་བུའི་གླིང་དུ་དལ་བུས་འཇུག་པར་ཤོག་སྐྱེ་རྒུ་མཐའ་དག་ཐེག་པ་མཆོག་གི་ལམ། །ཚེགས་མེད་བསྒྲུབས་ལས་འབྲས་བསྐྱབས་ཆེན་པོ་གང། །
ཉེ་བར་གྲུབ་པའི་དོན་གཉིས་དགའ་སྟོན་ཆེ། །རིང་མིན་ཐོབ་པའི་རྒྱུ་རུ་དགེ་ཚོགས་བསྔོ།  །ཞེས་པ་འདི་ནི་རང་ཉིད་ལ་ཇི་སྐད་བཤད་པའི་དོན་སྐད་ཅིག་ཀྱང་ཉམས་སུ་བླང་ནུས་པ་མེད་པར་གཞན་ལ་སྟོན་པའི་ཚིག་རྩོམ་སྐམ་པོ་འདི་མཁས་པ་རྣམས་ཁྲེལ་བའི་རྒྱུར་མཆིས་ཀྱང། ཕ་བསོད་ནམས་དར་རྒྱས་

[006A]༄༅།  །ཀྱེས་བློ་སྦྱོང་ཞིང་རྩོམས་ཞེས་བསྐུལ་མ་མཛད་པ་ལྟར། ཐུབ་པའི་དབང་པོའི་ལེགས་བཤད་དྲི་མ་མེད་པ་བཞིན་བོད་ཡུལ་གྱི་ཤིང་རྟའི་སྲོལ་འབྱེད་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཉམས་མགུར་བསྡུས་དོན་ལ་གཞི་བྱས། སྙིགས་མ་ལྔའི་སྦྱོང་ཚུལ་རང་
བཞིན་བརྗོད་དང། སྟོན་པ་ཡང་དག་པ་རྫོགས་པའི་སངས་རྒྱས་ཀྱིས་སློབ་པ་ལམ་གྱི་གནས་སྐབས་སུ་ཕ་རོལ་ཏུ་ཕྱིན་པ་དྲུག་ལ་བསླབས་པའི་སྤྱོད་པ་རྒྱ་མཚོ་ལྟ་བུ་ལས་འཁྲུངས་རབ་ཀྱི་ཐིགས་པར་སྨོན་ལམ་གྱི་ཚིག་དང་བཅས་ཤཱཀྱའི་བཙུན་པ་བློ་བཟང་བསྐལ་བཟང་རྒྱ་མཚོས་སྦྱར་བའི་ཡི་གེ་པ་ནི་ངག་དབང་ཡོན་
ཏན་འབྱུང་གནས་ཀྱིས་བགྱིས་པའོ།།    ༈    །།དམ་པའི་ཆོས་ལ་མྱུར་དུ་བསྐུལ་བའི་གཏམ་སོས་བསྔལ་གཉིད་ལས་སློང་བའི་ཉི་མ་ཞེས་བྱ་བ་བཞུགས།  ན་མོ་གུ་ར་ཝེ། བློ་ཆེན་རྒྱལ་གསུང་ཤེས་བྱའི་དབྱིངས་ཡངས་པོར། །རྣམ་དཔྱོད་གོམ་བཟང་གཅིག་
གིས་རབ་གཞལ་བའི། །ཡེ་ཤེས་ལུས་ཅན་མཛེས་སྡུག་བརྒྱན་དོར་ཏེ། །སྡོམ་བརྩོན་གྲགས་པའི་བ་དན་གཡོ་དེ་རྒྱལ། །བདག་འདྲའི་བློ་གྲོས་བ་ཚྭ་ཅན་གྱི་མཚོར། །བོགས་འདོན་མན་ངག་མངར་བའི་ཕུན་ཚོགས་རོ། །འབྱུང་མིན་འོན་ཏང་གཞན་ངོར་མཁས་
རྣམས་ཀྱི། །ཟེར་ཟློས་ཙམ་ཞིག་བརྗོད་ལ་མཉན་པར་གྱིས། །རྙེད་དཀའ་ཆུ་ལྤུར་ལྟ་བུའི་མི་ལུས་འདིར། །བདེ་སྡུག་འཁོར་འདས་རང་ལ་རག་ལས་ཕྱིར། །སྡིག་སྤོང་དགེ་སྒྲུབ་སྙིང་པོ་མི་ལེན་ན། །རི་སུལ་སྟོང་བར་བྱ་རྒྱུ་ཅི་འདུག་སོམས། །རྒྱལ་བའི་སྲས་ཀྱི་
སྤྱོད་ལ་སློབ་བོ་ཞེས། །ཁས་བླངས་བཞིན་དུ་རང་ཉིད་མངོན་མཐོ་དང། །ངེས་ལེགས་བདེ་བའི་རྒྱ་ལའང་མི་འབད་པ། །ཚུལ་འདི་དམ་པ་རྣམས་ཀྱིས་མ་སྨད་ངམ། །སྐྲ་བྲེགས་མདོག་མཛེས་བླ་གོས་བརྒྱ་བགོས་ཀྱང། །ཆགས་སྡང་ཉེས་ལྟུང་དབང་དུ་སོང་

[006B] །བག་མེད་འདི་འདྲས་ངན་སོང་གནས་ངན་དུ། །བསྐྱུར་ཞེས་གཏམ་འདི་ཚོར་རམ་སྙོམ་ལས་པ། །ད་ལྟའི་ཚེ་ནི་རི་གཟར་འབབ་ཆུ་འདྲ། །ཡུད་ཙམ་རེར་ཡང་མི་སྡོད་ཟད་པའི་མཐར། །ལོ་བརྒྱ་ཚུལ་ལ་ལུས་སེམས་ཁ་བྲལ་ནས། །འཆི་བའི་བདུད་དེ་
ཁྱོད་ལ་མི་ཡོང་ངམ། །དེ་ཚེ་དགེ་སྡིག་རྗེས་འབྲང་གཤིན་རྗེས་འཁྲིད། །བཤུལ་རིང་འགྲོད་དཀའ་བར་དོའི་འཕྲང་ཆེན་པོར། །གྲོགས་མེད་རང་ཉིད་གཅིག་པུར་འཁྱམ་པ་ན། །ཀྱི་ཧུད་དེ་སྐབས་ཅི་ཞིག་བྱ་བ་སོམས། །ལོངས་སྤྱོད་ཆོས་བརྒྱད་སྒྱུ་མའི་གྲོང་ཁྱེར་
འདི། །བསླུ་བའི་ཕྱིར་དུ་ཆོས་ལ་འདོད་སྲེད་ཀྱིས། །བདག་གིར་བཟུང་བའི་གནས་སྐབས་བདེ་བ་ལ། །ལག་སྟོང་འགྲོ་བའི་དུས་ཀྱི་སྡུག་བསྔལ་ལྕི། །རང་གཞན་གཟུགས་མཛེས་མ་བརྟགས་ཕྱི་མཚར་ཡང། །སྲིན་བུ་རྣག་ཁྲག་སྐྱུག་བྲོའི་རྫས་ཀྱིས་ཁྱབ། །མི་གཙང་
གང་བའི་ཤེལ་གྱི་བུམ་པར་མཚུངས། །གང་ལ་དགའ་བའི་བློ་དེ་བྱིས་པ་འདྲ། །བདག་ལ་ཁོ་ན་འཛིན་དགྲ་བོ་མཐོང་བའི་ཚེ། །ཞེ་སྡང་ཁོང་ཁྲོ་འབར་བའི་མེ་ཆེན་གྱིས། །སྔར་བསགས་དགེ་བའི་བུད་ཤིང་སྲེག་གོ་ཞེས། །མཁས་པའི་གསུང་ལ་ཁྱོད་ཉིད་མི་
བྲྩིའམ། །སྲིད་པའི་ཕུན་ཚོགས་གང་ཡང་ཆུ་ཤིང་བཞིན། །སྙིང་པོ་མེད་ཅིང་སྨྱོ་བྱེད་སྦྲང་རྩི་ལྟར། །བསླུ་ཆོས་འཁྲུལ་བའི་སྣང་བར་རྒྱབ་ཕྱོགས་ཏེ། །དམ་ཆོས་འབའ་ཞིག་སྒྲུབ་ལ་བརྩོན་པ་གཅེས། །དེ་ཡང་སང་དང་གནངས་བྱའི་ལེ་ལོ་ཡིས། །རང་
ལ་རང་གིས་བློ་བྲིད་བྱས་གྱུར་ན། །འཆི་དུས་བྲང་ལག་འཐབ་མོ་འཆོར་ངེས་པས། །མྱུར་དུ་དམ་པའི་ཆོས་ཀྱི་སྙིང་པོ་ལོང། །སྔོན་ཚེ་ཕ་མར་མ་གྱུར་འགྲོ་བ་ནི། །ཀུན་མཁྱེན་གཞལ་བྱ་མ་ཡིན་སྐབས་དེར་ཡང། །ད་ལྟའི་མ་ལྟར་བརྩེ་བས་བསྐྱངས་པའི་ཕྱིར། །

[007A]༄༅། །སེམས་ཅན་མར་ཤེས་དྲིན་དྲན་ཡིད་ལ་སྒོམས། །འགྲོ་ཀུན་དྲིན་ཆེན་ཡིན་པར་ཤེས་བཞིན་དུ། །ཕན་པའི་སེམས་མེད་འདི་ལས་བླུན་བསུ། །དེ་ཕྱིར་དྲིན་དུ་གཟོ་བའི་སེམས་བསྐྱེད་ཅིང། །བྱམས་པའི་སེམས་དེ་དགྲ་
གཉེན་ཀུན་ལ་སྒོམས། །བརྩེ་བའི་མ་ཉིད་མེ་དོང་ཚུད་གྱུར་ན། །མི་བཟོད་བཞིན་དུ་འགྲོ་རྣམས་སྲིད་གསུམ་གྱི། །མེ་འོབས་ལྷུངས་འདི་མི་བཟོད་སྙིང་རྗེ་དང། །སྡུག་བསྔལ་སྒྲོལ་བའི་ཁུར་འཁྱེར་ལྷག་བསམ་སྒོམས། །སྡུག་བསྔལ་མཐར་མཛད་སངས་རྒྱས་
འབའ་ཞིག་ཉིད། །གཞན་ཕྱིར་ཐོབ་འདོད་སྨོན་པའི་སེམས་བསྐྱེད་ནས། །རྒྱལ་བའི་སྲས་ཀྱི་སྤྱོད་པ་མཐའ་དག་ལ། །སློབ་པའི་འཇུག་སེམས་རྒྱུད་ལ་བསྐྱེད་པར་བྱ། །སེམས་བསྐྱེད་བརྟན་པོའི་ནམ་མཁའ་ཁྱོན་ཡངས་བོར། །ཕྱིན་དྲུག་རྒྱ་ཆེན་རྒྱལ་སྲས་
སྤྱོད་པའི་སྤྲིན། །འཕྱུར་ལས་ཕན་དང་བདེ་བའི་ཆར་རྒྱུན་གྱིས། །གཏན་བདེའི་མྱུ་གུ་སྨིན་བྱེད་ཐབས་ལ་འབུངས། །སེམས་གནས་ཏིང་འཛིན་དགུ་ལས་དམིགས་རྟེན་ལ། །རྩེ་གཅིག་ཤིན་སྦྱངས་དང་འབྲེལ་ཞི་གནས་དང། །ཤེས་རབ་ཡང་དག་སོ་
སོར་སྤྱོད་པ་ཡི། །ལྷག་མཐོང་ཚུལ་བཞིན་སྐྱེ་བའི་ཐབས་ལ་འབུངས། །ནམ་མཁའ་འདི་ལ་སྐྱེ་འགག་མ་མཆིས་བཞིན། །ཆོས་ཀུན་དོན་དམ་སྐྱེ་འགག་མ་ལུས་བྲལ། །ཕུང་སོགས་དངོས་འདི་རང་དངོས་གྲུབ་གྱུར་ན། །རྒྱུ་རྐྱེན་ཚོགས་ནས་མིང་གིས་བསྙད་པ་
འགལ། །འདི་སོགས་དབུ་མ་རྩ་བའི་རིགས་པ་དང། །ཐལ་འགྱུར་རྗེས་འབྲངས་བཅས་པས་བདག་བཀག་ཕྱིར། །ནམ་མཁའི་འཇའ་ཚོན་རྨི་ལམ་སྒྱུ་མ་ལྟར། །སྣང་ལ་རང་བཞིན་སྟོང་པའི་གནད་ལ་འབུངས། །བདག་བློའི་རྒྱལ་རྔ་བྱམས་པའི་དབྱུག་གུ་

[007B] ༑བསྐུལ་ཚེ་དབྱངས་བདུན་རྫོགས་པའི་སྒྲ་འདི་བསྒྲགས། །དེ་ཡི་དགེ་བས་མ་གྱུར་འགྲོ་བ་ཀུན། །དེ་བཞིན་གཤེགས་མཆོག་མྱུར་དུ་ཐོབ་པར་ཤོག་ །ཅེས་ངེས་འབྱུང་གི་བསམ་པ་ཆེས་ལྷག་པར་སྦྱངས་ཏེ། དམ་པའི་ཆོས་ལ་མྱུར་དུ་བསྐུལ་པའི་གཏམས་སོས་སྡམ་གཉིད་ལས་སློང་བའི་
ཉི་མ་ཞེས་བྱ་བ་འདི་ནི། སྤྱིར་རང་ཉིད་ཀྱི་ཉམས་ལེན་དངུལ་བཞིན་གཞན་ལ་སྐད་གསང་མཐོན་པོས་སྒྲོག་པ་ཤ་བཙོས་དང་བཤེད་ཚོད་ཀྱི་དབེར་འོང་བས་དམ་པ་རྣམས་ཁྲེལ་བའི་རྒྱུ་ལས་མ་མཆིས་རུང། ཕུར་བུ་ལྕོག་ནས་དགེ་བའི་བཤེས་གཉེན་དམ་པ་ངག་དབང་བྱམས་པས་འདི་ལྟ་བུ་ཞིག་དགོས་ཞེས་བསྐུལ་བའི་ངོད་ཤཱཀྱའི་བཙུན་
པ་བློ་བཟང་བསྐལ་བཟང་རྒྱ་མཚོས་སྦྱང་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་སོ།།    ༈    །།ཐེག་ཆེན་ལ་མེ་གྱི་འཇུག་སྒོ་བྱང་ཆུབ་ཀྱི་སེམས་བསྒོམས་པའི་ཕན་ཡོན་བཞུགས།  འགྲོ་བ་གང་ཞིག་མ་རིག་གཉིད་མྱོས་པ། །སད་འགྱུར་ཆོས་ཀྱི་སྒོ་མོའི་འོད་ཟེར་བརྒྱ།།
སྤྲོ་བྱེད་འཇིག་རྟེན་དགན་ལྷར་གྱུར་བའི། །སྟོན་མཆོག་ཐུབ་པ་ཆེན་པོ་རྒྱལ་གྱུར་ཅིག་རྡོ་རྗེ་རིན་ཆེན་འབར་བའི་ཆ་ཕྲ་མོས། །མཆིང་བུ་ས་ཡི་ལྟོ་བ་ཁེངས་ཙམ་ཡང། །རྣམ་པར་གནོན་ལྟར་ཐེག་དམན་སྐྱེ་འཕགས་ཀུན། །ཟིལ་གནོན་རྒྱལ་བའི་སྲས་ཚོགས་རྣམ་
པར་འཕགས། །དགེ་བའི་ཡོན་ཏན་ཀུན་གྱི་གཏེར་གྱུར་ཅིང། །དོན་ཆེན་ལྡན་པ་འཕགས་པ་མཆོག་གི་བློ། །བྱང་ཆུབ་སེམས་ཞེས་བྱ་བ་རྒྱལ་བ་ཀུན། །བསྐྱེད་པ་གང་ཞིག་དང་པ་རང་དག་གིས་བསྔགས། །དཔག་བསམ་ཤིང་ལྟར་གཞན་ཕན་རྒྱས་པའི་བློ། །བྱང་
ཆུབ་སེམས་མཆོག་ལྷ་ཡི་ཆུ་བོ་ཡིས། །ཚ་གྲང་དམྱལ་བའི་སྡུག་བསྔལ་མེ་འོབས་ནི། །རེག་པ་ཙམ་གྱིས་མིང་གི་མཐར་ཟད་བྱེད། །བཀྲེས་ཤིང་ཕོངས་པའི་རྣམ་འགྱུར་མཐོང་བས་ཀྱང། །འཇིགས་བསྐྱེད་ཡི་དྭགས་སྡུག་བསྔལ་བཟོད་དཀའ་ལ། །ཀླུ་རྒྱལ་

[008A]༄༅། །གདེངས་ཀ་བདུན་པའི་གཙུག་ནོར་བཞིན། །ཕོངས་པ་སེལ་བའི་སྨན་ནི་འདི་གཅིག་པུ། །བློ་རྨོངས་འཐིབས་པོའི་མལ་དུ་ཞི་འགྱུར་གྱི། །དགེ་བའི་འདུ་ཤེས་མིག་ཟུམ་དུད་འགྲོ་ཡང། །སད་བྱེད་སྒྲོན་མེ་འོད་ཟེར་མཐའ་
ཡས་པ། །བྱང་ཆུབ་སེམས་ཀྱི་ཉི་མ་གཅིག་པུ་ལྷ་མ། །མངོན་མཐོ་ལྷ་མིའི་བདེ་ལེགས་མཛོད་ཀྱི་སྒོ། །གཏན་པ་མེད་པའི་འདོད་དགུ་སློང་བ་པོར། །བྱང་ཆུབ་སེམས་ཉིད་མཆོད་སྦྱིན་བདག་པོ་སྟེ། །དེ་ལས་གནས་སྐབས་དགོས་པ་ཀུན་འགྲུབ་འགྱུར། །ཤིན་
ཏུ་མི་བཟད་སྡིག་པ་སྟོབས་ཆེན་གྱི། །ཚ་གདུང་རེག་བྱའི་ཆ་ཤས་ཉམས་དམན་པར། །བརྡར་བའི་དྲག་ཤུལ་འཆང་བ་སྣ་ཚོགས་ལས། །རྫོགས་སངས་རྒྱས་འདོད་སེམས་བསྐྱེད་ཁོ་ནར་དྲང། །འདི་དང་ཕྱི་མ་ཀུན་ཏུ་ལུས་སེམས་ལ། །བརྣག་དཀའི་རང་
རྒྱུད་སྡུག་བསྔལ་སྦྱིན་སྐྱེས་མོ། །སྦྲུམ་པའི་ལྟོ་བ་འབྲལ་བྱེད་སེམས་མཆོག་འདི། །ཞོ་འཐུང་རྡོ་རྗེ་རྩེ་བརྒྱ་འབར་བསྙམ། །མཁའ་མཉམ་སེམས་ཅན་གཞན་གྱི་སྡུག་བསྔལ་ཀུན། །སེལ་ལ་བྱང་ཆུབ་དོན་གཉེར་རིན་ཆེན་སེམས། །གཅིག་ཉིད་འགྲོ་ལ་
རྗེས་ཆགས་སངས་རྒྱས་ཀྱིས། །ཐབས་གཞན་ཀུན་ལས་མཆོག་ཏུ་ངེས་པར་གཟིགས། །བདག་དང་གཞན་ཕྱིར་འཆིང་བ་ཐམས་ཅད་ལས། །གྲོལ་བའི་སངས་རྒྱས་གོ་འཕང་མི་རིང་བར། །སྟེར་བྱེད་ས་བོན་གྲུང་པོ་སེམས་བསྐྱེད་འདིར། །ངེས་བས་རི་
དབང་གྱི་བཞིན་བརྟན་པོར་བཟུང། །བྱང་ཆུབ་སེམས་ཀྱི་ས་བོན་སྨིན་པ་ལས། །ཡོན་ཏན་ཀུན་གྱི་མྱུ་གུ་སྐྱེ་བར་གསུངས། །སེམས་གང་སྐྱེས་པའི་འགྲོ་བ་དེ་དག་ཀུན། །དཔའ་བོ་སྨན་པའི་རྒྱལ་པོར་ཐུབ་པས་བསྔགས། །ཐེག་ཆེན་ལམ་གྱི་འཇུག་སྒོ་སེམས་

[008B] །མདོ་དང་བསྟན་བཅོས་ལས་ནི་ངེས་པ་རྙེད། །དེ་ཕྱིར་དེ་ལྡན་སྐྱེ་བོ་དམ་པ་ཉིད། །རྒྱལ་སྲས་བྱང་ཆུབ་སེམས་དཔར་ངེས་འགྱུར་རོ། །བློ་ལྡན་བྱང་ཆུབ་སེམས་དཔར་འགྱུར་བ་ནི། །སེམས་འདི་ཁོ་ནའི་རྗེས་སུ་འགྲོ་ལྡོག་བྱེད། །ཙན་དན་ལྗོན་པ་ལྟ་བུའི་
བྱང་ཆུབ་སེམས། །གང་ལ་ལྡན་པ་སྙིང་པོའི་ལྗིད་ཀྱིས་མཛེས། །འདབ་གཤོག་ཡ་བྲལ་མཁའ་ལྡིང་དབང་པོས་ཀྱང། །བྱ་ལམ་བགྲོད་པར་མི་ནུས་ཇི་བཞིན་དུ། །སེམས་འདི་མེད་ན་གནས་ལུགས་མངོན་སུམ་དུ། །མཐོང་བའི་རྟོགས་པ་ལྡན་ཡང་འཚང་མི་
རྒྱ༑ ༑རིན་ཆེན་སེམས་དེའི་ཕན་ཡོན་གལ་ཏེ་འདིར། །གཟུགས་གྲུབ་སྟོང་གསུམ་འདི་ཡང་སྣོད་དུ་ཆུང། །འཇིག་རྟེན་ཀུན་གང་རིན་ཆེན་སྣ་བདུན་གྱིས། །གང་ཞོག་སངས་རྒྱས་རྣམས་ལ་མཆོད་བྱེད་པ། །དེ་བས་བྱང་ཆུབ་སེམས་མཆོག་སྐད་ཅིག་ཙམ་
བསྐྱེད་པའི་བསོད་ནམས་རྒྱ་ཆེར་རང་ཏུ་མཐོ། །སེམས་བསྐྱེད་ཕན་ཡོན་རྒྱ་མཚོའི་ཆུ་ཐིགས་ཙམ། །སྨྲས་ཀྱི་རྫོགས་པར་རྒྱལ་བས་ཀྱང་ནུས་མིན། །དེ་ཕྱིར་དུས་གསུམ་སངས་རྒྱས་ཐམས་ཅད་ཀྱི། །གཤེགས་བཤུལ་བྱང་ཆུབ་སེམས་ཀྱི་གོ་སྲ་བ། །བརྩོན་
འགྲུས་དཔུང་བ་བརྟན་གོས་ལེགས་བགོས་ནས། །སྒྲིབ་གཉིས་གཡུལ་ལས་རྣམ་རྒྱལ་གྲགས་ཐོབ་བྱོས། །སེམས་ཅན་མི་གཙང་ཕུང་པོའི་ལྕགས་ཀྱི་ཁམས། །དོར་ནས་བདེ་གཤེགས་གསེར་དུ་བསྒྱུར་བའི་རྩི། །སེམས་བསྐྱེད་ཕན་ཡོན་འདི་བཀོད་དགེ་བ་
ཡིས༑ ༑འགྲོ་ཀུན་ཐེག་ཆེན་སེམས་མཆོག་ཐོབ་པར་ཤོག་ །ཅེས་ཐེག་ཆེན་ལམ་གྱི་འཇུག་སྒོ་བྱང་ཆུབ་ཀྱི་སེམས་བསྒོམས་པའི་ཕན་ཡོན་མདོ་ཙམ་བརྗོད་པ་འདི་ནི་ཚ་བ་ཞའུ་རི་ཁྲོད་པ་དགེ་སློང་བློ་བཟང་དར་རྒྱས་དང་བློ་བཟང་བཀྲ་ཤིས་གཉིས་ཀྱིས་རྒྱང་རིང་པོ་ནས་བསྐུལ་བ་ལྟར་ཤཱཀྱའི་དགེ་སློང་བློ་བཟང་

[009A]༄༅།  །བསྐལ་བཟང་རྒྱ་མཚོས་རི་བོ་གྲུ་འཛིན་གྱི་གཞལ་མེད་ཁང་དུ་སྦྱར་བའི་ཡི་གེ་པ་ནི་ངག་དབང་ཡོན་ཏན་འབྱུང་གནས་ཀྱིས་བགྱིས་པའོ།།     ༈    །།ཀ་འཕྲེང་དབྱངས་སུ་སྤེལ་བ་དྲི་ཟའི་གླུ། །ཁ་ཙམ་མ་ཡིན་སྙིང་
ནས་བརྡོལ་བའི་གཏམ། །གནས་སྨྲས་ཀྱང་རྩོད་དུས་ཁོ་ནའི་སྐྱོན། །ང་རྒྱལ་དྲེགས་པ་རྣམས་ཀྱི་རྟོགས་བརྗོད་རང། །ཅ་ཅོ་དོན་མེད་ལོག་པར་སྨྲ་བའི་ཚིག་ཆ་ཤས་ཙམ་ཡང་སྤངས་པ་རྒྱལ་བའི་བཀའ། །ཇ་སོགས་བཟའ་བཏུང་ཆོག་ཤེས་ཁོ་ནའི་
ངང། །ཉ་ཡིས་ཆུར་བཞིན་ཐོས་བ་ངོམས་མེད་སྤྱད། །ཏ་ཐཱ་ག་ཏའི་གསུང་བཞེན་ཐོས་པའི་རྗེས། །ཐ་སྙད་རང་གར་མི་ཚེ་སྐྱེལ་བ་བས། །ད་ལྟ་ནས་བརྩམས་སྒྲུབ་པ་སྙིང་པོ་ཞིག་ན་སོགས་ཁྱད་དུ་བསད་དེ་བྱེད་པར་སྤྲོ། །བསངས་ལྟར་དཀར་ཆོས་ཚིགས་
ཡུལ་དབུས་འདིར། །ཕ་རོལ་གནོད་པས་གཙེས་པའི་སྡུག་བསྔལ་རྒྱུན། །བ་མོས་ཕོག་པའི་མེ་ཏོག་གཞོན་ནུ་བཞིན། །མ་ལུས་ཉམས་ཐག་འཕྲང་ལས་ཐར་དུ་དཀའ། །ཙ་རི་ལ་སོགས་དབེན་པའི་རི་སུལ་དུ། །ཚ་གྲང་དཀའ་སྤྱད་དང་བླངས་རྩེ་གཅིག་ཏུ། །
ཛ་ལང་ལྟ་བུའི་བདག་འཛིན་འདུལ་བ་ལ། །ཝ་ལེར་དབུ་མའི་ལྟ་བ་བསྒོམ་པར་བསྐུལ། །ཞྭ་སེར་དྲི་མེད་ཐུབ་པའི་བསྟན་བ་དང། །ཟ་མ་ལ་སོགས་སྣ་ཚོགས་འགྲོ་བ་ལ། །བ་འུར་ཕན་བདེ་འཕེལ་འགྲིབ་དུ་མ་ཡིས། །ཡ་མཚན་ཐར་ལམ་བསྒྲུབ་ལ་
བར་གཅོད་ཆེ། །ར་སོགས་ཕ་མར་གྱུར་པའི་སེམས་ཅན་ནི། །ལ་ལ་ཙམ་མིན་འགྲོ་བ་ཀུན་ཡིན་པས། །ཤ་ཟ་བཞིན་དུ་གནོད་ཅིང་འཆོ་སྤོངས་ལ། །ས་གསུམ་འགྲོ་ལ་བྱམས་དང་སྙིང་རྗེ་སྒོམས། །ཧ་ཅང་སྙིགས་མ་ལྔས་སྦགས་དེང་གི་དུས། །ཧ་མགོ་

[009B] །ཨཱ་ཡུའི་འཕེན་པ་ཟད་མིན་དེ་སྲིད་དུ། །ཨ་དོན་ཆོས་དབྱིངས་སྒོམ་པ་གནད་དུ་སྨིན། །དེ་ལྟར་རྩོད་དུས་སྡུག་བསྔལ་ཁོ་ན་ཡིས། །དོན་དམ་ཆོས་དབྱིངས་རྨོངས་རྣམས་ཉམ་ཐག་པར། །དེ་བཞིན་གཤེགས་དང་རྒྱལ་
སྲས་དམ་པ་རྣམས། །དོན་མཛད་གྱུར་ཀྱང་འགྲོ་ཕན་ཆེས་ཆེར་དཀའ། །དེང་དུས་ངན་འགྲོའི་རྒྱུ་མཚོགས་མི་གཙང་བར། །ཆེས་དགའ་རང་འདོད་སྐད་ངན་གཙེར་བའི་བྱ། །ཐོས་སྒྲོག་ཁྱུ་དབུས་ལྷག་བསམ་དཀར་པོའི་སྤུས། །འདྲེས་མིན་བསྐལ་བཟང་མིང་
ཅན་གང་དེས་སྨྲས།།    ༈    །།སླུ་མེད་སྐྱབས་གནས་མ་ལུས་པའི། །རང་གཟུགས་བརྒྱལ་བ་རྒྱ་མཚོའི་དཔྱིད། །འཇམ་མགོན་བློ་བཟང་གྲགས་པའི་དཔལ། །འབྲལ་མེད་སྙིང་གི་ཐིག་ལེར་བཞུགས། །ཕ་རོལ་སྐྱས་ཆེན་
འདེགས་པའི་ཚེ། །འདི་སྣང་གཉེན་བཤེས་འཁོར་གཡོག་རྫས། །འགྲོགས་དང་འཁུར་བའི་དབང་མེད་པས། །ཆགས་ཞེན་ཕྱུགས་ཀྱི་བློ་ཡིན་སྤོངས། །ཚངས་དང་དབང་སོགས་སྲིད་འབྱོར་གྱིས། །ཇི་ཙམ་མཐོ་ཡང་མནར་མེད་དུ། །སླར་ཡང་བསག་
པས་འཁོར་བ་ལ། །ངེས་པ་མེད་ཕྱིར་སྲིད་པ་སྤོངས། །མཁའ་མཉམ་འགྲོ་བ་འདི་དག་ཀུན། །དྲིན་གྱིས་བསྐྱངས་པའི་ཕ་དང་མ། །བདེ་ལ་གཅིག་ཏུ་དུང་སེམས་ཅན། །ཤ་སྟག་ཡིན་ཕྱིར་ཕན་སེམས་སྦྱོངས། །གང་ཤར་ཚོགས་དྲུག་སྣང་བ་ཀུན། །
ངོ་བོས་སྟོང་ཡང་དེར་སྣང་བའི། །བརྫུན་བ་སྒྱུ་མ་ལྟ་བུ་ལ། །བདེན་ཞེན་འཛིན་པས་མ་འཆིང་ལྷོད། །འཆི་བའི་དུས་ལ་བབ་པའི་ཚེ། །ཆགས་སྡང་ཉོན་མོངས་རྣམ་རྟོག་ལས། །བློ་བསྡུས་ལྷ་དང་བླ་མ་ལ། །རེ་དོགས་སྤངས་ནས་གསོལ་བ་ཐོབ། །

[010A]༄༅། །ཁམས་དང་ལས་རླུང་ཕྲ་རགས་རྣམས། །རིམ་གྱིས་ཐིམ་ལས་གཉུག་མའི་སེམས། །འོད་གསལ་ལམ་གྱི་ངོ་བོ་རུ། །བསྐྱེད་པའི་མཉམ་གཞག་གཡོ་མེད་སྐྱོངས། །འདི་ཕྱིར་ལེགས་ཚོགས་འབྱུང་བའི་
སྒོ༑ ༑ཐུན་མོང་ལམ་གྱིས་རྒྱུད་སྦྱངས་ཏེ། །གསང་ཆེན་ཐེག་བའི་མྱུར་ལམ་ལ། །ད་ལྟ་ཉིད་ནས་འབད་པར་རིགས།  ཞེས་པ་འདི་ནི་མདོ་སྨད་སྟག་ཚང་བླ་མ་རབ་བརྟན་གྱིས་འཆི་ཁར་ཕན་བའི་གདམས་པ་ཉུང་དུ་ཞིག་དགོས་ཞེས་བསྐུལ་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར།།     ༈    །།མཚན་ལྡན་བླ་མའི་ཞིང་མཆོག་ལ། །མོས་གུས་ས་བོན་མ་བཏབ་ན། །བྱིན་རླབས་མྱུ་གུ་མི་འཁྲུངས་པས། །ཡིད་གཉིས་མེད་པའི་རེ་ལྟོས་འཆོལ། །དལ་འབྱོར་ལུས་འདི་རྙེད་དཀའ་ཡང། །མི་
རྟག་བསྐུལ་མ་མ་ཐེབས་ན། །ཚེ་འདིའི་ཁོལ་པོར་ཆུད་ཟ་བས། །དེ་རིང་འཆི་བའི་གྲབས་གཤོམས་གྱིས། །དྲིན་ཅན་འགྲོ་བ་འདི་ཀུན་མ། །སྡུག་བསྔལ་གསུམ་གྱིས་མནར་བ་ལ། །ཡལ་བར་བོར་ན་ཁྲེལ་མེད་པས། །བྱང་ཆུབ་སྦྱོར་བའི་ཐབས་
ལ་འབད།  །ཅེས་པ་འདི་ནི་ཨ་མདོ་བདེ་ཆེན་དགོན་ནས་དགེ་སློང་རི་ཁྲོད་པ་བསམ་འགྲུབ་ཀྱིས་ཞལ་གདམས་ཉུང་དུ་ཞིག་བསྐུལ་ངོར་བློ་བཟང་བསྐལ་བཟང་རྒྱ་མཚོས་སྦྱར།།     ༈    །།སྙིང་འདབ་བརྒྱད་ཨ་བ་དྷཱུ་ཏཱིའི་དབུས། །གཞི་འགྱུར་མེད་
སེམས་ཀྱི་རྡོ་རྗེའི་གར། །ལྷ་སངས་རྒྱས་ཀུན་འདུས་བློ་བཟང་གྲགས། །ཕ་བླ་མའི་ངོ་བོར་ཕྱག་འཚལ་ལོ། །གཞི་འཁོར་འདས་ཆོས་རྣམས་མ་ལུས་པ། །ནང་རང་གི་སེམས་ཀྱིས་བཏགས་པ་ཙམ། །སེམས་དེ་ཡང་བརྟགས་ན་སྐྱེ་འགག་

[010B] ༑གནས་ལུགས་ཀྱི་ངོ་བོ་ཨེ་མ་ཧོཿ། །སྟོན་མཁའ་ལ་ཆུ་འཛིན་དེངས་པ་བཞིན། །དབྱིངས་རང་སེམས་དབྱེར་མེད་སྣང་པོ་རུ། །མྱོང་སྣང་གི་སྤྲོས་པ་མ་ལུས་ནུབ། །ད་སྐྱེ་མེད་ནམ་མཁའི་རྣལ་འབྱོར་པ། །གཤིས་ཅེར་ཡང་མ་གྲུབ་བརྫུན་པོ་
ཆེ༑ ༑སྣང་གྲག་ཀུན་སྒྱུ་མའི་ལྟད་མོར་མཐོང། །ཉམས་དགའ་བ་སྣང་སྟོང་ཟུང་འཇུག་འདིས། །སླུ་མེད་ཀྱི་རྟེན་འབྲེལ་ངེས་པ་རྙེད། །རྗེ་མཁྱེན་བའི་གཏེར་དང་དབྱེར་མེད་པའི། །བ་བློ་བཟང་གྲགས་བའི་ལེགས་བཤད་དང། །རྗེ་མཚན་ལྡན་བླ་མའི་
བཀའ་དྲིན་ལས། །ངས་དེས་དོན་གླུ་རུ་བླངས་པ་ཡིན།  །ཞེས་པ་འདི་ནི་བླ་མའི་སྒྲུབ་གནས་ཁྱད་པར་ཅན་འོལ་ཁ་ཆོས་ལུང་དུ་འབྲི་ལུང་ནས་རྒྱུ་སྦྱར་ཏེ། དཔལ་འཁོར་ལོ་སྡོམ་པའི་ཚོགས་ཀྱི་མཆོད་པ་བགྱིས་སྐབས་སྲིད་སྐྱོང་སྡེ་བ་ནས་མགུར་སྟན་པ་ཞིག་འཐེན་ཞེས་བསྐུལ་མ་བྱུང་བའི་ཚེ། ངེས་དོན་གྱི་
ལྟ་བ་ལ་བག་ཆགས་འཇོག་པའི་ཕྱིར་གང་ཤར་ཐོལ་བྱུང་དུ་ལྟ་བའི་གླུ་བྱེད་བ་པོ་ནི་བློ་བཟང་བསྐལ་བཟང་རྒྱ་མཚོའོ།།     ༈    །།སྐུ་གསུམ་ཡེ་ཤེས་ལྔ་ཡི་བདག་སངས་རྒྱས་ཐམས་ཅད་འདུས་པའི་དཔལ། དྲིན་ཅན་བླ་མ་ཡི་དམ་ལྷ། །དབྱེར་མེད་
སྤྱི་བོའི་རྒྱན་དུ་བཞུགས། །སྔོན་ཆད་འཁོར་བ་མཐའ་མེད་དུ། །འཁྱམས་ཀྱང་དལ་འབྱོར་ད་རེས་ཙམ། །དགོས་འདོད་ཡིད་བཞིན་ནོར་བུ་འདི། །དོན་མེད་རྐུན་པོའི་དགྲ་ལས་སྲུངས། །ཚེ་འདི་ཐད་ལ་མ་བོར་བས། །ཅི་བྱས་འདི་ཡི་དབང་དུ་སོང། །འཆི་དུས་
སྒྲོན་མོ་ལག་སྟོང་གིས། །ཕ་རོལ་བཤུལ་ལམ་ཇི་ལྟར་འཚེངས། །སྐྱེས་ནས་དེ་རིང་ཕན་ཆོད་དུ། །གྲབས་གཤོམ་ངང་ལ་མི་ཚེ་ཟད། །ཚར་དུས་མེད་པའི་བྱེད་ལུགས་འདིས། །འཆི་ཁར་ཏབ་ཏབ་འོང་སྟེ་འཕྱིས། །འཆི་བདག་གྲ་བོའི་གཤེད་མ་ཡིས། །

[011A]༄༅། །ཕྱོགས་དང་ལམ་རྣམས་ཐམས་ཅད་བཀག་འབོད་པའི་ཕོ་ཉ་དེས་ཀྱང་སླེབས། །འགྲོ་བའི་དུས་ལ་མྱུར་དུ་བབ། །དབེན་པའི་ཡང་དགོན་ཉམས་དགའ་བར། །ཆོས་ལ་ནན་ཏན་མི་བསྐྱེད་ན། །གནས་དང་སྤྱོད་ལམ་
མཚམས་བཅད་ཀྱི། །དགོས་པ་མེད་དོ་ཚུལ་འཆོས་ཙམ། །ཉམས་རྟོགས་ཡོན་ཏན་འཕེལ་པ་ལ། །བླ་མའི་བྱིན་རླབས་བོགས་སུ་ཆེ། །དེ་ཡང་དད་དང་མོས་གུས་ལ། །རག་ལས་རྩེ་གཅིག་གསོལ་བ་ཐོབ། །ཁམས་གསུམ་སྡུག་བསྔལ་མཚོ་ཆེན་དུ། །
མ་རྒན་ཆོ་ངེས་འདེབས་ན་ཡང། །བ་སྤུ་གཡོ་འགུལ་མེད་པ་འདི། །རང་སྙིང་གཏིང་ནས་རུལ་བར་ངེས། །དེ་ཕྱིར་སྒོ་གསུམ་དལ་མེད་དུ། །ཉིན་མཚན་དགེ་ལ་འབད་བྱས་ཀྱང། །གཞན་གྱི་དོན་ལ་མ་ཕྱོགས་ན། །ཐེག་ཆེན་པ་མིན་སེམས་བསྐྱེད་གཅེས། །
རྨི་ལམ་ཡུལ་གྱི་བདེ་སྡུག་བཞིན། །མ་རིག་འཁྲུལ་པའི་འཁོར་ལོ་ལ། །བདེན་པར་མ་འཛིན་གང་སྣང་ཀུན། །དམིགས་མེད་ལྟ་བའི་ངང་དུ་གློད། །གང་ཤར་ལྷ་ཡི་འཁོར་ལོ་དང། །སྒྲ་གྲགས་སྔགས་ཀྱི་གདངས་སུ་སྙན། །དྲན་རྟོག་བདེ་སྟོང་རྣམ་རོལ་
ལས༑ ༑མ་ཡེངས་གསང་སྔགས་གནད་དུ་བསྣན། །དེ་ལྟར་གལ་ཆེའི་གདམས་ངག་གི་སྙིང་པོར་དྲིལ་ནས་བསྟན་བ་ཡིས། །འགྲོ་ཀུན་གནས་སྐབས་མཐར་ཐུག་གི་བདེ་འབྲས་དགའ་སྟོན་མྱོང་བར་ཤོག་ །ཅེས་པ་འདི་ནི་ཏྲེ་བོ་མ་ཟུར་བླ་མ་ཡེ་ཤེས་རྒྱ་མཚན་
གྱིས་ཞལ་གདམས་ཤིག་དགོས་ཞེས་བསྐུལ་ངོར་ཤཱཀྱའི་དགེ་སློང་འཇུག་གསུམ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཨོཾ་སྭ་སྟི། གདོད་ནས་དག་པའི་སེམས་ཀྱི་ངོ་བོ་ཉིད། །རྗེན་བར་སྟོན་མཛད་དྲིན་ཆེན་བླ་མ་དང། །དབྱེར་མེད་

[011B] །བླ་མ་ལྷག་པའི་ལྷ་ཡི་ཞབས་ལ་འདུད། །གཉིད་ཀྱིས་མྱོས་པའི་ཤེས་ངོར་མི་ལམ་ཡུལ། །སྒྱུ་མས་བསླུས་པའི་རྟ་དང་གླང་པོ་སོགས། །སྣང་བ་ཙམ་ལས་གཞི་དེར་དོན་གྱི་ཆོས། །གང་ཡང་མེད་པར་བློ་ཡིས་བཏགས་
པ་ཙམ། །དེ་བཞིན་བདག་གཞན་འཁོར་བ་མྱང་འདས་སོགས། །ཆོས་ཀུན་བློ་དང་མིང་གི་ཐ་སྙད་ཀྱིས། །བཏགས་པ་ཙམ་ལས་གདགས་གཞི་རྣམས་ཀྱི་སྟེང། །རང་གིས་ཡོད་བརྡུལ་ཙམ་མ་མཆིས་སོ། །དེ་ལྟར་ཡང་མ་རིག་གཉིད་འཐུག་གིས། །
སྤགས་པའི་སོ་སོ་སྐྱེ་བོའི་ཚོགས་དྲུག་ངོར། །གང་སྣང་གཞི་དེར་དོན་གྱིས་གྲུབ་པ་ཞིག་འཆར་ཚུལ་རང་རེའི་བློ་ངན་འདི་ལ་ལྟོས། །དེ་ལྟར་འཁྲུལ་པའི་བློ་ལ་སྣང་བ་ཡི། །བ་སོགས་ངོས་ནས་གྲུབ་པའི་སྡོད་ལུགས་འདི། །དགག་བྱ་ཕྲ་མོ་ཡིན་པས་
བློ་ཡི་པོར། །ལྷག་མ་མེད་པར་ཁེགས་པ་ཤིན་ཏུ་གཅེས། །གལ་ཏེ་ང་ཞེས་ཕུང་པོའི་སྟེང་ཉིད་དུ། །མིང་ཙམ་མིན་པར་རང་ཉིད་ཡོད་གྱུར་ན། །གཞན་ལ་རག་ལས་ལྟོས་གྲུབ་མི་རུང་བས། །བདག་ཕུང་ཤར་ནུབ་རི་བཞིན་འབྲེལ་མེད་འགྱུར། །གཞན་
ཡང་གཅིག་དང་དུ་མ་རྒྱུ་འབྲས་སོགས། །རྣམ་པར་བརྟགས་པས་ངེས་ངོར་དཔྱད་བྱའི་ཆོས། །རྡུལ་ཙམ་མི་དམིགས་དམིགས་གཏད་ཞིག་པ་ཡི། །སྟོང་སང་མཁའ་ལྟར་ཤར་བའི་ཤེས་རབ་དེ། །ལྟ་བ་དངོས་ཡིན་དེ་དང་དུས་མཚུངས་སུ། །མི་
བརྗེད་དྲན་པས་འཚིར་བཟུང་ཤེས་བཞིན་གྱི། །རྒྱང་སོ་བཙུགས་ནས་ཏིང་འཛིན་བརྟན་པོ་ཡི། །བདེ་གསལ་མི་རྟོག་སྒོམ་གྱི་ཡང་རྩེར་སོན། །དེ་ལྟར་རྩེ་གཅིག་འཇོག་དང་ཡང་ནས་ཡང། །དཔྱད་པས་ངེས་ཤེས་ཤུགས་དྲག་རྡོ་རྗེ་ལྟར། །མི་

[012A]༄༅། །ཤིགས་རྩེ་མོ་བརྒྱ་པའི་མཚོན་ཆ་ཡིས། །བདག་འཛིན་རི་བོ་འཇོམས་པར་གདོན་མི་ཟ། །མཉམ་གཞག་མཁའ་ལྟར་དག་བའི་རྗེས་ཐོབ་ཏུ། །རྟེན་འབྲེལ་ཚོགས་པ་དབང་པོའི་གཞུ་རིས་ལྟར། །མ་བརྟགས་
ཉམས་སུ་མཚར་བའི་སྣང་བ་ཀུན། །རང་བཞིན་ཅིར་ཡང་མ་གྲུབ་བསླུ་བྲིད་ཙམ། །བདེ་སྡུག་རྨི་ལམ་ཡུལ་གྱི་རོལ་པ་དང། །གཟུགས་སྣང་སྒྱུ་མས་སྤྲུལ་བའི་གྲོང་ཁྱེར་འདྲ། །སྒྲ་གྲག་རི་ཕུག་སྟོང་པའི་བྲག་ཅ་དང། །མཚུངས་མོད་ཞེན་པས་འཇུག་རྣམས་གྱིས་
པ་བཞིན། །འོན་ཀྱང་སྐྱེས་བུའི་བཞིན་དང་མེ་ལོང་གསལ། །འཕྲད་ཚེ་སྟོང་པའི་གཟུགས་བརྙན་བསྙོན་མེད་དུ། །ཤར་བཞིན་ཆོས་ཀུན་སྣང་དང་སྟོང་བ་ཟུང། །གཅིག་ཏུ་འདུ་བའི་རྟེན་འབྲེལ་བསླུ་མེད་ཕྱིར། །རང་རྒྱུད་སྡོམ་པ་གསུམ་གྱི་བཅས་མཚམས་སོགས། །
དཀར་ནག་ཕྲ་ཞིང་ཕྲ་བའི་བླང་དོར་ལའང། །ཞིབ་མོར་འཇུག་པའི་རྣམ་ཐར་གཙང་མ་ཡིས། །བློ་བདེ་གཏན་གྱི་མདུན་མ་བསྒྲུབ་པར་བྱ། །ལུས་འདི་མི་གཙང་གང་བའི་རྫ་སྣོད་དང། །ལོངས་སྤྱོད་སྦྲང་མའི་རྩི་ལྟར་གཞན་དབང་ཅན། །གཉེན་བཤེས་ཚོང་
འདུས་འགྲོན་བཞིན་ཡུད་ཙམ་ཚོགས། །བདེ་འབྱོར་གཤེད་མའི་དགྲ་ཡི་བསླུ་བྲིད་ཙམ། །ཚེ་འདི་རི་གཟར་ཐུར་དུ་འབབ་པའི་ཆུ། །ཇི་བཞིན་མྱུར་མགྱོགས་འཆི་བདག་དྲུང་དུ་སྙེག་ཉིན་བྱེད་ནུབ་རིར་འཛེགས་བའི་སྔ་གོང་དུ། །མི་འཆིའི་གདེང་ཚད་རང་ལ་ཡོད་
མིན་ཀྱང། །ཆོས་བརྒྱད་བྱིས་པ་དགའ་བའི་རོལ་རྩེད་ལ། །ཆགས་པས་ཕུགས་ཀྱི་མདུན་མ་རླུང་ལ་བསྐུར། །དེ་ལྟར་བླུན་རྨོངས་བདག་དང་བདག་འདྲ་ཡི། །སེམས་ཅན་ངང་ཚུལ་སྙིང་ནས་མ་བཟོད་དེ། །བླ་མེད་བྱང་ཆུབ་ཐོབ་འདོད་སེམས་བསྐྱེད་

[012B] ༑ཟིན་པ་མེད་པར་ཉིན་མཚན་ཁོར་མོ་ཡུག་སྒོ་གསུམ་དགེ་བའི་ལས་ལ་བསྐུལ་བྱས་ཀྱང། །ཐེག་ཆེན་ཕྱོགས་ལ་ཉེ་བ་ཙམ་ཡང་མིན། །དེ་བས་རྣམ་དག་བྱང་ཆུབ་སེམས་བསྐྱེད་དེ། །རླབས་ཆེན་རྒྱུ་དང་འབྲས་བུའི་ཐེག་པ་ལས། །གསུངས་པའི་རྒྱལ་
སྲས་སྤྱོད་པ་རྒྱ་མཚོ་ཡི། །ཕ་རོལ་བརྩོན་བའི་སྟོབས་ཀྱིས་ཞུགས་ཤིག་གུ། །དེ་ལྟར་འཁྲུལ་པ་མེད་པའི་ལྟ་སྒོམ་སྤྱོད། །ལེགས་བཤད་དབྱར་གྱི་རྔ་ཆེན་བརྡུངས་པའི་སྒྲས༑ །འགྲོ་ཀུན་མ་རིག་གཉིད་སད་དོན་གཉིས་ཀྱི། །འདོད་འགུས་མཐའ་ཡས་གཞན་ཕན་
འགྲུབ་གྱུར་ཅིག་ །ཅེས་པ་འདི་ནི་སྤོམ་རྩེ་རག་དགའ་ལྡན་དོན་གྲུབ་གླིང་གི་རི་ཁྲོད་བསམ་གང་ན་ཆོས་འཁོར་ནས་བླ་མ་བཀྲ་ཤིས་བདེ་ལེགས་ཀྱིས། ངར་འཛིན་རྩད་ནས་གཅོད་པའི་ལྟ་སྒོམ་སྤྱོད་པའི་གདམས་པ་ཞིག་དགོས་ཞེས་རྒྱང་རིང་པོ་ནས་བསྐུལ་ངོར། འཁྲུལ་མེད་ཞྭ་སེར་འཆང་བའི་བསྟན་ལ་ཞུགས་པའི་དགེ་སློང་སྙོམ་
ལས་མཁན་བློ་བཟང་བསྐལ་བཟང་རྒྱ་མཚོས་སུག་བྲིས་སུ་བགྱིས་པའོ།།     ༈    །།ལྷུན་སྡུག་རིན་ཆེན་ལས་གྲུབ་པ་ངོ་མཚར་གྱི་ཕོ་བྲང། །ཡེ་ཤེས་འཇའ་ཚོན་དུ་འཁྲུགས་པ་དྭངས་གསལ་གྱི་འོད་ཕུང། །ལྔ་ལྡན་དཀྱིལ་འཁོར་གྱི་བདག་པོ་སྐུ་བཞི་ཡི་
དབང་ཕྱུག་དྲིན་ཅན་རྗེ་བཙུན་གྱི་བླ་མ་སྙིང་དབུས་སུ་བཞུགས་ཤིག་སྔོན་བསགས་ལགས་བྱས་ཀྱིས་འཕངས་པའི་དལ་འབྱོར་གྱི་རྟེན་བཟང། །རབ་འབར་མེ་འོབས་དང་འདྲ་བའི་ཁྱིམ་གནས་ལས་ཕྱུང་ནས། །མཉམ་མེད་ཟས་གཙང་གི་སྲས་པོའི་བུ་
རྒྱུད་དུ་སྙོགས་པ། །བསམས་ཀྱིན་བློ་བདེའི་ཉམས་དབྱངས་ཤིག་ལེན་པ་རང་སྤྲོའོ། །མཚན་ལྡན་བླ་མ་ཡི་ཞལ་ནས་གདམས་ངག་གི་ཉིད་ཁུ། །སྡེ་སྣོད་རིན་པོ་ཆེ་རྣམ་གསུམ་མཛུབ་འཁྲིད་དུ་བསྟན་ནས། །དུས་གསུམ་སངས་རྒྱས་ཀྱི་གཤེགས་བཤུལ་བྱང་

[013A]༄༅། །ཆུབ་ཀྱི་སེམས་ལ། །ཡིད་ཆེས་གོལ་ས་ལས་ལྡོག་པས་ཞེ་བློ་རང་བདེའོ། །གང་སྣང་ཚུགས་ཐུབ་ཀྱི་བློ་འདི་འཁྲུལ་བ་རུ་གོ་ནས། །སྤྲོས་མེད་ནམ་མཁའ་དང་འདྲ་བའི་ལྟ་བ་ཡི་རྒྱལ་པོ། །སྣང་སྟོང་སྒྱུ་མ་ཡི་གཟིགས་
མོ་ལམ་ལམ་དུ་ཤར་ནས། །རྟག་ཆད་གཡངས་ལས་གྲོལ་བས་ཞེ་བློ་རང་བདེའོ། །འཁྲུལ་བྲལ་རྒྱུད་ལུང་གི་ངེས་པས་ཚད་མ་རུ་གྲུབ་ཅིང། །ཆད་མེད་བརྒྱུད་ལྡན་གྱི་བླ་མར་བྱིན་རླབས་ཀྱི་བཀའ་བབས། །མ་དག་དྲི་མ་ཀུན་སྦྱོང་ནུས་དབང་བཞི་ཡི་ཆུ་བོ། །
སྙིང་གི་ཟིལ་དངར་དུ་ཐོབ་པས་ཞེ་བློ་རང་བདེའོ། །སྣོད་བཅུད་ཡེ་ཤེས་ཀྱི་རོལ་པ་དཀྱིལ་འཁོར་དུ་ཤར་ཞིང། །མཚར་སྡུག་ཕྱག་རྒྱ་ཡི་གར་སྟབས་ཤིག་ཤིག་ཏུ་བསྒྱུར་བས། །རང་སེམས་བདེ་སྟོང་གི་གཞོན་ནུ་ཏིང་འཛིན་གྱི་འཆར་སྒོ། །གུ་ཡངས་
རྩེ་དང་ཇོ་ལ་བྲེལ་བའི་དགའ་སྟོན་ཞིག་མྱོང་ངོ། །མ་རིག་སྙིང་དབུས་ཀྱི་སྦུབས་ལས་རང་བྱུང་དུ་འཁྲུངས་པ། །ཁྱབ་བདག་ཧེ་རུ་ཀའི་ཞལ་བཟང་མངོན་སུམ་དུ་མཐོང་བའི། །འཁྲུལ་མེད་ལམ་བཟང་འདི་རྙེད་པ་བླ་མ་ཡི་བཀའ་དྲིན། །འཇམ་དཔལ་སྙིང་
པོ་ཡི་བཀའ་དྲིན་འཁོར་ཐབས་རང་མེད་དོ། །སྒོ་གསུམ་བག་མེད་ལས་དབེན་པའི་བསམ་གཏན་གྱི་ཁང་བུར། །ཆོས་བརྒྱད་འདི་སྣང་གི་འཁྲི་བ་ཕར་རྒྱབ་ཏུ་བསྐྱུར་ནས། །ཚེ་མཇུག་དོན་ལྡན་དུ་བྱེད་ནུས་སྒྲུབ་པའི་མཆོད་པས། །ལྷ་དང་བླ་མ་ཀུན་མཉེས་པའི་ཡིད་
སྨོན་ཞིག་འཆའོ།  །ཞེས་པ་ནི་ཤཱཀྱའི་དགེ་སྦྱོང་གསང་བ་མཆོག་གི་རྣལ་འབྱོར་བའི་ཐ་ཤལ་བློ་བཟང་བསྐལ་བཟང་རྒྱ་མཚོས་བསྡེབས་པའོ།  །ཕ་དྲན་པས་གདུང་བ་སེལ་མཛད་པའི། །སྐྱབས་བླ་མ་ལྷ་ལ་གསོལ་བ་འདེབས། །བློ་འཆི་བ་སྙིང་ནས་དྲན་

[013B] །ཆོས་རྣམ་དགའ་གྲུབ་པར་བྱིན་གྱིས་རློབས། །སྤང་སེར་པོ་གསེར་གྱི་རི་བོ་ལ། །རླངས་ན་བུན་དངུལ་མདོག་སྐེད་ལ་འཕྲིགས། །དེ་ད་ལྟ་ཡོད་ལ་ད་ལྟ་མེད། །རྐྱེན་འདིས་ཀྱང་མི་རྟག་དྲན་ནས་བྱུང། །དབྱར་དྲོད་གཤེར་དུས་སུ་འཛོམ་པ་ན། །ལོ་ཡགས་
ཀྱི་སྙེ་མ་གཡུ་ཡི་མདོག་སྟོན་ཐ་མར་ཞིང་སྟོང་སྐྱ་བོར་སོང། །རྐྱེན་འདིས་ཀྱང་མི་རྟག་དྲན་ནས་བྱུང། །ཤིང་ལྗོན་པ་འདབ་རྒྱས་ལོ་མ་རེར། །སྨིན་ལེགས་ཀྱི་འབྲས་བུ་པད་ཕུང་ཆགས། །མཐར་གཅིག་ཀྱང་མི་སྡོད་ས་ལ་བྲུལ། །རྐྱེན་འདིས་ཀྱང་མི་རྟག་
དྲན་ནས་བྱུང། །ཤར་རི་བོ་སྤོ་མཐོའི་རྩེ་མོ་ནས། །ཁྲི་གདུགས་ཀྱི་ཉི་མ་དགུང་ལ་ཤར། །ད་མི་སྡོད་ནུབ་ཀྱི་རི་རྩེར་སོང། །རྐྱེན་འདིས་ཀྱང་མི་རྟག་དྲན་ནས་བྱུང། །སྐྱེས་ཕོ་མོ་གཞོན་ནུ་ལང་ཚོ་ཅན། །ནང་ཤི་དང་ནུབ་ཤི་རྒྱུན་མི་ཆད། །ཡར་འདྲེན་དང་
སྐྱེ་བརྟག་ཞུའོ་ཟེར། །རྐྱེན་འདིས་ཀྱང་མི་རྟག་དྲན་ནས་བྱུང། །སྤྲིན་དཀར་པོ་མཁའ་ལ་ལང་ལོང་འཁྲིགས། །སྦྲང་ཆར་གྱི་ཐིགས་པ་འབབ་ལ་ཁད། །རླུང་དམར་ནག་འཚུབ་མས་ཕྱོགས་བཅུར་གཏོར། །རྐྱེན་འདིས་ཀྱང་མི་རྟག་དྲན་ནས་བྱུང། །ས་ཡངས་
པོ་དཔལ་མོའི་ཐང་གི་དབུས། །ཕྱོགས་འགྲོན་པོའི་གུར་གྲལ་སྐར་མ་འདྲ། །སང་གར་བབས་རྩྭ་ཤིང་ལུད་སྙིགས་ཙམ། །རྐྱེན་འདིས་ཀྱང་མི་རྟག་དྲན་ནས་བྱུང། །དབྱར་ས་ལ་དྲོད་བབས་རྩི་ཐོག་རྒྱས། །བློ་བག་ཕེབས་དུས་ཀྱི་དེ་མ་ཐག་དགུན་ཁ་རླུང་
འཚུབ་པའི་གྲང་བས་སྐྱོ། །རྐྱེན་འདིས་ཀྱང་མི་རྟག་དྲན་ནས་བྱུང། །སྟེང་སྒྲ་དབྱངས་སྒྲོག་པའི་གཡུ་འབྲུག་དང། །བར་གསུང་སྙན་འཇེངས་པའི་ཁུ་བྱུག་སོགས། །དུས་ཡལ་ཡོལ་གར་སོང་ཆ་མེད་ཐལ། །རྐྱེན་འདིས་ཀྱང་མི་རྟག་དྲན་ནས་བྱུང། །དངོས་

[014A]༄༅། །ཞལ་ནས་ཆོས་ཀྱི་སྨན་མཆོག་གི་སེམས་ཉོན་མོངས་ནད་སེལ་དམ་པ་མང། །དུས་དང་སང་དག་པའི་ཞིང་ནས་གཟིགས། །རྐྱེན་འདིས་ཀྱང་མི་རྟག་དྲན་ནས་བྱུང། །ལུས་བསྐྱེད་པའི་དྲིན་ཅན་མ་ལ་སོགས།།
གཉེན་མཛའ་བཤེས་འབྲལ་གླགས་མི་ཕོད་ཀྱང། །དུས་དེང་སང་འདུ་བའི་འབྲེལ་པ་ཆད། །རྐྱེན་འདིས་ཀྱང་མི་རྟག་དྲན་ནས་བྱུང། །ཕོ་རྒོད་པོ་ཕྱིས་ཀྱི་སོ་ཚིགས་ཅན། །ལོ་ཟླ་བ་རྟིང་མའི་གྲགས་གཤོམས་བྱེད། །ལས་འཕྲོར་ལུས་རང་ཉིད་གར་
སོང་མེད། །རྐྱེན་འདིས་ཀྱང་མི་རྟག་དྲན་ནས་བྱུང། །དཔལ་འཆི་མེད་རྡོ་རྗེའི་སྐུ་བརྙེས་ཀྱང། །སྐྱབས་སངས་རྒྱས་དེ་ཡང་འདའ་ཚུལ་སྟོན། །ལུས་ཤ་ཁྲག་པགས་པས་གཡོགས་པ་འདི། །འཇིག་ངེས་པ་ཆུ་ཡི་ལྦུ་བ་འདྲ། །ནར་སོན་པའི་ཕ་མས་
རང་གི་བུ། །སྐྱེས་ཙམ་ནས་དུར་དུ་སྦ་བ་སྣང། །དེ་མཐོང་ནས་བདག་ཀྱང་གཞོན་ནོ་ཞེས། །འཆི་བདག་ལ་གཤོལ་འདེབས་རེ་བ་ཆད། །དུས་ད་ནང་དགྲ་འདུལ་གཉེན་སྐྱོང་གི་གྲོས་བྱེད་དུས་ལུས་པ་དེ་སེམས་ཀྱང་རྒོད། །དགུང་དྲོ་ལ་བབས་དུས་
དུར་ཁྲོད་དུ། །ལུས་བྱ་ཁྱིས་ཟ་བཅང་བདེན་ནམ། །ལར་མཐོང་ཐོས་ཡུལ་དུ་གྱུར་པ་ཡི། །ཁོང་འགྲོ་བ་མི་ཡི་སྐྱེས་བུ་རྣམས། །དུས་རིང་མཐའ་ལོ་བརྒྱ་ཚུན་ཆད་དུ། །གཅིག་ཙམ་ཡང་མི་སྡོད་འཆི་བར་ངེས། །ཕྱི་སྣོད་པ་ཅུད་སྣང་བ་གང་ལ་
ཡང། །ཡིད་ལེགས་པར་གཏད་ནས་བསམས་པའི་ཚེ། །དུས་སྔ་ཕྱིར་འགྱུར་བ་འབའ་ཞིག་གིས། །ཀུན་མི་རྟག་སློབ་དཔོན་ཉིད་དུ་གདའ། །སྔར་བྱིས་པའི་སྐབས་ནས་རིམ་འཕེལ་བའི། །སྟོབས་ལང་ཚོ་གཞོན་ནུའི་ལུས་ཀྱི་ཆ། །ད་གང་ལ་

[014B] །འདི་རང་ལུས་ཡིན་ཡང་ཡིད་མི་འོང། །བདེ་སྡུག་དང་བཏང་སྙོམས་སྣ་ཚོགས་སམ། །ཡང་རེས་འགའ་དགེ་ལ་རེས་འགའ་སྡིག་ངེས་ལུང་མ་བསྟན་གྱི་སེམས་ལ་སོགས། །བློ་འདི་ཡང་མི་རྟག་སྐད་ཅིག་གཡོ། །རང་
གཞན་གྱི་སྣང་ཚུལ་གར་བལྟས་ཀྱང། །གློག་བཞིན་དུ་འགྱུར་བས་བློ་མ་བདེ། །ཁོང་འཆི་བདག་གཤེད་མས་མཐའ་ནས་བསྐོར། །ད་གསོད་པར་ངེས་ན་ཅི་རང་དྲག་གཉེན་བཤེས་དང་ནོར་རྫས་ཁང་ཁྱིམ་སོགས། །མི་ཡུལ་གྱི་སྣང་པ་དྭངས་སྤྲོ་ཡང། །
སེམས་ཆགས་བས་བཅིངས་བཞིན་དབང་མེད་དུ། །སྣང་བ་འདི་ནམ་ཞིག་ནུབ་པར་འགྱུར། །ལུས་མལ་གྱི་ཐ་མར་འདྲེ་ལྡོག་ཅིང། །ངག་ཐ་མའི་ཚིག་གི་ལྡབ་ལྡིབ་སྨྲ། །སེམས་ཐ་མའི་དྲན་རྟོག་ཇེ་ཕྲར་ནུབ། །དུས་དེ་འདྲ་བདག་ལ་ནམ་འོང་ན། །སྔར་སྡིག་
པའི་ལས་ལ་དེ་ཙམ་སྦྱང། །ཚེ་ཕྱི་མར་ཕན་པའི་དགེ་བས་དབུལ། །ཕྱོགས་གར་འགྲོ་འདིར་འགྲོའི་གཏོལ་མེད་པས། །ད་བསམས་ཚེ་འཆི་ལ་ཤིན་ཏུ་མཚེར། །དོན་དེ་ཕྱིར་བདག་དང་བདག་འདྲའི་འགྲོ། །དགོས་མེད་ཀྱི་བྱ་བྱེད་མ་མང་བར། །སྐྱབས་
བླ་མ་ཡི་དམ་མཁའ་འགྲོ་ལ། །སྐྱས་འདེགས་དུས་སྐྱེལ་མའི་ཞུ་བ་ཕུལ། །དགེ་སེམས་ཀྱི་སྣང་བ་དཀར་བོའི་ངང། །གདེངས་དགའ་སྤྲོ་དང་བཅས་འཆི་བ་ལ། །དུས་ད་ལྟ་གོམས་པ་གལ་ཆེ་བས། །མདོ་སྔགས་ཀྱི་ཟབ་དོན་འདྲིས་བར་བྱ། །གཏམ་འདི་ལ་
བརྟེན་ནས་བདག་འདྲ་བ། །བློ་དྲེད་པོར་སོང་བའི་ཆོས་མེད་རྣམས། །ངེས་འབྱུང་གི་བསྐུལ་མ་ཐེབས་པ་དང། །རྒྱུད་སྨིན་ཅིང་གྲོལ་བ་ཐོབ་པར་ཤོག་ །ཅེས་མི་རྟག་པའི་སྣང་ཚུལ་ལ་བརྟེན་ནས་རང་གཞན་གྱི་རྒྱུད་ལ་བསྐུལ་མ་འདེབས་པའི་ཚིགས་སུ་བཅད་པ་འདི་ཆོས་སྨྲ་བ་བློ་བཟང་

[015A]༄༅། །བསྐལ་བཟང་རྒྱ་མཚོས་བསྡེབས་པའོ།།  །སྟེང་དགའ་ལྡན་ལྷ་བརྒྱའི་འདུན་ས་ནས། །སྤྲིན་དཀར་པོ་སྙེག་པའི་རྩེ་མོ་རུ། །རྗེ་རྒྱལ་བ་ཀུན་འདུས་བློ་བཟང་གྲགས། །དེང་མདུན་གྱི་ནམ་
མཁར་གཤེགས་སུ་གསོལ། །གནས་སྤྱི་གཙུག་སེང་ཁྲི་པད་ཟླའི་སྟེང། །ཡིད་དྲན་པས་སྲིད་ཞིའི་གདུང་བ་སེལ། །དཔལ་ཧེ་རུ་ཀཿ་དང་དབྱེར་མེད་པའི། །རྗེ་དྲིན་ཅན་བླ་མ་རིན་པོ་ཆེ། །མགོན་གསང་གསུམ་བཀོད་པ་མཐའ་ཡས་ཀྱང། །དོན་ངོ་བོ་གཅིག་
ཏུ་གསོལ་འདེབས་ན། །རྒྱུད་ཉོན་མོངས་རྩུབ་རེག་ཞི་བ་དང། །སེམས་ཆོས་དང་འདྲེས་པར་བྱིན་གྱིས་རློབས། །སྔོན་ལེགས་བྱས་བརྒྱ་ཡིས་འཕངས་པའི་ལུས། །རྟེན་ཆོས་དང་མཇལ་བའི་དལ་འབྱོར་འདི། །ལྷ་ཚངས་དབང་གཙུག་གི་ནོར་བུ་བཞིན།།
དུས་ལན་ཅིག་ཙམ་ལས་རྙེད་དཀའ་ཡང། །དེང་སྔོན་ཆད་འདི་སྣང་རེ་དོགས་དང། །སེམས་ཉོན་མོངས་དབང་དུ་སོང་བ་ཡིས། །བློ་ཆོས་དང་འདྲེས་པའི་སྐབས་མེད་པར། །ཚེ་ཕལ་ཆེར་དོན་མེད་ངང་ལ་ཟད། །དུས་གཏན་གྱི་མདུན་མ་རླུང་ལ་བསྐུར། །
རྒྱུད་འཕུང་འདྲེ་ཞུགས་པའི་སྨྱོན་པ་བདག་ཚེ་འདི་སྣང་ཕུན་ཚོགས་ཐམས་ཅད་དང། །གཏན་འབྲལ་གྱིས་ཕ་རོལ་ཆ་བའི་ཚེ། །ཆོས་གཤའ་མ་བསྒྲུབས་པའི་ཉམས་མྱོང་གིས། །འཇིགས་མི་དགོས་སྙམ་པའི་གདེངས་ཚད་མེད། །ལོ་ཟླ་བ་ཞག་
དང་ཟམས་ཀྱང། །ལུས་སེམས་ཀྱི་མཐུ་སྟོབས་རིམ་གྱིས་བྲི། །སྔར་ལང་ཚོ་དར་བའི་གཞོན་ནུའི་ལུས། །ད་རྒས་པའི་གནས་སྐབས་འདི་ལྟར་སོང། །ལུས་འབྱུང་བ་འཁྲུགས་པའི་ནད་ཞིག་གམ། །རྐྱེན་གློ་བུར་གདོན་གྱི་འཚེ་བ་ཡིས། །ཕྱོགས་

[015B] །བདག་འཆི་བའི་དུས་ཚོད་ནམ་འོད་ན། །དགྲ་གཤིན་རྗེའི་བསུ་ན་མའི་ཕོ་ཉས་སླེབས། །ཕྱོགས་བྲེད་ཤ་ཐོན་བའི་གདངས་མིག་བལྟ། །མཐའ་མཛའ་བཤེས་དུ་བས་ཡོངས་སུ་བསྐོར། །གཤིན་དགེ་དང་དུར་གྱི་གཤོམ་རས་བྲེལ།།
གཉེན་ལོངས་སྤྱོད་དཔལ་ལ་འཁྲན་པ་ཡིས། །ཡིད་གདུངས་ཀྱང་རང་དབང་གཏོལ་མེད་འགྱུར། །ལར་དེ་ལྟའི་འཆི་བ་འོད་ངེས་ཤིང། །དུས་དེ་རིང་ཉི་མ་མ་ནུབ་གོང། །སེམས་ཟག་ཕུང་བྲལ་ནས་བར་དོ་ཡི། །འཕྲང་རིང་བོར་མི་འགྲོའི་ཆ་ཡང་མེད། །འབྲོག་
དགོན་པ་འཇིགས་པའི་ས་ཕྱོགས་སུ། །རང་གཅིག་པུ་གཏོལ་མེད་འཁྱམས་པ་བཞིན། །སྔར་འདྲིས་ཀྱི་གྲོགས་དང་མགོན་མེད་པར། །བཤུལ་འཇིག་རྟེན་ཕྱི་མར་འགྲོ་བ་ན། །སྐྱབས་སླུ་མེད་དཀོན་མཆོག་མ་ལུས་པ། །རྗེ་བླ་མ་གཅིག་ཏུ་འདུས་པའི་སྐུ། །
ཁྱེད་མ་གཏོགས་རེ་ས་གཞན་མེད་པས། །ཐུགས་བརྩེ་བས་སྐྱོངས་ཤིག་ཐུགས་རྗེ་ཅན། །སྒོ་གསུམ་གྱིས་བསྒྲུབས་པའི་དམ་ཆོས་རྣམས། །རྒྱུད་ཉོན་མོངས་གཉེན་པོར་སོང་བ་ཡི། །ཆོས་གནད་དུ་ཁེལ་བའི་ཉམས་ལེན་གྱིས། །དུས་ཉིན་མཚན་འདའ་
བར་བྱིན་གྱིས་རློབས། །མ་སེམས་ཅན་འཁོར་བའི་རྒྱ་མཚོ་ཆེར། །སྡུག་བསྔལ་བའི་ངང་ཚུལ་མ་བཟོད་པར། །ཚིག་བཅོས་མ་མིན་པར་ཅི་བྱེད་རྣམས། །གཞན་ཕན་བདེར་འགྱུར་བར་བྱིན་གྱིས་རློབས། །བདག་འདི་སྣང་འགགས་པར་ཕྱོགས་པའི་
ཚེ༑ ༑རྗེ་བླ་མ་ཁྱབ་བདག་ཧེ་རུ་ཀཿ། །འཁོར་དཔའ་བོ་དཔའ་མོའི་བསུ་བ་ཡིས། །གནས་མཁའ་སྤྱོད་ཞིང་དུ་འཁྲིད་དུ་གསོལ། །ལས་ཉོན་མོངས་དབང་གིས་སྐྱེ་བའི་མཐའ། །ཡོངས་ཟད་པར་མ་གྱུར་དེ་སྲིད་དུ། །ལྟ་བླ་མས་ཐེག་མཆོག་མགོན་

[016A]༄༅། །མཛད་ནས། །སྨིན་གྲོལ་གྱི་ལམ་བཟང་མཐར་ཕྱིན་ཤོག་ །ཅེས་པ་འདི་ནི་སེར་སྨད་སློབ་དཔོན་ཟུར་བ་དགེ་བའི་བཤེས་གཉེན་རིན་ཆེན་རྒྱལ་མཚན་གྱིས་རྗེ་བདག་ཉིད་ཆེན་པོ་དང་ངེད་རང་ངོ་བོ་དབྱེར་མེད་པའི་གསོལ་འདེབས་མི་རྟག་པའི་བསྐུལ་མ་དང་རྗེས་འཛིན་
སྨོན་ཚིག་སོགས་ཡོད་པའི་མགུར་མ་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་འདུ་གསུམ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།།  །ནེའུ་གསིང་སྤང་ལ་སྐྱེས་པའི། །སྤང་རྒྱན་མེ་ཏོག་བཀྲ་ཡང། །དགུན་གྱི་ཁ་རླུང་འཚུབ་དུས། །རྡུལ་ཕྲན་
ཙམ་དུ་འཐོར་བས། །ད་ལྟ་མ་དངས་བཀྲག་མཚར་དུས། །དཀོན་མཆོག་དྲུང་དུ་ཕུལ་དང། །སྔོན་བསགས་སྦྱིན་པའི་འབྲས་བུ། །འདོད་དགུའི་ལོངས་སྤྱོད་འབྱོར་ཡང། །ནམ་ཞིག་གང་ཟག་གཞན་གྱིས། །བདག་བཟུང་རྫས་སུ་འགྱུར་བས། །ད་ལྟ་རང་དབང་
ཡོད་དུས། །སྦྱིན་པའི་ཞིང་ལ་ཕུལ་ཞིག་རྩལ་གསུམ་དར་ལ་རྫོགས་པའི། །གཡུ་འབྲུག་སྐད་གསང་མཐོ་ཡང། །དབྱར་གསུམ་ནམ་ཟླའི་ཐ་མར། །སྒྲ་སྐད་ཉམས་པར་འགྱུར་བས། །ད་ལྟ་མཁའ་ལ་འཕྱོ་དུས། །དབྱར་རྔ་དལ་བུར་སྒྲོགས་དང།།
མཐུན་འཇུག་འཇིག་རྟེན་ལས་ལ། །གསུང་སྙན་འགྱུར་ཁུགས་འཁྲོལ་ཡང། །ནམ་ཞིག་མགྲིན་པའི་ལམ་ལ། །དབུགས་ཀྱང་ཆད་པར་འགྱུར་བས། །ད་ལྟ་སྨྲ་ལྕེ་བདེ་དུས། །གྲག་སྟོང་བཟླས་པར་འབུངས་ཤིག་མཁའ་ལ་རྒྱན་དུ་ཆགས་པའི། །
སྤྲིན་དཀར་ལང་ཚོགས་ར་ཡང། །དྲག་པོའི་རླུང་དང་འཕྲད་ནས། །ཕྱོགས་བཅུར་འཐོར་བར་ངེས་སོ། །ད་ལྟ་ལང་ལོང་འཁྲིགས་དུས། །སྦྲང་ཆར་བཅུད་དུ་ཕོབ་དང། །ཁུ་ཁྲག་གཞན་གྱི་རྫས་ལ། །བདག་བཟུང་ལུས་འདི་མཆོར་ཡང། །ནམ་

[016B] །འབྲེལ་མེད་འདོར་བར་འགྱུར་བས། །ད་ལྟ་རྩལ་སྟོབས་ལྡན་དུས། །དགེ་བའི་བྲན་དུ་བསྐུལ་ཞིག་དྭངས་བསིལ་ཡིད་ལ་འཐད་པའི། །ཉལ་འགྲོ་ལྷུང་ལྷུང་འབབ་ཀྱང། །མི་རིང་ཐིགས་བ་ཙམ་ཡང། །ལུས་མེད་སྐམས་པར་
འགྱུར་གྱི། །ད་ལྟ་རྒྱུན་བཟང་འབབ་དུས། །རྩི་ཐོག་གསོས་སུ་དྲོངས་དང། །རང་བདེ་གཞན་ལ་གནོད་པའི། །ཐབས་ཚུལ་སྣ་དགུ་འགྱུ་ཡང། །ནམ་ཞིག་མིང་དོན་ཙམ་ཡང། །འཆར་མེད་རྨོངས་པར་འགྱུར་གྱི། །ད་ལྟ་བློ་རིག་གསལ་དུས། །ཟབ་
རྒྱས་གདམས་ངག་སྒོམས་ཤིག་ཚོང་འདུས་ས་ཡི་ལྟེ་བར། །ལྷོ་བྱང་ཚོང་ཕྲུག་འཛོམ་ཡང། །ཞག་གསུམ་ནང་བར་དུས་སུ། །སོ་སོར་འགྱེས་པར་འགྱུར་བས། །ད་ལྟ་ཡུད་ཙམ་ཚོགས་དུས། །འཁོན་དང་མཐུན་འགྲོགས་སྤངས་དང། །ཚེ་སྔོན་ལས་
ཀྱིས་བཀུག་པའི། །དགྲ་གཉེན་བྱམས་སྡང་ཆེ་ཡང། །མི་རིང་རིགས་དྲུག་གནས་སུ། །སོ་སོར་འགྲོ་བར་འགྱུར་བས། །ད་ལྟ་རིས་སུ་བཅད་ནས། །དགོས་མེད་ཆགས་སྡང་སྤོངས་ཤིག་སྟོན་དུས་མཁའ་ལ་ཤར་བའི། །ཉ་རྒྱས་ནམ་འཕང་མཐོ་ཡང།།
འཛམ་གླིངས་འདིར་གནས་པའི། །སྐྱེ་བོ་ཚ་གདུང་ཅན་ལ། །ལུས་སེམས་དགའ་བདེ་བསྐྱེད་པའི། །ཤུགས་འབྱུང་འོད་དཀར་འགྱེད་དོ། །གཞན་ལ་ཕན་བདེ་འདོད་པའི། །རང་སེམས་ཁོང་ན་གནས་ཀྱང། །ཕྱོགས་དུས་སྐྱེ་བོ་ཀུན་གྱི། །དོན་
གཉིས་དཔལ་དུ་འགྱུར་བས། །ལུས་ངག་ཚུལ་འཆོས་སྤངས་ཏེ། །ལྷག་བསམ་བཟང་པོ་སྐྱེད་ཅིག་ཀླུ་དབང་གཙུག་གི་ནོར་བུ། །ཕྱོགས་ལྷུང་རྟོག་པ་མེད་ཀྱང། །མཆོད་དང་བཀུར་སྟི་ཆེན་པོས། །རྩེ་གཅིག་གསོལ་བ་བཏབ་ལ། །གང་བསམ་

[017A]༄༅། །རེ་བའི་འབྲས་བུ། །ལག་རྩེར་སྩོལ་བར་ངེས་སོ། །བླ་མ་སྐུ་གསུམ་དབང་ཕྱུག་འགྲོ་ལ་ཉེ་རིང་སྤངས་ཀྱང། །མོས་གུས་ལྟེ་མ་རྐྱང་མེད་པས། །རྩེ་གཅིག་དྲན་པ་དེ་ལ། །འདི་དང་ཕྱི་མ་ཀུན་གྱི། །ལེགས་
ཚོགས་འགྲུབ་བར་ངེས་སོ། །དབང་བོ་བསླད་པའི་མཐུ་ཡིས། །མཁའ་ལ་སྣང་བཀྲག་མཚར་ཡང། །གསོ་དབྱད་མིག་སྨན་རྣོན་པོས། །སྦྱངས་པའི་དེ་མ་ཐག་ཏུ། །རབ་རིབ་སྣང་བ་ལོག་པའི། །སྟོང་གསལ་རྗེན་པར་འཆར་རོ། །དངོས་འཛིན་
གདོན་གྱིས་དཀྲུགས་པའི། །ཀུན་རྫོབ་ཅི་ཡང་འཆར་མོད། །འཁྲུལ་པའི་རང་མཚང་གཅོད་པའི། །རིགས་ཤེས་ལྟ་བའི་ངོ་ན། །བློ་བྲིད་སྣང་བ་ལོག་པའི། །གནས་ལུགས་ལྟད་མོ་ལྟོས་ཤིག་སྟོང་གསལ་མཁའ་ཡི་ངོས་ན། །ཚུགས་ཐུབ་
བདེན་པར་མེད་ཀྱང། །རྒྱུ་རྐྱེན་རྟེན་འབྲེལ་མང་བོ། །ཚོགས་པའི་འཇའ་ཚོན་རི་མོ། །གཏད་མེད་ཅི་ཡང་འཆར་བའི། །ངོ་མཚར་འདི་ལ་ལྟོས་དང། །དཔྱད་ན་འདི་ཞེས་བྱ་བའི། །ངོས་བཟུང་ཅི་ཡང་མེད་ཀྱང། །རྒྱུ་རྐྱེན་ཆ་ཤས་མང་པོར། །བཏགས་
ཡོད་མིང་ཙམ་འདི་ལ། །བྱ་བྱེད་ཐམས་ཅད་འཐད་པའི། །སྒྱུ་མ་འདི་ལ་གཟིགས་དང། །བདེན་དངོས་བསླུ་བ་མེད་པའི། །དམིགས་གཏད་གང་ཡང་མེད་ཀྱང། །ཁོག་ཡངས་བྲག་གི་ཕུག་པར། །སྒྲ་བརྙན་པྲག་ཅའི་དབྱངས་ཀྱིས། །རང་
འཛིན་ཤེས་བ་བསྐྱེད་པའི། །ནུས་པ་ཐོགས་མེད་བཞིན་དུ། །སླུ་མེད་དོན་ལ་གྲུབ་པའི། །སྙིང་པོ་ཆ་ཙམ་མེད་ཀྱང། །དོན་ལྡན་ཚིག་གི་ཕྲེང་བ། །འདི་ལྟར་སྤེལ་བའི་གཏམ་གྱིས། །ཀུན་རྫོབ་འགྲོ་བ་མང་པོར། །ཕན་པ་རྒྱ་ཆེན་གྱུར་ཅིག་

[017B] ཅེས་པ་འདི་ནི་ཤཱཀྱའི་དགེ་སློང་སྙོམ་ལས་པ་བློ་བཟང་བསྐལ་བཟང་རྒྱ་མཚོས་ཆུ་ཁྱི་ཧོར་ཟླ་བཅུ་གཉིས་པའི་མཚམས་ཀྱི་ཐུན་པར་ཞིག་ཏུ་བགྱིས་པའོ།།  །ཁྲི་གདུགས་འོད་སྟོང་དུ་འགྱེད་པ་ཡི། །རྟ་བདུན་བདག་པོ་འདི་དཔེར་བཞག་ནས། །ཟོལ་
མེད་སྙིང་རྗེ་ཡི་རང་མདངས་དེ། །ཀུན་ལ་མཉམ་ཉིད་དུ་ཤར་ན་ཨང། །དགུང་སྔོན་མཐོན་པོ་ལ་འགྲིམ་བ་ཡི། །བྱ་རྒྱལ་རྒོད་པོ་འདི་དཔེར་བཞག་ནས། །ཆོས་ཉིད་གསལ་སྟོང་གི་ནམ་མཁའ་ལ། །རང་སེམས་འཛིན་མེད་དུ་འཕྱོ་ན་ཨང། །
གསལ་དྭངས་ལང་ལོང་དུ་སྐྱེས་ས་ཡི། །སྤྲིན་དཀར་གཞོན་ནུ་འདི་དཔེར་བཞག་ནས། །སྒོམ་པ་བདེ་གསལ་གྱི་རང་བཞིན་དོ། །དག་པའི་དཀྱིལ་འཁོར་དུ་བཞེངས་ན་ཨང། །ཤུགས་འབྱུང་བར་སྣང་ལ་རྒྱུ་བ་ཡི། །སྐྱེ་སེར་རླུང་པོ་འདི་དཔེར་
བཞག་ནས། །བཟོ་མེད་ཆོས་མཐུན་གྱི་སྤྱོད་པ་མཆོག་གཞན་ཕན་འཕྲིན་ལས་སུ་བསྐྱངས་ན་ཨང། །གར་བལྟས་ཐོགས་རྡུགས་དང་བྲལ་བ་ཡི། །སྣང་བ་ཡངས་པ་འདི་དཔེར་བཞག་ནས། །དོན་བཟང་ལྟ་སྤྱོད་ཀྱི་གླུ་དབྱངས་འདི། །
ཕྱོགས་མེད་འགྲོ་དོན་ལ་བསྔོའོ་ཨང།  །ཞེས་པ་འདི་ནི་ནག་ཟླའི་ཚེས་བཅུ་དགུའི་སྔ་དྲོ་ཐུན་མཚམས་ཀྱི་སྐབས་ནམ་མཁའ་ཤིན་ཏུ་དྭངས་པར་རྒོད་པོ་མང་པོ་བྱང་ནས་ལྷོར་འགྲིམ་པ་དང་སྤྲིན་དཀར་ལང་ལོང་སྐྱེས་པ་མཐོང་བས་རྐྱེན་བྱས་སྐྱོ་སྣང་དང་བཅས་སེམས་ལ་འདི་ལྟ་བུ་ཞིག་ཤར་ནས་དེ་
འཕྲལ་སུག་བྲིས་སུ་བགྱིས་པའོ།། །རྒྱལ་བ་གཉིས་བ་རྗེ་བཙུན་ཙོང་ཁ་པ་ཆེན་པོ་ལ་ཐུགས་རྗེ་བསྐུལ་བའི་གསོལ་འདེབས་བྱིན་རླབས་མྱུར་འཇུག་ཅེས་བྱ་བ་བཞུགས་སོ།།  གནས་ས་འཛིན་མཐོན་པོ་ལྷུན་ཆགས་སྤོ། །རྗེ་བདེ་གཤེགས་ཀུན་གྱིས་

[018A]༄༅། །བྱིན་གྱིས་བརླབས། །དོན་ཡེ་ཤེས་རང་སྣང་སྒྱུ་འཕྲུལ་གྱི། །དཔལ་རྒྱལ་བའི་དཀྱིལ་འཁོར་ཆེན་པོར་གྲུབ། །རི་སྨན་ལྗོངས་དྲི་བཟང་ངད་པ་འཐུལ། །དུས་གསུམ་དུ་མེ་ཏོག་ལྡིང་ཁང་བཀྲ། །ཤིང་གཡུ་
ལོ་རྒྱས་པའི་ཚང་ཚིང་གིས། །རྗེ་བླ་མའི་མཛེས་སྐུ་ཡིད་ལ་ཤར། །ཆབ་ལྷུང་ལྷུང་འབབ་པའི་ཉལ་འགྲོའི་སྒྲ། །ཡིད་འཁོས་སུ་ཕེབས་པའི་འདབ་ཆགས་སྐད། །ཆོས་ལེགས་བཤད་དར་དིར་སྒྲོགས་པ་ཡིས། །རྗེ་བླ་མའི་གསུང་དབྱངས་ཡིད་ལ་
དྲན༑ ༑སྟོན་གཡའ་དང་བྲལ་བའི་དགུང་སྔོན་སྤོར། །སྤྲིན་དཀར་གསལ་ལང་ལོང་རྩིབས་ཤར་སྒྲེངས། །ཉི་གཞོན་གྱི་འོད་སྣང་ལམ་ལམ་འོངས། །རྗེ་བླ་མའི་མཁྱེན་བརྩེ་ཡིད་ལ་ཤར། །སྐུ་གསལ་རྫོགས་མཚན་དཔེའི་རྒྱན་གྱིས་སྤྲས། །
གསུང་ཟབ་རྒྱས་གདམས་པའི་འདོད་པ་འཇོ། །ཐུགས་འོད་གསལ་ཆོས་ཀུན་གཟིགས་མོ་ཅན། །རྗེ་བློ་བཟང་གྲགས་བསྲས་དང་བཅས། །སྔོན་ཐུགས་དམ་ཇི་ལྟར་བཅས་པ་བཞིན། །མགོན་དཔུང་གཉེན་སླད་དུ་འདིར་གཤེགས་ལ། །ཀུན་
བཟང་གི་མཆོད་པ་རྒྱ་མཚོའི་ཚོགས། །དབྱིངས་བདེ་ཆེན་ངང་དུ་བཞེས་སུ་གསོལ། །ཞིང་རྣམ་དག་བྱིན་རླབས་གཡང་དུ་ཆགས། །ཉམས་དགའ་བདེའི་འབྲོག་གི་རི་བོ་ཆེར། །རྗེ་རྒྱལ་བས་ལུང་བསྟན་དགའ་ལྡན་ཞེས། །ཕྱོགས་
ཀུན་ལས་རྣམ་པར་རྒྱལ་བ་འདིར། །ཐུགས་བདེ་སྟོང་དབྱེར་མེད་དང་ཉིད་ལ། །ཡུལ་ཀུན་རྫོབ་འཇའ་ཚོན་ཅི་ཡང་བཀྲ། །སྐུ་གཅིག་ལས་རབ་འབྱམས་སྤྲུལ་པའི་སྤྲིན། །ཚད་མུ་མཐའ་བྲལ་བར་འགྱེད་བཞིན་དུ། །ཆོས་མདོ་སྔགས་

[018B] །ཐར་འདོད་ཀྱི་འཇུག་ངོགས་གང་ཡིན་པ། །ཚིག་སྒྲ་སྤྱིར་མ་ལུས་འཁྲུལ་མེད་དུ། །སྐལ་ལྡན་གྱི་འགྲོ་ལ་རྗེན་པར་བསྟན། །རྗེ་བླ་མ་ཁྱོད་ཀྱི་བཀའ་དྲིན་ལས། །བཀའ་མདོ་རྒྱུད་མ་ལུས་གདམས་པར་གོ་མཐར་བྱང་ཆུབ་
ཉེ་བའི་ལམ་ངོ་མཐོང། །ཕྱོགས་གོལ་སར་ཤོར་བའི་འཁྲུལ་པ་ཟད། །མགོན་ཁྱོད་ཀྱི་རྣམ་པར་ཐར་པ་དང། །འབངས་རྗེས་སུ་ཞུགས་པའི་གདུལ་བྱ་ལ། །དྲིན་ལེགས་པར་བསམས་པའི་མོས་གུས་ཀྱིས། །ཡིད་ཁོང་ནས་བསྐྱོད་པའི་
རེ་ལྟོས་ཞུ། །ཕ་མི་མངོན་བདེ་ཆེན་དབྱིངས་སུ་གཤེགས། །བུ་སྐལ་མེད་འཁོར་བའི་འདམ་འདིར་ལུས། །ད་མགོན་སྐྱབས་བོར་བའི་སྨྲེ་སྔགས་ཀྱི། །ངག་གདུང་དབྱངས་འདི་ལ་གསན་དུ་གསོལ། །ཕར་འགྲོ་བའི་སྤྱོད་ཚུལ་ལ་
བལྟས་ན། །ཕྱི་རབ་བྱུང་ཆོས་པར་རློམ་ན་ཡང། །ནང་ཚེ་འདི་ཁོ་ནའི་སྣང་ཤས་ལ། །ཁོང་ཁྱིམ་པ་ལས་ཀྱང་ཞེན་པ་མང། །ཕལ་སྐྱེ་བོ་ནག་པོའི་ལས་ལ་དགའ། །ངན་གཡོ་ཅན་མགོ་འཕང་མཐོ་ལ་བྲིན། །དུས་སྙིགས་མར་སྤྱོད་པའི་ངང་
ཚུལ་འདིས། །སྙིང་རུས་པའི་གཏིང་ལ་ནད་དུ་ཐིངས། །ཚུར་རང་གི་ངང་ཚུལ་ལ་བལྟས་ན། །ཕྱི་དགེ་སྦྱོང་ཚུལ་འཆོས་ཀྱིས་མཛེས་ཤིང། །ཆོས་སྡེ་སྣོད་ཟབ་མོ་ཐོས་ན་ཡང། །ནང་ཤེས་རྒྱུད་མ་དུལ་ཤིང་ལྟར་རེངས། །དབང་ཡུལ་གྱི་སྣང་བ་གང་ཤར་
ལ༑ ༑དྲན་ཤེས་དང་གཉེན་པོ་མཐུ་ཆུང་བས། །ཡིད་དུག་གསུམ་དབང་དུ་ཤོར་ཤོར་ཏེ། །རྫས་མི་གཙང་གང་བའི་གསེར་བུམ་བཞིན། །ལར་དལ་འབྱོར་ལྡན་པའི་མི་ལུས་འདི། །སྔར་ངན་སོང་རྒྱུ་ཆོགས་བསྒྲུབ་བསྒྲུབས་ནས། །དོན་རང་གཞན་

[019A]༄༅། །ཕན་ངེས་རྣམ་དཀར་གྱི། །གདེངས་ཆ་ཤས་ཙམ་ཡང་མ་མཆིས་སོ། །བདག་ཡུལ་ངན་དུས་ཀྱི་ཐ་མར་སྐྱེས། །ལས་གྱི་ནས་འདའ་བའི་ངང་ཚུལ་འདི། །ཕ་བླ་མ་ཁྱེད་ཀྱིས་ཉེར་དགོངས་ལ། །ཐུགས་བརྩེ་བའི་
ལྕགས་ཀྱུས་གཟུང་དུ་གསོལ། །ཚེ་འདི་ཕྱི་བར་དོ་གང་དུ་ཡང། །རྗེ་གཅིག་ཆོ་ག་ཁྱེད་རང་མཁྱེན་ལགས་པས། །སྐྱབས་རེ་སས་བསླུ་བ་མ་མཛད་པར། །མགོན་དཔུང་གཉེན་མཛོད་ཅིག་བླ་མ་མཁྱེན། །སྤྱིར་འགྲོ་བ་ཀུན་ལ་བུ་ལྟར་བརྩེ། །སྒོས་ཉམ་ཐག་
བདག་གི་ཕ་ལགས་ན། །སྐུ་མཚན་དཔེས་བརྒྱན་བའི་དཀྱིལ་འཁོར་དེ། །འདིར་མངོན་སུམ་སྣང་བར་བསྟན་དུ་གསོལ། །དུས་གནས་སྐབས་ཀུན་ཏུ་ཕན་ངེས་པའི། །གསུང་གདམས་ངག་རྣ་བར་སྩལ་དུ་གསོལ། །ཐུགས་དམིགས་མེད་བདེ་བ་ཆེན་པོ་
དང། །ཡིད་རོ་གཅིག་འདྲེས་པར་བྱིན་གྱིས་རློབས། །ཚེ་མི་རྟག་ནུབ་ཀའི་ཉི་མ་འདྲ། །ནོར་ལོངས་སྤྱོད་རྩྭ་རྩེའི་ཟིལ་བར་མཚུངས། །གཏམ་སྙན་གྲགས་ལུང་སྟོང་རླུང་གི་སྒྲ། །ལུས་ལང་ཚོ་སྟོན་མཐའི་མེ་ཏོག་བཞིན། །ལར་འཁོར་བ་སྤྱི་དང་བྱེ་བྲག་
གི། །མཚང་ངན་པའི་ངང་ཚུལ་ཀུན་མཐོང་ནས། །བློ་གཏིང་ནས་ཆོས་ལ་ཕྱོགས་པ་དང། །ཆོས་ལམ་དུ་འགྲོ་བར་བྱིན་གྱིས་རློབས། །ཐོག་མེད་ནས་དྲིན་གྱིས་བསྐྱང་བསྐྱངས་པའི། །མ་རིགས་དྲུག་སེམས་ཅན་ཉམ་ཐག་ལ། །བྱམས་སྙིང་རྗེ་བྱང་ཆུབ་
སེམས་ཀྱི་བློས། །རྒྱུད་ལྷག་པར་ཕྱུག་པར་བྱིན་གྱིས་རློབས། །ཆོས་གང་ཤར་ངོས་ལ་ཕར་བལྟས་ཚེ། །རང་རྟོག་བཏགས་རི་མོ་ཙམ་ཞིག་ལས། །གཤིས་སྤྲོས་བྲལ་གནས་ལུགས་ཆེན་པོ་དེ། །དུས་མྱུར་དུ་རྟོགས་པར་བྱིན་གྱིས་རློབས། །ཕྱི་སྣང་

[019B] །རང་སེམས་རྒྱུད་བདེ་སྟོང་རོལ་བས་ཚིམ། །མཆོག་བསྐྱེད་རྫོགས་རྡོ་རྗེའི་རྣལ་འབྱོར་གྱིས། །ཚེ་འདི་ལ་གྲོལ་བར་བྱིན་གྱིས་རློབས། །རྒྱུད་ཉོན་མོངས་འཕེལ་བའི་བསམ་གཏན་དགྲས། །རྒྱང་རིང་དུ་དབེན་པའི་གནས་བཟང་པོ། །
ཉམས་བག་ཕེབས་བདེ་དགའ་བསྐྱེད་པའི་སར། །ཟབ་དོན་ལ་གཞོལ་བར་བྱིན་གྱིས་རློབས། །ཆོས་སྡོམ་པ་གསུམ་གྱི་བླང་དོར་ལས། །ཕྱིར་ཕྱོགས་པའི་སྡིག་ལྟུང་དྲི་མ་དང། །རྐྱེན་པར་གཅོད་ཕྱི་ནང་འཚེ་བ་ཀུན། །དུས་མྱུར་དུ་ཞི་བར་བྱིན་གྱིས་རློབས། །
ལྷ་འཇམ་དཔལ་ཞི་ཁྲོ་བཀའ་སྡོད་སོགས། །སྐུ་ཅིར་ཡང་སྟོན་པའི་རྫུ་འཕྲུལ་གྱིས། །རྐྱེན་མཐུན་པའི་ལས་ཀུན་སྒྲུབ་པ་དང། །སྐྱབས་གཡེལ་བ་མེད་པར་མཛད་དུ་གསོལ། །བདག་ལུས་ངག་ཡིད་ལ་གསང་གསུམ་གྱི། །དཔལ་བྱིན་རླབས་ནུས་མཐུ་ཀུན་
སྩོལ་ལ། །སྒོ་གསུམ་གྱིས་ཅི་བྱེད་སེམས་ཅན་དང། །རྗེ་ཁྱེད་ཀྱི་བསྟན་ལ་ཕན་པར་ཤོག་ཆོས་མདོ་སྔགས་སྒྲ་ཡིས་ས་སྟེང་ཁྱབ། །དོན་སྒྲུབ་བརྒྱུད་བསྟན་པའི་ཉི་མ་ཤར། །འབྲེལ་ཚད་ལ་ཕན་བདེའི་དངོས་གྲུབ་འཕེལ། །ཡིད་ཅི་བསམ་འགྲུབ་པའི་
བཀྲ་ཤིས་སྩོལ། ། ཞེས་པ་འདི་ནི་ཆུ་ཁྱི་ལོ་གདན་ས་ཆེན་པོ་རི་བོ་དགའ་ལྡན་རྣམ་པར་རྒྱལ་བའི་གླིང་དུ་བསྐྱོད་སྐབས་གནས་ཀྱི་ཁྱད་པར་སོགས་མཐོང་བས་རྐྱེན་བྱས་རྗེ་ཐམས་ཅད་མཁྱེན་པའི་རྣམ་ཐར་དང་བཀའ་དྲིན་ལ་དད་གུས་ཀྱིས་ཀུན་ནས་བསླངས་ཏེ་གསོལ་འདེབས་འདི་འདྲ་ཞིག་བྱེད་འདོད་བྱུང་བ་ལྟར་འགོ་
བརྩམས་ནས་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་བསྡེབས་པའོ།།     ༈    །།ཡིད་ཅི་འདོད་དངོས་གྲུབ་མ་ལུས་པའི། །དོན་བདེ་བླག་སྩོལ་མཛད་བླ་མ་དང། །ལྷ་ངག་གི་དབང་ཕྱུག་ཡབ་ཡུམ་ལ། །བདག་གསོལ་བ་འདེབས་སོ་

[020A]༄༅། །བྱིན་གྱིས་རློབས། །ཤ་མི་གཙང་རྫས་ཀྱི་གོང་བུ་ལ། །བློ་གཏད་མེད་སྦྲང་བུ་མང་པོ་ཞིག་ཟས་ཞིམ་པོར་རློམ་ནས་ཟ་ཟིར་འདུ། །དཔེ་འདི་དང་མཚུངས་པའི་དོན་གྱི་གླུ། །མནོག་ཆུང་བ་ཚེ་འདིའི་ཕུན་ཚོགས་ལ། །
བློ་ཅོལ་ཆུང་འགྲོ་བ་མང་པོ་ཞིག་ཐབས་དུ་མའི་སྒོ་ནས་འཚོལ་ན་ཡང། །ཡུད་ཙམ་ལས་ཕན་པར་ངས་མ་མཐོང། །སྟག་ཆུང་གི་བུང་བ་གཞོན་ནུ་དེས། །མདངས་ལྡན་གྱི་མེ་ཏོག་གཅིག་ནས་གཅིག་ཡུད་ཙམ་ལ་འདོར་ལེན་བྱེད་པ་མཐོང། །དཔེ་འདི་
དང་མཚུངས་པའི་དོན་གྱི་གླུ། །སྙིགས་དུས་ཀྱི་སྐྱེ་བོ་མང་པོ་ཞིག་སེམས་མ་དག་རང་གི་སྣང་ཚུལ་གྱིས། །སྐད་ཅིག་ལ་དགྲ་གཉེན་འགྱུར་བ་མཐོང། །བློ་བརྟན་པའི་གྲོགས་པོ་ངས་མ་རྙེད། །ཕྱི་ཁ་དོག་མཚར་བའི་གཡུ་སྤྲང་ཚོ། །ནང་ངན་སྐྱུགས་ཟོས་པའི་
ཆ་ཤས་ཀྱི། །ཁུར་ལྕི་བ་ཐོགས་ནས་ཟློས་གར་རྩེ། །དཔེ་འདི་དང་མཚུངས་པའི་དོན་གྱི་གླུ། །ཤ་རུས་དང་རྣག་ཁྲག་བཤང་གཅི་སོགས། །རྫས་མི་གཙང་ཁོ་ནའི་རྐྱལ་པ་ལ། །སྒོ་དབང་པོའི་བུ་གདོད་ཙམ་འདིར། །བྱི་དོར་གྱིས་འགྱིང་བ་ང་རེ་ཚ། །སྐད་
ཟིར་ཟིར་སྒྲོག་པ་བུང་བའི་གླུ། །འཕྲལ་རྣ་བའི་ཡུལ་དུ་སྙན་མོད་ཀྱི། །དུས་ནམ་ཡང་ཕན་པའི་དོན་གྱིས་སྟོང། །དཔེ་འདི་དང་མཚུངས་པའི་དོན་གྱི་གླུ། །ངོ་བསྟོད་དང་བཟང་པོའི་གྲགས་པ་དེ། །འཕྲལ་ཡིད་ཀྱི་ཡུལ་དུ་དགའ་ན་ཡང། །གྲག་ཙམ་
ནས་གར་སོང་མེད་པར་ཡལ། །ཕུགས་ཕན་པའི་ཆ་ཙམ་ངས་མ་མཐོང། །དབྱར་ལང་ཆོས་དྲེགས་པའི་རྐང་དྲུག་ཚོ། །ཡུད་ཙམ་ཞིག་དཀའ་མགུར་ལྡིང་ན་ཡང། །ད་བསིར་བུས་འཇོམས་ལ་མངོན་དུ་ཕྱོགས། །དཔེ་འདི་དང་མཚུངས་པའི་དོན་གྱི་

[020B] ༑ལུས་ལང་ཚོ་རྒྱས་པའི་འཇོ་སྒེག་གིས། །དུས་ད་ལྟ་རང་སེམས་དྲེགས་ན་ཡང། །མཐར་འཆི་བ་དག་ཕོ་ཉས་དབང་མེད་དུ། །གཤིན་ཕ་རོལ་ཡུལ་དུ་ནམ་འཁྲིད་ན། །ཁོང་འདུ་ཤེས་འཁྲུལ་བའི་བཧྲ་མ་རཿ། །སྨན་ག་པུར་ངད་ལ་མི་བསྙེན་པར། །རྫས་
ཕྱི་སའི་དྲི་ལ་ངང་གིས་འདུ། །དཔེ་འདི་དང་མཚུངས་པའི་དོན་གྱི་གླུ། །སྙིགས་དུས་ཀྱི་སྐྱེ་བོ་ཕལ་མོ་ཆེ། །ཚུལ་གཟུར་གནས་དམ་པའི་ཕྱོགས་ལ་བྱོལ། །ངན་གཡོ་ཅན་ནོར་དང་ལྡན་པ་ལ། །ཡིད་རེ་ལྟོས་འཆའ་བ་ཨ་རེ་འཁྲུལ། །ཁེང་ཁྲེལ་མེད་སྦྲང་
རྩི་འདོད་པ་ཚོ། །རང་རྟེན་གྱི་མེ་ཏོག་གཞོན་ནུ་མའི། །བཅུད་ཅི་འདོད་དྲངས་ནས་མོད་ལ་འདོར། །དཔེ་འདི་དང་མཚུངས་པའི་དོན་གྱི་གླུ། །དེང་ཕྱི་ཐག་མེད་པའི་སྐྱེ་པོ་ཕལ། །རང་ཕན་བདེར་སྦྱོར་བའི་དཔྱོད་ལྡན་དང། །གྲོགས་བཟང་པོས་དྲིན་
གྱིས་བསྐྱངས་ན་ཡང། །ཕྱིར་དགྲ་ཡི་ཕྱོགས་བཞིན་འདོར་བ་མང། །བློ་གུ་ཡངས་རྐང་དྲུག་གཞོན་ནུ་ཚོ། །གནས་གྲོགས་ལ་ཞེན་པས་མ་བཅིངས་པར། །རང་གང་སྐྱེད་ཕྱོགས་ལ་རྩེ་ཞིང་འགྲོ། །དཔེ་འདི་དང་མཚུངས་པའི་དོན་གྱི་གླུ། །ཡུལ་འདོད་ཡོན་
འཆིང་བསམ་བཅིངས་པར། །གནས་ཉམས་སུ་དགའ་བ་དབེན་པའི་ཚལ། །དོན་བསམ་སྒོམ་རྣལ་འབྱོར་ལྷུར་ལེན་པར། །མི་ཁོ་བོ་སྙིང་ནས་ཡིད་སྨོན་འཆའ། །དུས་དབྱར་གྱི་ཟླ་བ་ཐ་མའི་ཚེ། །དམར་སེར་གྱི་མེ་ཏོག་འཛུམ་གྲོལ་ཞིང། །སྟེང་
དྲོ་འཇམ་ཉི་མ་གུང་ཞིག་ལ། །ཡིད་སྐྱོ་གྲོགས་བུང་བ་མང་པོ་ཞིག་ལང་ལོང་གི་ཟློས་གར་རྩེ་བ་ན། །དཔེ་སྒྲང་རྩིར་སྤྱོད་པའི་སྣང་ཚུལ་རེར། །དོན་རྐང་པར་བཅད་པའི་མགྲིན་གླུ་འདི། །བདག་དབྱངས་ཅན་དགྱེས་པའི་རྡོ་རྗེས་སྦྱར།། །།

[021A]༄༅། །མཉམ་ཉིད་ཆེན་པོ་འོད་གསལ་གྱི་ངང་དུ། །ཡོན་ཏན་ལྷུན་རྫོགས་ཡིད་བཞིན་གྱི་ནོར་བུ། །ཡིད་ལ་རེ་བ་གང་བསམ་བཞིན་སྩོལ་བའི། །དྲིན་ཅན་བླ་མས་འབྲལ་མེད་དུ་སྐྱོངས་ཤིག་བསྟན་དང་མཇལ་
བའི་དལ་འབྱོར་གྱི་རྟེན་བཟང། །འདི་སྣང་ཆོས་བརྒྱད་ཁོལ་བོ་རུ་ཟད་ནས། །ཆོས་བཞིན་བསྐུལ་བ་ཉིན་གཅིག་ཀྱང་མི་འདུག་གཏད་མེད་སྨྱོན་པའི་ཟློས་གར་ལ་ལྟོས་དང། །སྐྱབས་ཀུན་ངོ་བོ་དྲིན་ཅན་གྱི་བླ་མ། །ཕལ་པར་མཐོང་བའི་མཉམ་
འགྲོགས་ཀྱི་ངང་ནས། །ཞེ་ནས་གུས་པའི་དད་པ་ཞིག་མི་འདུག་དངོས་གྲུབ་ཀུན་གྱི་གཞི་རྩ་དང་བྲལ་ལོ། །བླ་མས་བསྟན་པའི་ཟབ་རྒྱས་ཀྱི་དམ་ཆོས། །ཕྱི་བལྟས་ཉན་བཤད་གཟུགས་བརྙན་ལ་ཟད་ནས། །སེམས་ལ་ཕན་པའི་ཡར་
སྐྱེད་ཅིག་མི་འདུག་རང་རྒྱུད་གྱོང་པོ་འདུལ་ཐབས་དང་བྲལ་ལོ། །མདོ་སྔགས་གཞུང་ལ་ཐོས་བསམ་གྱིས་ཞུགས་ཀྱང། །མཁས་འདོད་སྒྲ་སྤྱིའི་སློབ་གཉེར་ལ་ཟད་ནས། །གོ་དོན་ལག་ཏུ་ལོན་དུས་ཤིག་མི་འདུག་ཕྱི་མར་ཕན་པའི་ལྷ་
ཆོས་དང་བྲལ་ལོ། །དགེ་སྦྱོང་ཆ་ལུགས་མིག་སྔ་རུ་མཛེས་ཀྱང། །བཅས་པའི་མཚམས་ལ་བརྩི་མེད་དུ་བོར་བས། །སྡིག་ལྟུང་བཤགས་པས་དགས་ཞིག་མི་འདུག་མཐོ་རིས་ཐར་པའི་ལམ་བཟང་དང་བྲལ་ལོ། །སྲིད་པའི་ཕུན་ཚོགས་
བསླུ་དྲིད་དུ་གསུངས་ཀྱང། །མནོག་ཆུང་ཚེ་འདིའི་བདེ་འབྱོར་ལ་ཞེན་ནས། །འཇིག་རྟེན་རྒན་པོའི་བློ་སྣ་ལས་མ་འགྱུར། །ནམ་ཡང་བདེ་བའི་གོ་སྐབས་དང་བྲལ་ལོ། །གཞན་ལ་སྙིང་རྗེའི་དམིགས་རྣམ་ཞིག་བསྐྱངས་ཀྱང། །དམུ་རྒོད་འགྲོ་

[021B] །ཞེ་ནས་སྡང་བ་ཇེ་འཕེལ་ལ་སོང་བས། །ཐེག་ཆེན་ལམ་གྱི་གཞི་རྩ་དང་བྲལ་ལོ། །འགྲོ་ལ་ཕན་བདེ་སྨོན་ལམ་དུ་ཟློས་ཀྱང། །རང་གི་བདེ་སྐྱིད་སྙིང་ཁུང་ལ་བཅུག་ནས། །བྱང་སེམས་སྤྱོད་པའི་ཕྱོགས་
སུ་ཡང་མི་འདུག་དོན་གཉིས་འགྲུབ་པའི་རེ་བ་དང་བྲལ་ལོ། །མཐའ་བྲལ་དོན་གྱི་གནས་ལུགས་ཤིག་བཙལ་ཀྱང། །དངོས་འཛིན་འཁྲུལ་པར་ཨ་འཐས་སུ་སོང་ནས། །ལྟ་བ་ཡིད་ཀྱི་དགུ་ཡུལ་ན་མི་འདུག་སྲིད་པའི་རྩ་བ་གཅོད་ཐབས་
དང་བྲལ་ལོ། །རྒྱུ་དུས་དབང་གི་དཀྱིལ་འཁོར་དུ་སྨིན་ཀྱང། །ཐོབ་གྲངས་གསོག་པའི་སྟོང་ཤོབ་ལ་ཤོར་ནས། །གནད་ཀྱི་དམ་ཚིག་དྲན་ཡུལ་ན་མི་འདུག་ལྷ་དང་མཁའ་འགྲོ་མཉེས་ཐབས་དང་བྲལ་ལོ། །དག་པའི་སྣང་ཞེན་གོམས་
འདྲིས་སུ་སྦྱངས་ཀྱང། །རང་སེམས་དབང་མེད་རྒྱ་ཡན་དུ་ཤོར་ནས། །སྐུ་གསུམ་ལམ་སྣ་ཟིན་དུས་ཤིག་མི་འདུག་ཚེ་གཅིག་སངས་རྒྱས་རེ་བ་དང་བྲལ་ལོ། །ངག་ནས་གསང་སྔགས་ཟབ་དགུ་ཞིག་བཟླས་ཀྱང། །དམིགས་པ་སེམས་
ཀྱི་གཅུན་ཐབས་དང་བྲལ་བས། །བསྙེན་པ་ཚད་དུ་འཁྱོལ་དུས་ཤིག་མི་འདུག་ཡི་དམ་ཐུགས་རྒྱུད་འཁྲུལ་ཐབས་དང་བྲལ་ལོ། །གཞན་སྐྱོན་མཚང་གི་བྱ་ར་ལ་ཡེངས་ཏེ། །རང་ཉིད་ངན་པ་དགུ་འཛོམ་གྱི་སྤྱོད་པས། །དུས་དང་
གནས་སྐབས་འདའ་བ་འདི་མ་མཐོང། །ཡར་འདྲེན་དམ་པའི་རེ་བ་དང་བྲལ་ལོ། །ཟབ་དོན་དགེ་སྦྱོར་ཅི་འདྲ་ཞིག་བྱས་ཀྱང། །ལས་ངན་ཉོན་མོངས་གཞན་དབང་འདི་བཙན་པས། །ཐུན་གཅིག་གནད་དུ་སོང་བ་ཙམ་མི་འདུག་འཁོར་

[022A]༄༅། །བའི་གནས་ངན་འདིར་ག་ལེ་རལ་བཞུགས་ཤིག་ ཅེས་པ་འདི་ནི་མཚམས་བཅད་ཀྱི་སྐབས་ཤིག་སེམས་རྣམ་གཡེང་ཁོ་ནས་ཐུན་འདའ་བ་མཐོང་བས་སྐྱོ་སྟེ་རང་གི་སྣང་ཚུལ་གཞན་ལའང་བལྟ་རྟོག་བཅུག་པས་འདི་བཞིན་འདུག་པ་རྣམས་ལ་
རང་འདྲའི་འགྲོ་བ་ལ་དྲན་བསྐུལ་དུ་འགྱུར་རེས་ཚིག་རྐང་དུ་རིམ་བཞིན་བསྡེབས་པའོ།།    ༈    །།མདོ་སྔགས་ལམ་རིམ་སྤྱི་དང་དྲིལ་བུ་རིམ་ལྔའི་གནད་དོན་ཚང་བའི་མགུར་དབྱངས་ཀུན་ཕན་བདུད་རྩིའི་སྙིང་པོ་བཞུགས་སོ།  །དཔལ་རིགས་ཀུན་བདག་
པོ་རྡོ་རྗེ་འཆང། །སྐུ་གཅིག་ལ་དུས་གསུམ་སངས་རྒྱས་ཀྱི། །ཞིང་འཁོར་དང་བཅས་པའི་བཀོད་བ་རྫོགས། །རྗེ་བློ་བཟང་རྒྱལ་བ་གཉིས་པར་འདུད། །དཔྱིད་བདེ་པ་ཆེན་པོའི་ངང་ཉིད་དུ། །ཡོངས་ཤེས་བྱའི་འཁོར་ལོ་ཀུན་སྡོམ་པ། །ལྷ་ཧེ་རུ་ཀ་དཔལ་
ཡབ་ཡུམ་དང། །དོན་གཉིས་མེད་བླ་མའི་ཞབས་ལ་འདུད། །བདག་ལེགས་ཚོགས་ཀུན་གྱི་རྩ་བ་ནི། །ཕ་བླ་མ་རྗེ་ལ་རག་ལས་པས། །དུས་འདི་ནས་བྱང་ཆུབ་སྙིང་པོའི་བར། །སྐྱིད་སྡུག་གི་ཁག་དེ་བླ་མས་མཁྱེན། །ཡུལ་ཅིར་སྣང་བླ་མའི་སྐུ་རུ་
བསྒོམ། །སྒྲར་གང་གྲག་རྗེ་བཙུན་གསུང་དུ་འཛེར། །སེམས་དྲན་རྟོག་བདེ་སྟོང་གཅིག་ཏུ་འདྲེས། །ལམ་གཅིག་ཆོག་རྒྱལ་པོ་འདི་ལ་རེ། །རྗེ་བཀའ་དྲིན་མཉམ་མེད་ཙོང་ཁ་པས། །ཡོངས་མདོ་རྒྱུད་གདམས་པར་ངོ་སྤྲོད་པའི། །བསྟན་འདི་
དང་མཇལ་བའི་སྐལ་བཟང་ནི། །དུས་ད་རེས་ཙམ་ཞིག་ཡིན་ན་ཡང། །དབུགས་ན་བུན་ལྟ་བུར་ཡལ་ལ་ཉེ། །སྲོག་པ་ཐག་ཙམ་དེ་ཆད་ལ་ཁད། །དགྲ་འཆི་བདག་གཤེད་མས་གསོད་ངེས་པས། །དེ་ལྷ་ཆོས་སྙིང་པོ་ལོན་པ་གཅེས། །སྔོན་སྒོ་གསུམ་

[022B] །བརྣག་དཀའ་བ་ངན་སོང་སྡུག་བསྔལ་དེ། །བདག་ལུས་སེམས་གཉིས་ཀྱི་ཐོག་ཏུ་འབབ། །ཉམ་ཆུང་གིས་བཟོད་གླགས་མི་གདའ་པས། །སྤྲང་འཁོས་མེད་རེ་ལྟོས་བླ་མ་ལྷ། །སྐྱབས་དཀོན་མཆོག་གསུམ་ལ་སྙིང་ནས་ཞུ། །
རྒྱུ་དཀར་ནག་ལས་ཀྱི་བླང་དོར་ལ། །ད་བག་ཡོད་འབད་པ་མདུན་མའི་རྩེ། །དུག་བདུད་རྩིར་འཁྲུལ་པའི་བཏུང་བ་བཞིན། །ཡུལ་འདོད་ཡོན་སྲེད་ཞེན་འཕུང་གི་རྒྱུ། །མདང་རྨི་ལམ་དགའ་བའི་རོལ་རྩེད་དང། །དཔལ་ལྷ་མིའི་ཕུན་ཚོགས་བསླུ་བར་
མཚུངས། །ཁམས་གསུམ་གྱི་གནས་ལུས་གང་ལ་ཡང། །བློ་ཐུབ་པའི་བདེ་བ་ཅང་མ་མཆིས། །སྡུག་སྣ་དགུ་འཛོམ་པའི་བཙོན་ར་ལ། །ཞེ་བློ་བདེར་སྡོད་པ་ཤིན་ཏུ་འཁྲུལ། །སེམས་ཅང་ཤེས་ཁ་ལོ་གྱེན་དུ་བསྒྱུར། །ཆོས་བསླབ་པ་གསུམ་གྱི་སྲབ་
ཀྱིས་བཅིངས། །འབད་བརྩོན་པ་དྲག་པོའི་ལྕག་བཞུས་ནས། །ད་ཐར་པའི་ལམ་ལ་དཀྱུས་ཐོག་གཅོད། །བདག་དྲིན་གྱིས་བསྐྱངས་པའི་མ་རྒན་རྣམས། །གནས་འཇིགས་རུང་འཁོར་བའི་རྒྱ་མཚོར་ལྷུངས། །སྡུག་ཉམ་ཐག་དང་ཚུལ་མ་བསམ་ན། །
བུ་དོན་སྙིང་གཏིང་ནས་རུལ་བས་ན། །རང་སྐྱིད་འདོད་བློ་སྣ་ལིངས་ཀྱིས་བོར། །གཞན་ཕན་བདེའི་ཐབས་དགུ་སྙིང་དབུས་བཅང། །དཔལ་དོན་གཉིས་མཐར་ཕྱིན་སངས་རྒྱས་དེ། །ཐབས་ཕྱིན་དྲུག་སྤྱོད་པས་སྒྲུབ་ལ་འབད། །སེམས་ཆ་ཆོའི་འགྱུ་བ་
རྦད་ཀྱིས་བཅད། །རྟེན་དམིགས་པ་གཅིག་ལ་དྲན་པས་བཟུང། །བགེགས་བྱིང་རྒོད་དབང་དུ་མ་ཤོར་བར། །སྒོམ་བདེ་གསལ་དང་ལ་ཤེས་པ་གཅུན། །ཆོས་ཅན་གྱི་སྣང་ཚུལ་མཐའ་ཡས་འདི། །བློ་འཁྲུལ་པས་བཞག་པའི་བསླུ་བ་ཅན། །དོན་སྡོད་ལུགས་

[023A]༄༅། །སྙིང་པོ་བཙལ་བ་ན། །དམིགས་གཏད་སོ་བྲལ་བའི་སྟོང་བར་འཆར། །ཡུལ་གང་ཤར་རང་ཚུགས་ཞིག་པས་ན། །མིང་རྐྱང་པ་ཙམ་ཞིག་ཤུལ་དུ་ལུས། །དོན་འདི་ལ་གཞན་ངོར་རྟེན་འབྲེལ་ཞེས། །ཆོས་
ཀུན་ཀྱི་འཇོགས་དེ་གཙམ། །དཔལ་འཕགས་པ་ཡབ་སྲས་བཞེད་པའི་སྲོལ། །ཕ་བློ་བཟང་རགས་པས་གཏན་ལ་ཕབ། །མཐའ་བྲལ་གྱི་ལྟ་བ་ངོ་མཚར་ཅན། །ལམ་ཐུན་མོང་དེ་དག་སྔོན་སྦྱངས་ཏེ། །ཞིང་འོག་མིན་གཙོ་བོ་རྡོ་རྗེ་འཆང། །འདིར་
མི་ཡི་གཟུགས་ཅན་སྤྲུལ་པའི་སྐུས། །གནས་རྡོ་རྗེའི་དཀྱིལ་འཁོར་ཆེན་པོར་བཅུག་རྒྱུད་སྨིན་བྱེད་དབང་བཞི་ལེགས་བསྐུར་ནས། །ལུས་མ་བཅོས་རྡོ་རྗེའི་དཀྱིལ་འཁོར་ཆེ། །ཉམས་བག་ཕེབས་དགའ་བའི་གཞལ་མེད་ན། །དཔྱིད་ཐིག་ལེ་ཁ་
སྦྱོར་དོན་གྱི་ལྷ། །དཔལ་ཁྲག་འཐུང་གཙོ་བོ་ཡབ་ཡུམ་དང། །ནང་རྩ་ཁམས་དཔའ་བོ་ཌཱ་ཀིའི་ཚོགས། །དབྱིངས་བདེ་བ་ཆེན་པོའི་རོལ་རྩེད་ཀྱིས། །རྒྱུད་ཐ་མལ་སྣང་ཞེན་ཀུན་བཅད་ནས། །ཡོངས་གང་ཤར་དག་པའི་འཁོར་ལོར་སྒྱུར། །རང་
གསལ་སྟོང་བདེ་མཆོག་ཡབ་ཡུམ་གྱི། །ལུས་སྟོང་ར་བསྒོམ་པའི་ནང་གི་གཞུང། །རྩ་ཁྱད་ཆོས་གསུམ་ལྡན་དྷཱུ་ཏཱི་ཡི། །སྙིང་ཆོས་ཀྱི་འཁོར་ལོ་དཔེ་བརྒྱད་དབུས། །ཐབས་ཤེས་རབ་ཉི་ཟླ་ཁ་སྦྱོར་ནང། །གཞོམ་མེད་ཀྱི་ཐིག་ལེ་ཧཱུཾ་གི་གཟུགས་
སེམས་བརྟན་བས་ཀུན་རྟོག་རྒྱུ་བ་བཅད། །སྟོང་མཁའ་ལྟར་དག་པའི་འོད་གསལ་འཆར། །ཡུམ་ནང་གི་ཕག་མོ་ཙཎྜ་ལིས། །རྩ་སྟོང་ཕྲག་དོན་གཉིས་ཀུནྡའི་ཁམས། །དཔྱིད་དྷཱུ་ཏཱིར་བཞུ་བ་དཔའ་ལྡོག་གིས། །སྒྲས་བརྗོད་དུ་མི་ནུས་དགའ་བཞི་

[023B] ༑ཕྱི་དབང་པོའི་རླུང་སེམས་འགྲོ་འོང་བྲལ། །ནང་ཐ་མལ་གཏི་མུག་མུན་པ་སངས། །ལམ་འོད་གསལ་ཆོས་སྐུའི་ངོ་བོ་དང། གཉིད་དབྱེར་མེད་རྣལ་འབྱོར་ཉེར་བསྐྱངས་ནས། །སྤྱིར་འཕྲུལ་སྣང་ཀུན་ལ་རང་ངོ་ཤེས། །སྒོས་བག་ཆགས་ལུས་
ཀྱི་རྨི་ལམ་དེ། །ལྷ་མཚན་དཔེའི་གར་མཁན་སྐུར་བཞེངས་ནས། །གང་འཚམས་ཀྱི་སྤྲུལ་པ་ཅི་ཡང་འཛིན། །སྙིང་དྭངས་མ་ལྔ་འདུས་ཐིག་ལེ་ལས། །རླུང་འཇུག་གནས་ལྡང་བ་རྡོ་རྗེ་གསུམ། །རང་ཆས་ཀྱི་གསང་སྔགས་བཟླས་པ་ཡིས། །དབྱེ་དཀའ་
བ་མ་རིག་མདུད་བགྲོལ། །གཞི་པདྨར་རབ་གནས་རྡོ་རྗེའི་རྩེ། །གནད་དབུ་མར་ཚུད་པའི་རང་སེམས་ཧཱུཾ། །བཅུད་བདུད་རྩིའི་དྲངས་མ་འཐུང་འཐུངས་པས། །གཡོ་མེད་ཀྱི་ལྷན་ཅིག་སྐྱེས་དགས་མྱོས། །གནས་དབང་པོའི་སྒོ་དང་འཁོར་ལོ་བཞིར། །ཆེས་ཕྲ་བའི་
རྡོ་རྗེ་ས་བོན་ལ། །སེམས་བརྟན་པས་འཇིག་རྟེན་གསུམ་སྣང་བའི། །ཕྱི་ཡུལ་ལྔ་མཐའ་དག་མངོན་སུམ་མཐོང། །ཡོངས་མངོན་ཤེས་དྲུག་གི་སྐར་ཁུང་བྱེ། །ལྷ་བགྲང་ཡས་རྣམ་འགྱུར་ལྟད་མོ་མཐོང། །གསུང་རབ་ཀྱི་ཚིག་དོན་ཀུན་ལ་དབང། །འཆི་མེད་ཀྱི་དགའ་
མར་རྩེད་འཇོ་ཐོབ། །ཡར་སྨིན་དབུས་གཉིས་སྤངས་རྡོ་རྗེའི་རྩེར། །འོད་ཉི་ཟླ་སྐར་གསུམ་ཐིག་ལེར་འཁྱིལ། །རྟེན་དེ་ལ་རླུང་སེམས་བཅུག་པའི་མཐུས། །སྨན་ག་བུར་ཐིགས་པ་འཛད་མེད་འཕེལ། །ཡིད་ཏིང་འཛིན་པིར་གྱིས་མཛེས་པ་ཀུན། །ཕྱོགས་གཅིག་ཏུ་
དྲིས་པའི་སྨིན་ལེགས་དང། །རིགས་མཚན་ལྡན་ཕོ་ཉ་མོར་འགྲོགས་པས། །རང་ཅི་འདོད་དགའ་བ་དེ་ཆེས་ཆེར་འབར། །སྔར་འདྲིས་ཀྱི་བདེ་ཆེན་ཕྱག་རྒྱར་བཅས། །དེ་དྲན་པ་ཡིས་ཀྱང་ལྷན་སྐྱེས་འཆར། །ཡིད་ཀུན་ཁྱབ་ཆོས་ཉིད་མཛེས་མ་ལ། །རོལ་རོལ་

[024A]༄༅། །བས་ལྷན་སྐྱེས་ངང་དུ་ཞུ། །འོག་སུམ་མདོ་བདེ་སྐྱོང་འཁོར་ལོའི་དབུས། །མདངས་དཀར་དམར་ཆོས་འབྱུང་འོད་དུ་འཚེར། །དབུས་ཐིག་ལེ་སྣ་ལྔའི་ཚོམ་བུ་ལ། །སེམས་བདེ་གཤེགས་རིགས་ལྔའི་ངོ་བོར་
བལྟས། །རླུང་དཀར་སེར་བུམ་པ་ལྟ་བུའི་དབྱིབས། །གནས་དེ་རུ་བཅིངས་པས་ཚངས་པའི་མེ། །ཨཧཾ་གི་འབར་འཛག་ཆེར་གཡོས་ཏེ། །ལམ་སྔོན་མེད་བདེ་སྟོང་བགྲོད་བ་རྫོགས། །འོད་གློག་གི་ལྕགས་ཀྱུ་ཕྱོགས་བརྒྱར་སྤྲོས། །མཁའ་ཁྱབ་ཀྱི་བདེ་
གཤེགས་བྱིན་རླབས་བཀུག་སེམས་རིགས་ལྔའི་ཡི་གེ་སླར་གསོས་ནས། །ཉམས་གོང་འཕེལ་བདུད་རྩིའི་གྲུ་ཆར་ཕབ། །སྣོད་བཅུད་ཀྱི་སྤྲོས་པ་འོད་དུ་ཡལ། །ཀུན་རྟོག་གི་རྦ་རླབས་ཉེ་བར་ཞི། །འོད་གསལ་གྱི་དྭངས་ཆ་མ་འགགས་པས། །དུས་
མཉམ་རྗེས་ཀུན་ལ་རྒྱ་ཡིས་འདེབས། །དཔེ་ལྷན་སྐྱེས་ཕྱག་རྒྱ་ཆེན་པོའི་དབྱིངས། །སྣང་སྟོང་གི་རི་མོ་འཇའ་ལྟར་བཀྲ་ཐབས་བླ་མེད་སྒྱུ་འཕྲུལ་དྲ་བའི་གར། །རྟེན་བརྙེན་པ་རྫོགས་པའི་འཁོར་ལོར་བཞེངས། །སྟེང་མཁའ་ལ་སྤྲིན་ཚོགས་དེངས་པ་
བཞིན། །ལུས་སྒྱུ་མ་འོད་གསལ་ངང་དུ་ཐིམ། །དོན་ལྷན་ཅིག་སྐྱེས་དངོས་ཡེ་ཤེས་མེས། །གདོན་དངོས་འཛིན་ས་བོན་བཅས་པ་བསྲེགས། །དཔལ་རྡོ་རྗེ་ལྟ་བུའི་གཟུགས་སྐུ་དང། །སེམས་འོད་གསལ་ཆེན་པོ་ཟུང་འཇུག་པ། །མིང་དཔའ་བར་
འགྲོ་བའི་ཏིང་འཛིན་ཞེས། །མཆོག་བསམ་མི་ཁྱབ་པའི་རིམ་པ་ལས། །དབྱིངས་རིག་པ་རང་གསལ་ཡིད་བཞིན་ནོར། །ཕྱི་གློ་བུར་དྲི་མ་ཀུན་གྱིས་དག་གཞན་བློ་ངོར་ལོངས་སྐུ་ཧེ་རུ་ཀཿ། །ཅི་འདོད་ཀྱི་སྤྲུལ་བས་བརྟན་གཡོ་ཁྱབ། །ཡུན་མི་

[024B] །ཐབས་དཀའ་བ་མེད་པར་འདོད་ཡོན་ཀུན། །ནང་བདེ་ཆེན་གྲོགས་སུ་སྤྱོད་བཞིན་དུ། །མཆོག་སངས་རྒྱས་ད་ལྟར་སྟེར་བའི་ལམ། །རྗེ་སྔོན་བྱོན་གྲུབ་དབང་མཐའ་དག་གི། །བཤུལ་གསང་མཐའི་རྒྱུད་དོན་མ་ནོར་བ། །ཚེ་
འདི་ལ་ཐོས་བསམ་སྒོམ་གསུམ་གྱིས། །དོན་བདེ་བླག་ཉིད་དུ་འགྲུབ་གྱུར་ཅིག་མཆོག་ཚེ་འདིར་མ་འགྲུབ་འཆི་བའི་ཚེ། །མགོན་དཔའ་བོ་དཔའ་མོའི་བསུ་བ་ཡིས། །འཇའ་འོད་ལྔའི་གུར་དབུས་མཆོད་སྤྲིན་བཅས། །གནས་མཁའ་སྤྱོད་ཞིང་བཟང་
འཁྲིད་པར་ཤོག་རྟེན་རིག་པ་འཛིན་པ་དེ་ཉིད་ལ། །ལམ་ལྷག་མའི་བགྲོད་པ་མཐར་ཕྱིན་ཅིང། །དུས་ནམ་ཡང་རྒྱལ་བའི་མདོ་སྔགས་ཀྱི། །ཆོས་ཚུལ་བཞིན་འཛིན་པ་ཉིད་གྱུར་ཅིག། །གནས་ཉི་ཤུ་རྩ་བཞིའི་ཕོ་བྲང་ན། །མཐུ་ལྡན་གྱི་དཔའ་བོ་དཔའ་མོ་
རྣམས། །མ་བུ་གཅིག་བརྩེ་བཞིན་བདག་ཅག་ལ། །དུས་རྟག་ཏུ་གཡེལ་མེད་སྐྱོང་གྱུར་ཅིག་ ཅེས་པ་འདི་ནི་བསྟན་པའི་གསལ་བྱེད་དུ་གྱུར་པའི་དམ་པ་ཆེན་པོ་མདོ་སྔགས་ཡོངས་ལ་མཁྱེན་དཔྱོད་གཞན་དྲིང་མི་འཇོག་པའི་ལྕང་སྐྱ་མཆོག་སྤྲུལ་རིན་པོ་ཆེ་ནས་ལམ་རིམ་པ་གཉིས་ཀྱི་གནད་འགག་ཡོངས་
སུ་རྫོགས་ཤིང། ཁྱད་པར་གྲུབ་མཆོག་དྲིལ་བུ་པའི་ལུགས་ཀྱི་བདེ་མཆོག་རིམ་ལྔའི་རྫོགས་རིམ་གྱི་དམིགས་སྐོར་ཆ་ཚང་བའི་མགུར་མ་གོ་སླ་ཞིང་འཁྱེར་བདེ་བ་ཞིག་ཉམས་བཞེས་གསལ་འདེབས་སུ་དགོས་ཞེས་ཆབ་ཤོག་གི་ལམ་ནས་བསྐུལ་མ་མཛད་པ་ལྟར་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།     ༈    །།དཔལ་རིགས་བརྒྱར་ཤར་བའི་ལྷ་ཚོགས་རྣམས། །དོན་བྱེད་པོ་མི་བསྐྱོད་ངོ་བོ་ཉིད། །བདག་མཉམ་པ་མེད་པའི་བཀའ་དྲིན་ཅན། །ཕ་བླ་མའི་ཞབས་ལ་ཕྱག་འཚལ་ལོ། །མཚན་ལྡན་གྱི་བླ་མ་ཡིད་

[025A]༄༅། །བཞིན་ནོར། །ཡིད་མོས་གུས་དྲག་པོས་མ་བསྟེན་ན། །འདོད་དངོས་གྲུབ་ཆར་དུ་མི་འབེབས་པས། །ཡེངས་མེད་ཀྱི་གསོལ་བ་སྙིང་ནས་ཐོབ། །སྐྱབས་ཡང་དག་རྫོགས་པའི་སངས་རྒྱས་དེ། །རང་བླ་མར་སྣང་བའི་
མཛད་སྤྱོད་ལ། །སྐྱོན་མཐོང་གིས་གུས་པ་ལོག་སྲིད་ན། །འདི་སྡིག་པ་ཀུན་གྱི་ནང་ནས་ལྕི། །ཚེ་འདི་སྣང་རྐྱེན་ངན་བཟློག་པ་དང། །ལོ་འདོད་ཀྱིས་བསྐུལ་བའི་དགེ་སྦྱོར་ལ། །ཆོས་གཤའམ་སྒྲུབ་པར་ཞེན་སྲིད་ན། །འདི་འཁྲུལ་བ་ལས་ཀྱང་ཡང་འཁྲུལ་
ཡིན༑ ༑རྟེན་དལ་འབྱོར་ནོར་བུས་གང་བའི་གླིང། །འདིར་གཏན་མདུན་རྙེད་པ་མི་འཚོལ་བར། །རང་ལག་པ་སྟོང་པར་ལོག་སྲིད་ན། །གྱོང་བདག་གཞན་འཕུང་ཚབས་འདི་རང་ཆེ། །ཚེ་འདི་སྣང་དགོས་དོན་བསྒྲུབ་བསྒྲུབས་ནས། །ལུས་སེམས་ལ་དལ་བའི་
སྐབས་མ་བྱུང། །རྗེས་བསམས་ན་རང་ལ་ཕན་ངེས་པའི། །དོན་མདུན་མཚར་བ་ཨེ་འདུག་སོམས། །ངག་རྒྱ་ཡན་ཤོར་བའི་ལོང་གཏམ་གྱིས། །དུས་ཉིན་མོའི་གནས་སྐབས་ཕལ་ཆེར་འདས། །འདིས་མདོ་དོན་སྙིང་པོ་ཡུངས་འབྲུ་ཙམ། །སྔོན་ལག་
རྩེར་སོན་བཅང་གདའ་འམ། །གྲོགས་མཉམ་འགྲོགས་མཐོ་དམའ་སྣ་ཚོགས་པ། །ཀུན་ངེས་མེད་འཆི་བ་མཐོང་བཞིན་དུ། །རང་འཆི་བ་ཡོད་སྙམ་མི་སེམས་པ། །དུས་རྟག་པར་སྡོད་པའི་མཐུ་ཡོད་དམ། །རང་ཤི་བའི་རྗེས་སུ་ཡུལ་ཕྱོགས་དང། །
རྟེན་གར་འགྲོ་གར་སྐྱེ་ཅི་ཡང་མེད། །སྐྱབས་དགེ་བའི་གདེངས་ཀྱང་མེད་བཞིན་དུ། །གཞི་སྐྱས་ཆེན་འདེགས་ལ་མི་མཚེར་རམ། །བླང་དོར་གྱི་སྣང་བ་གསལ་བཞིན་དུ། །སྡིག་མུན་པའི་ཁུང་བུར་ཞུགས་གྱུར་ན། །གནས་ངན་སོང་གསུམ་གྱི་སྡུག་བསྔལ་

[025B] ༑ཕྱིས་ཁོར་མོ་ཡུག་ཏུ་མྱོང་བར་ངེས། །ལས་དཀར་ནག་གཉིས་ཀྱི་མེ་ལོང་ལ། །ཟོལ་ཟོག་གིས་སྒྲིབ་པར་མི་ནུས་པས། །དགེ་སྡིག་དང་བཏང་སྙོམས་ཇི་ལྟར་ཞེས། །ཚུར་རང་གི་སྤྱོད་པར་བྱ་ར་ཐོང། །ལུས་ལང་ཚོ་རྒྱས་པའི་ཤ་རུས་ལ། །ཐབས་སྣ་
དགུས་གཅེས་པར་བསྐྱངས་ན་ཡང། །ཁོང་བྱ་ཁྱིའི་ཟས་དང་མེ་ཆུ་སོགས། །དགྲ་འབྱུང་བའི་ཕྱིར་དུ་གསོས་པར་ཟད། །ཞེན་སེར་སྣས་བསགས་པའི་ལོངས་སྤྱོད་ཀྱང། །བཤུལ་འཇིག་རྟེན་ཕ་རོལ་ཐག་རིང་པོར། །རང་གྲོགས་མེད་འཁྱམས་པའི་དགོས་
དུས་སུ། །ཕན་མི་འགྱུར་གཞན་གྱི་ལོངས་སྤྱོད་ཡིན། །གྱོད་ཆགས་སྡང་ཉོན་མོངས་འཕེལ་བྱེད་ཅིང། །རྐྱེན་ཅུང་ཟད་ཙམ་གྱིས་འགྱུར་ལྡོག་སྟོན། །གཉེན་འཁོར་གཡོག་ཆགས་དང་དགྲ་བོ་ལ། །བསླུ་གནོད་པའི་ཚབས་ལ་ཁྱད་པར་མེད། །ལར་འཁོར་
བའི་ཕུན་ཚོགས་མི་བསླུ་མེད། །ཡོངས་འཇིག་རྟེན་ལས་ལ་ཟིན་དུས་མེད། །བློ་རང་གར་བཞག་པ་ཁུགས་དུས་མེད། །དཔག་ཡོད་ནང་ནས་བསྟེན་པ་གཅེས། །སྒོས་ལུས་ངག་ཡིད་གསུམ་བྱ་བ་ལ། །ཐབས་གཞན་ཕན་བྱང་ཆུབ་སེམས་ཀྱིས་རྩིས། །
མཆོག་ཐེག་ཆེན་ལམ་དུ་ཁ་བསྒྱུར་བ། །འདི་དོན་གཉིས་འགྲུབ་པའི་གཞི་རྩ་ཡིན། །གཞི་བདག་ཏུ་བཟུང་བའི་ནོར་རྫས་དང། །ཡུན་རིང་པོར་མི་ཐོགས་འབྲལ་ངེས་པས། །མཆོག་དམན་གྱི་སྦྱིན་པའི་ཞིང་རྣམས་ལ། །དེང་རང་དབང་ཡོད་དུས་བཏང་བ་
མཆོག་སྡོམ་གསུམ་གྱི་རྩ་བ་ཆུད་ཟོས་པའི། །རྒྱུད་འཁྲི་ཤིང་ཁོང་ནས་རུལ་བ་ལ། །ས་ལམ་གྱི་མེ་ཏོག་མི་སྐྱེ་བས། །གང་ཁས་བླངས་ཚུལ་ཁྲིམས་གཅེས་པར་སྲུངས། །དགྲ་གདོན་དང་སྡུག་བསྔལ་ཇི་སྙེད་པ། །སྔོན་སྐྱེད་གཞན་ནམ་འདི་ཉིད་ལ། །

[026A]༄༅། །རང་བྱས་ཀྱི་ལེ་ལན་འཁོར་བ་ཡིན། །ད་ཁྲོ་བ་སྤོངས་ལ་བཟོད་བསྲན་སྐྱེད། །བློ་ཙབ་ཙུབ་ལངས་པའི་བྱ་བ་ལ། །དོན་རླབས་ཆེན་འགྲུབ་པ་མི་སྲིད་པས། །རྐྱེན་སུས་ཀྱང་མི་བཟློག་ཞེ་དམ་གྱིས། །དགེར་བརྩོན་པ་ཆུ་
པོའི་གཞུང་ལྟར་བསྟེན། །སེམས་འདིར་འགྲོའི་གཏད་མེད་སྨྱོན་པ་བཞིན། །ཕྱིར་དབང་པོའི་སྒོ་ནས་མ་སྲུངས་ན། །གཏན་བདེ་སྐྱིད་སྲོག་དང་འབྲལ་ངེས་པས། །དྲན་ཤེས་བཞིན་དྲག་པོས་ནང་དུ་བཅིང། །རྟེན་འདི་ལ་མཁས་པར་མ་སྦྱངས་ན། །ལུག་
རྨོངས་པའི་ཁྱུ་དང་མཚུངས་པའི་ཕྱིར། །གནས་ཤེས་བྱའི་ཚུལ་ལ་རྣམ་འབྱེད་ཀྱིས། །གཏིང་ཕུ་ཐག་ཆོད་པར་འཚོལ་བ་གནད། །སྒོས་ཐེག་ཆེན་བླ་མའི་གདམས་ངག་དེ། །བཅུད་བདུད་རྩི་བཞིན་དུ་ངོམས་མེད་འཐུང། །དོན་བསམ་དང་བསྒོམ་པའི་
སྦྱོར་བ་ཡིས། །ནང་སེམས་ཀྱི་ཐོག་ཏུ་གཏན་ལ་ཕོབ། །ལུས་ལྷ་སྐུར་བསྒོམ་པའི་སྣང་ཞེན་དང། །དག་རྡོ་རྗེའི་སྔགས་བཟླས་རྒྱུན་མི་ཆད། །ཡིད་སྟོང་པར་སྦྱར་བའི་ཐབས་ལམ་ལ། །གོམས་ཡུན་དུ་སྲིངས་དང་འཚེངས་པར་འགྱུར། །དོན་དེ་ལྟར་
ལེགས་གདམས་བདུད་རྩིའི་ཆུས། །སྐྱོན་སྒྲིབ་བའི་དྲི་མ་ཀུན་བཀྲུས་ནས། །རྣམ་དག་གི་བདེ་གཤེགས་སྐུ་གསུམ་ཞལ། །ངོ་མཚར་གྱི་དཔལ་རབ་ངོམ་གྱུར་ཅིག་ ཅེས་པ་འདི་ནི་གོ་ཤྲི་ངག་དབང་བསྟན་འཕེལ་གྱིས་འདི་ཕྱིར་ཕན་པའི་བསླབ་བྱའི་ཞལ་གདམས་ཤིག་དགོས་
ཞེས་རྒྱང་རིང་པོ་ནས་བསྐུས་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།སྐུ་བཞི་རྫོགས་པའི་དཔག་བསམ་ལྗོན་ཤིང། །དངོས་གྲུབ་བྱེ་བ་ཆར་དུ་འབེབས་བ། །རིགས་རྣམས་ཀུན་གྱི་མངའ་བདག་རྒྱལ་པོ། །རྗེ་

[026B] །ལས་ངན་འབྲོག་སྐམ་རྩྭ་ཡི་ཕུང་པོར། །འདོད་ཆགས་རླུང་དམར་འཁྲུགས་པས་གཡོས་ཏེ། །སྡུག་བསྔལ་མེད་པུང་ཆེས་ཆེར་འབར་བ། །ཞི་བྱེད་རྗེ་བཙུན་སྦྲང་ཆར་ཟིམ་བུ། །སྲིད་པས་དུབ་པའི་མྱ་ངམ་ཐང་དུ། །དམ་
ཆོས་ཞི་བའི་རླན་དང་བྲལ་བས། །ཞེ་སྡང་ཚ་གདུང་རབ་ཏུ་འབར་བ། །བསིལ་བྱེད་རྗེ་བཙུན་སྤྲིན་དཀར་སྟུག་པོ། །ཡུན་རིང་འཁོར་བ་ཐོག་མ་མེད་ནས། །སྙིང་ལ་ཟིན་པའི་མ་རིག་གཅོང་ནད། །བཅོ་ས་སུ་མེད་པའི་ཉམ་ཐག་བདག་ལ། །སྲོག་སྩོལ་རྗེ་བཙུན་
སྨན་པ་ཆེན་པོ། །གྲོལ་དཀའ་འཁོར་བའི་ཁྲིམས་མུན་ཆེན་པོར། །སྡུག་བསྔལ་གསུམ་གྱི་མཚོན་ཆར་དྲག་པོས། །མནར་ཏེ་མགོན་མེད་ཉམ་ཐག་བདག་གི་སྐྱོབ་བྱེད་རྗེ་བཙུན་ཆོས་ཀྱི་རྒྱལ་པོ། །གནས་སྐབས་མཐར་ཐུག་བདེ་བའི་ནོར་ལ། །ཆོག་ཤེས་
མེད་པར་སྤྱད་པར་འདོད་ཀྱང། །སྒྲེན་མོར་ལུས་པའི་དབུལ་ཕོངས་རྣམས་ལ། །གང་བསམ་སྩོལ་བའི་ཡིད་བཞིན་ནོར་བུ། །བློ་གྲོས་བཟང་པོའི་མེ་ཤེལ་ཁམས་ལས། །ཤེས་བྱའི་པདྨོ་ཡོངས་ལ་ཁྱབ་པའི། །མི་ཟད་འོད་སྣང་འབུམ་དུ་སྤྲོ་མཁས། །
བསྐལ་བཟང་རྒྱལ་བ་རྒྱ་མཚོའི་ཉི་མ། །ཡེ་ཤེས་ལྔ་ཡི་འཇའ་ཚོན་རི་མོ། །ཆོས་དབྱིངས་ངང་དུ་འདྲེས་པའི་སྣང་བར། །ཞི་དང་ཁྲོ་བོའི་བདེ་གཤེགས་ཀུན་གྱི། །བཀོད་པ་རྫོགས་པའི་དཀྱིལ་འཁོར་དབང་ཕྱུག། །ཉེ་རིང་མེད་པར་བྱིན་རླབས་
འཇུག་ཅིང། །ཕྱི་བཤོལ་མེད་པའི་ཐུགས་རྗེའི་བདག་ཉིད། །དུས་གསུམ་བདེ་གཤེགས་ཀུན་གྱི་སྤྱི་གཟུགས། །རྗེ་བཙུན་བློ་བཟང་བསྐལ་བཟང་རྒྱ་མཚོ། །སྙིགས་མ་ལྔ་བདོའི་དུས་མཐར་སྐྱེས་པའི། །སྐལ་དམན་བདག་ཅག་ངན་སོང་གཡང་ལས། །

[027A]༄༅། །ཐུགས་རྗེའི་དཔྱད་ཐག་དམ་པོས་གཟུང་ནས། །འདྲེན་མཛད་སངས་རྒྱས་ལས་ཀྱང་ལྷག་པར། །རྒྱལ་བས་མདོ་རྒྱུད་མང་པོར་གསུངས་ཕྱིར། །འཁོར་མཐའ་མེད་པའི་བཀའ་དྲིན་དྲན་ནས། །རྗེ་བཙུན་བློ་བཟང་བསྐལ་
བཟང་རྒྱ་མཚོར། །མོས་གུས་དྲག་པོས་གསོལ་བ་འདེབས་སོ། །འདི་དང་བར་དོ་ཕྱི་མ་ཀུན་ཏུ། །སྐྱིད་སྡུག་མཐོ་དམན་ཇི་ལྟར་བྱུང་ཡང། །མགོན་ཁྱོད་གསང་གསུམ་རྒྱལ་བ་ཀུན་གྱི། །ཚོམ་བུར་མོས་ནས་རེ་ལྟོས་ཞུའོ། །རྗེ་ལ་མོས་པས་གསོལ་བ་
བཏབ་ཅིང། །ཐོས་བསམ་སྒོམ་པའི་རྣམ་དཀར་ས་བོན། །བདེ་གཤེགས་ཁམས་ཀྱི་ཞིང་ས་གཤིན་པོར། །བཏབ་པའི་སླུ་མེད་རྟེན་འབྲེལ་མཐུ་ལས། །སྐྱེ་བ་ཀུན་ཏུ་ཕྱག་ན་པདྨ། །བདག་གི་གཙུག་ཏོར་ནོར་བུའི་ཁྲི་ལ། །འབྲལ་མེད་དགྱེས་བཞིན་
རྟག་པར་བཞུགས་ནས། །ཐེག་ཆེན་ཆོས་ཀྱི་བགོ་སྐལ་སྩོལ་ཅིག་འདི་སྣང་འགགས་ཚེ་སྤྱན་རས་གཟིགས་དབང། །ཡིད་འོང་འཁོར་གྱིས་བསྐོར་བས་བསུས་ནས། །བདེ་བ་ཅན་དང་གྲུ་འཛིན་ཞིང་དུ། །ཐོགས་མེད་བགྲོད་པར་བྱིན་གྱིས་རློབས་ཤིག་
སེར་སྣས་བསགས་པའི་ནོར་རྫས་ཐམས་ཅད། །སྦྲང་མའི་རྩི་ལྟར་གཞན་གྱིས་སྤྱོད་ཅིང། །མཛའ་བོའི་གྲོགས་ཀྱང་སྐད་ཅིག་རྐྱེན་གྱིས། །དགའ་དང་མི་དགའ་བློ་ཡི་འགྱུར་བ། །གློག་གི་གར་མཁན་ལྟ་བུས་བསླུ་ཞིང། །རྨི་ལམ་ཡུལ་གྱི་
ཕུན་ཚོགས་བཞིན་དུ། །འཁོར་བའི་བདེ་དགའ་གང་ལ་སྤྱད་ཀྱང། །ཕན་པའི་དངོས་པོ་ཏིལ་ཙམ་མ་མཆིས། །ལུས་སྲོག་ལོངས་སྤྱོད་ཇི་ཙམ་འབྱོར་ཡང། །རིང་པོར་མི་ཐོགས་འབྲལ་བར་འགྱུར་བས། །ཁམས་གསུམ་འཁོར་བའི་སྡུག་བསྔལ་

[027B] །ད་ལྟ་ཉིད་དུ་སྒྲོལ་བར་མཛོད་ཅིག་འགྲོ་དྲུག་སེམས་ཅན་ཕ་མར་ཤེས་ནས། །ཉམ་ཐག་དེ་རྣམས་སྡུག་བསྔལ་སེལ་ཕྱིར། །སར་གནས་དཔའ་བོའི་རྣམ་ཐར་ཐམས་ཅད། །བདག་གིར་སྤྱད་པར་བྱིན་གྱིས་རློབས་ཤིག་བདག་ནི་ཡིད་བཞིན་
ནོར་བུ་བཞིན་དུ། །འདོད་དགུ་འཇོ་བའི་དཔྱིད་དུ་གྱུར་ནས། །སེམས་ཅན་གང་བསམ་ཐོགས་མེད་སྤྲུལ་པའི། །མཐུ་དང་ལྡན་པར་བྱིན་གྱིས་རློབས་ཤིག། །ལྟོས་གྲུབ་བརྫུན་པའི་སྣང་བ་འདི་ཀུན། །གདོད་ནས་རང་བཞིན་ཅི་ཡང་མེད་པའི། །མཐའ་བྲལ་
གནས་ལུགས་མཁའ་ལྟར་མཐོང་བའི། །ལྟ་བའི་རྒྱལ་པོ་ཐོབ་པར་མཛོད་ཅིག་གཟུགས་སུ་གང་སྣང་བླ་མའི་སྐུ་དང། །སྒྲ་གྲག་རྗེ་བཙུན་གསུང་གི་རོལ་མོ། །དྲན་རྟོག་རྣམ་འདྲེན་ཐུགས་ཀྱི་རྡོ་རྗེ། །བདེ་སྟོང་མཆོག་གི་ངང་དུ་འདྲེས་ནས། །བླ་མའི་
བྱིན་རླབས་སྙིང་གི་ཐིག་ལེར། །རྒྱུན་ཆད་མེད་པའི་བཅུད་དུ་ཕོབ་ལ། །གནས་སྐབས་མཐར་ཐུག་བསམ་དོན་པདྨ། །མྱུར་དུ་བཞད་པའི་བཀྲ་ཤིས་སྩོལ་ཅིག་ ཅེས་པ་འདི་ནི་དཔྱོད་ལྡན་ཨང་ཀར་ཞབས་དྲུང་དུ་ཐུག་ཐུ་མེར་གན་མཁན་པོས་བྱང་ཆུབ་ལམ་རིམ་ཆེན་མོ་དང་སྔགས་རིམ་
ཆེན་མོ་རྩ་བ་ཤེས་རབ་སྤྱོད་འཇུག་བཅས་བློ་འཛིན་གྱིས་རྒྱུགས་འབུལ་བྱང་བར་བྱུང་བའི་སྒྲུབ་པའི་མཆོད་པ་དེས་མཚོན་དགེ་ཚོགས་རྣམས་ཀྱི་མཐུས་བླ་མ་དང་མི་འབྲལ་བར་རྗེས་འཛིན་གྱི་སྨོན་ལམ་གསོལ་འདེབས་གདུང་དབྱངས་ཀྱི་ཚིགས་སུ་བཅད་པ་ཞིག་དགོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་
རྒྱ་མཚོས་སྦྱར་བའོ།།    ༈    །།དབུ་མའི་ལྟ་ཁྲིད་དྲན་པ་བཞི་ལྡན་གྱི་མགུར་དབྱངས་དངོས་གྲུབ་ཆར་འབེབས་བཞུགས།  ཐབས་ཤེས་ཟུང་འཇུག་འགྱུར་མེད་ཀྱི་གདན་སྟེང་ན། །སྐྱབས་ཀུན་ངོ་བོ་དྲིན་ཅན་གྱི་བླ་མ་བཞུགས། །སྤངས་རྟོགས་རྫོགས་པའི་སངས་

[028A]༄༅། །རྒྱས་ཤིག་དེ་ན་གདའ། །སྐྱོན་རྟོག་སྤངས་ནས་དག་སྣང་གིས་གསོལ་བ་ཐོབ། །རང་སེམས་རྒྱ་ཡན་དུ་མ་འཇོག་མོས་གུས་ཀྱི་ངང་དུ་ཞོག་དྲན་པ་བརྗེད་མེད་དུ་བྱས་ནས་མོས་གུས་ཀྱི་ངང་དུ་ཟུངས། །འཁོར་
བ་མཐའ་མེད་སྡུག་བསྔལ་གྱི་བཙོན་ར་ན། །བདེ་བས་ཕོངས་པའི་རིགས་དྲུག་གི་སེམས་ཅན་འཁྱམས། །དྲིན་གྱིས་བསྐྱངས་པའི་ཕམ་རྣམས་དེ་ན་གདའ། །ཆགས་སྡང་སྤངས་ནས་གཅེས་འཛིན་དང་སྙིང་རྗེ་སྒོམས། །རང་སེམས་རྒྱ་ཡན་དུ་མ་འཇོག་
སྙིང་རྗེ་ཡི་ངང་དུ་ཞོག་དྲན་པ་བརྗེད་མེད་དུ་བྱས་ནས་སྙིང་རྗེ་ཡི་ངང་དུ་ཟུངས། །སྐྱིད་དུ་ཚོར་བ་བདེ་ཆེན་གྱི་གཞལ་ཡས་ན། །ཕུང་ཁམས་དག་པ་རང་ལུས་ཀྱི་ལྷ་སྐུ་བཞུགས། །སྐུ་གསུམ་དབྱེར་མེད་ཡི་དམ་ཞིག་དེ་ན་གདའ། །ཕལ་པར་མ་འཛིན་
ང་རྒྱལ་དང་གསལ་སྣང་སྦྱོངས། །རང་སེམས་རྒྱ་ཡན་དུ་མ་འཇོག་ཟབ་གསལ་གྱི་ངང་དུ་ཞོག་དྲན་པ་བརྗེད་མེད་དུ་བྱས་ནས་ཟབ་གསལ་གྱི་ངང་དུ་ཟུངས། །སྣང་ཞིང་སྲིད་པ་ཤེས་བྱ་ཡི་དཀྱིལ་འཁོར་ན། །ཆོས་ཉིད་དོན་དམ་འོད་གསལ་གྱི་ནམ་
མཁས་ཁྱབ། །བརྗོད་བྲལ་དོན་གྱི་གནས་ལུགས་ཤིག་དེ་ན་གདའ། །བློས་བྱས་སྤངས་ནས་སྟོང་སང་གི་ངོ་བོ་ལྟོས། །རང་སེམས་རྒྱ་ཡན་དུ་མ་འཇོག་ཆོས་ཉིད་ཀྱི་ངང་དུ་ཞོག་དྲན་པ་བརྗེད་མེད་དུ་བྱས་ནས་ཆོས་ཉིད་ཀྱི་ངང་དུ་ཟུངས། །སྣང་བ་སྣ་ཚོགས་
ཚོགས་དྲུག་གི་བཞི་མདོན། །གཞི་རྩ་བྲལ་བའི་གཉིས་ཆོས་ཀྱི་ཟ་ཟི་མཐོང། །བསླུ་བྲིད་སྒྱུ་མའི་ལྟད་མོ་ཞིག་དེ་ན་གདའ། །བདེན་ནོ་མ་སྙམ་སྟོང་ཉིད་ཀྱི་ངོ་བོར་ལྟོས། །རང་སེམས་རྒྱ་ཡན་དུ་མ་འཇོག་སྣང་སྟོང་གི་ངང་དུ་ཞོག་དྲན་པ་བརྗེད་མེད་དུ་བྱས་

[028B] ། དེ་ལྟར་རྗེ་བཙུན་འཇམ་དཔལ་དབྱངས་ཀྱིས་ཆོས་ཀྱི་རྒྱལ་པོ་ཙོང་ཁ་བ་ཆེན་པོར་དངོས་སུ་གནང་བའི་གདམས་ངག་ཁྱད་པར་ཅན་དྲན་པ་བཞི་ལྡན་གྱི་ལྟ་ཁྲིད་དང་སྦྱར་བའི་མགུར་དབྱངས་འདི་ཡང་རང་གཞན་ལ་ཡང་དག་པའི་ལྟ་བའི་བག་ཆགས་འཇོག་པའི་ཆེད་དུ་ཤཱཀྱའི་
དགེ་སློང་བློ་བཟང་བསྐལ་བཟང་རྒྱ་མཚོས་བསྡེབས་པའོ།།     ༈    །།གནས་སྤྱི་གཙུག་རིན་ཆེན་སེང་གེའི་ཁྲིར། །གདན་པདྨ་ཉི་ཟླ་བརྩེགས་པའི་སྟེང། །སྐྱབས་སངས་རྒྱས་ཀུན་འདུས་རྡོ་རྗེ་འཆང། །མགོན་བློ་བཟང་བསྐལ་བཟང་རྒྱ་མཚོའི་
དཔལ། །རྗེ་བླ་མ་རྣམས་དང་ཡི་དམ་ལྷ། །སྲས་ཉན་རང་བཀའ་སྡོད་ཇི་སྙེད་ཀུན། །དོན་གཅིག་འདུས་ནོར་བུ་དབང་གི་རྒྱལ། །བདག་གཙུག་གི་རྒྱན་དུ་དགྱེས་བཞིན་བཞུགས། །ཕྱོགས་ས་གཞི་ཁྱབ་པར་ལུས་སྤྲུལ་ནས། །མ་ཉམ་ཐག་འགྲོ་དང་
ལྷན་ཅིག་པར། །བསྟོད་དབྱངས་སྙན་ཡན་ལག་རྒྱ་མཚོར་བཅས། །ལུས་ངག་ཡིད་དང་བས་ཕྱག་འཚལ་ལོ། །ཉམས་བདེ་དགས་ཚིམ་བྱེད་འཇོ་སྒེག་ཅན། །ལྷ་འཆི་མེད་བུ་མོས་མངོན་བསྟར་བའི། །ཉེར་སྤྱོད་དང་འདོད་ཡོན་མཆོད་པའི་སྤྲིན། །
ཡིད་ཏིང་འཛིན་རོལ་བས་མཁའ་ལ་སྤྲོ། །ཞིང་བྱེ་བ་ཕྲག་བརྒྱར་ཚང་བའི་སྣོད། །དཔལ་ལྷ་ཀླུ་མི་ཡི་མཁོ་དགུའི་རྫས། །ཡོངས་མ་ཚང་མེད་པར་འཕྱུར་སྤུངས་ནས། །རྗེ་བླ་མ་མཉེས་ཕྱིར་འབུལ་བར་བགྱི། །དབྱིངས་སྤྲོས་བྲལ་སྟོང་པའི་གཤིས་
ལུགས་ལ། །ཡིད་མ་རིག་སྒྲིབ་པས་ནོངས་གྱུར་ཏེ། །སྡིག་ལྟུང་བ་གང་བགྱིས་འགྱོད་སེམས་ཀྱིས། །དེང་བཤགས་ཤིང་སླན་ཆད་སྡོམ་པར་བགྱི། །རང་གཞན་གྱིས་བསགས་པའི་དགེ་ཚོགས་ལ། །ཕན་བདེ་འབྲས་མཐོང་བས་མཆོག་ཏུ་དགའ། །

[029A]༄༅། །འགྲོ་རང་རང་སྐལ་བ་དང་འཚམས་པའི། །ཆོས་མདོ་སྔགས་འཁོར་ལོ་བསྐོར་དུ་གསལ། །གཤིས་སྐྱེ་འཆི་སྤངས་པའི་རྡོ་རྗེའི་སྐུ། །མི་ཐ་མལ་ཚུལ་གྱི་ཟ་མ་ཏོག་གནས་འཁོར་བ་སྟོང་མིན་དེ་སྲིད་དུ། །སྐུ་མི་
གཡོ་བརྟན་པར་བཞུགས་སུ་གསོལ། །དུས་གསུམ་དང་འབྲེལ་བའི་རྣམ་དཀར་ཆབ། །འཕྲལ་མངོན་མཐོའི་འཛུམ་ཕྲེང་ངོམ་བཞིན་དུ། །མཐར་སྐུ་གསུམ་གོ་འཕང་འགྲུབ་པའི་བགེགས། །སྒྲིབ་བག་ཆགས་བཅས་པ་སྦྱང་ཕྱིར་བསྔོ། །རྟེན་དལ་འབྱོར་
ལྡན་པའི་མི་ཡི་ལུས། །སྔོན་ཚེ་འདིའི་འཕྱིད་ཐབས་བྲེལ་བས་འདས། །ད་དགེ་བའི་ཕྱོགས་སུ་ཉེར་བསྐུལ་ནས། །སྐུ་རྡོ་རྗེའི་སྙིང་པོར་བྱིན་གྱིས་རློབས། །རླུང་འགྲོ་འོང་ངག་གི་སྨྲ་བརྗོད་ཀྱང། །སྔོན་ཚིག་རྩུབ་ཀྱལ་ཀའི་ངང་དུ་ཟད། །ད་གྲག་སྟོང་
རྡོ་རྗེའི་བཟླས་པ་ཡིས། །གསུང་རྡོ་རྗེའི་ངོ་བོར་བྱིན་གྱིས་རློབས། །སེམས་རྣམ་པར་རྟོག་པའི་དྲན་རིག་འདི། །སྔོན་དུག་གསུམ་དྲག་པོས་རྒྱུན་དུ་བསླད། །ད་བདེ་སྟོང་དབྱེར་མེད་རྣལ་འབྱོར་གྱིས། །ཐུགས་རྡོ་རྗེའི་བདག་པོར་བྱིན་གྱིས་རློབས། །ཚེ་ཐོག་
མ་མེད་ནས་འཁོར་མཚོ་འདིར། །བཟོད་མེད་ཀྱི་སྡུག་ཐག་ཡང་ཡང་བཅད། །ད་སྐྱེ་འཆིའི་རླབས་ཀྱིས་མི་གཡེང་བར། །སྐྱབས་ཐུགས་རྗེའི་གྲུ་ཡིས་བསྒྲལ་དུ་གསོལ། །བུ་བདག་གི་ཆེད་དུ་ལུས་དང་སྲོག་ལན་ཡང་ཡང་བཏང་བའི་དྲིན་ཅན་མ། །ཁོང་
སེམས་ཅན་ཐམས་ཅད་ཕན་བདེ་ཡི། །དོན་འབའ་ཞིག་སྒྲུབ་པར་བྱིན་གྱིས་རློབས། །རི་གྲུ་འཛིན་སྤོ་ལ་དགྱེས་པའི་ལྷ། །དཔལ་དགེ་བའི་བཤེས་དང་མི་འབྲལ་ཞིང། །ཆོས་ཐེག་པ་ཆེ་ལ་བཤད་སྒྲུབ་སོགས། །ཡིད་རེ་འབྲས་ལྷུན་གྱིས་གྲུབ་གྱུར་

[029B]  ཅེས་པ་འདི་ནི་ཤངས་རྒྱ་མཚོ་བདེ་ཆེན་གྱི་རི་ཁྲོད་པ་དགེ་སློང་བློ་བཟང་ཚེ་རིང་གིས་རྒྱུན་པར་ཁ་ཏོན་བྱས་ཆོག་པ་འདི་ལྟ་བུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྗེ་དྲན་པ་ཙམ་གྱིས་གདུང་བ་སེལ། །མཚན་ཐོས་པས་
ངན་འགྲོའི་འཇིགས་ལས་སྒྲོལ། །སྐྱབས་བསྐལ་བཟང་རྒྱལ་བ་རྒྱ་མཚོའི་སྡེ། །འབངས་སྤྱི་གཙུག་རྒྱན་དུ་བཞུགས་སུ་གསོལ། །ཞིང་བྱེ་བ་ཕྲག་བརྒྱའི་ལུས་ཅན་གྱི། །ཕན་བདེ་འབྱོར་མ་ལུས་འབྱུང་བའི་གཞི། །སྐྱབས་ཀུན་འདུས་བླ་མ་ཁྱེད་ལ་རེ། །
བདག་སྒོ་གསུམ་བྱིན་གྱིས་བརླབ་ཏུ་གསོལ། །དོན་སྤྲོས་བྲལ་ཆོས་དབྱིངས་ངང་གཅིག་ལས། །སྐུ་ཞི་ཁྲོ་མ་ངེས་འབྱམས་ཀླས་པའི། །ཡི་དམ་གྱི་ལྷ་ཡང་ཁྱེད་ལ་རེ། །མཆོག་ཐུན་མོང་དངོས་གྲུབ་སྩལ་དུ་གསོལ། །སྤངས་རྟོགས་པ་གཉིས་ཀྱི་ཡོན་ཏན་ཀུན། །
ཚད་པ་མཐར་སོན་པའི་སངས་རྒྱས་དང། །ཆོས་དགེ་འདུན་ཚོགས་ཀྱང་ཁྱེད་ལ་རེ། །རྒྱུད་སྨིན་ཅིང་གྲོལ་བར་བྱིན་གྱིས་རློབས། །ངག་བརྗོད་པས་མཚོན་དུ་མི་ནུས་པའི། །བདེ་གསལ་སྟོང་ཡེ་ཤེས་འབྱུང་བའི་གནས། །མ་མཁའ་འགྲོའི་གྲོགས་ཀྱང་ཁྱོད་
ལ་རེ༑ ༑ལྷན་སྐྱེས་ཀྱི་དགའ་བ་བསྐྱེད་དུ་གསོལ། །སྐུ་བརྗིད་པ་གར་དགུའི་སྟངས་སྟབས་ཀྱིས། །བདུད་ལོག་འདྲེན་ཐལ་བར་རློག་བྱེད་པའི། །དཔལ་རྡོ་རྗེའི་སྲུང་མའང་ཁྱེད་ལ་རེ། །ཡིད་ཅི་འདོད་འཕྲིན་ལས་བསྒྲུབ་ཏུ་གསོལ། །བདག་འདི་ཕྱི་བར་དོའི་
དུས་ཀུན་ཏུ། །གནས་མཐོ་དམན་སྐྱིད་སྡུག་ཅིར་གྱུར་ཡང། །ཕུགས་ཞེ་བློའི་གཏོད་ས་བླ་མ་ལས། །གཞན་མེད་དོ་བརྩེ་བས་བསྐྱང་དུ་གསོལ། །ཚེ་འདི་སྣང་བྱ་བ་ཟ་ཟིའི་ངང། །མཐའ་འཆི་ཁར་ཕྱོགས་པས་བློ་མ་བདེ། །ད་བསྟེན་པས་བསླུ་བ་མེད་པ་ཡི། །

[030A]༄༅། །སྐྱབས་བླ་མ་མཁྱེན་ནོ་ཐུགས་རྗེས་གཟིགས། །ལས་དགེ་སྡིག་རྩ་བ་རང་སེམས་འདི། །དགྲ་ཉོན་མོངས་དབང་དུ་མི་འགྲོ་བར། །ཆོས་རྣམ་བྱང་ཕྱོགས་སུ་ཁ་བསྐྱུར་བའི། །དྲན་ཤེས་ཀྱིས་ཐུལ་བར་བྱིན་གྱིས་རློབས། །
མགོན་རྗེ་བཙུན་དྲན་པའི་མོས་གུས་ཀྱིས། །ཡིད་ཕྱ་ཕྱོར་གྱུར་པའི་སྣང་བ་ལ། །གང་ཤར་ཀུན་བླ་མའི་དཀྱིལ་འཁོར་དུ། །ཞལ་མཇལ་བའི་རྣལ་འབྱོར་ལྷར་ལེན་ཤོག་ཕ་གངས་རིའི་མགོན་པོ་ཐུགས་རྗེ་ཅན། །བུ་སྐལ་དམན་བདག་དང་བདག་འདྲའི་འགྲོ་
དུས་ནམ་ཡང་མི་འབྲལ་རྗེས་གཟུང་སྟེ། །མཆོག་མྱུར་དུ་ཐོབ་པའི་དངོས་གྲུབ་སྩོལ། ། ཞེས་པ་འདི་ནི་ཨོར་དུ་སུ་རྣམ་རྒྱལ་ཚེ་རིང་བའི་སེའི་མེར་གན་བླ་མ་ངག་དབང་གྲགས་པས་ངེད་ལ་གསོལ་བ་འདེབས་པའི་བླ་མ་རྒྱང་འབོད་ཅིག་དཀོས་ཞེས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་
བཟང་རྒྱ་མཚོས་སྦྱར་བའོ།།     ༈    །།དཀྱིལ་འཁོར་ཀུན་གྱི་བྱེད་པོ་རྡོ་རྗེ་འཆང། །དུས་འདིར་བཤེས་གཉེན་ཚུལ་བཟུང་བླ་མ་རྗེའི། །ཞབས་སེན་ཟླ་བ་གསར་བའི་འོད་རིས་ཀྱིས། །དགེ་མཚན་མངོན་དགའ་མཆོག་སྩོལ་དེ་ལ་འདུད། །
ཐུབ་དབང་ལེགས་བཤད་དག་བྱེད་འཛུམ་དཀར་ཅན། །མཚན་ལྡན་དྲང་སྲོང་བླ་མའི་ཞལ་སྒོ་ལས། །ལེགས་འོངས་གནས་སྐབས་ཀུན་ཏུ་བདེ་བའི་ཐབས། །ཚིག་གི་ཕྲེང་བར་སྤེལ་འདི་དང་དུ་ལོང། །སྔོན་བསགས་བསོད་ནམས་བརྒྱ་ཡིས་བསྐྲུན་པའི་
ལུས། །ཚེ་འདི་ཁོ་ནའི་དོན་ལ་བསྐུལ་གྱུར་ན། །ཕུགས་ཀྱི་མདུན་མ་ཆ་ཙམ་མི་སེམས་པའི། །ཕྱུགས་དང་ཁྱད་པར་མེད་དོ་སྙིང་གཏམ་ཡིན། །སེམས་འདི་ཉོན་མོངས་ཁོ་ནའི་དབང་སོང་བས། །སྒོ་གསུམ་སྤྱོད་པ་ཕལ་ཆེར་སྡིག་ཏུ་སོང། །ད་དུང་གཉེན་

[030B] །དོན་སྙིང་རུལ་པར་ངེས་སོ་སྙིང་གཏམ་ཡིན། །སྐྱེས་པ་འདི་ཡི་ཐ་མ་འཆི་བར་ངེས། །དེ་ཡང་དེ་རིང་མི་འབྱུང་གདེངས་མེད་ན། །ཆོས་བརྒྱད་འཇིག་རྟེན་བྱ་བས་ཅི་རང་བྱེད། །བློ་སྣ་བསྟུང་བར་རིགས་སོ་སྙིང་གཏམ་ཡིན། །ཟང་ཟིང་ལོངས་
སྤྱོད་ཇི་ཙམ་འབྱོར་གྱུར་ཀྱང། །གཏན་དུ་ཆ་ཤས་ཙམ་ཡང་དབང་བྱར་མེད། །གནས་སྐབས་གསོག་སྲུང་སྡུག་བསྔལ་རྒྱུ་ཡིན་ཕྱིར། །ཆོག་ཤེས་རྟག་ཏུ་བསྟེན་པ་སྙིང་གཏམ་ཡིན། །གཉེན་དང་མཛའ་བོར་སྣང་བ་འདི་དག་གིས། །རང་ལ་སྡིག་དང་སྡུག་བསྔལ་
ཁུར་བསྐྱེད་ནས། །ཆུང་ངུའི་རྐྱེན་གྱིས་སྲོག་ལ་རྒོལ་ཡང་སྲིད། །དེ་ཕྱིར་མཐུན་འགྲོགས་སྤོངས་ཤིག་སྙིང་གཏམ་ཡིན། །ཉིན་མོ་སོས་གདལ་བྲེ་མོའི་གཏམ་ལ་ཡེངས། །མཚན་མོ་ཐ་མལ་གཉིད་ཀྱིས་ཤེས་པ་རྨུགས། །རྣམ་དག་ཆོས་བཞིན་སེམས་པ་སྐད་ཅིག་
ཙམ༑ ༑རང་ལ་བལྟ་རྟོག་ཆུག་ཅིག་སྙིང་གཏམ་ཡིན། །སྲིད་པའི་ཕུན་ཚོགས་ཇི་ཙམ་འབྱོར་པ་བཞིན། །འདོད་སྲེད་ཞགས་པས་ཡིད་དབང་ལྷག་པར་འཆིང། །འདི་ཕྱི་ཀུན་གྱི་འཕུང་སྣ་འདྲེན་པས་ན། །བྱུར་ལ་རྒྱན་དུ་མ་བལྟ་སྙིང་གཏམ་ཡིན། །ཐོག་མ་མེད་
ནས་སེམས་ལ་གནས་བཅས་ཏེ། །རྒྱུན་ཆགས་དགྲ་བོར་གྱུར་བའི་ཉོན་མོངས་རྣམས། །ནམ་ཡང་གཉེན་པོས་འདུལ་བར་མི་བརྩོམ་ན། །དགེ་སྦྱོང་གཟུགས་བརྙན་ཡིན་ནོ་སྙིང་གཏམ་ཡིན། །ཐེག་ཆེན་སྟོན་པའི་བཤེས་གཉེན་ཡིད་བཞིན་ནོར། །གསོལ་བ་
བཏབ་ན་འདོད་དགུ་ཡོངས་སྩོལ་བས། །ལྟར་སྣང་མཛད་པའི་རྐྱེན་གྱིས་མི་འགྱུར་བར། །སྙིང་ནས་མོས་གུས་སྐྱེད་ཅིག་སྙིང་གཏམ་ཡིན། །དྲིན་ཅན་བླ་མ་འབྲལ་མེད་གཙུག་ཏུ་སྒོམས། །སྙིང་ལ་ཡི་དམ་ལྷ་ཡི་ཕོ་བྲང་ཐོབ། །འདི་ཕྱི་བར་དོའི་བློ་གཏད་ལིངས་

[031A]༄༅། །ཀྱིས་བསྐྱུར། །ནམ་ཡང་བསླུ་བ་མེད་དོ་སྙིང་གཏམ་ཡིན། །སྣོད་དང་བཅུད་ཀྱི་བཟང་ངན་དབྱེ་བ་ཀུན། །དཀར་ནག་ལས་ཀྱི་བྱེད་པོས་བསྒྱུར་བའི་ཕྱིར། །དགེ་དང་སྡིག་པ་ཕྲ་ཞིང་ཕྲ་བ་ལའང། །བླང་དོར་ཞིབ་མོར་
གྱིས་ཤིག་སྙིང་གཏམ་ཡིན། །ཚེ་འདིའི་མངལ་དུ་བཟུང་བའི་མ་རྒན་ལ། །དྲིན་དུ་བརྩི་ན་སྐྱེ་བ་གྲངས་མེད་ཅིག་ཕན་པ་ཁོ་ནས་བསྐྱངས་པའི་སེམས་ཅན་རྣམས། །བློ་ཡིས་འདར་བར་ནུས་སམ་སྙིང་གཏམ་ཡིན། །འཁོར་འདས་ཆོས་རྣམས་གདོད་ནས་སྟོང་
བཞིན་དུ། །རང་གི་རྟོག་པས་བྲིས་པའི་རི་མོ་ལ། །བདེན་པར་བཟུང་འདིས་འཁོར་བར་སྡུག་ཐག་བཅད། །འཁྲུལ་སྣང་གཞི་རྩ་ཆོད་ཅིག་སྙིང་གཏམ་ཡིན། །མདོར་ན་བདེ་སྡུག་དགེ་དང་མི་དགེ་སོགས། །ཆོས་ཀུན་རྩ་བ་རང་གི་སེམས་ཡིན་པས། །
རྟག་ཏུ་དྲན་དང་ཤེས་བཞིན་བརྟན་པོ་ཡིས། །སེམས་ཉིད་འདུལ་བ་ཁོ་བོའི་སྙིང་གཏམ་ཡིན། །དེ་ལྟར་གདམས་ངག་བདུད་རྩིའི་ཉིང་ཁུ་བཞིན། །མོས་ལྡན་བློ་ཡི་ལྟོ་བར་ལེགས་བསྐྱིལ་ནས། །འདི་དང་ཕྱི་མའི་བདེ་ལེགས་སྲོག་གི་རྩ། །འགྱུར་
མེད་བརྟན་པར་ཚུགས་པས་ཤིས་གྱུར་ཅིག་ ཅེས་པ་འདི་ནི་ཨུ་རང་ཕྱོགས་མེ་རྒན་ལྷ་ཁང་གི་ཁྲི་ཐོག་པ་སྐུ་སྐྱེ་དགེ་སློང་བློ་བཟང་བསྟན་པ་རྒྱལ་མཚན་གྱིས་ཞལ་གདམས་ཤིག་དགོས་ཞེས་ཚིགས་སུ་བཅད་པའི་འཕྲིན་ཡིག་གིས་བསྐུལ་མ་བྱུང་བའི་ངོར་ཤཱཀྱའ་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་
བའོ༑༑     ༈    །།སྐྱབས་དུས་གསུམ་རྒྱལ་བ་མ་ལུས་པ། །དེང་ཐ་མལ་རྡོ་རྗེ་འཛིན་པའི་གཟུགས། །དོན་སྐུ་བཞིའི་མངའ་བདག་བླ་མ་རྗེ། །ཡིད་གསོལ་བ་འདེབས་སོ་བྱིན་གྱིས་རློབས། །ཁྱེད་སྔོན་བསགས་ལེགས་བྱས་རྒྱ་

[031B] །རྟེན་དལ་འབྱོར་ནོར་བུ་ལག་རྩེར་སོན། །བཀའ་མདོ་རྒྱུད་གདམས་པའི་བྱི་དོར་གྱིས། །སེམས་རང་འོད་གསལ་བ་ཁོང་ནས་འབྱིན། །རང་རྟགས་ཟིན་གནས་ལ་ཐ་སྙད་ཀྱི། །ཚིག་སྐམ་པོས་གསལ་འདེབས་མ་དགོས་ཀྱང། །ཡིད་དང་བས་
བསྐུལ་བའི་འཕྲིན་ལན་དུ། །གཏམ་འདི་སྐད་སྨྲ་ལ་སྙན་གསོན་ཅིག་སྔོན་འཁོར་བར་དེ་ཙམ་འཁྱམ་འཁྱམས་ནས། །གཞན་ཕན་བདེ་ལྟ་ཞོག་རང་ལ་ཡང། །རྡུལ་ཕྲ་མོའི་ཆ་ཡིས་ཕན་པ་ཙམ། །ད་སྔོན་ཆད་གྲུབ་པ་ཅང་གདའ་འམ། །ད་ཆོས་ལྡན་མི་
ཡི་ལུས་སུ་གྲུབ། །ཟབ་རྒྱ་ཆེའི་གདམས་པ་སྡེ་སྣོད་གསུམ། །ཐོས་བསམ་པས་རྟོགས་པའི་གནས་སྐབས་འདིར། །དོན་རྩེ་གཅིག་སྒྲུབ་ལ་ནན་ཏན་མཛོད། །མཆོག་ཐུན་མོང་དངོས་གྲུབ་མ་ལུས་པ། །ཡིད་གང་བསམ་སྩོལ་བའི་ནོར་བུ་དེ། །སྐྱབས་བླ་
མ་མཆོག་གསུམ་ཡིན་པས་ན། །མོས་གུས་ཀྱིས་གསོལ་འདེབས་ནན་ཏན་མཛོད། །དུས་དེ་རིང་ཉི་མ་མ་ནུབ་གོང། །ཁོང་འཆི་བདག་རྒྱལ་པོའི་ཆད་ལས་ཀྱིས། །སྲོག་དབུགས་འདི་མི་གཅོད་གདེངས་མེད་པས། །ཁྱེད་འཆི་བ་འདི་ལ་བག་ཟོན་མཛོད། །
གཉེན་འཁོར་གཡོག་ལོངས་སྤྱོད་ཐམས་ཅད་ཀྱིས། །འཕྲལ་རང་སེམས་བདེ་བའི་གོ་སྐབས་བཅོམ། །སྲེད་ཞེན་གྱིས་འཆི་ཁར་འཆིང་བས་ན། །ཁྱེད་འདོད་ཡོན་འདི་ལ་དགྲ་རུ་ལྟོས། །ཟས་གོས་ཀྱི་ཕན་བས་བསྐྱང་བསྐྱངས་ཀྱང། །སྐད་ཅིག་
བཞིན་མི་སྡུག་འགྱུར་བ་སྟོན། །རྫས་ངན་གྱིས་གང་བའི་རྐྱལ་བ་བཞིན། །ཁྱེད་རང་ལུས་འདི་ལ་ཁུར་དུ་ལྟོས། །སྔོན་དེ་ཙམ་མྱོང་བའི་སྡུག་བསྔལ་ཀུན། །ཟག་བཅས་ཀྱི་ཕུང་པོ་འདི་ལས་བྱུང། །དེ་སྡུག་ལ་རྒྱན་དུ་མ་བལྟ་བར། །ཁྱེད་འཕུང་

[032A]༄༅། །སྣ་འདི་དང་རྒྱབ་གྱིས་མཛོད། །ལྷ་ཚངས་དབང་སྲིད་རྩེར་ཕྱིན་ནས་ཀྱང། །ལས་ཉོན་གྱིས་རང་རྒྱུད་བཅིངས་བཞིན་དུ། །མནར་མེད་གྱི་མེ་ནང་ལྟུང་བས་ན། །གནས་ཁམས་གསུམ་འདི་ལ་སྐྱོ་བར་མཛོད། །རང་
ལུས་སེམས་གདུང་བས་མནར་བའི་ཚེ། །ཁོང་དེ་འདྲའི་འགྲོ་ལ་སྙིང་རྗེ་བསྐྱེད། །འགྲོ་ཀུན་གྱི་སྡུག་བསྔལ་ཚུར་བླངས་ནས། །གཞན་དགའ་བདེས་ཚིམ་པའི་གཏོང་ལེན་སྦྱོང། །སྔོན་སེམས་ཅན་རྣམས་ཀྱིས་བདག་གི་ཕྱིར། །སྲོག་ཡལ་བར་བོར་
བའི་གྲངས་ཙམ་ཡང། །དཔག་མི་ནུས་དྲིན་གྱིས་བསྐྱངས་པས་ན། །ཡོངས་ཕ་མའི་དྲིན་ལན་སེམས་ལ་ཆོངས། །དོན་བླང་དོར་མཐོང་བའི་མིག་དང་བྲལ། །གནས་ངན་སོང་གཡང་ཁར་གོམ་འགྲོས་འཁྱོར། །ལས་ཉོན་མོངས་སྒྲོག་གིས་དམ་དུ་
བཅིངས། །མ་ཉམ་ཐག་འགྲོ་ལ་སྙིང་རྗེ་སྒོམས། །གནས་འཁོར་བ་སྟོངས་མིན་དེ་སྲིད་དུ། །ལྷུན་གྲུབ་ཀྱི་གཞན་དོན་རྒྱུན་ཆད་མེད། །རང་བདེ་བ་མཐར་ཕྱིན་སངས་རྒྱས་ལ། །དུས་མྱུར་དུ་རེ་བའི་དོན་གཉེར་མཛད། །འཁོར་འདས་ཀྱི་ཆོས་ཅན་མ་ལུས་
པ། །རང་རྟོག་པས་བཅོས་པའི་སྒྱུ་མ་ལ། །དོན་བདེན་པར་བཟུང་ནས་བསླུ་བའི་ཕྱིར། །འཁྲུལ་སྣང་ལ་མ་ཞེན་སྟོང་པར་ལྟོས། །ཉིད་འཁྲུལ་གྱི་རྨི་ལམ་མི་བདེན་ཀྱང། །སེམས་དགའ་སྡུག་བསྐྱེད་པའི་ནུས་པ་བཞིན། །ལྟོས་གྲུབ་ཀྱི་རྟེན་འབྲེལ་མི་བསླུ་
བས། །ལས་རྒྱུ་འབྲས་བླང་དོར་གཟབ་པར་མཛོད། །ལུས་སྣང་སྟོང་ལྷ་སྐུ་སྒྱུ་མ་བཞིན། །གནས་གར་སྡད་རང་སྣང་གཞལ་ཡས་ཁང། །སྒྲ་གང་གྲག་གསང་སྔགས་དར་དིར་ལ། །ཡེངས་མེད་ཀྱི་དྲན་པ་རྒྱུན་དུ་བསྟེན། །སྙིང་དབུས་ཀྱི་མི་

[032B] །སྐྱབས་ཀུན་འདུས་ངོ་བོར་གསལ་བཏབ་སྟེ། །ཅི་ཟ་དང་ཅི་འཐུང་བདུད་རྩིར་སྟོབ། །ཚོགས་འཁོར་ལོའི་ལོངས་སྤྱོད་ཞེན་མེད་རོལ། །མཐར་བེམ་རིག་འབྲལ་བར་ཕྱོགས་པའི་ཚེ། །ཐིམ་རིམ་གྱི་རྟགས་རྣམས་ངོས་བཟུང་སྟེ། །སྔར་
འདྲིས་ཀྱི་གྲོགས་དང་ཕྲད་པ་བཞིན། །གཞིའི་འཆི་བ་འོད་གསལ་ཟིན་པར་མཛོད། །འཕྲང་ཉམ་ང་བར་དོར་འགྲིམ་པ་ན། །རང་གཅིག་པུ་ལས་གཞན་གྲོགས་མེད་ཕྱིར། །དུས་ད་ལྟ་ལྷ་དང་བླ་མ་ལ། །ལམ་བདེ་བར་སྒྲོལ་བའི་སྐྱེལ་མ་ཞུས། །ལར་སྐྱེ་འཆི་བར་
དོ་གང་ལ་ཡང། །དུས་ད་ལྟའི་བག་ཆགས་གཙོ་ཆེ་བས། །དེ་སྦྱོང་བྱེད་བསྐྱེད་རྫོགས་རྣལ་འབྱོར་གྱིས། །སྐྱབས་སྐུ་གསུམ་རང་ངོ་ཤེས་པར་མཛོད། །དུས་རྟག་ཏུ་རང་གི་སྒོ་གསུམ་ལ། །ཚུལ་ཇི་ལྟར་འདུག་སྙམ་རྟོག་དཔྱོད་ངོས། །སེམས་ཁོ་ན་འདུལ་བའི་
དགེ་སྦྱོར་གྱིས། །ཁྱེད་ཚེ་མཇུག་དོན་ལྡན་མཛད་པར་ཞུ། །རང་དེ་ལྟར་དགེ་ལ་འབུངས་བཞིན་དུ། །གཞན་དང་ལྡན་སྐྱེ་བོ་བགྲང་ཡས་ལ། །རྣམ་དཀར་གྱི་ས་བོན་འདེབས་པའི་ཕྱིར། །དུས་གཞན་དོན་སྤྱོད་པས་འདའ་བར་མཛོད། །བདག་སྒོ་གསུམ་བྱ་བ་ཅི་
བགྱིས་པ། །བསྟན་འགྲོ་བ་ཡོངས་ལ་གནས་སྐབས་ཀུན། །ཕན་རླབས་ཆེན་ཁོ་ནར་གྱུར་ཅིག་སྙམ། །སྨོན་འདུན་གྱི་མཚམས་སྦྱོར་རྒྱུན་དུ་མཛོད། །དགེ་འདི་ཡིས་བློ་བཟང་གྲགས་བསྟན་མཆོག་ཕྱོགས་ཀུན་ཏུ་དར་ཞིང་རྒྱས་པ་དང། །མ་མཁའ་མཉམ་
སེམས་ཅན་མ་ལུས་པས། །དཔལ་སྐུ་གསུམ་གོ་འཕང་ཐོབ་གྱུར་ཅིག་ ཅེས་པ་འདི་ནི་མོ་རོད་ཇུན་གར་གྱི་ཡུལ་ནས་མཁན་པོ་ཁྲི་ཐོག་པ་དགེ་བའི་བཤེས་གཉེན་རབ་འབྱམས་པ་དགེ་འདུན་གྲགས་པས་ཞལ་གདམས་ཤིག་དགོས་ཞེས་འཕྲིན་ཡིག་གི་ལམ་ནས་བསྐུལ་མ་མཛད་པ་བཞིན་ཤཱཀྱའི་དགེ་སློང་སྙོམ་ལས་

[033A]༄༅། ། པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།    ༈    །།ཨོ་རྡོ་ཐུན་གར་གྱི་ཡུལ་ནས་མཁན་པོ་ཁྲི་ཐོག་པ་དགེ་བའི་བཤེས་གཉེན་རབ་འབྱམས་པ་དགེ་འདུན་གྲགས་པས་འཆི་ཁར་ཕན་པ་བཅས་ཀྱི་ཞལ་གདམས་དགོས་ཞེས་འཕྲིན་ཡིག་བྱུང་བའི་ལན།།
དགེ་བའི་བཤེས་གཉེན་ཉིད་ནས་སྔར་ཐོས་པ་བྱས་པའི་དོན་རྣམས་སྒྲུབ་པ་ཉམས་ལེན་ལ་གཞོལ་བར་འདོད་ཀྱང། གཅིག་ཏུ་ན་སོ་རྒས་བསག་སྦྱངས་བྱེད་པའི་ནུས་པ་ཉམས། གཉིས་སུ་གནས་གྲོགས་དང་རང་དབང་བ་སོགས་ཀྱི་མཐུན་རྐྱེན་མ་ཚད་ཞིང་གཞན་གྱི་
དབང་དུ་སོང་བ་སོགས་འགལ་རྐྱེན་མང་བ་དང། འཇིག་རྟེན་ཕྱི་མ་ལ་ཡང་ཐག་ཉེ་བ་བཅས་དུས་ཀྱིས་གཏུགས་པའི་སྐབས་འདིར་བསླབ་བྱ་ཚིག་ཉུང་བ་ཞིག་དང། དེར་འཁོད་སྐྱེ་བོ་རྣམས་ནས་ཐོས་བསམ་བྱེད་ལུགས་སོགས་གནང་དུ་འགྲོ་བའི་ཐབས་ཇི་
ལྟར་བྱས་ན་ལེགས་པའི་བསླབ་བྱ་སྐུར་ཞེས་འཕྲིན་ཡིག་མཛད་པ་ལ། ཉིད་དགེ་བའི་བཤེས་གཉེན་ལ་ཁོ་བོས་གྲུབ་ཟིན་བསྒྲུབ་པར་དོན་མ་མཆིས་མོང་ཀྱང། དང་བས་བསྐུལ་བའི་ངོར་དག་གདམས་ཉུང་དུ་འདི་བཞིན་བསྐུར་ཡོད་པ་བཞིན། བསྟན་དང་
མཇལ་བའི་མི་ལུས་རྣམ་པར་དག་པ་ནི་ཐོབ། གཞུང་ལུགས་ཆེན་པོ་རྣམས་ཐོས་བསམ་གྱིས་གཏན་ལ་ཕབ་ནས་བླང་དོར་བྱ་བའི་གནང་ཀྱང་ལེགས་པར་མཁྱེན་པ་ཡིན་པས་ན། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་
བར་འགྱུར། །ཞེས་གསུངས་པ་ལྟར། སྔར་ཐོས་པའི་དོན་རྣམས་རང་གི་རྒྱུད་སྟེང་དུ་བསྐོར་ནས་ཉམས་སུ་བླངས་ཏེ་སེམས་ཁོ་ན་འདུལ་བའི་ཐབས་སུ་འགྲོ་བ་ཞིག་མཛད་དགོས་ལ། དེ་ཡང། མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་

[033B] །ཞེས་གསུངས་པ་ལྟར། རང་ཚེ་འདིའི་གཉེན་བཤེས་འཁོར་སློབ་སྦྱིན་བདག་སོགས་ཀྱི་འགྲོགས་འདྲིས་ཐམས་ཅད་སྤངས་ནས་དབེན་པའི་རི་སུལ་དུ་ལུས་ལ་དྲང་སྲོང་གི་རྒྱལ་མཚན་འཆང། ངག་བླ་མ་ལྷའི་གསོལ་འདེབས་དང་
གསང་སྔགས་ཟབ་མོའི་བཟླས་བརྗོད་ལྷང་ལྷང་བ། དཀོར་ཟས་དང་གྲིབ་ཀྱིས་མ་སྤགས་པས་རིག་པ་དང་སིང་ངེ། སེམས་ཚེ་འདིའི་རེ་དོགས་གང་གིས་ཀྱང་མ་བཅིངས་པས་གུ་ཡངས། སྒོ་གསུམ་སྡིག་ལྟུང་དང་མ་འདྲེས་པས་བློ་བདེ། སེམས་ཆོས་དང་
འདྲེས་པའི་ཉམས་ལེན་རྡོ་རུས་ཐུག་པས་ཉམས་དགའ་ཡལ་ལེ་འབྱུང་ན། མདུན་མ་ལ་དེ་ལས་ལེགས་པ་གཞན་ཅི་ཞིག་ཡོད། མི་ལུས་ཐོབ་པ་གོ་བཅད་པ་ཡིན་མོད། དེ་ལྟ་ན་ཡང་རང་རེ་འཆད་སྤེལ་གྱི་བྱ་བ་རྒྱ་ཆེན་པོ་ལ་ཞུགས་པའི་གཞན་དབང་ཅན་
ལ་དེ་ལྟ་བུའི་འཁྲི་བ་རྦད་ཆོད་ཅིག་འབྱུང་བར་དཀའ་ནའང། འཕྲལ་གྱི་འདོད་ཡོན་ཟ་ཟིང་ཐམས་ཅད་ལ་བདག་དེ་རིང་རང་ཡང་མི་འཆི་བའི་ཆ་མེད་པ་ལ་འདི་དག་བྱུང་བས་ཅི་རང་བྱེད་སྙམ་དུ་ཞེ་ནས་ཆགས་ཞེན་གྱི་འཆིང་བ་ལྷོད་གང་ཐུབ་དང། སྔར་རང་
དོན་ལ་དེ་ཙམ་འབང་དུ་ངས་བྱས་ཀྱང་ཕན་གང་ཡང་མ་ཐོགས། གཞན་དོན་སྙིང་དུ་བཅངས་ན་ང་གཟོང་སངས་རྒྱས་ཀྱི་གོ་འཕང་ཐོབ་ངེས་པ་ཡིན་པ་ལ། སྔོན་ཆད་དཀའ་ལ་དོན་མེད་པའི་བྱ་བས་འདས། ད་བྱ་བ་ཅི་བྱེད་ཐམས་ཅད་སེམས་ཅན་ཁོ་ན་ལ་
ཕན་ཐོགས་པ་ཞིག་བྱེད་སྙམ་པའི་བསམ་པ་བཟང་པོ་དང་དེ་ལྟར་ཤོག་ཅིག་སྙམ་པའི་སྨོན་ལམ་དུས་རྟག་པར་ཡང་ནས་ཡང་དུ་གསལ་བཏབ། དགེ་སྦྱོར་ཐམས་ཅད་བྱང་ཆུབ་ཀྱི་སེམས་བཅོས་མ་ཚུན་ཆད་ཀྱིས་ཀྱང་ཟིན་པར་བྱས་ནས་གཙོ་བོར་གསང་

[034A]༄༅། །སྔགས་བླ་མེད་ཀྱི་བསྐྱེད་རྫོགས་ཟབ་མོ་དང་འབྲེལ་པར་རྟག་པར་ལྷའི་ང་རྒྱལ་དུ་རེ་བ་དང། བཟླས་བསྙེན་སོགས་ལ་འབད་པར་མཛད་ན་དེ་བས་ལྷག་པ་གཞན་དུ་ཅི་ཞིག་ཡོད་པས་ལུས་ཕྱོགས་གང་དུ་གནས་དང་དབེན་མི་
དབེན་ལ་མ་བལྟོས་པར་སེམས་ཀྱི་དགེ་སྦྱོར་འདི་ཁོ་ན་གཙོ་བོ་ཡིན་མོད། ལྷག་པར་བསྟན་པ་རྫོགས་ལྡན་གྱི་དུས་ལ་བསླབ་གཞི་ཡོངས་སུ་རྫོགས་པ་བསྲུངས་པ་ལས། དེང་སང་བསླབ་པའི་སྣ་གཅིག་བསྲུངས་པ་ཕན་ཡོན་ཆེ་བར་གསུངས་པ་བཞིན་དུ་བླ་མ་དགེ་བའི་
བཤིས་གཉེན་དང་གྲྭ་ས་ཆེན་པོ་མང་དུ་བཞུགས་པའི་གནས་ལས། ཕྱོགས་མཐར་བསྟན་པའི་ཁུར་བསྣམས་ན་ཕན་ཡོན་ལྷག་པར་ཆེ་བས་ཕྱོགས་དེར་སྟན་ཆགས་པར་བཞུགས་པའི་འདུན་པས་འཆད་སྤེལ་སོགས་བསྟན་པའི་བྱ་བ་རྒྱ་ཆེན་པོ་ལ་མི་ཞུམ་པའི་སྙིང་སྟོབས་སྐྱེད་
པར་མཛོད། ཕྱོགས་དེའི་སྐྱེ་བོ་ཕལ་མོ་ཆེ་སྣོད་རུང་གི་གཙོ་བོ་ཆོས་ལ་དད་པ་ཤིན་ཏུ་ཆེ་ཞིང་བརྟན་པ་དང་ལྡན་པ་ཡིན་འདུག་གཤིས། རབ་ཏུ་བྱུང་བ་རྣམས་བདེ་ལེགས་ཐམས་ཅད་ཀྱི་རྩ་བ་སོ་སོ་ཐར་པའི་ཚུལ་ཁྲིམས་ཀྱི་བཅས་པ་ཕྲ་མོ་ཚུན་ཆད་ཀྱང་ལག་ལེན་
ལ་འདེབས་གང་ཐུབ་དང། བྱང་སེམས་དང་གསང་སྔགས་ཀྱི་སྡོམ་པ་ལ་དེང་སང་གཏམ་ཙམ་ཞིག་ལས་ལག་ལེན་བྱེད་མི་སྲིད་མཐའ་རུ་འདུག་པས་ན། སྡོམ་པ་དེ་གཉིས་ལ་ཡང་བསླབ་ཚུལ་སོགས་རང་རང་གི་སྣོད་རུང་རྣམས་ལ་ལེགས་པར་ཁྲིད་ནས་
བླང་དོར་བྱེད་ཐུབ་པ་ཞིག་དང། སྡོམ་པ་ལས་འགལ་བའི་ཉེས་ལྟུང་བྱུང་བ་ཡང་ཉིན་མོ་བྱུང་བ་རྣམས་ནུབ་མོ་དང། ནུབ་མོ་བྱུང་བ་རྣམས་ནང་པར་དཀོན་མཆོག་གི་རྟེན་ལ་སོགས་པའི་དྲུང་དུ་སྤྱི་བཤགས་དང། ཕྱིར་བཅོས། ལྟུང་བཤགས་ལ་སོགས་

[034B] གཞན་ཡང་མདོ་སྔགས་ཀྱི་གཞུང་ལུགས་ཆེན་པོ་རྣམས་ལ་བསླབ་སྦྱངས་བྱེད་
དུ་བཅུག་ནས་དེའི་དོན་རྣམས་ལག་ལེན་ལ་ཐེབས་པའི་ཕྱིར་བྱང་ཆུབ་ལམ་གྱི་རིམ་པ་ལ་སོགས་པའི་འཁྲིད་ཚུལ་བསྟན་ནས་ཐོས་པ་ཁ་ཕྱིར་བལྟས་ཀྱི་སྒྲ་སྤྱི་ཙམ་ལ་མ་སོང་བར་རྒྱུད་ལ་ཕན་ཐོགས་པའི་ཐབས་སུ་འགྱུར་ངེས་པ་ཞིག་མཛོད། ཁྱིམ་པའི་རིགས་ཀྱང་
དུས་བཟང་ལ་བསྙེན་གནས་སྨྱུང་གནས་སོགས་ཀྱི་བསླབ་པ་ལ་འགོད་པ་དང། རྒྱུན་དུ་དཀོན་མཆོག་གི་རྟེན་ལ་མཆོད་པ། ཕྱག་སྐོར། དམིགས་བརྩམ་དང་རིགས་གསུམ་མགོན་པོ། སྒྲོལ་མའི་གཟུངས་ལ་སོགས་པའི་ངག་བཟླས་ལ་བརྩོན་པ། འདུལ་
ལུང་གི་གླེང་གཞི་དང། མཛེངས་བླུན་སོགས་ལས་འབྲས་ཀྱི་བྱུང་བ་རྣམས་བཤད་ནས། གཙོ་བོར་དཀར་ཆོས་ཐམས་ཅད་ཀྱི་རྩ་བ་དཀོན་མཆོག་དང་ལས་འབྲས་ལ་དད་པའི་དད་པ་བརྟན་པོ་མི་ཉམས་གོང་འཕེལ་དུ་འགྲོ་བའི་ཐབས་ཀྱིས་སྡིག་སྤོང་དགེ་སྒྲུབ་ཀྱི་
བླང་དོར་ལ་འགོད་པ་སོགས་བསྟན་པ་དང་འགྲོ་ལ་ཕན་པའི་བྱ་བ་བཟང་པོ་དོན་དང་ལྡན་པ་ལ་ནན་ཏན་གྱིས་འབད་འཚལ། རྟེན་སྲུང་མདུད། དེ་བཞིན་གཤེགས་པའི་འཕེལ་གདུང་གསུམ། དཔལ་འཁོར་ལོ་བདེ་མཆོག་གི་སྣང་བརྙན། ཀུན་མཁྱེན་ལྔ་པ་
ཆེན་པོའི་དབུ་ལོ། ཆོས་གོས། བན་གཟན། མཐང་ཤམ་བཅས་ཚེས་བཟང་པོར་བྲིས།།    ༈    །།ལུས་ལ་ནད་བྱུང་བ་ན། སེམས་ཁྲལ་གྱིས་སྡུག་བསྔལ་བྱས་ཚེ། ལུས་ཀྱི་སྡུག་བསྔལ་ཡོད་པའི་ཁར། སེམས་ཀྱི་སྡུག་

[035A]༄༅། །བསྔལ་བསྔོན་པའི་ཉིས་བརྩེགས་སུ་འགྱུར་པས། མིའི་ལུས་འདི་ལྟ་བུ་བླངས་ཕྱིན་ཆད། ལུས་ལ་འབྱུང་བ་དང་རླུང་མཁྲིས་བད་ཀན་སོགས་གནོད་བྱེད་མི་མཐུན་འདུ་མས་གནས་བཅས། ཕྱིའི་བགེགས་རིགས་ཀྱི་འཚེ་
བ་དུམས་གླགས་བལྟ་བས་ན་ནད་སྣ་ཚོགས་ཤུགས་དྲག་པ་དང། ཡུན་རིང་བ་ཡོང་བ་གཞིར་བཅས་པས། དེ་ལ་མི་འདོད་པ་བྱ་རྒྱུ་ཅི་ཡང་མེད་སྙམ་དུ་བློས་བཏང། རང་གི་ན་ཚ་འདི་བས་ལྷག་པ་མི་དང། དམྱལ་བ་ཡི་དྭགས། དུད་འགྲོ་ལ་སོགས་
པའི་སྡུག་བསྔལ་བསམ་གྱིས་མི་ཁྱབ་པ་ཡོད་པས་ན། དེ་དག་གི་ཚོད་བྱས་ན་ངའི་ནད་འདི་ཆུང་དུ་རྡུལ་ཙམ་གྱི་ཚོད་ཡིན་པས། ལོས་བཟོད་སྙམ་ནས་ན་ཚ་དང་དུ་བླངས། ལྷག་པར་དེ་ལྟ་བུའི་སྡུག་བསྔལ་གྱིས་མནར་བ་ཐམས་ཅད་ང་དང་འདྲ་བ་ཉམ་ཐག་
བ་ཤ་སྟག་ཡིན་པས། དེ་དག་གི་སྡུག་བསྔལ་གྱི་གོང་ངའི་ནད་འདིས་ཆོད་པར་ཤོག་སྙམ་པ་བྱས་ནས། རང་གི་མཐའ་སྐོར་དུ་སྡུག་བསྔལ་ཅན་གྱི་སེམས་ཅན་ཐམས་ཅད་ཡོད་པར་བསམ། དབུགས་ཚུར་རྡུབ་པའི་ཚེ་དེ་ཐམས་ཅད་ཀྱི་སྡིག་སྒྲིབ་དང་ན་ཚ་
སྡུག་བསྔལ་ཐམས་ཅད་དབུགས་ཀྱིས་ཚུར་འཐེན་ནས་རང་ལ་སྨིན་པས། དེ་ཐམས་ཅད་སྡུག་བསྔལ་དང་བྲལ་སོང་སྙམ་བ་ཡང་ཡང་བྱས་ན་དགེ་བ་གཞན་གང་བྱས་ལས་ཀྱང་བསམ་བདེ་འདྲ་སྐད་ཅིག་ཙམ་བྱས་པ་ཕན་ཡོན་ཆེ་བས། ངའི་ནད་འདི་བྱུང་བ་
ལ་གཏོང་ལེན་གྱི་དགེ་རྩ་བྱེད་རྒྱུ་བྱུང་བ་གོ་བཅད། ད་དུང་ནད་འདི་མི་དྲག་ན་དགེ་རྩ་ཆེན་པོ་གཞན་སུས་ཀྱང་བྱེད་མི་ནུས་པ་དེ་ལྟ་བུ་བྱེད་རྒྱུ་ཡོང་པ་འདུག་པས་ནད་འདི་ཡོད་པ་རང་དགའ་བ་འདུག་སྙམ་དུ་ཞེ་ཐག་བ་ནས་ཐག་བཅད། བློས་བཏང་ནས་བཞག་ན་

[035B]  ས་འབྲུག་ལོ་བྲོ་འཚལ་བ་ཞིག་ལ་གདམས་པའོ།།     ༈    །།ཕྱོགས་བཅུར་བཞུགས་པའི་རྒྱལ་བ་ཀུན་གྱི། །གསང་གསུམ་མི་ཟད་རྡོ་རྗེའི་ངོ་བོ། །རྗེ་བཙུན་བློ་
བཟང་བསྐལ་བཟང་རྒྱ་མཚོ། །གསོལ་བ་འདེབ་སོ་སོ་བྱིན་གྱིས་རློབས་ཤིག་ཐུབ་བསྟན་དམ་ཆོས་བདུད་རྩིའི་ཉིང་ཁུ། །སྐལ་ལྡན་འཆི་མེད་སྨན་དུ་འགྱེད་པས། །འཚེ་མཛད་བློ་བཟང་བསྐལ་བཟང་རྒྱ་མཚོ། །གསོལ་བ་འདེབས་སོ་བྱིན་གྱིས་རློབས་ཤིག་
སྦུན་པ་འདྲ་བའི་ཚེ་འདིའི་ཕུན་ཚོགས། །སྙིང་པོར་འཁྲུལ་པའི་བླུན་པོ་བདག་ཅག་དོན་ལྡན་ཆོས་ལ་བློ་ཁ་ཕྱོགས་པའི། །བྱིན་རླབས་སྩོལ་ཞིག་རྗེ་བཙུན་བླ་མ། །དབང་མེད་དུག་གསུམ་དྲག་པོས་བསླད་ཅིང། །མི་དགེའི་ལས་ལ་དལ་མེད་སྤྱད་པས། །
དམྱལ་བར་ལྟུང་ངེས་གཏིང་རྡོ་བདག་ལ། །མགོན་སྐྱབས་མཛེད་ཅིག་རྗེ་བཙུན་བླ་མ། །སྙིང་རྗེའི་བདག་ཉིད་སྤྱན་རས་གཟིགས་ཀྱིས། །སྙིང་རྗེའི་གནས་གྱུར་ཉམ་ཐག་བདག་ལ། །ཚེ་རབས་ཀུན་ཏུ་བཤེས་གཉེན་མཛད་ནས། །མཆོག་ཐུན་དངོས་གྲུབ་
ཅི་དགར་སྩོལ་ཞིང། ། ཅེས་པ་འདི་ནི་དོ་ལའུ་ནོར་ནས་ཨེར་ཏེ་ནི་ཨ་ཆི་ཐུ་ནོ་མོན་ཏན་གྱིས་གདུང་དབྱངས་ཀྱི་གསོལ་འདེབས་འདི་ལྟ་བུ་ཞིག་དགོས་ཞེས་བསྐུལ་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།ཀ་མ་ལ་ཡི་གེ་སར་ལས་འོངས་བའི། །
ཁ་དོག་རོ་མངར་འཛོམ་པའི་སྤྲང་རྩི་དང། །ག་པུར་སྨན་གྱི་དྲི་བཞིན་བཟང་བའི་གཏམ། །ང་ཡི་སྙན་བསྐུལ་འདི་ལ་གསན་པར་འཚལ། །ཅ་ཅོའི་གཏམ་དང་མ་འདྲེས་འགྲོ་བ་ལ། །ཆ་ཤས་ཙམ་གྱིས་ཕན་པའི་གསུང་ངག་དང། །ཇ་ཁ་ནག་པོའི་ལས་

[036A]༄༅། །སྤངས་རྣམ་ཐར་ནི། །ཉ་རྒྱས་ཟླ་ལྟར་རྟག་ཏུ་གཙང་བར་འཚལ། །ཏ་ཐཱ་ག་ཏའི་ལེགས་བཤད་གང་ཡིན་ལ། །ཐ་སྙད་ཚིག་སྤྱི་ཙམ་དུ་མ་ལུས་པར། །ད་ལྟ་ནས་བཟུང་སྙིང་པོའི་ཉམས་ལེན་གྱིས། །ན་ཀྲ་འཇིགས་
རུང་འཁོར་མཚོ་བརྒལ་བར་འཚལ། །པར་མི་ཏ་ལ་སོགས་ནང་དོན་དང། །ཕ་རོལ་མུ་སྟེགས་ཐུན་མོང་རིག་གནས་ལ། །བ་གླང་སྤྱོད་གླིང་ཚུན་དུ་མཁས་གྲགས་ཀྱིས། །མ་ལུས་འགྲོ་བའི་སེམས་རྒྱུད་འདུལ་བར་འཚལ། །ཙ་ན་ཡིན་ལང་
ཡི་དམ་རྣལ་འབྱོར་ལ། །ཚ་གྲང་ལ་སོགས་ངལ་འཁྱད་བསད་ནས། །ཛ་ཞེས་མཁའ་འགྲོ་དམ་ཅན་འབོད་པའི་ཚེ། །ཝ་ལེར་མངོན་སུ་མཁུགས་པའི་བརྟུལ་ཞུགས་འཚལ། །ཞྭ་སེར་འཆང་བའི་བསྟན་འཛིན་དམ་པ་ཁྱོད། །ཟ་མ་གོས་ཀྱིས་ཕོངས་
པ་མི་སྲིད་ཕྱིར། །འ་འུར་གཡེང་བར་མ་དགྱེས་ཐོས་བསམ་སྒོམ། །ཡ་བྲལ་མ་ཡིན་ལྷན་ཅིག་འབད་པར་འཚལ། །ར་ལུག་ལྟ་བུར་རྨོངས་པའི་སྐྱེ་བོ་རྣམས། །ཝ་བ་རྩུབ་ལྟར་དྲང་གཏམ་སྤོང་མོད་ཀྱང། །ཤ་ཚའི་ཕན་ཚིག་སྨན་དང་འདྲ་བས་
ན། ༑ས་ཆེན་མཛེས་པའི་རྒྱན་ཁྱེད་གསན་པར་འཚལ། །ཧ་རི་ཙ་ན་དན་ནགས་ཀྱི་དྲི་ལྟ་བུའི། །ཨ་དོན་ཆོས་དབྱིངས་བདེན་པའི་གཏམ་ལ་སོགས། །ཧ་ཅང་རྨོངས་པའི་དེང་དུས་འགྲོ་བ་ལ། །ཨ་མྲྀཏ་བཞིན་ཆད་མེད་སྩོལ་བར་ཞུ། །རང་ལ་ཉམས་ལེན་
དབུལ་བའི་ཆོས་གཏམ་འདི། །རང་གི་དེ་ཉིད་སྟོན་པ་ཡིན་ན་ཡང། །རང་གཞན་མང་པོར་ཕན་འདོད་ལྷག་བསམ་གྱིས། །རང་གི་སྙིང་གཏམ་ཚིག་ཏུ་བསྡེབས་པ་ཡིན། །རྣམ་ཐར་གཙང་མའི་དགེ་ལྡན་རིང་ལུགས་འདི། །རྣམ་པར་རྒྱས་མཛད་སྐྱེས་མཆོག་མ་ལུས་

[036B] །རྣམ་ཀུན་སྐུ་ཚེ་བརྟན་ཅིང་འགྲོ་བ་ལ། །རྣམ་དཀར་འཕྲིན་ལས་རྒྱ་ཆེན་སྐྱོང་གྱུར་ཅིག་ ཅེས་པ་འདི་ནི་དེ་མོ་སྤྲུལ་སྐུ་རིན་པོ་ཆེ་མདུན་ལ་བཞུགས་སྐབས་ཤིག་ཚིགས་བཅད་ཐུགས་ལ་གང་ཤར་ཞིག་འཕྲལ་དུ་རྩོམ་པ་གནང་དགོས་ཚུལ་ཞུས་བའི་རྩོམ་དཔེ་ལྟ་བུར་ངག་གདམས་སུག་བྲིས་སུ་བྱས་པའོ།། །།།
   ༈    དཔལ་དང་པོའི་སངས་རྒྱས་རྡོ་རྗེ་འཆང། །དང་མི་གཟུགས་སྤྲུལ་པའི་ཟློས་གར་མཁན། །ཕ་འཇམ་དབྱངས་བླ་མར་དབྱེར་མེད་པའི། །རྗེ་བཀའ་དྲིན་ཅན་གྱི་ཞབས་ལ་འདུད། །སྐྱབས་ཀུན་འདུས་རྗེ་བཙུན་བླ་མ་དེ། །གནས་ཕྱོགས་བཅུའི་རྒྱལ་བ་ཐམས་
ཅད་དང། །དབྱིངས་ཟག་མེད་ངང་དུ་རོ་གཅིག་པས། །མཆོག་དམན་གྱི་བསམ་བརྗོད་གནས་མིན་ཡང། །དུས་སྙིགས་མའི་མཐར་སྐྱེས་བདག་འདྲ་ལ། །ཁོང་སངས་རྒྱས་གཞན་ལས་ཐུགས་བརྩེ་བར། །མཐར་གོལ་ས་སྤངས་པའི་མདོ་སྔགས་ལམ། །ནོར་ལག་པའི་
མཐིལ་དུ་བྱིན་བཞིན་བསྟན། །དྲིན་དེ་ལྟར་ཆེ་བས་བླ་མ་ལ། །ཡིད་མོས་གུས་དྲག་པོས་གསོལ་འདེབས་ཤིང། །སེམས་གནས་ལུགས་ངོ་བོར་མཉམ་པ་ཉིད། །དོན་བླ་མའི་ཞལ་བཟང་མ་ཡེངས་བལྟ། །རང་གཞན་གྱི་ལེགས་ཚོགས་ཅི་འདོད་ཀྱང། །ཐབས་
བདེ་བས་སྒྲུབ་ནུས་རྟེན་འདི་འདྲ། །ལས་དོན་མེད་ངང་དུ་མི་བྲེལ་བར། །ཆོས་མདུན་མའི་ཡང་རྩེ་སྒྲུབ་ལ་བརྩོན། །སྤྱིར་འདུས་བྱས་ཐམས་ཅད་མི་རྟག་པས། །དུས་སྐད་ཅིག་འགྱུར་ཞིང་སོ་མི་ཐུབ། །དེ་འཇིག་པའི་ངང་ཚུལ་བསམས་པ་ན། །ཡིད་སྐྱོབ་བསྐྱེད་
པས་སྡུག་བསྔལ་གཞི། །སྒོས་ཁུ་ཁྲག་སྙིགས་མ་འདུས་པའི་ལུས། །སྒོ་ཀུན་ནས་མི་གཙང་དྲི་མ་འབབ། །འདི་གཅེས་པར་འཛིན་པའི་འོས་མིན་ཡང། །ལས་ཉོན་མོངས་དབང་གིས་ཁུར་དུ་བསྐུར། །ལོ་ཟླ་བ་ལྟ་ཞོག་སང་ང་ཙམ། །འདིར་སྡོང་ཀྱི་གདེངས་ཚད་མ་

[037A]༄༅། །རྙེད་བས། །བདག་འཆི་ཁར་ཕྱོགས་པའི་ཉམ་ཆུང་ལ། །ནོར་འཁོར་འདབ་རྒྱས་ཀྱང་ཅི་ཞིག་བྱེད། །ལར་ཇི་ཙམ་མཐོ་བཞིན་གཡངས་ཆེ། །རྫས་ཇི་ཙམ་འབྱོར་བཞིན་འཆིང་བ་དམ། །གཉེན་ཇི་ཙམ་འདྲིས་བཞིན་ཚུར་ལ་
འཁང། །དགྲ་ཇི་ཙམ་བཏུལ་བཞིན་མང་དུ་འཕེལ། །གནས་འདི་ཡང་རེ་ཞིག་གཡང་བ་ཙམ། །རྫས་འདི་ཡང་གཞན་གྱིས་བཅོལ་བའི་ནོར། །བདེར་རློམ་ཡང་མྱུར་དུ་འཇིག་པ་དང། །སྡུག་བསྔལ་གྱི་སྣ་འདྲེན་ཁོ་ནར་ཟད། །ཚུལ་དེ་ཕྱིར་འཁོར་བའི་ཕུན་
ཚོགས་ལ། །ཡིད་སྨོན་བོས་ཆ་ཙམ་མི་གདའ་བས། །བུན་ལོང་གི་སྣང་ཤས་རྒྱབ་བསྐྱུར་ནས། །སེམས་ཁུར་མེད་དེ་རང་སྐྱིད་ཀྱི་མཆོག་རྒྱུད་ཚུལ་ཁྲིམས་དག་པས་ཕྱི་ནང་གཙང། །སེམས་ཏིང་འཛིན་ངང་དུ་བདེ་ཞིང་གསལ། །བློ་གྲོས་ཀྱིས་ཤེས་བྱའི་གནས་ཀུན་
མཐོང། །ལམ་དེ་ལྟར་རྙེད་བ་མདུན་མའི་རྩེ། །མ་རིགས་དྲུག་འཁྱམས་པའི་སེམས་ཅན་རྣམས། །བུ་བདག་ལ་སྙིང་གི་གོང་བུ་བཞིན། །ཐབས་དུ་མས་གནོད་པ་བསལ་བ་དང། །ཡོངས་བདེ་ལ་སྦྱར་བའི་མཐའ་མ་མཆིས། །ཚུལ་དེ་ལྟར་དྲིན་དུ་ཆེ་བ་རྣམས་
རྒྱུད་མ་རིག་འཐིབས་པོའི་སྨག་གིས་ཁྱབ། །དགྲ་ལས་ཉོན་དྲག་པོས་རྒྱུན་དུ་གཙེས། །སེམས་སྡུག་བསྔལ་ཁུར་ལ་སངས་དུས་མེད། །རྒྱུ་དེ་ཕྱིར་སེམས་ཅན་མཐོང་བའི་ཚེ། །མིག་བྱམས་པའི་འཛུམ་གྱིས་བསུ་དགོས་ན། །གནོད་སེམས་དང་བསླུ་བའི་གྱ་
གྱུ་སོགས། །ཆ་ཙམ་ཡང་མི་བྱེད་སྨོས་ཅི་དགོས། །མགོན་སར་གནས་དཔའ་བོ་ཆེ་རྣམས་ཀྱི། །ཐབས་རྒྱལ་སྲས་སྤྱོད་པའི་སྙིང་སྟོབས་བཞིན། །དུས་སྐད་ཅིག་ཙམ་ཡང་མི་ཞུམ་པར། །ལས་གཞན་དོན་ཁོ་ན་སྒྲུབ་ལ་སྨོན། །བདག་གཞན་དང་སྣོད་

[037B] །མིང་ཕར་བཏགས་མིན་པའི་འཆར་ལུགས་འདི། །བློ་འཁྲུལ་པས་བཞག་པའི་སྣང་བ་ཙམ། །གཞི་རྩ་བ་དཔྱད་ན་སྟོང་སང་ངེ། །དབྱིངས་གནས་ལུགས་ནམ་མཁའ་ཡངས་པ་དེར། །ཡིད་མཚན་མའི་གཏད་སོ་ཀུན་ཞིག་པས། །ཡུལ་གང་
ཤར་ངོ་ལ་བལྟས་པའི་ཚེ། །ཚུགས་མི་ཐུབ་སྒྱུ་མའི་འཁྲུལ་འཁོར་བཞིན། །གཞི་བསྟོས་ནས་གྲུབ་པས་སྟོང་བར་མཐོང། །སྟོང་བཞིན་དུ་སྣང་བས་རྟེན་འབྲེལ་གོ་འདི་དབུ་མར་གནས་པའི་ལྟ་བ་སྟེ། །མཐའ་རྟག་ཆད་གཡང་ལ་ཉམ་མི་ང། །དཔལ་རྡོ་རྗེ་ཅན་
ཞབས་སློབ་དཔོན་གྱིས། །རྒྱུད་སྨིན་བྱེད་དབང་བཞི་སེམས་ལ་བསྐུར། །མཆོག་སྐུ་གསུམ་བདེ་བ་ཆེན་པོའི་ལམ། །གཞི་གཉུག་མའི་སྟེང་དུ་ངོ་སྤྲད་བཞིན། །བློ་ལྷན་སྐྱེས་འོད་གསལ་མཆོག་གི་ཁམས། །ལྷ་ཡི་དམ་གཟུགས་སུ་བྱང་ཆུབ་ནས། །དུས་
ཐུན་དང་ཐུན་མཚམས་རིས་མེད་པར། །ཟབ་གསལ་གྱི་རྣལ་འབྱོར་གཡོ་མེད་དང། །ཕྱི་སྣོད་ཀྱི་སྣང་བ་གང་ཤར་ཡང། །རང་ཡེ་ཤེས་ངོ་བོའི་གཞལ་མེད་ཁང། །ནང་བཅུད་ཀྱི་གང་ཟག་འདི་ཐམས་ཅད། །ལྷ་རྒྱལ་བ་རྒྱ་མཚོའི་བཀོད་པར་གསལ། །ལུས་
རྩ་ཁམས་དཔའ་བོ་དཔའ་མོ་ལ། །ཟས་བདུད་རྩི་ཚོགས་སུ་འབུལ་བ་སོགས། །སྔགས་གསང་བ་ཟབ་མོའི་རྣལ་འབྱོར་གྱིས། །ལས་བྱ་བ་ཅི་བགྱིས་ལམ་དུ་བསྒྱུར། །ཡིད་བརྟན་པ་འཕྲོག་བྱེད་ཕྱག་རྒྱའི་གར། །གནས་ཕྱོགས་མཚམས་ཀུན་ཏུ་བུན་
ལོང་ངེས། །ནང་བདེ་སྟོང་ཟུང་འཇུག་ཡངས་པའི་ལམ། །རྒྱུན་ཆུ་བོའི་འགྲོས་བཞིན་བསྟེན་འཚལ་ལོ། །ཡིད་ཉོན་མོངས་ཐ་མལ་རྣམ་རྟོག་དང། །ཕྱོགས་ལྷན་ཅིག་མི་གནས་དབེན་པ་དེར། །རྗེ་བརྟུལ་ཞུགས་གྲུབ་པའི་དཔའ་བོ་ཁྱོད། །དུས་རྟག་ཏུ་དགའ་

[038A]༄༅། །མགུར་སྤྱོད་པས་ན། །ལས་དང་པོར་གྱུར་བའི་གང་ཟག་བཞིན། །དོན་བྱ་བ་ཉུང་དུ་ལྷུར་བཞེས་པ། །སྤྱིར་དམ་པས་བསྔགས་འོས་མཆོག་ཡིན་ཀྱང། །ཁྱེད་སེམས་དཔའ་ཆེ་ལ་མཛེས་མ་ཡིན། །སྔོན་བསྟན་
པ་འཛིན་པར་དམ་བཅས་བཞིན། །དེང་ལྷག་པར་སྙིང་སྟོབས་གོ་བཞེས་ལ། །གཞན་བསྡུ་བ་རྣམ་བཞིའི་འཕྲིན་ལས་ཀྱིས། །ཕན་བདེ་ལེགས་སྒོ་བརྒྱ་འབྱེད་འཚལ་ལོ། །གཏམ་འདི་ཡང་དགེ་ལྡན་ལུགས་བཟང་རྒྱས། །མགོན་བསྟན་འཛིན་སྐྱེས་བུའི་སྐུ་
ཚེ་བརྟན། །མ་མཁའ་མཉམ་ཡིད་ཅན་ཐམས་ཅད་ཀྱིས། །སྐྱབས་བྱང་ཆུབ་ཐོབ་པའི་རྒྱུར་གྱུར་ཅིག་ དེ་ལྟར་མདོ་སྔགས་ལམ་གྱི་རིམ་པའི་གནང་དོན་ཚང་པའི་གདམས་པ་འདི་ནི་སྙིགས་དུས་རྒྱལ་བའི་བསྟན་པ་འཛིན་པ་ལ་སྨོན་ལམ་གྱི་མཐུ་ཕུལ་དུ་བྱུང་བ་གྲུབ་པའི་སྐྱེས་མཆོག་དམ་པ་ལྕང་སྐྱ་མཆོག་
སྤྲུལ་རིན་པོ་ཆེ་ནས་བསྐུལ་མ་གནང་བ་གྲུབ་ཟིན་བསྒྲུབ་པ་ལས་མ་འདས་ཀྱང་བཞེད་པ་དོན་ཡོད་པར་བྱ་བའི་ཕྱིར་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།མཚན་ལྡན་བླ་མའི་ཞིང་མཆོག་ལ། །མོས་གུས་ས་བོན་མ་བཏབ་ན། །བྱིན་རླབས་མྱུ་
གུ་མི་འཁྲུངས་པས། །ཡིད་གཉིས་མེད་པའི་རེ་ལྟོས་འཆོལ། །དལ་འབྱོར་ལུས་འདི་རྙེད་དཀའ་ཡང། །མི་རྟག་བསྐུལ་མ་མ་ཐེབས་ན། །ཚེ་འདིའི་ཁོལ་པོར་ཆུང་ཟ་བས། །དེ་རིང་འཆི་བའི་གྲབས་གཤོམ་གྱིས། །དྲིན་ཅན་འགྲོ་བ་འདི་ཀུན་མ། །སྡུག་བསྔལ་
གསུམ་གྱིས་མནར་བ་ལ། །ཡལ་བར་བོར་ན་ཁྲེལ་མེད་པས། །བྱང་ཆུབ་སྦྱོར་བའི་ཐབས་ལ་འབད། ། ཅེས་པ་འདི་ནི་ཨ་མདོ་བདེ་ཆེན་དགོན་ནས་དགེ་སློང་རི་ཁྲོད་པ་བསམ་གྲུབ་ཀྱིས་ཞལ་གདམས་ཉུང་ངུ་ཞིག་བསྐུལ་ངོར་བློ་བཟང་བསྐལ་བཟང་རྒྱ་མཚོས་སྦྱར།། །།།

[038B]   ༈    བདེ་ཆེན་སྐུ་གསུམ་དབང་ཕྱུག་ཁྱབ་བདག་སྟོན་པ་རྡོ་རྗེ་འཆང། །དེ་ཡིས་བྱིན་བརླབས་གྲུབ་མཆོག་མདའ་བསྣུན་ལཱུ་ཨི་པ། །རྗེ་བཙུན་དྲིལ་བུ་པ་དང་ཌོ་བཧི་ནཱ་རོ་སོགས། །ཉམས་ལེན་བྱིན་རླབས་བླ་མས་བདག་ཅག་སྐྱོབ་ཏུ་གསོལ། །མི་མཇེད་ཞིང་
གི་མགོན་པོ་རྣམ་འདྲེན་ཟས་གཙང་སྲས། །དགའ་ལྡན་ལྷ་བརྒྱའི་གཙུག་རྒྱན་མི་ཕམ་ཆོས་ཀྱི་རྗེ། །རྒྱལ་སྲས་ཐོགས་མེད་སྐུ་མཆེད་གྲོལ་སྡེ་ཞི་འཚོ་སོགས། །རྒྱ་ཆེན་སྤྱོད་པའི་བླ་མས་བདག་ཅག་སྐྱོབ་ཏུ་གསོལ། །རྒྱལ་ཀུན་མཁྱེན་པའི་རང་གཟུགས་མགོན་
པོ་འཇམ་དཔལ་དབྱངས། །འཕགས་མཆོག་ཀླུ་སྒྲུབ་ཞབས་དང་དེ་སྲས་འཕགས་པ་ལྷ། །གྲུབ་བརྙེས་སངས་རྒྱས་བསྐྱངས་དང་དཔལ་ལྡན་ཟླ་བ་སོགས། །ཟབ་མོ་ལྟ་བའི་བླ་མས་བདག་ཅག་སྐྱོབ་ཏུ་གསོལ། །ལྔ་བརྒྱའི་གཙུག་གི་ནོར་བུ་མགོན་པོ་ཨ་ཏི་
ཤ་རྒྱལ་བ་རྒྱ་མཚོས་བྱིན་བརླབས་འབྲོམ་སྟོན་སྤྱན་རས་གཟིགས། །དེ་ཡི་བརྒྱུད་འཛིན་རིགས་གསུམ་སྤྲུལ་པ་མཆེད་ལ་སོགས། །བཀའ་གདམས་བརྒྱུད་པའི་བླ་མས་བདག་ཅག་སྐྱོབ་ཏུ་གསོལ། །འཇམ་དབྱངས་མི་ཡི་གར་མཛད་ཀུན་མཁྱེན་བློ་
བཟང་གྲགས། །སྤངས་རྟོགས་ཡོན་ཏན་རྫོགས་པའི་དག་པའི་འཁོར་སློབ་དང། །འཕྲིན་ལས་མཁའ་དང་མཉམ་པའི་འགྲོ་མགོན་བཀའ་དྲིན་ཅན། །བྱིན་རླབས་བརྒྱུད་ལྡན་བླ་མས་བདག་ཅག་སྐྱོབ་ཏུ་གསོལ། །སྤྲོས་བྲལ་བདེ་ཆེན་རང་བཞིན་བླ་མ་ཆོས་
ཀྱི་སྐུ། །ལྷུན་གྲུབ་ཡན་ལག་བདུན་ལྡན་བླ་མ་ལོངས་སྤྱོད་རྫོགས། །གང་འདུལ་ཅིར་ཡང་འཆར་བའི་བླ་མ་སྤྲུལ་པའི་སྐུ། །དྲིན་ཅན་རྩ་བའི་བླ་མས་བདག་ཅག་སྐྱོབ་ཏུ་གསོལ། །ཚེ་འདིའི་ལོ་འདོད་ཁོ་ནས་ཉིན་མཚན་བྲེལ་ན་ཡང། །འཇིག་རྟེན་ཕྱི་མར་འགྲོ་

[039A]༄༅། །ཚེ་སྒྲོན་མོ་ལག་སྟོང་འཁྱམ། །དེ་རིང་ཙམ་ཡང་སྡོད་པའི་གདེངས་ཚད་མ་མཆིས་པས། །མགོན་མེད་ཉམ་ཐག་བདག་ཅག་ཐུགས་རྗེས་སྐྱོབ་ཏུ་གསོལ། །ཕན་པས་ཕར་ལ་བསྐྱངས་བཞིན་ཚུར་ལ་འཁང་པའི་གྲོགས། །
རང་འདོད་ཐབས་དགུས་བསགས་ཀྱང་གཞན་གྱིས་ཟ་བའི་ནོར། །རང་བདེའི་ཆེད་དུ་བསྒྲུབས་ཀྱང་ཕྱི་ཕྱིར་སྡུག་བསྔལ་བསྐྱེད། །འདོད་པ་མེ་འོབས་འདི་ལས་བདག་ཅག་སྐྱོབ་ཏུ་གསོལ། །ལས་ཉོན་འཆིང་བས་བཅིངས་པའི་བཙོན་རའི་གནས་ན་མནར། །སྐྱེ་
རྒ་ན་འཆིའི་གཅོང་གིས་སོས་དུས་མེད་པར་ཟིན། །ཟག་བཅས་རྡོས་སུ་ཆེ་བའི་ཕུང་པོའི་ཁུར་གྱིས་མནན། །འཁོར་བ་སྡུག་བསྔལ་གནས་ནས་བདག་ཅག་དྲང་དུ་གསོལ། །ཕན་བྱེད་ཐབས་ཀྱིས་མཆོད་ནི་སྐྱབས་གནས་དཀོན་མཆོག་བཞིན། །འདོད་དགུ་
ཐམས་ཅད་སྩོལ་བའི་དྲིན་ཅན་ཕ་དང་མར། །དགྲར་བཟུང་ཡལ་བར་འདོར་བའི་བསམ་རླག་བདག་ཅག་ལ། །སྙིང་རྗེ་ལྷག་བསམ་བཟང་པོའི་དྲན་པ་སྩལ་དུ་གསོལ། །བརྟགས་ན་གཞི་རྩ་བྲལ་བའི་ཆོས་ཀྱི་གནས་ལུགས་འདི། །མ་རྟོགས་རང་སེམས་
འཁྲུལ་པས་རང་ཉིད་དམ་དུ་བཅིངས། །གཏི་མུག་མུན་པར་འཁྱམས་པའི་དམུས་ལོང་བདག་ཅག་ལ། །ཆོས་ཉིད་རྗེན་པར་མཐོང་བའི་སྣང་བ་སྩལ་དུ་གསོལ། །རྣམ་དག་ཚུལ་ཁྲིམས་མཆོག་གིས་ཕྱི་དང་ནང་དུ་གཙང། །བདེ་གསལ་ཏིང་འཛིན་རོལ་
པས་ཉིན་དང་མཚན་དུ་བདེ། །ཤེས་རབ་སྣང་བ་འབར་བས་འཕྲལ་དང་ཡུན་དུ་གསལ། །བསླབ་གསུམ་བསྟན་པ་དར་བའི་དགེ་མཚན་སྩལ་དུ་གསོལ། །མཐུ་ལྡན་མཁའ་འགྲོ་སྲུང་མས་བགེགས་དང་བར་གཅོད་སྲུངས། །ཆོས་དང་ཕུན་ཚོགས་

[039B] །བཀྲ་ཤིས་དཔལ་གྱི་འབྱོར་པས་སྣོད་དང་བཅུད་དུ་ཁྱབ། །རང་གཞན་དོན་ཀུན་འགྲུབ་པའི་དེངས་གྲུབ་སྩལ་དུ་གསོལ། ། ཞེས་བརྒྱུད་པ་གསུམ་ལྡན་གྱི་དངོས་བརྒྱུད་བླ་མ་རྣམས་ལ་གསོལ་བ་འདེབས་ཤིང་དངོས་གྲུབ་ཞུ་བའི་གདུང་དབྱངས་དགེ་ལེགས་ཆར་
འབེབས་ཞེས་བྱ་བ་འདི་ནི་ཉེ་འཁོར་བ་རྣམས་ནས་བསྐུལ་མ་བྱུང་བའི་ངོར་ཤཱཀྱའི་དགེ་སློང་བློ་བཟང་བསྐལ་བཟང་རྒྱ་མཚོས་རྗེ་ཙུན་འཇམ་དབྱངས་བླ་མས་གནས་ལུགས་མངོན་སུམ་དུ་གཟིགས་པའི་སྒྲུབ་གནས་ཁྱད་པར་ཅན་ལྷ་སྡིངས་རྣམ་པར་རྒྱལ་བའི་གླིང་དུ་སྦྱར་བའོ།།     ༈    །།ཨོཾ་སྭ་སྟི། རྒྱུན་བཟང་ཆུ་བོ་རྣམ་
བཞི་གཡས་སྐོར་དུ་འབབ་ཅིང། །དགོས་འདོད་ཡིད་བཞིན་འཁྱིལ་བའི་མ་དྲོས་ཀྱི་རྒྱ་མཚོ། །དེ་ན་བཞུགས་པ་གདེངས་ཀ་བདུན་ལྡན་གྱི་ཀླ་དབང། །ས་འདིར་བཀྲ་ཤིས་སྤེལ་བའི་བྱེད་པོ་རང་ལོས་ཡིན། །མི་རིགས་རྣམ་བཞི་རྒྱུ་བའི་གྲོང་ཁྱེར་གྱི་ལྟེ་བ། །ཁྱོན་ཡངས་
ས་གཞིར་འཕགས་པའི་བྱ་རྒོད་ཀྱི་ཕུང་པོ། །དེ་ན་བཞུགས་པ་མཉམ་མེད་ཟས་གཙང་གི་སྲས་མཆོག་མཁའ་མཉམ་ཡིད་ཅན་ཀུན་གྱི་མགོན་སྐྱབས་རང་ལོས་ཡིན། །འཕྲིན་ལས་རྣམ་བཞི་སྒྲུབ་བྱེད་འོད་ཟེར་གྱི་དྲ་བ། །རླུང་སེམས་རིགས་ལྔར་འཕྲོ་བའི་མི་བསྐྱོད་
ཀྱི་ཞིང་ཁམས། །དེ་ན་བཞུགས་པ་སྐྱབས་མཆོག་ངེས་དོན་གྱི་བླ་མ། །བདག་ཅག་སྐལ་ལྡན་གདུལ་བྱའི་གདུང་སེལ་རང་ལོས་ཡིན། །འཁོར་ལོ་བཞི་དང་ལྡན་པའི་དལ་འབྱོར་གྱི་རྟེན་བཟང། །ལེགས་བཤད་བདུད་རྩིས་བསྐྱངས་པའི་སློབ་བུ་ངའི་མདུན་མ། །
བཟང་ངན་ཇི་ལྟར་བསྒྱུར་ཡང་བླ་མ་རང་མཁྱེན་པས། །རེ་སས་སླུ་བར་མ་མཛད་མཐུ་ལྡན་གྱི་མགོན་པོ། །དྲིན་ཅན་བླ་མ་མཆོག་གི་གསང་གསུམ་གྱི་རོལ་མོ། །ཡི་དམ་དཔའ་བོ་མཁའ་འགྲོའི་ངོ་བོ་རུ་བསྒོམས་ཏེ། །སྙིང་དབུས་འབྲལ་གླགས་མེད་པའི་གསོལ་འདེབས་

[040A]༄༅། །འདི་གསན་ནས། །མཆོག་ཐུན་དངོས་གྲུབ་ཡོངས་ཀྱི་དགའ་སྟོན་འདིར་སྩོལ་མཛོད། ། ཅེས་པ་འདི་ནི་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་བསྡེབས་པའོ།།     ༈    །།རིགས་གསུམ་ངོ་བོ་བློ་བཟང་གྲགས་
པ༑ ༑ཚིག་སྤྱི་རྐྱང་པའི་བརྒྱུད་པ་མིན་ནོ། །རྟོགས་པ་ཐམས་ཅད་མངོན་དུ་གྱུར་པའི། །ཉམས་ལེན་བྱིན་རླབས་བརྒྱུད་པ་ལགས་སོ། །ཨ་ཧོ་ཡེ་བརྒྱུད་པ་རང་ལགས་སོ། །རིགས་ཀུན་བྱེད་པོ་མི་བསྐྱོད་རྡོ་རྗེ། །ཁ་བཤད་རྟོག་གེའི་སློབ་དཔོན་མིན་ནོ། །སྣང་
བ་ཐམས་ཅད་ཟིལ་གྱིས་གནོན་པའི། །གྲུབ་ཐོབ་དམ་པའི་བླ་མ་ལགས་སོ། །ཨ་ཧོ་ཡི་བླ་མ་རང་ལགས་སོ། །རྣམ་ཐར་གཙང་མ་དགའ་ལྡན་བཀའ་རྒྱུད། །ཕྱོགས་རེ་འཛིན་པའི་གྲུབ་མཐའ་མིན་ནོ། །མདོ་སྔགས་ཐམས་ཅད་གདམས་པར་ཤར་བའི། །བཤད་
སྒྲུབ་བསྟན་པའི་ཉིང་ཁུ་ལགས་སོ། །ཨ་ཧོ་ཡེ་ཉིང་ཁུ་རང་ལགས་སོ། །དམིགས་གཏད་བྲལ་བ་ནམ་མཁའི་རྣལ་འབྱོར། །བློས་བྱས་ཉི་ཚེའི་ངོ་སྤྲོད་མིན་ནོ། །རྟག་ཆད་འཛིན་པས་བསླད་པ་མེད་པའི། །གནས་ལུགས་ལྟ་བའི་ཡང་རྩེ་ལགས་སོ། །ཨ་ཧོ་ཡེ་
ཡང་རྩེ་རང་ལགས་སོ། །བདེ་ལ་མི་རྟོག་ཕྱག་རྒྱ་ཆེན་པོ། །ཞི་གནས་ལྟེང་པོའི་ཙོམ་འཇོག་མིན་ནོ། །རང་སེམས་སྤྲོས་བྲལ་གནས་ལུགས་མཐོང་བའི། །བདེ་གསལ་སྒོམ་གྱི་རང་བབས་ལགས་སོ། །ཨ་ཧོ་ཡེ་རང་བབས་རང་ལགས་སོ། །སྤྱོད་པ་
ཤུགས་འབྱུང་ཆོས་དང་མཐུན་པ། །གཞན་ངོ་སྲུང་བའི་ཚུལ་ཆོས་མིན་ནོ། །ཕན་དང་གནོད་པའི་ཕྱི་རྗེས་བརྟགས་ནས། །དུས་ཀུན་བདེ་བའི་མདུན་མ་ལགས་སོ། །ཨ་ཧོ་ཡེ་མདུན་མ་རང་ལགས་སོ། །བདག་རང་དབྱངས་ཅན་དགྱེས་པའི་རྡོ་རྗེ། །གཏད་སོ་

[040B] །སུ་དང་འགྲོགས་ཀྱང་དེ་ཉིད་དགའ་བའི། །རང་སྐྱིད་གཞན་སྐྱིད་བློ་བདེ་ལེགས་སོ། །ཨ་ཧོ་ཡེ་བློ་བདེ་རང་ལགས་སོ། ། ཞེས་པ་འདི་ཡང་ཤཱཀྱའི་དགེ་སློང་རིག་པ་འཛིན་པ་བློ་བཟང་བསྐལ་བཟང་རྒྱ་མཚོས་སྦྱར་བའོ།།     ༈    །།རྗེ་རྡོ་རྗེ་འཆང་
ཆེན་མི་ཡི་གཟུགས། །ཆོས་ཐེག་ཆེན་གདམས་པའི་བང་མཛོད་ཅན། །སྐྱབས་དཀོན་མཆོག་གསུམ་གྱི་ངོ་བོ་ཉིད། །བདག་སྙིང་གི་པད་མཚོར་དགྱེས་པར་བཞུགས། །དུས་དཀར་པོ་ཞེས་སུ་འབོད་པའི་ལོ། །དཔྱིད་ནག་པས་ཉ་པའི་ཚེས་བརྒྱད་ལ། །ཡིད་དོན་མེད་
སེམས་ཀྱི་འགྱུ་བ་དེ། །ཚུར་བཀུག་ཀྱང་མི་སྡོད་ལྷག་པར་སྐྱོ། །དགུང་དྲི་མ་མེད་པའི་ནམ་མཁའ་ལ། །ཡིད་གཉིས་སུ་མེད་པར་འདྲེས་ན་སྙམ། །ལང་ལིང་གི་ཆུ་འཛིན་གསར་པའི་དབུས། །ལུས་རེག་བྱ་ཡང་པོར་ལྡིང་ན་སྙམ། །བར་སྣང་གི་དྲི་བཞོན་ཇི་ལྟ་
བར། ༑གཞི་བག་ཏུ་མི་ཕེབས་འགྲོ་སྙིང་འདོད། །དུས་ཉི་མ་དམར་ཐག་མ་ཆང་གོང། །གནས་གཅོང་རོང་ལྟ་བུ་འདི་བཞག་ནས། །ཞིང་བདེ་ལ་ཡངས་པ་མེ་ཏོག་ཚལ། །ཡིད་བག་ཕེབས་དེ་འདྲར་སླེབ་ན་སྙམ། །འཕྲལ་སྤྱོད་ལམ་གཞན་ལ་ཡེངས་ན་
ཡང། །སྙིང་ཁོང་ནས་སྐྱོ་བའི་སྣང་བ་ཤར།།    ༈    །།སྟག་ཆུང་གི་བུང་བ་གཞོན་ནུ་མ། །ཁོང་མངར་དད་ཆེ་བ་མ་ལགས་ཏེ། །བཅུང་མདངས་ལྡན་པདྨའི་གེ་སར་ལ། །རོ་སྦྲང་རྩི་ལེན་པ་རང་གི་གཤིས། །ཡུལ་གནས་གསུམ་རྒྱུ་བའི་
མཁའ་འགྲོ་མ། །ཕྱོགས་ཉེ་དང་རིང་བ་སྤངས་མོད་ཀྱང། །དམ་ལྡན་གྱི་རྣལ་འབྱོར་ཚོགས་པ་ན། །བཅུད་བདེ་ཆེན་སྙིང་པོ་ལོས་ཀྱང་ལེན། །སྣང་བྱེད་ཀྱི་བདག་པོ་རྟ་བདུན་ཅན། །ཁོང་རང་མཐོང་ཆེ་བ་མ་ལགས་ཏེ། །འདི་སྐྱེ་འགྲོ་མི་ཡི་བསོད་ནམས་

[041A]༄༅། །ལས། །དགུང་མཐོན་པའི་དབྱིངས་སུ་ཤར་བ་ཡིན། །རང་བློ་གྲོས་གཙང་མར་ཐབས་ཤེས་ཀྱི། །རྒྱུད་ཡོན་ཏན་དཀྱིལ་འཁོར་རྒྱས་པ་ན། །རང་སྙེམས་པ་མེད་ཀྱང་ཁམས་གསུམ་ན། །ཁོང་འགྲོ་བ་ཀུན་གྱི་
གཙུག་ན་མཛེས། །དགུང་དཀར་གསལ་ཟླ་བ་འོད་འཛུམ་ཅན། །ཁོང་འགྱུར་ལྡོག་སྐྱེན་པ་མ་ལགས་ཏེ། །ཉིན་བྱེད་ཀྱི་འོད་དང་ཉེ་རིང་ལས། །དཀར་ནག་གི་ཆ་ཤས་གང་བྲི་སྣང། །སྐྱབས་རྒྱལ་བའི་འདུས་སྐུ་བླ་མ་ལ། །སྐྱོན་ཡོན་གྱི་འཕེལ་འགྲིབ་
མེད་ན་ཡང། །ལས་བཟང་ངན་སློབ་མའི་སྣང་བ་ལས། །གསང་གསུམ་གྱི་རོལ་པར་ཅི་ཡང་བརྫུ། །སྔོ་སངས་ཀྱི་མཛེས་རྒྱན་རྒྱུ་སྐར་ཚོ། །ཁོང་བང་རྩལ་འགྲན་པ་མ་ལགས་ཏེ། །ཁྱིམ་དུམ་བུ་བཅུ་གཉིས་རླུང་ཤུགས་ཀྱི། །འགྲོས་གཡས་
ཕྱོགས་རིམ་པར་ངལ་མེད་རྒྱུག་སྐྱབས་བླ་མ་ཡི་དམ་མཁའ་འགྲོ་རྣམས། །མོས་ལྡན་གྱི་ངོ་དགའ་མེད་ན་ཡང། །ལས་སྐལ་བཟང་ཅན་གྱི་མགོན་སྐྱབས་སུ། །ལར་གཡེལ་བ་མེད་པ་གཤེགས་པ་ཡིན། །མཐོ་སྤྲིན་དཀར་གཞོན་ནུ་ལང་མ་
ལིང། །ཁོང་ཡང་ཟོར་ཆེ་བ་མ་ལགས་ཏེ། །དྲོད་གཤེར་གྱི་རྟེན་འབྲེལ་ཚོགས་པ་ལས། །རླངས་གྱེན་དུ་འཕྱུར་བ་དུམ་བུར་ཆགས། །ལས་རྣམ་དཀར་ཕྱོགས་ལ་གང་བརྩོན་པ། །རང་ཆེ་བ་འདོད་པ་མེད་ན་ཡང། །རྒྱུ་བཟང་པོའི་རྟེན་ཅིང་འབྲེལ་
འབྱུང་གིས། །ཕལ་དོ་ཟླར་མི་ནུས་གོང་དུ་འཕགས། །སྟོན་ཕྱོགས་བྲལ་སྔོ་སངས་དྭངས་པའི་དབྱིངས། །ཁོང་བྱི་ངོར་རིམ་པ་མ་ལགས་ཏེ། །རྐྱེན་གློ་བུར་སྒྲིབ་གཡོགས་བྲལ་བ་ན། །གཡའ་དག་པའི་སྣང་བ་མིག་གི་རྒྱན། །ཆོས་ཐམས་ཅད་

[041B] །བློ་རྩོལ་བས་གསར་དུ་བཅོས་མིན་ཡང། །དོན་གཉུག་མའི་ངོ་བོ་ཤེས་པ་ན། །དམིགས་གཏད་སོ་གང་ཡང་རང་སར་ཞི། །མདངས་ཡི་གར་འོང་བའི་འཇའ་ཚོན་འདི། །ཁོང་མཆོར་སྒེག་ཆེ་བ་མ་ལགས་ཏེ། །རྐྱེན་ཚེ་
གང་སྣང་བའི་རྟེན་འབྲེལ་ལས། །ཐོལ་བྱུང་དུ་འོད་ལྔར་མ་འདྲེས་ཤར། །ཕྱི་སྣང་བ་སྣ་ཚོགས་བཀྲ་བ་འདི། །རང་ངོ་བོས་སྟོན་པ་མ་ཡིན་ཡང། །སེམས་འདུ་བྱེད་གཡོ་བའི་རྣམ་འཕྲུལ་ལས། །ཡུལ་བདེན་བདེན་འདྲ་བའི་རི་མོ་མཐོང།། །།
   ༈    །ཀུན་ཁྱབ་འདུ་མ་བྱས་པའི་ངོ་བོ་ལ། །གློ་བུར་མཚན་མར་སྣང་བའི་སྤྲོས་ལས་འདས། །བླ་མ་ཆོས་ཀྱི་སྐུ་ལ་གསོལ་བ་འདེབས། །བདེ་ཆེན་རྣམ་པ་མེད་ཀྱང་རྣམ་བཅས་ཀྱི། །གཟུགས་སྐུ་
དང་པོའི་མགོན་པོར་བཞེངས་པའི་ལྷ། །ཁ་སྦྱོར་བདུན་ལྡན་རིགས་རྣམས་ཀུན་གྱི་གཙོ། །བླ་མ་ལོངས་སྤྱོད་རྫོགས་སྐུར་གསོལ་བ་འདེབས། །འཕོ་འགྱུར་བྲལ་ཡང་སྣ་ཚོགས་གདུལ་བྱའི་ངོར། །ཡིད་བཞིན་ནོར་དང་དཔག་བསམ་ཤིང་བཞིན་དུ། །རོལ་བ་
ཅིར་ཡང་སྟོན་པའི་ཐུགས་རྗེ་ཅན། །བླ་མ་སྤྲུལ་པའི་སྐུ་ལ་གསོལ་བ་འདེབས། །སྔོན་བྱོན་རྒྱལ་བ་སུས་ཀྱང་མ་ཐུལ་བའི། །སྐལ་དམན་གདུལ་དཀའི་སྐྱེ་བོ་བདག་འདྲ་ལ། །སངས་རྒྱས་ལག་མཐིལ་སྩོལ་བའི་བཀའ་དྲིན་ཅན། །བླ་མ་ཀུན་འདུས་ཁྱོད་ལ་
གསོལ་བ་འདེབས། །ཡེ་ཤེས་རང་སྣང་རྡོ་རྗེའི་ཕོ་བྲང་དུ། །ཟག་མེད་སྒྱུ་མ་མཆོག་གི་ལོངས་སྤྱོད་ལ། །དབང་སྒྱུར་ཞི་དང་ཁྲོ་བོ་བགྲང་ཡས་ཀྱི། །ཡི་དམ་ཀུན་འདུས་ཁྱོད་ལ་གསོལ་བ་འདེབས། །མགོན་ཁྱོད་ཡིད་ལ་དྲན་པ་དེ་ཡི་མོད། །ཀུན་རྟོག་སྲིད་

[042A]༄༅། །པའི་འཁོར་ལོ་ཉེར་བཅད་ནས། །བདེ་ཆེན་དགའ་བའི་འགྲོས་ཀྱིས་ཚིམ་མཛད་པའི། །མཁའ་འགྲོ་ཀུན་འདུས་ཁྱོད་ལ་གསོལ་བ་འདེབས། །སྡིག་སེམས་འཁྲུལ་པར་འཕྱན་པའི་ཤེས་ངོན། །འཇིགས་
གཟུགས་གླགས་ལྟར་སྣང་བའི་བགེགས་རིགས་ཚོགས། །འཇོམས་མཛད་རྡོ་རྗེའི་གར་དགུའི་རོལ་བ་ཅན། །ཆོས་སྐྱོང་ཀུན་འདུས་ཁྱོད་ལ་གསོལ་བ་འདེབས། །བླ་མས་ཐུགས་རྗེ་འོད་སྟོང་སྤྲོས་པ་ན། །མ་རིག་སྨག་རུམ་སྟུག་པོ་རང་སར་ཞི། །ཤེས་བྱའི་
གནས་ལ་སྣང་བ་ཡངས་པོ་སྩོལ། །རྗེ་བཙུན་རྟ་བདུན་དབང་པོར་གསོལ་བ་འདེབས། །བླ་མས་ཕན་བདེའི་འོད་དཀར་འགྱེད་པ་ན། །མི་འདོད་ཡིད་ཀྱི་གདུང་བ་མོད་ལ་ཞི། །མངོན་དགའི་བདུད་རྩི་སྙིང་ལ་གཅིག་ཏུ་སྨན། །རྗེ་བཙུན་འོད་དཀར་བདག་པོར་
གསོལ་བ་འདེབས། །བླ་མ་སྤྱི་གཙུག་རྒྱན་དུ་བཀོད་པ་ན། །འདི་དང་ཕྱི་མའི་ལེགས་ཚོགས་མ་ལུས་པ། །འབད་མེད་ལག་ཏུ་སྩོལ་བའི་འདོད་པ་འཇོ། །རྗེ་བཙུན་ཡིད་བཞིན་ནོར་བུར་གསོལ་བ་འདེབས། །བླ་མས་དམ་ཆོས་གྲུ་ཆར་འབེབས་པ་ན། །སེམས་
ཀྱི་གཞི་ལ་ཉོན་མོངས་ཚ་གདུང་འཕྲོག་མངོན་རྟོགས་རྩི་སྨན་གསར་བ་དཔལ་དུ་བསྐྱེད། །རྗེ་བཙུན་ལྷ་ཡི་དབང་པོར་གསོལ་བ་འདེབས། །བླ་མས་ལུས་ཅན་ཟུག་རྡུ་སེལ་བ་ན། །ཐབས་མཁས་སྣ་ཚོགས་འཕྲུལ་གྱི་སྨན་སྦྱར་ནས། །དུག་གསུམ་ནད་
ཀྱི་ས་བོན་རྩད་ནས་འབྱིན། །རྗེ་བཙུན་སྨན་པའི་རྒྱལ་པོར་གསོལ་བ་འདེབས། །བླ་མས་འགྲོ་བའི་དཔུང་གཉེན་མཛད་པ་ན། །མཁྱེན་རབ་རལ་གྲི་རྣོན་པོ་གདེངས་ཙམ་གྱིས། །འཕུང་བྱེད་བདག་འཛིན་མགོ་བོ་དྲུང་ནས་གཅོད། །རྗེ་བཙུན་དཔའ་བོ་ཆེན་

[042B] །གང་གི་བློ་གྲོས་ཡེ་ཤེས་ལྔ་ཡི་མདངས། །ཀུན་བཟང་ཆོས་ཀྱི་དབྱིངས་སུ་རོ་གཅིག་ལས། །མཁའ་ཁྱབ་སྣང་བ་མཆོག་སྦྱིན་རྡོ་རྗེ་ཅན། །རྣམ་འདྲེན་བསྐལ་བཟང་རྒྱ་མཚོར་གསོལ་བ་འདེབས། །ཕྱོགས་བཅུ་དུས་གསུམ་གང་དུ་
བཙལ་ན་ཡང། །ཁྱོད་ལས་ལྷག་པའི་མགོན་སྐྱབས་མ་མཆིས་པས། །འདི་དང་ཕྱི་མའི་གནས་སྐབས་ཐམས་ཅད་ཀྱི། །རེ་ལྟོས་ཞུའོ་བླ་མས་ཐུགས་རྗེས་གཟིགས། །ཤིན་ཏུ་རྙེད་དཀའི་དལ་འབྱོར་ཐོབ་ལགས་ཀྱང། །མི་ཚེ་ཕལ་ཆེར་དོན་མེད་བྱ་བས་
འདས། །སྙིང་ནས་ཆོས་བཞིན་སྤྱད་པ་མི་གདའོ། །སྟོང་ལོག་ཅན་ལ་བླ་མས་ཐུགས་རྗེས་གཟིགས། །རྒན་གཞོན་མེད་པ་འཆི་བ་མཐོང་ལགས་ཀྱང། །རང་ལ་འཆི་བ་ཡོང་སྙམ་མ་དྲན་པས། །འཆི་ཁར་གདེངས་ཚད་ཐོབ་པ་མི་གདའོ། །རྟག་འཛིན་མཁན་
ལ་བླ་མས་ཐུགས་རྗེས་གཟིགས། །ངན་སོང་སྡུག་བསྔལ་གསུངས་བ་གོ་ལགས་ཀྱང། །སྙིང་ནས་ཡིད་ཆེས་དྲག་པོ་མ་སྐྱེས་པས། །རབ་འབར་དམྱལ་བའི་མེ་ནང་ལྷུང་ལ་ཉེ། །སྡིག་ཅན་བདག་ལ་བླ་མས་ཐུགས་རྗེས་གཟིགས། །སྡུག་བསྔལ་ཕྲ་མོ་ཙམ་
ཡང་མི་འདོད་ཀྱང། །སྒོ་གསུམ་མི་དགེའི་ལས་ལ་རྟག་སྤྱོད་པས། །སྡུག་བསྔལ་ཡོད་དགུ་ཐོག་ཏུ་བབ་ཉེན་གདའོ། །གཉིས་འཕུང་བདག་ལ་བླ་མས་ཐུགས་རྗེས་གཟིགས། །བདེ་ལ་ཆོག་ཤེས་མེད་པར་སྤྱོད་འདོད་ཀྱང། །བླང་དོར་ཕལ་ཆེར་ཕྱིན་ཅི་
ལོག་ཏུ་ཞུགས། །དགེ་བའི་གདེངས་ཚད་ཆ་ཙམ་མི་གདའོ། །སྐལ་ཆད་བདག་ལ་བླ་མས་ཐུགས་རྗེས་གཟིགས། །སླུ་མེད་སྐྱབས་ཀྱི་དམ་པ་གྲངས་མེད་ཀྱང། །ཡིད་ཆེས་བློ་ལྟོས་འཆའ་བ་མ་ནུས་པས། །འཇིགས་པའི་གནས་སུ་སྐྱེལ་མས་བོར་ཉེན་

[043A]༄༅། །གདའོ། །མགོན་མེད་བདག་ལ་བླ་མས་ཐུགས་རྗེས་གཟིགས། །གཟི་བརྗིད་ལང་ཚོ་ལྡན་པའི་ལུས་ཐོབ་ཀྱང། །གཡར་བའི་གནས་དང་འགྲོན་པོ་གྱེས་པ་བཞིན། །ཡུང་ཙམ་ཞིག་ནས་ལུས་སེམས་འབྲལ་བ་
གདའོ། །གཏད་མེད་འཁྱམས་ལ་བླ་མ་ཐུགས་རྗེས་གཟིགས། །འཛམ་གླིང་ཁྱབ་པའི་མཁོ་དགུའི་གཏེར་རྙེད་ཀྱང། །སྦྲང་མས་བསགས་པའི་སྦྲང་རྩི་ཇི་བཞིན་དུ། །གཞན་གྱི་ལོངས་སྤྱོད་ཕྱིར་དུ་བསགས་པ་གདའོ། །འོད་མེད་བདག་ལ་བླ་མས་ཐུགས་རྗེས་
གཟིགས། །གཉེན་བཤེས་རྩ་ལག་རྒྱས་པས་མཐའ་བསྐོར་ཡང། །རྐྱེན་སྣང་ཕྲ་མོས་དགྲ་ཡི་དང་མར་འགྲོ། །འདི་ཕྱི་གཉེས་ཀ་འཕུང་ལ་སྦྱོར་ཉག་གདའོ། །ཁས་ཉེན་བདག་ལ་བླ་མས་ཐུགས་རྗེས་གཟིགས། །སྣོད་བཅུད་སྲིད་པའི་ཕུན་ཚོགས་
ཅི་འབྱོར་ཡང། །སྡུག་བསྔལ་ཕུང་པོར་སྤུངས་པས་རྡོས་སུ་ཆེ། །ནམ་ཡང་བདེ་བའི་གོ་སྐབས་མི་དགའོ། །ཉམ་ཐག་བདག་ལ་བླ་མས་ཐུགས་རྗེས་གཟིགས། །སྒོ་གསུམ་དམ་པའི་ཆོས་ལ་འབང་སྙམ་ཡང། །སྟོབས་ལྡན་ཉོན་མོངས་དགྲ་བོས་རྒྱུན་དུ་
གཙེས། །ཅི་བྱས་འཁོར་བའི་རྒྱུ་ལས་མི་གདའོ། །ཆོས་མེད་བདག་ལ་བླ་མས་ཐུགས་རྗེས་གཟིགས། །ཟབ་རྒྱས་ཆོས་ལ་ཐོས་བསམ་བགྱིས་ན་ཡང། །ཕྱིར་བལྟས་སེམས་ཀྱི་ཐོག་ཏུ་མ་འཁེལ་བས། །ཉམས་ལེན་སྣ་གཅིག་བསྒྲུབས་པ་མི་གདའོ། །
དྲེང་པོ་བདག་ལ་བླ་མས་ཐུགས་རྗེས་གཟིགས། །སྡོམ་པ་གསུམ་གྱི་ཁས་ལེན་གྲངས་མང་ཡང། །ནམ་ཡང་བསྲུང་སེམས་མེད་པའི་བག་ཡངས་པ། །ཡོན་ཏན་ཀུན་གྱི་གཞི་རྩ་སྟོར་ནས་གདའོ། །ཟོག་པོ་བདག་ལ་བླ་མས་ཐུགས་རྗེས་གཟིགས། །

[043B] །གཞན་ལ་ཅི་གནོད་བྱེད་པའི་སྙིང་ཁམ་ཅན། །ཁས་བླངས་ཉམས་ལེན་འགལ་ནས་མི་གདའོ། །རང་འདོད་ཅན་ལ་བླ་མས་ཐུགས་རྗེས་གཟིགས། །རྫོགས་པའི་བྱང་ཆུབ་བསྒྲུབ་པ་དམ་བཅས་ཀྱང། །རྒྱལ་
སྲས་སྤྱོད་པ་ཆ་ཙམ་མ་བླབས་པས། །ས་ལམ་ནམ་ཡང་བགྲོད་དུས་མི་གདའོ། །སྙོམ་ལས་མཁན་ལ་བླ་མས་ཐུགས་རྗེས་གཟིགས། །གདོད་ནས་རང་བཞིན་ཅི་ཡང་མ་གྲུབ་ཀྱང། །དངོས་འཛིན་འཁྲུལ་པའི་བློ་ཡི་ཡུལ་ལ་འཐས། །སྲིད་པའི་
རྩ་བ་ཆོད་པ་མི་གདའོ། །འཁྲུལ་སྣང་ཅན་ལ་བླ་མས་ཐུགས་རྗེས་གཟིགས། །རྣམ་དག་དབང་གིས་བདག་རྒྱུད་སྨིན་བྱས་ཀྱང། །དམ་ཚིག་སྔོ་བགྲང་ཙམ་ཡང་མ་ནུས་པས། །ལྷ་དང་བླ་མ་བསླུས་ནས་མི་གདའོ། །ཉམས་ཆག་ཅན་ལ་བླ་མས་ཐུགས་རྗེས་གཟིགས། །
གང་སྣང་དག་པའི་འཁོར་ལོར་སྒྱུར་དགོས་ཀྱང། །རྣམ་གཡེང་འཁྲུལ་པའི་བག་ཆགས་སྟོབས་ཆེས་པས། །མ་དག་སྣང་ཞེན་ཆོད་དུས་མི་གདའོ། །འདྲེས་ཁྱེར་བདག་ལ་བླ་མས་ཐུགས་རྗེས་གཟིགས། །སྐུ་གསུམ་སྒྲུབ་བཞི་རང་ལ་ཡོང་གྱུར་ཀྱང། །ངོ་སྤྲོད་གདམས་
ངག་ཚུལ་བཞིན་མ་སྒོམས་པས། །སངས་རྒྱས་འབྲས་བུའི་རེ་ཐག་ཆད་ཉེན་གདའོ། །སྐལ་ཆད་བདག་ལ་བླ་མས་ཐུགས་རྗེས་གཟིགས། །བདག་གིས་སྔོན་ཆད་བགྱིས་པའི་སྤྱོད་ཚུལ་རྣམས། །ཆོས་བརྒྱད་མི་གཙང་དྲི་ཡིས་སྤགས་ལགས་པས། །ངོན་གཉིས་གང་
ཡང་འགྲུབ་པ་མི་གདའོ། །བསམ་རླག་བདག་ལ་བླ་མས་ཐུགས་རྗེས་གཟིགས། །བདག་གིས་ཇི་ལྟར་འབད་ཀྱང་ཀུན་མཁྱེན་གྱི། །གོ་འཕང་ལྟ་ཞོག་ཕྱི་མར་ངན་སོང་གི་སྐྱེ་སྒོ་ཙམ་ཡང་གཅོད་པ་མི་ནུས་ན། །མགོན་སྐྱབས་དཔུང་གཉེན་མཛོད་ཅིག་བླ་མ་མཁྱེན།།

[044A]༄༅། །ལས་དང་ཐོན་མོངས་དགྲ་འདི་དབང་བཙན་པས། །རིགས་དྲུག་མཐོ་དམན་གང་དུ་གཏོང་ན་ཡང། །མགོན་ཁྱོད་གསང་བ་གསུམ་གྱི་བཀོད་པ་ཡིས། །ནམ་ཡང་འབྲལ་མེད་སྐྱོབས་ཤིག་བླ་མ་མཁྱེན། །འཁོས་མེད་རྒྱ་
མཚོར་ལྷུང་བའི་མི་བཞིན་དུ། །བརྒལ་དཀའ་སྲིད་པའི་སྡུག་བསྔལ་ཆེན་པོ་འདི། །མ་སྤངས་དེ་སྲིད་མགོན་དང་སྐྱབས་ཞུ་ན། །རེ་ས་བསླུ་བར་མ་མཛད་བླ་མ་མཁྱེན།།    ༈    །།འོག་མིན་ཞིང་ན་བཞུགས་པའི་ལྔ་ལྡན་གྱི་མགོན་པོ། །མ་རིག་
མུན་པ་སེལ་བའི་སྣང་བྱེད་དུ་ཤར་བ། །འཇམ་དཔལ་རྡོ་རྗེའི་ངོ་བོ་དྲིན་ཅན་གྱི་བླ་མ། །སྙིང་དབུས་པདྨ་འཛུམ་པའི་གེ་སར་ལ་བཞུགས་ཤིག་ཆོས་མེད་ཆོས་པར་རློམ་པའི་བཟང་རྫུ་མཁན་བདག་གི་ལས་ངན་འཁྲུལ་ངོར་ཤར་བའི་སྣང་ཚུལ་ལ་བལྟས་ན། །
ཐམས་ཅད་སྡུག་བསྔལ་བསྐྱེད་པའི་སྔོན་པ་རུ་འདུག་པས། །སེམས་ཡིད་གཏིང་ནས་སྐྱོ་བའི་སྣང་གླུ་འདི་ཐལ་ལོ། །སྔོན་བསགས་དགེ་བས་འཕངས་པའི་མི་ལུས་ཀྱི་གཟུགས་བརྙན། །སེམས་ལ་གང་བྱུང་ཆོག་པའི་བདེ་དུས་རང་མེད་པར། །རེ་དོགས་ལུ་གུ་
རྒྱུད་ཀྱི་ལྕགས་སྒྲོག་གིས་བཅིངས་ནས། །རང་ཉིད་རང་གིས་མནར་བའི་སྣང་ཚུལ་འདི་སྐྱོ་བ། །ཤ་ཁྲག་ལང་ཚོ་རྒྱས་པའི་གཞོན་ནུ་ཡི་གཟུགས་ཕུང། །ལོ་ཟླ་ཟ་མ་རེ་ལ་མཐུ་སྟོབས་རྣམས་བྲི་ནས། །ལུས་སེམས་གང་ལ་བལྟས་ཀྱང་ཇི་རྒུད་དུ་འདུག་པས་
གསོན་བཞིན་མི་ལུས་བརྗེས་པའི་སྣང་ཚུལ་འདི་སྐྱོ་བ། །ཚ་གྲང་འབྱུང་བ་མང་བོའི་མི་རྒོད་དང་གཅན་གཟན། །བདག་མེད་ཕུང་པོ་སྣ་ལྔའི་ལུང་སྟོང་དུ་ཚོགས་ནས། །སྲོག་ལ་ཧབ་ཤ་འགྱེད་པའི་གཅོང་ཅན་དུ་འདུག་པས། །ཚེ་སྲོག་ཆུ་བུར་ལྟ་བུའི་སྣང་ཚུལ་

[044B] །སྐྱེས་ནས་སྐད་ཅིག་ཙམ་ཞིག་སྡོད་དབང་ཡང་མེད་པར། །འཆི་བདག་གཤིན་རྗེའི་དྲུང་དུ་བང་རྩལ་གྱིས་བརྒྱུག་པས། །གསོན་པོ་ཟེར་ཡང་འཆི་བའི་ལམ་ཆེན་ལ་ཆས་འདུག་ཉེས་ཅན་གསོང་སར་ཁྲིད་པའི་སྣང་ཚུལ་འདི་སྐྱོ་བ། །སྔོན་ཆད་རིགས་
དྲུག་གནས་སུ་ཐོག་མེད་ནས་འཁམས་ཀྱང། །རང་གཞན་ཕན་པའི་དོན་པོ་ཏིལ་འབྲུ་ཙམ་མ་རྙེད། །སྡུག་བསྔལ་ཡོད་དགུ་མྱོང་ཡང་སུན་དུས་ནི་མི་འདུག་གཉིས་འཕུང་དོན་གྱིས་སྨྱོ་བའི་སྣང་ཚུལ་འདི་སྐྱོ་བ། །རིགས་དྲུག་མཐོ་དམན་ཀུན་གྱི་འཇིག་རྟེན་དུ་
འཁྱམས་ནས། །སྐད་ཅིག་གནས་སུ་གཡར་བའི་ས་ཆ་དང་ཁང་ཁྱིམ། །བདག་ཏུ་བཟུང་ཡང་འབྲེལ་བ་ཡུད་ཙམ་དུ་འདུག་པས། །འགྲོན་པོ་གཡར་ཁང་ཞན་པའི་སྣང་ཚུལ་འདི་སྐྱོ་བ། །སྔོན་ཆད་སྟོང་གསུམ་གང་བའི་ཡིད་བཞིན་གྱི་ནོར་བུ། །རྙེད་ཀྱང་ཆོག་ཤེས་
མེད་པར་ཕྲན་ཚོགས་ཀྱི་ཟས་ནོར། །སེར་སྣས་བསགས་ཀྱང་གཞན་གྱི་ལོངས་སྤྱོད་དུ་འདུག་པས། །ཁྱི་རྒན་གཞན་ནོར་བསྲུང་བའི་སྣང་ཚུལ་འདི་སྐྱོ་བ།། ཁ་དྲག་ལོངས་སྤྱོད་འཛོམ་དུས་གཉེན་གྲོགས་སུ་འདུས་ནས། །སྡུག་བསྔལ་སྣོན་པ་འདེབས་ཀྱང་ཆུང་དུ་
ཡི་རྐྱེན་སྣས། །ཞེ་སྡང་འཁྲུག་པའི་འཁོར་གཡོག་དགྲ་པོ་རུ་འདུག་པ། །ཕན་བཏགས་དྲིན་གཟོ་མེད་པའི་སྣང་ཚུལ་འདི་སྐྱོ་བ། །འཁོར་དང་སློབ་མར་བརྫུ་བའི་སྤྱོད་ལམ་དེ་མཛེས་ཀྱང། །ཅི་བྱས་སྐྱོན་དུ་རྟོག་པའི་དམུ་རྒོང་དང་འགྲོགས་པས། །རང་གཞན་
གཉིས་ཀའི་དགེ་རྩའི་ཕྱགས་ཤིང་དུ་འདུག་པ། །བཙོན་སྲུང་དགྲ་ཡིས་བསྐོར་བའི་སྣང་ཚུལ་འདི་སྐྱོ་བ། །རྣམ་གྲངས་མང་བོའི་ཕན་གྱིས་ཉིན་མཚན་དུ་བསྐྱངས་ཀྱང། །སྡིག་སྡུག་གཏམ་ངན་བྱུར་སྣ་ཡོད་དགུ་ཀུན་འདྲེན་པའི། །ཟག་བཅས་ཕུང་པོའི་རྡོས་

[045A]༄༅། །འདི་དགྲ་བོ་རུ་འདུག་པ། །གནོད་བྱེད་སྐྱབས་སུ་བསྟེན་པའི་སྣང་ཚུལ་འདི་སྐྱོ་བ། །དབང་ཡིད་ཤེས་པའི་འགྱུ་བ་རླུང་དམར་ལྟར་འཁྲུགས་པའི། །ཡུལ་ངན་བུ་ག་ཀུན་ལ་དབང་མེད་དུ་ཤོར་ནས། །སྐད་ཅིག་འཁོས་སུ་
མི་ཕེབས་སྨྱོན་པ་རུ་འདུག་པ། །ཉོན་མོངས་གཞན་དབང་སོང་བའི་སྣང་ཚུལ་འདི་སྐྱོ་བ། །མནོག་ཆུང་ཚེ་འདིའི་ཕུན་ཚོགས་ཟར་ཟིར་དུ་འདུས་ཚེ། །ཇི་ཙམ་ཆེ་བ་དེ་ཙམ་གཞན་ཡིད་ལ་ཟུག་ནས། །གནོད་པ་ཆར་ལྟར་འབད་པའི་གཡབ་མོ་རུ་འདུག་པ། །
ཁེ་ལས་གྱོང་རྒུད་ཆེ་བའི་སྣང་ཚུལ་འདི་སྐྱོ་བ། །གཞན་ལ་ཤ་ཁྲག་ལྟར་ཕངས་ཟས་ནོར་གྱི་དཀོར་རྫས། །རང་ལ་གདེངས་མེད་བཞིན་དུ་མི་ངོམས་པར་སྤྱད་པས། །ལེགས་བའི་ཆ་ཀུན་འགྲིབ་པའི་བདུད་དངོས་སུ་འདུག་པ། །དུག་ལ་སྨན་དུ་ཞེན་
པའི་སྣང་ཚུལ་འདི་སྐྱོ་བ། །གནས་མ་ལ་ལྕགས་སྲེག་ས་གཞིར་རབ་འབར་གྱི་མེ་ལྕེས། །ཕྱི་ནང་ཏལ་མར་བསྲེག་ཅིང་དམྱལ་སྲུང་གིས་མཐའ་བསྐོར། །ལུས་སེམས་སྡུག་ཐག་གཅོད་པའི་སྒྲུབ་ཐབས་སུ་འདུག་པ། །དམྱལ་བའི་བུང་ཤིང་འགྱུར་བའི་
སྣང་ཚུལ་འདི་སྐྱོ་བ། །ལོ་གྲངས་བརྒྱ་སྟོང་བཙལ་ཀྱང་ཆུ་ཐིགས་ཙམ་མ་རྙེད། །ཡིད་མཐུན་གནས་དང་གྲོགས་པོས་ནམ་དུ་ཡང་མི་ཕན། །ཉིན་མཚན་ཐམས་ཅད་སྡུག་གི་འཁོར་ལོ་རུ་འདུག་པ། །གང་སྣང་དགྲ་རུ་ལངས་པའི་སྣང་ཚུལ་འདི་སྐྱོ་བ། །
དུང་འགྲོའི་ལུས་སུ་གྱུར་བའི་ཁ་དོག་དང་དབྱིབས་ལ། །མི་སྡུག་ཕུང་པོ་ཚོགས་པའི་བཀོལ་སྤྱོད་ཀྱིས་མནར་བ། །སེམས་རིག་བླང་དོར་གནས་ལ་བེམ་པོ་རུ་འདུག་པ། །ཐར་པའི་རེ་ཐག་བྲལ་བའི་སྣང་ཚུལ་འདི་སྐྱོ་བ། །ལྷ་མིན་གནས་ན་གཞན་འབྱོར་

[045B] །ཕྲག་དོག་མེ་ལྕེ་འབར་བ་དོན་སྙིང་ལ་འཁྱུད་ཅིང། །མཐོ་དམན་ཙམ་ལས་དམྱལ་བ་ཡང་སོས་སུ་འདུག་པ། །དགོས་མེད་རང་སྲོག་གཅོད་པའི་སྣང་ཚུལ་འདི་སྐྱོ་བ། །སྟེང་ཕྱོགས་ལྷ་ཡི་གནས་ན་འདོད་དགུ་རུ་འཛོམ་ཡང། །སྤྱད་
ཀྱང་ངོམས་དུས་མེད་པར་ཇེ་ཞེན་དུ་ཐལ་བས། །འཆི་དུས་སྙིང་ལ་ཟུག་རྡུ་དམྱལ་བ་རུ་འདུག་པ། །བྱིས་པ་རྩེད་མོར་ཞེན་པའི་སྣང་ཚུལ་འདི་སྐྱོ་བ། །ཏིང་འཛིན་མཐུ་ལས་བྱུང་བའི་བསམ་གཏན་དང་གཟུགས་མེད། །རེ་ཞིག་སྐྱིད་སྐྱིད་འདྲ་ཡང་ལས་ཉོན་
གྱིས་ཁྲིད་ནས། །སླར་ཡང་གང་སྡུགས་རུ་འགྲོ་དགོས་རང་འདུག་པ། །ཕྱི་བསྒོམ་ཆེན་ལྟ་བུའི་སྣང་ཚུལ་འདི་སྐྱོ་བ། །སངས་རྒྱས་བསྟན་པའི་ཉི་མ་ནུབ་རིའི་རྩེར་ཕྱོགས་པས། །ཆོས་གཟུགས་ཕལ་ཆེར་ཆོས་དང་རྒྱབ་འགལ་དུ་སོང་ནས། །ལག་ལེན་
ཅི་བྱས་ཚེ་འདིའི་ཕྱིད་ཐབས་སུ་འདུག་པ། །བསྟན་པའི་གཟུགས་བརྙན་ཙམ་གྱི་སྣང་ཚུལ་འདི་སྐྱོ་བ། །རང་ལ་གོ་མྱོང་མེད་པའི་ཚིག་སྐམ་གྱི་བཤད་པ། །སློབ་མ་དད་བརྩོན་མེད་པའི་རྣ་དྲུང་དུ་བསྐྱལ་བཞིན། །ཐུར་བརྒྱ་འབབ་པ་བྲོ་པའི་ཆོས་བཤད་
དུ་འདུག་པ། །དཔོན་སློབ་གཅིག་མགོ་གཅིག་གཡོགས་ཀྱི་སྣང་ཚུལ་འདི་སྐྱོ་བ། །སྤྱི་སྙོམ་རྒྱལ་པོའི་ཁྲིམས་ཀྱང་ཁ་དྲག་ཕྱོགས་ཡོ་ཞིང། །འབངས་རྣམས་རང་གི་ནོར་རྫས་སྤྱོང་དབང་ཀྱང་མ་རྙེད། །ཆེ་སའི་དབང་ཐང་དེ་ཡོང་འབོག་ཁྲེས་སུ་འདུག་
པ། །དཔོན་གཡོག་གཅིག་ལས་གཅིག་སྡུག་སྣང་ཚུལ་འདི་སྐྱོ་བ། །སྔོན་ཚེ་གཞན་གནོད་ཆེས་པའི་འབྲས་བུ་རྣམས་བདོ་བས། །རྐྱེན་ངན་གནོད་པ་སྣ་ཚོགས་བུ་ཡུག་ལྟར་འཚུབས་ནས། །ནག་ཕྱོགས་ལྷ་འདྲེ་མི་གསུམ་རུབ་ས་རུ་འདུག་པ། །ཁས་

[046A]༄༅། །ཞན་རྒྱ་བ་ཆད་བདག་གི་སྣང་ཚུལ་འདི་སྐྱོ་བ། །ཁམས་གསུམ་འཁོར་བ་ཞེས་གྲགས་ལྕགས་སྲེག་གི་ཁང་པ། །ཕྱོགས་བཅུ་གང་དུ་ཕྱིན་ཀྱང་སྡུག་བསྔལ་གྱིས་བསྲེག་པའི། །སྙིང་ལ་གཟན་ཀྱང་རང་གི་སྣང་ཚུལ་
དུ་འདུག་པ། །གནས་ངན་འདི་འདྲར་འཁྱམས་པའི་སྣང་ཚུལ་འདི་སྐྱོ་བ། །མཐོ་དམན་སྐྱ་བཙུན་ཕོ་མོ་སུ་འདྲ་ལ་བལྟས་ཀྱང། །ཆ་ལུགས་རྣམ་འགྱུར་ཕོ་སྒྲོབ་ཆེ་ཆུང་ཙམ་མ་གཏོགས། །སྡུག་གིས་མི་ཚེ་བསྐྱལ་བ་མཉམ་མཉམ་དུ་འདུག་པས། །སྐལ་མཉམ་
གྲོགས་མཆེད་རྣམས་ཀྱི་སྣང་ཚུལ་འདི་སྐྱོ་བ། །སེམས་ལ་བརྟན་པ་མ་ཐོབ་ཐོག་མེད་ནས་གོམས་པས། །སྡིག་སེམས་མཉམ་པ་ཉིད་ལས་ཇི་ཙམ་ཞིག་འབད་ཀྱང། །རྣམ་དཀར་ཆོས་ཀྱི་སྣང་བ་སྲིད་མཐའ་རུ་འདུག་པ། །ཆ་ལུགས་སྤྱོད་པ་འགལ་བའི་སྣང་
ཚུལ་འདི་སྐྱོ་བ། །ལུས་ངན་དགེ་བའི་ཕྱོགས་ལ་འབད་པ་འདྲ་སྟོན་ཀྱང། །ཆོས་བརྒྱད་འགོང་པོ་ཞུགས་པའི་འཆམས་སྟོབས་དང་འདྲེས་ནས། །རྣམ་དཀར་ཟེར་ཡང་འཁོར་བའི་སྒྲུབ་ཐབས་སུ་འདུག་པ། །ཅི་བྱས་སྐྱོན་དུ་འགྲོ་བའི་སྣང་ཚུལ་འདི་སྐྱོ་བ། །
གང་ལ་བལྟས་ཀྱང་སྙིང་ཁུང་ཆུ་བཞིན་དུ་གྲང་བའི། །སྡུག་བསྔལ་འདི་ཀུན་སྔོན་བསགས་ལས་ངན་གྱི་འབྲས་བུ། །ལེ་ལན་ཐམས་ཅད་རང་ཉིད་གཅིག་བུ་རུ་འདུག་པ། །དོན་མེད་གཞན་ལ་འཁང་བའི་སྣང་ཚུལ་འདི་སྐྱོ་བ། །སྡུག་བསྔལ་ཕུང་པོ་འདི་ལས་
ཐར་ཐབས་ཤིག་ཡོད་ན། །སྐད་ཅིག་སྔ་ཕྱི་ལ་ཡང་བལྟོས་ཚོད་དུ་འདུག་ཀྱང། །ད་དུང་སུན་དུས་མེད་པའི་གླེན་པ་རུ་འདུག་པ། །ཤེས་བཞིན་དྲུག་ལ་འགམ་པའི་སྣང་ཚུལ་འདི་སྐྱོ་བ། །བག་མེད་ལང་ལ་ཤོར་བའི་དུད་འགྲོ་ཡི་ཕྲུག་གུ། །གཉེན་པོའི་

[046B] །སྡུག་བསྔལ་རྒྱ་མཚོའི་ཀློང་དུ་ཇེ་ནུབ་ཏུ་འདུག་པ། །ནམ་ཡང་ཐར་དུས་མེད་པའི་སྣང་ཚུལ་འདི་སྐྱོ་བ། །ནག་ཕྱོགས་རླུང་གིས་བསྐྱོད་པའི་མ་རབས་ཀྱི་སྤྱོད་ཚུལ། །ས་ཚུགས་རི་ལྟར་མཐོ་བའི་ལས་ངན་གྱི་ཤུགས་
ལ། །འགྲོ་ཀུན་དབང་མེད་འཁོར་འདི་དུས་མཐའ་རུ་འདུག་པ། །དཀར་མིན་འབྲས་བུ་བདོ་བའི་སྣང་ཚུལ་འདི་སྐྱོ་བ། །རང་གི་བདེ་སྐྱིད་གང་ཡང་རྩ་བཞིན་དུ་དོར་ནས། །དུས་ཀུན་མཐའ་དབུས་འགྲོ་ལ་ཕན་བདེ་ཡི་ལམ་བཟང། །སྟོན་མཛད་དམ་པ་རྣམས་ལ་
འདྲེ་བཞིན་དུ་མཐོང་བ། །དྲིན་ཅན་ཁྱུང་དཀར་མཛོ་ཕོའི་སྣང་ཚུལ་འདི་སྐྱོ་བ། །སེམས་དང་དམ་ཆོས་འདྲེས་པའི་ཡོན་ཏན་གྱིས་དབུལ་ཡང། །གཞན་ལ་ཐར་ལམ་སྟོན་པའི་འགྲོ་དོན་གྱི་གཟུགས་བརྙན། །རང་གཞན་གཉིས་ཀ་ངལ་བའི་རྒྱུ་ཙམ་དུ་འདུག་པ། །
རང་མགོ་རང་གིས་གཡོགས་པའི་སྣང་ཚུལ་འདི་སྐྱོ་བ། །ཆེས་ཆེར་སྙིགས་མ་ལྔ་བདོའི་དུས་ཚོད་དུ་སོང་བས། །གང་དུ་བལྟས་ཀྱང་གཡོ་སྒྱུ་ཟོལ་ཟོག་གི་སྦྱོར་བ། །ལོ་དང་ཟླ་བ་རེར་ཡང་ཇེ་ཐུ་རུ་འདུག་པ། །ཚེ་ལོ་བཅུ་བར་ཉེ་བའི་སྣང་ཚུལ་འདི་སྐྱོ་བ། །
དྲན་པས་གདུང་བ་ཀུན་སེལ་བླ་མ་ཡི་དཀོན་མཆོག་ལས་ངན་འཐིབས་པོར་སྤྱོད་པའི་སྣང་ཚུལ་འདི་གཟིགས་ལ། །རིང་ནས་འགྲོ་བའི་དོན་དུ་ཐུགས་བསྐྱེད་ཀྱི་དགོངས་པ། །བདག་གི་མགོན་དང་སྐྱབས་ཕྱིར་མ་གཡེལ་བར་མཛོད་ཅིག་རང་ཉམས་ལུས་
སེམས་གདུང་བ་དཔེ་ཟླ་རུ་བྱས་ནས། །འཁོར་བ་སྡུག་བསྔལ་རྒྱ་མཚོ་རྦ་རླབས་སུ་འཁྲུག་པ། །ནམ་ཡང་བདེ་བ་མེད་པའི་སྐྱོན་མཚང་རྣམས་རིག་ནས། །སྐྱོ་ཤས་ངེས་འབྱུང་བློ་དང་འབྲལ་མེད་དུ་ཤོག་ཅིག་གནོད་སེམས་འཁྲུག་པ་སྤངས་པའི་

[047A]༄༅། །བཟོད་སེམས་ཀྱི་དཀའ་ཐུབ། །འདི་ཕྱིར་ཕན་བདེ་ཀུན་གྱི་འབྱུང་གནས་སུ་མཐོང་ནས། །རྟག་ཏུ་བཟོད་པ་སྟེར་བའི་གནོད་བྱེད་ཀྱི་དགྲ་ལ། །ཕ་མ་ལས་ཀྱང་དྲིན་ཆེར་མཐོང་བ་རུ་གྱུར་ཅིག། །བགེགས་རིགས་སྟོང་
ཕྲག་བརྒྱད་ཅུའི་དམག་དཔུང་གིས་བསྐོར་ཡང། །དགེ་བའི་ཕྱོགས་ལ་བསྐུལ་བའི་སློབ་དཔོན་དུ་གོ་ནས། །སླུ་མེད་བླ་མ་ལྷ་སྲུང་ལྷག་པར་དུ་དྲན་ཞིང། །རྣམ་དཀར་ལས་ལ་ཆེས་ཆེར་བརྩོན་ནུས་སུ་གྱུར་ཅིག་ནད་དང་སེམས་ཀྱི་གདུང་བས་ཆེ་ཐང་དུ་
གཙེས་ཀྱང། །སྔོན་གྱི་ལས་ངན་བསགས་པའི་རྣམ་སྨིན་གྱི་ཆ་ཤས། །སྦྱོད་བྱེད་ཟབ་མོའི་གནད་ཀྱི་ཉམས་ལེན་དུ་གོ་ནས། །གཡོ་མེད་སེམས་ལ་དགའ་བ་དེས་ཁྱབ་པར་གྱུར་ཅིག་མདོར་ན་ལུས་སེམས་གང་ལ་གནོད་བྱེད་ཅི་བྱུང་ཡང། །རང་
མཉམ་ཉམ་ཐག་འགྲོ་བའི་ངང་ཚུལ་རྣམས་ཤེས་ནས། །སྙིང་རྗེས་འགྲོ་དྲུག་སྡུག་བསྔལ་རང་ཐོག་ཏུ་བླངས་ཏེ། །རྐྱེན་ངན་བྱང་ཆུབ་སྒྲུབ་པའི་ལམ་བཟང་དུ་གྱུར་ཅིག་ཚུར་བལྟས་ལུས་སེམས་གང་ཡང་གནོད་བྱ་རུ་མ་གྲུབ། །ཕར་བལྟས་གནོད་བྱེད་
དེ་ཡང་ཐག་ཁྲ་ཡི་སྦྲུལ་བཞིན། །རྟེན་འབྲེལ་མིང་རྐྱང་ཙམ་ལ་བདེན་བ་རུ་བཟུང་བའི། །རང་སེམས་འཁྲུལ་པའི་སྣང་བར་ཐག་ཆོད་དུ་གྱུར་ཅིག་དེ་ལྟར་རྒྱལ་བས་གསུངས་པའི་ལེགས་གདམས་ཀྱི་ཉིང་ཁུ། །མཚན་ལྡན་བླ་མའི་དྲིན་ལས་བགོ་སྐལ་དུ་
ཐོབ་ཀྱང། །ངན་གོམས་བག་ཆགས་འཐུག་པོས་ལང་ཤོར་གྱི་བློ་ལ། བློ་སྦྱོང་བཟོད་པས་འདུལ་བའི་སྐལ་བ་རང་མི་འདུག་དེ་ཕྱིར་རང་གཞན་གཉིས་ཀའི་སྡུག་བསྔལ་གྱི་རྟེན་སོ། །མནོག་ཆུང་ཚེ་འདིའི་ཕུང་བོ་སྤྲུལ་ཤུན་ལྟར་དོར་ནས། །མཁའ་སྤྱོད་

[047B] །དག་པའི་ཞིང་ཁམས་བགྲོད་པའི་སྨོན་ལམ་རང་འདེབས་སོ། །ཞིང་མཆོག་རིག་པ་འཛིན་པའི་རྟེན་བཟང་དེ་ཐོབ་ནས། །མ་རིག་འཁྲུལ་པས་བསླད་པའི་སྣོད་བཅུད་ཀྱི་སྣང་བ། །བླ་མེད་ཡེ་ཤེས་མཆོག་གི་ངོ་བོ་རུ་ནུབ་
ནས། །སྐུ་གསུམ་དག་པའི་དཀྱིལ་འཁོར་ལྷུན་གྲུབ་ཏུ་ཤོག་ཅིག་རང་ཉིད་བྱང་ཆུབ་ཆེན་པོའི་བཙན་ས་དེ་ལ་རྙེས་ནས། །གཉིས་འཛིན་གདོན་གྱིས་དཀྲུགས་པའི་ཁམས་གསུམ་གྱི་འགྲོ་ལ། །གང་འདུལ་ཐབས་མཁས་མཆོག་གི་འཕྲིན་ལས་ཀྱི་འཇུག་པས། །
སྲིད་པ་མིང་གི་ལྷག་མར་བྱེད་ནུས་སུ་གྱུར་ཅིག།    ༈    །།གང་ཞིག་ཟག་པར་བཅས་པ་ཡི། །ཉེས་པ་མ་ལུས་གཏན་སྤངས་ཤིང། །ཐམས་ཅད་མཁྱེན་པའི་ཡེ་ཤེས་ཀྱི། །ཟླ་བ་བསིལ་བའི་ཆ་ཤས་རྫོགས། །སེམས་ཅན་ཀུན་ལ་བདེ་
ལེགས་ཀྱི། །བདུད་རྩིའི་སྨན་པ་ཆེ་མཆོག་ལྷ། །བླ་མ་འཇམ་དབྱངས་གཞོན་ནུ་ལ། །རྩེ་གཅིག་གུས་པས་ཕྱག་འཚལ་ལོ། །གཅིག་ཀྱང་དུ་མའི་ཚུལ་བཞིན་དུ། །དྲི་དང་དེ་ལན་བྱེད་པ་པོ། །སོ་སོ་ལྟ་བུའི་སྒྱུ་མ་མཁན། །དེས་སྦྲུལ་ནོར་བུའི་ཕྲེང་བའོ། །
ནམ་ཡང་ཐར་བར་དཀའ་བ་ཡི། །རྒྱ་མཚོ་ཆེན་པོ་གང་ཞེ་ན། །སྡུག་བསྔལ་རྦ་རླབས་ཆེར་འཁྲུག་པའི། །སྲིད་པ་གསུམ་གྱི་འཁོར་བའོ། །མི་འདོད་གནས་སུ་སྦྱོར་བྱེད་པའི། །འབྱར་རྩི་དམ་པོ་དེ་གང་ཞིག་ཡིད་དུ་འོང་བའི་ཡུལ་རྣམས་ལ། །མངོན་
པར་ཞེན་པའི་འདོད་ཆགས་སོ། །གང་དང་ཉེ་བར་བྱུར་བ་ཀུན། །བསྲེག་པའི་མེ་ཆེན་གང་ཞེ་ན། །ཅུང་ཟད་ཙམ་གྱི་རྐྱེན་ལ་ཡང། །མི་བཟོད་ཁོང་ཁྲོ་དྲག་པོའོ། །སྣང་དུ་རུང་བའི་ཆོས་གང་ཡང། །མི་མཐོང་མུན་ནག་དེ་གང་ཞིག་ཐོག་མ་མེད་ནས་

[048A]༄༅། །ཞུགས་པ་ཡི། །མ་རིག་གཏི་མུག་གང་ཡིན་པའོ། །མཐོན་པོར་བཏེག་ཀྱང་གཡབ་ས་རུ། །བསྐྱུར་བའི་དམུ་རྒོད་རྟ་དེ་གང། །རང་ཉིད་ཡོན་ཏན་གྱིས་ཁེབས་པའི། །ང་རྒྱལ་མཆོག་འཛིན་མཐོ་བའོ། །མཛའ་པའི་
གྲོགས་ཀྱང་འགྱེས་བྱེད་པའི། །ཕྲ་མ་མཁན་པོ་དེ་གང་ཡིན། །གཞན་གྱི་དཔལ་ལ་མི་བཟོད་པའི། །ཕྲག་དོག་ཟུག་རྡུར་གྱུར་བའོ། །དཔལ་དང་བདེ་བ་འཇོམས་བྱེད་པའི། །རྒྱལ་དཀའི་དགྲ་བོ་དེ་གང་ཡིན། །སེམས་རྒྱུད་རྣམ་པར་གཡེ་བྱེད་པའི། །
ཉོན་མོངས་གང་ཡིན་ཐམས་ཅད་དོ། །རང་དབང་ཡོད་བཞིན་ཐར་དཀའ་བའི། །བཙོན་ར་དམ་པོ་དེ་གང་ཡིན། །ཕམ་ཉེ་དུ་འབྲེལ་བ་ཡི། །ཁྱིམ་ཁང་མི་གཙང་དེ་ཉིད་དོ། །བཙོན་ནས་ཐར་ཀྱང་འཆིང་བྱེད་པའི། །ལྕགས་སྒྲོག་དམ་པོ་དེ་གང་ཡིན། །
བས་མཐའ་དགོན་པའི་གནས་མལ་དུ། །འཇིག་རྟེན་སྤྱོད་པར་ཞེན་པའོ། །བཏུད་ཀྱང་གནོད་པ་འབའ་ཞིག་གིས། །འཕུང་བྱེད་གདོན་དེ་གང་ཞིག་ཡིན། །ཉོན་མོངས་ཉེས་སྤྱོད་འཕེལ་བྱེད་པའི། །སྡིག་པའི་གྲོགས་པོ་ངན་པའོ། །མཛའ་དང་མི་མཛའ་
སྐད་ཅིག་ལ། །འགྱུར་བའི་གཅན་གཟན་གཏུམ་པོ་གང། །ཕན་པ་ལྟ་བུར་སྟོན་བྱེད་པའི། །དེང་དུས་འཁྲོ་དང་གྲོགས་རྣམས་སོ། །རང་གིས་རང་ཉིད་སྡུག་བསྔལ་ལ། །སྦྱོར་བའི་སྨྱོ་ཐབས་མཁན་སུ་ཞིག་བདེ་དང་འབྱོར་དང་གྲགས་པའི་ཕྱིར། །
དུང་སེམས་ཤ་ཐང་ཅན་རྣམས་སོ། །སྡུག་བསྔལ་ཆུ་བོར་ནུབ་བྱེད་པའི། །རྡོས་སུ་ཆེ་བ་དེ་གང་ཞིག་ཡིད་ཀྱིས་འདོར་བར་མི་ནུས་པའི། །ཚེ་འདིའི་ཕུན་སུམ་ཚོགས་རྣམས་སོ། །བས་མཐའ་དགོན་པར་གནས་བཅས་ཏེ། །གཞན་འབྱར་འཕྲོག་

[048B] །རྟག་ཏུ་བག་མེད་འདའ་བ་ཡི། །དཀོར་ཟན་སེར་མོའི་གོས་ཅན་ནོ། །བྱིས་པ་ལྷ་ཡི་རྒྱན་སྤྲས་པའི། །ངོ་མཚར་ཟློས་གར་མཁན་སུ་ཞིག་ནང་གི་རྣལ་འབྱོར་བྲལ་བ་ཡི། །གསང་སྔགས་ཆོ་ག་མཁན་རྣམས་སོ། །རྟག་ཏུ་གནོད་ཅིང་འབྲལ་
དཀའ་བའི། །ཁུར་དུ་ལྕི་བདེ་གང་ཞིག་ལས་དང་ཉོན་མོངས་རྐྱེན་ཅན་གྱི། །ཟག་བཅས་རང་གི་ཕུང་པོའོ། །ཐམས་ཅད་ཁྲེལ་བར་འགྱུར་བ་ཡི། །བཞད་གད་གནས་དེ་སུ་ཞིག་ཡིན། །འདུ་ཤེས་གཞན་དུ་བསྒྱུར་བ་ཡི། །རྫུན་ཚིག་འབྱིན་པའི་སྐྱེས་
པུའོ། །གང་དང་ཕྲང་ཀྱང་སྙིང་གི་དཀྱིལ། །འབུག་པའི་མཚོན་རྣོན་དེ་གང་ཞིག་ཕ་རོལ་སྐྱོན་ནས་གླེང་བ་ཡི། །ཚིག་རྩུབ་མི་སྙན་སྨྲ་བའོ། །མི་མངོན་ཆུད་ཟར་བྱེད་པ་དང། །རྟག་ཏུ་གཡེང་བའི་རླུང་དེ་གང། །གང་ཞིག་དོན་དང་མི་ལྡན་པའི། །འཆལ་
གཏམ་ཀྱལ་པ་སྨྲ་བའོ། །མི་བཀྲེས་བཞིན་དུ་སེམས་ཅན་གཞན། །ཁྱུར་མིད་ཟ་བའི་སྲིན་པོ་སུ། །གཞན་ལ་རྩ་ལྟར་དམན་སེམས་ཤིང། །འབངས་རྣམས་མནར་བའི་རྗེ་དཔོན་ནོ། །མི་ཡི་ཡུལ་དུ་གནས་པ་ཡི། །སེམས་ཅན་དམྱལ་བ་དེ་སུ་ཞིག་
རྗེ་དབོན་ངན་པའི་ཁོལ་གྱུར་བའི། །བྲན་གཡོག་དག་དང་འབངས་རྣམས་སོ། །ཟས་ནོར་ལོངས་སྤྱོད་ལྡན་བཞིན་དུ། །བཀྲེས་པས་ཉེན་པའི་ཡི་དྭགས་སུ། །གཏོང་དད་སྤྱད་པར་མི་ནུས་པའི། །འབྱོར་ལྡན་སར་སྣས་བཅིངས་པའོ། །རྐང་གཉིས་མི་དང་
ལྷན་ཅིག་པར། །འགྲེང་བའི་དུད་འགྲོ་དེ་སུ་ཞིག་ཤེས་བྱའི་གནས་ལ་རྨོངས་པ་ཡི། །ཡོན་ཏན་མི་ལྡན་སྐྱེ་བོའོ། །གཅིག་པུར་གནས་ཀྱང་སེམས་རྒྱུད་ལ། །ཟུག་རྦུར་གྱུར་བ་དེ་གང་ཞིག་དམ་པ་རྣམས་ཀྱིས་སྨད་འོས་པའི། །བྱ་མིན་དབེན་པར་

[049A]༄༅། །བྱས་པའོ། །ཕུང་ཀྲོལ་ཀུན་གྱི་གཞིར་གྱུར་པའི། །མཚན་མ་ངན་པ་དེ་གང་ཞིག་དབང་པོའི་ཡུལ་དུ་སྣང་བ་ཡི། །འདོད་པའི་ཡོན་ཏན་འདི་དག་གོ། །ཆུང་ཡང་སྡུག་བསྔལ་ཆེན་པོའི་རྒྱུ། །ཧ་ལའི་དུག་
ཆེན་དེ་གང་ཞིག་མི་འགྱོད་གཉེན་པོ་མེད་པ་ཡི། །ལུས་ངག་ཡིད་ཀྱི་སྡིག་པའོ། །གཙང་མའི་ལྷ་ཡང་དམེ་བྱེད་པའི། །མི་གཙང་གོང་བུ་དེ་གང་ཞིག་རང་གིས་ཇི་ལྟར་ཁས་བླངས་པའི། །སྡོམ་པ་དམ་ཚིག་ཉམས་པའོ། །འགོ་བ་སླ་ལ་འབྲལ་
དཀའ་བའི། །དྲི་རྡུལ་མི་བཟད་དེ་གང་ཞིག་གང་ཞིག་ཚུལ་མིན་ལ་ཞུགས་པའི། །གྲོགས་པོ་ངན་པའི་སྤྱོད་པའོ། །ཟུག་པར་སླ་ལ་འབྱིན་དཀའ་བའི། །ཚེ་མ་རྣོན་པོ་དེ་གང་ཞིག་གཞན་གྱི་ཡིད་ལ་མི་འབབ་པའི། །སྤྱོད་པ་ཐ་ཤལ་དེ་དག་གོ་
སྡུག་བསྔལ་ཡོད་དགུ་རྗེས་འབྲེང་བའི། །ཐོག་མའི་སྣ་འདྲེན་དེ་སུ་ཞིག་ལས་དང་ཉོན་མོངས་རྐྱེན་ཅན་གྱི། །སྲིད་པར་སྐྱེ་བ་འདི་ཉིད་དོ། །ཉིན་མཚན་རྟག་པར་མནར་བཞིན་དུ། །མི་ཤེས་ནད་དུ་ཆེ་བ་གང། །ལང་ཚོའི་དཔལ་ནི་སྐད་ཅིག་བཞིན། །
ཉམས་པའི་རྒབ་འདི་ཉིད་དོ། །སྐྱེ་དགུ་ཐམས་ཅད་གསོད་བྱེད་པའི། །ཆད་པ་མཁན་པོ་དེ་སུ་ཞིག་འཇིག་རྟེན་ཀུན་ལ་དབང་བསྒྱུར་བའི། །འཆི་བདག་རྒྱལ་པོ་གཏུམ་ཆེན་ནོ། །འདི་ན་སྐྱེ་དགུ་ཐམས་ཅད་ཀྱི། །ནང་ན་སྡུག་བསྔལ་ཆེ་བ་སུ། །གང་
ཞིག་རང་གི་དབང་བཏང་ནས། །གཞན་དབང་ཉིད་དུ་གྱུར་བའོ། །འདི་ན་སྐྱེ་དགུ་ཐམས་ཅད་ཀྱི། །ནང་ན་སྡིག་པ་ཆེ་བ་གང། །གང་ཞིག་གཞན་གྱིས་མི་འཐུལ་བའི། །དབང་དང་མཐུ་རྩལ་གང་ཆེ་བའོ། །འདི་ན་སྐྱེ་དགུ་ཐམས་ཅད་ཀྱི། །ནང་ན་ཕམ་

[049B] །གང་ཞིག་ཚུལ་ལུགས་ལས་འགལ་བའི། །ཉེས་སྤྱད་ངག་ལ་སུ་ཞུགས་པའོ། །འདི་ན་སྐྱེ་དགུ་ཐམས་ཅད་ཀྱི། །བྲན་དུ་གྱུར་བ་དེ་གང་ཞིག་རང་ཉིད་གདེངས་དང་མི་ལྡན་པའི། །སྐྱེས་བུ་ཧ་ཅང་ཡང་བའོ། །འདི་ན་འཇིག་རྟེན་པ་རྣམས་
ཀྱི། །བརྙས་བྱའི་གནས་དེ་སུ་ཞིག་ཡིན། །གང་ཞིག་ནོར་དང་བྲལ་བ་ཡི། །དབང་ཐང་ཆུང་ངུར་གནས་པའོ། །འདི་ན་སྐྱེ་དགུ་ཐམས་ཅད་ཀྱི། །ནང་ན་ཟོང་འཚོང་མཁས་པ་སུ། །ལན་དང་རྣམ་སྨིན་རེ་བ་ཡི། །སྦྱིན་བ་གཏོང་ཕོད་ཆེ་བའོ། །འདི་ན་སྐྱེ་
དགུ་ཐམས་ཅད་ཀྱི། །ནང་ན་དབུལ་བ་སུ་ཞིག་ཡིན། ནོར་ལ་བརྐམ་ཆགས་ཆེ་ག་ཡི། །ཆོག་ཤེས་མེད་པ་དེ་དག་གོ་འདི་ན་འཇིག་རྟེན་པ་རྣམས་ཀྱི། །མིག་སྔར་མི་མཛེས་དེ་གང་ཞིག་གང་ཞིག་ངོ་ལྐོག་མེད་པ་ཡི། །སྐྱེས་བུ་དྲང་པོར་སྤྱོད་པའོ། །
འདི་ན་འཇིག་རྟེན་པ་རྣམས་ཀྱི། །ཡིད་དུ་སྡུག་བདེ་གང་ཞིག་གང་དག་ངོ་དགར་སྨྲ་བ་དང། །བྱི་ལའི་སྤྱོད་པ་ཅན་རྣམས་སོ། །འདི་ན་འཇིག་རྟེན་པ་རྣམས་ཀྱིས། །ངོ་མཚར་འཛིན་པ་དེ་གང་ཞིག་གང་དག་ནོར་དང་
འཁོར་ལ་སོགས། །ཕྱི་ཡི་མཛེས་རྒྱན་སུ་མཚོར་བའོ། །སྡུག་བསྔལ་མཚོན་ཆ་ཐམས་ཅད་ཀྱི། །འབེན་དུ་གྱུར་པ་གང་ཞིག་ཡིན། །ཆུང་ངུའི་གནས་ལའང་མི་བཟོད་པའི། །ཡིད་ནི་སྔར་མར་གྱུར་པའོ། །སུར་ཞུགས་འཕུང་བར་ནུས་པ་ཡི། །གདོན་དུ་
ཆེ་བ་གང་ཞིག་ཡིན། །བཟང་ངམ་ངན་པ་ཅིར་འགྱུར་ཞེས། །རེ་དོགས་རྣམ་རྟོག་འགྱུར་བའོ། །རང་སྒྲས་རང་ཉིད་དམན་པ་རུ། །གོ་བྱེད་བོང་བུ་ལྟ་བུ་སུ། །བདག་ཉིད་ཡོན་ཏན་འདིའོ་ཞེས། །གཞན་ལ་གསང་མཐོར་སྒྲག་པའོ། །སྐྱེ་བོ་ཐམས་ཅད་སྡང་

[050A]༄༅། །འགྱུར་བའི། །འགྲན་ཟླའི་དགྲ་བོ་དེ་སུ་ཞིག་གཞན་གྱིས་བཀུར་བར་མ་བྱས་ཀྱང། །གང་ཞིག་རང་མཐོང་ཆེ་བའོ། རྐྱེན་ངན་ཀུན་གྱི་གནས་འཆའ་བའི། །མཚང་དུ་གྱུར་བ་དེ་གང་ཞིག་གང་ཞིག་སྐྱེ་བོ་ངན་པའི་
གཤིས། །རང་ཉིད་གཅེས་པར་འཛིན་པའོ། །ལྐོག་ཏུ་བསྒྲིབས་ཀྱང་མངོན་འགྱུར་བའི། །འོག་རླུང་དྲི་ངན་ལྟ་བུ་གང། །ཇི་ཙམ་སྤས་པ་དེ་ཙམ་དུ། །ངན་པར་མཐོང་བའི་རང་མཚང་ངོ། །རང་གི་སྨྲ་བས་རང་ཉིད་ནི། །འཆིང་བྱེད་ནེ་ཙོ་ལྟ་བུ་གང། །ཕན་
གནོད་ཚུལ་ལམ་བརྟགས་པར། །བབ་ཅོལ་སྨྲ་བ་མང་བའོ། །མཐོན་པོར་བཞག་ན་ལྷག་པར་དུ། །ཁྲོ་བའི་ཁྱི་རྒན་ལྟ་བུ་གང། །གང་ཞིག་གཞན་གྱིས་བཀུར་བ་ན། །ལྷག་པར་ཁེངས་པའི་ཕོ་ཤལ་ལོ། །དགེ་བ་མཐའ་དག་ཉམས་འགྱུར་བའི། །རྩ་
བ་གཅིག་ཏུ་གྱུར་པ་གང། །སྒོ་གསུམ་མི་དགེའི་བྱ་བ་ལ། །ཅི་དགར་ལྷོད་པའི་བག་མེད་དོ། །མདུན་མ་གཅིག་ཀྱང་མཐར་སོན་དུ། །མི་སྟེར་འཐབ་ཁྲོལ་མཁན་སུ་ཞིག་གང་ཞིག་བརྩམས་བའི་བྱ་བ་ལ། །མི་འཇུག་གཡེལ་བའི་ལེ་ལོའོ། །
སེམས་ཀྱི་བརྟན་པ་ཉམས་བྱེད་པའི། །སྲོག་རྩར་ཞུགས་པའི་རླུང་དེ་གང། །དོན་མེད་ཕྱོགས་ལ་ཡིད་གཞོལ་བའི། །རྣམ་པར་གཡེང་བ་ཞེས་བྱ་བའོ། །ཡོད་ཀྱང་ཕན་དུ་མི་སྟེར་བའི། །ནོར་གྱི་འཆིང་རྒྱ་དམ་པོ་གང། །རང་རྫས་སྤྱོད་པར་མི་ནུས་
པའི༑ ༑འབྱོར་ལྡན་རྣམས་ཀྱི་སེར་སྣའོ། །ལག་མཐིལ་སོན་པའི་གཅེས་ནོར་ཡང། །འཕྲོག་བྱེད་ཆོམ་རྐུན་དེ་གང་ཞིག་གང་ཞིག་དཀར་པོའི་ཕྱོགས་རྣམས་ལ། །རྩེ་གཉིས་པ་ཡི་ཐེ་ཚོམ་མོ། །བསྐུལ་ཡང་རང་ཕྱོགས་འཇོམས་བྱེད་པའི། །གླང་

[050B] །གང་ཞིག་གཞན་ལ་གནོད་སེམས་པའི། །བསམ་པ་ཞལ་འཆང་བའོ། །དགེ་བའི་ལྗོང་ཤིང་མ་ལུས་པ། །གཅོད་བྱེད་རལ་གྲི་ལྟ་བུ་སུ། །ཡང་དག་དོན་ལ་སྐུར་འདེབས་པའི། །མེད་པར་ལྟ་བ་ཐམས་ཅད་དོ། །གང་ཞིག་
ངམ་གྲོག་སྐམ་པོའི་གནས། །ཆུ་འདོད་ཉ་རྒྱ་མཁན་དེ་སུ། །བློ་དང་བསོད་ནམས་མི་ལྡན་བཞིན། །ཕུན་སུམ་ཚོགས་པར་རེ་བའོ། །ངལ་བས་འཛེགས་བ་དེ་ཙམ་དུ། །ཐུར་དུ་འབབ་པའི་རི་བོ་སུ། །ཚེགས་ཀྱིས་བསྒྲུབས་པའི་དེ་མ་ཐག་འདོར་ངེས་
སྲིད་པའི་དཔལ་འབྱོར་རོ། །སྲིད་བ་གསུམ་དུ་འཚོལ་བའི་ཕྱིར། །བརྒྱུགས་ཀྱང་ལག་སྟོང་ལུས་བསུ། །ཐོག་མ་མེད་ནས་འཕྱན་པ་ཡི། །ཉམ་ཐག་འཁོར་བ་རྣམས་སོ། །སྡུག་བསྔལ་མིང་ཡང་མི་གྲག་པའི། །བདེ་ལེགས་ཞིང་མཆོག་དེ་གང་ཞིག་
ལས་དང་ཉོན་མོངས་འཆིང་གྲོལ་བའི། །ཞི་བ་མཆོག་གི་ཐར་བའོ། །སྡུག་བསྔལ་ཀུན་ལས་སྐྱོབ་ནུས་པའི། །སླུ་མེད་རེ་གནས་སུ་ཞིག་བོད། །གང་ཞིག་འཇིགས་བས་མི་བརྫི་བའི། །དཀོན་མཆོག་རིན་ཆེན་གསུམ་པོའོ། །འདོད་དགུ་ཐམས་ཅད་
འབད་མེད་དུ། །སྩོལ་མཛད་གཙུག་གི་ནོར་བུ་གང། །ཡང་དག་ལམ་ལ་བཀྲི་མཛད་པའི། །ཐེག་པ་མཆོག་གི་བླ་མའོ། །གང་ཞིག་དབུལ་བཀུན་སེལ་བའི། །གཅིག་ཆོག་ནོར་གྱི་དམ་པ་གང། །ཡིད་ཀྱི་རྙོག་པ་སེལ་བྱེད་པའི། །དད་པ་རྐྱེན་གྱིས་མི་
འཕོག་པའོ། །གང་འདོད་གནས་སུ་སྐྱེ་ལ་ནུས་པའི། །རྟ་མཆོག་རྫུ་འཁྲུལ་ལྡན་པ་སུ། །གང་བརྩམས་ལས་ལ་མིང་ལ་བར། །མཐར་ཕྱིན་བརྩོན་འགྲུས་དྲག་པོའོ། །དགོས་པའི་གནས་སྐབས་ཕན་ངེས་པའི། །གྲོགས་ཀྱི་དམ་བདེ་གང་ཞིག་ཐོས་དང་

[051A]༄༅། །བསམ་བས་སྔར་འདྲིས་པའི། །བླང་དོར་མི་རྗེད་དྲན་པའོ། །རང་སེམས་བདེ་བར་ངལ་གསོ་བའི། །མཉམ་ཡངས་བསྟི་གནས་དེ་གང་ཞིག་རྣམ་པར་གཡེང་བས་མི་གཡོ་བའི། །ལས་རུང་ཏིང་འཛིན་བརྟན་པོའོ།།
འཁོར་དང་མྱ་ངན་འདས་པའི་ཆོས། །ཀུན་མཐོང་མིག་གི་དམ་བ་གང། །བདེན་པ་གཉིས་ཀྱི་ཚུལ་ལུགས་ལ། །རྣམ་འབྱེད་ཤེས་རབ་གསལ་བའོ། །བྱ་མིན་གནས་ལས་ཟློག་བྱེད་པའོ། །སློབ་དཔོན་མཁས་བདེ་སུ་ཞིག་བདག་གི་གནས་སྐབ་
ཇི་ལྟར་ཞེས། །ཤེས་བཞིན་དུ་ནི་སྤྱོད་པའོ། །སུས་ཀྱང་ཕམ་པར་མི་ནུས་པའི། །རྟུལ་ཕོད་ལྡན་པ་དེ་སུ་ཞིག་གང་ཞིག་ཚུལ་ལས་འགོང་བ་ཡིས། །ཉེས་པས་མ་གོས་སྐྱེས་བུའོ། །འདི་ན་སྐྱེས་བུ་ཐམས་ཅད་ཀྱི། །ནང་ན་སྨྲ་བའི་ཁྱུ་མཆོག་
སུ༑ ༑གང་ཞིག་གཙུག་ལག་གཞུང་རྣམས་ལ། །ཐོས་བར་ལྡན་པའི་སྐྱེས་བུའོ། །གང་ཞིག་སྐྱེ་དགུ་ཐམས་ཅད་ཀྱི། །མགོ་ལ་ཐོད་བཞིན་བཀུར་བ་སུ། །ཤེས་བྱའི་གནས་ལམ་རྨོངས་པའི། །མཁས་པ་ཡོན་ཏན་ལྡན་པའོ། །འདི་ན་སྐྱེ་དགུ་ཐམས་
ཅད་ཀྱི། །ཡིད་དུ་འོང་བདེ་གང་ཞིག་ཡ་རབས་དམ་པ་དང་མཐུན་པའི། །སྤྱོད་པ་རབ་ཏུ་གཙང་བའོ། །ཐམས་ཅད་དགའ་བར་བྱེད་པ་ཡི། །རྣ་བར་སྙན་པའི་གཏམ་གང་ཞིག་གང་དག་དོན་དང་ལྡན་པ་ཡི། །ཚིག་འཇམ་རན་པར་སྨྲ་བའོ། །
དྲི་མས་ཉེ་བར་མ་གོས་པའི། །གཙང་མའི་རབ་ཏུ་གྱུར་བ་གང། །ཉོན་མོངས་དག་དང་མ་འདྲེས་པའི། །ཡིད་ནི་དག་པར་གྱུར་པའོ། །གཞན་གྱིས་སུན་འབྱིན་དཀའ་བ་ཡི། །རབ་ཏུ་གྲིམ་པ་དེ་གང་ཞིག་སྡིག་པའི་གྲོགས་ཀྱི་སྤྱོད་པ་ལ། །བགས་

[051B] །འདི་ན་རྒྱལ་དཀའི་གཞན་སྡེ་ཡིས། །མི་ཐུབ་དཔའ་བོ་དེ་སུ་ཞིག་ཡིད་དུ་འོང་བའི་ཡུལ་རྣམས་ཀྱིས། །མི་འཕྲོག་བློ་དང་ལྡན་པའོ། །དགྲ་བོས་བཟོད་པར་དཀའ་བ་ཡི། །དཔུང་དུ་ཆེ་བ་དེ་གང་ཞིག་རང་རྒྱུད་བསྔགས་པར་
འོས་པ་ཡི། །ཡོན་ཏན་ཇི་ལྟར་རྒྱས་པའོ། །སུ་ལའང་འཇིགས་པ་མེད་པ་ཡི། །གཟི་བརྗིད་ནང་ན་ཆེ་བ་སུ། །བྱ་མིན་ཉེས་པས་མ་གོས་པའི། །སྐྱེས་བུ་བདེན་པ་ཐོབ་པའོ། །ཉེ་དང་རིང་བ་མཐའ་དག་ལ། །ཕན་བྱེད་སྤྲིན་དང་འདྲ་བསུ། །གཞན་ལ་
ཕན་བདེའི་བསམ་པ་ནི། །གང་གི་ཡིད་ལ་བཅགས་པའོ། །འཆིང་བདག་དང་བྲལ་བ་ཡི། །སྐྱེས་བུ་དགའ་མགུར་གནས་པ་སུ། །གང་ཞིག་འདོད་པའི་གནས་རྣམས་ལ། །ཞེན་པ་དག་དང་བྲལ་བའོ། །གདུང་བ་དག་དང་བྲལ་བ་ཡི། །བདེ་བ་
མཆོག་ལྡན་སུ་ཞེ་ན། །བདག་གམ་གཞན་གྱི་དོན་སྒྲུབ་པའི། །བྱ་རྩོལ་སེམས་ཁུར་མེད་པའོ། །ཟིན་དཀའ་ཟིན་ན་དོན་ཆེ་བའི། །སྤྲིན་ཤུགས་ཅང་ཤེས་ལྟ་བུ་སུ། །དབང་ཕྱུག་དག་དང་ལྡན་པ་ཡི། །སྐྱེས་བུ་རྣམས་ཀྱི་རང་ཚོད་དོ། །གང་ཞིག་
དོན་དུ་འགྱུར་བ་ཡི། །རྩོམ་པར་བྱ་བ་གང་ཞེ་ན། །ཕྱི་རྗེས་ལེགས་པར་བསམས་པ་ཡི། །བྱ་བ་བག་དང་ལྡན་པའོ། །མ་སྒྲུབས་པར་ཡང་རང་གི་དོན། །གཏིང་ཚུགས་འགྱུར་བ་དེ་གང་ཞིག་རང་དོན་ཟོལ་གྱིས་མ་སྒྲིབས་པར། །གཞན་དོན་
ལས་ལ་གཞོལ་བའོ། །གཞན་གྱིས་བག་ཟོན་བྱ་དགོས་པའི། །སྐྱེས་བུ་མཐུ་སྟོབས་ལྡན་པ་སུ། །ངག་འཇམ་ར་ན་བར་སྨྲ་བ་དང། །ཡིད་ནི་གྲིམ་ལ་བརྟན་པའོ། །ཡིག་འཆུ་ཡང་སྲོག་འཚོ་བའི། །སྨན་མཆོག་རྙེད་དཀའ་དེ་གང་ཞིག་

[052A]༄༅། །མཚང་ནས་རྒོལ་བར་བྱེད་པ་ཡི། །ཕན་ཚིག་དྲང་པོར་བརྗོད་པའོ། །མྱོང་ན་ཚིམ་པར་མི་འགྱུར་ཞིང། །དོན་ལྡན་བདུད་རྩི་ལྟ་བུ་སུ། །གང་ཞིག་ཆོས་དང་འབྲེལ་བ་ཡི། །ལེགས་པར་བཤད་པའི་གདམས་ངག་གོ་
རྟག་ཏུ་བསྒྲིམས་ཏེ་སྲུང་འོས་པའི། །ནོར་གྱི་དམ་པ་དེ་གང་ཞིག་ཡུན་དུ་བསྟེན་ན་དོན་ཆ་བའི། །ཐོས་དོན་ངེས་པ་གང་ཡིན་པའོ། །བདེ་ལེགས་འབྲས་བུ་ཇི་སྙེད་པ། །གང་གི་ལག་ན་གནས་པ་སུ། །མངོན་པར་མཐོ་བ་ཐམས་ཅད་ཀྱི། །འབྱུང་གནས་
བསོད་ནམས་ཞེས་བྱ་བའོ། །ཕན་དུ་བཏགས་པ་ཐམས་ཅད་ཀྱི། །མཆོག་ཏུ་གྱུར་པ་དེ་གང་ཞིག་མཛའ་བོ་སྡིག་པ་ལས་བསྲུང་ཞིང། །དམ་པའི་ཆོས་ལ་སྦྱར་བའོ། །གང་ཞིག་གྲོང་ངམ་ཁྱིམ་རྣམས་སུ། །བཀྲ་ཤིས་བྱེད་པའི་མཚན་མ་གང། །
ཕན་ཚུན་ཡིད་དུ་འོང་བ་དང། །བདེ་བར་འདོད་པའི་བྱམས་པའོ། །ལྐོག་མར་སྲོག་ཕྱིན་གྱུར་ཀྱང་ནི། །མི་འདོར་དམ་བཅའ་དེ་གང་ཞིག་འདི་དང་གཞན་དུ་ཕན་དགེ་བའི། །དམ་པའི་ཆོས་ཀྱི་ཚུལ་ལུགས་སོ། །གཞན་དང་ལྷན་ཅིག་འཁོད་པ་
ན༑ ༑བསྲུང་བྱའི་གནས་སུ་གྱུར་པ་གང། །རྣམ་པར་རིག་པར་ངེས་པ་ཡི། །ལུས་དང་ངག་གི་བྱ་བའོ། །རྟག་ཏུ་ཕན་གནོད་གཞིར་གྱུར་པའི། །མེལ་ཚེ་བྱ་བའི་གནས་དེ་གང། །དགེ་འམ་སྡིག་པ་ཅི་ལྟ་ཞེས། །རང་གི་སེམས་ཀྱི་གནས་སྐབས་སོ། །
འདི་ན་སྲོག་ཆགས་ཐམས་ཅད་ཀྱིས། །རྒ་ནར་རབས་ཉིད་དུ་བཀུར་བ་གང། །བྱ་བའི་གནས་ལ་རྣམ་འབྱེད་ཀྱི། །ཤེས་རབ་སྣང་བ་ཐོབ་བའོ། །འདི་ན་མི་ཡི་ལུས་རྙེད་པའི། །འཚོ་བ་དོན་དང་ལྡན་པ་སུ། །དགེ་བ་ལེགས་པར་གསོག་པ་ལ། །ཉིན་དང་

[052B] །གང་ཞིག་མཁས་པ་ཐམས་ཅད་ཀྱི། །མཆོག་ཏུ་གྱུར་པ་ད་སུ་ཞིག་གང་ཤེས་བླང་དང་དོར་བྱ་རྣམས། །རང་གི་ལག་ཏུ་ལེན་པའོ། །གང་ཞིག་པག་ཡོད་ཀྱིས་མཛེས་པའི། །བཙུན་པའི་མཆོག་ཏུ་གྱུར་པ་གང། །ཚེ་འདིའི་རྣམ་པར་
རྟོག་པ་དང། །ཡིད་ཀྱི་འབྲེལ་ཐག་ཆད་པའོ། །གང་འདོད་ཡིད་ལྟར་འབྱོར་བ་ཡི། །ལོངས་སྤྱོད་ཕྱུག་པའི་རབ་དེ་གང། །རྙེད་པ་ངན་ངོན་ཙམ་གྱིས་ཀྱང། །ཆོག་ཤེས་ལྡན་པའི་སྐྱེས་བུའོ། །འདི་ན་ཉིན་དང་མཚན་རྣམས་སུ། །བསམས་པར་བྱ་བདེ་གང་
ཞིག་རྟག་ཏུ་འབར་བའི་མེ་ལྟ་བུའི། །འཁོར་བའི་སྡུག་བསྔལ་མཚན་ཉིད་དོ། །སྐད་ཅིག་ཙམ་དུའང་ཡོངས་དཀའ་བའི། །ཟོན་དུ་བྱ་བ་དེ་གང་ཞིག་དེང་ཉིད་མི་འབྱུང་ཆ་མེད་པའི། །མི་རྟག་འཆི་བའི་འཇིགས་པ་ལའོ། །འདི་ན་དམ་པའི་ཆོས་རྣམས་ཀྱི།།
སྙིང་བར་གྱུར་བ་དེ་གང་ཞིག་ཉོན་མོངས་གཉེན་པོར་སོང་བ་ཡི། །རང་གི་རྒྱུད་ལ་གང་ཕན་པའོ། །གང་ཞིག་གཞན་ལ་གནོད་འགྱུར་བའི། །སྤང་བྱ་ཉིད་དུ་ངེས་པ་གང། །རང་ཐོག་བབ་པར་གྱུར་བའི་ཚེ། །མི་འདོད་གང་ཡིན་དེ་དག་གོ་སྲོག་ཆགས་ཀུན་
ལ་ཕེན་ངེས་པའི། །བཟང་པོའི་མཆོག་ཏུ་ཕྱིན་པ་གང། །གདུལ་དཀའི་ཡིད་ནི་ཞིབ་དང། །དུལ་བ་ཉིད་དུ་གྱུར་བའོ། །ནམ་དུའང་ཆུད་ཟར་མི་འགྱུར་བའི། །གཏེར་གྱི་མཆོག་གྱུར་དེ་གང་ཞིག་བཟང་དང་ཉམ་ཐག་ཞིང་རྣམས་ལ། །རེ་བ་མེད་པའི་སྦྱིན་
བའོ༑ ༑ཤིན་ཏུ་དགྲ་བོར་གྱུར་བ་ཡང། །དབང་དུ་འགྱུར་བའི་རིག་སྔགས་གང། །ལུས་དང་ངག་གི་ཉེས་སྤྱོད་རྣམས། །ལེགས་པར་སྡོམ་པའི་ཚུལ་ཁྲིམས་སོ། །ཕས་ཀྱི་གནོད་པས་ནམ་དུ་ཡང། །མི་ཕིགས་གོ་ཆ་སྲ་བ་གང། །མི་སྙན་ཚིག་དང་

[053A]༄༅། །མི་སྡུག་པའི། །སྡུག་བསྔལ་གནས་ལ་བཟོད་པའོ། །ལྐོག་གྱུར་ཤེས་བྱའི་གཟུགས་བརྙན་ཡང། །འཆར་བའི་མེ་ལོང་གཙང་མ་གང། །བྱིང་དང་རྒོད་པས་མི་གཡོ་བའི། །ཞི་གནས་རྣལ་འབྱོར་དྭངས་པའོ། །
མཐའ་དང་བྲལ་བའི་ནམ་མཁའི་དབྱིངས། །ཐོགས་མེད་འཕུར་ལྡིང་བྱེད་པ་སུ། །གནས་ལུགས་ནམ་མཁའ་ཡངས་པའི་ཀློང། །དམིགས་གཏད་ཞིག་པའི་ལྟ་བའོ། །རང་ཉིད་མལ་ན་གནས་བཞིན་དུ། །མཐོང་བའི་ངོ་མཚར་ལྟད་མོ་གང། །དབང་
པོའི་ཡུལ་དུ་གང་སྣང་བ། །སྒྱུ་མ་ཙམ་དུ་རིག་པའོ། །འཇིག་རྟེན་དགེ་བ་ཇི་སྙེད་དང། །མཚུངས་པའི་ལེགས་པར་སྤྱད་པ་གང། །རང་དང་གཞན་གྱི་དགེ་ཚོགས་ལ། །ཞེ་ནས་མཆོག་ཏུ་རངས་པའོ། །འཁོར་འདས་བདེ་དགའ་ཐམས་ཅད་
ལ༑ ༑སྤྱོད་པའི་རྒྱལ་ཐབས་དེ་གང་ཞིག་རང་གི་དོན་ལས་རྒྱབ་ཕྱོགས་ཏེ། །གཞན་ཕན་བྱང་ཆུབ་སེམས་མཆོག་གོ་ཀུན་མཁྱེན་ས་ལ་ཕྱིན་བྱེད་པའི། །མིག་དང་བགྲོད་བྱེད་ལྟ་བུ་སུ། །གནས་ལུགས་མཐོང་བའི་ཤེས་རབ་དང། །ཐབས་
མཁས་སྤྱོད་པ་རྒྱ་ཆེ་བའོ། །འཇིག་རྟེན་འཇིག་རྟེན་འདས་པ་ཡི། །ལེགས་ཚོགས་རྩ་བ་གཅིག་པུ་གང། །རང་བཞིན་དྲི་མ་དང་བྲལ་བའི། །འོད་གསལ་རང་གི་སེམས་ཉིད་དོ། །ཀུན་ནས་ཉོན་མོངས་པ་དང་ནི། །རྣམ་པར་བྱང་བའི་ཕྱོགས་འགའ་
ཡི༑ ༑བྱེ་བྲག་ཉེ་བར་རྟོགས་པའི་ཕྱིར། །རྣམ་པར་དབྱེ་བ་འདི་བྱས་སོ། །དོན་ཡོད་འཆར་ཞེས་མཁས་པའི་གཞུང། །རིན་ཆེན་འཕྲེང་བ་དང་མཚུངས་པར། །འདི་སྦྱར་དགེ་བས་བདག་ཉིད་ནི། །འཇམ་དབྱངས་གོ་འཕང་མྱུང་ཐོབ་ཤོག་འགྲོ་བ་

[053B] །ཆོས་མིག་གསལ་བ་རབ་ཐོབ་ནས། །བདེ་བ་ཐམས་ཅད་ལྡན་པ་དང། །ཐམས་ཅད་མཁྱེན་པ་བརྙེས་གྱུར་ཅིག། །། བཀའ་རྩོམ་ལེ་ཚན་ལྔ་པོ་འདི་རྣམས་གཞན་གྱིས་བསྐུལ་མ་ཞུས་པ་ལ་མ་ལྟོས་པར། གང་ཤར་ཐོལ་བྱུང་དུ་ཕེབས་པ་
ཡིན་འདུག་སྟབས། མཛད་བྱང་རིགས་ཕེབས་མི་འདུག་པ་དང། དུས་སྔ་ཕྱི་གང་དུ་གསུངས་མ་ངེས་པ་དང། ཐོག་མར་བཀའ་རྩོམ་གནང་གཅིག་མ་དེ་ལས་རྗེས་སུ་ལྔགས་ཞུས་དཔྱད་པ་སོགས་ཞུ་རྒྱུ་མ་བྱུང་འདུག་ཀྱང་སྐྱབས་མགོན་རྒྱལ་དབང་མཆོག་གི་བཀའ་ངོ་མ་ཡིན་པར་མ་ཟད། ཚིག་ཉུང་ཟབ་དོན་མང་བ་དང། ཉམས་
ལེན་གྱི་གནད་ལ་ཤིན་ཏུ་མཁོ་བ་བཅས་ཉམས་མགུར་གྲས་སུ་བཞུགས་སུ་གསོལ་བ་ཡིན་པས། ཚུལ་འདིས་ཀྱང་བསྟན་འགྲོ་ཀུན་ལ་ཕན་བདེ་མ་ལུས་པ་འབྱུང་བར་གྱུར་ཅིག།  །།ཛ་ཡནྟུ།།﻿༄༅། །དཔལ་གསང་བ་འདུས་པའི་རིམ་པ་དང་པོའི་གནད་དོན་གསལ་བྱེད་ཉི་མའི་འོད་ཟེར་བཞུགས། ༄༅། །བླ་མ་ཁྱབ་བདག་རྡོ་རྗེ་སེམས་དཔའ་དང། དབྱེར་མེད་ཞབས་ཀྱི་པད་མོར་གུས་བདུད་ནས། འདུས་པའི་རིམ་པ་དང་པོའི་ལམ་གྱི་གནད། ཡིད་ལ་བྱེད་ཚུལ་མདོ་
ཙམ་བྲི་བར་བྱ། འཇམ་པའི་སྟན་ལ་ཤར་དུ་མངོན་ཕྱོགས་པས། །སེམས་དཔའི་སྐྱིལ་ཀྲུང་གིས་གནས་ལྷར་བསྐྱེད་དེ། །སྔོན་འགྲོའི་གཏོར་མ་བཏང་ལ་འཕྲིན་ལས་བཅོལ། །སྡིག་ལྟུང་བཤགས་ཕྱིར་རྡོར་སེམས་བསྒོམ་བཟླས་བྱ། །མཐུན་རྐྱེན་

[033A]༄༅། །བསྟེན་ཕྱིར་ཚོགས་ཞིང་སྤྱན་དྲངས་མཆོད། འགལ་རྐྱེན་འགོག་ཕྱིར་བསྲུང་བའི་འཁོར་ལོ་བསྒོམ། །འདི་དག་མངོན་རྟོགས་དངོས་གཞིའི་སྔོན་འགྲོ་སྟེ། །ཕྱི་མ་གཉིས་ནི་དང་སྦྱོར་ཙམ་ལའང་བྱ། །དེ་ནས་དང་པོར་གཞི་ལ་སྣོད་སྔ་མ་
ཞིག་ནས་སྟོང་དང་མཐུན་པར་ཡེ་ཤེས་ཀྱི། །ས་བསྒོམ་དེ་ཡང་རྗེས་གཞིག་སྡུད་རིམས་དང། །མཐུན་པར་སྣོད་བཅུད་སྣང་བ་ཀུན་སྡུས་པའི། །ངང་ནས་རང་བཞིན་གྱིས་གྲུབ་རྟུལ་ཙམ་ཡང། །མེད་པར་ངེས་པའི་ལྟ་བ་དྲན་བྱས་ཏེ། །སྟོང་ཉིད་
བདེ་ཆེན་ཡེ་ཤེས་དབྱེར་མེད་པའི། །ཆོས་ཀྱི་སྐུ་ཡི་བདག་ཉིད་ངའོ་སྙམ་དུ། །ང་རྒྱལ་བཞག་ནས་ཡུན་རིང་བསྒོམ་པ་གནད། །ཆོས་སྐུ་དེ་ཡི་གཟུང་རྣམ་རྟེན་བརྟེན་པར། །སྣང་ལ་རང་བཞིན་མེད་པར་ལེགས་ཤར་བའི། །ཟབ་གསལ་གཉིས་མེད་རྣལ་
འབྱོར་བསྒོམ་ཆེད་དུའོ། །ནམ་མཁའ་འཇིག་རྟེན་འཆགས་པའི་རྟེན་ཡིན་པ། དེ་བཞིན་འདི་ཡང་གཞལ་ཡས་ཁང་འཆགས་པའི། །རྟེན་དུ་བསྒོམ་པས་ཡེ་ཤེས་ས་ཞེས་བྱ། །ཆོས་སྐུའི་ངང་ལས་བསྲུང་འཁོར་གསལ་བའི་དབུས། །ཟུར་གསུམ་ཟུར་གཅིག་
འོག་དང་ཟུར་གཉིས་སྟེང། །བྷཾ་གའི་དབྱིབས་ཅན་ཁོག་སྟོ་ཕྱི་དཀར་བའི། །ཆོས་འབྱུང་བསྒོམ་བྱ་དེ་ཡི་ཟུར་གསུམ་གྱིས། །རྣམ་ཐར་གསུམ་དང་རྡོ་རྗེ་གསུམ་ཡང་མཚོན། །འོག་ཕྱོགས་ཕྲ་པས་ལས་དང་པོ་ཡི་སར། །ཡོན་ཏན་ཚོགས་ཆུང་སྟེང་དུ་རྒྱས་པ་
ཡིས། །མོས་སྤྱོད་ནས་བརྩམས་ཡོན་ཏན་གོང་འཕེལ་མཚོན། །བྷ་གའི་དབྱིབས་ཀྱིས་བདེ་ཆེན་ཡེ་ཤེས་མཚོན། །བྱི་དཀར་ནང་དམར་པས་ནི་ཁམས་དཀར་དམར། །འདུ་འཕྲོད་ལས་བྱུང་མེ་ལོང་ཡེ་ཤེས་མཚོན། །དེ་ནང་རྟེན་དང་བརྟེན་པའི་དཀྱིལ་འཁོར་ཀུན་
ཆུད་པར་བསྒོམ་པ་ཡིས་ནི་འབྲས་དུས་ཀྱི། །གནས་ལུས་འཁོར་དང་ལོངས་སྤྱོད་ཕུན་ཚོགས་ཀུན། །བདེ་སྟོང་ཡེ་ཤེས་བསྒོམ་པས་འགྲུབ་པར་སྟོན། །དེ་དབུས་འོག་གཞིའི་དཀྱིལ་འཁོར་ཆགས་པ་དང། །མཐུན་པར་པདྨའི་ལྟེ་བར་འབྱུང་བ་བཞི། །
བསྐྱེད་དེ་ལྷ་མོ་བཞི་ཡི་ངོ་བོར་མོས། །དེ་དག་འདྲེས་ལས་སྣ་ཚོགས་རྡོ་རྗེ་བསྐྱེད། །དེ་ཡིས་རྡོ་རྗེ་བཟླས་པས་ལྷ་མོ་བཞིའི། །རླུང་རྣམས་མི་ཤིགས་ཐིག་ལེར་བསྟིམ་པ་ལས། །ཟུང་འཇུག་པ་ཡི་རྟེན་དང་བརྟེན་པ་ཡི། །དཀྱིལ་འཁོར་འབྱུང་གཞི་དོན་གྱི་

[033B] །བསྐྱེད་པ་མཚོན་ཞིང་སྨིན་བྱེད་དུ་ཡང་འགྱུར། །དེ་ནས་རི་གླིང་ཆགས་དང་ཆོས་མཐུན་པར། །རྡོ་རྗེའི་ལྟེ་བར་གཟུགས་ཕུང་རྣམ་དག་པའི། །རྣམ་སྣང་ངོ་བོ་བྷཱུཾ་ལས་གཞལ་ཡས་ཁང། །བསྐྱེད་བྱ་འདིས་ནི་རང་ཉིད་མ་འོངས་དུས། །
མ་དག་སྣོད་ལ་སྤྱོད་པའི་ནུས་པ་སྤྱོད། །ཟུང་འཇུག་པ་ཡིས་གཞལ་ཡས་ཁང་སྤྲུལ་པའི། །དགེ་རྩ་སྨིན་ཞིང་འབྲས་བུ་ལམ་དུ་བྱེད། །གང་དུ་འཚང་རྒྱ་ཞིར་སྤྱོད་པ་ཡི་མཆོག་དེ་ནང་བསྐལ་བ་དང་པོའི་དུས་ཀྱི་མི། །ཐོག་མར་ཇི་ལྟར་གྲུབ་དང་ཆོས་
མཐུན་པར། །ལྷག་མོས་ལྷ་རྣམས་སྐད་ཅིག་གྲོངས་བསྐྱེད་བྱ། །སྔོན་བྱུང་སྟོན་པའི་མཛད་པ་ཇི་བཞིན་དུ། །སེམས་ཅན་ཐམས་ཅད་བཀུག་ནས་དབང་བསྐུར་བའི། །ལྷག་མོས་མཛད་པས་འབྲས་བུ་ལམ་དུ་བྱ། །རྣམ་སྣང་ལ་སོགས་འཁོར་གྱི་
ལྷ་སོ་གཅིག་སྤྱི་བོ་སོགས་སུ་བསྡུས་ནས་རིམ་པ་བཞིན། །གཟུགས་ཕུང་སོགས་དང་དབྱེར་མེད་གྱུར་པར་བསམ། །དེ་ལྟར་ལྷག་མོས་ལུས་ལ་སྡུད་པ་འདི། །སྔོན་བྱུང་དང་མཐུན་འབྲས་བུ་ལམ་བྱེད་དང། །ལྷག་མོས་
འོད་གསལ་གཞུགས་པའི་གཞི་འདིངས་པའི། །དགོས་པ་ཁྱད་པར་ཅན་དང་བཅས་པའོ། །དེ་ནས་ལམ་ཁྱེར་གསུམ་ནི་གཞི་དུས་ཀྱི། །འཆི་བ་པར་དོ་སྐྱེ་བ་དང་མཐུན་ཞིང། །དེ་དག་སྤྱོད་དང་ལམ་གྱི་
འོད་གསལ་དང། །སྒྱུ་མའི་སྐུ་དང་དེ་ཡིས་རིགས་པའི་རྟེན། །བཟུང་པའི་སྤྲུལ་སྐུ་གསུམ་དང་ཆོས་མཐུན་ཞིང། །དེ་དག་སྨིན་པར་བྱེད་དང་འབྲས་དུས་ཀྱི། །ཆོས་ལོངས་མཆོག་སྤྲུལ་གསུམ་དང་
ཆོས་མཐུན་ཞིང། །དེ་དག་ལམ་དུ་བྱ་ཕྱིར་བསྒོམ་པས་ན། །འཛམ་གླིང་མང་ལ་སྐྱེས་ཁམས་དྲུག་ལྡན་པའི་མིའི། །འཆི་བ་སོགས་དང་མཐུན་པར་བསྒོམ་དགོས་སོ། །དེས་ན་འདིར་ནི་འཛམ་གླིང་
མང་ལ་སྐྱེས་ཁམས། །དྲུག་ལྡན་མི་ཞིག་རིམ་གྱིས་འཆི་བ་དང། །མཐུན་པར་ལྷ་རྣམས་རིམ་གྱིས་འོད་གསལ་གཞུགས། །དེ་ཡང་གཟུགས་ཕུང་མེ་ལོང་ཡེ་ཤེས་དང། །ས་ཁམས་མིག་དབང་ཡུལ་

[034A]༄༅། །གཟུགས་ཐིམ་པ་ལྟར། །རྣམ་སྣང་ལ་སོགས་ལྷ་བདུན་ཐིམ་པར་བསམ། །དེ་རྗེས་ཚོང་ཕུང་མཉམ་ཉིད་ཡེ་ཤེས་དང། །ཆུ་ཁམས་རྣ་དབང་ཡུལ་སྒྲ་ཐིམ་པ་བཞིན། །རིན་
འབྱུང་ལ་སོགས་ལྷ་དྲུག་ཐིམ་པར་བསམ། །དེ་རྗེས་འདུ་ཤེས་སོར་རྟོགས་ཡེ་ཤེས་དང། །མེ་ཁམས་སྣ་དབང་ཡུལ་དྲི་ཐིམ་པ་ལྟར། །སྣང་མཐའ་ལ་སོགས་ལྷ་དྲུག་ཐིམ་པར་བསམ། །དེ་རྗེས་འདུ་
བྱེད་བྱ་སྒྲུབ་ཡེ་ཤེས་དང། །རླུང་ཁམས་ལུས་དབང་རེག་བྱ་ཐིམ་པ་བཞིན། །དོན་གྲུབ་ལ་སོགས་ལྷ་དགུ་ཐིམ་པར་བསམ། །དེ་རྗེས་ཀུན་རྟོགས་སྣང་མཆེད་ཉེར་ཐོབ་རྣམས། །རིམ་བཞིན་ཕྱི་མ་ཕྱི་མར་
ཐིམ་པ་ལྟར། །འཇམ་དཔལ་ལ་སོགས་ལྷ་གསུམ་ཐིམ་པར་བསམ། །དེ་རྗེས་ཉེར་ཐོབ་འོད་གསལ་ལ་ཐིམ་ནས། །འཆི་བ་འོད་གསལ་ཤར་དང་ཆོས་མཐུན་པར། །གཙོ་བོ་འོད་གསལ་དང་དུ་ཐིམ་
པར་བསམ། །དེ་དག་ཐིམ་པར་བསམ་ཚུལ་དཔེར་མཚོན་ན། །རང་ཉིད་རྡོ་རྗེ་འཆང་དུ་གསལ་བ་ཡི། །མིག་འབྲས་དབུས་སུས་སྙིང་ཡབ་ཡུམ་གཉིས། །མིག་དབང་དང་ནི་ལུས་ཀྱི་གཟུགས་ཁམས་
ཀྱི། །ངོ་བོར་མོས་ཏེས་སྙིང་ཡབ་ཡུམ་དུ། །ཤར་བའི་རང་གི་མིག་དབང་གཟུགས་ཁམས་གཉིས། །བདེ་སྟོང་དབྱེར་མེད་ཡེ་ཤེས་ཆོས་ཀྱི་སྐུར། །ཞུགས་སོ་སྙམ་དུ་བསྒོམ་ཞིང་གཞན་ལའང་འདྲེ། །
འཆི་ཚེ་ཐིམ་རིམ་སྐབས་སུ་དམིགས་རིམ་འདི། །སྦྱར་ན་འཕོ་བའི་མན་ངག་མཆོག་ཏུ་གསུངས། །དེ་ནས་ཤཱུཉ་ཏཱ་སོགས་སྔགས་ཀྱི་དོན། །སྟོང་ཉིད་ཡེ་ཤེས་མི་ཕྱེད་བདག་ཉིད་པའོ། །སྙམ་དུ་ཆོས་སྐུའི་
ང་རྒྱལ་བརྟན་བྱ་ཞིང། །སྔགས་དེ་ཚན་པ་དྲུག་ཏུ་བཅད་པ་ཡིས། །རྩ་བའི་རླུང་ལྔ་མི་ཤིགས་ཐིག་ལེ་དང། །དྲུག་པོ་ཟུང་དུ་བཅད་པའི་གསུམ་མཚན་གྱིས། །རླུང་གི་ལྡང་འཇུག་གནས་གསུམ་རྣམས་

[034B] །ལྷག་མོས་འོད་གསལ་གཞུགས་འདིས་གཞི་དུས་ཀྱི། །འཆི་བ་འོད་གསལ་སྦྱོང་ཞིང་ལམ་དུས་སུ། །རགས་ཕྲའི་རླུང་དང་སྟོང་པ་དང་པོ་གསུམ། །ཐིམ་ལས་དཔེ་དང་དོན་གྱི་
འོད་གསལ་གཉིས། །མངོན་དུ་བྱེད་པའི་དགེ་རྩ་སྨིན་པར་བྱེད། །འབྲས་བུའི་དུས་ཀྱི་གཉིས་སྣང་སྤྲོས་པ་ཀུན། །ནུབ་པའི་ཆོས་སྐུ་ལམ་དུ་བྱེད་པའང་ཡིན། །ལམ་ཁྱེར་གསུམ་ལས་ཆོས་སྐུའི་ལམ་མཁྱེར་
དང༑ ༑དེ་བཞིན་ཉིད་ལས་མདོན་བྱང་ཆུབ་པའོ། །ཡེ་ཤེས་ས་བསྒོམ་པ་ནས་འདི་ཡི་བར། །ཡན་ལག་བཞི་ལས་བསྙན་པའི་ཡན་ལག་གོ་དེ་ནས་གཞི་ལ་འཆི་བ་འོད་གསལ་ལས། །བར་དོ་གྲུབ་
པ་དང་ནི་ཆོས་མཐུན་པར། །མངོན་བྱང་ལྔ་ལས་དང་པོའི་མགོན་པོ་བསྐྱེད། །དེ་ཡང་སྟོང་པའི་རང་ལས་ལང་བ་ཡི། །ཉི་ཟླ་པད་གསུམ་འཆི་བ་འོད་གསལ་ལས། །ལངས་པའི་ལུགས་བཟློག་སྣང་བ་
གསུམ་དང་མཐུན། །དེ་གསུམ་བསྐྱེད་པ་ཡི་གེ་གསུམ་པོ་ནི། །སྣང་བ་གསུམ་པོ་བསྐྱེད་པའི་རླུང་དང་མཐུན། །དེ་གསུམ་སྟེང་གི་ཡི་གེ་གསུམ་པོ་ནི། །སྣང་བ་གསུམ་གྱི་གཞོན་པའི་རླུང་དང་མཐུན། །
དེ་དག་ཐམས་ཅད་གཅིག་ཏུ་འདྲེས་པ་ནི། །གཞི་དུས་རླུང་སེམས་ཕྲ་མོ་འདྲེས་དང་མཐུན། །དེ་ལས་ཟླ་དཀྱིལ་རྫོགས་པར་གྱུར་པ་ཡི། །ཟླ་དཀྱིལ་དེ་ཡི་འོད་ཀྱིས་སྣོད་བཅུད་ཀུན། །བསྡུས་ཏེ་ཟླ་བར་ཐིམ་
བར་བསྐོམ་པས་ནི། །རླུང་སེམས་སྣོད་བཅུད་རྩ་བ་ཡིན་པ་མཚོན། །དྷརྨ་དྷ་ཏུ་ལ་སོགས་སྔགས་དོན་བཞིན། །སྣོད་བཅུད་ཀུན་གྱི་རྩ་བ་རླུང་སེམས་ཙམ། །ཟླ་བའི་རྣམ་པར་ཤར་དེ་ངའོ་ཞེས། །ང་རྒྱལ་
བརྟན་པོ་བཞག་བྱ་འདི་དག་ནི། །ཟླ་བ་ལས་ནི་བྱང་ཆུབ་པ་ཡིན་ཞིང། །འདི་དང་མངོན་བྱང་སྔ་མ་གཉིས་པོ་ནི། །རྣལ་འབྱོར་བཞི་ཡི་རྣལ་འབྱོར་དངོས་གཞིའོ། །སྔགས་འདིས་བཞོན་པ་འོད་ཟེར་ལྔ་པ་དང།།

[035A]༄༅། །དོན་གྱི་འོད་གསལ་དག་ཀྱང་བསྟན་པ་ཡིན། །ཟླ་དཀྱིལ་སྟེང་དུ་ཡི་གེ་གསུམ་རྡོལ་པ། །བར་དོའི་ངག་དང་ཆོས་མཐུན་ས་བོན་ལས། །བྱང་ཆུབ་པ་ཡིན་ཡི་གེ་གསུམ་པོ་ལས། །འོད་
ཟེར་འཕྲོས་པས་རིགས་ལྔ་སྤྱན་དྲངས་པ། །བར་དོའི་བྱ་བ་དང་མཐུན་ས་བོན་ལས། །རྡོ་རྗེར་གྱུར་བ་བར་དོའི་ཡིད་དང་མཐུན། །བྫྲེ་ཨ་དམ་སོགས་ཀྱིས་ང་རྒྱལ་གཞག་ཕྱག་མཚན་ལས་ནི་བྱང་ཆུབ་
པ་ཡིན་ནོ། །རྡོ་རྗེ་ཡི་གེ་འབྲུ་གསུམ་གྱིས་མཚན་པ། །ཡོངས་སུ་གྱུར་ལས་དང་པོའི་མགོན་པོའི་སྐུར། །ཡིད་ངོར་བཞེངས་པ་བར་དོའི་ལུས་དང་མཐུན། །བསྐྱེད་རིམ་པ་ཡི་སྔགས་ཀྱི་སྐུ་ཞེས་བྱ། །འདི་ནི་
སྐུ་རྫོགས་པ་ལས་བྱང་ཆུབ་པའོ། །མངོན་བྱང་ཕྱི་མ་འདི་གསུམ་རྣལ་འབྱོར་བཞིའི། །རྗེས་སུ་རྣལ་འབྱོར་ཡིན་ལ་འདི་དག་གིས། །འབྲས་བུའི་དུས་ཀྱི་འོད་གསལ་ལྷན་སྐྱེས་མཆོག་བསྐྱེད་པའི་སྣང་གསུམ་
བཞོན་པར་བཅས་པ་དང། །རང་དུས་བཞོན་པའི་རླུང་དང་དབྱེར་མེད་དང། །དེ་ཉིད་སྐུ་གསུང་ཐུགས་དང་མཛད་པ་ཡི། །རྣམ་པར་ཤར་དང་ཡེ་ཤེས་ལྔ་པོ་དང། །རྡོ་རྗེ་གསུམ་པོ་དབྱེར་མི་ཕྱེད་རྣམས་མཚོན།།
དེ་ལྟར་དང་པའི་མགོན་པོར་སྐྱེད་བྱས་ཏེ། །དག་པའི་རླུང་སེམས་ཙམ་ལས་ཕྲ་བའི་སྐུར། །ཤར་བའི་རྡོ་རྗེ་འཆང་དེ་ངའོ་སྙམ་དུ། །ང་རྒྱལ་བརྟན་པོ་རྒྱུན་དིར་བསྐྱེད་པ་གཅེས། །འདི་ཡིས་ཐ་མལ་པར་དོ་སྦྱོང་
བྱེད་ཅིང། །ལམ་དུས་དཔེ་དང་དོན་གྱི་འོད་གསལ་ལས། །སྒྱུ་མའི་སྐུ་རུ་བཞེངས་པའི་དགེ་རྩ་སྨིན། །ཆོས་སྐུའི་དང་ལས་ལོངས་སྤྱོད་རྫོགས་པའི་སྐུར། །བཞེངས་པའི་འབྲས་བུ་ལམ་དུ་བྱེད་པ་ཡིན། །
བར་དོ་ལོངས་སྐུར་འཁྱེར་བའི་རྣལ་འབྱོར་རོ། །དེ་ནས་བར་དོ་མངལ་དུ་འཚམས་སྦྱད་ནས། །རགས་པའི་ལུས་གྲུབ་པ་དང་ཆོས་མཐུན་པར། །དང་པོའི་མགོན་པོ་ལོངས་སྐུར་བསྐྱེད་པ་དེ། །སྤྲུལ་སྐུ་

[035B] །དེ་ཡང་རང་བཞིན་གནས་ན་དེ་བཞིན་གཤེགས། ཡབ་ཡུམ་སྙོམས་པར་བཞུགས་པ་གཞི་དུས་ལ། །ཕ་མ་ཉལ་པོ་བྱེད་དང་ཆོས་མཐུན་ཞིང། །
སྙོམས་པར་བཞུགས་ལས་གྲུབ་པའི་མི་བསྐྱོད་པས། །ནམ་མཁའི་ཁམས་ཀུན་གང་བར་བྱས་པ་ནི། །ཕ་མའི་རྩ་རྣམས་ཁམས་ཀྱིས་གང་དང་མཐུན། །དེ་ཡིས་སེམས་ཅན་ཐམས་ཅད་བྱིན་བརླབས་
པས། །བདེ་དང་ཡིད་བདེ་ཐོབ་པ་ཕ་མ་གཉིས། །ཁམས་ཞུ་བ་ཡི་བདེ་བས་བརྒྱལ་དང་མཚུངས། །ནམ་མཁའི་ཁམས་ཀུན་ཁྱབ་པའི་མི་བསྐྱོད་པ། །གཞལ་ཡས་ཁང་གི་ནང་དུ་འདྲེས་པ་ནི། །ཕ་མའི་
ཁུ་ཁྲག་མངལ་དུ་འདྲེས་དང་མཐུན། །དེ་ལ་དང་པོའི་མགོན་པོ་ཕར་ཞུགས་པ། །བར་དོ་ཤི་ནས་ཁུ་ཁྲག་འདྲེས་པའི་དབུས། །ཞུགས་དང་མཐུན་ནོ་དེ་ནས་སྤྲུལ་པའི་སྐུ། །རྡོ་རྗེ་སེམས་དཔའ་སྔོན་པོར་གྱུར་པ་ནི།།
མངལ་དུ་ལུས་རྟེན་རགས་པ་གྲུབ་དང་མཚུངས། དེ་ལྟར་སྤྲུལ་སྐུ་རྡོ་རྗེ་སེམས་དཔའ་རུ། །བསྒྱུར་ཏེ་ཐ་མལ་པ་ཡི་མིག་ལམ་དུ། །སྣང་བའི་སྤྲུལ་སྐུའོ་སྙམ་དུ་མོས་པར་བྱ། །དེ་ལྟར་བསྒོམ་པས་ཐ་མལ་སྐྱེ་བ་
སྦྱོང། །ལམ་དུས་སྒྱུ་ལུས་ཕུང་པོ་རྙིང་པ་ལ། །ཞུགས་པའི་སྤྲུལ་སྐུ་འཛིན་པའི་དགེ་རྩ་སྨིན། །འབྲས་བུའི་དུས་སུ་ཕྲ་བའི་ལོངས་སྐུ་ཡིས། །ཐ་མལ་གདུལ་བྱའི་དོན་དུ་ཁམས་རགས་པ། །བཟུང་པའི་སྤྲུལ་སྐུར་སྟོན་
པ་ལམ་དུ་བྱེད། །དེ་ནས་ཕྱི་དཀྱིལ་སྣང་བ་མ་བསྡུས་པའི། །ངད་ནས་དེ་རྒྱུན་ཕྱི་མའི་ཆ་ཤས་རྣམས། །མདུན་རྒྱབ་ལ་སོགས་ལུས་ཀྱི་ཆ་ཤས་ལས། །གྲུབ་པར་མོས་ཏི་ཟླ་བ་དགུའི་བར་དུ། །མངལ་དུ་ཕུང་ཁམས་
སྐྱེ་མཆེད་ཡན་ལག་སོགས། །རིམ་གྱིས་རྫོགས་དང་མཐུན་པར་ལུས་དཀྱིལ་ལྷ། །རང་གི་ལུས་ལ་རིམ་གྱིས་དགོད་པར་བྱ། །དེ་ཡང་བསྒྲུབ་གཞི་ཡན་ལག་དངོས་པོ་ལ། །དུ་མ་ཡོད་ན་ལྷ་ཡང་དེ་སྙེད་བསྐྱེད། །

[036A]༄༅། །མིག་གཉིས་ཡོད་པས་ས་སྙིང་གཉིས་བསྐྱེད་བཞིན། །དེ་ཡང་རྩ་ཞལ་སྤྱན་གཉིས་ལ་ནི་བསྒོམ། །དངོས་པོ་ལ་མེད་པ་བསྒོམ་པའི་སྤྱན་ལ་སོགས། །དུ་མ་ཡོད་ཀྱང་དེ་སྙེད་མི་
དགོས་ཏེ། །བསྒོམ་པའི་སྤྱན་དྲུག་ཡོད་ཀྱང་དེ་སྙེད་ཀྱི། །ས་སྙིང་མི་སྐྱེད་དེ་ཡིས་གཞན་ཡང་མཚོན། །ཇི་ལྟར་བསྐྱེད་པའི་ཚུལ་ཡང་དཔེར་མཚོན་ན། །མིག་དབང་གཉིས་པོ་ཡོངས་སུ་གྱུར་བ་ལས། །
ས་བོན་ཡི་གེ་ཐེ་ལཱི་གཉིས་སུ་གྱུར། །དེ་ལས་ས་སྙིང་གཉིས་སུ་གྱུར་བར་བསྒོམ། །ངོ་བོ་རང་གི་མིག་གི་དབང་པོར་མོས། །རྩ་ཕྱག་གཉིས་ཀྱི་མཐིལ་གྱི་ནང་གཉིས་སུ། །མེ་ལོང་ངོས་ལ་གཟུགས་
བརྙན་ཤར་བ་བཞིན། །ཁྲོ་བོ་གཉིས་བསྒོམ་གཞན་ལའང་རིགས་པ་བསྒྲེ། །དེ་ལྟར་ལུས་དཀྱིལ་རྟེན་དང་བརྟེན་པ་གཉིས། །གང་ལས་སྒྲུབ་པའི་སྒྲུབ་གཞི་དེ་དག་རྣམས། །རང་ལུས་གྲུབ་ཙམ་ཉིད་ནས་
རང་ཆས་སུ། །ཡོད་པ་དེས་ན་དེ་ལ་མ་བཅོས་པའི། །དཀྱིལ་འཁོར་ཞེས་བྱ་དེ་ལྟར་བསྒོམ་པ་ཡིས། །རིམ་པ་གཉིས་པར་ལུས་ཀྱི་གནས་དེ་དག་རྣམས་ནས་ལས་རླུང་སྙིང་ཀར་སྡུད་སླ་ཞིང། །རྩ་
དང་ཁམས་སོགས་ལས་སུ་རུང་པར་འགྱུར། །མངོན་བྱང་ལྔ་བསྐྱེད་རྫོགས་ནས་འདི་ཡི་བར། །རྣལ་འབྱོར་བཞི་ལས་ཤིན་ཏུ་རྣལ་འབྱོར་རོ། །འོད་གསལ་ངང་ལས་ཉི་མའི་དཀྱིལ་འཁོར་དུ། །ལངས་
པ་ནས་བཟུང་འདི་བར་ཉེར་བསྒྲུབ་པོ། །དེ་ནས་སྤྱི་བོ་ལ་སོགས་གནས་གསུམ་ནས། །ལྷ་མོ་གསུམ་སྤྲོས་རྡོ་རྗེ་གསུམ་གྱི་ལྷ། །ནམ་མཁའ་གང་བ་སྤྱན་དྲངས་གསོལ་བཏབ་པས། །སྙོམས་པར་
ཞུགས་ནས་འོད་ཟེར་གསུ་མདུ་ཞུ། །རང་གི་གནས་གསུམ་སོ་སོར་ཐིམ་པར་མོས། །འདི་དག་མངལ་དུ་ལུས་ངག་ཡིད་གསུམ་པོ། །རྫོགས་པར་གྲུབ་དང་ཆོས་མཐུན་དེ་རྗེས་སུ། །རྡོ་རྗེ་གསུམ་པོ་

[036B] །བདག་ཉིད་ངའོ་སྙམ་དུ་ང་རྒྱལ་བྱ། །མངལ་གནས་སྐྱེས་བུའི་རགས་པའི་ལུས་རྟེན་དང། །གཉུག་མའི་ལུས་དང་ཤིན་ཏུ་ཕྲ་བའི་སེམས། །གསུམ་དང་མཐུན་པའི་
སེམས་དཔའ་གསུམ་བརྩེགས་བསྒོམ། །ཡེ་ཤེས་པ་རྣམས་འདུ་ཞིང་མི་འདའ་དང། །ཡེ་ཤེས་ཀྱི་ནི་ངོ་བོར་གྱུར་བ་དང། །ཏིང་འཛིན་མཆོག་གྱུར་འོད་གསལ་བསྐྱེད་པས་ན། །དམ་ཚིག་སེམས་
དཔའ་སོགས་སུ་བརྗོད་པ་ཡིན། །དེ་ནས་མངལ་ན་གནས་པའི་སྐྱེས་བུ་དེ། །ཕྱི་རོལ་བཅས་ཏེ་ཁྲུས་ཀྱིས་དྲི་མ་སྦྱངས། །རིགས་མཐུན་མིང་བཏགས་པ་དང་ཆོས་མཐུན་པར། །རིགས་བདག་རྒྱས་
བདག་སྤྲུལ་སྐུར་བསྒྱུར་པ་ནས། །འདི་བར་སྐྱེ་བ་སྤྲུལ་སྐུའི་ལམ་ཁྱེར་རོ། །སྒོ་གསུམ་བྱིན་བརླབས་ནས་བཟུང་འདི་ཡི་བར། །ཡན་ལག་བཞི་ལས་སྒྲུབ་པའི་ཡན་ལག་ཡིན། །དེ་ནས་དེ་འདྲའི་སྐུ་
གསུམ་མྱུར་པ་རུ། །འགྲུབ་པའི་ཐབས་མཆོག་རིག་མ་འདུ་བྱ་ཞིང། །བྱིན་གྱིས་བརླབས་ནས་རྗེས་སུ་ཆགས་པ་ཡིས། །སྙོམས་པར་ཞུགས་ཏེ་དགའ་བ་བཞི་དྲངས་ནས། །བདེ་སྟོང་སྦྱར་ཏེ་
བསྒོམ་ཞིང་མཆོད་པ་བྱ། །འདི་ནི་རིམ་པ་གཉིས་པར་ལྷན་སྐྱེས་ཀྱི། །བདེ་ཆེན་བསྐྱེད་པའི་དགེ་རྩ་སྨིན་བྱེད་དང། །སྔོན་བྱུང་དང་མཐུན་མཆོད་པ་འདི་ཡན་ཆད། །དཀྱིལ་འཁོར་རྒྱལ་མཆོག་ལྷ་
རྣམས་སྤྲུལ་པ་ཡི། །སྔོན་དུ་ཐབས་ཤེས་གཉིས་མེད་དུ་སྦྱོར་བའི། །ཏིང་འཛིན་ཡིན་ཕྱིར་དང་པོ་སྦྱོར་བའོ། །སྒོ་གསུམ་བྱིན་བརླབས་ནས་བཟུང་འདི་ཡི་བར། །རྣལ་འབྱོར་བཞི་ལས་རྣལ་འབྱོར་ཆེན་
པོའོ། །སྔོན་བྱུང་སྟོན་པས་སྐྱིལ་འཁོར་སྤྲུལ་པ་དང། །མཐུན་པར་ཆོག་གསུམ་གྱིས་བསྐྱེད་པ་དང། །སྤྲོ་དང་མཛད་དང་སྡུད་དང་འདྲེས་པ་དང། །དབང་སྐུར་བ་དང་གནས་པའི་སྒོ་བདུན་གྱིས་
[037A]༄༅། །དཀྱིལ་འཁོར་རྒྱལ་མཆོག་ལྷ་རྣམས་བསྐྱེད་པར་བྱ། །ལྷ་རྣམས་ཞལ་གྱིས་སྒྱུ་འོད་ཟུང་གསུམ་མཚོན། །ཟུང་འཇུག་པ་ཡིས་དཀྱིལ་འཁོར་མཆོག་སྤྲུལ་ནས། །གདུལ་བྱའི་དོན་
མཛད་པ་ཡི་སྨིན་བྱེད་འགྱུར། །ནང་དུ་ཡང་དག་འཇོག་ལ་བཞུགས་པ་དང། །མཐུན་པར་སྟེང་འོག་སྣ་རྩེར་ཕྲ་མོ་བསྒོམ། །ཆོས་འཁོར་སྐོར་དང་མཐུན་པར་ཡིད་བཟླས་དང། །དམ་ཚིག་བཟླས་པ་ལ་
སོགས་དག་བཟླས་བྱ། །མྱ་ངན་འདའ་ཚུལ་སྟོན་དང་ཆོས་མཐུན་པར། །གཙོ་བོ་ཡབ་ཡུམ་རིམ་གྱིས་འདོ་གསལ་གཞུག་བརྩེ་བས་སླར་ཡང་འཇིག་རྟེན་ཁམས་གཞན་དུ། །མཛད་པ་སྟོན་དང་
མཐུན་པར་བསྐུལ་ངོར་བཞེངས། །དེ་ལ་བསྔགས་བརྗོད་བསྙེན་བཀུར་བྱེད་པ་དང། །མཐུན་པར་བསྟོད་མཆོད་བདུད་རྩི་མྱང་རྣམས་བྱ། །འཁོར་དང་གཞལ་ཡས་ཁང་སོགས་རང་ལ་བསྡུ། །ཐུན་
འཚམས་རྣལ་འབྱོར་རྣམས་ལ་འང་ཚུལ་བཞིན་བསླབ། །ཕྲ་ཐིག་བསྒོམ་དང་བཟླས་པ་བྱེད་པ་སོགས། །འདི་དག་ལས་ཀྱི་རྒྱལ་པོ་མཆོག་ཏུ་བསྡུས། །རིགས་འདུ་བྱ་བ་ནས་འདི་བང་རྣམས། །ཡན་
ལག་བཞི་ལས་སྒྲུབ་ཆེན་ཡན་ལག་གོ་དེ་ལྟར་ཐོ་རངས་ལ་སོགས་ཐུན་བཞི་ལ། །རྡོ་རྗེ་བཞི་བསྐྱེད་རྒྱས་བསྡུས་ཅི་རིགས་བསྒོམ། །སྦྱང་གཞི་སྐྱེ་ཤི་པར་དོ་གསུམ་པོ་དང། །ཆོས་མཐུན་ལམ་གྱི་
དེ་གསུམ་རང་དགའ་བ། །འོང་བའི་དོད་དུ་དེ་དང་ཆོས་མཐུན་པའི། །ལམ་འབྲས་དུས་ཀྱིས་སྐུ་གསུམ་འབྱུང་བྱེད་པ། །རིམ་གཉིས་ལམ་གྱིས་སྦྱང་གཞི་སྤྱོད་པའི་དོན། །བསྐྱེད་པའི་རིམ་འདི་སྐྱེ་
།སྦྱར་གཞིའི་སྣང་ཞེན་མ་ལུས་དྲུང་ཕྱུང་ནས། །སྐུ་གསུམ་དངོས་སུ་བསྒྱུར་བྱེད་རྫོགས་རིམས་དང། །མཐུན་པར་བསྒོམ་པས་ཐ་མལ་སྐྱེ་ཤི་

[037B] ༑བར་དོའི་སྣང་ཞེན་མངོན་གྱུར་མགོ་མནན་པའི། །སྒོ་ནས་རྫོགས་རིམས་ཟབ་མོའི་སྨིན་བྱེད་དུ། །འགྲོ་བ་གཙོ་བོའི་དོན་ཡིན་གཞན་ཡང་མང། །རྫོགས་རིམས་ཡོངས་རྫོགས་སྐྱེ་བའི་སྨིན་བྱེད་དུ།།
ཇི་སྐད་བཤད་པའི་གནད་རྣམས་རྫོགས་པར་བསྒོམ། །ཐ་མལ་ཞེན་པའི་གཉན་པོར་རྟེན་བརྟེན་པ། །ཐམས་ཅད་འབྲས་བུའི་དུས་ཀྱི་ཞིང་དང་སྐུ། །དངོས་ཡིན་སྙམ་པའི་ང་རྒྱལ་ཤུགས་ཅན་བསྐྱེད། །ཐ་མལ་
སྣང་བའི་གཉེན་པོར་རིམ་ཅན་དུ། །བསྒོམ་ཚེ་སྐབས་ཀྱི་བསྐོམ་བྱའི་དོན་དེ་ཡི། །དོན་སྤྱི་ཡིད་ལ་ལེགས་པར་གསལ་གདབ་ཅིང། །འཇོག་བསྒོམ་ཚེན་རྟེན་དང་བརྟེན་པ་ཀུན། །རྫོགས་པའི་དོན་སྤྱི་
ལམ་གྱིས་གསལ་བཏབ་ནས། །གསལ་སྣང་བསྒྲུབ་པའམ་ཡང་ན་རིམ་གྱིས་བྱ། །ཤིན་ཏུ་དཔག་དཀའ་རིམ་པ་དང་པོའི་ལམ། །ཇི་བཞིན་གསལ་མཛད་རྣམ་བཤད་ཆེན་མོ་ལས། །ཉམས་ཆུང་བྱིས་
བའི་བློ་ཡིས་དབོགས་ཆོད་ཀྱི། །གནད་དོན་སྙིང་པོ་མཚོན་ཙམ་བཏུས་ཏེ་བཀོད། །འདི་ལྟར་བགྱིས་ལ་ནོངས་པ་གང་མཆིས་པ། །ཡེ་ཤེས་སྤྱན་ལྡན་རྣམས་ལ་སྙིང་ནས་བཤགས། །རྣམ་དཀར་དགེ་
བ་གང་དེ་འགྲོ་བ་ཀུན། །ལམ་བཟང་འདི་ལ་མྱུར་དུ་འཇུག་ཕྱིར་བསྡོ།། །།ཅེས་པ་འདི་ནི་དཔལ་གསང་བ་འདུས་པའི་རིམ་པ་དང་པོ་བསྡོ།། །།ཅེས་པ་འདི་ནི་དཔལ་གསང་བ་འདུས་པའི་རིམ་པ་དང་པོ་ལ་བག་ཆགས་ཙམ་འཇོག་ཕྱིར་གྱི་ན་བ་ངག་དབང་བློ་བཟང་ཆོས་ལྡན་གྱིས་
ཆ་ཕྲུ་བྲག་སོབ་ཀྱི་དཔོན་གནས་སུ་བྲིས་པའོ། །མདྒལ།།



﻿༄༅། །རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་རིམ་གྱི་རྣམ་བཤད་དངོས་གྲུབ་ཀྱི་རྒྱ་མཚོའི་སྙིང་པོ་ཞེས་བྱ་བ་བཞུགས་སོ། །

[001A] །ན་མོ་གུ་རུ་མཉྫུ་གྷོ་ཥཱ་ཡ། རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་རིམ་གྱི་རྣམ་བཤད་དངོས་གྲུབ་ཀྱི་རྒྱ་མཚོའི་སྙིང་པོ་ཞེས་བྱ་བ་རྩ་བརྒྱུད་ཀྱི་བླ་
མ་དམ་པ་རྣམས་ཀྱི་ཞབས་ལ་ཕྱག་འཚལ་ལོ། །སྒྲིབ་བྲལ་ལྷན་སྐྱེས་དགའ་བའི་དངོས། །རྒྱལ་བའི་འཁོར་ལོ་ཀུན་གྱི་གཙོ། །ཁྱབ་བདག་རྒྱུད་ཀྱི་སྟོན་པ་དང། །དབྱེར་མེད་བླ་མའི་ཞབས་
བཏུད་ནས། །ཐུབ་པའི་ལེགས་བཤད་ཀུན་གྱི་མཆོག་འཇིག་རྟེན་གསུམ་གྱི་རིན་ཆེན་གཅིག་དཔལ་ལྡན་གསང་བ་འདུས་པ་ཡི། །རིམ་པ་དང་པོའི་རྣམ་གཞག་བཤད། །དེ་ལ་
འདིར་དཔལ་གསང་བ་འདུས་པའི་བསྐྱེད་རིམ་བཤད་པ་ལ་དྲུག་སྒྲུབ་པ་པོ་རྟེན་གྱི་མཚན་ཉིད། དེས་རྫོགས་རིམ་གྱི་གོང་དུ་བསྐྱེད་རིམ་སྒོམ་དགོས་པའི་རྒྱུ་མཚན། གང་དུ་བསྒྲུབ་པའི་

[002A]༄༅། །གནས་ཀྱི་མཚན་ཉིད། ཇི་ལྟར་སྒྲུབ་པའི་མངོན་རྟོགས་ཀྱི་རྣམ་གཞག་དེ་ལ་བསླབས་པས་བསྐྱེད་རིམ་མཐར་ཕྱིན་པའི་ཚད། མཐར་ཕྱིན་ནས་དངོས་གྲུབ་སྒྲུབ་པའི་རྣམ་
གཞག་བཤད་པའོ། །དང་པོ་ནི། རྡོ་རྗེ་འཕྲེང་བ་ལས། སློབ་མ་ཡོན་ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར། །ཞེས་སྔགས་བླ་མེད་ཀྱི་ལམ་ཉམས་སུ་ལེན་པའི་གང་ཟག་དེ་ལ་
ཡོན་ཏན་ཇི་ལྟ་བུ་དང་ལྡན་པ་དགོས་ཞེས་དྲིས་པའི་ལན་དུ། དད་ཅིང་བླ་མ་ལ་ཡང་གུས། །རྟག་ཏུ་དགེ་བའི་ལམ་ལ་གནས། །རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་པ་དང།།
གསོད་པ་དང་ནི་འཚེ་བ་སྤངས། །སེམས་ཅན་རྣམས་ནི་གདོན་པའི་བློས། །ཀུན་དུ་བརྩོན་དང་ཡང་དག་ལྡན། །དེ་ལ་སོགས་པའི་ཡོན་ཏན་ལྡན། །དད་པ་ཆེན་པོའི་སློབ་མ་བཟང། ཞེས་གསུངས་
པ་ལྟར། སྣོད་རུང་དང་པོ་ལམ་ཐུན་མོང་བས་རྒྱུད་ལེགས་པར་སྦྱངས་པ་དང། སྣོད་རུང་གཉིས་པ་དབང་བཞི་རྣམ་པར་དག་པ་ཐོབ་པ་ཅིག་དགོས་ཏེ། རྡོ་རྗེ་ཕྲེང་བ་ལས་ཐོག་མར་སློབ་མ་གང་གི་

[002B] ༑བློ་ལྡན་ཡང་དག་དབང་བསྐུར་ན། །རྫོགས་པའི་རིམ་པའི་རྣལ་འབྱོར་ལ། །དེ་ཡི་ཚེ་ན་སྣོད་དུ་འགྱུར། །ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང། །སློབ་དཔོན་སློབ་མ་མཚུངས་པར་ནི།།
མི་བཟད་དམྱལ་བ་ཆེན་པོར་འགྲོ། །ཞེས་གསུངས་པའི་ཕྱིར། གཉིས་པ་ནི། དེ་ལྟར་དབང་ཐོབ་ནས་ཀྱང། དབང་དུས་སུ་ཁས་བླངས་པའི་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་ཅིག་དགོས་ཏེ། དམ་
ཚིག་དང་སྡོམ་པ་ཡལ་བར་དོར་ནས་རིམ་པ་གཉིས་སྒོམ་པ་ལ་ཇི་ཙམ་འབད་ཀྱང་མཆོག་གི་དངོས་གྲུབ་ཐོབ་པ་མི་སྲིད་པའི་ཕྱིར་ཏེ། སྡོམ་འབྱུང་ལས། ཇི་ལྟར་ཉེ་བར་བསྟན་པ་བཞིན། །ཕྱི་ནས་དམ་ཚིག་སྤྱོད་པར་
བརྩོན། །སྣོད་བུ་བྱས་པའི་རྒྱུན་ལས་ནི། །འཁོར་ལོ་ལ་སོགས་སྒོམ་རིམ་གྱི། །ཡང་དག་མན་ངག་ཕུན་ཚོགས་ཀྱིས། །འགྲུབ་པར་འགྱུར་རོ་གཞན་དུ་མིན། །ཞེས་གསུངས་པའི་ཕྱིར། དེ་ལྟར་དམ་ཚིག་རྣམ་པར་
དག་པ་ལ་གནས་པ་དེས་རིམ་གཉིས་སྒོམ་པའི་སྔོན་དུ་རིམ་གཉིས་སྒོམ་ཚུལ་ཡན་ལག་དང་བཅས་པ་ཐོས་བསམ་གྱིས་མཐའ་ཆོད་བར་གཏན་ལ་འབེབས་དགོས་ཏེ། ཀྱཻ་རྡོར་གྱི་དཀའ་འགྲེལ་མུ་ཏིག་ཕྲེང་བ་ལས།།
བློ་གྲོས་མེད་ལ་ཐོས་མེད་མ་ཐོས་པ་ལའང་བསམ་པ་མེད། །གཉིས་བྲལ་རྣལ་འབྱོར་མེད་ཅིང་རྣལ་འབྱོར་བྲལ་ལའང་དངོས་གྲུབ་མེད། ཅེས་གསུངས་པའི་ཕྱིར། དེ་ལྟར་ཐོས་བསམ་གྱིས་ཉམས་སུ་ལེན་ཚུལ་ལ་མཁས་པར་བྱས་ནས་

[003A]༄༅། །རིམ་གཉིས་ཉམས་སུ་ལེན་པ་ན་གོ་རིམ་ངེས་ཅན་དུ་བསླབ་པར་བྱ་བ་ཡིན་ཏེ། རིམ་ལྔ་ལས། བསྐྱེད་པའི་རིམ་ལ་ལེགས་གནས་ཤིང། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་
རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། ཞེས་དང། སྤྱོད་བསྡུས་ལས་ཀྱང། གང་གི་ཚེ་སངས་རྒྱས་ཀྱི་ཐེག་པའི་བསམ་པ་ལ་ལོབས་པར་གྱུར་པ་དེའི་ཚེ་ཐེག་པ་གསར་བ་དྲན་པ་གཅིག་པའི་ཏིང་ངེ་འཛིན་ལ་བསླབ་
བོ༑ ༑ཞེས་སོགས་གསུངས་པའི་ཕྱིར། གསུམ་པ་ནི། དགོན་པ་ཆེན་པོ་ལ་སོགས་པ་མེ་ཏོག་དང་འབྲས་བུ་སོགས་ཀྱིས་བརྒྱན་ཅིང་སྐྱེ་བོའི་འདུ་འཛིས་དབེན་པ་ཡིད་དུ་འོང་བའི་གནས་སུ་བསྒོམ་པར་བྱ་བ་ཡིན་ཏེ། རྩ་རྒྱུད་
ལེའུ་བཅུ་གཉིས་པར། དགོན་པ་ཆེན་པོའི་ས་ཕྱོགས་སུ། །མེ་ཏོག་འབྲས་བུ་སོགས་ཀྱིས་བརྒྱན། །རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པ་བསྒྲུབ། ཅེས་གསུངས་ཤིང། མདོར་བྱས་སུ་
ཡང་དེ་ལྟར་བཤད་པའི་ཕྱིར། བཞི་པ་ལ་བཞི། དང་པོའི་སྦྱོར་བ། དཀྱིལ་འཁོར་རྒྱལ་མཆོག་ལས་རྒྱལ་མཆོག་བསྐྱེད་རིམ་གྱི་དམིགས་པ་ཡིད་ལ་བྱ་བ་ཇི་ལྟར་སྒོམ་པར་བྱེད་ཚུལ་ལོ། །དང་པོ་ལ་གཉིས་
མངོན་རྟོགས་ཀྱི་སྦྱོར་བའི་ཡན་ལག་དང། མངོན་རྟོགས་དངོས་སོ། །དང་པོ་ལ་གསུམ། ཐོག་མར་ཇི་ལྟར་བྱ་བའི་རིམ་པ། མཐུན་རྐྱེན་བསྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་སོགས་བཟུང་བ། འགལ་

[003B] །དང་པོ་ལ་ལྔ། རྡོར་དྲིལ་བྱིན་གྱིས་བརླབ་པ། ནང་མཆོད་བྱིན་གྱིས་བརླབ་པ། སྔོན་འགྲོ་གཏོར་མ་བྱེད་ཚུལ། བདག་བསྐྱེད་ཀྱི་མཆོད་པ་བྱིན་གྱིས་བརླབ་པ། རྡོ་རྗེ་སེམས་དཔའི་
སྒོམ་བཟླས་བྱེད་ཚུལ་ལོ། །དང་པོ་ནི། རང་ཉིད་ཞེ་སྡང་རྡོ་རྗེར་བསྐྱེད་ནས་རྡོར་དྲིལ་བྱིན་གྱིས་བརླབ་པ་ལ་དགོས་པ་ཡོད་དེ། སྒྲུབ་ཐབས་སྒོམ་པའི་ཐོག་མ་ནས་བཟུང་སྟེ་དམ་ཚིག་གསུམ་པོ་དེ་དང་མ་བྲལ་བ་ཅིག་དགོས་པ་ཤེས་པར་བྱ་
བའི་ཆེད་ཡིན་པའི་ཕྱིར། རང་ཞེ་སྡང་རྡོ་རྗེ་ཡུམ་བཅས་སུ་སྐྱེད་པ་ནི་ཕྱག་རྒྱའི་དམ་ཚིག་གསལ་འདེབས་པ་དང། རྡོར་དྲིལ་བྱིན་གྱིས་བརློབ་པ་ནི་རྡོ་རྗེ་དང་དྲིལ་བུའི་དམ་ཚིག་གསལ་འདེབས་པ་ཡིན་ནོ། །རྡོར་དྲིལ་བྱིན་གྱིས་བརླབ་ཚུལ་
ལ༑ བསངས་སྦྱངས་བསྐྱེད་ནས་བྱིན་གྱིས་བརླབ་པ་དང། མཚོན་དོན་དྲན་པའི་སྒོ་ནས་བྱིན་གྱིས་བརླབ་པ་གཉིས་ལས། དང་པོ་ནི། དུས་འཁོར་སོགས་ཀྱི་ལུགས་ཡིན་ཞིང། འདིར་ནི་ཕྱི་མ་ལྟར་ཡིན་ནོ། །དེས་ན་འདིར་བསྟན་བྱིན་གྱིས་
བརླབ་བྱའི་རྡོར་དྲིལ། ཕྱིའི་རྡོར་དྲིལ། མཚོན་བྱེད་རྟགས་ཀྱི་རྡོར་དྲིལ་རྣམས་དོན་གཅིག་ཁ་ཅིག་རྡོར་དྲིལ་རྩེ་ལྔ་པ་ནང་གི་རྡོར་དྲིལ་དང། རྩེ་དགུ་པ་ཕྱིའི་རྡོར་དྲིལ་ཡིན་ཟེར་པ་མི་འཐད་དེ། དེ་གཉིས་ཀ་ཕྱིའི་རྡོར་དྲིལ་ཡིན་པའི་ཕྱིར་ཏེ། དེ་གཉིས་
ཀ་མཚོན་བྱེད་དཔེའི་རྡོར་དྲིལ་ཡིན་པའི་ཕྱིར། རང་ལུགས་རྡོར་དྲིལ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། མཚོན་བྱེད་རྟགས་ཀྱི་རྡོར་དྲིལ་དང། མཚོན་བྱ་དོན་གྱི་རྡོར་དྲིལ་གཉིས་ཡོད། རྡོ་རྗེ་ལ་དབྱེ་ན། རྩེ་གཅིག་པ། རྩེ་གསུམ་པ། རྩེ་ལྔ་པ། རྩེ་

[004A]༄༅། །དགུ་པ། སྣ་ཚོགས་རྡོ་རྗེ། རྒྱན་གྱི་རྡོ་རྗེ་རྣམས་སུ་ཡོད། རྩེ་མོ་གཅིག་པ་ནས་དགུ་པའི་བར་ལ་རྣོ་ཞིང་གདེངས་པའི་རྩེ་མོ་ཅན་གྱི་ཁྲོ་བོའི་རྡོ་རྗེ་དང། དེ་ལས་ལྡོག་པའི་ཞི་བའི་རྡོ་རྗེ་གཉིས་གཉིས་སུ་ཡོད། སྣ་ཚོགས་
རྡོ་རྗེ་ལའང་རྩེ་མོ་གསུམ་པ་དང། ལྔ་བ་གཉིས་སུ་ཡོད་ཅིང། རྒྱན་གྱི་རྡོ་རྗེ་ནི་རྒྱན་གྱི་ཅི་མཛེས་སུ་བྱས་པའི་རྡོ་རྗེ་རྩེ་གསུམ་པ་སོགས་ཡིན་ནོ། །དྲིལ་བུ་ལ་དབྱེ་ན། ཡེ་ཤེས་སམ་རྡོ་རྗེ་སེམས་དཔའི་དྲིལ་བུ་དང། དཔའ་བོའི་དྲིལ་བུ་དང་
དེ་བཞིན་གཤེགས་པའི་དྲིལ་བུ་རྣམས་སུ་ཡོད། དང་པོ་ལ་རྩེ་དགུ་པ་གཙོ་བོར་གསུངས་ཀྱང་རྩེ་ལྔ་པའང་ཡོད་ཅིང། རྟགས་ནི་བ་ལང་ཁའི་མུ་ཏིག་ཕྲེང་བ་གཉིས་ཀྱི་བར་དུ་རྡོ་རྗེའི་ཕྲེང་བས་བསྐོར་བའོ། །དཔའ་དྲིལ་ནི་དྲ་བ་དྲ་ཕྱེད་
ཀྱི་རྒྱན་མེད་པ་ཡིན་ལ། དེ་བཞིན་གཤེགས་པའི་དྲིལ་བུ་ལ་རྣམ་སྣང་ནས་དོན་གྲུབ་ཀྱི་དྲིལ་བུའི་བར་བཞི་ཡོད་ཅིང། ཐམས་ཅད་རྩེ་ལྔ་པ་ངེས་གཟུང་ཅན་རིམ་པ་བཞིན་འཁོར་ལོ། རིན་པོ་ཆེ། པདྨ། རལ་གྲིའི་ཕྲེང་བས་བསྐོར་
བ་ཡིན་ནོ། །ཡང་ན་རྡོར་དྲིལ་ལ་དབྱེ་ན། དམ་ཚིག་གི་རྡོར་དྲིལ་དང། ཡེ་ཤེས་ཀྱི་རྡོར་དྲིལ་གཉིས་ལས། དང་པོ་རྩེ་ལྔ་བ་དང། གཉིས་པ་རྩེ་དགུ་པ་ལ་བྱེད་དོ། །ཡང་ན་རྡོར་དྲིལ་ལ་དབྱེ་ན། རྩེ་མོ་གཅིག་པ་ནས་སྟོང་གི་བར་ཡོད་དེ་
མཁའ་འགྲོ་རྒྱ་མཚོ་ལས། རྩེ་དགུ་རྩེ་མོ་གཅིག་པ་དང། །རྩེ་ལྔ་རྩེ་མོ་གསུམ་པ་ཅན། །དེ་ལྟར་ལ་སོགས་དྲིལ་བུ་ཆེ། །རྩེ་མོ་སྟོང་གི་བར་དུའོ། །ཞེས་གསུངས་པའི་ཕྱིར། འོ་ན་རྡོ་རྗེ་དང་དྲིལ་བུས་མཚོན་པར་བྱ་བའི་དོན་ཇི་ལྟ་བུ་ཞེ་ན་

[004B] སྐབས་གསུམ་སྒོ་ངར་གྲགས་པ་རྡོ་རྗེའི་ལྟེ་བས་རྡོ་རྗེ་སེམས་དཔའ་དང། སྟེང་རྭ་ལྔས་རྣམ་སྣང་སོགས་རིགས་ལྔ་དང། སྟེང་གི་པད་འདབ་བརྒྱད་ཀྱིས་འཕགས་ལམ་བརྒྱད་ཀྱི་རང་བཞིན་བྱམས་པ་སོགས་
སེམས་དཔའ་བརྒྱད་མཚོན་ཏེ། སམྦུ་ཊར། དབུས་སུ་རྣམ་པར་སྣང་མཛད་དགོང། །ཤར་དུ་མི་བསྐྱོད་དེ་བཞིན་ཡང། །རིན་ཆེན་ལྷོ་ཡི་རྭ་ལའོ། །འོད་དཔག་མེད་ནི་ནུབ་ཏུ་དགོད། །བྱང་དུ་དོན་ཡོད་གྲུབ་པ་སྟེ། །རྭ་ལྔ་རྣམས་ནི་ལྷ་ཉིད་དོ། །པདྨ་
བྱང་ཆུབ་ཡན་ལག་བརྒྱད། ཅེས་སོགས་དང། དབུས་སུ་སྐབས་གསུམ་སྒོ་ང་ལ། །ཡེ་ཤེས་ལྔ་ནི་བསྟིམ་པར་བྱ། ཞེས་གསུངས་པའི་ཕྱིར། འོག་རྭ་ལྔས་མཁའ་འགྲོ་སྡེ་ལྔ་དང། འོག་གི་པད་འདབ་བརྒྱད་ཀྱིས་སྒོམ་བཞི་དང། སྐུལ་
བྱེད་མ་སོགས་བཞི་སྟེ་བརྒྱད་མཚོན་ཏེ། རྭ་ལ་མཁའ་འགྲོ་མ་ལྔ་སྟེ། ཞེས་གསུངས་པའི་ཕྱིར། དྲིལ་བུ་ཆ་གསུམ་དུ་གནས་པས་ཁམས་གསུམ་དང། ནང་ཁོང་སྟོང་དུ་ཡོད་པས་ཁམས་གསུམ་རང་བཞིན་གྱིས་སྟོངས་བ་མཚོན་ཏེ། རྡོ་རྗེ་
མཁའ་འགྲོ་ལས། དབུས་ཀྱི་ཁོག་པ་ཟབ་པ་དང། །ཐམས་ཅད་དག་བྱེད་བཅུད་ཀྱི་གནས། ཞེས་གསུངས་པའི་ཕྱིར། དབྱུག་གུས་རང་བཞིན་སྟོང་ཉིད་རྟོགས་པའི་ཐབས་འབྲས་དུས་ཀྱི་ལྷན་སྐྱེས་བདེ་བ་ཆེན་པོའི་ཡེ་ཤེས་མཚོན། ཡེ་
ཤེས་ད་དང་སྟོད་པ་དབྱེར་མི་ཕྱེད་པ་ནི་བདུད་རྩི་བུམ་པས་མཚོན། བདེ་སྟོང་དབྱེར་མེད་ཀྱི་ཡེ་ཤེས་དེ་ཤེར་ཕྱིན་མའི་རྣམ་པར་ཤར་བ་ནི་ཤེས་རབ་ཀྱི་ཞལ་གྱིས་མཚོན། པདྨ་ལ་གནས་པའི་ཡི་གེ་བརྒྱད་ཀྱིས་ཡུམ་བཞི་དང་ནོར་རྒྱུན་མ་

[005A]༄༅། །སོགས་བཞི་མཚོན་པ་ཡིན་ནོ། །དེ་ལྟར་ན་རྡོ་རྗེས་ཐབས་རྡོ་རྗེ་སེམས་དཔའ་དང། དྲིལ་བུས་ཤེས་རབ་རྡོ་རྗེ་དབྱིངས་ཀྱི་དབང་ཕྱུག་མ་མཚོན། རྡོར་དྲིལ་ཕན་ཚུན་འཁྱུད་པས་ཁ་སྦྱོར་ཡན་ལག་བདུན་ལྡན་གྱི་
ལོངས་སྐུ་མཚོན། དྲིལ་བུའི་སྒྲས་ལོངས་སྐུས་རྡོ་རྗེ་ཐེག་པའི་ཆོས་ཀྱི་འཁོར་ལོ་རྒྱུན་མི་འཆད་པར་སྐོར་བདེ་མཚོན་ནོ། །རྡོར་དྲིལ་གྱིས་ནི་བདེ་སྟོང་དབྱེར་མེད་ཀྱི་ཡེ་ཤེས་དང། དེ་འདྲེན་བྱེད་ཀྱི་ཐབས་ཤེས་ཁྱད་པར་ཅན་མཚོན་
ཚུལ་ཡང་ཡོད་དེ། རྡོ་རྗེས་ཐབས་སྒྲུབ་པ་པོ་དང་དེའི་གསང་བའི་རྡོ་རྗེ་གཉིས་ཀ་མཚོན། །དྲིལ་བུས་ཤེས་རབ་ཕྱག་རྒྱ་དང་དེའི་བྷ་ག་གཉིས་ཀ་མཚོན། རྡོ་རྗེའི་ལྟེ་བས་ཡབ་ཀྱི་རྡོ་རྗེའི་དྷཱུ་ཏཱིའི་མར་སྣ་དང། ལྟེ་བ་ཟུར་བརྒྱད་དུ་ཡོད་
པས་ནོར་བུའི་དབུས་ཀྱི་རྩ་འདབ་བརྒྱད་པའི་རྩ་འཁོར་མཚོན། དྲིལ་བུའི་ལྕེས་ཡུམ་གྱི་དྷཱུ་ཏཱིའི་མར་སྣ་མཁའ་འགྲོ་གདོང་དང། དྲིལ་ལྕེ་ཟུར་བརྒྱད་དུ་ཡོད་པས་སྦས་པ་ནང་གི་རྩ་འདབ་བརྒྱད་མཚོན། རྡོ་རྗེ་ཕྱོགས་བརྒྱད་དུ་གསོར་
བ་དང། དྲིལ་བུ་ལྕེ་ཕྱོགས་བརྒྱད་དུ་བསྐྱོད་ནས་དཀྲོལ་བས་སྒྲུབ་པ་པོའི་རྡོ་རྗེ་ནོར་བུས་ཕྱག་རྒྱའི་དྷཱུ་ཏཱིའི་མར་སྣ་ཁ་འབྱེད་པའི་ཕྱིར་སྦས་པ་ནང་གི་རྩ་བརྒྱད་བསྐྱོད་པ་དེ་མཚོན་པ་ཡིན་པའི་ཕྱིར་ཏེ། སམྦུ་ཊར། གནས་ནི་བརྒྱད་དུ་
བསྐྱོད་པར་བྱ། །ཞེས་པའི་ཐད་ཀྱི་མན་སྙེར། དྲིལ་བུའི་ནང་གི་ཕྱོགས་བརྒྱད་རྣམས་སུ་ལྕེ་བསྐྱོད་ཅིང་དཀྲོལ་བར་བྱའོ། །དེ་ཉིད་ཀྱི་ཕྱིར་ན་རྩེ་བརྒྱད་བསྐྱོད་པ་མཚོན་པའི་དོན་དུ་ལྕེ་ཟུར་བརྒྱད་པ་སྟེ། དེ་ལྟར་རྡོ་རྗེའི་ལྟེ་བ་ཡང་

[005B] །ལྕགས་ཀྱི་ལྕེ་གང་དུ་འཕྱང་བ་དེ་ནི་མཁའ་འགྲོ་གདོད་མཚོན་པའོ། །ཞེས་གསུངས་པའི་ཕྱིར། དྲིལ་བུའི་སྟེང་དུ་རྡོ་རྗེ་ཕྱེད་པས་མཚན་པས་ནི་ཡབ་ཡུམ་སྙོམས་པར་འཇུག་པ་དེ་མཚོན། རྡོར་དྲིལ་ཕན་ཚུན་དུ་
འཁྱུད་པའི་ཚུལ་བྱས་པས་ནི་ཡབ་ཡུམ་གྱི་དྷཱུ་ཏཱིའི་མར་སྣ་གཉིས་ཕྲད་ནས་རླུང་གཉིས་འདྲེས་ཏེ་འཁོར་ལོ་བཞིར་འབར་འཛག་བྱེད་པ་མཚོན། དེའི་ཚེ་གཏུམ་མོའི་མེ་འབར་བ་ནི་རྡོ་རྗེ་དང་དྲིལ་བུའི་ཉི་གདན་གྱིས་མཚོན་
གཏུམ་མོ་འབར་བའི་ཀུན་ད་ལྟ་བུའི་བྱང་སེམས་ཞུ་བ་ནི་ཟླ་གདན་གྱིས་མཚོན། འཁོར་ལོ་དྲུག་གི་རྩ་འདབ་ནི་རྡོ་རྗེ་དང་དྲིལ་བུའི་པདྨས་མཚོན། འཁོར་ལོ་བཞི་ལ་བརྟེན་པའི་ལུགས་འབྱུང་ལུགས་ལྡོག་གི་དགའ་བ་བཞི་བཞི་
སྟེ་བརྒྱད་ནི་རྡོ་རྗེའི་ལྟེ་བ་དང་དྲིལ་བུའི་ལྕེའི་ཟུར་བརྒྱད་ཀྱིས་མཚོན་ཏེ། སམྦུ་ཊར། ནང་གི་ཡེ་ཤེས་དབྱུག་གུ་ནི། །ཐམས་ཅད་སྤྲོ་ཞིང་སྡུད་པའོ། །ཞེས་གསུངས་པའི་ཕྱིར། དེ་ལྟ་བུའི་ལྷན་སྐྱེས་ཀྱི་བདེ་ཆེན་དེ་ལ་ལྡོག་པས་
ཕྱེ་ན་ཡེ་ཤེས་ལྔར་ཡོད་པ་ནི་རྭ་ལྔས་མཚོན། རྭ་དེ་རྣམས་ཆུ་སྲིན་ཁ་ནས་ཐོན་པས་སྙིང་རྗེས་སེམས་ཅན་མི་གཏོང་བ་དང། པདྨའི་སྟེང་འོག་གི་རིན་ཆེན་ཕྲེང་བ་དང་འོད་ཟེར་གྱི་རི་མོས་གདུལ་བྱའི་རེ་བ་སྐོང་བའི་འཕྲིན་ལས་རྒྱས་པ་
མཚོན་ཏེ། རྡོ་རྗེ་མཁའ་འགྲོ་ལས། དབུས་ཀྱི་ཁོག་པ་ཟབ་པ་དང། །ཐམས་ཅད་དག་བྱེད་བཅུད་ཀྱི་གནས། ཞེས་གསུངས་པའི་ཕྱིར། གཞན་ཡང། རྡོ་རྗེས་གཉིས་སུ་མེད་པའི་ཡེ་ཤེས་ཐུགས་དང། ཞལ་དང་ས་བོན་སོགས་

[006A]༄༅། །ཀྱིས་མཚན་པའི་དྲིལ་བུས་ལུས་དང། སྟོང་ཉིད་སྒྲོག་པའི་དྲིལ་བུའི་སྒྲས་གསུང་མཚོན་ནོ། །མདོར་ན་དེ་གསུམ་ཀ་དོན་དམ་པའི་བྱང་ཆུབ་ཀྱི་སེམས་ཀྱི་ངོ་བོར་མོས་པས་རྡོ་རྗེ་གསུམ་དབྱེར་མི་ཕྱེད་པའི་བདག་
ཉིད་དུ་ལྟར་གོས་ཏེ། མན་སྙེར། རྡོ་རྗེ་ཐུགས་དང་དྲིལ་བུ་སྐུ་དང་དེའི་སྒྲ་གསུང་ངོ། །ཞེས་གསུངས་པའི་ཕྱིར། དེ་ལྟར་ན་བདེ་བ་ཆེན་པོའི་ཡེ་ཤེས་ངེས་དོན་གྱི་རྡོ་རྗེ་དང། སྟོང་ཉིད་རྟོགས་པའི་ཤེས་རབ་ངེས་དོན་གྱི་དྲིལ་བུ་ཡིན་ཞིང་
ངེས་དོན་གྱི་རྡོར་དྲིལ། ནང་གི་རྡོར་དྲིལ། མཚོན་བྱ་དོན་གྱི་རྡོར་དྲིལ་རྣམས་དོན་གཅིག་ངེས་དོན་གྱི་རྡོར་དྲིལ་བདེ་སྟོང་དབྱེར་མེད་ཀྱི་ཡེ་ཤེས་ལ་དབྱེ་ན་ལམ་ལྔ་ཡོད་དེ། ཁ་སྦྱོར་ལས། རྡོ་རྗེ་སྤྲོ་བའི་སྦྱོར་བ་ཡིས། །རྡོ་རྗེ་སེམས་ཅན་
འཁོར་བ་སྒྲོལ། །རྡོ་རྗེ་དགུག་པའི་རྣལ་འབྱོར་དང། །རྡོ་རྗེ་རེངས་པའི་རྣལ་འབྱོར་རིག་མུན་པ་ལྟ་བུའི་ཉོན་མོངས་པ། །རྣམ་ཤེས་མར་མེ་དང་ལྷན་ཅིག་ཡེ་ཤེས་རྡོ་རྗེས་གཞོམ་པར་བྱ། །སྣང་བའི་ཕྱོགས་ནི་ཐོབ་པ་ཡི། །རྡོ་རྗེ་སྒྲུབ་པ་ཐམས་ཅད་ལ།།
རྡོ་རྗེ་བདག་ཅེས་བསྟན་པ་ཡིན། ཞེས་གསུངས་པའི་ཕྱིར། བྱིན་གྱིས་བརླབ་ཚུལ་དངོས་ཀྱི་སྔགས་དང་ཚིགས་བཅད་རྣམས་ནི་སམྦུ་ཊ་དང་གུར་ལས་གསུངས་སོ། །རྡོ་རྗེ་འཛིན་པའི་སྔགས་དོན་ཡང་གཞག་ཏུ་ཡོད་དེ། ཨོཾ་ལ་ཡི་གེ་ཨ་ཨུ་མ་
གསུམ་ཡོད་པས། སྐུ་གསུང་ཐུགས་རྡོ་རྗེ་གསུམ་སོ་སོར་མཚོན། ཨ་ལ་ཨུ་བཅུག་པས་ཨོར་སོར། དེ་ལ་མ་ཡིག་ཐིག་ལེར་བྱིན་པས་ཨོཾ་ཡིག་གཅིག་ཏུ་གྱུར་པས་ན་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པ་མཚོན་པ་ཡིན་

[006B] མཚོན་དོན་དེ་དྲན་པའི་སྒོ་ནས་ཨོཾ་ཞེས་ལན་གཅིག་བརྗོད་པས་ཀྱང་བསོད་ནམས་དཔག་ཏུ་མེད་པ་ལེན་པས་ནོར་བུ་འཛིན་པའི་སྔགས་ཞེས་བརྗོད་པ་ཡིན་ཏེ། རྒྱུད་རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད། །མཆོག་དང་
ནོར་སྟེར་དཔལ་དང་གཡལ། །སྐལ་བཟང་རྣམ་པ་དང་ལྡན་དང། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྔགས་སུ་བརྗོད། ཅེས་གསུངས་པའི་ཕྱིར། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། སིདྡྷི་ནི་གྲུབ་པ་
བཛྲ་ནི་རྡོ་རྗེ། ས་མ་ཡ་ནི་དམ་ཚིག་ཏིཥྛ་ནི་མནོས་པའི་བརྟེན་པ། ཨེ་ཥ་སྟྭཾ་དཧར་ཡཱ་མི་ནི་འདི་བདག་གིས་གཟུང་བར་བགྱི། ཧི་ལྔས་ཡེ་ཤེས་ལྔ་དང། ཧཱུཾ་གསུམ་གྱིས་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པ་མཚོན། ཕཊ་
ནི་དོན་དེ་གསལ་བར་བྱེད་པ་དང། སཱ་ཧཱ་ནི་སྡིག་པ་འཇོམས་པ་དང། དགེ་བ་འཕེལ་བ་སོགས་ཀྱི་བྱེད་ལས་དང་ལྡན་པས་དབུགས་འབྱིན་པ་སྟེ། རྩེ་མོ་ལས། སཱ་ཧཱ་ཞེས་ནི་ཅི་ཡིན་བརྗོད། །སྡིག་པ་ཐམས་ཅད་ཞི་བྱེད་ཅིང། །དགེ་བའི་
ཚོགས་ནི་འཕེལ་བར་བྱེད། །ཉེས་པ་ཐམས་ཅད་འཕྲོག་བྱེད་ཅིང། །སྡུག་བསྔལ་ཐམས་ཅད་འཇོམས་པའི་མཆོག་ཅེས་གསུངས། མདོར་ན་དེ་བཞིན་གཤེགས་པ་ཐམས་ཅད་ཀྱི་གྲུབ་པ་རྡོ་རྗེའི་དམ་ཚིག་འདི་བརྟན་པར་གཟུང་བར་བགྱི་
དེ་གང་ཞེ་ན། རྡོ་རྗེ་སེམས་དཔའི་རང་བཞིན་ཡེ་ཤེས་ལྔའི་བདག་ཉིད་སྐུ་གསུང་ཐུགས་དབྱེར་མི་ཕྱེད་པ་བདེ་བ་ཆེན་པོའི་ཡེ་ཤེས་དེའོ། ཞེས་པའོ། །དྲིལ་བུ་འཛིན་པའི་སྔགས་དོན་ཡང་བཞག་ཏུ་ཡོད་དེ། བཛྲ་གྷཎྚ་ཧཱུཾ། ཞེས་པའི་བཛྲ་གྷཎྚ་

[007A]༄༅། །ནི་རྡོ་རྗེ་དྲིལ་བུ་སྟེ་ཆོས་ཐམས་ཅད་བདེན་སྟོང་མཉམ་པ་ཉིད་དུ་རྟོགས་པའི་ཤེས་རབ་ནི་དྲིལ་བུའི་ངེས་དོན་ཡིན་ལ། མཚོན་དོན་དེ་དྲན་པའི་སྒོ་ནས་དྲིལ་བུ་དཀྲོལ་ཞིང། དེའི་སྒྲས་ཀྱང་སྟོང་པ་ཉིད་ཀྱི་སྒྲ་བསྒྲགས་
པར་བསམ་པ་ཡིན་པའི་ཕྱིར། ཧཱུཾ་གིས་ཡེ་ཤེས་ལྔ་ཡུལ་དང་བཅས་པ་མཚོན་ཞིང། མཚོན་དོན་དེ་དྲན་པའི་སྒོ་ནས་ལན་ཅིག་བརྗོད་པས་ཀྱང་སྡུག་བསྔལ་རྒྱུ་བཅས་གཅོད་པ་ཡིན་ཏེ། རྡོ་རྗེ་རྩེ་མོ་ལས། ཡི་གེ་ཧཱུཾ་ནི་ཅི་ཡིན་
བརྗོད། །སྡུག་བསྔལ་འཆོས་ཤིང་འཇོམས་པར་བྱེད། །གདུག་པ་སྔགས་ཀྱིས་གསོད་བྱེད་ཅིང། །སྲིང་པའི་ཞགས་པ་གཅོད་པར་བྱེད། །ཧཱུཾ་ནི་མཆོག་ཏུ་དྲན་པར་བྱ། ཞེས་གསུངས། དེའི་རྗེས་སུ་རྡོར་དྲིལ་གྱི་མཚོན་དོན་བདེ་སྟོང་
དབྱེར་མེད་ཀྱི་ཡེ་ཤེས་རང་རྒྱུད་ལ་བསྐྱེད་དེ། རྡོ་རྗེ་སེམས་དཔའ་ལ་སོགས་པའི་སངས་རྒྱས་ཐམས་ཅད་མཉེས་པར་བྱའོ་སྙམ་དུ་སེམས་ཤིང་བརྗོད་ནས་ཧཱུཾ་གླུར་བླང་བར་བྱའོ། །རྡོ་རྗེ་གསོར་བའི་དགོས་པ་དེ་སྟོན་པ་ལ། སེམས་ཅན་རྨོངས་
པ་འབྲལ་བ་ཡི། ཞེས་སོགས་ཤློ་ཀ་གཅིག་བྱུང། འདིའི་དོན་ནི། ངེས་དོན་གྱི་རྡོ་རྗེ་བདེ་སྟོང་དབྱེར་མེད་ཀྱི་ཡེ་ཤེས་དེ་ཆོས་ཅན། གསོར་བ་སྟེ་རང་རྒྱུད་ལ་སྐྱེད་པ་ནི་མཛེས་པ་སྟེ་བཟང་པོ་ཡིན་ཏེ། སེམས་ཅན་རྣམས་ཀྱི་རྨོངས་པ་མ་
རིག་པ་འབྲལ་བར་བྱས་པའི་སྒོ་ནས་འཁོར་བའི་སྡུག་བསྔལ་ལས་རྣམ་པར་ཐར་བར་འགྱུར་བའི་བྱ་བ་བྱེད་པའི་ཕྱིར། དེ་ལྟར་བྱེད་ནུས་པའང་ཡིན་ཏེ། ཡེ་ཤེས་དེས་ཆོས་ཐམས་ཅད་ཀྱི་དེ་ཁོ་ན་ཉིད་རྟོགས་པའི་ཕྱིར། དེས་ན་གཉིས་

[007B] དེ་མཚོན་པའི་རྡོ་རྗེ་སྤྲོ་བ་དང་བཅས་པས་གཟུང་རིགས་ཏེ། རྒྱུ་མཚན་བཤད་མ་ཐག་པ་དེའི་ཕྱིར། དེ་ནས་རྡོ་རྗེ་བྱང་ཕྱོགས་སོགས་ཕྱོགས་བརྒྱད་དུ་གསོར་ཞིང། ཧཱུཾ་གསུམ་དང་ཧོ་གསུམ་བརྗོད་
པ་ཡིན་ཏེ། སམྦུ་ཊར། བྱང་དུ་རྡོ་རྗེ་གསོར་ནས་ནི། །ཕྱི་ནས་བློ་ལྡན་ཡང་དག་གང་བ། ཅེས་གསུངས་པའི་ཕྱིར། ཧཱུཾ་གསུམ་གྱིས་རྡོ་རྗེ་གསུམ་ཕན་ཚུན་དབྱེར་མེད་པ་མཚོན། ཧོ་གསུམ་གྱིས་ཆུང་འབྲིང་ཆེ་གསུམ་གྱི་སེམས་ཅན་འཁོར་བ་
ལས་གྲོལ་བར་བྱེད་པ་མཚོན། དྲིལ་བུ་དཀྲོལ་བའི་དགོས་པ་དང་དཀྲོལ་ཚུལ། ཨོཾ་བཛྲ་དྷརྨྨ་ར་ཎི་ཏ་ཞེས་སོགས་ཀྱིས་བསྟན། འདིའི་དོན་ཡང་གཞག་ཏུ་ཡོད་དེ། ཨོཾ་ནི་སྔར་བཞིན། བཛྲ་ནི་རྡོ་རྗེ་སྟེ། དེས་སྟོང་པ་ཉིད་མཚོན་པ་ཡིན་ཏེ་
རྩེ་མོ་ལས། སྲ་ཞིང་སྙིང་པོ་ཁོང་སྟོང་མེད། །བསྲེག་ཏུ་མེད་ཅིང་གཅད་དུ་མེད། །གཞིག་ཏུ་མེད་ཅིང་གཉིས་མེད་ཕྱིར། །སྟོང་ཉིད་རྡོ་རྗེར་བརྗོད་པར་བྱ། ཞེས་གསུངས་པའི་ཕྱིར། དྷརྨྨ་ནི་ཆོས། ར་ཎི་ཏ་ནི་སྒྲོག་པ། པྲ་ར་ཎི་ཏ་ནི་རབ་ཏུ་
སྒྲོག་པ། སཾ་པྲ་ར་ཎི་ཏ་ནི་ཀུན་ཏུ་རབ་ཏུ་སྒྲོག་པ། སརྦྦ་བུདྡྷ་ནི་སངས་རྒྱས་ཐམས་ཅད། ཀྵི་ཏྲ་ནི་ཞིང། པྲ་ཙ་ལི་ནི་གཡོ་བ། པྲཛྙཱ་པ་ར་མི་ཏཱ་ནི་ཤེས་རབ་ཀྱི་ཕ་རོལ་ཏུ་ཕྱིན་པ། ནཱ་ད་ནི་སྒྲ། སྭ་བྷཱ་བ་ནི་རང་བཞིན། བཛྲ་སཏ་ནི་རྡོ་རྗེ་སེམས་དཔའ། ཧྲྀ་
ད་ཡ་ནི་ཐུགས། སནྟོ་ཥ་ནི་ཀུན་ཏུ་དགྱེས་བ། ཧཱུཾ་གསུམ་དང་ཧོ་གསུམ་དང་སཱཧཱ་ནི་སྔར་བཞིན། མདོར་བསྡུ་ན། སྟོང་པ་ཉིད་ཀྱི་སྒྲ་སྒྲོག་རབ་ཏུ་སྒྲོག་ཀུན་ཏུ་རབ་ཏུ་སྒྲོག་པས་སངས་རྒྱས་ཀྱི་ཞིང་ཐམས་ཅད་གཡོ་བར་བྱེད་པའོ། །གང་གིས་

[008A]༄༅། །ན༑ ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲའི་རང་བཞིན་གྱིས་སོ། །དགོས་པ་ཅིའི་ཕྱིར་ན། རྡོ་རྗེ་སེམས་དཔའི་ཐུགས་དགྱེས་པར་བྱ་བའི་ཕྱིར་དུའོ། །དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་རང་བཞིན་སྟོང་
པ་ཉིད་ཀྱི་སྒྲ་རབ་འབྲིང་ཐ་མ་གསུམ་གྱིས་རྡོ་རྗེ་གསུམ་དབྱེར་མེད་པའི་རྡོ་རྗེ་སེམས་དཔའི་ཐུགས་མཉེས་པར་བྱས་པས་སེམས་ཅན་རབ་འབྲིང་ཐ་མ་གསུམ་འཁོར་བའི་སྡུག་བསྔལ་ལས་གྲོལ་བར་བྱའོ་ཞེས་པར་འགྱུར་རོ། །དེ་
ལྟར་སྒྲུབ་ཐབས་ཀྱི་ཐོག་མར་རྡོར་དྲིལ་བྱིན་གྱིས་བརླབས་པ་ལ་ཆོས་ཅན། དགོས་པ་ཡོད་དེ། མཚོན་བྱེད་དཔེའི་རྡོར་དྲིལ་གྱིས་ཚོན་དོན་བདེ་སྟོང་དབྱེར་མེད་ཀྱི་ཡེ་ཤེས་དེ་ལམ་གྱི་སྲོག་དམ་པར་ཤེས་པའི་ཆེད་ཡིན་པའི་ཕྱིར་
གཉིས་པ་ནང་མཆོད་བྱིན་གྱིས་བརླབ་པ་ལ་ལྔ། བསང་བ། སྦྱང་བ། བསྐྱེད་པ། བྱིན་གྱིས་བརླབ་པ་དངོས། བྱིན་གྱིས་བརླབས་པའི་དགོས་པ་བཤད་པའོ། །དང་པོ་ནི། ཐོག་མར་ནང་མཆོད་བསངས་བ་ལ་དགོས་པ་ཡོད་དེ། ནང་
མཆོད་ཀྱི་བསྒྲུབ་གཞི་ཆང་སོགས་ལ་བགེགས་གནས་ནས་སྒྲུབ་པ་པོ་ལ་བར་གཅོད་རྩོམ་སྲིད་པས་དེ་སེལ་བའི་ཆེད་དུ་ཡིན་པའི་ཕྱིར། དེ་ཡང་བགེགས་མཐར་བྱེད་ཀྱི་སྔགས་ཀྱིས་བསང་དགོས་ཏེ། བགེགས་མཐར་བྱེད་དེ་
སྐབས་འདིར་ལས་ཀྱི་ལྷ་ཡིན་པའི་ཕྱིར། སྔགས་བརྗོད་པའི་ཚེ་དམིགས་པ་ཡིད་ལ་བྱེད་པའི་ཚུལ་ཡང་ཡོད་དེ། རང་ཞེ་སྡང་རྡོ་རྗེར་གསལ་བའི་ཐུགས་ཀ་ནས་ཁྲོ་བོ་བགེགས་མཐར་བྱེད་ཀྱི་ཚོགས་དཔག་ཏུ་མེད་པ་སྤྲོས་ཏེ་

[008B] གཉིས་པ་ནི། ཤཱུ་ནྱ་ཏཱའི་སྔགས་ཀྱིས་སྦྱང་བ་ཡིན་ལ། ཇི་ལྟར་སྦྱང་བའི་ཚུལ་ཡང་ཡོད་དེ། བདེ་སྟོང་དབྱེར་མེད་ཀྱི་ཡེ་ཤེས་
དེ་ཤཱུ་ནྱ་ཏཱའི་སྔགས་དོན་ཡིན་པས་ནང་མཆོད་ཀྱི་བསྒྲུབ་གཞི་སོགས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་ནས་ཐ་མལ་གྱི་སྣང་ཞེན་སྦྱང་བ་ཡིན་པའི་ཕྱིར། གསུམ་པ་ནི། བདེ་སྟོང་དབྱེར་མེད་ཀྱི་ངང་ལས་ཡཾ་རཾ་གཉིས་
ལས་རླུང་མེའི་དཀྱིལ་འཁོར་གཉིས་བསྐྱེད་པ་ལ་དགོས་པ་ཡོད་དེ། བདུད་རྩི་སྦྱང་རྟོགས་སྦར་གསུམ་བྱེད་པ་ལ་ཉེ་བར་མཁོ་བའི་ཕྱིར་ཏེ། རྒྱུད་ཕྱི་མ་ལས། སྦར་དང་དེ་བཞིན་སོག་པ་དང། ཞེས་གསུངས་པའི་ཕྱིར། ཡཾ་རཾ་གཉིས་
ཧཱུཾ་གཉིས་ཀྱི་བར་དུ་ཆུད་པ་དང། དཀྱིལ་འཁོར་གཉིས་ཀྱི་ཕྱོགས་གཉིས་རྡོ་རྗེས་བརྒྱན་པ་ལ་དགོས་པ་ཡོད་དེ། ཧཱུཾ་གཉིས་དང་རྡོ་རྗེ་གཉིས་ཀྱིས་ཡེ་ཤེས་ལྔ་མཚོན་པས་ས་བོན་གཉིས་དང་དཀྱིལ་འཁོར་གཉིས་ཡེ་ཤེས་ལྔའི་བདག་
ཉིད་དུ་མོས་བར་བྱ་བའི་ཆེད་ཡིན་པའི་ཕྱིར། དེའི་སྟེང་དུ་ཨོཾ་ཨཿ་ཧཱུཾ་ལས་མི་མགོའི་སྐྱེད་བུ་གསུམ་སྐྱེད་པའི་རྒྱུ་མཚན་ཡོད་དེ། དེ་གསུམ་ལ་ཐ་མལ་གྱི་སྣང་ཞེན་སྦྱངས་ནས་རྡོ་རྗེ་གསུམ་དབྱེར་མི་ཕྱེད་པའི་ཡེ་ཤེས་ཀྱི་བདག་ཉིད་
དུ་མོས་བར་བྱ་བའི་ཆེད་ཡིན་པའི་ཕྱིར། དེའི་སྟེང་དུ་ཨཱ་ལས་བྱུང་བའི་ཐོད་པ་བསྐྱེད་པ་ལ་དགོས་པ་ཡོད་དེ། ཨཱ་ས་ཟབ་མོ་སྟོང་པ་ཉིད་མཚོན་པས། སྟོང་ཉིད་རྟོགས་པའི་ཡེ་ཤེས་ཀྱི་གཟུང་རྣམ་ཐོད་པའི་རྣམ་པར་ཤར་

[009A]༄༅། །བར་མོས་པའི་ཆེད་ཡིན་པའི་ཕྱིར། དེའི་ནང་དུ་ཨཱ་ལས་པདྨ་དམར་པོ་ཟེ་འབྲུ་ལ་ཨཱ་ས་མཚན་པ་བསྐྱེད་པར་བྱ་བ་ཡིན་ཏེ། རྒྱུད་ཕྱི་མ་ལས། ཨཱ་ལས་བྱུང་བའི་པདྨ་ནི། །དེ་ཡི་འོག་ཏུ་བསྒོམ་པར་བྱ། །ཞེས་གསུངས་
པའི་ཕྱིར། རྫས་རྣམས་ཐོད་པའི་ནང་དུ་འཇོག་པའི་རྒྱུ་མཚན་ཡོད་དེ། ཐོད་པའི་སྐད་དོད་ཀ་བཱ་ལ་ཞེས་པ་བདེ་བ་སྐྱོང་བ་ལ་འཇུག་པ་དང། ཐོད་པའི་ཕྱི་དཀར་བས་རང་བཞིན་རྣམ་དག་དང་ནང་དམར་བས་བདེ་བ་ཆེན་པོ་མཚོན། དེ་གཉིས་
ཐོད་པ་གཅིག་ལ་ཚང་བས་བདེ་སྟོང་དབྱེར་མེད་ཀྱི་ཡེ་ཤེས་མཚོན་བས་རྫས་རྣམས་བདེ་སྟོང་དབྱེར་མེད་ཀྱི་ཡེ་ཤེས་ཀྱི་ངོ་བོར་ཆུད་པར་ཤེས་པའི་ཆེད་ཡིན་པའི་ཕྱིར། དེའི་ནང་དུ་ཨཱ་ལས་པདྨ་བསྐྱེད་པ་ལ་དགོས་པ་ཡོད་དེ། ཨཱ་ས་སྐྱེ་
བ་མེད་པ་མཚོན། པདྨས་བདེ་བ་ཆེན་པོའི་ཡེ་ཤེས་མཚོན་པས་པདྨ་ཨཱ་དང་བཅས་པ་བདེ་སྟོང་དབྱེར་མེད་ཀྱི་ཡེ་ཤེས་ཀྱི་ངོ་བོར་མོས་པར་བྱ་བའི་ཆེད་ཡིན་པའི་ཕྱིར། པདྨ་དམར་པོ་འདབ་མ་བརྒྱད་པ་ཟེའུ་འབྲུ་ལ་ཨཱ་ས་མཚན་པ་བསྐྱེད་པ་ལ་དགོས་
བ་ཡོད་དེ། འོག་ནས་འབྱུང་བའི་རྫས་རྣམས་ཡེ་ཤེས་ཀྱི་བདུད་རྩིར་བསྒྱུར་བའི་ཆེད་ཡིན་པའི་ཕྱིར། དེ་ནས་ཤ་ལྔ་དང་བདུད་རྩི་ལྔ་སྒྲུབ་ཐབས་ལས་འབྱུང་བ་ལྟར་བསྐྱེད་པ་ཡིན་ཆེན་དག་ནི་བཟའ་བྱ་ཞིང། །ལྷ་རྣམས་ལ་ནི་དབུལ་བར་བྱ། ཆེན་དག་
ནི་བཟའ་བྱ་ཞིང། །ལྷ་རྣམས་ལ་ནི་དབུལ་བར་བྱ། །དེ་ལྟར་བྱས་ན་མགོན་པོ་མཉེས། །ཞེས་ཤ་ལྔ་དང་བདུད་རྩི་ལྔ་སྒྲུབ་པ་པོ་རང་ཉིད་ཀྱིས་ལོངས་སྤྱོད་ཅིང་ལྷ་རྣམས་ལ་དབུལ་བར་གསུངས་ནས། སླར་ཡང་སྦྱང་རྟོགས་སྦར་གསུམ་བྱེད་ཚུལ་

[009B] བཟའ་ཚུལ་རྣམས་དྲིས་ལན་གྱི་སྒོ་ནས་གཏན་ལ་འབེབས་པ་ལ། རྒྱུད་ཕྱི་མ་ལས། བདུད་རྩི་ལྔ་རྣམས་ཇི་ལྟར་བཟའ། །དེ་བཞིན་དཔའ་བོ་ལྔ་གང་ལགས། །ཞེས་དྲིས་པའི་ལན་དུ། ཐ་མལ་ལུས་ཀྱི་ཆོས་ལ་ནི། །དྲི་མ་ལྔ་རྣམས་སྦྱང་བ་
ནི༑ ༑ཡེ་ཤེས་ལྔ་ཡིས་བྱིན་རླབས་པས། །བདུད་རྩི་ལྔ་ཞེས་བྱ་བར་བཤད། །སྦར་དང་དེ་བཞིན་བསྲེག་པ་དང། །སྣང་བར་བྱ་དང་གཟུགས་སྣང་ལ། །སྔགས་ཀྱི་ལུས་སུ་རབ་སྦྱོར་བས། །བདུད་རྩི་ལྔ་ནི་བཟའ་བར་བྱ། ཞེས་གསུངས་ཤིང། རྡོ་རྗེ་
འཕྲེང་བ་ལས་ཀྱང་ཤ་ལྔ་དང་བདུད་རྩི་ལྔའི་ངོས་འཛིན་སྒྲུབ་ཐབས་བཞིན་དུ་གསལ་བར་གསུངས་པའི་ཕྱིར། ཤ་ལྔ་དང་བདུད་རྩི་ལྔའི་དང་པོ་བཞི་ལ་མི་མཐུན་པ་མེད་ཅིང། བདུད་རྩི་ལྔ་བའི་ངོས་འཛིན་ལ་མི་མཐུན་པ་མང་ཡང་རང་ལུགས་ཤ་ཆེན་
ལ་ངོས་འཛིན་པ་ཡིན་ཏེ། རྡོ་རྗེ་ཕྲེང་བ་ལས། དེ་བཞིན་དོན་ཡོད་གྲུབ་པ་ཤ། ཞེས་གསུངས་པའི་ཕྱིར། བདུད་རྩི་ལྔ་ལ་ཐུན་མོང་དུ་ཨོཾ་ཡིག་གིས་མཚན་པར་བྱེད་དགོས་ཏེ། ཨོཾ་གྱིས་མཚན་པའི་བདུད་རྩི་ནི། །དེ་ཡི་འོག་ཏུ་བཞག་པར་བྱ། ཞེས་གསུངས་
པའི་ཕྱིར། དེ་ལྟར་བྱས་པ་ལ་དགོས་པ་ཡོད་དེ། འོག་ནས་འབྱུང་བའི་བདུད་རྩི་མང་པོར་སྦར་ཞིང་སྤེལ་བའི་ཆེད་ཡིན་པའི་ཕྱིར། ཤ་ལྔ་དང་བདུད་རྩི་ལྔ་འགོད་ཚུལ་ལ། སྤྱིར་རྫས་བཅུ་བོ་དེ་དབུས་དང་ཕྱོགས་བཞིར་འགོད་པ་དང། ཤ་ལྔ་དབུས་དང་ཕྱོགས་
བཞིར་བཀོད་ནས་བདུད་རྩི་ལྔ་དབུས་དང་མཚམས་བཞིར་བཀོད་པ་དང། བདུད་རྩི་ལྔ་དབུས་དང་ཕྱོགས་བཞིར་བཀོད་ནས་ཤ་ལྔ་དབུས་ནང་མཚམས་བཞིར་འགོད་ཚུལ་གསུམ་ལས། སྐབས་འདིར་ནི་དང་པོ་ལྟར་བྱེད་པ་ཡིན་ཏེ། སྐབས་འདིར་རྫས་བཅུ་བོ་རེ་རེ་ནས་

[010A]༄༅། །གཤེགས་པ་ལྔ་རེ་རེའི་ངོ་བོར་སྐྱེད་པ་གང་ཞིག་གཤེགས་པ་ལྔ་དཀྱིལ་འཁོར་ལ་འགོད་པའི་ཚེ་དབུས་དང་ཕྱོགས་བཞིར་འགོད་པ་ཡིན་གྱི། མཚམས་བཞིར་འགོད་པ་མི་རིགས་པའི་ཕྱིར། གཉིས་པ་ནི། འཇིགས་བྱེད་སོགས་ཀྱི་
ལུགས་དང། གསུམ་པ་ནི་བདེ་མཆོག་སོགས་ཀྱི་ལུགས་ཡིན་ནོ། །ཤ་ལྔ་དང་བདུད་རྩི་ལྔ་གཤེགས་པ་ལྔའི་ས་བོན་ལས་བསྐྱེད་ཅིང་སླར་ཡང་ཡི་གེ་དེ་དག་གིས་མཚན་པར་བྱས་པ་ལ་ཆོས་ཅན། དགོས་པ་ཡོད་དེ། རྫས་བཅུ་པོ་
དེ་ཡེ་ཤེས་ལྔའི་བདག་ཉིད་ལས་བྱུང་ཞིང་སླར་ཡང་ཡེ་ཤེས་ལྔའི་བདག་ཉིད་ལས་མ་འདས་སོ། །ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཤ་ལྔ་བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། དེ་ལྔ་སྦྱང་རྟོགས་སྦར་གསུམ་
བྱས་ནས་སྒྲུབ་པ་པོ་བདག་ཉིད་ཀྱིས་ལོངས་སྤྱད་ཅིང་ལྷག་པའི་ལྷ་ལ་ཕུལ་བས། དངོས་གྲུབ་མྱུར་དུ་འགུགས་པའི་ལྕགས་ཀྱུ་ལྔ་དང། དངོས་གྲུབ་གསལ་བར་བྱེད་པས་སྒྲོན་མ་ལྔ་ཞེས་རྗོད་པའི་ཕྱིར། དྲི་ཆུ་སོགས་ལྔ་པོ་ཡང་
བདུད་རྩིའི་རྫས་སུ་འཇོག་པའི་རྒྱུ་མཚན་ཡོད་དེ། དེ་ལྔ་སྦྱང་རྟོགས་སྦར་གསུམ་བྱས་ནས་སྒྲུབ་པ་པོ་བདག་ཉིད་ཀྱིས་ལོངས་སྤྱད་ཅིང་ལྷག་པའི་ལྷ་ལ་ཕུལ་བས། འཆི་མེད་རིག་འཛིན་གྱི་དངོས་གྲུབ་མྱུར་དུ་འགྲུབ་པས་དེ་ལྟར་
བཞག་པ་ཡིན་པའི་ཕྱིར། བཞི་པ་ལ་ཡང་སྦྱང་རྟོགས་སྦར་གསུམ་ལས། དང་པོ་ནི། དེ་དག་གི་སྟེང་གི་བར་སྣང་ལ་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་ལས་སྐྱེས་པའི་རྡོ་རྗེ་དཀར་པོ་རྩེ་ལྔ་བ་ལྟེ་བ་ལ་ཧཱུཾ་གིས་མཚན་པ་སྒོམ་

[010B] རྒྱུད་ཕྱི་མ་ལས། རྡོ་རྗེ་ཧཱུཾ་ལས་བྱུང་བ་ནི། །བར་སྣང་ལ་གནས་བསམ་པར་བྱ། ཞེས་གསུངས་པའི་ཕྱིར། དེ་ལྟར་བསྒོམ་པ་ལ་ཆོས་ཅན། དགོས་པ་ཡོད་དེ། རྫས་རྣམས་ཀྱི་ཁ་དོག་དྲི་རོ་ནུས་པའི་སྐྱོན་སྦྱང་བའི་ཆེད་ཡིན་པའི་
ཕྱིར༑ ཧཱུཾ་གིས་དེ་ལྟ་བུའི་ནུས་པའི་སྐྱོན་སྦྱོང་ནུས་པ་ཡང་ཡིན་ཏེ། ཧཱུཾ་དེ་ཐུགས་རྡོ་རྗེའི་ས་བོན་གང་ཞིག་ཐུགས་རྡོ་རྗེ་བདེ་སྟོང་དབྱེར་མེད་ཀྱི་ཡེ་ཤེས་དེ། མ་དག་པའི་སྣང་ཞེན་སྦྱོང་བའི་ཐབས་མཆོག་ཏུ་གྱུར་བ་ཡིན་པའི་ཕྱིར། དེ་
ཡང་ཧཱུཾ་ལས་བྱུང་བའི་རྡོ་རྗེ་དཀར་བོ་རྩེ་ལྔ་པ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་འཕྲོས། རླུང་གཡོ་བ་མེ་སྦར། ཐོད་པའི་ནང་གི་རྫས་རྣམས་ཞུ་ཞིང་ཁོལ་བའི་ནང་དུ་རྡོ་རྗེ་ཉི་གདན་དང་བཅས་པ་ལྷུང་ནས་དཀྲུགས་པས་
རྡོ་རྗེ་དང་རྫས་རྣམས་རོ་མཉམ་དུ་གྱུར། དྲི་མ་ཐམས་ཅད་སྦྱངས། ཤེལ་ལྟར་དག་པར་བསམ་པར་བྱ་བ་ཡིན་ཏེ། དེ་ཉིད་ལས། སྦར་དང་དེ་བཞིན་སྲེག་པ་དང། །སྣང་བར་བྱ་དང། ཞེས་པ་དང། དེའི་རྒྱས་བཤད་དུ། རྡོ་རྗེ་པདྨ་མཉམ་
སྦྱར་བས། །འབར་བས་རྣལ་འབྱོར་ཚིམ་པར་བྱ། །ཤེལ་དང་མཚུངས་པར་སྣང་གྱུར་ཅིང། ཞེས་གསུངས་པའི་ཕྱིར། གཉིས་པ་ནི། དེའི་འོག་ཏུ་རྟོགས་པར་བྱེད་ཚུལ་ཡོད་དེ། པདྨ་ཨཱ་དང་བཅས་པ་ཞུ་བས་ཉི་མ་ལྟར་འབར་བའི་
འོད་ཀྱིས་ཡེ་ཤེས་ཀྱི་བདུད་རྩིའི་ངོ་བོར་རྟོགས་པ་སྟེ་སྒྱུར་བར་བྱེད་པ་ཡིན་པའི་ཕྱིར་ཏེ། གཟུགས་སྣང་ཞེས་པའི་རྒྱས་བཤད་དུ། ཡེ་ཤེས་ཉི་མ་གཉིས་པར་འབྱུང། ཞེས་གསུངས་པའི་ཕྱིར། ཨཱ་ས་བདུད་རྩིར་རྟོགས་པ་སྟེ་
[011A]༄༅། །སྒྱུར་བའི་རྒྱུ་མཚན་ཡོད་དེ། ཨཱ་དེ་གསུང་རྡོ་རྗེ་འོད་དཔག་མེད་ཀྱི་ས་བོན་གང་ཞིག་གསུང་རྡོ་རྗེ་འོད་དཔག་མེད་དེ་འཆི་མེད་ཚེའི་བདུད་རྩི་ལ་མངའ་བརྙེས་བའི་ལྷ་ཡིན་པས་དེ་ལྟར་བཞག་པའི་ཕྱིར། གསུམ་པ་ནི་དེ་ནས་
སྦར་བར་བྱེད་ཚུལ་ཡོད་དེ། ཨོཾ་ཡིག་གི་འོད་ཟེར་ལྕགས་ཀྱུ་ལྟ་བུས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་འདུད་རྩི་བཀུག་ནས་བསྣན་པས་མང་པོར་སྦར་ཞིང་སྤེལ་བར་བསམ་པར་བྱ་བ་ཡིན་པའི་ཕྱིར་ཏེ་
སྔགས་རྣམས་ཀུན་གྱི་ཡེ་གེ་ཨོཾ། །བསྒོམས་ན་རེ་མ་ཐག་ཏུ་འབར། ཞེས་དང། དེའི་རྒྱས་བཤད་དུ། ཕྱོགས་བཅུའི་འཇིག་རྟེན་ཁམས་རྣམས་ཀྱི། །མཚོན་ཆ་མཆོག་གིས་དྲངས་ནས་ནི། །བདུད་རྩི་དེ་རུ་ཕབ་ནས་ཀྱང། །བཟའ་བའི་
སྦྱོར་བས་བཟའ་བར་བྱ། ཞེས་གསུངས་པའི་ཕྱིར། ཨོཾ་ཡིག་གིས་བདུད་རྩི་མང་པོར་སྦར་ཞིང་སྤེལ་བའི་རྒྱུ་མཚན་ཡོད་དེ། ཨོཾ་སྐུ་རྡོ་རྗེ་རྣམ་སྣང་གི་ས་བོན་གང་ཞིག་སྐུ་རྡོ་རྗེ་རྣམ་སྣང་དང་ཡེ་ཤེས་ཀྱི་བདུད་རྩི་གཉིས་དགེ་བའི་གཟུགས་
ཕུང་གི་ངོ་བོར་མཚུངས་པས་དེ་ལྟར་བཞག་པའི་ཕྱིར། མདོར་ན་ཡི་གེ་གསུམ་ལས་བསྐྱེད་ཅིང། དེ་ཉིད་ལན་གསུམ་མམ་བདུན་ཅི་རིགས་བརྗོད་པའི་སྒོ་ནས་སྦྱང་རྟོགས་སྦར་གསུམ་བྱེད་དགོས་ཏེ། རྒྱུད་ཕྱི་མ་ལས། ཡིག་གསུམ་ས་བོན་ལས་བསྐྱེད་
བྱ༑ ༑གཞན་དུ་དེ་ནི་འགྲུབ་མི་འགྱུར། ཞེས་གསུངས་པའི་ཕྱིར། གཞན་ཡང། ནང་མཆོད་བྱིན་བརླབ་ངེས་དོན་རྫོགས་རིམ་ཟབ་མོ་དང་སྦྱོར་ཚུལ་ཡང་ཡོད་དེ། ཤཱུ་ནྱ་ཏཱིའི་སྔགས་ཚན་དྲུག་དང། སླར་ཡང་གསུམ་དུ་བཅུད་པས་ནང་གི་རྐྱེན་རྡོར་བཟླས་དང་

[011B] ཕྱིའི་རྐྱེན་རྡོ་རྗེས་པདྨ་སྲུང་བ་དང། རླུང་དང་མེ་དཀྱིལ་གཉིས་ཀྱིས། ཕྱི་ནང་གི་རྐྱེན་གཉིས་ཀྱིས་དྷཱུ་ཏཱིའི་ནང་དུ་ཐུར་སེལ་གྱི་རླུང་ཞུགས་ཏེ་གཏུམ་མོ་འབར་བ་དང། མེ་དཀྱིལ་གྱི་
སྟེང་གི་ཡི་གེ་གསུམ་གྱིས་སེམས་དབེན་མཐར་ཐུག་གི་སྣང་མཆེད་ཐོབ་གསུམ་དང། སྐྱེད་བུ་གསུམ་གྱི་ལུས་ངག་ཡིད་གསུམ་དང་ལྡན་པའི་རིམ་པ་གསུམ་པའི་ཕྲ་བའི་སྒྱུ་མའི་སྐུ་དང། ཐོད་པས་རིམ་པ་བཞི་བའི་འོད་གསལ་
དང། ཤ་ལྔ་དང་བདུད་རྩི་ལྔས་ཟུང་འཇུག་གི་སྐབས་ཀྱི་དག་པའི་སྒྱུ་ལུས་དང་དོན་གྱི་འོད་གསལ་ཅི་རིགས་པ་མཚོན་ཞིང། ཕྱིས་ཀྱི་ཡི་གེ་གསུམ་གྱིས་འབྲས་བུའི་སྐབས་ཀྱི་སྐུ་གསུམ་ཡང་མཚོན་པ་ཡིན་པའི་ཕྱིར། ལྔ་པ་ནི་
ནང་མཆོད་བྱིན་གྱིས་བརླབས་པ་ལ་ཆོས་ཅན། དགོས་པ་ཡོད་དེ། བླ་མ་དང་ལྷག་པའི་ལྷ་མཉེས་པར་བྱ་བ་དང་སྒྲུབ་པ་པོ་རང་ཉིད་བཟའ་བའི་དམ་ཚིག་སྟེན་པ་དང། བདུད་རྩི་རིལ་བུ་སྒྲུབ་པ་ལ་ཉེ་བར་མཁོ་བ་དང། འོག་ནས་
འགྱུར་བའི་མཆོད་གཏོར་སོགས་བྱིན་གྱིས་བརླབ་པ་ལ། ནང་མཆོད་ཀྱིས་བསང་གཏོང་བྱེད་བ་ནུས་ལྡན་དུ་བྱ་བའི་ཆེད་ཡིན་པའི་ཕྱིར་ཏེ། བཧུ་བ་བློ་ལྡན་གྱིས། བི་མུ་མ་ར་འདི་ལེགས་བཀང། །བགེགས་ཀུན་རྣམ་པར་སེལ་བར་
བྱེད། ཅེས་དང། པིར་ཁྲ་བས། དེ་རྗེས་ཡི་གེ་གསུམ་སྔགས་ཀྱིས། མདོན་ལྔ་བསྔགས་པའི་དམ་ཚིག་ཆུས། །མཆོད་རྫས་རྣམས་ལ་བསང་གཏོར་བྱ། ཞེས་གསུངས་པའི་ཕྱིར། གསུམ་པ་ནི། སྔོན་འགྲོ་གཏོར་མ་བྱ་བ་འཕགས་

[012A]༄༅། །བ་ཡབ་སྲས་ཀྱིས་དངོས་སུ་མ་གསུངས་ཀྱང། བོད་ཀྱི་བླ་མ་སྔ་མ་རྣམས་ཀྱི་ཕྱག་ལེན་དུ་ཡོད་པ་ལྟར་བྱ་རིགས་ཏེ། བི་བྷཱུ་ཏས་བདེ་མཆོག་དང། གྲུབ་ཆེན་མཚོ་སྐྱེས་ཀྱིས་ཀྱཻ་རྡོར་དང། ལཱ་ལི་ཏས་འཇིགས་
བྱེད་ལ་སྔོན་འགྲོ་གཏོར་མ་བྱེད་པར་བཤད་ཅིང། མཁའ་འགྲོ་རྒྱ་མཚོ་ལས་ཞིང་སྐྱོང་ལ་སྔོན་འགྲོ་གཏོར་མ་བྱེད་པར་གསུངས་པ་གང་ཞིག་དེ་དག་གི་རིགས་པ་སྦྱར་དུ་རུང་བའི་ཕྱིར། གང་ལ་དབུལ་བའི་ཡུལ་ནི་སྐབས་འདིར་
ཕྱོགས་སྐྱོང་ཡིན་ལ། དེ་ལ་ཡང་ནག་ཕྱོགས་ལ་དགའ་བ་དང། དཀར་ཕྱོགས་ལ་དགའ་བའི་ཕྱོགས་སྐྱོང་གཉིས་ལས། འདིར་ནི་ཕྱི་མ་ཡིན་ནོ། །དབང་པོ་ལ་སོགས་པའི་ཕྱོགས་སྐྱོང་རྣམས་ལ་རྡོ་རྗེ་མཚོན་ཆ་སོགས་ཀྱི་མིང་
གིས་བརྗོད་པའི་རྒྱུ་མཚན་ཡོད་དེ། དེ་རྣམས་ལ་སྔོན་སྟོན་པ་རྡོ་རྗེ་འཆང་གིས་དབང་བསྐུར་དུས་ཀྱི་གསང་མཚན་གྱི་སྒོ་ནས་བརྗོད་པ་ཡིན་པའི་ཕྱིར། ཕྱོགས་སྐྱོང་རྣམས་སྤྱན་འདྲེན་ཚུལ་དང། ཕྱོགས་མཚམས་སུ་འགོད་
ཚུལ་དང། སྐུ་མདོག་ཕྱག་མཚན་སོགས་རྗེ་བླ་མས་སྒྲུབ་ཐབས་སུ་གསུངས་པ་ལྟར་བྱ་བ་ཡིན་ཏེ། དེ་ལྟར་དུ་མན་སྙེ་ལས་བཤད་པའི་ཕྱིར། ཕྱོགས་སྐྱོང་རྣམས་རང་རིགས་ཀྱི་ལྷར་སྐྱེད་པ་དང། ལྷག་པའི་ལྷ་འབའ་ཞིག་
ཏུ་སྐྱེད་ཚུལ་གཉིས་ལས། འདིར་ནི་ཕྱི་མ་ལྟར་བྱ་བ་ཡིན་ཏེ། འདུས་པའི་ལྷ་ཤེས་རབ་མ་དང་བཅས་པའི་སྐུར་སྐྱེད་བ་ཡིན་པའི་ཕྱིར། ཕྱོགས་སྐྱོང་རྣམས་བདེ་སྟོང་དབྱེར་མེད་ཀྱི་འོད་གསལ་དུ་བཅུག་ནས་རྡོ་རྗེ་འཆང་དུ་

[012B] ཕྱོགས་སྐྱོང་རྣམས་ལ་ཐ་མལ་གྱི་སྣང་ཞེན་སྦྱང་བ་དང། དེ་རྣམས་ལ་ཕན་གདགས་པར་བྱ་བའི་ཆེད་ཡིན་པའི་ཕྱིར། དེ་ཡང་ཆུ་བཞི་ཉེར་སྤྱོད་རོལ་མོ་དང་བཅས་པ་འོག་ནས་འབྱུང་བ་ལྟར་བྱིན་གྱིས་
བརླབ་ཅིང། གཏོར་མ་ནང་མཆོད་ལྟར་བྱིན་གྱིས་བརླབ་པ་ཡིན་ལ། སྔོན་དུ་ཆུ་བཞི་འབུལ་བ་ནི། རྒྱ་གར་དུ་ཟས་ལ་ལོངས་སྤྱོད་པའི་སྔོན་དུ་ཁྲུས་བྱས་ཏེ་གཙང་སྤྲ་ལ་གནས་པ་དང་སྒོ་བསྟུན་ནས་མཛད་པ་ཡིན་ནོ། །ཆུ་བཞི་འབུལ་བའི་
སྔགས་དོན་བཞག་ཏུ་ཡོད་དེ། ཐོག་མཐའི་ཨོཾ་ཨཱ་ཧཱུཾ་གསུམ་ནི་རྡོ་རྗེ་གསུམ་གྱི་ས་བོན་དང། ཧྲཱི་ས་ནི་ཤེས་རབ་ཀྱི་ཕ་རོལ་དུ་ཕྱིན་པ་མཚོན། པྲ་ནི་རབ། ཝཱར་ནི་མཆོག་ཏུ། སད་ཀཱ་རིན་བསྙེན་བཀུར་བ། ཨརྒྷཾ་ནི་མཆོད་ཡོན། པྲ་ཏཱིཙྪ་
སོ་སོར་བཞེས། སཱཧཱ་དབུགས་འབྱིན་པའི་དོན་ཡིན་པའི་ཕྱིར། གཏོར་མ་འབུལ་ཚུལ་དངོས་ལ་རང་རང་གི་དམ་ཚིག་གི་ཕྱག་རྒྱ་བསྟན་ནས་འབུལ་བ་དང། རྡོ་རྗེ་ཐལ་མོ་ཁ་ཕྱེ་ནས་འབུལ་བ་དང། རྡོ་རྗེ་གསོར་དྲིལ་བུ་དཀྲོལ་ཞིང། ཆོས་
ཉིད་སྐྱེ་བ་མེད་པའི་དོན་དྲན་པར་བྱས་ཏེ་འབུལ་བའི་ཚུལ་གསུམ་ལས། འདིར་ནི་ཕྱི་མ་ལྟར་བྱས་ལ། ཨོཾ་ཨཱ་དུས་གསུམ་སྐྱེས་པ་ཀུན་དང་ཕྱོགས་བཅུ་ཡི། ཞེས་སོགས་ཀྱིས་འབུལ་བ་ཡིན་ནོ། །དེ་ཡང། དུས་གསུམ་སྐྱེས་པ་ཀུན་
དང་ཕྱོགས་བཅུ་ཡི། ཞེས་པ་ནས། ནམ་མཁའི་ཁམས་ཀྱི་ཡོངས་སུ་མཐར་ཐུག་པའི། ཞེས་པའི་བར་གྱིས་ཕྱོགས་བཅུ་དུས་གསུམ་གྱིས་བསྡུས་པའི་སྣོད་བཅུད་ཀྱི་འཇིག་རྟེན་གྱི་ཁམས་ཐམས་ཅད་དོན་དམ་པར་རང་བཞིན་གྱིས་གྲུབ་

[013A]༄༅། །པས་སྟོངས་པའི་ཆོས་ཀྱི་དབྱིངས་ཀྱི་རང་བཞིན་དུ་འདུ་ཞིང། ཐ་སྙད་དུ་ཕན་ཚུན་ལྟོས་ནས་གྲུབ་པའི་རྟེན་ཅིང་འབྲེལ་པར་འབྱུང་བ་ཙམ་དུ་བསྟན། དུས་གསུམ་སྐྱེས་པ་ཞེས་པ་ནས། ས་ཡི་ལྷ་མོ་འཁོར་དང་བཅས་
པ་ལ། ཞེས་པའི་བར་གྱིས་གཏོར་མགྲོན་ངོས་བཟུང། མེ་ཏོག་དག་དང། ཞེས་པ་ནས། ཉེ་བར་ལོངས་སྤྱད་ནས། ཞེས་པའི་བར་གྱིས་གཏོར་མ་འབུལ་བ་དངོས་བསྟན། བདག་གི་དབྱིག་གསེར་ནོར་འབྲུ་ལང་ཚོ་ཆེ། ཞེས་པ་ནས་
རྣམ་པར་འཇིག་པར་མཛོད། ཅེས་པའི་བར་གྱིས་སྒྲུབ་ཐབས་དངོས་གཞི་སྒོམ་པ་སོགས་ལ་བགེགས་ཀྱི་བར་ཆད་མི་འབྱུང་བའི་འཕྲིན་ལས་འཆོལ་ཚུལ་དེ་བསྟན། བདག་ལ་དབྱིག་གསེར་ནོར་འབྲུ་ལང་ཚོ་ཆེ། ཞེས་པ་ནས་
བསྲུང་བར་མཛད་དུ་གསོལ། ཧཱུཾ་སཱཧཱ། ཞེས་པའི་བར་གྱིས་སྒྲུབ་ཐབས་དངོས་གཞི་སྒོམ་པའི་མཐུན་རྐྱེན་དང། གཞན་ཡང་བྱང་ཆུབ་སྒྲུབ་པའི་མཐུན་རྐྱེན་བྱང་ཆུབ་སྙིང་པོའི་བར་དུ་སྒྲུབ་པའི་འཕྲིན་ལས་འཆོལ་ཚུལ་བསྟན་པ་
ཡིན་ནོ། །འོ་ན་རྡོ་རྗེ་ཕྲེང་བར་གཏོར་སྔགས་ཀྱིས་འབུལ་བར་བཤད་པ་དང་འགལ་ལོ་ཞེན། སྐྱོན་མེད་དེ། འཇུག་པ་བདེ་བའི་ཕྱིར་གཏོར་སྔགས་བོད་སྐད་དུ་བསྒྱུར་བ་ཡིན་པའི་ཕྱིར། དེས་ན་དུས་གསུམ་སྐྱེས་པ་ཞེས་སོགས་
ཀྱི་ཚིགས་བཅད་རྣམས་ཡི་གེ་གསུམ་གྱི་བར་དུ་སྤེལ་བ་ལ་དགོས་པ་ཡོད་དེ། མཆོད་པའི་འཁོར་གསུམ་པོ་རྡོ་རྗེ་གསུམ་གྱི་བདག་ཉིད་ཅན་གྱི་བདེ་སྟོང་དབྱེར་མེད་ཀྱི་ངོ་བོར་མོས་དགོས་སོ་ཞེས་ཤེས་པར་བྱ་བའི་ཚད་ཡིན་

[013B] སཱཧཱ་ནི་སྔར་བཞིན་ནོ། །དེའི་རྗེས་སུ་ཡང་ཆུ་གཉིས་དང་སོ་རྩི་འབུལ་བའི་རྒྱུ་མཚན་ཡོད་དེ། རྒྱ་གར་དུ་ཟས་ལ་ལོངས་སྤྱོད་པའི་རྗེས་སུ་ཡང་ཁྲུས་བྱེད་ཅིང་སོ་རྩི་སྐུད་པ་དང་སྒོ་བསྟུན་ནས་མཛད་པ་ཡིན་པའི་ཕྱིར། དེ་ནས་
ཕྱི་ནང་གི་མཆོད་པས་མཆོད། ཡི་གེ་བརྒྱ་བ་བཟླས། ནོངས་པ་བཟོད་པར་གསོལ་ནས་གཤེགས་སུ་གསོལ་བ་ཡིན་ལ། གཞན་རྣམས་ནི་གོ་སླ་ཞིང། མཆོད་པའི་སྔགས་དོན་ཨོཾ་ནི་བཤད་ཟིན། ད་ཤ་དི་ག་ནི་ཕྱོགས་བཅུ། ལོ་
ཀ་པཱ་ལ་ནི་འཇིག་རྟེན་སྐྱོང་བ། ས་པ་རི་ཝཱ་ར་ནི་འཁོར་དང་བཅས་པ། པུཥྤཾ་ནི་མེ་ཏོག་ལྷག་མ་ནི་སྔར་བཤད་ཟིན་པས། །དོན་བསྡུ་ན། ཕྱོགས་བཅུའི་འཇིག་རྟེན་སྐྱོད་པ་འཁོར་དང་བཅས་པས་མེ་ཏོག་སོ་སོར་བཞེས་ཞེས་པ་སྟེ་བདུག་
སྤོས་སོགས་ལའང་དེ་བཞིན་དུ་སྦྱར་རོ། །དེ་ལྟར་ན་ཐོག་མར་སྔོན་འགྲོ་གཏོར་མ་ཕུལ་བ་ལ་ཆོས་ཅན། དགོས་པ་ཡོད་དེ། སྒྲུབ་ཐབས་དངོས་གཞི་སྒོམ་པ་ལ་བགེགས་ཀྱི་བར་ཆད་བཟློག་པ་དང། མཐུན་རྐྱེན་ཕུན་སུམ་ཚོགས་པ་
སྒྲུབ་པའི་འཕྲིན་ལས་འཆོལ་བའི་ཆེད་ཡིན་པའི་ཕྱིར། བཞི་པ་ནི། བསང་བའི་བགེགས་ལ། མཆོད་ཡོན་ལ་ཆུ་ལྟར་གཡོ་བའི་བགེགས། མེ་ཏོག་ལ་འཇིག་རྟེན་མ་ཏོག་བདུག་སྤོས་ལ་ནག་པོ། མར་མེ་ལ་རྩེ་མོ་ཅན། དྲི་ཆབ་དང་
ལྷ་བཤོས་ལ་ཟས་སུ་དྲི་ཟབ་དང། གཏོར་མ་ཟབ། རོལ་མོ་ལ་ཟློས་གར་མཁན་ཞེས་བྱ་པའི་བགེགས་གནས་པས་བསང་དགོས་ཏེ། དཔུང་བཟང་ལས། གཡོ་ཞིང་འགུལ་བཞེས་ནི་བྱ་བའི་བགེགས། །ཆུ་ནང་སྐྱེས་བུ་འཁྲུང་པའི་

[014A]༄༅། །ཚེ་ན་འཛིན། །དེ་ནི་ལུས་ཀྱང་སྙོམ་ཞིང་གཉིད་ཀྱང་ཆེ། །དེ་བཞིན་ལུས་ལྕི་མཚོག་ཏུ་ཁྲོ་བར་འགྱུར། །མེ་ཏོག་འབུལ་ཚེ་མེ་ཏོག་ཆེར་བཀོད་པ། །རང་གི་གནས་སྐབས་རྙེད་ནས་ལུས་ལ་འཇུག་རིམས་དང་
ཆམ་པ་ལུས་ཚིགས་ན་བ་དང། །གྲོགས་པོ་དག་དང་རྣམ་པར་འབྲལ་བར་བྱེད། །ནག་པོའི་ལུས་ཅན་ས་ནི་བརྟོལ་ནས་སུ། །བདུག་པ་རབ་ཏུ་འབུལ་པའི་ཚེ་ན་འཇུག་འཇུངས་དང་གཡོ་སྒྱུ་ཆེ་ཞིང་མེ་བསྲུན་ལ། །འདོད་ཆགས་ཆེ་
ཞིང་རབ་གཏུམ་ཁུ་བ་འཛག་མར་མེ་གཙུག་ཕུད་གཅིག་པ་བགེགས་བྱེད་དེ། །སྙིང་གར་ཆེ་ཞིང་གཟེར་ཐབས་སེམས་ཉམས་བྱེད། །འགྲེང་བའི་ཚེ་ན་གཙུག་འཆང་འཇུག་འགྱུར་ཏེ། །རིམས་དང་འཁྲུ་སྐྱུག་དྲག་པོས་འདེབས་
པར་བྱེད། །དེ་བཞིན་དྲི་ཟ་ཞེས་ནི་བྱ་བའི་བགེགས། །ད་ནི་དྲི་འཕུལ་ཆེ་ན་ལུས་ལ་འཇུག་ཡུལ་དང་རྒྱལ་པོ་གཉེན་དང་ནོར་ལ་སེམས། །སྙོམ་ཞིང་བུད་མེད་དག་ལ་ཆགས་པར་འགྱུར། །ཞེས་གསུངས་པའི་ཕྱིར། དེས་ན་བསང་
སྦྱང་སྔར་ལྟར་བྱས་ནས། ཨཱ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་སྐྱེད་པ་ཡིན་ཞིང། མཆོད་རྫས་ཀྱི་སྣོད་ཨཱ་ལས་བསྐྱེད་པ་ལ་དགོས་པ་ཡོད་དེ། ཨཱ་འི་ངེས་དོན་སྲོག་འཛིན་ཤིན་ཏུ་ཕྲ་བ་ལས་རང་འབྲས་
དག་པའི་སྣོད་རྣམས་སྐྱེད་པ་དེ་མཚོན་བ་ཤེས་པའི་ཆེད་ཡིན་པའི་ཕྱིར། དེའི་ནང་དུ་མཆོད་རྫས་རྣམས་སྐྱེད་པ་ཡིན་ལ། སྐྱེད་ཚུལ་ལ་ཡང། སྒྱུ་འཕྲུལ་དྲ་བར་ཨཱ་ལས་སྐྱེད་པ་དང། རྟག་གཉིས་ལས། སྣ་ཚོགས་ཧཱུཾ་ལས་

[014B] ཞེས་ཧཱུཾ་ལས་སྐྱེད་པ་དང། རྒྱུད་འགའ་ཞིག་ཏུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ལས་སྐྱེད་པའི་ཚུལ་གསུམ་གསུངས་པ་ལས། འདིར་ཕྱི་མ་ལྟར་བྱ་བ་ཡིན་ཞིང། དེ་ལྟར་བསྐྱེད་པ་ལ་ཆོས་ཅན། དགོས་
པ་ཡོད་དེ། མཆོད་རྫས་རྣམས་མིང་རྐྱང་བཏགས་ཡོད་ཙམ་དུ་ཤེས་པར་བྱ་བའི་ཆེད་ཡིན་པའི་ཕྱིར། མིང་རྐྱང་བཏགས་ཡོད་ཙམ་གྱི་མཆོད་རྫས་དེ་དག་ཆོས་ཅན། ཁྱད་པར་གསུམ་ལྡན་དུ་བསྒོམ་པར་བྱ་བ་ཡིན་ཏེ། ངོ་བོའི་ཁྱད་
པར་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ། རྣམ་པའི་ཁྱད་པར་མེ་ཏོག་ལ་སོགས་པའི་མཆོད་རྫས་སོ་སོའི་རྣམ་པར་ཤར་བ། བྱེད་ལས་ཀྱི་ཁྱད་པར་མགྲོན་རྣམས་ཀྱི་དབང་པོ་དྲུག་སོ་སོའི་སྤྱོད་ཡུལ་དུ་ཟག་པ་མེད་པའི་བདེ་
བ་ཁྱད་པར་ཅན་སྐྱེད་པའི་ཁྱད་པར་དང་ལྡན་པར་བསྒོམ་པ་ཡིན་པའི་ཕྱིར། བྱིན་གྱིས་བརླབ་ཚུལ་དངོས་ནི། ཡིག་འབྲུ་གསུམ་གྱི་བར་དུ་མཆོད་ཡོན་སོགས་ཀྱི་མིང་སྔགས་སྤེལ་བ་ཨོཾ་ཨརྒྷཾ་ཨཱ་ཧཱུཾ། ཞེས་སོགས་ཀྱིས་བྱིན་གྱིས་
བརླབ་པ་ཡིན་ལ། དེ་ལྟར་ཡིག་འབྲུ་གསུམ་དང་མཆོད་རྫས་སོ་སོའི་མིང་སྔགས་སྤེལ་བ་ལ་ཆོས་ཅན། དགོས་པ་ཡོད་དེ། མཆོད་རྫས་རྣམས་རྡོ་རྗེ་གསུམ་གྱི་བདག་ཉིད་དུ་བྱིན་གྱིས་བརླབ་པའི་ཆེད་ཡིན་པའི་ཕྱིར་ཏེ། འབྲས་དུས་
ཀྱི་ངེས་དོན་གྱི་རྡོ་རྗེ་གསུམ་དབྱེར་མི་ཕྱེད་པའི་བདག་ཉིད་བདེ་སྟོང་དབྱེར་མེད་ཀྱི་ཡེ་ཤེས་དེ་མེ་ཏོག་ལ་སོགས་པའི་རྣམ་པར་ཤར་བར་མོས་པར་བྱ་བ་ཡིན་པའི་ཕྱིར། མངོན་དུ་མཆོད་རྫས་བྱིན་གྱིས་བརླབས་པ་ལ་ཆོས་ཅན། དགོས་

[015A]༄༅། །པ་ཡོད་དེ། བླ་མ་དང་དཀྱིལ་འཁོར་པའི་ལྷ་མཆོད་པས་མཉེས་པར་བྱ་བ་དང། སྒྲུབ་པ་པོ་རང་ཉིད་ཀྱིས་འདོད་ཡོན་གྱི་རང་བཞིན་ཤེས་པའི་སྒོ་ནས་ལོངས་སྤྱད་པས་འབྲས་བུ་སངས་རྒྱས་ཀྱི་སའི་ལོངས་སྤྱོད་
ཡོངས་སུ་དག་པ་འགྲུབ་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་པའི་ཆེད་ཡིན་པའི་ཕྱིར་ཏེ། མགོན་པོའི་མདོར་བྱས་ལས། འདོད་པ་ལྔ་ནི་ཡོངས་སྤངས་ནས། །དཀའ་ཐུབ་ཀྱིས་ནི་གདུང་མེད་པར། །རྣལ་འབྱོར་རྒྱུད་ཀྱི་
རྗེས་འབྲངས་ལ། །བདེ་བས་བྱང་ཆུབ་བསྒྲུབ་པར་བྱ། ཞེས་གསུངས་པའི་ཕྱིར། ལྔ་པ་ནི། རྡོ་རྗེ་སེམས་དཔའི་སྒོམ་བཟླས་བྱས་པ་ལ་ཆོས་ཅན། དགོས་པ་ཡོད་དེ། སྒྲུབ་ཐབས་དངོས་གཞི་སྒོམ་པའི་ནང་གི་འགལ་རྐྱེན་སེལ་བ་
དང༑ སྡིག་ལྟུང་གི་འཕེལ་ཁ་གཅོད་ཅིང་དམ་ཚིག་ཉམས་ཆག་སྤྱོད་པའི་ཐབས་མཆོག་ཏུ་གྱུར་བ་ཡིན་པའི་ཕྱིར། སྙིང་པོ་རྒྱན་ལས། སངས་རྒྱས་ཀུན་གྱི་སྐུ་གཅིག་པུ། །པད་དཀར་ཟླ་བའི་དབུས་གནས་ཤིང། །རྡོ་རྗེ་
དྲིལ་བུ་རྒྱན་སྦྲས་པའི། །རྡོ་རྗེ་སེམས་དཔའ་ལེགས་དམིགས་ཤིང། །ཡི་གེ་བརྒྱ་བ་ཆོག་བཞིན། །ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་བརླབས་འགྱུར་བས། །འཕེལ་བ་རུ་ནི་མི་འགྱུར་ཞེས། །གྲུབ་པ་མཆོག་
རྣམས་ཀྱིས་བཤད་པས། །ཐུན་མཚམས་སུ་ནི་སྤྱད་པར་བྱ། །འབུམ་ཕྲག་ཏུ་ནི་བཟླས་གྱུར་ན། །རྣམ་པར་དག་པའི་བདག་ཉིད་འགྱུར། ཞེས་གསུངས་པའི་ཕྱིར། སྒོམ་ཚུལ་ནི་སྒྲུབ་ཐབས་ནས་འབྱུང་བ་ལྟར་ཡིན་ལ། ཡི་

[015B] ཨོཾ་ནི་སྐུ་རྡོ་རྗེའི་ས་བོན་ཡིན་ཞིང། མཚོན་དོན་ནི་སྔར་བཞིན། བཛྲས་ཏྭ་ནི་རྡོ་རྗེ་སེམས་དཔའ། ས་མ་ཡ་ནི་དམ་ཚིག་མ་ནུ་པཱ་ལ་ཡ་ནི་རྗེས་སུ་སྐྱོངས། བཛྲ་སཏ་ཏྭེ་ནོ་པ་ནི་རྡོ་རྗེ་སེམས་དཔའ་ཉིད་ཀྱིས་
ཉེ་བར། ཏིཥྛ་ནི་གནས་པར་མཛོད། དྲཌྷོ་ནི་བརྟན་པ། མེ་ནི་བདག་བྷ་ཝ་ནི་དངོས་པོའི་རང་བཞིན་དུ་མཛོད། སུ་ཏོ་ཥྱོ་མེ་བྷ་ཝ་ནི་བདག་ལ་ཤིན་ཏུ་དགྱེས་པའི་རང་བཞིན་དུ་མཛོད། ཨ་ནུ་རཀྟོ་མེ་བྷ་ཝ་ནི་བདག་ལ་རྗེས་སུ་ཆགས་
བའི་རང་བཞིན་དུ་མཛོད། སུ་པོ་ཥྱོ་མེ་བྷ་ཝ་ནི་བདག་ལ་ཤིན་ཏུ་རྒྱས་པའི་རང་བཞིན་དུ་མཛོད། སརྦ་སིདྡྷི་མེ་པྲ་ཡཙྪ་ནི་དངོས་གྲུབ་ཐམས་ཅད་བདག་ལ་སྩལ་ཏུ་གསོལ། སརྦ་ཀརྨ་སུ་ཙ་མེ་ནི་བདག་ལ་ལས་ཐམས་ཅད་སྩལ་
དུ་གསོལ། ཙིཏྟཾ་ཤྲཱི་ཡཾ་ཀུ་རུ་ནི་སེམས་ཀྱི་དཔལ་དུ་མཛོད། དཔལ་དེ་ཇི་ལྟ་བུ་ཞེ་ན། ཧཱུཾ་ནི་ཐུགས་རྡོ་རྗེའི་ས་བོན་དང། ཧ་བཞི་ཧོ་དང་ལྔས་ནི་ཡེ་ཤེས་ལྔ་མཚོན། བྷ་ག་ཝ་ན་ནི་བཅོམ་ལྡན་འདས། སརྦ་ཏ་ཐཱ་ག་ཏ་ནི། དེ་བཞིན་
གཤེགས་པ་ཐམས་ཅད་ཀྱི། བཛྲ་ནི་རྡོ་རྗེ། མ་མེ་ནི་བདག་མུཉྩ་ནི་མ་འདོར་ཅིག་བཛྲི་དྷ་ཝ་ནི་རྡོ་རྗེ་ཅན་གྱི་རང་བཞིན། མཧཱ་ས་མ་ཡ་ས་ཏྭ་ནི་དམ་ཚིག་སེམས་དཔའ་ཆེན་པོ། ཨཱ་ནི་གསུང་རྡོ་རྗེའི་ས་བོན་ཡིན་ཞིང་ཆོས་ཐམས་ཅད་སྐྱེ་བ་
མེད་པ་མཚོན། ཧཱུཾ་གིས་བདེ་བ་ཆེན་པོའི་ཡེ་ཤེས་མཚོན། ཕགས་ཀྱིས་བདེ་སྟོང་དབྱེར་མེད་པའི་ཡེ་ཤེས་གསལ་བར་བྱེད་ཅིང། དེའི་མི་མཐུན་ཕྱོགས་འཇོམས་པར་བྱེད་དེ། ཕཊ་ནི་འཇོམས་བྱེད་སྒྲ་ཡིན་ཏེ། །གྲོགས་དང་བཅས་པ་འཇོམས་པར་བྱེད་

[016A]༄༅། །ཅེས་གསུངས་པའི་ཕྱིར། དེ་ལྟར་ན་རྡོ་རྗེ་སེམས་དཔའི་སྒོམ་བཟླས་ལ་སྡིག་པའི་གཉེན་པོ་སྟོབས་བཞི་ཡོངས་རྫོགས་ཚང་བ་ཡིན་ཏེ། སྐྱབས་སུ་འགྲོ་ཞིང་སེམས་བསྐྱེད་པས་རྟེན་གྱི་སྟོབས། སྒོམ་བཟླས་
དངོས་ཀྱིས་གཉེན་པོ་ཀུན་ཏུ་སྤྱོད་པའི་སྟོབས། མངོན་བརྗོད་ནས་གསུངས་པའི། བདག་ནི་མི་ཤེས་རྨོངས་པ་ཡིས། ཞེས་སོགས་ཀྱིས་རྣམ་པར་སུན་འབྱིན་པའི་སྟོབས་དངོས་སུ་བསྟན་ནས་ཉེས་པ་ལས་སླར་ལྡོག་པའི་སྟོབས་ཤུགས་
ལ་བསྟན་པ་ཡིན་པའི་ཕྱིར། གཉིས་པ་མཐུན་རྐྱན་བསྟེན་པའི་ཕྱིར། ཚོགས་ཞིང་མཆོད་ཅིང་སྡོམ་པ་སོགས་བཟུང་བ་ནི། སྦྱོར་བ་ཚོགས་གསོག་གི་རྣམ་གཞག་མགོན་པོས་དངོས་སུ་མ་གསུངས་ཀྱང། དཔལ་ལྡན་ཟླ་བས་རྡོར་
སེམས་ཀྱི་སྒྲུབ་ཐབས་སུ་བཤད་པ་ལྟར་བྱ་བ་ཡིན་ལ། མཆོད་པའི་སྔ་རོལ་དུ་སྒྲུབ་པ་པོ་རང་ཉིད་མི་བསྐྱོད་རྡོ་རྗེར་བ་བསྐྱེད་པ་ལ་ཆོས་ཅན། དགོས་པ་ཡོད་དེ། སྒྲུབ་པ་པོ་རང་ཉིད་ལམ་དག་པའི་སྣང་ཞེན་སྦྱང་བའི་ཆེད་ཡིན་པའི་
ཕྱིར། དེ་ལྟར་སྦྱངས་པ་ལ་ཆོས་ཅན། དགོས་པ་ཡོད་དེ། ཕར་ཕྱིན་ཐེག་པའི་སྐབས་སུ། རྒྱལ་བ་མཆོད་པའི་འཁོར་གསུམ་བདེན་མེད་ཀྱི་རྩིས་ཟིན་དགོས་པ་བཞིན་དུ། འདིར་ཡང་མཆོད་པའི་འཁོར་གསུམ་པོ་བདེ་སྟོང་
དབྱེར་མེད་ཀྱི་ཡེ་ཤེས་ཀྱི་རྩིས་ཟིན་པ་ཞིག་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཨ་བྷྱ་ཀར་དང། བྷ་བྱ་ཀི་རྟིས། སྣ་ཚོགས་པདྨ་དང་ཉི་མའི་སྟེང་དུ་ཧཱུཾ་ཡིག་དཀར་པོ་བསྒོམ་པར་བཤད་ཀྱང། འདིར་ཧཱུཾ་ཡིག་སྔོན་

[016B] ཧཱུཾ་ནི་མི་བསྐྱོད་པའི་ས་བོན་གང་ཞིག་སྒྲུབ་པ་པོ་རང་ཉིད་མི་བསྐྱོད་པ་སྔོན་པོར་སྒོམ་པ་དང་སྒོ་བསྟུན་ནས་མཛད་པ་ཡིན་པའི་ཕྱིར། གང་གིས་སྤྱན་འདྲེན་པ་བཞག་ཏུ་ཡོད་དེ། རང་གི་སྙིང་གའི་རྩ་
འདབ་བརྒྱད་དང་ཐིག་ལེ་དཀར་དམར་མཚོན་པའི་པདྨ་དང་ཉི་མ་ལ་གནས་པའི་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་དུ་གནས་པ་མཚོན་པའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་སྤྱན་འདྲེན་པ་ཡིན་པའི་ཕྱིར་
འདི་དང་འོག་ཏུ་མཆོད་པ་ལ་སོགས་པའི་སྐབས་སུ་ཐུགས་ཀའི་ཧཱུཾ་ཡིག་ལས་འོད་ཟེར་དང་མཆོད་ལྷ་སོགས་སྤྲོ་ཞིང་དེ་དག་སླར་ཡང་སྙིང་གའི་ཧཱུཾ་ཡིག་ལ་བསྡུ་དགོས་ཏེ། རྩ་རྒྱུད་ལས། བརྗོད་ནས་རྡོ་རྗེ་སྤྲེ་པ་ནི། །རྫོགས་ནས་རབ་ཏུ་
བསྡུ་བར་བྱ། ཞེས་གསུངས་པའི་ཕྱིར། དེ་ལྟར་བསྡུས་པ་ལ་དགོས་པ་ཡོད་དེ། རིམ་པ་གཉིས་པའི་སྐབས་སུ་རླུང་ཐམས་ཅད་སྙིང་གའི་མི་ཤིགས་པ་ལ་ཞུགས་གནས་ཐིམ་གསུམ་བྱེད་པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་
བའི་ཆེད་ཡིན་པའི་ཕྱིར། དེ་ནས་མངོན་བརྗོད་དང་སྡོམ་འབྱུང་ལས་གསུངས་བ་ལྟར་བླ་མ་ཡང་ཚོགས་ཞིང་དུ་སྤྱན་འདྲེན་དགོས་ཏེ། ཐེག་པ་འདིར་བླ་མ་བསོད་ནམས་ཀྱི་ཞིང་བླ་ན་མེད་པར་གསུངས་པའི་ཕྱིར། བླ་མ་སྤྱན་འདྲེན་ཚུལ་
ཡང་ཡོད་དེ། ལྭ་བ་པའི་བདེ་མཆོག་གི་སྒྲུབ་ཐབས་གཙུག་ནོར་ལས་བླ་མ་ཤར་ཕྱོགས་ཀྱི་དུར་ཁྲོད་དུ་སེང་གེའི་ཁྲིའི་སྟེང་ན་བཞུགས་པ་དེ་སྤྱན་འདྲེན་པའི་ཚུལ་ཞིག་དང། འཇིགས་བྱེད་ཀྱཻ་རྡོར་སོགས་ཀྱི་སྒྲུབ་ཐབས་སུ་གཙོ་བོའི་རིགས་

[017A]༄༅། །བདག་གི་ཚུལ་དུ་སྤྱན་འདྲེན་པ་དང། གཙོ་བོ་དང་ཐ་མི་དད་པར་སྤྱན་འདྲེན་པའི་ཚུལ་གསུམ་ལས། འདིར་ཕྱི་མ་ལྟར་བྱ་བ་ཡིན་པའི་ཕྱིར། གང་ནས་སྤྱན་འདྲེན་ན། རང་བཞིན་གྱི་གནས་ནས་སྤྱན་འདྲེན་
ཞིང༑ འདི་ལ་ཡང་ཆོས་སྐུ་བདེ་བ་ཆེན་པོ་ལས་གཟུགས་སྐུའི་རྣམ་པར་སྤྱན་འདྲེན་པ་དང། ལོངས་སྐུ་ལས་སྤྲུལ་སྐུའི་རྣམ་པར་སྤྱན་འདྲེན་པ་གཉིས་ཡོད་དེ། མངོན་བརྗོད་ལས། སྔོན་གྲུབ་པ་ནི་བསྐུལ་ནས་སུ། ཞེས་
གསུངས་པའི་ཕྱིར། འོག་མིན་སོགས་ནས་སྤྱན་འདྲེན་པ་ནི་གནས་བྱེ་བྲག་པ་ནས་སྤྱན་འདྲེན་པ་ཡིན་ནོ། །དེ་ལྟར་སྤྱན་དྲངས་ནས་ཕྱག་མཆོད་སོགས་བྱེད་པའི་རིམ་པ་མི་འདྲ་བ་དུ་མ་ཡོད་ཀྱང། འདིར་སྒྲུབ་ཐབས་ཀྱི་འགྲེལ་
བ་དག་ལས་འབྱུང་བ་ལྟར་མཆོད་པ་དང་པོར་བྱེད་པ་ཡིན་ལ། དེ་ཡང་མཆོད་པ་སོགས་ཡན་ལག་བདུན་ལས། དང་པོ་ནི། མེ་ཏོག་ལ་སོགས་པ་རེ་རེ་ཡང་རྫས་སྔགས་ཕྱག་རྒྱ་ཏིང་ངེ་འཛིན་སྒྲུབ་པའི་མཆོད་པ་སྟེ་ཁྱད་པར་ལྔ་
ལྡན་དུ་བྱ་དགོས་ཤིང། འབུལ་བའི་སྔགས་ནི་རྡོ་རྗེ་ཕྲེང་བ་ལས་བཤད་པ་ལྟར་རོ། །སྔགས་དོན་ནི། ཨོཾ་ནི་བཤད་ཟིན། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། པུཥྤེ་ནི་མེ་ཏོག་པཱུ་ཛ་ནི་མཆོད་པ། མེ་གྷ་ནི་སྤྲིན་
ས་མུ་དྲ་ནི་རྒྱ་མཚོ། སྥ་ར་ཎ་འཕྲོ་བ། ས་མ་ཡ་དམ་ཚིག་ཤྲི་ཡེ་བཞིན་དུ་བཞེས། ཨཱ་དང་ཧཱུཾ་ནི་གསུང་དང་ཐུགས་ཀྱི་ས་བོན་ཡིན། དོན་དྲིལ་ན། དེ་བཞིན་གཤེགས་པ་ཐམས་ཅད་ཀྱི་མེ་ཏོག་གི་མཆོད་པ་རྒྱ་མཚོའི་སྤྲིན་འཕྲོ་བ་

[017B] །སྔགས་བརྗོད་པའི་ཚེ་དམིགས་པ་ཡིད་ལ་བྱེད་པའི་ཚུལ་ཡོད་དེ། ཨོཾ་ཞེས་བརྗོད་པ་དང་དུས་མཉམ་དུ་རང་གི་སྙིང་ག་ནས་མཆོད་རྫས་དེ་དང་དེ་
དག་འཛིན་པའི་ལྷ་མོ་དཔག་ཏུ་མེ་པ་སྤྲོས། མཆོད་པ་ཕུལ་བས་ཚོགས་ཞིང་རྣམས་ཀྱི་ཐུགས་རྒྱུད་ལ་ཟག་པ་མེད་པའི་བདེ་ཆེན་ཁྱད་པར་ཅན་སྐྱེས་པར་བསམ་ཞིང། ཧཱུཾ་ཞེས་བརྗོད་པ་དང། རྡོ་རྗེ་བསྡུ་བའི་ཕྱག་རྒྱ་འཆིང་ཞིང་ལྷ་མོ་
རྣམས་སྙིང་གའི་ཧཱུཾ་ཡིག་ལ་བསྡུས་པར་སེམས་པ་ཡིན་པའི་ཕྱིར། གཉིས་པ་ཕྱག་འཚལ་པའི་ཡན་ལག་སྟོན་པ་ལ། རྒྱུད་ཕྱི་མ་ལས་བཤད་པའི། གང་ཞིག་གཟུགས་དང་ཚོར་བ་འདུ་ཤེས་འདུ་བྱེད་དང། ཞེས་སོགས་བྱུང་
འདིའི་དོན་ནི། སྒྲུབ་པ་པོས་གང་ཞིག་ལ་ཕྱག་འཚལ་བའི་ཡུལ་བཞག་ཏུ་ཡོད་དེ། ཐམས་ཅད་ཀྱང་བྱང་ཆུབ་ཀྱི་སེམས་རྡོ་རྗེ་རྡོ་རྗེ་འཆང་དང་སྤངས་རྟོགས་ཡོངས་སུ་རྫོགས་པར་འདྲ་ཞིང། སྒྲིབ་གཉིས་སྤངས་པའི་ཟབ་གསལ་
གཉིས་སུ་མེད་པའི་ཡེ་ཤེས་དེ་ཉིད་རྒྱ་ཆེ་བ་ལྷའི་འཁོར་ལོར་ཤར་བ་དེ་དག་ཡིན་པའི་ཕྱིར། དེ་དག་ཀྱང་གང་ཞེ་ན། གཟུགས་དང་ཚོར་བ་འདུ་ཤེས་འདུ་བྱེད་དང་རྣམ་པར་ཤེས་པ་སྟེ་ཕུང་པོ་ལྔ་རྣམ་པར་དག་པའི་དེ་བཞིན་གཤེགས་
པ་རིགས་ལྔ། སྐྱེ་མཆེད་དྲུག་རྣམ་པར་དག་པ་རྡོ་རྗེ་མ་ལྔ་དང་ཀུན་བཟང་སྟེ་དྲུག་མིག་སོགས་དབང་པོ་དྲུག་རྣམ་པར་དག་པས་སྙིང། ཕྱག་རྡོར། ནམ་སྙིང། འཇིག་རྟེན་དབང་ཕྱུག་སྒྲིབ་སེལ། བྱམས་པ་སྟེ་དྲུག་དང། ས་ཆུ་མེ་དང་

[018A]༄༅། །རླུང་དང་ནམ་མཁའི་ཁམས་ལྔ་པོ་ཐམས་ཅད་ནི་རྣམ་པར་དག་པ་ཡུམ་བཞི་དང་འཇམ་དཔལ་ཏེ་ལྔ་དང། གཏི་མུག་རྣམ་པར་དག་པ། རྣམ་སྣང་གི་རིགས་གཤིན་རྗེ་གཤེད་དང། དེ་བཞིན་དུ་ཉེས་པ་ང་རྒྱལ་
རྣམ་པར་དག་པ་རིན་པོ་ཆེའི་རིགས་ཤེས་རབ་མཐར་བྱེད་དང། འདོད་ཆགས་ཀྱི་ཆོས་དང་བཅས་པ་རྣམ་པར་དག་པ་འོད་དཔག་མེད་ཀྱི་རིགས་རྟ་མགྲིན་དང། རྡོ་རྗེ་དོན་གྲུབ་ཀྱི་རིགས་ཀྱི་བགེགས་མཐར་བྱེད་རྣམས་སོ། །དེ་རྣམས་
རྡོ་རྗེ་འཆང་དང་འདྲ་བའི་རྒྱུ་མཚན་སྟོན་པ་ལ། རིག་པའི་སྦྱོར་བ་ལས་བྱུང་རྟག་ཏུ་རབ་འབྲེལ་བ། ཞེས་སོགས་གསུངས། འདིའི་དོན་ནི། འདུས་པའི་དཀྱིལ་འཁོར་ལ་འགོད་བྱའི་ལྷ་སོ་གཉིས་པོ་ཆོས་ཅན། བྱང་ཆུབ་ཀྱི་སེམས་རྡོ་རྗེ་རྡོ་
རྗེ་འཆང་དང་སྤངས་རྟོགས་འདྲ་བ་ཡིན་ཏེ། རིག་པ་སྟེ་ཕྱག་རྒྱ་དང་མཉམ་པར་སྦྱོར་བའི་ལྷན་སྐྱེས་ཀྱི་བདེ་བ་དང་རྟག་ཏུ་རབ་ཏུ་འབྲེལ་བའི་རྒྱུ་མཚན་གྱིས་ཆོས་ཅན་རྣམ་པ་སྣ་ཚོགས་པ་ཐམས་ཅད་ཀྱང་ལྷན་སྐྱེས་ཀྱི་བདེ་སྟོང་
གི་དགའ་བ་ཉམས་སུ་མྱོང་བའི་དངོས་པོའི་རྣམ་རོལ་དུ་ཤར་བའི་སྒོ་ནས་བྱང་ཆུབ་ཀྱི་སེམས་རྡོ་རྗེ་དང་འདྲ་བ་ཡིན་པའི་ཕྱིར། དཀྱིལ་འཁོར་ལ་འགོད་བྱའི་ལྷ་ལྷག་མ་ལ་ཕྱག་འཚལ་ཚུལ་སྟོན་པ་ལ། སྡུད་དང་ཞེས་སོགས་བྱུང་
ལྷ་ལྷག་མ་ལ་ཕྱག་འཚལ་ཚུལ་ཡོད་དེ། སྡུད་དང་ཞེས་པས་འདོད་རྒྱལ་དང། དགའ་དང་ཞེས་པས་དབྱུག་སྔོན་ཅན་དང། རྣམ་པ་ཞེས་པས་སྟོབས་པོ་ཆེ། མི་འགྱུར་ཞེས་པས་མི་གཡོ་བ། རྒྱུ་ཞེས་པས་རྒྱུ་ལམ་གྱི་ཆོས་

[018B] འབྲས་བུ་ཞེས་པས་འབྲས་བུ་མཐར་ཕྱིན་པ་རྩེ་མོར་གནས་པ་དང་རང་བཞིན་མཚུངས་པའི་གཙུག་ཏོར་འཁོར་ལོས་སྒྱུར་བ་རྣམས་ལ་ཕྱག་འཚལ་བ་ཡིན་པའི་ཕྱིར་
སེམས་སུ་རྗེས་ཐོགས་ཆོས་ཞེས་པས་སྟེང་འོག་གི་ཁྲོ་བོ་གཉིས་རྣམ་ཤེས་རྣམ་པར་དག་པའི་ངོ་བོར་བསྟན་ཏོ། །རྨོངས་དང་ཞེ་སྡང་འདོད་ཆགས་སྒྲིབ་པ་རྡོ་རྗེ་སྟེ། ཞེས་སོགས་ཀྱིས། ཁྲོ་བོ་ལྷག་མ་དྲུག་གི་རིགས་ངོས་འཛིན་
པ་ཡིན་ཏེ། རྨོངས་དང་ཞེས་པས་མི་གཡོ་བ་རྣམ་སྣང་དང། ཞེ་སྡང་ཞེས་པས་སྟེང་འོག་གི་ཁྲོ་བོ་གཉིས་མི་བསྐྱོད་པ་དང། འདོད་ཆགས་ཞེས་པས་དབྱུག་སྔོན་ཅན་འོད་དཔག་མེད་དང། སྒྲིབ་པ་ཞེས་པས་འདོད་རྒྱལ་རིན་འབྱུང་
དང༑ རྡོ་རྗེ་ཞེས་པས་སྟོབས་པོ་ཆེ་དོན་གྲུབ་ཀྱི་རིགས་སུ་སྟོན་པ་ཡིན་པའི་ཕྱིར། འདི་དག་ནི་རྒྱུད་ཕྱི་མའི་འགྲེལ་པར་ནཱ་རོ་པས་བཤད་པ་ལྟར་ཡིན་ནོ། །གསུམ་པ་བཤགས་པའི་ཡན་ལག་སྟོན་པ་ལ། གང་ཞིག་ཐོག་མེད་
སྲིད་པའི་ཆུ་ཀླུང་དུ། ཞེས་སོགས་ཤློ་ཀ་གཅིག་གསུངས། དེ་ཡང་ཚིགས་བཅད་འདི་དག་འཕགས་པ་ཡབ་སྲས་ཀྱིས་མ་གསུངས་ཀྱང། འཇམ་རྡོར་གྱི་སྒྲུབ་ཐབས་ལས་འབྱུང་བ་ལྟར་ཡིན་ཞིང། ཇི་ལྟར་བཤགས་པའི་ཚུལ་
ཡོད་དེ། གང་ཞིག་དུས་ཐོག་མ་མེད་པ་ནས་གནས་སྲིད་པའི་ཆུ་ཀླུང་དུ་ཀུན་སློང་དུག་གསུམ་མ་ལུས་པའི་ཀུན་རྟོག་གིས་ཀུན་ནས་བསླངས་ཏེ་བསགས་པའི་ངོ་བོ་ཁོ་ན་མ་ཐོ་བ་རྙོག་པ་དང་བཅས་པ་རྣམས། ཡུལ་ཐུགས་རྗེ་

[019A]༄༅། །ཆེན་པོ་དང་ལྡན་པའི་བླ་མ་དང་དཀྱིལ་འཁོར་པའི་ལྷ་ཚོགས་རྣམས་ཀྱི་སྤྱན་སྔར། རྣམ་པ་རེ་རེ་ཙམ་མ་ཡིན་པར་དེ་དག་ནི་ཐམས་ཅད་ཡིད་ཡུལ་དུ་བྱས་ནས། ཚུལ་རྒྱལ་བས་གསུངས་པའི་ཆོ་ག་བཞིན་དུ་
སྟོབས་བཞི་ཚང་ཞིང་འཁོར་གསུམ་བདེན་མེད་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བཤགས་པར་བྱ་བ་ཡིན་པའི་ཕྱིར། བཞི་བ་ཡི་རང་དང་བསྔོ་བའི་ཡན་ལག་སྟོན་པ་ལ། རྫོགས་སངས་རྒྱས་དང་བྱང་ཆུབ་སེམས་
དཔའ་དང། ཞེས་སོགས་ཤློ་ཀ་གཅིག་བྱུང། འདིའི་དོན་ནི། རྫོགས་སངས་རྒྱས་དང་བྱང་ཆུབ་སེམས་དཔའ་འཕགས་པ་རྣམས་དང། ཉན་རང་འཕགས་པ་དང། འཕགས་པ་ལས་གཞན་སོ་སོ་སྐྱེ་བོ་ཀུན་གྱིས་དགེ་པ་གང་མཛད་པ་
དེ་དག་ཀུན་ལ་ཡང་དག་པར་དགའ་པས་ཡི་རང་ཞིང། རང་གི་དུས་གསུམ་དུ་བསགས་པའི་དགེ་བ་རྣམས་ཀྱང་བླ་མེད་ཀྱི་བྱང་ཆུབ་ཏུ་ནི་ཡོངས་སུ་བསྔོ་བར་བགྱི་རིགས་ཏེ། དེ་ལྟར་བྱས་པས་དགེ་རྩ་འཕེལ་བ་དང། མི་ཟད་པའི་ཐབས་
མཆོག་ཏུ་འགྱུར་བའི་ཕྱིར། ལྔ་བ་སྐྱབས་འགྲོའི་ཡན་ལག་སྟོན་པ་ལ། ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབས། ཞེས་སོགས་ཤློ་ཀ་གསུམ་བྱུང། སྔོན་དུ་སངས་རྒྱས་ལ་སྐྱབས་སུ་འགྲོ་བའི་ཚུལ་ཡོད་དེ། བདེ་གཤེགས་
རྣམས་ལ་དུས་རྟག་ཏུ་ལམ་སྟོན་པ་པོར་ཁས་བླངས་པའི་སྒོ་ནས་སྐྱབས་སུ་འགྲོ་བ་ཡིན་པའི་ཕྱིར། འོན་བདེ་བར་གཤེགས་པ་རྣམས་ཁྱད་པར་ཇི་ལྟ་བུ་དང་ལྡན་ཞེ་ན། བདེ་གཤེགས་རྣམས་ཆོས་ཅན། ཁྱད་པར་ཕུན་སུམ་ཚོགས་

[019B] ལམ་གྱི་གནས་སྐབས་སུ་སྟོང་ཉིད་རྟོགས་པའི་ཡིད་ཀྱི་རོལ་བའམ་བཀོད་པ། གཉིས་སྣང་གི་དྲི་མ་མེད་པ་ཟླ་བ་དང་འདྲ་བར་གོང་ནས་གོང་དུ་འཕེལ་བར་བསྒྲུབས་པའི་གཉིས་མེད་ཀྱི་ཡེ་ཤེས་དང། སྙིང་རྗེ་དམ་པ་
དང༑ སྦྱིན་སོགས་མཐའ་ཡས་པའི་ཐབས་རྣམས་མཐར་ཕྱིན་པས་འབྲས་བུའི་ཐབས་ཤེས་ཀྱི་ཡོན་ཏན་མཐར་ཐུག་པ་ཐམས་ཅད་དུས་གཅིག་ཏུ་རང་གི་ཡིད་ལ་རྒྱུན་མི་འཆད་པར་གནས་པར་གྱུར་པ་ཡི་ཁྱད་པར་དང་ལྡན་པའི་ཕྱིར་
དམ་པའི་ཆོས་ལ་སྐྱབས་སུ་འགྲོ་བའི་ཚུལ་ཡོད་དེ། གཉིས་སྣང་གི་རྟོག་པ་མ་ལུས་པ་ལས་ས་རང་དུས་ན་ངེས་པར་གྲོལ་ཞིང། སེམས་དཔའ་དམ་པ་བྱང་སེམས་འཕགས་པ་རྣམས་ཀྱི་སྤངས་རྟོགས་ཀྱི་ཡོན་ཏན་ཕུན་སུམ་ཚོགས་པ་
ཐམས་ཅད་འབྱུང་བའི་གཞི་མཉམ་གཞག་ཡེ་ཤེས་ལམ་བདེན་དང། ཆོས་ཅན་སྣ་ཚོགས་པའི་དངོས་པོ་ཐམས་ཅད་གནས་ལུགས་ཀྱི་ངང་དུ་རོ་གཅིག་པའི་ཆོས་ཉིད་དེ་བཞིན་ཉིད་ཀྱི་ངོ་བོ་ཉིད་འགོག་པའི་བདེན་པ་སྟེ། དེ་ལྟ་བུའི་
དམ་པའི་ཆོས་དེ་དུས་རྟག་ཏུ་ཐོབ་བྱར་ཁས་བླངས་པའི་སྒོ་ནས་སྐྱབས་སུ་འགྲོ་བ་ཡིན་པའི་ཕྱིར། དགེ་འདུན་ལ་སྐྱབས་སུ་འགྲོ་བའི་ཚུལ་ཡོད་དེ། ས་རང་རང་གི་ངོ་སྐལ་གྱི་འཆིང་བ་ཀུན་ལས་ཡང་དག་པར་གྲོལ་བར་གྱུར་
ཅིང༑ སྙིང་རྗེ་མཆོག་གི་མ་མས་བསྐྲུན་པའི་བྱང་ཆུབ་ཀྱི་སེམས་ཀྱི་དཔལ་དང་ལྡན་པ། རབ་ཏུ་དགའ་བ་ལ་སོགས་པའི་ས་ལ་རབ་ཏུ་བཞུགས་པའི་སྒོ་ནས་ཐེག་པ་ཆེན་པོའི་བརྟུལ་ཞུགས་ཅན་གྱི་སོ་སྐྱའི་བྱང་སེམས་ལས་དབང་

[020A]༄༅། །པོ་མཆོག་ཏུ་གྱུར་བའི་ཚོགས་རྣམས་ལམ་སྒྲུབ་པའི་གྲོགས་སུ་ཁས་བླངས་པའི་སྒོ་ནས་སྐྱབས་སུ་འགྲོ་བ་ཡིན་པའི་ཕྱིར། དྲུག་པ་སེམས་བསྐྱེད་པ་དང་ལམ་གྱི་རྟེན་གྱི་ཡན་ལག་སྟོན་པ་ལ། བསམ་དང་རྣམ་
པར་སྨིན་པ་དག་གྱུར་པས། ཞེས་སོགས་ཤློ་ཀ་གཉིས་བྱུང། འདིའི་དོན་ནི། སྒྲུབ་པ་པོའི་སེམས་ནི་ཐོབ་བྱ་བྱང་ཆུབ་དམ་པ་ལ་དམིགས་ནས་བསྐྱེད་པར་བགྱི་བའི་ཚུལ་ཡོད་དེ། གཞན་དོན་ལ་ལྷག་པར་མོས་པས་རྣམ་པར་
བརྒྱན་པའི་སྒོ་ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བསམ་པ་སྨོན་པའི་སེམས་སྐྱེད་དང། དེའི་རྣམ་པར་སྨིན་པའི་འབྲས་བུ་སྦྱོར་བ་རྣམ་པར་དག་པར་གྱུར་པས་སྒྲིབ་པ་ཀུན་གྱི་བག་ཆགས་
ཡང་དག་པར་འབྱིན་ནུས་པ་འཇུག་པའི་སེམས་སྐྱེད་གཉིས་བསྐྱེད་པར་བྱ་བ་ཡིན་པའི་ཕྱིར། ལམ་ལ་བརྟེན་ཚུལ་ཡོད་དེ། བདེ་གཤེགས་སྲས་བཅས་རྣམས་ཀྱིས་བགྲོད་པའི་ལམ་གཅིག་པུ་ཐེག་ཆེན་གྱི་ལམ་གྱི་གཞུང་ཤིང་
སྦྱིན་སོགས་ཕ་རོལ་ཏུ་ཕྱིན་པ་དྲུག་གི་ཉམས་ལེན་དང། དཀར་པོའི་ལས་ལམ་བཅུའི་ཡོན་ཏན་གྱི་ཚུལ་ཁྲིམས་ལ་ཡང་དག་པར་ད་ནི་གནས་བར་བགྱིའོ་སྙམ་དུ་དམ་འཆའ་བ་ཡིན་པའི་ཕྱིར། གནས་ཚུལ་ཡང་ཕར་ཕྱིན་ཐེག་
པ་ལས་ཁྱད་པར་འཕགས་ཏེ། སྐབས་འདིར་ལམ་དུས་སུ་ཡང་ཕར་ཕྱིན་དྲུག་གི་ཉམས་ལེན་མ་ལུས་པ་རྫོགས་པའི་སངས་རྒྱས་དག་གི་ངོ་བོར་མོས་པ། འབྲས་བུ་ལམ་བྱེད་ཀྱི་བློས་བསྒྲུབ་པར་བགྱི་བ་ཡིན་པའི་ཕྱིར། འདི་དག་ནི་

[020B] །བདུན་པ་ཐུན་མོང་མ་ཡིན་པའི་སྡོམ་པ་བཟུང་བའི་ཡན་ལག་སྟོན་པ་ལ། སངས་རྒྱས་བྱང་ཆུབ་སེམས་དཔའ་ཀུན། ཞེས་སོགས་བྱུང། དེ་ཡང་སྐབས་འདིར་སྔགས་
སྡོམ་བཟུང་བ་ལ་དགོས་པ་ཡོད་དེ། སྔགས་སྡོམ་སྔར་མེད་གསར་དུ་སྐྱེ་བ་དང། ཉམས་པ་སོར་ཆུད་པའི་དགོས་པ་མི་འགྲུབ་ཀྱང། སྔར་ཡོད་བརྟན་པ་དང་གོང་འཕེལ་དུ་འགྱུར་ཞིང། དེ་ལ་བརྟེན་ནས་བླ་མ་དད་དཀྱིལ་འཁོར་པའི་ལྷ་
ཚོགས་མཉེས་པར་བྱེད་པའི་སྒྲུབ་པའི་མཆོད་པར་འགྱུར་བས་ཚོགས་གཉིས་མྱུར་དུ་རྫོགས་པར་འགྱུར་བ་ཡིན་པའི་ཕྱིར། དང་པོར་སྔགས་སྡོམ་ལེན་པའི་ཡུལ། ལེན་པ་པོའི་རྟེན་གྱི་གང་ཟག་ལེན་པའི་དུས་འཚམས་རྣམས་སྟོན་
པ་ལ༑ སངས་རྒྱས་བྱང་ཆུབ་སེམས་དཔའ་ཀུན། ཞེས་སོགས་རྐང་པ་ལྔ་བྱུང། སྔགས་སྡོམ་འཛིན་པའི་རྟེན་དུ་གྱུར་པའི་སེམས་སྐྱེད་ཚུལ་སྟོན་པ་ལ། ཇི་ལྟར་དུས་གསུམ་མགོན་པོ་རྣམས། །ཞེས་སོགས་ཤློ་ཀ་གཅིག་བྱུང། རིགས་
ལྔ་སོ་སོའི་དམ་ཚིག་དང་སྡོམ་པ་འཛིན་ཚུལ་ལ་ལྔ་ལས། དང་པོ་རྣམ་སྣང་གི་རིགས་ཀྱི་དམ་ཚིག་དང་སྡོམ་པ་འཛིན་ཚུལ་སྟོན་པ་ལ། ཚུལ་ཁྲིམས་ཀྱི་ནི་བསླབ་པ་དང། ཞེས་སོགས་ཤློ་ཀ་གཉིས་བྱུང། དོན་ནི། སངས་རྒྱས་རྣལ་
འབྱོར་རྣམ་སྣང་གི་རིགས་ཀྱི་དམ་ཚིག་དང་སྡོམ་པ་འཛིན་པའི་ཚུལ་ཡོད་དེ། ཐུན་མོང་དང་ཐུན་མོང་མ་ཡིན་པའི་ཉེས་སྤྱོད་སྡོམ་པའི་ཚུལ་ཁྲིམས། དེའི་དགེ་བ་ཆོས་སྡུད་ཀྱི་ཚུལ་ཁྲིམས། དེའི་སེམས་ཅན་དོན་བྱེད་ཀྱི་ཚུལ་ཁྲིམས་
[021A]༄༅། །གསུམ་ལ་སློབ་པ་ལས་མི་འདའ་བ་དང། ཐུན་མོང་དང་ཐུན་མོང་མ་ཡིན་པའི་དཀོན་མཆོག་གསུམ་ལ་སྐྱབས་སུ་འགྲོ་བ་ལས་མི་འདའ་བ་སྟེ་དམ་ཚིག་དྲུག་པོ་དེ། ཉིན་ལན་གསུམ་མཚན་ལན་གསུམ་
སྟེ་དུས་དྲུག་ཏུ་སློབ་པར་ཡི་དམ་འཆའ་ཞིང་ཁས་ལེན་པའི་ཚུལ་གྱིས་འཛིན་པ་ཡིན་པའི་ཕྱིར། རྡོ་རྗེ་མི་བསྐྱོད་པའི་རིགས་ཀྱི་དམ་ཚིག་དང་སྡོམ་པ་འཛིན་པའི་ཚུལ་དེ་སྟོན་པ་ལ། རྡོ་རྗེའི་རིགས་མཆོག་ཆེན་པོ་ཡི། ཞེས་སོགས་
ཤློ་ཀ་གཅིག་བྱུང། དོན་ནི། མི་བསྐྱོད་པའི་རིགས་ཀྱི་དམ་ཚིག་དང་སྡོམ་པ་འཛིན་པའི་ཚུལ་ཡོད་དེ། རྒྱལ་བའི་ཐུགས་བདེ་བ་ཆེན་པོའི་ཡེ་ཤེས་དེ་གསང་བའི་རྡོ་རྗེ་ཡིན་ལ། དེ་དྲན་པའི་སྒོ་ནས་ཆ་ཚད་དང་ལྡན་པའི་
རྡོ་རྗེ་འཛིན་པ་ལས་མི་འདའ་བ་རྡོ་རྗེའི་དམ་ཚིག་དང། སྟོང་ཉིད་རྟོགས་པའི་ཤེས་རབ་གསང་བའི་དྲིལ་བུ་ཡིན་ལ། དེ་དྲན་པའི་སྒོ་ནས་ཆ་ཚད་དང་ལྡན་པའི་དྲིལ་བུ་འཛིན་པ་ལས་མི་འདའ་བ་དྲིལ་བུའི་དམ་ཚིག་དང། སྒྲུབ་པ་པོ་
རང་ཉིད་རྡོ་རྗེ་སེམས་དཔའ་སོགས་ལྷའི་སྐུ་ཕྱག་རྒྱ་ཆེན་པོར་བསྒོམས་ཏེ་ཡེ་ཤེས་ཀྱི་ཕྱག་རྒྱ་དང་འཁྱུད་པ་ལས་བྱུང་བའི་བདེ་སྟོང་སྦྱར་ནས་སྒོམ་པ་ལས་མི་འདའ་བ་ཕྱག་རྒྱའི་དམ་ཚིག་དང། རང་ལ་དབང་བསྐུར་བས་
མཚོན་པའི་རྡོ་རྗེ་སློབ་དཔོན་གྱི་ལུས་ངག་ཡིད་གསུམ་ལྷག་པའི་ལྷའི་སྐུ་གསུང་ཐུགས་ཀྱི་བདག་ཉིད་དུ་བལྟས་ཏེ་བསྙེན་བཀུར་བའི་ཞིང་མཆོག་ཏུ་འཛིན་པ་ལས་མི་འདའ་བ་སློབ་དཔོན་གྱི་དམ་ཚིག་སྟེ། དམ་ཚིག་བཞི་

[021B] རིན་འབྱུང་གི་རིགས་ཀྱི་དམ་ཚིག་དང་སྡོམ་པ་འཛིན་ཚུལ་སྟོན་པ་ལ། རིན་ཆེན་
རིགས་མཆོག་ཅེས་སོགས་རྐང་པ་བཞི་བྱུང། དོན་ནི། རིན་འབྱུང་གི་རིགས་ཀྱི་དམ་ཚིག་དང་སྡོམ་པ་འཛིན་ཚུལ་ཡོད་དེ། ཟང་ཟིང་གི་སྦྱིན་པ། ཆོས་ཀྱི་སྦྱིན་པ། བྱམས་པ་ཚད་མེད་སྒོམ་པ་ལྟ་བུ་བྱམས་པའི་སྦྱིན་པ། བཏང་སྙོམས་
ཚད་མེད་སྒོམ་པ་ལྟ་བུ་མི་འཇིགས་པ་སྐྱབས་ཀྱི་སྦྱིན་པ་སྟེ་དམ་ཚིག་བཞི་པོ་དེ་དུས་དྲུག་ཏུ་སྐྱོད་བ་ལས་མི་འདའ་བ་རིན་འབྱུང་གི་རིགས་ཀྱི་དམ་ཚིག་ཡིན་ལ། དེ་རྣམས་ཉིན་ལན་གསུམ་མཚན་ལན་གསུམ་དུ་བསྐྱེད་པར་བྱའོ་
སྙམ་དུ་ཡི་དམ་འཆའ་ཞིང་ཁས་ལེན་པའི་ཚུལ་གྱིས་གཟུང་བར་བྱ་བ་ཡིན་པའི་ཕྱིར། འོད་དཔག་མེད་ཀྱི་རིགས་ཀྱི་དམ་ཚིག་དང་སྡོམ་པ་འཛིན་ཚུལ་སྟོན་པ་ལ། བྱང་ཆུབ་ཆེན་པོ་ལས་བྱུང་བ། ཞེས་སོགས་རྐང་བ་བཞི་བྱུང་
དོན་ནི། འོད་དཔག་མེད་ཀྱི་རིགས་ཀྱི་དམ་ཚིག་དང་སྡོམ་པ་འཛིན་ཚུལ་ཡང་ཡོད་དེ། ཕྱི་བྱ་སྤྱོད་ཀྱི་རྒྱུད་དང། གསང་བ་རྣལ་འབྱོར་དང། རྣལ་འབྱོར་བླ་མེད་ཀྱི་རྒྱུད་དང། ཉན་ཐོས་ཀྱི་ཐེག་པ་རང་རྒྱལ་གྱི་ཐེག་པ་ཕ་རོལ་ཏུ་ཕྱིན་
པའི་ཐེག་པ་སྟེ་ཐེག་པ་གསུམ་སྟེ། མདོར་ན་རྒྱུད་སྡེ་བཞི་དང་ཐེག་པ་གསུམ་གྱིས་བསྡུས་པའི་ཆོས་ཐམས་ཅད་དུས་དྲུག་ཏུ་འཛིན་པ་ལས་མི་འདའ་པ་འོད་དཔག་མེད་ཀྱི་རིགས་ཀྱི་དམ་ཚིག་ཡིན་ལ། དེ་རྣམས་དུས་དྲུག་ཏུ་འཛིན་

[022A]༄༅། །པར་ཡི་དམ་འཆའ་ཞིང་ཁས་ལན་པའི་ཚུལ་གྱིས་གཟུང་བར་བྱ་བ་ཡིན་པའི་ཕྱིར། དོན་གྲུབ་ཀྱི་རིགས་ཀྱི་དམ་ཚིག་དང་སྡོམ་པ་འཛིན་ཚུལ་སྟོན་པ་ལ། ལས་ཀྱི་རིགས་མཆོག་ཅེས་སོགས་རྐང་པ་བཞི་
ཁྱུད༑ དོན་ནི། དོན་གྲུབ་ཀྱི་རིགས་ཀྱི་དམ་ཚིག་དང་སྡོམ་པ་འཛིན་ཚུལ་ཡོད་དེ། སྔགས་སྡོམ་བཟུང་ནས་ལས་སུ་བྱ་བ་ཅི་བྱེད་ཅེན། སྔར་བཟུང་པའི་རྣམ་སྣང་ནས་འོད་དཔག་མེད་ཀྱི་བར་གྱི་དམ་ཚིག་བཅུ་དྲུག་པོ་ཐམས་ཅད་
སོ་སོར་དུས་དྲུག་ཏུ་འཛིན་པ་ལས་མི་འདའ་བ་དང། བླ་མ་དང་དཀྱིལ་འཁོར་བའི་ལྷ་ལ་ཕྱི་ནང་གསང་བདེ་ཁོ་ན་ཉིད་ཀྱི་མཆོད་པ་དུས་དྲུག་ཏུ་འབུལ་བ་ལས་མི་འདའ་བ་དོན་གྲུབ་ཀྱི་རིགས་ཀྱི་དམ་ཚིག་དང་སྡོམ་པ་ཡིན་
ལ༑ དམ་ཚིག་དང་སྡོམ་པ་དེ་གཉིས་ཉིན་ལན་གསུམ་མཚན་ལན་གསུམ་དུ་གཟུང་བར་བྱའོ་སྙམ་དུ་ཡི་དམ་འཆའ་ཞིང་ཁས་ལེན་པའི་ཚུལ་གྱིས་འཛིན་པ་ཡིན་པའི་ཕྱིར། དོན་བསྡུས་ཏེ་རིགས་ལྔ་ཐུན་མོང་པའི་དམ་
ཚིག་དང་སྡོམ་པ་འཛིན་ཚུལ་སྟོན་པ་ལ། བྱང་ཆུབ་སེམས་ནི་བླ་ན་མེད། ཅེས་སོགས་རྐང་པ་བཞི་བྱུང། དོན་ནི། རིགས་ལྔ་ཐུན་མོང་བའི་དམ་ཚིག་དང་སྡོམ་པ་འཛིན་པའི་ཚུལ་ཡོད་དེ། སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་དེ། དེའི་ཕྱིར་དུ་བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ་རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་ཉིན་ལན་གསུམ་མཚན་ལན་གསུམ་དུ་གཟུང་བར་བགྱིའོ་སྙམ་དུ་

[022B] སྔགས་སྡོམ་བཟུང་ནས་ལས་སུ་བྱ་བ་ཅི་བྱེད་ཅེ་ན། དེའི་ལན་སྟོན་པ་ལ། མ་བསྒྲལ་བ་རྣམས་ཞེས་སོགས་རྐང་པ་བཞི་བྱུང། དོན་ནི། སྔགས་སྡོམ་བཟུང་
ནས་ཇི་ལྟར་བྱ་བའི་ཚུལ་ཡོད་དེ། ཚངས་བ་ལ་སོགས་བ་ཉོན་མོངས་པའི་སྒྲིབ་པ་ལས་མ་བསྒྲལ་བ་རྣམས་དེ་ལས་བསྒྲལ་བ་དང། ཉན་རང་དགྲ་བཅོམ་པ་ལ་སོགས་པ་ཤེས་སྒྲིབ་ལས་མ་གྲོལ་བ་རྣམས་དེ་ལས་དགྲོལ་བ་དང། སྡུག་
བསྔལ་གྱིས་དབུགས་མ་ཕྱིན་པའི་ངན་སོང་གསུམ་གྱི་སེམས་ཅན་རྣམས་སྡུག་བསྔལ་ལས་དབུགས་འབྱུང་བ་དང། མདོར་ན་སེམས་ཅན་ཐམས་ཅད་མི་གནས་པའི་མྱང་འདས་ལ་དགོད་པར་བྱ་བ་ཡིན་པའི་ཕྱིར། མཇུག་ཏུ་
ཚོགས་ཞིང་ཇི་ལྟར་བྱ་བའི་ཚུལ་ཡོད་དེ། རང་བཞིན་སྟོང་པ་ཉིད་དུ་སྦྱངས་ནས་མི་དམིགས་པར་བསམ་པ་དང། བྱིན་གྱིས་བརླབ་པའི་ཕྱིར་རང་ལ་བསྟིམ་པ་དང། རང་གནས་སུ་གཤེགས་པའི་ཚུལ་གསུམ་ལས། འདིར་ཕྱི་མ་
ལྟར་བྱེད་པ་ཡིན་པའི་ཕྱིར་ཏེ། སྤྲུལ་སྐུའི་རྣམ་པར་སྤྱན་དྲངས་པ་དེ་དག་རྩ་བའི་ལོངས་སྐུའི་གནས་སུ་གཤེགས་པར་བསམ་པ་ཡིན་པའི་ཕྱིར། ཚོགས་ཞིང་མཆོད་པ་ལ་ཆོས་ཅན། དགོས་པ་ཡོད་དེ། སྒྲུབ་ཐབས་དངོས་གཞི་
སྒོམ་པའི་མཐུན་རྐྱེན་བསོད་ནམས་ཀྱི་ཚོགས་བདེ་བླག་ཏུ་རྫོགས་པར་བྱ་བའི་ཆེད་ཡིན་པའི་ཕྱིར། གསུམ་པ་འགལ་རྐྱེན་འགོག་པའི་ཕྱིར་བསྲུང་འཁོར་སྒོམ་པ་ནི། ཁ་ཅིག་བསྲུང་འཁོར་གྱི་སྔོན་དུ་སྟོང་ཉིད་སྒོམ་པ་མི་འཐད་

[023A]༄༅། །དེ༑ དེ་ལྟར་ན་ཡེ་ཤེས་ཀྱིས་ལན་གཉིས་བསྒོམས་པར་འགྱུར་བའི་ཕྱིར་ཞེ་ན། སྐྱོན་མེད་དེ། དེའི་སྔོན་དུ་སྟོང་ཉིད་སྒོམ་པ་ཡེ་ཤེས་ཀྱིས་སྒོམ་པ་མ་ཡིན་པའི་ཕྱིར་ཏེ། ཡེ་ཤེས་ཀྱིས་སྒོམ་བཞེས་པའི་དོན་
ནི༑ གཞལ་སྣོད་སྔམ་ཞིག་སྟོངས་པའི་བསྐལ་བ་དང་ཆོས་མཐུན་སྦྱར་བའི་ཕྱིར་སྟོང་ཉིད་སྒོམ་པ་ཡིན་ལ། བསྲུང་འཁོར་སྒོམ་པའི་སྔ་རོལ་དུ་སྟོང་ཉིད་སྒོམ་པ་ནི་བསྲུང་འཁོར་ལ་ཐ་མལ་གྱི་སྣང་ཞེན་སྦྱངས་ནས་དེ་བདེ་སྟོང་དབྱེར་
མེད་ཀྱི་རྣམ་རོལ་དུ་འཆར་བར་བྱ་བའི་ཆེད་ཡིན་པའི་ཕྱིར། ཡང་ཁ་ཅིག་འཁོར་ལོ་སེར་པོ་རྩིབས་བཅུ་པ་སྒོམ་པ་མི་འཐད་དེ། དེ་ལྟར་རྩ་རྒྱུད་དང་འཕགས་པ་ཡབ་སྲས་ཀྱི་གཞུང་ལས་དངོས་སུ་མ་བསྟན་པའི་ཕྱིར་ཞེ་ན། སྐྱོན་མེད་
དེ༑ དེ་ལྟར་རྒྱུད་ཕྱི་མ་ལས་བཤད་པའི་ཕྱིར། དེ་ཉིད་ལས། ཀུན་ནས་སེར་བའི་འཁོར་ལོ་ནི། །རྩིབས་བཅུད་དབུས་རྣམ་པར་བསྒོམ། ཞེས་གསུངས་པའི་ཕྱིར། ཡང་ཁ་ཅིག་འཁོར་ལོ་མགྱོགས་པར་འཁོར་བ་མི་འཐད་དོ། དེ་
ལྟར་ན་ཁྲོ་བོ་རྣམས་ཀྱིས་ཕྱོགས་མཚམས་བསྲུང་བའི་མཚམས་མི་ཟིན་པའི་ཕྱིར། ཞེ་ན་སྐྱོན་མེད་དེ་ཁྲོ་བོ་མི་གཡོ་ཞིང་འཁོར་ལོ་འཁོར་བར་རྒྱུད་ཕྱི་མ་ལས་བཤད་པའི་ཕྱིར་ཏེ། མི་གཡོ་བ་དང་མཚུངས་པར་འཁོར། ཞེས་གསུངས་
པའི་ཕྱིར། དེས་ན་བསྲུང་འཁོར་སྒོམ་པའི་སྔོན་དུ་ཨ་བྷ་ཡཱ་ཀ་རས་གསུངས་པ་ལྟར་སྟོང་ཉིད་སྒོམ་པ་ཡིན་ལ། སྟོང་ཉིད་སྒོམ་པའི་ཚུལ་ཡང་ཡོད་དེ། སྭ་བྷཱ་ཝའི་སྔགས་བརྗོད་ཅིང། སྔགས་དོན་དྲན་པའི་སྒོ་ནས་ཆོས་རྣམས་

[023B] སྭ་བྷཱ་ཝའི་སྔགས་དོན་ཡང་ཡོད་དེ། ཨོཾ་ནི་བཤད་ཟིན། སྭ་བྷཱ་ཝ་གཉིས་ནི་རང་བཞིན་གཉིས། ཤུདྡྷཱ་གཉིས་ནི་དག་པ་
གཉིས། སརྦ་དྷརྨྨ་ནི་གཟུང་བ་དང་འཛིན་པས་བསྡུས་པའི་ཆོས་ཐམས་ཅད། ཨཱཏྨ་ཀོ་ཉ་ནི་བདག་ཉིད། ཨ་ཧཾ་ནི་ངའོ་སྟེ། མདོར་ན་གཟུང་བ་དང་འཛིན་པས་བསྡུས་པའི་ཆོས་ཐམས་ཅད་རང་བཞིན་གྱིས་དགའ་བའི་བདག་ཉིད་དེ་
ངའོ་ཞེས་པ་ཡིན་པའི་ཕྱིར། སྟོང་པའི་ངང་ལས་པཾ་ལས་སྣ་ཚོགས་པདྨ་དང། ཨཱ་ལས་ཉི་མའི་སྟེང་དུ་བྷྲཱུཾ་ལས་འཁོར་ལོ་སེར་པོ་གཡས་སྐོར་དུ་མགྱོགས་པར་འཁོར་བ་རྩིབས་བཅུ་ལྟེ་བ་དང་བཅས་པའི་རྩིབས་ཀྱི་སྟེང་དུ་ཁྲོ་
བོ་བཅུ་སྒོམ་པ་ཡིན་ཏེ། རྒྱུད་ཕྱི་མ་ལས། ཀུན་ནས་སེར་བའི་འཁོར་ལོ་ནི། །རྩིབས་བཅུ་དེ་དབུས་རྣམ་པར་བསྒོམ། །རྩིབས་ཀུན་ལ་ནི་ཁྲོ་བོ་བཅུ། །ཡེ་ཤེས་བདག་ཉིད་བཅུ་ལས་བྱུང། །འགོག་པའི་རྡོ་རྗེ་བསྒོམ་བྱ་ཞིང། །མཆོག་
ཏུ་མཛེས་པས་བསྒྲུབ་པར་བྱ། །རྡོ་རྗེ་འབར་བའི་སྤྲིན་སྤྲོས་བས། །མི་གཡོ་བ་དང་མཚུངས་པར་འཁོར། ཞེས་གསུངས་པའི་ཕྱིར། འཁོར་ལོའི་དབྱིབས་མདུང་སོ་གཉིས་མཇུག་སྤྲོད་པ་ལྟ་བུའི་སྦྱར་མཚམས་ནས་ཕྱོགས་
མཚམས་ཀྱི་རྩིབས་རྣམས་རལ་གྲི་སོ་གཉིས་པ་ལྟ་བུའི་དབྱིབས་ཅན་དུ་སྒོམ་པ་ཡིན་ལ། ལྟེ་བའི་སྦུབས་སྟོང་གི་ནང་དུ་གཙོ་བོ་རྡོ་རྗེ་འཆང་དཀར་པོ་སྐྱེད་པ་ཡིན་ཏེ། ལེའུ་བཅོ་ལྔ་པ་ལས། རྣམ་པར་སྣང་མཛད་འོད་འདྲ་ཞིང། །

[024A]༄༅། །རྡོ་རྗེ་སེམས་དཔའ་རྒྱལ་པོ་ཆེ། །ཞེས་གསུངས་པའི་ཕྱིར། ཕྱིས་ཀྱི་ཁ་ཅིག་རྡོ་རྗེ་འཆང་དཀར་པོ་ཞལ་གཅིག་ཕྱག་གཉིས་བ་བཤད་ཟེར་ཡང་ཨ་བྷ་ཡཱ་ཀ་རས་བཤད་པ་ལྟར་ཞལ་གསུམ་ཕྱག་དྲུག་པར་ཕྱེད་པ་ལེགས་
ཏེ༑ མདོ་སྲེ་ལས། གཙོ་བོ་རྡོ་རྗེ་འཆང་ལ་ཡེ་ཤེས་སྒྲོན་མ་རྡོ་རྗེའི་ཏིང་ངེ་འཛིན་གསུངས་པའི་ཚུལ་གྱིས་མི་བསྐྱོད་པ་བཅུ་གནས་ཞེ་སྡང་རྡོ་རྗེར་བསྒྱུར་བར་བཤད་པའི་ཕྱིར། གཙོ་བོ་ཡུམ་བཅས་སྐྱེད་པ་ཡིན་ཏེ། སྒྲོན་གསལ་ལས་
ཕྱུང་ངོ་ཞེས་བྱ་བ་ནི་སྙོམས་པར་ཞུགས་པས་ཡང་དག་པར་འབྱིན་པར་མཛད་པའོ། །ཞེས་ཁྲོ་བོ་རྣམས་ལ་མངལ་འབྱིན་བྱེད་པར་བཤད་པའི་ཕྱིར། ཡུམ་རྡོ་རྗེ་དབྱིངས་ཀྱི་དབང་ཕྱུག་མར་ཐུབ་པ་དཔལ་གྱིས་བཤད་པ། དེ་ཡང་སྐུ་
མདོག་དཀར་པོར་བསྒོམ་པར་བྱ་ཞིང། རྡོ་རྗེ་འཆང་སྐུ་མདོག་དཀར་པོ་ཞེ་སྡང་རྡོ་རྗེར་བསྒྱུར་བ་ན། ཡུམ་རེག་བྱ་རྡོ་རྗེ་མར་བསྒྱུར་དགོས་ཏེ། སྒྲོན་གསལ་ལས། སངས་རྒྱས་འབར་བའི་འོད་དང་མཉམ། ཞེས་པ་ནི་བདག་པོའི་འོད་དང་
འདྲ་བའོ། ཞེས་གསུངས་པའི་ཕྱིར། བསྲུང་འཁོར་གྱི་རྡོ་རྗེ་འཆང་དེ་སེམས་དཔའ་གསུམ་གྱི་བདག་ཉིད་དང། དེའི་གནས་གསུམ་དུ་ཡི་གེ་གསུམ་འགོད་པ་ནི། རྒྱུད་ཕྱི་མ་ལས། ལོངས་སྤྱོད་བཞི་དང་ཡང་དག་ལྡན། །རིག་པའི་
སྐྱེས་བུ་རྡོ་རྗེ་ཅན། ཞེས་གསུངས་པ་འདིས་བསྟན་པ་ཡིན་ཏེ། རིག་པའི་སྐྱེས་བུ་རྡོ་རྗེ་ཅན་ནི་རྡོ་རྗེ་འཆང་ཡིན་ལ། དེ་ཡང་སྐུ་གསུང་ཐུགས་ཀྱི་རྡོ་རྗེ་གསུམ་དང་ཡེ་ཤེས་སེམས་དཔའ་བཞི་དང་ལྡན་པ་ལ་ལོངས་སྤྱོད་བཞི་དང་ལྡན་

[024B] བསྲུང་འཁོར་གྱི་གཙོ་བོ་རྡོ་རྗེ་འཆང་ལོངས་སྐུ་སྐུ་མདོག་དཀར་པོར་བསྒོམས་པ་ལ་དགོས་པ་ཡོད་དེ། གོང་དུ་སྭ་བྷཱ་ཝའི་སྔགས་དོན་ལྟར་སྟོང་ཉིད་སྒོམ་པ་ཆོས་སྐུའི་ལམ་འཁྱེར་དང། སྐབས་འདིར་ལོངས་སྐུ་སྐུ་
མདོག་དཀར་པར་སྒོམ་པ་ལོངས་སྐུའི་ལམ་འཁྱེར་དང། འོག་ཏུ་མི་བསྐྱོད་པ་བཅུག་ནས་ཞེ་སྡང་རྡོ་རྗེར་སྒྱུར་བ་སྤྲུལ་སྐུའི་ལམ་འཁྱེར་དུ་བྱས་ཏེ། བསྲུང་འཁོར་གྱི་རྣལ་འབྱོར་ཐམས་ཅད་སྐུ་གསུམ་གྱི་ལམ་འཁྱེར་བྱེད་པར་ཅན་དུ་བསྒྱུར་
པའི་ཆེད་ཡིན་པའི་ཕྱིར། འཁོར་གྱི་ཁྲོ་བོ་སྐྱེད་ཚུལ་ལ་ཁ་ཅིག་ཁྲོ་བོ་རྣམས་ལ་མངལ་འབྱིན་བྱེད་པ་མི་འཐད་དེ། དེ་ལྟར་བྱེད་པ་འཕགས་པ་ཡབ་སྲས་ཀྱི་གཞུང་ལས་མ་བཤད་པའི་ཕྱིར། ཞེས་ཟེར་བ་མི་འཐད་དེ། མདོར་བྱས་ལས་
ཁྲོ་བོ་བཅུ་ནི་སྤྲོ་བར་བྱ། ཞེས་ཁྲོ་བོ་རྣམས་མངལ་དུ་བསྐྱེད་ནས་རང་གི་ཐུགས་ཀར་དྲངས། ཕྱིར་ཕྱུང་སྟེ་སྤྲོ་བར་བཤད་ཅིང། ཁྲོ་བོ་རང་གི་གདན་ལ་སྐྱེད་པ་ཙམ་ལ་སྤྲོ་བའི་དོན་མཚང་བའི་ཕྱིར། ཡང་ཁ་ཅིག་ཁྲོ་བོ་རྣམས་ལ་ཆོག་
གསུམ་སྐྱེད་བྱེད་པ་མི་འཐད་དེ། རྩ་རྒྱུད་ལས། ཁྲོ་བོ་ཞེ་སྡང་གནས་ལས་སྐྱེས། ཞེས་དང། མདོར་བྱས་ལས། ཉི་མ་ལ་གནས་ཧཱུཾ་ལས་བྱུང། །གཡོན་བརྐྱངས་པ་ཡི་གནས་པས་གནས། ཞེས་ཁྲོ་བོ་རྣམས་ཧཱུཾ་ཙམ་ལས་བསྐྱེད་ནས་ཉི་
མའི་སྟེང་དུ་གཡོན་བརྐྱངས་ཀྱི་སྟབས་ཀྱིས་བཞུགས་པར་བཤད་པ་ཡིན་པའི་ཕྱིར། མི་བསྐྱོད་པ་ཡུམ་གྱི་མངལ་དུ་བསྐྱེད། རང་གི་ཐུགས་ཀར་དྲངས། ཕྱིར་སྤྲོས་སྤྱི་སྒོས་ཀྱི་མཛད་པ་མཛད་ནས་རྡོ་རྗེ་འཆང་ལ་བཅུག་སྟེ་ཞེ་སྡང་རྡོ་རྗེར་

[025A]༄༅། །བསྒྱུར་བ་ལ་དགོས་པ་ཡོད་དེ། འཁོར་གྱི་ཁྲོ་བོ་རྣམས་ལ་བཀའ་བསྒོ་བ་དང། དྲག་པོའི་ལས་ཉེ་བར་བསྒྲུབ་པར་བྱ་བའི་ཆེད་ཡིན་པའི་ཕྱིར། ཁྲོ་བོ་རྣམས་ཀྱིས་དཀྱིལ་འཁོར་རྒྱལ་མཆོག་བཞིན་དུ་ཕྱུང་མ་ཐག་
ཏུ་སྤྱི་སྒོས་ཀྱི་མཛད་པ་མི་མཛད་པའི་རྒྱུ་མཚན་ཡང་ཡོད་དེ། ཁྲོ་བོ་རྣམས་ཀྱི་མཛད་པ་ནི་དབང་པོ་ལ་སོགས་པའི་གདོན་འཛེམས་པ་ཡིན་པ་གང་ཞིག་ཁྲོ་བོ་རྣམས་གདན་ལ་བཀོད་ནས་དེའི་འོག་ཏུ་མཛད་པ་རྣམས་མཛད་པ་ཡིན་
པའི་ཕྱིར། རང་ཞེ་སྡང་རྡོ་རྗེ་སེམས་དཔའ་སུམ་བརྩེགས་ཀྱི་ང་རྒྱལ་ལ་གནས་ནས་འོག་ག་གནོད་མཛེས་ལ་བལྟས་པས། དེས་སྤྲུལ་པའི་གནོད་མཛེས་གཉིས་པ་དེ་འོངས་ནས་མདུན་དུ་འདུག་སྟེ་བཀའ་ནོད་པ་ལ། ཨོཾ་སུམ་བྷ་ཞེས་
སོགས་ཀྱིས་བཀའ་བསྒོ་བ་ཡིན་ཏེ། རྡོ་རྗེ་ཕྲེང་བ་ལས། བགེགས་ཀུན་རྣམ་པར་གཞིག་པའི་ཕྱིར། །གནོད་མཛེས་བཀའ་སྩལ་ཕུར་བུས་གདབ། །ཨོཾ་སུམྦྷ་ནི་སུམྦྷ་ཧཱུཾ། གྲྀ་ཧ་ན་གྲྀ་ཧ་ན་ཧཱུཾ། གྲྀ་ཧ་ན་པཱ་ཡ་གྲྀ་ཧ་ན་པཱ་ཡ་ཧཱུཾ། ཨཱ་ན་ཡ་ཧོ་
བྷ་ག་ཝན་བི་དྱཱ་རཱ་ཛ་ཧཱུཾ་ཕཊ། ཅེས་གསུངས་སོ། །སྔགས་དོན་ནི། ཨོཾ་ནི་བཤད་ཟིན། སུམ་བྷ་ཞེས་པ་ངེས་པར་འདུལ་པ། ནི་སུམ་བྷ་ནི་ངེས་པར་མ་ལུས་པར་འདུལ་བཞེས་པ་སྟེ་གནོད་མཛེས་ལ་བོད་པའོ། །ཧཱུཾ་ནི་དོན་དེ་གསལ་བར་
བྱེད་པ་དང། གྲྀ་ཧ་ན་གྲྀ་ཧ་ན་ཞེས་པ་ནི་ཟུངས་ཟུངས་ཞེས་བ་སྟེ་གང་ན་གནོད་བྱེད་ཕྲོས་པ་ཟུངས་ཟུངས་ཞེས་པའོ། །གྲྀ་ཧ་ན་པཱ་ཡ་གྲྀ་ཧ་ན་པཱ་ཡ་ནི་འཛིན་དུ་ཆུག་འཛིན་དུ་ཆུག་ཅེས་པ་སྟེ། གང་ན་འཁོར་རྣམས་ཀྱང་འཛིན་དུ་ཆུག་

[025B] ཧཱུཾ་ནི་དོན་དེ་དག་བསྐུལ་བའོ། །ཨཱ་ན་ཡ་ཧོ་བྷ་ག་ཝན་ནི། ཀྱཻ་བཅོམ་ལྡན་འདས་ཁུག་ཅིག་པའོ། །བིདྱཱ་རཱ་ཛ་ནི་རིག་པའི་རྒྱལ་པོ་ཞེས་གནོད་མཛེས་ལ་དབུགས་འབྱིན་པའོ། །ཧཱུཾ་ཕཊ་ནི་གསོད་པའི་ཕྱིར་སླར་ཡང་
བསྐུལ་བའོ། །མདོར་ན་ངེས་པར་འདུལ་བ་ངེས་པར་མ་ལུས་པ་འདུལ་བ་ཞེས་བོས་ཏེ། ཀྱཻ་བཅོམ་ལྡན་འདས་རིག་པའི་རྒྱལ་པོ་ཞེས་གནོད་མཛེས་ལ་དབུགས་ཕྱུང་ནས། གནོད་བྱེད་འབྲོས་པ་ཟུངས་ཟུངས་འཁོར་རྣམས་ཀྱང་འཛིན་དུ་ཆུག་
འཛིན་དུ་ཆུག་ཅེས་པའོ། །དེ་ལྟར་བཀའ་བསྒོས་པས་གནོད་མཛེས་ཀྱི་ཕྱག་མཚན་རྡོ་རྗེ་དེ་རྡོ་རྗེ་ལྕགས་ཀྱུར་བསྒྱུར་ནས་བགེགས་ཀྱི་གཙོ་བོ་ཕྱོགས་སྐྱོང་བཅུའི་སྙིང་གནས་ལྕགས་ཀྱུས་བཟུང། མགྲིན་པ་ནས་ཞགས་པས་བཅིངས་
ཏེ་བཀུག་ནས་ཁྲོ་བོ་བཅུ་ལ་གཏད་པར་བསམ་པ་ཡིན་ཏེ། མདོར་བྱས་ལས། ཁྲོ་བོའི་གཟུགས་ཅན་འདི་ཡིས་ནི། །བགེགས་ཀྱི་བདག་པོ་ཉིད་བཀུག་ནས། །བློ་དང་ལྡན་པའི་སྦྱོར་བ་ཡིས། །ཆོ་ག་བཞིན་དུ་ཕུར་བུས་གདབ། ཅེས་གསུངས་
པའི་ཕྱིར། བཀུག་པའི་བགེགས་རྣམས་ཁྲོ་བོ་བཅུའི་ཕྱི་རོལ་དུ་ཁྲོན་པ་འགྲུབ་ཁུང་གི་རྣམ་པ་ཅན་རྣམས་སུ་བཅུག་པར་བསམ་པ་ཡིན་ཏེ། དེ་ལྟར་ནག་པོ་དམ་ཚིག་རྡོ་རྗེས་བཤད་པའི་ཕྱིར། བཀུག་པའི་བགེགས་རྣམས་ཀྱི་སྤྱི་བོར་
སྒྲུབ་ཐབས་ནས་བཤད་པ་ལྟར་ཕུར་བུ་གདབ་པར་བྱ་བ་ཡིན་ཏེ། མདོར་བྱས་ལས། རྡོ་རྗེ་བདུད་རྩི་རྒྱལ་པོ་ཆེ། །ཨུཏྤལ་སྔོན་པོའི་འདབ་མའི་མདོག་འབར་འཕྲེང་འཁྲིགས་པའི་འོད་ལྡན་པ། །རྡོ་རྗེ་ཕུར་བུ་རྣམ་པར་བསྒོམ། ཞེས་
[026A]༄༅། །གསུངས་པའི་ཕྱིར། ཕུར་བུ་སྐྱེད་ཚུལ་ནི། བོད་ཀྱི་བླ་མ་ཁ་ཅིག་ཕྱོགས་སྐྱོང་རྣམས་ཀྱི་སྤྱི་བོར་ཧཱུཾ་ལས་ཕུར་བུ་སྐྱེད་པར་འདོད་ཀྱང། རང་ལུགས་བྱང་གི་བདུད་རྩི་འཁྱིལ་བས་སྤྲུལ་བའི་བདུད་རྩི་འཁྱིལ་པ་
གཉིས་པ་དེ་ཡོངས་སུ་གྱུར་པ་ལས་སྟོད་ཁྲོ་བོ་བདུད་རྩི་འཁྱིལ་པ་ལ་ལྟེ་བ་མན་ཆད་མདུད་རྩེ་གཅིག་པའི་དབྱིབས་ཅན་གྱི་ཕུར་བུ་བཅུར་གྱུར་ནས་ཕྱོགས་སྐྱོང་འཁོར་དང་བཅས་པའི་མགོ་བོར་ཟུག་པར་བསམ་པ་ཡིན་ཏེ། དེ་ལྟར་
རྡོ་རྗེ་སེམས་དཔའི་སྒྲུབ་ཐབས་ལས་གསུངས་ཤིང། རྩ་རྒྱུད་ལས་ཀྱང། མེ་སྟག་འབར་བ་འདྲ་བ་ཡིས། །ཕྱོགས་བཅུའི་དཀྱིལ་འཁོར་གདབ་པར་བྱ། ཞེས་གསུངས་པའི་ཕྱིར། དེ་ནས་གནོད་མཛེས་ཀྱི་ཕྱག་མཚན་རྡོ་རྗེ་ལྕགས་ཀྱུ་དེ་
རྡོ་རྗེ་ཐོ་བ་མེ་རབ་ཏུ་འབར་བར་གྱུར་ནས། བགེགས་རྣམས་ཀྱི་སྤྱི་བའི་ཕུར་བུ་ཐེབས་བརྡུང་ཞིང། རྡོ་རྗེ་ཕུར་བུ་ལ་གྷ་གྷ་ཞེས་སོགས་ཀྱིས་བཀའ་བསྒོ་བར་བྱ་བ་ཡིན་ཏེ། རྡོ་རྗེ་སེམས་དཔའི་སྒྲུབ་ཐབས་ལས། དེ་ནས་གནོད་མཛེས་
རྒྱལ་པོ་ལངས་ནས་སྔགས་བརྗོད་ཅིང་ཕུར་བུ་ཐེ་བས་བརྡུང་བར་བསམ་པར་བྱའོ། །ཞེས་གསུངས་པའི་ཕྱིར། སྔགས་དོན་ནི་ཨོཾ་བཤད་ཟིན། གྷ་གྷ་ནི་གྷ་ཏ་ཀ་སྟེ་གསོད་བྱེད་ཅེས་བོད་པའོ། །གྷཱ་ཏ་ཡ་གྷཱ་ཏ་ཡ་སརྦ་དུཥྚྣ་ནི་མ་
རུངས་བ་ཐམས་ཅད་ཆོམས་ཤིག་ཅེས་པའོ། །ཕཊ་ཕཊ་ནི་དོན་དེ་གསལ་བར་བྱེད་པའོ། །ཀཱི་ལ་ཡ་གཉིས་ནི་ཕུར་བུ་ཐོབ་ལ་མི་འགུལ་བར་གྱིས་ཤིག་པའོ། །སརྦ་བཱ་པ་ནི་སྡིག་པའི་བསམ་པ་ཅན་ཐམས་ཅད། ཕཊ་ནི་དགས་པའོ་

[026B] །བཛྲ་ཀཱི་ལ་ཡ་ནི་རྡོ་རྗེ་ཕུར་བུ་ལ་བོད་པའོ། །བཛྲ་དྷ་ར་ཨ་ཛྙཱ་བ་ཡ་ཏི་ནི་རྡོ་རྗེ་འཆང་གི་བཀའ་ཉོན་གཅིག་པའོ། །སརྦ་བིགྷྣཱྣ་ནི་བགེགས་ཐམས་ཅད། ཀཱ་ཡ་ཝ་ཀ་ཙིཏྟ་ནི་ལུས་
ངག་ཡིད་གསུམ་སྟེ། བགེགས་ཐམས་ཅད་ཀྱི་ལུས་ངག་ཡིད་གསུམ་གཡོ་འགུལ་མེད་པར་གྱིས་ཤིག་པའོ།། ཧཱུཾ་ཧཱུཾ་ཧཱུཾ་ཕཊ་ཕཊ་ནི་གསོད་པའི་དོན་དུ་སླར་ཡང་བསྐུལ་བའོ། །མདོར་ན་གསོད་བྱེད་རྡོ་རྗེ་ཕུར་བུ་ཞེས་བོས་ནས། རྡོ་
རྗེ་འཆང་གི་བཀའ་ཉོན་ལ་མ་རུངས་པ་སྡིག་པའི་བསམ་པ་ཅན་ཐམས་ཅད་ཀྱི་ལུས་ངག་ཡིད་གསུམ་ཕུར་བུས་ཐོབ་ལ་གཡོ་འགུལ་མེད་བར་གྱི་ས་ལ་ཆོམས་ཤིག་པའོ། །དེ་ལྟར་བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་
ཕུར་བུས་བཏབ་བས་ལུས་ངག་ཡིད་གསུམ་གཡོ་འགུལ་མེད་པར་བདེ་སྟོང་དབྱེར་མེད་ཀྱི་འོད་གསལ་དུ་བཅུག་པར་བསམ་པར་བྱ་བ་ཡིན་ལ། དེ་ལྟར་བསམས་པ་ལ་དགོས་པ་ཡོད་དེ། བགེགས་རྣམས་ལ་ཐ་མལ་གྱི་སྣང་ཞེན་
སྦྱང་བ་དང། དེ་རྣམས་ལ་ཕན་གདགས་པར་བྱ་བའི་ཆེད་ཡིན་པའི་ཕྱིར། སྤྱིར་སྔགས་དེ་ལ་འགོ་ན་ཨོཾ་དང། མཐའ་ན་སཱཧཱ་ཡོད་པའི་སྤྲུལ་དང། དེ་གཉིས་ཀ་མེད་པ་བཏུས་པ་དང། འགོ་ན་ཨོཾ་ཡོད་ཅིང་མཐའ་ན་སཱཧཱ་མེད་པའི་མཐའ་
མེད་དང། དེ་ལས་ལྡོག་པའི་སྔགས་ལ་འགོ་མེད་ཅེས་དབྱེ་བ་བཞིར་བཤད་པ་ལས་འདིའི་སྔགས་ཚན་གཉིས་པོ་ལ་མིང་མཐའ་མེད་ཅེས་བྱ་ཞིང། ཚུལ་འདི་སྐབས་གཞན་དུའང་ཤེས་པར་བྱའོ། །སླར་ཡང་ཁྲོ་བོ་དང་ཕུར་བུ་ལས་རྡོ་

[027A]༄༅། །རྗེའི་མེ་འོད་རབ་ཏུ་འབར་བ་ཕྱོགས་བཅུར་འཕྲོས་པས་འཁོར་གྱི་བགེགས་གདུག་པ་ཅན་རྣམས་ཚིག་པས་ཕན་ཚུན་དུ་པྲོས་པར་བསམ་པར་བྱ་བ་ཡིན་ཏེ། མདོར་བྱས་ལས། གདུག་པ་ཚིག་ནས་ཕན་ཚུན་
དུ༑ ༑བྲོས་པར་གྱུར་བ་རྣམ་པར་བསམ། ཞེས་གསུངས་པའི་ཕྱིར། དེ་ནས་ཁྲོ་བོ་རྣམས་ཀྱི་ཕྱི་རོལ་དུ་རྡོ་རྗེའི་ར་གུར་ས་གཞི་སོགས་སྒོམ་དགོས་ཏེ། མདོར་བྱས་ལས། ཕྱོགས་བཅུར་ཕུར་བུ་བཏབ་ནས་ནི། །སྟེང་འོག་ཡང་དག་
བྱིན་གྱིས་བརླབ། ཅེས་གསུངས་པའི་ཕྱིར། སྒོམ་པའི་ཚུལ་ཡང་ཡོད་དེ། ཊཀྐི་ཧཱུཾ་ཛཿ་ཞེས་བརྗོད་ནས་ཁྲོ་བོ་རྣམས་ཀྱི་ཕྱི་རོལ་དུ་ལྕགས་ཀྱི་རྡོ་རྗེ་སྔོན་པོ་ཆེ་བ་རྣམས་ཀྱི་ཁོང་གསེང་ཐམས་ཅད་རྡོ་རྗེ་ཆུང་བའི་རྡུལ་ཕྲ་རབ་ཀྱིས་བར་
མཚམས་མེད་པར་གཏམས་པའི་ལྕགས་ཀྱི་རྡོ་རྗེའི་ར་བ་དང། དེའི་ཕྱི་རོལ་དུ་ཟེག་མ་རབ་ཏུ་འབར་བ་ཕྱོགས་བཅུར་འཕྲོ་བའི་ཆུའི་རབ། དེའི་ཕྱི་རོལ་དུ་བགེགས་རྣམས་ཀྱིས་ལྟ་བ་ཙམ་ཡང་མི་ནུས་པའི་ཁ་དོག་སྣ་ལྔའི་ཡེ་ཤེས་ཀྱི་
མེ་རབ་ཏུ་འབར་བ་གཡས་སྐོར་དུ་འཁྱིལ་བའི་མེའི་རབ། དེའི་ཕྱི་རོལ་དུ་འཚུབ་ཅིང་འཐོར་བ་དྲག་པོའི་འུར་སྒྲ་དང་བཅས་པ་མེའི་ར་བ་དང་མཐུན་པར་འགྲོ་བའི་རླུང་གི་ར་བ་རྣམས་བསྒོམ་པར་རྡོ་རྗེ་སེམས་དཔའི་སྒྲུབ་ཐབས་ལས་
བཤད་པའི་ཕྱིར། ལྕགས་ཀྱི་ར་བའི་སྟེང་དུ་རྡོ་རྗེའི་གུར་མཆོད་རྟེན་ལྟ་བུ། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ། འོག་གཞི་ཧཱུཾ་ལས་རྡོ་རྗེའི་ས་གཞི། ཕྱིའི་ཕྱོགས་མཚམས་ཐམས་ཅད་དུ་རྡོ་རྗེ་རྩེ་ལྔ་པའི་རྣམ་པ་ཅན། སྟེང་འོག་

[027B] །ར་གུར་གྱི་དབྱིབས་ནི་བདེ་མཆོག་གི་སྐབས་སུ་གྲུ་བཞིར་བཤད་ཀྱང། འདིར་
ཟླུམ་པོར་བྱེད་པ་ཡིན་ལ། རྒྱ་དཔངས་ཀྱི་ཚང་ནི། ཨ་བྷ་ཡས་སྟེང་འོག་མིན་ནས་རླུང་དཀྱིལ་ལ་ཐུག་པའི་བར་དང། ལྭ་བ་པས་སྟེང་ཚངས་པའི་འཇིག་རྟེན་ནས། འོག་གསེར་གྱི་ས་གཞི་ལ་ཐུག་པའི་བར་དང། རྒྱ་ར་ནག་པོ་སྤྱོད་པས་ཕྱིའི་
ལྕགས་རི་མུ་ཁྱུད་ལ་ཐུག་པའི་བར་བཞེད་པས། རང་ལུགས་སྒྲུབ་པ་པོས་ཇི་ཙམ་ལྕོགས་པ་དང་མཐུན་པར་སྒོམ་པ་ཡིན་ནོ། །རྡོ་རྗེའི་ར་གུར་སོགས་སྒོམ་པ་ནི་གནས་བསྲུང་བ་དང། ལྷ་རྣམས་ཀྱི་གནས་གསུམ་དུ་ཡི་གེ་གསུམ་གྱི་གོ་ཆ་
འགོད་པ་ནི་སྒྲུབ་པ་པོ་རང་ཉིད་ཀྱི་ལུས་ངག་ཡིད་གསུམ་ཡེ་ཤེས་པའི་སྐུ་གསུང་ཐུགས་དང་ངོ་བོ་དབྱེར་མེད་དུ་མོས་པས་བདག་བསྲུང་བ་ཡིན་ཏེ། རྡོ་རྗེ་སེམས་དཔའི་སྒྲུབ་ཐབས་ལས། ཡི་གེ་གསུམ་གྱི་གོ་ཆ་ལའོ། ཞེས་གསུངས་པའི་ཕྱིར་
བསྲུང་འཁོར་གྱི་སྔོན་དུ་སྟོང་ཉིད་སྒོམ་པ་དོན་དམ་པའི་བསྲུང་བ་དང། བསྲུང་འཁོར་དངོས་གཞི་སྒོམ་པ་ཀུན་རྫོབ་པའི་བསྲུང་བ་ཡིན་ལ། དེ་ལྟར་སྒྲུབ་ཐབས་དངོས་གཞི་སྒོམ་པའི་སྔོན་དུ་བསྲུང་འཁོར་བསྒོམས་པ་ལ་ཆོས་ཅན། དགོས་པ་
ཡོད་དེ། ལྷའི་རྣལ་འབྱོར་ཉམས་སུ་ལེན་པ་ལ་བགེགས་མེད་པར་མཐར་ཕྱིན་པར་འགྱུར་བའི་ཆེད་ཡིན་པའི་ཕྱིར་ཏེ། རྩ་རྒྱུད་ལེའུ་བཅུ་གསུམ་པ་ལས། བསམ་གཏན་ལས་བྱུང་དམ་བཅས་པས། །གནས་གང་དུ་ནི་ཡང་དག་སྤྱད། །

[028A]༄༅། །བསམ་གཏན་སྦྱོར་བ་འདི་ཡིས་ནི། །གནས་ནས་སངས་རྒྱས་བྱིན་གྱིས་བརླབ། །ཅེས་གསུངས་པའི་ཕྱིར། གཉིས་པ་མངོན་རྟོགས་དངོས་བཤད་པ་ལ་བཞི། འཆི་བ་ཆོས་སྐུར་འཁྱེར་བའི་རྣལ་འབྱོར་བཤད་པ། བར་དོ་
ལོངས་སྐུར་འཁྱེར་བའི་རྣལ་འབྱོར་བཤད་པ། སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་བཤད་པ། དེ་འདྲ་བའི་སྐུ་གསུམ་ཡང་འདོད་ཆགས་ཀྱི་ཆོས་ཀྱིས་འཐོབ་པར་བསྟན་པའི་ཕྱིར་རིག་མ་འདུ་བྱ་བའོ། །དང་པོ་ལ་གསུམ། གང་དུ་འཚང་རྒྱ་བའི་
གནས་གཞལ་ཡས་ཁང་སྐྱེད་པ། དེར་འཚང་རྒྱ་བའི་བརྟེན་པ་ལྷ་སྐྱེད་པ། ཇི་ལྟར་འཚང་རྒྱ་ཚུལ་ལྷག་མོས་འོད་གསལ་དུ་སྡུད་པའོ། །དང་པོ་ལ་གཉིས། སྣོད་སྔ་མ་ཞིག་སྟོངས་པའི་བསྐལ་པ་དང་ཆོས་མཐུན་པར་ཡེ་ཤེས་ཀྱིས་སྒོམ་པ། སྣོད་ཕྱི་
མ་ཞིག་འཆགས་པ་དང་ཆོས་མཐུན་པར་རྡོ་རྗེའི་ས་བསྐྱེད་ནས་གཞལ་ཡས་ཁང་སྒོམ་པའོ། །དང་པོ་ལ་གཉིས། ཆོས་མཐུན་ཡུལ་བཤད་པ་དང། ཆོས་མཐུན་ཚུལ་བཤད་པའོ། །དང་པོ་ནི། སྣོད་ཀྱི་འཇིག་རྟེན་སྟོངས་པ་ལ་བཅུད་ཀྱི་སེམས་
ཅན་སྟོངས་པ་སྔོན་དུ་འགྲོ་དགོས་པས། དེའི་ཚུལ་ཡང། བཅུད་ཀྱི་སེམས་ཅན་སྟོངས་པའི་ཚེ་མནར་མེད་དུ་སེམས་ཅན་གསར་སྐྱེ་མེད་ཅིང། སྐྱེས་ཟིན་པའི་ཚེ་དང་ལས་ཟད་པ་རྣམས་བདེ་འགྲོར་སྐྱེ། ལས་མ་ཟད་པ་རྣམས་འཇིག་རྟེན་
གྱི་ཁམས་གཞན་གྱི་མནར་མེད་དུ་སྐྱེས་ནས་འཇིག་རྟེན་འདིའི་མནར་མེད་པ་རྣམས་སྟོངས། དེའི་རྗེས་སུ་ཚ་དམྱལ་གཞན་བདུན་དང། གྲང་དམྱལ་བརྒྱད། ཉི་ཚེ་ཉེ་འཁོར་བ་རྣམས་མས་རིམ་བཞིན་དུ་སྟོངས། དེའི་རྗེས་སུ་རྩ་བའི་

[028B] བྱིངས་ན་གནས་པའི་ཡི་དྭགས་དང། དུད་འགྲོ་རྣམས་མས་རིམ་ནས་སྟོངས། དེའི་རྗེས་སུ་ཛམྦུ་གླིང་པའི་མི་ཞིག་གི་རྒྱུད་ལ་ཆོས་ཉིད་ཀྱི་སྟོབས་ཀྱིས་བསམ་གཏན་དང་པོའི་དངོས་གཞི་སྐྱེས། དེས་ཀྱང་དབེན་པ་ལས་སྐྱེས་
པའི་དགའ་བ་དང་བདེ་བ་ནི་ཞི་བའོ། །ཞེས་བརྗོད་པ་ཐོས་པས་རྐྱེན་བྱས་ནས་གཞན་རྣམས་ཀྱི་རྒྱུད་ལ་ཡང་བསམ་གཏན་དང་པོའི་དངོས་གཞི་སྐྱེས་ཏེ། བསམ་གཏན་དང་པོར་སྐྱེས་ནས་ཛམྦུ་གླིང་པའི་མི་རྣམས་སྟོངས་པར་འགྱུར། དེའི་
རྗེས་སུ་ཤར་དང་ནུབ་དང་བྱང་སྒྲ་མི་སྙན་པ་རྣམས་རྣམ་སྨིན་གྱི་སྒྲིབ་པ་ཤས་ཆེས་པས་རྟེན་དེ་ལ་བསམ་གཏན་གྱི་དངོས་གཞིའི་སྙོམས་འཇུག་གསར་དུ་མི་སྐྱེ་བས། འདོད་ལྷ་རིགས་དྲུག་པོ་གང་རུང་དུ་སྐྱེས་ཏེ། སྒྲ་མི་སྙན་པའི་བར་དུ་
སྟོངས། དེར་རྗེས་རྒྱལ་ཆེན་རིགས་བཞིའི་ལྷ་ཞིག་གི་རྒྱུད་ལ་ཆོས་ཉིད་ཀྱི་སྟོབས་ཀྱིས་བསམ་གཏན་དང་པོའི་དངོས་གཞིའི་སྙོམས་འཇུག་སྐྱེས་ནས་དབེན་པ་ལས་སྐྱེས་པའི་དགའ་བ་དང་བདེ་བ་ནི་ཞི་བའོ། །ཞེས་བརྗོད་པས། དེ་གཞན་
རྣམས་ཀྱིས་ཐོས་པས་རྐྱེན་བྱས་ཏེ། གཞན་རྣམས་ཀྱི་རྒྱུད་ལ་ཡང་བསམ་གཏན་དང་པོའི་དངོས་གཞི་སྐྱེས་པའི་ཚུལ་གྱིས་རྒྱལ་ཆེན་རིགས་བཞིའི་ལྷ་རྣམས་སྟོངས། དེའི་རྗེས་སུ་སུམ་ཅུ་རྩ་གསུམ་པ། འཐབ་བྲལ་བ། དགའ་ལྡན་
པ༑ འཕྲུལ་དགའ་བ། གཞན་འཕྲུལ་དབང་བྱེད་པའི་བར་གྱི་ལྷ་རྣམས་རིམ་པ་བཞིན་དུ་སྟོངས་པར་འགྱུར། དེ་རྗེས་བསམ་གཏན་དང་པོའི་ལྷ་ཞིག་གི་རྒྱུད་ལ་ཆོས་ཉིད་ཀྱི་སྟོབས་ཀྱིས་ཐོབ་པའི་བསམ་གཏན་གཉིས་པའི་དངོས་གཞི་

[029A]༄༅། །སྐྱེས་པས། དེས་ཀྱང་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ནི་ཞི་བའོ། ཞེས་བརྗོད་པས། དེ་གཞན་གྱིས་ཐོས་པའི་རྐྱེན་གྱིས་བསམ་གཏན་གཉིས་པའི་དངོས་གཞིའི་སྙོམས་འཇུག་སྐྱེས་ཏེ་བསམ་
གཏན་གཉིས་པར་སྐྱེ་བ་བླངས་པའི་ཚུལ་གྱིས་བསམ་གཏན་དང་པོ་བ་རྣམས་སྟོངས། དེ་དག་གི་ཡུན་ལ་བར་བསྐལ་བཅུ་དགུའོ། །དེ་ནས་བཅུད་ཀྱི་སེམས་ཅན་སྟོངས་པས་ལྷ་རྣམས་ཀྱིས་ཆར་འབེབས་པ་མེད་པའི་རྐྱེན་གྱིས་ད་ལྟའི་ཉི་
མ་འདི་རབ་ཏུ་ཚ་བར་གྱུར་ནས་རྩི་ཤིང་ནགས་ཚལ་རྣམས་སྐེམས། དེ་ནས་རབ་ཏུ་ཚ་བའི་ཉི་མ་གཉིས་པ་ཤར་ནས་ཆུ་ཕྲན་ལྟེང་ཀ་མཚོ་ཆུང་རྣམས་སྐེམས། དེ་ནས་རབ་ཏུ་ཚ་བའི་ཉི་མ་གསུམ་པ་ཤར་ནས་ཆུ་པོ་བཞི་མ་རྟོགས་པའི་
ཆུ་ཀླུང་རྣམས་སྐེམས། དེ་ནས་རབ་ཏུ་ཚ་བའི་ཉི་མ་བཞི་བ་ཤར་ནས་ཆུ་བོ་བཞི་དང་མཚོ་མ་དྲོས་པ་ཡང་སྐོམས། དེ་ནས་ཉི་མ་ལྔ་པ་ཤར་ནས་རྒྱ་མཚོ་ཆེན་པོ་ཡང་སྐེམ་པར་བྱེད། དེ་ནས་ཉི་མ་དྲུག་པ་ཤར་ནས་རི་རབ་ལས་ཀྱང་དུབ་
འཐུལ། དེ་ནས་ཉི་མ་བདུན་པ་ཤར་ནས་གླིང་བཞི་དང་རི་རབ་ཀྱང་མེ་ལྕེ་
སྟོང་པ་གཅིག་ཏུ་འགྱུར་བ་ཡིན་ནོ། །དེའི་ཡུན་ཚད་ལ་བར་བསྐལ་གཅིག་སྟེ་ཉི་ཤུའོ། །གཉིས་པ་ལ་གསུམ། བསྐྱེད་རིམ་གྱི་སྐབས་སུ་སྟོང་ཉིད་སྒོམ་མི་དགོས་པར་འདོད་པ་དགག་པ་དང། སྟོང་ཉིད་ཇི་ལྟར་སྒོམ་པའི་ཚུལ་

[029B] །དང་པོ་ནི་ཁ་ཅིག་རིམ་པ་དང་པོའི་སྐབས་སུ་སྣང་ཕྱོགས་ལྷའི་འཁོར་ལོ་ཙམ་ཞིག་སྒོམ་པ་ཡིན་གྱི། སྟོང་ཕྱོགས་དེ་ཁོ་ན་ཉིད་སྒོམ་པ་མིན་ཏེ། སྟོང་ཕྱོགས་དེ་ཁོ་ན་ཉིད་རྫོགས་
རིམ་གྱི་སྐབས་སུ་སྒོམ་པ་ཡིན་པའི་ཕྱིར། འདིར་བསྟན་ཡེ་ཤེས་ཀྱི་སའི་སྟོང་ཉིད་སྒོམ་པ་འདི་ནི་དབུ་མའི་ལྟ་བ་སྒོམ་པའང་མིན་ཏེ། དག་པའི་རྟེན་བརྟེན་པའི་སྣང་བ་འཆར་བ་ལ་མ་དག་པའི་སྣོད་བཅུད་ཀྱི་སྣང་བ་
དགག་དགོས། དེའི་ཕྱིར་དུ་ཤཱུ་ནྱ་ཏཱའམ། དངོས་པོ་མེད་པས་སྒོམ་པ་མེད། ཅེས་སོགས་བརྗོད་ནས་སྣོད་བཅུད་ཅང་མེད་དུ་སྒོམ་པ་ཡིན་པའི་ཕྱིར་ཟེར་བ་མི་འཐད་དེ། དེ་ལྟར་འདོད་པ་དེ་ལ་རིགས་པ་དང་འགའ། །རང་གི་ཁས་
བླངས་དང་འགལ། ལུང་དང་འགལ་བའི་སྐྱོན་གསུམ་ཡོད་པའི་ཕྱིར། རིགས་པ་དང་འགལ་ཏེ། ཚད་མས་གྲུབ་པའི་སྣོད་བཅུད་མེད་པར་ལྟ་བ་ནི་སྐུར་འདེབས་དང་ཆད་ལྟ་ངན་པ་ཡིན་པའི་ཕྱིར། ཁས་བླངས་དང་ཡང་འགལ་ཏེ་
སྣོད་བཅུད་ཅང་མེད་དུ་སྒོམ་པ་ཐ་མལ་གྱི་སྣང་ཞེན་གྱི་གཉེན་བོར་འདོད་པ་གང་ཞིག་དེ་ལྟར་སྒོམ་པ་དེ་ཐ་མལ་གྱི་སྣང་ཞེན་ཆེ་ཤོས་ཡིན་པའི་ཕྱིར། ལུང་དང་ཡང་འགལ་ཏེ། སྤྱིར་རིམ་པ་དང་པོའི་སྐབས་མཐའ་དག་དང། ཁྱད་
པར་སྐབས་འདིར་དེ་ཁོ་ན་ཉིད་གཏན་ལ་བབ་ནས་བསྒོམ་པར་རྒྱུད་དང་གྲུབ་ཆེན་གྱི་གཞུང་དུ་མ་ལས་གསུངས་པའི་ཕྱིར་ཏེ། སམྦུཊའི་རབ་བྱེད་དང་པོ་ལས། དང་པོ་སྟོང་ཉིད་རྣམ་བསམས་ནས། །ལུས་ཅན་རྣམས་ཀྱི་དྲི་མ་བགྲུ། ཞེས་དང། བརྟག་གཉིས་ལས་

[030A]༄༅། །བསྐྱེད་པའི་རིམ་པའི་རྣལ་འབྱོར་གྱིས། །བརྟུལ་ཞུགས་ཅན་གྱིས་སྤྲོས་བ་བསྒོམ། །སྤྲོས་པ་རྨི་ལམ་ལྟར་བྱས་ནས། །སྤྲོས་པ་ཉིད་ཀྱང་སྤྲོས་མེད་བྱ། ཞེས་དང། མདོར་བྱས་ལས་ཀྱང། དམ་པའི་དོན་དུ་དངོས་པོ་རྣམས་
སྲིད་གསུམ་དངོས་པོ་མེད་པར་བསྒོམ། །དངོས་པོ་མེད་པས་སྒོམ་པ་མེད། །བསྒོམ་པར་བྱ་བ་སྒོམ་པ་མིན། །དེ་ལྟར་དངོས་པོ་དངོས་མེད་པས། །སྒོམ་པ་དམིགས་སུ་མེད་པའོ། །ཚིགས་བཅད་འདི་ཡིས་རྒྱུ་མའི་རྒྱུའི། །བདག་ཉིད་
ཆེ་རྣམས་སྟོང་པར་བསྒོམ། །ཆོ་གའི་སྦྱོར་བ་འདི་ཡིས་ནི། །ཡེ་ཤེས་ས་གཞིར་བྱིན་གྱིས་བརླབ། ཅེས་ཚིགས་བཅད་འདིའི་དོན་བསམས་ནས་སྣོད་བཅུད་ཐམས་ཅད་དམ་པའི་དོན་དུ་དངོས་པོ་མེད་པར་བསྒོམ་པར་གསུངས་ཀྱི། སྣོད་
བཅུད་ཐམས་ཅད་ཅང་མེད་དུ་བསྒོམ་པར་མ་གསུངས་པའི་ཕྱིར། དེས་ན་སྐབས་འདིར་སྣོད་བཅུད་ཐམས་ཅད་འོད་གསལ་དུ་བཅུག་སྟེ་ཆོས་རྣམས་ཀྱི་རང་བཞིན་སྟོང་པ་ཉིད་བསྒོམས་ནས་སྟོང་ཉིད་རྟོགས་པའི་བློའི་གཟུང་རྣམ་དཀྱིལ་
འཁོར་གྱི་འཁོར་ལོའི་རྣམ་པར་ཤར་བའི་སྣང་སྟོང་སྒྱུ་མ་ལྟ་བུའི་རྣལ་འབྱོར་ལ་བསླབ་དགོས་ཏེ། སྒྲུབ་ཐབས་ཀུན་བཟང་ལས། ཐ་མལ་རྣམ་རྟོག་རྒྱུན་ལས་གཞན་པ་ཡི། །སྲིད་པའི་སྡུག་བསྔལ་གཞན་ཅིའང་ཡོད་མ་ཡིན། །དེ་དང་རྣམ་
པ་འགལ་བར་གྱུར་བའི་སེམས། །འདི་ནི་མངོན་སུམ་ཉིད་དུ་རྟོགས་པར་འགྱུར། །ཟབ་ཅིང་རྒྱ་ཆེ་བ་ཡི་བདག་ཉིད་ཅན། །གར་ཡིན་དེར་ནི་ཀུན་རྟོག་སྣང་མི་འགྱུར། ཞེས་གསུངས་པའི་ཕྱིར། རྒྱུ་མཚན་དེ་དག་གིས་སྟོང་ཉིད་གང་སྒོམ་

[030B] ཡིད་ངོར་སྒོམ་པའི་སྣང་ལ་རང་བཞིན་མེད་པའི་འཇའ་ཚོན་ལྟ་བུའི་ལྷའི་སྐུ་སྒྱུ་ལུས་སུ་འདོད་པའང་ལེགས་པར་ཁེགས་པ་ཡིན་ནོ། །གཉིས་པ་ནི། རྩ་རྒྱུད་ཀྱི་རྡོ་རྗེ་འཆང་གིས་གསུངས་པའི་བྱང་ཆུབ་ཀྱི་
སེམས་ཀྱི་ཚིགས་བཅད་བརྗོད་ནས། དེའི་ཡིག་དོན་གྱིས་སྣོད་བཅུད་མཐའ་བཞི་དང་བྲལ་བར་བསྟན་ཅིང། སྤྱི་དོན་གྱིས། རྣམ་ཐར་སྒོ་གསུམ་གྱི་སྟོང་ཉིད་བསྟན་པ་དེ་གཉིས་ཀྱི་དོན་སྒོམ་པ་ཡིན་པས། ཐོག་མར་ཡིག་དོན་དུ་བཤད་
ན༑ ཤེས་བྱ་ཆོས་ཅན། སྣོད་བཅུད་ཀྱི་དངོས་པོ་རྣམས་རིགས་པས་དཔྱད་པ་ནམ་རྙེད་པ་དེ། སྣོད་བཅུད་མེད་པའི་དོན་དུ་བཟུང་ནས་དེ་ལྟར་སྒོམ་པ་དེ་ལ་དེ་ཁོ་ན་ཉིད་ཀྱི་དོན་སྒོམ་པ་མེད་དེ། དེ་ལྟར་ན་སྒོམ་པ་པོ་དང་བསྒོམ་བྱ་ལ་སོགས་པ་
གཏན་མེད་དུ་འགྱུར་བས་དེ་ཁོ་ན་ཉིད་སྒོམ་པའང་མེད་དགོས་པའི་ཕྱིར། གང་ཡང་རང་བཞིན་མེད་པ་ལ་བྱ་བྱེད་མི་རུང་བར་མཐོང་སྟེ་རང་བཞིན་གྱིས་གྲུབ་པ་ཅུང་ཟད་ཡོད་པར་བཟུང་ནས་དེ་ཁོ་ན་ཉིད་བསྒོམ་པར་བྱ་བར་འདོད་ན། ཚུལ་
དེ་ནི་དེ་ཁོ་ན་ཉིད་སྒོམ་པ་མིན་ཏེ། རང་བཞིན་གྱིས་གྲུབ་པ་ལ་བྱ་བྱེད་གང་ཡང་མི་འཐད་པའི་ཕྱིར་ཏེ། རྩ་ཤེ་ལས། ལམ་ལ་རང་བཞིན་ཡོད་ན་ནི། །སྒོམ་པ་འཐད་བར་མི་འགྱུར་རོ། ཞེས་གསུངས་པའི་ཕྱིར། ཤེས་བྱ་ཆོས་ཅན། དེ་
ལྟར་ན་བསྒོམ་བྱ་སྒོམ་བྱེད་དང་སྒོམ་པ་པོ་གསུམ། རང་བཞིན་གྱིས་དམིགས་སུ་མེད་པ་ཡིན་ཏེ། སྣོད་བཅུད་ཀྱི་དངོས་པོ་ཐམས་ཅད་མཐའ་བཞི་དང་བྲལ་པའི་རང་བཞིན་སྟོང་པ་ཉིད་ཡིན་པའི་ཕྱིར་འདི་ནི་དངོས་པོ་མེད་པ་ཞེས་


[031A]༄༅། །སོགས་ཀྱིས་ཚིག་ཟིན་ལྟར་བསྟན་པའི་ཡིག་དོན་ནོ། །འདིའི་སྤྱི་དོན་གྱི་བཤད་དོན་གང་ཞེ་ན། ཤེས་བྱ་ཆོས་ཅན། དོན་དམ་དཔྱོད་བྱེད་ཀྱི་རིགས་པས་ཆོས་ཐམས་ཅད་བདེན་མེད་དུ་ངེས་ཀྱང། བདེན་པའི་དངོས་པོ་
མེད་པའི་སྟོང་ཉིད་བདེན་གྲུབ་ཏུ་བལྟས་ནས་སྒོམ་པ་ལ་ཡང་དེ་ཁོ་ན་ཉིད་ཀྱི་དོན་སྒོམ་པ་མེད་དེ། དེ་ལྟར་སྒོམ་པ་དེ་གསོར་མི་རུང་གི་ལྟ་བ་ཡིན་པའི་ཕྱིར་ཏེ། རྩ་ཤེ་ལས། གང་དག་སྟོང་པ་ཉིད་ལྟ་བ། །དེ་དག་བསྒྲུབ་ཏུ་མེད་པར་གསུངས་
ཞེས་གསུངས་པའི་ཕྱིར། འདིས་ནི་རྣམ་པར་ཐར་པའི་སྒོ་སྟོང་པ་ཉིད་སྒོམ་ཚུལ་བསྟན་ཏོ། །བསྒོམ་པར་བྱ་བ་དང་རྒྱུ་དང་འབྲས་བུ་རྣམས་བདེན་གྲུབ་ཏུ་བཟུང་ནས་སྒོམ་པ་ཡང་དེ་ཁོ་ན་ཉིད་སྒོམ་པ་མིན་ཏེ། མཐའ་བཞི་སྐྱེ་འགོག་གི་
རིགས་པ་ཡང་དག་གི་བསྐྱེད་བྱ་སྐྱེད་བྱེད་བདེན་པར་གྲུབ་པ་ལ་གནོད་པའི་ཕྱིར། འདིས་མཚན་མེད་སྒོམ་ཚུལ་བསྟན་ཏོ། །སེམས་ཀྱིས་བཏགས་པ་ཙམ་ལས་གཞན་པའི་འབྲས་བུའི་དངོས་པོ་སྨོན་པར་བྱ་བ་བདེན་པའི་དངོས་བོར་
གྲུབ་པ་མེད་དེ། སྨོན་བྱ་སྨོན་བྱེད་སྨོན་པ་པོ་གསུམ་རིགས་པ་ཡང་དག་གིས་བཏགས་དོན་བཙལ་བའི་ཚེ་མི་རྙེད་པའི་ཕྱིར། འདིས་སྨོན་མེད་སྒོམ་ཚུལ་བསྟན་ཏོ། །དེ་ལྟར་རང་བཞིན་གྱིས་གྲུབ་པའི་བསྒོམ་བྱ་སྒོམ་བྱེད་སྒོམ་པ་པ་
གསུམ་དམིགས་སུ་མེད་པ་ཡིན་ཏེ། དེ་གསུམ་རྟོག་པས་བཏགས་ཙམ་ཡིན་པའི་ཕྱིར། འདི་དག་ནི་མདོ་སྔགས་གཉིས་དང། བླ་མེད་ཀྱི་བསྐྱེད་རྫོགས་གཉིས་ཀྱི་སྒྲུབ་པ་པོས་ཐུན་མོང་དུ་ཉམས་སུ་བླང་བར་བྱ་བ་ཡིན་པས་

[031B] །དེ་ཡང་སྣོད་བཅུད་ཐམས་ཅད་རྗེས་གཞིག་གི་རིམ་པས་འོད་གསལ་དུ་བསྡུས་ཏེ། ཡུལ་ཅན་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་དང། ཡུལ་སྟོང་པ་ཉིད་དབྱེར་མེད་དུ་མོས་ནས་སྒོམ་པ་ཡིན་ལ། དེ་ལྟར་སྒོམ་པ་ལ་ཡེ་
ཤེས་ཀྱིས་སྒོམ་པ་ཞེས་བརྗོད་པའི་རྒྱུ་མཚན་ཡོད་དེ། གཞི་ལ་སྣོད་སྔ་མ་ཞིག་སྟོངས་པའི་ནམ་མཁའ་སྟོང་སང་དེས། སྣོད་ཕྱི་མ་ཞིག་འཆགས་པའི་གཞི་རྟེན་བྱེད་པ་དེ་བཞིན་དུ། དེ་ལྟར་སྒོམ་པའི་ཡེ་ཤེས་དེས་ཀྱང་འོག་ནས་འགྱུར་བའི་
རྟེན་བརྟེན་པའི་དཀྱིལ་འཁོར་གྱི་གཞི་རྟེན་བྱེད་པས་དེ་ལྟར་བརྗོད་པའི་ཕྱིར། །གསུམ་པ་ནི། སྐབས་འདིར་སྟོང་ཉིད་བསྒོམས་པ་ལ་ཆོས་ཅན། དགོས་པ་ཡོད་དེ། སྟོང་ཉིད་སྔར་མ་རྟོགས་པ་གསར་དུ་རྟོགས་པ་དང། རྟོགས་ཟིན་བརྟན་པ་དང་
ལུས་ངག་ཡིད་གསུམ་ལ་ཐ་མལ་གྱི་སྣང་ཞེན་སྦྱོང་བ་དང། སྔར་བསོད་ནམས་ཀྱི་ཚོགས་བསགས་ཟིན། འདིར་ཡེ་ཤེས་ཀྱི་ཚོགས་བསགས་པས་ཚོགས་གཉིས་ཟུང་འབྲེལ་དུ་འགྱུར་བ་དང། འོག་ནས་འབྱུང་བའི་རྟེན་དང་བརྟེན་པའི་དཀྱིལ་འཁོར་
རྣམས་ཟབ་གསལ་གཉིས་མེད་ཀྱི་རྣམ་རོལ་དང། བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་རོལ་དུ་འཆར་བའི་དགོས་པ་དྲུག་ཡོད་པར་ཇོ་བོ་རྗེས་བཤད་པའི་ཕྱིར། གཞན་ཡང། སྐབས་འདིར་སྟོང་ཉིད་བསྒོམས་པ་ལ་ཆོས་ཅན། དགོས་པ་
ཡོད་དེ། འཁོར་བའི་རྩ་བ་བདག་འཛིན་གྱི་གཉེན་པོར་འགྱུར་བ་དང། དོན་དམ་པའི་བསྲུང་བ་མཆོག་ཏུ་འགྱུར་བ་དང། གཞི་ལ་འཇིག་རྟེན་ཞིག་པའི་རྗེས་ཀྱི་སྟོངས་པའི་བསྐལ་བ་དང་ཆོས་མཐུན་སྦྱར་བ་དང། ལམ་རྫོགས་རིམ་གྱི་

[032A]༄༅། །སྐབས་སུ་དཔེ་དོན་གྱི་འོད་གསལ་གྱི་རྒྱུད་སྨིན་བྱེད་དུ་འགྱུར་བ་དང། འབྲས་བུ་སངས་རྒྱས་ཀྱི་སའི་ཆོས་སྐུ་དང་རྣམ་པ་མཐུན་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་བའི་དགོས་པ་ཡོད་པའི་ཕྱིར། གཉིས་པ་
ལ་གཉིས། ཆོས་མཐུན་ཡུལ་དང། ཆོས་མཐུན་སྦྱར་བ་དངོས་སོ། །དང་པོ་ནི། སྣོད་སྔ་མ་ཞིག་སྟོངས་པའི་ནམ་མཁའ་སྟོང་སང་གི་ཡུན་ཚད་ལ་བར་བསྐལ་ཉི་ཤུ་ཡོད་ཅིང། དེ་ལ་ནི་སྟོངས་བསྐལ་ཞེས་ཀྱང་བརྗོད་དོ། །སྣོད་འཆགས་
པའི་མགོ་རྩོམ་པ་ན་བསམ་གཏན་གཉིས་པ་སོགས་ནས་རླུང་འོག་ཏུ་ཅུང་ཟད་བབས་པས་བསམ་གཏན་དང་པོ་སོགས་ཀྱི་གཞལ་མེད་ཁང་རྣམས་ཡས་རིམ་ནས་ཆགས། དེ་ནས་བསམ་གཏན་དང་པོ་སོགས་ནས་རླུང་ཅུང་ཟད་འོག་ཏུ་
བབས་པས་འདོད་ལྷ་གོང་མ་རྣམས་ཀྱི་གཞལ་ཡས་ཁང་རྣམས་ཡས་རིམ་གྱིས་ཆགས། དེ་ནས་སྣོད་འཆགས་པའི་སྔ་ལྟས་ནམ་མཁའ་ལ་རླུང་དལ་བུ་དལ་བུས་གཡོས་པ་འཕེལ་ནས་ཁམས་སྣ་ཚོགས་པའི་རང་བཞིན་གྱི་རླུང་གི་
དཀྱིལ་འཁོར་དཔངས་སུ་དཔག་ཚད་ས་ཡ་དང་འབུམ་ཕྲག་དྲུག་རྒྱར་དཔག་ཚད་འབུམ་ཕྲག་གྲངས་མེད་གཅིག་ཡོད་པ་ཚན་པོ་ཆེའི་རྡོ་རྗེས་ཀྱང་གཞིག་པར་མི་ནུས་པ་ཞིག་ཆགས། དེ་ནས་སེམས་ཅན་སྤྱི་མཐུན་གྱི་ལས་ལས་
གྲུབ་པའི་གསེར་གྱི་སྙིང་པོ་ཅན་གྱི་ཆར་གྱི་རྒྱུན་ཤིང་རྟའི་འཕང་ལོ་ཙམ་བབས་པ་ཡུན་རིང་དུ་བསགས་པས། རླུང་དཀྱིལ་གྱི་སྟེང་དུ། དཔངས་སུ་དཔག་ཚད་འབུམ་ཕྲག་བཅུ་གཅིག་དང་སྟོང་ཕྲག་ཉི་ཤུ་ཡོད་པའི་ཆུའི་དཀྱིལ་འཁོར་

[032B] དེའི་རྗེས་སུ་ཆུའི་དཀྱིལ་འཁོར་དེ་སེམས་ཅན་སྤྱི་མཐུན་གྱི་ལས་ལས་གྲུབ་པའི་རླུང་གིས་བསྲུབས་པ་ལ་བརྟེན་ནས། འོ་མ་སྐོལ་བ་ལས་སྤྲིས་མ་ཆགས་པ་ལྟར། གསེར་གྱི་དཀྱིལ་འཁོར་དཔངས་སུ་དཔག་ཚད་འབུམ་
ཕྲག་གསུམ་དང་སྟོང་ཕྲག་ཉི་ཤུ་ཡོད་པ་ཞིག་ཆགས་ཏེ། མཛད་ལས། དེ་ལ་སྣོད་ཀྱི་འཇིག་རྟེན་གྱི། ཞེས་པ་ནས། ལྷག་མ་དག་ནི་གསེར་དུ་འགྱུར། ཞེས་པའི་བར་གསུངས་པའི་ཕྱིར། ཆུ་དང་གསེར་གྱི་དཀྱིལ་འཁོར་གྱི་ཐད་ཀར་དཔག་
ཚད་འབུམ་ཕྲག་བཅུ་གཉིས་དང་སྟོང་ཕྲག་གསུམ་དང་བརྒྱ་ཕྲག་ཕྱེད་དང་ལྔ་ཡོད་ཅིང། མཐའ་སྐོར་དུ་དེ་གསུམ་འགྱུར་ཡོད་དེ། མཛོད་ལས། ཆུ་དང་གསེར་གྱི་དཀྱིལ་འཁོར་གྱི། ཞེས་པ་ནས། །ཁོར་ཡུག་ཏུ་ནི་སུམ་འགྱུར་རོ། །ཞེས་
པའི་བར་གསུངས་པའི་ཕྱིར། གཞི་ལ་དུས་འཁོར་ལུགས་ལ་མ་གཏོགས་མེད་ཀྱིལ་དངོས་སུ་མེད་ཀྱང། འབྱུང་བ་གཞན་རྣམས་ཀྱི་གོས་ན་མེ་རྡུལ་བག་ལ་ཞ་བའི་ཚུལ་གྱིས་ཡོད་པས་ཆོས་མཐུན་ཡུལ་མ་ཚང་བའི་སྐྱོན་མེད་དོ། །དེའི་
རྗེས་སུ་སེམས་ཅན་སྤྱི་མཐུན་གྱི་ལས་ལས་ནམ་མཁའ་ལ་ཁམས་སྣ་ཚོགས་པའི་སྦྲིན་ཆགས་ཏེ། དེ་ལས་ཁམས་སྣ་ཚོགས་པའི་ཆར་བབ་པ་ཡུན་རིང་དུ་བསགས་པ་ལས་གསེར་གྱི་དཀྱིལ་འཁོར་གྱི་སྟེང་དུ་མཚོ་ཆེན་པོ་ཞིག་
ཆགས་སོ། །དེ་སེམས་ཅན་སྤྱི་མཐུན་གྱི་ལས་ལས་གྲུབ་པའི་རླུང་གིས་བསྲུབས་པ་ལས་ཁམས་རབ་ལས་རི་རབ་དང། ཁམས་འབྲིང་ལས་གསེར་གྱི་རི་བདུན་དང། ཁམས་ཐམ་ལས་གླིང་བཞི་གླིང་ཕྲན་བརྒྱད་ལྕགས་རི་མུ་ཁྱུད་དང་

[033A]༄༅། །བཅས་པ་ཆགས་སོ། །རི་རབ་ཀྱི་ཤར་དངུལ། ལྷོ་བཻ་ཌཱུརྱ། ནུབ་པདྨ་རཱ་ག་བྱང་གསེར་ལས་གྲུབ་པ་ཡིན་ལ། གསེར་གྱི་རི་བདུན་གྱི་ནང་གི་རོལ་མཚོའི་ཆུ་རྣམས་ནི་ཡན་ལག་བརྒྱད་ལྡན་གྱི་ཆུ་ཡིན་ཞིང། དེ་ནི་ནང་
གི་རྒྱ་མཚོ་ཡིན་ལ། མུ་ཁྱུད་འཛིན་ཕན་ཆད་ཀྱི་མཚོ་ནི་བ་ཚྭ་ཅན་གྱི་ཕྱིའི་རྒྱ་མཚོ་ཡིན་པས། དེ་ལ་གླིང་བཞི་གླིང་ཕྲན་བརྒྱད་རྣམས་བརྟེན་པའི་ཚུལ་གྱིས་གནས་པར་རྣམ་གཞག་རིམ་པར་བཤད་པ་ལྟར་རོ། །གཉིས་པ་ནི། སྐད་
ཅིག་གིས་རྡོ་རྗེའི་ས་གཞི། ཞེས་སོགས་གསུངས། འདིའི་དོན་ལ་བོད་ཀྱི་བླ་མ་ཁ་ཅིག་འཕགས་པ་ཡབ་སྲས་ཀྱིས་རྡོ་རྗེའི་ས་བཞི་རྭ་གུར་བླ་བྲེ་མེ་རི་དང་བཅས་པ་སྒོམ་པ་དངོས་སུ་གསལ་བར་མ་བཤད་པས་དེ་རྣམས་སྒོམ་པ་མི་རིགས་
སོ་ཞེས་ཟེར་བ་མི་འཐད་དེ། དེ་རྣམས་སྒོམ་པ་ཨ་བྷ་ཡས་དཀྱིལ་ཆོག་རྡོ་རྗེ་འཕྲེང་བར་བཤད་པའི་ཕྱིར། དེ་ལྟར་མིན་ན། བྲི་བྱ་ལ་རྡོ་རྗེ་རྭ་བ་མེ་རི་དང་བཅས་པ་བྲི་བ་མི་འཐད་པར་འགྱུར་ཞིང། དེ་མི་འཐད་ན་ཀླུ་བྱང་གིས་འདུས་པའི་དཀྱིལ་
འཁོར་གྱི་ཤར་མཐའ་ནས་ནུབ་མཐའི་བར་གྱི་ཐིག་སྐུད་ལ་ཆ་ཆུང་གོ་དྲུག་པར་བཤད་པ་དང་འགལ་བའི་སྐྱོན་དུ་འགྱུར་རོ། །བསྲུང་འཁོར་གྱི་དབུས་སུ་ཆོས་འབྱུང་སྒོམ་དགོས་ཏེ། གླེང་གཞི་དང། ལེའུ་གསུམ་པའི། ནམ་མཁའི་དབྱིངས་
ཀྱི་དབུས་གནས་པར། ཞེས་པ་དང། བཅུ་གཅིག་པའི། ནམ་མཁའ་རྡོ་རྗེའི་དབུས་སུ་བསམ། ཞེས་པས་ཆོས་འབྱུང་སྒོམ་དགོས་པར་བསྟན་པར་སྒྲོན་གསལ་ལས་བཤད་ཅིང། རྒྱུད་ཕྱི་མ་ལས། ཆོས་འབྱུང་བ་ནི་ཇི་ལྟར་བསྒོམ། །

[033B] །གུ་གསུམ་དུ་ནི་རྣམ་པར་བསྒོམ། །ཞེས་གསུངས་པའི་ཕྱིར། ཆོས་འབྱུང་གི་ནང་དུ་སྣ་ཚོགས་པདྨ་བསྐྱེད་པར་བྱ་བ་ཡིན་ཏེ། དེ་ལྟར་དུ་ཀླུ་བྱང་གིས་བཤད་པའི་ཕྱིར། རྡོ་རྗེའི་ར་གུར་
ཆོས་འབྱུང་པདྨ་རྣམས་སྒོམ་པ་ལ་གཞི་ལ་ཆོས་མཐུན་སྦྱོར་རྒྱུ་མེད་ཀྱང། ལམ་རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་པ་གཉིས་ཀྱིས་རྡོ་རྗེའི་རྭ་གུར། ཆོས་འབྱུང་པདྨ་རྣམས་དངོས་གནས་ལ་སྤྲུལ་པ་དང་ཆོས་མཐུན་ཞིང་
དེའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བ་ཡིན་ནོ། དེས་ན་ཆོས་འབྱུང་བསྒོམས་པ་ལ་དགོས་པ་ཡོད་དེ། སྔགས་བླ་མེད་ཀྱི་ལམ་གྱི་སྙིང་པོ་བདེ་སྟོང་དབྱེར་མེད་ཀྱི་ཡེ་ཤེས་དེ་མཚོན་པའི་ཆེད་ཡིན་པའི་ཕྱིར་ཏེ། ཆོས་འབྱུང་ཁ་དོག་
དཀར་བས་རང་བཞིན་རྣམ་དག་དང། ཟུར་གསུམ་གྱིས་རྣམ་ཐར་སྒོ་གསུམ་གྱི་སྟོང་ཉིད་དང། བྷ་གའི་དབྱིབས་ཅན་གྱིས་བདེ་བ་ཆེན་པོའི་ཡེ་ཤེས་རྣམས་མཚོན། དེ་ཐམས་ཅད་ཆོས་འབྱུང་གཅིག་ལ་ཚང་བས་བདེ་སྟོང་དབྱེར་མེད་དུ་སྦྱོར་བ་
མཚོན་པ་ཡིན་པའི་ཕྱིར། ཆོས་འབྱུང་གི་ནང་དུ་རྟེན་དང་བརྟེན་པའི་དཀྱིལ་འཁོར་ཐམས་ཅད་ཆུང་པར་བསྒོམས་པ་ལ་དགོས་པ་ཡོད་དེ། འབྲས་བུ་སངས་རྒྱས་ཀྱི་སའི་ཡོན་ཏན་ཐམས་ཅད་འབྲས་དུས་ཀྱི་བདེ་བ་ཆེན་པོའི་བདག་ཉིད་དུ་ཆུང་
པར་ཤེས་པའི་ཆེད་ཡིན་པའི་ཕྱིར། དེ་ཡང་ཆོས་འབྱུང་དཀར་པོ་ཟུར་གསུམ་པ་གདེངས་ཀ་ཆེ་བ་གྱེན་དུ་ཕྱོགས་ཤིང་རྩེ་མོ་ཕྲ་བ་ཐུར་དུ་ཟུག་པ་བསྒོམས་པ་ལ་དགོས་པ་ཡོད་དེ། ལས་དང་པོའི་གནས་སྐབས་སུ་ཡོན་ཏན་ཕྲ་ཞིང། མོས་སྤྱོད་

[034A]༄༅། །ནས་བཟུང་སྟེ་ས་གོང་མ་རྣམས་སུ་ཡོན་ཏན་ཇེ་རྒྱས་སུ་འགྱུར་བ་དེ་མཚོན་པ་ཡིན་པའི་ཕྱིར། སྣ་ཚོགས་པདྨའི་སྟེང་དུ་འབྱུང་བཞིའི་དཀྱིལ་འཁོར་བསྐྱེད་པར་དགོངས་པ་ལུང་སྟོན་ལས་བཤད་ཅིང། དེ་ལྟར་བསྐྱེད་པ་
ལ་དགོས་པ་ཡོད་དེ། གཞི་ལ་འབྱུང་བཞིའི་དཀྱིལ་འཁོར་རིམ་གྱིས་ཆགས་པ་དང་ཆོས་མཐུན་ཞིང། རྫོགས་རིམ་གྱི་སྐབས་སུ་སྒྲུབ་པ་པོའི་རྒྱུད་ལ་ལྷན་སྐྱེས་ཀྱི་བདེ་ཆེན་འདྲེན་པའི་ཐབས་ཕྱིའི་རྐྱེན་པདྨ་ཅན་སོགས་ཕྱག་རྒྱ་བཞི་མཚོན་
ཞིང༑ ནང་རླུང་ལ་སྦྱར་ན་རླུང་དཀྱིལ་གྱིས་མཉམ་གནས་དང། མེད་དཀྱིལ་གྱིས་གྱོན་རྒྱུ་དང། ཆུ་དཀྱིལ་གྱིས་སྲོག་འཛིན་དང། ས་དཀྱིལ་གྱིས་ཐུར་སེལ་རྣམས་མཚོན་པའི་ཕྱིར། ཡཾ་རཾ་པཾ་ལཾ་བཞི་ལས་འབྱུང་བཞིའི་དཀྱིལ་འཁོར་བསྐྱེད་པའི་རྒྱུ་
མཚན་ཡོད་དེ། ཡི་གེ་བཞི་དཀྱིལ་འཁོར་བཞིའི་ས་བོན་ཡིན་པའི་རྒྱུ་མཚན་གྱིས་ཡིན་པའི་ཕྱིར། ཧཱུཾ་གཉིས་ནི་ཐུགས་རྡོ་རྗེའི་ས་བོན་དང། རྡོ་རྗེ་གཉིས་ནི་ཐུགས་རྡོ་རྗེ་མཚོན་བྱེད་ཡིན་པས། ཧཱུཾ་གཉིས་ལས་བྱུང་བའི་རྡོ་རྗེ་གཉིས་ཀྱི་བར་དུ་
འབྱུང་བཞིའི་དཀྱིལ་འཁོར་རེ་རེ་ནས་ཆུད་པར་བསྒོམས་པ་ལ་དགོས་པ་ཡོད་དེ། དཀྱིལ་འཁོར་བཞི་པོ་དེ་བདེ་སྟོང་དབྱེར་མེད་ཀྱི་ཡེ་ཤེས་ཀྱི་བདག་ཉིད་དུ་མོས་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། འབྱུང་བ་བཞི་པོ་
གཅིག་ཏུ་འདྲེས་པ་ལས་སྣ་ཚོགས་རྡོ་རྗེར་བསྐྱེད་དགོས་ཏེ། ལེའུ་བརྒྱད་པ་ལས། ཞི་བ་རྡོ་རྗེ་འཛིན་འདོད་ན། །བསྡུ་བ་དག་ཀྱང་རབ་ཏུ་བྱ། །ཞེས་པས་དེ་ལྟར་བསྟན་པར་མདོ་སྲེ་ལས་བཤད་པའི་ཕྱིར། དཀྱིལ་འཁོར་བཞི་པོ་གཅིག་

[034B] རྫོགས་རིམ་པའི་སྒྲུབ་པ་པོས་ཕྱིའི་རྐྱེན་པདྨ་ཅན་སོགས་ཕྱག་རྒྱ་བཞི་དང་སྙོམས་པར་འཇུག་པ་དང། ནང་གི་རྐྱེན་རྩ་བའི་རླུང་བཞི་ལ་རྡོར་བཟླས་བྱས་པ་ལས་བྱུང་བའི་
དཔེ་དོན་གྱི་འོད་གསལ་དང་རྣམ་པ་མཐུན་ཞིང། དེ་ལྟ་བུའི་རྟོགས་པ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བ་ཡིན་པའི་ཕྱིར། ལྟེ་བའི་སྟེང་དུ། ལེའུ་བཅུ་གཅིག་པ་ལས། རྡོ་རྗེའི་སྤྲིན་ནི་འཕྲོ་བསྐྱེད་པ། །དེ་རུ་ཡི་གེ་བྷྲཱུཾ་བསམ་
མོ༑ ཞེས་གསུངས་པ་ལྟར། བཧྲུཾ་ལས་གཞལ་ཡས་ཁང་བསྐྱེད་པ་ལ་དགོས་པ་ཡོད་དེ། གཞི་ལ་གཞལ་ཡས་ཁང་གི་སྦྱང་གཞི་མ་དག་པའི་སྣོད་ཀྱི་འཇིག་རྟེན་དེ་ཕུང་པོ་ལྔའི་ནང་ནས་གཟུགས་ཕུང་གི་ནང་དུ་འདུབས། དེ་སྤྱོད་བྱེད་
གཞལ་ཡས་ཁང་ཡང་གཟུགས་ཕུང་རྣམ་པར་དག་པ་རྣམ་སྣང་གི་བདག་ཉིད་དུ་མོས་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། སྣ་ཚོགས་རྡོ་རྗེའི་ལྟེ་བར་གཞལ་ཡས་ཁང་བསྒོམས་པ་ལ་དགོས་པ་ཡོད་དེ། རིམ་པ་བཞི་
བའི་དོན་གྱི་འོད་གསལ་ལས་ཟུང་འཇུག་གི་སྐུར་བཞེངས་པ་དེ་མཚོན་པ་ཡིན་པའི་ཕྱིར། འོ་ན་གཞལ་ཡས་ཁང་གི་ཚད་ཇི་ལྟར་ཡིན་ཞེ་ན། ལྷའི་སྒོ་ནས་བཞག་པ་ནི། ལེའུ་བཞི་བར་ཐུགས་དཀྱིལ་ཁྲུ་བཅུ་གཉིས་པ་དང། བཅུ་དྲུག་པར་སྐུ་
དཀྱིལ་ཁྲུ་བཅུ་དྲུག་པ་དང་གསུང་དཀྱིལ་ཁྲུ་ཉི་ཤུ་བར་གསུངས་ཤིང། དེ་བཞིན་དུ་གུར་ལས་ཀྱང། རྡོ་རྗེ་ཅན་གྱི་ཁྲུ་གསུམ་སྟེ། །སངས་རྒྱས་དཀྱིལ་འཁོར་ཁྲུ་བཞི་བ། །ཁྲུ་ལྔ་པ་ནི་སྣང་བྱེད་པའོ། །གར་དབང་ཕྱུག་གི་ཁྲུ་དྲུག་དང། །རྟ་

[035A]༄༅། །ཡི་རྒྱལ་པོའི་ཁྲུ་བདུན་པ། ཞེས་རིགས་སོ་སོའི་དབང་དུ་བྱས་ནས་ངེས་ཅན་དུ་གསུངས་ལ། གདུལ་བྱའི་དབང་གིས་ནི་ངས་པ་མེད་དེ། དཀྱིལ་ཆོག་རྡོར་ཕྲེང་ལས། མཁས་པས་གདུལ་བྱའི་སྐྱེ་བོ་ཡི། །སེམས་
རྣམས་ཡང་དག་བལྟས་ནས་ནི། །འདོད་པས་ཚད་ནི་བྱས་ན་ཡང། །ཉེས་པ་ཅུང་ཟད་ཡོད་མ་ཡིན། ཞེས་དང། ཀླུ་བྱང་གིས་ཀྱང། སྔགས་པས་སློབ་མའི་ནུས་པ་དང། །རྗེས་སུ་བསྟན་ནས་དཀྱིལ་འཁོར་དེ། །ཁྲུ་གང་པ་ནས་བརྩམས་
བྱས་ནས། །ཁྲུ་སྟོང་པར་དུ་བྲི་བར་བྱ། ཞེས་གསུངས་པའི་ཕྱིར། དེ་ཡང་གྲངས་ཀྱི་ངེས་པ་ལ་དགའ་བའི་ངོ་དང་བསྟུན་ནས་དེ་ལྟར་གསུངས་ཀྱི། དངོས་པོའི་གནས་ཚོད་དང་བསྒོམ་པའི་དོན་ལ་ཚད་སོགས་མཐའ་གཅིག་ཏུ་ངེས་པ་
མེད་དེ། མར་མེ་མཛད་ཀྱིས། སེམས་ཅན་བསམ་པ་ལ་བརྟེན་ནས། །ཚད་ལ་སོགས་པ་དེས་བཤད་ཀྱི། །ཐབས་ཤེས་ལས་འབྱུང་དངོས་གྲུབ་ལ། །ཚང་སོགས་ངེས་པ་ཅི་ཞིག་བྱ། ཞེས་དང། ལེའུ་བརྒྱད་པ་ལས། དཔག་ཚད་བརྒྱ་
ཡི་ཁྱོན་ཙམ་དུ། །འཁོར་ལོའི་དཀྱིལ་འཁོར་བསྒོམས་བྱས་ནས། ཞེས་དང། དཔག་ཚད་བྱེ་བའི་ཁྱོན་ཙམ་དུ། །གྲུ་བཞི་ཤིན་ཏུ་མཛེས་པ་ཡི། །མཆོད་རྟེན་རིན་ཆེན་སྣ་བཞི་པ། །གསལ་ཞིང་རང་བཞིན་དྲི་མ་མེད། ཞེས་གསུངས་
པའི་ཕྱིར། འོ་ན་གཞལ་ཡས་ཁང་གི་མཚན་ཉིད་དང་དབྱིབས་སོགས་བྲི་བ་དང་སྒོམ་ཚུལ་ཇི་ལྟར་ཡིན་ཞེ་ན། མདོར་བྱས་ལས། ཟུར་བཞི་དང་ནི་སྒོ་བཞི་དང། །རྟ་བབས་བཞི་ཡིས་མཛེས་བྱས་པ། །ཐིག་བཞི་དང་ནི་ཡང་དག་

[035B] །ཀ་བ་བརྒྱད་ཀྱིས་ཉེ་བར་མཛེས། །ཞེས་སོགས་གསུངས་པ་ལྟར་ཡིན་ལ། དེ་ཡང་ཞིབ་ཏུ་བཤད་ན། འོད་འཕྲེང་གི་ཕྱི་མཐའ་ནས་ཕྱི་མཐའི་བར་ལ་སྒོ་ཚད་ཉེར་བཞི། དེ་བཞིན་དུ་རྡོ་རའི་མཐའ་ནས་མཐའི་བར་ལ་སྒོ་ཚད་ཉེར་
གཉིས། པད་རའི་མཐའ་ནས་མཐའི་བར་ལ་སྒོ་ཚད་ཉེར་གཅིག་བང་མའི་ལྟེ་བའི་མཐའ་ནས་མཐའ་དང། སྣ་ཚོགས་རྡོ་རྗེའི་ར་རྩེ་ནས་ར་རྩེའི་བར་ལ་སྒོ་ཚད་ཉི་ཤུ། རྩིག་པའི་ནང་མཐའ་ནས་ནང་མཐའི་བར་ལ་སྒོ་ཚད་བརྒྱད་དང། ཕྲོ་བྲང་ནང་
མའི་ནང་མཐའ་ནས་ནང་མཐའི་བར་ལ་སྒོ་ཚང་བཞི་རྣམས་ཡོད་པ་ཡིན་ནོ། །གཞལ་ཡས་ཁང་གི་དཔངས་ལ་ཆ་ཕྲན་བཅུ་དྲུག་དེའི་སྟེང་གི་མངའ་ཡབ་ཀྱི་དཔངས་ལ་ཆ་ཕྲན་གཅིག་སྟེ་ཆ་ཕྲན་བཅུ་བདུན་ཡོད་དེ། རྟ་བབས་ཀྱི་དཔངས་ལ་
དེ་ལྟར་ཡོད་པའི་ཕྱིར། ཁྱབ་སྟེ། རྟ་བབས་ཀྱི་མདའ་ཡབ་དང་ཕྱི་ཁྱམས་ཀྱི་མདའ་ཡབ་གཉིས་ཐད་མཉམ་པའི་ཕྱིར། ཕྱི་ཁྱམས་ཀྱི་ཐོག་ལས་ཕོ་བྲང་ནང་མའི་ཐོག་སྒོ་ཚད་གཅིག་ལྷག་ཙམ་གྱིས་མཐོ། །དེ་ལས་རྒྱ་ཕིབས་ཀྱི་ཐོག་
སྒོ་ཚང་ལྷག་ཙམ་གྱིས་མཐོ་བ་ཡིན་ཏེ། ཕོ་བྲང་ནང་མའི་འོག་གཞི་ཕྱི་ཁྱམས་ཀྱི་འོག་གཞི་ལས་སྒོ་ཚད་གཅིག་ལྷག་ཙམ་གྱིས་མཐོ་བའི་ཕྱིར་ཏེ། གཙོ་བོའི་འོག་ཏུ་གནོད་མཛེས་འགོང་དགོས་པའི་ཕྱིར། མེ་རི་ནི་ཁ་དོག་སྣ་ཚོགས་
པ༑ བསྐལ་བ་འཇིག་པའི་དུས་མཐའི་མེ་ལྟ་བུར་འབར་བ་བསྒྲུབ་པ་པོ་རང་གི་བློས་གང་ལྕོགས་སུ་བསྒོམ་པར་བྱ་ཞིང། བྲི་བྱ་ལ་སྒོ་ཚད་གཅིག་དེའི་ནང་གི་རྡོར་ནི་བསྲུང་འཁོར་གྱི་སྐབས་ལྟར་གཟླུམ་པོར་བསྒོམ་ལ་བྲི་བྱ་ལ་ཆ་ཕྲན་
[036A]༄༅། །གཉིས་སོ། །ཆོས་འབྱུང་གི་ནང་དུ་སྣ་ཚོགས་པདྨ་སྒོམ་པ་ནི་སྣ་ཚོགས་རྡོ་རྗེ་བརྟེན་པའི་དོན་དུ་ཡིན་ལ། སྣ་ཚོགས་པདྨའི་ལྟེ་བའི་རྒྱར་རྟ་བབས་སྒོ་ཚད་གཅིག་མའི་ལུགས་ལ་སྒོ་ཚད་བཅུ་དྲུག་སྒོ་ཚད་
གསུམ་མའི་ལུགས་ལ་སྒོ་ཚད་ཉི་ཤུ། དེ་གཉིས་ཀའི་ལུགས་ལ་འདབ་མ་ལ་ཆ་ཕྲན་གཉིས། གེ་སར་སེར་པོ་ལྟེ་བ་ལྗང་གུ་འདབ་མ་ཁ་དོག་སྣ་ཚོགས་པ་ཡིན་ནོ། །དེའི་སྟེང་དུ་སྣ་ཚོགས་རྡོ་རྗེའི་ལྟེ་བའི་རྒྱ་ཚད་ལ། རྟ་བབས་སྒོ་ཚད་གཅིག་
མ་དང། གསུམ་མ་གཉིས་ཀའི་ལུགས་ལ་སྒོ་ཚད་བཅུ་གཉིས། རྭ་རྣམས་ཀྱི་སྲིད་ལ་རྟ་བབས་སྒོ་ཚད་གཅིག་མའི་ལུགས་ལ་སྒོ་ཚད་གཉིས། གསུམ་མའི་ལུགས་ལ་སྒོ་ཚད་བཞི། དེ་གཉིས་ཀའི་དབུས་རའི་དབུས་ཀྱི་སྦོམས་ལ་སྒོ་
ཚད་གཅིག་གཡས་གཡོན་གྱི་རྭའི་དབུས་ཀྱི་སྦོམས་ལ། ཆ་ཕྲན་གསུམ་གསུམ་དུ་ངེས་ཤིང། གཡས་གཡོན་གྱི་རྭས་དབུས་རྭའི་རྩེར་ཆ་ཕྲན་གཉིས་གཉིས་ཀྱིས་མ་སླེབ་པ་ནི་ཆ་ཕྲན་གཉིས་གུག་པའི་ཆ་ལ་སོང་བ་ཡིན་ནོ། །སྣ་
ཚོགས་རྡོ་རྗེའི་ལྟེ་བ་ཁ་དོག་སྔོན་པོ། རྭ་རྣམས་ཕྱོགས་མདོག་བྱེད་ན་ཤར་དཀར། ལྷོ་སེར། ནུབ་དམར། བྱང་ལྗང་བ། རྭ་ཁྲ་བྱེད་ན་དབུས་ཀྱི་རྭ་རྣམས་ནི་རང་རང་གི་དེ་བཞིན་གཤེགས་པའི་མདོག་གཡས་གཡོན་གྱི་རྭ་རྣམས་
རང་རང་གི་གློ་དག་གི་དེ་བཞིན་གཤེགས་པའི་མདོག་འོག་གི་རྭ་རྣམས་རང་རང་གི་རྒྱབ་ཀྱི་དེ་བཞིན་གཤེགས་པའི་མདོག་དང། སྟེང་རྭ་རྣམས་གཙོ་བོའི་མདོག་ཅན་ནོ། །རྭ་རྣམས་ཀྱི་འཐོན་མཚམས་ནི། ཕྱོགས་བཞིའི་རྭ་རྣམས་

[036B] སྣ་ཚོགས་རྡོ་རྗེའི་ལྟེ་བའི་ཕྱི་མཐའ་ནས་ནང་དུ་སྒོ་ཚད་བཞི་འོངས་པའི་མཚམས་ནས་འཐོན་ལ། སྒོ་ཚད་གཅིག་མའི་ལུགས་ལ་སྣ་ཚོགས་རྡོ་རྗེའི་ལྟེ་བའི་ཕྱི་མཐའ་ནས་ནང་དུ་སྒོ་ཚད་
ཕྱེད་དང་ལྔ་འོངས་པའི་མཚམས་ནས་འཐོན་པ་ཡིན་ནོ། །དེ་ལྟ་བུའི་སྣ་ཚོགས་རྡོ་རྗེ་བསྒོམས་པ་ལ་ཆོས་ཅན། དགོས་པ་ཡོད་དེ། གཞལ་ཡས་ཁང་གི་རྟེན་གཞི་བྱེད་པའི་ཆེད་ཡིན་པའི་ཕྱིར། སྒོ་བཞི་སོ་སོའི་མདུན་དུ་རྟ་བབས་
འདེགས་བྱེད་ཀྱི་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་ཞེང་ལ་ཆ་ཕྲན་གཅིག་དཔངས་སུ་ཆ་ཕྲན་ལྔ་བ་ཕྱོགས་རེ་རེར་གཉིས་གཉིས་ཏེ་བཞི་བཞི་བཙུགས་པའི་སྟེང་དུ་སྣམ་བུ་རྣམས་གཅིག་སྟེང་དུ་གཅིག་
བརྩེགས་པའི་ཚུལ་དུ་ཡོད་ལ། སྣམ་བུའི་གྲངས་རྟ་བབས་གཉིས་ཀ་ལ་བཅུ་གཅིག་ཏུ་ངེས་སོ། །རྟ་བབས་སྒོ་ཚད་གཅིག་མ་ལ་འདེགས་བྱེད་ཀྱི་ཀ་བ་ཆ་ཕྲན་ལྔ་དང་ཆ་ཆེན་ལ་སྣམ་བུ་བཅུ་གཅིག་ཏུ་བགོས་པ་ལྔ་མཉམ་གསུམ་
གསུམ་མཉམ་ཡིན་ཞིང། དཔངས་ཀྱང་གཞལ་ཡས་ཁང་ལས་ཆེས་དམའོ། །དེ་ལྟ་བུའི་ཏ་བབས་དང། སྒོ་སྟེང་གི་བར་དུ་བྲི་བྱ་ལ་མུན་སྣམ་བྱེད་མི་བྱེད་གཉིས་ཡོད་ཀྱང། བསྒོམ་བྱ་ལ་ཆ་ཕྲན་གཅིག་ངེས་པར་བྱ་དགོས་ཏེ། སངས་
རྒྱས་གསང་བས་མཛད་ཟེར་བ་ལས། སྒོ་ཡི་བྱམས་དང་ཏྭ་ར་ཎ། །ཤིན་ཏུ་གཅིག་ཉིད་མི་བྱའོ། ཞེས་གསུངས་པའི་ཕྱིར། རྟ་བབས་སྒོ་ཚད་གསུམ་མའི་ལུགས་ལ། འདེགས་བྱེད་ཀྱི་ཀ་བ་ཆ་ཕྲན་ལྔ། སྣམ་བུ་བཅུ་གཅིག་ལ་ཆ་ཕྲན་

[037A]༄༅། །བཅུ་གཉིས་ཡོད་པ་གཉིས་མཉམ་དགུ་མཉམ་གྱི་དབང་དུ་བྱས་པ་སྟེ། དེ་ལྟ་བུ་ནི་རྟ་བབས་ཡོངས་རྫོགས་ཀྱི་དཔངས་ཚད་ཡིན་ཞེང་ལ་དེའི་གཞལ་ཡས་ཁང་དང་དཔངས་མཉམ་པར་འགྱུར་རོ། །སྣ་ཚོགས་
རྡོ་རྗེའི་སྟེང་དུ་རྩིག་པའི་ཞེང་ལ་ཆ་ཕྲན་གཅིག་དབངས་སུ་ཆ་ཕྲན་བཅུ་གསུམ། དེའི་སྟེང་གི་ཕ་གུ་ལ་ཆ་ཕྲན་གཅིག་དྲ་བ་དྲ་ཕྱེད་ལ་ཆ་ཕྲན་གཉིས་ཏེ་ཆ་ཕྲན་བཅུ་དྲུག་གཞལ་ཡས་ཁང་གི་ནང་གི་དཔངས་ཡིན་ཞིང། དེའི་སྟེང་དུ་
མདའ་ཡབ་པུ་ཤུའི་ཚུལ་དུ་ཡོད་པ་ལ་ཆ་ཕྲན་གཅིག་སྟེ། ཆ་ཕྲན་བཅུ་བདུན་གཞལ་ཡས་ཁང་གི་ཕྱིའི་དཔངས་ཚད་ཡིན་ནོ། །འོ་ན་ཐོག་འབུབས་ཚུལ་ཇི་ལྟར་ཡིན་ཞེ་ན། སྒོ་བཞི་སོ་སོའི་རྩ་ཐིག་དང་ཚངས་ཐིག་འཕྲད་མཚམས་ནས་
ནང་དུ་སྒོ་ཚད་གཅིག་ཕྱིན་པའི་གཡས་གཡོན་དུ་ཆ་ཆུང་ལྔ་ལྔ་སོང་བའི་སར་ཞེང་ལ་ཆ་ཕྲན་གཅིག་དང། དཔངས་སུ་ཆ་ཕྲན་བཅུ་དྲུག་ཡོད་པའི་ཀ་བ་གཉིས་གཉིས་ཏེ་ཀ་བ་བརྒྱད་བཙུགས་པའི་སྟེང་དུ་ཕྱོགས་བཞིའི་གདུང་བཞི་
མིག་མང་རིས་སུ་བྲེས་པ་ལ་ལྕམ་སྣེ་ནང་མ་རྣམས་བཀལ། ལྕམ་སྣེ་ཕྱི་མ་རྣམས་གསེར་གྱི་སྐ་རགས་ལ་བཀལ་ནས་ཕྱིའི་ཁྱམས་གྲུ་བཞི་པ་འབུབས་པ་ཡིན་ནོ། །དེའི་དབུས་སུ་གར་བུ་དཔངས་སུ་སྒོ་ཚད་གཅིག་ལྷག་ཙམ་
ཡོད་པ། དབྱིབས་ཟླུམ་པོ་མཎྜལ་ཁ་སྦུབ་པ་ལྟ་བུ། ཐད་ཀར་སྒོ་ཚད་བཞི་ཡོད་པའི་མཐའ་སྐོར་དུ། རྡོ་རྗེ་རྩེ་གསུམ་པ་དཔངས་ཆ་ཕྲན་གཅིག་པས་ཟླུམ་པོར་བསྐོར་བའི་རྭ་རྣམས་ཀྱི་འཕྲད་མཚམས་ནས། ཀ་བ་ཕྱོགས་རི་ནས་གཉིས་

[037B] དེའི་སྟེང་དུ་ཀ་ཆུང་གསེགས་ཀ་ཡོད་པ་ཕྱོགས་རེར་གཉིས་གཉིས་རྩེ་མོ་ནང་དུ་དུད་པ་ལ་རྡོ་རྗེའི་གདུང་བཀལ་བར་ལྕམ་སྣེ་ནང་མ་དང། ཀ་ཆུང་བྲེ་ཕུལ་དང་བཅས་པ་ལ་
གནས་པའི་གདུང་གི་སྟེང་དུ་ལྕམ་སྣེ་ཕྱི་མ་རྣམས་བཀལ་བའི་ཚུལ་གྱིས་རྩེ་མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་པའི་རྒྱ་ཕིབས་འགེལ་བ་ཡིན་ནོ། །དེ་ལྟར་གཞི་ལམ་འབྲས་གསུམ་གྱི་མཚོན་དོན་དྲན་པའི་སྒོ་ནས་ལྷག་མོས་ཀྱི་
རྟེན་གཞལ་ཡས་ཁང་སྐད་ཅིག་གིས་བསྐྱེད་རིམ་གྱིས་གསལ་བཏག་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་འགྱུར་དུ་བལྟས་ནས་སྒོམ་པར་བྱེད་པ་ཡིན་ལ། དེ་ལྟར་བསྒོམས་པ་ལ་ཆོས་ཅན། དགོས་པ་ཡོད་དེ། སྒྲུབ་པ་པོ་རང་
ཉིད་མ་འོངས་པ་ན་མ་དག་པའི་སྣོད་ཀྱི་འཇིག་རྟེན་ལ་ལོངས་སྤྱོད་འགྱུར་གྱི་ནུས་པ་སྤྱོད་པར་བྱེད། ལམ་རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་པ་གཉིས་ཀྱིས་ཡེ་ཤེས་རང་སྣང་ལས་གྲུབ་པའི་གཞལ་ཡས་ཁང་དངོས་
གནས་ལ་སྤྲུལ་པའི་དགེ་རྩ་སྨིན་བྱེད་དུ་འགྱུར། འབྲས་བུ་སངས་རྒྱས་ཀྱི་སར་རང་ཉིད་གང་དུ་འཚང་རྒྱ་བའི་སངས་རྒྱས་ཀྱི་ཞིང་མྱུར་དུ་འགྲུབ་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་བའི་ཆེད་ཡིན་པའི་ཕྱིར། གཉིས་པ་ལ་གསུམ་
ལྷག་མེས་ཀྱི་ལྷ་དགོད་པ། ལྷག་མོས་ཀྱི་མཛད་པ། ལྷག་མོས་ལུས་ལ་བསྡུ་པའོ། །དང་པོ་ལ་གསུམ། འགྲོ་བ་གང་དང་མཐུན་པར་ལྷ་བསྐྱེད་པའི་ཚུལ། དེ་དང་མཐུན་པར་ལྷ་སྐྱེད་པའི་རྒྱུ་མཚན། བསྐྱེད་རིམ་གྱིས་སྦྱང་གཞི་སྦྱོང་བའི་

[038A]༄༅། །དོན་བཤད་པའོ། །དང་པོ་ནི། དེ་ཡང་ཆོས་མཐུན་གྱི་དབང་དུ་བྱས་ན། ཐོག་མར་སྣོད་ཆགས་ནས་བཅུད་ཀྱི་སེམས་ཅན་འཆགས་པའི་ཚུལ་ནི། བསམ་གཏན་གཉིས་པ་ནས་ལྷའི་བུ་ཞིག་ཚེ་འཕོས་ཏེ་བསམ་གཏན་
དང་པོར་སྐྱེས་པའི་ཚུལ་གྱིས་བསམ་གཏན་དང་པོ་བ་རྣམས་འཆགས། ཚུལ་དེ་བཞིན་དུ་འདོད་ལྷ་རིགས་དྲུག་དང། གླིང་བཞི་པའི་མི་དང། རྩ་བའི་གནས་ན་གནས་པའི་ཡི་དྭགས། བྱིངས་ན་གནས་པའི་དུད་འགྲོ། གྲང་དམྱལ་བརྒྱད་
ཚ་དམྱལ་བརྒྱད། ཉི་ཚེ་ཉེ་འཁོར་བ་དང་བཅས་པ་རྣམས་ཡས་རིམ་ནས་འཆགས་སོ། །དེའི་ཚེ་མནར་མེད་དུ་སེམས་ཅན་གཅིག་སྐྱེས་བ་དང་བསྐལ་པ་འཆགས་པའི་མཇུག་རྫོགས་པ། གནས་པའི་འགོ་རྩམ་པ་གསུམ་དུས་མཉམ་
པའི་ཚུལ་དུ་འབྱུང་བ་ཡིན་ལ། དེ་ཡང་འཆགས་པ་ལ་བར་བསྐལ་ཉི་ཤུ། འཇིག་པ་ལ་ཉི་ཤུ། གནས་པ་ལ་ཉི་ཤུ། སྟོངས་པ་ལ་ཉི་ཤུ་དང་བཅས་པའི་བར་བསྐལ་བརྒྱད་ཅུ་པོ་དེ་བསྐལ་ཆེན་གཅིག་ཏུ་བྱེད་པ་ཡིན་ནོ། །དེ་རྣམས་ཀྱི་ནང་
ནས་ཛམྦུ་གླིང་པའི་བསྐལ་པ་དང་པོའི་མི་རྣམས་རྫུས་ཏེ་སྐྱེ་བ། ཚེ་ལོ་དཔག་ཏུ་མེད་པ་ཐུབ་པ། དབང་པོ་ཀུན་ཚང་བ། ལུས་རང་འོད་ཀྱིས་ཁྱབ་པ། མཚན་དཔེ་རྗེས་མཐུན་པས་བརྒྱན་པ། དགའ་བའི་ཟས་ཟ་བ། རྫུ་འཕྲུལ་གྱིས་ནམ་
མཁའ་ལ་འགྲོ་ནུས་པ་སྟེ་ཆོས་བདུན་དང་ལྡན་པ་ཤ་སྟག་ཡིན་ནོ། །དེའི་ཚེ་སའི་སྟེང་དུ་བཅུད་ཕུན་སུམ་ཚོགས་པ་རོ་སྦྲང་རྩི་མ་སྐོལ་བ་ལྟ་བུ། ཁ་དོག་མར་གསར་པའི་ཁ་དོག་ལྟ་བུས་ཁྱབ་པ་ཞིག་བྱུང་སྟེ། དེ་ཁམས་ཟས་ལ་སྲེད་

[038B] །གཞན་རྣམས་ཀྱིས་ཀྱང་དེ་མཐོང་ནས་བླངས་ཏེ་ཟོས་པས་འོད་དང་རྫུ་འཕྲུལ་རྣམས་ཉམས་ནས་མུན་པ་བྱུང་ངོ། །དེ་ལ་ཐམས་ཅད་ཀྱིས་འདུས་ནས་
མྱ་ངན་བྱས་པས་ཉི་མ་དང་ཟླ་བ་བྱུང་སྟེ། དེ་ནས་བཟུང་སྟེ་ཉིན་ཞག་དང་དུས་ཚིགས་སོགས་ཀྱི་རྣམ་གཞག་རྣམས་གྲུབ་པ་ཡིན་ནོ། །དེའི་ཚེ་སའི་བཅུད་ཆེར་ཟོས་པ་རྣམས་ནི་མདོག་ངན་ལ་ཉུང་དུ་ཟོས་པ་རྣམས་མདོག་བཟང་བས་ང་ནི་
བཟང་ལ་ཁྱོད་ནི་ངན་ནོ་ཞེས་ཁྱད་གསོད་བྱས་པ་ལ་བརྟེན་ནས་ས་བཅུད་དེ་ཡང་ནུབ་བོ། །ཡང་སའི་སྟེང་དུ་ཞག་ཕུན་སུམ་ཚོགས་པ་རོ་སྦྲང་རྩི་མ་སྐོལ་བ་ལྟ་བུ། མདོག་དོང་ཁའི་མེ་ཏོག་ལྟ་བུས་ཁྱབ་པ་ཞིག་བྱུང་ལ། དེ་ཡང་ཟོས་པ་
ནས་ནུབ་པའི་བར་སྔར་བཞིན་ནོ། །ཡང་སའི་སྟེང་དུ་མྱུ་གུའི་ཚལ་ཕུན་སུམ་ཚོགས་པ་རོ་སྔ་མ་ལྟ་བུ་ལ་མདོག་ཀ་དམ་པུ་ཀའི་མེ་ཏོག་ལྟ་བུས་ཁྱབ་པ་ཞིག་བྱུང་ལ། དེ་ཡང་ཟོས་པ་སོགས་སྔར་བཞིན་ནོ། །ཡང་སའི་སྟེང་དུ་མ་རྨོས་
མ་བཏབ་པའི་འབྲས་ས་ལུ་སྦུན་པ་དང་ཤུན་པ་མེད་པ། རྩ་བ་སོར་བཞིའི་ཚད་ཙམ་ཡོད་པ། ནང་བརྔས་ན་ནང་སྐྱེ། ནུབ་བརྔས་ན་ནུབ་སྐྱེ་བ། བརྔས་པ་མི་མངོན་བ་ཞིག་བྱུང་ངོ། །དེ་ཐམས་ཅད་ཀྱིས་ལོངས་སྤྱོད་པས་དེ་ནི་ཁ་ཟས་རགས་
པ་ཡིན་པའི་དབང་གིས་སྙིགས་མ་རྣམས་བཤད་གཅིར་གྱུར་ཏེ་འདོན་པའི་སྒོ་ཕོ་མོའི་དབང་པོ་སོགས་དོད་དོ། །དེ་ནས་སྔར་གྱི་འཁྲིག་པའི་བག་ཆགས་དང་ལྡན་པ་གཉིས་ཀྱིས་མཐོང་བ་ལ་བརྟེན་ནས་ལོག་པར་ཞུགས་པ་ལ། གཞན་

[039A]༄༅། །རྣམས་ཀྱིས་ས་འཐོར་བ་སོགས་བྱེད་ཅིང་མི་རིགས་པ་བྱས་སོ་ཞེས་བརྗོད་པ་ལ། དེ་གཉིས་ཀྱིས་དེ་མི་མཐོང་བར་བྱ་བའི་ཕྱིར་ཁྱིམ་འབུབས་པ་སོགས་བྱས་པས་ཁྱིམ་གྱི་ཐོག་མ་ཡང་དེ་ནས་བྱུང་ངོ། །དེའི་ཚེ་འབྲས་ས་ལུ་དེ་
ནང་རེ་བཞིན་ལེན་པ་ལས། སེམས་ཅན་ལེ་ལོ་ཅན་ཞིག་གིས་ཉིན་ཞག་གཉིས་ཀའི་ཟས་ཕྱོགས་གཅིག་ཏུ་བླངས་པ་ལ་བརྟེན་ནས་གཞན་རྣམས་ཀྱིས་ཀྱང་ལོ་དང་ཟླ་བའི་བར་གྱི་ཟས་དུས་གཅིག་ཏུ་བླངས་ཏེ་གསོག་འཇོག་བྱས་པས་འབྲས་
མ་རྨོས་པ་སྐྱེ་འཕྲོ་ཆད་དེ། ས་བོན་བཏབ་ནས་སྐྱེད་དགོས་པ་བྱུང། དེ་ལ་མི་འགའ་ཞིག་གིས། རང་གི་ས་ལུས་ཆོག་མ་ཤེས་པར། གཞན་གྱིས་ལུ་ནས་འཕྲོག་པ་དང། རྐུ་བ་སོགས་བྱས་པ་ལ་བརྟེན་ནས། ཕན་ཚུན་འཐབ་པ་དང། རྩོད་པ་དང་
མཚང་འབྲུ་བ་སོགས་མི་དགེ་བ་བཅུའི་ལས་རྣམས་རིམ་ཅན་དུ་རྫོགས་པར་གྱུར་ཏོ། །མི་དེ་རྣམས་ཀྱི་ནང་ནས་བློ་གཟུ་བོ་རང་བཞིན་བཟང་བ་ཞིག་དཔོན་དུ་བསྐོས་ཏེ། དེས་ཀྱང་ཁྲིམས་དང་ཆད་པ་ཚུལ་བཞིན་བཅད་ཅིང། དེ་ལ་སྟོན་ཐོག་གི་དྲུག་ཆས་
བསྟབས་པ་ལ་བརྟེན་ནས་དེ་རྒྱལ་པོར་གྱུར་ཏེ། མང་པོས་བཀུར་པའི་རྒྱལ་པོ་ཞེས་བྱ་ལ། ཤཱཀྱ་རྣམས་ཀྱི་རྒྱུད་ཀྱང་དེ་ནས་བྱུང་ངོ། །དེ་འདྲ་བའི་བསྐལ་པ་དང་པོའི་མི་རྫུས་ཏེ་སྐྱེ་བ་དང་ཆོས་མཐུན་པར་ལྷག་མོས་ཀྱི་ལྷ་སྐྱེད་ཚུལ་སྟོན་པ་ལ། སྐད་ཅིག་
གིས་ལྷག་པར་མོས་པ་ཙམ་གྱིས་ཞེས་སོགས་གསུངས། དེས་ན་ལྷག་མོས་ཀྱི་ལྷ་རྣམས་ས་བོན་ཕྱག་མཚན་སོགས་ལས་མི་སྐྱེད་པར་སྐད་ཅིག་གིས་སྐྱེད་པ་ཡིན་ཏེ། མདོར་བྱས་ལས། ཆོ་ག་ཇི་བཞིན་དཀྱིལ་འཁོར་ལ། །དེ་ལྟར་ལྷག་པར་མོས་

[039B] ཞེས་གསུངས་ཤིང་ཟིལ་གནོན་རྡོ་རྗེ་སྤྱི་དོན་དུ་བཤད་པས་ཀྱང་དེ་ལྟར་བསྟན་པའི་ཕྱིར། ལྷ་རྣམས་ཕྱོགས་གང་དང་གང་དུ་བཞུགས་པ་ཡང་སྒྲུབ་ཐབས་ལྟར་བྱ་བ་ཡིན་ཏེ། མདོར་བྱས་ལས། བདག་ཉིད་ཕྱག་རྒྱར་ལྡན་པ་ནི། །ཞལ་གསུམ་
ཕྱག་དྲུག་ལྟ་བུ་ལ། །ཨིནྡྲ་ནཱི་ལའི་འོད་མཉམ་པ། །དཀྱིལ་འཁོར་དབུས་སུ་བསྒོམ་པར་བྱ། །རྣམ་སྣང་མཛད་པ་རིན་ཆེན་དང། །ཞེས་པ་ནས། གཙུག་ཏོར་འཁོར་ལོས་བསྒྱུར་བ་ཡང། །དེ་བཞིན་སྟེང་དུ་རྣམ་པར་བསྒོམ། ཞེས་པའི་བར་གྱིས་གསལ་བར་བསྟན་
པའི་ཕྱིར། དཀྱིལ་འཁོར་རྒྱལ་མཆོག་གི་སྐབས་སུ་གཙོ་བོ་རིགས་སོ་སོའི་དབྱེ་བསམ་ངེས་ལ། ལྷག་མོས་ཀྱི་གཙོ་བོ་རིགས་དྲུག་པ་རྡོ་རྗེ་འཆང་དུ་སྒོམ་པ་ཁོ་ནར་ངེས་ཏེ། མདོར་བྱས་སུ་ལྷག་མོས་ཀྱི་གཙོ་བོ་རྡོར་སེམས་དང། མདོ་སྲེ་དང་རྡོར་སེམས་ཀྱི་སྒྲུབ་ཐབས་སུ་དེའི་
གཙོ་བོ་རྡོ་རྗེ་འཆང་ཁོ་ན་བསྒོམ་པར་གསུངས་པའི་ཕྱིར། ལྷག་མོས་ཀྱི་ལྷ་རྣམས་ཕོ་མོའི་རྣམ་པར་སྒོམ་པ་ལ་ཡང་ཆོས་མཐུན་སྦྱོར་ཚུལ་ཡོད་དེ། བསྐལ་བ་དང་པོའི་མི་རྣམས་ཁ་ཟས་རགས་པ་བསྟེན་པས་རིམ་གྱིས་སྐྱེས་པ་དང་བུད་མེད་ཀྱི་རྣམ་པར་གྱུར་པ་དང་
ཆོས་མཐུན་པའི་ཕྱིར། དེ་ཡང་བསྐལ་བ་དང་པོའི་མིའི་སྐྱེ་བ་སོགས་དང་ལྷག་མོས་ཀྱི་ལྷའི་སྐྱེད་ཚུལ་སོགས་འདྲ་བའི་ཆོས་མཐུན་སྦྱོར་བ་ཙམ་ཡིན་གྱི། དེ་གཉིས་སྦྱང་གཞི་སྦྱོང་བྱེད་དུ་སྦྱོར་བ་མ་ཡིན་ཏེ། དེ་ལྟར་སྦྱོར་བ་ལ་འབྲེལ་པ་གང་ཡང་མེད་པའི་ཕྱིར། གཉིས་པ་
ནི། ལྷག་མོས་ཀྱི་ལྷ་སྐྱེད་པ་བསྐལ་པ་དང་པོའི་མི་དང་ཆོས་མཐུན་སྦྱར་བ་ལ་དགོས་པ་ཡོད་དེ། འོག་ཏུ་ལྷག་མོས་འོད་གསལ་དུ་སྡུད་པ་ནི། ཛམྦུ་གླིང་པའི་མི་ཁམས་དྲུག་ལྡན་པ་ཞིག་འཆི་བ་དང་ཆོས་མཐུན་སྦྱར་ནས་སྒོམ་པ་ཡིན་པ་གང་ཞིག་དེ་ལྟར་སྒོམ་པ་

[040A]༄༅། །ལ་དེའི་སྔོན་དུ་འཆི་བ་པོ་དང་འདྲ་བའི་རྟེན་དགོས་པས། དེའི་ཕྱིར་དུ་བསྐལ་པ་དང་པོའི་མི་དང་འདྲ་བར་ལྷག་མོས་ཀྱི་རྟེན་སྒོམ་པ་ཡིན་པའི་ཕྱིར། བྱས་པ་ལ་ཁོ་ན་རེ། བསྐལ་པ་དང་པོའི་མི་ཁོ་ན་དང་སྦྱར་ཅི་དགོས་ཏེ། འཆི་བ་པོ་
གང་ཡང་རུང་བ་དང་སྦྱར་བས་ཆོག་པའི་ཕྱིར་ཞེ་ན། བསྐལ་བ་དང་པོའི་མི་ཁོ་ན་དང་ཆོས་མཐུན་སྦྱར་བ་ལ་དགོས་པ་ཡོད་དེ། གཞལ་ཡས་ཁང་སྐྱེད་བ་སྣོད་ཚོགས་པ་དང་ཆོས་མཐུན་པ་ལྟར། དེའི་ནང་དུ་ལྷ་སྐྱེད་པ་ཡང་བཅུད་ཀྱི་མི་
ཐོག་མར་ཆགས་པ་ལྟར་སྒོམ་རིགས་པ་གང་ཞིག་ཛམྦུ་གླིང་གི་མི་ཆགས་པའི་ཐོག་མ་བསྐལ་པ་དང་པོའི་མི་ཡིན་པ་བཞིན་དུ། གཞལ་ཡས་ཁང་དུ་ལྷ་བསྐྱེད་པའི་ཐོག་མ་ལྷག་མོས་ཀྱི་ལྷ་ཡིན་པས་དེ་གཉིས་ཆོས་མཐུན་སྦྱོར་
རིགས་པའི་ཕྱིར། འོ་ན་འཆི་མིམ་ཡང་བསྐལ་པ་དང་པོའི་མིའི་འཆི་རིམ་དང་བསྟུན་ནས་བསྒོམ་དགོས་པའི་ཕྱིར་ཕྱིས་རང་ལ་འོང་རྒྱུའི་འཆི་བ་སྤྱོད་བྱེད་དུ་མི་འཐད་པར་འགྱུར་རོ་ཞེ་ན། སྐྱོན་མེད་དེ། བསྐལ་བ་དང་པོའི་མིས་ཁ་ཟས་
རགས་པ་བསྟེན་པས་རིམ་གྱིས་ཐ་མལ་པར་གྱུར་པར་ལུང་རྣམ་འབྱེད་ལས་གསུངས་པ་གང་ཞིག་དེ་འདྲ་བའི་མི་དེ་འཆི་བ་དང། ད་ལྟའི་ཁམས་དྲུག་ལྡན་གྱི་མི་འཆི་བ་གཉིས་རགས་པ་ཉེར་ལྔ་ཐིམ་རིམ་མཚུངས་པས་གཉིས་ཀ་
དང་ཆོས་མཐུན་པའི་ཕྱིར། འོ་ན་རིམ་པ་དང་པོའི་སྐྱེ་ཤི་བར་དོའི་ཆོས་མཐུན་རྣམས་ཛམྦུ་གླིང་པའི་མི་ཁོ་ན་དང་སྦྱོར་བ་ཅི་ཡིན་ཞེ་ན། འདི་ལ་དགག་གཞག་གཉིས་ལས། དང་པོ་ནི། བོད་ཀྱི་བླ་མ་ཁ་ཅིག་ན་རེ། བཅོམ་ལྡན་འདས་ཀྱིས་སྐྱེ་

[040B] དེ་ཡང་སྒོང་སྐྱེས་ཀྱི་སྦྱོང་བྱེད་དུ་ཟླ་བར་ཀར་དམར་རམ། ཉི་ཟླ་ཁ་སྦྱོར་གྱི་དབུས་སུ་ས་བོན་ཆུང་བ་ལས་སྐྱེད་པ་ཡིན་ཏེ། མངོན་བརྗོད་བླ་མར། སྒོང་སྐྱེས་གླུ་ནི་མེད་པ་སྟེ། །སྒྲ་དང་
སྒྲ་མིན་སྤངས་པའོ། །ཞེས་གསུངས་པའི་ཕྱིར། མངལ་སྐྱེས་སྦྱོང་བྱེད་དུ་ལྷ་ཡབ་ཡུམ་གྱི་མངལ་དུ་ས་བོན་ལས་སྐྱེད་པ་ཡིན་ཏེ། མངལ་སྐྱེས་གླུ་ཡི་སྦྱོར་བ་ཡིས། །སྒོམ་པ་རྣམས་ནི་ཡོངས་སུ་བརྟག་ཅེས་ཞུ་བ་གླུས་བསྐུལ་ཏེ་
སྐྱེད་པར་གསུངས་པའི་ཕྱིར། དྲོང་གཤེར་སྐྱེས་སྦྱོང་བྱེད་དུ་ས་བོན་ལས་སྐྱེད་པ་ཡིན་ཏེ། སྡོམ་འབྱུང་འགྲོལ་བར། ཟླ་བ་དང་ས་བོན་ལས་སྐྱེས་པའི་སྐྱེ་གནས་དྲོད་གཤེད་ལས་སྐྱེས་པའོ། །ཞེས་གསུངས་པའི་ཕྱིར། རྫུས་སྐྱེས་སྦྱོད་བྱེད་
དུ་སྐད་ཅིག་གིས་དཀྲོད་སྦྱོད་བྱེད་པ་ཡིན་ཏེ། རྡོ་རྗེ་དྲིལ་བུ་བས། རྫུས་ཏེ་སྐྱེས་པའི་སེམས་ཅན་བཞིན། །ས་བོན་མེད་པར་རྣམ་སྣད་བསྒོམ། ཞེས་གསུངས་པའི་ཕྱིར་རེ། དེས་ན་འདིར་བསྐལ་བ་དང་པོའི་མི་རྫུས་སྐྱེས་ཀྱི་སྐྱེ་གནས་སྦྱོང་བའི་ཕྱིར་
ལྷག་མོས་ཀྱི་ལྷ་དཀྲོད་སྐྱེད་བྱེད་པ་ཡིན་ནོ། ཞེས་ཟེར་བ་མི་འཐད་དེ། དེ་ལྟར་ཡིན་ན། སྡོམ་འབྱུང་ལེའུ་གཉིས་པར་བསྐྱེད་རིམ་གྱི་སྦྱང་གཞིའི་ཆད་པ་ན། སྒྱུ་མ་ལྟ་བུའི་ཏིང་འཛིན་ནི། །མི་རྣམས་ཀྱིས་རབ་མི་ཤེས་ཏེ། ཞེས་པ་ནས། ཁུ་བ་ཁྲག་
དེའི་དབུས་སུ་ནི། །ཐིག་ལེའི་གཟུགས་ཀྱིས་ཡང་དགག་ནས། ཞེས་མི་མངལ་སྐྱེས་ཀྱི་སྐྱེ་བའི་རིམ་པ་གསུངས་ནས། །དེའི་སྦྱོང་བྱེད་བསྐྱེད་རིམ་སྟོན་པ་ན། ལེའུ་བཅུ་གསུམ་པར་ཞུ་བ་གླུས་སྐུལ་མེད་པ། ཁྱེད་ཀྱིས་སྒོང་སྐྱེས་སྦྱོང་བྱེད་དུ་
[041A]༄༅། །འདོད་པའི་སྐྱེད་ཆོག་གསུངས་པ་འབྲེལ་མེད་དུ་འགྱུར་བའི་ཕྱིར། མངལ་སྐྱེས་སྦྱོང་བྱེད་ལ་ཞུ་བ་གླུས་སྐུལ་དགོས་པར་འདོད་པའང་ལུང་དང་རང་གིས་ཁས་བླངས་པ་གཉིས་ཀ་དང་འགལ་ཏེ། འོག་ཏུ་སྤྲུལ་སྐུ་རྡོར་
སེམས་སུ་སྐྱེད་པ་མངལ་སྐྱེས་སྦྱོང་བྱེད་དུ་རྣམ་གཞག་ལས་གསུངས་ཤིང། ཁྱེད་རང་གིས་ཀྱང་དེ་ལྟར་ཁས་བླངས་པའི་ཕྱིར། ལྷག་མས་ཀྱི་ལྷ་སྐད་ཅིག་གི་བསྐྱེད་པ། བསྐལ་པ་དང་པོའི་རྫུས་སྐྱེས་སྦྱང་བྱེད་དུ་འདོད་པའང་མི་འཐད་
དེ༑ བསྐལ་བ་དང་པོའི་མིའི་སྐྱེ་བ་འགགས་ནས་ཡུན་རིང་སོང་བ་དེ་སྤྱོད་ཡང་མི་ཐུབ་ཅིང་སྦྱངས་པ་ལ་དགོས་པའང་མེད་པའི་ཕྱིར། འོ་ན་ལུང་དེ་རྣམས་ཀྱི་དོན་ཇི་ལྟར་ཡིན་ཞེ་ན། དེ་ཡང་གཞག་ཏུ་ཡོད་དེ། ལུང་དང་པོ་གཉིས་ཀྱི་དོན་ནི། ལྷའི་
སྐྱེད་ཆོག་གཉིས་པོ་དེ་སྐྱེ་གནས་གཉིས་པོ་དང་ཆོས་མཐུན་པའི་འདྲ་བ་ཙམ་ལ་དགོངས་ཤིང། དྲིལ་བུ་ཞབས་ཀྱི་ལུང་དེ་ནི་རྫོགས་རིམ་པའི་འོད་གསལ་ལས་སྒྱུ་མའི་སྐུར་ལྡང་ཚུལ་སྟོན་པ་ཡིན་གྱི་བསྐྱེད་རིམ་པའི་དཀྲོང་སྐྱེད་དང་སྦྱར་བ་
དོན་མ་ཡིན་པའི་ཕྱིར། གཉིས་པ་ནི། སྔགས་བླ་མེད་ཀྱི་སྐྱེད་ཆོག་རྣམས་ཛམྦུ་གླིང་བའི་མི་མངལ་སྐྱེས་ཁམས་དྲུག་ལྡན་པ་ཁོ་ན་དང་སྦྱོར་བའི་རྒྱུ་མཚན་ཡོད་དེ། རྣམ་གཞག་རིམ་པ་ལས། འདས་པ་དང། མ་འོངས་པ་དང། ད་ལྟར་
བྱུང་བའི་སངས་རྒྱས་ཐམས་ཅད་མིའི་བདག་ཉིད་ཀྱི་སྲིད་པར་ཞུགས་ཏེ་ཐམས་ཅད་མཁྱེན་པའི་གོ་འཕང་གི་དངོས་གྲུབ་བརྙེས་པ་དང་ལྡན་པར་འགྱུར་རོ། །རྒྱུ་དེས་ན་མིའི་སྲིད་པ་སྐྱེ་བའི་རིམ་པ་བསྟན་ཏོ། ཞེས་སྔགས་བླ་མེད་ཀྱི་ཆེད་

[041B] དེས་ན་སྔགས་བླ་མེད་ཀྱི་ལམ་གྱི་ཐོག་མ་ནས་ཉམས་སུ་བླངས་
ནས་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བར་ངེས་པའི་གང་ཟག་ཡིན་ན་ཛམྦུ་གླིང་པའི་མི་ཡིན་པས་ཁྱབ་སྟེ། གང་ཟག་དེ་ལྟ་བུས་དབང་པོ་གཉིས་སྦྱོར་ལ་བརྟེན་པའི་བདེ་ཆེན་ལམ་དུ་བྱེད་ནུས་ཤིང། ཚེ་སྟོད་ལ་བསགས་པའི་
ལས་ཚེ་སྨད་ལ་སྨིན་དགོས་པ་གང་ཞིག་དེ་འདྲ་བའི་རྟེན་དེ་ཛམྦུ་གླིང་པའི་རྟེན་ལས་གཞན་པའི་འགྲོ་བ་གང་གི་ཡང་རྟེན་ལ་མེད་པའི་ཕྱིར། རྟགས་དང་པོ་གྲུབ་སྟེ། སྔགས་བླ་མེད་ཀྱི་མྱུར་ལམ་མཐར་ཐུག་པ་ནི་བདེ་སྟོང་དབྱེར་མེད་ཀྱི་
ཡེ་ཤེས་ཡིན་ལ། བདེ་བ་དེ་ཡང་རླུང་དབུ་མར་ཞུགས་གནས་ཐིམ་གསུམ་བྱས་པས་དྲངས་པའི་ལྷན་སྐྱེས་ཀྱི་བདེ་ཆེན་ཡིན་ཞིང། དེ་མཚན་ཉིད་ཚང་བའི་སེམས་དབེན་མཐར་ཐུག་གི་འོད་གསལ་འདྲེན་པ་ལ་ཕྱི་ནང་གི་རྐྱེན་གཉིས་ལས་
ཕྱིའི་རྐྱེན་ཕྱག་རྒྱ་ལ་བརྟེན་པ་གཅིག་ངེས་བར་དགོས་པའི་ཕྱིར་ཏེ། ཡེ་ཤེས་རྡོ་རྗེ་ཀུན་བཏུས་ལས། སྔགས་དང་ཕྱག་རྒྱས་མངོན་པར་འདུ་བྱས་པའི་རྡོ་རྗེ་དང་པདྨ་མཉམ་པར་སྦྱོར་བ་མེད་པར་རྣམ་པར་ཤེས་པ་གསུམ་ཉེ་བར་མཚོན་
པར་མི་ནུས་སོ། །ཞེས་གསུངས་ལ། དེས་ནི། ཕྱག་རྒྱ་དང་མཉམ་པར་སྦྱོར་པ་མེད་ན་སེམས་དབེན་གྱི་སྣང་བ་གསུམ་ཚེ་དེ་ལ་མི་སྐྱེ་བར་གསུངས་ཤིང། ཡང་བྷ་ག་དང་ལིང་ག་ཡང་དག་པར་སྦྱོར་མི་ནུས་པ་དེས་ནི་བདེ་བ་ཆེན་པོའི་ཏིང་ངེ་

[042A]༄༅། །འཛིན་མི་རྙེད་དོ། ཞེས་དབང་པོ་གཉིས་སྦྱོར་བ་མེད་པར་འདོད་ཡོན་ལམ་བྱེད་ཀྱི་བདེ་བ་ཆེན་པོ་ལ་བརྟེན་ནས་སྒྱུ་མའི་སྐུ་ཚེ་དེ་ལ་མི་འགྲུབ་པར་གསུངས་པའི་ཕྱིར། རྟགས་གཉིས་པ་དེར་ཐལ། འདོད་ལྷའི་རྟེན་
ལ་ཡང་མེད། ཁམས་གོང་མའི་རྟེན་ལ་ཡང་མེད། གླིང་གཞན་གསུམ་གྱི་རྟེན་ལ་ཡང་མེད། ངན་འགྲོའི་རྟེན་ལ་ཡང་མེད་པའི་ཕྱིར། དང་པོ་གྲུབ་སྟེ། དབང་པོ་གཉིས་སྦྱོར་ལ་བརྟེན་པའི་ཁམས་དཀར་དམར་གྱི་འདུ་འཕྲོད་མེད་པའི་
ཕྱིར༑ གཉིས་པ་གྲུབ་སྟེ། དེ་ན་ཕོ་མོའི་དབང་པོ་ཙམ་ཡང་མེད་པའི་ཕྱིར། གསུམ་པ་གྲུབ་སྟེ། གླིང་དེ་གསུམ་ན་ཁམས་ཀྱི་འདུ་འཕྲོད་ཡོད་ཀྱང་བདེ་ཆེན་ལམ་དུ་བྱེད་ནུས་པའི་དབང་པོ་རྣོ་པ་མེད་ཅིང། ཚེ་སྟོད་ལ་བསགས་པའི་ལས་ཚེ་
སྨད་ལ་སྨིན་ནུས་པ་མེད་པའི་ཕྱིར་ཏེ། དེ་རྣམས་ལོངས་སྤྱོད་ཀྱིས་པ་ཡིན་གྱི་ལས་ཀྱིས་པ་མ་ཡིན་པའི་ཕྱིར་ཏེ། སྡོམ་འབྱུང་ལས། ཤར་གྱི་ལུས་འཕགས་པ་ལང་སྤྱོད། །དེ་བཞིན་བྱང་གི་སྒྲ་མི་སྙན། །གླིང་གསུམ་པོ་ཡི་མི་རྣམས་ནི། །
ལོངས་སྤྱོད་ཆེན་པོས་ཡང་དག་འཚོ། །རྣམ་རྟོག་མེད་ཅིང་རྣམ་དཔྱོད་མེད། །བླུན་རྨོངས་བྱེ་བྲག་མི་བྱེད་པའོ། །ཞེས་དང་ཛམྦུ་གླིང་རྣམས་ལེགས་སྐྱེས་པའི། །ལས་ཀྱི་ས་པར་རབ་ཏུ་གྲགས། །ལེགས་བྱས་དང་ནི་ཉེས་བྱས་ལས། །
མཆོག་དང་འབྲིང་དང་ཐ་མ་ཡི། །སྐྱེ་བ་སྔ་མའི་རྣམ་སྨིན་འདིར། །སྐྱེ་བོ་ཀུན་ལ་མཐོང་བར་འགྱུར། ཞེས་གསུངས་པའི་ཕྱིར། བཞི་བ་གྲུབ་སྟེ། དེ་དག་ལམ་སྒོམ་པའི་རྟེན་དུ་མི་རུང་བའི་ཕྱིར། དེས་ན་སྔགས་བླ་མེད་ཀྱི་གདུལ་བྱའི་

[042B] ཡུལ་ཉི་ཤུ་རྩ་བཞིའི་དཔའ་བོ་དང་རྣལ་འབྱོར་མ་རྣམས་ཛམྦུ་གླིང་ཁོ་ནར་བཞུགས་ནས་སྒྲུབ་པ་པོའི་རྒྱུད་བྱིན་གྱིས་རློབ་པ་དང། ལམ་སྒྲུབ་པའི་གྲོགས་མཛད་པར་རྡོ་རྗེ་
མཁའ་འགྲོའི་འགྲེལ་པར་གསུངས་སོ། །གསུམ་པ་བསྐྱེད་རིམ་པའི་སྦྱང་གཞི་སྦྱོང་བའི་དོན་ནི། ཁ་ཅིག་རིམ་གཉིས་ཀྱི་སྦྱང་གཞི་སོ་སོ་བ་ཡིན་ཏེ། སྐྱེ་བ་བསྐྱེད་རིམ་གྱི་སྦྱང་གཞི་དང་འཆི་བ་རྫོགས་རིམ་གྱི་སྦྱང་གཞི་ཡིན་པའི་ཕྱིར་ཏེ་
སྤྱོད་བསྡུས་ལས། སྐྱེ་བ་ཞེས་བྱ་ཀུན་རྫོབ་བདེན་པ་སྟེ། །འཆི་བའི་མིང་ཡང་དོན་དམ་བདེན་པ་ཡིན། །རིམ་གཉིས་འདི་དག་བླ་མའི་དྲིན་གྱིས་ནི། །རྙེད་པ་འདི་ནི་མ་འོངས་སངས་རྒྱས་ཡིན། ཞེས་གསུངས་པའི་ཕྱིར་ཟེར་རོ། །འོ་ན། བསྐྱེད་
རིམ་ཁོ་ནས་སྐྱེ་བ་མ་ལུས་པ་དང་རྫོགས་རིམ་ཁོ་ནས་འཆི་བ་མ་ལུས་པ་སྤྱོད་ནུས་པར་ཐལ། བསྐྱེད་རྫོགས་གཉིས་སྦྱང་གཞི་སོ་སོ་བ་གང་ཞིག་སྐྱེ་བ་བསྐྱེད་རིམ་གྱི་སྦྱང་གཞི་དང། འཆི་བ་རྫོགས་རིམ་གྱི་སྦྱང་གཞི་ཡིན་པའི་ཕྱིར་
འདོད་ན། བསྐྱེད་རྫོགས་གཉིས་རེ་རེ་བ་ཁོ་ནས་མཆོག་གི་དངོས་གྲུབ་སྒྲུབ་ནུས་པར་ཐལ་ལོ། །རང་ལུགས། བསྐྱེད་རྫོགས་གཉིས་ཀ་སྦྱང་གཞི་གཅིག་ཡིན་ཏེ། སྒྲུབ་པ་པོ་རང་ཉིད་ལ་འབྱུང་འགྱུར་གྱི་སྐྱེ་ཤི་བར་དོ་གསུམ་རིམ་པ་
གཉིས་ཀའི་སྦྱང་གཞི་ཡིན་པའི་ཕྱིར་ཏེ། གཞིའི་སྐུ་གསུམ་ལམ་གྱི་སྐུ་གསུམ་གྱིས་སྦྱངས་པ་ལ་བརྟེན་ནས་འབྲས་བུའི་སྐུ་གསུམ་མྱུར་དུ་ཐོབ་པར་འགྱུར་བ་ཡིན་པའི་ཕྱིར། སྤྱོད་བསྡུས་ཀྱི་ལུང་དེའི་དོན་ནི། ཚེ་འདིར་སྤྱོད་པ་བྱེད་

[043A]༄༅། །པ་མ་བྱུང་བའི་སེམས་དབེན་པ། ཚེའི་དུས་བྱེད་པ་ན། ཐ་མལ་བ་ལ་འོང་རྒྱུའི་འཆི་བ་ནི་དོན་དམ་བདེན་པ་དཔེའི་འོད་གསལ་མཐར་ཐུག་ཏུ་འཆར་ཞིང། དེ་ལས་ལངས་པའི་བར་དོའི་དོད་ཀྱི་སྐྱེ་བ་ནི་ཀུན་རྫོབ་བདེན་
བ་སྒྱུ་མའི་སྐུར་ལྡང་ཞེས་པ་ཡིན་ལ། དེས་ན་རིམ་གཉིས་འདི་དག་ཅེས་པའི་རིམ་གཉིས་ཀྱང་འཆི་བ་དང་བར་དོར་སྐྱེ་བའི་རིམ་པ་འོད་གསལ་དང་སྒྱུ་ལུས་སུ་བསྒྱུར་བའི་རིམ་པ་གཉིས་ཡིན་ནོ། །དེ་ཡང་སྲུང་འཁོར་ཚོགས་ཞིང། རིག་
མ་འདུ་བྱ་བ། དཀྱིལ་འཁོར་རྒྱལ་མཆོག་སོགས་མངོན་རྟོགས་ལྷག་མ་རྣམས་སྦྱང་གཞི་དང་ཆོས་མཐུན་སྦྱོར་བ་མ་ཡིན་ཏེ། སྦྱང་གཞི་དང་ཆོས་མཐུན་སྦྱོར་བ་ནི་འདྲ་ཆོས་སྒྲིག་པ་ཙམ་གཙོ་བོར་བྱེད་པ་མ་ཡིན་གྱི་སྦྱང་གཞི་དང་རྣམ་པ་
མཐུན་པའི་ལམ་ཞིག་སྒོམ་པ་སྐབས་འདིར་བསྟན་གྱི་ཁྱད་ཆོས་ཡིན་པས། ཡེ་ཤེས་ཀྱི་ས་སྒོམ་པ་ནས་རིགས་བདག་གིས་རྒྱས་འདེབས་པའི་བར་གྱི་སྦྱང་གཞིར་མ་འདུས་པའི་སྐབས་འདིར་བསྟན་གྱི་སྦྱང་གཞི་གཞན་མེད་པའི་
ཕྱིར༑ དེར་ཐལ། བླ་མེད་ཀྱི་ལམ་གྱི་སྦྱང་གཞིའི་གཙོ་བོ་ནི་མ་དག་པའི་སྣོད་བཅུད་གཉིས་སུ་ངེས་ལ། སྦྱང་གཞི་སྣོད་ཀྱི་འཇིག་རྟེན་ཡེ་ཤེས་ཀྱི་ས་སྒོམ་པ་ནས་ལྷག་མོས་ཀྱི་རྟེན་སྐྱེད་པའི་བར་གྱི་སྦྱང་གཞིར་འདུས། བཅུད་ཀྱི་འཇིག་
རྟེན་ལྷག་མོས་ཀྱི་ལྷ་སྒོམ་པ་ནས་རིགས་བདག་གིས་རྒྱས་འདེབས་པའི་བར་གྱི་སྦྱང་གཞིར་འདུས་པའི་ཕྱིར། དེར་ཐལ། བཅུད་ཀྱི་སྦྱང་གཞིའི་གཙོ་བོ་ནི་སྐྱེ་འཆི་བར་དོ་གསུམ་མིན་པ་གང་ཞིག་འཆི་བ་ནི་ལྷག་མོས་འོད་གསལ་དུ་

[043B] བར་དོ་ནི་མངོན་བྱང་ལྔ་ལས་དང་པོའི་མགོན་པོ་བསྐྱེད་པ་དང། སྐྱེ་བ་ནི་དང་པོའི་མགོན་པོ་སྤྲུལ་སྐུར་བསྒྱུར་བ་ནས་རིགས་བདག་གིས་རྒྱས་འདེབས་པའི་བར་གྱི་སྦྱང་གཞིར་འདུས་པའི་ཕྱིར། རྒྱུ་མཚན་དེས་ན་ཡབ་སྲས་ཀྱིས་མངོན་
རྟོགས་ལྷག་མ་སྦྱང་གཞི་དང་སྦྱོར་ཚུལ་མ་གསུངས་སོ། །ལྷག་མོས་ཀྱི་འཁོར་ལ་རིགས་བདག་གིས་རྒྱས་འདེབས་ཤིང་གཙོ་བོ་ལ་རྒྱས་མི་འདེབས་པའི་རྒྱུ་མཚན་ཡོད་དེ། གཙོ་བོ་རྡོ་རྗེ་འཆང་གི་སྐྱེད་ཆོག་རྫོགས་པ་སྐུ་གསུམ་གྱི་
སྐྱེད་ཆོག་རྫོགས་པ་ལ་བལྟོས་པས། སྐྱེད་ཆོག་མ་རྫོགས་བར་དུ་རྒྱས་འདེབས་མི་བྱེད་པ་ཡིན་པའི་ཕྱིར་དང། འཁོར་རྣམས་ཀྱི་སྐྱེད་ཆོག་རྫོགས་པ་དེ་ལ་མི་བལྟོས་པའི་ཕྱིར། གཉིས་པ་ནི། ལྷག་མོས་ཀྱི་མཛད་པ་སྟོན་པ་ལ། རང་གི་
ཐུགས་ཀའི་ཧཱུཾ་ལས་འོད་ཟེར་འཕྲོས། ཞེས་སོགས་གསུངས། དེ་ཡང་ལྷག་མོས་ཀྱི་མཛད་པ་སྒྲུབ་ཐབས་གསུམ་དང་རྣམ་གཞག་ལས་དངོས་སུ་མ་གསུངས་པས་རྒྱ་གར་བ་དང་བོད་འགའ་ཞིག་མི་མཛད་ཀྱང། ངེས་པར་བྱེད་དགོས་
ཏེ༑ རྩ་རྒྱུད་ཀྱི་ཟིལ་གནོན་རྡོ་རྗེའི་སྤྱི་དོན་གྱི་སྒྲོན་གསལ་ལས་གསལ་བར་བཤད་པའི་ཕྱིར། མཛད་པ་ཇི་ལྟར་མཛད་པའི་ཚུལ་ཡོད་དེ། རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། སེམས་ཅན་ཐམས་ཅད་བཀུག་སྟེ་དཀྱིལ་འཁོར་
གྱི་ཕྱོགས་བཞི་ནས་ཐོགས་པ་མེད་པར་འཇུག་པ། རྡོ་རྗེ་སེམས་དཔའི་འཇུག་པས་ཞུགས་པ་ལ། ཡབ་ཡུམ་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་དབང་བསྐུར་བས་དེ་བཞིན་གཤེགས་པ་ཐམས་ཅད་ཀྱི་ལུས་

[044A]༄༅། །ཀྱི་བདེ་བ་དང་ཡིད་བདེ་བ་ཐོབ་སྟེ། རྡོ་རྗེ་སེམས་དཔར་གྱུར་ནས་རང་རང་གི་སངས་རྒྱས་ཀྱི་ཞིང་དུ་གཤེགས་པར་བསམ་པ་ཡིན་པའི་ཕྱིར། སྤྱིར་དཀྱིལ་འཁོར་དུ་འཇུག་ཚུལ་བཞི་ཡོད་དེ། སྒོ་ནས་འཇུག་པ་
སློབ་མའི་འཇུག་ཚུལ། སྟེང་ནས་འཇུག་པ་ཡེ་ཤེས་སེམས་དཔའི་འཇུག་ཚུལ། འོག་ནས་འཇུག་བ་རྡོ་རྗེ་ཤུགས་ཀྱི་འཇུག་ཚུལ། ཕྱོགས་བཞི་ནས་ཐོགས་མེད་དུ་འཇུག་པ་རྡོ་རྗེ་སེམས་དཔའི་འཇུག་ཚུལ་རྣམས་སུ་ཡོད་པའི་ཕྱིར་
སེམས་ཅན་ཐམས་ཅད་ལ་དབང་བསྐུར་བ་འདི་སྦྱང་གཞི་དང་ཆོས་མཐུན་མི་སྦྱོར་ཡང་སྔོན་བྱུང་སྟོན་པའི་རྣམ་ཐར་བཞིན་དུ་ཉམས་སུ་བླངས་པ་ལ་དགོས་པ་ཡོད་དེ། སངས་རྒྱས་ཀྱི་མཛད་པའི་འབྲས་བུ་ལམ་བྱེད་ཁྱད་པར་ཅན་དུ་
འགྱུར་བ་དང། སྙིང་རྗེ་ཆེན་པོས་ཀུན་ནས་བསླངས་ཏེ་སེམས་ཅན་ཐད་ལ་ཕན་གདགས་པ་དང། སེམས་ཅན་ཐམས་ཅད་རང་གི་མ་འོངས་པའི་གདུལ་བྱར་བསྒྱུར་བ་དང། ཐེག་པ་ཆེན་པོའི་ཉམས་ལེན་རྣམ་པར་དག་པར་བྱ་བའི་ཆེད་ཡིན་པའི་ཕྱིར། །
གསུམ་པ་ནི། ལྷག་མོས་ལུས་ལ་བསྡུ་བ་སྟོན་པ་ལ། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས། ཞེས་སོགས་གསུངས། དེ་ཡང་ཕྱི་དཀྱིལ་གྱི་ལྷ་རྣམས་རང་གི་ལུས་ལ་འགོད་པ་ཡིན་ཏེ། རྩ་རྒྱུད་ལས། དེ་
ནས་དེ་བཞིན་གཤེགས་པ་མི་བསྐྱོད་པ་དང། ཞེས་པ་ནས། དེ་བཞིན་གཤེགས་པ་རྣམ་པར་སྣང་མཛད་རྣམས་དེ་བཞིན་གཤེགས་པ་བྱང་ཆུབ་ཀྱི་སེམས་རྡོ་རྗེའི་ཐུགས་ལ་ཞུགས་སོ། ཞེས་པའི་བར་གསུངས་ཤིང། མདོར་བྱས་ལས་

[044B] སླར་ཡང་ཁ་སྦྱར་སྦྱོར་བ་ཡིས། །རང་གི་ལུས་ལ་དེ་རྣམས་གཞུག་ལུས་ཀྱི་འཁོར་ལོར་རྫོགས་སངས་རྒྱས། །རིམ་པ་ཇི་བཞིན་ཡང་དག་བསམ། ཞེས་གསུངས་པའི་ཕྱིར། ལུས་ཀྱི་འཁོར་ལོ་ཞེས་སོགས་ཀྱིས་ལྷག་མོས་ཀྱི་ལྷ་
ལུས་ལ་བསྡུས་པ་དེ་ལུས་དཀྱིལ་དུ་སྟོན་པ་མ་ཡིན་གྱི། རང་གི་ལུས་ལ་ལྷ་འགོད་པ་ཙམ་སྟོན་པ་ཡིན་ལ། ལྷ་རྣམས་སྡུད་པའི་ཚུལ་ཡང་ཡོད་དེ། སྒྲོན་གསལ་ལས་གསུངས་པ་ལྟར། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་
ཀྱུའི་རྣམ་པ་ཅན་གྱིས་རྣམ་སྣང་ནས་གནོད་མཛེས་ཀྱི་བར་གྱི་ལྷ་རྣམས་སྤྱན་དྲངས་ཏེ། རང་གི་སྤྱི་བོ་ལ་སོགས་པའི་གནས་རྣམས་སུ་བཀོད་ནས་གཟུགས་ཀྱི་ཕུང་པོ་ལ་སོགས་པ་དང་ངོ་བོ་དབྱེར་མེད་དུ་མོས་པར་བྱེད་པ་ཡིན་པའི་ཕྱིར་
འདིར་བསྟན་ཁ་སྦྱོར་གྱི་དོན་ཡང་གཞག་ཏུ་ཡོད་དེ། བསྡུས་པའི་ལྷ་རྣམས་དང་རང་གི་ཕུང་པོ་སོགས་ངོ་བོ་དབྱེར་མེད་དུ་སྦྱོར་བ་ཡིན་པའི་ཕྱིར། །གསུམ་པ་ནི། བདག་ཉིད་ཀྱི་ལུས་ཀྱི་ལྷ་རྣམ་སྣང། ཞེས་སོགས་ཀྱིས་འཆད་དེ། མདོར་བྱས་
ལས༑ དོན་དམ་པ་ཡི་འཁོར་ལོ་ཡིས། །དེ་བཞིན་ཉིད་ལ་གཞུག་བྱས་པས། །དེ་བཞིན་གཤེགས་པའི་ཚོགས་བསད་ན། །དངོས་གྲུབ་རབ་མཆོག་འགྲུབ་པར་འགྱུར། ཞེས་གསུངས་པའི་ཕྱིར། དེ་ཉིད་རྩ་རྒྱུད་ཀྱི་ལུང་དང་སྦྱོར་བ་ན། མདོ་སྲེ་
ལས༑ དམ་ཚིག་ཁུ་ཕྱུད་ཆོ་ག་བཞིན། །འབྲས་བུ་འདོད་པས་བཏུད་པར་བྱ། །དེ་བཞིན་གཤེགས་པའི་ཚོགས་བསད་ན། །དངོས་གྲུབ་རབ་མཆོག་འགྲུབ་པར་འགྱུར། ཞེས་པ་དང་སྦྱར་རོ། །འོ་ན་གཞུང་འདི་སྒྲོན་གསལ་དུ་བར་དོར་འཚང་རྒྱ་

[045A]༄༅། །བ་ལ་སྦྱར་བ་དང་འགལ་ལོ་ཞེ་ན། སྐྱོན་མེད་དེ། ལུང་སྟོན་ལས། ཚིག་གཅིག་ལ་ཡང་སྣ་ཚོགས་དོན། ཞེས་གསུངས་པ་ལྟར་ཡིན་པའི་ཕྱིར། དེ་ཡང་འོད་གསལ་དུ་སྡུད་པའི་ཚུལ་ནི། རང་གི་ལུས་ལ་བཀོད་
པའི་ལྷ་རྣམས་ཅིག་ཅར་དུ་འོད་གསལ་དུ་ཐིམ་པར་བསམ་པའང་མ་ཡིན། རིགས་ལྔའི་སྡེ་ཚན་སོ་སོར་ཐིམ་པར་བསམ་པའང་མ་ཡིན་གྱི། སྒྲུབ་ཐབས་ལས་འབྱུང་བ་ལྟར་མཛད་པ་ནི། གཞི་ལ་མི་མངལ་སྐྱེས་ཁམས་དྲུག་ལྡན་
པ་འཆི་བ་ན། ཕུང་པོ་ལྔ། ཁམས་བཞི། སྐྱེ་མཆེད་དྲུག་ཡུལ་ལྔ། གཞི་དུས་ཀྱི་ཡེ་ཤེས་ལྔ་སྟེ་རགས་བ་ཉེར་ལྔའི་ཐིམ་རིམ་དང་མཐུན་པར་རྡོ་རྗེ་འཕྲེང་བར་བཤད་པ་ལྟར་སྒོམ་པ་ཡིན་ཏེ། མདོར་བྱས་ལས། འདི་ནི་རྡོ་རྗེ་འཕྲེང་བ་
ལས༑ ༑གསལ་བར་ཇི་བཞིན་རྣམ་ཕྱེ་སྟེ། ཞེས་གསུངས་པའི་ཕྱིར། དེ་ཡང་མི་ཐ་མལ་བ་འབྱུང་བ་རིམ་པས་བསྡུས་ཏེ་འཆི་པའི་ཚེ། ཐོག་མར་གཟུགས་ཕུང། གཞི་དུས་ཀྱི་མེ་ལོང་ལྟ་བུའི་ཡེ་ཤེས་ས་ཁམས་མིག་གི་དབང་
པོ༑ རང་རྒྱུད་ཀྱི་གཟུགས་ཐིམ་པ་རྣམས་འབྱུང། དེའི་ཕྱི་རྟགས་ནི། གཟུགས་ཕུང་ཐིམ་དུས་ལུས་ཉམས་ཆུང་ཞིང་ཕྲ་རུ་འགྲོ་བ་དང། གཞི་དུས་ཀྱི་མེ་ལོང་ཡེ་ཤེས་ཐིམ་དུས་མིག་མི་གསལ་ཞིང་རབ་རིབ་ཅན་དང། ས་ཁམས་
ཐིམ་དུས་ལུས་ཤས་ཆེར་བསྐམས་ཤིང་ས་འོག་ཏུ་བྱིང་པ་ལྟ་བུ་དང། མིག་དབང་ཐིམ་དུས་མིག་འབྱེད་འཛུམ་མི་ཤེས་པ་དང། རང་རྒྱུད་ཀྱི་གཟུགས་ཐིམ་དུས་ལུས་ཀྱི་མདངས་ཡལ་ཅིང་ཉམས་སྟོབས་ཆུང་པ་དང། ནང་རྟགས་སུ་

[045B] རང་གི་ལུས་ཀྱི་ལྷ་རྣམ་སྣང་ནས་ཁྲོ་བོ་གཉིས་ཀྱི་བར་འོད་གསལ་དུ་ཐིམ་པར་སྒོམ་པ་ཡིན་ཏེ། རྡོ་རྗེ་འཕྲེང་བ་ལས། གཟུགས་ཕུང་རྟོགས་དང་མེ་ལོང་དང། །ས་ཁམས་མིག་གི་དབང་པོ་
དང༑ ༑གཟུགས་དང་རྣམ་ལྔར་གྱུར་བ་སྟེ། །ཁྲོ་བོ་གཉིས་དང་ཡང་དག་ལྡན། ཞེས་གསུངས་པའི་ཕྱིར། དེའི་རྗེས་སུ་ཚོར་བའི་ཕུང་པོ། མཉམ་ཉིད་ཡེ་ཤེས། རྣ་བའི་དབང་པོ། ཆུའི་ཁམས། རང་རྒྱུད་ཀྱི་སྒྲ་ཐིམ་པ་རྣམས་འབྱུང་ལ། དེ་རྣམས་
ཀྱི་ཕྱིའི་རྟགས་ལ། ཚོར་ཕུད་ཐིམ་པའི་རྟགས་སུ་དབང་ཤེས་འཁོར་གྱི་ཚོར་བ་བདེ་སྡུག་མི་དྲན། གཞིའི་མཉམ་ཉིད་ཡེ་ཤེས་ཐིམ་པའི་རྟགས་སུ་ཡིད་ཤེས་འཁོར་གྱི་ཚོར་བ་བདེ་སྡུག་རྣམས་མི་དྲན། ཆུའི་ཁམས་ཐིམ་པའི་རྟགས་
སུ་ཁ་ཆུ་རྣག་ཁྲག་རྣམས་བསྐམས། རྣ་བའི་དབང་པོ་ཐིམ་པའི་རྟགས་སུ་རྣ་བས་སྒྲ་མི་ཐོས། རང་རྒྱུད་ཀྱི་སྒྲ་ཐིམ་པའི་རྟགས་སུ་རྣ་བའི་ནང་གིའུ་སྒྲ་མི་འབྱུང་ལ། དེ་དག་གི་ནང་རྟགས་སུ་དུ་བ་ལྟ་བུའི་སྣང་བ་འབྱུང་བ་དེ་བཞིན་དུ། རིན་འབྱུང་
ནས་ཁྲོ་བོ་གཉིས་ཀྱི་བར་དུ་འོད་གསལ་དུ་ཐིམ་པར་སྒོམ་པ་ཡིན་ཏེ། དེ་ཉིད་ལས། ཚོར་ཕུང་མཉམ་ཉིད་ཡེ་ཤེས་དང། །ཆུ་ཁམས་རྣ་བའི་དབང་པོ་དང། །སྒྲ་དང་རྣམ་ལྔར་གྱུར་བ་སྟེ། །ཁྲོ་བོ་གཉིས་དང་ཡང་དག་ལྡན། ཞེས་གསུངས་བའི་
ཕྱིར༑ དེའི་རྗེས་སུ་འདུ་ཤེས་ཀྱི་ཕུང་པོ། སོར་རྟོག་ཡེ་ཤེས། མེའི་ཁམས། སྣའི་དབང་པོ། རང་རྒྱུད་ཀྱི་དྲི་ཐིམ་པ་རྣམས་འབྱུང། དེ་དག་གི་ཕྱི་རྟགས་འདུ་ཤེས་ཀྱི་ཕུང་པོ་ཐིམ་པའི་རྟགས་སུ་ཉེ་དུ་སོགས་ཀྱི་དོན་མི་དྲན། སོར་རྟོག་ཡེ་ཤེས་
[046A]༄༅། །ཐིམ་པའི་རྟགས་སུ་ཉེ་དུ་སོགས་ཀྱི་མིང་མི་དྲན། མེ་ཁམས་ཐིམ་པའི་རྟགས་ལུས་ཀྱི་མེ་དྲོད་ཡལ་ནས་བཟའ་བཏུང་སོགས་མི་འཇུ། སྣའི་དབང་པོ་ཐིམ་པའི་རྟགས་སྣ་སྒོ་ནས་རླུང་ཕྱིར་དྲག་ཏུ་རྒྱུ་ཞིང་ནང་དུ་སྡུད་
དཀའ། རང་རྒྱུད་ཀྱི་དྲི་ཐིམ་པའི་རྟགས་སྣས་དྲི་མི་ཚོར་ཞིང། དེ་དག་གི་ནང་རྟགས་མཁའ་སྣང་ལྟ་བུའི་སྣང་བ་འབྱུང་བ་དེ་བཞིན་དུ། འོད་དཔག་མེད་ནས་ཁྲོ་བོ་གཉིས་ཀྱི་བར་འོད་གསལ་དུ་ཐིམ་པར་སྒོམ་པ་ཡིན་ཏེ། དེ་ཉིད་ལས་
འདུ་ཤེས་སོ་སོར་རྟོག་པ་དང། །བྱིན་ཟ་སྣ་ཡི་དབང་པོ་དང། །དྲི་དང་རྣམ་ལྔར་གྱུར་བ་སྟེ། །ཁྲོ་བོ་གཉིས་དང་ཡང་དག་ལྡན། ཞེས་གསུངས་པའི་ཕྱིར། དེའི་རྗེས་སུ་འདུ་བྱེད་ཀྱི་ཕུང་པོ། བྱ་གྲུབ་ཡེ་ཤེས། རླུང་གི་ཁམས། ལྕེའི་
དབང་པོ། རང་རྒྱུད་ཀྱི་རོ་རྣམས་ཐིམ་ལ། དེ་དག་གི་ཕྱི་རྟགས་སུ་འདུ་བྱེད་ཀྱི་ཕུང་པོ་ཐིམ་པའི་རྟགས་ལུས་སྒུལ་སྐྱོད་མི་ནུས། གཞི་དུས་ཀྱི་བྱ་གྲུབ་ཡེ་ཤེས་ཐིམ་པའི་རྟགས་ཕྱི་ནང་གི་བྱ་བ་དང་དགོས་པ་རྣམས་མི་དྲན། རླུང་ཁམས་
ཐིམ་པའི་རྟགས་རླུང་བཅུ་རང་གནས་ནས་འཕོ། ལྕེ་དབང་ཐིམ་པའི་རྟགས་ལྕེ་སྦོམ་ཞིང་ཐུང་ལྕེ་རྩ་སྔོན་པོར་འགྱུར། རང་རྒྱུད་ཀྱི་རོ་ཐིམ་པའི་རྟགས་ལྕེས་རོ་མི་ཚོར། ནང་རྟགས་མར་མེ་ལྟར་འབར་གྱི་སྣང་བ་འབྱུང་བ་བཞིན་དུ། དོན་
གྲུབ་ནས་ཁྲོ་བོ་གཉིས་ཀྱི་བར་འོད་གསལ་དུ་ཐིམ་པར་སྒོམ་པ་ཡིན་ཏེ། དེ་ཉིད་ལས། འདུ་བྱེད་བྱ་བ་གྲུབ་པ་དང། །རླུང་ཁམས་ལྕེ་ཡི་དབང་པོ་དང། །རོ་དང་རྣམ་ལྔར་གྲུབ་བ་སྟེ། །ཁྲོ་བོ་གཉིས་དང་ཡང་དག་ལྡན། ཞེས་གསུངས་པའི་

[046B] དེའི་རྗེས་སུ་རླུང་སྣང་བ་ལ་ཐིམ་པའི་སྣང་བ་རང་དུས་སུ་སྟོན་གནམ་གཡའ་དག་པ་ལ། ཟླ་འོད་ཀྱིས་ཁྱབ་པ་ལྟ་བུའི་དཀར་ལམ་པའི་སྣང་བ་འབྱུང་ལ། སྣང་བ་མཆེད་པ་ལ་ཐིམ་པའི་མཆེད་པ་རང་དུས་སུ་སྟོན་གནམ་གཡའ་
དག་པ་ལ་ཉི་འོད་ཀྱིས་ཁྱབ་པ་ལྟ་བུའི་སྟོང་སང་དམར་ལམ་པའི་སྣང་བ་འབྱུང། མཆེད་པ་ཉེར་ཐོབ་ལ་ཐིམ་པའི་ཉེར་ཐོབ་རང་དུས་སུ་སྟོན་གནམ་གཡའ་དག་པ་ལ། མཚམས་ཀྱི་སྨག་འཐུག་པོས་ཁྱབ་པ་ལྟ་བུའི་སྟོང་སང་ནག་ལམ་
པའི་སྣང་བ་འབྱུང། ཉེར་ཐོབ་འོད་གསལ་ལ་ཐིམ་པའི་རང་དུས་སུ་སློད་བྱེད་ཀྱི་རྐྱེན་གསུམ་དང་བྲལ་བའི་ཐོ་རངས་ཀྱི་ནམ་མཁའི་རང་མདོག་ཇི་ལྟ་བའི་སྣང་བ་འབྱུང་སྟེ་འཆི་བ་འོད་གསལ་འཆར་བ་བཞིན་དུ། སྟེང་འོག་གི་ཁྲོ་བོ་གཉིས་
འཇམ་དཔལ་དང་བཅས་པ་འོད་གསལ་དུ་ཐིམ་པར་སྒོམ་པ་ཡིན་ཏེ། སྟེང་འོག་ཁྲོ་བོར་ཤིན་ཏུ་བཅས། །རང་བཞིན་གྱིས་ནི་སྣང་བ་ཉིད། །རྣམ་ཤེས་ཕུང་པོར་ཞུགས་པ་སྟེ། །རྣམ་ཤེས་ཀྱང་ནི་འོད་གསལ་བར། ཞེས་གསུངས་པའི་
ཕྱིར༑ འཆི་བ་འོད་གསལ་ལ་གཞིའི་ཆོས་སྐུ་དང། མྱ་ངན་ལས་འདས་པ་དང། ཀུན་སྟོང་དང་ཐམས་ཅད་སྟོང་བ་ཞེས་ཀྱང་བྱ་སྟེ། མྱ་ངན་འདས་བཅས་ཀུན་སྟོང་དང། །ཆོས་ཀྱི་སྐུར་ནི་བཤད་པ་ཡིན། ཞེས་གསུངས་པའི་ཕྱིར། དེ་
བཞིན་དུ་བསྐྱེད་རིམ་པའི་ལྷག་མོས་འོད་གསལ་དུ་བསྡུས་པའི་རྣལ་འབྱོར་ལའང་བསྐྱེད་རིམ་པའི་ཆོས་སྐུ་ཞེས་སོགས་སྦྱོར་རིགས་ཤིང། གཞན་ཡང་སྒྲུབ་པ་པོའི་ལུས་ཀྱི་ཆ་ཤས་སོ་གཉིས་དང་ལྷ་སོ་གཉིས་ངོ་བོ་དབྱེར་མེད་

[047A]༄༅། །དུ་མོས་ནས་གཉིས་སྣང་གི་སྤྲོས་པ་ཞི་བར་གནས་པའི་རྣལ་འབྱོར་ཡིན་པས་བསྐྱེད་རིམ་པའི་ཞི་གནས་ཞེས་ཀྱང་བྱ་སྟེ། ལུང་སྟོན་ལས། མི་བསྐྱོད་ལ་སོགས་གྲངས་བཞིན་དུ། །བཏགས་པ་དག་ནི་ཞི་གནས་
ཡིན༑ ཞེས་གསུངས་པའི་ཕྱིར། དེ་ལྟར་འོད་གསལ་དུ་བསྡུས་པའི་འོག་ཏུ་ཤཱུ་ནྱ་ཏཱའི་སྔགས་བརྗོད་ཅིང། སྔགས་དོན་ཡུལ་སྟོང་པ་ཉིད་དང་ཡུལ་ཅན་ལྷན་སྐྱེས་ཀྱི་བདེ་བ་ཆེན་པོའི་ཡེ་ཤེས་དབྱེར་མི་ཕྱེད་པའི་རྒྱལ་བའི་ཐུགས་ཆོས་
སྐུའི་བདག་ཉིད་དེ་ངའོ་སྙམ་དུ་ང་རྒྱལ་བརྟན་པར་བྱས་ནས་སྒོམ་དགོས་ཏེ། མདོར་བྱས་ལས། བརྟན་པར་བྱ་བའི་དོན་དུ་ནི། །གསང་སྔགས་འདི་ནི་བརྗོད་པར་བྱ། །ཨོཾ་ཤཱུ་ནྱ་ཏཱུ་ཛྙཱན་བཛྲ་སཱབྷཱ་ཝ་ཨཱཉྨ་ཀོཉ་ཧཾ། ཞེས་གསུངས་པའི་ཕྱིར་
སྔགས་འདིའི་དོན་ལ་གྲངས་ངེས་གཉིས་ལས། སྐབས་འདིར་དངོས་སུ་སྔར་བཤད་པ་ལྟར་གྱི་དྲང་དོན་བཞིན་དུ་སྒོམ་པ་ཡིན་ལ། དེ་ལྟར་བསྒོམས་པའི་ངེས་ངོར་སྤྲོས་པ་མེད་ཅིང་རང་བཞིན་གྱིས་གྲུབ་པས་སྟོང་པའི་དོན་དམ་བདེན་
པ་དང་རོ་གཅིག་ཏུ་ཞུགས་པར་མོས་པས་དོན་དམ་བདེན་པ་དང། འདིར་བསྟན་གྱི་འོད་གསལ་ལས་བསྐྱེད་རིམ་པའི་ལོངས་སྐུ་དང་པོའི་མགོན་པོ་དངོས་སུ་འབྱུང་ཞིང། འབྲས་བུའི་ལོངས་སྐུ་བརྒྱུད་ནས་འབྱུང་བས། དེ་བཞིན་
གཤེགས་པའི་འབྱུང་གནས་ཞེས་ཀྱང་བྱ་སྟེ། མདོར་བྱས་ལས། འདི་ནི་དོན་དམ་དཀྱིལ་འཁོར་ཏེ། །སྣང་བ་མེད་ཅིང་མཚན་ཉིད་མེད། །དོན་དམ་བདེན་པ་ཞེས་བྱ་བ། །དེ་བཞིན་གཤེགས་པ་ཀུན་གྱི་གནས། ཞེས་གསུངས་པའི་

[047B] འོད་གསལ་དུ་སྡུད་ཚུལ་བླ་མ་དམ་པའི་མན་ངག་གིས་བརྒྱན་པའང་འདི་ཡིན་ཏེ། རང་གི་ཕུང་སོགས་དང་དབྱེར་མེད་དུ་མོས་པའི་ལྷ་རྣམས་རང་གི་ལུས་ཀྱི་སྟོད་སྨད་ནས་ཅིག་ཅར་འོད་དུ་ཞུ་ནས་སྙིང་གར་འོད་གསལ་དུ་སྡུད་
ཅིང༑ མཐར་རང་གཙོ་བོའི་ང་རྒྱལ་ལ་གནས་པ་ཡང་རིལ་འཛིན་གྱི་སྡུད་རིམ་གྱིས་སྙིང་གར་བསྡུས་ནས་འབྲས་དུས་ཀྱི་བདེ་སྟོང་དབྱེར་མེད་ཀྱི་ངོ་བོར་ཐིམ་པར་བསམས་ལ། ཤཱུ་ནྱ་ཏཱའི་སྔགས་དོན་དྲན་པར་བྱས་ཏེ་སྒོམ་པ་ཡིན་པའི་ཕྱིར། འདི་
ལྟར་བསྒོམས་པ་ལ་འཆི་བ་ཆོས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། གཞིའི་འཆི་རིམ་དང་རྣམ་པ་མཐུན་ཞིང་སྒྲུབ་པ་པོ་རང་ཉིད་ཀྱི་མ་འོངས་པའི་འཆི་བ་སྤྱོད་པར་བྱེད། ལམ་རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་
དང་རྣམ་པ་མཐུན་ཞིང། དེ་ལྟ་བུའི་འོད་གསལ་རང་རྒྱུད་ལ་སྐྱེ་བའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་རྒྱལ་བའི་ཐུགས་ཆོས་ཀྱི་སྐུ་དང་རྣམ་པ་མཐུན་ཞིང་ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་
བྱས་ནས་བསྒོམས་པས། དེ་འདྲ་བའི་འབྲས་བུ་མྱུར་དུ་འགྲུབ་པའི་ཐབས་མཁས་ཁྱད་པར་ཅན་དུ་འགྱུར་བ་ཡིན་པའི་ཕྱིར།། །།སྨྲས་པ། རྒྱུད་དང་གྲུབ་ཆེན་བླ་མའི་མན་ངག་བཞིན། །རྣམ་མང་བཤད་པའི་རླབས་
ཀྱི་འཕྲེང་འཁྲུག་ཅིང། །ཟབ་དོན་ཡིད་བཞིན་ནོར་བུས་ཡོངས་གང་བའི། །ལེགས་བཤད་འདི་ནི་རྒྱ་མཚོ་ཆེན་པོ་འདྲ།།    ༈    །།གཉིས་པ་བར་དོ་ལོངས་སྐུར་འཁྱེར་བའི་རྣལ་འབྱོར་བཤད་པ་ལ་གཉིས། སྦྱང་གཞི་བར་དོའི་རྣམ་

[048A]༄༅། །གཞག་དང། དེ་དང་མཐུན་པར་དང་པོའི་མགོན་པོ་བསྐྱེད་ཚུལ་ལོ། །དང་པོ་ནི། འཆི་བ་འོད་གསལ་གྱི་བཞོན་བར་གྱུར་བའི་རླུང་གིས་ཉེར་ལེན་དང། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་
ནས་འཛམ་བུ་གླིང་བའི་མིར་སྐྱེ་འགྱུར་གྱི་བར་དོ་རླུང་གི་ལུས་ཅན་བཞིན་ལག་གི་རྣམ་པ་ཅན་ཕུང་པོ་རྙིང་པ་ལས་གོས་ལོགས་སུ་བྱེ་བའི་ཚུལ་གྱིས་དངོས་གནས་ལ་གྲུབ་པ་དེ་འབྱུང་ཞིང། དེ་དང་དུས་མཉམ་དུ་ལུགས་ལྡོག་གི་
ཉེར་ཐོབ་ནས་སྨིག་སྒྱུའི་བར་གྱི་རྟགས་རྣམས་འབྱུང་ལ། འཆི་བ་འོད་གསལ་འགགས་པ། བར་དོ་གྲུབ་པ། ལུགས་ལྡོག་གི་ཉེར་ཐོབ་སྐྱེས་པ་གསུམ་དུས་མཉམ་དུ་འབྱུང་ངོ། །བར་དོ་དེ་ཡང་དབང་པོ་ཀུན་ཚང་པ། ཡན་ལག་དང་
ཉིད་ལག་ཅིག་ཅར་རྫོགས་པ། རི་རབ་སོགས་ལ་ཐོགས་མེད་དུ་འགྲོ་ནུས་པ། ལས་ཀྱི་རྫུ་འཕྲུལ་སངས་རྒྱས་ཀྱིས་ཀྱང་དགག་མི་ནུས་ཏེ། མཛོད་ལས། དབང་པོ་ཀུན་ཚང་ཐོགས་མེད་རྒྱུ། །ལས་ཀྱི་རྫུ་འཕྲུལ་ཤུགས་དང་
ལྡན༑ ཞེས་གསུངས་པའི་ཕྱིར། མིང་གི་རྣམ་གྲངས། དྲི་ཟ། སྲིད་པ་བར་མ། ཡིད་ལས་བྱུང། སྲིད་ཚོལ་དྲི་ཟའི་སེམས་ཅན་ཞེས་བྱ་བ་རྣམས་སོ། །དེའི་ནང་ནས་ཛམྦུ་གླིང་པའི་མིར་སྐྱེ་བའི་བར་དོ་ནི་བྱིས་བ་ལོ་ལྔ་དྲུག་ལོན་པའི་
བོངས་ཚོད་དུ་མཛོད་འགྲེལ་ལས་གསུངས། ངན་འགྲོའི་བར་དོ་ནི་མཚན་མོ་མུན་ནག་གིས་ཁྱབ་པ་ལྟ་བུ། བདེ་འགྲོའི་བར་དོ་ནི་མཚན་མོ་ཟླ་འོད་ཀྱིས་ཁྱབ་པའི། སྣམ་བུ་དཀར་པོ་བརྐྱངས་བ་ལྟ་བུའི་རྣམ་པ་ཅན་དུ་སའི་དངོས་གཞི་

[048B] དེ་ཡང་དམྱལ་བར་སྐྱེ་འགྱུར་གྱི་བར་དོ་ནི་སྡོང་དུམ་ཚིག་པ་ལྟ་བུ། ཡི་དྭགས་ཀྱི་བར་དོ་ནི་ཆུ་ལྟ་བུ། དུད་འགྲོའི་བར་དོ་ནི་དུ་བ་ལྟ་བུ། འདོད་པའི་ལྷ་མིའི་བར་དོ་ནི་གསེར་ལྟ་བུ། གཟུགས་ཁམས་སུ་སྐྱེ་བའི་བར་དོ་ནི་དཀར་
པོར་མངལ་འཇུག་ལས་གསུངས། གཟུགས་མེད་དུ་སྐྱེ་བ་ལ་བར་དོ་མི་འབྱུང་ཞིང། དེ་ནས་གནས་གཞན་དུ་སྐྱེ་ན་བར་དོ་འབྱུང་ངོ། །ངན་འགྲོའི་བར་དོ་སྤྱི་བོ་ཚུགས་སུ་འཐུར་དུ་འགྲོ་བ་དང། མིའི་བར་དོ་ཐད་ཀ། ལྷའི་བར་དོ་སྟེང་དུ་འགྲོ་
བར་སའི་དངོས་གཞི་ལས་གསུངས་སོ། །ཆེ་ཚད་ཞག་བདུན་རེ་དང། དེའི་ནང་དུ་སྐྱེ་གནས་རྙེད་ན་སྐྱེ་བ་ལེན་ཞིང། མ་རྙེད་ན་བདུན་ཕྲག་རེ་ནས་འཆི་ལ། ཡང་ལུས་རེ་གྲུབ་སྟེ་བདུན་ཕྲག་བདུན་ཚུན་ལ་སྐྱེ་བ་ངེས་བར་ལེན་ལ། བདུན་
ཕྲག་རེའི་ནང་དུ་སྐྱེ་བ་ལེན་པ་ཡང་ཡོད་པས་བར་འདང་བ་ཡང་ཁས་ལེན་ཞིང། བར་དོའི་རྟེན་ལ་འཆི་ཆུང་ཇི་ཙམ་བྱས་ཀྱང་བར་སྲིད་རང་དུ་བསྡུ་ལ། སྲིད་པ་བཞི་ནི་འཆི་བ་དང། སྐྱེ་བ་གཉིས་ཀྱི་བར་དུ་འབྱུང་བའི་སྲིད་པ་ནི་བར་སྲིད་
སྐྱེས་ནས་འཆི་བ་ལ་མངོན་དུ་ཕྱོགས་པའི་བར་ནི་སྔོན་དུས་ཀྱི་སྲིད་པ། འཆི་བ་འོད་གསལ་ཉམས་སུ་མྱོང་བའི་དུས་ནི་འཆི་སྲིད། ཉིད་མཚམས་སྦྱར་ནས་མ་བཙས་པའི་བར་ནི་སྐྱེ་སྲིད་དུ་བྱེད་པའོ། །རྟེན་ངན་པའི་བར་དོ་གྲུབ་
ནས་རྟེན་བཟང་པོར་མི་ལྡོག་པར་མཛོད་ལས་གསུངས་ཀྱང། ཀུན་ལས་བཏུས་སུ། ཅི་སྟེན་ཟློག་གོ་ཞེས་གསུངས་བ་ལྟར་འདིར་ཁས་བླང་ངོ། །བར་དོ་བ་ངེས་རང་གི་སྔ་མའི་ལུས་རྟེན་རྙིང་བ་མཐོང་ཡང་དེ་ལ་མི་འཇུག་པ་ནི་

[049A]༄༅། །འབྲེལ་བ་ལས་སྟོབས་ཀྱིས་ཆད་པས་འཇུག་འདོད་ཀྱི་བློ་མི་སྐྱེ་བར་སའི་དངོས་གཞི་ལས་གསུངས་ཤིང། ཡང་བར་དོ་རིགས་མཐུན་དང། ལྷའི་མིག་གིས་མཐོང་བར་མཛོད་ལས་གསུངས་སོ། །གཉིས་པ་
སྟོན་པ་ལ། གདན་དབུས་མའི་སྟེང་དུ་ཧཱུཾ་ལས་བྱུང་བའི་ཉི་མའི་དཀྱིལ་འཁོར། ཞེས་སོགས་གསུངས། འདི་ལྟར་སྒོམ་དགོས་པ་ནི་རྩ་རྒྱུད་ལེའུ་དང་པོའི་དམ་ཚིག་འབྱུང་བ་རྡོ་རྗེ་དྲང་དོན་དུ་བཤད་པ་དང། ལེའུ་བཅུ་གཅིག་པའི་
རྡོ་རྗེ་གསུམ་ཡིག་སྔགས་ཀྱི་མཆོག་ཕྱག་རྒྱ་ཆེན་པོ་རྣམ་སྒོམ་པ། །བྱང་ཆུབ་ཐམས་ཅད་ཐོབ་བྱའི་ཕྱིར། །ཡེ་ཤེས་རྡོ་རྗེ་དག་གིས་བྱ། ཞེས་པས་བསྟན་པ་ཡིན་ཏེ། དེ་ལྟར་མདོ་སྲེ་དང་རྡོ་རྗེ་སེམས་དཔའི་སྒྲུབ་ཐབས་གཉིས་ཀ་
ལས་གསུངས་པའི་ཕྱིར། དེ་ཡང་བསྐྱེད་རིམ་པའི་ལོངས་སྐུ་དང་པོའི་མགོན་པོ་མངོན་བྱང་ལྔའི་སྒོ་ནས་བསྐྱེད་པར་བྱ་བ་ཡིན་ཏེ། མདོར་བྱས་ལས། འོད་གསལ་བར་ནི་རབ་ཞུགས་ནས། །ལྡང་བ་ཡང་ནི་བརྟག་པར་བྱ། །སྔགས་
ཀྱི་སྐུ་ཡི་སྦྱོར་བ་ཡིས། །ལྷ་ཡི་གཟུགས་ལ་དམིགས་པར་བྱ། །ནམ་མཁའི་དབྱིངས་ཀྱི་དབུས་གནས་པར། །ཉི་མའི་དཀྱིལ་འཁོར་བསྒོམ་པར་བྱ། །སྔགས་པས་ཀྱང་ནི་དེ་སྟེང་དུ། །ཟླ་བའི་དཀྱིལ་འཁོར་རྣམ་པར་བསམ། །
དེ་ཡང་པདྨ་འདབ་མ་བརྒྱད། །ཁ་དོག་དམར་པོ་བསྒོམ་པར་བྱ། །པདྨའི་སྟེང་དུ་སྔགས་ཆེན་པོ། །ཡི་གེ་གསུམ་ཡང་བསྒོམ་པར་བྱ། །སྔགས་དང་པདྨ་ཉི་མ་དང། །ཟླ་བའི་དཀྱིལ་འཁོར་ལ་ཞུགས་པས། །ཟླ་བའི་དཀྱིལ་འཁོར་ཀུན་རྫོགས་

[049B] ༑བྱང་ཆུབ་སེམས་སུ་རྣམ་པར་བརྟག་རྒྱུ་དང་མི་རྒྱུ་ཐམས་ཅད་ཀྱང། །དེ་ཉིད་དུ་ནི་རྣམ་བསམ་ཞིང། །བརྟན་པར་བྱ་བའི་དོན་དུ་ནི། །གསང་སྔགས་འདི་ནི་བརྗོད་པར་བྱ། །ཨོཾ་དྷརྨཱ་དྷཱ་ཏུ་སྭ་བྷཱ་ཝ་ཨཱ་ཏྨ་ཀོཉ་ཧཾ། ཞེས་གསུངས་པའི་ཕྱིར། དེ་ཡང་
ལྷག་མོས་འོད་གསལ་དུ་བསྡུས་པའི་དེ་བཞིན་ཉིད་ལས་བྱང་ཆུབ་བ་དངོས་སུ་བསྟན་ནས། མངོན་བྱང་ལྷག་མ་ལས་སྐྱེད་ཚུལ་སྤྱིར་སྟོན་པ་ལ། འོད་གསལ་བར་ནི་རབ་ཞུགས་ནས། ཞེས་པ་ནས། ལྷ་ཡི་གཟུགས་ལ་དམིགས་པར་བྱ། ཞེས་
པའི་བར་གསུངས། ཟླ་བ་ལས་བྱང་ཆུབ་པ་སྟོན་པ་ལ། ནམ་མཁའི་དབྱིངས་ཀྱི་དབུས་གནས་པར། ཞེས་པ་ནས། ཨཱཏྨ་ཀོ་ཉ་ཧཾ། ཞེས་པའི་བར་གསུངས། སྔགས་དོན་གཞན་རྣམས་ནི་གོ་སླ་ཞིང། དྷཱ་ཏུ་ནི་དབྱིངས་སམ་ཁམས་ཏེ་མཐར་གཏུགས་པའི་རྩ་བའི་དོན་ནོ།།
དེ་ཡང་ཡེ་ཤེས་ཙམ་ལང་མིགས་པ། ཟླ་བ་ལས་བྱང་ཆུབ་པའི་དེ་ཉིད་བརྟན་པར་བྱ་བའི་ཕྱིར་སྔགས་དོན་སྒོམ་ཚུལ་ཡོད་དེ། སྣོད་བཅུད་ཀྱི་ཆོས་ཐམས་ཅད་ཀྱི་རྩ་བ་རླུང་སེམས་ཙམ་ཟླ་བར་སྣང་བ་དེ་ངའོ་སྙམ་པའི་ང་རྒྱལ་འཇོག་པ་ཡིན་པའི་ཕྱིར། ཤིན་
ཏུ་ཕྲ་བའི་རླུང་སེམས་ངོ་བོ་དབྱེར་མེད་དུ་གནས་པ་དེ་སྣོད་བཅུད་ཐམས་ཅད་ཀྱི་རྩ་བ་ཡང་ཡིན་ཏེ། རྡོ་རྗེ་ཕྲེང་བ་ལས། སྐྱེ་དང་གནས་དང་འཇིག་པ་དང། །སྲིད་པ་བར་མར་གནས་པ་སྟེ། །ཇི་སྙེད་འཇིག་རྟེན་གྱིས་བཏགས་པ། །སེམས་ཀྱི་རླུང་གི་རྣམ་འཕྲུལ་ལོ། །ཞེས་གསུངས་
པའི་ཕྱིར། དེ་ལྟ་བུའི་མངོན་བྱང་དང་པོ་གཉིས་རྣལ་འབྱོར་དང། ལྷག་མ་རྗེས་སུ་རྣལ་འབྱོར་དུ་བསྟན་ནས། ཟླ་བའི་དབུས་སུ་ཆུ་ལས་ཆུ་བུར་བརྡོལ་བའི་ཚུལ་དུ་ཟླ་བ་ལས་བྱུང་བའི་ཡི་གེ་གསུམ་སྒོམ་པ་ས་བོན་ལས་བྱང་ཆུབ་པ་ཡིན་ཏེ། མདོར་བྱས་ལས། དེ་ལྟར་སྦྱོར་བ་

[050A]༄༅། །དམིགས་ནས་ནི། །རྗེས་སུ་སྦྱོར་བ་བརྩམ་པར་བྱ། །རྣལ་འབྱོར་པ་ཡིས་ཡིག་གསུམ་ཡང། །ཟླ་བའི་དབུས་སུ་རྣམ་པར་བསམ། ཞེས་གསུངས་པའི་ཕྱིར། དེ་ནས་ཡི་གེ་དེ་ལས་འོད་འཕྲོས། ཕྱོགས་བཅུ་ནས་རིགས་ལྔ་འཁོར་
དང་བཅས་པ་དཔག་ཏུ་མེད་པ་སྤྱན་དྲངས། དེ་ལ་ཐིམ། དེ་ཡོངས་སུ་གྱུར་པ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་ཨོཾ་ཨཱ་ཧཱུཾ་གིས་མཚན་པ་སྒོམ་པ་ནི་ཕྱག་མཚན་ལས་བྱང་ཆུབ་པ་ཡིན་ཏེ། དེ་ཉིད་ལས། དེ་ནས་ཡིག་གསུམ་ལས་
བྱུང་བ། །ཀུན་ད་ཟླ་བ་དཀར་དང་མཚུངས། ཞེས་གསུངས་པའི་ཕྱིར། དེར་མ་ཟད་འགྲེལ་པ་རིན་ཆེན་ཕྲེང་བ་ལས་བཤད་པ་སྒྲུབ་ཐབས་སུ་བཀོད་པ་ལྟར་ཕྱག་མཚན་གྱིས་རྡོ་རྗེ་དེ་ལ་ང་རྒྱལ་ཀྱང་གཞག་དགོས་ཏེ། མདོ་སྲེ་ལས་
རྡོ་རྗེ་ང་རྒྱལ་དེ་ལས་བྱུང། ཞེས་གསུངས་པའི་ཕྱིར། རྡོ་རྗེ་ཡི་གེ་དང་བཅས་པ་ཡོངས་སུ་གྱུར་པ་ལས་རང་ཉིད་དང་པོའི་མགོན་པོར་སྐྱེད་པ་ནི་སྐུ་རྫོགས་པ་ལས་བྱང་ཆུབ་པ་ཡིན་ཏེ། མདོར་བྱས་ལས། དང་པོའི་མགོན་པོ་བསམས་
ནས་ཀྱང། ཞེས་གསུངས་པའི་ཕྱིར། དེ་བས་ན་དང་པོའི་མགོན་པོ་སྐྱེད་པའི་ཚེ་ཤིན་ཏུ་ཕྲ་བའི་རླུང་སེམས་ཙམ་ཡེ་ཤེས་ཀྱི་སྐུར་ཤར་བའི་ལོངས་སྐུ་རྡོ་རྗེ་འཆང་དངོས་དེ་ངའོ་སྙམ་དུ་ང་རྒྱལ་དང་གསལ་སྣང་ཤུགས་ཅན་སྒོམ་དགོས་
ཤིང༑ དེ་ལྟར་བསྒོམས་པ་ལ་བར་དོ་ལོངས་སྐུར་འཁྱེར་བའི་རྣལ་འབྱོར་ཞེས་བྱ་སྟེ། གཞི་ལ་ཛམྦུ་གླིང་པའི་བར་དོ་དང་ཆོས་མཐུན་ཞིང་སྒྲུབ་པ་པོ་རང་ཉིད་ཀྱི་མ་འོངས་པའི་བར་དོ་སྤྱོད་པར་བྱེད། ལམ་རྫོགས་རིམ་གྱི་སྐབས་སུ་དག་མ་

[050B] འབྲས་བུ་ལོངས་སྤྱོད་རྫོགས་པའི་སྐུ་དང་རྣམ་པ་མཐུན་ཞིང་ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བྱས་ནས་
བསྒོམས་པས་ལོངས་སྐུ་མྱུར་དུ་འགྲུབ་པའི་ཐབས་མཁས་ཁྱད་པར་ཅན་དུ་གྱུར་པ་ཡིན་པའི་ཕྱིར། རྟགས་དང་པོ་གྲུབ་སྟེ། སྟོང་པའི་ངང་ལས་ཟླ་ཉི་པད་གསུམ་སྒོམ་པ་ནི་འཆི་བ་འོད་གསལ་ལས་ལུགས་ལྡོག་ཏུ་ལྡང་བའི་སྣང་བ་གསུམ་པོ་དང་
ཆོས་མཐུན། ཟླ་ཉི་པད་གསུམ་སྐྱེད་པའི་ཡི་གེ་གསུམ་དང། བསྐྱེད་ཟིན་པའི་སྟེང་དུ་བཀོད་པའི་ཡི་གེ་གསུམ་སྟེ་སུམ་ཚན་གཉིས་ནི། རྣམ་ཤེས་གསུམ་པོ་དེའི་སྐྱེད་བྱེད་ཀྱི་རླུང་གསུམ་དང། རང་དུས་ཀྱི་བཞོན་པའི་རླུང་དང་ཆོས་མཐུན། དེ་ཐམས་
ཅད་གཅིག་ཏུ་འདྲེས་པ་ནི་གཞི་དུས་ཀྱི་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་དུ་གནས་པ་དང་ཆོས་མཐུན། དེ་ལས་ཟླ་བའི་དཀྱིལ་འཁོར་ཆ་ཐམས་ཅད་ཡོངས་སུ་རྫོགས་པ་གཅིག་ཏུ་གྱུར། དེ་ལས་འོད་འཕྲོས་སྣོད་བཅུད་ཐམས་ཅད་
བསྡུས་ཏེ་ཟླ་བ་ལ་ཐིམ་པས་ནི། ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་དུ་གནས་པ་དེ་སྣོད་བཅུད་ཐམས་ཅད་ཀྱི་རྩ་བ་ཡིན་པ་དེ་མཚོན། ཟླ་བའི་སྟེང་དུ་ཡི་གེ་གསུམ་སྒོམ་པ་དང། དེ་རྣམས་ལས་སྤྲོ་བསྡུ་བྱེད་པ་དང། དེ་ལས་རྡོ་
རྗེ་སྒོམ་པ་དང། དེ་ལས་དང་པོའི་མགོན་པོ་སྒོམ་པ་ནི་རིམ་པ་བཞིན། བར་དོའི་ངག་དང། བྱ་བ་དང། ཡིད་དང་ལུས་གྲུབ་པ་དང་ཆོས་མཐུན་ཞིང་དེ་དག་གི་སྦྱོང་བྱེད་མཆོག་ཏུ་གྱུར་པ་ཡིན་པའི་ཕྱིར། རྟགས་གཉིས་པ་གྲུབ་སྟེ། ཟླ་ཉི་པད་
[051A]༄༅། །གསུམ་ནི་དཔེ་དོན་གྱི་འོད་གསལ་ལས་ལུགས་ལྡོག་ཏུ་ལངས་པའི་སྣང་བ་གསུམ་དང་ཆོས་མཐུན། ཡི་གེ་སུམ་ཚན་གཉིས་པོ་ནི་ཡེ་ཤེས་དེ་གསུམ་སྐྱེད་བྱེད་ཀྱི་རླུང་དང། དེ་གསུམ་གྱི་བཞོན་པའི་རླུང་དང་ཆོས་
མཐུན། ཟླ་བའི་དཀྱིལ་འཁོར་ནི་དག་མ་དག་གི་སྒྱུ་ལུས་པ་གཉིས་ཀྱི་རྒྱུད་ཀྱི་ཤིན་ཏུ་ཕྲ་པའི་རླུང་སེམས་ངོ་བོ་དབྱེར་མེད་དུ་གནས་པ་དང་ཆོས་མཐུན། ཟླ་བའི་སྟེང་དུ་ཟླ་བ་ལས་བྱུང་བའི་ཡི་གེ་གསུམ་ལ་སོགས་པ་སྒོམ་པ་ནི་རིམ་པ་
བཞིན་དུ། སྒྱུ་ལུས་པ་གཉིས་ཀྱི་གསུང་དང། མཛད་པ་དང། ཐུགས་དང། སྐུ་གྲུབ་པ་དང་རྣམ་པ་མཐུན་ཞིང་དེ་རྣམས་མྱུར་དུ་འགྲུབ་པའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར་བ་ཡིན་པའི་ཕྱིར། རྟགས་གསུམ་པ་གྲུབ་སྟེ། ཟླ་
ཉི་པད་གསུམ་ཡི་གེ་དང་བཅས་པ་ནི། སངས་རྒྱས་ཀྱི་ས་ན་འོད་གསལ་ཐམས་ཅད་སྟོང་པ་འབའ་ཞིག་མ་གཏོགས་སྣང་མཆེད་ཐོབ་གསུམ་མེད་ཀྱང། ལྷན་སྐྱེས་ཀྱི་འོད་གསལ་དེའི་རྒྱུར་གྱུར་པའི་སྣང་བ་གསུམ་བཞོན་པའི་རླུང་
དང་བཅས་པ་དང་ཆོས་མཐུན། དེ་གསུམ་འདྲེས་པ་ལས་ཟླ་བའི་རྣམ་པར་ཤར་བ་ནི། འབྲས་དུས་ཀྱི་འོད་གསལ་རླུང་དང་ངོ་བོ་དབྱེར་མེད་པ་དང་ཆོས་མཐུན། ཟླ་བའི་སྟེང་དུ་ཡི་གེ་གསུམ་སོགས་སྒོམ་པ་ནི་རྒྱལ་བའི་སྐུ་གསུང་ཐུགས་
མཛད་པ་དང་བཅས་པ་དང་ཆོས་མཐུན། རྡོ་རྗེ་རྩེ་ལྔ་བས་འབྲས་དུས་ཀྱི་ཡེ་ཤེས་དེ་ལ་ལྡོག་པས་ཕྱེ་ན་ཡེ་ཤེས་ལྔར་གནས་པ་དང། རྡོ་རྗེ་དེ་ཉིད་ལ་ཡི་གེ་གསུམ་གྱིས་མཚན་པས་རྡོ་རྗེ་གསུམ་དབྱེར་མི་ཕྱེད་པ་མཚོན་ཞིང་

[051B] སྨྲས་པ། ཐ་མལ་སྐྱེ་འཆི་བར་དོའི་སྣང་ཞེན་
སོགས། །མ་དག་སྲིད་པའི་འཁོར་ལོ་རྒྱུན་བཅད་དེ། །སྐུ་གསུམ་གཞལ་མེད་ཕོ་བྲང་ཉམས་དགའ་བར། །འཇུག་པའི་ཐབས་མཁས་མཆོག་འདི་ཨེ་མ་མཚར། །གསུམ་པ་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་བཤད་པ་ལ་བཞི། སྦྱང་
གཞི་མངལ་དུ་སྐྱེ་བ་ལེན་ཚུལ་བཤད་པ། སྦྱོང་བྱེད་ཆོས་མཐུན་སྤྱོད་ཚུལ་བཤད་པ། ལུས་དཀྱིལ་བྱེ་བྲག་ཏུ་བཤད་པ། སྐུ་གསུང་ཐུགས་བྱིན་གྱིས་རློབ་ཅིང་སེམས་དཔའ་སུམ་བརྩེགས་བྱ་བ་བཤད་པའོ། །དང་པོ་ནི། ཟིལ་གནོན་
རྡོ་རྗེ་སྦས་དོན་དུ་བཤད་པའི་ཕྱོགས་གཅིག་གིས་འདིར་བསྟན་གྱི་སྦྱང་གཞི་སྟོན་པ་ལས། དེ་ཡང་བར་དོ་མངལ་དུ་སྐྱེ་བ་ལེན་པའི་ཚེ་ཆོས་གསུམ་ཚང་བ་ཉེས་པ་གསུམ་དང་བྲལ་བ་དགོས་ཏེ། མོ་ནད་མེད་ཅིང་ཟླ་མཚན་དང་ལྡན་པ། དྲི་ཟ་
ཉེ་བར་འཁོར་བ། ཕོ་མོ་གཉིས་ཆགས་ཤིང་འཕྲད་པ་ནི་དང་པོ་དང། ཁུ་ཁྲག་སྔ་ཕྱིར་བབས་པའམ་རུལ་བ། མའི་མངལ་གྲོག་མོའི་རྐིད་པ་ལྟ་བུ། རྔ་མོང་གི་ཁ་ལྟ་བུ། ནས་ཀྱི་འབྲུ་ལྟ་བུ་དང། དྲི་ཟ་དེས་ཕོ་མོ་གཉིས་ཕ་མར་འགྱུར་བ་
དང་དེ་གཉིས་ཀྱིས་ཀྱང་དྲི་ཟ་དེ་བུར་འགྱུར་བའི་ལས་མ་བསགས་པ་ལྟ་བུའི་ཉེས་པ་གསུམ་དང་བྲལ་དགོས་པར་མངལ་འཇུག་གི་མདོ་ལས་གསུངས་པའི་ཕྱིར། དེ་ཡང་འགལ་རྐྱེན་གཉིས་དང་བྲལ་ཞིང་མཐུན་རྐྱེན་ཚང་བའི་བར་དོ་

[052A]༄༅། །སྐྱེ་བ་ལེན་པ་ན། ཕོ་མོ་གཉིས་སྙོམས་འཇུག་གི་ཚེ་བར་དོ་ཤི་བའི་རླུང་སེམས་པའི་ཁའམ་སྤྱི་བོ་ནས་འཇུག་སྟེ། རྣམ་གཞག་རིམ་པ་ལས། ཡེ་ཤེས་སེམས་དཔའ་ལྟར་རྣམ་པར་སྣང་མཛད་ཀྱི་སྒོར་ཞུགས་
ཏེ། ཞེས་པ་དང། སྡོམ་འབྱུང་ལས་ཀྱང། དང་པོ་པ་མའི་ཀུན་སྦྱོར་ལས། །སྲིད་པའི་སྐྱེ་བོ་ཅན་དུ་མཐོང། །ཤིན་ཏུ་ངེས་བར་ཀུན་དགའི་སྟོབས། །ཁ་ཡི་ལམ་ལ་རབ་ཏུ་འཇུག་ཅེས་དང། རྡོར་ཕྲེང་ལས་ཀྱང། སྔོན་ལས་རླུང་གི་རྣམ་
ཤེས་ནི། །བརྒྱ་ལ་གང་ཚེ་འགྲོ་འགྱུར་ན། །ཕ་ཡི་ཁ་ལ་མཚུངས་པར་ལྡན། ཞེས་གསུངས་པའི་ཕྱིར། དེ་ལྟར་ཞུགས་ཏེ་རྩ་སྟོང་ཕྲག་དོན་གཉིས་ཀྱི་ནང་ནས་འབབ་པའི་བྱང་ཆུབ་ཀྱི་སེམས་དང་འགྲོགས་ནས་ཕོར་སྐྱེན་མ་ལ་ཆགས་
ཤིང་ཕ་ལ་སྡང་བའི་སེམས་དང། མོར་སྐྱེ་ན་དེ་ལས་ལྡོག་པའི་ཆགས་སྡང་གི་བསམ་པས་བར་དོ་ཤི་བའི་རླུང་སེམས་མའི་མངལ་དུ་འཇུག་ཅིང། དེ་དང་དུས་མཉམ་དུ་སྨིག་སྒྱུ་ནས་འོད་གསལ་གྱི་བར་གྱི་རྟགས་རྣམས་འབྱུང་ལ་
འོད་གསལ་འགགས་པ་དང་བར་དོའི་རླུང་སེམས་མངལ་དུ་སྐྱེ་བ་བླངས་པ་དང། ལུགས་ལྡོག་གི་ཉེར་ཐོབ་སྐྱེས་པ་རྣམས་དུས་མཉམ་ཞིང། དེ་ནས་མཆེད་པ་ནས་སྨིག་སྒྱུའི་བར་གྱི་རྟགས་རྣམས་ཀྱང་འབྱུང་ལ། མངལ་དུ་
ཁམས་དཀར་པོ་འཕེལ་རིམ་ལ། མེར་མེར་པོ། ལྟར་ལྟར་པོ། གོར་གོར་པོ། མཁྲང་གྱུར། རྐང་ལག་འགྱུས་བ་རྣམས་འབྱུང་བའི། དང་པོ་ནི་སྤྲིས་མ་ལྟ་བུ་དང་ཤིན་ཏུ་སླ་བ། །གཉིས་བ་ཕྱི་ནང་གཉིས་ཞོ་ལྟར་བསྐ་བ། གསུམ་པ་ཤར་

[052B] བཞི་པ་ཤར་གྱུར་ཅིང་མནན་བཟོད་པ། ལྔ་བ་འབུར་པོ་ལྔ་དོད་པའོ། །དེ་རྣམས་རིགས་ལྔ་དང་སྦྱོར་བ་ན་རིམ་པ་བཞིན་མི་བསྐྱོད་པ། རིན་འབྱུང། འོད་དཔག་མེད། དོན་གྲུབ། རྣམ་སྣང་རྣམས་དང་སྦྱོར་ལ། ཁམས་
དམར་པོ་འཕེལ་རིམ་ཀྱང། ཞུ་བ། དམར་པོ། གོང་བུ། མཁྲང་གྱུར། ཡང་དག་པར་འདྲེས་བ་དང་ལྔ། དེ་རྣམས་ཀྱང་མི་བསྐྱོད་པ། འོད་དཔག་མེད། རིན་འབྱུང། དོན་གྲུབ། རྣམ་སྣང་རྣམས་དང་རིམ་པར་སྦྱོར་བ་ཡིན་ཏེ། རྣམ་གཞག་
རིམ་པ་ལས། དེ་ལ་མེར་མེར་པོ། ཞེས་སོགས་གསུངས་པའི་ཕྱིར། མངལ་གྱི་གནས་སྐབས་དེ་དག་རིགས་ལྔ་དང་སྦྱོར་བ་ནི་སྐབས་དེ་རྣམས་རིགས་ལྔའི་སྤྱད་གཞིར་བྱེད་པ་མ་ཡིན་གྱི། མངལ་དུ་ཁམས་དཀར་དམར་གྱི་འཕེལ་རིམ་
ལྔ་ཡོད་པ་བཞིན་དུ། དེ་སྦྱོང་བྱེད་ཀྱི་ལུས་དཀྱིལ་གྱི་ལྷ་རྣམས་རིགས་ལྔའི་རིགས་ཅན་ལས་མི་འདའ་ཞིང། མངལ་དུ་སྐྱེ་བ་བཟུང་ནས་ལུས་གྲུབ་བའི་ཐོག་མ་ཁམས་དཀར་དམར་གྱི་འཕེལ་རིམ་གཉིས་ལས་མི་འདའ་བ་བཞིན་དུ་ལུས་
དཀྱིལ་གྱི་ལྷ་རྣམས་ཕོ་མོའི་རྣམ་པ་ཅན་གཉིས་ལས་མི་འདའ་བར་ཤེས་པའི་ཆེད་ཡིན་ནོ། །ཁྱད་པར་འཕེལ་རིམ་དང་པོ་མེར་མེར་པོ་མི་བསྐྱོད་པ་དང་སྦྱར་བ་ལ་དགོས་པ་ཡོད་དེ། དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བའི་
ཚེ། དང་པོའི་མགོན་པོ་མི་བསྐྱོད་པ་ལ་ཞུགས་པ་དང་ཆོས་མཐུན་སྦྱོར་བ་ཡིན་པའི་ཕྱིར། མངལ་གྱི་སེམས་ཅན་ཕོར་སྐྱེ་ན་མའི་རྒྱབ་ལ་ཁ་ཕྱོགས། དཀུ་གཡས་ལ་བརྟེན། མོར་སྐྱེ་ན། དེ་ལས་ལྡོག་སྟེ་གནས་སོ། །ཞག་བདུན་ཕྲག་སོ་

[053A]༄༅། །ལྔའི་ནང་དུ་ཕུང་ཁམས་སྐྱེ་མཆེད་ཡན་ལག་ཉིད་ལག་རྣམས་རྫོགས། བ་སྤུ་སེན་མོ་སོགས་ལུས་དང། ངག་སྨྲ་བའི་གནས་ལྕེ་རྐན་དང། ཡིད་ཤེས་ཡུལ་ལ་འཇུག་པའི་དྲན་པ་རྣམས་རྫོགས་ཏེ། བདུན་ཕྲག་
སོ་དྲུག་པ་ལ། ཕྱིར་འབྱུང་འདོད་སྐྱེ། སོ་བདུན་བ་ལ་མངལ་ལ་དྲི་མི་ཞིམ་ཞིང་མི་གཙང་བའི་བློ་འབྱུང། སོ་བརྒྱད་པ་ལ་ལས་རླུང་གིས་མགོ་མཇུག་ལྡོག་ནས་ཕྱིར་བཅས་ཏེ་མིག་ཤེས་ཀྱི་ཡུལ་དུ་གྱུར་ནས། བྱིས་པ། གཞོན་ནུ། དར་
བབ། རྒན་པོའི་སྐབས་རྣམས་འབྱུང་ངོ། །གཉིས་བ་སྦྱང་བྱེད་དང་ཆོས་མཐུན་སྦྱོར་ཚུལ་སྟོན་པ་ལ། རང་བཞིན་གྱི་གནས་ནས་ཞེས་སོགས་གསུངས། དེ་ཡང་དང་པོའི་མགོན་པོ་སྤྲུལ་སྐུར་སྒྱུར་ཚུལ་མདོ་སྲ་ན་མི་གསལ་ཞིང། མདོར་བྱས་སུ་
མི་བསྐྱོད་པ་རྗེས་སུ་ཞུགས་པས་བསྒྱུར་ཞེས་བ་ཙམ་ཞིག་གསུངས་པ་ལ། རབ་ཏུ་སྒྲོན་གསལ་དང། འགྲེལ་བ་རིན་ཕྲེང་དང། དམ་ཚིག་རྡོ་རྗེ་རྣམས་ཀྱིས། རང་གི་སྙིང་ག་ནས་མི་བསྐྱོད་པ་སྤྲོས། སེམས་ཅན་གྱི་དོན་བྱས་ཚུར་འདུས་རང་
ལ་ཐིམ་པས་རང་ཉིད་མི་བསྐྱོད་པར་སྒྱུར་བར་བཞེད་ལ། བོད་ཀྱི་སྔ་ཕྱི་མང་པོ་ཡང་དེ་ལྟར་བཞེད་ཀྱང། དེ་ནི་མི་འཐད་དེ། བར་དོ་ཁུ་ཁྲག་གི་དབུས་སུ་འཇུག་གི་ཁུ་ཁྲག་བར་དོ་ལ་ཕར་འཇུག་པ་མིན་པའི་ཕྱིར་དང། བར་དོ་ཕ་མའི་ཁུ་ཁྲག་
ལ་འཇུག་གི་རང་ལས་འབྱུང་བའི་ཁུ་ཁྲག་ལ་འཇུག་པའང་མ་ཡིན་པའི་ཕྱིར། དེས་ན་ཟིལ་གནོན་རྡོ་རྗེ་ཡིག་དོན་དུ་བཤད་པས་ཁ་བསྐང་བ། དང་པོའི་མགོན་པོ་སྤྲུལ་སྐུ་རྡོར་སེམས་སུ་སྒྱུར་བའི་རིམ་པ་འདི་ལ་སྐྱེ་བ་སྤྲུལ་སྐུར་འཁྱེར་བའི་

[053B] གཞི་ལ་བར་དོ་ཛམྦུ་གླིང་བའི་མངལ་སྐྱེས་ཁམས་དྲུག་ལྡན་པར་སྐྱེ་བ་ལེན་པ་དང་ཆོས་མཐུན་ཞིང། སྒྲུབ་པ་པོ་རང་ཉིད་ཀྱི་མ་འོངས་པའི་སྐྱེ་བ་སྦྱོང་བར་བྱེད། ལམ་རྫོགས་རིམ་གྱི་སྐབས་སུ་དག་མ་དག་གི་སྒྱུ་ལུས་པ་
གཉིས་ཀྱིས་ལམ་དུས་ཀྱི་ཕྲ་རགས་ཀྱི་སྤྲུལ་སྐུ་འཛིན་པ་དེ་དང་རྣམ་པ་མཐུན་ཞིང་དེ་ལྟ་བུའི་དགེ་རྩ་སྨིན་བྱེད་ཁྱད་པར་ཅན་དུ་འགྱུར། འབྲས་བུ་སངས་རྒྱས་ཀྱི་སའི་ལོངས་སྤྱོད་རྫོགས་པའི་སྐུ་འདོད་པ་ཁམས་ལ་སོགས་པར་ཕྲ་
རགས་ཀྱི་སྤྲུལ་སྐུ་འཛིན་པ་དང་རྣམ་པ་མཐུན་ཞིང། ད་ལྟ་ནས་འབྲས་བུ་ལམ་བྱེད་ཀྱི་ཚུལ་དུ་བྱས་ནས་བསྒོམས་པས་དེ་ལྟ་བུ་མྱུར་དུ་འགྲུབ་པའི་ཐབས་མཁས་ཁྱད་པར་ཅན་དུ་འགྱུར་བ་ཡིན་པའི་ཕྱིར། རྟགས་དང་པོ་གྲུབ་སྟེ། རང་
བཞིན་གྱི་གནས་ནས་དེ་བཞིན་གཤེགས་པ་ཡབ་ཡུམ་སེམས་ཅན་འདུལ་བའི་ཕྱིར་དུ་སྙོམས་པར་ཞུགས་པ་ནི་ཕ་མ་གཉིས་སྙོམས་པར་འཇུག་པ་དང་ཆོས་མཐུན། བྱང་ཆུབ་ཀྱི་སེམས་ལས་གྲུབ་པའི་མི་བསྐྱོད་པས་ནམ་མཁའི་
ཁམས་ཐམས་ཅད་ཁྱབ་པ་ནི་གཞི་ལ་བྱང་སེམས་དཀར་དམར་ཞུ་བས་ཕ་མ་གཉིས་ཀྱི་རྩ་སྟོང་ཕྲག་དོན་གཉིས་ཀྱི་ནང་གང་བ་དང་ཆོས་མཐུན། ངེས་སེམས་ཅན་ཐམས་ཅད་ལ་བྱིན་གྱིས་བརླབས་པས་ཟག་པ་མེད་པའི་བདེ་བ་དང་
ཡིད་བདེ་བ་ཐོབ་བ་ནི་སེམས་ཅན་དུ་འདོགས་པའི་གཞི། ཕ་མ་གཉིས་ཀྱི་ཕུང་སོགས་བདེ་བས་བརྒྱལ་བ་དང་ཆོས་མཐུན། མི་བསྐྱོད་པ་ཐམས་ཅད་གཞལ་ཡས་ཁང་གི་ནང་དུ་གཅིག་ཏུ་འདྲེས་པ་ནི་ཁུ་ཁྲག་མངལ་དུ་འདྲེས་པ་

[054A]༄༅། །དང་ཆོས་མཐུན། དེ་ལ་དང་པོའི་མགོན་པོ་ཞུགས་པ་ནི་བར་དོ་ཤི་ནས་སྐྱེ་གནས་སུ་ཞུགས་པ་དང་ཆོས་མཐུན། ལུས་རྟེན་གཞལ་ཡས་ཁང་དུ་སྒོམ་པ་ལ་ལམ་དང་འབྲས་བུ་གཉིས་མ་གཏོགས་གཞི་ལ་ཆོས་
མཐུན་སྦྱོར་རྒྱུ་མེད་ཀྱང། བརྟེན་པ་ལྷ་སྒོམ་པ་ལ་ཕུང་པོ་ལྔ་རིགས་ལྔར་སྒོམ་པ་ནི་མངལ་གྱི་སེམས་ཅན་དེའི་ཕུང་པོ་ལྔ་གྲུབ་པ་དང། ཁམས་བཞི་ཡུམ་བཞིར་སྒོམ་པ་ནི་དེའི་ཁམས་བཞི་གྲུབ་པ་དང། མིག་སོགས་སེམས་དབར་སྒོམ་
པ་ནི་དེའི་མིག་སོགས་དབང་པོ་ལྔ་གྲུབ་པ་དང། ཡུལ་ལྔ་རྡོ་རྗེ་མ་ལྔར་སྒོམ་བ་ནི་དེའི་གཟུགས་སོགས་སྐྱེ་མཆེད་གྲུབ་པ་དང། ཡན་ལག་ཁྲོ་བོར་སྒོམ་པ་ནི་དེའི་ཡན་ལག་དང་ཉིང་ལག་རྫོགས་པ་དང་ཆོས་མཐུན། སྐུ་བྱིན་རླབས་ནི་
དེའི་སྐྲ་སྤུ་སེན་མོ་སོགས་ལུས་ཀྱི་གནས་སྐབས་རྫོགས་པ་དང། གསུང་བྱིན་རླབས་ནི་དེའི་ངག་སྨྲ་བའི་གནས། བྱེད་པ་ལྕེ་རྐན་གྲུབ་པ་དང། ཐུགས་བྱིན་རླབས་ནི་དེའི་ཡིད་ཤེས། ཡུལ་ལ་འཇུག་པའི་དྲན་བ་རྫོགས་པར་གྲུབ་པ་དང་སེམས་དཔའ་སུམ་བརྩེགས་སྒོམ་པ་ནི་དེའི་རགས་པ་གནས་སྐབས་པ་དང། ཕྲ་བ་གཉུག་མའི་ལུས་གྲུབ་པ་དང། རིགས་བདག་གིས་རྒྱས་འདེབས་པ་ནི་མངལ་གྱི་སེམས་ཅན་དེ་ཕྱིར་བཙས་པ་དང་ཆོས་མཐུན་པའི་ཕྱིར། ཡང་
སྐབས་འདིར་སྔོན་གྱི་འགོས་ལུགས་བ་ཁ་ཅིག་སེམས་དཔའ་སུམ་བརྩེགས་མདལ་ནས་ཕྱིར་བཙས་པ་དང་སྦྱོར། བུ་ལུགས་པ་སྐུ་གསུང་ཐུགས་བྱིན་རླབས་བཙས་བ་དང་སྦྱོར་ཡང། དེ་གཉིས་ཀ་མི་འཐད་དེ། ལེའུ་དང་པོའི་དམ་

[054B] །ཞེས་གསུངས་པའི་འོག་ཏུ་དེ་བཞིན་གཤེགས་པ་དེ་ཉིད་ཞལ་གསུམ་པ་ལྟ་བུར་གཟིགས་པར་གྱུར་ཏོ་
ཞེས་གསུངས་པ་གང་ཞིག་ཞལ་གསུམ་པ་ལྟ་བུར་གཟིགས་བ་མངལ་ནས་ཕྱིར་བཙས་པ་དང་སྦྱོར་བར་རྣམ་གཞག་རིམ་པར་གསུངས་པའི་ཕྱིར། རྩ་རྟགས་གཉིས་པ་དང་གསུམ་པ་རིགས་འགྲེས་སྦྱར་ཏེ་ཤེས་བར་བྱའོ། །བསྐྱེད་རིམ་
པའི་དང་པོའི་མགོན་པོ་དང་སྤྲུལ་སྐུ་རྡོར་སེམས་གཉིས་ལ་ཕྲ་རགས་མེད་ཀྱང་བློས་སྔ་མ་ལས་ཕྱི་མ་རགས་པར་སྒོམ་པ་ཡིན་ནོ། །སྨས་བ། རྒ་དང་འཆི་སོགས་སྡུག་བསྔལ་དུ་མའི་སྒོ། །ཉིད་མཚམས་སྦྱོར་བའི་དྲི་མ་ཀུན་བསལ་
ཏེ། །གང་འདུལ་ཇི་བཞིན་སྤྲུལ་བ་སྣ་ཚོགས་ཀྱིས། །གར་མཛད་རྣལ་འབྱོར་མཆོག་དེ་སྐལ་བ་བཟང།། །།གསུམ་པ་སྟོན་པ་ལ། རང་གི་ལུས་ཀྱི་མདུན་རྒྱབ་དང། ཞེས་སོགས་གསུངས། འདིའི་སྐབས་སུ་ཁ་ཅིག་སློབ་
དཔོན་རྡོ་རྗེ་དྲིལ་བུ་པས། འགྲོ་བ་འདི་དག་རང་བཞིན་གྱིས། །གྲུབ་པའི་དཀྱིལ་འཁོར་གཉིས་མེད་པའོ། ཞེས་གསུངས་པ་ལ་བརྟེན་ནས་འགྲོ་བ་ཐམས་ཅད་ཀྱི་ལུས་གདོད་མ་ནས་དཀྱིལ་འཁོར་དུ་ཡོད་པ་ལ་ཡོད་པར་ངོ་མ་ཤེས་པ་དེ། ངོ་ཤེས་
བར་བྱས་ཏེ་སྔར་ཡོད་གསལ་འདེབས་པའི་ཚུལ་གྱིས་སྒོམ་པ་ཡིན་ནོ། ཞེས་ཟེར་རོ། །འོ་ན་འགྲོ་བ་རྣམས་ཀྱི་ལུས་མོས་ཅན། ལས་ཉོན་གྱིས་བསྐྱེད་པའི་སྡུག་བསྔལ་བདེན་པ་མ་ཡིན་པར་ཐལ། གདོད་མ་ནས་རྡོ་རྗེ་འཆང་གི་དཀྱིལ་འཁོར་དུ་

[055A]༄༅། །གྲུབ་ནས་ཡོད་པའི་ཕྱིར། གཞན་ཡང་སེམས་ཅན་ཡིན་ན། རྡོ་རྗེ་འཆང་དུ་གདོད་མ་ནས་གྲུབ་པས་ཁྱབ་པར་ཐལ། དེའི་ལུས་ཡིན་ན་གདོད་མ་ནས་རྡོ་རྗེ་འཆང་གི་དཀྱིལ་འཁོར་དུ་གྲུབ་པས་ཁྱབ་པའི་ཕྱིར་རོ། །དེ་ལྟར་བྱས་
པ་ལ་ཁོ་ན་རེ། འགྲོ་བའི་ལུས་ཀྱི་དེ་ཁོ་ན་ཉིད་དང་དཀྱིལ་འཁོར་གྱི་དེ་ཁོ་ན་ཉིད་དབྱེར་མེད་པའི་རྒྱུ་མཚན་གྱིས། འགྲོ་བའི་ལུས་དཀྱིལ་འཁོར་དུ་འདོད་ཀྱི། སངས་རྒྱས་ཀྱི་དཀྱིལ་འཁོར་དངོས་སུ་མི་འདོད་པས་སྐྱོན་མེད་དོ་ཞེ་ན། ལུས་དཀྱིལ་
དང་བྲིས་པའི་དཀྱིལ་འཁོར་གཉིས་ལ་བཅོས་མ་བཅོས་དང་ཟབ་མི་ཟབ་ཀྱི་ཁྱད་པར་ཅུང་ཟད་ཀྱང་མེད་པར་ཐལ། བྲིས་པའི་དཀྱིལ་འཁོར་གཉིས་ཀྱི་དེ་ཁོ་ན་ཉིད་དང། ལྷའི་དེ་ཁོ་ན་ཉིད་ཀྱང་དབྱེར་མེད་པའི་ཕྱིར་རོ། །རང་ལུགས་ལུང་དེའི་
དོན་ནི་ཕྱི་དཀྱིལ་གྱི་ལྷ་དང་གཞལ་ཡས་ཁང་གི་བསྒྲུབ་གཞི་ནི་ཕྱག་མཚན་ས་བོན་སོགས་རི་མོ་མཁན་གྱིས་གསར་དུ་བཅོས་པས། དེ་ལས་བསྒྲུབས་པའི་དཀྱིལ་འཁོར་ལའང་བཅོས་མ་ཞེས་བྱ་ལ། ལུས་དཀྱིལ་གྱི་བསྒྲུབ་གཞི་
ལུས་ཀྱི་ཆ་དེ་དང་དེ་རྣམས་ནི། རང་སྐྱེས་ཙམ་ནས་རྫོགས་པར་ཡོད་པས་གསར་དུ་མ་བཅོས་པས། དེ་ལས་བསྒྲུབས་པའི་དཀྱིལ་འཁོར་ལའང་མ་བཅོས་པ་ཞེས་བྱ་སྟེ། གྲུབ་ཆེན་དྲིལ་བུ་པས། རི་མོར་གནས་པའི་ལས་དང་ནི། །ཐིག་
ལས་ཚོན་དགྱེའི་རིམ་པ་བསྟན། །འགྲོ་བ་འདི་དག་རང་བཞིན་གྱིས། །གྲུབ་པའི་དཀྱིལ་འཁོར་གཉིས་མེད་པའོ། །བཅོས་མ་གཉིས་ཀྱི་ངོ་བོ་གང། །དེ་ནི་གདུལ་བྱའི་དབང་ལས་ཡིན། །མཁས་པའི་བསྒྲུབ་བྱ་དེ་ཡིན་ཏེ། །ཡང་དག་དོན་

[055B] ཞེས་མཁས་པས། བསྒྲུབ་གཞི་བཅོས་མའི་ཕྱི་དཀྱིལ་གཉིས་ལས། ལུས་དཀྱིལ་མཆོག་ཏུ་གཟུང་རིགས་ཏེ། ལུས་ལ་གནད་དུ་བསྣུན་ནས་བསྒོམས་པས་ཡང་དག་པའི་དོན་མཐོང་སྟེ་གྲོལ་བར་གསུངས་པའི་ཕྱིར་
རོ། །ཡང་ཁ་ཅིག་བསྐྱེད་རིམ་པས་རང་ལྷར་སྒོམ་པའི་ཚེ་ལྷ་དངོས་གནས་ཡིན་ཏེ། གལ་ཏེ་མ་ཡིན་ན་བློ་དེ་ལོག་ཤེས་སུ་འགྱུར་བས་སངས་རྒྱས་ཀྱི་རྒྱུར་མི་རུང་བའི་ཕྱིར། ཞེས་ཟེར་བ་ནི་རིགས་པ་རྩིང་པོ་སྟེ། འོ་ན་ལྷག་མོས་ཀྱི་མཛད་པ་ལྟ་བུའི་
སེམས་ཅན་ཐམས་ཅད་ལ་དབང་བསྐུར་བས་དེ་བཞིན་གཤེགས་པ་ཐམས་ཅད་ཀྱི་བདེ་བ་དང་ཡིད་བདེ་བ་ཐོབ་སྟེ་རྡོ་རྗེ་སེམས་དཔར་གྱུར་པ་སྒོམ་པའི་ཚེ། སེམས་ཅན་ཐམས་ཅད་དངོས་གནས་ལ་རྡོ་རྗེ་འཆང་ཡིན་ནམ་མིན། ཡིན་ན་སྣང་རུང་མ་
དམིགས་པས་ལེགས་ཤིང། རྣལ་འབྱོར་པ་གཅིག་གིས་ལམ་བསྒོམས་པས་སེམས་ཅན་ཐམས་ཅད་འབད་མེད་དུ་གྲོལ་བར་ཐལ་ལོ། །མ་ཡིན་ན། དེ་ལྟར་བསྒོམས་པའི་བློ་མོས་ཅན། སངས་རྒྱས་ཀྱི་རྒྱུར་མི་རུང་བར་ཐལ། ལོག་ཤེས་ཡིན་
པའི་ཕྱིར། འཁོར་གསུམ། ཁ་ཅིག་ལུས་ཀྱི་ཆ་དེ་དང་དེ་གཞལ་ཡས་ཁང་གི་ཆ་དེ་དང་ངེར་མོས་པའམ་དོད་ཐུབ་ཙམ་དུ་སྒོམ་པ་ཡིན་ཟེར་བ་མི་འཐད་དོ། རྒྱུད་རྡོ་རྗེ་ཕྲེང་བ་ལས། ལུས་ནི་གཞལ་ཡས་ཁང་དུ་གྱུར། །སངས་རྒྱས་ཀུན་གྱི་ཡང་
དག་བསྟེན། ཞེས་ལུས་གཞལ་ཡས་ཁང་དངོས་སུ་བསྒོམ་པར་གསུངས་པའི་ཕྱིར། ཁ་ཅིག་ལུས་ཀྱི་གནས་དེ་དང་དེར་ལྷ་སོ་གཉིས་ཀྱི་ས་བོན་བཀོད་ནས་ལྷའི་ངོ་བོར་མོས་པ་ཙམ་ཡིན་གྱི་ལྷའི་རྣམ་པར་སྒོམ་པ་འཕགས་པ་ཡབ་སྲས་ཀྱི་
[056A]༄༅། །དགོངས་པ་མ་ཡིན་ནོ་ཟེར་བ་མི་འཐད་དེ། མདོར་བྱས་ལས། ཐླཱ ི་མིག་ཏུ་བཀོད་ནས་ནི། །ས་ཡི་སྙིང་པོ་རྣམ་པར་བསྒོམ། ཞེས་གསུངས་ཤིང། རྩ་རྒྱུད་ལེའུ་བརྒྱད་པ་ལས་ཀྱང། ནུ་མའི་དབུས་ཕར་སྤྱི་གཙུག་མཐའ་ཡི་བར་
ཆོག་ཤེས་པས་ཡང་ན་རྐང་པའི་བར། །ལྟེ་བ་རྐེད་པ་གསང་བར་རྒྱལ་བའི་སྲས། །རིགས་ལྔ་རྣམས་ནི་དགོད་པར་རབ་ཏུ་བྱ། ཞེས་པས་ལུས་དཀྱིལ་བསྟན་པར་མདོ་སྲེ་ལས་གསུངས་པའི་ཕྱིར། སྔ་མ་ཁ་ཅིག་ཕྱི་དཀྱིལ་གྱི་སྣང་བ་བསྡུས་ནས་
ལུས་དཀྱིལ་གྱི་གཞལ་ཡས་ཁང་སྒོམ་པ་དང། ཡང་སྔ་མའི་མདུན་དུ་སྒོམ་པ་དང། བྲེ་ནང་དུ་བྲེ་བཅུག་པའི་ཚུལ་གྱིས་སྒོམ་པ་སོགས་འདོད་ཀྱང་ལེགས་པ་མ་ཡིན་ནོ། །རང་ལུགས་སྔར་གྱི་གཞལ་ཡས་ཁང་གི་སྣང་བ་དེ་ཉིད་མ་བསྡུས་
པའི་ངང་ནས་རིམ་པ་བཞིན་དུ་གཞལ་ཡས་ཁང་གི་རྒྱུན་ཕྱི་མ་རྣམས་དང་ལུས་ཀྱི་ཆ་དེ་དང་དེ་འཕྲད་པ་ཡོངས་སུ་གྱུར་པ་ལས་ལུས་ཀྱི་དཀྱིལ་འཁོར་གྲུབ་པར་མོས་པ་ཡིན་ཏེ། དཔེར་ན་སྣམ་བུ་དང་རྒྱ་སྐྱེགས་ཀྱི་ཁུ་བ་འཕྲད་པ་བཞིན་
དུ་རང་གི་ལུས་ཀྱི་མདུན་རྒྱབ་དང་གཡས་གཡོན་བཞི་ནི་དཀྱིལ་འཁོར་གྱི་ཟུར་བཞི་ཞེས་པའི་ཚེ་ཕྱི་དཀྱིལ་རང་དགའ་བའི་ཟུར་བཞི་པོ་དེ་ལུས་ཀྱི་ཆ་བཞི་པོ་དེ་དང་འཕྲད་ནས་འདྲེས་པ་ལས་ལུས་དཀྱིལ་གྱི་གཞལ་ཡས་ཁང་གི་ཟུར་
བཞིར་མོས་དགོས་པ་ལྟ་བུ་ཡིན་པའི་ཕྱིར། ལུས་རྟེན་གཞལ་ཡས་ཁང་དུ་སྒོམ་ཚུལ་ནི། རྩ་རྒྱུད་ལེའུ་བརྒྱད་པ་ལས། རིན་ཆེན་སྣ་བཞིའི་མཆོད་རྟེན་ལ། ཞེས་སོགས་ཀྱིས་བསྟན་ཅིང། ལུས་ཀྱི་ཆ་ཤས་གང་དང་གང་གཞལ་ཡས་ཁང་གི་

[056B] རྡོ་རྗེ་ཕྲེང་བ་ལས། ཟུར་བཞི་པ་ཡི་མདུན་རྒྱབ་དང། །གཡས་དང་གཡོན་གྱི་དབྱེ་བས་སོ། ཞེས་པ་ནས། ཕུང་པོ་ལྔ་ནི་ཡང་དག་པར། །རྣམ་གཞག་ཁ་དོག་ལྔ་ཡིས་བྱེད། །དེ་དག་གཞལ་ཡས་ཁང་དུ་བསྒོམ། ཞེས་
པའི་བར་སྒྲུབ་ཐབས་ལས་འབྱུང་བ་ལྟར་གསལ་བར་གསུངས་སོ། །འོ་ན་ལུས་གཞལ་ཡས་ཁང་དུ་སྒོམ་ཚུལ་སྟོན་པའི་སྐབས་སུ་དབང་ཤེས་དང་ཡིད་ཤེས་རྣམས་གཞལ་ཡས་ཁང་གི་ཆ་རེ་རེ་རབ་སྒོམ་པར་བཤད་པ་མི་འཐད་ད་ཞེ་ན། སྐྱོན་མེད་
དེ༑ ལུས་ཀྱི་སྒྲ་དོན་བསགས་པ་ཞེས་པ་ཤེས་པ་ལ་ཡང་བཤད་དུ་ཡོད་པའི་ཕྱིར་ཏེ། ཤེས་པ་རྣམས་ཀྱང་སྐད་ཅིག་དུ་མ་བསགས་པ་ཡིན་པའི་ཕྱིར། ལུས་དཀྱིལ་གྱི་བརྟེན་པ་ལྷ་རྣམས་ལུས་ཀྱི་ཆ་ཤས་གང་ལས་སྒོམ་པ་ཡང་བཞག་ཏུ་ཡོད་
དེ༑ རྩ་རྒྱུད་ལེའུ་བཅུ་བདུན་པ་ལས། མདོར་ན་ཕུང་པོ་ལྔ་རྣམས་ནི། །སངས་རྒྱས་ལྔར་ནི་རབ་ཏུ་བསྒྲགས། ཞེས་དང། ས་ནི་སྤྱན་ཞེས་བྱ་བ་སྟེ། ཞེས་སོགས་གསུངས་ཤིང། ལེའུ་བདུན་པ་ལས་ཀྱང། གཟུགས་སྒྲ་དྲི་སོགས་སྔགས་པ་
ཡིས། །ལྷ་ཉིད་དུ་ནི་རྟག་ཏུ་བསྒོམ། ཞེས་གསུངས་པའི་ཕྱིར། ལུས་ཀྱི་གནས་གང་དུ་སྒོམ་པ་ནི། རྡོ་རྗེ་ཕྲེང་བ་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་སྐུ་ནི་རིམ་བཞིན་གནས། ཞེས་སོགས་ཀྱིས་བསྟན་ཅིང། མདོར་བྱས་ལས་
ཀྱང༑ དེ་ནས་ཕུང་པོ་ལ་སོགས་པའི། ཞེས་པ་ནས། གནོད་མཛེས་རྒྱལ་པོ་བསམ་པ་ནི། །རྐང་པ་གཉིས་ལ་དགོད་པར་བྱ། ཞེས་པའི་བར་གྱིས་བསྟན། དེ་ཡང་རང་གི་སྤྱི་བོ་ལ་སོགས་པའི་གནས་སོ་གཉིས་སུ་ཨོཾ་ལ་སོགས་པའི་ས་

[057A]༄༅། །བོན་སོ་གཉིས་འགོད་པ་གཟུགས་ཀྱི་ཕུང་པོ་ལ་སོགས་པ་ལུས་ཀྱི་ཆ་ཤས་སོ་གཉིས་དང་ངོ་བོ་དབྱེར་མེད་དུ་བྱས། དེ་ནས་ལྷ་མོ་གཉིས་སུ་བསྐྱེད་ནས་ང་རྒྱལ་དང་གསལ་སྣང་བསྒོམ་པར་བྱ་བ་ཡིན་ལ། དེ་ལྟར་བསྒོམ་
པ་ལ་དགོས་པ་ཡོད་དེ། ཕུང་ཁམས་སྐྱེ་མཆེད་སོགས་བྱིན་གྱིས་རློབ་པ་དང། ལུས་ཀྱི་གནས་དེ་དག་གི་རྩ་ཀླུང་ཐིག་ལེ་རྣམས་ལས་རུང་དུ་བྱས་པའི་སྒོ་ནས་རླུང་དང་བྱང་སེམས་རྣམས་སྙིང་གར་བསྡུས་པ་ལས་བྱུང་བའི་རྫོགས་རིམ་
གྱི་རྟོགས་པ་ཁྱད་པར་ཅན་སྐྱེ་བའི་རྒྱུད་སྨིན་བྱེད་དུ་འགྱུར་བ་དང། འབྲས་དུས་ཀྱི་ལྷ་སོ་གཉིས་མྱུར་དུ་འགྲུབ་པའི་ཐབས་མཁས་ཁྱད་པར་ཅན་དུ་འགྱུར་བ་ཡིན་པའི་ཕྱིར། ཁྱད་པར་ཡུལ་ལྔ་རྡོ་རྗེ་མ་ལྔ་དང། ཡན་ལག་ཁྲོ་བོར་བསྒོམས་
པ་ལ་གནས་སྐབས་ཀྱི་དགོས་པ་ཡང་ཡོད་དེ། མིག་སོགས་ཀྱི་མངོན་ཤེས་ལྔ་འགྲུབ་ཅིང་ཡུལ་སྣང་བདེ་ཆེན་གྱི་རྣམ་རོལ་དུ་འབར་བ་དང། བགེགས་ཀྱི་བར་གཅོད་མི་འབྱུང་བའི་དགོས་པ་ཡོད་པའི་ཕྱིར། སྨྲས་པ། མ་དག་ཕུང་པོ་
ཁམས་དང་སྐྱེ་མཆེད་ཀུན། །སུམ་ཅུ་རྩ་གཉིས་ལྷ་ཡི་རྣམ་རོལ་དུ། །སྒྱུར་བྱེད་གསེར་འགྱུར་རྩི་ཡི་མཆོག་ཇི་བཞིན། །ཟབ་མོའི་ལམ་འདི་འཇིག་རྟེན་རིན་ཆེན་གཅིག་བཞི་པ་ལ་སྒོ་གསུམ་བྱིན་གྱིས་རློབ་པ་དང། སེམས་དཔའ་
སུམ་བརྩེགས་སྒོམ་ཚུལ་གཉིས་ལས། དང་པོ་སྟོན་པ་ལ། རང་གི་སྤྱི་བོར་ཨོཾ་ལས་བྱུང་བའི་ཟླ་བའི་དཀྱིལ་འཁོར། ཞེས་སོགས་གསུངས། དེ་ཡང་སྒོ་གསུམ་བྱིན་བརླབ་རྗེ་བླ་མས་སྒྲུབ་ཐབས་སུ་བཀོད་པ་ལྟར་བྱ་དགོས་ཏེ། སྒོ་གསུམ་

[057B] རྩ་རྒྱུད་ལེའུ་བཅུ་གཅིག་པ་ལས། རྡོ་རྗེའི་དཀྱིལ་འཁོར་དབུས་གནས་པར། །ཧཱུཾ་ཞེས་བྱ་བ་རབ་ཏུ་བསྒོམ། ཞེས་སོགས་ཀྱིས་སྤྱན་འདྲེན་ཚུལ་བསྟན་པར་མདོ་སྲེ་ལས་གསུངས་པ་ལྟར་སྤྱན་དྲངས། ལེའུ་
བཅུ་གཉིས་པ་ལས་གསུངས་པའི་ཚིགས་བཅད་གཉིས་གཉིས་ཀྱིས་གསོལ་བ་བཏབ། ལེའུ་བདུན་པ་ལས་གསུངས་པའི་ཚིགས་བཅད་རེ་རེས་བརྟན་པར་བྱས། ལེའུ་དྲུག་པ་ལས་གསུངས་པའི་སྔགས་ཀྱིས། ང་རྒྱལ་གཟུང་བར་
འཕགས་པ་ཡབ་སྲས་ཀྱིས་གསུངས་པའི་ཕྱིར། དེ་ལྟར་ན་སྒོ་གསུམ་བྱིན་གྱིས་བརླབ་པ་ལ་བཞི་ལས། དང་པོ་སྐུ་བྱིན་བརླབ་ལ་གསོལ་བ་འདེབས་ཡུལ་སྤྱན་འདྲེན་པ་ནི། རང་གི་སྤྱི་བོར་ཨོཾ་ལས། ཞེས་པ་ནས། སྤྱན་མ་དང་སྦྱོར་བའི་མདུན་
ན་རང་ཉིད་གནས་པར་གྱུར། ཅེས་པའི་བར་གྱིས་བསྟན་ཏེ། མདོར་བྱས་ལས། ཟླ་བའི་དཀྱིལ་འཁོར་ཡང་དག་རྫོགས། ཞེས་པ་ནས། བདག་ཀྱང་དེ་ཡི་མདུན་གནས་ལ། ཞེས་པའི་བར་གསུངས་པའི་ཕྱིར། ལྷ་མོ་སྤྲོས་ནས་སྤྱན་འདྲེན་པ་རྒྱུད་
ནས་མ་བཤད་ཀྱང། མགོན་པོ་ཀླུ་སྒྲུབ་ཀྱི་མན་ངག་ལས་འབྱུང་བ་ཡིན་ནོ། །དེ་ནས་གསོལ་བ་འདེབས་པ་ནི། དཔལ་ལྡན་སངས་རྒྱས་སྐུ་འཆང་བ། ཞེས་སོགས་ཚིགས་བཅད་གཉིས་ཏེ། ཚིགས་བཅད་དང་པོས་གཙོ་བོ་རྣམ་སྣང་དང། གཉིས་
པས་འཁོར་རྣམས་ལ་གསོལ་བ་འདེབས་པ་ཡིན་ལ། དོན་ནི། གང་གིས་བདེ་ཆེན་སྟེར་བའི་སྤྱན་མ་ཕྱག་རྒྱར་ལྡན་པས་དཔལ་ལྡན། སངས་རྒྱས་ཐམས་ཅད་ཀྱི་སྐུར་ངག་བདག་ཉིད་དུ་འཛིན་པས་ན་སྐུ་འཆང་བ། ཞེས་རྣམ་སྣང་ལ་བོས་ནས་

[058A]༄༅། །རྡོ་རྗེ་གསུམ་དབྱེར་མི་ཕྱེད་པ་རྡོ་རྗེ་འཆང་དུ་བསྒོམས་པའི་སྒྲུབ་པ་པོ་བདག་དེང་སྟེ། ད་ལྟ་ཉིད་དུ་བྱིན་གྱིས་བརླབ་ཏུ་གསོལ། ཚུལ་ཇི་ལྟར་ན། བདག་གི་ལུས་སྐུ་རྡོ་རྗེ་རྣམ་སྣང་གི་ངོ་བོར་མཛད་དུ་གསོལ། ཡང་ཕྱོགས་བཅུར་
བཞུགས་པའི་སངས་རྒྱས་རྣམས་ལ་བོས་ནས་ལྷག་མ་ནི་སྔར་བཞིན་ནོ། །དེ་ལྟར་གསོལ་བ་བཏབ་ནས་བྱིན་གྱིས་རློབ་པར་སྒོམ་ཚུལ་ནི་རྡོ་རྗེ་སེམས་དཔའི་སྒྲུབ་ཐབས་སུ་གསལ་བར་གསུངས་པ་ལྟར། ཞེས་གསོལ་བ་བཏབ་པས། ཞེས་པ་
ནས། སྐུའི་དབང་ཕྱུག་ཐོབ་པར་གྱུར། ཅེས་གསུངས་པ་ལྟར་ཏེ། མདོར་བྱས་ལས། སྤྱན་དང་ལྷན་ཅིག་ལྡན་པ་ཡི། །རྣམ་པར་སྣང་མཛད་བསམས་ནས་སུ། །དེ་བཅུག་ནས་ནི་བྱིན་བརླབས་ཏེ། ཞེས་གསུངས་པའི་ཕྱིར། སྐུའི་དབང་ཕྱུག་ཐོབ་པར་
བསམ་ཚུལ་ཡོད་དེ། སྐུའི་སྤྲུལ་པ་བྱེ་བ་ཐེར་འབུམ་དུས་ཅིག་ཅར་དུ་སྟོན་ནུས་པར་གྱུར་པ་སྒོམ་པ་ཡིན་པའི་ཕྱིར། དེ་ནས་བརྟན་པར་བྱ་བ་ནི། ལེའུ་བདུན་པར་གསུངས་པའི་སངས་རྒྱས་ཀུན་གྱི་སྐུ་གང་ཡིན། ཞེས་སོགས་ཤློ་ཀ་
གཅིག་སྟེ་འདིའི་དོན་ནི། སངས་རྒྱས་ཀུན་གྱི་སྟེ། ཕྱོགས་བཅུ་ན་བཞུགས་པའི་རྣམ་སྣང་དང་འབྲེལ་བའི་ཕུང་པོ་ལྔ་ཡིས་རབ་ཏུ་རྒྱས་པར་སྤྲུལ་པའི་སྐུ་གང་ཡིན་པ་ལྟར། སྒྲུབ་པ་པོ་བདག་གི་ལུས་ཀྱང་སངས་རྒྱས་ཀྱི་སྐུའི་ངོ་བོ་རྣམ་སྣང་
དེ་དང་འདྲ་བར་ཤོག་ཅེས་པ་སྟེ། འགོས་འགྱུར་ལས། ཕུང་པོ་ལྔ་ཡིས་རབ་ཏུ་རྒྱས། ཞེས་འབྱུང་བ་ལྟར་ལེགས་སོ། །ང་རྒྱལ་འཛིན་པའི་སྔགས་དོན་ལ་ཨོཾ་བཤད་ཟིན། སརྦ་ནི་ཐམས་ཅད། ཏ་ཐཱ་ག་ཏ་ནི་དེ་བཞིན་གཤེགས་པ། ཀཱ་ཡ་

[058B] བཛྲ་ནི་རྡོ་རྗེ། སབྷཱ་ཝ་ནི་རང་བཞིན། ཨཱཏྨ་ཀ་ནི་བདག་ཉིད། ཨ་ཧཾ་ནི་ངའོ་ཞེས་པ་སྟེ། དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེའི་རང་བཞིན་གྱི་བདག་ཉིད་དེ་ངའོ། །ཞེས་པའོ། །གཉིས་པ་ངག་བྱིན་བརླབ་ལ་གསོལ་
བ་འདེབས་ཡུལ་སྤྱན་འདྲེན་པ་ནི། རང་གི་ལྕེའི་དབུས་སུ་ཞེས་པ་ནས། མདུན་ན་རང་ཉིད་གནས་པར་གྱུར། ཅེས་པའི་བར་གྱིས་བསྟན། གསོལ་འདེབས་ཀྱི་དོན་ནི། གོས་དཀར་མོ་ཕྱག་རྒྱར་ལྡན་པས་ན་དཔལ་ལྡན། ཆོས་ནི་འོད་དཔག་མེད་དོ་
དེ་ཉིད་སངས་རྒྱས་ཐམས་ཅད་ཀྱི་གསུང་གི་ངོ་བོ་ཡིན་པས་གསུང་ལ་མ་མོ། །ལྷག་མ་གཞན་རྣམས་ནི་སྐུ་རྡོ་རྗེ་དང་གསུང་རྡོ་རྗེ་བརྗེ་བ་མ་གཏོགས་སྔར་བཞིན་ནོ། །བྱིན་གྱིས་བརླབ་པའི་ཚུལ་ཡང་རྡོ་རྗེ་སེམས་དཔའི་སྒྲུབ་ཐབས་བཞིན་རྗེ་བླ་
མས་སྒྲུབ་ཐབས་ལས་བཤད་པ་ལྟར་བྱ་དགོས་ཏེ། མདོར་བྱས་ལས། གོས་དཀར་མོ་དང་ལྷན་ཅིག་ཏུ། །རང་གི་གཙོ་བོར་ཡང་དག་ལྡན། །ལྕེ་ལ་ཞུགས་པར་རབ་བསམས་ནས། །གསུང་གི་བྱིན་གྱིས་བརླབ་པ་ཙམ། ཞེས་གསུངས་པའི་ཕྱིར་
གསུང་གི་དབང་ཕྱུག་ཀྱང་གཞག་ཏུ་ཡོད་དེ། གསུང་གཅིག་ཉིད་དུ་གསུངས་ཀྱང་སེམས་ཅན་ཐམས་ཅད་ཀྱི་རང་རང་གི་སྐད་དང་མཐུན་པར། འདྲི་བ་ཀུན་ལན་ཅིག་ཅར་དུ་འདེབས་པར་ནུས་པ་ཡིན་པའི་ཕྱིར། དེ་ནས་བྱིན་གྱིས་བརླབས་པ་བརྟན་
པར་བྱ་བ་ནི། རྡོ་རྗེ་ཆོས་ཀྱི་གསུང་གང་ཡིན། ཞེས་སོགས་ཤློ་ཀ་གཅིག་སྟེ། དོན་ནི། རྡོ་རྗེ་ཆོས་འོད་དཔག་མེད་ཀྱི་གསུང་གང་ཡིན་པ་དེ་ནི་ངེས་པའི་ཚིག་གིས་མཚོན་པ་སོ་སོ་ཡང་དག་པར་རིག་པ་བཞི་ཐོབ་པའི་འབྲས་བུར་གྱུར་པས་ཕུན་སུམ་

[059A]༄༅། །ཚོགས་པ་ཡིན་ལ། བདག་གི་ཚིག་ཀྱང་འོད་དཔག་མེད་ཀྱི་གསུང་དེ་དང་འདྲ་ཞིང། བདག་ཆོས་འཛིན་པ་འོད་དཔག་མེད་དེ་དང་འདྲ་བར་ཤོག་ཅེས་པའོ། །དེ་ནས་ཨོཾ་སརྦ་ཏ་ཐཱ་ག་ཏ་སོགས་ཀྱིས་ང་རྒྱལ་གཟུང་བ་ཡིན་ལ། སྔགས་དོན་
ནི༑ ཝཱ་ཀ་ཞེས་པ་གསུང་ངམ་ངག་ཡིན་ལ། ལྷག་མ་རྣམས་སྔར་བཞིན་ནོ། །གསུམ་པ་ཐུགས་བྱིན་བརླབ་ལ་གསོལ་བ་འདེབས་ཡུལ་སྤྱན་དྲང་བ་ནི། རང་གི་སྙིང་གར་ཧཱུཾ་ལས་བྱུང་བའི། ཞེས་པ་ནས། རང་ཉིད་གནས་པར་གྱུར། ཅེས་པའི་
བར་གྱིས་བསྟན་པར་མདོར་བྱས་ལས་གསུངས་ལ། གསོལ་བཏབ་ཀྱི་དོན་ནི། མཱ་མ་ཀཱི་ཕྱག་རྒྱར་ལྡན་པས་ན་དཔལ་ལྡན། མཚན་མའི་སྤྲོས་པས་མི་ཕྱེད་པ། མི་གནས་པའི་མྱ་ངན་ལས་འདས་པའི་རང་བཞིན་གྱི་ཐུགས་རང་གི་བདག་
ཉིད་དུ་འཛིན་པས་ན་རྡོ་རྗེའི་ཐུགས་འཆང་བའོ། །ལྷག་མ་ནི་ཐུགས་རྡོ་རྗེ་ཞེས་པ་བརྗེ་བ་མ་གཏོགས་སྔར་བཞིན་ནོ། །བྱིན་གྱིས་བརླབ་ཚུལ་ནི་རྡོར་སེམས་ཀྱི་སྒྲུབ་ཐབས་བཞིན་རྗེ་བླ་མས་གསུངས་པ་ལྟར་བྱ་དགོས་ཏེ། མདོར་བྱས་ལས། མཱ་
མ་ཀི་ཚོགས་མ་ལུས་པ། །རྡོ་རྗེ་ཐུགས་དང་ཡང་དག་ལྡན། །སྙིང་གར་ཡང་ནི་བཅུ་གནས་སུ། །ཐུགས་ཀྱི་བྱིན་གྱིས་བརླབ་པ་ཙམ། །ཞེས་གསུངས་པའི་ཕྱིར། ཐུགས་ཀྱི་དབང་ཕྱུག་བཞག་ཏུ་ཡོད་དེ། མི་རྟོག་བཞིན་དུ་ཤེས་བྱ་ཐམས་
ཅད་ཅིག་ཅར་དུ་མངོན་སུམ་དུ་མཁྱེན་པ་ཡིན་པའི་ཕྱིར། དེ་ནས་བརྟན་པར་བྱ་བ་ནི། ཀུན་ཏུ་བཟང་པོའི་ཐུགས་གང་ཡིན། ཞེས་སོགས་ཤློ་ཀ་གཅིག་སྟེ། དོན་ནི་གསང་བ་པ་རྣམས་ཀྱི་དབང་པོ་མཛད་ཅིང། དེ་ཁོ་ན་ཉིད་རྟོགས་པ་རྣམས་

[059B] །བློ་རེག་བྱ་རྡོ་རྗེ་མ་ཕྱག་རྒྱར་ལྡན་པས་ན་བློ་ལྡན་པའོ། །ཀུན་ཏུ་སྟེ་རྣམ་པ་ཐམས་ཅད་དུ་བཟང་ཞིང་དྲི་མ་དང་བྲལ་བས་ན་ཀུན་ཏུ་བཟང་པོ་སྟེ། དེ་འདྲ་བའི་མི་བསྐྱོད་པའི་ཐུགས་གང་ཡིན་པ་ལྟར་
བདག་གི་སེམས་ཀྱང་དེ་དང་འདྲ་བར་གྱུར་ཅིག་ཅེས་པའོ། །དེ་ནས་ཨོཾ་སརྦ་ཏ་ཐཱ་ག་ཏ་སོགས་ཀྱིས་ང་རྒྱལ་གཟུང་བ་ཡིན་ལ། སྔགས་དོན་ནི། ཙིཏྟ་ཞེས་པ་སེམས་ཀ་མ་ཐུགས་ཡིན་ལ། ལྷག་མ་ཐམས་ཅད་སྔར་བཞིན་ནོ། །དོན་བསྡུ་ན་རང་གི་
གནས་གསུམ་ནས་རིགས་གསུམ་གྱི་ལྷ་མོ་དཔག་ཏུ་མེད་པ་པར་སྤྲོས། དེ་རྣམས་ཀྱིས་རྡོ་རྗེ་གསུམ་གྱི་ལྷ་ཚོགས་ནམ་མཁའ་གང་བ་སྤྱན་དྲངས། ནམ་མཁར་བཞུགས་པའི་གཙོ་འཁོར་རྣམས་ལ་རང་གི་སྒོ་གསུམ་བྱིན་གྱིས་བརླབ་པའི་དོན་དུ་
གསོལ་བ་བཏབ་པས་རང་གིས་སྤྲོས་པའི་ལྷ་མོ་རྣམས་དང། སྤྱན་དྲངས་པའི་རྡོ་རྗེ་གསུམ་གྱི་ལྷ་ཚོགས་རྣམས་སྙོམས་པར་ཞུགས་པས་བདུད་རྩི་འོད་ཟེར་དཀར་དམར་མཐིང་གསུམ་གྱི་རྣམ་པར་ཞུ་བ། རང་གི་གནས་གསུམ་དུ་ཞུགས་པས། རང་གི་
སྒོ་གསུམ་རེ་རེ་བ་དང་ཐུན་མོང་བ། སངས་རྒྱས་ཐམས་ཅད་ཀྱི་རྡོ་རྗེ་གསུམ་རེ་རེ་བ་དང་རྡོ་རྗེ་གསུམ་ཐུན་མོང་བ་དང་རོ་གཅིག་པ། བདེ་སྟོང་དབྱེར་མི་ཕྱེད་པའི་བདག་ཉིད་དུ་མོས་ནས་ང་རྒྱལ་བརྟན་པོ་གཟུང་དགོས་ཏེ། ཕྱོགས་གཞན་གྱི་ཡེ་ཤེས་
པ་སྤྱན་དྲངས་ཏེ་གཞུག་པའི་དོད་ཀྱང་འདི་ཡིན་པའི་ཕྱིར། བཞི་བ་ནི། རང་ཉིད་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མི་ཕྱེད་པ་རྡོ་རྗེ་འཆང་ཆེན་པོའི་ངོ་བོར་གྱུར། ཅེས་བརྗོད་ཅིང་ང་རྒྱལ་བརྟན་པར་བྱ་དགོས་

[060A]༄༅། །ཏེ། རྩ་རྒྱུད་ལེའུ་གཉིས་པའི། ཁྱེད་ཀྱིས་སེམས་ལུས་ལྟ་བུ་དང། ཞེས་སོགས་ཀྱིས་དེ་ལྟར་བསྟན་པར་རྡོར་སེམས་ཀྱི་སྒྲུབ་ཐབས་ལས་གསུངས་ཤིང། མདོར་བྱས་ལས་ཀྱང། དེ་ལྟར་རིགས་གསུམ་དབྱེ་བ་ཡིས། །
སོ་སོར་བྱིན་གྱིས་བརླབས་ནས་ནི། །བློ་དང་ལྡན་པས་གསང་སྔགས་འདིས། །སླར་ཡང་ཐམས་ཅད་བདག་ཉིད་བྱ། །ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོཉྷཾ། ཞེས་གསུངས་ཏེ། ཐམས་ཅད་བདག་ཉིད་བྱ་ཞེས་པ་ནི་རྡི་རྗེ་
གསུམ་པ་ཐམས་ཅད་དབྱེར་མི་ཕྱེད་པའི་བདག་ཉིད་རྡོ་རྗེ་འཆང་དུ་ང་རྒྱལ་བྱ་ཞེས་པའི་དོན་ཡིན་པའི་ཕྱིར། དེ་ལྟར་ན་སྒོ་གསུམ་བྱིན་གྱིས་བརླབས་པ་ལ་ཆོས་ཅན། དགོས་པ་ཡོད་དེ། རང་གི་སྒོ་གསུམ་ཐ་མལ་གྱི་སྣང་ཞེན་སྦྱར་བ་དང་
རང་དམ་ཚིག་པ་ལ་ཡེ་ཤེས་པ་བཅུག་ནས་ནུས་ལྡན་དུ་བྱ་བ་དང་དེ་ལ་བརྟེན་ནས་ལམ་རྫོགས་རིམ་དང་མཐུན་པའི་འབྲས་བུའི་སྐབས་ཀྱི་རྡོ་རྗེ་གསུམ་མྱུར་དུ་འགྲུབ་པའི་ཆེད་ཡིན་པའི་ཕྱིར། གཉིས་པ་ནི། རང་དམ་ཚིག་སེམས་དཔའ་
རྡོ་རྗེ་འཆང་སྔོན་པོར་གསལ་བའི། ཞེས་སོགས་གསུངས་པ་ལྟར་བསྒོམ་པར་བྱ་བ་ཡིན་ཏེ། དེ་ལྟར་རྩ་རྒྱུད་ལེའུ་བཅུ་གཉིས་པ་ལས། རྣམ་པའི་མཆོག་རྣམས་ཀུན་ལྡན་པ། །སྐུ་གསུང་ཐུགས་ཀྱི་རྡོ་རྗེ་ཅན། །སྙིང་གར་ཡེ་ཤེས་དམ་ཚིག་
དང། ཞེས་སོགས་ཀྱིས་བསྟན་པར་མདོ་སྲེ་དང་རྡོར་སེམས་ཀྱི་སྒྲུབ་ཐབས་ལས་གསུངས་ཤིང། མདོར་བྱས་ལས་ཀྱང། དེ་ལྟར་བདག་ཉིད་བྱིན་བརླབས་ནས། །ཟླ་བའི་དཀྱིལ་འཁོར་དབུས་གནས་པའི། །མཚན་མ་དྲུག་དང་ཡང་དག་ལྡན་

[060B] ཞེས་གསུངས་པའི་ཕྱིར། མཚན་མ་དྲུག་ནི་ཕྱག་མཚན་དྲུག་གོ་དེ་ཡང་དམ་ཚིག་སེམས་དཔའ་ནི་རགས་པ་གནས་སྐབས་པའི་ལུས་དང་ཆོས་མཐུན། ཡེ་ཤེས་སེམས་དཔའ་ནི་ཕྲ་བ་གཉུག་མའི་
ལུས། ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་དུ་གནས་པའི་རླུང་འོད་ཟེར་ལྔ་པ་དང་ཆོས་མཐུན། ཏིང་ངེ་འཛིན་སེམས་དཔའ་ནི་ཤིན་ཏུ་ཕྲ་བའི་སེམས་དང་ཆོས་མཐུན་ནོ། །སྐབས་འདིའི་སྤྲུལ་སྐུ་རྡོ་རྗེ་སེམས་དཔའ་ལ་དམ་ཚིག་སེམས་དཔའ་
ཞེས་བརྗོད་པའི་རྒྱུ་མཚན་ཡོད་དེ། དམ་ཚིག་གི་སྐད་དོད་ས་མ་ཡ་ལ་ངེས་ཚིག་གིས་བཤད་པས། ས་མ་ཏི་ཡང་དག་པར་འགྲོ་བ་དང། མཱ་ལི་ཏི་འདུ་བ་ལ་འཇུག་པས་ཡེ་ཤེས་པ་རྣམས་ཡང་དག་པར་འགྲོ་བ་དང་འདུ་བའི་གནས་ཡིན་པས་དམ་
ཚིག་སེམས་ཅན་གྱི་དོན་ལ་སེམས་པས་སེམས་དཔའ། ཡང་ན་རྣམ་པར་དག་པའི་སེམས་ཅན་གྱི་ཐ་སྙད་གདགས་པར་བྱ་བ་ཡིན་པས་ན་སེམས་དཔའ་ཞེས་བརྗོད་པ་ཡིན་པའི་ཕྱིར་ཏེ། མན་སྙེ་ལས། ཡེ་ཤེས་སེམས་དཔའ་ཡང་དག་པར་
འགྲོའོ་འདུའོ་ཞེས་པ་དམ་ཚིག་གོ་ཞེས་དང། སེམས་ཅན་གྱི་དོན་བྱེད་པ་ཉིད་ཀྱི་ཕྱིར་དང། རྣམ་པར་དག་པའི་སེམས་ཅན་གྱི་ཐ་སྙད་ཀྱི་ཡུལ་ཉིད་ཀྱི་ཕྱིར་རོ། །ཞེས་གསུངས་པའི་ཕྱིར། བྱེ་བྲག་ཏུ་སྐབས་འདིའི་སྤྲུལ་སྐུ་རྡོར་སེམས་ལ་དམ་
ཚིག་སེམས་དཔའ་ཞེས་བྱ་སྟེ། རྡོར་སེམས་ཀྱི་སྒྲུབ་ཐབས་ལས། དམ་ཚིག་འབྱུང་བ་རྡོ་རྗེའི་ཏིང་ངེ་འཛིན་གྱི་ཚུལ་ལས་བསྐྱེད་པའི་ཕྱིར་དམ་ཚིག་སེམས་དཔའ་ཞེས་བརྗོད་དོ། ཞེས་གསུངས་པ་ལྟར་ཡིན་པའི་ཕྱིར། དེའི་ཐུགས་ཀར་ཡེ་ཤེས་
[061A]༄༅། །ཤེས་སེམས་དཔའ་བསྒོམ་དགོས་ཏེ། མདོར་བྱས་ལས། སྙིང་གའི་དབུས་ན་གནས་པ་ཡི། །ཡེ་ཤེས་སེམས་དཔའ་རྣམ་པར་བསྒོམ། །ཏིང་འཛིན་སེམས་དཔའ་ཞེས་བྱ་བའི། །ཡི་གེ་ཧཱུཾ་ནི་དེ་རུ་དགོད། ཅེས་གསུངས་
པའི་ཕྱིར། ཁོ་ན་རེ། ཡེ་ཤེས་སེམས་དཔའ་དམར་པོར་བྱེད་པ་མི་འཐད་དེ། རྒྱུད་ཐམས་ཅད་ལས་རང་འདྲའི་ཡེ་ཤེས་སེམས་དཔའ་བསྒོམ་པར་གསུངས་པའི་ཕྱིར། ཞེས་ཟེར་བ་མི་འཐད་དེ། རྒྱུད་ཐམས་ཅད་ལས་དེ་ལྟར་གསུངས་པ་མི་འགྲུབ་
པའི་ཕྱིར་དང། ཁྱད་པར་འདུས་པའི་རྩ་བཤད་ཀྱི་རྒྱུད་གང་ནས་ཀྱང་དེ་ལྟར་གསུངས་པ་མི་འགྲུབ་པའི་ཕྱིར། རྒྱུད་གཞན་འགའ་ཞིག་ལས་རང་འདྲའི་ཡེ་ཤེས་པ་ཞེས་བཤད་པ་རྣམས་ཀྱང་དམ་ཚིག་སེམས་དཔའ་དང་ཡེ་ཤེས་སེམས་
དཔའ་གཉིས། མི་བསྐྱོད་པ་སོགས་རིགས་ཀྱི་བདག་པོའི་རིགས་ཅན་དུ་འདྲ་བ་སོགས་ཀྱིས་རང་འདྲར་གསུངས་པ་ཡང་ཡིན་ཏེ། དེ་ལྟ་མིན་པར་རང་འདྲའི་དོན་སྐུ་མདོག་ཕྱག་མཚན་སོགས་ཇི་མ་ཇི་བཞིན་འདྲ་བ་དགོས་ན། སྐབས་འདིའི་
ཡེ་ཤེས་སེམས་དཔའི་ལུས་ལ་ཡང་ལྷ་སོ་གཉིས་འགོད་དགོས་པར་ཐལ། དམ་ཚིག་སེམས་དཔའ་སྤྲུལ་སྐུ་རྡོ་རྗེ་སེམས་དཔའ་ལ་དེ་ལྟར་འགོད་དགོས་པ་གང་ཞིག་དེ་གཉིས་ཇི་མ་ཇི་བཞིན་འདྲ་བ་དགོས་པའི་ཕྱིར། དོན་གྱིས་འཁོར་གསུམ་
གཞན་ཡང་འཇིགས་བྱེད་ལ་ཡེ་ཤེས་སེམས་དཔའ་འཇམ་དཔལ་སེར་པོ་དང། གཤེད་དམར་ལ་ཡེ་ཤེས་སེམས་དཔའ་དབྱུག་པ་དཀར་པོ་མི་མགོ་སེར་པོས་མཚན་པ་དང། བདེ་མཆོག་ཁ་ཅིག་ལ་དམ་ཚིག་སེམས་དཔའ་སྔོན་པོ་

[061B] །དེས་ན་རང་ལུགས། རང་དམ་ཚིག་སེམས་དཔའ་རྡོ་རྗེ་འཆང་སྔོན་པོར་གསལ་བའི་ཐུགས་ཀར་སྣ་ཚོགས་པདྨ་དང་ཟླ་བའི་གདན་ལ་ཡེ་
ཤེས་སེམས་དཔའ་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་རང་སྣང་གི་ཤེས་རབ་མ་ལ་འཁྱུད་པ། ཁ་སྦྱོར་གྱི་སྦྱོར་བས་ལུས་རྒྱས་པར་བྱེད་པ་སྒོམ་དགོས་ཏེ། དེ་ལྟར་བྷ་བྱ་ཀི་རྟི་དང། ཨ་བྷ་ཡཱ་ཀ་
རས་མཛད་པའི་མདོར་བྱས་ཀྱི་འགྲེལ་པར་གསུངས་ཤིང། དཔལ་ལྡན་ཟླ་བའི་རྡོར་སེམས་ཀྱི་སྒྲུབ་ཐབས་ལས་ཀྱང། དེའི་སྙིང་གར་ཡེ་ཤེས་སེམས་དཔའ་ཕྱག་གཉིས་པ་མདོག་དམར་པོ་ཁ་སྦྱོར་བས་ལུས་ཐམས་ཅད་ཚིམ་པར་
བྱེད་པ་བསམས་ནས། ཞེས་གསུངས་པའི་ཕྱིར། འདི་ལ་ཡེ་ཤེས་སེམས་དཔའ་ཞེས་བརྗོད་པའི་རྒྱུ་མཚན་ཡོད་དེ། ཡེ་ཤེས་ཀྱི་རང་བཞིན་གྱི་སེམས་དཔའ་ཡིན་པས་དེ་ལྟར་བརྗོད་པའི་ཕྱིར་ཏེ། སྙིང་གའི་དབུས་སུ་ཕྲ་མོ་ཡི། ཞེས་
སོགས་ཀྱི་སྒྲོན་གསལ་ལས། ཡེ་ཤེས་ཀྱི་རང་བཞིན་ཡིན་པས་ན་ཕྲ་བ་སྟེ། ཡེ་ཤེས་སེམས་དཔའ་བསྒོམ་པར་བྱའོ། ཞེས་གསུངས་པའི་ཕྱིར། དེའི་ཐུགས་ཀར་སྒྲུབ་ཐབས་ལས་འབྱུང་བ་ལྟར་ཏིང་ངེ་འཛིན་སེམས་དཔའ་ཧཱུཾ་ཡིག་སྒོམ་
དགོས་ཏེ། རྡོར་སེམས་ཀྱི་སྒྲུབ་ཐབས་དང། རྩ་རྒྱུད་ལེའུ་བཅུ་པ་ལས། ཡི་གེ་མཆོག་ཏུ་གྱུར་པའི་ཚིག་ཅེས་པས་གསལ་བར་བསྟན་པའི་ཕྱིར། འདི་ལ་ཏིང་ངེ་འཛིན་སེམས་དཔའ་ཞེས་བརྗོད་པའི་རྒྱུ་མཚན་ཡོད་དེ། གནས་འདི་ལ་རྩེ་

[062A]༄༅། །གཅིག་ཏུ་དམིགས་ནས་བསྒོམས་པས་ཏིང་ངེ་འཛིན་མཆོག་ལྷན་ཅིག་སྐྱེས་པའི་ཡེ་ཤེས་སྐྱེས་ནས་སྒྲུབ་པ་པོ་ངེས་པར་ལེགས་པ་ལ་སྦྱོར་བས་དེ་ལྟར་བརྗོད་པའི་ཕྱིར། དེ་ལྟ་བུའི་ཚུལ་གྱིས་སེམས་དཔའ་སུམ་བརྩེགས་
བསྒོམས་པ་ལ་དགོས་པ་ཡོད་དེ། གཞིའི་སེམས་དཔའ་གསུམ་བརྩེགས་ཀྱི་དྲི་མ་སྦྱངས་ཏེ། ལམ་གྱི་སེམས་དཔའ་སུམ་བརྩེགས་སུ་བསྒྱུར་ནས། འབྲས་བུའི་སེམས་དཔའ་སུམ་བརྩེགས་མྱུར་དུ་འགྲུབ་པའི་ཆེད་ཡིན་པའི་ཕྱིར། དེ་ནས་
རིགས་བདག་སྒོམ་པ་མདོར་བྱས་ལས་མ་གསུངས་ཀྱང། རྗེ་བླ་མས་གསུངས་པ་ལྟར་ངེས་པ་བསྒོམ་དགོས་ཏེ། ལེའུ་བཅུ་གཉིས་པའི། དབུ་རྒྱན་རྡོ་རྗེ་མཆོག་འཛིན་པ། ཞེས་པའི་འགྲེལ་པ་སྒྲོན་གསལ་ལས། དབུ་རྒྱན་ཏེ་སྤྱི་གཙུག་
གི་གནས་སུ་རྡོ་རྗེ་འཛིན་པ་ཞེས་བྱ་བ་རྡོ་རྗེ་འཆང་ཆེན་པོ། ཟླ་བའི་འོད་ཟེར་གྱི་ཚོགས་དང་འདྲ་བའི་བདུད་རྩི་འཛག་པས་སངས་རྒྱས་ཐམས་ཅད་ཀྱི་དམ་ཚིག་དང་ཡེ་ཤེས་དང་ཏིང་ངེ་འཛིན་སེམས་དཔའ་ཞེས་བྱ་བར་གྲགས་པ་ཚིམ་
ཞིང་མཉེས་པར་འགྱུར་བར་བསམ་མོ། ཞེས་གསུངས་པའི་ཕྱིར། སྐུ་མདོག་དཀར་པོ་ཞལ་གཅིག་ཕྱག་གཉིས་པར་ཐུགས་རྗེ་དཔལ་ཞབས་ཀྱིས་བཤད་དོ། །སྨྲས་པ། གཞི་ཡི་སེམས་དཔའ་གསུམ་གྱི་དྲི་མའི་ཆོས། །
ལམ་གྱི་སེམས་དཔའ་གསུམ་གྱི་རྣལ་འབྱོར་གྱིས། །སྦྱངས་པས་འབྲས་བུའི་སེམས་དཔའ་རྣམ་པ་གསུམ། །མངོན་དུ་འགྱུར་ཞེས་ཟབ་མོའི་གཏམ་འདི་བསྒྲགས།།    ༈    རང་གི་སྙིང་གནས་རང་རིགས་ཀྱི་རིག་མ་

[062B] ཞེས་སོགས་གསུངས། དེ་ཡང་བདག་ཅག་གི་སྟོན་པས་ཀྱང་སྐུ་གསུམ་གྱི་གོ་འཕང་བརྙེས་ནས་གདུལ་བྱ་དམན་པ་ལ་མོས་པ་ལ་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པ་ལས་དང་ཕ་རོལ་ཏུ་ཕྱིན་པའི་སྤྱོད་པ། ཟབ་མོ་
ལ་ལྷག་པར་མོས་པ་ལ་འདོད་ཆགས་ཀྱི་སྤྱོད་པ་སྟེ། རྣམ་པ་གསུམ་བསྟན་པའི་འཕྲིན་ལས་མཛད་པའི་ནང་ནས་འཕྲིན་ལས་ཕྱི་མ་དང་མཐུན་པ་དང། ཁྱད་པར་སྔོན་བྱུང་ལ་རྒྱུད་གསུངས་པའི་ཐོག་མར་གཟུངས་དཀྱིལ་སྤྲུལ་ཏེ་བདེ་
ཆེན་འདྲེན་པའི་བཀོད་པ་མཛད་ནས་དཀྱིལ་འཁོར་རྒྱལ་མཆོག་གི་ལྷ་རྣམས་སྤྲོས། སྤྱི་སྒོས་ཀྱི་མཛད་པ་མཛད་པ་ཁོ་ན་དང་རྣམ་པ་མཐུན་པར་སྒོམ་པ་དང། དེ་ལྟ་བུའི་སྐུ་གསུམ་གྱི་གོ་འཕང་ཡང་འདོད་ཆགས་ཀྱི་ཚུལ་གྱིས་འཐོབ་
པར་བསྟན་པའི་ཕྱིར་རིག་མ་འདུ་བྱ་བ་ཡིན་ཏེ། མདོ་སྲེ་ལས། ཇི་ལྟར་བཅོམ་ལྡན་འདས་ཀྱིས་བྱང་ཆུབ་ཀྱི་གོ་འཕང་ནི་འདོད་ཆགས་ལས་སྐྱེ་བར་འགྱུར་བར་རབ་ཏུ་བསྟན་པའི་ཕྱིར། ལེའུ་དང་པོར་འདོད་ཆགས་ཆེན་པོའི་ཚུལ་ཞེས་བྱ་བའི་
ཏིང་ངེ་འཛིན་ལ་སྙོམས་པར་ཞུགས་པར་མཛད་པ་བཞིན་དུ། སྐྱེ་བཞིན་པ་ལ་གནས་པས་དང་པོ་སྦྱོར་བ་བྱ་སྟེ། འདོད་ཆགས་ལ་སྤྱོད་པའི་སེམས་ཅན་རྣམས་ཀྱི་འདོད་པས་ཐར་བ་རབ་ཏུ་བསྟེན་པར་བྱ་བའི་ཕྱིར། ཞེས་སོགས་གསུངས་པའི་
ཕྱིར༑ མདོར་ན་རིག་མ་འདུ་བྱ་བ་མན་ཆད་འབྲས་བུ་སངས་རྒྱས་ཀྱི་མཛད་པ་དང་རྣམ་པ་མཐུན་པ་ཡིན་ཏེ། རིག་མ་འདུ་བྱས་ནས་དཀྱིལ་འཁོར་རྒྱལ་མཆོག་གི་ལྷ་རྣམས་བསྐྱེད་དེ་སྤྲོས། སྤྱི་སྒོས་ཀྱི་མཛད་པ་མཛད་པར་སྒོམ་པ་ནི་སངས་རྒྱས་ཀྱི་

[063A]༄༅། །སྐུའི་མཛད་པ་དང་རྣམ་པ་མཐུན། དེ་ནས་ཕྲ་མོ་སྒོམ་པ་ནི་ཐུགས་ཀྱི་མཛད་པ་ནང་དུ་ཡང་དག་འཇོག་ལ་བཞུགས་པ་དང་ཆོས་མཐུན། དེ་ནས་སྔགས་བཟླ་བ་ནི་ཆོས་སྟོན་པའི་གསུང་གི་མཛད་པ་དང་ཆོས་མཐུན། དེ་ནས་
གཙོ་བོ་འོད་གསལ་དུ་ཞུགས་པ་ནི་ཞིང་དེར་སྐུ་དངོས་ཀྱི་གདུལ་བྱ་རྫོགས་ནས་མྱ་ངན་ལས་འདའ་ཚུལ་སྟོན་པ་དང་ཆོས་མཐུན། དེ་ནས་ཚད་མེད་བཞིའི་ངོ་བོར་གྱུར་པའི་ལྷ་མོ་བཞིས་ཞུ་བ་གླུས་བསྐུལ་ཏེ་བཞེངས་པ་ནི། སླར་ཡང་ཐུགས་
རྒྱུད་ཆད་མེད་བཞིས་བསྐུལ་ཏེ་ཞིང་གཞན་དུ་སྤྲུལ་པའི་སྐུའི་མཛད་པ་སྟོན་པ་དང་ཆོས་མཐུན། དེ་ནས་བསྟོད་པ་བྱེད་པ་ནི་སངས་རྒྱས་འཇིག་རྟེན་དུ་བྱོན་ནོ་ཞེས་སྙན་པ་བརྗོད་པ་དང་ཆོས་མཐུན། དེ་ནས་མཆོད་པ་ནི་ཞིང་དེའི་གདུལ་བྱ་རྣམས་
ཀྱིས་མཆོད་པ་ཕུལ་བ་བདག་གིར་མཛད་པ་དང་ཆོས་མཐུན་པའི་ཕྱིར། དེས་ན་དགོས་པ་དེའི་ཕྱིར་རིག་མ་འདུ་བྱ་བ་ཡིན་ཞིང། འདུ་བྱ་རྒྱུའི་རིག་མ་ལ་ཕྱག་རྒྱ་ཞེས་བརྗོད་པའི་རྒྱུ་མཚན་ཡོད་དེ། ཐབས་ཀྱི་རྡོ་རྗེས་དེ་ལྟ་བུའི་ཤེས་རབ་
ལ་རྒྱ་གདབ་པར་བྱ་བ་ཡིན་པས་དེ་ལྟར་བརྗོད་པའི་ཕྱིར་ཏེ། བརྟག་གཉིས་ལས། རྡོ་རྗེ་འདིས་ནི་གདབ་པ་ཡིས། །དེས་ན་ཕྱག་རྒྱར་བརྗོད་པར་བྱ། ཞེས་གསུངས་པའི་ཕྱིར། ཕྱག་རྒྱ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ལས་རྒྱ་དང་ཡེ་
རྒྱ་གཉིས་ལས། དང་པོ་ནི་ལས་ཀྱིས་འཕངས་པའི་སྒྲ་དང་ནུ་མར་ལྡན་པའི་ཕྱག་རྒྱ་ཡིན་པས་ན་ལས་རྒྱ་ཞེས་བྱའོ། །དེ་ལ་ཡང་ལས་བྱེད་ཚུལ་གྱི་སྒོ་ནས་སམ། མི་བསྐྱོད་པ་སོགས་རིགས་ལྔའི་སྒྲུབ་པ་པོ་སོ་སོས་གཙོ་བོར་བསྟེན་བྱའི་སྒོ་

[063B] བཙོ་བླག་མཁན། ཕྲེང་རྒྱུད་མཁན། གར་མཁན། བཟོ་བྱེད་མཁན་གྱི་བུ་མོ་དང་ལྔ་ཡོད། དྷཱུ་ཏཱིའི་མར་སྣའི་དབྱིབས་ཀྱི་སྒོ་ནས་དབྱེ་ན་པདྨ་ཅན་སོགས་རིགས་བཞི། ལམ་མཐོ་དམན་གྱི་སྒོ་ནས་དབྱེ་ན་སྔགས་སྐྱེས་
ཞིང་སྐྱེས། ལྷན་སྐྱེས་ཀྱི་ཕོ་ཉ་མོ་དང་གསུམ་ཡོད་དོ། །དེ་ལྟ་བུའི་ཕྱག་རྒྱ་དེ་ཉིད། ཐུན་མོང་དང་ཐུན་མོང་མ་ཡིན་པའི་སྣོད་རུང་དུ་བྱས་པ། ལྷའི་རྣལ་འབྱོར་ཤིན་ཏུ་བརྟན་ཅིང་བྱང་སེམས་འཕོ་མེད་དུ་ཕཊ་ཡིག་གི་སྟོབས་ཀྱིས་འཛིན་
ནུས་པ། ཆོས་རྣམས་ཀྱི་དེ་ཁོ་ན་ཉིད་དད་འདོད་པའི་སྒྱུ་རྩལ་དྲུག་ཅུ་རྩ་བཞི་ཤེས་པས་བདེ་སྟོང་སྦྱོར་བ་ལ་མཁས་པ་དགོས་ཏེ། མདོར་བྱས་ལ། སྨེ་ཤ་ཅན་གྱི་བདག་ཉིད་ཆེ། །བུ་མོ་ཨུཏྤལ་མཐིང་ཁའི་མདོག་མིག་ཡངས་དམ་
པ་རྙེད་ནས་ནི། །མཉམ་པར་བཞག་ཅིང་ལེགས་པར་བསླབས། །སྒྲུབ་པ་པོ་ལ་ཤིན་ཏུ་མོས། ཞེས་གསུང་པའི་ཕྱིར། སྒྱུ་རྩལ་དྲུག་ཅུ་རྩ་བཞི་ནི། རྡོ་རྗེ་མཁའ་འགྲོའི་འགྲེལ་པ་ལས། དེ་ཡང་འཁྱུད་པ་དང། འོ་བྱེད་པ་དང། སེན་
མོ་འདེབས་པ་དང། སོ་འདེབས་པ་དང། ཡང་དག་པར་སྐྱོད་པ་དང། སེད་ཀྱི་སྒྲ་སྒྲོག་པ་དང། སྐྱེས་པའི་བྱ་བ་བྱེད་པ་དང། སྟེང་ན་འདུག་པ་དང་བརྒྱད་ནི། རྣམ་པར་མི་རྟོག་པའི་ཁྱད་པར་གྱིས་བརྒྱུད་བརྒྱད་དྲུག་ཅུ་རྩ་བཞིར་འགྱུར་ཏེ་
ཞེས་གསུངས་པ་ལྟར་རོ། །ཕྱག་རྒྱར་མ་ཟད་སྒྲུབ་པ་པོ་ཡང་ཇི་སྐད་བཤད་པའི་མཚན་ཉིད་དང་ལྡན་པ་དགོས་ཀྱི། དེ་ལྟ་མིན་ན་ཉེས་པ་ཤིན་ཏུ་ཆེ་སྟེ། ཧེ་རུ་ཀ་མངོན་འབྱུང་ལས། །རྣལ་འབྱོར་མེད་པར་རྣལ་འབྱོར་ཆོས། །ཕྱག་རྒྱ་ལ་ནི་

[064A]༄༅། །བགྲོད་འགྱུར་དང། །ཡེ་ཤེས་མེད་པར་ཡེ་ཤེས་ཚུལ། །དམྱལ་བར་འགྲོ་བར་ཐེ་ཚོམ་མེད། ཅེས་གསུངས་པའི་ཕྱིར། དེས་ན་ཡུལ་རྟེན་གཉིས་ཀ་མཚན་ཉིད་དང་མི་ལྡན་པའི་རྣལ་འབྱོར་པས་ནི་ཡེ་རྒྱ་ལ་བརྟེན་
དགོས་ཏེ། རྡོར་སེམས་ཀྱི་སྒྲུབ་ཐབས་ལས། ཡང་ན་སྙིང་གནས་ཡེ་ཤེས་ཀྱི་ཕྱག་རྒྱ་མངོན་པར་སྤྲུལ་ཏེ། ཞེས་སོགས་གསུངས་ཤིང། ཐམས་ཅད་གསང་བའི་རྒྱུད་ལས་ཀྱང། སྙིང་གར་གནས་པའི་ལྷ་མོ་ཆེ། །རྣལ་འབྱོར་རྣལ་འབྱོར་འབེབས་
བྱེད་མ། །སངས་རྒྱས་རྣམས་ཀྱི་སྦྱོར་སྐྱེད་མ། །རྡོ་རྗེ་དབྱིངས་ཀྱི་དབང་མོར་གྲགས། ཞེས་གསུངས་པའི་ཕྱིར། དེ་ཡང་མི་བསྐྱོད་པའི་སྒྲུབ་པ་པོས་ཐོག་མར་སྨེ་ཤ་ཅན་ནམ་གདོལ་པའི་བུ་མོའི་རྣམ་པར་སྙིང་གནས་འབྱིན་དགོས་ཏེ། རྣམ་གཞག་
རིམ་པ་ལས། བསམ་པས་རང་གི་རིགས་ཀྱི་བུ་མོ་སྤྲོ་བའམ་ཡང་ན་ཕྱི་རོལ་གྱི་བུ་མོ་བླངས་ལ། ཞེས་གསུངས་པའི་ཕྱིར། དེ་ལྟ་བུའི་ཕྱག་རྒྱ་གཉིས་ཅི་ཡིན་ཀྱང་སྒྲུབ་ཐབས་ལས་གསུངས་པ་ལྟར་ལུས་ལ་ལྷ་ཉེར་དགུ་འགོད་དགོས་ཏེ། མདོར་
བྱས་ལས། ཨོཾ་ནི་སྤྱི་བོར་བསམ་པར་བྱ། ཞེས་པ་ནས། རྐང་པ་གཉིས་ལས་ཡི་ནི། །ས་འཛིན་ལྷ་མོ་གཞག་པར་བྱ། ཞེས་པའི་བར་གསུངས་པའི་ཕྱིར། འཇམ་དཔལ་སོགས་ལྷ་གསུམ་ཡུམ་གྱི་ལུས་ལ་མི་འགོད་པའི་རྒྱུ་མཚན་ཡོད་དེ་
དེ་གསུམ་ལ་རྩ་བཤད་ཀྱི་རྒྱུད་གང་དུ་ཡང་ཡུམ་དངོས་སུ་མ་གསུངས་པའི་རྒྱུ་མཚན་གྱིས་ཡིན་པའི་ཕྱིར། དེའི་རྗེས་སུ་སྒྲུབ་ཐབས་ལས་འབྱུང་བ་ལྟར་མཁའ་གསང་བྱིན་གྱིས་རློབ་དགོས་ཏེ། བྱིན་གྱིས་རློབ་ཚུལ་གསལ་བར་མདོར་

[064B] རྩ་རྒྱུད་ལེའུ་བདུན་པ་ལས་ཀྱང། དབང་པོ་གཉིས་ནི་མཉམ་སྦྱར་བས། །སངས་རྒྱས་དངོས་གྲུབ་ཐོབ་པར་འགྱུར། །ཡི་གེ་ཧཱུཾ་དང་ཨོཾ་དག་དང། །ཨཱ་དང་ཕཊ་ཀྱང་རབ་
བརྟག་བྱ། །འོད་ཟེར་སྣ་ལྔས་ཁྱབ་པ་ཡི། །པདྨོ་རྡོ་རྗེ་བསྒོམ་པར་བྱ། ཞེས་པ་རྩ་འགྲེལ་རྣམས་གསུངས་པའི་ཕྱིར། དེའི་འོག་ཏུ་སྔོན་བྱུང་གི་རྣམ་འཕྲུལ་ལྟར་རྗེས་ཆགས་ཀྱི་ཚེ་རིན་འབྱུང་གི་ང་རྒྱལ་འཛིན་པར་རྡོར་སེམས་ཀྱི་སྒྲུབ་ཐབས་
ལས་གསུངས་ཤིང། མདོར་བྱས་ལས་ཀྱང། དེ་འོག་སྒྲུབ་པ་བརྩམ་པར་བྱ། །ཨོཾ་སརྦ་ཏ་ཐཱ་ག་ཏ་ཨ་ནུ་རཱ་གཎ་བཛྲ་སྭ་བྷཱ་ཝ་ཨཱདྨ་ཀོཉཧ། རྡོ་རྗེ་འཛིན་པའི་ང་རྒྱལ་ལེགས་འཆང་སྟེ། །ཧཱུཾ་གི་གླུ་ཡིས་ཀྱང་ནི་བསྐྱོད་པར་བྱ། །རང་གི་བྱང་ཆུབ་
སེམས་ཉིད་ཕྱུང་བའི་ཚེ། །དེས་ནི་ཕཊ་ཀྱི་གསང་སྔགས་བརྗོད་པར་བྱ། ཞེས་རྗེས་ཆགས་ཀྱི་ང་རྒྱལ་བཟུང་བའི་འོག་ཏུ་རྡོ་རྗེ་འཆང་གི་ང་རྒྱལ་གྱིས་ཧཱུཾ་གླུར་བླངས་ཏེ་སྙོམས་པར་འཇུག་པར་གསུངས་པའི་ཕྱིར། སྔགས་དོན་ཨ་ནུ་རཱ་གཎ་
ནི་རྗེས་སུ་ཆགས་པ་ཡིན་ལ་ལྷག་མ་རྣམས་ནི་སྔར་བཞིན་ནོ། །དེ་ནས་དོན་གྲུབ་ཀྱི་ང་རྒྱལ་དུ་འཕོས་ནས་མཆོད་པའི་ང་རྒྱལ་འཛིན་དགོས་ཏེ། མདོར་བྱས་ལས། ཕྱུང་ནས་སླར་ཡང་སྔགས་པས་ནི། །ཕྱོགས་བཅུར་བཞུགས་པའི་སངས་
རྒྱས་རྣམས། བྱང་ཆུབ་སེམས་ཀྱིས་མཆོད་ནས་ནི། །གསང་སྔགས་འདི་ནི་བརྗོད་པར་བྱ། །ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སྭ་བྷ་ཝ་ཨཱ་ཏྨ་ཀོ་ཉཧཾ། ཞེས་གསུངས་པའི་ཕྱིར། མཆོད་པའི་ང་རྒྱལ་དོན་གྲུབ་ཀྱིས་འཛིན་དགོས་ཏེ། སྔོན་བྱུང་ལ་སྔགས་

[065A]༄༅། །འདི་གསུང་པ་པོ་དོན་གྲུབ་ཡིན་པའི་ཕྱིར། སྔགས་དོན་ནི། པཱུ་ཛ་ནི་མཆོད་པ། ལྷག་མ་རྣམས་ནི་སྔར་བཞིན་ཡིན་ལ། དེ་ཡང་སྔགས་དང་པོའི་དོན་ནི། དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པ་རྡོ་རྗེའི་
རང་བཞིན་གྱི་བདག་ཉིད་དེ་ངའོ་ཞེས་པ་དང། སྔགས་གཉིས་པའི་དོན་ནི། དེ་བཞིན་གཤེགས་པ་ཐམས་ཅད་ཀྱི་མཆོད་པ་རྡོ་རྗེའི་རང་བཞིན་གྱི་བདག་ཉིད་དེ་ངའོ་ཞེས་པའོ། །མདོར་ན་མཁའ་གསང་བྱིན་གྱིས་བརླབས་ཏེ་རིན་འབྱུང་གི་ང་
རྒྱལ་གྱིས། ཕན་ཚུན་འཁྱུད་པ་སོགས། སྒྱུ་རྩལ་རེ་བཞི་ཅི་རིགས་པའི་རོལ་པ་སྔོན་དུ་འགྲོ་བས་སྔགས་བརྗོད་ཅིང་རྗེས་ཆགས་ཀྱི་ང་རྒྱལ་གཟུང། དེའི་རྗེས་སུ་རྡོ་རྗེ་འཆང་གི་ང་རྒྱལ་གྱིས་ཧཱུཾ་གླུར་བླངས་ཤིང་སྙོམས་པར་ཞུགས་ཏེ་བྱང་
སེམས་སྤྱི་བོ་ནས་ནོར་བུའི་རྩེའི་བར་དུ་ཕབ་པ་ཕཊ་ཡིག་གིས་བཀག་ནས་ཕྱིར་མི་འཕོ་བར་བྱས་ལ་བདེ་ཆེན་དྲངས། དེས་སྟོང་ཉིད་ངེས་པར་བྱས་ཏེ་རྩེ་གཅིག་ཏུ་སྒོམ་པར་བྱེད་ཅིང་དེ་འདྲ་བའི་བདེ་ཆེན་དེས་རང་དང་ཕྱག་རྒྱའི་ལུས་ལ་བཀོད་
པའི་ལྷ་རྣམས་དང་ཕྱོགས་བཅུའི་སངས་རྒྱས་ཐམས་ཅད་ཚིམ་ཞིང་མཉེས་པར་བསམས་ལ། ཕཊ་བརྗོད་ཅིང་མཆོད་པའི་ང་རྒྱལ་འཛིན་པ་ཡིན་ནོ། །ཚུལ་འདི་ལྟར་བསྒོམས་པ་ལ་དགོས་པ་ཡོད་དེ། རྟེན་བརྟེན་པའི་དཀྱིལ་འཁོར་ཐམས་
ཅན་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྣམ་རོལ་ཏུ་འཆར་བ་དང། རྒྱུད་སྡེ་འོག་མ་གསུམ་མན་ཆད་ལས་འདས་པའི། འཁོར་བའི་རྩ་བ་བདེན་འཛིན་གྱི་གཉེན་པོ་མཆོག་ཏུ་འགྱུར་བ་དང། བསྐྱེད་རིམ་པའི་ཉོན་མོངས་ལམ་བྱེད་དང་

[065B] དེ་ལ་བརྟེན་ནས་རྫོགས་རིམ་པའི་བདེ་ཆེན་འདྲེན་པའི་སྨིན་བྱེད་བླ་ན་མེད་པ། བསྐྱེད་རིམ་པའི་ལམ་གྱི་སྙིང་པོར་གྱུར་པ་ཡིན་པའི་ཕྱིར། ཚུལ་འདི་ལ་དང་པོ་སྦྱོར་བ་ཞེས་བརྗོད་པའི་རྒྱུ་མཚན་
ཡོད་དེ། སྒྲུབ་པ་པོའི་སྐྱེ་ཤི་བར་དོ་གསུམ་སྦྱངས་ནས་སྐུ་གསུམ་དང་དང་པོར་སྦྱོར་བའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། སྨྲས་པ། རྣོན་པོའི་དུག་གིས་འཚོ་བའི་སྲོག་སྟེར་ཞིང། །འབར་བའི་མེ་ཡིས་ཟླ་ལྟར་བསིལ་བ་ལྟར། །
མི་བཟད་ངན་འགྲོའི་རྒྱུ་ཡིས་སྐུ་གསུམ་གྱི། །འདོད་དགུའི་མཆོག་སྦྱིན་ལམ་འདི་རྨད་དུ་བྱུང།།    ༈    །།གཉིས་པ་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་བཤད་པ་ལ་གཉིས། དངོས་དང་དོགས་པ་དཔྱད་པའོ། །དང་པོ་
སྟོན་པ་ལ། ཡུམ་གྱི་པདྨར་བབས་པའི་ཐིག་ལེ་དེ་ཉིད། ཅེས་སོགས་གསུངས། དེ་ཡང་མདོ་སྲེ་ལས་མཆོད་པའི་དེ་ཉིད་ཡན་ཆད་དང་པོ་སྦྱོར་བར་བཤད་ནས་མི་བསྐྱོད་པ་འབྱིན་པ་མན་ཆད་དཀྱིལ་འཁོར་རྒྱལ་མཆོག་ཏུ་བཤད་པ་དང། ལེའུ་
དང་པོའི་སྒྲོན་གསལ་ལས་མི་བསྐྱོད་པ་བཅུག་ནས་ཞེ་སྡང་རྡོ་རྗེར་སྒྱུར་བ་དང་པོ་སྦྱོར་བར་གསུངས་པ་གཉིས་འགལ་ལོ་ཞེན། སྐྱོན་མེད་དེ། དང་པོ་སྦྱོར་བ་དང་དཀྱིལ་འཁོར་རྒྱལ་མཆོག་གཉིས་ཀྱི་འཁོར་སྒོམ་པ་འགལ་ཡང་དེ་གཉིས་
ཀྱི་གཙོ་བོ་སྒོམ་པ་གཉིས་མི་འགལ་བའི་ཕྱིར། དེར་ཐལ། མི་བསྐྱོད་པ་བཅུག་ནས་ཞེ་སྡང་རྡོ་རྗེར་སྒྱུར་བ་དེ་དང་པོ་སྦྱོར་བའི་གཙོ་བོ་གང་ཞིག་དེ་དཀྱིལ་འཁོར་རྒྱལ་མཆོག་གི་ཡང་གཙོ་བོ་ཡིན་པའི་ཕྱིར། དང་པོ་གྲུབ་སྟེ། རེག་བྱ་རྡོ་རྗེ་མ་
[066A]༄༅། །སོགས་ལྷ་ལྷག་མ་སོ་གཅིག་འབྱིན་པ་པོ་ཡིན་པའི་ཕྱིར། དེར་ཐལ། ཞེ་སྡང་རྡོ་རྗེ་ཡབ་ཡུམ་སྙོམས་པར་ཞུགས་པའི་ཏིང་ངེ་འཛིན་ལ་གནས་ནས་རེག་བྱ་རྡོ་རྗེ་མ་སོགས་འབྱིན་དགོས་པའི་ཕྱིར་ཏེ། མདོར་བྱས་ལས་
ཞེ་སྡང་རྡོ་རྗེའི་ཏིང་འཛིན་གནས། །དཀྱིལ་འཁོར་ཐམས་ཅད་སྤྲོ་བར་བྱ། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། དེ་སྒོ་བདུན་གྱི་སྒོ་ནས་སྐྱེད་ཆོག་རྫོགས་པར་བྱས་པའི་གཞལ་ཡས་ཁང་གི་དབུས་ན་བཞུགས་པའི་མི་
བསྐྱོད་པ་ཡིན་པའི་ཕྱིར། དེ་ཡང་དཀྱིལ་འཁོར་རྒྱལ་མཆོག་གི་ལྷ་རྣམས་ཇི་ལྟར་སྐྱེད་པའི་ཚུལ་ཡོད་དེ། སྒོ་བདུན་ལྡན་གྱི་སྒོ་ནས་སྐྱེད་པ་ཡིན་པའི་ཕྱིར། སྒོ་དང་པོ་ཇི་ལྟར་བསྐྱེད་པའི་ཚུལ་ཡང་གཞག་ཏུ་ཡོད་དེ། ཡུམ་གྱི་པདྨར་
ཐིག་ལེ་ཆ་གཅིག་བཧྲུཾ་དང་དེ་ཡོངས་སུ་གྱུར་པ་ལས་གཞལ་ཡས་ཁང་གདན་བཅས་དང། ཐིག་ལེ་ཆ་གཅིག་གདན་དེ་རྣམས་ཀྱི་སྟེང་དུ་ཆ་སོ་གཉིས། དེ་ནས་ལྷ་མོ་བཞིས་ཞུས་ལས། ཆ་གཉིས་པ་ནི་དགུ་པ་ཉིད་ཀྱིས་བཤད། ཅེས་
སོགས་གསུངས་པ་ལྟར། ལྷ་རང་རང་གི་སྐྱེད་སྔགས་ཡི་གེ་གསུམ་གྱི་བར་དུ་སྤེལ་བ་སོ་གཉིས། དེ་ལས་ཕྱག་མཚན་སོ་གཉིས། དེ་ལས་ལྷ་སོ་གཉིས་སུ་སྐྱེད་པ་ནི་སྐྱེད་པའི་སྒོ་ཡིན་པའི་ཕྱིར། སྐྱེད་སྔགས་ནི་ལྷ་རང་རང་གི་ས་བོན་
འབྲུ་གསུམ་དང་སྤེལ་པའམ་མཚན་སྔགས་འབྲུ་གསུམ་དང་སྤེལ་བ་གང་རུང་བྱས་པས་ཆོག་སྟེ། དང་པོ་ནི་མདོར་བྱས་ལས། མཻཾ་ཐླཱིཾ་ས་བོན་ལས་བྱུང་བ། །བྱམས་པས་ཡི་སྙིང་པོ་ཉིད། །བརྟུལ་ཞུགས་ཅན་གྱིས་ཤར་དུ་བསྒོམ། ཞེས་

[066B] གཉིས་པ་ནི་སྒྲོན་གསལ་ལས། རང་གི་སྔགས་བཛྲ་དྷཱྀཀ་ཅེས་བྱ་བ་ལ་སོགས་པ་དེ་ལས་བྱུང་བའི་རྡོ་རྗེ་ཅན་ཏེ་ཞེས་དང་བསྟན་པ་གང་ཞིག་དེ་གཉིས་དགོངས་པ་མི་འགལ་བའི་ཕྱིར། སྒོ་གཉིས་པ་ཇི་ལྟར་དབྱུང་བའི་
ཚུལ་གཞག་ཏུ་ཡོད་དེ། ཡུམ་གྱི་པདྨར་བསྐྱེད་པའི་ལྷ་རྣམས་རྡོ་རྗེའི་ལམ་ནས་སྙིང་གར་དྲངས་པ་ལྷ་རང་རང་གི་མཚན་སྔགས་ཀྱིས་འབྱིན་པ་ཡིན་པའི་ཕྱིར་ཏེ། མདོར་བྱས་ལས། པྲཛྙཱནྟ་ཀྲྀཏ་སྔགས་ཀྱིས་དབྱུང། ཞེས་སོགས་གསུངས་
པས་མཚོན་ནུས་པའི་ཕྱིར། མི་བསྐྱོད་པ་ཕྱུང་སླར་བྱོན་རང་གི་མདུན་ན་འདུག་པ་རང་གི་སྙིང་གར་ཞུགས་པས་རང་ཞེ་སྡང་རྡོ་རྗེར་བསྒྱུར་དགོས་ཏེ། མདོར་བྱས་ལས། སླར་ཡང་རྡོ་རྗེ་མགོན་པོ་ཡི། །སྤྱན་སྔ་རུ་ནི་འདུག་པར་གྱུར། །སྔགས་
པས་དེ་ཡི་སྙིང་ག་རུ། །རྗེས་ཀུགས་བདག་ཉིད་རྣམ་བསྒོམས་པས། །སྔ་མའི་གཟུགས་ནི་ཡོངས་གྱུར་ནས། །ཞེ་སྡང་རྡོ་རྗེའི་གནས་ལ་བཞུགས། ཞེས་གསུངས་པའི་ཕྱིར། ཀུན་སློང་ཇི་ལྟ་བུས་འབྱིན་པ་ཡང་གཞག་ཏུ་ཡོད་དེ། སེམས་
ཅན་ཐམས་ཅད་ལ་ཁྱབ་པའི་སྙིང་རྗེ་ཆེན་པོས་ཀུན་ནས་བསླངས་ཏེ་སེམས་ཅན་རྣམས་ཀྱི་ཞེ་སྡང་དང་གཏི་མུག་སོགས་སྦྱང་བྱ་དེ་དང་དེ་རྣམས་སྦྱང་བའི་ཕྱིར། མི་བསྐྱོད་པ་དང་རྣམ་སྣང་སོགས་དབྱུང་བར་བྱའོ་སྙམ་དུ་བསམ་པ་ཡིན་
པའི་ཕྱིར་ཏེ། རྩ་རྒྱུད་ལེའུ་དང་པོར། ཞེ་སྡང་གི་རིགས་ཀྱི་སྔགས་མཆོག་གི་སྙིང་པོའི་སྙིང་པོ་འདི་བྱུང་ངོ། ཞེས་སོགས་རྩ་འགྲེལ་རྣམས་གསུངས་པའི་ཕྱིར། གསུམ་པ་མཛད་པའི་སྒོ་ཡང་གཞག་ཏུ་ཡོད་དེ། སྤྲོས་པའི་དེ་བཞིན་

[067A]༄༅། །གཤེགས་པ་རྣམས་ཀྱིས་ཆོས་འཁོར་བསྐོར་བ་སོགས་སྤྱི་མཛད་དང། སེམས་ཅན་ཞེ་སྡང་ཅན་རྣམས་ཀྱི་ཞེ་སྡང་སྦྱོང་བ་སོགས་སྒོས་མཛད་རྣམས་མཛད་པ་ཡིན་པའི་ཕྱིར། སྒོ་ལྷག་མ་བཞི་པོ་ཡང་གཞག་ཏུ་
ཡོད་དེ། ནམ་མཁའ་གང་བའི་སྤྲུལ་པ་རྣམས་གཅིག་ཏུ་འདུས་པར་བསམ་པ་ནི་བསྡུ་བའི་སྒོ། རང་རང་གི་ཡེ་ཤེས་པ་དང་དབྱེར་མེད་དུ་འདྲེས་པར་བསམ་པ་ནི་འདྲེས་པའི་སྒོ། ལྷ་སོ་སོའི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱིས་
དབང་བསྐུར་བ་ནི་དབང་བསྐུར་བའི་སྒོ། སླར་བྱོན་ནས་རང་རང་གི་གདན་ལ་འགོད་པ་ནི་གནས་སུ་འགོད་པའི་སྒོ་ཡིན་པའི་ཕྱིར། གཉིས་པ་དོགས་པ་དཔྱད་པ་ལ་གསུམ། ལྷའི་སྐྱེད་ཆོག་གཙོ་བོ་འཕོ་ཚུལ་དང་བཅས་པ་ལ་དོགས་པ་
དཔྱད་པ། ཞལ་ཕྱག་ལ་དོགས་པ་དཔྱད་པ། ལྷའི་གྲངས་ལ་དོགས་པ་དཔྱད་པའོ། །དང་པོ་ནི། མདོར་བྱས་ལས། ཕྱག་རྒྱ་བཞིས་རྒྱས་གདབ་པ་འདི་ནི་དཀྱིལ་འཁོར་གྱི་མཆོག་ཅེས་བྱ་བའི་ཏིང་ངེ་འཛིན་ཏེ། ཞེས་གསུངས་པ་ལྟར་
དཀྱིལ་འཁོར་རྒྱལ་མཆོག་གི་ལྷ་ཐམས་ཅད་ལ་ཕྱག་རྒྱ་བཞིའི་རྒྱས་གདབ་ཚང་པ་ཡིན་ཏེ། ས་བོན་ལས་བྱང་ཆུབ་པ་ནི་གསུང་ཆོས་ཀྱི་ཕྱག་རྒྱ། ཕྱག་མཚན་ལས་བྱང་ཆུབ་པ་ནི་ཐུགས་དམ་ཚིག་གི་ཕྱག་རྒྱ། སྐུ་ཡོངས་སུ་རྫོགས་པ་
ལས་བྱང་ཆུབ་པ་ནི་སྐུ་ཕྱག་ཆེན། འོད་ཟེར་གྱི་སྤྲོ་བསྡུ་བྱེད་པ་ནི་མཛད་པ་འཕྲིན་ལས་ཀྱི་ཕྱག་རྒྱ་སྟེ། དེ་རྣམས་ཀྱིས་རྒྱས་འདེབས་པ་ཡིན་པའི་ཕྱིར། དེ་ལྟར་བྱས་པ་ལ་ཁོ་ན་རེ། འདིར་ཕྱག་རྒྱ་བཞིས་རྒྱས་འདེབས་པ་མི་འཐད་པར་ཐལ་

[067B] ཁྱབ་སྟེ། དེ་ཉིད་བསྡུས་པ་སོགས་ལས་དམ་རྒྱ་ལས་རྒྱ་ཕྱག་ཆེན་གསུམ་ལ་ལག་པའི་ཕྱག་རྒྱ་འཆིང་དགོས་པར་བཤད་པའི་ཕྱིར། ཞེས་དོགས་པ་འགོད་པ་ཡིན་ཏེ། རྣམ་
གཞག་རིམ་པ་ལས། གསོལ་བ། གལ་ཏེ་རྒྱུད་འདི་ལ་ལག་པའི་ཕྱག་རྒྱ་མེད་ན་ཇི་ལྟར་ན་ཕྱག་རྒྱ་བཞིས་རྒྱས་བཏབ་པའི་ལྷའི་སྐུ་སྐྱེད་པར་འགྱུར། ཞེས་གསུངས་པའི་ཕྱིར། དེའི་ལན་སྟོན་པ་ལ། བཀའ་སྩལ་པ། སངས་རྒྱས་ཀྱི་
ཡོན་ཏན་མ་ལུས་པས་བརྒྱན་པའི་གཞིར་གྱུར་པའི་ལྷའི་སྐུ་ནི་ཕྱག་རྒྱ་ཆེན་པོའོ། །བཙུན་མོ་ནི་དམ་ཚིག་གི་ཕྱག་རྒྱའོ། །སྔགས་ཀྱི་ཡི་གེ་ནི་ཆོས་ཀྱི་ཕྱག་རྒྱའོ། །གཟུགས་སྣ་ཚོགས་ཀྱིས་སེམས་ཅན་ཐམས་ཅད་ཀྱི་དོན་བྱེད་ཅིང་སྒྲུབ་པ་
ནི་ལས་ཀྱི་ཕྱག་རྒྱའོ། ཞེས་གསུངས། འདོད་དོན་ནི་སྐྱོན་མེད་དེ། སྐུ་ཕྱག་ཆེན། བཙུན་མོ་དམ་རྒྱ། གསུང་ས་བོན་ཆོས་རྒྱ། ལྷའི་གཟུགས་སྣ་ཚོགས་སྤྲོས་ཏེ་སྤྱི་སྒོས་ཀྱི་མཛད་པ་ནི་ལས་རྒྱ་ཡིན་པ་གང་ཞིག་འདི་ལྟ་བུའི་ཕྱག་རྒྱ་བཞིའི་
རྒྱས་འདེབས་ལ་ལག་པའི་ཕྱག་རྒྱ་དེས་གཟུང་ཅན་མི་དགོས་པའི་ཕྱིར། ཞེས་པའོ། །འོ་ན་བཙུན་མོ་དམ་བརྒྱར་འཇོག་པ་ཅི་ཡིན་ཞེ་ན། དེའི་རྒྱུ་མཚན་ཡོད་དེ། བདེ་སྟོང་དབྱེར་མེད་ཀྱི་ཡེ་ཤེས་ལ་བཙུན་མོའི་སྒྲས་སྟོན་རིགས་པ་གང་ཞིག་དེ་
འདྲ་བའི་ཡེ་ཤེས་ཀྱི་ངོ་བོར་གྱུར་པའི་རྒྱལ་བའི་ཐུགས་མཚོན་པའི་ཕྱག་མཚན་ལའང་བཙུན་མོའི་སྒྲས་བསྟན་པའི་ཕྱིར། གཙོ་བོ་འཕོ་ཚུལ་གྱི་དོགས་པ་དཔྱད་པ་ནི། སྤྱིར་དཔལ་འདུས་པ་འཕགས་ལུགས་ཀྱི་གཙོ་བོ་ལ་ལྔ་ཡོད་དེ་

[068A]༄༅། །ལྷག་མོས་ཀྱི་གཙོ་བོ། མངོན་བྱང་ལྔ་བསྐྱེད་ཀྱི་གཙོ་བོ། ལུས་དཀྱིལ་གྱི་གཙོ་བོ། དཀྱིལ་འཁོར་རྒྱལ་མཆོག་གི་གཙོ་བོ། ལས་རྒྱལ་མཆོག་གི་གཙོ་བོ་རྣམས་སུ་ཡོད་པའི་ཕྱིར། དེའི་ནང་ནས་ལྷག་མོས་དང་ལུས་
དཀྱིལ་གཉིས་ཀྱི་གཙོ་བོ་འཕོ་བ་མེད་དེ། དང་པོ་ཡིན་ན་རྡོ་རྗེ་འཆང་ཡིན་པས་ཁྱབ། གཉིས་པ་ཡིན་ན་མི་བསྐྱོད་པ་ཡིན་པས་ཁྱབ་པའི་ཕྱིར། དེ་ཡང་ཏིང་ངེ་འཛིན་གསུམ་གའི་སྐབས་སུ་མི་འཕོ་བར་རྡོ་རྗེ་འཆང་ཁོ་ནས་གཙོ་བོ་བྱེད་པ་
དང། མངོན་བྱང་ལྔའི་སྐབས་སུ་འཕོ་བ་དང། རིགས་བདག་གིས་རྒྱས་འདེབས་པའི་གོང་ཙམ་ནས་འཕོ་བ་དང། དཀྱིལ་འཁོར་རྒྱལ་མཆོག་གི་སྐབས་སུ་འཕོ་བ་དང། ལས་རྒྱལ་མཆོག་གི་སྐབས་སུ་འཕོ་བ་རྣམས་སུ་ཡོད་ལ། །
བསྙེན་དུས་ཀྱི་གཙོ་བོ་འཕོ་བ་ནི་མངོན་བྱང་ལྔ་བསྐྱེད་དང། དཀྱིལ་འཁོར་རྒྱལ་མཆོག་གི་སྐབས་རྣམས་སུ་ངེས་ཤིང། སྒྲུབ་དུས་ལ་དེ་ཐམས་ཅད་ཀྱི་སྐབས་སུ་ཅི་རིགས་པར་འཕོ་བ་ཡོད་དོ། །ལུགས་འདི་ལ་དཀྱིལ་འཁོར་རྒྱལ་
མཆོག་གི་སྐབས་སུ་གཙོ་བོ་འཕོ་བ་ན་ལྷ་གང་གཙོ་བོར་སོང་ཡང། དཀྱིལ་འཁོར་རྒྱལ་མཆོག་གི་དགོད་བྱའི་ལྷ་གྲངས་སོ་གཉིས་སུ་ངེས་ཏེ། དཔེར་ན་རྣམ་སྣང་གཙོ་བོར་སོང་བའི་ཚེ་རྣམ་སྣང་ཡབ་ཡུམ་དབུས་སུ་འགོད། རྣམ་སྣང་དང་
སྤྱན་མའི་ཤུལ་དུ་མི་བསྐྱོད་པ་དང་རེག་བྱ་རྡོ་རྗེ་མ་འགོད་པ་སོགས་བྱེད་པ་ཡིན་པའི་ཕྱིར་ཏེ། སྙེམ་ཏོག་ལས། གལ་ཏེ་རྒྱལ་གཞན་དབུས་མར་གྱུར། །དེ་ཡི་གནས་ལ་མི་བསྐྱོད་འགྱུར། །གང་ཚེ་འཁོར་གཙོ་སངས་རྒྱས་གྱུར། །

[068B] ཞེས་སོགས་གསུངས་པའི་ཕྱིར། གཉིས་པ་ནི། ཁོ་ན་རེ། འདུས་པ་འདིར་དཀྱིལ་འཁོར་ལ་དཔྱོད་བྱའི་ལྷ་རྣམས་ཞལ་གསུམ་ཕྱག་དྲུག་པ་འབའ་ཞིག་ཏུ་བསྟན་པ་མི་འཐད་པར་ཐལ། རྩ་རྒྱུད་དེ་ཉིད་བསྡུས་པ་
བཤད་རྒྱུད་རྡོ་རྗེ་རྩེ་མོ་རྣམ་སྣང་མངོན་བྱང་སོགས་གཉིས་ཀའི་རྒྱུད་མང་པོར་ལྷ་ཕལ་ཆེར་ཞལ་གཅིག་ཕྱག་གཉིས་པའི་རྣམ་པར་བསྟན་པ་ཤས་ཆེ་བའི་ཕྱིར། མ་ཁྱབ་ན། འདིར་དེ་ལྟར་བསྟན་པ་ལ་དགོས་པ་ཡང་དག་ཅིག་ཡོད་པར་
ཐལ། མ་ཁྱབ་པ་དའི་ཕྱིར། ཞེས་དོགས་པ་འགོད་པ་ཡིན་ཏེ། རྣམ་གཞག་ལས། གསོལ་བ། དེ་ཁོ་ན་ཉིད་བསྡུས་པ་ལ་སོགས་པ་དང་གཉིས་ཀའི་རྒྱུད་ལས་ནི་ཞལ་གཅིག་པར་རབ་ཏུ་གྲགས་ན། ཅིའི་ཕྱིར་འདིར་ཞལ་གསུམ་པ་ལྟ་བུར་
སྣང་བར་འགྱུར། ཞེས་གསུངས་པའི་ཕྱིར། དེའི་ལན་སྟོན་པ་ལ། རྣམ་གཞག་ལས། བཀའ་སྩལ་བ། བཅོམ་ལྡན་འདས་ཉིད་ཀྱིས་འདི་བཤད་པ་དགོངས་པ་ལུང་སྟོན་པའི་རྒྱུད་ལས། ཞེས་སོགས་རྡོ་རྗེ་ཐལ་མོའི་ངེས་དོན་སྟོན་པའི་ལུང་
རྣམས་དྲངས་སོ། །དོན་ནི། རྡོ་རྗེ་ཐལ་མོའི་ངེས་དོན་ལ་འོད་ཟུང་གཉིས་ལས་གཙོ་བོ་ནི་ཟུང་འཇུག་ཡིན་པས་དེའི་དབང་དུ་བྱས་ན། ཤེས་བྱ་ཆོས་ཅན། འདུས་པའི་ལྷ་རྣམས་ཞལ་གསུམ་པའི་རྣམ་པར་བསྟན་པ་ལ་དགོས་པ་ཁྱད་པར་
ཅན་ཡོད་དེ། རྡོ་རྗེ་ཐལ་མོ་དང། འདུས་པའི་ལྷ་རྣམས་ཞལ་གསུམ་པར་ཡོད་པ་གཉིས་ངེས་དོན་ནམ་མཚོན་དོན་འདྲ་བ་གང་ཞིག་དེ་གཉིས་ལ་མཚོན་དོན་ཁྱད་པར་ཅན་ཡོད་པའི་ཕྱིར། རྟགས་ཕྱི་མ་དེར་ཐལ། ལག་པ་གཡས་པ་དང་ཞལ་གཡས་

[069A]༄༅། །ཀྱིས་ཐབས་ཀུན་རྫོབ་བདེན་པ་དག་པའི་སྒྱུ་ལུས་དང། ལག་པ་གཡོན་པ་དང་གཡོན་ཞལ་གྱིས་ཤེས་རབ་དོན་དམ་བདེན་པ་དོན་གྱི་འོད་གསལ་དང། ལག་པ་གཉིས་སོར་མོ་བསྣོལ་བའི་ཐལ་མོ་སྦྱར་བ་དང་
ཞལ་གཡས་གཡོན་གཉིས་གོང་ལ་སྦྱར་བའི་རྩ་ཞལ་གྱིས་བདེན་གཉིས་དབྱེར་མེད་ཀྱི་ཟུང་འཇུག་མཚོན་པ་ཡིན་པའི་ཕྱིར་ཏེ། ལུང་སྟོན་ལས། ཕན་ཚུན་སྦྱོར་བས་རྡོ་རྗེ་སེམས། །ཤེས་རབ་ཐབས་ཀྱི་གོ་འཕང་མཆོག་ཐལ་མོ་
སྦྱར་བ་ཙམ་གྱིས་ནི། །སངས་རྒྱས་ཐམས་ཅད་ཡང་དག་འགུགས། །སྐྱབས་གསུམ་དེ་ཉིད་གསུམ་ཡིན་ཏེ། །སྐུ་གསུམ་རྣམ་པར་ཐར་གསུམ་ཀྱི། །ཞལ་གསུམ་ཡིན་ཏེ་མདོག་གསུམ་ཡིན། ཞེས་གསུངས་པའི་ཕྱིར། ཕྱག་དྲུག་
གི་མཚོན་དོན་ཡབ་སྲས་ཀྱིས་གསལ་བར་མ་གསུངས་ཤིང། བོད་ཀྱི་བླ་མ་ཁ་ཅིག་ལུགས་འབྱུང་ལུགས་ལྡོག་གི་སྣང་བ་སུམ་ཚན་གཉིས་མཚོན་ཟེར། ཡང་ཁ་ཅིག་མ་ལས་ཐོབ་པའི་ཤ་ཁྲག་ལྤགས་གསུམ། ཕ་ལས་ཐོབ་པའི་རྐང་
རུས་ཁུ་བ་སྟེ་སྦྱང་གཞིའི་ཆོས་དྲུག་མཚོན་ཟེར་རོ། །གསུམ་པ་ནི། རྣམ་གཞག་ལས། གསོལ་བ། འདིར་གསང་བ་འདུས་པའི་དཀྱིལ་འཁོར་ལ་ལྷ་རྣམས་འགོད་པ་སློབ་དཔོན་སྣ་ཚོགས་པའི་གཞུང་འཇིག་རྟེན་དུ་རབ་ཏུ་འཇུག་པས་
འགྱུར་ཏེ། ཇི་ལྟར་སྒྲུབ་པ་པོ་རྣམས་སོམ་ཉི་མ་མཆིས་པར་འགྱུར། ཞེས་གསུངས། འདིའི་དོན་ནི། ཤེས་བྱ་ཆོས་ཅན། འཕགས་ལུགས་ལ་དཀྱིལ་འཁོར་ལ་འགོད་བྱའི་ལྷ་གྲངས་སོ་གཉིས་སུ་མཛད་པ་ལ་རྒྱུ་མཚན་ཡང་དག་གཅིག་

[069B] སྤྱིར་འདུས་པའི་ལྷ་གྲངས་སློབ་དཔོན་སྣ་ཚོགས་ཀྱི་བཞེད་པས་སྣ་ཚོགས་ཤིག་འདུག་པའི་ཕྱིར། ཞེས་པ་ཡིན་ལ། དེའི་ལན་སྟོན་པ་ལ། རྣམ་གཞག་ལས། སེམས་དཔའ་ཆེན་པོ་ལེགས་སོ་
ལེགས་སོ། །ལུང་དང་རིག་པ་སོ་སོར་བཤད་པར་བྱའོ། ཞེས་སོགས་གསུངས་པའི་ལུང་དང་རིགས་པ་ནི་འདི་ཡིན་ཏེ། འཕགས་ལུགས་མི་བསྐྱོད་པ་གཙོ་བོར་བྱས་པའི་འདུས་པའི་དཀྱིལ་འཁོར་རྒྱལ་མཆོག་གི་རྟེན་གཞལ་ཡས་ཁང་
ཆོས་ཅན། ལྷ་སོ་གཉིས་དགོད་པར་བྱ་བ་ཡིན་ཏེ། འདུས་པ་མི་བསྐྱོད་པའི་ལྷ་རྫོགས་པར་དགོད་པའི་གཞིར་གྱུར་པའི་གཞལ་ཡས་ཁང་མིན་པའི་ཕྱིར། དཔེར་ན་འདུས་པ་འཕགས་ལུགས་ཀྱི་ལུས་དཀྱིལ་གྱི་གཞལ་ཡས་ཁང་བཞིན་
ཞེས་པའི་རིགས་པ་ཡང་དག་གིས་སྒྲུབ་ཅིང། མཐུན་དཔེ་ལུང་གིས་སྒྲུབ་པ་ནི། རྡོར་ཕྲེང་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་སྐུ་ནི་རིམ་བཞིན་གནས། ཞེས་སོགས་སོ། །ཚུལ་འདི་ལ་དཀྱིལ་འཁོར་རྒྱལ་མཆོག་ཅེས་བརྗོད་
པའི་རྒྱུ་མཚན་ཡོད་དེ། རྟེན་བརྟེན་པའི་དཀྱིལ་འཁོར་སྤྲུལ་ནས་གཞན་དོན་མཛད་པའི་ཐབས་མཆོག་ཡིན་པས་དེ་ལྟར་བརྗོད་པའི་ཕྱིར། གསུམ་པ་ལས་རྒྱལ་མཆོག་ལ་གཉིས། ཐུན་དངོས་དང་འབྲེལ་བའི་རྣལ་འབྱོར་དང། ཐུན་མཚམས་
དང་འབྲེལ་བའི་རྣལ་འབྱོར་རོ། །དང་པོ་ལ་ལྔ། ཕྲ་ཐིག་གི་རྣལ་འབྱོར། བཟླས་པའི་རྣལ་འབྱོར། ཞུ་བ་གླུས་བསྐུལ་བའི་ངོར་བཞེངས་པ། དེ་ལ་མཆོད་བསྟོད་བདུད་རྩི་མྱང་བ། ཉེར་བར་བསྡུ་བའི་ཆོ་གའོ། །དང་པོ་ནི། ཕྲ་མོ་སྒོམ་པའི་སྐབས་

[070A]༄༅། །གཉིས་ཡོད་དེ། དཀྱིལ་འཁོར་རྒྱལ་མཆོག་ཡན་གྱི་རགས་པ་ལ་སློབ་པའི་སྐབས་དང། རགས་པ་མཐར་ཕྱིན་པའི་མཚམས་གཉིས་སུ་ཡོད་པའི་ཕྱིར། དང་པོའི་སྐབས་སུ་བསྒོམས་པ་ལ་དགོས་པ་ཡོད་དེ་
སྟེང་སྒོར་ཕྱག་མཚན་ཕྲ་མོ་བསྒོམས་པས་བྱིང་བ་གཅོད་ཅིང། འོག་སྒོར་ཐིག་ལེ་ཕྲ་མོ་བསྒོམས་པས་རྒོད་པ་གཅོད་པའི་དགོས་པ་ཡོད་པའི་ཕྱིར། རགས་པ་མཐར་ཕྱིན་མཚམས་སུ་བསྒོམས་པ་ལ་དགོས་པ་ཡོད་དེ། དམིགས་རྟེན་ཤིན་ཏུ་
ཕྲ་བ་ལ་སེམས་གནས་བརྟན་པོ་བསྒྲུབ་པར་བྱ་བའི་ཆེད་ཡིན་པའི་ཕྱིར། དེ་ཡང་ཐ་མལ་གྱི་སྣང་ཞེན་གཉིས་རགས་པའི་ལྷའི་རྣལ་འབྱོར་གྱིས་གཅོད་ནུས་པའི་མཚམས་ནས་རྟོག་པའི་རྣལ་འབྱོར་ཕྲ་མོ་ལ་སློབ་པར་གསུངས་པ་ནི། ཐིག་ལེའི་
ནང་དུ་དཀྱིལ་འཁོར་ཡོངས་རྫོགས་གསལ་བའི་ཕྲ་མོ་ལ་དགོངས་ཀྱི། ཕྲ་མོ་ཙམ་ནི་མཚམས་འདིར་དང་པོ་ནས་སྒོམ་དགོས་ལ། ཇི་ལྟར་སྒོམ་པའི་ཚུལ་ཡང་ཡོད་དེ། རང་མི་བསྐྱོད་པའི་རྣལ་འབྱོར་པས་རྩ་ཞལ་གྱི་སྣ་རྩེར་ཉི་
གདན་སྲན་མ་ཕྱེད་གཤགས་ཙམ་གྱི་སྟེང་དུ་རྡོ་རྗེ་སྔོན་པོ་རྩེ་ལྔ་པ་ཡུངས་ཀར་གྱི་འབྲུ་ཚད་ཙམ་ཞིག་མི་བསྐྱོད་པའི་ངོ་བོར་བལྟས་ནས་སྒོམ་ཞིང། དེ་བཞིན་དུ་རྡོ་རྗེའི་བུ་གར་ཉི་གདན་ལ་ཐིག་ལེ་སྔོན་པོ་ཡུངས་འབྲུ་
ཙམ་མི་བསྐྱོད་པའི་ངོ་བོར་བལྟས་ལ་རེག་མཐོང་གི་མཚན་མ་བརྟན་པོ་མ་རྙེད་པར་དུ་སྒོམ་པ་ཡིན་པའི་ཕྱིར། དེ་ལ་བརྟན་པ་ཐོབ་པ་ན་ཇི་ལྟར་བྱ་བའི་ཚུལ་ཡང་ཡོད་དེ། སྟེང་གི་རྡོ་རྗེ་དེ་ལས་རྡོ་རྗེ་གཉིས་དང་གསུམ་ལ་སོགས་པ་

[070B] སླར་ཡང་གོ་རིམས་མ་འཆོལ་བར་བསྡུ། དེ་ལ་བརྟན་པ་ཐོབ་པ་ན་ཕྱག་མཚན་ལྷ་སྐུར་བསྒྱུར་ནས་སྔར་བཞིན་སྤྲོ་བསྡུ་བྱེད་ཅིང། མཐར་འཇོག་པ་ན་རྩ་བའི་དམིགས་རྟེན་སྣ་བུག་ནས་དྲངས་ཏེ་སྙིང་གར་ཏིང་
ངེ་འཛིན་སེམས་དཔའ་ལ་བསྡུ། དེ་བཞིན་དུ་གསང་བའི་སྣ་རྩེའི་ཐིག་ལེ་ལ་སེམས་བརྟན་པ་ན་རྡོ་རྗེ་དང་པདྨ་འདུ་བྱས་ཏེ། ཐིག་ལེ་དེ་ཉིད་ཡུམ་གྱི་པདྨར་ཕྱུང་བའི་ནང་དུ་རྟེན་དང་བརྟེན་པའི་དཀྱིལ་འཁོར་ཡོངས་རྫོགས་སྒོམ་པ་ལ་སེམས་བརྟན་
པར་བྱེད་པ་བུའི་ཚུལ་དུ་སྤྲོ་བ་དང། དེའི་ནང་གི་མི་བསྐྱོད་པ་ཡབ་ཡུམ་སྙོམས་པར་ཞུགས་པའི་ཐིག་ལེའི་ནང་དུ་སྔར་བཞིན་ཚ་བོའི་ཚུལ་དུ་སྤྲོས་ཏེ་སྒོམ་པ་ཡིན་པའི་ཕྱིར་ཏེ། རྩ་རྒྱུད་ལེའུ་གསུམ་པ་ལས། རིན་ཆེན་ཆེན་པོ་ཁ་དོག་ལྔ། །
ཡུངས་ཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ནན་ཏན་དུ། །རྣལ་འབྱོར་གྱིས་ནི་རྟག་ཏུ་བསྒོམ། །རིན་ཆེན་བརྟན་པར་གྱུར་ནས་སྤྲོ། །བརྟན་པར་མ་གྱུར་ཡོངས་མི་སྤྲོ། ཞེས་གསུངས་པའི་ཕྱིར། མཐར་འཇོག་པའི་ཚེ་སྙིང་གར་བསྡུའོ། །
གཉིས་པ་ལ་གཉིས། ཡིད་བཟླས་རྡོ་རྗེ་བཟླས་པ་དང། ངག་གི་བཟླས་པའོ། །དང་པོ་ནི། ལྕེ་དང་མཆུ་མི་འགུལ་ཞིང་སྒྲ་སྤངས་པའི་ཡིད་བཟླས་ནི་བསྐྱེད་རིམ་པའི་རྡོར་བཟླས་ཡིན་ཏེ། དཔལ་འབྲས་རྡོ་རྗེས། རྡོ་རྗེའི་ཚིག་གིས་བཟླས་བྱས་ཏེ་
རྡོ་རྗེའི་ཚིག་ནི་སྒྲ་སྤངས་པ། ཞེས་གསུངས་ཤིང། ལེའུ་བདུན་པར། སློང་མོ་ཟ་ཞིང་མི་བཟླ་སྟེ། ཞེས་སོགས་དྲང་དོན་དུ་བཤད་པས་ཀྱང་བསྟན་པའི་ཕྱིར། གཉིས་པ་ལ་ལྔ་ཡོད་དེ། དམ་ཚིག་གི་བཟླས་པ། དོ་ལིའི་བཟླས་པའམ་ཁྱོགས་
[071A]༄༅། །ཀྱི་བཟླས་པ། ཁྲོས་པའི་བཟླས་པ། ཁྲོ་བོའི་བཟླས་པ། གོང་བུའི་བཟླས་པ་རྣམས་སུ་ཡོད་པའི་ཕྱིར། དང་པོ་ནི་བཟླས་བྱའི་སྔགས་ཀྱིས་བསྐོར་བའི་ཞེས་སོགས་དཀྱུས་ནས་འབྱུང་བ་ལྟར་སྤྲོ་བསྡུ་ལ་དམིགས་ནས་
ཟློ་བ་སྟེ། སྙིང་པ་དང་ཉེ་སྙིང་གི་བཟླས་པ་ཡིན་ན། །གཉིས་པ་ནི། ཆོས་ཐམས་ཅད་མཉམ་པ་ཉིད་ཀྱི་ང་རྒྱལ་གྱིས་རྩ་སྔགས་རང་གི་ཞལ་དུ་ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་འཐོན། ཡུམ་གྱི་དབུ་མའི་ལམ་
ནས་བརྒྱུད་དེ་ཞལ་ནས་བྱུང། རང་གི་ཞལ་དུ་ཞུགས་པར་བསྒོམས་ནས་ཡི་གེ་ལྷོད་ཅིང་ཞི་བའི་རྣམ་པར་བཟླ་བ་ནི་ཕྲེང་སྔགས་ཀྱི་བཟླས་པའོ། །ཁྲོས་པའི་བཟླས་པ་ནྀ། རང་གི་ཞལ་ནས་ཡུམ་གྱི་ཞལ་དུ་ཞུགས་ཏེ་སྔར་ལྟར་འཁོར་བ་
ཡི་གེ་རྩུབ་ཅིང་དྲག་པའི་རྣམ་པ་ཅན་དུ་སྒོམ་པ་ཡིན་ཏེ། འདི་ཡང་ཕྲེང་སྔགས་ཀྱི་བཟླས་པའོ། །ཁྲོ་བོའི་བཟླས་པ་ནི་སྒྲ་ཐོས་པར་བཟླ་བ་སྟེ། སྙིང་པོ་ཉེ་སྙིང་རྩ་སྔགས་གསུམ་གའི་བཟླས་པའོ། །གོང་བུའི་བཟླས་པ་ནི། ཐུགས་ཀའི་ས་
བོན་ལ་སྔགས་རྣམས་མགོ་གྱེན་བསྟན་ཟླུམ་པོར་བསྐོར་བ་འོད་ཟེར་འབར་བའི་རྣམ་པ་ཅན་ལ་དམིགས་ནས་བཟླ་བ་ཡིན་ནོ། །དེ་ལྟ་བུའི་བཟླས་པ་གང་བྱེད་ཀྱང་གཙོ་འཁོར་ཐམས་ཅད་ཀྱི་ཞལ་དུ་ཡོད་ཀྱིས་འདོན་པར་དམིགས་ནས་བཟླ་
དགོས་ཏེ། དེ་ལྟར་བྱས་ན་དེ་སྙེད་ཀྱི་འགྱུར་འབྱུང་བ་རྡོ་རྗེ་དྲིལ་བུ་པ་དང་ལྭ་བ་པ་སོགས་གྲུབ་ཆེན་དུ་མས་བཤད་པའི་ཕྱིར། བཟླས་བྱའི་སྔགས་ནི་འགྲེལ་པ་རིན་ཕྲེང་དང། བོད་ཀྱི་བཤད་ཚུལ་འགའ་ཞིག་ལ་ཡིད་བརྟན་མི་རུང་བར་

[071B] འཕགས་པ་ཡབ་སྲས་ཀྱིས་གསལ་བར་མ་གསུངས་ཀྱང། མཚན་སྔགས་ས་བོན་དང་བཅས་པ་ཡི་གེ་གསུམ་གྱི་བར་དུ་སྤེལ་བ་ནི་སྙིང་པོ་ཡིན་ཏེ། དེ་ལྟར་སློབ་དཔོན་ཨ་བྷ་ཡཱ་ཀ་རས་པ་ཞེད་པ་ལྟར་ལེགས་པའི་ཕྱིར་
མཚན་སྔགས་རྐྱང་པ་ཉེ་སྙིང་ཡིན་ཏེ། ལེའུ་དང་པོར། མཆོག་གི་སྙིང་པོའི་སྙིང་པོ་འདི་གསུངས་སོ།། བཛྲ་དཧྲྀཀ། ཅེས་གསུངས་པའི་ཕྱིར། ཨོཾ་ཨཱ་ཧཱུཾ་གསུམ་ནི་ལྷ་ཐམས་ཅད་ཀྱི་དེ་ཁོ་ན་ཉིད་ཀྱི་སྙིང་པོར་གསུངས་སོ། །རྩ་སྔགས་ནི་
རྩ་རྒྱུད་དུ་ཡུམ་བཞི་དང་ཁྲོ་བོ་དགུའི་ཕྲེང་སྔགས་གསུངས་པ་རྣམས་དང། ལྷ་ལྷག་མའི་ཕྲེང་སྔགས་རྒྱུད་གཞན་ནས་གསུངས་པ་རྣམས་ཡིན་ལ། བསྙེན་པའི་གྲངས་ནི། གཙོ་བོ་ལ་འབུམ། འཁོར་རྣམས་དང་བགེགས་མཐར་བྱེད་ཀྱི་འཕྲེང་
སྔགས་ཁྲི་ཕྲག་རེ། ཡེ་ཤེས་འབེབས་པའི་སྔགས་འབུམ་བཟླ་བར་གསུངས་ལ། དེ་ནི་སྙིང་པོའི་མཇུག་ཏུ་ཧཱུཾ་ཧཿ་ཨཿ་ཛྷཻ་བཏགས་པ་ཡིན་པར། ལེའུ་བཅོ་ལྔ་པའི་སྒྲོན་གསལ་ལས་གསུངས་སོ། །དེ་ལྟར་བཟླས་པ་བྱས་པ་ལ་དགོས་པ་
ཡོད་དེ། ཐོག་མེད་ནས་བསགས་པའི་ངག་གི་ལས་སྒྲིབ་ཟད་པར་བྱེད་ཅིང་ངག་ནུས་ལྡན་དུ་བྱ་བ་དང། ཐུན་མོང་དང་ཐུན་མོང་མ་ཡིན་པའི་ལས་རབ་འབྱམས་མྱུར་དུ་འགྲུབ་པ་དང། ཁྱད་པར་རྡོ་རྗེ་བཟླས་པའི་རྒྱུད་སྨིན་བྱེད་དུ་འགྱུར་བ་དང་
སྤྲུལ་བའི་སྐུས་ཆོས་སྟོན་པའི་གསུང་གི་མཛད་པ་དང་མཐུན་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་བ་ཡིན་པའི་ཕྱིར། གསུམ་པ་ནི། ཡབ་ཡུམ་སྙོམས་པར་ཞུགས་པའི་རྐྱེན་གྱིས། ཞེས་སོགས་གསུངས་པ་ལྟར། གཙོ་བོ་ཡབ་

[072A]༄༅། །ཡུམ་འོད་གསལ་དུ་གཞུག་དགོས་ཏེ། མདོར་བྱས་ལས། སླར་ཡང་སྔགས་པས་བདག་ཉིད་ནི། །དེ་བཞིན་ཉིད་ལ་གཞུག་པར་བྱ། ཞེས་གསུངས་པའི་ཕྱིར། འདི་ལྟར་བསྒོམས་པ་ལ་ཆོས་ཅན། དགོས་པ་ཡོད་དེ་
རྫོགས་རིམ་གྱི་སྐབས་སུ་མ་དག་པའི་སྒྱུ་ལུས་འོད་གསལ་དུ་འཇུག་པའི་དགེ་རྩ་སྨིན་བྱེད་དང། འབྲས་བུའི་སྐབས་སུ་གདུལ་བྱའི་དབང་གིས་སྤྲུལ་པའི་སྐུའི་སྣང་བ་སྡུད་པ་དང་རྣམ་པ་མཐུན་པའི་འབྲས་བུ་ལམ་བྱེད་དུ་འགྱུར་བ་ཡིན་
པའི་ཕྱིར། དེ་ནས་ཚད་མེད་པ་བཞིའི་ངོ་བོར་གྱུར་བའི་ལྷ་མོ་བཞིས་གླུས་བསྐུལ་བས་བཞེངས་པར་བསྒོམས་པ་ལ་དགོས་པ་ཡོད་དེ། ལམ་རྫོགས་རིམ་གྱི་སྐབས་སུ་དཔེ་དོན་གྱི་འོད་གསལ་ལས་ངག་མ་དག་གི་སྒྱུ་མའི་སྐུར་
ལྡང་བའི་དགེ་རྩ་སྨིན་བྱེད་དུ་འགྱུར་བ་དང། འབྲས་བུའི་སྐབས་སུ་སླར་ཡང་ཐུགས་རྗེ་ཆེན་པོས་ཞིང་གཞན་དུ་འཚང་རྒྱ་བའི་མཛད་པ་སྟོན་པའི་འབྲས་བུ་ལམ་བྱེད་ཁྱད་པར་ཅན་དུ་འགྱུར་བ་ཡིན་པའི་ཕྱིར། སྐུལ་བའི་ཚིགས་
བཅད་བཞིའི་ཚིག་དོན་ནི་རྒྱུད་འགྲེལ་ལས་ཤེས་པར་བྱའོ། །བཞི་པ་ནི། མཆོད་བསྟོད་བདུད་རྩི་མྱང་བ་གསུམ་བྱས་པ་ལ་དགོས་པ་ཡོད་དེ། སྤྲུལ་པའི་སྐུས་ཞིང་གཞན་དུ་སངས་རྒྱས་ཀྱི་མཛད་པ་བསྟན་པ་ན། སྐྱེ་བོ་ཐམས་ཅད་
ཀྱིས་སྔར་མེད་པའི་སངས་རྒྱས་འཇིག་རྟེན་དུ་བྱོན་ནོ་ཞེས་སྙན་པ་བརྗོད་པ་ལྷུར་ལེན། དེའི་འོག་ཏུ་མཆོད་པའི་བྱེ་བྲག་ཕུལ་དུ་བྱུང་བ་རྣམས་ཀྱིས་བསྙེན་བཀུར་བྱེད་ལ། དེ་ལྟ་བུའི་བསྙེན་བཀུར་བདག་གིར་མཛད་པའི་སྒོ་ནས་འཇིག་

[072B] དེ་ཡང་བསྟོད་པ་ཇི་ལྟར་བྱ་བའི་ཚུལ་ཡོད་དེ། དཀྱིལ་འཁོར་པ་ཐམས་ཅད་ཀྱིས། བདག་ཉིད་ལ་རིགས་ལྔའི་ཡོན་ཏན་ཚང་བར་བརྗོད་པའི་
སྒོ་ནས་བྲག་ཅའི་དབྱངས་བཞིན་དུ་རྩ་རྒྱུད་ལེའུ་བཅུ་བདུན་པ་ལས་གསུངས་པའི། མི་བསྐྱོད་རྡོ་རྗེ་ཡེ་ཤེས་ཆེ། ཞེས་སོགས་ཤློ་ཀ་ལྔས་བསྟོད་པར་མདོར་བྱས་ལས་གསུངས་པ་ལྟར་བསྟོད་པ་ཡིན་པའི་ཕྱིར། འདིའི་ཚིག་དོན་ཡང་འགྲེལ་བའི་
སྟེང་ནས་ཤེས་པར་བྱའོ། །དེ་ནས་སྒྲུབ་ཐབས་ལས་འབྱུང་བ་ལྟར་རང་རྡོ་རྗེ་འཆང་དུ་གསལ་བ་ལ་དབང་བཞི་དང་འབྲེལ་བའི་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པས་མཆོད་པར་བྱ་བ་ཡིན་ལ། གཞན་རྣམས་ནི་རྟོགས་སླ་ཞིང་ནང་མཆོད་འབུལ་
བའི་ཚེ། བདག་ཉིད་ཀྱི་ལག་པ་གཡོན་པའི་མཐེ་བོང་སུཾ་ལས་རི་རབ། མིང་མེད་ཀྵུཾ་ལས་ས་ལ་གནས་པའི་རྒྱ་མཚོར་གྱུར་བའི་དབུས་ནས་བདུད་རྩི་བླངས་པར་མོས་ཏེ་དབུལ་བར་གདན་བཞིར་གསུངས་པ་ལྟར་བྱེད་པའི་རྒྱུ་མཚན་ཡོད་དེ། སྔོན་
ལྷ་རྣམས་ཀྱིས་རི་རབ་ལ་སྲུབ་ཤིང་བྱས་ནས་རྒྱ་མཚོ་བསྲུབས་པས་བདུད་རྩི་བྱུང་བ་ལྟར་བསྒོམས་ནས་འབུལ་བ་ཡིན་པའི་ཕྱིར་ཏེ། བདེ་མཆོག་རྩ་རྒྱུད་ལས་ཀྱང། སྦོམ་པོ་མཐའ་ལྟག་རྩེ་སྦྱར་བས། །རྣལ་འབྱོར་རིགས་པས་རྟག་ཏུ་སྤྱད། ཅེས་
གསུངས་པའི་ཕྱིར། འབུལ་བའི་རིམ་པ་ཡང་ཕྱག་ལེན་བཞིན་བྱེད་དགོས་ཏེ། ལྭ་བ་པས། མཁས་པས་གྲུབ་པའི་བདུད་རྩི་མྱང། །དང་པོར་བླ་མར་དབུལ་བྱ་སྟེ། །དེ་ཡི་རྗེས་སུ་ཧེ་རུ་ཀ། ཞེས་སོགས་གསུངས་པའི་ཕྱིར། ཨོཾ་ཨ་མྲྀཏ་ཞེས་

[073A]༄༅། །སོགས་ཀྱི་སྔགས་དོན་ནི་འཆི་བ་མེད་པའི་བདུད་རྩིས་མཉེས་པར་བྱེད་པའི་རང་བཞིན་གྱི་བདག་ཉིད་དེ་ངའོ་ཞེས་པའོ། །ལྔ་པ་ནི། སྒྲུབ་ཐབས་སུ་གསུངས་པ་ལྟར་ཉེར་བསྡུ་བྱེད་དགོས་ཏེ། མདོར་བྱས་ལས། རང་གི་འཁོར་
ལོ་ལ་ནི་འཁོར་ལོ་གཞུག་འཁོར་ལོ་བདེ་བ་ཆེན་པོ་གཅིག་པུ་བཞུགས། ཞེས་པའི་རྐང་པ་དང་པོས་གཞལ་ཡས་ཁང་དང་འཁོར་རྣམས་རང་ལ་བསྡུ་བ་བསྟན། གཉིས་པས་གཙོ་བོ་ཡབ་ཡུམ་གཅིག་པུ་མི་བསྡུ་བར་བསྟན་པའི་ཕྱིར། དེ་ནས་
རང་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་འོད་ཟེར་འཕྲོས། སེམས་ཅན་ཐམས་ཅད་ལ་དབང་བསྐུར། སྒྲིབ་པ་སྦྱངས། ཧཱུཾ་ཡིག་ཏུ་གྱུར། དེས་ནམ་མཁའི་ཁམས་གང་བ་ཡོངས་སུ་གྱུར་པ་ལས་རྡོ་རྗེ་འཆང་དུ་
གྱུར་པ་རྣམས་རང་གི་འོད་ཟེར་གྱིས་བྲངས་ནས། རང་ལ་ཐིམ་པར་སྒོམ་དགོས་ཏེ། །མདོར་བྱས་ལས། དེ་ལྟར་རྣལ་འབྱོར་བཞི་བྱེད་རྣལ་འབྱོར་པས། །ཧཱུཾ་གི་སྙིང་པོ་འཇིག་རྟེན་རབ་ཏུ་བསྒོམ། །དེ་བྱུང་འགྲོ་ཀུན་རྡོ་རྗེ་སེམས་དཔར་བསམ། །
ལངས་ནས་འགྲོ་ལ་བལྟས་ཏེ་དེ་བཞིན་སྦྱར། ཅེས་གསུངས་པའི་ཕྱིར། །གསུམ་པ་ཐུན་མཚམས་སུ་ཇི་ལྟར་བྱ་བ་ལ། ལུས་བརྟས་པར་བྱེད་པའི་རྣལ་འབྱོར་ནི། མདོར་བྱས་ལས། གང་ཚེ་ལུས་ནི་སྐམས་གྱུར་ན། །ལུས་ངག་ཡིད་ནི་ཚིམ་
འགྱུར་བའི། །སྦྱོར་བ་འདི་ནི་བསྒོམ་པར་བྱ། །མཐོ་གང་ཙམ་གྱིས་དཔགས་པ་རུ། །ཟླ་བའི་དཀྱིལ་འཁོར་བརྟག་པར་བྱ། །བདུད་རྩི་ལྔ་ནི་ངེས་འབབ་པའི། །ཨོཾ་ནི་དེ་རུ་བསྒོམ་པར་བྱ། །རྡོ་རྗེའི་སྦྱོར་བ་འདི་ཡིས་ནི། །སྐད་ཅིག་གིས་ནི་གཟི་

[073B] །ལུས་ངག་ཡིད་ནི་བདེ་བ་ནི། །ཐོབ་འགྱུར་འདི་ལ་ཐེ་ཚོམ་མེད། ཅེས་གསུངས་པ་ལྟར་ཏེ་གོ་སླའོ། །ཟས་ཀྱི་རྣལ་འབྱོར་ནི་ཁ་ཟས་གཏོར་མ་ལྟར་བྱིན་གྱིས་བརླབས། རང་མི་བསྐྱོད་པར་གསལ་བའི་མགྲིན་པ་དུང་དམར་
པོར་བསམས་པའི་ནང་དུ་ལྕེ་རྩ་དང་དབྱེར་མེད་པའི་ཧྲཱི་ལས་པདྨ་དམར་པོ་འདབ་མ་བརྒྱད་པའི་ལྟེ་བར་ལྕེ་ཧཱུཾ་ལས་རྡོ་རྗེ་སྔོན་པོ་རྩེ་ལྔ་པ། རྭ་དབུས་མ་སྦུ་གུ་ཅན་གྱི་རྩེ་མོར་ཨོཾ་དཀར་པོས་མཚན་པ། དེའི་འོད་ཟེར་གྱིས་བཟའ་བཏུང་
རྣམས་དྲངས་ཏེ། ལག་པ་གཉིས་དགང་གཟར་བླུགས་སུ་མོས་ནས་སྙིང་གར་པད་ཉིའི་སྟེང་དུ་ལྷ་དང་བླ་མ་ཐམས་ཅད་འདུས་པའི་ངོ་བོ་ཧཱུཾ་ཡིག་སྔོན་པོ་མེ་ལྕེ་རྩེ་མོ་གསུམ་པ་རབ་ཏུ་འབར་བ་ལ་སྦྱིན་སྲེག་གི་ཚུལ་དུ་དབུལ། དེ་ནས་རང་རང་གི་
ས་བོན་ལས་གསང་གནས་སུ་རླུང་གི་དཀྱིལ་འཁོར། ལྟེ་བར་མོའི་དཀྱིལ་འཁོར། སྙིང་གར་སའི་དཀྱིལ་འཁོར། མགྲིན་པར་ཆུའི་དཀྱིལ་འཁོར་གསལ་བཏབ། རླུང་གཡོས་མེ་སྦར་ས་བསྲེགས་པས་མགྲིན་པའི་ཆུ་ཁོལ། པདྨ་ནས་
ཞུགས། སྙིང་གར་སླེབས་པ་ན་དྭངས་མ་རྣམས་ཞུ་བས་ལྷ་རྣམས་ཚིམ། སྙིགས་མ་མེས་བསྲེགས་ནས་ཐལ་བ་འོག་སྒོ་ནས་ཐོན་པར་བསམས་ལ་ཟས་ཅུད་ཟད་ཞུ་བའི་འོག་ཏུ་རླུང་ཁ་སྦྱར་བུམ་པ་ཅན་འཛིན། ཚུལ་འདི་ལྟར་བྱས་ན་
གནས་སྐབས་དང་མཐར་ཐུག་གི་ཡོན་ཏན་བསམ་གྱིས་མི་ཁྱབ་སྟེ། གདན་བཞི་ལས། གང་གིས་ཅུང་ཟད་བཟའ་བཏུང་རྣམས། །བསྔོ་བ་བྱས་ནས་བཟའ་བར་བྱ། །འདི་ལྟར་སྤྱོད་པའི་རྣལ་འབྱོར་པ། །བུ་ལོན་དུ་ཡང་མི་འགྱུར་རོ་

[074A]༄༅། །ཞེས་གསུངས་པའི་ཕྱིར། ཉལ་བའི་རྣལ་འབྱོར་ནི་ལྷག་མོས་འོད་གསལ་དུ་སྡུད་པ་བཞིན་བྱེད་ཅིང། ལྡང་བ་ན་ཡང་ལྷ་མོ་བཞིས་ཞུ་བ་གླུས་བསྐུལ་ནས་བཞེངས་པ་ལྟར་བྱའོ། །གྲུབ་མཐུན་བཞི་གའི་མཐའ་དང་
མ་གྲུབ་ན་ཐུན་ཐ་མའི་མཐར་འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་ངེས་པར་བྱ་དགོས་ཏེ། བགེགས་ཀྱི་བར་གཅོད་ཞི་བ་དང། དངོས་གྲུབ་ཀྱི་རྒྱུར་ཐོག་མཐའ་བར་གསུམ་དུ་གལ་ཆེ་བར་རྒྱུད་སྡེ་རྣམས་ལས་མང་
དུ་གསུངས་ཤིང། སྡོམ་འབྱུང་ལས་ཀྱང། གཏོར་མ་མྱོས་བྱེད་མེད་པ་ལས། །མྱུར་དུ་འགྲུབ་པར་མི་འགྱུར་རོ། །དེས་ན་སྔོན་གྱི་སངས་རྒྱས་ཀྱིས། །གཏོར་མ་རབ་ཏུ་བསྔགས་པར་གསུངས། ཞེས་གསུངས་པའི་ཕྱིར། གཏོར་སྔགས་
ཀྱི་ཤམ་བུའི་སྔགས་དོན་གཞག་ཏུ་ཡོད་དེ། སརྦ་དུཥྚཾ་ནི་གནོད་བྱེད་ཐམས་ཅད། ས་མ་ཡ་མུ་དྲ་ནི་དམ་ཚིག་གི་ཕྱག་རྒྱ། པྲབྷ་ཉྫ་ཀ་ནི་རབ་ཏུ་འཇོམས་པ། མཱ་མ་ནི་བདག་ཤཱིནྟཾ་ནི་ཞི་བ། རཀྵཱ་ཙ་ནི་སྲུང་བ། ཀུ་རུ་ནི་མཛོད་ཅེས་པར་
འགྱུར་བའི་ཕྱིར། ད་ནི་ཞར་ལ་སྒྲུབ་ཐབས་ཀྱི་ཆིངས་ཅུང་ཟད་བཤད་པ་ལ། བསྙེན་སྒྲུབ་བཞི། རྣལ་འབྱོར་བཞི། ཏིང་ངེ་འཛིན་གསུམ། དེ་ཉིད་ཞེ་དགུ་རྡོ་རྗེ་བཞིའི་ཆིངས་རྣམས་ལས། དང་པོ་ནི། ཡེ་ཤེས་ཀྱིས་སྒོམ་པ་ནས། ལྷག་
མོས་འོད་གསལ་དུ་སྡུད་པའི་བར་ནི་བསྙེན་པ། འོད་གསལ་ལས་ཉི་མའི་དཀྱིལ་འཁོར་དུ་ལངས་ཏེ་ལུས་དཀྱིལ་སྒོམ་པའི་བར་ནི་ཉེ་སྒྲུབ། སྒོ་གསུམ་བྱིན་རླབས་ནས་རིགས་བདག་གིས་རྒྱས་འདེབས་པའི་བར་ནི་སྒྲུབ་པ། དཀྱིལ་འཁོར་

[074B] རྒྱུད་ཕྱི་མ་ལས། བསྙེན་པའི་ཚིག་དང་པོ་སྟེ། །ཉེ་བར་སྒྲུབ་པ་གཉིས་པ་ཡིན། །སྒྲུབ་པ་ཡང་ནི་གསུམ་པ་སྟེ། །སྒྲུབ་པ་ཆེན་པོ་བཞི་པའོ། ཞེས་གསུངས་པའི་ཕྱིར་དང། རྩ་རྒྱུད་ལེའུ་
བཅུ་གཉིས་པ་རྩ་འགྲེལ་ལས་རྒྱས་པར་གསུངས་པའི་ཕྱིར། གཉིས་པ་ནི། ཡེ་ཤེས་ཀྱིས་སྒོམ་པ་ནས་ཟླ་བ་ལས་བྱང་ཆུབ་པའི་བར་ནི་རྣལ་འབྱོར། མངོན་བྱང་ལྷག་མ་གསུམ་ནི་རྗེས་སུ་རྣལ་འབྱོར། ལུས་དཀྱིལ་སྒོམ་པ་ནི་ཤིན་ཏུ་རྣལ་
འབྱོར། སྒོ་གསུམ་བྱིན་བརླབ་ནས་རིག་མ་འདུ་བྱ་བའི་བར་ནི་རྣལ་འབྱོར་ཆེན་པོ་སྟེ། དེ་ནི་དང་པོ་སྦྱོར་བའི་དབང་དུ་བྱས་པའི་ཆིངས་ཡིན་ལ། དེའི་སྟེང་དུ་རྒྱལ་མཆོག་གཉིས་ཀྱི་དབྱེ་བས་རྣལ་འབྱོར་དྲུག་ཏུ་ཡང་འགྱུར་ཏེ། རྡོར་ཕྲེང་ལས། རྣལ་
འབྱོར་རྗེས་སུ་རྣལ་འབྱོར་དང། །ཤིན་ཏུ་རྣལ་འབྱོར་རྣལ་འབྱོར་ཆེ། །དང་པོ་སྦྱོར་བ་མདོར་བསྡུས་པ། །དེ་ནས་དཀྱིལ་འཁོར་རྒྱལ་པོ་མཆོག་ལས་ཀྱི་རྒྱལ་པོ་རྣལ་འབྱོར་མཆོག་ཅེས་གསུངས་པའི་ཕྱིར། །གསུམ་པ་ཏིང་ངེ་འཛིན་གསུམ་
ནི་སྔར་བཤད་པས་ཤེས་སོ། །བཞི་པ་དེ་ཉིད་ཞེ་དགུའི་ཆིངས་ལ། གནས་ཀྱི་དེ་ཉིད། སྙིང་རྗེ་ཆེན་པོ་ལ་དམིགས་པའི་དེ་ཉིད། བསྲུང་འཁོར་གྱི་གཙོ་བོ་སྐྱེད་པའི་དེ་ཉིད། འཁོར་ཁྲོ་བོ་སྐྱེད་པའི་དེ་ཉིད། ཕུར་གདབ་ཀྱི་དེ་ཉིད། རྭ་གུར་རྣམས་
སྒོམ་པའི་དེ་ཉིད་རྣམས་སྔོན་འགྲོ་སྟེ། རྡོར་ཕྲེང་ལས། དེ་ཉིད་དབྱེ་བ་རྣམ་པ་དྲུག་ཅེས་གསུངས་སོ། །ཡེ་ཤེས་ཀྱི་ས་སྐྱེད་པའི་དེ་ཉིད། རྡོ་རྗེའི་ས་སྐྱེད་པའི་དེ་ཉིད། ལྷག་མོས་ཀྱི་གཞལ་ཡས་ཁང་སྐྱེད་པའི་དེ་ཉིད། དེའི་ལྷའི་འཁོར་ལོ་སྐྱེད་

[075A]༄༅། །པའི་དེ་ཉིད། ལྷག་མོས་ལུས་ལ་སྡུད་པའི་དེ་ཉིད། དེ་བཞིན་ཉིད་ལས་བྱང་ཆུབ་པའི་དེ་ཉིད། ཉི་མ་སོགས་ལ་དམིགས་ཏེ་ལྡང་བའི་དེ་ཉིད། ཟླ་བ་ལས་བྱང་ཆུབ་པའི་དེ་ཉིད། ཡེ་ཤེས་ཙམ་ལ་སྙོམས་པར་འཇུག་
པའི་དེ་ཉིད་དང་དགུ་སྔར་གྱི་དྲུག་དང་བཅས་པའི་དེ་ཉིད་བཅོ་ལྔ་ནི་རྣལ་འབྱོར་གྱི་ཡན་ལག་ཡིན་ཏེ། དེ་ཉིད་དབྱེ་བ་བཅོ་ལྔ་སྟེ། ཞེས་གསུངས་པའི་ཕྱིར། ས་བོན། ཕྱག་མཚན། སྐུ་རྫོགས་པ་ལས་བྱང་ཆུབ་པའི་དེ་ཉིད་གསུམ་བསྡུ་ན་
རྡོ་རྗེ་འཆང་ཆེན་པོ་སྐྱེད་པའི་དེ་ཉིད་གཅིག་པུ་ནི་རྗེས་སུ་རྣལ་འབྱོར་རོ། །དང་པོའི་མགོན་པོ་སྤྲུལ་སྐུ་རྡོར་སེམས་སུ་སྒྱུར་བའི་དེ་ཉིད། ལུས་རྟེན་དུ་སྒོམ་པའི་དེ་ཉིད། ཕུང་པོ་ལྔ་གཤེགས་པར་སྒོམ་པའི་དེ་ཉིད། ཁམས་བཞི་ཡུམ་
བཞིར་སྒོམ་པའི་དེ་ཉིད། ཡུལ་ལྔ་རྡོ་རྗེ་མ་ལྔར་སྒོམ་པའི་དེ་ཉིད། མིག་སོགས་ས་སྙིང་སོགས་སུ་སྒོམ་པའི་དེ་ཉིད། ཡན་ལག་ཁྲོ་བོར་སྒོམ་པའི་དེ་ཉིད། སྐུ་གསུང་ཐུགས་བྱིན་རླབས་ཀྱི་དེ་ཉིད་གསུམ། སེམས་དཔའ་སུམ་བརྩེགས་སྒོམ་
པའི་དེ་ཉིད་གསུམ། རིག་མ་འདུ་བྱ་བའི་དེ་ཉིད། རྗེས་ཆགས་ཀྱི་དེ་ཉིད། མཆོད་པའི་དེ་ཉིད་དང་བཅུ་བདུན་ཏེ། རྗེས་སུ་རྣལ་འབྱོར་སོགས་བཅུ་བདུན། ཞེས་གསུངས་པའི་ཕྱིར། དཀྱིལ་འཁོར་རྒྱལ་མཆོག་ལ་གཤེགས་པ། གཤེགས་
མ། སེམས་དཔའ། སེམས་མ། ཁྲོ་བོ་དབྱུང་བའི་དེ་ཉིད་ལྔ་སྟེ། དེ་ནས་དཀྱིལ་འཁོར་རྒྱལ་པོ་མཆོག་དེ་ཉིད་དབྱེ་བ་རྣམ་པ་ལྔ། ཞེས་གསུངས་པའི་ཕྱིར། ལས་རྒྱལ་མཆོག་ལ་སྟེང་སྒོར་ཕྱག་མཚན་ཕྲ་མོ་སྒོམ་པ། འོག་སྒོར་ཐིག་

[075B] ཡིད་བཟླས། ངག་བཟླས། གཙོ་བོ་འོད་གསལ་དུ་གཞུག་པ། ཞུ་བ་གླུས་བསྐུལ་བ། མཆོད་བསྟོད་བདུད་རྩི་མྱང་བ། མཐར་ཉེ་བར་བསྡུ་བ། ལུས་བརྟས་པར་བྱེད་པ། ཟས་ཀྱི་རྣལ་འབྱོར། དངོས་གྲུབ་ཆུང་དུ་སྒྲུབ་པ་
དངོས་གྲུབ་འབྲིང་སྒྲུབ་པའི་དེ་ཉིད་བཅུ་གཉིས་ཏེ། དེ་ནས་ལས་ཀྱི་རྒྱལ་པོ་མཆོག་དེ་ཉིད་དབྱེ་བ་བཅུ་གཉིས་སོ། ཞེས་གསུངས་པའི་ཕྱིར། ལྔ་པ་རྡོ་རྗེ་བཞིས་བསྐྱེད་ལ་སྒྲུབ་ཐབས་རྒྱས་པ་ལྟར་ན་གནས་ཀྱི་དེ་ཉིད་དང། བསྡུས་པ་
ལྟར་ན་ཡེ་ཤེས་ཀྱིས་སྒོམ་པ་ནས་དེ་བཞིན་ཉིད་ལས་བྱང་ཆུབ་པའི་བར་ནི་དང་པོ་སྟོང་པ་ཉིད་ལས་བྱང་ཆུབ་པའི་རྡོ་རྗེ་དང། ཉི་མ་སོགས་ལ་དམིགས་ཏེ་ལྡང་བ་དང་ཕྱག་མཚན་ལས་བྱང་ཆུབ་པའི་བར་གཉིས་པ་ས་བོན་བསྡུས་
པའི་རྡོ་རྗེ་དང། དང་པོའི་མགོན་པོ་སྐྱེད་པ་ནས་ལུས་དཀྱིལ་རྫོགས་པའི་བར་ནི་གསུམ་པ་གཟུགས་ཉིད་རྫོགས་པའི་རྡོ་རྗེ་དང། སྐུ་བྱིན་རློབ་ནས་བསྡུས་པ་ལྟར་ན་མཆོད་པའི་དེ་ཉིད་དང། རྒྱས་པ་ལྟར་ན་དངོས་གྲུབ་འབྲིང་སྒྲུབ་པའི་དེ་
ཉིད་ཀྱི་བར་ནི་བཞི་པ་ཡི་གེ་འགོད་པའི་རྡོ་རྗེ་སྟེ། རྒྱུད་ཕྱི་མ་ལས། དང་པོ་སྟོང་ཉིད་བྱང་ཆུབ་སྟེ། །གཉིས་པ་ས་བོན་བསྡུས་པའོ། །གསུམ་པ་གཟུགས་ཉིད་རྫོགས་པ་སྟེ། །བཞི་པ་ཡི་གེ་འགོད་པའོ། །ཞེས་གསུངས་པའི་ཕྱིར། རིམ་
པ་དང་པོའི་རྣལ་འབྱོར་ལ་ངོ་བོའི་སྒོ་ནས་དབྱེ་ན་རགས་པ་དྲན་པ་གཅིག་པའི་རྣལ་འབྱོར་དང། དྲ་བ་རྟོག་པའི་རྣལ་འབྱོར་གཉིས་ཡོད། དང་པོ་དང། བསྐྱེད་རིམ་རགས་པའི་རྣལ་འབྱོར་དང། སྔགས་ལ་གཞོལ་བའི་རྣལ་འབྱོར་རྣམས་

[076A]༄༅། །དོན་གཅིག་བསྐྱེད་རིམ་རགས་པའི་རྣལ་འབྱོར་ཆོས་ཅན། རགས་པ་དྲན་པ་གཅིག་པའི་རྣལ་འབྱོར་ཞེས་བརྗོད་པའི་རྒྱུ་མཚན་ཡོད་དེ། ཕྲ་མོ་ལས་དམིགས་རྟེན་རགས་ཤིང་རང་དང་ལྷ་གཅིག་ཏུ་དྲན་པའམ། གཅིག་ཏུ་ལྷ་དྲན་
པའི་རྣལ་འབྱོར་ཡིན་པས་དེ་ལྟར་བརྗོད་པའི་ཕྱིར། གཉིས་པ་དང་བསྐྱེད་རིམ་ཕྲ་མོའི་རྣལ་འབྱོར། ནང་ལ་གཞོལ་བའི་རྣལ་འབྱོར་རྣམས་དོན་གཅིག་བསྐྱེད་རིམ་ཕྲ་མོའི་རྣལ་འབྱོར་ཆོས་ཅན། ཕྲ་བ་རྟོག་པའི་རྣལ་འབྱོར་ཞེས་བརྗོད་པའི་
རྒྱུ་མཚན་ཡོད་དེ། བསྐྱེད་རིམ་རགས་པ་ལས་དམིགས་རྟེན་ཕྲ་ཞིང་རྟོག་པས་བཏགས་ནས་སྒོམ་པའི་རྣལ་འབྱོར་ཡིན་པས་དེ་ལྟར་བརྗོད་པ་ཡིན་པའི་ཕྱིར། དེ་ལྟ་བུའི་རིམ་པ་དང་པོའི་རྣལ་འབྱོར་ལ་བསྐྱེད་རིམ་ཞེས་བརྗོད་པའི་རྒྱུ་
མཚན་ཡོད་དེ། སྦྱང་གཞི་སྐྱེ་ཤི་བར་དོ་གསུམ་དང་རྣམ་པ་མཐུན་པར་སྐུ་གསུམ་གྱི་ལྷའི་རྣལ་འབྱོར་དུ་བསྐྱེད་ནས་བསྒོམ་པའི་རིམ་པ་ཁྱད་པར་ཅན་ཡིན་པས་དེ་ལྟར་བརྗོད་པ་ཡིན་པའི་ཕྱིར། བཞི་པ་ནི། ལུགས་འདི་ལ་སྒྲུབ་ཐབས་རྒྱས་
བསྡུས་གཉིས་སུ་ངེས་པ་ལྟར་ཐུན་བཞིའི་ཐོག་མཐའ་རྒྱས་ཤིང། བར་པ་གཉིས་བསྡུས་པ་སོགས་ཅི་རིགས་པར་བྱས་ཏེ་ཐུན་བཞིའི་རྣལ་འབྱོར་སྒོམ་པ་ཡིན་ནོ། །དེ་ཡང་བསྐྱེད་རིམ་གྱི་སྦྱང་བྱའི་ཐ་མལ་གྱི་སྣང་ཞེན་གཉིས་ཡིན་པས་
ཐ་མལ་གྱི་ཞེན་པའི་གཉེན་པོར་ལྷ་དེ་དང་དེ་དངོས་ཡིན་སྙམ་པའི་ང་རྒྱལ་དང། ཐ་མལ་གྱི་སྔང་བའི་གཉེན་པོར་རྟེན་དང་བརྟེན་པའི་གསལ་སྣང་ལ་སློབ་པ་ཡིན་ཞིང། སློབ་ཚུལ་ནི། ངེས་ངོར་བདེ་བ་ཆེན་པོའི་ཡེ་ཤེས་ཀྱིས་སྟོང་ཉིད་ལ་རྩེ་

[076B] སྣང་ངོར་རྟེན་དང་བརྟེན་པའི་སྣང་བ་འཇའ་ཚོན་ལྟར་གསལ་བའི་རྒྱ་ཆེ་བ་གཉིས་ཚོགས་ཙམ་དེ་ཉིད་གདགས་གཞིར་བྱས་ཏེ། འབྲས་དུས་ཀྱི་དཀྱིལ་འཁོར་གྱི་འཁོར་ལོའི་བདག་ཉིད་དེ་ངའོ་སྙམ་དུ་
བསྒོམ་པར་བྱ་བ་ཡིན་ལ། དེ་ལྟར་བསྒོམས་པའི་རྩིས་ཟིན་ན། གཞན་དུ་ལུང་མ་བསྟན་གྱི་ལུས་ཀྱི་སྒུལ་སྐྱོད་དང། ངག་གི་སྨྲ་བརྗོད་ཐམས་ཅད་ཕྱག་རྒྱ་བཅིངས་པ་དང་སྔགས་བཟླས་པ་ལྟ་བུའི་བསོད་ནམས་དཔག་ཏུ་མེད་པ་སྡུད་བྱེད་དུ་
འགྱུར་ཏེ། ཀུན་སྤྱོད་ལས། ཤྲཱི་ཧེ་རུ་ཀའི་གོ་འཕང་གནས། །ཡན་ལག་གི་ནི་སྤྱོད་པ་དང། །ཚིག་གི་རབ་འབྱམས་ཇི་སྙེད་པ། །དེ་སྙེད་ཕྱག་རྒྱ་གསང་སྔགས་ཡིན། ཞེས་གསུངས་པའི་ཕྱིར། ལྔ་པ་ནི། དེ་ལྟར་བསླབས་པས་བསྐྱེད་རིམ་
མཐར་ཕྱིན་པའི་ཚད་གཞག་ཏུ་ཡོད་དེ། རགས་བརྟེན་བརྟེན་པའི་དཀྱིལ་འཁོར་དང། ཕྲག་ཐིག་ལེ་ཡུངས་འབྲུ་ཙམ་གྱི་ནང་དུ་རྟེན་བརྟེན་པའི་དཀྱིལ་འཁོར་གསལ་བཏབ་པའི་ཚེ། དེ་དང་དེའི་ཆ་ཕྲ་རགས་ཐམས་ཅད་མ་འདྲེས་པར་སྐད་ཅིག་
གིས་གསལ་སིང་ངེ་བའི་རྣམ་པར་ཤར་བ་ལ་བྱིང་རྒོད་དང་པྲལ་བར་ཉིན་ཞག་གཅིག་གི་དྲུག་ཆ་ཁྱོངས་ན་དེ་དང་དེ་ལ་བརྟན་པ་ཐོབ་པ་དང། ལོ་ཟླ་སོགས་ཇི་ཙམ་འདོད་ཀྱི་བར་འཇོག་ནུས་ན་ཕྲ་རགས་དེ་དང་དེ་མཐར་ཕྱིན་པར་འཇོག་པ་ཡིན་པའི་ཕྱིར་
དྲུག་པ་ནི། བསྐྱེད་རིམ་པས་བསྒྲུབ་པར་བྱ་བའི་དངོས་གྲུབ་ལ་སྤྱིར་གསུམ་ཡོད་དེ། སྒོན་གསལ་ལས། ཞི་སོགས་བྱ་བའི་ཆོ་ག་དང། །དེ་བཞིན་གྲུབ་པ་བརྒྱད་དང་ནི། །སངས་རྒྱས་ཀྱང་ནི་མཆོག་ཡིན་ནོ། །ཞེས་གསུངས་པའི་ཕྱིར།། །།སྨརས་པ་

[077A]༄༅། །ལྷ་བཅས་འགྲོ་བའི་སྟོན་པ་བླ་ན་མེད། །ཐུབ་དབང་སྨྲ་བའི་ཉི་མས་ལེགས་བཤད་གཏམ། །བརྩེ་བས་ཇི་སྙེད་འདོམས་པའི་རབ་དང་ཕུལ། །རྣལ་འབྱོར་བླ་ན་མེད་པའི་རྒྱུད་ཅེས་གྲགས། །དེ་དག་ཀུན་གྱི་རྩེར་སོན་སྙིང་པོ་
མཆོག་ས་གསུམ་སྒྲོན་མེ་དངོས་གྲུབ་རྣམ་གཉིས་ཀྱི། །འདོད་དགུའི་ཆར་འབེབས་འཇིག་རྟེན་རིན་ཆེན་གཅིག་དཔལ་ལྡན་རྒྱུད་རྒྱལ་གསང་བ་འདུས་པ་ཡིན། །རྒྱུད་འདིའི་ཚིགས་བཅད་གཅིག་ཙམ་འཛིན་པ་དང། །དེ་ཉིད་མཐོང་ཐོས་དྲན་རེག་
གྱུར་རྣམས་ཀྱང། །ཁྱབ་བདག་དཔལ་ལྡན་རྡོ་རྗེ་འཆང་དབང་དང། །མཚུངས་པའི་ཕྱག་ཡུལ་དམ་པར་རྒྱལ་བ་ཡིས། །གསུངས་ཕྱིར་རྒྱུད་འདིའི་མཚན་ཙམ་ཐོས་པ་ཡང། །རྒྱ་ཆེན་བསོད་ནམས་ཟོང་གིས་སྒྲུབ་དགོས་ན། །ཚུལ་འདིར་
སྙིང་ནས་ཐོས་བསམ་སྒོམ་པ་ལ། །བརྩོན་པས་འཇུག་རྣམས་མཆོག་ཏུ་སྐལ་བ་བཟང། །དེ་ཕྱིར་རྒྱུད་རྒྱལ་དཔལ་ལྡན་འདུས་པ་ཡི། །རིམ་པ་དང་པོའི་ལེགས་བཤད་གཏེར་ཆེན་པོ། །དངོས་གྲུབ་གཉིས་ཀྱི་རྒྱ་མཚོ་ཆེན་པོ་ཡི། །སྙིང་
པོའི་མཆོག་འདི་བདག་གིས་འབད་པས་བསྒྲུབས། །དགེ་བ་འདི་ཡིས་ཚེ་རབས་ཀུན་དུ་བདག་ཐེག་མཆོག་འཁོར་ལོ་བཞི་དང་མི་འབྲལ་ཞིང། །ཟུང་འཇུག་ནོར་བུའི་གཞལ་མེད་ཉམས་དགའ་བར། །མཐོང་པའི་ཆོས་ལ་བདེ་ལག་འཇུག་
གྱུར་ཅིག་ཅེས་རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་རིམ་པ་དང་པོའི་རྣམ་བཤད་དངོས་གྲུབ་ཀྱི་རྒྱ་མཚོའི་སྙིང་པོ་ཞེས་བྱ་བ་འདི་ནི་རང་གི་སློབ་མ་མདོ་སྔགས་རབ་འབྱམས་སྨྲ་བའི་དགེ་བའི་བཤེས་གཉེན་མང་

[077B] རྡོ་རྗེ་འཆང་དབང་བ་མ་དམ་པ་རྣམས་ཀྱི་ཞབས་རྡུལ་སྤྱི་བོས་ལེན་པ་ཆོས་སྨྲ་བ་བློ་བཟང་ཆོས་ཀྱི་རྒྱལ་མཚན་གྱིས། ཆོས་གྲྭ་ཆེན་པོ་བཀྲ་ཤིས་ལྷུན་པོའི་གཟིམས་ཁང་རྒྱལ་མཚན་མཐོན་པོར་
སྦྱར་བའོ། །འདིས་ཀྱང་རྒྱལ་བའི་བསྟན་པ་ཡུན་རིང་དུ་གནས་པར་བྱེད་ནུས་པར་གྱུར་ཅིག། མངྒ་ལཾ།། ༄༅། ཨོཾ་སསྟི། ཕན་འདིའི་འབྱུང་གནས་རྒྱལ་བྶྟསྣ་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་
མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།།



﻿༄༅། །གསང་འདུས་བསྐྱེད་རིམ་གྱི་ཟིན་བྲིས་བཞུགས་སོ། །

[001B]༄༅། །བླ་མ་དང་དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། །འདུས་པའི་སྒྲུབ་ཐབས་རྣལ་འབྱོར་དག་པའི་རིམ་པ་ལ་མཆོད་པར་བརྗོད་ཅིང་རྩོམ་པར་དམ་བཅའ་བ། གཞུང་
གི་དོན་དངོས་གཏན་ལ་དབབ་པ། ཡོངས་སུ་རྫོགས་པ་མཇུག་གི་དོན་དང་གསུམ། གཉིས་པ་ལ་གང་གིས་སྒྲུབ་པ་རྟེན་གྱི་གང་ཟག་གང་དུ་བསྒྲུབ་པ་གནས་ཀྱི་དེ་ཉིད། ཇི་ལྟར་
སྒྲུབ་པ་ལམ་གྱི་རིམ་པའོ། །དང་པོ་ནི་ལམ་འདིར་འཇུག་པའི་གང་ཟག་ནི། དང་པོར་སངས་རྒྱས་ཀྱི་ཐེག་པ་སྟེ་ཐུན་མོང་བ་ཕར་ཕྱིན་གྱི་ཐེག་པ་ལ་བསླབས་པ་དགོས་ཤིང། མཚན་
ཉིད་ཀྱི་ཐེག་པ་ལ་སངས་རྒྱས་ཀྱི་ཐེག་པ་ཞེས་པ་དང། སྔགས་ཀྱི་ཐེག་པ་ལ་ཐེག་པ་གསར་པ་ཞེས་པའི་བརྡའ་འདོགས་པ་ནི་འཕགས་པ་ཡབ་སྲས་ཀྱི་ལུགས་ཡིན་ནོ། །མཚན་

[002A]༄༅། །ཉིད་ཀྱི་ཐེག་པ་ལས་གསུངས་པའི་ལམ་སྨོན་འཇུག་གི་སེམས་གཉིས་ལ་དགེ་བའི་བཤེས་གཉེན་གྱིས་ལེགས་པར་ཁྲིད་ནས་མྱོང་བ་ཅུང་ཟད་རྙེད་པ་ནི་ངེས་པར་དགོས་ཏེ། ལག་ན་
རྡོ་རྗེ་དབང་བསྐུར་བའི་རྒྱུད་ལས། ལག་ན་རྡོ་རྗེས་སྨྲས་པ། འཇམ་དཔལ་གང་དག་བྱང་ཆུབ་ཀྱི་སེམས་བསྒོམ་པ་ལ་ཞུགས་པ་དང། གང་གི་ཚེ་དེ་དག་གིས་བྱང་ཆུབ་ཀྱི་སེམས་གྲུབ་པར་གྱུར་པ་དེའི་ཚེ་
འཇམ་དཔལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་ནས་སྤྱོད་པའི་བྱང་ཆུབ་སེམས་དཔའ་དེ་དག་ཡེ་ཤེས་ཆེན་པོར་དབང་བསྐུར་བའི་གཟུངས་སྔགས་ཀྱི་དཀྱིལ་འཁོར་དུ་གཞུག་པར་བྱའི། གང་དག་གིས་བྱང་ཆུབ་ཀྱི་སེམས་རྫོགས་པར་མ་གྱུར་པ་དེ་དག་ནི་གཞུག་པར་མི་བྱ་སྟེ། དེ་དག་ནི་དཀྱིལ་འཁོར་ཡང་བལྟར་མི་གཞུག་གོ་དེ་དག་ལ་ནི་ཕྱག་རྒྱ་དང་གསང་སྔགས་

[002B] །ཞེས་དབང་བསྐུར་བའི་སྔ་རོལ་ཏུ་བྱང་ཆུབ་ཀྱི་སེམས་རྫོགས་པར་བྱ་བར་གསུངས་པའི་ཕྱིར་རོ། །འོ་ན་དེ་ཙམ་གྱིས་ཆོག་གམ་ཞེ་ན་དེས་མི་ཆོག་སྟེ། གཉིས་སུ་མེད་པའི་ཡེ་ཤེས་ནི་དཔལ་ཏེ་དེ་ཉིད་རང་གི་ངོ་བོར་ལྡན་པ་
སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་གསང་བ་འདུས་པ་མི་བསྐྱོད་པ་ལྷ་སོ་གཉིས་ཀྱི་དཀྱིལ་འཁོར་དུ་དབང་བསྐུར་བ་སྐུ་གསུམ་གྱི་ས་བོན་འཇོག་ནུས་པ་ཚིག་རྗེས་སུ་འབྲང་བ་ཙམ་མ་ཡིན་པར་དམིགས་ལེགས་པར་ཕྱེད་པ་ཐོབ་
པ་དགོས་ཏེ། ལམ་གྱི་ཆ་མ་ལུས་པའི་ས་བོན་ཐེབས་ནས་རྒྱུད་སྣོད་རུང་དུ་གྱུར་པ་དགོས་པའི་ཕྱིར་རོ། །དེ་ལྟར་སྣོད་རུང་དུ་གྱུར་ནས་ཀྱང་དབང་བསྐུར་བ་དེའི་དུས་སུ་བླ་མ་རྒྱལ་བ་སྲས་བཅས་དཔང་དུ་བཞག་ནས་ཁས་བླངས་པའི་
དམ་ཚིག་དང་སྡོམ་པ་བསྲུང་བ་ལ་བརྩོན་པ་དགོས་ཏེ། སྡོམ་པ་འབྱུང་བ་ལས། ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་གཏོང་ཡང་བླ། །འཆི་བའི་དུས་ལ་བབ་ཀྱང་བླ། །རྟག་ཏུ་དམ་ཚིག་བསྲུང་བར་བྱ། ཞེས་
སྲོག་དང་བསྡོས་ནས་བསྲུང་དགོས་པར་གསུངས་པའི་ཕྱིར། གལ་ཏེ་མ་བསྲུང་ན་དངོས་གྲུབ་མི་འཐོབ་ཅིང་ངན་འགྲོར་ལྟུང་བའི་ཕྱིར་རོ། །དེ་འང་རྩེ་མོ་ལས། བསྐལ་པ་བརྒྱ་ཕྲག་དག་ཏུ་ནི། །ཅི་སྟེ་མངོན་པར་བརྩོན་བྱས་ཀྱང། །གང་ཟག་བཞི་ནི་
འཇིག་རྟེན་དུ། །བསྒྲུབས་ཀྱང་འགྲུབ་པ་ཉིད་མི་འགྱུར། །བྱང་ཆུབ་སེམས་ནི་མ་སྐྱེས་དང། །ཐེ་ཚོམ་ལྡན་པ་ཉིད་དང་ནི། །བཀའ་བཞིན་དུ་ནི་མི་སྤྱོད་པ། །དད་པ་མེད་ཉིད་འགྲུབ་མི་འགྱུར། ཞེས་དང། མཉམ་སྦྱོར་ལས། དཀྱིལ་འཁོར་དག་ཏུ་མ་ཞུགས་

[003A]༄༅། །དང། །དམ་ཚིག་རྣམས་ནི་སྤངས་པ་དང། །གསང་བའི་དེ་ཉིད་མི་ཤེས་པས། །བསྒྲུབས་ཀྱང་ཅི་ཡང་འགྲུབ་མི་འགྱུར། ཞེས་སོ། །དེ་བཞིན་དུ་རྩ་བའི་ལྟུང་བ་བྱུང་ན། མཁའ་འགྲོ་དང་འབྱུང་པོས་སྲོག་འཕྲོག་ཅིང་
དམྱལ་བར་འགྲོ་བ་དང། སྦོམ་པོའི་ཉེས་དམིགས་ཀྱང་དེ་དང་འདྲ་བར་འབྱུང་བ་དང། དམ་ཚིག་ཉམས་པའི་ཕྱག་དང་མཆོད་པ་སོགས་ཀྱང་སངས་རྒྱས་ཀྱིས་མི་བཞེས་པ་དང། དེ་ཤ་ཟ་སོགས་ཀྱིས་ཟོས་ཀྱང་སྟོན་པས་བསྐྱབ་པར་མི་མཛད་པར་རྒྱུད་
ལས་གསུངས་པ་རྩ་ལྟུང་གི་རྣམ་བཤད་དུ་དྲངས་པ་རྣམས་ཤེས་པར་བྱ་ཞིང། ལྟུང་བ་དེ་ཡིས་ངན་འགྲོར་འཁྲིད་པའི་ཆའམ་ནུས་པ་དེ་སྟོབས་བཞིའི་སྒོ་ནས་འདག་པར་ནུས་ཀྱང། ཡོན་ཏན་གོང་ནས་གོང་དུ་འགྲོ་བའི་ནུས་པ་བཀག་ནས་རྒྱུད་ཆུད་
ཟོས་པར་བྱེད་པ་ནི་འདག་པར་མི་ནུས་པར་གསུངས་པས། དང་པོ་ནས་ལྟུང་བས་མ་གོས་པ་ཉིད་ལ་འབད་པར་བྱའོ། །དམ་ཚིག་བསྲུངས་ན་ལམ་བསྒོམ་པ་ཆེར་མ་བྱུང་ཡང་སྐྱེ་བ་བདུན་ལ་སོགས་པ་ཚུན་ཆད་ཀྱིས་མཆོག་འགྲུབ་པ་དང། དམ་ཚིག་
ཡལ་བར་དོར་ནས་མངོན་རྟོགས་སོགས་ལ་འབད་པ་ལྟར་བྱས་ཀྱང་དངོས་གྲུབ་ལྟ་ཞོག་བདེ་འྒྲོའང་རྙེད་དཀའ་སྟེ། གསང་བའི་མཛོད་ལས། དབང་བསྐུར་ཡང་དག་སྦྱིན་ལྡན་ན། །སྐྱེ་དང་སྐྱེ་བར་དབང་བསྐུར་འགྱུར། །དེ་ཡིས་སྐྱེ་བ་བདུན་ལ་
ནི། །མ་བསྒོམས་པར་ཡང་དངོས་གྲུབ་འཐོབ། །གང་ལ་སྡོམ་པ་དང་ལྡན་ཞིང། །གལ་ཏེ་དམ་ཚིག་སྡོམ་ལ་གནས། །སྐྱེ་འདིར་ལས་དབང་གིས་མ་གྲུབ། །སྐྱེ་བ་གཞན་དུ་དངོས་གྲུབ་འཐོབ། །རེ་ཞིག་དམ་ཚིག་ཉམས་པ་ལ། །དངོས་གྲུབ་

[003B]མི་ཡི་སྐྱེ་བ་རྙེད་པར་དཀའ། ཞེས་དང། དམ་ཚིག་ལྔ་པ་ལས་ཀྱང། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་འགྲུབ། ཅེས་སོགས་གསུངས་སོ། །དེ་ལྟར་ན་བྱང་ཆུབ་ཀྱི་སེམས་སྦྱང་བ། དབང་རྣམ་དག་ལེན་པ། དམ་ཚིག་
དང་སྡོམ་པ་ཚུལ་བཞིན་སྲུང་བ་དང་གསུམ་པོ་འདི་མེད་མི་རུང་གི་སྔོན་འགྲོའི་མཆོག་ཡིན་པས། གདམས་ངག་དམ་པ་རྒྱུད་སྡེའི་སྙིང་པོ་ཕྱུང་བ་ཡིན་པས་གལ་ཆུང་དུ་མི་བཞག་པར་ཐོག་མ་ཉིད་དུ་དེ་གསུམ་ཚགས་སུ་ཆུད་པ་ཞིག་བྱ་དགོས་སོ། །
འདི་དག་གཙིགས་མེད་དུ་དོར་ནས་བླ་མ་མདུན་དུ་བསྒོམས་ནས་འོད་ཟེར་སྤྲོ་བསྡུ་བྱེད་པའི་དམིགས་པ་ཐན་ཐུན་དང། ཡིག་བརྒྱ་མཎྜལ་ལ་སྔོན་འགྲོའི་མཆོག་ཏུ་བྱེད་པ་ནི། གསུང་རབ་གདམས་པར་ཤར་བའི་བཤེས་གཉེན་གྱིས་མ་ཟིན་ཞིང་
མདོ་སྔགས་ཀྱི་གཞུང་ལ་མ་སྦྱོངས་པས་ལམ་གྱི་འགྲོ་ཚུལ་ལ་གོ་བ་མ་ཆགས་པས་ལན་པ་ཡིན་ཏེ། དམ་ཚིག་དང་སྡོམ་པའི་སྐོར་རྣམས་ལེགས་པར་ཤེས་ན་ལམ་གྱི་རྩ་བ་བཤེས་གཉེན་བསྟེན་པའི་གདམས་པ་ཤིན་ཏུ་རྒྱས་པ་དེ་ནས་འོང་བ་ཡིན་པས་
བླ་མའི་རྣལ་འབྱོར་ཞེས་པ་དེ་དམིགས་པ་ཐུན་རེ་ཙམ་ཁོ་ན་ལ་ཟེར་བ་མིན་ནོ། །དེ་ལྟར་ཆོས་གསུམ་དང་ལྡན་པའི་སྒྲུབ་པ་པོ་དེས། བླ་མ་ལས་ལྷའི་རྣལ་འབྱོར་བསྒོམ་པའི་གནང་བ་ཐོབ་པ་སྟེ། གནང་བ་ཞུ་བ་འདི་མ་རྒྱུད་པ་རྣམས་ཀྱི་ལུགས་ལ་སྣང་
ཞིང། འཕགས་སྐོར་གྱི་མདོར་བྱས་ཀྱི་འགྲེལ་པ་ཁ་ཅིག་ལས་ཀྱང་འབྱུང་ངོ། །གཉིས་པ་ནི། རྩ་རྒྱུད་ལས། དགོན་པ་ཆེན་པོའི་ས་ཕྱོགས་ནི། །མེ་ཏོག་འབྲས་བུ་སོགས་པས་བརྒྱན། །རི་བོ་དབེན་པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པས་

[004A]༄༅། །འགྲུབ། །ཅེས་པའི་དོན་འདིར་བཀོད་པ་ཡིན་ལ། འདི་ལ་སྒྲོན་གསལ་དུ་བཤད་པའི་ཚུལ་མང་དུ་ཡོད་ཀྱང་འདིར་ནི་སྒྲས་ཟིན་ཚོད་ཀྱི་དེན་ཉིད་གཟུང་བར་བྱ་བ་ཡིན་ནོ། །གནས་དེར་ཕྱག་བདར་དང་ཆག་ཆག་གདབ་པ་དང་མེ་ཏོག་
བཀྲམ། །རྡོར་དྲིལ་ལ་སོགས་པའི་ཆས་རྣམས་དང་ལྡན་པར་བྱའོ། །སྐབས་འདི་ནས་བསམ་གཏན་གྱི་ཁང་པ་བསྒྲུབ་དགོས་པ་ཡིན་ལ་དེའི་ཚུལ་ནི་འོག་ཏུ་བཤད་པར་བྱའོ། །གནས་དེར་འཇམ་པའི་སྟན་ལ་ཁ་ཤར་དུ་ཕྱོགས་ནས་བསྒྲུབ་པར་བཤད་ཅིང་
འཕྲིན་ལས་བསྒྲུབ་པའི་དུས་སུ་ཕྱོགས་ཀྱི་ངེས་པ་ཤིན་ཏུ་དགོས་ཤིང། བསྙེན་པའི་སྐབས་སུ་མ་གྲུབ་ན་ཕྱོགས་བཏགས་པ་ཙམ་ཡིན་པའི་བསམ་པས་གང་ཡང་རུང་བའི་ཕྱོགས་སུ་བསྟན་པས་ཆོག་གོ་སེམས་དཔའི་སྐྱིལ་ཀྲུང་ནི་རྡོ་རྗེ་སྐྱིལ་
ཀྲུང་ལས་རྐང་པ་གཡོན་གདན་ལ་ཕབ་ནས་གཡས་བརླ་སྟེང་དུ་བཞག་པ་སྟེ། མགོན་པོ་ཀླུ་སྒྲུབ་ཀྱིས། འཇམ་པའི་སྟན་ལ་འདུག་ནས་ནི། །སེམས་དཔའི་སྐྱིལ་ཀྲུང་ལེགས་གནས་ཏེ། ཞེས་མདོར་བྱས་སུ་གསུངས་སོ། །གསུམ་པ་ལ་བསྐྱེད་རིམ་སྤྱིའི་
རྣམ་གཞག་དང། མངོན་པར་རྟོགས་པའི་རིམ་པ་བཤད་པའོ། །དང་པོ་ནི། བཤད་རྒྱུད་རྡོ་རྗེ་ཕྲེང་བ་ལས། རྣལ་འབྱོར་རྗེས་སུ་རྣལ་འབྱོར་དང། །ཤིན་ཏུ་རྣལ་འབྱོར་རྣལ་འབྱོར་ཆེ། །དང་པོའི་སྦྱོར་བ་མདོར་བསྡུས་པ། །དེ་བཞིན་དཀྱིལ་འཁོར་རྒྱལ་
པོ་མཆོག་ལས་ཀྱི་རྒྱལ་མཆོག་རྣལ་འབྱོར་མཆོག་ཅེས་གསུངས་ཏེ། རང་དོན་སྐུ་གསུམ་གྱི་གོ་འཕང་བསྒྲུབ་པ་ལ་དང་པོ་སྦྱོར་བ། གཞན་དོན་འཕྲིན་ལས་ཕུན་ཚོགས་བསྒྲུབ་པ་ལ་དཀྱིལ་འཁོར་རྒྱལ་མཆོག་དང་ལས་རྒྱལ་མཆོག་གཉིས་

[004B] ཏིང་ངེ་འཛིན་རྒྱལ་མཆོག་ལའང་ཐ་མལ་གྱི་སྐྱེ་འཆི་བར་དོ་གསུམ་སྦྱངས་ནས་དེའི་དོད་ལ་སྐུ་གསུམ་འོང་བའི་ཐབས་རྣལ་འབྱོར་རྣམ་པ་བཞིར་ངེས་པར་གསུངས་སོ། །དེ་དག་ཀྱང་ཞིབ་ཏུ་ཕྱེ་ན་དེ་ཉིད་བཞི་བཅུ་ཞེ་དགུར་འགྱུར་རོ། །དེ་བཞིན་དུ་བསྙེན་
སྒྲུབ་བཞི་དང་རྣལ་འབྱོར་དྲུག་ཏུ་རིམ་པ་དང་པོ་འདུ་བའི་ཚུལ་ཡང་མང་དུ་གསུངས་ཏེ། སྤྱིའི་ཆིངས་དེ་རྣམས་ལ་ལེགས་པར་སྦྱངས་ནས་རིམ་པ་དང་པོའི་ལས་ཡོངས་སུ་རྫོགས་པའི་གནད་ལ་གོ་བ་ཆགས་པ་དང། དེའི་ལམ་ཚང་བ་དང་མ་ཚང་བའི་
མཚམས་རྣམས་ཤེས་པར་བྱས་ལ། རིམ་པ་དང་པོའི་གནད་ལ་གོ་བ་མ་ལོན་པར་བྱས་པའི་མངོན་རྟོགས་ལྷ་དམ་ཚིག་པ་བསྐྱེད་ཡེ་ཤེས་པ་བཅུག་དབང་བསྐུར་ནས་མཆོད་པ་ཙམ་རེ་བྱས་པའི་ཡིག་ཆ་རྣམས་ཀྱིས་མགོ་མི་འཁོར་བར། རྫོགས་རིམ་གྱི་
ལམ་ཐམས་ཅད་སྨིན་བྱེད་དུ་འགྲོ་བའི་གདམས་པ་ཡོངས་སུ་རྫོགས་པ་ལ་བསླབ་པར་བྱའོ། །གཉིས་པ་ལ་ཐུན་གྱི་ངོ་བོའི་རྣལ་འབྱོར་དང། ཐུན་མཚམས་ཀྱི་རྣལ་འབྱོར་རོ། །དང་པོ་ལ་གསུམ། རྣལ་འབྱོར་དངོས་ཀྱི་སྔོན་འགྲོ་དང། རྣལ་འབྱོར་དངོས་
གཞི་ཡན་ལག་དང་བཅས་པ་དང། མཇུག་གི་བྱ་བའོ། །དང་པོ་ལ་གཉིས། མཐུན་རྐྱེན་བསྒྲུབ་པ་ཚོགས་བསག་པ་དང། འགལ་རྐྱེན་སེལ་བ་སྲུང་བའི་འཁོར་ལོའོ། །དང་པོ་ནི་སྔོན་འགྲོ་གཏོར་མ་སྦྱིན་པར་མཚོ་སྐྱེས་དང་ནག་པོ་སྤྱོད་པས་གསུངས་
པས་ཕྱོགས་སྐྱོང་ལ་གཏོར་མ་ཕུལ་ནས་སྒྲུབ་པའི་བར་ཆད་ཞི་བའི་འཕྲིན་ལས་བཅོལ། རྒྱ་གཞུང་ཐམས་ཅད་ནས་ཐུན་མཚམས་སུ་ཡིག་བརྒྱ་ཟློ་བ་མ་གཏོགས་སྔོན་འགྲོ་ལ་མཛད་པའི་བཤད་པ་མེད་ཀྱང། དམ་ཚིག་ཉམས་ཆགས་སྐོང་བའི་

[005A]༄༅། །ཕྱིར་སྔོན་དུ་བཟླ་བར་བོད་ཀྱི་བླ་མ་རྣམས་བཞེད་ལ། དེ་ལྟར་བྱས་ཀྱང་འགལ་བ་མེད་དོ། །དེའི་ཚུལ་ནི། སངས་རྒྱས་ཀུན་གྱི་སྐུ་གཅིག་པུ། །པད་དཀར་ཟླ་བའི་དབུས་གནས་པ། ཞེས་སོགས་རྡོར་སེམས་བསྒོམས་ནས་ཡིག་བརྒྱ་བཟླ་
བར་གསུངས་ལ། རང་ཉིད་དེར་བསྒོམ་པ་དང་རང་གི་སྤྱི་བོར་བསྒོམ་པ་གང་ཡིན་མི་གསལ་ལ། བོད་ཀྱི་བླ་མ་རྣམས་ཀྱིས་སྤྱི་བོར་བསྒོམ་པར་བཞད་དོ། །ས་སྐྱ་པས་ཡུམ་རྡོ་རྗེ་སྙམས་མ་གྲི་གུག་དང་ཐོད་པ་འཛིན་པས་ཡབ་རྡོར་སེམས་དཀར་པོ་རྡོར་དྲིལ་
འཛིན་པ་ལ་འཁྱུད་པར་བཤད་ཅིང། རུས་རྒྱན་ཡང་བྱེད་ལ། རིན་པོ་ཆེ་པས་ཡུམ་རྡོར་དྲིལ་འཛིན་པ་དང་རིན་པོ་ཆེའི་རྒྱན་ཅན་དུ་བྱས་ནས་རུས་རྒྱན་དུ་མི་མཛད་དོ། །ཡུམ་གྲི་ཐོད་འཛིན་པ་རྒྱ་གཞུང་དུ་མི་གསལ་ལ། འདུས་པའི་སྐབས་སུ་ཡབ་ཀྱི་ཕྱག་
མཚན་ཡུམ་ལའང་འོང་བར་སྣང་ཞིང། རིན་པོ་ཆེའི་རྒྱན་ཚང་བར་ཡོད་པ་ལ་རུས་རྒྱན་བཤད་པ་མེད་ལ། རུས་རྒྱན་ཡོད་པ་རྣམས་ལའང་རིན་པོ་ཆེའི་རྒྱན་བཤད་པ་མེད་པས། རིན་པོ་ཆེ་པའི་ལུགས་ལྟར་བྱའོ། །དེ་ལ་ཡེ་ཤེས་པ་གཞུག་དབང་བསྐུར་
རྒྱས་བཏབ་མཆོད་ནས། བདག་ནི་མི་ཤེས་རྨོངས་པ་ཡིས། ཞེས་སོགས་ཀྱིས་གསོལ་བ་བཏབ་ནས་འོད་ཟེར་སྤྲོ་བསྡུ་ལན་གཉིས་བྱེད་པ་ས་སྐྱ་པ་ལ་མེད་ཀྱང་རིན་པོ་ཆེ་པ་བཞེད་པ་ལྟར་བྱས་པས་ཆོག་ལ། རྗེས་སུ་གསོལ་གདབ་བྱེད་པས་སྐྱ་པ་ལ་
ཡོད་ཀྱང་གོང་དུ་འདུན་པ་དྲག་པོས་གསོལ་བ་བཏབ་ན་དེས་ཁྱབ་པས་རིན་པོ་ཆེ་པའི་ལུགས་ལྟར་བྱས་པས་ཆོག་གོ་ཡིག་བརྒྱ་ཉེར་གཅིག་རེ་བཟླས་ན་ལྟུང་བ་མི་འཕེལ་བ་དང་འབུམ་དུ་བཟླས་ན་ཉེས་པ་ཀུན་འདག་པར་གསུངས་སོ། །བླ་མའི་རྣལ་

[005B] མདུན་དུ་བླ་མ་རྡོ་རྗེ་འཆང་དུ་བསྒོམས་ནས་མཆོད་པ་སོགས་ཏེ། དང་པོར་བསྟེན་པའི་ཕན་ཡོན་མ་བསྟེན་པའི་ཉེས་དམིགས་བསམས་ནས་ཡིད་འཁུལ་བ་རེ་བྱ། དེ་ནས་བླ་མའི་སྐྱོན་བརྗོད་ན་སངས་རྒྱས་དངོས་སུ་བཞུགས་པ་ལ་སྨད་པ་
དང་ཉེས་པ་མཉམ་པ་དང། བླ་མའི་གྲིབ་མ་ཡན་ཆད་ལ་འགོམས་ན་མཆོད་རྟེན་བཤིག་པའི་ཉེས་པ་དང་མཉམ་པ་དང། མཚམས་མེད་པ་ལྔ་བྱས་པས་ཀྱང་དངོས་གྲུབ་ཐོབ་པ་སྲིད་ལ་བླ་མ་ལ་སྨད་པས་དངོས་གྲུབ་འཐོབ་མི་སྲིད་པར་གསུངས་
པ་རྣམས་བསམས་ལ་བླ་མའི་སྐྱོན་རྟོག་པ་མ་ཤོར་བར་བྱེད་པའི་སྡོམ་སེམས་མང་དུ་བཏང། དེ་ནས་བླ་མའི་ཡོན་ཏན་དྲན་པར་བྱས་ལ་དད་པ་བསྒོམ་སྟེ། རྡོ་རྗེ་སློབ་དཔོན་དེ་དཀྱིལ་འཁོར་གྱི་གཙོ་བོ་དང་ཡོན་དབུལ་བ་དངོས་གྲུབ་ཞུ་བ་གཉིས་ཀྱི་
ཡུལ་དུ་མཉམ་པ་དང། བླ་མའི་ཕུང་པོ་ལྔ་རིགས་ལྔ་སོགས་སུ་བཞུགས་པ་དང། བླ་མའི་སྐུ་ལུས་ལ་སངས་རྒྱས་བཞུགས་ནས་མཆོད་པ་ལེན་པ་དང། བླ་མ་ཡོན་ཏན་ཆ་ཆུང་གང་ཡིན་ཀྱང་བླའི་སྔགས་ཀྱིས་འབྲེལ་ཕྱིན་ཆད་རྡོ་རྗེ་སློབ་དཔོན་དེ་དང། ཡི་
དམ་གྱི་ལྷ་གཉིས་རང་ལ་དངོས་གྲུབ་སྟེར་བའི་ཡུལ་ལ་ཁྱད་པར་མེད་པའི་ཚུལ་རྣམས་ཤེས་པར་བྱས་ནས་དད་གུས་དྲག་པོ་མ་སྐྱེས་ཀྱི་བར་དུ་བསྒོམ། དེ་ནས་མཆོད་བསྟོད་བྱ་ཞིང་ཏིང་ངེ་འཛིན་གྱི་དབང་བླང་བར་བྱས་ལ་བླ་མ་རང་ལ་བསྟིམ་མོ། །ཏིང་
ངེ་འཛིན་གྱི་དབང་གིས་དབང་བཞི་ཐོབ་པའི་གོ་མི་ཆོད་ཀྱང་དབང་གསུམ་གྱིས་སྒོ་གསུམ་གྱི་སྒྲིབ་པ་སྦྱོང་བ་དང་སྒོ་བསྟུན་ནས་དབང་དེ་དག་ཐོབ་པར་མོས་པ་ཡིན་ནོ། །རྒྱ་གཞུང་རྣམས་ལས་ཚོགས་ཞིང་གི་སྐབས་སུ་སྐྱབས་འགྲོ་སེམས་
[006A]༄༅། །བསྐྱེད་བྱེད་པ་མ་གཏོགས་ཐོག་མར་མཛད་པ་མི་སྣང་ཡང་བོད་ཀྱི་ཕྱག་བཞེས་ལ་ཐོག་མར་མཛད་པ་ཡོད་པས་དེ་ལྟར་བྱའོ། །བོད་ཀྱི་ཕྱག་ལེན་ཁུངས་ཐུབ་ཀྱི་གཞུང་དང་མི་འགལ་བ་དེ་ལྟར་བྱས་ཀྱང་སྐྱོན་མེད་པ་རྣམས་
མི་འཆོས་པ་དང་ཁུངས་ཐུབ་ཀྱི་གཞུང་དང་འགལ་བ་རྣམས་འཆོས་པར་བཞེད་པས་དེ་ལྟར་བྱའོ། །སྒྲུབ་ཐབས་ཀུན་བཟང་ལས། སྙིང་རྗེས་འཇིག་རྟེན་འདི་ནི་མ་ལུས་པ། །ལྟ་བའི་དྲ་བས་བཅིངས་ལ་དམིགས་ནས་ནི། །ཡང་དག་བྱང་ཆུབ་སེམས་
ནི་མཉམ་མེད་པ། །སྔགས་པས་ཆོ་ག་འདི་ལྟར་བསྒོམ་པར་བྱ། ཞེས་པའི་དོན་འདིར་བཀོད་པ་ནི། དེ་ནས་བདག་གཉིས་སུ་འཛིན་པའི་བག་ཆགས་ཞེས་སོགས་ཡིན་ནོ། །འཕགས་ལུགས་ལ་ཚོགས་ཞིང་དང་བདུན་རྣམ་དག་གི་གསལ་ཁ་ཆེར་
མི་སྣང་ཡང། ཡེ་ཤེས་ཞབས་སོགས་ལུགས་གཞན་ལ་ཡོད་པས་འདྲ་བར་དགོངས་ནས་རིན་པོ་ཆེ་པས་འདིར་དེ་དག་བསྣན་པར་སྣང་ལ། འདི་སྙིང་རྗེ་ཆེན་པོ་ལ་དམིགས་པའི་དེ་ཉིད་ཀྱི་མཚོན་དོན་ཡིན་ལ། ལྭ་བ་པས་ཨརྒྷ ་ཕུལ་ལ་ཞེས་
པ་ཙམ་གསུངས་ཤིང་ཚོགས་རྫོགས་པ་དང་སྒྲིབ་པ་སྦྱོང་བའི་ཡན་ལག་ཡིན་པས་དེ་དག་ཤིན་ཏུ་ལེགས་སོ། །དེ་དག་གི་དོན་ལ་གསུམ་སྟེ། གང་གི་མདུན་དུ་ཚོགས་གསོག་པའི་ཡུལ་ཚོགས་ཞིང་སྤྱན་འདྲེན་པ། དེའི་སྤྱན་སྔར་ཚོགས་
ཇི་ལྟར་གསོག་པའི་ཚུལ། མཐར་ཚོགས་ཞིང་རང་གནས་སུ་གཤེགས་པའོ། །དང་པོ་ནི་སྔགས་པས་བྱ་བ་ཐམས་ཅད་ལྷའི་རྣལ་འབྱོར་གྱིས་བྱ་དགོས་པས་རང་ལྷག་པའི་ལྷ་མི་བསྐྱོད་པར་གསལ་གདབ། འདིར་རྒྱུ་རྡོ་རྗེ་འཛིན་པའི་ང་རྒྱལ་

[006B] །ཐུགས་ཀར་ཕྱག་མཚན་བསམ་པ་དཔལ་འབྲས་རྡོ་རྗེས་བཤད་ཅིང། ས་བོན་རྐྱང་པ་བྱེད་པའང་མང་པས་བཤད་
པས་གང་རུང་གིས་ཆོག་ལ། འདིར་སླ་བའི་ཕྱིར་པད་ཉི་དང་ས་བོན་ཙམ་མཛད་པའོ། །དེས་ན་རང་ཉིད་དཀྱིལ་འཁོར་གྱི་གཙོ་བོ་མི་བསྐྱོད་པ་ཞེ་སྡང་རྡོ་རྗེར་གསལ་བའི་ཐུགས་ཀར་ཏེ། ནུ་མའི་བར་གྱི་དབུས་དྲང་པོར་སྣ་ཚོགས་པདྨ་ནི་ཕྱོགས་བཞི་དམར་
མེ་རླུང་སེར་དབང་ལྡན་ནག་བདེན་བྲལ་ལྗང་ནག་ལྟེ་བ་ལྗང་གེ་སར་སེར་བ་སྟེ་སྤྱིར་སྣ་ཚོགས་པདྨ་ལ་རིགས་མང་ཡང་འདིར་དེ་གཟུང་བར་བྱའོ། །ཧཱུཾ་སྔོན་པོར་བྱེད་པ་ནི་ལྷའི་ཁ་དོག་དང་བསྟུན་པའོ། །དེའི་འོད་ཟེར་གྱིས་ཚོགས་ཞིང་གསལ་
བར་བྱས་པ་དང་འོད་ཟེར་གྱི་སྣེ་མོར་ཚོགས་ཞིང་སྤྲུལ་པ་དང་འོད་ཟེར་གྱིས་མདུན་གྱི་ནམ་མཁའ་ལ་སྤྱན་འདྲེན་པ་དང་གསུམ་ཡོད་པ་ལས་འདིར་ཐ་མ་ལྟར་རོ། །སྤྱན་འདྲེན་པ་ལ་འོག་མིན་ནས་མར་མེ་གཅིག་ལས་གཉིས་ཆད་ཀྱི་ཚུལ་བྱས་
ནས་བཀུག་ཟིན་པ་དང་འོད་ཟེར་རང་གི་སྙིང་གར་སྡུད་པ་ནི་ཨ་བྷ་ཡའི་ལུགས་སོ། །ཚོགས་ཞིང་སངས་རྒྱས་དང་བྱང་སེམས་སྤྱིའི་རྣམ་པ་ཅན་དུ་བྱེད་པ་ཡེ་ཤེས་ཞབས་ལུགས་སོགས་སོ། །སྒོམ་རྒྱུའི་དཀྱིལ་འཁོར་གྱི་རྣམ་པར་བྱེད་པ་
ལྭ་བ་པ་དང་མན་ངག་སྙེ་མར་བཤད་དོ། །རྡོ་རྗེ་གུར་ལས། བླ་མ་རྡོ་རྗེ་ཅན་མཆོད་ཅིང། །བདུན་པོ་རྣམ་པར་དག་པ་བྱ། ཞེས་བླ་མ་ལ་ཚོགས་གསོག་པར་གསུངས་ལ། བླ་མ་དང་གཙོ་བོ་ཐ་མི་དད་དུ་བྱེད་པར་གུར་འགྲེལ་ལས་བཤད། ལྭ་

[007A]༄༅། །བ་པས་དཀྱིལ་འཁོར་གྱི་ཤར་དུར་ཁྲོད་ཀྱི་ནང་དུ་རྡོ་རྗེ་སེམས་དཔའ་ལྟར་རྒྱན་ཐམས་ཅད་ཀྱིས་བརྒྱན་ནས་བཞུགས་པར་བཤད་པ་ལས། རིན་པོ་ཆེ་པས། བླ་མའི་བཞུགས་གནས་དམས་པ་ཡིན་པས་དེ་མི་འཐད་ལ་
དེས་ན་འདི་ལྭ་བ་པས་མཛད་པ་མིན་གསུང་ཡང། གནས་ཀྱི་སྒོ་ནས་དགག་པ་མི་འཐད་དེ། བཅོམ་ལྡན་འདས་གནོད་མཛེས་རྐང་མཐིལ་དུ་དགོད་པར་གསུངས་པའི་ཕྱིར་རོ། །ལྭ་བ་པས་མཛད་པ་ཡིན་པར་སྣང་བས་རྒྱུ་མཚན་དེས་མ་མཛད་པར་
བསྒྲུབ་པ་མི་འཐད་དོ། །གཉིས་པ་ལ་བདུན་རྣམ་དག་བྱ་བ་དང། སྡོམ་པ་བཟུང་བ་གཉིས་ལས། དང་པོ་ལ་ཆོ་གའི་རིམ་པ་རྒྱས་པར་བཤད་པ། མདོར་བསྡུས་ཏེ་རྐང་གྲངས་བསྟན་པའོ། །དང་པོ་ལ་བདུན་ལས། མཆོད་པ་འབུལ་བ་ནི། ཚོགས་
ཀྱི་ཞིང་འདུས་པའི་དཀྱིལ་འཁོར་ཡང་ནམ་མཁའི་རྒྱ་དང་མཉམ་པར་བཞུགས་པ་ལ་མཆོད་པའི་ལྷ་མོའང་དེ་ཙམ་དུ་སྤྲུལ་ནས་མཆོད་པར་བྱ་ཞིང། སྔགས་རྡོ་རྗེ་གསུམ་གྱི་ཡི་གེའི་བར་དུ་བཅུག་ནས་ཕུལ་བས་ཡི་གེ་གསུམ་གྱི་བྱིན་གྱིས་རླབ་པ་
ཡིན་ལ། ཨོཾ་ནི་སྔགས་ཀྱི་མགོ་འདྲེན་པ་དང། སརྦ་ཏ་ཐཱ་ག་ཏ་ནི་དེ་བཞིན་གཤེགས་པ་ཐམས་ཅད། ཨརྒྷ ་མཆོད་ཡོན། པཱུ་ཛ་མེ་གྷ་མཆོད་སྤྲིན། ས་མུ་དྲ་རྒྱ་མཚོ་སྟེ་མཆོད་སྔགས་འདི་རྣམས་བསྒྱུར་བས་མཆོད་པའི་ཚིག་ཏུ་འོང་བར་སྣང་ལ་
གཤིན་རྗེ་གཤེད་སྐོར་དུ་ཧྲཱི་ཥྚཱི་ཧཿ་ཞེས་སོགས་རྣམས་ཀྱིས་མཆོད་པ་མི་སྟོན་ཡང་མཆོད་སྔགས་སུ་འགྲོ་བར་སྣང་ངོ། །འདོད་ཡོན་ལྔ་འབུལ་བར་མདོར་བྱས་ཀྱི་འགྲེལ་པ་ཟླ་འོད་ལས་འབྱུང་ལ། འབུལ་བའི་སྔགས་ལ་གོང་མ་རྣམས་

[007B] འདོད་ཡོན་ལྔ་སྔགས་གཞན་ལྟར་འབུལ་བའི་ཚུལ་ཞིག་རིན་པོ་ཆེ་པས་མཛད་སྣང་ནའང་ཉེར་སྤྱོད་རྣམས་འབུལ་བ་ལྟར་འདོད་ཡོན་ལྔའང་རུང་བས་སྔགས་གོང་མ་
དེ་ཉིད་ཀྱིས་རིགས་བསྒྲེས་ནས་ཕུལ་བས་ཆོག་གོ་གཉིས་པ་ལ་ཕྱག་འཚལ་བའི་ཡན་ལག་ནི། སྒྲུབ་ཐབས་འགའ་ཞིག་ཏུ་མདོར་བྱས་ཀྱི་མཆོད་བརྗོད་ཀྱིས་མཛད་ལ། དེར་གཙོ་བོ་ལ་ཕྱག་འཚལ་བ་བྱུང་ཡང་ལྷ་སོ་གཉིས་པོ་ཀུན་ལ་ཕྱག་འཚལ་བར་
མི་འགྲོ་ཞིང་ཚིགས་བཅད་འདི་རྣམས་རྒྱུད་ཕྱི་མར་བཞུགས་པ་ཡིན་ལ། འདི་དག་ལྷ་སོ་གཉིས་ལ་ཕྱག་འཚལ་བ་ཡིན་པ་ནཱ་རོ་པས་བཤད་དོ། །འདི་ལ་གཤེསས་པ་གཤེགས་མ་སེམས་དཔའ་སེམས་མ་ཁྲོ་བོ་ལ་ཕྱག་འཚལ་བ་རྣམས་ལས་
དང་པོ་ནི་ཕྱག་འཚལ་ལོ། །གང་ལ་ན། གང་ཞིག་གཟུགས་ཕུང་རྣམ་པར་དག་པའི་རྣམ་སྣང་དཀྱིལ་འཁོར་གྱི་གཙོ་བོ་བྱང་སེམས་རྡོ་རྗེ་དང་འདྲ་བ་སྟེ་སྤངས་རྟོགས་མཉམ་པ་དེ་ལ་ཕྱག་འཚལ་ལོ། །དེ་བཞིན་དུ་ཚོར་བ་རིན་འབྱུང། འདུ་ཤེས་
འོད་དཔག་མེད། འདུ་བྱེད་དོན་ཡོད་གྲུབ་པ། རྣམ་པར་ཤེས་པ་མི་བསྐྱོད་པ། གཟུགས་ནས་རེག་བྱའི་བར་སྐྱེ་མཆེད་ལྔ་ནི་གཟུགས་རྡོ་རྗེ་མ་སོགས་ལྔ་དང། མིག་གི་དབང་པོ་སོགས་ལྔ་ནི་སའི་སྙིང་པོ་སོགས་ཡིན་ལ། ས་ཆུ་མེ་རླུང་བཞི་
ནི་གཤེགས་མ་བཞིའོ། །སྒྲུབ་ཐབས་སུ་བྱམས་པ་རྩ་རྒྱུས་དང་ཀུན་བཟང་ཚིགས་ལ་བཤད་ཅིང་དེ་ལྟར་ན་དེ་གཉིས་ལུས་དབང་གི་བྱེ་བྲག་ཏུ་འགྲོ་བར་སྣང་ནའང་རྒྱུད་ཀྱི་གླིང་གཞིར་ཆོས་དབྱིངས་རྡོ་རྗེ་ཞེས་པ་དང་ནམ་མཁའ་རྡོ་རྗེ་ཞེས་པ་

[008A]༄༅། །གཉིས་འགྲེལ་པར་བྱང་སེམས་ཀུན་ཏུ་བཟང་པོ་དང་འཇམ་དབྱངས་ལ་བཤད་པས་འདིར་ཡང་དེ་ལྟར་བྱའོ། །དེས་ན་ཡང་དབང་བྱམས་པར་བྱེད་པ་ལས་འོས་མེད་དོ། །ལྷ་རྣམས་གཙོ་འཁོར་གྱི་རྣམ་པར་ཡོད་པས་
སྤངས་རྟོགས་ལའང་ཁྱད་པར་ཡོད་དམ་སྙམ་ན་བྱང་ཆུབ་སེམས་འདྲ་ཞེས་པས་རྡོ་རྗེ་འཆང་དང་སྤངས་རྟོགས་མཐོ་དམན་མེད་པའོ། །རྒྱ་ཆེ་བ་ནི་ལྷའི་སྐུ་ཡིན་ལ་དེ་དག་རྣམས་ལ་ཕྱག་འཚལ་བའོ། །ཁྲོ་བོ་ལ་ཕྱག་འཚལ་བ་ནི་གཏི་
མུག་རྣམ་པར་དག་པ་རྣམ་སྣང་གི་རིགས་ཅན་གཤིན་རྗེ་གཤེད་དང། དེ་བཞིན་དུ་ཉེས་པ་ནི་ང་རྒྱལ་ཏེ་སྤྱི་མིང་བྱེ་བྲག་ལ་ཞུགས་པ་ང་རྒྱལ་ལ་ཉེས་པ་དང་སྒྲིབ་པའི་མིང་གིས་བཏགས་པ་མང་དུ་འབྱུང་ངོ། །ང་རྒྱལ་རིན་འབྱུང་དེའི་རིགས་ཅན་
ཤེས་རབ་མཐར་བྱེད་དང་འདོད་ཆགས་ཆོས་ནི་འོད་དཔག་མེད་དེའི་རིགས་ཅན་རྟ་མགྲིན། རྡོ་རྗེ་ནི་དོན་གྲུབ་སྟེ། སྒྲོན་མ་ལ་བཛྲ་ར་ཏི་ཞེས་སོགས་ཡུམ་བཞི་རང་གི་ཡབ་ལ་དགའ་བ་ཞེས་འབྱུང་ཞིང། དོན་གྲུབ་དང་དེ་ལ་དགའ་བས་
རྡོ་རྗེ་དགའ་མར་བཤད་པ་ལྟར་རོ། །དེའི་རིགས་ཅན་བགེགས་མཐར་བྱེད་དེ། །བཅས་པ་ནི་གོང་དུ་སྨོས་པའི་ལྷའི་ཚོགས་དེ་དག་དང་བཅས་པ་ཞེས་པའི་དོན་ནོ། །རིགས་པ་ནི་ལྷ་མོ་སྟེ་རང་རང་གི་ཡུམ་མོ། །དེ་དག་དང་སྦྱར་བ་ལས་
བྱུང་བའི་རྣམ་པ་སྣ་ཚོགས་དགའ་བ་ཆེན་པོས་དུས་རྟག་ཏུ་མྱོས་པ་སྟེ་བདེ་བ་དང་སྟོང་པ་དབྱེར་མེད་པ་ལ་རྟག་ཏུ་མཉམ་པར་བཞག་པ། བྱང་ཆུབ་སེམས་འདྲ་ནི་སྔར་ལྟར་རོ། །སྡུད་པ་སྟེ་འགུགས་པའི་ལས་མཛད་པས་འདོད་རྒྱལ་

[008B] །རྣམ་པ་ནི་སྟོབས་པོ་ཆེ། མི་འགྱུར་ནི་མི་གཡོ་བ་རྒྱུའི་རང་བཞིན་ཧཱུཾ་མཛད་
འབྲས་བུའི་རང་བཞིན་གཙུག་ཏོར་འཁོར་ལོས་སྒྱུར་བ། །སེམས་ནི་མི་བསྐྱོད་པ་དེའི་རྗེས་སུ་ཐོགས་པ་སྟེ་མི་བསྐྱོད་པའི་རྗེས་སུ་འབྲང་བ་སྟེང་འོག་གི་ཁྲོ་བོ་གཉིས་དེའི་རིགས་ཅན་ནོ། །མཚམས་ཀྱི་ཁྲོ་བོའི་
རིགས་བདག་འཆད་པ་ནི་རྨོངས་དང་ཞེས་སོགས་ཏེ་རྡོ་རྗེ་ཞེས་པ་ཀུན་གྱི་མཇུག་ཏུ་སྦྱར་ལ། རྨོངས་པ་ནི་གཏི་མུག་སྟེ་རྣམ་སྣང། དེའི་རིགས་ཅན་མི་གཡོ་བ། སྒྲིབ་པ་ནི་ང་རྒྱལ་ཏེ་རིན་འབྱུང་གི་རིགས་ཅན་འདོད་རྒྱལ་ཞེས་སོགས་སོ། །
གསུམ་པ་སྡིག་པ་བཤགས་པ་ནི། བཤགས་པར་བགྱིའོ། །གང་གི་མདུན་དུ་ན། ཐུགས་རྗེ་ཆེན་པོ་དང་ལྡན་པ་དཀྱིལ་འཁོར་བའི་སྤྱན་སྔར་རོ། །ཚུལ་ཇི་ལྟར་ན་ཆོ་ག་བཞིན་དུ་སྟེ་སྡིག་པའི་འཁོར་གསུམ་མི་དམིགས་པར་རྟོགས་པའི་
ཚུལ་གྱིས་སོ། །གང་ན་གང་ཞིག་རྟོག་པ་སྟེ་སྒྲིབ་པ་དེ་དག་རྣམས་ནིའོ། །སྒྲིབ་པ་དེ་རྒྱུ་གང་ལ་བརྟེན་ནས་བསགས་ན། བདག་གཉིས་སུ་འཛིན་པའི་ཀུན་རྟོག་མ་ལུས་པ་ལ་བརྟེན་ནས་བསགས་པའོ། །དུས་ཇི་ཙམ་ནས་བསགས་ན་ཆུ་
ཀླུང་ཆེན་པོའི་རྒྱུན་དང་འདྲ་བའི་སྲིད་པ་ཐོག་མ་མེད་པ་ནས་བསགས་པའོ། །བཞི་པ་རྗེས་སུ་ཡི་རང་བ་ནི། རྫོགས་པའི་སངས་རྒྱས་བྱང་ཆུབ་སེམས་དཔའ་ཐེག་དམན་སློབ་མ་སློབ་གཉིས་དེ་ལས་གཞན་སོ་སྐྱེ་སྟེ་གང་ཟག་ལྔ་པ་དེ་དག་གིས་མཛད་པའི་

[009A]༄༅། །དགེ་བ་ཀུན་ལ་ཡང་དག་པར་ཡི་རང་བ་སྟེ་དགའ་བ་ཆེན་པོ་བསྐྱེད་པར་བྱ་ཞིང་ཡི་རང་བའི་དགེ་བ་དེའང་བྱང་ཆུབ་ཆེན་པོའི་རྒྱུར་བསྔོ་བར་བགྱིའོ། །ལྔ་བ་སྐྱབས་སུ་འགྲོ་བ་ནི། ཡིད་ཀྱི་རོལ་པ་སྟེ་ཆོས་ཐམས་ཅད་རང་བཞིན་
མེད་པར་རྟོགས་པའི་ཡིད་ཤེས་སྒྲིབ་པའི་དྲི་མ་མེད་པ་རྣམ་པར་དཀར་བའི་ཆོས་ཡིན་པས་ཟླ་བ་ལྟ་བུ་དེ་ལས་བསྒྲུབས་པ་སྟེ་དེ་མཐར་ཕྱིན་པའི་ཤེས་རབ་དང། སེམས་ཅན་མ་ལུས་པ་སྡུག་བསྔལ་མཐའ་དག་ལས་སྒྲོལ་བར་བཞེད་པའི་སྙིང་རྗེ་དམ་པ་
མཐའ་ཡས་པའི་ཐབས་དང་གཉིས་པོ་དེ་སངས་རྒྱས་རང་གི་ཡིད་ལ་གནས་པར་གྱུར་པའི་བདེ་གཤེགས་རྣམས་ལ་སྐྱབས་སུ་མཆིའོ། །ཆོས་དང་གང་ཟག་གི་གཟུང་འཛིན་གྱི་རྟོག་པ་མ་ལུས་པ་ལས་གྲོལ་ཞིང་དེ་ལ་དམིགས་པས་སེམས་དཔའ་དམ་
པ་རྣམས་ཀྱིས་ཕུན་ཚོགས་ཐམས་ཅད་འཐོབ་པའི་གཞིར་གྱུར་པ་དངོས་པོ་ཐམས་ཅད་དེའི་ངོ་བོར་རོ་གཅིག་པ་དོན་དམ་པ་འགོག་པའི་བདེན་པ་ཆོས་དཀོན་མཆོག་དེ་ལ་སྐྱབས་སུ་མཆིའོ། །ཉོན་མོངས་ཀྱི་འཆིང་བ་ལས་གྲོལ་ཞིང་སྙིང་རྗེ་ཆེན་པོའི་
མ་མ་ལས་བསྐྲུན་པ། ས་ལ་གནས་པའི་བྱང་ཆུབ་སེམས་དཔའ་དེ་དག་དཀའ་ཐུབ་བམ་བརྟུལ་ཞུགས་འཛིན་པའི་དབང་པོ་སྟེ་མཆོག་ཡིན་པས་དེ་དག་ལ་སྐྱབས་སུ་མཆིའོ། །དྲུག་པ་བྱང་ཆུབ་ཏུ་སེམས་བསྐྱེད་པ་ནི། སེམས་ནི་བྱང་ཆུབ་དམ་
པར་བསྐྱེད་པར་བགྱིའོ། །ཇི་ལྟ་བུ་ཞིག་ན། བསམ་པ་རྣམ་པར་དག་པ་སྨོན་པ་བྱང་ཆུབ་ཀྱི་སེམས་དང། དེའི་རྣམ་སྨིན་དག་པ་སྟེ་དེས་དྲངས་པའི་འཇུག་པ་བྱང་ཆུབ་ཀྱི་སེམས་གཉིས་སོ། །རྒྱུ་གང་ལས་ན། སེམས་ཅན་ཐམས་ཅད་སྡུག་བསྔལ་

[009B] དེའི་ཁུར་འཁྱེར་བའི་ལྷག་བསམ་གྱིས་བརྒྱན་པ་སྟེ་དེ་དང་ལྡན་པས་བསྐྱེད་པའོ། །བདུན་པ་ལམ་ལ་བརྟེན་པ་ནི། ཐེག་པ་ཆེན་པོའི་ཚུལ་རྣམ་དཀར་གྱི་ཡོན་ཏན་སྦྱིན་སོགས་པར་ཕྱིན་བཅུ་ནི་སངས་རྒྱས་སུ་འགྲོ་བའི་བགྲོད་
པ་གཅིག་པའི་ལམ་ཡིན་པས་དེ་ལ་ཡང་དག་ཉིད་དུ་ད་ནི་གནས་པར་བགྱིའོ། །རྫོགས་སངས་རྒྱས་ནི་རྡོ་རྗེ་འཆང་ཆེན་པོ་དེའི་བདག་ཉིད་ལྷ་སོ་གཉིས་མ་ལུས་པའི་ངོ་བོ་ཡིན་པའི་བློ་བསྐྱེད་པའི་རིམ་པ་དང་དེས་མཚོན་ནས་རྫོགས་པའི་རིམ་པ་གཉིས་ལ་དུས་
ད་ནས་བཟུང་སྟེ་ཇི་སྲིད་སངས་མ་རྒྱས་ཀྱི་བར་དུ་མི་འབྲལ་བར་དམ་བཅའ་བ་སྙིང་ཐག་པ་ནས་ལན་མང་དུ་བྱའོ། །གཉིས་པ་ནི། ཞེས་འཁོར་གསུམ་ཞེས་སོགས་སོ། །གཉིས་པ་ནི། སྡོམ་པ་རྒྱུད་ལ་སྐྱེ་བར་བྱེད་པ་ལ་དབང་དང་འབྲེལ་བ་དགོས་ཀྱང་འདིར་ནི་དབང་
གི་དུས་སུ་ཁས་བླངས་པའི་སྡོམ་པ་བརྟན་པར་བྱ་བའི་ཆེད་དུ་འཛིན་པ་ཡིན་ནོ། །འདི་ལ་འགྱུར་མི་འདྲ་བ་ཤིན་ཏུ་མང་ཡང་སྒྲ་གཅན་བཟང་པོས་མཛད་པའི་དཀྱིལ་ཆོག་ས་པཎ་གྱིས་བསྒྱུར་བ་ཤིན་ཏུ་བདེ་བ་ཡིན་པས། འདིར་ཡང་འགྱུར་དེ་ལྟར་བྱས་པ་
ཡིན་ལ། དཀྱིལ་ཆོག་ཀུན་ལ་འདིས་བྱས་པས་ཆོག་གོ་ཁ་ཅིག་ཐོག་མའི་ཤློ་ཀ་གཉིས་ནི་བྱང་སེམས་ཀྱི་སྡོམ་པ་འཛིན་པ་ཡིན་ཞེས་པ་ནི་ལམ་ཐུན་མོང་ལ་ག་བ་མ་ཆགས་པ་ཡིན་ཏེ། དེ་ལྟར་ན་བྱང་སེམས་ཀྱི་སྡོམ་པ་བཟུང་ཟིན་སྔགས་
སྡོམ་འཛིན་པ་དེས་འདི་བརྗོད་མི་དགོས་པར་འགྱུར་རོ། །དེས་ན་བྱང་ཆུབ་སེམས་དཔའི་ཚུལ་ཁྲིམས་གསུམ་ནི་རིགས་ལྔའི་དམ་ཚིག་ཉིད་ཡིན་པས་རིགས་ལྔའི་དམ་ཚིག་བསྲུང་བ་ན་བྱང་ཆུབ་སེམས་དཔའི་ཚུལ་ཁྲིམས་གསུམ་ལྷག་མ་མ་ལུས་

[010A]༄༅། །པར་དེའི་ནང་དུ་འོང་བ་ཡིན་ནོ། །འདི་དག་རྒྱས་པར་ནི་རྩ་ལྟུང་གི་རྣམ་བཤད་དུ་ཤེས་པར་བྱ་ཞིང་མདོར་བསྡུ་ན་སྐྱབས་སུ་འགྲོ་བ་དང་ཚད་མེད་པ་བཞི་བསྒོམས་ནས་རང་གི་བདེ་དགེ་གཞན་ལ་སྦྱིན་པའི་བསམ་པ་མང་དུ་བཏང་སྟེ་རང་ཡི་
དམ་དུ་ལྷག་པར་མོས་པས་སོ། །རྡོ་རྗེ་སློབ་དཔོན་ལ། དངོས་གྲུབ་ཐམས་ཅད་རག་ལས་པར་བལྟ་བའི་ཚུལ་གྱིས་བླ་མའི་རྣལ་འབྱོར་བསྒོམ་ཞིང། དངོས་སམ་ཡིད་ཀྱིས་མཆོད་ནས་བདག་མེད་པའི་དོན་ལ་མཉམ་པར་འཇོག་པ་ནི་རིགས་ལྔའི་དམ་ཚིག་ཡིན་
པས་ཐུན་དྲུག་ཏུ་མ་ཆགས་པར་བྱའོ། །དེ་ལ་སྐྱབས་འགྲོ་སེམས་བསྐྱེད་ནི་རྣམ་སྣང་གི་དམ་ཚིག་ཚད་མེད་བཞི་དང་རང་གི་བདེ་དགེ་སེམས་ཅན་ལ་བསྔོ་བ་ནི་རིན་འབྱུང་གི་དམ་ཚིག་ལྷ་དང་བླ་མ་དང་སྟོང་ཉིད་བསྒོམ་པ་ནི་མི་བསྐྱོད་པའི་དམ་ཚིག་
དེ་ལ་མཆོད་པ་ནི་དོན་གྲུབ་ཀྱི་དམ་ཚིག་གོ་དེའི་ཚེ་དམ་པའི་ཆོས་མ་ལུས་པར་འཛིན་པའི་སྨོན་པ་ཡང་བྱ་སྟེ་དེ་ནི་འོད་དཔག་མེད་པའི་དམ་ཚིག་གོ་བླངས་པའི་སྡོམ་པ་བརྟན་པར་བྱ་བའི་ཐབས་སུ་ཚོགས་ཞིང་གི་སྐབས་འདིར་སྡོམ་པ་བཟུང་
བར་སངས་རྒྱས་གསང་བ་ལ་སོགས་ཀྱིས་བཤད་ལ་མཐར་དེ་རྣམས་ཀྱིས་བྱིན་གྱིས་རློབ་པར་བསམས་ནས་ཡི་གེ་བརྒྱ་པ་འདོན་པར་ལྭ་བ་པས་བཤད་དོ། །དེ་ནས་དཔལ་འཛིན་སོགས་ཀྱིས་ཚོགས་ཞིང་གཤེགས་སུ་གསོལ་བ་དང། ལྭ་བ་པས་མི་
དམིགས་པར་སེམས་པར་བཤད་ལ་གཞན་ཕལ་མོ་ཆེས་ཇི་ལྟར་བྱེད་མི་གསལ་ལོ། །མན་སྙེ་ལས་དེ་དག་གི་དོན་མངོན་དུ་བྱེད་ཅིང་བཀླག་པར་བྱའོ། །ཞེས་བཤད་པས་བྱིང་རྒོད་ཀྱི་དབང་དུ་ཡེ་མ་སོང་ཞིང་སྐབས་དེ་ཉིད་ཀྱི་རྟོགས་པ་རྣམས་མ་གཏོགས་

[010B] དེ་དག་གི་དོན་རྣམས་ཡིད་ལ་ལེགས་པར་ཤར་བའི་རྣམ་པ་ཅན་གྱི་ཚིག་སྤྱི་ཙམ་དུ་མ་སོང་བར་བྱའོ། །དེ་ལྟར་འོང་བ་ལ་དང་པོ་སྒོམ་རྒྱུའི་གྲངས་དང་གོ་རིམ་ངེས་པ་ཅན་དུ་བྱས་ལ་དེ་ལས་
གཞན་དུ་མི་བཏང་དོ་སྙམ་པའི་འཕེན་པ་དྲག་པོ་བཏང་ནས་བྱེད་པ་དགོས་ཀྱི་གང་ཟིན་ཟིན་ནས་བསྐྱངས་ན་མི་རུང་ལ་ཡུན་ཐུང་དེ་བ་ས་བཅད་ཅིང་དེ་ནས་ཡང་ལྷག་མ་དེ་བཞིན་དུ་བསྐྱང་བར་བྱ་བ་ནི་ཐམས་ཅད་ལ་ཤེས་པར་བྱའོ། །དེ་ནས་ཡེ་ཤེས་ཀྱི་ཚོགས་བསོག་
པ་ནི་བདག་མེད་པའི་ལྟ་བ་ཕུ་ཐག་ཚད་པར་བཅལ་ནས་དེ་ལ་བློ་བཞག་སྟེ་བརྟན་བྱེད་ཀྱི་སྔགས་བརྗོད་པའོ། །འཕགས་སྐོར་གཞུང་ཕལ་ཆེ་བ་རྣམས་སུ་ཤཱུ་ནྱ་ཏཱ་བརྗོད་པ་མང་ཡང་བྷ་བྱ་ཀཱི་རྟིའི་འགྲེལ་ཆུང་ངུ་སྭ་བྷཱ་ཝ་ཞེས་པའི་སྔགས་འདི་གསུངས་སོ། །སྐབས་
འདིར་སྟོང་ཉིད་བསྒོམས་པས་འོག་ནས་འབྱུང་བའི་མངོན་རྟོགས་ཀྱི་རིམ་པ་ཐམས་ཅད་སྒྱུ་མ་བཞིན་དུ་འཆར་བ་དང་ཐ་མལ་ཀྱི་སྣང་ཞེན་རྣམས་བསལ་ནས་མཆོག་གི་སྣང་ཞེན་འཆར་སླ་བ་དང། ཆོས་ཀྱི་སྐུ་ལ་ང་རྒྱལ་འཛིན་པ་དང་སྲུང་འཁོར་གྱི་མཆོག་
ཏུ་འགྱུར་བ་ཡིན་པས་ཡུན་རིང་དུ་ངེས་པ་ཐོན་པར་བྱའོ། །ཀུན་བཟང་ལས། ངོ་བོ་ཉིད་དང་བྲེལ་ཕྱིར་སྟོང་པ་སྟེ། །དེ་བཞིན་རྒྱུ་དང་བྲལ་བས་མཚན་མ་མེད། །རྟོག་པ་རྣམས་དང་བྲལ་ཕྱིར་དངོས་པོ་ནི། །མ་ལུས་སྨོན་པ་ལས་ནི་ངེས་པར་གྲོལ། ཞེས་པ་ལྟར་
ཆོས་རྣམས་ཀྱི་ངོ་བོ་རྒྱུ་འབྲས་གསུམ་རང་གི་མཚན་ཉིད་ཀྱིས་གྲུབ་པས་སྟོང་པའི་དོན་བསྒོམ་པ་ཉིད་རྣམ་ཐར་སྒོ་གསུམ་བསྒོམ་པ་ཡིན་ནོ། །སྔགས་ཀྱི་དོན་ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དེ་ངའོ་ཞེས་པའི་དོན་ཏེ་
[011A]༄༅། །སྔགས་ཀྱི་འབྲུ་བཤད་པ་ན་ཨ་ཧཾ་ཞེས་ཕྲལ་ནས་བྱེད་ཀྱང་འདོན་པའི་ཚེ་སོ་སོར་བྱེད་པ་མིན་ནོ། །གཉིས་པ་ལ་སྔར་ཡོད་ཀྱི་བགེགས་ཚར་བཅད་པའི་ཕྱིར་ཕུར་བུས་གདབ་པ་སོགས་དང། སྔར་མེད་ཀྱི་བགེགས་ཕྱིས་མི་འཇུག་པའི་
ཆེད་དུ་ར་བ་ལ་སོགས་པས་བསྲུང་བའི་དེ་ཉིད་དོ། །དང་པོ་ལ་གང་གིས་འདུལ་བར་བྱེད་པའི་ཁྲོ་བོ་བསྐྱེད་པ་དང། དེས་བགེགས་ལ་ཕུར་བུ་གདབ་པའི་དེ་ཉིད་གཉིས། དང་པོ་ལ་བཀའི་འཁོར་ལོའི་གཙོ་བོ་བསྐྱེད་པའི་དེ་ཉིད་དང་འཁོར་ཁྲོ་བོ་བསྐྱེད་པའི་དེ་ཉིད་
གཉིས་ལས། དང་པོ་ནི་མདོར་བྱས་སུ། ཁྲོ་བོ་བཅུ་ནི་སྤྲོ་བར་བྱ། །ཕྱོགས་བཅུའི་དཀྱིལ་འཁོར་ཆ་རུ་ནི། །རིམ་པ་བཞིན་དུ་བསམ་པར་བྱ། ཞེས་པ་ཙམ་ལས་འཁོར་ལོ་རྩིབས་བཅུ་པ་བསྒོམ་པའི་གསལ་ཁ་ཆེར་མི་སྣང་ལ། དེ་ལ་བརྟེན་ནས་འཕགས་ལུགས་
ལ་འཁོར་ལོ་རྩིབས་བཅུ་པ་མི་བསྒོམ་ཟེར་ཡང། ཨ་བྷ་ཡཱ་ཀ་ར་དང་རྡོ་རྗེ་སེམས་དཔའི་སྒྲུབ་ཐབས་ཀྱི་འགྲེལ་པར་བསྒོམ་པར་བཤད་ཅིང། རྒྱུད་ཕྱི་མ་ལས། ལོངས་སྤྱོད་བཞི་དང་ཡང་དག་ལྡན། །རིག་པའི་སྐྱེས་བུ་རྡོ་རྗེ་ཅན། །སྐུ་གསུང་ཐུགས་ཀྱི་དབྱེ་བ་
ཡིས། །གྲུ་གསུམ་དུ་ནི་རྣམ་པར་བསྒོམ། །ཀུན་ནས་སེར་བའི་འཁོར་ལོ་ནི། །རྩིབས་བཅུ་དེ་དབུས་རྣམ་པར་བསྒོམ། །རྩིབས་བཅུ་ལ་ནི་ཁྲོ་བོ་བཅུ། །ཡེ་ཤེས་བདག་ཉིད་བཅུ་ལས་ཕྱུང། །འགོག་པའི་རྡོ་རྗེ་བསྒོམ་བྱ་ཞིང། །མཆོག་ཏུ་མཛེས་པ་བསྒྲུབ་
པར་བྱ། །རྡོ་རྗེ་འབར་བའི་སྤྲིན་སྤྲོས་པས། །མི་གཡོ་བ་དང་མཚུངས་པར་འཁོར། ཞེས་རྩིབས་བཅུ་བའི་འཁོར་ལོ་བསྒོམ་པར་བཤད་ཅིང། དེ་འང་སྲུང་འཁོར་གྱི་སྐབས་འདིར་བསྒོམ་པ་ཡིན་པར་ནཱ་རོ་པས་གསུངས་པ་ཡིན་པས་དེ་ལྟར་བྱ་ཞིང་

[011B] །གཞུང་འདི་དག་གིས་ནི་རྩིབས་བཅུ་པའི་འཁོར་ལོ་དང་དེའི་དབུས་སུ་རྡོ་རྗེ་འཆང་དང་དེ་སེམས་དཔའ་སུམ་རྩེགས་སུ་བྱེད་པ་རྣམས་བསྟན་པ་ཡིན་ལ། མདོར་
བྱས་སུ། ཞེ་སྡང་རྡོ་རྗེའི་ཏིང་འཛིན་གནས། །གནས་བསྲུང་བ་ནི་བརྩམ་པར་བྱ། ཞེས་པ་ཙམ་ལས་དང་པོར་རྡོ་རྗེ་འཆང་བསྐྱེད་པ་མི་གསལ་ཡང། མདོ་བསྲེ་ལས། དེ་ལ་དང་པོ་ཁོ་ནར་བྱང་ཆུབ་ཀྱི་སེམས་རྡོ་རྗེའི་གཟུགས་ཅན་ཞེས་བྱ་བ་བསྐྱེད་པར་བྱ་སྟེ། རྡོ་
རྗེ་འཆང་ཆེན་པོ་སྐུ་མདོག་དཀར་པོར་བདག་ཉིད་ཇི་ལྟ་བ་བཞིན་དུ་མོས་པར་བྱའོ་ཞེས་གསུངས་ཤིང། དེ་དག་གི་ཁུངས་སུ་ལེའུ་གསུམ་པ་དང་བཅོ་ལྔ་པའི་རྒྱུད་ཚན་གཉིས་དྲངས་ལ་དེ་ནས་ཞེ་སྡང་རྡོ་རྗེར་བསྒྱུར་བའང་ཡེ་ཤེས་སྒྲོན་མ་རྡོ་རྗེའི་ཏིང་ངེ་འཛིན་
གྱི་ཚུལ་དུ་བྱེད་པར་གསུངས་ཤིང། དེ་ནི་སྙོམས་པར་ཞུགས་པས་མི་བསྐྱོད་པ་མངལ་འབྱིན་མཛད་པ་ཡིན་ལ་དེས་མཛད་པ་སོགས་སྒོ་དུ་མས་བསྐྱད་པ་ནི་ཕྱུང་བའི་དཀྱིལ་འཁོར་དང་འདྲ་བས་དེ་ལྟར་མཛད་ཅིང། མི་བསྐྱོད་པ་ཞུགས་ནས་ཞེ་སྡང་རྡོ་རྗེར་
བསྒྱུར་བའང་མདོ་བསྲེ་དེ་ཉིད་དུ་བཤད་ལ། མདོར་བྱས་སུ། ཁྲོ་བོ་བཅུ་ནི་སྤྲོ་བར་བྱ། ཞེས་དང། མདོ་བསྲེ་ལས་ཀྱང། ཁྲོ་བོའི་རྒྱལ་པོ་བཅུ་ཕྱུང་ལ། ཞེས་འབྱུང་ལ། ཕྱུང་བའང་རང་གི་སྐུ་ལས་ཡིན་པས་ཕྱི་རོལ་ཏུ་བསྐྱེད་པ་མིན་ནོ། །མདོར་
བྱས་མདོ་བསྲེ་གཉིས་སུ་ཞེ་སྡང་རྡོ་རྗེར་བསྒྱུར་ནས་ཁྲོ་བཅུ་བསྐྱེད་ཅིང་ཕྱུང་བ་འདྲ་བ་ཞིག་སྣང་ནའང། ཁྲོ་བོ་རྣམས་མི་བསྐྱོད་པ་དང་ལྷན་ཅིག་ཏུ་བསྐྱེད་པ་ལ་འགལ་བ་མེད་ཅིང་ཞེ་སྡང་རྡོ་རྗེར་གྱུར་ཟིན་ནས་འབྱིན་པས་གཞུང་དང་མི་འགལ་ལོ། །

[012A]༄༅། །དེ་དག་ནི་ཁུངས་དགོད་པ་སྟེ་གཞུང་གི་དོན་ལ་དང་པོར་བཀའི་འཁོར་ལོའི་གཙོ་བོ་བསྐྱེད་པའི་དེ་ཉིད་ནི་སྟོང་པའི་ངང་ལས་ཞེས་སོགས་ཏེ། འཁོར་ལོའི་ལྟེ་བ་ཁོང་སྟོང་དང་དེའི་སྟེང་འོག་གི་ཆ་གཉིས་རྩིབས་གཉིས་སུ་བྱས་
ནས་དེའི་ནང་དུ་ཁྲོ་བོ་བཀོད་པ་དང་རྩིབས་བརྒྱད་ལྟེ་བ་ལ་ཟུག་པའི་རྩིབས་སྟེང་དུ་མ་རེག་པར་ཁྲོ་བོ་བཀོད་པའི་ཚུལ་འདི་ནི་ཨ་བྷ་ཡའི་ལུགས་ཡིན་པས་འདི་རྣམས་ཞིབ་པར་ངག་ལས་ཤེས་པར་བྱའོ། །འཁོར་ལོ་སེར་པོ་གཡས་སྐོར་དུ་མགྱོགས་
པར་འཁོར་ཞིང་མེ་འབར་བའི་འོད་འཕྲ་བར་ཨ་བྷ་ཡཱ་ཀ་ར་བཞེད་ལ། སྲུང་འཁོར་གྱི་ཚེ་གཙོ་བོ་ཧཱུཾ་མཛད་དང་ཕྱིར་ཟློག་གི་དུས་སུ་གཙུག་ཏོར་འཁོར་ལོས་སྒྱུར་བས་བྱེད་པ་དང་དེའི་ཚེ་འཁོར་ལོ་གཡོན་སྐོར་དུ་བྱེད་པའང་ཁུངས་ཐུབ་ཀྱིས་བཤད་
པས་རུང་ལ། བསྲུང་བྱ་སྙིང་གར་སྦེད་པ་སོགས་ལ་ཁུངས་མི་སྣང་ཞིང་མདུན་དུ་སྲུང་འཁོར་ཁྲོ་བོ་དང་བཅས་པ་བསྐྱེད་ནས་གཙོ་བོའི་མངལ་དུ་བསྲུང་བྱ་བསྒོམ་པར་ཨ་བྷ་ཡས་བཤད་དོ། །སྔོན་བྱུང་ལ་དང་པོར་ཞི་བའི་སྐུར་བཞུགས་པ་དེ་
ཁྲོ་བོར་བསྒྱུར་ནས་བགེགས་གཞོམ་པར་མཛད་པ་བཞིན་དུ་འདིར་ཡང་རྡོ་རྗེ་འཆང་ཞི་བ་དེ་ཞེ་སྡང་རྡོ་རྗེར་བསྒྱུར་བ་ཡིན་ལ། གཞན་དུ་ནི་ཧཱུཾ་མཛད་དུ་བསྒྱུར་བའང་མང་ངོ། །རྡོ་རྗེ་འཆང་ལ་ལོངས་སྤྲུལ་གཉིས་ཡོད་ཅིང་ཡུམ་ཡང་རྡོ་རྗེ་དབྱིངས་
ཀྱི་དབང་ཕྱུག་མ་དང་རེག་བྱ་རྡོ་རྗེ་མ་གཉིས་ཡོད་ལ་ལོངས་སྐུ་དཀར་པོ་ལ་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དང་སྤྲུལ་སྐུ་སྔོན་པོ་ལ་ཡུམ་རེག་བྱ་རྡོ་རྗེ་མར་མཛད་དོ། །ཞལ་གྱི་རིམ་པ་ནི་གཡས་སྐོར་ཡིན་པས་དང་པོ་རྩ་ཞལ་གཉིས་པ་

[012B] །ཕྱག་མཚན་དང་རྒྱན་ལ་སོགས་པ་འོག་ཏུ་བཤད་པར་བྱའོ། །རྡོ་རྗེ་འཆང་ཞི་བ་ལ་ཟླ་གདན་དང་ཞེ་སྡང་རྡོ་རྗེ་ལ་ཉི་གདན་འབྱུང་བས་འདིར་གདན་བསྒྱུར་ཞིང། རྡོ་རྗེ་ནི་རྭ་གྱེས་པ་ཁ་དོག་ནག་པོ་གནམ་ལྕགས་
འབར་བ་ལས་གྲུབ་པ་སྟེ་ཁྲོ་བོའི་རྡོ་རྗེ་ཡིན་པའི་ཕྱིར་རོ། །གཉིས་པ་འཁོར་ཁྲོ་བོ་བསྐྱེད་པའི་དེ་ཉིད་ནི། གཤིན་རྗེ་ཞེས་སོགས་ཏེ་འོག་ཏུ་བཤད་པར་བྱའོ། །འདི་དག་ལ་བཀའ་འཁོར་ཞེས་པ་ནི་གཙོ་བོའི་བཀའ་བསྒོ་བ་སྒྲུབ་པའི་འཁོར་ཡིན་པས་སྒྲུབ་པ་
པོའི་ཕྱི་ནང་གི་བགེགས་གཞོམ་པའི་བཀའ་བསྒོ་བ་ཡིད་ཀྱིས་བྱའོ། །གཉིས་པ་ལ། བགེགས་དགུག་པ་དང། དེ་ལ་ཕུར་བུ་གདབ་པ་གཉིས། དང་པོ་ནི། དེ་ནས་སྲུང་འཁོར་གྱི་གཙོ་བོས་གནོད་མཛེས་ལ་གཟིགས་པ་ནི་འཕགས་སྐོར་བ་རྣམས་བཞེད་
ལ༑ དེའི་བཀའ་ཉན་པའི་ཚུལ་དུ་བྱེད་པ་ནི་སྒྲོན་གསལ་ལེའུ་བཅུ་བཞི་པར་བཤད་ཅིང། མདོར་བྱས་སུ། བགེགས་ཀུན་རྣམ་པར་གཞིག་པའི་ཕྱིར། །གནོད་མཛེས་བཀའ་སྩལ་ཕུར་བུས་གདབ། །ཨོཾ་སུཾ་བྷ་ནི་སུཾ་བྷ་ཞེས་ཕུར་བུ་འདེབས་སྔགས་སུ་གསུངས་
པ་འདྲ་བ་ཞིག་ཡོད་ཀྱང། འོག་ཏུ་ཁྲོ་བོའི་གཟུགས་ཅན་འདི་ཡིས་ནི། །བགེགས་ཀྱི་དབང་པོ་ཉིད་བཀུག་ནས། ཞེས་དང་པོར་ཧཱུཾ་བཞི་པའི་སྔགས་ཀྱིས་བཀའ་བསྒོས་ནས་བགེགས་བཀུག་པའི་རྗེས་སུ་ཕུར་བུ་འདེབས་པར་གསུངས་ལ། མདོ་བསྲེ་
ལས་ཀྱང་དེ་ལྟར་གསུངས་སོ། །སྔགས་ཀྱི་མགོར་ཨོཾ་དང་མཐར་སཱ་ཧཱ་ཡོད་པ་ནི་སྦྲུལ་དང། གང་ཡང་མེད་པ་ནི་བཏུས་པ་དང། མགོ་དང་མཇུག་གང་རུང་ཞིག་མེད་པ་ནི་རིམ་བཞིན་མགོ་མེད་དང་མཐའ་མེད་ཅེས་པ་སྟེ་སྔགས་ཀྱི་བརྡའ་རྣམ་པ་བཞི་ལས་

[013A]༄༅། །འདིར་ནི་མཐའ་མེད་དེ། འདི་ལ་ཧཱུཾ་བཞི་པ་དང་ཞལ་བཞི་པའི་སྔགས་ཞེས་ཀྱང་བྱ་སྟེ་གནོད་མཛེས་ཀྱི་ཕྲེང་སྔགས་སོ། །དེ་ལ་ཨོཾ་ནི་སྔགས་ཀྱི་མགོ་འདྲེན་པ། སུཾ་བྷ་འདུལ་བ་ནི་སུཾ་བྷ་ངེས་པར་འདུལ་བ། ཧཱུཾ་ནི་གསལ་བར་
བྱེད་པ། གྲྀཧྞ་གྲྀཧྞ་ནི་ཟུང་ཟུང། གྲྀཧྞཱ་པཱ་ཡ་གྲྀཧྞཱ་པཱ་ཡ་ནི་འཛིན་དུ་ཆུག་འཛིན་དུ་ཆུག་ཨཱ་ན་ཡ་ཁུག་ཅིག་ཧི་བྷ་ག་ཝཱ་ན། ཀྱེ་བཅོམ་ལྡན་འདས། བི་དྱཱ་རཱ་ཛ་རིག་པའི་རྒྱལ་པོ་ཞེས་གནོད་མཛེས་ལ་བོས་ནས། ཀྱེ་བཅོམ་ལྡན་འདས་རིགས་པའི་
རྒྱལ་པོ་ཞེས་བསྟོད་པ་མཛད་ཅིང། བགེགས་རྣམས་བཟུང་ལ་ཁུག་འཁོར་རྣམས་ཀྱང་བགེགས་འཛིན་དུ་ཆུག་ཅེས་བསྐུལ་བའོ། །དེ་ནས་གནོད་མཛེས་ཀྱིས་བགེགས་བཀུག་ནས་ཁྲོན་པར་འཇུག་པར་ནག་པོ་དམ་ཚིག་རྡོ་རྗེས་བཤད་ལ་
དེ་ཧཱུཾ་ལས་སྐྱེས་པར་བདེ་མཆོག་སོགས་ལས་འབྱུང་ངོ། །གཉིས་པ་ནི། བསམ་གཏན་གྱི་ཕུར་བུ་བསྒྲུབ་པར་རྩ་རྒྱུད་དུ་གསུངས་ལ་སྐབས་འདིར་བྱེད་པར་མདོ་བསྲེར་བཤད་ཅིང། དེ་ནས་གཙོ་བོས་བྱང་གི་ཁྲོ་བོ་ལ་གཟིགས་པས་དེ་ལས་
ཁྲོ་བོ་རྡོ་རྗེ་ཕུར་བུ་སྟོད་བདུད་རྩི་འཁྱིལ་པ་དང་སྨད་མདུང་རྩེ་གཅིག་པའི་རྣམ་པ་ཅན་དུ་བྱེད་པར་མདོར་བྱས་ལས་གསུངས། རྡོ་རྗེ་ཕུར་བུ་ཉིད་བསྐུལ་བས་དེ་རྣམས་བྱོན་ནས་བགེགས་ཀྱི་མགོར་ཟུག་པ་ཡིན་པར་སྔགས་དོན་ལས་གསལ་
བས་གནོད་མཛེས་ཀྱིས་ཕུར་བུ་ཁྱེར་ནས་འདེབས་པ་མིན་ནོ། །གྷ་གྷ་གསོད་བྱེད་གྷཱ་ཏ་ཡ་གྷཱ་ཏ་ཡ་གཏོགས་ཤིག་གཏོགས་ཤིག་སརྦ་དུ་ཥྚན་གདུག་པ་ཅན་ཐམས་ཅད་ཕཊ་ཕཊ་ཁོས་ཁོས། ཀཱི་ལ་ཡ་ཀཱི་ལ་ཡ་ཕུར་བུས་ཐོབ་ཕུར་བུས་ཐོབ། སརྦ་པ་

[013B] །བཛྲ་ཀཱི་ལ་ཡ་ནི་རྡོ་རྗེ་ཕུར་བུ་བཛྲ་དྷ་ར་ཨཛྙཱ་པ་ཡ་ནི་རྡོ་རྗེ་འཆང་གི་བཀའ་ཉོན་ཅིག་ཅེས་པ་སྟེ། རྡོ་རྗེ་ཕུར་བུ་གསོད་བྱེད་ཅེས་བོས་ནས་རྡོ་རྗེ་འཆང་གི་བཀའ་ཉོན་ཅིག་
ཅེས་བསྐུལ་ཞིང་ཉན་ནས་ཅི་བྱེད་ཅེ་ན་སྡིག་པའི་སེམས་དང་ལྡན་པའི་བགེགས་ཐམས་ཅད་གཏོགས་ཤིག་ལུས་ངག་ཡིད་གསུམ་ལ་ཕུར་བུ་ཐོབ་ཅིག་ཁོས་ཤིག་ཅེས་བསྐུལ་བའོ། །འདིར་གཤིན་རྗེ་གཤེད་ལ་ཐོབ་གཡར་ཞེས་པ་མ་དག་སྟེ་
དེའི་ཕྱག་ན་ཐོབ་མི་སྣང་ལ་ཕྱག་མཚན་དང་པོ་ཐོ་བར་བསྒྱུར་བས་ཆོག་པའི་ཕྱིར་རོ། །བགེགས་ལྷག་མ་བསྲེགས་ཤིང་ཤུལ་མེ་རིས་འཁོར་བར་བསམ་མོ། །གཉིས་པ་ནི། མདོར་བྱས་སུ། ཕྱོགས་བཅུར་ཕུར་བུས་བཏབ་ནས་ནི། །སྟེང་དང་
འོག་ཀྱང་བྱིན་གྱིས་བརླབ། ཅེས་དང། མདོ་བསྲེར། འདོད་པའི་རྒྱལ་པོའི་སྔགས་ཀྱིས་རྡོ་རྗེའི་ར་བ་བསམ་པ་དང་ཧཱུཾ་མཛད་ཀྱིས་རྡོ་རྗེའི་དྲ་བ་ཡི་གེ་ཧཱུཾ་གིས་སའི་ཆ་རྡོ་རྗེའི་རང་བཞིན་དུ་བསམ་ཞིང། ཡི་གེ་གསུམ་གྱི་ཆོ་ག་ལ་སོགས་པ་
བྱའོ། ཞེས་གསུངས་པ་ལས། ཧཱུཾ་ཀ་ར་ཧཱུཾ་ཞེས་འདོན་པ་ཡོད་ཀྱང། ཊཱིཀྐ་ཧཱུཾ་ཛཿ་ཞེས་པས་བྱ་བ་ལེགས་སོ། །རིམ་པ་གཉིས་རྒྱུད་ལ་སྐྱེ་བའི་གེགས་ནི་གཉིས་ཏེ། བསོད་ནམས་མིན་པའི་ལས་དང་བདུད་ལ་སོགས་པས་བར་དུ་གཅོད་པའོ། །
དེ་དག་ཞི་བར་བྱེད་པའི་ཐབས་རྨད་དུ་བྱུང་བ་ནི་སྔོན་འགྲོའི་ཆོས་གཉིས་ཡིན་པར་མང་དུ་གསུངས་པ་ལ་ངེས་པ་རྙེད་པར་བྱས་ལ། ཡིད་དང་འདྲེས་ངེས་པ་རེ་བྱ་ཞིང། ཡིད་ཀྱིས་མི་བསྒོམ་པར་ངག་འདོན་བསྒྲིགས་པའི་བཤར་སྦྱང་ལ་མངོན་

[014A]༄༅། །རྟོགས་བསྒོམ་པར་མ་འཁྲུལ་བར་བྱའོ། །གཉིས་པ་ལ་གང་དུ་འཚང་རྒྱ་བའི་གནས། དེར་འཚང་རྒྱ་བའི་ཚུལ། སངས་རྒྱས་ནས་གཞན་དོན་མཛད་པའི་ཚུལ་དང་གསུམ། དང་པོ་ལ་སྣོད་འཇིག་པ་དང་མཐུན་པ་ཡེ་
ཤེས་ཀྱི་སའི་དེ་ཉིད། ཆགས་པ་དང་མཐུན་པ་རྡོ་རྗེའི་སའི་ཆ་བསྐྱེད་པའི་དེ་ཉིད། དེར་གཞལ་ཡས་ཁང་བསྒོམ་པ་རྟེན་གྱི་དཀྱིལ་འཁོར་བསྐྱེད་པའི་དེ་ཉིད་དོ། །དང་པོ་ནི། ལམ་འདི་ལ་འབྲས་བུའི་ཐེག་པ་ཞེས་ཟེར་ལ་འབྲས་བུ་ནི་སངས་རྒྱས་
ཀྱི་གནས་ལུས་ལོངས་སྤྱོད་མཛད་པ་ཡོངས་སུ་དག་པ་བཞི་སྟེ། སངས་རྒྱས་ཀྱི་ཕོ་བྲང་དང་སྐུ་དང་འབྱོར་པ་དང་འཕྲིན་ལས་ལས་སོ། །ཚུལ་དེ་དང་རྗེས་སུ་མཐུན་པར་ད་ལྟ་ནས་གཞལ་ཡས་ཁང་དང་ལྷའི་འཁོར་ལོ་དང་མཆོད་པའི་ཡོ་བྱད་
དང་སྣོད་བཅུད་སྦྱོང་བ་སོགས་ཀྱི་མཛད་པ་ཅན་དུ་བསྒོམས་པས་ན་འབྲས་བུའི་ཐེག་པ་སྟེ། འབྲས་བུའི་རྣམ་པ་དང་མཐུན་པར་བསྒོམས་ནས་བགྲོད་པའི་ཕྱིར་ཏེ་མོས་པ་ལམ་དུ་བྱེད་པའི་དོན་ཡང་དེ་ཡིན་ནོ། །དེ་ལྟ་ན་ལམ་འདི་ལ་ནི་སྦྱང་
གཞིའི་དུས་ཀྱི་འཁོར་བར་འཇུག་པའི་རིམ་པ་དང་བསྟུན་ནས་སྦྱང་འབྲས་ཀྱི་རྣམ་པ་ཅི་ལྟ་བ་བཞིན་དུ་བསྒོམ་པ་ཡིན་ཏེ། ཐ་མལ་གྱི་སྣོད་བཅུད་དང་འཁོར་བར་འཇུག་པ་སྦྱངས་ནས་དེའི་དོད་ལ་མཆོག་གི་སྣང་བ་དང་སྐུ་གསུམ་སྒྲུབ་པ་
ཡིན་པའི་ཕྱིར་རོ། །དེས་ན་རྣལ་འབྱོར་ཆེན་པོའི་རྒྱུད་ཀྱི་བསྐྱེད་རིམ་བསྒོམ་པ་ནི་སྲིད་པར་སྐྱེ་བའི་རིམ་པ་ལྟར་བསྒོམ་པ་ཡིན། དེའང་ཐོག་མར་སྣོད་ཀྱི་སྲིད་པ་སྟོངས་པ་དང་མཐུན་པར་བསྒོམ་དགོས་པས་སྣོད་ལ་སོགས་པ་སྟོང་པ་ཉིད་

[014B] དངོས་པོ་མེད་པས་སྒོམ་པ་མེད། །ཅེས་སོགས་ཀྱི་མཇུག་ཏུ། ཚིགས་བཅད་འདི་ཡིས་རྒྱུ་མི་རྒྱུའི། །བདག་ཉིད་ཅན་རྣམས་སྟོང་པར་བསྒོམ། །ཆོ་གའི་སྦྱོར་བ་འདི་ཡིས་ནི། །ཡེ་ཤེས་ས་གཞིར་བྱིན་གྱིས་བརླབ། །
ཅེས་གསུངས་པས། སྐབས་གཞན་དུ་སྭ་བྷཱ་ཝ་དང་ཤཱུ་ནྱ་ཏཱ་ལ་སོགས་པའི་སྔགས་ངག་ཏུ་བརྗོད་ནས་སྔགས་དོན་ཡིད་ལ་སེམས་པ་དང་འདྲ་བར། འདིར་ཡང་ཚིགས་བཅད་འདོན་པ་དང་མཉམ་དུ་དེའི་དོན་བསྒོམ་པ་ཡིན་པས་བརྗོད་པ་
དང་བསྒོམ་པ་གཉིས་ཀ་བྱའོ། །ཚིགས་བཅད་འདི་རྩ་རྒྱུད་ལེའུ་གཉིས་པར་རྡོ་རྗེ་འཆང་གིས་གསུངས་ཤིང་སྒྲོན་གསལ་དུ་ཚུལ་བཞིར་བཤད་པའི་ཡིག་དོན་དང་སྤྱི་དོན་གཉིས་འདིར་སྐབས་སུ་བབ་ཅིང། སྤྱི་དོན་ལ་སྔགས་མཚན་
ཉིད་གཉིས་ཀྱི་སྤྱིར་འགྲོ་བ་དང་བསྐྱེད་རྫོགས་གཉིས་ཀྱི་ཐུན་མོང་དུ་འགྲོ་བའི་ཚུལ་གཉིས་ཡོད་དོ། །འདིའི་སྤྱིའི་དོན་ནི་སྒོམ་པ་པོ་དང་བསྒོམ་པར་བྱ་བ་དང་སྒོམ་པ་ལ་རང་བཞིན་མེད་པའི་འཁོར་གསུམ་མི་དམིགས་པ་དང་སྟོང་པ་ཉིད་དང་
མཚན་མ་མེད་པ་དང་སྨོན་པ་མེད་པ་ལ་གསུངས་སོ། །རིན་པོ་ཆེ་པས་སྐབས་འདིར་ས་ཆུ་ལ་ཐིམ་པ་སོགས་ཀྱི་རིམ་པས་བསྒོམ་གསུང་ཞིང་མ་རྒྱུད་སོགས་ལུགས་གཞན་དུ་འདིའི་སྐབས་ཀྱི་སྟོང་པ་བསྒོམ་པ་འཆི་བ་དང་ཆོས་
མཐུན་པར་བཤད་པ་སྣང་མོད་ཀྱང་དེ་དག་དང་འདི་རྣམས་མི་གཅིག་ལ་འདིར་སྟོང་ཉིད་བསྒོམ་པའི་ཆོས་མཐུན་སྦྱོར་བ་ནི་སྣོད་ཞིག་པ་ལ་བྱ་ཡིས་བཅུད་ཞིག་པ་ལ་མི་བཟུང་སྟེ་སེམས་ཅན་ཤི་བ་དང་ཆོས་མཐུན་པར་བསྒོམ་

[015A]༄༅། །པ་ནི་ལྷག་མོས་འོད་གསལ་དུ་སྡུད་པའི་སྐབས་ཡིན་ནོ། །དེས་ན་སྐབས་ཀྱི་དོན་སྣོད་ཞིག་པ་ལ་ཤས་པར་བྱས་ནས་དེ་དང་ཆོས་མཐུན་པར་སྟོང་ཉིད་སྒོམ་པ་ཡིན་པ་ལ། ཞར་ལ་བཅུད་ཀྱང་སྟོང་པར་སྒོམ་པ་ནི་
སྣོད་མེད་པར་བཅུད་མི་གནས་པའི་ཕྱིར་རོ། །འོ་ན་སྣོད་བཅུད་ཞིག་པའི་ནམ་མཁའ་དང་ཆོས་མཐུན་པར་སྒོམ་པ་འདི་སྟོང་ཉིད་ཀྱི་ལྟ་བ་མ་རྙེད་ཀྱང་སྣོད་བཅུད་ཀྱི་སྣང་བ་རྣམས་ཉེ་བར་བཏུས་པ་ཙམ་ཡིད་ལ་བྱས་པས་ཆོག་གམ་ལྟ་བ་རྙེད་པའི་དོན་
སྐབས་དེར་དྲན་པ་དགོས་ཤེ་ན། འདིར་ནི་ཕྱི་མ་དགོས་པར་རྒྱུད་སྡེ་དང་མཁས་གྲུབ་དུ་མས་གསུངས་ཤིང། ཆོས་ཐམས་ཅད་དོན་དམ་པར་ཅིར་ཡང་མ་གྲུབ་པར་ཤེས་པའི་རིག་དོན་
གལ་ཏེ་ལྟ་བ་དྲན་ནས་ཀྱང་ཐ་མལ་གྱི་སྣང་བ་བློ་ངོ་དེར་མི་ལྡོག་པར་སྣང་ན། སྣང་བ་ཐམས་ཅད་འཇའ་ཡལ་བ་བཞིན་དུ་བཏང་བའི་ནམ་མཁའ་ལྟ་བུའང་སྒོམ་དགོས་ཏེ། མཚན་ཉིད་ཀྱི་ཐེག་པར་སྟོང་ཉིད་སྒོམས་ནས་སྣང་བ་ངེས་པར་སྡུད་པའི་
བཤད་པ་མེད་ཀྱང་སྔགས་ཀྱི་ཐེག་པ་འདིར་ནི་དེ་ངེས་པར་དགོས་ཏེ། མཆོག་གི་སྣང་ཞེན་སྐྱེ་བ་ལ་ཐ་མལ་གྱི་སྣང་ཞེན་སྡུད་པ་ངེས་པར་དགོས་པའི་ཕྱིར་ཏེ། ཡིད་ཤེས་གཅིག་གི་དོན་དེ་གཉིས་འདུ་བར་མི་རུང་བའི་ཕྱིར་རོ། །དེས་ན་སཾ་པུ་ཊ་ལས། དང་
པོར་སྟོང་ཉིད་རྣམ་བསམས་པས། །ལུས་ཅན་རྣམས་ཀྱི་དྲི་མ་བཀྲུ། ཞེས་པ་ལྟར། ནང་གི་དྲི་མ་བདག་གཉིས་སུ་འཛིན་པ་དག་པར་བྱེད་པ་ལ་མདོར་བྱས་ནས་གསུངས་པ་ལྟར། རྒྱུ་བ་བཅུད་སེམས་ཅན་དང་མི་རྒྱུ་བ་སྣོད་འཇིག་རྟེན་གྱི་སྣང་བ་ཐམས་ཅད་

[015B] །ཆོས་རྣམས་རང་བཞིན་མེད་པར་ཕུ་ཐག་ཆོད་པའི་ལྟ་བ་སྐབས་འདིར་དྲན་པར་བྱ་བའི་ཡུལ་ནི་ཤཱུ་ནྱ་ཏཱ་ཡིན་ལ། ཡུལ་ཅན་ནི་ཛྙཱ་ནའོ། །
དེ་གཉིས་ཆུ་ལ་ཆུ་བཞག་པ་བཞིན་དབྱེར་མི་ཕྱེད་པར་སོང་བ་ནི་བཛྲའི་དོན་ཡིན་པས་དེ་ལྟར་སོང་བར་མོས་ནས་རིང་དུ་མཉམ་པར་བཞག་པ་དགོས་ཀྱི། ལྟ་བ་ལ་གོ་ཡུལ་ཅུང་ཟད་ཀྱང་མེད་པ་དང། ཡོད་དུ་ཆུག་ཀྱང་ཡིད་གཞན་དུ་གཡེང་ནས་ཆོས་ཐམས་
ཅད་སྟོང་པ་ཉིད་དུ་གྱུར་ཞེས་བརྗོད་པས་ཅིའང་མི་ཕན་ནོ། །དེ་ལྟར་བདག་མེད་པའི་དོན་ལ་མཉམ་པར་བཞག་པའི་ཡེ་ཤེས་ནི་ཡོན་ཏན་ཐམས་ཅད་ཀྱི་རྟེན་ཡིན་པའི་ཕྱིར་ཡེ་ཤེས་ཀྱིས་ཞེས་བྱའོ། །སྲུང་འཁོར་འོད་གསལ་དུ་སྡུད་པ་ཨ་བྷ་ཡས་བཤད་དོ། །
གཉིས་པ་ནི། མདོར་བྱས་ལས། ནམ་མཁའི་དབྱིངས་ཀྱི་དབུས་གནས་པར། །ཧཱུཾ་གཉིས་ས་བོན་ཡཾ་ལས་བྱུང། །རླུང་གི་དཀྱིལ་འཁོར་བསྒོམ་པར་བྱ། ཞེས་གསུངས་པའི་ནམ་མཁའི་དབྱིངས་ནི་ཆོས་འབྱུང་དང། དབུས་ཞེས་པས་པདྨ་བསྟན་པར་ཨ་
བྷ་ཡ་བཞེད་དོ། །ཐུན་མོང་མ་ཡིན་པའི་སྲུང་འཁོར་འོད་གསལ་དུ་བསྡུས་ཀྱང། རྡོ་རྗེའི་ར་བ་མེ་རི་རྣམས་འདིར་འདོད་དགོས་ཏེ། གཞལ་ཡས་ཁང་འདྲི་བའི་ཚེ་མེ་རི་དང་རྡོར་རའི་ནང་དུ་ཆུད་པ་དགོས་པ་ཀླུ་བྱང་གིས་གསུངས་ཤིང། འདི་ནི་སྒོམ་པ་
ལའང་མཚུངས་པའི་ཕྱིར་རོ། །དེའི་ནང་དུ་ཆོས་འབྱུང་སྒོམ་མི་སྒོམ་གཉིས་ཡོད་ཀྱང། །སྒྲོན་གསལ་དུ་གླེང་གཞི་བཤད་པར་ཆོས་འབྱུང་སྒོམ་པ་ཐོན་པས་དེ་ལྟར་བྱ་ཞིང། ཆོས་འབྱུང་འདོད་པ་ལའང་དབྱིབས་ཡོད་མེད་གཉིས་ལས་འདིར་ནི་རྒྱུད་
[016A]༄༅། །ཕྱི་མ་ལས། སྐུ་གསུང་ཐུགས་ཀྱི་དབྱེ་བ་ཡིས། །གྲུ་གསུམ་དུ་ནི་རྣམ་པར་བསྒོམ། ཞེས་པ་ལྟར་ཟུར་གསུམ་དུ་བྱེད་ལ། ས་བོན་གྱི་ཡི་གེ་ལས་བསྐྱེད་མི་བསྐྱེད་གཉིས་ཡོད་ཀྱང་འདིར་ནི་ཕྱི་མ་ལྟར་བཞེད་ཅིང། ཁ་དོག་ནི་དམར་
སྐྱ་སྟེ། བྲི་བྱ་ལ་སྣ་ཚོགས་པདྨའི་འདབ་མ་དམར་སྐྱ་བྱེད་པའང་ཆོས་འབྱུང་གི་ཁ་དོག་ཡིན་ནོ། །ཆོས་འབྱུང་གི་ཟུར་གཉིས་ནི་སྟེང་དང་གཅིག་འོག་ཏུ་བསྟན་པ་ངོས་གཉིས་ནི་ཐལ་མར་གནས་པ་སྟེ། ཆོས་འབྱུང་ཞེང་དང་དཀྱུས་མི་མཉམ་པར་ལྷག་པ་
ལྟ་བུ་མིན་པས་རྒྱ་ཆེན་པོ་བྱ་དགོས་སོ། །ཟུར་འོག་གི་ཕྲད་མཚམས་ནས་པདྨའི་ཡུབ་བྱུང་ནས་ཆོས་འབྱུང་གི་དབུས་སུ་པདྨ་ཁ་བྱེ་བ་འདབ་མ་སྣ་ཚོགས་པ་ཤིན་ཏུ་རྒྱ་ཆེ་བར་གནས་པའོ། །དེའི་སྟེང་དུ་ཧཱུཾ་གཉིས་ས་བོན་ཡ་ལས་བྱུང། ཞེས་པའི་དོན་ནི་
ཧཱུཾ་གཉིས་ཀྱི་བར་དུ་རླུང་གི་ས་བོན་བཅུག་པ་ཡིན་ལ། ཡ་ལས་རླུང་དང་ཧཱུཾ་གཉིས་ལས་རྡོ་རྗེ་གཉིས་སུ་འགྱུར་བ་ཡིན་ཞིང་རྡོ་རྗེ་ཁ་དོག་ཀྱང་འབྱུང་བ་དང་འདྲ་བར་བཞེད་དོ། །ལུགས་གཞན་ལ་བ་དན་གྱིས་མཚན་པ་སོགས་ཡོད་ཀྱང་འདིར་མདོར་བྱས་སུ་
དཀྱིལ་འཁོར་བཞི་ཆར་ལ་རྡོ་རྗེས་མཚན་པར་གསུངས་སོ། །མང་རབ་ནི། རླུང་གིས་མེ་སྦར་དེས་ས་བསྲེགས་དེས་ཆུ་བསྐོལ་ནས་དཀྱིལ་འཁོར་བཞི་ཞུ་བས་གཅིག་ཏུ་འདྲེས་པ་ལས་ཞོ་ཆགས་པ་བཞིན་དུ་སྣ་ཚོགས་རྡོ་རྗེར་གྱུར་པར་བཞེད་ཀྱང། འཕགས་
སྐོར་གྱི་གཞུང་གང་དུའང་གསལ་ཁ་མི་སྣང་བས། སྐད་ཅིག་གིས་འདྲེས་པར་བསྒོམ་པས་ཆོག་གོ་དེ་ལྟ་བུ་སྣ་ཚོགས་རྡོ་རྗེ་དེ་ནི་མཐའ་ནས་མཐའི་བར་དུ་ཆ་ཆེན་བཅུ་གཉིས་པ་གྲུ་བཞི་མཉམ་པ་ཡིན་ལ། ཁ་དོག་ནི་སྣ་ཚོགས་མདོག་སྟེ་དེ་ལའང་

[016B] །དེ་ལའང་ཤར་དཀར་ལྷོ་སེར་ནུབ་དམར་བྱང་ལྗང་དབུས་སྔོ་བའོ། །དེའི་ཕྱོགས་བཞིའི་ངོས་ལ་རྡོ་རྗེའི་རྭ་ལྔ་རེ་ལྔ་རེའི་ཉི་ཤུ་དང་གསུམ་གསུམ་བཅུ་གཉིས་གང་རུང་སྟེ། ཁ་
དོག་ནི་རྭ་བཅུ་གཉིས་པ་ལ་སྣ་ཚོགས་རྡོ་རྗེ་ཉིད་བཞིན་དུ་ཕྱོགས་མདོག་སྟེ་ཤར་གྱི་རྭ་གསུམ་དཀར་བ་སོགས་དང། ཡང་དབུས་རྭ་དཀར་བ་གཡས་གཡོན་གྱི་རྭ་ལྷོ་བྱང་གི་མདོག་ལྟར་བྱེད་པ་སྟེ་ཕྱོགས་གཞན་ཡང་དེ་བཞིན་ནོ། །དེ་ལྟར་ཚུལ་གཉིས་དང་གཞན་
ཡང་ཟུག་མཚམས་རིང་ཐུང་ཞེང་ཚད་བྱ་ཚུལ་ལ་སོགས་པ་ཐིག་གི་སྒོ་ནས་ཞིབ་ཏུ་ཤེས་དགོས་ཏེ། འདི་ལ་ནི་ཕྱག་ལེན་ནོར་བ་བརྒྱུད་པ་མང་བར་སྣང་ངོ། །དེ་ལྟ་བུའི་སྣ་ཚོགས་རྡོ་རྗེ་དེ་ཉིད་དཀྱིལ་འཁོར་ཆེན་པོའི་རྟེན་ཡིན་པའི་ཕྱིར་སའི་ཆ་ཞེས་བྱའོ། །དེ་
དག་རྩ་རྒྱུད་ལེའུ་བཅུ་གཅིག་པ་ལས། དཀྱིལ་འཁོར་རྡོ་རྗེ་ཀུན་ལས་སྐྱེས། །ནམ་མཁའི་རྡོ་རྗེའི་དབུས་སུ་བསམ། ཞེས་དང། བསྡུ་བ་དག་ཀྱང་རབ་ཏུ་བྱ། ཞེས་པའི་དོན་ཡིན་པར་ཀླུ་སྒྲུབ་ཀྱིས་གསུངས་ཤིང། མདོར་བྱས་སུ། དཀྱིལ་འཁོར་ཆེན་པོ་ཡང་དག་
བསྡུས། །རྡོ་རྗེ་ས་གཞིའི་དཀྱིལ་འཁོར་ལ། །ཞེས་གསུངས་པའི་དོན་ཏེ། དེ་རྣམས་སྣོད་འཇིག་ཆགས་དང་སྦྱར་བ་ཡིན་པར་ཀླུ་བྱང་གིས་གསུངས་སོ། །གསུམ་པ་ནི། ལེའུ་བཅུ་གཅིག་པར་ཡི་གེ་བྷྲཱུཾ་གྱི་གནས་སྒོམ་སྟེ། ཞེས་དང། ལེའུ་བརྒྱད་པར། དཔག་
ཆད་བྱེ་བའི་ཁྱེན་ཙམ་དུ། །གྲུ་བཞི་ཤིན་ཏུ་མཛེས་པ་ཡི། །མཆོག་རྟེན་རིན་ཆེན་སྣ་བཞི་པ། །གསལ་ཞིང་རང་བཞིན་དྲི་མ་མེད། ཅེས་པའི་དོན་མདོར་བྱས་སུ། དེར་ནི་བྷྲཱུཾ་ལས་བྱུང་བ་ཡི། །གཞལ་ཡས་ཁང་པ་རྣམ་པར་བསྒོམ། །ཟུར་བཞི་དང་ནི་སྒོ་བཞི་

[017A]༄༅། །དང། ཞེས་བྷྲཱུཾ་ལས་བསྐྱེད་པར་གསུངས་ཤིང། དཀར་པོར་བྱེད་པ་པ་ཎྜི་ཏ་ཐུབ་པ་དཔལ་བཟང་པོས་བཤད་ལ། སངས་རྒྱས་རྣམ་སྣང་གི་སྤྲིན་འཕྲོ་བར། སྒྲོན་གསལ་དུ་འབྱུང་ངོ། །སྐབས་འདིར་བྷྲཱུཾ་གཅིག་པུ་ལས་གཞལ་ཡས་
ཁང་ཡོངས་སུ་རྫོགས་པར་ཅིག་ཅར་དུ་གྲུབ་པར་མོས་པ་ཡིན་ལ། འོག་ལུས་དཀྱིལ་གྱི་སྐབས་སུ་ནི་ཆ་སོ་སོ་ལ་རྒྱུ་ཡང་ཐ་དད་དུ་འབྱུང་ངོ། །རྩིག་པ་རིམ་པ་ལྔ་ནི། ཕྱི་མ་ཤར་གྱི་དེ་བཞིན་གཤེགས་པའི་ཁ་དོག་དེ་ནས་ལྷོ་སྟེ་གཡས་སྐོར་དུ་བྱས་ནས་
རྩིག་པ་ནང་མ་དབུས་ཀྱི་དེ་བཞིན་གཤེགས་པའི་ཁ་དོག་སྟེ་དེའང་རིགས་བདག་དབང་བཙན་པས་དེའི་ཁ་དོག་སྟེ། དཔེར་ན། བཅོམ་ལྡན་འདས་ཞེ་སྡང་གཤིན་རྗེ་གཤེད་དམར་པོར་ཡོད་ཀྱང་རིགས་བདག་མི་བསྐྱོད་པ་ཡིན་པས་རྩིག་པ་ནང་མ་སྔོན་པོས་
འོང་བ་ལྟ་བུའོ། །རྩིག་པ་ནི་ལྔ་སྦྲགས་ཏེ་རེ་རེའི་ཁ་དོག་ཀྱང་ཕྱོགས་བཞི་ཆར་འཁོར་བ་ཡིན་ལ་ནང་ནས་ཕྱིར་རྩི་ན་ནི་སྔོ་ལྗང་དམར་སེར་དཀར་ཞེས་པ་སྟེ་འདི་ནི་ཨ་བྷ་ཡའི་ལུགས་ཡིན་ལ་དཀྱིལ་འཁོར་ཕལ་ཆེ་བ་ལ་འདིས་ཁྱབ་པར་སྣང་ངོ། །དེའི་
སྟེང་དུ་ཕ་གུ་ནི་འདི་ལྟ་བུར་ཨ་བྷ་ཡས་བཤད་པས་སེར་པོ་ཁོ་ནར་མ་ངེས་སོ། །ཕ་གུའི་སྟེང་བྲེ་ཕུལ་བྱས་ནས་གསེར་གྱི་གདུང་བཞི་ཕྱི་ནང་དུ་བསྒྲིགས་པའི་ཕྱི་མའི་ངོས་ལ་ཆུ་སྲིན་གྱི་ཁ་ནས་དོ་ཤལ་དང་དོ་ཤལ་ཕྱེད་པ་འཕྱང་བ་སྟེ། དེ་ལ་བྱ་འདབ་
གུད་པ་བཏགས་ནས་ལྕམ་སྣེར་ཤར་བུ་རུས་རྒྱན་སྙིང་པའི་ཟར་ཚགས་སམ་རིལ་བ་ཐུར་དུ་ལྡོག་པ་ལྟ་བུ་ཡིན་ལ། དེ་དག་གང་དུ་ཡོད་པའི་སྟེང་དུ་མདའ་ཡབ་བྱེད་པར་ཨ་བྷ་ཡས་བཤད་དོ། །འདི་ལ་རྒྱ་སྐད་དུ་ཀྲ་མ་ཤརྵི་ཞེས་པ་ལ་དེ་ནི་རྡོ་རྗེ་ལྟ་བུའི་

[017B] དེ་དག་བསྒྱུར་ན་མགོ་བོའི་རིམ་པ་ཞེས་པ་སྟེ། གཞལ་ཡས་ཁང་གི་ཡ་མཐའ་ཡིན་པར་སྟོན་ཞེས་རིན་པོ་ཆེ་བ་གསུང་ངོ། །མདའ་ཡབ་འབུར་གསུམ་གྱི་དབུས་མ་མཐོ་བ་ལ་གསེར་གྱི་བུམ་པ་གནས་པ་
སྟེ་དེ་ལས་ཐོན་པའི་རྒྱལ་མཚན་དང་བ་དན་ནི་དར་ལྕེ་གསུམ་པ་ལ་རི་དྭགས་དང་ཉ་སྤུ་རྒྱས་པ་ལ་སོགས་པའི་སེམས་ཅན་གྱི་གཟུགས་ཡོད་མེད་ཀྱི་ཁྱད་པར་ཏེ། བོད་ཀྱི་རྒྱལ་མཚན་ལྟ་བུ་མིན་ནོ། །དེའང་ཕྱོགས་རེར་བཞི་བཞི་དང་གཉིས་གཉིས་བྱེད་པའི་ལུགས་
གཉིས་སོ། །རྩིག་པའི་རྩ་བ་ནས་འདོད་སྣམ་ལ་ལྷ་མོ་སྣ་ཚོགས་ཤིན་ཏུ་མང་བར་གནས་པས་བཅུ་དྲུག་གི་ངེས་པ་མེད་ཅིང། འདི་ལ་འདོད་ཡོན་གྱི་མཆོད་པ་གནས་པས་འདོད་སྣམ་དང། གཟུངས་མ་རྣམས་གནས་པས་གཟུངས་སྣམ་དང། གར་གྱི་ལྷ་
མོ་བཞུགས་པས་གར་གྱི་སྣམ་བུ་ཞེས་ཀྱང་བྱའོ། །ཟླ་ཕྱེད་རྡོ་རྗེ་ནི་ས་གཞིའི་སྟེང་དུའོ། །རྟ་བབས་ཀྱི་ཀ་བ་ལ་འཕགས་ལམ་ཡན་ལག་བརྒྱད་ཀྱི་དག་པ་སྦྱར་བས་ཕྱོགས་རེར་གཉིས་གཉིས་ཡིན་གསུང་བ་མ་ངེས་ཏེ། སྒོ་ཁྱུད་བརྒྱད་ལ་རྫུ་འཕྲུལ་རྐང་
པ་བཞིའི་དག་པ་སྦྱར་བའི་ཕྱིར་རོ། །ལམ་འདིས་བགྲོད་པའི་རྣལ་འབྱོར་བ་ཡིན་ན་རྟེན་དང་བརྟེན་པའི་དཀྱིལ་འཁོར་ལ་གསལ་སྣང་ཡོངས་སུ་རྫོགས་པར་བྱ་དགོས་ལ། དེ་ལ་ནི་དེ་དག་གི་དོན་སྤྱི་གསལ་པོར་ཆགས་པ་དགོས་པས་གཞལ་
ཡས་ཁང་གི་རྣམ་གཞག་ཐིག་གི་སྒོ་ནས་ཤིན་ཏུ་ཞིབ་པར་ཤེས་པར་བྱའི་འདིར་ཅུང་ཟད་བརྗོད་པ་ཙམ་གྱིས་ནི་གོ་བར་མི་ནུས་པས་མ་སྤྲོས་པ་ཡིན་ནོ། །ལྷ་རྣམས་ལ་ཕྱོགས་ཀྱི་དེ་བཞིན་གཤེགས་པའི་ཕྱག་མཚན་གདན་དུ་འོང་བ་ལྟར་ན་

[018A]༄༅། །ཤར་ཕྱོགས་པ་རྣམས་ལ་འཁོར་ལོ་འོང་དགོས་པ་སྣང་ནའང། ལེའུ་དང་པོ་ལས། གསལ་བ་ལ་སོགས་དཀྱིལ་འཁོར་ལྡན། །དེ་བཞིན་གཤེགས་པ་ཀུན་གྱི་གནས། ཞེས་གསུངས་པའི་དོན། སྣ་ཚོགས་པདྨའི་སྟེང་
དུ་ཟླ་བའི་གདན་བསྐྱེད་པ་ཡིན་པར་མདོ་བསྲེ་ལས་གསུངས་སོ། །མཱ་མ་ཀཱི་རིགས་གཉིས་འཛིན་པས་རྡོ་རྗེའི་གདན་ནོ། །སྤྱིར་ནི་རྒྱ་གཞུང་རྣམས་སུ། གཞལ་ཡས་ཁང་བསྐྱེད་པ་ལ་འབྱུང་བ་རིམ་རྩེགས་མི་བསྐྱེད་པ་དང་བསྐྱེད་པ་གཉིས་ཏེ། དང་
པོ་ནི་ཡེ་ཤེས་ཞབས་དང་དཔལ་འཛིན་སོགས་ཡིན་ལ། གཉིས་པ་ནི་འཕགས་ལུགས་སོགས་ཡིན་ནོ། །འབྱུང་བ་རིམ་རྩེགས་བསྐྱེད་པ་ལའང་རྩིབས་བཅུ་པའི་ལྟེ་བའི་ནང་དུ་བསྐྱེད་མི་བསྐྱེད་གཉིས་ཏེ། མི་བསྐྱེད་པའི་ཕྱོགས་ལ་འབྱུང་བ་ཞུ་མི་ཞུ་གཉིས་
དང། ཞུ་བ་ལས་སྣ་ཚོགས་རྡོ་རྗེར་བསྐྱེད་པ་དང་གཞལ་ཡས་ཁང་བསྐྱེད་པའི་ལུགས་གཉིས་སོ། །དེ་བཞིན་དུ་རྟེན་དང་བརྟེན་པ་ཅིག་ཅར་དུ་བསྐྱེད་པ་ལུ་ཨཱི་པ་དང། རྟེན་ཕྱི་ནས་བསྐྱེད་ཅིང་བརྟེན་པ་དང་པོར་བསྐྱེད་པ་རྡོ་རྗེ་དབྱིངས་དང་
བརྟེན་པ་རྗེས་སུ་བསྐྱེད་པ་དཀྱིལ་འཁོར་ཕལ་མོ་ཆེའི་ལུགས་སོ། །འདིར་ནི་རྩ་རྒྱུད་ལས། གནས་བསྐྱེད་པ་ནི་སྔོན་འགྲོ་བས། །རྡོ་རྗེ་གསུམ་བསྐྱེད་བསྒོམ་པར་བྱ། །ཞེས་པ་ལྟར་མཛད་པའོ། །གཉིས་པ་ལ་ལྷག་མོས་མཛད་པ་དང་བཅས་
པ་བསྒོམ་པ་ནི། འདིར་ལྷ་སོ་གཉིས་པོ་ཀུན་གྲུབ་པར་ལྷག་པར་མོས་པ་ཙམ་ལས་བསྐྱེད་པས་རྒྱུ་ཡི་གེ་སོགས་མི་བསྒོམ་སྟེ། བསྐལ་པ་དང་པོའི་མི་བརྫུས་ཏེ་སྐྱེ་བ་དང་བསྟུན་པའི་ཕྱིར་རོ། །དེས་ན་འདི་ལ་ལྷག་མོས་ཀྱི་དཀྱིལ་འཁོར་ཞེས་

[018B] །འདི་ལ་བོད་ཀྱི་བླ་མ་ཁ་ཅིག་རིགས་སུའི་ཟློས་པ་པོ་ཡིན་ཀྱང་ལྷག་མོས་ཀྱི་གཙོ་བོ་རྡོ་རྗེ་འཆང་གིས་བྱེད་པ་ལ་འཕགས་པ་ཡབ་སྲས་གཞན་རྣམས་མཐུན་པ་ལ་རྣམ་གཞག་རིམ་པར་མི་བསྐྱོད་པ་ལ་སོགས་ཞེས་གསུངས་པ་ནི་དེའི་རིགས་ཀྱི་
ཟློས་པ་པོ་ལ་དགོད་པ་ཡིན་ཞེས་གསུང་བ་མི་འཐད་དེ། འདིར་མི་བསྐྱོད་པ་དཀྱིལ་འཁོར་ལ་དགོད་བྱར་གསུངས་ཀྱི་འགོད་པ་པོར་མ་བཤད་པས་ཡི་གེའི་དོན་དུ་མི་སྣང་བའི་ཕྱིར་རོ། །བླ་མ་གཞན་གྱིས་ནི་སྒྲོན་མ་རབ་གསལ་དང་འགྲེལ་པ་རིན་ཆེན་
ཕྲེང་བར་མི་བསྐྱོད་པ་ཞེ་སྡང་རྡོ་རྗེ་ལྷག་མོས་ཀྱི་གཙོ་བོར་བཤད་པ། མདོར་བྱས་དང་མདོ་བསྲེ་དང་ཟླ་བ་གྲགས་པས་རྡོ་རྗེ་འཆང་དུ་གསུངས་པའི་ལུང་གིས་བཀག་ནས་མི་བསྐྱོད་པ་གཙོ་བོ་མ་ཡིན་པ་འཆད་དོ། །མདོར་བྱས་སུ། རེག་བྱ་རྡོ་རྗེ་ཉིད་ཀྱང་ནི། །
རྡོ་རྗེ་སེམས་དཔའ་དང་ལྡན་གནས། ཞེས་གསུངས་ཤིང་རྡོ་རྗེ་སེམས་དཔའ་ནི་རྡོ་རྗེ་འཆང་ངོ། །གལ་ཏེ་ལྷག་མོས་ཀྱི་གཙོ་བོ་རྡོ་རྗེ་འཆང་ཡིན་ན་རྣམ་གཞག་རིམ་པར་མི་བསྐྱོད་པ་གསུངས་པ་ཅི་ལྟར་ཡིན་ཞེ་ན། མདོ་བསྲེ་ལས། གནས་བསྐྱེད་
པ་མངོན་དུ་འགྲོ་བས་རྡོ་རྗེ་གསུམ་བསྐྱེད་པ་བསྒོམ་པར་བྱའོ། །ཞེས་གསུངས་པས་ལྷག་པར་མོས་པ་ཅན་གྱི་བདག་ཉིད་རྡོ་རྗེ་འཆང་ཆེན་པོ་ཉིད་དུ་གྱུར་ནས། ཞེས་གསུངས་པ་དང། རྣམ་གཞག་རིམ་པར། དེ་ནས་རྣམ་པར་ཤེས་པའི་བདག་
པོ་རྡོ་རྗེ་འཆང་ཆེན་པོ་སེམས་ཅན་ཐམས་ཅད་བསྐྱེད་པར་མཛད་པ་པོས་སྣོད་ཀྱི་འཇིག་རྟེན་བསྐྱེད་པའི་འོག་ཏུ་སེམས་ཅན་གྱི་ཁམས་ངེས་པར་སྤྲུལ་བར་མཛད་དེ། གནས་ནི་སྒྲུབ་པ་སྔོན་འགྲོ་བས། །རྡོ་རྗེ་གསུམ་བསྐྱེད་བསྒོམ་པར་བྱ། ཞེས་

[019A]༄༅། །གསུངས་པ་གཉིས་དོན་གཅིག་ཏུ་སྣང་བ། སློབ་དཔོན་ཀླུ་བྱང་གིས་ཀྱང་རྡོ་རྗེ་འཆང་དུ་བཞེད་མོད་ཀྱང་མི་བསྐྱོད་པར་གསུངས་པ་ནི། ལེའུ་བཅུ་གཅིག་པའི་སྒྲོན་གསལ་ལས། བཅོམ་ལྡན་འདས་རྡོ་རྗེ་
མི་བསྐྱོད་པ་རྡོ་རྗེ་འཆང་ཆེན་པོས་དེ་སྐད་ཅེས་བཀའ་སྩལ་ཏོ། །ཞེས་གསུངས་ཤིང་རྡོ་རྗེ་འཆང་ལ་དེ་བཞིན་གཤེགས་པ་གཞན་གྱི་མིང་གིས་བཏགས་པའང་ཡོད་པས་མི་འགལ་ལོ། །དབུས་ཀྱི་གདན་ལ་རྡོ་རྗེ་འཆང་ཆེན་པོ་སྐུ་མདོག་སྔོན་པོ་
ཨིནྡྲ་ནཱི་ལ་ལྟ་བུར་གསུངས་ལ། འདི་དང་ཞེ་སྡང་རྡོ་རྗེ་དང་མི་བསྐྱོད་པ་ཞི་བ་གསུམ་སྤྱིར་སྔོན་པོར་འྡྲའང་ཞེ་སྡང་རྡོ་རྗེ་མཐིང་ནག་མི་བསྐྱོད་པ་ནི་སྔོ་ཞིང་གནག་པ་སྟེ་འདི་ནི་སྔོ་སྐྱའི་རྣམ་པར་བྱའོ། །ཞལ་གྱི་རྣམ་གཞག་ཞིབ་པར་ཤེས་
དགོས་ཏེ་འདིར་མ་གསུངས་པས་མ་བྲིས་སོ། །དབུ་སྐྲ་ལ་ཐོར་ཚུགས་དང་ཕྱེད་བཅིངས་དང་གྱེན་བརྫེས་གསུམ་དང། ཕྱེད་བཅིངས་ལ་ཟུར་ཕུད་གསུམ་པ་དང་ལྔ་པའི་ཚུལ་གཉིས་ལས་འདིར་གཤེགས་པ་རྣམས་དང་སེམས་དཔའ་བརྒྱད་
ནི་དབུ་སྐྲ་རལ་པ་ཐོར་ཚུགས་སུ་བཅིངས་པ་སྟེ། དེ་ནི་ལྷག་མེད་པར་སྤྱི་བོར་བཅིངས་པ་ཡིན་ལ། ལྷ་མོ་རྣམས་ནི་དབུ་སྐྲའི་ཕྱེང་སྤྱི་བོར་བཅིངས་ཤིང་ཕྱེད་ཐུར་དུ་འཕྱང་བའོ། །རིན་པོ་ཆེའི་རྒྱན་བརྒྱད་ནི། དབུ་རྒྱན། སྙན་རྒྱན་
གཉིས། མགུལ་རྒྱན། སེ་མོ་དོ། དོ་ཤལ་གསུམ་སྟེ། ལྔ། ཕྱག་གདུབ། ཞབས་གདུབ་གཉིས་དང་བདུན། འོག་པག་དང་བརྒྱད་ཡིན་ལ། དབུ་རྒྱན་ནི་རིན་པོ་ཆེའི་རྩེ་ཕྲན་ལྔ་རིན་པོ་ཆེའི་ཐག་པས་སྦྲེལ་བ་དབུ་ལ་བཅིངས་

[019B] སྙན་རྒྱན་ནི། སྙན་ལ་འཕྱང་བའི་རིན་པོ་ཆེའི་གང་དུ་བུ་ལྟ་བུ་དང། མགུལ་རྒྱན་ནི་མགུལ་འཁོར་བ་ཙམ་དང། སེ་མོ་དོ་ནི་ནུ་མའི་བར་དུ་སླེབ་པ། དོ་ཤལ་ནི་བརླ་ཕྲ་སྦོམ་མཚམས་སུ་སླེབ་པ་སྟེ་དེ་གསུམ་ནི་མགུལ་བར་གྱེན་པའི་རྒྱ་ནོ། །
ཕྱག་གདུབ་ལ་ཕྱག་གི་མཁྲིག་མ་ལ་གྱོན་པ་དང་དཔུང་བ་ལ་བཅིངས་པའི་རྒྱན་གཉིས་སོ། །ཞབས་གདུབ་ནི་ཞབས་ཀྱི་མཁྲིག་མ་ལ་གྱོན་པའི་རྒྱན་ནོ། །འོག་པག་ནི་སྐ་རགས་ཁྱད་པར་ཅན་ཏེ། རིན་པོ་ཆེའི་ཚར་རྫར་དུ་མས་བརྒྱན་པ་ཡིན་ནོ། །ལྷ་རྫས་
ཀྱི་གོས་ཀྱི་ག་ཤལ་ནི་ཕྱོགས་གཉིས་ཀས་སེ་རལ་ཁ་བྱས་པའོ། །གཙོ་བོ་ཡབ་ཡུམ་ནི་ཤམ་ཐབས་འཕྱར་བ་སྟེ་དེ་ནི་རྒྱབ་ཏུ་བཤུགས་པ་ཡིན་ལ། ཁ་ཅིག་ཤམ་ཐབས་གྲོལ་པ་ཞེས་འབྱུང་ལ་དེ་ནི་བརླའི་སྟེང་དུ་ཕྱིར་སྙིགས་པ་ཡིན་ནོ། །དེ་ལྟར་
ལྷ་སོ་གཉིས་ཡོངས་སུ་རྫོགས་པར་བསྐྱེད་ནས། མདོར་བྱས་ལས། སླར་ཡང་ཁ་སྦྱོར་སྦྱོར་བ་ཡིས། །རང་གི་ལུས་ལ་དེ་རྣམས་གཟུང། །ལུས་ཀྱི་དཀྱིལ་འཁོར་གཏོགས་སངས་རྒྱས། །རིམ་པ་ཅི་བཞིན་ཡང་དག་བསམ། ཞེས་གསུངས་ཤིང་
ལྷག་མོས་ཀྱི་མཛད་པ་མི་གསལ་ཡང། སྒྲོན་གསལ་ལེའུ་དང་པོར་རྡོ་རྗེ་འཆང་ཆེན་པོའི་དཀྱིལ་འཁོར་དུ་གྱུར་པ་དེས་ཅི་ཞིག་མཛད་ཅེ་ན། སེམས་ཅན་ཐམས་ཅད་དཔལ་རྡོ་རྗེ་སེམས་དཔའི་འཇུག་པས་ཞུགས་ནས་རྡོ་རྗེ་སེམས་དཔའ་དང་
ཉིད་ཐོབ་པའོ། །དེ་ནས་བདེ་བ་དང་ཡིད་བདེ་བ་ཐོབ་པར་གྱུར་ཏོ། །ཞེས་གསུངས་ལ། རྡོ་རྗེ་སེམས་དཔའི་འཇུག་པ་ནི་དཀྱིལ་འཁོར་གྱི་ཕྱོགས་ཐམས་ཅད་ནས་ཐོགས་པ་མེད་པར་འཇུག་པ་སྟེ། སྤྱིར་འཇུག་པ་བཞི་གསུངས་པ་ལས་སློབ་

[020A]༄༅། །མའི་འཇུག་པ་ནི་དཀྱིལ་འཁོར་གྱི་སྒོ་ནས་འཇུག་པ་དང། རྡོ་རྗེ་ཤུགས་ཀྱི་འཇུག་པ་ནི་སྟེང་དུ་བཏེག་ནས་དེའི་འོག་ཏུ་འཇུག་པ་དང། ཡེ་ཤེས་སེམས་དཔའི་འཇུག་པ་ནི་དཀྱིལ་འཁོར་གྱི་སྟེང་ནས་ཕྱིར་ཐོགས་མེད་
དུ་འཇུག་པའོ། །ལྷག་མོས་ལུས་ལ་སྡུད་པའི་སྐབས་སུ་ཁ་སྦྱོར་ཞེས་གསུངས་པའི་དོན་གཉིས་སུ་མེད་པར་སྦྱོར་བ་སྟེ་དབྱེར་མེད་དུ་བྱེད་པའི་དོན་ཡིན་ལ། དབྱེར་མེད་རྒྱུན་ནི་རང་གི་ཕུང་ཁམས་སྐྱེ་མཆེད་དང་ལྷ་རྣམས་སོ། །དེ་ལྟར་ན་རང་གི་གཟུགས་
ཕུང་དང་རྣམ་སྣང་གཉིས་ཁ་སྦྱོར་བ་སྟེ་ངོ་བོ་དབྱེར་མེད་དུ་མོས་པ་དང་ལྷག་མ་རྣམས་ཀྱང་དེ་བཞིན་དུ་ཤེས་པར་བྱ་སྟེ། མདོ་བསྲེ་ལས་ཀྱང། དཀྱིལ་འཁོར་གྱི་འཁོར་ལོར་བཀོད་པའི་དེ་བཞིན་གཤེགས་པ་རྣམས་ཕུང་པོ་ལ་སོགས་པའི་ངོ་
པོར་བསྡུས་ཏེ། ཞེས་གསུངས་པའི་དོན་ཏོ། །དེ་ནི་མངོན་པར་བྱང་ཆུབ་པ་ལྔ་བཤད་པར་བྱ་སྟེ། འདི་ལ་མི་འདྲ་བ་མང་དུ་ཡོད་ཀྱང་འཕགས་པ་ཡབ་སྲས་ཀྱི་བཞེད་པ་ནི་དེ་བཞིན་ཉིད་ལས་བྱང་ཆུབ་པ། ཟླ་བ་ལས་བྱང་ཆུབ་པ། ས་བོན་ལས་
བྱང་ཆུབ་པ། ཕྱག་མཚན་ལས་བྱང་ཆུབ་པ། སྐུ་རྫོགས་པ་ལས་བྱང་ཆུབ་པ་དང་ལྔ་ཡིན་ལ། བྱང་ཆུབ་པ་དང་པོ་བཞི་ནི་རྒྱུ་ཡིན་ཞིང་ལྔ་པ་ནི་འབྲས་བུ་ཡིན་ནོ། །བྱང་ཆུབ་དང་པོ་ལྷག་མོས་འོད་གསལ་དུ་སྡུད་པ་འདི་ཡིན་ལ། ཇི་སྐད་དུ་
རྩ་རྒྱུད་ལེའུ་བདུན་པ་ལས། དམ་ཚིག་ཁུ་ཕྱུང་ཆོ་ག་བཞིན། །འབྲས་བུ་འདོད་པས་བཏུང་བར་བྱ། །དེ་བཞིན་གཤེགས་པའི་ཚོགས་བསད་ན། །དངོས་གྲུབ་རབ་མཆོག་འཐོབ་པར་འགྱུར། ཞེས་གསུངས་པའི་གཞུང་དེ་སྐབས་འདིའི་

[020B] །དེ་ལ་དམ་ཚིག་ནི་ཐབས་ཤེས་སྦྱོར་བ་སྟེ་དེས་ཁུ་བ་སྟེ་ས་བོན་ཕྱུང་བ་སྟེ་བཏོན་ནས་མེར་མེར་པོ་ལ་སོགས་པའི་རིམ་གྱིས་མངོན་པར་འཕེལ་བ་དེ་ཉིད་
ས་བོན་ལས་མྱུ་གུ་འཕེལ་བ་དང་འདྲ་པར་ཡོངས་སུ་རྫོགས་པའི་ལུས་ཀྱི་ལྷ་རྣམས་སོ། །དེ་རྣམས་དོན་དམ་པའི་དཀྱིལ་འཁོར་དུ་འཇུག་པའི་ཆོ་ག་བཞིན་དུ་བཏུང་བ་སྟེ་འོད་གསལ་དུ་གཞུག་པར་བྱའོ། །ཆོ་ག་བཞིན་བཏུང་བའང་ཕུང་
པོ་ཁམས་དབང་པོ་ཡུལ་ཡེ་ཤེས་རྣམས་འོད་གསལ་དུ་རིམ་གྱིས་གཞུག་པ་ལ་བྱའོ། །ཅིའི་ཕྱིར་འབྱུང་ན་འབྲས་བུ་འོད་གསལ་བས་དག་པ་རྡོ་རྗེ་སེམས་དཔའི་སྐུ་འདོད་ཅིང་དོན་དུ་གཉེར་བས་དེའི་ཕྱིར་རོ། །རང་གི་ཕུང་པོ་དང་དབྱེར་
མེད་པའི་དེ་བཞིན་གཤེགས་པའི་ཚོགས་སད་ན་སྟེ་འོད་གསལ་དུ་བཅུག་ན། དེའི་ཕན་ཡོན་དངོས་གྲུབ་རབ་མཆོག་འཐོབ་པར་འགྱུར་བའོ། །འོ་ན་འོད་གསལ་དུ་གཞུག་རྒྱུ་དེ་གང་ཡིན་ཞེ་ན། ལྔ་སྟེ་དེ་བཞིན་གཤེགས་པ་དང་རིན་
པོ་ཆེ་དང་པདྨ་དང་ལས་ཀྱི་རིགས་དང་རྡོ་རྗེའི་རིགས་སོ། །དང་པོ་ནི། རྡོ་རྗེ་ཕྲེང་བ་ལས། གཟུགས་ཕུང་གཏོགས་དང་མེ་ལོང་དང། །ས་ཁམས་མིག་གི་དབང་པོ་དང། །གཟུགས་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་
ཡང་དག་ལྡན། ཞེས་ཏེ། གཟུགས་ཕུང་རྣམ་སྣང་དེར་གཏོགས་པ་སྟེ་དེའི་རིགས་ཅན་རྣམ་པ་བདུན་ཏེ། སྦྱང་གཞི་ལ་གཟུགས་ཕུང་ས་ཁམས་མིག་གཟུགས་རྩ་རྒྱུས་དཔུང་པ་གཡས་གཡོན་བདུན་ནི་མངལ་སྐྱེས་འཆི་
[021A]༄༅། །བའི་ཚེ་དེ་རྣམས་ཀྱི་རྣམ་ཤེས་བརྟེན་པའི་ནུས་པ་བསྡུས་ནས་འགྲོ་བ་ཡིན་ལ་དེ་དང་མཐུན་པར་སྦྱོང་བྱེད་ཀྱི་ལྷ་བདུན་པོའང་འོད་གསལ་དུ་འཇུག་པ་སྟེ། འདིར་རྣལ་འབྱོར་པའི་ཡིད་དོན་སྦྱང་གཞི་བདུན་
དང་སྦྱོང་བྱེད་བདུན་དང་བཅུ་བཞི་འོད་གསལ་དུ་གཞུག་པའོ། །གཉིས་པ་རིན་པོ་ཆེའི་རིགས་ནི། ཚོར་བའི་ཕུང་པོ་མཉམ་ཉིད་དང། །ཆུ་ཁམས་རྣ་བའི་དབང་པོ་དང། །སྒྲ་ཡང་ལྔ་པར་གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །ཞེས་པ་སྟེ། ཚོར་བའི་
ཕུང་པོ་སྟེ་རིན་འབྱུང་གི་རིགས་ཅན་མཉམ་ཉིད་དེ་རིན་འབྱུང། ཆུ་ཁམས་མཱ་མ་ཀཱི། རྣ་བའི་དབང་པོ་ཕྱག་ན་རྡོ་རྗེ། སྒྲ་རྡོ་རྗེ་མ། ལྔ་པ་ཞེས་པ་ནི་ཕུང་པོ་ཁམས་དབང་པོ་ཡུལ་ཡེ་ཤེས་ལྔའི་ལྔ་པ་ཡིན་པས་སོ། །ཁྲོ་བོ་གཞན་གྱིས་མི་
ཐུབ་པ་དང་འདོད་པའི་རྒྱལ་པོ་གཉིས་ཏེ་སྦྱང་གཞི་དྲུག་དང། དེ་དང་དབྱེར་མེད་པའི་སྦྱོང་བྱེད་ལྷ་དྲུག་འོད་གསལ་དུ་གཞུག་པར་བྱའོ། །དེ་བཞིན་དུ་ལྷག་མ་རྣམས་ཀྱང་ཤེས་པར་བྱ་སྟེ། མཱ་མ་ཀཱི་དང་རེག་བྱ་རྡོ་རྗེ་མ་ནི་རིགས་གཉིས་འཛིན་
ལ། འཇམ་དཔལ་ནི་དེ་བཞིན་གཤེགས་པ་ཐམས་ཅད་ཀྱི་ཐུགས་སུ་བཤད་པས་འདིར་མི་བསྐྱོད་པའི་རིགས་ཅན་དུ་གསུངས་སོ། །འདིར་ལྷག་མོས་ཀྱི་ལྷ་ལུས་ལ་འགོད་པའི་ཚའང་ལྷ་དེ་དག་རང་གི་ཕུང་ཁམས་དེ་དང་དེའི་ངོ་བོ་ཡིན་སྙམ་པའི་
ངེས་པ་དང། འོད་གསལ་དུ་གཞུག་པའི་ཚེའང་ལྷ་དེ་དག་གནས་དེར་འཇའ་ཡལ་བ་བཞིན་དུ་སྟོང་པར་མོས་པ་དང་དེའི་ཚེ་རང་གི་ཕུང་སོགས་ད་དང་དེ་ཡང་འོད་གསལ་དུ་ཞུགས་པར་མོས་པ་དང་བདག་མེད་པའི་དོན་དྲན་པ་གསུམ་ཤིན་ཏུ་

[021B]
འཆར་བ་ན་ཚིག་ཀྱང་མགྱོགས་པར་གདོན་པར་བྱའོ། །དེ་ནས། མགོན་པོ་ཀླུ་སྒྲུབ་ཀྱིས། མགོ་བོ་ནས་ནི་རྐང་བའི་བར། །ཇི་སྲིད་སྙིང་གར་ཕྱིན་གྱི་བར། །རྣལ་འབྱོར་ཡང་དག་མཐའ་ལ་འཇུག་ཅེས་པ་ལྟར་གཙོ་བོའང་འོད་གསལ་དུ་བཅུག་ནས་གནས་ལུགས་ནམ་
མཁའ་ལྟ་བུའི་ངང་ལ་མཉམ་པར་བཞག་ནས་བརྟན་བྱེད་ཀྱི་སྔགས་བརྗོད་པར་བྱ་སྟེ། རིམ་པ་དང་པོའི་སྐབས་སུ། འདི་རྣམས་མོས་པ་ཙམ་ཡིན་ལ། རིམ་པ་གཉིས་པའི་སྐབས་སུ་ཇི་ལྟ་བ་བཞིན་མངོན་དུ་འགྱུར་བ་ཡིན་ནོ། །དེ་ལ་ཨོཾ་ནི་
སྔགས་ཀྱི་མགོ་འདྲེན་པ། ཤཱུ་ནྱ་ཏཱ་ནི་སྟོང་པ་ཉིད་ཡུལ་ཆོས་ཀྱི་དབྱིངས་དང། ཛྙཱ་ན་ནི་ཤེས་པ་སྟེ་དེ་ཁོ་ན་ཉིད་རྟོགས་པའི་ཡེ་ཤེས་ཡིན་ཏེ་རྒྱ་སྐད་ལ་ཤེས་པ་དང་ཡེ་ཤེས་ལ་སྐད་ལོགས་སོར་མེད་ཀྱང་སྐབས་ཀྱི་བརྗོད་བྱ་ལ་བཏགས་ནས་ལོ་ཙཱ་བ་རྣམས་
ཀྱིས་ཡེ་བླ་ཐབས་སུ་བསྣན་པ་ཡིན་ནོ། །ཡུལ་སྟོང་པ་ཉིད་དང་ཡུལ་ཅན་ཡེ་ཤེས་གཉིས་དབྱེར་མེད་པའི་དེ་ཁོ་ན་ཉིད་ནི་བཛྲ་སྟེ་མི་མཐུན་ཕྱོགས་ཀྱིས་མི་ཕྱེད་པའི་ཕྱིར་རོ། །སྭ་བྷཱ་ཝ་ནི་རང་བཞིན་ཏེ་རང་བཞིན་གྱིས་རྣམ་པར་དག་པ་ཉིད་
གློ་བུར་གྱི་དྲི་མ་དང་བྲལ་བའི་རང་བཞིན་དུ་གནས་པ་ཨཱཏྨཀ་ནི་བདག་ཉིད་ཨ་ཧཾ་ངའོ། ཞེས་པ་སྟེ་རང་བཞིན་གྱིས་དག་པའི་བདག་ཉིད་ནི་ངའོ་ཞེས་པའོ། །སྔགས་དོན་རིགས་ལྔར་བཤད་པ་ནི་ཨོཾ་རྣམ་སྣང་ཤཱུ་ནྱ་ཏཱ་གཉིས་པ་ཛྙཱ་ན་གསུམ་

[022A]༄༅། །པ་བཛྲ་བཞི་པ་སྭ་བྷཱ་ཝ་ཨཱཏྨཀ་ལྔ་པ་ཨ་ཧཾ་དྲུག་པ་ཡིན་ལ། འདི་ནི་རིགས་དྲུག་འོད་གསལ་དུ་ཞུགས་པའི་ཆ་ནས་བརྩིབས་ལྡོག་པས་ཕྱེ་བ་ཡིན་གྱི་ངོ་བོའི་སྒོ་ནས་དབྱེ་བ་མིན་ནོ། །དེ་ལྟར་ན་ཨོཾ་ཞེས་པ་ནི་རྣམ་སྣང་གི་རིགས་
བདུན་ཚན་གཉིས་འོད་གསལ་དུ་ཞུགས་པའི་དེ་ཁོ་ན་ཉིད་དྲན་པར་བྱེད་པ་སོགས་ཏེ་དེ་ལྟ་བུའི་ཆོས་ཀྱི་སྐུ་དེ་མངོན་དུ་གྱུར་བའི་ང་རྒྱལ་འཇོག་པ་ཡིན་ནོ། །དེ་དག་ནི་ཐོག་མཐའ་གཉིས་སུ་དོན་དམ་པའི་བདེན་པ་བསྙེན་པ་གཙོ་བོར་གྱུར་པས་བསྙེན་པའི་
ཡན་ལག་སྟེ་དེ་ཁོ་ན་ཉིད་བསྒོམ་པ་གཉིས་ནི་བསྙེན་པའི་དངོས་གཞི་ཡིན་ལ་ལྷ་བསྒོམ་པ་སོགས་དེའི་ཡན་ལག་ཡིན་ནོ། །འདི་དག་ནི་འཆི་བ་ཆོས་སྐུར་བསྒྱུར་བའི་རིམ་པ་དང་པོའི་མན་ངག་མཆོག་ཡིན་པས་ཤིན་ཏུ་འདྲིས་པར་བྱ་ཞིང། རིམ་པ་
དང་པོའི་རྣལ་འབྱོར་པ་འཆི་བའི་ཚེ་ཕུང་ཁམས་ཐིམ་པ་ནའང་དེ་དང་དེའི་ངོ་བོར་གྱུར་པའི་ལྷ་རྣམས་འོད་གསལ་དུ་བཅུག་ནས། གཙོ་བོ་འོད་གསལ་དུ་བཅུག་པ་དང་འཆི་བའི་འོད་གསལ་ཤར་བར་བྱས་ནས་བདག་མེད་པའི་དོན་ལ་གཞག་པར་བྱ་སྟེ་
གཉིད་ཀྱི་ཚེའང་ངོ། །དམིགས་པ་འདི་རྣམས་ཡིད་ཀྱིས་མི་སྒོམ་པར་ཚིག་བཤར་བ་ཙམ་རེ་བྱས་ནས་སྔགས་འདྲེན་པ་ཙམ་ལ་ནུས་པ་སྤྲུག་པ་ནི་རིམ་པ་གཉིས་ལ་གོ་བ་མ་ཆགས་པའི་རྟགས་ཡང་དག་ཏུ་ཤེས་པར་བྱའོ། །བསྐྱེད་རིམ་ལ་སྦྱང་གཞི་
དང་སྦྱོང་བྱེད་ངོ་ སྦྱིར་འཕགས་པ་ཡབ་སྲས་ཀྱི་བཞེད་པས་སྔགས་ཀྱི་ལམ་གྱིས་སྙིགས་དུས་ཀྱི་མིའི་ཚེ་གཅིག་ལ་བསྒྲུབ་པར་བྱ་བའི་འབྲས་བུ་

[022B] །སྐུ་གསུམ་གྱི་གོ་འཕང་མཐར་ཕྱིན་པ་མི་སློབ་པའི་ཟུང་འཇུག་གི་སྐབས་ལ་བཞག་དགོས་མོད་ཀྱང་ལམ་ལའང་བཤད་པ་ནི་ཡབ་སྲས་ཀྱི་གཞུང་ནས་མང་
དུ་འབྱུང་བས་འདིར་ནི་རགས་པའི་དབང་དུ་བྱས་ཀྱི་ཞིབ་ཏུ་ནི་རྫོགས་རིམ་གྱི་སྐབས་སུ་ཤེས་པར་བྱའོ། །འདི་ལྟར་འཆི་བ་ནི་ཕུང་སོགས་ཐིམ་ནས་སྤྲོས་པ་རགས་པ་ཐམས་ཅད་ཞི་བར་གྱུར་ནས་ཆོས་ཀྱི་སྐུ་དང་རྗེས་སུ་མཐུན་ཞིང་བར་དོ་ནི་རླུང་སེམས་ཙམ་ལས་གྲུབ་ཅིང་
འཇའ་ལུས་ལྟར་ཤིན་ཏུ་ཕྲ་བའི་ལུས་ཅན་ཡིན་པས་ལོངས་སྐུ་དང་རྗེས་སུ་མཐུན་ལ། དེས་ཤའི་མིག་གི་ཡུལ་དུ་གྱུར་ནས་དེ་དག་གི་བྱ་བ་བསྒྲུབ་ནུས་པའི་སྐྱེ་བ་ལེན་པ་ནི། ལོངས་སྐུ་སྐྱེ་བ་ལེན་པའི་སྤྲུལ་པ་ཐ་མལ་པའི་མཐོང་བའི་ལམ་
དུ་བསྟན་ནས་དེ་དག་གི་དོན་བསྒྲུབ་པ་དང་འདྲའོ། །དེས་ན་དེ་གསུམ་དང་རིགས་འདྲ་བའི་ལམ་གསུམ་བསྒོམས་པས་མཐར་ཐ་མལ་བ་ལ་འཆི་བ་འོང་བའི་དོད་ལ་རྣལ་འབྱོར་པ་ལ་དོན་དམ་པའི་བདེན་པ་མངོན་དུ་བྱས་པའི་འཆི་བ་ཆོས་སྐུར་འོང་ཤིང་
ཐ་མལ་པ་ལ་བར་དོ་འོང་བའི་དོད་ལ་འོད་གསལ་ལས་ལུགས་ལྡོག་ཏུ་ཤར་བའི་རླུང་སེམས་ཙམ་ལས་གྲུབ་པའི་ལོངས་སྐུ་འོང་ལ་ཐ་མལ་པ་ལ་འཁོར་བའི་སྐྱེ་བ་འོང་བའི་དོད་ལ་རྣལ་འབྱོར་པ་ལ་འགྲོ་བའི་དོན་དུ་དགའ་མགུར་སྐྱེ་བ་ལེན་པའི་སྤྲུལ་སྐུ་འོང་བ་
ཡིན་ནོ། །འདི་ནི་གཞུང་གཞན་ནས་བཤད་པའི་སྐུ་གསུམ་དང་མི་འདྲའི་འདི་ཉིད་ཀྱི་ཁྱད་ཆོས་མཆོག་ཏུ་གྱུར་པའོ། །དེ་ལྟར་ན་ཐབས་མཁས་དང་བྲལ་བའི་འཁོར་བའི་རྒྱུར་འགྱུར་བའི་སྐྱེ་འཆི་བར་དོ་གསུམ་འོང་རྒྱུ་དེ་ཐབས་མཁས་ཀྱི་མཐུས་དེ་གསུམ་

[023A]༄༅། །ཅི་འདྲ་བ་དེ་འདྲ་བའི་སྐུ་གསུམ་དུ་བསྒྱུར་བ་འདི་འཕགས་པ་ཡབ་སྲས་ཀྱིས་གསལ་བར་གསུངས་སོ། །དེས་ན་གཞིའི་སྐྱེ་འཆི་བར་དོ་གསུམ་དང་རིགས་མཐུན་པའི་སྐུ་གསུམ་བསྒྲུབ་བྱར་བྱེད་པའི་གནད་ཀྱིས་ལམ་དུའང་དེ་གསུམ་དང་
རྗེས་སུ་མཐུན་པའི་སྒོམ་པའི་རིམ་པ་སྟོན་པས་སྣོད་བཅུད་ཀྱི་སྲིད་པའི་རིམ་པ་རེ་དང་བསྟུན་ནས། དེའི་དོད་ལ་ལམ་འདི་འདྲ་ཞིག་བསྒོམ་ཞེས་གསུངས་ཏེ་དཔེར་ན་རས་བྲིས་ལ་དོན་མེད་པའི་གཟུགས་བརྙན་མང་པོ་འདྲི་བ་ཞིག་ལ་གཞན་ཞིག་གིས་
དེའི་དོད་ལ་སངས་རྒྱས་ཀྱི་སྐུ་འདི་བྲིས་ཤིག་ཅེས་སྨྲ་བ་བཞིན་དུ། འཁོར་བ་པ་ལ་སྣོད་བཅུད་འདི་ལྟར་འབྱུང་བ་བཞིན་དུ་དེའི་དོད་ལ་གཞལ་ཡས་ཁང་དང་སྐུ་གསུམ་འདི་འདྲ་བ་ཞིག་འོང་བ་གྱིས་ཞེས་གསུངས་པ་ཡིན་ཏེ། དེ་དག་བསྒོམ་པ་ནི་ཇི་ལྟར་
བསྒོམ་པ་དེ་དང་དེར་གྲུབ་པའི་རྣམ་པར་བསྒོམ་པའོ། །དེ་ལྟར་ན་རྣམ་གཞག་རིམ་པར་ཆོས་མཐུན་བསྒོམ་པ་པོ་འཛམ་བུ་གླིང་པའི་མི་ཡིན་པར་བསྒྲུབ་པ་བཞིན་དུ་བྱ་དགོས་ལ་དེའི་ཕྱིར་གང་དང་མཐུན་པར་བསྒོམ་པའི་སྐུ་སྐྱེ་འཆི་བར་དེ་
དེ་དང་མཐུན་པར་བསྒོམ་དགོས་སོ། །བསྐལ་པ་དང་པོའི་སྣོད་བཅུད་ཀྱི་སྲིད་པའི་རིམ་པ་རྣམས་ཆོས་མཐུན་གྱི་ཡུལ་ཡིན་ཡང་སྦྱང་གཞི་མིན་ཏེ། ད་ལྟ་ལམ་བསྒོམ་པའི་བྱེད་པས་དེ་མི་སྦྱོང་བའི་ཕྱིར་རོ། །རིམ་པ་གཉིས་ཀས་སྐྱེ་འཆི་བར་
དོ་གསུམ་སྦྱོང་བ་ཡིན་ལ་དེའང་གང་རུང་གིས་མི་ནུས་པས་གཉིས་ཆར་བསྒོམ་པ་དགོས་སོ། །སྤྱིར་བླ་མེད་ཀྱི་རིམ་པ་གཉིས་པའི་གནད་གོ་བ་རིམ་པ་དང་པོ་ལ་རག་ལས་པ་མང་ཞིང་ཁྱད་པར་དུ་འཕགས་ལུགས་ལ་ལམ་གྱི་གནད་ལ། ག་བ་

[023B] ལམ་འདིའི་གནད་ཤིན་ཏུ་ཞིབ་པར་གཏན་ལ་ཕེབས་པ་རྣམ་གཞག་རིམ་པའི་རྣམ་བཤད་ལ་འདྲིས་པར་བྱ་ཞིང་ཐོ་རེ་ལོང་དུ་མ་སོང་བར་ཡིད་བརྟན་པོས་དལ་བུས་བཙལ་བར་བྱའོ། །
ད་ནི་དཀྱུས་མ་ཉིད་བཤད་པར་བྱ་སྟེ། འཆི་བ་སྦྱོང་ཞིང་བདེ་བ་ཆེན་པོ་སྐྱེ་བའི་རྒྱུད་སྨིན་བྱེད་དོན་དམ་པའི་དཀྱིལ་འཁོར་ལ་འཇུག་པའི་དེ་ཉིད་ལ་མཉམ་པར་བཞག་ནས་དེ་ལས་ལྡང་བའི་ཚེ་བར་དོ་སྦྱང་བའི་ཕྱིར་ཐ་མལ་པ་ཤི་ནས་རླུང་སེམས་ཙམ་
ལས་བར་དོའི་ལུས་ཅན་དུ་འབྱུང་བ་བཞིན་དུ་འདིར་ཡང་རླུང་སེམས་ཙམ་ལས་དང་པོའི་མགོན་པོའི་སྐུར་ལྡང་བ་ཡིན་ལ་དེའི་ཚུལ་ནི་འཆི་བ་འོད་གསལ་ལས་ཉེར་ཐོབ་དང་དེ་ལས་མཆེད་པ་དེ་ལས་སྣང་བ་འབྱུང་བའི་རིམ་པ་བཞིན་དུ་དེ་གསུམ་སྦྱོང་བའི་
ཕྱིར་ཉི་ཟླ་པདྨ་གསུམ་བསྒོམ་པ་ཡིན་ལ། སྣང་བ་གསུམ་གྱི་བཞོན་པའི་རླུང་ནི་ཡི་གེ་གསུམ་མོ། །སྔགས་དང་པདྨ་ཉི་མ་དག་ཟླ་བའི་དཀྱིལ་འཁོར་ལ་ཞུགས་པས། ཞེས་མདོར་བྱས་སུ་གསུངས་པ་ལ་བརྟེན་ནས། ཡི་གེ་གསུམ་དང་པདྨ་ཟླ་བ་
ལ་ཡས་ཐིམ་པ་དང་ཉི་མ་མས་ཐིམ་པ་བྱས་ནས་ཟླ་བ་མི་བསྒྱུར་བའི་ལུགས་ཡོད་ཀྱང་མདོ་བསྲེ་ལས་དེ་ཐམས་ཅད་བསྡུས་ཏེ་ཞེས་དང། འཕགས་སྐོར་གཞན་དུའང་གསལ་བས་ཐམས་ཅད་འདྲེས་ཤིང་གྱུར་པ་ལས་ཟླ་བ་བསྒོམ་པ་ཡིན་ནོ། །སྣོད་
བཅུད་ཐམས་ཅད་ཟླ་བ་ལས་གཞན་ན་མེད་ཅིང་ཟླ་བ་དེ་ཉིད་རླུང་སེམས་ཙམ་ཞིག་ཡིན་ལ་དེ་ཉིད་ངའོ་སྙམ་དུ་ང་རྒྱལ་བཟུང་ནས་སྔགས་བརྗོད་པ་སྟེ། དྷརྨ་ནི་ཆོས། དྷཱ་ཏུ་ནི་ས་བོན་ནམ་ཁམས་སྭ་བྷཱ་ཝ་ནི་རང་བཞིན་ཨཱཏྨཀ་བདག་ཉིད་ཨ་ཧ་ནི་

[024A]༄༅། །ངའོ་ཞེས་པ་སྟེ། སྣོད་བཅུད་ཀྱི་རྩ་བ་རླུང་སེམས་ཟླ་བར་སྣང་བ་དེ་ཉིད་ངའོ་ཞེས་པ་སྟེ་རྒྱུ་གང་ལས་བར་དོ་འགྲུབ་པའི་གཞི་རླུང་སེམས་ཙམ་དེ་ཉིད་དེ། ཆོས་ཐམས་ཅད་ཀྱི་རྩ་བ་སེམས་སུ་བཤད་པ་མཚིད་ཀྱི་ཐེག་པར་གསུངས་
པ་ཡོད་ཀྱང་དེའི་བཞོན་པའི་རླུང་ནི་སྣོད་བཅུད་ཐམས་ཅད་ཀྱི་རྩ་བར་སྟོན་པ་ཐེག་པ་འདིའི་ལུགས་ཏེ་འདི་ལ་ལམ་གྱི་གནད་ཤིན་ཏུ་ཆེ་བས་མཐའ་དག་པར་ཁོངས་སུ་ཆུད་པར་བྱའོ། །རླུང་སེམས་ཙམ་ལས་གྲུབ་པའི་བར་དོའི་ངག་གསུང་ཆོས་ཀྱི་ཕྱག་
རྒྱ་ལས་མི་འདའ་བའི་ཚུལ་གྱིས་རྒྱས་བཏབ་ནས་ཐ་མལ་གྱི་ངག་སྦྱོང་བ་ནི་ཡི་གེ་གསུམ་བསྒོམ་པ་སྟེ། དེའང་སྟེང་དུ་ཨོཾ། དེའི་འོག་ཏུ་ཨཱ་དེའི་འོག་ཏུ་ཧཱུཾ་བསམ་པ་ཡིན་ནོ། །རླུང་སེམས་ཙམ་ལས་གྲུབ་པའི་བར་དོའི་ཡིད་ཐུགས་དམ་ཚིག་གི་ཕྱག་
རྒྱ་ལས་མི་འདའ་བའི་ཚུལ་གྱིས་རྒྱས་བཏབ་ནས་ཐ་མལ་གྱི་ཡིད་སྦྱོང་བ་ནི་ཕྱག་མཚན་ལས་བྱང་ཆུབ་པ་སྟེ། རྡོ་རྗེ་ནི་དམར་པོ་དང་དཀར་པོར་བཤད་པ་གཉིས་ཀ་ཡོད་དོ། །བྱང་ཆུབ་པ་དང་པོ་གཉིས་ནི་རྣལ་འབྱོར་དང། ཕྱི་མ་གསུམ་ནི་རྗེས་
སུ་རྣལ་འབྱོར་དང། ལུས་དཀྱིལ་ནི་ཤིན་ཏུ་རྣལ་འབྱོར་དང། སྐུ་གསུང་ཐུགས་བྱིན་གྱིས་བརླབ་པ་སོགས་ནི་རྣལ་འབྱོར་ཆེན་པོ་སྟེ། རྣལ་འབྱོར་གྱི་སྐད་དོད་ནི་ཡོ་གཞེས་པ་སྟེ་དེ་ནི་སྦྱོར་བ་ལའང་འཇུག་པས་ལོ་ཆེན་གྱི་འགྱུར་ཁ་ཅིག་ལས་སྦྱོར་
བ་དང་རྗེས་སུ་སྦྱོར་བ་ཞེས་ཀྱང་འབྱུང་ངོ། །རྣལ་འབྱོར་གྱི་དངོས་གཞི་ཡིན་པས་རྣལ་འབྱོར་དང། དེའི་རྗེས་སུ་བྱེད་པས་རྗེས་སུ་རྣལ་འབྱོར་ཏེ། ཁ་ཅིག་ཏུ་རྗེས་སུའི་དོན་འདྲ་བ་ལ་བསྒྱུར་བའང་ཡོད་པས་དེ་ལྟར་དུ་བྱ་དགོས་སོ། །ལྷ་ཡོངས་སུ་

[024B] ཡེ་ཤེས་པའི་སྐུ་གསུང་ཐུགས་རྡོ་རྗེ་དང་དབྱེར་མེད་དུ་བསྒྲུབ་པའི་རྣལ་འབྱོར་ཆེན་པོའོ། །རླུང་སེམས་ཙམ་ལས་གྲུབ་པའི་བར་དོའི་ལུས་སྐུ་ཕྱག་རྒྱ་ཆེན་པོ་ལས་མི་འདའ་བའི་ཚུལ་གྱིས་ཐ་མལ་པའི་ལུས་
སྦྱོང་བ་ནི་སྐུ་རྫོགས་པ་ལས་བྱང་ཆུབ་པ་སྟེ། འདི་ལ་རིམ་ལྔར། ཟླ་བ་རྡོ་རྗེ་སོགས་མཉམ་སྦྱོར། ཞེས་ཟླ་བ་དང་རྡོ་རྗེ་གཉིས་ཀ་གྱུར་པ་ལས་ལྷའི་སྐུ་བསྐྱེད་པ་འདྲ་བ་ཞིག་གསུངས་ཀྱང། ཡབ་སྲས་ཀྱི་གཞུང་གཞན་རྣམས་ལས་ཟླ་བ་གདན་གྱི་དོན་དུ་
གསུངས་པ་མང་བས་མི་བསྒྱུར་ལ། འོན་ཀྱང་ཟླ་བ་ལས་མ་བསྐྱེད་པའི་སྐྱོན་མེད་དོ། ཡི་གེ་གསུམ་པོ་ཟླ་བས་བསྐྱེད་ཅིང་དེ་ལས་རྡོ་རྗེ་དང་དེ་ལྷའི་སྐུར་གྱུར་པའི་ཕྱིར་རོ། །དེས་ན་བྱང་ཆུབ་པ་བཞི་ལས་མ་བསྒྲུབས་པའི་སྐྱོན་མེད་དོ། །འདི་དག་ནི་བར་དོ་སྦྱོང་
ཞིང་རྫོགས་རིམ་གྱིས་སྒྱུ་ལུས་ལ་སོགས་པ་སྐྱེ་པའི་སྨིན་བྱེད་ཀྱི་རྒྱུ་ཐུན་མོང་མ་ཡིན་པ་སྟེ། ཁྲིད་ཀྱི་དམིགས་པ་མང་པོ་མ་བྱུང་ན་བློ་མི་ཁེངས་པ་རྣམས་རྒྱུད་དང་འཕགས་པ་ཡབ་སྲས་ཀྱིས་གསུངས་པའི་དམིགས་པ་རྣམ་དག་འདི་རྣམས་ལ་རིང་དུ་
འདྲིས་པར་བྱའོ། །ད་ནི་གཞིའི་དུས་ན་བར་དོས་མངལ་དུ་སྐྱེ་བ་འཛིན་པ་དང་འབྲས་བུའི་དུས་སུ་ལོངས་སྐུས་སྤྲུལ་སྐུར་བསྒྱུར་བའི་ཕྱིར་མངལ་དུ་སྐྱེ་བ་འཛིན་པ་དང་མཚུངས་པར་རྣལ་འབྱོར་པས་ཀྱང་སྐྱེ་བ་སྤྲུལ་སྐུར་བསྒྱུར་བའི་ཕྱིར་དང་པོའི་མགོན་
པོར་སྐྱེ་བ་འཛིན་པ་སྟེ། དེ་ལ་སྐྱེ་བ་ལེན་པ་པོ་ནི་ལམ་བསྒོམས་པའི་སྔགས་པས་སོ། །དེས་ལུས་ཇི་འདྲ་བ་ཞིག་གི་སྐྱེ་བ་ལེན་པ་ནི་འབྲས་བུ་རྡོ་རྗེ་འཛིན་པ་སྤྲུལ་སྐུ་རྡོ་རྗེ་འཆང་ཆེན་པོའོ། །གནས་གང་དུ་སྐྱེ་བ་འཛིན་པ་ནི་རྡོར་ནས་གཞལ་ཡས་

[025A]༄༅། །ཁང་གདན་བཅས་ཀྱི་བར་ཏེ་དངོས་སུ་གཞལ་ཡས་ཁང་གི་གདན་དབུས་མའི་སྟེང་དེར་རོ། །ལས་ཇི་འདྲ་བ་ཞིག་བྱས་པས་སྐྱེ་བ་ལེན་པ་ནི་ཞིང་ཁྱད་པར་ཅན་ལ་དམིགས་ནས་ཕྱག་དང་མཆོད་པ་དང་སེམས་བསྐྱེད་
ཅིང་སྡོམ་པ་བཟུང་བ་སོགས་ཀྱིས་སོ། །དེ་ལྟར་ལྷའི་ལུས་ཁྱད་པར་བ་ལེན་པ་ལ་ཐ་མལ་བའི་ཕུང་པོ་མ་དོར་བར་ལེན་དུ་མི་རུང་བས། སྟོང་ཉིད་ཀྱིས་ཐ་མལ་གྱི་སྣང་ཞེན་ཞི་བར་བྱས་ནས་ལེན་ནོ། །སྔ་མའི་ཐ་མལ་པའི་ཕུང་པོ་དོར་ནས་ཕྱི་
མའི་ལྷའི་སྐུ་ཁྱད་པར་ཅན་མ་ཐོབ་ཀྱི་བར། བར་མ་དོར་ལུས་མེད་པར་ལྷའི་སྐུར་མི་སྐྱེ་བས་ཕུང་སོགས་འོད་གསལ་དུ་བཅུག་ནས་འབྲས་བུ་རྡོ་རྗེ་འཛིན་པར་མ་གྱུར་གྱི་བར་དུ་དང་པོའི་མགོན་པོར་གྱུར་པ་ཡིན་ནོ། །འདི་ལ་མདོར་བྱས་སུ། མི་
བསྐྱོད་པ་ནི་རྗེས་ཞུགས་པས། ཞེས་པའི་དོན་རང་ཉིད་ཀྱི་ཐུགས་ཀར་མི་བསྐྱོད་པ་བསྐྱེད་ནས་སྤྲོས་ཏེ་དེ་ཉིད་ཚུར་ལ་ཞུགས་པས་སྤྲུལ་སྐུར་བསྒྱུར་བར་འདོད་ཀྱང་འདིར་ནི་སྦྱང་གཞི་བར་དོ་འཇུག་པ་དང་བསྟུན་ནས་བསྒོམ་དགོས་ཤིང་
རྣམ་གཞག་རིམ་པར་མེར་མེར་པོ་ལ་མི་བསྐྱོད་པར་གསུངས་པས་འདིའི་མི་བསྐྱོད་པ་ནི་བར་དེའི་རྣམ་ཤེས་གང་དུ་འཇུག་པའི་མེར་མེར་པོ་མཚོན་པ་ཡིན་ལ་དེ་ལྟར་ན་བར་དོའི་རྣམ་ཤེས་མེར་མེར་པོ་ལ་ཕར་འཇུག་པ་ཡིན་གྱི་མེར་མེར་
པོ་ཚུར་འཇུག་པ་མིན་པས་སྦྱང་གཞི་དང་ཆོས་མི་མཐུན་ཞིང། རྣམ་གཞག་རིམ་པར་ཟིལ་གནོན་རྡོ་རྗེའི་སྐབས་དང་བསྟུན་པར་གསུངས་ལ་དེའི་ཚུལ་ནི་མངོན་རྟོགས་ཀྱི་གཞུང་ནས་འབྱུང་བ་བཞིན་དུ་ཡིན་ནོ། །དེ་བཞིན་གཤེགས་

[025B] མི་བསྐྱོད་པས་ནམ་མཁའ་གང་བ་ནི་རྩ་བདུན་ཁྲི་ཉིས་སྟོང་དུ་ཐིག་ལེ་འབབ་པ་དང། སེམས་ཅན་ཐམས་ཅད་ནི་ཕུང་སོགས་ཡིན་ལ་བྱིན་གྱིས་བརླབ་པ་ནི་ཐབས་ཀྱི་ཡེ་ཤེས་ཤར་བ་
བདེ་བ་དང་ཡིད་བདེ་བ་ཐོབ་པ་ནི་དབང་པོ་གཉིས་སྦྱོར་གྱི་བདེ་བ་མྱོང་བ་རྣམས་མཚོན་ཞིང་དེ་དག་སྦྱོང་བ་ཡིན་ནོ། །དེས་ན་དེ་བཞིན་ཉིད་ལས་བྱང་ཆུབ་པ་ལྷག་མོས་འོད་གསལ་དུ་སྡུད་པ་ནི་བསྐལ་བ་དང་པོའི་མི་རིམ་གྱིས་ཐ་མལ་པར་གྱུར་
ནས་འཆི་བའི་འོད་གསལ་ཉམས་སུ་མྱོང་བ་དང་འདྲ་སྟེ། མདོར་བྱས་ལས་ཆོས་སྐུར་གསུངས་པས་འཆི་བ་སྦྱོང་བྱེད་ཆོས་སྐུ་བསྒོམ་པ་ཡིན་ལ། འདིའི་དུས་སུ་ཕུང་ཁམས་སྐྱེ་མཆེད་ཀྱི་སྣང་བ་རྣམས་འོད་གསལ་དུ་ཐིམ་པ་ནི་བློས་མོས་པ་ཙམ་
ཡིན་ཀྱང་རིང་དུ་འདྲིས་པར་བྱས་པས་རིམ་པ་གཉིས་པའི་སྐབས་སུ་རླུང་དང་གཏུམ་མོ་སོགས་ཀྱི་ནུས་པས་སྣང་བ་ཐམས་ཅད་ཐིམ་པའི་ཡེ་ཤེས་དངོས་སུ་ཉམས་སུ་མྱོང་བ་ཡིན་ལ། དེ་དག་གོམས་པའི་མཐར་སྣང་མཆེད་ཐོབ་གསུམ་འོད་གསལ་
དུ་ཞུགས་པའི་སྟོང་པ་ཆེན་པོ་དངོས་སུ་འབྱུང་ཞིང། དེ་ཁོ་ན་ཉིད་མངོན་སུམ་དུ་རྟོགས་པ་ཡིན་ལ། དེ་དག་གོམས་པར་བྱས་པས་མཐར་བདེ་སྟོང་དབྱེར་མེད་ལ་རྟག་ཏུ་མཉམ་པར་བཞག་པའི་འོད་གསལ་ཆེན་པོར་འགྱུར་བ་ཡིན་ནོ། །དེས་ན་
བྱང་ཆུབ་པ་ལྷག་མ་བཞིས་དང་པོའི་མགོན་པོ་བསྐྱེད་པ་ནི་ཤི་ལྦའི་འོད་གསལ་ལས་ལངས་པའི་མཐར་བར་དོ་འགྲུབ་པ་དང་འདྲ་སྟེ། རྡོ་རྗེ་སེམས་དཔའི་སྒྲུབ་ཐབས་ལས། དེ་ལྟར་རྣལ་འབྱོར་དང་རྗེས་སུ་རྣལ་འབྱོར་གྱི་རིམ་པས་བདག་ཉིད་
[026A]༄༅། །ལོངས་སྤྱོད་རྫོགས་པའི་སྐུར་བསྐྱེད་ནས། ཞེས་གསུངས་པས་བར་དོ་སྦྱོང་བྱེད་ལོངས་སྐུར་བསྒོམ་པའོ། །འདིར་ནི་ཕུང་སོགས་འོད་གསལ་དུ་བཅུག་པའི་རྗེས་སུ་སྟོང་པའི་ངང་ལས་ཉི་མ་ལ་སོགས་པ་རིམ་གྱིས་
ལོངས་སྐུ་དང་པོའི་མགོན་པོར་བཞེངས་པ་ནི་བློས་མོས་པ་ཙམ་ཡིན་ལ། འདི་ལ་རིང་དུ་འདྲིས་པར་བྱས་ན་རིམ་པ་གཉིས་པའི་སྐབས་སུ་སེམས་དབེན་ཉམས་སུ་མྱོང་བའི་ཚེ་ཕུང་སོགས་རིམ་གྱིས་ཐིམ་ནས་བདེ་སྟོང་ནམ་མཁའ་
ལྟ་བུར་ཤར་བའི་མཐར་ཉི་མ་དང་ཟླ་བ་དང་པདྨ་དང་ཡི་གེ་གསུམ་གྱི་མཚོན་དོན་རླུང་སེམས་ཙམ་ལས་ལྷའི་སྐུ་སྒྱུ་མ་ལྟ་བུར་དངོས་སུ་ལྡང་ནུས་པ་ཡིན་ལ། དེ་དག་གོམས་པས་འོད་གསལ་ཆེན་པོའི་མཐར་ཡང་སློབ་པའི་ཟུང་འཇུག་གི་
སྐུར་ལྡང་བ་ཡིན་ནོ། །དེ་དག་ནི་རིམ་གྱིས་གོམས་པས་ལོངས་སྤྱོད་རྫོགས་པའི་སྐུར་འགྱུར་བ་སྟེ་རིམ་པ་དང་པོའི་སྐབས་འདིར་ནི་སྟོང་པའི་ངང་ནས་ཉི་མ་ལ་སོགས་པ་རིམ་གྱིས་ལྡང་བ་ནི་རིམ་པ་གཉིས་པའི་སྐབས་སུ་སྟོང་པའི་ངང་
ལས་རླུང་སེམས་ཙམ་ལས་ལྷའི་སྐུར་ལྡང་བའི་དོད་ཡིན་ལ། དེ་ནས་བསྐྱེད་རིམ་པས་ལོངས་སྐུ་དང་པོའི་མགོན་པོ་སྤྲུལ་སྐུར་བསྒྱུར་བ་ནི་བར་དོས་མངལ་དུ་སྐྱེ་བ་བླངས་པ་དང་འདྲ་སྟེ་སྐྱེ་བ་སྦྱོང་བྱེད་སྤྲུལ་སྐུ་བསྒོམ་པ་ཡིན་ལ། འྡིའང་
ད་ལྟ་མོས་པ་ཡིད་བྱེད་ཀྱིས་གོམས་པར་བྱས་པས་རིམ་པ་གཉིས་པའི་སྐབས་སུ་ནི་དངོས་སུ་དེ་ལྟར་འགྱུར་བ་ཡིན་ནོ། །དེ་ལྟ་ན་སྲིད་པ་སྐྱེ་བ་དང་ཆོས་མཐུན་སྦྱོར་བ་རྣམས་ཀྱི་སྙིང་པོ་ནི་སྐྱེ་ཤི་བར་དོ་གསུམ་དང་མཐུན་པར་ལམ་གྱི་

[026B] རིམ་པ་གཉིས་ཀ་ལ་གཞི་འབྲས་ཀྱི་ཆོས་སྐུ་གསུམ་དང་མཐུན་པར་སྐུ་གསུམ་བསྒོམ་པ་ནི་འདྲ་བ་ཡིན་ནོ། །དེའི་ཕྱིར་
རིམ་པ་དང་པོའི་སྐབས་སུ་སྐྱེ་ཤི་བར་དོ་གསུམ་གྱི་སོ་སོའི་ཆོས་མཐུན་ངེས་མ་ཟིན་པར་འཕྱུགས་ན་རྒྱུད་འགྲེལ་དུ་སེམས་དབེན་དང་འོད་གསལ་གྱི་མཐར་སྒྱུ་མ་དང་ཟུང་འཇུག་གི་སྐུར་བཞེངས་པ་ལོངས་སྐུ་དང། དེ་སྤྲུལ་སྐུར་བསྒྱུར་བའི་
རྣམ་བཞག་ཡང་ཡང་གསུངས་པ་རྣམས་ཀྱི་གནད་ཟིན་པའང་ངེས་པར་འཕྱུགས་པ་ཡིན་པས་འདི་གལ་ཆེའོ། །གལ་ཏེ་རིམ་པ་དང་པོའི་སྦྱང་གཞི་ལ་སྐྱེ་འཆི་བར་དོ་གསུམ་ག་འཇོག་ན་རྫོགས་རིམ་གྱི་སྦྱང་གཞི་མེད་པར་འགྱུར་ལ། གཉིས་ཀའི་
སྦྱང་གཞིར་འཇོག་ན་སྦྱང་བྱ་གཅིག་ལ་སྦྱོང་བྱེད་གཉིས་དོན་མེད་དོ་ཞེ་ན། སྐྱོན་མེད་དེ་འདིར་ཐ་མལ་པ་འཆི་བའི་འབྱུང་བ་ཐིམ་པའི་རིམ་པ་ཅན་གྱི་ཉམས་ཇི་ལྟར་སྐྱེ་བ་དེ་འདྲ་བའི་རྫོགས་རིམ་བསྐྱེད་པར་གསུངས་པ་ལྟར་གཞིའི་སྐྱེ་ཤི་
བར་དོ་གསུམ་དང་འདྲ་བའི་ལམ་བསྒོམས་པས་དེ་གསུམ་དག་པར་བྱེད་པ་གནད་ཀྱི་དོན་ཡིན་ལ། ཚུལ་དེས་ལམ་སྒོམ་པ་པོ་རང་གི་སྐྱེ་འཆི་བར་དོ་གསུམ་སྦྱོང་བ་ལ་འོད་གསལ་དུ་སྡུད་པ་དང་སེམས་དབེན་དང་འོད་གསལ་ནི་འཆི་
བ་དང་རྣམ་པ་རྗེས་སུ་མཐུན་པར་སྒོམ་པ་འཆི་བ་སྦྱོང་བྱེད་ཡིན་ལ། དང་པོའི་མགོན་པོ་དང་སྒྱུ་ལུས་དང་ཟུང་འཇུག་ནི་བར་དོ་དང་རྣམ་པ་རྗེས་སུ་མཐུན་པར་བསྒོམ་པ་བར་དོ་སྦྱོང་བྱེད་དང། དེ་གསུམ་རང་རང་གི་སྐབས་ཀྱི་སྤྲུལ་སྐུར་

[027A]༄༅། །བསྒྱུར་བ་ནི་སྐྱེ་བ་ལེན་པ་དང་རྣམ་པ་རྗེས་སུ་མཐུན་པར་སྒོམ་པ་སྐྱེ་བ་སྦྱོང་བྱེད་ཡིན་ཏེ། སྦྱང་གཞི་གཅིག་སྦྱོང་བ་ལ་རབ་འབྲིང་ཐ་གསུམ་གྱི་རྟོགས་པ་ཐོག་མཐའ་བར་གསུམ་དུ་སྐྱེ་བ་སྐས་ཀྱི་གདང་བུའི་
རིམ་པ་དང་འདྲའོ། །སྦྱང་གཞི་གསུམ་པོ་སྦྱོང་བ་ན་དེ་དང་རིགས་མཐུན་པའི་རྟོགས་པ་བསྐྱེད་ནས་སྦྱོང་དགོས་པ་ལ་མཚན་ཉིད་ཇི་ལྟ་བ་བཞིན་མཐུན་པའི་རྟོགས་པ་རྫོགས་རིམ་གྱི་སྐབས་མིན་པར་མི་སྐྱེ་ཞིང། དེ་སྐྱེ་བ་ལའང་དང་པོ་
ཕྱོགས་མཐུན་ཙམ་གྱི་ལམ་རིམ་པ་དང་པོས་རྒྱུད་སྨིན་པར་བྱ་དགོས་ཏེ། དེས་སྨིན་པར་མ་བྱས་ན་དགེ་རྩ་མ་སྨིན་པར་རྫོགས་པ་མི་སྲིད་པས་རིམ་པ་གཉིས་པ་མི་སྐྱེ་བའི་ཕྱིར་རོ། །དེས་ན་རིམ་པ་དང་པོས་དགེ་རྩ་སྨིན་པར་བྱས་
པས་སྦྱང་གཞི་གསུམ་ཇི་ཙམ་ཞིག་སྦྱོང་བ་དང། དེས་སྦྱོང་མ་ནུས་པའི་ལྷག་མ་རིམ་པ་གཉིས་པས་ཇི་ཙམ་རེ་སྦྱོང་བ་རྣམས་ཀྱི་ཁྱད་པར་ལེགས་པར་ཕྱེད་ན་རིམ་གཉིས་གོ་རིམ་ངེས་པ་ཅན་དུ་གསུངས་པ་ལ་ངེས་པ་བརྟན་
པོ་རྙེད་ནས་ཉམས་ལེན་མི་འཕྱུག་ལ། དེ་ལྟ་མིན་ན་འཕགས་པས་གདམས་པ་མདོར་བྱས་ནས་འབྱུང་བའི་ཏིང་ངེ་འཛིན་གསུམ་ལ་སོགས་པ་གཙིགས་མེད་དུ་བཞག་ནས་རྒྱུད་ཀྱི་དོན་ཡབ་སྲས་ཀྱིས་གཏན་ལ་
ཕབ་པའི་གཞུང་འདིས་བསྟན་ཟེར་རྒྱུ་མེད་པའི་མན་ངག་ཕྲ་མོ་འགའ་ཞིག་གིས་དུས་འདས་ནས་ལམ་གྱི་ལུས་མི་རྙེད་པས་བསྐྱེད་རྫོགས་གཉིས་ཀའི་ཆོས་སྐད་རྣམས་སྦྱང་གཞིའི་གནད་ཅིག་ལ་བསྐོར་ནས་ལམ་

[027B]
བ་འདུས་པའི་གནད་ཀྱི་དོན་གསལ་བ་ཞེས་བྱ་བ་འཇིག་རྟེན་གསུམ་གྱི་རིན་པོ་ཆེ་དེ་དག་ལས་ཤེས་པར་བྱའོ། །རྣལ་འབྱོར་ཆེན་པོའི་རྒྱུད་སྡེ་དག་ནས་རྟེན་བརྟེན་པའི་རྣལ་འབྱོར་རྣམས་སྲིད་པ་སྐྱེ་བའི་རིམ་པ་དང་མཐུན་པར་སྒོམ་པ་རྣམས་ལ་
འཕགས་པ་ཡབ་སྲས་ཀྱི་དགོངས་པ་འདི་འདྲ་བའི་འགྲེལ་ལུགས་ཤིག་མེད་ན། གང་མཐུན་མཐུན་བསྒྲིག་པའི་སྟོང་ཉིད་སྒོམ་པ་འཆི་བ་དང་འདྲ་ཞེས་སོགས་འདྲ་བསྒྲིག་པ་ཙམ་རེའི་བཤད་པ་ལས་ནུས་པ་མི་ཐོན་པས་བློ་གྲོས་ཆེན་པོ་དག་ཚིམ་
པར་ག་ལ་འགྱུར། དེའི་ཕྱིར་ལམ་གྱི་གནད་འཕགས་པ་ཡབ་སྲས་ཀྱི་དགོངས་པ་རྒྱུད་སྡེ་ཐམས་ཅད་ཀྱི་སྙིང་པོ་རྣལ་འབྱོར་ཆེན་པོའི་རྒྱུད་དོན་འགྲེལ་པ་ལ། གངས་ཅན་གྱི་ཁྲོད་འདིར་ཤིང་རྟ་ཆེན་པོའི་སྲོལ་འབྱེད་དམ་པར་གྱུར་པ་དཔལ་ལྡན་བླ་མའི་
གཞུང་ལུགས་རྣམས་ལ་རྣམ་དཔྱོད་ཀྱི་བློ་ཞིབ་མོས་རིང་དུ་འདྲིས་པར་བྱའོ། །ལུས་དཀྱིལ་ལ་ལུས་རྟེན་གྱི་དཀྱིལ་འཁོར་དུ་སྒོམ་པ་དང། བརྟེན་པའི་དཀྱིལ་འཁོར་དུ་བསྒོམ་པ་གཉིས་ཀྱི་དང་པོ་ནི་ལུས་ཀྱི་མདུན་རྒྱབ་ཅེས་སོགས་ཏེ་མདོར་བྱས་དང་མདོ་
བསྲེར་མི་གསལ་ཡང་འདུས་པའི་བཤད་རྒྱུད་རྡོ་རྗེ་ཕྲེང་བ་དང་སྒྲོན་གསལ་དང་རྣམ་གཞག་རིམ་པར་གསུངས་པས་ངེས་པར་དགོས་ལ། ཁ་ཅིག་ལུས་ཀྱི་ཆ་རྣམས་གཞལ་ཡས་ཁང་གི་ཆ་དེའི་དོད་ཐུབ་ལྟ་བུར་བྱས་ནས་རྣམ་པ་མི་བསྒྱུར་བ་ཡོད་ཀྱང། རྡོ་

[028A]༄༅། །རྗེ་ཕྲེང་བར། ལུས་ནི་གཞལ་ཡས་ཁང་དུ་བསྒྱུར། །ཞེས་པ་དང། དོན་བསྡུར་ཡང། ལུས་ནི་གཞལ་ཡས་ཁང་དུ་བསྒོམ། །ཞེས་སོགས་དང། རྣམ་གཞག་རིམ་པར་ཡང་གྲུ་བཞི་སོགས་ཀྱི་རྣམ་པར་བསྒོམ་པར་བཤད་པས་
གཞལ་ཡས་ཁང་དུ་གྱུར་པའི་མོས་པ་དགོས་སོ། །རྒྱུད་གཞན་དག་ལས་འབྱུང་བཞི་རི་རབ་སྲུང་འཁོར་དང་བཅས་པ་བསྒོམ་པ་ཡོད་ཀྱང་ལུགས་འདི་ལ་རྡོ་རྗེ་ཕྲེང་བར་གཞལ་ཡས་ཁང་རྟ་བབས་ཚུན་ཆད་བསྒོམ་པ་ལས་མ་གསུངས་པས་དེ་དང་
བསྟུན་པའོ། །དེ་ལ་ལུས་ཀྱི་མདུན་ནི་གཞལ་ཡས་ཁང་གི་ཤར་ངོས་དང་གཡས་ལྷོ་རྒྱབ་ནུབ་གཡོན་བྱང་སྟེ་ཟུང་བཞི་ཞེས་པ་ཐིག་ཕྲད་མཚམས་ཀྱི་ཟུར་ཁོ་ནར་མི་བཟུང་ངོ། །སྒོ་བཞི་ནི་གང་དང་གང་སྦྱོར་བ་མི་གསལ་ཡང་གང་འོས་སུ་སྦྱར་
བས་ཆོག་ལ། གཞུང་ཁ་ཅིག་ཏུ་ཁ་ཟླ་ཕྱེད་ཅེས་འབྱུང་བ་བོད་ཁ་ཅིག་ཁ་ཟླ་ཕྱེད་ཀྱི་རྣམ་པར་ཡོད་པས་ཞེས་ཟེར་བ་ནི་ཡིག་ནོར་བ་མ་ཕྱེད་པ་སྟེ། ཆ་ཟླ་ཕྱེད་ཅེས་པ་ཡིན་ལ་ཆ་ནི་བྱང་སེམས་དཀར་པོ་སྟེ། དེ་ལ་ཡར་ངོ་མར་ངོའི་ཆ་ཤས་བཅུ་དྲུག་ཡོད་
པས་དེ་སྐད་དུ་གསུངས་སོ། །འདི་དག་ནི་རྡོ་རྗེ་ཕྲེང་བའི་གཞུང་དོན་བཀོད་པ་ཡིན་ལ། མེ་ལོང་དང་དྲིལ་བུ་དང་མེ་ཏོག་གི་ཕྲེང་བ་དང་དར་འཕན་ལ་སོགས་པ་རྣམས་གཞལ་ཡས་ཁང་གི་གང་ན་ཡོང་མི་གསལ་ཡང་དྲ་ཕྱེད་ཀྱི་རྒྱན་ལ་སོགས་པ་སྐབས་
དང་སྦྱར་བ་ནི་དོན་འཐོབ་ཡིན་ལ་མེ་ལོང་ལ་སོགས་པ་ཀུན་མིག་དབང་སོགས་བསྐྱེད་པས་ཆོག་གོ་དེ་བཞིན་དུ་དབུས་ཀྱི་པདྨ་ཞེས་པའང་གཞལ་ཡས་ཁང་གི་ནང་ལ་དབུས་ཞེས་བཤད་པ་མང་བས་པདྨ་སོ་གཅིག་པོ་ཀུན་བསྐྱེད་པས་རུང་ངོ། །

[028B] ལུས་བརྟེན་པའི་དཀྱིལ་འཁོར་དུ་བསྒོམ་པར་གསུངས་པ་ལ་ལུས་ལྷར་གྱུར་ནས་ཞལ་ཕྱག་གི་རྣམ་པ་ཅན་དུ་སོང་བར་བསྒོམས་ན་དེ་ནི་རྟེན་གྱི་དཀྱིལ་འཁོར་ལའང་ཤིན་ཏུ་མཚུངས་པ་ཡིན་
ནོ། །ལུས་བརྟེན་པའི་དཀྱིལ་འཁོར་དུ་བསྒོམ་པ་ནི་མདོར་བྱས་སུ་སྤྱི་བོ་སོགས་སུ་རྣམ་སྣང་སོགས་བསྒོམ་ཞེས་གསུངས་ནས་དེའི་རྗེས་སུ་ས་བོན་གྱི་ཡི་གེ་རྣམས་གསུངས་ཤིང་ལྷའི་སྐུ་མདོག་སོགས་མི་གསལ་ལ། དེ་ལ་བརྟེན་ནས་ས་བོན་གྱི་ཡི་གེ་བསྒོམས་
ནས་དེ་ལྷའི་ངོ་བོར་མོས་པ་ཙམ་བྱེད་པའི་ལུགས་ཡོད་ལ། རྒྱུད་གཞན་དག་གི་སྐབས་སུ་ལུས་ལ་ལྷའི་ས་བོན་བསྒོམས་པས་ལུས་དཀྱིལ་དུ་འགྲོ་བའི་སྐབས་ཡོད་ཀྱང་འདིར་ནི་དེས་མི་ཆོག་སྟེ། སྒྲོན་གསལ་དུ་ལུས་དཀྱིལ་གྱི་སྐབས་ན་ལྷའི་ས་བོན་རྣམས་
ལྷ་དེ་དང་དེའི་རྒྱུར་བྱས་ནས་ས་བོན་ལས་ལྷ་བསྐྱེད་པར་ཤིན་ཏུ་གསལ་བར་གསུངས་ཤིང། རྣམ་གཞག་རིམ་པར་ཡུམ་གྱི་ལུས་དཀྱིལ་བསྒོམ་པ་ནའང་ས་སྙིང་སོགས་ཡུམ་དང་སྙོམས་པར་འཇུག་པ་བསྒོམ་པར་བཤད་ལ་ཡབ་ཡུམ་གྱི་ལུས་དཀྱིལ་
ལ་ཁྱད་པར་མེད་ཅིང་ཡི་གེ་ལ་སྙོམས་པར་འཇུག་པ་མི་རུང་བའི་ཕྱིར་རོ། །འདིར་ཁ་ཅིག་ཡབ་ཀྱི་ལུས་ལ་ལྷ་ཚང་བར་མི་བསྒོམ་པར་ཡབ་ཡུམ་གཉིས་ཀའི་ལུས་དཀྱིལ་ཚོགས་པ་ལས་ལྷ་སོ་གཉིས་བྱེད་པ་ཡོད་ཀྱང་མི་འཐད་དེ། རྡོ་རྗེ་ཕྲེང་བར་སློབ་དཔོན་
གྱི་ལུས་ལ་ལྷ་སོ་གཉིས་ཚང་བར་གསུངས་ཤིང་ལུས་དཀྱིལ་ལ་ལྷ་སོ་གཉིས་ཡོད་པ་སྒྲུབ་བྱེད་དུ་བཀོད་ནས་ཕྱུང་བའི་དཀྱིལ་འཁོར་ལ་ལྷ་སོ་གཉིས་ཡོད་པར་བསྒྲུབ་ཅིང་རྡོ་རྗེ་མ་ལྔ་ལ་སོགས་པའང་ས་སྙིང་སོགས་དང་སྙོམས་པར་འཇུག་པ་བསྒོམ་

[029A]༄༅། །པར་རྣམ་གཞག་རིམ་པར་གསུངས་པའི་ཕྱིར་རོ། །གལ་ཏེ་ལུས་ལ་ལྷ་བཀོད་ནས་བསྒོམ་པ་ལུས་དཀྱིལ་དུ་འཇོག་ན་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པའི་ཚེ་ལྷ་སྒོམ་པ་ཡོད་པས་ལུས་དཀྱིལ་བསྒོམ་པར་འགྱུར་
ཞིང་དེ་ལྟར་ཡང་མི་འདོད་པས་ལུས་ཀྱི་དཀྱིལ་འཁོར་དུ་འཇོག་བྱེད་ཐུན་མོང་མ་ཡིན་པ་བརྗོད་པར་བྱ་དགོས་སོ་ཞེ་ན། རྟོགས་པ་དང་ལྡན་པ་ཁྱོད་ལེགས་པར་ཉོན་ཅིག་དང་བཤད་པར་བྱའོ། །དེ་ལ་འདིར་ལུས་ཀྱི་དཀྱིལ་འཁོར་ཞེས་པ་ནི་ལུས་ཉིད་ཐུན་མོང་
མ་ཡིན་པའི་རྒྱུར་གྱུར་པའི་ཚུལ་གྱིས་ལུས་ལས་བསྐྱེད་པའི་དཀྱིལ་འཁོར་ཡིན་པའི་ཕྱིར་ལུས་དཀྱིལ་ཞེས་བྱ་སྟེ། དཔེར་ན་མིག་གི་དབང་པོས་ཐུན་མོང་མ་ཡིན་པའི་རྒྱུ་བྱས་ནས། བསྐྱེད་པའི་ཤེས་པ་ལ་མིག་གི་ཤེས་པ་ཞེས་བརྗོད་པ་ལྟ་བུ་སྟེ། ཐུན་
མོང་མ་ཡིན་རྒྱུ་ཡི་ཕྱིར། །དེ་ཡི་ཐ་སྙད་དབང་པོས་བྱས། །ཞེས་གསུངས་པ་ལྟར་རོ། །འོ་ན་ལུས་ཀྱི་ཆ་དེ་དང་དེ་ལས་བསྐྱེད་པས་ས་བོན་གྱི་ཡི་གེ་ལས་བསྐྱེད་པ་དོན་མེད་དོ་ཞེ་ན། སྐྱོན་མེད་དེ་བདེ་མཆོག་ལུས་དཀྱིལ་གྱི་སྐབས་སུ་སྒོ་མཚམས་མ་
བརྒྱད་ས་བོན་ལས་ཀྱང་བསྐྱེད་པར་གསུངས་པ་ལྟར་ལུས་དང་ཡི་གེ་གཉིས་ཆར་ལས་བསྐྱེད་པའི་ཚུལ་དུ་མ་ཡོད་པས་སོ། །དེས་ན་རང་གི་གཟུགས་ཀྱི་ཕུང་པོ་དེ་ཉིད་ཡི་གེ་ཨོཾ་གྱི་རྣམ་པར་གྱུར་ནས་དེ་ཞུ་བ་ལས་རྣམ་སྣང་དུ་བསྐྱེད་བ་དང་དེའི་ཚེའང་རང་
གི་གཟུགས་ཕུང་དང་དབྱེར་མེད་པར་གཟུགས་ཕུང་གི་ངོ་བོ་ཉིད་དུ་མོས་པའི་ང་རྒྱལ་རེ་རེ་བྱེད་པ་སྟེ། དེ་ལྟར་ན་གཟུགས་ཕུང་དུ་གྱུར་པའི་ལྷ་ཡིན་པ་དང་ལྷ་དེའི་ང་རྒྱལ་དང་རྣམ་པ་དྲན་པ་དང་གཟུགས་ཕུང་གི་ངོ་བོ་ཉིད་དུ་མོས་པ་གསུམ་ཆར་དང་ལྡན་

[029B] །གོང་དུ་ལུས་བརྟེན་པའི་དཀྱིལ་འཁོར་དུ་བསྒྱར་ཟིན་པས་ཕྱིས་ཡང་ལུས་ལྷར་བསྒོམ་པ་མི་འཐད་དེ་གང་ཟག་གཅིག་ལ་ལུས་གཉིས་མེད་པའི་ཕྱིར་རོ་ཞེ་ན། འོ་ན་མིག་དབང་སོགས་སེམས་དཔར་བསྒོམ་པ་དང། ས་ཁམས་སྤྱན་མ་སོགས་
ཡུམ་བཞིར་བསྒོམ་པ་སོགས་ཀྱང་མི་འཐད་པ་དང། གཟུགས་གཟུགས་རྡོ་རྗེ་མར་བསྒོམ་པ་སོགས་ཀྱང་མི་འཐད་པར་ཐལ་ཏེ། གཟུགས་ཕུང་རྣམ་སྣང་དུ་བསྒོམས་ཟིན་པའི་ཕྱིར་རོ། །དེས་ན་འདི་ནི་དངོས་པོའི་གནས་ཚོད་དང་བློས་བསྒོམ་པ་གཉིས་མ་ཕྱེད་པ་
ཡིན་ཏེ་སྔགས་ཀྱི་སྐབས་འདིར་རང་ཉིད་སངས་རྒྱས་ཡིན་པར་བསྒོམས་ནས་ཡང་སྒྲིབ་གཉིས་ཕྱིས་དག་པ་བསྒོམ་པ་སོགས་མང་ངོ། །དེ་ལྟར་ལུས་དཀྱིལ་ལ་ལུས་ཉིད་དཀྱིལ་འཁོར་གྱི་རྒྱུར་འགྲོ་བ་བཞིན་དུ་རྡུལ་ཚོན་གྱི་དཀྱིལ་འཁོར་ལའང་ཤེས་པར་བྱ་
ཞིང། ཏིང་ངེ་འཛིན་གྱིས་ཡུམ་བསྐྱེད་ནས་དེའི་ལུས་ལ་ལྷ་འགོད་པ་ནི་ལུས་དཀྱིལ་དུ་མི་འགྱུར་ཏེ་ལུས་མེད་པའི་ཕྱིར་རོ། །དེས་ན་ཡུམ་གྱི་ལུས་དཀྱིལ་ནི་ལས་རྒྱའི་དབང་དུ་བྱས་པ་ཡིན་ནོ། །རྣམ་སྣང་གི་སྐྱིལ་ཀྲུང་རང་གི་སྨིན་མཚམས་དང། གཙུག་
ཏོར་རང་གི་སྤྱི་གཙུག་ཏུ་སླེབས་པ་དང། དེ་བཞིན་དུ་འོད་དཔག་མེད་ཀྱི་གཙུག་ཏོར་རང་གི་སྐྲ་མཚམས་འོག་ཙམ་དང། སྐྱིལ་ཀྲུང་མགྲིན་པར་སླེབས་པ་སོགས་སོ། །དོན་གྲུབ་འགོད་པའི་གནས་ནི་མདོར་བྱས་ཀྱི་འགྱུར་ཁ་ཅིག་ཏུ་རྐང་མཐིལ་བར་ཞེས་
དང་ཁ་ཅིག་ཏུ་རྐང་པའི་བར་ཞེས་འབྱུང་ལ། རྩ་རྒྱུད་དུ་ལྟེ་བ་རྐེད་པ་གསང་བར་རྒྱལ་བའི་ཞེས་འབྱུང་ལ་སྒྲོན་གསལ་དུ་རྒྱུད་ཚིག་དེས་གནས་གཞིའི་སྒྲ་མི་མངོན་པར་བྱས་པ་ཡིན་པར་བཤད་པས་འགྱུར་ཁ་ཅིག་ཏུ་ལྟེ་བ་རྐེད་པ་གསང་བ་ཞེས་འབྱུང་

[030A]༄༅། །བ་མ་དག་སྟེ། དེ་ལྟ་ན་གནས་གཞིའི་སྒྲ་ཤིན་ཏུ་གསལ་པར་བརྗོད་པས་འགྲེལ་པ་དང་འགལ་བའི་ཕྱིར་རོ། །འདི་ནི་རིན་འབྱུང་འགོད་པའི་གནས་མདུན་གྱི་ལྟེ་བ་དང་རྒྱབ་ཀྱི་རྐེད་པའི་ཐད་ལུས་ཀྱི་ནང་དུ་འགོད་པ་ཡིན་
པར་སྔ་མ་རྣམས་གསུང་ངོ། །དོན་གྲུབ་བརླའི་རྩ་བར་འགོད་པར་བཤད་ཅིང་དེའི་ཡན་ལག་གང་དུ་འོད་མི་གསལ་བར་སྣང་བས་མདོར་བྱས་སོགས་ཀྱི་དགོངས་པ་ལེགས་པར་བརྟག་པར་བྱའོ། །ཡུམ་བཞི་ནི་འབྱུང་བ་བཞིའི་ངོ་བོ་ཡིན་ལ་སྒྲོལ་
མ་ནི་ཐུར་སེལ་རླུང་གི་ངོ་བོ་ཡིན་པས་གསང་གནས་སུ་འགོད་པ་ཡིན་ཞེས་ཟེར་བ་ཡོད་ཀྱང་སྤྱི་བོར་འགོད་པ་རྒྱུད་དེ་ལས་གསུངས་པས་དེ་ལྟར་བྱའོ། །སའི་ཁམས་སྤྱན་མར་བསྒོམ་པའི་ས་ཁམས་ནི་ཕྱི་རོལ་གྱིས་མིན་ཏེ། འདི་ལུས་དཀྱིལ་
ཡིན་པས་རང་གི་ཕུང་པོས་བསྡུས་པ་དགོས་པའི་ཕྱིར་རོ། །དེས་ན་ཐོག་མར་རང་གི་ལུས་ཀྱི་སྲ་བའི་ཆ་ཐམས་ཅད་བློས་གཅིག་ཏུ་བསྡོམས་ནས་དེ་ལཾ་ཡིག་གི་ངོ་བོར་མོས་པ་དང་དེ་ལས་སྤྱན་མ་བསྐྱེད་ཅིང་བདག་གི་ལུས་ཀྱི་སྲ་བའི་ཆ་ཐམས་ཅད་བཅོམ་
ལྡན་འདས་མ་སངས་རྒྱས་སྤྱན་ཡིན་ནོ་སྙམ་པའི་ང་རྒྱལ་བརྟན་པོ་བྱ་སྟེ་འོག་མ་རྣམས་ལའང་དེ་བཞིན་དུ་ཤེས་པར་བྱའོ། །གལ་ཏེ་མིག་གཉིས་ལས་སྙིང་གཉིས་བཀོད་ན་ལྷ་སོ་གཉིས་ལས་མང་བར་འགྱུར་ལ། མིག་ཡ་གཅིག་ལ་མི་འགོད་
ན་དེ་སྦྱང་བ་དང་བྱིན་གྱིས་བརླབ་པ་མེད་པར་འགྱུར་རོ། །ཞེ་ན། གཞུང་རྣམས་སུ་དེའི་མིག་གི་དབང་པོ་གཉིས་ལ་ཞེས་སོགས་འབྱུང་བས་མིག་གཉིས་ཀར་ལ་སྒོམ་དགོས་ཤིང་དེའང་ས་སྙིང་གཅིག་གི་སྐུས་གཉིས་ཀར་ཁྱབ་པའང་མི་བདེ་

[030B] ལྷ་མངས་པོའམ་ལྷག་པར་མི་འགྱུར་ཏེ་གཉིས་ཀའང་ས་སྙིང་གཅིག་ཉིད་ཡིན་པའི་ཕྱིར་རོ། །གཟུགས་རྡོ་རྗེ་མ་ལ་སོགས་པ་ལྔ་ནི་རྒྱུ་བ་ལ་སོགས་པའི་རླུང་ལྔ་ལས་བསྐྱེད་པ་ཡོད་ཀྱང། རླུང་དེ་དག་གཟུགས་སྒྲ་དྲི་རོ་
གསལ་བྱེད་དུ་གསུངས་ཀྱི་སྒྲ་ལ་སོགས་པར་མི་རུང་ལ། རྡོ་རྗེ་མ་ལྔ་སྐྱེ་མཆེད་ལྔ་ལས་བསྐྱེད་དགོས་པས་རང་གི་གཟུགས་སྒྲ་སོགས་ལས་བསྐྱེད་པར་བྱའོ། །ཁྲོ་བོ་རྣམས་ནི་ཤིན་ཏུ་ག་སླ་ལ། དེ་ལྟར་ལུས་ལྷའི་ངོ་བོར་བསྒོམས་པས་རིམ་པ་གཉིས་
པའི་སྐབས་སུ་ཕུང་སོགས་འོད་གསལ་དུ་སྡུད་ནུས་པར་མདོར་བྱས་ལས་གསུངས་ཤིང་ལུས་བྱིན་གྱིས་བརླབ་པ་དང། ལུས་ཁྲོ་བོར་བསྒོམས་པས་ལུས་ཀྱི་ཆ་དེ་རྣམས་ཀྱི་བགེགས་ལ་སོགས་པ་འབད་པ་མེད་པར་ཟློག་པར་ཡང་གསུངས་སོ། །དེས་ན་
སྐུ་གསུང་ཐུགས་བྱིན་གྱིས་བརླབ་པ་ནི། གཞན་རྣམས་སླ་ལ། དཔལ་ནི་སངས་རྒྱས་སྤྱན་མ་སྟེ་དེ་དང་མཉམ་པར་སྦྱོར་བས་ལྡན་པ་སྟེ་དཔལ་ལྡན་གྱི་དོན་ཡིན་ལ། སངས་རྒྱས་ཐམས་ཅད་ཀྱི་སྐུའི་ངོ་བོར་བཞུགས་པས་སྐུ་འཆང་བ་ཞེས་པའོ། །རྡོ་རྗེ་
གསུམ་དབྱེར་མི་ཕྱེད་པ་རྡོ་རྗེ་འཆང་དུ་བསྒོམ་པའི་སྒྲུབ་པ་པོ་བདག་ངེད་སྟེ་ད་ལྟ་ཉིད་དུ་བྱིན་གྱིས་རློབས་ཤིག་ཚུལ་ཇི་ལྟར་ན། རྡོ་རྗེའི་སྐུ་རྣམ་སྣང་གིས་བདག་གི་ལུས་དེ་དང་ངོ་བོ་དབྱེར་མེད་པར་མཛད་དུ་གསོལ། ཞེས་པའོ། །འཁོར་གྱི་དེ་
བཞིན་གཤེགས་པ་རྣམས་ལ་གསོལ་བ་འདེབས་པའང་དེ་དང་འདྲ་ཞིང། འདི་དག་གི་གཙོ་འཁོར་ནི་དབུས་ན་བཞུགས་པ་དང་སྐུ་ཆེ་བའི་ཁྱད་པར་ལས་སོ། །དེ་ལྟར་གསོལ་བ་བཏབ་པས་ལྷ་ཞུ་བ་བྱང་སེམས་ཀྱི་རྣམ་པར་བྱེད་པ་ནི་རྡོ་རྗེ་སེམས་

[031A]༄༅། །དཔའི་སྒྲུབ་ཐབས་སུ་བཤད་ལ། ཡེ་ཤེས་ཀྱི་ས་ཐོབ་པ་ནི་ཆོས་ཐམས་ཅད་འོད་གསལ་བར་ཞུགས་པ་ལ་བྱ་ཞིང། མདོར་བྱས་སུ་སྨོན་ལམ་བཏབ་ནས་རང་རྣམ་སྣང་དུ་བསྒྱུར་བ་འདྲ་བ་ཞིག་ཡོད་ཀྱང་དེའི་དོན་ཡེ་ཤེས་ཀྱི་ས་ཐོབ་
པའི་སྐད་ཅིག་ལ་རང་ཉིད་སངས་རྒྱས་ཐམས་ཅད་ཀྱི་སྐུའི་ངོ་བོ་རྣམ་སྣང་དུ་གྱུར་ནས་དེ་ནས་སངས་རྒྱས་ཀུན་གྱི་སྐུ་གང་ཡིན་ཞེས་སོགས་ཀྱི་སྨོན་ལམ་འདེབས་པ་ཡིན་ནོ། །དེ་བཞིན་དུ་ལྷག་མ་རྣམས་ལའང་ཤེས་པར་བྱ་ཞིང། གསུང་བྱིན་རླབས་
ཀྱི་སྐབས་སུ་ཆོས་ཀྱི་གསུང་ལམ་དཔལ་ལྡན་པ་ཞེས་པ་ནི། ཆོས་ནི་འོད་དཔག་མེད་དེ་དག་གི་དབང་ཕྱུག་ཏུ་གྱུར་པ་དེ་བཞིན་གཤེགས་པ་ཐམས་ཅད་ཀྱི་གསུང་གི་ངོ་བོ་དཔལ་ཏེ་ལྷ་མོ་གོས་དཀར་མོ་དང་ལྡན་པས་ན་དེ་སྐད་ཅེས་བྱའོ། །རྡོ་རྗེ་ཆོས་ཀྱི་
གསུང་ངེས་པའི་ཚིག་སོ་སོ་ཡང་དག་པར་རིག་པ་སྟེ་བདག་གི་ངག་ཀྱང་དེ་དང་འདྲ་བར་ཤོག་ཅེས་པའོ། །གཞན་རྣམས་སླ་ལ། སྔགས་ཀྱི་དོན་ནི་དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེའི་བདག་ཉིད་ནི་ངའོ་ཞེས་པ་སོགས་ཏེ་ང་རྒྱལ་འཛིན་
པའི་དོན་ཡིན་ལ་ཡེ་ཤེས་སེམས་དཔའི་སྐུ་མདོག་དམར་པོར་བྱེད་པ་དང་ཡུམ་བསྒོམ་པ་སོགས་ནི་ཟླ་བ་གྲགས་པའི་བཞེད་པ་ཡིན་ལ་སེམས་དཔའ་སུམ་རྩེགས་སུ་བྱེད་པའི་རྒྱུ་མཚན་ནི་རྫོགས་རིམ་གྱི་སྐབས་སུ་འབྱུང་བར་འགྱུར་རོ།།
འབྲས་བུའི་དུས་སུ་ལོངས་སྐུས་སྐྱེ་བ་བཟུང་ནས་ཡུམ་གྱི་མངལ་ལས་ཕྱིར་འཐོན་པའི་ཆ་ཐ་མལ་པ་རྣམས་ཀྱི་མིག་གིས་མཐོང་བར་ནུས་པ་བཞིན་དུ་སྐབས་འདི་ནས་སྐྱེ་བ་སྤྲུལ་སྐུར་འཁྱེར་བའི་རྣལ་འབྱོར་ཡོངས་སུ་རྫོགས་པ་ཡིན་ནོ། །རྫོགས་

[031B] བར་དོ་ལོངས་སྐུ་དང་བསྲེ་བ་སྐྱེ་བ་སྤྲུལ་སྐུ་དང་བསྲེ་བ་སྟེ་གཙོ་བོ་གསུམ་དང། གཉིད་རྨི་ལམ་སད་པའི་སྐབས་སུ་བསྲེ་བའི་གདམས་པ་ནི་རྗེ་མར་པ་ལས་བྱུང་ཞིང་གདམས་ངག་འདིའི་ཁུངས་དང་གཏུགས་
ས་མཐར་ཐུག་པ་རྣམས་གསང་བ་འདུས་པ་ལས་ཤེས་དགོས་ལ། སྤྱིར་བླ་མེད་ཀྱི་ལམ་རིམ་པ་དང་པོའི་སྒྲུབས་ཐབས་ཁུངས་ཐུབ་ཀྱིས་མཛད་པ་ཡིན་ན་དེ་ལ་རིམ་པ་གཉིས་པའི་གཞི་ལེགས་པར་ཐིངས་པ་ཞིག་འོང་ལ་ཁྱད་པར་གསང་འདུས་ལ་ནི་
ཤིན་ཏུ་ཞིབ་པར་རིམ་པ་དང་པོའི་སྐབས་འདིར་རིམ་པ་གཉིས་པའི་གཞི་འདིང་བར་མཛད་པ་ནི་འཕགས་པ་ཡབ་སྲས་ཀྱི་དགོངས་པ་ཡིན་པས། དེའི་ཕྱིར་སྐྱེ་འཆི་བར་དོ་གསུམ་ལམ་དུ་འཁྱེར་བའི་ཚུལ་རྣམས་རིམ་པ་དང་པོའི་སྐབས་སུ་གོ་བ་ཆགས་
པ་དགོས་ལ། མར་པའི་བསྟན་ཆོས་འདི་རྣམས་ཞིབ་ཏུ་གཏན་ལ་འབེབས་པ་ནི་མི་སྣང་ལ། རྗེས་སུ་འབྲང་བའི་བསྟན་ཆོས་ཅི་རིགས་སྣང་ནའང་གདམས་པའི་གནད་ལོན་པ་དང་རྒྱུད་སྡེའི་དགོངས་པར་འགྲོ་བའང་ཅི་རིགས་སུ་སྣང་ཞིང། འདོད་
ཆགས་དབང་དང་བསྲེ་བ། གཏི་མུག་འོད་གསལ་དང་བསྲེ་བ། ཞེ་སྡང་སྒྱུ་ལུས་དང་བསྲེ་བའི་བཤད་པ་སྣང་ནའང། སྐབས་འདིའི་གདམས་པའི་འགྲོས་དང་ཤིན་ཏུ་འགྲིག་དཀའ་ལ་གལ་ཏེ་དུག་གསུམ་དང་བསྲེ་བ་ཡོད་ནའང་ཐོག་མར་སྐྱེ་འཆི་
བར་དོའི་བསྲེ་བ་འདི་རྣམས་སྔོན་དུ་འགྲོ་དགོས་པར་སྣང་ལ། མར་ལུགས་ཀྱི་བླ་མ་བརྒྱུད་པའི་གདམས་པ་མ་ལུས་པར་གསན་ཅིང་ཐུགས་སུ་ཆུད་ནས། རྒྱ་བོད་ཀྱི་འགྲེལ་པ་མཛད་པ་རྣམས་ཀྱི་དགོངས་པ་ལེགས་པར་རྟོགས་ཤིང་དེ་དག་

[032A]༄༅། །རྒྱུད་སྡེ་ཟབ་མོ་ལ་གཏུགས་ནས་ཤིན་ཏུ་དག་པར་རྨད་དུ་བྱུང་བའི་རིགས་པས་གཏན་ལ་ཕབ་པའི་གདམས་པ་འདི་ལྟ་བུ་དག་ནི་དུས་འདིར་ཤིན་ཏུ་ངོ་མཚར་བ་དག་བྱུང་བ་ནི་འདི་ལྟ་སྟེ། ལོང་བ་དག་གིས་ཕྱག་དར་གྱི་
ཁྲོད་ནས་ཡིད་བཞིན་གྱི་ནོར་བུ་རིན་པོ་ཆེ་དག་རྙེད་པ་ལྟ་བུ་ཡིན་པས་ལམ་ཡོངས་སུ་རྫོགས་པ་ལ་ཐ་ན་སྨོན་ལམ་གྱིས་ཀྱང་འདྲིས་པར་བྱས་ལ་བག་ཆགས་བརྟན་པོ་དང་ལྡན་པར་བྱའོ། །དེ་ལྟར་བསྐྱེད་རིམ་གྱི་སྐབས་སུ་གཞིའི་ཆོས་
གསུམ་འབྲས་བུའི་ཆོས་གསུམ་དུ་བསྒྱུར་བའི་གདམས་པ་འདི་དག་ལ་ངེས་པ་རྙེད་ནས་རིམ་པ་གཉིས་པའི་སྐབས་སུའང་དེ་ཉིད་བསྟན་བྱའི་གཙོ་བོར་འགྲོ་བའི་ཚུལ་ལ་ཤིན་ཏུ་མཁས་པར་བྱའོ། །བདག་ཅག་གི་སྟོན་པ་འཇིག་རྟེན་ཐམས་ཅད་
ཀྱི་གཙུག་རྒྱན་དུ་གྱུར་པ་དེས་གདུལ་བྱ་རིགས་གསུམ་ལ་དགོངས་ནས་སྤྱོད་པ་གསུམ་བསྟན་ཏེ། འདི་ལྟར་དམན་པ་ལ་མོས་པ་ལ་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པ་ལས་དང་ཕ་རོལ་ཏུ་ཕྱིན་པའི་སྤྱོད་པ། ཟབ་མོ་ལ་ལྷག་པར་
མོས་པ་རྣམས་ལ་འདོད་ཆགས་ཆོས་ཀྱི་སྤྱོད་པ་དང་གསུམ་ལས། འདིར་ནི་རྩ་རྒྱུད་དུ། འདོད་ཆགས་ཆོས་ཀྱིས་སེམས་ཅན་རྣམས་གདུལ་བའི་ཐབས་སྟོན་པའི་ཕྱིར་དུ་ལྷ་མོ་དགུ་སྤྲུལ་པར་གསུངས་པས། སྔར་བཤད་པའི་སྐུ་གསུམ་
གྱི་གོ་འཕང་དེ་སྒྲུབ་པར་བྱེད་པའི་ལཾ་ནི། ཕྱག་རྒྱ་མའི་བདེ་བ་ལམ་དུ་བྱས་ནས་བསྒྲུབ་པ་སྟེ། རིག་མའི་འདོད་ཡོན་གྱི་སྒོ་ནས་སངས་རྒྱས་པའི་ལམ་སྟོན་པས་འདིར་ཡང་ཕྱག་རྒྱ་འདུ་བྱ་བ་སྟོན་ལ། དེའི་ཚུལ་ནི། རང་རིགས་ཀྱི་བུ་མོ་སྙིང་

[032B] དང་པོ་སྙིང་ག་ནས་ཕྱུང་བའི་ཚེ་རེག་བྱ་རྡོ་རྗེ་མའི་རྣམ་པར་བྱེད་པ་མིན་ཏེ། ཕྱུང་ཟིན་ནས་སྟོང་པར་སྦྱང་སྟེ་རིམ་གྱིས་རེག་བྱ་རྡོ་རྗེ་མར་བསྐྱེད་པའི་ཕྱིར་རོ། །ཁྲོ་མོ་འདི་རྣམས་རང་གི་ཡབ་དང་འདྲ་བར་ཨ་བྷ་
ཡས་བཤད་དོ། །མདོར་བྱས་སུ་ལས་རྒྱའི་དབང་དུ་མཛད་ལ་དེ་ལྟར་ན་ལུས་དཀྱིལ་དུ་བྱ་དགོས་ཀྱང་འདིར་ནི་ལུས་དཀྱིལ་མ་ཡིན་ཏེ་ཡུམ་གྱི་ལུས་མེད་པའི་ཕྱིར་ཏེ་ཡིད་ཀྱིས་སྤྲུལ་པ་ཙམ་ཡིན་པའི་ཕྱིར་རོ། །རྡོ་རྗེ་མ་ལྔ་ནི་གནས་ཀྱི་དངོས་གཞི་
བཟུང་ནས་ས་སྙིང་སོགས་ཀྱིས་ཕར་ལ་འཁྱུད་པ་ཡིན་ལ་ཡབ་ཀྱི་ལུས་དཀྱིལ་ལ་ནི་ལྡོག་པས་སོ། །ཕཊ་ཀྱི་ཡི་གེས་བྱང་སེམས་འགོག་པ་ནི་གཟུགས་ཅན་ཡིན་ལ་འབྱིན་པ་ནི་ངག་གི་གདངས་ཡིན་ནོ། །མཆོད་པའི་དུས་སུ་ནི་བདག་ཉིད་དེ་བཞིན་
གཤེགས་པ་ཐམས་ཅད་ཀྱི་ངོ་བོ་ཡིན་ལ། དེ་ལ་མཆོད་པས་སངས་རྒྱས་ཐམས་ཅད་བདེ་བས་ཚིམ་པར་མོས་པ་ཡིན་ནོ། །སྔགས་ཀྱི་དོན་ནི་དེ་བཞིན་གཤེགས་པ་ཐམས་ཅད་ཀྱི་མཆོད་པའི་རྡོ་རྗེའི་བདག་ཉིད་ནི་ངའོ་སྙམ་དུ་ང་རྒྱལ་འཛིན་
པའོ། །འདི་རྣམས་སྔར་བྷཱུཾ་ལས་བསྐྱེད་པའི་གཞལ་ཡས་ཁང་དེ་ཉིད་ཀྱི་དབུས་སུ་བྱ་བར་གསུངས་པས་ལུས་དཀྱིལ་གྱི་གཞལ་ཡས་ཁང་ཉིས་རིམ་གྱི་རྣམ་པར་བྱེད་པ་མིན་ནོ། །མདོར་བྱས་སུ་གཙོ་བོ་ཞེ་སྡང་རྡོ་རྗེར་གྱུར་པ་ཡན་ཆད་
དང་པོ་སྦྱོར་བར་གསུངས་པ་ནི་གཙོ་བོའི་དབང་དུ་བྱས་པ་སྟེ། འཁོར་རྣམས་དང་རྟེན་གྱི་དབང་དུ་བྱས་ནས་འདིར་ནི་ཡུམ་གྱི་པདྨར་རྟེན་བསྐྱེད་པ་ཕྱིན་ཆད་དཀྱིལ་འཁོར་རྒྱལ་མཆོག་ཏུ་མཛད་པའོ། །རྒྱུད་སྡེ་གཞན་རྣམས་སུ་མངོན་རྟོགས་

[033A]༄༅། །བསྡུས་པ་བསྒོམ་པའི་ཚུལ་མང་དུ་ཡོད་ཀྱང་འདིར་ནི་བསྡུས་པ་བྱེད་ན་དང་པོའི་སྦྱོར་བ་ཡན་ཆད་བསྒོམ་པ་ཡིན་ནོ། །ཇི་ལྟར་དགྲ་བོའི་གཟུགས་བརྙན་བྲིས་ནས་དེ་ལ་རྣམ་ཤེས་བཀུག་ཅིང་དེ་མཚོན་གྱིས་གཏུབས་
པ་ལས་དགྲ་དེ་འཆི་བ་བཞིན་དུ། རང་གི་ལུས་དེ་བཞིན་གཤེགས་པའི་ངོ་བོར་མོས་ནས་ཡེ་ཤེས་པ་ཡང་ཡང་སྤྱན་དྲངས་བསྟིམ་པས་སངས་རྒྱས་རྣམས་ཀྱིས་བྱིན་གྱིས་བརླབ་པ་ཡིན་ལ་དེ་ནི་སྔགས་ཀྱི་ཆེ་བ་ཡིན་པས་ངེས་པ་རྙེད་པར་
བྱའོ། །དང་པོ་སྦྱོར་བ་ནི་རང་གི་དོན་སྐུ་གསུམ་གྱི་གོ་འཕང་སྒྲུབ་པར་བྱེད་པ་སྟེ་བསྙེན་སྒྲུབ་ཡན་ལག་བཞིའི་བདག་ཉིད་ཅན་ཡིན་ལ། ལྷ་རེ་རེ་ལའང་བསྙེན་སྒྲུབ་བཞི་བཞི་སྦྱོར་བའི་ཚུལ་ཡོད་ཀྱང། འདིར་བསྐྱེད་རིམ་གྱི་ལམ་རྫོགས་པ་ལ་
བསྙེན་སྒྲུབ་བཞིར་བསྡུས་ཏེ། འདི་དག་རྒྱུད་ཕྱི་མའི་བསྙེན་སྒྲུབ་བཞི་གསུངས་པའི་ནང་ནས་བསྙེན་པའི་ཡན་ལག་ཡིན་ནོ། །བསོད་ནམས་ཀྱི་ཚོགས་དཔག་ཏུ་མེད་པ་སྡུད་པའི་ཐབས་ལ་མཁས་པ་ནི་དཀྱིལ་འཁོར་རྒྱལ་པོ་མཆོག་ཡིན་ལ་
འདི་དག་རྟེན་བརྟེན་པ་ཐིག་ལེ་ལས་བསྐྱེད་པ་འཕགས་སྐོར་དུ་གསལ་ཞིང། ས་བོན་གྱི་ཡི་གེ་རྣམས་ཨོཾ་ཨཱ་ཧཱུཾ་དང་སྦྱར་ནས་དེ་ལས་བསྐྱེད་པ་ལྷ་མོ་བཞིས་ཞུས་ལས་འབྱུང་ཞིང། དཀྱིལ་འཁོར་རྒྱལ་མཆོག་གི་ལྷ་སོ་གཉིས་པོ་ཀུན་ལ་
བདག་ཉིད་ལྷ་དེ་དང་དེ་ཡིན་སྙམ་པའི་ང་རྒྱལ་དགོས་པར་ཟླ་བ་གྲགས་པས་བཤད་ལ། རིན་པོ་ཆེ་པས། འབྱིན་པའི་ཆ་དེ་ལྟར་མཛད་པ་མི་འཐད་དེ། ཞེ་སྡང་རྡོ་རྗེའི་ཏིང་ངེ་འཛིན་ལ་གནས་ནས་ལྷ་ལྷག་མ་སོ་གཅིག་པོ་ཀུན་འབྱིན་པར་གསུངས་

[033B] །དེས་ན་བསྐྱེད་པའི་ལྷ་རང་རང་གི་ང་རྒྱལ་བྱའོ། །མི་བསྐྱོད་པ་ཕྱུང་ནས་མཛད་པ་མཛད་དེ་རང་ལ་ཞུགས་ནས་ཞེ་སྡང་རྡོ་རྗེར་གྱུར་པ་ནི་དང་པོ་སྦྱོར་བའི་ཆ་ཡིན་ནོ། །མདོར་བྱས་སུ་རེག་བྱ་རྡོ་རྗེ་མ་རོ་རྡོ་རྗེ་མ་ལ་སོགས་པའི་སྐབས་སུ་འབྱིན་
པའི་བཤད་པ་ཡོད་ཀྱང་སྐབས་འདིར་མཛད་པ་ལྟར་ཡིན་པས་དེ་ལྟར་བྱ་ཞིང། མི་བསྐྱོད་པ་གཙོ་བོ་ལ་བསྟིམ་པའི་ཕྱིར་རེག་བྱ་རྡོ་རྗེ་མའང་ཡུམ་ལ་བསྟིམ་པ་ཤིན་ཏུ་རིགས་སོ། །ཐུགས་ཀར་དྲངས་ཞེས་པའི་དོན་གསང་འདུས་ཡེ་ཤེས་ཞབས་
ལུགས་པ་རྣམས་ཡུམ་གྱི་པདྨ་ལ་ཐུགས་ཀར་མཛད་པ་ཡོད་ཀྱང་འདིར་ནི་དེ་དང་མི་འདྲ་ཞིང། ཁ་ཅིག་ལས་ཡབ་ཀྱི་བ་སྤུའི་བུ་ག་ནས་སྤྲོ་བའང་སྣང་ངོ། །ཇི་ན་ཛིཀ་ཅེས་སོགས་ལྷ་ལ་འབོད་པ་ལྟ་བུ་ཡིན་ལ། ཛི་ན་ཛིཀ་ནི་རྒྱལ་བ་རྒྱལ་ཏེ་རྩིབས་
བཅུ་པའི་འཁོར་ལོས་བདུད་བཞི་ལས་རྒྱལ་བའོ། །རཏྣཨ་དྷྲྀཀ་ནི་རིན་ཆེན་འཆང་སྟེ་སེམས་ཅན་ཐམས་ཅད་ཀྱི་བསམ་པ་ཐམས་ཅད་རྫོགས་པར་མཛད་པའི་ཕྱིར་རིན་པོ་ཆེ་ཆ་དགུ་པ་བསྣམས་པའོ། །ཨཱ་རོ་ལིཀ་ནི་འཁོར་བ་མ་ལུས་པ་ལས་
འདས་པ་སྟེ། འཁོར་བ་ན་གནས་ཀྱང་དེས་མ་གས་པའི་བརྡར་པདྨ་འཛིན་པའོ། །པྲཛྙ་དཧྲྀ་ཀ་ནི་ཤེས་རབ་འཆང་སྟེ་དོན་ཡོད་གྲུབ་པའོ། །མོ་ཧ་ར་ཏི་ནི་གཏི་མུག་དགའ་མ་སྟེ། གཏི་མུག་ནི་རྣམ་སྣང་ཡིན་ལ་དེ་ལ་དགའ་བའོ། །དེ་བཞིན་དུ་དྭེ་ཥ་ར་ཏི་ནི་
ཞེ་སྡང་དགའ་མ། རཱ་ག་ར་ཏི་ནི་འདོད་ཆགས་དགའ་མ། བཛྲ་ར་ཏི་ནི་རྡོ་རྗེ་དགའ་མ་སྟེ་ཡུམ་བཞི་རང་རང་གི་ཡབ་ལ་དགའ་བའོ། །རཱུ་པ་དང་ཤཔྟ་དང་གནྡྷེ་དང་ར་ས་དང་སྤརཤ་རྣམས་ལ་བཛྲ་ཞེས་སྦྱོར་བ་ནི་རྡོ་རྗེ་མ་ལྔའི་འབྱིན་སྔགས་ཏེ། རཱུ་པ་

[034A]༄༅། །སོགས་ལྔ་ནི་བལྟ་བར་བྱ་བས་ན་གཟུགས་ཞེས་སོགས་ཡུལ་ལྔ་ཡིན་ལ། རྡོ་རྗེའི་སྒྲས་ནི་ཡུལ་དེ་དག་གི་ལྷ་མོའི་རང་བཞིན་གྱིས་གཟུགས་སོགས་དག་པར་བྱེད་པ་སྟོན་ནོ། །ཀྵི་ཏི་གརྦྷ་ནི་སའི་སྙིང་པོ་ཞེས་པ་སྟེ་ས་ལྟར་
མི་གཡོ་བའི་ཏིང་ངེ་འཛིན་སྙིང་པོ་སྟེ་དེ་དང་ལྡན་པས་དེ་སྐད་ཅེས་བྱའོ། །མཻ་ཏྲི་ནི་བྱམས་པ་སྟེ་བྱམས་པ་ཆེན་པོ་གཙོ་བོར་གྱུར་པའི་ཡོན་ཏན་མངའ་བས་སོ། །བཛྲ་པཱ་ཎི་ནི་ཕྱག་ན་རྡོ་རྗེ་སྟེ་ཡེ་ཤེས་ལྔའི་རང་བཞིན་གྱི་རྡོ་རྗེ་འཆང་བས་སོ། །ཁ་གརྦྷ་ནི་ནམ་མཁའི་སྙིང་པོ་
སྟེ་ནམ་མཁའ་ནི་སྒྲིབ་པ་དང་བྲལ་བའི་ཡེ་ཤེས་ཏེ་དེ་ཉིད་སྙིང་པོ་ཡིན་ཅིང་དེ་དང་ལྡན་པས་དེ་སྐད་ཅེས་བྱའོ། །ལོ་ཀེ་ཤྭ་ར་ཞེས་པ་འཇིག་རྟེན་དབང་ཕྱུག་སྟེ། ཨི་མཚམས་སྦྱར་བས་ལོ་ཀེ་ཤྭ་ར་ཞེས་པ་ཡིན་ལ། ཏིང་ངེ་འཛིན་གྱི་སྟོབས་ཀྱིས་འཇིག་རྟེན་དབང་
དུ་མཛད་པས་དེ་སྐད་ཅེས་བྱའོ། །མཉྫུ་ཤྲཱི་ནི་འཇམ་དཔལ་ཏེ་སྐུའི་འོད་གསལ་ཞིང་འཇམ་པ་དང་ཏིང་ངེ་འཛིན་གྱིས་བསྐུལ་བའི་དཔལ་དང་ལྡན་པས་སོ། །སརྦ་ནི་ཝ་ར་ཎ་པི་སྐཾ་བི་ནི་ཞེས་པ་ནི། སྒྲིབ་པ་ཐམས་ཅད་རྣམ་པར་སེལ་བ་སྟེ་
སྒྱུ་མ་ལྟ་བུའི་ཏིང་ངེ་འཛིན་གྱིས་ཉོན་མོངས་པ་ཐམས་ཅད་མནན་པས་སོ། །ས་མནྟ་བྷ་དྲ་ནི་ཀུན་ནས་མཛེས་པའམ་ཀུན་ཏུ་བཟང་པོ་སྟེ་དེ་རྣམས་ནི་ཉེ་བའི་སྲས་བརྒྱད་འབྱིན་པའོ། །ཡ་མ་ནི་གཤིན་རྗེ་འམ་དམྱལ་བ། ཨནྟ་ཞེས་པ་མཐའ། ཀྲྀཏ་
ནི་བྱེད་པ་སྟེ་འདེན་པའི་ཆེ་ཨ་ན་ཞེས་པ་མཚམས་སྦྱར་དུ་བཏང་ནས་ཡ་མཱནྟ་ཀྲྀཏ་ཅེས་པ་ཁྲོ་བོ་ཆེན་པོ་འདིའི་ཏིང་ངེ་འཛིན་གྱིས་དམྱལ་བའི་སྡུག་བསྔལ་འཇོམས་པར་བྱེད་པའོ། །པྲ་ཛྙཱ་ནྟ་ཀྲྀ་ཏ་ཅེས་པ་ནི་ཤེས་རབ་མཐར་བྱེད་དེ། ཤེས་རབ་

[034B] །པདྨཱ་ནྟ་ཀྲཾཏ་ནི་པདྨ་མཐར་བྱེད་དེ། པདྨ་དེ་ཆུས་མ་གོས་པ་བཞིན་དུ་ཆགས་སོགས་ཉོན་མོངས་ཀྱིས་མ་གོས་ཤིང་ཉོན་མོངས་འཇོམས་པར་བྱེད་པའོ། །བཧི་གྷྣཱ་ནྟ་ཀྲྀ་ཏ་ནི་བགེགས་མཐར་བྱེད་དེ་ཁྲོ་བོ་ཆེན་པོ་འདིའི་
ཏིང་ངེ་འཛིན་གྱིས་བགེགས་ཏེ་བདུད་བཞི་འཇོམས་པར་བྱེད་པའོ། །ཙལ་གཡོ་བ་དང་ཨ་ནི་དེ་འགོག་པས་གཡོ་བ་མེད་པའམ་མི་གཡོ་བ་སྟེ་འཇིག་རྟེན་ཆོས་བརྒྱད་ཀྱིས་རྟག་ཏུ་སེམས་བསྐྱོད་པ་རྣམས་རྡོ་རྗེ་ལྟ་བུའི་ཏིང་ངེ་འཛིན་གྱིས་མནན་ཅིང་བཅོམས་
པས་དེ་སྐད་ཅེས་བྱའོ། །ཊཱཀྐི་རཱ་ཛ་ནི་འདོད་པའི་རྒྱལ་པོ་སྟེ་འདོད་པའི་འདོད་ཆགས་གསལ་ཞིང་དག་པར་བྱེད་པས་སོ། །ནཱི་ལ་དཎྜ་ནི་དབྱུག་པ་སྔོན་པོ་སྟེ་སྔོན་པོ་ནི་འདིར་ནག་པོ་དང་སྐད་དོད་གཅིག་པས་ནག་པོའི་ལས་སྡིག་པ་སྟེ། དབྱུག་པ་ནི་དེ་ཚར་གཅོད་
པར་མཛད་པས་སོ། །མཧཱ་བཱ་ལ་ནི་སྟོབས་པོ་ཆེ་སྟེ་དོན་དམ་པའི་བདེན་པའི་སྟོབས་ཀྱིས་སེམས་ཅན་གྱི་ཉོན་མོངས་འཇོམས་པས་སོ། །ཨུཥྞཱི་ཥ་ཙ་ཀྲ་ཝ་རྟི་ནི་གཙུག་ཏོར་འཁོར་ལོས་སྒྱུར་བ་སྟེ་སེམས་ཅན་རྣམས་ལ་ཁམས་གསུམ་ལས་གྲོལ་བའི་
ཡེ་ཤེས་སྩོལ་བས་གཙུག་ཏོར་ཏེ་འཁོར་ལོས་སྒྱུར་བའི་སྒྲ་བཤད་མི་སྣང་ངོ། །སུཾ་བྷ་རཱ་ཛ་ནི་གནོད་མཛེས་ཏེ་སུཾ་བྷ་ཞེས་འདུལ་བའམ་གནོད་པ་དང་རཱ་ཛ་རྒྱལ་པོ་དང་མཛེས་པ་སོགས་ལ་འཇུག་པ་ཡིན་ལ། ཕྱོགས་བཅུའི་བགེགས་བཀུག་ནས་
ཕུར་བུས་འདེབས་པར་བྱེད་པའི་དོན་གྱིས་སོ། །དེ་ལྟར་ལྷ་སོ་གཉིས་སྒོ་བདུན་གྱིས་རྫོགས་པར་བྱས་ལ། ཚོགས་བརྟེན་ནས་འདིའི་བར་ཡིད་ཀྱིས་རིམ་པས་དཔྱད་སྒོམ་བྱ་སྟེ། དེ་ནས་ལྷ་ལ་དམིགས་པའི་ཏིང་ངེ་འཛིན་བརྟན་པོ་བསྐྱེད་པའི་ཕྱིར་

[035A]༄༅། །དམིགས་རྟེན་གསལ་བཏབ་ནས་ཇི་ཙམ་གནས་ཀྱི་བར་དུ་འཇོག་པ་ཡིན་ནོ། །འདི་ལ་བླ་མ་འགོས་ཀྱི་གདམས་པ་ནི་རྣམ་པ་ལ་བསླབ་པ་དང། གོ་རིམ་ལ་བསླབ་པ་དང། ཐུན་ལ་བསླབ་པ་གསུམ་ཡིན་ལ། དེའང་ཐོག་མར་མངོན་
རྟོགས་རིམ་གྱིས་བསྒོམ་པའི་ཚེ། གང་སྒོམ་རྒྱུ་དེའི་རྣམ་པ་མ་ཤར་གྱི་བར་དུ་ཕྱི་མ་གསལ་མི་འདེབས་པ་དང། ཕྱི་མ་གསལ་འདེབས་པའི་ཚེའང་སྔ་མའི་དོན་སྤྱི་རྒྱང་སྒྱུར་མི་བྱེད་པར་ཡིད་ཡུལ་དུ་བྱེད་པ་དང། རྣམ་པ་ཤར་བའི་ཚེ་དེ་དང་དེའི་ང་རྒྱལ་རེའང་འཇོག་
པ་སྟེ། དེ་ལྟར་བྱས་ན་མངོན་རྟོགས་ཚར་རེ་བསྒོམ་ཞིང་རྒྱུན་དུ་དེ་ལྟར་གོམས་པར་བྱས་པས་ངག་ཏུ་འདོན་པ་དང་ཡིད་ལ་འཆར་བ་གཉིས་ཀྱང་བྱང་མོར་སོང་ནས་ཚིག་མགྱོགས་པར་ཐོན་པ་བཞིན་དུ་ཡིད་ལའང་མགྱོགས་པར་འཆར་ཞིང། དེ་ལྟར་མིན་
ན་ངག་ལ་ཤིན་ཏུ་མགྱོགས་པར་ཐོན་ཀྱང་ཡིད་ལ་དོན་སྤྱི་ཅུང་ཟད་རེའང་མི་འཆར་བར་འགྱུར་བ་ཡིན་ལ། དེ་ལྟ་ན་དེ་མངོན་རྟོགས་བསྒོམ་པར་མི་འགྱུར་གྱི་བཤར་སྦྱང་ཙམ་ཡིན་ཏེ། གལ་ཏེ་དེས་མངོན་རྟོགས་བསྒོམས་པ་ཡིན་ན་རིམ་ལྔའི་གཞུང་
ཚར་གཅིག་བཤར་བའི་ཚེ་འང་རྡོ་རྗེ་བཟླས་པ་དང་སེམས་དབེན་སྒྱུ་ལུས་འོད་གསལ་ཟུང་འཇུག་རྣམས་བསྒོམས་པ་ཡིན་པར་འགྱུར་རོ། །དེས་ན་མངོན་རྟོགས་ཀྱི་རིམ་པ་ཡིད་ཡུལ་དུ་བསྒོམས་པ་འདི་མེད་ན་སྐྱེ་འཆི་བར་དོ་གསུམ་སྦྱོང་བ་དང་རྫོགས་
རིམ་རྒྱུད་ལ་སྐྱེ་བ་རྣམས་འབྱུང་མི་སྲིད་པས་རབ་ཐུན་བཞིར་མངོན་རྟོགས་ཀྱི་རིམ་པ་ལ་བསླབས་ནས་ཡིད་ལ་ལེགས་པར་འཆར་ཐུབ་པ་བྱ་དགོས་སོ། །དེ་ལྟར་དཀྱིལ་འཁོར་རྒྱལ་མཆོག་གི་བར་དུ་གསལ་བཏབ་ནས། དེའི་འོག་ཏུ་གཙོ་བོ་ལྟ་

[035B] །དེའང་ལྷའི་སྐུ་མདོག་ཕྱག་མཚན་སོགས་ཀྱི་དོན་སྤྱི་ཡིད་ངོ་ན་ཤར་བའི་རྣམ་པ་གསལ་བ། ལྷ་དེ་དང་དེ་ཡིན་པའི་ང་རྒྱལ་བརྟན་པ་གཉིས་དགོས་ཤིང། གལ་ཏེ་རྣམ་པ་ཤིན་ཏུ་
འཆར་ཡང་ང་རྒྱལ་བརྟན་པོ་མེད་པ་ཙ་ཀ་ལིའམ་ཐང་སྐུ་མཐོང་བ་ལྟ་བུར་མ་སོང་བ་དགོས་ཏེ། རྣམ་པ་དང་ང་རྒྱལ་གཉིས་ཀྱང་ང་རྒྱལ་གཙོ་བོ་ཡིན་པས་ཤིན་ཏུ་གལ་ཆེ་ཞིང་དེ་དང་མ་བྲལ་བའི་ངང་ནས་རྣམ་པ་གསལ་འདེབས་ཏེ། དེའང་རང་བཞིན་གྱི་གནས་
ན་བཞུགས་པའི་བཅོམ་ལྡན་འདས་གསང་བ་འདུས་པའི་དཀྱིལ་འཁོར་དེ་ཉིད་དངོས་ཡིན་པའི་བློ་ཤིན་ཏུ་བརྟན་པ་དགོས་ཤིང། དེ་བརྟན་པའི་ཕྱིར་སྐུ་མདོག་ཞལ་ཕྱག་སོགས་གསལ་འདེབས་པ་ཞིག་དགོས་པས་རྣམ་པ་དང་ང་རྒྱལ་གཉིས་ཐགས་མཁན་
གྱི་རྐང་པ་བཞིན་མ་སོང་བ་ཤིན་ཏུ་གལ་ཆེའོ། །དེ་ལ་དང་པོ་ལྷའི་སྐུ་རགས་པ་སྤྱི་ཙམ་ཞིག་གསལ་བཏབ་ནས་བསྒོམ་པ་ཡིན་ལ། བློའི་རིགས་ཀྱིས་འགའ་ཞིག་ལ་ཐོག་མར་ཤིན་ཏུ་གསལ་བ་འཆར་ལ་གོམས་པར་བྱས་པས་བརྟན་མི་བརྟན་ཅི་རིགས་
སུ་འགྱུར་ཞིང། ཕལ་ཆེར་ནི་ཐོག་མའི་གསལ་སྣང་དེ་ཉམས་ཡིན་པས་ཡལ་ནས་འགྲོ་བ་མང་ངོ། །གང་ལྟར་ཡང་ཐོག་མར་དམིགས་རྟེན་གསལ་བཏབ་ནས་དེ་ལ་ཅི་གནས་ཀྱི་བར་དུ་འཇོག་དེ་ཡལ་བའམ་ཤེས་པ་བྱིང་རྒོད་དུ་སོང་ན་ཤེས་བཞིན་གྱིས་
རིག་པར་བྱས་ལ་དམིགས་རྟེན་གསལ་བཏབ་ལ་དེའི་རྣམ་པ་མ་བརྗེད་པར་བསྐྱང། གསལ་བཏབ་པའི་དམིགས་པ་དེ་ལས་ཆེ་བ་དང་ཆུང་བ་དང་དེ་དང་ཁ་དོག་མི་མཐུན་པ་དང་དབྱིབས་མི་མཐུན་པ་ཤར་ནས་བྱུང་ན་དེའི་རྗེས་སུ་མི་འབྲང་བར་སྔར་
[036A]༄༅། །གྱི་དམིགས་པ་ཉིད་དྲན་པས་བཟུང་ལ་དེའི་སྟེང་དུ་ཅི་གནས་བྱ། གལ་ཏེ་མི་བསྐྱོད་པ་ལྟ་བུ་བསྒོམ་པའི་ཚེ་རྣམ་སྣང་ལྟ་བུ་ཤིན་ཏུ་གསལ་བར་འཆར་ཞིང་འདི་ལ་དམིགས་རྟེན་བྱས་ན་མྱུར་དུ་སྐྱེ་བ་འདྲ་སྙམ་པ་བྱུང་ཡང། སྔ་མའི་དམིགས་
པ་ཉིད་བསྐྱང་བར་བྱ་སྟེ། གལ་ཏེ་ཕྱི་མ་ལ་འཇུས་ནས་ཅུང་ཟད་བསྒོམས་ན་ཡང་དེ་ཡལ་ནས་གཞན་རེ་འཆར་ཞིང་འོང་བ་ཡིན་ནོ། །ལྷའི་རྣམ་པ་གསལ་པོ་མི་འཆར་བར་སྣང་ན། སྒོམ་ཁང་ཞལ་ཞལ་ལེགས་པ་ཚོན་གསལ་པོ་ཡོད་པ་ལ། ཤར་དང་ལྷོའི་
ཐད་དུ་སྐར་ཁུང་རྒྱ་ཆེ་བ་རེ་བྱ་ཞིང་ཁང་པའི་དབུས་སྐར་ཁུང་གི་འོད་འཕོག་པའི་ཐད་ཀར་སྣོད་ཆེན་པོ་ཆུས་བཀང་བ་བཞག་སྟེ་དེའི་སྟེང་གི་ནམ་མཁར་མེ་ལོང་དམ་རལ་གྲི་ལ་སོགས་པ་བྱས་ལ། བྱང་ངམ་ནུབ་ཀྱི་ལོགས་ལ་ཡི་དམ་གྱི་སྐུ་ལེགས་
པར་བྲིས་པའི་ཐང་སྐུ་བཀྲམ་ནས་དེ་ལ་དམིགས་རྟེན་བྱ་ཞིང་སྐྱོང་བ་ཡིན་ནོ། །གལ་ཏེ་དེ་རྣམས་མ་འཛོམ་ཀྱང་དམིགས་རྟེན་གྱི་སྐུ་ལུགས་མའམ་མེད་ནའང་རས་བྲིས་ལེགས་པ་རེ་ཚགས་བྱས་ནས་དེའི་རྣམ་པ་ལ་ལྟ་ཞིང་ཡིད་ཡུལ་དུ་དོན་སྤྱི་འཆར་དུ་
གཞུག་པར་བྱ་ཞིང་ཉི་མ་དང་འོད་ཀྱི་རྣམ་པ་ཡིད་ལ་འདྲིས་སུ་བཅུག་ལ་ལྷའི་སྐུ་འོད་དང་ལྡན་པ་འཆར་བར་བྱའོ། །ཐང་སྐུ་ལ་ཉི་མའི་འོད་ཕོག་པའི་གཟུགས་བརྙན་མེ་ལོང་དུ་འཆར་བར་བྱས་ལ་དེའི་དོན་སྤྱི་གོམས་སུ་གཞུག་ཅིང། ཐོག་མར་དོན་སྤྱི་
རགས་པ་ལུས་ཀྱི་དབྱིབས་གྲུབ་ཙམ་ཤར་ན་དེ་ལ་མི་དཔྱད་པར་རེ་ཞིག་དམིགས་པ་དེ་ཙམ་གྱིས་ཆོག་ཤེས་པར་བྱས་ལ་བསྐྱང། དེ་ནས་རིམ་གྱིས་གསལ་དུ་བཏང། ཞལ་གྱི་རྣམ་འགྱུར་ལ་སོགས་པ་སྐུའི་དབྱིབས་བྱེ་བྲག་གསལ་ན་དེ་ལ་སེམས་བཟུང་

[036B] མདོར་ན་རྣམ་པ་གསལ་ཞིང་ང་རྒྱལ་བརྟན་པ་གཉིས་བློས་ནམ་གྱི་ཚེ་གསལ་བཏབ་ཀྱང་འཆར་བ་དང། གསལ་འདེབས་མི་འདོད་པའི་ཚེ་མི་འཆར་བ་དང། སྐུའི་ཚད་རྣམ་པ་དབྱིབས་ལ་སོགས་
པ་རང་གིས་ཚད་ལ་ཕབ་ནས་བསྒོམས་པས་ཇི་ལྟར་འདོད་པ་བཞིན་འཆར་བ་དང་དེ་ལ་རིང་དུ་གནས་པ་དགོས་ལ། ལས་དང་པོ་པ་ལ་བྱིང་རྒོད་ཀྱི་སྐྱོན་རིག་མི་རིག་གི་མཚམས་དང། གྲིམས་ལྷོད་ཀྱི་སྐྱོན་དང་ཡོན་ཏན་གྲིམས་ལྷོད་རན་པའི་
མཚམས། དམིགས་རྟེན་རྙེད་པ་དང་མ་རྙེད་པའི་ཁྱད་པར། ང་རྒྱལ་འཕོ་ཐུབ་མི་ཐུབ་ཀྱི་ཚད། བྱིང་རྒོད་ཕྲ་རགས་ངོས་ཟིན་མི་ཟིན་ལ་སོགས་པ་རྣམས་བླ་མས་ལེགས་པར་བསྟན་པར་བྱ་ཞིང་སློབ་མས་ཀྱང་དམིགས་རྣམ་བསྐྱངས་པའི་སྒོ་ནས་དེ་
རྣམས་རིག་པར་བྱའོ། །དང་པོར་གཙོ་བོ་ཞལ་གཅིག་ཕྱག་གཉིས་པ་རྒྱན་དང་ན་བཟའ་གང་ཡང་མེད་པ་ལ་གོམས་སུ་བཅུག་དེ་ཤར་ན་ཞལ་ཕྱག་ལྷག་མ་རྣམས་དང། ན་བཟའ་རྒྱན་ལ་སོགས་པ་རིམ་གྱིས་གསལ་བཏབ་ལ་གོམས་སུ་
བཞུག་གཙོ་བོ་ཡོངས་རྫོགས་ཤར་ནས་འཁོར་གྱི་ལྷ་གཅིག་གཉིས་བསྣན་ནས་བསྒོམ། དེ་ནས་རིམ་གྱིས་རྟེན་དང་བརྟེན་པའི་དཀྱིལ་འཁོར་ཐམས་ཅད་ལ་གསལ་སྣང་བསྐྱེད་པར་བྱ་ཞིང་དེའང་སྔ་མ་གསལ་བའི་སྟེང་དུ་ཕྱི་མ་སྣོན་
པ་ཡིན་གྱི་སྔ་མ་དོར་ནས་ཕྱི་མ་བསྒོམ་པ་མིན་ཏེ་ཐམས་ཅད་ལ་ཅིག་ཅར་དུ་གསལ་སྣང་ཐོན་པ་དགོས་པའི་ཕྱིར་རོ། །དེ་ལྟར་མངོན་རྟོགས་ཀྱི་དབུ་ནས་ཞབས་ཀྱི་བར་རིམ་གྱིས་གསལ་འདེབས་པའི་དཔྱད་སྒོམ་དང། དེ་ནས་གཙོ་བོ་ཡབ་

[037A]༄༅། །ཡུམ་ལ་སེམས་འཛིན་པའི་འཇོག་སྒོམ་གཉིས་ཀ་བྱ་ཞིང་རྟེན་བརྟེན་པ་ཡོངས་རྫོགས་ཀྱི་དོན་སྤྱི་ཡང་དང་ཡང་དུ་གསལ་བཏབ་ནས་བསྒོམས་པས་དང་པོར་ང་རྒྱལ་ཙམ་མིན་པ་གསལ་བར་མི་འཆར་ཞིང། དེ་ནས་མུན་སྲོས་པ་ན་
མི་མཐོང་བ་ལྟར་ལྷ་རྣམས་བཞུགས་པའི་གནས་དེ་རྣམས་སུ་མཐོ་ཡོར་ལྟ་བུར་ནག་ཡོམ་མེ་བ་ཙམ་འཆར་ཞིང་དེ་ནས་ཐང་སྐུ་ལ་སོགས་པ་དམིགས་རྟེན་དུ་བཞག་ནས་དེའི་རྣམ་པ་དྲན་པར་བྱས་ལ་རིང་དུ་བསྒོམས་པས་ལྷ་ཐམས་ཅད་སྐུ་མདོག་
དང་ཞལ་ཕྱག་གི་དབྱིབས་ལ་སོགས་པ་རགས་པའི་རྣམ་པ་ལམ་མེ་བ་འཆར་ཞིང། དེ་ནས་མེ་དང་ཉི་མའི་འོད་ལ་སོགས་པའི་དོན་སྤྱི་བཟུང་ནས་ལྷའི་སྐུ་དེ་རྣམས་འོད་ཟེར་འབར་བའི་རྣམ་པ་ཅན་དུ་བསྒོམས་ནས། རྒྱན་དང་ཕྱག་མཚན་ལ་སོགས་
པ་ཞིབ་ཏུ་ངེས་པར་བྱ་སྟེ་དེའང་རྣམ་སྣང་སྤྱན་མ་གཤིན་རྗེ་གཤེད་གསུམ་ལྟ་བུ་རང་རང་གི་བཞུགས་སྟབས་སྐུའི་དབྱིབས་རགས་པ་གསལ་པོར་འཆར་བ་བྱུང་ན། གཞན་ལ་དེ་གསུམ་གྱི་རྣམ་པ་དེས་མ་ཁྱབ་པ་མི་འོང་བས་དེ་ལྟར་བྱ་ཞིང་གོམས་པའི་
སྟོབས་ཀྱིས་ལྷ་སོ་གཉིས་ཀྱི་རྟེན་དང་བརྟེན་པ་ཤིན་ཏུ་གསལ་ཞིང་ནམ་འདོད་དུ་འཆར་བ་ཡིན་ཀྱང་ཡུད་ཙམ་གྱིས་གསལ་བར་མི་ནུས་ན་ལས་དང་པོ་བ་ཡིན་ལ། དེ་ནས་རགས་པའི་དཀྱིལ་འཁོར་ཡུད་ཙམ་གྱིས་གསལ་བར་ནུས་ཀྱང་སྐྱེ་མཆེད་
ཀྱི་ལྷ་དེ་ལྟར་མི་ནུས་ན་ཡེ་ཤེས་ཅུང་ཟད་བབས་པ་དང། སྐྱེ་མཆེད་ཀྱི་ལྷ་ཚུན་ཆད་ཀྱང་ཡུད་ཙམ་གྱིས་གསལ་བར་འཆར་ཞིང་ནམ་འདོད་དུ་འོང་བ་ནི་ཡེ་ཤེས་ལ་ཅུང་ཟད་དབང་བ་ཡིན་ནོ། །དེ་ལྟར་ལྷ་གསལ་བར་འཆར་བའི་ཚེའང་སེམས་ཤིན་

[037B] གནས་སྐབས་དང་པོ་གཉིས་སུ་སྟེང་འོག་གི་སྣ་རྩེར་ཕྱག་མཚན་དང། ཐིག་ལེ་ཕྲ་མོ་བསྒོམས་པས་གནས་པ་ཤིན་ཏུ་བརྟན་པར་འགྱུར་ལ། དེས་ན་གྲངས་ཀྱི་བསྙེན་པ་ཡོངས་སུ་རྫོགས་པར་བྱས་ནས་རྫས་
དང་སྔགས་ལ་བརྟེན་པའི་དངོས་གྲུབ་རྣམས་རྒྱུད་ནས་བཤད་པའི་ཆོ་ག་བཞིན་བསྒྲུབས་པས་ཅི་ལྟར་འདོད་པ་བཞིན་འགྲུབ་པ་ཡིན་ལ། གནས་སྐབས་གསུམ་པའི་ཚེ་ནི་ཕྲ་མོའི་ནང་དུ་རྟེན་བརྟེན་པ་ཡོངས་རྫོགས་བསྒོམས་ནས་སྤྲོ་བསྡུ་མང་
དུ་བྱས་པས་དཔྱད་སྒོམ་གྱི་ཏིང་ངེ་འཛིན་སྟོབས་ཅན་འདྲེན་པས་ཞི་ལྷག་ཟུང་འབྲེལ་དུའང་འགྱུར་ཏེ་འདིའི་སྐབས་སུ་རྣལ་འབྱོར་པས་བླ་གབ་མེད་པའི་གནས་སུ་གཞལ་ཡས་ཁང་བསྒོམས་པས་ཆུ་ཐུབ་པ་དང། ཆུ་བོ་ཆེན་པོ་རྡོ་རྗེའི་རྡུལ་
ཕྲ་རབ་ཏུ་བསྒོམས་ནས་དེ་སྟེང་དུ་མི་བྱིང་བར་འགྲོ་བ་དང། ནམ་མཁའ་ལ་རིན་པོ་ཆེའི་སྐས་བསམས་པས་དེ་ལ་འཛེགས་ཏེ་འགྲོ་བས་ཆོག་པ་ལ་སོགས་པ་འབྱུང་ཞིང་དེ་ལྟ་བུའི་རྣལ་འབྱོར་པ་དེས་དངོས་གྲུབ་ཐམས་ཅད་རྫས་
སྔགས་ལ་མི་བལྟོས་པར་རིང་ངེ་འཛིན་གྱིས་བསྒྲུབ་པར་གསུངས་སོ། །གལ་ཏེ་ཐུན་མོང་གི་དངོས་གྲུབ་དོན་དུ་མི་གཉེར་བས་མཆོག་སྒྲུབ་ན་གྲངས་ཀྱི་བསྙེན་པ་དང་སྤྱོད་པ་ལ་སོགས་པ་མི་བྱེད་པར་རྫོགས་རིམ་གྱི་དམིགས་པ་བསྒོམ་
པ་ཡིན་ལ། དེ་ནི་ནང་ལ་མཆོག་ཏུ་གཞོལ་བའི་རྣལ་འབྱོར་པ་ཞེས་བྱའོ། །གལ་ཏེ་ཐུན་མོང་གི་དངོས་གྲུབ་ཆེན་པོ་བརྒྱད་ལ་སོགས་པ་བསྒྲུབ་ན་བསྐྱེད་རིམ་བརྟེན་ནས་གྲངས་ཀྱི་བསྙེན་པ་དང་སྤྱོད་པ་བྱས་ཏེ་དེ་དག་གི་ཆོ་གས་བསྒྲུབ་པ་

[038A]༄༅། །ཡིན་ཏེ་དེ་ནི་སྔགས་ལ་གཞོལ་བའི་རྣལ་འབྱོར་པ་ཞེས་བྱའོ། །དངོས་གྲུབ་ཕྲ་མོ་འགའ་ཞིག་སྤྱོད་པ་བྱས་ནས་སྒྲུབ་པ་མི་དགོས་ཀྱང་གྲུབ་པ་ཆེན་པོ་བརྒྱད་ལ་སོགས་པ་ནི་བསྐྱེད་རིམ་བརྟན་ཀྱང་སྤྱོད་པ་མ་བྱས་ན་མི་འགྲུབ་
པ་ཡིན་ནོ། །འདིར་བསྒྲུབ་པར་བྱ་བ་ནི་ལྷའི་ང་རྒྱལ་དང་རྣམ་པ་ཤིན་ཏུ་གསལ་བ་དང་དེ་ལ་བྱིང་རྒོད་དང་བྲལ་ནས་རྩེ་གཅིག་ཏུ་གནས་པ་གཉིས་ཀ་དགོས་པས་ཕྱི་མ་བསྒྲུབ་པའི་ཆེད་དུ་ཕྲ་མོ་བསྒོམ་པ་ཡིན་ལ། བསྒོམ་པའི་གནས་དང་དམིགས་རྟེན་
གྱི་གནད་ཀྱིས་རིམ་གྱིས་རླུང་ནང་དུ་གནས་པའི་རྐྱེན་བྱེད་པས་དཔྱད་སྒོམ་གྱི་དམིགས་པ་མང་པོ་དང་བསྲེས་ཀྱང་རླུང་རིམ་གྱིས་དུལ་བའི་མཐུས་སྒོམ་པ་སྔ་མའི་རྒོད་པ་སོགས་མྱུར་དུ་དགག་ནུས་པས་གཞུང་གཞན་ནས་བཤད་པའི་ཏིང་ངེ་འཛིན་
སྒྲུབ་ལུགས་དང་མི་འདྲའོ། །དེ་ལ་སྟེང་འོག་གི་ཕྲ་མོ་གཉིས་གདམ་ང་ཅན་དུ་གསུངས་པས་གང་རུང་གིས་ཆོག་ལ། གལ་ཏེ་བྱིང་ཤས་ཆེ་ན་སྟེང་སྒོའི་ཕྲ་མོ་དང་རྒོད་ཤས་ཆེ་ན་འོག་སྒོའི་ཕྲ་མོ་ལ་དེ་དག་མ་ཞིའི་བར་དུ་བསྒོམ་པར་གསུངས་སོ། །
དེའང་རེག་མཐོང་གི་མཚན་མ་མ་རྙེད་ཀྱི་བར་དུ་བསྒོམ་སྟེ་དང་པོ་གསལ་བ་དང་དེ་ནས་ལག་པས་འཛིན་ཐུབ་པ་སྙམ་བྱེད་པ་དང་མཐར་ནི་ལུས་ཀྱིས་རེག་པར་བྱར་རུང་བར་འགྱུར་རོ། །དེ་ནས་སྒོམ་པས་སྐྱོ་ན་བཟླས་པ་བྱ་བ་ནི་ཡིད་བཟླས་བྱེད་
ཚུལ་ཏེ་སྔགས་དེ་དག་ཡིད་ཀྱིས་འདོན་པ་ཡིན་ནོ། །དེ་ལ་ཕྲེང་བའི་རྒྱུ་ནི། ཁ་སྦྱོར་ལས། ས་དང་ཉ་ཕྱིས་མུ་ཏིག་དང། །ཁམ་ནི་དཀར་པོ་ལ་སོགས་གཞན། །ཞི་བའི་ལས་ལ་ཁྱད་པར་དུ། །འཕྲེང་བ་ཡི་ནི་མཚན་ཉིད་དོ། །གསེར་དང་དངུལ་

[038B] །པདྨའི་ས་བོན་ཁྱད་པར་དུ། །རྒྱས་པ་ལ་ནི་འཕྲེང་བ་ཉིད། །རྣམ་པར་མཁས་པས་བགྲང་བར་བྱ། །གུར་ཀུམ་ལ་སོགས་དྲི་སོགས་ཀྱི། །དྲི་ནི་ཐམས་ཅད་ཁྱད་པར་དུ། །བསྒྲུབས་ཤིང་རིལ་བུ་བྱས་ནས་ནི། །དབང་ལ་ཡོངས་སུ་རབ་ཏུ་
གྲགས། །རུ་རག་ཤ་དང་ལུང་ཐང་དང། །དེ་བཞིན་སྐྱེས་པའི་རུས་པ་ཉིད། །དྲག་པོའི་ལས་ལ་སྦྱར་བར་བྱ། ཞེས་དང། ཞི་རྒྱས་དབང་དང་མངོན་སྤྱོད་ལ། །བོ་དེ་རྩེ་ནི་ལས་ཀུན་བྱེད། །ཅེས་སོ། །འཕྲེང་རྡོག་གི་གྲངས་ཀྱང་དེ་ཉིད་ལས། སྔགས་ཀྱིས་བསྒྲུབ་
པ་ལྔ་བཅུ་སྟེ། །དབང་ལ་དེ་ཡི་ཕྱེད་ཉིད་དོ། །བརྒྱ་ཕྲག་གཅིག་ནི་ཞི་བ་ལ། །དེ་བཞིན་རྒྱས་ལ་ལྷག་པར་བརྒྱད། །མངོན་སྤྱོད་ལ་ནི་དྲུག་ཅུ་ཉིད། ཅེས་གསུངས་སོ། །བཟླས་པའི་དམིགས་པ་མངོན་རྟོགས་སུ་གསལ་ལ་ཞིབ་པར་སྔགས་རིམ་ལས་ཤེས་
དགོས་ཤིང་བཟླས་བྱའི་སྔགས་ནི་རྩ་རྒྱུད་དང་ལྷ་མོ་བཞིས་ཞུས་ལས་འབྱུང་བ་ལྟར་ཡིན་ནོ། །ཞུ་བ་གླུས་བསྐུལ་དང་བསྟོད་པའི་ཚིགས་སུ་བཅད་པ་འདི་རྣམས་རྩ་རྒྱུད་ཀྱི་གཞུང་ཚིག་ཡིན་ལ་དེ་དག་གི་བཤད་པ་ནི་ཚིག་དོན་ལེགས་པར་ཕྱེ་ནས་
སྒྲོན་གསལ་དུ་བཤད་པས་དེར་ཤེས་པར་བྱ་ཞིང། གཏོར་མའི་ཆོ་ག་སོགས་ནི་གསང་ཆེན་ལམ་རིམ་དུ་བལྟ་བར་བྱ་སྟེ། འདིར་ནི་རིམ་པ་དང་པོའི་མན་ངག་གི་གནད་རྣམས་དང་བླ་མའི་གསུང་བགྲོས་གཞན་དུ་མི་གསལ་བ་རྣམས་བརྗེད་ཐོ་
ཙམ་དུ་བྲིས་པའི་ཕྱིར་རོ།། །།དཔལ་གསང་བ་འདུས་པའི་བླ་མ་བརྒྱུད་པ་ནི། སངས་རྒྱས་རྡོ་རྗེ་འཆང། གསང་བདག་ཕྱག་ན་རྡོ་རྗེ། རྒྱལ་པོ་ཨིནྡྲ་བོ་དཧི། ཀླུའི་རྣལ་འབྱོར་མ། རྒྱལ་པོ་རི་སུ་ཀལྤ། བྲམ་ཟེ་ས་ར་ཧ། མགོན་པོ་

[039A]༄༅། །ཀླུ་སྒྲུབ། ཨཱརྱ་དེ་བ། ཀླུའི་བྱང་ཆུབ། ཤཱཀྱ་བཤེས་གཉེན། ཟླ་བ་གྲགས་པ། སློབ་པའི་རྡོ་རྗེ། ནག་པོ་སྤྱོད་པ། ས་འདྲེས་པ། སྒྲ་བསྒྱུར་འགོས། རྡོག་ཡེ་ཤེས་རྒྱལ་མཚན། ཡེ་ཤེས་སེང་གེ། གླན་ཙྪ་ཉི་མ་ལྕམ། བླ་མ་
གཞོན་ནུ་འོད། ཀུན་མཁྱེན་ཆོས་སྐུ་འོད་ཟེར། འཕགས་འོད་ཡོན་ཏན་རྒྱ་མཚོ། བུ་སྟོན་ཐམས་ཅད་མཁྱེན་པ། རིན་པོ་ཆེ་ཁྱུང་པོ། རྗེ་བཙུན་དམ་པ་བློ་བཟང་གྲགས་པའི་དཔལ། ཡང་བུ་སྟོན་རིན་ཆེན། ལོ་ཙཱ་བ་བྱང་རྩེ། རྗེ་བཙུན་རེད་མདའ་
པ། ཐམས་ཅད་མཁྱེན་པ་བློ་བཟང་གྲགས་པའི་དཔལ། ཡང་བུ་སྙོན། བླ་མ་ཆོས་ཀྱི་དཔལ། མཁྱེན་རབ་ཀྱི་དབང་ཕྱུག་བློ་བཟང་གྲགས་པའི་དཔལ་ལོ།། །།འདི་འབའ་སེར་དཀའ་བཅུ་པ་ཞེས་པས་རིམ་པ་དང་པོའི་མན་ངག་གི་
གནད་རྣམས་དང་རྗེའི་གསུང་བགྲོས་གཞན་དུ་མི་གསལ་བ་རྣམས་བརྗེད་ཐོ་ཙམ་དུ་བཀོད་པ་ཡིན་ནོ།།རྒྱ་༄༅། །གསང་འདུས་དཀའ་གནད་ཟིན་བྲིས་བཞུགས་སོ། །



﻿༄༅། །དཔལ་གསང་བ་འདུས་པའི་བསྐྱེད་རིམ་བློ་གསལ་བུང་བའི་རེ་སྐོང་གནད་དོན་གསལ་བ་བཞུགས་སོ། །

[001A] །བཅོམ་ལྡན་འདས་རྡོ་རྗེ་སེམས་དཔའ་ལ་ཕྱག་འཚལ་ལོ། །འདིར་དཔལ་གསང་བ་འདུས་པའི་མངོན་རྟོགས་ཀྱི་རིམ་པ་འཆད་པ་ལ། སྒྲུབ་ཐབས་ཀྱི་སྔོན་འགྲོ་བཤད་པ་དང། སྒྲུབ་ཐབས་ཀྱི་
གཞུང་བཤད་པ་དང། སྒྲུབ་ཐབས་ཀྱི་ཆིངས་བཤད་པ་དང་གསུམ། འདིར་འཆད་བདེ་བ་དང་གོ་བདེ་བའི་ཕྱིར་དུ། སྒྲུབ་ཐབས་ཀྱི་ཆིངས་གཞུག་ན་ཡོད་པ་དེ་འདིར་མགོར་བླངས་པ་ཡིན་ལ། གསུམ་པ་འདིར་སྒྲུབ་
ཐབས་ཀྱི་ཆིངས་བཤད་པ་ལ། དེ་ཉིད་ཞེ་དགུའི་ཆིངས། རྡོ་རྗེ་བཞིའི་ཆིངས། རྣལ་འབྱོར་དྲུག་གི་ཆིངས་ཏིང་ངེ་འཛིན་གསུམ་གྱི་ཆིངས། བསྙེན་སྒྲུབ་ཡན་ལག་བཞིའི་ཆིངས་དང་ལྔའོ། །དང་པོ་ནི། གནས་ཀྱི་དེ་
ཉིད། རང་མི་བསྐྱོད་རྡོ་རྗེ་སོགས་བརྩེ་བ་སྙིང་རྗེ་ཆེན་པོའི་དེ་ཉིད། རང་ཉིད་ཞེ་སྡང་རྡོ་རྗེ་སོགས་བསྲུང་འཁོར་གྱི་གཙོ་བོ་བསྐྱེད་པའི་དེ་ཉིད། གཤིན་རྗེ་གཤེད་ཅེས་སོགས་བསྲུང་འཁོར་གྱི་འཁོར་ལོ་བསྐྱེད་པའི་དེ་
ཉིད། འོག་གི་གནོད་མཛེས་ལ་བལྟས་པས་ཞེས་སོགས་ཕུར་བཏབ་ཀྱི་དེ་ཉིད། ཊཀྐི་ཧཱུཾ་ཛཿ་ཞེས་སོགས་རྭ་གུར་གྱི་དེ་ཉིད། དངོས་པོ་མེད་པས་སྒོམ་པ་མེད། ཅེས་སོགས་ཡེ་ཤེས་ཀྱིས་བསྐྱེད་པའི་དེ་ཉིད། སྟོང་
པའི་ངང་ལས་སྐད་ཅིག་གིས་ཞེས་སོགས་རྡོ་རྗེའི་སའི་ཆ་བསྐྱེད་པའི་དེ་ཉིད། བཧྲུཾ་དཀར་པོ་ཞེས་སོགས་ལྷག་མོས་ཀྱི་གཞལ་ཡས་ཁང་བསྐྱེད་པའི་དེ་ཉིད། གདན་དེ་རྣམས་ཀྱི་དབུས་སུ་ཞེས་སོགས་ལྷག་མོས་ཀྱི་

[002A]༄༅། །ལྷའི་འཁོར་ལོ་སྒོམ་པའི་དེ་ཉིད། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་གྱིས་རྣམ་སྣང་ནས། ཞེས་སོགས། ལྷག་མོས་ལུས་ལ་བསྡུ་བའི་དེ་ཉིད། གདན་དབུས་མའི་
སྟེང་དུ་ཧཱུཾ་ལས་ཞེས་སོགས་ཉི་མ་སོགས་ལ་དམིགས་ཏེ་ལྡང་བའི་དེ་ཉིད། དེ་ཐམས་ཅད་གཅིག་ཏུ་འདྲེས་པ་ལས་ཞེས་སོགས་ཟླ་བ་ལས་བྱང་ཆུབ་བ་དང། དེ་ལས་འོད་ཟེར་འཕྲོས་སྣོད་བཅུད། ཅེས་སོགས་ཡེ་ཤེས་
ཙམ་ལ་སྙོམས་པར་ཞུགས་པའི་དེ་ཉིད། ཟླ་བའི་སྟེང་དུ་ཆུ་ལས་ཞེས་སོགས་ས་བོན་ལས་བྱང་ཆུབ་པའི་དེ་ཉིད། དེ་ལས་འོད་འཕྲོས་རིགས་ལྔ། ཞེས་སོགས་ཕྱག་མཚན་ལས་བྱང་ཆུབ་པའི་དེ་ཉིད། རྡོ་རྗེ་ཡི་གེ་དང་
ཞེས་སོགས་སྐུ་རྫོགས་པ་ལས་བྱང་ཆུབ་པའི་དེ་ཉིད། རང་བཞིན་གྱི་གནས་ནས། ཞེས་སོགས་དང་པོའི་མགོན་པོ་སྤྲུལ་སྐུར་བསྒྱུར་བའི་དེ་ཉིད། ལུས་ཀྱི་མདུན་རྒྱབ་ཅེས་སོགས་ལུས་གཞལ་ཡས་ཁང་དུ་
བསྒྱུར་བའི་དེ་ཉིད། སྤྱི་གཙུག་ནས་སྐྲ་མཚམས་ཞེས་སོགས་ཕུང་པོ་ལྔ་རིགས་ལྔར་སྒོམ་པའི་དེ་ཉིད། ལྟེ་བར་ཞེས་སོགས་ཁམས་བཞི་ཡུམ་བཞིར་སྒོམ་པའི་དེ་ཉིད། མིག་གཉིས་སུ། ཞེས་སོགས་མིག་སོགས་
ས་སྙིང་སོགས་སུ་བསྒོམ་པའི་དེ་ཉིད་མིག་གི་སྒོར་ཞེས་སོགས་ཡུལ་ལྔ་རྡོ་རྗེ་མ་ལྔར་སྒོམ་པའི་དེ་ཉིད། ལག་པ་གཡས་ལ་ཞེས་སོགས་ཡན་ལག་ཁྲོ་བོར་སྒོམ་པའི་དེ་ཉིད། རང་གི་སྤྱི་བོར་ཨོཾ་ལས། ཞེས་

[002B] མགྲིན་པར་ཨཱ་ལས་ཞེས་སོགས། གསུང་བྱིན་གྱིས་རློབ་པའི་དེ་ཉིད། སྙིང་གར་ཧཱུཾ་ལས། ཞེས་སོགས་ཐུགས་བྱིན་གྱིས་རློབ་པའི་དེ་ཉིད། རང་ཉིད་དེ་བཞིན་གཤེགས་པ་ཞེས་སོགས་སྐུ་གསུང་ཐུགས་ཐུན་མོང་དུ་
བྱིན་གྱིས་རློབ་པའི་དེ་ཉིད། རང་དམ་ཚིག་སེམས་དཔའ་རྡོ་རྗེ་འཆང་སྔོན་པོའི། ཞེས་སོགས་ཡེ་ཤེས་སེམས་དཔའ་ལ་དམིགས་པའི་དེ་ཉིད། དེའི་ཐུགས་ཀར་རྡོ་རྗེ་སྔོན་པོ་ཞེས་སོགས་ཏིང་ངེ་འཛིན་སེམས་དཔའ་ལ་དམིགས་པའི་དེ་ཉིད། རང་གི་ཐུགས་
ཀ་ནས་རང་རིགས་ཀྱི་རིགས་ཀྱི་རིག་མ། ཞེས་སོགས་རིག་མ་འདུ་བྱ་བའི་དེ་ཉིད། རང་ཉིད་རིན་འབྱུང་དུ་གྱུར་ཞེས་སོགས་མཆོད་པའི་དེ་ཉིད། མི་བསྐྱོད་པ་རང་གི་ཐུགས་ཀར་དྲངས་ཞེས་སོགས་གཤེགས་པ་དབྱུང་བའི་དེ་ཉིད། སྤྱན་མ་རང་གི་ཐུགས་
ཀར་དྲངས། ཞེས་སོགས་གཤེགས་མ་དབྱུང་བའི་དེ་ཉིད། གཟུགས་རྡོ་རྗེ་མ་ཞེས་སོགས་སེམས་མ་དབྱུང་བའི་དེ་ཉིད། བྱམས་པ་ཞེས་སོགས་སེམས་དཔའ་དབྱུང་བའི་དེ་ཉིད། གཤིན་རྗེ་གཤེད་ཅེས་སོགས་ཁྲོ་བོ་དབྱུང་བའི་དེ་ཉིད། སྟེང་སྒོར་ཕྱག་
མཚན་ཕྲ་མོ་སྒོམ་པའི་དེ་ཉིད། འོག་སྒོར་ཐིག་ལེ་ཕྲ་མོ་སྒོམ་པའི་དེ་ཉིད། ནང་ཡིད་ཀྱི་བཟླས་པའི་དེ་ཉིད། བཛྲ་དཧྲི་ཀ་སོགས་ཕྱིའི་བཟླས་པའི་དེ་ཉིད། ཡབ་ཡུམ་སྙོམས་པར་ཞུགས་པའི་རྐྱེན་གྱི་ཞེས་སོགས་གཙོ་བོ་འོད་གསལ་དུ་ཞུགས་པའི་དེ་
ཉིད༑ དེ་ནས་ཚད་མེད་པ་བཞི་ཞེས་སོགས་ཞུ་བ་གླུས་བསྐུལ་བའི་དེ་ཉིད། མི་བསྐྱོད་རྡོ་རྗེ་ཞེས་སོགས་མཆོད་བསྟོད་ཀྱི་དེ་ཉིད། རང་གི་ཐུགས་ཀའི་ཧཱུཾ་སྔོན་པོའི་ཞེས་སོགས་དཀྱིལ་འཁོར་ཉེ་བར་བསྡུ་བའི་དེ་ཉིད། ཁ་ཟས་ཀྱི་དེ་ཉིད། ལུས་བརྟས་པའི་དེ་ཉིད་

[003A]༄༅། །དངོས་གྲུབ་ཆུང་དུ་བསྒྲུབ་པའི་དེ་ཉིད། དངོས་གྲུབ་འབྲིང་བསྒྲུབ་པའི་དེ་ཉིད་དེ་ཞེ་དགུའོ། །རྡོ་རྗེ་བཞིའི་ཆིངས་ནི། གནས་ཀྱི་དེ་ཉིད་ནས། དེ་བཞིན་ཉིད་ལས་བྱང་ཆུབ་པའི་དེ་ཉིད་ཀྱི་བར་ནི། སྟོང་ཉིད་བྱང་ཆུབ་ཀྱི་རྡོ་རྗེ་དང། ཉི་མ་སོགས་
ལ་དམིགས་ནས་ལྡང་བའི་དེ་ཉིད་ནས། ཕྱག་མཚན་ལས་བྱང་ཆུབ་པའི་དེ་ཉིད་ཀྱི་བར་ནི། ས་བོན་བསྡུས་པའི་རྡོ་རྗེ་དང། སྐུ་རྫོགས་པ་ལས་བྱང་ཆུབ་པའི་དེ་ཉིད་ནས། ཡན་ལག་ཁྲོ་བོར་བསྐྱེད་པའི་དེ་ཉིད་ཀྱི་བར་ནི། གཟུགས་ཉིད་རྫོགས་པའི་རྡོ་རྗེ་
དང༑ སྒྲུབ་ཐབས་བསྡུས་པ་ལྟར་ན། སྐུ་བྱིན་གྱིས་རློབ་པ་ནས། མཆོད་པའི་དེ་ཉིད་ཀྱི་བར་དང། རྒྱས་པ་ལྟར་ན། སྐུ་བྱིན་གྱིས་བརླབས་ནས། སྟེང་སྒོར་ཕྱག་མཚན་ཕྲ་མོའི་དེ་ཉིད་ཀྱི་བར་ནི། ཡི་ག་འགོད་པའི་རྡོ་རྗེ་ཡིན་ནོ། །དེ་ཡང་རྒྱུད་ཕྱི་མ་ལས། དང་
པོ་སྟོང་ཉིད་བྱང་ཆུབ་སྟེ། །གཉིས་པ་ས་བོན་བསྡུས་པ་ཡིན། །གསུམ་པ་གཟུགས་ཉིད་རྫོགས་པ་སྟེ། །བཞི་པ་ཡི་གེ་འགོད་པའོ། །ཞེས་གསུངས་སོ། །རྣལ་འབྱོར་དྲུག་གི་ཆིངས་ནི། གནས་ཀྱི་དེ་ཉིད་ནས། ཡེ་ཤེས་ཙམ་ལ་སྙོམས་པར་འཇུག་པའི་
བར་ནི་རྣལ་འབྱོར་དང། ས་བོན་ཕྱག་མཚན་སྐུ་རྫོགས་པ་ལས་བྱང་ཆུབ་པ་རྣམས་ནི་རྗེས་སུ་རྣལ་འབྱོར་དང། ལོངས་སྐུ་སྤྲུལ་སྐུར་བསྒྱུར་བ་ནས་ཡན་ལག་ཁྲོ་བོར་བསྐྱེད་པའི་དེ་ཉིད་ཀྱི་བར་ནི་ཤིན་ཏུ་རྣལ་འབྱོར་དང། སྐུ་བྱིན་གྱིས་རློབ་པ་ནས་མཆོད་
པའི་དེ་ཉིད་ཀྱི་བར་ནི། རྣལ་འབྱོར་ཆེན་པོ་དང། མཆོད་པའི་དེ་ཉིད་ནས་ཁྲོ་བོ་དབྱུང་བའི་དེ་ཉིད་ཀྱི་བར་ནི། དཀྱིལ་འཁོར་རྒྱལ་མཆོག་གི་རྣལ་འབྱོར་དང། སྟེང་སྐོར་ཕྲ་མོ་སྒོམ་པའི་དེ་ཉིད་ནས། དངོས་གྲུབ་འབྲིང་བསྒྲུབ་པའི་བར་ནི་ལས་རྒྱལ་མཆོག་གི་

[003B] །དེ་ཡང་བཤད་རྒྱུད་རྡོ་རྗེ་ཕྲེང་བ་ལས། རྣལ་འབྱོར་རྗེས་སུ་རྣལ་འབྱོར་དང། །ཤིན་ཏུ་རྣལ་འབྱོར་རྣལ་འབྱོར་ཆེ། །དང་པོའི་སྦྱོར་བ་བསྒོམ་པར་བྱ། །དེ་ནས་དཀྱིལ་འཁོར་རྒྱལ་མཆོག་གི་རྣལ་འབྱོར་མཆོག་ལ་དབྱེ་བ་ལྷ། །དེ་ལས་ཀྱང་ནི་
ལས་རྒྱལ་མཆོག་རྣལ་འབྱོར་དབྱེ་བ་བཅུ་གཉིས་སོ། །ཞེས་གསུངས་སོ། །ཏིང་ངེ་འཛིན་གསུམ་གྱི་ཆིངས་ནི། གནས་ཀྱི་དེ་ཉིད་ནས་མཆོད་པའི་དེ་ཉིད་ལ་ཐུག་གི་བར་ནི། དང་པོ་སྦྱོར་བའི་ཏིང་ངེ་འཛིན་དང། མཆོད་པའི་དེ་ཉིད་ནས། སྟེང་སྒོར་ཕྲ་མོ་སྒོམ་
པ་ལ་ཐུག་གི་བར་ནི་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་དང། སྟེང་སྒོར་ཕྱག་མཚན་ཕྲ་མོ་སྒོམ་པ་ནས། དཀྱིལ་འཁོར་ཉེར་བསྡུའི་བར་ནི་ལས་རྒྱལ་མཆོག་གི་ཏིང་ངེ་འཛིན་ཡིན་ནོ། །བསྙེན་སྒྲུབ་ཡན་ལག་བཞི་ནི། གནས་ཀྱི་དེ་ཉིད་ནས་
དེ་བཞིན་ཉིད་ལས་བྱང་ཆུབ་པའི་བར་ནི་བསྙེན་པའི་ཡན་ལག་ཡིན་ལ། ཅིའི་ཕྱིར་བསྙེན་པ་ཞེ་ན། ཡུལ་སྟོང་པ་ཉིད་ལ་ཡུལ་ཅན་ཡེ་ཤེས་དེས་ཡང་དང་ཡང་དུ་བསྙེན་ཅིང་དམིགས་པས་བསྙེན་པའོ། །ཉི་མ་ལ་སོགས་ལའང་དམིགས་ཏེ་ལྡང་བའི་དེ་
ཉིད་ནས་ཡན་ལག་ཁྲོ་བོར་བསྐྱེད་པའི་བར་ནི། ཉེར་སྒྲུབ་ཀྱི་ཡན་ལག་གོ་ཅིའི་ཕྱིར་ཉེར་བསྒྲུབ་ཅེ་ན། གང་ལ་ཉེ་བར་བྱ་རྒྱུའི་ཡུལ་ནི་ཡེ་ཤེས་ཀྱི་ལོངས་སྤྱོད་རྫོགས་པའི་སྐུ་ཡིན་ལ། དེ་ལ་ཁད་ཀྱིས་ཉེ་བར་བྱེད་པའི་སྔགས་ཀྱི་ལོངས་སྤྱོད་རྫོགས་པའི་སྐུ་སྒྲུབ་པས་ན་ཉེར་སྒྲུབ་ཅེས་བྱའོ། །སྐུ་བྱིན་རླབས་ནས་མཆོད་བསྟོད་ཀྱི་བར་ནི། སྒྲུབ་པའི་ཡན་ལག་ཡིན་ལ། ཅིའི་ཕྱིར་སྒྲུབ་པ་ཞེ་ན། སྒྲུབ་པ་པོའི་ལུས་ངག་ཡིད་གསུམ་དང། སངས་རྒྱས་ཀྱི་རྡོ་རྗེ་གསུམ་དབྱེར་མེད་དུ་བསྒྲུབ་པས་ན་སྒྲུབ་པ་ཞེས་བྱའོ།།

[004A]༄༅། །མཆོད་པ་ནས་དཀྱིལ་འཁོར་ཉེར་བསྡུའི་བར་ནི་སྒྲུབ་པ་ཆེན་པོའི་ཡན་ལག་གོ་ཅིའི་ཕྱིར་སྒྲུབ་པ་ཆེན་པོ་ཞེ་ན། གཞན་དོན་རྒྱ་ཆེན་པོ་ལ་འཇུག་པས་ན་སྒྲུབ་པ་ཆེན་པོ་ཞེས་བྱའོ། །དེ་ཡང་ལེའུ་བཅུ་གཉིས་པ་ལས། བསྙེན་པའི་
དམ་ཚིག་སྦྱོར་བ་དང། །ཉེ་བར་སྒྲུབ་པ་འབྱུང་བ་དང། །སྒྲུབ་པའི་དོན་ནི་དམ་ཚིག་དང། །སྒྲུབ་པ་ཆེན་པོ་དག་དང་བཞི། ། འདི་ཡན་ནི་སྒྲུབ་ཐབས་ཀྱི་ཆིངས་ཀྱི་དབང་དུ་བྱས་པ་ཡིན་ལ། འདི་མན་ཆད་སྒྲུབ་ཐབས་ཀྱི་ཚོགས་ཞིང་ནས་བཟུང་སྟེ། དངོས་གཞི་ལ་འཇུག་
པ་ཡིན་ལ་ ། དང་པོ་ལ་མཐུན་རྐྱེན་བསྟེན་པ་ཚོགས་བསགས་པ་དང། འགལ་རྐྱེན་འགོག་པ་བསྲུང་བའི་འཁོར་ལོ་སྒོམ་པའོ། །དང་པོ་ལ་མཆོད་པའི་ཡན་ལག་ཕྱག་འཚལ་བ། སྡིག་པ་བཤགས་པ། རྗེས་སུ་ཡི་རང་ཞིང་བསྔོ་བ། སྐྱབས་སུ་འགྲོ་
བ། སེམས་བསྐྱེད་ཅིང་ལཾ་ལ་བརྟེན་པ། སྡོམ་པ་བཟུང་བའི་ཡན་ལག་དང་བདུན་ནོ། །དང་པོ་ལ། མཆོད་མཁན་ནི་མི་བསྐྱོད་པའི་ང་རྒྱལ་ལ་གནས་པའི་སྒྲུབ་པ་པོ་ཡིན་ལ། མཆོད་ཡུལ་ནི། བླ་མ་དང་གཉིས་སུ་མེད་པའི་མི་བསྐྱོད་པའི་དཀྱིལ་འཁོར་ཡིན་
ཞིང་སྤྱན་འདྲེན་མཁན་ནི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་ཅན་དང། འདྲེན་པའི་ཚུལ་ལ། བླ་མ་རྡོ་རྗེ་འཆང་གཅིག་པུའི་རྣམ་པར་སྤྱན་འདྲེན་པ་དང། གཙོ་བོའི་རིགས་བདག་ཏུ་བཞུགས་པའི་ཚུལ་གྱིས་སྤྱན་འདྲེན་པ་དང། དཀྱིལ་འཁོར་གྱི་གཙོ་བོ་དང་ཐ་མི་དད་པའི་ཚུལ་གྱིས་སྤྱན་འདྲེན་པ་དང་གསུམ་ཡོད་པ་ལས། འདིར་ནི་ཕྱི་མ་ཡིན་ནོ། །སྤྱན་འདྲེན་པའི་གནས་ལ། དུར་ཁྲོད་ནས་སྤྱན་འདྲེན་པ་དང། འོག་མིན་ནས་སྤྱན་འདྲེན་པ་དང། རང་བཞིན་གྱི་གནས་ནས་སྤྱན་འདྲེན་པའི་ཚུལ་

[004B] འདིར་ཕྱི་མ་ལྟར་ཡིན་ཞིང། རང་བཞིན་གྱི་གནས་ལ་ཡང། དང་པོ་གང་དུ་སངས་རྒྱས་པའི་ལོངས་སྤྱོད་རྫོགས་པའི་སྐུ་རྟེན་དང་བརྟེན་པར་བཅས་པ་ལ་རང་བཞིན་གྱི་གནས་སུ་བྱས་ནས། དེ་ནས་སྤྲུལ་སྐུའི་རྣམ་པར་སྤྱན་འདྲེན་པ་དང་
ཆོས་སྐུ་ལ་རང་བཞིན་གྱི་གནས་སུ་བྱས་ནས། དེ་ནས་གཟུགས་སྐུའི་རྣམ་པར་སྤྱན་འདྲེན་པ་དང་ཚུལ་གཉིས་ཡོད་དོ། །མཆོད་པའི་རྫས་ནི། སྤྲོས་པའི་ལྷ་མོ་རྣམས་ཀྱིས་ཐོགས་པའི་མེ་ཏོག་ལ་སོགས་པ་ཡིན་ཞིང། མཆོད་པའི་སྔགས་ནི། བཤད་རྒྱུད་རྡོ་རྗེ་
ཕྲེང་བ་ལས། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་གསུངས་པ་རྣམས་ཡིན་ལ། དམིགས་པ་ནི། ཨོཾ་བརྗོད་པ་དང་མཉམ་དུ་མཆོད་པའི་ལྷ་མོ་སྤྲོས་ནས། སྔགས་དོན་ནི། དེ་བཞིན་གཤེགས་པ་ཐམས་ཅད་ལ་མཆོད་ཡོན་གྱི་མཆོད་པའི་སྤྲིན་གྱི་རྒྱ་མཚོ་ཕྱོགས་བཅུར་
འཕྲོ་བ་འདི། དམ་ཚིག་བཞིན་དུ་བཞེས་ཤིག་ཅེས་ཕུལ་ནས། ཧཱུཾ་བརྗོད་པ་དང་མཉམ་དུ། མཆོད་པའི་ལྷ་མོ་རྣམས་ཐུགས་ཀའི་ཧཱུཾ་ལ་བསྡུའོ། །མཆོད་པའི་དོན་ནི། དེ་ལྟར་མཆོད་པས་བླ་མ་དང་དཀྱིལ་འཁོར་པའི་ལྷ་རྣམས་ཀྱི་དབང་པོ་དྲུག་གི་སྤྱོད་ཡུལ་དུ་
ཟག་པ་མེད་པའི་བདེ་བ་ཁྱད་པར་ཅན་སྐྱེས་པ་དེ་ཡིན་ནོ། །གཉིས་པ་ནི། གང་ལ་ཕྱག་འཚལ་ན། བྱང་ཆུབ་ཀྱི་སེམས་རྡོ་རྗེ་འཆང་དང་སྤངས་རྟོགས་འདྲ་ཞིང། རིག་མ་དང་མཉམ་པར་སྦྱར་བ་ལས་བྱུང་བའི་ཟབ་གསལ་གཉིས་སུ་མེད་པའི་ཡེ་ཤེས་དེ་ཉིད་
རྒྱ་ཆེ་བ་ལྷའི་འཁོར་ལོར་ཤར་བ་དེ་ལ་ཕྱག་འཚལ་ལོ། །ལྷའི་འཁོར་ལོ་དེ་གང་ཡིན་སྙམ་ན། གཟུགས་ཕུང་ལ་སོགས་པའི་ཕུང་པོ་ལྔ་རྣམ་པར་དག་པའི་རྣམ་སྣང་སོགས་རིགས་ལྔ་དང། གཟུགས་ཀྱི་སྐྱེ་མཆེད་དྲུག་རྣམ་པར་དག་པའི་གཟུགས་རྡོ་རྗེ་མ་

[005A]༄༅། །སོགས་ལྔ་དང། བྱང་སེམས་ཀུན་བཟང་དང་དྲུག་གོ་མིག་གི་དབང་པོ་ལ་སོགས་པའི་དབང་པ་དྲུག་རྣམ་པར་དག་པའི་ས་སྙིང་སོགས་སེམས་དཔའ་དྲུག་དང། ས་ཁམས་ལ་སོགས་པའི་ཁམས་ལྔ་རྣམ་པར་དག་པའི་སྤྱན་མ་ལ་སོགས་
པའི་ལྷ་བཞི་དང། བྱང་སེམས་འཇམ་དཔལ་དང་ལྔ། གཏི་མུག་རྣམ་པར་དག་པ་རྣམ་སྣང་གི་རིགས་ཀྱི་ཁྲོ་བོ་གཤིན་རྗེ་གཤེད་དང། ཉེས་བ་སྟེ་ང་རྒྱལ་རྣམ་པར་དག་པ་རིན་འབྱུང་གི་རིགས་ཀྱི་ཁྲོ་བོ་ཤེས་རབ་མཐར་བྱེད་དང། འདོད་ཆགས་རྣམ་པར་
དག་པ་འོད་དཔག་མེད་ཀྱི་རིགས་རྟ་མགྲིན་དང། རྡོ་རྗེ་དོན་གྲུབ་ཀྱི་རིགས་ཀྱི་བགེགས་མཐར་བྱེད་དང། སྡུད་དང་ཞེས་པ་འདོད་རྒྱལ་དང། དགའ་དང་ཞེས་པ་དབྱུག་སྔོན་ཅན་དང། རྣམ་པ་ཞེས་པ་སྟོབས་པོ་ཆེ་དང། མི་འགྱུར་ཞེས་པ་མི་གཡོ་བ་དང་
རྒྱུ་དང་ཞེས་པ་གནོད་མཛེས་དང། འབྲས་བུ་ཞེས་པ་གཙུག་ཏོར་འཁོར་ལོས་བསྒྱུར་བ་སྟེ་ལྷ་སོ་གཉིས་པོ་དེ་ལ་ཕྱག་འཚལ་ལོ། །གསུམ་པ་ནི། དུས་ཐོག་མ་མེད་པ་ནས་སྲིད་པའི་ཆུ་ཀླུང་དུ། དུག་གསུམ་མ་ལུས་པའི་ཀུན་རྟོག་གིས་བསགས་པའི་
ངོ་བོ་ཁ་ན་མ་ཐོ་བའི་རྙོག་པ་མི་དགེ་བ་བཅུ་ལ་སོགས་པ་རྣམ། ཡུལ་ཐུགས་རྗེ་ཆེན་པོ་དང་ལྡན་པའི་བླ་མ་དང། དཀྱིལ་འཁོར་པའི་ལྷ་ཚོགས་རྣམས་ཀྱི་སྤྱན་སྔར། ཚུལ་རྒྱལ་བས་གསུངས་བའི་ཆོ་ག་ཇི་ལྟ་བ་བཞིན་དུ་གཉེན་པོ་སྟོབས་བཞི་
ཚང་ཞིང། འཁོར་གསུམ་བདེན་མེད་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བཤགས་པར་བྱེད་པ་ནི་བཤགས་པའི་ཡན་ལག་གོ་བཞི་པ་ནི། སངས་རྒྱས་བྱང་ཆུབ་སེམས་དཔའ་དང། འཕགས་པ་ཉན་རང་དང། འཕགས་པ་ལས་

[005B] དེ་དག་ཀུན་ལ་ཡང་དག་པར་རྗེས་སུ་ཡི་རང་ཞིང། དུས་གསུམ་གྱི་དགེ་རྩ་རྣམས་བླ་ན་མེད་པའི་བྱང་ཆུབ་ཏུ་བསྔོ་བར་བྱེད་པ་ནི་རྗེས་སུ་ཡི་རང་བ་དང་བསྔོ་བའི་ཡན་ལག་གོ་ལྔ་པ་ནི། ཡིད་ཀྱི་
རོལ་པ་སྟེ་བཀོད་པ་གཉིས་སྣང་གི་དྲི་མ་མེད་པའི་ཡེ་ཤེས་ཟླ་བ་འདྲ་བ་གོང་ནས་གོང་དུ་འཕེལ་བས་བསྒྲུབས་པའི་ཤེས་རབ་ཀྱི་ཡོན་ཏན་དང། སྙིང་རྗེ་དམ་པ་མཐའ་ཡས་པའི་ཐབས་ཀྱི་ཡོན་ཏན་དང། དེ་ལྟར་ཐབས་ཤེས་ཀྱི་ཡོན་ཏན་མཐར་
ཐུག་པ་དེ་གཉིས། རང་གི་ཡིད་ལ་གནས་པར་གྱུར་པའི་བདེ་བར་གཤེགས་པ་རྣམས་ཆོས་སྟོན་པའི་སྐྱབས་སུ་ཁས་ལེན་པ་ནི། སངས་རྒྱས་ལ་སྐྱབས་སུ་འགྲོ་བ་དང། ས་རང་རང་གི་ངོ་སྐལ་གྱི་གཉིས་སྣང་གི་རྟོག་པ་མ་ལུས་པ་ལུས་རང་དུས་ན་ངེས་
པར་གྲོལ་ཞིང། སེམས་དཔའ་དམ་པ་བྱང་སེམས་འཕགས་པ་རྣམས་ཀྱི་སྤངས་རྟོགས་ཀྱི་ཡོན་ཏན་ཕུན་སུམ་ཚོགས་པ་འབྱུང་བའི་གཞི་ལམ་གྱི་བདེན་པ་དང། ཆོས་ཅན་གྱི་དངོས་པོ་ཐམས་ཅད་དེ་ཁོ་ན་ཉིད་དུ་རོ་གཅིག་པའི་ཆོས་ཉིད་འགོག་པའི་བདེན་པ་
སྟེ། འགོག་ལམ་གྱི་ཆོས་གཉིས་པོ་དེ་རང་རྒྱུད་ལ་ཐོབ་བྱར་ཁས་ལེན་པ་དེ་ནི་ཆོས་ལ་སྐྱབས་སུ་འགྲོ་བ་དང། ས་རང་རང་གི་ངོ་སྐལ་གྱི་འཆིང་བ་ཀུན་ལས་ཡང་དག་པར་གྲོལ་ཞིང། སྙིང་རྗེ་མཆོག་གི་མ་མས་བསྐྲུན་པའི་དཔལ་བྱང་ཆུབ་ཀྱི་སེམས་དང་ལྡན་
ཞིང༑ ས་རབ་དགའ་སོགས་ལ་རབ་ཏུ་ཞུགས་པའི་ཐེག་ཆེན་བརྟུལ་ཞུགས་བྱང་སེམས་སོ་སྐྱེ་ལས་དབང་པོ་སྟེ་མཆོག་ཏུ་གྱུར་པའི་བྱང་སེམས་འཕགས་པའི་ཚོགས་རྣམས་ལ་མ་སྒྲུབ་པའི་གྲོགས་སུ་ཁས་ལེན་པ་ནི་དགེ་འདུན་ལ་སྐྱབས་སུ་འགྲོ་བའོ་

[006A]༄༅། །དྲུག་པ་ནི་བསམ་པ་སྨོན་པའི་སེམས་དང། རྣམ་པར་སྨིན་པའི་སྒྲིབ་པ་ཀུན་གྱི་བག་ཆགས་ཡང་དག་པར་འབྱིན་པའི་འཇུག་པའི་སེམས་ཏེ། སྨན་འཇུག་གི་སེམས་གཉིས་པོ་དེ། གཞན་དོན་ལ་ལྷག་པར་མོས་པས་
རྣམ་པར་བརྒྱན་ཏེ་བྱང་ཆུབ་ཀྱི་སེམས་བསྐྱེད་པ་དང། བདེ་བར་གཤེགས་པ་སྲས་དང་བཅས་པ་རྣམས་ཀྱིས་བགྲོད་ལམ་གཅིག་ཏུ་སྦྱིན་སོགས་ཕ་རོལ་ཏུ་ཕྱིན་པ་དྲུག་དང། དཀར་པོའི་ལས་ལམ་བཅུ་ལ་སོགས་པའི་ཡོན་ཏན་གྱི་ཚུལ་ཁྲིམས་
ལ་སློབ་པར་ཁས་ལེན་པ་ནི་སེམས་བསྐྱེད་ཀྱི་ལམ་ལ་བརྟེན་པའི་ཡན་ལག་གོ་བདུན་པ་ནི། ཇི་ལྟར་དུས་གསུམ་གྱི་མགོན་པོ་སངས་རྒྱས་རྣམས་ཀྱིས་སྔོན་སློབ་པ་ལམ་གྱི་གནས་སྐབས་སུ། བྱང་ཆུབ་ཏུ་སེམས་བསྐྱེད་ནས་རྫོགས་པའི་བྱང་ཆུབ་
ཀྱི་གོ་འཕང་མངོན་དུ་མཇད་དེ། སེམས་ཅན་རྣམས་སངས་རྒྱས་ཀྱི་ས་ལ་བཀོད་པར་མཛད་པ་དེ་བཞིན་དུ། སློབ་བཞིན་པའི་སྒྲུབ་པ་པོ་བདག་གིས་ཀྱང། སེམས་ཅན་རྣམས་སངས་རྒྱས་ཀྱི་ས་ལ་འགོད་པའི་བར་དུ་སྨོན་པ་དང་འཇུག་པའི་བདག་
ཉིད་ཅན་གྱི་བྱང་ཆུབ་ཏུ་སེམས་བསྐྱེད་པའི་སྒོ་ནས། སེམས་ཅན་རྣམས་མི་གནས་པའི་མྱ་ངན་ལས་འདས་པ་ལ་འགོད་པར་བྱའོ་སྙམ་པ་ནི། ཇི་ལྟར་དུས་གསུམ་མགོན་པ་རྣམས་ཞེས་སོགས་ཀྱི་དོན་ཡིན་ནོ། །ཉིན་རེ་བཞིན་དུ་དུས་དྲུག་ཏུ་ཉེས་སྤྱོད་
སྡོམ་པའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་ལ་སློབ་པ་དང། གསུམ་ལ་སྐྱབས་སུ་འགྲོ་བར་ཁས་ལེན་པའི་སྒོ་ནས་བྱང་ཆུབ་ཀྱི་སེམས་བསྐྱེད་པ་ནི། སངས་རྒྱས་རྣལ་འབྱོར་རྣམ་སྣང་གི་རིཌ་

[006B] །རྒྱལ་བའི་ཐུགས་གཉིས་སུ་མེད་པའི་ཡེ་ཤེས་ནི་གསང་བའི་རྡོ་རྗེ་ཡིན་ལ། དེ་དྲན་པའི་དོན་དུ་ཕྱག་ཚད་དང་ལྡན་པའི་རྟགས་ཀྱི་རྡོ་རྗེ་རྩེ་ལྔ་པ་ལ་སོགས་པ་འཛིན་པ་རྡོ་རྗེའི་དམ་ཚིག་དང་
ཆོས་ཐམས་ཅད་རང་བཞིན་གྱིས་མེད་པའི་སྟོང་པ་ཉིད་དང། རྣལ་འབྱོར་པའི་གཉིས་སུ་མེད་པའི་ཡེ་ཤེས་ཀྱི་ཤེས་རབ་ནི་དོན་དམ་པའི་དྲིལ་བུ་ཡིན་ལ། མཚོན་དོན་དེ་དྲན་པའི་དོན་དུ་ཕྱག་ཚད་དང་ལྡན་པའི་རྟགས་ཀྱི་དྲིལ་བུ་འཛིན་ཞིང། དྲིལ་བུ་
འཁྲོལ་བ་ནི་དྲིལ་བུའི་དམ་ཚིག་དང། རང་ཉིད་རྡོ་རྗེ་སེམས་དཔའ་ལ་སོགས་པ་ལྷའི་སྐུ་ཕྱག་རྒྱ་ཆེན་པོར་བསྐྱེད་ནས། ལས་དང་ཡེ་ཤེས་ཀྱི་ཕྱག་རྒྱ་དང། འཁྱུད་པ་དང་མཉམ་པར་སྦྱར་བ་ལས་བྱུང་བའི་བདེ་སྟོང་སྦྱར་ནས་སྒོམ་པ་ནི་ཕྱག་རྒྱའི་དམ་
ཚིག་དང། དབང་བསྐུར་བས་མཚོན་པའི་སྔགས་ཀྱི་ཆོས་སྟོན་པའི་སློབ་དཔོན་བསྙེན་བཀུར་པའི་ཞིང་མཆོག་ཏུ་འཛིན་པ་ནི། སློབ་དཔོན་གྱི་དམ་ཚིག་སྟེ། དམ་ཚིག་དེ་བཞི་ཉིན་རེ་བཞིན་དུ་དུས་དྲུག་ཏུ་བསྟེན་པར་ཁས་ལེན་པ་ནི། རྡོ་རྗེ་རིགས་མཆོག་མི་བསྐྱོད་
པའི་རིགས་ཀྱི་རྣལ་འབྱོར་པའི་དམ་ཚིག་གི་ཟང་ཟིང་གི་སྦྱིན་པ་དང་དགེ་རྩ་གཞན་ལ་བསྔོ་བ་སོགས་ཆོས་ཀྱི་སྦྱིན་པ་དང། བྱམས་པ་ཚད་མེད་སྒོམ་པ་བྱམས་པའི་སྦྱིན་པ་དང། བཏང་སྙོམས་ཚད་མེད་པ་སྒོམ་པ་མི་འཇིགས་པའི་སྦྱིན་པ་སྟེ། སྦྱིན་པ་རྣམ་
པ་བཞི་ཉིན་རེ་བཞིན་དུ་དུས་དྲུག་ཏུ་ཡུལ་སེམས་ཅན་ལ་སྦྱིན་པར་ཁས་ལེན་པ་ནི། རིན་ཆེན་རིགས་མཆོག་རིན་འབྱུང་གི་རིགས་ཀྱི་རྣལ་འབྱོར་པའི་དམ་ཚིག་དང་སྡོམ་པ་ཡིན་ནོ། །ཕྱི་བྱ་སྤྱོད་ཀྱི་རྒྱུད་སྡེ་དང་གསང་བ་རྣལ་འབྱོར་དང། རྣལ་འབྱོར་བླ་མེད་

[007A]༄༅། །ཀྱི་རྒྱུད་སྡེ་དང། ཉན་ཐོས་ཀྱི་ཐེག་པ་དང། རང་རྒྱལ་གྱི་ཐེག་པ་དང། ཕ་རོལ་ཏུ་ཕྱིན་པའི་ཐེག་པ་སྟེ། ཐེག་པ་གསུམ་གྱི་དམ་པའི་ཆོས་མ་ལུས་པ་སོ་སོར་ཉིན་རེ་བཞིན་དུ་དུས་དྲུག་ཏུ་འཛིན་པར་ཁས་ལེན་པ་ནི། པད་མའི་རིགས་འོད་
དཔག་མེད་ཀྱི་རིགས་ཀྱི་རྣལ་འབྱོར་པའི་དམ་ཚིག་ཡིན་ནོ། །ཕྱིའི་མཆོད་པ་དང། ནང་གི་མཆོད་པ་དང། གསང་བའི་མཆོད་པ་དང། དེ་ཁོ་ན་ཉིད་ཀྱི་མཆོད་པའི་ལས། ཡུལ་བླ་མ་དང། དཀྱིལ་འཁོར་པའི་ལྷ་རྣམས་ལ་ཉིན་རེ་བཞིན་དུ་དུས་དྲུག་ཏུ་མཆོད་
པར་ཁས་ལེན་པ་ནི། ལས་ཀྱི་རིགས་མཆོག་དོན་གྲུབ་ཀྱི་རིགས་ཀྱི་རྣལ་འབྱོར་པའི་དམ་ཚིག་ཡིན་ནོ། །དེ་ལྟར་རིགས་ལྔའི་སྡོམ་པ་བཟུང་བའི་སྒོ་ནས། སྒྲིབ་གཉིས་ཀྱི་འཆིང་བ་ལས་མ་བསྒྲལ་བའི་ཚངས་པ་ལ་སོགས་པ་ལམ་མ་ཞུགས་ཀྱི་སེམས་ཅན་
རྣམས་སྒྲིབ་གཉིས་ཀྱི་འཆིང་བ་ལས་བསྒྲལ་བ་དང། ཤེས་སྒྲིབ་ཀྱི་འཆིང་བ་ལས་མ་སྒྲོལ་བའི་ཉན་རན་དགྲ་བཅོམ་པ་རྣམས་ཤེས་སྒྲིབ་ཀྱི་འཆིང་བ་ལས་སྒྲོལ་བ་དང། སྡུག་བསྔལ་གྱི་དབུགས་མ་ཕྱིན་པའི་ངན་སོང་གསུམ་པོ་རྣམས་དབུགས་དབྱུངས་
ནས་སེམས་ཅན་དེ་རྣམས་མི་གནས་པའི་མྱང་འདས་ལ་འགོད་པར་ཁས་ལེན་བ་ནི། སྡོམ་པ་བཟུང་བའི་ཡན་ལག་གོ་སྐབས་འདིར་སྡོམ་བཟུང་བྱེད་པ་ནི་སྡོམ་པ་སྔར་མེད་གསར་དུ་སྐྱེ་བ་དང། ཉམས་པ་སོར་ཆུད་པའི་ཆེད་མིན་ལ་ཐོབ་ཟིན་བརྟན་པའི་
ཕྱིར་ཡིན་པས། འདི་ནི་བླ་མ་དང་དཀྱིལ་འཁོར་པའི་ལྷ་རྣམས་དགེས་བྱེད་ཡིན་པས་སྦྱོར་བ་ཚོགས་བསགས་ཀྱི་ནང་དུ་སྡུད་པ་ཡིན་ནོ། །གཉིས་པ་འགལ་རྐྱེན་འགོག་པ་བསྲུང་བའི་འཁོར་ལོ་སྒོམ་པ་ནི། བསྲུང་འཁོར་སྒོམ་པའི་སྔོན་དུ་ཆོས་རྣམས་

[007B] བསྲུང་བའི་འཁོར་ལོ་རྟེན་དང་བརྟེན་པར་བཅས་པ་རྣམས་སྟོང་ཉིད་ཀྱི་རྣམ་འགྱུར་དུ་འཆར་བའི་ཆེད་ཡིན་ལ། བསྲུང་བའི་འཁོར་ལོ་རྩིབས་བཅུ་པ་
གཡས་སྐོར་དུ་མགྱོགས་པར་འཁོར་བ་རྡོ་རྗེ་འབར་བའི་སྤྲིན་གྱི་ཕྲེང་བ་ཕྱོགས་བཅུར་འཕྲོ་བ་བསྒོམ་པ་ནི། རྒྱུད་ཕྱི་མ་ལས། ཀུན་ནས་སེར་བའི་འཁོར་ལོ་ནི། ཞེས་པ་ནས། མི་གཡོ་བ་དང་མཚུངས་པར་འཁོར། ཞེས་པས་སྟོན་པ་ཡིན་ནོ། །བསྲུང་
འཁོར་གྱི་གཙོ་བོ་རྡོ་རྗེ་འཆང་སྐུ་མདོག་དཀར་པོར་བསྒོམ་པ་ནི། སློབ་དཔོན་ཀླུ་སྒྲུབ་ཀྱིས་གསུངས་ཤིང་ཞལ་གསུམ་ཕྱག་དྲུག་པར་བསྒོམ་པ་ནི། སློབ་དཔོན་ཨ་བྷྱ་ཀ་རས་གསུངས་ལ། ཡུམ་རྡོ་རྗེ་དབྱིངས་ཀྱི་དབང་ཕྱུག་མར་བསྒོམ་པ་ནི། སློབ་དཔོན་ཐུབ་
པ་དཔལ་གྱིས་གསུངས་པ་ལ། སེམས་དཔའ་གསུམ་བརྩེགས་སུ་བསྐྱེད་ནས་གནས་གསུམ་དུ་ཡི་གེ་གསུམ་འགོད་པ་ནི་རྒྱུད་ཕྱི་མ་ལས་གསུངས། ཁྲོ་བོ་རྣམས་ཧཱུཾ་རིང་པོ་ལས་བསྐྱེད་པ་ནི། ལེའུ་བཅུ་གསུམ་པ་རྩ་འགྲེལ་ལས་གསུངས་ལ། རྡོ་རྗེ་འཆང་
ལ་མི་བསྐྱོད་པ་བཅུག་ནས་ཞེ་སྡང་རྡོ་རྗེར་བསྒྱུར་ཏེ་འོད་དམར་པོ་འབར་ཞིང་འཁྲུག་པའི་དབུས་ན་སྙོམས་པར་འཇུག་པའི་ཚུལ་གྱིས་བཞུགས་པ། སེམས་དཔའ་གསུམ་གྱི་བདག་ཉིད་ཅན་དུ་བསྒོམ་པ་ནི། ལེའུ་བཅུ་བཞི་པ་རྩ་འགྲེལ་ལས་གསུངས་ཤིང། ཡབ་
ཞེ་སྡང་རྡོ་རྗེར་བསྒྱུར་བའི་དགོས་པ་ནི། ཁྲོ་བོ་རྣམས་ལ་བཀའ་བསྒོ་བའི་ཆེད་དུ་ཡིན་ལ། ཡུམ་རེག་བྱ་རྡོ་རྗེ་མར་བསྒྱུར་བ་ནི། ཡབ་ཞེ་སྡང་རྡོ་རྗེར་བསྒྱུར་བའི་རིགས་པ་སྦྱར་བ་ཡིན་ནོ། །ཁྲོ་བོ་རྣམས་མངལ་འབྱིན་བྱས་ནས་ཉི་གདན་ལ་གཡོན་བརྐྱང་

[008A]༄༅། །གིས་འཁོད་པ། སློབ་དཔོན་ཀླུ་སྒྲུབ་དང་ཟླ་བ་གྲགས་པ་གཉིས་ཀྱིས་གསུངས་སོ། །ཨོཾ་སུམ་བྷ་སོགས་ཀྱི་སྔགས་དོན་བཤད་ན། ཨོཾ་ལ་ཡི་གེ་ཨ་དང། ཨུ་དང་མ་དང་གསུམ་ཡོད་པ་དེས་ནི། རྡོ་རྗེ་གསུམ་པོ་དེ་མཚོན་ལ། ཨ་ལ་ཨུ་
བྱིན་པས་ཨོ་དང། མ་ཡིག་ཐིག་ལེར་བྱིན་པས་ཨོཾ་དུ་གྱུར་པ་ནི། རྡོ་རྗེ་གསུམ་དབྱེར་མི་ཕྱེད་པ་དེ་མཚོན་ཞིང། མཚོན་དོན་དེ་དྲན་པའི་སྒོ་ནས་དང་པོར་ཨོཾ་ཞེས་བརྗོད་པ་ནི་བསོད་ནམས་ཀྱི་ཚོགས་ལེན་པར་བྱེད་དོ། །སུམ་བྷ་ཞེས་པ་ནི་ངེས་པར་
འདུལ་བ། ནི་སུཾ་བྷ་ཞེས་པ་ནི་མ་ལུས་པར་ངེས་པར་འདུལ་བ། གྲྀཧྞ་གྲྀཧྞ་ །གྲྀཧྞ་པ་ཡ་གཉིས་ནི་འཁོར་རྣམས་ཀྱང་འཛིན་དུ་ཆུག་ཅིག་པའོ། །གང་ན་འགོགས་རྣམས་སོ། །ཨཱ་ན་ཡ་ཧོ་བྷ་ག་ཝ་ན་བིདྱཱ་རཱ་ཛ་ཧཱུཾ་ཕཊ་
ཅེས་པ་ནི། ཀྱཻ་བཅོམ་ལྡན་འདས་རིག་པའི་རྒྱལ་པོ་ཞེས་གནོད་མཛེས་ལ་བོད་པའོ། །གནོད་མཛེས་ཀྱི་ཕྱག་མཚན་རྡོ་རྗེ་དེ་རྡོ་རྗེ་ལྕགས་ཀྱུར་བསྒྱུར་བ་ནི། ལེའུ་བཅུ་བཞི་པ་རྩ་འགྲེལ་ལས་གསུངས། བགེགས་རྣམས་ཀྱི་གཙོ་བོ་ཞེས་པ་ནས། འབྲུག་
ཁུང་གི་རྣམ་པ་ཅན་རྣམས་སུ་བཅུག་པར་གྱུར་ཞེས་པའི་བར་རྣམས་ནི། ནག་པོ་དམ་ཚིག་རྡོ་རྗེས་གསུངས། ཕུར་གདབ་ཀྱི་སྔགས་དོན་ནི། ཨོཾ་ནི་བཤད་ཟིན་ལ། གྷ་གྷ་ནི་གྷ་ཏ་ཀ་ཏེ། གསོད་བྱེད་གསོད་བྱེད་ཅེས་པའོ། །གྷཱ་ཏ་ཡ་གྷཱ་ཏ་ཡ་
སརྦ་དུཥྚཾ་ཕཊ། ཅེས་པ་ནི། མ་རུངས་པ་ཐམས་ཅད་ཆོམས་ཤིག་ཆོམས་ཤིག་པའོ། །ཀཱི་ལ་ཡ་ཀཱི་ལ་ཡ་ཞེས་པ་ནི། ཕུར་བུས་གདབ་པ་ལས་མི་གཡོ་བར་གྱིས་ཤིག་པའོ། །ཨོཾ་སརྦ་པཱ་པཾ་ཞེས་པ་ནི་སྡིག་པའི་བསམ་པ་ཅན་ཐམས་ཅད་

[008B] ༑ཧཱུཾ་གསུམ་པོ་ནི་སྐུ་གསུང་ཐུགས་ཀྱི་དེ་ཁོ་ན་ཉིད་གསལ་བར་བྱེད་པའོ། །བཛྲ་ཀཱི་ལ་ཡ་ཞེས་པ་ནི་རྡོ་རྗེ་ཕུར་བུ་ཞེས་པའོ། །བཛྲ་དྷ་ར་ཨཱཛྙཱ་པ་ཡ་ཏི་ཞེས་པ་ནི་རྡོ་རྗེ་འཆང་གི་བཀའ་ཉོན་ཅིག་པའོ། །སརྦ་བིགྷྣན་ཞེས་པ་ནི་བགེགས་ཐམས་ཅད་པའོ། །ཀཱ་
ཡ་ཝཱ་ཀ་ཙིཏྟ་ཞེས་པ་ནི་ལུས་ངག་ཡིད་གསུམ་མོ། །བཛྲ་ཀཱི་ལ་ཡ་སྔར་ལྟར་རོ། །ཧཱུཾ་ཕགས་ཅེས་པ་ནི། དེ་དག་དགས་པར་བྱེད་པའོ། །ཁྲོ་བོ་རྣམས་ཀྱི་ཕྱི་རོལ་དུ་རྡོ་རྗེ་ཆེ་བ་རྣམས་ཀྱི་ཁོང་གསེང། ཆུང་བ་རྣམས་ཀྱི་རྡུལ་ཕྲ་རབ་ཀྱིས་བར་མཚམས་མེད་པར་
གཏམས་པའི་ལྕགས་ཀྱི་རྡོ་རྗེའི་ར་བ་དང། དེའི་ཕྱི་རོལ་དུ་ཆུའི་གཟེགས་མ་ཕྱིར་འཐོར་བའི་ཆུའི་ར་བ་དང། དེའི་ཕྱི་རོལ་དུ་གདུག་པ་ཅན་རྣམས་ཀྱིས་བལྟ་བར་མི་བཟོད་པའི་ཁ་དོག་ལྔ་འཕྲོ་བའི་ཡེ་ཤེས་ཀྱི་མི་འབར་བ་དང། དེའི་ཕྱི་རོལ་དུ་དྲག་ཅིང་རྩུབ་པའི་
སྒྲ་དང་ལྡན་པའི་རླུང་གི་ར་བ་སྟེ། ར་བ་བཞི་ཀའང་དབྱིབས་ཟླུམ་པོ་དཔངས་སུ་འོག་མིན་ནས་རླུང་གི་དཀྱིལ་འཁོར་ལ་ཐུག་པའི་བར་རམ། ཡང་ན་ཚངས་པའི་འཇིག་རྟེན་ནས་གསེར་གྱི་ས་གཞི་ལ་ཐུག་གི་བར་དང། རྒྱར་ལྕགས་རི་ལ་ཐུག་པའམ། བློས་
ཇི་ཙམ་སྤྲོ་ཐུབ་ཐུབ་སྤྲོས་ནས་བསྒོམ་པ་ནི། གནས་བསྲུང་པའི་ཆེད་ཡིན་ལ། ཁྲོ་བོ་རྣམས་ཀྱི་གནས་གསུམ་དུ་ཡི་གེ་གསུམ་འགོད་པ་ནི་བདག་བསྲུང་བའི་ཆེད་ཡིན་ནོ། །གཉིས་པ་སྒྲུབ་ཐབས་ཀྱི་གཞུང་བཤད་པ་ལ་གཉིས། གཞིའི་སྲིད་པ་འཆགས་
འཇིག་གི་རིམ་པ་དང་ཆོས་མཐུན་པར་དང་པོ་སྦྱོར་བའི་ཏིང་ངེ་འཛིན་བསྒོམ་ཚུལ་བཤད་པ་དང། འབྲས་བུ་སངས་རྒྱས་ཀྱི་མཛད་པ་དང་ཆོས་མཐུན་པར་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་སྒོམ་ཚུལ་བཤད་པའོ། །དང་པོ་ལ་གཉིས་

[009A]༄༅། །སྣོད་ཀྱི་སྲིད་པ་འཆགས་འཇིག་གི་རིམ་པ་དང་ཆེས་མཐུན་པར་རྟེན་གཞལ་ཡས་ཁང་བསྒམ་པའི་ཚུལ་དང། བཅུད་ཀྱི་སྲིད་པ་འཆགས་འཇིག་གི་རིམ་པ་དང་ཆོས་མཐུན་པར་སྐུ་གསུམ་གྱི་རྣལ་འབྱོར་བསྒོམ་ཚུལ་བཤད་པའོ།།
དང་པོ་ལ་གཉིས། སྣོད་སྔ་མ་སྟོངས་པའི་རིམ་པ་དང་ཆོས་མཐུན་པར་ཡེ་ཤེས་ཀྱིས་བསྒོམ་ཚུལ་དང། སྣོད་ཕྱི་མ་འཆགས་པའི་རིམ་པ་དང་ཆོས་མཐུན་པར་རླུང་གི་དཀྱིལ་འཁོར་སོགས་བསྒོམ་པའི། །དང་པོ་ལ་གཉིས། མཐུན་ཡུལ་བཤད་པ་དང། དེ་དང་
ཆོས་མཐུན་སྦྱར་ནས་བཤད་པའོ། །དང་པོ་ནི། མནར་མེད་ཀྱི་སེམས་ཅན་ལས་ཟད་པ་རྣམས་ནི། ཚེའི་དུས་བྱས་ནས་བདེ་འགྲོར་སྐྱེ་ཞིང། ལས་མ་ཟད་པ་རྣམས་ནི་འཇིག་རྟེན་གྱི་ཁམས་གཞན་གྱི་མནར་མེད་དུ་སྐྱེ་སྟེ། སྡུག་བསྔལ་མྱོང་བའི་ཚུལ་
གྱི་འཇིག་རྟེན་གྱི་ཁམས་འདིའི་མནར་མེད་སྟོངས་སོ། །དེའི་རྗེས་སུ་སྟོངས་ཚུལ་དེ་བཞིན་དུ་བྱས་ཏེ། ཆ་དམྱལ་ལྷག་མ་བདུན་དང། གྲང་དམྱལ་བརྒྱད་རྩ་བའི་གནས་ན་གནས་པའི་ཡི་དྭགས་དང། བྱིང་ན་གནས་པའི་དུད་འགྲོ་རྣམས་རིམ་གྱིས་སྟོངས་
ཤིང། ལྷ་མི་རྣམས་དང་ལྷན་ཅིག་ཏུ་གནས་པའི་དུད་འགྲོ་རྣམས་ནི་དེ་རྣམས་དང་ལྷན་ཅིག་ཏུ་སྟོངས་ལ། དེའི་རྗེས་སུ་མི་སྟོངས་པའི་ཚུལ་ནི། དེའི་ཚེ་འཛམ་བུ་གླིང་པའི་མི་གཅིག་གི་རྒྱུད་ལ་ཆོས་ཉིད་ཀྱིས་ཐོབ་པའི་བསམ་གཏན་དང་པོའི་ཏིང་ངེ་
འཛིན་སྐྱེས་ཏེ། དེས་དབེན་པ་ལས་སྐྱེས་པའི་དགའ་བདེ་ནི་བདེ་བ་དང་ཞི་པའོ། །ཞེས་བརྗོད་ཅིང། གཞན་རྣམས་ཀྱིས་ཀྱང་དེ་ཐོས་པ་ལ་བརྟེན་ནས་བསམ་གཏན་དང་པོའི་ཏིང་ངེ་འཛིན་རྒྱུད་ལ་སྐྱེས་ཏེ། ཚེའི་དུས་བྱས་ནས་དེ་རྣམས་ཀྱང་བསམ་

[009B] །དེའི་རྗེས་སུ་སྟོངས་ཚུལ་དེ་བཞིན་དུ་བྱས་ནས། ཤར་ལུས་འཕགས་པོ་དང། ནུབ་པ་གླང་སྤྱོད་པའི་མི་རྣམས་ཀྱི་རྒྱུད་ལ་ཡང། བསམ་གཏན་དང་པོའི་ཏིང་ངེ་འཛིན་སྐྱེས་ཏེ། ཚེའི་དུས་བྱས་ནས་ཐམས་ཅད་ཀྱང་བསམ་གཏན་དང་
པོར་འཕོས་སོ། །དེའི་རྗེས་སུ་བྱང་སྒྲ་མི་སྙན་པ་རྣམས་ནི་རྣམ་སྨིན་གྱི་སྒྲིབ་པ་ཤས་ཆེ་བས། ཚེ་དེ་ལ་འདོད་ཆགས་དང་བྲལ་བ་མི་སྲིད་པས་ཚའི་དུས་བྱས་ནས་འདོད་ལྷར་སྐྱེས་སོ། །དེའི་རྗེས་སུ་རྒྱལ་ཆེན་རིགས་བཞི་པ་དང། སུམ་ཅུ་རྩ་གསུམ། འཐབ་
བྲལ། དགའ་ལྡན། འཕྲུལ་དགའ། གཞན་འཕྲུལ་དབང་བྱད་པ་སྟེ། འདོད་ལྷ་རིགས་དྲུག་གི་རྒྱུད་ལ་བསམ་གཏན་དང་པོའི་ཏིང་ངེ་འཛིན་སྐྱེས་ཏེ། ཐམས་ཅད་ཀྱང་ཆེའི་དུས་བྱས་ནས་བསམ་གཏན་དང་པོ་རི་འཕོས་སོ། །དེའི་རྗེས་སུ་བསམ་གཏན་དང་
པོའི་ལྷ་གཅིག་གི་རྒྱུད་ལ་ཆོས་ཉིད་ཀྱིས་ཐོབ་པའི་བསམ་གཏན་གཉིས་པའི་ཏིང་ངེ་འཛིན་སྐྱེས་ཏེ། དེས་ཏིང་ངེ་འཛིན་ལས་སྐྱེས་པའི་དགའ་བ་དེ་ནི་བདེ་བ་དང་ཞི་བའོ་ཞེས་བརྗོད་ཅིང། གཞན་རྣམས་ཀྱིས་ཀྱང་དེ་ཐོས་པ་ལ་བརྟེན་ནས་བསམ་གཏན་གཉིས་
པའི་ཏིང་ངེ་འཛིན་རྒྱུད་ལ་སྐྱེས་ཏེ། ཚེའི་དུས་བྱས་ནས་བསམ་གཏན་གཉིས་པར་འཕོས་པའི་ཚུལ་གྱིས་བཅུད་ཀྱི་སྲིད་པ་དེ་སྟོངས་སོ། །དེའི་རྗེས་སུ་སྣོད་སྟོངས་པའི་ཚུལ་ནི། དེའི་ཚེ་སེམས་ཅན་མེད་པའི་དབང་གིས། ལྷ་རྣམས་ཀྱིས་དུས་དུས་སུ་ཆར་
འབེབས་པ་མེད་པས་རྩི་ཤིང་ནགས་ཚལ་རྣམས་བསྐམས་ཏེ། དེ་ལྟར་གྱི་ཉི་མ་འདི་ཉིད་ཀྱིས་སྲེག་པར་བྱེད་དོ། །དེའི་རྗེས་སུ་རབ་ཏུ་ཚ་བའི་ཉི་མ་གཉིས་པ་ཤར་ཏེ་ལྟེང་ཀ་ཆེ་ཆུང་རྣམས་སྐེམས་སོ། །དེའི་རྗེས་སུ་རབ་ཏུ་ཚ་བའི་ཉི་མ་གསུམ་པ་ཤར་ནས་

[010A]༄༅། །ཆུ་ཀླུང་ཆེ་ཆུང་དང། དེའི་རྗེས་སུ་རབ་ཏུ་ཆ་བའི་ཉི་མ་བཞི་པ་ཤར་ནས་མཚོ་མ་དྲོས་པ་དང། དེའི་རྗེས་སུ་རབ་ཏུ་ཚ་བའི་ཉི་མ་ལྔ་པ་དང་དྲུག་པའི་ཕྱགས་གཅིག་ཤར་ནས་ཕྱིའི་རྒྱ་མཚོ་སྐེམས་པར་བྱེད་དོ། །དེའི་རྗེས་སུ་རབ་ཏུ་ཚ་བའི་
ཉི་མ་དྲུག་པའི་ཕྱོགས་གཅིག་དང། བདུན་པ་ཤར་ནས་གླིང་བཞི་ལྕགས་རི་ལྷུན་པོ་དང་བཅས་པ་བསྲེགས་ཏེ་མེ་ལྕེ་གཅིག་ཏུ་བྱས་པའི་མེ་ལྕེ་རླུང་གིས་བསྐྱོད་པས། བསམ་གཏན་དང་པོ་མན་ཆད་ཀྱི་གཞལ་མེད་ཁང་རྣམས་བསྲེགས་ཏེ། ཐམས་
ཅད་ཀྱང་ནམ་མཁའི་རང་བཞིན་གཅིག་ཏུ་བྱས་པའི་ཚུལ་གྱིས་སྣོད་ཀྱི་སྲིད་པ་དེ་སྟོངས་སོ། །གཉིས་པ་དེ་དང་ཆོས་མཐུན་སྦྱར་ནས་བཤད་པ་ནི། དངོས་པོ་མེད་པས་བསྒོམ་པ་མེད། ཅེས་པ་ནས། སྨོན་པ་མེད་པའི་རང་བཞིན་དུ་གྱུར། ཞེས་པའི་བར་
རྣམས་ཡིན་ལ། དེ་ནི་མདོར་བྱས་ལས་གསུངས་ཤིང། དེའི་མཐུན་ཡུལ་ནི་རྣམ་གཞག་རིམ་པ་ལས་གསུངས་སོ། །ཆོས་མཐུན་པའི་ཚུལ་ནི། ཡེ་ཤེས་ཀྱིས་བདེ་བ་ཆེན་པོ་ནས་སྣོད་རང་བཞིན་གྱིས་མེད་པར་ངེས་པའི་ངེས་བོན་སྣོད་མེད་པ་དང། གཞི་
ལ་སྣོད་སྟོངས་པའི་ཚེ་སྣོད་མེད་པ་གཉིས་པོ་དེ་ཆོས་མཐུན། ཡེ་ཤེས་ཀྱི་ས་བདེ་བ་ཆེན་པོས་སྣོད་རང་བཞིན་གྱིས་མེད་པར་ངེས་པའི་སྣང་ངོ་ན་སྣོད་མི་སྣང་བར་མེས་པ་དང། གཞི་ལ་སྣོད་སྟོངས་པའི་ཚེ་སྣོད་མི་སྣང་བ་གཉིས་པོ་དེ་ཆོས་མཐུན་ནོ། །
ཅིའི་ཕྱིར་བདེ་བ་ཆེན་པོའི་ཡེ་ཤེས་དེ་ལ་ས་ཞེས་བྱ་ཞེ་ན། དེ་ཡང་སྣོད་སྔ་མ་སྟོངས་པའི་ནམ་མཁའ་དེས་སྣོད་ཕྱི་མ་འཆགས་པའི་རྟེན་བྱེད་པ་དེ་བཞིན་དུ། བདེ་བ་ཆེན་པོའི་ཡེ་ཤེས་དེས་ཀྱང། གཞལ་ཡས་ཁང་འཆགས་པའི་རྟེན་བྱེད་པས་ན་ཡེ་ཤེས་

[010B] །དེ་ཡང་སྐབས་འདིར་བསྒོམ་རྒྱུའི་སྟོང་ཉིད་དེ་ལ་སྣོད་བཅུད་དོན་དམ་པར་མེད་པ་དང། སྒོམ་པ་དང་བསྐོམ་ ཆོས་རྣམས་ཀྱི་ངོ་བོ་རྒྱུ་འབྲས་གསུམ་རང་བཞིན་གྱིས་
མེད་པའི་རྣམ་ཐར་སྒོ་གསུམ་པོ་ཡིན་ཞིང། སྐབས་འདིར་དངོས་པོ་མེད་པས་ཞེས་སོགས་ཀྱི་ཚིགས་བཅད་བརྗོད་པའི་སྒོ་ནས་སྟོང་ཉིད་བསྒོམ་པའི་དགོས་པ་ནི། དབང་རྟུལ་རྣམས་ཀྱིས་སྟོང་ཉིད་ཀྱི་ལྟ་བ་གསར་དུ་རྟོགས་པ་དང། དབང་འབྲིང་གིས་བརྗེད་པ་
དྲན་པ་དང། དབང་རྣོན་རྣམས་ཀྱིས་རྟོགས་ཟིན་བརྟན་པ་དང། ཡེ་ཤེས་ཀྱི་ཚོགས་གསོག་པ་དང། ལུས་ངག་ཡིད་གསུམ་ལ་ཐ་མལ་གྱི་སྣང་ཞེན་རྟོག་པ་སྤོང་བ་དང། འོག་ནས་འཆད་པའི་རྟེན་དང་བརྟེན་པའི་དཀྱིལ་འཁོར་སྟོང་པ་ཉིད་ཀྱི་རྣམ་འགྱུར་
དུ་འཆར་བའི་ཆེད་དང། འཁོར་བའི་རྩ་བ་བདེན་འཛིན་འགོག་པ་དང། དོན་དམ་པའི་བསྲུང་བར་འགྱུར་བ་དང། གཞིའི་འཆི་བ་སྦྱོང་བ་དང། རྫོགས་རིམ་གྱི་འོད་གསལ་རྣམས་ཀྱིས་རྒྱུད་སྨིན་པར་བྱེད་པ་དང། འབྲས་བུའི་ཆོས་སྐུ་འགྲུབ་པ་སོགས་ཀྱི་
དགོས་པ་དུ་མ་ཡོད་དོ། །གཉིས་པ་ལ་མཐུན་ཡུལ་དང། དེ་དང་ཆོས་མཐུན་སྦྱར་བ་གཉིས། དང་པོ་ལ་སྣོད་ཀྱི་འཇིག་རྟེན་འཆགས་པའི་ཚུལ་ནི། བསམ་གཏན་གཉིས་པ་ནས་འོག་ཏུ་རླུང་ཅུང་ཟད་ཅིག་བབས་པས་རྐྱེན་བྱས་པ་ལ་བརྟེན་ནས། བསམ་
གཏན་དང་པོའི་གཞལ་མེད་ཁང་རྣམས་ཆགས། དེ་ནས་འོག་ཏུ་རླུང་ཅུང་ཟད་བབས་པས་རྐྱེན་བྱས་པ་ལ་བརྟེན་ནས་གཞན་འཕྲུལ་དབང་བྱེད་ནས་འཐབ་བྲལ་གྱི་བར་གྱི་གཞལ་མེད་ཁང་རྣམས་ཡས་རིམ་གྱིས་ །དེ་ནས་སེམས་ཅན་སྤྱི་མཐུན་གྱི་
[011A]༄༅། །ལས་ཀྱི་དབང་གིས། ནམ་མཁའ་ལ་སྣོད་ཀྱི་སྔ་ལྟས་སུ་གྱུར་པའི་རླུང་འཇམ་པོ་ཁད་ཀྱིས་གཡོས་པ་རིམ་གྱིས་འཕེལ་བ་ལ་བརྟེན་ནས། རླུང་གི་དཀྱིལ་འཁོར་རྔམས་སུ་དཔག་ཚད་འབུམ་ཕྲག་བཅུ་དྲུག་རྒྱར་དཔག་ཚད་གྲངས་མེད་
པ་ཚན་པོ་ཆེའི་རྡོ་རྗེས་གཞིག་མི་ནུས་པའི་རླུང་གི་དཀྱིལ་འཁོར་དེ་ཆགས། དེའི་སྟེང་དུ་གསེར་གྱི་སྙིང་པོ་ཅན་གྱི་སྤྲིན་ནམ་མཁའ་ལ་ཁྲིགས་པ་དེ་ལས། གསེར་གྱི་སྙིང་པོ་ཅན་གྱི་ཆར་གྱི་རྒྱུན་ཤིང་རྟའི་འཕང་ལོ་ཙམ་བབས་པ་ཡུན་རིང་དུ་བསགས་པ་ལ་
བརྟེན་ནས་ཆུའི་དཀྱིལ་འཁོར་དེ་ཆགས། དེ་སེམས་ཅན་གྱི་ལས་ཀྱི་དབང་གིས་བྱུང་བའི་རླུང་གིས་ཕྱོགས་བཞི་ནས་བསྲུབས་པ་ལས། འོ་མ་བསྐོལ་བ་ལས་སྤྲིས་མ་ཆགས་པ་བཞིན་དུ་གསེར་གྱི་ས་གཞི་ཆགས། མེའི་དཀྱིལ་འཁོར་ལོགས་སུ་མ་བཤད་
ཀྱང་དཀྱིལ་འཁོར་གཞན་གསུམ་གྱི་གསེབ་ན་མེའི་བྱེད་ལས་དང། རྡུལ་ཕྲན་སོགས་ཡོད་པས། གཞི་ལ་མེའི་དཀྱིལ་འཁོར་གྱི་མཐུན་ཡུལ་ཆད་པའི་སྐྱོན་མེད་དོ། །དེའི་སྟེང་དུ་སེམས་ཅན་གྱི་ལས་ཀྱི་དབང་གིས་ཁམས་སྣ་ཚོགས་པའི་སྙིང་པོ་ཅན་གྱི་
སྤྲིན་མཁའ་ལ་འཁྲིགས། དེ་ལས་ཁམས་སྣ་ཚོགས་པའི་སྙིང་པོ་ཅན་གྱི་ཆར་གྱི་རྒྱུན་བབས་པ་རྒྱུན་རིང་དུ་བསགས་པ་ལས་ཕྱིའི་རྒྱ་མཚོ་དེ་ཆགས། དེ་སྔ་མ་ལྟར་བསྲུབས་པ་ལས་ཁམས་རབ་རྣམས་ལས་ལྷུན་པོ། འབྲིང་རྣམས་ལས་གསེར་གྱི་རི་བདུན་
ཐ་མ་རྣམས་ལས་གླིང་བཞི་གླིང་ཕྲན་དང་བཅས་པ་ཆགས་སོ། །གཉིས་པ་ནི། སྟོང་པའི་ངང་ལས་སྐད་ཅིག་གིས་རྡོ་རྗེའི་ས་གཞི། ཞེས་པ་ནས། བྱང་ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན། ཞེས་པའི་བར་ལྷག་མོས་ཀྱི་རྟེན་གཞལ་ཡས་

[011B] དེའི་མཐུན་ཡུལ་སྣོད་ཆགས་པའི་ཚུལ་ནི། རྣམ་གཞག་རིམ་པ་ལས་གསུངས། ཆོས་མཐུན་པའི་ཚུལ་ནི། རླུང་གི་དཀྱིལ་འཁོར་བསྒོམ་པ་ནི། གཞི་ལ་རླུང་གི་དཀྱིལ་འཁོར་ཆགས་པ་དང་ཆོས་མཐུན། དེས་དཀྱིལ་
འཁོར་གཞན་གསུམ་ལའང་རིགས་འགྲེའོ། །སྣ་ཚོགས་རྡོ་རྗེའི་སྟེང་དུ་གཞལ་ཡས་ཁང་བསྒོམ་པ་ནི། གཞི་ལ་རི་གླིང་ཆགས་པ་དང་ཆོས་མཐུན་ནོ། །དེ་རྣམས་རྫོགས་རིམ་གྱི་མཚོན་དོན་ལ་སྦྱར་ན། ཆོས་འབྱུང་གི་རྩེ་མོ་ཕྲ་བས་ནི། ལས་དང་པོ་པའི་དུས་
སུ་ཡོན་ཏན་ཆུང་བ་དེ་མཚོན། གདེངས་ཀ་ཆེ་བ་གྱེན་དུ་ཕྱོགས་པས། མོས་སྤྱོད་ནས་བཟུང་སྟེ་ཡོན་ཏན་ཇེ་རྒྱས་སུ་འགྲོ་བ་དེ་མཚོན། ཁ་དོག་དཀར་པོས་ནི་རང་བཞིན་རྣམ་དག་དེ་མཚོན་ཟུར་གསུམ་པོ་དེས་རྣམ་ཐར་སྒོ་གསུམ་དང། དེ་གསུམ་རྟོགས་
པའི་ཤེས་རབ་གསུམ་པོ་དེ་མཚོན། ད་བྷ་གའི་དབྱིབས་སུ་ཡོད་པས་བདེ་བ་ཆེན་པོ་དེ་མཚོན། དེའི་ནང་དུ་ལྷག་མོས་ཀྱི་རྟེན་དང་བརྟེན་པའི་དཀྱིལ་འཁོར་ཆུད་པར་བསྒོམ་པ་ནི། བདེ་སྟོང་དབྱེར་མེད་ཀྱི་ལམ་བསྒོམ་པ་ལ་བརྟེན་ནས་འབྲས་དུས་ཀྱི་ཡོན་ཏན་ཐམས་
ཅད་འབྱུང་བ་ད་མཚོན། ཆོས་འབྱུང་གྲུ་གསུམ་པར་བསྒོམ་པ་ནི། རྒྱུད་ཕྱི་མ་ལས། ཆོས་འབྱུང་བ་ནི་ཇི་ལྟར་སྒོམ་ཞེས་ཞུས་པའི་ལན་དུ། སྐུ་གསུང་ཐུགས་ཀྱི་དབྱེ་བ་ཡིས། །གྲུ་གསུམ་དུ་ནི་རྣམ་པར་སྒོམ། ཞེས་གསུངས་པས་སྟོན་ལ། རླུང་གི་དཀྱིལ་
འཁོར་སོགས་བཞི་སྒོམ་པས་ནི་རིམ་པ་བཞིན། རྫོགས་རིམ་པའི་རྣལ་འབྱོར་པའི་མཉམ་གནས་རླུང་གི་རླུང་ཁ་དོག་ལྗང་སེར། གྱེན་རྒྱུ་མེའི་རླུང་གི་ཁ་དོག་དམར་པོ་དང། སྲོག་འཛིན་ཆུའི་རླུང་ཁ་དོག་དཀར་པོ་དང། ཐུར་སེལ་སའི་རླུང་ཁ་དོག་

[012A]༄༅། །སེར་པོ་མཚོན། དཀྱིལ་འཁོར་བཞི་པོ་སྤྱན་སོགས་ལྷ་མོ་བཞིའི་ངོ་བོར་བསྒོམ་པ་ནི། ཕྱིའི་རྐྱེན་པདྨ་ཅན་ལ་སོགས་པའི་ཕྱག་རྒྱ་བཞི་པོ་དེ་མཚོན། དེ་བཞི་ཀ་གཅིག་ཏུ་འདྲེས་པ་ལས་སྣ་ཚོགས་རྡོ་རྗེ་སྒོམ་པས་ནི། ཕྱིའི་རྐྱེན་ཕྱག་
རྒྱ་དང་རིམ་པ་བཞིན་མཉམ་པར་སྦྱར་བ་དང། ནང་གི་རྐྱེན་རླུང་བཞི་ལ་རྡོར་བཟླས་བྱས་པ་ལས་བྱུང་བའི་རིམ་པ་བཞི་པའི་དོན་གྱི་འོད་གསལ་དེ་མཚོན། རྭ་ལྔ་པོ་དེས་འོད་གསལ་གྱི་ཡེ་ཤེས་ལྔ་པོ་དེ་མཚོན། སྣ་ཚོགས་རྡོ་རྗེའི་ལྟེ་བར་རྟེན་དང་བརྟེན་
པའི་དཀྱིལ་འཁོར་བསྒོམ་པས་ནི། དོན་གྱི་འོད་གསལ་ལས་ཟུང་འཇུག་པའི་རྟེན་དང་བརྟེན་པའི་དཀྱིལ་འཁོར་གཉིས་འབྱུང་བ་དེ་མཚོན། གཉིས་པ་ལ། སྐུ་གསུམ་མངོན་དུ་བྱེད་པའི་རྟེན་ལྷག་མོས་ཀྱི་ལྷའི་འཁོར་ལོ་སྒོམ་པའི་ཚུལ་དང། སྐུ་
གསུམ་གྱི་རྣལ་འབྱོར་སྒོམ་ཚུལ་དང། དེ་མྱུར་དུ་འགྲུབ་པའི་ཐབས་ལྷན་སྐྱེས་ཀྱི་བདེ་ཆེན་སྐྱེས་ཚུལ་བཤད་པའོ། །དང་པོ་ལ་མཐུན་ཡུལ་དང། དེ་དང་ཆོས་མཐུན་སྦྱར་ནས་བཤད་པའོ། །དང་པོ་ནི། དེ་ནས་བཅུད་ཀྱི་འཇིག་རྟེན་འཆགས་པའི་ཚུལ་ནི་
དེའི་ཚེ་བསམ་གཏན་གཉིས་པའི་ལྷ་ཚེ་དང་བསོད་ནམས་དང་ལས་ཟད་པ་གཅིག་ཚེའི་དུས་བྱས་ནས་བསམ་གཏན་དང་པོར་སྐྱེ་བ་ལེན་པར་བྱེད། དེ་ནས་རིམ་གྱིས་གཞན་འཕྲུལ་དབང་བྱེད་ནས་རྒྱལ་ཆེན་རིགས་བཞིའི་བར་གྱི་འདོད་ལྷ་དྲུག་པོ་ཡས་
རིམ་ནས་ཆགས་སོ། །དེ་ནས་བྱང་སྒྲ་མི་སྙན་པ་ནས་ཚེ་དམྱལ་བརྒྱད་ཀྱི་བར་རིམ་བཞིན་ཆགས་ནས་མནར་མེད་དུ་སེམས་ཅན་གཅིག་སྐྱེས་པ་དང། བཅུད་ཆགས་པའི་མཇུག་རྫོགས་པ་དང། གནས་པའི་འགོ་རྩོམ་པ་གསུམ་དུས་མཉམ་

[012B] །དེ་ལྟར་འཇིག་པའི་བསྐལ་པ་ཉི་ཤུ། སྟོངས་པའི་བསྐལ་པ་ཉི་ཤུ། འཆར་བའི་བསྐལ་པ་ཉི་ཤུ། གནས་པའི་བསྐལ་པ་ཉི་ཤུ་སྟེ་བར་བསྐལ་བརྒྱད་ཅུ་པོ་དེ་ལ་བསྐལ་ཆེན་གཅིག་ཟེར། སེམས་ཅན་དེ་རྣམས་ཀྱི་ནང་ནས་འཛམ་བུ་གླིང་པའི་བསྐལ་པ་དང་
པོ་པའི་མི་རྣམས་ནི་མཚན་དཔེ་རྗེས་མཐུན་པ་དང་ལྡན་པ་དང། ཚེ་ལོ་དཔག་མེད་ཐུབ་པ་དང། དབང་པོ་ཀུན་ཚང་བ་དང། རྫུ་འཕྲུལ་གྱིས་ནམ་མཁའ་ལ་འགྲོ་ནུས་པ་དང། ཁམ་ཟས་ལ་མི་ལྟོས་པར་དགའ་བ་ཟས་སུ་ཟ་བ་དང། ཉིན་མཚན་གྱི་ཁྱད་
པར་མེད་པར་ལུས་ཀྱི་འོད་ཀྱིས་གསལ་བར་བྱེད་ནུས་པ་དང། རྫུས་ཏེ་སྐྱེས་པ་སྟེ་ཆོས་བདུན་དང་ལྡན་པ་ཞིག་ཡོད་པ། དེའི་ཚེ་ས་ཆེན་པོའི་འདིའི་སྟེང་ན། ས་བཅུད་རོ་སྦྲང་རྩི་མ་སྐོལ་བ་ལྟ་བུ། ཁ་དོག་མར་གསར་པའི་མདོག་ལྟ་བུ་ཅིག་གིས་ཁྱབ་
ཅིང་གནས་པ་ལས། མི་ཁམ་ཟས་ལ་སྲེད་པའི་བག་ཆགས་སད་པ་གཅིག་གིས་མཛུབ་མོའི་རྩེར་བླངས་ཏེ་མྱངས་པ་གཞན་རྣམས་ཀྱིས་ཀྱང་མཐོང་སྟེ་མྱངས་པས། ལུས་སྲ་བ་དང། ལྕི་བ་དང། རྫུ་འཕྲུལ་གྱིས་ནམ་མཁའ་ལ་འགྲོ་བར་མི་ནུས་པ་
དང། ལུས་ཀྱི་འོད་རྣམས་ཉམས་ཏེ་མུན་པ་བྱུང་ངོ། །དེ་ལ་འདུས་ཏེ་མྱ་ངན་བྱས་པ་ལས་སེམས་ཅན་གྱི་ལས་ཀྱི་དབང་གིས་ཉི་མ་དང་ཟླ་བ་བྱུང་ངོ། །དེ་ལ་བརྟེན་ནས་ལོ་དང་ཟླ་བ་དང་ཞག་དང་དུས་ཚིགས་རྣམས་གྲུབ་བོ། །དེའི་ཚེ་བཅུད་
ཉུང་དུ་ཟོས་པ་རྣམས་ཁ་དོག་བཟང་ལ། མང་དུ་ཟོས་པ་རྣམས་ཁ་དོག་ངན་པས། ང་ནི་ཁ་དོག་བཟང་ལ་ཁྱོད་ནི་ཁ་དོག་ངན་ནོ་ཞེས་ཁྱད་དུ་བསད་པའི་མི་དགེ་བའི་དབང་གིས་སའི་བཅུད་དེ་ནུབ་བོ། །དེ་ལ་འདུས་ཏེ་མྱ་ངན་བྱས་པས། ཡང་

[013A]༄༅། །ལས་ཀྱི་དབང་གིས་ས་ཆེན་པོ་འདིའི་སྟེང་ན་སའི་ཞག་རོ་སྔ་མ་དང་འདྲ་བ་ལ་ཁ་དོག་དོང་ཁའི་མེ་ཏོག་ལྟ་བུ་གཅིག་གིས་ཁྱབ་ཅིང་གནས་པ་དེ་ཉིད་ཟ་བ་ནས་ཁྱད་དུ་གསོད་པའི་བར་སྔ་མ་བཞིན་དུ་བྱས་པས་མི་
དགེ་བའི་དབང་གིས། ཞེས་པ་ནས། མྱ་ངན་བྱས་པས་ཞེས་པ་སྔ་མ་བཞིན་ནོ། །ཡང་ལས་ཀྱི་དབང་གིས་ས་ཆེན་པོ་འདིའི་སྟེང་ན་མྱུ་གུའི་ཚལ་རོ་སྦྲང་རྩི་མ་སྐོལ་བ་ལྟ་བུ། ཁ་དོག་ཀ་ཏམ་ཡུ་གུའི་མེ་ཏོག་འདྲ་བ་གཅིག་གིས་ཁྱབ་ཅིང་གནས་
པར་གྱུར་པ་དེ་ཉིད་ཟ་བ་ནས་ཞེས་པ་སྔ་མ་བཞིན་ནོ། །ཡང་སེམས་ཅན་གྱི་ལས་ཀྱི་དབང་གིས་ས་ཆེན་པོ་འདིའི་སྟེང་ན། མ་རྨོས་མ་བཏབ་པའི་འབྲས་ས་ལུ་རྩ་བ་སོར་བཞི་པ་ཕུབ་མ་དང་ཤུན་པ་མེད་པ། ནང་བརྔས་པས་ནང་སྐྱེ་བ་དང། ནུབ་
བརྔས་པས་ནུབ་སྐྱེ་བ་དང། བརྔས་པ་མི་མངོན་པ་གཅིག་གིས་ཁྱབ་ཅིང་གནས་པ་དེ་ཉིད་ཟ་བར་བྱེད་ཅིང། དེ་ནི་ཁ་ཟས་རགས་པ་ཡིན་པས་བསྙིགས་མ་རྣམས་བཤད་གཅིར་འགྱུར་ཞིང། དེ་འདོར་བའི་ཕོ་མོའི་དབང་པོ་རྣམས་སོ་སོར་དོད་པར་
གྱུར་ཏོ། །དེའི་ཚེ་འཁྲིག་པའི་བག་ཆགས་སད་པ་འགའ་ཞིག་གིས་ལོག་པར་ཞུགས་པ་སྟེ། གཞན་གྱིས་མཐོང་བས་ས་འཐོར་བ་ལ་སོགས་པ་བྱས་པས་མི་མཐོང་བའི་ཕྱིར་དུ་ཁྱིམ་བརྩིགས་ཤིང་ཁྱིམ་གྱི་ཐོག་མ་དེ་ནས་གྲུབ་པོ། །དེའི་ཚེ་
སེམས་ཅན་རྣམས་ཀྱི་འབྲས་ས་ལུ་ནང་ཟ་བ་ནང་ལེན། ནུབ་ཟ་བ་ནུབ་ལེན་པ་ཡིན་པ་ལ། ལེ་ལོ་ཅན་འགའ་ཞིག་གིས་ནང་ནུབ་གཉིས་ཀྱི་འབྲས་དུས་གཅིག་ལ་བླངས་པས། གཞན་དག་གིས་དེ་མཐོང་ནས་ཞག་བདུན་ལ་སོགས་པའི་འབྲས་

[013B] སླར་འདེབས་དགོས་པ་ཅིག་བྱུང་བས། དེའི་ཚེ་འབྲས་ས་ལུ་སྐྱེ་བའི་ས་ཆ་ལ་མ་འཆམ་པར་དབང་ཆེ་བས་ཆུང་བ་ལ་འཕྲོག་པ་དང། འཇམ་པོས་རྐུ་བ་དང། དེ་ལ་བརྟེན་
ནས་གཅིག་གིས་གཅིག་གསོད་པ་ལ་སོགས་པའི་མི་དགེ་བའི་ལས་ལམ་བཅུ་གྲུབ་པོ། །དེའི་ཚེ་འབྲས་ས་ལུ་ཕུབ་མ་དང་ཤུན་པ་ཡོད་པ། དེའི་ཚེ་རྒན་པོ་རྣམས་གྲོས་བྱས་ནས། མི་རང་བཞིན་གྱི་གཤིས་བཟང་བ་བློ་ཚད་པ་ཅིག་ཞིང་དཔོན་དུ་བསྐོས་ནས་
སྟོན་ཐོག་གི་དྲུག་ཆ་བསྟབས་པས། དེས་ཀྱང་ཁྲིམས་ཚུལ་བཞིན་དུ་སྤྱོད་པར་བྱེད་དོ། །དེ་ནས་བརྒྱུད་པ་ལ་ནི་མང་པོས་བསྐུར་བ་ཟེར་ཞིང། ཤཱཀྱ་རྣམས་ནི་དེ་ལས་བརྒྱུད་པ་ཡིན་ནོ། །གཉིས་པ་ཆོས་མཐུན་ནི། སྐད་ཅིག་གིས་ལྷག་པར་མོས་པ་
ཞེས་པ་ནས། ཚར་གཅོད་པའི་ཚུལ་གྱིས་བཞུགས་པར་གྱུར། ཞེས་པའི་བར་རྣམས་ཡིན་ཞིང། དེ་ནི་མདོར་བྱས་ལས་གསུངས་ལ། མཐུན་ཡུལ་བཅུད་ཆགས་པའི་ཚུལ་ནི། རྣམ་གཞག་རིམ་པ་ལས་གསུངས། ཐུགས་ཀའི་ཧཱུཾ་སྔོན་པོ། ཞེས་པ་
ནས་སངས་རྒྱས་ཀྱི་ཞིང་དུ་གཤེགས་པར་གྱུར། ཞེས་པའི་བར་ནི་ལྷག་མོས་ཀྱི་མཛད་པ་དང། དེ་ནས་བཟུང་སྟེ་རྐང་མཐིལ་གཉིས་སུ་གནོད་མཛེས་རྒྱལ་པོ་ཞེས་པའི་བར་ནི། ལྷག་མོས་ལུས་ལ་སྡུད་པ་ཡིན་ནོ། །ཆོས་མཐུན་པའི་ཚུལ་ནི་ལྷག་མོས་
ཀྱི་ལྷ་སྐད་ཅིག་གིས་དཀྲོང་བསྐྱེད་བྱེད་པ་ནི། འཛམ་བུ་གླིང་པའི་བསྐལ་པ་དང་པོའི་མི་རྣམས་རྫུས་ཏེ་སྐྱེས་པ་དང་ཆོས་མཐུན་ནོ། །ལྷ་ཕོ་མོའི་རྣམ་པར་བསྒོམ་པ་ནི་བསྐལ་པ་དང་པོའི་མི་རིམ་གྱིས་ཕོ་མོའི་རྣམ་པར་གྱུར་པ་དང་ཆོས་མཐུན། སྒོམ་

[014A]༄༅། །ཚུལ་ནི་ལྷག་མོས་ཀྱི་ལྷ་ས་བན་དང་ཕྱག་མཚན་སོགས་མེད་པར་དུས་གཅིག་ཏུ་གྲུབ་པར་བསྐྱེད་ནས། རིམ་གྱིས་གསལ་གདབ་པ་དང། ལྷ་ཐམས་ཅད་གཙོ་བོའི་ཆ་ཤས་སུ་མོས་པ་དང། གཙོ་འཁོར་ཐམས་ཅད་བདེ་སྟོང་དབྱེར་མེད་
དུ་བལྟས་ནས་སྒོམ་པར་བྱེད་པ་ནི། རྫོགས་རིམ་དང་འབྲས་དུས་ཀྱི་རྟེན་དང་བརྟེན་པའི་དཀྱིལ་འཁོར་དངོས་གནས་ལ་གནས་པ་དེ་འགྲུབ་པའི་ཆེད་ཡིན་ནོ། །ལྷག་མོས་ཀྱི་མཛད་པ་དང། ལུས་ལ་བསྡུ་བ་གཉིས་ནི། སྔོན་བྱུང་སྟོན་པའི་རྣམ་ཐར་དང་
མཐུན་པར་བསྒོམ་པའི་འབྲས་བུ་ལམ་བྱེད་ཡིན་གྱི། གཞི་ལ་ཆོས་མཐུན་སྦྱར་རྒྱུ་མེད་དོ། །དཀྱིལ་འཁོར་དུ་འཇུག་པའི་ཚུལ་ལ། སླབ་མ་དཀྱིལ་འཁོར་དུ་འཇུག་པ་ནི་ཤར་སྒོ་ནས་འཇུག་པ་དང། རྡོ་རྗེ་ཤུགས་ཀྱི་འཇུག་པ་ནི་དཀྱིལ་འཁོར་བཏེག་
སྟེ་འོག་ནས་འཛུལ་བར་མོས་པའི་ཚུལ་གྱིས་འཇུག་པ་དང། དམ་ཚིག་པ་ལ་ཡེ་ཤེས་པ་འཇུག་པ་ནི་སྟེང་ནས་ཐལ་བྱུང་དུ་འཇུག་པ་དང། རྡོ་རྗེ་སེམས་དཔས་འཇུག་པ་ནི། དཀྱིལ་འཁོར་གྱི་ཕྱོགས་བཞི་ནས་ཐོགས་པ་མེད་པར་འཇུག་པ་དང། ཚུལ་
བཞི་ཡོད་པ་ལས་སྐབས་འདིར་སེམས་ཅན་འཇུག་ཚུལ་ནི་ཕྱི་མ་ལྟར་ཡིན་ནོ། །གཉིས་པ་ལ་འཆི་བ་སྦྱང་ཞིང་ཆོས་སྐུ་འགྲུབ་པའི་རྒྱུ་ལྷག་མོས་འོད་གསལ་དུ་སྡུད་ཚུལ་དང། བར་དོ་སྦྱོང་ཞིང་ལོངས་སྐུ་འགྲུབ་པའི་ཐབས་ཀྱི་གཙོ་བོ་མངོན་བྱང་
ལྔ་ལས་དང་པོའི་མགོན་པོ་བསྐྱེད་ཚུལ་དང། སྐྱེ་བ་སྦྱོང་ཞིང་སྤྲུལ་སྐུ་འགྲུབ་པའི་ཐབས་ཀྱི་གཙོ་བོ་དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བའི་ཚུལ་དང་གསུམ། དང་པོ་ལ་མཐུན་ཡུལ་དང། དེ་དང་ཆོས་མཐུན་སྦྱར་ནས་བཤད་པ་གཉིས་

[014B] འཛུམ་བུ་གླིང་པའི་བསྐལ་པ་དང་པོའི་མི་རིམ་གྱིས་ཐ་མལ་པར་གྱུར་པ་ཁམས་དྲུག་ལྡན་འཆི་བ་ན། གཟུགས་ཕུང་དང། གཞི་དུས་ཀྱི་མེ་ལོང་ལྟ་བུའི་ཡེ་ཤེས་དང་ས་ཁམས་དང་མིག་གི་དབང་པོ་དང། རང་རྒྱུད་ཀྱིས་བསྡུས་པའི་ཡུལ་གཟུགས་
རྣམས་དུས་མཉམ་དུ་ཐིམ་ལ། དེ་ལ་ཕྱི་རྟགས་དང་ནང་རྟགས་གཉིས་ཡོད་པ་ལས། ཕྱི་རྟགས་ནི་གཟུགས་ཕུང་ཐིམ་པའི་རྟགས་ལ་ལུས་ཀྱི་ཡན་ལག་རྣམས་སྔར་ལས་ཕྲ་རུ་སོང་བ་དང། ལུས་ཉམས་སྟོབས་ཆུང་ཞིང་ནུས་པ་ཉམས་པར་འགྱུར་བ་
དང། མེ་ལོང་ལྟ་བུའི་ཡེ་ཤེས་ཐིམ་པ་ན། མིག་མི་གསལ་ཞིང་རབ་རིབ་ཏུ་འགྱུར། སའི་ཁམས་ཐིམ་པའི་རྟགས་ལ་ལུས་ཤས་ཆེར་བསྐམས་པའི་ལྷོད་ལྷོད་པོར་འགྱུར། མིག་དབང་ཐིམ་པའི་རྟགས་ལ་མིག་འབྱེད་འཛུམ་མི་ཤེས་པར་འགྱུར། རང་རྒྱུད་ཀྱིས་
བསྡུས་པའི་ཡུལ་གཟུགས་ཐིམ་པའི་རྟགས་ལུས་ཀྱི་མདངས་ཡལ་བར་འགྱུར། དེ་རྣམས་ཀྱི་ནང་རྟགས་ལ་སྨིག་རྒྱུ་ལྟ་བུའི་ཉམས་འབྱུང། དེའི་རྗེས་སུ་ཚོར་ཕུང། གཞི་དུས་ཀྱི་མཉམ་ཉིད་ཡེ་ཤེས། ཆུའི་ཁམས། རྣ་བའི་དབང་པོ། རང་རྒྱུད་ཀྱིས་བསྡུས་
པའི་སྒྲ་རྣམས་ཀུན་མཉམ་དུ་འོད་གསལ་དུ་ཐིམ་པར་འགྱུར་ལ། དེ་ལ་ཕྱིའི་རྟགས་དང་ནང་གི་རྟགས་གཉིས་འབྱུང་ལ། དེ་ཡང་གཞི་དུས་ཀྱི་ཚོར་བའི་ཕུང་པོ་ཐིམ་པའི་རྟགས་སུ། དབང་ཤེས་འཁོར་གྱི་གཙོ་བོ་ཚོར་བ་བདེ་སྡུག་རྣམས་མི་
གསལ་བར་འགྱུར། མཉམ་ཉིད་ཡེ་ཤེས་ཐིམ་པའི་རྟགས་སུ། ཡེ་ཤེས་འཁོར་གྱི་ཚོར་བ་བདེ་སྡུག་མི་གསལ་བར་འགྱུར། ཆུའི་ཁམས་ཐིམ་པའི་རྟགས་ལ། ཁ་ཆུ་དང་ཁྲག་རྣམས་བསྐམས། རྣ་བའི་དབང་པོ་ཐིམ་པའི་རྟགས་ལ་ཕྱི་ནང་གི་སྒྲ་

[015A]༄༅། །མི་ཐོས། རང་རྒྱུད་ཀྱིས་བསྡུས་པའི་སྒྲ་ཐིམ་པའི་རྟགས་ལ་རྣ་བའི་ནང་གི་འུར་སྒྲ་མི་གྲག་དེ་རྣམས་ཀྱི་ནང་གི་རྟགས་ལ་དུ་བ་ལྟ་བུའི་ཉམས་འབྱུང། དེའི་རྗེས་ལ་འདུ་ཤེས་ཀྱི་ཕུང་པོ། གཞི་དུས་ཀྱི་སོ་སོར་རྟོག་པའི་ཡེ་ཤེས་
མེའི་ཁམས། སྣའི་དབང་པོ་རང་རྒྱུད་ཀྱིས་བསྡུས་པའི་དྲི་རྣམས་དུས་མཉམ་དུ་ཐིམ། དེ་ལ་ཡང་རྟགས་གཉིས་ལས་ཕྱིའི་རྟགས་ནི། འདུ་ཤེས་ཀྱི་ཕུང་པོ་ཐིམ་པའི་རྟགས་ལ། ཉེ་དུ་སོགས་ཀྱི་དོན་མི་དྲན། སོར་རྟོག་ཡེ་ཤེས་ཐིམ་པའི་རྟགས་ལ་
ཉེ་དུ་སོགས་ཀྱི་མིང་མི་དྲན་མེའི་ཁམས་ཐིམ་པའི་རྟགས་ལ། ལུས་ཀྱི་བཟའ་བཏུང་འཇུ་བའི་ནུས་པ་ཉམས། སྣའི་དབང་པོ་ཐིམ་པའི་རྟགས་ལ། དབུགས་ཕྱིར་དྲག་ཏུ་རིང་དུ་རྒྱུ་ཞིང། ནང་དུ་སྡུད་མི་ནུས་ཤིང། རྒྱུ་བ་ཞན་པར་འགྱུར། རང་རྒྱུད་ཀྱིས་བསྡུས་
པའི་དྲི་ཐིམ་པའི་རྟགས་ལ། དྲི་གསུམ་པོ་གང་ཡང་མི་ཚོར་དེ་རྣམས་ཀྱི་ནང་རྟགས་ལ། མཁའ་སྣང་ལྟ་བུའི་སྣང་བ་འབྱུང། དེའི་རྗེས་སུ་འདུ་བྱེད་ཀྱི་ཕུང་པོ། གཞི་དུས་ཀྱི་བྱ་སྒྲུབ་ཡེ་ཤེས། རླུང་གི་ཁམས། ལྕེའི་དབང་པོ། རང་རྒྱུད་ཀྱིས་བསྡུས་
པའི་རོ་དང། རེག་བྱ་རྣམས་དུས་མཉམ་དུ་ཐིམ། དེ་ལ་ཡང་ཕྱིའི་རྟགས་དང། ནང་གི་རྟགས་གཉིས་ལས། ཕྱིའི་རྟགས་ནི། འདུ་བྱེད་ཀྱི་ཕུང་པོ་ཐིམ་པའི་རྟགས་ལ། ལུས་ཀྱི་བྱ་བ་དང་སྒུལ་བསྐྱོད་སོགས་མི་ནུས་གཞི་དུས་ཀྱི་བྱ་བ་སྒྲུབ་པའི་ཡེ་ཤེས་
ཐིམ་པའི་རྟགས་ལ། ཕྱིའི་བྱ་བ་དང་དགོས་པ་མི་དྲན། རླུང་གི་ཁམས་ཐིམ་པའི་རྟགས་སུ་རླུང་བཅུ་རང་གནས་ནས་སྙིང་གར་འཕོ། ལྕེའི་དབང་པོ་ཐིམ་པའི་རྟགས་ལ། ལྕེ་ཐུང་ཞིང་སྦོམ་ལ་ལྕེ་རྩ་སྔོན་པར་འགྱུར། རང་རྒྱུད་ཀྱིས་བསྡུས་པའི་རོ་

[015B] རོ་དྲུག་གང་ཡང་མི་ཚོར། རེག་བྱ་ཐིམ་པའི་རྟགས་ལ། ལུས་ཀྱིས་རེག་བྱ་གང་ཡང་མི་ཚོར་དེ་རྣམས་ཀྱི་ནང་རྟགས་ལ། མར་མེ་འབར་བ་ལྟ་བུའི་སྣང་བ་འབྱུང། རླུང་སྣང་བ་ལ་ཐིམ་པའི་སྣང་བ་རང་དུས་སུ། སྟོན་གནམ་གཡའ་
དག་ལ་ཟླ་འོད་ཀྱིས་ཁྱབ་པ་ལྟ་བུའི་སྣང་བ་དཀར་ལམ་པ་འབྱུང། སྣང་བ་མཆེད་པ་ལ་ཐིམ་པའི་མཆེད་པ་རང་དུས་སུ། སྟོན་གནམ་གཡའ་དག་པ་ལ་ཉི་འོད་ཀྱིས་ཁྱབ་པ་ལྟ་བུའི་དམར་ལམ་པ་འབྱུང། མཆེད་པ་ཉེར་ཐོབ་ལ་ཐིམ་པའི་ཉེར་ཐོབ་
རང་དུས་སུ། སྟོན་གནམ་གཡའ་དག་ལ་མཚམས་ཀྱི་སྨག་འཐུག་པོས་ཁྱབ་པ་ལྟ་བུའི་ནག་ལམ་པའི་སྣང་བ་འབྱུང། ཉེར་ཐོབ་འོད་གསལ་ལ་ཐིམ་པའི་འོད་གསལ་རང་དུས་སུ། སྟོན་གྱི་ནམ་མཁའ་གཡའ་དག་སློད་བྱེད་ཀྱི་རྐྱེན་གསུམ་དང་བྲལ་
བའི་ནམ་མཁའི་རང་མདོག་ཇི་བཞིན་པའི་སྣང་བ་འབྱུང་སྟེ། འཆི་བའི་འོད་གསལ་ཉམས་སུ་མྱོང་བར་བྱེད་དོ། །གཉིས་པ་ནི། དེ་ནས་ལུས་དཀྱིལ་གྱི་ལྷ་རྣམ་སྣང། སྤྱན་མ། སའི་སྙིང་པོ། གཟུགས་རྡོ་རྗེ་མ། བྱམས་པ། གཤིན་རྗེ་གཤེད་
མི་གཡོ་བ་རྣམས་རིམ་གྱིས་འོད་གསལ་དུ་ཐིམ་པར་བསྒོམ་པ། གཞི་དུས་ལ་གཟུགས་ཕུང། མེ་ལོང་ལྟ་བུའི་ཡེ་ཤེས། སའི་ཁམས། མིག་དབང། རང་རྒྱུད་ཀྱིས་བསྡུས་པའི་གཟུགས་རྣམས་འོད་གསལ་དུ་ཐིམ་པ་དང་ཆོས་མཐུན་ཏེ་
འོག་མ་ཆེན་པ་གསུམ་ལ་ཡང་སྦྱོར་ཤེས་པར་བྱའོ། །དེ་ནས་གཙུག་ཏོར་འཁོར་ལོས་བསྒྱུར་བ་གནོད་མཛེས་རྒྱལ་པོ་འཇམ་དཔལ་རྣམས་རིམ་གྱིས་འོད་གསལ་དུ་ཐིམ་པར་བསྒོམ་པ་དང། རླུང་སྣང་བ་ལ། སྣང་བ་མཆེད་པ་ལ། མཆེད་པ་
[016A]༄༅། །ཉེར་ཐོབ་ལ་ཐིམ་པ་དང་ཆོས་མཐུན། དེ་ནས་གཙོ་བོ་ཡང་འོད་གསལ་དུ་ཐིམ་པར་བསྒོམ་པ་དང། ཉེར་ཐོབ་འོད་གསལ་དུ་ཐིམ་ནས་འཆི་བའི་འོད་གསལ་ཉམས་སུ་མྱོང་བ་དང་ཆོས་མཐུན་པ་ཡིན་ནོ། །དེ་སྐད་དུ་
ཡང་རྡོ་རྗེ་ཕྲེང་བ་ལས། གཟུགས་ཕུང་རྟོག་དང་མེ་ལོང་དང། །ས་ཁམས་མིག་གི་དབང་པོ་དང། །གཟུགས་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །ཚོར་བའི་ཕུང་པོ་མཉམ་ཉིད་དང། །ཆུ་ཁམས་རྣ་
བའི་དབང་པོ་དང། །སྒྲ་དང་རྣམ་ལྔར་གྱུར་པ་དང། །ཁྲོ་བོ་གཉིས་དང་ཡང་དག་ལྡན། །འདུ་ཤེས་སོ་སོར་རྟོག་པ་དང། །བྱིན་ཟ་སྣ་ཡི་དབང་པོ་དང། །དྲི་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །འདུ་བྱེད་བྱ་སྒྲུབ་
ཡེ་ཤེས་དང། །རླུང་ཁམས་ལྕེ་ཡི་དབང་པོ་དང། །རོ་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །སྟེང་འོག་ཁྲོ་བོ་ཤིན་ཏུ་གཅེས། །རང་བཞིན་གྱིས་ནི་སྣང་བ་ཉིད། །རྣམ་ཤེས་ཕུང་པོར་ཞུགས་པ་སྟེ། །རྣམ་
ཤེས་ཀྱང་ནི་འོད་གསལ་བའོ། །མྱ་ངན་འདས་བཅས་ཀུན་སྟོང་དང། །ཆོས་ཀྱི་སྐུར་ཡང་བཤད་པ་ཡིན། །བསྟན་པར་བྱ་བའི་དོན་དུ་ནི། །གསང་སྔགས་འདི་ནི་བརྗོད་པར་བྱ། །ཨཱྡྨ་ཀོཉ་ཧ་ཞེས་གསུངས་པའི་ཕྱིར་རོ། །སྤྱི་བོ་ལ་སོགས་
པའི་གནས་སུ་གཟུགས་ཕུང་ལ་སོགས་པའི་ལུས་ཀྱི་ཆ་ཤས་རྣམས་དང། རྣམ་སྣང་ལ་སོགས་པའི་ལྷའི་འཁོར་ལོའི་ངོ་བོ་དབྱེར་མེད་དུ་བྱས་ན། གནས་དེ་དང་དེར་བདེ་སྟོང་དབྱེར་མེད་ཀྱི་འོད་གསལ་ཐིམ་པར་བསྒོམ། དེ་ནས་གཙོ་བོ་ཡང་འོད་

[016B] ཤཱུ་ནཡ་ཏཱའི་སྔགས་བརྗོད་ནས། ཡུལ་སྟོང་པ་ཉིད་དང། ཡུལ་ཅན་ཡེ་ཤེས་དབྱེར་མེད་པའི་ཡེ་ཤེས་ཀྱི་བདག་ཉིད་དེ་ངའོ་སྙམ་པའི་ང་རྒྱལ་ལ་སློབ་པར་བྱེད་པ་ནི། བསྐྱེད་རིམ་པའི་འཆི་བ་
ཆོས་སྐུར་འཁྱེར་བའི་ལམ་འཁྱེར་ཡིན་ལ། དེ་ལ་ནི་འཆི་བ་ཆོས་སྐུར་འཁྱེར་བའི་ལམ་འཁྱེར་དང། དེ་བཞིན་ཉིད་ལས་བྱང་ཆུབ་པ་དང། ལྷག་མོས་འོད་གསལ་དུ་སྡུད་པའི་དེ་ཉིད་དང། དོན་དམ་པའི་དཀྱིལ་འཁོར་ཅེས་བྱའོ། །འོ་ན་བསྐྱེད་རིམ་པའི་
ཆོས་སྐུས་འཆི་བ་སྦྱོང་བའི་ཚུལ་ཇི་ལྟར་ཡིན་སྙམ་ན། ཐ་མལ་པའི་འཆི་བ་རང་དགའ་བ་འབྱུང་བའི་དོད་ལ། རྣལ་འབྱོར་པ་ལ་ལྷག་མོས་འོད་གསལ་དུ་བསྡུས་པའི་ཆོས་སྐུ་འབྱུང་བ་སྟེ། བསྐྱེད་རིམ་པའི་ཆོས་སྐུས་འཆི་བ་སྦྱོང་བའི་ཚུལ་ཡིན་ནོ། །འོ་ན་
དེས་རྫོགས་རིམ་པའི་རྒྱུད་གང་སྨིན་པར་བྱེད་སྙམ་ན། ལུས་དབེན་དང་ངག་དབེན་གྱི་སྐབས་ཀྱི་དཔེའི་འོད་གསལ་དང། འཆི་བ་དངོས་གནས་པ་སྦྱོང་བར་བྱེད་པའི་སེམས་དབེན་དང། སྒྱུ་ལུས་ཀྱི་སྐབས་ཀྱི་དཔེའི་འོད་གསལ་དང། རིམ་པ་བཞི་པ་དང། ལྔ་པའི་
སྐབས་ཀྱི་དོན་གྱི་འོད་གསལ་རྣམས་ཀྱིས་རྒྱུད་སྨིན་པར་བྱེད་ཅིང། སྦྱངས་པའི་འབྲས་བུ་སངས་རྒྱས་ཀྱི་ཆོས་སྐུ་འགྲུབ་པར་བྱེད་དོ། །གཉིས་པ་ལ་ཡང་མཐུན་ཡུལ་དང། དེ་དང་ཆོས་མཐུན་སྦྱར་ནས་བཤད་པ་གཉིས། དང་པོ་བར་དོ་འགྲུབ་པའི་ཚུལ་
ནི༑ འཆི་བ་འོད་གསལ་གྱི་རླུང་འོད་ཟེར་ལྔ་པས་ཉེར་ལེན་དང། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་འཛམ་བུ་གླིང་པའི་མི་གང་དུ་སྐྱེ་བར་འགྱུར་བའི་བར་དོ་དེ་རླུང་གི་ལུས་ཅན། ཕུང་པོ་རྙིང་པ་ལས་གོ་ས་ལོགས་སུ་དངོས་གནས་ལ་གྲུབ་པ་དང་

[017A]༄༅། །མཉམ་དུ་ཉེར་ཐོབ་དང། དེ་ནས་སྨིག་རྒྱུའི་བར་དུ་རིམ་གྱིས་འོང་ལ། བར་དོ་དེའི་ངོ་བོ་ནི་འབྱུང་ལུས་རགས་པ་སྤངས་པའི་ཕྲ་བའི་ལུས་ཅན་ཡིན་པ། དབང་པོ་ཀུན་ཚང་བ། རི་བོ་ལ་སོགས་པ་ལ་ཐོགས་མེད་དུ་འགྲོ་བ། ལས་ཀྱི་རྫུ་འཕྲུལ་
སངས་རྒྱས་ཀྱིས་ཀྱང་དགག་པར་མི་ནུས་པ་ཅིག་ཡིན་ལ། མིང་གི་རྣམ་གྲངས་ནི། ཡིད་ལས་བྱུང་བ། སྲིད་འཚོལ། སྲིད་པ་བར་མདོ། དྲི་ཟ། མངོན་གྲུབ་ཀྱི་སྲིད་པ་རྣམས་ཡིན་ནོ། །མིའི་བར་དོའི་བོང་ཚོད་ནི། བྱིས་པ་ལོ་ལྔའམ་དྲུག་ལོན་པ་ལྟ་བུ་
ཡིན་ནོ། །ཚེའི་ཚད་ནི་ཞག་བདུན་ཡིན་ལ། དེ་ལ་སྐྱེ་གནས་མ་རྙེད་ན་ཞག་བདུན་ལ་འཆི་ཆུང་རེ་བྱས་ནས། བདུན་ཕྲག་བདུན་པ་ལ་སྐྱེ་གནས་རྙེད་པས་ཁྱབ་པ་ཡིན་ནོ། །རྣམ་པའི་ཁྱད་པར་ལ། ངན་འགྲོའི་བར་དོ་ནི། མཚན་མོའི་སྨག་གིས་ཁྱབ་པ་ལྟ་བུའམ་
ཕྱར་པ་ནག་པོ་བརྐྱངས་པ་ལྟ་བུ་དང། བདེ་འགྲོའི་བར་དོ་ནི་མཚན་མོ་ཟླ་འོད་ཀྱིས་ཁྱབ་པའམ། སྣམ་བུ་དཀར་པོ་བརྐྱངས་པ་ལྟ་བུ་ཡོད་པར་སའི་དངོས་གཞི་ལས་གསུངས། ཡང་དམྱལ་བའི་བར་དོ་ནི། སྡོང་དུམ་མེས་ཚིག་པ་ལྟ་བུ་དང། དུད་འགྲོའི་བར་
དོ་ནི་ཆུ་ལྟ་བུ་དང། ཡི་དྭགས་ཀྱི་བར་དོ་ནི་དུ་བལྟ་བུ་དང། འདོད་ལྷའི་བར་དོ་ནི་གསེར་ལྟ་བུ་དང། གཟུགས་ཁམས་པའི་བར་དོ་ནི་དཀར་པོར་དགའ་བོ་མངལ་མཇུག་ལས་གསུངས་ཤིང། གཟུགས་མེད་དུ་སྐྱེ་བ་ལ་བར་སྲིད་མེད་དོ། །མཐོང་ཚུལ་
ནི། རང་དང་རིགས་མཐུན་གྱི་བར་དོ་དང། རང་གང་དུ་སྐྱེ་འགྱུར་གྱི་སྐྱེ་གནས་མཐོང་བ་ཡིན་ནོ། །འགྲོ་ཚུལ་གྱི་ཁྱད་པར་ལ་ངན་འགྲོའི་བར་དོ་ནི་སྤྱིའུ་ཚུགས་དང། མིའི་བར་དོ་ནི་ཐད་ལ་འགྲོ་ལ། ལྷའི་བར་དོ་ནི་སྟེང་ལ་འགྲོ་བ་ཡིན་ནོ། །ལྡོག་

[017B] འགྲོ་བ་དེ་དང་དེའི་བར་དོ་གྲུབ་ནས། འགྲོ་བ་གཞན་དུ་མི་ལྡོག་པར། མཛེད་ལས་གསུངས་ཤིང། ཀུན་ལས་བཏུས་ལས་ནི་ལྡོག་པར་གསུངས་སོ། །གཉིས་པ་དེ་དང་ཆོས་མཐུན་སྦྱོར་ཚུལ་ནི། གདན་དབུས་མའི་སྟེང་དུ། ཞེས་པ་ནས། དང་པོའི་མགོན་
པོ་ཞེས་པའི་བར་རྣམས་ཡིན་ལ་དེ་རྣམས་ནི་མདོར་བྱས་ལས་གསུངས་ཤིང། མཐུན་ཡུལ་བར་དོ་འགྲུབ་ཚུལ་ནི། རྣམ་གཞག་རིམ་པ་ལས་གསུངས། རྣམ་པ་མཐུན་པའི་ཚུལ་ནི། གདན་དབུས་མའི་སྟེང་དུ་ཉི་ཟླ་པདྨ་གསུམ་སྒོམ་པ་ནི། འཆི་བའི་འོད་གསལ་
ཐོབ་མཆེད་སྣང་གསུམ་འབྱུང་བ་དང་ཆོས་མཐུན། ཉི་ཟླ་པད་གསུམ་གྱི་རྒྱུར་གྱུར་པའི་ཡི་གེ་གསུམ་བསྒོམ་པ་ནི། ཐོབ་མཆེད་སྣང་གསུམ་གྱི་རྒྱུར་གྱུར་པའི་རླུང་གསུམ་པོ་དེ་དང་ཆོས་མཐུན་པདྨའི་སྟེང་དུ་ཡི་གེ་གསུམ་སྟེང་ནས་སྟེང་དུ་བརྩེགས་པར་སྒོམ་
པ་ནི། ཐོབ་མཆེད་སྣང་གསུམ་གྱི་བཞོན་པའི་རླུང་གསུམ་དང་ཆོས་མཐུན། དེ་ཐམས་ཅད་གཅིག་ཏུ་འདྲེས་པ་ལས་ཟླ་བའི་དཀྱིལ་འཁོར་གཅིག་ཏུ་གྱུར་པར་བསྒོམ་པ་ནི། བར་དོའི་རླུང་སེམས་དངོས་པོ་གཅིག་པ་དེ་དང་ཆོས་མཐུན། ཟླ་བའི་སྟེང་དུ་ཡི་གེ་
གསུམ་སྟེང་ནས་སྟེང་དུ་བརྩེགས་པར་བསྒོམ་པ་ནི། བར་དོའི་ངག་དང་ཆོས་མཐུན། རྡོ་རྗེ་དཀར་པོ་རྩེ་ལྔ་པ་ནི། བར་དོའི་ཡིད་དང་ཆོས་མཐུན། དང་པོའི་མགོན་པོ་བསྒོམ་པ་ནི། བར་དོའི་ལུས་དང་ཆོས་མཐུན། ས་བོན་ལས་འོད་ཟེར་འཕྲོ་བར་བསྒོམ་པ་ནི། བར་དོའི་
བྱ་བ་དང་ཆོས་མཐུན། དེ་འབྲས་བུ་ལ་སྦྱར་ན། ཟླ་བ་ལས་བྱང་ཆུབ་པའི་ཟླ་བའི་དཀྱིལ་འཁོར་བསྒོམ་པ་ནི། འབྲས་དུས་ཀྱི་འོད་གསལ་གྱི་བཞོན་པའི་རླུང་དང་ཆོས་མཐུན། དེའི་སྔོན་དུ་ཉི་ཟླ་པད་གསུམ་ཡི་གེ་དང་བཅས་པ་བསྒོམ་པ་ནི། དོན་གྱི་འོད་

[018A]༄༅། །གསལ་གྱི་བཞིན་པའི་རླུང་དང་བཅས་པའི་རྒྱུར་གྱུར་པའི་ཐོབ་མཆེད་སྣང་གསུམ་དང། དེའི་རྒྱུར་གྱུར་པའི་རླུང་གསུམ་དང་ཆོས་མཐུན། ས་བོན་ལས་བྱང་ཆུབ་པ་དང། སྐུ་རྫོགས་པ་ལས་བྱང་ཆུབ་པ་དང། འོད་ཟེར་སྤྲོ་བསྡུ་
བྱེད་པ་རྣམས་ནི་རིམ་པ་བཞིན། དོན་གྱི་འོད་གསལ་དེ་ཉིད་སངས་རྒྱས་ཀྱི་གསུང་ཐུགས་སྐུ་འཕྲིན་ལས་ཀྱི་རྣམ་པར་ཤར་བ་དང་ཆོས་མཐུན། རྡོ་རྗེའི་རྭ་ལྔ་པོ་དེས་དོན་གྱི་འོད་གསལ་གྱི་ཡེ་ཤེས་ལྔ་པོ་དེ་མཚོན། རྡོ་རྗེའི་ལྟེ་བ་ལ་ཡི་གེ་གསུམ་བསྒོམ་
པ་ནི། སྐུ་གསུང་ཐུགས་ཀྱི་རྡོ་རྗེ་གསུམ་ངོ་བོ་དབྱེར་མེད་པ་དེ་མཚོན། སྒོམ་པའི་ཚུལ་ནི། ཉི་མའི་དཀྱིལ་འཁོར་ནས། དང་པོའི་མགོན་པོའི་བར་རྣམས་བདེ་སྟོང་དབྱེར་མེད་ཀྱི་རྣམ་འགྱུར་དུ་བལྟ་བ་དང། དང་པོའི་མགོན་པོའི་ང་རྒྱལ་དང་
གསལ་སྣང་ལ་བསླབ་པ་དང། དག་པའི་རླུང་སེམས་ཤིན་ཏུ་ཕྲ་བའི་ཡེ་ཤེས་ཀྱི་སྐུར་ཤར་བ་དེ་ངའོ་སྙམ་དུ་ང་རྒྱལ་ལ་སློབ་པར་བྱེད་པ་ནི། བར་དོ་ལོངས་སྐུར་འཁྱེར་བའི་ལམ་འཁྱེར་ཡིན་ལ། དེ་དང་སྐུ་རྫོགས་པ་ལས་བྱང་ཆུབ་པ་དང། དང་
པོའི་མགོན་པོ་དང། བསྐྱེད་རིམ་པའི་ལོངས་སྐུ་རྣམས་དོན་གཅིག་མིང་གི་རྣམ་གྲངས་ཡིན་ནོ། །བསྐྱེད་རིམ་པའི་ལོངས་སྐུས་བར་དོ་སྦྱོང་བའི་ཚུལ་ནི། ཐ་མལ་པ་ལ་བར་དོ་རང་དགའ་བ་འབྱུང་བའི་དོད་ལ། བསྐྱེད་རིམ་པའི་རྣལ་འབྱོར་པ་ལ། མངོན་
བྱང་ལྔ་ལས་དང་པོའི་མགོན་པོ་འབྱུང་བ་དེ་ཡིན་ནོ། །རྫོགས་རིམ་གྱིས་རྒྱུད་གང་སྨིན་པར་བྱེད་སྙམ་ན། དབེན་པ་གསུམ་གྱི་སྐབས་ཀྱི་སྒྱུ་ལུས་རྗེས་མཐུན་པ་དང། བར་དོ་དངོས་གནས་ལ་སྦྱོང་བར་བྱེད་པའི་རིམ་པ་གསུམ་པའི་སྒྱུ་ལུས་དང་

[018B] སྦྱངས་པའི་འབྲས་བུ་ལ་སངས་རྒྱས་ཀྱི་ལོངས་སྐུ་འགྲུབ་པ་ཡིན་ནོ། །གསུམ་པ་སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་ལ་ཡང། མཐུན་ཡུལ་དང། ཆོས་མཐུན་གཉིས་ཡོད་པ་ལས། དང་པོ་
ནི། མངལ་དུ་སྐྱེ་བ་ལེན་པ་ལ། མ་ནད་མེད་ཅིང་ཟླ་མཚན་དང་ལྡན་པ་ལ་དྲི་ཟ་ཉེ་བར་གནས། ཕོ་མོ་གཉིས་ཕན་ཚུན་ཆགས་ཤིང་སྙོམས་པར་ཞུགས་དགོས་པ་དང། མའི་མངལ་རླུང་མཁྲིས་བད་ཀ་ན་སོགས་ཀྱིས་བཀག་པ་དང། མངལ་གྲོག་མོའི་རྐེད་པ་
ལྟ་བུ་དང། ནས་ཀྱི་དབྱིབས་ལྟ་བུ་སྟེ། མངལ་གྱི་སྐྱོན་གསུམ་དང། ཕོ་མོ་གཉིས་ཀྱི་ས་བོན་སྔ་ཕྱིར་བབས་པའམ། དུས་མཉམ་དུ་བབས་ཀྱང་རུལ་བ་ལ་སོགས་པའི་ས་བོན་གྱི་ཉེས་པ་དང། དྲི་ཟ་དེས་ཕོ་མོ་གཉིས་ཕ་མར་འགྱུར་བའི་ལས་མ་བསགས་
པ་དང། ཕོ་མོ་གཉིས་ཀྱིས་ཀྱང་དྲི་ཟ་དེ་བུར་འགྱུར་བའི་ལས་མ་བསགས་པའི་ལས་ཀྱི་ཉེས་པ་སྟེ། ཉེས་པ་གསུམ་དང་བྲལ་ན་མངལ་འཆགས་པར་མངལ་འཇུག་ལས་གསུངས་སོ། །འཆགས་པའི་ཚུལ་ནི། ཐུགས་རྡོ་རྗེ་བར་དོའི་རྣམ་པར་ཤེས་པ་དེ། ཆགས་
པའི་སེམས་ཀྱི་རྟེལ་ཞན་ཏེ། ཤིན་ཏུ་མྱུར་བར་འོངས་ནས་ཕའི་སྤྱི་བོ་ནས་ཞུགས་ཏེ། རྩ་སྟོང་ཕྲག་དོན་གཉིས་ནས་བབས་པའི་ཐིག་ལེ་དང་མཉམ་དུ་འགྲོགས་ནས་ཕོར་སྐྱེ་ན་མ་ལ་ཆགས་ཤིང་ཕ་ལ་སྡང་བ་དང། མོང་སྐྱེ་ན་ཕ་ལ་ཆགས་ཤིང་མ་ལ་སྡང་
བ་སྐྱེས་པས་འཆི་རྐྱེན་བྱས་ནས། རྣམ་ཤེས་མའི་མངལ་དུ་ཁུ་ཁྲག་འདྲེས་པའི་དབུས་སུ་ཞུགས་ནས་སྐྱེ་བ་ལེན་པ་དང་མཉམ་དུ་ཉེར་ཐོབ། དེ་ལས་མཆེད་པ། དེ་ལས་སྣང་བ། སྣང་བའི་རླུང་ལས། རང་ལས་རྣམ་ཤེས་ཀྱི་རྟེན་བྱེད་པའི་ནུས་པ་

[019A]༄༅། །རགས་སུ་སོང་བའི་རླུང་གི་རླུང། དེ་ལས་རང་ལས་རྣམ་ཤེས་ཀྱི་རྟེན་བྱེད་པའི་ནུས་པ་རགས་སུ་སོང་བའི་མེའི་རླུང། དེ་ལས་རང་ལས་རྣམ་ཤེས་ཀྱི་རྟེན་བྱེད་པའི་ནུས་པ་རགས་སུ་སོང་བའི་ཆུའི་རླུང། དེ་ལས་རང་ལས་རྣམ་ཤེས་
ཀྱི་རྟེན་བྱེད་པའི་ནུས་པ་རགས་སུ་སོང་བའི་སའི་རླུང་སྐྱེའོ། །དེ་རྣམས་ཀྱི་རྟགས་ལ་རིམ་པ་བཞིན། མར་མེ། མཁའ་སྣང། དུ་བ། སྨིག་རྒྱུ་ལྟ་བུའི་སྣང་བ་རྣམས་འབྱུང་ཞིང། བར་དོ་མངལ་དུ་ཞུགས་པའི་དུས་ཀྱི་ཁམས་དཀར་པོ་འཕེལ་བའི་རིམ་པ་དེ་
ལ། མེར་མེར་པོ་དང། ལྟར་ལྟར་པོ་དང། གོར་གོར་པོ་དང། འཁྲང་འགྱུར་རྐང་ལག་འགྱུས་པའི་སྐབས་དང་ལྔ་འབྱུང་ལ། དེ་ལ་དང་པོ་ནི། ཕྱི་སྤྲིས་མ་ལྟར་ཆགས་པ་ནང་ཤིན་ཏུ་སླ་བ། གཉིས་པ་ནི། ཕྱི་ནང་གཉིས་ཀ་ཞོ་ལྟར་བསྐ་བ་དང། གསུམ་
པ་ནི། ཤར་གྱུར་ཀྱང་མན་ན་མི་བཟོད་པ་དང། བཞི་པ་ནི། མནན་ཀྱང་བཟོད་པ་དང། ལྔ་པ་ནི། འབུར་པོ་ལྔ་དོད་པའི་གནས་སྐབས་ཡིན་ལ། དེ་རྣམས་རིགས་ལྔ་དང་སྦྱར་བ་རྣམ་གཞག་གི་རིམ་པ་ལས་གསུངས་ཤིང་སྦྱོར་ཚུལ་ནི་མི་བསྐྱོད་པ་
ནས། རྣམ་སྣང་གི་བར་དུ་རིམ་པ་བཞིན་སྦྱར་རོ། །ཁམས་དམར་པོ་འཕེལ་བའི་གནས་སྐབས་ལ་ཡང། ཞུ་བ་དང། དམར་པོ་དང། གོང་བུ་དང། འཁྲང་འགྱུར་དང། ཡང་དག་པར་འདྲེས་པའི་གནས་སྐབས་ལྔ་འབྱུང་ལ། དེ་ཡང་རིགས་ལྔ་དང་སྦྱོར་
བ་དེ་དག་སྡོམ་འབྱུང་ལས་གསུངས་ཤིང་སྦྱོར་ཚུལ་ནི། དང་པོ་མི་བསྐྱོད་པ་དང། གཉིས་པ་འོད་དཔག་མེད། གསུམ་པ་རིན་འབྱུང། བཞི་པ་དོན་གྲུབ། ལྔ་པ་རྣམ་སྣང་དང་སྦྱོར་རོ། །དེ་ནས་ཁམས་དཀར་དམར་འཕེལ་བ་ལ་བརྟེན་ནས། མངལ་གྱི་

[019B] ཁམས་ལྔ། དབང་པོ་དྲུག་ཡུལ་ལྔ། ཡན་ལག་རྣམས་རིམ་གྱིས་གྲུབ་པ་དང། དེའི་རྗེས་སུ་མངལ་གྱི་སྐྱེས་བུ་དེའི་ལུས་རྫོགས་པ་དང། ཁ་ནས་རླུང་རྒྱུ་བ་དང། ལྕེ་རྐན་སོགས་ཀྱི་གནས་བརྒྱད་གྲུབ་པ་དང། ཡིད་ཤེས་ཡུལ་
ལ་འཇུག་པའི་དྲན་པ་རྫོགས་པ་དང། རགས་པ་གནས་སྐབས་པའི་ལུས་དང། ཕྲ་བ་གཉུག་མའི་ལུས་རྣམས་རིམ་གྱིས་འགྲུབ་པ་ཡིན་ནོ། །མངལ་དུ་གནས་པའི་ཚུལ་ནི། ཕོ་ཡིན་ན་མའི་གཞོགས་གཡས་ནས་ཁ་རྒྱབ་ངོས་ནས་ཕྱོགས་པ་དང། མོ་
ཡིན་ན་མའི་གཞོགས་གཡོན་ནས་མདུན་རོས་ལ་ཁ་ཕྱོགས་ཏེ་ཟླ་བ་ངོ་བཅུ་རིལ་པོ་དགུར་གནས་ལ། དེ་ཞག་གི་དབང་དུ་བྱས་ན། ཞག་བདུན་ཕྲག་སོ་བརྒྱད་ཡོད་པའི་སོ་དྲུག་པ་ལ། མངལ་ལ་མི་གཙང་བ་དང་དྲི་ང་བའི་བློ་འབྱུང། སོ་བདུན་པ་ལ་མངལ་དུ་
སྡོད་མི་འདོད་པར། ཕྱི་རོལ་དུ་འབྱུང་འདོད་པ་དང། སོ་བརྒྱད་པ་ལ་ལས་ཀྱི་རླུང་ཡན་ལག་ཅེས་བྱ་བས་ཆོས་འབྱུང་གི་སྐོར་ཕྱོགས་པར་བྱེད་པ་སྟེ། དེ་ལས་རླུང་ཐུར་དུ་བལྟ་བ་ཞེས་བྱ་བས་མགོ་མཇུག་བསྒྱུར་ཏེ། ཆོས་འབྱུང་གི་སྐོར་འཕུལ་ནས་བཙའ་བར་
བྱེད་དེ། བཙས་པའི་གནས་སྐབས་དེ་ལ་བྱིས་པ། གཞོན་ནུ། དར་ལ་བབས། དར་ཡོལ་བ་རྒན་པོའི་གནས་སྐབས་རྣམས་འབྱུང་ངོ། །གཉིས་པ་ཆོས་མཐུན་སྦྱར་བ་ནི། རང་བཞིན་གྱི་གནས་ནས། ཞེས་པ་ནས། རིགས་བདག་གིས་རྒྱས་བཏབ་པའི་བར་
ཡིན་ལ། དེ་ནི་མདོར་བྱས་ལས་གསུངས་ཤིང་མཐུན་ཡུལ་ནི་རྣམ་གཞག་ལས་གསུངས་སོ། །ཆོས་མཐུན་སྦྱོར་བའི་ཚུལ་ནི། རང་བཞིན་གྱི་གནས་ནས། ཞེས་པ་ནས། སྙོམས་པར་ཞུགས་པའི་བར་ནི་གཞི་ལ་ཕོ་མོ་གཉིས་སྙོམས་པར་འཇུག་པ་དང་ཆོས་

[020A]༄༅། །མཐུན་མི་བསྐྱོད་པ་ཐམས་ཅད། ཅེས་པ་ནས། སེམས་དཔའ་གསུམ་བརྩེགས་ཀྱི་བར་རྣམས་ནི། མའི་མངལ་དུ་ཁམས་དཀར་དམར་འདྲེས་པའི་དབུས་སུ་བར་དོ་ཞུགས་ཏེ་སྐྱེ་བ་བླངས་པ་ནས། ཕྲ་བ་གཉུག་མའི་ལུས་ཀྱི་བར་རྣམས་
རིམ་པ་བཞིན་སྦྱོར་རོ། །རིགས་བདག་གིས་རྒྱས་བཏབ་སྟེ་ཞལ་གསུམ་པར་བསྒོམ་པ་ནི། མངལ་ནས་ཕྱི་རོལ་དུ་བཅས་པ་དང་ཆོས་མཐུན། སྒོམ་ཚུལ་ལ། ལུས་རྟེན་གཞལ་ཡས་ཁང་དུ་བསྒོམ་ཚུལ་ནི། ཕྱི་དཀྱིལ་གྱི་ཟུར་བཞི་ལ་སོགས་པ་དང། སྒྲུབ་པ་པོའི་
ལུས་ཀྱི་མདུན་རྒྱབ་ལ་སོགས་པའི་ལུས་ཀྱི་ཆ་ཤས་རྣམས་དུས་མཉམ་དུ་ཚོགས་པས་ཉེར་ལེན་དང། ལྷན་ཅིག་བྱེད་རྐྱན་བྱས་པས་དཀྱིལ་འཁོར་ཕྱི་མའི་རིགས་འདྲ་སྐྱེས་བར་སྒོམ་པ་ནི། རྫོགས་རིམ་གྱི་རིམ་པ་གསུམ་པ་དང། འབྲས་དུས་ཀྱི་གཞལ་
ཡས་ཁང་དངོས་གནས་ལ་གྲུབ་བོ། །བརྟེན་པ་ལྷ་བསྒོམ་པའི་ཚུལ་ནི། སྒྲུབ་པ་པོས་ལུས་ཀྱི་སྤྱི་བོ་ལ་སོགས་པའི་གནས་རྣམས་སུ། གཟུགས་ཕུང་ལ་སོགས་པའི་ལུས་ཀྱི་ཆ་ཤས་རྣམས་དང། ཨོཾ་ཡིག་ལ་སོགས་སོ་སོའི་ས་བོན་སོ་གཉིས་པོ་རྣམས་
ངོ་བོ་དབྱེར་མེད་དུ་བྱས་པ་ལས། རྣམ་སྣང་ལ་སོགས་པའི་ལྷ་སོ་གཉིས་ཀྱི་གསལ་སྣང་དང། ང་རྒྱལ་ལ་བསླབ་པ་དང། དེ་ཐམས་ཅད་བདེ་སྟོང་དབྱེར་མེད་ཀྱི་རྣམ་འགྱུར་དུ་བལྟས་ནས་བསྒོམ་པར་བྱའོ། །དེ་ལྟར་བསྒོམས་བས་རིམ་པ་གསུམ་པ་དང་འབྲས་
དུས་ཀྱི་བརྟེན་པའི་ལྷ་སོ་གཉིས་དངོས་གནས་ལ་གྲུབ་འོང་ངོ། །དེ་ཡང་སོ་སོར་བསྒོམ་པའི་དགོས་པ་ལ། ཡུམ་བཞི་དང་རིགས་ལྔ་བསྒོམས་པས་ནི། རྫོགས་རིམ་དང་འབྲས་དུས་སུ་ལྷ་དང་དེར་དངོས་གནས་སུ་འགྲུབ་པ་དང། ས་རྙིང་སོགས་

[020B] མངོན་ཤེས་ལྔ་དང། ལུས་དབང་སྒྲིབ་སེལ་དུ་བསྒོམས་པས་ནི། རྡོ་རྗེའི་ལུས་དང། ཡན་ལག་ཁྲོ་བོར་བསྒོམས་པས་ནི། སྒྲུབ་པ་པོ་ལ་བགེགས་མི་འབྱུང་བའི་ཕྱིར་དུ་ཡིན་ནོ། །ཐུན་མོང་དུ་སྒོམ་པ་ནི་རྫོགས་རིམ་དང་འབྲས་དུས་སུ་ཕྱག་
རྒྱ་དང། སྙོམས་པར་ཞུགས་པ་ལས་བྱུང་བའི་བདེ་ཆེན་གྱིས་རྒྱུད་སྨིན་པར་བྱེད་དོ། །སྐུ་གསུང་ཐུགས་བྱིན་གྱིས་རློབ་པའི་ཚུལ་ལ་ཡུལ་ནི་སྒྲུབ་པ་པོའི་ལུས་ངག་ཡིད་གསུམ་ཡིན་ལ། ཚུལ་ནི་ཡི་གེ་གསུམ་ལས་ལྷ་མོ་མཚན་མ་གསུམ་སྤྲོས་ནས་རྡོ་
རྗེ་གསུམ་གྱི་ལྷ་ཚོགས་སྤྱན་དྲངས་ཏེ། དཔལ་ལྡན་སངས་རྒྱས་ཞེས་སོགས་ཀྱིས་གསོལ་བ་བཏབ་པ་ལ་བརྟེན་ནས། རྡོ་རྗེ་གསུམ་གྱི་ལྷ་ཚོགས་སྙོམས་པར་ཞུགས་པས་ངོ་བོ་བདེ་བ་ཆེན་པོ་ལ། རྣམ་པ་འོད་ཟེར་དཀར་དམར་ནག་པོ་གསུམ་གྱི་རྣམ་པར་
སྤྱི་བོ་ལ་སོགས་པའི་གནས་རྣམས་སུ་རྨི་པར་ཞུགས་ཏེ། ཡེ་ཤེས་ཀྱི་བདེ་བ་ཆེན་པོ་ཐོབ་པར་བསམས་ཏེ་སྔགས་གསུམ་བརྗོད་ནས། རིམ་པ་བཞིན་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེའི་བདག་ཉིད་དེ་ངའོ་སྙམ་པའི་ང་རྒྱལ་
ལ་སློབ་པ་དང། རྡོ་རྗེ་གསུམ་དབྱེར་མེད་པའི་བདག་ཉིད་དེ་ངའོ་སྙམ་པའི་ང་རྒྱལ་ལ་སློབ་པ་དེ་ནི། རྫོགས་རིམ་དང་འབྲས་དུས་ཀྱི་སྐབས་ཀྱི་རྡོ་རྗེ་གསུམ་སོ་སོ་བ་དང། རྡོ་རྗེ་གསུམ་དབྱེར་མི་ཕྱེད་པར་འགྲུབ་པ་དང། སེམས་དཔའ་གསུམ་བརྩེགས་སྒོམ་
པ་ནི། རྫོགས་རིམ་དང་འབྲས་དུས་ཀྱི་སེམས་དཔའ་གསུམ་རྩེགས་འགྲུབ་པའི་ཕྱིར་དུ་ཡིན་ནོ། །བསྐྱེད་རིམ་པའི་སྤྲུལ་སྐུས་སྐྱེ་བ་སྦྱོང་བའི་ཚུལ་ནི། ཐ་མལ་པ་ལ་སྐྱེ་བ་རང་དགའ་བ་འབྱུང་བའི་དོད་ལ། བསྐྱེད་རིམ་པའི་རྣལ་འབྱོར་པ་ལ་དང་
[021A]༄༅། །པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བའི་སྤྲུལ་སྐུ་འབྱུང་བ་ཡིན་ནོ། །དེས་རྫོགས་རིམ་གང་གིས་རྒྱུད་སྨིན་པར་བྱེད་པ་ནི། དབེན་པ་གསུམ་གྱི་སྐབས་ཀྱི་སྒྱུ་ལུས་རྗེས་མཐུན་པ་ཕུང་པོ་རྙིང་པ་ལ་ཞུགས་པའི་རགས་
པའི་སྤྲུལ་སྐུ་དང། དག་མ་དག་གི་སྒྱུ་མའི་སྐུ་ཕུང་པོ་རྙིང་པ་ལ་ཞུགས་པའི་རགས་པའི་སྤྲུལ་སྐུ་རྣམས་ཀྱིས་རྒྱུད་སྨིན་པར་བྱེད་ཅིང། སྦྱངས་པའི་འབྲས་བུ་ལ་སངས་རྒྱས་ཀྱི་སྤྲུལ་སྐུ་འགྲུབ་པ་ཡིན་ནོ། །དེ་ལ་ཁོ་ན་རེ་བསྐྱེད་རིམ་པའི་ཆོས་ལོངས་སྤྲུལ་གསུམ་
པོ་དེ་སེམས་ཅན་རྣམས་ཀྱི་ནང་ནས། འཛམ་བུ་གླིང་པའི་མིའི་འཆི་བ་བར་དོ་སྐྱེ་བ་གསུམ་དང་རྣམ་པ་མཐུན་པའི་སྒོ་ནས་བསྒོམ་པར་བྱ་བའི་ཕྱིར་དུ་ཡིན་ནོ། །རྣམ་པ་མཐུན་པའི་ཚུལ་ནི། གཞིའི་འཆི་བ་དང། བསྐྱེད་རིམ་པའི་ཆོས་སྐུ་
གཉིས་མོས་པ་ཡིད་བྱེད་ཀྱི་སྒོ་ནས་རྣམ་པ་མཐུན་ལ། རྫོགས་རིམ་དང་འབྲས་དུས་ཀྱི་ཆོས་སྐུ་དང་རྣམ་པ་དངོས་གནས་ལ་མཐུན་པ་ཡིན་ནོ། །གཞིའི་བར་དོ་དང་བསྐྱེད་རིམ་པའི་ལོངས་སྐུ་མོས་པ་ཡིད་བྱེད་ཀྱི་སྒོ་ནས་རྣམ་པ་མཐུན་
གཞིའི་སྐྱེ་བ་དང་བསྐྱེད་རིམ་པའི་སྤྲུལ་སྐུ་མོས་པ་ཡིད་བྱེད་ཀྱི་སྒོ་ནས་རྣམ་པ་མཐུན། འོ་ན་ཐེག་པ་འདིའི་གདུལ་བྱའི་གཙོ་བོ་རིན་པོ་ཆེ་ལྟ་བུའི་གང་ཟག་དེ་འཛམ་བུ་གླིང་པའི་མི་ཡིན་པའི་རྒྱུ་མཚན་ཅི་ཡིན་སྙམ་ན། དེའི་རྒྱུ་མཚན་ཡོད་དེ། ཐེག་པ་
འདིའི་གདུལ་བྱའི་གཙོ་བོ་རིན་པོ་ཆེ་ལྟ་བུའི་གང་ཟག་དེས། ཕོ་མོ་གཉིས་ཀྱི་དབང་པོ་གཉིས་མཉམ་པར་སྦྱར་ནས་ཁམས་དཀར་དམར་གྱི་འདུ་འཕྲོད་བྱས་པ་ལས་བྱུང་བའི་བདེ་བ་ལམ་དུ་བྱེད་ནུས་པ་ཞིག་ཡིན་ལ། དེ་འདྲ་བའི་གང་ཟག་ནི་

[021B] གཟུགས་མེད་ཁམས་པའི་ལྷ་ལ་ནི། བཞིན་ལག་གི་རྣམ་པ་ཅན་གྱི་གཟུགས་མེད་པའི་ཕྱིར་དང། གཟུགས་ཁམས་དང་འདོད་ལྷ་གོང་མ་ལ་ནི། གཟུགས་ཡོད་ཀྱང་ཕོ་མོའི་
དབང་པོ་མེད་པ་དང། འདོད་ལྷ་འོག་མ་གཉིས་ལ་ཕོ་མོའི་དབང་པོ་ཡོད་ཀྱང་མཚན་སྒོར་རླུང་ཉི་ཚེ་བ་དེ་རྒྱུ་བ་མ་གཏོགས་ཁམས་དཀར་དམར་གྱི་འདུ་འཕྲོད་མེད་པ་དང། ངན་སོང་གསུམ་ལ་ཁམས་དཀར་དམར་གྱི་འདུ་འཕྲོའི་བདེ་བ་ཡོད་ཀྱང། དེ་
རྣམས་ཆོས་སྒྲུབ་པའི་རྟེན་དུ་མི་རུང་བ་དང། གླིང་གཞན་གསུམ་གྱི་མི་ལ་ཁམས་དཀར་དམར་གྱི་འཕྲོ་འདུའི་བདེ་བ་ཡོད་ཀྱང། དེ་རྣམས་ཚེ་སྔ་མར་བསགས་པའི་ལས་ཀྱི་འབྲས་བུ་ཚེ་འདིར་མྱོང་བའི་ལོངས་སྤྱོད་ཀྱིས་པ་ཡིན་པའི་ཕྱིར་དང། ཚེ་
འདིར་ལམ་སྒོམ་པའི་འབྲས་བུ་ཚེ་འདིར་ཐོབ་པའི་ལས་ཀྱི་ས་པ་མ་ཡིན་པའི་ཕྱིར་ཏེ། རྣམ་གཞག་རིམ་པ་ལས། འདས་པ་དང་མ་འོངས་པ་དང། ད་ལྟར་བྱུང་བའི་སངས་རྒྱས་ཐམས་ཅད་མིའི་བདག་ཉིད་ཀྱི་སྲིད་འདིར་ཞུགས་ཏེ། ཐམས་ཅད་
མཁྱེན་པའི་དངོས་གྲུབ་ཀྱི་གོ་འཕང་བརྙས་པ་དང་ལྡན་པར་འགྱུར་རོ། །རྒྱུ་མཚན་དེས་ན་འདིར་མིའི་སྲིད་པ་སྐྱེ་བའི་རིམ་པ་བསྟན་ནོ། །ཞེས་གསུངས་ཤིང། དེས་ན་དེ་འདྲ་བའི་བདེ་བ་ལམ་དུ་བྱེད་པའི་ཚད་ནི། རྣལ་འབྱོར་ཕོ་མོ་གཉིས་ཀའང་ལྷའི་
རྣལ་འབྱོར་བརྟན་པོ་དང་ལྡན་པ་བྱང་ཆུབ་ཀྱི་སེམས་འཕོ་མེད་དུ་འཛིན་པའི་སྒོ་ནས་བདེ་སྟོང་སྦྱོར་ནུས་པ་ཞིག་དགོས་ལ། དེ་འདྲ་བའི་གང་ཟག་དེ་ལ་ཨུད་པ་ལ་དང། པདྨ། པད་དཀར། ཙནྡན། རིན་པོ་ཆེ་ལྟ་བུའི་གང་ཟག་ལྔ་ཡོད་ཅིང་དེ་

[022A]༄༅། །རེ་རེ་ལ་ཡང་སྐྱེས་པ་བུད་མེད་གཉིས་གཉིས་ཡོད་པ་ཡིན་ནོ། །དེ་ཡང་བུད་མེད་ཀྱི་རྟེན་ཅན་ཚེ་དེ་ཉིད་ལ་འཚང་རྒྱ་བའི་ཚུལ་ནི། དཔེར་ན་ཡབ་ཀྱིས་ཡུམ་ལ་བརྟེན་ནས་དགའ་བ་བཞི་དང། སྟོང་པ་བཞི་དྲངས་ཏེ། སྟོང་པ་བཞིའི་འོད་
གསལ་གྱི་སེམས་ལས་དག་མ་དག་གི་སྒྱུ་མའི་སྐུ་བསྐྱེད་ནས། ཚེ་དེ་ལ་མི་སློབ་པའི་ཟུང་འཇུག་མངོན་དུ་བྱེད་པ་དེ་བཞིན་དུ། ཡུམ་གྱིས་ཀྱང་ཡབ་ལ་བརྟེན་ནས་དགའ་བ་བཞི་དང། སྟོང་པ་བཞིའི་འོད་གསལ་གྱི་རླུང་སེམས་ལས་དག་མ་དག་གི་སྒྱུ་མའི་སྐུ་བསྐྱེད་ནས་
ཚེ་དེ་ལ་མི་སློབ་པའི་ཟུང་འཇུག་མངོན་དུ་བྱེད་པ་ཡིན་ནོ། །བུད་མེད་ཀྱི་རྟེན་ལ་འཚང་རྒྱ་བའི་ཚུལ་ནི། ལུའི་བཅུ་གསུམ་པ་རྩ་འགྲེལ་ལས་གསུངས་སོ། །ཐེག་པ་འདིའི་ལུགས་ཀྱི་རིག་མའི་འདོད་ཡོན་ལ་བརྟེན་ནས་འཚང་རྒྱ་བའི་དགོས་པ་ནི། ཡེ་ཤེས་རྡོ་རྗེ་
ཀུན་ལས་བཏུས་ལས། སྔགས་དང་ཕྱག་རྒྱ་སྔོན་དུ་མངོན་པར་འདུ་བྱས་པའི་རྡོ་རྗེ་དང་པདྨ་མཉམ་པར་སྦྱོར་བ་མེད་པར་རྣམ་པར་ཤེས་པ་གསུམ་ཉེ་བར་མཚོན་པར་མི་ནུས་སོ། །བྷ་ག་དང་ལིང་ག་ཡང་དག་པར་སྦྱོར་བར་མི་ནུས་པ་དེས་ནི། བདེ་བ་ཆེན་པོའི་ཏིང་
ངེ་འཛིན་མི་རྙེད་དོ། །གང་རྡོ་རྗེ་དང་པདྨ་མཉམ་པར་སྦྱར་བའི་བདེ་བས་རང་བཞིན་སྣང་བ་ཡང་དག་པར་འཚོན་པར་བྱེད་པ་དེ་ནི། བདེ་བ་ཆེན་པོའི་གོ་འཕང་ལ་གནས་བར་འགྱུར་རོ། །ཞེས་གསུངས་པ་དང། རྩ་རྒྱུད་ལེའུ་བདུན་པ་ལས། ཆགས་ཅན་ཡེ་
ཤེས་འདོད་པ་ཡིས། །རྟག་ཏུ་འདོད་ཡོན་ལྔ་རྣམས་བསྟེན། །ཞེས་པ་དང། མདོ་བསྲེ་ལས་ཀྱང། ཇི་ལྟར་བཅོམ་ལྡན་འདས་ཀྱི་གོ་འཕང་ནི་འདོད་ཆགས་ལས་སྐྱེ་བར་འགྱུར་བར་རབ་ཏུ་བསྟན་པར་བྱ་བའི་ཕྱིར། ལེའུ་དང་པོ་ལས་འདོད་ཆགས་ཆེན་པོའི་ཚུལ་ཞེས་

[022B] ཅེས་དང། ལེའུ་དང་པོའི་སྒྲོན་གསལ་ལས། གང་གི་དོན་དུ་འདི་ཉིད་མཛད། །སྐྱེ་བོ་འདོད་ཆགས་ཅན་དོན་དུ། །ཞེས་གསུངས་པ་རྣམས་ཀྱིས་སྟོན་པ་ཡིན་ནོ། །འོ་ན་བསྐྱེད་རིམ་པའི་ཆོས་ལོངས་སྤྲུལ་གསུམ་
པོ་དེ། མི་རྣམས་ཀྱི་ནང་ནས་འཛམ་བུ་གླིང་པ་བསྐལ་པ་དང་པོའི་མིའི་འཆི་བ་བར་དོ་སྐྱེ་བ་གསུམ་དང་ཆོས་མཐུན་སྦྱོར་བའི་རྒྱུ་མཚན་ཅི་ཡིན་སྙམ་ན། དེ་ནི་རྣམ་གཞག་རིམ་པ་ལས། ལྷག་མོས་ཀྱི་རྟེན་གཞལ་ཡས་ཁང་དང་སྣོད་ཆགས་བ་ཆོས་མཐུན། ལྷག་མོས་ཀྱི་
ལྷའི་འཁོར་ལོ་དང་བསྐལ་བ་དང་པོའི་མི་གཉིས་ཆོས་མཐུན་ནོ། །ལྷག་མོས་ཀྱི་ལྷ་འོད་གསལ་དུ་བཅུག་པའི་ཆོས་སྐུ་དང། བསྐལ་པ་དང་པོའི་མི་ཤི་བ་གཉིས་ཆོས་མཐུན། བསྐྱེད་རིམ་པའི་ལོངས་སྤྲུལ་གཉིས་དང། བསྐལ་པ་དང་པོའི་མིའི་བར་དོ་དང་སྐྱེ་བ་རྣམས་ཆོས་
མཐུན་སྦྱར་བར་གསུངས་པ་ཡིན་ནོ། །དེ་ལ་ཁོ་ན་རེ། ཆོས་མཐུན་དང་པོ་དེ་ལྟར་རིགས་ཀྱང། ཆོས་མཐུན་ཕྱི་མ་གཉིས་དེ་ལྟར་སྦྱོར་བ་མི་རིགས་ཏེ། འཛམ་བུ་གླིང་པའི་མི་ཤི་བ་དེ་འཛམ་བུ་གླིང་བའི་མིར་སྐྱེ་བའི་ངེས་པ་མེད་པའི་ཕྱིར་ཞེ་ན། རིམ་གཉིས་ཀྱི་ཆོས་
ལོངས་སྤྲུལ་གསུམ་པོ་དེ། གཞིའི་འཆི་བ་བར་དོ་སྐྱེ་བ་གསུམ་དང་རྣམ་པ་མཐུན་པར་མ་ཟད། འབྲས་དུས་ཀྱི་སྐུ་གསུམ་དང་ཡང་རྣམ་པ་མཐུན་པ་དང། ལོངས་སྐུ་དེས་མཛད་པ་བཅུ་གཉིས་ཀྱི་ཚུལ་བསྟན་པའི་སྤྲུལ་སྐུ་ནི། འདོད་པའི་རྟེན་ཁོ་ན་ལ་སྐྱེ་བ་
འཛིན་པའི་ཕྱིར། དེ་ཡང་བསྐྱེད་རིམ་པའི་ཆོས་ལོངས་སྤྲུལ་གསུམ་དང། འཛམ་བུ་གླིང་པའི་བསྐལ་པ་དང་པོའི་མིའི་འཆི་བ་བར་དོ་སྐྱེ་བ་གསུམ་དང་ཆོས་མཐུན་སྦྱོར་བ་ཡིན་གྱི། དེ་གསུམ་སྦྱང་གཞིར་བྱེད་པ་ནི་མ་ཡིན་ཏེ། དེ་ལྟར་རྣལ་འབྱོར་པས་སྒོམ་པ་དེ་

[023A]༄༅། །སྔར་འདས་ཟིན་པའི་རང་ལས་རྒྱུད་ཐ་དད་པའི་གང་ཟག་གི་འཆི་བ་བར་དོ་སྐྱེ་བ་གསུམ་སྦྱོང་མི་ནུས་ཤིང། ནུས་ཀྱང་དེ་ལ་འབྲེལ་མེད་པའི་ཕྱིར། འོ་ན་གང་སྦྱོང་བ་ཡིན་སྙམ་ན། རྣལ་འབྱོར་པ་ལ་མ་འོངས་པ་ན་འབྱུང་བར་འགྱུར་བའི་འཆི་བ་
བར་དོ་སྐྱེ་བ་གསུམ་སྦྱོང་བ་ཡིན་ནོ། །སྐུ་གསུམ་མྱུར་དུ་འགྲུབ་པའི་ཐབས་བདེ་བ་ཆེན་པོ་བསྐྱེད་པའི་ཚུལ་བཤད་པ་ནི། རིགས་ལྔའི་སྒྲུབ་པ་པོ་སོ་སོས་འདུ་བྱེད་རྒྱུའི་རིག་མ་དེ་ལ་སྨེ་ཤ་ཅན་དང། བཙོ་ལག་མཁན་དང། གར་མཁན་དང། ཕྲེང་རྒྱུད་
མཁན་དང། བཟོ་བྱེད་མཁན་གྱི་བུ་མོ་རྣམས་ཡིན་ལ། དེ་རྣམས་ཀྱི་མཚན་ཉིད་ལ་ལམ་ཐུན་མོང་བས་རྒྱུད་སྦྱངས་ཤིང་དབང་རྣམ་པར་དག་པ་ཐོབ་ནས་དམ་ཚིག་དང་སྡོམ་པ་ཚུལ་བཞིན་དུ་བསྲུང་བ་འདོད་པའི་བསྟན་བཅོས་དང་རྒྱུད་ལ་ལེགས་པར་
བསླབས་པ་ལྷའི་རྣལ་འབྱོར་ལ་གོམས་པ། སྒྲུབ་པ་པོ་ལ་ཤིན་ཏུ་གུས་པ་དང་ལྡན་པ་ཅིག་དགོས་པར་རྒྱུད་འགྲེལ་ལས་གསུངས་སོ། །ཡེ་ཤེས་ཀྱི་ཕྱག་རྒྱ་ལ་སྤྱན་མ་ལ་སོགས་པའི་ལྷ་མོ་དགུ་ཡོད་ལ། དེ་བསྐྱེད་པའི་ཚུལ་ནི། མི་བསྐྱོད་པའི་རིགས་
ཀྱི་སྒྲུབ་པ་པོ་ལྟ་བུ་ཞིག་ལ་མཚོན་ན། རང་གི་སྙིང་ག་ནས་རང་རིགས་ཀྱི་རིག་མ་ཕྱི་རོལ་གྱི་བུ་མོའི་རྣམ་པར་ཕྱུང་ནས། སྟོང་པར་སྦྱངས་ཏེ། སྟོང་པའི་ངང་ལས་རེག་བྱ་རྡོ་རྗེ་མའམ། མཱ་མ་ཀཱི་གང་རུང་དུ་བསྐྱེད་པའི་ལུས་ལ་ལྷ་ཉེར་དགུ་འགོད་པ་ནི་
རིག་མ་འདུ་བྱ་བ་དང། ཡབ་ཀྱི་གསང་གནས་མི་དམིགས་པའི། ཞེས་པ་ནས། བུ་ག་ཕཊ་ཀྱིས་བཀག་པའི་བར་སྒོམ་པ་ནི། མཁའ་གསང་བྱིན་རླབས་པ་དང། རང་ཉིད་རིན་འབྱུང་དུ་གྱུར་ཞེས་བརྗོད་དེ། རིན་འབྱུང་གི་ང་རྒྱལ་ལ་གནས་ནས། ཨོཾ་སརྦ་ཏ་

[023B] དེ་བཞིན་གཤེགས་པ་ཐམས་ཅད་ཀྱི་རྗེས་སུ་ཆགས་པ་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་པའི་རྗེས་ཆགས་ཀྱི་ང་རྒྱལ་ལ་སློབ་པ་དང། དེ་ནས་རྡོ་རྗེ་འཆང་གི་ང་རྒྱལ་ལ་འཕོས་ནས། ཧཱུཾ་ཞེས་གླུར་བླངས་ཏེ་
ཡབ་ཡུམ་སྙོམས་པར་ཞུགས་ནས་དགའ་བཞི་དྲངས་ཏེ། ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་སྒོམ་པ་དང། དེ་ནས་དོན་གྲུབ་ཀྱི་ང་རྒྱལ་ལ་གནས་པས། ཨོཾ་སརྦ་ཏ་ཐཱ་ག་ཏཱ་པཱུ་ཛ་སོགས་བརྗོད་དེ། དེ་བཞིན་གཤེགས་པ་ཐམས་ཅད་ཀྱི་མཆོད་པ་རྡོ་རྗེའི་
རང་བཞིན་གྱི་བདག་ཉིད་དེ་ངའོ་སྙམ་དུ་མཆོད་པའི་ང་རྒྱལ་ལ་གནས་ནས་སློབ་པར་བྱེད་ལ། དེ་རྣམས་ཀྱིས་བསྐྱེད་པའི་འདོད་ཡོན་ལ་ཆགས་པ་ལམ་བྱེད་དང། འཁོར་བའི་རྩ་བ་བདག་འཛིན་འགོག་པ་དང། རྟེན་དང་བརྟེན་པའི་དཀྱིལ་འཁོར་རྣམས་བདེ་སྟོང་
དབྱེར་མེད་ཀྱི་རྣམ་རོལ་ཏུ་འཆར་བ་དང། རིམ་པ་གཉིས་པའི་སྐབས་ཀྱི་རིག་མ་ལ་བརྟེན་པའི་དགའ་བཞིའི་རྒྱུད་སྨིན་བྱེད་ཡིན་པས་རིམ་པ་དང་པོའི་ལམ་གྱི་སྙིང་པོ་ཡིན་ནོ། །གཉིས་པ་འབྲས་བུ་སངས་རྒྱས་ཀྱི་མཛད་པ་དང་ཆོས་མཐུན་པར་དཀྱིལ་
འཁོར་རྒྱལ་མཆོག་གི་ཏིང་ངེ་འཛིན་སྒོམ་ཚུལ་ལ་གཉིས། སྐུའི་མཛད་པ་དང་ཆོས་མཐུན་པར་དཀྱིལ་འཁོར་རྒྱལ་མཆོག་དང། ཐུགས་དང་གསུང་གི་མཛད་པ་དང་ཆོས་མཐུན་པར་ལས་རྒྱལ་མཆོག་གི་ཏིང་ངེ་འཛིན་སྒོམ་ཚུལ་བཤད་པའོ། །དང་པོ་ནི་
ཐིག་ལེ་ཡུམ་གྱི་པདྨར། ཡིད་ཀྱིས་བྱུང་ནས་གཞལ་ཡས་ཁང་སྒོམ་པར་བྱེད་པ་ནི་རྣམ་གཞག་རིམ་པ་ལས་གསུངས་སོ། །བརྟེན་པ་ལྷ་སྒོམ་པ་ལ་ཆོ་ག་གསུམ་གྱི་སྒོ་ནས་བསྐྱེད་པ་དང། སྒོ་བདུན་གྱི་སྒོ་ནས་བསྐྱེད་པ་དང། ཕྱག་རྒྱ་བཞིས་རྒྱས་

[024A]༄༅། །འདེབས་པའི་སྒོ་ནས་བསྐྱེད་པ་དང། ལྷ་ཐམས་ཅད་ཞལ་གསུམ་པར་གསུངས་པའི་མཚོན་དོན་བཤད་པའོ། །དང་པོ་ནི། ས་བོན་སོ་གཉིས་ཡི་གེ་གསུམ་དང་སྤེལ་བ་ལས་བསྐྱེད་པ་ནི་གསུང་ཡིག་འབྲུ་ལས་བྱང་ཆུབ་པ་དང། རྡོ་
རྗེ་ལ་སོགས་པའི་ཕྱག་མཚན་སོ་གཉིས་བསྐྱེད་པ་ནི་ཐུགས་ཕྱག་མཚན་ལས་བྱང་ཆུབ་པ་དང། མི་བསྐྱོད་པ་ལ་སོགས་པའི་ལྷ་སོ་གཉིས་བསྐྱེད་པ་ནི། སྐུ་རྫོགས་པ་ལས་བྱང་ཆུབ་པ་དང་གསུམ་མོ། །གཉིས་པ་ནི། ཆོ་ག་གསུམ་གྱི་སྒོ་ནས། བསྐྱེད་
པ་ནི་བསྐྱེད་པའི་སྒོ་དང། ཐུགས་ཀར་དྲངས་ནས་ཕྱོགས་བཅུར་འཕྲོས་པ་ནི། སྤྲོ་བའི་སྒོ་དང། ཆོས་འཁོར་བསྐོར་བ་ལ་སོགས་པའི་འཕྲིན་ལས་མཛད་པ་ནི། མཛད་པའི་སྒོ་དང། སྤྲུལ་པ་རྣམས་གཅིག་ཏུ་བསྡུས་པ་ནི། བསྡུ་བའི་སྒོ་དང། ལྷ་རྣམས་
རང་གི་ཡེ་ཤེས་པ་དང་དབྱེར་མེད་དུ་འདྲེས་པ་ནི། འདྲེས་པའི་སྒོ་དང། རང་གི་རིགས་བདག་ཡབ་ཡུམ་གྱི་བྱང་ཆུབ་ཀྱི་སེམས་ཀྱི་དབང་བསྐུར་བ་ནི། དབང་བསྐུར་བའི་སྒོ་དང། སླར་བྱོན་ནས་རང་གནས་སུ་འཁོད་པ་ནི། གནས་པའི་སྒོ་སྟེ། ལྷ་ཐམས་ཅད་
སྒོ་བདུན་བདུན་དང་ལྡན་པ་ཡིན་ནོ། །གསུམ་པ་ནི། ས་བོན་སོ་གཉིས་ཡི་གེ་གསུམ་དང་སྤེལ་བ་ནི། གསུང་ཆོས་ཀྱི་ཕྱག་རྒྱ་དང། རྡོ་རྗེ་ལ་སོགས་པའི་ཕྱག་མཚན་སོ་གཉིས་པོ་དེ་ཐུགས་དམ་ཚིག་གི་ཕྱག་རྒྱ་དང། མི་བསྐྱོད་པ་ལ་སོགས་པའི་ལྷ་སོ་
གཉིས་པོ་འདི་སྐུ་ཕྱག་རྒྱ་ཆེན་པོ་དང། ཞེ་སྡང་སྐྱོང་བ་ལ་སོགས་པའི་འཕྲིན་ལས་མཛད་པ་ནི། འཕྲིས་ཀྱི་ཕྱག་རྒྱའོ། །བསྐྱེད་ཆོག་དེའི་སྒོ་ནས་ལྷ་ཐམས་ཅད་བསྐྱེད་པ་ལས་མི་འདའ་བར་བྱེད་པས་ན། ཕྱག་རྒྱ་བཞིས་རྒྱས་བཏབ་པའི་དོན་ནོ། །བཞི་པ་ནི་

[024B] བསྡུས་པ་དང། སྤྱོད་པའི་རྒྱུད་རྣམ་སྣང་མངོན་བྱང་བཞི་དང། བླ་མེད་ཀྱི་རྒྱུད་འཁོར་ལོ་བདེ་མཆོག་སོགས་ལ་ལྷ་ཐམས་ཅད་ཕལ་ཆེར་ཞལ་གཅིག་པར་གསུངས་ལ། འདིར་ལྷ་ཐམས་ཅད་ཞལ་གསུམ་པར་གསུངས་པའི་མཚན་དོན་
དེ་ཅི་ཡིན་སྙམ་ན། གཡས་ཞལ་དེས་ཐབས་བདེ་བ་ཆེན་པོའི་ཡེ་ཤེས་མཚོན་པ་དང། གཡོན་ཞལ་དེས་སྟོང་ཉིད་རྟོགས་པའི་ཤེས་རབ་དང། དེ་གཉིས་གང་ལ་ལྡན་པའི་རྩ་ཞལ་དེས་བདེ་སྟོང་དབྱེར་མེད་པ་དེ་མཚོན། ཡང་གཡས་ཞལ་དེས་ཀུན་རྫོབ་བདེན་
པ་དག་པ་སྒྱུ་མའི་སྐུ་དང། གཡོན་ཞལ་དེས་ཤེས་རབ་དོན་དམ་བདེན་པ་བདེ་བ་ཆེན་པོའི་ཡེ་ཤེས་མཚོན་པ་དང། དེ་གཉིས་གང་ལ་ལྡན་པའི་རྩ་ཞལ་དེས། དེ་གཉིས་སྐུ་དང་ཐུགས་སུ་ཟུང་དུ་འཇུག་པའི་ཟུང་འཇུག་དེ་མཚོན་ཞིང། མཚོན་དོན་དེ་དྲན་
པའི་སྒོ་ནས་ཞལ་གསུམ་པར་བསྒོམ་པ་ཡིན་ནོ། །རིག་མ་འདུ་བྱེད་པ་དང། དཀྱིལ་འཁོར་རྒྱལ་མཆོག་གཉིས་གང་དང་ཆོས་མཐུན་ན། སྔོན་བྱུང་ལ་སྟོན་པ་དགའ་ལྡན་ནས་བབས་ནས། དམན་པ་ལ་མོས་པ་ལ་ཆགས་བྲལ་གྱི་སྤྱོད་པ་རྣམས་བསྟན་ཏེ་
བདེན་བཞི་ཁོང་དུ་ཆུད་པར་མཛད་པ་དང། རྒྱ་ཆེ་བ་ལ་མོས་པ་རྣམས་ལས་དང་ཕ་རོལ་ཏུ་ཕྱིན་པའི་སྤྱོད་པ་བསྟན་ནས། ཆོས་ཀྱི་བདག་མེད་ཕྲ་མོ་ཁོང་དུ་ཆུད་པར་མཛད་པ་དང། ཟབ་མོ་ལ་ལྷག་པར་མོས་པ་རྣམས་ལ་བཙུན་མོ་དང་མཉམ་པར་སྦྱར་
ནས་ཆགས་ཆེན་གྱི་སྤྱོད་པ་བསྟན་ཏེ། བདེན་གཉིས་དབྱེར་མེད་ཀྱི་ཟུང་འཇུག་ཁོང་དུ་ཆུད་པར་མཛད་པ་དང་གསུམ་ལས། འདིར་བཙུན་མོ་དང་མཉམ་པར་སྦྱར་ནས། རྟེན་དང་བརྟེན་པའི་དཀྱིལ་འཁོར་སྤྲུལ་ནས་གདུལ་བྱ་ལ་དབང་བསྐུར་བར་མཛད་པ་

[025A]༄༅། །དང་ཆོས་མཐུན་ནོ། །གཞི་ལ་ཆོས་མཐུན་སྦྱར་རྒྱུ་མེད་དོ། །དཀྱིལ་འཁོར་རྒྱལ་མཆོག་གི་ལྷ་རྣམས་སྒོ་བདུན་གྱི་སྒོ་ནས་བསྐྱེད། ལྷའི་གསལ་སྣང་དང་ང་རྒྱལ་ལ་བསླབ། བདེ་སྟོང་དབྱེར་མེད་ཀྱི་རྣམ་རོལ་ཏུ་བལྟས་པས་རྫོགས་
རིམ་དང་འབྲས་དུས་སུ་འབྱུང་བའི་རྟེན་དང་བརྟེན་པའི་དཀྱིལ་འཁོར་དངོས་གནས་ལ་འགྲུབ་བོ། །ཐུགས་དང་གསུང་གི་མཛད་པ་དང་ཆོས་མཐུན་པར་ལས་རྒྱལ་མཆོག་སྒོམ་ཚུལ་བཤད་པ་ནི། རང་ཉིད་མི་བསྐྱོད་རྡོ་རྗེར་གནས་པའི། གདོང་གི་
སྣ་རྩེར་ཉི་གདན་ལ་རྡོ་རྗེ་རྩེ་ལྔ་པ་ཡུངས་ཀར་གྱི་འབྲུ་ཚད་ཙམ་མི་བསྐྱོད་པའི་ངོ་བོར་བལྟས་ནས། རེག་མཐོང་གི་མཚན་མ་བརྟན་པོ་མ་བྱུང་གི་བར་སྒོམ། བརྟན་པོ་བྱུང་ནས་རྡོ་རྗེ་དེ་བཞི་དང་གཉིས་ནས་ནམ་མཁའི་ཁམས་ཐམས་ཅད་
རིམ་གྱིས་ཁྱབ་པར་སྤྲོ་སླར་ཡང་རིམ་གྱིས་རྩ་བའི་ཕྱག་མཚན་ལ་བསྡུ། ཕྱག་མཚན་ལ་སྤྲོ་བསྡུ་མཐར་ཕྱིན་པ་ན། རྩ་བའི་རྡོ་རྗེ་མི་བསྐྱོད་པར་བསྒྱུར་ནས། ནམ་མཁའི་ཁམས་ཐམས་ཅད་ཁྱབ་པར་རིམ་གྱིས་སྤྲོ། སླར་ཡང་རིམ་
གྱིས་ཕྱག་མཚན་ལ་བསྡུ། སྟེང་སྒོར་ཕྱག་མཚན་ཕྲ་མོ་མཐར་ཕྱིན་པ་ན། རང་ཉིད་མི་བསྐྱོད་པར་གསལ་བའི་གསང་གནས་རྡོ་རྗེ་རྩེ་ལྔ་པའི་བུ་གའི་ནང་དུ། ཉི་གདན་ལ་ཐིག་ལེ་སྔོན་པོ་ཡུངས་ཀར་གྱི་འབྲུ་ཚད་ཙམ་ལ་རེག་མཐོང་གི་
མཚན་མ་བརྟན་པོ་མ་བྱུང་གི་བར་དུ་སྒོམ། བརྟན་པོ་བྱུང་ན་ཡུམ་གྱི་པདྨར་ཡོད་ཀྱིས་ཕྱུང་ནས། ཐིག་ལེའི་ནང་དུ་མི་བསྐྱོད་པས་གཙོ་བྱས་པའི་རྟེན་དང་བརྟེན་པའི་དཀྱིལ་འཁོར་བསྐྱེད་དེའི་ནང་གི་མི་བསྐྱོད་པ་ཡབ་ཡུམ་སྙོམས་པར་ཞུགས་

[025B] སླར་ཡང་མི་བསྐྱོད་པས་གཙོ་བྱས་པའི་རྟེན་དང་བརྟེན་པའི་དཀྱིལ་འཁོར་བསྐྱེད་པ་ནི། འོག་སྒོར་ཕྲ་མོ་བསྒོམ་པའི་དེ་ཉིད་དོ། །བཟླས་པ་ལ་ཡང་གཉིས་ལས་ཕྱིའི་བཟླས་པ་ནི། བཛྲ་དཧྲི་ཀ་ལ་སོགས་པ་རྣམས་ཡིན་ལ། ནང་གི་
བཟླས་པ་ནི། ཡི་གེ་གསུམ་མོ། །བཟླས་པའི་གྲངས་ནི། རང་བདག་འཇུག་ལེན་པ་དང། གཞན་ལ་དབང་བསྐུར་བ་དང། རབ་གནས་སོགས་ལ་དབང་བ་ལ། གཙོ་བོ་དང་ཡེ་ཤེས་འབེབས་པའི་སྔགས་ལ་འབུམ། འཁོར་གྱི་སྔགས་དང་བགེགས་མཐར་
བྱེད་ཀྱི་ཕྲེང་སྔགས་དང། ཁ་སྐོང་བའི་སྦྱིན་སྲེག་རྣམས་ལ་ཁྲི་ཕྲག་གོ་བསྙེན་པའི་དོན་ནི་རང་གཙོ་བོར་གསལ་བ་དང། གཙོ་འཁོར་ཐམས་ཅད་རྒྱུད་གཅིག་པ་དང། ལྷ་ཐམས་ཅད་བདེ་སྟོང་གི་རྣམ་རོལ་དུ་བལྟས་ནས། ཐུགས་གཉིས་སུ་མེད་
པའི་ཡེ་ཤེས་བསྐུལ་བའི་དོན་དུ། ལྷ་ཐམས་ཅད་ཀྱི་ཞལ་ནས་སྔགས་ཟློས་པ་ཡིན་ནོ། །གཙོ་བོ་ཡབ་ཡུམ་སྙོམས་པར་ཞུགས་པའི་རྐྱེན་གྱིས་སེམས་དཔའ་གསུམ་བརྩེགས་རིམ་གྱིས་འོད་གསལ་དུ་ཞུགས་ནས། བདེ་སྟོང་སྦྱོར་ནས་སྒོམ་པ་ནི། གཙོ་
བོའི་འོད་གསལ་དུ་ཞུགས་པའི་དེ་ཉིད་དོ། །དེ་ནས་ཚད་མེད་པ་བཞིའི་ངོ་བོར་གྱུར་པའི་ལྷ་མོ་བཞིས། སེམས་ཅན་ཁམས་ན་གནས། །ཞེས་སོགས་རིགས་བཞིའི་ཡོན་ཏན་གྱི་སྒོ་ནས་བསྟོད་དེ། ལྷན་ཅིག་སྐྱེས་པའི་བདེ་བ་ཆེན་པོའི་ཡེ་ཤེས་བསྐྱེད་པའི་
སྒོ་ནས་བདག་ལ་དགོས་པར་མཛད་དུ་གསོལ། །ཞེས་གསོལ་བ་བཏབ་པ་ལ་བརྟེན་ནས། ངོ་བོ་ཐུགས་གཉིས་སུ་མེད་པའི་ཡེ་ཤེས། རྣ་པ་སེམས་དཔའ་གསུམ་བརྩེག་གི་རྣམ་པར་བཞེངས་པས། དཀྱིལ་འཁོར་པ་ཐམས་ཅད་ཀྱིས་མངོན་སུམ་

[026A]༄༅། །དུ་མཐོང་བར་གྱུར་པ་ནི། ཞུ་བ་གླུས་བསྐུལ་བའི་དེ་ཉིད་དོ། །དེ་ལ་བསྟོད་པ་དང་མཆོད་པ་ནི། མི་བསྐྱོད་རྡོ་རྗེ་ཞེས་སོགས་རིགས་ལྔའི་ཡོན་ཏན་གྱི་སྒོ་ནས་བསྟོད་པ་དང། མཆོད་པ་ནི་ཕྱིའི་མཆོད་པ་དང། ནང་གི་མཆོད་པ་དང། གསང་
བའི་མཆོད་པ་དང་གསུམ་མོ། །དང་པོ་ནི། མཆོད་མཁན་རང་གཙོ་བོའི་ང་རྒྱལ་ལ་གནས་པའི་བདེ་བ་ཆེན་པོའི་རྣལ་འབྱོར་པ་ཡིན་ནོ། །མཆོད་ཡུལ་ནི་བླ་མ་དང་མི་བསྐྱོད་པའི་དཀྱིལ་འཁོར་ཡིན་ནོ། །མཆོད་རྫས་ནི་ཐུགས་ཀ་ནས་སྤྲོས་པའི་ལྷ་མོ་རྣམས་
ཀྱི་ཕྱག་ན་ཐོགས་པའི་མཆོད་རྫས་རྣམས་ཡིན་ནོ། །མཆོད་པའི་སྔགས་ནི་ཨོཾ་སརྦ་ཏ་ཞེས་སོགས་ཡིན། སྔགས་དོན་ནི། ཨོཾ་ཞེས་པ་དང་མཉམ་དུ་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས། བླ་མ་དང་དཀྱིལ་འཁོར་བའི་ལྷ་རྣམས་ལ་མཆོད་ཡོན་
ལ་སོགས་པའི་སྤྲིན་རྒྱ་མཚོ་བཞིན་དུ་ཕྱོགས་བཅུར་འཕྲོ་བ་ནི། དམ་ཚིག་བཞིན་དུ་བཞེས་ཤིག་བཞེས་ཤིག་བརྗོད་ནས་ཧཱུཾ་ཞེས་པ་དང་མཉམ་དུ། ལྷ་མོ་རྣམས་ཐུགས་ཀའི་ཧཱུཾ་ལ་བསྡུ། ནང་མཆོད་ནི། ནང་མཆོད་བདུད་རྩི་ལྟར་བྱིན་གྱིས་བརླབས་
ནས། བླ་མ་དང་དཀྱིལ་འཁོར་གྱི་ལྷ་རྣམས་ལ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པ་ཡིན། གསང་བའི་མཆོད་པ་ནི། གཙོ་བོ་ཡབ་ཡུམ་སྙོམས་པར་ཞུགས་པ་ལ་བརྟེན་ནས་འཁོར་གྱི་ལྷ་རྣམས་བདེ་བ་ཆེན་པོས་ཚིམ་པར་བྱེད་པ་དེ་ཡིན་ནོ། །
འབྲས་བུ་དང་སྦྱར་ནས། ཕྲ་མོའི་རྣལ་འབྱོར་སྒོམ་པ་ནི། སྟོང་པ་ཡང་དག་འཇོག་ལ་བཞུགས་པའི་ཐུགས་ཀྱི་མཛད་པ་དང་ཆོས་མཐུན་ནོ། །སྔགས་ཀྱི་མཛད་པའི་དེ་ཉིད་ནི། །གདུལ་བྱ་ལ་ཆོས་ཀྱི་འཁོར་ལོ་བསྐོར་བའི་གསུང་གི་མཛད་པ་དང་

[026B] །གཙོ་བོ་ཡབ་ཡུམ་འོད་གསལ་དུ་ཞུགས་པའི་དེ་ཉིད་ནི། ཞིང་འདིའི་སྐུ་དངོས་ཀྱི་གདུལ་བྱ་རྣམས་ནུབ་ནས་མྱ་ངན་ལས་འདས་པ་དང་ཆོས་མཐུན། ཞུ་བ་གླུས་བསྐུལ་བའི་དེ་ཉིད་ནི། སྐུ་དངོས་ཀྱི་གདུལ་བྱ་གང་དུ་ཡོད་པའི་ཞིང་དེར་ཐུགས་
རྒྱུད་ཚད་མེད་བཞིས་བསྐུལ་ནས་འོད་གསལ་ལས་གཟུགས་ཀྱི་སྐུར་བཞེངས་པ་དང་ཆོས་མཐུན། མཆོད་བསྟོད་ཀྱི་དེ་ཉིད་ནི། གདུལ་བྱ་དེ་རྣམས་ཀྱི་ཡོན་གནས་མཛད་ནས། དེ་རྣམས་ཀྱི་མཆོད་པ་བདག་གིར་མཛད་པ་དང་ཆོས་མཐུན། དེ་རྫོགས་རིམ་ལ་
སྦྱར་ན། ཕྲ་མོའི་རྣལ་འབྱོར་སྒོམ་པ་ནི་རྫོགས་རིམ་པའི་ལུས་དབེན་གྱི་རྒྱུད་སྨིན་པར་བྱེད། བཟླས་པའི་དེ་ཉིད་ཀྱིས་རྫོགས་རིམ་པའི་ངག་དབེན་གྱི་རྒྱུད་སྨིན་པར་བྱེད། གཙོ་བོ་འོད་གསལ་དུ་ཞུགས་པའི་དེ་ཉིད་ཀྱིས་རྫོགས་རིམ་པའི་འོད་གསལ་གྱི་རྒྱུད་
སྨིན་པར་བྱེད། ཞུ་བ་གླུས་བསྐུལ་བ་ལས་ལངས་པའི་དེ་ཉིད་ཀྱིས། རྫོགས་རིམ་པའི་འོད་གསལ་ལས་སྒྱུ་མའི་སྐུར་ལངས་པ་རྣམས་ཀྱི་རྒྱུད་སྨིན་པར་བྱེད། མཆོད་བསྟོད་སོགས་ཀྱི་དེ་ཉིད་ནི། ཚོགས་གསོག་གི་ཡན་ལག་ཙམ་ཡིན་ནོ། འབྲས་བུ་
སངས་རྒྱས་ཀྱི་མཛད་པ་དང་ཆོས་མཐུན་པར་དཀྱིལ་འཁོར་རྒྱལ་མཆོག་དང་ལས་རྒྱལ་མཆོག་གི་ཏིང་ངེ་འཛིན་བཤད་པ་ཡིན་ནོ། །དེ་ལ་བསྐྱེད་རིམ་པའི་ཡན་ལག་གི་དབང་དུ་བྱས་ན། སྔར་གྱི་བསྙེན་སྒྲུབ་ཡན་ལག་བཞི་པོ་ནི། བསྙེན་པའི་ཡན་
ལག་ཡིན་ལ། ལེའུ་བཅུ་པ་ལས་གསུངས་པའི་བསྐྱེད་རིམ་པའི་སྤྱོད་པ་ལ་བརྟེན་ནས། སྙིང་པོ་བསྐུལ་བ་ནི། ཉེ་སྒྲུབ་ཀྱི་ཡན་ལག་ཡིན་པ་དང། བསྐྱེད་རིམ་པའི་སྤྱོད་པ་དང་ལྷ་ལ་དྲག་ཤུལ་གྱི་སྦྱོར་བ་བྱེད་པ་ནི། སྒྲུབ་པའི་ཡན་ལག་དང། མདོ་བསྲེ་

[027A]༄༅། །ལས་ཞི་བ་ལ་སོགས་པའི་འཇིག་རྟེན་པའི་དངོས་གྲུབ་སྒྲུབ་པར་བྱེད་པ་ནི། སྒྲུབ་པ་ཆེན་པོའི་ཡན་ལག་རྗེ་བླ་མའི་གསུང་ཟིན་བྲིས་སུ་བཀོད་པའོ། །འདི་ལ་འབད་པ་གང་བགྱིས་པ། །འཆི་བ་བར་དོ་སྐྱེ་བ་གསུམ། །ཆོས་སྐུ་ལོངས་
སྐུ་སྤྲུལ་སྐུ་རུ། །བསྒྱུར་ཏེ་རྒྱལ་བའི་སྐུ་ཐོབ་ཤོག་བྷ་ཝནྟུ། །



