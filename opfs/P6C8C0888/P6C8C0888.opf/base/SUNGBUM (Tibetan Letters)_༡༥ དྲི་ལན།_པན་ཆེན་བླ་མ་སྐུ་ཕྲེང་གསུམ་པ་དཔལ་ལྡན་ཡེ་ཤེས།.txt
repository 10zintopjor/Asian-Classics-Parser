
[001A]༄༅། །མདོ་སྔགས་ཀྱི་གནད་རྣམས་ལ་དྲི་བ་ཞུས་པའི་ལན་རྣམས་ཆབས་གཅིག་ཏུ་བསྡེབས་པ་བཞུགས་སོ།།

[001B] །རབ་འབྱམས་པ་དག་དབང་ཚུལ་ཁྲིམས་ཀྱི་དྲི་ལན་བརྗོད་པར་བྱ་སྟེ། གསང་སྔགས་རྡོ་རྗེ་ཐེག་པའི་ལམ་གྱི་འཇུག་སྒོ་སྐུ་བཞིའི་ས་བོན་ཐེབས་ངེས་ཀྱི་དབང་བསྐུར་བ་དེ་ངེས་པར་ཡིན་
ཅིང༑ དེའི་ཁོངས་སུ་བྱང་ཆུབ་ཀྱི་སེམས་ལ་མྱོང་བ་འདོན་པ་ངེས་པར་སྔོན་དུ་འགྲོ་དགོས་པས་དེ་གཉིས་ཀ་ལམ་གྱི་འཇུག་སྒོ་དང་པོ་རང་དུ་འཇོག་པ་ཡིན། མཁས་གྲུབ་ཐམས་ཅད་མཁྱེན་པས་རྒྱུད་སྡེ་སྤྱི་
རྣམ་དུ་རྒྱུད་སྡེ་འོག་མ་གཉིས་དང་ཕར་ཕྱིན་ལུགས་ཀྱི་སངས་རྒྱས་ཚུལ་ལ་ཁྱད་པར་མེད་པར་གསུངས་པའི་དོན་གང་ཡིན་ལགས་ཞེས་པ། རྒྱུད་སྡེ་འོག་མ་གསུམ་དང་ཞེས་དགོས་པས་དེའི་ཚུལ་ནི་ཕར་ཕྱིན་
ཐེག་པའི་སྐབས་སུ་ཉུང་མཐར་བསྐལ་པ་གྲངས་མེད་གསུམ་ལ་སོགས་པར་ཚོགས་བསགས་ནས་ས་བཅུ་དང་ལམ་ལྔའི་བགྲོད་པ་མཐར་ཕྱིན་པར་བྱས་ཏེ། མཐར་ས་བཅུའི་རྒྱུན་མཐའི་སྐབས་སུ་རྣལ་

[002A]༄༅། །འབྱོར་བླ་མེད་ཀྱི་ལམ་ཟབ་མོ་ལ་བརྟེན་ནས་འཚང་རྒྱ་དགོས་པ་དེ་བཞིན་དུ། རྒྱུད་སྡེ་འོག་མ་གསུམ་གྱི་རྣལ་འབྱོར་པས་ཀྱང་རང་རང་གི་རྒྱུད་རྣམས་ནས་བཤད་པའི་རིག་པ་འཛིན་པ་སོ་སོས་
རང་གི་ཚེ་བསྐལ་པ་མང་པོར་གནས་པར་བྱིན་གྱིས་བརླབས་ནས། །ཆོས་རྒྱུན་གྱི་ཏིང་ངེ་འཛིན་མ་ཐོབ་པའི་སྔ་རོལ་ནས་རལ་གྲི་ལ་སོགས་པའི་མཐུས་དག་པའི་ཞིང་རྣམས་སུ་རྫོགས་པའི་སངས་རྒྱས་ལས་
གདམས་པ་དད་རྗེས་སུ་བསྟན་པ་ཉན་པ་དང། དེ་བཞིན་གཤེགས་པའི་ཕྱག་མགོ་ལ་རེག་པ་ཙམ་གྱིས་ལས་ཀྱི་སྒྲིབ་པ་དག་ཅིང་བྱང་ཆུབ་ཀྱི་སེམས་བརྟན་པར་འགྱུར་བ་སོགས། ཁྱད་ཆོས་དུ་མ་ལ་བརྟེན་
ནས་བསྐལ་པ་གྲངས་མེད་གསུམ་ལ་སོགས་པའི་ཡུན་དུ་རྫོགས་པར་བྱ་བའི་ས་ལམ་གྱི་བགྲོད་པ་རྣམས་ཚེ་ཤིན་ཏུ་རིང་བའི་ཡུན་ཚད་དེ་ཉིད་ལ་རྫོགས་པར་བྱས་ཏེ། ས་བཅུའི་མཐར་རྣལ་འབྱོར་བླ་མེད་ཀྱི་
ཉེ་ལམ་ལ་བརྟེན་ནས་འཚད་རྒྱ་དགོས་པས་རྒྱུ་མཚན་དེའི་ཕྱིར། བགྲོད་བྱའི་ས་ལམ་དང་བགྲོད་པའི་མཐའི་ཡོན་ཏན་སྐྱེ་ཚུལ་ཀུན་ཏུ་མཚུངས་པ་ལ་བརྟེན་ནས་གསུངས་པ་ཡིན། ཡང་རིམ་པ་གསུམ་པའི་

[002B] དེ་རྒྱུད་ལྡན་གྱི་གང་ཟག་དེ་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་སོ་སྐྱེ་ཡང་ཡིན་ལ། སྐུ་འདིས་བརྒྱད་པ་མན་
ཆད་ཀྱི་སེམས་དཔའ་རྣམས་ཀྱི་དབང་པོའི་མངོན་སུམ་གྱིས་བཟུང་ཡང་དཀའ་བ་ཞིག་ཡིན་པས་ལམ་དུས་སུ་སོ་སོ་སྐྱེ་བོ་སངས་རྒྱས་ཀྱི་ལོངས་སྐུ་ཆེ་མཐུན་རྒྱུད་ལྡན་གྱི་གང་ཟག་འོང་བ་འདི་རྣལ་འབྱོར་བླ་མེད་ཀྱི་མྱུར་ལ་མཐུན་མོང་མ་ཡིན་པར་ཤེས་པར་
བྱའོ༑༑ ཡང་སྒྱུ་ལུས་ཕྱི་ལྡང་ནང་ལྡང་ཞེས་པ་ཕུང་པོ་རྙིང་པ་དང་མི་ཤིགས་པའི་ཐིག་ལེ་གཉིས་གང་གི་ནང་ནས་ལྡང་ཞེས་པ་ནི། ནང་ལྡང་ནི་མི་ཤིགས་པའི་ཐེག་ལེའི་དབུས་དང་ཕྱི་ལྡང་ནི་ཕུང་པོ་རྙིང་པའི་ཕྱི་རོལ་ནས་ལྡང་བ་ལ་བྱེད་པ་ཡིན་ཅིང། འདི་ལ་
རྒྱལ་བ་གཉིས་པའི་མན་ངག་གིས་ད་ལྟ་ཡོངས་ལ་མ་གྲགས་པའི་ཟབ་བཤད་ཅིག་གསལ་སྒྲོན་དང་གདན་རྫོགས་ཉིས་སྦྲགས་ལ་དབེན་ས་པའི་མན་ངག་གིས་བརྒྱན་པ་ཞིག་འདུག་ཀྱང་ཡི་གེར་བྲིས་པར་ནི་མ་སྤོབས་སོ། །ཡང་གྲོང་འཇུག་ནུས་པ་དག་གིས་
གླང་ཆེན་གྱི་ལུས་ལྟ་བུ་དུད་འགྲོའི་ལུས་ལ་བརྟེན་པའི་ལུས་རྟེན་དེ་གྲོང་འཇུག་པ་དེའི་རྒྱུད་ཀྱིས་བསྡུས་མ་བསྡུས་ནི། དེ་ལས་དབང་དང་སྒོམ་སྟོབས་ཀྱི་རྒྱུད་ཀྱིས་བསྡུས་པ་ནི་མ་ཡིན་ཞིང། ནང་གི་རྣལ་འབྱོར་གྱི་སྒྱུ་འཕྲུལ་གྱིས་བསྡུས་པ་ནི་ཡིན་ལ། དེའི་
ཚུལ་ནི་སེངྒེའི་ལུས་སོབ་གྱོན་པའི་གར་མཁན་མཁས་པ་རྣམས་ཀྱིས་འཁྲབ་པའི་ཚེ་ལུས་སོབ་དེ་གར་མཁན་གྱི་རྒྱུད་ཀྱིས་མ་བསྡུས་ཀྱང། གར་མཁན་གྱི་འཁྲུལ་གྱིས་བྱ་བ་སྣ་ཚོགས་བྱེད་པ་ལྟར་ཡིན་ཅིང། དེ་སྡུག་བདེན་གྱི་རིགས་སུ་འགྱུར་མིན་ནི་གྲོང་

[003A]༄༅། །འཇུག་བྱེད་པ་པོའི་གང་ཟག་རྟོགས་པ་མཐོ་དམན་གྱི་ཁྱད་པར་ལ་བལྟོས་པ་ཡོད་དེ། རྗེ་མར་པས་ཤ་བའི་ལུས་ལ་གྲོང་འཇུག་མཛད་པའི་ཚེ་ཉེ་གནས་རྣམས་ཀྱིས་ཁྱི་བསྲུང་དགོས་པ་དང། སླར་རང་གི་སྐུ་ལུས་ལ་ཞུགས་པའི་ཚེ་བཀའ་
ལས༑ ༑དུང་འགྲོའི་ལུས་ལ་ཞུགས་པའི་ཚེ་ཡིད་རྨོངས་སུ་འགྲོ་བར་འདུག་ཅེས་གསུངས་པ་ལྟ་བུ་སོགས་ཀྱིས་མཚོན་ནུས་ལ། འདི་ལ་ཡང་ཕུང་པོ་མ་ཉམས་བ་ལ་གྲོང་འཇུག་བྱ་བ་དང་སྐྱེ་བོ་མ་ཤིབ་ལ་གྲོང་འཇུག་བྱ་བ་སོགས་ཀྱི་གནད་དུ་མ་ཞིག་ལ་
བརྟེན་ནས་མི་འདྲ་བའི་ཁྱད་པར་ནི་མང་དུ་མཆིས། ཡང་སངས་རྒྱས་བ་སྔགས་ལམ་ལ་བལྟོས་ཤིང་དེ་ཡང་གསང་བ་འདུས་པའི་ལམ་ལ་བརྟེན་དགོས་ཞེས་ཕལ་ཆེར་སྨྲ་བར་འདུག་པས། དེ་ལྟར་ཡོད་ཚེ་དུས་འཁོར་ལུགས་ཀྱི་སྦྱོར་དྲུག་དང་བླ་མེད་གཞན་གྱི་
རིམ་ལྔའི་དོད་ཐུབ་ཇི་ལྟ་བུ་ཞེས་པ་ནི། སྤྱིར་བླ་མེད་ཀྱི་ལམ་གྱིས་ཚེ་འདི་ཉིད་ལ་སངས་རྒྱས་བའི་གནད་མཐར་ཐུག་པ་ནི་ཟག་བཅས་ཉེ་བར་ལེན་པའི་ཕུང་པོ་འདི་མ་སྤངས་བཞིན་དུ་མཚན་དེབས་བརྒྱན་པའི་སྐུ་ཐོབ་པ་ལ་རག་ལུས་པས་མན་ངག་དེ་ནི་དཔལ་འདུས་
པའི་རྒྱུད་ལས་གསུངས་པའི་རྡོ་རྗེའི་སྐུ་སྒྲུབ་ཚུལ་ཤེས་པ་ལ་རག་ལུས་པས། འདུས་པ་རྒྱུད་སྡེ་ཐམས་ཅད་ཀྱི་རྩེ་མོ་དང་མདོ་སྡེ་ཐམས་ཅད་ཀྱི་ཟ་མ་ཏོག་ཏུ་གསུངས་པ་ཡིན་ལ། དེ་ལྟ་ནའང་སངས་རྒྱས་འདུས་པ་ཁོ་ན་ལ་བརྟེན་པས་མ་ཁྱབ་སྟེ། བདེ་མཆོག་
འཁོར་ལོའི་ལམ་ལ་བརྟེན་ནས་ལུས་ལ་གནད་དུ་བསྣུན་ཏེ་སྒྱུ་ལུས་འགྲུབ་པའི་ཚེ་ཡང་འདུས་པ་ནས་གསུངས་པའི་རྡོ་རྗེའི་ལུས་འགྲུབ་པའི་ཕྱིར་རོ། །དེའི་ཕྱིར་དུས་འཁོར་ནས་གསུངས་པའི་སྟོང་གཟུགས་ཀྱི་སྐུ་དང་འདུས་པ་ནས་གསུངས་པའི་སྒྱུ་ལུས་གཉིས་

[003B] ཤིན་ཏུ་ཕྲ་བའི་རླུང་སེམས་ཀྱི་ཁྱད་པར་ཙམ་ལས་འགྲུབ་རྒྱུའི་སྐུ་མཚན་དཔེས་བརྒྱན་པའི་སྐུར་མཚུངས་པ་ཡིན། ཡི་དམ་གྱི་གཏོར་མ་འབུལ་སྐབས་གཏོར་མགྲོན་བསྐྱེད་ཚུལ་རྒྱས་པར་མི་བྱེད་ཚེ་རང་གི་སྙིང་ཁ་
ནས་སྤྲོས་པའི་ལྷ་མོ་རྣམས་ཀྱིས་བདག་བསྐྱེད་ཀྱི་ལྷ་ལ་ཕུལ་བར་མོས་ན་རུང་མིན་ནི་ཚུལ་དེ་ངེས་པར་རུང་འདྲ་ཞིང། འོན་ཀྱང་ཧཱུཾ་ཞེས་པའི་སྐབས་སུ་སྐད་ཅིག་གིས་མདུན་གྱི་ནམ་མཁར་གཏོར་མགྲོན་སྤྱན་འདྲེན་པ་མན་ངག་ཏུ་བྱེད་པ་ཡིན། ཀུན་རིག་གི་དབང་
བསྐུར་རྫོགས་པར་གཤིན་པོ་ལ་རུང་བ་བཞིན་རྒྱུད་སྡེ་གཞན་གྱི་རུང་མིན་ནི་རྣལ་འབྱོར་བླ་མེད་ལ་ལྷ་ངོ་བསྟན་པ་ཡན་ཆད་བྱ་བར་གསུངས་པ་ལྟར་རིགས་འྒྲེའམ་སྙམ། ཡང་རྗེ་རིན་པོ་ཆེས་ལས་དང་པོ་པས་ལྟ་བ་ལ་དཔྱོད་པའི་ཚེ་གནད་བཞིའི་དཔྱད་པ་བྱ་བར་
གསུངས་པ་དང། མར་པ་ཡབ་སྲས་ཀྱིས་སེམས་ཉིད་ཁྱབ་གདལ་ཆེན་པོར་ངོ་སྤྲོད་པ་གཉིས་ལས་དང་པོ་པ་ལ་ཇི་ལྟར་བྱ་ཞེས་པ་ནི། སེམས་གསལ་ཞིང་རིག་པ་ངོ་སྤྲོད་པ་འདི་ཡང་རྗེ་རྒྱལ་བ་གཉིས་པའི་ལམ་རིམ་ཆུང་བའི་དགོངས་པ་རྨ་མེད་པ་ཡིན་པས་
ཚུལ་དེ་ཉིད་ལ་མོས་པའི་གང་ཟག་ལས་དང་པོ་པ་རྣམས་ལ་ངེས་པར་བསྟན་དུ་རུང། ཡང་འདུས་པའི་གཙོ་བོ་འཕོ་བའི་མན་ངག་གིས་རང་ཉིད་དོན་གྲུབ་ལྟ་བུའི་ང་རྒྱལ་ལ་གནས་པའི་མཐར་བསྡུ་ཆོག་རྡོ་རྗེ་འཆང་གི་ང་རྒྱལ་གྱིས་བྱེད་དམ་ཞེས་པ་ནི་སྔོན་གྱི་གཙོ་
བོ་དེ་ཁོ་ནའི་ང་རྒྱལ་གྱིས་བྱ་དགོས་པ་ཡིན། ཡང་འཇིགས་བྱེད་བདག་བསྐྱེད་སྐབས་གཏི་མུག་གཤིན་རྗེ་གཤེད་དང་ཡུམ་བཞིར་ཟླ་གདན་བསྐྱེད་པའི་དགོས་པ་གང་ཡིན་ཞེས་པ་ནི། དེ་རྣམས་ནང་གི་སྲོག་འཛིན་ཡན་ལག་དང་བཅས་པ་རྣམ་པར་དག་པའི་དབང་

[004A]༄༅། །གིས་ཡིན་ནམ་སྙམ། ཡང་དུས་འཁོར་ལུགས་ལ་སྟོན་པ་སངས་རྒྱས་པའི་ལོ་མགོ་ཟླ་བ་གང་ནས་འཇོག་ཅེས་པ་ནི། ནག་པ་ཟླ་བ་ནས་འཇོག་ཅིང། ལོ་དེ་ལ་ཤོལ་ཟླ་ཡོད་མེད་ནི་སྟོན་པ་ལྕགས་སྤྲེར་འཁྲུངས་པའི་དབང་དུ་བྱས་ན་ཟླ་ཤོལ་
འོང་བ་དང། ཤིང་སྟག་ལ་འཁྲུངས་པའི་དབང་དུ་བྱས་ན་མི་འོང་བ་འདྲ་ཞིག་འདུག་ཀྱང་ཞིབ་ཏུ་བརྩི་རྒྱུ་མ་བྱུང་ཞིང། སངས་རྒྱས་པའི་ས་ཟླའི་བཅོ་ལྔར་གཟའ་འཛིན་གྱི་རི་མོ་ཐོན་མིན་ལ་ངལ་བ་བསྟེན་པ་མང་དུ་མཐོང་ཡང་འཕགས་པ་རྣམས་ཀྱི་ནང་གི་ནུས་པ་
གློ་བུར་དུ་འབྱུང་བས་དེ་རིགས་ཀྱི་ངེས་པ་མེད་དམ་སྙམ། སངས་རྒྱས་པའི་ཕྱི་ལོ་ཤེར་མདོ་གསུངས་ཞེས་པའི་ཕྱི་ལོ་གང་ཡིན་ཞེས་པ་ནི། ས་ཟླར་སངས་རྒྱས་པའི་ཟླ་བ་དེ་ནས་བརྩིས་པའི་ཟླ་བ་བཅུ་གཉིས་པ་ནག་པ་ཟླ་བའི་ཚེས་བཅོ་ལྔ་ལ་གསུངས་པ་
ཡིན༑ ལུགས་འདིའི་སྟོང་གཟུགས་ཀྱི་སྐུ་འགྲུབ་པ་ན་རྡུལ་ཕྲ་རབ་ཟད་མིན་ནི། །རྒྱུད་རྒྱལ་ཉིད་ལས་ལུས་ནི་དྭང་ཞིང་རྡུལ་ཕྲན་ཉམས་པ་ནམ་མཁའ་དང་མཚུངས་ཞེས་གསུངས་པ་ལྟར། ལུགས་འདི་ལ་བེམ་ཆོས་ཐམས་ཅད་ཟད་ནས་མཆོག་ཏུ་མི་
འགྱུར་བའི་བདེ་བའི་ཏིང་ངེ་འཛིན་གྱི་གཟུགས་བརྙན་རྣམ་བཅས་ལ་སྟོང་གཟུགས་ཀྱི་སྐུར་བྱེད་པ་ཡིན། དེའི་ཚེ་སྔར་གྱི་ཕུང་པོ་རྙིང་བའི་རྒྱུན་ཆད་དམ། སངས་རྒྱས་ཀྱི་སྐུར་འགྱུར་ཞེས་པ་ནི་སོ་དང་སེན་མོའི་རྩེ་སྐྲ་སོགས་ལུས་དབང་གིས་མ་ཁྱབ་པ་རྣམས་
མ་གཏོགས་རྒྱུན་ཆད་པར་གསུངས། ཕར་ཕྱིན་ཐེག་པའི་ཐལ་འགྱུར་བ་རང་ལུགས་ལ་སྔགས་ཀྱི་གཞུང་ལ་སྦྱངས་ནས་སློབ་མི་སློབ་ཀྱི་ཟུང་འཇུག་ཐོབ་པ་རྣམས་ལམ་ག་ཙམ་དུ་སླེབ་པར་འདོད་ཅེས་པ་ནི་ཁོ་བོ་ཅག་ཀླུ་སྒྲུབ་ཡབ་སྲས་དང་རྗེ་རྒྱལ་བ་གཉིས་

[004B] མི་སློབ་པའི་ཟུང་འཇུག་པ་ནི་དཔལ་ལྡན་རྡོ་རྗེ་འཆང་གི་གོ་འཕང་མངོན་དུ་བྱས་པར་འདོད་ཅིང། ལུགས་ཁ་ཅིག་པ་དག་ནི་ཅི་ལྟར་སྨྲ་མི་
ཤེས་ལ། ཡང་ཉིན་གཅིག་ལ་ལྷོ་སྒོམ་ནང་པོ་བསྐུར་དགོས་ན་ཉེར་བསྡུ་མ་བྱས་པར་ངེས་པར་རུང་ཞིང། འདིར་བཤད་རྒྱུད་ཟེར་བ་འདུག་ཀྱང་བྱ་རྒྱུད་ཡིན་འདྲ་བ་དེའི་དེ་བཞིན་གཤེགས་པའི་རིགས་ཀྱི་དབང་ཐོབ་ནས་ལས་རུང་གི་བསྙེན་པ་སོང་ནས་རིགས་
འོག་མའི་དབང་བསྐུར་ཐོབ་པ་དང། ལས་རུང་གི་བསྙེན་པ་མ་བྱས་པར་སློབ་དཔོན་གྱི་བྱ་བ་ལ་འཇུག་རུང་མིན་ནི་རྩོད་ལྡན་གྱི་དུས་འདིར་དབང་རེ་ནི་ངེས་པར་ཐོབ་པ་གལ་ཆེ་ཞིང། ལས་རུང་མ་སོང་ཡང་རིགས་གོང་མའི་བསྙེན་པ་སོང་ན་རུང་པ་ཡིན་ནོ། །
དེ་ལྟར་དཀའ་གནད་དུ་མར་བྲིས་པའི་ལན། །ཇི་བཞིན་བརྗོད་པས་ངག་དབང་ཚུལ་ཁྲིམས་ཀྱི། །དོགས་པའི་གནད་རྣམས་མ་ལུས་རབ་བྱང་ནས། །ཕན་བདེའི་པད་ཚལ་ཡོངས་སུ་བཞད་གྱུར་ཅིག།    ༈    །ཡང་ལན་བརྗོད་པ་ནི། ཁ་འབར་མའི་བདེན་
སྟོབས་ཀྱི་ཉེ་སྲས་དང། ཉན་ཐོས་ཀྱི་མཚན་འདི་རྣམས་སྔོན་ཆེད་གཉེར་གྱི་དོན་འདི་ལ་སྨོན་ལམ་མཛད་པ་རྣམས་བརྗོད་པ་ཡིན་ཅིང། བྱ་རྒྱུད་ཀྱི་དམ་རྒྱ་གནས་དྲུག་ཏུ་རེག་ཚེ་སྙིང་ཁའི་འཇུག་ཏུ་ལྟེ་བར་རེག་རྒྱུ་ཡིན་ལ། མ་རེག་པར་གནས་ལྔ་ཉིད་དུ་
རེག་ཀྱང་ཐུས། བུམ་སྒྲུབ་སྐབས་ལྷ་དང་ལྷའི་དེ་ཁོ་ན་ཉིད་ཅེས་དང་ལྷའི་སེམས་ཞེས་བརྗོད་ཀྱང་ཐུས་ལ། ཡང་དེ་དག་ཐམས་ཅད་རང་གི་སེམས་ཀྱི་རྣམ་རོལ་དུ་ཤེས་པར་བྱས་ནས་དཀྱུས་ལྟར་བརྗོད་ཀྱང་ཐུས། ལྷ་མོ་བརྒྱད་ཀྱི་སྔགས་གཙོ་བོའི་

[005A]༄༅། །སྔགས་ཉིད་ཀྱིས་ཆོག་ལ། གདོན་འགྲོལ་གྱི་མཆོད་པ་བདག་བསྐྱེད་གང་བྱས་ཀྱི་སྔགས་མཐར་ཨརྒྷཾ་སོགས་བཏགས་པའི་ཉེར་སྤྱོད་ཕུལ་བས་ཐུས། ཞེས་པ་འདི་ནི་སྨན་རམ་པ་དགེ་སློང་བསྟན་པ་དར་རྒྱས་ཀྱི་དྲིས་ལན་དུ་སྤྱར་
བའོ༑༑    ༈    ༑༑རྣམ་སྲས་ནོར་སྒྲུབ་སྐབས་ལྕགས་གསུམ་ཞེས་པ་རྗེ་རྒྱལ་བ་གཉིས་པའི་མན་ངག་བཞིན་གསེར་དངུལ་ཟངས་གསུམ་ལ་བྱེད་པ་ཡིན་ཅིང། རྗེ་རིན་པོ་ཆེའི་སྐུ་བརྙན་གླང་འཕུར་མ་ནི་བར་དེ་བཞེངས་ཟིན་མ་ཐག་འགྲོ་བའི་དོན་
ལ་འཕུར་བས་མཚན་དེ་ལྟར་གསོལ་བ་དང། བཀྲ་ཤིས་དོ་ཁ་མ་ནི་འོན་གྱི་བཀྲ་ཤིས་དོ་ཁར་རྗེ་རྒྱལ་བ་གཉིས་པ་བཞུགས་དུས་ཉིན་གཅིག་ལ་རྫུ་འཕྲུལ་གྱི་བཀོད་པས་དབུ་སྐྲ་སོར་ཕྱེད་དོ་པ་ལན་བདུན་བཞུར་ཞིང། སྲས་ཀྱི་ཐུ་བོ་རྫུ་འཕྲུལ་
ཅན་ཞིག་ནས་སྐུ་བརྙན་བདུན་རྫོགས་པར་བཞེངས་པའི་ནང་གཞུག་ཏུ་དབུ་ལོ་རྣམས་བཞུགས་པར་མཚན་དེ་ལྟར་གསོལ་བ་དང། སླེའུ་ཆུང་མ་ནི་རྗེ་རིན་པོ་ཆེའི་སྐུ་དུས་སུ་ལུགས་མཁན་མཁས་པ་ཞིག་བྱུང་བར་གྲོང་མིང་ལ་སླེའུ་བ་ཟེར་སྟབས་
དེས་བཞེངས་པ་ལ་སླེའུ་ཆུང་མ་ཞེས་གྲགས་པ་དང། གཞན་ཕན་མ་ནི་པར་དེ་བཞེངས་ནས་རྗེར་གཟིགས་ཕུལ་བས་རྗེའི་ཞལ་ནས་འདི་ང་མི་འདྲ་ཡང་གཞན་ལ་ཕན་གསུངས་པས་གཞན་ཕན་མ་དང། སྐུ་བརྙན་དེ་བཞད་ཅིང་འཕར་བས་བཞད་
འཕར་མར་གྲགས་པ་སྟེ། དེ་དག་ལས་སླེའུ་ཆུང་ནི་ལུགས་མ་དང་གཞན་རྣམས་ནི་འདྲ་ཅོག་རིགས་མ་གཏོགས་འཇིམ་བཟོ་ཁོ་ན་ཡིན་ཅིང། རྒྱལ་བ་ཙོང་ཁ་པ་ཆེན་པོ་སྐུ་མ་བལྟམས་གོང་དང་ཞལ་བཞུགས་པའི་དུས་དང་མྱ་ངན་ལས་འདས་པའི་ཕྱི་ནས་

[005B] དེ་དག་ལས་རིང་བསྲེལ་ཅན་གཅིག་རྡོ་རྗེ་འཆང་ལྕང་སྐྱ་རིན་པོ་ཆེའི་ཐུགས་དམ་རྟེན་དུ་ཡོད་ཚོད་ལས་ཧ་ཅང་ངེས་པོ་མེད། སྨྲྀ་ཏིའི་
ཕྱག་ཚ་པར་ཡུལ་བྱང་ངམ་རིང་གི་ས་ཆར་གཅིག་དང་རྟ་ནག་རྒྱད་མཁར་ཕྱུག་པོར་གཅིག་ཤངས་ཆུམས་ཀྱི་ཡུལ་དུ་གཅིག་རྣམས་ཡོངས་གྲགས་ཡིན་ཅིང། ཁམས་སུ་ཕེབས་ནས་འགྲོ་དོན་མཛད་སྐབས་གླིང་རྗེ་གེ་སར་གྱིས་བདུད་ཧོར་ལྗང་གསུམ་བཅོམ་
ཞིང༑ རྒྱ་དང་གཡུལ་མ་འཁྲུགས་ཀྱི་བར་དེར་པཎ་ཆེན་གྱི་དགོན་པར་གཟུག་པའི་དང་བླངས་མཛད་སྐབས་སྔར་གྱི་ཧོར་གྱི་བུ་བསད་པས་མནའ་ཟོས་པའི་འབྲས་བུར་རྒྱལ་པོ་རྩིག་པའི་སྟེང་ནས་ལྷུང་སྟེ་དབུ་ཆག་པར་པཎ་ཆེན་སྨྲྀ་ཏིའི་ཚ་ཚའི་ལྷག་གི་འཇིམ་པ་
བླངས་ཏེ་སྡེམ་བྱས་པས་དབུ་འཕྲལ་ལ་གསོས་པའི་ལོ་རྒྱུས་འདུག་པས་དེར་དཔགས་ན་ཁམས་སུ་ཡང་ཚ་ཚ་མང་དུ་ཡོད་ཚོད་འདུག་ཅིང། འདི་ལ་ཐུབ་པའི་སྐུ་མཚོན་གང་བ་གཅིག་ཐུབ་དབང་དང་སྒྲོལ་མ་མཁྱིད་གང་བ་རེ། ཡང་ཐུབ་པའི་སྐུ་དེ་ལས་ཆེ་
ཙམ་གཅིག་རྣམས་ངས་ཀྱང་མཐོང་ཞིང། རྒྱ་གར་ནས་བསྣམས་པའི་བར་རྣམས་བགྲེས་ནས་བོད་དུ་གསར་བཞེངས་མཛད་པ་འགའ་ཞིག་ཡོད་པ་འདྲ་སྙམ། རྭ་པར་མ་ཞེས་པ་ནི་ཐོག་མའི་ཕྱག་པར་པཎ་ཆེན་བཟང་པོ་རྒྱལ་མཚན་གྱི་ཕྱག་པར་དེ་བསེ་རུའི་
རྭ་ལས་གྲུབ་པ་ཡིན་པས་མཚན་དེ་ལྟར་གསོལ་བ་ཡིན་ཅིང། ཁྲོ་ཕུ་ཐོག་ཐུབ་མ་ཟེར་བ་སྔར་མ་མཇལ་ཀྱང་ལོཙྪ་བ་བྱམས། པའི་དཔལ་གྱི་ཕྱག་ཚ་ཡིན་འགྲོ་སྙམ་པ་འདུག་གོང་གི་འཕྲོས་ནས་འབྲི་རྒྱུར་པཎ་ཆེན་སྨྲྀ་ཏིའི་དགོན་གནས་དེ་ཁམས་ཀྱི་ས་ཕྱོགས་

[006A]༄༅། །གང་ན་ཡོད། ད་ལྟ་མཚན་ཇི་ལྟར་གྲགས། ཆོས་ལུགས་ཅི་ལྟ་བུ་སྤྱོད། ངེས་ཁུངས་ཡོད་ཚེ་འདིར་ཞིབ་ཆ་བྲིས་ནས་གནང་ལུགས་མཛོད།།    ༈    །།བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་དང་ཤེས་རབ་ཟུང་དུ་
འཇུག་པའི་གང་ཟག་རྣམས་ཀྱིས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ་བའི་སླད་དུ་རང་གི་ལུས་ཀྱང་སྦྱིན་པར་བྱེད་པ་དག་ཡོད་དེ། དེ་ལ་ཡང་ཐེག་པ་ཆེན་པོ་སྤྱིའི་ལུགས་དང་གསང་སྔགས་ཀྱི་ལུགས་སོ། །ཐེག་པ་ཆེན་པོ་སྤྱིའི་ལུགས་
ནི་བྱང་ཆུབ་སེམས་དཔའ་གཞན་དོན་དུ་ལྷག་པའི་བསམ་པ་བརྟན་ཅིང། བདག་མེད་རྟོགས་པའི་ཤེས་རབ་ལ་བློ་བྱང་བ་རྣམས་ཀྱིས་གནོད་སྦྱིན་དང་སྲིན་པོ་དང། སེངྒེ་དང་སྟག་སོགས་མི་མིན་དང་གཅན་གཟན་གྱི་རིགས་ལྟོགས་པས་གདུང་བ་
རྣམས་སྡུག་བསྔལ་དེ་ཉིད་ལས་སྐྱོབ་པར་བྱ་བའི་ཆེད་དང། ཡང་དེ་དག་གིས་བཟའ་བས་ཉེན་པ་རྣམས་འཇིགས་པ་ལས་སྐྱོབ་པའི་ཕྱིར་རམ། ཡང་ན་དེ་བཞིན་གཤེགས་པ་དང་དེའི་རྟེན་གྱི་དྲུང་དུ་བདག་ཉིད་ཀྱི་ལུས་མར་མེའི་སྡོང་བུ་སོགས་སུ་
འབུལ་བར་བྱ་བའི་མན་ངག་སྟེ། དེ་ཡང་ཕྱི་རོལ་པ་དག་གིས་རང་གི་ཁྲག་དང་ཡན་ལག་གི་ཆ་ཤས་མིག་རྣ་བ་མགོ་སོགས་བཅད་དེ་ཙཎྜཱི་ཀ་ལ་སོགས་པའི་རྟེན་གྱི་དྲུང་དུ་འབུལ་བ་དང། དབང་ཕྱུག་གི་རྟེན་རྩེ་གསུམ་དང་རང་བྱུང་གི་སྤུ་གྲི་སོགས་ལ་
མཆོངས་ཏེ་འཆི་བ་དང་འདི་གཉིས་ལ་ཁྱད་པར་ཆེན་པོ་ཕྱེད་དགོས་ཏེ། དེ་ཡང་ཕྱི་རོལ་པ་རྣམས་ཀྱིས་ནི་རྣམ་པར་རང་གི་ལུས་དེ་ཕངས་མེད་དུ་བཏང་བ་ཡིན་ཀྱང་བློའི་ཕུགས་ན་ལྷ་དེ་རྣམས་ལ་མཆོད་པའི་ཕྱིར་ཟུག་རྡུ་ཆེན་པོ་ཉམས་སུ་མྱོང་ཞིང་དཀའ་

[006B] འཁོར་བསྒྱུར་སོགས་འཇིག་རྟེན་གྱི་དཔལ་འབྱོར་སྟེར་བདོན་དུ་གཉེར་བས་ཡང་ཏིག་འཁོར་བའི་བདེ་འབྱོར་གྱི་ཆེད་དུ་གདུང་བརྩོམ་པའི་ཕྱིར་དོན་མེད་པའི་བྱ་བ་ཆེན་པོ་ཡིན་ལ། གྲོལ་བ་དོན་གཉེར་བ་རྣམས་ཀྱིས་ནི་ཟུག་རྡུ་
དོན་དུ་གཉེར་བ་མ་ཡིན། དེས་མཆོད་ཡུལ་རྣམས་མགུ་བའི་ལན་དང་རྣམ་པར་སྨིན་པ་དོན་དུ་གཉེར་བ་མ་ཡིན་གྱི། གནས་སྐབས་སུ་ལུས་བྱིན་པ་ལ་བརྟེན་ནས་སྦྱིན་ཡུལ་གྱི་ནག་ཟག་དེ་རྣམས་འཇིགས་པས་ཉེན་པའམ་སྡུག་བསྔལ་ལས་གྲོལ་ཞིང་
མཐར་ད་ལྟ་རང་གི་ལུས་ཀྱིས་ཚིམས་པར་བྱས་པ་དེ་བཞིན་དུ་མ་འོངས་པ་ན་དམ་པའི་ཆོས་ཀྱིས་ཚིམས་པར་བྱས་ཏེ་རྫོགས་པའི་སངས་རྒྱས་ལ་འགོད་པའམ། བདག་གི་ལུས་ཤ་ཁྲག་གི་ཕུང་པོ་འདི་འཁོར་གསུམ་ཡོངས་སུ་དག་པའི་མཆོད་པར་བསྒྱུར་
ཏེ༑ རྫོགས་པའི་སངས་རྒྱས་རྣམས་ལ་མཆོད་པས། འགྲོ་བ་འདི་རྣམས་ཀྱི་སྡུག་བསྔལ་གསུམ་རྒྱུན་བཅད་དེ། བླ་ན་མེད་པའི་ཡེ་ཤེས་སངས་རྒྱས་བཅོམ་ལྡན་འདས་ཀྱི་གོ་འཕང་རིན་པོ་ཆེ་བདེ་བླག་ཉིད་དུ་ཐོབ་པར་གྱུར་ཅིག་ཅེས་པའི་སྨོན་ལམ་
དང་བསྔོ་བ་དེ་བདག་མེད་རྟོགས་པའི་ཤེས་རབ་ཀྱིས་ཟིན་པར་བྱས་ནས་གཏོང་བ་ཡིན་ཏེ། ཚུལ་འདི་ལ་ཞི་གནས་འགྲུབ་པའི་གང་ཟག་རྣམས་ཀྱིས་རང་གིས་གང་ལ་སྨོན་པའི་ཡུལ་དེ་ལ་བློ་གཅིག་ཏུ་འདྲིལ་བས་ངེས་པར་རྣོ་ཞིང། སྟོང་ཉིད་ཀྱི་ལྟ་བརྟོགས་
ན་སྦྱིན་ཡུལ་དང་སྦྱིན་བྱ་དང་སྦྱིན་པ་པོ་རྣམས་སྣང་ཡང་བདེན་མེད་རྫུན་པ་སྒྱུ་མ་ལྟ་བུར་རྟོགས་པས་འཁོར་བའི་རྩ་བ་མྱུར་དུ་གཅོད་པ་ལ་ཁྱད་ཤིན་ཏུ་ཆེ། ཐེག་པ་ཆེན་པོ་གསང་སྔགས་ཀྱི་ལུགས་ནི་ཐབས་དང་ཤེས་རབ་ཟུང་དུ་འབྲེལ་བའི་གཅོད་ཀྱི་

[007A]༄༅། །ཉམས་ལེན་དང། ཡང་གནོད་བྱེད་རྣམས་ཡི་དམ་གྱི་ལྷར་བསྒོམས་ནས་མཆོད་པར་འབུལ་བ། གྲོང་འཇུག་གྲུབ་པ་རྣམས་ཀྱིས་རང་གི་རྣམ་པར་ཤེས་པ་ཆོས་ལྡན་གྱི་རྟེན་གཞན་ལ་བཅུག་ནས། ལུས་རྙིང་པ་གཞན་ལ་དངོས་
གྲུབ་ཀྱི་རྟེན་དང། གསེར་སོགས་རིན་པོ་ཆེ་དང་ཁ་ཟས་སུ་སྟེར་བ་དང་སྒྱུ་ལུས་འགྲུབ་པ་རྣམས་ཀྱིས་ལུས་མཐའ་ཡས་པ་སྟེར་བ་སོགས་ཡིན་ལ། སྤྱིར་འཕགས་ཡུལ་ལྟ་བུ་སྐྱེ་བོ་སྙིང་སྟོབས་ཆེ་ཞིང་བློ་གྲོས་རྣོ་བའི་རིགས་གནས་པའི་སར་མན་ངག་
འདི་རྣམས་བྱ་ཡི། བོད་ལྟ་བུ་རྣམས་སུ་རྟོག་པའི་སྦྲོས་པ་སྣ་ཚོགས་བ་འཆར་བས་བྱ་བ་མ་ཡིན་ནོ། །མན་ངག་འདི་ནི་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བློ་བཟང་བསྟན་འཛིན་གྱི་མོས་བློ་ལྟར་གདམས་པའོ། །སྭ་སྟི། ཕན་
བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྦེལ། །སརྦ་ཛག་ཏཾ།། །།

[007B][BLANK PAGE]



﻿
ཆ་་༄༅། །པཎ་ཆེན་རིན་པོ་ཆེའི་གསུང་འགའ་ལས་བརྩམས་པའི་དྲིས་ལན་བཞུགས་སོ། །་

[001B]༄༅། །པཎ་ཆེན་ཐམས་ཅད་མཁྱེན་བ་བློ་བཟང་དཔལ་ལྡན་ཡེ་ཤེས་དཔལ་བཟང་པོའི་དྲུང་དུ། དཀའ་ཆེན་ཡེ་ཤེས་ཚེ་རིང་དང་
དཀའ་ཆེན་ཡེ་ཤེས་དགེ་འདུན་གཉིས་ཀྱིས་རྩོད་ཡིག་ཕུལ་བའི་ལན་དུ་གནང་བ་ལས། ཆེས་ཕྲའི་བློ་གྲོས་མཚོན་རྣོན་དགེ་བའི་བཤེས། །
གསུང་གི་སྣུ་མ་ཚོགས་ངར་གྱིས་མ་བྲན་པར། །གཞུང་ལུགས་ནགས་ཚལ་འདྲེན་པར་མི་ནུས་པས། །ཐར་པར་འདོད་རྣམས་ཚུལ་འདིའི་རྒྱུ་ལ་
འབད། །ཅེས་གསུངས་བའི་ཚིགས་བཅད་འདི་ནི་སྙན་དངགས་ཀྱི་ལུགས་བཞིན་སྦྱར་བ་ཡིན་ལ། དེ་ཡང་སྙན་དང་གསལ་དོན་རྒྱན་དང་སྒྲ་རྒྱན་
གཉིས་ཡོད་ཅིང། དོན་རྒྱན་ལ་ནི་སོ་ལྔ་ཡོད་པ་ལས་འདི་ནི་གཟུགས་ཅན་གྱི་རྒྱན་ཡིན་ནོ། །དེ་ལ་ཡང་སྦྱོར་ཚུལ་མི་འདྲ་བ་མང་དུ་ཡོད་པའི་

[002A]༄༅། །ནང་ནས་ཤོ་ལོ་ཀ་འདི་ནི་དཔེ་ཅན་དཔེའི་གཟུགས་སུ་བཀོད་པའི་རྒྱན་ཡིན་ཞིང། དེ་ལ་དཔེ་ཅན་ནི། ཆེས་ཕྲ་བའི་
བློ་དང། དགེ་བའི་བཤེས་གཉེན་གྱི་གསུང་ཐོས་པ་དང། གཞུང་ལུགས་མང་པོའི་དོན་གོ་བ་རྣམས་ཡིན་ལ། དཔེ་ནི་མཚོན་རྣོན་པོ་དང་
སྣུམ་ཚོགས་ཀྱི་ངར་གྱིས་ཐན་པ་དང། ནགས་ཚལ་གྱི་ཤིང་མང་པོ་གཅོད་ནུས་པ་རྣམས་ཡིན་ནོ། །དེ་ཡང་དཔེ་དོན་སྦྱར་ནས་བཤད་ན་
ཆེས་ཕྲ་བའི་བློ་དང་ལྡན་ཀྱང་བཤེས་གཉེན་མཁས་པ་ལ་བརྟེན་ནས་གསུང་གི་བཤད་པ་ལ་ཐོས་པ་མང་པོ་མ་བྱས་ན་མདོ་སྔགས་ཀྱི་གཞུང་ལུགས་ཆེན་པོ་
སོགས་ཀྱི་དོན་གོ་པར་མི་ནུས་ཏེ། དཔེར་ན་མཚོན་རྣོན་པོ་ཡིན་ཀྱང་སྣུམ་ལ་སོགས་པའི་དར་བླུད་པའི་རྫས་ཀྱི་ཚོགས་ཀྱིས་དར་མ་བྲན་ན་ཤིང་

[002B] །སྔར་བཅོམ་ལྡན་འདས་ཞལ་བཞུགས་པའི་དུས་སུ་ཡུམ་གྱི་མདོ་ནས་གསུངས་པའི་སྟོང་པ་ཉིད་ཀྱི་དོན་ཕྱིན་ཅི་མ་ལོག་བར་རྟོགས་ནས་བསྒོམ་པའི་ཆུ་ལ་ཤིན་ཏུ་དར་པ་
ཡིན་ཀྱང། ཕྱིས་ལོ་མང་སོང་བ་ན་རིམ་གྱིས་འགྲིབས་ནས་སྟོང་ཉིད་ཀྱི་དོན་མ་ནོར་བར་ཤེས་ནས་ཉམས་སུ་ལེན་མཁན་ཤིན་ཏུ་ཉུང་བར་གྱུར་པའི་དུས་སུ། མགོན་པོ་ཀླུ་སྒྲུབ་བྱོན་ནས་གཞུང་ལུགས་མང་
པོ་ལ་མཁས་པར་སྐྱངས་ཤིང། འཇམ་པའི་དབྱངས་ལ་བརྟེན་ནས་སྟོང་ཉིད་ཀྱི་དོན་ལེགས་པར་རྟོགས་ཏེ། སྟོང་ཉིད་ཀྱི་དོན་དགག་གཞག་སྤོང་གསུམ་གྱིས་གཏན་ལ་ཕབ་པའི་བསྟན་བཅོས་རྩ་བ་
ཤེས་རབ་ལ་སོགས་པ་བརྩམས་པས་ཀླུ་སྒྲུབ་ལ་དབུ་མ་པའི་ཤིང་རྟའི་སྲོལ་འབྱེད་ཅེས་གྲགས་ལ། དེ་བཞིན་དུ་རྒྱ་ཆེན་སྐྱོད་པའི་ལམ་སེམས་ཙམ་པའི་ལུགས་སུ་ཉམས་སུ་ལེན་ཚུལ་རྣམས་བཅོམ་ལྡན་
འདས་མྱ་ངན་ལས་འདས་པའི་རྗེས་སུ་རིམ་གྱིས་འགྲིབས་པ་ན་འཕགས་པ་ཐོགས་མེད་ཀྱིས་ལུགས་དེ་གཏན་ལ་ཕབ་བའི་བསྟན་བཅོས་ས་སྡེ་ལྔ་ལ་སོགས་པ་བརྩམས་ནས་རྒྱས་པར་མཛད་པས་ན་སེམས་
ཙམ་བའི་ཤིང་རྟའི་སྲོལ་འབྱེད་ཅེས་གྲགས་སོ། དེ་བཞིན་དུ་ལེགས་ལྡན་འབྱེད་ལ་རང་རྒྱུད་པའི་ཤིང་རྟའི་སྲོལ་འབྱེད་དང། ཟླ་བ་གྲགས་པ་ལ་ཐལ་འགྱུར་པའི་ཤིང་རྟའི་སྲོལ་འབྱེད་ཅེས་པ་ཡང་

[003A]༄༅། །སྔར་བཅོམ་ལྡན་འདས་ཞལ་བཞུགས་པའི་དུས་སུ་ཡུམ་གྱི་མདོ་ནས་གསུངས་པའི་སྟོང་པ་ཉིད་ཀྱི་དོན་ཕྱིན་ཅི་མ་ལོག་པར་རྟོགས་ནས་བསྒོམ་པའི་ཚུལ་ཤིན་ཏུ་དར་བ་
ཡིན་ཀྱང། ཕྱིས་ལོ་མང་སོང་བ་ན་རིམ་གྱིས་འགྲིབས་ནས་སྟོང་ཉིད་ཀྱི་དོན་མ་ནོར་བར་ཤེས་ནས་ཉམས་སུ་ལེན་མཁན་ཤིན་ཏུ་ཉུང་བར་གྱུར་བའི་དུས་སུ། མགོན་པོ་ཀླུ་སྒྲུབ་བྱོན་ནས་གཞུད་ལུགས་མང་
པོ་ལ་མཁས་པར་སྐྱངས་ཤིང། འཇམ་པའི་དབྱངས་ལ་བརྟེན་ནས་སྟོང་ཉིད་ཀྱི་དོན་ལེགས་པར་རྟོགས་ཏེ། སྟོད་ཉིད་ཀྱི་དོན་དགག་གཞག་སྤོང་གསུམ་གྱིས་གཏན་ལ་ཕབ་པའི་བསྟན་བཅོས་རྩ་བ་ཤེས་རབ་ལ་སོགས་པ་བརྩ་མས་པས་ཀླུ་སྒྲུབ་ལ་དབུ་མ་པའི་ཤིང་རྟའི་སྲོལ་འབྱེད་ཅེས་གྲགས་ལ། དེ་བཞིན་དུ་རྒྱ་ཆེན་སྐྱོད་པའི་ལམ་སེམས་ཙམ་པའི་ལུགས་སུ་ཉམས་སུ་ལེན་ཚུལ་རྣམས་བཅོམ་ལྡན་
འདས་མྱ་ངན་ལས་འདས་པའི་རྗེས་སུ་རིམ་གྱིས་འགྲིབས་པ་ན་འཕགས་པ་ཐོགས་མེད་ཀྱིས་ལུགས་དེ་གཏན་ལ་ཕབ་བའི་བསྟན་བཅོས་ས་སྡེ་ལྔ་ལ་སོགས་པ་བརྩམས་ནས་རྒྱས་པར་མཛད་པས་ན་སེམས་
ཙམ་པའི་ཤིང་རྟའི་སྲོལ་འབྱེད་ཅེས་གྲགས་སོ། དེ་བཞིན་དུ་ལེགས་ལྡན་འབྱེད་ལ་རང་རྒྱུད་པའི་ཤིང་རྟའི་སྲོལ་འབྱེད་དང། ཟླ་བ་གྲགས་པ་ལ་ཐལ་འགྱུར་པའི་ཤིང་རྟའི་སྲོལ་འབྱེད་ཅེས་པ་ཡང་

[003B] །གསང་སྔགས་ལ་ནི་རྒྱུད་སྡེ་བཞི་མཐའ་དག་གི་དགོངས་པ་གཏན་ལ་ཕབ་ནས་རྒྱས་པར་མཛད་པའི་མཁས་
པ་མ་བྱུང་བས་རྒྱ་གར་ན་བྱུར་ཀྱི་ཤིང་རྟའི་སྲོལ་འབྱེད་མེད་ལ། ཀླུ་སྒྲུབ་ཀྱིས་གསང་འདུས་མི་བསྐྱོད་རྡོ་རྗེའི་བསྐྱེད་རྫོགས་སོགས་གསལ་བར་མཛད་པས་སློབ་དཔོན་འཕགས་པའི་ལུགས་ཞེས་གྲགས་པ་
དང། ལ་ལི་ཏ་བཛྲས་རྡོ་རྗེ་འཇིགས་བྱེད་ཀྱི་ཆོས་སྐོར་དར་བར་མཛད་བ་སོགས་ཡི་དམ་རེ་རེའི་ཆོས་སྐོར་གསལ་བར་མཛད་པ་ཡོད་པས་དེ་དག་སོ་སོའི་ཤིང་རྟའི་སྲོལ་འབྱེད་དུ་འཇོག་ནའང་ཆོག་པར་ངེས་སོ། །
ངེས་ན་རྗེ་རིན་པོ་ཆེ་ནི་མདོ་སྔགས་ཐམས་ཅད་ཀྱི་ཤིང་རྟའི་སྲོལ་འབྱེད་ཡིན་ཏེ། ལམ་རིམ་བློ་སྤྱོད་སོགས་ནི་ཇོ་བོ་ཨ་ཏི་ཤ་སོགས་ཀྱི་དུས་སུ་དར་བ་ལས་མིང་ཙམ་ཡང་མེད་པའི་ཚོད་དུ་གྱུར་པ་ལ་
རྗེ་རིན་པོ་ཆེས་ལེགས་བཤད་གསེར་ཕྲེང། རྣམ་བཤད་དགོངས་པ་རབ་གསལ། ལམ་རིམ་ཆེ་ཆུང་སོགས་བརྩམས་ནས་གསལ་བར་མཛད། སྔར་འགོས་ལོ་སོགས་ཀྱི་དུས་སུ་གསང་བདུས་དང་
མར་བ་སོགས་ཀྱི་དུས་སུ་བདེ་མཆོག་དང། རྭ་ལོ་སོགས་ཀྱི་དུས་སུ་འཇིགས་བྱེད་སོགས་དར་བ་ཡོད་ཀྱང་དེ་དག་ལ་ཡང་ནོར་བའི་ཆ་འགའ་ཡོད་པ་དང། ཕྱིས་ཕན་ཚུན་བསྲེས་པ་སོགས་ཀྱིས་སྣ་

[004A]༄༅། །ཚོགས་སུ་གྱུར་པ་ལ་རྗེ་རིན་པོ་ཆེས་སྔགས་རིན་ཆེན་མོ་དང་འདུས་པ་དང་བདེ་མཆོག་གི་རྒྱུད་འགྲེལ་སོགས་བརྩམས་ནས་ནོར་འཁྲུལ་གྱིས་བསླད་པ་རྣམས་དག་པར་མཛད་
པ་དང་ཉམས་པ་དང་ཅུབ་པ་རྣམས་དར་བར་མཛད་པས་སོ། །དེ་ཐམས་ཅད་ཀྱང་གཞན་གྱི་ཚིག་གི་རྗེས་སུ་མ་འབྲངས་པར་རྗེ་རང་གི་མཁྱེན་དབྱོད་ཀྱིས་དཔྱད་ནས་མི་འབྲད་པ་རྣམས་བཀག་འཐད་པ་
རྣམས་བླངས། དོགས་པ་བཅད་ནས་རྩོད་པ་སྤོད་པའི་སྒོ་ནས་ནོར་པའི་དྲི་ཙམ་ཡང་མེད་བར་དབྱིས་ཕྱིན་བར་གསུངས་བ་ཡིན་ནོ། །དེའི་ཕྱིར་ཤིང་ཏའི་སྲོམ་འབྱད་ཀྱི་མཚན་ཉིད་ཀྱི་ཟུར་དུ་འགྲེལ་བྱེད་གཞན་
ཕྱིས་བཀྲལ་བ་ལ་མི་ལྟོས་པར་ཞེས་པ་ནི་གཞན་གྱིས་བརྩམས་པའི་བསྟན་བཅོས་ལ་མ་བརྟེན་བར་ཞེས་བ་མིན་གྱི། གཞན་གྱིས་གང་བཤད་པ་ཐམས་ཅད་ལ་ཡིད་ཆེས་མི་བྱེད་བར་ཞེས་པའི་དོན་ཡིན་
རང་སྟོབས་ཀྱིས་འགྲེལ་པ་ཞེས་པ་ནི་རང་གི་བློའི་སྟོབས་ཀྱིས་བརྟགས་ནས་མི་འཐད་པ་རྣམས་བཀག་བ་དང་འཐད་བ་རྣམས་ལེན་པའི་སྒོ་ནས་བསྟན་བཅོས་རྩོམ་པ་ཞེས་པའི་དོན་ཡིན། དེ་ཡང་སངས་རྒྱས་ཀྱི་
བཀའ་དང་མཁས་བ་རྣམས་ཀྱི་བསྟན་བཅོས་རྣམས་ཕན་ཚུན་གཏུགས་ནས་སངས་རྒྱས་ཀྱི་དགོངས་བ་དང་མཐུན་ནམ་མི་མཐུན། རིགས་པས་དཔྱད་ན་སྐྱོན་ཡོད་དམ་མེད་ཅེས་སོགས་ཀྱིས་བརྟགས་ནས་

[004B] གཞན་གྱིས་བཤད་པ་ལ་བརྟག་དཔྱད་མི་བྱིད་བར་དེའི་རྗེས་སུ་འབྲང་བར་མ་བྱེད་པའི་རྒྱུ་མཚན་ཀྱིས་གཞན་ལ་མི་ལྟོས་པ་དང་རང་སྟོབས་ཀྱིས་འགྲེལ་པ་ཞེས་བཤད་པ་
ཡིན་ནོ། །མིའི་རྟེན་ཅན་ཞེས་པ་ནི་ཆོས་གྲྭར་རྩོད་པ་བྱེད་པ་ལ་གོ་སླ་བར་འགྱུར་བ་དང་ཁས་བླང་ལ་ཚིག་འཁྲི་མི་འོང་བ་སོགས་ཀྱི་ཆེད་དུ་སྦྱར་བ་སྟེ། ཤིང་རྟའི་སྲོལ་འབྱེད་ཅེས་པའི་དོན་གོ་བ་ལ་ནི་མིའི་
རྟེན་ཅན་ཞེས་པའི་ཚིག་སྦྱོར་མའི་གོས་སོ།    ༈    །རྒྱལ་བའི་ཡབ་གཅིག་དུར་སྨྲིག་རྒྱལ་མཚན་ཅན། །གསུང་ལས་ཕྱི་རོ་ལ་གྱུར་ཅིང་དེའི་རྗེས་སུ། །ཁ་ཟས་བྱ་བས་འབྲངས་
པའི་ལོ་མ་ཅན། །མཇུག་མའི་ངོས་ནས་རིག་པའི་དབྱུག་བས་སྐྲོད། །ཅེས་པ་ཡང་སྙན་དང་གས་ཏེ། རྗེ་བཙུན་ཙོང་ཁ་པའི་རྗེས་སུ་འབྲངས་པ་ལྟར་ཡོད་ཀྱང་གཞུང་གི་དོན་ལ་བརྟག་དཔྱད་བྱེད་པའི་ཚེ་
རྗེའི་གསུང་ལས་ཕྱིན་ཅི་ལོག་ཏུ་ཁས་བླངས་པའི་སྐྱེ་པོ་དེ་ནི་ཆོས་ཀྱི་ཆེད་དུ་རྗེའི་རྗེས་སུ་འབྲངས་པ་མ་ཡིན་ཞིང་རྙེད་བཀུར་གྱི་ཆེད་དུ་རྗེའི་རྗེས་སུ་འབྲངས་བ་ཡིན་བས་རིག་པས་དགག་པར་བྱ་རིགས་ཏེ།
དཔེར་ན་ཁ་ཟས་ཀྱི་ཆེད་དུ་མིའི་རྗེས་སུ་འབྲངས་པའི་ཁྱི་ལ་མཇུག་མའི་ངོས་ནས་དབྱུག་པས་བརྡེག་ནས་སྐྲོད་རིགས་བ་བཞིན་ནོ། །དེ་ལ་ལོ་མ་ཅན་ཞེས་པ་མི་མངོན་བརྗོད་ཀྱི་གཞུང་ནས་འབྱུང་བའི་མིང་

[005A]༄༅། །ཡིན་ཞིང། ཚིག་གོང་འོག་ལ་བསྟགས་ན་ཁྱིའི་མིང་ཡིན་བ་འདྲའོ། །དེ་ཡང་ཁྱིའི་རྣ་བ་ནི་རྩྭ་ཤིང་རྣམས་ཀྱི་ལོ་མ་དང་དབྱིབས་འདྲ་བས་སམ། མཇུག་མ་གྱེན་དུ་
བཏེགས་ནས་འཁྱིལ་བ་ལྟར་བྱེད་པས་སམ། རྒྱུ་མཚན་གང་ཡང་རུང་བ་ཅིག་གིས་ལོ་མ་ཅན་ཞེས་མིང་བཏགས་བ་འདྲ་ཞིང། རྗེའི་བསྟན་པ་ལ་ཞུགས་ཀྱང་ཁ་ཟས་ཙམ་དོན་དུ་གཉེར་པའི་གང་ཟག་
ལ་ཁྱི་དང་འདྲ་ཞེས་ཤིན་ཏུ་སྨད་པར་མཛད་དོ།    ༈    །ལུགས་སྲོལ་ནི་རང་གི་རྗེས་སུ་འབྲངས་པའི་སྐྱེ་བོ་རྣམས་ལ་འདི་དང་འདི་སྤོངས་ཤིག་འདི་དང་འདི་སྒྲུབས་ཤིག་ཅེས་གདམས་པའི་
དོན་ཞིག་ཡིན་ལ། ངེས་ན་རྗེ་རིན་པོ་ཆེས་རང་ཅག་རྣམས་ལ་མདོ་སྔགས་ཀྱི་ལམ་ཉམས་སུ་ལེན་ཚུལ་དང། ཉམས་ལེན་སུམ་སྒྲིལ་ཕྱེད་ཚུལ་སོགས་གསུངས་པའི་བརྗོད་བྱའི་དོན་རྣམས་ནི་རྗེའི་ལུགས་
སྲོལ་ཡིན་ཞིང། དོན་དེ་ལས་འདས་ཏེ་ཕྱིན་ཅི་ལོག་ཏུ་མི་བྱེད་པར་དེའི་རྗེས་སུ་འབྲང་དགོས་པའི་དོན་གྱིས་ལུགས་ཟེར་བ་དང། རྗེས་འཇུག་དག་གིས་བགྲོང་པར་བྱ་བའི་ལམ་ལྟ་བུ་ཡིན་པས་སྲོལ་ཕེར་བ་འདྲ་
ཞིང། ལུགས་དང་སྲོལ་གཉིས་ཀྱི་དོན་འདྲ་བར་བྱས་ནའང་ཆོག་པ་འདྲའོ།    ༈    །རྒྱལ་བའི་བསྟན་པ་དང་དམ་པའི་ཆོས་གཉིས་དོན་གཅིག་ཡིན་ཞིང་དེ་གཉིས་ཀ་ལ་ལུང་དང་རྟོགས་པ་

[005B] །གསུང་རབ་ནི་ལུང་གི་བསྟན་པའི་ནང་ཚན་སངས་རྒྱས་ཀྱི་བཀའ་རྣམས་ལ་བྱེད་དོ།    ༈    །ལམ་རིམ་ནི་རྒྱལ་བའི་གསུང་རབ་ཐམས་ཅད་ཀྱི་གནང་ཐམས་ཅད་
མ་ཚང་བ་མེད་བར་ཐུན་གཅིག་གི་ནང་དུ་ཡང་བསྒོམ་རུང་བའི་མན་ངག་ཡིན་བས་ན་སྟན་ཐོག་གཅིག་ཏུ་ཉམས་སུ་བླང་བར་བྱ་བའི་གདམས་ངག་ཅེས་པ་ཡིན་ནོ།    ༈    །གསུང་རབ་ཐམས་ཅད་
ཀྱི་བརྗོད་བྱ་ལ་དངོས་བསྟན་ཤུགས་བསྟན་གཉིས་རེ་ཡོད་པ་འདྲའོ། །དངོས་བསྟན་ཤུགས་བསྟན་གྱི་ཁྱད་པར་ནི། ཚིག་གིས་དངོས་སུ་བརྗོད་པ་ལ་དངོས་བསྟན་དང། ཚིག་ཟིན་ལ་དངོས་སུ་མི་བརྗོད་
པར་དོན་གྱིས་བསྟན་པ་ལ་ཤུགས་བསྟན་དུ་བྱེད་པའི་ཚུལ་གཅིག་དང། སྐབས་དེའི་འཆད་རྒྱུའི་གཙོ་བོ་ལ་དངོས་བསྟན་དང། འཆད་རྒྱུ་ཕལ་བ་ལ་ཤུགས་བསྟན་དུ་བྱེད་པའི་ཚུལ་གཅིག་སྟེ་འདོད་ཚུལ་
མི་འདྲ་བ་གཉིས་ཡོད་དོ། །དེ་ཡང་གོང་དུ་བཤད་པའི་ཆེས་ཕྲའི་བློ་གྲོས་ཞེས་སོགས་ཀྱི་ཚིགས་བཅད་ལ་སྦྱར་ན། འདོད་ཚུལ་དང་པོ་ལྟར་ན། ཐོས་པ་མ་བྱས་ན་གཞུང་དོན་གོ་བར་མི་ནུས་པ་དཔེ་དང་
བཅས་པ་ནི་དངོས་བསྟན་གྱི་དོན་དང། ཐོས་པ་བྱས་ན་གོ་ནུས་པ་ནི་ཤུགས་བསྟན་གྱི་དོན་ནོ། །ཚུལ་གཉིས་པ་ལྟར་ན། དཔེ་ཅན་ནི་དངོས་བསྟན་གྱི་དོན་དང། དཔེ་ནི་ཤུགས་བསྟན་གྱི་དོན་དུ་བྱེད་

[006A]༄༅། །པའམ། ཡང་ན་མང་དུ་ཐོས་པ་ལ་འབད་པ་ནི་དངོས་བསྟན་དང། གཞན་རྣམས་ནི་མང་དུ་ཐོས་པ་ལ་འབད་དགོས་པའི་རྒྱུ་མཚན་བསྟན་པ་ཡིན་པས་ཤུགས་བསྟན་དུ་
བྱེད་དོ། །འདིས་གཞན་ལ་འགྲེའོ།    ༈    །སྡུག་བདེན་གྱི་བྱ་བ་ནི་རང་རྒྱུད་ལྡན་གྱི་གང་ཟག་གི་ལུས་སེམས་མི་བདེ་བར་བྱེད་པ་ཡིན། ཉན་རང་དགྲ་བཅོམ་པས་ཉོན་མོངས་མ་ལུས་
པར་ཟད་ནས་དགྲ་བཅོམ་ཐོབ་ཀྱང་རང་གི་ལུས་རྟེན་དེ་མ་དོར་བར་དུ་དེའི་གཟུགས་ཕུང་དེ་ནི་སྔ་མའི་ལས་ཉོན་གྱིས་འཕངས་པའི་ཕུང་པོ་ཡིན་པས་སྡུག་བདེན་ཡིན་ལ། འོན་ཀྱང་དགྲ་བཅོམ་པ་དེ་ལུས་སེམས་
ཤིན་སྦྱངས་ཀྱི་བདེ་བ་ལ་སོགས་པའི་ཡོན་ཏན་མང་པོ་དང་ལྡན་པའི་སྟོབས་ཀྱིས། གཟུགས་ཕུང་དེ་ཉིད་དགྲ་བཅོམ་པ་དེའི་ལུས་སེམས་མི་བདེ་བའི་སྡུག་བསྔལ་སྐྱེད་མི་ནུས་པས་ན་སྡུག་བདེན་གྱི་བྱ་བ་ཉམས་
པ་ཞེས་པའོ། །སྤྱིར་སྡུག་བསྔལ་ཡིན་ན་སྡུག་བདེན་ཡིན་བས་ཁྱབ་བོ།    ༈    །ཁམས་གསུམ་གང་རུང་དུ་ལས་ཉོན་གྱི་དབང་གིས་སྐྱེས་པའི་གང་ཟག་ཡིན་ན་མ་དག་པའི་བཅུད་ཀྱི་འཇིག་རྟེན་
ཡིན་པས་ཁྱབ་ཅིང། དེ་བཞིན་དུ་ལས་ཉོན་གྱི་དབང་གིས་གྲུབ་པའི་ཁམས་གསུམ་གང་རུང་གི་གནས་ཡིན་ན་མ་དག་པའི་སྣོད་ཀྱི་འཇིག་རྟེན་ཡིན་པས་ཁྱབ་པར་སྤྱིར་བཤད་ནས། དེ་ལས་དམིགས་བསལ་

[006B] ཞེས་གསུངས་སོ། །དེའི་དོན་ནི་སྤྱིར་ལས་ཉོན་གྱིས་སྐྱེས་པའི་གང་ཟག་རྣམས་མ་དག་པའི་འཇིག་རྟེན་
ཡིན་ཀྱང། སྟོན་པ་བཅོམ་ལྡན་འདས་དང་རྗེ་བཙུན་ཙོང་ཁ་པ་སོགས་ནི་ལས་ཉོན་གྱིས་སྐྱེ་བ་བླངས་པ་མ་ཡིན་ཞིང། སྙིང་རྗེ་དང་སྨོན་ལམ་གྱི་དབང་གིས་སྤྲུལ་པ་ཡིན་པས་མ་དག་བའི་བཅུད་ཀྱི་
འཇིག་རྟེན་ཡིན་ཞེས་བརྗོད་པར་མི་རིགས། ཞེས་པའོ།    ༈    སྟོང་ཉིད་མངོན་སུམ་དུ་རྟོགས་པའི་ཉན་རང་ཡོད་བར་བཤད་པ་ནི། རང་རང་གི་སྐབས་
སུ་གང་བབས་ཀྱི་སྒྲིབ་པ་སྤོང་བྱེད་དེ་རྣམས་རང་ལམ་ལ་ལྟོས་པའི་སྟོང་ཉིད་ལས་བྱུང་བར་དགོངས་ཤིང། ཞེས་པའི་ཚིག་ཟིན་ལྟར་ན། རང་རང་ཞེས་པ་ནི་ཉན་རང་གཉིས་ཡིན་ལ། སྐབས་སུ་བབས་
པའི་སྒྲིབ་པ་ནི་ཉན་ཐོས་ལ་ནི་ཉན་ཐོས་ཀྱི་དགྲ་བཅོམ་ཐོབ་པ་ལ་གེགས་བྱེད་ཀྱི་སྒྲིབ་པ་དང། རང་རྒྱལ་ལ་ཡང་རང་གི་དགྲ་བཅོམ་ཐོབ་པ་ལ་དགེགས་བྱེད་ཀྱི་སྒྲིབ་པ་ཡིན་ནོ། །སྤོང་བྱེད་དེ་རྣམས་
སྟོང་ཉིད་ལས་བྱུང་ཞེས་པ་ནི། ཉན་རང་གཉིས་ཀྱིས་རང་རང་གི་སྒྲིབ་པ་སྤོང་བ་ནི་སྟོང་ཉིད་བསྒོམས་པའི་སྟོབས་ཀྱིས་བྱུང་ཞེས་པའོ། །རང་ལམ་ལ་ལྟོས་ཞེས་པ་ནི་ཉན་ཐོས་ཀྱི་ལམ་ལ་ལྟོས་པའི་

[007A]༄༅། །སྟོང་ཉིད་ནི་གང་ཟག་གི་བདག་མེད་དང། རང་རྒྱལ་གྱི་ལམ་ལ་ལྟོས་པའི་སྟོང་ཉིད་ནི་གཟུང་འཛིན་རྫས་གཞན་དུ་གྲུབ་པས་སྟོང་པའི་སྟོང་ཉིད་ཡིན་ཞེས་བཤད་ཆོག་གོ་
གཞན་ཡང། ཕར་ཕྱིན་གྱི་ཡིག་ཆ་དང་གཞུང་ཕལ་ཆེར་རྣལ་འབྱོར་སྤྱོད་པའི་དབུ་མ་རང་རྒྱུད་པའི་ལུགས་གཞིར་བཞག་ནས་བཤད་པ་ཡིན་པས། ལུགས་དེར་ཉན་རང་བྱང་སེམས་གསུམ་གྱི་བསྒོམ་བྱའི་
གཙོ་བོ་མི་འདྲ་བ་གསུམ་དང། སྤང་བྱའི་གཙོ་བོ་མི་འདྲ་བ་གསུམ་ཡོད་བར་བཞེད་དོ། །དེ་ཡང་ཉན་ཐོས་ཀྱི་སྤང་བྱའི་གཙོ་བོ་ནི་གང་ཟག་རང་རྐྱ་ཐུབ་པའི་རྫས་སུ་གྲུབ་པར་འཛིན་པའི་བློ་ཡིན་ཞིང་
དེ་ཉིད་འཁོར་བའི་རྩ་བ་གང་ཟག་གི་བདག་འཛིན་ཡིན་པར་བཞེད་ཅིང། དེ་སྤོང་བའི་ཕྱིར་དུ་གང་ཟག་གི་བདག་མེད་གཙོ་བོར་བསྒོམ། རང་རྒྱལ་ནི་ཉོན་མོངས་སྤོང་བའི་ཆེད་དུ་གང་ཟག་གི་བདག་མེད་ཀྱང་
བསྒོམ་དགོས་མོད་ཀྱང། གཙོ་བོར་ཤེས་སྒྲིབ་རགས་པ་སྤོང་བའི་ཆེད་དུ་གཟུང་འཛིན་རྫས་གཞན་དུ་གྲུབ་པས་སྟོང་པའི་སྟོང་ཉིད་བསྒོམ། བྱང་སེམས་རྣམས་ཀྱིས་དེ་དག་གི་སྟེང་དུ་ཤེས་སྒྲིབ་ཕྲ་མོ་སྤོང་
པའི་ཆེད་དུ་སྟོང་ཉིད་ཕྲ་མོ་བསྒོམ་པར་བཞེད་དོ། །དེ་ལ་ཉན་རང་གིས་གང་ཟག་གི་བདག་མེད་དང་ཆོས་ཀྱི་བདག་མེད་རགས་པ་རྟོགས་པ་དང་བསྒོམ་པ་ཡོད་ཀྱང་དེ་ཙམ་གྱིས་སྟོང་ཉིད་རྟོགས་པའི་གོ་མི་ཆོད་ཅིང་

[007B] ཉན་རང་འགའ་ཞིག་སྟོང་ཉིད་རྟོགས་པ་ནི་བཅོམ་ལྡན་འདས་ཀྱིས་འཁོར་མང་
པོ་ལ་ཐེག་པ་ཆེན་པོའི་ཆོས་གསུངས་པའི་གྲྭར་བསྡང་ནས་ཉན་པ་ལྟ་བུའི་རྐྱེན་གྱིས་རྟོགས་པ་ཡིན་བར་བཞེད་ཅེས་ཡིག་ཆ་རྣམས་སུ་བཤད། འདི་དང་གོང་གི་འཆང་ཚུལ་གཉིས་མི་འདྲ་བར་སྣང་ངོ། །དེ་ལ་
གང་ཟག་རང་རྐྱ་ཐུབ་པའི་རྫས་སུ་གྲུབ་པ་ཞེས་པའི་དོན་ནི། གང་ཟག་ཅེས་པ་ཕུང་པོ་ལ་ལྟོས་ནས་གྲུབ་བ་མ་ཡིན་པར། ཕུང་པོ་ལ་མ་བརྟེན་པར་རང་སྟོབས་ཀྱིས་ཕུང་པོ་ལ་དབང་བསྒྱུར་བྱེད་ལྟ་བུར་གྲུབ་པའི་དོན་ནོ། །
དེ་ལྟར་དུ་གྱུར་བར་འཛིན་བ་ནི་གང་ཟག་གི་བདག་འཛིན་དང། དེ་ལྟར་གྲུབ་པ་མེད་པར་བསྒོམ་པ་ནི་གང་ཟག་གི་བདག་མེད་བསྒོམ་པ་ཡིན། གཟུང་འཛིན་རྫས་གཞན་དུ་གྲུབ་པ་ཞེས་པའི་དོན་ནི། གཟུགས་
སྒྲ་སོགས་ཕྱི་རོལ་གྱི་ཡུལ་རྣམས་ནི་གཟུང་བ་ཡིན་ལ། ནང་གི་ཤེས་པ་རྣམས་ནི་འཛིན་པ་ཡིན་ནོ། །དེ་ཡང་མིག་ཤེས་ཀྱི་ཡུལ་དུ་གྱུར་པའི་གཟུགས་ནི་རང་མཐོང་བྱེད་ཀྱི་མིག་ཤེས་ཀྱི་སྣང་བ་ཙམ་ཡིན་པས་
མིག་ཤེས་དེའི་རྫས་ཀྱི་བདག་ཉིད་ཡིན་གྱི། མིག་ཤེས་ལ་མ་ལྟོས་པར་ཕྱི་རོལ་དུ་གྲུབ་པ་མ་ཡིན་ཏེ། དཔེར་ན་གངས་རི་སྔོན་པོར་སྣང་བའི་མིག་ཤེས་ཀྱི་སྣང་དོར་ཤར་བའི་སྔོན་པོ་དེ་ནི་མིག་ཤེས་དེའི་རྫས་

[008A]༄༅། །ཡིན་གྱི། མིག་ཤེས་ལས་རྫས་གཞན་དུ་ཕྱི་རོལ་དུ་གྲུབ་པ་མེད་དོ། །སྔོན་པོ་མེད་བཞིན་དུ་འཁྲུལ་བའི་རྐྱེན་གྱིས་སྔོན་པོར་སྣང་བ་ལྟར་ཐོག་མ་མེད་པ་ནས་གོམས་པའི་
བག་ཆགས་ཀྱི་དབང་གིས་ཕྱི་རོལ་དུ་གྲུབ་པ་མེད་བཞིན་དུ་ཕྱི་རོལ་དུ་གྲུབ་པ་ལྟར་སྣང་བ་ཡིན་པས། ཡུལ་རྣམས་རང་འཛིན་ཤེས་པ་ལ་མ་ལྟོས་པར་གྲུབ་བ་ནི་རྫས་གཞན་དུ་གྲུབ་པའི་དོན་དང། དེ་ལྟར་དུ་གྲུབ་བར་
འཛིན་པ་ནི་ཤེས་སྒྲིབ་རགས་པ་དང། དེ་ལྟར་དུ་གྲུབ་བས་སྟོང་པ་ནི་ཆོས་ཀྱི་བདག་མེད་རགས་པ་ཡིན་པར་རང་རྒྱུད་པའི་ལུགས་འདིར་བཞེད་དོ། །སེམས་ཙམ་པས་ཤེས་བྱ་ཐམས་ཅད་ནང་ཤེས་པའི་བདག་
ཉིད་ཡིན་ཞེས་འདོད་པ་ཡང་དོན་སྔ་མ་དང་འདྲའོ།    ༈    །རང་རྒྱུད་པའི་ལུགས་ལ་ཤཱ་རིའི་བུ་དང་མོའུ་གལ་གྱི་བུ་སོགས་ནི་སངས་རྒྱས་ཀྱི་སྤྲུལ་པ་ཡིན་པས་སེམས་ཅན་གྱི་དོན་དུ་ཉན་ཐོས་
གྱི་ཚུལ་བཟུང་བ་ཡིན་གྱི། ཉན་ཐོས་དངོས་གནས་བ་མ་ཡིན་པར་བཞེད་ཅིང། སེམས་ཙམ་པ་དང་ཐལ་འགྱུར་བའི་ལུགས་ལ་ཡང་འདྲ།    ༈    །སྙིང་རྗེ་ཆེན་པོ་ནི་ཐེག་ཆེན་གྱི་
ལམ་ནས་བཅོམ་ལྡན་འདས་འབྱོན་པའི་ཐོག་མའི་སྒྲུབ་བྱེད་ཡིན་ཞེས་པའི་དོན་ནི། སངས་རྒྱས་བཅོམ་ལྡན་འདས་རྣམས་སྔོན་སོ་སྐྱེའི་དུས་སུ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་

[008B] ཐེག་ཆེན་ལམ་རྒྱ་ཆེན་པོ་
མང་པོ་རྣམས་བསྐལ་པ་གྲངས་མེད་དུ་ཉམས་སུ་བླང་བ་ལ་ཡང་སྐྱོ་བ་མེད་པ་དང། སངས་རྒྱས་ཀྱི་གོ་འཕང་ཐོབ་པའི་བར་དུ་བྱོན་པ་ཐམས་ཅད་ཀྱང་སྙིང་རྗེའི་སྟོབས་ཀྱིས་བྱུང་བ་ཡིན་བས་
སངས་རྒྱས་ཀྱི་གོ་འཕང་ཐོབ་པའི་ཐོག་མའི་རྒྱུའི་གཙོ་བོ་ནི་སྙིང་རྗེ་ཆེན་པོ་ཡིན་ཞེས་པའོ།།    ༈    །།དགེ་སློང་སྐལ་བཟང་དོན་ཡོད་ཀྱི་དྲིས་ལན་ལས། དབང་
གོང་མ་གསུམ་ཞུ་བའི་ཚེ། རི་རབ་སུམ་ཅུ་རྩ་དྲུག་གི་རྡུལ་གྱི་གྲངས་དང་མཉམ་པའི་ཞིང་ཁམས་རིན་པོ་ཆེས་བཀང་སྟེ་ཕུལ་བའི་མོས་པ་བྱེད་པར་གསུངས་པ་ནི། འབུལ་བ་བསམ་གྱིས་མི་ཁྱབ་པ་
འབུལ་དགོས་པའི་མཚོན་བྱེད་དུ་གསུངས་ཀྱི། གྲངས་དེ་སྙེད་ལ་ངེས་གཟུང་དགོས་པ་མིན་ནོ། །སྤྱིར་གང་གའའི་ཀླུང་གི་བྱེ་མ་སྙེད་ཀྱི་གྲངས་དང་མཉམ་པ་ཞེས་པ་དང། སའི་རྡུལ་དང་མཉམ་པ་
ཞེས་པ་ལྟ་བུ་རྣམས་ནི་གྲངས་མེད་པ་དང་དཔག་ཏུ་མེད་པའི་དོན་ཡིན་ཞིང། ལ་ལར་གང་གའའི་བྱེ་མ་དང། ལ་ལར་སའི་རྡུལ་ཞེས་སོགས་འབྱུང་བ་ནི་ཚིག་མི་འདྲ་ཡང་དོན་འདྲ་སྟེ། འདི་ལྟ་བུ་

[009A]༄༅། །ལ་བཤད་ཚུལ་གྱི་རྣམ་གྲངས་ཞེས་ཟེར། དེ་ཡང་དཔེར་ན་མི་གཅིག་ལ་མིང་མང་པོ་ཡོད་ན་མིང་གང་གི་སྒོ་ནས་བརྗོད་ཀྱང་རུང་བ་བཞིན། བཤད་ཚུལ་གྱི་རྣམ་གྲངས་
གང་གི་སྒོ་ནས་བཤད་ཀྱང་རུང་བ་ཡིན་ནོ།    ༈    །བཅུ་ཆའི་སྤྱིན་སྲེག་ལ་ཡེ་ཤེས་འབེབས་སྔགས་ཁོ་ནའི་དབང་དུ་བྱེད་པ་མ་ཡིན་ཏེ། ཡེ་ཤེས་པའི་སྐུ་གསུང་ཐུགས་ཕབ་ནས་རང་གི་ལུས་
དག་ཡིད་གསུམ་བྱིན་གྱིས་བརླབ་པ་ལ་ཡེ་ཤེས་འབེབས་སྔགས་ཀྱི་དབང་དུ་བྱེད་པ་དང། མཆོག་ཐུན་གྱི་དངོས་གྲུབ་འགྲུབ་པ་ལ་རྩ་སྔགས་ཀྱི་དབང་དུ་བྱེད་པ་སོགས་ཡོད་བས་སོ། །
   ༈    བཞེད་པ་གང་ཡིན་པ་དེ་ཉིད་མདོར་བསྡུས་ཙམ་བཤད་ན། ཞེས་པའི་དོན་ནོ།    ༈    །བྱ་བྱེད་ལས་གསུམ་གྱི་འཇོག་ཚུལ་ནི། དཔེར་
མཚོན་ན། མཐོང་བྱ་གཟུགས་ནི་བྱ་བ་དང། མཐོང་བྱེད་མིག་ཤེས་ནི་བྱེད་པ་པོ་དང། མིག་ཤེས་དེས་གཟུགས་དེ་མཐོང་པ་ནི་སྐབས་དེའི་ལས་ཡིན་ཞིང། གཞན་ཡང། བསྲེག་བྱ་བུང་ཤིང་ནི་བྱ་བ་
དང། སྲེག་བྱེད་མེ་ནི་བྱེད་པ་དང། མེས་བུད་ཤིང་བསྲེག་པ་ནི་ལས་ཏེ། དེ་བཞིན་དུ་གནན་ཐམས་ཅད་ལ་སྤྱོ།།    ༈    །།དཀའ་ཆེན་ཡེ་ཤེས་དཔལ་འབྱོར་གྱི་དྲིས་ལན་

[009B] ཆོས་དང་ཆོས་ཀྱི་གནས་ཚུལ་ཞེས་པའི་དོན་ནི། ལམ་རིམ་བསྒོམ་པའི་ཐུན་རིང་ཐུང་ཇི་ལྟར་བྱ་ཚུལ་སོགས་དང། སྨོན་སེམས་ནི་བྱང་ཆུབ་ཀྱི་སེམས་ཡིན་མིན་དྲིས་པ་རྣམས་ནི་ཆོས་
དྲིས་པ་སྟེ། དེའི་ལན་དུ། ཐུན་གྱི་ཚད་རང་གི་ནུས་པ་དང་བསྟུན་ནས་བྱ་དགོས་ཞེས་པ་དང། སྨོན་སེམས་བྱང་ཆུབ་ཀྱི་སེམས་ཡིན་ཞེས་བཤད་པ་ན། དྲི་བ་པོས། ཐུན་ཚད་ཇི་ལྟར་བྱ་ཚུལ་ཙམ་
གོ་བར་འགྱུར་བས་ཆོས་ཤེས་པ་ཡིན་ལ། ཐུན་ཚང་དེ་ལྟར་བྱེད་པའི་རྒྱུ་མཚན་མི་གོ་བས་ཆོས་ཀྱི་གནས་ཚུལ་ཤེས་པ་མིན་ནོ། །དེ་བཞིན་དུ་སྨོན་སེམས་བྱང་ཆུབ་ཀྱི་སེམས་ཡིན་པར་ཤེས་ཀྱང་དེ་ལྟར་
ཡིན་པའི་རྒྱུ་མཚན་མ་ཤེས་པས། སྨོན་སེམས་ཀྱི་ཆོས་ཤེས་ཀྱང་སྨོན་སེམས་ཀྱི་གནས་ཚུལ་ཤེས་པ་མ་ཡིན་ནོ། །དེས་ན་ཆོས་དེའི་ངོ་བོ་ཙམ་དྲིས་པ་ལ་ཆོས་དྲིས་པ་དང། དོན་དྲིས་པ་ལ་གནས་
ཚུལ་དྲིས་པའི་དོན་དུ་བྱའོ།    ༈    །མ་བྱིན་ལེན་གྱི་ཕམ་པའི་སྐབས་སུ། ནས་ཁལ་གཅིག་བརྐུས་ན་ཕམ་པ་འབྱུང་བར་གསུངས་པ་ནི་དངོས་པོའི་ངོ་བོའི་སྒོ་ནས་བྱེད་པ་ཡིན་ཞེས་པ་ནི་
ནས་ཀྱི་རིན་ཐང་གི་དབང་དུ་བྱེད་པ་མིན། ནས་ཀྱི་ངོ་བོ་ཆེ་ཆུང་གི་དབང་དུ་བྱེད་པ་ཡིན་ཞེས་པའོ། །དེ་ཡང་ལོ་འགར་ལོ་ཏོག་བཟང་བས་ནས་ཀྱི་རིན་ཆུང་སྟེ། ནས་ཁལ་གཅིག་ལ་དངུལ་ཞོ་གང་གི་རིན་དུ་

[010A]༄༅། །འཚོང་བ་ཡང་ཡོད། ལོ་ཁ་ཅིག་ཏུ་ལོ་ཏོག་དན་པས་ནས་ཁལ་གཅིག་ལ་དངུལ་ཞོ་ལྔའི་རིན་དུ་འཚོང་བ་ཡང་ཡོད་མོད་ཀྱང། རིན་ཆེ་ཆུང་མ་བརྩིས་པར་ནས་ཁལ་གཅིག་ལོངས་
ན་ཕམ་བ་འབྱུང་ལ། མ་ལྡན་ན་མི་འབྱུང་བའི་དོན་དུ་བྱེད་རྒྱུ་འདྲ་བར་འདུག་ཀྱང། རིན་ཐང་གི་ཚང་ངེས་པར་བརྩི་དགོས་བ་ནི་བསླབ་བྱའི་གཞུང་རྣམས་སུ་གསལ་བས་དགོངས་པ་གང་ཡིན་སླར་བརྟག་དགོས་
སོ། །སྤྱིར་ནི་དམ་པ་རྣམས་ཀྱིས་གསལ་བར་བཤད་ཟིན་པའི་དོན་དང། གོ་སླ་བའི་དོན་དང། འདྲི་བ་པོ་ལ་མི་མཁོ་བའི་དོན་དྲིས་པ་ལྟ་བུ་དང། དགོས་པ་ཆུར་བའི་བརྟན་བཞུགས་
གསོལ་འདེབས་རྩོམ་པར་བསྐུལ་བ་ལྟ་བུ་རྣམས་ནི། བླ་མ་རྣམས་ཀྱི་ཐུགས་དམ་དགེ་སྦྱོར་གྱི་བར་ཆད་དང། བསྟན་འགྲོའི་དོན་རྒྱ་ཆེན་པོ་མཛད་པའི་གེགས་སུ་ཡང་འགྱུར་པས་དེ་འདྲའི་རིགས་ལ་
ཞིབ་ཏུ་དཔྱད་ནས་གསུང་བར་མི་མཛད་པས། བློ་ལྡན་རྣམས་ཀྱིས་ཡིག་ཆུང་རྣམ་བ་སྣ་ཚོགས་ཀྱིས་ཉིན་མཚན་འདའ་བར་མི་བྱེད་བར་འརྗེ་ཡབ་སྲས་སོགས་ཀྱིས་གང་ལ་རྩལ་དུ་བཏོན་ནས་བཤད་པའི་
གཞུང་ལུགས་རྣམས་ཀྱི་དགོངས་པ་ཆོ་ལ་བ་ལ་འབད་པར་བྱའོ།    ༈    །སྐུར་འདེབས་ནི་རྫུན་གྱིས་ཉེས་བ་མ་བྱས་བཞིན་དུ་བྱས་སོ་ཞེས་སྨྲས་པ་ལྟ་བུ་དང། མི་སྙན་པར་སྨྲ་བ་ནི་བདེན་

[010B] ཡིད་དུ་མི་འོང་བའི་ཚིག་སྨྲ་བའོ།།    ༈    །།ན་མོ་གུ་རུ་ཝེ། ཞེས་པའི་དབུ་ཅན་གྱི་དྲིས་ལན་ལས། སྟོན་པ་དང་དེའི་མིང་ཅན་ཀྱི་ཆོས་ཞེས་པ་ནི་སངས་རྒྱས་ཀྱི་ཆོས་ཞེས་པའི་དོན་ཏེ་
དཔེར་ན་ནང་བ་པའི་ཆོས། ཕྱི་རོལ་བའི་ཆོས་ཞེས་པ་ལྟ་བུའོ།    ༈    །སྲིད་བ་མཐའ་མ་པ་ནི་ད་ལྟ་ལས་ཀྱིས་འཁོར་བར་མི་སྐྱེ་བས་མཐའ་མའི་སྐྱེ་བ་ལ་གནས་བ་ཞེས་པའི་དོན་ནོ།    ༈    །གྲུབ་མཐའ་རྐང་
བཙུགས་ནས་འཛིན་པ་ནི། གྲུབ་མཐའ་དེ་འསྲད་བར་ཐག་བཅད་ནས་གྲུབ་མཐའ་གཞན་དུ་ཡིད་མི་གཡོ་བར་འཛིན་པའི་དོན་ནོ།།    ༈    །།རི་ཁྲོད་པ་དགེ་སློང་བློ་བཟང་དཔལ་འབྱོར་གྱི་དྲིས་ལན་ལས། རང་དོན་དུ་སྐྱེ་
བ་ཕྱི་མའི་བདེ་བ་ལ་ཞེན་པའི་ཆགས་བ་ཡོད་ན་སྡུག་བསྔལ་མི་མྱོང་བར་འདོད་པ་ངེས་པར་འབྱུང་ལ། དེ་ཡོད་ན་རྙེད་པ་དང་སྙན་གྲགས་དང་བསྟོད་པ་ལ་སེམས་དགའ་བ་ཡང་འབྱུང་ཞིང། དེའི་ལྡོག་ཕྱོགས་ལ་མི་འདོད་པ་ཡང་
འབྱུང་བར་འགྱུར་ཏེ། རང་དོན་དུ་ཞེན་བའི་འདོད་ཆགས་ཀྱི་དབང་དུ་སོང་བའི་ཕྱིར་རོ།    ༈    །སྦྱིན་པ་གཏོང་པན་ཚེ་འདིར་རམ་སྐྱེ་བ་ཕྱི་མར་ཕྱུག་པོར་འགྱུར་བར་འདོད་པ་དང། ཚུལ་ཁྲིམས་བསྲུང་ན་ཡང་འཁོར་བའི་བདེ་
བ་འཐོབ་པར་འདོད་བའི་ཀུན་སློང་གིས་བསྲུང་བ་སོགས་ནི་ཐར་འདོད་ཀྱི་བསམ་པས་བྱས་པ་མ་ཡིན་ཞིང་འཁོར་བའི་བདེ་པ་དོན་དུ་གཉེར་བའི་བསམ་བས་བྱས་པ་ཡིན་པས་སྣང་ཤས་ཞེས་པའོ། །དེ་ལ་སྣང་བ་འཁོར་བའི་བདེ་བ་

[011B]༄༅། །ལ་ཞེན་པའི་བློ་ཡིན་ལ། དེའི་དབང་དུ་སོང་བའི་བྱ་བ་ལ་སྣང་བའི་ཆ་ཤས་སམ་སྣང་བའི་ཕྱོགས་ཞེས་པ་ཡིན་ནོ།    ༈    །སྔར་སོ་ཐར་གྱི་སྡོམ་པའི་ས་བོན་བཞག་པ་དེ་ཕྱིས་ངེས་འབྱུང་གི་བསམ་པ་སྐྱེས་
པ་ན་སྡོམ་པ་རྣམ་དག་ཏུ་འགྱུར་བ་ནི་ཕམ་པ་མ་བྱུང་བ་ལ་དགོངས་པ་ཡིན་ཞིང། སྡོམ་པ་གོང་མ་གཉིས་ལ་ཡང་རིགས་འགྲེ་བྱ་རུང།    ༈    །ངེས་འབྱུང་གི་བསམ་པས་ཟིན་པའི་དགེ་བ་ནི་འཁོར་བ་ལས་ཐར་འདོད་ཀྱི་བསམ་པས་
བྱས་པའི་དགེ་བ་ཡིན། ཟིན་པའི་དོན་ནི་ལག་བས་བཟུང་ནས་འཐེན་པ་ལྟར་ཀུན་སློང་གིས་གང་འདོད་པའི་ཕྱོགས་སུ་ལུས་ངག་ཡིད་གསུམ་ཁྲིད་ནས་རང་གི་གང་འདོད་ཀྱི་བྱ་བ་བྱེད་དུ་བཅུག་པ་ལ་ཟིན་པ་ཞེས་པ་སྟེ། འཁོར་བའི་རྒྱུར་
གྱུར་བའི་ལས་རྣམས་ནི་འཁོར་བའི་བདེ་པ་འཐོབ་འདོད་ཀྱི་བསམ་པས་ཟིན་ནོ། །དེ་ཡང་དཔེར་ན་ཤ་ཟ་བའི་བདེ་བ་མྱོང་འདོད་ཀྱི་ཀུན་སློང་གིས་ཟིན་པ་ན། ཡིད་ཀྱིས་ལུག་གསད་པར་བྱ་སྙམ་པ་དང་དག་གིས་དེ་སྒྲུབ་པའི་གཏམ་སྨྲ་བ་དང་
ལུས་ཀྱིས་ལུག་གསོད་པ་དང་ཤ་འཚོད་པ་དང་ཟ་བ་རྣམས་འབྱུང་བས་ན་དེ་ཐམས་ཅད་ནི་ཐོག་མའི་ཀུན་སློང་དེ་ཉིད་ཀྱིས་ཁྲིད་ནས་བྱེད་དུ་བཅུག་བ་དང་འདྲ་བར། འཁོར་བ་ལས་ཐར་འདོད་དང་འཁོར་བའི་བདེ་པ་འདོད་པ་དང་
སངས་རྒྱས་ཐོབ་འདོད་ཀྱིས་བྱས་པའི་དགེ་བ་སོགས་ཐམས་ཅད་ལ་གོ་བར་བྱའོ།། །། ་པར་ཡིག་པ་དགེ་སློང་དཔལ་འབྱོར་རབ་བརྟན་ནོ།། །།

[011B][BLANK PAGE]


﻿༄༅། །མདོ་སྔགས་ཀྱི་གནད་རྣམས་ལ་དྲིས་པའི་ལན་རྣམས་ཕྱོགས་གཅིག་ཏུ་བསྡེབས་པ་བཞུགས་

[001] །ན་མཿ་ཤྲཱི་ཙ་ཀྲ་སཾ་བ་རཱ་ཡ། དགེ་སློང་ཁྱོད་ཀྱིས་དྲིས་འདི་རྣམས། །དཀའ་བམ་ཡིན་སླ་བའི་གནས། །འོན་ཀྱང་ཇི་ལྟར་བརྗོད་པའི་ལན། །མདོར་བསྡུས་པར་ནི་སྤྲོ་བར་བྱ། །
དཔག་བསམ་གྱི་ཤིང་ནི་ཡིད་ཀྱིས་དཀྱིལ་འཁོར་ལམ་དུས་སུ་བསྒོམ་པའི་སྐབས་དང། དེ་ལྟར་བསྒོམ་པ་མཐར་ཕྱིན་པ་ལས་འབྲས་དུས་སུ་རྟེན་དང་བརྟེན་པའི་དཀྱིལ་འཁོར་དངོས་སུ་འགྲུབ་པའི་
དུས་རྣམས་སུ་ནི་རྟ་བབས་ཀྱི་གཡས་གཡོན་གྱི་བར་སྣང་ལ་བུམ་པ་དང་དེའི་ནང་ནས་དཔག་བསམ་གྱི་ཤིང་ཡོང་བ་ཡིན་ཀྱང། བློས་བསླང་བརྩིག་པའི་སྐབས་སུ་བུམ་པ་ས་ལ་བཞག་ནས་དེ་ལས་དཔག་
བསམ་གྱི་ཤིང་ཐོན་པར་བྱས་ནས། ཤིང་གི་ཕོན་པོ་རྟ་བབས་ཀྱི་ཐད་དུ་སླེབ་པ་བྱས་ན་དེས་ཐུས། ཤར་བུ་དང་རིན་པོ་ཆེ་རྟ་རྨིག་གསུམ་དཔངས་ཞེང་ཆ་འདྲ་བྱས་པ་ཉིད་ལེགས་ལ། འོན་ཀྱང་རྟ་

[002A]༄༅། །རྨིག་རིང་བར་བྱེད་པའི་ལུགས་ཀྱང་ཡོད། ཐིག་གདབ་ལུགས་འདི་ལ་བརྡར་ཤ་གཅོད་ལུགས་འགའ་ཡོད་ཀྱང་སྙིང་པོར་དྲིལ་ན་ཐིག་རྩ་ནས་བཤད་པ་ལྟར་འདེབས་པ་ཉིད་བཟང་བ་
ཡིན༑ རྩིག་པའི་དཀྱིལ་ཐང་དུ་ཤེལ་སྒོ་བཅུག་པར་རྩིག་རྒྱུན་ཆད་པའི་སྐྱོན་མི་འོང་འདྲ་ཞིང། གཞལ་ཡས་ཁང་གི་སྟེང་གི་ཐོག་རྣམས་ལ་ཡང་མདའ་ཡབ། ཤར་བུ་གནང་བའི་ཚུལ་ལྟར་བྱས་ཀྱང་མིག་ཏུ་
མཛེས་ཤིང། རྒྱུད་དང་གྲུབ་ཆེན། རྗེ་བདག་ཉིད་ཆེན་པོ་ཡབ་སྲས་རྣམས་ཀྱི་དགོངས་པ་དང་མི་མཐུན་པའི་སྐྱོན་དུ་མི་འགྱུར་ལ། འདི་དག་ནི་དྲི་བའི་ལན་གྱི་སྙིང་པོ་རགས་བསྡུས་ཙམ་བརྗོད་པ་ཡིན་གྱི། ཁོ་བོ་
ཅག་བྱ་བ་མང་བས་ཞིབ་པར་འདྲི་བའི་ལོང་མ་བྱུང་ཞིང། ཚུལ་འདི་རྣམས་རྗེ་བདག་ཉིད་ཆེན་པོས་མཛད་པའི་ལེགས་བཤད་ཆེན་མོ་འདོད་འཇོ་སོགས་དང། རི་བོ་དགེ་ལྡན་རྣམ་པར་རྒྱལ་བའི་གླིང་ན་
རྗེ་བླ་མ་ཁམས་གསུམ་ཆོས་ཀྱི་རྒྱལ་པོ་ཉིད་བཞུགས་སྐབས་བཞེང་བར་མཛད་པའི་བདེ་མཆོག་གི་བློས་བསླང་དང། རིགས་དང་དཀྱིལ་འཁོར་ཀུན་གྱི་ཁྱབ་བདག་རྡོ་རྗེ་འཆང་ཆེན་ཐམས་ཅད་མཁྱེན་

[002B] སྣ་ཚོགས་རྡོ་རྗེའི་ནང་དུ་གཏེར་
བུམ་མཛད་ན་གྲུབ་ཆེན་བརྒྱད་བསྒྲུབ་པ་ལ་ལེགས་ཚོགས་ཆེ་ཞིང། ཀླུ་བུམ་འཇུག་ནའང་ལོངས་སྤྱོད་རྒྱས་པའི་རྟེན་འབྲེལ་ཕུན་སུམ་ཚོགས་པ་ཡོད། འདོད་གསོལ་ནི།    ༈    །དབྱེར་མེད་ཉེར་
བཞུགས་བྱིན་རླབས་བདུད་རྩིའི་བཅུད། །དགེ་ལེགས་མཚན་མ་དང་བཅས་འདིར་སྩོལ་ལ། །དངོས་གྲུབ་རིན་ཆེན་བྱེ་བའི་གཏེར་དུ་མཛོད། །དཔལ་ལྡན་རི་བོ་བདེ་ཆེན་འདུས་པའི་སྡེ། །མི་ནུབ་ཕྱོགས་དུས་ཀུན་ཏུ་ངར་རྒྱས་ཤིང། །ཕྱོགས་འདིར་
ཉེས་ཚོགས་རྒྱུན་ཆད་ལེགས་ཚོགས་ཀུན། །ཡར་ངོའི་ཟླ་ལྟར་འཕེལ་བའི་འཕྲིན་ལས་མཛོད། །ཁྱད་པར་དགོན་གནས་མཆོག་འདིར་བཞུགས་པ་རྣམས། །བསླབ་པ་གསུམ་དང་ཁྱད་པར་ཚུལ་ཁྲིམས་ཀྱི། །བསླབ་པའི་ཡོན་ཏན་མཆོག་གིས་
རྒྱུད་ཕྱུག་ཅིང། །འཕགས་པའི་སྡེ་ཆེན་ངང་གིས་འདུ་བར་ཤོག་དེ་ཡི་མཐུ་ལས་འཇིག་རྟེན་ཁམས་སྤྱི་དང། །ཁྱད་པར་ཡུལ་ཕྱོགས་འདིར་འཁོད་སྐྱི་བོ་ཀུན། །ནད་མུག་འཁྲུག་རྩོད་མི་མཐུན་རྒྱུན་ཆད་ནས། །གནས་སྐབས་ལོ་ལེགས་
བསམ་དོན་ཆོས་བཞིན་འགྲུབ། །བདེ་སྐྱིད་ཕྱོགས་བརྒྱར་ཁྱབ་པར་བྱིན་གྱིས་རློབ། །བདག་ཅག་ཚུལ་འདིར་ངལ་བ་བགྱིད་པ་ཀུན། །ཚེ་རབས་ཀུན་ཏུ་དཔལ་ལྡན་ཧེ་རུ་ཀ། །རྣལ་འབྱོར་མ་དང་བཅས་པས་རྗེས་བཟུངས་ནས། །ཟུང་འཇུག་རྡོ་རྗེ་

[003A]༄༅། །འཆང་དབང་མྱུར་འགྲུབ་མཛོད།། ཅེས་པ་འདི་ནི་འཕྱོང་རྒྱས་རི་བོ་བདེ་ཆེན་པ་དགེ་སློང་དགའ་ལྡན་གྱིས་བསྐུལ་བ་ལྟར་་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གུར་ཀུམ་ཚོས་
ཅན་ས་འཛིན་ཐུན་མཚམས་ཀྱི། །འོད་དམར་ཞགས་པས་ལན་བརྒྱར་བཅིངས་པ་ཡི། །སྐུ་ལྟར་རྒྱལ་དང་རྒྱལ་སྲས་དབུས་དག་ན། །རབ་བརྗིད་གང་དེས་བདག་ལ་བློ་གྲོས་སྩོལ། །ཆེས་ཕྲའི་བློ་གྲོས་མཚོན་རྣོན་དགེ་བའི་བཤེས། །གསུང་གི་
སྣམ་ཚོགས་ངར་གྱིས་མ་བྲན་པར། །གཞུང་ལུགས་ནགས་ཚལ་འདྲེན་པར་མི་ནུས་པས། །ཐར་པར་འདོད་རྣམས་ཚུལ་འདིའི་རྒྱུ་ལ་འབད། །ཧ་ཅང་རྟོགས་དཀའ་མིན་དང་རྟོགས་དཀའི་གནད། །རྣམ་པར་དག་པའི་སེམས་ཀྱིས་འདྲི་བ་ལ། །རང་
གི་སྲོབ་དཔོན་མཆོག་ལས་ཐོས་པ་ཡི། །ལེགས་པར་བཤད་པའི་སྒྲ་དབྱངས་སྒྲོག་པར་བྱ། །དེ་ཡང་མཉམ་མེད་ཡང་དག་པར་རྫོགས་པའི་སངས་རྒྱས་ཐུགས་རྗེ་ཅན་དེ་ཉིད་ཀྱི་བསྟན་པ་འདི་ལ་ཤིང་རྟའི་སྲོལ་འབྱེད་ཀྱི་སྐྱེས་བུ་ཇི་ལྟར་བྱོན་ཚུལ་ལ། སེ་
ར་རྗེ་བཙུན་ཆོས་ཀྱི་རྒྱལ་པོས་སྐབས་དང་པོའི་སྤྱི་དོན་དུ་ཤེར་ཕྱིན་གྱི་མདོའི་ཤིང་རྟའི་སྲོལ་འབྱེད་ལ་ཀླུ་སྒྲུབ་དང་རྗེ་བཙུན་བྱམས་མགོན་གཉིས་སུ་ཡོད་པར་བཞེད་པ་དང་དགེ་བཤེས་གཞན་དག་གིས་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་
རྒྱལ་མཚན་གྱིས་སྐབས་དང་པོའི་རྣམ་བཤད་དུ་གསུངས་པའི་ཚིག་བརླིང་བ་ལ་གཞི་བྱས་ནས་ཤིང་རྟའི་སྲོལ་འབྱེད་ལ་འདོད་ཚུལ་གྱི་ཁས་བླང་དང་གསུམ་དུ་འདོད་པ་སོགས་ལ་ཁོ་བོ་ནི་མི་འཐད་པར་སེམས་ཏེ། དེ་ཅིའི་ཕྱིར་ཅེ་ན། དེ་དག་གི་

[003B] དེ་ཡང་ཡོད་དེ། ཤིང་རྟའི་སྲོལ་འབྱེད་ལ་གསུམ་དུ་སྨྲ་བའི་ལུགས་ལའང། ཤིང་རྟའི་སྲོལ་འབྱེད་ཡིན་ན་འགྲེལ་བྱེད་གཞན་ལ་མ་ལྟོས་པར་
རྒྱལ་བའི་གསུང་རབ་ཀྱི་སྲོལ་ཕྱེ་བ་ཞིག་དགོས་པར་འདོད་པ་གང་ཞིག་ཐོགས་མེད་ཀྱིས་དེ་ལྟར་མིན་པར་འདོད་པའི་ཕྱིར། ཅིག་ཤོས་ཀྱིས་ཐོགས་མེད་ཤིང་རྟའི་སྲོལ་འབྱེད་དུ་མི་འདོད་པ་ནི་ཁས་བླང་གིས་བསལ་བར་སྣང། དེས་ན་ཚུལ་དེ་ལྟར་སྨྲ་
བ་རྣམས་ལ། ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆོས་ཅན། ཁྱོད་ཀྱིས་ཚད་མའི་བསྟན་བཅོས་རྣམས་སུ་ཤིང་རྟའི་སྲོལ་འབྱེད་ཀྱི་རྣམ་གཞག་བཤད་པ་དེ་མི་འཐད་པར་ཐལ། ཕྱོགས་སྔ་མ་རྣམས་དེ་ལས་ལོགས་སུ་ཤིང་རྟའི་སྲོལ་འབྱེད་
ཀྱི་རྣམ་གཞག་འགོད་པའི་ཕྱིར། རྟགས་དོན་གྱིས་ཁས། འདོད་ན། ཁས་བླང་འཛིན་པ་པོ་རྣམས་ཆོས་ཅན། ཆོས་ཀྱི་རྒྱལ་པོ་ཙོང་ཁ་པའི་རྗེས་འབྲང་མ་ཡིན་པར་ཐལ། ཁྱོད་ཀྱིས་ཆོས་གང་གི་ཐད་དུའང་ལན་ཅིག་མིན་པར་གསུངས་པའི་རྣམ་གཞག་
གིས་གཙོ་བྱས་ཚད་མའི་བསྟན་བཅོས་རྣམས་སུ་གསུངས་པ་མི་འཐད་པར་ཁས་ལེན་པའི་ཕྱིར། རྒྱལ་བའི་ཡབ་གཅིག་དུར་སྨྲིག་རྒྱལ་མཚན་ཅན། །གསུང་ལས་ཕྱི་རོལ་གྱུར་ཅིང་དེའི་རྗེས་སུ། །ཁ་ཟས་བྱ་བས་འབྲངས་པའི་ལོ་མ་ཅན། །མཇུག་མའི་ངོས་
ནས་རིག་པའི་དབྱུག་པས་སྐྲོད། གོང་གི་རིགས་པ་ལ། གལ་ཏེ་རྟགས་མ་གྲུབ་ན། ཕྱོགས་སྔ་མ་རྣམས་ཆོས་ཅན། ཁྱོད་ཀྱིས་རྗེ་བདག་ཉིད་ཆེན་པོའི་ལུགས་སྲོལ་ལས་ལོགས་སུ་ཤིང་རྟའི་སྲོལ་འབྱེད་འདོད་ཚུལ་གྱི་ལུགས་འགོད་དེ། རྗེ་བདག་ཉིད་ཆེན་

[004A]༄༅། །པོས་ཤིང་རྟའི་སྲོལ་འབྱེད་གཉིས་ཡིན་པར་གསུངས་པ་གང་ཞིག་ཁྱོད་ཀྱིས་ཡང་ན་གསུམ་དང་ཡང་ན་རྗེས་བཞེད་པའི་ཤིང་རྟའི་སྲོལ་འབྱེད་འགའ་ཞིག་ཤིང་རྟའི་སྲོལ་འབྱེད་མིན་པར་འདོད་པའི་ཕྱིར། རྟགས་དང་པོ་གྲུབ་
སྟེ༑ རྗེ་བདག་ཉིད་ཆེན་པོས་བྱང་ཆུབ་ལམ་རིམ་དུ། ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། ཞེས་དང། ལེགས་བཤད་སྙིང་པོ་ལས། མགོན་པོ་ཀླུ་སྒྲུབ་ཀྱིས། ངོ་བོ་ཉིད་མེད་པའི་ཚུལ་དང། བདག་ཉིད་ཆེན་པོ་ཐོགས་མེད་ཀྱིས་
རྣམ་པར་རིག་པ་ཙམ་གྱི་ཚུལ་གྱི་ཤིང་རྟ་ཆེན་པོའི་སྲོལ་གཉིས་ཕྱེ་ནས། ཞེས་པ་དང། སྲས་ཀྱི་ཐུ་བོ་རྣམ་གཉིས་ཀྱིས་ཀྱང་རྗེའི་དགོངས་པ་བཞིན་སྙིང་པོ་རྒྱན་དང་བསྐལ་བཟང་མིག་འབྱེད་རྣམས་སུ་གསུངས་པའི་ཕྱིར། ལན་སྨྲོས་ཤིག་གཞན་
ཡང་ཁྱོད་ཀྱི་ལུགས་དེ་རྗེ་བདག་ཉིད་ཆེན་པོའི་དགོངས་པར་སྨྲ་ན། རྗེའི་གསུང་རབ་གང་ན། ཤིང་རྟ་ཆེན་པོ་ལ་གསུམ་དུ་ཕྱེ་བའམ། ཡང་ན་ཐོགས་མེད་ཤིང་རྟའི་སྲོལ་འབྱེད་མ་ཡིན་པའི་ལུགས་སུ་གསུངས་པ་དེ་འོན་ཅིག་དེར་མ་ཟད་སྟག་ཚང་
ལོ་ཙྪ་བའི་གསུང་དང་སྐབས་དང་པོའི་སྤྱི་དོན་རྣམས་སུ་ཐོགས་མེད་ཤིང་རྟའི་སྲོལ་འབྱེད་དུ་མ་འཆད་པ་ལ། ཙམ་སྒྲའི་ཚིག་གིས་གསུང་རབ་སྤྱིའི་ཤིང་རྟའི་སྲོལ་འབྱེད་ཡིན་པ་བཅད་དོ་ཞེས་སྨྲ་བ་པོ་ལ་འདི་འདྲི་སྟེ། འདིར་གསུང་རབ་སྤྱིའི་མིང་དངོས་
སུམ་བྱུང་བས་སྤྱིའི་ཤིང་རྟའི་སྲོལ་འབྱེད་མིན་ཟེར་རམ། རྣམ་པར་རིག་པ་ཙམ་ཞེས་པའི་ཙམ་སྒྲ་ཁོ་ན་ལ་བརྟེན་ནས། ཙམ་སྒྲ་ནི་ཁོ་ནའི་ཆིག་ཡིན་པའི་ཕྱིར། རྣམ་རིག་པ་ཁོ་ནའི་ལུགས་ལས་གཞན་གྱི་སྲོལ་མ་ཕྱེའོ་ཟེར་བ་ཇི་ལྟར་ཡིན། དང་པོ་ལྟར་

[004B] དཔལ་མགོན་འཕགས་པ་ཀླུ་སྒྲུབ་ཆོས་ཅན། ཤིང་རྟའི་སྲོལ་འབྱེད་མ་ཡིན་པར་ཐལ། འདོད་ན། དངོས་འགལ་འབུད། ཁྱོད་ལ་སྲོལ་འབྱེད་ཚུལ་གྱི་སྒོ་ནས་བརྗོད་པའི་ཚེ་ཡུམ་གྱི་དངོས་བསྟན་སྟོང་ཉིད་ཀྱི་རིམ་པའི་དོན་བཀྲལ་བའི་སྒོ་ནས་
ཤིང་རྟའི་སྲོལ་ཕྱེ་ཞེས་བམ་གཏོགས་གསུང་རབ་སྤྱིའི་སྲོལ་ཕྱེ་ཞེས་མི་བརྗོད་པའི་ཕྱིར། ཕྱི་མ་ལྟར་ན། སྨྲ་བ་པོ་རང་ཉིད་ལ། བྱང་ཆུབ་ལམ་རིམ་ཆོས་ཅན། རྣམ་རིག་པ་ཁོ་ནའི་ལུགས་ཡིན་པར་ཐལ། ཐོགས་མེད་ཁྱོད་ཀྱི་ཤིང་རྟའི་སྲོལ་འབྱེད་ཡིན་
པའི་ཕྱིར། རྟགས་གསལ་ཁྱབ་གསུམ་ཁས། གཞན་ཡང་བྱང་ཆུབ་ལམ་རིམ་ཆོས་ཅན། གསུང་རབ་སྤྱིའི་དགོངས་པ་ཕྱིན་ཅི་མ་ལོག་པར་སྟན་ཐོག་གཅིག་ཏུ་ཉམས་སུ་བླང་བར་བྱ་བའི་གདམས་ངག་མ་ཡིན་པར་ཐལ། ཁྱོད་ཀྱི་ཤིང་རྟའི་སྲོལ་འབྱེད་
དེ་གསུང་རབ་སྤྱིའི་ཤིང་རྟའི་སྲོལ་འབྱེད་ལས་ལོགས་སུ་གྱུར་པ་ཡིན་པའི་ཕྱིར། དེས་ན། གནོད་བྱེད་ཀྱི་རིགས་པ་མང་དུ་བརྗོད་པར་བྱར་ཡོད་ཀྱང། ཡི་གེ་མང་བས་འཇིགས་ཤིང་བྱ་བ་མང་པོས་གཡེངས་པས་དེ་ཙམ་ལས་མ་སྤྲོས་སོ།    ༈    །ད་ནི་འཐད་
པའི་ལུགས་ཕྱོགས་ལྷུང་དང་བྲལ་བར་བརྗོད་པར་བྱ་སྟེ། ཡུམ་རྒྱས་འབྲིང་བསྡུས་གསུམ་གྱི་དངོས་བསྟན་སྟོང་ཉིད་ཀྱི་རིམ་པ་དང་སྦས་དོན་མངོན་རྟོགས་ཀྱི་རིམ་པ་གཉིས་ནི་གང་ཟག་གཅིག་སངས་རྒྱ་བའི་ཐབས་ཆ་ཚང་བ་ཡིན་ལ། དེ་གཉིས་ཀྱི་ཆ་
སོ་སོ་འགྲེལ་བྱེད་གཞན་ལ་མི་ལྟོས་པར་རང་སྟོབས་ཀྱིས་འབྱེད་པར་མཛད་པ་པོའི་མིའི་རྟན་ཅན་རྣམས་ལ་ཤིང་རྟའི་སྲོལ་འབྱེད་ཅེས་བྱ་ཞིང། དེ་ལྟ་བུའི་དངོས་བསྟན་སྟོང་ཉིད་ཀྱི་རིམ་པ་གཏན་ལ་ཕབ་པའི་སྒོ་ནས་ངོ་བོ་ཉིད་མེད་པའི་ཚུལ་གྱི་ཤིང་

[005A]༄༅། །རྟའི་སྲོལ་འབྱེད་པ་དཔལ་མགོན་འཕགས་པ་ཀླུ་སྒྲུབ་དང། རྒྱ་ཆེ་བའི་སྤྱོད་པའི་རིམ་པ་རྣམས་གཏན་ལ་འབེབ་ཅིང་རྣམ་པར་རིག་པ་ཙམ་གྱི་ཤིང་རྟའི་སྲོལ་འབྱེད་པ་པོ་ནི་འཕགས་པ་ཐོགས་མེད་དེ། ཚུལ་དེའི་ཕྱིར་ཤིང་རྟའི་
སྲོལ་འབྱེད་ལ་རྣམ་པ་གཉིས་སུ་གྲངས་ངེས་སོ། །དེ་ལྟར་བཤད་པ་ལ་ཐོགས་མེད་ནི་ཤིང་རྟའི་སྲོལ་འབྱེད་མ་ཡིན་ཏེ། རྗེ་བཙུན་བྱམས་མགོན་གྱིས་བསྟན་བཅོས་མངོན་རྟོགས་རྒྱན་ལ་སོགས་པ་བརྩམས་པའི་རྗེས་སུ་འབྲངས་ནས་མི་ཡུལ་དུ་
བསྟན་བཅོས་ཀྱི་རིགས་བཞག་པའི་ཕྱིར། ཟེར་ན། དེ་ལ་འདི་བརྗོད་དེ། དཔལ་མགོན་འཕགས་པ་ཀླུ་སྒྲུབ་ཆོས་ཅན། ཤིང་རྟའི་སྲོལ་འབྱེད་མ་ཡིན་པར་ཐལ། རྗེ་བཙུན་འཇམ་པའི་དབྱངས་ཀྱི་གསུང་ལས་རྟེན་འབྱུང་མཐའ་བྲལ་གྱི་དོན་གཟིགས་
ནས་འཇིག་རྟེན་གྱི་ཁམས་སུ་གསལ་བར་མཛད་པ་པོ་ཡིན་པའི་ཕྱིར། དེས་ན་ཤིང་རྟའི་སྲོལ་འབྱེད་ཡིན་ན། རྒྱལ་བའི་གསུང་རབ་ཀྱི་དོན་འགྲེལ་བྱེད་གཞན་གྱིས་བཀྲལ་བ་ལ་མི་ལྟོས་པར་རང་སྟོབས་ཀྱིས་འགྲེལ་བའི་མིའི་རྟེན་ཅན་ཡིན་པ་ཞིག་
དགོས་ལ། རྗེ་བཙུན་བྱམས་མགོན་གྱིས་ཡུམ་གྱི་དགོངས་དོན་སྦས་དོན་མངོན་རྟོགས་ཀྱི་རིམ་པ་གསལ་བར་མཛད་པའི་བསྟན་བཅོས་མངོན་རྟོགས་རྒྱན་སོགས་མཛད་ཀྱང། དགའ་ལྡན་གྱི་ལྷའི་ཡུལ་དུ་དེ་རྣམས་ཀྱི་ལུགས་སྲོལ་བཟང་པོ་སྔོན་
ནས་ཕྱི་ཟིན་པ་ཡིན་ཅིང། མིའི་ཡུལ་དུ་རྒྱས་པར་མཛད་པ་པོ་མ་ཡིན་པས་ཤིང་རྟའི་སྲོལ་འབྱེད་མ་ཡིན་ཅིང། འཕགས་པ་ཐོགས་མེད་ལ་རྣམ་པར་རིག་པ་ཙམ་གྱི་སྲོལ་འབྱེད་ཅེས་པའི་ཙམ་སྒྲ་ནི། ཆོས་ཐམས་ཅད་ནང་ཤེས་པའི་བདག་ཉིད་ཙམ་

[005B] དེ་ཁོ་ན་ཞེས་པའི་དོན་མིན་ལ། རྗེ་བཙུན་བྱམས་མགོན་ཤིང་རྟའི་སྲོལ་འབྱེད་དུ་ཁས་བླངས་ན། དབུམ་པའི་ཤིང་རྟའི་སྲོལ་གཉིས་སུ་ཁས་
ལེན་དགོས་པར་འགྱུར་རོ། །ཚུལ་འདི་ནི་ཁམས་གསུམ་ཆོས་ཀྱི་རྒྱལ་པོ་ཤར་ཙོང་ཁ་པ་ཡབ་སྲས་ཀྱི་དགོངས་པ་ཐུན་མོང་མིན་པ་ཡིན་ཅིང། འོན་ཀྱང་མཁས་པའི་དབང་ཕྱུག་སེར་རྗེ་བཙུན་ཆོས་ཀྱི་རྒྱལ་པོ་སོགས་ཀྱིས་རྗེ་བཙུན་བྱམས་མགོན་ཤིང་རྟའི་
སྲོལ་འབྱེད་དུ་འཆད་པ་ནི། རྗེ་བདག་ཉིད་ཆེན་པོས་ལེགས་བཤད་གསེར་འཕྲེང་དུ། རྗེ་བཙུན་དང་ཀླུ་སྒྲུབ་ཞབས་གཉིས་ཀྱིས་ཤེར་ཕྱིན་འགྲེལ་ཚུལ་གཉིས་སུ་བྱུང་ངོ་ཞེས་བྱ་བར་ཡང་གནས་སོ། ཞེས་གསུངས་པའི་དོན་ལ་དགོངས་ནས། སྔོན་གྱི་
མཁས་པ་ཆེན་པོ་རྣམས་ཀྱི་བཞེད་སྲོལ་བཞིན་གདུལ་བྱ་རྣམས་ཀྱི་ངོར་གསུངས་པ་ཉིད་ཡིན་ལ། པཎ་ཆེན་ཆོས་ཀྱི་རྒྱལ་པོ་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དཔལ་བཟང་པོའི་དགོངས་པ་ནི་གོང་དུ་བཤད་པ་ལྟར། ཤིང་རྟ་ཆེན་པོ་
གཉིས་སུ་བཞེད་པ་ཁོ་ནར་གནས་པར་དེ་ཉིད་ཀྱི་གསུང་གཞན་རྣམས་སུ་ཆེས་གསལ་ཞིང་ཤེར་ཕྱིན་དོན་གསལ་དུ་གསུངས་པའི་འགྲེལ་བྱེད་ཅེས་པ་དེ་ནི་ཕྱོགས་གླང་དང་ཁ་ཆེ་བའི་སྡེ་སོགས་ལ་དགོངས་པའོ། །སྡུག་བདེན་གྱི་སྐོར་ལ་དགག་སྒྲུབ་མང་བར་
བདུག་ཀྱང་སྙིང་པོར་བསྡུས་ན། གྲུབ་མཐའི་ཁྱད་པར་གྱི་ཟེར་རིགས་སྣ་ཚོགས་སུ་ཡོད་ཀྱང། ཕར་ཕྱིན་གྱི་སྐབས་འདིར། ཉན་ཐོས་དགྲ་བཅོམ་ལྷག་བཅས་མྱང་འདས་པ་དེའི་གཟུགས་ཕུང་སྡུག་བསྔལ་བདེན་པ་ཡིན་ཀྱང། སྡུག་བདེན་གྱི་བྱ་བ་རྣམ་

[006A]༄༅། །བར་ཉམས་པ་ལྟ་བུ་ཡིན་ལ། ཁམས་གསུམ་གང་རུང་གི་རྟེན་ཅན་ཡིན་ན། མ་དག་པའི་བཅུད་ཀྱི་འཇིག་རྟེན་དང། དེ་བཞིན་དུ་སྣོད་ལའང་ཁྱབ། སྟོན་པ་ལ་སོགས་པ་ལ་ནི་དོན་དེ་བརྗོད་པར་མི་སྤོབས། རང་རྒྱུད་པའི་
སྐབས་སུ། སྟོང་ཉིད་མངོན་སུམ་དུ་རྟོགས་པའི་ཉན་རང་ཡོད་པར་བཤད་པ་ནི། རང་རང་གི་སྐབས་སུ་གང་བབས་ཀྱི་སྒྲིབ་པ་སྤོང་བྱེད་དེ་རྣམས་རང་ལམ་ལ་བལྟོས་པའི་སྟོང་ཉིད་ལས་བྱུང་བར་དགོངས་ཤིང། ཤཱ་རིའི་བུ་སོགས་ནི་ལུགས་འདིར་
ཉན་ཐོས་ཀྱི་ཚུལ་བཟུང་བ་ཡིན། འདིར་དྲིས་པའི་རྒྱུ་མཚན་རྣམས་དེས་གོ་ནུས། སྙིང་རྗེ་ཆེན་པོ་ནི་ཐེག་ཆེན་གྱི་ལམ་ནས་བཅོམ་ལྡན་འདས་བྱོན་པའི་ཐོག་མའི་སྒྲུབ་བྱེད་ངེས་པར་ཡིན། མཐར་ཐུག་གི་སྐོར། གྲུབ་མཐའ་སྨྲ་བ་རྣམས་ཀྱི་འདོད་
ཚུལ་གྱི་དབང་ཙམ་མ་གཏོགས། དོན་དུ་གཅིག་ཏུ་གྲུབ་པ་ཡིན་ཅིང། བྱང་ཕྱོགས་ཀྱི་ཁས་བླང་འཛིན་སྐབས། བླ་མ་སྔ་མ་རྣམས་ཀྱི་བཞེད་པས་གསུམ་དུ་གྲུབ་པར་ཁས་བླངས་ན་ལེགས་སོ། །འདི་དག་ནི་དྲི་བ་བཀོད་པ་རྣམས་ལ་ལན་གྱི་སྙིང་
པོ་ཙམ་བརྗོད་པ་ཡིན་གྱི། ཞིབ་པར་ནི་རང་རང་གི་ཡིག་ཆ་རྣམས་ཀྱི་གཏིང་ཕྱིན་པར་རིག་པ་ཕྲ་མོས་དབྱང་ནས་ཤེས་པར་བྱ་ཞིང། ཁས་བླང་རྣམས་ཀྱང་རང་རང་གི་ཡིག་ཆའི་དགོངས་པར་གང་འགྲོའི་ངོས་ནས་རྗེ་ཡབ་སྲས་ཀྱི་གསུང་རབ་ལ་
གཏིང་གཏུགས་ནས་ཉམས་སུ་བླངས་ན་དལ་འབྱོར་དོན་དང་ལྡན་པར་འགྱུར་རོ།    ༈    །སྨྲས་པ། ལུང་རིགས་གནམ་ལྕགས་མཆུ་སྡེར་ཆེར་རྣོ་ཞིང། །ལེགས་བཤད་ངོ་མཚར་འདབ་མ་བཟང་བསྐྱོད་པའི། །དྲི་ལན་དོན་འདུས་ནམ་མཁའ་ལྡིང་

[006B] །ཚུལ་དང་མཐུན་པའི་གད་བརྒྱངས་སྒྲོག་བཞིན་སོང།། ཞེས་པ་འདི་ནི་ཆོས་གྲྭ་འདི་ཁའི་གྲྭ་ཚང་ཐོས་བསམ་ལེགས་བཤད་ནོར་བུའི་གླིང་གི་དགེ་བཤེས་བཀའ་ཆེན་ཡེ་ཤེས་ཚེ་རིང་དང་དཀའ་ཆེན་ཡེ་ཤེས་དགེ་འདུན་གཉིས་ཀྱིས་རྩོད་ཡིག་མངགས་ལན་དུ་རིགས་པ་
སྨྲ་བ་བློ་བཟང་དཔལ་ལྡན་ཡེ་ཤེས་ཀྱིས་བསྒྲགས་པའོ།།    ༈    ཞིང་གངྒའི་བྱེ་སྙེད་རྒྱལ་སྲས། །སྐུའི་བཀོད་པ་མུ་མེད་བགྲངས་ལས་འདས། །སྐུ་བ་སྤུའི་བུ་གར་གཞལ་དཀའ་བའི། །གཟུགས་མེ་ལོང་ནང་དུ་ཤར་བ་
འདྲ༑ ༑དཔལ་བདེ་ཆེན་སྒྱུ་འཕྲུལ་དབྱིངས་མཐར་ཐུག་མར་མར་གྱི་ཁྲོད་དུ་ཞུགས་པ་བཞིན། །ཐུགས་རྡོ་རྗེའི་གསུང་དང་སྐུའི་རང་བཞིན། །ཆུ་ཆུ་བཞག་དྲིན་ཆན་བླ་མར་འདུད། །མཆོག་སངས་རྒྱས་ཚེ་འདིར་བདེ་བླག་ཏུ། །རང་ཅིཏྟའི་ཟ་མ་
ཏོག་གི་ནང། །སྒྲོམ་ནོར་བུའི་དཔེ་དོན་ཇི་ལྟ་བར། །བྱེད་འདོད་རྣམས་ལེགས་བཤད་བདུད་རྩི་ལོངས།    ༈    གཅིག་དུ་བདེན་པའི་རི་ཁྲོད་དུ་སྒྲུབ་པ་ལ་གཞོལ་བའི་དགེ་སློང་བློ་བཟང་ཚེ་རིང་གི་ཡི་གེ་ཟབ་མོའི་གནད་ལ་དོན་གཉེར་དང་ལྡན་
པའི་གསོལ་འདེབས་ཀྱི་ཚིག་ལ་ལན་འདི་བཞིན་དུ་སྨྲ་བར་བྱ་སྟེ། ཐེག་ཆེན་ཐུན་མོང་དང་ཐུན་མོང་མིན་པའི་ལམ་གང་ལ་འཇུག་ཀྱང། བཤེས་གཉེན་དམ་པ་ལ་སངས་རྒྱས་དངོས་སུ་བལྟས་ནས་བསམ་པ་དང་སྦྱོར་བས་ཚུལ་བཞིན་དུ་བསྟན་
པ་ནི། དོན་གྱི་སྙིང་པོའམ་རྩ་བ་མཐར་ཐུག་པ་ཡིན་པས་ཚུལ་འདི་ལ་རང་ཅག་ངེས་ལེགས་དོན་གཉེར་བ་རྣམས་ཀྱིས་འབད་དགོས་ལ། བསམ་སྦྱོར་གཉིས་ཀྱི་སྒོ་ནས་བསྟེན་ཚུལ་དེ་ལའང་བསམ་པས་བསྟེན་ཚུལ་ཉིད་གནད་ཤིན་ཏུ་ཆེ་ཞིང། །དེའི་

[007A]༄༅། །ནང་ནས་ཀྱང་རྩ་བ་དང་པ་བསྒོམ་པ་ཉིད་ལ་རྩལ་དུ་འདོན་དགོས་སོ། །དེའི་ཕྱིར་ཁྱེད་ཀྱིས་དགའ་ལྡན་ལྷ་བརྒྱ་མ་ལ་བརྟེན་པའི་བླ་མ་མཆོད་ཀྱི་སྒོ་ནས། བླ་མའི་བཀའ་དྲིན་ཡང་ཡང་བསམས་པའི་དུས་སུ་དགའ་ལྡན་གྱི་གནས་
ན་བཞུགས་པའི་མི་པམ་མགོན་པོའི་ཐུགས་ཀ་ནས་སྤྱན་དྲངས་པའི་ཕ་བླ་མ་བློ་བཟང་གྲགས་པའི་དཔལ་དང་རང་ཉིད་ལ་ཆོས་སྟོན་པའི་བླ་མ་རྣམས་ངོ་བོ་དབྱེར་མེད་དུ་བསྒོམས་ནས། བདག་གི་འདི་ཕྱིའི་ལེགས་ཚོགས་ཀྱི་ལམ་བཟང་མ་ལུས་
པ་སྟོན་པའི་བཤེས་གཉེན་འདི་ནི་མཉམ་མེད་ཡང་དག་པར་རྫོགས་པའི་སངས་རྒྱས་རྡོ་རྗེ་འཆང་གིས་སངས་རྒྱས་ཀྱི་སྐུ་མཚན་དཔེས་བརྒྱན་པ་མིག་གི་དབང་པོའི་སྦྱོད་ཡུལ་དང་གསུང་ཚིངས་དབྱངས་ཡན་ལག་དྲུག་ཅུ་དངོས་སུ་ཐོས་པའི་སྐལ་
བ་དང་མི་ལྡན་པ་རྣམས་ལ་རང་གི་སྐལ་པ་དང་མཐུན་པའི་སྐུའི་རྣམ་པ་འདི་ལྟ་བུ་ཞིག་ཏུ་བསྟན་པ་མ་གཏོགས་སངས་རྒྱས་དངོས་ཡིན་ནོ་སྙམ་དུ་ཡིད་འཁུལ་དེས་ཤེས་པར་བསམ་དགོས་ཤིང། ཁྱད་པར་དུ་སྐྱོན་རྟོག་གི་བློ་ཡོད་པ་རྣམས་
ལ་དམིགས་སུ་བཀར་ནས། རང་ཉིད་སྣང་བ་མ་དག་པའི་དབང་གིས་སྣད་ཚུལ་འདི་ལྟ་བུ་ཞིག་བྱུང་འདུག་པས་འདི་ནི་དེད་རང་གི་རྒྱུད་ཉོན་མོངས་པས་སྤགས་པའི་སྐྱོན་ཡིན་གྱི་བླ་མ་རྡོ་རྗེ་འཆང་ལ་ནི་སྐྱོན་གྱི་ཆ་ཕྲ་མོ་ཙམ་ཡང་ཡོད་རེ་སྐན་
སྙམ་དུ་བསམས་ནས། དགའ་ལྡན་ལྷ་བརྒྱ་མའི་ཚིག་རིགས་དང་བསྟུན་པའི་དམིགས་པ་ནན་ཏན་དུ་བྱས་ན། བླ་མཆོད་དེའང་ཚད་ལྡན་དུ་འགྲོ་བ་ཡིན་གྱི། ཆིག་རིགས་ཙམ་ངག་ནས་བཏོན་ཏེ། ང་ནི་དགའ་ལྡན་ལྷ་བརྒྱ་མ་དང་འབྲེལ་བའི་

[007B] སླར་ཡང་འཁོར་བའི་ཏིང་ཇེ་རིང་དུ་འདྲུ་བའོ། །དེ་ལྟ་བུའི་ཚུལ་གྱིས་བཤེས་གཉེན་རྣམས་ལ་དད་པ་བརྟན་པོ་དང་ལྡན་བཞིན་པའི་
ངང་ནས། རང་གིས་ཐོབ་པའི་རྟེན་འདི་ཆུང་མ་ཟོས་པ་ཞིག་ངེས་པར་བྱེད་སྙམ་དུ་ཡིད་ལ་དྲན་པའི་བསྐུལ་མ་ཡང་ཡང་བཏབ་ཅིང། ལས་འབྲས་ལ་ཅི་འཛེམ་དུ་བྱས་ཏེ། མྱུར་དུ་འཆི་བའི་ཚུལ་ལ་ཡིད་འཁུལ་ངེས་པར་བྱས་ནས། ཇི་ལྟར་ཁས་
བླངས་པའི་བསླབ་བྱ་རྣམས་ལ་ཚུལ་བཞིན་དུ་སློབ་པ་ལ་སྙིང་ཕུར་ཐེབས་ངེས་སུ་བྱས་ཤིང། མཐོན་པོའི་ངོ་འཛིན་ལ་སོགས་པ་དང། དད་ཟས་གཤིན་ཟས་ཟ་བ། ཉེ་དུའི་སྐྱོང་དར་ལ་སོགས་པ་ཡུལ་དུས་ཀྱི་དབང་གིས་བྱེད་དགོས་པ་རྣམས་
དུས་དྲན་པ་ཉེ་བར་བསྟེན་ནས་བསྟན་པ་རིན་པོ་ཆེ་ལ་སློབ་པ་སྦྱི་དང་ཁྱད་པར་རི་ཁྲོད་འཛིན་པའི་ཚོགས་ཀྱི་མིག་ལྟོས་ལ་གནོད་པར་མི་འགྱུར་བའི་ཐབས་མཁས་ཀྱིས་བྱ་ལ། ཆོས་དང་འཇིག་རྟེན་གྱི་བྱ་བ་ཅི་བྱེད་ཀྱང་འཁོར་བའི་གནས་ཚུལ་ལ་
སྐྱོ་ཆད་ཆད་པ་དང་བཅས་པ་ཞིག་རེས་པར་དགོས་པ་ཡིན། དེ་ལྟ་མོད་ཀྱི། འཁོར་བ་ལ་ཡིད་འབྱུང་ཙམ་བསྒོམ་པ་ནི། ཐེག་དམན་པའི་ལམ་གྱི་འཇུག་ངོགས་ཡིན་པས། རང་རེས་དེ་ཙམ་ལ་ཆོ་ག་ཤེས་མི་བྱ་བར་སེམས་ཅན་ཐམས་ཅད་ལ་
མར་ཤེས། དྲིན་དྲན། བྱམས་སྙིང་རྗེ་བྱང་ཆུབ་ཀྱི་སེམས་སོགས་ལ་བློ་ཅི་འབྱངས་སུ་བྱེད་དགོས་ཤིང། ཕྱོགས་འདི་ལ་ཐེ་ཚོམ་ཙམ་ཟོས་པས་ཀྱང་སྲིད་པའི་རྩ་བ་ཧྲུལ་པོར་བྱེད་ནུས་པའི་ཟབ་མོ་སྟོང་པ་ཉིད་ཀྱི་དོན་ལ་བསམ་མོན་ཅི་ཤེས་སུ་

[008A]༄༅། །གཏོང་དགོས། དེའི་གནད་ཀྱང་ཅི་ལྟ་བུ་སྙམ་ན། རང་ཅག་རྣམས་ལ་གཉིད་མཐུག་པོས་ནོན་བཞིན་པའི་གནས་སྐབས་ཚུན་ཆད་དུ། ང་ང་སྙམ་དུ་འཛིན་པའི་བློ་དེའི་འཛིན་སྟངས་ཀྱི་ཡུལ་གྱིང་དེ་དགག་བྱ་ཡིན་པས། དེ་
ལྟར་སྣང་བའི་ང་དེ་ཕུང་པོ་ལྔ་པ་དང་གཅིག་ཏུ་འདུག་གམ། ཐ་དད་དུ་འདུག་དཔྱང་པ་བྱས་ནས་གཅིག་ཏུ་གྲུབ་པར་འཛིན་པའི་ཚེ་ཕུང་པོ་ལྔ་གཅིག་གམ་མི་གཅིག་བལྟ་ཞིང། ཐ་དད་དུ་གྲུབ་པར་སྣད་ན། ཕུང་པོ་ལྔ་བསལ་བའི་འོག་ཏུ་བློ་
དེས་གཟུང་བ་ལྟར་གྱི་ང་དེ་གང་ན་འདུག་བརྩད་དཔྱད་ནས། ངར་འཛིན་ལྷན་སྐྱེས་ལ་སྣང་བའི་ང་མེད་པར་ངེས་པར་བྱས་པ་དེ་ཉིད་དེར་དོར་གཟུང་ཞིང། སྣང་ངོར་སྔོན་ཐོག་མ་མེད་པའི་དུས་ནས་གོམས་པའི་བདེན་སྣང་གི་བློ་སྲ་ཐུག་གེ་བ་
ངེ༑ རིགས་པ་འདི་ལྟ་བུས་བཤིག་པ་ལས་བྱུང་བའི་སྟོང་སངས་གི་ཁྱད་པར་གཉིས་ལྡན་དུ་བྱས་ནས། མཉམ་གཞག་གི་སྐབས་སུ་བསྐྱང་ཞིང། རྗེས་ཐོབ་ཏུ་དེ་ལ་སོགས་པའི་ཆོས་ཐམས་ཅད་སྒྱུ་མ་ལྟ་བུར་ཤེས་པ་ལ་བསླབས་ནས། རིག་
པ་དེས་བུམ་པ་ལ་སོགས་པའི་ཕྱི་རོལ་གྱི་ཆོས་རྣམས་ཀྱང་རང་བཞིན་གྱིས་མ་གྲུབ་པར་ཤེས་པར་བྱ་བའམ། ཡང་ན་རྗེ་བློ་བཟང་གྲགས་པའི་མན་ངག་སྙན་བརྒྱུད་རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱི་ལེགས་བཤད་ལས་འབྱུང་བ་
ལྟར། དང་པོར་རང་གི་སེམས་གསལ་ཞིང་རིག་པའི་ངོ་བོ་ངོ་ཤེས་པར་བྱས་ནས། དེ་ལ་སེམས་གནས་པ་ཐོབ་པ་ན། སེམས་ཀྱི་ཆོས་ཉིད་འོད་གསལ་བ་གཏན་ལ་ཕབ་སྟེ། རྩེ་གཅིག་བསྐྱངས་པ་ལས། ལམ་ཕྱག་ཆེན་གྱི་རིམ་པ་མཐར་

[008B] དེ་ལྟར་ཐུན་གྱི་དངོས་གཞི་ལ་ཉམས་སུ་བླངས་པའི་མཇུག་ཏུ། བཟང་པོ་སྦྱོད་པ་དང་མཐའ་ཡས་མའི་སྨོན་ལམ་གྱི་སྒོ་ནས་དགེ་བ་རྣམས་རྫོགས་བྱང་དུ་བསྔོས་ན་ཁྱོད་ཀྱིས་མི་ལུས་ཐོབ་པ་དོན་དང་ལྡན་པར་འགྱུར་
གྱི༑ གཞན་དུ་ན་འཆི་བའི་དུས་སུ་འགྱོད་པ་ཆེར་སྐྱེ་བའི་ཉེན་ཡོད་པ་ཡིན་ནོ།    ༈    །སྨྲས་པ། ཆོས་ཀུན་གདོད་ནས་རང་ཚུགས་བྱེ་མའི་ཆང། །ཆེས་བྲ་བློ་གྲོས་ཀྱིས་དཔྱད་རྣམ་གཞིག་པའི། །གནས་ལུགས་མཐར་ཐུག་ཟླ་མེད་གང་དེ་ནི། །བློ་
བཟང་ལེགས་བཤད་འོད་ཀྱི་སྣང་བར་བྱས། །དེ་ཉིད་ངེས་འབྱུང་བྱང་སེམས་ཤེས་རབ་ཀྱི། །འདྲེན་བྱེད་གསུམ་ལྡན་གྱིས་བལྟས་སྣང་མོད་ཀྱི། །ལོག་ལྟ་དཀོར་ནག་ང་རྒྱལ་སྤུ་རྭ་ཅན། །ཀུན་གྱི་མིག་བཙུམ་ཉེས་བཤད་ཕྲག་ཕུག་རེ། །དེ་ལྟ་
མོད་ཀྱི་ལམ་བཟང་མཁའ་དབྱིངས་འདིར། །འཇིགས་པ་མེད་པའི་འདབ་མ་ཟུང་བསྐྱོད་ནས། །ཕུང་ལྔའི་མཆོར་ཉལ་འཇིག་ལྟའི་ལྕེ་གཉིས་པ། །སྙིང་རྗེ་ངེས་འབྱུང་མྕྪུ་སེར་མི་བཟང་ཆེས་ཕྱེ་མར་བཟློག་ཅིང་ཅི་དགའི་ཚུལ་གྱིས་རྒྱུ། །བློ་གསལ་
བྱ་ཕྲན་ཀུན་ལ་སྙིང་བརྩེ་ཅན། །གང་གིས་བསྒྲགས་པའི་ང་རོས་མ་རུངས་པའི། །མཐར་ལྷ་གཞི་དོན་བྲག་རི་རྣམ་པར་འཇིག་ཚུལ་འདི་ལེགས་པར་བཤད་པ་དོན་གཉེར་བའི། །སྐྱེ་བོ་རྣམས་ཀྱི་དགའ་བའི་བཞིན་གྱི་མདངས། །གསལ་བར་བྱ་
ཕྱིར་བཀོད་པའི་དགེ་བ་ལས། །ཐམས་ཅད་མཁྱེན་པའི་གོ་འཕང་མྱུར་ཐོབ་ཤོག། ཅེས་པ་འདི་ནི་གདོང་དཀར་མཁའ་སྤྱོད་ཀྱི་རི་ཁྲོད་པ་དགེ་སློང་བློ་བཟང་ཚེ་རིང་ཞེས་བྱ་བས་ཡི་གེའི་ལམ་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། །།

[009A]༄༅། །ན་མོ་གུ་རུ། སྟོན་པ་མཉམ་མེད་ཟས་གཙང་སྲས་པོ་ཡི། །གསུང་གི་གསང་བ་མ་ལུས་འཛིན་མཛད་པ། །རྗེ་བཙུན་བློ་བཟང་རྒྱལ་བ་ཡབ་སྲས་ཀྱི། །ལེགས་པར་བཤད་ལས་ཅུང་ཟད་སྤེལ་བར་བྱ། དེ་ཡང། རི་ཁྲོད་འཛིན་
པའི་དགེ་བའི་བཤེས་གཉེན་གྱི་དྲི་བ་རྣམས་ལེགས་པར་ཡིད་ལ་སོན། །ཇི་ལྟར་འདོད་པའི་ལན་ཅུང་ཟད་སྤེལ་བ་ནི། རབ་གནས་ཀྱི་སྐོར། དགེ་སློང་རང་གི་བཞེད་པ་སྡ་ཕྱི་ལྟར་བྱས་ཀྱང་ཤིན་ཏུ་རུད་པར་སྣང་བས་ཞིབ་པར་འདྲི་མ་དགོས། འོན་ཀྱང་
   ༈    དགེ་ལེགས་རྒྱ་མཚོའི་ཆར་འབེབས་ལས་གསུང་བ་བཞིན་མཛད་པས་ལུགས་འདི་གཉིས་
ལ་བཞེད་སྲོལ་མི་འདྲ་བའི་ཁྱད་པར་ཅུང་ཟད་ཡོད་པར་དགའ། དབང་གི་སྐོར་གྱི་དྲི་བར།    ༈    དབང་དངོས་གཞིར་
ཉིན་གཉིས་མཛད་པ་གསལ་བར་གསུངས་པར་མ་ཟད།    ༈    དེ་ཡང་དངོས་གཞིའི་ཉིན་དང་པོར་རྡོ་རྗེ་སློབ་དཔོན་གྱི་དབང་གི་
དང༑ ཉིན་གཉིས་པར་དབང་གོང་མ་གསུམ་བསྐུར་བར་བྱ་ཞིང། དངོས་གཞི་ཉིན་གཉིས་པའི་དུས་སུ་བདག་བསྐྱེད་རྐྱང་པ་ཙམ་གྱིས་མི་ཆོག་པར། མདུན་བསྐྱེད་དང་བུམ་བསྐྱེད་རང་གིས་བདག་འཇུག་ལེན་པ་སོགས་ཆོ་ག་ཡོངས་སུ་

[009B] དེ་ཡང། ལས་དང་བོ་བས་སློབ་མ་དཀྱིལ་འཁོར་དུ་འཇུག་པ་ཙམ་ཞིག་བྱ་བ་ལའང། རང་ཉིད་ཀྱི་དམ་ཚིག་དང་སྡོམ་པ་རྣམ་པར་དག་པར་བྱ་དགོས་ན་དབང་གོང་མ་རྣམས་བསྐུར་བར་བྱེད་པ་ལ་ལྟ་སྨོས་ཀྱང་ཅི་
དགོས། དམ་ཚིག་དང་སྡོམ་པ་དག་པར་བྱེད་པའི་རྩ་བ་ནི། བདག་ཉིད་འཇུག་ཅིང་དབང་ལེན་པ་ཉིད་ལ་རག་ལས་ལ། དེ་ནས་སློབ་མ་ལ་དབང་གོང་མ་བསྐུར་བའི་དུས་སུའང་ཚུལ་དེས་རང་ཉིད་ཀྱི་དམ་ཚིག་དང་སྡོན་པ་ཉམས་པ་རྣམས་
སོར་ཆུང་བར་བྱས་ཏེ། ངེས་དོན་གྱི་དཀྱིལ་འཁོར་སློབ་མས་མཐོང་བར་འགྱུར་བའི་ཆེད་དུ་དམིགས་ནས་བདེན་པའི་སྟོབས་ཀྱང་བརྗོད་དེ། སློབ་མ་རྣམས་ཚོགས་པ་ན་ཁ་སད་གི་དུས་སུ་འབྲས་བུ་སྤྲུལ་པའི་སྐུ་འགྲུབ་པའི་ནུས་པ་འཇོག་བྱེད་
བུམ་པའི་དབར་བསྐུར་ཟིན་པ་ཡིན། དེ་རིང་གི་དུས་སུ་ལོངས་སྤྱོད་རྫོགས་པ་དང་ཆོས་ཀྱི་སྐུ་དང་ཟུང་འཇུག་གི་སྐུ་རྣམས་ཐོབ་པར་བྱེད་པ་གསང་བའི་དབང་ཡན་ཆད་གྱི་དབང་གོང་མ་གསུམ་འབུལ་བར་བྱེད་པ་སྐབས་སུ་བབས་པ་ཡིན་པས་
བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པའི་དྲུང་དུ་གསང་དཔང་ཟབ་མོ་ཞུ་བའི་ཡོན་གྱི་ཕྱིར་རིན་ཆེན་མཎྜལ་བཟང་པོ་དང། རི་རབ་སུམ་ཅུ་རྩ་དྲུག་གི་རྡུལ་གྱི་གྲངས་དང་མཉམ་པའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་གང་བ་དང། ཐུན་
མོང་མ་ཡིན་པ་རིགས་ལྔ་པོ་གང་རུང་ལས་བྱུང་བའི་རིག་མ་མཚན་ཉིད་དང་ལྡན་པ་རྒྱན་གྱིས་བརྒྱན་པ་བཅས་ཕུལ་བར་མོས་ནས་མཎྜལ་ཞི་ག་འབུལ་བར་ཞུ། ཞེས་པ་ལྟ་བུའི་མཚམས་སྦྱར་ནས་བསྐུར་བ་ཡིན། གལ་ཏེ་ལོང་མེད་བ་དང་གཞན་དུ་

[010A]༄༅། །འགྲོ་བ་སོགས་བྲེལ་བ་ཡོང་ཚེ་མདུན་བསྐྱེད་རྒྱས་པར་མ་གྲུབ་ན།    ༈    དཀྱིལ་འཁོར་གྱི་ལྷ་
ཚོགས་མདུན་དུ་གསལ་འདེབས་པའི་བསྐྱེད་ཆོག་བསྡུས་པ་རེ་བྱས་ཏེ་བདག་འཇུག་བླངས་ནས་དབང་བསྐུར་བར་བྱས་ན་ཆོ་གའི་སྐོར་ཡང་བ་ཡིན་ནོ། །བཟླས་པའི་སྐོར་ལ་གསང་འདུས་ཀྱི་བསྙེན་པའི་སྐབས་མི་འཁྲུགས་པའི་འཕྲེང་སྔགས་བ་ཟླ་
བར་གསུང་མ་གསུང་ནི་རྗེ་ལྕང་སྐྱ་ངག་དབང་ཆོས་ལྡན་གྱིས་གསང་བ་འདུས་པའི་བསྐྱེད་རིམ་དུ་བཟླ་བར་ཟུར་ཙམ་གསུངས། སྔོན་གྱི་དམ་པ་གོང་མ་མང་པོས་ཀྱང་ཕྱག་ལེན་དུ་མཛད་པས་ཤིན་ཏུ་རིགས་ཤིང་གྲངས་ནི་ཁྲི་ཕྲག་རེ་བཟླས་བར་བྱ་བ་ཡིན་
བགེགས་མཐར་བྱེད་ཀྱི་འཕྲེང་སྔགས་ནི་གཙོ་འཁོར་གྱི་བསྙེན་པ་ཡོངས་རྫོགས་ཐོན་ནས་ཡེ་ཤེས་འབེབས་པའི་སྔགས་ཀྱི་གོང་དུ་བཟླ་བ་ཕྱག་སྲོལ་ཡིན།    ༈   
མཚུངས་མེད་དེ་ཉིད་ཀྱིས་མཛད་པའི་དབང་དོན་དེ་ཉིད་ཡང་གསལ་གནང་བར་རྡོ་རྗེ་སེམས་དཔའི་ཞལ་ལུང་དུ་ལེགས་པར་གསུངས་ཡོད་པས་ཞིབ་ཏུ་བརྟགས་པར་ཞུ་ཞིང། མདོར་བསྡུས་བ་ཙམ་བརྗོད་ན་གསང་བ་འདུས་པ་ལ་ཡེ་ཤེས་འབེབས་པའི་
སྔགས་འབུམ་དང་བདེ་མཆོག་དང་འཇིགས་བྱེད་ལ་ཁྲི་བཟླས་ཏེ། ཡེ་ཤེས་པ་བཤད་ཚོད་བཞིན་དམིགས་པ་ནན་ཏན་གྱིས་འབེབས་པ་དང། སྔགས་ཀྱི་ནུས་པ་ཆེར་ཐོབ་པར་འདོད་ན་ཡེ་ཤེས་འབེབས་སྔགས་ཇི་ཙམ་བཟླས་པ་དེའི་བ་ནུ་ཆའི་

[010B] རེ་ཞིག་དེ་ཙམ་མི་སྤྲོ་ཞིང་དབང་བསྐུར་བ་དང་རབ་ཏུ་གནས་པ་དང་སྦྱན་སྲེག་བྱ་བ་སོགས་ལ་ལས་རུང་ཙམ་དོན་དུ་གཉེར་བ་ཡིན་ན་བཟླས་པའི་གྲངས་སྔར་བཞིན་དང་ཁ་
སྐོང་དུ་ཞི་བའི་སྦྱིན་སྲེག་ཇི་ལྟར་རིགས་པ་རེ་བྱས་པས་ཐུས་ཤིང། སྦྱིན་སྲེག་བྱེད་པའི་ཆོ་ག་ནི་སྦྱིན་སྲེག་གི་ཆོ་ག་རྣམས་ལས་འབྱུང་བ་སོར་བཞག་ལ། སྦེལ་ཚིག་གི་སྐབས་ལྷ་དབང་དུ་བྱེད་བའི་ཚེ་ཁམས་གསུམ་ཆོས་ཀྱི་རྒྱལ་པོ་འཇམ་མགོན་བླ་
མའི་སྦྱིན་སྲེག་གི་རྣམ་བཤད་དངོས་གྲུབ་རྒྱ་མཚོ་ལས་གསུངས་པ་ལྟར་ཐུན་མོང་མ་ཡིན་པའི་སྔགས་བརྗོད་དགོས་ལ། ཁ་སྐོང་གི་ཕྱིར་ཞི་བའི་སྦྱིན་སྲེག་གཙོ་བོར་བྱེད་པའི་ཚེ་སྤེལ་ཚིག་ལ་བཟླས་པའི་ལྷག་ཆད་ཀྱི་ཉེས་པ་ཐམས་ཅད་ཤཱཎྟིཾ་ཀུ་
རུ་ཡེ་སཱཧཱ། ཞེས་སྦྱར་བར་བྱ་ཞིང། སྦྱིན་སྲེག་འབུལ་བའི་སྔགས་ནི་རང་རང་གི་བསྲེག་བླུགས་འབུལ་བའི་ཆོ་ག་རྣམས་ལས་གསུངས་པ་བཞིན་གཞུང་སྟེང་ནས་བྱ་ཡི།    ༈   
བ་རྣམས་ལ་ཡེ་ཤེས་འབེབས་སྔགས་ཀྱིས་འབུལ་བའི་བར་སྐབས་པ་མད་དོ། །བསྐྱེད་རིམ་ཐུན་བཞིར་སྒོམ་ཚུལ་གྱི་སྐོར་ལ་དགེ་སློང་ཉིད་ནས།    ༈       ༈   
བློ་བཟང་ཆོས་ཀྱི་རྒྱལ་མཚན། རྗེ་ལྕང་སྐྱ་གོང་མ་རྣམས་ཀྱི་གསུང་ཞིབ་པར་བཀོད་ནས། དེ་རྣམས་ཀྱི་དགོངས་པ་བླངས་གི་འདོད་པ་བརྗོད་པའང་བྲིས་འདུག་པ་འདི་འང་མི་ལེགས་རྒྱུ་མི་འདུག་ཀྱང། ཁོ་བོ་ཅག་གིས་འདི་རྣམས་ཀྱི་དགོང་

[011A]༄༅། །པ་ཅུང་ཟད་བླངས་ན་དཔལ་གསང་བ་འདུས་པའི་བསྙེན་མཚམས་ལྟ་བུའི་སྐབས་སུ་ཐོར་ཐུན་གྱི་དུས་སུ་རྒྱུད་འདེབས་ནས། ཡོ་ག་ཤུདྡྷཱ་ཞེས་པའི་བར་མངོན་རྟོགས་བཞིན་ཡོངས་རྫོགས་དང་ཐུན་རྗེས་མ་གསུམ་ལ་རྒྱས་པར་
མི་སྤྲོ་ན་ཐོར་ཐུན་གྱི་མཇུག་ཏུ་རང་ཉིད་ཞེ་སྡང་རྡོ་རྗེར་གསལ་བ་དེ་ཉིད་ཀྱི་ང་རྒྱལ་བརྟན་པོས་གདན་ལ་འདུག་སྟེ། མཆོད་པ་བྱིན་གྱིས་བརླབས་ནས་ཚོགས་ཞིང་སྤྱན་འདྲེན་ནས་བཟུངས་ཏེ་པཱུ་ཛ་བཛྲ་སྭ་བྷཱ་ཝ་ཨཱ་ཏྨ་ཀོཉ་ཧཾ། ཞེས་པའི་པར་
བརྗོད་ནས། ལུས་དཀྱིལ་གྱི་ལྷ་རྣམས་ཀྱི་ཐུགས་ཀར་རང་རང་གི་བཟླས་བྱའི་སྔགས་ཀྱིས་བསྐོར་བ་ལ་དམིགས་ཏེ་བཟླས་པ་བྱ་བ་སོགས་ལྕང་སྐྱ་གོང་མས། སྒྲུབ་ཐབས་ལྷན་ཐབས་སུ་དང་པོ་སྤྱོར་བ་འདོན་ཚུལ་གྱི་མན་ངག་གསུངས་པ་ལྟར་བྱ་
ཞིང༑ སྲོང་ཐུན་གྱི་ཚེ་ཆོས་སྐྱོང་རྣམས་ལ་གཏོར་མ་དང། རྒྱལ་མཐོ་རྣམས་མཆོད་པ་སོགས་བྱ་བ་ཡིན་ཅིང། དེ་ཙམ་དུ་མ་ཟད་དཔལ་གསང་བ་འདུས་པའི་རྣལ་འབྱོར་ཆག་མེད་བྱེད་པའི་སྒྲུབ་པ་པོ་བྱ་བ་སྣ་ཚོགས་ཀྱི་བྲེལ་བའི་སྐབས། སྒྲུབ་
ཐབས་རྒྱས་པ་མ་གཅོགས་པའི་དུས་དང་བདེ་གསང་འཇིགས་གསུམ་ཡ་མ་བྲལ་བར་ཉམས་སུ་ལེན་པ་རྣམས་ཀྱིས་ཀྱང་ཚུལ་འདི་ལྟར་ཉམས་སུ་བླང་བར་བྱ་བ་ཡིན་ནོ། །དགེ་བའི་བཤེས་གཉེན་ཉིད་ཀྱིས་བྲིས་པ་འྡིའང་ཤིན་ཏུ་རུང་བས་ལོངས་
སྐབས་དང་བསྟུན་ནས་ཉམས་སུ་བླངས་པས་ཐུས་པར་སྣང། བླ་མ་དབུ་མ་དང་དཔའ་བོ་རྡོ་རྗེ་དོན་གཅིག་ཅིང། སངས་རྒྱས་རྒྱ་མཚོ་དང་བླ་མ་ཧོར་དཀའ་ཆེན་བློ་བཟང་དོན་གྲུབ་ཀྱི་གསང་མཚན་འདི་རྣམས་ཀྱི་སྐོར། རྗེ་སྐྱབས་མཆོག་དཔལ་བཟང་

[011B] དམ་ཚིག་རྡོ་རྗེ་ཞེས་པ་འདི་བླ་མ་ཧོར་གྱི་གསང་མཚན་ཡིན། འདི་རྣམས་ཀྱི་འཁྲུངས་ཡུལ་དང་སྐྱེ་བརྒྱུད་སོགས་
ཞིབ་པར་དེལ་མ་བྱུང་བས་གཞན་དུ་བརྩང་གཅོད་མཛོད། །སྔགས་འདི་རྣམས་བོད་ཀྱི་ཡུལ་དུ་ཐེ་ཚོམ་མེད་པ་གནད་ཆེ་བས་སྔར་གང་བཟླ་བ་རྣམས་སོམ་ཉི་མེད་པར་བཟླས་ན་དངོས་གྲུབ་མྱུར་་བདེ་མཆོག་ལཱུ་ཨི་པའི་བདུད་རྩི་མྱང་བའི་རྫས་ཀྱི་ལྷན་
སྐྱེས་ཀྱི་བདེ་པའི་མཆོད་པ་འབུལ་ཚུལ་ཆོ་ག་ནང་བཞིན་འདོན་པ་ལས་རྒྱས་པར་བརྗོད་མི་དགོས། ་འཇིགས་བྱེད་བཅུ་གསུམ་མའི་འཁོར་རྣམས་ལ་གླང་ལྤགས་དང་སྟག་ཤམ་སོགས་སྒོམ་མི་སྒོམ་ནི་འཁོར་གྱི་ལྷ་དེ་རྣམས་ལ་སྟག་གི་པགས་པའི་ཤམ་
ཐབས་བསྒོམ་ཞིང་གླང་པོ་ཆེའི་སྟོད་གཡོགས་མ་བསྒོམས་ཀྱང་འགལ་བ་མེད་པར་སྣང། དེ་ལྟར་དྲིས་པ་རྣམས་ཀྱི་ལན་གོ་བདེ་ཞིང་མདོར་བསྡུས་བ་ཙམ་བརྗོད་ཟིན་ཏོ།། །།དགེ་སློང་ཉིད་ནས་སྔར་གསུང་རབ་ཀྱི་དོན་ལ་དཔྱད་པ་དགའ་རབ་བྱས་འདྲ་བས་
ཁོ་བོ་ཅག་ཡི་རང་ཞིང། ད་དུང་ཡང་རང་ཅག་དེ་བཞིན་གཤེགས་པའི་རྗེས་སུ་འབྲངས་ཤིང་་ཐུབ་པའི་བརྟུལ་ཞུགས་ལ་སློབ་པ་རྣམས་ཀྱིས་གཞི་ཚུལ་ཁྲིམས་རྣམ་པར་དག་པ་ལ་བརྟེན་ནས། རང་གིས་ཐོབ་པའི་དལ་འབྱོར་གྱི་མི་ལུས་འདི་ཐོབ་པ་དོན་དང་
ལྡན་ཞིང། རྙེད་དཀའ་བར་ཤེས་པར་བྱས་ནས་འཁོར་བ་མཐའ་དག་མེ་འབར་བའི་ཀླུབ་ཏུ་མཐོང་སྟེ། དེ་ལས་ཐར་འདོད་ཀྱི་བློ་ཤུགས་དྲག་པོས་དེས་འབྱུང་དང་ཆོས་ཐམས་ཅད་ཀྱི་ཡིན་ལུགས་ནི་དོན་དམ་གཅོད་བྱེད་ཀྱི་ཤེས་རབ་རྣོན་པོས་བཙལ་བ་ན། བདེན་

[012A]༄༅། །པར་གྲུབ་པའི་སྣང་ཚུལ་བྱེ་མའི་ཆང་བུ་བཞིན་བཞིག་ནས། རྣམ་པར་མ་བརྟགས་པའི་ཚེ་ཀུན་རྫོབ་ཙམ་དུ་བྱ་བྱེད་ལས་གསུམ་བསྙོན་མེད་པར་བཞག་ཏུ་ཡོད་ལ། དོན་དམ་པར་རང་བཞིན་དང་བདེན་པར་གྲུབ་པ་རྡུལ་
ཙམ་ཡང་མེད་པར་དེས་པའི་ཡང་དག་པའི་ལྟ་བ་དང། རང་ཉིད་སྡུག་བསྔལ་གྱིས་མནར་བ་བཞིན་མ་རྒན་སེམས་ཅན་ཐམས་ཅད་སྡུག་བསྔལ་གྱིས་མནར་བ་ལ་མི་བཟོད་པའི་བློ་ཤུགས་དྲག་པོས་ཀུན་ནས་བསླངས་པའི་སེམས་ཅན་རྣམས་སྡུག་བསྔལ་
རྒྱུ་དང་བཅས་པ་ལས་བསྒྲལ་ནས། རྫོགས་པའི་སངས་རྒྱས་ཀྱི་གོ་འཕང་ལ་འགོང་བའི་ཕྱིར་ཏུ། དེ་བཞིན་གཤེགས་པའི་གོ་འཕང་མངོན་དུ་བྱའོ་སྙམ་པའི་བྱང་ཆུབ་ཀྱི་སེམས་གསུམ། ལམ་དམ་ལས་འབྱུང་བའི་མན་ངག་རྣམས་ཀྱིས་བརྒྱན་ནས་ཐེག་
ཆེན་ཐུན་མོང་བའི་ལམ་རྣམས་ལ་ལེགས་པར་བསླབ་ཅིང། དེའི་སྟེང་དུ་ཐུན་མོང་མ་ཡིན་པ་རྡོ་རྗེ་ཐེག་པ་རྣལ་འབྱོར་བླ་ན་མེད་པ་ཕ་རྒྱུད་དང་མ་རྒྱུད་ཀྱི་དཀྱིལ་འཁོར་ཆེན་པོ་གང་ཡང་རུང་བ་ཞིག་ཏུ་དབང་བསྐུར་བ་ལེགས་པར་ཐོབ་པ་སྡོན་དུ་སོང་བས་རིམ་
པ་དང་པོ་བསྐྱེད་རིམ་གྱིས་ཐ་མལ་གྱི་སྐྱེ་འཆི་བར་དོ་གསུམ་པོ་རྒྱལ་བའི་སྐུ་གསུམ་དུ་སྒྱུར་པར་བྱེད་པའི་སྤྱད་གཞི་སྤྱོང་བྱེད་ཀྱི་གནད་འཕྲོད་ངེས་པ་རྒྱུད་ལ་བསྐྱེད་ནས། རྫོགས་པའི་རིམ་པས་ལས་རླུང་མ་ལུས་པ་ཨ་ཝ་དྷཱུ་ཏཱིའི་ནང་དུ་འཆི་དུས་ཇི་ལྟ་
བ་བཞིན་བསྡུས་ནས། ངེས་དོན་གྱི་འོད་གསལ་དང་སྒྱུ་ཟུང་གཉིས་མངོན་དུ་བྱས་ཏེ་ནམ་མཁའ་ཇི་སྲིད་བོར་ཡིད་བཞིན་གྱི་ནོར་བུའམ་དཔག་བསམ་གྱི་ཤིང་ལྟ་བུར་འགྲོ་བའི་དོན་མཛད་པར་འགྱུར་པ་ལ་འབད་ན། ཁྱེད་རི་ཁྲོད་དུ་འཁོད་པ་རྣམས་

[012B] མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱིས་གནས་པ་བདེ། ཞེས་གསུངས་པའི་དོན་ལག་ཏུ་ལོན་པར་འགྱུར་བས་འབད་པར་མཛོད།། ཅེས་ལྟ་རྩེ་དབའ་ལྡན་འོག་མིན་གླིང་གི་
རི་ཁྲོད་པ་དགེ་སློང་སྐལ་བཟང་དོན་ཡོད་ཀྱི་དྲི་བའི་ལན་མདོ་ཙམ་བརྗོད་བ་འདི་ན་་ཤཱཀྱའི་དགེ་སློང་རིགས་པ་སྨྲ་བ་བློ་བཟང་དཔལ་ལྡན་ཡེ་ཤེས་ཀྱིས་བགྱིས་ཤིང། དགེ་སློང་མིག་བལྟ་བ་སྤྲོ་བའི་ཕྱིར་ཏུ་སྔགས་མདུད་ཅིག་ཀྱང་ཡོད།།    ༈    བདེན་པ་གསུང་བའི་མཆོག་གྱུར་ཐུབ་དབང་རྗེ། །ཟུར་ཕུད་
ལྔ་པ་བློ་བཟང་གྲགས་པའི་དཔལ། །བཀའ་དྲིན་མཉམ་མེད་རྩ་བའི་བླ་མ་མཆོག་དབྱེར་མེད་སྐྱབས་གསུམ་ཀུན་འདུས་ཞབས་བཏུད་ནས། །ཆོས་དང་ཆོས་ཀྱི་གནས་ཚུལ་ལས་བརྩམས་ཏེ། །དྲིས་པར་གྱུར་ལ་ཡིད་བདེ་བསྐྱེད་པའི་ལན། །ཅུང་ཟད་སྤེལ་བས་རྣལ་འབྱོར་པ་ཡི་
རྒྱུད། །ཚིམས་པའི་བདུད་རྩིས་ཤིན་ཏུ་དངར་གྱུར་ཅིག་དེ་ཡང་དྲི་བ་དང་པོ། བྱང་ཆུབ་ལམ་གྱི་རིམ་པའི་མགོ་བཤེས་གཉེན་བསྟེན་ཚུལ་ནས་མཇུག་ལྟག་མཐོང་གི་བར་ལ་ཐུན་སྔ་ཕྱིར་བསྒོམ་པའི་ཡུན་ཚད་དང་མྱོང་བ་འདོན་ལུགས་རྣམས་ད་ལྟ་
བསྒོམས་པ་དེ་བཞིན་མཛད་པས་ཐུས་པར་སྣང། སྐྱབས་འགྲོའི་སྐབས་ཀྱི་དྲི་བར་དཀོན་མཆོག་གསུམ་གྱི་འཕྲིན་ལས་ཀྱི་ཁྱད་པར། དཀོན་མཆོག་གསུམ་རེ་རེལ་རིམ་པས་སྦྱོར་ཚུལ་དང་མངོན་པར་སྤྲོ་བའི་འཕྲིན་ལས་ཀྱི་དོན་མོས་པ་ལས་གྱུར་པ་རྣམ་
པ་གསུམ་གྱི་དོན་གྱི་རྣམ་གཞག་ལ་སོགས་པ་འདི་རྣམས་ཀྱང་ཉིད་ཀྱི་བྱས་པ་ལྟར་འཐད་པར་གདའ། ངན་སོང་གསུམ་གྱི་སྡུག་བསྔལ་ལ་མྱོང་བ་འདོན་ཚུལ་ཡང་སེམས་ཅན་རང་རང་གི་ཁམས་དང་མཐུན་པར་འབོགས་ཇི་ལྟར་ཆེ་བ་ལ་སྦྱར་ནས་བསྒོམ་

[013A]༄༅། །དགོས་པར་་རྗེ་ཡབ་སྲས་རྣམས་ཀྱིས་གསུངས་པའི་སྐྱོང་ཚུལ་འདི་ལ་ལམ་གྱི་གོ་རིམ་འཆོལ་བ་སོགས་ཀྱི་ཉེས་པ་མི་འབྱུང་བ་ཡིན། སོ་ཐར་གྱི་མ་བྱིན་ལེན་གྱི་ཕམ་པའི་གནས་སུ་འགྱུར་བའི་དངོས་པོའི་ཚད་ནས་ཁལ་གཅིག་
གམ༑ གསེར་ཞོ་ཕྱེད་གཉིས་ཀ་ལ་དངོས་པོའི་ངོ་པོའི་སྒོ་ནས་བྱེད་པ་ཡིན། ཐེག་ཆེན་སེམས་བསྐྱེད་ཀྱི་སྐབས་སུ། སྨོན་པ་སེམས་བསྐྱེད་མཚན་ཉིད་ཚང་བ་ཡིན་ན། སེམས་བསྐྱེད་ཡིན་པའི་ཁྱབ་པ་ཁས་ལེན་དགོས་ཏེ། སྨོན་སེམས་བསྐྱེད་པའི་ཆོ་
ག་རྣམས་དོན་དང་ལྡན་པའི་ཕྱིར། འོ་ན། ་རྗེ་བདག་ཉིད་ཆེན་པོས་བྱང་ཆུབ་སེམས་དཔའི་ས་ལ་ཁུངས་མཛད་ནས། དེ་ལ་བྱང་ཆུབ་སེམས་དཔའ་གང་དག་བདག་ནི་བྱང་ཆུབ་སེམས་དཔའོ་ཞེས་ཁས་འཆེ་བར་གནས་ལ། བྱང་ཆུབ་སེམས་དཔའི་
བསླབ་པ་རྣམས་ལ་ལེགས་པར་མི་སློབ་པ་དེ་དག་ནི། བྱང་ཆུབ་སེམས་དཔའ་ལྟར་བཅོས་པར་རིག་པར་བྱ་སྟེ། བྱང་ཆུབ་སེམས་དཔའ་ཡང་དག་པ་མ་ཡིན་ནོ། ཞེས་གསུངས་པ་དང། དགོངས་པ་རབ་གསལ་དུ་སེམས་ཅན་ཐམས་ཅད་ཀྱི་དོན་
དུ་སངས་རྒྱས་ཐོབ་པར་བྱ་སྙམ་པ་ཙམ་ནི་ཚིག་གི་རྗེས་སུ་འབྲང་བའི་གོ་བ་ཙམ་ཡིན་པས། བུར་ཤིང་གི་ཤུན་པའི་རོ་དང་འདྲ་སྟེ། དེ་ལ་སེམས་བསྐྱེད་ཟེར་ཡང་སེམས་བསྐྱེད་དངོས་མ་ཡིན་ནོ། ཞེས་གསུངས་པ་རྣམས་ཀྱི་དོན་ཇི་ལྟར་ཡིན་ཞེ་
ན༑ སྨོན་སེམས་རྒྱུད་ལ་སྐྱེས་ནས། སྨོན་སེམས་ཀྱི་བསླབ་བྱ་ལ་མི་སློབ་པའི་གང་ཟག་བྱང་ཆུབ་སེམས་དཔར་ཁས་འཚེ་བ་རྣམས་ལ་དགོངས་པ་ཡིན་ཏེ། དགོངས་པ་རབ་གསལ་གྱི་གསུང་དེའི་རྗེས་ཐོགས་དེ་མ་ཐག་ཏུ། བྱང་ཆུབ་ཀྱི་སེམས་

[013B] ཡིད་ལེགས་པར་འཁུལ་ཐུབ་པའི་མྱོང་བ་ཁྱད་པར་ཅན་སྐྱེས་པ་ནི་ཤུན་པའི་ནང་གི་བུར་ཤིང་དངོས་ཀྱི་རོ་དང་འདྲ་བས། སེམས་བསྐྱེད་མཚན་ཉིད་པ་ཡིན་ཏེ་ཞེས་མར་ཤེས་ནས་ཀུན་རྫོབ་བྱང་
ཆུབ་ཀྱི་སེམས་ཀྱི་བར་ཡིང་འཁུལ་བར་སྦྱངས་པ་ལ་བརྟེན་ནས། བྱང་ཆུབ་ཀྱི་སེམས་རྒྱུད་ལ་སྐྱེ་འདོད་ཀྱི་བློས་སྨོན་སེམས་ཆོ་གས་བཟུང་སྟེ་བསླབ་བྱ་ལ་སློབ་པ་དེ་བུར་ཤིང་གི་ནང་གི་རོ་དང་འདྲ་བར་གསུངས་འདུག་པའི་ཕྱིར། དེས་ན་་རྗེ་བདག་ཉིད་ཆེན་
པོས་རྡོ་རྗེའི་ཚིག་ཏུ་བཀའ་སྩལ་བའི་ལེགས་བཤད་འདི་རྣམས་ལ་ཞིབ་ཏུ་དཔྱད་ནས་གསུང་ཟབ་མོ་རེ་རེས་ཀྱང་དོན་ཟབ་མོ་མང་པོ་སྟོན་པའི་གནད་རྣམས་སློབ་དཔོན་མཁས་པ་བསྟེན་ཅིང་ལྟག་པའི་ལྷ་ལ་གསོལ་བ་བཏབ་ནས་བཙལ་དགོས་པ་ཡིན་
ནོ༑ ༑གཞན་ཡང་ཚུལ་དེ་ལ་བྱང་སེམས་ཀྱི་སྡོམ་ལྡན་ལ་བྱང་སེམས་ཀྱི་རྩ་ལྟུད་བཅོ་བརྒྱད་པོ་གང་རུང་བྱུང་ཞིང། བྱང་སེམས་ལ་ཞེ་སྡང་གིས་སྐུར་འདེབས་མ་བྱས་པའི་བྱང་སེམས་དེ་ངན་སོང་དུ་ལྟུང་མི་ལྟུད་གི་རྒྱུ་མཚན་མི་འདྲ་བ་ལྟ་བུ་གསུངས་པ་
རྣམས་ཀྱི་འགལ་བ་ཇི་ལྟར་སྤོང་བ་ནི། ་རྗེ་བདག་ཉིད་ཆེན་པོས་བྱང་ཆུབ་སེམས་དཔའ་ལ་སྐུར་པ་བཏབ་པ་མ་གཏོགས་ལས་གང་གིས་ཀྱང་བྱང་སེམས་དན་འགྲོར་མི་ལྟུང་བ་མདོའི་ཁུངས་མཛད་ནས་གསུངས་པ་ནི། བཤགས་པ་བྱས་པའི་དབང་
དུ་མཛད་ནས་གསུངས་ལ། བསླབ་བཏུས་ལས། རྩ་ལྟུང་བཅོ་བརྒྱད་པོ་རེ་རེས་ཀྱང་སེམས་ཅན་དམྱལ་བ་ཆེན་པོར་ལྟུང་བར་གསུངས་པ་ནི། བཤགས་པ་མ་བྱས་པའི་དབང་དུ་མཛད་པ་སྟེ། བྱང་སེམས་ལ་ཞེ་སྡང་གིས་མི་སྙན་པར་སྨྲ་བའི་

[014A]༄༅། །ཉེས་པ་ནི། ཇི་ཙམ་བཤགས་ཀྱང་རྣམ་སྨིན་ཕྲ་མོ་རེ་ངེས་པར་མྱོང་དགོས་བའོ། །དེས་ན་རྩོད་པ་དེ་ལ་ལན་འདེབས་ཚུལ་ཀྱང་ཚུལ་དེས་ཤེས་པར་འགྱུར་རོ།།    ༈   
དང་སྙམ་པའི་བློ་དམ་སྦྲིང་སྦྲིང་བ་དེ་ལ། ལྷན་སྐྱེས་དང་ཀུན་བརྟགས་གཉིས་ཀྱི་དབྱེ་བ་ཡོད་མེད་ཞིབ་ཏུ་མ་རྟོགས་ཀྱང་རིག་པས་དཔྱད་ན་རང་བབས་སུ་བློ་ལ་ལྷང་ལྷང་འཆར་བའི་ད་ད་སྙམ་པའི་བློ་དེ་ནི་ལྷན་སྐྱེས་དང། དེའི་ཆོ་བློས་དཔྱད་པ་བྱས་ཏེ་ད་
ང་སྙམ་པའི་བློ་ཤུགས་ཆེ་བ་དེ་ནི་ཀུན་བརྟགས་ཡིན་པ་འདྲའོ། །དར་འཛིན་ལྷན་སྐྱེས་ལ་ང་རང་བཞིན་གྱིས་གྲུབ་པའམ་ད་བདེན་པར་གྲུབ་པའི་རྣམ་པ་འཆར་ཚུལ་བརྟག་པ་ཞེས་པའི་དོན་སྟོབས་ལ་ཁྱད་པར་ཡོད་དེ། རང་བཞིན་གྱིས་གྲུབ་པའི་
སྣང་ཚུལ་ནི། ཆོས་རང་རང་གི་ངོས་ནས་ཚུགས་ཐུབ་ཏུ་གྲུབ་པར་སྣང་བ་ཡིན་ལ། བདེན་པར་གྲུབ་པའི་སྣང་ཚུལ་ནི་རང་ཚུགས་ཐུབ་པ་ཙམ་དུ་མ་ཟད། རྟེན་འབྲེལ་ལ་མི་ལྟོས་པར་སྣང་བའི་སྣང་བ་ལ་བྱེད་པ་ཡིན།    ༈   
བྱེད་ཆེན་པོའི་བསྐྱེད་རིམ་ལས་བརྩམས་པའི་དྲི་བའི་སྐོར་ལ། འཆི་བ་ཆོས་སྐུར་འཁྱེར་བའི་ལམ་ཁྱེར་བསྒོམ་པའི་སྐབས་སྔགས་གཉིས་བརྗོད་པའི་དུས་སུ་གཅིག་དུ་བྲལ་གྱི་རིགས་པའི་སྒོ་ནས་སྟོང་བ་ཉིད་བསྒོམ་པ་དང། བསམ་གཏན་གཉིས་ཀྱི་སྡུད་
རིམ་བསྒོམ་པ་གཉིས་ཀ་བྱེད་དགོས་ཏེ། ཚུལ་འདིས་མཚོན་པའི་སྡགས་ཀྱི་དྲི་བ་འདི་རྣམས་ཞིབ་པར་ཤེས་འདོད་ན་སློབ་དཔོན་མཁས་པའི་མྱོང་ཁྲིད་ལས་ཤེས་དགོས་པ་ཡིན་པས་ཚུལ་དེ་ལྟར་ཤེས་དགོས།། ཞེས་དཀའ་ཆེན་ཡེ་ཤེས་དབལ་འབྱོར་གྱིས་

[014B] ་ཤཱཀྱའི་དགེ་སློང་བྱང་ཆུབ་སེམས་དཔའ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་ལྟ་བུར་འགྲོ་བ་ཐམས་ཅད་ཀྱི་རེ་བ་ཡིད་བཞིན་དུ་སྐོང་བར་གྱུར་ཅིག། སརྦ་མངྒ་ལཾ།།    ༈    དྲི་བའི་ལན་བརྗོད་
པ་ལ༑ རྣམ་བཤད་ཀྱི་མཆོད་བརྗོད་རྒྱལ་བའི་མཁྱེན་བརྩེ་ཞེས་སོགས་ཤོ་ལོ་ཀ་གཅིག་པོ་འདི། ་རྗེ་བཙུན་འཇམ་པའི་དབྱངས་ཁོ་ན་ལ་མཆོད་པར་བརྗོད་པ་ཡིན་ཅིང། དེའི་མཇུག་ལྷར་བཅས་ཞེས་སོགས་ཀྱི་གཞུང་འདིས་རིགས་པའི་དབང་
ཕྱུག་རྣམ་གཉིས་རྒྱལ་བའི་བསྟན་པ་དང་སྟོན་པ་སྐྱོན་མེད་དུ་བསྒྲུབ་པ་ལ། རྩོད་པ་བོ་གཞན་གྱི་ཀླན་ཀ་ཅུང་ཟད་ཀྱང་འཚོལ་བར་མི་ནུས་ཤིང། རྣམ་བཅད་ཡོངས་གཅོད་ཀྱི་ཆ་ནས་ཕྱི་རོལ་བའི་བསྟན་པ་དང་སྟོན་པ་སུན་ཕྱུངས་ནས། རང་རེའི་
བསྟན་པ་དང་སྟོན་པ་དང་དེའི་མིང་ཅན་གྱི་ཆོས་ཁྱད་པར་ཅན་རྣམས་སྐྱོན་མེད་དུ་བསྒྲུབ་པ་ལ། ཕྱོགས་ཐམས་ཅད་ལས་རྣམ་པར་རྒྱལ་བའི་ཚུལ་གྱི་སྒོ་ནས་རིགས་པའི་དབང་ཕྱུག་རྣམ་གཉིས་ལ་བསྟོད་ཅིང། རྐང་རྐྱང་ཙམ་ལ་ཞེས་པའི་དོན་ཚིག་
རྐང་རྐྱང་བ་ཙམ་ལ་བརྟེན་ནས་ཤེས་བྱའི་གནས་ལུགས་རྟོགས་པར་འདོད་པ་རྣམས་རྗེས་སུ་བཟུང་བའི་ཕྱིར་ཏུ་རྣམ་བཤད་འདི་བརྩམས་ཞེས་པ་ཡིན་ལ། བློ་ལྡན་འཆི་མེད་རྒྱལ་བའི་གནས་ཐོབ་བྱ་ཞེས་པའི་དོན། ཁྱེད་ཀྱི་འདོད་པ་ལྟར་འཐད་
པར་སྣང། ་དཔལ་ཆོས་ཀྱི་གྲགས་པ་བསྟན་བཅོས་རྣམ་འགྲེལ་རྩོམ་པའི་ཚེ། སྲིད་པ་མཐའ་མ་པའི་པཎྜི་ཏ་ཡིན་ལ། བསྟན་བཅོས་རྣམ་འགྲེལ་རྩོམ་ཟིན་པའི་རྗེས་སུ་ཐག་ན་དང་སྨན་ཞབས་པ་རྣམས་ཀྱི་མན་ངག་ལས། ་དཔལ་འཁོར་ལོ་

[015A]༄༅། །སྡོམ་པའི་གོ་འཕང་བརྙེས་པར་གདའ། དཔལ་ལྡན་ཟླ་བ་གྲགས་པ་གཞུང་གང་གི་སྐབས་སུ་ཡང་ཚད་མའི་སྐྱེས་བུར་བཞེད་ཀྱང། ལེགས་ལྡན་འབྱེད་བཞེད་པ་མ་ཡིན། དེ་ལྟ་ན། རང་ཅག་མདོ་སེམས་ཀྱི་གྲུབ་མཐའ་ལ་སློབ་
པའི་དུས་སུ་ཀླུ་སྒྲུབ་ཤིང་རྟའི་སྲོལ་འབྱེད་དུ་འདོད་ཅིང། ཐལ་འགྱུར་བའི་ལྟ་བའང་ཉམས་སུ་བླང་བར་བྱ་བའི་ཆོས་མཐར་ཐུག་པ་དང། མདོ་སེམས་ཀྱི་ལྟ་བ་དེའི་ཐེམ་སྐས་སུ་ཁས་བླངས་པར་བྱ་ལ། མདོ་སེམས་ཀྱི་གྲུབ་མཐའ་རྐང་བཙུགས་
ནས་འཛིན་པ་དག་ནི་འཕགས་པ་ཀླུ་སྒྲུབ་ལ་སོགས་པ་ཤིང་རྟའི་སྒྲོལ་འབྱེད་དུ་ཁས་ལེན་པར་མི་འགྱུར་རོ། །དེས་ནི་དོགས་པ་གཞན་དག་ཀྱང་སེལ་བར་འགྱུར་རོ། །ལམ་བདེན་དུ་འཐད་མི་འཐད་སོགས་ལ་དགག་སྒྲུབ་རྒྱས་པར་བྱ་མི་དགོས་
ཏེ༑ ་རྒྱལ་ཚབ་རྗེ་སོགས་ཀྱིས་རྣམ་མཁྱེན་ལམ་བདེན་དུ་བཞེད་པ་ནི། ལམ། མཁྱེན་པ། ཡུམ། མངོན་རྟོགས་རྣམས་དོན་གཅིག་པར་དགོངས་ལ། ་མཁས་གྲུབ་ཆོས་ཀྱི་རྒྱལ་པོ་ཐམས་ཅད་མཁྱེན་པ་ཆེན་པོས་རྣམ་མཁྱེན་ལམ་བདེན་དུ་མི་
བཞེད་པ་ནི། ལམ་བདེན་ཡིན་ན། རྣམ་མཁྱེན་དུ་བགྲོད་པའི་མངོན་རྟོགས་ཡིན་པས་ཁྱབ་པ་ལ་དགོངས་པའོ། །དགེ་འདུན་བློ་བཟང་གིས་མཁས་གྲུབ་རྗེའི་རྗེས་སུ་འབྲངས་ཞེས་སོགས་ཀྱི་དགག་པ་ནི། ་མཁས་གྲུབ་རྗེ་ལ་མ་ཡིན་ཞིང་
མཁས་གྲུབ་རྗེའི་རྗེས་སུ་འབྲང་བའི་གྲུབ་པའི་དབང་ཕྱུག་ཞང་ཞུང་པ་ཆོས་དབང་གྲགས་པ་ལ་སོགས་པ་ཡིན་མོད། འོན་ཀྱང་དགག་པ་དེ་འགྲོ་བར་མ་ངེས་ཏེ། བློའི་གཞན་སེལ་ཡིན་ན། བློ་མིན་པས་ཁྱབ་པ་ཁས་བླངས་པ་ལ། བློ་མ་ཡིན་པ་ལས་

[015B] ཞེས་སོགས་འཕང་པ་ན། ཆོས་དབང་གྲགས་པས་བློ་མ་ཡིན་པ་ལས་ལོག་པ་བློའི་གཞན་སེལ་དུ་ཞལ་གྱིས་མི་བཞེས་པའི་ཕྱིར། དེས་དྲི་བ་རྣམས་ཀྱི་ལན་བརྗོད་ཟིན་ལ། དྲི་བ་ཕྱི་མ་ཅུང་ཟད་ཅིག་ཡོད་པའི་ལན་ནི་སླར་ཞིག་
བརྗོད་པར་བྱ་སྟེ། ་ལྕང་སྐྱ་རིན་པོ་ཆེས་མཛད་པའི་གྲུབ་མཐའ་རྣམ་བཤད་ཀྱི་དཔེ་ཤུས་ཟིན་ནས་བསྐུར་པར་བྱའོ། ཞེས་དྲིས་ལན་གྱི་རྣམ་གཞག་འྡིའང་་ཤཱཀྱའི་དགེ་སློང་རིགས་པ་སྨྲ་བ་བློ་བཟང་དཔལ་ལྡན་ཡེ་ཤེས་ཀྱིས་སྨྲས་པའོ།།    ༈   
གུ་རུ་མཉྫུ་གྷོ་ཥཱ་ཡ། མཚན་དཔེའི་ཕྲ་ཚོགས་རབ་ཏུ་འབར་བའི་སྐུ། །མཐོང་བའི་མོད་ལ་ཉོན་མོངས་དགྲ་སྡེའི་དཔུང། །རབ་ཏུ་ཞི་བར་མཛད་པའི་ཐུགས་རྗེ་ཅན། །སྟོན་པ་མཚུངས་མེད་གང་དེ་སྤྱི་བོས་མཆོད། །དམར་སེར་ལི་ཁྲིའི་རྡུལ་བརྩེགས་མུ་
ཀུ་ཊ༑ ༑མཐོན་མཐིང་གསེར་གྱི་སྐ་རགས་བཅིངས་པ་ཅན། །གུར་ཀུམ་གཞོན་ནུའི་དྲི་ངད་མི་ཤེས་སེལ། །འཇམ་དབྱངས་གང་དེས་བདག་ནི་རྟག་ཏུ་སྐྱང། །དེ་ཉིད་བླ་གོས་གསར་པའི་དྲ་བ་ཡི། །ལྷབ་ལྷུབ་གཡོ་ཞིང་གསེར་གྱི་ཅིད་པན་ཅན། །བློ་བཟང་
རྒྱལ་བ་གང་གི་བཀའ་དྲིན་གྱི། །ཞབས་རྡུལ་དེ་ནི་བདག་གི་སྤྱི་བོར་ཞོག་བསྐལ་བར་གང་གི་བཀའ་དྲིན་ཆ་ཤས་ཙམ་ཞིག་ཀྱང། །གཞལ་བར་མི་སྤྱོད་རྟག་ཏུ་ཐུགས་རྗེའི་འཇུག་པ་ཅན། །བདག་གི་བཤེས་གཉེན་གཅིག་གིས་ལྷག་པའི་མདའ་
ཡི་གྲངས། །དེང་ནས་བཟུང་སྟེ་བྱང་ཆུབ་བར་དུ་མཆོད་དེ་བསྟེན་པར་བྱ། །དོན་དུ་གཉེར་བའི་གང་ཟག་གིས་དྲིས་པ་རྣམས་ལ་ལན་སྨྲ་སྟེ། །རྨོངས་པའི་མུན་པ་སེལ་བ་ལ། ཁོ་བོའི་སྤོབས་པ་ཉི་མ་འདྲ། །དེ་ཡང་རི་ཁྲོད་འཛིན་པའི་དགེ་སློང་

[016A]༄༅། །གི་དྲི་བ་དང་པོ་དེ། ཞེ་འདོད་ཀྱི་ཕུག་ན་དགེ་སྦྱོར་རྣམས་བྱེད་པའི་དུས་སུ་ཚེ་འདིའི་སྣང་ཤས་ལྡོག་པའི་བློ་ཡང་མེད་ཅིང། ཆོས་བརྒྱད་ཀྱི་བློས་ཀུན་ནས་བསླངས་ཏེ་བྱེད་པ་ལྟ་བུ་ཞིག་ཏུ་འདུག་ན་ཚེ་འདིའི་བསྙེན་བཀུར་
སྙན་གྲགས་ཙམ་ཞིག་དོན་དུ་གཉེར་བའི་ངང་ཚུལ་དུ་སྣང་པས། འཇམ་དཔལ་ཞལ་ལུང་དུ་མང་པོ་ཞིག་གསོད་པའི་བསམ་པས་མ་ཆགས་པས་སྦྱིན་པ་གཏོང་བ་ལྟ་བུ་བསམ་པའི་ཁྱད་པར་མི་དགེ་བ་ཤུགས་ཆེ་བ་རྣམ་སྨིན་དང་བདག་འབྲས་སྡུག་
བསྔལ་ཁོ་ན་འབྱིན་ཅིང། ཞེས་སོགས་གསུངས་པའི་དོན་ཁོ་ནར་འབབ་པ་ཡིན་ནའང་ཁྱེད་ཀྱི་ཡི་གེའི་ནང་ན་བདག་ལྟ་བུ་ཚེ་འདིའི་སྣང་ཤས་ལྡོག་པ་ལྟ་ཅི་མགོ་གནོན་པའི་བློ་ནུས་དང་བྲལ་ཞིང་ཀུན་སློང་གི་བསམ་པ་ལེགས་པར་བཅོས་པའི་སྣང་
བ་ཙམ་ཡང་མེད་པར། ཚེ་འདིའི་བདེ་འབྱོར་སྙན་གྲགས་སོགས་ཆོས་བརྒྱད་དང་ཚུལ་འཆོས་སོགས་མདོར་ན་རང་འདོད་མི་དགེ་བའི་བསམ་པ་ཁོ་ནས་བསྐྱེད་ཅིང་ཀུན་ནས་བསླངས་པའི་ཐོས་བསམ་སྒོམ་སྒྲུབ་ཉན་བཤད་ཕྱག་མཆོད། བཟླས་བརྗོད་
སྒོ་གསུམ་བསྡོམ་པ་སོགས་ཅི་བྱས་ཀྱང་རྣམ་པ་དགེ་བའི་ལས་སུ་སྣང་ཡང་དོན་དུ་མི་དགེ་བར་གསུངས་ཤིང་ཞེས་བྲིས་འདུག་པས། བཤེས་གཉེན་པ་ཐུན་དང་ཐུན་མཚམས་ཀྱི་ཆ་རྣམས་སུ་སྒོ་གསུམ་བསྡོམ་པའི་ཉམས་ལེན་ལ་སློབ་ཀྱིན་ཡོང་ན་
ཡིད་ཀྱི་མི་དགེ་བའི་ལས་དང་ངག་གི་མི་དགེ་བའི་ལས་དང་ལུས་ཀྱི་མི་དགེ་བའི་ལས་གསུམ་བསྡོམ་པར་སྣང་ཞིང། དེ་ལྟར་ན་ཡིད་བསྡོམ་པ་དེའི་ཚེ་མི་དགེ་བའི་ལས་ལ་དང་གིས་འཇུག་པའི་བློ་བསྔོམ་པར་འདུག་པས་དགེ་སྦྱོར་རྣམས་ངན་སོང་གི་

[016B] སྐབས་སྐབས་སུ་དྲན་ཤེས་བསྟེན་ནས་མི་དགེ་བ་བསྲུང་བའི་ཚུལ་ལ་འབད་དེ་དགེ་སྦྱོར་བྱེད་པ་རྣམས་ཀྱང་དན་སོང་གི་རྒྱུར་གྱུར་ན། སེམས་ཅན་རྣམས་འཁོར་བ་ལས་གྲོལ་མི་སྲིད་པ་གདའོ།།    ༈   
དགོངས་དོན་ལུད་རིགས་གཏེར་མཛོད་དུ་གསུངས་པའི་དོན་དེ་དག་སྣང་ཤས་དང་ཆོས་བརྒྱད་རྣམས་གཅིག་ཏུ་སྟོན་པ་མ་ཡིན་ཏེ། ཆོས་བརྒྱད་རྣམས་ཚེ་འདིའི་བདེ་འབྱོར་དོན་དུ་གཉེར་བའི་བློ་དང་སྣང་ཤས་ལ་འདི་ཕྱི་གཉིས་ཀར་ཡོད་པའི་ཁྱད་པར་འདུག་
པའི་ཕྱིར། འོ་ན། གསུང་དའི་དོན་ཇི་ལྟ་བུ་ཞེ་ན། ཕྱི་མ་ལྷ་མིའི་བདེ་འབྱོར་དོན་གཉེར་དངོས་སུ་ཡོད་ཕྱིན་ཆོས་བརྒྱད་ལྷག་མ་འདོད་ཕྱོགས་གཞན་གསུམ་ལྡོག་ཕྱོགས་མི་འདོད་པ་བཞི་ཤུགས་ལ་འབྱུང་བའི་རྒྱུ་མཚན་གྱིས། ཚེ་ཕྱི་མའི་ཆོས་བརྒྱད་
ཀྱི་བག་ཆགས་འཇོག་པ་ལ་དགོངས་པར་སྣང།།    ༈    སྐྱེས་བུ་ཆུང་དུ་ཁོ་ནའི་ཆོས་སྐོར་རྣམས་སྣང་ཤས་དཀར་ནག་ཁྲ་གསུམ་གང་གི་རིགས་སུ་འགྱུར་བ་
བྲིས་འདུག་པ་འདི་ཆོས་ཀྱི་རྒྱལ་པོ་ཙོང་ཁ་པ་ཆེན་པོས། དེ་ཡང་འཁོར་བའི་ཉེས་དམིགས་དང་ཐར་པའི་ཕན་ཡོན་མཐོང་བའི་དྲན་ཤེས་ནར་རེའི་བསྟེན་ནས་སྣང་ཤས་ལ་བློ་འགྲོར་མི་སྟེར་བ་ཞེས་གསུངས་པའི། གསུང་ནུས་པ་ཅན་འདི་ཉིད་ལ་དཔྱད་པས་
ཤེས་ཏེ། འདི་ཉིད་ལས། འཁོར་བའི་ཉེས་དམིགས་དང་ཐར་པའི་ཕན་ཡོན་མཐོང་བའི་ཞེས་སྲིད་རྩེ་ནས་མནར་མེད་ཀྱི་བར་གྱི་འཁོར་བ་ཐམས་ཅད་མེ་འབར་བའི་ཀླུབ་ལྟར་མ་མཐོང་ན་དགེ་བཅི་བྱས་པ་ཐམས་ཅད་སྣང་ཤས་ཁོ་ནའི་དབང་དུ་སོང་སྟེ་

[017A]༄༅། །འཁོར་བའི་རྒྱུར་འགྱུར་བར་གསུངས་པས་གསལ་ལ། དེ་ཡང་སྣང་ཤས་ཇི་ལྟ་བུ་ཞེ་ན། སྦྱིན་པ་ནས་བསམ་གཏན་གྱི་བར་ཕར་ཕྱིན་ལྔ་ལམ་དང་འབྲེལ་བའི་སྣང་ཤས་ཡིན་ཅིང། དེས་ན་དགེ་བའི་ལས་ཡིན་པ་ཤེས་པར་
སླ་བའི་ཕྱིར་རོ།།    ༈    གཅུང་དགའ་བོས་དང་པོར་ལེགས་སྨོན་གྱི་ཚུལ་ཁྲིམས་བླངས་ནས་ཕྱིས་ངོས་པར་འབྱུང་པའི་བསམ་པས་ཟིན་ཏེ་ཚུལ་ཁྲིམས་ཡང་དག་པར་འགྱུར་བ་སོགས་སྨོས་ནས་བྲིས་པའི་དོན་ལ། ཤེས་སྤྲིང་ལས་
གང་ཚེ་སྔོན་ཆད་བག་མེད་གྱུར་པ་རྣམས། །ཕྱིས་ནས་བག་དང་ལྡན་པ་གྱུར་དེ་ཡང། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་འབྲེང་མཐོང་ལྡན་བདེ་བྱེད་བཞིན། ཞེས་གསུངས་པ་ལྟར། སྔར་རང་གི་དགེ་བ་བྱས་པ་རྣམས་ཡང་དག་
པའི་རྒྱུར་བསྔོ་བ་མ་གྲུབ་ཀྱང་ཕྱིས་སུ་བཤེས་གཉེན་དམ་པའི་མན་དྲག་གི་མཐུ་ལས་ངེས་འབྱུང་གི་བསམ་པས་ཟིན་པ་ན་རང་རྒྱུད་ཀྱི་སྡོམ་པ་རྣམ་དག་ཏུ་འགྱུར་བ་དང།།    ༈    རང་ཉམས་ལ་དཔགས་ཏེ་འཁོར་
བའི་འཇུག་ལྡོག་གི་གནས་ལུགས་ལ་སེམས་པ་དང་བྱང་ཆུབ་ཀྱི་བློ་སྦྱོང་བ་སོགས་བྱས་པ་རྣམས་ཆོས་བརྒྱད་ཀྱི་དུག་ཆུས་མ་སྦགས་ཕྱིན་གོང་དུ་སྨོས་པ་ལྟར་ལམ་གྱི་འགྲོ་ཕྱོགས་མ་ལོག་པར་ཐམས་ཅད་མཁྱེན་པའི་རྒྱུར་འགྱུར་ངེས་པ་ཡིན་ནོ།།    ༈   
བ་དྲུག་པ་འདིར། ཕྱི་ནང་གི་ཆོས་རྣམས་ཀྱི་གནས་ཚུལ་ལ་ཐ་སྙད་ཀྱིས་བཞག་པ་ཙམ་དུ་མི་ལྟ་བར་རང་ངོས་ནས་ཚུགས་ཐུབ་ཏུ་གྲུབ་པར་འཛིན་པའི་མ་རིག་པ་ཅན་གྱི་བློའམ་ཡིད་ཀྱི་རྣམ་ཤེས་དེ། འཁོར་བའི་ས་བོན་ཡིན་མིན་དྲིས་འདུག་པ། དེ་ནི་

[017B] ཉེ་བར་འཁོར་གྱིས་ཞུས་པའི་མདོར། །རྟོག་པའི་དབང་གིས་འཇིག་རྟེན་རྣམས་བཏགས་ཏེ། ཞེས་པ་འདི་འཇིག་
པའི་གནས་ལུགས་འདི་རྣམས་བློ་ཐ་སྙད་པའི་དབང་གིས་བཏགས་ནས་བཞག་པ་ལས། རང་ངོས་ནས་གྲུབ་པ་མེད་པ་སྟོན་པའི་ལུང་ཡིན་པའི་ཕྱིར། ཡིན་ནའང། དབུ་མ་བཞི་བརྒྱ་པ་ལས། སྲིད་པའི་ས་བོན་རྣམ་ཤེས་ཏེ། ཞེས་པ་འདི་ཉིད་དོན་
དེའི་ཁུངས་མཐར་ཐུག་བ་གཅིག་ཡིན་ཅིང། དབུམ་འཇུག་པར། སེམས་ཉིད་ཀྱིས་ནི་སེམས་ཅན་འཇིག་རྟེན་དང། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། ཅེས་གསུངས་པའི་དགོངས་པ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་བཤད་
དགོངས་པ་རབ་གསལ་དུ་གསལ་བར་མཛད་པ་ལྟར། མ་དག་པའི་སྣོད་བཅུད་ཀྱི་འཇིག་རྟེན་ཐམས་ཅད་དང་ང་ཡིར་འཛིན་པའི་སྒྲིབ་བྱེད་ཀྱིས་ཡོངས་སུ་བསྒྲིབས་པའི་རྣམ་པར་ཤེས་པ་བདག་འཛིན་གྱི་ངོ་བོར་སྐྱེས་པ་དེས་ལས་བསགས་པ་ལས་
བྱུང་བའི་ཚུལ་འདི་རིག་ན་དོན་འདི་ལ་སོགས་པ་ཕྲ་ཞིང་ཞིབ་པ་མང་དུ་རྟོགས་པར་ཡོད་མོད། འདི་ན་ཁོ་བོ་ཅག་ཉིན་རེ་བཞིན་ཡང་རྣམ་གྲངས་མི་འདྲ་བའི་བྱ་བ་མང་པོས་བྲེལ་ནས་འདྲི་བར་མ་སྤྱོད།།    ༈    ལམ་རིམ་ལྷག་མཐོང་ཆེན་
མོར༑ དེ་ལ་སྐྱེ་ཤིའི་འཁོར་བ་བརྒྱུད་པ་ནི་ལས་ལ་སྐྱེ་ལ། ཞེས་སོགས་ཀྱི་ཁུངས་འགའ་ཞིག་དྲངས་ནས་ཕྱི་ནང་གི་ཆོས་རྣམས་བདེན་པར་འཛིན་པའི་བློ་གཏི་མུག་ཅན་གྱིས་ཆགས་སྡང་གི་བློ་རྟོག་པ་ཅན་རྣམ་པར་བསྐྱེད་ནས། ཉོན་མོངས་དེའི་དབང་

[018A]༄༅། །གིས་ཀུན་ནས་བསླངས་ཏེ། འདུ་བྱེད་རྒྱུ་དུས་ཀྱི་རྣམ་ཤེས་ལ་བག་ཆགས་བགོས་པ་འགྲུབ་བྱེད་སྲེད་ལེན་གཉིས་ཀྱིས་ཡང་ཡང་སོས་བཏབ་པས་ཡང་སྲིད་ཕྱི་མ་འདྲེན་པའི་སྲིད་པའི་རྟེན་འབྲེལ་མཐུ་ཅན་དུ་འགྱུར་ལ། དེའི་དབང་
གིས་རྒྱུ་དུས་ཀྱི་རྣམ་ཤེས་ཉིད་མཚམས་སྦྱར་ནས་འབྲས་དུས་ཀྱི་རྣམ་ཤེས་མིང་གཟུགས། རྟེན་འབྲེལ་སྐྱེ་མཆེད་རེག་ཚོར་རྟེན་འབྲེལ་འཕང་འབྲས་གྲུབ་འབྲས་སོགས་གྲུབ་པའི་སྒོ་ནས་ལས་ཉོན་གྱི་གཞན་དབང་བ་ཙན་པོས་འཁོར་བར་རང་དབང་
མེད་པར་འཁོར་བའི་ཚུལ་དེ། རིན་ཆེན་འཕྲེང་བ་ལས། གསུམ་པོ་དག་ལས་གཉིས་འབྱུང་ཞིང། ཞེས་སོགས་གསུངས་པ་རྣམས་ཀྱི་དགོངས་པར་འགྲོ་མིན་བྲིས་འདུག་པ་དེ་ངེས་པར་འགྲོ་བ་ཡིན་པས་ཞིབ་ཏུ་སྨོས་མ་དགོས།།    ༈   
པའི་དོན། ལམ་རིམ་ཆེན་མོར། ཁམས་གསུམ་གྱི་སྲེད་པ་གསུམ་ཡོད་པར་གསུངས་པ་དེས་གཟུགས་མེད་ཁམས་སུ་སྐྱེ་བ་འཕེན་བྱེད་ཀྱི་ལས་གསོག་པའི་སྲེད་པ་དང། གཟུགས་ཁམས་སུ་སྐྱེ་བ་འཕེན་བྱེད་ཀྱི་ལས་གསོག་པའི་སྲེད་པ་
དང༑ འདོད་པའི་ཁམས་སུ་སྐྱེ་བ་འཕེན་བྱེད་ཀྱི་ལས་གསོག་པའི་སྲེད་པ་དེ་གསུམ་པོ་ལ་བྱེད་དེ། ཁམས་གོང་མར་འཕེན་པའི་སྲེད་པ་དེ་མི་གཡོ་བའི་ལས་དང་ཆ་མཐུན་པར་འཇོག་དགོས། འདོད་སྲེད་དང་འཇིག་སྲེད། སྲིད་སྲེད་གསུམ་གསུངས་
པ་ལམ་རིམ་ཆེན་མོའི་གསུང་དེའི་དགོངས་པ་མ་ཡིན་ཏེ། དེའི་རྒྱུ་མཚན་འདོད་སྲེད་དང་འཇིག་སྲེད། སྲིད་སྲེད་གསུམ་པོ་དེ་འདོད་ཁམས་པ་ཁོ་ན་ལམ་གཏོགས་ཁམས་གོང་མ་བ་རྣམས་ལ་མ་ཚད་པའི་ཕྱིར་ཏེ། གཟུགས་དང་གཟུགས་མེད་ཁམས་པ་

[018B] འདི་ལ་མཐའ་དཔྱད་པར་བྱ་སྟེ། ཕྱོགས་སྔ་མ་དག་གིས། འོ་ན། ཁམས་གོང་མ་བ་ཆོས་ཅན། འདོད་པའི་སྲེད་པ་ལ་ཆགས་པ་དང་བྲལ་བར་ཐལ། གོང་གི་རྒྱུ་མཚན་དེ་འཐད་པའི་ཕྱིར། འདོད་ན་དེ་ཆོས་ཅན་
འདོད་པའི་སྲེད་པ་ལ་ཆགས་པ་དང་བྲལ་བ་མ་ཡིན་པར་ཐལ། ཁྱོད་ཀྱི་རྒྱུད་ལ་འདོད་པའི་སྲེད་པ་བག་ལ་ཉལ་བ་འདུག་པའི་ཕྱིར། ཟེར་ན་མ་ཁྱབ་སྟེ། དེ་ལྟ་ན་འཁོར་གསུམ། ཁམས་གོང་མ་བ་རྣམས་ཆོས་ཅན། ཁྱོད་ཀྱིས་ཁམས་གོང་མའི་སས་
བསྡུས་ཀྱི། ཏིང་ངེ་འཛིན་མངོན་དུ་གྱུར་པ་མ་ཡིན་པར་ཐལ། ཁྱོད་འདོད་སྲེད་ཅན་ཡིན་པའི་ཕྱིར་ཅེས་བྱ་སྟེ་སྦྲོས་པས་ཆོག་གོ་   ༈    ལམ་རིམ་དུ་ལེན་པ་ནི་ཡུལ་རྣམ་པ་བཞི་ལ་འདུན་ཞིང་ཆགས་པ་བཞི་སྟེ། འདི་ལྟར་
གཟུགས་སྒྲ་ལ་སོགས་པའི་འདོད་ཡོན་དང། འཇིག་ལྟ་མ་གཏོགས་པའི་ལྟ་བ་ངན་པ་རྣམས་དང་ཞེས་འཇིག་ལྟ་ལེན་པའི་རྟེན་འབྲེལ་གྱི་ཁོངས་སུ་འདྲེན་པར་མི་མཛད་པའི་རྒྱུ་མཚན། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་བྱང་ཆུབ་ལམ་རིམ་
ཆེན་མོར། འཇིག་ལྟ་ནི་འཇིག་པ་ཚོགས་པའི་ཕུང་པོ་ལ་ལོག་པར་ལྟ་བའི་ལྟ་བ་ལ་གསུངས་པ་ལྟར། རང་གི་ཕུང་པོ་ལྔ་ལ་བལྟོས་ནས་བདག་ཏུ་འཛིན་པའི་ལྟ་བ་ངན་པ་ཡིན་ལ། ལྟ་བ་ལྟག་མ་རྣམས་ནི་འདུ་བྱེད་ཀྱི་ཕུང་པོའི་ཁོངས་སུ་གཏོགས་
ཤིང༑ འཇིག་ལྟ་ནི་དེ་ཐམས་ཅད་ལ་དམིགས་ནས་ལྟ་བ་པོ་ཡིན་པས་དཔེར་ན་ནོར་གྱི་དངོས་པོ་སྣ་མི་འདྲ་བ་བཞི་གང་ཟག་གཅིག་གིས་ལེན་ན། ལེན་རྒྱུའི་ནོར་དངོས་གཞི་པོ་དེའི་ཁོངས་སུ་ལེན་པ་པོའི་གང་ཟག་རང་ཉིད་མི་ཆུད་པ་ལྟ་བུ་ལ་དགོངས་

[019A]༄༅། །པ་ཡིན།།    ༈    རྣམ་ཤེས་ཀྱི་རྟེན་འབྲེལ་ལ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་དགོངས་པ་ནི། མདོ་ལས། རྣམ་པར་ཤེས་པ་ཚོགས་དྲུག་གསུངས་ཀྱང། །ཀུན་གཞིའི་རྣམ་ཤེས་ཁས་ལེན་པ་ལྟེར་
ན་ཡིད་ཀྱི་རྣམ་པར་ཤེས་པ་དེ་ཉིད་མིག་གི་སྒོར་སོང་བའི་ཚེ་མིག་གི་རྣམ་པར་ཤེས་པ་དང། དེ་བཞིན་དུ་རྣ་བའི་སྒོར་སོང་བའི་ཚེ་རྣ་བའི་རྣམ་པར་ཤེས་པ་ལ་སོགས་པར་སྦྱར་ཏེ། གང་ལ་གནས་པའི་རྟེན་བཅས་པའི་དབང་རྟེན་དེ་ཉིད་ཀྱི་མིང་ལ་
བརྟེན་ནས། དེ་དང་དེའི་རྣམ་ཤེས་ཞེས་སྦྱར་བ་མ་གཏོགས་གཙོ་བོའི་རྣམ་པར་ཤེས་པ་དེ་ཉིད་ཁོ་ན་ཡིན་ལ། དེ་དབང་པོ་ལྔའི་ཤེས་པ་དང་འཁོར་བར་འཁོར་བ་དང་ལས་གསོག་པ་རྣམས་ཀྱི་ཀུན་གྱི་གཞི་བྱེད་པ་པོ་ཡིན་པས་དེ་ལ་ཀུན་གཞིའི་
རྣམ་ཤེས་ཞེས་བཤད་ཅིང། དེ་ལྟ་བུའི་ཀུན་གཞི་དེ་ཞལ་གྱིས་བཞེས་པའི་དབང་དུ་བྱས་ན། རྣམ་ཤེས་ཚོགས་དྲུག་གི་གཙོ་བོ་ཀུན་གཞིའི་རྣམ་ཤེས་དེ་ཉིད་ལ་བཤད་པར་བཞེད་པ་ཡིན་ནོ། །དྲི་བ་འདིའི་དོན་གྱི་སྙིང་པོ་ཚུལ་འདི་ཙམ་གྱིས་རྟོགས་
པར་ནུས་པས་ཞིབ་པར་མ་སྤྲོས་སོ། །རྐྱེན་ལ་བལྟོས་པའི་རྣམ་ཤེས་རང་བཞིན་གྱིས་གྲུབ་པ་ཀུན་གཞིའི་མཚན་གཞིར་འཇོག་པའི་རང་སྡེ་མེད་པར་མངོན་ཏེ། སེམས་ཙམ་པ་དང་དབུ་མ་པ་ཀུན་གཞིའི་རྣམ་ཤེས་བཞེད་པ་རྣམས་ཀྱིས་ནི་རྣམ་པར་
ཤེས་པ་དེ་རང་གི་ཉེར་ལེན་དང་ལྷན་ཅིག་བྱེད་པའི་རྐྱེན་ལས་བྱུང་བར་འདོད་ཅིང། ཁྱད་པར་དུ་དབུ་མ་པ་དག་གིས་ནི་བདེན་གྲུབ་འཛིན་ཆུལ་རྣམ་པ་ཐམས་ཅད་དུ་འགོག་པས་རྐྱེན་ལ་བལྟོས་པར་ངེས་པར་བཞེད་ལ། མང་པོས་བཀུར་བའི་སྡེ་པ་

[019B] ཉན་ཐོས་སྡེ་པ་མང་པོ་ཡིད་ཀྱི་དམིགས་པར་འདོད་པར་བཤད་པ་དེ་རྣམས་ཀུན་གཞི་བཞེད་པ་རྣམས་ཀྱི་གོང་དུ་བཤད་པ་ལྟར་གྱི་ཀུན་
གཞི་དང། མི་བཞེད་པ་རྣམས་ཀྱི་གཙོ་བོ་སེམས་ཡིད་ཀྱི་རྣམ་པར་ཤེས་པ་དེ། བསྒོམ་པ་པོ་དང་འཁོར་བར་འཁོར་མཁན་ལ་སོགས་པའི་གང་ཟག་གི་ཐ་སྙད་འཇུག་པའི་ང་ཙམ་པའི་དོན་གྱི་གཙོ་བོར་འཆད་པར་བཞེད་པ་ཡིན་ནོ།།    ༈   
གཅིག་པ་འདི། ཐལ་འགྱུར་བའི་ལུགས་ལ་རང་བཞིན་གྱིས་གྲུབ་པ་གཏན་ནས་མི་བཞེད་ཅིང། དེ་ལྟ་མོད་ཀྱི་བྱ་བྱེད་ལས་གསུམ་ཀུན་རྫོབ་ཙམ་དུ་བསྙོན་མེད་པར་བཞག་ཏུ་ཡོད་པ་གཉིས་མི་འགལ་བར་གཞི་གཅིག་གི་སྟེང་དུ་འདུ་བའི་ལུགས་མཆོག་
དེ༑ དགེ་སློང་གི་ཐུགས་ལ་མི་བདེ་བ་ཞིག་བྱུང་བའམ་ཡང་ན་ཉམས་སད་པའི་རང་བཞིན་དུ་སྣང་བས་ཞིབ་ཏུ་བཤད་པར་བྱ་སྟེ། དེ་ཡང། ཆོས་ཀྱི་རྒྱལ་པོ་ཙོང་ཁ་པ་ཆེན་པོས། སྣང་བ་རྟེན་འབྲེལ་བསླུ་བ་མེད་པ་དང། །སྟོང་པ་ཁས་ལེན་བྲལ་
བའི་ལྟ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །
དེའི་ཚེ་ལྟ་བའི་དཔྱད་པ་རྫོགས་པ་ལགས། ཞེས་གསུངས་པ་ལྟར་ཀུན་རྫོབ་ཀྱི་སྣང་ངོར། ལས་དགེ་བ་བྱས་པ་ལ་བརྟེན་ནས་འབྲས་བུ་བདེ་བ་འབྱུང་བ་དང། ལས་མི་དགེ་བ་བྱས་པ་ལ་བརྟེན་ནས་འབྲས་བུ་སྡུག་བསྔལ་འབྱུང་བ་དང། ས་བོན་སྲན་མ་

[020A]༄༅། །བཏབ་པ་ལ་བརྟེན་ནས་སྲན་མའི་མྱུ་གུ་འབྱུང་བ་དང། ས་བོན་ནས་བཏབ་པ་ལ་བརྟེན་ནས་འབྲས་བུ་ནས་མྱུག་འབྱུང་བ་སོགས་བྱ་བྱེད་ལས་གསུམ་གྱི་རྣམ་གཞག་རྣམས་བསྙོན་མེད་པར་བཞག་ཏུ་ཡོད་པ་དེ་དང། དོན་དམ་
དཔྱོད་བྱེད་ཀྱི་བློས་དཔྱད་པའི་ཚེ་གནས་ལུགས་དེ་དག་རང་ངོས་ནས་གྲུབ་པའམ་བདེན་པར་གྲུབ་པ་རྡུལ་ཙམ་ཡང་མེད་པ་གཉིས་ཕན་ཚུན་མི་འགལ་བར་མ་རྟོགས་པ་དེ་སྲིད་དུ་ཐུབ་པའི་དབང་པོ་ཐུགས་རྗེ་ཅན་དེ་ཉིད་ཀྱི་དགོངས་པ་རྟོགས་པ་མེད་
ཅིང། ལྟ་བ་ལ་ཡང་དང་ཡང་དུ་དཔྱད་ཅིང་བསྒོམས་པས་དུས་ནམ་ཞིག་གི་ཚེ་ཀུན་རྫོབ་ཀྱི་སྣང་བ་དང་དོན་དམ་གྱི་ངེས་ངོར་རེས་འཇོག་ཏུ་མི་འགྲོ་བར་རྒྱུ་ལས་འབྲས་བུ་འབྱུང་བ་ལ་སོགས་པའི་རྟེན་འབྲེལ་མི་བསླུ་བ་ངེས་པ་དེ་ཙམ་དུ་རྒྱུ་འབྲས་མ་
འཚོལ་བར་འོང་བ་དེ་ཉིད་ཕན་ཚུན་བལྟོས་ནས་གྲུབ་པ་རྟེན་ཅིང་འབྲེལ་འབྱུང་གི་དོན་ཡིན་པར་ངེས་ནས། ཆོས་རང་རང་གི་ངོས་ནས་ཚུགས་ཐུབ་སྟེ་རང་བཞིན་གྱིས་གྲུབ་པར་འཛིན་པའི་ངེས་ཤེས་ཀྱི་འཛིན་སྟངས་འཇིག་པ་ལ་ངེས་པ་ཆེར་རྙེད་ན་
ལྟ་བའི་དཔྱད་པ་རྫོགས་པར་གསུངས་པ་ལྟར། རང་གི་ངོ་བོས་གྲུབ་པའི་རྣམ་པར་ཤེས་པ་མེད་ཀྱང་དགེ་མི་དགེའི་བག་ཆགས་འཇོག་པ་དང་འཁོར་བར་འཁོར་མཁན་དང་ལམ་བསྒོམ་པ་པོ་སོགས་ཕུང་པོ་ལྷག་མ་བཞི་ཚོགས་ཙམ་བ་དེ་ཐ་སྙད་
ཙམ་དུ་ལས་ལ་བསྐུལ་པར་བྱེད་པའི་ཐ་སྙད་ཙམ་གྱི་རྣམ་པར་ཤེས་པ་དེ་ལ་བྱེད་ཅིང། ཡིན་ནའང་གང་ཟག་གི་ཐ་སྙད་འཇུག་པའི་ཡུལ་ལམ་དོན་ནི་ཕུང་པོ་ལྔ་ཚོགས་ཙམ་པའི་གཞི་ལ་དམིགས་ཏེ་ང་དང་ང་ཡིར་འཛིན་པའི་བློ་འབྱུང་བའི་རྟེན་དུ་གྱུར་

[020B] །འདིས་ནི།    ༈    བྲིས་པའི་དོན་ཡང་ལེགས་པར་རྟོགས་ནུས་ཏེ། རབ་གསལ་དུ་འཇུག་འགྲེལ་གྱི་ལུང་དྲངས་ནས། སེམས་ཀྱི་རྒྱུན་བག་ཆགས་ཀྱི་གཞི་ཡིན་པའི་དོན་ང་དེ་རྣམ་ཤེས་
ལ་བརྟེན་ནས་བཏགས་པའི་རྒྱུད་ཡིན་པས་སེམས་ཀྱི་རྒྱུད་ཅེས་བྱ་བར་གསུངས་པའི་རྩ་བ་ཐ་སྙད་ཙམ་གྱི་རྣམ་པར་ཤེས་པ་དེང་དངོས་མ་ཡིན་ཞིང། དེ་ལྟ་མོད་རྣམ་ཤེས་དེ་ཉིད་གདགས་གཞི་གཙོ་བོར་བྱས་ཏེ་ཕུང་པོ་ལྔ་ལ་དམིགས་ནས་ངའོ་སྙམ་
དུ་ཞེན་པར་བྱེད་པ་ལ་དགོངས་པར་འདུག་པའི་ཕྱིར། ཡིན་ཀྱང་དྲི་བ་བཅུ་གསུམ་པ་འདི་ནའང་བྲིས་འདུག་པ་ལྟར་ལུགས་མཆོག་ཏུ་གྱུར་པ་ཐལ་འགྱུར་བའི་སྐབས་སུ། རྣལ་འབྱོར་བླ་ན་མེད་པའི་རྒྱུད་སྡེ་རིན་པོ་ཆེ་རྣམས་ཀྱི་དགོངས་དོན་ལེགས་པར་
གཏན་ལ་འབེབས་པར་མཛད་པས། སེམས་ཉིད་ཀྱིས་ནི་སེམས་ཅན་འཇིག་རྟེན་དང། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། ཅེས་དང། དཔལ་གསང་བ་འདུས་པའི་བདག་བསྐྱེད་དུའང། ཆོས་ཐམས་ཅད་ཀྱི་རྩ་བ་རླུང་སེམས་ཙམ་ཟླ་བར་
སྣང་བ་དེ་ངའོ། ཞེས་གསུངས་པ་ལྟར། ཕྱི་ནང་གི་ཆོས་ཐམས་ཅད་ཀྱི་བྱེད་པ་པོ་གཉུག་མའི་རླུང་སེམས་ངོ་བོ་དབྱེར་མེད་པ་དེ་ཉིད་ཡིན་ཅིང། དེའི་ནང་སེལ་གྱི་སེམས་དེ་ཟུང་འཇུག་གི་ཡ་གྱལ་དོན་དམ་འོད་གསལ་དང་རླུང་དེ་ཟུང་འཇུག་གི་ཡ་གྱལ་མཚན་
དཔེས་སྦྲས་པའི་སྐུ་དེ་ཡིན་ལ། དེ་འགྲུབ་དགོས་པའི་གནད་ཀྱིས་གཞི་དུས་སུ་འཁོར་པར་འཁོར་མཁན་ལ་སོགས་པའི་ངའི་རྩ་བ་གཉུག་ལུས་དེ་ཉིད་ལ་བཞེད་པས་གོང་གི་འཇུག་འགྲེལ་གྱི་དགོངས་པའང་མཐར་ཐུག་པ་ཚུལ་འདིར་གནས་པ་ཡིན་

[021A]༄༅། །མོད། ཁོ་བོ་ཅག་ནི་ཤིན་ཏུ་ཟབ་པའི་ཆོས་འདི་དག་དུས་ཀྱི་ཐ་འདིར་སྣོད་དང་མི་ལྡན་པ་མང་པས་རྒྱས་པར་མི་སྤྲོའོ། །ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་ཀྱི་གསུང་འདི་རྣམས་ལ། ཡིག་ཕྲེང་རེའི་བཞི་ཆ་ཙམ་གྱི་ཁོངས་
སུའང་གཞི་ལམ་འབྲས་གསུམ་གྱི་ཟབ་གནད་ཆ་ཚང་བ་མན་ངག་དང་བཅས་པ་རེ་སྟོན་པ་མང་པས། ཐར་པ་དོན་དུ་གཉེར་བ་རྣམས་ཀྱིས་བཤད་ཀློག་གཡམ་མེ་བར་མ་སོང་བར་ཞིབ་ཏུ་བཤེས་གཉེན་དམ་པ་ལ་གཏུགས་ཏེ་ལྷག་པའི་ལྷ་ལ་
གསོལ་བ་འདེབས་ཀྱི་ན་བརྩད་གཅོད་པ་ཤིན་ཏུ་གལ་ཆེ་བར་ཡོད་དོ།།    ༈    ཆོས་ཀྱི་རྒྱལ་པོ་ཙོང་ཁ་པ་ཆེན་པོས་ལམ་གཙོ་གསུམ་གྱི་རྩ་བར། གཞན་ཡང་སྣང་བས་ཡོད་མཐའ་
སེལ་བ་དང། །སྟོང་པས་མེད་མཐའ་སེལ་ཞིང་སྟོང་པ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་འཛིན་ལྟ་བས་འཕྲོག་པར་མི་འགྱུར་རོ། ཞེས་གསུངས་པའི་དགོངས་དོན་དགེ་སློང་ཉིད་ཀྱིས་བྲིས་པ་འདི་ཡང་ལེགས་
བཤད་དུ་འདུག་པས་ངོ་མཚར་ཆེ། ད་དུང་ཁོ་བོས་ཀྱང་ཅུང་ཟད་བཤད་ན་ལུགས་ཐམས་ཅད་ཀྱི་རྩེ་མོར་སོན་པ་ཐལ་འགྱུར་བའི་སྐབས་སུ་སྣང་ཞེས་པའི་ཚིག་འདིས་སྣང་བ་ཡིན་ཕྱིན། ཀུན་རྫོབ་ཙམ་དུ་འཆར་བའི་ཆོས་ཞིག་སྟོན་པར་ངེས་ལ་
ཀུན་རྫོབ་ཏུ་ཡོད་ཅེས་པའི་ཀུན་རྫོབ་ཀྱི་ཚིག་དེས་དོན་དམ་དུ་ཡོད་པ་རྟག་མཐར་འཛིན་པའི་བློ་འགོག་པར་བྱེད་ཅིང། སྟོང་ཞེས་པའི་ཚིག་གང་ཡིན་པ་དེ་ནི་སྟོང་པའི་ཆོས་ཡིན་ཕྱིན། རང་བཞིན་གྱིས་གྲུབ་པས་སྟོང་བ་ཞིག་ཡིན་པས་ཀུན་རྫོབ་

[021B] མཆན་འགྲེལ་དུ་རང་བཞིན་མེད་པའི་སྟོང་པ་ཉིད་ཀྱི་ངང་ནས། ཞེས་སོགས་གསུངས་པ་དང། རྣམ་བཤད་དུ་ཇི་ལྟར་བཀའ་སྩལ་པའི་དགོངས་པ་དེ་དག་ཀྱང་ཚིག་རྐང་ཕྱི་མ་འདི་གཉིས་ཀྱི་དོན་
ངེས་པར་ཡིན་མོད། རྡོ་རྗེའི་ཚིག་འདི་དག་གིས་གོང་དུ་བཤད་པ་ལྟར་ཟབ་པའི་གནད་ཀྱི་དོན་མང་དུ་སྟོན་པས། སྟོང་པ་ཉིད་རྒྱུ་འབྲས་སུ་འཆར་བའི་ལུགས་གཅིག་ལ། ཀུན་རྫོབ་ཀྱི་སྣང་བ་རང་བཞིན་གྱིས་མ་གྲུབ་པ་ལ་བསམ་པས་རྒྱུ་བྱས་ཏེ། དོན་
དམ་དུ་གྲུབ་པར་འཛིན་པའི་བློའི་ཞེན་ཡུལ་སུན་ཕྱུང་བའི་འབྲས་བུ་རྙེད་བ་དང། དོན་དམ་པར་གྲུབ་པ་མེད་པར་བསམ་པས་རྒྱུ་བྱས་ཏེ། ཀུན་རྫོབ་རྒྱུ་འབྲས་ཀྱི་གནས་ལུགས་ལ་མ་འཆོལ་བར་ངེས་པའི་འབྲས་བུ་ཡང་སྟེར་བ་ཤེས་དགོས་སོ། །
   ༈    ཤེར་ཕྱིན་གྱི་མདོ་སྡེའི་ནང་གི་གཟུགས་སྟོང་པའོ། ཞེས་པ་ལ་སོགས་པའི་དོན་དགེ་སློང་གིས་བྲིས་པ་འདི་ཡང་ཤིན་ཏུ་ལེགས་པར་སྣང་ཞིང། ད་དུང་ལས་དང་པོ་པ་རྣམས་ཀྱིས་བསམས་པའི་ཚེ། གཟུགས་སྟོང་པའོ། ཞེས་པས་
གཟུགས་རང་བཞིན་མེད་པའི་གནས་ཚུལ་ལ་སེམས་ཤིང། སྟོང་པ་ཉིད་གཟུགས་སོ། ཞེས་པས་གཟུགས་ཀྱི་སྟེང་གི་ཆོས་ཉིད་དེ་རྣམ་པར་དཔྱད་ནས་གཟུགས་ཀུན་རྫོབ་པའི་རང་བཞིན་ལས་མ་འདས་པ་དེ་ཁོ་ཡིན་པར་བསམས་ན་དེ་ཡང་འཕྲུལ་
ཆེ་བར་ཡོད་དོ། །དེས་ན་་དྲི་བ་བཅུ་དྲུག་པར་བྲིས་པ་ལྟར། རྗེས་ཐོབ་ཏུ་སྣང་བ་སྒྱུ་མ་ལྟ་བུའི་ཤེར་ཕྱིན་ལ་སློབ་པའི་ཚེའང་ཆོས་རྣམས་རང་བཞིན་གྱིས་མ་གྲུབ་པར་དོན་དམ་པའི་གནས་ལུགས་དང། ཐ་སྙད་པའི་སྣང་ཚུལ་ཙམ་དུ་བཞག་པ་ཀུན་རྫོབ་

[022A]༄༅། །པའི་གནས་ལུགས་ཀྱི་བདེན་པ་གཉིས་པོ་དེ། ངོ་བོ་གཟུགས་ལྟ་བུའི་གཞི་གཅིག་ཁོ་ནར་ལྡོག་པའི་དབྱེ་བས་བཞག་པ་ཡིན་པའི་གནད་ཀྱིས། རོལ་མོ་ལྟ་བུ་ཞིག་གི་སྒྲ་ལྷང་གིས་ཐོས་པ་ན། བློ་རང་འགའ་བའི་ངོར་བདེན་བདེན་
ལྟ་བུར་སྣང་བས་ཚུལ་དེ་ཉིད་ལ་བསམ་སྟེ་ཕན་ཚུན་འཐབ་པ་ལ་བརྟེན་ནས་སྒྲ་འབྱུང་བ་དེ་ཉིད་རང་ཚུགས་མི་ཐུབ་པའི་རྟེན་འབྲེལ་གྱི་གནས་ཚུལ་དུ་འདུག་གོ་སྙམ་དུ་སྣང་སྟོང་གཉིས་ཚོགས་ཀྱི་གདམས་པ་སྐྱོང་བ་ཡིན་ནོ། །ལམ་རིམ་ལྷག་མཐོང་
ཆེན་མོར་ད་ལྟ་ཆོས་རྣམས་རང་གི་ངོ་བོས་གྲུབ་པའི་རང་བཞིན་དུ་གྲུབ་པ་རྡུལ་ཙམ་མེད་པར་གཏན་ལ་ཕབ་པའི་རང་བཞིན་གྱིས་སྟོང་པའི་སྟོང་ཉིད་ནི། གཟུགས་སོགས་ཀྱི་ཆོས་འདི་དག་ཁྱད་གཞིར་བྱས་པའི་སྟེང་དུ་ཁྱད་ཆོས་སུ་ཡོད་པའི་བློ་
གཅིག་གི་ཡུལ་ན་དེ་གཉིས་ཀ་ཡོད་པར་མི་འགལ་ཞིང། གཉིས་སྣང་དེ་ཡོད་པས་སྟོང་ཉིད་དེ་དོན་དམ་པ་བཏགས་པ་བར་འགྱུར་རོ་ཞེས་གསུངས་པའི་དོན་ནི། སྟོང་ཉིད་མངོན་སུམ་དུ་རྟོགས་པའི་ལམ་ཞུགས་སོ་སོ་སྐྱེ་བོ་རྣམས་ཀྱིས་རིགས་པ་
དྲི་མ་མེད་པས་གཟུགས་ལྟ་བུ་རང་བཞིན་གྱིས་གྲུབ་པའམ། རང་ངོས་ནས་གྲུབ་བ་རྡུལ་ཙམ་ཡང་མེད་པར་གཏན་ལ་ཕབ་སྟེ་མྱོང་སྟོབས་ཀྱི་གོ་བ་ལེགས་པར་ཆགས་ནས་མཉམ་པར་བཞག་པའི་མཉམ་གཞག་གི་ངོ་ན། གཞི་གཟུགས་ལྟ་བུ་དེ་
རང་བཞིན་མེད་པར་གཏན་ལ་འབེབ་རྒྱུའི་གཞི་དང་དེ་རང་བཞིན་མེད་པའི་ཚུལ་དེ་གཞི་དེའི་ཁྱད་ཆོས་ལྟ་བུར་ཡོད་པས། གང་ཟག་དེའི་མཉམ་གཞག་དེ་གའི་ངོ་ན་གཟུགས་རང་བཞིན་མེད་པར་ངེས་པ་ལྟང་ལྷང་འཆར་བ་དང་མཉམ་དུ་གཟུགས་

[022B] རང་བཞིན་མེད་པའི་ཚུལ་དེ་དོན་དམ་པའི་ཆར་གཏོགས་དང་གཟུགས་ཀྱི་རྣམ་པ་འཆར་བ་དེ་བདེན་འཛིན་གྱིས་བསླད་པ་ཞུགས་པ་ལ་དགོངས་ནས་དོན་དམ་བདེན་པ་དེ་བཏགས་པ་བར་
གསུངས་པ་ཡིན། འདིས་ནི་དྲི་བ་ཅིག་ཤོས་འདི་ཡང་ལེགས་པར་རྟགས་ནུས།    ༈    རྗེ་བླ་མ་བཀའ་དྲིན་མཚུངས་པ་མེད་པ་ངག་དབང་བྱམས་པ་རིན་པོ་ཆེ་དེ་ཉིད་ནས། ཐ་སྙད་ཚད་གྲུབ་ཏུ་རང་གིས་ཁས་བླངས་ཚེ་དགག་བྱ་
ཕྲ་མོ་དང་འབྲེལ་ནས། དགག་གཞི་ཆོས་ཅན་དང་དགག་བྱ་གཉིས་མྱོང་སྟོབས་ཀྱིས་སོ་སོར་འབྱེད་མི་ཐུབ་པ་ནི་ཐལ་འགྱུར་བའི་ལྟ་བ་རྒྱུད་ལ་སྐྱེས་ཟིན་པ་མ་གཏོགས་ཐམས་ཅད་ལ་འོང་བས་ཞེས་བཀའ་སྩལ་བའི་དགོངས་པ་གང་ཡིན་འདྲི་བའི་
ལན་ནི། ལུགས་མཆོག་ཏུ་གྱུར་པ་ཐལ་འགྱུར་བའི་ལུགས་ཀྱི་འོག་ནས། ལྟ་བ་མཐོ་བ་རང་རྒྱུད་པས་ཀྱང་སྟོང་ཉིད་ལ་མཉམ་པར་བཞག་པའི་མཉམ་གཞག་གི་ངོར། དགག་བྱ་ཕྲ་མོ་མི་ཁེགས་ཏེ། དེས་རང་བཞིན་གྱིས་གྲུབ་པར་གཟུང་ནས་སྟོང་
ཉིད་ལ་ལྟ་བའི་དབང་གིས། དགག་གཞི་ཆོས་ཅན། གཟུགས་དེ་བདེན་མེད་དུ་ཁས་བླངས་ཀྱང། དགག་བྱའི་གཙོ་བོ་རང་ཚུགས་ཐུབ་པ་དྲུངས་མ་ཕྱུང་བས། དགག་བྱ་ཕྲ་མོ་དེ་ཉིད་མཉམ་གཞག་གི་ངོར་སྒོམ་པར་བྱེད་པ་ལ་དགོངས་པ་ཡིན་
ལ༑ དེ་ཡང་དགག་གཞི་དང་དགག་བྱ་མྱོང་སྟོབས་གསུངས་པའི་བཀའ་འདིའི་གནད་ཐལ་འགྱུར་བ་རྣམས་ཀྱིས་རང་ཅག་ག་བློ་ལ་སྣང་བའི་གཟུགས་འདི་ཉིད་དགག་བྱར་བཞེད་པའི་གནད་ལ་དགོངས་པ་ཡིན།    ༈    མཆོད་

[023A]༄༅། །ཡུལ་དང་མཆོད་མཁན་དང། མཆོད་རྫས་རྣམས་རང་བཞིན་མེད་པར་ལྟ་ཚུལ་རྟེན་འབྲེལ་གྱི་སྒོ་ནས་བསམས་པའི་ཚེ། དགེ་སློང་ཉིད་ཀྱིས་བྲིས་པའི་གནད་འདི་ཤིན་ཏུ་ལེགས་པར་སྣང་ངོ།།    ༈   
གསུམ་གནད་ཀྱི་དོན་དང་མི་འདྲ་བའི་ཁྱད་པར་གསུངས་པ་རྣམས་ལྷག་མཐོང་གི་ངོ་བོའི་ཏིང་ངེ་འཛིན་གྱི་རྩལ་སྦྱོད་པའི་ཆེད་ཡིན་ལ། ཕྱག་ཆེན་རྩ་བར། གང་ཤར་རྣམ་རྟོག་འཛིན་པ་ཡོངས་རིག་ན། དོན་དམ་ཆོས་དབྱིངས་གཞན་ལ་ལྟོས་མེད་འཆར། །
ཤར་བའི་ངང་དུ་རིག་པ་ཞུགས་པ་ལས། །རྩེ་གཅིག་མཉམ་པར་འཇོག་པ་ཨེ་མ་ཧོ། ཞེས་བཀའ་སྩལ་པའི་དགོངས་དོན་ནི་སྔར་བཤད་པའི་འཇིག་རྟེན་གྱི་སྣོད་བཅུད་ཀུན་སེམས་ཀྱི་དབང་གིས་བྱས་པའི་གནད་དེ་དང། དཔལ་གསང་བ་འདུས་པའི་
གནད་ཅུང་ཟད་བཤད་པ་དེ་གཉིས་ཀྱིས་རྟོགས་པར་ནུས་ལ། ཕྱག་ཆེན་གྱི་སྐབས། རང་རེ་དགེ་ལྡན་བཀའ་བརྒྱུད་པའི་ལུགས་སྲོལ་ཐུན་མོང་མ་ཡིན་པ་ནི། སེམས་ངོ་འཕྲོད་མ་འཕྲོད་ལ་གཙོ་བོར་མི་བྱ་ཞིང། སེམས་ཀྱི་ངོ་བོ་གསལ་ཞིང་རིག་པ་
བློའི་ཆ་ཤས་ཕྲ་མོ་གཅིག་གིས་གཅེར་གྱིས་རིག་ནས་སེམས་ངོ་འཕྲོད་པ་དེ་ཉིད་རང་བཞིན་མེད་པར་གཏན་ལ་ཕབ་པའི་དབང་གིས། རྗེ་མར་པ་ལོ་ཙྪ་བའི་ཞལ་ནས། སེམས་སྟོང་པ་ཉིད་ལ་སྦར་འཛིན་བྱས། །མི་ཁོ་བོའི་སྤྲོས་པ་དེ་ནས་ཆོད། ཅེས་
གསུངས་པ་ལྟར། སེམས་ཀྱི་ཆོས་ཉིད་ཀྱི་རང་ཞལ་མཐོང་བའི་འཕྲུལ་ཤིན་ཏུ་ཆེ་བ་ཞིག་ཡིན་ཅིང། མཇུག་འདི་ན་བྲིས་པའི་སྔགས་ཀྱི་གནད་འདི་རྣམས་ཀྱང་ཅུང་ཟད་འཆད་པ་ནི། འཆི་བ་ཆོས་སྐུར་འཁྱེར་བའི་གནད་འདི་རྣམས་གོལ་ས་ཤིན་ཏུ་ཆེ་

[023B] ནཱ་དའི་བར་དུ་འོད་གསལ་དུ་བསྡུས་ནས་སྟོང་སངས་སུ་གྱུར་པ་དེའི་ཚེ། རང་གི་སེམས་ཀྱི་ངོ་ན་སྣང་ངོ་དང་དེས་ངོ་གཉིས་སུ་ཕྱེ་སྟེ། སྣང་ངོར་སྣོད་བཅུད་ཀྱི་ཆོས་ཐམས་ཅད་འོད་གསལ་དུ་སྡུད་རིམ་བཞིན་
བསྡུས་པའི་སྟོང་སངས་དང། དེས་ངོར་དགག་བྱ་བདེན་གྲུབ་བཀག་ཙམ་གྱི་སྟོང་སང་ངེ་བའི་ཁྱད་པར་ངེས་པར་བྱས་ནས། ཁྱད་པར་དེ་ལ་གདགས་གཞི་བྱས་ཏེ་ཆོས་ཀྱི་སྐུ་དེ་ངའོ་སྙམ་དུ་ང་རྒྱལ་ཞོག་དགོས་ཤིང། དེ་ལས་ལོངས་སྤྱོད་རྫོགས་པའི་
སྐུར་ལྔང་བ་ལ་སོགས་པའི་ཐུན་གྱི་ངོ་བོ་རྣམས་བསྐྱངས་ནས། ཐུན་མཚམས་སུ་བཟའ་བཏུང་ལ་ལོངས་སྤྱོད་པའི་ཚེ་འང་བཟའ་བཏུང་གི་རོ་བཟང་པོ་དེ་ཉིད་བདུད་རྩི་ཟད་པ་མེད་པའི་ཡེ་ཤེས་ཀྱི་རང་བཞིན་ཅན་གྱི་རོ་བདེ་བ་འཕེལ་བྱེད་དུ་མོས་ནས་
རང་ལྷར་གསལ་བ་ལ་མཆོད་པའི་ཚུལ་དུ་འབུལ་ཞིང། བཟའ་བཏུང་དེ་ལ་ལོངས་སྤྱད་པས་བདེ་བ་ཆེན་པོ་རྒྱུད་ལ་སྐྱེས། དེས་སྟོང་ཉིད་ངེས་པར་བྱས་ཏེ་བདེ་སྟོང་དབྱེར་མེད་པའི་ཏིང་ངེ་འཛིན་ལ་མཉམ་པར་འཇོག་པ་ནི་ཆོས་ཀྱི་རྒྱལ་པོ་ཙོང་ཁ་པ་
ཡབ་སྲས་ཀྱི་དགོངས་པ་རྨད་དུ་བྱུང་པ་ཡིན་ནོ། །དེས་ནི་དྲིས་པའི་ལན་མཐའ་དག་པར་བརྗོད་ཟིན་ལ། དེ་ཡང་དྲི་བ་བྱེད་ཚུལ་འདི་རྣམས་ཀྱི་གཞི་ལ་བརྟགས་ན་དེ་གར་ཐོས་བསམ་སྒོམ་གསུམ་ལ་འདྲིས་པར་བྱས་ཏེ། རྗེ་རྒྱལ་བ་གཉིས་པའི་མདོ་
སྔགས་ཀྱི་གསུང་རབ་ལ་ཤེས་འདོད་ཆེ་ངེས་སུ་ཡོད་པར་སྣང་བས། ད་དུང་ཆོས་ཀྱི་རྒྱལ་པོ་ཙོང་ཁ་པ་ཡབ་སྲས་དང་རྒྱལ་བ་ཡབ་སྲས་ཀྱི་གསུང་རྣམས་ཉམས་མྱོང་སྒོམ་སྟོབས་ཀྱིས་གཏན་ལ་ཕེབས་པར་བྱས་ཏེ། རང་གི་ཐོབ་པའི་དལ་འབྱོར་ལ་

[024A]༄༅། །སྙིང་པོ་ལོན་ངེས་པ་བྱས་ན། དགེ་བའི་བཤེས་གཉེན་གསང་ཕུ་བ་ཆེན་པོས། སེམས་ལ་ཕན་ན་ཉན་བཤད་བཟང། །ཞི་ཞིང་དུལ་ན་ཐོས་རྟགས་ཡིན། །ཉོན་མོངས་ཆུང་ན་སྒོམ་རྟགས་ཡིན། །གནས་ལུགས་མཐོང་ན་
རྣལ་འབྱོར་ཡིན། ཞེས་པའི་དོན་ལག་ལེན་ལ་ཁེལ་བར་འགྱུར་རོ། །ཐུབ་པ་མཆོག་དང་རྡོ་རྗེ་འཆང། །འཕགས་པ་ཀླུ་སྒྲུབ་ཟླ་བ་གྲགས། །ལཱུ་ཨི་དྲིལ་བུ་ནག་པོ་པ། །ཕུ་ཆུང་ཞབས་སོགས་ཐམས་ཅད་དང། །མི་བསྐྱོད་རྡོ་རྗེ་དུར་སྨྲིག་ཅན།།
ཆོས་ཀྱི་རྒྱལ་པོ་ཡབ་སྲས་སོགས། །ཀུན་གྱི་གསུང་རབ་རྒྱ་མཚོ་ལ། །བཤེས་གཉེན་དེད་དཔོན་ལ་བརྟེན་ཏེ། །ཕ་རོལ་བརྒལ་བའི་རྣལ་འབྱོར་པ། །དགེ་སློང་གནས་བརྟན་བརྟུལ་ཞུགས་ཅན། །ཁོ་བོའི་ཚིག་འདིས་ཕྱོགས་བཅུ་ཡི། །རྒྱལ་
བས་གསུངས་པའི་ཤེར་ཕྱིན་གྱི། །དགོངས་ཟབ་སྙིང་པོར་བཅས་པ་རྣམས། །ལེགས་བཤད་དབྱངས་ཀྱིས་འདོམས་སམ་སྙམ། །འདི་ལ་ནོངས་པའི་ཚོགས་མཆིས་ན། །མཁས་པས་བཟོད་ཅིང་འཆོས་པ་དང། །དགེ་བ་མཆིས་པ་དེ་དག་
གིས༑ ༑རྫོགས་པའི་སངས་རྒྱས་མྱུར་ཐོབ་ཤོག། ཅེས་པ་འདི་ནི་ལ་རྒྱབ་རི་ཁྲོད་པ་དགེ་སློང་བློ་བཟང་དཔལ་འབྱོར་གྱིས་དཀའ་བའི་གནད་རྣམས་ལས་བརྩམས་ཏེ་དྲི་བ་ནན་ཏན་བྱས་པའི་ལན་དུ་་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་
རབ་བརྟན་ནོ།།    ༈    །བརྩེ་བ་ཆེན་པོས་རྗེས་སུ་བཟུང་དུ་གསོལ། །དེ་ལ་འདིར་བློ་གསལ་དོན་གཉེར་བ་རྣམས་ཀྱིས་དྲིས་པའི་ལན་མདོར་བསྡུས་ཙམ་བརྗོད་ན། མདོ་སྡེ་བའི་

[024B] སྒྲིབ་པ་རྣམས་གཉེན་པོས་སྤོང་ཐུབ་ངེས་དང། སེམས་ཅན་རྣམས་སངས་རྒྱས་ངེས་སུ་བསྒྲུབ་པའི་
སྒོ་ནས་མཐར་ཐུག་ཐེག་པ་གཅིག་ཏུ་སྟོན་པར་མཛད་ལ། ལུང་གི་རྗེས་འབྲང་གི་མདོ་སྡེ་པ་རྣམས་ཀྱིས། བཀའ་དང་པོ་བདེན་བཞིའི་ཆོས་འཁོར་ལེ་ལག་དང་བཅས་པའི་ལྡེམ་དགོངས་དང་བཅས་པའི་ལུང་ལ་བརྟེན་ནས། མཐར་ཐུག་ཐེག་
པ་གསུམ་དུ་བསྒྲུབ་པར་མཛད་དོ། །དེ་ལྟ་ནའང། རང་ཅག་རྣམས་ཀྱིས་ཇི་ལྟར་ཁས་བླང་བ་ནི། ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་ཀྱིས་མཛད་པའི་འགྲེལ་ཊཱི་ཀ་དག་གི་རྗེས་སུ་འབྲང་སྟེ་དཔྱོད་དགོས་པས། རྒྱལ་ཚབ་ཐབས་
ཅད་མཁྱེན་པས་ནི། ཤཱནྟི་པ་སོགས་ཀྱི་རྗེས་སུ་འབྲངས་ནས་མཐར་ཐུག་ཐེག་པ་གསུམ་དུ་གྲུབ་པར་བཞེད་ཅིང། མཁས་གྲུབ་ཐམས་ཅད་མཁྱེན་པས། ཉི་མ་སྦས་པ་དང་ལྷ་དབང་བློ་སོགས་ཀྱི་རྗེས་སུ་འབྲངས་ནས་མཐར་ཐུག་ཐེག་པ་
གཅིག་ཏུ་གྲུབ་པར་བཞེད་ལ། དེ་གཉིས་ཀའང་རྗེ་རྒྱལ་བ་གཉིས་པའི་དགོངས་པར་དགོངས་པར་ཞལ་གྱིས་བཞེས་པས་རྣམ་བཤད་ཀྱི་རྗེས་སུ་འབྲང་བ་རྣམས་ཀྱིས་ནི་མདོ་སེམས་གང་གི་སྐབས་སུའང་ལུང་གི་རྗེས་འབྲས་གཙོ་ཆེ་བར་བྱ་ཞིང། ཊཱི་ཀ་ཆེན་གྱི་
རྗེས་སུ་འབྲང་བ་རྣམས་ཀྱིས་རིགས་པའི་རྗེས་འབྲང་གཙོ་ཆེ་བར་རྣམ་པ་ཀུན་ཏུ་ཁས་བླང་བར་བྱའོ། །བྱང་ཕྱོགས་ཀྱི་མཁས་གྲུབ་ཕལ་མོ་ཆེ་པཎ་ཆེན་དགེ་འདུན་གྲུབ་པ་དཔལ་བཟང་པོའི་གསུང་རྒྱུན་ལ་བརྟེན་ནས། རྣམ་བཤད་ཀྱི་རྗེས་སུ་

[025A]༄༅། །འབྲང་བ་གཙོ་བོར་མཛད་པས་ཚུལ་དེ་ཤེས་པར་བྱ་ལ། ཕྱོགས་གླང་ཆོས་གྲགས་གཉིས་ནི་གྲུབ་མཐའ་སྤྱིའི་དབང་དུ་བྱས་ན། གདུལ་བྱ་ལ་བལྟོས་ཏེ་སེམས་ཙམ་གྱི་ལྟ་བ་སྨྲ་བ་པོ་དང། རང་ཉིད་ལ་བལྟོས་ཏེ་ཐལ་འགྱུར་བའི་
ལྟ་བ་འཛིན་པ་པོར་ཁས་བླངས་ཤིང། མདོ་སྡེ་པའི་གཞུང་ལ་ཐོས་བསམ་གྱི་ཚེ། རང་ཉིད་ལུང་རིགས་གང་ཁས་ལེན་པ་དེའི་ཕྱོགས་མཛད་པ་པོར་ཁས་བླང་བར་བྱའོ། །མཐར་ཐུག་ཐེག་པ་གསུམ་དུ་གྲུབ་པར་ཁས་ལེན་པ་རྣམས་ཀྱི་ལུགས་
ལ༑ ཉན་རང་གང་ཡིན་ཀྱང་ལྷག་མེད་ཀྱི་མྱང་འདས་མངོན་དུ་བྱས་པ་དེའི་ཚེ། ཕུང་པོ་ཏིང་ངེ་འཛིན་གྱི་མེས་སྦྱངས་ཤིང། རྣམ་པར་ཤེས་པ་ཆོས་ཀྱི་དབྱིངས་ཀྱི་ངོ་བོར་སྦྱངས་ནས་བྲལ་བའི་ངོ་བོ་ཙམ་ཞིག་ཏུ་ཁས་ལེན་པ་ཆོས་ཀྱི་རྒྱལ་པོ་ཡབ་
སྲས་ཀྱི་དགོངས་པ་རྨ་མེད་པ་ཡིན་ནོ། །བྱེ་བྲག་ཏུ་སྨྲ་བ་རྣམས་ཀྱིས་དེའི་ཚེ་ཡང་རྫས་ཀྱི་ངོ་བོར་ཁས་ལེན་པའི་ཁྱད་པར་ཅུང་ཟད་དོ། །གཟུགས་གཟུགས་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པས་སྟོང་པ་ཡང་
ལུགས་འདི་ལ་ཁས་ལེན་ཅིང། མིའི་མངལ་དུ་ཆགས་མ་ཐག་པའི་གང་ཟག་དེ། རགས་པ་ཙམ་གྱི་དབང་དུ་བྱས་ན་མིར་ཁས་ལེན་ཅིང། ཤིན་ཏུ་ཞིབ་པར་དཔྱད་ན་མིར་ཆགས་པ་ཙམ་ཞིག་ཏུ་ཁས་བླང་ངོ། །གཉུག་མའི་ང་དང་གཉུག་མའི་མི་
སོགས་ནི་སེམས་ཙམ་པ་མན་ཆད་ཀྱི་སྐབས་སུ་ཁས་མི་བླང་སྟེ། དེ་དག་རྡོ་རྗེ་ཐེག་པའི་སྣོད་རུང་མ་ཡིན་པའི་ཕྱིར། འོན་ཀྱང་ཀུན་མཁྱེན་ཆེན་པོ་དང་འཇམ་དབྱངས་གཉིས་ཀྱི་དགོངས་པ་བྱེ་མདོའི་གྲུབ་མཐའ་ལ་སྦྱོང་བ་དེ་ཉིད་ཤེས་པའི་ཕྱིར་ཏུ་

[025B] གྲུབ་མཐའ་གོང་མའི་རྐང་སྟེགས་སུ་སྦྱོང་བ་ལ་གཙོ་བོར་གཏད་ནས། སྔགས་ལམ་ལ་བརྟེན་ནས་སངས་རྒྱ་བ་རྣམ་པ་ཐམས་ཅད་དུ་ཞལ་གྱིས་བཞེས་ཤིང། ཚུལ་འདི་ནི་རྗེ་རྒྱལ་བ་གཉིས་པ་ཡབ་སྲས་
རྣམས་ཀྱིའང་ཐུན་མོང་མ་ཡིན་པའི་དགོངས་པ་ཡིན་པས། གཞི་དུས་སུ་བར་དོ་འགྲུབ་པར་བྱེད་པ་དང། ལམ་དུས་སུ་ཡིད་ལུས་འགྲུབ་པར་བྱེད་པ་དང། འབྲས་དུས་སུ་ལོངས་སྦྱོད་རྫོགས་པའི་སྐུ་འགྲུབ་པར་བྱེད་པའི་སེམས་ཕྲ་མོ་རྟེན་
དང་བཅས་པ་དེ་གཉུག་མའི་གང་ཟག་ཏུ་ཁས་ལེན་ལ། འདིའི་གནས་ཚུལ་ཞིབ་པ་ནི་ཕར་ཕྱིན་ཐེག་པའི་གཞུང་རྣམས་སུ་གསལ་བར་མ་གསུངས་པས་འདིར་ཡང་བཏང་སྙོམས་སུ་འཇོག་ལ། ཤིན་ཏུ་ཕྲ་མོའི་རིགས་པས་ཕྱེ་བའི་ཆེ་གཉུག་
མའི་གང་ཟག་ཅེས་ཁས་བླངས་པར་བྱ་ཡི་གཉུག་མའི་མི་ཞེས་ཁས་བླང་བར་མི་བྱ་སྟེ། གང་ཟག་གཅིག་འཁོར་བར་འཁོར་བའི་ཚེ་རབས་ཐམས་ཅད་དུ་མིར་སྐྱེས་པ་ཨི་འདུག་པའི་ཕྱིར། ཤིན་ཏུ་བའི་གང་ཟག་དེ་དབང་པོ་ཀུན་ཚད་ཡིན་
ཏེ༑ ཚེ་འདི་ཉིད་ཀྱི་སྐྱེ་མཆེད་ལྔ། །ལུས་གཞན་བསྐྱེད་པའི་རྒྱུ་ཉིད་ཡིན། ཞེས་གསུངས་པའི་ཕྱིར། ཕྱོགས་ཀྱི་གླང་པོ་སྐྱེ་རྒྱུད་གཅིག་གིས་བསྡུས་པ་མངལ་དུ་ཉང་མཚམས་སྦྱར་མ་ཐག་པའི་གང་ཟག་དེའི་སྐྱེ་སྲིད་དེ་ཕྱོགས་ཀྱི་གླང་པོའི་སྐྱེ་སྲིད་
དང༑ དེའི་མིང་གཟུགས་ཕྱོགས་ཀྱི་གླང་པོའི་མིང་གཟུགས་ངེས་པར་ཡིན་ཏེ། ཕྱོགས་ཀྱི་གླང་པོ་སྨོན་ལམ་གྱི་ལུས་འགྲུབ་པའི་གང་ཟག་ཡིན་པས་སོ། །རང་དབང་མེད་པར་འཁོར་བའི་གང་ཟག་རྣམས་ལ་ནི། དེའི་ཚེ་མིང་གཟུགས་གྲུབ་ཀྱང་མངལ་

[026A]༄༅། །ནས་བཙས་ཏེ་བརྡ་ཡོངས་སུ་མ་སྦྱར་གྱི་བར་དུ་དེའི་མིང་གཟུགས་མ་ཡིན་པར་ཁས་བླང་དགོས་སོ། །ཐེག་ཆེན་ཚོགས་ལམ་དང་ལམ་མ་ཞུགས་ཀྱི་གནས་སྐབས་སུ། སྟོང་ཉིད་ལ་དོན་སྤྱིའི་ཚུལ་གྱིས་གསལ་སྣང་ཐོན་པའི་
གང་ཟག་ཡོད་ལ། གང་ཟག་རྟག་གཅིག་རང་དབང་ཅན་གྱི་བདག་ཏུ་འཛིན་པའི་རྟོག་པ་ནི་བདག་འཛིན་ཀུན་བརྟགས་ངེས་པར་ཡིན་ནོ། །དེ་དེས་སྟོང་བ་བྱེ་བྲག་སྨྲ་བའི་སྐབས་སུ་སྟོང་ཉིད་ཡིན། བྱང་སེམས་རྒྱུན་མཐའ་པ་ལ་སོགས་པའི་སློབ་
བ་མཉམ་གཞག་པ་རྣམས་ཀྱི་རྒྱུད་ལ་ཀུན་རྫོབ་སེམས་བསྐྱེད་ངེས་པར་ཡོད་ཅིང། རྣམ་འགྲེལ་གྱིས་སྐྱེས་བུ་གསུམ་གྱི་ལམ་གྱི་རིམ་པ་སྤྱི་དང་ཁྱད་པར་སྐྱེས་བུ་འབྲིང་གི་ལམ་གྱི་རིམ་པ་གཙོ་བོར་རྩལ་དུ་བཏོན་ནས་འཆད་པར་བྱེད་དོ། །སངས་
རྒྱས་འཕགས་པ་དེ་སྐྱེས་བུ་ཆུང་དུའི་བསམ་པས་ཟིན་པར་ཁས་མི་ལེན་ཅིང། ཕྱོགས་ཆོས་འཁོར་ལོའི་སྟེང་སྟར་གྱི་རེའུ་མིག་དང་པོར་བཀོད་པའི་སྦྱོར་བ་ཡིན་ན། མཐུན་ཕྱོགས་དང་མི་མཐུན་ཕྱོགས་གཉིས་ཀ་ལ་ཁྱབ་བྱེད་པའི་དངོས་མ་
ངེས་ཀྱི་གཏན་ཚིགས་ཀྱི་སྦྱོར་བ་ཡིན་པས་ཁྱབ། དེ་ཡིན་ན། ཕྱོགས་ཀྱི་གླང་པོའི་ངག་ཡིན་པས་ཁྱབ་མ་ཁྱབ་ལ་རགས་ཞིབ་ཀྱི་ཁྱད་པར་གཉིས་འབྱེད་དེ། རགས་པའི་དབང་དུ་བྱས་ན། སློབ་དཔོན་ཕྱོགས་གླང་གི་ངག་མ་ཡིན་ཅིང། ཞིབ་པའི་
དབང་དུ་བྱས་ན། དང་པོར་སློབ་དཔོན་རང་ཉིད་ཀྱིས་རྩོམ་པའི་གཞུང་ནི་སློབ་དཔོན་རང་ཉིད་ཀྱི་ངག་དང། ཕྱིས་གཞུང་འདི་འདོན་པ་རྣམས་ཀྱི་རྗེས་སུ་བཟླ་བར་བྱའོ། །འགོག་སྙོམས་པ་རྣམས་ཀྱི་རྒྱུད་ལ་ནི་ཤེས་པ་མངོན་གྱུར་དུ་མེད་དེ། འགོག་

[026B] འདི་ལྟར་དྲིས་པ་རྣམས་ཀྱི་ལན་སྙིང་པོ་ཙམ་བརྗོད་ཟིན་ཏོ། །ཤེས་རབ་རལ་གྲིས་མི་ཤེས་མུན་པ་གཅོད། །དམར་སེར་འོད་ཀྱིས་བློ་གྲོས་པདྨོ་འབྱེད། །འཇམ་དབྱངས་དེ་ཡིས་བློ་གསལ་ཁྱེད་རྣམས་
ལ༑ ༑རབ་ཏུ་རྣམ་འབྱེད་ཅིར་ཡང་སྦྱིན་གྱུར་ཅིག། ཅེས་པ་འདི་ནི་བློ་གསལ་དོན་གཉེར་བ་བཞད་པ་དགེ་སློང་ཡེ་ཤེས་ཆོས་འཕེལ་སོགས་ནས་དཀའ་བའི་གནས་ལ་དོགས་པ་དཔྱད་པའི་ལན་དུ་་རིགས་པ་སྨྲ་བ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྨྲས་བའོ།།    ༈   
བཛྲ་དྷཱ་ར་མ་ཏི་བྷ་དྲཱ་ཡ། ལྷུན་གྲུབ་བདེ་ཆེན་རོལ་པའི་མཁའ་ཡི་དབྱིངས། ཅིར་ཡང་འཆར་བའི་སྣ་ཚོགས་ཟློས་གར་མཁན། །ལྷན་སྐྱེས་དགའ་བཞི་སྤྲོས་བྲལ་ཟུང་འཇུག་ཅན། །དཔལ་ལྡན་བླ་མ་རླུང་སེམས་དབྱེར་མེད་རོལ། །འཁོར་
འདས་ཡོངས་ཀྱི་གནས་ལུགས་སྙིང་པོའི་དོན། །ལྷུག་པར་མཐོང་བའི་མཐའ་བྲལ་མེ་ལོང་ནང། །ཆོས་ཀུན་རང་རང་གཤིས་ཀྱི་གཟུགས་བརྙན་དག་མཁས་པའི་སྐྱེ་བོའི་སྣང་ངོར་འདི་ལྟར་བཀྲ། །སངས་རྒྱས་ནས་བཟུངས་འབུ་སྲིན་ཕྲ་མོའི་བར།།
མ་བརྟགས་ཉམས་སུ་འཆར་ན་བདེན་ཚུལ་ཏུ། །གྲུབ་གྲུབ་འདྲ་སྟེ་དཔྱད་པའི་རྡོ་རྗེའི་ཐོག་རྣམ་པར་ལྷུང་ཚེ་ཆུ་ཡི་གཉེར་མ་བཞིན། །ཐོག་མ་མེད་ནས་ཕུང་རྒན་འགོང་པོའི་བློར། །བདག་ཉིད་རང་ཚུགས་ཐུབ་པའི་ཐང་ཐང་པོ། །ལན་བརྒྱར་བསྒྲུབ་
པའི་འབྲས་བུ་དམྱལ་མེའི་དཔུང། །སྟོང་སྟོང་གསལ་རིག་མཁའ་ལ་དང་འདིར་འཇའ། །བདག་འཛིན་བསམ་མནོའི་ཡོད་ལུགས་བདེན་གྲུབ་དེ། །ངེས་པར་ཡོད་ན་ཕུང་པོ་རྣམ་ལྔ་ལས། །གཅིག་དང་དུ་མ་གང་གི་ཚུལ་དུ་མཆིས། །དེ་ལས་གཞན་

[027A]༄༅། །པའི་སྣང་ཚུལ་རི་བོང་རྭ། །ཐ་དད་ཟེར་ན་ཕུང་པོ་བསལ་བའི་བཤུལ། །ལུས་པའི་བདག་གི་ཡོད་ལུགས་རུས་སྦལ་སྤུའི། །ཞགས་པ་རིང་པོས་བཅིངས་པའི་ཉམ་ཐག་ཁྱོད། །ལན་གྱི་སྤྲོས་བྲལ་ཅི་བྱ་ནམ་མཁའི་ཤིང་
གཅིག་ཉིད་ཟེར་ན་མཐུར་མ་དྲུག་ཚོགས་པའི། །ནང་ཚན་མཐུར་མ་གཅིག་གིས་མཐུར་མ་ལྔ། །ཀུན་དང་གཅིག་པའི་ཚུལ་དེ་ཇི་ལྟ་བའི། །ལྕེ་ཡི་གློག་འཕྲེང་རིང་པོ་འཁྱུག་ཚེ་མཆར། །གནད་བཞིའི་དཔུང་ཚོགས་ལུང་རིགས་གོ་ཆ་ཅན་
བྱེ་བའི་གཟི་བརྗིད་འབར་བའི་ཡོད་ཚུལ་ལ། །རྐུན་མ་མཁན་གྱི་རང་མཚང་རིག་པ་ཡིས། །འཇིགས་སྐྲག་སྟོང་པའི་དབྱིངས་སུ་མི་མངོན་བྲོས། །གནས་ལུགས་ལྟ་བའི་ཤེས་རབ་མིག་རྣོན་གྱིས། །རྐུན་རྗེས་ཆོད་པས་རྐུན་མ་རྒན་པོ་
གང༑ ༑དཔྱད་མཐའི་རལ་གྲིས་བསྒྲལ་བའི་ཤ་རུས་ལ། །སྐྱུག་ལོག་མཉམ་གཞག་ནམ་མཁའི་ཁང་པར་ཞུགས། །ཁང་པའི་ར་བ་སྒྱུ་མའི་རྟ་གླང་དཔེས། །མཚོན་པར་རུང་དེར་སྐྱོ་བསང་བག་ཡངས་བསྐྱངས། །ཚུལ་དེ་ཐབས་ཀྱི་
གྲོགས་པོའི་གྲོས་སྣ་ཡིས། །རྒྱལ་སྲས་ཡོན་ཏན་རྒྱ་མཚོའི་ཕ་མཐར་འགྲོ། །ཡང་ན་རྣམ་དག་དབང་བཞིས་རྒྱུད་སྨིན་པའི། །ལུས་སེམས་ཚོགས་པ་ཕྲ་རགས་ལ་བསྣུན་ཏེ། རྩེ་གཅིག་ཏིང་འཛིན་ལྷ་བཟོས་གཉུག་སེམས་ལུས། །འཇའ་
ཚོན་མཚན་དཔེས་བརྒྱན་པའི་སྐུ་རུ་བསྒྲུབས། །དང་པོར་མོས་ཙམ་བར་དུ་དངོས་པོར་གནས། །མཐའ་མར་རྡོ་རྗེའི་སྐུ་མཆོག་ནམ་མཁའི་མཐའ། །ཤི་བའི་དངོས་པོར་མ་བྱས་བར་དེ་སྲིད། །དཔག་བསམ་ཤིང་བཞིན་ཀུན་ལ་དགོས་

[027B] །དོན་འདི་དངོས་སུ་རྟོགས་པར་མ་གྱུར་ཀྱང། །བླ་མའི་དྲིན་ལས་ཚིག་གི་སྡེབ་ལེགས་འཕྲེང། །བློ་བཟང་མགུལ་པར་སྨོན་ལམ་བཟང་པོ་ཡི། །སྲད་དཀར་རིང་མཛེས་ལ་བརྒྱུས་ལེགས་པར་སྤེལ།། ཞེས་པ་འདི་ནི་་ཤཱཀྱའི་དགེ་
སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བཤེས་གཉེན་གྱི་མཚན་ཉིད་བརྒྱད་ཆ་དང་ལྡན་པའི་དོན་ཆོས་ཅན། ཡོད་པ་ཡིན་པར་ཐལ། རྩོད་ལྡན་གྱི་དུས་སུ་བཤེས་གཉེན་གྱི་མཚན་ཉིད་
གསུངས་པ་དེ་དག་ལས་བརྒྱད་ཆ་དང་ལྡན་པའང་བསྟེན་དུ་རུང་བའི་ཕྱིར། ཐལ་འགྱུར་བའི་སྐབས་སུ་ཐལ་འགྱུར་ཙམ་གྱིས་རྗེས་དཔག་བསྐྱེད་པ་ཡོད་ཅིང། རང་རྒྱུད་པ་མན་ཆོད་ཀྱིས་རྗེས་དཔག་བསྐྱེད་པ་རྟགས་སྦྱོར་ལ་ངེས་པར་བལྟོས་དགོས་ཏེ་
ཐལ་འགྱུར་བ་ནི་གྲུབ་མཐའ་སྨྲ་བ་ཐམས་ཅད་ཀྱི་ནང་ནས་དབང་པོ་མཆོག་ཏུ་རྣོ་བ་དང། རང་རྒྱུད་པ་མན་ཆོད་ནི་རིམ་གྱིས་རྟུལ་བ་ཡིན་པའི་ཕྱིར། རིགས་པ་འདི་ནི་ངེས་པར་མཆོག་ཡིན་ཏེ། རྟགས་སྦྱོར་ནི་དོན་གཏིང་ཕྱིན་པར་སྨྲ་བར་བྱེད་པ་དང་
ཐལ་འགྱུར་ནི་ཅི་ཐོད་ཐོད་དུ་འཕངས་པའི་ངག་ཡིན་པའི་ཕྱིར། ཅེས་སྨྲའོ། །གཞན་ཡང་ཁྱེད་ཀྱི་དྲི་བ་ན། ཉན་ཐོས་དགྲ་བཅོམ་པ་སྔགས་ལམ་ལ་ཞུགས་པ་དེས། མ་དག་པའི་སྒྱུ་ལུས་སྒྲུབ་དགོས་སམ་མི་དགོས་ཟེར་བ་འདུག་པས། དེའི་ལན་ནི་
འདི་ལྟར་བརྗོད་པར་བྱ་སྟེ། དེ་ནི་ངེས་པར་སྒྲུབ་དགོས་ཀྱང་རིམ་པ་བཞི་པའི་དོན་གྱི་འོད་གསལ་གྱི་སྤང་བྱ་མེད་པ་མ་ཡིན་ཏེ། ཉོན་སྒྲིབ་ཀྱི་ཆར་གྱུར་པའི་གཉིས་སྣང་གི་སྤྲོས་པ་འགའ་ཞིག་སྦྱོང་བར་བྱེད་པ་ཡིན་པའི་ཕྱིར། དེ་ཡིན་ཏེ། ཉན་

[028A]༄༅། །ཐོས་དགྲ་བཅོམ་པ་དེ་རྣམས་ལ་མྱོས་འགྱུར་མ་བརྟགས་པར་འཐུངས་པ་ན་ར་རོ་པའི་ཉེས་པ་དང། མཁྲིས་པ་དང་རླུང་གི་ནད་ཀྱི་གནོད་པ་ལས་དུང་ལ་སོགས་པ་སེར་པོར་སྣང་བ་སོགས་འཁྲུལ་ཤེས་ཕྲ་མོ་དང། བར་འདའ་
བ་ལ་སོགས་པའི་རྒྱུད་ལ་བདག་ནི་ཡིད་ཀྱི་ལུས་ཁྱད་པར་ཅན་ལ་གནས་པའོ་སྙམ་དུ་ཟུང་འཇུག་གི་ཆ་ལ་བསྒྲིབ་པའི་ང་དང་ང་ཡི་བ་ཕྲ་མོ་འདུག་པའི་ཕྱིར། སྔགས་ཀྱི་འཇུག་སྒོ་དབང་ངེས་པར་ཡིན་ཅིང། སྔགས་ཀྱི་འཇུག་སྒོ་ལ་ཞུགས་ན་
དབང་ཡོངས་རྫོགས་ཐོབ་མི་དགོས་ཏེ། དཀྱིལ་འཁོར་དུ་ཞུགས་པ་ཚུན་ཆོད་དང་སྔགས་སྡོམ་བླངས་པ་ཚུན་ཆོད་ཀྱང་སྔགས་ལམ་ལ་ཞུགས་པ་དང་དེ་རྣམས་དབང་གི་ཡན་ལག་ཏུ་འཇོག་གོ། འདི་ནི་འཇམ་དབྱངས་བཞད་པའི་དྲིས་ལན་རྣམས་མདོར་བསྡུས་
ཙམ་དུ་་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བརྗོད་པའོ།།    ༈   
མི་ཆོག་སྟེ། དེ་ལྟ་ན་ཕར་ཕྱིན་གྱི་ཐེག་པ་དང་སྔགས་ཀྱི་ཐེག་པ་གཉིས་ལ་ལམ་སྒྲུབ་ལུགས་ལ་མཆོག་དམན་གྱི་ཁྱད་པར་མེད་པ་དང། སྔགས་རང་ལ་ཡང་སྒྱུ་ལུས་དང་འོད་གསལ་སྒྲུབ་ཚུལ་ལ་ཁྱད་མེད་པར་འགྱུར་རོ། །དེ་ཡང་ཇི་ལྟར་
འགྱུར་ན། རང་གི་སེམས་སྣང་ལ་རང་བཞིན་མེད་པའི་འཇིགས་བྱེད་ཀྱི་སྐུར་ལངས་པ་དེ་ཆོས་ཅན། ཁྱོད་རང་སེམས་སྟོང་པའི་དོན་མ་ཡིན་པར་ཐལ། ཁྱོད་གཟུགས་ཀྱི་སྐུ་མཚན་དཔེས་སྤྲས་པ་སྒྲུབ་བྱེད་ཀྱི་རྒྱུ་ཐུན་མོང་མ་ཡིན་པ་ཡིན་པའི་ཕྱིར་

[028B] དེ་ལ་ཁྱབ་པ་ཡོད་པར་ཐལ། རང་སེམས་སྟོང་པ་ཞེས་པ་ནི་རང་གི་སེམས་རང་བཞིན་གྱིས་མ་གྲུབ་པའི་ཆོས་ཉིད་ལ་ཟེར་ཞིང། དེ་ནི་ཕར་ཕྱིན་གྱི་ཐེག་པ་ལས་ཀྱང་བཤད་ལ། སྐུ་དེ་ནི་རང་གི་སེམས་བདེ་སྟོང་དབྱེར་མི་ཕྱེད་པའི་ཡེ་ཤེས་
ལས་གཟུགས་ཀྱི་སྐུར་བཞེངས་པའི་འབྲས་དུས་ཀྱི་ཡོན་ཏན་ད་ལྟར་གྱི་དུས་སུ་བསྒོམ་པ་རྡོ་རྗེ་ཐེག་པའི་ཁྱད་ཆོས་ཡིན་པའི་ཕྱིར། གཞན་ཡང་ཚུལ་འདི་སྔགས་ཀྱི་སྐབས་ཉིད་དུའང་མི་འཐད་པར་ཐལ། སྔགས་ཀྱི་སྐབས་སུ་རང་སེམས་སྟོང་པའི་
རྣམ་པར་བསྒོམ་པ་ནི་ལམ་དུས་སུ་འོད་གསལ་གཉིས་དང། འབྲས་དུས་སུ་ཆོས་ཀྱི་སྐུ་སྒྲུབ་བྱེད་དང། ལྷའི་སྐུ་དེ་ནི་ལམ་དུས་སུ་སྒྱུ་ལུས་གཉིས་དང་འབྲས་དུས་སུ་གཟུགས་ཀྱི་སྐུ་སྒྲུབ་བྱེད་ཡིན་པའི་ཕྱིར། དེས་ན་རང་སེམས་སྟོང་པ་ཞེས་པ་
ལ་མདོ་སྔགས་གཉིས་ལས་མདོའི་སྐབས་སུ་རང་གི་སེམས་རང་བཞིན་གྱིས་མ་གྲུབ་པའི་སྟོང་པ་ལ་བྱེད་ཅིང། སྔགས་ཀྱི་སྐབས་སུ་བདེ་སྟོང་དབྱེར་མེད་པའི་བདག་ཉིད་ཀྱི་སེམས་ལ་བྱེད་པའོ། །འཆི་རྒྱུའི་ང་མ་རྙེད་པའི་ངང་ནས་རང་སེམས་སྣང་
ལ་རང་བཞིན་མེད་པའི་ལྷའི་སྐུར་གསལ་བ་ལ་སེམས་ཉིད་དབྱེར་མེད་དུ་བསྲེ་བ་ཆོས་སྐུའམ་སྟོང་པའི་འཕོ་བ་མི་ཟེར་ཏེ། ལྷའི་སྐུ་ཡིད་ལ་གསལ་བ་དེའི་ཚེ་ཆོས་སྐུའི་རྣམ་པ་ལས་འདས་ནས་གཟུགས་ཀྱི་སྐུར་སླེབ་པའི་ཕྱིར། དེས་ན་ཆོས་
སྐུའི་འཕོ་བ་ཞེས་པ་ནི་ཕར་ཕྱིན་ཐེག་པའི་ལུགས་ཏེ། དེ་ཡང་འཆི་བའི་དུས་ལ་བབས་པ་ན། འཆི་མཁན་རང་ཉིད་དང། འཆི་ལུགས་སོགས་རང་གི་ངོ་བོས་གྲུབ་བརྡུལ་ཙམ་ཡང་མེད་པར་གཏན་ལ་ཕབ་ནས་རང་བཞིན་གྱིས་གྲུབ་པ་མེད་པར་ངེས་

[029A]༄༅། །པའི་སྟོང་སངས་དེ་ལ་མཉམ་པར་འཇོག་བཞིན་བའི་ངང་ནས་འཆི་བ་ལ་ཟེར་ཞིང། རྡོ་རྗེ་ཐེག་པའི་སྐབས་སུ་འཆི་བའི་གཞི་འོད་གསལ་ལ་སླེབ་པའི་དུས་སུ་བདེ་སྟོང་དབྱེར་མེད་པའི་རྣལ་འབྱོར་བསྐྱངས་ཏེ་ལམ་གྱི་འོད་གསལ་དང་བསྲེ་
བ་དང། བར་དོ་འགྲུབ་པའི་ཚེ་ལྷའི་སྐུར་ལྡང་བར་བྱེད་དགོས་སོ།། ཞེས་ལྕགས་རི་ཁྲོད་ནས་དགེ་སློང་ཡེ་ཤེས་སྨོན་ལམ་གྱིས་དྲིས་ལན་དུ་་ཤཱཀྱའི་དགེ་སློང་རྡོ་རྗེ་འཛིན་པ་བློ་གཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈   འདིར་དྲིས་པ་རྣམས་
ཀྱི་ལན་གོ་བདེ་བར་བརྗོད་པ་ནི། ལྷ་དང་བླ་མ་ལ་རྐད་བརྒྱད་ཀྱིས་མ་བསྟོད་པ་དང། ཚེས་བཅུའི་མཆོད་པ་ལ་བརྩོན་པར་མ་བྱས་པའི་ཉེས་པ་ཁེགས་ཙམ་མདོར་བསྡུས་ཇི་ལྟར་བྱེད་ཅེས་པ་དང། བདེ་མཆོག་གི་བདག་བསྐྱེད་རྒྱུན་དུ་འདོན་ཚེ། །ཚེས་
བཅུའི་ཉིན་མཆོད་གཏོར་གསར་པ་གང་འབྱོར་རེ་བཤམས་ནས་འབུལ་ཁུལ་བགྱིས་པས་ཚེས་བཅུའི་གོ་ཆོད་མི་ཆོད་ཅེས་པ་དང། ཚེས་བཅུའི་མཆོད་པ་རྒྱས་པ་ལྕོགས་ཚེ་བྱ་ཚུལ་ཇི་ལྟར་ལེགས་ཞེས་དྲིས་པ་འདི་རྣམས་ལ་ལན་ཕྱོགས་གཅིག་ཏུ་
བརྗོད་བར་བྱ་སྟེ། དཔལ་འཁོར་ལོ་བདེ་མཆོག་གི་རྣལ་འབྱོར་ལ་རྩེ་གཅིག་ཏུ་གཞོལ་བའི་གང་ཟག་རྣམས་ཀྱིས་རང་གི་བླ་མ་དང་མཇལ་བ་དང། ལྷ་ཁང་སོགས་སུ་ཕྱིན་ཏེ་སྐུ་གཟུགས་བྲིས་འབུར་གྱི་རིགས་གང་མཐོང་ཡང། དེ་ཉིད་དཔལ་འཁོར་
ལོ་བདེ་མཆོག་དངོས་སུ་བལྟས་ནས་རྐང་བརྒྱད་ཀྱིས་བསྟོད་ནས། ཡར་ངོ་དང་མར་ངོའི་ཚེས་བཅུའི་དུས་སུ་རྒྱས་པར་བྱེད་ན་ལག་མཆོད་རིགས་གསུམ་པོ་གང་ཡང་རུང་བའམ། བསྡུ་ན། ཚོགས་ཀྱི་འཁོར་ལོས་དཔའ་བོ་དང་མཁའ་འགྲོ་རྣམས་

[029B] རྐང་བརྒྱད་ཀྱི་དོན་ནི་དྲང་ངེས་གཉིས་སུ་ཡོད་ལ། དྲང་བའི་དོན་ནི། ཚིག་དེ་དག་ལས་འབྱུང་བ་ལྟར་གྱི་སྐུ་གསུང་ཐུགས་ཀྱི་ཡོན་ཏན་རྣམས་དྲན་པའི་སྒོ་ནས་བསྟོད་པར་བྱེད་པ་ཡིན་ལ། ངེས་དོན་ནི། བདེ་སྟོང་དབྱེར་མེད་པའི་ངེས་དོན་
ལྷན་སྐྱེས་ཀྱི་ཧེ་རུ་ཀ་ནི་ཉེན་མོངས་དང་ཤེས་བྱའི་སྒྲིབ་པ་རྣམས་འཇོམས་པར་བྱེད་པས་བཅོམ་ལྡན་འདས་དཔའ་བོའི་དབང་ཕྱུག་དང། ལམ་བསྒོམ་པའི་སྒྲུབ་པ་པོ་ལ་སོགས་པ་རྣམས་ལ་ནང་གི་ཕག་མོའི་བདེ་བ་ཆེར་སྦྱིན་པར་མཛད་པས། བསྐལ་
པ་ཆེན་པོའི་མེ་དང་མཉམ་པའི་འོད་དམ། ཡང་ན་སྲིད་པ་གསུམ་འབར་སྐུ་ནི་རྗེས་ཆགས། ཞེས་གསུངས་པ་ལྟར། ངེས་དོན་དེ་སྟོན་པའི་ཕྱིར་ཏུ་སྐུ་ཤིན་ཏུ་འབར་བའི་རྣམ་པར་བསྟན་པ་དང། མཁས་གྲུབ་ཆོས་ཀྱི་རྒྱལ་པོ་དགེ་ལེགས་དཔལ་
བཟང་པོས། དམར་སེར་རལ་བའི་ཐོར་ཅོག་བསྒྲེངས་པ་ཡིས། །ཚངས་པའི་འཇིག་རྟེན་འཇིགས་པ་ལྷུར་ལེན་ཅིང། ཞེས་གསུངས་པ་ལྟར། ཚངས་པའི་འཇིག་རྟེན་གྱི་མཐར་ཐུག་པའི་ལྷའི་ཡུལ་ཐམས་ཅད་རལ་པའི་གཟི་བརྗིད་ཀྱིས་གནོན་ཅིང་
དེའི་དབང་གིས་རང་སྒྲུབ་པ་པོའི་གང་ཟག་གི་ཡོན་ཏན་གྱི་ཚོགས་གོང་ནས་གོང་དུ་འཕེལ་བས་ནི་རལ་པ་གྱེན་དུ་བསྡུས་པ་དང་ལྡན་པས། རལ་པའི་ཅོད་པན་མི་བཟང་པ་དང་ལྡན་པ་དང། བདུད་བཞི་འཇོམས་ཤིང་ལོག་ལྟ་ཀུན་ལས་ལོག་པས་མཆེ་
བ་རྣམ་པར་གཙིགས་པ་འཇིགས་པའི་ཞལ་དང། འོད་ཟེར་སྔོན་པོ་སྟོང་ལྡན་ཉི་མ་བརྒྱ་སྟོང་ལྡན་ཞེས་པ་ལྟར། འོད་ཟེར་སྔོན་པོ་སྟོང་ཕྲག་མང་པོ་དང་ལྡན་པའི་ཕྱག་བཅུ་གཉིས་ཀྱིས་རྟེན་འབྲེལ་བཅུ་གཉིས་སྟོན་པ་དང། རྟེན་འབྲེལ་གྱི་གནད་ལ་མཁས་

[030A]༄༅། །པས་མ་རིག་པའི་མུན་པ་སེལ་བ་ནི་འོད་ཟེར་གྱི་མཚོན་དོན་ཏེ། སྟོང་ཕྲག་ཕྱག་ནི་འབར་བའི་འོད་ཟེར་ཅན་ཞེས་པ་དང། སྒོ་གསུམ་གྱི་སྐྱོན་དང་མཐར་འཛིན་གྱི་རྣམ་རྟོག་གཅོད་པ་དང། ཡང་དག་པའི་ཡེ་ཤེས་ཀྱིས་འཆིང་བ་དང་
ཉོན་མོངས་པ་རྣམས་འཇིགས་པ་དང། ཡབ་ཡུམ་གྱི་དབང་པོ་གཉིས་སྤྲད་པའི་ཐབས་ཤེས་ཀྱིས། ཀུནྡ་ལྟར་དཀར་བའི་བྱང་སེམས་ཀྱིས་ལུས་ཀུན་ལ་ཁྱབ་པའི་བདེ་བས་སྟོང་བ་ཉིད་ངེས་པའི་ཡེ་ཤེས་རྣམས་སྟོན་པས། དགྲ་སྟ་ཞགས་
གདེངས་མདུད་དང་ཁ་ཊཱཾ་འཛིན་ཅེས་པ་དང། ངོ་ཚ་ཤེས་ཤིང་བག་ཡོད་པའི་ལམ་གྱི་མཆོག་བྱང་ཆུབ་ཀྱི་སེམས་དབུ་མའི་ལམ་ལས་འཛག་མེད་དུ་བཅིངས་པ་ནི། སྟག་གི་པགས་པའི་ན་བཟའ་འཛིན་པ་ཅན་ཞེས་པ་དང། ཆོས་ཀྱི་སྐུ་འགྱུར་པ་
མེད་པས་བགེགས་ཀྱི་རྒྱལ་པོ་ཀུན་རྟོག་གི་བཞོན་པ་བག་ཆགས་དང་བཅས་པ་གཞོམས་པའི་ཡང་དག་པའི་མཐའ་མངོན་དུ་མཛད་པ་ནི། སྐུ་ཆེན་དུད་ཁ་བགེགས་མཐར་མཛད་ལ་འདུད་ཅེས་པ་སྟེ་ཡབ་ཀྱི་རྐང་བརྒྱད་ཀྱི་ངེས་དོན་གྱི་བཤད་པ་
མདོར་བསྡུས་པ་ཙམ་མོ། །ཡུམ་གྱི་རྐང་བརྒྱད་ཀྱང། བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ། ཞེས་པ་ནི་གོ་སླ་ལ། སེམས་ཅན་གྱིས་སོ་སོ་སྐྱེ་བོ་དང་འཕགས་པའི་ལམ་ཐམས་ཅད་ལས་འདས་པ་མཆོག་གི་མྱང་འདས་ཀྱི་སར་རེག་
པའི་གོ་འཕང་བརྙེས་ཤིང་ཁམས་གསུམ་གྱི་ཕྱི་ནང་གི་གདུག་པ་ཅན་ཐམས་ཅད་འཇོམས་པས་ན་འཕགས་མ་རིག་མའི་དབང་ཕྱུག་ཁམས་གསུམ་གྱིས་མི་ཐུབ་ཅེས་པ་དང། ཕྱི་རོལ་ཏུ་ཕྱོགས་བཅུའི་གདུག་པ་ཅན་ཀུན་ལ་རྡོ་རྗེ་དང་བཅས་པའི་

[030B] ནང་དུ་ཤེས་རབ་སྟོང་པ་ཉིད་ཀྱིས་འབྱུང་པོའི་གཙོ་བོ་མཐར་འཛིན་བག་ཆགས་དང་བཅས་པ་གཞོམས་པར་མཛད་པས་ན། འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཞེས་དང་
རང་གི་གྲོགས་མཛད་པའི་སྒྲུབ་པ་པོ་ཐམས་ཅད་རྩ་རླུང་ཐིག་ལེ་རྣམས་བདེ་བ་མཆོག་གི་ངོ་བོར་སྡོམས་པར་མཛད་ཅིང་བཅོམ་ལྡན་འདས་ཧེ་རུ་ཀ་རབ་ཏུ་དགྱེས་པར་མཛད་པ་དང། དྲང་ངེས་ཀྱི་ཧེ་རུ་ཀ་གཉིས་ཀྱི་གོ་འཕང་སྟེར་བས། རྡོ་རྗེ་གདན་
བཞུགས་གཞན་གྱིས་མི་ཐུབ་དབང་བྱེད་ཅན་ཞེས་པ་དང། ཕྱི་རོལ་ཏུ་ཚངས་པ་དང་དབང་ཕྱུག་ལ་སོགས་པ་སྐེམས་ཤིང་སྐྲག་པ་དང། ནང་དུ་ཚངས་པའི་ངེས་དོན་གཏི་མུག་གི་རྩ་སྒྲ་གཅན་གྱི་ནང་དུ་ལས་རླུང་ཟད་པར་བྱས་པས་ན། གཏུམ་མོ་
ཁྲོ་མོའི་གཟུགས་ཀྱི་ཚངས་པ་སྐེམས་པ་དང། ཞེས་པ་དང། འགྲོ་བ་སྟོང་པ་ཉིད་དུ་རྟོགས་པ་བསྐལ་པ་འཇིག་པའི་མེ་ལྟ་བུ་དང། ཤིན་ཏུ་དག་པའི་ཡེ་ཤེས་ཀྱི་སྣང་བ་དང་ལྡན་པའི་ཉི་མའི་འོད་ཅན་གྱི་གཟི་བརྗིད་ཆེ་བས་བདུད་རྣམས་འཇོམས་
བར་མཛད་པས་ན། བདུད་རྣམས་སྐྲག་ཅིང་སྐྱེམས་པས་གཞན་གྱི་ཕྱོགས་ལས་རྒྱལ། ཞེས་པ་དང། ཕྱི་རོལ་ཏུ་དབང་ཕྱུག་གི་ཆུང་མ་རྣམས་འཇོམས་ཤིང། ནང་དུ་གནས་ངན་ལེན་གྱི་རླུང་འགག་པར་མཛད་པས་ན། རྨུགས་བྱེད་རེངས་བྱེད་
རྨོངས་བྱེད་ཀུན་ལས་རྣམ་པར་རྒྱལ། ཞེས་པ་དང། ངེས་དོན་གྱི་ཁ་སྦྱོར་གྱི་དངོས་གྲུབ་སྩོལ་བས། རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད། ཅེས་པ་སྟེ་དོན་དེ་རྣམས་ནི་མདོར་བསྡུས་བ་ཙམ་མོ། ཟ་བྱེད་མཁའ་འགྲོའི་སྦྱིན་སྲེག་གི་ཚེ་རང་ཇི་ལྟར་

[031A]༄༅། །བསྒོམ་ཞེས་པ་ལ། ཐོག་མཐའ་བར་གསུམ་དུ་རང་ཉིད་ཐ་མལ་པར་བསྒོམ་པར་བྱ་བ་དང་ཡི་དམ་གྱི་ལྷར་བསྒོམ་པར་བྱ་བ་གཉིས་ལ་ཁྱད་པར་མེད། བྷསྨིཾ་ཀུ་རུ་ཞེས་པའི་སྔགས་དོན་ནི་སྡིག་སྒྲིབ་རྣམས་ཐལ་བར་མཛོད་ཅེས་
པའི་དོན་ཡིན། འདིའི་ཞལ་ཤེས་ཀྱི་རིགས་སྔོན་ཆད་ཡི་གེར་འཁོད་པ་མི་སྣང། ཆོས་སྐྱོང་ལྕམ་སྲིང་གི་གསེར་སྐྱེམས་དང་ཚོགས་མཆོད་སོགས་བྱེད་པའི་ཚེ་བདག་བསྐྱེད་མ་མཐའ་ཡང་སྐད་ཅིག་དཀྲོངས་བསྐྱེད་ཙམ་རེ་སྔོན་དུ་འགྲོ་དགོས་ཤིང་
ལྕམ་སྲིང་གི་ཆོ་ག་རྒྱས་པ་དགོས་པའི་ངེས་པ་མེད། གསེར་སྐྱེམས་དང་ཚོགས་མཆོད་གཉིས་ལ་ཡོ་བྱད་གསེར་དང་གཡུ་བརྡར་བ་ཁྲག་ཆང་དང་སྦྱར་བའི་བཏུང་བ་དང། ཚོགས་འཁོར་ལ་ར་ཤ་གཙོ་བོར་གྱུར་པའི་ཤ་དང་ཆང་གཉིས་གཙོ་བོ་
ཡིན༑ དམིགས་རིམ་སོགས་ནི་བླ་མའི་ཞལ་འབའ་ཞིག་ལས་ཤེས་པར་བྱ། ར་དམར་ཁྲག་ཅེས་པ་ནི་ར་དམར་པོའི་ཁྲག་དང། མཁྲིས་པ་ནི་དགྲ་བགེགས་ཀྱི་མཁྲིས་པ་བྱུང་ན་རབ། དེ་མིན་ལུག་ལ་སོགས་པའི་མཁྲིས་པ་ཉིད་བྱ། ཁྱིམ་
པ་དབང་མ་ཐོབ་པ་རྣམས་ཀྱིས་གསེར་སྐྱེམས་དང་བསྟོད་པ་བྱ་རུང་བཟླས་པ་དང་བསྐུལ་སོགས་བྱར་མི་རུང། བྲུལ་གཏོར་གྱི་སྐབས་རང་སྤྱན་རས་གཟིགས་སུ་གསལ་བའི་སྙིང་ཁ་ནས་ཐ་མལ་པའི་ལུས་འཆད་པའི་མོས་པ་བྱ། ཞལ་ཤེས་
ཀྱི་རིགས་གཞན་མེད་ཅིང། ཆུ་ཐིགས་རེ་དང་མ་ཎི་རེའི་སྐབས་སུ་བདུད་རྩིའི་རྒྱ་མཚོར་ཐོབ་པའི་མོས་པ་བྱ། འཇིགས་བྱེད་སོགས་ཀྱི་བཟླས་པའི་སྐབས་ཉི་ཟླ་སྐར་གསུམ་གྱི་འོད་མ་ཕོག་ན་ལས་དང་པོ་བ་རྣམས་ལ་ནུས་པ་ཆེ་ཞེས་གྲགས། འོན་ཀྱང་

[031B] སྐྱེ་བ་ཕྱི་མ་དགའ་ལྡན་དུ་སྨོན་ན་ལེགས། དེས་ནི་དྲིས་ལན་རྣམས་བརྗོད་ཟིན་ཏོ།། ཞེས་པ་འདི་ནི་དཀའ་ཆེན་བློ་བཟང་དགེ་འདུན་གྱི་དྲི་བའི་ལན་དུ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
བསམ་གཏན་གྱི་དྲི་ལན་ནི།    ༈    དེ་འོད་དུ་ཞུ་བ་ལས་རླུང་དཀྱིལ་བསྐྱེད། དེ་ནས་བཟུངས་དཀྱིལ་འཁོར་རྒྱལ་
མཆོག་གི་བར་ལ། རང་གི་སེམས་ས་བོན། ཕྱག་མཚན་སོགས་དེ་དང་དེར་བསྒྱུར། དེ་འོད་དུ་ཞུ་བ་ལས་བྱུང་བའི་འབྱུང་བཞིའི་དཀྱིལ་འཁོར། སྲུང་འཁོར་གཞལ་ཡས་ཁང་ལྷ་ལ་སོགས་པར་བསྐྱེད་པ་དང། སྒོམ་པ་པོ་རང་ཉིད་སྔར་ལྟར་བསྐྱེད་
པ་དང་རང་གི་བློ་ཡུལ་དུ་ཤར་ཙམ་བྱས་ཏེ་བསྐྱེད་པ་སོགས་གང་ཡིན་ཞེས་དྲི་བ་འདིའི་སྐབས་སུ། སྔགས་གཉིས་ཀྱི་དོན་ལྟར་རང་གི་བློ་བྱིངས་ཆོས་ཀྱི་སྐྱུ་ལ་ང་རྒྱལ་བཞག་ནས། བློའི་ཆ་ཤས་ཕྲ་མོ་གཅིག་གིས་ཡཾ་ལ་སོགས་པའི་ས་བོན་རྣམས་ལས་
འབྱུང་བཞིའི་དཀྱིལ་འཁོར་རྣམས་རང་གི་ལུས་ཀྱི་རླུང་གི། །རླུང་སོགས་ཀྱི་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་སྐྱེས་པར་བསྒོམ་ཞིང་བློའི་ཆ་ཤས་ཕྲ་མོ་གཅིག་གནོད་མཛེས་སུ་གྱུར་པའི་ཐུགས་ལས་སྲུང་འཁོར་རྟེན་དང་བརྟེན་པར་བཅས་པ་
སྤྲུལ་པར་བསྒོམ་མོ། །སྔར་བསྐྱེད་པའི་རྟེན་དང་བརྟེན་པ་ཡང་བསྐྱར་བསྒོམ་པའི་ཚེ། དེ་རྣམས་ལ་སེམས་ཞུགས་ཚུལ་ལམ་པར་ལྟའི་ཚུལ་གྱིས་བསྒོམ་པ་སོགས་གང་ཡིན་དྲི་བ་ནི། འདིར་རྟེན་དང་བརྟེན་པར་བཅས་པའི་དཀྱིལ་འཁོར་གང་སྒོམ་

[032A]༄༅། །ཡང་རང་དང་ངོ་བོ་དབྱེར་མེད་དུ་བསྒོམ་པ་ཤ་སྟག་ལས་ཕར་ལྟའི་ཚུལ་གྱིས་སྒོམ་པར་མི་བྱའོ། །ད་ལྟ་སྒོམ་བཞིན་པའི་གཞལ་ཡས་ཁང་དང་ལྷ་ལ་སོགས་པ་རྣམས་རྣམ་པ་གཞལ་ཡས་ཁང་དང་ལྷའི་རྣམ་པར་ཤར་བ་ཙམ་མ་
གཏོགས། དེ་གཉིས་ག་སྒོམ་པ་པོའི་སེམས་ཡིན་ནམ། དང་པོ་གཟུགས་དང་ཕྱི་མ་གང་ཟག་ཡིན་བྲི་བ་ལ། ད་ལྟར་གྱི་དུས་སུ་ཤེས་པའི་སྣང་བ་ཙམ་དང་སེམས་དབེན་མཐར་ཕྱིན་པ་ན་ལུས་ངག་ཡིད་གསུམ་དབྱེར་མེད་པར་དངོས་གནས་སུ་འགྲུབ་
པར་འགྱུར་རོ། །མངལ་འབྱིན་གྱི་ཡུམ་བཞི་སྤྲོ་བསྡུའི་སྐབས་སུ་འབྱུང་བཞིའི་ཁམས་དང་ཡུལ་དྲུག་གི་དྲི་མ་སྦྱོང་ཚུལ་དང་དེ་རྣམས་རྣམ་པར་དག་ཚུལ་ཇི་ལྟ་བུ་ཡིན་དྲི་བ་ལ། འདི་ནི་སྒོམ་པ་པོ་སོགས་སེམས་ཅན་གྱི་རྒྱུད་ཀྱི་སྡུག་བསྔལ་བསྐྱེད་
པར་བྱེད་པའི་འབྱུང་བ་བཞི་དང་སྐྱེ་མཆེད་ཀྱི་ཡུལ་དྲུག་རྣམས་སྦྱངས་ནས་ལྷ་མོ་བཞི་དང་ཐོད་པ་བཞིའི་ངེས་དོན་གཟུགས་རྡོ་རྗེ་མ་ལ་སོགས་པར་བྱེད་པ་ཡིན་ནོ། །ཨ་ར་པ་ཙ་ནའི་སྔགས་དོན་ནེ། ཤེས་རབ་སྤེལ་བར་བྱེད་ཅེས་པའི་དོན་ཡིན་
ཨོཾ་ཨ་ར་པ་ཙ་ན་དྷཱི་ཧྲཱི་ཞེས་པ་འདི་ཞི་ཁྲོ་སྦྲགས་སྒྲུབ་ཐུན་མོང་མ་ཡིན་པའི་ལུགས་ཡིན། རྡོར་བཟླས་སྐོར་ལ་བསྐྱེད་རིམ་པའི་རྡོར་བཟླས་བྱེད་པ་ནི། ཡིད་ཀྱིས་ཨོཾ་ཨཱ་ཧཱུཾ་བཟླ་བ་ཡིན་ནོ། །ཕྱག་ཆེན་གྱི་སྣང་བ་བན་བུན་ཞེས་སོགས་ཀྱི་སྐོར་
ལ། སྣང་བ་བན་བུན་ཞེས་པའི་སྐབས་སུ་སེམས་ལ་འཆར་སྒོ་སྣ་ཚོགས་ཡོད་པ་དེའི་ངང་ལ་ལྷོད་དེ་ཞོག་ཅེས་པའི་དོན་ཡིན་ནོ། ཞེས་དྲི་ལན་བརྗོད་ཟིན་ཏོ།། ཞེས་པ་འྡིའང་གཤིན་རྗེ་གཤེད་ཀྱི་རྣལ་འབྱོར་བ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ་

[032B]   ༈    ལམ་རིམ་ལ་བློ་སྦྱངས་པ་ཤིན་ཏུ་ལེགས་ཤིང། འོན་ཀྱང་ལྟ་བའི་ཁུར་ལུགས་ལ་སྐྱོང་ཚུལ་དེ་བཞིན་བྱས་ན་ཅུང་ཟད་མི་འགྲིག་པས་ཉོན་མོངས་ཐམས་ཅད་ཀྱི་རྩ་བ་འཇིག་ལྟ་དང་འཇིག་ལྟའི་རྩ་བ་མ་རིག་པ་དང་
མ་རིག་པའི་རྩ་བ་ཚུལ་མིན་ཡིད་བྱེད་ཀྱི་བློར་ཤེས་པར་བྱས་ནས་དེ་ལྟ་བུའི་འཛིན་སྟངས་ལ་ང་རང་བཞིན་གྱིས་གྲུབ་པར་ལྟ་བའི་བློ་དེ་རྣམས་ཀྱི་སྣང་ཚུལ་གྱི་ང་དེ་རང་བཞིན་མེད་པར་གཏན་ལ་འབེབས་དགོས་དེ་ཡང་རང་བཞིན་མེད་པར་ངེས་པའི་ཚེ་དེས་ཤེས་
ཀྱི་རྒྱུན་སྐྱོང་བ་དེ་ལྟ་བ་སྐྱོང་བ་ཡིན་པས་དེ་ལྟར་ཉམས་སུ་བླངས་པར་བྱ།།    ༈    དགག་བྱ་བཀག་པའི་བཤུལ་དུ་ད་ཙམ་པ་ཞིག་ཐ་སྙད་དུ་ལུས་དགོས་
པ་ཡིན། ད་ལྟ་ཕུང་པོ་ལྔ་ལ་བལྟོས་མེད་དུ་འཆར་བའི་ང་སྣང་ཚུལ་སྟོང་པ་དེ་ལ་གང་ཟག་གི་བདག་སྟོང་ཚུལ་ཡིན། ཆོས་གཞན་རྣམས་ལ་རང་རང་གི་ངོ་བོ་ལ་བློས་བཏགས་ཙམ་མིན་པའི་ཚུགས་ཐུབ་ཀྱི་སྣང་བ་འཆར་ལུགས་དེ་ངོས་
ཟིན་ནས་བཀག་དགོས། ཆུ་བཞི་ཐབ་ཀྱི་ལྷ་ལ་འབུལ། བསྒྲུབ་བྱ་བདག་མདུན་གྱི་བར་དུ་འཇོག་ཁྲུས་ཁང་མི་དགོས། སྤེལ་ཚིག་སྔགས་པ་གཙོའི་ལག་ན་ཡོད། ཅེས་པ་འདི་ནི་བསམ་གཏན་སྒང་གི་རི་ཁྲོད་པ་དཀའ་ཆེན་བློ་བཟང་
བསམ་གཏན་གྱིས་དོགས་པ་འགའ་ཞིག་དྲིས་པའི་ལན་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈       ༈   

[033A]༄༅། །ཀྱི་ཆོ་ག་ལ་ཉམས་ལེན་གྱི་མཐིལ་དུ་བྱེད་ཀྱིན་ཡོང་ན་ཆོ་ག་དེ་ལས་ཟུར་སྤྲོས་མི་ལེགས་ཤིང། དེ་དང་ལམ་རིམ་བདེ་ལམ་སྦྲེལ་ནས་བྱེད་ན་སྔ་དྲོ་སྨྱུང་གནས་ཀྱི་སྡོམ་པ་ལེན་ཁར་འདི་ལྟར་བསམ་དགོས་ཏེ། དེ་ཡང་མཉམ་མེད་
ཐུབ་པའི་དབང་པོས་གདམས་པ་དང་རྗེས་སུ་བསྟན་པའི་མདོ་སྔགས་ཀྱི་ཆོས་ཐམས་ཅད་བདག་གིས་སྟན་ཐོག་གཅིག་ཏུ་ཉམས་སུ་ལེན་སྙམ་པ་བྱ། དེ་ལྟར་ཉམས་སུ་བླངས་ནས་ཀྱང་ཚེ་འདི་ཉིད་ལ་མངོན་པར་རྫོགས་པར་སངས་རྒྱ་བར་བྱ་ཞིང། དེའི་
ཕྱིར་སྡོམ་པ་ལེན་སྙམ་པ་བྱ། དེ་ནས་སྡོམ་པ་ལེན་པའི་ཆོ་ག་དཀྱུས་བཞིན་བྱས་ཏེ་སྟན་ལ་འཁོད་ནས། ག་རེ་བདག་གིས་བླ་མ་དམ་པ་སངས་རྒྱས་དངོས་ཀྱི་བདག་ཉིད་དུ་བཞུགས་པ་རྣམས་ཀྱིས་ཇི་ལྟར་བཀའ་སྩལ་བ་བཞིན། རྙེད་དཀའ་ཞིང་དོན་
ཆེ་བའི་དལ་འབྱོར་གྱི་རྟེན་འདི་དོན་མེད་དུ་མི་བཏང་བར་སྙིང་པོ་ཞིག་བླང། དེ་ཡང་ནམ་འཆི་ངེས་པ་མེད་པས་འཆི་བདག་གི་དབང་དུ་སོང་རྗེས་ངན་སོང་དུ་ལྷུང་ན་སྡུག་བསྔལ་ནི་བཟོད་ཐབས་མི་འདུག་དེར་མི་ལྟུང་བའི་ཕྱིར་མི་དགེ་བ་བཅུ་སྤངས་
ཤིང་སྐྱབས་འགྲོ་ལ་འབད་ཀྱང་འཁོར་བ་ལས་མ་གྲོལ་ན་སྡུག་བསྔལ་གསུམ་དང་ཁྱད་པར་ཁྱབ་པ་འདུ་བྱེད་ཀྱི་སྡུག་བསྔལ་ལས་ཐར་པའི་ཐབས་མི་འདུག་པས་མྱ་ངན་ལས་འདས་པའི་གོ་འཕང་མངོན་དུ་བྱ། དེ་ཡང་རང་གཅིག་པུ་ཞི་བདེ་དོན་གཉེར་
དུ་སོང་ན་ཉན་རང་གི་གོས་རང་གཞན་གྱི་དོན་ཉི་ཚེ་བ་ཞིག་ལས་མི་འོང་བས་མ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་ཚེ་འདི་ཉིད་ལ་མངོན་དུ་བྱ། དེའི་ཕྱིར་ཏུ་འཕགས་པ་ཐུགས་རྗེ་ཆེན་པོའི་སྒོམ་བཟླས་ལ་འཇུག་སྙམ་པ་བྱས་ཏེ་

[033B]
ཀྱི་སྐུའི་རྣམ་པ་སྣ་ཚོགས་པ་ཞལ་གཅིག་ཕྱག་གཉིས་པ་དང། ཞལ་གཅིག་ཕྱག་བཞི་པ་དང། ཞལ་བཅུ་གཅིག་ཕྱག་སྟོང་ཕྲག་དང་ལྡན་པ་དང། བྱིས་པའི་རྣམ་པ་དང་རྒན་པོའི་རྣམ་པ་དང། ལྷའི་བུའི་རྣམ་པ་དང། ཀླུའི་དབང་པོའི་རྣམ་པ་དང་
འཁོར་ལོས་བསྒྱུར་རྒྱལ་གྱི་རྣམ་པ་དང། དགེ་སློང་དང་རབ་ཏུ་བྱུང་བ་དགྲ་བཅོམ་པའི་རྣམ་པ་དང། སྨན་དང་དཔག་བསམ་གྱི་ཤིང་དང་ཡིད་བཞིན་གྱི་ནོར་བུ་དང། རྒྱ་མཚོ་དང་ཉི་ཟླ་དང་ཆུ་བོ་བཞི་སྤྲིན་བྱ་རི་དྭགས་ཆོས་ཀྱི་སྒྲ་དབྱངས་ལ་སོགས་པའི་རྣམ་
པར་སྤྲོས། དམྱལ་བ་ལ་སོགས་པའི་གནས་སུ་སོང་སྟེ་ཚ་དམྱལ་བ་རྣམས་བསིལ་བའི་བདུད་རྩིའི་རྒྱུན་གྱིས་ཚིམས། མཚོན་ཆ་རྣམས་མེ་ཏོག་ཏུ་གྱུར། གྲང་དམྱལ་བ་རྣམས་དྲོད་ཀྱིས་རབ་ཏུ་བསྐྱབས། གཉིས་ཀའི་གནས་ཐམས་ཅད་གཞལ་ཡས་
ཁང་དུ་བྱས་སེམས་ཅན་རྣམས་བདག་ཅག་འདི་ནས་ཤི་འཕོས་སམ་སྙམ་དུ་བལྟས་པས་མདུན་གྱི་ནམ་མཁར་བྱོན་པའི་སྤྱན་རས་གཟིགས་མཐོང་བས་རབ་ཏུ་དགའ་བས་གསོལ་བ་བཏབ་པས་ཐུགས་ཀའི་འོད་ཟེར་གྱིས་རེག་པ་ཙམ་གྱིས་སྤྱན་རས་གཟིགས་
སུ་བྱས། འོད་ཟེར་ཡི་དྭགས་ཀྱི་གནས་སུ་སོང་བ་རྣམས་ཀྱིས་ཟས་སྐོམ་གོས་སོགས་ཀྱི་ཆར་ཕབས། སྔར་བཞིན་འོད་ཟེར་གྱིས་རེག་པ་ཙམ་གྱིས་སྤྱན་རས་གཟིགས་སུ་བྱས། དུད་འགྲོའི་གནས་སུ་འཕྲོས་པ་རྣམས་ཀྱིས་དུད་འགྲོ་རྣམས་ཀྱི་རྒྱུད་གླེན་

[034A]༄༅། །ཞིང་ལྐུགས་པ་རྣམས་ཞི་པར་བྱས། གཅིག་ལ་གཅིག་བཟའི་སྡུག་བསྔལ་རྣམས་སྦྱངས། སྔར་བཞིན་འོད་ཟེར་གྱིས་རེག་པ་ཙམ་གྱིས་སྤྱན་རས་གཟིགས་སུ་བྱས། མིའི་གནས་སུ་འཕྲོས་པ་རྣམས་ཀྱིས་བཀྲེས་སྐོམ་
འཚོལ་འགྲོ་གཉེན་དང་བྲལ་བ། དགྲ་དང་འཕྲད་པ། འདོད་པའི་དངོས་པོ་མ་རྙེད་པ་མི་འདོད་པའི་དངོས་པོ་ཐོག་ཏུ་བབ་པ། སྐྱེ་རྒན་འཆི་སོགས་ཀྱི་སྡུག་བསྔལ་རྣམས་སྤྱངས་ཇི་ལྟར་འཚམས་པའི་ཆོས་ཀྱི་ཆར་ཕབས། སྤྱན་རས་གཟིགས་ཀྱི་གོ་
འཕང་ལ་བཀོད། འདོད་ཁམས་ཀྱི་ལྷ་འོག་མ་རྣམས་ཀྱི་གནས་སུ་འཕྲོས་པ་རྣམས་ཀྱིས་འཆི་ལྟས་དང། འཐབ་རྩོད་ཀྱི་སྡུག་བསྔལ་རྣམས་ཞི་བར་བས་བག་མེད་པ་ལས་བསྐྱབས་ནས་སྤྱན་རས་གཟིགས་ཀྱི་གོ་འཕང་ལ་བཀོད། གོང་མ་རྣམས་ཀྱི་སར་
འཕྲོས་པས་ཀྱང་འཆི་བདག་དང་བག་མེད་ཀྱི་སྡུག་བསྔལ་སྦྱངས་ནས་སྤྱན་རས་གཟིགས་སུ་བྱས། གཟུགས་ཁམས་སུ་འཕྲོས་པས་གནས་པ་ལ་རང་དབང་མ་ཐོབ་པ་དང་འདུ་བྱེད་ཀྱི་སྡུག་བསྔལ་རྣམས་སྦྱངས། སྤྱན་རས་གཟིགས་སུ་བཀོད། གཟུགས་
མེད་ཁམས་སུ་འཕྲོས་པས་ཁྱབ་པ་འདུ་བྱེད་དང་མཐར་འབྱུང་བའི་ལོག་ལྟ་རྣམས་སྦྱངས། སྤྱན་རས་གཟིགས་སུ་བྱས། དེ་ལྟར་ཕྱོགས་བཅུའི་ཞིང་ཐམས་ཅད་དུ་འཕྲོས་པས་གངྒའི་ཀླུང་གི་བྱེ་མ་སྙེད་ཀྱི་ཞིང་ཐམས་ཅད་དུ་འཁོར་བ་རྣམས་སྦྱངས་ཏེ་
སྤྱན་རས་གཟིགས་སུ་བྱས་ཤིང་སྣོད་ཐམས་ཅད་གཞལ་ཡས་ཁང་དང་བཅུད་ཐམས་ཅད་འཕགས་པ་སྤྱན་རས་གཟིགས་སུ་བྱས་པའི་ངང་ནས་གཟུགས་ཀྱི་སྣང་བ་ཐམས་ཅད་སྤྱན་རས་གཟིགས་ཀྱི་སྐུ་ཡན་ལག་དང་བཅས་པ། སྒྲ་ཐམས་ཅད་མ་ཎི་

[034B] སེམས་ཅན་ཐམས་ཅད་བདག་གི་མགྲོན་དུ་གཉེར། ཞེས་པའི་ཉམས་ལེན་དང། ཡང་འོད་ཟེར་འཕྲོས་པའི་སྣེ་མོ་སྔར་བཞིན་སྤྲུལ་པས་བཀོད་པའི་ཁྱད་པར་
འཕྲོས་པས་ཕྱོགས་བཅུའི་སངས་རྒྱས་ཐམས་ཅད་ཀྱི་དྲུང་དུ་ཕྱིན་ཏེ། མཆོད་ཡོན་མེ་ཏོག་བདུག་སྤོས། མར་མེ་དྲི་ཆབ་ཞལ་ཟས་རོལ་མོ་གཟུགས་སྒྲ་དྲི་རོ་རེག་བྱའི་ཁྱད་པར་དང། གདུགས་ཚོད་མཎྜལ་ལ་སོགས་པའི་མཆོད་པ་ཕྱག་འཚལ་སོགས་
ཡན་ལག་བདུན་པ་དང་བཅས་པ་ཕུལ་ནས་མཉེས་པར་བྱས། སྐུ་གསུང་ཐུགས་ཀྱི་བྱིན་རླབས་རྣམས། སྐུ་གསུངས་ཐུགས་ཀྱི་རྣམ་པར་སྤྱན་དྲངས་ཏེ་བདག་ཉིད་ལ་ཐིམ་པར་མོས་པ་ནི། བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། ཞེས་པའི་ཉམས་
ལེན་སྔགས་ཀྱི་ཐབས་མཁས་ཀྱིས་ཟིན་པ་བྱང་ཆུབ་བདེ་ལམ་གྱི་དགོངས་པ་མཐར་ཐུག་ཏུ་འགྱུར་ཞིང་བྱ་སྤྱོད་རྣལ་འབྱོར་རྒྱུད་གསུམ་གྱིས་ལམ་བགྲོད་པའི་གནད་ཀྱང། ཕར་ཕྱིན་ཐེག་པ་བས་བསྐལ་པ་གྲངས་མེད་གསུམ་གྱི་བར་དུ་སྐྱེ་བ་ཡང་དང་ཡང་
དུ་ལེན་བཞིན་བར་བྱང་ཆུབ་ཀྱི་སྤྱད་པ་སྤྱོད་པ་དང། ས་མཐོན་པོ་ལ་གནས་པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་ཀྱང་བསམ་གྱིས་མི་ཁྱབ་པའི་འཆི་འཕོ་བ་སོགས་ལ་སྤྱོད་དགོས་པ་རྣམས། རིག་འཛིན་གྱི་མན་ངག་ཁྱད་པར་ཅན་གྲུབ་པ་ཆེན་
པོ་བརྒྱད་ལ་སོགས་པ་དང། ཏིང་ངེ་འཛིན་གྱི་ཁྱད་པར་འགའ་ཞིག་ལས་སངས་རྒྱས་དང་བྱང་སེམས་ཀྱི་ཞལ་མཐོང་ཞིང་བྱིན་གྱིས་བརླབས་པས་བྱང་ཆུབ་ཀྱི་སེམས་བརྟན་པར་འགྱུར་བ་སོགས་དང་འཆི་མེད་ཀྱི་རིག་འཛིན་ལ་བརྟེན་ནས་ཚེ་འདི་ཉིད་ལ་ས་ལམ་

[035A]༄༅། །མཐར་ཕྱིན་པར་བྱེད་པ་སྟེ། དེ་དག་ཐམས་ཅད་ཀྱང་གོང་གི་དམིགས་པ་དེར་ཚང་བས་ལེགས་པར་ཉམས་སུ་བླང་བར་བྱ་ཞིང། དེ་ནས་མདུན་བསྐྱེད་ཀྱི་ཚེ་དཀྱིལ་འཁོར་གྱི་གཙོ་བོའི་སྐུའི་བ་སྤུར་རེར་སངས་རྒྱས་ཀྱི་ཞིང་གྲངས་མེད་པ། ཞིང་
རེ་རེར་ཡང་སངས་རྒྱས་ཀྱི་སྐུ་སྤྲུལ་པ་དང་བཅས་པ་རྣམས་མེ་ལོང་དུ་གཟུགས་བརྙན་ཤར་བ་བཞིན་དམིགས་ཏེ། དེ་དག་ལ་མཆོད་པ་འབུལ་བ་དང། གདམས་ངག་དང་རྗེས་སུ་བསྟན་པ་ཉན་པ་དང། གསོལ་བ་བཏབ་པས་ཐུགས་ཀ་ནས་འོད་ཟེར་འཕྲོས་
ཏེ་འགྲོ་བའི་དོན་སྔར་བཞིན་མཛད་པར་བསྒོམ་པར་བྱ་ཞིང། སྲོག་རྩོལ་གྱི་མན་ངག་ཀྱང་རྡོ་རྗེ་འཆང་ཆེན་པོའི་ལམ་གྱི་རིམ་པ་ལས་བྱུང་བ་བཞིན་བསྒོམས་ན་ལེགས་སོ།། ཞེས་པ་འདི་ནི་མཁར་སྔན་ཐུ་སྨད་པ་དགེ་སློང་བརྩོན་འགྲུས་བཀྲ་ཤིས་ཀྱིས་བྱང་ཆུབ་བདེ་ལམ་དང་སྨྱུང་
གནས་སྦྲགས་ནས་ཉམས་སུ་ལེན་ཚུལ་ཞིག་དགོས་ཞེས་བསྐུལ་བ་ལྟར་རྒྱས་བཤད་ཀྱི་སྤྲོས་པ་ངོར་ནས་མདོར་བསྡུས་ཙམ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    འདིར་
བྲིས་པ་རྣམས་ལ་མདོ་སེམས་ཀྱི་ལུགས་ཀྱི་ཏིང་ངེ་འཛིན་སྒོམ་པ་པོའི་གང་ཟག་གི་ཉམས་ལེན་ལ་མཁོ་བར་བརྗོད་ན། དེ་ཡང་མདོ་སྡེའི་ལུགས་ལ་ཟེར་བ་འདུག་ཀྱང་མདོ་སྡེ་པའི་ཞེས་འདྲི་རྒྱུ་ཡིན་འདྲ་བས་མདོ་སྡེ་པའི་ལུགས་ལ་གང་ཟག་གི་བདག་མེད་ལ་
དངོས་སུ་མཉམ་པར་བཞག་པའི་མཉམ་གཞག་པའི་མཉམ་གཞག་ཡེ་ཤེས་སུ་གྱུར་པའི་རྣལ་འབྱོར་མངོན་སུམ་ཡོད་དམ་མེད། ཡོད་ན་གང་ཟག་གི་བདག་མེད་དངོས་སུ་རྟོགས་སམ་ཞེས་པ་ལ། འདི་ལྟར་བརྗོད་པར་བྱ་སྟེ། དེ་ཡང་མདོ་སྡེ་པ་ཁོ་རང་

[035B] མདོ་སྡེ་པ་ཁོ་རང་གི་ལུགས་ལ་ཐབས་དེ་ལ་བརྟེན་ནས་སངས་རྒྱས་པ་ཁས་ལེན་པའི་
ཕྱིར༑ གྲུབ་མཐའ་སྤྱིའི་དབང་དུ་བྱས་ན་དེ་ལྟར་མེད་དེ། མདོ་སྡེ་པའི་བདག་མེད་གཏན་ལ་འབེབ་ཚུལ་གྱིས་བདག་མེད་དུ་ཁ་དྲང་བ་ལས་བདག་མེད་རྟོགས་མི་ནུས་པའི་ཕྱིར་ཏེ། གང་ཟག་ཅེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པས་
སྟོང་ཚུལ་ཙམ་གྱིས་བདག་མེད་རྟོགས་མི་ནུས་པའི་ཕྱིར། དེ་ལྟ་ན་གང་ཟག་གང་ཟག་ཅེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པས་སྟོང་ལུགས་འདི་ལ་གོ་བརྙེད་པ་གལ་ཆེ་སྟེ། འདི་ལ་གཞི་གྲུབ་ན་ཟླ་སྒྲས་བརྗོད་རུང་ཡིན་པས་ཁྱབ་པ་
རྟོགས་པ་གནད་ཆེ་བ་ཡིན་པ་ནི། བོད་ཀྱི་ཡུལ་འདིར་གཞི་བུམ་པ་ལྟ་བུ་ཞིག་མི་སུས་མཐོང་ཡང་བུམ་པ་འདུག་སྙམ་པའི་བློ་སྐྱེ་མོད་ཀྱི། རྒྱ་སོག་ལྟ་བུ་ཞིག་གིས་མཐོང་བའི་ཚེ་ཁོ་རང་གི་ཡུལ་སྐད་ལ་ཇི་ལྟར་གྲགས་པའི་དངོས་པོ་དེ་འདུག་སྙམ་པ་ལས་བུམ་
པ་འདུག་སྙམ་པའི་བློ་ན་མ་ཡང་མི་སྐྱེ་བ་བུམ་པ་བུམ་པ་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པས་སྟོང་བའི་དོན་དང། ཡུལ་དུས་གནས་སྐབས་འགའ་ཞིག་ཏུ་བུམ་པ་ལ་ཟླ་བ་ཞེས་གྲགས་པ་རྣམས་སུ་ཟླ་བའོ་སྙམ་པའི་བློ་ཁོ་ན་སྐྱེ་ཡི་
བུམ་པ་སྙམ་དུ་མི་སྐྱེ་སྟེ། འདི་མདོ་སྡེ་བ་ཙམ་དུ་མ་ཟད། ཐལ་འགྱུར་བའི་ཡང་མིང་རྐྱང་བཏགས་ཡོད་རྟོགས་པའི་གནད་དམ་པར་སྣང། སྒྲ་མི་རྟག་པའི་སྒྲུབ་བྱེད་མཐར་ཐུག་དབང་མངོན་དང་རང་རིག་ལ་ཐུག་པའི་རྒྱུ་མཚན་སྒྲ་འཛིན་དབང་པོའི་མངོན་སུམ་

[036A]༄༅། །གྱིས་སྒྲ་སིལ་སྙན་ལྟ་བུ་ལས་སྐྱེ་བར་ཤེས། སིལ་སྙན་མ་དཀྲོལ་བའི་ཚེ་འགག་པར་ཤེས། ངང་ཚུལ་དེ་ཡིད་ཤེས་ལ་ཤར་བ་སླར་ཡང་རང་རིག་གིས་མྱོང་བས་སྐྱེ་འགག་དེ་མི་རྟག་པའི་རང་བཞིན་ཅན་ཡིན་པར་ཤེས་ཏེ། དེ་
ལ་བརྟེན་ནས་རྣལ་འབྱོར་མངོན་སུམ་སྐྱེ་བའི་རྒྱུ་མཚན་གྱིས་ཡིན། ཚང་མ་རྣམ་འགྲེལ་གྱི་བསྟན་བཅོས་ལ་རྒྱ་སྐང་བོད་སྐད་གཉིས་སུ་ཡོད་དེ་རྒྱ་སྐད་དུ་བརྩམ་ནས་བོད་སྐད་དུ་བསྒྱུར་བ་ཡིན་པའི་ཕྱིར། སེམས་ཙམ་པའི་ལུགས་ལ་རྡུལ་རྫས་བརྒྱད་
ཀྱི་གོང་བུ་ཡོད་ན་ཕྱི་རོལ་གྱི་དོན་ཡོད་པར་འགྱུར་རམ་ཞེས་པ། འདི་ལ་རྒྱུ་མཚན་གཉིས་སུ་ཡོད་དེ་སེམས་ཙམ་པའི་ལུགས་ལ་བེམ་པོ་ཁས་ལེན་པ་རྣམས་ཀྱིས་ནི་རྡུལ་རྫས་བརྒྱད་འདུས་ཀྱི་གོང་བུ་ཁས་ལེན་ཅིང་འོན་ཀྱང་རྡུལ་རྫས་བརྒྱད་འདུས་ཀྱི་གོང་
བུ་ནང་ཤེས་པའི་བདག་ཉིད་དུ་ཁས་ལེན་པ་ཡིན། བེམ་པོ་ཁས་མི་ལེན་པ་རྣམས་ཀྱིས་ནི་རྡུལ་དུ་གྲུབ་པ་ཁས་མི་ལེན་པ་ཡིན། དབང་ཤེས་ལ་རགས་པར་སྣང་བ་རྒྱད་ཆད་དུ་སྣང་ལུགས་ཇི་ལྟར་ཡིན་ཞེས་པ། སྣང་ཚུལ་དེ་ལ་མིག་ཤེས་དང་
ཡིད་ལ་རི་དང་ཁང་ཁྱིམ་སོགས་མ་འབྱར་བར་སྣང་བའི་དོན་ཡིན། མིག་དབང་གཟར་མའི་མེ་ཏོག་ལྟ་བུ་ཚུར་མཐོང་གི་དབང་པོའི་མངོན་སུམ་གྱིས་མི་མཐོང་བར་བཤད། གཟུགས་འཛིན་ཡིད་མངོན་གྱི་གཟུང་དོན་དུ་གྱུར་པའི་གཟུགས་དང་
གཟུགས་སྐད་ཅིག་གཉིས་པ་དུས་མཉམ་དུ་གྲུབ་པའི་ངེས་པ་མེད་དེ། དགྲ་བཅོམ་པ་ཏིང་ངེ་འཛིན་གྱི་ངོ་བོ་ལས་དབང་པོའི་མངོན་སུམ་ལ་བལྟོས་པ་མེད་པར་ཡིད་མངོན་གྱིས་གཟུགས་འཇལ་བ་ཡོད་པར་འདུག་སྤྱི་ཙམ་ལ་ཐོག་མར་དབང་

[036B] དབང་མངོན་གྱིས་རྟོགས་པ་དེའི་རྒྱུན་གྱི་གཟུགས་སྐད་ཅིག་གཉིས་པ་རྟོགས་པ་ཡིད་མངོན་གྱིས་རྟོགས་པ་དང། དེ་ནས་རང་རིག་དང་རྣལ་འབྱོར་མངོན་སུམ་གྱིས་རྟོགས་པར་འདུག་རྒྱུན་མཐའ་ནི་ཡིད་མངོན་དེ་
མ་ཐག་བསྐྱེད་པའི་དབང་མངོན་ལ་བྱེད། ཐལ་འགྱུར་བ་དང་མདོ་སྡེ་པ་ཐམས་ཅད་ཀྱི་ཕྱི་རོལ་གྱི་དོན་ཞེས་པ་ནང་ཤེས་པ་ལས་བདག་ཉིད་སོ་སོར་གྲུབ་པའི་ཕྱི་རོལ་གྱི་གཟུགས་སོགས་ལ་བྱེད། སྒྲ་ལ་བརླན་ཞིང་གཤེར་བ་བརྗོད་པའི་རྡུལ་སོགས་ཚང་ངམ་
སྙམ། ད་ལམ་བྲེལ་གཡེངས་ཀྱིས་ཞིབ་ཆ་མ་ཐུབ་ཅིང་སླར་ཡང་བྱེད་པར་སྨོན། ཞེས་པ་འདི་ནི་རབ་འབྱམས་པ་བློ་བཟང་ཡར་འཕེལ་གྱིས་དྲིས་པའི་ལན་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
སྐེད་བཅིངས་གཡུ་ཕྲ་ཆུན་ཛར་ཅན་དང་དངུལ་ལྷ་རྫས་བཅས་འབྱོར་བ་ཡིད་ལ་འདྲོངས། བློ་སྦྱོང་དོན་བདུན་མ་དང་བླ་མ་མཆོད་པ་གཉིས་སྦྲེལ་ནས་ཉམས་སུ་ལེན་ཚུལ་ནི། ཞིང་མཆོག་དམ་པ་རྗེ་བཙུན་བླ་མ་ལ། ཞེས་སོགས་བྱིན་རླབས་དཔུང་
ཞུས་ཀྱི་སྐབས་སུ་དམིགས་པ་ནན་ཏན་དུ་བྱ་ཚུལ་ཞིབ་པར་བལྟ་བ་ལ་རག་ལས་ཀྱང། ཡི་གེ་ཉུང་དུས་རྟོགས་མི་ནུས་པས་སླར་བྲིས་ནས་མི་སྣ་འགྲོ་བ་ཞིག་ལ་བསྐུར་རྩིས་བྱེད།    ༈   
སྒྲུབ་མཆོད་ཀྱི་སྐབས་བདག་མདུན་ཐ་མི་དད་དུ་བྱ་ཚུལ་ནི། རྡུལ་ཚོན་གྱི་དཀྱིལ་འཁོར་ལྟ་བུ་ཡིན་ན་བསྲུང་འཁོར་གྱི་གོང་དུ་སྭ་བྷཱ་ཝ་དང་ཤཱུ་ནྱ་ཏཱའི་སྔགས་བརྗོད་སྐབས་རང་གི་གདགས་གཞི་ཕུང་པོ་ལྔ་དང། དཔལ་རྡོ་རྗེ་འཇིགས་བྱེད་ཞལ་གཅིག་ཕྱག་

[037A]༄༅། །གཉིས་པའི་སྐུ་གསུང་ཐུགས་ངོ་བོ་དབྱེར་མེད་དུ་ང་རྒྱལ་བཞག་པ་དེ་ཉིད་རྡུལ་ཚོན་གྱི་དཀྱིལ་འཁོར་གྱི་དབུས་སུ་གནས་པར་མོས་པའི་ཐུགས་ཀ་ནས་སྤྲོས་པའི་འོད་ཟེར་གྱིས་ཕྱི་ནང་གི་སྣོད་བཅུད་ཐམས་ཅད་དང། རྡུལ་
ཚོན་གྱི་དཀྱིལ་འཁོར་དེ་ཉིད་ལྷན་ཅིག་ཏུ་ནཱ་དའི་བར་དུ་འོད་གསལ་དུ་བསྡུས་ནས་ཆོས་ཀྱི་སྐུ་ལ་མཉམ་པར་བཞག་སྟེ། འོག་ནས་འབྱུང་བ་ལྟར་གྱི་བསྲུང་འཁོར་ནས་གཞལ་ཡས་ཁང་ངང་ནང་གི་གདན་གྱི་བར་རིམ་པ་བཞིན་ཆོས་སྐུ་དེའི་ངོ་བོ་ལས་
སྤྲོས་ཏེ་རྡུལ་ཚོན་གྱི་དཀྱིལ་འཁོར་དེ་དང་ངོ་བོ་དབྱེར་མེད་དུ་གནས་པའི་མོས་པ་དང། རང་ཉིད་འབྲས་བུ་རྡོ་རྗེ་འཛིན་པར་བཞེངས་པའི་དུས་སུ་རྡུལ་ཚོན་གྱི་དཀྱིལ་འཁོར་གྱི་དབུས་ཀྱི་གཙོ་བོའི་མཚན་མ་དང་ངོ་བོ་དབྱེར་མེད་དུ་དཔལ་རྡོ་རྗེ་འཇིགས་
བྱེད་ཆེན་པོར་བཞེངས་པའི་མོས་པ་དང། གཏི་མུག་གཤིན་རྗེ་གཤེད་ལ་སོགས་པ་མངལ་ནས་སྤྲོ་སྐབས་རྡུལ་ཚོན་གྱི་དཀྱིལ་འཁོར་དེ་གཞལ་ཡས་ཁང་དངོས་གནས་སུ་གནས་པའི་ཤར་ལ་སོགས་པར་གདན་གྱི་སྟེང་དུ་འཁོར་ལོ་ལ་སོགས་པའི་
མཚན་མ་དང་ངོ་བོ་དབྱེར་མེད་དུ་གཏི་མུག་གཤིན་རྗེ་གཤེད་ལ་སོགས་པ་བཞུགས་པར་མོས་དགོས་པ་ནི།    ༈    ཅེས་
སོགས་གསུངས་པས་ཤེས་ལ། རས་བྲིས་ཀྱི་དབང་དུ་བྱས་ན་ཤཱུ་ནྱ་ཏཱ་སོགས་ཀྱི་སྔགས་བརྗོད་སྐབས་རས་བྲིས་རང་བཞིན་གྱིས་མ་གྲུབ་པའི་དོན་དྲན་པར་བྱ་བ་ལས།    ༈   

[037B] ཚུལ་འདི་ལ་རང་ཉིད་རས་བྲིས་ཀྱི་དབུས་ཀྱི་དཔལ་རྡོ་རྗེ་འཇིགས་བྱེད་ཀྱི་སྐུ་དང་ངོ་བོ་དབྱེར་མེད་དུ་དཔལ་རྡོ་རྗེ་འཇིགས་བྱེད་ཆེན་པོར་བཞེང་བ་དང། མངལ་ནས་སྤྲོས་པའི་གཏི་མུག་གཤིན་རྗེ་གཤེད་ལ་
སོགས་པ་རས་བྲིས་ཀྱི་གཏི་མུག་གཤིན་རྗེ་གཤེད་ཀྱི་སྐུ་ལ་སོགས་པ་དང་ངོ་བོ་དབྱེར་མེད་དུ་སྤྲོ་བའི་ཚུལ་ལ་སོགས་པ་ཤེས་པར་བྱའོ། །དྲི་བ་གཉིས་པའི་ལན་ནི། རྡོ་རྗེ་ཤུགས་འཇུག་བྱེད་སྐབས་ཕྱོགས་སྐྱོང་ལ་གཏོར་མ་ཕུལ་ཟིན་པའི་རྗེས་སུ་
རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱེ་ནས། དཀྱིལ་འཁོར་གྱི་ཤར་སྒོའི་ཕྱི་རོལ་ཏུ་བྱུང་བ་རྡོ་རྗེ་ཧཱུཾ་མཛད་དུ་གྱུར་ནས་སྒོ་དབྱེ་སོགས་བྱེད་པ་ཡིན་ཅིང། གཏོར་མ་ཕུལ་ཟིན་པ་ནས་བདག་འཇུག་གི་གཏང་རག་གི་མཆོད་
བསྟོད་མ་ཚར་གྱི་བར་དུ་དཀྱིལ་འཁོར་པ་རྣམས་བླ་མ་ལྷའི་བདག་ཉིད་དང་རང་ཉིད་དབང་ནོད་པ་པོར་བྱ་བ་ཡིན་ནོ། །དྲི་བ་གསུམ་པའི་ལན་ནི། ཞི་གནས་ཀྱི་སྐབས་སུ་གསལ་ཆ་ཞེས་པ་ནི། རང་གིས་གང་བསྒོམས་པ་ལྟར་གྱི་དེ་བཞིན་གཤེགས་
པའི་སྐུ་དེ་ཡིད་ལ་གསལ་བར་སྣང་བས་ན་གསལ་ཆ་དང། གསལ་བར་མི་སྣང་ཡང་འོད་ཁྱིལ་ལ་བ་སྣང་བ་ནི་དྭངས་ཆ་ཡིན་ནོ། །དེས་ནི་དྲི་བ་རྣམས་ཀྱི་ལན་བརྗོད་ཟིན་ཅིང། བསྙེན་རྫོགས་ཀྱི་སྡོམ་པ་སྔར་ནས་ཐོབ་ཟིན་པ་ཡིན་སྟབས། ད་རེས་བླངས་
པ་དེ་གོང་འཕེལ་གྱི་ཚུལ་དུ་བྱས་ནས་སྔར་རྒྱུན་བཞིན་རབ་བྱུང་སོགས་གཏང་བས་ཐུས་པ་འདུག་བཀྲ་ཤིས།། ཞེས་པ་འདི་ནི་ཁོར་ཆིན་ཏཱ་བླ་མ་ཡེ་ཤེས་འབྱུང་གནས་ཀྱིས་དྲི་བ་ཞུས་པའི་ལན་དུ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྩལ་བའོ།།

[038A]༄༅། །མཁན་པོ་བློ་བཟང་ཉི་མ་ཡི། །ཞུ་བ་ཐམས་ཅད་ཡིད་ལ་ངེས། །མཚོ་སྔོན་ལྷ་དང་གཞིས་བདག་རྣམས། །ང་ཡི་རྩོམ་པ་གསར་བྱས་ལས། །ཀུན་གཟིགས་ལྔ་པ་ཆེན་པོ་ཡིས། །དམ་ཚིག་རྡོ་རྗེས་མགོར་བྲིས་ནས་
གཡར་དམ་གཏང་པའི་གསུང་དེ་ཉིད། །ནན་ཏན་ཏེན་ན་མཉེས་པར་འདུག་ང་ཡི་རྩོམ་པ་འདོན་ན་ཡང། །དཀོན་མཆོག་དབང་གིས་བསྐུལ་བ་བཞིན། །སྔོན་དུ་ལེགས་པར་བྲིས་ཡོད་པ། །དེ་ཉིད་ཏོན་པས་ཐུས་པ་ཡོད། །སེམས་
ཀྱི་གནས་ལུགས་རྟེན་འབྲེལ་གྱི། །རང་བཞིན་དག་པའི་མེ་ལོང་ལ། །ཀུན་རྫོབ་བཀྲ་པའི་ལྟད་མོ་དེ། །བལྟ་བའི་བྲེལ་བ་མང་ཡོད་པས། །ངོ་མི་ཤེས་པའི་གཞིས་བདག་གི། །དབྱིབས་དང་ཁ་དོག་ལ་སོགས་པ། །བརྩད་གཅོད་བྱེད་པ་
མ་ཁོམས་ཤིང། །རྫུན་ཚིག་སྨྲས་ན་ལྟུང་བ་འབྱུང། །ཁྱེད་རང་དལ་པོ་ཡོད་ན་བྲིས། །   ༈    །གསོལ་བ་ནན་ཏར་འདེབས་བྱེད་ན། །བསླབ་པ་ཀུན་བཏུས་ནང་གསུངས་པའི། །གསེར་འོད་རྔ་སྒྲའི་སྨོན་
ལམ་དང། །དམིགས་བརྩེ་མ་ལ་ནན་ཏན་དང། །གསང་བདེ་འཇིགས་གསུམ་སྨོན་ལམ་དང། །བཟང་སྤྱོད་སྤྱོད་འཇུག་མཐའ་ཡས་མ། །ཐོན་ཅིག་དེ་རུ་མ་ཐུས་ན། །ལྟས་ངན་ཡིན་ནོ་ཉི་མ་ལགས། །ང་ཡི་བསླབ་པ་དེར་ཉོན་ཅིག་
སྐྱིད་པོ་ཐམས་ཅད་དེ་ནས་ཡོང། །སྡུག་པོ་ཐམས་ཅད་དེ་ནས་འགགས། །ཡིན་ནོ་ཡིན་ནོ་ཡིན་ཡིན།། ཞེས་པ་འདི་ནི་རྗེ་བཙུན་བློ་བཟང་དཔལ་ལྡན་ཡེ་ཤེས་དཔལ་བཟང་པོས་མཚོ་སྔོན་མཁན་པོ་བློ་བཟང་ཉི་མ་ལ་གདམས་པའོ།། །།

[038B][BLANK PAGE]



﻿
[001A]༄༅། །དྲི་ལན་ཡི་གེ་བཀོད་གྲས་འགའ་ཞིག་བཞུགས་སོ། །

[001B] །ཡོངས་འཛིན་དཀའ་ཆེན་བསོད་ནམས་གྲགས་པ་ལགས་ཀྱིས་བླ་མ་དམ་པ་རྣམས་ལ་མཆོད་པ་འབུལ་ལུགས་ལ་དོགས་སེལ་ཞུས་པའི་ཟིན་བྲིས་གནང་བ།    ༈   
རིན་ཆེན་ཁྲི་སྟེང་ཆུ་སྐྱེས་ཞེས་པ། འགའ་ཞིག་སེང་གེའི་ཡན་ལག་བཞི་མགོ་དང་ལྔ་ལ་གདོང་ལྔ་ཟེར་ཡང། སྣ་དང་མཁུར་ཚོས་གཉིས་དབྲལ་བ་མ་ལེ་ལྔ་འབུར་དུ་དོད་ཡོད་པས་གདོང་ལྔ་ཟེར་གསུངས། མཚན་
དཔེའི་རྒྱན་ལྡན་འོད་ཟེར་སྟོང་འབར་ཞེས་པའི་མཚན་དཔེ་ནི། ཐུགས་ཀའི་རྡོ་རྗེ་འཆང་ཁོ་ནའི་མིན་གྱི། བླ་མའི་མཚན་དྤེའང་ཡིན་གསུངས། འོད་ཟེར་ཕྱོགས་སྐྱོང་གནོད་སྦྱིན་གསང་བ་འཇིག་རྟེན་པ་རྣམས་
ཞབས་ཀྱི་གདན་ཞེས་པ། གནོད་སྦྱིན་དང་གསང་བ་པ་གཅིག་ཏུ་བྱས་པ་དང། གནོད་སྦྱིན་གསང་བ་པ་དྲི་ཟ་ལ་བྱས་པ་གཉིས་ཀ་རྗེའི་གསུང་ལས་འབྱུང་ཞིང། འཇིག་རྟེན་པ་ཞབས་ཀྱི་གདན་དུ་མཛད་པ་

[002A]༄༅། །གཞན་ལ་སྦྱར་བའང་ཡོང་ཞིང་གདན་གྱི་ཉི་ཟླ་གཉིས་ཀྱང་ཡིན་གསུངས། མཐའ་སྐོར་རིམ་བཞིན་དངོས་བརྒྱུད་བླ་མ་ཞེས་པ། བླ་མའི་ཐུགས་ཀ་ནས་འོད་ཟེར་བླ་མའི་གྲངས་དང་མཉམ་པ་མདུན་གྱི་ནམ་མཁའ་
འབྲས་པའི་སྣེ་མོར་པད་ཟླའི་གདན་ལ་དྲིན་ཅན་རྩ་བའི་བླ་མ་གཉིས་པ་ཞིག་ལ་ཆོས་འབྲེལ་དངོས་ཐོབ་ཀྱི་བླ་མ་རྣམས་ཀྱིས་བསྐོར་བ། འོད་ཟེར་གཡས་སུ་འཕྲོས་པའི་སྣེ་མོར་པད་ཟླའི་གདན་ལ་རྗེ་བཙུན་བྱམས་པ་ལ་རྒྱ་ཆེན་སྤྱོད་བརྒྱུད་ཀྱི་
བླ་མ་རྣམས་ཀྱིས་བསྐོར་བ། འོད་ཟེར་གཡོན་དུ་འཕྲོས་པའི་སྣ་མོར་པད་ཟླའི་གདན་ལ་རྗེ་བཙུན་འཇམ་དབྱངས་ལ་ཟབ་མོ་ལྟ་བརྒྱུད་ཀྱི་བླ་མ་རྣམས་ཀྱིས་བསྐོར་བ། ཅུང་ཟད་མཐོ་བའི་སྐུ་རྒྱབ་ཏུ་བྱིན་རླབས་ཀྱི་བརྒྱུད་པར་ལམ་
རྒྱལ་བ་རྡོ་རྗེ་འཆང་ལ་རྗེ་བཙུན་འཇམ་དབྱངས། བླ་མ་དབུ་མ་པ། རྗེ་རིན་པོ་ཆེ། རྟོགས་ལྡན་འཇམ་དཔལ་རྒྱ་མཚོ། བ་སོ་བ། རྗེ་ཆོས་ཀྱི་རྡོ་རྗེ། རྗེ་བློ་བཟང་དོན་གྲུབ། རྗེ་སངས་རྒྱས་ཡེ་ཤེས། རྗེ་བཙུན་བློ་བཟང་
ཆོས་ཀྱི་རྒྱལ་མཚན། རྡོ་རྗེ་འཛིན་པ་དཀོན་མཆོག་རྒྱལ་མཚན་ལ་སོགས་པ་རྣམས་ཀྱིས་བསྐོར་བའམ་མཐོ་བརྟགས་གང་རིག། དེ་དག་གི་སྟེང་ལ་གསང་བ་དེ་སོགས་ཀྱི་བརྒྱུད་པའི་བླ་མ་རྣམས་བཞུགས་པར་བསམ། སྤྱན་

[002B] ཕུན་ཚོགས་བདེ་ལེགས་ཞེས་སོགས་བརྗོད་པ་དང། ནམ་མཁའ་ལས་ཆར་སྤྲིན་ཐོལ་ཏེ་བྱུང་བ་བཞིན་ཡེ་ཤེས་པ་རྣམས་སྐུའི་དང་ལས་གཟུགས་སྐུའི་རྣམ་པར་ཁྲ་རམ་མེ་བྱོན་ཏེ། ཛཿ་ཞེས་བརྗོད་པ་དང་མཉམ་དུ་དམ་ཚིག་པ་སོ་སོའི་སྤྱི་བོར་མི་ཐོག་
ཏུ་མི་བརྩེགས་པ་ལྟ་བུ་ནི་དགུག་པ་ཡིན། ཧཱུཾ་བརྗོད་པ་དང་མཉམ་དུ་དམ་ཚིག་པ་སོ་སོ་ལ་ཐིམ་པ་གཞུག་པ་ཡིན། བཾ་བརྗོད་པ་དང་མཉམ་དུ་བམ་ཡེ་གཉིས་ཆུ་ལ་ཆུ་བཞིན་དབྱེར་མེད་དུ་སོང་བ་ནི་བཅིངས་པ་ཡིན། ཧོབྲྗོད་པ་དང་མཉམ་དུ་ཡེ་ཤེས་པ་དམ་ཚིག་པ་ལ་མི་མཉེས་པ་མེད་པར་
དབང་དུ་གྱུར་པ་ནི་མཉེས་པའི་དོན་ཡིན་གསུངས། ཡན་ལག་བདུན་པའི་གང་གི་ཐུགས་རྗེས་བདེ་བ་ཞེས་སོགས་ཚིགས་བཅད་གསུམ་གྱིས་རྩ་བའི་བླ་མ་དང། དེ་ནས་ཚིགས་བཅད་གཅིག་གིས་བརྒྱུད་པའི་བླ་མ་སངས་རྒྱས་བྱང་སེམས་སོགས་ལ་ཕྱག་བྱ་བ། དེ་ཡང་ལུས་དཔག་
ཏུ་མེད་པར་སྤྲུལ་པའི་ལུས་རེ་རེ་ལའང་མགོ་དཔག་ཏུ་མེད་པ། མགོ་རེ་རེ་ལ་ལྕ་རེ་ཡོད་པས་ལྕེ་དཔག་མེད་འབྱུང་ཞིང། ལྕེ་དེ་ཐམས་ཅད་ཀྱིས་བླ་མའི་ཡོན་ཏན་བརྗོད་པ་དག་གི་ཕྱག་ཡིན། ལ་ལར་མགོ་རེ་རེ་ཡའང་ཁ་དཔག་མེད། ཁ་རེ་རེ་ལའང་ལྕེ་དཔག་མེད་ཟེར་བ་འདུག་ཀྱང་
རང་རེ་ལ་གོང་གི་དེ་ཙམ་གོ་བདེ་ཞིང་དབྱངས་ཀྱི་ཡན་ལག་ནི་དེའི་རྒྱུ་དང། རྒྱ་མཚོ་ནི་མང་པོའི་སྒྲ་ཡིན་གསུང་བས། ཡན་ལག་ལ་རྒྱུར་གསུངས་པ་འདུལ་བ་ན་རང་ཡོད་པ་དང་མཐུན་སྙམ་འབྱུང། མཆོད་པའི་སྐབས་གཞན་རྣམས་གོ་སླ་ཞིང། སྣང་གསལ་གྱི་སྐབས་ཉི་ཟླ་
དང། ནོར་བུ་རིན་པོ་ཆེ་འོད་ཀྱིས་ཉིན་མཚན་ངོ་མི་ཤེས་པ་ལྟ་བུ་འབྱུང་བ་ཡོད་པ་འབུལ། རིན་ཆེན་བདུན་ལ་བགྲང་ལུགས་མང་པོ་ཡོད་པ། གསེར་དངུལ། ཟངས་ལྕགས། གཡུ། བྱུ་རུ། མུ་ཏིག་བདུན་ནས། འཁོར་ལོ་རིན་པོ་ཆེ་ལ་སོགས་གསུངས་པ་

[003A]༄༅། །འདྲ་བ་ཞིག་བྱུང། ཉེ་བའི་རིན་ཆེན་བདུན་ནི། འཁོར་ལོས་བསྒྱུར་བའི་རྒྱལ་པོ་ལ་ཡོད་པའི་ནགས་ཚལ་དྲི་བསུང་དཔག་ཚད་མང་པོར་འཕྲོ་བ། རལ་གྲི་ནི་ཕྱར་བ་ཙམ་གྱིས་མི་མཐུན་པའི་ཕྱོགས་འཇོམས་པར་ནུས་པ་ཡོད་པ་དེ་ཡིན་གྱི། རོ་ལངས་
བསྒྲུབ་པའི་རལ་གྲི་དེ་མིན་གསུངས། ཁང་བཟང་རིན་པོ་ཆེ་དབྱར་བསིལ་དགུན་དྲོ་བ། གོས་ནི་ཡང་ཞིང་འཇམ་ལ་རེག་ན་བདེ་བ་ལྷའི་གོས་ལྟ་བུ། པགས་པ་རིན་པོ་ཆེ་ནི་སྤྲུལ་གྱི་པགས་པ་ད་ལྟའི་ཕྲ་སྟར་འདི་མིན་པ་གུར་ལྟ་བུར་ཡོད་པ། ལྷམ་རིན་པོ་ཆེ་ནི་གྱོན་པ་
ཙམ་གྱིས་སྐད་ཅིག་ལའང་རིང་པོར་བགྲོད་ཐུབ་པ་ཡིན་གསུངས། མལ་ཆ་རིན་པོ་ཆེ་ནི་ཡང་ཞིང་འཇམ་ལ་བསམ་གཏན་སེམས་ན་རྣམ་པར་གྲོལ་བའི་བློ་གསལ། འདོད་ཆགས་སོགས་སེལ་བར་བྱེད་པ་རྣམས་ཡིན་གསུངས། དངོས་བཤམས་ཡིད་སྤྲུལ་ཞེས་སོགས་ལ་
བསླབ་པ་གསུམ་རིམ་པ་གཉིས་སོགས་ཀྱི་ཡོན་ཏན་རྣམས་འབྲས་བུའི་གཟུགས་སུ་བཀོད་པ་སྟེ། སྙན་ངག་པའི་གཟུགས་བརྒྱན་ཟེར་བ་དེ་ཡིན་གསུངས། ཟིན་བྲིས་འགའ་ཞིག་ཏུ་གཟུགས་སུ་མོས་ཟེར་བ་ཅུང་ཟད་མིན་ནམ་སྙམ། རྒྱ་མཚོའི་ངོགས་ནི་རྒྱ་མཚོའི་འགྲམ་
སྟེ་དགའ་ཚལ་གྱི་བརྟེན་གཞིའོ། །དེས་ན་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་བཞི་ལས། རྒྱ་ཇའི་བཏུང་བ་ཡན་གྱིས་ཕྱི་མཆོད། ལྕགས་ཀྱུ་ལྔ་དང་སྒྲོན་མ་ལྔ་ལ་སོགས། ཞེས་པས་ནང་མཆོད་བསྟན་ཅིང། དེ་ཡང་ཤ་ལྔ་ལ་ལྕགས་ཀྱུ་ལྔ་ཟེར་བ་དངོས་གྲུབ་འགུགས་
པས་ལྕགས་ཀྱུ་དང། བདུད་རྩི་ལྔས་དངོས་གྲུབ་གསལ་བར་བྱེད་པས་སྒྲོན་མ་ཞེས་བརྗོད་ཅིང། རེ་རེ་ལའང་འགུགས་པ་དང་གསལ་བའི་བྱེད་ལས་གཉིས་ཀ་ཚང་གསུངས། ཡིད་འོང་སོགས་ཀྱིས་གསར་མཆོད་བསྟན་ཅིང། གོང་དུ་མཆོད་རྫས་བྱིན་རླབས་ཀྱི་སྐབས་ཆོས་

[003B] སྐབས་འདིའི་གསང་རྫས་ནི་པདྨ་ཅན་ལ་སོགས་པ་ཕྱག་རྒྱ་རིགས་བཞི་ལ་བྱེད་གསུང་བ་ལྟར་ཡིན་ཅིང། འབུལ་ཚུལ་ཡང་སྐབས་འགར་རང་གི་སྙིང་ཁ་ནས་རིག་མ་སྤྲོས་ནས་འབུལ་བ་ཡོད་ཀྱང། འདིར་ནི་སྔར་མཆོད་རྫས་ལ་བཀོད་
པའི་ལྷ་མོ་དེ་དག་བུལ་བས། བླ་མའི་ཐུགས་ཀའི་རྡོ་རྗེ་འཆང་གི་ཡུམ་རྡོ་རྗེ་དབྱིངས་ཀྱི་དབང་ཕྱུག་མ་ལ་ཐིམ་ཞིང། ཡབ་ཡུམ་སྙོམས་པར་ཞུགས་པས་ཐུགས་རྒྱུད་ལ་ལྷན་སྐྱེས་ཀྱི་བདེ་བ་ཆེན་པོ་ཁྱད་པར་ཅན་འཁྲུངས་པར་བསམ་པ་ནི་གསང་མཆོད་ཡིན་ལ། དེ་ཡང་སྔར་
ཚོགས་ཞིང་བསྐྱེད་སྐབས་ཉེ་བའི་སྲས་ཆེན་བརྒྱད་སོགས་ཀྱི་འཁོར་རྣམས་ཀྱང་ངོ་བོ་སངས་རྒྱས་ཡིན་གསུང་པས། ཚོགས་ཞིང་ཐམས་ཅད་ཀྱང་བླ་མ་རྡོ་རྗེ་འཆང་དང་ཐུགས་རྒྱུད་གཅིག་ཡིན་པས་བླ་མ་རྡོ་རྗེ་འཆང་གི་ཐུགས་རྒྱུད་ལ་བདེ་བ་འཁྲུངས་པར་བསམ་ཚེ་ཚོགས་ཞིང་ཐམས་ཅད་
ལའང་དེ་ལྟར་འཁྲུངས་པ་ཡིན་ནམ་སྙམ། དེ་ལ་ཞིང་སྐྱེས་ནི་དབེན་གསུམ་སྒྱུ་ལུས་ཅི་རིགས། སྔགས་སྐྱེས་ནི་བསྐྱེད་རིམ་ལ་གནས་པ། ལྷན་སྐྱེས་ནི་ཟུང་འཇུག་ཡིན་གསུངས། དེས་ན། སྒྲིབ་བྲལ་ཞེས་སོགས་ཀྱིས་དེ་ཁོ་ན་ཉིད་ཀྱི་མཆོད་པ་བསྟན་ཅིང། ཉོན་མོངས་
བཞི་བརྒྱ་རྩ་བཞི་ཞེས་སོགས་ཀྱིས་ཨ་རུ་རལ་སོགས་པའི་སྨན་གསེར་དངུལ་སོགས་ཀྱི་སྣོད་བཀངས་ཏེ་འབུལ་ཞིང་བདག་ཉིད་སངས་རྒྱས་མ་ཐོབ་ཀྱི་བར་བྲན་དུ་འབུལ་བ་བསྟན་གསུངས། དེ་ལྟར་ལན་གསུམ་གསོལ་བ་བཏབ་པའི་མཐུས། ཞེས་སོགས་ཀྱི་སྐབས་སུ། བླ་
མའི་སྤྱི་བོའི་ཨོཾ་དཀར་པོ་ལས་བདུད་རྩི་དཀར་པོའི་རྒྱུན་བྱུང་བ་རང་གི་སྤྱི་བོར་ཐིམ་པས་མགྲིན་པ་ཡན་གང། ཐོག་མེད་ནས་བསགས་པའི་ལུས་ཀྱི་སྒྲིབ་པ་ཐམས་ཅད་སྦྱངས་བུམ་དབང་ཐོབ། ལམ་བསྐྱེད་རིམ་བསྒོམ་པ་ལ་དབང་བར་བྱས། འབྲས་བུ་སྤྲུལ་པའི་སྐུ་འགྲུབ་

[004A]༄༅། །པའི་ནུས་པའམ། བག་ཆགས་སམ། ས་བོན་ཁྱད་པར་ཅན་བཞག་བླ་མའི་མགྲིན་པའི་ཨཱལས་བདུད་རྩི་དམར་པོའི་རྒྱུན་བྱུང། རང་གི་མགྲིན་པའི་ཨཱལ་ཐིམ། ངག་གི་སྒྲིབ་པ་སྦྱངས། གསང་དབང་ཐོབ། ལམ་སྒྱུ་ལུས་བསྒོམ་
པ་ལ་དབང། འབྲས་བུ་ལོངས་སྐུ་འགྲུབ་པའི་ནུས་པ་བཞག་བླ་མའི་ཐུགས་ཀའི་ཧཱུཾ་ལས་བདུད་རྩི་སྔོན་པོའི་རྒྱུན་བྱུང། རང་གི་སྙིང་ཁའི་ཧཱུཾ་ལ་ཐིམ། ལྟེ་བ་ཡན་གང། ཡིད་ཀྱི་སྒྲིབ་པ་ཐམས་ཅད་དག་ཤེས་རབ་ཡེ་ཤེས་ཀྱི་དབང་ཐོབ། འོད་གསལ་བ་སྒོམ་
པ་ལ་དབང། ཆོས་སྐུ་འགྲུབ་པའི་ནུས་པ་བཞང། །ཡང་བླ་མའི་སྐུའི་གནས་གསུམ་ག་ལས་བདུད་རྩི་དཀར་དམར་མཐིང་གསུམ་ཅིག་ཅར་བྱུང། རང་གི་སྤྱི་བོ་ནས་རྐང་མཐིལ་གྱི་བར་གང་སྒྲིབ་པ་བག་ཆགས་མ་ལུས་པ་སྦྱངས། ཚིག་དབང་ཐོབ། ཟུང་འཇུག་
བསྒོམ་པ་ལ་དབང། འབྲས་བུ་ཟུང་འཇུག་རྡོ་རྗེ་འཆང་འགི་སྐུ་འགྲུབ་པའི་ནུས་པ་ཁྱད་པར་ཅན་བཞག་པའི་མོས་པ་བྱེད་གསུངས། བླ་མ་གཉིས་པ་ཞིག། དགྱེས་བཞིན་ཐིམ་པས་བྱིན་གྱིས་བརླབས་པར་བསམ། ཞེས་པར་རྩ་བའི་བླ་མ་ལས་བླ་མ་གཉིས་པ་ཞིག་མར་མེ་
གཅིག་ལས་གཉིས་ཆང་ཀྱི་ཚུལ་དུ་བྱོན་ནས་རང་གི་སྤྱི་བོའི་དྷཱུཏཱིའི་ནང་ན་མར་བརྒྱུད་དེ་སྙིང་ཁའི་དྷཱུཏཱིའི་ནང་ན་ཐིག་ལེ་དཀར་དམར་ཁ་སྦྱོར་གྱི་ཚུལ་དུ་ཡོད་པ་སྐབས་འགར་འོག་གི་དམར་ཆ་པདྨ་དམར་པོ་འདབ་མ་བརྒྱད་པ་དང། སྟེང་གི་དཀར་ཆ་ཟླ་བའི་དཀྱིལ་འཁོར་དུ་སོང་བར་མཛད་པའང་
ཡོད་མོད། ད་ལམ་ཐིག་ལེ་དེ་གཉིས་ཀྱི་དབུས་ན་ཤིན་ཏུ་ཕྲ་བའི་རླུང་སེམས་བག་ལ་ཞ་བའི་ཚུལ་དུ་ཡོད་པ་དེའི་རླུང་གིས་སྐུའི་ཉེར་ལེན། ཕྲ་བའི་སེམས་ཀྱིས་ཐུགས་དང། རླུང་སེམས་དེ་གཉིས་ཀྱི་སྟེང་ན་ངག་གི་ས་བོན་ཕྲ་མོ་ཡོད་པས་གསུང་གི་ཉེར་ལེན་བྱས་ཏེ་བླ་མའི་སྐུ་གསུང་

[004B] དེ་ཡང་བླ་མ་ལ་ཐ་མ་ལ་གྱི་ཞེན་པ་མེད་ན་བླ་མ་རང་གི་སྐུར་བཞེངས་པའི་མོས་པ་བྱེད་ཅིང། ཐ་མལ་གྱི་ཞེན་པ་བྱུང་ན་རྡོ་རྗེ་འཆང་གི་སྐུར་བཞེངས་པའི་མོས་པ་བྱ་སྟེ། རང་གི་ལུས་ངག་ཡིད་གསུམ་དང་བླ་མའི་སྐུ་གསུང་ཐུགས་དབྱེར་མེད་པ་ལ་རྩེ་
གཅིག་ཏུ་མཉམ་པར་འཇོག་པ་ནི་བླ་མའི་རྣལ་འབྱོར་གྱི་སྙིང་པོ་མཐར་ཐུག་པ་ཡིན་གསུངས། དེ་ཡང་བཟའ་བཏུང་ལ་ལོངས་སྤྱོད་པའི་ཚེ། ཨོཾ་ཨཱཧཱུཾ་ལན་གསུམ་མམ། གཅིག་གིས་ཀྱང་བྱིན་གྱིས་བརླབས་ནས་སྙིང་ཁའི་བླ་མ་ལ་འབུལ་བའི་དམིགས་པ་བྱས་ན། བུ་ལོན་དུ་མི་འགྱུར་
བར་མ་ཟད་རང་གཞན་གཉིས་ཀའི་ཚོགས་བདེ་བླག་ཏུ་རྫོགས་ཤིང། རྨི་ལམ་གྱི་རྣལ་འབྱོར་སྐྱོང་ནའང་དེ་ལ་དམིགས་ན་བྱིན་རླབས་ཀྱི་ཤུགས་ཀྱིས་ཟིན་སྟོབས་ཆེ་བའི་གནད་ཁྱད་པར་ཅན་ཡོད་ཅིང། དོན་འདི་འདྲ་ལ་དགོངས་ནས་རྗེ་དགེ་འདུན་རྒྱ་མཚོས་ཇ་མཆོད་དུ། ཡབ་གཅིག་
ཡབ་གཅིག་འཇམ་པའི་དབྱངས། ཞེས་པའི་འཇམ་དབྱངས་དང་དབྱེར་མེད་ཀྱི་བླ་མ་རྗེ་བཙུན་ཙོང་ཁ་པའི་རྣལ་འབྱོར་བསྒོམ་པར་མཛད་པའི་ལུགས་སུ་གསུངས་པ་ཡིན་གསུངས། བླ་མ་མཆོད་པ་ཕན་ཡོན་ཆེ་བའི་ངེས་པ་འདྲེན་ལུགས་ཀྱི་སྐབས་སུ། འཇམ་དཔལ་ཞལ་ལུང་ལས་
འདི་ཡི་དོན་ལྡན་འགའ་ཞིག་ལ། །ང་ནི་དེ་ཡི་ལུས་གནས་ཏེ། །སྒྲུབ་པོ་གཞན་ལ་མཆོད་པ་ལེན། །དེ་མཉེས་དེ་ཡི་རང་རྒྱུད་ཀྱི། །ལས་ཀྱི་སྒྲིབ་པ་དག་བྱེད་པའོ། །ཞེས་འདྲེན་པར་མཛད་ནས་སངས་རྒྱས་བྱང་སེམས་གཞན་ལ་མཆོད་ཀྱང། སློབ་མ་དམ་ཚིག་དང་སྡོམ་པ་ལ་
གཡེལ་བས་མཆོད་པ་ཕུལ་བ་ལོངས་སྤྱོད་པར་མཛད་པའི་ངེས་པ་མེད་ཅིང། བླ་མ་མཆོད་ན་ནི་སངས་རྒྱས་ཐམས་ཅད་བླ་མའི་སྐུ་ལ་བཞུགས་ནས་སྒྲུབ་པ་པོ་དེས་མཆོད་པ་ཕུལ་བ་ལ་དངོས་སུ་ལོངས་སྤྱོད་པ་ཡིན་པ་དང། གཞན་ཡང་རིམ་ལྔ་ལས། འདི་ནི་རང་བྱུང་བཅོམ་ལྡན་འདས་

[005A]༄༅། །ཞེས་སོགས་འདྲེན་པར་མཛད་ནས། སངས་རྒྱས་གཞན་གྱིས་རང་ལ་དངོས་སུ་གདམས་ངག་འདོམས་པ་མེད་ཅིང་བླ་མས་གདམས་ངག་ཐམས་ཅད་དངོས་སུ་འདོམས་པས་སངས་རྒྱས་གཞན་ལས་ཀྱང་བཀའ་དྲིན་ཆེ་ཞིང། བཀའ་དྲིན་ཇི་ལྟར་ཆེ་བཙལ་
གྱིས་དེ་ལ་མཆོད་པ་ཕན་ཡོན་ཆེ་བ་ཡིན་གསུངས་ཏེ། དཔེར་ན་པམ་དྲིན་ཆེ་བས་བསྙེན་བཀུར་གྱི་ཞིང་མཆོག་ཏུ་གསུངས་པ་དང་འདྲ་སྙམ་པ་བྱུང། གཏོང་ལེན་གྱི་སྐབས་སུ་སྣ་བུག་གཡོན་པ་ནས་རླུང་རྡུབ་པ་དང་མཉམ་དུ་སེམས་ཅན་ཐམས་ཅད་ཀྱི་སྡིག་སྡུག་གཏམ་ངན་
ནང་དུ་དྲངས། རང་གི་སྙིང་ཁར་བདེན་འཛིན་དང་གཅེས་འཛིན་ནག་ཕུང་ངེ་ཡོད་པ་ལ་ཐིམ་པས། རང་རྒྱུད་ཀྱི་བདག་འཛིན་དང་གཅེས་འཛིན་ཐམས་ཅད་ཐུལ་གྱིས་ཐུལ་ནས་གར་སོང་ཆ་མེད་དུ་སོང་བར་བསམ། རང་གི་བདེ་དགེ་ཐམས་ཅད་སྣ་བུག་གཡས་ནས་འོད་ཟེར་
དཀར་པོའི་རྣམ་པར་ཐོན། སེམས་ཅན་ཐམས་ཅད་ཀྱི་སྣ་བུག་གཡོན་ནས་ཞུགས་སྡིག་སྡུག་བྱང། ཆོས་བསྒྲུབ་པའི་མཐུན་རྐྱེན་དང་པ་བརྩོན་འགྲུས་ཤེས་རབ་སོགས་ཚང་བར་བསམ། ལུས་དང་ལོངས་སྤྱོད་དུས་གསུམ་དགེ་ཚོགས་བཅས། ཞེས་པར། ལམ་
རིམ་ཆེན་མོར་བྱང་སའི་ལུང་དྲངས་ནས། དབེན་པར་སོང་སྟེ་ཡིད་ནང་དུ་བསྡུས་ནས་བསམ་པ་དག་ཅིང། སྙིང་ཐག་པ་ནས་དང་བས་སྦྱིན་པར་བྱ་བའི་ཆོས་སྣ་ཚོགས་པ་རྒྱ་ཆེན་པོ་དཔག་ཏུ་མེད་པ་རྟོག་པས་སྤྲུལ་ནས་སེམས་ཅན་རྣམས་ལ་བྱིན་པར་མོས་པ་བྱེད་པའོ། །དེས་ཚོགས་
ཆུང་དུས་བསོད་ནམས་དཔག་ཏུ་མེད་པ་འཕེལ་བ་དང། དེ་ཡང་བྱང་ཆུབ་སེམས་དཔའ་ཤེས་རབ་ཅན་གྱི་སྦྱིན་པར་བྱངས་ལས་གསུངས་སོ། །ཞེས་པ་དེ་འདྲེན་པར་མཛད། དེ་ལྟར་གསོལ་བ་བཏབ་པས་བླ་མ་མཆོག། ཅེས་སོགས་ཉེར་བསྡུའི་སྐབས་མཆོད་རྫས་བསྐྱེད་པ་རྣམས་

[005B] དཔག་བསམ་ཤིང་ཡང་འོང་དུ་ཞུ་ནས་སེང་ཁྲི་ལ་ཐིམ་པ་སོགས་མཐའ་ནས་རིམ་གྱིས་ཁུ་ནས་རྩ་བའི་བླ་མ་ལ་ཐིམ། བླ་མ་ཡང་རང་གི་སྤྱི་བོའི་དྷཱུཏཱིའི་ནང་ན་མར་བྱོན། སྙིང་ཁའི་བླ་མ་དང་དབྱེར་མེད་དུ་གྱུར་པར་བསམས་ནས། དེ་ལ་ང་རྒྱལ་
དང་གསལ་སྣང་འདོན་པ་ནི་བླ་མའི་རྣལ་འབྱོར་གྱི་སྙིང་པོ་ཡིན་གསུངས། ཐེག་མཆོག་འཁོར་ལོ་བཞི་ནི་བཤེས་སྤྲིངས་ལས། མཐུན་པར་གྱུར་པའི་ཡུལ་ན་གནས་པ་དང། ཞེས་སོགས་གསུངས་པ་ལ་བཤད་པ་མཛད་ཀྱང། དང་པོ་གཉིས་བརྗེད་དོགས་མེད་པས་མ་བྲིས་ཤིང་
བདག་གི་ལས་སྨོན་ནི་བྱང་གི་རྐྱང་བུ་ཁ་དཀར་ནི། ཞེས་སོགས་གསུངས་ནས། རྒྱབ་དེ་ཁོ་རང་བརྒྱུག་འདོད་ཅན་རང་གི་མཇུག་མ་ལྕག་གི་ཚུལ་དུ་རང་ལ་བརྡེག་ཅིང་ནར་ཏེ་བརྒྱུག། སྡོད་འདོད་ཙ་ན་ཁ་ཕར་ཀྱོག་ཚུར་ཀྱོག་བྱས་ནས་རང་ཁ་རང་གིས་འཐེན་པའི་ཚུལ་གྱིས་སྡོད་པ་ལྟར། རང་
གིས་རང་ཉིད་ཆོས་ལ་བསྐུལ་ཞིང། ཆོས་མིན་གྱི་བྱ་བ་ལ་འཇུག་པར་རྩོམ་པ་ན། རང་གིས་རང་ལ་ཁྱོད་འདྲ་བ་ཁ་རེ་ཡོད་བ་ཞེས་རྔན་བགྲངས་ནས་ཆོས་མིན་ལ་འཇུག་ཏུ་མི་སྟེར་བ་དེ་འདྲ་ཡིན། སྡོན་བསོད་ནམས་བགྱིས་པ་ནི། སྔོན་བསོད་ནམས་བསགས་པས་སྤྲ་བ་ལ་མེ་མ་ཆེང་བ་
ལྟར། བླ་མས་ཆོས་བཤད་ཙམ་ན། བཟུང་ན་ཚིག་ཟིན། བསམས་ན་དོན་གོ། བསྒོམས་ན་རྒྱུད་ལ་སྐྱེ་བའི་བསོད་ནམས་ཅན་ཡིན་པ་དེ་འདྲ་བ་གཅིག་གསུངས་པ་འདྲ་བ་ཞིག་བྱུང།། །།   ༈    དཔལ་གསང་བ་འདུས་བ་དི་
རས་བྲིས་ལ་བརྟེན་ནས་མདུན་བསྐྱེད་ཀྱི་མཆན་མ་འགོད་ཚུལ་དང་བསྒྲུབ་ཚུལ་ཇི་ལྟར་གསུང་བ། ལྷ་མཚན་འགོང་ཚུལ་ལ་རྡུལ་ཚོན་སོགས་གཞལ་ཡས་ཁར་ལྷའི་གདན་དང་བཅས་པ་གྲུབ་ནས། མཚན་མ་ཇི་ལྟར་འགོང་ཚུལ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དེ་ལྟ་

[006A]༄༅། །ལྷའི་གདན་གྱི་བར་རྣམས་རྫོགས་པ་དང་བརྟེན་པའི་དཀྱིལ་འཁོར་ཇི་ལྟར་དགོད་པ་ལ་ཚུལ་གསུམ་སྟེ། རང་རང་གི་ས་བོན་གྱི་ཡི་གེ་དང་ཕྱག་མཚན་དང་ལུགས་མ་དང་འབུར་དུ་གཏོད་པའི་ལྷའི་སྐུ་དགོད་པ་ཇི་ལྟར་ནུས་པ་དང་མཐུན་པར་བྱ་སྟེ་ཀླུའི་བློས། ཇི་ལྟར་
ནུས་པ་དཀྱིལ་འཁོར་དུ། །ས་བོན་དགོད་བྱ་ཡང་ན་ནི། །མཚན་མའམ་ལྷ་ཡི་གཟུགས་ཉིད་དེ། །ལུགས་མའམ་འདུ་བྱས་དགོད་པར་བྱ། ཞེས་སོ། །དཀྱིལ་ཆོག་གི་འགྱུར་ལ་ནི། འབུར་དུ་གཏོད་དང་ལུགས་མ་ནི། ཞེས་འབྱུང་ངོ། །དེ་ལ་སྐལ་མི་ལྡན་ཡོད་ན་
མཚན་མ་དང་ཕྱག་རྒྱ་བྲི་ལ་དེ་མེད་ན་ལྷའི་སྐུ་བྲི་བར་བྱ་ཞིང་བྲིས་སྐུའི་མ་ལུགས་སྐུའམ་བཟོ་བྱས་པའམ་འབུར་དུ་དོད་པའམ་ལེགས་པར་འདུ་བྱས་པ་གཞག་པར་བྱའོ། །ཕྱག་རྒྱ་བྲི་བ་ནི་མངོན་བརྗོད་བླ་མ་ལས་གསུངས་ཏེ། མི་ནུས་ན་ནི་བྲིས་པ་ཡི། །ཕྱག་རྒྱའམ་
མཚན་མ་དགོད་པར་བྱ། །གང་ཡང་གསུངས་པ། ཚོན་ནམ་ཡང་ན་པིར་རྣམས་ཀྱིས། །བྲིས་པ་རྣམས་ཀྱིས་རྣམ་པར་སྤྲས། ཞེས་སོ། །ཕྱག་རྒྱ་ནི་ལག་པའི་ཕྱག་རྒྱ་ཡིན་ལ། མཚན་མ་ནི་ཕྱག་མཚན་ནོ། །མངོན་བརྗོད་ཀྱི་གསུམ་པ་ལས། ཡི་གེའི་
དཀྱིལ་འཁོར་དང་པོ་སྟེ། །གཉིས་པ་མཚན་མའི་དཀྱིལ་འཁོར་ཡིན། །ལག་པའི་ཕྱག་རྒྱ་གསུམ་པ་སྟེ། །གཟུགས་བརྙན་དཀོད་པ་བཞི་པའོ། །མེ་ཏོག་དགྲམ་པ་ལྔ་པ་སྟེ། །དྲུག་པ་ཚོགས་ཀྱི་དཀྱིལ་འཁོར་རོ། །ཞེས་གསུངས་སོ། །སྙེམ་བཅུ་གཉིས་པ་ལས་
གཟུགས་ན་ཐེང་ཀར་བྲིས་པ་དང་བརྐོས་པ་དང་ལུགས་མ་དང་གསར་མའི་ལས་ཀྱིས་འདུ་བྱས་པའོ། །ཞེས་གསུངས་པས་བཞི་པས་ནི་རྡུལ་ཚོན་མ་དགོང་པའི་ལུགས་ལ་སོགས་དང་རས་རིས་ཀྱི་དཀྱིལ་འཁོར་གཉིས་ཀ་བསྟན་པར་གཟུང་ངོ། །ཞེས་གསུངས། དཀྱིལ་

[006B]
པའི་རྟེན་གྱི་དཀྱིལ་འཁོར་ལ་ཡང་འདྲ་གསུངས། བྲང་ཏི་རྗེ་བཙུན་ནམ་མཁའ་དཔལ་བཟང་པོས་མཛད་པའི་རྡོ་རྗེ་འཕྲེང་བའི་སྒྲུབ་དཀྱིལ་སྦྲགས་པ་རྡོར་འཕྲེང་མཛེས་རྒྱན་ཞེས་བྱ་བར། རས་བྲིས་ཀྱི་དཀྱིལ་འཁོར་ནི་ཞལ་ཕྱག་ཡོངས་རྫོགས་འབྲི་དགོས་ཏེ། ཛ་ཡ་སེ་ནས། རྡུལ་
ཚོན་འབྲི་བར་མ་ནུས་ན། །དཀྱིལ་འཁོར་དང་མཉམ་རས་ལ་ནི། །ངེས་པར་བཅོམ་ལྡན་ཧེ་རུ་ཀ་ཕྱག་རྒྱའི་ཚོགས་དང་བཅས་པ་བྲི། ཞེས་དང། རྗེ་བཙུན་རྩེ་མོས་ཀྱང། རས་བྲིས་ཀྱི་དཀྱིལ་འཁོར་ནི་ལྷ་ཞལ་ཕྱག་གི་རྣམ་པ་ཅན་མེད་ན་ཡིད་མི་ཆེས་པའི་དབང་བརྟུལ་
གྱི་དབང་དུ་བྱས་པར་གསུངས་པའི་ཕྱིར་རོ་གསུངས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་འདུས་པ་མི་བསྐྱོད་པའི་དཀྱིལ་འཁོར་གྱི་ཆོ་ག་ངག་འདོན་གྱི་རིམ་པར་བསྒྲིགས་པ་གནང་བར་བུམ་པ་འགོད་པ་དང། སྒྲུབ་ཐབས་ཀྱི་རྣལ་འབྱོར་གང་དང་ལྡན་པས་དཀྱིལ་འཁོར་བསྒྲུབ་
བའི་ཚུལ་དེ་ནི་རས་བྲིས་ཀྱི་ཆོ་ག་ལའང་བྱ་སྟེ། བསམ་གཏན་གྱི་ཆོ་ག་ལའང་ཅི་རིགས་པར་ཤེས་པར་བྱའོ་གསུངས་པ་ལྟར་རྡུལ་ཚོན་དང་རས་བྲིས་ཀྱི་དཀྱིལ་འཁོར་ཕྱོགས་མཚུངས་པར་གསལ་བར་གསུངས་པ་རྣམས་ལ་ཡིད་ཆེས་ཀྱི་གནས་སོ། །དིང་སང་རས་བྲིས་ཀྱི་དཀྱིལ་
འཁོར་ལ་ལྷ་ཞལ་ཕྱག་གི་རྣམ་པ་ཅན་དཀྱིལ་ཐང་ཞེས་འབྲི་བར་ངར་སོ་ཆེ་ཞིང། རས་བྲིས་ཀྱི་དཀྱིལ་འཁོར་ལ་མཚན་མ་དགོད་པའི་ལུགས་རྡུལ་ཚོན་དང་འདྲ་བ་ད་ལྟ་ཕྱག་ལེན་ལ་ཡང་འདུག་གོ། །།    ༈   

[007A]༄༅། །རས་བྲིས་ཀྱི་དཀྱིལ་འཁོར་བསྒྲུབ་ན་ཡང་བསངས་སྦྱངས་སྔོན་དུ་བཏང་ནས་སོ་སོའི་མངོན་རྟོགས་བཞིན་བྱ་སྟེ་རྡུལ་ཚོན་དང་འདྲའོ། །དེ་ལྟར་ཡང་འཕྲེང་བ་ལས། དེ་ནས་རྡུལ་ཚོན་གྱི་དཀྱིལ་འཁོར་རམ་རས་བྲིས་ལ་སོགས་པའི་དཀྱིལ་འཁོར་རམ་ཡིད་
ཀྱིས་དཀྱིལ་འཁོར་མངོན་སུམ་དུ་བྱས་པ་དེར་ཇི་ལྟར་བརྗོད་པའི་མཆོད་པ་ལ་སོགས་པ་སྔོན་དུ་འགྲོ་བས་སྐུ་གཟུགས་ལ་སོགས་པའི་རབ་གནས་ཀྱང་སློབ་མ་རབ་ཏུ་གནས་པ་བཞིན་བྱའོ། །ཞེས་དཀྱིལ་འཁོར་བསྒྲུབས་པའི་འོག་ཏུ་བཤད་དེ་དཀྱིལ་འཁོར་བསྒྲུབ་ལུགས་ཐུན་མོང་བ་ལ་
དགོངས་ནས་དེ་ལྟར་གསུངས་སོ། །སྔར་བཤད་པའི་བྲིས་སྐུ་ལ་བརྟེན་པའི་དཀྱིལ་ཆོག་གསུམ་དུ་དཀྱིལ་འཁོར་བསྒྲུབ་པ་མ་བཤད་པར་མཆོད་པ་སོགས་བྱས་ནས་དབང་བསྐུར་བ་གསུངས་པ་ནི་གོ་སླ་བ་ལ་དགོངས་པས་བསྒྲུབ་ལུགས་འདྲ་བར་བྱའོ། །མངོན་བརྗོད་ཀྱི་དཀྱིལ་
འཁོར་བཞི་པས་ཀྱང་རས་བྲིས་ཀྱི་དཀྱིལ་འཁོར་བསྟན་པས་ངས་བྲིས་ལ་བརྟེན་པའི་ཁུངས་ནི་མང་པོ་ཡོད་དོ། །འདིར་བྲིས་སྐུའི་ལྷ་བྱུང་ནས་བསྐྱེད་པའི་འོག་ཏུ་སླར་བསྟིམ་པ་ཁ་ཅིག་བྱེད་པ་ནི་ཤིན་ཏུ་མི་འཐད་དེ་རབ་གནས་ཀྱི་བརྟན་བཞུགས་བྱས་པ་དང་འགལ་བའི་ཕྱིར་དང། ལྷ་
མ་ཕྱུང་བར་བསྐྱེད་པ་ལ་སྐྱོན་ཅུང་ཟད་ཀྱང་མེད་པའི་ཕྱིར་རོ། །དེ་ལྟ་མ་ཡིན་ན་རྡུལ་ཚོན་ལྷར་བསྐྱེད་ནས་བྲིས་པའི་གཞལ་ཡས་ཁང་དང་ལྷ་བསྐྱེད་པ་ལ་ཡང་ཚོན་རྩི་བྱིན་རླབས་ཀྱི་ལྷ་ཕྱུང་ནས་བསྐྱེད་དགོས་པ་དང། རབ་གནས་ཀྱི་ལྷའི་སྐུ་གཟུགས་དང་སློབ་མ་མི་བསྐྱོད་པར་བསྐྱེད་
ནས་ཆུ་དབང་བསྐུར་བའི་འོག་ཏུ་ཅོད་པན་གྱི་དབང་བསྐུར་བ་ནའང། མི་བསྐྱོད་པ་ཕྱུང་ནས་རིན་འབྱུང་དུ་བསྐྱེད་དགོས་པར་འགྱུར་བ་སོགས་ཀྱི་གནོད་པ་དུ་མ་ཞིག་ཡོད་དོ། །ཚུལ་འདི་གཞན་ལའང་རིག་པར་བྱའོ། །ཞེས་གསལ་བར་གསུངས་པ་ཡིན་ནོ།།    ༈   

[007B] རྡོ་རྗེ་འཆང་གི་ལམ་གྱི་རིམ་པ་ལས། རྡུལ་ཚོན་གྱི་དཀྱིལ་འཁོར་གཤེགས་སུ་གསོས་པའི་རྗེས་ལ་གཏོར་མ་ལ་
སོགས་པ་ཕུལ་ནས་ཁྲོ་བོ་བཅུ་རང་ལ་གཞུག་ཕྱོགས་སྐྱོང་རྣམས་གཤེགས་སུ་གསོལ་བར་བཤད་དེ་དེ་དག་ལ་ཉི་མ་རེ་རེ་ཞིང་མཆོད་པ་ལ་སོགས་པ་བྱ་བ་ནི་ཕུར་བུ་དང་འདྲ་བར་མངོན་ནོ། །འདི་ནི་འདི་འདྲ་བ་གཞན་ལ་ཡང་བྱས་ན་བར་ཆད་བཟློག་པ་ལ་ཁྱད་ཤིན་ཏུ་ཆེ་
བར་གསལ་ལོ་ཞེས་དང། རྡོ་རྗེ་འཕྲེང་བའི་ཆོ་གའི་ངག་འདོན་གསལ་བའི་སྒྲོན་མེ་ལས། གཏོར་མའི་བསྐྱེད་ཆོག་ནི་འཕྲེང་བར་བཤད་པ་ཁ་སྦྱོར་གྱི་དགོངས་པ་ཡིན་པ་མན་སྙེར་ཡང་བཀྲལ་ལ། བསྐྱེད་ཆོག་དེ་ཉིད་འཕྲེང་བ་ལས་གསང་འདུས་དང་བདེ་དགྱེས་གསུམ་ལ་འདྲ་
བར་མཛད་ཅིང། དེ་ལྟར་ཕྱི་ནང་སོ་སོའམ་སྤྱིར་འབུལ་བ་གང་བྱེད་ཀྱང་གཏོར་མའི་ཆོ་ག་ལ་སྣ་ཚོགས་བཞིག་ཡོད་ཀྱང། ཁ་སྦྱོར་དང། གདན་བཞི་དང། རྡོ་རྗེ་མཁའ་འགྲོའི་དགོངས་པ་རྣམས་འདྲ་ལ། ཁ་སྦྱོར་གྱི་དགོངས་པ་མན་སྙེ་ལས་གསུངས་པ་བཞིན་ལ་
གཏོར་མ་ནི་རྒྱུད་རྣམས་ལས་བགེགས་ཉེ་བར་ཞི་བ་དང་དངོས་གྲུབ་བསྒྲུབ་པའི་ཕྱིར་དུ་ཐོག་མ་དང་ཐ་མར་གལ་ཆེ་བར་གསུངས་པས་བྱ་དགོས་ལ། གཏོར་བ་པོའི་ལྷའི་རྣལ་འབྱོར་ནི་གསང་འདུས་མི་བསྐྱོད་པ་ལ་མདོན་རྟོགས་སམ་ཡན་ལག་བཞིའི་ཚོགས་རིམ་གྱིས་སམ། སྐད་
ཅིག་གིས་རྡོ་རྗེ་སེམས་དབང་བསྐྱེད་པ་འདམ་ག་ཅན་དུ་གསུངས་ཏེ་དེས་གཞན་ལའང་ཤེས་པར་བྱའོ། །དེ་ལྟར་སྐབས་སོ་སོའི་གཏོར་མ་འབུལ་ཚུལ་གསང་བདེ་ཀྱི་རྡོ་རྗེ་སོགས་སུ་གོང་དུ་བཤད་པའི་ཚོགས་འབུལ་ཚུལ་རྣམས་ཕྱག་ལེན་ལྟར་ཤིས་པར་བྱས་ནས་ནང་དུ་དཀྱིལ་

[008A]༄༅། །འཁོར་པའི་གཏོར་མ་དང། སྒོས་ཀྱི་ཆོས་སྐོང་ལ་ཕུལ། ཕྱིར་ཕྱོགས་སྐྱོང་གི་གཏོར་མ་ཕྱོགས་གཏོར་དང་བཅས་ཕ་རོལ་མོ་དང་བཅས་པས་གཏང་བར་བྱའོ་ཞེས་གསུང་བ་ལ། ཡང་རྡུལ་ཚོན་ལ་བརྟེན་སྐབས་སུ་སློབ་མ་ལ་དབང་བསྐུར་ན། རྡོ་རྗེ་འཆང་གི་ལམ་གྱི་
རིམ་པ་ལས། དེ་ནས་སློབ་མ་རྣམས་བཞག་སྟེ་ཕྱི་རོལ་ཏུ་ཕྱོགས་ཀྱི་མཆོད་པ་ལ་སོགས་པ་བྱས་ལ་ནང་དུ་ཞུགས་ནས་དཀྱིལ་འཁོར་ལ་ཕྱག་འཚལ་ཏེ་གཙོ་བོ་ལ་མཆོད་ཡོན་ལ་སོགས་པ་ཕུལ་ནས་དགེ་བ་བསྔོའོ་ཞེས་དང། ཡང་དེ་ཉིད་ལས། རྡུལ་ཚོན་གྱི་དཀྱིལ་འཁོར་
དུ་དབང་བསྐུར་ཚུལ་དེ་ལྟར་ཡིན་ན། དཀྱིལ་འཁོར་གཞན་དུ་དབང་བསྐུར་ཚུལ་དེ་དག་དང་འདྲ་འམ་མི་འདྲ་སྙམ་ན། ངག་དབང་གྲགས་པ་དང་ཨ་བྷ་ཡ་དང་སྒྲག་ཅན་འཛིན་དཔལ་བཤེས་གཉེན་དང། རྟག་པའི་རྡོ་རྗེ་ལ་སོགས་པས་རས་བྲིས་དང་རྡུལ་ཚོན་གྱི་དཀྱིལ་འཁོར་
གཉིས་དབང་བསྐུར་ཚུལ་ཐུན་མོང་བར་གསུངས་པས་རས་བྲིས་ལ་བརྟེན་ནས་བསྐུར་བ་ལ་ཡང་སྔར་བཤད་པ་བཞིན་བྱའོ་ཞེས་གསུང། དེས་ན་ངས་བྲིས་ཀྱི་དཀྱིལ་འཁོར་དང་རྡུལ་ཚོན་གྱི་དཀྱིལ་འཁོར་ལ་དམིགས་སུ་བཀར་ནས་གསུངས་པ་རྣམས་མ་གཏོགས། རས་
བྲིས་བརྟེན་པའི་སྐབས། ཕྱི་རོལ་གཏོར་མ་དགོས་མི་དགོས་གསལ་བར་མ་གནང་ཞིང། དཀྱིལ་འཁོར་གྱི་ལས་ལ་འཇུག་པའི་བྱ་བ་རྣམས་ཕྱོགས་མཐུན་པར་གསུངས་པས་གོ་དགོས་ལ། དེས་ན་གསང་བདེ་ཀྱེ་རྡོར་ལ་ཚིག་གསལ་དུ་སྨོས་པའི་དགོས་བ་འགྲུབ་ལ་
གོང་དུ་གསལ་བ་ལྟར། རྡུལ་ཚོན་གྱི་དཀྱིལ་འཁོར་གཤེགས་གསོལ་རྗེས་ལ་གཏོར་མ་ཕུལ་ནས་ཁྲོ་བཅུ་རང་ལ་གཞུག། ཕྱོགས་སྐྱོང་གཤེགས་གསོལ་མཆོད་པ་སོགས་ཕུར་བུ་དང་འདྲ་ཞིང། འདི་ནི་འདི་འདྲ་བ་གཞན་ལ་ཡང་བྱས་ན་བར་ཆད་བཟློག་པ་ལ་ཁྱད་ཤིན་ཏུ་

[008B] རྡུལ་ཚོན་དང་རས་བྲིས་ཀྱི་དཀྱིལ་འཁོར་སོགས་ལ་ཐུན་མོང་དུ་གསལ་བར་གསུངས་པས། ཕྱི་རོལ་གཏོར་མ་དགོས་པ་ནི་ངེས་ཤེས་རྙེད་དགོས་པ་ཡིན་ནོ། །དེ་ལྟར་མཛད་པའི་ལུགས་སྲོལ་མ་ཉམས་པ་ད་ལྟའང་ཡོད་པ་འདུག་ལགས་
   ༈    རྗེ་བལ་མ་ཙོང་ཁ་པ་ཆེན་པོས་བཅུ་གསུམ་མ་གསུམ་གྱི་དཀྱིལ་ཆོག་ན་གསལ་བར་མ་གནང་ཞིང། དོན་ཡོད་ཞབས་དང། རྭ་ལོ་ཙཱ་བས་ཀྱང་མ་བཤད་པའི་ལོ་རྒྱུས་ཙམ་ལས་ངེས་ཤེས་རྙེད་པ་ཞིག་ད་ལམ་
མི་སྣ་རྩོལ་ཁྱད་ཆེ་བས་འབུལ་མ་ཐུབ།    ༈    དཀྱིལ་ཆོག་བདེ་ཆེན་རོལ་མཚོར། ཧཱུཾ་ལན་བདུན་གྱིས་བུམ་པ་རྣམས་སུ་དུང་ཆོས་ཀྱི་མཆོད་ཡོན་སྔོན་དུ་ཕུལ། ཇི་སྲིད་
དཀྱིལ་འཁོར་ཆེན་པོའི་བྱི་བ་མ་རྫོགས་ཀྱི་བར་དུ་བགེགས་རྣམ་པར་བཟློག་པའི་འཕྲིན་ལས་མཛོད། དེ་ནས་མེ་ཏོག་ནས་རོལ་མོའི་བར་གྱིས་མཆོད་གསུངས་པ་བུམ་བསྐྱེད་ཀྱི་ལྷ་ལ་མཆོད་པ་དགོས་པ་གསལ་བར་གསུངས་ཤིང། རྡོར་འཕྲེང་མཛེས་རྒྱན་ན་ཡང་འདི་དང་འདྲ་
བ་འདུག་པ་ངེས་པར་དགོས་པ་ཡིད་ཆེས་ཀྱི་གནས་སུ་འདུག་ལགས།    ༈    རང་ཉིད་ཚེ་དཔག་མེད་དུ་གསལ་བའི་ཐུགས་ཀའི་སྔགས་འཕྲེང་ལས་སྔགས་འཕྲེང་
མར་མེ་གཅིག་ལས་གཉིས་ཆད་ཀྱི་ཚུལ་དུ་བྱུང་བ་གཟུངས་ཐག་ལ་འཁྲིལ་ཏེ་སོང་བས། བུམ་པའི་ལྷའི་ཐུགས་རྒྱུད་བསྐུལ། དེ་ལས་བདུད་རྩིའི་རྒྱུན་བབས་པས་བུམ་པ་གང་བར་བསམ་པ་བསྒོམ་པ་ཡིན་ཨྣམ་སྙམ་པ་བྱུང་ལགས།།    ༈   

[009A]༄༅། །སྤྲུལ་པའི་སྐུ་བློ་བཟང་འཕྲིན་ལས་རྒྱལ་མཚན་གྱིས་དྲི་བ་མཛད་པའི་ལན།    ༈    བཅུ་གསུམ་མ་གཉིས་ཀྱི་སྐབས་སུ་འཇམ་དབྱངས་དཀར་པོ་དང་འབྲེལ་བའི་ཞི་ཁྲོ་སྦྲགས་སྒྲུབ་ཀྱི་ཉམས་ལེན་བྱེད་པའི་ཚེ་
རྒྱུ་རྡོ་རྗེ་འཛིན་པ་འཇམ་དཔལ་གཞོན་ནུར་གྱུར་པ་འཇམ་དབྱངས་དཀར་པོར་བྱེད་དགོས་སམ་མི་དགོས་དང་བཟླས་བའི་སྐབས་ཡེ་ཤེས་སེམས་དཔའ་བསྐྱེད་ཚུལ་དང་སྔགས་འཁོར་སོགས་འགོད་ཚུལ། ཞལ་གྱི་སྐབས་འཇམ་དཔལ་གྱི་ཞལ་སེར་པོ་ཡིད་ཙམ་ཁྲོས་
པ་ཞེས་པ་དཀར་པོར་བསྒྱུར་དགོས་མིན་གསུང་བ་རིགས་པས་དཔྱད་ན་རིགས་འགྲེ་ལྟ་བུར་བསྒྱུར་དགོས་པ་འདྲ་ཞིག་སྣང་ཡང། རྗེ་བཙུན་བླ་མ་ཙོང་ཁ་པ་ཆེན་པོས་རེད་མདའ་བ་ཆེན་པོར་ཡུལ་བའི་ཞི་ཁྲོ་སྤྲགས་སྒྲུབ་ཏུ་དམ་ཚིག་སེམས་དཔའ་འཇིགས་བྱེད་ཀྱི་ཐུགས་
ཀར་ཡེ་ཤེས་སེམས་དཔའ་འཇམ་དཔལ་ཨ་ར་པ་ཙ་ན་དང། འཆད་པ་གཙོ་བོར་བྱེད་ན་ཡེ་ཤེས་སེམས་དཔའ་འཇམ་དཔལ་ཡེ་ཤེས་སེམས་དཔའ་བྱ་ཚུལ་སོགས་གསུངས་ནས། རྒྱུ་རྡོ་རྗེ་འཛིན་པ་དང་ཞལ་གྱི་བསྒྱུར་ཚུལ་མ་གསུངས་ཤིང། འཇམ་དབྱངས་ཨ་ར་པ་ཙན་
ནི་གཙོ་བོར་རིགས་བདག་ཡིན་པས་འདི་སྤྲུལ་གཞི་ཡིན་ནོ་ཞེས་གསུངས་པར་དཔགས་ན་བསྒྱུར་མི་དགོས་སམ་སྙམ་ལགས། འབྲས་བུ་རྡོ་རྗེ་འཛིན་པ་བསྐྱེད་པའི་སྐབས་རང་ཉིད་དམ་ཚིག་སེམས་དཔའི་ཐུགས་ཀར་ཟླ་གདན་ལ་ཡེ་ཤེས་སེམས་དཔའ་འཇམ་དཔལ་དཀར་པོ་
མངོན་རྟོགས་གང་བདེ་ལྟར་བསྐྱེད། དེའི་ཐུགས་ཀར་ཨ་ལས་བྱུང་བའི་ཉི་མའི་དཀྱིལ་འཁོར་གྱི་སྟེང་དུ་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་ཁ་ཞེས་སོགས་གཞུང་ལྟར་དང། ཞི་བཟླས་ཀྱི་སྐབས་འཁོར་ལོགས་ལ་འདེབས་ཚུལ་ཞི་ཁྲོ་སྦྲགས་སྒྲུབ་ཀྱི་སྐབས་ཨ་ར་པ་ཙ་

[009B] ཡང་འཇམ་དབྱངས་ལུས་དཀྱིལ། ནང་སྒྲུབ། གསང་སྒྲུབ་སོགས་ཀྱང་སྐབས་འདིར་ཞི་ཁྲོ་སྦྲགས་སྒྲུབ་ཏུ་བྱེད་ཚུལ་ཡོད་མིན། ཡོད་ཚེ་
ཇི་ལྟར་བྱེད་དགོས་གསུང་པ། ལུས་དཀྱིལ་ལ་དམིགས་བསལ་མི་སྣང་ཡང། རེད་མདའ་པ་ཆེན་པོར་གནང་བའི་ཞི་ཁྲོ་སྦྲགས་སྒྲུབ་ཏུ་རྫོགས་རིམ་གྱི་རྟོགས་པ་ཟབ་མོ་གཙོ་བོར་བྱེད་ན་འཇམ་དབྱངས་ནང་སྒྲུབ་དང། བདེ་ཆེན་འབར་བ་ལ་གཙོ་བོར་བྱེད་ན་འཇམ་དབྱངས་གསང་
སྒྲུབ་ལ་གཙོ་བོར་བྱེད་དགོས་བ་སོགས་གསུངས་པས་གཞན་ལའང་སྦྱར་ཆོག་པར་མངོན་ལགས། ཇི་ལྟར་བྱ་ཚུལ་སྐབས་སོ་སོའི་གཞུང་དང་བླ་མ་དམ་པའི་ཁྲིད་རྒྱུན་བསྟུན་དགོས་བར་སྣང་བས་སོ་སོར་གསལ་འབུལ་མ་ཐུབ། བཅུ་གསུམ་མའི་སྐབས་ཡུམ་གྱི་བཟླས་པ་བྱེད་ཚེ་
དབྱངས་ཅན་མ་དང་འབྲེལ་བའི་ཞི་ཁྲོ་སྦྲགས་སྒྲུབ་བྱེད་ཚུལ་རྡོར་འཛིན་དཀོན་མཆོག་རྒྱལ་མཚན་གྱི་གསུང་ཟིན་བྲིས་སུ་བཀོད་པ་ཡིན་ཟེར་བའི་གར་འདུག་པ་དེ་ལྟར་ཡོད་ན་སྒོམ་བཟླས་བྱེད་ཚུལ་ཇི་ལྟར་གསུང་པ། མཁན་ཆེན་དེ་ཉིད་ཀྱི་གསུང་ཟིན་བྲིས་ཡོད་པ་མ་མཐོང་ཡང་དབྱངས་
ཅན་མ་དང་འབྲེལ་བའི་ཡུམ་གྱི་ཞི་ཁྲོ་སྦྲགས་སྒྲུབ་བྱེད་ཚུལ་འོང་བ་ཡང་གཞུང་དང་དམ་པའི་ཁྲིད་རྒྱུན་བསྟུན་ནས་གནང་དགོས་པ་དང། ཡང་ཞལ་གྱི་སྐབས་སུ་རྩ་ཞལ་མ་ཧེའི་ཞལ་ལ་སྙན་རྒྱན་ཡོད་མེད་གསུང་པ་བསྐྱེད་རིམ་འགར་རུས་པ་ལས་གྲུབ་པའི་སྙན་རྒྱན་བཤད་འདུག་ཅིང་
འཇམ་དབྱངས་ཆོས་སྐོར་གྱི་འཇམ་དབྱངས་དཔའ་གཅིག་ལུས་དཀྱིལ། ནང་སྒྲུབ་སོགས་རྒྱུད་སྡེ་གང་གི་ཁོངས་ཡིན་གསུང་པ་འཇམ་དབྱངས་ཆོས་སྐོར་དུ་དཔའ་གཅིག་དང་ལུས་དཀྱིལ་གཉིས་ལ་རྗེས་གནང་སྐབས་ཐུན་མོང་བའི་སྡོམ་གཟུང་ལས་མ་བྱུང་ཞིང། སྦྲུལ་བའི་སྐུ་ངག་

[010A]༄༅། །དབང་བསྟན་འཛིན་འཕྲིན་ལས་ཀྱིས་ལྷན་ཐབས་མུན་སེལ་སྒྲོན་མེད་དཔའ་གཅིག་ལ་མཆོད་པ་བྱ་སྤྱོད་ལྟར་བྱིན་གྱིས་བརླབ་གསུངས་ནས་ལུས་དཀྱིལ་དེ་ལ་ཞལ་འཕངས་མཛད་འདུག་པས་དེ་གཉིས་བྱ་རྒྱུད་དུ་བཟུང་བས་ཆོག་འདྲ་ཞིང། འཇམ་དབྱངས་ནང་སྒྲུབ་ལ་གཞུང་
ལས་མཆོད་གཏོར་བླ་མེད་ལྟར་དང་རྗེས་གནང་སྐབས་ཐུན་མོང་དང་ཐུན་མོང་མིན་པའི་སྡོམ་གཟུང་བཤད་བས་མཆོད་གཏོར་བྱིན་གྱིས་བརླབས་ཚུལ་ལྟར་ན་བླ་མེད་དུ་གསལ་ལམ། འཇིགས་བྱེད་དཔའ་གཅིག་ལ་རྗེས་གནང་ཡོད་དམ་མེད་གསུང་བ་སྤྲུལ་པའི་སྐུ་ངག་དབང་བསྟན་འཛིན་
འཕྲིན་ལས་ཀྱི་གསུང་འབུམ་དུ་དེའི་རྗེས་གནང་བྱ་ཚུལ་དང་རྒྱུན་ཡང་ད་ལྷའི་བར་མ་ཉམས་པར་མངོན་ལགས།།    ༈       ༈   
གཞི་གཅོད་བ་དང་ལྷག་ཏུ་མིག་དབང་མི་གསལ་བ་བཅས་རྒྱུན་བསྲིངས་ནས་བསྐྱངས་པའི་གཟབས་བཤད་བྱ་དཀའ་ཞིང། ལུང་དང་སྦྲགས་བའི་བཤད་པ་ཙམ་བྱས་ཀྱང་རི་གཟར་གྱི་ཆུ་ལྟ་བུ་ལས་མི་འོང་བས་དགོས་པ་ཆུང་ལ། དེ་ལྟ་བུས་དེས་ཤིང་ཁྲིད་གོ་ཆོད་ན་
སྔ་སོར་འདུས་ཚོགས་སུ་སྐྱེས་རབས་སོ་བཞི་པ་དང། ལམ་རིམ་ཆེན་མོའི་ལུང་ཕུལ་སྐབས་དཀའ་གནས་རྣམས་ལ་བཤད་བ་མང་ཙམ་ཕུལ་བ་ཐུགས་ལ་མངའ་བ་ཨེ་ཡོད། དེ་ལྟར་ན་མྱུར་ལམ་དུ་བཀོད་པ་བཞིན་རང་གིས་བསྒོམ་པར་ནུས་ན་བདེ་ལམ་གཅིག་བུས་ཀྱང་མི་
ཆོག་རྒྱུ་མེད་ལ། འོ་ན་ཀྱང་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་དེ་ཉིད་ཀྱི་ཐུགས་སྲས་འགས་བདེ་ལམ་ལ་ལུང་རིགས་ཀྱིས་ཁ་བསྒངས་ནས་ཁྲིད་བར་མཛད་པའི་ཟིན་བྲིས་འགའ་ཞིག་ཀྱང་འདུག་བ་དང། བདག་གིས་མཁན་ཆེན་རྡོ་རྗེ་འཛིན་པའི་ཞབས་

[010B] མྱུར་ལམ་གྱིས་ཟུར་རྒྱན་མཛད་དེ་ཁྲིད་ནས་བསྒོམ་དུ་བཅུག་ཀྱང་ཆོག། ཡང་མྱུར་
ལམ་གྱི་ལུང་ཕོག་ནས་རིམ་གྱིས་བསྒོམ་དུ་བཅུག་ཀྱང་ཆོག་ཅིང་དེ་གཉིས་དོན་གཅིག་ཏུ་གནས་འོང། དེ་ལྟར་བསྒོམ་དུ་བཅུག་བའི་ཚེ་གདུལ་བྱ་བློ་རབ་འབྲིང་དམན་བའི་དབང་གིས་འཆར་ཚུལ་སྣ་ཚོགས་འབྱུང་ཞིང། དེ་དག་ལ་སོ་སོའི་བློ་དང་བསྟུན་ནས་ཁྲིད་དགོས་བས་དེ་ལྟ་བུ་ནི་ད་
ལྟ་ནས་ཁྲིད་ཚོད་མི་ཟིན་ཅིང་བློ་དམན་འགའ་ཞིག་ལ་གསུང་རབ་ཀྱི་དོན་ཟབ་མོ་བཤད་ཀྱང་མི་གོ་བར། འཇིག་རྟེན་གྱི་དཔེ་སོགས་དང་སྦྱར་ནས་འཆད་དགོས་པའང་འབྱུང་བས་གང་ལ་གང་འཚམ་གྱི་སྒོ་ནས་ཁྲིད་པས་ཆོག། འོན་ཀྱང་འཆད་པ་པོ་རང་རང་གི་བློ་སྟོབས་ཀྱིས་འཆད་པ་
མ་གཏོགས་དེད་ཀྱི་དག་ལས་མ་ཐོས་པ་དག་ཐོས་ཞེས་སྨྲས་ན་བརྫུན་དུ་འགྱུར་ཞིང་དགོས་པ་ཆུད་བས་དགོངས་གཅགས་འཚལ།    ༈    ལམ་རིམ་མྱུར་ལམ་གྱི་དོན་རང་ཉམས་སུ་ལེན་ནམ། དོན་གཉེར་ཅན་གཞན་ལ་འཆད་པ་སོགས་ལ། དཀའ་གནད་
ཀྱི་ཁུངས་སོགས་གསལ་བར་སྟོན་པ་དང། དེ་དག་ལ་ཡིད་ཆེས་ཀྱི་ངེས་པ་འདྲེན་པའི་ཕྱིར་བཀའ་བསྟན་བཅོས་སོགས་ནས་ལུང་འདྲེན་བྱས་ན་གསུང་པ། ཁྲིད་སྐྱོང་བ་རྣམས་ལམ་གྱི་གཞུང་བསྲངས། དཔེ་དོན་ལུང་རིགས་ཀྱི་ལམ་ནས་སྐྱོང་བ་ཡིན་མོད་ཀྱང། གདུལ་བྱ་དབང་པོ་
རྣོ་བརྟུལ་སྐལ་བ་དང་ལྡན་མིན་སོགས་ལ་གང་ལ་གང་འཚམ་གྱི་སྒོ་ནས་འཆད་ལུགས་སོགས། སྔོན་གྱི་བླ་མ་གོང་མ་རྣམས་ཀྱི་ལུགས་སྲོལ་བཟང་པའི་ཉམས་ལེན་དང་མཐུན་པའི་སྐྱོད་ལུགས་མཛད་བས་ཐུས་སམ་སྙམ།།    ༈   

[011A]༄༅། །   ༈    གཞུང་དང་དོགས་པའི་ཡུལ་དུ་སྒོའི་གཡས་དང། གཙོ་བོའི་
གཡས་མདུན་དུ་བྱམས་པ་འོང་འདྲ་བ་དེ་གཉིས་གང་འཐད། སྒོ་གཞན་གསུམ་ལའང་ཇི་ལྟར་འགབ་ཅེས་པ། ཤར་སྒོ་ནས་ནང་དུ་འཇུག་པའི་དབང་དུ་བྱས་པའི་གཡས་སུ་བྱམས་པ་དང། གཙོ་བོའི་སྐུ་མདུན་གྱི་གཡོན་ནས་བརྩམས་ཏེ་ཤར་གྱི་སྣམ་པུ་ལ་བྱམས་པ་དང་ས་སྙིང། དེ་
བཞིན་དུ་ལྷོར་ཕྱག་རྡོར་དང་ནམ་སྙིང། ནུབ་ཏུ་འཇིག་རྟེན་དབང་ཕྱུག་དད་འཇམ་དབྱངས། བྱང་དུ་སྒྲིབ་སེལ་དང་ཀུན་བཟང་རྣམས་རིམ་པ་བཞིན་འགོད་དགོས་ཏེ། མདོར་བྱས་ལས། ལྷག་མས་ཀྱི་ལྷ་འགོད་ཚུལ་སྟོན་པའི་སྒབས་སུ། བདག་ཉིད་ཕྱག་རྒྱར་ལྡན་པན། ཞལ་
གསུམ་ཕྱག་དྲུག་ལྟ་ཕུལ། །ཨིནྡྲ་ནཱི་ལའི་འོད་མཉམ་པ། །དཀྱིལ་འཁོར་དབུས་སུ་བསྒོམ་པར་བྱ། །རྣམ་སྣང་མཛད་དཔལ་རིན་ཆེན་དང། །འོད་དཔག་མེད་དང་ལས་ཀྱི་རྒྱལ། །ཞལ་གསུམ་ཕྱག་དྲུག་ལྟ་བུར་ནི། །ཤར་ལ་སོགས་པའི་ཕྱོགས་སུ་བསམ། །གཏི་མུག་འགའ་
སོགས་ལྷ་མོ་རྣམས། །ཞལ་གསུམ་ཕྱག་དྲུག་ལྟ་བུ་ལ། །མེ་ཡི་ཕྱོགས་ནས་བརྩམས་ནས་སུ། །རིམ་པ་ཇེ་བཞིན་ངེས་བར་དགོད། །དེ་བཞིན་གཟུགས་རྡོ་རྗེ་ལ་སོགས། །ཕྱི་ཡི་མཚམས་ནི་རྣམ་པ་བཞིར། །རེག་བྱ་རྡོ་རྗེ་ཉིད་ཀྱང་ནི། །རྡོ་རྗེ་སེམས་དཔའ་དང་ལྡན་
གནས། །བྱམས་པས་ཡི་སྙིང་པོ་དག་ཤར་གྱི་སྣམ་བུར་དགོད་པར་བྱ། །ཕྱག་ན་རྡོ་རྗེ་མཁའ་སྙིང་པོ། །བརྟུལ་ཞུགས་ཅན་གྱིས་ལྷོ་རུ་དགོད། །འཇིག་རྟེན་དབང་ཕྱུག་འཇམ་པའི་དབྱངས། །ནུབ་ཏུ་ཡང་ནི་དགོད་བར་བྱ། །སྒྲིབ་པ་ཐམས་ཅད་རྣམ་སེལ་དང། །

[011B] །གཤིན་རྗེའི་གཤེད་ནི་ཤར་གྱི་སྒོར། །གཞན་གྱིས་མི་ཐུབ་ལྷོ་ཕྱོགས་སུའོ། །ནུབ་ཕྱོགས་སུ་ནི་རྟ་མགྲིན་ནོ། །བདུད་རྩི་འཁྱིལ་བ་བྱང་དུའོ། །མི་གཡོ་འདོད་པའི་རྒྱལ་པོ་དང། །དབྱུག་སྔོན་དང་ནི་སྟོབས་པོ་ཆེ། །ཤར་ལྷོའི་མཚམས་སོགས་
ནས་བརྩམས་ཏེ། །རིམ་པ་ཇི་བཞིན་བསྒོམ་པར་བྱ་གནོད་མཛེས་རྒྱལ་པོ་ཁྲོ་བོ་ཆེ། །དེ་ཡི་འོག་ཏུ་རྣམ་པར་བསམ། །གཙུག་ཏོར་འཁོར་ལོས་བསྒྱུར་རྒྱལ་ཡང། །དེ་བཞིན་སྟེང་དུ་རྣམ་པར་བསམ། ཞེས་དང། ཡང་དེ་ཉིད་ལས། དཀྱིལ་འཁོར་རྒྱལ་མཆོག་གི་
སྐབས་སུ། མཻཾ་ཐླིཾ་ས་བོན་ལས་བྱུང་བ། །བྱམས་པ་ས་ཡི་སྙིང་པོ་ཉིད། །བརྟུལ་ཞུགས་ཅན་གྱིས་ཤར་དུ་དབྱུང། ཞེས་རིམ་ཅན་དུ་གསུངས་པ་དང། རྗེ་བདག་ཉིད་ཆེན་པོས་ཀྱང་དབང་དོན་དེ་ཉིད་གསལ་བར། རིམ་པ་གསུམ་པའི་སྣམ་བུ་ལ་ཤར་དུ་སྡོང་བུ་དང་བཅས་པའི་
ཀླུ་ཤིང་གི་མེ་ཏོག་དཀར་པོ་འཁོར་ལོས་མཚན་པ་དང་འཁོར་ལོ་དཀར་བ། ལྷོར་རིན་བོ་ཆེ་སེར་བོ་གཉིས། ནུབ་ཏུ་པདྨ་དམར་པོ་གཉིས། བྱང་དུ་རལ་གྲི་ལྗང་ཁུ་གཉིས། ཞེས་སོགས་རིམ་ཅན་ཁོ་ནར་གསུངས་པ་ཡང་སློབ་དཔོན་ཨབྷ་ཡྵིཀ་དའི་དཀྱིལ་ཆོག་རྡོ་རྗེ་འཕྲེང་བར་
རིམ་པ་གསུམ་པར་སྒོའི་འགྲམ་གྱི་སྣམ་བུ་ལ་ཚངས་བའི་ཐིག་ནས་ཆ་ཆུང་བཞི་དོར་བར། གཡོན་དུ་བྱམས་པའི་ཀླུ་ཤིང་གི་མེ་ཏོག་འཁོར་ལོ་དང་བཅས་བའོ། །གཡས་སུ་སའི་སྙིང་པོའི་འཁོར་ལོ་རྩིབས་བརྒྱད་བ་དཀར་བོའོ། །ལྷོར་དེ་བཞིན་དུ་ཕྱག་ན་རྡོ་རྗེ་དང་ནམ་མཁའི་
སྙིང་པོའི་རྡོ་རྗེ་དང་རིན་པོ་ཆེ་མརྒཏ་ཆ་དགུ་པའོ། །ཞེས་སོགས་རིམ་ཅན་དུ་གསུངས་པ་དང་དགོངས་པ་མཐུན་ཞིང་དེར་གཡོན་དུ་བྱམས་པའི་ཀླུ་ཤིང་གི་མེ་ཏོག་འཁོར་ལོ་དང་བཅས་པའོ་ཞེས་གསུངས་པའི་གཡོན་ནི་གཙོ་བོའི་གཡོན་གྱི་དབང་དུ་མཛད་པར་ལྷ་མཚན་འགོད་

[012A]༄༅། །པའི་རིམ་པས་ངེས་ལ། སྔགས་རམ་པ་དགེ་འདུན་བཀྲ་ཤིས་ཀྱིས་ཀྱང་འཕྲེང་བའི་དཀྱིལ་ཆོག་ཏུ་ལྷ་མཚན་རྣམས་ཨ་བྷ་ཡཱ་ཀ་རའི་གཞུང་ལྟར་བཀོད་ནས། མཇུག་ཏུ་ཡང་ན་རྗེའི་དཀྱིལ་ཆོག་ནས་འབྱུང་བ་བཞིན་འགོད་གསུངས་པ་ནི། ཕྱག་མཚན་
མི་འདྲ་བར་གསུངས་པ་ལ་དགོངས་ཀྱི་འགོད་ཚུལ་གྱི་རིམ་པ་མ་ཡིན་འདྲ་ལགས། རྣལ་འབྱོར་དག་རིམ་དུ་ཤར་སྒོའི་གཡས་གཡོན་གྱི་གདན་ལ་རིམ་པ་བཞིན་བྱམས་པ་དང་ས་སྙིང་དཀར་པོ་ཞེས་གསུངས་པ་ནི་ཤར་སྒོ་ནས་ནང་དུ་འཇུག་པའི་སྒོའི་གཡས་གཡོན་དང་བྱམས་
བས་སྙིང་གཉིས་ཞལ་ནང་གཟིགས་ཀྱིས་སྙིང་གི་གཡས་སུ་བྱམས་པ་དང་བྱམས་པའི་གཡོན་པུས་སྙིང་བཞུགས་པར་གོ་དགོས། དེ་ལྟ་མིན་པར་གཙོ་བོ་ལ་ལྟོས་པའི་གཡས་གཡོན་དུ་བཟུངས་ནས་བཀོད་ན། མཎྜལ་གྱི་གླིང་ཕྲན་འགོད་ཚུལ་ལྟར་སོང་ནས་རིམ་པ་ཇི་བཞིན་མི་འོང་
བས་དེས་ན་མདོར་བྱས་ལས་རིམ་པ་ཇི་བཞིན་ཞེས་ནན་གྱིས་གསུངས་པ་དང། ཨ་བྷ་ཡས་གཡོན་ནས་བརྩམས་ཏེ་རིམ་ཅན་དུ་འགོད་པར་གསུངས་པ་དང་འགལ་འགྲོ་ཞིང་དེ་དག་གི་དགོངས་པ་དང་མཐུན་པ་དེས་པར་དགོས་ལ། དེ་ཡང་རྗེ་བཙུན་བླ་མ་ཅོད་ཁ་པ་ཆེན་པོས་རྡོ་རྗེ་འཆང་
ཆེན་པོའི་ལམ་གྱི་རིམ་པར་བུམ་པ་དགོད་པའི་སྐབས་སུ་འདིར་གཡས་གཡོན་ནི་ཁ་ནང་བལྟའི་དབང་དུ་བྱས་པའོ། །ཞེས་གསུངས་པའི་ཆིག་རྐང་གཅིག་པུ་འདིས་སྒྲུབ་ཐབས་བསྒོམ་པ་སོགས་རྣམ་པ་ཐམས་ཅད་དུ་མཐའ་ཆོད་པར་འགྱུར་བས་དོགས་པ་བྱ་མི་དགོས་སོ།། །།

[012B][BLANK PAGE]



