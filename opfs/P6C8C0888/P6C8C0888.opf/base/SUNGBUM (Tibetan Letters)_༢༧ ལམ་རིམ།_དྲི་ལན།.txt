   ༈   
པ་ལ༑ སྐད་ཅིག་དང་པོར་ཉོན་མོངས་སྐྱེས་ནས་སྐད་ཅིག་གཉིས་པར་སེམས་ཀྱི་ངོ་བོ་ལ་ལྟ་པའམ། མི་རྟག་པའམ། ངེས་འབྱུང་ངམ། བྱང་སེམས་སམ། སྟོང་ཉིད་སོགས་ཀྱི་གཉེན་པོ་གང་རུང་གིས་
ཉོན་མོངས་མངོན་གྱུར་རེ་ཞིག་འགག་པ་ཙམ་ལམ་མ་ཞུགས་ཀྱི་སོ་སྐྱེ་ལའང་ཡོད་དམ་སྙམ་ཞིང། སྟོང་ཉིད་མངོན་སུམ་དུ་རྟོགས་ནས་ཉོན་མོངས་སྤངས་པ་མཐོང་ལམ་མ་ཐོབ་བར་དུ་མི་འབྱུང་བར་གསུངས་
པས༑ ལམ་མ་ཞུགས་སུ་མ་ཟད། ཚོགས་ལམ་ཆུང་འབྲིང་ཆེ་གསུམ་དང། སྦྱོར་ལམ་དྲོད་རྩེ་མོ་བཟོད་པ་ཆོས་མཆོག་བཞི་བཅས་ཀྱང་སོ་སོ་སྐྱེ་བོ་ཤ་སྟག་ལས་མ་འདས་སོ། །དེ་ལྟ་ན་ཇི་སྐད་དྲིས་པའི་ལན་
རྣམས་གང་ཤེས་ཕུལ་ཟིན་ཏོ།།



﻿   ༈   ༑ དྲི་བ་དྲུག་པ། ཞི་
གནས་དང་ལྷག་མཐོང་ལུས་སེམས་ལ་བཀབ་ནས་ཉམས་སུ་ལེན་ཚུལ་ཇི་ལྟར་ཞེ་ན། ལམ་རིམ་བདེ་ལམ་དུ་ལུས་ལྷ་སྐུར་གསལ་བ་ལ་དམིགས་ནས་ཞི་གནས་བསྒོམ་ཚུལ་དང། བེམ་པོ་གཏན་ལ་འབེབས་སྐབས་ལུས་བདེན་
མེད་ལ་དམིགས་ནས་ལྷག་མཐོང་བསྒོམ་ཚུལ་གསུངས་པ་དང། ཕྱག་ཆེན་རྩ་འགྲེལ་དུ་སེམས་ཀུན་རྫོབ་པའི་སྣང་ཚུལ་ལ་དམིགས་ནས་ཞི་གནས་བསྒོམ་ཚུལ་དང། སེམས་དོན་དམ་པའི་གནས་ཚུལ་ལ་དམིགས་ནས་

[021A]༄༅། །ལྷག་མཐོང་བསྒོམ་ཚུལ་གསུངས་པ་སོགས་ལུས་སེམས་རེ་རེ་ལའང་ཇི་ལྟ་ཇི་སྙེད་གཉིས་ཀ་ལ་དམིགས་པའི་ཞི་ལྷག་གཉིས་ཀ་འོང་བས་རྒྱ་ཤིན་ཏུ་ཆེ་བའོ།།



﻿   ༈   
པ་ཆོས་འཆད་ཉན་བྱེད་ཚེ་བླ་མས་ཀྱང་སྙིང་རྗེས་ཀུན་ནས་བསླངས་ཏེ་བཤད། སློབ་མས་ཀྱང་དད་པས་ཀུན་ནས་བསླངས་ཏེ་ཉམས་སུ་ལེན་འདོད་ཀྱིས་ཉན་ན། སླར་རྣམ་པར་དག་མིན་བྱུང་ཡང་སྐབས་ཐོབ་བག་
ཆགས་བཟང་པོ་འཇོག་ཐུབ་འདྲ་སྙམ་པ་ལགས་



﻿   ༈   
ལན༑    ༈    སྟབས་འཇོས་ཀྱིས་ཞུ་འབྲས། བང་མི་ཆེད་གནང་མདུན་གསུང་འཕྲིན་གནང་རྟེན་གྱིས་སྤུད་པ་

[105B] དམིགས་པ་བརྟན་ཐབས་ནི། སྤྱོད་འཇུག་ལས། བཟླས་བརྗོད་དང་ནི་དཀའ་ཐུབ་སོགས། །ཡུན་རིང་དུས་སུ་སྤྱད་བྱས་ཀྱང། །སེམས་གཞན་གཡེང་བས་བྱས་པ་ནི། །དེ་ཉིད་རིག་པས་དོན་མེད་
གསུངས། །ཞེས་སེམས་གཞན་དུ་ཡེངས་བའི་དགེ་སྦྱོར་ལ་ཕན་ཡོན་ཆེན་པོ་མི་འབྱུང་བར་གསུངས་མོད། འོན་ཀྱང་རང་རེ་ལས་དང་པོ་ལ་རྣམས་ཀྱི་ཉི་མ་རེ་རེ་བཞིན་ཐུན་རིང་པོའི་བར་དུ་དགེ་སྦྱོར་གཅིག་ལ་སེམས་
གཏན་ནས་མ་ཡེངས་པར་བྱ་རྩིས་བགྱིས་ན་འཕྲལ་དུ་སྣ་སུན་འཕོག་ཅིང། ཆོས་དྲེད་ཀྱི་རྒྱུད་འགྲོ་བ་ལ་དགོངས་ནས། ལམ་རིམ་ཆེན་མོང། དེ་ཡང་དང་པོར་ཡུན་རིང་ན་བྱིང་རྒོད་ཀྱི་དབང་དུ་འགྲོ་སླ་ཞིང། དེ་
ལ་གོམས་ན་བློ་འཆོས་དཀའ་བས་ཐུན་ཆུང་ལ་གྲངས་མང་བར་བྱ། ཞེས་དང། ཇོ་བོའི་སྤྱོད་པ་བསྡུས་པའི་སྒྲོན་མ་ལས་ཀྱང། བདེ་བའི་སྟན་ལ་འདུག་ནས་ནི། །ཆོས་རྣམས་ཆོས་ཉིད་དྲན་པར་བྱ། །མཚན་
མས་གཡེང་བས་མ་ནུས་ན། །ལངས་ལ་དངོས་པོར་སྣང་བ་ཀུན། །སྒྱུ་མ་ལྟ་བུར་ཉེ་བར་བརྟག་ཅེས་གསུངས་པ་ཡིན་པས། བསྒོམ་བཟླས་ཐུན་ཉུང་དུ་ཞིག་གི་རིང་སེམས་གཏན་ནས་མ་ཡེངས་ཤིང། ལྕགས་
སྐུད་ཤིང་བལ་གྱིས་དཀྲིས་པ་ལྟར་ཁོང་གྲིམས་ལ་འཕྲལ་ལྷོད་ཆགས་པའི་དངོས་གཙང་བ་ཞིག་དང། དེ་ནས་ཐུན་མཚམས་གྱི་དགེ་སྦྱོར་ཀློག་དང་ཁ་ཏོན། ཕྱག་དང་སྐོར་བ། མཆོད་དང་སྦྱིན་

[086A]༄༅། །གཏོང་སོགས་ལ་སྤྲོས་ཀྱི་ན་འབད་ནས་ཡང་བསྒོམ་བཟླས་ཀྱི་ཐུན་ལ་འཇུག་པ་ལྟ་བུའི་དགེ་སྦྱོར་གྱི་གནད་ཅིག་ཤེས་ན། བྱིས་པ་རྩེད་མོ་ལ་ཡེངས་པ་ལྟར་ཉིན་མཚན་གར་སོང་
ངོ་མི་ཤེས་པའི་དགེ་སྦྱོར་ཤིན་ཏུ་འཕེལ་བ་ཞིག་འབྱུང་ཞེས་བཀའ་གདམས་གོང་མ་རྣམས་གསུང་བ་ལྟར་ལགས། བྱང་སེམས་སྦྱོང་ཐབས་ནི། སྤྱིར་རྗེ་རིན་པོ་ཆེས། ཐོག་མར་ཞིང་གི་མཐུ་ལ་བརྟེན་
ནས་ནི། །ནང་གི་བསམ་པའི་སྟོབས་ནི་སྐྱེ་འགྱུར་བས། །དགེ་བའི་བཤེས་དང་དཀོན་མཆོག་མཆོད་པ་ལ། །རྒྱུན་མི་འཆད་པའི་སྦྱོར་བ་བསྟེན་འཚལ་ལོ། །ཞེས་དང། པཎ་ཆེན་བློ་བཟང་ཆོས་ཀྱི་
རྒྱལ་མཚན་གྱིས། ལམ་གོང་མའི་རྟོགས་པ་སྐྱེ་བ་ལ། །གེགས་སྡིག་སྒྲིབ་ཡིན་པས་སྦྱོང་བའི་ཐབས། །བདུན་རྣམ་དག་ཡན་ལག་བདུན་པ་ཡིས། །དུས་རྒྱུན་དུ་ཚོགས་གསོག་སྒྲིབ་སྦྱོང་གཅེས་
ཞེས་དང། ཀུན་མཁྱེན་ལྔ་པས། ལྷ་ཆོས་ལྟ་ཞོག་མི་ཆོས་བྱ་བཞག་ཀྱང། །ལམ་དུ་རྒྱུག་པ་བསོད་ནམས་ལ་རག་པས། །དཀོན་མཆོག་མཆོད་དང་ངན་སློང་སྦྱིན་གཏོང་སོགས། །ལེགས་བྱས་སྤེལ་
བའི་ཚོགས་ཆེན་གསོག་པ་གནད། །ཅེས་གང་གསུངས་པ་ལྟར་ལགས་ཤིང། ཁྱད་པར་རྗེ་རིན་པོ་ཆེས། རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་

[086B] །བྱང་ཆུབ་སེམས་མཆོག་འབྱོངས་པར་བྱིན་གྱིས་རློབས། །ཞེས་གསུངས་པ་ལྟར། སྐྱེས་བུ་ཆུང་འབྲིང་གི་ལམ་རྣམས་ལེགས་པར་བསྒོམས་པ་ལ་བརྟན་ནས་འཁོར་བ་
འདི་སྡུག་བསྔལ་དྲག་ཅིང་བཟོད་པར་དགའ་བའི་རང་བཞིན་ཅན་དུ་མཐོང་བ་ཞིག་དང། སྐྱེས་བུ་ཆེན་པོའི་རྒྱུ་འབྲས་མན་ངག་བདུན་མ་དང་བདག་གཞན་མཉམ་བརྗེ་རིང་དུ་བསྒོམས་པ་ལ་བརྟེན་ནས་སེམས་
ཅན་མཐའ་དག་མ་དྲིན་ཅན་གཅེས་ཤིང་ཕངས་ལ་སྡུག་ཅིང་ཡིད་དུ་འོང་བའི་རྣམ་པར་མཐོང་བ་ཞིག་སྟེ་དེ་གཉིས་བྱུང་ན། རང་འཁོར་བའི་སྡུག་བསྔལ་གྱིས་མནར་བ་ལ་ཐར་འདོད་ཀྱི་ངེས་འབྱུང་སྐྱེ་བ་བཞིན་དུ། སེམས་
ཅན་ཐམས་ཅད་འཁོར་བའི་སྡུག་བསྔལ་གྱིས་མནར་བ་ལ་ཡང་སྒྲོལ་འདོད་ཀྱི་སྙིང་རྗེ་ཆེན་པོ་སྐྱེ་བ་ཡིན་ལ། དེའི་ཚེ་སེམས་ཅན་མཐའ་དག་སྒྲོལ་བའི་ནུས་པ་སངས་རྒྱས་ཁོ་ན་ལ་ཡོད་པར་མཐོང་ནས་སེམས་ཅན་གྱི་
དོན་དུ་སངས་རྒྱས་ཐོབ་འདོད་ཀྱི་བྱང་ཆུབ་ཀྱི་སེམས་སྐྱེ་བ་ཡིན་པས། བྱང་ཆུབ་ཀྱི་སེམས་སྐྱེ་བའི་ཐབས་མཐར་ཐུག་པ་ནི་ལམ་རིམ་བསྒོམ་པ་ཉིད་ཡིན་པ་མཁྱེན་པར་མཛོད་ཅིག་



﻿   ༈   
ལ་དབུ་སེམས་ལུགས་གཉིས་བཤད་པ་འདི་དག་སོ་སོ་བའི་ཕྱག་ལེན་ད་ལྟ་དགེ་ལུགས་ལ་ཡོད་དམ་མེད་ཅེས་པ་ལ། བྱང་ས་ནས་འབྱུང་བ་ལ་སེམས་ཙམ་ལུགས་དང། བསླབ་སྤྱོད་ནས་འབྱུང་བ་ལ་དབུ་མ་
ལུགས་ཟེར་བ་འདྲ་བས། དེ་ལྟར་ན་རྗེ་རིན་པོ་ཆེའི་ལམ་རིམ་ཆེ་ཆུང་དུ་སྨོན་སེམས་ཆོ་གས་བསྐྱེད་ཚུལ་གསལ་བར་བཤད་པ་ལྟར་བདག་གིས་ཀྱང་རྗེ་ཡོངས་འཛིན་གུ་གེ་བ་ནས་ཚར་གཉིས་ཐོབ། བྱང་ས་ཚུལ་ཁྲིམས་
ལེའུ་རྣམ་བཤད་བྱང་ཆུབ་གཞུང་ལམ་དུ་འཇུག་སྡོམ་ལེན་ཚུལ་གསལ་བར་འབྱུང་བ་ནི་བདག་གིས་མ་ཐོབ་ཅིང། འདིའི་རྒྱུན་དེང་སང་ཆད་འདྲ་ཟེར་མཁན་ཡང་སྣང། བདེ་ལམ་དུ། ལམ་རིམ་ལས་སྨོན་འཇུག་

[098A]༄༅། །རིམ་ཅན་དུ་ལེན་པའི་དབང་དུ་མཛད་ཀྱང་ཞི་བ་ལྷའི་ལུགས་ལྟར་ཅིག་ཅར་དུ་བླངས་ན་འཇུག་པ་བདེ་བར་གསུངས་པ་ལྟར། བདག་གིས་ཀྱང། འབི་ལུང་བླ་མ་རིན་པོ་ཆེ་དང་
བདེ་ཆེན་བླ་མ་རིན་པོ་ཆེ་ནས་ལན་གཉིས་རེ་ཐོབ་པ་ལགས་



﻿   ༈    བློ་སྦྱོང་གཏོང་ལེན་སྐབས་བླ་མ་དང་སངས་རྒྱས་ལ་སྐྱོན་ལེན་
རྒྱུ་མེད་ཚུལ་ཆེ་ཐང་དུ་གསུངས་པས་ན་བླ་མའི་སྡིག་པ་སྦྱོང་ཚུལ་མ་བྱས་པ་ལེགས་འདྲ་སྙམ་ལགས། དེ་ལྟར་གང་དྲན་ཐོལ་བྱུང་དུ་བྲིས་པ་རྣམས་ལ་ཞིབ་གཟིགས་ཀྱིས་སྤང་བླང་
གནང་བ་མཁྱེན་མཁྱེན་ལགས་



﻿   ༈       ༈    དཔེར་ན་སངས་རྒྱས་ཀྱི་དྲུང་ནས་ལྷས་བྱིན་སའི་མཐོང་ཕྱེ་ནས་
མནར་མེད་དུ་ལྷུངས་བ་དང་འདྲ་ལ། རྒྱུན་པར་བླང་དོར་འཛོལ་མེད་དུ་སྤྱད་ན། ལུང་སྟོང་དུ་ཤི་ཡང་བདེ་འགྲོར་འགྲོ་སྟེ། མདོ་ལས། རྣ་བས་མཐོས་མིག་སྔར་མ་མཐོང་ཡང། །གཏན་སྲུང་མི་དེ་མཐོ་རིས་འགྲོ་བར་
འགྱུར། །ཞེས་གསུངས་པས་སོ།།



﻿   ༈   
པའི་ལན་ནི། རྗེའི་ལམ་རིམ་གཉིས་སུ་ལམ་གྱི་གོ་རིམ་ངེས་ཅན་དུ་གསུངས་པ་དེ་སྤྱིར་བཏང་དང། རྒྱུད་སྡེ་སྤྱི་རྣམ་དུ། ས་བཅུ་པའི་བར་མདོ་ལམ་རྐྱང་པས་བགྲོད་ནས། འཚང་རྒྱ་ཁའི་ཚེ་སྔགས་

[115B] སྤྱིར་བཏང་བ་ལ་དམིགས་ཀྱིས་བསལ། །བསྟན་བཅོས་ཀུན་ལ་གཅེས་པར་འདོད། །ཅེས་པ་ལྟར་འགལ་བ་ཅི་ལ་ཡོད། ཅི་སྟེ་ཡོད་ན། རྗེའི་རིམ་
ལྔ་གསལ་སྒྲོན་དུ། རིམ་ལྔ་དང་སྤྱོད་བསྡུས་དྲངས་ནས་ལམ་གྱི་གོ་རིམ་ངེས་ཅན་དུ་ཡང་བསྒྲུབས་ཤིང་ཕར་ཕྱིན་ཐེག་པའི་རང་ལམ་གྱིས་ས་བཅུ་པའི་བར་དུ་བགྲོད་མཐར་སྔགས་ལམ་གྱི་སྣོན་པ་བཏབ་ནས་
འཚང་རྒྱ་ཚུལ་ཡང་རྒྱས་བར་གསུངས་སྣང་བས་རྗེའི་གསུང་ལ་ཡང་ནང་འགལ་ཡོད་པ་དང། མདོ་སྔགས་ཀྱི་ལམ་ལ་སྐས་ཀྱི་རིམ་པ་ལྟར་བགྲོད་པ་པོ་རྣམས་སྔོན་བྱུང་སྟོན་པའི་རྣམ་ཐར་རྗེས་འཇུག་གདུལ་
བྱའི་ཉམས་ལེན་དུ་འཁྱེར་རྒྱུ་མ་བྱུང་བར་ཁས་བླངས་ན་ཧ་ཅང་ཐལ་བར་འགྱུར་རམ་སྙམ་ལགས་



﻿
[029A]༄༅། །   ༈    ཞེས་པའི་བཤད་བཀའ་དེ་གང་ཡིན་ཞེ་ན། བཤད་བཀའ་ནི་བཤད་པའི་བཀའ་སྲོལ་ཏེ་
དེ་ཡང་རྗེ་བདག་ཉིད་ཆེན་པོ་ནས། རྒྱལ་ཚབ་དར་མ་རིན་ཆེན། ཉན་པོ་ཤཱཀྱ་རྒྱལ་མཚན། སེ་ར་མཁས་བཙུན་དོན་ཡོད་དཔལ་ལྡན། སེ་ར་རྗེ་བཙུན་ཆོས་ཀྱི་རྒྱལ་མཚན། ཁྲི་ཆེན་དགེ་འདུན་རྒྱལ་
མཚན། སྟག་ལུང་བྲག་པ་བློ་གྲོས་རྒྱ་མཚོ། འཇམ་དབྱངས་དཀོན་མཆོག་ཆོས་འཕེལ་གྱི་བར་བླ་མ་གོང་མ་གོང་མས་འོག་མ་འོག་མ་རྣམས་ལ། ལམ་གྱི་རིམ་པའི་ཚིག་རེ་རེ་ནས་དོན་འདི་
དང། འདི་ཡིན་ནོ་ཞེས་ར་སྤྲད་ནས་ཐོས་པའི་སྒྲོ་འདོགས་གཅོད་པའི་བཀའ་སྲོལ་བཟང་པོ་དེ་འབད་པ་ཆེན་པོས་ཞུས་ནས་སྩལ་བའི་ཐོས་པའི་བླ་མ་བརྒྱུད་རིམ་གཅིག་དང། ཡང་རྗེ་རིན་པོ་ཆེ་ནས་
རྗེ་བཙུན་ཤེས་རབ་སེང་གེ། པཎ་ཆེན་དགེ་འདུན་གྲུབ། མཁས་གྲུབ་ནོར་བཟང་རྒྱ་མཚོ། རྒྱལ་བ་དགེ་འདུན་རྒྱ་མཚོ། ཁྲི་ཆེན་བདེ་བ་ཅན་པ་དགེ་ལེགས་དཔལ་བཟང། ལྷ་བཙུན་བསོད་ནམས་
དཔལ་བཟང། རྒྱལ་བ་བསོད་ནམས་རྒྱ་མཚོ། སྤྱན་སྔ་གཞོན་ནུ་ཆོས་དཔལ་བཟང་པོ། འཁོན་སྟོན་དཔལ་འབྱོར་ལྷུན་གྲུབ་བམ་སྣང་མཛད་རྡོ་རྗེ། ཟུང་འཇམ་དབྱངས་དཔལ་འབྱོར་འཕྲིན་

[029B]
གེགས་སེལ་ཕོགས་འདོན་དང་བཅས་ཏེ་ཉམས་སུ་ལེན་དུ་འཇུག་པའི་འཁྲིད་བཀའ་འམ། འཁྲིད་པའི་བཀའ་སྲོལ་བཟང་པོ་དེ་འབད་པ་ཆེན་པོས་ཞུས་ནས་སྩལ་བའི་བསམ་སྒོམ་གྱི་བླ་མ་བརྒྱུད་རིམ་
གཅིག་སྟེ། བཤད་བཀའ་དང་འཁྲིད་བཀའི་བརྒྱུད་ཚུལ་སོ་སོར་བགྲང་རྒྱུ་ཡོད་པས། དགོན་པའི་བླ་རབས་འདྲེན་པ་ཙམ་དང། བར་སྐབས་ཀྱི་བརྒྱུད་པའི་ཁུངས་མེད་པ་གཞན་ལ་སྟོན་མཁན་ཚོ་དང་མི་
འདྲ་གསུང་རྒྱུ་སྟེ། མཇུག་ཏུ་ཡང། སྨྲ་མཁས་ངག་གི་དབང་ཕྱུག་རྗེ་བཙུན་བླ་མ་དཀོན་མཆོག་ཆོས་འཕེལ་བའི་དྲུང་དུ་ལམ་གྱི་རིམ་པ་ཆེན་མོ་ཚིག་གཅིག་ཀྱང་མ་ལུས་པའི་གཟབས་བཤད་ལན་
གཉིས་ཀྱི་བར་དུ་མནོས། ཞེས་དང། རྒྱལ་བའི་གསུང་རབ་མཐའ་དག་ལ་གཞན་དྲིང་མི་འཇོག་པའི་རྩོང་དུས་ཀྱི་ཀུན་མཁྱེན་ཆེན་པོ་འཁོན་སྟོན་ཆོས་ཀྱི་རྒྱལ་པོའི་ཞལ་ལུང་དྲི་མ་མེད་པ་འཇམ་དབྱངས་
བླ་མའི་དྲིན་ལས་ལེགས་པར་ཐོས། ཞེས་གསུངས་པའི་ཕྱིར་རོ།།



﻿   ༈    སྤྱིར་བརྒྱུད་པའི་བླ་མ་ལ་ལྟོས་ན་ཆོས་འབྲེལ་ཡོད་ཚད་ལ་རྩ་བའི་བླ་མའི་ཐ་སྙད་བྱེད་པའང་ཡོད་
དངོས་ཀྱི་བླ་མ་ལ་ལྟོས་ན་ལམ་རིམ་ལྟ་བུ་ལ་ཉམས་ལེན་བྱེད་པའི་ཚེ། ལམ་རིམ་སྟོན་པ་པོ་ལ་རྩ་བའི་བླ་མའི་ཐ་སྙད་བྱེད་པར་བདག་གི་བླ་མ་ཡོངས་འཛིན་གུ་གེ་བ་དེ་ཉིད་ཀྱི་ཞལ་ལས་གསུང་པ་དངོས་
སུ་ཐོས། ཡང་བཀའ་བརྒྱུད་པ་སོགས་སྟོང་ཉིད་སྟོན་པ་པོ་ལ་ངེས་དོན་སྟོན་པའི་བླ་མ་ཞེས་རྩ་བའི་བླ་མར་བྱེད་པ་དང། བཀའ་གདམས་པ་རྣམས་བྱང་ཆུབ་ཀྱི་སེམས་རང་རྒྱུད་ལ་སྐྱེད་མཁན་ལ་རྩ་
བའི་བླ་མར་བྱེད་པ་ལྟ་བུ་རང་ལ་ཆོས་ཀྱི་བཀའ་དྲིན་ཆེ་བ་ཞིག་ལ་རྩ་བའི་བླ་མར་བྱེད་པའང་ཡོད་པས་མཐའ་གཅིག་ཏུ་མ་ངེས་ལགས་



﻿   ༈    ཤེས་སྒྲིབ། སྙོམས་འཇུག་གི་སྒྲིབ་པ་

[136B] སྡིག་པ་དང་སྒྲིབ་པ་ཐམས་ཅད་ཅེས་པའི་སྐབས་ཀྱི་སྒྲིབ་པ་དེ། མཛོད་ལས། མཚམས་མེད་པ་ཡི་ལས་རྣམས་དང། །ཉོན་
མོངས་ཤས་ཆེན་ངན་འགྲོ་དང། །འདུ་ཤེས་མེད་པའི་སེམས་ཅན་དང། །སྒྲ་མི་སྙན་སྒྲིབ་གསུམ་དུ་འདོད། །ཅེས་པའི་ལས་ཀྱི་སྒྲིབ་པ་དེ་ཡིན་འདྲ་བས། དེ་ལྟར་ན་སྡིག་པ་ནི་རྣམ་སྨིན་ཡིད་དུ་མི་འོད་པ་འབྱིན་
པའི་རིགས་ཅན་གྱི་ཉོན་མོངས་པ་དང། དེའི་རིགས་ཅན་གྱི་ལས་ཐམས་ཅད་ལ་འཇོག་ལ། ལས་ཀྱི་སྒྲིབ་པ་ལ་ནི། ལས་ཤིག་དགོས་པ་དང་དེ་ལ་སྒྲིབ་པར་བརྗོད་པ་འཕགས་ལམ་སྐྱེ་བ་ལ་སྒྲིབ་པས་ཡིན་
པར་གསུངས་པས། དེ་གཉིས་ཀྱི་ཁྱད་པར་ལ་ནི་མུ་བཞི་ཡོད་དེ། འདོད་པའི་སས་བསྡུས་ཀྱི་ཞེ་སྡང་ལྟ་བུ་སྡིག་པ་ཡིན་ལ་ལས་སྒྲིབ་མ་ཡིན་པའི་མུ། འདུ་ཤེས་མེད་པར་སྐྱེ་བ་འཕེན་བྱེད་ཀྱི་ལས་ལྟ་བུ་ལས་
སྒྲིབ་ཡིན་ལ་སྡིག་པ་མ་ཡིན་པའི་མུ། མཚམས་མེད་ལྔའི་ལས་ལྟ་བུ་སྡིག་པ་དང་ལས་སྒྲིབ་གཉིས་ཀ་ཡིན་པའི་མུ། དལ་འབྱོར་ཚང་བའི་མི་ལུས་འཕེན་བྱེད་ཀྱི་བསོད་ནམས་ཀྱི་ལས་ལྟ་བུ་སྡིག་པ་དང་ལས་
སྒྲིབ་གཉིས་ཀ་མ་ཡིན་པའི་མུ་རྣམས་སོ། །ལྕི་ཡང་ནི། སྡིག་པ་ལྕི་བ་འདྲ་སྟེ་ཉོན་མོངས་སྡིག་པ་ཡིན་ཅིང་དེ་ལས་སྒྲིབ་ལས་གནོད་ཚབས་ཆེ་བར་གསུངས་པའི་ཕྱིར་རོ། །སོ་སོའི་གཉེན་པོ་གང་གིས་

[137A]༄༅། །སྤོང་བ་ནི། སྡིག་སྒྲིབ་ཀྱི་གཉེན་པོ་སྟོབས་བཞིས་སྤྱོད་པ་ཡིན་ཏེ། སྒོ་གསུམ་སྡིག་ལྟུང་དྲི་མས་སྤགས་པ་འདི། །ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་དུ་སྟོབས་བཞི་
ཚང་བར་བསྟེན་པ་གཅེས། །ཞེས་རྗེ་རིན་པོ་ཆེས་གསུངས་པའི་ཕྱིར། འོན་ཀྱང་ས་བོན་རྩ་བ་ནས་སྤོང་བའི་གཉེན་པོར་ནི་སྟོང་ཉིད་སོགས་བསྒོམ་དགོས་ཏེ། སྤྱོད་འཇུག་ལས། ཉོན་མོངས་ཤེས་བྱའི་སྒྲིབ་
པ་ཡི༑ ༑མུན་པའི་གཉེན་པོ་སྟོང་པ་ཉིད། །ཅེས་གསུངས་པའི་ཕྱིར་རོ་སྙམ་ལགས་



﻿   ༈    རླུང་སྒྲ་ཅན་དང་ཤུགས་ཅན་དང་རྒོད་བག་ཅན་ཞེས་པ་རྣམས་ཀྱི་དོན་གང་ཡིན་ཞེ་ན། ཡོངས་འཛིན་པཎྜི་ཏའི་བློ་སྦྱོང་བླ་མཆོད་ཕྱག་ཆེན་རྣམས་ཀྱི་འཁྲིད་ཡིག་ཏུ། དེ་ནས་རླུང་
སྒྲ་ཅན་དང་རྩོལ་བས་བསྐྱེད་པའི་ཤུགས་ཅན་དང་རིང་ཐུང་མི་སྙོམས་པའི་རྒོད་བག་ཅན་དུ་མ་སོང་བར་རང་བབས་སུ་བཞག་ལ་ཕར་རྒྱུ་ཚུར་རྒྱུ་དལ་བུས་བརྟག་པར་བྱའོ། །ཞེས་གསུངས་པ་ནི་མྱུར་ལམ་

[034A]༄༅། །གྱི་དེའི་འགྲེལ་བ་ལྟ་བུར་སྣང་ལ། བདག་རང་གི་གོ་ཚོད་ནི། རྗེའི་ལམ་རིམ་ཆེ་ཆུང་ལས། དབུགས་ནི་ཕྱི་ནང་དུ་རྒྱུ་བ་སྒྲ་ཅན་དང། རྔམ་པ་དང་རྒོད་བག་ཅན་དུ་མི་བཏང་གི་ཅི་ནས་ཀྱང་
ཕར་རྒྱུ་ཚུར་རྒྱུ་མི་ཚོར་བར། དལ་བུ་དལ་བུས་འབད་པ་མེད་པར་འཇུག་པ་དེ་ལྟར་བྱའོ། །ཞེས་གསུངས་པ་འདི་དབུ་མ་སྒོམ་རིམ་གྱི་དགོངས་པ་ཡིན་ཞིང། དེ་དོན་ཡང་རིམ་པ་ལྟར། ཕར་རྒྱུ་ཚུར་རྒྱུ་མི་
ཚོར་བ་སྒྲ་ཅན་དུ་མི་བཏང་བའི་དོན་དང། དལ་བུ་དལ་བུས་བཏང་བ་རྔམ་པར་མི་བཏང་བའི་དོན་དང། འབད་རྩོལ་མེད་པར་འཇུག་པ་རྒོད་བག་ཅན་དུ་མི་བཏང་བའི་དོན་དུ་བཟུང་ན་རྗེ་ཐམས་ཅད་མཁྱེན་
པའི་དགོངས་པར་ཨེ་འགྲོ་སྙམ་པས་བརྟག་པར་མཛོད་ཅིག་སྨྲས་པ། བདག་ནི་ཐོས་ཉུང་སྦྱངས་པའི་སྟོབས་དམན་པས། །ལམ་བཟང་དཀའ་གནད་འབྱེད་པར་ག་ལ་ནུས། །འོན་ཀྱང་དང་ལྡན་སློབ་མའི་
གཡར་ཁྲལ་དུ། །གང་ཤར་ཡི་གེར་འབད་པས་བཀོད་དེ་ཕུལ། །ནོར་འཁྲུལ་སྐྱོན་དང་འདྲེས་རྣམས་སྙིང་ནས་འཆགས། །མཁས་པའི་ཚོགས་ཀྱིས་དག་པར་མཛད་དུ་གསོལ། །འདི་ཡི་དགེ་བས་མ་རྒན་
འགྲོ་ཀུན་གྱི། །སོམ་ཉིའི་དྲ་བ་གཅོད་པའི་མཐུ་ལྡན་ཤོག། །སརྦ་མངྒ་ལཾ།།



﻿   ༈    བླ་མ་སྒོམ་པའི་ཚེ་སྐུའི་
མདོག་དབྱིབས་ཇི་ལྟར་ཡོད་པ་ལྟར་ལས་ཤ་རུས་རྡོས་བཅས་ཆེད་གཉེར་གྱིས་བསྒོམ་ག་ལ་དགོས། འཇའ་ལུས་ཡེ་ཤེས་ཀྱི་སྐུར་བསྒོམ་ཐུབ་ན་དགེ་ལས་སྐྱོན་དུ་འགྱུར་བ་མེད་དམ་སྙམ་ལགས་

[099B] ཀུན་འདུས་ནོར་བུ་ལུགས་སུ་བསྒོམ་ན་བླ་མ་གཅིག་ཐམས་ཅད་ཀྱི་ངོ་བོར་མོས་ནས་བསྒོམས་པས་ཆོག་ཅིང། བཤེས་གཉེན་བསྟེན་ཚུལ་ལྟ་བུའི་སྐབས་སུ་གྲངས་དུ་
ཡོད་ཀྱི་རྣམ་པ་སོ་སོར་བསྒོམ་དགོས་པ་ཡང་ཡོད་པས་མཐའ་གཅིག་ཏུ་ངེས་བཟུང་མི་དགོས་ལགས་



﻿   ༈    ཁམས་གསུམ་
འཁོར་བའི་གནས་ལ་མཚོ་འཁྱགས་པའི་བྱ་ལྟར་ཞེན་པ་ལོག་སྟེ། དེ་ལས་ཐར་འདོད་ཀྱི་བློ་སྐོམ་པ་ཆུ་དོན་དུ་གཉེར་བ་ལྟ་བུའི་བསམ་པ་ཞིག་ལ་ཟེར་བ་ཡིན་ཏེ། རྗེ་རིན་པོ་ཆེས། དེ་ལྟར་གོམས་པས་

[138A]༄༅། །།འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་མི་སྐྱེ་ཞིང། ཉིན་མཚན་ཀུན་ཏུ་ཐར་པ་དོན་གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་པ་ལགས། །ཞེས་
གསུངས་པའི་ཕྱིར་རོ།།



﻿   ༈    གཏོང་སེམས་སྤེལ་བ་སྦྱིན་པའི་ཉམས་ལེན་གྱི་མཆོག་ཏུ་བདེ་ལམ་སོགས་དང། སྤྱོད་
འཇུག་ཏུའང། གཏོང་བའི་སེམས་ནི་གོམས་པ་ལས། །སྦྱིན་པའི་ཕ་རོལ་ཕྱིན་པར་བཤད། །ཅེས་གསུངས་པས་སོ།།



﻿   ༈   
དམ་སྙམ་སྟེ། རྒྱལ་མཆོག་བསྐལ་བཟང་རྒྱ་མཚོའི་གསང་འདུས་དབང་བཤད་ལས། སྔགས་ཀྱི་དཀྱིལ་ཆོག་ཏུ་འབྱུང་བའི་ཆོ་ག་དང། བྱང་ས་བསླབ་སྤྱོང་སོགས་ནས་འབྱུང་བའི་ཆོ་ག་གང་གི་སྒོ་ནས་
བྱང་སྡོམ་ཐོབ་ཀྱང་ཆོ་གའི་ཚིག་རིགས་འདྲ་མིན་ཙམ་ལས་སྒོམ་པའི་ངོ་བོ་དང་བསླབ་བྱ་སོགས་ལ་ཁྱད་པར་མེད་བར་གསུངས་ཤིང། བྱང་ས་བསླབ་སྤྱོད་གཉིས་ཀའི་དགོངས་པའི་སྡོམ་པ་ལེན་ཡུལ་མ་
འབྱོར་ན་རང་གིས་བླངས་ཀྱང་སྐྱེ་བར་གསུངས་པའི་ཕྱིར་རོ་སྙམ་ཡང། ཕྲན་གང་ཟག་ཉམ་ཆུང་ཞིང་དེང་སྐབས་ཆོས་ལ་མི་རྟོན་གང་ཟག་ལ་རྟོན་པའི་དུས་སུ་སྣང་བས་གཞན་དུ་ཡང་བརྩད་གཅད་པར་
བྱའོ༑ ༑


﻿   ༈    བསྒོམ་ཚུལ་
གཉིས་གང་མཛད་ཀྱང་འགལ་བ་མི་འདུག་ཀྱང། དང་པོ་ལྟར་མཛད་ན་ཤིན་ཏུ་ལེགས་པར་གོ་ལགས་



﻿   ༈    རྣམ་གཡེང་ཉོན་མོངས་དབང་གིས་
དམིགས་པ་ལས། །སེམས་གཡེང་འདོད་ཆགས་འབྲལ་བའི་བར་གཅོད་ཅན། །ཞེས་པ་ཡོད་ཀྱི། རྣམ་གཡེང་ཉོན་མོངས་དམིགས་པའི་དབང་སོང་ནས། ཞེས་མེད་པས་ཐུགས་ཞིབ་དང། འདོད་ཆགས་
འབྲལ་བ་ཡིན་ཞིང། དོན་ནི། སེམས་རྒྱུད་འདོད་ཆགས་དང་འབྲལ་བ་ལ་རྣམ་གཡེང་འདིས་བར་གཅོད་བྱེད། ཅེས་པ་སྟེ། མངོན་པ་ཀུན་ལས་བཏུས་པ་ལས། །རྣམ་པར་གཡེང་བ་གང་ཞེ་ན། འདོད་
ཆགས་དང། ཞེ་སྡང་དང། གཏི་མུག་གི་ཆར་གཏོགས་པའི་སེམས་ཀྱི་རྣམ་པར་འཕྲོ་བ་སྟེ། འདོད་ཆགས་དང་འབྲལ་བའི་བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར་རོ།།



﻿   ༈   
སྒྲོན་གྱི་དོན། རྗེ་རིན་པོ་ཆེས་ཡིན་ནམ་སྙམ་གསུང་བ་ཐམས་ཅད་ལ་རྗེས་འབྲངས་རྣམས་ཀྱིས་ཡིན་ཤག་ལ་ཐག་གཅོད་པ་ཞིག་མདོ་སྔགས་གང་གི་སྐབས་སུ་ཡང་འདུག་སྙམ་པའི་དད་པའི་
རྗེས་འབྲངས་ཙམ་མ་གཏོགས་རྗེ་ཐམས་ཅད་མཁྱེན་པ་ལྟ་བུས་ཀྱང་ཐེ་ཚོམ་གྱི་གཞིར་མཛད་པའི་དཀའ་གནས་དེ་འདྲ་ལ་ཉམ་ཆུང་བདག་ལྟ་བུས་གསལ་བར་འཆད་ག་ལ་ཤེས་མཁས་མཆོག་
ཉིད་ལ་ལེགས་བཤད་གསར་པའི་བདུད་རྩི་ཡོད་ཚེ་བླ་སློབ་ཀྱི་དམ་ཚིག་ལ་དགོངས་ནས་ཕྲན་ལའང་བགོ་གཤའ་བཀའ་དྲིན་ཆེ་བ་མཁྱཻན་ལགས་



﻿   ༈   

[118B] མྱུར་ལམ་དམར་ཁྲིད་དབུར། ཚིག་ཙམ་ལ་འཆེལ་བ་ཞེས་པའི་འཆེལ་བ་ནི་ཞེན་པའི་བརྡ་རྙིར་སྟེ་ཚིག་གཙོ་བོར་བཟུངས་ནས་དོན་
ལ་བརྟག་དཔྱད་མི་བྱེད་པའོ། །མཐོང་རེ་སྐན་ཞེས་པའི་སྐན་ནི་མཐོང་བར་མི་འགྱུར་ཞེས་མནའ་སྐྱེལ་བའི་ཚིག་གོ་སྒོམ་རིན་མི་ཆོག་ཅེས་པ་ནི་དངོས་པོ་རིན་ཐང་ཆུང་བ་ལ་གནང་ཆུང་བྱེད་པ་ལྟར་
ངེས་འབྱུང་དང་བྱང་སེམས་ལ་མྱོང་བ་གཙོ་བོར་འདོན་དགོས་པ་ལ། དེ་གཉིས་ལ་གནང་ཆུང་ཆུང་བྱས་ནས་མི་སྒོམ་པ་ལམ་གྱི་གནད་མ་ཤེས་པ་ཡིན་གསུང་པའོ། །མཆོད་པ་གཡོ་མེད་ཅེས་པ་མཆོད་
པའི་རྒྱུ་གཡོ་སྒྱུའི་སྒོ་ནས་བཙལ་བ་མ་ཡིན་པའོ། །གཡམ་ལ་རྒྱུག་པ་ནི་ཞར་ལ་རྒྱུག་པ་སྟེ་ཆུའི་ཞར་ལ་འཁྱག་པ་རྒྱུག་པ་ལྟར་རང་ལ་ངེས་ཤེས་མེད་པར་གཞན་གྱི་ལད་མོ་བྱེད་པ་ལྟ་བུའོ། །རླུང་སྒྲ་ཅན་ནི་ཕར་
རྒྱུ་ཚུར་རྒྱུའི་སྒྲ་ཐོས་པ། རྔམས་པ་ནི་བྲེལ་པ། རྒོད་པག་ཅན་ནི་འབད་རྩོལ་གྱིས་བསྐྱེད་པ་ལ་ལམ་རིམ་ཆེན་མོར་གསུངས་སོ། །བཀན་གཟར་ལ་མི་མ་ཐལ་ཞེས་པའི་བཀན་གཟར་བ་ནི་གྱེན་འཐུར་གྱི་གཡང་
གཟར་བའོ། །ངན་སེམས་ཀྱིས་ཁྲག་ཕྱངས་པ་ནི། སངས་རྒྱས་ཀྱི་སྐུ་ལ་བཀྲོང་འདོད་ཀྱི་བསམ་པས་མཚོན་སོགས་བསྣུན་པར་རྡོ་རྗེའི་སྐུ་བཀྲོང་མི་ནུས་ཀྱང་སྐུ་མཚལ་དོན་པའོ། །མི་འཆབ་བོ་ཞེས་པའི་

[119A]༄༅། །འཆབ་པ་ནི་གསང་བའི་དོན་ནོ། །དགྲ་བཅོམ་རྒྱན་མེད་ནི་རྣམ་གྲོལ་གྱི་རྒྱན་མེད་པ་ཞེས་བྱ་བ་རྫུ་འཕྲུལ་སྟོན་རྒྱུ་མེད་པ་ལ་ཟེར་རོ། །ལུས་སྲོག་ཐེང་ལ་བེར་རམ་ཐེད་ལ་གང་ཡིན་
ཞེས་པ་ཐེད་ལ་ཡིན་ཏེ་བྱ་ཐེད་སྤྱང་ཐེད་ལྟ་བུ་ལྷག་མ་ཅུང་ཟད་ལུས་པ་ལ་བྱེད་དོ། །དམ་པ་མ་ཡིན་པའི་ཕྱོགས་ནི་མི་དགེ་བཅུ་སྤྱོད་པ་དང་དམ་པའི་ཕྱོགས་ནི་དགེ་བ་བཅུ་སྤྱོད་པའོ། །དྲང་སྲོང་ཆེན་
པོ་ལྔ་མངོན་ཤེས་ཞེས་པ་མངོན་ཤེས་ལྔ་དང་ལྡན་པའི་དྲང་སྲོང་ལ་ཟེར་རོ། །ཡན་ལག་དང་ཉིང་ལག་ཅེས་པའི་ཉིང་ནི་ཡང་གི་དོན་ཏེ་ཡན་ལག་གི་ཡང་ཡན་ལག་ཅེས་སོར་མོ་ལ་ཟེར་རོ། །འདབ་
ཆག་བན་འགྱུར་བྱེད་གང་ཞེས་པ་ནི་དྲི་ཚིག་མ་དག་སྟེ་དེ་དང་འདབ་ཆགས་པ་ན་འགྱུར་བྱེད་ཀྱི་ཟེར་བ་ཡིན། དེའི་དོན་འདབ་ཆགས་པ་ནི་འབྲེལ་ཆགས་པ་སྟེ་ཤལ་མ་ལིའི་སྡོང་པོ་དང་ཆུ་བོ་རབ་མེད་གཉིས་
བར་མཚམས་མེད་པར་འབྲེལ་ཆགས་པའི་དོན་ཏོ། །རྣ་བ་བྱེ་བ་རི་དང་དགེ་འདུན་སྲུངས་ཀྱི་རྟོགས་བརྗོད་འདུལ་བ་ལུང་དང་གྲེང་འབུམ་སོགས་ན་ཡོད། སྐུ་གཟུགས་ལ་དཔྱས་མི་གདགས་ཞེས་པ། འདི་ནི་འདི་
འདྲའོ་ལྟ་བུ་འཕྱ་སྨོད་མི་རུང་བའི་དོན་ནོ། །མྱུར་ལམ་དུ་འདུལ་བ་ལུང་གི་ཚིག་དྲངས་པར། བུད་མེད་ཁྱོ་གསུམ་འགྲིམས་པ་དང། །བྱ་ནི་རྙི་ལས་ཤོར་བ་དང། །བན་བཙུན་ཆོས་ལས་དྲེད་པ་གསུམ། །

[119B] །ཞེས་འབྱུང་བ་ནི། སྔ་ཕྱིར་ཁྱོ་གསུམ་བྱུང་བའི་བུད་མེད་དང། རྙིར་ཟིན་པ་ལས་ཤོར་བའི་བྱ་དང། ཆོས་དྲེད་ཀྱིས་ཁྱེར་བའི་བན་བཙུན་གསུམ་གཡོའི་ནང་ནས་ངན་ཤོས་ཡིན་པའི་དོན་
ཏེ་གཡེ་ཞེས་པ་མ་དག་གོ་བརྙ་སྐྱི་ཞེས་པའི་བརྙ་བ་ནི་གཡར་པོ་གཡས་པ་དང་སྐྱི་བ་ནི་སྐྱི་འཕྲུལ་བྱས་པའི་དོན་ཏོ། །སོ་མེལ་ཚེ་ཞེས་པ་ལོངས་སྤྱོད་སོགས་ལ་དགྲ་རྐུན་ཡོང་མིན་རྟོག་པའོ། །བཟང་པོའི་འཕེན་པ་
ཞེས་པ་ཁམས་གོང་མ་གཉིས་སུ་སྐྱེ་བ་འཕེན་བྱེད་ཀྱི་ལས་ཡིན་ནོ། །དེ་ཡང་འཇིག་ཚོགས་ལྟ་བ་ཡིན། ཞེས་པའི་འཇིག་ལྟ་ནི། རང་གི་ཕུང་པོ་ལྔ་ལ་དམིགས་ནས་ང་དང་ང་ཡིར་འཛིན་པའི་བློ་ཉོན་མོངས་ཅན་ཞིག་
གོ༑ ཨེ་ལའི་འདབ་ཀླུ་ཞེས་པའི་ཨེ་ལ་རྒྱ་སྐད་སོར་བཞག་འདྲ་ཞིང་མྱུར་ལམ་དུ་ཏ་ལ་དང་དོན་གཅིག་པར་བཤད་པས་བརྟག་གོ་རབ་བརྒལ་གཅིག་ལ་རྫེ་ཅང་གཉིས་མིན། ཞེས་པ་ཆུའི་རབ་གཅིག་ལ་བརྒལ་
བ་ལ་ཆུ་རྗེས་ལན་གཉིས་མི་བྱེད་ཅེས་པའི་དོན་ཡིན་ནོ། །ལམ་རིམ་བློ་བཟློག་བཞི་པ་ཁ་རེག་སྒོམ་ཆུང་གིས་མཛད་པར་མངོན་ཏེ་ཚིགས་བཅད་འདི་ཨང་ཡིག་བདུན་ཅུ་པའི་ནང་ནས་འབྱུང་བའི་ཕྱིར། འོན་
ཀྱང་ཨང་ཡིག་གི་གླེང་གཞི་ལྟར་ན་བློ་བཟློག་ལྔ་པ་གསུང་དགོས་སམ་སྙམ་མོ། །ཤ་ཐང་ཐང་ནི་ཤ་ཟད་ཟད་ཅེས་པའི་དོན་ཡིན་པར་འགའ་ཞིག་གསུང་ངོ། །རྫིའུ་ཆོས་སུམ་བརྒྱའི་ཁ་ཟས་ཞེས་པ་འབྲས་

[120A]༄༅། །བྲེ་བཅུ་ཡན་ཆད་བཤོང་བའི་འབྲས་ཐུག་གི་ཁྲུ་བ་སུམ་བརྒྱ་ལ་ཟེར་རོ། །ཚོལ་ཀྲོ་ནི་དོན་གཞན་དུ་བཤད་པ་ཡོད་མོད་ཀྱང་ཁོ་བོ་ནི་ཡོ་བྱད་འཚོལ་བའི་ཕྱིར་དུ་འགྲོ་འདུག་བྱེད་པ་ཡིན་
ནམ་སྙམ་པ་ཡོད་དོ། །ཁྱབ་པ་འདུ་བྱེད་ནི་ད་ལྟ་སྡུག་བསྔལ་དངོས་སུ་མེད་ཀྱང་སྡུག་བསྔལ་གྱི་ས་བོན་སེམས་རྒྱུད་ལ་ཡོད་པ་ལ་བྱེད་དོ། །ངམ་ངམ་ཤུགས་ཀྱི་ཞེས་པ་འབད་རྩོལ་མ་བྱས་ཀྱང་རང་ཤུགས་ཀྱིས་
ཡང་ཡང་སྐྱེ་བ་ལ་བྱེད་དོ། །སྐུའི་དོན་སྤྱི་ཞེས་པ་སྔར་སྐུ་མིག་གིས་མཐོང་བའི་མདོག་དབྱིབས་ཡིད་ཡུལ་དུ་ཤར་བ་ལ་བྱེད་དོ། །དྲན་ཤེས་ན་རེ་བསྟེན་པའི་ཚུལ་ཞེས་པ་ནི་དྲན་ཤེས་ཀྱི་རྒྱུན་མ་ཆད་པར་བྱེད་
པའོ༑ ༑བློའི་ངོ་བོ་བྲེད་ཆགས་ཞེས་པ་ནི་བློའི་ངོ་བོ་རྒྱུན་ཆགས་སུ་བསྐྱེད་པའི་དོན་ནོ། །དེ་ལྟར་དྲི་བ་མང་ལ་ཉོག་ཅིང་དྲི་ཚིག་མི་གསལ་བ་བཅས་ལན་འདེབས་དཀའ་ཡང་གཞུང་ལ་བརྟགས་ནས་མདོར་
བསྡུས་རེ་ཕུལ་བའོ།།



﻿   ༈    བཀའ་འདྲི་དང་པོའི་ལན་ནི། སྤྱིར་བརྟན་གཡོ་ཐམས་ཅད་དང་
ཁྱད་པར་བླ་མ་ཡི་དམ་སོགས་ཀྱི་ཆོས་ཉིད་དང། རང་གི་བླ་མའི་ཐུགས་ཀྱི་ཆོས་ཉིད་ལ་དབྱེ་བ་མེད་པ་ལ་དགོངས་པ་ཡིན་ནམ་སྙམ་ལགས་



﻿   ༈    མདོ་ལུགས་ལ་བླ་མ་སངས་རྒྱས་ཀྱི་ངོ་

[099A]༄༅། །བོར་བསྒོམ་པ་ལས་རྣམ་པ་སངས་རྒྱས་སུ་བསྒོམ་པར་མ་གསུངས་ཀྱང། སྔགས་ལུགས་སུ། ངོ་བོ་བླ་མར་བསྒོམས་པས་བྱིན་རླབས་མྱུར་བ་དང། རྣམ་པ་སངས་རྒྱས་སུ་བསྒོམ་
པས་བྱིན་རླབས་ཆེ་བར་གསུངས་པ་ཟབ་ཁྱད་དུ་བྱེད་པ་ལགས་



﻿
[001A]༄༅། །ལམ་རིམ་ཆེ་ཆུང་གི་དྲིས་ལན་ནོར་བུའི་ཕྲེང་བ་ཞེས་བྱ་བ་བཞུགས་སོ།། །།

[001B] །ཕྱོགས་བཅུའི་བླ་མ་སངས་རྒྱས་བྱང་སེམས་ཐམས་ཅད་ལ་ཕྱག་འཚལ་ཞིང་སྐྱབས་སུ་མཆིའོ། །དེ་ལ་འདིར་བྱང་ཕྱོགས་ཆོས་བཞིན་སྐྱོང་བའི་སྙིགས་
དུས་ཀྱི་སྲོང་བཙན་མི་རྗེའི་རྣམ་ཐར་ལྷུར་ལན་པས་ལམ་རིམ་ཆེན་མོའི་ཚིག་འགའ་དྲིས་པ་ལ། ཐོག་མར་ཕྱིའི་གོ་རྒྱ་ཙམ་གཅོད་ཅེས་པའི་དོན་ཇི་ལྟར་ལགས། ཞེས་པ་ལ་མདོ་བསྟན་
བཅོས་ཆེན་པོ་རྣམས་ཀྱིས་ནང་གི་ཉམས་ལེན་མི་སྟོན་པར་ཕྱིའི་ཆོས་རྣམས་ལ་གོ་རྒྱའམ་ཤེས་རྒྱ་ཙམ་བྱེད་པས་སྒྲོ་འདོགས་སམ་ཐེ་ཚོམ་གཅོད་པ་ཙམ་ཡིན་སྙམ་པ་ཡིན་ཏེ། ཆོས་དེ་
གོ་པ་དང་ཤེས་པ་དང་ངེས་པ་རྣམས་དོན་མཚུངས་རྣམ་གྲངས་ཡིན་པའི་ཕྱིར། འཆི་མེད་མཛོད་ལས། གོ་དང་རྟོགས་དང་ཁོང་དུ་ཆུད། །རིག་དང་ཤེས་དང་ཀུན་ཆུབ་བོ། །ཞེས་གསུངས་

[002A] །པའི་ཕྱིར། འདིའི་ཐད་ཀྱི་གོ་བའི་སྐད་དོད་བུདྷ་ཡོད་པ་ཁོང་དུ་ཆུད་པའམ་ཁུམ་པ་དང་རྟོགས་པ་ལ་འཇུག་ཅིང། ཡང་དེ་ཉིད་ལས། ཤེས་ཅན་གོ་ཅན་
མངོན་པར་མཁྱེན། །ཞེས་པའི་གོ་པའི་སྐད་དོད་ནི་པུཎ་ཡིན་པས་ངེས་པ་ལའང་འཇུག་པས་སོ། །དྲི་བ་གཉིས་པ་བསྟན་པའི་ཐ་མ་ལ་གང་ཕན་དང། ཞེས་སོགས་ཀྱི་དོན་ནི་
བསྟན་པ་ནི་གྲགས་ཆེ་ཞིང་ལུང་རྟོགས་ཀྱི་བསྟན་པ་དང། དེའི་ཐ་མའམ་མཐའ་ལ་གང་ཕན་ཏེ་བསྟན་པ་ལ་མི་གནོད་ཅིང་འཛིན་པ་ལ་ཕན་བ་ཞིག་དང། སོགས་ཁོང་ནས་
ཐད་ཀར་དོན་དུ་གང་འགྱུར་སྟོན་པ་ཞིག་དགོས་པ་ནི་གདུལ་བྱ་རང་རང་གི་བློ་ཚོད་ཀྱི་ཐད་དེར་དོན་དུ་གང་འགྱུར་བསྟོན་དགོས་སྐྱེས་བུ་ཕལ་པ་ཚེ་འདི་དོན་གཉེར་ཁོ་ན་བྱེད་པ་

[002B]སྟོན་མི་རུང་ལ། འཕྲལ་ཚེ་འདིར་བདེ་ཐབས་སུ་སྐྱབས་འགྲོ་བསྟེན་བཅུག་པས། འཕྲལ་ཕུགས་གཉིས་ཀར་ཕན་པ་ལྟ་བུ་དགོས་པའི་དོན་ཡིན་ཏེ། བསྟན་པ་
ཐམས་ཅད་འཛིན་པའི་ཐེག་ཆེན་གྱི་བླ་མའི་གསུང་ཚུལ་སྟོན་པའི་ཕྱིར། མདོ་ལས། དད་པའི་རྩ་བ་བརྟན་བྱས་ཏེ། །བྱང་ཆུབ་ལ་ནི་བློ་བརྟན་བྱ། །ཞེས་པ་དང། ལམ་རིམ་ལས། ལུང་གིས་ཕྱུག་ཅེས་པ་ནི། སྡེ་སྣོད་
གསུམ་ལ་སོགས་པ་ལ་མང་དུ་ཐོས་པ་དང་ལྡན་པའོ། །ཞེས་པའི་དཔེ་ཡིན་པའི་ཕྱིར། །དྲི་བ་གསུམ་པ་དེ་བླ་མ་ལ་ཡང་མཚུངས་སོ་ཞེས་ཇོ་བོ་ཆེན་པོ་གསུངས་པར། པོ་ཏོ་བའི་གསུང་སྒྲོས་དོལ་བས་བསྒྲིགས་པ་
ལས་བཤད། ཅེས་པ་ནས། བརྒྱད་ཆ་དང་ལྡན་པ་ལམ་མཐའ་བྱའོ་།ཞེས་པའི་གཞུང་གི་དོན་གང་ཞེས་པའི་ལན་ནི། དཔུང་བཟང་གིས་ཞུས་པའི་རྒྱུད་ལས། སྔགས་བསྒྲུབ་པའི་གྲོགས་བློ་དང་ལྡན་པ་གཟུགས་
བཟང་བ་དང། གཙང་སྦྲ་ཆེ་བ་དང། རིགས་བཙུན་པ་དང། ཆོས་ལ་དགའ་བ་དང། སྤོབས་པ་ཆེ་བ་དང། དཔའ་བ་དང། དབང་པོ་དུལ་བ་དང། སྙན་པར་སྨྲ་བ་དང། སྦྱིན་ཕོད་པ་དང། སྙིང་རྗེ་ཅན་དང་
བཀྲིས་སྐོམ་དང་ཉོན་མོངས་བཟོད་པ་དང། ཕྱི་པ་དང་དེའི་ལྷ་མི་མཆོད་པ་དང། སྒྲིན་པ་དང། ལག་སོགས་བཟོ་བ་དང། དཀོན་མཆོག་གསུམ་ལ་དད་པ་སྟེ་བཅུ་དྲུག་གསུངས་སོ། །རྩོད་དུས་སུ་དེ་འདྲ་སྲིད་ཙམ་

[003A]༄༅། །ཡིན་པས། དེའི་ཕྱེད་རབ་དང། བཞི་ཆ་འབྲིང་དང་ཆ་གཉིས་དེ་བརྒྱད་ཆ་ལམ་མཐའ་བྱེད་དགོས་པར་གསུངས། དེ་བླ་མ་ལ་ཡང་མཚུངས་པར་དོལ་བ་ཤེར་རྒྱལ་གྱི་བེ་བུམ་སྔོན་པོའི་རྩ་
བར་བཤད་པའི་ཕྱིར། བེ་བུམ་རྩ་བ་ལས། ཨ་ཏི་ཤ་ཉིད་གསུངས་པ་ཁུངས་དྲངས། །དཔུང་བཟང་རྒྱུད་ལས་གྲོགས་པོའི་སྐབས་ཉིད་།ཁུངས་གཞན་ལ་ཡང་དེ་ཉིད་སྦྱར་བ། །སེམས་བསྐྱེད་ལ་སོགས་བླ་མ་ཀུན་ལའང། །ཡོན་
ཏན་བརྒྱད་ཆ་ལ་སོགས་ལྡན་པས། །རྩོད་པའི་དུས་སུ་དེ་དག་སྦྱར་རུང། །ཞེས་དང། འགྲེལ་པར་ཇོ་བོ་ཉིད་གསུངས་པ་ཁུངས་སུ་དྲངས་ནས་གསུངས་ཏེ། ཇོ་བོས་གནང་བ་ཆེ་ཤོས་ཁོ་ན་འདི་ཡིན་གསུངས། ཞེས་དང་
གྲོགས་ཡོན་ཏན་བཅུ་དྲུག་དང་ལྡན་པ་དེ་རྩོད་པའི་དུས་ན་རྙེད་དཀའ་བས། བརྒྱད་ཆ་ཡོན་ཏན་གཉིས་དང་ལྡན་པ་ལ་བཏུབ་པར་གསུངས་ནས་སེམས་བསྐྱེད་དང། དབང་བསྐུར་བ་དང་རབ་ཏུ་གནས་པར་བྱེད་པའི་བླ་མ་དང་སྡོམ་
པ་ལེན་པའི་ལམ་ཞི་སློབ་ལ་སོགས་པ་ཐམས་ཅད་ལ་ཆོས་ནས་བཤད་ཚོད་ཀྱི་བརྒྱད་ཆ་དང་ལྡན་པས་རྩོད་པའི་དུས་ཀྱི་དེ་དག་བྱར་རུང། ཞེས་གསུངས་ཤིང་དཔུང་བཟང་གི་རྒྱུད་ལས། དེ་ལྟ་བུ་ཡི་ཡོན་ཏན་ལྡན་པ་དག་རྩོད་
པའི་དུ་ཡུན་ཤིན་ཏུ་དཀོན་པས་ནས། །ཡོན་ཏན་ཕྱེད་དང་བཞི་ཆའམ་བརྒྱད་ཆ་ཅན། །ཞེས་གསུངས་སོ། །དྲི་བ་བཞི་པ་པོ་ཏོ་བའི་ཞལ་ནས། ང་ལ་རེ་རེ་བྱུང་ན་ཁུར་བསྣན། ཞེས་པ་ནས་ཡུན་རིང་དུ་བསྲིངས་ནས་

[003B] བླ་མ་ཡུད་ཙམ་བསྟེན་ཞིང་ཆོས་ཐོས་ཙམ་གྱིས་ཐམས་ཅད་མི་རྟོགས་པས་ཡུན་བསྲིངས་ནས་དགེ་བའི་བཤེས་གཉེན་ཞིག་བསྟེན་ན་དེའི་ཡོན་ཏན་རྣམས་འགོ་བ་ཞིག་སྟེ། དྲི་བཟང་
དང་ཐུག་ཙམ་དང་དྲི་བཟང་གིས་ཡུན་རིང་བར་བསྲེ་སླ་བའི་དངོས་པོ་བཞིན་ཡིན་ལ། དེ་བཞིན་དུ་དཀར་བའི་ཁང་བཟང་ཡང་ཟླ་འོད་ཕོག་པས་ཆེས་ཤིན་ཏུ་དཀར་བ་བཞིན་སློབ་མའི་ཐོས་བསམ་སྒོམ་གསུམ་གྱི་ཡོན་
ཏན་ཆེ་ཡང་བླ་མ་དམ་པའི་ལེགས་བཤད་དང་ཐུགས་རྗེས་ལུང་རྟོགས་དང་འཕྲིན་ལས་ཆེས་ཆེར་འཕེལ་བར་གསུངས་པ་ནོར་བཟང་གི་རྣམ་ཐར་ལྟ་བུ་ཡིན་པའི་ཕྱིར་ཏེ། ཁྱད་པར་དང་པོ་ནི། རྗེ་རིན་པོ་ཆེས་མ་ཅིག་དཔོན་པོ་ལ་
གདམས་པ་ལས། ཐོག་མར་ཞིང་གི་མཐུ་ལ་བརྟེན་ནས་ནི། །ནང་གི་བསམ་པའི་སྟོབས་ནི་སྐྱེ་འགྱུར་བས། །དགེ་བའི་བཤེས་དང་དཀོན་མཆོག་མཆོད་པ་ལ། །རྒྱུན་ཆད་མེད་པའི་སྦྱོར་པ་བསྟེན་འཚལ་ལོ་།ཞེས་དང་
སྐྱེ་རབས་ལས། དམ་པ་རྣམས་ནི་སུས་ཀྱང་མི་བསྲིང་སྟེ། །དུལ་བའི་ཚུལ་གྱིས་དོག་པ་བསྟེན་པར་བྱ། །དེ་དང་ཉེན་དེ་ཡི་ཡོན་ཏན་རྡུལ། །ཆེད་དུ་མ་བགོས་པར་ཡང་གོས་པར་འགྱུར། །ཞེས་གསུངས་ཤིང། རྡུལ་ལ་དྲི་
དང་ཁ་དོག་གི་རྡུལ་སོགས་ཡོད་ཅིང། དཔེ་ཆོས་ལས་ཀྱང། ཐམས་ཅད་དུ་ཡུད་ཡུད་བྱས་པའི་མི་འོང་གསུངས་པ་དང། བསླབ་བཏུས་ལས་ཀྱང། ལུས་ལ་སོགས་པ་དེ་ཇི་ལྟར་བསྐྱང་ཞེ་ན། དགེ་བའི་བཤེས་གཉེན་མི་
[004A]༄༅། །བཏང་ཞིང། །ཞེས་གསུངས་པའི་ཕྱིར་དང། དེའི་ཤེས་བྱེད་དུ། དགེ་བསྙེན་མ་མི་གཡོ་བའི་རྣམ་ཐར་ལས། རིགས་ཀྱི་བུ་དགེ་བའི་བཤེས་གཉེན་གྱིས་རྗེས་སུ་བསྟན་པ་ལ་ཞུགས་པའི་བྱང་
ཆུབ་སེམས་དཔའ་ལ་སངས་རྒྱས་བཅོམ་ལྡན་འདས་རྣམས་མཉེས་པར་འགྱུར་རོ། །དགེ་བའི་བཤེས་གཉེན་གྱི་ཚིག་དང་མི་འགལ་བར་གནས་པའི་བྱང་ཆུབ་སེམས་དཔའ་ལ་ཐམས་ཅད་མཁྱེན་པ་ཉེ་བར་འགྱུར་རོ།།
ཞེས་སོགས་དུ་མ་སྡོང་པོ་བཀོད་པར་གསུངས་པའི་ཕྱིར། ཁྱད་པར་གཉིས་པ་ནི། བཤེས་སྤྲིང་ལས། ཐུབ་པ་ཆེན་པོའི་བཀའ་ནི་སྙན་དགུ་ཞིག་ཁྱོད་ཀྱི་ཐུགས་སུ་ལྟ་ཡང་ཆུད་མོད་ཀྱི། །རྡོ་ཐལ་ལས་བགྱིས་
དགུང་ཟླའི་འོད་ཀྱིས་ནི། །ཆེས་དཀར་ཉིད་དུ་ཅི་སྟེ་མི་བགྱིད་ལགས། །ཞེས་དང། དེའི་འགྲེལ་པར། ཁྱོད་ཀྱིས་ཐུབ་པ་ཆེན་པོ་སངས་རྒྱས་བཅོམ་ལྡན་འདས་ཀྱི་བཀའ་སྙན་པ་དག་ཐུགས་སུ་ཆུད་མོད་
འོན་ཀྱང་སྙན་དངགས་འདི་སྨད་པར་བྱ་བ་མ་ཡིན་ནོ། །ཞེས་པ་ནས། འདི་ལྟར་གཞལ་མེད་ཁང་རྡོ་ཐལ་ལས་བགྱིས་པ། རང་བཞིན་གྱི་དཀར་བ་དེ་ཡང་ཟླ་བའི་འོད་ཟེར་བཟླས་པ་བཞིན་དུ་ཆེས་དཀར་བ་
ཉིད་དུ་བྱེད་པ་བཀའ་ཡང་སྩལ་ཟིན་པའང་བཟླས་ན་ཆེས་གསལ་བ་ཉིད་དུ་འགྱུར་བས། སྙན་དངགས་འདི་སྨད་པར་བྱ་བ་མ་ཡིན་ནོ་།ཞེས་གསུངས་པའི་ཕྱིར། འདི་ཚིག་སླ་ཡང་དོན་རྟོགས་དཀའ་ཤོས་

[004B] །དྲི་བ་ལྔ་པ་ལྷག་མཐོང་ལ་བརྩོན་པའི་མི་སྨྲ་བ་ཞེས་པ་འདིའི་དྲི་བའི་ངོ་བོ་མ་ཚང་ཡང། དོན་ནི་ཉན་ས་ལས། དེ་ལ་སོང་བ་ནི་གང། སྡོད་པ་ནི་གང། འདུག་པ་ནི་གང་ཉལ་བ་ནི་གང། མི་ཉལ་བ་ནི་
གང༑ སྨྲ་བ་ནི་གང། མི་སྨྲ་བ་ནི་གང། གཉིད་ཀྱི་སྙོམ་པ་སངས་པ་ནི་གང། ཞེས་པའི་དོན་བརྒྱད་གསུངས་པ་ཡིན་ཏེ། སོང་བ་ནི་འཆགས་པ་སོགས་དང། སྡོད་པ་ནི་བླ་མ་སོགས་ཀྱི་མདུན་དུ་སྡོད་པ་དང། འདུག་
པ་ནི་ཁྲི་སོགས་ལ་དཀྱིལ་ཀྲུང་ལུས་བསྲིང་དྲན་པ་མངོན་དུ་བྱས་ནས་འདུག་པ་དང། ཉལ་བ་ནི་སེང་གེའི་ཉལ་སྟབས་ཀྱིས་ཉལ་བ་དང། མི་ཉལ་བ་ནི། ཉིན་མོ་དང་ནམ་སྟོད་དང་ནམ་སྨད་ལ་མི་ཉལ་བ་དང། སྨྲ་བ་ནི་
གསུང་རབ་ཡན་ལག་བཅུ་གཉིས་གང་རུང་གཞན་ལ་སྟོན་པ་དང་རང་གི་མི་ཤེས་པ་མཁན་པོ་སོགས་ལ་འདྲི་བ་སོགས་ཡིན་ལ། མི་སྨྲ་བ་ནི། དབེན་པར་སོང་ནས་གཅིག་པུར་སེམས་གནས་དགུ་དང། ལྷག་མཐོང་
ལ་བརྩོན་པ་རྣམས་ཡིན་ཏེ། དང་པོ་སྟོན་པར། ཉན་ས་ལས། འདི་ལྟར་འདི་ན་ལ་ལ་འཆགས་པ་ན་འཆགས་པའམ། ཆོས་མཐུན་གྱི་གན་དུ་གཞན་དུ་འགྲོ་བའམ། ལམ་དུ་ཞུགས་པ་དེ་ནི་སོང་བ་ཞེས་བྱའོ།།
ཞེས་སོ། །གཉིས་པ་ནི། དེ་ཉིད་ལས། འདི་ན་ལ་ལ་འཆགས་པ་ན་སྡོད་པའམ། ནས། བླ་མ་ལྟ་བུ་རྣམས་ཀྱི་མདུན་ན་སྡོད་པ་གང་ཡིན་པ་དེ་ནི་སྡེད་པ་ཞེས་བྱའོ། །ཞེས་སོ། །གསུམ་པ་ནི། དེ་ཉིད་ལས་

[005A]༄༅། །འདི་ན་ལ་ལ་ཁྲིའམ་ཁྲིའུ། ནས། འདུག་གམ་འདུག་པར་བྱེད་པ་དེ་ནི་འདུག་པ་ཞེས་བྱའོ། །ཞེས་སོ། །བཞི་པ་ནི། དེ་ཉིད་ལས། འདི་ན་ལ་ལ་གཙུག་ལག་ཁང་གི་ནས། གློ་གཡས་པ་
ཕབ་སྟེ། རྐང་བརྐང་བའི་སྟེང་དུ་བཞག་ནས་ཞེས་སོ། །ལྔ་པ་ནི། དེ་ཉིད་ལས། འདི་ན་ལ་ལ་ཉིན་མོ། ནས། མཚན་མོའི་ཐུན་དང་པོ་དང་ཐ་མ་ལ་ཡང་ཞེས་སོ། །དྲུག་པ་ནི། དེ་ཉིད་ལས། འདི་ན་ལ་ལ་དེ་ལྟར་མི་ཉལ་
བར་སྦྱོར་བའི་རྗེས་སུ་བརྩོན་ཞིང་ལུང་མ་མནོས་པའི་ཆོས་འདི་ལྟ་སྟེ། ནས། གཞན་དག་ལ་ཡང་རྒྱ་ཆེར་ཡང་དག་པར་སྟོན་པར་བྱེད་པ། ནས། དུས་དུས་སུ་གཏམ་འདྲེ་བར་བྱེད། ཕེབས་པར་སྨྲ་བར་བྱེད། སོ་སོར་ཀུན་
དགའ་བར་བྱེད་པ་གང་ཡིན་པ་དེ་ནི་སྨྲ་བ་ཞེས་བྱའོ། །ཞེས་སོ་།བདུན་པ་མི་སྨྲ་བ་ནི། དེ་ཉིད་ལས། འདི་ན་ལ་ལ་གཅིག་པུ་དབེན་པར་སོང་སྟེ་ཇི་ལྟར་ཀུན་ཆུབ་པར་བྱས་པ་དང། ཁ་ཏོན་བྱང་བར་བྱ་བའི་ཆོས་རྣམས་
ཀྱི་དོན་སོ་སོར་བྱེད། འཇལ་པར་བྱེད། ཉེ་བར་སྦྱོར་པར་བྱེད་ནང་དུ་ཡང་དག་པར་འཇོག་པར་བྱེད་པ་སྟེ་སེམས་ནང་ཁོ་ནར་འཇོག་པར་བྱེད། ཡང་དག་པར་འཇོག་པར་བྱེད། ངེས་པར་འཇོག་པར་བྱེད། ཉེ་བར་འཇོག་པར་བྱེད་
དུལ་བར་བྱེད། ཞི་བར་བྱེད། ཉེ་བར་ཞི་བར་བྱེད། རྒྱུད་གཅིག་ཏུ་བྱེད། ཏིང་ངེ་འཛིན་དུ་བྱེད་པའམ། ལྷག་མཐོང་ལ་སྦྱོར་དུ་བྱེད་པ་གང་ཡིན་པ་དེ་ནི་མི་སྨྲ་བ་ཞེས་བྱའོ། །ཞེས་བྱ་བ་དེ་ཡིན་པའི་ཕྱིར། དེའི་དོན་ནེ་ཐོས་པ་

[005B] ཀུན་ཆུབ་པ་དེ་ནི་དོན་དེ་ཀུན་ཁོང་དུ་ཆུད་པ་དང་རྟོགས་པ་དང། སེམས་པ་ནི་ཡིད་ལ་བྱེད་ཚུལ་ཏེ་མོས་པ་དང། བགྲང་བ་དང། རིག་པ་བཞིས་འཇལ་བ་སོགས་དབྱེར་ཡོད། འཇལ་
བར་བྱེད་པ་ཚད་མ་གཉིས་ཀྱིས་འཇལ་བ་དང། ཉེ་བར་རྟོགས་པ་ནི་དཔེས་སྒོ་ནས་རྟོགས་པའི་དོན་ཡིན་ཞིང། ལམ་རིམ་ལས། ཇི་ལྟར་ཐོས་པའི་དོན་སེམས་པ་དང། ཞེས་གསུངས་པས་དེ་དག་བསྟན་ལ། ནང་དུ་ཡང་
དག་པར་འཇོག་པར་ནས། ཏིང་ངེ་འཛིན་གྱི་བར་གྱི་སེམས་གནས་དགུ་དང་ལྷག་མཐོང་སྒོ་གསུམ་ཚོལ་པ་དྲུག་གིས་སྒོམ་པ་ལ་བརྩོན་པ་ནི་ཏིང་ངེ་འཛིན་སྒོམ་པ་མི་སྨྲ་བ་ཡིན་ཏེ། ལམ་རིམ་ལས། སེམས་གནས་དགུའི་ཏིང་
ངེ་འཛིན་དུ་བྱེད་པ་དང་ལྷག་མཐོང་ལ་བརྩོན་པའི་མི་སྨྲ་པ་དང། ཞེས་གསུངས་པའི་ཕྱིར། །དྲི་བ་དྲུག་པ་འདིར་བཤད་པའི་སྡུག་བསྔལ་གསུམ་གྱི་ཡུལ་ཡུལ་ཅན་གཉིས་པོ་སྡུག་བསྔལ་ཞེས་པའི་དོན་ཅི་ཞེས་པ། ལམ་
རིམ་ལས། དེ་ཡང་ཚོར་བ་དེ་ཁོ་ན་མ་ཡིན་གྱི། ནས། ཡུལ་ཟག་བཅས་རྣམས་ཀྱང་འགྱུར་བའི་སྡུག་བསྔལ་ལོ་ཞེས་གསུངས་པ་ལྟར་ཟག་བཅས་ཀྱི་དངོས་པོ་ཐམས་ཅད་སྡུག་བསྔལ་ཡིན་ལ། ལས་ཉོན་གྱིས་སླར་སྐྱེ་བའི་
བག་ཆགས་གནས་ངན་ལེན་ཡང་འདུ་བྱེད་ཀྱི་སྡུག་བསྔལ་ཡིན་ཏེ་བསྡུ་བ་ལས། འདུ་བྱེད་ཀྱི་སྡུག་བསྔལ་དེའི་དབང་དུ་མཛད་ནས་བཅོམ་ལྡན་འདས་ཀྱིས་མདོར་ན་ཉེ་བར་ལེན་པའི་ཕུང་པོ་ལྔ་པོ་འདི་དག་སྡུག་བསྔལ་

[006A]༄༅། །པ་ཞེས་གསུངས་ཏེ། དེ་ཡང་བདེ་བའི་ཚོར་བ་དང། སྡུག་བསྔལ་གྱི་ཚོར་བ་དང། སྡུག་བསྔལ་ཡང་མ་ཡིན་བདེ་བ་ཡང་མ་ཡིན་པའི་ཚོར་བ་ཐམས་ཅད་ཀྱི་རྗེས་སུ་ཞུགས་པ་ཞེས་གསུངས་
པའི་ཕྱིར། །དྲི་བ་བདུན་པ་དགའ་བོ་འབྱུང་བ་ནས་ཡང་ན་ཁོ་ན་འབྱུང་ལ། ནས་མ་ཡིན་ནོ། །ཞེས་པའི་དོན་གང་ཞེས་པ། དགའ་བོ་ནི་གཅུང་དགའ་བོ་ཡིན་པས། དེ་ཆགས་པ་ཆེ་བ་བཟློག་ཅིང་འཁོར་བ་
མཐའ་དག་ལ་ངེས་འབྱུང་བསྐྱེད་པའི་ཆེད་དུ་བོས་ནས། ཚོར་བ་གསུམ་གྱི་གང་འབྱུང་བ་ནས་ཡང་ཟག་བཅས་ཀྱི་སྡུག་བསྔལ་འདི་ཁོ་ན་འབྱུང་སྟེ། ཚོར་བ་གསུམ་གང་ཡང་ངོ་བོ་ཉིད་ཀྱི་བདེ་བ་མ་ཡིན་པའི་ཕྱིར་
དེས་ན་འགག་པ་ནའང་ཟག་བཅས་ཀྱི་སྡུག་བསྔལ་གསུམ་ཁོ་ན་འགག་སྟེ་འགྱུར་པའི་སྡུག་བསྔལ་སྐྱེད་པ་དེའི་ཕྱིར། དེ་དག་ཀྱང་ཁྱབ་པ་འདུ་བྱེད་ཀྱི་སྡུག་བསྔལ་ཡིན་པས་སྡུག་བསྔལ་གསུམ་གང་འབྱུང་ནའང་
འདུ་བྱེད་ཀྱི་སྡུག་བསྔལ་དེ་དག་ཉིད་འབྱུང་ལ། འགག་པ་ནའང་འདུ་བྱེད་ཀྱི་སྡུག་བསྔལ་དེ་དག་ཉིད་འགག་གོ་ཞེས་གསུངས་པ་ཡིན་ཏེ། བཞི་བརྒྱ་པའི་འགྲེལ་པར་དོན་ཇི་ལྟ་བ་བཞིན་བཅོམ་ལྡན་འདས་ཀྱིས་
གསུངས་པ་ཉིད་སྦྱར་བ་ཡིན་ཏེ། སྐྱེ་བ་སྡུག་བསྔལ་ལོ། །རྒ་བ་སྡུག་བསྔལ་ལོ། །སྡུག་པ་དང་བྲལ་བ་སྡུག་བསྔལ་ལོ། །གང་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་ལོ། མདོར་ན་ཉེ་བར་ལེན་པའི་ཕུང་པོ་ལྔ་

[006B] །ཞེས་གསུངས་པ་དང། ཞེས་སོ། །བཞི་བརྒྱ་པའི་དོན་ནི་འཕེལ་བ་སྟེ་སྐྱེ་བཞིན་པའི་བདེ་འགྲོ་བ་ལ་བསྡད་གྲགས་པ་ལ་བཟློག་ན་སྡུག་བསྔལ་བསྐྱེད་པ་མཐོང་བར་འགྱུར་བ་དེ་ལྟར་
ཚ་བའི་སྡུག་བསྔལ་བསྐྱེད་བཞིན་པ་ལ་ཚ་བར་བསྡད་ན་སྡུག་བསྔལ་ཆེས་འཕེལ་བ་མ་གཏོགས་ལོག་པ་ཡོད་པ་མ་ཡིན་པའི་ཕྱིར་ཏེ། བདེ་བ་རང་ཉམས་ཆུང་བར་མ་ཟད་བདེ་བའི་རྐྱེན་ཡང་ཉམས་ཆུང་བའི་ཕྱིར། བཞི་
བརྒྱ་པའི་འགྲེལ་པ་ལས། བདེ་བ་རང་གི་ངོ་བོ་ཉམས་ཆུང་བར་མ་ཟད་ཀྱི། འོན་ཀྱང་རྐྱེན་ཉམས་ཆུང་ཉིད་ཀྱང་ཡིན་ཏེ། ཞེས་དང། ཡང་དེ་ཉིད་ལས། བདེ་བའི་རྒྱུ་དྲོ་བ་དང་བསིལ་བའི་རེག་པ་ལ་སོགས་པ་རྣམས་
བརྟེན་པ་ནི་མཐར་སྡུག་བསྔལ་གྱི་རྒྱུ་ཉིད་དུ་རྣམ་པར་འགྱུར་གྱི། སྡུག་བསྔལ་གྱི་རྒྱུ་རྣམས་ནི་དུས་རིང་པོར་བསྟེན་པ་ན་ཞེས་སོགས་གསུངས་པའི་ཕྱིར། ཆོས་མངོན་པ་ལས་ཀྱང། ཉེ་བར་ལེན་པའི་ཕུང་པོ་སྡུག་བསྔལ་ལོ། །
ཞེས་དང། སྡུག་བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་ལུས་སྡུག་བསྔལ་ལོ། །ཞེས་གསུངས་པའི་ཕྱིར། དྲི་བ་བརྒྱད་པ་ལྷའི་རྟེན་ལ་སྨིན་རྒྱུའི་ལས་ཁ་ཅིག་མི་སོགས་ཀྱི་རྟེན་ལ་སྨིན་ཞེས་པའི་དོན་གང་ཞེས་
པའི་དོན་ནི། འདོད་པའི་བསོད་ནམས་ཀྱི་རྣམ་སྨིན་འགྲོ་བ་གཞན་དང་རིགས་གཞན་དུ་སྨིན་པར་འགྱུར་བ་ཡོད་དེ། དེའི་རྣམ་སྨིན་གྱི་བོང་ཚོད་དང་སྟོབས་དང་ཁ་དོག་དང་བདེ་བའམ་ལྷར་སྨིན་རྒྱུའི་དེ་ལྔ་མི་དང་དུད་འགྲོ་ཡི་

[007A]༄༅། །དྭགས་ཀྱི་ནང་དུ་སྨིན་པ་ཡོད་པའི་ཕྱིར། དང་པོ་ཡིན་ཏེ། འདོད་ལྷར་སྐྱེ་བ་འཕེན་བྱེད་ཀྱི་ལས་ཀྱང་སྲེད་ལེན་དང་སྨོན་ལམ་དབང་གིས་མིར་སྐྱེ་བ་ཡོད་པའི་ཕྱིར་ཏེ། སྦྱིན་པ་ཚུལ་ཁྲིམས་སྒོམ་པ་
གསུམ་ཆུང་ངུ་བྱས་པ་དེ་ལྷ་མི་གང་དུ་སྨོན་པ་དེར་སྐྱེ་བའི་ཕྱིར། མཛོད་རང་འགྲེལ་ལས། རྣམ་པར་མི་གནས་པའི་འགྲོ་བ་ཡང་འགྲོ་བ་གཞན་དུ་རྣམ་པར་སྨིན་པར་འགྱུར་རོ། །ཞེས་གསུངས་པའི་ཕྱིར། དེ་ཡང་མདོའི་
དགོངས་པ་ཡིན་ཏེ། མདོ་ལས། འདི་ན་ལ་ལ་སྦྱིན་པ་ལས་བྱུང་བའི་བསོད་ནམས་བྱ་བའི་དངོས་པོ་དང་དེ་བཞིན་ཚུལ་ཁྲིམས་ལས་བྱུང་པ་དང། སྒོམ་པ་ལས་བྱུང་བ་ཆུང་ངུ་ཀུན་ཏུ་བསྟེན་ཞིང་གོམས་པ་དང་ལན་མང་དུ་
བྱས་པ་ཡིན་ལ། དེ་འདི་སྙམ་དུ་བདག་ལྷ་བཟང་པོ་རྣམས་སམ་མི་བཟང་པོ་རྣམས་དང་སྐལ་བ་མཉམ་པར་སྐྱེ་བར་གྱུར་ན་ཅི་མ་རུང་སྙམ་དུ་སེམས་ན། ཞེས་པ་ནས། དོན་འདིར་སྐྱེའོ་ཞེས་གསུངས་པའི་ཕྱིར། འདི་དག་ལ་
བླུན་པོས་ལོག་བཤད་མང་ཡང་དེས་ཁེགས་སོ། །ཁྱད་པར་གཉིས་པ་ཡང་ཡིན་ཏེ། ལྷའི་བོང་ཚོད་སོགས་ལྔར་སྨིན་རྒྱུ་དུད་འགྲོ་དང་ཡི་དྭགས་ཀྱི་དེ་ལྔར་སྨིན་སོང་བ་ཡོད་པའི་ཕྱིར། དཔེར་ན། བྲམ་ཟེ་ཞིག་གིས་སྦྱིན་བ་
མང་པོ་བཏང་ཡང་སྲོག་གཅོད་ཤིན་ཏུ་མང་བས་གླང་ཆེན་ས་སྲུང་གི་བུར་སྐྱེས་བར་སྟོན་པས་གསུངས་པ་བཞིན་ཡིན་པའི་ཕྱིར་འགྲེལ་བཤད་གཉིས་སུ། མདོ་དྲངས་པ་ལས་འདི་ན་ལ་ལ་ཞིག་སྦྱིན་པ་པོ་ཡིན་སྦྱིན་བདག་ཡིན་ལ་

[007B]དེ། གླང་པོ་ཆེར་གྱུར་ན་དེའི་རྒྱན་རྣམ་པ་སྣ་ཚོགས་འཐོབ་པར་འགྱུར་རོ། །ཞེས་སོགས་གསུངས་པའི་ཕྱིར། དེ་ཡང་སྦྱིན་བདག་ཡིན་ཡན་ཆད་ཀྱིས་བོང་ཚོད་
སོགས་ལྔ་དང་ལོངས་སྤྱོད་ཀྱི་དགེ་ལས་བསྟན་ཞིང། དེ་ཡང་ཤིན་ཏུ་སྲོག་གཅོད་པ་ཡིན་ཞེས་པས་འཕེན་བྱེད་མི་དགེ་བའི་ལས་བསྟན་ཞིང། རང་འགྲེལ་ལས། ལས་ཀྱི་འཁོར་བ་ལྕི་གང་དང། སོགས་ལྟར་འཆི་ཁའི་
སེམས་ཀྱིས་མཚམས་སྦྱོར་ཚུལ་ཡིན་པའི་ཕྱིར། རང་འགྲེལ་ལས། བོང་ཚོད་དང་སྟོབས་དང་ཁ་དོག་དང་བདེ་བ་ལོངས་སྤྱོད་ལ་སོགས་པར་འགྱུར་བའི་ལས་ལྷ་དག་གི་ནང་དུ་རྣམ་པར་སྨིན་པར་འགྱུར་བ་གང་ཡིན་པ་དེ་ཉིད་
རེས་འགའ་རྐྱེན་གཞན་གྱི་དབང་གིས་མི་དང་དུད་འགྲོ་དང་ཡི་དྭགས་ཀྱི་ནང་དུ་རྣམ་པར་སྨིན་པར་འགྱུར་རོ་ཞེས་གསུངས་པའི་ཕྱིར། དེས་ན་སྐྱེ་བ་འཕེན་བྱེད་མ་ཡིན་ཏེ། འགྲོ་བ་འགྱུར་ཚུལ་ལས་ཟུར་དུ། བོང་ཚོད་སོགས་ལ་
དམིགས་ཀྱིས་བཀར་བའི་ཕྱིར། མཁས་རློམ་དང་བླུན་མང་གི་སྐྱེ་བར་སྦྱར་བ་ངན་འཁྲུལ་ཡིན་ནོ། །དྲི་བ་དགུ་པ་ལུས་ངག་གི་རིག་བྱེད་དང་རིག་བྱེད་མིན་པའི་དོན་གང་ཞེས་པའི་དོན་ནི། ནང་གི་ཀུན་སློང་དགེ་མི་དགེ་གོ་བྱེད་
ཀྱི་ལུས་ངག་གི་ལས་རིག་བྱེད་དང། དེ་ལྟར་མི་ཐུབ་པའི་ལས་ནི་རིག་བྱེད་མིན་པའི་ལས་ལ་བྱ་དགོས་སྟེ། རང་འགྲེལ་ལས། སེམས་ཀྱི་དབང་གིས་ལུས་དེ་དང་དེ་ལྟར་གནས་པ་ནི་ལུས་ཀྱི་རྣམ་པར་རིག་བྱེད་ཡིན་ནོ། །ཞེས་
[008A]༄༅། །དང༑ གང་སྤེལ་ལས། རྣམ་པར་སྨིན་པའི་རླུང་གི་དབང་གིས་ཀྱང་ལུས་ཀྱི་དབྱིབས་དེ་དང་དེ་ལྟར་འགྱུར་བས་སེམས་ཀྱི་དབང་གིས་ཞེས་བྱ་བ་རྒྱས་པར་སྨོས་སོ། །ཞེས་གསུངས་པའི་ཕྱིར། དྲི་བ་བཅུ་
བརྟེན་འབྲེལ་ཚར་གཅིག་གི་དོན་ཡོད་དེ། འཕེན་བྱེད་ཀྱི་ལས་དང་འཕངས་འབྲས་དང་འགྲུབ་བྱེད་ཀྱི་སྲིད་ལེན་དང་གྲུབ་འབྲས་རྣམས་ཡན་ལག་གི་གྲངས་ལ་འདྲེན་རྒྱུ་ཡིན་ཞིང་སས་བསྡུས་ཀྱང་འཕེན་འགྲུབ་ཀྱི་རྒྱུ་དང་ས་གཅིག་པ་རྣམས་ཡིན་ཏེ་
འདོད་པའི་འཕེན་འགྲུབ་ཀྱི་རྒྱུ་རྣམས་སྤངས་ན་འདོད་པའི་ཡན་ལག་ཐམས་ཅད་སྤོང་བའི་ཕྱིར། དཔེར་ན་ཕྱིར་མི་འོང་གི་འདོད་པའི་ཡན་ལག་བཅུ་གཉིས་པོ་ཐམས་ཅད་སྤངས་པར་བཤད་པ་བཞིན་ཡིན་པའི་ཕྱིར། རྣལ་
འབྱོར་སྤྱོད་པའི་ས་ལས། ཕྱིར་མི་འོང་བས་ཡན་ལག་དུ་སྤངས་པར་བརྗོད་ཅེ་ན། འདོད་པ་ན་སྤྱོད་པ་ཐམས་ཅད་དོ། །ཞེས་གསུངས་པའི་ཕྱིར། སྐྱེ་བ་འཕེན་བྱེད་ཀྱི་ལས་དང་འགྲུབ་བྱེད་སྲེད་ལེན་དང་ས་མི་གཅིག་ན་ཚར་ཐ་དད་
ཡིན་ཏེ། ལམ་རིམ་ལས་ཀྱང། ཡུན་རིང་ནའང་ཚེ་གསུམ་ལས་མི་འགྱང་སྟེ། ཞེས་པ་ནས། འཕེན་བྱེད་དང་འགྲུབ་བྱེད་ཀྱི་བར་དུ་ཚེ་དུ་མས་ཆོད་ཀྱང་རྟེན་འབྲེལ་གཞན་གྱི་ཚེ་ཡིན་གྱི། རྟེན་འབྲེལ་དེའི་མ་ཡིན་པའི་ཕྱིར། ཞེས་
གསུངས་པའི་ཕྱིར། །དྲི་བ་བཅུ་གཅིག་པ་ཤར་བའི་ཞལ་ནས་སྤྱིར་ལེགས་ཉེས་ཅི་བྱུང་ཡང་ཆོས་ལ་བརྟེན་པ། ནས། མཐའ་བཟང་བ་ཡིན་ཞེས་པའི་དོན་གང་ཞེ་ན། དེའི་དོན་སྤྱིར་ལེགས་པ་ཆོས་འཇིག་རྟེན་གྱི་ཡོ་ལང་དང་

[008B]ཆོས་ལ་བརྟེན་པ་ཆོས་དང་མི་འགལ་བར་སྤྱོད། ཆོས་སྡེ་སྣོད་གསུམ་པོ་དེའི་ནང་ནས་ཀྱང་རང་རེ་རྟོགས་པ་མཐོ་དམན་ཐམས་ཅད་འདུལ་བ་ལ་བརྟེན་ན་བལྡབ་ནས་ངན་སོང་དུ་མི་
འགྲོ། རྩ་བ་བརྟན་ན་ཞེ་གནོད་མེད་པས་ཞེ་གཙང་བ་བསམ་པ་ལྟར་ཁ་འོག་ཏུ་ཆུད་པས་རྟགས་ཐུབ་པ་དེའི་ཕན་ཡོན་གྱིས་འཕྲལ་ཉམས་དགའ་བ། རྗེས་སུ་མཐའ་བཟང་བ་ཡིན་ཞེས་པའི་དོན་ཡིན་ཏེ། རྒྱུད་རྡོར་འཕྲེང་ལས་
ཕྱི་རུ་ཉན་ཐོས་སྤྱོད་སྐྱོང་ཞིང། །ནང་དུ་འདུས་པ་ལ་རབ་དགའ། །ཞེས་གསུངས་པ་ལྟར་གུར་ལས་ཀྱང་བཤད་ཅིང། དཔུང་བཟང་གི་རྒྱུད་ལས་ཀྱང། སྔགས་པ་ཁྱིམ་པས་རྟགས་དང་ཆོ་ག་སྤངས། སོགས་དང། འཇམ་དཔལ་
རྩ་རྒྱུད་ལས། ཚུལ་ཁྲིམས་འཆལ་ལ་ཐུབ་དབང་གིས། །སྔགས་འགྲུབ་པར་ནི་མ་གསུངས་ཏེ། །སོགས་ཤིན་ཏུ་མང་བའི་ཕྱིར། ཇོ་བོས་ཀྱང། དེད་རྒྱ་གར་ན་དོ་གལ་ཆེན་པོའམ་བྱ་བ་བློ་བུར་བ་བྱུང་ན། ནས། འདུན་མའི་ཞབས་
འདུལ་བ་འཛིན་པ་ལ་འཇུག་པ་ཡིན་ཞེས་དང། དགེ་བཤེས་སྟོན་པས་ཀྱང། འདུལ་བ་སྔགས་ཀྱི་གྲོགས་སྔགས་འདུལ་བའི་གྲོགས་སུ་སོང་བ་ངའི་བླ་མའི་བཀའ་བརྒྱུད་མིན་པ་མེད་གསུངས་པས་སོ། །དེས་ན་དང་པོར་བོད་དུ་
བསྟན་པ་ནུབ་པ་དང་ཕྱི་དར་ལ་བསྟན་པ་བཙུག་ཟེར་བ་ཡང་འདུལ་བ་ཡིན་པས་ཡོན་ཏན་ཐམས་ཅད་ཀྱི་གཞི་དང་རྩ་བ་འདི་ལ་འབད་དགོས་སོ། །ཀླུའི་ཞབས་ཀྱིས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། །ཡོན་ཏན་ཀུན་གྱི་

[009A]༄༅། །གཞི་རྟེན་ལེགས་པར་གསུངས། །ཞེས་སོ། །འདི་ཚིག་སླ་ཡང་དོན་གོ་བ་དཀའ་བས་ཟུར་ཙམ་བཤད། །དྲི་བ་བཅུ་གཉིས་པ་གསེར་འོད་ལས། སྟོང་གསུམ་འཇིག་རྟེན་འཇིག་རྟེན་
གསུམ་འདི་ན། །ཞེས་པའི་དོན་སྟོང་གསུམ་ནི་མཛོད་ལྟར་ར་རབ་དང་འདོད་ལྷ་དང་ཚངས་པའི་འཇིག་རྟེན་མན་ཆད་སྟོང་དང་སྟོང་སྔ་མ་དེ་ལ་རྩི་གཞི་བྱས་ནས་དེ་སྟོང་སྟོང་གཉིས་པ་དང། དེ་སྟོང་སྟོང་གསུམ་པ་
ཡིན་པས། དེ་ལ་ཁམས་གསུམ་མམ་འཇིག་རྟེན་གསུམ་མི་ཚང་སྟེ་གཟུགས་ཁམས་ལྷག་མ་བཅོ་ལྔ་དང། གཟུགས་མེད་མི་ཚང་བས་སྟོང་གསུམ་གྱི་འཇིག་རྟེན་དང་དེར་མ་ཟད་ས་འོག་ས་སྟེང་ས་བླའི་འཇིག་རྟེན་
གསུམ་མམ་ཁམས་གསུམ་གྱི་འཇིག་རྟེན་འདི་ངན་སོང་གཤིན་རྗེའི་དབུལ་བ་སོགས་ཀྱི་སྡུག་བསྔལ་གསུམ་གང་ཡོད་ཞི་བར་ཤོག་བྱས་ན་སེམས་ཅན་ཐམས་ཅད་དམིགས་པར་འགྲོ་བ་ལགས། དེ་འདྲ་བའི་སྙིང་
རྗེ་ལ་ཐུགས་རྗེ་ཟེར་ཞིང་ཐེག་དམན་ལ་ཐུགས་རྗེ་མ་བཤད་དོ་།དེ་བྱམས་པར་ཡང་མཚུངས་སོ། །དྲི་བ་བཅུ་གསུམ་པ་འཕགས་པ་དགོངས་འགྲེལ་ལས། ནས། ངས་མ་བསྟན་ཏོ་ཞེས་པའི་དོན་གང་ཡིན་ཞེ་ན་
དེའི་དོན་ཡོད་དེ། སེམས་ཅན་གྱི་དོན་བྱེད་པ་ལ་ཤིན་ཏུ་མི་ཕྱོགས་པ་སྟེ། རྒྱུན་དུ་སེམས་ཅན་གྱི་དོན་བྱེད་སྙམ་དུ་བློ་ཁ་མི་ཕྱོགས་པ་ཤིན་ཏུ་བརྩོན་པར་བྱེད་པའི་སྒོས་དེའི་དོན་བྱེད་པའི་ལུས་ངག་ཡིད་གསུམ་འདུ་

[009B]བ་ལ་ཤིན་ཏུ་མི་ཕྱོགས་པ་སྟེ་སྔ་མ་ལྟར་མི་དགའ་བ་རྒྱ་ནག་ཧྭ་ཤང་ལྟ་བུ་དེ་ཅི་འདྲ་ཡིན་ཀྱང་བླ་མེད་རྫོགས་བྱང་དུ་ཐུབ་པའི་དབང་པོ་ངས་ལུང་མ་བསྟན་ཏོ། །དེ་ལ་སངས་རྒྱས་
ཀྱི་རིགས་དང་ལྡན་བའི་རྟགས་ཙམ་མི་སྣང་བའི་ཕྱིར་དགོངས་པ་ཡིན་ཏེ། སྒོམ་རིམ་ལས། དགེ་བའི་ལས་མངོན་པར་འདུ་བྱ་བ་ལ་མི་ཕྱོགས་པ་ཀུན་ཏུ་བསྟེན་པར་འགྱུར་ཏེ། དེའི་ཕྱིར་བྱང་ཆུབ་ཀྱང་རྒྱང་བསྲིངས་པར་འགྱུར་རོ།།
ཞེས་གསུངས་པའི་ཕྱིར་དང། འཁོར་བར་ཡང་ཡང་མ་སྐྱེས་ན་ཚོགས་མི་རྫོགས་སེམས་ཅན་དོན་ལ་མི་བརྩོན་ན་བྱང་ཆུབ་ཀྱི་སེམས་ཉམས་པར་འགྱུར་བའི་ཕྱིར། ཉེ་བར་འཁོར་གྱིས་ཞུས་པ་ལས་འཁོར་བ་ལ་མི་ཕྱོགས་པ་ནི་
བྱང་ཆུབ་སེམས་དཔའ་རྣམས་ཀྱི་འཆལ་བའི་ཚུལ་ཁྲིམས་མཆོག་ཡིན་ནོ། །འཁོར་བ་ཡོངས་སུ་འཛིན་པ་ནི་ཚུལ་ཁྲིམས་མཆོག་ཡིན་ནོ་།ཞེས་གསུངས་སོ། །དེ་འདྲ་མང་ཡང་ཡི་གེ་མང་དོགས་སོ། །དྲི་བ་བཅུ་བཞི་
པ་དྲི་མ་མེད་པར་གྲགས་པས་བསྟན་པ་ལས། བྱང་ཆུབ་སེམས་དཔའ་རྣམས་ཀྱི་འཆིང་བ་ནི་གང། ཐར་པ་ནི་ག་ནས། ཤེས་རབ་ཀྱིས་ཟིན་པའི་ཐབས་ནི་ཐར་པའོ། །ཞེས་པའི་དོན་ནི། མདོར་བསྡུ་ན་འདི་ཡིན་ཏེ་
བླ་མེད་བྱང་ཆུབ་གཞན་དོན་དུ་ཐོབ་པར་འདོད་པའི་སེམས་ཅན་ནི་བྱང་སེམས་ཡིན་པས། བྱང་ཆུབ་དེ་ཐོབ་མི་ཐུབ་པས་འཆིང་བ་དང་བྱང་ཆུབ་དེའི་འཆིང་བ་ལས་གྲོལ་བའམ་འཆིང་བ་ལས་ཐར་འགྲོ་བའི་ཆ་གང་ཡིན་

[010A]༄༅། །ཞེས་དྲིས་ནས། སྙིང་རྗེ་ཕྱིན་དྲུག་བསྡུ་བཞིའི་ཐབས་མེད་པར་འཁོར་བར་སྐྱ་བ་ལེན་པ་བྱང་སེམས་ཀྱི་འཆིང་བ་སྟེ་སུམ་ཅུ་རྩ་གསུམ་གྱི་བྱ་ལུས་དཔག་ཚད་མང་པོ་ཅན་སྒྲོ་དང་བྲལ་ཡང་འཛམ་
གླིང་དུ་འོང་འདོད་ནས་མཆོད་པས་སྣད་པ་ཆེན་པོ་འོང་བ་ལྟར་བཤད་པའི་ཕྱིར། སྡུད་པ་ལས་ཀྱང། ཆོས་ཀྱི་དེ་བཞིན་ཉིད་འདི་ཐམས་ཅད་བྱེ་བྲག་མེད། །བདེ་གཤེགས་བྱང་ཆུབ་ཐམས་ཅད་ཆོས་དང་བྲལ་གྱུར་པ། །
འདི་ནི་བྱང་ཆུབ་སེམས་དཔའ་གང་ཞིག་ཐོབ་འདོད་དེས། །ཐབས་དང་ལྡན་པའི་ཤེས་རབ་ཕ་རོལ་ཕྱིན་ལ་སྦྱོར། །འདྲེན་པའི་ཤེས་རབ་མེད་ན་ཐོབ་པར་འགྱུར་མ་ཡིན། །བྱ་ཞིག་ལུས་ཆེ་དཔག་ཚད་བརྒྱ་རྩ་ལྔ་བཅུ་
པར༑ ༑གྱུར་ལ་འདབ་གཤོག་ཟད་དེ་ཉམས་རྩལ་ཡོད་མིན་ན། །དེ་ཡི་སུམ་ཅུ་རྩ་གསུམ་གནས་ནས་འཛམ་གླིང་འདིར། །བདག་ཉིད་མཆོད་ན་དེར་ནི་ཉམས་པར་འགྱུར་བ་ཡིན། །ཞེས་སོ། །ཐབས་ཀྱི་ཕྱིན་དྲུག་བསྡུ་
བཞི་དང་བཅས་པས་སྲིད་པར་སྐྱེ་བ་དང་འགྲོ་བ་ནི་བྱང་ཆུབ་སེམས་དཔའི་གྲོགས་དང་རང་གཞན་ཐར་པར་བྱེད་པ་ཡིན་པའི་ཕྱིར། ཕལ་ཆེན་ལས། རིགས་ཀྱི་བུ་འདི་ལྟ་སྟེ། དཔེར་ན་སྐྱེས་བུ་གཞན་གྱི་རྩི་འཆང་བ་
ནི་དགྲའི་དཀྱིལ་འཁོར་ཐམས་ཅད་ཀྱིས་མི་ཚུགས་སོ། །དེ་བཞིན་དུ་བྱང་ཆུབ་སེམས་དཔའ་ཐམས་ཅད་མཁྱེན་པ་ཉིད་ཀྱི་སེམས་ཅན་གཞན་གྱིས་མི་ཐུབ་པའི་རྩི་འཆང་བའང་བདུད་དང་ཕྱི་རྒོལ་བའི་དཀྱིལ་

[010B] །ནས། རིགས་ཀྱི་བུ་འདི་ལྟ་སྟེ། རྐུ་བ་གྲུབ་པའི་སྐྱེས་བུ་ནི་མིའམ་གནས་ཐམས་ཅད་ན་རྣམ་པར་སྦྱོང་ཀྱང་ཀུན་གྱིས་མི་མཐོང་ངོ། །དེ་བཞིན་དུ་བྱང་ཆུབ་ཏུ་སེམས་པ་སྐྱེད་པའི་ཤེས་
རབ་དང་སྨོན་ལམ་གྱིས་ཉེ་བར་བསྟན་པ་བདུད་ཀྱི་ཡུལ་ཐམས་ཅད་ལ་རྣམ་པར་སྤྱོད་ཀྱང་བདུད་ཐམས་ཅད་ཀྱིས་མི་མཐོང་ངོ་།ཞེས་གསུངས་པའི་ཕྱིར། འདི་ཐབས་ཀྱིས་འཁོར་བར་སྐྱེས་ཀྱང་མི་གོས་པའི་ལུང་གསལ་ཤོས་སུ་སྣང་
ལ་དེ་འདྲ་མང་ངོ། །ཡང་སྤྱིར་ཆོས་ཀུན་ཤེས་པའི་ཤེས་རབ་དང་ཁྱད་པར་དུ་བདེན་མེད་རྟོགས་པའི་ཤེས་རབ་མེད་པར་སྲིད་པར་འགྲོ་བའམ་སྐྱེ་བ་ཡོངས་སུ་འཛིན་པ་ནི་བྱང་ཆུབ་སེམས་དཔའི་བླ་མེད་བྱང་ཆུབ་ལ་བར་དུ་བཅོད་
པའི་འཆིང་པ་ཡིན་ཏེ། དེ་བསོད་ནམས་ཀྱི་སྟོབས་བྱུང་ན་ཤེས་རབ་མེད་པར་རང་གཞན་ལ་གནོད་པ་ཆེན་པོ་བྱེད་པའི་ཕྱིར། དེས་ན་སེམས་ཅན་མཁས་པས་དེ་མི་སྐྱེ་བར་སྨོན་ལམ་བཏབ་པར་རྗེ་རིན་པོ་ཆེའི་གསུང་
འབུམ་ལས་བཤད་ཅིང། དེ་ཡང་སྙིང་པོའི་མདོ་ལས། དེ་ནས་དེའི་མོད་ལ་སེམས་ཅན་མཁས་པ་བརྒྱ་སྟོང་མང་པོ་ལངས་ཏེ། ནས་བཅོམ་ལྡན་འདས་ཀྱི་སྤྱན་སྔར་སྨོན་ལམ་འདི་སྐད་འཚལ་ཏེ་བཙུན་པ་བཅོམ་ལྡན་
འདས་བདག་ཅག་ཡུན་རིང་པོར་ཇི་སྲིད་དུ་འཁོར་བ་ན་འཁོར་བ་དེ་སྲིད་དུ་བཟོད་པ་མཐོབ་པར་རྒྱལ་པོའི་གནས་ཐོབ་པར་མ་གྱུར་ཅིག་།བློན་པོའི་གནས་སུ་མ་གྱུར་ཅིག་གྲོང་ཁྱེར་གྱི་གཙོ་བོའི་གནས་སུ་མ་གྱུར་ཅིག། །ཅེས་

[011A]༄༅། །གསུངས་སོ། །ཡང་ཆོས་ཀུན་དང་ཁྱད་པར་བདེན་མེད་ཤེས་པའི་སྒོས་འཁོར་བའི་སྐྱེ་ཚུལ་ལམ་རྨོངས་པའི་སྲིད་པའི་འགྲོ་བ་ནི། བླ་མེད་བྱང་ཆུབ་ཐོབ་པའི་འཆིང་བས་མི་ཐུབ་བས་འཆིང་བ་ལས་ཐར་པའི་ལམ་ལ་གནས་
ཤིང་རང་གཞན་མང་པོ་སྒྲོལ་བར་བྱེད་པའི་ཕྱིར། དཔེར་ན་རྒྱལ་པོ་ཐམས་ཅད་སྒྲོལ་ལྟ་བུ་ཡིན་པའི་ཕྱིར། རིན་ཆེན་ཕྲེང་པ་ལས། དེ་ལྟར་ཡང་དག་ཇི་བཞིན་དུ། །འགྲོ་བ་དོན་མེད་ཤེས་ནས་ནི། །རྒྱུ་མེད་པ་ཡི་མེ་བཞིན་
དུ༑ ༑གནས་མེད་ལེན་མེད་མྱ་ངན་འདས། །བྱང་ཆུབ་སེམས་དཔའ་དེ་ལྟར་ན། །རྫོགས་པའི་བྱང་ཆུབ་ངེས་པར་འདོད། །དེ་ནི་སྙིང་རྗེ་འབའ་ཞིག་གིས། །བྱང་ཆུབ་བར་དུ་སྲིད་མཚམས་སྦྱོར། །ཞེས་གསུངས་སོ། །དེ་འདྲ་
ལ་འཁོར་བའི་སྐྱིད་སྡུག་གི་དབང་དུ་མི་འགྲོ་བ་ཡང། རིན་ཆེན་འཕྲེང་པ་ལས། ལྷ་ཡི་ཕུན་སུམ་ཚོགས་པས་ཀྱང། །ཁེངས་པ་ཉིད་དུ་མི་བགྱི་ཞིང། །ཡི་དྭགས་བཞིན་དུ་དབུལ་བ་ཡི། །རྒུད་པས་ཀྱང་ནི་ཞུམ་མི་བགྱི་
ཞེས་དང། དབུ་མ་སྙིང་པོ་ལས་ཀྱང། མཁས་པ་བསོད་ནམས་བྱས་པ་ཡིས། །འགྲོ་དྲུག་སྐྱེད་ཚུལ་དུས་སྟོན་ལྟར། །མཐོང་བ་སྲིད་པའི་བཙོན་ར་ཡི། །སྐྲག་པར་གྱུར་པ་ཡོད་མ་ཡིན། །ཞེས་དང་མདོ་སྡེ་རྒྱན་ལས་
དེ་ཡི་ཆོས་ཀུན་སྒྱུ་མ་ལྟ་བུ་དང། །སྐྱེ་བ་སྐྱེད་མོས་ཚལ་འགྲོ་ལྟར་རྟོགས་ནས། །འབྱོར་པའི་དུས་དང་རྒུད་པའི་དུས་ན་འདི། །ཉོན་མོངས་སྡུག་བསྔལ་དག་གིས་འཇིགས་པ་མེད། །ཅེས་གསུངས་པའི་ཕྱིར། ཕྱི་མ་བཞིའི་

[011B]མ་ཟིན་པའི་ཐབས་གཉིས་བླ་མེད་བྱང་ཆུབ་བསྒྲུབ་པའི་འཆིང་བ་སྟེ་གྲོལ་བ་མི་ཐོབ་པར་བྱེད་པ་ཡིན་ཏེ། ཕྱིན་དྲུག་གི་ཐབས་མེད་ན་སྟོང་ཉིད་རྟོགས་པའི་ཤེས་རབ་
གཅིག་པུ་བསྒོམས་པས་ཉན་རང་དུ་ལྟུང་བས་བླ་མེད་བྱང་ཆུབ་མི་ཐོབ་ལ། སྟོང་ཉིད་རྟོགས་པའི་ཤེས་རབ་དང་བྲལ་བས་སྦྱིན་སོགས་ཅི་ཙམ་སྤྱད་ཀྱང་ཐེག་པ་གསུམ་གྱི་སྦྱོར་ལམ་ཙམ་ཡང་མི་ཐོབ་པའི་ཕྱིར། དང་པོ་
གྲུབ་སྟེ། སྒོམ་རིམ་པར་པ་ལས། ཐབས་དང་བྲལ་ན་བྱང་ཆུབ་སེམས་པའི་ཤེས་རབ་འབའ་ཞིག་གིས་ནི་ཉན་ཐོས་བཞིན་དུ་སངས་རྒྱས་ཀྱི་མཛད་པ་བྱེད་མི་ནུས་ཀྱི་ཞེས་དང། ཡང་དེ་ཉིད་ལས་བྱང་ཆུབ་སེམས་
དཔས་ཤེས་རབ་ཙམ་བསྟེན་ན་ནི། ཉན་ཐོས་ཀྱི་འདོད་པའི་མྱ་ངན་ལས་འདའ་བར་ལྟུང་བས་འཆིང་བ་བཞིན་དུ་འགྱུར་ཏེ། མི་གནས་པའི་མྱ་ངན་ལས་འདས་པའི་གྲོལ་བར་མི་འགྱུར་རོ། །དེ་བས་ན་ཐབས་དང་
བྲལ་བའི་ཤེས་རབ་ནི་བྱང་ཆུབ་སེམས་དཔའ་རྣམས་ཀྱི་འཆིང་བ་ཞེས་བྱའོ། ཞེས་གསུངས་སོ། །གཉིས་པ་གྲུབ་སྟེ། སྒོམ་རིམ་པར་པ་ལས། ཐབས་འབའ་ཞིག་བསྟེན་ན་ཡང་བྱང་ཆུབ་སེམས་དཔའ་སོ་སོ་སྐྱེ་བོའི་ས་ལས་མི་འདའ་
པས་ཤིན་ཏུ་བཅིང་བ་ཁོ་ནར་འགྱུར་རོ། །ཞེས་སོ། །ཡང་ཐབས་ཀྱིས་ཟིན་པའི་ཤེས་རབ་དང་ཤེས་རབ་ཀྱིས་ཟིན་པའི་ཐབས་གཉིས་བྱང་སེམས་ཀྱིས་བླ་མེད་བྱང་ཆུབ་བསྒྲུབ་པའི་འཆིང་བ་ལས་གྲོལ་བའམ་ཐར་པར་
[012A]༄༅། །བྱེད་པ་ཡིན་ཏེ། བྱང་སེམས་ཐབས་ཀྱིས་ཞི་མཐར་མི་ལྟུང་ཞིང། དེའི་ཤེས་རབ་ཀྱིས་སྲིང་མཐར་མི་ལྟུང་བས་མཐའ་གཉིས་ལས་མི་གནས་པའི་མྱང་འདས་ཐོབ་པར་བྱེད་པའི་
ཕྱིར༑ ནམ་མཁའ་མཛོད་ཀྱི་མདོ་ལས། དེ་ཤེས་རབ་ཀྱི་ཤེས་པས་ཉི་ཉོན་མོངས་པ་ཐམས་ཅད་ཡོངས་སུ་འདོར་རོ། །ཐབས་ཀྱི་ཤེས་པས་ནི་སེམས་ཅན་ཐམས་ཅད་ཡོངས་སུ་མི་གཏོང་ངོ། །ཞེས་དང་སྒོམ་
རིམ་ལས་ཀྱང། དེ་ལྟ་བས་ན་གང་གི་ཕྱིར་བྱང་ཆུབ་སེམས་དཔའ་ཐབས་ཀྱི་སྟོབས་ཀྱིས་འཁོར་བ་མི་འདོར་བ་དེའི་ཕྱིར་མྱ་ངན་ལས་འདས་པར་མི་ལྟུང་ངོ། །གང་གི་ཕྱིར་ཤེས་རབ་ཀྱི་སྟོབས་ཀྱིས་དམིགས་པ་མཐའ་
དག་སྤོང་བ་དེའི་ཕྱིར་འཁོར་བར་མི་ལྟུང་སྟེ། དེ་བས་ན་མི་གནས་པའི་མྱ་ངན་ལས་འདས་པ་སངས་རྒྱས་ཉིད་འཐོབ་པོ་ཞེས་དང། སྤྱོད་འཇུག་ལས་ཀྱང། བསོད་ནམས་ཀྱིས་ནི་ལུས་བདེ་ལ་།མཁས་པ་ཡིས་ནི་སེམས་
བདེན། །གཞན་དོན་འཁོར་བར་གནས་ཀྱང་ནི། །སྙིང་རྗེ་ཅན་དག་ཅི་སྟེ་སྐྱོ། །ཞེས་གསུངས་པའི་ཕྱིར། དབུ་མ་སྙིང་པོ་ཡང་དེ་དང་འདྲའོ། །དྲི་བ་བཅོ་ལྔ་པ། བ་ཡི་ལྕི་བ་ཆུར་བཅས་སྦྱིན་པ་སྟེ། །ཞེས་པའི་དོན་
མཎྜལ་ཕུལ་ན་ཕར་ཕྱིན་དྲུག་ཐོབ་པར་འགྱུར་བའི་དོན་ཡིན་ཏེ་ས་གཅེང་མར་དགོན་པའི་བ་གླང་གི་ལྕི་བ་དང་ཆུ་སོགས་བ་བྱུང་ལྔས་བྱུགས་པའི་མཎྜལ་བྱེད་བས་སྦྱིན་སོགས་ཐོབ་པར་བྱེད་པའི་ཕྱིར། ཛེ་ཏ་རིའི་

[012B] གཙང་སྤྱོད་པ་ཡི་ལྕི་བ་ནི། །ཆུ་དང་འོ་མ་ཞོ་དང་མར། །ཐམས་ཅད་དེ་ལས་འབྱུང་བ་དག་ཅེས་པ་ནས། རྒྱལ་བ་སྲས་གསུམ་བཅས་ལ་འབུལ། །མཇུག་ཏུ་ཐུབ་པའི་གསུངས་
པ་ཡི༑ ༑ཚིག་བཅད་འདི་ནི་བརྗོད་པར་བྱ། །བ་ཡི་ལྕི་བ་ཆུར་བཅས་སྦྱིན་པ་སྟེ། །ལེགས་པར་བྱུགས་པར་བྱེད་པ་ཚུལ་ཁྲིམས་སོ་།ནས། ཐུབ་པའི་མཎྜལ་བྱས་པ་ཡི། །ཕ་རོལ་ཕྱིན་པ་འདི་དྲུག་འཐོབ། །ཅེས་
གསུངས་པའི་ཕྱིར། འབྲས་བུ་རྡོ་རྗེ་ཐེག་པའི་དེ་ཉིད་མཐོང་བའི་ལམ་ལས། མཇུག་ཏུ་ཡོན་ཏན་དྲན་པར་བྱ་བ་ནི། དཀྱིལ་འཁོར་ཆེན་པོའི་མདོ་ལས། བ་ཡི་ལྕི་བ་ཆུར་བཅས་སྦྱིན་པ་སྟེ་།སྙོམས་པར་བྱུགས་
པས་ཚུལ་ཁྲིམས་སོ། །སྲོག་ཆགས་བསལ་བ་བཟོད་པ་ཡིན། །རྩེ་གཅིག་སེམས་ལ་བསམ་གཏན་དང། །ཕྱོགས་མཚམས་བྱེད་པ་ཤེས་རབ་དྲུག། །སངས་རྒྱས་སོགས་ལ་འདི་འབུལ་བས། །ཕ་རོལ་ཕྱིན་དྲུག་ཐོབ་
པར་འགྱུར། །ནད་ཀུན་ལས་གྲོལ་གསེར་མདོག་འགྱུར། ཞེས་སོགས་གསུངས། དྲི་བ་བཅུ་དྲུག་པ་ཐེག་བསྡུས་ལས། ཉོན་མོངས་དང་ཤེས་རབ་འགོག་ཅེས་པའི་དོན་གང་ཞེས་པའི་ཚིག་མ་དག། སྦྱིན་སོགས་
དམ་པ་དྲུག་ལྡན་བྱེད་པའི་རྣམ་པར་དག་པ་དམ་པ་ནི་སྦྱིན་སོགས་བྱེད་པ་ཆགས་སྡང་སེར་སྣ་སོགས་ཉོན་མོངས་དང་ཤེས་རབ་ཆོས་ཀྱི་བདག་འཛིན་གྱིས་མ་བསླད་པ་ནི་རྣམ་དག་དམ་པ་སྟེ་དམ་པ་དྲུག་ནི་ཐེག་བསྡུས་ལས་

[013A]༄༅། །བཤད་ཅེས་པའི་དོན་ཡིན། ལུང་མང་ངོགས་ནས་མ་བྲིས་དྲི་བ་བཅུ་བདུན་པ་དཀོན་མཆོག་སྤྲིན་ལས། བྱང་ཆུབ་སེམས་དཔའ་ནི་འདི་ལྟར་སོགས་ཀྱི་དོན་ཡོད་དེ། བྱང་
ཆུབ་སེམས་དཔའ་ནི་སངས་རྒྱས་ཀྱི་ལམ་ལ་སྒྱིད་ལུག་མི་བྱ་བའི་ཚུལ་ནི་འདི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྔར་བྱོན་ཟིན་པ་དང་ད་ལྟ་བྱོན་པ་དང་མ་འོང་བར་འབྱོན་པ་དེ་
དག་ཀྱང་ཚུལ་ཏེ་ཕར་ཕྱིན་གྱི་ལུགས་འདི་འདྲ་བ། ལམ་བསྐྱེད་པར་སྦྱོར་བཞི་འདི་འདྲ་བ་བརྩོན་འགྲུས་ཀྱང་དང་པོ་ཆུང་ངུ་ནས་རིམ་གྱིས་ཇེ་ཆེར་གཏོང་བ་གོ་སྒྲུབ་འདི་འདྲ་བས་མངོན་པར་རྫོགས་པར་སངས་རྒྱས་ལ་ད་
ལྟ་ཡང་འཚང་རྒྱ་ཞིང་མ་འོང་བར་ཡང་འཚང་རྒྱ་བར་འགྱུར་གྱི། དེ་ལྟར་མ་ཡིན་པར་དེ་དག་གདོད་སངས་རྒྱས་པ་ཞིག་འཚང་རྒྱ་བ་ཡང་མིན་ལ། ཆོས་མ་བྱས་ཀྱང་སའི་རུམ་ནས་སྐྱེས་པའམ་གནམ་ནས་
ཆར་འབེབས་པ་ལྟར་བྱེད་པ་ཡང་མིན་པས། བདག་ཀྱང་ཅི་ནས་ཚུལ་ལུགས་དང་ལམ་སོགས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་འཚང་རྒྱ་བར་འགྱུར་བ་སྦྲང་བུ་ལ་སོགས་པའི་སེམས་ཅན་
ཐམས་ཅད་མཚུངས་པའི་སེམས་ཅན་དང་ཐུན་མོང་གི་དོན་དུ་བརྩོན་འགྲུས་དང། སེམས་ཅན་རེ་རེ་གཉིས་གཉིས་ཙམ་མམ་ཕྱོགས་རེ་རེ་ཙམ་མ་ཡིན་པར་སེམས་ཅན་ཐམས་ཅད་ལ་དམིགས་ནས་འདི་དག་གིས་སངས་རྒྱས་

[013B]གྱིས་སྔར་སངས་རྒྱས་བྱང་སེམས་ཆེན་པོ་དག་གིས་བརྩོན་འགྲུས་མཛད་པ་ལྟར་བདག་གིས་ཀྱང་བརྩོན་འགྲུས་གསུམ་གང་དང་གང་ལ་དེ་ལྟ་དེ་ལྟར་བྱེད་ཅིང་ཆོས་
བཙལ་ལོ། །དེ་བཞིན་དུ་འབད་དོ་ཞེས་པ་ཡིན་ཏེ། དེ་ལྟ་བུའི་བརྩོན་འགྲུས་གསུམ་སོགས་ཀྱི་རྩ་བ་མོས་པས་བྱེད་པའི་ཕྱིར་མདོ་སྡེ་རྒྱན་ལས། ཆོས་ལ་མོས་པའི་ས་བོན་དང། །ཕ་རོལ་ཕྱིན་མཆོག་མ་ལས་སྐྱེས། །
བསམ་གཏན་ལས་བྱུང་བདེ་བ་མངལ། །སྙིང་རྗེ་སྐྱེད་པའི་མ་མའོ། །སྨོན་ལམ་ཆེན་པོ་བཅུ་སྒྲུབ་ཕྱིར། །རྒྱ་ཆེ་བར་ནི་ཤེས་པར་བྱ། །དཀའ་བ་ཡུན་རིང་མི་སྐྱོའི་ཕྱིར། །སྤྲོ་བ་ཁོང་དུ་ཆུད་པར་བྱ། །ཞེས་སོགས་ཀྱིས་བརྩོན་
འགྲུས་ཀྱི་སྒོས་བྱང་སེམས་ཀྱི་ཆོས་བྱེད་ཚུལ་ལེགས་པར་བཤད་པས་འབད་ཚུལ་བཙལ་ཚུལ་དེས་ཤེས་པར་བྱའོ། །དྲི་བ་བཅོ་བརྒྱད་པ་བྱངས་ལས། བརྗོད་དུ་མེད་པའི་དངོས་པོ་ནི། །ནས་ལྷག་མཐོང་ཞེས་བྱའོ་
ཞེས་པའི་དོན། ཚིག་གི་དོན་ཙམ་བཤད་ན་དེའི་ཞི་ལྷག་གཉིས་ཀྱི་དམིགས་པ་ནི་བརྗོད་དུ་མེད་པས། ནས་དོན་ཙམ་གྱིས་དམིགས་པ་ཞེས་པས་བསྟན། དེ་གཉིས་ཀའི་སྤྱིའི་སེམས་འཇོག་ཚུལ་ནི། དམིགས་པ་ལ་
སེམས་འཇོག་པར་བཤད་ནས། ནས། མོས་པ་ན་ཞེས་པའི་བར་གྱིས་བསྟན། སེམས་གནས་དགུས་ཞི་གནས་སྒྲུབ་ཚུལ་ནི། ནང་གི་ཏིང་འཛིན་མཚན་མ་ལ། ནས། ཞི་གནས་ཞེས་བྱའོ་ཞེས་པའི་བར་གྱིས་བསྟན་

[014A]༄༅། །ལྷག་མཐོང་གི་དམིགས་པ་ནི་ལྷག་མཐོང་གང་ཞེ་ན་ནས། ཆོས་དེ་དག་ཉིད་ཀྱི་མཚན་མ་ཞེས་པའི་བར་དང། སྒོམ་ཚུལ་ནི་ཡིད་ལ་བྱེད་ཅིང་འབྱེད་པ་དང། ནས། རྒྱས་པར་མཁས་པ་
དང་ཞེས་པའི་བར་གྱིས་བསྟན་ཞིང། ཤེས་རབ་སོགས་ཀྱིས་ངོ་བོ་བསྟན་པ་ཡིན་ཏེ། བསམ་གཟུགས་སོགས་སུ་བཤད་ཟིན་ཏོ། །དྲི་བ་བཅུ་དགུ་པ་དགེ་བཤེས་སྟོན་པའི་ཞལ་ནས། ཞེས་པ་ནས། ལན་པ་ཡིན་
ཞེས་པའི་དོན་གང་ཞེན་ཡོད་དེ། བོད་འདིར་ཞི་གནས་ཀྱི་ཚོགས་སོགས་ཉམས་སྣང་མེད་པར་གདམས་ངག་ཁོ་ན་གཅིག་དགོས་སྙམ་པ་མི་འཐད་དེ། ལམ་རིམ་གཅིག་པུས་རྒྱས་པར་བཤད་པ་ལྟར་རྒྱ་གར་པཎ་གྲུབ་
ཆེན་པོ་དུ་མས་སྒོམ་གྱིས་དང། གནས་སོགས་བཤད་ཅིང། རྒྱུད་སྡེ་གོང་འོག་དུ་མས་ཀྱང་གནས་ཀྱི་ཁྱད་པར་གྱི་ཡོན་ཏན་སྐྱེད་ཚུལ་སོ་སོར་བཤད་པའི་ཕྱིར་ཏེ། ལམ་སྒྲོན་ལས། ཞི་གནས་ཡན་ལག་རྣམས་
ཉམས་པས། །རབ་ཏུ་འབད་དེ་བསྒོམ་བྱས་ཀྱང། །ལོ་ནི་སྟོང་ཕྲག་དག་གིས་ཀྱང། །ཏིང་འཛིན་འགྲུབ་པར་མི་འགྱུར་རོ། །དེའི་ཕྱིར་ཏིང་འཛིན་ཚོགས་ལེའུ་ལས། །གསུངས་པའི་ཡན་ལག་ལ་ལེགས་གནས། །
ཞེས་དང། ནོར་བུའི་ཕྲེང་བ་ལས་ཀྱང། བས་མཐའ་དགོན་པར་རབ་གནས་ཤིང། །རི་དྭགས་ཤི་བའི་རོ་བཞིན་དུ། །བདག་གིས་བདག་ཉིད་སྤ་བྱ་ཞིང། །ཆགས་པ་མེད་པར་གནས་པར་བྱ། །ཞེས་དང། བཧོ་དཧི་

[014B] དེ་ལ་ཏིང་ངེ་འཛིན་གྱི་ཚོགས་ཀྱི་ཡན་ལག་ནི་རྣམ་པ་དགུ་སྟེ། སྤང་བར་བྱ་བ་དང། སྔོན་དུ་འགྲོ་བ་དང། ལྡོག་པར་བྱ་བ་དང། གདུང་བ་བཅད་པ་དང། ཡིད་འབྱུང་བར་བྱ་བ་
དང༑ ཡོན་ཏན་རྗེས་སུ་དྲན་པར་བྱ་བ་དང། བརྩོན་པར་བྱ་བ་དང། འབྲེལ་བར་བྱ་བ་དང། གནས་པའི་ཞེས་བྱ་བ་རྣམས་སོ་།ཞེས་དང། བདེ་མཆོག་ལས་ཀྱང། རྣལ་འབྱོར་པ་ཡི་ཕྱི་རོལ་བསྐོར། །དེ་ཡི་ཁམས་
རྣམས་ཟད་པར་འགྱུར། །དེ་བས་ཕྱི་རོལ་ཀུན་སྤངས་སྟེ། །རྣལ་འབྱོར་རོལ་པ་གནས་པར་བྱ། །ཞེས་དང། དོན་དམ་པའི་རིགས་པ་ལས་ཀྱང། ཡུལ་རྣམས་བགྲད་ཅིང་གདུངས་པས་ཉེན་བྱས་ཀྱང་།ལྷན་
ཅིག་སྐྱེས་པའི་ཆ་ཙམ་ཡང་མི་འཕྲད། ཅེས་དང། དཔུང་བཟང་གི་རྒྱུད་ལས། འཇིག་རྟེན་སྟག་དང་སྦྲུལ་དང་མེ་འདྲ་བར་།བསམ་ནས་སྤངས་ཏེ་དབེན་ལ་དགའ་བར་བྱ། །སོགས་དང། འདུས་པའི་རྩ་
རྒྱུད་ལས། རྒྱལ་ཉིད་སྐྱེས་ཞི་ཞི་བའི་གནས་རྣམས་སུ། །སོགས་དང། དཔུང་བཟང་གི་རྒྱུད་ལས་ཀྱང། རང་སངས་རྒྱས་དང་བདེ་གཤེགས་ཉིད་སྐྱེས་དང། ནས། ཡིད་འོང་མཉམ་ཞིང་ཚེར་མ་མེད་པ་གང། །མི་ཡི་དངོས་
གྲུབ་གནས་སུ་གྲགས་པ་ཡིན། ཞེས་དང། མདོ་ལས། མང་པོ་དག་ནི་རྩོད་པར་འགྱུར། །གཉིས་པོ་དག་ནི་གཏམ་བཅས་འགྱུར། །གཞོན་ནུ་མ་ཡི་གདུ་བུ་བཞིན། །གཅིག་པུ་ཉིད་ནི་གནས་པར་བྱ། །ཞེས་དང་བྱང་བཟང་གི་ཏིང་ངེ་འཛིན་ཚོགས་ལེའུ་

[015A]༄༅། །ལས། ཁྱད་པར་དུ་འགྲོ་བའི་སྤྱོད་ལམ་ནི། དེས་མཉམ་པར་མ་གཞག་པ་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཀླག་པ་དང། ཚ་ཚ་གདབ། བསྐོར་བ་ལ་སོགས་བསོད་ནམས་ཀྱི་ཚོགས་ལ་གུས་པ་ཉིད་དུ་བྱ། ཞེས་
དང༑ གདོང་དྲུག་གི་རྒྱུད་ལས། ལངས་ནས་བཅོམ་ལྡན་འདས་ཀྱི་ཡུམ་ཤེས་རབ་ཕ་རོལ་ཕྱིན་པ་ཀླག། །ཅེས་དང། འཇིག་རྟེན་གསུམ་རྒྱལ་ཆོག་ལས་ཀྱང། མཁས་པས་མཆོད་རྟེན་ལས་བྱ་ཞིང། །དེ་
བཞིན་དམ་པའི་ཆོས་ཀྱང་ཀླག་དགེ་བ་ཅུང་ཟད་གཞན་དག་ཀྱང། །ཅུང་ཟད་ཟིན་པ་འདི་དག་ཀྱང། །དངོས་གྲུབ་མཆོག་ནི་ཐོབ་འདོད་པས། །རྟག་ཏུ་སེམས་ཅན་རྣམས་ལ་བསྔོ། ཞེས་དང་ནག་པོ་ཞབས་
ཀྱི་ཏིང་འཛིན་ཚོགས་ལེའུ་ལས། གོས་དང་ཟས་དང་སྨན་ལ་སོགས་པས་ཇི་ལྟར་མཐུན་པར་སྤྱད་པ་དང། མི་དང་མི་མིན་གྱི་གནོད་པ་བསྲུང་པ་དང། གནས་མཐུན་ཞིང་བདེ་ལ་གནོད་པ་མེད་པ་ལ་གནས་པ་དང་
ལུས་སེམས་ངལ་ཞིང་དུ་བ་པའི་ལས་དང་བྱ་བ་མི་བྱ་བ་དང་ནམ་ཕྱེད་དང་ཉིན་ཕྱེད་དང། ཟས་འཇུ་བའི་དུས་དང། ལུས་ལ་ནང་ཁམས་སྐྱེད་པའི་དུས་སུ་དམིགས་པ་ལ་འབད་རྩོལ་མི་བྱ་བ་དང། ལུས་དང་
སེམས་ངལ་བའི་དུས་སུ་སྐྱོ་བ་བསངས་ཞིང། དམིགས་པ་གསོ་བ་ནི་མན་ངག་ལས་ཤེས་པར་བྱ་ཞེས་གསུངས་ཤིང། གཞན་ཡང། ཡེ་ཤེས་གྲགས་པས། ཞི་གནས་ཀྱི་ཚོགས་ཚུལ་ཁྲིམས་ལ་སོགས་པ་

[015B]དང། སློབ་དཔོན་ཤེས་རབ་ཕྱིན་སྒོམ་རིམ་ལས་ཀྱང། འདི་ན་བྱང་ཆུབ་སེམས་དཔའ་གཅིག་པུར་དགོན་པར་གནས་བཅས་ལ། ཇི་ལྟར་བསམ་པའི་དོན་ཡིད་
ལ་བྱ་སྟེ། ཞེས་གསུངས་པ་སོགས་ཤིན་ཏུ་མང་བས་སོ། །དེར་མ་ཟད་བོད་འདིར་མན་ངག་ཡང་ཆ་ཀུན་ཚང་མ་བྱུང་སྟེ། གདམས་ངག་བཞི་ཡང་ཇི་བཞིན་མི་སྣང་བའི་ཕྱིར་ཏེ། ཚིག་དོན་ཇི་བཞིན་ཤེས་པ་མེད་གསུངས་
མཁས་པ་དགས་ཀྱང་རྟོགས་པ་དང་ལྡན་པའི་ཐ་སྙད་གསུང་རབ་ན་མེད་ཟེར་བ་དང། ལན་བྱེད་གཉིས་ཀས་ཤེར་སྙིང་བཏོན་གོ་རིམ་གྱི་གདམས་ངག་མེད་པ་གཅིག་ཆར་ཟེར་བ་མང། ལུང་གི་ཚིག་རྒྱུན་མ་ཆད་ཙམ་
ཡོད་པས། རྟོགས་པའི་གདམས་ངག་ཤིན་ཏུ་དཀོན་ཏེ། རྟོགས་པ་མདོ་རྒྱུད་དང་མཐུན་པ་བྱུང་ན་དེ་ལྟར་འདོམས་པ་ཡོངས་ཀྱང་ཅུང་ཟད་དཀོན་པ་འདྲ་སྙམ་སྟེ། དེ་ཡང་ཉན་ས་ལས། གདམས་ངག་ནི་རྣམ་པ་བཞི་སྟེ་
ཕྱིན་ཅི་མ་ལོག་པའི་གདམས་ངག་དང། གོ་རིམ་གྱི་གདམས་ངག་དང། ལུང་གི་གདམས་ངག་དང། རྟོགས་པའི་གདམས་ངག་གོ་ཞེས་སོགས་ཀྱི་དོན་མྱང་ནས་ཤེས་སོ། །དྲི་བ་ཉི་ཤུ་པ་དམིགས་རྟེན་འཆར་
ལུགས་ལ། ནས། ངེས་པ་མེད་དོ་ཞེན་ཞེས་པའི་དོན་གང་ཞེ་ན་ཞེས་པའི་དོན་ཡོད་དེ། སྔ་མ་འགའ་ཞིག་ན་རེ། གང་ཟག་ལ་དམིགས་རྟེན་འཆར་སླ་ལ་གསལ་སླ་བའི་མུ་དང། འཆར་དཀའ་ལ་གསལ་དཀའ་
[016A]༄༅། །བའི་མུ་དང། འཆར་དཀའ་ལ་གསལ་སླ་བའི་མུ་དང་།འཆར་སླ་ལ་གསལ་དཀའ་བའི་མུ་བཞི་དང། རྣམ་པའང་བཞུགས་པ་ལ་བཞེངས་བ་དང། བཞེངས་པ་ལ་བཞུགས་པ་ལྟ་བུ་དབྱིབས་
མ་ངེས་པ་གཉིས། ཁ་དོག་མ་ངེས་པ་གཉིས་སོགས་མཛད་ཀྱང་དེར་མ་ངེས་ཏེ། རྣམ་པ་ལའང་འཆར་དཀའ་སླ་དང། དེ་གསལ་མི་གསལ་གཉིས་དང། དེ་བརྟན་མི་བརྟན་གཉིས་ལ་སོགས་སྣ་ཚོགས་ཞིག་སྣང་བས་མུ་
བཞི་དེ་ཁོ་ནས་ངེས་པ་མེད་དོ། ཞེས་པ་གསུང་འབུམ་ཐོར་བུ་ནའང་དེ་འདྲ་འདུག་གོ་དྲི་བ་ཉེར་གཅིག་པ་བསམ་གཏན་ལ་སོགས་པ། ནས། ཕན་པར་སྣང་ངོ་ཞེས་པའི་དོན་གང་ཞེ་ན། དེ་ཡོད་དེ། ད་ལྟ་བོད་འདིར་བསམ་
གཏན་བཞི་དང་སོགས་པས་གཟུགས་མེད་བཞི་དང། དེ་དག་ཉེར་བསྡོགས་དངོས་གཞི་བརྒྱད་བསྒྲུབ་ཚུལ་འདི་རྣམས་ད་ལྟ་མེད་པས། དེའི་གོལ་སའམ་འཁྲུལ་བར་འཁྲིད་པ་མེད་མོད་ཀྱང། སྔར་བཤད་པ་དེ་འདི་རྣམས་ལ་
ཚིག་སྤྱི་ཤར་ཙམ་དུ་མ་སོང་བའི་དོན་ལེགས་པར་གོ་བ་སྐྱེས་ན་ཞི་གནས་རྗེས་མཐུན་ཙམ་སྐྱེས་མཉམ་རྗེས་འདྲེས་པའམ། བླ་མ་དེ་རྫོགས་རིམ་དུ་འཛིན་པ་ལྟ་བུའི་ཏིང་འཛིན་གྱི་གོལ་ས་གཅོད་པ་ལ་ཤིན་ཏུ་ཕན་པར་
སྣང་ཞེས་པའི་དོན་ཡིན་པའི་ཕྱིར། དྲི་བ་ལྷག་བསམ་རབ་དཀར་གྱི་སྒོམ་དྲིས་པ་ལྟ་བུའོ། །དྲི་བ་ཉེར་གཉིས་པ་གོང་འོག་གི་སས་བསྡུས་ཞེས་པའི་ས་ཇི་ལྟར་ལགས་ཞེས་པའི་དོན་ཡོད་དེ། ཁམས་གསུམ་པོ་རང་

[016B] ཁམས་གསུམ་པོ་རང་རང་གི་སྐབས་ལས་ཞེས་བྱ་སྟེ། འཁོར་བར་འཁོར་བའི་སྐྱེ་བ་དང། འཆི་བ་དང། འཁོར་བ་དང། ཐར་པ་རྣམས་དེ་ལ་འཇོག་པའི་ཕྱིར་
རྟོག་དཔྱོད་དང། སའི་དངོས་གཞིའི་ས་མདོ་རྣམས་རིམ་བཞིན་རྣལ་འབྱོར་སྤྱོད་པའི་ས་ལས། སར་གདགས་པ་རྣམ་པར་བཞག་པ་གང་ཞེ་ན། ཕུང་པོ་དང་བཅས་པའི་ས་ནི། ས་ལྔ་པོ་འདི་འདི་ལྟ་སྟེ་སེམས་མེད་
པའི་ས་དང། བསྒོམ་བ་ལས་བྱུང་བའི་ས་དང། ཉན་ཐོས་ཀྱིས་དང། རང་སངས་རྒྱས་ཀྱིས་དང། བྱང་ཆུབ་སེམས་དཔའི་ས་རྣམས་ལས་ཕྱོགས་གཅིག་མ་གཏོགས་པ་དང། འདི་ལྟ་སྟེ་ཕུང་པོ་མེད་པའི་ས་རིམ་གྱིས་
མ་གཏོགས་པའི། ས་ལྷག་མ་རྣམས་ནི་ཕུང་པོ་དང་བཅས་པའི་ས་ཞེས་བྱ་སྟེ། ཞེས་གསུངས་པའི་ཕྱིར་དང། མཛོད་ལས་ཀྱང། འདོད་ཁམས་གཏོགས་པ་ཐམས་ཅད་དོ། །གཟུགས་ཀྱི་ཁམས་ན་བཅུ་བཞིའོ། །
གཟུགས་མེད་གཏོགས་པ་ཡིད་དང་ནི། །ཆོས་དང་ཡིད་ཀྱི་རྣམ་ཤེས་ཁམས། །ཞེས་དང། ས་གོང་མ། ས་ཇི་བཞིན་དུ་རང་རང་དང་།ཞེས་དང། ས་དང་ས་ན་ཉེས་རྣམས་དགུ་དེ་བཞིན་དུ་ནི་ཡོན་ཏན་རྣམས།།
ཆུང་དང་འབྲིང་དང་ཆེ་རྣམས་ཀྱིས། །ཞེས་གསུངས་པ་ལྟ་བུ་ཤིན་ཏུ་མང་བས། ས་ཟེར་བ་ཀུན་ལ་སྲ་འཐས་གཅིག་མི་དགོས། །དྲི་བ་ཉེར་གསུམ་པ་ཚིག་གསལ་ལས། རྣམ་པ་ཀུན་རྫོབ་ཀྱི་བདེན་པ་

[017A]༄༅། །ཞེས་པ་ནས་ཅི་ཞིག་ཡོད་པར་འགྱུར། ཞེས་པའི་དོན་གང་ཞེ་ན། དེའི་དོན་ཡོད་དེ། ཟབ་མོ་དབུ་མ་རྟོགས་པས་རྣལ་འབྱོར་པ་ཞེས་པས་རྟེན་དབུ་མ་པ་བསྟན། ཀུན་རྫོབ་ཀྱི་བདེན་
པ་ཞེས་པས་བདེན་པ་དེ་མི་ཤེས་པའམ་ཆོས་ཀྱི་བདེན་འཛིན་གྱི་དོན་བདེན་པ་ཙམ་ཡིན་ཏེ། མདོ་ལས། རང་བཞིན་མེད་པ་འཁྲུལ་པ་གང་།དེ་ནི་ཡང་དག་ཀུན་རྫོབ་འདོད། །ཅེས་གསུངས། དེས་ན་དངོས་
པོ་ཀུན་རྫོབ་མ་རིག་པའམ་མི་ཤེས་པ་དེ་ཙམ་གྱིས་བསྐྱེད་པའི་ཆོས་རང་བཞིན་མེད་པར་རྟོགས་ནས་བདེན་གཉིས་ལ་མཁས་པའི་དབུ་མ་པ་དེས་སྟོང་ཉིད་དོན་དམ་པའི་མཚན་ཉིད་རྟོགས་པ་ནི། དངོས་པོ་
བདེན་གྲུབ་ཏུ་སྨྲ་བ་ཁྱོད་ཀྱིས་ཆད་མཐར་ལྟུང་ཟེར་བ་ལྟར་མ་ཡིན་ཏེ། དབུ་མ་པ་ནི་རྟག་ཆད་ཀྱི་མཐའ་གཉིས་སུ་ལྟུང་བར་མི་འགྱུར་པའི་ཕྱིར་ཏེ་ཞེས་པའི་དོན་ཡིན་ཏེ། ཚིག་གསལ་ནག་ཚོའི་འགྱུར་ལས། མི་
ཤེས་པ་ཙམ་གྱིས་ཀུན་ནས་བསླངས་པའི་ཀུན་རྫོབ་ཀྱི་བདེན་པ་ངོ་བོ་མེད་པར་རྟོགས་ནས། དེའི་དོན་དམ་པའི་མཚན་ཉིད་སྟོང་ཉིད་རབ་ཏུ་རྟོགས་པར་གྱུར་པའི་རྣལ་འབྱོར་པ་ནི་མཐའ་གཉིས་སུ་ལྟུང་བར་མི་འགྱུར་
ཏེ༑ ཞེས་བསྒྱུར་ཞིང། རྣལ་འབྱོར་པ་མཐའ་གཉིས་སུ་མི་ལྟུང་བ་དང་སྦྱར་རོ། དེས་ན་གང་ཞིག་སོགས་ཀྱི་དོན་ཡོད་དེ། དངོས་པོ་གང་ཞིག་པ་སྔར་ནས་རང་བཞིན་གྱིས་མེད་པ་ལྟར་ད་ལྟ་དཔྱད་པ་རང་བཞིན་

[017B]གྱིས་སྔར་ཡོད་པར་འགྱུར་ཏེ་མི་འགྱུར་ཞེས་པ་ཡིན་ཏེ། ནག་ཚོའི་འགྱུར་ལས། དེའི་ཚེ་ཅི་ཞིག་ཡོད་ཅིང་ད་ལྟ་ཅི་ཞིག་མེད་པར་འགྱུར་ཞེས་གསུངས་པ་
དང་ཡང་མཐུན་པའི་ཕྱིར། །དྲི་བ་ཉེར་བཞི་པ། བསམ་དོན་སྦྱར་དགོས་པ། ནས་ཁས་བླངས་ཟིན་པའི་ཕྱིར། ཞེས་པའི་དོན་གང་ཞེ་ན། དེ་ཡོད་དེ། རང་སྡེ་བྱེ་སྨྲ་བའི་རྡུལ་ཆ་མེད་དང། གཞན་གྲངས་ཅན་གྱི་སྤྱི་
ལྟ་བུ་མེད་པས་དེ་དག་འགོག་ནའང་བསམ་དོན་འདོད་ཚུལ་སྦྱར་དགོས་པས་སྐབས་འགའ་རེ་ཡོད་ལ་དེ་མ་གཏོགས་པ་དོན་དེ་ལ་ནི་རང་གི་ངོ་བོས་གྲུབ་པའི་ཁྱད་པར་རྩ་ཤེས་ལྟ་བུས་མ་སྦྱར་ཞིང་སྦྱར་ཡང་མི་དགོས་
ཏེ༑ དངོས་སྨྲ་དེ་དག་དོན་རང་གི་ངོ་བོས་གྲུབ་པའི་གྲུབ་མཐའ་སྨྲ་བ་དེ་དག་གི་ཁས་བླངས་ཟིན་པའི་ཕྱིར། ཚིག་གསལ་ལས་ཀྱང། གཞན་གྱི་འདོད་པ་ལ་བརྟེན་ནས་ཁྱད་པར་སྨྲས་པ་ཡིན་ནོ་ཞེ་ན། དེ་ཡང་
རིགས་པ་མ་ཡིན་ཏེ། ཞེས་པ་ནས། སློབ་དཔོན་ཡང་དེ་བཞིན་དུ་ཐ་སྙད་བྱེད་པ་ཡིན་པས། ཁྱད་པར་གྱི་ཚིག་བརྗོད་པ་ཐམས་ཅད་དུ་དོན་ཡིན་ནོ། །ཞེས་སོ། །ནག་ཚོའི་འགྱུར་ཡིན་ནོ། །དེས་ན་
དེ་འདྲ་ལ་དགག་བྱའི་ཁྱད་པར་ཁས་བླངས་ཟིན་པས་སྦྱར་མི་དགོས་ཀྱང། ཆོས་གཞན་ལ་དགག་བྱའི་ཁྱད་པར་མ་སྦྱར་ན་འགོག་མཁན་རང་ལ་སྐྱོན་འཇུག་ཅིང། སུན་འབྱིན་ཡང་ལྟར་སྣང་ཁོ་ནར་འགྱུར་རོ། །

[018A]༄༅། །དྲི་བ་ཉེར་ལྔ་པ། རྟོག་གེ་འབར་བ་ལས། འོ་ན་དོན་དམ་པ་ནི། ནས། ཉེས་པ་མེད་དོ་ཞེས་པའི་དོན་གང་ཡིན་ཞེ་ན། དེ་ཡོད་དེ། དོན་དམ་པར་དེར་ཡོད་པ་མ་ཡིན་ཞེས་པ་དང། དོན་དམ་པར་མེད་ཅེས་པའི་དོན་ནི། དོན་དམ་
གཉིས་ཀྱི་ནང་ནས་དོན་དམ་རྗེས་མཐུན་པར་བྱ་དགོས་པའི་ཕྱིར་ཏེ། རྣམ་གྲངས་མ་ཡིན་པའི་དོན་དམ་དང་པོར་འགོག་མི་རུང་ལ་དོན་དམ་རྗེས་མཐུན་པ་འཕགས་པའི་རྗེས་ཐོབ་ཀྱི་རིག་ཤེས་དང་རིག་ཤེས་རྗེས་དཔག་གཉིས་ཀྱི་ངོ་
བོར་དོན་དམ་གཏན་ལ་འབེབ་དགོས་པའི་ཕྱིར། ཁྱད་པར་དང་པོ་ཡིན་ཏེ། རྣམ་གྲངས་མ་ཡིན་པའི་དོན་དམ་ལ་སྤྲོས་པ་ཐམས་ཅད་ལྡོག་པའི་ཕྱིར་ཏེ། རྩ་ཤེ་ལས། གཞན་ལས་ཤེས་མིན་ཞི་བ་དང་།སྤྲོས་པ་རྣམས་ཀྱིས་མ་སྤྲོས་པ་
ཐ་དད་དོན་མིན་མི་རྟོགས་པ། །འདི་ནི་དོན་དམ་མཚན་ཉིད་དོ་།ཞེས་དང། རྗེས་རེད་འདའ་བ་ལ་ཕུལ་བ་ལས། དེས་ན་སྒོམ་དུ་མ་ཟད་ལྟ་བ་གཏན་ལ་འབེབས་པ་ན་ཡང་རྣམ་གྲངས་མ་ཡིན་པའི་དོན་དམ་མངོན་དུ་གྱུར། དོན་
དམ་མངོན་དུ་གྱུར་པའི་ངོ་བོ་ལྟར་བྱེད་ན་གང་གིས་བཤད་ནས་གང་གིས་ཉན། སུས་གོ་ཞེས་དང། རྟོག་གེ་འབར་བ་ལས། འོ་ན་དོན་དམ་པ་གང་བློ་ཐམས་ཅད་ལས་འདས་པ་ཡིན་ལ། ཞེས་དང། དབུ་མ་སྣང་བ་ལས་ཀྱང། དོན་དམ་པར་
སྐྱེ་བ་མེད་ཅེས་བྱ་བ་ལ་སོགས་པ་སྨྲས་པ་དེ་ལའང་ནས། ཕྱིན་ཅི་མ་ལོག་པའི་ཡུལ་ཅན་ཡིན་པའི་ཕྱིར་དོན་དམ་པ་ཞེས་བྱ་སྟེ་ཞེས་གསུངས་པའི་ཕྱིར། ཁྱད་པར་གཉིས་པ་དོན་དམ་རྗེས་མཐུན་པའི་རིག་ཤེས་ངོར་དགག་པ་ཡིན་ཏེ། དོན་དམ་པའི་དགག་

[018B] རྣམ་གྲངས་མིན་པར་བྱས་ན་དགག་པ་མེད་པར་འགྱུར་པའི་ཕྱིར། རྟོག་གེ་འབར་བ་ལས། དངོས་པོའི་དགག་པ་ནི་ཡི་གེའི་ཡུལ་ཡིན་པས་དེའི་ཕྱིར་དགག་པ་མེད་པར་མི་འགྱུར་རམ་ཞེ་ན། ཞེས་གསུངས་
པའི་ཕྱིར། དེ་ལ་དོན་དམ་སྔར་ལྟར་ན་སྐྱོན་ཡོད་ཀྱང་དོན་དམ་གཉིས་ཀྱི་རྗེས་མཐུན་པ་འཇིག་རྟེན་པའི་ཡེ་ཤེས་ཀྱི་སྒོས་དོན་དམ་པར་མེད་པའི་དམ་བཅའ་དང་རྟགས་སོགས་བྱེད་པས་ཉེས་པ་མེད་པའི་ཕྱིར། འདི་
ཉིད་ལས། དོན་དམ་པ་ནི་གཉིས་སྟེ། ནས། ཉེས་པ་མེད་དོ་ཞེས་དང། དབུ་མ་སྣང་བ་ལས་ཀྱང། དེས་ན་འདི་སྐད་དུ་དོན་དམ་པར་སྐྱེ་བ་མེད་དོ་ཞེས་བྱ་བ་འདི་ཡང་དག་པས་ཤེས་པའི་སྐྱེ་བར་མ་གྲུབ་པ་ཡིན་ནོ་
ཞེས་བཤད་པར་འགྱུར་རོ། །ཞེས་དང། རྗེའི་གསུང་འབུམ་ལས། འོན་ཀྱང་རྟོག་པས་ལྟ་བའི་གོ་ཡུལ་བཙལ་དགོས། དེ་ལྟར་མ་བྱས་ན་གོ་བ་གར་སྲིད། ཅེས་པ་ནས། སོ་སྐྱེས་ཐལ་འགྱུར་བས་ཀྱང་རང་བཞིན་
མེད་པའི་རྟེན་འབྲེལ་གཟུགས་བརྙན་ངེས་པར་རང་ལུགས་ལ་ཡང་འདོད་དགོས། ཞེས་གསུངས་པའི་ཕྱིར། གསུང་འབུམ་གྱི་ལུང་འདི་རྗེ་བཙུན་ཡབ་གཅིག་གི་གསུང་ཡིན་ནོ་ཨང། །དྲི་བ་ཉེར་དྲུག་པ། ཛ་ཡ་
ཨ་ནནྟས། ནས། ཟེར་རྒྱུས་འཕོང་བར་གསལ་ཏེ་མི་སྤྲོ་ཞེས་པའི་དོན་གང་ཞེ་ན། དེ་འགྲེལ་བཤད་རང་དང། དེའི་རྗེས་འབྲངས་ཀྱི་ལུགས་གཉིས་ལས། དང་པོ་སྟོན་པར་འདི་ལ་ནས་ཐལ་འགྱུར་དུ་འདོད་པར་སྣང་

[019A]༄༅། །ཞེས་བྱུང། དེ་ཡོད་དེ། དེའི་ཛ་ཡ་ཨ་ནནྟ་ནི་འཇུག་པའི་འགྲེལ་བཤད་རྩོམ་མཁན་དེ་ཡིན་ལ། དེའི་འདོད་ཚུལ་མང་འགྲོ་བས་ས་བཅད་ཙམ་བྱས་ན། རྒོལ་བ་ན་རེ། བདེན་མེད་བསྒྲུབ་
པ་ལ་ཐལ་འགྱུར་གཏན་ཚིགས་སུ་འདོད་ན་ཕྱི་རྒོལ་གྱི་རྟགས་ཚད་མས་གྲུབ་བམ་མ་གྲུབ། དེའི་རྟགས་ཚད་མས་གྲུབ་ན་གཉིས་ཀ་ལ་གྲུབ་པས་གཞན་གྱི་ཁས་བླངས་པ་མེད། མ་གྲུབ་ན་གཞན་གྱིས་ཁས་ལེན་མི་
རིགས་པས་གཞན་གྱིས་ཁས་བླངས་ཞེས་པའི་རྩོད་པ་དེ་འགའ་ཞིག་ན་རེ། ནས། ཇི་ལྟར་བརྗོད་ཅེ་ན་ཞེས་བྱུང། དེ་རྒོལ་བ་གཉིས་ཀས་ཚད་མས་གྲུབ་པའི་རྟགས་མེད་ཀྱང་ཚད་མས་གྲུབ་པར་ཁས་བླངས་པའི་སྒོས་
སུན་འབྱིན་པ་འཐད་པ་ཐལ་འགྱུར་བའི་ལུགས་ཡིན་ཏེ། དེ་ལྟར་མིན་ན་ཕྱི་རྒོལ་ལ་རྟགས་ཚད་མས་གྲུབ་མ་གྲུབ་སྔ་རྒོལ་གྱི་ཚད་མ་གཉིས་ཀྱིས་མི་འགྲུབ། རང་གི་ལུགས་ཀྱང་ཚད་མས་གྲུབ་པར་མི་ཤེས་ཏེ། རང་
གིས་ཐག་བཅད་ཀྱང་བསླུ་བ་སྲིད་པའི་ཕྱིར། ཞེས་པའི་དམ་བཅའ་སྟོན་པར། དེའི་ཕྱི་རྒོལ་བ་དང། ཞེས་པ་ནས། ཁས་བླངས་པའི་སྒོས་གཞན་གྱི་ཕྱོགས་སུན་འབྱིན་པ་ཡིན་ནོ། །ཞེས་བྱུང། རྟགས་གཉིས་པ་
སྟོན་པར་དེ་ལ་ལན་ནི་ཚད་མས་གྲུབ། ཅེས་པ་ནས། བསླུ་བ་སྲིད་པས་སོ། །ཞེས་བྱུང། དེའི་འདོད་ཚུལ་བསྡུས་ཏེ་སྟོན་པར། ལམ་རིམ་ལས། ཟེར་ཏེ་ཕྱི་རྒོལ་ལ། ནས། ཁས་བླངས་པའི་སྒོས་སུན་འབྱིན་

[019B] །ཞེས་བྱུང། ཡང་ཁོ་ན་རེ། རང་རྒྱུད་མེད་དེ། རང་རྒྱུད་ཀྱི་གཏན་ཚིགས་དང་བསྒྲུབ་བྱ་ལ་ཚད་མས་ཁྱབ་པ་གྲུབ་ན་རང་རྒྱུད་སྒྲུབ་བྱེད་དུ་རུང་བ་ཡིན་ལ། འོན་ཀྱང་ཁྱབ་པ་མི་
འགྲུབ་སྟེ། དུ་བའི་རྟགས་ཀྱིས་མེ་ཡོད་པར་གྲུབ་ནའང་ཡུལ་དུས་ཐམས་ཅད་དུ་དུ་བ་ཡོད་ན་མེ་ཡོད་པས་ཁྱབ་དགོས་པས་དེ་མི་འགྲུབ་པ་དང། དེ་བཞིན་དུ་བྱས་རྟགས་ཀྱིས་སྒྲ་མི་རྟག་པར་གྲུབ་ན་ཡུལ་དུས་ཐམས་
ཅད་དུ་བྱས་ན་མི་རྟག་པས་ཁྱབ་དགོས་པ་ལ་དེ་མི་འགྲུབ་པའི་ཕྱིར། དེས་ཁྱབ་པ་ཚང་མང་གི་མེ་ཡོད་ལ་ཚང་མང་གི་དུ་ཡོད་ཀྱིས་ཁྱབ་པ་ལྟ་བུ་ཉི་ཚེ་བ། དེ་བཞིན་དུ་བྱས་མི་རྟག་ལའང་ཡིན་པས་ཁྱབ་པ་མི་འགྲུབ་
པས༑ དེས་ན་ཁྱབ་པ་མངོན་སུམ་དང་རྗེས་དཔག་གཉིས་ཀས་མི་འགྲུབ་པས། དེས་ཁྱབ་པ་ཁས་བླངས་ཙམ་གྱིས་འགྲུབ་དགོས་ཟེར་ཏེ། དེ་མི་འཐད་དེ། དཔལ་ལྡན་ཆོས་གྲགས་ཀྱིས། ཚད་མས་མ་གྲུབ་དམ་
བཅའ་འམ། ཞེས་བཞད་གང་གནང་བའི་སྐྱོན་དེ་ཡོད་པའི་ཕྱིར་འདིའི་ཐལ་རང་གཉིས་ཀྱི་ཁྱད་པར་ཚུལ་གསུམ་ཚད་མས་གྲུབ་པས་རྟགས་ལ་བྱེད་ན་རང་རྒྱུད་པ་ཡིན་ལ། ཚུལ་གསུམ་ཁས་བླངས་ཀྱིས་མ་གྲུབ་པས་བྱེད་ན་
ཐལ་འགྱུར་པ་འདོད་པར་སྣང་སྟེ་སྔར་བཤད་པ་དེ་དག་གིས་གྲུབ་པོ། །གཉིས་པ་དེའི་རྗེས་འབྲང་གི་འདོད་ཚུལ་སྟོན་པར། པཎྚི་ཏ་དེའི་སློབ་མ་ལོ་ཙྪ་བ་དག་ཀྱང། ཞེས་པ་ནས། ཀུན་ནས་མི་མཚུངས་པའི་ཕྱིར་རོ་
[020A]༄༅། །ཞེས་པའི་བར་བྱུང། འདི་དག་ན་རེ། དབུ་མ་པ་ལ་གཞན་འདོད་འགོག་པ་ཙམ་ལས་རང་ལ་དམ་བཅའ་དང་རྟགས་མེད་པ་དེ་ནི་སློབ་དཔོན་གྱིས། ང་ལ་དམ་བཅའ་མེད་པས་ན། སོགས་དང་
བརྒྱ་པས། གང་ལ་ཕྱོགས་ནི་ཡོད་མིན་པ། ཞེས་སོགས་ཀྱི་དོན་དང་ཐལ་འགྱུར་བའི་ལུགས་སུ་འདོད། ཆོས་ཅན་མཐུན་སྣང་ལ་སོགས་པའི་རྟགས་ཁྱབ་གཉིས་ཀ་ལ་གྲགས་པའི་ཐུན་མོང་བ་མ་གྲུབ་པས་
རང་རྒྱུད་མི་འཐད་དོ། །དེས་ན་རིགས་པས་དཔྱད་པར་འདྲ་ཡང་གཞན་གྱི་གྲུབ་མཐའ་འདོར་བའམ་འགོག་ཆེད་ཙམ་ཡིན་པ་དེ་ཚིག་གསལ་གྱི་དགོངས་པར་བྱས་ནས། དེ་ལ་གཞན་འགོག་པའི་རྟགས་ཁྱབ་དང་རང་
འདོད་པའི་དམ་བཅའ་མེད་པས་དེ་བསྒྲུབ་པའི་རང་རྒྱུད་རྣམ་པ་ཐམས་ཅད་དུ་མི་འཐད་པས། དེས་ན་ཐལ་འགྱུར་ཁོ་ན་དང། དེ་ལའང་བསྒྲུབ་པའི་ཐལ་འགྱུར་ནི་རང་རྒྱུད་ཀྱི་མཐར་ཐུག་པས་གནས་ལུགས་སུན་
འབྱིན་གྱི་ཐལ་བ་ཁོ་ནས་དང། ཐལ་འགྱུར་འདི་ཡང་རྟགས་དང་ཁྱབ་པ་གཉིས་ཀྱང་གཞན་གྱིས་ཁས་བླངས་པའམ་ཁས་བླངས་པའི་མཐར་ཐུག་པའི་ཐལ་འགྱུར་བྱ་སྟེ་མི་མཚུངས་པའི་ཕྱིར་ཞེས་ཟེར་
པའི་ཕྱིར་དང། ཡང་དེ་འདྲ་བའི་གང་ཟག་དེས་དེ་ཁོ་ན་ཉིད་མངོན་སུམ་དུ་རྟོགས་ཀྱང་དེས་ཡུལ་དེ་དེ་ཁོ་ན་ཉིད་ཀྱི་དོན་ཡིན་པར་མི་ཤེས་པས། གང་ཟག་གཞན་གྱིས་དེ་ལ་ལུང་རིགས་ཀྱིས་སྒྲུབ་དགོས་པ་

[020B]རུང་བ་ཡིན་པར་ཐལ། སློབ་མས་མངོན་སུམ་དུ་གྲུབ་བ་ལ། སློབ་དཔོན་གྱིས་ལྐོག་གྱུར་བསྒྲུབ་པའི་རྗེས་དཔག་གིས་གྲུབ་པར་འདོད་པའི་ཕྱིར། ལམ་རིམ་
ལས༑ ཡང་དེ་འདྲ་ནས། མ་གསུངས་པའོ། །ཞེས་སོ། །ཁོ་ན་རེ། དེ་ཉིད་ཀྱི་དོན་མངོན་སུམ་དུ་གྲུབ་ཀྱང་ཐ་སྙད་འབའ་ཞིག་སྒྲུབ་ཀྱི་རྟགས་ཀྱིས་བྱེད་ཟེར་ན། འོ་ན། དེ་ཉིད་མངོན་སུམ་དུ་མ་རྟོགས་པ་མི་སྲིད་
པའི་ཕྱིར་རམ། དོན་སྒྲུབ་ན་ཐ་སྙད་འདོགས་མི་ཤེས་པའི་གནག་རྫིའི་བར་ལ་གྲགས་པའི་དོན་ལ་ཡང་རྨོངས་པ་ཞིག་མ་གཏོགས་དེ་འགོད་པར་གསུངས་ཤིང། དེ་འདྲས་ཀྱང་དེ་ཉིད་མངོན་སུམ་དུ་རྟོགས་པའི་
ཕྱིར༑ རྟགས་ཟུར་དང་པོ་གྲུབ་སྟེ། རིགས་པའི་དབང་ཕྱུག་གིས། དེ་ནི་ཤིན་ཏུ་རྨོངས་དོན་ཏེ། །གནག་རྫི་མོ་བར་གྲགས་ཕྱིར་རོ། ཞེས་སྟོན་པར། ལམ་རིམ་ལས། དེ་ཁོ་ན་ཉིད་ཀྱི་དོན་ནས། བརྗོད་པར་གྱིས་ཤིག་ཞེས་སོ། །གཞན་
ཡང་རང་གི་ཁས་བླངས་ཡང་ནང་འགལ་བས་ཐ་སྙད་སྒྲུབ་ཟེར་བ་སྨྲ་རྒྱུ་མ་རྙེད་པར་གསལ་ཏེ། དེ་འདྲ་བས་གང་ཟག་གིས་མངོན་སུམ་དུ་རྟོགས་པ་དེ་ཉིད་མིན་མོད། ཡིན་དུ་ཆུག་ཀྱང་མངོན་སུམ་དུ་མཐོང་བ་དེ་ཙམ་དེ་ཁོ་ན་ཉིད་རྣམ་
པར་རྟོགས་པའི་མཚན་ཉིད་དུ་མི་འཐད་པའི་ཕྱིར། དཔེར་ན་དཀར་པོ་འབའ་ཞིག་གི་བ་ལང་ནི་དཀར་ཟལ་ཏེ། དེ་བ་ལང་ཡིན་ཀྱང་བ་ལང་གི་མཚན་ཉིད་དུ་མི་རུང་བ་བཞིན་ནོ། །ཞེས་པ། ལམ་རིམ་ལས། དེ་ཁོ་ན་ཉིད་ཡིན་དུ་ཆུག་ཀྱང་

[021A]༄༅། །ནས༑ མི་སྤྲོ་ཞེས་དང་འདི་དག་གི་འདོད་ཚུལ་དངོས་སུམ་གསུངས་ཡང་སྦྱར་ནས་བཀག་ཚུལ་ཏེ། ཛ་ཡ་ཨཱནནྟ་ནི། ལེགས་བཤད་སྙིང་པོ་ལས། འདི་ལ་པཎྜི་ཏ་ཁ་ཅིག་ན་རེ། ནས། དེ་ལ་ལོག་པར་མ་
འཛིན་ཅིག་ཅེས་བཀག་དེའི་རྗེས་འབྲངས་མི་འདྲ་བ་ལྔ་ཡོད་དེ་དང་པོ་ནི། ལེགས་བཤད་སྙིང་པོ་ལས། དེའི་ཕྱིར་རིགས་པ་འདིའི་རྗེས་སུ་འབྲངས་ནས། ཞེས་སོགས་ཀྱིས་བཀག་གསུམ་པ་ཡང། ལེགས་བཤད་སྙིང་པོ་ལས། ཁ་
ཅིག་ཆེད་མས་གྲུབ་པས་དོན་དམ་དུ་མེད་པས་སོགས་ཀྱིས་བཀག་བཞི་པ་ཡང། ལེགས་བཤད་སྙིང་པོ་ལས། གཞན་དག་ཀུན་རྫོབ་དང་དོན་དམ་ལ་བརྩམས་པའི་སོགས་ཀྱིས་བཀག་ལྔ་པ་ཡང་ལེགས་བཤད་སྙིང་པོ་
ལས༑ དེ་དག་ཁ་ཅིག་གིས་ནི། ཞེས་སོགས་ཀྱིས་བཀག་པའི་ཕྱིར་དང་དེ་ཐམས་ཅད་ལམ་རིམ་གྱིས་བཀག་ནས། བྱང་ཆུབ་ལམ་གྱི་རིམ་པས་བཤད་ཟིན་པས་མི་སྤྲོ་ཞེས་སོ། །དེའི་འགྲེལ་བཤད་ལ་བརྟེན་ནས་རྣམ་རྟོག་མི་
འདྲ་བ་བྱུང་བ་དེ་དག་བཀག་ཚུལ། ལེགས་བཤད་སྙིང་པོ་ལས། དེ་ལྟར་མཚན་ཉིད་དང། སྐལ་བཟང་མིག་འབྱེད་སོགས་ཀྱིས་ཀྱང་ཤེས་དགོས་སོ། །ཞེས་དང། ལམ་རིམ་ཆུང་ངུ་ལས། ཞིག་པོ་དང་རང་གྲོལ་ཞེས་པ་མི་འདུག་
ཀོ་ས་ལི་ཞེས་པ་ཡང་མ་དག་ཀུ་སུ་ལུ་ནི། གཞོན་ནུ་དཔལ་གྱི་ལེགས་སྦྱར་ལྟ་བའི་མེ་ལོང་ལས། མཁས་པའམ་དགེ་བ་ཅན་ཞེས་པའི། ཀུ་སུ་ལི་ཞེས་བྱ་བ་ལ། ཀུ་སུ་ལུ་རུ་བླུན་པོས་བཏགས། ཞེས་གསུངས། ཀུ་ས་

[021B] བློ་བརྟན་བཞི་པའི་སྒྲ་ཊིཀ་ཆེན་མོ་ལས། ཀུ་སུ་ལུ་མ་བཅོས་པའི་མིང་དུ་བཤད་པས་འདི་ཡང་རུང་ཡང་ལམ་རིམ་ཆུང་བར། དབུ་མ་སྣང་བས་གཅིག་དུ་བྲལ་གྱི་རྟགས། ནས་
དཔེར་བརྗོད་ལས་ཤེས་པས་ཞེས་པའི་དོན་གང་ཞེ་ན། དེ་ནི་རིག་ཤེས་ཀྱིས་རྫུན་པ་སྒྱུ་མ་ལྟ་བུར་བསྒྲུབ་པར་འདོད་པའི་སྒྱུ་མ་རིགས་གྲུབ་པར་བོད་ན་གྲགས་པ་འགོག་པ་ཡིན་ཏེ། གཅིག་དུ་བྲལ་གྱི་རྟགས་ཀྱིས་བདེན་གྲུབ་ཀྱི་གཅིག་
དུ་བྲལ་དང། བསྒྲུབ་བྱའི་ཆོས་བདེན་མེད་གཉིས་དགག་བྱ་བཅད་ཙམ་གྱི་མེད་དགག་དུ་གསུངས་པའི་ཕྱིར། ཇི་སྐད་དུ་དབུ་མ་སྣང་བ་ལས། ཇི་སྐད་བཤད་པའི་ཚུལ་གྱིས་རྒོལ་བ་དང་ཕྱི་རྒོལ་བ་གཉིས་ཀ་ལ་ཡང་ཆོས་ཐམས་ཅད་
གཅིག་དང་དུ་མ་དང་བྲལ་བ་ཙམ་དུ་གྲུབ་པའི་ཕྱིར་རོ། །ཞེས་པའི་རྟགས་ལ་རྣམ་བཅད་ཙམ་དུ་བསྟན་ཞིང། ཡང་དབུ་མ་སྣང་བ་ལས། རྣམ་པར་བཅད་པ་ཙམ་ཞིག་ཡིན་པ་ལ་ནི་བསྒྲུབ་པར་བྱ་བ་དང། བསྒྲུབ་པ་རྣམ་པར་
བཅད་པ་ཙམ་ཞིག་ཡིན་པ་ལ་ནི། ཞེས་པའི་བསྒྲུབ་བྱའི་ཆོས་རྟགས་གཉིས་ཀ་དགག་བྱ་བཅད་ཙམ་དུ་གསུངས་པའི་ཕྱིར། དེས་ན་བདེན་གྲུབ་ཀྱི་གཅིག་དང་དུ་མ་གང་རུང་མིན་པ་དང། བདེན་གྲུབ་ཀྱི་གཅིག་དང་དུ་མ་གཉིས་སུ་མེད་པ་གང་
རྟགས་སུ་བྱས་ཀྱང་རྟག་དང་བསྒྲུབ་ཆོས་དགག་བྱ་བཅད་ཙམ་གྱི་མེད་དགག་དུ་འདྲ་བར་གསུངས་པའི་ཕྱིར། དེའི་དཔེར་བརྗོད་དུ་ནམ་མཁའི་པདྨོ་དང་སྨིག་རྒྱུ་ལ་ཆུ་མ་གྲུབ་པ་ལྟ་བུ་ཡིན་པར་གསུངས་པའི་ཕྱིར་ཏེ། དབུ་མ་སྣང་བ་

[022A]༄༅། །ལས། གང་དག་དོན་དམ་པར་མཐའ་བཞིའི་སྐྱེ་བ་དང་བྲལ་བ་དེ་ནི་དེ་ཁོ་ན་ཉིད་དུ་ངོ་བོ་ཉིད་མེད་པ་ཁོ་ན་ཡིན་ཏེ། དཔེར་ན་ནམ་མཁའ་ལ་སོགས་པ་ལྟ་བུའོ། །རྩོད་པའི་གཞིར་གྱུར་པའི་དངོས་པོ་ཐམས་
ཅད་ཀྱང་ཡང་དག་པར་ན་དེ་དང་འདྲ་བ་ཉིད་དོ། །ཞེས་གསུངས་པའི་ཕྱིར། ལམ་རིམ་ཆུང་ངུས་མ་ཡིན་དགག་ལ་མི་བྱེད་པ་དེ་ཉིད་ཀྱི་དེ་དཔེར་བརྗོད་ལས་ཤེས་པ་དེ་འདྲ་མང་ངོ། །ཡང་ཤེར་ཕྱིར་མན་ངག་ལས། རང་གི་སེམས་
ནི་བརྟགས་པ་ན། ནས། འདྲ་བར་བཞེད་དམ་ཞེས་པའི་དོན་གང་ཡིན་ཞེ་ན། དེའི་དོན་ཡོད་དེ། གསང་འདུས་ལ་བཤད་སྲོལ་མི་གཅིག་པ་བཅུ་བདུན་ཡོད་པའི་ཤནྟི་པའི་ལུགས་གཅིག་ཡིན་ལ། གསང་འདུས་ལས་
ལང་གཤེགས་ལྟར་ཤེར་ཕྱིན་སྒོམ་ཚུལ་གྱིས་གསུམ་བསྟན་ཏེ་གང་ཞེ་ན། སེམས་དམིགས་ཀྱིས་དང། དེ་བཞིན་ཉིད་ཀྱིས་དང། སྣང་མེད་ཀྱི་རྣལ་འབྱོར་གྱིས་གསུམ་བསྟན་ཏེ། རྒྱུད་ལས། རང་གི་སེམས་ནི་བརྟགས་པ་
ནི༑ ༑ཆོས་ཀུན་རང་གི་སེམས་ལ་གནས། །ཞེས་པའི་སྒོམ་ཚུལ་གྱིས་དང་པོ་སེམས་དམིགས་ཀྱིས་བསྟན་པ་དང། ཆོས་འདིར་ནམ་མཁའི་རྡོ་རྗེར་གནས། །ཞེས་པས་དེ་བཞིན་ཉིད་དམིགས་བསམ་གཏན་གྱིས་བསྟན་
བ་དང། ཆོས་དང་ཆོས་ཉིད་མེད་པའོ། །ཞེས་པའི་སྒོམ་ཚུལ་ས་གསུམ་གྱི་སྣང་མེད་ཀྱི་རྣལ་འབྱོར་གྱིས་བསྟན་པའི་ཕྱིར་ཏེ། དང་པོ་ཡིན་ཏེ། ལང་གཤེགས་ལས། སེམས་ཙམ་ལ་ནི་རབ་བརྟགས་ནས་།ཕྱི་རོལ་དོན་ལ་

[022B]ཞེས་དང། སྒོམ་རིམ་ལས་ཀྱང། དེ་ལ་འཕགས་པ་ལང་ཀར་གཤེགས་པས་ཤེར་ཕྱིན་སྒོམ་པའི་རིམ་པ་མདོར་བཀའ་སྩལ་ཏེ། སེམས་ཙམ་ལ་ནི་བརྟེན་ནས་སུ། །ཕྱི་རོལ་དོན་ལ་མི་བརྟག་གོ་ཞེས་དང། དེའི་དོན་
ཡང༑ སྒོམ་རིམ་ལས། གཟུགས་ལ་སོགས་པའི་ཕྱི་རོལ་གྱི་དོན་དུ་གཞན་དག་གིས་བརྟགས་པ་དེ་དག་ལ། ཅི་རྣམ་པར་ཤེས་པ་ལས་གཞན་ཞིག་ཡིན་ནམ། འོན་ཏེ་རྣམ་པར་ཤེས་པ་དེ་ཉིད་དེ་ལྟར་སྣང། ཞེས་པ་ནས། འདི་ལྟར་
སེམས་ཙམ་ལ་ནི་བརྟེན་ནས་སུ། །ཕྱི་རོལ་དོན་ལ་མི་བརྟག་གོ་ཞེས་དེ་སྐད་འབྱུང་བ་ནི་གཟུགས་ཅན་རྣམ་པར་རྟོག་པ་སྤོང་ངོ། ཞེས་བྱ་བའི་ཐ་ཚིག་སྟེ། ཞེས་གསུངས་ཤིང། འདིའི་དྲོད་རྩེ་གཉིས་ཀྱི་སྐབས་སུ་ཆོས་ཅན་གྱི་སྣང་
བ་མེད་པ་བསྟན་པ་ཡིན་ནོ། །དེ་ཡང་སྒོམ་རིམ་ལས། དེ་དག་ནི་གོང་མ་གོང་མའི་ཡོན་ཏན་གནས་པའི་ཕྱིར་ས་རྣམ་པར་བཞག་སྟེ། མོས་པ་སྤྱོད་པའི་ས་ནས་སངས་རྒྱས་ཀྱི་སའི་བར་དུའོ། །ཞེས་གསུངས་ཤིང། མདོ་སྡེ་རྒྱན་
ལས་ཀྱང། བྱང་ཆུབ་སེམས་དཔའ་མཉམ་གཞག་པས། །ཡིད་ཀྱིས་བརྗོད་པ་མ་གཏོགས་པར། །དོན་ཀུན་རབ་ཏུ་མི་མཐོང་ངོ། །ནས། ཆོས་ཀྱི་སྣང་བ་འཕེལ་ནས་ནི། །སེམས་ཙམ་ལ་ནི་གནས་པར་འགྱུར། །སོགས་གསུངས་
ཁྱད་པར་གཉིས་པ་ཡང་ཡིན་ཏེ། ལང་གཤེགས་ལས། དེ་བཞིན་ཉིད་ཀྱི་དམིགས་ནས་ནས། །སེམས་ཙམ་ལས་ཀྱང་འདའ་བར་བྱ། །ཞེས་དང། དེའི་དོན་སྒོམ་རིམ་ལས་ཀྱང། དེ་ལྟ་བས་ན་སེམས་ནི་གཟུང་བ་དང། །འཛིན་

[023A]༄༅། །པ་ལས་དབེན་ཞིང་གཉིས་སུ་མེད་པ་ཁོ་ན་ཡིན་པར་རྣམ་པར་དཔྱད་ནས་གཉིས་སུ་མེད་པའི་མཚན་ཉིད། དེ་བཞིན་ཉིད་ཀྱི་དམིགས་གནས་ནས། །སེམས་ཙམ་ལས་ཀྱང་འདའ་བར་བྱ། །འཛིན་པའི་རྣམ་
པ་ལས་ཤིན་ཏུ་འདའ་བར་བྱས་ཏེ། གཉིས་སུ་མེད་པའི་ཤེས་པ་སྣང་བ་མེད་པར་གནས་པར་བྱ། ཞེས་བྱ་བའི་ཐ་ཚིག་གོ་ཞེས་གསུངས་པ་ལ་དེ་ཡང་བཟོད་མཆོག་གཉིས་ནས་ཐོབ་པར་བྱེད་པའི་ཕྱིར་ཏེ་མདོ་སྡེ་རྒྱན་ལས་
དེ་ནས་དེ་ལ་འཛིན་པ་ཡི། །རྣམ་པར་གཡེང་བ་འབའ་ཞིག་ལུས་ཞེས་པ་ནས། འདི་ལྟར་དེ་ཡི་མཇུག་ཐོགས་སུ། །འཛིན་པའི་རྣམ་པར་གཡེང་བ་སྤོང། །ཞེས་དང། དེ་དག་དྲོད་སོགས་ལ་སྦྱོར་ཚུལ་ནི་རྒྱན་ལས་
འདི་དག་གོ་རིམ་བཞིན་དུ་ནི། །དྲོ་བར་འགྱུར་སོགས་ཡིན་ཤེས་བྱ་ཞེས་སོ། །ཁྱད་པར་གསུམ་པ་ཡང་ཡིན་ཏེ། གཉིས་སྣང་མེད་པའི་ཤེས་པ་ལ་གནས་པར་གྱུར་པ་དེའི་ཚེ་ཐེག་པ་ཆེན་པོའི་ས་བཅུའི་ས་དང་པོ་ཐོབ་པར་འགྱུར་
བའི་ཕྱིར། ལང་གཤེགས་ལས། སྣང་མེད་གནས་པའི་རྣལ་འབྱོར་པ་།དེ་ཡི་ཐེག་པ་ཆེན་པོ་མཐོང། །ཞེས་པའི་དོན་བཤད་པར་སྒོམ་རིམ་ལས། དེ་ལྟར་རྣལ་འབྱོར་པ་གང་གི་ཚེ་གཉིས་སུ་མེད་པའི་སྣང་བ་མེད་པའི་ཤེས་པ་
ལ་གནས་པར་གྱུར་པ་དེའི་ཚེ་མཐོང་བ་མེད་པའི་ལམ་ལ་གནས་པའི་ཐེག་པ་ཆེན་པོ་མཐོང། ཞེས་གསུངས། དེ་ཡང་སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཉམ་བཞག་དེ་ལས་ལྷག་པའི་ལྟ་བ་དང་སྤྲོས་པ་བྲལ་ཚུལ་མེད་

[023B]སྦྱངས་ནས་བྱང་ཆེན་ཐོབ་པར་བྱེད་པའི་ཕྱིར། ལང་གཤེགས་ལས། ཞིབ་ལྷུན་གྱིས་གྲུབ་པའི་གནས། །སྨོན་ལམ་ངག་གིས་རྣམ་པར་སྦྱངས། །སོགས་དང། དེའི་དོན་བཤད་
པར་སྒོམ་རིམ་ལས། རྣལ་འབྱོར་པ་རྣམས་ཀྱི་གནས་ཀྱི་གནས་སྐབས་ཀྱི་མཚན་ཉིད་དེ་འདྲ་བ་དེ་ནི་ལྷུན་གྱིས་གྲུབ་པ་ཡིན་ཏེ། དེའི་ཕ་རོལ་ཏུ་བལྟ་བར་བྱ་བ་གནས་མེད་པའི་ཕྱིར་རོ། །ཞི་བ་ནི་ཡོད་པ་དང་མེད་པ་ལ་སོགས་པར་རྣམ་
པར་རྟོག་པའི་མཚན་ཉིད་ཀྱི་སྤྲོས་པ་ཐམས་ཅད་ཉེ་བར་ཞི་བའི་ཕྱིར་རོ། །ཞེས་དང། ཤེས་བྱེད་ཡང་བདེན་པ་གཉིས་བསྟན་པའི་མདོ་ལས། འཇམ་དཔལ་ཇི་ལྟར་ཉོན་མོངས་འདུལ་བར་འགྱུར། ནས༑ དེ་བཞིན་དུ་ཉོན་མོངས་
པ་རྣམས་ཀྱི་རིགས་རབ་ཏུ་ཤེས་པ་དེའི་ཉོན་མོངས་པ་རྣམས་རབ་ཏུ་ཞི་བར་འགྱུར་རོ། །ཞེས་དང། སྒོམ་རིམ་ལས། གེགས་མེད་ན་མཐུའི་ཁྱད་པར་བསམ་གྱིས་མི་ཁྱབ་པ་ཐོབ་པས། ནས། དེའི་ཕྱིར་འདི་ཉིད་སྒྲིབ་པ་སྤངས་པ་
དང༑ ཐམས་ཅད་མཁྱེན་པ་ཉིད་ཐོབ་པར་འགྱུར་བའི་ལམ་གྱི་མཆོག་ཡིན་ནོ། །ཞེས་གསུངས་པའི་ཕྱིར། འདིའི་སྣང་མེད་ལས་བཅུ་དང་སངས་རྒྱས་ཀྱི་མཉམ་གཞག་ཡེ་ཤེས་ཀྱི་བར་ཡོད་དེ། སྒོམ་རིམ་ལས། རིམ་པ་འདི་
ལྟ་བུ་འདིས་བྱང་ཆུབ་སེམས་དཔའ་ཐབས་དང་ཤེས་རབ་རྟག་ཏུ་གུས་པར་ཡུན་རིང་པོར་གོམས་པར་བསྒོམས་པས་གནས་སྐབས་ཀྱི་བྱེ་བྲག་བཅུ་གཉིས་སུ་འགྱུར་རོ། །གནས་སྐབས་དེ་དག་ནི་གོང་མའི་ཡོན་ཏན་གནས་པའི་ཕྱིར་
[024A]༄༅། །སར་རྣམ་པར་བཞག་སྟེ། མོས་པ་སྦྱོང་བ་ནས་སངས་རྒྱས་ཀྱི་སའི་བར་དུའོ། ཞེས་གསུངས་པའི་ཕྱིར། སོ་སྐྱེའི་ས་སྣང་མེད་ལ་མི་བགྲངས་པས་བཅུ་གཅིག་གོ་དེ་སྐད་དུ་སྒོམ་རིམ་ལས། ས་གཞན་དག་
ནི་ཡན་ལག་བཅུ་གཅིག་ཡོངས་སུ་རྫོགས་པའི་སྒོས་རྣམ་པར་བཞག་གོ་།དེ་ལས་དང་པོ་ནི། ཞེས་པ་ནས། ཐོགས་པ་མེད་པའི་ཡེ་ཤེས་བསྐྱེད་པར་བྱེད་མི་ནུས་པ་དེ་སྲིངས་བཅུ་པའོ། གང་གི་ཚེ་ནུས་པ་དེའི་ཚ་ཡན་ལག་ཡོངས་
སུ་རྫོགས་པས་སངས་རྒྱས་ཀྱི་སར་རྣམ་པར་བཞག་གོ་ཞེས་གསུངས་པའི་ཕྱིར། ལམ་རིམ་བཤད་པ་བྱེད་པ་ལ་ཕན་སྙམ་ནས་ཅུང་ཟད་བྲིས་སོ། །རྒྱས་པར་དགོངས་འགྲེལ་སོགས་ལས་ཤེས་སོ། །འཇིག་རྟེན་བདེ་ཞིང་
ལོ་ལེགས་དང། །འབྲུ་རྣམ་འཕེལ་ཞིང་ཆོས་འཕེལ་དང། །བདེ་ལེགས་ཕུན་སུམ་ཚོགས་པ་དང། །ཆོས་རྒྱལ་བསམ་དོན་ཀུན་འགྲུབ་ཤོག་ །ཅེས་ལམ་རིམ་ཆེ་ཆུང་གི་དྲིས་ལན་ནོར་བུའི་འཕྲེང་བ་འདི་ཡང་ཤཱཀྱའི་དགེ་སློང་མང་ཐོས་བཞིན་
གིས་བྲིས་བཀུན་ལ་དགེ་བར་གྱུར་ཅིག།། །།

[024B][BLANK PAGE]