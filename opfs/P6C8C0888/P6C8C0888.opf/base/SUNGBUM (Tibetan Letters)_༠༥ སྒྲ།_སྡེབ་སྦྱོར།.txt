
[001A]
༄༅།  །ཁྲི་ཆེན་སྤྲུལ་པའི་སྐུ་བློ་བཟང་བསྟན་པའི་ཉི་མ་དཔལ་བཟང་པོའི་རྣམ་པར་ཐར་པ་དཔྱོང་ལྡན་ཡིད་དབང་འགུགས་པའི་ཕོ་ཉ་ཞེས་བྱ་བ་བཞུགས། །།

[001B] །ན་མོ་གུ་རུ་མཉྫུ་གྷོ་ཥཱ་ཡ། རྒྱལ་ཀུན་མཁྱེན་བརྩེའི་དཔལ་འབར་ཉི་གཞོན་གསར། །སྲིད་སྣང་དག་པའི་མཁའ་ལ་ཉེར་ཤར་ཏེ། །ཁམས་གསུམ་མི་ཤེས་མུན་སྟུག་དྲུངས་འབྱིན་
པའི། །འཇམ་མགོན་བློ་བཟང་གྲགས་པར་ཕྱག་འཚལ་ལོ། །བློ་གྲོས་དྲི་མ་ཡོངས་དག་འདྲེན་བྱེད་སྟོང། །ཤེས་བྱའི་དཀྱིལ་འཁོར་རྒྱ་མཚོར་གསལ་བྱ་ཡི། །རྣམ་དཔྱད་མ་སྨད་ལྷ་དབང་གཉིས་པའི་མཐུ། །ཉེར་
གྲུབ་བཤེས་གཉེན་ཆེན་པོར་གུས་པས་འདུད། །ངག་དབང་འཇམ་དབྱངས་རྩེན་པའི་བློ་གྲོས་གསར། །མ་རྨོངས་འདབ་རྒྱ་གྲོལ་བའི་པད་དཀར་ཚལ། །རྒྱ་མཚོའི་གོས་ཅན་མཛེས་རྒྱན་འདི་ན་ཞེས། །ཕྱོགས་ཀུན་
བསྔགས་པས་ཡོངས་ཁྱབ་གང་དེ་རྒྱལ། །བློ་བཟང་རྒྱལ་བ་གཉིས་པར་མངོན་གྲུབ་དེའི། །མདོ་སྔགས་བསྟན་པའི་ཉི་མ་རིས་བྲལ་འགྲོར། །ལེགས་ལམ་བྱ་བ་སྟོན་ཕྱིར་འདྲེན་མཁས་པའི། །རྩལ་རྫོགས་སྐྱ་རེངས་

[002A] །གསར་པ་གང་དེ་བསྔགས། །ཟླ་རྒྱས་མཁའ་ལས་འཕོ་བ་མ་ཡིན་ཡང། །རང་འདྲའི་དཀྱིལ་འཁོར་ཆུ་སྣོད་ཐ་དད་དབུས། །འཆར་བའི་ཚད་ལ་འདི་ཞེས་འཕགས་པས་ཀྱང། །བརྗོད་དུ་
ནུས་མིན་མ་བཅོས་ངང་གི་ལུགས། །དེ་བཞིན་འཁྲུལ་པའི་རང་མཚང་ཀུན་རིག་པའི། །རྣལ་འབྱོར་སྒྱུ་འཕྲུལ་དྲ་བའི་གར་མཁན་རྣམས། །བརྟན་གཡོར་བརྫུ་བའི་ཕ་མཐའ་འདི་ཙམ་ཞེས། །ཀུན་རྟོག་བློ་ཡི་ཡུལ་ལས་ཉེ་བར་
འགོངས། །སྙིགས་སྤྱོད་རླབས་འཕྲེང་ཆེར་གཡོ་དུག་ཅན་མཚོར། །ཐུབ་བསྟན་ས་གཞི་བྱིང་བ་འདེགས་བཟོད་ཀྱི། །རྣམ་ཐར་འཇུག་པ་བཅུ་པའི་ངང་ཚུལ་ལས། །མདོ་ཙམ་མོས་ལྡན་དགའ་བ་སྡེལ་ཕྱིར་གླེང། །འདིར་རྗེ་
བཙུན་ཆོས་ཀྱི་རྒྱལ་པོ་རྒྱལ་བ་གཉིས་པ་ཙོང་ཁ་པ་ཆེན་པོའི་བསྟན་པ་འདི་ཉིད་གསལ་བར་བྱེད་པའི་ཐུགས་བསྐྱེད་ཀྱི་མཐུ་གྲུབ་པ་བསྔགས་འོས་དམ་པའི་ཡོན་ཏན་གྱིས་ཉེ་བར་ཕྱུག་ཅིང་སྐལ་ལྡན་གྱི་འགྲོ་བ་མཐའ་ཡས་པ་

[002B] རྗེ་བཙུན་ཆོས་ཀྱི་རྒྱལ་པོ་
ཙོང་ཁ་པ་ཆེན་པོའི་འཇིགས་མེད་སེངྒེའི་ཁྲི་ཆེན་པོར་མངོན་པར་དབང་བསྒྱུར་བའི་ཁྲི་ཐོག་ཞེ་བཞི་པ་ངག་དབང་བློ་གྲོས་རྒྱ་མྪོའམ་མཚན་ཡོངས་སུ་གྲགས་པ་ཁྲི་ཆེན་རྒྱ་ནག་པར་གྲགས་པ་དེ་ཉིད་སྐུ་ཚེ་དེར་མདོ་སྔགས་
ཀྱི་བསྟན་པའི་གནད་ཡོངས་སུ་རྫོགས་པ་ལ་དང་པོར་ཐོས་པ་ངོམས་པ་མེད་པར་གསན། བར་དུ་ཐོས་པའི་དོན་ལ་བསམ་བྱུང་གིས་སྒྲོ་འདོགས་ལེགས་པར་བཅད། ཐ་མར་བསྒོམས་པས་ཉམས་མྱོང་འཁྲུལ་པ་
མེད་པ་ཐུགས་རྒྱུད་ལ་འཁྲུངས་ཏེ། རང་གིས་ཇི་ལྟར་རྟོགས་པའི་ལམ་གྱི་གནད་རྣམས་ལུང་རིགས་ཡང་དག་པའི་ལམ་ནས་དྲངས་ཏེ་གཞན་ལ་བརྩེ་བས་འདོམས་པར་མཛད་པས་མཁས་གྲུབ་ཀྱི་གཙུག་རྒྱན། འགྲོ་བའི་
མུན་པ་སེལ་བའི་ཉི་མ། ཡང་དག་ལམ་གྱིས་མཁན་དམ་པར་གྱུར་པ་སྟེ། སྐྱེས་སྦྱངས་ཀྱི་ཡོན་ཏན་གང་ཡང་མེད་པར་དམ་པའི་བཞུགས་གྲལ་དུ་སྙེག་པའི་རང་བྱུང་གི་དམ་པ་སྤང་ལ་ཤ་མོ་རྡོལ་བ་ལྟ་བུ་དེ་འདྲ་མ་
ཡིན་པའི་རྣམ་ཐར་ཟུར་ཙམ་འོག་ཏུ་བརྗོད་པ་བཞིན་ཡིན་པས་སྔོན་གྱི་འཁྲུངས་རབས་ཡོངས་སུ་གྲགས་པ་ཡོད་མེད་ལ་མ་ལྟོས་པར། ཆོས་བཅུ་པའི་མདོ་ལས། དུ་བ་ལས་ནི་མེར་ཤེས་དང། །ཆུ་སྐྱར་ལས་ནི་ཆུར་ཤེས་ལྟར་

[003A]༄༅། །བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མ་དག་ལས་ཤེས། །ཞེས་གསུངས་པ་བཞིན་སྙིང་རྗེ་ཆེ་ཞིང། སྙིང་རྗེ་སྒོམ་པ་ལ་དགའ་བ་དང་སྡུག་བསྔལ་གྱི་དཀའ་སྤྱད་
ལ་བཟོད་བསྲན་ཆེ་བ། ཐེག་པ་ཆེན་པོའི་ཆོས་རྒྱ་ཆེན་པོ་ལ་མོས་པ་སོགས་ཀྱི་རྟགས་ལས་ཐེག་ཆེན་གྱི་རིགས་ཡོད་པར་རྗེས་སུ་དཔོག་པ། དུ་བ་ལས་མེ་དང། ཆུ་སྐྱར་ལས་ཆུ་ཡོད་པར་རྗེས་སུ་དཔོག་པ་བཞིན། །དམ་
པ་འདི་ཡང་མཁས་བཙུན་བཟང་གསུམ་གྱི་རྣམ་པར་ཐར་པ་རྨད་དུ་བྱུང་བའི་འབྲས་རྟགས་ལས། མཁས་གྲུབ་ཤ་སྟག་གི་སྐྱེ་འཕྲེང་ང་རྒྱུད་ནས་བྱོན་པའི་གང་ཟག་ཡིན་པར་གདོན་མི་ཟ་བར་ཤེས་པར་ནུས་ལ། ཡོངས་སུ་
གྲགས་པ་ལྟར་ནའང་རྗེ་འཇམ་དབྱངས་བཞད་པས་འཇིགས་བྱེད་ཆོས་འབྱུང་དུ། བྱིས་པའི་དུས་ནས་འཇིགས་པ་སོགས་ཀྱི་ཚེ་དམིགས་བརྩེམ་དང། བཛྲ་པཱ་ཎི་གསུངས་པས་དཔྱོད་ལྡན་དག་གིས་འདི་འདིའི་སྐྱེ་བའོ་ཞེས་
གླེང་བརྗོད་དུ་མ་བྱེད་ཅེས་རྗེ་བཙུན་ཙོང་ཁ་པ་ཆེན་པོའི་རྣམ་འཕྲུལ་དུ་གསུངས་པ་དང། ལྕང་སྐྱ་རྡོ་རྗེ་འཆང་ཆེན་པོའི་རང་རྣམ་ལས། སྣ་ཚོགས་དབྱིག་ལ་འཇམ་དབྱངས་གཞོན་ནུ་གང། །བློ་བཟང་རྒྱལ་བའི་བསྟན་པ་སྤེལ་
བ་དང། །རྣམ་མང་གདུལ་བྱ་ཕན་བདེར་དགོད་པའི་ཆེད། །དུར་སྨྲིག་འཛིན་པའི་མཆོག་ཏུ་གར་བསྒྱུར་པ། །འདྲེན་མཆོག་ངག་དབང་བློ་གྲོས་རྒྱ་མཚོ་རྗེ། །ཞེས་རྗེ་བཙུན་འཇམ་དབྱངས་ཀྱི་སྤྲུལ་པར་གསུངས་པ་ནི་

[003B] བདག་གི་སྤྲུལ་པ་དམ་པ་ཞིག་རེས་འགའ་དགེ་སློང་ཉིད་དུ་སྤྲུལ། །དེས་ནི་གནས་དེ་སྐྱོང་བར་བྱེད། །རེས་འགའ་བྱིས་པའི་གཟུགས་སུ་འོང། །རེས་འགའ་དབུལ་ཕོངས་སྤྲང་པོའི་གཟུགས། །
རེས་འགའ་བྱོལ་སོང་བྱ་ཁྱིའི་གཟུགས། །རེས་འགའ་གསོལ་འདེབས་དབྱངས་ཀྱི་གཟུགས། །རེས་འགའ་ཡིག་འབྲུ་གཟུངས་ཀྱི་གཟུགས། །གྲགས་བ་ཅན་གྱི་དགེ་སློང་ངོ། །བསྟན་གནས་པར་དུ་ཡང་ཡང་འོང། །ཞེས་རྗེ་ཐམས་ཅད་མཁྱེན་པས་བྱིན་
གྱིས་བརླབས་པའི་སྤྲུལ་པ་བསྟན་པ་ནམ་གནས་ཀྱི་བར་རྒྱུན་མི་ཆད་དུ་འབྱུང་བར་གསུངས་པ་བཞིན་སངས་རྒྱས་དང་བྱང་ཆུབ་སེམས་དཔའ་ས་ཆེན་པོ་ལ་བཞུགས་པ་རྣམས་ཀྱི་སྐུ་གསུང་ཐུགས་ཀྱི་སྤྲུལ་པའི་རོལ་གར་ནི། དཔེར་ན་ཟླ་བའི་དཀྱིལ་
འཁོར་གཅིག་ཉིད་མཁའ་ལ་ཤར་བ་ནས་སྟེང་གི་ཆུའི་སྣོད་ཐམས་ཅད་དུ་ཟླ་གཟུགས་དུས་གཅིག་ཏུ་ཤར་བ་བཞིན། སྐད་ཅིག་གཅིག་ལའང་དག་པ་དང་མ་དག་པ་དང། བརྟན་གཡོ་སྣ་ཚོགས་པའི་སྤྲུལ་པ་མཐའ་ཡས་པ་སྟོན་པར་མཛད་པས་ན་གསུང་དེ་
ངག་དོན་ལ་གནས་པ་གོར་མ་ཆག་ལ། གཞན་ཡང་གྲགས་ཚོད་ཀྱི་འཁྲུངས་རབས། དགའ་ལྡན་གསེར་གྱི་ཁྲི་ལ་འཛེགས་པའི་ཁྲི་ཐོག་སུམ་ཅུ་པ་འཇམ་དབྱངས་སྟག་ལུང་བྲག་པ་སོགས་འགའ་ཞིག་སྣང་བ་ལས། འཇམ་དབྱངས་སྟག་ལུང་བྲག་པ་
ནི༑ མེ་ཕོ་རྟའི་ལོར་སྟོད་ལུང་གི་སའི་ཆ་སྟག་ལུང་བྲག་ཏུ་འཁྲུངས། ལོ་འདི་རྗེ་གཤེགས་ནས་ལོ་བརྒྱ་དང་ཉེར་བརྒྱད་པ་ཡིན་པར་མཁར་ནག་ཆོས་འབྱུང་དུ་གསུངས། གངས་ཅན་གྱི་འདུལ་བ་འཛིན་པ་སྔོན་བྱོན་རྣམས་ཀྱི་གཙུག་གི་རྒྱན་ལྟ་བུར་གྱུར་པ་སྦས་

[004A]༄༅། །ཏི་དགྲ་བཅོམ་པའི་གདན་ས་མཁས་གྲུབ་དུ་མ་འབྱུང་བའི་བསྟི་གནས་སྐྱོར་མོ་ལུང་དུ་རབ་ཏུ་བྱུང། དེ་ནས་བཤད་སྒྲུབ་བསྟན་པའི་འབྱུང་གནས་ཀྱི་ཆོས་སྡེ་དུ་མར་མདོ་རྒྱུད་མ་ལུས་པའི་རྒྱ་མཚོ་ཆེན་པོར་ཐོས་བསམ་སྒོམ་
པའི་གྲུ་རྫིངས་བརྟན་པོས་ཞུགས་ནས་ལུང་རྟོགས་ཀྱི་ཡོན་ཏན་དུ་མའི་ནོར་བུ་རིན་པོ་ཆེ་དབང་གི་རྒྱལ་པོ་ལག་ཏུ་ལོན་པའི་དེད་དཔོན་བླ་ན་མེད་པར་གྱུར། ངག་དབང་ལྷ་མོ་མགྲིན་པའི་པད་མཚོར་དགྱེས་བཞིན་དུ་བཞུགས་པས་སྨྲ་བརྗོད་ཤིན་ཏུ་གཙང་བར་གྲགས་
ལ༑ ལུང་དང་རིགས་པའི་མཆེ་སྡེར་རྣོན་པོས་སྨྲ་ངན་རི་དྭགས་ཀྱི་ཀླད་པ་འགེམས་པར་བྱེད་པའི་མཁས་མཆོག་སྟག་གི་ཚང་དུ་གྱུར་པ་བསླབ་གསུམ་བསྟན་པའི་ནགས་ཚལ་སྟུག་པོར་བ་སྟོད་དང། དཔལ་གསང་བ་འདུས་པ་སོགས་གསང་ཆེན་རྒྱུད་སྡེ་རྒྱ་
མཚོའི་མངའ་བདག་དཔལ་ལྡན་སྨད་རྒྱུད་པའི་འཆད་ཉན་པ་མཛད། རྗེ་འདིའི་སྐབས་རབ་སྟོད་དུ་གྲ་ཚོགས་ཆེ་ཞིང། ཕོགས་ཐེབས་ཀྱིས་ཞིང་མང་དུ་འཕེལ་བ་སོགས་འཛིན་སྐྱོང་སྤེལ་གསུམ་གྱི་སྒོ་ནས་གྲྭ་ཚང་འདི་ལ་སྐུ་དྲིན་ལྷག་པར་ཆེ་བ་ཞིག་ཡིན་
ཞེས་ཁྲི་ཆེན་རྒྱལ་ཁང་རྩེ་པའི་རྣམ་ཐར་ལས་འབྱུང། གཞན་ཡང་སྐྱོར་མོ་ལུང། གསང་སྔགས་མཁར། དགེ་ལྡན་བྱང་རྩེ་སོགས་ཀྱི་ཆོས་ཀྱི་གདན་ཁྲི་ལ་རིམ་པར་འཁོད། མཁས་པའི་བྱ་བ་མཐའ་ཀླས་པའི་སྒོ་ནས་ཐུབ་བསྟན་ཡོངས་སུ་རྫོགས་
པ་བླ་ལྷག་པར་བསྐྱངས་ཤིང། ཁྱད་པར་དུ་ཡང་དགེ་ལྡན་བྱང་རྩེ་གྲ་ཚང་ཐོས་བསམ་གླིང་དུ་གྲགས་པ་གཞི་སོ་སོ་ཐར་པའི་ཚུལ་ཁྲིམས་ཀྱི་རྩ་བ་བརྟན་པོ་སྐྱེད་དུ་བསྲིངས་ནས། ཐུབ་པའི་དགོངས་པ་འཛམ་གླིང་མཛེས་པར་བྱེད་པའི་རྒྱན་དྲུག་མཆོག་

[004B] མཐའ་དབུས་ཀྱི་འགྲོ་བ་བགྲང་བ་ལས་འདས་པ་ལ་གཞན་ཕན་གྱི་འདོད་དགུ་ཆར་བཞིན་དུ་བསྙིལ་པའི་དཔག་བསམ་ལྗོན་པའི་ཚལ་སྟུག་པོ་
འདི་ཉིད་གསར་དུ་སྐྲུན་པར་མཛད་ཅིང། སྐྱོར་མོ་ལུང་གི་བཤད་གྲྭ་བར་སྐབས་རྒྱུན་ཆད་པ་ཡང་གསོ་བར་མཛད། དགུང་ལོ་བདུན་ཅུ་པ་ཤིང་མོ་ཡོས་ཀྱི་ལོར་དགེ་ལྡན་གསེར་ཁྲིར་ཕེབས། བདུན་ཅུ་དོན་གསུམ་པས་རྟ་ལོར་གཟུགས་སྐུ་ཆོས་དབྱིངས་སུ་
བསྡུས་པའི་ཚུལ་བསྟན་པའི་དུས་མཆོད་ཀྱང་ད་ལྟ་མ་ཆད་པ་ཡོད་པར་སྣང། དེ་ནས་མདོ་སྨད་དགོན་ལུང་ཕྱོགས་སུ་སུམ་པ་དམ་ཆོས་རྒྱ་མཚོ་ཞེས་ཕྱོགས་དེའི་བསྟན་འགྲོའི་གསོས་སུ་གྱུར་པའི་མཁས་གྲུབ་ཞིག་ཏུ་འཁྲུངས་འདུག་ནའང་རྣམ་ཐར་རྒྱས་པའི་
གཏམ་མཐོང་ཐོས་སུ་མ་གྱུར་པས་འདིར་འདྲི་བའི་རྔོ་མ་ཐོགས། ཁྲི་ཆེན་ངག་དབང་བློ་གྲོས་རྒྱ་མཚོ་ནི། འཕགས་པ་སྤྱན་རས་གཟིགས་དབང་ཕྱུག་གི་ཐུགས་རྗེའི་ཟླ་སྣང་འགག་མེད་དུ་ཤར་བའི་མཐུ་ལས་ཆོས་སྲིད་ཀྱི་ལེགས་ཚོགས་ཀུ་མུ་དའི་འཕྲེང་བ་བཞང་
པས་ཡངས་པའི་ས་ཆེན་པོ་བར་མཚམས་མེད་པར་གཏམས་པའི་བོད་དང་འོད་ཆེན་པོ་ཞེས་གྲགས་པ་ལས་བོད་ཆེན་པོའམ་མདོ་ཁམས་དེ་ལའང་སྟོད་སྨད་གཉིས་ལས་བླ་ཆེན་པོ་སོགས་དམ་པ་དུ་མས་ཞབས་ཀྱིས་བཅགས་ཤིང་བྱིན་གྱིས་བརླབས་པའི་
གནས་མདོ་སྨད་ཀྱི་སའི་ཆ། རྗེ་བཙུན་འཇམ་དཔལ་དབྱངས་མཐོན་མཐིང་གི་ཟུར་ཕུད་དང་རིན་པོ་ཆེའི་རྒྱན་དོར་ནས་བསམས་བཞིན་དུ་རྗེ་བཙུན་བློ་བཟང་གྲགས་པའི་དཔལ་དུ་ཟློས་པ་སྐུ་བལྟམས་པའི་གནས་ཙོང་ཁར་གྲགས་པ་དང་ཉེ་བའི་ཕྱོགས་མི་

[005A]༄༅། །ཉག་གི་ཡུལ་ར་ལྡིང་དུ་ཆུ་མོ་ཕག་གི་ལོར། ཡབ་རྟག་ཕྱུག་ཚེ་དར་དང། ཡུམ་ཚེ་སྨོན་རྒྱལ་གཉིས་ཀྱི་སྲས་སུ་འཁྲུངས། བྱིས་པའི་དུས་ནས་ཉོན་མོངས་པའི་གཞན་དབང་དུ་སོང་བའི་ཐ་མལ་པ་དག་གི་དང་
ཚུལ་དང་མི་འདྲ་བར་མ་ཟད། འཇིགས་སྐྲག་བྱུང་བ་སོགས་ཀྱི་ཚེ་དམིགས་བརྩེ་མ་དང། བཛྲ་པཱ་ཎིའི་གཟུངས་སྔགས་བཟླས་ནས་ལྷ་དང་བླ་མར་གསོལ་བ་འདེབས་པར་མཛད། དགུང་ལོ་དྲུག་ལོན་པའི་དུས་ཡུམ་ཚད་ནད་ཀྱིས་གྲོངས། རྗེ་འདི་ཉིད་
ཀྱང་ཚད་པས་བསྙུང་བའི་ཚེ་ལྷ་མོ་ཡིན་ཟེར་བའི་བུད་མེད་དཀར་མོ་ན་བཟའ་དཀར་པོ་མ་ནབས་པ་རིན་པོ་ཆེའི་རྒྱན་གྱིས་སྤྲས་པ་ཞིག་རེས་མདུན་གྱི་ནམ་མཁའ་དང། རེས་སྐུའི་ལོགས་གཡས་གཡོན་དུ་བཞུགས་ནས་དགྱེས་པའི་རྣམ་འགྱུར་གྱིས་དབུགས་དབྱུང་
བའི་སྣང་བ་གྱུང་ཞིང། གཞན་ཡང་སྐུ་ན་ཕྲ་དུས་སུ་དེ་འདྲའི་སྣང་བ་ཡང་ཡང་བྱུང། དགུང་ལོ་བདུན་པའི་དུས་སྐུ་ཞང་འཚོ་བྱེད་བྱམས་པ་རྒྱ་མཚོས་རྗེ་འདི་ལ་དེ་གོང་ལྟས་མཚན་ལེགས་པའི་རིགས་འགའ་བྱུང་བ་བཅས་བསྟན་པ་ལ་ཕན་པའི་དམ་པ་
ཞིག་གི་རེ་བ་ཡོད་འདུག་པའི་སྟབས་པང་དུ་བླངས་ཏེ། ཁྱོད་ཀྱིས་ཐོག་མར་གང་སློབ་དྲིས་པར། སྐྱབས་འགྲོ་སློབ་གསུངས་པས་རྟེན་འབྲེལ་ཤིན་ཏུ་ལེགས་ཞེས་དགའ་བ་ཐོབ་ཅིང་སྐྱབས་འགྲོ་བྱེད་ལུགས་དང། ཁྲོས་མ་ནག་མོའི་དབང་ཆོག་སྐལ་ལྡན་རྗེས་
འཛིན་གྱི་སྒོ་ནས་ཐོག་མའི་གསང་སྔགས་ཀྱི་འཇུག་སྒོ་མཛད་ཅིང་ཁྲོས་ནག་གི་སྒོ་ནས་བསྲུང་བའི་གདམས་པ་ཟབ་མོ་ཞིག་ཀྱང་མཛད། རྗེ་བཙུན་མཁྱེན་པའི་གཏེར་གྱི་བྱིན་རླབས་ཀྱི་སྣང་བས་བློའི་མུན་པ་མཐའ་དག་པ་རིང་ནས་བསལ་བ་ཞིག་ཡིན་པའི་སྟབས་

[005B] བྱིས་པ་གཞན་ལྟར་སྦྱོར་ཀློག་སྔོན་དུ་མ་བཏང་བར་བཟང་སྤྱོད་དཔེ་ཐོག་ནས་འཁྲིད་པས་མཁྱེན། དགུང་ལོ་བཅུ་གཅིག་པ་ཤིང་བྱ་ལོ་
གོང་མ་ནོ་མོན་ཁང། ཁལ་ཁའི་དབོན་ཨུའི་ཆིང་གིས་གདན་དྲངས་སྐབས་སྐུ་ཞང་དང་ལྷན་དུ་སོག་ཡུལ་དུ་ཕེབས། ལོ་དེའི་ཟླ་བ་བཅུ་པའི་དཀར་ཕྱོགས་ཀྱི་རྫོགས་པ་གཉིས་པའི་དུས་ཚེས་དགེ་བར་དུས་འཁོར་པའི་དབྱངས་ཨལ། གསལ་བྱེད་དཧུ། ཁམས་
ས༑ ཡོན་ཏན་གཟུགས། དབྱངས་འཆར་བའི་དབྱངས་ཨོ། གསལ་བྱེད་ལ། ཁམས་ནམ་མཁའ། ཡོན་ཏན་སྒྲ། ན་ཚོད་སྨིན་པ་དང། སྦྲུལ་གྱི་ཉི་མར་ཁལ་ཁ་དང་བོད་ཀྱིས་མཚམས་སུ་ཆོས་རྗེ་ནོ་མོན་ཁང་གིས་མཁན་པོ་མཛད་དེ་ཀུན་མཁྱེན་བུ་རམ་ཤིང་
པའི་བསྟན་པའི་སྒོར་རབ་ཏུ་བྱུང། དེ་ལོ་ནས་བརྩམས་ཕག་ལོའི་བར་ཁལ་ཁར་བཞུགས། ཕག་ལོའི་སྟོན་ཟླ་འབྲིང་པོའི་ནང་དུ་མཁར་སྔོན་པོར་སྐུ་ཞང་གི་སར་ཕེབས་ཏེ་ཡོས་ལོའི་པར་བཞུགས། སྐུ་ཞང་ལ་འཇིགས་བྱེད་མངོན་རྟོགས་ཟ་མ་ཏོག་གི་ལུང་
གསན༑ དེ་སྐབས་བྱིས་པ་གཞན་མང་པོ་དང་ལྷན་ཅིག་ཏུ་རྟའི་བང་འགྲན་པར་རྟ་འགྱེལ་ཏེ་ཡོབ་ནང་དུ་ཞབས་ཐོགས་པས་ཚེའི་ཐ་མ་ནི་འདི་ཙམ་མོ་སྙམ་དུ་དགོངས་པའི་ཚེ་རྟ་ལངས་ཏེ་དྲི་སྣོམ་པ་སོགས་དགའ་བའི་རྣམ་འགྱུར་གྱིས་བསྡད་པས་ཡ་མཚན་པར་
གྱུར༑ དེ་དུས་ཞང་པོའི་དབོན་པོ་བསྟན་པོ་བསྟན་པ་རྒྱ་མཚོ་བྱ་བ་ཞིག་གིས་ཆིབས་དེ་དབང་ཡོད་ཀྱིས་ཞོན་ཏེ་འགྲོ་བར་འདོད་ཀྱང་ཚ་ལམ་ཙམ་གྱིས་ནས་རྟས་དབང་མེད་དུ་ཁྱེར་ནས་ཕྱིར་སླེབས། དེའི་ཕ་ཚེ་རིང་ཟེར་བས་སྙིང་ནད་ལྟ་བུས་ངན་སྨྲས་སྣ་ཚོགས་པ་དང། སྐུ་ལ་བསྔོ་

[006A]༄༅། །བའི་ངན་སེམས་སྐྱེས་པར་ཡུན་མི་རིང་བར་སྨྱོ་འབོག་གིས་ཐེབས་ཤིང། མི་ནག་པོ་ཞིག་གིས་ཞགས་པས་བཅིངས། ཐོ་བས་བརྡུངས་ཏེ་ཁྱོད་ཀྱིས་བྱིས་པ་དེ་གསོད་པར་འདོད་དམ་ཟེར་བ་སོགས་སྡིགས་སྟངས་
ཀྱི་འཕྲུལ་སྣང་ཡང་བ་དུ་མ་དང་བཅས་ལྔ་ལམ་དུ་གྱུར་པས་ཐམས་ཅད་ཀྱིས་འདི་ལ་སྲུང་སྐྱོབ་བྱེད་པའི་ལྷ་ཁྱད་པར་ཅན་ཞིག་ཡོད་པར་ངེས་ཞེས་མཐུན་པར་གླེང། ལོ་དེའི་ཟླ་བ་བརྒྱད་པའི་ནང་དུ་དབུས་གཙང་ལ་ཕེབས་པའི་སྟ་གོན་གྱི་ཚེ། ནུབ་ཅིག་མནལ་
ལམ་དུ་མཚོ་ཞིག་གི་ཁར་སླེབས་པར་མི་མང་པོ་ཞིག་གིས་ཁྱོད་ཀྱི་གཅེན་པོ་འདས་པ་དེ་མཚོ་འདིར་ཀླུ་ཞིག་ཏུ་སྐྱེས་ཡོད་ཟེར། དེར་མཚོ་ངོས་ལ་བལྟས་པ་ན་མཚོ་འགྲམ་བྲག་རི་ཐོ་རེ་བ་ཞིག་གི་ཐང་དུ་མི་སྔོན་པོ་རྐང་ལག་ལ་སྦྲུལ་རྒྱན་བྱས་པ་ཞིག་མཐོང་བར་
ཕ་གི་ཡིན་ཞེས་བསྟན། དེ་ནས་རིམ་གྱིས་དབུས་ཕྱོགས་སུ་འོངས་པའི་སྣང་བ་ལ་ཞང་པོ་ཆོས་རྗེས་གན་དཀར་ཤིན་ཏུ་ལེགས་པ་ཞིག་འོ་མས་བཀང་སྟེ་འདི་དབུས་སུ་པཎ་ཆེན་ཐམས་ཅད་མཁྱེན་པར་ཕུལ་ཞེས་ལག་ཏུ་གཏད་བྱུང་བར་བོར་བླགས་མེད་པར་
ཁྱེར་ཏེ་དབུས་ཡིན་ཟེར་བའི་ས་ཕྱོགས་ཡིད་དུ་འོང་བ་ལ་དབུས་སུ་པོ་ཏ་ལའི་རི་ཙིཏྟའི་དབྱིབས་འདྲ་བ་ཞིག་འདུག་པའི་སྟེང་དུ་ཁང་བཟང་དཀར་པོ་མཐོང་བ་ཙམ་གྱིས་དགའ་བ་བསྐྱེད་ནུས་པ། པཎ་ཆེན་ཐམས་ཅད་མཁྱེན་པའི་བཞུགས་གནས་ཡིན་ཟེར་བ་
ཞིག་ཏུ་སླེབས། ས་གཞི་རྡོ་ལས་གྲུབ་པ་ལྟ་བུའི་ཡིད་དུ་འོང་བར་བྱང་ཕྱོགས་ནས་ཁང་པ་སྒོ་དམར་པོ་ལྷོར་བསྟན་པ་ཞིག་གི་མདུན་ངོས་སུ་ཁྲིའུ་ཤིང་གི་སྟེང་པཎ་ཆེན་རིན་པོ་ཆེ་ཡིན་ཟེར་བའི་བླ་མ་སྐུ་ཤ་དཀར་ཞིང་རྒྱས་ལ་གཟི་མདངས་དང་ལྡན་པ་ཞིག་

[006B] རང་ཉིད་བྱང་གི་ཁང་པའི་ནང་དུ་ཁྲིད་པར་དེར་དཀོན་མཆོག་གསུམ་གྱི་རྟེན་མང་པོ་དང་སྒྲོན་མ་སོགས་
མཆོད་རྫས་རྒྱས་པ་བཤམས་པར་བླ་མ་དེ་ཉིད་ཀྱིས་ཁྲིའི་སྟེང་ནས་ཆོས་གསུངས་ཤིང། སྔར་གྱི་དཀར་ཡོལ་དེ་གསང་ཆབ་ཀྱི་རིལ་བུས་བཀང་སྟེ་ཞང་པོར་བྱིན་ཅིག་ཅེས་གནང་བ་ཁྱེར་ཏེ་རང་ཡུལ་དུ་ལོག་པར་བརྩམས་པ་ན་གཡས་གཡོན་ནས་ཁྱི་ནག་པོ་དང་སེར་
པོ་གཉིས་ཀྱིས་རྨུགས་པར་འཇིགས་པས་རྡོ་ཞིག་ལ་རྐང་པ་ཐེགས་ཏེ་འགྱེལ་བར་དབུ་ཅུང་ཟད་བརྡབས་པའི་སྣང་བ་བྱུག་ཉང་དཀར་ཡོལ་མ་ཆག་ཅིང་ཡོལ་གོའི་དམ་རྫས་ནས་ཅུང་ཟད་བོ། འགྱེལ་བ་ལས་ལངས་པ་ན་ཁྱི་གཉིས་མི་སྣང་ལ་དམ་རྫས་ཀྱིས་སྣོད་
མ་ཁེངས་པ་མི་ལེགས་སྙམ་ནས་སྔར་གྱི་བླ་མའི་དྲུང་དུ་ཕྱི་ན་ནས་གནས་ཚུལ་རྣམས་ཞུས་པས་དགྱེས་པ་ཆེན་པོས་སླར་ཡང་དམ་རྫས་ཀྱིས་སྣོད་ཕྱུར་པོར་བཀང་སྟེ་གནང་བ་ཁྱེར་ནས་རང་ཡུལ་དུ་སླེབས་པ་ན་ཞང་པོ་ཆོས་རྗེ་མི་བཞུགས་པ་དང། ཕ་
ཡུལ་ཡང་སྔར་དང་མི་འདྲ་པར་ཉམས་པའི་མཚན་ལྟས་བྱུང་བ་ནི་སྐུ་ཚེ་དེ་ཉིད་ལ་རྗེ་བཙུན་བླ་མ་ཙོང་ཁ་པ་ཆེན་པོའི་མདོ་སྔགས་ཀྱི་ལེགས་བཤད་ཡོངས་སུ་རྫོགས་པའི་བདུད་རྩིས་ཐུགས་ཀྱི་ཡོལ་གོ་ཁེངས་ནས་གཞན་དོན་རླབས་པོ་ཆེ་འགྲུབ་པ་དང། སྐུ་ཚེ་
དང་གསེར་ཁྲི་མཐར་ཕྱིན་པ་ལ་བར་ཆད་ཀྱི་མཚན་མ་འབྱུང་བའི་བརྡ་སྟེ་རང་ཉིད་ཀྱི་མཁྱེན་པའི་མེ་ལོང་དུ་མ་འོངས་འབྱུང་འགྱུར་གྱི་གཟུགས་བརྙན་རྣམས་གསལ་བར་སྣང་བ་གཞན་གྱི་སྣང་ངོར་མནལ་ལམ་དུ་ཁ་གཡར་ནས་བསྟན་པ་ཙམ་མོ། །

[007A]༄༅། །མཁར་སྔོན་པོ་ནས་རང་ཡུལ་དུ་བྱོན་ཏེ་རྗེ་རྒྱལ་བ་གཉིས་པ་བསམས་བཞིན་དུ་མིའི་སྲིད་པ་བཟུང་པའི་གནས་ཁྱད་པར་ཅན་སྐུ་འབུམ་དུ་ཕྱག་ན་པདྨོ་བསོད་ནམས་རྒྱ་མཚོའི་འཕྲིན་ལས་ཀྱི་ཆགས་ལས་གྲུབ་པའི་ཆོས་སྡེ་ཆེན་
པོ་དགའ་ལྡན་བྱམས་པ་གླིང་མཇལ་བར་ཕེབས། དེར་གནས་དང་གང་ཟག་གི་ཁྱད་པར་ལ་དད་གུས་ལྷག་པར་འཁྲུངས་ཤིང་ཁྱད་པར་གྲྭ་པ་རྣམས་ནས་འགྲོ་གླེང་མཛད་པ་མཐོང་བས་བདག་ཀྱང་འདི་འདྲ་བ་ཞིག་བྱེད་དགོས་སྙམ་པའི་ཐུགས་འདུན་ལྷང་བ་
སྐྱེས༑ རབ་ཏུ་བྱུང་བ་རྣམས་ཀྱི་རྣམ་ཐར་གཙང་མས་ཐུགས་ཕྲགས་ཏེ་དེ་ནས་བཟུང་ན་བཟའ་ཡན་ལག་གི་སྦུབས་ཅན་མ་བཞེས་པས་དགུན་གྱི་གྲང་རེག་མ་བཟོད་པའི་ཚུལ་གྱིས་ཞལ་ནས་ཨ་ཆུ་ཞེས་ཤོར་བས། གྲོགས་གཞན་ནས། མི་ཡོང་བའི་ཡོང་
མདོག་བྱས་ན་དེ་ལས་འོས་ཅི་ཡོད་ཅེས་འཕྱ་སྨོད་བྱས་འདུག་པ་ནི། ལེགས་བཤད་རིན་པོ་ཆེ་ལས། ཡོན་ཏན་མེད་པའི་སྐྱེ་བོ་རྣམས། །ཡོན་ཏན་ཅན་ལ་ལྷག་པར་སྡང། །གངས་ཀྱི་ཡུལ་དུ་ད་ཀུན་སྐྱེས་པའི། །མེ་ཏོག་ལྟས་ངན་ཡིན་ཞེས་སྒྲོག་ཡོན་
ཏན་ལོག་པར་སྦྱངས་པ་འགའ། །ལེགས་པར་སྦྱངས་པ་ཁྱད་དུ་གསོད། །ལྦ་བ་མེད་ན་གླིང་ཕྲན་འགར། །ཡན་ལག་མེད་པའི་སྐྱོན་དུ་བྱེད། །ཅེས་པ་ལྟར་ཡིན་འདུག་སྟེ། ཕྱིས་སུ་རྗེ་རང་གིས་ཀྱང། དེ་སྐབས་གྲོགས་འགས་བཞད་གང་བྱེད་པ་བྱུང་
ཡང་ཕྱིས་བསམས་ན་བྱེད་སྤྱོད་དགའ་མོ་ཡིན་འདུག་ཅེས་གསུང་གླེང་ཡང་བྱུང་འདུག། ལོ་དེར་ཆོས་རྗེ་དོན་གྲུབ་རྒྱ་མཚོ་ལས་ནག་པོ་སྐོར་གསུམ། ལྷ་མོ། རྣམ་སྲས་རྣམས་ཀྱི་རྗེས་གནང་དང། རྗེ་ཆུ་བཟང་པ་ལས་སེང་ལྡེང་ནགས་སྒྲོལ་གྱི་རྗེས་གནང་

[007B] འབྲུག་ལོར་ཁམས་གསུམ་འགྲོ་བའི་བླ་མ་ཤེས་བྱ་ཀུན་མཁྱེན་ངག་དབང་བློ་བཟང་རྒྱ་མཚོ་དབང་ཕྱོགས་འཇམ་དབྱངས་གོང་མའི་རྒྱལ་ཁབ་ཏུ་ཆིབས་བསྐྱོད་སྐབས་ཁྲི་ཤོད་རྒྱལ་མོའི་མཚོ་
འགྲམ་དུ་སྐུ་ཞང་དང་ལྷན་ཅིག་པར་མཇལ་ཞིང་བརྒྱ་འབུལ་བཟང་པོ་ཕུལ། ཞལ་མཇལ་བ་དང། གསུང་གི་བདུད་རྩིའི་བགོ་སྐལ་ཐོག་མར་མྱོང་བའི་སྐལ་བཟང་དུ་གྱུར། དེ་ནས་མ་འགྱངས་པར་དབུས་ཕྱོགས་སུ་བཏེག། ལོ་དེ་གའི་ཟླ་བ་བཅུ་
པའི་ཚེས་བཅུ་བདུན་ལ་བཀའ་གདམས་བསྟན་པའི་ཆུ་མགོ་བྱང་ར་སྒྲེང་རྒྱལ་བའི་དབེན་གནས་སུ་ཕེབས། རྟེན་རྣམས་ཞིབ་པར་མཇལ་ནས་ཐུགས་སྨོན་བཟང་པོས་མཚམས་སྦྱར། ཚོགས་པ་ལ་མང་འགྱེད་དང། ཞལ་སྔ་ནས་བསམ་སྒང་པ་མཇལ་ནས་
ཚེ་དཔག་མེད་ཀྱི་རྗེས་གནང་དང་འགོ་བའི་གདམས་པ་གསན། ལྔ་མཆོད་ཀྱི་དུས་ཆེན་ཉིན་ལྷ་ལྡན་དུ་ཕེབས། ཟླ་བ་བཅུ་གཅིག་པའི་ཚེས་བཅུ་ཚུན་ལ་སྐུ་ཞང་དང་ལྷན་ཅིག་ཏུ་བཤད་སྒྲུབ་བསྟན་པའི་འབྱུང་གནས་གྲ་ས་ཕན་ཚུན་དང། གཙུག་ལག་ཁང་
རྟེན་བརྟེན་པར་བཅས་བ་རྣམས་ཞིབ་པར་མཇལ་ཞིང། གྲ་ས་རྣམས་དང་ཁྱད་པར་དཔལ་ལྡན་བཀྲ་ཤིས་སྒོ་མང་དུ་མང་ཇ་དང་འགྱེད་གཟབས་པས་བསྙེན་བཀུར། སྒོ་མང་སློབ་དཔོན་པ་མཁས་བཙུན་ཆེན་པོ་སྨིན་གྲོལ་ནོ་མོན་ཁང་ལ་དངུལ་དཀར་ལས་བསྒྲུབས་
པའི་རྣམ་རྒྱལ་བུམ་པ་ཞིག་འབུལ་བར་མཛད་པ་ཕྱིས་སུ་གྲུ་ཚང་འདིའི་བླ་མ་ཡོང་བའི་རྟེན་འབྲེལ་དུ་འདུག་ཅེས་གསུང། དེ་ནས་བཀྲ་ཤིས་ལྷུན་པོར་ཕེབས་པའི་ལམ་སྟོད་ལུང་རྨང་དུ་ཞགས་གནང་བར་གནས་པོ་ནང་སོ་རྒྱལ་མཚན་ཟེར་བས་མ་དང་

[008A]༄༅། །མ༑ ཀུན་རིག། ཚེ་དཔག་མེད་ཛཻ་ཏ་རི་ལུགས་ལྷ་དགུ་མ་རྣམས་ཀྱི་དབང་དང། གྲུབ་རྒྱལ་ལུགས་ཀྱི་ཚེ་དཔག་ལྷ་གཅིག་བུམ་གཅིག་དང། རྟ་མགྲིན་གསང་སྒྲུབ་ཀྱི་རྗེས་གནང། ལམ་རིམ་ཆུང་བའི་ལུང་རྣམས་
དང༑ ལམ་པའི་དྲུང་པ་ཚུལ་གྲགས་པ་ལས་སྙིང་པོ་དོན་གསུམ། ནཱ་རོ་ཆོས་དྲུག། བཀའ་དྲིན་གསོལ་འདེབས། བླ་མ་རྒྱང་འབོད། བླ་མ་མཆོད་པ། ནང་གི་ཁོང་སྐྲན་འདོན་པའི་སྐྱུག་སྨན། ཕྱག་ཆེན་གྱི་འཁྲིད་ཡིག་དང། དེའི་གསོལ་འདེབས་རྣམས་
ཀྱི་ལུང་གསན། མེ་མོ་བྱ་ལོར་སྔ་རྒོལ་རབ་འབྱམས་པ་རིན་ཆེན་དཔལ་མགོན་དང། རྗེ་འདིས་ཕྱི་རྒོལ་བ་མཛད་ནས་རིགས་ཀྲའི་ཚོགས་དབུས་སུ་བསམ་གཟུགས་ཀྱི་འབེལ་གཏམ་མཛད་པས་སྔ་རྒོལ་མི་སྨྲ་བའི་བརྟུལ་ཞུགས་ལ་བཀོད། སླར་ཡང་
གངས་ཅན་ལྷ་གཅིག་རྒྱལ་དབང་ཐམས་ཅད་མཁྱེན་པ་ཆེན་པོའི་ཞབས་དྲུང་དུ། དྲུང་པ་རྒྱལ་ཚབ་དང། ལྷ་པ་ཞབས་དྲུང་སོགས་དང་ལྷན་ཅིག་ཏུ། ཕྱག་རྡོར་ཨུ་ཙ་རྒྱ་ཝ་མེད་ལུགས། སྤྱན་རས་གཟིགས་གཙོ་འཁོར་གསུམ། བདེ་མཆོག་དཀར་པོ་
ཁྱུང་ཁྲ་རྣམས་ཀྱི་རྗེས་གནང། བཀའ་རྩོམས་གྲས་འདུལ་བའི་བསླབ་བྱ་ཉུང་དུ་རྣམ་གསལ་གྱི་ལུང་རྣམས་དང། མངའ་རིས་དྲུང་པ་བརྩོན་འགྲུས་རྒྱལ་མཚན་ལས་གསང་བདེ་འཇིགས་གསུམ་གྱི་མངོན་རྟོགས་དང། མགོན་ཆོས། ལྷ་མོ། རྣམ་སྲས་
རྣམས་ཀྱི་གཏོར་ཆོག་གཙང་གི་པར་མ་ལྟར་དང། གསང་འདུས་རྒྱུད་འདེབས། བདེ་མཆོག་དཀྱིལ་ཆོག་བདེ་ཆེན་རོལ་མཚོ། སྨོན་ལམ་ཤིས་བརྗོད་དང་བཅས་པ། བདེ་མཆོག་གི་བསྟོད་པ་མཁས་གྲུབ་རིན་པོ་ཆེས་མཛད་པ། པཎ་ཆེན་ཐམས་ཅད་མཁྱེན་

[008B] བློ་བཟང་ངག་གི་དབང་པོ་ལས་རིགས་གསུམ་མགོན་པོའི་རྗེས་གནང། རྗེ་ཐམས་ཅད་མཁྱེན་པའི་བཞད་པ་ལྟར་སྤྲུལ་སྐུ་བསོད་ནམས་དབང་པོས་མཛད་པའི་སེང་གདོང་མ་གཙོ་འཁོར་གསུམ་གྱི་
ཡིག་ཆའི་ལུང་དང་རྗེས་གནང། ཁྱུང་ནག་གི་རྗེས་གནང་དང་སྒྲུབ་ཡིག་གི་ལུང་བཅས་དང། ཕ་བོང་ཁ་པ་དབོན་དར་བ་ལས། ཚེ་དབང་གྲུབ་རྒྱལ་ལུགས་རྣམས་མནོས། ས་ཁྱི་ལོར་འཇམ་མགོན་འཕྲིན་ལས་ལྷུན་གྲུབ་པ་ལས་གཅོད་དབང་ནམ་མཁའ་
སྒོ་འབྱེད་ཀྱི་རྩ་བ་དང། གཅོད་འཁྲིད་པཎ་ཆེན་ཐམས་ཅད་མཁྱེན་པས་མཛད་པའི་ལུང། གླིང་སྟོད་ཞབས་དྲུང་ དཔོན་ཐང་ཟེར་བ་སྣང།  སྨན་བླའི་རྣམ་སྤྲུལ་ཉི་ཐང་བློ་བཟང་རྒྱ་མཚོ་ལས། འཇམ་དབྱངས་དཀར་པོ། ཕྱག་རྡོར་ཨུ་ཙ་རྱ། ཞང་བློན་རྣམས་
ཀྱི་རྗེས་གནང། གཅོད་དབང་ནམ་མཁའ་སྒོ་འབྱེད། དཔེ་ཆོས་རྩ་འགྲེལ་གྱི་ལུང་རྣམས་གསན། ས་ཕག་གི་ལོར་སྐྱོར་མོ་ལུང་དུ་ཤོམ་དཀའ་བཅུ་ཟེར་བ་དང་དཔེ་འཛིན་གྱི་ཤེས་རབ་འགྲན་པ་ན་ཆོས་མངོན་རིན་ཆེན་འདྲེན་པའི་ཤིང་རྟའི་གནས་དང་
རི་ཡོངས་རྫོགས་ཉིན་གཅིག་ལ་བཟུང་བས་འགྲན་ཟླ་ཤིན་ཏུ་ངོ་མཚར་བས་ལེགས་སོ་ཕུལ། དེ་ལོ་ཀུན་མཁྱེན་ལྔ་པ་ཆེན་པོའི་ལྗགས་རྩོམས་ཀྱི་མངོན་པ་མཛོད། སེར་རྗེ་བཙུན་པའི་འདུལ་བ། སྒོ་མང་བའི་ཡིག་ཆའི་དབུ་མའི་སྟོད་དང་བློ་རྟགས་གཉིས་
རྣམ་འགྲེལ་གྱི་ཌཱིཀྐ་ཕལ་ཆེར་བཟུང། ས་ཕག་འདི་རྗེ་རིན་པོ་ཆེ་ཆོས་དབྱིངས་སུ་གཤེགས་ནས་དྲུག་ཅུ་སྐོར་བཞི་སོང་བའི་ཐ་མ་དང། རབ་བྱུང་བཅུ་གཅིག་པའི་ནང་གི་ཉག་མ་སོ་གཉིས་འདས་པའི་སོ་གསུམ་པ་ཡིན་པ་རྗེ་འཇམ་དབྱངས་འཞད་པས་

[009A]༄༅། །དུ་གུའི་ཟི། གངས་ཅན་འདིར་དབང་ཐང་དང་བསྟུན་པ་ཆུ་མོ་སྤྲུལ་གྱི་ལྡོར་དཔྱིད་ཟླ་ར་བའི་དཀར་ཕྱོགས་ཀྱི་ཚེས་བདུན། དུས་འཁོར་དང་དབྱངས་འཆར་ལུགས་ཀྱི་དབྱངས་གསལ་འབྱུང་བ་ཡོན་ཏན་གཟའ་སྐར་
སོགས་དགེ་བའི་ཉིན་ཞུགས་ནས་རིག་པ་སྨྲ་བའི་དབང་ཕྱུག་སྒོ་མང་འཕྲིན་ལས་ལྷུན་སྒྲུབ་པ་ལས། རིག་པའི་སྒོ་འབྱེད་ཚད་མ་རིག་པའི་བསྡུས་གྲའི་རྩི་བཞག་གི་དགའ་སྟོན་ཐོག་མ་མྱོང། དཔྱིད་ཆོས་གཉིས་པ་ནས་འགྲོ་གླེང་བྱེད་ཐུབ་པ་བྱུང། དཔྱིད་
ཆོས་གསུམ་པ་ནས་བསྡུས་ཆུང་དང་བསྡུས་འབྲིང་གཉིས་ཀའི་རྩི་བཞག་བཟུང། ཉིན་གཅིག་སྐྱོར་དཔོན་གྱིས་རྩི་བཞག་ལེགས་པར་མ་འཁྱོལ་བར་བླ་མས། རྗེ་འདི་པ་ལ་སྐྱོར་བར་བསྐུལ་བས་ཚང་མ་ཐག་ཐོགས་མེད་པར་བསྐྱར་བས་ཤིན་ཏུ་
མཉེས༑ བསྡུས་ཆེན་གྱི་སྐྱོར་དཔོན་ལ་བསྐོས་ཏེ་ཁོ་གསར་པ་ཡོངས་མ་ཐག་པ་ཞིག་གིས་ཁྱེད་ཚོའི་སྐྱོར་དཔོན་ཕྲོགས་སོང་ཞེས་བཞད་གང་ཀྱི་རྣམ་པ་ལ་རྗེ་འདིའི་མཁྱེན་རབ་ལ་གཞན་ལས་ཡུལ་དུ་བྱུང་བའི་བསྔགས་བརྗོད་ཀྱི་མེ་ཏོག་འཐོར་
བར་མཛད། དེ་ནས་ལོ་ངོ་གཉིས་ཀྱི་རིང་བསྡུས་གྲ་དང་བློ་རྟགས་ཞིབ་པར་སྦྱངས། ཤིང་རྟའི་དགུན་འབྲིང་ནང་རྒྱལ་བའི་གསུང་རབ་ཀུན་གྱི་ཡང་རྩེ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་སྦས་དོན་མངོན་རྟོགས་ཀྱི་རིམ་པ་རྣམས་བརྒལ་བརྟགས་
ཀྱིས་གཏན་ལ་འབེབས་པའི་ཕར་ཕྱིན་གྱི་གཞུང་གསར་དུ་ཞུགས། ལུག་ལོ་རིགས་གྲའི་ཐོག་མཁས་མང་བློ་གསལ་གླིང་གི་གླིང་ཁམས་ཕྲུག་ཅེས་ཤེས་རིག་བཟང་བར་གྲགས་པ་དང་སེམས་བསྐྱེད་ཀྱི་ཚོགས་ལངས་མཛད་པས་སྤོབས་བ་དང་

[009B] རིགས་གྲའི་ཆོས་མཚམས་སྐབས། གྲུབ་བརྙེས་དགེ་ལེགས་དར་རྒྱས་ལས་གསང་འདུས་མི་བསྐྱོད་པ། འཇིགས་བྱེད་བཅུ་གསུམ་མ་དང་དཔའ་གཅིག་བདུད་ལས་རྣམ་རྒྱལ། བདེ་མཆོག་ལུ་ཨི་བ། ཀུན་
རིག༑ ཚེ་དཔག་མེད་ལྷ་དགུ་རྣམས་ཀྱི་དབང་དང་རྡོ་རྗེ་སེམས་དཔའི་རྗེས་གནང། གདུགས་དཀར། སྨོན་ལམ་ལྔ། མཁས་གྲུབ་ཁྱུང་པོའི་མགུར་བརྒྱད་ཀྱི་གདམས་པ་རྣམས་གསན། བདེ་མཆོག་དབང་གི་སྟ་གོན་ནུབ་མི་ཞིག་གིས་ཤ་ཆེན་སྟེར་
ཞིང་དགའ་བའི་རྣམ་འགྱུར་བྱེད་པའི་མཚན་ལམ་བྱུང་བ་ནི། སྐུ་ཚེ་དེ་ཉིད་ལ་གསང་ཆེན་རྒྱུད་སྡེ་རྒྱ་མཚོའི་མངའ་བདག་ཏུ་འགྱུར་པའི་བརྡ་ཆོས་བདག་དཔའ་བོ་མཁའ་འགྲོ་རྣམས་ཀྱིས་བསྟན་པ་སྟེ། བླ་མས་ཀྱང་མཚན་མ་ཤིན་ཏུ་བཟང་བའི་བསྔགས་
བརྗོད་མཛད། ཤིང་ལུག་ལོར་ཐམས་ཅད་མཁྱེན་གཟིགས་ལྔ་པ་ཆེན་པོའི་ཞབས་པད་ནས་སྐྱེས་ཚོམས་གཉིས། ས་རྒྱན་གཉིས། བསླབ་སྤྱོད་གཉིས་ཏེ་བཀའ་གདམས་གཞུང་དྲུག་ཏུ་གྲགས་པའི་ལྗགས་ལྕང་དང། གཞན་ཡང། སྨོན་ལམ་
ལྔ༑ ས་ལམ་སྐབས་གསུམ། གདུགས་ཤེར་ཚེ་གཟུངས་རྣམས་ཀྱི་ལུང་སོགས་དམ་པའི་ཆོས་ཀྱི་གསན་པ་མང་དུ་མཛད་པར་སྣང། མེ་སྤྲེ་ལོ་ཆོས་གྲའི་སྲུབས་དབར་ལ་སྤྲུལ་བའི་སྐུ་གྲགས་པ་རྒྱལ་མཚན་ལས་སེང་གདོང་མ་སྔོན་མོ་དང། འཇམ་
དཔལ་ནཱ་ག་རཤའི་རྗེས་གནང། སྨོན་ལམ་ལྔ། སྒྲོལ་ཤེར་མཚན་བརྗོད། ས་ལམ་སོགས་ཀྱི་ལུང་གསན། བསམ་སྒང་པ་བློ་བཟང་ངག་གི་དབང་པོ་ལས་བསང་འདུས་འཕགས་ལུགས། བདེ་མཆོག་ལཱུ་ཨི་པ་ལུགས། འཇིགས་བྱེད་བཅུ་གསུམ་

[010A]༄༅། །རྨི་ལམ་དུ་གསེར་གྱི་མཆོད་རྟེན་རིན་པོ་ཆེའི་རྒྱན་དུ་མས་སྤྲས་པའི་ངོ་མཚར་བ་ཞིག་ཆུས་ཁྱེར་པ་རྨིས་པ་ད་ནང་ཁྱེད་ཕེབས་པའི་ལྟས་སུ་འདུག་ཅེས་སྐུ་ཞང་ལ་གུས་པ་དང་ཞབས་ཏོག་གཟབས་པར་བྱས་
ཕྱིས་རྗེ་འདི་རྒྱུང་ལ་ཕེབས་སྐབས་རྨི་ལམ་དེ་དེ་སྐབས་སྐུ་གཞང་གཙོ་བོ་ལྟར་བུར་སོང་བས་ངེ་ལ་བལྟ་པ་འདྲ་སྙམ་ཡང་ཁྱེད་ཀྱི་ལྟས་ཀྱི་ལྟས་ཡིན་པར་འདུག་ཅེས་རྗེ་འདི་ལ་དད་གུས་ལྷག་པར་ཆེ་བ་བྱེད། ཟླ་བ་དེ་གའི་ཉི་ཤུ་གཅིག་ལ་བཤད་སྒྲུབ་བསྟན་པའི་རྒྱ་
མཚོ་ཆེན་པོ་བཀྲ་ཤིས་ལྷུན་པོར་ཕེབས། སྣང་བ་མཐའ་ཡས་ཐ་མལ་དུར་སྨྲིག་གི་རྒྱལ་མཚན་འཛིན་པའི་སྐུ་ཉིད་དུ་བསྟན་པ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་ཞལ་མཇལ་བར་བརྒྱ་འབུལ་དང་བཀྲ་ཤིས་ལྷུན་པོའི་ཚོགས་
ཆེན་ལ་འགྱེད། དཀྱིལ་ཁང་དང་སྔགས་པ་གྲྭ་ཚང་གཉིས་ལའང་གྲྭ་ཇ་དང་འགྱེད་ཀྱིས་ཚོགས་བསག་བསྒྲུབས། པཎ་ཆེན་ཐམས་ཅད་མཁྱེན་པ་ལས། དགེ་བསྙེན་ནས་དགེ་ཚུལ་གྱི་བར་གྱི་སྔོམ་ཁྲིམས་མནོས་ཤིང། སྨན་བླ་དང་ཞལ་དྲམ་
གཟུགས་ཀྱི་རྗེས་གནང། ཐུབ་དབང་ཞལ་བད་མའི་ལུང་རྣམས་གསན། ཤར་རྩེ་བ་བློ་བཟང་པདྨར་བསོ་བ་ནས་བརྒྱུད་པའི་རྗེ་རིན་པོ་ཆེར་བརྟེན་པའི་བླ་མའི་རྣལ་འབྱོར་དང། དཀྱིལ་ཁང་སློབ་དཔོན་འཇམ་དབྱངས་པར་རྟ་མགྲིན་ཡང་གསང་
གི་རྗེས་གནང་གསན། ཟླ་བ་བཅུ་གཉིས་པའི་ཚེས་བཅུ་གསུམ་ལ་ལྷ་སར་ཕྱིར་ཕེབས། ལྷ་ལྡན་ཆོ་འཕྲུལ་ཆེན་མོའི་སྐབས་འདུས་པ་རྒྱ་མཚོར་མང་འགྱེད་ཀྱིས་བསྙེན་བཀུར། དགའ་ལྡན་ཁྲི་རིན་པོ་ཆེ་དགོན་མཆོག་ཆོས་བཟང་པ་ལས་དམིགས་

[010B] ཆོས་རྒྱལ་ཕྱི་སྒྲུབ་ཀྱི་རྗེས་གནང། པཎ་ཆེན་ཐམས་ཅད་མཁྱེན་པས་མཛད་པའི་རྨ་ཆེན་སྤོམ་རའི་གཏོར་འབུལ་གྱི་ལུང་རྣམས་ཞུས། རྒྱུད་སྟོད་སྨད་ཀྱི་བླ་མ་རྣམས་མཇལ་ཞིང་འདུས་པའི་ཚོགས་ལ་གྲྭ་ཇ་དང་འགྱེད་ཕུལ་
ཟུར་གྱི་རིག་འཛིན་ལ་སྐུ་ཞང་དང་ལྷན་དུ་གུར་དྲག་གི་ལས་བྱང་གི་ལུང་གསན། དེ་ནས་སྐུ་ཞང་རང་ཡུལ་ལ་ཕྱིར་ལོག་ཁར་གཞན་གྱིས་བསྐུལ་བ་དང། རང་ཉིད་ཀྱང་ཐུགས་གཉེར་གསན་སྤྱོད་གི་ཕྱིར་བཞུགས་འདོད་ཆེན་པོ་བྱུང་བས་དེ་གའི་རྒྱུ་མཚན་
མོལ་བར་ཞང་པོ་ཡང་ལྷག་པར་དགའ་སྟེ་ཆོས་ཚུལ་བཞིན་བྱེད་དགོས་ལུགས་ཀྱི་སྙན་བསྐུལ་དང་དངོས་ཆོས་ཀྱི་མཐུན་རྐྱེན་ལེགས་པར་ཕུལ་ཏེ་ཞང་པོ་ཤེས་རབ་འབྱུང་གནས་ལ་བཅོལ་དམ་བྱས། དེ་ནས་ཕན་བདེའི་རྩ་ལག་དམ་པ་བཤད་སྒྲུབ་ཀྱི་བསྟན་
པ་མ་ལུས་པའི་འབྱུང་གནས། འཛམ་གླིང་ཡངས་པའི་ས་ཆེན་པོའི་རྒྱན་གཅིག། པད་དཀར་འཆང་བ་མིའི་གཟུགས་ཅན་ཐམས་ཅད་མཁྱེན་པ་རིམ་བྱོན་གྱི་གདན་ས་ཆོས་སྡེ་ཆེན་པོ་ཕྱོགས་ཐམས་ཅད་ལས་རྣམ་པར་རྒྱལ་བ་དཔལ་ལྡན་འབྲས་སྤུངས་
སུ་ཐུབ་པའི་གཞུང་ལུགས་ཐམས་ཅད་ལ་མ་རྟོགས་པ་དང། ལོག་པར་རྟོག་པ་དང། ཐེ་ཚོམ་གྱི་དྲི་མ་མཐའ་དག་ལུང་དང་རིགས་པའི་དག་བྱེད་རྣོན་པོས་ལེགས་པར་སྦྱངས་ཏེ་དྲི་མ་དང་བྲལ་བའི་ཡིད་བཞིན་དབང་གི་རྒྱལ་པོ་བཤད་དང་སྒྲུབ་པའི་
རྒྱལ་མཚན་གྱི་རྩེ་ལ་བཀོད་དེ། འགྲོ་བ་མང་པོར་དོན་གཉིས་ཀྱི་འདོད་དགུ་སྩོལ་བར་བྱེད་པའི་མཁས་པ་དུ་མས་ཡོངས་སུ་གང་བའི་དཔལ་ལྡན་བཀྲ་ཤིས་སྒོ་མང་གི་ཆོས་གྲར་ལེགས་པར་སྦྱར་བ་ལྷའི་སྐད་དུ་བི་ཛ་ཡ་སྟེ་རྣམ་རྒྱལ། རྒྱ་ནག་གི་སྐད་

[011A]༄༅། །གསུངས། ལྕགས་བྱི་ལོར་སྒོ་མང་ཟུང་པ་འཇམ་དབྱངས་དཔལ་འབྱོར་པའི་དྲུང་ནས་འཇམ་དབྱངས་དཀར་པོའི་རྗེས་གནང། པཎ་ཆེན་ཐམས་ཅད་མཁྱེན་པའི་གསུང་གི་བླ་མའི་རྣལ་འབྱོར་མགོར། མདུན་གྱི་ནམ་
མཁར་འོད་འབར་ནོར་བུའི་ཁྲིར་ཞེས་ཡོད་པ། རྗེ་རིན་པོ་ཆེ་ལ་བརྟེན་པའི་འཕོ་འཁྲིད་རྣམས་དང། རྗེ་བློ་བཟང་དོན་ཡོད་པ་ལས་ཕྱག་དྲུག་པའི་རྗེས་གནང། གསང་འདུས་མངོན་དཀྱིལ་ཀྱི་ལུང། བསམ་སྒང་པ་ལས་སྤྱན་རས་གཟིགས་སངྒྲེ་སྒྲ་དང་
གཙོ་འཁོར་གསུམ་པ། ཆོས་རྒྱལ་ཕྱི་སྒྲུབ། དཔལ་ལྡན་ལྷ་མོ། རྣམ་འཇོམས་ལྗང་སྤོན་བཅས་ཀྱི་རྗེས་གནང། བྱབས་ཁྲུས་ཀྱི་ཕྱག་འཁྲིད། རྟེན་ལ་གཟུངས་གཞུག་འབུལ་ཚུལ་གྱི་ཕྱག་འཁྲིད་དང། འཕོ་བའི་སྐོར་རྣམས་ཞུས། དཀའ་ཆེན་བློ་
བཟང་ཀུན་དགའ་ལས་ཀྱང་འཕོ་བ་འཇག་ཆུགས་མའི་ལུང་འཁྲིད་གསན་ཏེ་འཕོ་བ་སྦྱངས་པས་སྤྱི་གཙུག་ངང་པའི་སྒོ་ང་ཙམ་སྐྲངས་པའི་རྟགས་ཐོན་པར་རྗེ་བསམ་སྒང་པས། འཕོ་བ་ཤིན་ཏུ་འཕྱོངས་པར་སྣང། འདི་འདྲ་སྔོན་བཀའ་གདམས་པའི་བླ་མ་
ཞིག་ལའང་བྱུང་ནས་སྐྲངས་པ་མ་ཞི་བར་ཟངས་ཐུར་སྣུམ་ལྡན་མེ་ལ་བསྲོས་ཏེ་སྦྱར་བས་ཕན་པའི་ལོ་རྒྱུས་འདུག་གསུངས། དེ་རྗེས་ཚངས་བུག་གི་ཐད་དུ་མཐེ་བོང་གི་རྒྱ་ཙམ་སྐྲ་མི་སྐྱེ་བ་ལོ་གཅིག་ཙམ་གྱི་བར་བྱུང་བ། དེ་དུས་ཀྱི་གྲྭ་པ་འགྲོགས་
བཤེས་ཀུན་ལ་མཐུན་གྲུབ་ཡིན་པར་འདུག། ལྕགས་བྱི་ལོ་དེའི་དགུན་ཆོས་ཀྱི་དམ་བཅའི་སྐབས་སྐུ་ན་གཞོན་པ་དང་འཛིན་གྲ་དམས་བའི་སྟབས་ཀྱིས་འགའ་ཞིག་ནས་བརྙས་བཅོས་ཀྱི་རྣམ་པས་དེ་རིང་ཀླུ་འབུམ་ཁམས་ཕྲུག་ལ། ཡིན་ཟེར་

[011B] མིན་ཟེར་ནའང་འཁོར་གསུམ་བྱེད་དགོས་ཟེར་ནས་ཐོག་མར་འདུལ་བའི་སྤང་ལྟུང་ནས་ཚར་གཅོད་རྩིས་ཀྱིས་བཏང་བར་འགྲོ་ཁྱབ་གང་ཡང་མ་བྱུང་བས་འདི་ལ་བལྟ་རྟོག་བྱས་པའི་ངེས་པོ་འདུག་ཅེས་མཛོད་ཀྱི་ངེས་གནས་ལ་ཁ་སྤོས་ནས་
བཏང་ཡང། ལུང་རིགས་གང་གི་སྒོ་ནས་ཀྱང་ནུས་པ་མ་ཐེངས་པས་ཅི་བྱ་གཏོལ་མེད་ཀྱིས་སྐུ་ལ་དྲིལ་བུ་བཏགས་པར་སྣང། ལྕགས་གླང་ལོར་ཡོངས་འཛིན་རིན་པོ་ཆེ་མཚོ་སྔོན་དུ་ཕེགས་ཚེ་གང་ཅིར་བཀའ་མཆིད་ཞིབ་མོལ་ཡོང་པའི་རེ་བ་ཆེན་ཡང་མ་བྱུང་བས་
ཐུགས་ཅུང་ཟད་མ་བདེ་བ་ཡོད་པའི་སྐབས་ཤིག་མནལ་ལམ་དུ་ཡོངས་འཛིན་རིན་པོ་ཆེས་བཏང་བ་ཡིན་ཟེར་བའི་རབ་བྱུང་ཞིག་གིས་བསོད་ནམས་ཁ་བཏགས་དྲི་མ་མེད་པ་ལ་རྡོ་རྗེའི་མདུད་པ་ལྔ་ཡོད་པ་གཅིག་དང་ཇ་སྦ་ལྟེར་གང་གནང་བ་བྱིན་པས་སྤྲོ་བ་
འཕེལ་བར་རྨིས། མནལ་སད་པ་ན་སྨོན་ལམ་ཆེན་པོའི་གྲ་སྐོར་མཛད་ཉེར་ཡོད་པའི་སྟབས། ད་ལམ་གྱི་གྲྭ་སྐོར་ལེགས་རབ་ཡོང་བའི་ལྟས་ཡིན་འདྲ་སྙམ་པ་འཁྲུངས་འདུག་ཅིང། དེར་མ་ཟད་ཕྱིས་ཀྱི་མཛད་པ་རྣམས་རྗེ་བླ་མའི་བསྟན་པ་དང་སེམས་
ཅན་ལ་སྨན་པའི་ཐབས་ཁོ་ནར་འགྱུར་བར་བླ་མས་བྱིན་གྱིས་བརླབས་པའི་མཚན་མ་ཕུལ་དུ་བྱུང་བར་འཁུམས། གྲ་སྐོར་སྐབས་མིང་བཏགས་པ་གཞན་རྣམས་གཞུང་འགྲོ་ཤིན་ཏུ་ཆེ་ལ། རྗེ་ཉིད་རང་ན་ཚོད་ཕྲ་ཞིང་གཞན་ལ་དཔགས་ན་གཞུང་གི་འགྲོ་
རྒྱ་ཡང་ཅུང་ཟད་ཆུང་བ་ཡོད་པའི་སྟབས་ཁོང་ཚོར་རེ་ཡོང་སྙམ་པ་བྱེད་འདུག་ཀྱང། ཆོས་རང་གིས་བྱས་པ་ཞིག་དགོས་པས་ན་ཁོང་རྣམས་བཏང་སྙོམས་སུ་བཞག་པ་ཡིན་གསུངས་ཤིང། དོན་དུ་ཡང་མཁྱེན་རབ་འགྲན་ཟླ་དང་བྲལ་བའི་སྟབས་ཀྱིས་

[012A]༄༅། །དཀའ་གནད་མང་བོར་མཛུབ་འཁྲིད་ཀྱི་ལྗགས་བཤད་དང་བཅས་ལེགས་པར་ནོས། རྗེ་བསམ་སྒང་པ་ལས་འཇིགས་བྱེད་བདུད་ལས་རྣམ་རྒྱལ་དང། བདེ་མཆོག་ལྷ་ལྔའི་དབང། དྲུག་ཅུ་པའི་ཕྱག་འཁྲིད་དོགས་
གཅོད་དང་བཅས་པ། རྒྱལ་བ་དགེ་འདུན་རྒྱ་མཚོས་མཛད་པའི་འཇིགས་བྱེད་བསྐྱེད་རིམ་དང། རྗེ་རང་ཉིད་ཀྱིས་མཛད་པའི་རྡོ་རྗེ་འཕྲེང་བའི་དཀྱིལ་ཆོག་གི་ལུང་རྣམས་དང། ཡོངས་འཛིན་ཧོར་རིན་པོ་ཆེ་དང་ལྷན་ཅིག་བཅུ་གཅིག་ཞལ་གྱི་དབང་ཆེན་
ཡང་གསན་ཞིང་གོང་མཆོས་རྗེར་ཡང་ལྕམ་སྲིང་གི་རྗེས་གནང་གསན། དགུང་ལོ་ཉེར་དགུ་པ་ཆུ་ཡོས་ཀྱི་ལོར་ཡུམ་གཅིག་པའི་སྤུན་ཟླ་དགེ་སློང་བྱམས་པ་བསྐལ་བཟང་གིས། རང་ཡུལ་དུ་ཕེབས་དགོས་ཚུལ་གྱི་ཞུབ་ནན་ཆེར་བྱས་པ་ལ་གནས་ཆུང་
སྤྲུལ་པའི་ཆོས་སྐྱོང་ཆེན་པོར་ལུང་བསྟན་ཞུས་པར། ཚིག་གཅིག་ཚིག་མིན་ན་ཚིག་བརྒྱ་ཚིག་མིན། སྔ་སོར་ཡང་རེ་ཞིག་མ་འགྲོ་བྱས། ད་དུང་ཡང་སྡད་ན་ལེགས་ཚོགས་ཆེ་ཚུལ་གནང་བ་དང། རྗེ་བསམ་སྒང་བས་ཀྱང་ངའི་རྨི་ལམ་གྱི་མཚན་མ་ལ་
བལྟས་ན་ཁྱེད་སྐྱེ་བ་འདི་ལ་གར་ཕྱིན་ཀྱང་འཕྲིན་ལས་ཤིན་ཏུ་ཆེ་བ་ཞིག་འོང་བ་འདུག། འོན་ཀྱང་བོད་དུ་སྡད་ན་སྒོ་མང་གྲྭ་ཚང་གི་ཁ་འཛིན་མྱུར་དུ་བྱེད་དགོས་པའི་རྟགས་དང་རྟེན་འབྲེལ་མང་པོ་བྱུང་བས། ད་ལམ་སྡང་པ་རང་བཟང་གསུང་བར་བརྟེན་མི་
འབྱོན་པར་ཐག་བཅད་ནས་འབོད་མི་རང་ཡུལ་དུ་བརྫངས་པར། དེ་ཉིད་ལམ་དུ་མ་འཚོ་བའི་དགེ་བར་དམིགས། འབྲས་སྤུངས་ཚོགས་ཆེན་དུ་མང་ཇ་དྲུག་སོགས་འཁོས་དཔགས་ཀྱི་དགེ་བ་རྒྱ་ཆེར་མཛད། གོང་མ་ཆོས་རྗེ་དབུས་སུ་བསྡད་པ་ལ་ཤིན་

[012B] ད་དུང་ཡང་བསྟན་པ་ཞེ་ལ་བཞག་པའི་སློབ་གཉེར་གང་དྲག་བྱེད་དགོས། ཆོས་ཁྱོད་ལ་རེ། འཇིག་རྟེན་གྱི་དགོས་བྱེད་མ་བྱུང་ན་ང་ལ་ཁག་ཡོད་ཅེས་སོགས་ཀྱི་བསླབ་བྱ་ནན་ཤིན་ཏུ་ཆེ་བ་
མཛད་འདུག་པས་ཆོས་རྗེ་འདི་རང་ལ་ཉེ་བ་རྣམས་ཚོང་ཁེ་སྤོགས་དང། འཇིག་རྟེན་གྱི་གཏམ་སྙན་གྲགས་སྒྲུབ་པ་ལ་མི་སྦྱོར་བར་འདི་ཕྱི་ཐམས་ཅད་དུ་ཕན་ངེས་པའི་དམ་པའི་ཆོས་བྱེད་པ་ལ་དགའ་བ། རང་གཞན་ལ་ཕན་སླེབས་གང་ཆེ་བལྟ་ཤེས་
པའི་དཔྱོད་ལྡན་ཞིག་ཡོད་པར་སྣང་ངོ། །དེ་ནས་རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ཞལ་ལུང་དཔལ་མགོན་འཕགས་པ་ཀླུ་སྒྲུབ་ཡབ་སྲས་སོགས་མཁས་གྲུབ་དུ་མས་བཤད་སྒྲུབ་ཀྱིས་གཏན་ལ་ཕབ་པ་གསང་བ་ཟབ་མོའི་མྱུར་ལམ་མཐར་ཐུག་དཔལ་
གསང་བ་འདུས་པ་སོགས་རྒྱུད་སྡེ་རྒྱ་མཚོའི་འབྱུང་གནས། ཨཽ་ཌི་ཡ་ནའི་གསང་མཛོད་ལྟ་བུ། དཔལ་ལྡན་སྨད་རྒྱུད་གྲྭ་ཚང་དུ་འཇུག་བཞེད་དེ། སྨད་རྒྱུད་བླ་མ་བློ་བཟང་དོན་ཡོད་སེ་ར་རྩེར་བཞུགས་པར་དགེ་རྒན་དགེ་སློང་བྱམས་པ་ལྷུན་གྲུབ་སྙན་
གསན་འབེབས་པར་བཏང། སྔ་དུས་རྗེ་བདག་ཉིད་ཆེན་པོས་འདུས་པའི་བཤད་གྲྭ་འབྱུང་བའི་གནས་སུ་ལུང་བསྟན་པ་ཆུ་མིག་ལུང་དུ་རྒྱུད་གྲར་ཞུགས། བསྟན་པའི་རྩ་བ་སོ་སོ་ཐར་པའི་བསླབ་པ་ཡོངས་སུ་སྤྱོད་བའི་ཐབས་གཞི་གསུམ་གྱི་ཕྱག་ལེན་རྣམ་
པར་དག་པས་གཞི་བཟུང། རྒྱུད་ཐམས་ཅད་ཀྱི་རྒྱལ་པོ། མདོ་སྡེ་ཐམས་ཅད་ཀྱི་ཟ་མ་ཏོག། དཔལ་གསང་བ་འདུས་པའི་རྩ་རྒྱུད་ལ་འགྲེལ་པ་བཞི་སྒྲགས་ཀྱི་སྒོ་ནས་བཤད་ལུང་ཡོངས་སུ་རྫོགས་པ་རྒྱུད་མཆོད་དང་བཅས་པ། གསང་བ་འདུས་

[013A]༄༅། །པའི་བསྐྱེད་རྫོགས། ཊཱིཀྐའི་འཛིན་ཆོས་བཅས་ལ་ཐུགས་སྐྱོང་གཙོ་བོར་མཛད་ཅིང་ཞར་བྱུང་དུ་དཀྱིལ་འཁོར་ས་ཆོག་གི་སྐབས་གདུག་བསྐྲོད་པའི་སྟང་སྟབས། རྡོ་རྗེའི་འགྲོས། མཆོད་པའི་གར་དུ་མ་དང་
དཀྱིལ་འཁོར་གྱི་ཚད་གཏན་ལ་འབེབས་པའི་ཐིག་རང་ལུགས་ཀྱི་སྲོལ་མ་ཉམས་པ་དང། ཡི་དམ་སྲུང་མས་དངོས་སུ་འཐེན་པ་བཞིན་རྗེས་ཕྱག་ལེན་དུ་བཏབ་པའི་དབྱངས་ཆེན་རྣམས་ཀྱི་ས་མཚོན་ཡི་དམ་ཆོས་སྲུང་མཆོད་པའི་གདངས་དབྱངས་
རྣམས་སྦྱོང་བར་མཛད། དེ་སྐབས་རྒྱུད་པ་བླ་མ་དེ་ཉིད་ལ་ལམ་རིམ་ཆེན་མོ་དང་པཎ་ཆེན་རིན་པོ་ཆེས་མཛད་པའི་གཏོར་མ་བརྒྱ་རྩ་རྣམས་ཀྱི་ལུང་ཡང་ནོས། ལོ་དེའི་དགུན་ཆོས་ལ་བགྲང་ཡས་རྒྱལ་བ་སྲས་བཅས་འདུ་བའི་བསྟི་གནས་དག་པའི་
སྣང་ངོར་རྡོ་རྗེའི་དཀྱིལ་འཁོར་ཆེན་པོར་ལྷུན་གྱིས་གྲུབ་ཅིང། ཐ་མལ་པའི་ངོར་ཡང་རི་མཐོ་ཞིང་ས་གཙང་བ་སྤང་གཤོངས་དང་རྐང་འཐུང་གི་ཕྲེང་བ་ཚར་དུ་དངར་བ་སོགས་ཡི་གར་འོང་བས་གནས་དེར་སླེབས་པ་ཙམ་གྱིས་ཀྱང་དང་སྤྲོ་ལ། ཉམས་རྟོགས་
དགེ་སྦྱོར་ངང་གིས་འཕེལ་བ། རྗེ་རྒྱལ་བ་གཉིས་པས་བདུད་ཀྱི་སྡེ་མཐའ་དག་བཅོམས་ནས་ཟུང་འཇུག་གི་གོ་འཕང་མངོན་དུ་མཛད་པའི་གནས་རྡོ་རྗེའི་གདན་དང་མཚུངས་པ་དགེ་ལྡན་རྣམ་པར་རྒྱལ་བའི་གླིང་དུ། རྒྱུད་ཆེན་དེ་ཉིད་ལ་གྲུབ་པའི་
དབང་ཕྱུག་ཉོ་བྱེ་བའི་གཤེགས་བཤུལ་དཔལ་གསང་བ་འདུས་པའི་ཟབ་ལམ་རིམ་པ་ལྔ་གསལ་བའི་སྒྲོན་མེ་དང། བསྐྱེད་རིམ་ཆེན་མོ་དངོས་གྲུབ་རྒྱ་མཚོ་གཉིས་ཀྱི་བཤད་ལུང་རྗེ་ཡབ་སྲས་ནས་ད་ལྟའི་བར་རྒྱུན་མ་ཆད་པའི་ཟབ་བཤད་ཀྱི་བདུད་

[013B] །དེ་ནས་འབྲས་སྤུངས་སུ་རྒྱུད་ཀྱི་གྲལ་འཛིན་མཛད་པའི་ཕྱི་ཉིན་དཔལ་ལྡན་ཟབ་ཡངས་འཁྱིལ་པའི་གྲྭ་ཚང་གི་སློབ་དཔོན་བྱེད་དགོས་པའི་བཀའ་ཤོག་སློབ་དཔོན་དོན་གྲུབ་རིན་ཆེན་སོགས་ཀྱིས་ཕུལ་ཞིང་
ཁ་འཛིན་མཛད་དགོས་ཚུལ་ཞིབ་པར་ཞུས། དེ་སྐབས་དགོངས་པར་རྒྱུད་ལ་ལོ་གསུམ་ཙམ་ཕྱིན་དེ་རྗེས་ལུང་འཁྲིད་མན་ངག་སོགས་ཐོས་པ་རྒྱ་ཆེན་བྱས་ནས་དེ་དོན་རྣམས་ཚུལ་བཞིན་ཉམས་སུ་ལེན་པར་བྱེད་སྙམ་པ་ཐུགས་ཐག་པ་ནས་ཡོད་པའི་སྟབས་དགོངས་
པ་ཞུ་དགོས་དགོངས། ས་སྐྱོང་འཕྲིན་ལས་རྒྱ་མཚོར་དེ་གའི་རྒྱུ་མཚན་ཞུས་པར་བླ་མ་སྔ་མ་འདི་སྐུ་ན་སོགས་ཀྱིས་ཕེར་བ་ཞིག་མ་བྱུང། ད་ལམ་གོང་ས་སྐྱབས་མགོན་མཆོག་ནས་བསྐོ་བཞག་བཀའ་དྲིན་བསྐྱངས་པ་ཡིན་འདུག་པའི་སྟབས་བྱས་པ་རང་ལེགས་
འདྲ༑ ཅིས་ཀྱང་དགོངས་པ་ཞུ་འདོད་ཡོད་ན་གོངས་མཆོག་ཏུ་བསླབ་སྟོན་ཞུ་ལུགས་ཀྱིས་གསུངས་པར་བརྟེན། རྒྱལ་དབང་མཆོག་གི་ཞབས་པད་དུ་སྙན་ཞུ་ཕུལ་བར། བཀའ་ལས། བླ་མ་བྱས་ནས་ཐོས་བསམ་བྱས་མི་ཆོག་ཟེར་བ་ག་ན་འདུག། བྱས་
པ་རང་འགབ། འདི་མི་འདོད་ན་དགོན་པ་གཞན་ཞིག་གི་མཁན་པོ་བྱས་པ་འགབ་ཅེས་ཕེབས་པར་བརྟེན། རང་གི་གྲྭ་སའི་གྲ་ཚང་བཞག་ནས་གཞན་ཞིག་གི་མཁན་པོར་མིང་བཏགས་པ་ལ་དགོས་པ་ཅི་ཡོད། དགོངས་པ་ཐུགས་ལམ་བཏགས་ཕྱིན་བཀའ་
གནང་ལྟར་ཞུ་ཚུལ་ཞུས། གནས་ཆུང་ཆོས་སྐྱོང་ཆེན་པོས་ཀྱང་སྔ་སོར་མ་འགྲོ་བྱས་པ་འདི་ཡིན། ཁྱོད་ཀྱི་འཕྲིན་ལས་ཀྱི་ཐོག་མ་འདི་ནས་འབྱེད་དགོས་པ་ཡོད་ཅེས་ལུང་བསྟན་པ་ལྟར། འཕྲིན་ལས་ཀྱི་སྒོ་ཐོག་མ་དེ་ནས་བྱེ་ནས་མཐའ་དབུས་ཀུན་ཏུ་

[014A]༄༅། །གསུང་བཤད་དང་དམ་བཅའ་ཐམས་ཅད་གཞན་ལས་ཁྱད་ཐོན་པ་བྱུང། ལྷག་ཏུ་མི་བསྲུན་པའི་རིགས་ཅན་འགའ་ཞིག་ནས་དམའ་འབེབས་འདོད་ཀྱི་ཐབས་སྣ་ཚོགས་བགྱིས་ཀྱང་མེ་དང་སྨ་རལ་དཔེ་ལྟར་
རང་ཉིད་དམའ་ཕབ་པ་དང་ཕོངས་པའི་རྒྱུ་ཁོ་ནར་སོང་ཞེས་གླེང། བླ་མ་ངག་དབང་དཔལ་འབྱོར་སོགས་གཟུར་གནས་ཀྱི་མཁས་པ་རྣམས་ནས་ལེགས་སོ་གནང་ཞིང། སེར་བྱེས་སློབ་དཔོན་པ་ཏྲེ་པོས་ཀྱང་མདུན་དུ་བོས་ནས་ཁྱེད་ཀྱིས་སྤྱིར་མཚན་
ཉིད་པ་དང་ཁྱད་པར་ངེད་རང་ཁམས་སོག་གི་གཏམ་དོན་ལ་ཕན་པར་བྱས་པས་ང་ཤིན་ཏུ་དགའ་ཞེས་ལེགས་སོར་སྟོང་འགག་ཞིག་ཕུལ། རང་ལོ་ཉེར་བདུན་པ་ལྕགས་གླང་ལོ་དེ་གའི་ཧོར་ཟླ་གསུམ་བའི་ནང་དུ་ཆོས་གྲོགས་རབ་འབྱམས་སྨྲ་བ་འགའ་དང་
ལྷན་ཅིག་ཏུ་བཀྲ་ཤིས་ལྷུན་པོར་ཕེབས། ཟླ་བ་དེ་གའི་ཉེར་གཅིག་ལ་པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པོ་བློ་བཟང་ཆོས་ཀྱི་རྒྱལ་མཚན་གྱིས་མཁན་པོ། ཐོས་བསམ་གླིང་སློབ་དཔོན་པས་ལས་སློབ། ལྷ་པ་ཞབས་དྲུང་གིས་གསང་སྟོན་
མཛད་ནས་ཁ་སྐོངས་སུ་འོས་པའི་དགེ་འདུན་གྲངས་ཚང་བའི་དབུས་སུ་སླར་ཡང་དགེ་བསྙེན་ནས་དགེ་ཚུལ་གྱི་བར་བསྐྱར་བསྒྲུབས་ཀྱི་ཐོག་དམ་པའི་ཆོས་འདུལ་བའི་སྙིང་པོ་དུར་སྨྲིག་གི་རྒྱལ་མཚན་འཛིན་པ་རྣམས་ཀྱི་མཆོག། ཁྲིམས་ཉིས་བརྒྱ་ལྔ་བཅུ་རྩ་
གསུམ་གྱི་བདག་ཉིད་ཅན་གྱི་དགེ་སློང་གི་སྡོམ་པ་ལེགས་པར་ནོས་ཏེ་འདུལ་བ་འཛིན་པའི་མཆོག་འཕགས་པ་ཉེ་བ་འཁོར་གངས་ཅན་འཛིན་མའི་རྒྱན་དུ་དངོས་སུ་བྱོན་པ་ལྟར་གྱུར། དེ་སྐབས་ལམ་དུ་འབྲས་ཡུལ་སྐྱེད་ཚལ་བའི་བཙུན་པ་རབ་བྱུང་གི་ཆ་

[014B]
ལ༑ དགེ་སློང་གི་དངོས་པོ་ཐོབ་ན་རྒྱལ་བསྟན་ཡོངས་རྫོགས་དང་མཇལ་ཚུལ་སོགས་ཀྱི་ཕན་ཡོན་བཀའ་སྩལ་པས། བླ་མ་ལ་མོས་གུས་ཚད་མེད་པ་འཁྲུངས། བདག་བསྙེན་པར་རྫོགས་པ་ཅུང་ཟད་འཕྱིས་པ་འདུག་སྙམ་དུ་དད་པ་དང་སྤྲོ་བ་ལྷང་
ལྷང་བ་བྱུང་བ་ན་བླ་མའི་བྱིན་རླབས་ཀྱིས་སྐུ་མདུན་དེ་ཁར་སྔར་གྱི་ནད་ངན་དེ་སངས་དྲག་ཏུ་སོང་བས། མདོ་རྒྱུད་ཀུན་ནས་ལེགས་ཚོགས་ཐམས་ཅད་ཀྱི་རྩ་བ་བླ་མའི་བྱིན་རླབས་དང། མོས་གུས་ལ་རག་ལས་པར་གསུངས་པ་ལ་ཡིད་ལྷག་པར་ཆེས་
ཤིང་མོས་གུས་གོང་ནས་གོང་དུ་འཕེལ་བའི་གསོས་སུ་གྱུར། ཟླ་བ་དེ་གའི་ཉེར་གསུམ་ལ་བཀྲ་ཤིས་ལྷུན་པོ་ནས་འཐོན། བཞི་པའི་བཅུ་གཅིག་ལ་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་འབྱོར། ཡོངས་འཛིན་ངག་དབང་དཔལ་འབྱོར་ལས་ཟབ་
ཆོས་ཀྱི་གདམས་པ་ཅི་རིགས་པ་ཞུས། དགུང་ལོ་ཉེར་བརྒྱད་པ་ཆུ་སྟག་གི་ལོ་གོང་མ་ཆོས་རྗེ་འབྱོར་པ་དང་ལྷན་ཅིག་ཏུ་སྐྱབས་མགོན་རྒྱལ་བའི་དབང་པོ་ཐམས་ཅད་མཁྱེན་གཟིགས་ཆེན་པོའི་ཞབས་དྲུང་དུ་ཚེ་དབང་གྲུབ་རྒྱལ་མ། སྤྱན་རས་གཟིགས་ཕྱག་
བཞི་པ་དང། འོད་ཟེར་ཅན་མ་རྣམས་ཀྱི་རྗེས་གནང། མགོན་པོ་ཕྱག་དྲུག་པའི་གཏོང་དབང་བར་ཆད་ཀུན་སེལ། བརྒྱད་སྟོང་པ་དང་འཇིགས་བྱེད་ཀྱི་རྒྱུད་རྟོག་བདུན་ཕྱག་མཚན་ལས་ཚོགས་བཅས་ཀྱི་ལུང། ལམ་འཁྲིད་འཇམ་དཔལ་ཞལ་ལུང་གི་ལུང་ལ་

[015A]༄༅། །གཞན་དོན་རླབས་ཆེ་བ་བྱུང་འདུག་པས་ལུང་བསྟན་ད་གསུང་གི་རྒྱལ་ཆེན་རྡོ་རྗེ་གྲགས་ལྡན་དངོས་རང་ཁོག་ཏུ་བརླམས་པའི་རྡོ་རྗེའི་ལུང་ཡིན་འདུག་ཅིང། སྔ་ཕྱིའི་ལུང་བབས་གང་ལ་བརྟགས་ཀྱང་སྐུ་ཚེ་སྔོན་མ་ཞིག་ནས་
ཆོས་སྐྱོང་ཆེན་པོ་དང་འབྲེལ་ཐོགས་ཤིང། སྐུ་ཚེ་འདིར་ཡང་འཕྲིན་ལས་ཚུལ་བཞིན་དུ་མཛད་པའི་སྲུང་མ་ཡིན་ཚུལ་དུ་སྣང། ཟླ་བ་བཅུ་གཉིས་པའི་ཆོས་ཉེར་གཉིས་དགེ་བའི་ཉིན་བདེ་ཡངས་གྲྭ་ཚང་གི་ཆོས་ཀྱི་ཁྲི་མཐོན་པོར་འཁོད། དེར་ལོ་ངོ་གསུམ་
ཀྱི་བར་འཆད་ཉན་གྱི་སྒོ་ནས་བསྟན་པའི་བྱ་བ་མཛད། དགུང་ལོ་སུམ་ཅུ་པ་ཤིང་འབྲུག་ཟླ་བ་བཅུ་གཉིས་པའི་ཉེར་གསུམ་གྱི་ཉིན་དཔལ་ལྡན་བཀྲ་ཤིས་སྒོ་མང་གི་བླ་མའི་སྙན་གསན་ཕབ། གཞུང་དུ་དགོངས་པ་ཞུས་ཀྱང་མ་ཁྲོལ་བ་དང། ཆོས་
སྐྱོང་ཆེན་པོ་ནས་ཀྱང་གྲྭ་ཚང་ལ། སློབ་དཔོན་འཕྲིན་ལས་རྒྱས་པའི་དུས་ལ་བབས་པས་སུས་ཀྱང་མི་ཁོགས། ནམ་མཁའི་ནོར་བུ་མཐོང་བ་དོན་ལྡན་གྱི་བཀའ་བཞིན་ཞུས། ཞེས་སོགས་ལུང་བསྟན་པ་ལ་བརྟེན་ཞལ་བཞེས་མཛད། བདེ་ཡངས་
པའི་གྲྭ་པ་ཐུགས་གཉེར་བ་རྣམས་ནས་འབྲལ་མི་ཕོད་པ་ལྟ་བུའི་ཞུ་བ་ནན་གྱིས་ཕུལ་ཡང་མཛད་ཐབས་མ་བྱུང། བདེ་ཡངས་གྲྭ་ཚང་དུ་འཇོག་རྐ་མགོ་སྤྱིལ་བུའི་རབ་རྒྱབ་མ་ལ་དངུལ་སྲང་ཉི་ཤུ་རྩ་གཅིག་གིས་གཞལ་ཏེ་ཆོས་ར་ཆེ་རུ་བཏང། གྲྭ་
ཁང་དུ་བཟང་གོས་ཡུག་གསུམ་ལས་བསྒྲུབས་པའི་བླ་རེ། བླ་བྲང་དུ་ཆོས་ཁྲི་ལེགས་པ་ཆ་འགྲིག། མྱ་ངན་མེད་མཆོག་དཔལ་གྱི་སྐུ་བཀའ་གདམས་ལི་མ་གཅིག། ཐང་ཀ་གཉིས། བླ་ཆས་དང། ཉེར་སྤྱད་སྐོར། རྟ་སྒ་བཅས། མཛོ་མོ་གསུམ་

[015B] དགུང་ལོ་སོ་གཅིག་པ་ཤིང་སྤྲུལ་ལོའི་ཧོར་ཟླ་གཉིས་པའི་དཀར་ཕྱོགས་ཀྱི་ཚེས་
བཅུ་གཟའ་སྐར་འགྲོད་སྦྱོར་ལེགས་པའི་ཉི་དྲོས་ལ་དཔལ་ལྡན་བཀྲ་ཤིས་སྒོ་མང་པའི་འདུས་པ་རྒྱ་མཚོའི་མངོན་དུ་དབང་བསྐུར། དེ་ཉིན་ཆོས་རར་རྩི་བཞག་ཐོག་མ་ཡང་ཕུལ། ཆོས་ཐོག་དེར་སྐབས་གཉིས་པའི་འཛིན་ཆོས་པ་འགའ་ཞིག་ལ་གཞན་གྱིས་
དབྱེན་བཅོས་པས་ཚུལ་མིན་ཡིད་བྱེད་ཡོད་པ་ལ་དགོངས་ཏེ་དགོས་དབང་གིས་རྩི་བཞག་ཤིན་ཏུ་རིང་བ་བཏང་བར་ལན་གཉིས་གསུམ་གྱི་བར་བླ་མ་རང་ལ་གཏོང་རྒྱུ་ཡོད་པ་རྒྱུ་མཚན་དུ་བྱས་ནས་དེ་ལྟར་གནང་ན་ངེད་ཚོས་མི་ཟིན་པ་འདུག་ཅེས་ཞུ་བ་ནན་གྱིས་ཕུལ་
བས་རིམ་གྱིས་ཐུང་དུ་བཏང་ཡང། དཔྱིད་ཆོས་གཉིས་པར་རྩི་བཞག་ལྔ་ཙམ་གྱི་ཚོད་ལས་མ་ལུས་པར་རྫོགས། དེས་མ་རུངས་པ་དེ་དག་གི་ལོག་རྟོག་ལྷག་མེད་དུ་ཞི། དབུ་མ་དཔྱིད་ཆོས་དང་པོར་མགོ་བཙུགས་པ་སྟོན་ཆོས་གསུམ་པའི་སྐབས་རྫོགས་
པར་གྲུབ་པས་འཛིན་གྲྭ་དེ་ལ་བློ་གྲོས་ཀྱི་རྩལ་དང་ལྡན་པ་ཤིན་ཏུ་མང་བའི་སྟབས་ཚང་མ་ལྷག་པར་དགྱེས་ཤིང། ཕྱིས་སུ་ཡང་རྩི་བཞག་དེ་ལས་རིང་བ་འཛིན་མ་མྱོང་ཞིང། ད་ལྟའི་བབས་ལ་བསམས་ན་སྐལ་པ་ཡང་ཤིན་ཏུ་བཟང་བར་འདུག་ཅེས་རྗེས་སུ་
ཡི་རང་བ་བྱེད་པ་མང་དུ་བྱུང། དེ་སྔ་ཕན་འདུལ་མཛོད་ལོ་རེ་མོས་ཀྱིས་གཏོང་སྲོལ་ཡོད་འདུག་ཀྱང། སྐྱེ་བོ་སློབ་གཉེར་གྱི་ཤེས་འདོད་མེད་པ་བ་གླང་གི་བརྟུལ་ཞུགས་འཛིན་པ་ཚོར་རྩི་བཞག་མང་ཉུང་ལ་ཁྱད་པར་མེད་ཅིང། བློ་གྲོས་ཀྱི་ནོར་ཅན་ཐོས་པ་

[016A]༄༅། །ངོམ་མེད་དུ་སྤྱོད་པའི་དོན་གཉེར་ཅན་རང་གཞན་ལེགས་སུ་འདོད་པ་རྣམས་ལ་ཕན་སླེབས་ཆེ་བར་དགོངས་ཏེ་ལོ་སྟར་བཞིན་འདུལ་མངོན་གྱི་འཛིན་གྲྭ་སོ་སོར་བྱས་ནས་པོ་ཏི་རྫོགས་པའི་རྩི་བཞག་ཕུལ་བས་བློ་བསྐྱེད་ཐོན་
བ་ཤིན་ཏུ་མང་བ་བྱུང་འདུག་པ་ནི། བློ་ལྡན་གཟུར་གནས་ཀྱིས་བརྟགས་ན་རྣམ་པར་ཐར་པ་ཁྱད་པར་དུ་འཕགས་པ་རྒྱལ་བ་སྲས་བཅས་ཐམས་ཅད་ཀྱིས་ཀྱང་དར་དིར་དུ་བསྟོད་བསྔགས་སྒྲོག་པར་མཛད་པའི་འོས་སུ་ཆེའམ་སྙམ། མེ་རྟ་ལོ་
གངས་ཅན་ལྟ་གཅིག་རྒྱལ་མཆོག་ལྔ་པ་ཆེན་པོ་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་པོར་ཆིབས་བསྐྱོད་སྐབས་རྗེ་ཉིད་ཀྱིས་ཐོག་དྲངས་བཀྲ་ཤིས་སྒོ་མང་བའི་ཚོགས་ཡོངས་ནས་ཀུན་དགའ་ར་བར་རྒྱལ་བའི་དབང་པོར་ཞབས་བརྟན་དང་སྟོན་མོ་
རྒྱས་པའི་བསྙེན་བཀུར་ཞུས། དེ་སྐབས་འབྲས་སྤུངས་ཚོགས་ཆེན་དང་ལྟན་དུ་རྒྱལ་དབང་མཆོག་གི་ཞབས་པད་ནས་ལམ་རིམ་ཆེན་མོའི་ཟབ་བཤད་སྐྱབས་འགྲོའི་འཕྲིན་ལས་ཀྱི་བར་ཐོབ། དགའ་ལྡན་ཕོ་བྲང་དུ་སྨན་བླ། འཇམ་དབྱངས་དམར་
སེར༑ ཐུགས་རྗེ་ཆེན་པོ་རྣམས་ཀྱི་རྗེས་གནང་ཡང་རྒྱལ་དབང་མཆོག་ལ་ཞུས། གཞན་ཡང་ལུག་ལོ་ནས་བརྩམས་གླང་ལོ་ཟླ་བ་གསུམ་པའི་བར་རྒྱལ་མཆོག་ཕྱག་ན་པདྨོའི་སྐུ་དྲུང་དང་རྗེ་བཙུན་ཙོང་ཁ་པ་ཆེན་པོའི་གསུང་རབ་ཀྱི་ལུང་སྤེལ་
པའི་སྨོན་མཐུ་གྲུབ་པ་ངག་དབང་བློ་གྲོས་དཔལ་བཟང་སོགས་ཚད་ལྡན་གྱི་དགེ་བའི་བཤེས་གཉེན་དུ་མར་མདོ་སྔགས་ཀྱི་ཟབ་པ་དང་རྒྱ་ཆེ་བའི་དམ་པའི་ཆོས་མང་དུ་གསན། གཙོ་བོར་གྲྭ་ཚང་ལ་ཆོས་ར་ཀུན་དང་དབྱར་དགུན་གྱི་ཆོས་མཚམས་ཕལ་

[016B] སྔ་དུས་འབྲས་སྤུངས་སུ་གྲྭ་ཚང་ཚང་མར་ཆོས་མཚམས་སུ་ཡང་བློ་གསལ་དོན་གཉེར་ཅན་གྱི་རིགས་ལ་རྩི་བཞག་གནང་སྲོལ་ཡོད་པ་ད་ལྟ་བཞུགས་པའི་སྔགས་པ་སློབ་དཔོན་ཟུར་པ་བློ་བཟང་ཆོས་འཕེལ་སོགས་ཀྱིས་ཐུགས་
དྲན་བསོས་པའི་གསུང་གླེང་ཁོ་བོས་ཀྱང་ཐོས་མོད། དེང་སང་ནི་ཆོས་མཚམས་ཀྱི་རྩི་བཞག་འཇའ་ཡལ། ཆོས་ར་དངོས་ཀྱི་རྩི་བཞག་གྲངས་ཚང་བ་ཡང་དཀའ་བའི་ཉེར་བསྡུའི་སྐབས་སུ་བབ་པར་སྣང་ངོ། །གཞན་ཡང་དཔྱིད་དང་དབྱར་གྱི་ཆོས་ཐོག་ལ་
གསུང་ཆོས་ཀྱང་འཛུགས་པར་མཛད། རྗེ་འདི་པ་གསུང་རབ་ལ་སྦྱངས་པའི་ཡོན་ཏན་གྱིས་ཕྱུག་པར་མ་ཟད། བསྟན་པ་ཁོ་ན་འཕེལ་ཐབས་ལ་དགོངས་པའི་ཐུགས་བསྐྱེད་བཟང་པོའི་ཀུན་སློང་དང་ལྡན་པ་དང། སྐུ་ཚེ་སྔ་མའི་སྨོན་ལམ་གྱི་སྟོབས་སོགས་
སྒོ་དུ་མ་ནས་འཆད་ཉན་མཛད་སྐབས་དགེ་བཤེས་ཐོན་ཤིན་ཏུ་ཆེ་བ་བྱུང་འདུག་ཅིང། ཡིག་ཆ་སྔ་མའི་ཟེར་ཟློས་ཙམ་མ་ཡིན་པར་རང་གི་བློ་གྲོས་ཀྱི་རྩལ་ལས་དྲངས་པའི་ལུང་རིགས་ཀྱི་མདའ་རྣོན་པོས་ལོག་སྨྲའི་ཕས་རྒོལ་གྱི་ཚོགས་རྨེག་མེད་པར་
འཇོམས་པར་བྱེད་པའི་ཡིག་འཇོག་ཐུབ་པའི་བསྟན་འཛིན་རྒྱལ་བ་གཉིས་པའི་རིང་ལུགས་ཀྱི་གསལ་བྱེད་ཆེན་པོ་འགྲན་ཟླ་དང་བྲལ་བ་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན། མཁས་གྲུབ་ཆེན་པོ་འཇམ་དབྱངས་བཞད་པའི་རྡོ་རྗེ། གཞན་ཡང་
དོན་ཤེར་གཉིས། སྐལ་ལྡན་གཉིས། འཇམ་དབྱངས་གཉིས། ཆོས་སྐྱོང་རྒྱ་མཚོ་སོགས་མང་དུ་བྱུང་འདུག་ཅིང། ཆོས་རའི་སྐབས་རྩོད་པའི་འབེལ་གཏམ་ཤིན་ཏུ་སྨར་བས་མཚན་འཁྱོངས་པའང་མང་དུ་བྱུང། དེ་དུས་ཀྱི་རྩོད་གྲ་དང་ཐོན་ཙམ་སྔ་

[017A]༄༅། །དུས་ཀྱི་སུ་ལའང་བྱུང་སྐད་མ་ཐོས་ཞེས་འཇམ་དབྱངས་བཞད་པས་གསུངས་ཏེ་བུ་སློབ་མཁས་པ་བྱོན་ལུགས་ལ་བལྟས་ན་བསྔགས་བརྗོད་དེ་ཉིད་དོན་ལ་གནས་པར་སེམས། དེ་སྔ་ཕན་བླ་སྤྱི་སོ་སོར་མེད་པས་ཆོས་ཐོག་
ཆེབ་བཞིའི་སྐབས་ལས་གཞན་དུ་ཇ་ཚུལ་མེད་པ་མང་བ་ལ་ཡུལ་ཐག་རིང་པོ་ནས་ཐུགས་གཉེར་གསན་སྦྱོང་སོགས་ཀྱི་ཆེད་དུ་བྱོན་པའི་གྲ་པ་རྣམས་འོ་བརྒྱལ་བ་ཐུགས་ཀྱིས་མ་བཟོད་ནས། སྣ་ཆེན་དང། དགེ་རྒན་སོགས་གྲོས་དབང་རྣམས་དང་བསྡུར་ཐོག་
སྤྱི་པའི་དངོས་ཆས་ཟུར་དུ་བཞག་ནས་ཚ་རྟིང་མར་གྲ་ཇ་གཉིས་ཆག་མེད་གཏོང་བ་སོགས་ཀྱི་སྲོལ་འཛུགས་པར་མཛད་པས་ལུགས་གཉིས་ཐད་ནས་གྲ་ཚང་འདིར་བཀའ་དྲིན་ཆེ་བ་ཡིན་པར་འཁུམས། ཆུ་གླང་ལོ་ཧོར་ཟླ་གསུམ་པ་རྒྱལ་བས་དཔལ་ལྡན་དུས་ཀྱི་
འཁོར་ལོ་གསུངས་པའི་དུས་ཆེན་དང་ཉེ་བ་དམར་ཕྱོགས་བཟང་པོ་དང་པོའི་ཚེས་ཀྱི་ཉིན་རྒྱལ་སྲས་ཆེན་པོ་དོན་གྲུབ་རྒྱ་མཚོ་སྒོ་མང་པའི་ཆོས་ཀྱི་ཁྲིར་མངའ་གསོལ། ཟླ་བ་དེ་གའི་དམར་ཕྱོགས་ཀྱི་དགའ་བ་གཉིས་པའི་དུས་ཚེས་ཤིན་ཏུ་བཟང་བའི་ཉིན་
རིག་སྔགས་འཆང་བའི་འདུས་སྡེ་ཀུན་གྱི་གཙུག་རྒྱན་དཔལ་ལྡན་སྨད་རྒྱུད་གྲྭ་ཚང་གི་བླ་མའི་ཁྲིར་འཁོད་ནས་རྒྱལ་བ་གཉིས་པའི་ལེགས་བཤད་མང་པོ་དང་ཁྱད་པར་དཔལ་གསང་བ་འདུས་པའི་རྒྱུད་འགྲེལ་པ་བཞི་སྦྲགས་དང་བཅས་པ་སོགས་
བླ་མེད་རྡོ་རྗེ་ཐེག་པའི་ཆོས་སྒྲ་དབྱར་སྐྱེས་རྔ་གསང་མཐོན་པོས་སྐལ་ལྡན་མདོངས་མཐའ་ཅན་རྣམས་ཀྱི་ཡིད་ཀྱི་བརྟན་པ་རང་དབང་མེད་པར་ཕྲོགས། སེ་ར་རྩེར་རྗེ་རིན་པོ་ཆེས་རྒྱུད་འགྲེལ་གནང་བའི་བཞུགས་ཁྲིའི་རྒྱབ་རྟེན་གྱི་སྟར་ཁའི་

[017B] ལོ་དེའི་ཟླ་བ་དྲུག་པའི་ཚེས་བཅུ་བདུན་ལ་དགེ་ལྡན་བྱང་རྩེའི་ཁྲིར་ཕེབས། དེ་ལོ་ཆུ་མིག་ལུང་ནས་ཆུ་
བཟང་ཆབ་ཚན་ལ་ཕེབས་དུས་ཆུ་གོང་ནས་གསར་དུ་བརྡོལ་བ་དང་ཆུར་བཞུགས་ཐོག་འཇའ་ཟུག་པའི་ལྟས་ཡ་མཚན་མ་སོགས་ཐམས་ཅད་ལ་མཐུན་སྣང་དུ་བྱུང། དཔལ་གསང་བ་འདུས་པའི་རྫོགས་རིམ་དམར་འཁྲིད་བླ་མ་གུར་སྨོན་པ་ལ་ཞུས་ཤིང་
ལྕང་སྐྱ་རྡོ་རྗེ་འཆང་ཆེན་པོ་ལ་ཡང་དབེན་ས་པའི་ལུགས་ཀྱི་དམར་འཁྲིད་ལེགས་པར་གསན་པས་རྒྱུད་པའི་བླ་མ་ན་རིམ་བཞིན་ནས་བརྒྱུད་པ་དང། དབེན་ས་པའི་སྙན་རྒྱུད་ཀྱི་གདམས་པའི་ཆུ་བོ་གཉིས་འདྲེས་ཀྱི་རིམ་ལྔའི་དམར་འཁྲིད་ཀྱང་སྐལ་ལྡན་གྱི་གདུལ་
བྱ་དུ་མར་འབེབས་པ་མཛད། ལེགས་པར་སྦྱར་བའི་སྐད་དུ་ཨ་ན་ལ་སྟེ། ལྗོངས་འདིར་མེ་ཕོ་འབྲུག་གི་ལོར་ལྷ་སའི་རྒྱུད་ཁང་གི་འགྲམ་བཏིང། དེ་ཡང་ཀུན་མཁྱེན་ལྔ་པ་ཆེན་པོར་སྙན་ཞུ་གནང་བར། ད་ལྟའི་རྒྱུད་ཁང་གིས་འདིར་སྔར་ཆོས་རྒྱལ་སྲོང་
བཙན་སྒམ་པོས་ཚོགས་འཁོར་བསྐོར་བའི་གནས་ཡིན། མ་འོངས་པ་ན་འཛམ་གླིང་ལ་དབང་བྱེད་པའི་གསང་སྔགས་ཀྱི་སྡེ་འབྱུང་བར་ཆོས་རྒྱལ་གྱིས་ལུང་བསྟན་པ་ཡིན་པས། དེར་རྒྱོབ་ཅིག་པའི་བཀའ་གནང་བ་ཡིན་ཚུལ་རྒྱུད་རྒན་རྣམས་ཀྱིས་གསུངས་
པ་ངེས་འདྲོངས་ཡིན་འདུག་ཅེས་ཁྲི་ཆེན་བླ་མ་གསུང། དེ་ལོ་གཞུང་ནས་ལྷོ་མོན་དུ་དཔུང་བཅུག་པའི་ཇུས་རིམ་ལ་དྲུག་ཅུ་པའི་ལྕགས་མཁར་ཆེན་མོ་གནང་དགོས་བྱུང་བར་རྡོ་རྗེ་སློབ་དཔོན་མཛད་པའི་སྒྲལ་ཆོག་གི་སྐབས་བྱིའུ་ནག་པོ་ཞིག་ལྕགས་

[018A]༄༅། །མཁར་གྱི་ཆོས་འབྱུང་ནང་དུ་འགྲོ་གྲབས་ཡང་ཡང་བྱེད་པ་དང་ཁ་གདངས་ཏེ་ན་བའི་རྣམ་འགྱུར་སྟོན་པ། རབ་འབྱམས་པ་འོད་ཟེར་གྱིས་ཡང་ཡང་ཕྱིར་འཐེན་དགོས་པ་སོགས་མངོན་སྤྱོད་ཀྱི་རྟགས་མཚན་གསལ་བར་
ཐོན་པས་རྭ་ལོ་ཆེན་པོ་རྡོ་རྗེ་གྲགས་ཀྱི་དཔེ་ཟླར་འོས་པ་བྱུང། དེ་སྐབས་རྗེ་འཇམ་དབྱངས་བཞད་པ་ལ་ཁྱོད་སྔར་བསྙེན་པ་སོང་བའི་སྟབས་ལིངྒའི་གནས་ཡིག་བྲིས་གསུངས་པ་ལྟར་མཛད་ཅིང་སྒྲལ་ཆོག་གི་ཡང་ལས་ཀྱི་རྡོ་རྗེ་སློབ་དཔོན་གྱིས་གནང་བར་
དྲག་ལས་རིགས་ལ་འདོད་པ་མེད་ཅིང། སྒྲུབ་པ་ཁོ་ན་ལྷུར་ལེན་པར་འདོད་པས་དགོངས་པ་དགོས་ཚུལ་ནན་ཞུ་གནང་བས་ཕྲོལ། དམིགས་ཡུལ་དེ་དག་ལ་ཆེར་མ་དམིགས་ཀྱང་མངོན་སུམ་གྱི་མཐོང་སྣང་སྣ་ཚོགས་པ་བྱུང་བ་བཅས་མངོན་སྤྱོད་ཀྱི་འཕྲིན་
ལས་ལམ་དུ་སོང་སྟེ་འབྲུག་གཞུང་གི་ཞབས་དྲུང་དེ་སྔ་ཕན་སྔགས་འཆང་མང་པོས་ལས་སྦྱོར་ཧཱུཾ་ཕཊ་ཀྱི་སྒྲ་བསྒྲགས་ཀྱང་ནུས་པ་ཆེར་མ་བྱུང་བ། དེ་ནས་མི་རིང་བར་སྐུ་གཤེགས་ནས་སྤྲུལ་སྐུ་འཚོལ་བ་སོགས་བྱུང་ཞེས་འཇམ་དབྱངས་བཞད་པས་
གསུངས་པ་ནི་རྡོ་རྗེ་འཛིན་པ་ཆེན་པོ་འདི་ཉིད་འཇིགས་མཛད་གཤིན་རྗེའི་གཤེད་ཀྱིས་བྱིན་གྱིས་བརླབས་པའི་མཐུ་སྟོབས་ཀྱི་བདག་ཉིད་ཡིན་པ་དང། ཟ་བྱེད་གཤིན་རྗེ་ཁྲོས་པའི་དྲག་ལས་ལྕགས་མཁར་ཆེན་པོ་འདི་ཉིད་རྫས་རྫགས་ཏིང་ངེ་
འཛིན་ཚོགས་པའི་ཕྱག་ལེན་རྣམ་པར་དག་པས་བྱས་ན་ནག་ཕྱོགས་ཀྱི་མི་དང་མི་མ་ཡིན་མཐའ་དག་དུས་མཐའི་མེ་དང་ཕྲད་པའི་རྩྭ་སྦུར་བཞིན་ལྷག་མེད་དུ་འཇོམས་པར་བྱེད་པའི་ནུས་པ་ཐོགས་མེད་དྲག་ཡོའི་འཁྲུལ་འཁོར་མཐར་ཐུག་ཡིན་པ་

[018B] ཆུ་མིག་ལུང་དུ་དོན་གྲུབ་རྒྱ་མཚོས་འཁྲིད་དབོན། གཞན་མ་འཇམ་དབྱངས་བཞད་པ་སོགས་ཁྲིད་པ་དགུར་རིམ་ལྔའི་དམར་འཁྲིད་དམ་པ་བར་མ་ཆད་པའི་ཞལ་ལུང་བཞིན་རྫོགས་པར་གནང་ཞིང། འཇམ་དབྱངས་
བཞད་པར་འཁྲིད་འདི་ཁའི་འཕྲོ་སྐྱོང་རྒྱུ་བྱུང་ན་མི་རིང་པར་རྟོགས་པ་ཁྱད་པར་ཅན་སྐྱེ་བ་འདྲ་སྙམ་པའི་བྲོད་རྟགས་ཀྱང་འཁྲུངས་འདུག། ཆུ་མིག་ལུང་ནས་ལྷ་སར་ཕེབས་སྐབས་རྒྱུད་ཁང་གི་ཐོག་གྲུབ་འདུག་པར་འཇམ་དཔལ་གཤིན་རྗེ་གཤེད་པོ་རྡོ་
རྗེ་འཇིགས་བྱེད་ཀྱི་བདག་འཇུག་དང་རྡུལ་ཚོན་གྱི་བྲིས་ཐིག་ཐོག་མར་གསར་འཛུགས་ཀྱི་ཕྱག་ལེན་འཁྲུལ་བྲལ་དུ་བསྟར། དགེ་ལྡན་དགུན་ཆོས་ཀྱི་ཐོག་བསྐྱེད་རྫོགས་ཆེན་མོ་གཉིས་ལ་ཟབ་བཤད་བླ་མ་སྔ་མ་སོ་སོའི་བཞེད་ཚུལ་མི་འདྲ་བ་དང་
སྒྱུ་ལུས་ཀྱི་ལྡང་ཚུལ་སོགས་ལ་དགག་བཞག་ལུང་རིགས་ཀྱིས་མཐའ་ཆོད་པ་དང། འབྲས་སྤུངས་སུ་ཡེ་ཤེས་རྡོ་རྗེ་ཀུན་ལས་བཏུས་ཀྱི་མན་ངག་རྒྱན་བདུན་གྱི་སོར་མོས་རྩ་རྒྱུད་ཀྱི་སྦས་དོན་དཀའ་གནད་ཀྱི་མདུད་བ་མཐའ་དག་ལྷུག་པར་བཀྲོལ་
བས་དེར་འདུས་ཀྱི་མཁས་པ་མང་པོ་དང་གུས་ཀྱི་ཟླ་ཟེར་འཕྲོས་པའི་མཐུས་ལག་པའི་པདྨ་སྙིང་གར་ཡང་ཡང་ཟུམ་པར་གྱུར། འདི་དག་གི་སྐབས་འཇམ་དབྱངས་བཞད་པ་ཡང་རྒྱུད་ལ་ཕེབས་སྐབས་ཡིན་འདུག་པས་འགྲེལ་པ་ཡོངས་སུ་རྫོགས་
པ་ཚར་གསུམ་དང་རྒྱུད་མཆོད་ཚར་བཞི། བསྐྱེད་རྫོགས་ཆེན་མོ་ཚར་བཞི། རིམ་ལྔའི་དམར་འཁྲིད་སྨིན་རྒྱས་ཚར་གཉིས་གསན་ཚུལ་གསུང་པ་རྗེ་རྒྱལ་བ་གཉིས་པའི་བསྟན་པ་སྤྱི་དང་ཁྱད་པར་གསང་སྔགས་བླ་མེད་ཀྱི་རང་ལུགས་ལ་བྱ་བ་ཆེར་

[019A]༄༅། །མཛད་པའི་དོན་ལྡན་གྱི་རྣམ་པར་ཐར་པ་རྨད་དུ་བྱུང་བར་གོ། ས་རྟ་ལོ་ལྷ་ལྡན་སྤྲུལ་པའི་གཙུག་ལག་ཁང་གི་བྱང་ངོས་སུ་རྒྱུད་ཁང་གསར་བཞེངས་ཡོངས་སུ་རྫོགས་པར་གྲུབ་སྟེ་དེ་ཡང་རྒྱུད་ཁང་སྦུག་ཏུ་གཙང་ཁང་
མགོན་ཁང་གཉིས་ཡོད་པའི་གཙང་ཁང་དུ་སྟོན་པ་ཐུབ་པའི་དབང་པོ་ཉེ་བའི་སྲས་བརྒྱད་སོགས་ཀྱི་སྣང་བརྙན་དང། མགོན་ཁང་དུ་དཔལ་རྡོ་རྗེ་འཇིགས་བྱེད་ཆེན་པོའི་སྣང་བརྙན་སུ་མཐོག་གི་ཚད་ཙམ། ཞལ་ཕྱག་ཡོངས་རྫོགས་ཡུམ་དང་
བཅས་པ། ཡེ་ཤེས་མགོན་པོ་ཕྱག་དྲུག་པ་དང་ལས་གཤིན་ཕྱི་སྒྲུབ་ཀྱི་སྣང་བརྙན་ཉིས་ཐོག་གི་ཚད་ཙམ་ལ་གཟུངས་གཞུག་རབ་གནས་སོགས་དམ་པའི་ཕྱག་ལེན་འཁྲུལ་པ་དང་བྲལ་བ་བསྟར་ཏེ་གནས་འདིར་རྒྱུད་པའི་ཆོས་འཕེལ་བའི་རྟེན་
འབྲེལ་འགྲིག་གསུངས། མཆོད་ཁང་གཉིས་སུ་གནམ་རྒྱན་སོགས་ཀྱི་མཆོད་རྫས་བཟང་གོས་ལས་བསྒྲུབས་པ་དུ་མ་དང། འདུ་ཁང་དུ་ཚོགས་གདན་དང། དཀྱིལ་འཁོར་སྒྲུབ་མཆོད་ཀྱི་ཡོ་བྱད་ཚད་མ། མགོན་ཁང་དུ་ཁྲོ་ལེགས་པ་གཉིས་
རུང་ཁང་དང་བླ་མའི་གསོལ་ཐབ་ཀྱི་དགོས་བྱེད་ཆ་ཚང། གཟིམས་ཆུང་དུ་རྒྱལ་དབང་མཆོག་གི་སྐུ་བརྙན་དང། རྗེ་བཙུན་འཇམ་དབྱངས་ཀྱི་སྐུ་བརྙན། ཞལ་ཐང་བདུན། ཏིང་ཀོང་སོགས་མཆོད་རྫས་ཆ་ཚང་ཆོས་གཞིས་ཐེམ་རྐང་
བཞི་དང་ཕོགས་ཐེབས་ཀྱི་ཞིང་དུ་མ། ཐུག་དར་ལྕོག། རྒྱལ་མཚན་སོགས་ཕྱི་ནང་གི་ཡོ་བྱད་ཚང་མ་ལེགས་པར་འདུ་བྱས་ཏེ་དགེ་འདུན་གྱི་བཞུགས་གནས་ལ་འབུལ་སྦྱོར་མཛད་ཅིང། རྡོ་རྗེ་འཇིགས་བྱེད་ཀྱི་བསྐྱེད་རྫོགས་ཆེན་

[019B] པཎ་ཆེན་ཐམས་ཅད་མཁྱེན་པས་མཛད་བའི་འཇིགས་བྱེད་བསྐྱེད་རིམ་གྱི་རྩི་བཞག་སྟོན་ཆོས་དང་འབྲེལ་བར་ཚར་རེ་གཏོང་བའི་སྲོལ་བཙུགས། དགུང་ལོ་ཞེ་དྲུག་པ་ལྕགས་སྤྲེ་ལོའི་ཟླ་བ་ལྔ་པའི་ནང་དུ་པཎ་ཆེན་བཀའ་འགྱུར་
པ་སྦྱིན་པ་རྒྱ་མཚོ་དཔལ་ལྡན་སྨད་རྒྱུད་པའི་བླ་མའི་ཁྲིར་མངའ་གསོལ་མཛད། རྗེ་ཉིད་བྱང་རྩེར་བཞུགས་ཏེ་ཕྱོགས་དུ་མ་ནས་འདུས་པའི་མཁན་སློབ་དགེ་བཤེས་མཚན་བཏགས་པ་སོགས་དོན་གཉེར་པའི་འདུས་པ་མང་པོར་མཁས་གྲུབ་ཆེན་པོ་
འཇིགས་མེད་འབྱུང་གནས་ཞབས་ལ་རྗེ་བཙུན་རྡོ་རྗེ་རྣལ་འབྱོར་མས་དངོས་སུ་སྩལ་བའི་རྡོ་རྗེ་འཕྲེང་བ་དང། གྲུབ་པའི་དབང་ཕྱུག་ཆེན་པོ་དར་པཎ་ཨཱ་ཙརྱའི་ལུགས་ཀྱི་ཀྲྀ་ཡ་ས་མུཙྪ་ཟུང་དུ་འབྲེལ་བའི་རྒྱུད་སྡེ་བཞིའི་དཀྱིལ་འཁོར་གྱི་དབང་
བསྐུར་ཞེ་ལྔ། སྒྲུབ་ཐབས་རྒྱ་མཚོ། པ་རི་བརྒྱ་རྩ། སྣར་ཐང་བརྒྱ་རྩ། སྣར་ཐང་བརྒྱ་རྩ། འཇམ་དབྱངས་ཆོས་སྐོར་ཚར་གསུམ་སོགས་དང། དུས་གསུམ་རྒྱལ་བ་ཀུན་གྱི་བགྲོད་པ་གཅིག་པའི་ལམ་པོ་ཆེ་བྱང་ཆུབ་ལམ་གྱི་རིམ་པའི་དམར་འཁྲིད་ལན་གཉིས་ཀྱི་བར་
གནང་བ་སོགས་མདོ་སྔགས་ཀྱི་དམ་པའི་ཆོས་ཀྱི་སྦྲང་ཆར་ཟིམ་བུས་སྐལ་ལྡན་མཐའ་ཡས་པའི་དད་པའི་ཞིང་སར་མངོན་མཐོ་དང་ངེས་ལེགས་ཀྱི་འབྲས་བཟང་སྐྱེད་བསྲིངས་པར་མཛད། དགུང་ལོ་ཞེ་བརྒྱད་བཞེས་པ་ཆུ་ཁྱི་ལོ་སྟོན་ཟླ་འབྲིང་པོའི་
དཀར་ཕྱོགས་ཀྱི་ཚེས་བཅོ་ལྔ། དུས་འཁོར་བའི་དབྱངས་ལཱ། གསལ་བྱེད་དྷ། འབྱུང་བས། ཡོན་ཏན་དྲི། དབྱངས་འཆར་བའི་དབྱངས་ཨོ། གསལ་བྱེད་ཧ། ཁམས་ནམ་མཁའ། ཡོན་ཏན་སྒྲ། ན་ཚོད་སྨིན་པའི་ཉིན་ནམ་མཁའི་ནོར་བུ་ཤར་

[020A]༄༅། །ཕྱོགས་ས་འཛིན་གྱི་ཕྲག་པ་ནས་ཐོན་ཏེ་འཛམ་གླིང་ཡོངས་སུ་རྫོགས་པར་སྣང་བའི་ཟེར་བརྒྱ་འགྱེད་པའི་འབྲུག་གི་དུས་སྐབས་དགེ་ལྡན་རྣམ་པར་རྒྱལ་བའི་གླིང་དུ། ཁམས་གསུམ་གྱི་བླ་མ། སྲིད་པ་གསུམ་
གྱི་འདྲེན་མཆོག་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་འཇིགས་མེད་སེངྒེས་བཏེག་པའི་གསེར་གྱི་ཁྲི་འཕང་མཐོན་པོར་ཞབས་ཟུང་བཀོད། སློབ་མ་དང་སྦྱིན་བདག་གི་རིགས་ནས་ཁྲི་ཕེབས་ཟང་ཟིང་གི་ལེགས་སྐྱེས་ཟླ་གཅིག་ལྷག་གི་བར་
བསྒྲུབས། ཞལ་བསྲོའི་དགའ་སྟོན་གྱི་དམ་བཅའ་སྤྲུལ་སྐུ་མངོན་དགའ་བས་མཛད། ཧོར་ཟླ་བཅུ་པའི་ནང་ནས་འགོ་བརྩམས་ཏེ་རྗེ་བཙུན་ཙོང་ཁ་པ་ཆེན་པོ་ནས་ཉེ་བར་བརྒྱད་པའི་བདེ་མཆོག་ལཱུ་ཨི་པ་དང། དྲིལ་བུ་ལྷ་ལྔ། དྲིལ་བུ་པའི་ལུས་དཀྱིལ་
གསང་འདུས་འཕགས་ལུགས། རྡོ་རྗེ་འཇིགས་བྱེད་བཅུ་གསུམ་མ་དང་དཔའ་བོ་གཅིག་པའི་དབང། དེ་དག་གི་རིམ་གཉིས་ཀྱི་དམར་འཁྲིད། ལམ་རིམ་དང་ཟབ་མོ་དབུ་མའི་ལྟ་འཁྲིད། ཟབ་ལམ་ནཱ་རོ་ཆོས་དྲུག་གི་འཁྲིད་སོགས་དཔལ་ལྡན་སྲད་རྒྱུད་པ་
ལས་འོངས་པའི་ཟབ་ཆོས་མང་པོའི་སྒོ་དབྱེ། གཞན་ཡང་འཇམ་དབྱངས་ཆོས་སྐོར། སྒྲུབ་ཐབས་བརྒྱ་རྒྱམ། སྣར་ཐང་བརྒྱ་རྩ་སོགས་རྗེས་གནང་གི་རིགས། རྗེའི་རྩ་འཇུག་གི་རྣམ་བཤད་ཀྱི་ལུང་སོགས་ཆོས་མཐའ་ཡས་པ་སྩལ་ཞིང། དེ་སྐབས་ཆོས་
རྗེ་ཞི་བ་བཟང་པོ་སོགས་སྤྲུལ་སྐུ་དང་དགེ་བཤེས་མཁས་བཙུན་བཟང་གསུམ་འཛོམ་བ་བསྟན་པར་ཕན་ངེས་པའི་འདུས་པ་མང་ལ་རགས་པ་བྱུང། ཁྲི་རིན་པོ་ཆེ་སྔ་མ་མང་པོའི་དུས། ཆོས་རའི་གསུང་ཆོས་ལ་ཉན་མཁན་ཆེར་ཡོང་གི་མེད་འདུག་ཀྱང་

[020B] མང་དུས་ཆོས་རར་མི་ཤོང་བ་ཡང་བྱུང། ཚོགས་ཆེན་གྱི་འདུ་ཁང་དཀར་མོ་རྗེ་བདག་ཉིད་ཆེན་པོའི་སྐུ་དུས་ནས་བཟུང་འདི་ཡན་ལག་ལ་ཞིག་གསོ་ཕྲན་བུ་ལས་ཡོངས་རྫོགས་ལ་
སུས་ཀྱང་འཐོ་གཏོང་མ་ནུས་པས་ཆུང་སྐྱོན་དང་གོག་ཉམས་ཆེ་བ་ཡོད་འདུག་པར་བརྟེན། འདུ་ཁང་གི་ཉམས་གསོ་ལེགས་པར་གྲུབ་ན་ཉམ་ཉེས་པ་ཇི་ལྟ་བུ་ཞིག་བྱུང་ཡང་བཟོད་དགོངས་པའི་སྙིང་སྟོབས་ཀྱི་གོ་ཆ་ཆེན་པོ་བཞེས་ཏེ་སྔ་མ་ལས་མཆུ་ཞེང་ཐམས་
ཅད་ཀྱིས་ཆེར་བཏང་ཞིང། ཤིང་ཆ་བཟོ་བཀོད་སོགས་ཚང་མ་ནས་ཕུན་སུམ་ཚོགས་པ་ཀུན་གྱི་མིག་གི་བདུད་རྩིར་གྱུར་ཅིང་སྲ་བརྟན་རྡོ་རྗེའི་རང་བཞིན་དུ་མཛད་པ་ད་ལྟའང་ཚང་མའི་མཐུན་སྣང་དུ་གྲུབ་པ་འདི་བཞིན་ལྡེམས་རིས་མ་གཏོགས་ཚང་མ་དང་
རུང་ཁང་ཡང་ཀ་བ་བརྒྱད་ཀྱི་ཁྱོན་དང་ལྡན་པ་གསར་རྒྱག་གནང་བ་རྣམས་གེགས་མེད་པར་གྲུབ་པ་ནི་སྔོན་གྱི་ཐུགས་བསྐྱེད་ཀྱི་སྟོབས་དང། སྐུ་ཚེ་འདིར་ཡང་རང་ཉིད་ལ་གནོད་པ་དང་མི་བདེ་བའི་རྐྱེན་ངན་བྱུང་དོགས་པ་དང། རྙེད་བཀུར་སྙན་གྲགས་
སོགས་ཡོང་དུ་རེ་བའི་འཆིང་རྒྱ་གྲོལ་ནས་ཅི་བྱུང་ཡང་བྱུང་སྙམ་པའི་ཚེ་བློས་བཏང་གི་བདེན་པའི་མཐུ་སྟེ། བཀའ་གདམས་གོང་མའི་གསུང་སྒྲོས་ལས། ཚེ་བློས་བཏང་ནས་མི་ཁྱུ་ནས་བུད་པའི་ཞེ་མེད་ཅན་ལ་མིའི་གནོད་པ་གང་གིས་ཀྱང་མི་ཚུགས་
པར་མ་ཟད། བདུད་རིགས་ཀྱི་རྐྱེན་ངན་ཐམས་ཅད་ཀྱང་གྲོལ་བར་གསུངས་པ་ངེས་པ་ཡང་དག་པའི་གཏམ་ཁོ་ནའོ། །མཆོད་ཁང་ཡང་གསར་བཞེངས་ཀྱི་ཐུགས་བདུན་གཏད་དེ་སྟ་གོན་གནང་བ་སོགས་ལེགས་མཛད་ཀྱི་ཆ་མང་པོ་ཞིག་ལ་སྔར་

[021A]༄༅། །མནལ་ལམ་དུ་ཁྱི་གཉིས་ཀྱིས་རྨུགས་པར་བརྟེན་སྐུ་བརྡབས་ཀྱི་རྣམ་པ་བྱུང་ཚུལ་འདུག་པ་དེ་ཁ་ཐོག་ཏུ་བབས་པའི་རེ་གཉིས་ཀྱི་རྐྱེན་ངན་ལ་བརྟེན་བཞེད་པ་ལྟར་མ་གྲུབ་པ་ཡང་ཡོད་ཚོད་དུ་སྣང། དགའ་ལྡན་སྐོར་
ལམ་གྱི་ཕྱིར་ཤིན་ཏུ་སྲ་བའི་རྡོ་བའི་ངོས་སུ་ཞབས་རྗེས་གསལ་བའི་གྲུབ་རྟགས་བཞག་པ་ད་ལྟ་ཚང་མའི་མངོན་སུམ་དུ་གྱུར་པ་ཡོད་ཅེས་ཁྲི་ཆེན་རྗེ་བཙུན་བླ་མའི་བཀའ་ལས་ཐོས། དེ་ནས་ཤར་ཕྱོགས་རྒྱལ་ཁབ་ཀྱི་འཇིག་མེད་ཁྲི་ཆེན་པོར་འཇམ་
དབྱངས་གཞོན་ནུ་གནམ་བསྐོས་མིའི་བདག་པོར་བསྟན་པ་གོང་མ་བདེ་སྐྱིད་རྒྱལ་པོས་ཕྱོགས་དེར་བསྟན་པ་དང་འགྲོ་ལ་ཕན་པ་འབྱུང་ངེས་པའི་བླ་མ་ཞིག་གཏོང་དགོས་ཚུལ་ཐམས་ཅད་མཁྱེན་པ་ཏཱ་ལའི་བླ་མའི་སྐུ་ཞབས་སུ་གསེར་ཡིག་པ་རྫོང་
བརྡ་གནང་བར། དེ་སྐབས་ཀུན་མཁྱེན་ལྔ་པ་ཆེན་པོ་ཞིང་ཁམས་གཞན་དུ་དགོངས་པ་གཏད་པའི་གསང་སྒོའི་སྐབས་ཡིན་ཚོད་དུ་འདུག་ཀྱང། གོང་གི་ཡིན་པའི་ཚུལ་གྱིས་རྒྱ་སོག་གི་ཡུལ་དུ་ཕེབས་དགོས་པའི་བཀའ་ཤོག་བྱུང་བ་བླ་མའི་བཀའ་
ཡིན་པར་དགོངས་ཏེ་དང་དུ་བཞེས། བྱང་སེམས་སྙིང་སྟོབས་ཆེན་པོ་རྣམས་སེམས་ཅན་གཅིག་གི་དོན་དུ་འགྱུར་ནའང་དམྱལ་བའི་གནས་སུ་ངང་པ་པད་མཚོར་འཇུག་པ་བཞིན་སྤྲོ་བ་ཆེན་པོས་འཇུག་པའི་རྣམ་ཐར་བཞིན་བཤུལ་རིང་ལམ་གྱི་
ངལ་བ་སོགས་ཁྱད་དུ་བསད་ནས་ཆིབས་བསྐྱོད་གནང་བར། དེ་སྐབས་སྙིགས་མ་ལྔ་ཆེས་ཆེར་བདོ་བའི་དུས་ཀྱི་ཆད་པས་མནར་ཏེ། ཁལ་ཁ་དང། ཨོ་རོད་ཕྱོགས་གཡུལ་འཁྲུགས་ཀྱིས་སྐྱེ་བོ་དུམ་མི་འདོད་བཞིན་དུ་འཕངས་པའི་སྲོག་འདོར་

[021B] ཐུགས་བསྐྱེད་བཟང་པོའི་གནང་སྒོ་ལ་བརྟེན་ལོ་ཤས་བར་འཁྲུག་ངོ་ཞི་བའི་བདེ་འཇགས་བྱུང་ཡང། ཆིངས་དན་མཐར་འཁྱོལ་བ་ཞིག་མ་བྱུང་བ་ནི་སྐྱེ་བོ་རྣམས་
རང་རང་གི་ལས་ཉོན་གྱི་འབྲས་བུ་སྨིན་པ་ཐོག་ཏུ་བབས་པ་ལ་དུས་གསུམ་སངས་རྒྱས་ཐམས་ཅད་ཀྱིས་ཀྱང་བཟློག་ནུས་པ་མ་ཡིན་ནོ། །གནམ་བསྐོས་མིའི་རྗེ་བོ་དང་འཇལ་འཕྲད་གནང་ཞིང་སྲི་ཞུ་དང་བཀུར་སྟི་ཇེ་རྒྱས་ཀྱིས་གཟེངས་སུ་བསྟོད་པར་མཛད། དེ་
ནས་རྒྱ་ཧོར་དང་མདོ་སྨད་ཕྱོགས་ཀྱི་སྐྱེ་བོ་དུ་མ་ལ་དམ་པའི་ཆོས་ཀྱི་བགོ་སྐལ་སྩལ་བ་སོགས་མཐོང་ཐོས་དྲན་རེག་མཐའ་དག་ལ་གནས་སྐབས་ཀུན་ཏུ་སྨན་པར་འགྱུར་བའི་ཆོས་སྦྱིན་མི་ཟད་པའི་སྒོ་འཕར་ཡངས་པོར་ཕྱེ་སྟེ་སྐུ་ཚེ་དེ་ཉིད་ཀྱིས་གདུལ་བར་བྱ་བའི་
དངོས་ཀྱི་གདུལ་བྱ་རྣམས་རྫོགས་ཏེ་རེ་ཞིག་ཞི་བར་མནལ་བའི་བདེ་བས་ཐུགས་ཕྲོགས་པ་ལྟར་གྱུར་ནས་མདོ་སྨད་ཀྱི་ཕྱོགས་སུ་སྙུང་ཟུག་སོགས་ཕལ་པ་ལྟ་བུའི་མི་བདེ་བའི་རྣམ་པ་ཡེ་མེད་པར་དགོངས་པ་ཆོས་དབྱིངས་སུ་ཐིམ། སྐུ་གདུང་ཞུགས་ལ་ཕུལ་
བར་རང་བྱོན་གྱི་རྣམ་པ་མང་དུ་བྱོན་པ་ལ་རྗེས་འཇུག་རྣམས་ཀྱིས་རིན་ཆེན་གཉིས་པ་ལས་བསྒྲུབས་པའི་མཆོད་རྟེན་བཞེངས་པ་སོགས་དགོངས་པ་རྫོགས་ཐབས་རྒྱས་པར་བསྟར། རྣམ་པར་ཐར་པ་འདི་རྣམས་རྗེ་འཇམ་དབྱངས་བཞད་པས་མཛད་པའི་
འཇིགས་བྱེད་ཆོས་འབྱུང་ནས་བླངས་པ་ཡིན་ལ། དེར་རྒྱ་ཧོར་ཕྱོགས་སུ་ཕེབས་པ་ཕྱིན་གྱི་རྣམ་ཐར་མ་འཁོད་འདུག་ཅིང། དེ་སྔ་ཕན་གྱི་རྣམ་ཐར་ལའང་ཧ་ཅང་གི་ཞིབ་རྒྱས་མེད་པ་དང། རྣམ་ཐར་གྱི་ཡི་གེ་གཞན་མའི་རིགས་ཀྱང་མ་མཐོང་བས་འདིར་

[022A]༄༅། །རེ་ཞིག་དེ་ཙམ་མོ། །གང་ཐུགས་བཀྲ་ཤིས་དཔལ་གྱི་བེའུ་གྲར། །ཆོས་ཀུན་ཅིག་ཅར་ཤོང་བའི་ལྷ་མཆོག་ལ། །འཇམ་དབྱངས་གཞོན་ནུ་ཞེས་གྲགས་དེ་ཉིད་ཀྱང། །མཁས་གྲུབ་གཙུག་གི་རྒྱན་དུ་དེང་འདིར་བསྟན་
རབ་མཐོས་འཛིན་དཔལ་གྱི་དོ་ཤལ་ཅན། །གསེར་ལྡན་སྨིན་ལེགས་ལྟོ་བར་གཞོན་ནུའི་ལུས། །ཆགས་པའི་ཁུར་གྱིས་དུབ་སྟེ་བ་སྤུ་ནས། །རྡུལ་རྒྱུན་ཆུ་བོ་རྣམ་བཞིའི་འགྲོས་སུ་བབས། །འཕགས་བོད་མཁས་གྲུབ་ཡོངས་ཀྱི་ཞལ་ལུང་ཆབ། །རྣམ་དཔྱོད་ལྟོ་བ་
གཅིག་ཏུ་འཁྱིལ་བཟོད་པ། །གངས་ཅན་འདི་ན་དྲང་སྲོང་རྀ་ཥི་ཞིག་བྱུང་བའི་ངོ་མཚར་གཏམ་དེ་གསར་དུ་ཐོས། །ཆེན་པོའི་གཏམ་དང་བརྣག་པའི་ནོར་རྫས་ཀྱིས། །ཐེམ་སྐས་རྐང་བའི་འདེགས་འཇོག་བྱས་མིན་པར། །རང་སྟོབས་ནམ་མཁའི་ཀློང་ནས་འབར་
མེད་དུ། །ཆོས་ཀྱི་ཁྲི་ལ་འཁོད་པའི་ཚངས་པ་བྱུང། །འཇམ་མགོན་རྒྱལ་བ་གཉིས་པའི་རིན་ཆེན་ཁྲིར། །ཞབས་ཟུང་རྡོ་རྗེའི་མདུད་པ་དམ་བཅིངས་པའི། །ལེགས་བྱས་རང་གི་བགོ་སྐལ་མྱོང་བའི་སླད། །ཉིན་བྱེད་རྟ་བདུན་ཤིང་རྟས་ཕྱོགས་འདིར་དྲངས། །རྣམ་འདྲེན་
གསུང་གསང་ཆོས་ཀྱི་ཕུང་པོའི་ཚད། །བརྗོད་པའི་ཡུལ་ལས་འདས་ཞེས་གཏམ་འདི་བརྫུན། །ཚེ་ཐུང་ཡུན་ལ་མཁས་དབང་ཁྱོད་ཉིད་ཀྱིས། །ལེགས་བཤད་མ་ལུས་དབྱངས་སུ་བྱས་མིན་ནམ། །རང་མཐུ་མཁའ་ཡི་གླང་པོ་རྩལ་རྫོགས་པའི། །འཕྲིན་ལས་
བདུད་རྩིའི་གྲུ་ཆར་འཛད་མིན་ཡང། །ལས་ངན་བ་ཚྭ་ཅན་གྱིས་གཞིའི་ངོགས། །བདེ་སྐྱིད་མྱུ་གྲུས་དབེན་འདིར་སུ་ཞིག་གཤུད། །འོན་ཀྱང་དབང་ཕྱོགས་ས་གཞིར་ཞབས་ཐུང་གི་གོམ་སྟབས་གསར་དུ་འཕོས་པའི་ཤུལ་རྗེས་རེར། །དགེ་ལེགས་པདྨ་གསར་

[022B] །རྒྱ་མཚོའི་འགྲམ་དུ་སྙེག་པའི་ཞགས་པ་བརྐྱངས། །མཁས་གྲུབ་རྣམ་ཐར་ཕུལ་བྱུང་གསར་པའི་གཏམ། །དཔྱོད་ལྡན་ཡིད་ཀྱི་གསོས་སྨན་ཉེར་བསྒྲགས་ཚེ། །ཚངས་གནས་འཇིག་རྟེན་སྤྱི་མེས་རྒན་པོ་ཡང། །ཉན་ཕྱིར་རྣ་བ་བརྒྱད་དུ་སྤྲུལ་བ་སྙམ།།
དེ་ལྟར་རྒྱལ་བ་གཉིས་པའི་རྒྱལ་ཚབ་སྙིགས་དུས་ཕན་བདེའི་རྩ་ལག་དམ་པར་གྱུར་པ་ཁྲི་ཆེན་ངག་དབང་བློ་གྲོས་དཔལ་བཟང་པོ་དེ་ཉིད་སྐལ་ལྡན་གྱི་སྐྱེ་བོ་དུ་མའི་བསོད་ནམས་ཀྱི་ར་བར་ཐུགས་བསྐྱེད་ཀྱི་ས་བོན་སྐྱེད་དུ་བསྲིངས་བ་ལས་ལུང་དང་རྟོགས་པའི་
ཡོན་ཏན་གྱི་ཡལ་ག་ཡངས་པོས་སྐྱེ་དགུ་མཐའ་ཡས་པར་དགེ་ལེགས་ཀྱི་གྲིབ་བསིལ་སྦྱིན་པའི་ཆོ་ག་མཁན། སླར་ཡང་འཁྲུལ་པ་དང་བྲལ་བའི་སྤྲུལ་པའི་ཟློས་གར་ཡོངས་འདུའི་འཁྲི་ཤིང་གསར་པར་བསྟན་པ་བློ་བཟང་བསྟན་པའི་ཉི་མ་དཔལ་བཟང་པོའི་
རྣམ་པར་ཐར་པ་གླེང་བ་ལ་འཇུག་སྟེ། དེ་ཡང་དམ་པ་འདི་ཉིད་ཐོག་མར་འཁྲུངས་པའི་ཡུལ་ནི། གནམ་སྔོན་ས་ལ་ཞུན་མར་འཁྱིལ་བ་ལྟ་བུའི་མཚོ་ཁྲི་ཤོར་རྒྱལ་མོའི་གཡས་ཕྱོགས་མང་ཡུལ་བྱེ་མའི་ཆར་གཏོགས་ཤར་རི་སྲིན་པོའི་རི་རྒྱུད་གཡས་སུ་
འཁོར་བ། ལྷོ་རི་གསལ་ལུང། ནུབ་ཏུ་བྲག་དཀར་གངས་རིའི་འཕྲེང་བ་ཅན། །བྱང་དུ་རྨ་ཆུར་གྲགས་པའི་ཆུ་ཀླུང་ཆེན་པོ་དལ་ཀྱིས་འབབ་བ་དང་བཅས་དགེ་མཚན་དུ་མས་བསྐོར་བའི་ལྗོངས། མཐོ་རིས་ཀྱི་དགའ་ཚལ་ས་ལ་འཕོས་པ་ལྟ་བུའི་ཡང་བཟང་ཞེས་བྱ་
བའི་ས་ཆར། རབ་འབྱམས་དཀྱིལ་འཁོར་སྤྲོ་ཞིང་བསྡུ་བའི་བྱེད་པ་པོ་མཉམ་མེད་ཐུབ་པ་རིན་པོ་ཆེའི་རྒྱལ་ཚབ། རྣམ་པར་དག་པའི་ཡོན་ཏན་རྒྱ་མཚོ་ལྟ་བུ་མངའ་བ། དོན་གྱི་སླད་དུ་མཚན་ནས་སྨོས་ན་བདག་གི་མཁན་རིན་པོ་ཆེ་ངག་དབང་བློ་བཟང་བསྟན་པའི་

[023A]༄༅། །རྒྱལ་མཚན་དཔལ་བཟང་པོ་མཚན་ཡོངས་སུ་གྲགས་པ་ཚ་གན་ནོ་མོ་ན་ཧན་ཞེས་གྲགས་པ་དེ་ཉིད་ལ་མཆེད་གཉིས་བྱུང་བའི་གཅེན་ཨུའི་ཆིན་ཐའི་ཇི་ཞེས་བྱ་བ་དང། ཀླུ་མོ་སྐྱིད་ཅེས་བྱ་བའི་ཡབ་ཡུམ་གཉིས་ཀྱི་སྲས་སུ་
ས་མོ་སྦྲུལ་ལོའི་ཧོར་གྱི་ཟླ་བ་དང་པོའི་ཡར་ཚེས་བཞིའི་དུས་ཆེན་དགེ་བའི་ཉིན། མཁན་ཆེན་རྗེ་བཙུན་བླ་མ་དེ་ཉིད་སྐུ་བལྟམས་པའི་གུར་གྱི་ནང་དེ་ཁར་རིགས་རུས་ཆོ་འབྲང་ཕུན་སུམ་ཚོགས་པ་དང་ལྡན་པར་འཁྲུངས། དེ་དུས་གུར་གྱི་ཐོག་ཏུ་འཇའ་ཟུག་པ་ཉེ་སྐོར་དུ་
གནས་པ་མང་པོའི་འདྲེན་བྱེད་ཀྱི་ཡུལ་དུ་གྱུར་བས། མཚན་ལྟས་ལེགས་པ་འདི་ལ་དཔགས་ན་སྐུ་སྐྱེ་ཞིག་བྱོན་ཡོད་པར་འདུག་ཅེས་པའི་གཏམ་ཕྱོགས་དེར་གྲགས་ཤིན་ཏུ་ཆེ་བ་བྱུང། སྲས་འདི་མ་འཁྲུངས་པའི་གོང་དུ་ཡབ་ལ་བུ་རྒྱུད་གཅིག་ལས་མེད་པའི་སྟབས་
སྲིད་འབྱུང་བའི་དོན་དུ་ལ་མོར་བསྟན་སྲུང་ཚངས་པ་ཆེན་པོ་ལ་ལུང་བསྟན་ཞུས་པའི་ལན་དུ། བརྒྱད་སྟོང་པ་བརྒྱ་ཚར་སྒྲོག་ཅིང། བསྐལ་བཟང་འདྲི། བུའི་མིང་ལ་ལྷས་སྦྱིན་ཚངས་སྐྱབས་ཐོགས་ཞེས་དམ་པ་འདི་ཉིད་མི་རིང་བར་བལྟམས་པའི་མ་འོངས་འབྱུང་
འགྱུར་རྗེན་པར་གཟིགས་པའི་ལུང་བསྟན་བྱུང། གོང་མ་ཁྲི་ཆེན་རྒྱ་ནག་པ་ཕོ་བྲང་ནས་ཡར་ཕེབས་སྐབས་སྐུ་འབུམ་ཆོས་ཀྱི་སྡེ་ཆེན་པོ་དང་ཉེ་བའི་མི་ཉག་གི་སའི་ཆར་བཞུགས་སྒར་ཕབ། མྱ་ངན་ལས་འདའ་བ་ལ་དགོངས་པ་མངོན་དུ་ཕྱོགས་ཡོད་སྐབས་དེར་མཁན་
ཆེན་ནོ་མོན་ཧན་སྐུ་མཆེད་གཉིས་ནས་མཇལ་བར་ཕེབས་པའི་ཚེ། མཁན་ཆེན་ལ་ཁྱེད་ནས་དགོན་པ་གསར་འདེབས་གནང་བ་ཨེ་ཚར་ཞེས་གནང་བར། དེ་དུས་བདེ་ཆེན་དགོན་གསར་པ་འདི་ཉིད་གྲུབ་མ་ཐག་པའི་སྐབས་ཡིན་འདུག་པས། དེ་ལུགས་ཀྱི་

[023B] ཁྱེད་ཀྱིས་ཁང་པ་སུམ་ཐོག་ཡོད་པ་ཅིག་རྒྱོབ། ང་ཡང་དེར་མི་ཡོང་བའི་ངེས་པ་མེད། ཅེས་གསུངས་པར་དགོན་གསར་དུ་གདན་འདྲེན་ཞུ་བ་གནང་བཞེད་ཡོད་པ་དང་འགྲིག་པས་ཐུགས་སྤྲོ་བར་གྱུར་ཏེ། ང་ཡང་དགོན་པར་སྤྱན་འདྲེན་ལ་འོངས་པ་
ཡིན་གནང་བར། ཐུགས་མཉེས་ཏེ་གདན་མ་དྲངས་ཀྱང་འགྲོ་རྒྱུ་ཡིན་གསུངས་ནས་བཞད། གཅེན་པོ་ཐའི་ཇི་ལ་ཡང་མིང་འདྲི་བ་གནང་ནས་དེ་ཉིད་ལན་ཁ་ཤས་བར་ཞལ་ལ་བླངས། ཕར་བལྟས་ན་མཛེས་པ་མིག་ལ་བྱམས་པོ་དཔའ་རྩལ་དང་ལྡན་པ་ཞིག་ཡོད་
པ་འདྲ་གསུངས་ནས་དགྱེས་ཚོར་ཆེ་ཞིང་ཞལ་དཀར་གྱི་གསོལ་ཇའི་འཕྲོ་གནང་བ་དང། ཕྱིར་འཐོན་གདོང་སྐུ་བེར་ཞིག་དད་རྟེན་དུ་གནང་བ་སོགས་འདི་ཉིད་ཀྱི་སྲས་སུ་བལྟམས་བཞེད་ཀྱི་དགོངས་པ་གཏད་ཡོད་འདུག་ཅིང། མཁན་ཆེན་རིན་པོ་ཆེས་ཀྱང་ངེད་ཀྱི་
ཕྱོགས་འདིར་ཁྲི་རིན་པོ་ཆེའི་སྤྲུལ་སྐུ་འབྱོན་པ་སྐུ་གོང་མ་རང་ནས་ལུང་གསལ་བར་བསྟན་འདུག་ཀྱང། ཕྱིས་སུ་མ་གཏོགས་དེ་སྐབས་བརྟག་ཞིབ་མ་བྱུང། ཨ་མདོའི་ཕྱོགས་འདིར་ཁང་པ་སུམ་ཐོག་བཟོ་བའི་སྲོལ་ཆེན་པོ་མི་འདུག་ཀྱང། བདག་གིས་
བླ་མའི་བཀའ་ལྟར་སུམ་ཐོག་ཅན་ཕུབ་པ་འདི་ལ་དོན་ཆེ་བ་བྱུང་ཞེས་ཡང་ཡང་གནང་བ་ཁྲི་དབོན་སོགས་ནས་ཐོས། དགུང་ལོ་གཅིག་ལོན་པའི་དུས་ཡུམ་ཚད་ནད་ཀྱིས་གྲོངས་པར། མཁན་ཆེན་རིན་པོ་ཆེའི་ཡུམ་གྱིས་མ་མ་བྱས་ནས་གསོས་སྐབས་ཡུམ་
གྱི་དགེ་རྩ་གཏོང་བར་གྲོ་ཕྱེད་གོས་པའི་གླེང་བརྗོད་ཉེ་སྐོར་དུ་གཏོང་མི་བྱུང་བར། ངའི་གྲོ་ཕྱེ་མང་པོ་སྐུ་འབུམ་དུ་ཡོད་གསུངས་པ་དང། ཨ་ར་པ་ཙ་ནའི་སྔགས་འདོན་ཅིང། དབྱངས་འཐེན་པའི་རྣམ་འགྱུར་མཛད་པ་དང། ང་དབུས་སུ་འགྲོ། དགེ་

[024A]༄༅། །ལྡན་དུ་འགྲོ་ཞེས་སོགས་སྔོན་གནས་གསལ་བར་དྲན་པའི་གསུང་དང་རྣམ་འགྱུར་ཇི་སྙེད་བསྟན། དགུང་ལོ་དགའི་སྐབས་འབྲུམ་ནད་ཀྱི་སྙུང་གཞི་བྱུང་བར་འཚོ་བྱེད་ནས་འབྲུམ་ནག་ཤིན་ཏུ་ལྕི་བ་ཡིན་འདུག་ཅས་
གླེང་བ་དང། འབྲུམ་པའི་རྨ་འཐུག་ལ་མདོག་ཀྱང་ཤིན་ཏུ་མི་མཛེས་པའི་སྟབས། ཡུམ་ནས་གསོན་པའི་རེ་བ་མེད་ཕ་འདྲ་ཞེས་སེམས་ངལ་ཆེ་བ་བྱས་སྐབས། ཨ་མ་དུ་མི་དགོས། ང་མི་འཆི་ཞེས་དབུགས་དབྱུང་བའི་གསུང་བྱོན། དེ་ནུབ་རྨ་ཐམས་
ཅད་སངས་དྲག་ཏུ་སོང་བ་དང། སྐུ་བལྟམས་ནས་བཟུང་འཁྲུངས་ཡུལ་དུ་བཞུགས་རིང་གྲང་ངད་ཇི་ཙམ་ཆེ་ཡང། གཟིམས་གུར་ཐོག་ཏུ་ཁ་པ་མི་ཆགས་པ་སོགས་ཀྱི་ལྟས་ཡ་མཚན་པ་ཡང་མང་དུ་བྱུང། ལྕགས་ཕོ་རྟའི་ལོ། ཡོངས་འཛིན་
མཁན་རིན་པོ་ཆེ་དང། བདེ་ཆེན་དཔོན་སློབ་ངག་དབང་བློ་བཟང་བཀྲ་ཤིས་གཉིས་ནས་ལ་མོ་ཆོས་སྐྱོང་གི་ལུང་བབས་དང། བལྟམས་དུས་འཇའ་ཟུག་པ་སོགས་ཀྱི་ལྟས་ཡ་མཚན་པ་བྱུང་བ་དང། མ་འཁྲུངས་པའི་གོང་ནས་ཡབ་ཀྱི་རྨི་ལམ་དུ་པཎ་ཆེན་
རིན་པོ་ཆེ་ཡིན་ཟེར་བའི་བླ་མ་ཞིག་གིས་གསེར་སྐུ་བྱིན་པ་དང། ནུབ་ཅིག་ཡུམ་གྱི་མཐོང་སྣང་ལ་གུར་གྱི་ནང་ཐམས་ཅད་འོད་ཀྱི་སྣང་བ་ཆེན་པོས་ཁྱབ་པ་བྱུང། ནམ་ལངས་སམ་སྙམ་སྟེ་ཕྱིར་འཐོན་པ་ན། ནམ་མ་ལངས་པས་ནང་དུ་ལོག་འོངས་པའི་ཚེ་
ད་དུང་ཡང་སྣང་བ་དེ་ཁ་ཡུན་རིང་བྱུང་འདུག་པ་སོགས་ལ་དཔགས་ན། དམ་པ་ཞིག་གི་སྤྲུལ་སྐུ་འམ། གང་ལྟར་རིགས་བཟང་ཞིག་ཡིན་པ་འདུག་ཅེས་བཀའ་བགྲོས་ཏེ་སྤྲུལ་སྐུའི་གནས་སུ་ཕེབས། ཡོངས་འཛིན་རིན་པོ་ཆེ་ནས། ཚེ་རྟ་མགོན་གསུམ་

[024B] བླ་མ་ངག་དབང་བློ་བཟང་བཀྲ་ཤི་པ་ནས་རྡོ་རྗེ་རྣམ་འཇོམས་དང་ཁྲོ་བོ་སྨེ་བརྩེགས་ཀྱི་བྱབས་བཀྲུས་མང་པོ་རྐྱེན་སེལ་གྱི་ཚུལ་དུ་མཛད། མཚན་ཡང་ལ་མོའི་ལུང་བསྟན་བཞིན་ལྷས་སྦྱིན་ཚངས་སྐྱབས་ཞེས་སྒྲོན། གསོ་བ་རིག་པ་ལ་མཁས་
ཤིང་སུམ་རྟགས་སོགས་ཐུ་མིའི་བརྡ་སྤྲོད་པའི་བསྟན་བཅོས་ལ་བྱང་བ་དགེ་སློང་ངག་དབང་རྒྱ་མཚོ་ཟེར་བ་ཞིག་ཡི་གེ་སོགས་ཀྱི་སློབ་དཔོན་དུ་བསྐོས། མཁན་ཆེན་རིན་པོ་ཆེ་མཚོ་སྔོན་གྱི་རྒྱལ་པོ་ཁྲི་པ་དཱ་ལས་ཧོང་ཐའི་ཇི་སྙུན་བབས་ལྕི་བར་བརྟེན་གདན་འདྲེན་པའི་མི་
སྣ་འབྱོར་བ་དང། བདེ་ཆེན་དཔོན་སློབ་ཀྱང་དགོན་པའི་ཆོས་ཐོག་གི་རྩི་བཞག་གཏོང་བའི་ཐུགས་བྲེལ་བཅས་ཕྱིར་ཕེབས། ཀློག་པའི་སློབ་དཔོན་པ་ནས་ཡི་གེའི་ཀློག་ཕུལ་བས་དཀའ་ཚེགས་མེད་པར་མཁྱེན་ནས་ལོ་དེའི་ཁོངས་སུ་རྡོར་གཅོད་སོགས་ཐོགས་མེད་
དུ་ཀློག་མཁྱེན་པ་བྱུང། མཁན་རིན་པོ་ཆེ་བ་དཱ་ལས་ཧོང་ཐའི་ཇིའི་དབུ་སྒེར་ཐོག་ཏུ་ཕེབས་ནས་བཞུགས་སྐབས་དེར་རྗེ་རྒྱལ་བ་གཉིས་པའི་བསྟན་པའི་གསལ་བྱེད་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་པ་ཡང་ཕེབས་ཏེ་དམ་པ་གཉིས་གདན་འཛོམ་
དགོངས་ཇའི་སྐབས་ཤིག་ལྕང་སྐྱ་རྡོ་རྗེ་འཆང་མཁན་རིན་པོ་ཆེའི་གཟིམས་གུར་དུ་ཕེབས་ཕན་ཚུན་ཐུགས་མཐུན་པའི་བཀའ་མཆིད་དུ་མ་དང། ཁྱེད་ཀྱི་གཅེན་པོ་ཐའི་ཇི་ལ་སྤྲུལ་སྐུ་ཡ་མཚན་པ་ཞིག་ཡོད་འདུག་ཟེར་བ་ཨེ་བདེན་གསུངས་པར། སྐུ་སྐྱེ་འདི་ཡིན་གྱི་
གསལ་དོད་པ་ཞིག་ད་ལྟ་མེད་ཀྱང་བྱིས་པ་མཚན་ལེགས་པ་ཞིག་ཡོད་ཚུལ་གནང། དེར་ལྕང་སྐྱ་རིན་པོ་ཆེ་ནས་ཞབས་ཕྱི་བྱིངས་རྣམས་ཕྱིར་བསངས་པའི་ཐོག། བྱིས་པ་དེ་ངེད་ཀྱི་བླ་མ་ཁྲི་རིན་པོ་ཆེའི་སྤྲུལ་སྐུ་ཡིན་པར་ཐག་ཆོད། ཆོས་དབྱིངས་སུ་གཤེགས་

[025A]༄༅། །སྐབས་ངེད་མང་པོས་སྤྲུལ་སྐུའི་སྐོར་ཞུས་རུང་ལན་གསལ་བར་མ་བྱུང། དེ་རྗེས་ངེད་རང་གཅིག་བུ་ཡོད་སྐབས་ཤིག། ང་ལ་ཚ་གན་ནོ་མོན་ཧན་དང་ཁྱེད་གཉིས་ཀྱིས་དོ་དམ་གྱིས་ཞེས་གསུང་བ་དང། སྔར་
སྐུ་འབུམ་གྱི་ཉེ་སྐོར་དུ་བཞུགས་སྒར་ཐོག། ངོས་རང་མཇལ་ཁར་ཕེབས་སྐབས་ཀྱང་སྐུ་མཆེད་གཉིས་ཀར་གསུང་གླེང་གནང་ལུགས་སོགས་གང་ལ་གཞིགས་ཀྱང་བདག་གི་བླ་མའི་ཡང་སྲིད་འཁྲུལ་མེད་རང་ཡིན་ཞེས་མཉེས་ཚོར་ཤིན་ཏུ་ཆེ་བ་གནང། ལྕང་
སྐྱེ་རྡོ་རྗེ་འཆང་ཉིད་ཀྱི་རང་རྣམ་ལས། ཁྲི་ཆེན་འཇམ་མགོན་མཆོག་གི་སྤྲུལ་སྐུ་ཡི། །གསུང་སྒྲོས་མཛད་ཅིང་ནང་སྦྱར་སྙན་དུ་ཕུལ། །ཞེས་གསུངས་པ་ཡང་དོན་འདི་སྐོར་ལ་དགོངས་པར་མངོན། དམ་པ་གཉིས་རང་གིས་ཁྲི་ཆེན་གྱི་ཡང་སྲིད་ཡིན་པར་མཁྱེན་པས་
ཚོད་ཟིན་མོད་ཀྱང། བརྟན་བརླིང་ཆེ་བ་དང། སྦྱིན་བདག་གྲྭ་རིགས་སོགས་ཀྱི་རེ་བ་བསྐང་བའི་དགོས་ཆེད་དུ་མ་ལ་དགོངས། རྒྱལ་བ་ཡབ་སྲས་དང་ཆོས་སྐྱོང་ཁག་ལ། སྤྲུལ་སྐུའི་སྐོར་གྱི་ལུང་བསྟན་ཞུ་རྒྱུའི་བཀའ་ཁྱབ་ལྕང་སྐྱ་རིན་པོ་ཆེ་ནས་གནང་བར་
འདུག་དེ་སྐབས་དཱ་ལས་ཧོར་ཐའི་ཇི་གཤེགས་པའི་དགོངས་རྫོགས་སུ་དམ་པ་གཉིས་ལྷན་ཅིག་ཏུ་དགུང་ཞག་བདུན་གྱི་བར། དཔལ་གསང་བ་འདུས་པ་མི་བསྐྱོད་པའི་ཆོག་སྨོན་ལམ་སོགས་སྩལ་བ་ནི་སྔོན་བྱུང་ལ་སྟོན་པ་གཅིག་ཉིད་དམ་པ་རིགས་བརྒྱའི་
རྣམ་པར་བསྟན་པ་བཞིན་དཀྱིལ་འཁོར་རྒྱ་མཚོའི་དབང་ཕྱུག་རྡོ་རྗེ་འཆང་གཅིག་བུ་རང་འདྲ་གཉིས་སུ་བསྟན་ནས། དེར་ཚོགས་པའི་འགྲོ་བ་རྣམས་ལ་མཐོང་ཐོས་དྲན་རེག་ཙམ་གྱིས་ཀྱང་སྨིན་གྲོལ་གྱི་ལམ་བཟང་པོར་འགོད་པའི་སྐལ་བཟང་མཆོག་སྦྱིན་པར་

[025B] །ལྕང་སྐྱ་རྡོ་རྗེ་འཆང་གི་བཀའ་ཕེབས་བཞིན། མཁན་ཆེན་བསྟན་པའི་གསལ་བྱེད་ཆེན་པོ་ནས་སྤྲུལ་སྐུའི་སྐོར་གྱི་ལུང་བསྟན་ཞུ་བར་བྱ་མ་རྟ་དབུས་སུ་བརྫངས། པཎ་ཆེན་ཐམས་ཅད་མཁྱེན་ཅིང་གཟིགས་པ་ཆེན་པཱི་བཀའ་ལུང་དང། གནས་ཆུང་
ལ་མོ༑ དགའ་གདོང་ཚང་མའི་ལུང་མཐུན་པར་ཁྲི་ཆེན་གྱི་ཡང་སྲིད་ཡིན་པར་བྱུང་བས་རྗེས་འཇུག་རྣམས་ཀྱི་སོམ་ཉིའི་དྲ་བ་བཅད། དེ་གའི་གནས་ཚུལ་ལྕང་སྐྱ་རྡོ་རྗེ་འཆང་ཆེན་པོའི་སྙན་དུ་ལྷུངས་པར་བརྟེན། ཆུ་སྤྲེ་ལོ་གོང་མའི་དབོན་པོ་བི་ན་དུ་ཆོས་
རྗེ་དོན་གྲུབ་རྒྱ་མཚོ་དཔོན་གཡོག་བརྫངས་པ་སྤྲུལ་སྐུ་དང་མཇལ་ཞིང་ཞག་ཤས་བར་དེར་བསྡད། མཁན་ཆེན་རིན་པོ་ཆེ་དང་བདེ་ཆེན་ཆོས་རྗེ་གཉིས་ནས་ཀྱང་སྤྲུལ་སྐུའི་སྐོར་གྱི་ལུང་བསྟན་གསལ་བར་བྱུང་སྐོར་དང། རེ་ཞིག་བདེ་ཆེན་དགོན་དུ་གདན་
དྲངས་ནས་བཞུགས་ཆོག་པ་དགོས་ཚུལ་གྱི་ཞུ་ཡིག་ལྕང་སྐྱ་རིན་པོ་ཆེར་འབུལ་རྒྱུ་དང་བཅས་དབོན་པོ་ཆོས་རྗེ་ལ་སྟོན་མོ་སྟེར་ཆ་སོགས་སྣ་ལེན་རྒྱས་པར་བྱས་ནས་ཕྱིར་བརྫངས། ཆུ་བྱ་ལོའི་ཟླ་བ་དྲུག་པའི་ཡར་ངོའི་ཚེས་བཟང་པོ་ལ་འགུར་དགའ་ལྡན་རྣམ་
རྒྱལ་བ། རྔ་སྒར་བྱང་ཆུབ་གླིང། སྒྲུབ་སྡེ་བྱམས་པ་ཆོས་གླིང་སོགས་ཉེ་སྐོར་གྱི་དགོན་པ་རི་ཁྲོད་དང་བཅས་པའི་དགེ་འདུན་ངང་པ་གཞོན་ནུ་པདྨའི་མཚོ་ལ་དགའ་བཞིན་དུ་འཇུག་པའི་འཕྲེང་བ་ཚར་དུ་དངར་བ་བཞིན་དགེ་སྦྱོང་གི་ཆ་ལུགས་བལྟ་བས་མི་ངོམས་
པ་ཕྱག་ན་མཆོད་རྫས་ཀྱི་བྱེ་བྲག་སྣ་ཚོགས་ཐོགས་པ་ཉིས་སྟོང་ལ་ཉེ་བས་སེར་སྦྲེང་གི་བཀོད་པ་ཡིད་དུ་འོང་བས་མདུན་བསུ་བ་དང། དགོན་ཕན་ཚུན་གྱི་བླ་མ་ཁྲི་གདན་ཟུར་སོགས་ཆེ་བཙན་གྱི་རིགས་ཀྱི་རྟ་བསུ་དང་བཅས་བདེ་ཆེན་དགོན་དུ་གདན་དྲངས་

[026A]༄༅། །ཐོག་མའ༑ཨི་ལེགས་སྐྱེས་སུ་འབུལ་བ་དེང་སྟོན་མོ་སོགས་རྟེན་འབྲེལ་བཟང་པོའི་སྒོ་འཕར་ཡངས་པོར་ཕྱེ། མཁན་ཆེན་རིན་པོ་ཆེ་དེ་ཉིད་སྐུ་དྲུང་ནས་དུག་གསུམ་དང་དེས་ཀུན་ནས་བསླང་ཨཱི་ལུས་ངག་གི་ཉེས་སྤྱོད་དུ་
མའི་འབྱུང་ཁུངས་ཁྱིམ་གྱི་གནས་ལ་བཙོན་ར་དང་འདྲ་བར་མཐོང་བའི་ངེས་འབྱུང་གིས་རྒྱུད་བསྐུལ་ནས་སྟོན་པ་མཉམ་མེད་ཟས་གཙང་གི་སྲས་པོའི་རྗེས་སུ་རབ་ཏུ་བྱུང་བའི་ཚུལ་ཁྲིམས་བཞེས་ཏེ་དྲང་སྲོང་ཆེན་པོའི་ཆ་ལུགས་ཡང་དག་པས་མཛེས་
པར་གྱུར། མཚན་འཇམ་དབྱངས་རྒྱ་མཚོ་ཞེས་གནང། ཉེར་མཁོའི་ཆོས་སྤྱོད་ཀྱི་རིགས་དང་འཇིགས་བྱེད་ཀྱི་ཆོ་ག་ཆོས་སྐྱོང་གི་རིགས་མང་པོའི་གཏོར་ཆོག་བསྐང་གསོ་སོགས་དགོན་པར་མ་ཕེབས་གོང་ནས་ཐུགས་འཛིན་གནང་གྲུབ་ཅིང། དེར་ཕེབས་
ནས་མཁན་ཆེན་དམ་པ་དེ་ཉིད་ཀྱིས་དགེ་རྒན་ནམ་གནས་ཀྱི་སློབ་དཔོན་ལྟ་བུ་མཛད་དེ་རྒྱན་འཇུག་གཉིས། འཇམ་དཔལ་མཚན་བརྗོད་སོགས་ཐུགས་འཛིན་གནང་བཅུག་པ་ལོ་ཁོངས་དེ་ཁར་ཐུགས་ལ་བཟུང། ལོ་དེར་གཡེར་ཤོང་སློབ་དཔོན་པ་འཇམ་
དབྱངས་བློ་གྲོས་ཞེས་གྲགས་པ་སྔོན་གྱི་གནས་གསལ་བར་དྲན་པའི་མངོན་ཤེས་སོགས་རྟོགས་པའི་ཡོན་ཏན་དང་མཁས་གྲུབ་ཆེན་པོ་འཇམ་དབྱངས་བཞད་པའི་སྐུ་དྲུང་སོགས་ནས་མདོ་སྔགས་ཀྱི་ཟབ་ཆོས་མང་དུ་ནོས་པའི་ལུང་གིས་ཕྱུག་པ་དེ་དང་
ཉུ་གུ་སློབ་དཔོན་ཆོས་རྗེ་མ་ཎི་བ་སོགས་རོང་པོའི་ཕྱོགས་ཀྱི་བླ་མ་ཕལ་ཆེར་དང། ཨ་སྐྱ་ནང་སོ་སོགས་བྱ་ཁྱུང་ཕྱོགས་ཀྱི་སྦྱིན་བདག་གྲྭ་རིགས་འགའ་དང། མཚོ་ཁྲི་ཤོར་རྒྱལ་མོའི་འགྲམ་དུ་བསྟི་བའི་དད་སྟོབས་དང་ལྡན་པའི་སྦྱིན་བདག་ཆེ་ཕྲ་དུ་མ་

[026B] ཁྲི་དབོན་བིན་དུ་ཆོས་རྗེ་དོན་གྲུབ་རྒྱ་མཚོས་ཀྱང་བདོག་པའི་དངོས་པོ་རིང་དུ་སྤེལ། གོང་མའི་ཐུགས་དམ་རྟེན་གྱི་རྒྱལ་བ་ཚེ་དཔག་མེད་ཀྱི་སྣང་བརྙན་བྱིན་ཅན་སོགས་རྟེན་གྱི་རིགས་དང་
ཕྱག་འཕྲེང། རྡོར་དྲིལ་བུམ་པ་སོགས་དབང་རྫས་ན་བཟའ་ཉེར་སྤྱད་ཀྱི་རིགས་མང་བ་སྤྱན་འབེབས་བསྟར་བར་འཁྲུལ་མེད་ངོས་འཛིན་མཛད། མེ་བྱི་ལོར་བདེ་ཆེན་ཆོས་གླིང་གི་ཆོས་རྭར་ཕེབས། འཆད་ཉན་སློབ་དཔོན་པ་ངག་དབང་བློ་བཟང་བཀྲ་ཤིས་ཀྱི་
དྲུང་ནས། འཕགས་ཡུལ་མཁས་པ་ཡོངས་ཀྱི་གཙུག་རྒྱན་ཆོས་ཀྱི་གྲགས་པའི་གཞུང་ལུགས་ཚད་མ་རྣམ་འགྲེལ་གྱི་རིག་པའི་སྒོ་བྱེད་བསྡུས་གྲལ་གསན་སྦྱོང་འགྲུས་པར་མཛད། མེ་གླང་ལོའི་དགུན་བདེ་ཆེན་དགོན་གྱི་ཉེ་སྐོར་དུ་ཆམ་པའི་རིམས་ནད་
ལོད་པ་ཞིག་བྱུང་བའི་རྐྱེན་གྱིས་མཁན་ཆེན་ཆོས་ཀྱི་རྒྱལ་པོ་དེ་ཉིད་ཀྱི་བཞུགས་སྒར་ཐོག་ཏུ་ལོ་ངོ་བཞི་ཙམ་གྱི་བར་བཞུགས། ས་སྟག་ལོར་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་གནམ་བསྐོས་འཇམ་དབྱངས་གོང་མའི་གསེར་ཡིག་པར་དབུས་
སུ་ཕེབས་པའི་ཕྱིར་ལམ་ཟི་ལིང་མཁར་ནས་རྗེ་རྒྱ་ནག་པ་དེ་ཉིད་དང་ཕར་སློབ་ཚུར་སློབ་ཏུ་གྱུར་པའི་ལུགས་གཉིས་ཀ་ནས་སྐུ་དྲིན་ཆེ་ཤོས་ཤོག་ཏུ་འཛིན་པ་གནང་གི་ཡོད་འདུག་པའི་སྟབས་བླ་མའི་སྤྲུལ་སྐུ་མཇལ་བ་སོགས་ཀྱི་ཆེད་མང་རའི་བཞུགས་སྒར་
ཐོག་ཏུ་ཕེབས། སྤྲུལ་སྐུ་དང་མཇལ་ནས་རྒྱ་བོད་ཀྱི་དངོས་རིགས་མནངས་ཆེ་བ་དུ་མའི་སྐྱེས་ཀྱིས་རྨུགས་འཛིན་གྱི་བང་མཛོད་ལ་འགྲན་བཟོད་པ་ལྟ་བུར་མཛད། ལྕང་སྐྱ་རྡོ་རྗེ་འཆང་གི་རང་རྣམ་ལས། ནོ་མོ་ན་ཧན་དང་དཔོན་སློབ་ནང་སོ་བཅས། །སྤྲུལ་

[027A]༄༅། །སྐུའི་སྐོར་གསུང་གླེང་ཞིབ་པར་བྱུང། །ཞེས་འབྱུང་བ་བཞིན་མཁན་ཆེན་དེ་ཉིད་དང། བདེ་ཆེན་དཔོན་སློབ་གཉིས་ཀར་སྤྲུལ་སྐུའི་གསན་སྦྱོང་གནང་ལུགས་ཀྱིས་མཚོན་སྐུ་དོན་ཆེ་ཕྲ་མང་པོའི་བཀའ་སློབ་
གནང་འདུག་པ་ཞིབ་ཆ་ཐོར་མ་འཁོད་འདུག་ཀྱང། རྗེ་འདི་མཁྱེན་དཔྱོད་འགྲན་ཟླ་དང་བྲལ་ཞིང་བསྟན་པར་གང་ཕན་གྱི་ཕྱི་མཐའ་ལེགས་པར་གཟིགས་པ་ཡིན་པའི་སྟབས་ཆོས་ཀྱི་རྗེ་དོན་གྲུབ་རིན་ཆེན་པས་འཇམ་གོན་བླ་མ་ཙོང་ཁ་པ་ཆེན་པོ་དབུས་སུ་
ཕེབས་སྐབས་དང་པོར་ཕར་ཕྱིན་ལ་ཐུགས་སྦྱོང་མཛད་དགོས་ལུགས་སོགས་ཀྱི་བསླབ་བྱ་གནང་བ་དང་ཚུལ་མཚུངས་པ་ཞིག་ཡོད་པར་འཁུམས། མཁན་ཆེན་ཆོས་ཀྱི་རྒྱལ་པོ་ནས་ཀྱང་ཡུལ་ལུགས་དང་བསྟུན་པའི་འབུལ་བ་ཤངས་ལེན་གྱི་རིགས་གཟབས་
རྒྱས་སུ་བསྟར། སྤྲུལ་སྐུ་འདི་ཡིན་གྱི་གནས་ཚུལ་གོང་མ་ཆེན་པོའི་སྙན་དུ་ལྷོངས་ནས་རྒྱ་ནང་ཕྱོགས་སུ་ཕེབས་དགོས་འདྲ་ཤར་ཚེ་བདག་ལ་འདི་ཕྱོགས་སུ་སྒར་དགོན་བཅུ་ལྷག་ཙམ་དང་བོད་སོག་གི་གྲྭ་རིགས་རྣམས་ལ་བདག་པོ་འདི་ལས་མེད་གཤིས་
སྤྲུལ་སྐུའི་གནས་ཚུལ་ཕྱིར་མི་མཆེད་པ་དགོས་ཚུལ་སོགས་ཞུ་བ་གནང། ས་མོ་ཡོས་ཀྱི་ལོར་མཁན་ཆེན་ཆོས་ཀྱི་རྒྱལ་པོ་གངས་ཅན་འཛིན་མའི་ཆར། དུས་གསུམ་རྒྱལ་བའི་སྤྱི་གཟུགས་དཀྱིལ་འཁོར་ཀུན་གྱི་ཁྱབ་བདག་མཁན་རིན་པོ་ཆེ་པཎ་ཆེན་ཐམས་ཅད་མཁྱེན་ཅིང་
གཟིགས་པ་ཆེན་པོ་དེ་ཉིད་དང། ཕྱག་ན་པད་དཀར་འཆང་བ་ཤེས་བྱ་ཀུན་གཟིགས་དྲུག་པ་ཚངས་དབྱངས་རྒྱ་མཚོ་མཇལ་བ་དང། ཆོས་སྡེ་ཆེན་པོ་རྣམས་སུ་མངའ་འགྱེད་སོགས་རྣམ་དཀར་རྒྱ་ཆེར་ཅྶྒྲུབ་པའི་སླད་དབུས་ཕྱོགས་སུ་ཆིབས་ཁ་བསྐྱོད་

[027B] མཁན་ཆེན་ཕྱིར་ཕེབས་བསྟུན་ཡབ་སྲས་ལྷན་རྒྱས་སུ་བདེ་ཆེན་དགོན་དུ་ཕེབས། ལྕགས་སྦྲུལ་ལོ་བདེ་ཆེན་ཆོས་རྗེ་ངག་དབང་བློ་བཟང་བཀྲ་ཤིས་ཀྱི་དྲུང་ནས། བློ་རྟགས། ཕར་ཕྱིན་སོགས་
ཀྱི་རྩི་བཞག་བཞེས་ནས་ལུང་དང་རིགས་པའི་བརྒལ་བརྟགས་ཀྱི་སྒོ་ནས་གསན་སྦྱོང་མཛད་ཅིང། དེ་ཞོར་ལ་འགྲེལ་པ་དོན་གསལ། རྣམ་བཤད་སྙིང་པོའི་རྒྱན། གུང་རུ་ཆོས་འབྱུང་གིས་མཛད་པའི་ཕར་ཕྱིན། བསམ་འགྲུབ་སྒང་པའི་དགེ་འདུན་
ཉི་ཤུ༑ རྒྱལ་བའི་དགོངས་པ་དྲང་བ་དང་ངེས་པའི་དོན་རྣམ་པར་འབྱེད་པའི་བསྟན་བཅོས་ལེགས་བཤད་སྙིང་པོ། ཞུགས་གནས་ཀྱི་སྐྱེས་བུ་ཆེན་པོའི་རྣམ་གཞག་སྟོན་པ་བློ་གསལ་བགྲོད་པའི་ཐེམ་སྐས་སོགས་ཐུགས་བློར་བཟུང། བདེ་ཆེན་དཔོན་
སློབ་ཀྱི་གསར་རྩོམས་དབུ་མའི་ཡིག་ཆའི་ཐོག་ནས་དབུ་མར་ཐུགས་གཉེར་གནང་ཞིང། རྣམ་བཤད་དགོངས་པ་རབ་གསལ་ཡང་ཐུགས་བློར་བཟུང། དེ་རྗེས་འདུལ་བ་མདོ་རྩ་བ་དང་ཐལ་འཕྲེང་རྫོགས་པ་ཐུགས་འཛིན་གནང་ནས་འདུལ་བའི་
གསན་སྦྱོང་མཛད། ས་གླང་ལོར་འཇམ་དབྱངས་བཞད་པའི་རྡོ་རྗེ་བདེ་ཆེན་དགོན་དུ་ཕེབས་པའི་ཚེ་སྐུ་མདུན་དུ་དམ་བཅའ་དང་རིགས་ལུང་སོགས་གནང་བར། རྗེ་དེ་ཉིད་ཀྱང་དགྱེས་པ་ཆེན་པོས་ཐུགས་རིག་གི་བབས་སོགས་ལ་བསྔགས་བརྗོད་ཀྱི་དཔྱད་
ལྷའི་རོལ་མོའི་རྗེས་སུ་འགྲོ་བ་མཛད། དེ་ཉིད་ཀྱི་དྲུང་དུ་ལྷོ་བྲག་སྙན་རྒྱུད་གྲས་དོན་དམ་སེམས་བསྐྱེད་ཀྱི་བྱིན་རླབས། མགོན་པོ་ཚེ་དཔག་མེད་ལྷ་དགུའི་ཚེ་དབང། སྣུར་ལུགས་ཀྱི་མངོན་དཀྱིལ་བདུད་རྩིའི་ཆུ་རྒྱུན་གྱི་སྟེང་ནས་རྡོ་རྗེ་རྣམ་པར་འཇོམས་

[028A]༄༅། །པའི་དབང། དངོས་གྲུབ་གཏེར་མཛོད་ཀྱི་ཡིག་ཆའི་སྟེང་ནས་ཕྱག་རྡོར་ཞལ་གཅིག་ཕྱག་གཉིས་པ་དང། ཞལ་གསུམ་ཕྱག་དྲུག་པ། ཕྱག་རྡོར་སྐུ་ལྔའི་རྗེས་གནང། གཅེས་འཕྲེང་གི་ཡིག་ཆའི་སྟེང་ནས་ཕྱག་རྡོར་
གཏུམ་པོ་ཞལ་གཅིག་ཕྱག་གཉིས་པའི་རྗེས་གནང་སོགས་གསན། ལྕགས་ཡོས་ལོར་ལྕང་སྐྱ་རྡོ་རྗེ་འཆང་ཆེན་པོ་དགོན་ལུང་དུ་ཕེབས་པར་དམ་པ་འདི་ཉིད་དང། བདེ་ཆེན་དཔོན་སློབ་གཉིས་མཇལ་བར་བྱོན། རྟ་བརྒྱ་སོགས་དངོས་པོའི་འབུལ་སྐྱེས་
གྱ་ནོམ་པས་བསྙེན་བཀུར། ལྕང་སྐྱ་རིན་པོ་ཆེ་ནས་ཀྱང་ཕ་བུ་ཕྲད་པ་ལྟར་དགྱེས་པ་ཆེན་པོ་བསམ་གྱིས་མི་ཁྱབ་པས་བསྐྱངས་ཤིང། དགོན་ལུང་ཆོས་སྡེ་ཆེན་པོའི་རྡོ་གཅལ་དུ་དམ་བཅའ་དང་བགྲོ་གླེང་གནང་བ་གསན་པར་རྣམ་དཔྱོད་ཀྱིས་ཐུགས་
ལྷག་པར་རངས་པར་གྱུར། བླ་མ་ཆེན་པོའི་སྤྲུལ་སྐུ་ཡིན་པའི་སྙན་གྲགས་དང། ཚ་གན་ནོ་མོན་ཧན་གྱི་སྐུ་ཚ་ཡིན་པའི་རིགས་རུས་སྟོབས་འབྱོར་གྱིས་མཐོ་བ་བཅས་ཐུགས་གཉེར་གནང་ལོ་ཙམ་ལས་གཤའ་མ་རང་མ་བྱུང་དོགས་ཡོད་ཀྱང་
ཁྲི་ཆེན་དེ་ཉིད་ཀྱི་ཡང་སྲིད་འཁྲུལ་མེད་དུ་སོང་བའི་སྟབས་དང། དགེ་རྒན་སློབ་དཔོན་པ་ཡང་ཡོངས་རྫོགས་ཀྱི་དགེ་བའི་བཤེས་གཉེན་ཡིན་པས་སྙན་བསྐུལ་ལེགས་པ་དང། ཚ་གན་ནོ་མོན་ཧན་ཡང་སྐྱེས་ཆེན་དམ་པ་གཞན་དང་མི་འདྲ་བས་ཐུགས་
དགོངས་རྣམ་པར་དག་པ་དང་ལྡན་པ་བཅས་ཐུགས་གཉེར་གནང་ལུགས་ཤིན་ཏུ་ལེགས་པས་དད་གུས་འཕེལ་ཚུལ་རྡོ་རྗེ་འཆང་ཉིད་ཀྱིས་རང་རྣམ་དུ་གསུངས། རྗེ་དེ་ཉིད་ཀྱི་དྲུང་ནས། བདེ་ཆེན་དཔོན་སློབ་དང་ལྷན་དུ་བདེ་མཆོག་ལུས་དཀྱིལ་གྱི་དབང་

[028B] ལྕང་སྐྱ་རྡོ་རྗེ་འཆང་ནས་རྟེན་འབྲེལ་གྱི་སྒོ་བསྒྲིག་པར་དགོངས་ཏེ་དམ་པ་འདི་ཉིད་དགོན་ལུང་ཚོགས་ཆེན་གྱི་དབུས་སུ་ཁྲིར་གདན་
དྲངས། དེའི་བླ་མ་གདན་ཟུར་འདུས་པའི་ཚོགས་དང་བཅས་པ་ལ་བསྟན་བཅོས་མངོན་པར་རྟོགས་པའི་རྒྱན་གྱི་ལྗགས་ལུང་གནང། གཞན་ཡང་དེ་སྐབས་ཐོ་གོན་རབ་འབྱམས་པ་དང། གླིང་རབ་འབྱམས་པ་སོགས་ཀྱིས་དམ་བཅའ་བཞག་
པར་དབུ་མའི་ཐལ་བཟློག་གི་དཀའ་གནད་ནས་བརྩམས་རིགས་ལུང་གནང་བས་མཁས་པའི་གྲགས་པ་ཐོབ། དགོན་ལུང་དུ་གྲྭ་ཚང་ཁག་ལ་མང་ཇ་དང་འགྱེད་ཀྱིས་བསྙེན་བཀུར། ཚུར་ཡང་སྤྱི་བླ་བྲང་སོ་སོ་ནས་སྟོན་མོ་བཟང་གཤོམ་དང། ལྕང་
སྐྱ་རྡོ་རྗེ་འཆང་ནས་མཆོད་རྫས་ན་བཟའ་སོགས་རིན་ཐང་ཆེ་བའི་དངོས་པོ་རྒྱ་ཆེ་བ་དང། གཞན་ཡང་སྐུ་གོང་མའི་རྟེན་གསུམ། ཕྱག་དཔེ། དབང་རྫས་སོགས་ཚང་མ་གནང་ནས། ད་དུང་བསྟན་འགྲོའི་དོན་དུ་མདོ་སྔགས་ཡོངས་སུ་རྫོགས་པ་ལ་
མཁས་པར་སྦྱངས་ཏེ་ཐོས་བསམ་སྒོམ་པ་མཐར་ཕྱིན་པ་མཛད་དགོས་ཚུལ་སྙན་འདེབས་གནང། ཡབ་སྲས་འདི་གཉིས་ལན་ཅིག་ཙམ་མ་ཡིན་པར་སྔོན་གྱི་སྐྱེས་རབས་ཀྱི་འཕྲེང་བ་དུ་མར་ཕན་ཚུན་བླ་མ་དང་སློབ་མར་གྱུར་པ་སོགས་དམ་ཚིག་གཙང་མའི་
འབྲེལ་པས་བཅིངས་པའི་མཐུ་ལས་སྐུ་ཚེ་འདིར་ཡང་ཕན་ཚུན་མཇལ་བ་ཙམ་ནས་ཐུགས་ཡིད་གཅིག་འདྲེས་ཀྱི་མཛའ་གཅུགས་ལྷོད་པ་མེད་པར་གྱུར་ཏོ། །ཕེབས་ལམ་སེ་ཁོག་གི་དགོན་སྡེ་ཆེན་པོར་ཕེབས། གྲྭ་ཚང་སོ་སོར་མང་འགྱེད་ཀྱིས་བསྙེན་བཀུར་

[029A]༄༅། །དེར་ཡང་དམ་བཅའ་འཇོག་པ་གནང་བར་བཙན་པོ་བ་སྨིན་གྲོལ་ནོ་མོན་ཧན་གྱི་སྤྲུལ་སྐུས་བསྡུས་གྲ་དང། དགེ་བཤེས་གཞན་མའི་རིགས་ནས་ཤིང་རྟ་ཆེན་པོའི་གཞུང་ལུགས་དུ་མ་ནས་རིགས་ལུང་ཕུལ་བར་
ཁས་ལེན་ཡང་དག་པས་མཁས་པའི་ཚོགས་རྣམས་མགུ་བར་གྱུར་ཅིང། སེ་ཁོག་དགོན་གྱི་དགེ་བཤེས་མཱ་བསམ་གཏན་པས་དམ་བཅའ་བཞག་པར་དམ་པ་འདི་ལ་སོགས་པ་བདེ་ཆེན་པ་རྣམས་ཀྱིས་བགྲོ་གླེང་མཛད། དེ་སྐབས་སེ་ཁོག་དགོན་གྱི་བླ་མ་
དཀྱིལ་འཁོར་རྒྱ་མཚོའི་ཁྱབ་བདག་རྡོ་རྗེ་འཆང་དངོས་མིའི་གཟུགས་སུ་བྱོན་པ་ཆུ་བཟང་རིན་པོ་ཆེ་ནས་གནང་སྐབས་ཡིན་འདུག་པས་བླ་བྲང་དུ་གདན་འདྲེན་ཞུས་ཏེ་ཤངས་ལེན་གྱི་སྟོན་མོ་དང་འབུལ་བ་རྒྱས་པར་མཛད། སེ་ཁོག་གི་ཚོགས་དབུར་ཕེབས་ཏེ་
རྗེའི་རྟོགས་བརྗོད་མདུན་ལེགས་མའི་ལུང་གནང། སྨིན་གྲོལ་ཆོས་ཀྱི་རྒྱལ་པོའི་སྤྲུལ་སྐུ་མཇལ་ཁར་ཕེབས་པར་ཕན་ཚུན་ཐུགས་མཛའ་བས་འབེལ་གཏམ་ལྷུག་པར་གནང་ཞིང་ཡུལ་ལུགས་ཀྱི་སྟོན་མོས་མཉེས་པར་མཛད། དེ་ནས་སྐུ་འབུམ་ཆོས་
ཀྱི་སྡེ་ཆེན་པོར་ཕེབས། ཚོགས་པར་མང་འགྱེད་ཀྱི་བསྙེན་བཀུར་དང། ཚུར་ཡང་སྤྱི་བླ་བྲང་སོ་སོ་ནས་འབུལ་བ་དང་སྟོན་མོ་རྒྱས་པར་ཞུས། དེར་ཡང་བཀའ་བོད་ཀྱི་གཞུང་ལ་དམ་བཅའ་བཞག་ནས་དགེ་བཤེས་དུ་མས་བགྲོ་གླེང་ཕུལ་བར་
དཔྱོད་ལྡན་རྣམས་ཀྱི་ཡིད་ཀྱི་བརྟན་པ་འཕྲོག་པར་མཛད་ཅིང། དགེ་བཤེས་འགའ་ནས་དམ་བཅའ་བཞག་པར་བདེ་ཆེན་དགོན་པ་བ་དཔོན་སློབ་རྣམས་ཀྱིས་གཞུང་ལུགས་མང་པོའི་བགྲོ་གླེང་གི་འབེལ་གཏམ་མཛད། སྐུ་འབུམ་ཚོགས་ཆེན་དུ་

[029B] གཞན་ཡང་དེར་བཞུགས་རིང་དཀའ་རམས་པ་སོགས་མང་པོར་རྗེས་གནང་ལུང་ལ་སོགས་པའི་འདོད་ཆོས་མང་དུ་གནང་ངོ། །དེ་ནས་བདེ་ཆེན་དགོན་དུ་ཕེབས། འདུལ་བའི་
ཐུགས་གཉེར་གྱི་འཕྲོ་ཡོངས་སུ་རྫོགས་པ་དང། མངོན་པ་མཛོད་རྩ་བ་དང། ཐལ་འཕྲེང་ཐུགས་འཛིན་གྱི་ཐོག་ནས་མཛོད་ཀྱི་གཞུང་ལུགས་ལ་མཁས་པར་སྦྱངས། དེ་སྐབས་བདེ་ཆེན་སློབ་དཔོན་པ་མདོ་སྨད་ཀྱི་བཤད་སྒྲུབ་བསྟན་པའི་ཆུ་མགོ་བྱ་
ཁྱུང་ཆོས་ཀྱི་སྡེ་ཆེན་པོའི་མཁན་པོ་དང་ཟུང་འབྲེལ་མཛད་པའི་སྟབས་སློབ་དཔོན་པ་དེར་ཕེབས་རིང་བདེ་ཆེན་དགོན་གྱི་བླ་ཚབ་གནང་ནས་ཐོག་མར་བླ་མའི་བཞུགས་ཁྲིའི་སྟེང་ནས་འཛིན་གྲྭ་ཁག་བཅུ་གཉིས་ལ་ཉིན་རེར་རྩི་བཞག་གཉིས་རེ་དང། སྐབས་
འགར་སྲོད་ཆོས་ཀྱང་གནང། རྩི་བཞག་ཚར་བསྟུན་བཞུགས་ཁྲིའི་རྩར་ཕེབས་ནས་རང་གི་འཛིན་གྲ་ཚོར་མཛོད་དང་རྣམ་འགྲེལ་ལ་བརྒལ་བརྟགས་ཀྱིས་ཐུགས་གཉེར་དང། ཞར་བྱུང་དུ་ཕྱག་སྦྱོང་མཛད་པ་སོགས་དམ་པའི་རྣམ་ཐར་ཡ་མཚན་པ་ལ་
དེ་ཕྱོགས་ཀྱི་སྐྱེ་བོ་ཤེས་ལྡན་ཀུན་དད་གུས་བླ་ལྷག་ཏུ་འཕེལ་ལོ། །མཐོ་རིས་དཔལ་གྱི་དགའ་ཚལ་ཤར་ཕྱོགས་སུ། །འཕོས་པའི་ནོར་འཛིན་ལྟེ་བར་གང་གི་སྐུ། །མཚར་སྡུག་གཞོན་ནུའི་ལུས་ལ་སེམས་མེད་ཀྱི། །དབང་པོའི་གཞུ་ཡང་ཆགས་པས་
འཁྱུད་པ་སྙམ། །གཞོན་ནུ་ཉིད་ཀྱང་བློ་གྲོས་མེ་ལོང་དུ། །སྔོན་རབས་དམ་པའི་རྣམ་ཐར་ཆེས་གསལ་བ། །འདི་ཡིས་འཇམ་མགོན་རྒྱལ་བའི་རྒྱལ་ཚབ་གང། །ཞི་བར་མནལ་བའི་གཏམ་དེ་རྫུན་དུ་བྱས། །དཀྱིལ་འཁོར་ཀུན་བྱེད་རྡོ་རྗེ་སློབ་དཔོན་གྱིས། །ཤིས་

[030A]༄༅། །བརྗོད་རིན་ཆེན་བུམ་པས་དབང་བསྐུར་ཚེ། །རྒྱལ་སྲས་ཆོས་ཀྱི་སྤྲིན་ཆེན་དཔའ་བོ་ལ། །འོད་ཟེར་ཆེན་པོའི་དབང་བསྐུར་གཉིས་པ་བཞིན། །སྡུག་བསྔལ་བརྒྱ་ཡི་འབྱུང་གནས་ཁྲི་མུན་དོང། །དུག་གསུམ་
མེ་ལྕེ་འབར་བའི་ཚང་ཚིང་ནགས། །སྲིད་པའི་ཚུལ་འདི་སྙིང་ལ་ཚེར་མ་ལྟར། །ཟུག་པས་ཐར་པའི་ཕྱོགས་སུ་ཁ་ལོ་བསྒྱུར། །སྙིགས་མའི་དུས་འདིར་རྒྱལ་བ་གཉིས་པ་ཡི། །བསྟན་ལ་འཕྲིན་ལས་མཐུ་སྟོབས་མ་སྨད་པའི། །དམ་པ་གང་དང་
ཐུགས་ཀྱི་མཛའ་བ་ནི། །མཁའ་ལ་མཁའ་ཡི་སྦྱོར་བ་བཞིན་དུ་འདྲེས། །མཁས་བཙུན་རྣམ་ཐར་ཕྱག་རྒྱ་བསྟན་ཙམ་གྱིས། །དཔྱོད་ལྡན་དྲེགས་པའི་གཉིས་འཐུང་མ་ལུས་པ། །རབ་རྣོན་ལྕགས་ཀྱུའི་མཚོན་གྱིས་བཏབ་མིན་པར། །ཡིད་
དབང་འགུགས་འདི་ཁྱོད་མིན་སུ་ཡིས་ཤེས། །དེ་ལྟར་མང་དུ་ཐོས་པའི་བློ་གྲོས་ཀྱི་རྒྱུད་བརྟན་པོས་གཞུང་ལུགས་ཆེན་པོ་མཐའ་དག་གི་དཀའ་གནད་སྲ་བའི་གཞུ་ལེགས་པར་བཀུག་སྟེ། ལུང་དང་རིགས་པའི་ཉག་ཕྲན་རྣོན་པོས་ལྟར་སྣང་དམ་
བཅའི་དགྲ་སྡེ་མིང་གི་ལྷག་མ་ཙམ་དུ་གཞོམ་པའི་སྔོན་མེད་སྲིད་སྒྲུབ་ཏུ་གྱུར་པ་དེས། མཚན་ཉིད་དང་ལྡན་པའི་དགེ་བའི་བཤེས་གཉེན་དུ་མའི་དྲུང་ནས་མདོ་སྔགས་ཀྱི་ཆོས་ཀྱི་བདུད་རྩི་ངོམས་པ་མེད་པ་བླངས་ནས་ཐུགས་ཀྱི་བུམ་བཟང་
འགེང་བར་མཛད་པའི་ཚུལ་ལ། དགུང་ལོ་བཅུ་གཉིས་པའི་དུས་བདེ་ཆེན་སློབ་དཔོན་པ་ངག་དབང་བློ་བཟང་བཀྲ་ཤིས་ཀྱི་དྲུང་ནས། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་རས་བྲིས་ཀྱི་དཀྱིལ་འཁོར་དུ་དབང་བཞི་ཡོངས་སུ་རྫོགས་པར་

[030B] བརྟག་གཉིས་ནས་བཤད་པའི་ཀྱཻ་རྡོ་རྗེ་ལྷ་དགུའི་དབང་དང་རྗེས་གནང་གི་རིགས་ཁ་ཤས་གསན། དགུང་ལོ་བཅོ་ལྔ་པའི་ཐོག་བླ་མ་དེ་ཉིད་ཀྱི་དྲུང་ནས། སློབ་
དཔོན་ཨ་བྷྱའི་རྡོ་རྗེ་འཕྲེང་བ་དང། གྲུབ་མཆོག་དར་པཎ་ལུགས་ཀྱི་ཀྲྀ་ཡ་ས་མུཙྪ་ཟུང་དུ་འབྲེལ་བའི་དཀྱིལ་འཁོར་ཞེ་ལྔའི་དབང་ཡོངས་སུ་རྫོགས་པ་དང། མདོ་ཕྱོགས་གསན་སྦྱོང་གི་སྲུབས་དབར་ལ་རྣམ་སྲས་ཀྱི་བཀའ་ཆེན་བཅོ་ལྔ་སོགས་
རྗེས་གནང་དུ་མ་དང། བླ་མ་དེ་དང་རྗེ་འཇམ་དབྱངས་བློ་གྲོས་པ་གཉིས་ཀྱི་དྲུང་ནས་རྗེ་ཐམས་ཅད་མཁྱེན་པའི་གསུང་འབུམ་ཕལ་ཆེ་བའི་ལུང་དང། བྱང་ཆུབ་ལམ་རིམ་ཆེན་མོའི་བཤད་ལུང། ལམ་གྱི་རིམ་པའི་དམར་འཁྲིད། འགྲེལ་པ་
བཞི་སྦྲགས། བཀའ་གདམས་ཕ་ཆོས་བུ་ཆོས། མཁས་གྲུབ་རིན་པོ་ཆེའི་གསུང་ཐོར་བུ་རྣལ་འབྱོར་རོལ་བའི་དགའ་སྟོན་དང་བཅས་པ། སྟོང་ཐུན་སྐལ་བཟང་མིག་འབྱེད། ཐུབ་བསྟན་བྱི་དོར། ཐམས་ཅད་མཁྱེན་པ་དགེ་འདུན་རྒྱ་མཚོའི་
གསུང་འབུམ་ཡོངས་སུ་རྫོགས་པ། དཔལ་མགོན་འཕགས་པ་ཀླུ་སྒྲུབ་ཞབས་ཀྱི་རིགས་ཚོགས་དྲུག་དང། བསྟོད་ཚོགས་ཐོར་བུ། རྣམ་བཤད་སྙིང་པོའི་རྒྱན། ཁྱུང་ཁྲའི་ལས་ཚོགས། པོ་ཏོ་བའི་བེ་བུམ་སྔོན་པོ་རྩ་འགྲེལ། བཀའ་གདམས་ཆོས་
འབྱུང། ཀུན་མཁྱེན་ལྔ་པ་ཆེན་པོའི་གསུང་འབུམ་གྲས་ནས་རྣམ་ཐར་དུ་ཀཱུ་ལའི་གོས་བཟང། ལམ་གྱི་གཙོ་བོ་རྣམ་གསུམ་གྱི་མཆན་འགྲེལ་དང། འགྲེལ་བ་ལུང་རིགས་གཏེར་མཛོད། གཏོར་མ་སྣ་ཚོགས། བསླབ་བྱ་ཤེལ་དཀར་མེ་ལོང། པཎ་ཆེན་བློ་

[031A]༄༅། །བཟང་ཆོས་ཀྱི་རྒྱལ་མཚན་དང། ཁྲི་ཆེན་དཀོན་མཆོག་ཆོས་འཕེལ། ཟུར་ཆོས་དབྱིངས་རང་གྲོལ་བཅས་ཀྱི་རྣམ་ཐར། འཇམ་དཔལ་ཞལ་ལུང། ཡི་དམ་སྒྲུབ་སྐོར་གྱི་གྲས་ཁ་ཤས་དང། སྨན་ཆོག་ཡིད་བཞིན་དབང་
རྒྱལ་རྣམས། པཎ་ཆེན་ཐམས་ཅད་མཁྱེན་པས་མཛད་པའི་བྱང་ཆུབ་བདེ་ལམ། ལམ་འཁྲིད་གསེར་གྱི་ཡང་ཞུན། དཔེ་ཆོས་རིན་ཆེན་སྤུངས་པའི་འགྲེལ་པ། བློ་སྦྱོང་མཚོན་ཆ་འཁོར་ལོ། བྱང་སེམས་རྭ་སྦྲེང་བ་ལུགས་ཀྱི་བློ་སྦྱོང། དབུ་མ་འཇུག་
པ༑ སྤྱོད་འཇུག། བསླབ་བཏུས། འཇམ་དཔལ་མཚན་བརྗོད། མདོ་སྡུད་པ། བླ་མ་ལྔ་བཅུ་པ། ཇོ་བོའི་ཆོས་ཆུང་བརྒྱ་རྩ། འཇམ་དབྱངས་ཀུན་དགའ་རྒྱལ་མཚན་གྱིས་མཛད་པའི་འཇམ་དབྱངས་ཀྱི་སྒྲུབ་ཐབས། སློབ་དཔོན་སྒེག་པའི་རྡོ་རྗེའི་ལུགས་ཀྱི་
འཇམ་དབྱངས་ཀྱི་སྒྲུབ་ཐབས་རྗེས་གནང་དང་བཅས་པ། ས་སྐྱ་པའི་གསེར་ཆོས་འཇམ་དཔལ་ནག་པོའི་སྒྲུབ་ཐབས་རྗེས་གནང་དང་བཅས་པ། རྗེ་བཙུན་ཙོང་ཁ་པ་ལ་བརྟེན་པའི་བླ་མའི་རྣལ་འབྱོར་མཁས་གྲུབ་རིན་པོ་ཆེར་ཆིག་རྒྱུད་དུ་གནང་བ། སེང་
གེ་སྨའི་མངོན་རྟོགས་རྗེས་གནང་དང་བཅས་པ། ཁྱུང་ནག་གི་སྒོམ་བཟླས་དང། ཁྱུང་རིལ་བྱ་ཚུལ། ཐུགས་རྗེ་ཆེན་པོ་སྐྱེད་སྒང་ལུགས་ཀྱི་ཉམས་ལེན་དང་རྗེས་གནང་གི་ཆོ་ག་གནས་བརྟན་འཇམ་དབྱངས་གྲགས་པས་མཛད་པ། བཅུ་གཅིག་ཞལ་གྱི་རྗེས་
གནང་གི་ཆོ་ག་བཀླགས་པས་དོན་འགྲུབ། སྤྱན་སྔ་བློ་གྲོས་རྒྱལ་མཚན་གྱི་གསུང་གི་གྲས་དོན་དམ་བྱང་ཆུབ་ཀྱི་སེམས་ཀྱི་བློ་སྦྱོང། བློ་སྦྱོང་མཁས་པའི་ཡིད་འཕྲོག། བྱང་ཆུབ་དོན་གཉེར་གྱི་བློ་སྦྱོང། བཀའ་འབུམ་ལེགས་བཤད་རྒྱ་མཚོ་

[031B] ལེགས་བཤད་འཇིག་རྟེན་མུན་སེལ། འཇིག་རྟེན་བྱ་བའི་རྣམ་གཞག། བློ་སྦྱོང་རྣམ་དག་གཙུག་ནོར། གང་ཟག་མཆོག་དམན་ལ་ཕན་གདགས་ཚུལ། རྗེ་བཙུན་འཇམ་དཔལ་རྒྱ་མཚོའི་རྣམ་ཐར། སྙན་རྒྱུད་ནོར་བུའི་
འཕྲེང་བ། ལྟ་འཁྲིད་སྙན་རྒྱུད་ཀྱི་གདམས་པ་ཟབ་མོ། གཞན་དོན་དོན་གཉེར་རྩ་འགྲེལ། ཐོག་མའི་བློ་སྦྱོང་ཉོན་མོངས་གདུང་སེལ་རྣམས། པ་ཚབ་ལོ་ཙཱ་བ་དང་ཤར་པ་གཉིས་ཀྱི་དྲིས་ལན། འདུལ་འཛིན་རིན་པོ་ཆེས་མཛད་པའི་ཀུན་རིག་གི་ཆོ་ག་
དང༑ གཞི་གསུམ་གྱི་ཆོ་ག། དགེ་སློང་གི་བསླབ་བྱ། པཎ་ཆེན་གོང་མའི་མགུར་གྱི་སྐོར། བློ་སྦྱོང་དོན་བདུན་མ་དང། གླང་རི་ཐང་པའི་ཚིགས་བརྒྱད་མ། བློ་སྦྱོང་ལེགས་བཤད་ཀུན་འདུས། ས་པཎ་གྱི་ཞེན་པ་བཞི་བྲལ། ལྷོ་བྲག་བཀའ་
འབུམ། མཁན་ཆེན་ངག་དབང་ཆོས་གྲགས་ཀྱི་རྣམ་སྲས་ཀྱི་རྗེས་གནང། རྒྱལ་སྲས་ཐོགས་མེད་བཟང་པོ་དཔལ་གྱི་རྣམ་ཐར། འབྲོམ་གྱི་མི་ཆོས་གནད་འཕྲེང། རྣམ་ཐར་གཟིགས་པ་ལྔ་ལྡན་ཆོས་ལྡན་རབ་འབྱོར་གྱིས་མཛད་པ། བློ་བཟང་བཀའ་
འབུམ། པཎ་ཆེན་དགེ་འདུན་གྲུབ་ཀྱི་འདུལ་བའི་གླེང་འབུམ་ཆེན་མོ། ངག་དབང་བློ་བཟང་བཀྲ་ཤིས་ཀྱིས་མཛད་པའི་སྒྲོལ་དཀར་སྒྲུབ་ཐབས། མར་པ། མི་ལ། རས་ཆུང་པ་གསུམ་གྱི་རྣམ་ཐར་དང་མི་ལའི་མགུར་འབུམ། ཤེས་རབ་བརྒྱ་པ་
མདོ་མཛངས་བླུན་སོགས་གསན། ཤིང་ཕོ་རྟའི་ལོ། བཀྲ་ཤིས་འཁྱིལ་དུ་ཕེབས་པའི་ལམ་ནས་གཡེར་ཤོང་སློབ་དཔོན་པ་སྔགས་འཆང་འཇམ་དབྱངས་བློ་གྲོས་པས་དགོན་གནས་སུ་གདན་དྲངས། རི་ཁྲོད་པ་རྣམས་ལ་ལམ་རིམ་ཆེན་མོའི་དབུ་

[032A]༄༅། །ནས་ཤོག་བུ་འགའི་བཤད་ལུང་གནང། དེ་ནས་རོང་པོའི་དགོན་པར་ཕེབས། དེ་ཕྱོགས་ཀྱི་བླ་མ། ནང་སོ། སྦྱིན་བདག། གྲ་རིགས་སུམ་བརྒྱ་ལྷག་ཙམ་ལ་རང་རང་གི་འདོད་ཆོས་ཀྱིས་ཚིམས་པར་
མཛད་ཅིང། དེ་དག་ནས་ཀྱང་རང་འབྱོར་དང་བསྟུན་པའི་འབུལ་ནོད་ཀྱིས་བསྙེན་བཀུར་བ་བདག་གིར་མཛད། དེ་ནས་དཔལ་འཁོར་ལོ་སྡོམ་པའི་ཕོ་བྲང་དུ་གྲགས་པ་གཉའ་ཀོད་བྲག་དཀར་ཟེར་བའི་གནས་ཆེན་དུ་ཕིབས། རྡོ་སྐུ་
རང་བྱོན་སོགས་གནས་ཀྱི་ཁྱད་པར་ངོ་མཚར་བ་རྣམས་གཟིགས་ནས། རྟེན་གསུམ་དངོས་སུ་བཞུགས་པ་དང་མཁའ་ཁྱབ་ཀྱི་རྒྱལ་བ་སྲས་བཅས་ལ་དངོས་བཤམས་ཡིད་སྤྲུལ་གྱི་མཆོད་སྤྲིན་ཀུན་ཏུ་བཟང་པོའི་རྣམ་ཐར་ལ་འགྲན་བཟོད་
པས་མཆོད་པར་མཛད། དེར་འཁོད་ཀྱི་ཚོགས་པ་ལ་མང་འགྱེད་དང། འདོད་ཆོས་སྣ་ཚོགས་པ་སྩལ་ནས་ཆོས་དང་ཟང་ཟིང་གིས་ལན་བཏགས། དེ་ནས་བཀྲ་ཤིས་འཁྱིལ་དུ་ཕེབས་པར་རྒྱལ་བ་གཉིས་པའི་བསྟན་པའི་གསལ་བྱེད་
ཆེན་པོ་འཇམ་དབྱངས་བཞད་བའི་རྡོ་རྗེས་རྟ་པ་ལྔ་བཅུ་སྐོར་གྱི་བསུ་བ་སོགས་བཀུར་བཟོས་དང་ཤངས་ལེན་རྒྱས་པས་བསྙེན་བཀུར་བ་མཛད། རྗེ་དེ་ཉིད་ཀྱི་དྲུང་ནས་འཕགས་པ་སྤྱན་རས་གཟིགས་ཀྱི་ཞལ་ལུང་གྲུབ་མཆོག་མི་ཏྲ་བའི་ཐུགས་དམ་བརྒྱ་
རྩའི་ནང་ནས་ཨ་བྷྱ་ཡའི་རྡོ་རྗེ་འཕྲེང་བ་དང་ཐུན་མོང་མ་ཡིན་པ་རྣམས་ཀྱི་དབང་ཡོངས་སུ་རྫོགས་པ་གསན་པ་སོགས་ཀྱི་སླད་ཟླ་གཅིག་ལྷག་ཙམ་བཞུགས། དམ་པ་འདི་དང། ཞབས་འབྲིང་པ་བདེ་ཆེན་དགོན་པའི་གྲྭ་རིགས་བཅས་ནས་དམ་

[032B] བཀྲ་ཤིས་འཁྱིལ་པའི་དགེ་བཤེས་མང་རགས་ལ་བགྲོ་གླེང་མཛད་པས་རྒྱན་དྲུག་མཆོག་གཉིས་ཆོས་ཀྱི་བགྲོ་བ་ལ་གདན་འཛོམ་པ་ལྟ་བུར་གྱུར། དེ་སྐབས་བེ་གེའི་སྙུན་བྱུང་བར་འཚོ་བྱེད་སྙན་གྲགས་པས་ཞག་བཅུ་ཙམ་གྱི་
བར་དབང་གསན་པའི་འཕྲོ་བཤོལ་བ་དང། ཤ་སྤོང་བ་སོགས་འཕྲོད་བཞེས་གནང་དགོས་ཚུལ་ཞུས་པར། དམ་པ་རྣམས་ནི་ཆོས་ཀྱི་ཕྱིར་དུ་སྲོག་ཀྱང་འདོར་བར་མཛད་པའི་དཀའ་སྤྱད་ལྷུར་བཞེས་པ་བཞིན་ཆོས་མཚམས་འཇོག་པའི་
ཐུགས་འདུན་མ་གཏད་ཅིང་གསོལ་ཟས་སོགས་ཀྱང་ནར་མ་གང་ཡིན་ལས་སྤང་བླང་མ་མཛད་ཀྱང། དེ་ནུབ་རང་སྐུ་ལས་རྡུལ་མང་དུ་ཐོན་ནས་སྙུན་གཞི་མེད་དུ་གདངས། ནང་པར་འཚོ་བྱེད་ནས། འདི་ལྟ་བུ་ནི་སྐྱེས་བུ་དམ་པའི་གྲུབ་རྟགས་ཁོ་
ནས་ངེད་སྨན་པ་རྣམས་སུན་ཕྱུང་བར་འདུག་ཅེས་ཤིན་ཏུ་ངོ་མཚར་བར་བྱེད་ཅིང། རྗེ་འཇམ་དབྱངས་བཞད་པ་ནས་ཀྱང། དབང་མཚམས་འཇོག་མ་དགོས་པར་སྙུན་གཞི་ཆེ་ཡང་ཞག་གཅིག་གི་ཁོངས་སུ་གདངས་པ་འདི་ལྟ་བུ་སངས་རྒྱས་བྱང་
སེམས་ཀྱི་ཁྱད་ཆོས་སུ་འདུག་ཅེས་བསྟོད་བསྔགས་གནང། རྗེ་དེ་ལ་དབང་ཡོན་གྱི་འབུལ་ནོད་རྒྱ་ཆེན་པོས་མཉེས་པ་བསྒྲུབས་ནས། དངོས་གྲུབ་ཐམས་ཅད་ཀྱི་རྩ་བ་ཚུགས་པའི་རྟེན་འབྲེལ་གྱི་སྒོ་ལྷུན་གྲུབ་ཏུ་འགྲིག། དེ་ནས་ངེད་ཆིན་ཝང་བཀྲ་ཤིས་
བཱ་ཐུར་ཐའི་ཇིའི་སྒར་ཐོག་ཏུ་འབྱོར་བའི་གཏམ་གསན་པར་བརྟེན་མགྱོགས་མྱུར་རང་གནས་སུ་ཕེབས་ཏེ། ལམ་གྱི་ཆས་སོགས་གྲ་སྒྲིག་གནང་ངོས་མཁན་ཆེན་རྡོ་རྗེ་འཆང་དེ་ཉིད་དང་ལྷན་ཅིག་པར་སྒར་ཐོག་དེར་ངེད་ཀྱི་འཁྲིས་སུ་ཕེབས། དེར་ཟླ་གཅིག་

[033A]༄༅། །ཙམ་གྱི་བར་ཡབ་སྲས་ལྷན་ཅིག་བར་གཏན་ཆགས་ཤིང། བདག་གིས་ཀྱང་མཁན་ཆེན་ཆོས་ཀྱི་རྒྱལ་པའི་སྐུ་དྲུང་དུ་དེ་དུས་ནས་བརྩམས་མཚོ་ཁ་དང་སྐུ་འབུམ་དུ་གཏན་ཆགས་རིང་དང་མཁན་ཆེན་ཡབ་སྲས་
གཉིས་བོད་དུ་ཕེབས་སྐབས་བཅས་པར་བསྟན་པའི་འཇུག་སྒོ་དང་པོ་བར་མ་རབ་བྱུང་གི་ཚུལ་ཁྲིམས་དང། རྗེ་ཐམས་ཅད་མཁྱེན་པའི་བཀའ་འབུམ་ནས་ལམ་རིམ་ཆེ་ཆུང་སོགས་མང་ཙམ་དང། རྒྱལ་བའི་བཀའ་རིན་པོ་ཆ་གངས་ཅན་དུ་འགྱུར་རོ་ཚལ་
ནས་བསྐལ་བཟང་ཉི་ཁྲི་སོགས་གང་འགྲོ་དང། གཞན་ཡང་རྗེས་གནང་ལུང་སོགས་དམ་པ་ཆོས་ཀྱི་བདུད་རྩི་མང་དུ་ནོས་པའི་སྐལ་བ་བཟང་པོ་ཐོབ་པའི་བཀའ་དྲིན་ནི་བྱང་ཆུབ་མ་ཐོབ་ཀྱི་བར་དུ་གཞལ་བར་དཀའ་བའི་རང་བཞིན་ཁོ་ནའོ། །དམ་པ་འདི་ཉིད་
ཀྱང། མཁན་ཆེན་རིན་པོ་ཆེ་ནས་བདག་ལ་བརྩེ་བ་ཆེན་པོས་རྗེས་འཛིན་བུ་གཅིག་པ་ལྟ་བུར་གནང་བའི་སྤྱན་ལྟོས་དང། སྐུ་ཚེ་སྔོན་མར་བཟང་པོའི་འབྲེལ་ཐོགས་པ་ཞིག་ཡིན་ཚོད་དུ་འདུག་པ་བཅས་ཤིན་ཏུ་དགྱེས་པའི་དག་སྣང་མཛོད། ཤིང་ལུག་
ལོའི་དབྱར་ཐོག་མཁན་ཆེན་རྗེ་བཙུན་བླ་མ་ཁུ་དབོན་གྱིས། ཁོ་བོ་མང་རའི་བཞུགས་སྒར་ཐོག་ཏུ་འབོད་པ་གནང། དགེ་འདུན་སྟོང་ཕྲག་ལྷག་ཙམ་ནས་སེར་སྦྲེངས་ཀྱི་བསུ་བ་སོགས་དང། སྟོན་མོ་དངོས་པོའི་གནང་སྦྱིན་སོགས་རྨུགས་འཛིན་གྱི་
གན་མཛོད་ཕྱེ་ནས་གཏན་པ་མེད་པའི་མཆོད་སྦྱིན་ལ་ཅོ་འདྲི་བ་ལྟ་བུ་གནང། རྒྱ་ཧོར་གྱི་ཡུལ་གྲུར་འཁོད་པའི་བླ་ཆེན་མང་པོ་ཞིག་ཡུལ་སྲོལ་སྣང་ངོ་དང་བསྟུན་དགོས་པའི་སྟབས་དམ་པའི་ཆོས་འདུལ་བ་ནས་གསུངས་པའི་བཅས་པ་ཕྲ་མོ་ཇི་བཞིན་

[033B] བླ་མ་འདི་ཉིད་ཐ་ན་ཕྱི་དྲོ་ཞོ་དང་འོ་མ་མི་བཞེས་པ་སོགས་དམ་པའི་ཆོས་འདུལ་བའི་བཅས་པ་ཁོ་ན་གཅེས་སྤྲས་སུ་གནང་བའི་རྣམ་ཐར་གཙང་མ་ཉེ་བར་འཁོར་ལྟ་བུ། མཆོག་དམན་པར་པའི་སྐྱེ་དགུ་སུ་ལའང་རང་
རང་གི་མོས་པ་དང་འཚམས་པར་སྙན་པར་སྨྲ་བའི་བཀའ་མཆིད་ཆོས་དང་ལྡན་པས་ཡིད་རང་དབང་མེད་པར་འགུགས་པར་མཛད་ཅིང། གཞན་ཕན་གྱི་ཐུགས་བསྐྱེད་ཤིན་ཏུ་བཟང་བས་སྐུ་མདུན་དུ་སླེབ་ཙམ་ཉིད་ནས་ཡིད་དགའ་ཞིང་འཁོས་སུ་
ཕེབས་བ་ཞིག་ངེས་པར་འོང་བ་འཕགས་པ་གྲུ་འཛིན་གྱི་བདག་པོ་གཉིས་པ་བཞིན། མཐུ་ལྡན་གྱི་ཆོས་སྲུང་སྤྱི་དང། ཁྱད་པར་དམ་པ་གོང་མའི་དུས་ནས་བསྙེན་སྒྲུབ་མཛད་པའི་དཔལ་མགོན་སྟོབས་འཕྲོག་དབང་པོ་གདོང་བཞི་པ་དངོས་སུ་
བྲན་ལྟར་ཁོལ་བར་གྱུར་པས་སྐུ་དྲུང་ནས་དཔལ་མགོན་གྱི་རྗེས་གནང་ཐོབ་པ་འགས། བྱ་ནག་བསད་པ་སོགས་ཀྱི་དམ་ཚིག་ལ་མ་གནས་པ་བྱུང་བ་དེ་མ་ཐག་གདོང་ལྟག་པར་བཅུས་པའི་འཆི་བ་ལ་ཐུག་པ་དང། དེ་ལ་བཀའ་བསྒོ་གནང་བའི་མོད་
ཉིད་ལ་བསོས་པ་སོགས་མཐུ་སྟོབས་ཀྱི་བདག་ཉིད་དུ་གྱུར་པའི་གཏམ་ཡ་མཚན་པ་དུ་མ་ཞིག་སྔར་ཐོས་ཀྱང། ན་ཕྲ་བའི་སྐབས་ལ་སོང་པས་ད་ལྟ་དྲན་པའི་ཡུལ་དུ་མ་གྱུར། དེ་ལ་སོགས་པ་སྐུ་གསུང་ཐུགས་ཀྱི་མཛད་པ་ངོ་མཚར་བ་དང། ཁྱད་
པར་ཇོ་བོ་བཀའ་གདམས་པ་གོང་མ་རྣམས་ལྟ་བུའི་ཆོས་མཐུན་གྱི་རྣམ་ཐར་གཙང་མ་ལྷུར་བཞེས་པའི་སྟབས་ཕྱོགས་མཐའ་དག་ནས་སྐྱེ་བོ་རྣམས་པདྨའི་མཚོ་ལ་ངང་པ་འདུ་བ་ལྟར་གྱུར་པ་དང། བསྟན་འཛིན་གུ་ཤྲི་ཁང་གི་རིགས་རུས་མཚོ་སྔོན་གཡས་རུ་

[034A]༄༅། །གཡོན་རུའི་ཞྭ་སེར་བསྟན་པའི་སྦྱིན་བདག་ཚང་མའི་དབུ་བླར་གྱུར་པ་བཅས་ཀྱི་སྟབས། དབུ་སྒེར་གྱི་ཕྱི་ནང་བར་གསུམ་གྱི་བཀོད་པ་སོགས་སྲིད་ཀྱི་འདུ་ལོང་བརྒྱ་བྱིན་ལྷའི་ཕོ་དྲང་དང་ཆོས་མཚུངས་ཤིང་
དམ་པ་ཉིད་ཀྱི་མཛད་སྤྱོད་ལ་མིག་ཡར་བལྟ་བྱས་པས་དགེ་འདུན་རྣམས་ཀྱང་དེ་ཕྱོགས་ཀྱི་སེར་མོ་བ་གཞན་ལས་ཁྲིམས་གཙང་ལ་ཆོས་སྤྱོད་ཀྱི་རིམ་པ་ཡང་ཤིན་ཏུ་འཕེལ་བ་ཞིག་ཡོད་ཚོད་དུ་འདུག་ཅིང། ལྷག་པར་གོང་སྨོས་ལྟར་སྐུ་དངོས་ཀྱི་རྣམ་
ཐར་ལྷག་པར་བཙུན་ལ་ཐུགས་རྒྱུད་ཞི་ཞིང་དུལ་བ་དང། དངོས་ཅག་ན་ཤིན་ཏུ་ཕྲ་བའི་སྟབས་སྐུ་མདུན་དུ་བག་མེད་ཀྱི་འབྱུང་རྟགས་ཇི་འདྲ་ཞིག་བསྟན་ཀྱང་ཐུགས་ཁྲོས་པའི་རྣམ་པ་ཡེ་མི་སྟོན་པར་གསུང་ངག་འཇམ་པོའི་སྒོ་ནས་བག་ཡོད་པ་ཁོ་
ནར་སྦྱོར་བའི་ཐབས་གནང་བའི་བྱིས་པའི་སྣང་ངོ་དང་བསྟུན་མཁས་པ་ཞིག་ཀྱང་ཡོད་པའི་སྟབས་བཅས་འཁྲོས་སུ་བཞུགས་པ་རང་དགའ་ཞིང། དད་པ་དང་སྤྲོ་བ་ལྷག་པར་འཕེལ་བ་ཞིག་ཡོད་དོ། །བླ་མ་དེ་ཉིད་ཀྱིས་བཀའ་གནང་སྟབས་ཁུ་དབོན་
ལྷན་ཅིག་པར་གྲུབ་རྒྱལ་ལུགས་ཚེ་དབང་ལྷ་གཅིག་བུམ་གཅིག་ཏུ་གྲགས་པ་ཕུལ། དེར་ཚོགས་ཀྱི་སྐྱ་སེར་ཤིན་ཏུ་མང་བ་ལའང་དམིགས་བརྩེ་མ་དང་མ་ཎིའི་བཟླས་ལུང། ལག་པའི་འདེགས་འཇོག་གི་ཕྱག་དབང་དུ་གྲགས་པ་དང། ཞལ་མཇལ་
ལ་བསྙད་པའི་ཁྲི་མཐོན་པོའི་ཁར་འཛེགས་ཏེ་ཨར་ཁ་ཀྱོག་གི་འཆམ་སྟབས་ལ་ཅོ་འདྲི་བའང་མང་དུ་བྱས་ཚོད་དུ་འདུག། གཞན་ཡང་ངེད་མཚོ་ཁ་དང་སྐུ་འབུམ་དུ་སྡོད་རིང་མཁན་ཆེན་དེ་ཉིད་དང་ལྷན་ཅིག་ཏུ་ཕེབས་པ་ཤས་ཆེ་བའི་མཇལ་ཕྲད་ཡང་

[034B] དེ་དག་གི་སྐབས་ཐམས་ཅད་དུ་ཐུགས་ལྷག་པར་དགྱེས་པ་དང། ཕར་ཡང་རྒྱུན་གཏན་བཅར་བཞུགས་ལྟ་བུ་མ་མཛད་ཀྱང་མོས་པ་ཆེ་བས་གཞན་ལས་ནང་གཙང་བ་ཞུ་བ་ཞིག་གཤིས་ཀྱིས་བྱུང། མེ་སྤྲེ་ལོ་ནས་དགྱུན་དཔྱིད་གཉིས་
ཀྱི་ཟླ་བ་དྲུག་གི་རིང་སྐུ་གསུང་ཐུགས་ལུང་མ་བསྟན་གྱི་སྤྱོད་པ་ལས་ཉེ་བར་བསྡམས་པའི་བཅད་རྒྱར་བཞུགས་ཏེ་ཐུན་མོང་དང་ཐུན་མོང་མ་ཡིན་པའི་ལམ་གྱི་རིམ་པའི་རྣལ་འབྱོར་ལ་གཅིག་ཏུ་གཞོལ་བའི་སྒྲུབ་པ་ལྷུར་མཛད། དབྱར་སྟོན་གྱི་དུས་གཉིས་
ལ་མཁན་ཆེན་མཆོག་གི་སྐུ་དྲུང་དུ་སྒྲུབ་ཐབས་བརྒྱ་རྩ་དང། རྒྱ་མཚོའི་རྗེས་གནང་ཡོངས་སུ་རྫོགས་པ་དང། མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པའི་བཀའ་ཆེན་བཅུ་གསུམ་སོགས་ཟུར་བཀའི་རྗེས་གནང་གི་རིགས་དང། ལུང་སོགས་
ཀྱི་གསན་པ་ཤིན་ཏུ་མང་བར་མཛད། མེ་བྱ་དང་ས་ཁྱིའི་ལོ་གཉིས་ལ་དགེ་བའི་བཤེས་གཉེན་ཆེན་པོ་ངག་དབང་ཆོས་སྐྱོང་རྒྱ་མཚོའི་དྲུང་དུ་རས་བྲིས་ཀྱི་དཀྱིལ་འཁོར་ལ་བརྟེན་ནས་འཁོར་ལོ་སྡོམ་པ་ལཱུ་ཨི་པ་ལུགས། གསང་བ་འདུས་པ་ལྷ་
སོ་གཉིས་པ། འཇིགས་བྱེད་དཔའ་གཅིག་བདུད་ལས་རྣམ་རྒྱལ་རྣམས་ཀྱི་དབང། རང་ཅག་དགེ་ལྡན་པའི་ཟབ་ཆོས་འཁྲིད་ཆེན་བརྒྱད་ཀྱི་འཁྲིད་ལུང། བདེ་གསང་འཇིགས་གསུམ་གྱི་བསྐྱེད་རིམ་དང་རིམ་ལྔའི་དམར་འཁྲིད། འཇམ་དབྱངས་ཆོས་སྐོར་གྱི་
རྗེས་གནང་ཚང་མ། དེའི་ལྷན་ཐབས་སོགས་རང་ཉིད་ཀྱི་གསུང་རྩོམས་ཚང་མ། གཅོད་ཕུལ་བྱུང་གསེར་འཕྲེང་དང། གཉན་ཁྲོད་པ་སྨོན་ལམ་མཐའ་ཡས་རྒྱ་མཚོའི་གཅོད་གཞུང་རྣམས་ཀྱི་ལུང་གསན། བླ་མ་འདི་གྲུབ་ཆེན་ནག་པོ་སྤྱོད་པའི་

[035A]༄༅། །རྣམ་སྤྲུལ་དུ་གྲགས་པར་སྣང། གངས་ཅན་གྲུབ་པའི་དབང་ཕྱུག་ཆེན་པོ་མི་ལ་བཞད་པའི་རྡོ་རྗེའི་རྣམ་སྤྲུལ་དུ་གྲགས་པ་རོང་པོ་ཆེས་པ་རིན་པོ་ཆེ་འཇམ་དབྱངས་བློ་གྲོས་པའི་དྲུང་ནས་དམར་པོ་སྐོར་གསུཾ་
སོགས་དཔལ་ལྡན་ས་སྐྱ་པའི་གསེར་ཆོས་ཕལ་ཆེ་བའི་རྗེས་གནང། རི་ཁྲོད་མ་གསུམ་གྱི་རྗེས་གནང། འཇིགས་བྱེད་དཔའ་གཅིག་གི་རྗེས་གནང། སྒྲ་མི་སྙན་པའི་ཚེ་སྒྲུབ་ཀྱི་འཁྲིད་ལུང། ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་དཔལ་
བཟང་པོའི་གསུང་འབུམ་ཆ་ཚང་གི་ལུང་རྣམས་གསན། དམ་པ་རང་ཟང་ཟིང་གི་འདུ་འགོད་སོགས་རྣམ་པར་གཡེང་བ་ལ་མི་དགྱེས་པར་དབེན་པའི་སྒོ་ནས་སྒྲུབ་པ་ལྷུར་མཛད་བཞེད་ཡོད་འདུག་ཀྱང། དད་ལྡན་གྱི་སྦྱིན་བདག་མང་པོས་མཁན་ཆེན་
རིན་པོ་ཆེར་ཞུས་པའི་བཀའ་བཟློག་མ་ནུས་པར་རབ་གནས་སོགས་གཞན་ཕན་གྱི་འཕྲིན་ལས་སྐྱོང་བར་ལན་འགའ་ཞིག་ཕེབས་དགོས་ཤར། དེ་དག་གི་འབུལ་བའི་རྙེད་པ་རྣམས་བར་མདོར་ཆུད་མ་ཟོས་པར་མཆོད་ཡུལ་གྱི་ཞིང་བསྙེན་བཀུར་བ་དང་
དབུལ་ཕོངས་ལ་སྦྱིན་གཏོང། སྐུ་གསུང་ཐུགས་ཀྱི་རྟེན་བཞེང་པ་སོགས་རྣམ་དཀར་གྱི་ལས་ལ་སྤྱོད་པར་མཛད་ཅིང། ཁྱད་པར་མ་ཎི་རིལ་སྒྲུབ་མང་དུ་མཛད་ན་རང་གཞན་ལ་ཕན་པའི་མཚན་མ་འགའ་ཞིག་བྱུང་བ་ལ་བརྟེན། ས་ཁྱི་ནས་མེ་སྟག་
གི་བར་ལོ་ཉེར་དགུའི་རིང་ལོ་སྟར་བཞིན་མ་ཎི་བུམ་སྒྲུབ་ཚར་གཉིས་རེལ་ཉུང་མཐར་བྱས་པ་བདེ་ཆེན་དགོན་དུ་འཛུགས་པར་མཛད། ལྕགས་གླང་ལོར་བསྟན་པའི་བདག་པོ་མཁན་རིན་པོ་ཆེ་པཎ་ཆེན་ཐམས་ཅད་མཁྱེན་ཅིང་གཟིགས་པས་དབུས་སྐྱེས་

[035B] འོག་མིན་གཉིས་པ་ལྟ་བུའི་གཙུག་ལག་ཁང་རྟེན་བརྟེན་པ། བཤད་སྒྲུབ་བསྟན་པའི་འབྱུང་གནས་གྲྭ་ས་ཆེན་པོ་རྣམས་དང་བཅས་པ་ལ་བསྙེན་བཀུར་བའི་དགོངས་བཞེད་ཀྱིས་རྗེ་བཙུན་བླ་མ་དེ་ཉིད་ཁུ་དབོན་གཉིས་ཀ་དབུས་ཕྱོགས་སུ་
ཆིབས་བསྐྱོད་ཀྱང། ནོར་རྫས་ཆུང་ངུའི་ཕྱིར་གཞན་གྱི་སྲོག་འཇོམས་པ་ལ་ཇི་མི་སྙམ་པའི་ཨར་ཇག་གི་སྟབས་ཕེབས་ལམ་ནས་ཕྱིར་ལོག་པ་གནང་དགོས་བྱུང། སླར་ཆུ་ཕོ་སྟག་གི་ལོར་ཁུ་དབོན་ལྷན་ཅིག་པར་དབུས་ཕྱོགས་སུ་བཏེག་པ་གནང་
ཐོག་མར་བྱད་རྭ་སྒྲེང་རྒྱལ་བའི་དབེན་གནས་སུ་ཕེབས་ཏེ་ཞག་འགའ་བཞུགས་ཐོག་ཕྱི་ནང་གི་རྟེན་རྣམས་ཞིབ་མཇལ་དང། མཆོད་འབུལ། མང་འགྱེད་སོགས་གནང། དེ་ནས་གདན་ས་ཆེན་པོ་རི་བོ་དགེ་ལྡན་རྣམ་པར་རྒྱལ་བའི་གླིང་དུ་ཕེབས་
གསེར་གདུང་རིན་པོ་ཆེས་གཙོས་པའི་རྟེན་བརྟེན་པ་རྣམས་ཞིབ་པར་མཇལ་ཞིང། མཆོད་རྫས་སོགས་དངོས་བཤམས་ཡིད་སྤྲུལ་གྱི་མཆོད་སྤྲིན་རྒྱ་མཚོ་ལྟ་བུས་མཆོད། དགེ་ལྡན་ཚོགས་ཆེན་དུ་མང་ཇ་དང། གསེར་དངུལ་གྱི་ཕྱག་འགྱེད་ཕུལ་
དེ་ནས་གངས་ཅན་སའི་ལྟེ་བ་སྐྱིད་ཤོད་ཀྱི་ལྷ་ལྡན་དུ་ཕེབས། སྟོན་པ་ཟས་གཙང་སྲས་པོ་དང་དབྱེར་མེད་པའི་ཇོ་ཤཱཀ་སོགས་གཙུག་ལག་ཁང་རྟེན་བརྟེན་པ་ཐམས་ཅད་ཞིབ་པར་མཇལ་ཏེ་དངོས་བཤམས་ཡིད་སྤྲུལ་གྱི་མཆོད་པས་མཆོད། དངོས་
ཅག་གི་དྲུང་དུ་ཁུ་དབོན་ལྷན་ཅིག་ཏུ་བྱོན་པ་མཇལ་ཞིང་དངོས་པོ་སྦམས་མཐོ་བའི་སྟེར་ཆ་གནང། གཞུང་ནས་ཀྱང་སྟོན་འཁོར་ཚར་མར་གསོལ་ཕོགས་དང་ཟུར་གསོས་སོགས་རྒྱས་པར་ཕུལ། དཔལ་ལྡན་འབྲས་སྤུངས་དང། སེ་ར་ཐེག་

[036A]༄༅། །པ་ཆེན་པོའི་གླིང་གཉིས་སུ་ཡང་རིམ་པར་ཕེབས། འདུས་པ་རྒྱ་མཚོའི་ཚོགས་ལ་མང་ཇ་དང། གསེར་དངུལ་གྱི་འགྱེད། དཔལ་ལྡན་བཀྲ་ཤིས་སྒོ་མང་སྒེར་དུ་གྲ་ཇ་དང། གསེར་དངུལ། ཆོས་འདོན་ཁ་
བཏགས་རེའི་འགྱེད་བཅས་བསྙེན་བཀུར་ཕུལ་དུ་བྱུང་བ་མཛད། ཧོར་ཟླ་བཅུ་པའི་ནང་ལ་ཡབ་སྲས་ལྷན་རྒྱས་སུ་བཀྲ་ཤིས་ལྷུན་པོ་ཆོས་ཀྱི་སྡེ་ཆེན་པོར་ཕེབས། པཎ་ཆེན་ཤེས་བྱ་ཐམས་ཅད་མཁྱེན་ཅིང་གཟིགས་པ་མཇལ། རྒྱ་ཧོར་གྱི་དངོས་པོ་
མནངས་ཆེན་དུ་མའི་འབུལ་བ་བཏེག། ཧོར་ཟླ་བཅུ་པའི་ཚེས་ཉེར་གསུམ་དགེ་བའི་ཉིན། པཎ་ཆེན་ཐམས་ཅད་མཁྱེན་པ་ཆེན་པོས་མཁན་པོ། ཐོས་བསམ་གླིང་སློབ་དཔོན་ཚོགས་གསོག་པ་ཚེ་བརྟན་རྒྱ་མཚོས་ལས་སློབ། དཀྱིལ་ཁང་སློབ་དཔོན་
པ་བློ་བཟང་དོན་གྲུབ་ཀྱིས་གསང་སྟོན། ཤར་རྩེ་སློབ་དཔོན་པ་བློ་བཟང་མགོན་པོས་དུས་གོ་བ། སྔགས་པ་སློབ་དཔོན་ཞབས་དྲུང་བློ་བཟང་བཀྲ་ཤིས་ཀྱིས་ཁ་སྐོངས་བཅས་དགེ་འདུན་གྲངས་ཚང་བའི་དབུས་སུ་བསྙེན་པར་རྫོགས་པ་དགེ་སློང་
གི་དངོས་པོར་བསྒྲུབས་ཏེ་དུར་སྨྲིག་གི་རྒྱལ་མཚན་འཛིན་པ་རྣམས་ཀྱི་མཆོག་ཏུ་གྱུར། དེའི་ཚེ་མཁན་ཆེན་ཐམས་ཅད་མཁྱེན་པ་ནས། མཚན་བློ་བཟང་བསྟན་པའི་ཉི་མ་ཞེས་སྩལ་བ་ནི་མཚན་དང་དོན་མཐུན་པ་ཁོ་ནའོ། །བཀྲ་ཤིས་
ལྷུན་པོ་བླ་བྲང་ནས་དེ་ཁར་བཞུགས་རིང་ཟུར་གསོས་སོགས་དང། ཕྱིར་ཕེབས་གདོང་ལི་སྐུ་དང་ཐུགས་དམ་རྟེན་གྱི་ཐང་ཀ་བྱིན་ཅན་འགའ་ཞིག་ལ་སོགས་པའི་རྟེན་གསུམ། ན་བཟའ་ཆ་ཚང་སོགས་དངོས་པོ་སྤམས་མཐོ་བའི་ཕེབས་རྫོངས་

[036B] དབུས་སུ་ཕྱིར་ཕེབས་ནས་དགུན་ཐོག་དེར་ཇོ་བོ་རིན་པོ་ཆེའི་སྐུ་མདུན་དུ་བསག་སྦྱང་ལ་འབད་པར་དགོངས་ཏེ་ལྷ་ལྡན་དུ་བཞུགས་ནས་ཉིན་རེ་བཞིན་ཇོ་ཤཱཀ་གི་དྲུང་དུ་ཕྱག་འཚལ་གྱི་ཚོགས་གསོག་ལ་བརྩོན་འགྲུས་ཆེར་མཛད་ཅིང་
གནམ་ལོ་གསར་ཚེས་ཀྱི་དགའ་སྟོན་ལ་ཡབ་སྲས་ལྷན་ཅིག་ཏུ་བོ་ཏ་ལའི་ཚོམས་ཆེན་དུ་ཕེབས། དེ་དག་གི་བར་སྐབས་སུ་འབྲས་སྤུངས་ནས་ཐོར་གོད་ནོ་མོན་ཧན་གྱི་སྤྲུལ་སྐུས་གཙོ་མཛད་དགེ་བའི་བཤེས་གཉེན་ཤས་ཆེ་བའི་འདུས་པ་མང་པོར་
བྱམས་ཆོས་སྡེ་ལྔ་ལ་སོགས་པའི་ལུང་དང། འཇམ་དབྱངས་ཆོས་སྐོར་གྱི་ལུང་དང་རྗེས་གནང་ཚང་མ། གཞན་མའི་རྗེས་གནང་ཁ་འཐོར་བ་སོགས་མང་པོ་གནང་ཞིང། དུས་གསུམ་སངས་རྒྱས་ཀུན་གྱི་སྤྱི་གཟུགས་དཀྱིལ་འཁོར་རྒྱ་མཚོའི་མགོན་པོ་
མཁས་གྲུབ་ཀུན་གྱི་གཙུག་རྒྱན་བཀའ་དྲིན་སུམ་ལྡན་ཁྲི་རིན་པོ་ཆེ་ཨ་ཆི་ཐུ་ནོ་མོན་ཧན་ངག་དབང་མཆོག་ལྡན་པའི་ཞལ་སྔ་ནས་ལའང་འཇིགས་བྱེད་རྭ་པོད་ཀྱི་ལུང་ཕུལ་ཞིང། ཚུར་ཡང་གཅོད་དབང་ནམ་མཁའ་སྒོ་འབྱེད་སོགས་ཟབ་ཆོས་འགའ་
གསན། ངེད་ནས་ཚེ་དབང་གྲུབ་རྒྱལ་ལུགས། རྟ་མགྲིན་གསང་སྒྲུབ་ཀྱི་རྗེས་གནང། མགོན་པོའི་རྗེས་གནང་བར་ཆད་ཀུན་སེལ་ཕུལ་བ་སོགས་འདི་ཁར་བཞུགས་རིང་ཡང་ཆོས་འཆད་ཉན་དང། ཚོགས་གཉིས་རྒྱ་ཆེར་སྤེལ་བ་སོགས་དམ་པ་
ཁོ་ནའི་མཛད་སྤྱོད་ཀྱིས་དུས་འདའ་བར་མཛད། ཆུ་ཡོས་ལོ་ལྷ་ལྡན་སྨོན་ལམ་ཆེན་མོའི་ཐོག། སེ་འབྲས་ཀྱི་སློབ་དཔོན་རྣམ་པས་བསྐུལ་མ་གནང་བ་ལྟར་གྲྭ་སྐོར་བ་བློ་གསལ་གླིང་དགེ་བཤེས་བློ་བཟང་དྲི་མེད་སོགས་ལ་བགྲོ་གླེང་ཡང་དག་པར་

[037A]༄༅། །གནང༑ དེ་སྐབས་ངེད་ནས་དམ་པ་འདི་ཉིད་ཉེ་འཁྲིས་སུ་བཞུགས་དགོས་ཚུལ་ཞུས་པར་དེ་དོན་ལྟར་གནང་རྩིས་ཀྱི་ཐུགས་འདུན་ཆེ་ཡང། མཁན་ཆེན་དེ་ཉིད་ཀྱི་བཀའ་ལས། ངེད་ན་མཐོ་བ་དང་བཅས་མ་
གིའི་ཡུལ་གྱི་སྡེ་དགོན་རྣམས་མགོ་འདོན་གྱི་བདག་པོ་འདི་ལ་རེ་བ་ཡིན་པས་ལྷན་དུ་ཕྱིར་འབྱོན་པའི་འཁྲོལ་ཆ་དགོས་ཚུལ་གནང་བར་བརྟེན་དགོངས་བཞེད་དང་སྦྱོར་དགོས་བྱུང་འདུག། འདི་ཁ་ནས་ཡབ་སྲས་གཉིས་ཀར་སྐུ་འདྲ་སོགས་
རྟེན་གྱི་རིགས་དང། ན་བཟའ་སོགས་ཡུལ་ལུགས་དང་བསྟུན་པའི་ཕེབས་རྫོངས་ཞུས་ནས་ཐུགས་འབྲལ་མི་ཕོད་པའི་ཉམས་དང། བདག་ཀྱང་སེམས་ཤིན་ཏུ་འཕྲེང་བར་གྱུར་མོད་ནའང་ཕྱོགས་དེའི་སྐྱེ་བོ་དད་ཅན་རེ་ལྟོས་ཞུ་བ་རྣམས་ཀྱི་
མགོན་སྐྱབས་སུ་མི་ཕེབས་མཐུ་མེད་བཅས་དཔྱིད་ཀ་འདི་ནས་ཆིབས་ཁ་བསྒྱུར་ཏེ་ཕེབས་ལམ་དུ་ཉེ་ཞོ་མེད་པར་དབྱར་དུས་རང་གི་བསྟི་གནས་སུ་ཕྱགས་ཕེབས། ཤིང་སྦྲུལ་ལོར་དགེ་བའི་བཤེས་གཉེན་ཆེན་པོ་སྒོ་མི་ཆོས་རྗེ་གྲགས་པ་རྒྱ་མཚོས་
མཆོད་རྟེན་སྐེའི་དགོན་པར་སྤྱན་དྲངས། ཟླ་གཅིག་ལྷག་ཙམ་བཞུགས་རིང། ཆོས་རྗེ་གྲ་དམངས་བཅས་ལ་དབང་རྗེས་གནང། འཁྲིད་ལུང་མང་པོ་དང། གཞན་ཡང་ཕྱོགས་དེའི་སྐྱ་སེར་དུ་མར་འདོད་ཆོས་ཀྱི་ཆར་ཕབ། ཕེབས་ལམ་ནས་བྱ་
ཁྱུང་ཆོས་ཀྱི་སྡེ་ཆེན་པོར་སྤྱན་དྲངས་པར་ཚོགས་ཆེན་ལ་མང་འགྱེད། སྤྱི་སོར་རྟ་བཟང་བ་དུ་མའི་སྦྱོར་འཇགས་བཅས་དང། ཚོགས་ཡོངས་ལ་ལམ་རིམ་བསྡུས་དོན་གྱི་སྟེང་ནས་འཁྲིད་ལུང་གནང། མེ་རྟ་ལོ་བདེ་ཆེན་དགོན་གྱི་ཁྲིར་ཕེབས། ནར་

[037B] འདོད་ཆོས་དུ་མའི་ཟབ་རྒྱས་ཆོས་ཀྱི་གདམས་པས་སྐལ་ལྡན་མང་པོ་སྨིན་གྲོལ་ལ་འགོད་པར་མཛད་པ་སོགས་ལུགས་གཉིས་ནས་ལེགས་པར་བསྐྱངས་པས། དབྱར་དུས་ཀྱི་ལང་ཚོ་དང་འགྲོགས་
པའི་ཆུ་གཏེར་ལྟར་ཆེས་ཆེར་རྒྱས་བཞིན་པར་ཤིང་ཕོ་སྟག་གི་ལོ་བར་བསྐྱངས། མེ་ལུག་ལོར་ཨ་རིག་ཕྱོགས་སུ་གདན་དྲངས། ཨ་རིག་རབ་འབྱམས་པ་མཁས་བཙུན་ལ་འབྲོང་ཐའི་མདོར་དགོན་འདེབས་དགོས་ཚུལ་གྱི་བཀའ་གནང་བར་ས་ཕྱོགས་
དེར་སྔར་ཡང་འགའ་ཞིག་གིས་དགོན་འདེབས་པའི་སྟ་གོན་བྱས་ཀྱང། གཞི་བདག་ནག་ཕྱོགས་ལ་དགའ་བ་ཞིག་གི་སྟབས་བར་གཅོད་ཀྱིས་མཐོ་བཙམས་ཏེ་དེ་མུར་ལུས་པའི་རྒྱུ་མཚན་ཞུས་པར། གཞི་བདག་ལ་གཏོར་མ་དང་འཕྲིན་བཅོལ་
གནང་བས་དེ་ཉིན་རི་ཆེན་པོ་ཞིག་འདུག་པ་དེའི་ནང་ནས་འབྲུག་ལྟ་བུའི་སྒྲ་ཆེ་བ་ཞིག་ཡུན་རིང་དུ་གྲགས་པ་དེར་འཁོད་ཚོས་ཐོས་པ་གཞི་བདག་མཉེས་པའི་མཚན་མར་གོ་སྟེ་བསངས་ཡིག་གསར་རྩོམས་ཀྱི་བསྐུལ་མ་ཞུས་པ་ལྟར་གནང། ཚོ་པ་བཅུ་
གཉིས་ཀྱི་བླ་དཔོན་རྣམས་ཀྱིས་གདན་འདྲེན་ཞུས་པ་ལྟར་སྲིད་པའི་ལྷ་ཆེན་གཉན་པོ་རྨ་ཆེན་སྤོམ་རའི་མདུན་ངོས་སུ་ཕེབས། ལྷ་ཆེན་པོ་ལ་མཐུན་རྫས། སྤྱན་གཟིགས་སྔགས་དང་ཕྱག་རྒྱ་ཏིང་ངེ་འཛིན་གྱི་སྒོ་ནས་ནམ་མཁའི་མཐའ་ཀླས་པར་
སྤེལ་བས་མཉེས་པར་མཛད་ཅིང་བསངས་ཡིག་གསར་རྩོམས་ཤིག་ཀྱང་གནང། ལྷ་ཆེན་པོ་ཡང་མཉེས་པའི་མཚན་མ་འགའ་བྱུང། དེར་འཁོད་ཀྱི་བླ་དཔོན་སྐྱ་སེར་དུ་མར་སོ་སོའི་འདོད་པ་དང་མཐུན་པའི་དབང་རྗེས་གནང་སོགས་འགྲོ་རྒྱུད་ཀྱི་ཞིང་

[038A]༄༅། །ས་གཤིན་པོ་ཆོས་ཀྱི་བདུད་རྩིས་བརླན་པར་མཛད་ཅིང་རབ་བྱུང་བསྙེན་རྫོགས་ཀྱི་སྡོམ་པ་ཡང་མང་དུ་གནང། ས་སྤྲེ་ལོར་མཁན་ཆེན་རྗེ་བཙུན་བླ་མ་དེ་ཉིད་སྐུ་དངོས་ཀྱི་གདུལ་བར་བྱ་བ་རྣམས་རྫོགས་ཏེ་གདུལ་
བྱ་རྟག་འཛིན་ཅན་རྣམས་ངེས་པར་འབྱུང་བས་ཡིད་བསྐུལ་བའི་ཕྱིར་དང། རེ་ཞིག་དག་པའི་ཞིང་ཁམས་ཉུལ་བར་བཞེད་ནས་གཟུགས་སྐུ་ཆོས་ཀྱི་དབྱིངས་སུ་བསྡུ་བའི་ཚུལ་བསྟན་པར་དགོངས་པ་ཡོངས་སུ་རྫོགས་པའི་ཐབས་རྒྱ་ཆེན་པོ་བསྐྲུན་པ་
དང༑ དད་ལྡན་རྗེས་སུ་འཇུག་པ་རྣམས་ཀྱི་གསོལ་བ་འདེབས་པའི་རྟེན་དུ་རིན་པོ་ཆེ་ལས་བསྒྲུབས་པའི་གདུང་རྟེན་བཞེངས་པ་སོགས་ཀྱི་ཐུགས་ཁུར་ལེགས་པར་བཞེས། ས་བྱའི་ལོར་ཆོས་རྗེ་ཆོས་སྐྱོང་རྒྱ་མཚོའི་སྤྲུལ་སྐུ་རབ་ཏུ་འབྱུང་བར་མཛད་
པའི་ཕྱིར་ཐར་ཤུལ་དགོན་དུ་ཕེབས། དེར་ཞག་འགའ་བཞུགས་རིང་སྤྲུལ་སྐུ་རབ་ཏུ་ཕྱུང་བ་སོགས་ཆོས་ཀྱི་བྱ་བས་འདའ་བར་མཛད། ཚུར་ཕེབས་ལམ་སྐྱེ་བོ་མི་བསུན་པ་འགའ་ཞིག་གིས་ཟས་ངན་ཞུས་པར་ངག་དབང་བློ་བཟང་བཀྲ་ཤིས་ཀྱི་སྤྲུལ་སྐུ་
སོགས་སྐུ་གཅར་ཕྱག་གཡོག་འགའ་ཞིག་ཚ་ཁད་ཙམ་གྱི་ས་ནས་དྲན་མེད་དུ་བརྒྱལ་བ་སོགས་དུག་དྲག་པོའི་རྟགས་མངོན་མཚན་ཆེ་བ་བྱུང་ཡོད་འདུག་ཀྱང། དམ་པ་རང་ལ་ཕལ་པ་ལྟ་བུའི་ནུས་པ་མ་ཐེངས་ཤིང་དུག་སྦྱོངས་ཀྱི་སྨན་སྔགས་སོགས་
ཐབས་ཟབ་མོ་གནང་བར་བརྟེན་དཔོན་གཡོག་ཚང་མར་སྐྱོན་ཆེར་མ་བྱུང། རྗེ་རང་གི་ལྗགས་གས་པ་ལོ་གཅིག་ཙམ་གྱི་བར་སྲུབས་དབར་ལ་ནས་རྡོག་ཤོང་ཙམ་གྱི་མངོན་ཆེ་བར་ཡོད་ཅེས་གླེང། རང་ཉིད་བརྟུལ་ཞུགས་སྤྱོད་པའི་རྣལ་འབྱོར་གྱི་མཐུ་དང་

[038B] ལྕགས་ཁྱི་ལོ་དགོན་གནས་དེ་ཁར་བཀའ་གདམས་ཐིག་ལེ་བཅུ་དྲུག་གི་དབང། ཆོས་རྒྱལ་ཕྱི་ནང་གསང་གསུམ། སེང་གདོང་མ་དམར་
ནག༑ དམར་ཆེན་སྐོར་གསུམ་གྱི་རྗེས་གནང་སོགས་གསེར་ཆོས་ཕལ་ཆེ་བ་ཞིག་གནང། བསྟན་པ་དང་འགྲོ་བའི་དོན་དང་ཁྱད་པར་མཉམ་མེད་རི་བོ་དགེ་ལྡན་པའི་བསྟན་པའི་རིམ་གྲོར་དམིགས་འཆི་བདག་གཤིན་རྗེའི་རྒྱལ་པོའི་
གཏོར་ཆེན་དྲུག་ཅུ་པའི་ལྕགས་མཁར་ཁམས་གསུམ་རྣམ་རྒྱལ་ལྟར་འཛུགས་པ་གནང་བའི་གཏོར་རྒྱག་གི་ཉིན་སྨག་ཤིན་ཏུ་འཐིབས་པ་མཚན་མོ་ལྟ་བུར་གྱུར་པ་དང། མེའི་ཕུང་པོ་ཆེན་པོ་ཞིག་བརྒྱུགས་པ་ཀུན་གྱི་མཐོང་སྣང་དུ་བྱུང་བ་དང་
ལྕགས་ཕག་ཧོར་ཟླ་བཞི་པའི་ཚེས་བཅུ་དགུ་ལའང་སྔར་བཞིན་ལྕགས་མཁར་གྱི་གཏོར་བཟློག་གནང་བའི་ཟོར་བསྐྱོད་པ་དང་ལྷན་དུ་ནམ་མཁའ་དྭངས་ཡོད་པའི་མུར་གློ་བུར་དུ་སྤྲིན་ནག་འཐིབས་ཏེ་དྲག་པོའི་ཆར་གྱི་རྒྱུན་དང། གནམ་ལྕགས་
ཀྱི་ཐོག་ལན་གསུམ་བབས་པ་སོགས་གཏུམ་དྲག་གཤིན་རྗེའི་རྒྱལ་པོ་འཁོར་དང་བཅས་པ་ནག་པོའི་རྩ་ལག་གཞོམ་པར་བྱ་བའི་ཕྱིར་དྲག་པོའི་གཡུལ་ངོར་ཆས་པའི་རྟགས་མཚན་མངོན་སུམ་དུ་བསྟན་ཏེ། ཁྲི་ཆེན་གོང་མའི་དུས་ཀྱང་འཇམ་དཔལ་
གཤིན་རྗེའི་གཤེད་ཀྱི་གསང་བ་གསུམ་གྱི་རྣལ་འབྱོར་གྲུབ་པའི་མཐུ་སྟོབས་ཀྱི་བདག་པོ་ཞིག་ཡོད་འདུག་པ་དང་གཉིས་སུ་མེད་པའི་རྣམ་ཐར་རོ། །ལྕགས་ཕག་ལོའི་ཧོར་ཟླ་དྲུག་པའི་ཚེས་བཞི་ལ་རྫོང་དཀར་དར་རྒྱས་གླིང་དུ་ཆོས་རྗེ་མ་ཎི་

[039A]༄༅། །པས་གདན་དྲངས། ཆོས་རྗེ་རང་ཉིད་ཀྱིས་གཙོས་དེ་ཕྱོགས་ཀྱི་སྒྲུབ་སྡེ་བཅོ་བརྒྱད་ཀྱི་བླ་མ་ཕལ་ཆེ་བ་དང། དབེན་པའི་རི་སུལ་དུ་དལ་འབྱོར་ལ་སྙིང་པོ་ལེན་པའི་ཐུགས་དམ་པ་ཤས་ཆེ་བའི་འབུས་པ་ཤིན་ཏུ་མང་བ་ལ་རྡོ་
རྗེ་འཕྲེང་བ་དང། ཀྲྀ་ཡ་བརྒྱུད་པའི་ཆུ་བོ་གཅིག་ཏུ་འདྲེས་པའི་དཀྱིལ་འཁོར་ཞེ་ལྔའི་དབང་རས་བྲིས་ཀྱི་དཀྱིལ་འཁོར་གྱི་སྟེང་ནས་སྟ་གོན་རྣམས་དང། དཀྱིལ་འཁོར་སྒྲུབ་མཆོད་སོགས་སླ་ཆོས་སུ་མ་སོང་བ་དང། དབང་དངོས་གཞིའི་
སྐབས་ཀྱང་དུས་འཁོར་ལྷ་གྲངས་མང་བས་དབང་སྒྲུབ་ཡུན་རིང་བའི་སྟབས་འཕྲེང་རྐྱང་གི་ཕྱག་ལེན་བསྡུས་པ་དང། དཀྱིལ་འཁོར་གཞན་མ་རྣམས་ལ་འཕྲེང་བའི་ཐོག་ཀྲྀ་ཡའི་སྒོས་ཆོས་འགའ་ཞིག་བསྣན་པའི་ཕྱག་ལེན་རྒྱས་པ། བདེ་མཆོག་
འཁོར་ལོ་སྒྱུར་དྲུག་གི་ཉིན་ཀྲྀ་ཡའི་སྒོས་ཆོས་ཕྲ་མོ་རྣམས་ཀྱང་བསྣན་པའི་ཕྱག་ལེན་ཤིན་ཏུ་རྒྱས་པ་བཅས་ཁྱབ་བདག་རྡོ་རྗེ་འཆང་ནས་བཟུང་དམ་པ་བར་མ་ཆད་དུ་བརྒྱུད་པའི་ཕྱིན་རླབས་ཀྱི་བཀའ་བབས་བླ་ལྷག་ཏུ་ཆེ་བ་ལ་མཁས་གྲུབ་ཚད་ལྡན་
རྣམས་ཀྱི་དགོངས་པ་ལྟར་འཁྲུལ་པ་དང་བྲལ་བའི་ལེགས་བཤད་སྔགས་རིམ་ཆེན་མོའི་དགོངས་དོན་མཐོང་བ་བརྒྱུད་པའི་ཕྱག་ལེན་རྣམ་བྱར་དག་པས་བརྒྱན་ཏེ་གནང་ནས། གསང་སྔགས་སྤྱོད་པའི་རྣལ་འབྱོར་པས་ཡངས་པའི་ས་ཆེན་པོ་འགེངས་
པར་མཛད། དེར་ཟླ་བ་གཅིག་ལྷག་ཙམ་བཞུགས། དེ་ནས་རོང་པོ་ཕྱོགས་སུ་གྲུབ་དབང་ནོ་མོན་ཧན་གྱི་སྒར་ཐོག་ཏུ་གདན་དྲངས། འབུལ་སྟོན་རྒྱས་པས་བསྙེན་བཀུར་ཞིང་དམ་པའི་ཆོས་ཀྱི་སྐྱེས་ཀྱང་གནང་ནས། ཆིན་ཝང་དའི་ཆིང་ཁོ་ཤོར་ཆེའི་

[039B] མཁན་ཆེན་དེ་ཉིད་ཀྱི་སྤྲུལ་སྐུའི་ལུང་ཞུ་སྐོར་ལ་ཆིན་ཝང་དང་བཀའ་བགྲོས་ཐོག་སྒར་དགོན་དང། ཆིན་ཝང་གིས་གཙོས་མཚོ་སྔོན་གྱི་དཔོན་ཁག་ཕལ་ཆེ་བའི་མི་སྣ་དབུས་སུ་བརྫངས། ཝང་དབོན་དཔོན་མོ་སོགས་ལ་རྗེས་
གནང་འགའ་ཞིག་གནང་ཞིང། གཞན་ཡང། ཕྱོགས་དེའི་དཔོན་འབངས་དུ་མ་ལ་འདོད་ཆོས་དང། ཐར་ཤུལ་དགོན་དུ་ཆོས་སྐྱོང་རྒྱ་མཚོའི་སྤྲུལ་སྐུར་རྗེས་གནང་སོགས་སྩལ། དེ་ནས་བདེ་ཆེན་དགོན་པར་ཕེབས་ནས་ཆུ་ཁྱི་ཧོར་ཟླ་དང་པོའི་ཚེས་
གཅིག་གི་ཉིན་བསྙེན་རྫོགས་སུམ་ཅུ་ལྷག་ཙམ་བསྒྲུབས་པ་སོགས་ལོ་དེ་ཁོངས་སུ་རབ་བྱུང་བསྙེན་རྫོགས་བརྒྱ་ཕྲག་བརྒལ་བའི་མཁན་པོ་གནང། ཆུ་གླང་ལོའི་སྟོན་ཟླ་དང་པོའི་ནང་དུ་མཁན་ཆེན་དེ་ཉིད་ཀྱི་སྤྲུལ་པའི་སྐུ་ཨ་རིག་གི་ཕྱོགས་སུ་བྱུང་
བ་ལ་ངོས་འཛིན་མཛད་དེ། མང་རའི་བཞུགས་སྒར་ཐོག་གོང་མའི་གདན་ཁྲིའི་སྟེང་དུ་སྤྱན་དྲངས། མངའ་ཞབས་ཡུལ་འབྲོག་ཐམས་ཅད་ནས་དགའ་སྟོན་གྱི་བདོག་པ་རྒྱ་ཆེར་སྤེལ། ཨ་རིག་པ་རྣམས་ལ་རྟ་ནོར་སྟོང་གི་སྟེར་ཆས་ཚིམས་
པར་མཛད། ཆིན་ཝང་གི་དཔོན་མོ་རྣམ་རྒྱལ་སོགས་མཚོ་སྔོན་ཕྱོགས་ཀྱི་དད་སྟོབས་དང་ལྡན་པའི་སྦྱིན་བདག་དུ་མས་ཀྱང་ལེགས་སོ་བསྟར། སྟོན་ཟླ་འབྲིང་པོའི་ཚེས་གྲངས་དགེ་བའི་ཉིན་ནས་བརྩམས། བདེ་ཆེན་ཆོས་གླིང་དུ་དགེ་
འདུན་ཚོགས་པ་ཤིན་ཏུ་མང་བར་གྲུབ་ཆེན་མི་ཏྲ་ཛོ་ཀིའི་ཐུགས་དམ་དཀྱིལ་འཁོར་བརྒྱ་རྩའི་དབང་ཡོངས་སུ་རྫོགས་པ་གནང། གཞན་ཡང་དེར་ཚོགས་པའི་དགེ་འདུན་གྱིས་དབུས་སྐྱ་སེར་ཤིན་ཏུ་མང་བར་ཐུགས་རྗེ་ཆེན་པོ་བཅུ་གཅིག་ཞལ་

[040A]༄༅། །དཔལ་མོ་ལུགས་ཀྱི་དབང་གནང་ཐོག། དེར་འདུས་ཀྱི་སྐྱ་སེར་རྣམས་ཡིག་དྲུག་དང། སྨྱུང་གནས་ལ་དད་འདུན་ཆེ་བ་བྱུང་འདུག་པར་བརྟེན། སྒྲུབ་པ་ལ་གཞོལ་པའི་དཀའ་བཅུ་སྨོན་ལམ་པ་ཟེར་བ་ཞིག་ཡུལ་
གྲོང་རྣམས་སུ་དགེ་བསྐུལ་ལ་བཏང་བར་ལོ་ངོ་བཅུའི་ཁོངས་སུ་མ་ཎི་དུང་འཕྱུར་ཁྲིར་ཉེ་བ་དང། སྨྱུང་གནས་ཉིས་འབུམ་ཙམ་བྱུང་འདུག་པས་སྐྱེ་བོ་མཐའ་ཡས་པ་ཞིག་གི་ངན་སོང་གི་སྒོ་ནི་བཅད་པ་བཞིན་དུ་བྱས། མཐོ་རིས་ཀྱི་ལམ་ཡངས་པོ་ནི་
མངོན་སུམ་དུ་བསྟན། ཐར་པ་དང་ཐམས་ཅད་མཁྱེན་པའི་ཁང་བཟང་གི་སྒོ་མོ་ནི་ཕྱེ་བར་བྱས་ཏེ་བདེ་བ་བླ་ན་མེད་པ་ལ་བཀྲི་བའི་བག་ཆགས་དཀར་པོའི་སྣང་བས་ཡུག་གཅིག་ཏུ་ཁྱབ་པར་མཛད་དོ། །འཕགས་བོད་མཁས་གྲུབ་མཁྱེན་རབ་ཁ་
བའི་རྡུལ། །མི་གཞིག་ཏི་སེར་བརྩེགས་པའི་ས་འཛིན་ལས། །རབ་རྒྱས་དབུ་བ་འཛུམ་པའི་ཆུ་ཀླུང་བརྒྱ། །ཁྱོད་ཐུགས་རྒྱ་མཚོའི་ངོགས་སུ་རོ་གཅིག་བབས། །མཁས་མང་ཚང་ཚིང་འཁྲིགས་པའི་ནགས་ཀྱི་ཀླུང། །ལུང་རིགས་སྐད་གསང་མཐོར་
སྒྲོགས་གདོང་ལྔ་པས། །འཇིགས་མེད་མཆེ་སྡེར་རྣོན་པོ་གདེངས་ཙམ་གྱིས། །སྨྲ་ངན་རྒོལ་སྙིང་ཆལ་བ་སྟོང་དུ་ཞིག་རྡོ་རྗེའི་རྣལ་འབྱོར་མཁའ་ལྟར་ཡངས་པའི་ཀློང། །ཟབ་གསལ་མཁའ་འགྲོའི་དབང་ཕྱུག་འཕང་གཅོད་ཀྱང། །གཞན་ཕན་
འཕྲིན་ལས་སྣ་ཚོགས་གྲིབ་མ་ནི། །མཐའ་ཡས་ཡིད་ཅན་སྣང་བར་ཆད་མེད་འཁོར། །ཤིང་སྟག་ཧོར་ཟླ་བཞི་པའི་ནང་དུ་གནམ་བསྐོས་འཇམ་དབྱངས་གོང་མ་ཆེན་པོས། གསེར་གྱི་རྒྱལ་ཁབ་ཆེན་པོར་ཕེབས་དགོས་པའི་བཀའ་ལུང་བྱུང་

[040B] ཟི་ལིང་ཏཱ་ཞིན་ནས་བླ་མའི་ཐུགས་དང་མཐུན་པར་བདེ་བར་གདན་དྲོངས་ཞིས་པའི་བཀའ་ཡོད་པས། ཚད་པ་ཆག་པ་དང་བསྟུན་ཕེབས་ཆོག་ཟེར་བ་ལྟར། སླར་ཧོར་ཟླ་བདུན་པའི་ཚེས་བཅུ་དགུ་ལ་བདེ་ཆེན་
དགོན་ནས་ཕེབས། ཟི་ལིང་མཁར་དུ་འབྱོར་བར་དེའི་ཏཱ་ཞིན་སོགས་ལ་སྤོས་དང་སྣ་མ་བུ་སོགས་ཀྱི་སྟེར་ཆ་གནང། དེར་བཞུགས་རིང་དབོན་མོ་རྣམ་རྒྱལ་དང་པའི་སེ་བསོད་ནམས་བཀྲ་ཤིས་སོགས་མཚོ་སྔོན་ཕྱོགས་ཀྱི་སྦྱིན་བདག་དུ་མ་དང་
དགོན་ལུང་ནས་སུམ་པ་ཁྲི་ཟུར་དང། ལྕང་སྐྱ་རིན་པོ་ཆེའི་བླ་བྲང་གི་སྦ་ཡན་ནང་སོ་སོགས་ཆོས་སྡེ་ཁག་གི་སྣེ་མོ་བ། གཞན་ཡང་སྐྱ་སེར་གྱི་མཇལ་མི་ཤིན་ཏུ་མང་བ་ལ་འདོད་ཆོས་དང་དངོས་པོའི་གནང་སྦྱིན། ཕྱག་དབང་སོགས་ཀྱིས་སོ་
སོའི་བློའི་རེ་བ་ཡོངས་སུ་བཀང་ནས་ཕྱོགས་དེའི་སྦྱིན་བདག་གྲ་སློབ་རྣམས་འབྲལ་མི་ཕོད་པའི་སེམས་ཤིན་ཏུ་འཁྲེན་བཞིན་དུ་རྒྱའི་དཔོན་ཁག་གི་སྣེ་ཤན་དང་བཅས་ཉི་ཤུ་དགུ་ལ་ཟི་ལིང་ནས་བཏེག། རྒྱའི་ཡུལ་གྲུ་དུ་མ་རིམ་གྱིས་བརྒྱུད་ཕེབས་པར་
ཡུལ་གྲུ་སོ་སོའི་མཁར་དཔོན། མི་དབོན་སོགས་ཀྱིས་ཡུལ་ལུགས་དང་བསྟུན་པའི་ཞབས་ཏོག་ཞུས། ཙོང་ཤན་ཟེར་བའི་མཁར་ལ་བཞུགས་ཐོག་སྟག་ལུང་དགོན་པའི་བླ་མ་གྲྭ་བཅས་ཚང་མས་དཀར་ཟས་ཀྱིས་བསྙེན་བཀུར་ཞིང་འབུལ་བ་བསྟར་
སྟག་ལུང་ཆོས་རྗེ་གྲྭ་བཅས་ལ་སྒྲོལ་མའི་རྗེས་གནང་གནང། དེ་ནས་རིམ་གྱིས་བརྒྱུད་ནས་དེ་རེ་སུན་ཧོ་ཐོ་ཟེར་བར་ཨ་ཕོད་ཝང་གི་ཤོག་ནས་ཐའི་ཇི་འགས་སོག་ལུགས་ཀྱི་བསྙེན་བཀུར་ཞུས་པ་སོགས་བདག་གིར་མཛད་བཞིན་པར་ཕེབས་ཏེ་གླང་

[041A]༄༅། །རི་དང་ཉེ་བའི་ས་ཆ་རྨ་ཆུའི་འགྲམ་དུ་བཞུགས་ཞག་ཐོག་གླང་རིལ་ཕེབས་འདུན་ཆེ་བ་བྱུང་བར། རྒྱ་དཔོན་འགའ་ནས་ཕེབས་ན་མི་འགབ་ཚུལ་ཞུས་པ་ལ་བརྟེན་ནས་ཕེབས་བཞེད་མ་གྲུབ་ཀྱང་གནས་དེའི་ཐད་ནས་
མཆོད་ཚོགས་རྒྱ་ཆེ་བ་ཕུལ། དེ་ནས་ཉིན་ཤཱ་མཁར་སོགས་སྣོད་བཅུད་ཀྱི་འབྱོར་པ་ཤིན་ཏུ་ཆེ་བའི་རྒྱ་སོག་གི་ཡུལ་གྲུ་དུ་མ་དང། ཆུ་ཀླུང་ཆེན་པོ་རྨ་ཆུ་ལན་གཉིས་ཀྱི་བར་དུ་བརྒལ་བ་དང། རེས་འགའ་གཅོང་རོང་ཤིན་ཏུ་དོག་པོའི་འཕྲད་བརྒྱུད་
དགོས་པ་སོགས་ནས་རིམ་བཞིན་ཏོའུ་དེན་ཟེར་བར་ཕེབས་ཐོག། བསྟན་པའི་གསལ་བྱེད་ཆེན་པོ་ལྕང་སྐྱ་མཆོག་སྤྲུལ་རིན་པོ་ཆེ་དང། ཐོ་ཀོན་ཁོ་ཐོག་ཐུའི་གྲྭ་པ་མང་བ་བསུ་བར་འབྱོར། ལྕང་སྐྱ་རིན་པོ་ཆེ་ནས་ན་བཟའི་རྣམ་གྲངས་འགའ་ཞིག་
དང༑ ཆིབས་སྒ་བཅས་གནང་བ་འབྱོར་ཞིང། བླ་བྲང་གཉིས་ཀྱིས་སྟོན་མོ་ཞུས། ཟླ་བ་དགུ་པའི་ཚེས་བཅུ་གཉིས་ཀྱི་ཉིན་ཟམ་པ་ཆེན་པོ་ཞིག་གི་འགྲམ་གཡས་གཡོན་དུ་རྡོ་དཀར་པོ་ལས་གྲུབ་པའི་སེང་གཟུགས་གྲངས་ཀྱིས་མི་ཆོད་པ་ལྟ་བུ་རྒྱའི་
གྲུབ་ཐོབ་ཅིག་གིས་བཟོས་པར་གྲགས་པ་ཡོད་པའི་གནས་སུ་ཕེབས། ཏཱ་ཝང་ཟི་དང། ཟ་ན་ཕོའུ་ཟིའི་ཏཱ་བླ་མ་གཉིས། བཙན་པོ་བ་སྨིན་གྲོལ་ཆོས་ཀྱི་རྒྱལ་པོའི་གྲྭ་པ་རྣམས་བསུ་བར་འབྱོར། དེ་ནས་ལྷ་ཁང་སེར་པོར་ཕྱགས་ཕེབས་པར། དེའི་
ཏཱ་བླ་མ་དང་གྲྭ་པ་ཐམས་ཅད་ཀྱིས་རྒྱ་ལུགས་ཀྱི་རོལ་མོ། གདུགས། རྒྱལ་མཚན་སོགས་མཆོད་པའི་ཡོ་བྱད་ཐོགས་ཏེ་སེར་སྦྲེངས་ཀྱི་བསུ་བ་མཛད། བདག་པོ་ཆེན་པོ་ནས་སོག་པོའི་ཡ་མོན་གྱི་ཨས་ཁ་ན་ཨ་མ་བ་ཞིག་མངགས་ཏེ་ཁ་བཏགས་

[041B] ཕེབས་ལམ་དུ་ཞབས་ཅུང་ཟད་མ་བདེ་བ་ཡོད་པར་གོང་ནས་རྒྱའི་སྨན་པ་མཁས་པ་འགའ་ཞིག་གནང་བས་དཔྱད་ཞུས་པའི་སྟབས་ཀྱིས་རིམ་བདེར་སོང། ལྕང་སྐྱ་རིན་པོ་ཆེ་རྒྱལ་པོའི་སྐུ་ཞབས་སུ་སྐྱེད་མོས་ཚལ་དུ་
བཞུགས་སྐབས་ཡིན་པར། བླ་མ་ཡོངས་འདུག་པ་འཕྲད་འདོད་ན་ལྷ་ཁང་སེར་པོར་བྱོན་ཞེས་བཀའ་ཁྲོལ་བར་བརྟེན། བཅོ་ལྔའི་ཉིན་རྒྱལ་བ་གཉིས་པའི་བསྟན་པའི་གསལ་བྱེད་བླ་ན་མེད་པ་ཏཱ་ཀཽ་ཤྲི་ལྕང་སྐྱ་རོལ་པའི་རྡོ་རྗེ་ལྷ་ཁང་སེར་པོར་
ཕེབས་ཏེ་ཞལ་འཛོམ། ལྕང་སྐྱ་རིན་པོ་ཆེ་ནས་གྲལ་གོང་དུ་བཞུགས་དགོས་ཚུལ་གནང་ཡང། ཁྱེད་གོང་མ་ཆེན་པོའི་བླ་མ་ཡིན་པས་གྲལ་མགོར་བཞུགས་ཞེས་ཕུ་དུད་ཤིན་ཏུ་ཆེ་བ་གནང་ལྟ་སྐུ་གོང་མ་མང་པོའི་དུས་ནས་གཟུགས་ཀྱི་སྐུ་གཉིས་སུ་
བསྟན་པ་ཙམ་ལས་མཁྱེན་པའི་ཡེ་ཤེས་ངོ་བོ་གཅིག་ཏུ་འདྲེས་པ་ལྟ་བུའི་དག་པའི་སྣང་བ་འདིར་ཡང་མ་འགགས་པར་ཤར། ཚེས་བཅུ་དགུའི་ཉིན། གནས་བསྐོས་གོང་མ་ཆེན་པོའི་མཇལ་ཁར་སྐྱེད་མོས་ཚལ་དུ་ཕེབས། གོང་མར་ཕྱག་རྟེན་དུ་
ཕུལ་བའི་སྐུ་འདྲ་དང་ཁ་བཏགས་ཕྱག་ཏུ་བཞེས། ཚུར་ཡང་ཕྱག་གིས་ཁ་བཏགས་གནང། གཡས་ཕྱོགས་སུ་བཞུགས་གདན་ལ་ཕྱག་གིས་སྟོན་པ་གནང་སྟེ་དེར་སྐྱིལ་ཀྲུང་གིས་བདེ་བར་བཞུགས་ཞེས་པ་དང། ཕེབས་ལམ་གྱི་བདེ་དོག་
དང༑ ཟབ་མོ་དབུ་མའི་ལྟ་བའི་དཀའ་གནད་ལས་བརྩམས་ཏེ་དྲི་བ་མང་པོ་གནང་བར། དེ་ལུགས་ཀྱི་ལན་ཕུལ་བ་ལ་ཐུགས་མཉེས་པས་གོས་ཡུག་ཆེན་གྱི་གནང་སྦྱིན་འཕྲལ་དུ་སྩལ། ལྕང་སྐྱ་རིན་པོ་ཆེ་དང་ལྷན་ཅིག་པར་སྐྱེད་མོས་ཚལ་དུ་བཞུགས་

[042A]༄༅། །ཞེས་པའི་བཀའ་ལྟར་བདག་པོ་ཆེན་པོ་སྐྱོ་སངས་ཀྱི་སྐྱེད་མོས་ཚལ་ར་བ་ཉིས་རིམ་གྱིས་བསྐོར་བའི་དབུས་སུ། རི་རབ་ཁང་ཁྱིམ་གྱི་བཀོད་པ་ངོ་མཚར་བ་དུ་མ་དང། འབབ་ཆུ། ལྗོན་ཤིང། ནེའུ་གསིང། མེ་ཏོག་གི་
ཚལ་བྱ་སྣ་ཚོགས་སྐད་སྙན་པར་སྒྲོག་པ་སོགས་སུམ་ཅུ་རྩ་གསུམ་གྱི་དགའ་ཚལ་དངོས་ལྟ་བུ་དེར་བཞུགས། གོང་མ་ཆེན་པོ་ནང་བློན་ཉུང་རགས་ཀྱི་འཁོར་དང་བཅས་གྲུར་ཞུགས་ནས་ཕེབས། བཞུགས་ཁྲི་གཅིག་གི་ཁར་དབུས་སུ་རྒྱལ་པོ། གཡས་སུ་
ལྕང་སྐྱ་རིན་པོ་ཆེ། གཡོན་དུ་རྗེ་འདི་པ་བཅས་བཞུགས་པར་ཆོས་ཀྱི་བཀའ་མཆིད་མང་དུ་གནང་ཞིང་གཞན་ཡང་མཇལ་ཁ་ཡང་ཡང་གནང་བར་ཆོས་ཀྱི་བཀའ་མཆིང་དང། ཡང་ཉིན་ཅིག་ལྕང་སྐྱ་རིན་པོ་ཆེ་དང། རྒྱལ་སྲས་བཅུ་བདུན་པ་ཧོ་ཤོས་
ཁེང་ཟེ་ཆིང་ཝང་གཉིས་ནས་ལོ་ཙཱ་གནང་བཅུག་སྟེ་ཆོས་ཀྱི་དྲི་བ་མང་པོ་གནང་བའི་ལན་ཕུལ་བ་དགོངས་པར་འབྱོར་ཏེ་བདག་ལ་ཕྱག་གཡོག་ཡུན་རིང་བསྒྲུབས་པའི་རིགས་ལ་མ་གཏོགས་གཞན་ལ་སྟེར་སྲོལ་མེད་ཀྱང། བླ་མ་ཁྱེད་ཡོན་ཏན་བཟང་ཞིང་
ངེད་ཀྱི་ཐུགས་ལ་བབས་པ་བྱུང་བས་ཆེན་ཤིའི་ལུང་ལས་སྟེར་བ་ཡིན་ཞེས་པ་དང། གོང་མ་རང་གི་ཕོ་བྲང་གི་སྒོ་འགག་བར་རྟ་དང་ཤིང་རྟ་ལ་ཞོན་ཆོག་པའི་བཀའ་གནང་ནས་ཟླ་བ་བཅུ་གཅིག་པའི་ཚེས་བཅུ་གསུམ་ཉིན་བོད་ཆོས་ལྷ་ཁང་དུ་བཞུགས་
ཐོག་ཆན་ཤིའི་ཐམ་ཀ་དང་ལུང་ལས་སོགས་སེང་ཨ་ལི་ཧན་ཨ་མྲ་བས་གཙོས་མི་དཔོན་སུམ་ཅུ་ལྷག་ཙམ་སྐྱེལ་བར་གནང། ཨ་ལི་ཧན་ཨམ་པར་རྟ་སྒ་བཅས་གསུམ་ལ་སོགས་པ་མི་བབས་དང་བསྟུན་པའི་སྟེར་ཆ་དང་སྟོན་མོ་བཟབས་པར་

[042B] རྒྱལ་སྲས་བཅུ་གཉིས་པ། བཅུ་དྲུག་པ་སོགས་པེ་ཅིང་ནང་གི་ཝང་མི་དྲག། བླ་མ་སེར་མོ་བའི་རིགས་ནས་ལེགས་སོ་རྒྱས་པར་ཞུས། ཧོར་ཟླ་བཅུ་པའི་ནང་དུ་ལྕང་སྐྱ་
མཆོག་གི་སྤྲུལ་པའི་སྐུ་གོང་གི་བཀས་དབུས་སུ་ཕེབས་པའི་སྒོ་དོད་པར། དངུལ་སྲང་སུམ་བརྒྱ་ཙམ་གྱི་ཕེབས་རྫོངས་དང། དགོངས་བཞེད་ལྟར་ཚེ་དཔག་མེད་ཀྱི་རྗེས་གནང་སོགས་ཀྱང་འབུལ་བ་གནང། ལྕང་སྐྱ་རིན་པོ་ཆེ་ནས་ཀྱང་ཐབ་འཛིན་ཐེབས་ལྟ་
བུར་དངུལ་སྲང་ལྔ་བརྒྱ་དང། ཁྲི་སྟན་རྒྱབ་ཡོལ་སོགས་ཉེར་སྤྱད་མང་པོ་གནང། དེ་ནས་ལྕང་སྐྱ་རྡོ་རྗེ་འཆང་དབུས་ཕྱོགས་སུ་ཆིབས་ཁ་བསྒྱུར་ཞིང། དམ་པ་འདི་ཕོ་བྲང་ནང་གི་བོད་ཆོས་ལྷ་ཁང་དུ་བཞུགས། ཤིང་མོ་ཡོས་ཀྱི་ལོར་ཆོ་འཕྲུལ་
ཆེན་མོའི་སྨོན་ལམ་གྱི་ཚོགས་དབུ་གནང་ནས་ལྷ་ཁང་སེར་པོར་བཞུགས་ཐོག། པཎ་ཆེན་ཐམས་ཅད་མཁྱེན་གཟིགས་ཆེན་པོ་ནས། བདག་པོ་ཆེན་པོར་ཞབས་བརྟན་འབུལ་བ་གནང་བར་བདེན་ཚིག་བརྗོད་པའི་གཙོ་བོར་ཕེབས་པར་པཎ་ཆེན་རིན་པོ་ཆེ་
ནས་ཕུལ་བའི་བཞུགས་སྟན་རྒྱབ་ཡོལ་དང། ཝང་ཕོ་ལྷབས་ཕུལ་བའི་དངུལ་གྱི་མཆོད་རྟེན་བཀྲ་ཤིས་པའི་རྫས་རྟགས། རྒྱལ་སྲིད་སྣ་བདུན་གྱི་གཟུགས་ཚང་མ་དམ་པ་འདི་ལ་སྩལ་བ་སོགས་སྔ་ཕྱིར་གསོལ་བས་མང་བ་གནང། ཟླ་བ་གཉིས་པའི་
ནང་དུ་ཉེ་སྐོར་གྱི་གྲ་ཚང་ཁག་འགའི་གྲྭ་པ་བརྒྱ་ལྷག་ཙམ་གྱི་བསྙེན་རྫོགས་ཀྱི་མཁན་པོ་མཛད། ཟླ་བ་གསུམ་པའི་ནང་དུ་ཕོ་བྲང་ནང་ཚ་བ་ཆེས་པའི་སྟབས་དབྱར་གྱི་རིང་ཕྱིའི་མཚོ་བདུན་དགོན་པར་བྱོན་ནས་ཟླ་བ་དགུ་པ་བཅུ་པའི་ནང་ཙམ་ལ་ཕོ་བྲང་ནང་དུ་

[043A]༄༅། །ཤོག་ཅིག་པའི་བཀའ་གནང་བར་བརྟེན་གསུམ་པའི་ཉི་ཤུ་སྐོར་ལ་ཕོ་བྲང་ནས་འཐོན་ནས་མཚོ་བདུན་གྱི་དགོན་པར་ཕེབས། དེ་ལྕང་སྐྱ་བླ་བྲང་གི་གཉེར་ལས་འཛིན་རྣམས་ཀྱིས་བསུ་བ་སེར་སྦྲེངས་དང་
ཞབས་ཏོག་རྒྱ་ཆེ་བ་བྱས་ཤིང། ཨ་པ་ག་ཏཱ་ཝང། ཆེ་ཆེ་ན་ཆིན་ཝང། ཇུ་རིག་ཐུ་ཝང། སོ་ནིད་ཝང། ཧོའུ་ཆིང་ཝང་གཉིས། ཨོང་ཉོད་པའི་ལི་སོགས་ཆེན་པོ་ཧོར་གྱི་ཡུལ་གྲུར་གནས་པའི་དང་སྟོབས་དད་ལྡན་པའི་སྦྱིན་བདག་དུ་མ་དང་
མཁར་སྔོན་ཛ་ཡ་པཎྚི་ཏ་སོགས་བླ་མ། གྲ་རིགས་དུ་མས་རང་རང་གི་འབྱོར་པ་དང་བསྟུན་པའི་འབུལ་བ་བསྟབས་ཤིང་སོ་སོར་དབང་རྗེས་གནང་ལུང་སོགས་ཀྱི་ཆོས་འབྲེལ་ཇི་སྙེད་པ་ཞིག་དང། རབ་བྱུང་བསྙེན་རྫོགས་ཉིས་བརྒྱ་ལྷག་
བསྒྲུབས་པ་སོགས་དབྱར་ཐོག་དེར་ཆོས་ཀྱི་སྦྱིན་པས་འགྲོ་བ་མཐའ་ཡས་པ་ཞིག་སྨིན་པར་མཛད། བརྒྱད་བའི་ཉེར་གསུམ་ཉིན་ཐོའུ་ཀོན་ཞབས་དྲུང་གིས་དགོངས་བཞུས་སྟབས་ཕོ་བྲང་གི་ཐམ་ཀ་བླ་མ་རེ་ཞིག་གནང་དགོས་པའི་ཡི་གེ་འབྱོར་
ནས་མི་རིང་བར་ནའི་རལ་ཐུ་བདག་པོ་ཆེན་པོ་ཞི་བར་གཤེགས་པའི་གནས་ཚུལ་གསན་འཕྲལ། ནམ་ཉིན་ལམ་ལྟོས་པར་ཕེབས་ཏེ་དགུ་པའི་ཚེས་དྲུག་ལ་ཕོ་བྲང་དུ་འབྱོར། འཇམ་དབྱངས་ལྷ་སྐྱོང་མིའི་བདག་པོ་འདི་ཉིད་ཡངས་པའི་ས་
ཆེན་པོའི་མངའ་བདག་ཏུ་འཇིགས་པ་མེད་པའི་ཁྲི་ཆེན་པོར་ཞབས་ཟུང་གི་འཁོར་ལོ་གསར་དུ་བཀོད་པའི་ཉིན་བཞི་པའི་དུས་གོང་མའི་མཚམས་ཞུས་གནང་བར་གསོལ་ལྷག་གི་ཇ་གནང་སྟེ་ཡབ་རྒྱལ་བོའི་གདུང་ལ་སྨོན་ལམ་འདེབས་དགོས་

[043B]
གི་བར་རྒྱལ་པོའི་དགོངས་རྫོགས་བསྒྲུབས། ཧོར་ཟླ་བཅུ་པའི་ཉེར་ལྔའི་དུས་ཆེན་དགེ་བའི་ཉིན་མཉམ་མེད་ཐུབ་པའི་དབང་པོ་དང་མི་གཉིས་པའི་ཙན་དན་ཇོ་བོའི་ལྷ་ཁང་གི་ཁྲིར་ཕེབས་པར་གྲྭ་པ་རྣམས་ནས་བརྟན་བཞུགས་དང་ཁྲི་འབུལ། རྒྱལ་སྲས་
བཅུ་གཉིས་པ། བཅུ་དྲུག་པ། བཅུ་བདུན་པ་སོགས་གོང་དང་སྐུ་རུས་གཅིག་པའི་ཝང་དང་མི་དྲག་མང་པོ་ནས་བབས་བསྟུན་གྱི་ལེགས་སོ་རྒྱས་པར་བསྟར། ནང་གི་གྲ་ཚང་ཁག་ལ་གོས་ཐེབས་མ་བྱུང་བར་ལོ་མང་རབས་སོང་འདུག་པ། བདག་
པོ་ཆེན་པོའི་སྙན་ལྷོངས་ཐབས་མཁས་ཀྱིས་ཞུས་པར་བརྟེན་གྲྭ་པ་རེར་དངུལ་སྲང་ལྔ་ལྔའི་གསོལ་རས་བྱུང། མེ་འབྲུག་ལོར་རྒྱལ་སྲས་བཅུ་བདུན་པར་ཀྱཻ་རྡོ་རྗེ་དང། རྡོ་རྗེ་ཕག་མོའི་དབང། མགོན་ཆོས་གཉིས་ཀྱི་རྗེས་གནང་ཕུལ། ཨོ་རཱ་ཧན་
དགེ་སློང་བསྟན་འཛིན་གྱིས་མ་ཎི་བུམ་སྒྲུབ་བྱེད་འདུན་ཡོད་པ་རྗེ་འདི་པར་ཞུས་པ་བཞིན། ཤི་ཕན་ཐང་གི་གྲྭ་ཚང་དུ་ཚུགས་པའི་རྡོ་རྗེ་སློབ་དཔོན་གནང་ནས་བཞུགས་ཐོག་ཝང་བཅུ་བདུན་པ་མཇལ་ཁར་ཕེབས་པར་སྒྲུབ་ཁང་སྟེང་དུ་འཇའ་ཤར་བ་
གཟིགས་པས་ཐུགས་དད་ལྷག་པར་འཁྲུངས་ནས་ཚོགས་ཐེངས་གཅིག་གི་བར་བཞུགས་ཤིང་དངུལ་འགྱེད་སོགས་གནང། དགོན་དེར་ཝང་ནས་རྒྱུ་སྦྱར་ཏེ་མ་ཎི་བུམ་སྒྲུབ་འཛུགས་པ་གནང་བར་ཡང་སྔར་ལྟ་བུའི་ལྟས་ཡ་མཚན་པ་བྱུང་བས་སླར་ཡང་

[044A]༄༅། །མ་ཎིའི་སྒྲུབ་པ་འཛུགས་པ་དང་ཝང་རང་གི་ཞལ་འདོན་ལ་མ་ཎི་ཆག་མེད་གནང་བའི་དམ་བཅའ་ཕུལ་ཞིང། ཐུགས་རྗེ་ཆེན་པོ་རྒྱལ་བ་རྒྱ་མཚོའི་དབང་ཡང་གསན་ནས་ཐུགས་དམ་མཛད། མེ་འབྲུག་ལོར་ཡང་སྨོན་
ལམ་ཆེན་མོའི་ཚོགས་དབུ་སོགས་སྔར་མཁྱུད་ལྟར་གནང། ཟླ་བ་གསུམ་པའི་ནང་ཚ་བའི་སྟབས་དང་བཅས་ས་ཆུ་མ་འཕྲོད་པས་སྐུ་ཅུང་ཟད་མ་བདེ་བར་ཕྱི་ལོགས་སུ་ཕེབས་ཆོག་པའི་དགོངས་ཞུ་གནང་བར་བློན་པོ་རྣམས་ནས་ཐམ་ཀ་བླ་མ་སུ་ཡིན་ཀྱང་
ཐམ་ཀ་བཞག་ནས་རང་དོན་དུ་འགྲོ་བའི་སྲོལ་མེད་ཅེས་བཀག་ཆ་བྱུང་ཡང་ནན་ཞུས་བྱས་བར་མཚོ་བདུན་དགོན་པར་ཚ་བའི་རིང་ལོ་ལོ་བཞིན་ཕེབས་ཆོག་པ་གོང་གི་བཀས་ཁྲོལ་བར་བརྟེན་མཚོ་བདུན་དུ་ཕེབས། སྐུ་གཟུགས་ཀྱང་རིམ་བདེར་སོང། དཔྱིད་ཀའི་
རིང་སྐུ་མཚམས་ཀྱི་ངོས་ནང་དུ་ཡང་དག་འཇོག་ལ་གཞོལ་བར་མཛད། དབྱར་དུས་ཆ་གན་ཐ་ཡན་ཆིའི་སྤྲུལ་སྐུ་དང། ཨ་པ་ག་ཏཱ་ཝང་སོགས་མང་རབས་ཤིག་ལ་རྗེ་ཐམས་ཅད་མཁྱེན་པའི་གསུང་འབུམ་ཚང་མའི་ལུང་དང། ཆེ་ཆེན་ཝང་གི་མ་དང་
གུ་ཤྲི་ངག་དབང་བཟོད་པ་སོགས་མང་པོར་གསང་འདུས་འཕགས་ལུགས་དང། ཨོང་ཉོད་པའི་ལི་དཔོན་དཔོན་མོ་བཅས་པར་འཇིགས་བྱེད་ཀྱི་དབང། གཞན་ཡང་སོག་རིགས་ཀྱི་དཔོན་དཔོན་མོ་མང་པོར་རང་རང་གི་འདོད་ཆོས་ཀྱིས་ཚིམས་པར་
མཛད། ལྕང་སྐྱ་མཆོག་གི་སྤྲུལ་པའི་སྐུ་བོད་ནས་ཕྱིར་ཕེབས་དུས་ལམ་རིམ་བླ་མ་བརྒྱུད་པའི་ཐང་སྐུ་འགའ་དང། མགོན་པོ་ཚེ་མཐའ་ཡས་པའི་སྣང་བརྙན་སོགས་རྟེན་གསུམ་གྱི་རིགས་དང། སྤོས་སྣམ་སོགས་ཕེབས་སྐྱེས་རྒྱས་པ་གནད་

[044B] ཉེ་ཞོ་མེད་པར་བདེ་བར་ཕེབས་པའི་དགའ་སྟོན་ཀྱང་གནང། མེ་འབྲུག་ནས་ལྕགས་སྤྲེའི་བར་ཕལ་ཆེར་དབྱར་མཚོ་བདུན་དང། དགུན་དཔྱིད་ཕོ་བྲང་ནང་དུ་ཕེབས་ནས་འཆད་ཉན་གཙོ་ཆེ་བའི་སྒོ་ནས་གོང་གི་ཞབས་འདེག་བསྒྲུབས་
ལྕང་སྐྱ་རིན་པོ་ཆེར། སེང་གདོང་མ་དམར་མོ། རྣམ་འཇོམས། ཁྱུད་ཁྲ། རི་ཁྲོད་མ་གསུམ་གྱི་རྗེས་གནང། དེ་དང་ཁྱུད་ཁྲའི་ལས་ཚོགས། རྗེ་ཆོས་སྐྱོང་རྒྱ་མཚོའི་གཅོད་གཞུང་གི་ལུང་སོགས་འབུལ་བར་གནང། རྒྱལ་སྲས་ཝང་བཅུ་
གཉིས་པར། རྣམ་སྲས་བཀའ་མི་འདྲ་བ་བཅོ་ལྔའི་རྗེས་གནང་ཕུལ་བ་སོགས་ཕོ་བྲང་ནང་གི་སེར་སྐྱ་མཆོག་དམན་གྱི་རིགས་འདོད་ཆོས་ཞུ་བ་ཆད་མེད་ལྟ་བུ་ལ་སོ་སོའི་རེ་བ་བཀང། ས་རྟ་ཟླ་བ་བརྒྱད་པའི་ཚེས་བཅོ་ལྔའི་ཉིན་རྗེ་འདི་བས་མཁན་
པོ་དང། ལྕང་སྐྱ་རྡོ་རྗེ་འཆང་གིས་ལས་སློབ། ཛ་སག་བླ་མ་ཨ་ཆི་ཐུ་ཆོས་རྗེས་གསང་སྟོན་མཛད་ནས་དད་པའི་དགེ་འདུན་གྲངས་ཚང་བ་དང་བཅས་པས་མཁར་སྔོན་ཤི་རེ་གེ་ཐུ་ཁོ་ཐོག་ཐུའི་སྤྲུལ་སྐུ་བསྙེན་པར་རྫོགས་པར་མཛད་པ་སོགས་སྐྱེ་བོ་
མང་པོ་ལ་དགེ་སློང་དགེ་ཚུལ་དགེ་བསྙེན་ཕ་མའི་སྡོམ་པ་བྱིན་པའི་སྒོ་ནས་བསྟན་པའི་རྩ་བ་འདུལ་བསྟན་རིན་པོ་ཆེ་ཡང་ཆེས་ཆེར་སྤེལ་བར་མཛད། ལྕགས་བྱ་ལོར་ཟི་ཉན་ཀོང་དུ་ཡང་མེས་ཐཱ་ཧོས་བཞེངས་པའི་གསེར་གྱི་བཀའ་འགྱུར་རིན་པོ་ཆེ་སྣ་ཚོགས་
ཀྱིར་ཕྲས་སྤྲས་པའི་བལྟ་བས་ཆོག་མི་ཤེས་པ་ཞིག་བཞུགས་པའི་དུས་འདོན་སྐབས་རྒྱལ་པོ་ཆེན་པོ་ཕྱག་འཚལ་གནང་བར་ཕེབས་པར་བཀའ་འགྱུར་འདི་འདྲ་དུ་ཡོད་དང། བཀའ་བསྟན་གྱི་པར་ཡོད་མེད་སོགས་ནང་བློན་རྣམས་ལ་བཀའ་འདྲི་གནང་བར་

[045A]༄༅། །ཨ་ས་ཁན་ཨམ་པ། པའི་ལི་ཚེ་མགོན་སྐྱབས་ནས། བཀའ་འགྱུར་འདི་འདྲ་བ་གཞན་ཡང་ཡོད། བཀའ་འགྱུར་བསྟན་འགྱུར་གྱི་པར་ཡང་བོད་ཀྱི་ཡི་གེར་ཡབ་མེས་གོང་མ་རྣམས་ཀྱི་སྐུ་རིང་ལ་བསྒྲུབས་པ་
བཞུགས། ད་ཆ་བདག་པོ་ཆེན་པོ་ཉིད་ནས་བསྟན་འགྱུར་སོག་སྐད་དུ་བསྒྱུར་བའི་པར་གྱིས་ཆོས་སྦྱིན་གནང་ན་རྒྱལ་བའི་བསྟན་པ་ལ་ཕན་པ་དང། སེམས་ཅན་གྱི་བདེ་སྐྱིད་འཕེལ་བའི་བཀའ་དྲིན་ཆེ་བ་ཡོང་འདུག་ཚུལ་སྙན་ཞུ་ཕུལ་བར་
བདག་པོ་ཆེན་པོ་ཉིད། ཞྭ་སེར་གྱི་བསྟན་པ་དང་འགྲོ་བའི་བདེ་སྐྱིད་འཕེལ་ཐབས་ལ་ཐུགས་གཞོལ་བའི་སྟབས་ཀྱིས་དགྱེས་ཚེར་ཆེན་པོས། ལྕང་སྐྱ་རིན་པོ་ཆེ་དང། དམ་པ་འདི་གཉིས་ལ་བསྟན་འགྱུར་ཚང་མ་སོག་སྐད་དུ་བསྒྱུར་དགོས་པའི་
བཀའ་ཕེབས་པ་ལྟར་བོད་ནས་རིག་གནས་ཤེས་པ་འགའ་ཞིག་དང། སོག་པོ་ཚེ་ཆེན་ཞེ་དགུ། ཁལ་ཁ་ཚོ་བདུན། ཆ་དཀར་ཧོ་ཤོས་སོགས་ནས་བླ་མ། སྐུ་སྐྱེ། དཀའ་རམས། གུ་ཤྲི་སོགས་བོད་སོག་གི་ཡིག་རིགས་དང། ཆོས་ཚུལ་ལ་བློ་
མིག་ཐོབ་བ་མཐའ་ངག་བསྡུས་པའི་གཙོ་བོ་སྐྱེས་མཆོག་དམ་པ་ཟུང་ནས་གནང་སྟེ། ཆུ་ཁྱི་ལོ་ནས་བཟུང་བསྟན་འགྱུར་སོག་སྐད་ལ་གསར་དུ་བསྒྱུར་བ་དང། བསྒྱུར་ཟིན་འཆོས་པ་དང། ཞུས་ཆེན་མཛད་པ་སོགས་ཀུན་ཏུ་དོན་ཡོད་པའི་ལེགས་
མཛད་ཀྱི་བྱ་བ་ལས་ཀྱི་འཁོར་ལོ་ལ་གཞོལ་བར་མཛད། མཁས་གྲུབ་ཆེན་པོ་ལྕང་སྐྱ་རིན་པོ་ཆེས་ཞུ་ཆེན་འདི་སྐོར་ལ་ཕན་པའི་དག་ཡིག། གངས་ཅན་འདིར་འཕགས་པའི་ཡུལ་ནས་ཆོས་ཐོག་མར་བསྒྱུར་བའི་སྐབས་ཆོས་རྒྱལ་ལོ་པཎ་རྣམས་

[045B] བྱེ་བྲག་རྟོགས་བྱེད་སོགས་ཀྱི་ཚུལ་དང་མཚུངས་པའི་ལེགས་བཤད་བཀའ་རྩོམས་གནང་བ་ཞིག་ཀྱང་ཁོ་བོས་མཐོང་བ་དང། སྙན་པའི་གྲགས་པ་ཐོས་འཛིན་གྱི་བུ་གར་སོན་པས་སྔར་བསིལ་ལྡན་གྱི་
ལྗོངས་འདི་དགེ་སྡིག་གི་བླང་དོར་ལ་རྨོངས་པ་མུན་པའི་རུམ་ལྟ་བུ་ལ། རྒྱལ་བློན་ལོ་པཎ་རྣམས་ཀྱི་བཀའ་དྲིན་ལས་དམ་པའི་ཆོས་ཀྱི་སྣང་བས་ཉི་མ་ཤར་བ་བཞིན་དུ་གྱུར་པ་དང་མཚུངས་པར་རྒྱ་ཧོར་གྱི་ཡུལ་གྲུ་ཆེན་པོར་ཡང། གོང་མ་རིམ་བྱོར་
སོགས་ཀྱི་བཀའ་དྲིན་ལས་ཆོས་ཚུལ་ལ་བློ་གྲོས་ཀྱི་འཇུག་པ་ཡངས་པ་ཤིན་ཏུ་མང་བའི་ཐོག། སླར་ཡང་གངས་ཅན་འདི་དང་འདྲ་བའི་དམ་ཆོས་ཀྱི་སྒྲོན་མེ་ཆེས་ཆེར་གསལ་བར་འགྱུར་བ་གདོན་མི་ཟ་སྙམ་བདག་པོ་ཆེན་པོའི་ལེགས་མཛད་དང་
བཀའི་རྗེས་སུ་འབྲངས་ནས་བསྟན་པའི་བྱ་བ་མཛད་མི་འདི་དག་ལ་མོས་པ་དང་སྤྲོ་བ་ལྷག་པར་འཕེལ་བར་གྱུར་ཏོ། །དེ་དག་གི་སྐབས་སུ་ཡང་ལྕང་སྐྱ་རིན་པོ་ཆེར། ཚེ་རྟ་མགོན་གསུམ་གྱི་རྗེས་གནང་དང། མཁར་སྔོན་ཐམ་ཀ་བླ་མ་ནའི་ཆི་ཐོ་ཡོན་
ཁོ་ཐོག་ཐུར་སྤྱན་རས་གཟིགས་ཀྱི་རྗེས་གནང་སོགས་འདོད་ཆོས་འགའ་དང། ཁལ་ཁ་ནས་བསྟན་པའི་གསལ་བྱེད་མཉྫུ་ཤྲི་ནོ་མོན་ཧན་ལ་འགྲེལ་པ་བཞི་སྦྲགས་སོགས་མཆོག་དམན་དུ་མར་ཆོས་ཀྱི་སྒོ་འཕར་ཡངས་པོར་ཕྱེ། ཆུ་ཕག་ལོར་
གནམ་བསྐོས་མིའི་བདག་པོ་ཆེན་པོ་རི་དྭགས་ལ་ཕེབས་པའི་ཞབས་ཕྱིར་མཚོ་བདུན་དུ་བཞུགས་ཐོག་ནས་ཕོ་བྲང་ནང་དུ་འབྱོན་མི་དགོས་པར་ཕྱི་རོལ་བསིལ་ས་ཞིག་ནས་ཕེབས་ཆོག་པའི་བཀའ་གནང་བ་ལྟར་བཞད་ཧོར་ནས་བདག་པོ་ཆེན་པོ་དང་

[046A]༄༅། །མཇལ། རྒྱལ་པོ། ཡུམ་དང་བཙུན་མོའི་འཁོར། རྒྱལ་ཕྲན་མང་པོ་བློན་འབངས་དཔུང་དུ་བཅས་པ་འབུམ་ཕྲག་གསུམ་ལྷག་ཙམ་པས་རི་ཀླུངས་ཐམས་ཅད་སྨུག་ཤིག་ཤིག་གང་བས་རིམ་བཞིན་ཧར་
ཆེན་ཧོར་ཆེན་གྱི་རི་དྭགས་ཀྱིས་བརྒྱུད་ཟླ་བ་ཕྱེད་གཉིས་ཙམ་གྱི་སར་གོང་མའི་ཡབ་མེས་ཀྱི་གཞིས་མུན་ཏེན་ཞེས་བྱ་བའི་ཕོ་བྲང་དུ་ཕེབས། ས་ཕག་དང་བཅོས་མའི་རྡོ་ལས་བསྒྲུབས་པའི་མཁར་ཤིན་ཏུ་ཁོ་ལག་ཡངས་པར་རྒྱལ་པོའི་ཕོ་བྲང་དང་
མཛོད་ཁང་དང་ཚོང་ཁང་སོགས་རྒྱ་ཆེ་བ་རྣམ་པར་རྒྱལ་བའི་ཁང་བཟང་གི་དཔེར་འོས་པ་དེར་སྒོ་བཞིར་མཆོད་རྟེན་ཆེན་པོ་བཞི་དང། དགོན་སྡེ་དང། ལྷ་ཁང་མང་པོ། མཁར་གྱི་གཡས་ངོས་ཀྱི་ཕྱི་ལོགས་སུ་ལྷ་ཁང་སེར་པོའི་གྲ་ཚང་དང། སྐྱེད་ཚལ་
གྱི་གྲ་ཚང་གཉིས་ཀྱང་ཡོད་པ། ལྷ་ཁང་སེར་པོའི་ནང་རྟེན་དུ་གསེར་སྲང་སྟོང་ལས་བསྒྲུབས་པའི་མགོན་པོའི་སྣང་བརྙན་ཧོར་རྒྱལ་པོས་འགྲོ་མགོན་འཕགས་པ་རིན་པོ་ཆེར་ཕུལ་བ་ཡེ་ཤེས་པ་དངོས་དང་རྣམ་དབྱེར་མ་མཆིས་པའི་བྱིན་རླབས་ཀྱི་གཟི་
འོད་འབར་བ་དེ་དང། འཇམ་དཔལ་དབྱངས་གོང་མ་བདེ་སྐྱིད་རྒྱལ་པོས་གསེར་སྲང་སྟོང་ལས་གསར་བཞེངས་གནང་བའི་མགོན་པོ་བདེ་གི་སྣང་བརྙན། མཁར་གྱི་ནང་དུ་རྒྱལ་པོའི་གཟིམ་ཆུང་སོགས་ཕལ་ཆེ་བར་ཡང་སྐུ་གསུང་ཐུགས་ཀྱི་རྟེན་
བསམ་གྱིས་མི་ཁྱབ་པ་དང། ཁང་པའི་ལོགས་སུ་ལཉྩ་དང་ཝར་ཏུ་ལའི་གཟུངས་སྔགས་ཟབ་མོ་བྲིས་པ་སོགས་བདག་པོ་ཆེན་པོའི་སྤྱན་ལམ་དུ་བབས་པར་དེ་དག་གི་རྒྱུ་མཚན་གང་ཡིན་བཀའ་འདྲི་གནང་བར་དམ་པ་འདིས་དགོངས་ཚོད་ཀྱི་ལན་

[046B] སླར་ཡང་དྭངས་པའི་ཤེལ་ངོས་ཟླ་ཟེར་ཕོག་པས་ལྷག་པར་གསལ་བར་གྱུར་པ་བཞིན་ཡབ་མེས་གོང་མ་རྣམས་ཆོས་རྒྱལ་ཤ་སྟག་ཏུ་བྱོན་པའི་ཕྱག་རྗེས་ལ་
མཉེས་པ་དང། ཐུབ་པའི་བསྟན་པ་རིན་པོ་ཆེ་ལ་དད་གུས་ལྷག་པར་དུ་འཕེལ་བའི་ཚུལ་བསྟན། བླ་མ་འདི་ལའང་རྒྱལ་པོ་དང་སྐུ་རུས་གཅིག་བའི་ཝང་ཐམས་ཅད་ཀྱི་གྲལ་མགོར་བཞུགས་སུ་བཅུག་པའི་བཀུར་བཟོས་དང་བཅས་དགྱེས་སྟོན་བསམ་
གྱིས་མི་ཁྱབ་པ་གནང། དེ་ནས་ཧོར་ཟླ་བཅུ་པའི་ནང་བ་ཚྭ་ཅན་གྱི་རྒྱ་མཚོའི་འགྲམ་སོགས་ནས་རིམ་བཞིན་བརྒྱུད་དེ་ཕོ་བྲང་དུ་ཕེབས་ཐོག་གོང་ནས་རྒྱ་དང་ཧོར་གྱི་རྒྱལ་རབས་སྔ་མོ་ནས་ཀྱི་དུས་ནས་བཟུང་སྟེ། ད་ལྟའི་བར་རིམ་བྱུང་ཕོ་བྲང་ནང་གི་སྐུ་
གསུང་ཐུགས་ཀྱི་རྟེན་མཐའ་དག་ལ་སྐུ་རྒྱུ་དང་ལྷ་སུ་ཡིན་ཁུངས་དག་མི་དག་སོགས་དབྱེ་གསལ་གྱིས་ཤིག་པར་ལྕང་སྐྱ་རྡོ་རྗེ་འཆང་དང་དམ་པ་འདི་གཉིས་ལ་བཀའ་ཕེབས་པར་བརྟེན། དམ་པ་གཉིས་ནས་གཙོ་མཛད་ཕོ་བྲང་ནང་གི་བླ་མ་དྲག་རིགས་
དང༑ སོག་པོའི་ཡ་མོན་གྱི་ཡི་གེ་པའི་དཔོན་ཆེ་ཆུང་འགས་རོགས་རམ་བྱས་ནས་ཟླ་བ་གཉིས་ཙམ་གྱི་བར་ཞིབ་པར་བརྟགས་ཏེ་སོ་སོར་ཁ་བྱང་བོད་སོག་གི་ཡི་གེ་ཤན་སྦྱར་ནས་ཕུལ་བ་དགོངས་པར་འབྱོར་བའི་བདག་རྐྱེན་ཀྱང་ཆེ་བར་གནང་
ལོ་དེའི་དགུན་ཐོག་གོང་ནས་ནང་བློན་གོང་ཡེ་དང། བན་ཨ་ལི་ཧན་ཨམ་པ། ནཱ་ཨ་ལི་ཧན་ཨམ་པ་སོགས་དམ་པ་གཉིས་ཀྱི་སར་མངགས་ཏེ། རྒྱལ་ཁབ་པེ་ཅིང་འདི་གནས་ཤིན་ཏུ་ཆེ་བར་འདུག་ནའང། ཡབ་མེས་གོང་མ་རྣམས་ཀྱི་

[047A]༄༅། །དུས་བསྟན་པའི་སྲོལ་དར་རྒྱས་ཆེ་མོད་ཀྱང། ཕྱི་ནང་རིག་པའི་གནས་ཚད་མར་འཆད་ཉན་གྱི་སྲོལ་ཆེ་བ་མ་དར་འདུག། ད་ཆ་ཐུབ་བསྟན་སྤྱི་དང་ཁྱད་པར་ཞྭ་སེར་ཅོད་པན་འཆང་བའི་བསྟན་པ་རྒྱས་པ་དང། ཡབ་
མེས་གོང་མ་རྣམས་ཀྱི་ཐུགས་དགོངས་རྫོགས་པ། འགྲོ་བའི་བདེ་སྐྱིད་འཕེལ་བའི་ཆེད་དུ་དམིགས་ཡབ་རྒྱལ་པོ་ཝང་གནང་དུས་བཞུགས་པའི་གཟིམ་ཁང་འདིར་ལྷ་ཁང། འདུ་ཁང། གྲ་ཤག་སོགས་དགོན་གནས་རྒྱ་ཆེ་བ་གསར་དུ་བསྐྲུན་པར་
རིག་གནས་ལྔ་ལ་འཆད་ཉན་བྱེད་པའི་གྲྭ་ཚང་གསར་འཛུགས་གནང་རྒྱུ་ཡིན་པའི་བཀའ་ངོ་མཚར་རྨད་དུ་བྱུང་བ་ཕེབས་པར། དམ་པ་གཉིས་ནས་མགྲིན་གཅིག་པར་རྗེ་བཙུན་འཇམ་དཔལ་དབྱངས་རྗེ་བླ་མའི་བསྟན་པ་དང་འགྲོ་བ་མཐའ་དག་གི་བདེ་
སྐྱིད་སྤེལ་བའི་སླད་དུ་བསམས་བཞིན་དུ་གསེར་གྱི་ཁྲི་ཆེན་པོར་སྟོབས་ཀྱི་འཁོར་ལོས་སྒྱུར་བའི་ཚུལ་བཟུང་བ་ནི་དགོས་པ་འདི་འདྲ་བ་ཁོ་ནའི་ཕྱིར་ཡིན་པ་ལ་སེམས་དགའ་བ་དང་དད་པ་དཔག་མེད་སྐྱེས་སྔར་བོད་དུ་ཆོས་མ་དར་བའི་སྐབས་རྒྱ་གར་
གྱི་ཡུལ་སོགས་ནས་པཎ་གྲུབ་མང་པོ་སྤྱན་དྲངས་ཏེ། བསྟན་པའི་སྲོལ་བཙུགས་བ་རྣམས་དར་རྒྱས་ཤིན་ཏུ་ཆེ་བས་ད་ལྟའི་བར་གནས་པ་ཡིན། བདག་པོ་ཆེན་པོ་ནས་ཀྱང་བོད་ནས་མཁས་པ་བོས་ཏེ་མདོ་སྔགས་རིག་གནས་ལ་འཆད་སྤེལ་གྱི་
སྲོལ་འཛུགས་པ་གནང་ན་བདག་པོ་ཆེན་པོའི་ཐུགས་བསྐྱེད་གཞན་དང་མི་འདྲ་བའི་མཐུ་ལས་འཕེལ་རྒྱས་འབྱུང་བ་གཞིར་བཅས་ཞེས་ཞུས་པ་དགོངས་པར་འབྱོར། འདི་ཁར་གྲ་ཚང་ཁག་གི་འཆད་ཉན་བྱེད་མིའི་བླ་མ། དགེ་སྐོས། བྱང་འདྲེན་

[047B] ཤིང་བྱི་ལོར་ཟི་ཕི་ཡོན་ཞེས་པའི་གྲ་ཚང་ལ་དངུལ་སྲང་སུམ་སྟོང་གིས་ཞིང་ས་ཉོས་ནས་ཇི་སྲིད་བར་ལོ་སྟར་བཞིན་མ་ཎི་དུང་འཕྱུར་གཉིས་རེ་འཛུགས་རྒྱུའི་ཐེབས་སྦྱར་བའི་རྒྱུ་མཚན་ཡ་མོན་གྱི་
ཏང་ཙེ་དང། དགོན་པའི་རྡོ་རིང་གི་ངོས་སུ་ཡི་གེར་བཀོད། དེ་ནས་མ་འགྱངས་པར་མཛོད་ནས་གཏན་པ་མེད་པའི་མཆོད་སྦྱིན་གྱི་སྒོ་འཕར་ཡངས་པོར་ཕྱེ་ནས་དགོན་ཆེན་པོ་གསར་བསྐྲུན་གྱི་ལས་གྲ་ཚུགས་པ་མི་རིང་བར་གྲུབ་སྟེ་ཕྱི་ལྕགས་རི་སྲ་
ཞིང་བརྟན་པོའི་ཁོར་ཡུག་ཤིན་ཏུ་ཡངས་པའི་དབུས་ཚོགས་ཆེན་གྱི་འདུ་ཁང་ཆེན་མོ། དེའི་གཡས་ཕྱོགས་སུ་ལྷ་ཁང། གཡོན་ཕྱོགས་སུ་མགོན་ཁང། བསྙེན་རྫོགས་ཀྱི་སྡོམ་པ་འབོགས་ཆོག་གི་ཁང་པ། གདུགས་དཀར་ལྷ་ཁང། སྨན་བླ་ལྷ་ཁང་
རྒྱ་གར་པཎ་གྲུབ་ཀྱི་སྣང་བརྙན་བཞུགས་པའི་ལྷ་ཁང། རྗེ་ཡབ་སྲས་ཀྱི་སྣང་བརྙན་བཞུགས་པའི་ལྷ་ཁང། ཆོས་འཁོར་རབ་རྒྱས་གླིང་ལྷ་ཁང་སོགས་སྐུ་གསུང་ཐུགས་རྟེན་བཞུགས་པའི་ལྷ་ཁང་མང་པོ་དང་མཚན་ཉིད། རྒྱུད་པ། སྒྲ་སྙན་དང་གས་
སྨན་གྱི་གྲྭ་ཚང་ཁག་བཞིའི་གྲ་ཁང་དང། གྲྭ་པ་རེར་ཁང་པ་ཆེ་ཆུང་དང་ཚང་མང་བཅས་ཀྱི་ཤག་སྐོར་སོགས་གྲངས་མང་ཞིང་རྒྱ་ཆེ་བ་རྒྱུ་དང་བཟོ་བཀོད་ཕུལ་དུ་བྱུང་བ་རྒྱལ་བྱེད་ཚལ་གྱི་ཀུན་དགའ་ར་བ་མཧཱ་ཙི་མའི་ཡུལ་གྲུ་ཆེན་པོར་འཕོས་པ་འདྲ་བ་
ལེགས་པར་གྲུབ། དམ་པ་འདི་ཉིད་ཀྱིས་རྡོ་རྗེ་སློབ་དཔོན་མཛད་ནས་ཕོ་བྲང་ནང་གི་རིག་སྔགས་འཆང་བ་དུ་མ་ཚོགས་པས་དགོན་གསར་བསྐྲུན་ལ་རབ་ཏུ་གནས་པ་དགུང་ཞག་གསུམ་གྱི་བར་གནང་སྟེ་ཡེ་ཤེས་ཀྱི་བྱིན་ཆེན་པོ་ཕབ། གོང་ནས་ཀྱང་

[048A]༄༅། །རབ་ཡོན་གྱི་དངོས་པོའི་གནང་སྦྱིན་ཤིན་ཏུ་རྒྱ་ཆེ་བ་སྩལ། བོད་ནས་བྱོན་པའི་བླ་མ། དགེ་བཤེས་རྣམས་རྒྱལ་ཁབ་ཆེན་པོར་འབྱོར་ནས་གོང་གི་མཇལ་ཁའི་སྐབས་སྐུ་མདུན་དུ་མཚན་ཉིད་ཀྱི་བླ་མ་ངག་
དབང་ཆོས་འཕེལ་དང། རྒྱུད་པ་བླ་མ་དཀོན་མཆོག་བསྟན་དར་གཉིས་ལ་བགྲོ་གླེང་ལན་ཁ་ཡར་བྱེད་འཇུག་པ་གནང་བ་སོགས་ཆོས་ཀྱི་རྒྱལ་པོའི་རྣམ་པར་ཐར་པ་རྨད་དུ་བྱུང་བས་བོད་ཀྱི་བླ་མ་རྣམས་ལ་བརྩེ་བས་ལྷག་པར་བསྐྱངས་ཤིང་སོ་སོའི་
བབས་དང་བསྟུན་པའི་ལུང་ལས་བདག་རྐྱེན་ལྕི་བ་སྩལ། ཆོས་ཀྱི་འབེལ་གཏམ་བྱས་པ་དེ་དག་གི་དོན་ཇི་ལྟར་ཡིན་གྱི་བཀའ་འདྲི་དམ་པ་གཉིས་ལ་ཡང་ཡང་སྩལ་བར་ལན་ཕུལ་བ་རྣམས་དགོངས་པར་ཤིན་ཏུ་འབྱོར་ཏེ་བྱ་དགས་དབུགས་
དབྱུང༑ ཤིང་མོ་གླང་གི་ལོ་ཧོར་ཟླ་གཉིས་པའི་ཚེས་བརྒྱད་ནས་དགོན་གསར་པར་ཆོ་འཕྲུལ་ཆེན་མོའི་དུས་སྟོན་ཚུགས་པའི་ཚོགས་དབུར་གོང་མའི་བཀའ་ལྟར་ཕེབས། ནག་པ་ཟླ་བའི་ཚེས་གསུམ་ལ་མཚན་ཉིད་ཀྱི་གྲྭ་ཚང་ལ་གྲྭ་པ་སུམ་བརྒྱ། རྒྱུད་
པ་གྲྭ་ཚང་ལ་བརྒྱ། སྨན་དང་སྒྲ་སྙན་གྱི་གྲྭ་ཚང་སོ་སོར་ལྔ་བཅུ་རེ་བཅས་བཞག་པ་ལ་ཚོགས་པ་ཚོག་ལུགས། ཆོས་འཆད་ཉན་བྱེད་ལུགས། རྒྱུན་གྱི་སྒྲིགས་རྣམ་གཞག་སོགས་ཐུབ་པའི་བསྟན་པའི་སྲོལ་ཡང་དག་པ་དང་མཐུན་པར་དགོས་
པའི་བཀའ་ཕེབས་ནས། བདག་པོ་ཆེན་པོ་ཡང་དགྱེས་སྤྲོ་ཆེན་པོས་ཡང་ཡང་ཆིབས་ཁ་བསྒྱུར་ཏེ་གཟིགས་རྟོག་གནང། དམ་པ་འདི་ཟླ་བ་དེ་ཁའི་ཉི་ཤུ་སྐོར་ལ་མཚོ་བདུན་དགོན་པར་ཕེབས་ཏེ་དྲུག་པའི་ཚེས་བཅུའི་བར་བཅད་རྒྱའི་ངོས་

[048B] །སྐུ་མཚམས་གྲོལ་ནས་ཕྱོགས་དེའི་སྦྱིན་བདག་གྲ་རིགས་རྣམས་ལ་འདོད་ཆོས་བར་མ་ཆད་པ་ལྟ་བུ་གནང། གོང་མ་རི་དྭགས་ཀྱིས་ནས་མཚོ་བདུན་དགོན་པར་ཕེབས་རྒྱུའི་བཀའ་ཕེབས། ལྕང་སྐྱ་རིན་པོ་ཆེ་ཡང་
དེར་ཕེབས། རྒྱལ་པོར་དགྱེས་སྟོན་དང་བསུ་བའི་སེར་སྦྲེངས་བྱེད་ལུགས་སོགས་དམ་པ་གཉིས་ནས་བཀའ་བཀོད་ལེགས་པར་མཛད། བརྒྱད་པའི་ཉེར་གཉིས་ཉིན་གོང་མ་ཆེན་པོ་དགོན་གནས་དེར་ཕེབས་ཐོག་ཆོས་ཀྱི་འབེལ་གཏམ་བྱེད་
དགོས་པ་སོགས་ཀྱི་བཀའ་ཕེབས་ཤིང། ལྷག་པར་དམ་པ་གཉིས་ནས་བགྲོ་གླེང་དང། ཡང་རྗེ་འདི་པ་དང། རྗེ་བཙུན་དམ་པའི་སྤྲུལ་པའི་སྐུ་གཉིས་བགྲོ་གླེང་གནང་དུ་བཅུག། དམ་པ་གཉིས་ནས་རང་འབྱོར་དང་བསྟུན་པའི་སྟོན་མོའི་
བསྙེན་བཀུར་དང། སྐུ་གསུང་ཐུགས་རྟེན། སྤོས། ཕྲུག། རྟ་སོགས་ཀྱི་འབུལ་བ་ཕུལ་བར་སྐུ་གསུང་ཐུགས་རྟེན་རྣམས་བཞེས། གཞན་མ་རྣམས་ཕྱིར་སྩལ། སྟོན་མོ་སྤྱན་ལམ་དུ་བསྟར་བ་རྣམས་འདི་རྣམས་བླ་མ་གཉིས་ཀྱིས་ང་ལ་
དྲངས་པའི་སྟོན་མོ་ཡིན་ཞེས་དགྱེས་དགྱེས་ལྟར་ཝང་མི་དྲག་གཞན་ལ་གསོལ་རས་སུ་སྩལ། རིན་པོ་ཆེའི་རིགས་ཀྱི་འཕྲེང་བ་བཞི་དང་བཟང་གོས། རྟ་བརྒྱ་ལ་སོགས་པའི་དངོས་པོའི་གནང་སྐྱེས་གྱ་ནོམ་པ་དང། དགོན་པའི་བླ་མ་གྲ་རིགས་ཚང་
མར་ཡང་གནང་སྦྱིན་རྒྱ་ཆེར་སྩལ། དེ་ནས་གོང་མ་ཕྱིར་ཕེབས་པའི་ཞམ་འབྲིང་དུ་བྱོན་ཕོ་བྲང་ནང་དུ་ཕེབས་ནས་ཀྱང་ཆོས་ཀྱི་འཕྲིན་ལས་རྒྱ་ཆེན་པོས་བདག་པོ་ཆེན་པོའི་དགོངས་བཞེད་བསྒྲུབས། མེ་སྟག་ལོར་ཙན་དན་ཇོ་བོ་དང། ལྷ་ཁང་སེར་

[049A]༄༅། །པོའི་སྨོན་ལམ་གྱི་ཁྲིབ་ཡང་བཀའ་ལྟར་བསྒྲུབས། ཧོར་ཟླ་གཉིས་པའི་ནང་དུ་དགོན་སྡེ་གསར་པར་སྨོན་ལམ་གྱི་ཚོགས་དབུ་ཡང་སྔར་ལྟར་གནང། དེ་གའི་ཚེས་གཅིག་ལ་བདག་པོ་ཆེན་པོ་ཡང་ཚོགས་དབུར་ཕེབས་
ཐོག་དམ་པ་གཉིས་ལ་ཆོས་ཀྱི་བགྲོ་གླེང་དང། དགོན་པ་གསར་པའི་གྲྭ་སྐོར་བ་གཉིས་ཀྱིས་དམ་བཅའ་བཞག་པར་དགེ་བཤེས་མང་པོས་བགྲོ་གླེང་བཏང་སྟེ་ལྷ་ལྡན་སྨོན་ལམ་ཆེན་མོ་བཞིན་མིང་བཏགས་ཀྱི་སྲོལ་འཛུགས་པ་གནང། གོང་མའི་སྐུ་
མདུན་དེ་ཁར་བླ་མ་དགེ་འདུན་འདུས་པའི་ཚོགས་དང་བཅས་པ་ལ་ལྕང་སྐྱ་རྡོ་རྗེ་འཆང་གིས་བཀའ་ཆོས་གནང་ཞིང། བླ་མ་གཉིས་ལ་བཞུགས་སྟན། སྙེ་འབོལ་སོགས་ཉེར་སྤྱད་ཀྱིས་གཙོས་དངོས་པོ་མནངས་ཆེ་བ་དང། དེ་འོག་གི་བླ་མ་
གྲ་རིགས་རྣམས་ལའང་བབས་དང་བསྟུན་པའི་གསོལ་རས་རྒྱ་ཆེར་སྩལ། དེ་སྐབས་འདི་ནས་སྐུའི་མཚམས་ཞུས་སུ་མངགས་པའི་མཁན་པོ་དང་ནང་སོ་གཉིས་ཀྱང་བརྩེ་བ་ཆེན་པོས་བསྐྱངས་ཏེ་འབོད་པ་གནང་བར་འཕར་མའི་གསོལ་རས་སོགས་
མངོན་པར་ལྕི་བའི་བདག་རྐྱེན་ཐོབ་ཅིང། ངེད་ལའང་ཞྭ་སེར་བསྟན་པར་དགོངས་པའི་བཀའ་དང་གནང་སྐྱེས་བཟང་པོ་སྩལ་བ་སོགས་ཆོས་ཀྱི་རྒྱལ་པོ་ཆེན་པོ་དང། ཞབས་འདེགས་ཀྱི་སྐྱེས་མཆོག་དམ་པ་གཉིས་ལ་སོགས་པ་སྙིགས་མའི་
དུས་འདིར་མཐའ་དབུས་ཀྱི་འགྲོ་བ་མཐའ་དག་གི་རྒུད་པ་གཞིལ་བ་དང། ཐུབ་བསྟན་ཡོངས་སུ་རྫོགས་པའི་གནད་ཚང་ལ་མ་ནོར་བ་ཞྭ་སེར་ཅོད་པན་འཛིན་པའི་རིང་ལུགས་འདི་ཉིད་སྤེལ་བ་ལ་རྣམ་པར་དགེ་བའི་སྨོན་ལམ་གྱི་མཐུས་གཙོ་

[049B] ཚུལ་ལུགས་ཇི་ལྟ་བ་བཞིན་དུ་འབྱེད་པའི་དཔྱོད་ལྡན་མཐའ་
དག་དད་པ་དང་སྤྲོ་བ་དང་རྗེས་སུ་ཡི་རང་བའི་གནས་སུ་གྱུར་པའོ། །དམ་པ་འདི་ཉིད་འཁོར་བའི་ཕུན་ཚོགས་མཐའ་དག་མེ་འབར་བའི་ཀློང་ལྟར་གཟིགས་པའི་ངེས་འབྱུང་གི་མཐུས་སྲིད་ཀྱི་འདུ་ལོང་སོགས་ལ་རི་དྭགས་ཀྱི་མདུན་དུ་ཤ་ཁྲག་གི་ལོངས་
སྤྱོད་བཞིན། སྲེད་ཞེན་གྱི་འཆིང་བ་དང་བྲལ་ནའང། པདྨའི་དྲི་གཞོན་ལ་རྐང་དྲུག་གི་ཚོགས་རྣམས་མ་བོས་པར་ངང་གིས་འདུ་བ་བཞིན་མཆོག་དམན་གྱི་སྐྱེ་བོ་དུ་མས་བསྙེན་བཀུར་གྱི་ཞིང་མཆོག་ཏུ་བཟུང་ནས་རང་འབྱོར་དང་བསྟུན་པའི་བདོག་
པའི་དངོས་པོ་ཕུལ་བ་མཐའ་དག་བར་མ་དོར་ཆུད་མ་ཟོས་པར་རྣམ་དཀར་ཁོ་ནར་གཏོང་བར་མཛད་པའི་ཚུལ་མདོ་ཙམ་ནི། སྐུ་རྒྱུ་ལྗོན་དམར་ལ་རིན་པོ་ཆེ་དང་པོའི་ཁུ་བས་བྱུགས་པའི་རྒྱལ་བ་རྡོ་རྗེ་འཆང་གི་སྣང་བརྙན་ཁྲུ་ཚད་ལྔ་པ་དང། སྐུ་རྒྱུ་གོང་
འདྲའི་ཉེ་བའི་སྲས་ཆེན་བརྒྱད་ཀྱི་སྣང་བརྙན་ཁྲུ་ཚད་གཉིས་པ། སྐུ་རྒྱུ་གོང་འདྲའི་འཇམ་མགོན་བླ་མ་ཙོང་ཁ་པ་ཆེན་པོའི་སྣང་བརྙན་ཁྲུ་ཚད་གསུམ་པ། ཡང་བྱམས་འཇམ་དབྱངས་ཀྱི་སྐུ་ཁྲུ་ཚད་གཉིས་པ་དང། བྱམས་པའི་སྐུ་བརྙན་གོང་འདྲ་
བཅས་བདེ་ཆེན་དགོན་པར་སྦྱོར་འཇགས་གནང་བ་དང། གསེར་ཟངས་ལས་བསྒྲུབས་པ་ཤ་སྟག་གི་སངས་རྒྱས་སུམ་ཅུ་སོ་ལྔ། སྒྲོལ་མ་ཉི་ཤུ་རྩ་གཅིག། སྤྱན་རས་གཟིགས། གནས་བརྟན་བཅུ་དྲུག། སྨན་བླ་བདེ་གཤེགས་བརྒྱད་

[050A]༄༅། །བདེ་གསང་འཇིགས་གསུམ། མགོན་པོ། ཆོས་རྒྱལ། ལྷ་མོ། ཞལ། རྣམ་སྲས། རིགས་གསུམ་མགོན་པོ། དུས་གསུམ་སངས་རྒྱས། གདུགས་དཀར། རྒྱལ་བ་རིགས་ལྔ། རྗེ་ཡབ་སྲས་གསུམ་
རྒྱལ་བ་ཡབ་སྲས། རྡོ་རྗེ་ཕག་མོ། འཇིགས་བྱེད་དཔའ་གཅིག། ཡང། མགོན་ཆོས་ལྷ་མོ། བཅུ་གཅིག་ཞལ། རྡོ་རྗེ་སེམས་དཔའ། རྒྱལ་བ་ཚེ་མཐའ་ཡས་པའི་སྣང་བརྙན་སོགས་བརྒྱ་དང་ལྔ་བཅུ་ལྷག་བརྒལ་བ། ཙན་དན་ལས་
བསྒྲུབས་པའི་བདེ་གཤེགས་མཆོད་རྟེན་བརྒྱད་དཔངས་ཁྲུ་གསུམ་པ་ཅན། ཡང་ཙན་དན་ལས་བསྒྲུབས་པའི་བདེ་གཤེགས་མཆོད་རྟེན་བརྒྱད་གྲེ་ཚར་བདུན། དངུལ་ལས་བསྒྲུབས་པའི་མཆོད་རྟེན་ཆེ་ཆུང་བཅུ་ལྷག་ཙམ་དང། གསེར་ལས་
བསྒྲུབས་པའི་མཆོད་རྟེན་ཆེ་བ་གཅིག། གསེར་ཟངས་ལས་བསྒྲུབས་པའི་མཆོད་རྟེན་བརྒྱད་གྲ་ཚར་གསུམ། འཇམ་དབྱངས་ཆོས་སྐོར་ནས་གསུངས་པའི་ལྷ་ཚོགས་རྣམས་ཀྱི་ཞལ་ཐང། རྗེ་ཙོང་ཁ་པ་དང་པཎ་ཆེན་ཐམས་ཅད་མཁྱེན་པའི་
རྣམ་ཐར་རས་བྲིས། སྨན་བླ་བདེ་གཤེགས་བརྒྱད། གྲུབ་ཐོབ་བརྒྱད་ཅུ། བསྟན་པའི་གཏད་རབས་བདུན། གནས་བརྟན་བཅུ་དྲུག། ལམ་རིམ་བླ་མ་བརྒྱུད་པ་རྣམས་ཀྱི་སྐུ་ཐང། བདེ་གསང་འཇིགས་གསུམ་དང་ཆོས་སྐྱོང་འགའི་སྐུ་ཐང་
སྒྲོལ་དཀར་དང་ཚེ་དཔག་གི་སྟོང་ཐང། མགོན་པོ་ཚེ་མཐའ་ཡས་པའི་རས་བྲིས་བཞེངས་པ་སོགས་འབྲེལ་ཐོགས་ཀྱི་སྐྱེ་བོ་ཀུན་ལ་ཕན་པར་འགྱུར་བའི་རྣམ་དཀར་གྱི་བྱ་བ་ལ་རྒྱུན་དུ་བརྩོན་བཞིན་པ་དང། རྒྱན་དྲུག་མཆོག་གཉིས་ལ་

[050B] དཔྱོད་ལྡན་མཁས་པའི་ཚོགས་རྣམས་རྒྱང་རིང་དུ་གནས་
ནའང་ཡིད་རང་དབང་མེད་པར་འགུགས་པ། མཛད་པའི་གཙོ་བོ་གསུང་གི་འཕྲིན་ལས། ལེགས་བཤད་ཀྱི་རིགས་ཆེ་ཆུང་གསར་སྤེལ་གནང་བར། ལྕང་སྐྱ་རྡོ་རྗེ་འཆང་གི་བཀས་བསྐུལ་ཏེ་མ་གཅིག་གི་གཅོད་གཞུང་རྒྱས་པ། གཞན་ཡང་
དད་ལྡན་གྱི་སྐྱེ་བོ་དུ་མས་བསྐུལ་ངོར་གནང་བ་ལ། སྨྱུང་གནས་ཀྱི་བླ་བརྒྱུད་རྣམ་ཐར་དང། དེའི་ཆོ་ག་པོ་བསྟོད་ཊཱིཀྐ་དང་བཅས་པ། ཕར་ཕྱིན་སྐབས་བརྒྱད་ཚད་མའི་མཐའ་དཔྱོད། འདུལ་བའི་ལས་ཆོག་གི་ཊཱིཀྐ་ཐུབ་བསྟན་གསལ་བའི་
སྒྲོན་མེ། བཟང་སྤྱོད་ཀྱི་ཊཱིཀྐ་ཐར་འདོད་འཇུག་ངོགས། བྱམས་སྨོན་གྱི་ཊཱིཀྐ་ཐར་ལམ་གསལ་སྒྲོན། བརྒྱ་རྩའི་རྣམ་བཤད་ཚོགས་གཉིས་རིན་ཆེན་འདྲེན་པའི་ཤིང་རྟ། དཔལ་གསང་བ་འདུས་པའི་སྒྲུབ་ཐབས་དང་དེའི་སྨོན་ལམ་གྱི་
ཊཱིཀྐ་གཤིན་པོའི་སྦྱང་ཆོག་གི་ལྷན་ཐབས། ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒྲུབ་ཐབས་ཐར་པར་བགྲོད་པའི་ཐེམ་སྐས། ཕག་མོའི་སྒྲུབ་ཐབས་བདེ་ཆེན་རབ་རྒྱས། ཀྱཻ་རྡོར་གྱི་ཆོ་ག་གསང་ཆེན་མྱུར་ལམ། གཞན་ཡང་སྒྲོལ་མ་དཀར་
ལྗང་སོགས་རྒྱུད་སྡེ་བཞི་དང་འབྲེལ་བའི་ཡི་དམ་གྱི་ལྷའི་སྒྲུབ་ཐབས། མྱུར་མཛད་ཡེ་ཤེས་ཀྱི་མགོན་པོ་སོགས་མཐུ་ལྡན་ཆོས་སྐྱོང་སྲུང་མའི་མངོན་རྟོགས་གཏོར་ཆོག། ལྷ་རི་རི་ཁྲོད་པ་རྣམས་ཀྱི་བཅའ་ཡིག་སྒྲིགས་ལམ་གསལ་བའི་སྒྲོན་མེ་

[051A]༄༅། །སོགས་བཅའ་ཡིག་སྐོར། དཎྜིའི་གཞུང་ལུགས་ལས་བྱུང་བའི་དབྱངས་གཅིག་ལ་བསྐོར་བའི་བྱ་དཀའ་བ་སོགས་སྙན་དངགས་ཀྱི་སྐོར། ཡུལ་ལྷ་གཞི་བདག་མཆོད་པའི་བསངས་ཡིག་སྐོར། བླ་མ་ཡི་དམ་ལ་གསོལ་བ་
འདེབས་པའི་རིམ་པ་སོགས་ཤིང་བྱི་ཕན་ལ་པོད་ཚད་བཞི་ཙམ་ལོངས་པ་དད་སྟོབས་དང་ལྡན་པའི་སྦྱིན་བདག་ཨེ་བུ་བློ་བཟང་དོན་གྲུབ་ཀྱིས་པར་དུ་རྐོ་བའི་མགོ་བརྩམས་ནས་ཆོས་སྦྱིན་མི་ཟད་པར་སྤེལ་བ་སོགས་རྒྱལ་བ་ཀུན་གྱི་མཁྱེན་པའི་རང་གཟུགས་
འཇམ་དབྱངས་གཞོན་ནུའི་བྱིན་རླབས་ཀྱི་ཉིན་བྱེད་སྣང་བས་སྐྱེད་དུ་བསྲིངས་པའི་སྒྱུ་འཕྲུལ་ངོ་མཚར་བྱེ་བའི་འདབ་མ་ཅི་ཡང་གྲོལ་བའི་ཆུ་སྐྱེས་གསར་པ་སྐུ་གསུང་ཐུགས་ཀྱི་འཕྲིན་ལས་སྦྲང་རྩི་མྔྡར་པོ་བསྟན་པ་དང་འགྲོ་བའི་གསོས་སྨན་་ལྷའི་
བདུད་རྩིའི་གྲུ་ཆར་བཞིན་ཆད་མེད་དུ་ཕབ་པའི་རྣམ་པར་ཐར་པ་དཔྱོད་ལྡན་མགུ་བར་བྱེད་པའི་གཏམ་ཉུང་ཟད་བརྗོད་པ་སྟེ། ད་དུང་ཡང་འཇམ་མགོན་རྒྱལ་བ་གཉིས་པའི་བསྟན་པ་རིན་པོ་ཆེ་མཛེས་པའི་རྒྱན་དང། སྐལ་ལྡན་ཕྱི་འགྲོ་བ་མཐའ་ཡས་
པ་ལ་བླང་དོར་ཚུལ་བཞིན་སྟོན་པའི་སྣང་བྱེད་ཀྱི་སྒྲོན་མེར་བསྐལ་པའི་མཐའ་དང་མཉམ་པར་ཞབས་ཟུང་མི་གཞིག་པ་རྡོ་རྗེའི་ཆོས་བདུན་དང་ལྡན་པར་བརྟན་པའི་ངོས་སུ་སྐུ་གསུང་ཐུགས་ཀྱི་མཛད་པ་ངོ་མཚར་བ་ལས་བརྩམས་པའི་འབེལ་གཏམ་
དབྱར་སྐྱེས་རྔ་གསང་དལ་གྱིས་རྒོད་པའི་སྒྲ་དབྱངས་སྙན་པོ་བཞིན་རྒྱུན་མི་ཆད་པར་འབྱུང་བའོ། །འཇམ་མགོན་གཞོན་ནུའི་མཁྱེན་བཟང་གུར་ཀུམ་མདངས། །བསླབ་གསུམ་བླ་གོས་གསར་པའི་མཚམས་སྤྲིན་དང། །འགྲོགས་པས་སྲིད་ཞིའི་

[051B] །བཅོམ་པའི་བྱེད་པོ་གཉིས་པ་གསར་དུ་འཁྲུངས། །མདོ་སྔགས་བསྟན་པ་མཆོག་གི་རིན་ཆེན་གདུགས། །ཁམས་གསུམ་ཡོངས་ལ་གྲིབ་ཏུ་བསིལ་སྦྱིན་པ། །འདེགས་པའི་མཁས་གྲུབ་ཁྱུ་མཆོག་འདི་ལྟ་བུ། །འཛམ་གླིང་ས་
ཆེན་མཛེས་པའི་རྒྱན་གཅིག་ཉིད། །མི་བསྲུན་སྤྱོད་པའི་བ་ཚས་ཆེར་རྙོགས་པའི། །དུག་ཅན་སྙིགས་མའི་རྒྱ་མཚོ་འདི་ནང་དུ། །ཕུན་ཚོགས་སྣང་བ་དམ་པའི་གཟི་བྱིན་ཅན། །ཨེ་མ་དགོས་འདོད་སྩོལ་བའི་ནོར་ཡང་སྣང། །དམ་པ་ལ་འོས་གསང་བ་གསུམ་
འབྱུང་བའི། །རྣམ་ཐར་རིན་ཆེན་བརྡར་བའི་ཁོག་པ་ལས། །རྒྱུད་མང་འགྱུར་ཁུགས་སྟོང་དུ་བསྐུལ་བའི་སྒྲ། །འདི་ཡིས་དཔྱོད་ལྡན་ཡིད་དབང་བརྟན་པ་འཕྲོག་བསྔགས་འོས་བསྔགས་པའི་སྙན་དངགས་མེ་ཏོག་འཕྲེང། །ཚིག་རྒྱན་ཚིག་གི་སྲད་བུ་ལ་
བརྒྱུས་པ། །དོན་བཟང་དོན་དང་ལྡན་པའི་མཛེས་བྱེད་འདི། །དད་ལྡན་དད་པའི་གསོས་སུ་མགུལ་པར་ཐོགས། །སླར་ཡང་བསྐལ་པའི་སྲིད་དང་མཉམ་སོང་བའི། །འཕྲིན་ལས་དར་དཀར་ཡུག་ཏུ་ཉེར་བརྐྱངས་ཏེ། །ཕན་བདེའི་དགའ་སྟོན་འགུགས་པའི་
བྱེད་པོ་རུ། །བཤེས་གཉེན་མཆོག་གང་མི་གཡོ་བརྟན་གྱུར་ཅིག་གནམ་བསྐོས་ལྷ་སྐྱོང་རྒྱལ་པོའི་མཛད་བཟང་ནི། །ཆོས་ལྡན་བཀའ་ཁྲིམས་མཁའ་ལྟར་ཡངས་ཤིང་བརྟན། །སྐྱེས་མཆོག་ཉི་ཟླ་ནོར་བུའི་དཀྱིལ་འཁོར་ཅན། །ནམ་ཡང་ཉམས་མེད་འོད་སྣང་
འབར་གྱུར་ཅིག་རྟག་ཏུ་དལ་འབྱོར་ཡོངས་ཚང་གཞོན་ནུའི་ལུས། །ཐེག་མཆོག་དམ་པའི་གཙུག་རྒྱན་དང་འགྲོགས་ནས། །བླ་མེད་ས་དང་ལམ་གྱི་དགའ་ཚལ་དུ། །དོན་གཉིས་གར་དུ་རྩེ་བ་ལྷུར་ལེན་ཤོག་ཅེས་འཇམ་མགོན་རྒྱལ་བ་གཉིས་པའི་བསྟན་པ་ལ་

[052A]༄༅། །ལན་ཅིག་མ་ཡིན་པར་སྐུ་འཕྲེང་དུ་མར་མཁས་པའི་བྱ་བ་གསུམ་གྱིས་ཕན་པ་ཁོ་ན་ལྷུར་མཛད་པའི་གསལ་བྱེད་ཆེན་པོ་ལུང་རྟོགས་ཀྱི་ཡོན་ཏན་རྒྱ་མཚོའི་བདག་ཉིད་ཁྲི་ཆེན་སྤྲུལ་པའི་སྐུ་བློ་བཟང་བསྟན་པའི་ཉི་མ་
དཔལ་བཟང་པོའི་རྣམ་པར་ཐར་པ་དཔྱོད་ལྡན་ཡིད་དབང་འགུགས་པའི་ཕོ་ཉ་ཞེས་བྱ་བ་འདི་ནི། མེ་ཕོ་སྟག་གི་ལོ་གསེར་གྱི་རྒྱལ་ཁབ་ཆེན་པོར་མངགས་པའི་མཁན་ནང་གི་གདོང་དུ་དམ་པ་གང་གི་དབོན་པོ་དགེ་སློང་བློ་བཟང་བསྟན་འཕེལ་དང་
དར་ཧན་དབོན་པོ་ཐུན་མོང་ནས། འཁྲུངས་རབས་དང་འབྲེལ་བའི་རྣམ་ཐར་ཞིག་རྩོམས་དགོས་ཞེས་གོང་གསལ་རྣམ་ཐར་རགས་བསྡུས་ཟིན་ཐོ་དང་བཅས་བསྐུལ་ཞིང། དད་སྟོབས་ལྡན་པའི་ཧོར་ཆེན་འཆི་མེད་ཝང་གིས་ཀྱང་བསྐུལ་མའི་
མཐུན་འགྱུར་བྱུང་བའི་ངོར། མཉམ་མེད་ཤཱཀྱ་སེང་གེའི་རྗེས་སུ་ཞུགས་པའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་འཕགས་པ་གྲུ་འཛིན་གྱི་བདག་པོས་བྱིན་གྱིས་བརླབས་པའི་གནས་ཆེན་པོ་ཏ་ལར་སྦྱར་བའི་ཡི་གེ་པ་ནི་
གཟིམས་དཔོན་བྱམས་གླིང་མཁན་པོ་བློ་བཟང་ཚེ་རིང་གིས་བགྱིས་པའོ།། བཀྲ་ཤིས།།





﻿
[001A]༄༅། །སངས་རྒྱས་ཐམས་ཅད་ཀྱི་རྣམ་འཕྲུལ་རྗེ་བཙུན་ཏི་ལོ་པའི་རྣམ་མགུར་བཞུགས་ཤོ།། ཨེ་ཝཾ་

[001B] །ན་མོ་གུ་རུ། ཤེས་རབ་ཟབ་མོས་ཆོས་ཀུན་མངོན་གསུམ་གཟིགས། །བསྐལ་བཟང་སངས་རྒྱས་སྟོང་གིས་
རྣམ་འཕྲུལ་མཆོག་བཟང་པོའི་མཛད་པས་གདུལ་བྱ་སྨིན་གྲོལ་འགོད། །རྗེ་བཙུན་ཏི་ལོའི་ཞབས་ལ་གསོལ་བ་འདེབས། །ཤེས་བྱའི་གནས་
ལ་མཁྱེན་པའི་དཀྱིལ་འཁོར་རྒྱས། །རབ་ཏུ་གསལ་བའི་ཇི་ལྟ་མངོན་གསུམ་གཟིགས། །བཟང་པོའི་འཕྲིན་ལས་འགྲོ་ཀུན་ཡོངས་ལ་ཁྱབ། །
གྲུབ་ཆེན་ཏི་ལོའི་ཞབས་ལ་གསོལ་བ་འདེབས། །དེ་ཡང་རྗེ་བཙུན་ཏི་ལོ་པ་ཞེས་ཡོངས་སུ་གྲགས་པའི་གྲུབ་ཐོབ་འདི་ནི། ཡེ་གདོད་མ་ནས་མ་

[002A] །རིག་པའི་སྒྲིབ་པ་ཐམས་ཅད་སྤངས་ནས། ཤེས་བྱ་ཇི་ལྟ་བ་དང་ཇི་སྙེད་པའི་ཆོས་མཐའ་དག་ལ་བློ་རྒྱས་པའི་སངས་
རྒྱས་མཆོག་གཅིག་འགྲོ་བ་སེམས་ཅན་གྱི་མགོན་དང་སྐྱབས་ཁོ་ན་ལ་བྱོན་པ་ཡིན་ཏེ། མཁའ་འགྲོ་རྒྱ་མཚོའི་རྒྱུད་ལས། བསྟན་པ་འདིའི་
ཐ་མ་ལ། །རྡོ་རྗེ་ཐེག་པའི་རྣལ་འབྱོར་པ། །ཏིལ་བརྡུངས་ཤེས་རབ་བཟང་པོར་གྲགས། །སངས་རྒྱས་ཉིད་བྱོན་འགྲོ་བའི་མགོན། །ཞེས་དང་
ཏི་ལོ་པ་རང་གི་རྟོགས་པའི་མགུར་གསུངས་པ་ལས། ང་ནི་སངས་རྒྱས་དངོས་རང་ཡིན། །ང་ནི་འགྲོ་བའི་མགོན་པོ་ཡིན། །ཅེས་གསུངས་

[002B] གཙོ་མོ་བཅོམ་ལྡན་འདས་མ་རྡོ་རྗེ་རྣལ་འབྱོར་མས་ལུང་བསྟན་པ་ལས་ཀྱང། ཁྱོད་ནི་འདས་
དང་མ་བྱོན་དང། །ད་ལྟར་བྱོན་པའི་སངས་རྒྱས་སོགས། །སངས་རྒྱས་ཀུན་གྱིས་ངོ་བོ་ཡིན། །སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་སེམས་དཔའི་ངོ་བོ་ཉིད། །
རྗེ་བཙུན་བླ་མ་ཏི་ལོ་པ། །ཅེས་གསུངས། ཁྱད་པར་དུ་འཁོར་ལོ་བདེ་མཆོག་དངོས་ཡིན་ཏེ། སྡོམ་པ་འབྱུང་བའི་རྒྱུད་ལས། ཏི་ལོ་སངས་རྒྱས་འགྲོ་བའི་མགོན། །ཁྱད་
པར་བདེ་མཆོག་འཁོར་ལོ་དངོས། །འཁོར་ལོ་བདེ་མཆོག་བདེ་བའི་མཆོག་ཅེས་གསུངས་པ་ལགས། ཏི་ལོས་ནུབ་ཕྱོགས་ཨུ་རྒྱན་དུ་བྱོན་པའི་དུས་སུ། ཡེ་ཤེས་མཁའ་
འགྲོས་ལུང་བསྟན་པ་ནི། འདི་ནི་དུས་གསུམ་སངས་རྒྱས་ཀྱིས། །ཡབ་གྱུར་བདེ་མཆོག་འཁོར་ལོ་ཡིན། །དེ་ལ་མཁའ་ནས་རྡོ་རྗེ་ཡིས། །སེར་བ་ཕབ་ཀྱང་གཞོམ་མི་
ནུས། །ཅེས་གསུངས། དེ་ལྟར་མདོ་རྒྱུད་མང་པོ་ནས་ལུང་བསྟན་པའི། རྗེ་བཙུན་ཆེན་པོ་ཏི་ལོ་པ་འདི་ཉིད། བསྐལ་པ་གྲངས་མེད་པ་འདས་པའི་སྔོན་རོལ་དུ། སངས་

[003A]༄༅། །རྒྱས་ཐམས་ཅད་ཀྱི་ཐུགས་ཀྱི་དགོངས་པ། ཆོས་སྐུ་ཀུན་ཏུ་བཟང་པོ་དང་མཐུན་པར། ཆོས་ཀྱི་དབྱིངས་རྣམ་པར་དག་པར་རང་གྲོལ་དུ་སངས་རྒྱས། །
དག་པའི་ཞིང་ཁམས། འོག་མིན་སྟུག་པོ་བཀོད་པ་གྲངས་མེད་པར། སངས་རྒྱས་ཐམས་ཅད་ཀྱི། གསུང་གི་དགོངས་པ། ལོངས་སྐུ་རྡོ་རྗེ་འཆང་དང་མཐུན་པར། སར་གནས་
ཀྱི་བྱང་ཆུབ་སེམས་དཔའ་རྣམས་ལ། ཐེག་པ་ཆེན་པོའི་གསང་སྔགས་ཀྱི། ཆོས་ཀྱི་འཁོར་ལོ་བསྐོར། སྤྱིར་སངས་རྒྱས་ཐམས་ཅད་ཀྱིས། སྐུ་གསུང་ཐུགས་ཀྱི་རྣམ་འཕྲུལ་
དུ་བཞུགས་ཤིང། ཁྱད་པར་དུ་ཡང། བདེ་མཆོག་འཁོར་ལོ་དངོས་ཀྱི་རྣམ་འཕྲུལ་དུ། རྡུལ་གཅིག་གིས་སྟེངས་ན་རྡུལ་སྙེད་ཀྱི། གྲངས་དང་མཉམ་པའི། ཆོས་ཀྱི་སྐུ་
བདེ་བ་ཆེན་པོའི་རང་ངོར། གཡོ་བ་མེད་པའི་ངང་ནས། འགྲོ་དྲུག་གིས་སེམས་ཅན་ཐམས་ཅད། སྡུག་བསྔལ་མཐའ་དག་ལས་བསྒྲལ། མཐར་ཐུག་གིས་བདེ་བ་ལ་འགོད་
པའི༑ ཐུགས་རྗེ་ཆེན་པོའི་ངང་ནས། སྐྱོབས་པའི་ནུས་པ་དང་ལྡན་པར་བཞུགས་སོ། །དེ་ལྟ་བུའི་སྐྱེས་བུ་དེ་ཉིད་ཀྱིས། སྟོང་གསུམ་གྱི་སྟོང་ཆེན་པོའི་བསྐལ་པ་བཟང་

[003B] རྗེ་རིགས། བྲམ་ཟེའི་རིགས། རྒྱལ་རིགས། པཎྜི་ཏ། སྔགས་
འཆང༑ གཟོ་རིགས་སོགས་སྣ་ཚོགས་སུ་སྤྲུལ་ནས་རང་རང་རིགས་ཀྱི་བློ་དང་བསྟུན་པའི་ཆོས་འཁོར་བསྐོར་ནས། གདུལ་བྱ་མཐའ་དག་སྨིན་གྲོལ་ལ་བཀོད་དོ། །ཁམས་དེ་ལ་གླིང་
བཞི་བ་མང་དུ་ཡོད་པའི། བཅོམ་པ་དང་ལྡན་པའི་གླིང་བཞི་པ་ཅེས་ཟེར་བ་འདིར་བྱོན། དེའི་ནང་ནས་ཀྱང་ལྷོ་འཛམ་བུ་གླིང་ལས་ཀྱང་རྒྱ་གར་གྱི་གནས། དེའི་ནང་ནས་ཀྱང་རྒྱ་གར་ཤར་
ཕྱོགས་བྷ་གཱ་ལིའི་ཡུལ། གྲོང་ཁྱེར་ཛ་གོར་སྐུ་ལྟམས་པའི་ཚུལ་བསྟན་ནོ། །ཨེ་མ་ཧོ། འགྲོ་དྲུག་སེམས་ཅན་ཐམས་ཅད་ཀྱི་མ་འདྲིས་པའི་མཛའ་བཤེས་ཆེན་པོ། སངས་
རྒྱས་བཅོམ་ལྡན་འདས་ཀྱི་གོ་འཕངས་ཚེ་གཅིག་ལུས་གཅིག་ལ་སྟེར་བའི་ཉེ་ལམ་གསང་སྔགས་རྡོ་རྗེ་ཐེག་པའི་སྒོ་རུ་འཇུག་དགོས། གསང་སྔགས་ཀྱི་ལམ་ཟབ་མོ་རྒྱུད་ལ་སྐྱེ་བ་
བླ་མའི་མོས་གུས་ཁོ་ན་ལ་རག་ལས། མོས་གུས་བཤའ་མ་སྐྱེ་བ་ལ། བླ་མའི་ཡོན་ཏན་མཐོང་དགོས། དེ་མཐོང་བ་ལ་བླ་མའི་རྣམ་ཐར་ཐོས་དགོས་པས། དེས་ན་རྗེ་བཙུན་ཏི་ལོ་

[004A]༄༅། །པའི་རྣམ་ཐར་རགས་བསྡུས་གཅིག་བཤད་པར་བྱའོ། །དེ་ལ་གསུམ། སྐུ་ལྟམས་ཏེ་ཨུ་རྒྱན་དུ་ཡེ་ཤེས་མཁའ་འགྲོ་ལ། སྙན་རྒྱུད་ཡིད་བཞིན་
ནོར་བུ་སྐོར་གསུམ་ལེན་དུ་བྱོན་པའི་མཛད་པ། ནོར་བུ་སྐོར་གསུམ་ཆ་ལག་དང་བཅས་པ་བླངས་ནས་རྒྱ་གར་དུ་བྱོན་ཏེ། བཀའ་བབས་བཞིའི་བླ་མ་རྟེན་ཚུལ་གྱི་སྒོ་ནས། རྣལ་
འབྱོར་མཚན་བརྒྱད་ལ་སོགས་པ་ཐུན་མོང་དང། ཐུན་མོང་མ་ཡིན་པའི་གདུལ་བྱ་མཐའ་ཡས་པ་སྨིན་གྲོལ་ལ་འགོད་པའི་མཛད་པ། མཐར་ཟ་ཧོར་གྱི་ཡུལ་ཁམས་སྟོངས་
པར་མཛད་ནས་དག་པའི་ཞིང་དུ་གཤེགས་པའི་མཛད་པའོ། །དང་པོ་ནི། རྡོ་རྗེ་འཆང་རང་ཉིད་རྡོ་རྗེ་རྣལ་འབྱོར་མའི་སློབ་མའི་ཚུལ་དུ་བསྟན་ནས། སྙིང་པོའི་བསྟན་པ་འདི་
མི་ཡུལ་དུ་དར་བར་བྱ་བའི་ཕྱིར། གྲོང་ཁྱེར་ཆེན་པོ་ཛ་གོ་ཞེས་བྱ་ཡུལ་དུ། ཡབ་བྲམ་ཟེ་ཆེན་པོ་གསལ་བ་ཞེས་བྱ་བ་དང། ཡུམ་ལྷ་མོ་གསལ་བའི་སྒྲོན་མ་ཞེས་བྱའོ། །
ཡབ་ཡུམ་དེ་གཉིས་ལ་མངོན་དུ་སྲས་མོའི་མཆོག་ལྷ་མོ་གསལ་ལྡན་མ་ཞེས་བྱ་བ་འཁྲུངས་སོ། །དེ་ནས་ཡབ་ཡུམ་དེ་གཉིས་ལ་སྲས་ཕོ་མེད་པས་ཐུགས་ཆད་ཏེ། བསྟན་

[004B] རྟེན་བྱིན་བརླབས་ཅན་རྣམས་ལ་མཆོད་པ་ཕུལ་ནས་གསོལ་བ་བཏབ། དཀོན་མཆོག་
གསུམ་ལ་མི་ཕྱེད་པའི་དད་པས་མཆོད་སྦྱིན་དཔག་ཏུ་མེད་པ་ཕུལ། ཡང་དག་པའི་བསྟོད་པས་བསྟོད་ནས། བསམ་པ་བྱང་ཆུབ་ཀྱི་མཆོག་ཏུ་ཐུགས་བསྐྱེད། ཡབ་ཡུམ་གཉིས་
ཀྱི་ཐུགས་ལ་སྤྲུལ་སྐུར་གྱུར་པའི་སྲས་གཅིག་བསྐྱེད་ལ། སངས་རྒྱས་ཀྱི་བསྟན་པ་དར་ཞིང་རྒྱས་པའི་སྒོ་ནས། འགྲོ་བ་སེམས་ཅན་གྱི་དོན་ཚད་མེད་པ་གྲུབ་པར་བྱ་སྙམ་པའི་
ཐུགས་ཀྱི་མདུད་པ་ཡང་ཡང་བཏང་ཞིང་བདེན་ཚིག་གི་དམོད་པ་གྲུབ་པའི་དྲང་སྲོང་མང་དུ་བསགས། ཆོས་སྟོན་གྱ་ནོམ་པ་དྲངས་ཏེ། སྨོན་ལམ་མང་དུ་བཏབ་པས། དུས་རེ་ཞིག་
ནས་ཡུམ་གྱི་ལྟོ་བར་སྲིད་གཅིག་ཆགས་པར་གྱུར་ཏེ། །དེའི་ཚེ་ས་འདི་ཡང་རྣམ་པ་དྲུག་ཏུ་གཡོས། འོད་རབ་ཏུ་འཚེར་བ་ལ་སོགས་པའི་ཕུན་སུམ་ཚོགས་པའི་ལྟས་མང་དུ་ཤར་
སྤྲུལ་པའི་སྐུ་དེ་ཡུམ་གྱི་ལྷུམས་སུ་ཞུགས་མ་ན། ཡུམ་སྐུ་ལུས་ཡང་བ་དང། བདེ་བ་དང། ཟོ་བཟང་ཞིང་སྐྲ་མདངས་ཀྱི་དཀྱིལ་འཁོར་རྒྱས། ཐུགས་ལ་བདེ་གསལ་མི་

[005A]༄༅། །རྟོག་པའི་ཏིང་ངེ་འཛིན་སྐྱེས་ཚེ། སྲིད་རྩེ་ནས་མནར་མེད་ཀྱི་བར་གྱི་འཇིག་རྟེན་ཀུན་འོད་དཀར་པོས་གསལ་བར་བྱས་སོ། །སྤྲུལ་པའི་སྐུ་དེ་ཉིད་
ཟླ་དགུ་ངོ་བཅུ་ཡུམ་གྱི་ལྷུམས་སུ་བཞུགས་ནས། དེ་ཉིད་ས་ཕོ་བྱི་བའི་ལོ་གསར་རྒྱལ་གྱི་ཟླ་བའི་ཚེས་གཉིས་ཀྱི་ཐོ་རངས་ཀྱི་ཆ་ལ་སྐུ་འཁྲུངས་སོ། །ངོ་མཚར་མཆོག་ཏུ་གྱུར་
པའི་ལྟས་འབུར་དུ་དོད་པ་ལ། མིའི་འཇིག་རྟེན་ནས་འོག་མིན་མན་ཆོད་ཀྱིས་ཐམས་ཅད་རབ་ཏུ་གཡོས། འཇིག་རྟེན་ཀུན་ཏུ་མེ་ཏོག་གི་ཆར་བབས། སྟེང་གི་ནམ་མཁའ་ལ་འཇའ་
འོད་ཀྱི་གུར་ཕུབ་པ། གདུགས། རྒྱལ་མཚན། བ་དན་ལ་སོགས་པ་མདུན་གྱི་ནམ་མཁའ་ལ་མངོན་སུམ་དུ་འཕྱར་བ་སྐྱེ་བོ་ཕལ་གྱི་མིག་ཡུལ་དུ་གྱུར་པ་ལས། ངོ་མཚར་
བའི་སྤྲོ་བ་འཕེལ་ཞིང། འཇིག་རྟེན་གྱི་ཁམས་ ཐམས་  ཅད་འོད་རབ་ཏུ་དཀར་བས་ཡོངས་སུ་ཁྱབ་པའི་ཚེ། སྤྲུལ་སྐུ་དེའི་མཚན་ཡང་གསལ་བའི་འོད་དུ་བྱས་སོ། །དེ་ནས་ཧ་ཅང་མི་
རིང་བའི་རི་བོ་ཆེན་པོ་ལ་གནས་པའི། བྲམ་ཟེ་ལེགས་སྦྱིན་དམ་པ་དེ་ཉིད་ཕོ་བྲང་དུ་སྤྱན་དྲངས། ལྷའི་གོས་དུ་མས་གཡོགས། རིན་པོ་ཆེའི་ཁྲི་ཡངས་ཤིང་མཛེས་པ་ལ་

[005B] ཡེ་ཤེས་མཁའ་འགྲོ་གསལ་ལྡན་མའི་པང་གིས་ཁྱེའུ་གསལ་འོད་ལ་རྩེ་ཅིག་ཏུ་མཚན་ལྟས་བརྟགས་པའི་བསམ་སྦྱོར་བཟང་པོ་ལ་ཞུགས་སོ། །ལེགས་
སྦྱིན་གྱིས་འདི་སྐད་དུ། བྲམ་ཟེའི་གཙོ་བོ་གཡོ་བའི་ཀློག་ཇི་ལྟག་ལག་པ་དག་གིས་བཟུང། །འདི་ནི་ལྷ་ཀླུ་གནོད་སྦྱིན་དང། །སངས་རྒྱས་གང་ཡིན་མ་འཚལ་སྟེ། །སྐྱེས་བུ་
ངོ་མཚར་ཅན་གྱི་མཆོག་འདི་ནི་ཤིན་ཏུ་ལེགས་པར་སྐྱོངས། ཅེས་ཟེར་ཞིང་གོང་དུ་གསོལ་བའི་མཚན་དང་མཐུན་པར། སྤྲུལ་སྐུ་དེ་ཉིད་ཀྱི་མཚན་ལ་བྲམ་ཟེ་གསལ་འོད་དུ་
གསོལ་ནས། ཤིན་ཏུ་གཅེས་པའི་ཕྱིར་ཕྱི་ནང་གི་འགྲུལ་བཅད་ནས། ཡབ་ཡུམ་གཉིས་མ་གཏོགས་མི་སུ་དང་ཡང་མི་འཕྲད་པར་སྐྱེད་སྲིངས་ཞིང། ཙན་དན་གུར་གུམ་
ལ་སོགས་པའི་དྲི་བཟང་པོས་བྱུགས། རིག་བྱེད་འདོན་པའི་མཆོད་གནས་ཀྱི་དྲུང་དུ་བཞག་ཟས་དངར་གསུམ་ དང་  དཀར་གསུམ་ལ་བརྟེན་ནས་སྐྱེད་སྲིངས་པས། གཞན་གྱི་
ལོ་སྐྱེད་ལས་སྲས་ཀྱི་ཟླ་སྐྱེད་ཆེ། གཞན་གྱི་ཟླ་སྐྱེད་ལས་དེའི་ཞག་སྐྱེད་ཆེ་བ་ཅིག་བྱུང་ངོ། །དུས་ནམ་ཞིག་གི་ཚེ་ཡབ་ཕྱིར་བྱོན་ཤུལ། ཡུམ་གྱི་སྐུ་རྒྱབ་ཉི་མ་ལ་གཏད་

[006A]༄༅། །ནས་སྲས་འཚོ་ཞིང་ཡོད་པ་ལས། སྲས་ཀྱི་སྟེངས་སུ་འཇིགས་སུ་རུང་བའི་གྲིབ་མ་གཅིག་བྱུང་བས། ཡུམ་གྱི་ཐུགས་དགོངས་ལ་ཡབ་ཀྱི་
དབར་ལ་མི་ཤོར་སྙམ་ཕྱིར་གཟིགས་པ་ལས། བུད་མེད་མི་སྡུག་པའི་མཚན་སུམ་ཅུ་རྩ་བདུན་དང་ལྡན་པ་གཅིག་བར་སྣང་ལ་འདུག་པ་གཟིགས་ཏེ། ཡུམ་སྐྲག་ནས་ཁྱོད་
འདིར་མ་འདུག་པར་སོང་བྱས་པས། མོ་ན་རེ། གཅེས་པར་སྐྱངས་ཀྱང་མི་འཆི་བའི། །ས་ཕྱོགས་དེ་ནི་ཡོད་མ་ཡིན་ཟེར་བས། །ཡུམ་གྱི་འོ་ན་ཇི་ལྟར་བྱ་སྨྲ་བས། གཞོན་ནུ་
མཛེས་པའི་མཚན་ལྡན་ལ། །དམ་ཆོས་བརྡ་སྐད་སྤྲད་ན་བདེ། །ཟེར་འཕྲལ་ནམ་མཁའ་ལ་འཇའ་ཡལ་བ་ལྟར་སོང་ངོ། །དེ་ནས་ཡབ་བྱུང་བ་དང་གོང་གི་ལོ་རྒྱུས་རྣམས་སྙད་
པས་བུ་ལ་ངན་ལས་ཆེ་བྱས་པས། རྒན་མོ་དེ་ཡེ་ཤེས་མཁའ་འགྲོའི་རྣམ་སྤྲུལ་ཡིན་ནམ་མི་ཤེས་པས་དེ་ལྟར་བྱ་གསུང། སྲས་ལ་ཀློག་ཡི་གེ་རྩིས། སྒྲ། བརྡའི་རིག་
བྱེད་རྣམས་བསླབས་པས་བརྡ་བསྟེན་པ་ཙམ་གྱིས། ཕུལ་དུ་ཕྱིན་པ་མཁྱེན་ཏེ་ཡོན་ཏན་དུ་མའི་བདག་ཉིད་ཅན་དུ་གྱུར་ཏོ། །དེ་ནས་ལོ་བརྒྱད་ལོན་པའི་ཚེ། དཔལ་ཕྱག་ན་རྡོ་

[006B] །ཁོ་བཅུ་གཉིས་ལོན་པའི་ཚེ་རིག་པའི་གནས་ལྔ་ལ་མཁྱེན་པ་རྒྱས་པ་ཅིག་བྱུང། ལོ་བཅུ་དྲུག་ལོན་ཚེ་ལྗོངས་རྒྱུ་ཞིང་བྱོན་ཏེ། ཀི་རི་
ལི་ཞེས་བྱ་བའི་གནས་ཤིག་ཏུ་ཕེབས་པ་ལས། བདེ་མཆོག་ལྷ་ལྔའི་ཕྱི་དཀྱིལ་ནང་དཀྱིལ་ཞལ་གཟིགས་ནས་དབང་བསྐུར་བྱིན་གྱིས་བརླབས་ཏེ། ནུས་པ་མཆོག་དང་ལྡན་པའི་གྲུབ་
ཐོབ་ཏུ་གྱུར་ཏོ། །དགུང་ལོ་ཉི་ཤུ་ལོན་པའི་དུས་ཀྱི་ཚེ། སྔར་གྱི་རྒན་མོ་མི་གདུག་པའི་ལུས་ཅན་དེ་འོངས་ནས། ཡབ་ཡུམ་གཉིས་ལ་སྨྲས་པ། ལྟོས་མེད་ས་ལའི་ནགས་གསེབ་
ཏུ༑ ༑བྲམ་ཟེའི་ཁྱེའུ་གསལ་འོད་ཐོང། ཡི་གེ་ལྟ་ཞིང་མ་ཧེ་སྐྱོངས། །མཁའ་འགྲོ་མ་ཡིས་ལུང་བསྟེན་འབྱུང། །ཅེས་གསུངས། གང་དག་ཁྱིམ་གྱི་བདེ་བ་ཀློག་ལྟ་བུ་
རྣམ་གཡོའི་འབྱོར་པ་དག་ལ་ཆགས་བཞིན་དུ། །གོ་འཕངས་བླ་མེད་མངོན་དུ་མི་བྱེད་སྟེ། །ཧ་ཅང་གཅེས་པར་འཛིན་བློ་ཉམས་པས་མིན། །འཚེ་མེད་དབེན་པའི་ནགས་ཁྲོད་དགའ་
ལྡན་སར། །ལྟོས་མེད་གཞོན་ནུ་མངོན་པར་གནས་བྱས་ན། །བརྗོད་མེད་ཡེ་ཤེས་རྨད་བྱུང་བདུད་རྩིའི་སྒོ། །གེགས་མེད་འདི་ལ་མྱུར་དུ་གནང་བར་འགྱུར། །ཞེས་སྨྲ་ནས་སྐད་

[007A]༄༅། །ཅིག་དེ་ཉིད་ལ་མི་སྣང་བར་གྱུར་ཏོ། །དེ་ནས་ཡབ་ཀྱིས་སྲས་དང་མ་ཧེ་རྣམས་བདས་ཏེ། ས་ལའི་ནགས་གསེབ་ཏུ་སྐྱལ་བའི་ཚེ། སྲས་ཀྱི་མ་ཧེ་རྣམས་
གཟས་ལ་རྒྱབ། ཤིང་ཀླག་ཤ་ལྗོན་པའི་བསིལ་གྲིབ་ལ་ཡི་གེ་ལྟ་ཞིང་བཞུགས་པས། སྔར་གྱི་རྒན་མོ་དེ་ལྷའི་རྒྱན་དང་ཆ་ལུགས་ཅན་གྱི་བུད་མེད་མཛེས་ཤིང་ཡིད་དུ་འོང་བ་ཞིག་ཏུ་
སྤྲུལ་ནས་སྲས་ཀྱི་སར་བྱུང་སྟེ། མོ་ན་རེ་སྲས་ལ་ཁྱོད་ཀྱི་ཡུལ། ཕ་མ། སྲིང་མོ། ཁྱོད་རང། ཤིང་འདི་རྣམས་ཀྱི་མིང་ལ་ཅི་ཟེར། མ་ཧེ་སྐྱངས་ནས་གང་བྱེད། ཡི་གེ་ལྟས་
ཏེ་ཅི་བྱེད་ཟེར་བའི་ལན་དུ། སྲས་ཀྱིས། ཡུལ་ནི་གྲོང་ཁྱེར་ཛ་གོ་ཡིན། །ཕ་ནི་བྲམ་ཟེ་གསལ་བ་ཏེ། མ་ནི་བྲམ་ཟེ་གསལ་ལྡན་མ། །སྲིང་མོ་བྲམ་ཟེ་གསལ་སྒྲོན་ཡིན། །ང་
རང་བྲམ་ཟེ་གསལ་འོད་ཡིན། །ཤིང་འདི་ཀླག་ཤའི་སྡོང་པོ་ཡིན། །མ་ཧེ་ནོར་ཕྱིར་སྐྱོང་བ་ཡིན། །ཡི་གེ་བསླབས་ནས་དམ་ཆོས་བྱེད། །བྱས་པས། མོ་ན་རེ། སྔར་ཁྱོད་རང་གི་
ཁྱོད་རང་ངོ་མ་ཤེས་པས་ལན། ད་དེ་ལྟར་ཡིན་ཀྱང་མིན། དེ་ལྟར་བྱས་པས་ཀྱང་མི་ཡོང་ཟེར། འོ་ན་ཇི་ལྟར་ཡིན་ཇི་ལྟར་བྱ་གསུངས་པས། རྗེ་བཙུན་མས་ཏི་ལོ་པ་ཨུ་རྒྱན་དུ་

[007B] བུད་མེད་མཛེས་མ་དེ་ན་རེ། ཡུལ་ནི་ནུབ་ཕྱོགས་ཨུ་རྒྱན་ཡིན། །ཕ་ནི་བདེ་མཆོག་འཁོར་ལོ་ཡིན། །མ་ནི་
རྡོ་རྗེ་རྣལ་འབྱོར་མ། །སྲིང་མོ་ང་ནི་བདེ་སྟེར་མ། །མིང་པོ་པཉྩ་པ་ནི་ཡིན། །བྱང་ཆུབ་ཤིང་གི་ནགས་ཚལ་དུ། །ཉམས་མྱོང་མ་ཧེ་སྐྱོང་འདོད་ན། །སྙན་རྒྱུད་ཡི་གེ་མེད་པ་ནི། །དྲི་མེད་མཁའ་
འགྲོ་མ་ལ་ཡོད། །དེ་ཉིད་ལོང་ལ་དོན་གཉིས་བསྒྲུབས། །ཟེར་རོ། །ངས་དེ་མི་ལོངས་བྱས་པས། དམ་ཚིག་ལུང་བསྟན་ཡོད་པའི་ཕྱིར། །གྲུབ་ཐོབ་ཁྱོད་ཀྱི་བླངས་ན་ལོངས། །རིན་
པོ་ཆེའི་ཟམ་པ། ཤེལ་གྱི་སྐས་པ། རྩ་བྱི་བཟུངས་རྣམས་ཁྱེར་ལ་སོང་ཟེར། བུད་མེད་མཛེས་མ་དེ་མི་སྣང་བར་སོང་ངོ། །དེ་ནས་སྲས་ཀྱིས་ཡུལ་དུ་མ་ཧེའི་ཁྱུ་རྣམས་དང་ལྷན་
ཅིག་སྡེབས་ཏེ་ལོག་བྱོན་ནས། ཨུ་རྒྱན་དུ་བསྐུལ་བའི་ལོ་རྒྱུས་རྣམས་ཡབ་ཡུམ་གཉིས་ལ་རྒྱས་པར་སྙད་པས། ཡབ་ཡུམ་གཉིས་དགའ་ནས་སྔར་ཡང་རྒན་མོ་དེའི་ཁ་ལ་ ཉན་པས་  འཚེངས་
མཁའ་འགྲོའི་ལུང་བསྟན་ཡོང་ཟེར་བ་ཡང་བྱུང་འདུག་པས། ལུང་བསྟན་བཞིན་སོང་གསུང་གནང་བ་མཛད་པས། སྲས་ཀྱི་རིན་པོ་ཆེའི་ཟམ་པ་སོགས་རྫས་རྣམས་ཁྱེར་ཏེ་ཨུ་རྒྱན་དུ་

[008A]༄༅། །བྱོན་ནས། དུག་མཚོའི་འོབས་ལ་ཟམ་པ་བཙུགས། ལྕགས་རི་རྡོ་རྗེའི་རྭ་བ་ལ་ཤེལ་གྱི་སྐས་བཙུགས། སྒོ་རྣམས་རྩ་བྱི་ཟུང་གི་ཕྱེ་སྟེ་བྱོན་པ་ལས། རྗེ་
བཙུན་མས་དང་པོ་ནས་དམ་ཚིག་མཁའ་འགྲོ་ལ་གདམས་པ་ལྟར། དམངས་དང་སྒོ་མའི་ཚུལ་དུ་ཡོད་པའི། ཟ་བྱེད་ལས་ཀྱི་མཁའ་འགྲོ་རྣམས་ཁྲོས་ནས་འཇིགས་པའི་གཟུགས་
སྟོན། མི་སྙན་པའི་སྒྲ་སྒྲོགས་ཤིང། ང་ནི་ཤ་ཟ་མཁའ་འགྲོ་མ། །ཤ་ལ་དགའ་ཞིང་ཁྲག་ལ་རྔམ། ཟེར་རུབ་བྱུང་བས། ཏི་ལོ་པའི་སྐུའི་མི་འཇིགས་པའི་ཕྱག་རྒྱ། གསུང་གི་
རྔམས་པའི་ང་རོ། ཐུགས་ཀྱི་མི་སྐྲག་པའི་ལྟ་སྟངས་གསུམ་མཛད་ནས། ཆེར་འཇིགས་མཁའ་འགྲོ་དུ་མས་ཀྱང། །ང་ཡི་བ་སྤུའི་རྩེ་མི་གཡོ། །ཞེས་གསུངས་ཤིང་མཁའ་
འགྲོ་རྣམས་ཟིལ་གྱིས་མནན་པ་ལས། མཁའ་འགྲོ་མ་ཐམས་ཅད་འཇིགས་པས་བརྒྱལ་ཏེ་འགྱེལ་བ་ལས་སངས་པ་དང། བཟོད་པར་གསོལ་བ་ནི། མར་མེ་ལ་ནི་སྦྲང་མ་
བཞིན། །བདག་འཇོམས་སྒོ་མ་གང་ལ་ཡོད། །བདག་ནི་དམངས་ལྟར་དབང་ཆུང་བས། །བློན་མོ་དག་ལ་མ་དྲིས་ན། །བདག་གིས་ཤ་ཟ་ཁྲག་འཐུང་བས། །དམ་པ་བདག་

[008B] ཟེར་གནང་བ་ཞུས་ཏེ་ལོངས་སྐུ་དམ་ཚིག་མཁའ་འགྲོ་ལ། དེ་ལྟར་སྒྲན་པ་ལས་དམ་ཚིག་མཁའ་འགྲོ་རྣམས་ཀྱང། སྔར་ལྟར་འཇིགས་པའི་གཟུགས་སྣ་
ཚོགས་སྟོན་ཅིང་མི་སྙན་པའི་སྒྲ། ང་ནི་འཇིག་རྟེན་མཁའ་འགྲོ་མ། །ཤ་ལ་དགའ་ཞིང་ཁྲག་ལ་རྔམས། །ཟེར་རུབ་བྱུང་བས། ཏི་ལོས་གོང་ལྟར་ལྟ་སྟངས་མཛད་ནས། ཆེར་
འཇིགས་མཁའ་འགྲོ་དུ་མས་ཀྱང། །ང་ཡི་བ་སྤུའི་རྩེ་མི་གཡོ། །ཞེས་གསུངས་པས། མཁའ་འགྲོ་རྣམས་རྒྱལ་ཏེ་འགྱེལ་བ་སངས་པ་དང། བཟོད་པར་གསོལ་ནས། མར་
མེ་ལ་ནི་སྦྲང་མ་བཞིན། །བདག་འཇོམ་བློན་མོ་ག་ལ་མཆི། །བདག་ནི་བློན་ལྟར་དབང་ཆུང་བས། །རྒྱལ་མོ་དག་ལ་མ་དྲིས་ན། །བདག་གི་ཤ་ཟ་ཁྲག་འཐུང་བས། །དམ་པ་
བདག་ལ་ཉེར་དགོངས་མཛོད། །ཟེར་གནང་བ་ཞུས་ནས་ནང་དུ་སོང་སྟེ། རྗེ་བཙུན་མ་ལ་ཞུས་པས། ཆོས་སྐུ་ཡེ་ཤེས་མཁའ་འགྲོའི་ཞལ་ནས། དེ་ཁྱེད་རྣམས་ཀྱི་བསྲུངས་པས་
མི་ཐུབ་ཀྱི། ཡར་ཐོང་གསུང་བཏང་བས། ཏི་ལོས་རྗེ་བཙུན་མ་དང་སྤངས་རྟོགས་དབྱེར་མེད་དུ་བཞུགས་ནས་ཕྱག་མ་བྱས་པས། འཁོར་གྱི་མཁའ་འགྲོ་རྣམས་ཡིད་མ་རངས་ཏེ་

[009A]༄༅། །འདི་ནི་དུས་གསུམ་སངས་རྒྱས་ཀྱིས། །ཡུམ་གྱུར་བཅོམ་ལྡན་འདས་མ་ལ། །མ་གུས་ཚུལ་ཅན་ཅིས་མི་གཞོམ། །ཟེར་ནས་ཐམས་ཅད་ལངས་
བྱུང་བས། རྗེ་བཙུན་མའི་ཞལ་ནས། འདི་ནི་དུས་གསུམ་སངས་རྒྱས་ཀྱིས། །ཡབ་གྱུར་འཁོར་ལོ་བདེ་མཆོག་སྟེ། །མཁའ་ལ་རྡོ་རྗེའི་ཆར་ཕབ་ཀྱང། །འདི་ནི་སུས་ཀྱང་
གཞོམ་མི་ནུས། །ཞེས་གསུངས་ཏེ། ཁོ་གསང་སྔགས་ཀྱི་ཆོས་ལེན་དུ་ཡོངས་པ་ཡིན་པས་བྱིན་ཅིག་གསུངས་པས། མཁའ་འགྲོ་རྣམས་ཀྱི་ཁྲིད་ཏེ་ཆོས་ཀྱི་སྐོར་མཛོད་རྣམས་
ཁ་ཕྱེ་ནས། སྔར་མི་ཡུལ་དུ་གྲགས་པ་དང། མ་གྲགས་པའི་རྒྱུད་སྡེ་དུ་མ་བསྟན་རུང། མིག་ཙམ་ཡང་མི་ལྟ་བར་འདུག་པས། འཁོར་རྣམས་ཀྱི་ཞུས་པ་ལས། རྗེ་བཙུན་
མས་དགོངས་བཞིན་དུ་ཁྱོད་སུ་ཡིན། སུས་བསྐུལ། ཅི་འདོད་གསུངས་པའི་ལན་དུ། ཏི་ལོས། ང་རང་པཉྩ་པ་ནི་ཡིན། །སྲིང་མོ་བདེ་བ་སྟེར་མས་བསྐུལ། །ལྟ་བསྒོམ་
སྤྱོད་པ་འབྲས་བུ་དང། །དམ་ཚིག་རང་གྲོལ་གདམ་ངག་འདོད། །ཞུས་པས། སྐུ་བདེ་མཆོག་ལྷན་སྐྱེས་ཡབ་ཡུམ་གྱི་ཙ་ཀ་ལི་དང། གསུང་རྡོ་རྗེ་ཆོས་འབྱུང་ལ་བཻའྜཱུརྱའི་

[009B] ཐུགས་བཱཻཌཱུརྱའི་རྡོ་རྗེ་རྩེ་ལྔ་པ་གཅིག་རྣམས་བསྟན་ནས། བརྡ་འདི་རྣམས་ཤེས་ན་གདམས་ངག་སྦྱིན་གྱིས་གསུངས་པ་ལས། ཏི་ལོས་
བརྡ་དེ་རྣམས་སྐུ་ལས་རྒྱུད་པ། གསུང་ལས་སྨིན་ལམ། ཐུགས་ལས་གྲོལ་ལམ་འབྱུང་ཞེས་པར་དགོངས་ནས། བརྡའ་འགྲོལ་དུ། འགྱུར་མེད་སྐུའི་སྐོར་མཛོད་ནས། །
བརྒྱུད་པ་ཡིད་བཞིན་ནོར་བུ་ཞུ། །འགག་མེད་གསུང་གི་སྐོར་མཛོད་ནས། །སྨིན་ལམ་ཡིད་བཞིན་ནོར་བུ་ཞུ། །རྟོག་མེད་ཐུགས་ཀྱི་སྐོར་མཛོད་ནས། །གྲོལ་ལམ་ཡིད་
བཞིན་ནོར་བུ་ཞུ། །ཅེས་ཞུས་པས། ཡེ་ཤེས་མཁའ་འགྲོའི་ཞལ་ནས། འགྱུར་མེད་སྐུ་ཡི་སྐོར་མཛོད་ཀྱི། །བརྒྱུད་པ་ཡིད་བཞིན་ནོར་བུ་ལ། །ལུང་བསྟན་པ་ཡི་ལྕགས་
བཅུག་ནས། །ལུང་མ་བསྟན་པས་ཕྱེད་མི་འགྱུར། །འགག་མེད་གསུང་གི་སྐོར་མཛོད་ཀྱི། །སྨིན་ལམ་ཡིད་བཞིན་ནོར་བུ་ལ། །དམ་ཚིག་ལྡན་པས་ལྕགས་བཅུག་
ནས༑ ༑དམ་ཚིག་མེད་པས་ཕྱེད་མི་འགྱུར། །རྟོག་མེད་ཐུགས་ཀྱི་སྐོར་མཛོད་ཀྱི། །གྲོལ་ལམ་ཡིད་བཞིན་ནོར་བུ་ལ། །གྲུབ་པ་ཐོབ་པའི་ལྕགས་བཅུག་ནས། །གྲུབ་

[010A]༄༅། །མ་ཐོབ་ཀྱི་ཕྱེད་མི་འགྱུར། །ཅེས་གསུངས་པས། ཏི་ལོས། སྤྱིའི་ལྔེ་མིག་གསུངས་པ་ནི། ལུང་བསྟན་དམ་ཚིག་ལྡན་པ་ཡི། །གྲུབ་ཐོབ་
ཁྱོད་ཀྱི་བླངས་ན་ལོངས། །མཁའ་འགྲོའི་ལུང་བསྟན་ལྡེ་མིག་ཡོད། །ཅེས་གསུངས་པས། མཁའ་འགྲོ་རྣམས་ཀྱི་བཞད་གད་དང་བཅས་ཐལ་མོ་བརྡབས་ཏེ། ཁྱོད་ལུང་
སྟོན་པ་དེ་བདུད་ཀྱི་བསླུས་པ་ཡིན། དམུས་ལོང་བལྟས་པས་གཟུགས་མི་མཐོང། །འོན་པས་ཉན་རུང་སྒྲ་མི་ཐོས། །ལྐུགས་པས་སྨྲས་རུང་དོན་མི་གོ་ཞ་བོས་
རྒྱུགས་ཀྱང་རྗེས་མི་སླེབ། །བདུད་ཀྱི་བསླུས་ལ་བདེན་པ་མེད། །ཟེར་བ་ལ། ཏི་ལོས་བདུད་ཀྱི་བསླུས་པ་མིན། མཁའ་འགྲོའི་ལུང་བསྟན་ཡིན་པས་ན། །
སོ་སོའི་ལྔེ་མིག་གསུངས་པ་ནི། གང་ཡང་སྐྱེ་བ་མེད་པ་ཡི། །སེམས་ཉིད་ཆོས་ཉིད་ཆོས་སྐུ་རུ། །ལུང་བསྟན་ཕྱག་རྒྱ་ཆེན་པོ་ཡི། །ལྷུན་གྲུབ་ཉམས་ཀྱི་ལྡེ་མིག་ཡོད། །
མཁའ་འགྲོའི་གསང་ཚིག་ཐུགས་ཀྱི་སྡོམས། །མ་རིག་མུན་སེ་ལ་ཡེ་ཤེས་སྒྲོན། །རང་རིག་རང་བྱུང་རང་གསལ་གྱིས། །དམ་ཚིག་རང་འབྱུང་ལྔེ་མིག་ཡོད། །དམིགས་མེད་

[010B] །དྲན་པ་རྡུལ་ཙམ་མེད་པ་ཡི། །གཉུག་མ་ལྷན་ཅིག་སྐྱེས་པ་ལ། །གྲུབ་ཐོབ་གདེང་གི་ལྡེ་མིག་ཡོད། །རྫུན་ནི་ཉེས་པའི་ཚིག་ཡིན་པས། །
ཉེས་པ་ཟད་པ་རྫུན་གྱི་ཚིག་སྨྲ་བར་མི་འགྱུར་དོན་མེད་ཕྱིར། །ནམ་ཡང་གསུངས་པ་མེད་པས་ན། །བདུད་མེད་མཁའ་འགྲོ་མ་རུ་བདེན། །གསུངས་པས། ཡེ་
ཤེས་མཁའ་འགྲོ་མཉེས་ཏེ། བདག་གིས་ཡབ་གྱུར་བཅོམ་ལྡན་འདས། །བདེ་མཆོག་འཁོར་ལོ་བདེ་བའི་མཆོག་ཏི་ལོ་སངས་རྒྱས་འགྲོ་མགོན་ལ། །ཡིད་བཞིན་
ནོར་བུ་རྣམ་གསུམ་འབུལ། །ཟེར་ནས། དུས་དེ་ཉིད་དུ་སྤྲུལ་པའི་དཀྱིལ་འཁོར་དུ་དབང་བསྐུར་ཅིང་བྱིན་གྱིས་བརླབས་ནས། སྙན་རྒྱུད་ཀྱི་གདམ་ངག་རྣམས་རྫོགས་
པར་གནང་བའི་ཚུལ་བསྟན་ཞིང། ལོ་གསུམ་བཞུགས། གཞན་ཡང་བདེ་མཆོག་གི་རྒྱུད་ལེའུ་ལྔ་བཅུ་རྩ་གཅིག་པ་ལ་སོགས་རྒྱུད་མཐའ་དག་ གདམ་ངག་  དང་བཅས་པ་རྣམས་
གདན་དྲངས་ཏེ། ད་ནི་མཁའ་ལ་བྱ་བཞིན་དུ། །ཐོགས་མེད་ཤེས་རབ་བཟང་པོ་འགྲོ། །ཞེས་གསུངས་ཏེ་ཨུ་རྒྱན་ནས་བྱོན་པའི་ཚེ། མཁའ་འགྲོ་རྣམས་ཀྱིས་བཞུགས་

[011A]༄༅། །པར་གསོལ་བ་བཏབ་པ། སྐྱེས་བུ་ཁྱེད་ནི་གང་དུ་གཤེགས། །བདག་ཅག་རྗེས་སུ་བཟུང་དུ་གསོལ། །ཞེས་ཞུས་པས་མ་གནང་པར། །ན་རོ་རི་རི་
ཀ་སོ་རི། །བུ་རྣམས་དོན་དུ་རྣལ་འབྱོར་འགྲོ། །གཙུག་གི་ནོར་བུའི་དགོན་པར་འགྲོ། །གསུངས་ནས་བྱོན་པ་དང། ལུས་མེད་མཁའ་འགྲོའི་བར་སྣང་ནས་ལུས་མི་སྣང་བའི་
གསུང་གིས་སྐྱེལ་ཆོས་སུ་ཚོགས་སྐོར་དགུ་གནང་བ་ནི། ཀྱེ་ཧོ་བུ་ཉོན་རྣལ་འབྱོར་པ། །སྨིན་གྲོལ་སེམས་ཀྱི་རྒྱ་མདུད་ཤིག་དམ་ཚིག་རང་སེམས་མེ་ལོང་ལྟོས། །སྤྱོད་པ་ཆུ་ལ་
རལ་གྲི་རྒྱོབ། །དམ་རྫས་རྟོགས་པའི་ཉི་མ་འདེ། །རིག་པ་ཡེ་ཤེས་སྒྲོན་མེ་ལྟོམས། །རྩ་རླུང་དྲ་མིག་འཁྲོ་ལོ་བསྐོར། །རོ་སྙོམས་ཕྱིའི་མེ་ལོང་ལྟོས། །རང་གྲོལ་ཕྱག་རྒྱ་
ཆེན་པོ་བསྒོམ། །བདེ་ཆེན་གསུང་གི་རིན་ཆེན་ཟུང། །ཞེས་ཆོས་སྐོར་དགུའི་གདམས་པ་གསན་ནས། ཏི་ལོས། སྒྱུ་མ་ལུས་ཀྱི་གྷན་དཧོ་ལར། །ལུས་མེད་མཁའ་འགྲོའི་
གསང་བཅུག་ཏེ། །བརྗོད་དུ་མེད་པའི་ལྕགས་བཅུག་ནས། །འོད་གསལ་སེམས་ཀྱི་བྱ་འཕུར་འགྲོ། །ཞེས་གསུངས་ནས་མི་ཡུལ་དུ་ཕེབས་པས། ཏི་ལོ་བས་གྲུབ་པ་ཐོབ་

[011B] རྒྱ་གར་གྱི་ཕྱོགས་ཐམས་ཅད་ཁྱབ་པའི་ཚེ། །རྩ་བའི་གཉིས་པ་ནི། མི་རྣམས་ཀྱིས་ཁྱེད་ཀྱི་
གྲུབ་པ་ཐོབ་པའི་བླ་མ་སུ་ལ་ཐུག་ཞེས་འདྲིར་བྱུང་བ་ལ། ང་ལ་མི་ཡི་བླ་མ་མེད། །ང་ཡི་བླ་མ་ཐམས་ཅད་མཁྱེན། །ཅེས་གསུངས་པས། མི་རྣམས་མ་དད་པ་སྐྱེས་པ་ལས་
དེ་བཟློག་པའི་ཕྱིར་བཀའ་བབས་བཞིའི་བླ་མ་རྟེན་ཚུལ་བསྟན་ཏེ། ཙརྱ་ཀླུ་སྒྲུབ་ལཱ་བ་པ། །ཀུན་ཏུ་བཟང་མོའི་རྣལ་འབྱོར་མ། །བཀའ་བབས་བཞིའི་བླ་མ་ཡིན། །ཞེས་གསུངས་
པའི་དོན། ནག་པོ་སྤྱོད་པ་ལ་གཏུམ་མོ་དང་རྨི་ལམ། ཀླུ་སྒྲུབ་ལ་སྒྱུ་ལུས། ལ་བ་པ་ལ་འོད་གསལ། སུ་མ་ཏི་ཀུན་ཏུ་བཟང་མོ་ལ་འཕོ་བ་དང་བར་དོའི་བཀའ་བབས་པའོ།།
དེ་ལྟར་རྣལ་འབྱོར་གྱི་དབང་ཕྱུག་ཏི་ལོ་པ་རྡོ་རྗེ་འཆང་གི་སྤྲུལ་པ་ཡིན་པས། སྤྱིར་ཆོས་ཐམས་ཅད། ཁྱད་པར་རྒྱུད་སྡེ་མཐའ་དག་ཡང་དག་པར་གྱུར་རུང། བཀའ་བབས་བཞིའི་
བླ་མ་བརྟེན་ཚུལ། མཛད་པ་དེ་དག་གི་གདམས་ངག་གི་སྒོ་ནས་དོན་རྒྱལ་བའི་དགོངས་པ། མཁའ་འགྲོའི་གསང་ཚིག་འདི་བསྟན་ཏེ། སྤྱིར་གྱི་སྐལ་ལྡན་གྱི་གདུལ་བྱ་རྣམས་

[012A]༄༅། །སྨིན་གྲོལ་ལ་བཀོད་པ་ནི། བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་ནའང། ཁྱད་པར་གྱི་གདུལ་བྱ་གཞན་དོན་རྒྱ་ཆེན་ནུས་པ་རྣམས་སྨིན་གྲོལ་
ལ་བཀོད་ཚུལ་ལ། རྣལ་འབྱོར་པ་ནུས་ལྡན་རྗེས་སུ་བཟུང་ཚུལ་ནི། ཡུལ་ཕྱོགས་ཞིག་ན་རྒྱལ་པོ་ཆེན་པོ་གཅིག་མ་ལ་ཤིན་ཏུ་གུས་ཤིང། མ་ཡི་ངག་མི་བཅོག་པ་ཅིག་ཡོད་
པས༑ མ་དེ་འཆི་བའི་དུས་ཀྱི་ཚེ། མ་ལ་ཁྱོད་ཀྱི་དོན་དུ་དགེ་བ་ཅིག་བྱེད་པ་ཇི་ལྟར་བྱ་ཞེས་དྲིས་པས། མ་ན་རེ་རང་གི་མངའ་རིས་ཀྱི་པཎྜི་ཏ་དང། ཀུ་སུ་ལུའི་རྣལ་འབྱོར་པ་
རྣམས་བསོགས་ནས། རིན་པོ་ཆེ་ལས་དཀྱིལ་འཁོར་བཞེངས་ཏེ་ཚོགས་འཁོར་བྱས་ན་དགེ་བའི་མཐར་ཐུག་ཡིན་ཟེར་རོ། །དེར་མའི་ཆེད་དུ་དེ་ལྟར་བྱེད་དོ་ཞེས་དྲིལ་བསྒྲགས་ཏེ་
དུས་བཏབ་པོ། །དེ་ནས་དེ་རྣམས་བྱོན་ཏེ་སོ་སོ་རང་རང་གི་དཀྱིལ་འཁོར་བཞེངས་ནས། རྣལ་འབྱོར་པ་ནུས་པ་ཆེ་བ་གཅིག་གིས་ཚོགས་དཔོན་བྱེད་པ་ལ། གཞན་སུས་ཀྱང་མི་
འགྲན་ཞིང་ནུས་པ་ཆེ་བ་གཅིག་ལ་ཞུས་ནས་ཁྲི་ལ་བཞུགས་པ་དང། རྒན་མོ་མི་སྡུག་པའི་གཟུགས་ཅན་གཅིག་འོངས་ཏེ། ང་ནང་དུ་ཐོང་ཟེར་ཞིང་ཁྲོ་བ་ཅིག་བྱུང་བ། སྒོ་ཕྱེ་

[012B] དཔོན་  དེ་ལ་ཁྱོད་ཀྱི་ཚོགས་དཔོན་མི་ཡོང་ཟེར། ད་ལྟ་ང་བས་གྲག་པ་སུ་ཡོད་བྱས་པས། ངའི་མིང་པོ་ཡོད་ཟེར། དེ་གང་ན་ཡོད་བྱས་པས། དུར་ཁྲོད་འབར་བ་འཛིན་ན་ཡོད་ཟེར་
ནས༑ ཚོལ་དུ་ཕྱིན་པས། ལྗོན་ཤིང་གཅིག་གི་ཡལ་ག་ལ་མི་རོ་གཅིག་བཀལ། དེའི་རྐང་པའི་འཐེབ་ཆུང་ལ་རྟ་རྔ་བཏགས་པ་ལ་འཕྱང་མོ་ཡུག་བྱེད་པ་གཅིག་ འདུག་  པ་སྤྱན་དྲངས་བས། མི་
སྔོ་སངས་རས་ཀྱི་ཨང་ག་རག་གསོལ་བ་སྤྱན་རྩ་དམར་ཆིལ་ལེ་བ་གཅིག་བྱུང་ཏེ། ཁྲི་མཉམ་པོར་བྱས་ནས་ནུས་པ་འགྲན་པ་ནི། ཚོགས་དཔོན་དེས་དཀྱིལ་འཁོར་ལྷ་དང་བཅས་པ་
གཅིག་བཞེངས། ཏི་ལོ་པས་ཀྱང་དེ་དང་འདྲ་བ་གཅིག་བཞེངས། ཏི་ལོའི་དེ་ཁོས་རླུང་དང་ཆར་གྱི་བཤིག་ཏི་ལོས་ཀྱང་ཁོའི་དེ་བཤིག་ཡང་ཁོས་དུར་ཁྲོད་ནས་རོ་གསར་རྙིང་མང་
པོ་བཀུག་ནས་མཆོད་རྫས་སུ་བསྒྱུར། ཏི་ལོ་པས་དུར་ཁྲོད་དུ་སྐྱལ། ཏི་ལོ་པས་བཀུག་པ་ཁོས་སྐྱལ། སྔར་མཉམ་པོར་བྱུང་བ་ལ། ཏི་ལོ་པས་རང་གི་ལུས་ཕྱི་ནང་ཟློག་པའི་
ནང་དུ། བ་སྤུའི་བུ་ག་རེ་རེར་གསང་སྔགས་ཀྱི་ལྷ་གཞལ་ཡས་ཁང་དུར་ཁྲོད་དང་བཅས་པ་རེ་རེ། འཛམ་བུའི་གླིང་དུ་མ་ན་སངས་རྒྱས་མང་པོས་འགྲོ་དོན་མཛད་པ་རྣམས་སྤྲུལ་

[013A]༄༅། །རང་ཉིད་སེང་གེ་ལ་ཞོན་ཉི་ཟླ་ཕབ་ཏེ་དེའི་སྟེང་ན་ཕར་རྒྱུག་ཚུར་རྒྱུག་མཛད་པས། ཁོས་དེ་ཙམ་གང་ཡང་མ་བྱུང་བས། ཁོ་ན་རེ། ཨེ་མ་འདི་ལྟ་བུ་ཡི་ནི། །
ངོ་མཚར་སྤྱོད་པ་ཅི་ལས་བྱུང། །ཟེར་བ་ལ། ཏི་ལོ་པས། དོན་རྟོགས་རྣལ་འབྱོར་ཏི་ལོ་པ། །ཅི་བྱེད་འབད་རྩོལ་ཀུན་དང་བྲལ། །གསུང་ནས་ཚོགས་དཔོན་མཛད་དེ། ཁོ་དད་ནས་
རྗེས་སུ་བཟུང་ངོ་སྤྲད་ནས་རབ་གཞིན་བསམ་གྱི་མི་ཁྱབ་པའི་མགུར་འདི་གསུངས་སོ།། །།ཨེ་མ་ཧོ། རྡོ་རྗེ་དབྱེར་མེད་སྐྱེ་འཇིགས་བྲལ། །དྲག་པོས་ཁམས་གསུམ་འགྲོ་བ་འདུལ་
མུན་ཁུང་སྟེར་ལ་སྒྲོན་མེ་ལྟར། །མ་རིག་སྦུབས་ན་རང་རིག་གསལ། །ཆོས་ཀུན་རྩ་བ་བྱང་ཆུབ་སེམས། །རང་རིག་གཉིས་སུ་མེད་པའི་ཕྱིར། །སེམས་ཉིད་རང་བྱུང་ཡེ་ཤེས་ཏེ། །མ་
འདྲེས་ཡོངས་རྫོགས་རྒྱལ་བའི་ཐུགས། །དེ་ཉིད་ཇི་བཞིན་རྟོགས་གྱུར་ན། །སངས་རྒྱས་ཅེས་ནི་དེ་ལ་བྱ། །གདོད་ནས་གནས་པའི་དཀྱིལ་འཁོར་ལ། །གྲུབ་མེད་སྤྲུལ་པའི་དཀྱིལ་
འཁོར་ཤར། །དེ་ལྟར་རྟོགས་པའི་རྣལ་འབྱོར་པ། །གང་ལ་ཁྱབ་པ་འབད་པ་མེད། །ཟག་མེད་རྣམ་གྲོལ་ངང་དུ་དག་རྒྱལ་བའི་དགོངས་པ་འདི་ཁོ་ན། །དཀྱིལ་འཁོར་ལ་སོགས་

[013B] །ཆེད་དུ་མ་བྱས་ངང་དུ་ཤར། །དང་གསལ་ཆུ་བོའི་རྦ་རླབས་ཀྱི། །ངོ་མཚར་རྣམ་འཕྲུལ་བསམ་མི་ཁྱབ། །དེ་ཕྱིར་ཆོས་རྣམས་སྣ་ཚོགས་ཀུན། །ཇི་བཞིན་མ་བཅོས་
བཞིན་དུ་སྣང། །ཉོན་མོངས་ལྔ་སོགས་རིན་ཆེན་རྣམས། །རྣམ་གྲོལ་ཡེ་ཤེས་ཆེན་པོར་ཤར། །དེ་ཉིད་མངོན་གྱུར་བསྟན་པ་ནི། །མི་ཟད་བརྒྱན་གྱི་འཁོར་ལོར་ཤར། །གཉིས་སྣང་
རྣམ་པ་མི་སྣང་བས། །འགྲོ་དོན་རང་བཞིན་ལྷུན་གྱིས་གྲུབ། །འདི་ལྟར་སྣང་བའི་ཆོས་རྣམས་ཀུན། །དབྱིངས་དང་ཡེ་ཤེས་གཉིས་སུ་མེད། །འཁོར་བའི་རྣམ་རྟོག་སྣ་ཚོགས་ལས། །
རྒྱལ་བའི་སྐུ་དང་ཡེ་ཤེས་འབྱུང། །རང་བཞིན་མ་སྐྱེས་ཡུམ་གྱིས་ཀློང། །མ་འགགས་ཤར་བ་ཡབ་ཀྱི་མཁའ། །དེ་ལྟར་གཉིས་མེད་བདེ་བ་ནི། །རྣལ་འབྱོར་རིག་པའི་དགོངས་
པ་ཡིན། །བྱ་བྱེད་རིག་པའི་རྩོལ་བ་རྣམས། །ཐབས་དང་ཤེས་རབ་གཉིས་སུ་མེད། །འཁོར་བའི་ཉོན་མོངས་དུག་གསུམ་འདི། །ལྷུན་གྲུབ་མ་བཅོས་སྐུ་གསུང་ཐུགས། །འདུས་
བྱས་ཕུང་པོའི་རང་བཞིན་ནི། །ཟག་མེད་རྣམ་པར་གྲོལ་བའི་ངང། །སྣ་ཚོགས་སྣང་བའི་འཁོར་ལོ་ནི། །རང་བཞིན་སྤྱོད་པ་སྒྱུ་མའི་གྲོགས། །གསང་ཆེན་བླ་མེད་ཐེག་པ་ནི། །

[014A]༄༅། །ཐབས་དང་ཤེས་རབ་ཕུལ་དུ་ཕྱིན། །སྣང་དང་མི་སྣང་གཉིས་སུ་མེད། །འཛིན་པ་བྲལ་བ་དེ་ཙམ་མོ། །ཇི་བཞིན་མ་བཅོས་སེམས་ཉིད་ངང། །
མ་ཡེངས་བཅོས་སླད་མེད་པར་གནས། །དེས་ན་གསང་བ་སྙིང་པོ་ནི། །ཚིག་གིས་བརྗོད་པའི་ཡུལ་ལས་འདས། །རང་ལུས་དབེན་པའི་དགོན་པ་དེར། །ཕྱི་ནང་གསང་བའི་ཡོ་
བྱད་འཛིན། །སེམས་ཉིད་རིན་ཆེན་ཟ་མ་རྟོག་ཆགས་བྲལ་ནམ་མཁའ་ལྟ་བུར་འཆར། །སྣང་བ་སྒྱུར་བྱེད་རྣལ་འབྱོར་པ། །རིན་ཆེན་མཛད་པ་སྣ་ཚོགས་ལ། །སྤྲུལ་
དགའ་ལྟ་བུར་སྣང་བས་ན། །དོན་དུ་མི་འགྱུར་ཡོད་པར་གསུངས། །བདག་ཉིད་ཆེན་པོ་རྒྱལ་བའི་སེམས། །རྟོགས་པར་འདོད་ལ་རྒོད་བྲོ་ལ། །ཁམས་གསུམ་ཡེ་ནས་
རྒྱལ་བའི་སྐུ། །འཁོར་བ་མྱང་འདས་གཉིས་སུ་མེད། །དུས་གསུམ་རྒྱལ་བ་རང་གི་སེམས། །འབད་ཅིང་རྩོལ་བའི་གནད་དང་བྲལ། །བདེ་དང་སྡུག་བསྔལ་དབྱེར་མེད་
ལ༑ ༑སྤོང་ལེན་མཚན་མ་འདོད་པ་ཅི། །དེ་ཉིད་རང་གསལ་འཛིན་པ་མེད། །འཛིན་མེད་གྲུབ་མཐའ་ལྟ་བ་བྲལ། །སེམས་ཀྱི་མེ་ལོང་དེ་གསལ་བ། །སྔགས་འཆང་

[014B] །རང་ལ་གནས་པ་གཞན་ལ་མིན། །རྒྱུན་དུ་གནས་ཀྱང་གཏིང་དཔག་དཀའ། །རྩོལ་སྒྲུབ་བྲལ་བར་ཡོངས་ལ་ཁྱབ། །དངོས་སུ་མཐོང་བ་བླ་
མའི་དྲིན། །མ་སྐྱེས་སྤྲོས་བྲལ་སེམས་ཉིད་དང། །ཁ་དོག་དབྱིབས་དང་གནས་རིག་བྲལ། །ཟབ་ཅིང་རྒྱ་ཆེ་གསལ་བར་ལྡན། །བརྟན་གཡོ་མ་ལུས་དེ་ལྟར་བྱོས། །འགྲོ་བ་
འདི་ཀུན་སངས་རྒྱས་ཏེ། །གསལ་བར་ཡོད་ཀྱང་རྟོགས་པ་མེད། །སེམས་ཉིད་ནོར་བུ་རིན་ཆེན་དེ། །སྦུབས་ན་མཁའ་ལྡིང་ཕྲུ་གུ་ཕྲ། །དམ་པ་མཉེས་བྱེད་སྐྱེས་བུ་ཡིས། །བདེ་
གཤེགས་དགོངས་པ་རྫོགས་པའི་ཕྱིར། །དུག་གསུམ་སྐུ་གསུང་ཐུགས་སུ་དག་དཔའ་བོ་སེང་གེ་བཞིན་དུ་རྒྱུ། །ཐེག་ཆེན་གསང་བའི་རྣལ་འབྱོར་གྱིས། །སྤྱོད་པའི་ཁྱད་པར་
ཅི་སྤྱད་ཀྱང། །ཚོགས་སྒྱུར་ལེན་མེད་འཛིན་དང་བྲལ། །དཀྱིལ་འཁོར་ཆེན་པོའི་གསང་བར་བཞུགས། །སྐུ་གསུང་ཡོན་ཏན་འཕྲིན་ལས་ལ། །འོད་གསལ་ཡེ་ཤེས་སྙོམས་
མཛད་པ། །བདག་གཞན་གཉིས་ཀྱི་འདོད་པ་སྒྲུབ། །ཐུགས་རྗེས་ཁམས་གསུམ་སྒྲོལ་ལ་བརྩོན། །རོལ་བའི་ཡེ་ཤེས་དགོས་པ་ལས། །ཐབས་ཆེན་ཟབ་མོའི་ཐེག་པ་

[015A]༄༅། །སྤྲོ༑ ༑མི་ཟད་བསྡུ་བ་ཟུང་དུ་འཇུག་དེ་ལྟར་མཉམ་བྱེད་རྣལ་འབྱོར་གྱིས། །རྣལ་འབྱོར་གྱི་དབང་ཕྱུག་ཏི་ལོ་པས། གོ་རི་ཤྭ་རི་རྒྱལ་པོའི་ཁབ་ཏུ། རྣལ་
འབྱོར་པ་ནུས་ལྡན་བློ་གྲོས་སྨིན་ཅིང་གྲོལ་ནས་ཨུ་རྒྱན་ན་བཞུགས་སོ། །དེ་ནས་མུ་སྟེགས་པ་རྗེས་སུ་བཟུང་ཚུལ་ནི། ཡུལ་ཕྱོགས་གཅིག་ན་མུ་སྟེགས་ཀྱི་པཎྜི་ཏ་མཁས་
ཤིང་ནུས་པ་ཆེ་བ། ཕྱི་ནང་ཐམས་ཅད་ཀྱི་གུས་པ་བྱེད་དགོས་པ་གཅིག་གིས་སངས་རྒྱས་ཀྱི་བསྟན་པ་ནག་འཇོམ་ལ་བཏང་བས། དེ་གདུལ་བྱར་གཟིགས་ནས། ཁོའི་མདུན་ན་
ཕར་མ་གུས་པའི་ཚུལ་གྱིས་ཕྱིན་པས། ཁོ་ཁྲོས་ནས་ཁྱོད་དང་ང་རྩོད་པ་དང་ནུས་པ་གཉིས་ཀ་འདྲེན་ནོ་ཟེར་རོ། །དེར་རྒྱལ་པོ་དཔང་དུ་བཞག་ཏེ་དུས་བཏབ་པོ། །གང་འཕམ་པ་
རྒྱལ་བའི་བསྟན་པ་ལ་འཇུག་པར་བྱས་ནས། ཁྲི་གསུམ་ལ་རྒྱལ་པོ་དང་སྔ་རྒོལ་ཕྱིར་རྒོལ་གཉིས་བཞུགས་ནས། སྒྲ་ཚད་ལུང་རིགས་ལ་རྩོད་པ་བྱས་པས། ཏི་ལོ་པ་རྒྱལ་
ནུས་པ་འགྲན་ཏེ་གཉིས་ཀས་དཀྱིལ་འཁོར་ལྷ་དང་བཅས་པ་སྤྲུལ་པ་དང་བཤིག་པ་ལ་སོགས་པ་མཉམ་པ་ལ། ཁོས་ཉི་མ་སྟོད་ལ་མནན་པས། ཏི་ལོ་པས་ཕུལ་བཏང་

[015B] ཁོ་ལ་ངའི་བསྟན་པ་ལ་འཇུག་དགོས་པས་སྐྲའི་ལ་བ་བྲེགས་བྱས་པས། ཁྲོ་ཁྲོས་ཏེ་ཁ་ནས་མེ་ཕྱུང་ནས་ཏི་ལོ་ལ་
བཏང་བས། ཁམས་གསུམ་ཀུན་ཀྱང་གཡོ་བྱེད་པའི། །ང་ཡིས་མི་འཇིགས་རྣལ་འབྱོར་སུ། །ཟེར་བ་ལ། ཏི་ལོ་པས། མེ་དེ་བས་ཀྱང་ཆེ་བ་གཅིག་ཕྱུང་སྟེ་སྔར་ཁོ་རང་
གི་མེ་དང་གཉིས་ཀ་བཟློག་ནས་སྐྲའི་ལ་བ་ཡང་བསྲེགས་ཏེ། ང་ནི་འཇིགས་པ་ཀུན་ལས་ནི། །ཡོངས་སུ་གྲོལ་ཕྱིར་ཏི་ལོ་ཡིན། །ཞེས་གསུངས་པས། མུ་སྟེགས་པ་
དད་ནས་རྗེས་སུ་བཟུང་ཏེ་འཕྲིན་ལས་ངོ་སྤྲོད་ཀྱི་རྡོ་རྗེའི་མགུར་འདི་གསུངས་སོ།། །ན་མོ་གུ་རུ། གདུག་པ་ཚར་གཅོད་ཡེ་ཤེས་ཆེན་པོའི་ཀློང། །རབ་འབར་འཇིགས་
བྱེད་ཧེ་རུ་ཀ་ལ་འདུད། །ཐབས་དང་ལྡན་པ་རྣལ་འབྱོར་ཆེན་པོའི་གཞུང། །མ་ལུས་རྒྱལ་བའི་རྗེས་སུ་འཇུག་པར་བྱོས། །སྣང་བའི་སེམས་ཅན་ཞི་བས་མི་འདུལ་བ། །
གཉེན་པོས་ཚར་བཅད་འཕྲིན་ལས་ཆེན་པོའི་ལུགས། །བླ་མ་ལ་དམོད་བསྟན་ལ་སྡངས་སོགས་ལ། །རང་གཞན་གྲོལ་ཕྱིར་བསྒྲལ་བའི་སྦྱོར་བ་ཙམ། །མཉམ་ཉིད་རིག་

[016A]༄༅། །པའི་རྣལ་འབྱོར་ཆོས་ཀུན་ནི། །རོ་ཅིག་ཞི་བས་རྒྱུ་འབྲས་སྡུག་བསྔལ་བཅད། །ཐབས་ལྡན་ལྕགས་ཀྱུས་འཁོར་བའི་ཕུང་པོ་དགུག་ཐུགས་
རྗེའི་བཅིང་མནན་ཤེས་རབ་མཚོན་གྱིས་བསྒྲལ། །ཆུ་ཤིང་ཁ་ཕྱེ་མ་རིག་མུན་པ་བསལ། །ཡེ་ཤེས་འོད་ཀྱིས་འབྱུང་བ་རིམས་ཀྱིས་སྦྱངས། །དེ་སེམས་བསལ་བ་ཟླ་བའི་གདན་
སྟེངས་སུ། །ཨ་ཧཱུཾ་སྦྱོར་བས་འོད་ཀྱི་སེམས་དཔའི་ཚུལ། །འོག་མིན་གནས་སུ་མ་ཡིས་རབ་ཏུ་སྐུལ། །གཉིས་མེད་རྡོ་རྗེའི་སྲས་གྱུར་རྡོ་རྗེའི་སེམས། །རིག་པའི་དབང་བསྐུར་
གཞན་དོན་མཛད་པ་ཅན། །ངོ་མཚར་སྒྱུ་མའི་དཔེ་བྱད་རྣམས་ཀྱིས་སྤྲས། །ཕུང་པོ་ལ་སོགས་འབྱུང་བ་དབང་པོ་རྣམས། །མཆོད་པའི་སྤྲིན་དུ་ནམ་མཁའ་ཁྱབ་པར་སྤྲོ། །ཨའི་རང་
བཞིན་ཐོག་མཐའ་མེད་པའི་ནང། །རྟ་ལ་མངོན་མཚོན་བྲིས་པའི་གཟུགས་ལ་ལྟ། །ཧཱུཾ་ལྟར་ཕུར་བུས་རྟགས་སྐར་རྩད་ནས་གཅོད། །མཉམ་དུ་སྦྱོར་བ་དེ་ཉིད་ངེས་པ་ཡིན། །ཕྱག་
རྒྱའི་སྙིང་པོ་བདག་པོ་དགུ་འདས་པས། །གོ་འཕངས་སྟེར་བྱེད་ཆགས་པས་སྡིག་པ་སྒྲོལ། །ཐབས་དང་ཤེས་རབ་འགྲེལ་བ་གསང་བའི་ཐབས། །དཀའ་ཐུབ་ཚོགས་དང་བྲལ་བ་འགྲུབ་

[016B] །ཉི་ཟླའི་རྩེར་ཟིན་ཞེ་སྡང་བདེ་བར་ཐིམ། །ཉོན་མོངས་དྲན་རྟོག་མི་རྟོག་སྣང་བར་གསལ། །གོམས་པའི་སྦྱོར་བ་ལེགས་བཤད་རྟེན་པ་ཡི། །རྟེན་མེད་འཛིན་པ་
བྲལ་བ་ཡེ་ཤེས་ལྷ། །མཉམ་པར་སྦྱོར་བ་ཟག་མེད་བདེ་བ་ཆེ། །གཉིས་ནི་བུད་ཤིང་མེ་ལྟར་རང་ཚིག་འགྱུར། །དེ་ལྟར་ཤེས་པའི་སྐྱེས་བུ་འཛིན་པ་དང། །འཕེལ་འགྲིབ་ཟག་
པ་ཡོད་མེད་ལ་སོགས་པ། །འཆིང་གྲོལ་ཁྱད་པར་སྣ་ཚོགས་སྣང་བ་ཀུན། །སྒྱུ་མའི་སྦྱོར་བ་རྒྱལ་བའི་མཛད་པར་གནས། །སྦྱོར་བས་གདུག་པ་མ་ལུས་བསྒྲལ་བྱ་ཞིང། །སྒྲལ་
བ་སྐྱེ་མེད་དབྱིངས་སུ་ངེས་པར་སྦྱོར། །དངོས་དང་དངོས་མེད་འཇིག་རྟེན་འཇིག་རྟེན་འདས། །སྤྱོད་ཡུལ་བྲལ་བ་གསང་བའི་ལམ་མཆོག་གོ། །གནོད་སྦྱིན་སྲིན་པོའི་མཐུ་རྩལ་དན་སོང་
ལམ༑ ༑གཉིས་ནི་ཞེན་པ་རང་རྒྱུད་འཁོར་བ་སྟེ། །དེ་ཉིད་མེད་པར་གྲོལ་བ་སྲིན་པོའི་ལམ། །ཡང་དག་དོན་ལ་རྣལ་བ་ལྟ་བུར་འགྱུར། །ཐམས་ཅད་རང་བྱུང་བྱང་ཆུབ་སེམས་ཡིན་
པས༑ ༑འདི་ཉིད་མ་སྐྱེས་ཕྱོགས་རིས་ཆ་ཤས་བྲལ། །མ་དམིགས་མི་དམིགས་དམིགས་སུ་མེད་པ་སྟེ། །འཕྲིན་ལས་ཆེན་པོས་མི་མཐུན་དྲི་མ་སེལ། །དགུག་དང་དཀྲུགས་དང་

[017A]༄༅། །མཐའ་དང་སྐྲམ་པ་དང། །འདྲེན་དང་འཛིན་དང་འཁྱིལ་བར་བྱ་བ་སྟེ། །སྦྱངས་དང་སྤེལ་བའི་ལས་ལ་ལེགས་རྩམ་པས། །རྒྱུན་ཆད་མེད་པའི་བདེ་བ་ཆེན་པོར་
འགྱུར༑ ༑གསང་མཆོག་ཐིག་ལེ་དབྱིངས་ལ་རབ་ཏུ་རྫོགས། །ཕྱི་ནང་སྣོད་བཅུད་ཡེ་ཤེས་ཆེན་པོའི་སྐུ། །གང་གིས་སྦ་བར་མི་ནུས་བསམ་ལས་འདས། །རང་བྱུང་མཐའ་དབུས་མེད་པ་སྙིང་
པོའི་གསང། །དབང་པོ་དམན་དང་རྟོག་གེའི་ཡུལ་མིན་ཅིང། །གང་དུ་འཆིང་བའི་ལས་ལ་སྤྱོད་པས་ཀྱང། །དེ་ཉིད་གྲོལ་བའི་མཆོག་སྟེར་རྒྱལ་སྲས་ལམ། །འཕྲོ་འདུ་མེད་པ་རྒྱལ་བའི་
དཀྱིལ་འཁོར་རོ། །རྣལ་འབྱོར་གྱི་དབང་ཕྱུག་ཏི་ལོ་པས། གྱད་ཀྱི་ནོར་བུའི་གྲོང་དུ་མུ་སྟེགས་མཐུ་ཅན་ནག་པོ་དགེ་བ་ལ་གདམ་པས་སྨིན་ཅིང་གྲོལ་ནས་བསིལ་བའི་ཚལ་ན་བཞུགས་སོ།།
འཕྲིན་ལས་བསམ་གྱིས་མི་ཁྱབ་པའི་མགུར་ཨི་ཐི།། །།དེ་ནས་སྒྱུ་མ་མཁན་རྗེས་སུ་བཟུང་ཚུལ་ནི། ཡུལ་ཕྱོགས་གཅིག་ན་རྒྱལ་པོ་ཆེན་པོ་གཅིག་སྒྱུ་མ་མཁན་གཅིག་
དང་འགྲེས་པས། ཁོས་སྒྱུ་མའི་དམག་དྲངས་ནས་ཕོ་བྲང་དང་ཉེ་བའི་ཡུལ་ཁམ་ཐམས་ཅད་ཕམ་པར་བྱས་པས། ཐམས་ཅད་ཀྱི་སྒྱུ་མར་མ་ཤེས་པར་མི་རྣམས་འཇིགས་ནས་ཇི་ལྟར་

[017B] བུད་མེད་རྒན་མོ་མི་སྡུག་པ་མཁར་བ་ཐོགས་ཏེ། རྟེན་པ་གཅིག་བྱུང་ནས་ཁྱེད་རྣམས་ཅི་བྱེད་ཟེར། རྒྱལ་པོ་གཞན་གྱི་ཡུལ་ཁམས་འཕྲོགས་པས་གྲོས་བྱེད་བྱས་
པས༑ མོ་ན་རེ་ངས་གྲོས་བྱེད་དགོས་རྒྱལ་པོའི་སྤྱན་སྔར་ཐོང་ཅིག་ཟེར་བ། དམངས་ཀྱི་ཕྱི་བློན་ལ། དེས་ནང་བློན་ལ། དེས་རྒྱལ་པོ་ལ་རིམས་ཀྱིས་སྙད་པས། གྲོས་སུ་ལ་ཡོང་ཆ་མེད་
པས་ཐོང་ཟེར་ནས་བཏང་པས། དེ་ན་རེ་ཁྱེད་ལ་དམག་དཔོན་མི་འདུག་པ། ངའི་མིང་པོས་བྱས་ན་དམག་བཟློག་ཟེར་བས། མིང་པོ་གང་ན་ཡོད་ཇི་འདྲ་ཡོད་བྱས་པས། མོ་ན་རེ། དུར་ཁྲོད་
ན་ཤིང་ཤ་བའི་སྡོང་པོ་དཔག་ཚད་གཅིག་ཙམ་ཞིག་གི་རྩ་བ་ན་མི་རོའི་མཐེ་ཆུང་ལ་རྟ་རྔ་བཏགས་ཏེ་ཁོ་རང་གི་སྲིན་ལག་ལ་བཏགས་ནས། གར་བྱེད་པ་ཅིག་ཡོད་ཟེར། དེར་ཡིད་མ་ཆོས་ནས་
ལྟར་ཕྱིན་པས་འདུག་ཏེ་བོས་པས་ངས་འོང་གིས་འཁྲུག་དུས་ཐོབ་ཅིག་ཟེར་དུས་བཏབ་པས། སྒྱུ་མ་མཁན་དེས་དམག་དྲངས་ཏེ། ཕོ་བྲང་ལ་ཐུག་པའི་མངའ་རིས་ཀུན་ཤོར། མི་རྣམས་
ཀྱང་གསད་པའི་སྣང་བ་ཤར་བ་ལས། བུད་མེད་དེ་བྱུང་ནས་འཇིགས་མི་དགོས་ཟེར་ཙ་ན། མི་སྔོན་པོ་གཅིག་བྱུང་ནས་ཏིང་ངེ་འཛིན་གྱིས་དམག་བཀྱེ་བས། སྒྱུ་མའི་དམག་ཐམས་ཅད་

[018A]༄༅། །བསད་ཏེ་རྒྱལ་པོ་རང་བཙོན་དུ་བཟུང་བས། ཁོ་ན་རེ། ཆོས་ལ་རྟེན་པའི་དམ་པ་ཁྱེད། །འདི་ལྟར་བྱེད་པ་ག་ལ་རུང། །ཟེར་བས། ཏི་ལོས། སྒྱུ་མའི་
སྐྱེས་བུ་བསད་སོགས་ལ། །སེམས་མེད་ཕྱིར་ན་སྡིག་པ་མེད། །ཅེས་གསུངས་པས། ཁོ་དད་ཏེ་རྗེས་སུ་བཟུང་ངོ་སྤྲད་ནས། དངོས་པོ་བསམ་གྱི་མི་ཁྱབ་པའི་མགུར་འདི་གསུངས་སོ།།
ཀྱཻ་ཧོ། བཞིན་བཟངས་རྣལ་འབྱོར་བཙོན་པས་ང་ལ་ཉོན། །ལེགས་སོ་ལེགས་སོ་ཁྱོད་ཀྱི་མཛད་པ་ལེགས། །ཐེག་པའི་ཚུལ་ཆེན་ཐུབ་པའི་གསུང་རབས་དོན། །སྒྱུ་མ་ལྟ་བུར་རྒྱལ་བས་
རབ་ཏུ་གསུངས། །ཆོས་རྣམས་ཐམས་ཅད་སྒྱུ་མའི་སྨིག་སྒྱུ་དང། །རྨི་ལམ་གཟུགས་གཉན་སྤྲུལ་བ་ལྟ་བུ་རུ། །ལེགས་པར་ཤེས་ན་ཉོན་མོངས་སྤང་དུ་མེད། །རང་གྲོལ་ཡེ་ཤེས་ཐུབ་
པའི་དགོངས་པའོ། །ཁྱོད་ཀྱིས་རྡེའུ་ཤིང་བུ་ལ་སོགས་ལ། །སྦྱོར་བ་གོམས་པས་སྔགས་ཀྱིས་བསྣུན་པ་ནི། །སྐྱེས་པ་བུད་མེད་རྟ་དང་གླང་པོ་སོགས། །གཟུགས་ཅན་སྣ་ཚོགས་སྣང་
བ་ཤར་བ་ན། །དང་པོ་གང་ནས་ཀྱང་ནི་མ་བྱུང་ལ། །སྣང་བའི་ཚེ་ན་སྒྱུ་མ་ཡིན་པའི་ཕྱིར། །མཚན་ཉིད་གང་མིན་སྒྱུ་མ་བསྡུས་པ་ན། །འགགས་ཤིང་སྣང་གྱུར་གང་དུའང་སོང་བ་མེད། །

[018B] །དེ་ལྟར་སྣང་ཡང་གཉིས་ཀ་མཚན་ཉིད་མེད། །གཅིག་ཉིད་ཡིན་ཕྱིར་ཇི་སྲིད་རྐྱེན་ཉིད་དང། །ཉེ་བར་གནས་པ་སྣང་ཙམ་མཚན་ཉིད་རྫོགས། །
དེ་བཞིན་སྨིག་སྒྱུ་ཞེས་བྱའི་མཚན་ཉིད་ཀྱང། །ས་ཕྱོགས་ཚ་སྒོ་ཅན་ལ་ཉེ་བར་གནས། །ཉི་མས་བརྡུངས་དང་སེར་བུའི་འཇོལ་ཕྱོགས་འབབ། །རྒྱངས་ནས་ལྟས་པས་ཆུ་ཀླུང་གང་བར་
མཐོང༑ ༑དེ་ཉིད་བྱུང་དང་སྣང་བ་འགགས་པ་ཡང། །སྣང་དང་མི་སྣང་དབྱེར་མེད་མཚན་ཉིད་འདས། །རྨི་ལམ་ཞེས་བྱ་སྐྱེས་བུ་གཉིད་ལོག་པས། །གཉིད་ནང་ཀུན་དགའ་ར་བ་སྐྱེད་
མོས་ཚལ། །ལོངས་སྤྱོད་སྣ་ཚོགས་དམིགས་ཤིང་སྣང་གྱུར་ཀྱང། །བཙོན་རར་ཁྲི་མུན་སྡུག་བསྔལ་སྣ་ཚོགས་སྣང། །སྐྱེ་དང་གནས་དང་འགག་པར་གྱུར་བའི་ཚེ། །དོན་གྱི་ཆ་གཞན་
སྒྲུབ་པར་བྱས་པ་མེད། །གཟུགས་བརྙན་ཞེས་བྱ་མེད་ལོང་དག་པ་ལ། །སྣ་ཚོགས་གཟུགས་སུ་སྣང་བར་གྱུར་བ་དང། །སྐྱེ་འགག་ལ་སོགས་རྣམ་གཞག་གཞན་མེད་པས། །སྣང་
དང་མི་སྣང་དབྱེར་མེད་མཚན་ཉིད་ཅིག་སྤྲུལ་པ་ཞེས་བྱ་ཡེ་ཤེས་ཏིང་འཛིན་ནམ། །རིག་སྔགས་གྲུབ་པའི་མཐུ་ལ་བྱུང་གྱུར་བ། །མེ་ཏོག་ཁ་དོག་དབྱེ་བའི་རྣམ་པ་ཡི། །དེ་

[019A]༄༅། །བཞིན་གཤེགས་པ་ལ་སོགས་སྣང་བར་འགྱུར། །དེ་བཞིན་ཕྱི་ནང་དངོས་པོ་སྣ་ཚོགས་སྣང་བ་དག་ཇི་སྲིད་བཟུང་དང་འཛིན་པས་རྣམ་པར་རྟོག་པ་ཡིས་
བག་ཆགས་དབང་གིས་ཉེ་བར་གནས་པ་དེ་སྲིད་དུ། །དངོས་པོ་སྣ་ཚོགས་སྣང་བ་འབྱུང་བར་གྱུར་བ་རྣམས། །དང་པོ་བྱུང་ཆ་གང་ནས་མ་བྱུང་ལ། །སྣང་ཙམ་ཉིད་ནས་བག་ཆགས་དབང་
གིས་སྣང། །བཟུང་འཛིན་གཉིས་ཀྱི་བག་ཆགས་ཟད་པས་ན། །མི་སྣང་གྱུར་ཚེ་གང་དུའང་སོང་བ་མེད། །ཁྱོད་ཀྱི་རྒྱུ་ལ་སེམས་དང་སེམས་བྱུང་དང། །ཚོར་བ་འདུ་ཤེས་ཉེ་བར་མི་སྤྱོད་
ཅིང༑ ༑ཚོར་བ་འདུ་ཤེས་ཉེ་བར་སྤྱོད་པ་ཅན། །མགོ་མི་མཚུངས་ཞེས་ཡིད་གཉིས་བྱེད་གྱུར་ན། །མཚུངས་པར་གྱུར་བའི་སྒྱུ་མ་ལ་སོགས་པ། །དྲང་སྲོང་དག་ལ་བྷ་ལེ་བཅོལ་བའམ།།
བཟང་པོའི་སྒྱུ་མས་ཐུབ་ལ་གདུགས་ཚོགས་ཕུལ། །ཚོགས་གཉིས་ཚོགས་པ་སྒྱུ་མའི་སྣང་བ་ཡིས། །བྱེ་བྲག་གྱུར་བ་མེད་པར་མགོ་མཉམ་མོ། །མིག་སྒྱུ་དག་ཀྱང་ཉམས་ཀྱི་འཕྲོ་ འདུ་ཡི་
ལམ་གྱི་བྱ་བ་བྱེད་དང་མགོ་མཉམ་མོ། །རྨི་ལམ་དག་ལ་ལྷའི་ལུང་བསྟན་ནས། །མ་འོངས་དངོས་པོ་སྟོན་ཏེ་བྱེ་བྲག་མེད། །གཟུགས་བརྙན་སྲ་ཡི་སྔགས་ལས་གྲུབ་པ་ཡིས། །

[019B] །སྤྲུལ་པ་འགྲོ་བའི་དོན་དུ་རྒྱལ་བས་སྤྲུལ། །བསྐལ་བར་གནས་ཏེ་མཛད་པ་སྒྲུབས་པ་མེད། །ལོ་ཟླ་སྐད་ཅིག་སྣང་བ་སྣ་ཚོགས་
ཡང༑ ༑སྤྲུལ་པར་རྟོགས་ཏེ་བྱེ་བྲག་མཚུངས་པའོ། །དེ་ལྟར་སྒྱུ་མ་འདྲ་བས་དངོས་པོ་ཀུན། །འབྱིན་དང་སྡུད་དང་འཕེལ་བར་བྱེད་པ་ཡིན། །དེ་ལྟར་དེ་ལ་སྡིག་པས་ཡོང་མ་གོས།།
བསོད་ནམས་དག་ཀྱང་དེ་བཞིན་ཤེས་པར་བྱ། །གང་ལ་སྡིག་དང་བསོད་ནམས་གཉིས་མེད་པ། །དེ་ལྟར་གྱུར་ལ་བྱང་ཆུབ་པར་དུ་གསུངས། །ཆུའི་གནོད་པ་གཟིངས་ཀྱི་ཕན་པར་སྒྲུབ།།
ཆུ་མང་གྱུར་ཚེ་གཟིངས་ཀྱི་དགོས་པ་མེད། །དེ་བཞིན་གནས་ངན་ལེན་གྱི་གནོད་ཀྱི་བར། །སྒྱུ་མར་ཤེས་པ་གང་ལ་ཡོད་པས་ཕན། །གནས་ངན་ལེན་གྱི་གདོར་བ་བྲལ་བ་ན། །བསོད་
ནམས་སྒྱུ་མ་ལྟ་བུའི་དགོས་པ་མེད། །སེམས་ཅན་སངས་རྒྱས་རང་བཞིན་མཉམ་པ་སྟེ། །ཆོས་རྣམས་ཐམས་ཅད་ངོ་བོ་ཉིད་ཀྱིས་སྟོང། །རང་བཞིན་འོད་གསལ་གདོད་ནས་འདུས་མ་
བྱས༑ ༑སྒྱུ་མའི་གོ་ས་མིན་པ་ནམ་སངས་རྒྱས། །ད་ལྟར་ཤེས་ན་བདག་གཞན་དབྱེར་མེད་པ། །ཕུང་སོགས་སྒྱུ་མ་ཅན་དུ་སྣང་བ་ན། །དེ་བཞིན་གཤེགས་པར་ཤེས་པའི་བློ་ལྡན་ནི། །

[020A]༄༅། །ལམ་གྱི་མཆོག་ཏུ་རྒྱལ་བས་རབ་ཏུ་གསུངས། །དེ་ལྟར་ཁྱེད་ཀྱི་བྱ་བ་ཆོས་མཚོན་དེས། །བདེན་པས་སྟོང་པའི་ཆོས་ཉིད་གང་ཡིན་དེ། །ངེས་པའི་དོན་
དུ་ཡང་དག་སྟོང་པ་རྟོགས། །ཆོས་ཀྱི་དབྱིངས་ཡིན་རྣམ་པར་དག་པའི་ངང། །འགྲོ་བ་སྒྱུ་མས་ལམ་ཡང་དེར་ཤེས་ནས། །ཡེ་ཤེས་སྒྱུ་མ་ལྟ་བུའི་དོན་བྱེད་ཤོག་རྣལ་འབྱོར་གྱི་
དབང་ཕྱུག་ཏི་ལོ་པས་གྲོང་ཁྱེར་གྲགས་པ་ཅན་ན་སྒྱུ་མ་མཁན་ལ་གདམས་པའི་དངོས་པོ་བསམས་གྱིས་མི་ཁྱབ་པ་ཞེས་བྱ་བ་གླུ་བྱེད་སྨྲས་པ། སྨིན་ཅིང་གྲོལ་ཏེ་ཧ་ཧ་སྒྲོགས་པའི་དུར་
ཁྲོད་ན་བཞུགས་སོ།། །།དེ་ནས་ཆང་འཚོང་མ་རྗེས་སུ་བཟུང་ཚུལ་ནི། ཡུལ་ཕྱོགས་གཅིག་ན་ཆང་འཚོང་མ་དྲེགས་པ་ཅན་གཅིག་ཡོད་པ་ལས། ཏི་ལོ་པས་སྤྲང་བོར་
བྱས་ནས་ནང་དུ་ཕྱིན། མོའི་བུ་ཁྱོ་ཤིང་ཐུ་རུ་བཏང། མོ་རང་ཆང་འཚོང་བའི་ཁྲིགས་ཁེ་བྱེད་པའི་བར་དུ། ཆང་ལ་ལ་འཐུངས། ལ་ལའི་ཐེམ་བུ་བཏང་བཞག་པས། མོ་བྱུང་ནས་
ཆུ་ཉུང་བ་རེ་བསིངས་ནས་སོང། ཡང་བྱི་ལར་བྱས་ཏེ་ཐེམ་བུ་བཏང་བས་མོ་བྱུང་ནས། ཆང་མེད་ན་བཟའ་བཏུང་ཆང་ཟེར་དུ་ཞིང་འདུག་པས། བུ་ཁྱོ་བྱུང་ནས་ཅི་ཉེས་ཟེར། སྔར་གྱི་

[020B] སྤྲང་པོ་དེ་ཡོངས་ནས་ཅི་ཉེས་ཟེར། ཁྱོད་ཀྱི་ཆང་འཐུངས་གཟེར་བཏང་ཟེར། ཆང་ཡོད་ཀྱིས་ལྟོས་དང་བྱས་པས། ཆང་ཡང་མེད། ཡོད་ཀྱང་ཉི་མ་རྒས་
པས་ཉོ་མི་ཡང་མེད་ཟེར། བལྟས་པས་ཆང་སྔར་བས་མང་བ་འདུག་ཉི་མ་ཕྱིར་ལ་དྲངས་ཏེ་ཕྱེད་ཙམ་དུ་བྱས་པས། ཆང་ཉོ་བ་ཡང་མང་པོ་བྱུང་ནས་རིན་མང་པོ་ཁུགས་པས་མོ་དད་
ནས༑ དམ་པ་ཁྱེད་ནི་ཇི་ལྟ་བུ། །བདག་ཅག་རྗེས་སུ་བཟུང་དུ་གསོལ། བྱས་པས། ང་ནི་ཏི་ལོ་འགྲོ་བའི་མགོན། །ཁྱོད་གྱིས་མཐོང་མེད་རྣལ་འབྱོར་ཡིན། །ཅེས་གསུངས་པས་
མོ་དད་པར་གྱུར་ནས་རྗེས་སུ་བཟུང་ནས། བསམ་གྱིས་མི་ཁྱབ་པ་བདེ་བ་ཆེན་པོའི་མགུར་དུ་གསུངས་སོ།། །ཨེ་མ་ཧོ། སྲིད་པའི་རྩ་བ་བདེ་བ་ཆེན། །སེམས་ཅན་ཀུན་གྱི་
རང་བཞིན་ནི། །གཉིས་མེད་བདེ་བས་ཚིམ་གྱུར་བ། །ལྷན་ཅིག་སྐྱེས་པའི་ངོ་བོར་གསལ། །ཐབས་ཆེན་གསང་བའི་དཀྱིལ་འཁོར་དག་རོལ་བ་བདེ་བའི་ཉམས་དང་ལྡན། །འཕྲིན་
ལས་མཛད་པའི་དགོངས་པ་ལས། །དུས་གསུམ་མཉམ་པའི་ཚུལ་དུ་བཞུགས། །ཐབས་ཀྱིས་སྐུལ་བས་ཤེས་རབ་ཆགས། །དེ་ནི་ཤེས་རབ་བདེ་ཞེན་སེལ། །གཉིས་མེད་རོལ་བའི་

[021A]༄༅། །ཡེ་ཤེས་ཀྱིས། །རྡོ་རྗེ་འཛིན་པ་ཉིད་དུ་འགྱུར། །རྡོ་རྗེ་འཆང་གིས་སྟོབས་ལྡན་པས། །འཁོར་ལོ་བཞི་དང་སྲོག་ཤིང་གསུམ། །མེ་རླུང་ཐབས་ལྡན་སྦྱོར་
ཤེས་པས། །ཡེ་ཤེས་ནམ་མཁའ་ལྟ་བུར་མཐོང། །གང་དེ་ཐབས་ལས་བྱུང་བ་ཡི། །ཅུང་ཟད་ཐིག་ལེ་མི་དམིགས་པས། །བདེ་ཆེན་ཐིག་ལེའི་སྟོབས་ལས་བྱུང། །སྤྱི་དང་རང་གིས་
མཚན་ཉིད་གསལ། །ཕུང་སྲོག་འཇིག་རྟེན་རྟགས་པ་ཀུན། །རང་སྣང་སྒྱུ་མར་སྣང་ཙམ་ལས། །ཕྱི་ནང་བདེན་གཉིས་མཉམ་སྦྱོར་བས། །མ་འདྲེས་གཅིག་དང་དུ་མ་བྲལ། །བདེ་
ཆེན་ཐིག་ལེ་རང་བྱུང་ལས། །མན་ངག་ལྡན་པས་རྒྱས་བཏབ་པས། །མ་རིག་གཉིས་འཛིན་ལ་སོགས་དང། །དམན་པའི་ཐེག་པ་རིང་དུ་སྤངས། །འཛག་དང་འཕར་དང་འབར་བ་དང།།
འདར་དང་རྒྱུག་དང་སྒྲ་སོགས་དང། །རང་གསལ་མངོན་ཤེས་འཆི་མེད་སོགས། །སྐྱེ་མེད་ནམ་མཁའི་རང་བཞིན་གསལ། །རྩ་དང་རྣམ་ཤེས་རྒྱུ་བ་ལས། །དམིགས་མེད་བརྗོད་
མེད་གང་སྒོམས་པ། །གྲངས་ལས་འདས་པའི་ཡེ་ཤེས་ཀྱང། །མི་ཟད་རྒྱན་གྱི་འཁོར་ལོར་མཐོང། །རང་བྱུང་བདེ་བ་ཐོག་མཐའ་མེད། །ངོ་བོ་ཉིད་ཀྱི་བདེན་མཐོང་ཞིང། །ཐིག་

[021B] །མཛད་པའི་རྣམ་འཕྲུལ་བསམ་མི་ཁྱབ། །བདེ་ཆེན་ཐེག་པར་འགྲོ་བ་ཡི། །བསྟན་པའི་རིམས་པ་མཐའ་ཡས་ཀྱང། །སེམས་ཅན་བསམ་པ་ཇི་བཞིན་དུ། །
ཐིག་ལེ་ཆེན་པོའི་ངང་ལས་བྱུང། །དུག་གིས་དུག་ནད་བསལ་བ་ལྟར། །འགྲོ་བ་ཆགས་པས་འདུལ་བ་སྟེ། །སྐྱེས་བུ་ཐབས་ཀྱི་བདེར་འཇུག་པ། །པདྨ་ལ་ནི་འདམ་བཞིན་ནོ། །
སྐྱེད་པ་ཐབས་ཀྱི་འོད་ཟེར་གྱིས། །ཨ་ལ་ཅུང་ཟད་བདེ་བས་རེག་རང་བྱུང་གསང་བའི་ལམ་དུ་དྲིལ། །རང་རང་འཁོར་ལོར་ཐིམ་པར་བྱེད། །མ་ལུས་བདེ་བར་ཤར་བ་ལས། །འཁོར་
བའི་བག་ཆགས་མ་ལུས་སྤངས། །ཐ་དད་ལ་སོགས་ཆོས་མེད་དེ། །སྐྱེ་མེད་བདེ་བའི་སྙིང་པོར་གསལ། །འཆོལ་བ་སྤྲིན་གྱི་དུམ་བུ་དང། །ཉི་ཟླ་སྒྲ་ཅན་མཁའ་ལ་འདུ། །དྲག་པོ་
ཕོ་ བྲང་  སྒོ་ལས་བསྲུངས། །མགོ་མེད་རང་གི་གནས་ན་འགྱིངས། །སྟོབས་ཀྱི་གནས་པའི་གའུ་སྦྱོང། །ཟླ་བ་ནམ་མཁའི་དབྱིངས་སུ་སྟིམ། །ཉི་མའི་བཀོད་པའི་ཆུ་གཡོ་ཞིང། །སེང་
གེ་འདུར་བས་ལམ་ འཕྲང་  བསལ། །འཕེན་དང་སྟུག་པར་བྱེད་པ་དང། །གྱེན་དུ་འགྲོ་དང་མཐུར་དུ་སྒུལ། །འཁོར་ལོ་བཞི་ལ་རྒྱས་ཐེབས་པས། །བདེ་བ་ཆེན་པོ་ལྷུན་གྱིས་གྲུབ། །

[022A]༄༅། །འཁོར་དང་མྱ་ངན་འདས་པ་རྣམས། །གདོད་ནས་གྲུབ་པ་གཉིས་སུ་མེད། །མ་ལུས་བདེ་བའི་གཟུགས་སུ་ཤར། །གསང་ཆེན་མི་ལྡོག་རིགས་སུ་
ངེས༑ ༑འགྲོ་ལ་གསང་ལམ་འདི་སྟན་པས། །མེ་ཏོག་ལ་ནི་ཆུ་བཞིན་དུ། །ཤེས་རབ་གསུམ་ལ་གོམས་པ་ཡི། །གསང་བ་གསུམ་ལ་སྦྱང་བར་བྱ། །ཐབས་ཆེན་ལྡན་ལ་
མངོན་གསུམ་སྟེ། །གཉིས་མེད་ཐིག་ལེ་འཕྲོལ་འདུ་མེད། །མཉམ་པ་ཆེན་པོ་ཆོས་སྐུར་ཐིམ། །བདེ་བ་ཆེན་པོས་ཁྱབ་པའི་རོས། །ལུས་གནས་ལུས་ལས་མ་སྐྱེས་པའི། །
སངས་རྒྱས་ཀུན་དང་དབྱེར་མེད་པའི། །ཐམས་ཅད་རང་བཞིན་ལྷན་ཅིག་གསལ། །རྣལ་འབྱོར་གྱི་དབང་ཕྱུག་ཏི་ལོ་པས། །སྒྱུ་མ་སྤྲུལ་པའི་གྲོང་ཁྱེར་དུ། སྨད་འཚོང་མ་ལ་
གདམས་པས། སྨིན་ཅིང་གྲོལ་ཏེ་རྣལ་འབྱོར་མ་ཉི་འོད་སྒྲོན་མ་སོ་ས་གླིང་ན་བཞུགས་སོ།། །།དེ་ནས་ལས་རྒྱུ་འབྲས་བདེན་པ་དངོས་སུ་བསྟན་ནས། མུ་སྟེགས་
རྒྱང་འཕན་པ་རྗེས་སུ་བཟུང་ཚུལ་ནི། མུ་སྟེགས་རྒྱང་འཕན་གྱི་ལྟ་བ་འཛིན་པ་གཅིག་གིས། ཡུལ་ཁམས་ཀྱི་མི་ཐམས་ཅད་ཆད་ལྟ་ལ་བཀོད་པའི་ཚེ། ནང་པའི་པཎྜི་ཏ་མཁས་

[022B] གང་རྒྱལ་ཤན་མ་ཕྱེད་ཏེ། གཉིས་ཀའི་དཔང་པོ་ཐུབ་པ་མ་བྱུང་བས། ཏི་ལོ་པས་ཁོང་གཉིས་རྩོད་པ་བྱེད་
པའི་མདུན་ན་ཚུར་ཡོངས་པས། དཔང་པོ་འཆོལ་ཟེར་བ་ལ། ཞལ་གྱི་བཞེས་ནས་རྩོད་པ་བྱས་པ་གང་རྒྱལ་དྲིས་པས། རྒྱུ་འབྲས་ཡོད་པར་འདོད་པ་ངོས་རྒྱལ་གསུངས་པས་
འོ་ན་ཁྱོད་རང་དང་བྱ་ཟེར། རྩོད་པ་བྱས་ཏེ་ལུང་རིགས་ཀྱི་སུན་ཕྱུང་ཡང། རྒྱུ་འབྲས་དངོས་སུ་མ་མཐོང་བས་ཡིད་མི་ཆེས་ཟེར་བ་ལ། ཁྱོད་རང་མིག་ཚུམ་ལ་ང་ལ་འཇུས་ཅིག་
གསུངས་ནས། དམྱལ་བའི་གནས་ན་བཙོ་བསྲེག་གི་སྡུག་བསྔལ་ཉམས་སུ་མྱོང་བ་མཐོང་བ་དང། ཟངས་གཅིག་ན་ཁྲོ་ཆུ་ཁོལ་ཞིང་བརྩོ་རྒྱུ་མེད་པ་གཅིག་འདུག་ནས་དྲིས་པས་
འཛམ་བུ་གླིང་ན་རྒྱུ་འབྲས་མེད་པར་འདོད་པའི་མུ་སྟེགས་པ་མི་དགེ་སྣ་ཚོགས་སྤྱོད་པ་གཅིག་ཡོད། དེ་ཤི་ནས་འདིར་འཚོད་པ་ཡིན་ཟེར་བསྟན་པས། དེར་ཁོ་ན་རེ། མི་དགེ་བ་
སྤྱད་པས་ངན་འགྲོར་འགྲོ་བ་བདེན་པར་འདུག་སྟེ། དཀར་པོའི་རྒྱུ་འབྲས་མ་མཐོང་ཞིང་མེད་པས་དགེ་བ་མི་སྒྲུབ་ཟེར་བ་ལ། ངས་བསྟན་གྱིས་གསུངས་ནས། སུམ་ཅུ་རྩ་གསུམ་

[023A]༄༅། །པའི་ལྷའི་གནས་སུ་ཁྲིད་ཏེ། ལྷའི་གཞལ་ཡས་ཁང་རྣམས་ན་ལྷ་ཕོ་མོ་ཟུང་རེ་འདོད་ཡོན་ལྔའི་བདེ་བ་ལ་སྤྱོད་པ་ལ། ཁང་པ་གཅིག་ན་ལྷ་མོ་རྐྱང་
པ་གཅིག་ལས་མི་འདུག་པ་ལ་དྲིས་པས། འཛམ་བུའི་གླིང་ན་ལས་རྒྱུ་འབྲས་ཡོད་པར་འདོད་པས་མི་དགེ་བ་སྤོང་ཞིང་དགེ་བ་སྤྱོད་པ་ཞིག་ཡོད། དེ་ཤི་ནས་འདིར་སྐྱེ་བ་ཞིག་
ཡིན་ཟེར་བ་དང། མུ་སྟེགས་པ་དེ་དད་ནས་དེ་ལྟར་འབྱུང་བ་ཇི་ལྟར་ལགས། ཞུས་པས། ཏི་ལོས། ལས་ཀྱི་འཕངས་པའི་སྡིག་ཅན་ལ། །དམྱལ་བ་རང་གི་སེམས་ལ་
གྲུབ༑ ༑དགེ་བས་འཕངས་པའི་སྐྱེས་བུ་ལ། །བདེ་འགྲོ་རང་གི་སེམས་ལ་གྲུབ། ཅེས་གསུངས་པས། ཁོ་དད་ནས་རྗེས་སུ་བཟུང་ཏེ། ཆོས་ཉིད་བསམ་གྱིས་མི་ཁྱབ་པ་ཞེས་
བྱ་བའི་མགུར་འདི་གསུངས་སོ།། །ཨ་ལི་རྣལ་འབྱོར་ཆེན་པོ་ཀྱེ། །གཉིས་སུ་མེད་པའི་བདེ་བ་ནི། །རང་བྱུང་རྩོལ་བ་བྲལ་བ་སྟེ། །བསམ་གྱིས་མི་ཁྱབ་ངོ་མཚར་ཆེ། །
ཐབས་ཆེན་རྣམ་གཉིས་མ་རྟེན་པར། །དེ་ཉིད་རྟོགས་པ་མེད་པ་སྟེ། །སེམས་ཀྱི་ནོར་བུ་རིན་ཆེན་ལ། །འདོད་པ་མེད་པའི་ཚུལ་གྱིས་རྟོགས། །ཤེས་རབ་ལྷུན་གྱིས་གྲུབ་པ་ཡིས།།

[023B] །གཉིས་མེད་ལམ་གྱི་འཇུག་པ་དང། །ཟུང་འཇུག་ཆེན་པོ་རྒྱལ་བའི་ཐུགས། །སྒྲིབ་མེད་ཉི་མ་གསལ་བ་ཡི། །དངོས་གྲུབ་མ་ལུས་གསལ་བར་
བྱེད༑ ༑དོན་དམ་ཡེ་ཤེས་ཆེན་པོ་ལ། །ཀུན་རྫོབ་རྒྱལ་བའི་དཀྱིལ་འཁོར་ཤར། །མཉམ་ཉིད་སེམས་ལ་གོམས་པ་ནི། །སྐྱེས་བུ་སེང་གེ་ལྟ་བུར་བརྗིད། །པདྨ་འདམ་གྱི་ཉེས་དང་
བྲལ༑ ༑མི་དབང་མའི་ལྟོ་ན་གནས། །སེལ་མེད་ཤེས་པ་མ་བཅོས་པ། །གསང་བའི་དཀྱིལ་འཁོར་ཆེན་པོ་ཡིན། །གཉེན་པོས་བཅོས་དང་དགག་པ་མེད། །རང་ལུགས་ཡེ་ཤེས་
ཆེན་པོར་གསལ། །མཉམ་པའི་གདེང་དང་ལྡན་པ་ཡི། །དཔའ་བོ་མི་མཐུན་གཡུལ་ལས་རྒྱལ། །དེ་ལྟར་བརྟུལ་ཤུགས་སྤྱོད་པ་ཡི། །རྣལ་འབྱོར་ཆེ་ལ་གནས་པར་བྱོས། །རྨ་
བྱ་དུག་གིས་མཛེས་པ་ལྟར། །དཔའ་བོ་ཉོན་མོངས་རྒྱན་དུ་འགྱུར། །རྒྱལ་བ་གཤེགས་ཤུལ་འཕྲིན་ལས་བཞི། །དེ་ནི་རྣལ་འབྱོར་པ་ཡི་མཛོད། །འཛིན་མེད་ཡེ་ཤེས་ཆེན་པོའི་
མེས༑ ༑རྟོག་པའི་བག་ཆགས་བསྲེག་པར་བྱེད། །སྒྲིབ་བྲལ་བྱང་ཆུབ་སེམས་ལ་ནི། །དྲི་མས་ནམ་ཡང་གོས་པ་མེད། །རིན་ཐང་མེད་པའི་ནོར་བུ་དེ། །བསོད་ནམས་ཕུན་ཚོགས་

[024A]༄༅། །དག་ལ་མངའ། །ལྷ་མིན་སེམས་ཀྱི་གཏེར་མཛོད་དེ། །བླ་མའི་དྲིན་ཐོབ་རྣམས་ལ་གསལ། །རིག་བྱེད་སེམས་ཀྱི་རྣམ་པ་ནི། །མན་ངག་རིག་
པས་ཐག་བཅད་དེ། །རང་བཞིན་དེ་ལྟར་ཡིད་ཆེས་པས། །རྣམ་པར་མི་རྟོགས་དོན་ དམ་  མོ། །ཆོས་རྣམས་ནམ་མཁའ་མཚོན་པ་སྟེ། །ངོ་བོ་སེམས་ཀྱི་ཡུལ་ལས་འདས། །མིག་
སྒྱུའི་རྒྱུ་ལས་ནམ་མཁའ་ལ། །སྣ་ཚོགས་སྣང་བ་དེ་ལྟར་བྱོས། །ཐེག་མཆོག་ཡངས་པ་ཟབ་མོའི་ལམ། །དམིགས་མེད་སྤྲོས་པ་ཀུན་ལས་འདས། །ཆོས་ཀྱི་དབྱིངས་སུ་མཉམ་པ་
ཡི༑ ༑དེ་ཉིད་དོན་ཆེན་བློ་ལ་འཆར། །ཡོད་མེད་སེམས་ཀྱི་ཡུལ་ལས་འདས། །རེ་དོགས་འཛིན་པ་མཐའ་ནས་སངས། །ཆོས་རྣམས་དུ་མ་རོ་ཅིག་ཕྱིར། །སྒོམ་དང་མི་སྒོམ་
རྩོལ་བ་བྲལ། །སེམས་ཉིད་ཡེ་ནས་སངས་རྒྱས་པས། །ཆོས་ཉིད་གཞན་དུ་སྒོམ་མི་དགོས། །ཡིན་པར་ཤེས་པས་བློ་ཐག་ཆོད། །སྤངས་རྟོགས་ཡོན་ཏན་དེ་ཙམ་མོ། །རྣམ་
པར་རྟོག་དང་མི་རྟོག་ཀྱང། །རང་བཞིན་ཤེས་པས་སྤོངས་མི་ཉམས། །ངོ་བོ་ཉིད་ཀྱིས་མ་སྐྱེས་པས། །རྗེས་མེད་བྱ་ལམ་བཅོས་སུ་མེད། །མི་མཐུན་གཉེན་པོ་དབྱེར་མེད་པས།།

[024B] །མཉམ་གཞག་ཆེན་པོའི་དགོངས་པ་སྟེ། །གང་ལ་དེ་ཡོད་རིག་པ་ཅན། །གཅེར་བུ་རལ་པའི་གཙུག་ཕུད་ཅན། །ལས་ཀྱིས་འཕངས་པའི་རྫུ་འཕྲུལ་
གྱིས༑ ༑འཇིག་རྟེན་པ་ལ་མི་འདོར་ཞིང། །དེ་ཉིད་ཡེ་ཤེས་མཐོང་བ་མེད། །ཀུན་གཞི་རྣམ་དག་དཀར་པོ་ལ། །སྣང་བ་སྣ་ཚོགས་རི་མོ་སྤྲས། །ཇི་སྲིད་ནམ་མཁའི་མཐའི་བར།།
ཤེས་རབ་སྤྲུལ་པ་བསམ་མི་ཁྱབ། །སྤྲུལ་ཙམ་ཉིད་ནས་མ་ངེས་ཏེ། །མཉམ་ཉིད་རྒྱལ་པོའི་ངང་ལ་གནས། །དབང་སྒྱུར་ཡེ་ཤེས་ཆེན་པོ་སྟེ། །དེ་ཉིད་གཞན་མིན་བདག་པོ་
ཉིད༑ ༑སྒྲ་ཚད་ལུང་གི་མཚོན་ཆ་ཡང། །སྐྱེ་མེད་རང་བྱུང་ངང་ནས་ཤར། །ཚངས་པ་དབང་ཕྱུག་ལ་སོགས་ཀྱང། །ཡི་གེས་ཤེས་པ་མ་མཐོང་ངོ། །ལྷན་ཅིག་སྐྱེས་པའི་
ཡེ་ཤེས་དེ། །རྩོལ་བས་རིང་དུ་སོང་གྱུར་པས། །རྩོལ་མེད་བླ་མའི་ཞལ་ནས་ནི། །ལེགས་རྙེད་རིན་ཐང་བྲལ་ལ་ལྟོས། །རྣལ་འབྱོར་གྱི་དབང་ཕྱུག་ཏི་ལོ་པས། །རྒྱལ་
བོ་སེང་གེ་སྒྲའི་སྒོ་དྲུང་དུ། མུ་སྟེགས་བ་ལ་གདམས་པས། སྨིན་ཅིང་གྲོལ་བའི་རྣལ་འབྱོར་པ་ཛི་ན་བྱང་ཆུབ་དཔལ་གྱི་རི་ལ་བཞུགས་སོ།། །།དེ་ནས་ཤན་པ་རྗེས་

[025A]༄༅། །སུ་བཟུང་ཚུལ་ནི། སྲོག་ཆགས་མང་པོ་བསད་ནས་ཁོ་རང་གི་བུ་མང་བསོ་བ་ཅིག་ཡོད་པ་ལས། གདུལ་བྱར་གཟིགས་ནས་བྱོན་པ་དང། ཁོས་སྲོག་
ཆགས་མང་བོ་གསད་པའི་ཤ་འཚོང་ཅིང་ཡོད་པ་ལ། བུ་དེ་མི་སྣང་བར་བྱས་ཏེ་ཤ་རྣམས་བུའི་ཤ་བསྒྱུར་ནས། ཏི་ལོ་པས་ཤ་བླངས་པས་ཁྲོས་ནས་མ་བྱིན། ཤའི་ཁ་ཕྱེ་དེ་ལྟས་
པས༑ རང་གི་བུའི་ཤར་སོང་ནས་བྲེད་དེ་སྡུག་བསྔལ་ནས་དུས་པས། ཁྱོད་རང་བུ་མེད་ན་སྡུག་བསྔལ་བ་ལྟར། གཞན་ཡང་བསད་ན་སྡུག་བསྔལ་བས་མ་གསོད་བྱས་པས། ཁོ་
ན་རེ། ངའི་བུ་བྱུང་ན་དག་མི་གསོད་ཟེར་རོ། །སྲོག་གཅོད་སྤོང་ན་བུ་ཡོད་པ་བྱ་གསུངས་བུ་གཏད་ནས། རང་གི་བྱས་པའི་སྡིག་པ་ནི། །འབྲས་བུ་རང་ལ་སྨིན་པར་ཤེས། །ཅེས་
གསུངས་པས། ཁོ་དད་པར་གྱུར་ནས་རྗེས་སུ་བཟུང་སྟེ། གསོད་པའི་སྦྱོར་བ་བསམ་གྱིས་མི་ཁྱབ་པ་ཞེས་བྱ་བའི་མགུར་འདི་གསུངས་སོ།། །ཨེ་མ་སངས་རྒྱས་ཨེ་མ་
ཆོས༑ ༑ཨེ་མ་གཏུམ་པོ་མཛད་པ་ལེགས། །ཨེ་མ་གསོད་པ་ཤིན་ཏུ་ཟབ། །ཨ་ཨ་སྡུག་བསྔལ་གནས་ནས་བསྒྲལ། །རྡོ་རྗེ་རིགས་ཀྱི་དམ་ཚིག་སྟེ། །གསལ་ཤིང་དངས་

[025B] །རྣོ་ཞིང་རྩུབ་པས་འབིགས་པ་ཡང། །གང་ལ་བསྣུན་པས་འཇོམས་པར་བྱེད། །མ་སྐྱེས་རྡོ་རྗེ་ཡེ་ཤེས་ཀྱང། །རྣོ་ཞིང་འབིགས་པའི་རང་བཞིན་སྟེ། །
བསད་ཅིང་འཕྲིན་ལས་དྲག་པོ་ཡིས། །གདུག་པ་མ་ལུས་ཞི་བར་མཛོད། །རྩེ་ཞིང་མཁས་པའི་རྣལ་འབྱོར་པས། །ཅི་ནུས་གསང་བའི་སྦྱོར་བ་རྩམས། །ངན་སོང་གསུམ་དུ་བཀའ་
སྩལ་དང། །བསྒྲལ་བའི་གནས་ལྔར་གྲགས་པ་དང། །སྙིང་རྗེའི་ཡུལ་ནི་རྣམ་པ་གཉིས། །ལས་དང་དགེ་བས་བསྡུས་པའོ། །རང་བཞིན་ཡེ་ནས་རྣམ་དག་ཀྱང། །མ་རྟོགས་ཉོན་
མོངས་དབང་གིས་ན། །ཁམས་གསུམ་སྡུག་བསྔལ་མྱོང་གྱུར་ལ། །གསད་པ་ཐར་པ་བྱ་ཕྱིར་རོ། །དེའི་རིག་པས་འོག་མིན་ནམ། །སངས་རྒྱས་ཞིང་ལས་མི་ལྡོག་པའི། །གནས་
སུ་ངེས་པར་བྱས་ནས་ནི། །ཡོན་ཏན་ལྡན་པའི་གནས་བྱའོ། །ཆོས་རྣམས་ཅི་ཡང་མིན་པ་ལ། །སྙིང་རྗེས་གསད་པར་དམ་བཅས་ནས། །ཆོས་ཀུན་འཛིན་པའི་ཤེས་རབ་ཀྱིས། །
ཇི་ལྟར་རྟོགས་ཤིང་གོམས་པ་ལས། །ཡིག་འབྲུ་འོད་ཟེར་སྣ་ཚོགས་ཀྱིས། །སྒྲིབ་པ་སྦྱངས་ཤིང་གོ་འཕངས་དགོད། །སྔགས་དང་ཕྱག་རྒྱ་ལྡན་པ་ཡིས། །རྒྱལ་བའི་ཐུགས་

[026A]༄༅། །རྗེས་གསད་པར་བྱ། །དེའི་ཆོས་ཀུན་དོན་རིག་ཅིང། །དེ་རྩལ་སྒྲིབ་པའི་བག་ཆགས་ཆོམས། །ཤེས་རབ་ཏིང་འཛིན་ཁྱད་པར་རྣམས། །སྐྱེ་འགྱུར་
དགོས་པ་མེད་ལས་གསད། དེ་གསད་མཆོད་པའི་ཁྱད་པར་གྱིས། །རྡོ་རྗེ་མཁའ་འགྲོ་ལ་སོགས་མཉེས། །དེ་འོད་སེམས་ཅན་དོན་བྱས་ཏེ། །སྡུག་བསྔལ་གནས་བསྒྲལ་བསོད་
ནམས་ཚོགས། །རང་སེམས་ཁྱད་པར་དམ་ཚིག་ཉེ། །དབང་དོན་ཕུན་སུམ་ཚོགས་པའོ། །ངན་འགྲོ་རྣམས་ཀྱི་སྒྲིབ་པ་སྦྱངས། །གསད་པ་བྱང་ཆུབ་ལམ་ལ་བཀོད། །གཞན་
དོན་ལྷུན་གྱིས་གྲུབ་པའོ། །དེ་ལྟར་ཤེས་རབ་ཆེན་པོ་ཡིས། །དངོས་འཛིན་རྡུལ་ཙམ་མ་དམིགས་ལ། །ཐབས་སུ་མ་གྱུར་གང་ཡང་མེད། །མཉམ་པར་ཤེས་ན་ཅི་དགའ་གྱིས། །
སྒྱུ་མ་ལྟ་བུའི་ཚུལ་ཤེས་ནས། །ཡོད་མེད་དམིགས་པ་ལས་འདས་པས། །ལོག་རྟོག་ཙམ་ལ་སྲོག་ཏུ་སྣང། །སྲོག་ཀྱང་མེད་ལ་སྤྱད་བྱ་མེད། །སྲོག་ནི་དངོས་པོར་ལྟ་བ་དང།།
མཚན་མར་ཞེན་པ་རྣམས་ལ་སྣང། །དེ་ལྟར་མཚན་མ་བྲལ་བ་དང། །སྙིང་རྗེའི་བློ་ཅན་རྣམས་ལ་མིན། །དེ་ལྟར་ཤེས་ལ་སྤོང་ལེན་ནམ། །འཇུག་དང་རྩོལ་བ་ལེན་མི་

[026B] ༑སྒྱུ་མ་ལྟ་བུའི་སྤྱོད་པ་ཡིས། །དེ་མ་རྟོགས་པའི་འགྲོ་རྣམས་ལས། །ངང་ལས་མ་གཡོས་སྙིང་རྗེ་ཡིས། །སྣ་ཚོགས་མཛད་པ་སྟོན་པར་བྱེད། །གསོད་པའི་
སྦྱོར་བ་གོམས་པ་ཡིས། །མ་ལུས་རྒྱལ་བའི་ས་ལ་འགོད། །གཏུམ་པོ་རང་གི་གནས་ན་འགྱིངས། །དཔའ་བོས་གཡུལ་ལས་རྒྱལ་བར་བྱེད། །ནགས་ཀྱིས་མུན་པ་མེ་ཡིས་
བསྲེག་དུག་མཚོའི་གླིང་ལ་བདུད་རྩི་མྱོས། །སྔོན་གྱི་ཐུགས་དམ་ཆེན་པོ་ཡིས། །འཇིག་རྟེན་འགྲོ་བ་མ་ལུས་པ། །རྒྱལ་བའི་ཞིང་དུ་སྦྱོར་བ་ནས། །གསད་པའི་སྦྱོར་བ་
ཤེས་པར་བྱོས། གཞི་རྩ་བྲལ་བའི་སྐ་ཅིག་ལ། །ཡང་དག་སྒྱུ་མའི་ཚུལ་དུ་གནང། །བདག་དང་གཞན་གྱི་རང་བཞིན་རྣམས། །རྣམ་དག་དབྱིངས་སུ་ཚུལ་ཅིག་གོ་རྣལ་
འབྱོར་གྱི་དབང་ཕྱུག་ཏི་ལོ་པས། རིགས་ངན་གཏུམ་པོའི་གྲོང་ཁྱེར་དུ། ཤན་པ་ལ་གདམས་པས་སྨིན་ཅིང་གྲོལ་བའི་རྣལ་འབྱོར་པ་བདེ་བྱེད་དགའ་བ་སྲིན་མོའི་གླིང་ན་བཞུགས་
སོ༑༑ ༑༑དེ་ནས་གླུ་མཁན་རྗེས་སུ་བཟུང་ཚུལ་ནི། ཡུལ་ཁམས་གཅིག་ན་གླུ་མཁན་མཁས་པ། དྲེགས་པ་ཅན་གཅིག་ཁྲོམ་ཆེན་པོ་ཞིག་གི་དབུས་ན་གླུ་ལེན་ཞིང་

[027A]༄༅། །འདུག་པས། དེ་གདུལ་བྱར་གཟིགས་ནས། ཁོའི་རྩར་ཕར་བྱོན་ནས། ཁྱོད་ཅི་ལ་དུ་གསུངས་པས། ཁོ་ཁྲོས་ནས་ང་གླུ་ལེན་པ་ལ་ཅི་ལ་དུ་ཟེར་བ་
ཟེར་བྱུང་བས། ཏི་ལོ་པས་ཁྱོད་ཀྱིས་ཀྱེ་མ་ཞེས་པ་ནི་དུ་བའམ་མྱ་ངན་གྱི་ཚིག་ཡིན་ནོ་ཞེས་གསུངས་པས། འོ་ན་ཁྱོད་དང་ང་གཉིས་གླུ་འགྲན་ནོ་ཟེར་འགྲན་པས། ཏི་ལོས་ཚངས་
པའི་དབྱངས་ལྟར་སྙན་པ་འཇིག་རྟེན་ལས་འདས་པའི་གླུ་མང་པོ་གསུངས། ཁོས་འཇིག་རྟེན་པའི་གླུ་ཞིག་བཏང་པས། ཏི་ལོ་པ་རྒྱལ་ནས་ཁོ་ཟིལ་གྱིས་མནན་ཅིང་དད་པར་གྱུར་
ནས༑ དམ་པ་ཁྱེད་ནི་གང་ནས་བྱོན། །ང་ནི་ཁྱེད་ཀྱི་ཟིལ་གྱིས་མནན། །ཞེས་ཞུས་པས། ང་ནི་ཚངས་པའི་འཇིག་རྟེན་ཀུན། །སྐྱོང་བའི་གླུ་མཁན་ཏི་ལོ་ཡིན། །ཅེས་གསུངས་
པས༑ ཁོ་དད་པར་གྱུར་ཏེ་རྗེས་སུ་བཟུང་ནས་རོལ་མོ་བསམ་གྱི་མི་ཁྱབ་པ་ཞེས་བྱ་བ་འདི་གསུངས་སོ།། །ཨེ་མ་ཧོ། སངས་རྒྱས་ཀུན་གྱི་གསང་བའི་གསུང་གི་མཛོད། །
མཛད་པ་རྣམ་གྲོལ་ཡེ་ཤེས་ཆེན་པོ་ལ། །དགོས་མཉམ་རོལ་པས་ཆོས་ཀྱི་ཕུང་པོ་རྣམས། །ཡིད་འོང་གླུ་རུ་ཐུབ་པས་བཀའ་སྩལ་ཏོ། །གསང་སྔགས་བརྡ་ཚིག་མཐུན་པའི་

[027B] །ཟབ་མོ་སྒྲ་སྒྲོགས་རྣམ་དག་སྔགས་ཉིད་དེ། །ལུས་ཅན་གདུང་བ་སེལ་བ་བདེ་བའི་སྒྲ། །གྲག་སྟོང་གཉིས་སུ་མེད་པ་ཟུང་འཇུག་དང། །སྣང་བ་སྐུ་ལ་སྒྲ་
ཚིག་སྣ་ཚོགས་གསུང། །མཁྱེན་པ་ཐུགས་ལ་བྱ་བ་ཡོན་ཏན་ཡིན། །མཛད་པ་འཕྲིན་ལས་ཡེ་ཤེས་རྣམ་པ་ལྔ། །ཕྱོགས་བཅུ་དུས་གསུམ་རྒྱལ་བའི་རང་བཞིན་ནོ། །གླུའི་
མཁན་པོ་མཉམ་ནས་ངོ་བོ་སྐུ། །ཐམས་ཅད་སྤྲུལ་པས་འཕྲོ་བ་ཁྱབ་པར་གསུངས། །དེ་ཉིད་དབྱེར་མེད་ངང་དུ་འདུས་པའི་ཐུགས། །རྒྱལ་བའི་དཀྱིལ་འཁོར་ཐ་དད་མེད་པ་ཡི། །
ཨ་ཡིས་དྲངས་པས་ཚངས་པ་དབྱངས་ཀྱི་སྒྲ། །ངོ་བོ་སྐྱེ་མེད་བརྗོད་པའི་ཡུལ་ལས་འདས། །ང་རོ་བཅུ་དྲུག་རང་བྱུང་དགའ་བ་ཡི། །ཤེས་རབ་ཡུམ་ཆེན་ཁོང་ནས་འདྲེན་པའོ། །
གསལ་བྱེད་འགྲེན་པས་མི་འགྱུར་ཚིག་ཏུ་འབྲེལ། །ཐུབ་པའི་དགོངས་པ་ལྐོག་གྱུར་མཁྱེན་པ་གཉིས། །ཐུགས་རྗེས་སྤྲོ་ཕྱིར་གསལ་བའི་ཚིག་ཏུ་རྒྱུས། །དོན་ཆེན་སྟོན་པ་གླུའི་
ཚིག་ཡིན་ནོ། །ཕོ་ཡི་དྲངས་ནས་མོའི་རྒྱུན་དང་ལྡན། །གཉིས་མེད་ང་རོ་གསལ་བ་མཐོ་དང་དམའ། །སེམས་བྱུང་རྒྱུན་སྤྱོད་ངང་དུ་གནས་པར་བྱེད། །དེའི་སྒྲ་དེ་འདྲེན་པ་གླུའི་

[028A]༄༅། །བརྒྱན༑ ༑སྒྲ་ཡི་ཡིད་མཚོ་ཚིག་གི་དོན་ལ་སྦྱོར། །དགོས་པའི་རང་རྩལ་མི་མཐུན་ཕྱོགས་ལས་རྒྱལ། །གསང་སྔགས་བདེན་པའི་ངག་ཏུ་བྱིན་བརླབ་
པ༑ ༑མི་དམིགས་ཐུགས་རྗེ་མཉམ་པའི་དབྱིངས་ལས་བྱུང། །ཡེ་ཤེས་ཆེན་པོ་སྒྱུ་མ་རང་སྣང་བས། །ཟག་མེད་སྙན་པའི་ང་རོ་བསོད་ནམས་ཚོགས། །གསང་བའི་དབྱིངས་ལས་
རབ་ཏུ་འཕྲོས་གྱུར་པས། །དཀྱིལ་འཁོར་མཐའ་ཡས་རྣམས་ལ་རོལ་པས་དབུལ། །དབང་པོའི་ཡུལ་དུ་རིག་པའི་ཚོགས་རྣམས་དང། །འབྱུང་བ་ཤེས་རབ་བྱང་ཆུབ་རྡོ་རྗེ་སྟེ། །
ལྷག་པའི་ཡེ་ཤེས་དེ་ནི་ཉིད་མཆོག་ལ། །བསྐལ་པ་མཉམ་པའི་ཉེས་པ་ཆེན་པོ་ཉིད། །དེ་ལྟར་གླུའི་འཇིག་རྟེན་གདུང་སེལ་ཅིང། །འཇིག་རྟེན་འདས་པ་མཉེས་པའི་མཆོད་
པ་སྟེ། །དོན་དུ་ངེས་པ་དག་གི་རིག་བྱེད་ཅན། །མཁྱེན་པའི་འཇུག་སྒོ་བསམ་གྱི་མི་ཁྱབ་པ། །སྡུག་བསྔལ་བདེ་བར་སྦྱོར་བ་མཐུ་སྟོབས་ཅན། །ཉོན་མོངས་རྣམ་གྲོལ་ཡེ་
ཤེས་ཆེན་པོའི་ལམ། །ལམ་ལས་ཡེ་ཤེས་འབྱུང་བས་འཛིན་པ་མེད། །ངེས་པར་སྦྱོར་བ་རྡོ་རྗེ་ཚིག་གི་གླུ། །རང་བཞིན་གཉིས་མེད་དགོངས་པ་མཐའ་ཡས་སྟོན། །

[028B] །འབྲས་བུས་རོལ་པ་དཀྱིལ་འཁོར་རྔམ་པའི་གདངས། །མི་དམིགས་ཐུགས་རྗེའི་རྩལ་དུ་རང་ཤར་རོ། །ཆོས་རྣམས་མ་ལུས་སེམས་སུ་འདུས་
པ་སྟེ། །སེམས་ལས་མ་རྟོགས་ཤེས་བྱ་གཞན་མེད་པས། །སེམས་ཀྱི་རང་བཞིན་ཡེ་ནས་རྒྱལ་བའི་ཐུགས། །འཕོ་འགྱུར་མེད་པས་འཕེལ་འགྲིབ་གོལ་ས་ཆོད། །རང་བྱུང་དགའ་
བས་འགྲོ་བའི་གདུང་བ་སེལ། །དངས་མ་རྩེར་ཕྱིན་མཁྱེན་པ་བསམ་མི་ཁྱབ། །སྐྱེ་དགུའི་བདག་པོ་ཚངས་པའི་རྩེ་མོའི་བར། །སྐྱོང་བའི་གླུ་མཁན་ཏི་ལོ་པ་ཡིན་ནོ། །ཀྱེ་ཧོ་
ཡིད་ཏན་སྒྱུ་མ་ཡིན་པས་སྐྱོན་ལ་དངོས་མ་གྲུབ། །གནས་ལ་ངེས་པ་མེད་པས་འཕོ་འགྱུར་ཉམས་མི་ང། །སེམས་ལ་སྐྱེ་ཤི་མེད་པ་འོད་གསལ་ཆེན་པོའི་ངང། །དྲན་རིག་སྣ་
ཚོགས་ཡེ་ཤེས་རོལ་པའི་རྩལ། །དེ་ལྟར་ཤེས་པར་སྤང་བླང་འཛིན་པ་མེད། །རིག་པ་རིང་པོ་ཉམས་ལས་མ་གཡོས་པར། །དུར་ཁྲོད་ཆེན་པོར་སྨྱོན་པའི་སྤྱོད་པ་གྱིས། །རྣལ་
འབྱོར་རྣམས་ལ་ངའི་ལུང་བསྟན་ནོ། །རྣལ་འབྱོར་གྱི་དབང་ཕྱུག་ཏི་ལོ་པས། །འདུས་པ་རིན་པོ་ཆེའི་ཚོང་འདུས་སུ། གླུ་མཁན་ལ་གདམས་པས་སྨིན་ཅིང་གྲོལ་བའི་རྣལ་

[029A]༄༅། །འབྱོར་པ་དབྱངས་ལྡན་ལྐུགས་པ་ན་ག་ར་ན་བཞུགས་སོ།། །།དེ་ནས་མཐུ་བོ་ཆེ་རྗེས་སུ་བཟུང་ཚུལ་ནི། མཐུ་བོ་ཆེ་ཉི་མ་ཞེས་བྱ་བ་ཅུང་ཟད་
རེ་ཙམ་མ་མགུ་ཡང་མི་གསོད་པ། མ་གུས་པ་ཨ་ཅང་ཆེ་སྟེ། གུས་པས་ཀྱང་མདུན་ན་ཕར་འགྲོ་མི་ཕོད་པ་ཅིག་ཡོད་པ་ལ། ཏི་ལོ་པས་ཁོའི་དྲུང་དུ་བྱོན་ནས། སྡང་མིག་ལྟ་
བ་ལ་སོགས་པ་མི་སྡུག་པའི་རྣམ་འགྱུར་དུ་མ་བྱས་པས། ཁོ་ན་རེ་ཁྱོད་ང་ལ་མ་གུས་ཅིང་འདུག་པས་མཐུ་བྱའོ་ཟེར་བྱས་པས། ཏི་ལོ་པ་ལ་མ་ཚུགས་པར། སླར་ཁོའི་ཉེ་
འབྲེལ་དང་འཁོར་ཐམས་ཅད་བསད་པས། མྱ་ངན་གྱི་སྡུག་བསྔལ་བའི་དྲུང་དུ། ཏི་ལོ་པས་ཕྱིན་ནས་ཁྱོད་དེ་ཙམ་དུ་སྡུག་བསྔལ་ཆེ་བ་ཅི་ཉེས་བྱས་པས། ངའི་འཁོར་རྣམས་
ཁྱོད་ཀྱིས་བསད་པས་ཉེས་ཟེར་བ་ལ། ཁྱོད་ཀྱིས་བསད་པ་རྣམས་ཀྱང་གཞན་གྱི་ཉེ་འབྲེལ་ཡིན་པས་ཁྱོད་རང་བཞིན་སྡུག་བསྔལ་མོང། ད་སྡིག་པ་མི་བྱེད་ན་གསོ་ཐབས་
ཡང་གསུངས་ཏེ་སེ་གོལ་གཏོགས་པས་ཀུན་སོས་ནས་ཁོ་དད་ཏེ། ཏི་ལོ་པས། དོན་རྟོགས་རྣལ་འབྱོར་ཏི་ལོ་པས། །གསང་བ་ཞེས་བྱ་ཅི་ཡང་མེད། །ཅེས་གསུངས་པས་

[029B]། །དཔལ་ལྡན་ཐུགས་ཀྱི་གསང་བ་ནས། །རིན་ཆེན་སྒྲོན་གྱིས་
འོད་ཟེར་གྱིས། །ལོག་རྟོག་མུན་པ་སེལ་མཛད་པ། །བློ་ལས་ལེགས་བཤད་བསམ་པར་རིགས། །སྔོན་སྦྱངས་བསྐལ་པ་མང་པོ་ནས། །རྒྱལ་བ་མཉེས་བྱེད་དགེ་བ་སྒྲུབ། །
དོན་དམ་པ་ཡི་རང་བཞིན་ནི། །ཤེས་རབ་མཆོག་ལྡན་དེ་ལ་གསལ། །ཡེ་ཤེས་རྒྱུ་འདྲའི་རྒྱལ་བ་དང། །ལོག་རྟོག་སྒྱུ་འདྲའི་སེམས་ཅན་ཡང། །སྒྱུ་མ་ཡིན་ཕྱིར་རང་བཞིན་
མཉམ༑ ༑དེ་ལྟར་ཡོངས་ཤེས་འགལ་བ་མེད། །ཤེས་རབ་ཆོས་སྐུར་ཚུལ་ཅིག་ཅིང། །ཐབས་རྣམས་གཟུགས་སྐུར་ཚུལ་གཅིག་པས། །དབྱེར་མེད་དཔྱད་དུ་མེད་པས་ན། །
སེམས་ལ་སངས་རྒྱས་ངེས་པར་བྱས། །དེ་ལྟ་བས་ན་སྒྲུབ་བྱའི་ལམ་མེད་ཅིང། །འབད་པ་བྱས་པས་དོན་མེད་གྱི་ན་ཞིག། །དཔེར་ན་དགྲ་མེད་སྐྱེས་བུ་ཞིག། །རང་གི་གྲིབ་མས་
འཇིགས་པ་ལྟར། །རྟགས་པའི་འཁྲུལ་ངོར་ཅན་ལ་ནི། །སྙིང་རྗེ་སྐྱེ་བ་ཅིས་མི་རིགས། །སྙིང་རྗེ་སྒྱུ་མ་ལྟ་བུ་ཡིས། །ཐབས་ཀྱི་སྤྱོད་པ་ཅིར་ཡང་སྟོན། །འཁོར་བ་སྤོང་བར་

[030A]༄༅། །མི་བྱེད་ཅིང། །ཐར་པ་འདོད་པར་མི་སྐྱེད་ཀྱང། །རང་བཞིན་ཤེས་རབ་ཆེན་པོ་ཡི། །རྒྱལ་བ་དགོངས་པ་དེ་ལྟར་སྒོམས། །ཆོས་རྣམས་རང་བཞིན་ཤེས་པ་
ཡི༑ ༑རྣམ་རྟོག་སེམས་ཀྱི་དབྱིངས་ལ་རོལ། །ངོ་བོ་སྟོང་པ་རྟག་དང་བྲལ། །རང་བཞིན་བདེ་བས་ཆད་དང་བྲལ། །མ་བཅོས་གདོད་ནས་རྣམ་པར་དག་དབྱེར་མེད་ཟུང་འཇུག་
སྔགས་ཀྱི་ལམ། །གཉིས་མེད་སྤྲོས་དང་བྲལ་བའི་ཕྱིར། །མི་ཙམ་དུ་ཡང་མི་དམིགས་སོ། །རྨི་ལམ་སྐྱེས་བུས་དུག་འཐུངས་ལྟར། །སྲིད་ལས་ཉོན་མོངས་དེ་ལྟར་ཤེས། །
རྨི་ལམ་སྡུག་བསྔལ་མི་ཟད་པ། །འཁོར་བའི་སྡུག་བསྔལ་དེ་ཙམ་མོ། །རྨི་ལམ་དུ་ཡང་ནང་གསལ་ལྟར། །ལམ་གྱིས་རིམ་པ་དེ་བཞིན་ནོ། །དེ་ཉིད་རྒྱུ་འབྲས་མི་བསླུ་
བས༑ ༑མ་རིག་གཉིད་ལོག་རྣམས་ལ་ངེས། །འཁོར་བ་རྨི་ལམ་ལྟར་ཤེས་པས། །མི་འགྱུར་བདེ་ཐོབ་རློམ་སེམས་མེད། །མཚན་མའི་ལོག་རྟོག་བྲལ་བ་ན། །ཡེ་ཤེས་ཆེན་པོ་
ཆོས་ཀྱི་སྐུ། །བསོད་ནམས་རྒྱལ་བའི་གཟུགས་སྐུ་ལས། །ཏིང་འཛིན་དཔེ་བྱར་དག་གིས་སྒྲས། །རྣམ་སྨིན་ལུས་ལ་ཚུལ་བཞིན་དུ། །སྐུ་གསུམ་འབྱོར་པ་འབྲས་བུའི་མཆོག་

[030B] །སེམས་ཅན་ཐུལ་བའི་སྤྱོད་ཡུལ་སྤྱོད། །གནས་མེད་དམིགས་པའི་རྡུལ་དང་བྲལ། །སེམས་ཅན་ཁམས་ལ་སྐྱོ་བ་སྐྱེད། །དེ་ལྟར་
ཤེས་པའི་རྣལ་འབྱོར་ལ། །མི་བྱ་ཅི་ཡང་ཡོད་མ་ཡིན། །ལུས་ཀྱི་བཅོས་པ་ལ་སོགས་མེད། །ནམ་མཁའི་རི་མོ་བཞིན་དུ་ལྟ། །ཆོས་རྣམས་ཀུན་གྱི་རྩ་བ་ནི། །
སེམས་དང་སེམས་སྣང་ཙམ་དུ་འདུས། །སེམས་ཀྱི་རང་བཞིན་བྱང་ཆུབ་ལ། །བྱང་ཆུབ་ཀྱང་ནི་སེམས་ཉིད་དོ། །དེ་ལྟར་སེམས་ཀྱི་རང་བཞིན་དེ། །ཉན་ཐོས་གང་ཟག་
མེད་པར་ཤེས། །རང་རྒྱལ་བཟུང་དོན་མེད་པར་ཤེས། །རྣལ་འབྱོར་སྤྱོད་པ་གཟུང་འཛིན་མེད། །དབུ་མས་དོན་དམ་བདེན་པ་ལ། །སྔགས་ཀྱི་བདེན་པ་དབྱེར་མེད་རྟོགས། །
སྣང་བའི་བག་ཆགས་ཆེ་ཆུང་གིས། །ཐེག་པའི་དབྱེ་བ་བསམ་མི་ཁྱབ། །རྒྱུ་ལ་མ་རྟེན་འབྲས་བུ་ནི། །མེད་ཅེས་ཐུབ་པས་མདོ་རུ་གསུངས། །རྒྱུ་མེད་འབྲས་བུ་དག་པ་
ནི༑ ༑ཁྱོད་ཀྱིས་ཡུལ་མིན་བདེན་པའི་བཀའ། །ཆོས་རྣམས་རྣམ་པར་སྒྲུབ་བྱེད་ཅིང། །མཚན་ཉིད་ཙམ་དུ་དམིགས་པས་ན། །རིག་པས་གནོད་པ་ལ་སོགས་པ། །དངོས་

[031A]༄༅། །པོར་ལྟ་རྣམས་ཕན་ཚུན་འགལ། །དེ་ལྟར་རྣམ་པར་དཔྱད་པ་ཡི། །ཕྱག་རྒྱ་ཆེན་པོའི་ཚུལ་ལ་ནི། །ཕྱོགས་ཙམ་རེག་པ་མ་ཡིན་པས། །རྒྱ་མཚོ་
ཆེན་པོ་འཇལ་དང་མཚུངས། །ཕྱི་ནང་སྣང་སྲིད་ཆོས་རྣམས་ཀུན། །རང་བཞིན་གཉིས་མེད་གདོད་ནས་དག་ལམ་གྱིས་བཅོས་ནས་སྒྲུབ་དུ་མེད། །རྩོལ་མེད་ལྷུན་གྱིས་གྲུབ་
པའོ༑ ༑གསེར་གྱི་གླིང་ན་རྡོ་མེད་ལྟར། །ཕྱི་ནང་བསྡུས་པའི་ཆོས་རྣམས་ལ། །སྐྱོན་ཞེས་མིང་ཡང་མ་གྲུབ་སྟེ། །ཐམས་ཅད་རོལ་པའི་རྒྱན་དུ་ཁྱེར། །རྣལ་འབྱོར་གྱི་དབང་
ཕྱུག་ཏི་ལོ་པས། གྲོང་ཁྱེར་པདྨ་ཅན་དུ་རིག་བྱེད་མཁན་པོ་ལ་གདམས་པས། སྨིན་ཅིང་གྲོལ་བའི་རྣལ་འབྱོར་པ་ཉི་ཟླ་ཨི་མི་བཅུན་དཧའི་གླིང་ན་བཞུགས་སོ།། །།
དེ་ནས་དགེ་སློང་གི་ཆ་བྱད་ཀྱིས་རྒྱལ་པོ་སོགས་སེམས་ཅན་མང་པོའི་དོན་མཛད་པས་མཆོག་གི་སྤྲུལ་སྐུར་རིག་ཅིང་ཞལ་གྱིས་བཞེས་པ་ནི། ཆུ་བོ་དུ་ལ་ཁྱེ་ཏྲའི་འགྲམ་
དུར་ཁྲོད་རྨ་ཤའི་རྩ། གནས་གཞི་མྱ་ངན་མེད་པའི་ཚལ་ན། ཏི་ལོ་པའི་ཞང་པོས་མཁན་པོ་བྱེད། འ་མས་སློབ་དཔོན་བྱེད་པའི་ས་རུ། ཏི་ལོ་པས་རབ་ཏུ་བྱུང་ཏེ་མིང་ཡང་

[031B] །གནས་དེ་ན་ཁྲིམས་སུ་བཅས་པ་དགེ་འདུན་རྣམས་སྔ་དྲོ་གྲང་ཁང་སོ་སོར་སྒོམ་ཞིང་བསམ་གཏན་མཛད། ཕྱི་དྲོ་བསྐོར་བ་དང་ཆོས་སྤྱོད་
ཐུན་མོང་དུ་ཀུན་རར་བྱེད། གསོ་སྦྱོང་ལ་སོགས་པ་ཆོས་དང་མཐུན་པར་བྱེད་ཅིང། མ་བྱས་ན་ཆད་པས་གཅོད་པ་ལ། ཀ་པ་ལ་པས་དེ་ལས་ཟློག་ནས། སྔ་དྲོ་ལམ་ཁ་གཅིག་
ཏུ་ཕྱིན་ནས་སྲོག་ཆགས་ཆ་ག་མང་པོ་བསད་ནས་མགོ་ལུས་སོ་སོར་སྤུངས་ནས་ཆོས་སྟོན་ལ་ཡོངས། དེར་མི་རྣམས་ཀྱང་ཀ་པ་ལ་འདི་མཁན་སློབ་གཉིས་ཀྱིས་ཚ་བོ་དང་བུ་
རུ་སོང་བས་འདི་ལྟར་བྱས་ཀྱང་མི་འདོན་པར་འདུག་གཞན་རྣམས་ལ་ཨེན་ཙམ་ལའང་ཆད་པས་གཅོད། ཉེ་རིང་བྱེད་ཟེར་ནས་ཕག་ཏུ་ལབ། ལན་གཅིག་གསོ་སྦྱོང་གི་དུས་
སུ་མཁན་སློབ་གཉིས་དཀོན་གཉེར་དང་གསུམ་ལས་མ་ཚོགས། ཅེ་ཡིན་དྲིས་པས། ཀ་པ་ལ་ལ་དྲོས་མ་བཏབ་ན་གསོ་སྦྱོང་མི་ཆགས་པས་གྲོས་ཐོབ་ཟེར། དེར་མཁན་སློབ་
གཉིས་ཀྱིས་ཀ་པ་ལ་ལ་གྲོས་ཞིབ་ཏུ་བཏབ་པས། དེ་ལྟར་བྱེད་ ཟེར་  ཞིང་མ་ཉན་པར་སླར་མང་དུ་བསད་པ་ལས། ལན་གཅིག་གི་ཚེ་ན་རྒྱལ་པོ་གཅིག་དུས་མཆོད་ལ་བྱོན་པས་གཟིགས་

[032A]༄༅། །ནས༑ ཁྱོད་བཙུན་པའི་གཟུགས་ཅན་གཅིག་གིས་སྲོག་ཆགས་འདི་ཙམ་གསོད་པ། གནས་གང་ནས་ཡོང། མཁན་སློབ་སུ་ཡིན། མིང་ཅི་ཟེར་
ཟེར་བ་ལ། གནས་གཞི་མྱ་ངན་མེད་པའི་ཚལ། །མཁན་སློབ་མ་དང་ཞང་པོ་ཡིན། །ང་རང་དགེ་སློང་ཀ་པ་ལ། །བསྐལ་པ་བྱེ་བ་དུ་མ་རུ། །ཀླུ་སྒྲུབ་ཨརྱ་དེ་ཝ་དང། །སངས་
རྒྱས་དང་ཡང་ངས་གཏམ་བྱས། །ང་ཡིས་ཞིང་ཁམས་བརྒྱར་ཡང་ཕྱིན། །སངས་རྒྱས་བརྒྱ་ཡི་ཞལ་ཡང་མཐོང། །རྟེན་འབྲེལ་རྒྱུ་འབྲས་བདེན་པ་མཐོང། །ས་རབ་དགའ་བ་ངས་
ཀྱང་ཐོབ། །ཆོས་ཉིད་ཆོས་སྐུ་མངོན་དུ་གྱུར། །ས་ར་ཧ་ནི་ཆེན་པོས་ཀྱང། །རྟོགས་པ་ང་ལ་འགྲན་དུ་མེད། །ངེས་ནི་སེམས་ཅད་བསད་པ་མེད། །ཅེས་གསུངས་ཏེ་སེ་གོལ་
གཏོགས་པས་སྲོག་ཆགས་ཐམས་ཅད། མགོ་ལུས་འབྱར་ཏེ་ནམ་མཁའ་ལ་འཕུར་སོང་བས། འདི་བདེ་མཆོག་འཁོར་ལོའི་སྤྲུལ་པ་རུ་འདུག་ཅེས་གྲགས་སོ། །དེའི་དུས་སུ་
རྒྱལ་པོ་སེང་གེ་ཟླ་བའི་ཕོ་བྲང་གི་མདུན་ན་ཕར་ལ་བསོད་སྙོམས་པ་རྣམས་ཀྱི་ལམ་བྱེད་པ་ལ། དང་པོ་རྟོག་བར་དུ་བསྙེན་བཀུར་བྱེད། ཐ་མ་སྤྱོད་ལམ་ཅི་བྱེད་དང་ཆོས་ཅི་

[032B] སྐབས་ཅིག་ཏུ་རྒྱལ་པོས་ལྡིང་ཁང་གི་སྟེངས་ནས་ལྟས་པས། དགེ་སློང་ཞི་བ། དུལ་བ། སྤྱོད་ལམ་མཛེས་པ་གཅིག་འདུག་ནས་འཁོར་ལ་དགེ་སློང་འདི་འདྲ་
བ་སྔར་ནས་མེད་པ་གཅིག་འདུག་པ་མཐོང་ངམ་བྱས་པས། མཐོང༑ མདོ་ཚིག་སྒྲ་དང་དོན་ཚད་མ་དང་མི་འགལ་བ་བླ་མའི་བསྟོད་པ་དང་བཅས་པ་འདོན་པ་ཅིག་འདུག་དེ་ལ་ཆོས་
སྟོན་ཀྱང་གྲངས་ཟེར། པཎྜི་ཏ་མཁས་པ་གཅིག་ཡོད་པ་དེ་ལ་མདོ་ནོར་རམ་མ་ནོར་ལྟོས་ཟེར་ནས། ཤུལ་དུ་འགྲེང་ནས་ལྟས་པས། སྔར་ཐོས་མ་མྱོང་བ་འདོན་པའི་ངོ་མཚར་
ཅན་འདུག་ནས། འདི་བཞིན་དུ་འདུག་བྱས་པས། ཡར་ཁྲིད་ལ་ཤོག་ཟེར་ནས། དེར་གདན་ལ་བཞུགས་ཆོས་སྟོན་གྲངས་ཏེ། ཁ་བཤལ་ནས་རྒྱལ་པོ་དང་མཐུན་པའི་སྨོན་
ལམ་བཏབ་ནས་སོང་བས་དད་ཏེ། ཡང་ཆོས་སྟོན་གྲངས་ནས། ཁྱོད་ཀྱི་ཕ་མ་གང་ཡིན། མཁན་སློབ་སུ་ཡིན། བཤེས་གཉེན་རྣམས་སུ་ལ་བསླབས། ཁྱོད་རང་ཡང་ཅི་
འདྲ་ཅིག་ཡིན། ཞེས་དྲིས་པས། ལན་དུ། ང་ནི་ཕ་དང་མ་བྲལ་ཏེ། །བྲམ་ཟེའི་རིགས་འཁྲུངས་ཏི་ལོ་པ། །ང་ལ་མཁན་སློབ་ཡོད་མིན་ཏེ། །ང་ནི་རང་བྱུང་སངས་རྒྱས་

[033A]༄༅། །ཡིན༑ ༑ང་ཡིས་བཤེས་གཉེན་མ་སླབས་ཏེ། །སྒྲ་ཚད་རིག་པ་རང་རྡོལ་ཡིན། །བདེ་མཆོག་སྐུ་གསུང་ཐུགས་དང་ནི། །ང་ནི་དབྱེར་མེད་བརྗོད་དུ་
མེད༑ ༑ཞེས་གསུངས་པས། བདེ་མཆོག་འཁོར་ལོ་དངོས་སུ་འདུག་ཅེས་གྲགས་སོ། །དེ་ནས་རྒྱལ་པོ་སེང་གེ་ཟླ་བས་སློབ་དཔོན་ལ་དད་མོས་བྱས་ཤིང་རྗེས་སུ་བཟུང་
སྟེ༑ པཎྜི་ཏ་དང་ཀུ་སུ་ལུ་མང་པོ་ལ་ཚོགས་འཁོར་བསྐོར་བའི་གཙོ་བོ་ཞུས་ཏེ། ཏི་ལོ་པས་དཀྱིལ་འཁོར་སྣ་ཚོགས་པའི་ཏིང་ངེ་འཛིན་ལ་སྙོམས་པར་ཞུགས་པས། གང་
ཐག་དེ་རྣམས་ལ་དཀྱིལ་འཁོར་ཐ་དད་པ་མང་པོའི་སྣང་བ་བྱུང་སྟེ། མ་མཐུན་པ་ལས། གང་ཡིན་དྲིས་པས། ཏི་ལོ་པའི་གསུང་ནས། ང་ལུས་དགྱེས་པ་རྡོ་རྗེ་སྟེ། །
ངག་ནི་མ་ཧཱ་མ་ཡ་ཡིན། །སེམས་ནི་བདེ་མཆོག་འཁོར་ལོ་ཡིན། །དབང་པོ་གསང་བ་འདུས་པ་སྟེ། །ཡན་ལག་དགྲ་རྒྱུད་ནག་པོ་ཡིན། །ཉིང་ལག་རྡོ་རྗེ་འཇིགས་བྱེད་ཡིན། །
རྩ་གནས་རྡོ་རྗེ་གདན་བཞི་སྟེ། །རླུང་གནས་རྡོ་རྗེ་ཕྲེང་བ་ཡིན། །ཐིག་ལེ་གསང་བ་མཛོད་ཡིན་ཏེ། །གཙུག་ཏོར་སངས་རྒྱས་ཐོད་པ་ཡིན། །ཐམས་ཅད་བདག་ཉིད་དུས་འཁོར་རོ།།

[033B] །རང་སེམས་ལྷན་ཅིག་སྐྱེས་པ་ཡིན། །སྐད་ཅིག་དང་པོ་རང་བྱུང་བ། །མ་སྐྱེས་འདས་པའི་སངས་རྒྱས་ཡིན། །སྐད་ཅིག་གཉིས་པ་འགག་
པ་མེད། །མ་སྐྱེས་མ་བྱོན་སངས་རྒྱས་ཡིན། །སྐད་ཅིག་གསུམ་པ་ལྷུན་གྱིས་གྲུབ། །སྐྱེ་མེད་ད་ལྟར་སངས་རྒྱས་ཡིན། །བ་སྤུ་དུས་གསུམ་སངས་རྒྱས་ཀྱི། །སྐུ་གསུང་
ཐུགས་དང་དབྱེར་མེད་ཡིན། །ཞེས་གསུངས་ནས། མཆོག་གི་སྤྲུལ་སྐུར་ཞལ་གྱིས་བཞེས་པ་ལྟར་མཛད་པ་མཐའ་ཡས་པའི་སྒོ་ནས། རི་རི་པ་དང། ཀ་སོ་རི་པ་ལ་སོགས་
པའི་སྐལ་ལྡན་མང་པོ་སྨིན་གྲོལ་ལ་བཀོད་ཅིང། ཁྱད་པར་བོད་ཁ་བ་ཅན་གྱི་གདུལ་བྱ་རྣམས་འདུལ་བར་དགོངས་ནས། པཎ་ཆེན་ནཱ་རོ་པ་ཀློག་པ་ཐོས་བསམ་མཛད་པའི་
ཐུགས་རྒྱུད་བྱིན་གྱིས་བརླབས་ཤིང་བསྐུལ་ཏེ། ནཱ་རོ་པ་རང་གི་རྣམ་ཐར་ལྟར་ཚར་གཅོད་རྗེས་འཛིན་སྣ་ཚོགས་པའི་སྒོ་ནས་སྨིན་གྲོལ་ལ་བཀོད་སྟེ། རང་བྱུང་བསམ་གྱི་མི་ཁྱབ་
པ་འདི་མགུར་དུ་སུངས་སོ།།  །ཨེ་མ་ཧོ། ཕྱག་རྒྱ་ཆེ་ལ་བསྟན་དུ་མེད་ལགས་ཀྱང། །དཀའ་བ་སྤྱད་ཅིང་བླ་མ་ལ་གུས་པ། །སྡུག་བསྔལ་བཟོད་

[034A]༄༅། །ལྡན་སྣོད་ལྡན་ནཱ་རོ་པ། །སྐལ་ལྡན་ཁྱོད་ཀྱི་བློ་ལ་འདི་ལྟར་བྱོས། །ནམ་མཁའི་རང་བཞིན་གང་གིས་གང་ལ་རྟེན། །རང་སེམས་ཕྱག་རྒྱ་ཆེ་ལ་སྟོན་
ཡུལ་མེད། །བཅིངས་པ་གློད་ན་གྲོལ་བར་ཐེ་ཚོམ་མེད། །མ་བཅོས་གཉུག་མའི་ངང་ལ་གློད་ལ་ཞོག་ནམ་མཁའི་དཀྱིལ་ལྟས་མཐོང་བ་འགག་པར་འགྱུར། །དེ་
བཞིན་སེམས་ལྟ་བ་ཡང་ཤེས་པར་གྱིས། །ནམ་མཁའི་ངང་ལས་སྤྲིན་ནི་སྣ་ཚོགས་པ། །གར་ཡང་སོང་མེད་གང་དུའང་གནས་མེད་འགྱུར། །དེ་བཞིན་སེམས་ལས་
བྱུང་བའི་རྟོག་ཚོགས་ཀྱང། །འགག་མེད་རང་རྩ་ལ་རྟོག་པའི་རྦ་རླབས་དངས། །ནམ་མཁའི་རང་བཞིན་མདོག་དབྱིབས་ཚད་ལས་འདས། །དཀར་ནག་སོགས་ཀྱིས་གོས་བར་
མི་འགྱུར་ལྟར། །སེམས་ཀྱི་ངོ་བོ་ཁ་དོག་དབྱིབས་ལས་འདས། །དགེ་སྡིག་དཀར་ནག་ཆོས་ཀྱི་གོས་མི་འགྱུར། །གསལ་དངས་ཉི་མའི་སྙིང་པོའི་རང་བཞིན་དེ། །བསྐལ་
པ་སྟོང་གིས་མུན་པས་སྒྲིབ་མི་ནུས། །དེ་བཞིན་རང་སེམས་སྙིང་པོའི་འོད་གསལ་དེ། །བསྐལ་པ་འཁྲུལ་པས་སྒྲིབ་པར་མི་ནུས་སོ། །བསྟོད་དང་སྨད་སོགས་ཐ་སྙད་

[034B] །ནམ་མཁའ་ལ་ནི་འདི་འདྲ་བརྗོད་དུ་མེད། །རང་སེམས་འོད་གསལ་ཐ་སྙད་བརྗོད་གྱུར་ཀྱང། །བརྗོད་པ་འདི་འདྲས་གྲུབ་ཅེས་སྙད་དུ་མེད། །
སེམས་ཀྱི་རང་བཞིན་གདོད་ནས་ནམ་མཁའ་འདྲ། །ཆོས་རྣམས་མ་ལུས་པ་ཡང་དེ་ལྟར་བལྟ། །ལུས་ཀྱི་བྱ་རྩོལ་ཐོང་ལ་རྣལ་མར་སྡོད། །ངག་གི་སྨྲ་བརྗོད་སྒྲ་སྙན་ལྟར་
ཤེས་བྱ། །ཡིད་ལ་མི་བསམ་ཆུ་ཟླའི་ཆོས་ལ་ལྟོས། །ལུས་ལ་སྙིང་པོ་མེད་དེ་རྒྱལ་བའི་རྟེན། །སེམས་ནི་མཁའ་ལྟར་བསམ་པའི་ཡུལ་ལས་འདས། །དེའི་དང་ལ་བཏང་
བཞག་མེད་པར་གློད། །སེམས་ལ་གཏད་མེད་ཕྱག་རྒྱ་ཆེན་པོ་ཡིན། །དེ་ལ་གོམས་པ་བླ་མེད་འབྲས་བུ་ཉིད། །སྔགས་སུ་སྨྲ་དང་ཕ་རོལ་ཕྱིན་པ་དང། །འདུལ་བ་མདོ་སྡེ་
སྡེ་སྣོད་ལ་སོགས་པ། །རང་རང་གཞུང་དང་གྲུབ་པའི་མཐའ་ཡིས་ནི། །འོད་གསལ་ཕྱག་རྒྱ་ཆེན་པོ་རྟོགས་མི་ནུས། །ཞེ་འདོད་འཛིན་པས་འོད་གསལ་མཐོང་མི་འགྱུར།།
རྟོག་པས་བསྲུང་སྡོམ་དམ་ཚིག་དོན་ལས་ཉམས། །རང་བྱུང་རང་ཞི་ཆུ་ཡིས་ཆུ་བུར་འདྲ། །ཡིད་ལ་མི་བྱེད་ཞེ་འདོད་ཀུན་དང་བྲལ། །མི་གནས་མི་དམིགས་དོན་ལས་མི་

[035A]༄༅། །སེམས་ན། །ཉེས་པ་མེད་པས་མུན་པའི་སྒྲོན་མེ་ཡིན། །ཞེ་འདོད་ཀུན་བྲལ་མཐའ་ལས་འདས་པ་ན། །སྡེ་སྣོད་ཆོས་རྣམས་མ་ལུས་མཐོང་བར་
འགྱུར༑ ༑དོན་འདི་མཉམ་གཞག་འཁོར་འདས་གཉིས་སུ་མེད། །བསྟན་པའི་སྒྲོན་མེ་ཞེས་སུ་བཤད་པ་ཡིན། །དོན་འདི་མི་མོས་སྐྱེ་བོ་བླུན་པོ་རྣམས། །འཁོར་བའི་ཆུ་བོས་
རྟག་ཏུ་གཡེངས་པར་ཟད། །ངན་སོང་སྡུག་བསྔལ་མི་ཟད་སྙིང་རེ་རྗེ། །སྡུག་བསྔལ་ཐར་འདོད་བླ་མ་མཁས་ལ་བསྟེན། །བྱིན་བརླབས་ཞུགས་ན་རང་སེམས་གྲོལ་བར་འགྱུར།།
དེ་ཕྱིར་འབད་པས་བླ་མ་ལམ་དུ་འཁྱེར།། །།ཀྱེ་ཧོ། །འཁོར་བའི་བྱ་ཆོས་སྙིང་པོ་མེད་པའི་ཕྱིར། །དོན་ལྡན་སྙིང་པོ་གོམ་པ་བྱ་བ་གཅེས། །གཟུང་འཛིན་ཀུན་བྲལ་ལྟ་
བའི་རྒྱལ་པོ་དེ། །སྤང་བླང་མེད་པར་བསྒོམ་པའི་རྒྱལ་པོ་ཡིན། །བྱ་རྩོལ་ལས་འདས་སྤྱོད་པ་ཆེན་པོ་ཡིན། །རེ་དོགས་བྲལ་ན་འབྲས་བུ་མངོན་དུ་འགྱུར། །དམིགས་
པའི་ཡུལ་འདས་སེམས་ཀྱི་རང་བཞིན་གསལ། །འགྲོ་བའི་ལམ་མེད་སངས་རྒྱས་ལམ་སྣ་ཟིན། །སྒོམས་པའི་ལམ་མེད་གོམས་ན་མངོན་དུ་འགྱུར། །བྱ་བའི་ལམ་མེད་

[035B] །ཀྱེ་མ་འཇིག་རྟེན་ཆོས་ལ་ལེགས་རྟོགས་དང། །རྟག་མི་ཐུབ་པས་རྨི་ལམ་སྒྱུ་མ་འདྲ། །སྒྱུ་མ་ཡིན་པས་དོན་ལ་ཡོད་མ་ཡིན། །དེ་ལྟར་ཤེས་ནས་
འཁོར་འདས་སྤང་བླང་བྲལ། །འཁོར་ཡུལ་ཆགས་སྡང་འབྲེལ་བ་ཀུན་བཅད་ནས། །གཅིག་པུར་ནགས་ཀྱི་བསེབ་དང་རི་སུལ་དུ། །བསྒོམ་དུ་མེད་པའི་ངང་ལ་གནས་པར་གྱིས།།
ཐོབ་མེད་ཕྱག་རྒྱ་ཆེན་པོ་ཐོབ་པར་མཛོད། །ལྗོན་ཤིང་སྡོང་པོ་ཡལ་ག་ལོ་འདབ་རྒྱས། །རྩ་བ་གཅིག་བཅད་ཡལ་ག་ཁྲི་འབུམ་སྐམས། །དེ་བཞིན་སེམས་ཀྱི་རྩ་བ་གཅིག་
བཅད་ན། །གཟུང་འཛིན་ལ་སོགས་ལོ་འདབ་ཁྲི་འབུམ་སྐམས། །བསྐལ་པ་སྟོང་དུ་བསགས་པའི་མུན་པ་ཡང། །སྒྲོན་མེ་གཅིག་གིས་སྐད་ཅིག་ཉིད་ལ་སེལ། །རང་རིག་
འོད་གསལ་རྟོགས་པའི་སྐད་ཅིག་ལ། །བསྐལ་པར་བསགས་པའི་མ་རིག་སྒྲིབ་གཡོགས་བྲལ། །ཀྱེ་ཧོ། བློ་ཡི་ཆོས་ཀྱིས་བློ་འདས་དོན་མི་མཐོང། །བྱས་པའི་ཆོས་ཀྱི་
བྱར་མེད་སར་མི་སླེབ། །བློ་འདས་བྱར་མེད་དོན་དེ་ཐོབ་འདོད་ན། །རང་སེམས་རྩད་ཆོད་རིག་པ་གཅེར་བུར་ཞོག་རྟོག་པའི་རྦ་རླབས་རང་སར་སངས་སུ་ཆུག་ཇི་ལྟར་སྣང་ཡང་

[036A]༄༅། །དགག་སྒྲུབ་སྤོང་མི་བྱ། །སྤོང་ལེན་མེད་པའི་སྣང་སྲིད་ཕྱག་རྒྱ་ཆེ། །ཀུན་གཞི་སྐྱེ་མེད་བག་ཆགས་སྒྲིབ་གཡོགས་སངས། །རྩིས་གདབ་མི་བྱ་རང་
བྱུང་སྙིང་པོ་གྲོལ། །རང་སྣང་སྒྱུར་བྱེད་བློའི་ཆོས་རྣམས་ཟད། །མུ་མཐའ་ཡོངས་གྲོལ་ལྟ་བའི་རྒྱལ་པོ་མཆོག་མུ་མེད་གཏིང་ཟབ་རང་བྱུང་བསྒོམ་པ་ཡིན། །ཕྱོགས་བྲལ་
འཛིན་མེད་སྤྱོད་པའི་གོལ་ས་ཆོད། །རེ་མེད་རང་གནས་འབྲས་བུའི་མཆོག་ཡིན་ནོ། །དང་པོའི་ལས་ཅན་གཅོང་རོང་ཆུ་དང་འདྲ། །བར་དུ་ཆུ་བོ་གངྒ་དལ་གྱི་འབབ། །ཐ་མ་ཆུ་
རྣམས་རྒྱ་མཚོར་རོ་ཅིག་ལྟར། །ཆོས་ཉིད་མ་བུ་མཇལ་བས་ངང་ལ་གནས། །བློ་དམན་སྐྱེས་བུ་ངང་ལ་མི་གནས་ན། །རླུང་གི་གནད་བཟུང་རིག་པ་བཅུད་ལ་ཕོབས། །ལྟ་སྟངས་
སེམས་འཛིན་ཡན་ལག་དུ་མ་ཡིས། །ངང་ལ་རིག་པ་མི་གནས་བར་དུ་ནི། །ཐབས་དང་ཤེས་རབ་བྱིན་བརླབས་སྙོམས་པར་འཇུག་དབབ་ཅིང་བསྐྱིལ་ལ་བཟློག་ཅིང་དྲངས་བ་དང། །
གནས་སུ་སྐྱལ་ཞིང་ལུས་ལ་ཁྱབ་པ་པོ། །ཕྱག་རྒྱས་རྟེན་བདེ་སྟོང་ངང་གིས་འཆར། །ཚེ་རིངས་མ་གྱོགས་ལ་སྐྱོན་རྣམས་མཐའ་དག་སེལ། །སྐྲ་དཀར་མེད་ལ་རང་ལུས་ཟླ་

[036B] །མདངས་གསལ་སྟོབས་འཕེལ་ཅི་འདོད་ལས་ལ་སྦྱོར། །ཐུན་མོངས་མྱུར་ཐོབ་མཆོག་ལ་བརྩོན་པར་འགྱུར། །ཕྱག་རྒྱ་ཆེན་པོ་གནད་ཀྱི་གདམས་པ་འདི། །འགྲོ་བ་
སྐལ་ལྡན་སྙིང་ལ་འབབ་པར་ཤོག། །རྣལ་འབྱོར་གྱི་དབང་ཕྱུག་ཏི་ལོ་པས། ཆུ་བོ་གངྒའི་འགྲམ་དུ། ནཱ་རོ་པ་ལ་གསུངས་པ་རང་བྱུང་བསམ་གྱིས་མི་ཁྱབ་པ་ཞེས་བྱ་བ་ཨི་ཐི།། །།
   ༈    ནོར་བུ་སྐོར་གསུམ་གྱི་ཟབ་མོ་བཅུད་བསྡུས་ཀྱི་མགུར་འདི་གསུངས་སོ།། །དཔལ་ཧེ་རུ་ཀ་ལ་ཕྱག་འཚལ་
ལོ༑ ༑ལན་ཚྭ་ཅན་གྱི་རྒྱ་མཚོ་རུ། །རི་བོ་གཅིག་ལ་རྒྱབ་གཏད་དེ། །ནམ་མཁའ་གོས་སུ་གོན་བྱས་ནས། །ངར་ཅན་མཚོན་གྱི་ཆོམ་རྐུན་བསད། །མེ་དཔུང་དཀྱིལ་དུ་གནས་
བཅས་ཏེ། །ཉི་མ་ཟླ་བའི་མལ་སྟན་བཏིང། །མདུང་གི་རྩེ་ལ་གཉིད་ལོག་ཅིག་བྱིང་ན་བུམ་པ་རླུང་གིས་ཁོང། །འཕྲོ་ན་སྤྲེའུ་དེད་ལ་སོང། །རྒུད་ན་གཞོན་ནུའི་ཁྱིམ་དུ་འགྲོ་
འཐིབས་ན་རྒྱལ་མཚན་རྩེ་ལ་ཕྱོར། །ཞེན་ན་དུར་ཁྲོད་ནང་དུ་སྐྱོང། །འཇིགས་ན་མ་དང་བསྲེས་ལ་ཞོག་སྐོམ་ན་དུག་གི་ཆུ་ལ་འཐུང། །སྐྱོ་ན་དྲི་ཟའི་གྲོང་ཁྱེར་ལྟ། །རེ་ན་

[037A]༄༅། །ཡི་གེ་མེད་ལ་ལྟ། །དོགས་ན་བྲག་ཆ་སྒྲ་ལ་བརྗོད། །འགྱོད་ན་སྔ་ཕྱི་མེ་ཡིས་ཐོང། །ཕག་པ་གཙང་རྟོག་མེད་པར་ཟོ། །བུ་ཆུང་ཤེས་པ་གང་
དགར་ཐོང། །བྱ་རྒོད་དུར་ཁྲོད་ཤ་ལ་རོལ། །སེངྒེས་རི་དྭགས་ཟིལ་གྱིས་གནོན། །བུང་བས་མེ་ཏོག་ཉམས་མི་བྱེད། །པདྨ་ཆུ་ཡིས་གོས་པ་མེད། །དུར་ཁྲོད་ཆེན་པོ་དག་པའི་
དབྱིངས་སུ། །སློབ་དཔོན་ཆེན་པོ་ཏི་ལོ་པས། པཎ་ཆེན་ནཱ་རོ་པ་ལ་ཆོས་ཉིད་གཉུག་མའི་མགུར་དུ་གདམས་པ་ཨི་ཐི།། །།དེ་ལྟར་གདམ་ངག་ཟབ་མོ་རྣམས་ཀྱི་ཐུགས་
སྲས་རྣམས་དང། མ་ངེས་པའི་གདུལ་བུ་སྣ་ཚོགས་པ་རྗེས་སུ་བཟུང་སྟེ། ཟ་ཧོར་གྱི་ཡུལ་ལ་སོགས་ཡུལ་ཁམས་མང་པོའི་མི་རྣམས་སྨིན་གྲོལ་ལ་བཀོད། དེ་དག་སོ་
སོ་རྣམས་ཀྱི་འཇའ་ལུས་མཁའ་སྤྱོད་གྲུབ་སྟེ། ཡུལ་ཁམས་སྟོངས་པར་བྱས་སོ། །ཐུགས་སྲས་དེ་རྣམས་ཀྱི་ནང་ནས་ཀྱང་མཆོག་ཏུ་གྱུར་པ། རི་རི་པ་དང། ཀ་སོ་
རི་པ་གཉིས་ཡིན་ཅིང། དེ་གཉིས་ལས་ཀྱང་མཆོག་ཏུ་གྱུར་པ། མཁས་ཤིང་གྲུབ་པ་བརྙེས་པའི་པཎ་ཆེན་ནཱ་རོ་པ་ཆེན་པོས། མདོ་སྔགས་སངས་རྒྱས་ཀྱི་བསྟན་པ་

[037B] མཁའ་འགྲོ་སྙན་རྒྱུད་ཀྱི་གདམས་ངག་རྣམས་རྫོགས་པར་གནང་ནས། བཀའ་རྒྱས་བཏབ་པ་ལ། ཐུགས་སྲས་གཞན་རྣམས་
ཀྱིས་ཨུ་རྒྱན་དུ། མཁའ་འགྲོ་མ་ལས་དངོས་སུ་གསན་པའི་གདམས་པ་ཞུ་ཞུས་པས། མ་གནང་པར། ཏི་ལོའི་གསུང་གིས། དྲན་པ་ཡེངས་མེད་ནཱ་རོ་པ། །བཅུ་གཉིས་བར་དུ་
ང་རྟེན་བྱས། །ངའི་དེ་ཉིད་ཁོ་ལ་ཡོད། །ཕྱི་རབས་རྟེན་གྱི་གང་ཟག་རྣམས། །རྟོགས་པར་འདོད་ན་ནཱ་རོ་རྟེན། གསུང། ནཱ་རོ་པ་ལ། རང་གྲོལ་ཡེ་ཤེས་ཉི་མ་ཡིས། །པུས་པ་
ཧ་རིའི་དགོན་པ་རུ། །མ་དཧིའི་མ་རིག་མུན་པ་སོལ། །ཡེ་ཤེས་སྣང་བ་ཁྱབ་པར་གྱིས། །གསུང་རྗེ་བཙུན་མར་པ་ལུང་བསྟན་ཏེ། སྤྲུལ་སྐུ་ཏི་ལོ་པ་མི་སྣང་བའི་ཚུལ་གྱི་དག་པའི་
ཞིང་དུ་གཤེགས་པ་ཡིན་ནོ།། །།ཁམས་གསུམ་བླ་མ་དུས་གསུམ་གྱི་སངས་རྒྱས་ཐམས་ཅད་ཀྱི་རྣམ་འཕྲུལ། རྗེ་བཙུན་ཆེན་པོ་ཏི་ལོ་པའི་རྣམ་པར་ཐར་པ། བསམ་
མི་ཁྱབ་དགུའི་མགུར་མ་རགས་བསྡུས་དང་བཅས་པ་འདི་ཉིད། གྲུབ་ཐོབ་ཆེན་པོ་གཙང་པ་སྨྱོན་པའི་གསུང་རྒྱུན་གྱི། རྣམ་ཐར་གཞིར་བཞག་ནས། གྲུབ་ཐོབ་དེ་ཉིད་དང་ཐུགས་

[038A]༄༅། །ཡིད་གཅིག་ཏུ་འདྲེས་པའི། ལྷའི་བཙུན་པ་རིན་ཆེན་རྣམ་རྒྱལ་གྱིས། འཇིག་རྟེན་གྲོང་གི་དབེན་པའི་གནས། དཔའ་བོ་མཁའ་འགྲོ་འདུ་བའི་ཚོགས་
ཁང༑ གཡའ་དང་ནགས་ཀྱི་འདབ་རོལ། སེམས་ཀྱི་རང་ཞལ་མངོན་གསུམ་དུ་མཐོང་བའི་གནས་ཆེན། དབང་ཕྱུག་བཞད་པ་རྡོ་རྗེ། ཚེ་གཅིག་ལུས་གཅིག་ལ་མངོན་པར་
རྫོགས་པར། སངས་རྒྱས་པའི་གནས་མཆོག་བྲག་དཀར་རྟ་སོའི་ཡང་དབེན་དུ། ལྷ་བཙུན་པ་རིན་ཆེན་རྣམ་རྒྱལ་གྱིས། ལྕགས་ཕོ་ཁྱིའི་ལོ་དབྱར་ཟླ་འབྲིང་པོའི། ཚེས་
བཅུ་ལ་སྤར་དུ་བསྒྲུབས། འདི་སྒྲུབས་དགེ་བས་ལྷག་བསམ་རྣམ་དག་མཐུས། །གོང་མ་ཁུ་དབོན་སྐུ་ཚེ་རིང་ཞིང་བརྟེན། །ཆབ་སྲིད་འཇམ་དལ་དཔལ་འབྱོར་ཕུན་སུམ་ཚོགས་
ཕ་མའི་གཙོ་བྱས་རང་གཞན་སེམས་ཅན་དང། །དབང་དང་ཕྱག་རྒྱ་ཆོས་ཀྱི་འབྲེལ་པ་རྣམས། །གདོང་ནི་གནས་པའི་སྐུ་གསུམ་མངོན་གྱུར་ཤོག།། །། སྤར་ཡིག་གཙང་པ་བཛྲ་
དཧོ་ཛ་ས་ཧེ་ག་།

[038B][BP]

[001A]༄༅། །མཁས་གྲུབ་མཉམ་མེད་དཔལ་ནཱ་རོ་པའི་རྣམ་པར་ཐར་པ། དྲི་མེད་ལེགས་བཤད། བདེ་ཆེན་འབྲུག་སྒྲ་བཞུགས་སོ། །

[001B] །ན་མོ་གུ་རུ་བུད་དྷ་དཧོ་ཙྪ་ཡེ། ཆོས་དབྱིངས་ཞིང་ན་ཆོས་སྐུ་ཀུན་ཏུ་བཟང། །འོག་མིན་ཞིང་ན་ལོངས་སྐུ་རྡོ་རྗེ་འཆང། །མི་
མཇེད་ཞིང་ན་སྤྲུལ་སྐུ་ཐུབ་དབང་རྗེ། །སྐུ་གསུམ་དབྱེར་མེད་རྗེ་བཙུན་ནཱ་རོ་པ། །བློ་འདས་བཅིངས་གྲོལ་བྲལ་བ་འཁོར་བའི་གཤིས། །དེ་ཉིད་རང་
ཚང་རིག་པ་མྱང་འདས་ལམ། །རང་ཤར་རང་གྲོལ་ཤར་གྲོལ་དུས་མཉམ་པའི། །འོད་གསལ་ཕྱག་ཆེན་ངང་ནས་རྐྱང་ཕྱག་འཚལ། །སྔོན་ཚེ་བདེ་
གཤེགས་པདྨའི་བླ་མར་གྲགས། །བར་དུ་སྤྲུལ་སྐུ་མེ་ཏོག་ཟླ་མཛེས་ཞེས། །ཐུབ་པའི་བསྟན་ལ་མཁས་གྲུབ་ནཱ་རོར་གྲགས། །བསྟན་པའི་

[002A] །སྲོག་ཤིང་འཇིགས་མེད་གྲགས་པ་ལ། །སྤྲིན་མེད་མཁའ་ལ་འཇའ་འོད་ཤར་བ་ལྟར། །སྣང་སྟོང་ཟུང་འབྲེལ་ཡོན་ཏན་
གྱིས་བསྐྲུན་པའི། །རྣམ་དག་བསྐྱེད་རིམས་གསལ་བའི་ངང་ཉིད་ནས། །སྒྱུ་མ་སྤྲུལ་པའི་ཀུན་བཟང་མཆོད་སྤྲིན་འབུལ། །ཕྱོགས་བཅུ་དུས་
གསུམ་རྒྱལ་སྲས་མ་ལུས་པའི། །སྐུ་གསུང་ཐུགས་ཀྱི་ཡོན་ཏན་རབ་རྫོགས་ཏེ། །འཕྲིན་ལས་རང་གཟུགས་ཀུན་མཁྱེན་གཉིས་པར་གྲགས། །
ཐམས་ཅད་མཁྱེན་པ་ནཱ་རོ་ཏ་པ་ལ། །བདག་གིས་ཐོག་མེད་དུས་ནས་ད་ལྟའི་བར། །འཁོར་འདས་དབྱེར་མེད་དུ་མ་རོ་གཅིག་ལ། །གཉིས་སུ་

[002B] །བདེ་ཆེན་ཁྱབ་གདལ་ངང་ནས་བཤགས་པ་འབུལ། །རིག་པའི་གནས་ལྔ་གྱེས་པ་ཡལ་གའི་ཚོགས། །འཆད་རྩོད་བརྩོམ་
པའི་ཆུ་སྐྱེས་མདངས་བཀྲ་ཞིང། །ཇི་ལྟ་ཇི་སྙེད་མཁྱེན་པའི་འབྲས་བུའི་དུད། །ཡོངས་འདུས་དཔག་བསམ་མཁས་མཆོག་ནཱ་རོ་ཡིས། །སྤྲུལ་བསྒྱུར་བཀོད་པ་རྣམ་
ཐར་གྲངས་མེད་ལས། །རགས་པའི་ཡོན་ཏན་བྱེ་བ་ཕྲག་བརྒྱ་མཐོང། །བློ་འདས་ཆོས་སྐུ་དག་པའི་སྣང་བར་བཞེངས། །ནམ་མཁའི་སྐར་མཚུངས་རྗེས་སུ་ཡི་རང་འཕེལ་
གདོང་བཞི་མིག་སྟོང་གདེངས་ལྡན་རྒྱལ་པོས་མཆོད། །གནས་ལྔ་རིག་པའི་པཎ་ཆེན་འབུམ་ཕྲག་གིས། །ཞབས་རྡུལ་སྤྱི་བོས་ལེན་པའི་སྐྱེས་བུ་མཆོག་རྣལ་འབྱོར་
དབང་ཕྱུག་ཆེན་པོ་ནཱ་རོ་པ། །ཡུན་རིང་དུས་ལ་མི་ལྟོས་ཚེ་གཅིག་ལ། །མཆོག་གི་དངོས་གྲུབ་སྟེར་བ་སྔགས་ཀྱི་ལམ། །མྱུར་མགྱོགས་ལམ་མཆོག་རྩ་རླུང་ཐིག་ལེའི་
གནད༑ ༑བླ་མེད་ཆོས་འཁོར་རྒྱུན་དུ་བསྐོར་དུ་གསོལ། །ལུང་རིགས་གནམ་ལྕགས་འཁོར་ལོའི་རྫུ་འཕྲུལ་གྱིས། །ཕྱི་རོལ་མུ་སྟེགས་གྲུབ་མཐའ་རྡུལ་དུ་བརླགས། །

[003A]༄༅། །ལྷན་སྐྱེས་ཡེ་ཤེས་ཕྱག་ཆེན་རང་འགྲོས་ཀྱིས། །འཁོར་བ་དོང་དཀྲུག་མཛད་པའི་ནཱ་རོ་པ། །རྗེ་བཙུན་ཁྱེད་ལ་གཤེགས་བཞུགས་གཉིས་མི་མངའ། །
གཉིས་མེད་གཉིས་སུ་འཛིན་པའི་གདུལ་བྱའི་ངོར། །ཁམས་གསུམ་འཁོར་བའི་མིང་འདི་མ་སྟོངས་བར། །མྱ་ངན་མི་འདའ་རྟག་པར་བཞུགས་སུ་གསོལ། །ཉི་མའི་གཉེན་
མཆོག་བུ་རམ་ཤིང་པའི་གདུང། །གངས་རིའི་ཁྲོད་ཀྱི་སྐལ་བཟང་གདུལ་བྱ་རྣམས། །བརྩེ་བའི་ཐུགས་རྗེས་བུ་བཞིན་སྐྱོང་མཛད་པ། །ནཱ་རོའི་རྣམ་ཐར་འཁྱོངས་པར་བྱིན་
གྱིས་རློབས། །མཆོད་ཅིང་བསྟོད་པའི་རླབས་ཆེན་དགེ་བའི་མཐུས། །རྣལ་འབྱོར་བདག་དང་འགྲོ་ཀུན་ཕ་མ་ཡིས། །བསོད་ནམས་ཡེ་ཤེས་ཚོགས་གཉིས་མཐར་ཕྱིན་ནས། །
བཅུ་གསུམ་རྡོ་རྗེ་འཛིན་པའི་ས་ཐོབ་ཤོག་བདེ་ཆེན་རྒྱལ་པོ་མཁས་གྲུབ་ནཱ་རོ་ཡི། །རྣམ་པར་ཐར་པ་ཟབ་རྒྱས་ཆུ་གཏེར་ལས། །ཟབ་བསྡུས་ཅུང་ཟད་ཙམ་ཞིག་བཤད་
པར་བྱ། །བླ་མ་ཡི་དམ་མཁའ་འགྲོའི་ལྷ་ཚོགས་ཀྱིས། །ཐུགས་མཆོག་དགྱེས་བཞིན་བཀའ་ཡིས་གནང་དུ་གསོལ།།    ༈    །ཨེ་མ་ཧོ། མཁས་གྲུབ་

[003B] བསྟན་ཆོས་བརྩོམ་པ་ལ་འཇུག་པ་ཀླད་ཀྱི་དོན། རྩམ་པར་བྱ་བ་གཞུང་
གི་དོན། བརྩོམ་པ་མཐར་ཕྱིན་པ་འཇུག་གི་དོན་ནོ། །དང་པོ་ལ་གསུམ། མཆོད་པར་བརྗོད་པ། བཤད་པ་དམ་བཅའ་བ། བཀའ་གནང་ཞུ་བ་དང་གསུམ་སྔོན་དུ་འགྲོ་
བའི་ཚུལ་གྱིས་ཐོག་པར་བརྗོད་ནས། །དངོས་གཞི་གཞུང་གི་དོན་ལ་བཞི། བྱིན་བརླབས་ཀྱི་ཆེ་བ་ཕྱི་ལུང་བསྟན་དང་དུ་བླངས་ཏེ་བླ་མ་ཚོལ་བའི་དཀའ་སྤྱད་ལ་བརྟེན་ནས་སྣོད་ལྡན་
གྱི་བསྟན་འཛིན་ངོས་བཟུང་ཚུལ། རྗེས་འཇུག་གི་གདུལ་བྱ་ཆོས་ལ་བསྐུལ་ཕྱིར་ཚུལ་བསྟན་བ་ནང་སྡུག་བསྔལ་ཉམས་ལེན་གྱི་དཀའ་བ་ལ་བརྟེན་ནས་བརྡའ་དོན་ལེགས་
པར་དཀྲོལ་ཚུལ། གསང་བ་གཅེས་པའི་སྒྱུ་ལུས་ཆོས་ཡོན་དུ་ཕུལ་བའི་དཀའ་སྤྱད་ལ་བརྟེན་ནས་སྨིན་གྲོལ་གྱི་གདམས་པ་མཐའ་དག་ལོངས་པའི་ཚུལ། དེ་ཁོ་ན་ཉིད་བླ་
མས་ཅི་གསུང་དང་དུ་བླངས་པའི་དཀའ་སྤྱད་ལ་བརྟེན་ནས་མཆོག་ཐུན་མོང་གི་དངོས་གྲུབ་བརྙེས་པའི་ཚུལ་ལོ། །དང་པོ་ལ་གཉིས། རིགས་རུས་ཆོ་འབྲང་ངོས་བཟུང་

[004A]༄༅། །བ་དང། བསྟན་པའི་སྒོར་ཞུགས་ནས་མདོ་སྔགས་ལ་ཐོས་བསམ་བསྒོམ་གསུམ་མཛད་པའི་ཚུལ་ལོ། །དང་པོ་ནི། སྤྲུལ་སྐུ་ཏི་ལོ་པའི་
ཐུགས་ཀྱི་སྲས་མཆོག་དམ་པ་མཁས་གྲུབ་མཉམ་མེད་དཔལ་ནཱ་རོ་པ་ཞེས་བགྱི་བའི་སྐྱེས་མཆོག་འདི། བླ་མ་ཡི་དམ་མཁའ་འགྲོ་གསུམ་གྱིས་རྫོགས་པའི་སངས་རྒྱས་
དངོས་སུ་ལུང་བསྟན་པས། བདེ་བ་གཤེགས་པ་མི་ཡི་བླ་མའི་ཚུལ་བཟུང་བ་ལགས་སོ། །དེ་ཉིད་ཀྱི་ཚུལ་ཇི་ལྟར་ཡིན་སྙམ་ན། རྗེ་བཙུན་ཏི་ལོའི་ཞལ་ནས། ང་ནི་
འཁོར་ལོ་སྡོམ་པ་དངོས། །ང་ཡི་སློབ་མར་སངས་རྒྱས་དངོས། །སྐྱེས་མཆོག་པཎ་ཆེན་ནཱ་རོ་པ། །ཅེས་དང། མི་བརྗེད་གཟུངས་ཐོབ་ནཱ་རོ་པ། །བཅུ་གཉིས་བར་དུ་ང་
བསྟེན་བྱས། །ངའི་རྟོགས་པ་ཁོ་ལ་ཡོད། །ཕྱི་རབས་རྟེན་གྱི་གང་ཟག་ཀུན། །རྟོགས་པར་འདོད་ན་ནཱ་རོ་བསྟེན། །ཅེས་གསུངས། ཡི་དམ་འཁོར་ལོ་སྡོམ་པ་ཞལ་
གཟིགས་པའི་དུས། སྐྱེ་མེད་སྐུ་བཞིའི་རང་བཞིན་ལ། །ནཱ་རོ་སྤྲོས་བྲལ་སངས་རྒྱས་ཐུགས། །ནཱ་རོ་རྫོགས་པའི་སངས་རྒྱས་ཡིན། །ལོག་པར་མ་ལྟ་རྗེས་འཇུག་ཀུན། །

[004B] རྒྱལ་བ་རྡོ་རྗེ་འཆང་གི་ཞལ་ནས། །བདེ་ཆེན་བདེ་བའི་འབྱུང་གནས་ཀྱིས། །བྱང་ཆུབ་ལམ་སྟོན་འགྲོ་དྲུག་གི། །མགོན་གྱུར་ཆོས་ཀྱི་སྤྱན་དང་ལྡན། །བཅོམ་
ལྡན་ཙ་ཤད་ཕྱིར་མི་ལྡོག་ཅེས་གསུངས། རྡོ་རྗེ་རྣལ་འབྱོར་མས། དུས་གསུམ་སངས་རྒྱས་ཐམས་ཅད་ཀྱི། །ཡབ་གྱུར་བདེ་མཆོག་འཁོར་ལོའི་སྲས། །དུས་གསུམ་སངས་
རྒྱས་ཐམས་ཅད་ཀྱི། །ཡུམ་གྱུར་རྡོ་རྗེ་ཕག་མོའི་སྲས། །དུས་གསུམ་སངས་རྒྱས་ཐམས་ཅད་ཀྱི། །སྲས་གྱུར་དཔལ་ལྡན་ནཱ་རོ་པ། །ཅེས་གསུངས། དཔལ་ཆེན་པོ་ནཱ་རོ་
པ་ཉིད་ཀྱིས་ཀྱང། ང་སེམས་རྫོགས་པའི་སངས་རྒྱས་ཡིན། །ངའི་གསུང་ནི་དམ་པའི་ཆོས། །ང་ལུས་འཕགས་པའི་དགེ་འདུན་ཡིན། །མཆོག་གསུམ་རང་རྫོགས་ནཱ་རོ་
པ༑ ༑གཞན་ནས་མི་ཚོལ་ང་རང་ཡིན། །ཅེས་གསུངས་པ་དང། རྡོ་རྗེ་གུར་ལས། གང་ཉིད་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་ཚུལ་བཟུང་སྟེ། །སེམས་ཅན་
ཕན་བཏགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། །ཅེས་པའི་ལུང་བསྟན་དང་མཐུན་པའི་བླ་མ་དེ་ནི། དཔལ་ཆེན་པོ་ནཱ་རོ་པ་ལྟ་བུའི་བླ་མ་ཅིག་ལ་བཞེད་

[005A]༄༅། །པར་འདུག་ལར་མཚན་ལྡན་གྱི་བླ་མ་ཐམས་ཅད་རྒྱལ་བའི་རྣམ་སྤྲུལ་དུ་ཡིད་ཆེས་དགོས་ལགས་སོ། །མཁས་གྲུབ་མཉམ་མེད་དཔལ་ན་རོ་པ་
ཞེས་བགྱི་བ་འདི་ཉིད། འགྲོ་བ་སེམས་ཅན་པའི་དོན་ལ་བྱོན་པའི་གནས་ནི། སྤྱིར་གནས་མཆོག་ཏུ་གྱུར་པ་མི་མཇེད་འཇིག་རྟེན་གྱི་ཁམས་འདི་ཡིན་ལ། དེའི་ནང་ནས་ཀྱང་
བཅོམ་པ་དང་ལྡན་པའི་གླིང་བཞི་པ་འདི་ཡིན། གླིང་བཞི་ལས་ཀྱང། གླིང་མཆོག་ཏུ་གྱུར་པ་འཛུམ་བུའི་གླིང་འདི་ཡིན་ལ། འཛམ་བུའི་གླིང་ལས་ཀྱང་རྒྱ་གར་ཤར་ཕྱོགས་བྷ་
ག་ལའི་བྱེ་བྲག་ཤྲཱི་ན་ག་རའི་གྲོང་ཁྱེར་འཛམ་བུ་ཞེས་བྱ་བ་འབུམ་ཕྲག་འགའ་ཞིག་གི་དབུས་ན། འདོད་པའི་ཡོན་ཏན་ལྔ་རྒྱས་པ། རྒྱལ་པོའི་ཕོ་བྲང་གི་འཁོར་ན། མི་དང་
གླང་པོ་ཆེ་དང། རྟའི་ཚོགས་ཀྱིས་གང་བ། འབངས་བྱེ་བ་དུ་མ་དང་བཅས་པའི་ས་ཕྱོགས་དེ་ཉིད། དཔལ་ནཱ་རོ་པ་སྐུ་འཁྲུངས་པའི་གནས་ལགས་སོ། །ཡུལ་དེ་ན་མི་རིགས་
མི་ཅིག་པ། རྒྱལ་རིགས་དང། རྗེ་རིགས་དང། བྲམ་ཟེའི་རིགས་དང། རྨངས་རིགས་དང། རྡོལ་པའི་རིགས་ལ་སོགས་ཏེ་མི་འདྲ་བ་དུ་མ་ཡོད་པའི་ནང་ནས། མཁས་

[005B] རིགས་ཐམས་ཅད་ཀྱི་ནང་ནས་མཆོག་ཏུ་གྱུར་པ་ཤིང་ས་ལ་ལྟ་བུ། རིགས་ཆེ་ཞིང་བཙུན་པ། ཤཱཀྱའི་རིགས་ཀྱི་རྒྱལ་རྒྱུད་དུ་
འཁྲུངས་པ་ལགས་སོ། །དེ་ཡང་སྔོན་བསྐལ་པ་འདི་འཆགས་པའི་དུས་ན། རྒྱལ་པོ་མང་པོས་བཀུར་བའི་རྒྱལ་པོ་བྱ་བ་བྱོན། དེའི་སྲས་རྒྱལ་པོ་འོད་མཛེས་བྱ་བ་བྱོན་
དེའི་སྲས་རྒྱལ་པོ་དགེ་བ། དེའི་སྲས་རྒྱལ་པོ་ཆེན་པོ་དགེ་མཆོག་དེའི་སྲས་རྒྱལ་པོ་ཆེན་པོ་གསོ་སྦྱོང་འཕགས། དེའི་སྲས་རྒྱལ་པོ་ཆེན་པོ་སྤྱི་བོ་སྐྱེས། དེའི་སྲས་རྒྱལ་པོ་
ཆེན་པོ་མཛེས་པ་ཅན། དེའི་སྲས་རྒྱལ་པོ་ཆེན་པོ་ཉི་མཛེས་འོད། དེའི་སྲས་རྒྱལ་པོ་ཆེན་པོ་མཛེས་ལྡན་དཔལ། །དེའི་སྲས་རྒྱལ་པོ་ཆེན་པོ་ལེགས་སྐྱེས། དེའི་སྲས་
རྒྱལ་པོ་ཆེན་པོ་གོའུ་ཏ་མ། དེའི་སྲས་རྒྱལ་པོ་ཆེན་པོ་བུ་རམ་ཤིང་པ། དེའི་སྲས་རྒྱལ་པོ་ཆེན་པོ་བསོད་ནམས་སྐྱེས། དེའི་སྲས་རྒྱལ་པོ་ཆེན་པོ་དབང་ཕྱུག་གྲགས་པ་
 དེའི་སྲས་རྒྱལ་པོ་ཆེན་པོ་བསོད་ནམས་རྩེ་མོ།  དེའི་སྲས་རྒྱལ་པོ་ཆེན་པོ་ཡེ་ཤེས་རྒྱལ་མཚན། དེའི་སྲས་རྒྱལ་པོ་ཆེན་པོ་བསོད་ནམས་གྲུབ། དེའི་སྲས་རྒྱལ་པོ་ཆེན་པོ་བསོད་ནམས་བཀྲ་ཤིས། དེའི་སྲས་རྒྱལ་པོ་

[006A]༄༅། །ཆེན་པོ་བསོད་ནམས་གྲགས་པ། དེའི་སྲས་རྒྱལ་པོ་ཆེན་པོ་ཞི་བའི་གོ་ཆ་ལགས་སོ། །མཁས་གྲུབ་མཉམ་མེད་དཔལ་ནཱ་རོ་པ་འདི་ཉིད་རྒྱལ་
རྒྱུད་དྲི་མ་མེད་པའི་རིགས་སུ་སྐུ་འཁྲུངས་པའི་ཚུལ་ནི། ཡབ་རྒྱལ་པོ་ཞི་བའི་གོ་ཆ་དེ་ནི། རང་བཞིན་གྱིས་ཤེས་རྒྱུད་བཟང་བ། ཐུགས་ཤེས་རབ་ཆེ་བ། སྐབས་སུ་སྐུ་
ལ་འོད་ཟེར་དཔག་ཏུ་མེད་པ་འཕྲོ་བ། སྐུ་ལ་མཚན་དཔེ་ལྡན་པའི་མི་དབང་རྒྱལ་པོ་ཆེན་པོ་དེ་ལ། རྒྱལ་པོ་ཆེན་པོ་དཔལ་ལྡན་གྲགས་པའི་སྲས་མོ། །ལྷ་ཅིག་དཔལ་གྱི་
བློ་གྲོས་ཞེས་བགྱི་བ། མངོན་རྟགས་ཀྱི་ཡོན་ཏན་དཔག་ཏུ་མེད་པ་མངའ་བ་གཅིག་བཙུན་མོར་བཞེས་ནས་ཁྱིམ་ཐབས་མཛད་ཏེ། འབངས་ཀྱི་ཁ་ལོ་བསྒྱུར་བ་ལགས་
སོ༑༑ ཡབ་ཡུམ་དེ་གཉིས་དུས་བཟང་ལ་གསོ་སྦྱོང་མཛད་ཅིང་བསྙུང་བར་གནས་པའི་ཆོ་ག་ལ་ཐུགས་དམ་མཛད། རྒྱུན་དུ་དཀོན་མཆོག་ལ་མཆོད་པ་འབུལ་
སྡིག་པ་མཐའ་དག་སྤངས་ནས། དགེ་བའི་ལས་འབའ་ཞིག་ལས་སྤྱོད་པ་ཁོ་ན་ལགས་སོ། །དེ་ལྟ་བུའི་ཕུན་སུམ་ཚོགས་པའི་ཡབ་ཡུམ་དེ་གཉིས་ལ་སྲས་མོ་ལྷ་

[006B] ཐུགས་ཅུང་ཟད་མ་མགུ་བར་བྲམ་ཟེ་དང། རྩིས་མཁན་ལ་སོགས་པ་ལ་ཐབས་དང་རྟེན་འབྲེལ་དུ་མ་བྱས་
ཀྱང༑ རྟེན་འབྲེལ་མ་འགྲིག་པའི་ཚེ། ཕོ་ཉ་གཅིག་གི་མཚམས་སྦྱོར་ལ་དབེན་པའི་བསྟི་གནས་ཞིག་ན། དགེ་བའི་བཤེས་གཉེན་གྲགས་པའི་བློ་གྲོས་ཞེས་བྱ་བ་
མངོན་པར་ཤེས་པ་དང་ལྡན་པ་ཅིག་ཡོད་ཀྱིས་སྤྱན་དྲོངས་ཟེར། དེ་ཉིད་གདན་དྲངས། དེ་ལ་མངོན་ཤེས་ཀྱི་རྟག་པ་ཞུས་པས། དེ་ཉིད་ཀྱི་ཞལ་ནས། སྐྱབས་བློ་གཏད་
བྱས་ན་མི་བསླུ་བ་དཀོན་མཆོག་ཡིན་པས། བསམ་པ་བཟང་པོ་དང་ལྡན་པ་ཇི་བཞིན་པའི་ངང་ནས། བྱང་ཆུབ་ཀྱི་མཆོག་ཏུ་ཐུགས་བསྐྱེད་ལ། བླ་མ་དཀོན་
མཆོག་ཡི་དམ་མཁའ་འགྲོ་ཆོས་སྐྱོང་སྤྱན་དྲོངས་ལ་མཆོད་པ་གྱ་ནོམ་པ་བཤོམས་ཏེ། མོས་གུས་བཅོས་མ་མ་ཡིན་པའི་སྒོ་ནས་གསོལ་བ་རྒྱུན་དུ་ཐོབ་དང། ཁྱེད་
རང་ཇི་ལྟར་འདོད་པའི་དོན་འགྲུབ་པར་གདའ་ཡིས་གསུང་ནས་ལུང་བསྟན་ནས་རང་གནས་སུ་གཤེགས་སོ། །དེར་ཡབ་ཡུམ་གཉིས་པོས་ཇི་ལྟར་གསུངས་པ་བཞིན་

[007A]༄༅། །མཆོད་ཡུལ་གྱི་རྟེན་ཕུན་སུམ་ཚོགས་པ་མང་པོ་བཞེངས་སུ་གསོལ་ནས། མཆོད་པ་གྱ་ནོམ་པ་མང་པོ་ཕུལ་ཏེ་རྒྱུན་དུ་མོས་གུས་གྱིས་
གསོལ་བ་མང་དུ་བཏབ་པས། དཔལ་ཆེན་པོ་ན་རོ་པ་དེ་ཉིད་དབྱིངས་འོད་གསལ་གྱི་ངང་ལས་བཞུགས་པས། དེ་གཉིས་ལ་སྲས་མེད་པ་མཁྱེན་ཏེ། སྤྱིར་གདུལ་བྱའི་
སེམས་ཅན་གྱི་དོན་དང། ཁྱད་པར་བོད་ཁ་བ་ཅན་ན་བྱང་ཕྱོགས་ཀྱི་གདུལ་བྱ་ཀུན་སྨིན་པར་བྱ་བའི་ཕྱིར་དུ། ཡུམ་ལྷ་ཅིག་དཔལ་གྱི་བློ་གྲོས་ཀྱི་ལྷུམས་སུ་ཞུགས་སོ། །
དེའི་ནུབ་ཡུམ་དེ་ཉིད་རྣལ་འོད་གསལ་གྱི་ངང་དུ་མཚན་སྟངས་སོང་ངོ། །དེའི་ངང་ནས་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་ཤར། སྔ་གྲོ་ཡབ་ལ་ཞུས་པས། ཡབ་
ཤིན་ཏུ་མཉེས་པར་གྱུར་ཏོ། །ཁྱོད་ཀྱི་ལུས་ལ་སྲིད་ཅིག་འཆགས་པ་ཡིན། དེ་ཉིད་དཀོན་མཆོག་གི་ཐུགས་རྗེ་ཡིན་ཞིང་ཤིན་ཏུ་ཕུན་སུམ་ཚོགས་པ་ཅིག་འབྱུང་བར་འགྱུར་
རོ༑ ༑གསུང་ནས། སླར་ཡང་དཀོན་མཆོག་ལ་མཆོད་པ་ཕུན་སུམ་ཚོགས་པ་ནམ་འཁྲུངས་འཁྲུངས་ཀྱི་བར་དུ་ཕུལ་བ་ལགས་སོ། །ཟླ་བ་དགུ་ངོ་བཅུ་ལྷུམས་སུ་བཞུགས་

[007B] བར་སྣང་དུ་འབྲུག་གི་སྒྲ་སྒྲོགས་པ། འོག་གི་ས་གཡོ་བ། འོད་འཕྲོ་བ་དང་བཅས་ཏེ། ངོ་མཚར་བའི་
ལྟས༑ དབུ་གདུགས་འདྲ་བ། དཔྲལ་བའི་དབྱིངས་ཆེ་བ། སྨིན་མ་རིང་བ། ཤངས་བཟང་ལ་མཐོ་བ། ཕྱག་ཞབས་འཁོར་ལོས་མཚན་པ་གཅིག་འཁྲུངས་ནས། བྱང་གི་
ཕྱོགས་ལ་ཞལ་བསྟན་ནས་དབུ་གུག་གུག་པ་ལན་གསུམ་མཛད་དེ། དེ་ནི་བྱང་ཕྱོགས་ཁ་བ་ཅན་གྱི་སེམས་ཅན་རྣམས་གདུལ་བྱ་ཡིན་པའི་བརྡའ་རུ་གོ་དེར་ཡབ་ཡུམ་གཉིས་
པོ་ཤིན་ཏུ་སྤྲོ་ཞིང་དད་པར་གྱུར་ཏེ། དེ་འཕྲལ་ལ་བྲམ་ཟེ་གསལ་བའི་བློ་གྲོས་སྤྱན་དྲངས། སྲས་ལ་མཚན་ལྟས་བརྟགས་པས། བྲམ་ཟེའི་ཞལ་ནས། ཨེ་མ་ངོ་མཚར་
སྐྱེས་བུའི་མཆོག་འདི་ནི་ཟས་གཙང་སྲས་བཞིན་དུ། །རབ་ཏུ་མ་བྱུང་ས་བདག་བྱེད། །རབ་ཏུ་བྱུང་ནས་རྒྱལ་བའི་སྲས། །རྒྱལ་བུ་དོན་གྲུབ་ཇི་བཞིན་ནོ། །ཅེས་ལུང་བསྟན་
ནས་ཤིས་པ་མང་པོ་བརྗོད་ཏེ། མཚན་ཡང་རྒྱལ་པོ་ཀུན་ཏུ་བཟང་པོར་གསོལ་ལོ། །སྲས་ནི་ཆུང་ཆུང་ནས་བློ་རྣོ་བ། ཐུགས་རབ་ཆེ་བ། བྱིས་པའི་སྐྱིན་གྱིས་མ་གོས་པ་

[008A]༄༅། །རང་བཞིན་གྱིས་དཀོན་མཆོག་དང་ཡི་དམ་ལ་དད་པ། ཡོན་ཏན་ཚད་མེད་པ་དང་ལྡན་པ། སྐུ་གཞོན་ནུ་ནས་མངོན་པར་ཤེས་པ་དང་ལྡན་པས་
འདས་མ་འོངས་དུས་གསུམ་གྱི་རྣམ་པ་མང་པོ་ཐལ་ཐོལ་དུ་གསུང་ཞིང། ང་ལ་འཕྲིན་ལས་དང་འཁོར་དང་ཡོན་ཏན་ལ་སོགས་པ་འདི་ལྟ་བུ་འབྱུང་གསུང་ལུང་སྟོན་པ་དང་
མདོར་ན་མ་རིག་པའི་དྲི་མ་མཐའ་དག་དང་བྲལ་བའི་སྐྱེས་མཆོག་ཅིག་བྱོན་པ་ལགས་སོ། །དེ་ནས་དགུང་ལོ་བདུན་བརྒྱད་ལོན་པ་དང། ཡབ་ཡུམ་གཉིས་སྤྱིར་དམ་པའི་ཆོས་
ལ་དད་ཅིང་གུས་ནའང། སྲས་གཅིག་པུ་ལས་མེད་པས་རྒྱལ་རྒྱུད་ཆད་ཀྱིས་དགོས། ཀློག་ཡིག་ལ་སོགས་པ་རེ་ཞིག་མི་སློབ་ཅིང་ཆོས་པའི་རྩར་མི་བཏང་བར་ཆོས་གསན་
གྱིས་དོགས་འཇིག་རྟེན་པའི་ཚུལ་ལུགས་དང་མཐུན་པར། མདའ་དང། འཕྱོང་དང། རྦེ་དང། རྡོ་རྩེད་དང། རྩིས་དང། བཟོ་དང། གསོ་རིག་དང། སྙན་ངག་ལ་
སོགས་པ་ལུགས་ཀྱི་བསྟན་ཆོས་དང་མཐུན་པར་སྐྱངས་སོ། །སྲས་དེ་ཉིད་ལ་ཡབ་ཀྱིས་འབྲི་ཀློག་སོགས་མ་བསླབས་ཀྱང། བག་ཆགས་སད་པའི་སྟོབས་ཀྱིས་ཀློག་ཡིག་

[008B] །དེའི་ཚེ་ཆོས་ཀྱི་སྣང་བ་ཤས་དག་དུ་ཡོད་པ་ལ། སྤྱོད་པ་ཡང་དེ་དང་འཐུན་པར་མཛད་ཅིང་ཕྱོགས་ཐམས་ཅད་
དུ་གྲགས་པར་གྱུར་པ་ལགས་སོ། །གཉིས་པ་བསྟན་པའི་སྒོར་ཞུགས་ནས་མདོ་སྔགས་ལ་ཐོས་བསམ་བསྒོམ་ཚུམ་མཛད་པའི་ཚུལ་ལ་གཉིས། སངས་རྒྱས་ཀྱི་
བསྟན་པ་སྤྱི་ལ་ཞུགས་པའི་ཚུལ་དང། བྱེ་བྲག་དུ་རྡོ་རྗེ་ཐེག་པའི་བསྟན་པ་ལ་ཞུགས་ནས་རྒྱུད་པ་ཡིད་བཞིན་ནོར་བུའི་སྒྲོ་འདོག་བཅད་པའི་ཚུལ་ལོ། །དང་པོ་ནི་རིགས་
སད་ནས་ཆོས་མིན་གྱི་སྣང་བ་མི་འཆར་བར་རང་བཞིན་གྱིས་མི་རྟག་བ་རྒྱུད་ལ་འཁྲུངས། །འཆི་བ་རྗེས་སུ་དྲན་འཁོར་བའི་ཆོས་ལ་ཡིད་འབྱུང་ཞིང། དུས་དང་རྣམ་པ་ཐམས་ཅད་དུ་
དམ་པའི་ཆོས་དྲན་ཞིང། སྤྱན་ཆབ་ཚད་མེད་པ་འབྱིན་ནས། ཕྱག་ཕྱི་སྐུ་འཁོར་བ་སུ་དང་མཇལ་ཡང་དེ་རྣམས་ཀྱི་རྩར་འཆི་བ་མི་རྟག་པའི་གསུང་འབའ་ཞིག་འབྱོན་ཅིང། དེ་རྣམས་
ཆོས་ལ་བསྐུལ་བ་དང། ཆོས་བྱེད་ཀྱི་གང་ཟག་གཟིགས་ཙ་ན། གྱི་གོང་དང། བཀུར་སྟི་དང། མོས་པ་དང་གུས་པས་འབུལ་འདེགས་མཛད། ཆོས་མིན་སྤྱོད་པའི་སེམས་ཅན་

[009A]༄༅། །གཟིགས་ན་མི་དང། མི་རངས། མི་གུས་པའི་ཚུལ་སྟོན་པར་མཛད། དུས་དང་རྣམ་པ་ཐམས་ཅད་དུ་ཆོས་ཁོ་ན་ཐུགས་ལ་འཆང། དཀོན་གསུམ་ལ་
དད་པའི་སྟོབས་ཀྱིས་ཡབ་ཡུམ་གཉིས་ལ་ཞུས་པ། ང་ནི་ཅིས་ཀྱང་ཁ་ཆེའི་ཕྱོགས་སུ་དམ་པའི་ཆོས་ལ་འགྲོ་གསུང་ནས། ཡབ་ལ་མགུར་གསུངས་པ། །ལྷ་དཀོན་མཆོག་
གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱིས་ཐུགས་རྗེས་བཟུང། །བཀའ་གསན་དང་ཞི་བའི་གོ་ཆ་ཡབ། །དམ་ཆོས་མིན་པ་ཅི་བྱས་ཀུན། །ཐམས་ཅད་སྡུག་
བསྔལ་རྩ་བ་ཡིན། །བདག་མི་སྡོད་ཁ་ཆེར་ཆོས་ལ་འགྲོ། །ཅེས་གསུངས་པས། ཡུམ་གྱིས་སྲས་བཟུང་སྟེ་བུ་དེ་སྐད་མ་ཟེར་བར། ངེད་ཕ་མའི་ངག་ལ་ཉོན། མི་ཆོས་ཡེ་མི་
བྱེད་ནའང་ངེད་ཀྱི་སར་སྡོད་གསུང་ཚེ། དེ་ནས་སླར་ཡང་སྲས་ཀྱིས། ཡབ་ཡུམ་གཉིས་ལ་རབ་ཏུ་འབྱུང་བར་གནང་བ་ཞུས་པས། མ་གནང་བ་ལས། ཡབ་ཡུམ་ལ་མགུར་
གསུངས་པ། །ལྷ་དཀོན་མཆོག་གསུམ་ལ་ཕྱག་འཚལ་ལོ། །ཡུམ་མ་འཛིན་བུ་ང་ཆོས་ལ་ཐོང། །ཡུམ་ཕ་མ་བཀའ་དྲིན་ཆེ་ལགས་ཀྱང། །དྲིན་ལྷ་ཆོས་མིན་པས་

[009B] །ལུས་མི་ལུས་ཐོབ་པ་དཀའ་ལགས་པས། །བདག་ལྷ་ཆོས་མིན་པ་བྱར་མི་ཁོམ། །བུ་གཅེས་པར་སྐྱོང་བའི་ཐུགས་ཡོད་ན། །ཕན་ལྷ་ཆོས་མིན་པས་ཐོགས་པ་
མེད༑ ༑ཅེས་གསུངས་པས། ཡུམ་བཤུམས་བཞིན་དུ་སྲས་ལ་ཐུགས་བརྩེ་བས། བུ་ཁྱོད་དེ་ལྟར་སྨྲ་ན་ཁྱོད་དགའ་བ་བཞིན་ཆོས་སློབ་དུ་ཡང་བཏང་ངོ། །ངེད་དགའ་བ་བཞིན་མྱུར་དུ་
ལོག་ལ་བྱོན་ཅིག་གསུང་ནས། ཡུམ་སྲས་གཉིས་ཀྱིས་ཚད་ཐོ་མཛད་ནས་ཁ་ཆེར་ཕེབས་ཏེ། མཁན་པོ་ནམ་མཁའ་གྲགས་པའི་དྲུང་དུ་དགེ་བསྙེན་གྱི་སྡོམ་པ་བཞེས་ཏེ། མཚན་
ནམ་མཁའ་སྙིང་པོར་གསོལ་ནས། རིག་པའི་གནས་ལྔ་མཐའ་དག་ལས་སྦྱངས་པས་མཁས་པའི་ཕུལ་དུ་ཕྱིན་པ་མཁྱེན་ནོ། །རྗེ་བཙུན་དེ་ཉིད་མཁས་པ་པཎྜི་ཏར་གྱུར་ནས་ལོ་གསུམ་
ཁ་ཆེར་བཞུགས་ནས་པཎྜི་ཏ་བཅུ་གསུམ་གདན་དྲངས་ནས། སླར་ཡང་ཡུལ་དུ་བྱོན་པའི་ཚེ། ཡུལ་གྱི་སྐྱེ་བོའི་ཚོགས་ལ། ཉན་ཐོས་ཀྱི་ཐེག་པ་ལ་མོས་པ་རྣམས་ལ་ཉན་ཐོས་ཀྱི་ཆོས་
ཀྱི་སྒྲ་རྒྱུན་མི་འཆད་པར་སྒྲགས། བྱང་ཆུབ་སེམས་དཔའི་ཆོས་ལ་མོས་པ་རྣམས་ལ་བྱང་ཆུབ་སེམས་དཔའི་ཆོས་ཀྱི་སྒྲ་རྒྱུན་མི་འཆད་པར་སྒྲགས། གསང་སྔགས་རྡོ་རྗེ་ཐེག་པའི་

[010A]༄༅། །ཆོས་ལ་མོས་པ་རྣམས་ལ་རྡོ་རྗེ་ཐེག་པའི་ཆོས་ཀྱི་སྒྲ་རྒྱུན་མི་འཆད་པར་བསྒྲགས། གཞན་ཡང་སྒྲ་དང་ཚད་མ་ལ་སོགས་པ་རང་རང་གང་མོས་ཀྱི་ཆོས་ཀྱི་
སྒྲ་རྒྱུན་མི་འཆད་པར་བསྒྲགས་སོ། །དེ་ལྟ་བུའི་ཆོས་སྒྲ་རྒྱུན་དུ་བསྒྲགས་པས་ཡུལ་དེར་ཐེག་པ་མཐའ་དག་གི་ཆོས་དར་ཞིང་རྒྱས་པར་གྱུར་ཏོ། །སླར་ཡང་ཡབ་ལ་བསྙེན་རྫོགས་བྱས་
ཆོག་པའི་གསོལ་བ་བཏབ་པས། ཡབ་ན་རེ། ཕ་མའི་བཀའ་བཅག་དམ་ཆོས་ཅི། ཁྱིམ་གྱི་གནས་སུ་བཞུགས་སུ་གསོལ། ཟེར་བས། སྐྱེས་མཆོག་ནམ་མཁའ་སྙིང་པོ་དེ་ཉིད་
ཀྱིས་གདན་དྲངས་པའི་པཎྜི་ཏ་ཐམས་ཅད་བཏེག་འབུལ་བ་གྱ་ནོམ་པ་མང་པོ་བྱས་པས་ཀྱང། ཡབ་ཡུམ་གཉིས་པོ་ཤིན་ཏུ་མ་རངས་ཏེ་སྲས་ལ་མ་གུས་ཤིང་འཐབ་པའི་ཚུལ་
བསྟན་ཚེ། ཡབ་ཡུམ་གཉིས་ལ་དམ་ཆོས་ཟབ་མོ་བསྟན་ཏེ། ཐུགས་སྤྲོ་ཞིང་ཞལ་འཛུམ་པའི་ངང་ནས་མགུར་གསུངས་སོ།། །ལྷ་དཀོན་མཆོག་གསུམ་ལ་ཕྱག་འཚལ་
ལོ༑ །དཀོན་མཆོག་གསུམ་གྱི་ཐུགས་རྗེས་བཟུང། །ཕ་མ་ཡབ་ཡུམ་ཚུར་གསན་དང། །དམ་པའི་ཆོས་ལ་མི་དད་པའི། །དད་པ་ཆེ་བ་ཅི་ཞིག་ལོ། །བུ་ང་དགའ་བཞིན་མི་བགྱིད་

[010B] ༑སྲས་ལ་བརྩེ་བས་ཅི་ཞིག་ལོ། །མི་རྟག་འཆི་བ་མི་དྲན་པའི། །ཆོས་ཀྱི་ཉམས་ལེན་ཇི་ལྟར་བྱེད། །ཕ་མ་ཁྱེད་ཇི་ལྟར་མི་དགའ་ན། །ད་དུང་པཎྜི་ཏ་རྣམས་དང་སྡེབས། །ཁ་
ཆེའི་གནས་སུ་ཕྱིན་པས་ཆོག་གསུངས་པས། ཡབ་ཡུམ་ན་རེ། ཁྱེད་རང་སྐྱེས་བུའི་མཆོག་དམ་པར་འདུག་པ་བཞུགས། ངེད་རྣམས་ལ་ཡང་ཆོས་གསུངས་མཛོད། པཎྜི་ཏ་རྣམས་
གཤེགས་སུ་ཆུག་གསུང་པ་ལ། སྲས་ཀྱིས་རེ་ཞིག་ཕ་མས་གསུང་བ་བཞིན་མཛད་ཏེ། རྗེ་བཙུན་ཆེན་པོ་ནཱ་རོ་པས་པཎྜི་ཏ་རྣམས་གཤེགས་སུ་གསོལ་ནས། ཕོ་བྲང་ནང་དུ་ཐུགས་
དམ་ལ་བཞུགས་པའི་ཚེ། ཡབ་ཡུམ་གཉིས་ཀྱིས་ཞུས་པ། སྲས་ཉིད་དམ་པའི་ཆོས་ནི་གསུངས་པས་ཆོག་དམ་པའི་ཆོས་ནས་བཤད་པ་བཞིན་ཉམས་སུ་བླངས་པས་ནི་ཆོག་བུ་
ཡི་རིགས་རྒྱུད་བཟང་པོ་འདི་འཆད་པ་འདུག་པས་ཉིད་ལ་ཅིས་ཀྱང་བཙུན་མོ་དགའ་བ་གཅིག་བསུ་བས་བཞེས་དགོས། ཁྱེད་ཁྱིམ་ཐབ་ཡེ་མི་མཛད་ན་ངེད་ཕ་མ་གཉིས་སྲོག་དབུགས་
གཏོང་བ་ཡིན་གསུངས་པས། སྦས་ཀྱིས་གསོལ་པ། ཡབ་ཡུམ་གཉིས་པོ་གསན་དང། ཁྱིམ་ཐབ་བྱས་ན་ཆོས་གང་དུ་ཡོང། འཁོར་བ་སྤེལ་ན་སངས་གང་དུ་རྒྱ། སྔོན་

[011A]༄༅། །བཅོམ་ལྡན་འདས་ཐུབ་པའི་དབང་པོ་ཉིད་ཀྱིས་ཁྱིམ་ཐབ་སྤངས་ཏེ། རབ་ཏུ་བྱུང་ནས་ཆོས་མཛད་པས་ཡབ་རྒྱལ་པོ་ཟས་གཙང་དང་ཡུམ་གྱི་དྲིན་ལན་ལོན་
འདུག་པ། ང་ཡང་དེ་བཞིན་དུ་བྱེད་པས་ཡབ་ཡུམ་གཉིས་ཀྱིས་བཀས་གནང་དུ་གསོལ་ཞུས་པས། ཡབ་ཡུམ་ན་རེ། ཁྱེད་དེ་ལྟར་མཛད་ན་ངེད་ཕ་མ་གཉིས་སྲོག་དབུགས་ད་
ལྟ་རང་མི་གཏོང་རེ་གསུང་ནས་ས་ལྟེ་བཙུགས་ནས་དམ་བཅའ་མཛད་དོ། །དཔལ་ནཱ་རོ་བའི་ཐུགས་བསམ་ལ་ཁྱིམ་པའི་ཚུལ་ཅིག་ལན་གཅིག་མ་བཟུང་ན། ཡབ་ཡུམ་གཉིས་
ཀྱི་སྐུ་ཚེའི་བར་ཆད་དུ་འགྲོ་བར་འདུག་དེར་སོང་ན་འཚམས་མེད་པའི་ལས་འཕོག་པར་འདུག་དེ་ཕོག་ན་ཆོས་ལམ་དུ་མི་འགྲོ་བར་འདུག་ཆོས་དང་མི་མཐུན་པའི་ལས་ཀྱིས་
ང་རིག་པའི་གནས་ལྔ་ལ་མཁས་པའི་པཎྜི་ཏ་ཡིན་ཀྱང། ཅི་དོན་དགོངས་ནས། ད་ང་ཡང་དམ་ཆོས་དང་མི་བྲལ་བའི་ཁྱིམ་ཐབ་ཅིག་བྱའོ་གསུངས་པས། ཡབ་ཡུམ་གཉིས་ཐུགས་
དགྱེས་ནས་རྒྱལ་སྲས་ཉིད་ཀྱི་ཕྱག་ནས་འཐེན་ཏེ། ལེགས་སོ་ལེགས་སོ་སྲས་ཀྱི་མཆོག་ཁྱེད་ཀྱིས་ཕང་དགའ་བར་བྱས། །ཕ་མ་ངེད་གཉིས་དགའ་ཞིང་སྤྲོ། །ཞེས་གསུང་ཞིང་

[011B] །སྲས་ཀྱིས་ང་ཆོས་དང་མ་བྲལ་བའི་ཁྱིམ་ཐབ་བྱེད་པ་ལ་བུད་མེད་གང་བྱུང་བྱུང་གིས་མི་ཡོང། ཅིས་ཀྱང་ཁྱིམ་ཐབ་བྱེད་དགོས་ན་འདི་འདྲ་ཅིག་དགོས་སོ་
གསུང་མགུར་གསུངས་པ། །ལྷ་དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་གྱིས་ཐུགས་རྗེས་བཟུང། །འགྲོ་དྲུག་ཕ་མའི་རང་བཞིན་ལ། །གཅིག་
གཉིས་ཕ་མར་མ་ངེས་ཀྱང། །བཀའ་བཞིན་སྒྲུབ་པོ་འདི་འདྲ་འཚལ། །རྟོག་མེད་གཙང་སྤྲ་ལ་གནས་ཤིང། །མུ་སྟེགས་དྲི་མེད་ཐེག་ཆེན་རིགས། །རྙེད་ན་བདག་ལ་བཀའ་སྩོལ་
ཅིག༑ །ཅེས་བུད་མེད་འདི་ལྟ་བུ་ཞིག་བྱུང་ན་ཡབ་ཡུམ་གྱི་བཀའ་མི་བཅོགས་གསུང། བུད་མེད་ཀྱི་མཚན་རྟགས་འགལ་སྡེབས་བ་ཡི་གེར་བྲིས་ཡབ་ལ་ཕུལ་བས། དོན་ལ་
ཁྱིམ་ཐབ་མི་བྱེད་བྱ་བ་ཡིན་མོད། དེ་ལྟ་བུའི་རིགས་ནི་ངས་གང་ནས་རྙེད་གསུང་ནས། དེའི་ནུབ་མན་མྱ་ངན་གྱི་ཁང་པར་ཞུགས་སོ། །དེའི་ནང་པར། བློན་པོ་ཆེན་པོ་གཅིག་
གིས་རྒྱལ་པོའི་སྤྱན་སྔར་ཕྱིན་ཏེ། རྒྱལ་པོ་ཆེན་པོ་ཅི་ནོངས་ལགས་པ་ཞུས་པས། ང་ལ་བུ་གཅིག་པུ་འདི་རང་ལས་མེད་པས་རིགས་བཟང་པོ་འདི་ཆད་ཀྱིས་དོགས་ནས་ཁྱིམ་

[012A]༄༅། །ཐབ་མཛད་བར་ཞུ་ཞུས་བས། སྲས་ཀྱིས་སྤྱིར་རང་ཁྱིམ་ཐབ་ང་ཡེ་མི་བྱེད། ཅིས་ཀྱང་བྱེད་དགོས་ན་རིགས་མུ་སྟེགས་པའི་རིགས་ཡིན་པ་
འཛེམ་རྟོག་གང་ཡང་མི་བྱེད་པ། གཙང་སྤྲ་ཆེ་བ། བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པ། ན་ཚོད་ལོ་བཅུ་དྲུག་ལོན་པ། མིང་དྲི་མེད་མ་བྱ་བ་ཅིག་རྙེད་ན་ཁྱིམ་ཐབ་
བྱེད་ཟེར་ཏེ་འུས་དེ་འདྲ་གང་ནས་རྙེད་གསུང་ཞིང། དེ་སྟོབས་ལ་རྟེན་ནས་ཁོ་བོ་ནི་སྡུག་བསྔལ་བར་གྱུར་ཏོ་གསུང་ཚེ། བློན་པོ་ཆེན་པོ་དེ་ཉིད་ཀྱིས་ཀ་ཡེ་རྒྱལ་པོ་ཆེན་པོ་ལགས་
ཁོང་བསོད་ནམས་བསགས་པ་ཕུན་སུམ་ཚོགས་པ་ལགས་པས་རྙེད་དམ་ཡང་མི་ཤེས་ལགས་ཀྱིས་ཐུགས་ངལ་མི་མཛད་ཞུ་ཟེར་བ་ལ། རྒྱལ་པོས་བློན་པོ་ལ་དེ་ལྟ་བུ་རྙེད་པ་
མི་སྲིད་ཏེ་འོན་ཀྱང་ཁྱོད་ཀྱིས་རྙེད་དམ་ལྟོས་དང་གསུང། དེར་བློན་པོ་ཆེན་པོ་དེས་གྲོགས་བློན་པོ་གཞན་ཅིག་བཙལ་ནས། བརྔན་པ་བྱིན་ནས་ལོ་གཅིག་གི་བར་དུ་ཕྱོགས་ཐམས་
ཅད་དུ་ཚོལ་དུ་བཏང་བས། བློན་པོ་ཡེ་ཤེས་སྤྱན་ལྡན་ཞེས་བྱ་བ་དེས་ཤར་ཕྱོགས་བྷ་ག་ལའི་གནས་འདམ་བུ་ཀ་ར་ཞེས་བྱ་བའི་མུ་སྟེགས་ཀྱི་གྲོང་ཁྱེར་ན་མར་ཚོལ་དུ་ཕྱིན་པས་

[012B] དགོང་མོར་སོང་ཐང་ཆད་ཆད་ཅིང་ཁ་སྐོམ་ནས་ཆུ་ལེན་ས་གཅིག་ཏུ་བསྡད་བས། བྲམ་ཟེའི་བུ་མོ་ཚངས་སྐུད་དང་གཙུག་ཕུད་ཅན་གཅིག་གིས་
བརྒྱང་མིག་ལེགས་པར་ལྟས་ནས། ཆུ་ཕྱུ་མཁན་མི་འདུག་པ་དང་རྟོག་པ་མེད་པར་ཆུ་ཕྱུ་རུ་ཐལ་བྱུང་ངོ། །དེར་བློན་པོ་དེས་བུ་མོ་དེའི་རྩར་ཕྱིན་ནས་ངེད་ཁ་སྐོམ་པ་ཡིན་ཆུ་
བསླང་བྱས་པས་དགའ་ཞིང་སྤྲོ་བཞིན་དུ་ཆུ་བྱིན་པས་སྙིང་རྗེ་ཅན་ཐེག་ཆེན་གྱི་རིགས་སུ་འདུག་ཆུ་སྣོད་ལེགས་པར་ཡང་ཡང་འཁྲུད་ཅིང་སྤྲོ་བཞིན་པར་ཆུ་བྱིན་པས་གཙང་སྤྲ་
ཆེ་བར་འདུག་ཁྱེད་ཀྱི་ཡབ་ཇི་སྐད་བྱ་བ་ཡིན་ཡུམ་ལ་ཇི་སྐད་ཟེར། ཉིད་རང་གི་མིང་ལ་ཇི་སྐད་བྱ་བ་ཡིན། ལོ་དུ་ལོན། རིགས་ཇི་སྐད་ཡིན་ཅེས་དྲིས་པས། བུ་མོ་དེ་ཉིད་
བློན་པོ་དེ་ལ་ཡུན་རིང་དུ་ལྟ་ཡིན་འདུག་དེར་བློན་པོ་དེ་ཉིད་སྔ་གོང་ཡུན་རིང་པོར་བཙུན་མོ་ཚོལ་བའི་ལུས་ངལ་དུབ་ཆེས་པ་དང་སེམས་སྡུག་བསྔལ་དུ་གྱུར་པས། གཟུགས་རིད་
པ༑ སྐྲ་ཡེགས་པ། མདོག་སྔོ་ནག་ཏུ་སོང་བས། བུ་མོ་དེ་ཉིད་བློན་པོ་དེ་ལ་སྙིང་རྗེ་ལྷག་པར་སྐྱེས་ཏེ་མིག་མཆིམས་གང་ནས་བློན་པོ་ལ་སྨྲས་པ། ངའི་ཡབ་ནི་བྲམ་ཟེ་སྐར་

[013A]༄༅། །རྒྱལ་བྱ་བ་ཡིན། ཡུམ་བྲམ་ཟེ་མོ་ནི་གུ་བྱ་བ་ཡིན། མིང་པོ་བྲམ་ཟེ་ན་གུ་བྱ་བ་ཡིན། ང་རང་གི་མིང་དྲི་མེད་སྒྲོན་མ་བྱ་བ་ཡིན། ལོ་བཅུ་དྲུག་ལོན་
རིགས་བྲམ་ཟེ་ཡིན། གྲུབ་མཐའ་ཕྱི་རོལ་པ་ཡིན་ཟེར་ནས་རེ་ཞིག་བུ་མོ་དེ་མིག་ཆེར་རེ་འདུག་བློན་པོའི་བསམ་པ་ལ་དེ་ཉིད་ཀྱི་མིང་དང་རིགས་དང་མཛད་སྤྱོད་ལ་བརྟགས་
པས༑ རྒྱལ་པོས་ཇི་ལྟར་གསུང་པའི་ཡོན་ཏན་རྣམས་བུ་མོ་འདི་ལ་ཚང་འདུག་པས། སྤྲོ་མི་སྤྲོ་ལྟ་དགོས་སྙམ་ནས་ཁྱེད་ཀྱིས་རྒྱལ་པོ་ཞི་བའི་གོ་ཆའི་སྲས་རྒྱལ་པོ་ཀུན་ཏུ་
བཟང་པོ་བྱ་བ་པཎྜི་ཏ་ཆེན་པོའི་མཚན་ཐོས་སམ་བྱས་པས་ཐོས་ཟེར། དེའི་བཙུན་མོ་བྱེད་དམ་འྒྲོའམ་བྱས་པས། མོ་ན་རེ་བྱེད་ཁྱེད་རང་ཡབ་ལ་ཞུས། བཀས་གནང་ན་ཕྱིན་
པས་ཆོག་ངས་ཀྱང་སྨོན་ལམ་འདེབས། མ་གནང་ན་ཕ་མའི་ངག་བཅག་ཏུ་མི་སྟུབ་ཟེར། བློན་པོས་ཡབ་ཀྱི་མཚན་ཉིད་དྲིས་པས། ཡབ་བྲམ་ཟེ་སྐར་རྒྱལ་ཞེས་བྱ་བ་སང་ཉི་མ་
ཤར་བ་དང། སྔོན་ལ་བྲམ་ཟེ་གསང་གཏོར་བྱེད་པ་འོང། དེའི་གཏིང་ན་བྲམ་ཟེ་རྒུར་པོ་མཁར་བ་ཐོགས་པ་རལ་པའི་ཐོར་གཙུག་ཅན་ཅིག་འོང་གིས། དེའི་བརྫི་ཕྱོགས་མིན་པ་

[013B] བུ་མོ་དེ་ཉིད་ཕོ་བྲང་གི་ནང་དུ་སོང། བློན་པོ་དེ་གཉིས་ཀྱིས་བྲམ་ཟེ་སྐར་རྒྱལ་གྱི་དྲུང་དུ་ཕྱིན་ནས་ཁྱོད་ཀྱི་སྲས་མོ་དྲི་མེད་སྒྲོན་མ་འདི། ངེད་ཀྱི་རྒྱལ་པོ་ཞི་
བའི་གོ་ཆའི་སྲས་རྒྱལ་པོ་ཀུན་ཏུ་བཟང་པོའི་བཙུན་མོ་ལ་ཅིས་ཀྱང་གནང་དགོས་ཞུས་པས། བྲམ་ཟེ་སྐར་རྒྱལ་ན་རེ། ཁྱེད་རྒྱལ་པོ་ཅེས་པ་འདི་རིགས་མཆོག་ཏུ་གྱུར་པ་ཡིན་
ཡང༑ ངེད་བྲམ་ཟེ་ཤིན་ཏུ་རིག་བཟང་བ་ཡིན། ངེད་མུ་སྟེགས་པ་ཡང་ཡིན། ཁྱེད་ནང་པ་ཡིན་པས་མི་སྟེར་ཟེར་ནང་དུ་སོང་བས། དེར་བློན་པོ་གཉིས་ཀྱིས་བུ་མོ་འདི་ངེད་ལ་མི་སྟེར་ན་
ཁྱེད་ཀྱི་སྒོ་འདིར་སྲོག་འདོར་ཞིང་ས་སྟེ་བཙུགས་ནས་སྡོད་ཟེར་བསྡད་པས། ཞག་འགའི་བར་དུ་ནི་སྟེར་མ་ཉན། སྲོག་ལ་ཐུག་པའི་ཞེད་ཆེས་པས་བྲམ་ཟེས་མ་ཕོད་པར་བུ་མོ་སྟེར་
བར་ཁས་བླངས་ནས། བློན་པོ་གཉིས་སྤྲོ་ཉམས་ཀྱིས་ཡུལ་དུ་བྱོན་ཏེ། རྒྱལ་པོ་ཞི་བའི་གོ་ཆའི་སྤྱན་སྔར་ཕྱིན་ནས་སྔར་གྱི་ལོ་རྒྱུས་རྣམས་རྒྱལ་པོ་ལ་ཕུལ་བས། རྒྱལ་པོ་མཆོག་
ཏུ་ཐུགས་དགྱེས་ནས། བྲམ་ཟེ་སྐར་རྒྱལ་ལ་ལོངས་སྤྱོད་འབྱོར་པའི་ཚོགས་དཔག་ཏུ་མེད་པར་བསྐུར་ཏེ། བློན་པོ་མང་པོ་ལ་འཁོར་གཡོག་དཔག་ཏུ་མེད་པ་དང་བཅས་བསུ་རུ་

[014A]༄༅། །བཏང་བ་ལས། དཔལ་ནཱ་རོ་པ་ཆེན་པོའི་ཐུགས་དགོངས་ལ་དེ་འདྲའི་བུ་མོ་མི་རྙེད་བསམ་ནས་འགལ་སྡེབས་བཏང་བས་རྙེད་ནས་བྱུང། འཇིག་རྟེན་འདི་
ན་མི་སྲིད་པ་རང་མི་འདུག་དགོངས་ཅུང་མ་མཉེས་ཀྱང། ཡབ་ལ་དགྱེས་པའི་ཞལ་འཛུམ་བསྟན་ནོ། བློན་པོ་འཁོར་བཅས་བྲམ་ཟེ་སྐར་རྒྱལ་གྱི་ཕོ་བྲང་གི་སྒོར་སླེབ་པས་བྲམ་ཟེ་
དེ་ཉིད་ཤིན་ཏུ་སྤྲོ་བའི་ངང་ནས་བུ་མོ་སྟེར་བ་ལ་དགའ་ཞིང། བྲམ་ཟེ་དེ་ཉིད་ཀྱི་སྲས་བམ་ཟེ་ན་གུ་ཡང་མཆོག་ཏུ་དགྱེས་པར་གྱུར། བུ་མོ་རང་ཡང་རྒྱལ་པོ་ཀུན་ཏུ་བཟང་པོ་ལ་དད་པ་དང་
མོས་པ་དང་གུས་པ་ཚད་མེད་པ་སྐྱེས་ཏེ་འབྱོན་པ་ལ་སྤྲོ་བར་གྱུར་ནས། བློན་པོ་འཁོར་དང་བཅས་པས་བཙུན་མོ་དམ་པ་དྲི་མེད་སྒྲོན་མ་དེ་ཉིད་སྤྱན་དྲངས་ནས་ཁབ་དུ་བཞེས་སོ། །
དེ་ནས་སྐྱེས་མཆོག་ནམ་མཁའི་སྙིང་པོ་དེ་ཉིད་ཀྱིས་བཙུན་མོ་ལ་ཡང་ཐེག་པ་ཆེན་པོའི་ཆོས་བཤད་མཛད་ཅིང་དྲི་མེད་མ་ཡང་མི་ཕྱེད་པའི་དད་པ་ཆེན་པོས་ཉན་ཏེ་སློབ་མར་གྱུར་ནས་
ཞབས་ཏོག་ཀྱང་ཆེ་བར་ཡོད་པ་ལས། སྐྱེས་མཆོག་ནམ་མཁའི་སྙིང་པོ་དེ་ཉིད་འཁོར་བའི་ཁྱིམ་ཐབ་ལ་སྐྱོ་བ་སྐྱེས་ནས་རབ་ཏུ་འབྱུང་བར་བཞེད་ཏེ། དྲི་མེད་མ་ ལ་  སྔ་སོར་རང་རེ་གཉིས་

[014B]ང་འཁོར་བའི་ཁྱིམ་ཐབ་འདི་ལ་སྐྱོ་བ་སྐྱེས་པས་ང་དང་བོ་ཆུང་ཆུང་ནས་རབ་ཏུ་འབྱུང་འདོད་པ་ཡིན་པ་ལ་ཕ་མའི་ངག་མ་ཆོགས་པར་བར་ཆད་
དུ་སོང། ང་ནི་རབ་ཏུ་འབྱུང་བས་ཁྱོད་རང་ཡང་ཆོས་བྱེད་དམ་མི་བྱེད་ན་སུ་དགའི་ཁྱིམ་ལ་སོང་གསུངས་པས། བཙུན་མོ་ན་རེ། སྤྱིར་ངེད་མུ་སྟེགས་པ་བྱ་བ་ཁ་དྲག་པས་ཁྱེད་
ཀྱིས་ང་འབོད་དུ་མི་སྟུབ་སྟེ། ནམ་འཆི་ངེས་མེད་བསམས་ན་གང་ལ་ཡང་སྙིང་པོ་མི་འདུག་པས། སློབ་དཔོན་ཆོས་བྱེད་པའི་བར་ཆད་མི་བགྱིད་པས་གྲོགས་སུ་ཅི་འགྲོ་བྱེད་པས་
བདག་ལ་སྐྱོན་འདུག་པ་སྐད་གསུངས་ལ་རབ་ཏུ་བྱུང་མཛོད་ཟེར། སྐྱེས་མཆོག་ནམ་མཁའི་སྙིང་པོས་ཡབ་ཡུམ་གཉིས་ལ་ཞུས་པ། སྤྱིར་བུད་མེད་འདི་གཡོ་སྒྱུ་ཆེ། དགོས་
དྲི་མེད་མ་འདི་ལ་སྐྱོན་མཐའ་ཡས་པ་ཅིག་འདུག་པས་བདག་འདི་དང་སྟབས་སུ་མི་སྡོད་གསུངས་པས། ཡབ་རྒྱལ་པོ་ཞི་བའི་གོ་ཆས་བྲམ་ཟེ་སྐར་རྒྱལ་གདན་དྲངས་ནས་ལོ་རྒྱུས་
རྣམས་སྙད་པས། དེར་སྐྱེས་མཆོག་ནམ་མཁའི་སྙིང་པོ་ཡང་སྤྱན་དྲངས། ཡབ་ཀྱིས་སྲས་ལ་ད་དུང་དྲི་མེད་མ་དང་ཕྱོགས་གཅིག་ཏུ་བཞུགས་དགོས་ཞུས་པས། སྲས་ཀྱིས་

[015A]༄༅། །ཡབ་གཉིས་འཛོམ་སར། བུད་མེད་སྐྱོན་ནི་མཐའ་ཡས་པས། །གཡོ་སྒྱུ་དུག་གི་འདམ་རྫབ་དུ། །རང་སེམས་གླང་པོ་བྱིང་གྱུར་པས། །དེ་བས་བདག་ནི་
རབ་ཏུ་འབྱུང་གསུང། །ཡབ་ཡུཾ་གཉིས་པོས་བུ་མོ་ལ་དྲིས་པས། །བུ་མོ་ན་རེ། དེ་ཁོང་བདེན་ཏེ་ངའི་སྐྱོན་ནི་མཐའ་ཡས་སོ། །ང་ལ་ཡོན་ཏན་གཅིག་ཀྱང་མེད། ངས་ཁོད་ཉིད་བསླུ་
བར་ངེས། རྒྱུ་མཚན་དེས་ན་ངེད་གཉིས་འབྱེད་འབྲལ་བྱེད་པར་རིགས་སོ་ཞུས་པས། ཡབ་ཡུཾ་གཉིས་པོ་ཡང་ཁོ་ཐག་ཆོད་ཏེ་ཡབ་ཡུམ་འབེད་འབྲལ་མཛད་ནས། བཙུན་མོ་དྲི་མེད་
སྒྲོན་མས་ཆོས་ཀྱི་གྲོགས་མཛད་ཏེ། །སྐྱེས་མཆོག་ནམ་མཁའི་སྙིང་པོས་ཁྱིམ་སྤངས་ནས་གནས་གཞི་དགའ་བའི་ཚལ་དུ་ཕེབས། མཁན་པོ་སངས་རྒྱས་སྐྱབས་དང། སློབ་
དཔོན་ཡེ་ཤེས་འོད་ལ་དགེ་ཚུལ་གྱི་སྡོམ་པ་བཞེས་ནས་མཚན་སངས་རྒྱས་ཡེ་ཤེས་སུ་གསོལ། དགེ་ཚུལ་གྱི་སྡོམ་པ་ཐོབ་ཀྱང་དགེ་སློང་གི་སྡོམ་པ་མ་ཐོབ་ན་ཞུགས་ལ་མ་
རྫོགས་པ་ཡིན་དགོངས་ནས་བསྙེན་རྫོགས་ཀྱི་སྡོམ་པ་བཞེས་པ་ལ་སྐོམ་གདུང་ཅན་ཆུ་འདོད་པ་ལྟ་བུའི་དང་བའི་དད་པ་ཡོང་བས། ཁ་ཆེ་པུར་ཎར་བྱོན་ཏེ། མཁན་པོ་ཆོས་

[015B] སློབ་དཔོན་ཆོས་ཀྱི་ཡེ་ཤེས། གསང་སྟེ་སྟོན་པ་ཆོས་ཀྱི་བྱང་ཆུབ་སོགས་དགེ་སློང་གི་ཚོགས་བཅུ་ཕྲག་མང་པོའི་དབུས་སུ་དགེ་སློང་གི་སྡོམ་པ་བཞེས་ནས། མཚན་
དགེ་སློང་ཆོས་ཀྱི་རྒྱལ་མཚན་དུ་གསོལ་ནས། དེ་ནས་གནས་མཆོག་ཕུ་ལ་ཧ་རིར་ཕེབས་ཏེ་བཤད་སྒྲུབ་གཉིས་ཀྱི་སྒོ་ནས་སངས་རྒྱས་ཀྱི་བསྟན་པ་དར་རྒྱས་སུ་མཛད་ཅིང་
འཁོར་ཡང་དགེ་སློང་གི་དགེ་འདུན་དང་བཅས་པ་དཔག་ཏུ་མེད་པ་ཚོགས། དེ་ཐམས་ཅད་ལ་ཡོན་ཏན་གྱི་སྐྱེ་ལུགས་སྣ་རེ་རེ་མ་བྱུང་བ་མེད་དེ། རེ་འགའ་ཞིག་ལ་ཉམས་དང་
རྟོགས་པ་ཤར། ལ་ལས་མངོན་ཤེས་དང་རྫུ་འཕྲུལ་ཐོབ། ལ་ལས་རིག་པའི་གནས་ལྔ་ལ་སྦྱངས་པས་ཕུལ་དུ་ཕྱིན་པ་མཁྱེན། དུས་དེར་ཕྱོགས་ཐམས་ཅད་སྙན་པ་དང་
གྲགས་པས་ཁྱབ་སྟེ་སངས་རྒྱས་ཀྱི་བསྟན་པ་འཛིན་དངོས་ཤེས་པའི་སྐྱེས་བུ་དམ་པ་ཅིག་ཡོད་པར་འདུག་ཟེར་ཅིང། མཚན་ཡང་གནས་བརྟན་བསྟན་པ་འཛིན་པ་ཞེས་ཡོངས་སུ་
གྲགས་སོ། །དེའི་དུས་ན་དཔལ་ན་ལེན་ཏྲའི་གཙུག་ལག་ཁང་ན་སངས་རྒྱས་ཀྱི་བསྟན་པ་དར་རྒྱས་སུ་བཞུགས་པ་ཡིན། དེ་ཡང་མདོ་སྡེ་དང། འདུལ་བ་དང། མངོན་པ་

[016A]༄༅། །དང༑ མ་མོ་ཆ་སྙོམས་པའི་སྡེ་སྣོད་འཛིན་པ་བརྒྱ་བརྒྱའི་ཕྱིར་པཎྜི་ཏ་ལྔ་བརྒྱ་བཞུགས། ཡོངས་སུ་གྲགས་པ་བརྒྱ་བཅུ་རྩ་བཞི། ཁྱད་པར་དུ་
འཕགས་པ་སྒོ་སྲུངས་ཆེན་པོ་བཞི་ཡོད་ཏེ། ཤར་སྒོ་ན་པཎྜི་ཏ་ཤེས་རབ་འབྱུང་གནས་ཀྱིས་ཟབ་གསལ་བདེ་བླག་དུ་རྟོགས་པའི་བློ་གྲོས་ཀྱིས་སྒོ་སྤུངས། ལྷོ་སྒོ་ན་པཎྜི་
ཏ་ཆེན་པོ་ནག་པོ་པས་བརྟུལ་ཤུགས་ཀྱིས་སྒོ་སྲུངས། ནུབ་སྒོ་ན་པཎྜི་ཏ་ཆེན་པོ་རཏྣ་ཨ་ཀར་ཤན་ཏི་པས་སྒྲ་ཚད་ལུང་རིགས་ཀྱིས་སྒོ་སྲུངས། བྱང་སྒོ་ན་ཛེ་ཏ་རི་དགྲ་ལས་རྣམ་
པར་རྒྱལ་བས་སྤངས་རྟོགས་དབྱེར་མེད་པས་སྒོ་སྲུངས། གནས་དེའི་བྱང་སྒོ་བ་སྐུ་གཤེགས་ནས་དེའི་ཚབ་པཎྜི་ཏ་གཞན་མ་རྙེད་ནས་པཎྜི་ཏ་ལྔ་བརྒྱས་བཀའ་བསྒྲོས་མཛད་ནས་
ང་གནས་བརྟེན་བསྟན་པ་འཛིན་པ་མིན་པ་གཞན་འོས་མེད་ཟེར། ཀུན་གྱིས་མགྲིན་གཅིག་ཏུ་གནས་བརྟན་བསྟན་པ་འཛིན་པ་ལ་གསོལ་བ་བཏབ་པས། ཐོག་མར་ཞལ་གྱིས་
མ་བཞེས་པ་ལ་ཀུན་གྱིས་ཕྱག་དང་ཞེ་ས་མང་དུ་བགྱིས་ནས། བདག་ཅག་ན་ལེན་ཏྲ་པའི་བྱང་སྒོ་སྲུངས་མཁན་གྱི་བསྟན་པ་འཛིན་པའི་སྐྱེས་བུ་ཞིང་གཞན་དུ་གཤེགས། དེའི་

[016B] །ཞེས་ཕྱག་དགུ་ཕྲུགས་སུ་
པཎྜི་ཏ་ཐམས་ཅད་ཀྱིས་ཕུལ་ཏེ། གསོལ་བ་བཏབ་པས། གནས་བརྟན་བསྟན་པ་འཛིན་པ་ཐུགས་དགྱེས་བཞིན་དུ་བཀས་གནང་སྟེ། པཎྜི་ཏ་རྣམས་ཀྱིས་གདན་དྲངས་བྱང་
སྒོ་བར་མངའ་གསོལ། རྒྱ་གར་བའི་ལུགས་ཀྱི་པཎྜི་ཏ་སོ་མ་རེ་བྱོན་པའི་དུས་སུ་ཕྱི་ནང་གི་པཎྜི་ཏ་ཐམས་ཅད་རྩོད་པ་བྱེད་དགོས་པས། ཟླ་བ་ཕྱེད་ནས་རྩོད་པ་བྱེད་དོ་ཞེས་
ཀུན་ཏུ་དྲིལ་བསྒྲགས་པས་ཕྱི་ནང་ཐམས་ཅད་ལྟ་རྟོག་ལ་ཞུགས་སོ། །དེ་ནས་ན་ལེན་ཏྲའི་གཙུག་ལག་ཁང་དུ་དབུས་སུ་རྒྱལ་པོའི་ཁྲི་བཤམས། གཡས་གཡོན་དུ་ཕྱི་
ནང་གི་པཎྜི་ཏ་རྣམས་ཀྱི་ཁྲི་བཤམས་ནས། །གནས་བརྟན་བསྟན་པ་འཛིན་པ་དང། ནང་པའི་པཎྜི་ཏ་རྣམས་ཟླ་བ་ཕྱེད་དུ་རྩོད་པ་བྱས་པས་བསྟན་པ་འཛིན་པ་གང་གིས་ཀྱང་
མ་ཐུབ། དེ་ནས་ཕྱི་པའི་པཎྜི་ཏ་རྣམས་དང་ཟླ་བ་ཕྱེད་ཀྱི་བར་དུ་སྒྲ་ཚད་ལུང་རིགས་ལ་རྩོད་པ་བྱས། ནུས་པ་དང་རྫུ་འཕྲུལ་ཐམས་ཅད་འགྲན་པས། གནས་བརྟན་བསྟན་

[017A]༄༅། །པ་འཛིན་པ་མཐའ་དག་དུ་རྒྱལ་ཏེ་དབུས་ཀྱི་ཁྲི་ལ་བཞུགས་པའི་ཕྱི་ནང་གཉིས་ཀའི་སྦྱིན་བདག་བྱེད་པ་རྒྱལ་པོ་ཆེན་པོ་ཕྱོགས་ཀྱི་གོ་ཆས་
ཕྱི་ནང་གཉིས་ཀའི་པཎྜི་ཏ་ཐམས་ཅད་ལ་གསོལ་པ། ང་ཕྱི་ནང་གཉིས་ཀའི་ཡོན་བདག་ཡིན་པས་ཉེ་རིང་དང་ཕྱོགས་ཆ་མེད། བསྟན་པ་པང་དུ་བཙུགས་པའི་ཕྱི་ནང་
གཉིས་ཀར་གྱི་ཐད་དུ། གནས་བརྟན་ཆེན་པོ་བསྟན་པ་འཛིན་པ་སུས་ཀྱང་ཐུབ་པ་མེད་པར་ཕྱོགས་ཐམས་ཅད་དུ་རྒྱལ་བའི་རྣམ་ཐར་ལ་ཐུན་མོང་མ་ཡིན་པའི་དད་པ་སྐྱེས་སོ་
གསུང། གནས་བརྟན་བསྟན་པ་འཛིན་པས་ཕྱི་རོལ་པའི་པཎྜི་ཐམས་ཅད་ཕམ་པར་མཛད་ཏེ། ཚིགས་སུ་བཅད་པས་བཀའ་སྩལ་པ། གནས་བརྟན་བསྟན་པ་འཛིན་
པ་ངས། །སྒྲ་ཚད་ལུང་རིགས་ལྕགས་ཀྱུ་ཡིས། །རྒོལ་ངན་མཆིལ་པ་གཟས་ལ་དྲངས། །སྒྲ་ཚད་རིག་པའི་རལ་གྲི་ཡིས། །རྒོལ་ངན་སྡོང་པོ་རྩད་ནས་བཅད། །ལུང་
རིག་ཡིད་ཆེས་སྒྲོན་མེ་ཡིས། །རྒོལ་ངན་མ་རིག་མུན་པ་གསལ། །སྡོམ་གསུམ་འཕགས་པའི་ནོར་སོགས་ཀྱིས། །མ་དག་འཆལ་བའི་དྲི་མ་བཀྲུས། །མན་ངག་རྐྱེན་

[017B] །སྒྱུ་མ་ལོག་འཚོའི་གྲོང་ཁྱེར་བཅོམ། །རྒྱལ་པོ་པཎ་ཆེན་སྤྱན་སྔ་རུ། །ན་ལེན་ཏྲ་རུ་བརྡར་བརྡར་ནས། །མུ་སྟེགས་ལྗོན་ཤིང་རྩད་ནས་
བྲེགས༑ ༑སངས་རྒྱས་བསྟན་པའི་སྤུ་གྲི་ཡིས། །མུ་སྟེགས་རྒོལ་ངན་སྐྲ་རྣམས་གཅོད། །སངས་རྒྱས་བསྟན་པའི་རྒྱལ་མཚན་བཙུགས། །ཅེས་གསུངས་ནས་
དུས་དེ་ཉིད་ལ་མུ་སྟེགས་ཀྱི་སྟོན་པ་ཤིན་ཏུ་མཁས་པ་བརྒྱ་ཕྲག་གི་སྐྲ་བཅད་ནས་ནང་པ་སངས་རྒྱས་བའི་བསྟན་པ་ལ་ཞུགས་སོ། །དེ་ནས་ཞག་གསུམ་གྱི་ཁོངས་སུ་མུ་
སྟེགས་ཀྱི་སྟོན་པ་དྲུག་བརྒྱའི་སྐྲ་བཅད་དེ་ནང་བའི་བསྟན་པ་ལ་བཙུད་དོ། །དེའི་དུས་ན་ལེན་ཏྲ་པས་དར་ཆེན་འཕྱར། རྔ་བརྡུངས། ཆོས་དུང་བུས་སོ། །ཐམས་ཅད་
དགའ་ཞིང་སྤྲོ་བར་གྱུར། རྒྱལ་པོ་ཆེན་པོ་ཕྱོགས་ཀྱི་གོ་ཆས་ཀྱང། གནས་བརྟན་བསྟན་པ་འཛིན་པ་ལ་དད་པ་དང་མོས་གུས་ཕུན་སུམ་ཚོགས་པས་ཕྱག་མང་དུ་བཙལ་ཏེ་
བདག་ཁྱེད་ཀྱི་སྦྱིན་བདག་བྱེད་པར་སྤྲོ་ཟེར་ཞབས་སྤྱི་ཐོག་ཏུ་བླངས་སོ། །དེའི་དུས་ན་ལེན་ཏྲ་པའི་ཚོགས་པ་ཐམས་ཅད་ཀྱིས་གནས་བརྟན་བསྟན་པ་འཛིན་པ་མཁན་པོར་མངའ་

[018A]༄༅། །གསོལ༑ མཚན་དཔལ་འཇིགས་མེད་གྲགས་པ་ཞེས་པར་བཏགས་ཏེ་མུ་སྟེགས་ཀྱི་བསྟན་པ་བསྣུབས་ནས་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་
རྒྱས་པར་མཛད་པ་ལགས་སོ།། །གཉིས་པ་བྱེ་བྲག་ཏུ་གསང་སྔགས་རྡོ་རྗེ་ཐེག་པའི་བསྟན་པ་ལ་ཞུགས་ནས་རྒྱུད་པ་ཡིད་བཞིན་ནོར་བུའི་སྒྲོ་འདོགས་བཅད་པ་ནི། རྗེ་བཙུན་
རྡོ་རྗེ་རྣལ་འབྱོར་མས། མཆོག་གི་དངོས་གྲུབ་ལ་སྦྱོར་བ་དང། སྙིང་པོ་དོན་གྱིས་བསྟན་པ་སྤེལ་ཕྱིར། རྗེ་བཙུན་ཏི་ལོ་པའི་དྲུང་དུ་བསྐུལ་བའི་བརྡར། དཔལ་འཇིགས་མེད་གྲགས་
པ་དེ་ཉིད་ན་ལེན་ཏྲའི་གཙུག་ལག་ཁང་ན་སྐུ་རྒྱབ་ཉི་མ་ལ་བསྟན་ནས། སྒྲ་ཚང་ལུང་རིགས་ཀྱི་ཕྱག་དཔེ་རྣམས་ལ་གཟིགས་རྟོག་མཛད་པ་ལས། དུས་ནམ་ཞིག་གི་ཚེ། ཕྱག་
དཔེའི་སྟེངས་སུ་གྲིབ་མ་འཇིགས་སུ་རུང་བ་ཅིག་བྱུང་ནས་ཕྱིར་གཟིགས་པ་ལས། རྒན་མོ་མི་སྡུག་པའི་མཚན་སུམ་ཅུ་རྩ་བདུན་དང་ལྡན་པ་འདི་ལྟ་སྟེ། མིག་དམར་ལ་སྐེམ་པ་
སྐྲ་ཁམ་ལ་ཟིང་བ། དཔྲལ་བ་ཆེ་ལ་འབུར་བ། གཉེར་མ་མང་ལ་འཁོངས་པ། རྣ་བ་རིང་ལ་ཝ་བ་ཆེ་བ། སྣ་ཞོམ་ཞིང་ཤུ་བ། སྨ་ར་སེར་ལ་གཟེ་མ་དཀར་བ། ཁ་ཡོ་ལ་བགྲད་པ་

[018B] ལྕེ་མུར་ཞིང་མཆུ་འཕྱང་བ། ལྡག་ཅིང་ཕུས་འདེབས་པ། གཡལ་ཞིང་བཤུས་འདེབས་པ། དུ་ཞིང་མཆི་མ་འཛག་པ། འདར་ཞིང་དངངས་པ། མདོག་
སྔོ་ལ་ནག་པ། ལྤགས་བ་གྱོང་ལ་རྐོབ་པ། ལུས་པོ་སྒུར་ལ་འཁྱོག་པ། ལྟག་པ་དགྱེ་བ། རོ་སྟོད་སྒུར་བ། འཐེང་ཞིང་མཁར་བ་ལ་རྟེན་པ་གཅིག་སྟེ། དེ་ན་རེ། ཁྱེད་ལྟ་བ་
འདི་རྣམས་ཅི་ཡིན་ཟེར། སྒྲ་ཚད་ལུང་རིགས་རྣམས་ཀྱི་དཔེ་ཆ་ཡིན་གསུངས་པས། ཁྱོད་ཀྱིས་ཤེས་སམ་ཟེར། ཤེས་གསུངས་པས། ཚིག་ཤེས་སམ་དོན་ཤེས་ཟེར། ཚིག་
ཤེས་གསུངས་པས། མོ་དགའ་ནས་རྒོད་ཅིང་འཕག་འཁར་བ་ནམ་མཁར་བཏེག་ནས་གར་བྱེད་ཅིང་འདུག་དེ་བས་ཀྱང་མོ་དགའ་འོང་བར་འདུག་དགོངས་ནས། ངས་དོན་ཡང་
ཤེས་གསུངས་པས། མོ་མ་དགའ་བར་དུ་ཞིང་ལུས་སྤྲུག་མཁར་བ་ས་ལ་རྡེབས་ཤིང་འདུག་པ་ལས། མཁས་གྲུབ་མཉམ་མེད་ནཱ་རོ་པཎ་ཆེན་གྱིས་ཁྱོད་ངས་ཚིག་ཤེས་བྱས་པ་
ལ་དེ་ཙམ་གྱི་དགའ་བ་འབྱུང་བ་དང། དོན་ཤེས་བྱས་པས་དེ་ཙམ་གྱི་མི་དགའ་བ་ཡོད་པ་ཅི་ཡིན་གསུངས་པས། མོ་ན་རེ། ཁྱོད་པཎྜི་ཏ་མཁས་པ་ཡིན་པས་ཚིག་ཤེས་པས་

[019A]༄༅། །རྫུན་མི་ཟེར་བ་ལ་དགའ་བ་ཡིན། དོན་མི་ཤེས་པ་ལ་ཤེས་ཅེས་རྫུན་ཟེར་བ་ལ་མི་མི་དགའ་བ་ཡིན་ཟེར། འོ་ན་དོན་ཤེས་པ་སུ་ཡོད་གསུངས་པས། དོན་ངའི་
མིང་བོས་ཤེས་ཟེར། ཁྱོད་ཀྱི་མིང་པོ་གང་ན་ཡོད་དེ་དང་ང་སྤྲོད་དང་གསུངས་པས། ཁྱོད་རང་སྒྲུབ་པ་གྱིས་ལ་གསོལ་བ་ཐོབ་དང་མཇལ་ཏེ་འོང་གིས་ཟེར་འཇའ་ལྟར་ཡལ་སོང་ངོ། །
དེ་ནས་རྗེ་བཙུན་ནཱ་རོ་པས་བུད་མེད་མི་སྡུག་པའི་མཚན་སུམ་ཅུ་རྩ་བདུན་དང་ལྡན་པ་དེ་མཐོང་བ་ལ་བརྟེན་ནས། ཕྱི་ལྟར་འཁོར་བའི་ཉེས་དམིགས་སུམ་ཅུ་རྩ་བདུན་དྲན་པ་འཁོར་བ་
སྡུག་བསྔལ་གྱི་རང་བཞིན་དུ་གོ། ནང་ལྟར་ལུས་མི་གཙང་བའི་རྫས་སུམ་ཅུ་རྩ་བདུན་གྱི་རང་བཞིན་མི་རྟག་ཅིང་འཇིག་པའི་རང་བཞིན་དུ་གོ། གསང་བ་ལྟར་ན་རྩ་སུམ་ཅུ་རྩ་བདུན་
དང་བྱང་ཆུབ་ཀྱི་སེམས་སུམ་ཅུ་རྩ་བདུན་གྱི་གནད་ལ་རྟེན་ནས་ལྷན་ཅིག་སྐྱེས་པའི་ཡེ་ཤེས་རྟོགས་པར་གོ་ནས། རྗེ་བཙུན་ནཱ་རོ་པས། འཁོར་བ་དབང་པོ་གཞན་སྐྱོན་རྟོག་འཁོར་བ་
མེ་དོང་བཟོད་དང་བྲལ། །འཁོར་བ་ཁྲི་མུན་མུན་པ་ནག་འཁོར་བ་དུག་གསུམ་འདམ་རྫབ་ཐབ། །འཁོར་བ་ངན་སོང་རྦ་རླབས་དྲག་འཁོར་བ་སྲིན་བུ་ཁ་ཆུས་འཐུམས། །འཁོར་བ་

[019B] །འཁོར་བ་བདུད་ཀྱིས་གཉའ་ལག་བཅིངས། །འཁོར་བ་མི་འདོད་དོང་དུ་ཆུད། །འཁོར་བ་རི་དྭགས་མིག་སྒྱུར་སྙོག་འཁོར་བ་ལས་ཀྱི་རྒྱ་མདུད་དམ། །འཁོར་
བ་སྦྲང་མ་རྩི་ལ་འབྱར། །འཁོར་བ་ཚེ་འདིའི་བ་མོ་འཇོ། །འཁོར་བ་སྐྱེ་རྒས་གྲིབ་སོས་བཏུགས། །འཁོར་བ་འཆི་བདག་ཤ་ཁྱིས་གཟུང། །འཁོར་བ་རི་དྭགས་རྒྱ་རུ་ཆུད། །འཁོར་
བ་རྔོན་པ་རྩེ་དང་བྲལ། །འཁོར་བ་ཐར་མེད་རྒྱ་རུ་ཆུད། །འཁོར་བ་སྐྱབས་མེད་ལམ་འཕྲང་ངམ། །འཁོར་བ་གཟུང་འཛིན་ནེ་ཐང་ཡངས། །འཁོར་བ་ཆོས་བརྒྱད་རྟ་ཕོ་རྒྱུག་འཁོར་
བ་མདུང་རྩེ་རྔ་བྲོ་བརྡུང། །འཁོར་བ་རྩེ་དགའ་རལ་གྲིའི་སོ། །འཁོར་བ་ཆུ་ཤིང་སྙིང་བོ་མེད། །འཁོར་བ་ཆུ་ཟླ་ངོས་གཟུང་མེད། །འཁོར་བ་ཆུ་བུར་འཁྲུལ་པར་སྣང། །འཁོར་བ་ཆུ་
གཉེར་ན་བུན་ཡལ། །འཁོར་བ་དུག་སྤྲུལ་རེག་མཐོང་འཇོམས། །འཁོར་བ་སྤུ་གྲིའི་སྦྲང་རྩི་མྱང། །འཁོར་བ་དུག་སྡོང་ལོ་འདབ་རྒྱས། །འཁོར་བ་ཉོན་མོངས་དུག་མདའ་འཕེན། །
འཁོར་བ་སྐྱོན་ཅན་དུག་གི་གཡོས། །འཁོར་བ་མི་རྟག་མར་མེའི་རླུང། །འཁོར་བ་བདེ་ཆེན་རྨི་ལམ་འཁྲུལ། །འཁོར་བ་དགའ་ཤི་རི་གཟར་ཆུ། །འཁོར་བ་བསླུ་ཁྲིད་ཉོན་མོངས་

[020A]༄༅། །བདུད༑ །བསྒོམས་ཏེ་བླ་མ་ཅིས་མི་བརྩལ། །གསུང་ནས་རྟེན་དཔེ་ཆ་ཆས་རྐྱེན་ཐམས་ཅད་སྤོང་དག་མཛད་ཏེ། ང་ནི་དོན་སྟོན་པའི་བླ་མ་གཅིག་ཚོལ་དུ་
འགྲོ་གསུང་ཆས་པས། ན་ལེན་ཏྲ་ན་བཞུགས་པའི་དགེ་འདུན་རྣམས་ཀྱི་དགོངས་བལ་སྔར་བྱོན་པའི་མཁན་བོ་ལ་འདི་ལས་ཟབ་པ་མ་བྱུང། མཁན་པོའི་བྱ་བ་མཐའ་དག་མཛད་ནས་
ཐོག་མར་སྡོམ་པ་འབོགས་པའི་ཚེ་ནའང་གཞན་ལས་ཆེས་ཁྱད་པར་དུ་འཕགས་པའི་ཁྱད་ཆོས་སྟོན། སྒྲ་ཚད་མདོ་རྒྱུད་ལ་སོགས་པ་གང་འདོད་ཀྱི་བཤད་པ་མཛད་པའི་ཚེ་འཕྲུལ་གྱི་
བཤད་ཐབས། སེམས་བསྐྱེད་དབང་བསྐུར་རབ་གནས་མཛད་པའི་ཚེ་བྱིན་བརླབས་ཀྱི་ལྟག་ཚན། བསམ་གཏན་པ་རྣམས་ལ་མན་ངག་འབོགས་པའི་ཚེ། ཉམས་རྟོགས་ཤན་འབྱེད་
པའི་མཁས་ཁྱད། འདི་ལྟ་བུའི་མཁན་པོ་ཕྱོགས་གཞན་དུ་ཕེབས་ན་ཆུ་དང་བྲལ་བའི་ཉ་དང་ཁྱད་མི་འདུག་དགོངས་ཐམས་ཅད་སྡུག་བསྔལ་དུ་གྱུར་པའི་ཚེ། ཤར་སྒོ་བསྲུང་བའི་
པཎྜི་ཏ་ཆེན་པོ་ཤེས་རབ་འབྱུང་གནས་ཀྱིས་གསོལ་བ་བཏབ་པ། མཉམ་མེད་དཔལ་ལྡན་འཇིགས་མེད་གྲགས། །བསྟན་རྩ་དགེ་འདུན་སྡེ་ཡིན་པས། །སྡེ་སྤངས་ཆོས་མེད་

[020B] །བདག་གི་འདོད་དོན་སྒྲུབ་དུ་གསོལ། །ཞེས་ཞུས་པས། དཔལ་འཇིགས་མེད་གྲགས་པ་བཞུགས་པར་བཀའ་མ་གནང། ལྷོ་སྒོ་སྲུང་བའི་པཎྜི་ཏ་
ཆེན་པོ་ནག་པོ་བརྟུལ་ཤུགས་སྤྱོད་པས་ཞུས་པ། །དཔལ་ལྡན་འཇིགས་མེད་གྲགས་པ་གནས། །བསྟན་རྩ་ཆོས་ལྡན་གྲོགས་ཡིན་པས། །གྲོགས་སྤངས་ཆོས་མེད་བཞུགས་
སུ་གསོལ། །བསྟན་པའི་ཁུར་བཞེས་མཛད་དུ་གསོལ། །ཞེས་ཞུས་པས་ཀྱང་བཀས་མ་གནང། ནུབ་སྒོ་སྲུང་བའི་པཎྜི་ཏ་རཏྞ་ཨ་ཀར་ཤན་ཏི་བས་གསོལ་བ་བཏབ་པ་
དཔལ་ལྡན་འཇིགས་མེད་གྲགས་པ་ཀྱེ། །བསྟན་རྩ་ཆོས་ལྡན་ཁྲིམས་ཡིན་པས། །ཁྲིམས་སྤངས་ཆོས་མེད་བཞུགས་སུ་གསོལ། །ན་ལེན་ཏྲ་ལ་ཐུགས་རྗེས་གཟིགས། །
ཞེས་ཞུས་པས་ཀྱང་བཀའ་མ་གནང། ཡང་ནཱ་ལེན་ཏྲའི་པཎྜི་ཏ་ལྔ་བརྒྱ་དང། སྦྱིན་བདག་རྒྱལ་པོ་བློན་འབངས་དང་བཅས་པས་མགྲིན་གཅིག་ཏུ་ཞུ་བ་ཕུལ་བ། མཁས་མཆོག་
དཔལ་ལྡན་འཇིགས་མེད་གྲགས། །བདག་ཅག་མི་ཤེས་གཏི་མུག་པས། །ཆོས་ཀྱི་སྨན་པ་མཁས་དང་བྲལ། །དེ་བས་བཅོམ་ལྡན་འཇིགས་མེད་གྲགས། །བདག་ཅག་

[021A]༄༅། །དོན་དུ་བཞུགས་སུ་གསོལ། །ཞེས་གསོལ་བ་བཏབ་པས། དཔལ་འཇིགས་མེད་གྲགས་པས། སྐྱེས་པ་འཆི་ཞིང་འདུས་པ་བྲལ། །བསགས་
པ་འཛད་པའི་ཆོས་ཉིད་ལ། །མི་འཆིའི་ཐར་ལམ་ག་ལ་རྙེད། །སྒྲ་ཚད་བསྟན་ཆོས་སྣ་ཚོགས་དང། །གནས་ལྔའི་རིག་པ་མཁས་གྱུར་ཅིང། །སྡེ་སྣོད་རྒྱ་མཚོའི་ཚིག་ཤེས་
ཀྱང༑ ༑མཚན་ལྡན་བླ་མ་མེད་གྱུར་ན། །སྐོམ་པའི་ཚད་པ་ཞི་མི་ནུས། །རྒྱུད་སྡེ་རྒྱ་མཚོ་ལྟ་བུ་ཡི། །སྙིང་བོའི་བྱིན་བརླབས་བདུད་རྩིའི་རྒྱུན། །བླ་མའི་བྱིན་བརླབས་དངོས་
གྲུབ་གྱིས། །རང་རྒྱུད་ཚིམ་པར་མ་བྱས་ན། །རྫུ་འཕྲུལ་ཡོན་ཏན་མངོན་ཤེས་སོགས། །དུ་མ་ཡོད་ཀྱང་དོན་མི་མཐོང། །དེ་བས་བདག་ནི་ཅི་ནས་ཀྱང། །དགྱེས་པ་
རྡོ་རྗེ་ལ་བརྟེན་ཏེ། །བླ་མ་དམ་པ་རྟེན་པར་བྱ། །ཅེས་དང། སྤྱིར་རྒྱལ་བོ་སྨྲ་བ་ལན་གཅིག་ཡིན་བྱ་བ་ཡིན་ཏེ། ཁོ་བོ་མང་པོས་ བསྐུར་བའི་  གདུང་རྒྱུད་ཡིན། །དགོས་དགེ་སློང་
སྨྲ་བ་ལན་གཅིག་ཡིན་ཏེ་ངའི་མིང་ལ་དགེ་སློང་ཆོས་ཀྱི་རྒྱལ་མཚན་བྱ་བ་ཡིན། ཡང་དགོས་པཎྜི་ཏ་སྨྲ་བ་ལན་གཅིག་ཡིན་ཏེ། ཁོ་བོ་རིག་པའི་གནས་ལྔ་ལ་མཁས་

[021B] དད་ལྡན་བསྐོར་བའི་ལམ་དུ་ཞུགས་པ་བཟློག་དཀའ་བས་ད་ལན་ཡོན་མཆོད་རྣམས་ཀྱིས་བཀས་གནང་དུ་གསོལ་གསུང་ནས། སྣམས་སྦྱར་ཕྲག་ལ་
བཀལ༑ ལྷུང་བཟེད་ལྡོ་ལ་བཅངས། མཁར་སིལ་ཕྱག་དུ་ཐོགས་ནས། ཤར་ཕྱོགས་སུ་བྱོན་པ་དང། ནམ་མཁའ་ནས་སྒྲ་འདི་བྱུང། དགྱེས་པ་རྡོ་རྗེ་ལ་རྟེན་ནས། །བླ་མ་
སངས་རྒྱས་བཙལ་ཟེར་ཏེ། །བདེ་མཆོག་འཁོར་ལོ་ལ་རྟེན་ནས། །བླ་མ་སངས་རྒྱས་ལུང་བསྟན་འབྱུང། །ཟེར་བ་དང། རྗེ་བཙུན་ནཱ་རོ་པས། དེང་ནས་རྩམས་ཏེ་བདག་ཉིད་
ཀྱིས༑ ༑བདེ་མཆོག་འཁོར་ལོ་ཅིས་མི་སྒྲུབ། །ཅེས་གསུངས་ཏེ། བླ་མ་རྗེ་བཙུན་ཏེ་ལོ་བ་དང་འཇལ་ན་ཅི་མ་རུང་སྙམ་ནས་ཤར་ཕྱོགས་ན་ཕར་ཕྱག་མང་དུ་འཚལ་ཞིང་
སྤྱན་ཆབ་བསིལ་ནས་བཅོས་མིན་གྱི་མོས་གུས་དྲག་པོས། རྗེ་བཙུན་ཏི་ལོ་པ་ལ་གསོལ་བ་ཡང་ཡང་འདེབས་བཞིན་དུ་མེ་ཏོག་སྣམ་བུ་ཅན་གྱི་དུར་ཁྲོད་དུ་ཕེབས་ཏེ་རྩིའི་
སྤྱིལ་པོ་མཛད་ནས། བདེ་མཆོག་གི་ཡི་གེ་བདུན་པ་ལ་བསྙེན་པ་འབུམ་ཕྲག་གཉིས་སོང་བ་དང། ས་གཡོ་བ་དང། འོད་དང། དྲི་ངད་ཞིམ་པོ་ལྡང་བ་ལ་སོགས་པ་

[022A]༄༅། །དངོས་སུ་བྱུང་ཞིང། ནམ་མཁའ་ནས་མཁའ་འགྲོའི་ལུང་བསྟན་འདི་བྱུང་སྟེ། ཤར་ཕྱོགས་ངོས་ཀྱི་ཏི་ལོ་པ། །གཉིས་མེད་ཡེ་ཤེས་བདེ་བའི་
བདག་འགྲོ་མགོན་སེམས་དཔའི་སྤྲུལ་པ་ཅིག་བླ་མ་སངས་རྒྱས་ཡོད་ཀྱིས་ཚོལ། གསུང་བའི་སྒྲ་ཐོས་ནས་ཟླ་བ་གཅིག་ཏུ་ཕྱོགས་མང་པོར་ཚོལ་དུ་ཕྱིན་ནས་མ་རྙེད་
པས༑ དཔལ་འཇིགས་མེད་གྲགས་པས། ཀྱེ་མ་བླ་མ་སངས་རྒྱས་དག་བཙལ་བས་མ་རྙེད་བདུད་ཀྱིས་བསླུས། །གསུངས་པས། ཡང་ནམ་མཁའ་ནས། ལེ་
ལོའི་བདུད་ལས་མ་བསྐུང་བར། །བཙལ་ན་བླ་མ་སངས་རྒྱས་རྙེད། ཅེས་གྲགས་ནས། ཡང་ཤར་ཕྱོགས་ན་མར་ཚོལ་དུ་བྱོན་པས། དཔལ་འཇིགས་མེད་གྲགས་པ་དེ་
ཉིད་ལ། ཡི་དམ་གྱི་ལྷ་འཁོར་ལོ་སྡོམ་པས་ལུང་འདི་བསྟན། དཔལ་ལྡན་འཇིགས་མེད་གྲགས་པ་ཁྱོད། །ང་ཡིས་ཁྱོད་ཉིད་བྱིན་བརླབས་ཏེ། །རྗེ་བཙུན་ཏི་ལོ་རྙེད་པར་
བྱའི། །རྗེ་བཙུན་བླ་མ་མ་རྙེད་པར། །ཁྱོད་ཀྱིས་སངས་རྒྱས་ག་ལ་ཐོབ། །ཤར་ཕྱོགས་ངོས་སུ་ཏི་ལོ་ཚོལ། །ཏི་ལོ་སངས་རྒྱས་དངོས་ཡིན་ནོ། །ཁྱོད་ཀྱི་རྒྱུད་གྲོལ་བླ་མ་

[022B] ༑དཀའ་ལས་ཚེགས་ལ་མ་ལྟ་ཅིག། །ཅེས་ལུང་བསྟན་ཐོབ་ནས་དཔལ་འཇིགས་མེད་གྲགས་པས། དམ་བཅའི་མགུར་མ་འདི་བཞེས་སོ། །རྗེ་བཙུན་བླ་མ་
ཏི་ལོ་པ། །མ་རྙེད་སངས་རྒྱས་མི་ཐོབ་གསུང། །དེང་ནས་བཟུང་ནམ་རྙེད་བར། །ལུས་དང་སྲོག་ལ་མི་ལྟ་ཞིང། །དཀའ་ལས་ཚེགས་ལ་མི་ལྟ་བར། །ཁུང་བསྟན་
བླ་མ་ཅིས་མི་ཚོལ། །གསུང་ནས་ཤར་ཕྱོགས་ངོས་ནས་ཕྱག་མང་དུ་བཙལ་ཏེ། སྤྱན་ཆབ་བསིལ་བའི་ངང་ནས་ཤར་ཕྱོགས་སུ་བྱོན་ཏེ། དཀའ་ཆུང་བཅུ་གཉིས་སྤྱད་པའི་
ཚུལ་ནི། དཔལ་འཇིགས་མེད་གྲགས་པས། ཕ་རྗེ་བཙུན་བླ་མ་ཏི་ལོ་པ་གསུང་ཞིང་གདུང་བས་གསོལ་བ་ལྷང་ལྷང་འདེབས་ཤིང་བྱོན་པས། དང་པོ་བྲག་དང་ཆུ་འཐབ་པའི་
འཕྲང་དོག་པོ་ཅིག་གདོང་དུ་བྱུང། ཡར་འགྲོ་རུ་བྲག་ལ་འདུགས། མར་འགྲོ་རུ་ཆུ་ལ་འདུགས་པའི་མཚམས་གཅིག་ན། མཛེ་མོ་རྐང་ལག་ཆད་པ་འགྲོ་མི་ཤེས་པ་གཅིག་གིས་
ལམ་དེ་བཀག་པ་དང་མཇལ། དེར་མཛེ་མོ་དེ་ལ་ལམ་མ་འགྱེགས་པར་བཟུར་གསུང་པས། རྐང་ལག་ཆད་རྡུམ་ང་འདྲ་ལ་དེ་སྐད་བྱ་བའི་གནས་ག་ལ་ཡོད། ཉིད་རང་རིངས་ན་

[023A]༄༅། །འགོམས་ལ་རྒྱུག་མི་རིངས་ན་བསྐོར་ལ་སོར་ཟེར་བས། དཔལ་འཇིགས་མེད་གྲགས་པ་དེ་ལ་ཐུགས་བྱམས་སྙིང་རྗེ་དང་ལྡན་ཡང་བག་སྐྱུག་བྲོ་
ནས་ཤངས་ལ་ཕྱག་བཀབ་ནས། འགོམས་བྱོན་པས། མཛེ་མོ་དེ་ནི་བར་སྣང་གི་ཁམས་སུ་འཇའ་འོད་དང་འོད་བསྐོར་གྱི་དཀྱིལ་དུ་བྱོན་ནས། བཀའ་གསན་དང་འཇིགས་མེད་
གྲགས་པ་ཁྱེད། །ཐམས་ཅད་དབྱེར་མེད་གཉུག་མའི་དོན། །རྟོག་མེད་མཐའ་དང་བྲལ་བ་ལ། །རྟོག་པ་དང་བཅས་ཁྱོད་ཉིད་ཀྱིས། །བླ་མ་རྙེད་པར་ག་ལ་འགྱུར། །ཟེར་ནས་
མཛེ་མོ་དེ་བར་སྣང་ཁམས་སུ་ཡལ་སོང། མཛེ་མོ་དང་བྲག་འཕྲང་ལ་སོགས་པ་གང་ཡང་མེད་པར་བྱེ་སྟོངས་ཅིག་ན་འགྱེལ་འདུག་གོ། །དེའི་དུས་སུ་དཔལ་འཇིགས་མེད་
གྲགས་པའི་ཐུགས་དགོངས་ལ་ཨ་ཁ་མཛེ་མོ་དེ་ཀ་རྗེ་བཙུན་ཏི་ལོ་པ་ཡིན་པར་འདུག་སྙམ་ཞིང། ཐུགས་འགྱོད་པ་དང་བཅས་མོས་པ་དང་གུས་པས་གསོལ་བ་འདེབས་ཤིང་
ལུས་སོ། །ཡང་དཔལ་འཇིགས་མེད་གྲགས་པའི་ཐུགས་དགོངས་ལ་ད་བསྡད་པས་མི་ཕན། ད་དུང་བླ་མ་ཚོལ་དུ་འགྲོ་དགོས་དགོངས་ནས། གསོལ་བ་འདེབས་ཤིང་

[023B] ཡང་ལམ་འཕྲང་དོག་པོ་ཅིག་ན་ཁྱི་མོ་རོ་སྨད༑ འབུས་གཡེང་བ། རོ་སྟོད་ཨང་རོ་འདོན་པ་གཅིག་དང་འཕྲད་པས། དེར་ཁྱི་དེ་ལ་ཕར་སོང་གསུངས་པས། མ་སོང་བར་
འགོམས་བྱོན་པས། ཁྱི་མོ་དེ་བར་སྣང་ལ་འཇའ་དང་འོད་བསྐོར་གྱི་དཀྱིལ་དུ་སོང་ནས། བཀའ་གསན་དང་འཇིགས་མེད་གྲགས་པ་ཉོན། །འགྲོ་དྲུག་ཕ་མའི་རང་བཞིན་ལ། །
སྙིང་རྗེ་ཆེན་པོ་མི་བསྐྱེད་ཅིང། །ཐེག་ཆེན་ལམ་དུ་མ་ཞུགས་ན། །ལོགས་སུ་བཙལ་བས་ག་ལ་རྙེད། །གང་ཞིག་གཞན་ལ་དམན་ལྟ་བའི། །ཁྱོད་གཟུང་བླ་མ་ག་ལ་རྙེད། །
གསུང་བ་དང། ཅི་ཡང་མེད་དེ་བྱེ་སྟོངས་ཅིག་ན་འདུག་ཡང་དཔལ་འཇིགས་མེད་གྲགས་པའི་ཐུགས་དགོངས་ལ། ཨ་པ་དེ་ཀ་རྗེ་བཙུན་ཏི་ལོ་བ་ཡིན་པར་འདུག་པ་ལ་
དགོངས་ནས། ཐུགས་འགྱོད་པ་དང་བཅས་ཏེ་དད་གུས་ཀྱིས་མིག་མཆི་མ་དང་བཅས་གསོལ་བ་འདེབས་དུ་རྗེ་བཙུན་ཏི་ལོ་བ་བཙལ་བས། ཡང་མི་ཁྲེལ་པོ་ཁུར་བ་གཅིག་དང་
འཕྲད་ཏེ་དེ་ལ་ཁྱོད་ཀྱིས་རྗེ་བཙུན་ཏི་ལོ་པ་མཐོང་ངམ་ཐོས་སམ་དྲིས་པས། དེ་ན་རེ་ངས་མ་མཐོང་རི་ཟུར་འདི་བརྒལ་བ་ན་ཕ་མའི་མགོ་བརྡུང་བ་ཅིག་འདུག་གིས་དེ་ལ་དྲིས་

[024A]༄༅། །ཟེར། དེར་རི་དེའི་ཕར་རྒྱབ་ན་གཤེགས་པས་ཇི་ལྟར་ཟེར་བ་བཞིན་འདུག་མི་གཅིག་གིས་མི་གཉིས་ཀྱི་མགོ་བརྡུང་གིན་འདུག་པ་ལ་དྲིས་པས། ངས་
མཐོང་བསྟན་གྱིས་སྔོན་ལ་ཕ་མའི་མགོ་བརྡུང་གྲོགས་གྱིས་ཟེར་བས། དེར་དཔལ་འཇིགས་མེད་གྲགས་པའི་ཐུགས་དགོངས་ལ། རྗེ་བཙུན་ཏི་ལོ་བ་མ་རྙེད་ཀྱང། ང་གཅིག་པར་
རྒྱལ་པོ་ཡིན། གཉིས་པར་དགེ་སློང་ཡིན། གསུམ་པར་པཎྜི་ཏ་ཡིན་པས་མགོ་བོ་བརྡུང་བའི་གྲོགས་མི་བྱེད། བླ་མ་ཚོལ་བ་ཡང་ཆོས་བྱེད་ནས་ཚོལ་བ་ཡིན་གསུངས་པས་
མི་དེ་ཉིད་འཇའ་དང་འོད་བསྐོར་གྱི་དཀྱིལ་དུ་བྱོན་ནས། བཀའ་གསན་དང་འཇིགས་མེད་གྲགས་པ་ཉོན། །སྙིང་རྗེ་ཆེན་པོའི་བསྟན་པ་ལ། །བདག་མེད་སྟོང་པའི་ཐོ་བ་ཡིས། །
ངར་འཛིན་མགོ་བོ་མ་བརྡུངས་ན། །བླ་མ་རྙེད་པར་ག་ལ་འགྱུར། །ཟེར་ནས་མཁའ་ལ་འཇའ་ཡལ་བ་བཞིན་སོང། དེར་འགྱེལ་ཏེ་དྲན་མེད་དུ་སོང་ནས་སངས་པ་དང། དཔལ་
འཇིགས་མེད་གྲགས་པའི་ཐུགས་དགོངས་ལ་ད་ལྟའི་མི་དེ་ཀ་རྗེ་བཙུན་ཏི་ལོ་པའི་སྤྲུལ་པ་ཡིན་པར་འདུག་པ་ལ་ངས་ངོ་མ་ཤེས། ད་ནི་སུ་དང་འཕྲད་ཀྱང་གདམ་ངག་ཞུ་དགོས་

[024B] རི་ཕར་རྒྱབ་ན་མི་གཉིས་ཀྱིས་མི་གསོན་པོ་གཅིག་གི་རྒྱུ་མ་དྲངས་ནས་ཀུ་ཙེ་རེ་རེར་གཅོད་པ་གཅིག་འདུག་པ་
དེ་ལ་ཁྱེད་ཀྱིས་རྗེ་བཙུན་ཏི་ལོ་པ་མཐོང་ངམ་གསུངས་པས། ཁོ་ན་རེ། མཐོང་ངས་ད་ལྟ་རང་བསྟན་གྱིས་མི་འདིས་བྱས་པ་ཅིག་རང་ཡོད་རྒྱུ་མ་འདི་གཅོད་གྲོགས་གྱིས་དང་ཟེར་
བས༑ རྗེ་བཙུན་ཏི་ལོ་པ་མ་རྙེད་ཀྱང་ང་དགེ་སློང་ཅིག་གིས་དེ་ལྟར་བྱ་མི་རུང་དགོངས་ནས། ཁོའི་གྲོག་མ་མཛད་པས། མི་དེ་གཉིས་མཁའ་ལ་འཇའ་དང་འོད་ཀྱི་དཀྱིལ་
དུ་བྱོན་ནས། བར་སྣང་ནས། ཆོས་ཉིད་སྐྱེ་མེད་རལ་གྲི་ཡིས། །དམིགས་པ་མེད་པའི་ངང་ལས་ནི། །འཁོར་བའི་རྒྱུན་ཐག་མ་བཅད་ན། །བླ་མ་རྙེད་པར་ག་ལ་
འགྱུར༑ ༑ཅེས་གསུངས་ནས་མི་དེ་གཉིས་མཁའ་ལ་འཇའ་ལྟར་ཡལ་སོང། །ཡང་རྒྱལ་སངས་པ་དང། དཔལ་འཇིགས་མེད་གྲགས་པའི་ཐུགས་དགོངས་ལ་ད་ལྟའི་
མི་དེ་ཀ་རྗེ་བཙུན་ཏི་ལོ་པ་ཡིན་པར་འདུག་པས་ངས་ངོ་མ་ཤེས། ད་སུ་དང་འཕྲད་ཀྱང་གདམ་ངག་ཞུ་དགོས་སྙམ་ནས་བླ་མ་ཚོལ་དུ་བྱོན་པས། ཆུ་ཁ་ཅིག་ན་མི་གཅིག་

[025A]༄༅། །གིས་མི་གསོན་པོའི་ཁོག་པ་ཁ་ཕྱེ་ནས་ཆུ་ཚན་གྱིས་འཁྲུད་པ་ཅིག་འདུག་དེ་ལ་རྗེ་བཙུན་ཏི་ལོ་པ་མཐོང་ངམ་དྲིས་པས། མཐོང་ངས་བསྟན་
གྱིས་མི་འདིའི་ཁོག་པ་འཁྲུད་པའི་གྲོགས་གྱིས་དང་ཟེར་བས། དཔལ་འཇིགས་མེད་གྲགས་པས་བླ་མ་མ་རྙེད་ཀྱང་དགེ་སློང་ཅིག་གིས་སེམས་ཅན་ལ་གནོད་པ་བྱས་པས་
མི་ཡོང་དགོངས་ནས་གྲོགས་མ་མཛད་པས། མི་དེ་མཁའ་ལ་འཇའ་འོད་ཀྱི་དཀྱིལ་དུ་བྱོན་ནས། ཀྭ་ཡེ་འཇིགས་མེད་གྲགས་པ་ཉོན། །གདམས་ངག་ཟབ་མོའི་ཆུ་རྒྱུན་
གྱིས༑ ༑རང་སེམས་རྟོག་པའི་དྲི་མ་རྣམས། །འཁོར་བ་རང་གྲོལ་མ་བཀྲུས་ན། །བླ་མ་རྙེད་པར་ག་ལ་འགྱུར། །ཅེས་གསུངས་ནས་མི་དེ་མཁའ་ལ་འཇའ་ལྟར་ཡལ་
སོང༑ ཡང་བརྒྱལ་བ་ལས་སངས་པ་དང། བཞེངས་ཏེ་བླ་མ་ཚོལ་དུ་བྱོན་པས། རྒྱལ་པོ་ཆེན་པོ་བཞུགས་པའི་གྲོང་ཁྱེར་ཅིག་ཏུ་སླེབ་ནས་རྒྱལ་པོ་དེ་དང་མཇལ་ཏེ་
རྗེ་བཙུན་ཏི་ལོ་པ་གཟིགས་སམ་དྲིས་པས། ངས་བསྟན་གྱིས་སྔོན་ལ་ངའི་བུ་མོ་ལྷ་ཅིག་བག་མར་ལོང་ཅིག་ཟེར་བས། བླངས་ནས་ཡུན་རིངས་བསྡད་པའི་སྣང་བ་བྱུང་

[025B] བུ་མོ་དང་ཆས་རྐྱེན་འཕྲོགས་ནས་སྒོར་སྟོན་པས། དེ་ཉིད་སྒྱུ་མར་མ་ཤེས་པར་བདེ་མཆོག་
རྩ་རྒྱུད་ལ་རྟེན་ཏེ་མཐུ་བྱ་བསམ་པ་དང། ནམ་མཁའ་ན་སྒྲ་འདི་ལྟར་བྱུང། སྒྱུ་མའི་སྐྱེས་བུས་མ་སླུས་སམ། །འདོད་ཆགས་ལས་ཞེན་ཞེ་སྡང་གིས། །ངན་སོང་
གསུམ་དུ་སྐྱེ་བ་ལས། །བླ་མ་རྙེད་པར་ག་ལ་འགྱུར། །ཟེར་བ་དང་རྒྱལ་སྲིད་ལ་སོགས་པ་ཅི་ཡང་མི་འདུག་གོ། །དཔལ་འཇིགས་མེད་གྲགས་པའི་ཐུགས་དགོངས་
ལ་ད་ལྟའི་དེ་ཀ་བླ་མའི་སྤྲུལ་བར་འདུག་པས་ངོ་མ་ཤེས། ད་ནི་ཁྱེར་ཀ་བསྐྱེད་ལ་བླ་མ་ཚོལ་དུ་འགྲོ་དགོངས་ནས། ཤར་ཕྱོགས་སུ་ཚོལ་དུ་བྱོན་པས་ལུང་པ་ངམས་
ནག་པ། བྲག་རྔམ་ལ་ཅོང་རོང་དུ་སོང་བ་ལྕེ་སྤྱང་གི་རོལ་ཤལ་བྱེད་བ། རྨུགས་པ་འཐིབས་པ་ཡིད་མི་དགའ་བ་ཅིག་གི་ནང་དུ་བྱོན་ཙ་ན་ཁྱི་སྐད་ལྷང་ལྷང་བྲག་ཙ་ན་
ཤྭ་བ་ཅིག་བྱུང་བའི་ཕྱི་ནར་ཤ་ཁྱི་ཐོད་ཁ་དམར་ཆག་གེ་བ་མང་པོ་བྱུང། དེའི་ཕྱི་ནས་མི་ནག་པོ་སྐྲ་སྤྱི་བོར་བཅིངས་པ་མདའ་གཞུ་ཐོགས་པ་ཅིག་བྱུང་བ་ལ་

[026A]༄༅། །དཔལ་འཇིགས་མེད་གྲགས་པས་རྗེ་བཙུན་ཏི་ལོ་པ་མཐོང་ངམ་གསུངས་པས། ཁོ་ན་རེ། ཤྭ་བ་འདི་གསོད་གྲོགས་གྱིས་དང་དེ་ནས་བསྟན་གྱིས་ཟེར་
ནས་མདའ་གཞུ་གཏད་བྱུང་བས། ངས་ཛིན་པའི་གྲོགས་མི་ཡོང་སྙམ་པ་དང། མི་དེ་ན་རེ། སྒྱུ་ལུས་ཞེན་པ་མེད་ཀྱི་མདའ། །འོད་གསལ་ཉམས་ཀྱི་གཞུ་བཀང་ནས། །ངར་
འཛིན་ལུས་ཀྱི་རི་བོ་ལ། །གཟུང་འཛིན་རི་དྭགས་རྒྱུ་བ་དེ། །གསོད་ལ་མོས་བའི་རྡོན་པ་བདག་སང་ནི་ཉ་པ་རྒྱ་མཚོ་སྙོག་ཟེར་ནས་སྤྲང་པོ་དེ་ཉིད་མི་སྣང་བར་གྱུར་ཏོ། །
ཡང་ཐུགས་འགྱོད་བཞིན་རྗེ་བཙུན་ཏི་ལོ་པ་ལ་གསོལ་བ་འདེབས་བཞིན་ཤར་ཕྱོགས་སུ་ཚོལ་དུ་བྱོན་པས་ཉ་མང་པོ་ཡོད་པའི་མཚོ་འགྲམ་ཅིག་ན་བཙུན་རྒན་བཟའ་འཚོ་གཉིས་
ཞིང་རྨོས་ཞིང་རོལ་ནང་གི་སེམས་ཅན་རྣམས་རྡོག་པས་གསོད་ཅིང་ཟ་བ་ཅིག་འདུག་པ་ལ། ཁྱེད་ཀྱིས་རྗེ་བཙུན་ཏི་ལོ་པ་མཐོང་ངེ་གསུངས་པས། ཁོ་ངལ་གསོས་ནས་ཏི་ལོ་
པ་བསྟན་གྱིས་བཙུན་མ་སོང་ལ་དགེ་སློང་འདི་ལ་ཆོས་སྟོན་དྲོངས་ཟེར་ནས། བཙུན་མ་དེས་ཉ་དང་སྤལ་ལྕོང་ཚགས་མས་བཅུས་གསོན་པོར་བཙོས་ཏེ་ཕྱི་དྲོ་དྲངས་པས། ང་

[026B] དགོས་རྨེ་ཤ་མི་ཟ་གསུངས། དཔལ་འཇིགས་མེད་གྲགས་པའི་ཐུགས་དགོངས་ལ་ཀྱེ་མ་ད་ནི་སངས་རྒྱས་ཀྱི་བསྟན་པ་
ཉམས་རྨས་པས། དགོང་ཁ་བཙུན་པ་ལ་ཉ་དང་སྤལ་ལྕོང་སོགས་མ་ཤི་བར་བཙོས་ནས་འདྲེན་པ་སྙམ་ནས་ཐུགས་ངེས་པར་འབྱུང་བའི་ངང་ལ་བཞུགས་ཚེ། བཙུན་རྒན་དེས་
གླང་དེད་ནས་ཐོད་པ་ཕྲག་ལ་བཀལ་ཏེ་སླེབ་བྱུང་བས༑ འོ་དགེ་སློང་ལ་ཆོས་སྟོན་དྲང་སམ་ཟེར་བ་ལ། བཙུན་མ་ན་རེ། འདི་དམན་པའི་རྟོག་པ་ཅན་ཅིག་འདུག་ཆོས་སྟོན་
དྲངས་ཏེ་ཁོ་མི་ཟ་བར་འདུག་ཟེར་ནས། ཉའི་ཚོད་མ་ཐབ་ལ་ཕོ་པས། ཉ་དང་སྤལ་ལྕོང་ཐམས་ཅད་ནམ་མཁའ་ལ་འཕུར་སོང། བཙུན་རྒན་གྱི་ཞལ་ནས། རྟོག་པས་བཅིངས་
ལ་བླ་མ་དཀའ། །འདོད་ཡོན་རྗེས་སུ་སྙོག་བྱེད་པའི། །རྣམ་རྟོག་ཉ་འདི་མ་ཟོས་ན། །སྐྱེ་མེད་བླ་མ་ག་ལ་རྙེད། །སང་ནི་ཕ་མ་གསོད་དུ་འགྲོ། །ཟེར་བ་དང། བཙུན་རྒན་
བཟའ་མི་གནས་དང་བཅས་པ་གར་སོང་ཆ་མེད་ལ་སོང་ཆེ། དཔལ་འཇིགས་མེད་གྲགས་པ་ཐུགས་ཤིན་ཏུ་འགྱོད་ཏེ་བཙུན་ རྒན་  དེ་ཀ་རྗེ་བཙུན་ཏི་ལོ་པ་ཡིན་པར་འདུག་པ་ལ་ངས་

[027A]༄༅། །ངོ་མ་ཤེས། ད་གསོལ་བ་རྩེ་གཅིག་ཏུ་བཏབ་ལ། ཕ་མ་གསོད་པའི་ཚུལ་སྟོན་པ་ཅིག་དང་མཇལ་ངེས་པས་གདམ་ངག་ཞུ་དགོས་དགོངས་ཚོལ་དུ་
ཕེབས་ཏེ། མི་གཅིག་གིས་ཕ་གསལ་ཤིང་ལ་སྐྱོན། མ་ཁྲི་མུན་གྱི་དོང་དུ་བཅུག་ནས་གསོད་པའི་གྲོབས་བྱེད་ཀྱིན་འདུག་པ་ལ། ཕ་མ་གཉིས་ན་རེ། བུ་ཁྱོད་ཀྱིས་ངེད་གཉིས་
ལ་འདི་འདྲ་ཕོད་ཟེར་ནས་དུ་སྐད་ལྷང་ལྷང་འདུག་པ་དང་འཕྲད་པས། ཐུགས་ཤིན་ཏུ་སྐྱོ་བའི་ངང་ནས་མི་དེ་ལ་ཁྱོད་ཀྱིས་རྗེ་བཙུན་ཆེན་པོ་ཏི་ལོ་པ་མཐོང་ངམ་གསུངས་པས། མི་
དེ་ན་རེ། ང་ལ་གནོད་པ་བྱེད་པའི་ཕ་མ་གཉིས་པོ་འདི་གསོད་གྲོགས་གྱིས་ཅིག་དེ་ནས་ཏི་ལོ་པ་བསྟན་གྱིས་ཟེར་བ་ལ། དེ་གཉིས་ལ་སྙིང་རྗེ་སྐྱེས་ནས་ཁོའི་ཕ་མ་གསོད་པའི་
གྲོགས་མ་བྱས་པས། མི་དེ་ན་རེ། གཟུང་འཛིན་ཕ་མ་ལས་བྱུང་བའི། །དུག་གསུམ་མ་བསད་བླ་མ་དཀའ། །སང་ནི་གནས་སུ་བསོད་སྙོམས་འགྲོ་ཟེར་ནས་མི་དེ་མི་སྣང་
བར་སོང། ཡང་དཔལ་འཇིགས་མེད་གྲགས་པའི་ཐུགས་དགོངས་ལ་མི་དེ་ཀ་རྗེ་བཙུན་ཏི་ལོ་བར་འདུག་པ་ལ་ངས་ངོ་མ་ཤེས་སྙམ་ཐུགས་ལ་འགྱོད་པ་སྐྱེས་ནས། སང་བསོད་

[027B] རྩེ་གཅིག་གསོལ་བའྡེབྶ་ཤིང་ཚོལ་དུ་བྱོན་པས། གནས་གཞི་གཅིག་གི་སྒོར་ཕེབས་
ཏེ༑ དེའི་སྒོ་གདང་ཏེ་འདུག་པས་ནང་དུ་འཚངས་བྱོན་པས། ནག་པོ་ཚང་གི་མདོ་ན་ཚ་བ་གཡོས་པའི་མེ་འདག་ལ་སྤྲང་པོ་མདོག་སྔོན་ པོ་  ཅིག་མེ་འདེ་ཡིན་འདུག་གནས་གཞི་དེའི་
གཉེར་པ་ཅིག་གཏོར་མ་ཕྱིར་སྐྱེལ་དུ་བྱུང་བས། དཔལ་འཇིགས་མེད་གྲགས་པ་མཐོང་འཕྲལ་ངོ་ཤེས་ཏེ། དེ་འཕྲལ་ནང་དུ་སོང་ནས་དགེ་སློང་རྣམས་ལ་འུའི་སྒོ་ན་ཤྲཱི་ན་ལེན་ཏྲ་
པའི་བྱང་སྒོ་སྲུང་བའི་མཁན་པོ་ཆེན་པོ་དཔལ་འཇིགས་མེད་གྲགས་པ་བྱོན་འདུག་བྱས་པས། དགེ་འདུན་རྣམས་ན་རེ། ཁྱོད་རང་ནོར་བ་ཡིན། དཔལ་འཇིགས་མེད་གྲགས་པ་
ན་ལེན་ཏྲའི་མཁན་པོ་མཛད་པ་ཅིག་འདི་རུ་ཅི་ལ་འབྱོན་ཟེར། གཉེར་པ་ཁྱེད་རང་རྣམས་ལྟོས་དང་ངས་ངོ་ཤེས་ཀྱིས་ཟེར་ནས་བལྟས་པས་ཡིད་ཆེས་འགྲོངས། དགེ་འདུན་རྣམས་
ཀྱིས་ཁྱེད་པཎྜི་ཏ་ཆེན་པོ་ཉི་ཟླ་ལྟར་གྲགས་པ་ན་ལེན་ཏྲའི་མཁན་པོ་ཡིན་པས། བདེ་བསུ་བ་བྱེད་པས། དཔག་ཚད་དང་རྒྱང་གྲགས་ཙམ་དུ་ཕར་བྱོན་ཅིག་ཟེར་བས། དཔལ་

[028A]༄༅། །འཇིགས་མེད་གྲགས་པས་དང་སྒོམ་ཆེན་སྐུ་སུ་ལུ་བྱས་ཡོད་པས་བསུ་བ་མི་དགོས། ཁྱེད་ཀྱིས་རྗེ་བཙུན་ཏི་ལོ་པ་མཐོང་དེ་གསུངས་པས། ཁྱེད་འདོད་
པའི་རྗེ་བཙུན་ཏི་ལོ་པ་དེ་སངས་རྒྱས་གཉིས་པ་ཅིག་ཡོད་ཡོད། འདི་ན་སྤྲང་བོ་ཏི་ལོ་པ་ཟེར་བ་དེ་ད་ལྟ་རང་ཡང་སྒོ་ན་ཡོད་པའི་མེ་འདེ་བ་འདི་ཀ་ཡིན་ཟེར་ནས་དེ་ཙ་ན་ཕྱིན་པས་
དགེ་འདུན་གྱི་གདུགས་ཚོད་སྐོལ་བའི་མེ་འདག་ལ། སྤྲང་པོ་དེས་ཉ་གསོན་པོར་བསྲེགས་པས་དགེ་འདུན་རྣམས་ཀྱིས་འབར་ཞིང་བརྡུངས་པའི་ཚེ། དེ་ན་རེ། ཁྱེད་རྣམས་འདི་ལ་
མི་དགའ་འམ་ཟེར་བས། དགེ་འདུན་གྱི་སར་སྡིག་པ་བྱས་པས་ཅི་ལ་དགའ་ཟེར་བ་ལ། སྤྲང་པོ་དེས་ལོ་ཧི་པ་ག་ཛ་ཟེར་སེ་གོལ་གཅིག་ཏོགས་པ་དང་ཉ་རྣམས་རང་གནས་སུ་
སོང་ངོ། །དེར་དཔལ་འཇིགས་མེད་གྲགས་པའི་ཐུགས་དགོངས་ལ་འདི་ཀ་ཡིན་སྙམ་ནས་དེའི་དྲུང་དུ་བྱོན་ཏེ་ཕྱག་དང་བསྐོར་བ་བྱས་ནས། ཁྱེད་རྗེ་བཙུན་ཏི་ལོ་པ་ལགས་
སམ་བདག་ཐུགས་རྗེས་བཟུང་ནས་གདམས་ངག་གནང་འཚལ་ཞུས་པས། སྤྲང་པོ་དེའི་སྣམ་ཕྲག་ནས་ཤིག་སྤར་མོ་གང་གཏད་ནས་འདི་མེ་ལ་ཐོབ་དང་གསུང། ཁམས་

[028B] །ཆོས་ཉིད་ལམ་གྱི་ཀློང་ཆེན་དུ། །རྣམ་རྟོག་བག་ཆགས་སྡུག་བསྔལ་འདི། །བསད་པས་འཛད་ཀྱིས་སོད་ལ་ཐོང་ཟེར་བ་ལ་
དཔལ་འཇིགས་མེད་གྲགས་པའི་ཐུགས་དགོངས་ལ། ང་དགེ་སློང་ཅིག་གིས་ཤིག་མེ་ལ་གསོད་པ་ག་ལ་རུང་དགོངས་མ་བསད་པ་ལ། རང་སྐྱེས་རང་ཟའི་རྣམ་རྟོག་ཤིག་
མ་བསད་བླ་མ་ག་ལ་རྙེད། །སང་ནི་ལྟད་མོ་ལྟ་རུ་འགྲོ་ཟེར་བ་དང་སྤྲང་པོ་དེ་ཉིད་འཇའ་ལྟར་ཡལ་ནས་མི་སྣང་བར་གྱུར་ཏོ། །ཡང་དཔལ་འཇིགས་མེད་གྲགས་པ་དེ་ཉིད་
ཐུགས་སྐྱོ་ཞིང་རང་ལ་ཐུགས་ཁེལ་སྐྱེས་པའི་ངང་ནས། རྗེ་བཙུན་ཆེན་པོ་ཏི་ལོ་པ་ཚོལ་དུ་བྱོན་པས་རྒྱལ་ཁམས་ཆེན་པོ་གཅིག་ལ་མི་མིག་གཅིག་པ་མང་པོ་དང། མིག་
ཡེ་མེད་པས་གཟུགས་མཐོང་བ། །རྣ་བ་མེད་པས་སྒྲ་ཐོས་པ། ལྕེ་མེད་པས་གཏམ་སྨྲ་བ། ཞ་བོས་བང་རྒྱུག་པ། མི་རོས་གཡབ་མོ་བྱེད་པ་ལ་སོགས་པའི་ལྟད་མོ་
ཡ་མཚན་ཅན་མང་པོ་མཐོང་ཚེ། ཐུགས་སྐྱོ་ཧྲེལ་བའི་ཉམས་བུན་ནེ་བ་ཅིག་གི་ངང་ནས། ཐུགས་དགོངས་ལ་ངས་བཙལ་བའི་བླ་མ་ནི་མ་རྙེད། བ་བཙལ་བའི་དོན་མེད་

[029A]༄༅། །པའི་ལྟད་མོ་འདི་རྣམས་ལ་ཡེངས་ནས་བླ་མ་ཚོལ་བའི་བསམ་སྦྱོར་ཉམས་འདུག་དགོངས་ནས། དེ་རྣམས་ལ་ཁྱེད་ཀྱིས་རྗེ་བཙུན་ཏི་ལོ་བ་མཐོང་
ངམ་གསུངས་པས། དེ་རྣམས་ཀྱིས་སྨྲས་པ། ངེད་ཀྱིས་རྗེ་བཙུན་ཏི་ལོ་བ་མ་མཐོང་སྟེ། ཁྱོད་སྙིང་ནས་རྗེ་བཙུན་ཏི་ལོ་པ་ཚོལ་འདོད་ན་འདི་ལྟར་གྱིས་ཟེར། དད་ལྡན་སློབ་མའི་
སྣོད་ཆེན་དུ། །དད་གུས་ངེས་ཤེས་ནང་ནས་བསྐྱེད། །རྒྱུད་ལྡན་བླ་མའི་རྒྱུད་པ་རྟེན། །ལྟ་བ་རྟོགས་པའི་རལ་གྲི་ཕྱོར། །སྒོམ་པ་བདེ་གསལ་རྟ་ཕོ་རྒྱུགས། །སྤྱོད་པ་གཟུང་
འཛིན་རྒྱ་མདུད་ཁྲོལ། །འབྲས་བུ་རང་གསལ་ཉི་མ་འདེ། །མིག་གཅིག་དུ་མ་རོ་གཅིག་སྟེ། །དམུས་ལོང་ལྟ་རུ་མེད་པར་ལྟ། །འོན་པ་ཉན་དུ་མེད་པར་ཉན། །ལྐུགས་བ་སྨྲ་རུ་
མེད་པར་སྨྲ། །ཞ་བོས་འགྲོ་འོང་མེད་པར་རྒྱུག་དབུགས་བྲལ་སྐྱེ་མེད་གཡབ་མོ་གཡོབ། །བྱ་བ་ཡིན། ཁྱོད་ཀྱིས་ཕྱོགས་ཐམས་ཅད་ལ་འཁྱམ་འཁྱམ་ཕྱིན་པས་བླ་མ་མི་རྙེད་
ནང་ནས་དད་པ་དང་མོས་པ་དང། གུས་པ་ཁྱད་པར་ཅན་དང་སིང་བྱས་ནས་ཅོག་གེ་བསྡད་ཀྱང་བླ་མ་བྱོན་ཡོང། བླ་མ་གྲུབ་ཐོབ་བར་མ་ཆད་པའི་རྒྱུད་ལྡན་གྱི་བླ་མ་རྟེན་དགོས་

[029B] ཆོས་ཐམས་ཅད་རང་བཞིན་མེད་པར་ཤེས་པའི་ཤེས་བྱའི་གནས་ལུགས་ཕྱིན་ཅི་མ་ལོག་པ་ཅིག་རྟོགས་དགོས་པ་ཡིན། །བསྒོམ་པའི་ཉམས་དང་རྟོགས་པ་ཞེན་མེད་
དུ་སྐྱོང་ཤེས་དགོས་པ་ཡིན། ད་ཕྱི་གཟུང་བའི་ཡུལ་ལ་ཞེན་པ་དང། ནང་འཛིན་པའི་སེམས་རྟོག་དཔྱོད་དང་བྲལ་བ་ཅིག་དགོས་པ་ཡིན། འབྲས་བུ་ཞི་བ་ལ་ཐོབ་འདོད་དང་
འཁོར་བར་འཁྱམས་དོགས་མེད་པའི་རང་སེམས་སུ་ཐག་ཆོད་པ་ཅིག་དགོས་པ་ཡིན། མིག་གཅིག་ཆོས་ཐམས་ཅད་དུ་མ་རོ་གཅིག་ལ་དགོངས། ཕྱག་རྒྱ་ཆེན་པོའི་དོན་དེ་
དམུས་ལོང་གིས་གཟུགས་མི་མཐོང་བ་ལྟར་སྡོས་བཅས་ཀྱི་དོན་ཅིག་ལྟར་མེད། ཕྱག་རྒྱ་ཆེན་པོའི་དོན་དེ་ལྐུགས་པས་སྨྲ་མི་ཤེས་པ་ལྟར་སྨྲ་བརྗོད་ལས་འདས། ཕྱག་རྒྱ་ཆེན་
བོའི་དོན་དེ་ཞ་བོས་འགྲོ་འོང་མེད་པ་ལྟར། འགྲོ་འོང་གི་མཚན་མས་དབེན། ཕྱག་རྒྱ་ཆེན་པོའི་དོན་དེ་གཟུང་འཛིན་གྱི་རྟོག་པ་དང་བྲལ་བ་དུར་ཁྲོད་གྱི་མི་རོས་མཚོན་ཟེར་བ་ལ་
དཔལ་འཇིགས་མེད་གྲགས་པའི་ཐུགས་དགོངས་ལ། འདི་རྣམས་བླ་མའི་སྤྲུལ་པར་འདུག་པས་རྗེས་སུ་འཛིན་པའི་ཞུ་བ་འབུལ་དགོས་སྙམ་ཙ་ན། དེ་རྣམས་ཐམས་

[030A]༄༅། །ཅད་མི་སྣང་བར་གྱུར་ཏོ། །དེ་ནས་ཐུགས་ཆད་ཏེ། རྗེ་བཙུན་ཏི་ལོ་པའི་སྤྲུལ་པ་དང་མཇལ་ཡང་རྗེས་སུ་འཛིན་པའི་སྐལ་བ་མི་འདུག་ད་བཙལ་བས་
ནི་རྙེད། ལོག་པས་ནི་ངོ་ཚ། བདག་གི་རྣམ་སྨིན་གྱི་ལུས་འདི་གེགས་བྱས་པ་ཡིན་པས། ད་ལུས་འདི་བོར་ཏེ་སྐྱེ་བ་ཕྱི་མ་ལ་ཅིས་ཀྱང་མཇལ་བར་སྨོན་ལམ་བཏབ་དགོས་
སྙམ་ཐུགས་སྐྱོ་ཆད་དེ་བའི་ངང་ནས་སྨྲེ་སྔགས་ཀྱི་ཚིག་བརྗོད་པ། །མཁའ་འགྲོའི་ལུང་བསྟན་རྗེས་འབྲང་ནས། །བསྟན་རྩ་དགེ་འདུན་སྡེ་བོར་ཞིང། །སྡོམ་ལྡན་ཆོས་ཀྱི་
གྲོགས་སྤངས་ཏེ། །བརྩེ་བའི་གྲོས་འདེབས་ངག་བཅག་ནས། །སྡུག་བསྔལ་དཀའ་བ་ཉམས་བླངས་ཀྱང། །བླ་མ་རྙེད་པར་མ་གྱུར་པ། །བདག་གི་ལུས་འདིས་གེགས་བྱས་
པས༑ ༑འདི་དོར་བླ་མ་ཅིས་མི་བཙལ། །ཅེས་གསུངས་ཏེ། སྤུ་གྲི་བཏོན་ནས་རྩེ་ཆུང་བ་གཅོད་བར་བརྩམས་པ་དང། ནམ་མཁའ་ནས། བླ་མ་མ་རྙེད་སངས་རྒྱས་དག་བསད་
པས་བླ་མ་ག་ལ་རྙེད། །ཁྱོད་འདོད་སྡིག་ཅན་ང་མིན་ནམ། །གསུང་ནས། མི་སྔོན་པོ་རས་ཀྱི་ཨང་ཀ་རག་སྐུ་ལ་གསོལ་བ། རལ་པའི་ཐོར་ཅོག་ཅན། སྤྱན་རྩ་དམར་ལྗིག་

[030B] དཔལ་འཇིགས་མེད་གྲགས་པས་ཐུགས་ཡུས་པའི་སྒོ་ནས་སྤྱན་ཆབ་ཕྱུང་ཞིང། པུས་བཙུགས་ཐལ་མོ་སྦྱར་ནས་
གསོལ་པ། ནམ་མཁའི་སྤྲིན་ལྟར་ངེས་མེད་པར། །དམ་པ་བཙལ་བས་ག་ལ་རྙེད། །ཀྱེ་མ་ཐུགས་རྗེས་མི་གཟིགས་བར། །བདག་ནི་འདི་ནས་ཐུགས་རྗེས་བཟུང། ཞེས་
ཞུས་པས། རྗེ་བཙུན་ཏི་ལོ་པའི་ཞལ་ནས། ཁྱོད་དང་ང་དང་པོ་མཛེ་མོ་དང་འཕྲད་པ་ནས། དའི་བར་ལ་ལུས་དང་གྲིབ་མ་བཞིན་འབྲལ་བ་མེད་ཏེ། ཁྱོད་ཀྱིས་ང་རེས་འགའ་ཁྱི་མོར་
མཐོང། རེས་འགའ་ཉ་པར་མཐོང། རེས་འགའ་ཁྱི་ར་བར་མཐོང། རེས་འགའ་ཕ་མར་བསད་པར་མཐོང་བ་སོགས་མ་དག་པའི་མཐོང་སྣང་མང་པོ་དེ་ཚོ་ཁྱོད་རང་གིས་ལས་
ངན་གྱིས་སྒྲིབས་ནས། ང་མ་མཐོང་བ་ཡིན་གསུང་ནས། །སྣོད་ལྡན་དྲི་མེད་གཟི་བརྗིད་ཁྱོད། །མཁའ་འགྲོ་མ་ཡི་གསང་བའི་གནས། །གསང་སྔགས་ཡིད་བཞིན་ནོར་
བུ་ཡི། །གདམ་ངག་སྣོད་དུ་ད་གྱུར་ཏོ། །མཁའ་འགྲོ་མ་ཡི་གསང་བའི་གནས། །རྒྱུད་པ་ཡིན་བཞིན་ནོར་བུ་ཟུང། །གསུང་ནས། བཀའ་བཞི་རྒྱུད་པའི་བླ་མ་དང་

[031A]༄༅། །ཨུ་རྒྱན་དུ་ཡེ་ཤེས་ཀྱི་མཁའ་འགྲོ་མ་ལ་མདོ་རྒྱུད་མན་ངག་ཐམས་ཅད་ཀྱི་སྙིང་པོ་གཅིག་ཏུ་དྲིལ་ནས་རྩི་མར་ལ་ཡང་ཞུས་བྱས་པ་ལྟ་བུའི་
གདམས་ངག་སྐལ་ལྡན་གྱི་གང་ཟག་ཚེ་གཅིག་ལུས་གཅིག་ལ་སངས་རྒྱས་ཀྱི་སར་འགྲོ་བར་བྱེད་པ་ལ་ཡོད་ན་ཡོད་ཆོག་ཅིང། མེད་ཐབས་མེད་པའི་དཔལ་མཁའ་འགྲོ་
སྙན་རྒྱུད་ཀྱི་གདམས་ངག་གསན་ཚུལ་རྣམས་རྒྱས་པར་གནང་ནས་ཐུགས་ཡི་ཆད་པ་བསོས་སོ།། །གཉིས་པ་རྗེས་འཇུག་གི་གདུལ་བྱ་ཆོས་ལ་བསྐུལ་ཕྱིར་ཚུལ་
བསྟན་པ་ནང་སྡུག་བསྔལ་ཉམས་ལེན་གྱི་དཀའ་བ་ལ་རྟེན་ནས་བརྡ་ལེགས་པར་དཀྲོལ་བའི་ཚུལ་ལ་གཉིས། སྨིན་ལམ་ཡིད་བཞིན་ནོར་བུའི་དབང་གི་སྒོ་ནས་དབང་དོན་
བརྡའ་དཀྲོལ་བ་དང། གྲོལ་ལམ་ཡིད་བཞིན་ནོར་བུའི་སྒོ་ནས་གྲོལ་བྱེད་ལམ་གྱི་བརྡའ་དཀྲོལ་བའོ། །དང་པོ་ནི། བྱིན་བརླབས་དབང་གི་ཆུ་བོ་གཞུང་མ་ཉམས་
པ་གཞན་ལས་ཆེས་ཁྱད་པར་དུ་འཕགས་པ་བཀའ་རྒྱུད་རིན་པོ་ཆེའི་ཁྱད་ཆོས་སྨིན་ལམ་ཡིད་བཞིན་ནོར་བུའི་གདམས་ངག་གི་མཐོངས་དབྱེ་བ་ནི། དཔལ་འཇིགས་མེད་

[031B] བླ་མ་ལ་གདམས་ངག་ཞུ་འཚལ་ཞུས་པས། བརྡའ་བཅུ་གསུམ་པོ་རེ་རེ་བཞིན་རིམས་ཀྱིས་སྟོན་
བར་མཛད་པ་ནི། རྗེ་བཙུན་ཏི་ལོ་བའི་ཞལ་ནས། ནཱ་རོ་པ་གདམ་ངག་ཞུ་བ་ལ་དབང་བསྐུར་སྔོན་དུ་འགྲོ་དགོས་པས། དབང་བསྐུར་བྱ་ཡིས་མེ་འདག་གཅིག་དང་རས་
ཡུག་ཏིལ་མར་རྣམས་ཁྱེར་ཤོག་གསུངས་ནས། མེ་འདགས་རས་ཡུག་ཏིལ་མར་གསུམ་ཕུལ་བས། རྗེ་བཙུན་ཏི་ལོ་པས་རས་ཡུག་ལ་མར་གྱིས་བྱུགས་ནས་ས་
གཞི་ཁད་མཉམ་ལ་ཕུར་བ་བཞི་ལ་བརྒྱངས་ཏེ། རས་ཡུག་གི་སྣ་གཅིག་ནཱ་རོ་པ་ལ་སྤྲད། སྣ་གཅིག་རྗེ་བཙུན་ཏི་ལོ་པས་བཟུང་བའི་ཕྱོགས་བཞི་ནས་མེ་སྦར་བས། རས་
ཚིག་པའི་ཐལ་བ་རྒྱུ་སྤུན་སྔར་ལྟར་ཡར་མར་དང་ཕན་ཚུན་དུ་ཤིག་གེ་བ་རས་ཀྱི་རྣམ་པ་མ་ཉམས་པར་ཡོད་པ་ལ། ངོ་བོ་ཐལ་བར་གྱུར་ནས་རས་ཀྱི་དོན་བྱེད་མི་ནུས་པའི་ཚེ་
རྗེ་བཙུན་ཏི་ལོ་པའི་ཞལ་ནས། ནཱ་རོ་པ་གདམ་ངག་གོའམ་གསུང། དཔལ་ནཱ་རོ་པས་ཀྱང་བླ་མའི་ངོ་སྤྲོད་དང་གདམ་ངག་མེ་ལྟ་བུས། སློབ་མའི་ཉོན་མོངས་པ་རས་ཡུག་

[032A]༄༅། །ལྟར་བསྲེགས་པས། ཕྱིའི་ཡུལ་དངོས་པོ་ལ་བདེན་འཛིན་འགགས་ཏེ། དངོས་པོའི་དོན་བྱེད་མི་ནུས་པས་འཁོར་བར་ཕྱིར་ལྡོག་པར་གོ་ཏེ་
གོ་བ་ལྟར་ཞུས། དཔལ་ནཱ་རོ་པས་དབང་དོན་ངོ་འཕྲོད་ནས་རྟོགས་པའི་མགུར་འདི་ཕུལ། །དབང་དོན་མེ་འདག་ལྟ་བུ་དེས། །རྣམ་རྟོག་རས་ཡུག་འདྲ་བ་བསྲེགས།།
རས་ཀྱི་བྱ་བ་མི་བྱེད་པར། །རྒྱ་ཡང་མ་ཉམས་སྔ་མ་ལྟར། །ངོ་བོས་བྱ་བ་མི་བྱེད་ཀྱང། །ལྷའི་སྒྱུ་ལུས་གསལ་བར་སྣང། །ཞུས་པས། རྗེ་བཙུན་ཏི་ལོ་པས་
ལན་ཅི་ཡང་མི་གསུང་བ་ལ། ཡང་སྔར་ལྟར་མཎྜལ་དང་ཕྱག་མཆོད་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས། ཡང་ཤེལ་སྒོང་དངས་པོ་གཅིག་
བསྟན་བྱུང་པ་ལ། དཔལ་ནཱ་རོ་པས་གསོལ་པ། སློབ་མའི་རྒྱུད་དམ་ཚིག་གཙང་མར་གནས་པ་ཤེལ་སྒོང་ལྟ་བུ་ལ། གཡོ་སྒྱུ་ཟོལ་ཟོག་སོགས་ཀྱི་དྲི་མས་མ་གོས་
པ་ཅིག་དགོས་པར་གོ་ལགས་ཞུས་པས། དོན་ལ་གོ་འདུག་དགོངས་པ་ཐུགས་ལ་ཤར་ནའང་གོ་འདུག་ཡང་མི་གསུང་མ་གོ་འདུག་ཡང་མི་གསུང་བར་ཧོག་བཞེངས་ནས་

[032B] །དེའི་ཕྱི་ན་ཕར་དཔལ་ནཱ་རོ་པ་ཕེབས་པས། རྗེ་བཙུན་ཏི་ལོ་པ་ཐང་ཁ་སྟོང་པ་ཅིག་ན་སྤྱོད་ལམ་སྔར་ལྟར་བཞུགས་འདུག་པ་ལ། མཎྜལ་སྔོན་དུ་སོང་བའི་
སྒོ་ནས། ཕྱག་མཆོད་བསྐོར་བ་མཛད་ནས་ཐལ་མོ་སྦྱར་གདམ་ངག་ཞུས་པས། རྗེ་བཙུན་ཏི་ལོ་པས་རྒྱ་མདུད་བོར་བའི་སྲད་བུ་གཅིག་གནང་ནས་དེ་ཁྲོལ་ཅིག་གསུང་
དཔལ་ནཱ་རོ་པས། རྒྱ་མདུད་དཀྲོལ་ནས་ཕྱག་དུ་ཕུལ་བས་སྲས་བུ་རང་གར་བོར་སོང་བའི་སྒོ་ནས། ཕྱག་མཆོད་བསྐོར་བ་མཛད་ནས་དཔལ་ནཱ་རོ་པས་གོ་ལགས་ཞུས་
པས༑ རྗེ་བཙུན་ཏི་ལོ་པས་ཇི་ལྟར་གོ་གསུང། རང་སེམས་འཁོར་བར་འཆིང་བའི་རྒྱ་མདུད་འཇིག་རྟེན་ཆོས་བརྒྱད་ཀྱི་སྒྲོག་དུ་ཆུད་པ་སྤོངས་ལ། སེམས་གཉུག་མ་རང་
སོར་ཞོག་ཅིག་བྱ་བའི་བརྡར་གོ་ལགས་ཞུས་པས། རྗེ་བཙུན་ཏི་ལོ་པས་ཅི་ཡང་མི་གསུང་བར་གྱུར་ཡང། གོང་ལྟར་མཎྜལ་ཕྱག་མཆོད་བསྐོར་བ་སོགས། སྔོན་དུ་
བཏང་ནས་གདམ་ངག་ཞུས་པས། ཡང་རྗེ་བཙུན་ཏི་ལོ་པས། ནོར་བུ་རིན་པོ་ཆེ་ཞིག་སྤྱི་བོར་བཞག་པའི་བརྡའ་བསྟན་པས། དཔལ་ནཱ་རོ་པས་འཁོར་འདས་ཀྱི་དགོས་

[033A]༄༅། །འདོད་འབྱུང་བའི་ནོར་བུ་རིན་པོ་ཆེ་བླ་མ་ཡིན་པས་འབྲལ་མེད་སྤྱི་བོར་བསྒོམ་དགོས་པར་གོ་ལགས་ཞུས་པས། རྗེ་བཙུན་ཏི་ལོ་པས་ཡང་
ནོར་བུ་དེ་ལ་སྤྱན་གཡོ་འགུལ་མེད་པར་གཟིགས་ཀྱི་འདུག་པའི་བརྡའ་ཅིག་བསྟན་བྱུང་བ་ལ། དཔལ་ན་རོ་པས་ཚེ་འདིར་ཆོས་ཉིད་ཀྱི་དོན་མཐོང་བ་ཕྱག་རྒྱ་ཆེན་པོ་
མཆོག་གི་དངོས་གྲུབ་ཐོབ་པ་ལ། མོས་གུས་འགྱུར་མེད་ཀྱི་མིག་གིས་བླ་མའི་མཛད་སྤྱོད་ཐམས་ཅད་ཡོན་ཏན་དུ་ཤེས་དགོས་བའི་བརྡར་གོ་ལགས་ཞུས་པས་
ཅི་ཡང་མི་གསུང་བར་ས་ཕྱོགས་གཞན་ཅིག་ཏུ་ཕེབས་ནས་སྔར་གྱི་སྤྱོད་ལམ་ལྟར་བཞུགས་པ་ལ། མཎྜལ་ཕྱག་མཆོད་བསྐོར་བ་སོགས་སྔོན་དུ་བཏང་ནས་
གདམ་ངག་ཞུས་པས། རྗེ་བཙུན་ཏི་ལོ་པས་ཆུ་གཙང་གྲང་མོ་སྣོད་གང་གནང་ནས་འདི་ཕྱི་ནང་གཉིས་ཀ་འཐུང་གསུང་པའི་བརྡའ་བསྟན་བྱུང། དཔལ་ནཱ་རོ་
པས་ཆུ་གཙང་འཐུངས་ནས་བདག་གཞན་གྱི་ཉོན་མོངས་པའི་ཚ་གདུང་གདམ་ངག་བསིལ་བའི་ཆུས་སེལ་བར་བྱེད་དགོས་པ་གོ་ལགས་ཞུས་པས། སྔར་ལྟར་ཅི་

[033B] རྗེ་བཙུན་ཏི་ལོ་པས་
ཡང་སྣོད་མང་པོ་ཆུས་བཀང་ནས་གཅིག་ཏུ་བྲིལ། ཡང་གཅིག་པོ་དེ་སྣོད་དུ་མར་བླུག་ནས་བཀང་བཞག་པའི་བརྡ་ཅིག་བཏན་བྱུང་བ་ལ། དཔལ་ནཱ་རོ་པས་རོ་གཅིག་
ལས་དུ་མ་འབྱུང་བས་ན་དུ་མ་རོ་གཅིག་ཡིན་པར་གོ་ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་ཕེབས་པའི་ཚེ། སྤྱོད་ལམ་སྔར་ལྟར་བཞུགས་
པ་ལ། མཎྜལ་ཕྱག་མཆོད་བསྐོར་བ་སོགས་སྔོན་དུ་བཏང་ནས་གདམ་ངག་ཞུས་པས། ཡང་རྗེ་བཙུན་ཏི་ལོ་པས་ཆོས་འབྱུང་གྲུ་གསུམ་པ་གཅིག་བསྟན་བྱུང་བས་
དཔལ་ནཱ་རོ་པས་ཆོས་ཐམས་ཅད་རྣམ་ཐར་སྒོ་གསུམ་གྱི་ངོ་བོ་སྐྱེ་བ་མེད་པར་གོ་ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་གཤེགས་ནས་
སྔར་ གྱི་སྤྱོད་ལམ་  གྱིས་བཞུགས་འདུག་པ་ལ། ཡང་དཔལ་ནཱ་རོ་པས་མཎྜལ་ཕྱག་མཆོད་སོགས་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས་ཡང་ཐིག་ལེའི་རི་

[034A]༄༅། །མོའི་བརྡའ་གཅིག་བསྟན་བྱུང་བས། དཔལ་ནཱ་རོ་པས་ཆོས་ཐམས་ཅད་ཆོས་སྐུ་ཐིག་ལེ་ཉག་གཅིག་ཏུ་གོ་ལགས་ཞུས། །ཡང་རྗེ་བཙུན་
ཏི་ལོ་པས་རང་གི་ཐུགས་ཀར་འཛུབ་མོ་བརྩུགས་དབུ་གུག་པ་གཅིག་གི་བརྡའ་མཛད་བྱུང་བས། དཔལ་ནཱ་རོ་པས་ཆོས་སྐུ་ཐིག་ལེ་ཉག་གཅིག་དེ་རང་ཡིན་པར་གོ་
ལགས་ཞུས་པས། སྔར་ལྟར་ཅི་ཡང་མི་གསུང་བར་ས་ཕྱོགས་གཞན་དུ་གཤེགས་ནས་སྔར་གྱི་སྤྱོད་ལམ་གིས་བཞུགས་འདུག་པ་ལ། དཔལ་ནཱ་རོ་པས་མཎྜལ་
ཕྱག་མཆོད་སོགས་སྔོན་དུ་བཏང་ནས་གདམ་ངག་ཞུས་པས། རྗེ་བཙུན་ཏི་ལོ་པས་སྤྲུལ་གཅིག་ལ་མདུད་པ་བོར་ཏེ། སྤྲུལ་རང་གིས་གྲོལ་འགྲོ་བའི་བརྡའ་གཅིག་
བསྟན་བྱུང་བས། དཔལ་ནཱ་རོ་པས་འཁོར་བ་རང་གྲོལ་དུ་གོ་ལགས་ཞུས་པས། ཡང་རྗེ་བཙུན་ཏི་ལོ་པ་ཅི་ཡང་མི་གསུང་བར་ལྐུགས་པ་ལྟར་བཞུགས་པའི་བརྡའ་
གཅིག་བསྟན་བྱུང་བས། དཔལ་ནཱ་རོ་པས་རྟོགས་པའི་ཉམས་མྱོང་སྨྲ་རུ་མེད་པར་གོ་ལགས་ཞུས། ཡང་རྗེ་བཙུན་ཏི་ལོ་པས་ཤིང་གཅིག་ལ་ཡལ་ག་མང་པོ་

[034B] གོའམ་གསུང། དཔལ་ནཱ་རོ་པས་འབྲས་བུ་གདུལ་བྱ་དུས་ལ་བབ་པས་ཆོས་ཀྱི་འབྲས་བུས་གཞན་གྱི་དོན་གཉིས་ལྷུན་
གྱིས་གྲུབ་པའི་བརྡར་གོ་ལགས་ཞུས་པས། བརྡའ་ཐམས་ཅད་གྱི་གོ་ལུགས་ཞུས་ནའང་བརྡ་གོ་འདུག་ཡང་མི་གསུང། མ་གོ་འདུག་ཡང་མི་གསུང་བར། སྨིན་ལམ་
བརྡའ་གྲོལ་ངོ་སྤྲོད་ཀྱི་མགུར་ཆེན་འདི་གསུངས་སོ། །རྗེ་བཙུན་ཏི་ལོ་པ་ཞལ་འཛུམ་མཛད་ནས། སྣོད་ལྡན་དྲི་མེད་གཟི་བརྗིད་ཉོན། །གདམ་ངག་མེ་འདག་
ལྟ་བུ་ཡིས། །ཉོན་མོངས་རས་ཡུག་ལྟར་བསྲེགས་ཤིང། །བདག་རྒྱུད་ཤེལ་སྒོང་ལྟར་དག་པ། །ཆོས་བརྒྱད་ཚེ་འདིའི་རྒྱ་མདུད་ཁྲོལ། །བླ་མ་ནོར་བུ་རིན་ཆེན་ལ། །
དང་གུས་དབང་པོ་འགྱུར་མེད་ལྟ། །གདམ་ངག་དྲི་མེད་ཆུ་རྒྱུན་འཐུང། །ཆུ་སྣོད་དུ་མ་རོ་གཅིག་སྟེ། །ཆོས་འབྱུང་སྐྱེ་བ་མེད་པ་ཡིན། །ཆོས་སྐུ་ཐིག་ལེ་རང་ལ་
གནས༑ ༑འཛུམ་མོ་རང་ཉིད་ཡིན་ཕྱིར་མཚོན། །སྤྲུལ་མདུད་འཁོར་བ་རང་གྲོལ་ཏེ། །ལྐུགས་པ་ཉམས་རྟོགས་སྨྲ་རུ་མེད། །ཤིང་ཐོག་དོན་གཉིས་འབྲས་བུ་སྨིན་

[035A]༄༅། །བཅུ་གསུམ་བརྡའི་དོན་དཀྲོལ་བས། །ཁྱོད་ནི་བརྡའ་ཤེས་སྐྱེས་བུ་སྟེ། །མཁའ་འགྲོ་མའི་གསང་བའི་གནས། །གསང་སྔགས་ཡིད་བཞིན་ནོར་བུ་
ཡི༑ ༑མ་སྨིན་སྨིན་བྱེད་དབང་གི་ནི། །སྨིན་ལམ་སེམས་ཀྱི་མེ་ལོང་ལྟོས། །གསུང་ནས། བུམ་དབང་གི་བརྡའ་བཅུ་གཅིག་གསང་དབང་གི་བརྡའ་བཅུ་གཅིག་
ཤེས་རབ་ཡེ་ཤེས་ཀྱི་དབང་གི་བརྡའ་བཅུ་གཅིག་རྣམས་བསྟན་ནས། རྣམ་པའི་དབང་སྨིན་བྱེད་ཀྱི་བྱིན་བརླབས། གསང་སྔགས་སྤྱི་དང་མཐུན་པ་རྣམས་ཀྱང་མ་ལུས་
པར་གནང་སྟེ། བུམ་དབང་གིས་སྣང་བ་སྒྱུ་མར་ངོ་ཤེས་ནས་སྣང་བ་ཐམས་ཅད་ལྷ་དང་སེམས་སུ་ངོ་སྤྲད། གསང་དབང་གིས་སེམས་རང་རིག་སྟོང་པར་ངོ་སྤྲད་
ཤེས་རབ་ཡེ་ཤེས་ཀྱི་དབང་གིས་སྟོང་པ་བདེ་བར་ངོ་སྤྲད། བཞི་པས་བདེ་བ་སྤྲོས་བྲལ་དུ་ངོ་སྤྲད་ནས་དེ་དག་གི་དོན་ལ་ལྟོས་ཅིག་གསུངས་པ་དང། དཔལ་ནཱ་རོ་
པས༑ མ་རིག་མུན་པས་ལྡོངས་གྱུར་པའི། །དམུས་ལོང་བདག་གིས་ཇི་ལྟར་ལྟ། །ཞུས་པས། རྗེ་བཙུན་ཏི་ལོ་པའི་ཞལ་ནས། ལྟ་རུ་མེད་པའི་ཚུལ་གྱིས་

[035B] ༑མཐོང་དུ་མེད་པའི་ངང་ཉིད་ལས། །ངོས་བཟུང་མེད་པའི་དོན་མཐོང་སྟེ། །མཐོང་མེད་རྣལ་འབྱོར་རང་གྲོལ་འགྱུར། །གསུངས་པས། དེར་དཔལ་ནཱ་རོ་པས་
དབང་གི་ཉམས་ལེན་ལ་ལྟར་མེད་དུ་ལྟས་པས། མཐོང་མེད་དུ་མཐོང་སྟེ། གྲོལ་མེད་དུ་གྲོལ་ནས། དཔལ་ནཱ་རོ་པས་གསོལ་པ། །རང་སེམས་ནོར་བུ་རིན་པོ་ཆེ། །
བླ་མའི་གྲུ་གཟིངས་ལ་བརྟེན་ནས། །ཁམས་གསུམ་འཁོར་བའི་རྒྱ་མཚོ་ལས། །ད་ལྟ་ཉིད་དུ་གྲོལ་བའི་གདེང། །སྨིན་ལམ་དོན་མཐོང་རྣལ་འབྱོར་བདེ། །ཞུས་པས་
རྗེ་བཙུན་ཏི་ལོ་པས། བདེ་བར་ངོ་སྤྲོད་བླ་མ་ལ། །གདམ་ངག་ལ་ཞེན་འདུག་སྙམ་སྟེ། །བདེ་བར་ངོ་སྤྲོད་བླ་མ་དང། །ཟབ་མོའི་དོན་གྱི་གདམ་ངག་ལ། །ཞེན་ནས་
འཆིང་བས་ཉོན་མོངས་འདྲ། །གཉེན་པོ་ལ་ནི་ཞེན་མེད་ལྟོས། །གསུང་བ་དང། དཔལ་ནཱ་རོ་པས་གསོལ་པ། རྣམ་པར་རྟོག་པའི་ཆོས་བདེ་བ་ལ་ཞེན་པ་དང་བཅས་
ནས་ཉོན་མོངས་པ་ལ་ཞེན་པ་སྐྱེས་ན་འཁོར་བ་ལས་མི་ཐར། གཉེན་པོ་ལ་ཞེན་ཡང་འཆིང་སྟེ། སྣང་བ་ཡང་རྫུན་ཏེ་སྙམ་པ་དང། རྨི་ལམ་སྒྱུ་མ་ཙམ་དུ་བཟུང་སྟེ་

[036A]༄༅། །ཞེན་ནའང་ཤེས་བྱའི་སྒྲིབ་པར་འདུག་པས་ཡིད་ལ་མི་བྱེད་པ་རང་ཟབ་པར་གོ་ལགས་ཞུས་པས། རྗེ་བཙུན་ཏི་ལོ་པའི་ཞལ་ནས། ལུས་ལ་
བུམ་དབང་བསྐུར་ནས་ལྷ་དག་པ་སྣང་ལ་རང་བཞིན་མེད་པའི་དགོས་པ་རང་ལུས་གདོད་ནས་ལྷའི་སྐུར་གནས་པ་ཡིན་པ་ཡིན་ཐོག་ཏུ་ངོ་སྤྲད་པས་རང་ངོ་འཕྲོད་ན་བུམ་
དབང་ཐོབ་པ་ཡིན། ངག་ལ་གསང་དབང་བསྐུར་ནས་རྩ་རླུང་ཐིག་ལེ་བདེ་བའི་རང་བཞིན་དུ་ངོ་སྤྲད་པའི་དགོས་པ་བདེ་དྲོད་ཀྱི་ཏིང་ངེ་འཛིན་རྣམ་པར་དག་པ་ཕྱག་ཆེན་གྱི་
རྩིས་ཟིན་ཅིང་ཟག་མེད་ཀྱི་བདེ་བ་ངོས་ཟིན་ན་གསང་དབང་ཐོབ་པ་ཡིན། སེམས་ལ་ཤེས་རབ་ཡེ་ཤེས་ཀྱི་དབང་བསྐུར་ནས་ལྷན་གཅིག་སྐྱེས་པའི་ཡེ་ཤེས་ངོ་སྤྲད་པའི་
དགོས་པ་་་གཉུག་མ་ལྷན་སྐྱེས་ཟག་མེད་ཀྱི་བདེ་བ་ལ་ངེས་པ་རྙེད་པའི་གདེང་ཐོབ་ན་ཤེས་རབ་ཡེ་ཤེས་ཀྱི་དབང་

[036B] བཞི་པ་ཚིག་དབང་རིན་པོ་ཆེས་ཆོས་སྐུ་སྐྱེ་འགག་གནས་གསུམ་དང་བྲལ་བར་ངོ་སྤྲད་པའི་དགོས་པ་རང་སེམས་ཆོས་སྐུར་ངོ་འཕྲོད་ན་དབང་བཞི་པ་ཐོབ་པ་ཡིན་
ནོ་གསུང། བདེ་ནས་བདེ་བར་ངོ་སྤྲད་པས། བླ་མའི་གདམ་ངག་ཞེན་མེད་མཛོད། །ཞེས་གསུངས་སོ།། །གཉིས་པ་གྲོལ་ལམ་ཡིད་བཞིན་ནོར་བུའི་སྒོ་ནས་
གྲོལ་བྱེད་ལམ་གྱི་བརྡའ་དཀྲོལ་བ་ནི། །ལོ་གཅིག་གི་བར་དུ་རྗེ་བཙུན་ཏི་ལོ་པ་སྐུ་ལུས་སྤང་ལ་བེ་ཕུར་བཏབ་པ་བཞིན་མི་གཡོ་བར་བཞུགས། གསུང་ལྐུགས་པ་ལྟར་སྨྲ་
བཅད་མཛད། ཐུགས་དབུགས་བྲལ་ལྟར་རྟོག་མེད་དུ་ལྷོད་དེ་བཞུགས་འདུག་པ་ལས། དཔལ་ནཱ་རོ་པས་མཎྜལ་ཕུལ་ནས། ཕྱག་དང་མཆོད་པ་བསྐོར་བ་མཛད་ནས་རྗེ་
བཙུན་རིན་པོ་ཆེ་བདག་ལ་གྲོལ་བྱེད་ལམ་གྱི་གདམ་ངག་གནང་དུ་གསོལ། ཞེས་གསོལ་བ་བཏབ་པས། སྐབས་ཅིག་ལ་སྤྱན་ཧུར་གྱིས་བྱུང་ནས། བླ་མ་ལ་གདམ་ངག་
ཞུས་པས། ཧོང་ཏེ་བཞེངས་ནས་གདམ་ངག་འདོད་ན་ངའི་ཕྱི་ནར་ཤོག་གསུང་ནས་བྱོན་པས། ཨོ་ཏན་ཏྲའི་གཙུག་ལག་ཁང་གི་སྟེང་གི་རྒྱ་ཕིབས་སུམ་རྩེགས་ཀྱི་སྟེངས་སུ་

[037A]༄༅། །བྱོན་ནས། བྱ་འདབ་ཀྱི་སྟེངས་ན་མར་ཞབས་གཉིས་རྐྱང་སྟེ་བཞུགས་ནས། ང་ལ་སློབ་མ་ཡོད་ན་འདི་ནས་མར་འཕྱོང་བ་ཡིན་ཏེ་གསུང་པ་ལ་
དཔལ་ནཱ་རོ་པས་ང་ལ་གསུང་བར་འདུག་སྙམ་ནས་ཐེ་ཚོམ་པར་འཕྱོངས་པས། ལུས་ཐམས་ཅད་ཆག་སྟེ་ན་ནས་རོ་བཞིན་དུ་སོང། རུས་པ་ཐམས་ཅད་གནད་ནས་ཟུག་
གཟེར་ལ་ཚུགས་ཀླགས་མེད་ཚེ། ད་ནི་ངེས་པར་འཆི་བར་འདུག་པའི་ལས་ངན་ཐམས་ཅད་འདིས་ཟད་པ་ཡིན་སྐྱེ་བ་ཕྱི་མ་བླ་མ་དང་མཇལ་ནས་གདམ་ངག་ཁྱད་
པར་ཅན་ཐོབ་པར་གྱུར་ཅིག་ཞེས་སྨོན་ལམ་འདེབས་ཀྱི་ཡོད་ཚེ། རྗེ་བཙུན་ཏེ་ལོ་པ་བྱོན་ནས་ཁྱོད་ཅི་ཉེས་གསུང། རྗེ་བཙུན་གསུང་པའི་བཀའ་དང་དུ་བླངས་
པ་ལ་རྟེན་ནས་རྒྱ་ཕིབས་ཀྱི་སྟེངས་ནས་འཕྱོངས་པ་ལགས་ཏེ། རྣམ་སྨིན་ལུས་ཀྱི་རྒྱ་མདུད་འདི། །འདམ་བུ་ལྟར་ཆག་རོ་བཞིན་ན། །ཞུས་བས། རྗེ་བཙུན་
ཏི་ལོ་པས། ངར་འཛིན་ལུས་ཀྱི་རྫ་མ་འདི། །ཆག་ཀྱང་རུང་གི་ནཱ་རོ་པ། །དུས་གསུམ་སངས་རྒྱས་ཐམས་ཅད་དང། །མཁའ་འགྲོ་མའི་གསང་བའི་གནས། །

[037B] །གསུང་ཕྱག་གིས་བྱིལ་མཛད་པས་སྔ་མ་ལྟར་སོས་སོ། །རྗེ་བཙུན་ཏི་ལོ་པས་དུས་འདི་ནས་དཔལ་ནཱ་རོ་པ་ཞེས་མཚན་གསོལ་
ལོ༑ ༑སྤྱན་མངའ་རིན་པོ་ཆེ་གྲགས་འབྱུང་གི་ཆོས་འབྱུང་ལས། ནཱ་རོ་པ་ཞེས་པའི་དོན་བོད་སྐད་དུ་བསྒྱུར་ན་མིའི་མཆོག་ཡིན་ལ། དེའི་དོན་རྒྱལ་རིགས་མཆོག་ཤཱཀྱའི་
གདུང་དང། བྲམ་ཟེ་མའི་མཆོག་དང་ཕྱོགས་ཅིག་སྡེབས་པའི་སྲས་ཡིན་པས་ན་མིའི་མཆོག་ཡིན་ནོ། །ཡང་ལུགས་གཅིག་ལ་དཔལ་ནཱ་རོ་པ་ཞེས་པའི་དོན་དཀའ་
སྤྱད་ཀྱི་དུས་རྡོ་རྗེ་རྡོ་ཡིས་བརྡུངས་ཏེ་མཆོག་མ་ཐོབ་བར་རྩ་ཤད་མིན་པ་མེད་པས། ནཱ་རོ་པ་ཞེས་པ་རྩ་ཤད་པའང་འཇུག་གོ། །འདི་ཡང་ཚུལ་བསྟན་པ་ཡིན། རྗེ་
བཙུན་ཏི་ལོས། ཁོ་བོས་ཨུ་རྒྱན་དུ་ཡེ་ཤེས་མཁའ་འགྲོ་མ་ལ་དངོས་སུ་ཐོབ་པའི་གདམ་ངག་ཐུན་མོང་ཡིད་བཞིན་ནོར་བུ་འདི་དག་ཡིན་གསུང། བསྡུས་པ་ཡབ་
ལྷན་ཅིག་སྐྱེས་པ་དང། ཡུམ་ལྷན་ཅིག་སྐྱེས་མའི་སྒྲུབ་ཐབས། ཡབ་བཀའ་རྒྱས་པ་བདེ་མཆོག་ལྷ་དྲུག་ཅུ་རྩ་གཉིས་དང། ཡུམ་བཀའ་རྒྱས་པ་ལྷ་མོ་བཅོ་ལྔ་མའོ།།

[038A]༄༅། །ཡབ་བཀའ་འབྲིང་པོ་བདེ་མཆོག་ལྷ་བཅུ་གསུམ་མ་དང། ཡུམ་བཀའ་འབྲིང་པོ་ལྷ་མོ་བདུན་མ་སོགས་རྒྱལ་པོ་ཆོས་ཉིད་མི་འགྱུར་བ། བློན་པོ་
རིགས་གསུམ་ལས་བྱེད། སྨངས་ཕལ་བ་འཕྲིན་ལས་མཐུན་སྦྱོར་གྱི་གདམ་ངག་རྣམས་ཚང་མར་གནང་ངོ། །དེ་ནས་དཔལ་ནཱ་རོ་པས། ཡོད་མེད་བདེན་བར་འཛིན་
པའི་བློ། །མ་རིག་སེམས་ཀྱིས་ཇི་ལྟར་ལྟ། །ཞུས་པས། སྣང་སྟོང་གཉིས་ལ་རྫུན་པར་ལྟོས། །གང་ལ་བདེན་པར་བཟུང་ཀྱང་བསླུ། །བདེན་རྫུན་གཉིས་ཀ་རྣམ་
དག་ཏུ། །མཐོང་ན་འབད་རྩོལ་མེད་པར་གྲོལ། །གསུངས་བས། དཔལ་ནཱ་རོ་པས་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་རྫུན་པར་ཁོ་ཐག་
ཆོད་དོ། །ཡང་ལོ་གཅིག་ནས་རྗེ་བཙུན་ཏི་ལོ་པ་སྐུ་གསུང་ཐུགས་ཀྱི་སྤྱོད་ལམ་སྔར་ལྟར་བཞུགས་པ་སྐབས་ཅིག་ལ་སྤྱན་ཧུར་པ་ཅིག་བྱུང་ནས་གདམ་ངག་
ཞུས་པས། ཧར་གྱིས་བཞེངས་ནས་བཞུད་པའི་ཕྱི་ན་ཕར་དཔལ་ནཱ་རོ་པས་ཀྱང་བྱོན་ཚེ། ཐང་ཀ་སྟོང་པ་ཅིག་ན་ཙན་དན་གྱི་མི་ཆེན་པོ་ཅིག་ས་འུ་རུ་རུ་འདུག་པའི་

[038B]དཔལ་ནཱ་རོ་པས་ཀྱང་དེར་སྙགས་ནས་མཎྜལ་ཕྱག་མཆོད་བསྐོར་བ་མཛད་ནས། སླར་ཡང་རྗེ་བཙུན་ཆེན་པོ་བདག་ལ་
གདམ་ངག་གནང་དགོས་ཞུས་པས། ང་ལ་གདམ་ངག་འདོད་པའི་སློབ་མ་ཡོད་ན་མེ་འདི་ཡི་ནང་དུ་འཕྱོང་བ་ཡིན་ཏེ་གསུང་བ་ལ། དཔལ་ནཱ་རོ་པའི་ཐུགས་ལ་ང་
ལ་གསུང་པ་ཡིན་སྙམ་ནས་ཐེ་ཚོམ་མེད་པར་མེའི་བསེབ་དུ་རྒྱངས་འཕྱོངས་པས། ལུས་པོ་ཚིག་ནས་ན་ཟུག་བཟོད་ཀླགས་མེད་པར་ཡོད་ཚེ། རྗེ་བཙུན་ཏི་ལོ་
པས་ནཱ་རོ་པ་ཁྱོད་ཅི་ཉེས་གསུངས་པ་ལ། དཔལ་ནཱ་རོ་པས། རྣམ་སྨིན་ལུས་ཀྱི་སྡོང་པོ་འདི། །མེ་དང་དབྱེར་མེད་བདག་སྡུག་བསྔལ། །ཞུས་པས་
ངར་འཛིན་ལུས་ཀྱི་སྡོང་པོ་འདི། །ཚིག་ཀྱང་རུང་གི་ནཱ་རོ་པ། མཁའ་འགྲོ་མ་ཡི་གསང་བའི་གནས། །རོ་སྙོམས་སེམས་ཀྱི་མེ་ལོང་ལྟོས། །གསུངས་ནས་
རྗེ་བཙུན་ཏི་ལོ་པའི་ཕྱག་གིས་བྱུགས་པ་ཙམ་གྱིས་སྐུ་ལུས་ཀྱི་སྙུང་བ་སོས་ནས་བསྲེ་བ་རོ་སྙོམས་ཀྱི་གདམས་པ་མཐའ་དག་གནང། དེ་ནས་ཡང་རྗེ་

[039A]༄༅། །བཙུན་ཏི་ལོ་པས་ལོ་གཅིག་ནགས་ཁྲོད་ཅིག་ཏུ་བཞུགས་ནས། བསོད་སྙོམས་གྱིས་ལ་དྲོངས་གསུང། བསོད་སྙོམས་མཛད་ནས་
རྒྱུན་དུ་བསྙེན་བཀུར་ཞུས། ཉིན་གཅིག་གྲོང་ཁྱེར་ཅིག་ཏུ་མཆོད་རྟེན་རྩིགས་པའི་རབ་གནས་ཀྱི་སྟོན་མོ་ཅིག་བྱུང་བ་ལ། དཔལ་ནཱ་རོ་པས་ཀྱང་དེར་ཕེབས་འབྲས་
ཆན་ལྷུང་བཟེད་གང་བྱུང་བ་བླ་མ་ལ་ཞུས་པས། ལྐན་སྒྲ་དང་བཅས་གསོལ་ནས་ནཱ་རོ་པ་ཞིམ་གསུང། དེར་སྔར་ནི་ཐ་མལ་གྱི་གཏམ་ཡེ་མི་གསུང་བ་ལ་རེ་རིང་
མཉེས་འདུག་སྙམ་ནས། ད་རུང་སློང་ངམ་ཞུས་པས་རུང་གསུང་ནས་ཆུ་བུམ་པ་གང་དང། ཤིང་གི་རལ་གྲི་གཅིག་བསྐུར་ནས་མི་སྟེར་ན་ཕྱུས་ལ་ཤོག་དེད་ན་
ཆུའི་རི་མོ་གྱིས། དེས་མ་ལོགས་ན་ཤིང་གི་ རལ་གྲིས་  བསྒོར་གསུང་ནས་བྱོན་པས། དེར་ཡུལ་ལུགས་ ལ་  ཁྱིམ་གཅིག་ནས་ལན་གཉིས་སློང་ན་སྟེར་བའི་ལུགས་མེད་པ་ལ་
ཡང་སློང་པས་ད་ཅི་བྱིན་ཟེར་ཏེ། མ་བྱིན་པ་ལ་བཅུས་ནས་ཁྱེར་འོངས་པས། འདིས་འབྲས་ཆན་རྩོག་པར་བཏང་ཟེར་ནས་མིས་དེད་བྲོས་ཏེ་ཟིན་ལ་ཁད་པ་དང་

[039B] རྒན་མོ་ཅིག་ན་རེ། རྐོ་བ་ཐོང་ཟེར་དེར་རྐོ་བ་བཏང་ནས་དེད་བྱུང་བ་དང། དཔལ་ནཱ་རོ་པས་རལ་གྲི་
བསྐོར་བས་ལྕགས་ཀྱི་ལྗིལ་པོ་གཅིག་ཏུ་སོང་ནས། དེའི་ནང་དུ་ཞུགས་པས། རྒན་མོ་ཞིག་ན་རེ། སོལ་བ་དང་སྦུད་པ་ཁྱེར་ལ་མེ་བུས་ཟེར་ནས་བུས་པས། མེ་ཚ་
གྲགས་ནས་སྡོད་མ་ཚུགས་པར་ཡང་བྲོས་པས། རྗེ་བཙུན་ཏི་ལོ་པའི་དྲུང་དུ་སླེབ་ལ་ཁད་ཙ་ན་ཟིན་ཏེ། རྡོ་དང་དབྱུག་པ་སོགས་ཀྱིས་བརྡུངས་པས་ཤི་ལ་ཁད་ཡོད་པ་དང་
རྗེ་བཙུན་ཏི་ལོ་པ་བྱོན་ནས་ནཱ་རོ་པ་ཁྱོད་ཅི་ཉེས་གསུང། འབྲས་བཞིན་བརྡུངས་ལ་ཏིལ་བཞིན་དུ། །རྩིར་ཞིང་མགོ་བཅོམ་བདག་སྡུག་བསྔལ། །ཞུས་པས། ཁམས་
གསུམ་འཁོར་བའི་ཟངས་གོག་འདི། །བཅོམ་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །དམ་ཚིག་སེམས་ཀྱི་མེ་ལོང་ལྟོས། །གསུང་ཕྱག་གིས་
བྱིལ་མཛད་པ་ཙམ་གྱིས་སྨྱུང་བ་སོས་པའི་རྗེས་ལ། དམ་ཚིག་ཡིད་བཞིན་ནོར་བུའི་གདམ་ངག་མཐའ་དག་གནང་ངོ། །དེ་ནས་ཡང་རྗེ་བཙུན་ཏི་ལོ་པ་སྔར་གྱི་སྤྱོད་ལམ་ལྟར་

[040A]༄༅། །བཞུགས་པ་ལ། མཎྜལ་ཕྱག་མཆོད་བསྐོར་བ་སོགས་མཛད་ནས། བདག་ལ་གདམ་ངག་ཐུགས་རྗེས་འཛིན་པར་ཞུ་ཞུས་པས། ངའི་ཕྱི་ནར་
འདོང་གསུང་བྱོན་པས། ཆུ་ཁ་རུབ་ལ་རྟིང་ཟབ་པ་ཆུའི་ནང་ཐམས་ཅད་པད་པས་གང་བའི་ཆུ་ཁྲིས་གཅིག་ན་བཞུགས་འདུག་པ་ལ། ཆུ་འདི་ལ་ཟམ་པ་བྱེད་ནུས་པ་སུ་ཡོད་
ང་ལ་སློབ་མ་ཡོད་ན་ཆུ་འདི་ལ་ཟམ་པ་བྱེད་པ་ཡིན་ཏེ་གསུང། དཔལ་ནཱ་རོ་པས་ང་ལ་གསུང་པ་ཡིན་སྙམ་ནས་ཟམ་པ་མཛད་པས། རྐེད་པ་ཙམ་དུ་ཕེབས་པ་དང་
ནེམ་མཛད་ཞབས་ཀྱིས་མནན་ཏེ་ ཆུའི་རྟིང་དུ་སྐྱར། ཆུའི་ཚུབས་པས།  ཆུའི་ནང་ན་པད་པ་ལ་སོགས་པའི་སེམས་ཅན་ཚད་མེད་པ་ཡོད་པས། དེ་རྣམས་ཀྱིས་སྐུ་ལུས་ཟང་ཐལ་དུ་ཕུག་ནས་ཁྲག་བྱུང་བས་
ཞུ་སྙམ་བྱེད། ཤུལ་དུ་ཆུ་ཞུགས་པ་རྣམས་ཁྱག་པ་སྙམ་བྱེད་པ་ལ། རྗེ་བཙུན་ཏི་ལོ་པ་བྱོན་ནས་ནཱ་རོ་པ་ཁྱོད་ཅི་ཉེས་གསུང། ཞུ་ཁྱགས་པད་པའི་ཟང་ཐལ་གྱིས།།
རང་དབང་མེད་དེ་བདག་སྡུག་བསྔལ། །ཞུས་པས། རྣམ་སྨིན་ལུས་ཀྱི་ཆུ་རྒྱུན་འདི། །ཁྱགས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །གཏུམ་མོ་

[040B] ཕྱག་གིས་བྱུགས་པ་ཙམ་གྱིས་སོས་པའི་རྗེས་ལ། གཏུམ་མོ་བདེ་དྲོད་རང་འབར་གྱི་གདམ་ངག་མཐའ་དག་གནང་ངོ། །ཡང་ལོ་གཅིག་སྔར་
གྱི་སྤྱོད་ལམ་ལྟར་བཞུགས་པ་ལ། དཔལ་ནཱ་རོ་པ་གདམ་ངག་མ་གནང་བས་ཐུགས་ཟིང་ཐུང་བ་ལ། མཎྜལ་ཕྱག་མཆོད་བསྐོར་བ་སོགས་མཛད་ནས་གསོལ་བ་བཏབ་པས་
གདམ་ངག་འདོད་ན་མེ་དང་སྙུག་མ་དང་མར་ཁུ་ཁྱེར་ལ་ཤོག་གསུང་ནས། དཔལ་ནཱ་རོ་པས་དེ་རྣམས་ཁྱེར་འོངས་པས། རྗེ་བཙུན་ཏི་ལོ་པས་སྙུག་མ་གྲིས་གཞོགས་
དེ་མེ་ལ་སྲོས་མར་ཁུ་ལ་ངར་བླུད་ནས་དེས་སྐུ་ལུས་ཐམས་ཅད་ཕུག་པས་སྨྱུང་ཟུག་བཟོད་ཀླགས་མེད་པ་ལ། ནཱ་རོ་པ་ཁྱོད་ཅི་ཉེས་གསུང། དཔལ་ནཱ་རོ་པས། སངས་
རྒྱས་སྙིང་པོའི་རྒྱ་མདུད་འདི། །ཟུག་རྔུ་དང་བཅས་བདག་སྡུག་བསྔལ་ཞུས་པས། ངར་འཛིན་ལུས་ཀྱི་རྒྱ་མདུད་འདི། །ཞིག་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་
བའི་གནས། །སྒྱུ་ལུས་སེམས་ཀྱི་མེ་ལོང་ལྟོས། །གསུང། ཕྱག་གིས་བྱིན་བརླབས་མཛད་པས་སོས་པའི་རྗེས་ལ། སྒྱུ་ལུས་ཆོས་བརྒྱད་རང་གྲོལ་གྱི་གདམ་ངག་

[041A]༄༅། །མཐའ་དག་གནང་ངོ། །དེ་ནས་རྗེ་བཙུན་ཏི་ལོ་པ་དེ་ཉིད་ལོ་གཅིག་ཏུ་སྤྱོད་ལམ་སྔར་ལྟར་བཞུགས་ནས་གསུང་ཆོས་མ་གནང། སྐབས་ཅིག་ཏུ་ཏིང་
ངེ་འཛིན་དེ་ལས་བཞེངས་བྱུང་བ་ལས། མཎྜལ་ཕྱག་མཆོད་སོགས་སྔོན་དུ་བཏང་ནས། གསོལ་བ་བཏབ་པས། ངའི་ཕྱི་ནར་འདོང་གསུང་བྱོན་པས། ཐང་སྟོང་གཅིག་ན་
མི་ཁྲེས་པོ་ཁུར་བ་གཅིག་འགྲོ་བ་ལ་རྗེ་བཙུན་ཏི་ལོ་པས་མི་ཕ་གིས་ཁྱོད་ལ་སྡུག་ཅིག་རང་བཏང་བས་ཕ་གི་དེད་གསུང་དེད་པ་ལས། མིག་སྒྱུ་ལྟར་ཇེ་རིང་ལ་སོང་ནས་མ་ཟིན་
ཡང་ད་རུང་དེད་གསུང་དེད་པས་ཐང་ཆད་འགྱེལ་བ་ལ་རྩ་རུ་བྱོན་ནས། ནཱ་རོ་པ་ཁྱོད་ཅི་ཉེས་གསུང། རི་དྭགས་མིག་སྒྱུ་སྙོག་པ་ལྟར། །མེད་སྣང་རིང་སོང་བདག་སྡུག་བསྔལ་
ཞུས་པས། །ཁམས་གསུམ་འཁོར་བའི་རྒྱུན་ཐག་འདི། །ཆད་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །རྨི་ལམ་སེམས་ཀྱི་མེ་ལོང་ལྟོས། གསུང་
ཕྱག་གིས་བྱིན་བརླབས་མཛད་པས་སྐུ་སྙེལ་བསོས་པའི་རྗེས་ལ། རྨི་ལམ་འཁྲུལ་པ་རང་སངས་ཀྱི་གདམ་ངག་མཐའ་དག་གནང་ངོ། །དེ་ནས་ཡང་རྗེ་བཙུན་ཏི་ལོ་པ་དེ་

[041B] སྐབས་ཅིག་ཏུ་ཏིང་ངེ་འཛིན་དེ་ལས་བཞེངས་པ་ལས། མཎྜལ་ཕྱག་མཆོད་བསྐོར་བ་མཛད་ནས་
ཆོས་ཞུས་པས། ཆོས་འདོད་ན་ངའི་ཕྱི་ནར་འདོང་གསུང་ཕེབས་པས། བློན་པོ་ཆེན་པོ་གཅིག་གི་བག་མ་གླང་པོ་ཆེ་ལ་སྐྱོན་ནས་འོང་བ་དང་འཕྲད་པས། ང་ལ་སློབ་མ་ཡོད་
ན་འདི་སྐྱུར་ནས་ཕར་དྲུད་ཚུར་དྲུད་བྱེད་པ་ཡིན་ཏེ་གསུང། དཔལ་ནཱ་རོ་པས་དེ་ལྟར་མཛད་པས་བློན་པོ་འཁོར་བཅས་ཀྱིས་བརྡུངས་ཏེ་སྡུག་བསྔལ་ཞིང་འགུལ་མ་ནུས་པ་ལ་
རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང། དཔལ་ནཱ་རོ་པས། བློན་པོ་བརྩེ་མེད་ལྷ་གཟོ་ཡིས། །རྩི་བཞིན་བཏགས་ཏེ་བདག་སྡུག་བསྔལ། ཞུས་པས་
རྗེ་བཙུན་ཏེ་ལོས། ངར་འཛིན་ལུས་ཀྱི་རི་བོ་འདི། །བཏགས་ཀྱང་རུང་གི་ནཱ་རོ་པ། མཁའ་འགྲོ་མ་ཡི་གསང་བའི་གནས། །འོད་གསལ་སེམས་ཀྱི་མེ་ལོང་ལྟོས། གསུང་
ཕྱག་གིས་བྱིན་བརླབས་མཛད་པས་སྨྱུང་བ་སོས་པའི་རྗེས་ལ། འོད་གསལ་མ་རིག་མུན་བྲལ་གྱི་གདམ་ངག་མཐའ་དག་གནང་ངོ། །དེ་ནས་ཡང་ལོ་གཅིག་རྗེ་བཙུན་ཏི་ལོ་

[042A]༄༅། །པ་དེ་ཉིད་སྤྱོད་ལམ་སྔར་ལྟར་བཞུགས་ནས་གསུང་ཆོས་མ་གནང་བ་ལ། མཎྜལ་ཕྱག་མཆོད་བསྐོར་བ་མཛད་ནས། གདམ་ངག་ཞུས་པས་
གདམ་ངག་འདོད་ན་ངའི་ཕྱི་ནར་འདོང་གསུང་ཕེབས་པ་དང། རྒྱལ་པོ་ཡབ་ཡུམ་འཁོར་དང་བཅས་པ་བྱུང་བ་ལ། ང་ལ་སློབ་མ་ཡོད་ན་བཙུན་མོ་སྐྱུར་ནས་ཕར་དྲུང་ཚུར་
དྲུང་བྱེད་པ་ཡིན་ཏེ་གསུང། དཔལ་ནཱ་རོ་པས་དེ་ལྟར་མཛད་པས་རྒྱལ་པོ་འཁོར་བཅས་ཀྱིས། དཔལ་ནཱ་རོ་པ་དབུགས་འགྱུ་བ་མཆད་ཙམ་ཅིག་བརྡུངས་པས། རྗེ་བཙུན་
ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང་པ་ལ། རྒྱལ་པོ་གཞུ་ཡིས་བདག་བདེ་ནི། །མདའ་བཞིན་འཕངས་པས་བདག་སྡུག་བསྔལ་ཞུས་པས། ངར་འཛིན་
ལུས་ཀྱི་བག་ཆགས་འདི། །འཕངས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །འཕོ་བ་སེམས་ཀྱི་མེ་ལོང་ལྟོས། །གསུང་ནས་ཕྱག་གིས་བྱིན་
བརླབས་མཛད་པས་སྐུ་སྨྱུང་བ་སངས་པའི་རྗེས་ལ། འཕོ་བ་གསེར་འགྱུར་གྱི་གདམ་ངག་ མཐའ་དག་  གནང་ངོ། །དེ་ནས་ཡང་རྗེ་བཙུན་ཏི་ལོ་པ་དེ་ཉིད་ལོ་ཅིག་སྤྱོད་ལམ་སྔར་

[042B] མཎྜལ་ཕྱག་མཆོད་བསྐོར་བ་མཛད་ནས་གདམ་ངག་ཞུས་པས། གདམ་ངག་འདོད་ན་ངའི་ཕྱི་ནར་འདེང་གསུང་ཕེབས་པས། ཐང་ཁ་སྟོང་པ་ཅིག་ན་རྒྱལ་
པོ་ཆེན་པོ་གཅིག་གི་རྒྱལ་བུ་རྣམས་ཀྱི་ནང་ནས་གཅེས་ཤོས་མཐུའོ་ཅིག་ལ་ཁྲུས་བྱས་བརྒྱན་རྣམ་པ་སྣ་ཚོགས་ཀྱིས་བརྒྱན་པ་ཅིག་ཤིང་རྟ་ ལ་  སྐྱོན། དཔུང་གི་ཚོགས་ཡན་ལག་
བཞི་དང་བཅས་པ་འུ་རུ་རུ་བྱུང་བས། རྗེ་བཙུན་ཏི་ལོ་པའི་ཞལ་ནས་ནཱ་རོ་པ་ཁྱོད་ལ་རྒྱལ་པོ་དང་བློན་པོ་འདི་ཚོས་རྐྱག་གྱོད་མ་བཏང་བ་མེད་པས། རྒྱལ་བུ་ཕ་གི་ཤིང་རྟའི་
སྟེངས་ནས་སྐྱུར་ལ་གསེར་གཡུ་ལ་སོགས་པའི་རྒྱན་ཐམས་ཅད་ཐོགས་ལ་སྐྲ་ནས་བཟུང་སྟེ་ཕར་དྲུད་ཚུར་དྲུད་གྱིས་ལ་ངའི་ཁྲིས་སུ་བྲོས་ལ་ཤོག་ཅིག་གསུང་ནས། དཔལ་
ནཱ་རོ་པས་རྒྱལ་བུ་ཤིང་རྟའི་སྟེངས་ནས་སྐྱུར། གསེར་གཡུ་ལ་སོགས་པའི་རྒྱན་ཆ་ཐམས་ཅད་བཏོགས་སྐྲ་ནས་བཟུང་སྟེ་ཕར་དྲུད་ཚུར་དྲུད་མཛད་ནས་བྱོན་པས། རྒྱལ་
བུ་དཔུང་གི་ཚོགས་དང་བཅས་པ་ན་རེ། འདི་འདྲ་དཔེ་དང་ལུགས་མེད་ཟེར་ནས་དེད་བྱུང་ཚེ། ཤི་མ་ཤི་མེད་བྲོས་ཡོངས་པས། དཔལ་ནཱ་རོ་པས་རྗེ་བཙུན་ཏི་ལོ་པའི་དྲུང་

[043A]༄༅། །དུ་སླེབ་ལ་ཁད་ཙ་ན། རྗེ་བཙུན་ཆེན་པོ་བདག་སྐྱོབས་ཅིག་རྗེ་བཙུན་ཆེན་པོ་བདག་སྐྱོབས་ཅིག་ཞུས་པས། རྗེ་བཙུན་ཏི་ལོ་པའི་ཞལ་ནས་
འདིས་ཁྱེད་ལ་ཅི་བྱས་གསུང་པས། རྒྱལ་བུ་དཔུང་གི་ཚོགས་དང་བཅས་པ་ན་རེ། འདིས་རྒྱལ་བུ་ཤིང་རྟའི་སྟེངས་ནས་བསྐྱུར་ནས་གསེར་གཡུ་ལ་སོགས་པའི་རྒྱན་
ཐམས་ཅད་བཏོགས་ནས་ཕར་དྲུང་ཚུར་དྲུང་བྱས་ཟེར། རྗེ་བཙུན་ཏི་ལོ་པའི་ཞལ་ནས། འོ་ན་ཁོ་རང་གིས་ལན་འདུག་གིས་འདི་ལ་རྒྱོབ་གསུང་ནས། རྒྱལ་བུ་དཔུང་གི་
ཚོགས་དང་བཅས་པས་མདའ་རུབ་དང། རྡོ་རུབ་དང། གྲི་རུབ་སོགས་བྱས་ནས་བསད་པའི་ལུས་སུ་བྱས་ཁོང་རྣམས་ཐེག་སོང་ཙ་ན། རྗེ་བཙུན་ཏི་ལོ་པའི་ཞལ་ནས་
ནཱ་རོ་པ་ཁྱོད་ཅི་ཉེས་གསུང། སྐྱབས་མེད་རི་དྭགས་ཇི་བཞིན་དུ། །མགོན་མེད་བདེ་བཅོམ་བདག་སྡུག་བསྔལ། །སྐྱབས་མེད་པའི་རི་དྭགས་དེ་ལ་ཁྱི་ར་བ་རྣམས་ཀྱི་མདའ་
རུབ༑ རྡོ་རུབ། གྲི་རུབ་སོགས་བྱེད་གྱི་འདུག་ལགས། དེ་བཞིན་དུ་བདག་ལ་ཡང་རྗེ་བཙུན་བདག་སྐྱོབས་བདག་སྐྱོབས་ཞུས་པས་ནི་བདག་སྐྱོབ་དུ་མ་འདོད། མགོན་

[043B] རྗེ་བཙུན་ཏི་ལོ་པས། ངར་འཛིན་ལུས་ཀྱི་རི་དྭགས་འདི། །བསད་ཀྱང་རུང་གི་
ནཱ་རོ་པ། །མཁའ་འགྲོ་མ་ཡི་གསང་བའི་གནས། །གྲོང་འཇུག་སེམས་ཀྱི་མེ་ལོང་ལྟོས། གསུང། ཕྱག་གིས་བྱིན་བརླབས་མཛད་སྐུ་སྨྱུང་བ་དང་སྡུག་བསྔལ་སངས་པའི་
རྗེས་ལ། ཟབ་ལམ་གྲོང་འཇུག་སྦྲུལ་ལྤགས་འདོར་བྱེད་ཀྱི་གདམ་ངག་མ་ལུས་པ་གནང་ངོ།། །།རྣམ་ཐར་འགའ་ཞིག་ན་དཔལ་ནཱ་རོ་པ་ལ་འདི་ཡན་ཆོད་ལ་སྡུག་
བསྔལ་རང་རྒྱུད་པ་ཡོད་གསུང་བ་འདུག་ཅིང། ཕྱག་རྒྱ་མ་བཞེས་མན་ཆད་སྐུ་ལུས་ཀྱི་སྟེངས་སུ་མི་འདོད་པའི་རྐྱེན་བྱུང་ཀྱང་སྡུག་བསྔལ་གྱི་རྣམ་པ་མེད། འཕགས་པ་
རྟག་དུ་དུ་དང་འདྲ་གསུང་ནའང་འཐད་པར་མ་མཐོང། དཔལ་ནཱ་རོ་པ་འདི་ཉིད་གྲུབ་ཐོབ་གླིང་ཆེན་རས་པའི་ཞལ་ནས། སྔོན་བདེ་བར་གཤེགས་པ་པདྨའི་བླ་མ་ཞེས་བྱ་བ་
བཅུ་གསུམ་རྡོ་རྗེ་འཛིན་པའི་ས་མཉེས་པ་གཅིག་བྱང་ཆུབ་སེམས་དཔའ་སེམས་དཔའ་ཆེན་པོ་མེ་ཏོག་ཟླ་མཛེས་ཞེས་བྱ་བར་སྐུ་སྤྲུལ་ནས་འགྲོ་བ་སེམས་ཅན་ཚད་མེད་པའི་

[044A]༄༅། །དོན་མཛད་རྗེས། དཔལ་ནཱ་རོ་པ་ཆེན་པོར་སྐུ་སྐྱེ་བ་བཞེས་ནས་བསྟན་དང་འགྲོ་དོན་མཛད་པར་གསུངས་པས། སྐྱེས་མཆོག་འདི་ནི་གྲུབ་
ཐོབ་ཆེན་པོ་སངས་རྒྱས་དངོས་ཡིན་པས། ཐོས་བསམ་སྒོམ་གསུམ་དཀའ་སྤྱད་མཛད་པ་རྣམས་རྗེས་འཇུག་ཆོས་ལ་བསྐུལ་ཕྱིར་དྲང་དོན་གཞན་ངོར་དུ་ཚུལ་བསྟན་པ་
ལགས་སོ། །རྗེ་བཙུན་ཏི་ལོ་པ་ཡང་ལོ་གཅིག་སྔར་གྱི་སྤྱོད་ལམ་ལྟར་བཞུགས་པ་ལ། དཔལ་ནཱ་རོ་པས་མཎྜལ་ཕྱག་མཆོད་ཕུལ་ནས་གདམས་ངག་ཞུས་པས་
ཕྱག་རྒྱ་མ་ལོང་གསུང་བླངས་པས། ཕྱག་རྒྱ་མ་འཕྲལ་སྐྱེ་མཆེད་གཙང་བ་དད་པ་ཆེ་ཆེ་འདྲ་བ་ཅིག་བརྟེན་པས། རེ་ཞིག་ཐུགས་མཐུན་པོ་བྱུང་ཡང་རྗེས་སུ་མོ་ཟེར་བ་
ལ་དཔལ་ན་རོ་པས་མ་གསན། དཔལ་ནཱ་རོ་པའི་གསུང་ལ་མོས་མ་ཉན་པར། ཤ་ཟད་ལྤགས་ཟད་དུ་སོང་ནས་མགར་བ་གཅིག་གི་གཡོག་ཀྱང་མཛད། བསམ་པ་མི་
མཐུན་པས་སྡུག་ཐག་ཆད་ཚེ། རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་བྡེའམ་གསུངས་པས། དཔལ་ནཱ་རོ་པས། གཉིས་སྣང་ཡུལ་གྱི་གཟུང་འཛིན་འདི། །

[044B] །རྗེ་བཙུན་ཏི་ལོ་པས། འཁོར་བ་མྱང་འདས་གཉིས་མེད་ལ། །དབང་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་
བའི་གནས། །བདེ་ཆེན་སེམས་ཀྱི་མེ་ལོང་ལྟོས། །གསུང་ནས། རྡོ་རྗེ་ཐེག་པའི་ལམ་གྱི་མཆོག་ཏུ་གྱུར་པ་མཁའ་འགྲོའི་གསང་ལམ་མྱུར་མགྱོགས་ཕོ་ཉ་འོག་སྒོ་
བདེ་བ་ཆེན་པོའི་གདམ་ངག་མཐའ་དག་གནང་ངོ། །ཡང་རྗེ་བཙུན་ཏི་ལོ་པས། དཔལ་ནཱ་རོ་པ་ལ། ཁྱོད་སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་དགེ་སློང་གིས་
བུད་མེད་བརྟེན་པ་གང་ནས་གསུངས། འདི་མ་ལེགས་པས་ཆད་པ་ཁྱོད་རང་གིས་ཆོད་ཅིག་གསུང། དཔལ་ནཱ་རོ་པས་བདག་གིས་མ་ཉེས་འདིས་ཉེས་གསུང་ནས་
རྡོ་རྗེ་བརྟན་པའི་ཁར་རྡོ་བས་བརྡུང་པས། ཤིན་ཏུ་གཉན་པས་གྲོངས་མ་ཐུག་པའི་སྨྱུང་ཟུག་བྱུང་བས། རྗེ་བཙུན་ཏི་ལོ་པ་བྱོན་ནས། ནཱ་རོ་པ་ཁྱོད་ཅི་ཉེས་གསུང་
ཉེས་པའི་རྩ་བ་ཆགས་པས་ལན། །རྡོ་རྗེ་བརྡུངས་པས་བདག་སྡུག་བསྔལ་ཞུས་པས། །རྗེ་བཙུན་ཏི་ལོ་པས་མགུར་འདི་གསུང། བཀའ་གསན་དང་དྲི་མ་མེད་པ་

[045A]༄༅། །ཉོན༑ །སྡུག་བསྔལ་བདེ་བ་རོ་མཉམ་ལ། །བརྡུངས་ཀྱང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །རོ་སྙོམས་སེམས་ཀྱི་
མེ་ལོང་ལྟོས་གསུང། ཕྱག་གིས་བྱིན་བརླབས་མཛད་པས་དྲི་ཆུ་དོར་ཤེས་ཙམ་ཅིག་བྱུང། དེ་ལ་ནཱ་རོ་པ་ཞེས་པའི་མཚན་བཏགས་གསུང་ངོ། །སྐབས་འདིར་རོ་
སྙོམས་བསྐོར་དྲུག་གི་གདམ་ངག་མཐའ་དག་གནང་བ་ལགས་སོ། །ཡང་རྗེ་བཙུན་ཆེན་པོ་ཏི་ལོ་པ་ཆོག་བཞེངས་ནས་ས་ཕྱོགས་གཞན་དུ་ཕེབས་པའི་ཕྱི་ན་ཕར་
དཔལ་ནཱ་རོ་པས་ཀྱང་བྱོན་ནས། མཎྜལ་ཕྱག་མཆོད་ཕུལ་ནས། གདམ་ངག་ཞུས་པས། རྗེ་བཙུན་ཏི་ལོ་པས། ཁྱོད་གདམ་ངག་འདོད་ན་ཤེས་རབ་མ་པལ་
ཕུལ་གསུང་ནས་བཙུན་མོ་ཕུལ་བས། མོས་དཔལ་ནཱ་རོ་པ་ལ་ལྟ་བ་དང། རྒོད་པ་དང། ཟུར་མིག་ལྟ་བ་སོགས་བྱས་པས། རྗེ་བཙུན་ཏི་ལོ་པས་ཁྱོད་པལ་
མི་ཙི་ནཱ་རོ་པ་ལ་རྩི་གསུངས་ནས་ཕྱག་རྒྱ་མོ་དེ་བརྡུངས་པས། དཔལ་ནཱ་རོ་པ་བླ་མའི་མཛད་སྤྱོད་ལ་མ་དད་པ་མ་སྐྱེས། བླ་མ་ལ་ཕྱག་རྒྱ་མ་ཕུལ་བས་བདག་

[045B] རྗེ་བཙུན་ཏི་ལོ་པས་ནཱ་རོ་པ་བྡེའམ་གསུང། ལྟོས་མེད་བླ་མ་སངས་རྒྱས་ལ། །ཤེས་རབ་ཡོན་ཕུལ་རྣལ་འབྱོར་
བདེ༑ ༑ཞུས་པས། རྗེ་བཙུན་ཏི་ལོ་པས། ཆོས་ཉིད་ཀློང་གི་ལམ་ཆེན་དུ། །བདེ་ཡང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །ཕྱག་ཆེན་
སེམས་ཀྱི་མེ་ལོང་ལྟོས། གསུང་ནས། ཕྱག་རྒྱ་ཆེན་པོ་ཡེ་ཤེས་གསལ་བྱེད་ཀྱི་གདམ་ངག་མཐའ་དག་གནང་ངོ། །གསུམ་པ་གསང་བ་གཅེས་པའི་སྐུ་
ལུས་ཆོས་ཡོན་དུ་ཕུལ་བའི་དཀའ་སྤྱད་ལ་བརྟེན་ནས་སྨིན་གྲོལ་གྱི་གདམ་ངག་མཐའ་དག་གནང་བའི་ཚུལ་ནི། ཡང་རྗེ་བཙུན་ཏི་ལོ་པ་ལོ་གཅིག་སྔར་གྱི་སྤྱོད་ལམ་
ལྟར་བཞུགས་པ་ལ། དཔལ་ནཱ་རོ་པས་མཎྜལ་ཕྱག་མཆོད་ཕུལ་ནས་གསོལ་བ་བཏབ་པས། རྗེ་བཙུན་ཏི་ལོ་པས་གདམ་ངག་འདོད་ན་ངའི་ཕྱི་ན་ཕར་འདེང་
གསུང་ནས་ཕེབས་པས། ཐང་ཆེན་པོ་ཆུ་ཡེ་མེད་པའི་ས་ཅིག་ན་རྗེ་བཙུན་ཏི་ལོ་པས་གུ་ལུ་ལུ་ཕེབས་ཚ། དཔལ་ནཱ་རོ་པས་མགྱོགས་པར་ཕེབས་ཀྱང་

[046A]༄༅། །སྐུའི་རྗེས་མ་ནོན་ཏེ། ཐང་ཆད་པ་དང་ས་ཅིག་ན་བཞུགས་འདུག་དེར་དཔལ་ནཱ་རོ་པས་བདག་ལ་སྙིང་པོ་དོན་གྱི་སྐྱེལ་ས་འབྲས་བུ་
ད་ལྟ་རང་མངོན་དུ་བྱེད་པའི་ཆོས་ཅིག་ཐུགས་ལ་རྟགས་འཚལ་ཞུས་པས། ནཱ་རོ་པ་གདམ་ངག་འདོད་ན་མཎྜལ་ཕུལ་གསུང་ནས། དེར་འབྲུ་མ་རྙེད་ནས་བྱེ་མ་ལ་
མཎྜལ་མཛད་པས། ཆག་ཆག་འདེབས་པའི་ཆུ་ཕྱོགས་ཐམས་ཅད་དུ་བཙལ་བས་མ་རྙེད་ལགས་ཞུས་པས། རྗེ་བཙུན་ཏི་ལོ་པས་ཁྱོད་ཀྱི་ལུས་ལ་ཁྲག་མེད་པ་ཡིན་ནམ་
གསུང༑ ལུས་ཀྱི་རྩ་བོ་ཆེ་རྣམས་ཕྲལ་ནས་ཁྲག་བཏོན་ཆག་ཆག་བཏབ་པས། ཚོམ་བུ་མ་རྙེད་པར་སྤྱན་རིག་རིག་བཞུགས་པས། ཁྱོད་ལ་ཡན་ལག་དང་ཉིང་ལག་མེད་
དམ། མགོ་བོ་ཆོད་ལ་དཀྱིལ་དུ་བཞོག་རྐང་ལག་བཞི་ཆོད་ལ་མཐའ་རུ་བསྐོད་ལ་ཕུལ་གསུང་ནས། དེར་མགོ་བོ་རྦད་བཅད་ནས་དཀྱིལ་དུ་བཞག་རྐང་ལག་བཞི་བཅད་
ནས་ཚོམ་བུར་བསྐོད་དེ་ཕུལ་བས། འཚལ་ཁྲག་གིས་བོར་ནས་དཔལ་ནཱ་རོ་པ་དེ་ཉིད་རེ་ཞིག་བརྒྱལ་ལོ། །རྗེ་བཙུན་ཏི་ལོ་པས་སྐུ་ལ་ཕྱག་གིས་བྱུགས་པ་ཙམ་གྱིས་

[046B] ནཱ་རོ་པ་བདེ་འམ་གསུང། ཤ་ཁྲག་ལུས་ཀྱི་མཎྜལ་འདི། །བླ་མ་ལ་ཕུལ་རྣལ་འབྱོར་བདེ། །ཞུས་པས། རྗེ་བཙུན་ཏི་ལོ་པས། ཟག་བཅས་
སྙིང་པོ་མེད་པའི་ལུས། །བདེ་ཡང་རུང་གི་ནཱ་རོ་པ། །མཁའ་འགྲོ་མ་ཡི་གསང་བའི་གནས། །བར་དོ་སེམས་ཀྱི་མེ་ལོང་ལྟོས། །གསུང་ནས། ཕྱག་གིས་བྱིན་བརླབས་
མཛད་པས་སྐུ་ལུས་སྔ་མ་ལྟར་སོས་པ་ལ། བར་དོ་ཡང་དག་ཟབ་དོན་གྱི་གདམ་ངག་མཐའ་དག་གནང་ངོ། །དེ་ནས་གདམ་ངག་རགས་རིམས་རྣམས་རྫོགས་ནས། དཔལ་
ནཱ་རོ་པ་རྗེ་བཙུན་ཏི་ལོ་པའི་ཞབས་རྟོག་ལ་བརྩོན་པར་ཡོད་ཚེ། བླ་མའི་ཞལ་ནས། བསྡད་པས་དམུས་ལོང་གཟུགས་མི་མཐོང། །བསྡད་པས་འོན་པའི་སྒྲ་མི་ཐོས། །
བསྡད་པས་ལྐུགས་པའི་དོན་མི་གོ་བསྡད་པས་ཞ་བོས་རྗེས་མི་སྙོགས། །བསྡད་པས་སྡོང་པོ་རྩ་མི་བརྟན། །བསྡད་པས་ཕྱག་རྒྱ་ཆེ་མི་རྟོགས། །ཞེས་གསུངས་པས་
དཔལ་ནཱ་རོ་པའི་ཐུགས་དགོངས་ལ། བོགས་འདོན་པའི་ཕྱིར་སྤྱོད་པ་གྱིས་གསུང་པ་ཡིན་པར་དགོངས་ནས། འོ་ན་བདག་གིས་སྤྱོད་པ་ལ་འགྲོ་བར་ཞུ་ཞུས་པས། བདག་

[047A]༄༅། །འཛིན་གྱི་མདུད་ལས་མ་གྲོལ་ན། སྤྱོད་པ་རང་ཡང་རྣམ་དག་མི་ཡོང་ཞིང་འཇིག་རྟེན་ཆོས་བརྒྱད་སྒྲུབ་པའི་ཐབས་རྣམས་འཁོར་བ་ངན་སོང་གི་
རྒྱུར་འགྱུར་བས། ཐར་པ་དང་ཐམས་ཅད་མཁྱེན་པ་ལ་བར་དུ་གཅོད་པའི་བདུད་རྩ་བ་དང་ཡན་ལག་གི་གེགས་ཉེས་ལྟུང་ཕྲ་རགས་ཀྱིས་གོས་པ་འདི་དག་ཡིན་པས། ངོས་
གཟུང་ལ་གེགས་སེལ་བ་དང་སྐྱོན་སྤོང་བའི་བསམ་སྦྱོར་ལ་འབད་པ་ཐོན་ཅིག་གསུང། ལམ་གྱི་བར་ཆད་སེལ་བ་གདམས་པ་སྤྱིའི་བགེགས་སེལ་མཐའ་དག་གནང་ངོ། །
དཔལ་ནཱ་རོ་པ་དེ་ཉིད་བདེ་བར་གཤེགས་པའི་རྣམ་སྤྲུལ་ཡིན་པས་ལམ་གྱི་གེགས་ལ་གྲོལ་གཏིང། བོགས་ལ་དབྱུང་དགོས་མེད་རུང། གདུལ་བྱ་གཞན་ངོར་བོགས་དབྱུང་
ཚུལ་འདི་ལྟར་གྱིས་ཅིག་གསུང། བྱ་སྤྱོད་ཚོགས་སྒྱུར་ལམ་གྱི་གདམ་ངག་མཐའ་དག་གནང་བས། དཔལ་ནཱ་རོ་པ་ཐུགས་ཤིན་ཏུ་མཉེས་ཏེ་རྗེ་བཙུན་ཏི་ལོ་པ་དང་ཐུགས་
ཡིད་གཅིག་ཏུ་འདྲེས་པར་གྱུར་ཏོ། །དེ་ནས་དཔལ་ནཱ་རོ་བས་སྨིན་བྱེད་དབང་བཞིའི་དོན་དང། གྲོལ་བྱེད་ལམ་རིམ་པ་གཉིས་མངོན་དུ་གྱུར་པ་ཟུང་འཇུག་འོད་གསལ་

[047B] །བླ་མའི་མོས་གུས་དང། དཀའ་ཕྲན་བཅུ་གཉིས་དང། དཀའ་བ་ཆེན་པོ་བཅུ་གཉིས་སྤྱད་པས། སྨིན་
བྱེད་ཕུན་སུམ་ཚོགས་པའི་དབང་བཞི་དང། གྲོལ་བྱེད་འཁྲུལ་པ་མེད་པའི་ལམ་ཞེས་མངོན་དུ་གྱུར་པ་ལགས་སོ། མདོར་ན་དེ་རྣམས་ཀྱིས་དཔལ་ཆེན་པོ་ནཱ་རོ་པ་ཉིད་ཀྱིས་དད་
ཅིང་གུས་པས་བླ་མའི་གསུང་བཞིན་སྒྲུབས་ཏེ། ལོའི་དབང་དུ་བྱས་ན་ལོ་བཅུ་གཉིས། དཀའ་སྤྱད་ཀྱི་དབང་དུ་བྱས་ན་དཀའ་བ་ཆེན་པོ་བཅུ་གཉིས་སྤྱད། གདམ་ངག་གི་དབང་
དུ་བྱས་ན་གདམ་ངག་མཆོག་ཏུ་གྱུར་པ་བཅུ་གཉིས་གནང་ངོ། །བདེ་ཆེན་མཁའ་འགྲོའི་གསང་ལམ་དང། འོད་གསལ་ཕྱག་རྒྱ་ཆེན་པོ་རང་ཤར་རང་གྲོལ་གྱི་ལམ་དང། བར་
དོ་ཡང་དག་ཟབ་དོན་གསུམ་ཧྲིལ་དྲིལ་བ་ལ་རྟེན་ནས། ཟག་བཅས་ཟག་པ་མེད་པའི་བདེ་བའི་སྒྲོན་མེ་ལྟམས་པ་བྱ་བ་ལགས་སོ།། །བཞི་པ་དེ་ཁོ་ཉིད་བླ་མས་ཅི་
གསུང་དང་དུ་བླངས་པའི་དཀའ་སྤྱད་ལ་རྟེན་ནས་མཆོག་ཐུན་མོང་གི་དངོས་གྲུབ་བརྙེས་པའི་ཚུལ་ལ་གཉིས། མ་དག་པའི་སྣང་བ་དག་པར་བསྒྱུར་བ་བརྟུལ་ཤུགས་ཕྱོགས་

[048A]༄༅། །ལས་རྣམ་རྒྱལ་གྱི་སྤྱོད་པ་དང། གཉིས་འཛིན་གྱི་རྟོག་པ་མཐའ་དག་གཞི་ལ་སངས་ནས་གཉིས་མེད་ཡེ་ཤེས་ཀྱི་སྣང་བ་རྒྱས་ཏེ་གདུལ་བྱ་
རྗེས་སུ་བཟུང་བའི་ཚུལ་ལོ། །དང་པོ་ནི། དཔལ་ནཱ་རོ་པས་འགྲི་ཀ་མ་ལའི་གཙུག་ལག་ཁང་དུ་ཕེབས། དེར་པཎྜི་ཏ་རྣམས་དང་ཆོས་ཀྱི་བསྒྲོ་གླེང་མཛད་པས་
རྗེ་བཙུན་ཏི་ལོ་པ་མ་མཉེས་སོ། །སྡེ་སྣོད་ཀྱི་ཆོས་ཐམས་ཅད་ཚིག་ཐ་སྙེད་ཡིན་པས་ཚོང་འདུས་ཀྱི་འོ་མ་བཞིན་སླད་ནས་འདུག་བྱིན་བརླབས་ཀྱི་སྟོབས་ཀྱིས་ཤར་བའི་
དྲི་མ་མེད་པ་འདི་ཁྱེད་ཆེའམ་སྙམ་ནས། རི་ཤར་ཕྱོགས་ཀ་མ་ལ་རུ་པའི་དུར་ཁྲོད་དུ་སྒོམ་འམ། བཤད་དམ་ཞུས་པས། རྗེ་བཙུན་ཏི་ལོ་པས། དཔལ་ནཱ་རོ་པ་ལ་ཐོད་
པ་ཅིག་གི་ནང་དུ། རྫས་རྩོག་པ། དྲི་མི་ཞིམ་པ། ཡིད་དུ་མི་འོང་བ་ཅིག་གིས་བཀང་ནས་འདི་ཟོ་ཅིག་གསུང། དེ་ཡིད་དུ་མི་འོང་བཞིན་དུ་དབང་མེད་དུ་ཟོས་པས། རོ་
སྔོན་ཆད་མ་མྱོང་བ་ཞིམ་པ་ཅིག་བྱུང་ནས། དཔལ་ནཱ་རོ་པའི་ཐུགས་ལ་ག་རེ་བྱིན་གྱིས་བརླབས་པའི་དུས་སུ། རྫས་དེ་རོ་མཆོག་བརྒྱ་དང་ལྡན་པ། མ་བརླབས་པའི་དུས་

[048B] དེ་བཞིན་དུ་མ་སྒོམས་ན་ཉོན་མོངས་པ་འཁོར་བའི་རྒྱུར་སྣང། སྒོམས་པའི་དུས་ན་དེ་ཉིད་མྱ་ངན་ལས་འདས་པའི་བདེ་བ་བདག་གཞན་
ཀུན་ལ་ཕན་པས། སྒོམས་ཅིག་བྱ་བ་ཡིན་སྙམ་ནས་ཡོད་པ་ལ། རྗེ་བཙུན་ཏི་ལོ་པའི་ཞལ་ནས། ནཱ་རོ་པ་གོ་བ་ལྟར་ཡིན་ནོ་གསུང། རྗེ་བཙུན་ཏི་ལོ་པའི་བཀའ་བཞིན་
བོགས་འདོན་པའི་ཕྱིར་སྤྱོད་པ་མཛད་པའི་ཚུལ་ལ་ཞུགས་ནས། རས་ཀྱི་ཨང་ཀ་རག་ཅིག་སྐུ་ལ་གསོལ། ཕ་རོལ་ཏུ་ཕྱིན་པ་དྲུག་གི་དག་པ་མཚོན་ཕྱིར་རུས་པའི་རྒྱན་དྲུག་
གིས་བརྒྱན། ཧེ་རུ་ཀའི་ཆས་སུ་ཞུགས་ཏེ། མཚན་ལྡན་གྱི་ཐོད་པ་ཅིག་ཕྱག་ཏུ་བཟུང་ནས། སློང་མོ་བའི་སྤྱོད་པའི་བརྟུལ་ཤུགས་ལ་ཞུགས་ཏེ། བའཻ་དུ་ཡ་ཞེས་བརྗོད་
ཅིང་བྱོན། དེ་ཅི་ཟོས་ཀྱང་འཇུ་ཟེར་བའི་བརྡའ་ཡིན་ཞིང། བྱིས་པ་ཤས་ཅིག་དང་འཕྲད་པས་དེའི་ནང་ནས་བརྡའ་ཤེས་པ་ཅིག་གིས། ཆུ་གྲི་རྣོན་པོ་ཅིག་གཏད་དེ། འདི་ཟོའི་
བརྡར་དུ་ཡ་ཟེར་བྱུང་བས། དེར་དཔལ་ནཱ་རོ་པ་ཆེན་པོས་ཆུ་གྲི་ཡུ་བ་ནས་བཟུང་སྟེ་རྩེ་མོ་ཞལ་དུ་བཅུག་པས་མར་ལྟར་ལྟེམས་གྱིས་ཞུ་ནས་གསོལ་བས། ཐམས་ཅད་ངོ་

[049A]༄༅། །མཚར་སྐྱེས་ཏེ། རིམས་ཀྱི་བརྒྱུད་ནས་རྒྱལ་པོའི་སྙན་དུ་སོང་བས། རྒྱལ་པོ་བྱ་བ་མ་བརྟགས་པ་ལ་ངེས་པའི་ཤེས་པ་མི་འཇུག་པས་
དཔུང་གི་ཚོགས་ཡན་ལག་བཞིའི་གླང་པོ་ཆེ་སྨྱོན་པའི་སྣ་ལ་རལ་གྲི་བཟང་པོ་བཏགས་ཏེ། དཔལ་ནཱ་རོ་པའི་གདོང་དུ་བཏང་བས། མཁས་གྲུབ་མཉམ་མེད་དཔལ་ནཱ་རོ་པས་
བདུད་དཔུང་འདུལ་བའི་ལྟ་སྟངས་མཛད་པས་གླང་པོ་ཆེ་ཤི་སྟེ། གྲོང་ཁྱེར་རྣམས་ཀྱི་ལམ་བཀག་ཅིང་རུལ་བའི་དྲི་དང་གྲོང་ཁྱེར་འབུས་གང་བར་དོགས་པའི་སྡུག་བསྔལ་དུ་
གྱུར༑ རྒྱལ་པོ་གླང་པོ་ཆེ་ཤི་བས་ཕངས་སེམས་ཀྱི་སྡུག་བསྔལ་དུ་གྱུར། བློན་པོ་རྣམས་ལ་ཁྱེད་ཀྱིས་འདི་འདྲ་འདུག་བྱས་པས་ལན། ངའི་གླང་པོ་ཆེའི་སྐྱིན་པ་ཁྱེར་ཤོག་
ཟེར༑ དེར་རིམས་གྱིས་གཏམ་གྱི་གླེང་གཞི་བརྡས་པས་བྱིས་པ་བརྡའ་ཤེས་པ་དེའི་ཕ་མ་ལ་ཟུག་སྟེ། གླང་པོ་ཆེའི་སྐྱིན་པ་ཐོག་ཏུ་བབ་པས་ཕ་མ་གཉིས་སྡུག་བསྔལ་
ཞིང་དུ་བའི་དྲུང་དུ། རྒན་མོ་ཅིག་བྱུང་ནས་སྡུག་བསྔལ་བྱེད་མི་དགོས་རྣལ་འབྱོར་པ་དེ་རང་ལ་ཞུས་ཟེར་ནས། དཔལ་ནཱ་རོ་པ་ལ་ཕྱག་དང་མཆོད་པ་ཕུལ་ཏེ་ཞུས་པས་

[049B] ཐག་རིངས་སུ་སྐྱལ་བས་གྲོང་ཁྱེར་གྱི་མི་རྣམས་ཀྱི་མྱ་ངན་བསལ། དེ་ནས་དཔལ་ནཱ་རོ་བས། གཞན་
སྣང་ཟིལ་གྱིས་གནོན་པའི་ཏིང་ངེ་འཛིན་ལ་བཞུགས་ཏེ། གླང་པོ་ཆེའི་རྣམ་ཤེས་དགུག་བཞུགས་མཛད་དེ་ཤི་བ་བསོས་པས། རྒྱལ་པོ་དང་བྱིས་པའི་ཕ་མའི་མྱ་ངན་བསལ་
བས༑ རྒྱལ་པོ་ཆེན་པོ་སེང་གེ་ཟླ་བས་དཔལ་ནཱ་རོ་པ་ལ་དད་པའི་སེམས་ཀྱིས་གསོལ་བ་བཏབ་ནས། རྣལ་འབྱོར་པ་འདི་གྲུབ་པ་ཐོབ་པའི་ཡོན་ཏན་དཔག་ཏུ་མེད་པ་ལ་
མངའ་བརྙེས་པ་ཅིག་འདུག་པས། ཤིན་ཏུ་ངོ་མཚར་བར་མཐོང་སྟེ། ཏིང་ངེ་འཛིན་གྱི་རྩལ་གྱིས་གླང་པོ་ཆེའི་རོ་ལ་གྲོང་འཇུག་ནུས་པ། རྒྱལ་ཟློན་འབངས་གསུམ་གྱི་སྡུག་
བསྔལ་སེལ་ནུས་པ། བྱིན་བརླབས་ཀྱི་ནུས་པས་གླང་པོ་ཆེ་ཤི་བའི་རྣམ་ཤེས་དགུག་བཞུག་ནུས་པ་འདི་ཁྱེད་ཐ་མལ་པ་རྣམས་ཀྱི་མཆོད་གནས་ཀྱི་འོས་མ་ཡིན་པས་
ཞབས་ཏོག་བྱེད་དུ་མི་འཇུག་ངའི་མཆོད་གནས་བྱེད་དོ་ཞེས་དྲིལ་བསྒྲགས་ཏེ། རྒྱལ་པོ་དེའི་སྲས་མོ་ལྷ་ཅིག་ཡེ་ཤེས་སྒྲོན་མ་དཔལ་ནཱ་རོ་པའི་ཕྱག་རྒྱ་མོར་ཕུལ་ནས་

[050A]༄༅། །ཕྱོགས་མཐུན་དུ་བཞུགས་ཏེ་ལས་དཀར་ནག་གིས་འབྲེལ་བའི་མཐོང་ཐོས་དྲན་རེག་གི་སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་པའི་
ཕྱིར༑ ཡབ་ཡུམ་གཉིས་པོས་ཁྱི་མང་པོ་དང་འཁོར་གཡོག་མང་དུ་བརྟེན་ནས། ཁྱི་ར་མཛད་དེ་རི་དྭགས་མང་པོ་བསད་ནས་ལ་ལ་མཁའ་སྤྱོད་དུ་གནས་སྤར། ལ་ལ་
བསད་གསོ་མཛད་དོ། །དེ་ལྟ་བུའི་མཛད་སྤྱོད་དེ་ལ་རྒྱལ་པོ་དེ་ཉིད་རང་ཤིན་ཏུ་དད་པར་གྱུར་ནའང། རྒྱལ་པོའི་བླ་མཆོད་ཐོས་སྒྲོགས་ཚལ་པ་རྣམས་ཀྱིས། རྣལ་
འབྱོར་གྱི་དབང་ཕྱུག་དཔལ་ནཱ་རོ་པའི་སྤྱོད་པ་ལ་ལོག་ལྟ་སྐྱེས་ཏེ། ངེད་ཡབ་མེས་ཀྱི་བླ་མཆོད་ཉན་ཐོས་ཀྱི་སྡེ་རྣམས་ཀྱི་ཆོས་ལུགས་དང་མི་མཐུན་པའི། སྡིག་
ཅན་ཁྱི་ར་བྱེད་པ་འདི་རྒྱལ་པོས་གཞན་དུ་བཅུགས་ན་ལེགས། ཡང་ན་ངེད་འགྲོ་ཟེར་བཅུད་ལ་བོར་བས། རྒྱལ་པོས་ཐོས་སྒྲོགས་ཚལ་པ་བཏང་ན་ནི་ཡབ་མེས་ཀྱི་
བླ་མཆོད་མ་ཐེགས་ཟེར་གཏམ་ངན་ཡོང། སློབ་དཔོན་ནི་ཆོས་དབང་ཞུས་པའི་བླ་མ་ཡིན་པས་བཅུག་མི་ཉན་སྙམ་རེ་ཞིག་བཏང་སྙོམས་དུ་ལུས་པ་ལས་

[050B] དབང་དང་གདམ་ངག་ཞུས་ཉམས་སུ་བླངས་པས་རང་རྒྱུད་ལ་ཉམས་དང་རྟོགས་པ་སྐྱེས། ཡུལ་དེ་
ན་རྒྱལ་པོ་དེས་ཁྲེམས་བཅས་ནས་སེམས་ཅན་བསད་པ་ལ་ཆད་པ་བྱེད་པ་ཡིན་པ་ལ། དཔལ་ནཱ་རོ་པས་ཁྱི་ར་མཛད་ནས་ཡུལ་མི་རྣམས་དང་བློན་འབངས་རྣམས་ཀྱིས་ཚོར་ནས་རྒྱལ་
པོའི་སྙན་དུ་སོང་བས། རྒྱལ་པོ་ན་རེ། མི་བདེན་ཟེར་བ་ལ་སང་ཐོ་རངས་རྒྱལ་པོ་ཉིད་རང་གཟིགས་དང་ཟེར་བས། དེར་རྒྱལ་པོས་ཀྱང་ནང་པར་གཟིགས་པ་ཁྱི་མང་པོ་ཁྲིད་
ནས་གཤེགས་པ་མཐོང་ནས། རྒྱལ་པོས་མཆོད་གནས་རྣམས་དང། བློན་འབངས་ཀུན་ལོག་ལྟ་སྐྱེ་བར་འདུག་པས། དེ་ལྟར་མ་མཛད་ཞུས་པས། ད་མི་བྱེད་གསུང་
སླར་ཡང་ཡབ་ཡུམ་གཉིས་ཀ་ཁྱི་ར་མཛད་ཏེ་ལྷ་ཅིག་གིས་ཤའི་འོར་སྐྱེལ་བྱས་པས། མཆོད་གནས་ཐོས་སྒྲོགས་ཚལ་པ་རྣམས་ཀྱིས་མཐོང་ནས། རྒྱལ་པོས་མུ་སྟེགས་
པ་ལ་མཆོད་གནས་བྱེད་པ་འདིས་སངས་རྒྱས་ཀྱི་བསྟན་པ་སྣུབས་པ་ཡིན་པས། སླར་ཡང་ན་ངེད་འགྲོ། ཡང་ན་ཁོ་ཐོང་ཟེར་བ་ལ། རྒྱལ་པོས་སྔོན་ལ་སློབ་དཔོན་ལ་དྲོས་

[051A]༄༅། །ཅིག་བཏབ་གྱིས་མ་གསན་ན་བྱ་བ་བྱེད་གསུང། རྒྱལ་པོས་སློབ་དཔོན་ལ་རྒྱུ་མཚན་ཕུལ་བས། ང་ཡི་མི་བྱེད་གསུང་ནས་སང་སྔ་དྲོ་ཡབ་ཡུམ་
གཉིས་ཀས་ཁྱི་མང་པོ་ཁྲིད་ནས་བྱོན། དགོང་མོ་ཁྱི་རྣམས་ཀྱི་ཁ་ཁྲག་དུ་སོང། དང་ཁ་རྣམས་དམར་ཆག་ཆག་བྱས་ཤ་མང་པོ་ཁུར་བྱུང་བའི་གདོང་དུ། རྒྱལ་པོ་བྱོན་ནས་
འདི་ལྟར་མི་མཛད་པར་ཞུ་ཞུས་པས། དཔལ་ནཱ་རོ་པས་ཁྱེད་མི་དགའ་བ་བྱེད་དམ་གསུང་ནས། སྟེང་ལྷའི་ལྟ་སྟངས་མཛད་པས། ནམ་མཁའ་ལ་གནས་པའི་སེམས་
ཅན་ཐམས་ཅད་ཤི་ནས་ཁོང་རང་གི་མདུན་དུ་འཚར་བྱུང། བར་མིའི་ལྟ་སྟངས་མཛད་པས་ས་སྟེངས་ན་གནས་པའི་རྒྱལ་པོས་གཙོ་བྱས་པའི་འགྲོ་བ་མང་དག་འགྱེལ་
འོག་ཀླུའི་ལྟ་སྟངས་མཛད་པས་ས་འོག་གི་ཀླུ་ལ་སོགས་པའི་འགྲོ་བ་ཐམས་ཅད་ཀུ་རེང་རེང་འདུག་དེ་ནས་ཡུན་ཨེན་ཙམ་སོང་བ་དང། རྒྱལ་པོ་བརྒྱལ་བ་སངས་
ནས༑ ཉན་ཐོས་ཀྱི་ས་ལ་དབང་བ་དང། བློན་པོ་གྲོས་ལ་དབང་བ་རྣམས་བསོགས་ནས། ད་སློབ་དཔོན་འདི་མ་བཏང་ན་ངའི་ཡབ་མེས་ཀྱིས་བཙུགས་པའི་གནས་གཞི་

[051B] དེར་སློབ་དཔོན་ཡུལ་དུ་བྱོན་བྱས་ལ་ཐབས་ཀྱིས་བསད་ན་
ལེགས་ཟེར་ཀུན་མཐུན་ནོ། །དེ་ནས་དཔལ་ནཱ་རོ་པ་ལ་རང་རེ་ཡོན་མཆོད་ལ་དྲོས་ཅིག་གདོག་པས་སྟོང་ཕྱོགས་འདིར་གཤེགས་མཛོད་ཞུས་པས། དཔལ་ནཱ་རོ་པའི་ཞལ་
ནས་དྲོས་ལ་ཆ་དགོས་ལྷ་ཅིག་མི་འྒྲོའམ་གསུང་བ་ལ་བདག་ཀྱང་འགྲོ་ལགས་ཟེར། རྒྱལ་པོ་འཁོར་དང་བཅས་པ་དང། སློབ་དཔོན་ཡབ་ཡུམ་གཉིས་དང། ཉན་ཐོས་
ཐོས་སྒྲོགས་ཚལ་པ་རྣམས་དང། གཤེད་མར་བསྐོས་པ་རྣམས་དང་འགྲོགས་ནས་ཕེབས་ཚེ། ལམ་བདེ་མོ་མེད་པ་ལ་དཔལ་ནཱ་རོ་པ་རང་གིས་ལམ་མཁན་མཛད་
ནས་གསོད་སར་ཕེབས་པ་དང། རྒྱལ་པོ་དང་ཐོས་སྒྲོགས་ཚལ་པ་རྣམས་ན་རེ། །དཔལ་ནཱ་རོ་པ་ལ་ཁྱོད་སེམས་ཅན་ལ་བསམ་ངན་མིན་པ་མི་རྒྱུ། ངག་ངན་པ་མིན་པ་
མི་བརྗོད། ལུས་ཀྱི་གསོད་གཅོད་མིན་པ་མི་བྱེད། ལུས་ཀྱིས་ངན་བྱེད་སངས་རྒྱས་ཀྱི་བསྟན་པ་བཤིག་པ་ཟེར་ནས། དཔལ་ནཱ་རོ་པ་ཡབ་ཡུམ་ལ་ངན་སྨྲས་ཚིག་རྩུབ་

[052A]༄༅། །ཀྱི་འཁོར་ལོ་མང་པོ་བརྗོད། མི་འཆོར་བར་བྱེད་པ་ཐག་པའི་འཁོར་ལོས་བཅིངས། གཅོད་པར་བྱེད་པ་མཚོན་ཆའི་འཁོར་ལོས་ལུས་དུམ་བུར་
བཏུབས༑ བརྡུང་བར་བྱེད་པ་ཐོ་བའི་འཁོར་ལོས་བརྡུངས། བསྲེག་པར་བྱེད་པ་ཙན་དན་མེ་ཡི་འཁོར་ལོ་སྦར་ཏེ་བསྲེགས་ནས། སང་ཐལ་བ་ཆུ་ལ་ཕོ་བསམ་ནས་ཐོས་
སྒྲོགས་ཚལ་པ་གཅིག་དང། རྒྱལ་པོའི་འཁོར་གཅིག་གཉིས་ཀྱིས་ལྟར་ཕྱིན་པས། མེ་མ་ཤི་བར་འབར་བའི་དབུས་ན་སློབ་དཔོན་ཡབ་ཡུམ་གཉིས་གར་སྟབས་མཛད་ཅིང་
ཟིལ་པ་ཁྲོམ་མེ་འདུག་པས། མི་དེ་གཉིས་བྲེད་ཏེ་ལོག་ཕྱིན་ནས། རྒྱལ་པོ་ལ་ལོ་རྒྱུས་སྙད་པས། ཐམས་ཅད་ན་རེ་མི་སྲིད་ཟེར་ནས། རྒྱལ་པོ་དང་ཐོས་སྒྲོགས་ཚལ་
པ་ཀུན་ཚོགས་ནས་ལྟར་ཕྱིན་པས། ཁོང་གཉིས་ཟེར་བ་བཞིན་འདུག་པ་ལ་རྒྱལ་པོས་སློབ་དཔོན་དཀྲོངས་པས་མ་དྲོངས་པ་ཡིན་ནམ་ཞུས་པས། དཔལ་ནཱ་རོ་པས་
མགུར་འདི་གསུངས་སོ། །ཚིག་རྩུབ་ངན་སྨྲ་མཚོན་ཆ་དེ། །བཟོད་པའི་ཕུབ་ཆུང་འཛུགས་ཀྱི་གྲོགས། །མནར་མེད་ལུས་ཀྱི་རྒྱ་མདུད་དེ། །དུག་གསུམ་མདུད་པ་

[052B] །ཙནྡ་མེའི་འཁོར་ལོ་དེ། །ངར་འཛིན་སྡོང་པོ་བསྲེག་པའི་གྲོགས། །མཚོན་ཆ་རྣོན་པོའི་འཁོར་ལོ་དེ། །འཁོར་བའི་རྒྱུན་ཐག་གཅོད་པའི་གྲོགས། །
ཡོན་མཆོད་ཁྲིམས་ཀྱི་ཐོ་བ་དེ། །ངར་འཛིན་མགོ་བོ་བརྡུང་བའི་གྲོགས། །ལྟོས་མེད་གཞན་སྲོག་གཅོད་བྱེད་པ། །སྡོམ་གསུམ་དག་དང་མི་འགལ་ཞིང། །ངན་སོང་
གསུམ་དུ་མི་སྐྱེ་ན། །ནཱ་རོ་སྤྱོད་པའི་གྲོགས་སུ་བདེ། །མི་ཁོ་བོའི་ཐུགས་དགོངས་མ་ལོངས་པར། །ཁྱེད་ཐོས་སྒྲོགས་ཚལ་པའི་ཕྲག་དོག་གིས། །ངེད་ནཱ་རོ་ཡབ་
ཡུམ་མེ་ལ་བསྲེགས། །བསྲེགས་ཀྱང་འཚིག་པའི་རྣལ་འབྱོར་མིན། །རྒྱུ་འབྲས་ལས་ལ་མི་འཛེམ་པ། །ཁྱེད་ངན་སོང་སྐྱེས་ན་ཇི་ལྟར་བྱེད། །ང་ཡོན་ཏན་གྱི་གྲོགས་
སུ་སོང་བ་བདེ། །ཅེས་གསུངས་པས། དེར་རྒྱལ་པོ་ལ་སོགས་པ་རྣམས་མྱ་ངན་གྱིས་གཟིར་ནས། རྨི་ལམ་དུ་སའི་བར་ཐོངས་བྱེ་ནས། དམྱལ་བར་བསྐལ་པ་མང་པོར་
སྡུག་བསྔལ་མྱོང་བའི་སྣང་བ་ཤར་ཚེ། དེའི་དུས་སུ་རྒྱལ་པོའི་བསམ་པ་ལ་དམྱལ་བར་སྐྱེས་པའི་ལས་འདི། དཔལ་ནཱ་རོ་པ་ལ་མི་འཚམ་པའི་ལས་བསགས་པས་ཉེས་

[053A]༄༅། །འདུག་སྙམ་ནས། འགྱོད་པ་དྲག་པོ་སྐྱེས་ནས། ཁོང་གི་འཁྲུལ་པའི་སྣང་བ་དེ་སངས་ནས། རྒྱལ་པོའི་བློན་འབངས་རྣམས་དང། ཐོས་སྒྲོགས་
ཚལ་པ་ལ་བལྟས་པས། ཁོང་རྣམས་ལ་ཡང་འཁྲུལ་པའི་སྣང་བ་དེ་ཀ་བྱུང་བར་ཤེས་ནས། ཧ་ལས་ཏེ་འགྱོད་པ་སྐྱེས་ཆོས་རྒྱལ་མྱ་ངན་མེད་པས་ཞུས་པའི་མདོ་ལས་
གསུངས་པའི་རྣམ་སྨིན་དྲན་ཏེ། ཡོན་མཆོད་རྣམས་མགྲིན་གཅིག་ཏུ་བཟོད་པར་གསོལ་བ་ནི། ནཱ་རོ་ཁྱེད་ཀྱི་དགོངས་པ་མ་ལོངས་པར། །ཆགས་སྡང་དབང་གིས་ཇི་འདྲའི་
ལས་རྣམས་བསགས། །ལས་ཀྱི་རྣམ་སྨིན་བདག་ཅག་སྣང་བ་འཁྲུལ། །བསྐལ་པའི་བར་དུ་དམྱལ་བར་སྐྱེས་སྣང་ཤར། །བདག་ཅག་འགྱོད་ནས་དྲུང་དུ་མཐོལ་
བཤགས་འབུལ། །ལས་ངན་དེ་འདྲ་བསགས་པ་བཟོད་པར་གསོལ། །ཆོས་བརྒྱད་གཞུ་ཡིས་བླ་མའི་མདའ། །འཕངས་པས་ངན་སོང་གསུམ་པོ་རུ། །རྨི་ལམ་
དག་ཏུ་སྐྱེས་མཐོང་བས། །བདག་གི་ནོངས་པ་བཟོད་པར་མཛོད། །བསྐལ་པ་དུ་མར་མེས་བསྲེགས་ཤིང། །བསྟན་པ་སྡེ་འཁྲུགས་མེ་ཡིས་བསྲེགས། །བདག་

[053B] །ཆོས་རྒྱལ་མྱ་ངན་མེད་པ་ཡི། །ཞུས་པའི་དོན་རྣམས་རྨི་ལམ་ལས། །མ་འཚལ་ཉེས་རྣམས་བཟོད་པར་མཛོད། །ཞེས་ཞུས་
པས༑ དཔལ་ནཱ་རོ་པའི་ཞལ་ནས། རྒྱལ་པོ་ཁྱེད་རྣམས་བཤགས་པ་གཤའ་མར་བྱེད་ན་ཚིག་ཙམ་གྱིས་མི་ཕན་པས་འདི་ལྟར་གྱིས་གསུང། །གསོན་དང་རྒྱལ་པོ་ཡོན་
མཆོད་རྣམས། །ཆོས་བརྒྱད་ཚེ་འདིའི་རྒྱ་མདུད་ཁྲོལ། །དུག་གསུམ་འཁོར་བའི་འདམ་རྫབ་སྐོམས། །མ་རིག་མུན་པའི་དམགས་ཚོགས་བཟློག་འགྱོད་སེམས་ཡེ་
ཤེས་མེ་ཆེན་སྦོར། །བཤགས་པ་སྐྱེ་མེད་ངང་དུ་གྱིས། །ཅེས་གསུངས་པས། རྒྱལ་པོ་ཡོན་མཆོད་འཁོར་བཅས་ཀྱིས་འགྱོད་པ་དྲག་པོས་བཤགས་པ་རྣམ་པར་དག་
པ་བྱས་པས་སྡིག་པ་ཐམས་ཅད་མ་ལུས་པར་དག་པའི་སྣང་བ་ཤར་རོ། །དེ་ནས་འཕྲོས་པའི་ལོ་རྒྱུས་ལ། སྔོན་འཁོར་ལོ་བསྒྱུར་བའི་རྒྱལ་པོ་བསྟན་པ་འཛིན་བྱ་བ་ལ་
བུ་སྟོང་རྩ་གཉིས་ཡོད་པས། དེ་རྣམས་ཀྱིས་ཡབ་ཀྱི་དྲུང་དུ་སྨོན་ལམ་མཐའ་ཡས་པ་བཏབ་པ་དང། གཅིག་གིས་ཁོང་རྣམས་སངས་རྒྱས་པ་དང། ང་རྒྱལ་པོ་མི་

[054A]༄༅། །བྱེད་པར་གྱུར་ནས། ཡོན་བདག་བྱེད་པར་སྨོན་ལམ་བཏབ། སངས་རྒྱས་སྟོང་རྩ་གཉིས་ལ་ཆོས་རྒྱལ་མྱ་ངན་མེད་པ་རེ་རེས་ཡོན་བདག་བྱས་
ཤཱཀྱ་ཐུབ་པའི་དུས་སུ་རྒྱལ་པོ་དེས་ཞུས་པ། བཅོམ་ལྡན་འདས་འཇིགས་རྟེན་གྱི་ཁམས་ན་འདུས་བྱས་ཀྱི་དགེ་བའི་རྩ་བ་སྟོབས་གང་ཆེ་ཞུས་པས། བཅོམ་ལྡན་འདས་
ཀྱི་ཞལ་ནས་འཛམ་བུའི་གླིང་འདིར་ལོ་གསར་རྙིང་གཉིས་ཀྱི་མཚམས་ཀྱི་ནུབ་གཅིག་ལ་མཆོད་རྟེན་བྱེ་བ་བཞེངས་ནས། དེ་ལ་དེ་བཞིན་གཤེགས་པའི་རིང་བསྲེལ་རེ་རེ་བཞུགས་
སུ་བཅུག་དགྲ་བཅོམ་པ་བྱེ་བས་རབ་གནས་བྱས་ན། འདུས་བྱས་ཀྱི་དགེ་བ་བྱེད་པ་ལས་བསོད་ནམས་ཆེ་བ་མེད་གསུངས་པས། ཆོས་རྒྱལ་མྱ་ངན་མེད་ཀྱིས་ནུབ་གཅིག་
ལ་མཆོད་རྟེན་བྱེ་བ་བཞེངས་ནས། རིང་བསྲེལ་བཞུག་དགྲ་བཅོམ་པས་རབ་གནས་མཛད་པས། བོད་ན་སྤྱིར་མཆོད་རྟེན་དུ་གྲགས་པ་འདི་རྣམས་ཡིན་གསུང། སྡིག་
པ་བྱེད་པ་ལ་སྟོབས་གང་ཆེ་ཞུས་པས། བཅོམ་ལྡན་འདས་ཀྱི་ཞལ་ནས། བླ་མ་བརྙས་དང་བཀུར་བཏབ་དང། །དགེ་འདུན་སྐོར་ལ་འབགས་པ་གསུམ། །རང་གི་རྩ་

[054B] །བརྙས་པ་ཆེ་འབྲིང་ཆུང་གསུམ་དང། །སྡོམ་པ་ལྡན་ལ་བཀུར་བཏབ་དང། །དགེ་འདུན་གྱིས་ནི་མ་གནང་བར། །རང་གིས་ཆེད་དུ་སྤྱད་ན་ནི། །གཉེན་
པོ་མེད་ཏེ་བཤགས་པ་དཀའ། །གསུང། འོ་ན་སྡིག་པ་བསྲེག་པ་ལ་སྟོབས་གང་ཆེ་ལགས་ཞུས་པས། བཅོམ་ལྡན་འདས་ཀྱི་ཞལ་ནས། བསྟན་རྩ་སྡེ་འཁྲུགས་
མེས་བསྲེག་ཅིང། །བསྐལ་པ་དུས་མཐའི་མེ་དང་ནི། །བདག་རྒྱུད་གཟུང་འཛིན་མེས་བསྲེག་བྱེད། །གསུང། གཞན་གྱིས་སྡིག་པ་བྱས་པས་གནོད་པར་ཡོང་ངམ་
ཞུས་པས། བཅོམ་ལྡན་འདས་ཀྱི་ཞལ་ནས། །རྩོད་བྱེད་གསུང་དང་སྙིང་པོ་ཉམས། །གཞན་གྱི་གནོད་པར་གྱུར་པ་སྟེ། །གཞན་གྱི་དོན་ཞེས་བྱ་བར་གསུངས། །
ཅེས་སོ། །རྩོད་བྱེད་ནི་སྡེ་འཁྲུགས་བྱེད་པའོ། །གསུང་ནི་གླེགས་བམ་སླུར་བཏང་བའི་ཡོ་བྱད་ལ་སྤྱོད་པའོ། །སྙིང་པོ་ཉམས་པ་ནི་སྡོམ་པ་གསུམ་འཆལ་བ་དང་
འགྲོགས་ན་གནོད་པའོ། །དེས་དམྱལ་བར་ཇི་ཙམ་སྡོད་ཞུས་པས། ཚེ་ལོ་བསྐལ་པ་སྟོང་ཕྲག་བདུན་ཅུ་རྩ་གཉིས་དང། སྟོང་དང་ལྔ་བརྒྱར་སྐྱེ་གསུང། དེ་དག་

[055A]༄༅། །རིམ་པར་སྦྱར་རོ། །དེ་རྣམས་བྱུང་ན་ཇི་ལྟར་བཤགས་ཞུས་པས། ཡུལ་སྤངས་བྱོལ་ཏེ་སྦྱངས་པ་དང། །དངོས་པོ་སྲབ་ཅིང་རྣམ་སྨིན་
སྦྱང༑ ༑སྐྱེ་མེད་དོན་རྟོགས་ཀུན་ལའོ། །གསུང། ཡུལ་སྤངས་པ་ནི་སྡེ་འཁྲུགས་སར་མི་སྡོད་པའོ། །བྱོལ་བ་ནི་འཆལ་བའི་གྲོགས་ལས་བྱོལ་བའོ། །སྦྱངས་པ་
ནི་སྡེ་འཁྲུགས་བྱེད་པ་དང་འཆལ་བའི་ཉེས་པ་སྦྱང་བའོ། །དངོས་པོ་སྲབ་པ་ནི་གང་བསགས་པ་ཐམས་ཅད་བཏོན་ནས་ཡུལ་ཁྱད་པར་ཅན་ལ་ཕུལ་ན་འདག་གསུང་ངོ། །
སྒྲུབ་མ་ནུས་པ་ལ་ཉེས་པ་མེད་ཡོད་ཞུས་པས། དོན་རྟོགས་ཐ་སྙད་བྲལ་བ་དང། །དོན་ཆེན་སྒྲུབ་དང་མི་ནུས་དང། །གཞན་གྱིས་མི་གནོད་པར་ཤེས་བྱ། །ཅེས་གསུངས་
སོ༑ ༑དེ་ཡང་དོན་རྟོགས་པ་ནི་གནས་ལུགས་ངོ་འཕྲོད་པའོ། །ཐ་སྙད་བྲལ་བ་ནི། ལྐུགས་པ་དང་མ་ནིང་གིས་མི་ཤེས་པའོ། །དོན་ཆེན་སྒྲུབ་པ་ནི་རང་གཞན་གྱི་དོན་
བསྒྲུབ་པའོ། །སྒྲུབ་མི་ནུས་པ་ནི་ཕ་མ་དང་བླ་མའི་ཞབས་ཏོག་བྱེད་པས་གཡེངས་ཏེ་སྒྲུབ་མ་ནུས་པ་ལ་ཉེས་པ་མེད་དོ། །དེ་དག་ནི་སྤྱིའི་རྣམ་པར་བཞག་པ་འཕྲོས་

[055B] །དཔལ་ནཱ་རོ་པས་རྒྱལ་པོ་ཡོན་མཆོད་རྣམས་ལ་བླ་མའི་སྐུ་ལ་བསྡོས་ཏེ་བརྙས་པ་སོགས་ཀྱི་གཉེན་བོར་ཆོས་རྒྱལ་མྱ་ངན་མེད་ཀྱིས་ཞུས་པའི་མདོའི་དོན་རྒྱས་
པར་བཤད། དྲང་དོན་དང་ངེས་དོན་ཟུང་དུ་འགྲེལ་བའི་རྗེས་སུ་བཟུང་བས་ཐེག་ཆུང་ཐེག་ཆེན་དུ་འགྱུར་ནས། རྒྱལ་པོ་ཡོན་མཆོད་ཐམས་ཅད་གྲོལ་བར་མཛད་དོ། །དེ་ནས་
དཔལ་ནཱ་རོ་པ་གྲོང་ཁྱེར་གཞན་དུ་བྱོན་ཏེ། བུ་ཆུང་ལྟ་བུའི་སྤྱོད་པས་བྱིས་པ་རྣམས་ཀྱི་གསེབ་དུ་བཞུགས་ནས། རེས་རྩེད་མོ་རྩེ། རེས་རྒོད། རེས་དུ་ཞིང་བཞུགས་པ་
ལ༑ སྤྱོད་པ་ངོ་སྤྲོད་པ་ལ་དགོངས་ནས། རྗེ་བཙུན་ཏི་ལོ་པ་ཉིད་དཔའ་བོ་མཁའ་འགྲོའི་ཚོགས་ཀྱིས་བསྐོར་ཏེ་ནམ་མཁའི་མཐོང་སུ་བྱོན་ནས་མགུར་འདི་གསུངས། །
ཨང་གེ་དཔལ་ལྡན་ནཱ་རོ་པ། །བླ་མ་མཁའ་འགྲོས་མ་གནང་ཞིང། །ཉམས་མྱོང་རྟོགས་པ་མ་རྒྱས་ཤིང། །ཤུགས་འབྱུང་ཞེན་པ་མ་གྲོལ་བར། །སྤྱོད་པ་མ་བྱེད་ནཱ་རོ་
པ༑ ༑གསུང། དཔལ་ནཱ་རོ་པས་འོ་ན་ད་རུང་ཆོས་ཉན་ནམ་ཞུས་པས། ཆོས་ཉན་ལན་ཚྭའི་ཆུ་འཐུང་འདྲ། །སྲེད་ལས་མི་ལྡོག་ནཱ་རོ་པ། །གསུང། འོ་ན་པཎྜི་ཏ་ཆེན་

[056A]༄༅། །པོ་ཡིན་པས་བཤད་དགོས་པ་ཡིན་ནམ་སྙམ་ནས་བཤད་དམ་ཞུས་པས། ཚིག་གི་སྤྲོས་པ་འཕེལ་བ་ལས། །དོན་ཉིད་མི་རྟོགས་ནཱ་རོ་པ། །
གསུང། འོ་ན་སྒོམ་འམ་ཞུས་པས། ཤུགས་འབྱུང་ཞེན་པ་རང་གྲོལ་ལ། །ཉམས་མྱོང་སྒོམ་མེད་ནཱ་རོ་པ། །གསུང། འོ་ན་སྤྱོད་པ་རང་སྐྱར་ལ་བྱའམ་ཞུས་པས་
གཟུང་འཛིན་ཡུལ་ལས་འདས་པ་ལས། །སྤྱོད་པ་བྱར་མེད་ནཱ་རོ་པ། །གསུང། འོ་ན་གནས་ལུགས་ལ་ལྟའམ་ཞུས་པས། བློ་འདས་ཡིད་ལ་བྱར་མེད་པས། །
གནས་ལུགས་ལྟར་མེད་ནཱ་རོ་པ། །གསུང། འོ་ན་འབྲས་བུ་ཅིག་རང་སྒྲུབ་པར་ཞུ་ཞུས་པས། རེ་དོགས་གཉིས་དང་བྲལ་བ་ལས། །འབྲས་བུ་སྒྲུབ་མེད་ནཱ་རོ་པ། །
གསུང༑ དཔལ་ནཱ་རོ་པའི་ཐུགས་དགོངས་ལ། འོ་ན་ཅི་ཡང་བྱར་མེད་པ་འདུག་པ་ལ། ང་དེ་རྣམས་བྱེད་པར་འདོད་པ་དེ་ཀ་འཁྲུལ་འདུག་པས། འཁྲུལ་པ་བླ་མའི་
དྲུང་དུ་སྒྲོ་འདོགས་གཅོད་དགོས་སྙམ་ཞུས་པ། སྣང་བ་གཟུགས་ཀྱི་ཕུང་པོ་འདི། །སྐྱེ་བ་མེད་པའི་རང་བཞིན་ལ། །གལ་ཏེ་ཡོད་ན་སྤྱོད་རིགས་ཏེ། །མེད་ན་

[056B] རང་རིག་བདེ་གསལ་ཤེས་པ་འདི། །ཅི་ཡང་མེད་པའི་སྟོང་པ་ལ། །གྲུབ་ན་ཞེ་འདོད་རིགས་པ་ལ། །གྲུབ་པ་མེད་པར་ཞེ་འདོད་ཅི། །སེམས་ཉིད་འོད་གསལ་
སྟོང་པ་ཉིད། །བགྲོ་བཀུར་གཉིས་དང་བྲལ་བ་སྟེ། །སྐྱེས་ན་ཉམས་མྱོང་རིགས་པ་ལ། །མེད་པར་ཉམས་སུ་མྱོང་བ་ཅི། །ལྷུན་གྱིས་གྲུབ་པའི་བདེ་ཆེན་ལ། །དགེ་སྡིག་
ཡོད་ན་བདེ་སྡུག་གཉིས། །འབྲས་བུ་སྨིན་པར་རིགས་པ་ལ། །ཐམས་ཅད་མཉམ་པའི་ངོ་བོ་ལ། །དགེ་སྤྱོད་སྡིག་པ་སྤོང་བ་ཅི། །ཞེས་ཞུས་པས། རྗེ་བཙུན་ཏི་ལོ་པས་
ཞུས་ལན་མགུར་དུ་གསུངས་པ། །བཀའ་གསན་དང་ནཱ་རོ་པཎ་ཆེན་ཉོན། །སྣང་བ་རྟེན་ཅིང་འབྲེལ་འབྱུང་འདི། །སྐྱེ་བ་མེད་པར་མ་རྟོགས་པར། །ཚོགས་གཉིས་
ཤིང་རྟའི་འཁོར་ལོ་དང། །འབྲལ་བར་མ་བྱེད་ནཱ་རོ་པ། །སྐྱེ་མེད་སྟོན་པའི་སློབ་དཔོན་དུ། །སྣང་བ་དཀར་དམར་ཤར་བ་དང། །ཤེས་པ་གཟིངས་ཀྱི་བྱ་ལྟར་ཐོང། །
འདོད་ཡོན་སྤྱོད་ཅིག་ནཱ་རོ་པ། །སེམས་ཉིད་རང་རིག་རང་གསལ་འདི། །སྣང་བ་ཕྲལ་བྱུང་མ་རྟོགས་པ། །ཞེན་པ་དང་བཅས་ཉམས་མྱོང་གིས། །བདག་ཉིད་འཆིང་

[057A]༄༅། །འགྱུར་ནཱ་རོ་པ། །གདོད་ནས་ཕྱི་ནང་ཆོས་རྣམས་ཀུན། །སྐྱེ་མེད་སྤྲོས་དང་བྲལ་བ་ལ། །ཉམས་མྱོང་དྲན་རིག་གློ་བུར་བ། །རྫུན་པར་ཤེས་
ན་ཅི་དགར་སྤྱོད། །འཁོར་བའི་འདུན་སར་སྐྱེ་བྱེད་པའི། །རྣམ་རྟོག་གཟུང་འཛིན་སྣ་ཚོགས་འདི། །རྟོགས་པའི་རལ་གྲི་རྣོན་པོ་ཡིས། །ཅིར་སྣང་ཆོད་ཅིག་ནཱ་རོ་པ། །
འདོད་ཡོན་གཟུགས་སྒྲ་ལ་སོགས་པ། །ཞེན་པ་སྐྱེ་བར་གྱུར་པ་ན། །སྦྲང་མ་རྩི་ལ་འབྱར་བ་འདྲ། །ཞེན་པ་ཐོང་ཅིག་ནཱ་རོ་པ། །ཞེན་གསུངས་པས། དཔལ་ནཱ་རོ་
པས༑ ༑བདག་སྐྱོན་ཟླ་བར་རི་རྟོག་ཞེས་པས་སྦྲང་མ་རྩི་ལ་འབྱར། །འདོད་པ་སྤྲིན་གྱི་ཁ་ཆུས་བསྟུམས། །དུག་གསུམ་འཁོར་བའི་འདམ་རྫབ་ཟབ། །
མནར་མེད་ལས་ཀྱི་རྒྱ་མདུད་དམ། །མ་རིག་མུན་པའི་དམགས་ཚོགས་འཐུག་ཉམས་མྱོང་རུས་སྤལ་སྤུ་ལྟར་འཐོར། །རྟོགས་པ་ནམ་མཁའི་མེ་ཏོག་ཡལ། །
དམུས་ལོན་ཞེན་པ་ཇི་ལྟར་བཏང། །ཞེས་ཞུས་པས། རྗེ་བཙུན་ཏི་ལོ་པས་ཞེན་པ་འདི་ལྟར་ཐོང་ཅིག་རང་དག་ལ་འགྲོ་བ་ཡིན་ནོ་གསུང། གསང་སྔགས་རྡོ་རྗེ་

[057B] ལམ་མ་ལུས་པ་མཐར་ཕྱིན་ཏེ། འབྲས་བུ་མངོན་དུ་གྱུར་ཚུལ་ངོ་སྤྲོད་ག་དར་གྱི་དོན་བསྡུའི་གདམས་
པ་གནང་ནས་ཞལ་གདམས་ཀྱི་མགུར་འདི་གསུངས་སོ།། །སྣོད་ལྡན་ནཱ་རོ་པཎ་ཆེན་ཁྱོད། །ཕུ་ལ་ཧ་རིའི་དགོན་པ་རུ། །འོད་གསལ་བརྗོད་མེད་མཁའ་དབྱིངས་
སུ། །ཟུང་འཇུག་གཤོག་པར་ལྡན་པ་ཡིས། །འཕོ་བ་སེམས་ཀྱི་བྱེ་ཆུང་དཔུར། །བདག་ཏུ་འཛིན་པའི་ཞེན་པ་ཐོང། །གཉིས་མེད་ཡེ་ཤེས་དགོན་པ་དེར། །སྒྱུ་
མ་ལུས་ཀྱི་ཧོམ་ཁུང་དུ། །གཏུམ་མོ་བདེ་དྲོད་ཡེ་ཤེས་མེས། །ལུས་ངག་ཡིད་གསུམ་ཐ་མལ་གྱི། །བག་ཆགས་ངན་པའི་བུད་ཤིང་བསྲེགས། །རྨི་ལམ་བག་ཆགས་བུད་
ཤིང་སྦྱོངས། །གཟུང་འཛིན་རྟོག་པའི་ཞེན་པ་ཐོང། །བརྗོད་དུ་མེད་པའི་དགོན་པ་རུ། །བདེ་ཆེན་ཕྱག་རྒྱ་ཆེན་པོ་ཡི། །རྟོགས་པའི་རལ་གྲི་རྣོན་པོ་དེས། །བར་དོ་མིག་
སེར་རྒྱུན་ཐག་ཆོད། །ཆགས་ཞེན་མཚན་མའི་ཞེན་པ་ཐོང། །འགྱུར་མེད་ལྗོན་ཤིང་ཀློང་དུ་སྒྱེལ། །ཡིད་བཞིན་ནོར་བུའི་བསེབ་ལམ་བསྒྲོད། །སྨྲ་མེད་ལུགས་པའི་

[058A]༄༅། །སྨྲ་ལྕེ་ཁྲོལ། །བདག་འཛིན་འཁོར་བའི་རྒྱུན་ཐག་ཆོད། །སྔར་འདྲིས་ངོ་ཤེས་མ་བུ་སྤྲོད། །ཀྱེ་ཧོ་འདི་ནི་རང་རིག་ཡེ་ཤེས་ཏེ། །ངག་གི་ལམ་
འདས་ཡིད་ཀྱི་སྤྱོད་ཡུལ་མིན། །ཏི་ལོ་ངས་ནི་ཅི་ཡང་བསྟན་དུ་མེད། །རང་རིག་རང་གིས་མཚོན་ཏེ་ཤེས་པར་བྱོས། །མི་རྣོ་མི་བསམ་མི་སེམས་དང། །མི་སྒོམ་
མི་སྤྱད་རྣལ་དུ་བཞག་དམིགས་པ་ཡིད་ལ་མི་བྱེད་ཅིང། །དྲན་པ་རྡུལ་ཙམ་མེད་པ་ཡི། །སེམས་ཉིད་རང་བྱུང་རང་གསལ་ལ། །ང་ཡིས་ཅི་ཡང་བསྟན་དུ་མེད།།
ཅེས་གསུངས་པས། དཔལ་ནཱ་རོ་པས་བརྟུལ་ཤུགས་ཕྱོགས་ལས་རྣམ་རྒྱལ་གྱི་སྤྱོད་པ་མཐར་ཕྱིན་པར་གྱུར་ཏོ།། །།གཉིས་པ་གཉིས་འཛིན་གྱི་རྟོག་པ་
མཐའ་དག་གཞི་ལ་སངས་གནས་གཉིས་མེད་ཡེ་ཤེས་ཀྱི་སྣང་བ་རྒྱས་ཏེ། གདུལ་བྱ་རྗེས་སུ་བཟུང་བའི་ཚུལ་ནི། རྒྱལ་བའི་རྣམ་སྤྲུལ་མཁས་ཤིང་གྲུབ་པ་མཉེས་
པ་པཎ་ཆེན་ནཱ་རོ་པ་དེ་ཉིད་ཀྱིས། རྗེ་བཙུན་ཏི་ལོ་པའི་ཐུགས་ཀྱི་གསང་མཛོད་ན་བཞུགས་པའི། ཤེ་བྱ་ཇི་ལྟ་བ་དང། ཇི་སྙེད་པ་མཁྱེན་པའི་ཡོན་ཏན་མཐའ་

[058B] ཕྱག་རྒྱ་ཆེན་པོ་མཆོག་གི་དངོས་གྲུབ་བཅུ་གསུམ་རྡོ་རྗེ་འཛིན་པའི་ས་མངོན་དུ་གྱུར་པས། རྟོགས་པ་གདེང་དང་ལྡན་པའི་མགུར་
གསུངས་པ། །ཡིད་ལ་མི་བྱེད་ཕྱག་རྒྱ་ཆེན་པོའི་ལམ། །སྤྲོས་བྲལ་བརྗོད་མེད་སྒྲིབ་བྲལ་སེམས་ཀྱི་ནི། །ངོ་བོ་མཐོང་སྟེ་སུ་ལའང་དྲི་མི་བྱ། །དྲི་མེད་ཤུགས་
འབྱུང་རྣལ་འབྱོར་རང་གྲོལ་ཡིན། །བླ་མའི་དྲིན་ལས་མཆོག་གི་དངོས་གྲུབ་ཐོབ། །རང་གཞན་དོན་གཉིས་གྲུབ་པ་ཨེ་མ་ཧོ། །གསུངས་པས། རྗེ་བཙུན་ཏི་ལོ་
པས༑ དཔལ་ནཱ་རོ་པ་ལ་ཐུགས་ཀྱི་སྲས་མཆོག་ལུང་བསྟན་པ་ནི། །རང་གྲོལ་ཡེ་ཤེས་ཉི་མ་ཡིས། །ཕུ་ལ་ཧ་རིའི་དགོན་པ་རུ། །མ་ཏིའི་མ་རིག་མུན་སོལ་
ལ༑ ༑ཡེ་ཤེས་སྣང་བས་ཁྱབ་པར་གྱིས། །ཅེས་སྒྲ་བསྒྱུར་གྱི་རྒྱལ་པོ་མར་པ་ལོ་ཙ་ལུང་བསྟན་ནས། རྗེ་བཙུན་ཏི་ལོ་པ་གཙུག་གི་ནོར་བུའི་དགོན་པར་བྱོན། དཔལ་
ནཱ་རོ་པའི་ཐུགས་ལ་ད་རྗེ་བཙུན་བླ་མ་ཏི་ལོ་པ་དང། བསྐལ་བཟང་གི་སངས་རྒྱས་སྟོང་བྱོན་ཀྱང་དམ་ཆོས་ཡིན་མིན་གྱི་དྲི་རྒྱུ་དང་ཐེ་ཚོམ་བཅད་རྒྱུ་ཏིལ་འབྲུ་ཙམ་ཡང་མེད་

[059A]༄༅། །གསུང་ནས། མ་འདྲིས་པའི་ཡུལ་ཕྱོགས་མེད་དུ་སྤྱོད་པ་ངེས་མེད་ཀྱི་ལྡུམ་བུ་ལ་གཤེགས་སོ། །རྗེ་བཙུན་རི་རི་པ་དང། དཔལ་ཀ་སོ་རི་
པ་གཉིས་ཀྱིས་དབུ་མཛད་པའི་བུ་སློབ་རྣམས་ཀྱིས་ཕྱག་མཆོད་འབུལ་བའི་སྒྲིགས་ལ། དང་པོ་རྗེ་བཙུན་ཏི་ལོ་པ་ལ་ཕྱག་འཚལ། དེ་ནས་མཁས་གྲུབ་མཉམ་མེད་
དཔལ་ནཱ་རོ་པ་ལ་ཕྱག་འཚལ་བའི་རྩིས་སུ་བཅུག་པས། དཔལ་ནཱ་རོ་པ་བླ་མའི་ཕྱག་ཕྱི་ལ་མི་འདུག་ནས། རྗེ་བཙུན་བླ་མ་ཏི་ལོ་པ་ལ་དཔལ་ནཱ་རོ་པ་གར་
གཤེགས་ཞུས་པས། རྗེ་བཙུན་ཏི་ལོ་པའི་ཞལ་ནས་ཁོས་ཕྱག་རྒྱ་ཆེན་པོ་མཆོག་གི་དངོས་གྲུབ་བརྙིས་ཏེ། གྲོལ་བ་དང་གྲུབ་པ་ཐོབ་ནས། ང་དང་རྡོ་རྗེ་འཆང་
བྱོན་ཡང་དྲི་རྒྱུ་མེད་ཟེར་ནས། ཡུལ་ངེས་མེད་དུ་འཁྱམ་དུ་སོང། ངས་ཁོ་ལ་བཀའ་རྒྱ་འདི་ལྟར་དུ་བཏབ། །གཞན་གྱི་སྤྱོད་པ་ཅི་ཡང་མ་བྱེད་པར། །རྩ་བའི་
སློབ་མ་མཆོག་ཏུ་གྱུར་པ་བོད་ཡུལ་མུན་པའི་གླིང་དུ་དམ་པ་ཆོས་ཀྱི་སྒྲོན་མེ་སྤར་ནུས་པའི་སྐྱེས་བུ་མར་པ་མ་ཏི་ཞེས་པ་ཡོད་པར་འདུག་གིས། དེའི་མ་རིག་པའི་

[059B] དེས་ཡེ་ཤེས་ཀྱི་སྣང་བས་འགྲོ་བ་སེམས་ཅན་ལ་ཁྱབ་པར་འདུག་གིས། ཁྱོད་རང་སྤྲོས་མེད་ཀྱི་ངང་དུ་སོང་ཅིག་བྱས་པས། ཁོ་གར་སོང་ཆ་
མེད་དུ་སོང་གསུང། རྗེ་བཙུན་རི་རི་པ་དང། དཔལ་ཀ་སོ་རི་པ་གཉིས་ཀྱི་ཞུ་བ་ལ། དེ་ཤིན་ཏུ་ནས་ཀྱང་མ་ལེགས། ངེད་གསུམ་སྤུན་ཡིན་ཡང་ཁོང་སངས་རྒྱས་
གཉིས་པ་ལྟ་བུ་འགྲན་ཟླ་དང་བྲལ་བ་ཡིན་ཏེ། མཁས་གྲུབ་མཉམ་མེད་དཔལ་ནཱ་རོ་པ་འདི། དང་པོ་སེམས་ཅན་གྱི་དོན་དུ་ཐུགས་བསྐྱེད། བར་དུ་སེམས་ཅན་གྱི་དོན་
དུ་ལམ་སྦྱངས། ཐ་མ་འགྲོ་བ་སེམས་ཅན་གྱི་དོན་དུ་སངས་རྒྱས་པ་ཡིན་པས། ཁོང་གིས་སེམས་ཅན་གྱི་དོན་མ་མཛད་ན་སངས་རྒྱས་ཀྱི་འཕྲིན་ལས་ཀྱི་རྒྱུན་ཆད་
ལགས༑ སྤྲོས་མེད་ཀྱི་དབྱིངས་སུ་བཞུགས་པ་དེ་ཤིན་ཏུ་མ་ལེགས་པས། ཅིས་ཀྱང་སེམས་ཅན་ཀྱི་དོན་དུ་ཆོས་ཀྱི་འཁོར་ལོ་བསྐོར་བའི་བསྐུལ་མར་གསོལ་བ་འདེབས་
པ་ཞུ་ཞུས་པས། རྗེ་བཙུན་ཏི་ལོ་པའི་ཞལ་ནས། འོ་ན་ཁྱོད་རང་གཉིས་སོང་ལ་ཁོ་བོས་ལ་ཤོག་གསུང། དེར་ཁོང་གཉིས་ཀྱིས་ད་སྤྱན་དྲངས་ཀྱང་མི་འབྱོན་ལགས་

[060A]༄༅། །སམ་ཞུས་པས། ངའི་ལན་ཡིན་ཤོག་ཟེར་བ་བྱས་ཡོང་གསུང། རྗེ་བཙུན་རི་རི་པ་དང། དཔལ་ཀ་སོ་རི་པ་གཉིས་ཀྱིས་དཔལ་ནཱ་རོ་པ་ཚོལ་དུ་
བྱོན་པས། ཡུན་རིང་པོའི་བར་དུ་ཕྱོགས་ཀུན་ཏུ་བཙལ་ཀྱང་མ་རྙེད་པར། བཅོས་མིན་དད་པའི་གདུང་ཤུགས་ཀྱིས་གསོལ་བ་མགྲིན་གཅིག་ཏུ་འདེབས་ཀྱིན་ཚོལ་དུ་བྱོན་
པས༑ རྗེས་སུ་ལུང་སྟོང་ཅིག་ན་བཞུགས་འདུག་པ་དང་མཇལ། དེར་ཁོང་གཉིས་ཀྱིས་ཕྱག་དང་བསྐོར་བ་བྱས། བསྙུན་ཞུས་ནས། རྗེ་བཙུན་ཆེན་པོ་ནཱ་རོ་པ་ཁྱེད་
སངས་རྒྱས་གཉིས་པ་ལྟ་བུ་འགྲན་ཟླ་དང་བྲལ་བ་ཡིན་པས། སེམས་ཅན་གྱི་དོན་མི་མཛད་པར་སྤྲོས་མེད་ཀྱི་ངང་ལ་བཞུགས་པ་འདི་ཤིན་ཏུ་མ་ལེགས། རྗེ་བཙུན་ཏི་
ལོ་པ་ན་རེ། བྱོན་གསུང་གིན་གདའ་བས། གཤེགས་པར་ཞུ་ཞེས་གསོལ་བ་བཏབ་པས། རྗེ་བཙུན་ཆེན་པོ་ཏི་ལོ་པས་ཤོག་གསུང་ན་ལོས་ཀྱང་འགྲོ་གསུང་ནས་
གསུམ་པོས་སྡོངས་ནས་བྱོན་པས། རྗེ་བཙུན་ཏི་ལོ་པའི་དྲུང་དུ་ཕེབས་པ་དང། རྗེ་བླ་མའི་ཞལ་ནས། ཁྱེད་གསུམ་གྱིས་ཏོལ་ལམ། ཤིན་ཏུ་ལེགས་སོ་གསུང་

[060B]། བཀའ་གསན་དང་པཎ་ཆེན་ནཱ་རོ་པ། །གང་ཡང་སྐྱེ་བ་མེད་པ་ཡི། །རང་རིག་རང་གསལ་ནམ་
མཁའ་ལ། །དམ་ཆོས་སྤྲིན་གྱི་ཆར་རྒྱུན་གྱིས། །གདུལ་བྱའི་ལོ་ཏོག་སྨིན་པར་གྱིས། །ཅེས་རྗེ་བཙུན་ཏི་ལོ་པས་འགྲོ་བའི་དོན་ལ་བསྐུལ་རྗེས། རྗེ་བཙུན་རི་རི་པས་
གསོལ་བ་བཏབ་པ་ནི། གཅིག་པུ་ཞི་བདེ་དོན་གཉེར་བའི། །ཉན་རང་ལྟ་བུའི་བློ་ཐོང་ལ། །ནཱ་རོ་ཆོས་ཀྱི་སྒྲོན་མེ་ཡིས། །འགྲོ་རྣམས་མུན་པ་གསལ་དུ་གསོལ། །
གྲུབ་ཆེན་ཀ་སོ་རི་པས་གསོལ་བ་བཏབ་པ་ནི། །ནཱ་རོ་ཆོས་ཀྱི་སྨན་པ་ཡིས། །དམ་ཆོས་སྨན་གྱི་སྨན་སྦྱོར་གྱིས། །འགྲོ་རྣམས་ནད་ཀྱིས་གདུངས་པ་ཡི། །ཉོན་མོངས་
ཟུག་ངུ་དབྱུང་དུ་གསོལ། །ཞུས། སླར་ཡང་རྗེ་བཙུན་ཏི་ལོ་པས། དཔལ་ནཱ་རོ་པ་ལ་ངའི་གདམ་ངག་ཀུན་ཁྱོད་ལ་རྫོགས་པར་བྱིན་ཡོད་པས་འགྲོ་དོན་གྱིས་ཤིག་གསུང་
མཐར་བཀའ་རྒྱ་དང་བཅས་ཏེ་གདམ་ངག་མ་ལུས་པའི་དོན་གཅིག་ཏུ་དྲིལ་བའི་གནད། རྗེ་བཙུན་ཏི་ལོ་ཉིད་ཀྱིས་མཛད་པའི་གཏད་རྒྱ་གནང་ནས། འགྲོ་དོན་ལ་བསྐུལ་

[061A]༄༅། །བའི་བཀའ་གནང་བ་ནི། །གང་ཡང་སྐྱེ་བ་མེད་པ་ཡི། །རང་རིག་རང་གསལ་ནམ་མཁའ་ལ། །དམ་ཆོས་སྤྲིན་གྱི་ཆར་རྒྱུན་གྱིས། །གདུལ་
བྱའི་ལོ་ཏོག་སྨིན་པར་གྱིས། །གསུངས་པས། དཔལ་ནཱ་རོ་པས་ཕྱག་ཕུལ་ཐལ་མོ་སྦྱར་ནས་ཞལ་གྱིས་བཞེས་པ་ནི། །བླ་མ་སངས་རྒྱས་བཀའ་ལུང་དང། །
རྡོ་རྗེ་སྤུན་གྱི་གསུང་བཞིན་དུ། །མདོ་རྒྱུད་སྙིང་པོ་དོན་གྱི་བཅུད། །ངེས་མེད་ཡུལ་དུ་བསྒྲགས་པར་བྱ། །ཞེས་གསུངས་པ་དང། རྗེ་བཙུན་ཏི་ལོ་པ་མི་སྣང་བར་སོང་
ངོ༑ ༑དེ་ནས་དཔལ་ནཱ་རོ་པས་རྒྱ་གར་ནུབ་ཕྱོགས་ཀྱི་ལ་དབར་དུ་རེ་ཞིག་བཞུགས་ནས། ལྗོངས་མེ་ཏོག་བརྒྱན་པའི་གྲོང་ཁྱེར། རི་བོ་གསེར་གྱི་དགོན་པ་པུ་ལ་ཧ་རིར་
ཕེབས་པའི་ཚེ། དུས་རེ་ཞིག་གི་ཚེ་ནམ་ཕྱེད་ཙམ་ནས་ཡི་དམ་གྱི་ལྷ་འཁོར་ལོ་སྡོམ་པའི་ཞལ་མངོན་སུམ་དུ་བསྟན་ནས། དཔལ་ནཱ་རོ་པའི་ཆེ་བ་བརྗོད་པ་ནི། །བླ་མ་
ལྗོན་ཤིང་ལྟ་བུ་ཡིས། །གདམ་ངག་དྲི་མེད་ཆུ་རྒྱུན་གྱིས། །བརྗོད་མེད་གསུང་གི་བདུད་རྩི་ཡིས། །ཉོན་མོངས་དྲི་མ་འཁྲུད་མཛད་པ། །ནཱ་རོ་བརྗོད་མེད་གསུང་དང་ལྡན།།

[061B] །སྤྲིན་བྲལ་ཡེ་ཤེས་ཉི་མ་ཡིས། །འགྲོ་དྲུག་མུན་པ་སེལ་མཛད་པའི། །ནཱ་རོ་རྟོག་མེད་ཐུགས་དང་ལྡན། །ཞེས་གསུངས་སོ། །དེ་ནས་
ཐོ་རངས་ཀྱི་ཆ་ལ་ཐུགས་དམ་འོད་གསལ་གྱི་ངང་ནས་ཐུགས་ཀྱི་སྲས་མཆོག་དམ་པ་བོད་ཡུལ་མུན་པའི་སྨག་རུམ་དུ། སངས་རྒྱས་ཀྱི་བསྟན་པ་གངས་ལ་ཉི་མ་ཤར་བ་ལྟར་
དར་རྒྱས་སུ་མཛད་པའི་སྐྱེས་མཆོག་སྒྲ་བསྒྱུར་གྱི་རྒྱལ་པོ་མར་པ་ལོ་ཙཱ་དེ་ཉིད། རྒྱ་གར་ཤར་ཕྱོགས་སུ་ཕེབས་ཏེ། དགེ་ཚུལ་ཤེས་རབ་སེང་གེའི་སར་བཞུགས་འདུག་པ་
གཟིགས་ནས། ཨ་ཙ་ར་ཅིག་བང་ཆེན་ལ་བཏང་སྟེ། དགེ་ཚུལ་ཤེས་རབ་སེང་གེ་ལ་ཁྱེད་ཀྱི་ས་ན་བོད་ཀྱི་བན་དེ་ཅིག་ཡོད་འདུག་པ་ཁྲིད་ལ་ཤོག་གསུང་པའི་བཀའ་ཕེབས་
ནས༑ དགེ་ཚུལ་དང་སྒྲ་བསྒྱུར་མར་པ་གཉིས་པོ་སྡེབས་ནས་ཕུ་ལ་ཧ་རིར་ཕེབས་ཏེ། དགེ་ཚུལ་ཤེས་རབ་སེང་གེས་མཇལ་སྣ་མཛད། རྗེ་བཙུན་མར་པས་ནཱ་རོ་པཎ་ཆེན་
དང་ཞལ་མཇལ་ནས་ཀྱང་ཕྱག་མང་དུ་བཙལ། གསེར་གྱི་མེ་ཏོག་སྟོབས་ཆེ་བ་ཕུལ་བས། རྗེ་བཙུན་ནཱ་རོ་པའི་ཞལ་ནས། །བླ་མས་ལུང་བསྟན་བདག་གི་བུ། །སྣོད་

[062A]༄༅། །ལྡན་མར་པ་བློ་གྲོས་ཀྱིས། །ཁ་བ་ཅན་ལྗོངས་བྱང་ཕྱོགས་ནས། །རྒྱལ་ཚབ་འཛིན་ཕྱིར་སླེབ་པ་ལེགས། །ཅེས་གསུངས་ཤིང་མཆོག་ཏུ་
དགྱེས་པར་གྱུར་ཏེ། རྗེ་བཙུན་ནཱ་རོ་པས་སྒྲ་བསྒྱུར་མར་པ་ལ་ཐོག་མར་དཔལ་དགྱེས་པ་རྡོ་རྗེའི་དབང་བསྐུར་ནས། རྒྱུད་རྟག་པ་གཉིས་པ། རྡོ་རྗེ་གུར་དང། སོཾ་བཧུ་ཊི་
རྣམས་རྫོགས་པར་གནང། དེ་རྣམས་ལ་ཐོས་བསམ་སྒོམ་གསུམ་གཅིག་ཆར་དུ་མཛད། གཞན་ཡང་འཁོར་ལོ་སྡོམ་པའི་དབང། ནཱ་རོ་ཆོས་དྲུག་ཕྱག་ཆེན་གྱི་
རིགས་བསམ་གྱིས་མི་ཁྱབ་པ། སེམས་ཁྲིད་ཡིད་བཞིན་ནོར་བུ། རོ་སྙོམས་སྐོར་དྲུག་སོགས་ཟབ་ཁྱད་ཀྱི་བཀའ་མང་དུ་གནང། མཐར་མདོ་རྒྱུད་མན་ངག་ཐམས་
ཅད་ཀྱི་སྙིང་པོའི་གནད་གཅིག་ཏུ་དྲིལ་བ་ཚེ་གཅིག་ལུས་གཅིག་ལ་སངས་རྒྱས་སྒྲུབ་པའི་ལམ་མཆོག་དཔལ་བདེ་མཆོག་མཁའ་འགྲོ་སྙན་རྒྱུད་ཀྱི་སྨིན་གྲོལ་གྱི་གདམས་
པ་མཐའ་དག་རྫོགས་པར་གནང་བའི་ཐུགས་སྲས་མཆོག་ཏུ་གྱུར་པ། སྒྲ་བསྒྱུར་གྱི་རྒྱལ་པོ་མར་སྟོན་ཆོས་ཀྱི་བློ་གྲོས་དེ་ཉིད་རྗེས་སུ་བཟུང་ཚུལ་རྒྱས་པར་རྗེ་བཙུན་

[062B] །མཁས་གྲུབ་མཉམ་མེད་དཔལ་ནཱ་རོ་པ་དེ་ཉིད་ལ། རང་དང་ཚུལ་མཚུངས་ཤིང་སྐུ་ཡོན་ཆེ་བར་གྲགས་པའི་བུ་ཆེན་བདུན་ནི་
མངའ་བདག་མའཻ་ཏྲི་པ། དཔལ་ཞི་བ་བཟང་པོ། གྲུབ་ཆེན་ཌོམ་བཧི་པ། པཎ་ཆེན་ཤན་ཏི་པ། བལ་པོ་སྤྱི་ཐེར་བ། དགེ་ཚུལ་ཤེས་རབ་སེང་གེ། ཁ་ཆེ་ཨ་ཀ་ར་སིདྡྷི་
རྣམས་ཡིན་ལ། ཕྱོགས་བཞིའི་ར་ཁྱི་རྟ་བཞི་དང། མཁས་པ་ཆེན་པོ་སྨྲིརྟི། པཎྜི་ཏ་ཞི་བའི་གོ་ཆ། ཛྙཱ་ན་ཨ་ཀ་ར། སུ་མ་ཏི་ཀིརྟི། སོགས་པཎྜི་ཏའི་སློབ་མ་
བརྒྱ་ཕྲག་དུ་མ་དང། ཡང་ཕམ་སྡིང་པ་སྐུ་མཆེད་སོགས་གྲུབ་ཐོབ་གྱི་སློབ་མ་བརྒྱ་རྩ་བརྒྱད། སྤེན་ཐ་བ་སོགས་བརྟུལ་ཤུགས་གྲུབ་པའི་རྣལ་འབྱོར་བ་ལྔ་བཅུ་རྩ་བཞི་
མཚན་ལྡན་གྱི་རྣལ་འབྱོར་མ་སྟོང་ཆིག་བརྒྱ་སྨིན་པར་མཛད་ཅིང། བོད་དུ་གྲགས་པའི་སྙན་རྒྱུད་ཕལ་ཆེ་བའང་དཔལ་ནཱ་རོ་པ་ནས་རྒྱུད་པ་མང་ངོ། མངའ་བདག་མའཻ་ཏྲི་
པ་ནི་འཕགས་པ་ཀླུ་གྲུབ་གྱི་སློབ་མ་འབར་མིའི་གཙོ་བོའི་སྐྱེ་བ་ཡིན་ཞིང། དཔལ་ཤ་ཝ་རི་དབང་ཕྱུག་ལ་ཕྱག་རྒྱ་ཆེན་པོའི་གདམ་ངག་ཞུས་ནས་དངོས་གྲུབ་བརྙེས་པ་

[063A]༄༅། །ལགས། དེ་ལ་ཡོངས་གྲགས་ཀྱི་བུ་བཞི་ནི། དྷརྨ་པ་ལ། དེ་ཝ་ཙནྜ། ན་ག་ཀིརྟི། བཛྲ་པ་ཎི་དང་བཞི་ཡིན་ནོ། །བཛྲ་པ་ཎིའི་སློབ་
མ་བལ་པོ་སྐྱེ་མེད་དང། བྲོ་ལོ་ཙཱ་བ་སོགས་མང་དུ་བྱུང་ཞིང། དོ་ཧ་སྐོར་གསུམ་གྱི་གདམ་ངག་འདི་རྣམས་རྒྱ་གར་ཕྱག་ན་ནས་རྒྱུད་པ་ཡིན། དཔལ་ནཱ་རོ་པ་དང་
མངའ་བདག་མའཻ་ཏྲི་པ་གཉིས་ཀྱི་སློབ་མའི་ནང་ནས་མཆོག་ཏུ་གྱུར་ཅིང། མདོ་རྒྱུད་ཐབས་ལམ་དང། བྱིན་བརླབས་སྙན་རྒྱུད་ཀྱི་གདམས་པ་མ་ལུས་པ་གནང་བ། རྗེ་
བཙུན་ཏི་ལོ་པས་ལུང་བསྟན་པ་ལྟར། དཔལ་ནཱ་རོ་ཉིད་ཀྱི་རྒྱལ་ཚབ་དུ་བསྐོས་པ་ནི། བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་སྤྲུལ། སྐྱེས་མཆོག་མར་པ་
ལོ་ཙཱ་ཡིན་ནོ་ཞེས་ཡང་དང་ཡང་དུ་བསྔགས་པ་བརྗོད་པ་ལགས་སོ། །མཁས་གྲུབ་མཉམ་མེད་དཔལ་ནཱ་རོ་པའི་མཚན་རགས་པ་ལ། ཁྱིམ་དུ་བཞུགས་པའི་
མཚན་ལ་རྒྱལ་པོ་ཀུན་ཏུ་བཟང་པོ། དགེ་བསྙེན་མཛད་པའི་མཚན་ནམ་མཁའ་སྙིང་པོ། དགེ་ཚུལ་གྱི་མཚན་སངས་རྒྱས་ཡེ་ཤེས། དགེ་སློང་ གི་  མཚན་ཆོས་ཀྱི་རྒྱལ་

[063B] ཡོངས་སུ་གྲགས་པའི་མཚན་ཡེ་ཤེས་དངོས་གྲུབ། པཎྜི་ཏའི་མཚན་འཇིགས་མེད་གྲགས་པ། །སངས་རྒྱས་ཀྱི་བསྟན་པ་གཟུང་བའི་མཚན་གནས་བརྟན་
བསྟན་པ་འཛིན་པ། སྣོད་ལྡན་གྱི་མཚན་དྲི་མེད་གཟི་བརྗིད། རྣལ་འབྱོར་པའི་མཚན་ནཱ་རོ་ཏ་པ། འགྲེལ་ཆེན་དྲི་མེད་འོད་ན་སྙན་གྲགས་བཟང་པོ། ལུང་བསྟན་གྱི་
མཚན་བཅོམ་ལྡན་ཙ་ཤད་ཕྱིར་མི་ལྡོག་ལ་སོགས་ཏེ་མཚན་གྱི་རྣམ་གྲངས་དུ་མ་དང་ལྡན་པའི་སྐྱེས་མཆོག་དཔལ་ནཱ་རོ་པ་དེ་ཉིད་ཀྱིས། བླ་མ་དང་རྡོ་རྗེ་སྤུན་གྱི་དྲུང་
དུ༑ འགྲོ་བའི་དོན་མཛད་པར་ཞལ་གྱིས་བཞེས་པ་བཞིན། བསམ་པ་བྱང་ཆུབ་ཀྱི་མཆོག་ཏུ་ཐུགས་བསྐྱེད་ཏེ། སྦྱོར་བ་སྣང་དང་མི་སྣང་བས་བསྡུས་པའི་
གདུལ་བྱ་དཔག་ཏུ་མེད་པ་དང། ནང་པ་སངས་རྒྱས་པ་དང། ཕྱི་རོལ་པའི་གྲུབ་མཐའ་འཛིན་པའི་སྐྱེ་བོ་ཚད་མེད་པའི་དོན་མཛད་པ་ནི། བསམ་གྱིས་མི་
ཁྱབ་པོ། །དེ་ཡང་སྣང་བའི་སེམས་ཅན་མི་དང། དུད་འགྲོའི་རིགས་གྲངས་མེད་པའི་ཙར་བྱོན་ནས། སེ་གོལ་རེ་སྡེབས་པ་ཙམ་གྱིས་ཕུང་པོ་ལྷག་མེད་དུ་སངས་

[064A]༄༅། །རྒྱས་པ་ཡང་མང་དུ་བྱུང། ལོང་བ་དང། ལྐུགས་པ་དང། འོན་པ་རྣམས་ཀྱི་ཁྲིས་སུ་བྱོན་ནས་ཕྱག་དབང། ཞབས་དབང་རེ་ཙམ་
མཛད་པས། ལོང་བས་གཟུགས་མཐོང། ལྐུགས་པས་སྨྲ་ཤེས། འོན་པས་སྒྲ་ཐོས། སྨྱོན་པ་རྣམས་ཀྱི་དྲན་པ་རྙེད་པ་ཡང་མང་དུ་བྱུང་ངོ། །གཞན་ཡང་
སེམས་ཅན་གནས་ལུགས་མ་རྟོགས་པ་རྣམས་ཀྱིས། གནས་ལུགས་ཀྱི་དོན་རྟོགས་པ་ཡང་བསམ་གྱིས་མི་ཁྱབ་པ་བྱུང། སྡུག་བསྔལ་ཅན་རྣམས་བདེ་ལ་
བཀོད༑ ནད་ཀྱི་བཏབ་པ་རྣམས་ནད་དང་ཕྲལ། གདོན་གྱིས་རྩེས་པ་རྣམས་ཉེར་འཚེ་ལས་གྲོལ་བར་མཛད་དེ། གཞན་ཡང་ཆར་ཆེ་དུས་གཅོད་པ་དང། །
ཆུང་དུས་འབེབས་པ་དང། ལོ་ཉེས་དང་དུས་ཀྱི་འཁྲུག་པ་སོགས་མ་ལུས་པར་ཞི་བར་མཛད་ཏེ། མདོར་ན་སྣང་བའི་སེམས་ཅན་ཚད་མེད་པའི་དོན་མཛད་
ཅིང༑ མི་སྣང་བའི་སེམས་ཅན་ལྷ་དང། ཀླུ་དང། གནོད་སྦྱིན་དང། དྲི་ཟ་དང། བར་དོ་ལ་སོགས་པ། མདོར་ན་མི་སྣང་བའི་སེམས་ཅན་ཚད་མེད་

[064B] །ནང་པའི་བསྟན་པ་ཕྱི་པས་འཇོམས་པའི་དུས། པཎྜི་ཏར་སྤྲུལ་ནས་རྩོད་པ་མཛད་ཅིང། ཕྱི་པ་ཕམ་པར་
མཛད་ཏེ་མུ་སྟེགས་རྡུལ་དུ་བརླག་པ་དང། ནང་པའི་བསྟན་པ་ཉམས་རྨས་པ་རྣམས་ཀྱི་གནས་སུ་བྱོན་ནས། དེའི་མཁན་པོ་དང་བླ་མར་སྤྲུལ་ནས། བསྟན་
པ་དར་ཞིང་རྒྱས་པར་མཛད་པ་ལ་སོགས་པ་འགྲོ་བའི་དོན་ཚད་མེད་པ་མཛད་དོ། །ཡང་ཕྱི་རོལ་མུ་སྟེགས་པའི་སྡེ་རྣམས་སུ་བྱོན་ནས། ལ་ལ་རྩོད་པས་ཕམ་
པར་མཛད། ལ་ལ་ནུས་པས་ཕམ་པར་མཛད་ནས། རྗེས་སུ་བཟུང་ཏེ་མུ་སྟེགས་པ་རྣམས་ཀྱི་དོན་ཡང་ཚད་མེད་པ་མཛད་དོ། །མདོར་ན་རྗེ་བཙུན་ནཱ་རོ་པ་
ཉིད་ཀྱི་ཟད་པར་སའི་ཏིང་ངེ་འཛིན་ལ་མཉམ་པར་བཞག་པས། ས་གཞི་ཐམས་ཅད་གསེར་དུ་སོང་ནས་སེམས་ཅན་མང་པོས་ལོངས་སྤྱོད་པ་ཡང་བྱུང་ངོ། །ཟད་
པར་ཆུའི་ཏིང་ངེ་འཛིན་ལ་མཉམ་པར་བཞག་པས། ཆུ་ཐམས་ཅད་ཡེ་ཤེས་ཀྱི་བདུད་རྩིར་སོང་ནས་སེམས་ཅན་ཚད་མེད་པ་བདུད་རྩི་ལ་ལོངས་སྤྱོད་པ་ཡང་བྱུང་ངོ་

[065A]༄༅། །མདོར་ན་ཟད་པ་དང་ཟིལ་གནོན་གྱི་མཛད་པའི་སྒོ་ནས་འགྲོ་བ་སེམས་ཅན་གྱི་དོན་ཚད་མེད་པ་མཛད་དོ། །གཞན་ཡང་སྐུ་གཅིག་དུ་མར་
མཛད་པ། སྐུ་མང་པོ་གཅིག་ཏུ་བསྟུད་པ་ལ་སོགས་པ་དང། སྐུ་དེ་ཉིད་རེས་ཡི་དམ་གྱི་ལྷར་སྒྱུར་བ། རེས་དཔའ་བོ་མཁའ་འགྲོར་སྒྱུར་བ། རེས་བསྟན་
པ་བསྲུང་བའི་ཆོས་སྐྱོང་དུ་སྒྱུར་བ་སོགས་སྤྲུལ་བསྒྱུར་ལ་མངའ་བརྙེས་པའི་མཛད་པའི་སྒོ་ནས་ཀྱང་འགྲོ་དོན་ཚད་མེད་པ་མཛད་དོ། །དེ་ལྟ་བུའི་བླ་མ་དཔལ་
ནཱ་རོ་པའི་སྐུ་དེ་ཉིད་ལ་འཁོར་འདས་ཀྱི་མཛད་པ་རྣམ་ཐར་ཚད་མེད་པ་སྒྲུབས་ནས། མཐར་མཛད་པ་རྣམ་ཐར་རྫོགས་རིམས་སུ་བསྐྱལ་བའི་ཕྱིར། ཕུ་ལ་ཧ་
རིའི་གནས་མཆོག་དེར། གདུལ་བྱ་གནང་བ་དག་པའི་འཁོར་འགའ་ཟུང་ལ། གསང་སྔགས་རྡོ་རྗེ་ཐེག་པའི་ལམ་གྱི་མཐར་ཐུག་རྫོགས་རིམས་ཡིན་པས་
བསྐྱེད་རིམས་རྫོགས་རིམས་སུ་བསྡུད་ན་འདི་ལྟར་བྱེད་པ་ཡིན་གསུང་ནས། ལྷའི་རོལ་མོའི་སྒྲ་དང། འོད་ཟེར་ཁ་དོག་ལྔའི་འཕྲོ་འདུ་དང། འཇའ་ཚོན་གྱི་

[065B] འཇའ་ལུས་བརྙེས་པའི་སྐུ་དེ་ཡང་ཇེ་ཆུང་དང་ཇེ་ཕྲ་ལ་སོང་སྟེ། མཐར་མཁའ་ལ་འཇའ་ལྟར་ཡལ་ནས་
ཨཱ་ཅེས་པའི་གསུང་སྐད་གཅིག་གི་རང་ངོར་རྫོགས་སོང། གསུང་སྐད་ཨཱ་ཅེས་པའི་རིང་པོ་དེ་ཡང་ཇེ་ཆུང་ཇེ་ཕྲ་ལ་སོང་སྟེ། མཐར་ཐུག་འོད་གསལ་སྟོང་
ཉིད་ཆོས་ཀྱི་སྐུར་རྫོགས་ཏེ། ལྕགས་ཕོ་འབྲུག་གི་ལོ། དགུང་ལོ་བརྒྱད་ཅུ་རྩ་ལྔ་བཞེས་པའི་ཚེ་འོད་གསལ་མཁའ་སྤྱོད་དག་པའི་གནས་སུ་གཤེགས་པ་
ལགས་སོ། །ཡང་རྟེན་གྱི་གང་ཟག་འགའ་ཞིག་གི་སྣང་ངོར་སྐུའི་ཕུང་པོ་ལྷག་མ་དང་བཅས་ཏེ་བདེ་བར་གཤེགས་ནས་གདུང་བཞུ་བའི་སྣང་བ་ཡང་ཤར་
འགའ་ཞིག་གི་སྣང་ངོར་གྲོངས་པ་ལ་སོགས་པའི་སྣང་བ་མེད་པར་ཚེའི་རིགས་འཛིན་བརྙེས་ནས་ད་ལྟ་ཡང་ལས་དག་པ་རྣམས་དང་དངོས་སུ་མཇལ་བར་འདོད་པ་
ཡང་ཡོད་དེ། དེ་རྣམས་ནི་གདུལ་བྱ་སྣ་ཚོགས་པའི་སྣང་ངོར་མཛད་པ་སྣ་ཚོགས་པའི་ཚུལ་བསྟན་པ་ཡིན་ནོ།། །།གསུམ་པ་དྲི་མེད་ལེགས་བཤད་

[066A]༄༅། །བསྟན་ཆོས་ཀྱི་བརྩོམ་པ་མཐར་ཕྱིན་མཇུག་གི་དོན་ནི། །ཨེ་མ་ཧོ། སྐྱེ་རྒུའི་གཙུག་རྒྱན་མཁས་གྲུབ་ནཱ་རོ་རྗེ། །མཁྱེན་བརྩེའི་
ནུས་མཐུ་བདུད་རྩིའི་ཆར་རྒྱུན་གྱིས། །བསྐལ་བཟང་གདུལ་བྱའི་ལོ་ཏོག་སྨིན་པར་མཛད། །རྣམ་ཐར་ལེགས་བསམས་བླ་མ་མཆོག་ཏུ་མཐོང། །སྙིང་ལ་
འཇགས་པས་སྙིང་ནས་གསོལ་བ་འདེབས། །ཐམས་ཅད་མཁྱེན་པ་ནཱ་རོ་པཎ་ཆེན་ཞེས། །རྗེ་བཙུན་དེ་ཡིས་ཚེ་རབས་ཀུན་ཏུ་བདག་ཐུགས་མཆོག་དགྱེས་
བཞིན་རྗེས་སུ་བཟུང་དུ་གསོལ། །རྣམ་ཐར་བརྩོམ་པའི་འདུན་པ་ཤར་བའི་ཚེ། །དཀར་ཕྱོགས་ལྷ་ཡིས་མེ་ཏོག་ཆར་པ་ཕབ། །དུས་ཀྱི་རྒྱལ་པོ་རོ་ཧི་ཏ་ཡི་དུས་
མཆོད་བརྗོད་སྡེབ་སྦྱོར་ཡིད་ལ་ཤར་བའི་མཐུས། །སྔར་མ་ཐོས་པའི་སྒྲ་སྙན་མཁའ་ལ་སྒྲགས། །བརྩོམ་ལ་ཞུགས་ནས་ཞག་གསུམ་སོང་བའི་ནུབ། །རྨི་ལམ་
ནང་དུ་རྣམ་ཐར་ཤོག་དྲིལ་མཐོང། །སྙིང་པོ་དྲིལ་ན་འདི་ལས་མེད་དོ་གསུང། །མཆོག་གསུམ་མཚུངས་མེད་དཔལ་ལྡན་ནཱ་རོ་པས། ཐིག་ལེ་ཉག་གཅིག་

[066B] །སད་འཕྲལ་སྤྲོ་ཡང་མཆོག་གསུམ་དོན་མ་གོ། །རྗེས་སུ་ཐོལ་སྐྱེས་ངེས་པའི་འཆར་སྒོ་ལ། །མཁས་པའི་མཆོག་གྱུར་མདོ་རྒྱུད་
མ་ལུས་མཁྱེན། །བཙུན་པའི་མཆོག་གྱུར་སྒྲིབ་གཉིས་དྲི་མས་དབེན། །བཟང་བོའི་མཆོག་གྱུར་མཆོག་གི་དངོས་གྲུབ་བརྙེས། །ཁྱོད་མཚུངས་བླ་མ་འཇིག་རྟེན་
ཁམས་ན་མེད། །བསོད་ནམས་ཡེ་ཤེས་ཚོགས་ཀྱིས་དཔལ་གྱིས་བརྗིད། །མ་འདྲེས་ཡོངས་རྫོགས་རྫུ་འཕྲུལ་སྟོབས་དང་ལྡན། །རྒྱལ་བས་ལུང་བསྟན་རྩ་
ཤད་ནཱ་རོ་པ། །རྩ་བའི་ཚིག་ལ་དག་པའི་འབྲུ་བསྣན་པས། །ཁྱེད་ཀྱི་ཐུགས་དགོངས་བདག་གིས་རྫོགས་པར་ཤོག་སྟོན་པ་གཉིས་པ་རྗེ་བཙུན་བླ་མ་ཉིད། །
ཆུ་སྐྱེས་པད་མོའི་ཟེ་འབྲུ་ལ་བརྟེན་ནས། །ཡང་ཡང་གདུང་བའི་གསོལ་བ་རྩེ་གཅིག་འདེབས། །ཕྱི་ནང་གསང་བའི་རྣམ་ཐར་འཁྱོངས་པར་ཤོག་མདོ་རྒྱུད་བསྟན་
ཆོས་རབ་འབྱམ་གཞུང་ལུགས་ལ། །ལེགས་པར་སྦྱངས་འབྲས་གཞན་ལ་འདོམས་པ་དང། །རྩེ་གཅིག་སྒྲུབ་རྒྱུད་བསྟན་པ་འཛིན་པ་ལ། །ཇི་སྲིད་འཁོར་བ་

[067A]༄༅། །དེ་སྲིད་བརྩོན་པར་ཤོག་ཁམས་གསུམ་འཁོར་བའི་མིང་འདི་མ་སྟོངས་བར། །རང་ཉིད་ཞི་བདེ་དོན་དུ་མི་གཉེར་བར། །འགྲོ་བའི་དོན་
ལ་སྐྱོ་སུན་མི་མངའ་བའི། །མཁས་གྲུབ་ནཱ་རོ་ཁྱེད་དང་མཚུངས་པར་ཤོག་དུག་ལྔ་མ་སྤངས་ཡེ་ཤེས་ཆེན་པོའི་བརྒྱན། །ལྷན་སྐྱེས་དགའ་བཞིའི་འགྲོས་
ཀྱིས་ས་ལམ་བསྒྲོད། །བསྟན་པའི་རུ་ཏྲ་མ་ལུས་འདུལ་བ་ལ། །འཇིགས་མེད་གྲགས་པ་ཉིད་དང་བདག་མཚུངས་ཤོག་སྙིགས་དུས་གསང་སྔགས་དར་
ལ་མ་སྨིན་དུས། །རྡོ་རྗེ་འཆང་དབང་སྤྲུལ་པའི་སྐུ་རུ་བཞེངས། །ལུང་རྟོགས་བསྟན་པའི་བྱི་དོར་ལེགས་མཁས་པ། །མཁས་གྲུབ་གཙང་པ་རྗེ་དང་བདག་
མཚུངས་ཤོག་གྲུབ་མཆོག་གཙང་པ་སྤྱན་སྔ་གྲགས་འབྱུང་དང། །མར་སྟོན་ཚུལ་ཁྲིམས་རྙག་སྟོན་སངས་རྒྱས་དང། །མཁའ་སྤྱོད་དབང་པོ་རས་ཆེན་ཆོས་
རྗེ་སོགས། །བཀའ་རྒྱུད་བསྟན་འཛིན་གོང་མའི་གསུང་བགྲོས་ཀྱི། །ཡིད་ཆེས་ཁུངས་བཙུན་ཕྱི་མོ་བཅུ་ཕྲག་གི། །ཟབ་བཅུད་བསྡུས་པ་དྲི་མེད་ལེགས་བཤད་

[067B]སྔོན་མེད་རྣམ་ཐར་བདེ་ཆེན་འབྲུག་སྒྲ་འདི། །དུས་གསུམ་རྒྱལ་བ་ཐམས་ཅད་བསྐྱེད་པའི་ཡུམ། །སྤངས་རྟོགས་ཡོན་ཏན་བྱེ་བས་རབ་བརྒྱན་
པའི༑ ༑སྤྲུལ་པའི་ཡུམ་ཆེན་ཀུན་ཏུ་བཟང་མོ་ཡིས། །བཀའ་ཡིས་བསྐུལ་ནས་བཀའ་སྩལ་དང་དུ་བླངས། །བཀའ་རྒྱུད་རྣམ་ཐར་ཁུར་ཆེན་བཞེས་པ་ལ།།
སྙེམ་པ་མེད་པའི་བརྟུལ་ཤུགས་ཚུལ་འཆང་བ། །རྣལ་འབྱོར་དབང་ཕྱུག་གུ་རུ་དྷོཙྪ་ཡིས། །བསམ་སྦྱོར་བཟང་པོས་མ་ཕྱི་ཕྱོགས་བྕུར་བཙལ། །
འཐོར་བ་བསྡུས་ཏེ་བཀའ་ཡི་བསྐུལ་བའི་མཐུས། །མཁས་གྲུབ་གཙང་པའི་སྲས་ཀྱི་མ་མཐའ་མ། །བས་མཐའི་རི་ཁྲོད་འཛིན་པའི་སྐུ་སུ་ལུ། །ཤཱཀྱའི་
བཙུན་པ་དབང་ཕྱུག་རྒྱལ་མཚན་གྱིས། །བཀའ་རྒྱུད་བསྟན་ལ་གུས་ཞེན་ཆེ་གྲགས་པས། །བསྟན་ཆོས་བརྩོམ་པའི་སྤོབས་པ་ཆེར་མེད་ནའང། །ཡི་དམ་
ལྷ་ལ་གནང་བ་ཞུས་ནས་སུ། །དབེན་པའི་བསྟི་གནས་རྫ་རི་བསམ་གླིང་དུ། །སྦྱར་བའི་དགེ་བས་བླ་མ་འགྲུབ་པར་ཤོག། །།ན་མོ་གུ་རུ། སྐུའི་བཀོད་

[068A]༄༅། །པ་སྟོན་པའི་རྫུ་འཕྲུལ་དང། །འགགས་མེད་གསུང་དབྱངས་ཕྱོགས་བཅུར་སྒྲོགས་མཛད་ཅིང། །སྟོང་ཉིད་ཁྱབ་གདལ་ནམ་མཁའ་
ལྟ་བུའི་ཐུགས། །རྒྱལ་བའི་སྐུ་གསུང་ཐུགས་ལ་བསྟོད་པར་བགྱི། །གང་ཞིག་རྒྱལ་བའི་རྣམ་ཐར་ཟབ་མོ་ཡིས། །མཐོང་ཐོས་དྲན་པ་ཙམ་གྱིས་འགྲོ་རྣམས་
ལ༑ ༑མ་རིག་མུན་སེལ་སྒྲོན་མེ་ལྟ་བུར་ཁྱབ། །བཀའ་རྒྱུད་རྣམ་ཐར་འཁྱོངས་པར་བྱིན་གྱིས་བརློམས། །བདེ་མཆོག་འཁོར་ལོའི་རྣམ་སྤྲུལ་ཏི་ལོ་དང། །
མཆོག་གི་དངོས་གྲུབ་བརྙེས་པའི་ནཱ་རོ་པ། །དཀའ་དཔྱད་མཐར་ཕྱིན་རྣམ་ཐར་ཟབ་མོ་འདི། །སྤྱིར་གྱི་བཀའ་རྒྱུད་བསྟན་པ་རྒྱས་ཕྱིར་དང། །ཁྱད་པར་མཁས་
བཙུན་བཛྲ་བྷ་ཏྲ་ཡི། །ཐུགས་ཀྱི་བཞེད་པ་ཡོངས་སུ་རྫོགས་ཕྱིར་དང། །དེའི་ཡབ་ཆེན་གཉེར་ཆེན་འཕན་དར་དང། །ཡུམ་གྱི་མཆོག་གྱུར་དབོན་མོ་དཔལ་
མཚོ་དང། །སྲས་སུ་གྱུར་པ་པདྨ་རྡོ་རྗེ་སྟེ། །དཀོན་མཆོག་དཔལ་འདྲེན་སྒྲོལ་མ་ལ་སོགས་དང། །མཁའ་དང་མཉམ་པའི་འགྲོ་བ་མ་ལུས་ཀུན། །མྱུར་

[068B] །ཡིད་འཕྲོག་རབ་ཏུ་མཛེས་པའི་ནོར་བུ་འདི། །ཆབ་སྲིད་དར་རྒྱས་སྡེ་ཆེན་ཚྭ་མདའི་ཁུལ། །སྦས་པའི་བསྟི་གནས་སྙ་ནང་ལུང་
ཆེན་དུ། །རྣམ་དག་སྤར་དུ་བཞེངས་པའི་སྦྱིན་བདག་ནི། །མཆོག་ཏུ་དད་བརྩོན་ལྡན་པའི་རྣལ་འབྱོར་མ། །ཡུམ་ཆེན་ཀུན་ཏུ་བཟང་མོའི་ཐུགས་ཀྱི་སྲས། །དབོན་མོ་གཡང་
འཛོམ་སྐུ་མཆེད་རྣམས་ཀྱིས་བསྒྲུབས། །བསགས་པ་དོན་ཆེན་གཏོང་བ་རྗེས་ཡིད་ཡང། །གཞན་ཡང་ལྷག་བསམ་རྣམ་པར་དག་པ་ཡིས། །རྒྱུ་དངོས་སྦྱར་དང་བཅུ་སྟོན་
སྐབས་ཆང་དང། །སྒོ་གསུམ་བཀོལ་ནས་གང་ཅིའི་མཐུན་འགྱུར་སྒྲུབས། །རྗེས་སུ་ཡིད་རང་བགྱིས་སོགས་འབྲེལ་ཚད་རྣམས། །རྗེ་བཙུན་ཆེན་པོ་ཏི་ལོ་ནཱ་རོ་ཡི།།
རྣམ་ཐར་ལེགས་བཤད་རིན་ཆེན་གཏེར་མཛོད་འདིས། །བདག་སོགས་འགྲོ་དྲུག་དབུལ་ཕོངས་ཀུན་བསལ་ནས། །ཟག་མེད་བདེ་ལ་རྟག་ཏུ་སྤྱོད་པར་ཤོག་སྤར་ཡིག་
རི་མོ་སྨན་ཁབ་སྟོང་པ་ཡི། །མདོ་སྔགས་གཉིས་གནས་སྔ་ཁྱུ་ཞེས་བྱ་ནས། །འོད་གསལ་ལྷ་རིགས་བཀྲ་ཤིས་དཔལ་བཟང་གིས། །མོས་གུས་དད་ནས་བྲིས་པ་ཨེ་མ་མཚར་

[069A]༄༅། །སྤར་རྐོས་མཁས་པའི་ནང་ནས་རྩེར་སོན་པའི། །བའི་ཤོའི་རྣམ་སྤྲུལ་རྣལ་འབྱོར་ཐེག་ཆེན་རིགས། །སྤར་མཁན་མཁས་པ་བྱ་པ་དར་འཛོམས་དང། །གཞོག་
དང་ཆེས་རྐོས་བྱ་བཏང་འོད་ཟེར་ཡིན། །ཞུས་དག་སྡེབ་སྦྱོར་གུ་རུ་དཧོ་ཚས་བགྱིས། །འདི་ལྟར་བསྒྲུབ་པའི་རླབས་ཆེན་དགེ་བ་དང། །འདས་དང་མ་འོངས་དུས་གསུམ་དགེ་བ་དེས་
ཏི་ལོ་ནཱ་རོའི་གོ་འཕང་མཆོག་ཐོབ་ཤོག་གཞན་ཡང་རྗེ་བཙུན་ཏི་ལོ་ནཱ་རོ་ཡི། །རྣམ་ཐར་མཆོག་ལ་དད་ཅིང་གུས་པ་དང། །མཐོང་དང་ཐོས་དང་དྲན་དང་རེག་པ་ཡིས། །འགྲོ་ཀུན་
ཐེག་ཆེན་ལམ་ལ་འགོད་པར་ཤོག་གསང་སྔགས་བསྟན་པ་ཕྱོགས་བཅུར་རྒྱས་གྱུར་ནས། །རིམ་གཉིས་ཟབ་མོའི་ལམ་ལ་གདེང་ཐོབ་སྟེ། །འགྲོ་རྣམས་སྨིན་གྲོལ་མཆོག་
ལ་རབ་བཀོད་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག་བདག་གཞན་སེམས་ཅན་ཐམས་ཅད་ཀྱིས། །སྐྱེ་མེད་ཆོས་སྐུའི་ངང་ཉིད་ནས། །འགག་མེད་སྤྲུལ་སྐུའི་
འགྲོ་དོན་མཛད། །ཟུང་འཇུག་ལོངས་སྐུའི་བཀྲ་ཤིས་ཤོག་འཕྲིན་ལས་རྣམ་བཞིའི་བཀྲ་ཤིས་ཤོག། །ཨེ་བོཾ། མངྒ་ལཾ། བྷ་ཝནྟུ།། །།

[069B][BP]

[001A]༄༅། །སྒྲ་བསྒྱུར་མར་པ་ལོ་ཙཱའི་རྣམ་ཐར་མཐོང་བ་དོན་ཡོད་ཅེས་བྱ་བ་བཞུགས་སོ།། ཨེ་ཝཾ་

[001B] །ན་མོ་གུ་རུ་དེ་ཝ་ཌཱ་ཀི་ནི། སྔོན་སྦྱངས་ཐུགས་བསྐྱེད་སྨོན་ལམ་དུས་བབ་ལྷག་བསམ་སྤུ་གཟིངས་ནང་དུ་ལུས་
སྲོག་མ་ཆགས་འགྲོ་དོན་སྦྱོར་བ་མཆོག་གི་རབ་བཞུགས་ནས། །འཕགས་ནོར་མཐུན་རྐྱེན་ཡོ་བྱད་གཡོར་མོ་བརྩོན་འགྲུས་མཐུན་རླུང་
གིས་བསྐྱོད་ཕུ་ལ་ཧ་རི་ལ་སོགས་འཕགས་ཡུལ་ཆུ་གཏེར་གླིང་ཕྱིན་ཏེ། །ནཱ་རོ་ལ་སོགས་མཆོག་གི་མཁས་གྲུབ་གདེང་ཅན་རྒྱལ་པོ་
དཔལ་འབར་རྣམས་ལས་དམ་ཆོས་ནོར་བུ་དགོས་འདོད་ཆར་འབེབས་བླངས་ནས་ནི། །བོད་ཡུལ་འཛམ་གླིང་དབུལ་ཕོངས་ཀུན་བསལ་

[002A]༄༅། །འཕྲལ་ཡུན་ཟག་མེད་དགེ་ལ་འགོད་མཛད་དེད་དཔོན་དགེ་དོན་མར་པའི་ཞབས་ལ་གུས་ཕྱག་འཚལ། །རྡོ་རྗེའི་
སྐུ་ཡིས་ངལ་དུབ་ཁྱད་བསད་ནས། །རྒྱ་གར་མཁས་གྲུབ་མཉེས་མཛད་རྒྱལ་ཚབ་འཛིན། །གངས་རིའི་ཁྲོད་འདིར་ཐུབ་བསྟན་རྒྱལ་
མཚན་བཙུགས། །སྒྲ་བསྒྱུར་མར་པའི་སྐུ་ལ་ཕྱག་འཚལ་བསྟོད། །རྒྱལ་བ་རྣམས་ཀྱི་གསུང་གི་བདུད་རྩི་ནི། །ཚིག་དོན་མ་
ལུས་འཐུངས་འབྲས་མངོན་གྱུར་པའི། །སེང་གེའི་ང་རོས་ལོག་ལྟ་ཐེག་དམན་འཇོམས། །སྒྲ་བསྒྱུར་མར་པའི་གསུང་ལ་ཕྱག་

[002B] །ཤེས་བྱའི་གནས་ཚུལ་ཇི་ལྟ་ཇི་སྙེད་མཁྱེན། །བདག་བས་གཞན་གཅེས་འགྲོ་ཀུན་བརྩེ་བས་སྐྱོངས། །མཁྱེན་བརྩེའི་འོད་ཀྱིས་སྐྱེ་རྒུའི་བློ་
མུན་སེལ། །སྒྲ་བསྒྱུར་མར་པའི་ཐུགས་ལ་ཕྱག་འཚལ་བསྟོད། །ཟག་མེད་བདེ་རྒྱས་གཞན་དོན་མཛད་པའི་སྐུ། །ཉམས་མྱོང་ཐེག་ཆེན་ཆོས་འཁོར་བསྐོར་
བའི་གསུངས། །ཡེ་ཤེས་ལྔ་བདག་དོན་གཉིས་མཐར་ཕྱིན་ཐུགས། །སྐྱེས་མཆོག་སྒྲ་བསྒྱུར་རྗེ་བཙུན་མར་པ་ཡི། །སྐུ་གསུང་ཐུགས་ལ་གུས་པས་ཕྱག་
འཚལ་བསྟོད། །རྒྱལ་སྲས་ཐུ་བོ་ཆོས་ཀྱི་བློ་གྲོས་ལ། །བདག་ནི་དད་པས་དབང་མེད་གུས་ཕྱག་འཚལ། །ཉིན་མཚན་ཁོར་ཡུག་སྒོ་གསུམ་རིམ་གཉིས་དང།།
གཞན་དོན་བསྒྲུབ་ལ་བརྩོན་ པའི་མཆོད་  པ་འབུལ། །ཐོག་མེད་དུས་ནས་ཉོན་མོངས་དབང་གྱུར་པའི། །སྒོ་གསུམ་ཉེས་ལྟུང་གནོང་འགྱོད་དྲག་པོས་བཤགས། །དམ་པ་
ཁྱོད་ཀྱིས་ཆོས་ཕྱིར་དཀའ་སྤྱད་སོགས། །མཛད་མཆོག་རྣམས་ལ་སྙིང་ནས་རྗེས་ཡིད་རང། །བདག་སོགས་འགྲོ་ཀུན་སྨིན་ཅིང་གྲོལ་བྱའི་ཕྱིར། །གང་ལ་

[003A]༄༅། །གང་འདུལ་ཆོས་འཁོར་བསྐོར་བཞིན་ཏུ། །ཇི་སྲིད་སེམས་ཅན་སྡུག་བསྔལ་མ་བསྒྲལ་བར། །སྐྱབས་མགོན་མྱ་ངན་མི་འདའ་
བཞུགས་སུ་གསོལ། །དགེ་བས་འགྲོ་ཀུན་སངས་རྒྱས་ཐོབ་ཕྱིར་བསྔོ། །རྒྱལ་བ་སྲས་བཅས་ཐུགས་དགོངས་ཡོངས་རྫོགས་ཤོག་སྐྱེས་མཆོག་སྒྲ་བསྒྱུར་
མར་པ་ལོ་ཙཱ་ཡི། །ཡོན་ཏན་རྣམ་ཐར་ནམ་མཁའ་ལྟ་བུ་ལས། །ངོ་མཚར་མདོ་ཙམ་འགྲོ་ལ་ཕན་ཕྱིར་བཀོད། །བླ་མ་ཡི་དམ་མཁའ་འགྲོས་གནང་དུ་གསོལ།།
བརྩེ་བས་གནང་ནས་བྱིན་གྱིས་བརླབ་པར་མཛོད།།    ༈   
མཛད་ནས། ཐུགས་ཀྱི་སྲས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དེ་ཉིད་མངགས་པས། རྒྱ་གར་དུ་ཌོཾ་བཧི་ཧེ་རུ་ཀ་ཞེས་བྱ་བར་སྐྱེ་
བ་བཞེས་ནས་འགྲོ་བ་མང་པོའི་དོན་མཛད་རྗེས། སླར་ཡང་གངས་ཅན་ལྗོངས་ཀྱི་འགྲོ་བ་རྣམས་འདུལ་བ་ལ་བཅུགས་ཕྱིར་མིར་སྐྱེ་བ་བཞེས་པས། བོད་

[003B] སངས་རྒྱས་ཀྱི་བསྟན་པ་ཉིན་མོར་མཛད་པའི་སྐྱེས་བུ་དམ་པ། སྒྲ་བསྒྱུར་མར་པ་ལོ་ཙཱ་དེ་ཉིད་ཀྱི་ངོ་མཚར་
བའི་མཛད་པ་རྣམ་ཐར་ལས། སྐུ་སྐྱེ་བཞེས་ནས་སྤྱིར་གྱིས་དམ་པའི་ཆོས་དང་མཇལ་ཚུལ། བྱེ་བྲག་ཏུ་རྒྱ་གར་ལ་བྱོན་ནས་ཆོས་ཕྱིར་དཀའ་བ་སྤྱད་ཅིང་མཁས་
གྲུབ་ཀྱི་བླ་མ་རྣམས་ལས་དམ་ཆོས་ནོད་པ་བོད་ཡུལ་དུ་སྤྱན་དྲངས་ཚུལ། ཐུགས་ཉམས་སུ་བཞེས་པས་ཉམས་རྟོགས་ཐུགས་ལ་འཁྲུངས་ཚུལ་གྱི་སྒོ་ནས་བསྟན་
པ་དང་སེམས་ཅན་ལ་ཕན་ཐོགས་མཛད་ཚུལ། བསྟན་པ་དང་སེམས་ཅན་གྱི་དོན་མཛད་ནས་གཟུགས་སྐུ་ཆོས་དབྱིངས་སུ་ཐིམ་ཚུལ་དང་ལྔའི་དང་པོ། བོད་ཡུལ་
དུ་སྐྱ་སྐྱེ་བ་བཞེས་ནས་སྤྱིར་གྱིས་དམ་པའི་ཆོས་དང་མཇལ་ཚུལ་ནི། སྐྱེས་མཆོག་མར་པ་ལོ་ཙཱ་དེ་ཉིད་ཀྱི་སྐུ་འཁྲུངས་པའི་ཡུལ། ལྷོ་བྲག་ཆུ་ཁྱེར་གྱི་གྲོ་བོ་ལུང་
དཔེ་གསར་དུ། ཡབ་མར་པ་དབང་ཕྱུག་འོད་ཟེར་དང། ཡུམ་རྒྱ་མོ་ཟ་མདོ་སྡེ་ཞེས་བྱ་བ་ཡུལ་འབྲོག་གཉིས་ཀ་འཛིན་པས་ལོངས་སྤྱོད་ཤིན་ཏུ་ཆེ་བའི་ཡབ་ཡུམ་

[004A]༄༅། །གཉིས་ལ། སྲས་ལྕམ་སྲིང་གསུམ་ཡོད་པའི་སྲས་པོ་ཆུང་བ་རྗེ་བཙུན་མར་པ་ཡིན་ལ། དེ་ཡང་སྐུ་གཞོན་ནུ་ནས་ཐུགས་ཤིན་ཏུ་གཏུམ་
ཞིང་རྒོད་པས། ཡབ་ཀྱི་ཞལ་ནས་ངའི་བུ་འདི་བློ་ཕྱིར་མ་ལོག་ན། ཆོས་འཇིག་རྟེན་གང་བྱས་རུང་གཏོག་ཏུ་ཐོན་པས་རང་གཞན་མང་པོ་ལ་ཕན་ཐོགས་ཆེན་པོ་
འབྱུང་བ་ཞིག་ཡོང་བ་འདུག་སྟེ། རྒྱ་ལ་བློ་ལོག་ན་རང་གཞན་ཀུན་ཕུང་ལ་སྦྱོར་བ་ཞིག་ཡོང་བ་འདུག་པས། ཁེ་ཉེན་ལ་བསྡོས་ཆོས་བཅོལ་བ་ལེགས་པ་འདུག་
གསུང་པ་ལྟར། སྔར་མཚན་དར་མ་དབང་ཕྱུག་ཟེར་བ་ལ། ལོ་བཅུ་གཉིས་ནས་ཡུལ་ན་སློབ་དཔོན་ཅིག་ཡོད་པ་དེའི་སར། མཚན་ཆོས་ཀྱི་བློ་གྲོས་སུ་གསོལ་
ནས་ཆོས་སྒོར་བཅུག་སྟེ། ཀློག་ཡིག་བསླབས་པ་ལས་ཐུགས་རབ་ཆེ་བའི་སྟོབས་ཀྱིས་མཐར་ཕྱིན་པ་ཤེས་རུང། ཐུགས་རྒོད་པས་འཐབ་མོ་ལ་ཤིན་ཏུ་དགྱེས་
ཕྱིར་ནང་མི་ཀུན་ན་རེ། འདིས་ཆེ་སྟེ་ཁོ་རང་ངམ་འོ་ཅག་གི་སྲོག་སྐྱེལ། ཆུང་སྟེ་ནོར་ཞིང་ཁང་དང་བཅས་པ་སྐྱེལ་བར་འདུག་ཟེར། ཕྱི་ནང་གི་མི་ཀུན་གྱིས་

[004B] ཡབ་ཀྱི་ཞལ་ནས་ཁྱོད་རང་ཐག་རིང་གི་བླ་མ་བཟང་ས་ཞིག་ཏུ་སློབ་གཉེར་ལ་ཕྱིན་པ་ལེགས་
པ་འདུག་གསུང་བ་ལྟར། ཡབ་ཀྱི་ཞལ་ལ་ཉན་ནས་སློབ་གཉེར་ལ་ཐུགས་ཐག་བཅད་ཏེ། ཡབ་ཡུམ་ལ་སློབ་གཉེར་གྱི་རྒྱགས་ཞུས་པས་རེ་ཞིག་འདི་དག་གྱིས་གསུང་
ཆོས་རྒྱགས་ལ་ཡུམ་བཅུ་དྲུག་དུམ་ཚར་གཅིག་གི་ཤོག་བུ་ཁལ་མ་གཉིས་དང་བཅས་པ། གསེར་སྲང་གང། དངུལ་སྐྱོགས་གཅིག་རྟ་བཟང་པོ་སེང་ལྡེང་གི་སྒ་དང་
བཅས་པ། ཟ་འོག་ཡུག་གཅིག་རྣམས་ཁྱེར་ཏེ། བླ་མ་འབྲོག་མི་ལོ་ཙཱ་བས་རྒྱ་གར་འཁོར་འཕྲལ་གྱི་སྙན་པ་ཤིན་ཏུ་ཆེ་བར་འདུག་པས། མང་འཁར་མྱུ་གུ་ལུང་གི་
དགོན་པར་བྱོན་ནས། འབྲོག་མིའི་དྲུང་དུ་ཤོག་བུ་ཁལ་མ་གཉིས་དང་བཅས་པ་འབུལ་བར་ཕུལ་ཞབས་ལ་བཏུགས་ཏེ། ཆོས་བྱེད་པའི་ལོ་རྒྱུས་ཞུས་དབང་གདམས་
ངག་གི་གསོལ་བ་བཏབ་པ་ལས། དབང་གདམ་ངག་ནི་མ་གནང། རྒྱ་གར་གྱི་སྐད་ཐད་ཀློག་དང་འཕྲལ་སྐད་ཀྱི་ལོ་ཙཱ་བསླབས་པས་ལོ་གསུམ་ལ་བརྡ་འཕྲོད་ངེས་

[005A]༄༅། །མཁྱེན་པར་གྱུར་ཏོ།།    ༈    མཁས་གྲུབ་ཀྱི་བླ་མ་རྣམས་ལས་དམ་
ཆོས་ནོད་པ་བོད་ཡུལ་དུ་སྤྱན་དྲངས་ཚུལ་ལ། རྒྱ་གར་ལན་གསུམ་བྱོན་པའི་དང་པོ་ལ། རྒྱ་གར་དུ་འབྱོན་པ་ཐུགས་ལ་ཤར་ཏེ་མཐུན་རྐྱེན་བསྒྲུབས་ནས་ཆས་པས་གྲོགས་
དང་མཇལ་ཏེ་རྒྱ་གར་ལ་བྱོན་ཚུལ། རྒྱ་གར་དུ་ཕེབས་ནས་མཁས་གྲུབ་ཀྱི་བླ་མ་རྣམས་དང་མཇལ་ཏེ་ཐེག་ཆེན་སྙིང་པོ་དོན་གྱི་དམ་ཆོས་རྣམས་ཐོབ་ཚུལ། ཐོབ་ནས་སླར་
བོད་དུ་བྱོན་ཚུལ་དང་གསུམ་གྱི་དང་པོ། རྒྱ་གར་དུ་འབྱོན་པ་ཐུགས་ལ་ཤར་ཏེ་མཐུན་རྐྱེན་བསྒྲུབས་ནས་ཆས་པས་གྲོགས་དང་མཇལ་ཏེ་རྒྱ་གར་ལ་བྱོན་ཚུལ་ནི། འ་མ་འབྲོག་
མིའི་དྲུང་དུ་འཕྲལ་སྐད་བརྡ་འཕྲོད་ཙམ་མཁྱེན་པའི་ཚེ། སྤྱིར་གྱིས་བླ་མ་འབྲོག་མི་དང་ཡུན་དུ་འགྲོགས་པའི་ལས་འབྲེལ་མེད་པ་དང། པཎ་ཆེན་ནཱ་རོ་སོགས་རྒྱ་གར་
གྱི་བླ་མ་རྣམས་དང་ལས་འབྲེལ་བཟང་པོ་ཡོད་པ་སད་པའི་དུས་ལ་བབ་ཕྱིར། རྗེ་བཙུན་རྡོ་རྗེ་རྣལ་འབྱོར་མས་ནཱ་རོ་པ་དང་སྤྲོད་ཕྱིར་ཐུགས་རྒྱུད་བསྐུལ་བའི་སྟོབས་

[005B] ཐུགས་ལ་ངས་བླཾ་འདིའི་དྲུང་དུ་ཡུན་སྲིངས་ནས་བསྡད་རུང། བདག་མེད་མའི་དབང་བཞི་རྫོགས་རེ་ལ་འབྲི་བཅོ་ལྔ་རེ་དང། ལྷ་མོ་རལ་གཅིག་མའི་རྗེས་
གནང་རེ་ལའང་འབྲི་གཡག་རེ་ཙམ་ངེས་པར་དགོས་ཤིང་འདུག་པས། འབུལ་བ་མེད་ན་ཆོས་རྫོགས་པ་བློ་ཁ་རངས་པ་ཞིག་མི་ཐོབ་པ་འདུག་རྒྱ་ལ་འབུལ་བ་འབྱོར་ན་
ཆོས་རྫོགས་པར་ཐོབ་རུང། ངའི་བླ་མ་པཎ་ཆེན་འདི་སྐད་བཞེད་བྱས་པས་ཆོག་པ་ཅིག་ཀྱང་མི་ཡོང་བ་འདུག་ཅིང། ཁྱད་པར་མཁའ་འགྲོ་མ་རྡོ་རྗེ་གུར་གྱི་རྒྱུད་ལ་
ཡུད་ཙམ་ཞིག་ལྟ་བ་ལགས་པས་གཡར་པོ་གནང་བ་ཞུ་ཡང་ཡང་ཞུས་ཚེ་མ་གནང་བས། བླ་མ་འདི་ལ་ཅི་མ་ཉེས་ཀྱི་འབུལ་བ་ཞིག་ཕུལ་ལ་དེ་ལྷག་གི་ནོར་རྣམས་
གསེར་དུ་བསྒྲིལ། ཕ་མ་ལ་ནོར་སྐལ་གང་ཡོད་བླངས་ནས་ང་རང་ཡང་རྒྱ་གར་ལ་ཆོས་སློབ་ཏུ་འགྲོ་དགོས་དགོངས་པ་ཐུགས་ལ་ཤར་ནས། བླ་མ་འབྲོག་མི་ལ་
ལག་ན་གང་ཡོད་ཀྱི་ནོར་གྱི་ཐོག་ནས། ཐུགས་དང་མི་འགལ་བའི་འབུལ་བ་ཕུལ། དེ་ལྷག་རྟ་གཅིག་དང་སེང་ལྡེང་གི་སྒ་གཅིག་ཡོད་པ་ཁྱེར་ནས། ལ་སྟོད་བྱང་

[006A]༄༅། །གི་སྟག་རྩེའི་ཕྱོགས་སུ་གསེར་བསྒྲུབ་པ་ལ་བྱོན་པས། རྟ་དང་སྒ་གཉིས་ཀ་གསེར་དུ་འགྱུར། དེ་དུས་གཞིར་དགོན་པ་ན་གཙང་དགྱེར་བུའི་
ཀློག་སྐྱ་ཇོ་སྲས་སློབ་མ་གཅིག་གི་ཆོས་ཀློག་ལ་གདན་དྲངས། འབུལ་བ་བཟང་པོ་བྱས་ཏེ་ཚུར་འབྱོན་པ་དང་དུས་མཚུངས་པས་ལམ་གྲོགས་ཞུས་པས་ཐུགས་གཉེར་ཆེན་
པོ་མཛད་ཏེ། ལམ་རྒྱགས་དང་བྱ་ན་སོགས་གནང། སྐབས་སུ་གྲེའུ་ལ་ཡང་ཞབས་སྲོངས་མཛད་དོ། །དགྱེར་ཕུར་ཕེབས་པ་དང། མར་པས་དགེ་བཤེས་དེ་དམ་
ཚིག་པར་མཁྱེན་ནས། ང་ལྷོ་བ་ལ་དུ་ལོ་ཙཱ་སློབ་ཏུ་འགྲོ་རྒྱུ་ཡིན་པས། ད་རེས་ཀྱང་ཁྱེད་ཀྱིས་ཐུགས་ལ་བཏགས། བདག་ཚེ་ལ་བར་ཆད་མ་བྱུང་ན་དུས་ཕྱིས་ཀྱི་
ཡང་སྣ་ལེན་དང་འབབ་ས་ཐུགས་ལ་འདོགས་པ་ཞུ་ཞུས་པས། ཁོང་ན་རེ་ང་ན་སོ་རྒས་པས་ཕྱིས་ཁྱེད་དང་ཨི་འཕྲད་མི་ཤེས། བྱིས་པ་འདི་རྣམས་ཀྱིས་ཁྱེད་ཀྱི་
འབབ་ས་དང་སྣ་ལེན་བྱེད་དུ་འཇུག་པས། ཅིས་ཀྱང་འདིར་འབྱོན་པ་མཛོད་གསུང་ནས་གསེར་སྲང་གང་དང་སྣམ་དཀར་བུབས་གཅིག་གི་རྫོང་བ་ཡང་བྱས་སོ། །

[006B] ང་རང་གི་ནོར་ཞིང་ཁང་གི་སྐལ་བ་ཚང་མར་དགོས་གསུངས་པས། ཡབ་
ཡུམ་སྐུ་མཆེད་ཀུན་ཞལ་འཆམ་པར་ཁྱོད་རྒྱ་གར་དུ་ལོ་ཙཱ་ས་ཅི་བྱེད་ཆོས་ཀྱིས་གང་བྱེད། བོད་དུ་ཆོས་ནུས་ན་གྱིས། མི་ནུས་ན་སོ་ནམ་གྱིས་ལ་འདིར་སྡོད་ཟེར་
བཤོལ་མང་པོ་འདེབས་སུ་བྱུང་པ་ལས། ཡབ་ལ་ང་དང་པོར་ཐག་རིང་གི་བླ་མ་བཟང་ས་ཞིག་ཏུ་བཏོང་ཟེར་བ་ལ་ང་རྒྱ་གར་ལས་ཐག་རིང་པ་ཅི་ཙུག་བྱེད། བླ་མ་པཎྜི་
ཏ་བཟང་པོ་བཙལ་ཡོང་གིས་བྱས། བཤོལ་ཅི་བཏབ་རུང་མ་གསན་པར་ཁང་ཞིང་ནོར་དང་བཅས་པའི་སྐུ་སྐལ་རྣམས་ཚང་མར་བཞེས་ཏེ། ཁང་ཞིང་མ་གཏོགས་
གཞན་གང་ཡོད་ཐམས་ཅད་གསེར་དུ་བསྒྲིལ་བས་སྲང་བཅོ་བརྒྱད་བྱུང་བ་བསྣམས་ཏེ། གྲོགས་གཉིས་དང་སྡེབས་ཆས་བྱོན་པ་ལ་གྲོགས་གཉིས་གཉེན་གྱིས་
བཤོལ་བཏབ་ནས་མ་ཐོན། མར་པ་རང་རྒྱ་གར་ལ་ཆས་ཏེ་བྱོན་པ་ལམ་གྲོགས་ཀྱིས་གདུངས་པའི་ཚེ། ཉང་སྟོད་རྩིས་གནས་གསར་དུ་ཁ་རག་གི་གཉོས་ལོ་ཙཱ་

[007A]༄༅། །བ་རྒྱ་གར་དུ་འབྱོན་པ་དང་འཛོམ་སྟེ། ཁོང་ན་རེ། ཁྱོད་གང་ནས་འོངས། གང་དུ་འགྲོ་གསུང་བ་ལ། ང་ལྷོ་བྲག་ནས་ཡོངས་རྒྱ་གར་དུ་ཆོས་
སློབ་པ་ལ་འགྲོ་བྱས་པས། འོ་ན་ཁྱོད་ལ་གསེར་མང་པོ་ཡོད་དམ་ཟེར་བ་ལ། ཞོ་རེ་ཞོ་དོ་ལས་མེད་ཅེས་བརྫུན་བྱས་པས། དེ་འདྲས་གང་དུའང་མི་སླེབ་པར་འདུག་
རྒྱ་གར་དུ་འགྲོ་བ་ལ་གསེར་མང་པོ་མེད་ན་ཆོས་ཀ་ར་ཝ་ཏི་སྟོང་པ་ལ་ཆུ་འཐུངས་པ་དང་འདྲ། ང་ལ་གསེར་མང་པོ་ཡོད་པས་ཁྱོད་རང་ངའི་གཡོག་གྱིས་གསེར་མཉམ་
པོར་བྱའོ་གསུང་བ་ལ། མཐར་གར་འགྲོ་མི་ཤེས་སྙམ་ཆོས་ནི་མ་ཞུས། འཕྲལ་ཆས་ལ་ཕན་ཏུ་རེ་བས་འགྲོགས་ལམ་དཔོན་གཡོག་གི་ཚུལ་ཏུ་བྱས་སྡེབས་བྱོན་པས་
བལ་པོར་ཕེབས་པར་གྱུར་ཏོ།།    ༈   
བལ་པོར་ཕེབས་ནས་ཉིན་གཅིག་རི་སུལ་ཅིག་ན་མི་མང་པོ་ལང་ལོང་འདུག་པ་ལ་ཅི་ཡིན་དྲིས་པས། རྗེ་ནཱ་རོ་པའི་སློབ་མ་བལ་པོ་སྤྱི་ཐེར་པ་དང་པིན་ཏ་བ་གཉིས་ཡོད་

[007B] ཉ་མ་རྣམས་ཀྱིས་ཚོགས་འཁོར་བསྐོར་བར་འདུག་པས། ཁྱེད་རང་བོད་རྣམས་ཀྱང་ཕྱིན་ན་བཟའ་བཏུང་འོང་ཟེར་བས། མར་པས་རྗེ་ནཱ་རོ་པའི་མཚན་གསན་
པ་ཙམ་ལ། སྔོན་གྱི་བག་ཆགས་སད་ནས་མོས་པ་ཚད་མེད་པ་ཞིག་སྐྱེས་ཏེ། འགྲོ་བ་ལ་ཤིན་ཏུ་འཐད་ནས་ཅིས་ཀྱང་འགྲོ་བྱས་གཉིས་པོས་བལྟས་མོ་དང་
ཚོགས་སྐྲུ་བ་ལ་བྱོན་པས། བལ་པོ་སྤྱི་ཐེར་བས་གསང་འདུས་གསུང་གི་འདུག་པ་ལ་ཉན་པས་སྤྱི་ཐེར་བ་ན་རེ། བོད་འདི་ཀུན་གྱིས་དབང་ཨི་ཐོབ་མི་ཤེས་པས་
གསང་སྒྲོགས་ཀྱི་ཉེས་པ་འོང་གསུང་བ་ལ། པན་ཏ་བ་ན་རེ་འོ་སྐོལ་བལ་པོའི་སྐད་མི་གོ་བོད་བ་གླང་དང་འདྲ་གསུང་བ་ལ། གཉོས་ཀྱིས་བལ་སྐད་གོ་ཞིང་
འདུག་པས་མ་དགའ་བར། ཆོས་ཉན་འཕྲོ་ལ་རྒྱབ་གཏད་ནས་སྔགས་འདྲེན་ཞིང་འདུག་སང་མར་པས་དེ་རིང་ཡང་ཚོགས་སྐྲུ་བ་དང་ཆོས་ཉན་པ་ལ་འགྲོ་བྱས་
པས༑ གཉོས་ན་རེ་ཁྱོད་རང་འགྲོ་ན་སོང། ང་བ་གླང་དང་འདྲ་ཟེར་ས་དེར་མི་འགྲོ། བ་གླང་བལ་པོ་རང་ཡིན་མོད་ཟེར་བསྡད་འདུག་མར་པས་བྱོན་ཏེ་ཆོས་

[008A]༄༅། །གསན་པས། སྤྱི་ཐེར་བའི་གསུང་ནས་ཁ་སང་གི་གྲོགས་དེ་གར་སོང་གསུང། ཁོང་བལ་སྐད་གོ་བས་ཁ་སང་གི་བླ་མ་པེན་ཏ་བའི་
གསུང་དེ་ལ་ཁྲོས་ནས་དེ་རིང་མེད་ཞུས་པས། ཁོ་དང་ང་ལས་འབྲེལ་མེད་པ་ཡིན། ཁྱོད་རང་ཡོངས་པ་ལེགས་གསུང་ནས། དཔལ་གདན་བཞི་དང་འཕོ་བའི་
གདམས་པ། དུད་སོལ་ལྷ་མོའི་རྗེས་གནང་རྣམས་གནང་བའི་ཡོན་དང། སྔར་བརྡ་འཇོལ་ཙམ་ཤེས་པའི་སྟེང་དུ། པེན་ཏ་བ་ལ་ལོ་ཙཱ་བསླབས་པ་ལ་གསེར་
མང་པོ་མེད་པའི་ལོ་རྒྱུས་བྱས། བླ་མ་གཉིས་ལ་གསེར་སྲང་རེ་རེ་ཕུལ་བ་ལ་མཉེས་པའི་ཞལ་སྔ་ནས། ཁྱོད་ལ་གསེར་མང་པོ་མེད་ན། གསེར་མེད་པར་ཆོས་
གནང་བའི་བླ་མ་དང་པཎྜི་ཏ་རྗེ་ནཱ་རོ་པ་མིན་པ་གཞན་མེད་གསུང། རྗེ་ནཱ་རོ་པའི་སྐུ་ཆེ་བའི་ཡོན་ཏན་རྣམས་བརྗོད་ནས། ངེད་ཀྱི་བླ་མ་སངས་རྒྱས་གཉིས་པ་
ལྟ་བུ་དེའི་སར་རྫོང་བ་ཡིན་པས་རེ་ཞིག་ཚད་པ་ལ་གོམས་སུ་ཆུག་གསུང། ཐུགས་བརྩེ་བའི་ཞལ་ཏ་མང་པོ་ཕྱིན་པ་གནང་བྱུང་བས། །བླ་མ་གཉིས་ལའང་

[008B] ང་འཆི་མི་འཆིའི་རེ་དོགས་སྤངས་ཏེ། ནཱ་རོ་པའི་དྲུང་དུ་འགྲོ་དགོས་དགོངས་པ་ཐུགས་ལ་ཤར་ནས། བླ་མ་གཉིས་ཀྱི་
གསུང་ལྟར་ལོ་ངོ་གསུམ་གྱི་བར་དུ་འཕགས་པ་ཤིང་ཀུན་དུ་ཚད་པ་ལ་འདྲིས་སུ་བཅུག་དེའི་བར་ནཱ་རོ་པ་ནས་བརྒྱུད་པའི་ཆོས་ཁོ་ན་ལ་སློབ་གཉེར་དགོས་པ་
རྣམས་ཅི་ཤེས་བྱས། ལོ་ངོ་གསུམ་སོང་བ་དང་བླ་མ་སྐུ་མཆེད་ཀྱིས། ནཱ་རོ་པའི་དགེ་ཚུལ་ཤེས་རབ་སེང་གེ་ལ་བདོ་འདི་ལ་ཁྱེད་ཀྱིས་ཆོས་ཀྱང་ཤོད་ཅིང། རྗེ་
ནཱ་རོ་པའི་དྲུང་དུ་འཕྲོད་ངེས་རང་ཅིག་གྱིས། ཅེས་པའི་ཡི་གེ་བསྐུར་བསླབ་བྱ་མཛད་ནས་གྲོགས་ཛོ་ཀི་གཅིག་གཉོས་དང་གསུམ་གྱི་དཀའ་སྤྱད་ཆེན་པོ་མཛད་
བྱོན་པས། དཔལ་ནཱ་ལེན་ཏྲའི་གཙུག་ལག་ཁང་དུ་ཕེབས་པ་དང། མར་པས་གཉོས་ལ་འདི་ན་བལ་པོ་སྤྱི་ཐེར་བའི་བླ་མ་ནཱ་རོ་པ་ཞེས་བྱ་བའི་པཎྜི་ཏ་མཁས་པ་
དེ་ཡོད་པར་འདུག་པས་ཆོས་མི་ཞུ་འམ་བྱས་པས། ནཱ་རོ་པ་བྱ་བ་སྔར་པཎྜི་ཏ་མཁས་པ་ཡིན་ཏེ། ཕྱིས་ཏེ་ལོ་པའི་སར་ཕྱིན་མན་བཤད་པ་བོར་ནས་ཀུ་སུ་ལུའི་

[009A]༄༅། །སྒོམ་བྱེད་ཀྱི་ཡོད་འདུག་པས། ང་ཁོང་ཅན་དུ་མི་འགྲོ། ཁྱོད་རང་ངའི་ཕྱི་ལ་འགྲོ་ན་གསེར་མཉམ་དུ་བྱེད། མི་འགྲོ་ན་ཁྱེད་ལ་གསེར་སེ་བ་
གཅིག་ཀྱང་སྟེར་རྒྱུ་མེད། རྒྱ་གར་ཤར་ནུབ་ལྷོ་བྱང་རྣམས་ན་པཎྜི་ཏ་མཁས་པ་ཉི་ཟླ་ལྟར་གྲགས་པ་མང་པོ་ཡོད་པས། ང་དེ་རྣམས་ཀྱི་དྲུང་དུ་འགྲོ་ཟེར། ཁོང་ནཱ་རོ་
པ་དང་ལས་འབྲེལ་མེད་པས་མར་པ་ལ་གསེར་གཅིག་ཀྱང་མ་བྱིན་པར་རང་གང་མོས་ཀྱི་བླ་མའི་སར་ཐལ་ལོ། །དེར་མར་པས་དགེ་ཚུལ་ཤེས་རབ་སེང་གེ་རྩད་བཅད་
པས་མཇལ་ཏེ། བལ་པོ་མཆེད་གཉིས་ཀྱི་གསུང་ཡིག་ཕུལ། ལོ་རྒྱུས་རྒྱས་པ་བྱས་པས་དགེ་ཚུལ་ན་རེ། བླ་མ་ནཱ་རོ་པ་ད་ལྟ་རྒྱ་གར་ནུབ་ཕྱོགས་ཀྱི་ལ་བར་
ཞེས་བྱ་བ་ལ་ཕེབས་ནས་མེད་ཏེ། མྱུར་སྟབས་སུ་ཕེབས་འབྱོན། དེ་བར་ལ་ངའི་སར་སྡོད་ངས་ཀྱང་བལ་པོ་སྐུ་མཆེད་ཀྱི་གསུང་ལྟར་ཕན་ཅི་ཐོགས་བྱེད་གསུང་
པ་ལྟར་དེར་བཞུགས་རྩིས་མཛད་པས། དགེ་ཚུལ་བ་ཤེས་རབ་སེང་གེའི་དྲུང་ན་སློབ་མ་པཎྜི་ཏ་མངོན་ཤེས་མངའ་བ་ཅིག་འདུག་པ་དེ་ན་རེ། དེ་རིང་སང་མྱར་སྟབས་

[009B] ཕུ་ལ་ཧ་རིར་བླ་མས་ཀྱང་ཕེབས་པ་འདུག་ཟེར། ནམ་ལངས་པ་དང་ཨ་ཙ་ར་གཅིག་བྱུང་ནས། ཁྱེད་ཀྱི་ས་ན་བོད་
ཀྱི་བན་དཧེ་གཅིག་ཡོད་འདུག་པ་ཁྲིད་ལ་ཤོག་ཟེར་ནས་སོང། དེའི་ཚེ་ཤེས་རབ་སེང་གེ་དང་སྡེབས་ནས་བྱོན་ཏེ། ལྗོངས་མེ་ཏོག་རྒྱན་པའི་གྲོང་ཁྱེར། རི་བོ་གསེར་གྱི་
དགོན་པ་ཕུ་ལ་ཧ་རིར་དགེ་ཚུལ་བས་མཇལ་སྣ་བྱས། དཔལ་ནཱ་རོ་པཎ་ཆེན་དང་མཇལ་ནས་རྐྱང་ཕྱག་མང་དུ་བཙལ། གསེར་གྱི་མེ་ཏོག་མང་དུ་ཕུལ་བས། རྗེ་
ནཱ་རོ་པའི་ཞལ་ནས། བླ་མས་ལུང་བསྟན་བདག་གི་བུ། །སྣོད་ལྡན་མར་པ་བློ་གྲོས་ཀྱིས། །ཁ་བ་ཅན་ལྗོངས་བྱང་ཕྱོགས་ནས། །རྒྱལ་ཚབ་འཛིན་ཕྱིར་སླེབ་
པ་ལེགས། །ཅེས་གསུང་ཞིང་མཆོག་ཏུ་དགྱེས་པར་གྱུར་ཏོ། །དེ་ནས་མར་པས་རྗེ་ནཱ་རོ་པ་ལ་བདག་ལ་གྲོགས་པོ་གསེར་མང་པོ་ཡོད་པ་ཅིག་བལ་པོ་པེན་ཏ་པའི་
གསུང་སྨྲ་མ་མཁས་པ་ཙམ་ཞིག་ལ་རྟེན། བླ་མ་གཞན་གྱི་དྲུང་དུ་སོང་ཞེས་ཞུས་པས། ཁོ་དང་ང་ཆོས་ཀྱི་འབྲེལ་པ་མེད་པ་ཡིན་གསུང་ནས། རྗེ་ནཱ་རོ་པས་བླ་

[010A]༄༅། །མ་མར་པ་ལ་དང་པོ་དཔལ་དགྱེས་པ་རྡོ་རྗེའི་དབང་བསྐུར་ནས་རྒྱུད་རྟག་པ་གཉིས་པ། རྡོ་རྗེ་གུར་དང་སཾ་བུ་ཏི་རྣམས་རྫོགས་པར་གནང། །
མར་པས་ལོ་གཅིག་གི་བར་དེ་རྣམས་བསླབས་ཤིང་ལོ་གཅིག་སོང་བ་དང་གྲོང་ཁྱེར་ན་མར་སྐྱོ་སངས་ལ་བྱོན་པས་གཉོས་དང་མཇལ་བས་ཁོང་ན་རེ། ཁྱོད་ཀྱི་སློབ་
གཉེར་ཅི་ལ་བྱས་ཟེར་བ་ལ་ངས་ཀྱང་དགྱེས་རྡོར་བསླབས་བྱས་པས། དེ་རིང་རང་རེ་གཉིས་བསྒྲོ་གླེང་བྱེད་ཟེར་བྱས་པས། དགྱེས་རྡོར་ལ་མར་པ་མཁས་པར་བྱུང་
བས། གཉོས་ན་རེ་དགྱེས་པ་རྡོ་རྗེ་བོད་ན་ཡང་དར་ནས་ཡོད། དེ་བས་ཕ་རྒྱུད་གསང་བ་འདུས་པ་ཞེས་བྱ་བ་རླུང་ལག་སོར་ལ་ཁྲེམས་པ། སངས་རྒྱས་ལག་ཐོབ་
ཏུ་བྱེད་པ་དེ་དགོས་པ་ལགས་ཟེར། གསང་འདུས་ཀྱི་ཆོས་སྐད་ལ་ལན་འདེབས་རྒྱུ་མ་བྱུང་བས། མར་པས་རྗེ་ནཱ་རོ་པའི་དྲུང་དུ་བྱོན་ནས། དེ་རིང་བདག་གྲོང་
ཁྱེར་དུ་ཕྱིན་པས་གཉོས་དང་འཕྲད་ནས། དགྱེས་པ་རྡོ་རྗེ་ལ་བསྒྲོ་གླེང་བྱས་པས་བདག་རྒྱལ་ཏེ། གཉོས་ན་རེ། གསང་འདུས་བྱ་བ་དགོས་ཟེར་བས་གནང་བར་

[010B] ཕ་རྒྱུད་ཀྱི་བདག་པོ་གཅིག་ནུབ་དུ་ལ་ཀྵེ་ཏྲའི་དགོན་པ་གཙུག་ལག་ཁང་ཟླ་བ་རྒྱས་པ་ན། པཎྜི་ཏ་ཡེ་ཤེས་སྙིང་པོ་བྱ་བ། དབུ་མ་རང་རྒྱུད་དུ་སྨྲ་
བའི་སྐྱེས་བུ་དངོས་གྲུབ་བརྙེས་པ་ཅིག་ཡོད་པས་དེར་སོང་ལ་ཞུས་ཤིག་བར་ཆད་མི་འབྱུང་གི་གསུང་ནས་མར་པས་དེར་བྱོན། དཔལ་ཡེ་ཤེས་སྙིང་པོའི་དྲུང་དུ་
དཔལ་གསང་བ་འདུས་པའི་དབང་གདམས་ངག་དང། གཞན་ཡང་ཀྲི་ཡ་དང་ཡོ་ག་ཕྱག་ལེན་ལས་ཚོགས་དང་བཅས་པ་ཞུས་པས། གསང་སྔགས་ཀྱི་དོན་ལ་
རྟོགས་པ་ཡང་དག་པ་འཁྲུངས་ཏེ། ཡང་བསམས་པས། ངས་བོད་ནས་བལ་པོར་སླེབ་རྗེ་བལ་པོ་བ་རྣམ་གཉིས་དང་མཇལ། ལུང་བསྟན་གདམ་ངག་དང་
བཅས་པ་ཐོབ་པ་ཡང་བླ་མ་ནཱ་རོ་པ་ཆེན་པོས་བྱིན་གྱིས་བརླབས་པ་ཡིན་ངེས་པར་འདུག་སྙམ་པའི་ངེས་ཤེས་སྐྱེས། ཐོ་རངས་ཁ་དགའ་བའི་ཉམས་རྡོ་རྗེའི་གླུའི་
མཎྜལ་འདི་བླ་མ་ལ་ཕུལ་བར་གདའ། །རྗེ་སངས་རྒྱས་ཀུན་དང་མཉམ་པའི་སྐུ། །བླ་མ་རྣམས་ལ་ཕྱག་འཚལ་ལོ། །ཞིང་དག་པ་ནཱ་རོ་པཎ་ཆེན་དང། །

[011A]༄༅། །དཔལ་ཡེ་ཤེས་སྙིང་པོའི་ཞབས་ལ་འདུད། །ང་ལྷོ་བྲག་བོད་དུ་ལས་དབང་གིས། །ཕ་མ་གཉིས་ཀྱིས་ལུས་སྐྱོང་བའི། །མར་པ་བློ་
གྲོས་བགྱི་བ་འདི། །ཆོས་ལ་བཀོད་པའི་བཀའ་དྲིན་ཅན། །ཡབ་ཡུམ་གཉིས་ལ་གུས་ཕྱག་འཚལ། །དྲིན་ཆོས་ཀྱིས་འཁོར་བར་བྱིན་གྱིས་རློབས། །རང་
བཞིན་སྐྱེ་མེད་ཀྱི་མཎྜལ་ལ། །སྣང་བ་སྣ་ཚོགས་ཀྱི་མེ་ཏོག་བཀོད། །བླ་མའི་སྐུ་ལ་མཆོད་པར་འབུལ། །བདག་གི་ལུས་ལ་བྱིན་གྱིས་བརློབས། །ནམ་
མཁའ་རྣམ་དག་གི་མཎྜལ་ལ། །འགག་མེད་རྟེན་འབྲེལ་གྱི་མེ་ཏོག་བཀོད། །བླ་མའི་གསུང་ལ་མཆོད་པར་འབུལ། །བདག་གི་ངག་ལ་བྱིན་གྱིས་རློབས། །
རང་སེམས་བདེ་ཆེན་གྱི་མཎྜལ་ལ། །རྣམ་རྟོག་འཕྲལ་འཇོམས་ཀྱི་མེ་ཏོག་བཀོད། །བླ་མའི་ཐུགས་ལ་མཆོད་པར་འབུལ། །བདག་གི་ཡིད་ལ་བྱིན་གྱིས་
རློབས༑ ༑རིན་ཆེན་ས་གཞིའི་མཎྜལ་ལ། །རི་རབ་གླིང་བཞིའི་མེ་ཏོག་བཀོད། །བླ་མའི་སྐུ་གསུང་ཐུགས་ལ་མཆོད་པར་འབུལ། །བདག་གི་ལུས་ངག་

[011B] །ཞིང་ཁམས་ས་གཞི་རབ་འབྱམས་ལ། །འབྱུང་བ་ལྔ་ལས་སྐྱེས་པ་ཡི། །མཆོད་ཡོན་མེ་ཏོག་བདུག་སྤོས་དང། །སྣང་
གསལ་དྲི་ཆབ་ཞལ་ཟས་དང། །རོལ་མོ་ལ་སོགས་མཆོད་རྫས་རྣམས། །ལེགས་པར་གྲུབ་པ་ཇི་སྙེད་པ། །བླ་མ་རྗེ་ལ་མཆོད་པར་འབུལ། །བར་ཆད་མེད་
པར་བྱིན་གྱིས་བརློབས། །ནམ་མཁའི་མཐའ་དང་མཉམ་པ་ཡི། །གདུགས་དང་རྒྱལ་མཚན་རོལ་མོ་དང། །བླ་བྲེས་ཡོལ་བ་ལ་སོགས་པ། །བློ་ཡིས་སྤྲུལ་
ནས་མཆོད་པར་འབུལ། །རྟོགས་པ་འཕེལ་བར་བྱིན་གྱིས་བརློབས། །སངས་རྒྱས་ཡེ་ཤེས་སྙིང་བོ་ལ། །རྒྱུད་ཆེན་གསང་བ་འདུས་པ་ཉན། །ཐབས་ཤེས་ཟུང་དུ་
འཇུག་པར་གོ། །ཆོས་ཀྱི་ལྡེ་མིག་ཡིན་པར་གོ། །རྒྱུད་ཀྱི་རྒྱ་མཚོ་ཡིན་པར་གོ། །ཆོས་དང་ཟང་ཟིང་སྦྱིན་པ་བྱུང། །སྙིང་གི་ལྗོན་ཤིང་རྒྱས་བྱེད་ཅིང། །ཚིག་ཚོགས་དྲི་
མེད་ལོ་འདབ་རྒྱས། །ཡེ་ཤེས་ལྔའི་བདག་ཉིད་ཅན། །འགྲོ་བའི་དོན་རྣམས་མཐའ་དག་བྱུང། །རིམ་ལྔའི་ལམ་མཆོག་བསྒྲོད་པས་བདེ། །འོད་གསལ་སྒྱུ་ལུས་

[012A]༄༅། །རྨི་ལམ་གྱི། །གདམས་ངག་རིན་ཆེན་ཐུགས་ལ་བཏགས། །སྐུ་དྲིན་ཆེ་འོ་ཛྙཱ་ན་བ། །འདི་ནས་བཟུང་སྟེ་མཐར་ཐུག་གི། །བླ་མེད་
བྱང་ཆུབ་མ་ཐོབ་བར། །སྤྱི་གཙུག་བདེ་ཆེན་གྱི་རྒྱན་དུ་བཞུགས། །སྙིང་གི་དཀྱིལ་དུ་འབྲལ་ཐབས་མེད། །སྐྱོ་འཇིགས་མེད་པར་སྐྱབས་སུ་མཆི། །ཐུགས་
རྗེའི་ལྕགས་ཀྱུ་འོད་ཟེར་ཅན། །མ་རིག་མུན་པ་བསལ་ནས་ཀྱང། །ལུས་ངག་ཡིད་གསུམ་བཟུང་དུ་གསོལ། །ཞེས་གསོལ་བ་བཏབ་པ་ལགས་ཤིང་
མར་པས་པ་རྒྱུད་ཀྱི་སློབ་གཉེར་ཚར་ནས་བླ་མ་ལ་དྲིན་ལན་གྱི་མཆོད་པ་ཕུལ། ལུས་ངག་གི་བསྒྲུབ་པས་མཉེས་པར་མཛད། དེ་ནས་མར་པས་ཕུ་ལ་ཧ་
རིར་བྱོན་པས་ལམ་གྱི་ལྷ་ཁང་ཞིག་ཏུ་གཉོས་ལོ་ཙཱ་བ་དང་འཕྲད་པས། ཁོང་ན་རེ་མར་པ་ཁྱེད་ཀྱིས་ན་ནིང་ནས་སློབ་གཉེར་ཅི་ལ་བྱས་ཟེར། ངས་ཕ་རྒྱུད་
བསླབས་བྱས་པས། འོ་ན་བགྲོ་གླེང་བྱེད་ཟེར་མཛད་པས། མར་པས་ཏོག་ཐོན་པས་གཉོས་ན་རེ། གནས་པ་རྩ། གཡོ་བ་རླུང། བཀོད་པ་བྱང་ཆུབ་

[012B] གསང་འདུས་ཡང་བོད་ན་དར་ཡོད་ཟེར་མཧཱ་མ་ཡའི་ཆོས་སྐད་ལབ་ཏུ་བྱུང་བ་ལ། ལན་
འདེབས་རྒྱུ་མ་བྱུང་བས། མར་པས་རྗེ་ནཱ་རོའི་དྲུང་དུ་བྱོན་ཏེ་ཕྱག་ཕུལ་བས་ན་རོ་པའི་གསུང་ནས། གསང་འདུས་ཡིད་ཆེས་པར་ཐོབ་བམ་གསུང་བ་ལ་
གསང་འདུས་ཡིད་ཚིམ་པར་ཐོབ་ལགས་པས། ལམ་བར་དུ་བདག་རང་གི་གྲོགས་པོ་དང་འཕྲད་ཆོས་སྐད་བྱས་པས། གསང་འདུས་ལ་བདག་རྒྱལ་ཏེ། བདག་
ལ་མཧཱ་མ་ཡའི་ཆོས་གཏམ་ལབ་རྒྱུ་མ་བྱུང་བས། མཧཱ་མ་ཡ་ཐུགས་ལ་འདོགས་པ་ཞུ་ཞུས་པས། ཁྱོད་ལ་རང་གིས་གསང་འདུས་ཀྱང་བཤད་པས་ཆོག་སྟེ་
ད་ལྟ་དུས་ལ་མ་བབ་པས་ཡེ་ཤེས་སྙིང་པོའི་དྲུང་དུ་བཏང་བ་ཡིན། ང་རང་གིས་སང་དུས་ལ་བབ་ཚེ་བྱེད། མཧཱ་མ་ཡ་ང་རང་གིས་ཤེས་ཏེ། དུག་མཚོའི་གླིང་
ན་དཔལ་ཞི་བ་བཟང་པོ་ཞེས་བྱ་བ། མ་རྒྱུད་ཀྱི་བདག་པོ་གཅིག་བཞུགས་ཤིང་ཡོད་པས། བུ་ཁྱོད་ཁོང་ཅན་བཏང་དགོས་གསུང། ཚོགས་ཞིག་བཤམས་པའི་གྲལ་དུ་

[013A]༄༅། །ནཱ་རོས་དུར་ཁྲོད་ལ་ཕྱག་སྡིགས་མཛུབ་གཏད་པས། སྐད་ཅིག་ལ་དུར་ཁྲོད་སོ་སོའི་གླིང་ནས་རྣལ་འབྱོར་པ་དུར་ཁྲོད་འཛིན་པ་གསུམ་བྱོན་
པས༑ ངའི་བུ་མར་པ་འདི་ལྷོ་དུག་མཚོའི་གླིང་དུ་བཏོང་བ་ལ་ཁྱེད་གསུམ་གྱིས་བར་ཆད་མེད་པར་བྱིན་གྱིས་བརློབས་ཤིག་གསུངས་པས། གཅིག་ན་རེ། བདག་གིས་
དུག་སྤྲུལ་གྱི་འཇིགས་པ་ལས་སྐྱོབ་གསུང། གཅིག་ན་རེ། བདག་གིས་གཅན་ཟན་གྱི་འཇིགས་པ་ལས་སྐྱོབ་གསུང། གཅིག་ན་རེ། བདག་གིས་མི་མ་ཡིན་
གྱི་འཇིགས་པ་ལས་སྐྱོབ་གསུང། དེར་ནཱ་རོ་པའི་ཞལ་ནས། འདི་ནས་དུག་མཚོའི་གླིང་ལ་ཟླ་བ་ཕྱེད་ཀྱི་ལམ་ཡོད་པས། དུག་གི་ཆུ་ལ་དང་པོ་བོལ་ནུབ། དེ་ནས་
རིམ་པ་བཞིན་དཔུས་ནུབ། བརླ་ཕྲ་སྦོམ། ཐ་མ་རྐྱལ་ཏེ་སོང། ཤིང་རེ་རེ་འདུག་པའི་རྩ་བ་ལ་འཁྲིས་ལ་སོང། གཉིས་གཉིས་འདུག་པའི་བར་ལ་སོང། ས་སྐྱ་
ཐལ་ལེ་གང་འདུག་ཏུ་ཞག་སྡོད་གྱིས། ཀུ་ཀུ་རི་པ་དེ་ལུས་ལ་སྦུ་སྐྱེས་པ། ཁ་མཚུལ་སྤྲེའུ་འདྲ་བ། མདོག་མི་སྡུག་པ་ཅིར་ཡང་བརྫུ་བ་ཞིག་ཡོད་པས། དེ་

[013B] མཧཱ་མ་ཡ་གནང་བ་ཞུ་གྱིས་ལ་ཆོས་ཞུས་ཤིག་གསུང། །ལུང་བསྟན་ཕྱག་རྟགས་དང་བཅས་པ་མཛད་ནས་རྫངས་
ཏེ༑ བླ་མ་མར་པས་རྒྱ་གར་ལྷོ་ཕྱོགས་དུག་མཚོ་ཁོལ་མའི་དོ་རི་ལ་ཟླ་བ་ཕྱེད་ཀྱི་རྒྱགས་བཟུང་ནས་ལམ་བསྒྲོད་དཀའ་བའི་ཕྱིར། བླ་མའི་བཀའ་བཞིན་དུ་བྱོན་པས་ལམ་
བར་ལ་བྱ་གཉིས་འཕུར་སོང་བ་མ་གཏོགས། སེམས་ཅན་གཞན་གྱི་རིགས་མ་མཐོང་བ་ལ། དུག་མཚོའི་དོ་རི་ལ་ཕེབས་པ་དང། གཞི་བདག་མི་མ་ཡིན་གྱི་ཆོ་འཕྲུལ་
གྱིས༑ ནམ་མཁའ་ལ་སྤྲིན་མཐུག་པོ་འཁྲིགས། ཀློག་དམར་འཁྱུག་ཅིང་འབྲུག་སྒྲ་དྲག་པོ་སྒྲོག་པ་དང་བཅས། ཐོག་མང་པོ་དང། ཁ་ཆར་བུ་ཡུག་ཆེན་པོ་བབས་
ཉིན་གུང་ལ་མུན་ནག་སྨག་རུམ་འཐིབས་ཏེ། སྐྱེ་བ་སྔ་ཕྱི་དྲན་པ་ལྟ་བུའི་སྡུག་བསྔལ་མྱོང་བས། ནཱ་རོའི་དྲུང་དུ་རྣལ་འབྱོར་པ་གསུམ་གྱིས་ཁས་བླངས་དྲན་ནས་
པཎ་ཆེན་ནཱ་རོའི་མཚན་ནས་བོས་ཏེ་གསོལ་བ་བཏབ་པས་ནམ་མཁའ་དངས་པར་གྱུར་ཏོ། །དེ་ནས་བླ་མ་གང་ན་ཡོད་དམ་སྙམ་འཚོལ་དུ་བྱོན་པས། མི་ལུས་དང་བྱད་

[014A]༄༅། །སྤུ་ཡིས་ཁེངས་པ་གཅིག་ཤིང་སྡོང་ཞིག་གི་དྲུང་ན། གདོང་པ་མཆན་དུ་བཅུག་ནས་འདུག་པས་ཡིན་ནམ་མིན་ནམ་སྙམ་པའི་ཐེ་ཚོམ་སྐྱེས་
ཏེ༑ ཁྱེད་ཀྱིས་ཀུ་ཀུ་རི་པ་མཐོང་ངམ་དྲིས་པས། ཐུགས་དང་སྤྱན་ཧུར་མཛད་ཅིང། ཨ་ཁ་བོད་སྣ་ལེབ་པ་ལམ་གྱི་དཀའ་ལས་འདི་ཙམ་གྱིས་ཀྱང་མི་ཐུབ་པར་ཁྱོད་
གང་ནས་འོངས། གང་དུ་འགྲོ། ཀུ་ཀུ་རི་པས་ཅི་བྱེད། ངས་འདིར་སྡད་པར་ཀུ་ཀུ་རི་པའམ་དེ་མིག་གིས་ཀྱང་མ་མཐོང་ལ་རྣ་བས་ཀྱང་མ་ཐོས་གསུང། ཡང་གདོང་
པ་མཆན་དུ་བཅུག་ཐལ། གཞན་དུ་བཙལ་བས་ནི་མ་རྙེད་ཚེ། བླ་མའི་གསུང་དྲན་ནས་ད་ཅིའི་དེ་ཀ་ཡིན་ངེས་སྙམ། སླར་དེའི་དྲུང་དུ་འོངས་ནས་ཕྱག་བྱས་ཏེ་
ང་པཎ་ཆེན་ནཱ་རོ་པས་བཏང་བ་ཡིན། མཧཱ་མ་ཡ་ཞུ་རུ་འོངས་པས་གནང་འཚལ་ཞུས་ནས་ཕྱག་རྟགས་ཕུལ་བས། གདོང་པ་མཆན་ནས་བཏོན་ཏེ། ཅི་ཟེར་
ནཱ་རོ་པ་བྱ་བ་བསླབས་པའི་ཤེས་རྒྱ་མེད། བསྒོམས་པའི་ཉམས་མྱོང་མེད་པའི་པཎ་ཆེན་རྒོད་བྲོ། མ་ཧཱ་མ་ཡ་ཤེས་ནི་ཤེས། ཁོ་རང་གིས་བསླབ་པས་ཆོག་མོད་

[014B] ཨ་ཀྱང་བྲེ་མོ་ཡིན། ཁོང་པཎྜི་ཏ་མཁས་གྲུབ་བསམ་གྱིས་མི་
ཁྱབ་པ་ཡིན་ཕྱིར། ངས་དག་སྣང་བྱས་པས་ངེད་གཉིས་ཕར་སློབ་ཚུར་སློབ་ཏུ་སོང། མ་ཧཱ་མ་ཡ་ཁོང་རང་གིས་མཁྱེན་རུང་བཀའ་ང་ལ་བབས་པ་དང། དག་སྣང་གིས་
ཁྱོད་ང་ལ་ཞུ་རུ་བཏང་འདུག་པས་མཐིལ་ཕྱིན་པ་ཞིག་སློབ་པ་ཡིན། ཕྱིས་ནཱ་རོའི་དྲུང་དུ་ཞུས་ལ་ཁྱད་ཅི་འདུག་ལྟོས་ཅིག་ཁྱོད་ཚུར་ཡོང་པའི་ལམ་བར་དུ་མི་གཉིས་
དང་འཕྲད་དམ་གསུང། མ་འཕྲད་ཞུས་པས། འོ་ན་བྱ་གཉིས་དང་འཕྲད་དམ་གསུང། འཕྲད་ཞུས་པས། བྱར་མཐོང་བ་ཡིན་གསུང་ནས་དབང་བསྐུར་ཏེ། ལྐུག་
ཆེན་ལྐུག་ཆུང་བརྒྱན་པ་དང་གསུམ་གྱི་ངོས་ནས་རྣལ་འབྱོར་གསུམ་དུ་ངོ་སྤྲད་པ་ནི། དམན་པ་དབྱིབས་ཀྱི་རྣལ་འབྱོར་ལ་བརྟེན་ནས་ལམ་ཕྲ་རྒྱས་བསྡུས་གསུམ་ལམ་
དུ་སློང་བ་དང། ཟབ་པ་སྔགས་ཀྱི་རྣལ་འབྱོར་ལ་བརྟེན་ནས་རིག་པ་གསུམ་རྣལ་འབྱོར་དུ་འཁྱེར་བ་དང། མཐར་ཐུག་ཆོས་ཀྱི་རྣལ་འབྱོར་ལ་བརྟེན་ནས་གནད་ཀྱི་

[015A]༄༅། །ཆིངས་ལྔ། རྩ་བའི་རྫོགས་རིམས་ཉི་ཤུ་རྩ་བཞི་ལ་སོགས་པའི་དོན་རྣམས་རྒྱས་པར་གནང། བར་ཆད་མེད་པར་སློབ་གཉེར་ཚར་བ་
དང༑ བླ་མ་ལ་ཆོས་རྫོགས་པར་ཐོབ་པའི་བཏང་རག་གི་དགའ་སྟོན་བཤམས་པའི་ཚོགས་གྲལ་དུ་མར་པ་ཐུགས་སྤྲོ་བའི་ངང་ནས། བླ་མ་དང་མཆེད་ལྕམ་རྣམས་
ཀྱི་དྲུང་དུ་གནང་བ་ཞུས་ནས་མགུར་འདི་ཕུལ་ལོ། །རྗེ་སངས་རྒྱས་ཀུན་གྱི་ཐུགས་ཀྱི་སྲས། །འགྲོ་བ་ཀུན་གྱི་རྡོ་རྗེ་འཆང། །རྒྱུད་གཉན་པོ་རྣམས་ཀྱི་གཏེར་
བདག་པོ། །དཔལ་ཞི་བ་བཟང་པོའི་ཞབས་ལ་འདུད། །སྐུ་མཐོང་བས་ང་རྒྱལ་རི་བོ་སྙིལ། །གསུང་ཐོས་པས་ཐ་མལ་སེམས་རྒྱུད་གྲོལ། །ཐུགས་དྲན་པས་
ཕྱི་ནང་མུན་པ་བསལ། །དིང་སང་དུས་ཀྱི་སྐལ་ལྡན་བདག་བོད་ནས་རྒྱ་གར་ཡུལ་དུ་མཆིས། །བཤུལ་ཐག་རིང་པོའི་མི་ཞིག་ཡིན། །དམ་ཆོས་པཎྜི་ཏ་ལ་
ཞུས༑ ༑བརྒྱུད་པ་ཉེ་བའི་དམ་ཆོས་ཐོབ། །རྗེ་དངོས་གྲུབ་ཅན་གྱི་ཞབས་ལ་བཏུགས། །མི་དང་མི་མིན་བར་ཆད་ཞི། །གསང་སྔགས་ཕ་རྒྱུད་མ་རྒྱུད་ཐོབ། །

[015B] །དཔལ་ཞི་བ་བཟང་པོས་ཐུགས་ལ་བཏགས། །བླ་མ་བཟང་པོའི་བུ་ཅིག་ཡིན། །བར་ཆད་མེད་པར་ལྷོ་བལ་བགྲོད། །ལས་
འཕྲོ་ཅན་གྱི་བན་དཧེ་ཡིན། །བདེ་མཆོག་རྒྱུད་རྒྱལ་བདེ་ལག་ཁུམས། །བསྒྲུབ་ཐག་ཉེ་བའི་དམ་ཆོས་ཡིན། །བཀྲ་ཤིས་ལུང་བསྟན་ཞལ་ནས་ཐོས། །མི་ལུས་
ཐོབ་པའི་དོན་གོ་ཡིན། །ལྷོ་བྲག་བོད་དུ་ལྟེ་བ་གཅད། །དཀར་པོའི་རྒྱ་ལ་ལས་འཕྲོ་སང། །གྲུབ་ཐོབ་མཁས་པ་རྣམས་དང་མཇལ། །དབང་བསྐུར་རྒྱུད་བཤད་མན་ངག་
ཐོབ༑ ༑ལུས་ངག་ཡིད་གསུམ་བྱིན་གྱིས་བརླབས། །མཁའ་འགྲོའི་དབང་ཕྱུག་ཞབས་དྲུང་དུ། །རྣལ་འབྱོར་གསུམ་གྱི་དོན་ལ་བསླབ། །སྒྱུ་མ་ཆེན་མོའི་མ་དང་
མཇལ༑ ༑ཀུན་ཏུ་བཟང་པོའི་ཕ་རྒན་བསྟེན། །ཆགས་ལམ་ཏིང་འཛིན་ཉམས་སུ་བདར། །ཤེས་རབ་གསུམ་གྱི་སྒྲོན་མེ་རྒྱས། །གཏི་མུག་གསུམ་གྱི་མུན་པ་
བསལ༑ ༑སྒྲིབ་པ་གསུམ་གྱི་བུད་ཤིང་བསྲེགས། །ངན་སོང་གསུམ་གྱི་དུར་ས་སྟོངས། །བཀའ་དྲིན་ཆེའོ་བླ་མ་རྗེ། །སྐྱིད་དོ་ཆོས་ཀྱི་བློ་གྲོས་བདག་དགའ་

[016A]༄༅། །འོ་འདིར་བཞུགས་མཆེད་ལྕམ་ཀུན། །ཞེས་པའི་གླུ་བོད་སྐད་དུ་བླངས་པས། །བོད་ཀྱི་གྲོགས་དང་བོད་སྐད་གོ་བ་མེད་པའི་ཕྱིར། དྷ་ར་
ཤྲི་ལ་སོགས་པའི་མཆེད་གྲོགས་རྣམས་ན་རེ། བོད་སྨྱོ་བ་མིན་ནམ་གསུང་བ་ལ། བདག་རིགས་དང་ལས་འཕྲོ་ཁྱད་པར་ཅན་ཡོད་ཀྱང། སྐྱེ་བ་འདིའི་བག་ཆགས་
ཤས་མཐུག་པའི་སྟོབས་ཀྱིས་གླུ་བོད་སྐད་དུ་བྱུང་བ་ཡིན་གསུང་ནས། སླར་རྒྱ་གར་གྱི་སྐད་དུ་བསྒྱུར་བས། ཁོང་རྣམས་ངོ་མཚར་སྐྱེས་སོ། །ད་ནཱ་རོ་དྲུང་དུ་མྱུར་
བར་འགྲོ་དགོས་དགོངས་པ་ལ། སྤྱིར་གྱིས་རྗེ་མར་བ་མངའ་བདག་མཻ་ཏྲི་པའི་སྙན་པ་ལ་རྟེན་མི་ཕྱེད་པའི་དད་པའི་ངང་ནས། ཆོས་ཐོབ་པ་ཞིག་ཅིས་ཀྱང་བྱེད་དགོངས་
པ་རྒྱུན་ཆགས་སུ་ཡོད་པ་ལས། ཁྱད་པར་བླ་མས་རྫོགས་དང་ཚོགས་འཁོར་གནང་བའི་སྔ་ནུབ་མངོན་སུམ་དུ་ཡང་ཡང་དྲན་ཞིང་མཆོག་ཏུ་དད་པ་ཞིག་བྱུང་བས་
ཡིད་ཀྱིས་མཎྜལ་དང་ཡན་ལག་བདུན་པ་ཕུལ། གསོལ་བ་བཏབ་པས་རྨི་ལམ་དུ་མཻ་ཏྲི་པའི་ཕོ་ཉ་ཡིན་ཟེར་བའི་བུད་མེད་མཛེས་མ་ལག་ན་བུམ་པ་ཐོགས་པ་

[016B] དེའི་བུམ་པ་དང་ཕྱག་མར་པའི་དབུ་ཐོག་ཏུ་བཞག་པ་ཞིག་རྨི་བ་ལས། སད་པ་དང་དགའ་སྤྲོ་དཔག་མེད་ཞིག་ཐོབ་པར་གྱུར་ཏོ། །དེ་ནས་རྗེ་བཙུན་
མར་པ་འབྱོན་པར་ཆས་པ་ལ། དཔལ་ཞི་བ་བཟང་པོས་མར་པའི་རྫོངས་སུ་ཚོགས་འཁོར་མཛད་ནས། བཤད་པའི་ཆོས་རྣམས་ཀྱི་དཔེ་ཆ་རྣམས་གནང་ཞིང། ཕྱག་
མར་པའི་དབུ་ཐོག་ཏུ་བཞག་སྟེ་ཞལ་ནས། ངེད་ཀྱི་འདུག་ས་འདི་ལམ་བསྒྲོད་དཀའ་བར་ཡོད་པ་ལ་ཁྱོད་ཀྱིས་འདིར་སླེབ་པ་དོན་ཆེན་ཐོབ། ན་རོ་པས་ཁྱོད་ སྐལ་  ལྡན་དུ་
མཁྱེན་ནས་ངའི་སར་ཡང་བརྫངས། མཻ་ཏྲི་པའི་སར་ཡང་རྫོང་བ་འདུག་ཅིང། ནཱ་ རོ་  པ་རང་གིས་ཀྱང་བརྩེ་བས་རྗེས་སུ་བཟུང་སྟེ་ཅི་འདོད་ཀྱི་གདམས་པ་གནང་ནས་
ཁ་བ་ཅན་འདུལ་བའི་རྒྱལ་ཚབ་ཏུ་མངའ་གསོལ་བ་འདུག་ཅིང། དེ་བཞིན་དུ་ངེས་ཀྱང་ཁྱོད་དང་པོ་ཡོང་བ་ཤེས་ནས། བསྲུས་པ་ལ་བསྲུངས་མ་མིར་སྤྲུལ་ནས་བཏང་
པ་ཡིན་ཏེ། མིར་མ་མཐོང་བྱར་མཐོང་འདུག་ད་གདམ་ངག་དཔེ་ཆ་དང་བཅས་པ་བྱིན་ནས་བཀྲ་ཤིས་མངའ་གསོལ་བྱེད་པ་ཡིན་པས། དགའ་བར་གྱིས་ཤིག་

[017A]༄༅། །གསུང་མཉེས་མཉེས་མཛད་པས་རྨི་ལམ་དང་ལུང་བསྟན་མཐུན་པར་བྱུང་སྟེ། རྗེ་མར་པས་བླ་མ་ལ་ཕྱིར་ལྡོག་པའི་དད་པ་དང་དགའ་
སྤྲོ་དཔག་ཏུ་མེད་པ་ཞིག་ཐོབ་ནས། མར་པས་ཕྱི་ཕྱག་གི་ཚུལ་དུ། བླ་མ་དང་མཆེད་ལྕམ་རྣམས་ལ་ཡང་རྟོགས་པ་འདི་མགུར་དུ་ཕུལ་ལོ། །འདི་ན་
བཞུགས་པའི་རྗེ་བཙུན་དང། །སྙིང་གྲོགས་སྤུན་རྣམས་སྙན་གསན་འཚལ། །མགོ་རྒོད་མར་པ་ལོ་ཙཱ་ངས། །ལས་འབྲེལ་སད་པས་ལྷོ་བལ་ཕྱིན། །དངོས་གྲུབ་
ཅན་གྱི་བལ་པོ་དང། །ཡེ་ཤེས་སྙིང་པོ་ཞི་བཟང་ལ། །གདན་བཞི་གསང་འདུས་བདེ་མཆོག་སྐོར། །རྒྱུད་དང་མན་ངག་གཏེར་ཁ་ཕྱེས། །ད་ལྟ་སློབ་དཔོན་ཞལ་སྔ་
ནས༑ ༑ཞུས་པ་གནང་བའི་དམ་ཆོས་ཚར། །ལུང་བསྟན་བཀྲ་ཤིས་དུས་གཅིག་ཐོབ། །མདང་སང་ཐལ་བའི་ཁར་ནུབ་ཏུ། མཎྜལ་ཡིད་ཀྱིས་བཤམས་ནས་ཀྱང། །
མཻ་ཏྲི་པ་ལ་གསོལ་བཏབ་ཉལ། འཁྲུལ་པའི་བག་ཆགས་རྨི་ལམ་དུ། །མངའ་བདག་མཻ་ཏྲིའི་ཕོ་ཉ་མོ། །བུད་མེད་ལུས་ལ་བཞིན་རྒྱས་མ། །ལག་ན་བུམ་

[017B] །མི་ཁོ་བོའི་མགོ་ལ་རེག་པ་རྨིས། །ཐུགས་རྗེས་བྱིན་གྱིས་བརློབ་པ་འདྲ། །སྔོན་སྨོན་ལམ་ལས་ཀྱིས་འབྲེལ་ལམ་བསམ། །དེ་ཕྱིར་དད་
འདུན་དྲག་པོ་ཡིས། །ཕ་རྒན་དེ་ཡི་སྤྱན་སྔར་མཆིས། །འདི་ན་བཞུགས་པའི་རྗེ་བཙུན་ལ། །མོས་གུས་ལྟེམས་ཀྱང་མེད་པ་བྱུང། །སྐྱབས་སུ་འདུ་འབྲལ་མེད་
པར་མཆི། །ངན་སོང་མེད་པར་བྱིན་གྱིས་བརློབས། །ཚེ་འདི་དང་ཕྱི་མར་འགྲོགས་པ་ཡི། །རྡོ་རྡེ་སྤུན་གྱི་གྲོགས་པོ་ཀུན། །འཁོར་བའི་བསླུ་ཁྲིད་རྒྱབ་ཏུ་སྐྱུར།།
དམ་པའི་གདམ་ངག་ཉམས་སུ་ལོང། །དམ་ཚིག་ངོ་ལྐོག་མེད་པར་བསྲུངས། །རྟག་ཏུ་བླ་མ་སྤྱི་བོར་བསྒོམས། །དགེ་བ་བཅུ་ལ་ལོངས་སྤྱོད་མཛོད། །མི་
དགེ་བཅུ་པོ་དུག་བཞིན་སྤོངས། །བསྒྲུབ་པ་རྒྱུན་ཆད་མེད་པར་མཛོད། །ཅེས་ཕུལ་བ་དང། བླ་མ་ཞི་བ་བཟང་པོས་མར་པའི་དབུ་ཐོག་ཏུ་ཕྱག་བཞག་ནས་
བར་ཆད་མི་འབྱུང་བར་བྱིན་གྱིས་བརླབས་སོ། །དེ་ནས་བླ་མ་མར་པས་སྒྱུ་མ་ཆེན་པོའི་སྐོར་རྣམས་མཁྱེན་ཏེ། ཚུར་བྱོན་པས་ཞག་གསུམ་ལ་ཕུ་ལ་ཧ་རིར་

[018A]༄༅། །ཕེབས༑ རྗེ་ན་རོ་པོ་ཆེན་པོ་དེ་དགེ་ཚུལ་ཤེས་རབ་སེང་གེ་གཅིག་པུ་ལ་མན་ངག་ཅིག་གནང་གི་འདུག་པས། མ་འོང་གསུང་པའི་
ཕྱག་གི་བརྡ་ཅིག་བྱུང་བས། དེ་མ་གྲོལ་བར་ཕྱག་འཚལ་ཞིང་བསྡད། ཆོས་ཐོན་པ་དང་དྲུང་དུ་ཕྱིན་བྱིན་བརླབས་ཞུས་པས། ཆོས་ཐོབ་བམ་གསུང། ཐོབ་ལགས་
ཞུས་པས། ཁོང་ང་ལ་གཤེ་ཞིང་མི་འདུག་གམ་གསུང། བྲེ་མོ་གསུང་གི་གདའ་ཞུས་པས། ཇི་སྐད་གསུང་གི་འདུག་གསུང། གསུང་ཚུལ་ཞུས་པས། དེ་ཁོ་
རང་ཡིན་མོད། ཡོན་ཏན་མེད་པས་དུག་མཚོའི་གླིང་མི་མེད་སར་སྡོད། མིའི་ལུས་ལ་སྤྲེའུ་གདོང་པ་ཡོད་པས། ཕྱག་རྒྱ་མ་མི་མ་འབྱོར་བར་ཁྱི་མོ་ལ་བྱེད་མཁན་
ཀུ་ཀུ་རི་པ་མིན་པ་སུ་ཡོད་གསུང་བཞད་ནས། ཨ་ཀྱང་དེ་ཀ་ཁོང་གི་ཆེ་བ་ཡིན། དེ་ཁོང་མིན་པ་གཞན་གྱིས་མི་ཡོང་ཞིང། ཁོང་གིས་ང་ལ་དགྱེས་པ་རྡོ་རྗེ་གསན་
ཁོང་མ་ཧཱ་མ་ཡའི་གྲུབ་ཐོབ་ཡིན་པས་ངེས་ཞུས་པ་ཡིན་གསུང། མཧཱ་མ་ཡ་ཚར་གཅིག་ནཱ་རོ་པས་ཀྱང་གནང་བྱུང་ལ། དོན་ལ་ཁྱད་མེད་པ་ལ་ཚིག་ནཱ་རོ་པས་གསུངས་

[018B] བླ་མ་རང་གིས་འདི་ལྟ་བུ་མཁྱེན་བཞིན་དུ། བདག་དུག་མཚོའི་གླིང་དུ་དཀའ་ལས་དེ་ཙམ་བྱེད་དུ་འཇུག་པ་ཅི་ལགས་
ཞུས་པས། ཁོང་མ་རྒྱུད་ཀྱི་བདག་པོ་ཡིན་ཞིང་གདམ་ངག་ལ་ངེས་ཤེས་སྐྱེད་པ་དང། ཁུངས་བཙུན་པའི་ཕྱིར་བཏང་བ་ཡིན་གསུང། དེར་བླ་མ་མར་པས་ཤར་ཕྱོགས་བྷ་ག་
ལ་ན་ཁ་སར་པ་ཎི་རང་བྱོན་གྱི་ལྷ་ཁང་ཡོད་པ་གཟིགས་སུ་བྱོན། དེའི་ཚེ་གཉོས་དང་མཧཱ་མ་ཡའི་བསྒྲོ་གླེང་མཛད་པར་དགོངས་ཏེ། གཉོས་ན་ལེན་ཏྲ་ན་བླ་མ་བ་ལིཾ་ཏ་པ་
ལ་ཆོས་ཞུ་ཞིང་ཡོང་པའི་སར་བྱོན་ཏེ། ཚོང་འདུས་ནས་ཟས་ཆང་བཟང་པོ་ཉོས་ནས་གསོལ་བའི་ཚེ། མཧཱ་མ་ཡའི་བསྒྲོ་གླེང་མཛད་པས། རྗེ་མར་པ་རྒྱལ་བ་དང། གཉོས་
ན་རེ། ཁྱོད་ ལ་  མ་རྒྱུད་སློབ་པའི་སློབ་དཔོན་དེ་སུ་ཡིན་ཟེར་བས། མར་པས་བླ་མ་གསང་ཏེ། ངའི་བླ་མ་རྣལ་འབྱོར་གསུམ་དང་ལྡན། དམན་པ་དབྱིབས་ལ་ཟབ་པ་སྔགས་
མཐར་ཐུག་ཆོས་ཀྱི་རྣལ་འབྱོར་པ། །བླ་མ་ཐར་པའི་ལམ་སྟོན་ཡིན། །ད་ལྟ་གྲོང་ཁྱེར་སེར་སྐྱ་ནའོ། །ཅེས་གསུངས་པས། །གཉོས་ཀྱིས་སེར་སྐྱར་ཕྱིན་ནས། །བླ་

[019A]༄༅། །མ་ཐར་བའི་ལམ་སྟོན་གང་ན་བཞུགས་ཅེས་འདྲི་ཞིང་བཙལ་བས། བླ་མ་ཐམས་ཅད་ཐར་པའི་ལམ་སྟོན་ཡིན་པ་ལ། ཁྱོད་ལ་སུ་དགོས་པ་
ཡིན་ཟེར་བྱུང་བས། བདེན་སྙམ་བླ་མ་གསང་བར་ཤེས་རུང་རྩད་བཅད་པས་དང་པོ་མ་ཆོད། ཕྱིས་ཆོད་རུང་དུག་མཚོའི་ལམ་མ་བསྒྲོད་པར། གཉོས་དཔལ་ཀུ་ཀུ་རི་པ་དང་
མ་མཇལ་སྐད། དེ་ནས་རྗེ་མར་པས་དཔལ་ནཱ་རོ་པའི་དྲུང་དུ་བྱོན་ཏེ། བདག་གྲོགས་པོ་དང་འཕྲད་ནས་མ་རྒྱུད་ལ་བསྒྲོ་གླེང་བྱས་པས་བདག་རྒྱལ། ཁོང་ན་རེ་རྒྱུད་སློབ་
པའི་སློབ་དཔོན་སུ་ཡིན་ཞེས་འདྲི་བ་ལ། བདག་གིས་མ་བཤད་ལགས་ཞུས་པས། བླ་མ་གསང་མི་དགོས་པ་ཡིན་ཏེ། ཁོང་གསེར་མང་ཡང་དེས་ཆོག་པ་མིན། བསོད་
ནམས་དང་ལས་འཕྲོ་དགོས་པ་ཡིན་གསུང། དེ་ནས་མར་པས་ནཱ་རོ་པ་ལ་མཻ་ཏྲི་པའི་དྲུང་དུ་འགྲོ་བའི་གསོལ་བ་བཏབ་པས་དགྱེས་བཞིན་གནང་བ་ལས། བླ་མ་ནཱ་རོ་པ་ལ་
མཉེས་པའི་མཆོད་པ་དང། དཔའ་བོ་མཁའ་འགྲོ་རྡོ་རྗེ་སྤུན་རྣམས་ལ་ཚོགས་གཏོར་ཕུལ་ནས། བར་ཆད་མེད་པར་གསོལ་བ་བཏབ་པས་ངོ་མཚར་བའི་ལྟས་དུ་མ་བྱུང་ངོ།།

[019B] རི་མེ་ལྟར་འབར་བའི་དགོན་པ་ན་བཞུགས་ཏེ། ལམ་བསྒྲོད་དཀའ་མོ་རང་ཡོད་པས་མ་ཕྱིན་
ན་དྲག་ཟེར་བ་འགའ་བྱུང་བས། ཚེ་འདིའི་ཕྱིར་ནོར་འཚོལ་བ་ནི་མིན་ཆོས་ཕྱིར་ཤི་ནའང་ཤི་འགྲོ་དགོངས་པ་ཐུགས་ལ་ཤར་ནས། ཐེ་ཚོམ་མེད་པར་བྱོན་ཏེ། མཻ་ཏྲི་པའི་བཞུགས་
སར་ཉི་མ་སྔ་ཕྱེད་ཙམ་ལ་ཕེབས་པས། ཤིང་ནྱ་གྲོ་ཏའི་གྲིབ་མ་ལ་བཞུགས་པ་དང་མཇལ་བས། བྱང་ཆུབ་སེམས་དཔའ་རྟག་ཏུ་དུ་བྱང་ཆུབ་སེམས་དཔའ་ཆོས་འཕགས་
དང་མཇལ་བ་ལྟ་བུའི་དགའ་བ་ཆེན་པོ་སྐྱེས་ནས། རྐྱང་ཕྱག་ལན་བདུན་བཙལ། གསེར་གྱི་འབུལ་བ་བགྱིས་ཏེ་བླ་མའི་སྐུ་གསུང་ཐུགས་ལ་བསྟོད་པའི་མགུར་འདི་ཕུལ་
ལོ༑༑ ཁྱེད་འགྲོ་བའི་དོན་དུ་འཛམ་གླིང་འདིར། །རྒྱལ་པོའི་རིགས་སུ་སྐྱེ་བ་བཞེས། །ཕྱི་ནང་བསྒྲུབ་ཐབས་སྣ་ཚོགས་མཁྱེན། །མཻ་ཏྲི་པ་ལ་ཕྱག་འཚལ་ལོ། །
རྗེ་བཙུན་སྒྲོལ་མས་ལུང་བསྟན་ནས། །བར་ཆད་མེད་པར་བྱིན་གྱིས་བརླབས། །རི་ཁྲོད་དབང་ཕྱུག་ཞབས་རྡུལ་རེག་ཨ་ཝ་དཧུ་ཏི་ཁྱོད་ལ་བསྟོད། །སྐུ་ནི་རིན་ཆེན་

[020A]༄༅། །གསེར་གྱི་རི། །ཡེ་ཤེས་སྨོན་སོགས་རྣམ་དག་པ། །ཉོན་མོངས་ནད་རྣམས་འཇོམས་མཛད་པའི། །ཆོས་ཀྱི་ཉི་མ་ཁྱོད་ལ་བསྟོད། །ཐུགས་
ནི་སྟོང་ཉིད་རྡོ་རྗེ་ཡིས། །བདག་ལྟའི་རི་བོ་ཆེན་པོ་འཇོམས། །ཆོས་རྣམས་མཉམ་པ་ཉིད་གཟིགས་པའི། །མཉམ་མེད་བླ་མ་རྗེ་ལ་བསྟོད། །སྤྲུལ་སྐུ་འཛམ་གླིང་ཀུན་
གྱི་རྒྱན། །རྡོ་རྗེ་སེམས་དཔའི་ངོ་བོ་ཉིད། །ཐུགས་རྗེའི་གཏེར་ལྡན་འགྲོ་བའི་མགོན། །གཙུག་གི་རྒྱན་གྱུར་ཁྱེད་ལ་བསྟོད། །མི་དང་མི་མིན་འབྱུང་པོའི་ཚོགས། །
གང་ཞིག་ཚོགས་ཅན་མ་ལུས་པ། །བརྟུལ་ཞུགས་ནུས་པས་བཀའ་ཉན་མཛད། །རྡོ་རྗེ་འཛིན་པ་ཁྱེད་ལ་བསྟོད། །བདེ་གཤེགས་བླ་མ་ཐུགས་རྗེ་ཅན། །མངའ་འབངས་
བོར་ནས་དམ་ཆོས་མཛད། །པཎ་ཆེན་ནཱ་རོ་ལ་སོགས་པའི། །བླ་མ་ཀུན་ལ་གདམ་ངག་ཞུས། །རྒྱུད་སྡེའི་སློབ་གཉེར་འགའ་རེ་ཚར། །ལྷོ་དུག་མཚོ་ཁོལ་མའི་དོ་རི་ལ། །
དཔལ་ཞི་བ་བཟང་པོའི་ཞབས་དྲུང་དུ། །དམ་པ་ཁྱེད་ཀྱིས་ཐུགས་རྗེས་བཟུང། །སྲོག་ཕངས་པ་མེད་པར་དྲུང་དུ་འོངས། །རི་བོ་མེ་འབར་གྱི་དགོན་པ་ན། །ཤིང་ནྱ་གྲོ་ཏའི་

[020B] །མངའ་བདག་རྒྱལ་སྲས་མཻ་ཏྲི་པ། །ཕ་སངས་རྒྱས་ཁྱེད་དང་ད་ལྟ་མཇལ། །ཉི་མ་ཤར་འདྲའི་དང་བ་སྐྱེས། །ཤི་ཡང་ཕོད་པའི་དད་པ་གཡོས། །ཁ་གཏིང་
མེད་པར་གསོལ་བ་བཏབ། །རྒྱུན་ཆད་མེད་པར་བྱིན་གྱིས་བརླབས། །བྲམ་ཟེ་ཆེན་པོའི་སྲོལ་འཛིན་ཅིང། །སྤྲུལ་པ་རི་ཁྲོད་དབང་ཕྱུག་དྲུང། །ལེགས་པར་འོངས་པ་དམ་པའི་
ཆོས༑ ༑ཐེག་པའི་ཡང་རྩེ་སྙིང་པོའི་དོན། །མཐའ་བྲལ་ཕྱག་རྒྱ་ཆེན་པོ་དེ། །ནམ་མཁའ་ལྟ་བུར་གནང་བ་ཞུ། །ཅེས་གསོལ་བ་བཏབ་པ་ལས། །མངའ་བདག་གིས་རྗེས་
སུ་བཟུང་སྟེ། །དབང་བསྐུར་རྣམས་རྫོགས་པར་མཛད་ཅིང། གསང་མཚན་ཐུགས་ཀྱི་རྡོ་རྗེ་བརྟགས། དེའི་ཚེ་བླ་མ་མཉེས་པའི་མཆོད་པ། མཁའ་འགྲོ་མཉེས་པའི་
ཚོགས་གཏོར་རྣམས་བཤམས་པས། ཡ་མཚན་པའི་ལྟས་མང་པོ་བྱུང་ཞིང། བླ་མས་ཕྱག་རྒྱ་ཆེན་པོའི་གདམ་ངག་ངོ་སྤྲོད་དང་བཅས་པ། རྒྱུད་བསྟོད་པ་གླུར་བླངས་
འགྲེལ་པ་དང་བཅས་པ། དོ་ཧའི་བཤད་པ་དང་བཅས་པ་རྣམས་ཅིག་ཆར་དུ་སྒྲོ་མདོགས་ཆོད་པར་གནང་ཞིང། ཉམས་སུ་བླངས་པས་ཉམས་དང་རྟོགས་པ་བཟང་པོ་ཐུགས་ལ་

[021A]༄༅། །འཁྲུངས་པས་ཐུགས་དགྱེས་པར་གྱུར་ཚེ། བླ་མ་ལ་བཏང་རག་གི་མཆོད་པ་ཞིག་ཕུལ་བའི་ཚོགས་གྲལ་དུ། ཉམས་མྱོང་གི་རྟོགས་པ་འདི་མགུར་དུ་
ཕུལ་ལོ།། སྤྱི་བོ་བདེ་ཆེན་གཞལ་ཡས་སུ། །དྲི་མེད་པདྨ་ཉི་ཟླ་ལ། །བླ་མ་མངའ་བདག་བྱམས་མགོན་བཞུགས། །བདག་གི་སེམས་རྒྱུད་བྱིན་གྱིས་བརློབས། །
དུས་གསུམ་སངས་རྒྱས་ཐམས་ཅད་དང། །ཡི་དམ་ལྷ་ཚོགས་ཇི་སྙེད་པ། །དབྱེར་མེད་དཔལ་ལྡན་དཧུ་ཏི་པ། །སྙིང་གི་པདྨར་བཞུགས་ནས་ཀྱང། །ངག་གི་བདེན་པ་གྲུབ་
ཏུ་གསོལ། །རྒྱ་གར་ཞིང་ཁམས་རྣམ་དག་ཏུ། །པཎ་ཆེན་ནཱ་རོ་ལ་སོགས་པའི། །གྲུབ་ཐོབ་རྣམས་ཀྱི་ཞབས་རྡུལ་དེ། །མི་བདག་གི་སྤྱི་བོའི་གཙུག་ཏུ་བླངས། །རྒྱུད་སྡེའི་
ཚིག་རྣམས་མང་པོ་ཉན། །བདག་དེས་ཀྱང་ཆོག་ཤེས་མ་བྱུང་བས། །མངའ་བདག་རྗེ་བཙུན་དྲུང་དུ་འོངས། །བྱིན་བརླབས་དམ་ཆོས་ཚུལ་བཞིན་ཞུས། །ཁྱད་པར་ཕྱག་
རྒྱ་ཆེན་པོ་ཞུས། །ཆོས་ཤེས་པ་རྣམས་ཀྱི་སྒྲོ་དོགས་བཅད། །མི་ཤེས་པ་རྣམས་སློབ་གཉེར་བྱས། །རྗེ་ས་ར་ཧ་ཡི་བཀའ་སྲོལ་གྱིས། །བྱིན་བརླབས་དང་རྟོགས་པ་དུས་

[021B] །རྗེ་ལ་རྟོགས་འབུལ་གྱི་དབྱངས་ཅིག་ལེན། །ཕྱི་ནང་གྲུབ་མཐའ་སྣ་ཚོགས་ཀུན། །རྟོགས་ཤིང་ཕྱག་རྒྱ་ཆེན་པོར་འདུས། །སྣང་བ་བདེན་མེད་མཐའ་ཡས་ཀུན། །
ཟུང་འཇུག་མཉམ་ཉིད་རོལ་པར་ཤར། །རྒྱུན་ཆད་མེད་པའི་ཆོས་ཉིད་འདི། །རང་གསལ་རིག་པ་འགག་པ་མེད། །ཟུང་འཇུག་རིག་པ་གཉུག་མའི་ངང། །ཡེ་ཤེས་ལྷུན་གྲུབ་
ལྟ་བ་ལགས། །སྤྱོད་ལམ་བཞིའི་མཉམ་རྗེས་སུ། །དུས་གསུམ་འབྲལ་མེད་ཆུ་བོའི་རྒྱུན། །རྣལ་འབྱོར་མངོན་གསལ་འགྲིབ་ཏུ་མེད། །ཡེངས་སུ་མེད་པ་བསྒོམ་པ་
ལགས༑ ༑དུས་གསུམ་ལུས་ངག་ཡིད་ཀྱི་ཆོས། །སྣ་ཚོགས་ངེས་མེད་རྒྱུན་གཅིག་ཏུ། །མ་འགགས་འབད་མེད་ངོ་བོར་མཉམ། །སྤྲུལ་པ་ལྟ་བུའི་སྤྱོད་པ་ལགས། །
རྟོགས་པའི་ངོ་བོ་སྐད་ཅིག་མ། །གཅིག་ཆར་བ་ལ་ཕྲི་བསྣན་མེད། །རང་གྲོལ་གཉུག་མ་བདེ་བ་ཆེ། །རེ་དོགས་བྲལ་བ་འབྲས་བུ་ལགས། །ཚིག་ཚོགས་མ་ཉན་དགུ་ཉན་
ཀྱང༑ །གཞི་སེམས་ཉིད་ཆོས་སྐུར་ད་གཟོད་གོ་མི་ཁོ་བོ་ཐེ་ཚོམ་ད་གཟོད་ཟད། །འཁྲུལ་པའི་གཞི་རྩ་ད་གཟོད་ཞིག་ཐ་སྙད་ལ་སངས་རྒྱས་མི་རེ་བས། །རྗེ་མངའ་

[022A]༄༅། །བདག་ཆེན་པོའི་ཞབས་དྲུང་དུ། །དོན་ཉམས་སུ་བླངས་པའི་འབྲས་བུ་དང། །བརྒྱུད་པ་རྣམས་ཀྱི་བྱིན་བརླབས་ཀྱིས། །གོ་བ་ཉམས་མྱོང་
རྟོགས་པ་འདི། །ཕུལ་བ་བླ་མ་རྗེ་བཙུན་དང། །མཆེད་གྲོགས་འདིར་བཞུགས་དགྱེས་པར་མཛོད། །ཅེས་ཕུལ་བ་ལས། མངའ་བདག་མཻ་ཏྲི་པས་མར་པ་ལ་ཞལ་
གདམས་བཅུ་གཉིས་རྡོ་རྗེའི་མགུར་འདི་གསུངས་སོ།། བུ་དད་པའི་རྩ་བ་མི་བརྟེན་ན། །གཉིས་མེད་ཀྱི་རྩ་བ་བརྟན་མི་འགྱུར། །ཕྱོགས་མེད་ཀྱི་སྙིང་རྗེ་མ་སྐྱེས་ན། །
གཟུགས་སྐུ་རྣམ་གཉིས་ཐོབ་མི་སྲིད། །ཤེས་རབ་རྣམ་གསུམ་མ་སྦྱངས་ན། །རྟོགས་པ་རྒྱུད་ལ་སྐྱེ་མི་འགྱུར། །བླ་མ་རྗེ་བཙུན་མ་བསྟེན་ན། །དངོས་གྲུབ་རྣམ་
གཉིས་ཐོབ་མི་སྲིད། །སེམས་ཀྱི་རྩ་བ་མ་ཆོད་ན། །ཤེས་པ་གང་དགར་བཏང་མི་བྱ། །སྣང་བ་རྒྱ་ཡིས་མ་ཐེབས་ན། །བདེ་བ་ཆེན་པོར་དབེན་མི་གནས། །ཞེན་ཆགས་
ཤེས་པ་སྐྱེས་གྱུར་ན། །གླང་ཆེན་རབ་དགའི་སྤྱོད་པ་བྱ། །སྐབས་སུ་ཉོན་མོངས་སྐྱེས་གྱུར་ན། །སེམས་ལ་ལྟོས་ལ་མ་ཡེངས་བསྒོམས། །རྐྱེན་གྱིས་སེམས་

[022B] །དབང་བཞིའི་ཉམས་ལེན་རྒྱུན་དུ་གྱིས། །ཉོན་མོངས་རང་རྒྱུད་ཤོར་གྱུར་ན། །བླ་མའི་གདམས་པ་དྲན་པར་གྱིས། །རྩེ་ཅིག་གསོལ་བ་མ་བཏབ་
ན༑ ༑དམ་པའི་ཐུགས་དགོངས་ག་ལ་ལོངས། །ལྷ་བསྐྱེད་རྫོགས་ཟུང་འཇུག་མ་བསྒོམས་ན། འཁོར་འདས་དབྱེར་མེད་ག་ལ་རྟོགས། །བཅུ་གཉིས་རྡོ་རྗེའི་མགུར་
ལྡན་པ། །དྲན་པ་དང་བཅས་བཅུ་གསུམ་འདི། །རྣལ་འབྱོར་ཉམས་སུ་བླངས་པ་ན། །བཅུ་གསུམ་ས་ལ་གནས་པར་འགྱུར། །ཅེས་གསུངས་པས། མར་པའི་
ཐུགས་ལ་ཤིན་ཏུ་འཐད་ཅིང་འཇགས་པར་གྱུར་ཅིང། མཻ་ཏྲི་པ་ལ་མི་ཕྱེད་པའི་དད་པའི་ངང་ནས་བྱོན་ཏེ། ཕུ་ལ་ཧ་རིར་ནཱ་རོ་པའི་དྲུང་དུ་ཕེབས་པས། ནཱ་རོ་པའི་
ཞལ་ནས། ལྷོ་དུག་མཚོའི་འགྲམ་གྱི་དུར་ཁྲོད་སོ་ས་གླིང་ན་ཡེ་ཤེས་ཀྱི་མཁའ་འགྲོ་མ་འབྲེལ་ཚད་དོན་ལྡན་རུས་པའི་རྒྱན་དང་ལྡན་པ་ཞིག་བཞུགས་པ་དེའི་དྲུང་དུ་
སོང་ལ་གདན་བཞི་ཞུས་ཤོག་གཞན་ཡང་རང་གང་མོས་ཀྱི་ཀུ་སུ་ལུ་རྣམས་ལ་ཆོས་ཅི་འདོད་ཞུས་ཤོག་གསུང་པ་ལྟར། སོ་ས་གླིང་གི་དུར་ཁྲོད་དུ་ཕྱིན་རྣལ་འབྱོར་

[023A]༄༅། །མ་བཙལ་བས་རྩའི་སྤྱིལ་པོ་ཅིག་གི་ནང་ན་བཞུགས་པ་དང་མཇལ་ཏེ། གསེར་གྱི་མཎྜལ་ཕུལ་ནས་གསོལ་བ་བཏབ་པས། གདན་
བཞིའི་དབང་གདམ་ངག་རྣམས་དགྱེས་བཞིན་རྫོགས་པར་གནང། གཞན་ཡང་དཔལ་སིང་གྷ་གླིང་པ་ལ་སོགས་ཏེ། དུར་ཁྲོད་དང་ཤིང་དྲུང་ན་བཞུགས་པའི་ཀུ་སུ་
ལུའི་རྣལ་འབྱོར་པ་མཚན་ལྡན་འགའ་དང་འགའ་ལ་བསྐྱེད་རྫོགས་ཀྱི་དབང་གདམ་ངག་དང། འཕྲལ་དགོས་ཀྱི་གདམ་ངག་ཕྲན་ཚེགས་མང་པོ་སྐབས་
སྐབས་སུ་ཞུས་པས། གདམ་ངག་གི་གཏེར་མཛོད་དུ་གྱུར་པ་ལགས་སོ། །དེ་ནས་ནཱ་རོའི་དྲུང་དུ་ཕེབས་ཕྱག་ཕུལ་ནས་སྙུན་དྲིས་པས། ཁྱོད་དབང་གདམ་ངག་
རྣམས་ཡིད་ཆེས་པོ་བྱུང་ངམ་གསུང། ལོ་རྒྱུས་རྣམས་ཞུས་པས་ཤིན་ཏུ་མཉེས་པར་གྱུར་ཏོ། །དེ་ནས་རྗེ་མར་པས་དཔལ་ནཱ་རོ་པ་ལ་བདེ་མཆོག་གི་དབང་གདམ་
ངག་རྒྱུད་འགྲེལ་བཤད་རྣམས་དགོས་ཞེས་གསོལ་བ་བཏབ་པས། དབང་རྒྱས་པར་ངང་རྒྱུད་འགྲེལ་བཤད་ལུང་དུ་གནང་ནས། ག་ལ་ཉམས་ལེན་ཆེ་བ་ཡིན་གསུང་

[023B] གཉུག་མ་ལྷན་གཅིག་སྐྱེས་པའི་ཡེ་ཤེས་སེམས་སུ་ངོ་སྤྲོད་པ་ཕྱག་རྒྱ་ཆེན་པོ་རྣམས་གནང་ནས་བསྒོམས་
པས༑ སྤྱིར་གྱི་གསང་སྔགས་བླ་མེད་ཀྱི་ཉམས་རྟོགས་ཁྱད་པར་ཅན་མང་པོ་ཐུགས་ལ་འཁྲུངས་ཤིང། ཁྱད་པར་དུ་གཏུམ་མོ་བསྒོམས་པས་བདེ་གསལ་མི་རྟོག་པ་ཟུང་
འཇུག་མངོན་དུ་གྱུར་པས། སྒོ་གསུམ་གཡོ་འགུལ་མི་ནུས་པའི་ངང་ལ་ཞག་བདུན་གྱི་བར་བརྟན་པ་ཐོབ་པ་དེ་ལ་རྟགས་བཅུ་རྣམས་བྱུང་བས། ཐུགས་སྤྲོ་བའི་ངང་
ནས་ཉིན་མཚན་འདའ་བ་བྱུང་ངོ། །དེ་ནས་མར་པའི་ཐུགས་ལ་ངས་བལ་པོ་དང་རྒྱ་གར་དུ་ལོ་བཅུ་གཉིས་ཙམ་སོང་འདུག་སྟེ། དབང་དང་གདམ་ངག་མང་པོ་ཡང་ཐོབ་
པ་ཙམ་དུ་མ་བཞག་པར། ཚིག་དོན་གཉིས་ལ་སློབ་གཉེར་དང་ཉམས་ལེན་རང་མི་འགྱོད་པ་བྱས་པས། སྨྲ་རྒྱུ་དང་བསྒོམ་རྒྱུ་ཡང་གཞན་ལ་སྨོས་མི་དགོས་པ་བྱུང་
ད་གསེར་ཕལ་ཆེར་རྫོགས་འདུག་པས། རེ་ཞིག་བོད་ལ་ཕྱིན་གསེར་ཅི་མང་རང་ཅིག་བསྒྲུབས་ཏེ། སླར་ཡང་རྒྱ་གར་དུ་ཡོངས་ནས་བླ་མ་རྣམས་འབུལ་བས་

[024A]༄༅། །མཉེས་པ་དང། ཆོས་སྔར་ཐོབ་པ་རྣམས་ལ་དོགས་གཅོད་ནན་ཏན་བྱེད་པ་དང། མ་ཐོབ་པ་རྣམས་ཅི་ཐོབ་བྱས། བོད་དུ་སྤྱིར་
སངས་རྒྱས་ཀྱི་བསྟན་པ། དགོས་བསྒྲུབ་བརྒྱུད་ཀྱི་བསྟན་པ་དར་བ་ཞིག་ཅིས་ཀྱང་བྱེད་དགོངས་པ་ཤར་ནས། གསེར་ལྷག་གང་ཡོད་ཀྱིས་ལམ་ཆས་ཙམ་ཞིག་མ་གཏོགས་
ཀུན་གྱིས་ཡོ་བྱད་བསྒྲུབས་ཏེ། བྲམ་ཟེ་སུ་ཀ་མུ་ཏི་དང། རྣལ་འབྱོར་མ་སུ་ཀ་དྷ་རི་ལ་སོགས་པ་རྣམས་བཀུག་ནས། པཎ་ཆེན་ནཱ་རོ་པ་ལ་བཏང་རག་དང་དགའ་སྟོན་ཏུ་
ཚོགས་མཆོད་ཕུལ་བའི་གྲལ་དུ། མར་པའི་ཐུགས་དགོངས་ལ། ཡོང་བྱོད་ནས་རྒྱ་གར་དུ་འོངས་པའི་དོན་ལ། བླ་མ་མཁས་ཤིང་གྲུབ་པ་བརྙེས་པ་མང་པོ་དང་མཇལ་
རྒྱུད་འགྲེལ་པ་དང་བཅས་པ་མང་པོ་ཐོབ་ཅིང་སློབ་གཉེར་བྱས། སྒྲ་སྐད་ལོ་ཙཱ་ནི་མཁས་པའི་ཚད་དུ་ཤེས། ཉམས་དང་རྟོགས་པ་ཕྱིན་ཅི་མ་ལོག་པ་ནི་རྒྱུད་ལ་སྐྱེས། ད་
བར་ཆད་མེད་པར་བོད་དུ་ལོག་འགྲོ་བ་ཡིན་པས། དུས་དེ་རིང་ལས་དགའ་བ་མི་ཡོང་དགོངས་ནས། མགུར་ཆེན་བརྒྱད་ཀྱི་ཐོག་མ། དཔལ་ནཱ་རོ་པའི་དྲུང་དུ་དབྱངས་རིང་

[024B]། རྗེ་མཚན་ལྡན་གྱི་བླ་མ་རིན་པོ་ཆེ། །ཁྱེད་སྔོན་སྦྱངས་བསོད་ནམས་བསགས་
པའི་ཕྱིར། །སྤྲུལ་སྐུ་ཏེ་ལོ་དངོས་དང་མཇལ། །སྤང་དཀའ་སྲིད་པའི་སྡུག་བསྔལ་ལ། །ཁྱད་དུ་གསོད་པ་བཅུ་གཉིས་མཛད། །དཀའ་བ་སྤྱད་པའི་ཐུགས་དམ་
དེས༑ །སྐད་ཅིག་ཉིད་ལ་བདེན་པ་གཟིགས། །ཤྲཱི་ཛྙཱ་ན་སིདྡྷིའི་ཞབས་ལ་འདུད། །སྒྲ་བསྒྱུར་བོད་ཀྱི་བན་ཆུང་ང། །སྦྱངས་པ་སྔ་མའི་ལས་འབྲེལ་གྱིས། །ནཱ་རོ་
པཎ་ཆེན་ཁྱེད་དང་མཇལ། །རྒྱུད་ཟབ་མོ་གྲགས་པའི་དགྱེས་རྡོར་བསླབས། །སྙིང་པོ་མ་ཧཱ་མ་ཡ་གནང། །ཡང་སྙིང་བདེ་མཆོག་སྙན་རྒྱུད་ཞུས། །ལར་རྒྱུད་སྡེ་བཞི་ཡི་
ཁོང་སྙིང་ཕྱུང། །མ་སྐལ་པ་བཟང་མོས་རྗེས་གནང་བའི། །བྱིན་བརླབས་ཀྱི་ཆུ་རྒྱུན་མ་ཆད་པ། །དབང་བཞིའི་དོན་ལ་ངོ་སྤྲོད་མཛད། །ཟག་པ་མེད་པའི་ཏིང་འཛིན་སྐྱེས།།
ཞག་བདུན་བར་དུ་བརྟན་པ་ཐོབ། །སྲོག་རྩོལ་འཕོ་བ་ཉི་ཟླ་གཉིས། །གཡོ་མེད་ནམ་མཁའི་ཁྱིམ་དུ་ཆུད། །རང་བྱུང་ལྷན་ཅིག་སྐྱེས་པའི་ཉམས། །བདེ་གསལ་མི་

[025A]༄༅། །རྟོག་ཁོང་ནས་ཤར། །བག་ཆགས་གཉིད་ཀྱི་འཁྲུལ་པ་དེ། །འོད་གསལ་ལམ་གྱི་ངོ་བོར་རྟོགས། །ཡིད་ཀྱི་གཡོ་བ་གཟུང་འཛིན་གཉིས། །སྤྲོས་
བྲལ་ཆོས་ཀྱི་སྐུ་རུ་ཐིམ། །ཕྱི་སྣང་བ་སྒྱུ་མའི་འཁྲུལ་འཁོར་འདི། །སྐྱེ་མེད་ཕྱག་རྒྱ་ཆེན་པོར་རྟོགས། །ནང་འཛིན་པ་ཡིད་ཀྱི་རྣམ་ཤེས་འདི། །སྔོན་ཆད་མཛའ་བོ་ཕྲད་པ་
བཞིན༑ ༑སེམས་ཉིད་རང་ངོ་རང་གིས་ཤེས། །ལྐུགས་པས་རྨི་ལམ་རྨིས་པ་བཞིན། །བརྗོད་དུ་མེད་པའི་ཉམས་ཅིག་ཤར། །གཞོན་ནུས་བདེ་བ་མྱོང་བ་བཞིན། སྨྲ་རུ་མེད་
པའི་དོན་ཅིག་རྟོགས། །རྗེ་སྐུ་དྲིན་ཆེའོ་ནཱ་རོ་པ། །སྔར་ཡང་དབང་བསྐུར་བྱིན་གྱིས་བརླབས། །ད་དུང་བཀའ་དྲིན་སྐྱབས་དུ་གསོལ། །ཞེས་ཕུལ་བས། ནཱ་རོའི་ཕྱག་མར་
པའི་དབུ་ཐོག་ཏུ་བཞག་ནས་ཞལ་གདམས་ཀྱི་མགུར་འདི་གསུངས་སོ།། བོད་ཡུལ་གྱི་མར་པ་ལོ་ཙཱ་ཁྱོད། །ཆོས་བརྒྱད་ཚེ་འདིའི་དོན་མ་བསྒྲུབ། །གཟུང་འཛིན་ང་ཁྱོད་
རེས་མ་གཅོད། །ཉེ་དུ་དགྲ་ལ་སྐུར་མ་འདེབས། །གཞན་གྱི་ཆོས་ལ་སྒྲོ་མ་འདོགས། །ཐོས་བསམ་མུན་སེལ་སྒྲོན་མེ་ཡིན། །ཐར་པའི་ལམ་མཆོག་འཕྲང་མ་བཅད་

[025B] །ཕྱིས་ཡང་ཁུར་ཅིང་བློས་མ་སྤང། །རང་སེམས་ནོར་བུ་རིན་ཆེན་འདི། །དྲེད་བོར་ཆུ་ལ་མ་བསྐུར་བར། །བག་ཟོན་ཡེངས་མེད་བསྲུངས་
ཤིག་དང། །དགོས་འདོད་བསམ་པ་ཐམས་ཅད་འགྲུབ། །ཅེས་པ་དང། གཞན་ཡང་ཐུགས་བརྩེ་བའི་གསུང་མང་པོ་གནང་བ་རྣམས་ལ་དགྱེས་བཞིན། སླར་ཡང་སྐུ་དྲུང་
དུ་ཡོང་བའི་དམ་བཅའ་ཕུལ་ནས་བོད་ལ་བྱོན་ནོ།།    ༈    མར་པས་
འཚོ་ཆས་རྣམས་རྫོགས་པ་དང་མཉམ་དུ། གཉོས་ཀྱི་ཆས་ཀྱང་ཟད་དེ། ཕན་ཚུན་དུས་སྒྲིགས་ནས་ཚུར་ལམ་ཡང་གཉོས་དང་སྡེབས་བྱོན་པ་ལས་གཉོས་ཀྱི་ཡིད་ལ་
ངེད་གཉིས་གསེར་ང་མང་རུང། ཆོས་ཁོ་མཁས་རིགས་སུ་འདུག་སྙམ་པའི་ཕྲག་དོག་གི་བསམ་ངན་ཤར་ཏེ། གཉོས་ལ་གྲོགས་པཎྜི་ཏ་གཉིས། ཨ་ཙ་ར་གཅིག་དང་
གཞན་ཡང་ལམ་གྲོགས་འགའ་ཟུང་འདུག་པ་ལ་གཉོས་ཀྱི་དཔེ་ཆ་སོགས་ཆས་རྣམས་བསྐུར་འདུག་མར་པས་ཕྱག་དཔེ་ཁྲིལ་པོ་བྱས་བསྣམས་བྱོན་པས། གཉོས་

[026A]༄༅། །ན་རེ། རང་རེ་ལོ་ཙཱ་བ་ཆེན་པོ་ཁྲེལ་པོ་ཁུར་བ་མི་ཡོང་པས། ཨ་ཙ་ར་འདི་ལ་བསྐུར་ཟེར་བ་ལྟར་བསྐུར་བས། གཉོས་ཀྱིས་ཨ་ཙ་ར་ལ་ཕག་
བརྡན་བྱིན་མར་པའི་དཔེ་ཆ་ཆུ་ལ་ཤོག་བ་ལྟར་གྱིས་བསྐུར་བྱས་ཁ་ལོག་སླབས་པ་བཞིན། ཨ་ཙ་རས་ཀྱང་གྲུ་ཆུ་བོ་གངྒའི་དབུས་སུ་སླེབ་ཚེ། མར་པའི་ཕྱག་དཔེ་ཆུ་ལ་བསྐུར་
བ་ལས། གཉོས་ཀྱིས་བྱས་པ་མཁྱེན་ཅིང། བོད་དུ་གསེར་འཚོལ་བའི་དཀའ་ལས། རྒྱ་གར་དུ་བླ་མ་འཚོལ་བའི་དཀའ་ལས། ཆོས་དང་གདམས་པ་དེ་འདྲ་གཞན་ལ་
དཀོན་པ་མེད་པར་སོང་བས། ཆུ་ལ་ལྕེབ་བམ་ལྕེབ་བམ་སྙམ་པའི་ཐུགས་ལས་ཆེན་པོ་བྱུང་ཚེ། བླ་མའི་གདམ་ངག་དྲན་ནས་ཐུགས་ལས་ཅུང་ཟད་ཆུང་བར་གྱུར་ཅིང་
གཉོས་ལ་ངན་ལན་བྱེད་པའི་ཐུགས་འདུན་མ་ཤར་རུང། འདི་ཁྱོད་ཀྱིས་བྱས་པ་ཡིན་སྨྲས་པས། མ་བྱས་ཟེར་གྲུ་ཐོན་འཕྲལ་ཨ་ཙ་རབ་བཟུང་ནས་རྒྱལ་པོ་ལ་ཞུ་བྱས་བས་
ཨ་ཙ་རས་གཉོས་ཀྱིས་བསླབས་ཚུལ་རྣམས་རྒྱས་པར་བཤད་བྱུང་བས། ཐུགས་ལ་ཤར་བ་ལྟར་གཉོས་ལ་ཁྲེལ་འདེད་ཀྱི་མགུར་འདི་གསུངས་སོ།། གསན་དང་ལས་

[026B] །མཐུན་ནས་མཉམ་དུ་འགྲོགས་པའི་མི། །སྤྱིར་གྱིས་ཆོས་སྒོར་ཞུགས་པ་དང། །ཁྱད་པར་ལོ་པཎ་བླ་མར་གྲགས། །བསམ་སོགས་གཅིག་ཏུ་
གྲུར་ཞུགས་ལ། །ཕན་འདོགས་ནུས་པ་མ་ཐོན་རུང། །སྤྱིར་གྱིས་གནོད་བྱེད་མི་རིགས་ཤིང། །ཁྱད་པར་སངས་རྒྱས་བསྟན་པ་དང། །བདག་དང་སེམས་ཅན་ཐམས་ཅད་
ལ༑ །གནོད་པ་འདི་འདྲ་ག་ལ་རིགས། །ཉོན་མོངས་དུག་ལྔའི་བསམ་སྦྱོར་གྱིས། །མི་བདག་གི་དཔེ་དང་ལྷན་གཅིག་ཏུ། །མི་ཁྱོད་ཀྱི་བསྒྲུབ་པའི་སྙན་གྲགས་དང། །
གསེར་དང་དམ་ཆོས་ཆུ་ལ་ཕོ། །ང་རིན་མཐོང་ཆེ་བ་མ་ཡིན་ཏེ། །གཞན་ལ་དཀོན་པའི་ཁྱད་ཆོས་འགའ། །གཞན་ཕན་མེད་པས་བློ་མ་བདེ། །འོན་ཀྱང་ནན་ཏན་ཞུས་དག་
གིས༑ ༑ཆོས་དང་རང་གི་སེམས་རྒྱུད་འདྲེས། །ཚིག་དོན་མ་བརྗེད་ཝ་ལ་ལེ་བདོག། །སླར་ཡང་རྒྱ་གར་ཡུལ་དུ་ཡོངས། །པཎ་ཆེན་ནཱ་རོ་ལ་སོགས་པའི། །གྲུབ་ཐོབ་རྣམས་
ལ་ཞུས་པས་ཆོག། །མི་ཁྱེད་རང་དེང་ནས་བླ་མ་དང། །ཆོས་བཤད་ལོ་ཙཱའི་ཁུར་བོར་ལ། །གནང་འགྱོད་དང་བཅས་ཡུལ་ལ་བྱོན། །སྡིག་ལ་མཐོལ་བཤགས་དྲག་པོ་

[027A]༄༅། །གྱིས༑ ༑བསམ་སྦྱོར་འདི་འདྲ་བྱེད་བཞིན་དུ། །བླ་མའི་རློམ་སེམས་བྱས་ལགས་ཀྱང། །བླུན་པོ་འགའ་ཡི་མགོ་སྐོར་ལས། །སྐལ་
ལྡན་སྨིན་གྲོལ་ག་ལ་འབྱུང། །མི་ལུས་རིན་ཆེན་རྙེད་དཀའ་འདིས། །ངན་སོང་གསུམ་པོ་མི་བསྒྲུབ་འཚལ། །ཅེས་དེ་སྐད་གསུང་པས་གཉོས་ན་རེ། ད་སེམས་
ལས་མ་བྱེད། ངའི་དཔེ་ཆ་མ་ཕྱིར་གཡར་ནས་བྲིས་པས་ཆོག་ཟེར་བས། ཁྱོད་ཀྱིས་མ་ཕྱི་ཨེ་གཡར་ཡང་མི་ཤེས། གཡར་རུང་ཁྱོད་དང་ང་བླ་མ་དང་གདམ་ངག་
མི་གཅིག་པས་ཕན་ཡང་མི་ཐོགས། ཁྱོད་ཀྱི་དཔེ་ཆ་བས་ང་རང་གི་བློ་ལ་ཡོད་པ་རྣམས་དགའ་ཏེ། འོན་ཀྱང་རྒྱ་གར་དུ་མྱུར་དུ་སླེབ་པ་ཅིག་བྱེད་དགོངས་པ་ཐུགས་
ལ་ཤར་ཞིང། ཞལ་ནས་དེ་ཀ་བྱེད་པས་མ་ཕྱི་གཡོར་ཅིག་གསུངས་སོ། །དེ་ནས་བལ་པོར་ཕེབས་པ་དང་གཉོས་དང་སྡེབས་རུང་སྡིག་བསོག་པར་དགོངས་ནས། མི་
འགྲོ་བའི་ལོ་རྒྱུས་བྱས་པས། གྱེས་འགྲོ་ཁར་གཉོས་ན་རེ། འོ་ན་དཔེ་ཆ་ཆུ་ལ་ཤོར་བའི་གཏམ་གང་དུ་སུ་ལའང་མ་བཏོང་བར་ངའི་སར་དཔེ་ཆ་འདྲི་བ་ལ་ཤོག་ཟེར་བ་

[027B] གཉོས་རང་བལ་པོ་ནས་སྔོན་ལ་སོང་བ་བལ་བོད་འཚམས་སུ་སླེབ་པ་དང། བསུ་མི་ཤོག་བྱས་ལན་བསྐུར་བས་འཕྲོད་ཏེ། བསུ་མི་དང་
བཅས་ཁ་རག་ཏུ་སླེབ་པར་གདའ། མར་པས་བླ་མ་སྤྱི་ཐེར་བ་དང་མཇལ་བས་གྲོགས་ཧ་དུ་དཀར་པོས་དབུ་མཛད་པའི་མཆེད་གྲོགས་རྣམས་ཀྱིས། མར་པ་ལ་སྣ་ལེན་བཟང་པོ་
ཡང་དག་པ་བྱས་ཏེ། ད་རེས་གཉོས་ཀྱིས་ཁྱེད་ལ་ཕྲག་དོག་བྱས་དཔེ་ཆ་ཆུ་ལ་ཕོ་དུས། ཐུགས་སྐྲོ་མ་ལངས་པར་ཁོང་ལ་དབྱངས་གསུངས་པ་ཐོས་པས་ངོ་མཚར་ཆེ། དེ་
ལྟ་བུའི་ཐུགས་དམ་གྱི་ཐོག་ཏུ་ཁེལ་བ་དེ་ལྟ་བ་བཟང་པོ་ཕྱིན་ཅི་མ་ལོག་པ་འཁྲུངས་པའི་རྟགས་ཡིན་པས། ལྟ་བ་མཐར་ཕྱིན་པ་གཞུང་གི་ཚིག་ལ་མ་རྟེན་པ། ཁྱེད་རང་
གི་ཐུགས་ལ་འཁྲུངས་པའི་མགུར་ཅིག་གསུང་འཚལ་ཞུས་པ་ལ་འདི་གསུངས་སོ།། འདྲེན་པའི་བླ་མ་དམ་པ་དང། །ཧ་དུ་དཀར་པོས་དབུ་མཛད་པའི། །ཁྱེད་མདོ་
སྔགས་ཀྱི་སློབ་གཉེར་ཚར་བ་རྣམས། །ཡུད་ཙམ་ཞིག་བོད་ཀྱི་གླུ་ལ་གསན། །མཐར་ཐུག་གི་ལྟ་བ་ཁྱད་པར་ཅན། །ཟུང་འཇུག་རབ་ཏུ་མི་གནས་པ། །དུས་གསུམ་

[028A]༄༅། །རྒྱལ་བའི་དགོངས་པ་ཡིན། །ཐབས་ཤེས་ཡ་བྲལ་འདོད་པ་གང། །མཐའ་རུ་ལྷུང་བས་དགག་བྱའི་ཕྱིར། །ཁྱེད་མཁྱེན་པའི་དྲུང་དུ་
བརྗོད་དཀའ་ཡང། །དབྱངས་སྔོན་ཆད་མ་བླངས་གདུགས་པར་འགྲོ། །བསྟན་ཆོས་དབྱངས་སུ་བླང་གི་གསན། །དངོས་པོར་འཛིན་པ་དགག་བྱའི་ཕྱིར། །བདུད་སྡེ་
བཅོམ་པས་མེད་ཅེས་གསུང། །དོན་དེ་འདྲ་བཞིན་གཟུང་བས་སྒྲིབས། །འཁོར་མངས་ཡོན་ཏན་འབྱུང་བའི་དཔལ། །ཁྱད་པར་ཐབས་སུ་གྱུར་པ་སྤངས། །རྨོངས་པ་
སྟོང་པ་ཆད་པར་འདོད། །དགེ་ཚོགས་སུན་འབྱིན་ཆད་པའི་མཐའ། །ནམ་མཁའི་མེ་ཏོག་ཞེན་པ་རྣམས། །དཀར་པོའི་ལོ་ཏོག་འཇོམས་པ་ཡི། །སེར་བ་ལོག་པའི་ལྟ་
བ་ཡིན། །ནམ་མཁའི་མཚན་ཉིད་ཤེས་པར་གྱིས། །སྟོང་པ་མི་ཤེས་སྐྱེས་བུ་ཀུན། །མེད་ལ་ཡོད་པར་སྒྲོ་ཡིས་བཏགས། །ལོག་པས་མིག་རྒྱུ་ཆུ་འཛིན་ཅིང། །
དོན་ལ་རྨོངས་པས་འཁོར་བའི་རྒྱུ། །སེམས་ཙམ་མུ་སྟེགས་གྲངས་ཅན་སོགས། །ཐབས་དང་ཤེས་རབ་ཡ་བྲལ་འདོད། །སོ་སོ་རང་རང་གྲུབ་མཐའ་ཡང། །ཤིང་

[028B] །ཁས་ལེན་ཐམས་ཅད་བྲལ་བ་ཡི། །དོན་དེ་རབ་ཏུ་མི་གནས་པའི། །རབ་ཏུ་ཤེས་པ་ཤེས་ཕྱིན་ཏེ། །མི་གནས་སྲིད་དང་ཞི་བའི་མཐའ་
སྙིང་རྗེ་སྟོང་པའི་སྙིང་པོ་ཅན། །ཐབས་དང་ཤེས་རབ་ཟུང་དུ་འཇུག་དེ་ནི་རང་བྱུང་ལྷན་གཅིག་སྐྱེས། །ཇི་ལྟར་བདེ་དང་སྟོང་པ་དང། །རིག་པ་དང་ནི་སྟོང་པ་གཉིས། །
ཐ་དད་མེད་པར་བདག་གིས་གོ། །དམིགས་པ་མེད་པའི་སྙིང་རྗེ་དང། །གདོད་ནས་རང་བཞིན་སྟོང་པ་ཉིད། །དབྱེར་མེད་རང་བཞིན་སྤྲོས་བྲལ་དུ། །ཆོས་རྣམས་དེ་ལྟར་གོ་
བར་མཛོད། །ལྟ་བས་མཚོན་པའི་ཚིག་ཙམ་དུ། །ཞེན་པའི་ཡུལ་དུ་བདག་གིར་མཛོད། །འཇིག་རྟེན་པ་ཡི་ལྟ་བ་དེ། །རྒྱུ་འབྲས་ལས་ལ་ཡིད་ཆེས་བྱས། །བསྐལ་
པ་བརྒྱར་ཡང་ཆུད་མི་ཟ། །མཁྱེན་པ་མཆོག་གིས་དེ་སྐད་གསུང། །མི་གང་སྙིང་རྗེ་མེད་པ་རྣམས། །ཏིལ་འབྲས་མེ་ཡིས་ཚིག་པ་ལ། །དེ་ལ་འབྲས་བུ་ག་ལ་འབྱུང་
གཞི་མེད་ཁྱད་པར་ག་ལ་ཡོད། །དེ་ལ་ཐེག་ཆེན་ཡོད་མ་ཡིན། །མཁྱེན་རབས་ན་ག་ཛུ་ན་གསུང། །དམིགས་ཡུལ་ལྟ་བ་མ་མཆིས་ན། །དམ་ཆོས་གནང་པ་དོན་

[029A]༄༅། །མེད་ཡིན། །སྦུན་པ་འབྲས་བུ་མེད་དང་མཚུངས། །དེ་སྐད་མར་པ་ལོ་ཙས་ཟེར། །ཁྱེད་མཁྱེན་པའི་དོན་ལ་ཐུགས་རྒྱས་རྣམས། །དོན་གོལ་
བ་གདའ་ན་བཟོད་པར་གསོལ། །ཞེས་པ་དེ་གསུངས་པས། བླ་མ་བལ་པོ་བ་དང། གྲོགས་ཧ་དུ་དཀར་པོ་ལ་སོགས་པ་རྣམས་དགྱེས་པར་གདའ་འོ། །དེ་ནས་
མར་པས་བོད་ལ་ཆས་བྱོན་པ་ལས། ལི་ཤོ་ཀ་ར་ཞེས་བྱ་བ་བལ་བོད་འཚམས་ཀྱི་གྲོང་ཁྱེར་ཤོ་གམ་མང་པོ་ལེན་པ་ཞིག་ཡོད་པ་དེར། ཞག་ཤས་བཞུགས་དགོས་བྱུང་
བ་ལས། ནུབ་ཐ་མའི་རྨི་ལམ་དུ་མཁའ་འགྲོས་འོད་ལི་ལ་བཏེག་ནས་ལྷོ་ཕྱོགས་དཔལ་གྱི་རི་ལ་བྱོན་པས། བྲམ་ཟེ་ཆེན་པོ་ས་ར་ཧ་དང་མཇལ་ཏེ་ལུས་ངག་ཡིད་གསུམ་
བྱིན་གྱིས་བརླབས། སྙིང་པོ་དོན་གྱི་ཆོས་ཕྱག་རྒྱ་ཆེན་པོའི་བརྡ་དོན་རྣམས་གནང་བས། སྐུ་ལ་ཟག་མེད་ཀྱི་བདེ་བ་དང། ཐུགས་ལ་ཕྱིན་ཅི་མ་ལོག་པའི་རྟོགས་པ་
ཤར་བས་དགའ་སྤྲོ་དཔག་ཏུ་མེད་པ་ཞིག་རྨི་བ་ལས། མནལ་སད་ནས་ཀྱང་གསུང་རྣམས་མ་བརྗེད་པར་འདུག་སྟེ། དགའ་སྤྲོ་དང་བཅས་པའི་ངང་ནས་མང་ཡུལ་དུ་

[029B] གླང་པོ་མཁར་དུ་ཟླ་བ་གཉིས་ཙམ་ཆོས་གསུང་ཞིང་བཞུགས་པ། གཙང་དགྱེར་ཕུའི་ཀློག་སྐྱ་ཇོ་སྲས་སྐུ་གཤེགས་ནས། གདན་ས་མཛད་པའི་སྲས་
ཕོ་ཆེ་བས་གསན་ཏེ། སྐྱིད་གྲོང་དུ་སྤྱན་འདྲེན་མི་བཏང་བྱུང་བ་ལ་འབྱོན་པར་ཞལ་གྱིས་བཞེས། དུས་བཏབ་ནས་བཏང་པས། དཔལ་ཁུང་ཀྱི་ལྷ་མཚོ་སྲིན་མཚོ་ནས་
བསུ་བ་དང། དགྱེར་ཕུར་གདན་ཕེབས་པས་སྣ་ལེན་བཟང་པོ་བྱས། ཟླ་བ་གཅིག་གི་བར་དུ་ཆོས་གྲྭ་ཆེན་པོ་བཙུགས། ཟླ་བ་ཡར་ངོའི་ཚེས་བཅུའི་ཉིན་དཔའ་བོ་དཀའ་
སྟོན་གྱི་ཚོགས་འཁོར་བསྐོར་བའི་གྲལ་དུ། ཇོ་སྲས་ཀྱིས་བླ་མ་མར་པ་ལ་བླ་མ་ཁྱེད་ལ། ངེད་ཡབ་སྲས་ཀྱིས་སྔར་ཡང་སྣ་ལེན་བཟང་པོ་བྱས་པ་ལགས། ད་ཡང་བགྱིད་
པ་ལགས་པས། དེ་རིང་ཚོགས་གྲལ་འདིར་སྔོན་ཆད་ཚིག་ཏུ་མ་བརྗོད་ཅིང། །ཚིག་དང་དོན་དུ་འདྲིལ་བའི་དབྱངས་ཅིག་གསུང་འཚལ་ཞུས་པས། ཁོ་བོས་ཁར་སིང་དཔྱིད་
ཁ་བལ་པོ་མཐིལ་ནས་ཡར་གྲོ་ལམ་ཅིག་ཡོངས་པའི་ས་ན། ལི་ཤོ་ཀ་ར་བྱ་བ་མཐའ་འཁོབ་ཀྱི་གྲོང་ཁྱེར་ཤོ་གམ་ལེན་པ་ཞིག་འདུག་པ་དེར་ཁོ་བོས་ཞག་འགའ་བསྡད་

[030A]༄༅། །པས༑ ནུབ་གཅིག་གི་རྨི་ལམ་ན། རིགས་ཀྱི་མཚན་ལྡན་མ་བྲམ་ཟེའི་བུ་མོ་ཆ་བྱད་དུ་བྱས་ནས། ཁོ་བོ་ལ་ལྷོ་ཕྱོགས་དཔལ་གྱི་རི་ལ་འདེང་
ཟེར་ནས་ཁྲིད་ཏེ། རྗེ་བྲམ་ཟེ་ཆེན་པོ་དང་དངོས་སུ་མཇལ་བ་ལྟ་བུའི་རྨི་ལམ་བྱུང། དེའི་དུས་ཡིད་ལ་མི་བྱེད་པ་སྙིང་པོའི་དོན་བྲམ་ཟེ་ཆེན་པོའི་ཞལ་ནས་འདི་ལྟ་བུ་ཐོས་གསུང་
ཏེ༑ ལྟ་བ་ཁྱུང་ཆེན་གྱི་གཤོག་རྒྱངས་ལྡིང་བའི་སྐད་ལ་རྟ་དྲངས་ཏེ་སེམས་གནད་དུ་བསྣུན་པ་དོ་ཧ་རྡོ་རྗེའི་མགུར་ཆེན་འདི་གསུངས་པ་ལགས་སོ།། དཔལ་དེ་རིང་
བཀྲ་ཤིས་ཡར་གྱི་ངོ། །དུས་ཁྱད་པར་ཅན་གྱི་ཚེས་བཅུ་ལ། །དཔའ་བོ་དགའ་སྟོན་གྱི་ཚོགས་གྲལ་དུ། །བུ་འགྱུར་བ་མེད་པའི་དམ་ཚིག་ཅན། །ཁྱེད་ཀློག་སྐྱ་ཇོ་སྲས་
ཞུ་འབུལ་བ། །སྔར་མ་ཐོས་པ་ཡི་གླུ་ལོང་སྐད། །ང་ཤུལ་རིངས་ལམ་ལ་བཤར་བ་དེས། ལུས་ངལ་དུབ་དབང་དུ་སོང་བའི་ཕྱིར། །གླུ་ཡིད་འཕྲོག་སྙན་པོ་མ་མཆིས་
ཤིང༑ ༑ཚིག་སྡེབ་སྦྱོར་མཁས་པོ་མི་ཤེས་ཀྱང། །གྲོགས་ཁྱེད་བས་ངོ་ཆེ་མེད་པའི་ཕྱིར། །ངོ་ཆེའི་དཔྲལ་བ་མི་ལྡོགས་པས། །དོན་སྔར་མ་ཐོས་པའི་ཡ་མཚན་ཅན།།

[030B] །ཁྱེད་གདན་གང་བཞུགས་པའི་མདོ་སྔགས་རྣམས། །སྙན་ལྷན་ནེ་གསན་ལ་ཐུགས་དགོངས་འཚལ། །དུས་ཁ་སང་དཔྱིད་ཟླ་ཐ་
ཆུང་ལ། །གཞི་བལ་པོའི་མཐིལ་ནས་ཡར་འཕགས་པའི། །གདུགས་གྲོ་ལམ་མཆིས་ཀྱི་ཤུལ་ཁ་ན། །བལ་པོ་ལིང་གི་ཤོ་གམ་རི། །གདོལ་པ་ཅན་གྱི་གྲོང་ཁྱེར་དུ། །མི་
བརྡ་མི་འབྱལ་གྱི་ཤོ་གམ་པས། །འགྲོན་ཁ་ཞན་པོ་ཡི་བོད་རྣམས་བསྐྱིལ། །མི་ངས་ཀྱང་དབང་མེད་ཞག་འགའ་སྡད། །དགུང་ནུབ་གཅིག་ཐམ་ཐུམ་རྨི་ལམ་ན། །རིགས་ཀྱི་
མཚན་ལྡན་ཚངས་སྐུད་ཅན། །བྲམ་ཟེའི་བུ་མོ་མཛེས་མ་གཉིས། །ཅུང་ཟད་འཛུམ་ཞིང་ཟུར་མིག་ལྟ། །མི་ཁོ་བོའི་དྲུང་དུ་འོངས་ནས་ཀྱང། །ལྷོ་དཔལ་གྱི་རི་ལ་འགྲོ་དགོས་
སྐད༑ ༑ཁོ་བོས་སྔོན་ཆད་ཕྱིན་མ་མྱོང། །རྒྱུས་མེད་ལམ་ཡང་མི་ཤེས་སྨྲས། །བུ་མོ་གཉིས་ཀྱི་ཞལ་ན་རེ། །ཁྱེད་མིང་པོས་དཀའ་བ་སྤྱད་མི་དགོས། །ངེད་ཀྱི་ཕྲག་ལ་
ཁུར་གྱི་ཟེར། །འོད་ལི་དར་གྱི་ལིང་ཁྲིར་བཅུག་གདུགས་བཞིན་མཁའ་ལ་བཏེག་ནས་ཀྱང། །ཀློག་འགྱུ་སྐད་གཅིག་ཡུད་ཙམ་ལ། །ལྷོ་དཔལ་གྱི་རི་ལ་ཕྱིན་པ་རྨིས། །

[031A]༄༅། །ཤིང་ཀླག་ཤ་ལྗོན་པའི་བསིལ་གྲིབ་ལ། །ཏི་ར་རོའི་གདན་སྟེངས་ན། །རྗེ་བྲམ་ཟེ་ཆེན་པོ་ས་ར་ཧ། །ཞལ་སྔར་མ་མཐོང་བའི་གཟི་མདངས་ཅན། །
བཙུན་མོ་གཉིས་ཀྱིས་མཐའ་རྟེན་ནས། །སྐུ་ལ་དུར་ཁྲོད་ཆས་ཀྱིས་བརྒྱན། །དགྱེས་པའི་ཞལ་རས་འཛུམ་མདངས་ཅན། ༑བུ་བདེ་བར་འོངས་སམ་ཞེས་ཀྱང་གསུང། །རྗེ་
མཐོང་པ་དགའ་བས་མ་བཟོད་པར། །ལུས་ཀྱི་སྤུ་གཡོས་མཆི་མ་འཁྲུགས། །ལན་བདུན་བསྐོར་ཞིང་རྐྱང་ཕྱག་བཙལ། །ཞབས་མཐིལ་སྤྱི་བོར་བླངས་ནས་ཀྱང། །ཕ་
ཐུགས་རྗེས་ཟུང་ཞེས་གསོལ་བཏབ་པས། །ལུས་ལ་སྐུ་ཡིས་བྱིན་བརླབས་པ། །ཕྱག་དབང་སྤྱི་བོར་རེག་ཙམ་གྱིས། །ལུས་ཟག་མེད་བདེ་བས་ར་རོ་བ། །གླང་ཆེན་
ཆང་གིས་མྱོས་པ་བཞིན། །གཡོ་འགུལ་མེད་པའི་ཉམས་ཅིག་ཤར། །ངག་ལ་གསུང་གིས་བྱིན་བརླབས་པ། །སྟོང་ཉིད་སེང་གེའི་ང་རོ་ཡིས། །ཡི་གེ་མེད་པའི་དོན་
གསུངས་པ། །ལྐུགས་པས་རྨི་ལམ་རྨིས་པ་བཞིན། །བརྗོད་དུ་མེད་པའི་ཉམས་ཅིག་ཤར། །ཡིད་ལ་ཐུགས་ཀྱིས་བྱིན་བརླབས་པ། །ལྷན་ཅིག་སྐྱེས་པ་ཆོས་ཀྱི་

[031B] ༑འགྲོ་འོང་མེད་པའི་དོན་རྟོགས་པས། །དུར་ཁྲོད་གནས་པའི་མི་རོ་བཞིན། །བསམ་དུ་མེད་པའི་ཉམས་ཅིག་ཤར། །དེ་རྗེས་བདེ་ཆེན་དག་པའི་གསུང། །རིན་
ཆེན་མགུར་གྱི་བུམ་པ་ནས། །ཚངས་པའི་དབྱངས་ཀྱི་བརྡ་སྐད་ཀྱིས། །སྤྲིན་བྲལ་ནམ་མཁའ་སྟོང་པའི་དོན། །གནས་ལུགས་མཚོན་པ་རྡོ་རྗེའི་མགུར། །སྐྱེ་མེད་རང་སྒྲ་
འདི་སྐད་ཐོས། །ན་མོ། སྟོང་ཉིད་སྙིང་རྗེ་དབྱེར་མེད་པ། །རྒྱུན་ཆད་མེད་པ་གཉུག་མའི་སེམས། །གདོད་ནས་དག་པ་དེ་བཞིན་ཉིད། །ནམ་མཁས་ནམ་མཁའ་སྦྱོར་བ་
མཐོང༑ ༑རྩ་བ་ཁྱིམ་ན་གནས་པའི་ཕྱིར། །ཡིད་ཀྱི་རྣམ་ཤེས་བཙོན་དུ་བཟུང། །སྒོམ་པ་ཤེས་པ་ཕྱི་མ་ཡིས། །སེམས་ལ་ལྷན་པ་གདབ་ཏུ་མེད། །སྣང་སྲིད་
སེམས་ཀྱི་རང་བཞིན་ཤེས། །གཉེན་པོས་བཅོས་ཏེ་བསྒོམ་དུ་མེད། །སེམས་ཀྱི་གནས་ལུགས་དྲན་དུ་མེད། །དེའང་མ་བཅོས་ངང་ལ་བཞག་དེ་དོན་མཐོང་ན་གྲོལ་
བའི་ཕྱིར། །བུ་ཆུང་གདོལ་པའི་སྤྱོད་པ་ལྟོས། །ཤ་ཟ་སྨྱོན་པ་གང་དགར་ཐོང། །སྙེམས་དང་བྲལ་བའི་སེང་གེ་བཞིན། །སེམས་ཀྱི་གླང་པོ་ཡན་དུ་ཆུག་བུང་

[032A]༄༅། །བ་མེ་ཏོག་རྒྱུ་བ་ལྟོས། །འཁོར་བ་སྐྱོན་དུ་མི་ལྟ་ཞིང། །མྱ་ངན་འདས་པ་ཐོབ་བྱར་མེད། །ཐ་མལ་ཤེས་པ་རང་ལུགས་དེ། །མ་བཅོས་སོ་
མ་ཉིད་དུ་ཞོག་བྱ་བ་རྣམས་ལ་ཁྱོད་མ་རྟོག་ཕྱོགས་དང་ཆ་ལ་མི་གནས་ཤིང། །སྤྲོས་བྲལ་ནམ་མཁའི་དཀྱིལ་དུ་ལྟོས། །ཆོས་ཟད་སར་འཁྱོལ་བ་སྙིང་པོའི་
དོན༑ ༑ལྟ་བའི་ཡང་རྩེ་ཕྱག་རྒྱ་ཆེ། །སེམས་གནད་དུ་བསྣུན་པའི་བརྡ་དོན་ཞིག་བྲམ་ཟེ་ཆེན་པོའི་ཞལ་ནས་ཐོས། །སྐད་ཅིག་དེ་ལ་གཉིད་ཀྱང་སད། །དེ་མ་
རྗེད་དྲན་པའི་ལྕགས་ཀྱུས་ཟིན། །མ་རིག་གཉིད་གྱི་མུན་ཁུང་དུ། །རིག་པ་ཡེ་ཤེས་མཐོངས་ཕྱེ་ནས། །སྤྲིན་མེད་མཁའ་ལ་ཉི་ཤར་ལྟར། །འཁྲུལ་པའི་མུན་ནག་
སངས་ནས་ཐལ། །དུས་གསུམ་སངས་རྒྱས་ཞལ་མཇལ་ཀྱང། །ཕྱིན་ཆད་དྲི་རྒྱུ་མེད་དོ་སྙམ། །སེམས་ཁོ་ཐག་ཆོད་པའི་ཉམས་ཅིག་སྐྱེས། །ཡིད་འགྱུ་བ་ཟད་
པ་ངོ་མཚར་ཆེ། །ཨེ་མ། ཡི་དམ་མཁའ་འགྲོའི་ལུང་བསྟན་དང། །བླ་མས་གསུངས་པ་ཟབ་མོའི་དོན། །ངག་སྨྲ་རུ་མི་བཏུབ་གསུང་ན་ཡང། །དགུང་དོ་ནུབ་མི་

[032B] །དུས་ད་རེས་ཙམ་ཞིག་མ་གཏོགས་པར། །སྔོན་ཆད་ངག་ཏུ་བརྗོད་མ་མྱོང། །ད་ཕྱིན་ཆད་བཟླས་སམ་རྣ་བར་ཉོན། །ང་སྔོན་ཆད་ཤུལ་རིངས་རྒྱང་གི་མི།།
མཛའ་བཤེས་གཉེན་མེད་གྲོགས་ཀྱང་མེད། །ལུས་ངལ་དུབ་བཀྲེས་པར་གྱུར་པའི་ཚེ། །བུ་ཁྱེད་ཀྱིས་གང་བྱས་སེམས་ལ་ཡོད། །དེ་མ་བརྗེད་སེམས་ལ་ཤིན་ཏུ་གཅགས། །
དྲིན་འཁོར་བར་ཐལ་ལོ་སྙིང་གི་གྲོགས། །རྗེ་གོང་ན་བཞུགས་པའི་བླ་མ་དང། །དངོས་གྲུབ་སྟེར་བའི་ཡི་དམ་ལྷ། །བར་ཆད་སེལ་བའི་ཆོས་སྐྱོང་རྣམས། །མི་བདག་ལ་
བཀའ་བཀྱོན་མི་གནང་འཚལ། །དོན་འཁྲུལ་པར་གདའ་ན་བཟོད་པར་གསོལ། །ཞེས་པའི་མགུར་གསུངས་པ་དང། ཀློག་སྐྱ་ཇོ་སྲས་ཀྱི་བླ་མ་སངས་རྒྱས་དངོས་སུ་
མཐོང་ངོ། དེ་ནས་རྗེ་མར་པས་ལྷོ་བྲག་ཏུ་འབྱོན་པའི་ཞར་ལ། ཕྱི་མོ་ཡོང་རིགས་སུ་མི་འདུག་ནའང་ཚོད་ལྟར་རུང་དགོངས་ནས་ཁ་རག་ཏུ་གཉོས་ཀྱི་སར་བྱོན་དཔེ་ཆའི་ཕྱི་
མོ་རྣམས་དགོས་གསུངས་པས། རྗེ་མར་པ་ལ་གཉོས་ཀྱིས་གསེར་སྲང་གང་དང་མཎྜལ་གཅིག་ཕུལ་ནས། མཧཱ་མ་ཡ་ལ་ཁྱེད་རང་འདྲིས་པ་འདུག་པས་དཔེ་མི་དགོས་པ་

[033A]༄༅། །འདུག་ཁྱོད་ཀྱིས་མ་ཧཱ་མ་ཡ་སོགས་མ་རྒྱུད་ཀྱི་བདག་གྱིས་ལ་ཤོད། ངས་གསང་འདུས་སོགས་ཕ་རྒྱུད་ཀྱི་བདག་བྱས་བཤད་ཀྱིས་ཟེར་
ཕྱི་མོ་མ་བྱུང་བས། རྒྱ་གར་ལ་མྱུར་དུ་འབྱོན་པའི་ཐུགས་འདུན་དྲག་པོ་དང་བཅས་ལྷོ་བྲག་ཏུ་ཕེབས་པ་ལས། ཡབ་ཡུམ་གཉིས་ནི་སྐུ་གཤེགས་འདུག་སློབ་དཔོན་
དང་ཇོ་བོ་གཅེན་པོ་རྣམས་ཀྱིས་སྣ་ལེན་བཟང་པོ་མཛད། སྔར་སློབ་འབངས་སུ་སོང་བས་ཆོས་ནི་མ་ཞུས་ཏེ། ཆོས་མཐོང་ཆེན་པོ་བྱས། དེ་སྟོབས་ཀྱིས་ཉེ་འཁོར་གྱི་ཡུལ་
པས་ཀྱང་ཆོས་ཞུ་བ་དང་ཕྱག་འཚལ་མཁན་ནི་མེད། ཞེ་ས་མཐོང་ཆ་འཇོགས་ནི་དགའ་རབ་བྱས། ལྷོ་བྲག་གི་ཐག་རིང་ས་ནས་ཆོས་དབང་ཞུ་བ་ཡང་འགའ་རེ་བྱུང་ཞིང་
ཕྱག་དང་འབུལ་བ་ཕྲན་ཚེགས་བྱེད་པ་མང་དག་བྱུང་བར་གྱུར་ཏོ། །རྒྱ་གར་ལ་འབྱོན་ཐེངས་དང་པོའོ།། །།    ༈   
དང་པོ་གསེར་ཚོལ་དུ་བྱོན་ཞིང་བུ་སློབ་རྣམས་དང་མཇལ་ཚུལ་ནི། གསེར་ཚོལ་བའི་ཕྱག་ཕྱི་ལ་འཁྲིད་དགོངས་ནས། ལྷོ་བྲག་གི་བན་བཙུན་ཆོས་ཞུས་པ་འགའ་ལ་

[033B] དབང་རྫས་དང་མཆོད་ཆ་བཟང་པོ་བསྣམས། ཆིབས་པ་གཅིག་མཇལ་ནས་ཆིབས་བྱོན་ཏེ་
དབུས་ཀྱི་གཙང་པོ་ལྷོར་ཕེབས་ནས་ཆུ་ཁ་ཞིག་ཏུ་གསོལ་མཛད་ཅིང་བཞུགས་སར། སྔགས་བཙུན་དཔོན་སློབ་ཀྱི་རྣམ་པ་ཅན་གཉིས་བྱུང་བའི་དྲག་པ་དེ་ན་རེ། དྲུང་པ་
རྣམས་གང་ནས་ཕེབས་གང་དུ་འབྱོན་ཟེར་བས། གྲྭ་པ་རྣམས་ཀྱི་ནང་ནས་སྨྲ་མཁས་པ་ཞིག་ཡོད་པ་དེས། དྲུང་པས་གསན་ལ་ཆེ། རྗེའི་ཞལ་མངའ་ནས་རྒྱ་གར་གྱི་
མཁས་གྲུབ་ནཱ་རོ་པཎ་ཆེན་གྱི་དངོས་སློབ་སྒྲ་བསྒྱུར་མར་པ་ལོ་ཙཱ་ཞེས་བྱ་བའི་བླ་མ་དེ་ཡིན། ངེད་དཔོན་སློབ་སྐལ་ལྡན་ལས་འཕྲོ་ཅན་རྣམས་སྨིན་གྲོལ་ལ་འགོད་
པ་དང། སྐལ་མེད་རྣམས་ལ་ཡང་རྣམ་དཀར་གྱི་ལས་འབྲེལ་འཇོགས་པའི་ཕྱིར་དང། སླར་ཡང་བསྟན་པ་དང་སེམས་ཅན་གྱི་དོན་དུ་རྒྱ་གར་ལ་འབྱོན་པའི་ཡོ་
བྱད་གསེར་གྱི་འབུལ་བསྡུད་ལ་འབྱོན་པ་ཡིན་ཞེས་སོགས་ལོ་རྒྱུས་ཞིབ་པར་བྱས་པས། དེ་ན་རེ་འོ་ན་བླ་མའི་སྙན་པ་སྔར་ནས་ཐོས་ཤིང་མཇལ་ན་སྙམ་པ་ཡོད་

[034A]༄༅། །པས༑ དོ་ནུབ་ངའི་སར་འབྱོན་པ་ཞུ་ཞེས་གདན་དྲངས་ནས། གཞུང་རི་བོ་ཁྱུང་ལྡིང་གི་དགོན་པར་ཕེབས་ཏེ། སྔགས་བཙུན་དེ་བུ་སློབ་
རྣམས་ཀྱི་ནང་ནས་ཐོག་མར་ཆེ་ཞིང་མཇལ་བ་གཞུང་གི་རྡོག་སྟོན་ཆོས་རྡོར་ཡིན་ནོ། །དེར་གཞུང་དུ་སྣ་ལེན་དང་ཞབས་རྟོག་བཟང་པོ་བྱས། ཆོས་ཞུ་བའི་གསོལ་བ་
འདེབས་སུ་བྱུང་བ་ལ། བཅོམ་ལྡན་འདས་དགྱེས་པ་རྡོ་རྗེ་མཚོ་སྐྱེས་རྡོ་རྗེའི་ལུགས་སུ་དབང་བསྐུར་བསྒྲུབ་ཐབས་གནང་བ་ལ། ནབ་བཟའ་བཟང་པོ་ལ་སོགས་
པའི་འབུལ་བ་མང་པོ་བྱས། གཞན་ཡང་ཁོང་རང་གི་སློབ་མ་དང། ཡོན་བདག་མང་པོ་ལ་ཆོས་ཞུས་བྱས་ཤིང་བསྐུལ། བླ་མ་ལ་གསོལ་བ་བཏབ་ནས་དབང་བསྐུར་
ཟླ་བ་གཉིས་ཆོས་བཤད་པས་འབུལ་བ་མང་པོ་བྱུང་ཞིང་སྙན་གྲགས་འཕེལ་བར་གྱུར། དེ་ནས་འཕན་ཡུལ་གྱི་སྲས་ས་དམར་བྱ་བར་བཞུགས། ཀྲི་ཡའི་སྒོ་
ནས་སྲེ་བུ་དགུ་ཙམ་གསོས་ཤིང། སྲེ་བུ་རེ་ལ་གསེར་ཞོ་བཅུ་གཅིག་རེ་བླངས། ལྷ་མོ་རེ་མ་ཏིའི་རྗེས་གནང་དང་ལས་ཚོགས་རེ་ཙམ་ཡང་བྱས་ཤིང་བསླབས་

[034B] དེར་མི་མང་པོ་ལ་དགྱེས་པ་རྡོ་རྗེའི་དབང་བསྐུར་ཚེ། བྱང་འདམ་ཤོད་སྙིང་དྲུང་གི་མར་པ་མགོ་ལེགས་
ཀྱིས་བོད་དུ་ཚོང་ལ་ཡོངས་པ་དུས་མཚུངས་ནས། སྒང་རྒྱུད་ན་མི་མང་པོ་ལོང་ལོང་འདུག་པ་ལ། སུ་ཅི་བྱེད་པ་ཡིན་དྲིས་པས། རྗེ་བཙུན་ནཱ་རོ་པའི་སློབ་མ་མར་པ་ལོ་ཙཱ་བྱ་
བས་མི་རྣམས་ལ་དབང་བསྐུར་བའི་ཚོགས་འཁོར་བྱེད་པར་འདུག་ཟེར་བས། མར་པ་མགོ་ལེགས་ཀྱི་བསམ་པ་ལ། ང་དང་རུས་ཀྱི་ཕ་ཚན་དུ་ཡང་འགྲོ་བ་འདུག་ཅིང། བླ་
མ་བཟང་པོ་ཅིག་འདུག་ན་ང་རང་ཡང་ཆོས་ཅིག་ཞུ་དགོས་སྙམ་ནས། ཤ་ཁོག་གཉིས་དང། ཚྭ་ཡ་གཅིག་ཕུལ་ནས་གླེང་མོ་འདྲ་བྱས་པས། མགོ་ལེགས་དད་པ་སྐྱེས་ཏེ་
ཡིད་ལ་བླ་མ་འདི་ང་རང་སར་སྤྱན་དྲང་དགོས་པ་འདུག་སྙམ་ནས། ཁྱེད་རྒྱ་གར་དུ་བླ་མ་རྣམས་ལ་འབུལ་བའི་གསེར་ཚོལ་ན། འཕེན་ཡུལ་ནས་གསེར་མི་རྙེད། ཁ་གཏམ་
ལ་ཡང། འཕན་ཡུལ་སྐྱ་མོ་ན་བྱེའུ་ལ་ལྷུ་ཐང་རྩི། བྱང་ཁ་སྣ་བརྒྱད་ན་འབྲོང་བུ་ལ་གཟུག་ཐང་རྩི་བྱ་བ་ཡིན། འཕན་ཡུལ་བ་ནི་མི་ངན་དད་པ་ཆུང། ས་རྩ། མགོ་ཤ་

[035A]༄༅། །འཁྲེགས། བྱང་ལ་ང་ཅན་དུ་གཤེགས་དང། འགྲོ་ན་རྟ་ཞོན་བེར་གྱོན། སྡོད་ན་འབོལ་བཏིང་ཤ་མར་ཐུད་གསུམ་ཟོས་པས་ཆོག་ཟེར་བ་
ལ༑ འོ་ན་ཁྱེད་ཅན་དུ་འགྲོ་དགོས་གསུངས་པས། མགོ་ལེགས་ཀྱིས་ངེད་ཀྱི་གདན་འདྲེན་ཅིག་བྱུང་པ་དང་བྱོན་ཟེར། ཚོང་རྣམས་ཟིན་པ་དང་བྱང་ལ་སོང་ནས། ངེད་ཀྱི་བླཾ་
ཕྱིབས་པའི་རྟ། ཆས་འགེལ་བའི་མཛོ། ནབ་བཟའ་ལམ་རྒྱགས་དང་ བཅས་པ་  བསྐུར་ནས་སྔོན་ལ་བསུ་རུ་བཏང་བས། འབྱོན་པའི་སྐད་ཐོས་ཏེ། མགེ་ལེགས་རང་གིས་ཀྱང་
རྟ་ཞོན་ནས་བསུ་རུ་ཕྱིན་པས། འདམ་གྱི་མཚུལ་པ་སྣ་རུ་བླ་མ་དང་མཇལ་བའི་ཚེ། མགོ་ལེགས་རང་གིས་ཕུལ་བའི་ན་བཟའ་སོ་མ་འགའ་རེ་བཞག་ནས། རྙིང་པ་
འགའ་ཞིག་ཀྱང་གསོལ་འདུག་པ་ལ། ངེད་བྱ་ ང་  སྦྲ་ཁྱིམ་པ་བྱ་བ་ཕྱི་འཕྱོར་ཆེ་བ་ཡིན་པས། ནབ་བཟའ་ཧྲུལ་པོ་དེ་རྣམས་བོར་ལ། སོ་མ་རྣམས་བཞེས་ཞུས་པས་
སྤྱིར་གྱིས་རང་ནོར་ལ་འདྲེ་མི་གནོད་བྱ་བ་ཡིན་ཅིང། ཁྱད་པར་ངའི་གོས་འདི་རྣམས་ལ། དཔལ་ནཱ་རོ་པ་ཆེན་པོས་བྱིན་བརླབས་མཛད་པས། བོར་ན་ཕངས་ཤིང་ལྷོ་བྲག་

[035B] སྣོད་དུ་བཅུག་ནས་བསྣམས་བྱོན། ཁྱོད་དགའ་བ་ཡང་བྱེད་གསུང་རྡོག་གིས་ཕུལ་བ་དང། མགོ་ལེགས་རང་གིས་ཕུལ་བའི་ནབ་བཟའ་སོ་མ་རྣམས་
བཞེས༑ མགོ་ལེགས་རང་གི་འོག་རྟ་ཆིབས་སུ་ཕུལ་ནས་འབྱོན་པའི་ལམ་བར་ལ། མགོ་ལེགས་ཀྱི་ཡིད་ལ་ངས་ཕུལ་བ་མ་ཟད། ནབ་བཟའ་སོ་མ་གཞན་ཡང་འགའ་
འདུག་པ་ལ་མི་བཞེས་པ་འདི། ཕྱག་རྫས་ལ་སྲེད་པོ་རང་ཡོད་རིགས་སུ་འདུག་པས། སྤྱིར་གྱིས་སྐྱེས་བུ་དམ་པའི་མཛད་སྤྱོད་ཀྱི་ཕུགས་མི་རྟོགས་རུང། འཕྲལ་རྫས་
ལ་སྲེད་པ་རང་ཡིན་ན་སྐྱོན་ཆེ་ཕྱིར། དེ་ལུགས་ཅིག་བྱེད་པས་བླ་མ་བརྟག་དགོས་པར་འདུག་སྙམ། ནབ་བཟའ་སོ་མ་བདག་གིས་ཕུལ་བ་མ་གཏོགས། གཞན་ཡང་གདའ་
བ་ལ་དང་པོ་ནས་མི་གསོལ་བ་ཅི་ལགས་ཞུས་པས། གོས་རྒྱ་གར་ལ་འཁྱེར་མི་བདེ་བས། རྙིངས་ནས་གསེར་དུ་མི་འགྱུར་སོ་མ་གསེར་དུ་བསྒྱུར་ནས། དཔལ་ནཱ་རོ་པ་ལ་
འབུལ་ལོ་སྙམ་པ་ཡིན་ཏེ། ད་ཁྱོད་དགའ་བ་འདུག་པས་གྱོན་པ་ཡིན། རྒྱ་གར་དུ་གསེར་མེད་ན་ཆོས་མི་ཐོབ་གསུང་པ་ལས། ཕྱག་རྫས་ལ་སྲེད་པ་ལྟ་བུ་དེ་སྐྱོན་དུ་

[036A]༄༅། །མི་འདུག་ཡོན་ཏན་དུ་འདུག་སྙམ་ནས་མར་བ་མགོ་ལེགས་ལས་འབྲེལ་སད་པའི་ཕྱིར། འཆི་མ་འཁྲུག་ཅིང་བ་སྤུ་གཡོ་བའི་དད་པ་ཐུན་
མོང་མ་ཡིན་བ་ཞིག་སྐྱེས་ཏེ། བླ་མ་འདིའི་དྲུང་དུ་སྙིང་ནས་ཆོས་ཅིག་བྱས། ཕྱགས་ཕྱིར་རྒྱུན་དུ་འབྲེང་བའི་ཡིད་དམ་བཅས་སོ། །དེ་ནས་འདམ་ཤོད་སྙིང་དྲུང་དུ་
ཕེབས་ཚེ། མགོ་ལེགས་འབྲོག་སྡེ་དེའི་དཔོན་དུ་འདུག་པས། གཡོག་རིགས་རྣམས་ལ་ཡང་བསྐུལ་ནས་སྣ་ལེན་བཟང་པོ་བྱས། མར་པ་མགོ་ལེགས་རང་དམ་
བཅའ་ལྟར། ཆོས་སྒོར་ཞུགས་ནས་དབང་གདམ་ངག་རྣམས་ཞུས་ཏེ། གཡོག་རིགས་དང་ཉེ་རིང་ས་དགའ་བཤེས་རྣམས་ལའང་དགེ་བསྐུལ་བྱས་ཆོས་ཞུ་རུ་བཅུག་
དེར་ཡང་སྲེ་བུ་མང་པོ་བསོས་པ་ལ་གསེར་མང་པོ་བླངས། མི་དགུ་བཅུ་ཙམ་གྱིས་ཆོས་ཞུས་ནས་གསེར་དང་ནོར་མང་པོ་ཕུལ་བའི་གསེར་མ་ཡིན་པའི་དངོས་པོ་
གཞན་རྣམས་ཀྱང་གསེར་དུ་སྒྲིལ་བས། སྤྱིར་གྱིས་བྱང་ངམས་རའི་གསེར་རྡོལ་དང་ཐུག་པས་གསེར་མང་པོ་བྱུང་བ་དང། ཁྱད་པར་མགོ་ལེགས་རང་གིས་གསེར་

[036B] རྟ་གཡུ་འབྲུག་མགོ་དཀར་གྱིས་ཐོག་དྲངས་པའི་མཛོ་རྟ། གནག་ལུག་དང། གོ་ཁྲབ་མང་པོ་ཕུལ་བ་སོགས་གསེར་དང་འབུལ་བས་ཐུགས་ཚིམ་པའི་ཚེ་
ད་རྒྱ་གར་ལ་འབྱོན་དགོས་དགོངས་ནས། མགོ་ལེགས་རང་དང། ཆོས་བྱེད་མི་འགའ་བླ་མའི་ཕྱག་ཕྱིར་འབྲེངས་ཏེ། ལྷོ་བྲག་ལ་ཆས་བྱོན་པ་ལས། གཙང་པོ་བྱང་དུ་
དོལ་གྱི་མཚུར་སྟོན་དབང་ངེས་གདན་འདྲེན་བྱུང་བ་ལྟར། དཔོན་སློབ་རྣམས་ཀྱིས་དོལ་དུ་ཕེབས་ནས་སྣ་ལེན་བྱས། གསང་འདུས་ཀྱི་དབང་གདམ་ངག་གསོལ་བ་བཏབ་
པ་ལས། དེ་དུས་དབང་གནང་ནས། གདམ་ངག་ཕྱིས་ནས་བྱེད་ད་ལན་ ང་  རིངས་པ་ཡོད་གསུངས་པས། མཚུར་སྟོན་གྱིས་འབུལ་བ་མང་པོ་ཕུལ་ཏེ་གདམ་ངག་ཞུ་ཕྱིར་
བླ་མའི་ཕྱགས་ཕྱིར་འབྲེངས་དེ་དུས་ཡང་རྔོག་པས་གཞུང་དུ་སྤྱན་དྲངས། གསེར་སོགས་འབུལ་བ་མང་དག་ཕུལ་ཞིང། ཕྱག་ཕྱི་བགྱིས་ཏེ་བྱོན་པས། དཔོན་སློབ་
ཀུན་གྱི་གྲོ་བོ་ལུང་དུ་ཕྱག་ཕེབས་འཕྲལ། ལྷོ་ལ་ཡག་ཏུ་བ་རང་ཝ་བ་ཅན་གྱིས་སྤྱན་དྲངས་ནས། མ་ཧཱ་མ་ཡའི་དབང་ཞུས་འབུལ་བ་མང་པོ་ཕུལ་ནས། འབུལ་བ་

[037A]༄༅། །རྣམས་བསྐྱེལ་བ་དང། ཆོས་ཞུ་བ་ལ་ཕྱགས་ཕྱིར་ཕྱིན་པས་གྲོ་བོ་ལུང་དུ་བླ་མས་བུ་ཆེན་རྣམས་ལ་གདབས་ལེན་གྱི་ཚུལ་དུ། དགྱེས་པ་
རྡོ་རྗེའི་དབང་བསྐུར་ནས་རྡོག་པ་ལ་དགྱེས་རྡོར། མཚུར་སྟོན་དང་མར་པ་མགོ་ལེགས་ལ་གསང་འདུས་རྒྱུད་ཀྱང་གི་ལུགས་དང། རིམ་ལྔའི་དམར་ཁྲིད། བ་རང་ཝ་བ་
ཅན་ལ་མ་ཧཱ་མ་ཡའི་བཤད་པ་རྣམས་མཛད་ནས། ཐོན་སྟོན་ལ་ཇོ་བོ་ཡང་བོས་ནས་ཚོགས་འཁོར་བཟང་པོ་ཞིག་གནང་བའི་གྲལ་དུ། གྲྭ་པ་རྣམས་ཀྱིས་བླ་མ་རིན་པོ་
ཆེ་ལ་རྒྱ་གར་ན་བླ་མ་དུ་བཞུགས། དེ་རྣམས་ཀྱི་ནང་ནས་གྲུབ་རྟགས་ཀྱི་ཡོན་ཏན་ངོ་མཚར་ཅན་དང་ལྡན་པ་ཅི་འདྲ་མཆིས། དེ་རྣམས་ལ་དབང་དང་གདམ་ངག་ཆོས་
ཅི་འདྲ་ཞུས། ཕར་ཚུར་འབྱོན་པའི་ལམ་ལ་གྲོགས་ཇི་ལྟ་བུ་དང་སྡེབས་ནས་བྱོན། ཞེས་ཞུས་པ་ལས། རྗེ་མར་པས་དེ་དག་གི་ལན་ཚིག་ལྷུག་པས་རྒྱས་པར་
བཀྲོལ་རྗེས། མདོར་བསྡུས་ཚིགས་སུ་བཅད་པའི་མགུར་འདི་གསུངས་སོ།། རྗེ་རྩོད་ལྡན་དུས་ཀྱི་རྡོ་རྗེ་འཆང། །དཀའ་བ་སྤྱད་པའི་སྐྱེས་བུ་མཆོག་

[037B] །དཔལ་ནཱ་རོའི་ཞབས་ལ་གུས་པས་འདུད། །ང་ལྷོ་བྲག་མར་པ་ལོ་ཙཱ་འདི། །ལོ་བཅུ་གཉིས་ལོན་ནས་ཆོས་དང་མཇལ། །དེ་སྔོན་སྦྱངས་
ཀྱི་བག་ཆགས་སད་པ་ངེས། །དང་པོ་ཡིག་ཚད་ཀ་ཁ་བསླབས། །བར་དུ་སྒྲ་བསྒྱུར་ལོ་ཙཱ་བསླབས། །ཐ་མ་ལྷོ་བལ་རྒྱ་ལ་ཕྱིན། །ལོ་གསུམ་བལ་པོའི་མཐིལ་དུ་སྡད། །
བྱིན་བརླབས་ཅན་གྱི་བལ་པོ་ལ། །རྒྱུད་གཉན་བོར་གྲགས་པའི་གདན་བཞི་ཉན། །ཆོས་སྐྱོང་དུད་སོལ་ལྷ་མོ་ཞུས། །དེས་ཀྱང་འདོད་པ་མ་ཚིམ་པར། །རྒྱ་གར་ཡུལ་
དུ་ཆོས་ལ་ཕྱིན། །ཆུ་མི་ཟན་དུག་གི་ཆུ་ལ་བརྒལ། །ལུས་དུག་སྤྲུལ་བཞིན་དུ་ཤུན་པ་བརྗེས། །སྲོག་ཆོས་ཕྱིར་འདོར་ཕོད་བསམ་པ་ཡིས། །གནས་ངོ་མཚར་
མཁའ་འགྲོས་ལུང་བསྟན་པ། །བྱང་ཕྱོགས་ཕུ་ལ་ཧ་རིར་ཕྱིན། །དངོས་གྲུབ་ཅན་གྱི་དགོན་པ་རུ། །སྒོ་སྲུང་ནཱ་རོ་པཎ་ཆེན་ལ། །རྒྱུད་ཟབ་མོར་གྲགས་པའི་དགྱེས་
རྡོར་དང། །བསྲེ་འཕོ་འཚམས་སྦྱོར་གྱི་གདམ་ངག་ཐོབ། །ཁྱད་པར་གཏུམ་མོའི་ལས་རྒྱ་ཞུས། །སྙན་རྒྱུད་ཀྱི་དོན་ལ་ངོ་སྤྲོད་བྱས། །ནུབ་དུ་ལ་ཀྵེ་ཏྲའི་དགོན་པ་རུ་

[038A]༄༅། །དཔལ་ཡེ་ཤེས་སྙིང་པོའི་ཞབས་ལ་གཏུགས། །ཕ་རྒྱུད་གསང་བ་འདུས་པ་ཉན། །སྒྱུ་ལུས་འོད་གསལ་གྱི་གདམས་པ་ཐོབ། །ལམ་
རིམ་པ་ལྔའི་དོན་ལ་བསླབས། །ལྷོ་དུག་མཚོ་ཁོལ་མའི་གླིང་དུ་ཕྱིན། །གདུགས་ཉི་མའི་གུང་ལ་དམག་ཏུ་སྲོས། །ལམ་ད་ལྟ་གསལ་བ་ད་ལྟ་སྟོར། །སྲོག་
ཡལ་བར་དོར་ནས་རྗེ་བཙུན་བཙལ། །དཔལ་ཞི་བ་བཟང་པོ་དངོས་དང་མཇལ། །མ་རྒྱུད་མ་ཧཱ་མ་ཡ་གནང། །དབྱིབས་རྣལ་འབྱོར་གསུམ་གྱི་དོན་ལ་བསླབས། །སྒྱུ་
མ་གསུམ་རྒྱུད་ཀྱི་གདམས་པ་ཐོབ། །ཤར་དངོས་གྲུབ་ཀྱི་ཆུ་བོ་གངྒ་བརྒལ། །རི་རབ་ཏུ་འཁྲུག་པའི་དགོན་པ་རུ། །རྗེ་མངའ་བདག་མཻ་ཏྲིའི་ཞབས་ལ་གཏུགས། །
རྒྱུད་ཟབ་མོ་བསྟོད་པ་གླུར་བླངས་ཐོབ། །ཆོས་ཕྱག་རྒྱ་ཆེ་ལ་རྟོགས་པ་བསྐྱངས། །སེམས་དངོས་པོའི་བཞུགས་ཚུལ་གཏན་ལ་ཕབ། །གཞི་ཆོས་ཉིད་དོན་གྱི་ངོ་བོ་
མཐོང༑ ༑དེ་འཛམ་གླིང་ཡོངས་ལ་གྲགས་པ་ཡི། །ཕྱོགས་བཞི་བླ་མའི་བརྒྱུད་ཚུལ་ཡིན། །གཞན་དུར་ཁྲོད་མྱུལ་བའི་རྣལ་འབྱོར་དང། །ཤིང་དྲུང་གནས་པའི་

[038B] །ཡོངས་སུ་མ་གྲགས་འགའ་ཡོད་ཏེ། །རྫོགས་རིམས་ཁ་འཐོར་མང་དུ་ཞུས། །ངོ་མཚར་ཅན་གྱི་བསྒྲུབ་ཐབས་དང། །ཕྲན་ཚེགས་ཀྱི་གདམ་ངག་རྩིས་ལས་
འདས༑ ༑ལམ་ལ་ཁ་རག་གཉོས་དང་འགྲོགས། །ངེད་བལ་པོའི་མཐིལ་དུ་སླེབ་པའི་ཚེ། །ང་ལྷོ་བྲག་གི་མར་པ་ལོ་ཙཱ་དང། །ཁ་རག་གཉོས་ཀྱི་ལོ་ཙཱ་གཉིས། །ལོ་ཙཱ་
གང་མཁས་གང་མཁས་ཟེར། །གདམ་ངག་གང་ཆེ་གང་ཆེ་ཟེར། །ཡར་བལ་བོད་མཚམས་སུ་ཐོན་ཙ་ན། །ནོར་ཟང་ཟིང་གི་སྐུ་བསོད་ཁོང་ལ་སྐྱེས། །ཡུལ་ལ་སྟོད་ཚོ་བཞིར་
ཕྱིན་ཙ་ན། །སྒྲ་བསྒྱུར་གྱི་གྲགས་པ་མཉམ་པོར་ཐོབ། །བོད་དབུས་གཙང་གི་མཐིལ་དུ་ཐོན་ཙ་ན། །གདམ་ངག་གི་སྙན་པ་ཁོ་བོས་ཐོབ། །བླ་མ་གྲུབ་ཐོབ་དང་མཇལ་
ལགས་པས། །གདམ་ངག་མི་ཆེའི་དོགས་མ་མཆིས། །ཐ་སྙད་ལ་བྱང་ཆུབ་མི་རེ་བས། །གཞུང་བཤད་པ་ཀུན་ཇི་ལྟར་དགྱེས་དགྱེས་མཛོད། །ཅེས་གསུངས་པས་
ཇོ་བོ་ཡང་མོས་གུས་ཆེན་པོ་སྐྱེས། བླ་མ་རང་ཐུགས་བཞེད་པའི་ས་ཆ་དང་ལུང་པ་ཕུལ་ཅིང། གཞན་ཡང་སྙན་གྲགས་དང་སྐུ་བསོད་ཤིན་ཏུ་རྒྱས་ཏེ། །འཁོར་དང་

[039A]༄༅། །ལོངས་སྤྱོད་མང་པོ་འདུས་པའི་ཚེ། །བདག་མེད་མ་ལ་སོགས་པའི་མཚན་ལྡན་གྱི་རིག་མ་འགའ་ཡང་བཞེས་པས། སྲས་དར་མ་མདོ་
སྡེ་ལ་སོགས་པ་སྐུ་འཁྲུངས་པར་གྱུར་ཏོ།། །།    ༈    བླ་མ་དང་ཡི་དམ་
ཆོས་སྐྱོང་བསྲུངས་མ་ལ། སྔར་བཅོལ་ལེགས་པའི་གཏང་རག་དང། ད་བཅོལ་ལས་ཀྱི་གསལ་འདེབས་དང་བྱ་དགའ་ལ། །མཆོད་པ་དང་གཏོར་མ་རྒྱ་ཆེན་པོ་བཤད་
ཚོགས་ཀྱི་འཁོར་ལོ་བཟང་པོ་བསྐོར་ནས། གསེར་སྲང་ལྔ་བཅུ་ཙམ་བསྣམས་ཏེ་རྒྱ་གར་ལ་འབྱོན་པར་ཆས་པ་ལ། གྲྭ་པ་འགས་ཕྱགས་ཕྱིར་འགྲོ་བར་གསོལ་
པ་ལས་མ་གནང་བར་གཅིག་པུར་འགྲོ་གསུང་བྱོན་པས། བལ་པོར་ཕེབས་ནས་སྤྱི་ཐེར་བ་དང། ཕེན་ཏ་བ་གཉིས་ལ་མཇལ་ནས་གསེར་གྱི་འབུལ་བས་མཉེས་
བྱས༑ བལ་པོ་སྐུ་མཆེད་ཀྱིས་ཀྱང་བློ་ཐུབ་ཀྱི་གྲོགས་བཟང་པོ་དང་སྡེབས་ནས་རྒྱ་གར་དུ་རྫ་ངས་པ་ལས། བར་ཆད་མེད་པར་རྒྱ་གར་དུ་ཕེབས་ཏེ། ནཱ་རོ་པས་དྲུང་

[039B] བཀའ་དྲིན་གྱི་སྒོ་ནས་གསེར་གྱི་འབུལ་བས་མཉེས་པར་བྱས་སླར་ཡང་ཆོས་ཞུས་ཚུལ་ནི། དཔལ་ནཱ་རོ་པའི་དྲུང་དུ་དགྱེས་པ་རྡོ་རྗེའི་དབང་རྒྱས་
འབྲིང་བསྡུས་གསུམ། རྩ་རྒྱུད་རྟག་པ་གཉིས་པ། ཐུན་མོང་མ་ཡིན་པའི་བཤད་རྒྱུད་མཁའ་འགྲོ་མ་རྡོ་རྗེ་གུར་དང། ཐུན་མོང་གི་བཤད་རྒྱུད་སཾ་བཧུ་ཏི་འགྲེལ་པ་མན་ངག་
དང་བཅས་པ་རྣམས་ཞུས་སོ། །དེ་རྗེས་ནཱ་རོ་བའི་ཞལ་ནས། སྔར་གྱི་བླ་མ་གཞན་རྣམས་དང་ཡང་མཇལ། སྔར་ཐོབ་པའི་ཆོས་རྣམས་ལ་ནན་ཏན་ཞུས་དག་ཕྱིས་ཐེ་
ཚོམ་མི་ཟ་བ་དང། སྔར་མ་ཐོབ་པ་རྣམས་ཞུར་ཕྱིན་པ་གྲག་པས། ཐོག་མར་གང་དུ་འགྲོ་གསུང་བ་ལས། ཐོག་མར་མཻ་ཏྲི་པའི་དྲུང་དུ་འགྲོ་ཞུས་ནས་མཻ་ཏྲི་པའི་དྲུང་དུ་བྱོན་
ཏེ༑ གསེར་གྱི་འབུལ་བས་མཉེས་པར་བྱས་ནས། སྔར་ཐོབ་པའི་ཆོས་རྣམས་ལ་ནན་ཏན༑ མ་ཐོབ་པ་གསང་འདུས་ཀྱི་དབང་དང་འགྲེལ་པ། ཕྱག་རྒྱ་ཆེན་པོ་ཐིག་ལེའི་
རྒྱུད་རྣམས་ཞུས་ཤིང་དེ་དག་གི་དཔེ་ཆ་བཞེངས་ཏེ། ཕུ་ལ་ཧ་རིར་ནཱ་རོ་པའི་དྲུང་དུ་ཆས་ནས་ན་ལེན་ཏྲར་བྱོན་པས། ཁ་ཆེའི་པཎྜི་ཏ་ཤྲཱི་བྷ་དྲ་དང་མཇལ་བས་སྣ་ལེན་གྱི་

[040A]༄༅། །ཚོགས་འཁོར་ཞིག་བྱས་པའི་གྲལ་དུ། ཁོང་ན་རེ་ཁྱེད་ཀྱིས་མངའ་བདག་མཻ་ཏྲི་པ་ལ་སྙིང་པོ་དོན་གྱི་ཆོས་སྐོར་གསན་ཟེར་བས། རྗེ་བྲམ་ཟེ་ཆེན་
པོའི་སློབ་མ་རི་ཁྲོད་དབང་ཕྱུག་གི་བརྒྱུད་པ་དེ་དང། ཏེ་ལོ་པའི་སློབ་མ། འོ་སྐོལ་རང་གི་བླ་མ་ནཱ་རོ་པའི་དགོངས་པ་གཉིས་གང་ཟབ་པ་འདུག་གསུང་པས། མར་པའི་
དགོངས་པ་ལ་ཚོགས་ཀྱི་འཁྲོ་ལོ་གླུ་གར་ གྱིས་  གྲུབ་པ་ཡིན་པས། མཻ་ཏྲི་པའི་དགོངས་བཞེད་ཟུར་ཙམ་ཞིག་དབྱངས་སུ་བླངས་པ་ལ་འགལ་བ་མེད་དགོངས་ནས་མགུར་འདི་
གསུངས་སོ།། གསན་དང་སྙིང་གྲོགས་དཔལ་བཟང་པོ། །ང་མར་པ་བྱ་བའི་བན་དཧེ་ལ། །ནཱ་རོ་མཻ་ཏྲིའི་དགོངས་པ་གཉིས། །གང་ཟབ་གསུང་པས་དབྱངས་འདི་
ལེན༑ ༑སེངྒེ་ལྟ་བུའི་ནཱ་རོ་པ། །ཀུན་གྱི་ནང་ནས་རིན་པོ་ཆེ། །དགོས་འདོད་ཐམས་ཅད་སྐོང་མཛད་པའི། །དགོངས་པ་ཉིད་ཀྱི་ཐུགས་ལ་མངའ། །རྗེ་དྷརྨ་དྷ་རས་
ཐུགས་རྗེས་བཟུང། །པཎ་ཆེན་དེའི་ཞབས་པད་ནི། །དིང་སང་བདག་གི་གཙུག་གི་བརྒྱན། །ཁོང་གི་དགོངས་པ་འདི་ལྟར་གདའ། །སྙན་ལྷན་ནེ་གསན་ལ་ཐུགས་གཏང་

[040B] ༑ཆོས་སྐུའི་མཁའ་ལ་ཡེ་ཤེས་སྤྲིན་ཕུང་འཁྲིགས། །ཆར་རྒྱུན་སྤྲུལ་པས་འགྲོ་བ་ཡོངས་ལ་ཁྱབ། །རྒྱུད་པ་མ་ཆད་སྐྱེས་བུ་བླ་མ་མཆོག་དེ་ལ་སྒོ་
གསུམ་གུས་པས་ཕྱག་འཚལ་ལོ། །ཆོས་སྐུ་ནམ་མཁའ་ལྟ་བུ་དེ། །སངས་རྒྱས་རྡོ་རྗེ་འཆང་ཆེན་ཡིན། །ཡེ་ཤེས་སྤྲིན་ཕུང་འཁྲིགས་པ་དེ། །བྱང་ཆུབ་སེམས་དཔའ་
རྣམ་གཉིས་ཡིན། །ཕྲིན་ལས་བདུད་རྩིའི་ཆར་འབབ་པ། །རྗེ་བཙུན་བྲམ་ཟེ་ས་ར་ཧ། །སྤྲུལ་པས་འགྲོ་དོན་མཛད་པ་དེ། །རི་ཁྲོད་དབང་ཕྱུག་ཤ་བ་རི། །དེ་ཡི་
བརྒྱུད་པ་མ་ཆད་པ། །མངའ་བདག་རྒྱལ་སྲས་མཻ་ཏྲི་ལགས། །དམ་པ་དེ་ལ་དྲིན་ཐོབ་པ། །གོ་ལུགས་དགོངས་པ་འདི་ལྟར་གདའ། །འགྱུར་མེད་རིག་པ་རང་གསལ་
དེ༑ ༑ཆོས་སྐུ་སྐྱེ་བ་མེད་པར་བཞེད། །རང་བྱུང་ཡེ་ཤེས་འགག་མེད་ནི། །སྣ་ཚོགས་སྤྲུལ་པའི་སྐུ་རུ་བཞེད། །དེ་གཉིས་ཟུང་འཇུག་ལྷན་སྐྱེས་དེ། །ལོངས་སྤྱོད་
རྫོགས་པའི་སྐུ་རུ་བཞེད། །དེ་གསུམ་གཞི་རྩ་མ་གྲུབ་པ། །ངོ་བོ་ཉིད་ཀྱི་སྐུ་རུ་བཞེད། །དེ་དག་ཟག་པ་མེད་པ་དེ། །བདེ་བ་ཆེན་པོའི་སྐུ་རུ་བཞེད། །དོན་གྱི་

[041A]༄༅། །སྐུ་ལྔ་དེ་ལྟར་ལགས། །དེ་ཐུགས་ལ་བདེ་འམ་སྙིང་གི་གྲོགས། །ཅེས་པ་དེ་གསུངས་པ་དང། །སྐུ་ལྔའི་དགོངས་བཞེད་དེ་ལགས། དོན་
ལ་ལྟ་སྒོམ་སྤྱོད་འབྲས་ཇི་ལྟར་བཞེད་པ་འདུག་གསུང་པ་ལ། ཡང་མགུར་འདི་གསུངས་སོ།། ཐུགས་གཞན་དུ་མ་གོལ་གསན་བཞུ། །ཚིག་གི་སྡེབ་སྦྱོར་མི་མཁས་
ཀྱང༑ ༑དོན་གྱི་གདམ་ངག་གོ་ལུགས་འདི། །སྙན་ཆུད་བགྱིད་པས་མཇལ་བར་མཛོད། །སྲིད་གསུམ་ཡེ་ནས་རྣམ་པར་དག་དོན་དམ་ཡེ་ནས་གོ་རྒྱུ་མེད། །མེད་པ་
མ་ཡིན་རྒྱུན་ཆད་མེད། །འཕོ་འགྱུར་མེད་པ་ལྟ་བར་བཞེད། །གཉུག་མའི་ངོ་བོ་ངང་གིས་གསལ། །ཟག་མེད་བསམ་གཏན་རྒྱུན་ཆད་མེད། །མེད་པ་མ་ཡིན་འདུ་
འབྲལ་མེད། །ཞེན་ཆགས་མེད་པ་སྒོམ་པར་བཞེད། །སྣ་ཚོགས་རྟེན་འབྲེལ་ཤུགས་འབྱུང་ལ། །སྒྱུ་མའི་རོལ་པ་འགག་པ་མེད། །མེད་པ་མ་ཡིན་དངོས་པོ་ལ། །
གློ་བུར་ངེས་མེད་སྤྱོད་པར་བཞེད། །སེམས་རྒྱུད་བྱང་ཆུབ་སྙིང་པོར་གསལ། །སྐུ་གསུམ་སངས་རྒྱས་ཐོབ་བྱར་མེད། །མེད་པ་མ་ཡིན་རེ་དོགས་བྲལ། །གཞི་མེད་

[041B] །ཅེས་གསུངས་པས། ཡང་དྲིས་པ། བསྒོམ་ཉམས་སུ་ལེན་པའི་གང་ཟག་ལ་གདམ་ངག་ཅིག་ཆར་དུ་འདེབས་སམ། ཐབས་ལམ་ལ་རྟེན་
ནས་འཁྲིད་མཛད་པ་འདུག་གསུང་པ་ལ་ཡང་མགུར་འདི་གསུངས་སོ།། ཁྱེད་ཅག་མཆེད་གྲོགས་གོང་མ་རྣམས། །ངེད་ཀྱི་རྗེ་བཙུན་མཻ་ཏྲི་པ། །སྤྱན་རས་གཟིགས་
ཀྱིས་ལུང་བསྟན་པའི། །འགྲོ་མགོན་ཀླུ་གྲུབ་ཐུགས་ཀྱི་སྲས། །ཤ་བ་རི་པའི་ཞབས་ལ་གཏུགས། །སུམ་ལྡན་ཚང་བར་རྗེས་གནང་མཛད། །གསང་མཚན་གཉིས་
མེད་རྡོ་རྗེར་བཏགས། །ཁོང་རྒྱུད་སྡེ་ཀུན་གྱི་ལྡེ་མིག་འཛིན། །གསང་སྔགས་ཐབས་ལམ་མངོན་དུ་གྱུར། །ཆོས་ཀྱི་རྒྱལ་མཚན་ཆོས་ཀྱི་མཛོད། །ཆོས་ཀྱི་སེང་གེ་
ཆོས་ཀྱི་རྒྱལ། །སྒྲ་དང་དབུ་ཚད་མཐའ་དག་མཁྱེན། །པཎྜི་ཏའི་དངོས་གྲུབ་བརྙེས། །དངོས་བོའི་གནས་ལུགས་དྲི་མེད་མཁྱེན། །རྒྱལ་སྲིད་རྩ་བཞིན་དོར་བྱས་ནས་
ཚེ་གཅིག་མཆོག་གི་གོ་འཕངས་ཐོབ། །རྗེ་བཙུན་མཁའ་འགྲོས་ཞལ་བསྟན་ཞིང། །ཐུན་མོང་གྲུབ་པ་ཐམས་ཅད་ཐོབ། །དེ་ལྟར་ཡོན་ཏན་དཔག་མེད་བརྙེས། །

[042A]༄༅། །ཕ་ཁོང་གི་དགོངས་པ་འདི་ལྟར་གདའ། །རིམ་པར་སྐྱེས་པའི་གང་ཟག་ལ། །སྲོག་རྩོལ་གཏུམ་མོའི་གདམ་ངག་དང། །ཞེན་མེད་སྒྱུ་ལུས་
ཀྱི་གདམ་ངག་དང། །མུན་སེལ་འོད་གསལ་གྱི་ངོ་སྤྲོད་དང། །སྲིད་པ་ལོངས་སྐུའི་ངོ་སྤྲོད་དང། །སྐྱེ་བ་སྤྲུལ་སྐུའི་ངོ་སྤྲོད་སོགས། །ཐབས་མཆོག་གཞི་
ལམ་འབྲས་བུར་འཁྲིད། །ཅིག་ཆར་བ་ཡི་གང་ཟག་ལ། །ཕྱག་ཆེན་གཅེར་མཐོང་ངོ་སྤྲོད་མཛད། །ཕ་ཁོང་མཐོང་སྒོ་གསུམ་དང་བ་སྐྱེས། །ཐོས་ན་ལས་ཀྱི་སྒྲིབ་
པ་འདག་མཇལ་ན་ངན་སོང་འཇིགས་ལས་གྲོལ། །ཞུས་ན་སངས་རྒྱས་ལག་བཅངས་གནང། །དཔལ་རི་ཁྲོད་དབང་ཕྱུག་གི་བརྒྱུད་པ་འཛིན། །པཎ་ཆེན་ནཱ་རོའི་
ཐུགས་ཀྱི་སྲས། །སངས་རྒྱས་གཉིས་པ་རིན་པོ་ཆེ། །རྗེ་མཻ་ཏྲི་པ་ཡི་ཡོན་ཏན་ལགས། །དེང་སོང་སྐྱེ་བོ་ཕྲག་དོག་ཆེ། །སྤུན་ཁྱེད་ཉིད་མ་གཏོགས་བཟླས་པ་ན། །
ཡོན་ཏན་མི་འཕེལ་ཟག་པ་འཕེལ། །དེ་ཕྱིར་ཕལ་ལ་གསང་བ་ལགས། །བལ་མའི་མཛད་སྤྱོད་དེ་ལྟར་གདའ། །ལེགས་སམ་སྐལ་ལྡན་རྡོ་རྗེ་སྤུན། །ཅེས་པ་

[042B] པཎྜི་ཏ་ཤྲཱི་བྷ་ཏྲས་དབུ་མཛད་པ་རྣམས་དགྱེས་ནས། ལོ་ཙཱ་བ་ཁྱེད་ཀྱི་མདུན་མ་མཐའ་མར་གྲུབ་གདའ་གསུང་ངོ། །དེ་ནས་རྗེ་མར་པས་དཔལ་
ནཱ་རོ་པའི་དྲུང་དུ་ཕེབས་ཏེ། ཡང་བཀའ་ལུང་ལྟར་བླ་མ་རྣམས་ལ་གསེར་གྱི་འབུལ་བ་དང་བཅས། ཐོག་མར་དུག་མཚོའི་དོ་ལ་བྱོན་ཏེ་ཀུ་ཀུ་རི་པ་དང། རྣལ་འབྱོར་
མ་རུས་པའི་རྒྱན་ཅན་དང་མཇལ། དེ་ནས་ནུབ་དུ་ལ་ཀྵཱེ་ཏྲར་ཕེབས་ཏེ་དཔལ་ཡེ་ཤེས་སྙིང་པོ་དང། སིང་གྷ་གླིང་པ་དང་མཇལ་ནས། བླ་མ་ཀུན་ལ་གསེར་གྱི་འབུལ་
བས་ཤིན་ཏུ་མཉེས་པར་གྱུར་པ་ལ། སླར་ཡང་སྔར་ཐོབ་པ་དང་མ་ཐོབ་པའི་དབང་ལུང་གདམ་ངག་རྣམས་ཐུགས་ཚིམ་པར་ཞུས་པ་ཀུན་ལ། ཞུས་དག་ནན་ཏན་
དང་བཅས་པའི་སྒོ་ནས་ཆོས་གང་ཐོབ་པའི་དཔེ་བསྒྱུར་ཞིང་བྲིས་ཏེ་བསྣམས་ནས། ཕུ་ལ་ཧ་རིར་ཕེབས་པ་དང། དཔལ་ནཱ་རོ་པ་ལ། བདེ་མཆོག་རྒྱལ་པོ་
ཨི་ཎྟྲ་བོ་དཧི་ནས་བརྒྱུད་པ་དང། སངས་རྒྱས་ཐོད་པའི་རྒྱུད་བཤད་སྲོལ་བྲམ་ཟེ་ཆེན་པོ་ས་ར་ཧའི་ལུགས་ཤོག་དྲིལ་གདམས་ངག་དང་བཅས་པ་ཐོབ་པ་དང་

[043A]༄༅། །སྔར་ཐོབ་པའི་ཆོས་རྣམས་ཀྱི་དཔེ་ཆ་བསྒྱུར་ནས་འདྲི་ཞིང་ཡོད་པ་ལས། ལན་གཅིག་ནཱ་རོ་པ་གསོལ་མཛད་པའི་དྲུང་ན་མར་པ་བཞུགས་དུས་
ཞིག་ཁ་ཆེ་ལ་བར་ནས་ཡིན་ཟེར་བའི་པཎྜི་ཏ་མཁས་པ། ཨ་ཀ་སིདྡྷི་བྱ་བའི་དགེ་སློང་ཞི་དུལ་ཅན། ནཱ་རོ་པས་ཀྱང་ཞེ་ས་རྩེ་སྤྲོད་དུ་མཛད་པ་ཞིག་བྱུང་བ་དེ། གསང་
འདུས་ཀྱི་དབང་ལུང་འགྲེལ་བཤད་མན་ངག་དང་བཅས་པ་གནང་དགོས་ཞེས་གསོལ་བ་འདེབས་ཤིང་འདུག་པ་ལ། རྗེ་མར་པས་ཀྱང་གསོལ་བ་བཏབ་པས། ད་དུས་ལ་
བབ་ཕྱིར་ཅིས་ཀྱང་བྱེད་གསུང། ཁོང་དང་མཉམ་དུ་གསང་འདུས་རིགས་རྒྱས་བསྡུས་གཉིས་ཀའི་དབང་དང། རྒྱུད་བཤད་པ་ཆེན་མོ་དོན་གཉིས་སུ་མེད་པ་མཉམ་པ་
ཉིད་རྣམ་པར་རྒྱལ་བ། ཤོ་ལོ་ཀ་སུམ་སྟོང་ལྔ་བརྒྱ་པ་དང། འགྲེལ་པ་སྒྲོན་གསལ་རྣམས་གནང་ཞིང། ཆོས་གྲོལ་བ་དང་ཁོང་འབྱོན་ཞིང་འདུག་པ་ལ་གཤེགས་
བསྐྱེལ་བྱས། ད་གང་དུ་འབྱོན་ཞུས་པས། ང་བོད་ལ་ལམ་བྱས་རྒྱ་ནག་རི་བོ་རྩེ་ལྔ་ལ་གནས་འབྲེལ་ལ་འགྲོ་གསུང་བ་ལ། མར་པའི་ཐུགས་ལ་པཎྜི་མཁས་པ་

[043B] ང་ལ་གསང་འདུས་སོགས་ཆོས་ཞུ་མི་ཅུང་ཟད་ཉུང་བ་ཙམ་ཡོང་ངམ་དགོངས་པ་ཡུད་ཙམ་ཞིག་ཐུགས་ལ་ཤར་བས། དེ་པཎྜའི་མངོན་མཁྱེན་གྱིས་
རིག་བཞིན་བོད་ལ་བྱོན་པས། ཁབ་གུང་ཐང་གི་ཡང་ཐོག་ན། ནག་ཚོ་ལོ་ཙཱ་བས་སྒྲོན་གསལ་འཆད་ཅིང་འདུག་པའི་སར་ཕེབས་པ་ལས། ཁོང་ན་རེ་ཛོ་ཀི་ཁྱོད་གང་
ནས་ཡིན་གང་དུ་འགྲོ་གསུང་བ་ལ། ང་པཎྜི་ཏ་ཡིན། རྒྱ་ནག་རི་བོ་རྩེ་ལྔ་ལ་འགྲོ་བྱས་པས། ནག་ཚོ་ཁྲེལ་ནས་རྒྱ་གར་གྱི་པཎྜི་ཏ་འདི་རྣམས་གསེར་འཚོལ་བའི་ཕྱིར་དུ་
རྐང་པ་སྔོ་རྗེན་རྗེན་ཡོང་ནུས་པ་རྒོད་བྲོ། ཁྱོད་ཀྱི་པཎྜི་ཏ་ཨ་ཀ་ར་སིདྡྷི་ངོ་ཤེས་སམ་ཟེར་བ་ལ། ང་རང་ཡིན་བྱས་པས། དེ་ཡིན་ན་གསེར་འཚོལ་བ་མ་ཡིན་ངོ་མཚར་ཅན་
ཡིན་ཟེར་ནང་དུ་གདན་དྲངས། བསྙེན་བཀུར་ཕུན་སུམ་ཚོགས་པ་བྱས། སྤྱིར་གྱིས་མདོ་སྔགས་ཀྱི་ཆོས་ཟབ་ཅིང་རྒྱ་ཆེ་བ་མང་པོ་དང། ཁྱད་པར་གསང་འདུས་ཞུས་ཤིང་
གནང་བའི་བར་ལ། པཎྜི་ཏས་མངོན་མཁྱེན་གྱི་དགོངས་པ་ལ། བོད་ལ་ཕྱིན་ཆོས་བཤད་རུང་ང་རང་གི་འདུལ་སྐལ་ནི་འདི་བས་གཞན་མི་འདུག་བོད་ཀྱི་ད་ལྟའི་སྔགས་

[044A]༄༅། །ལ་དང་པ་ཀུན་ནི། ཌོམ་བཧི་ཧེ་རུ་ཀའི་རྣམ་འཕྲུལ་མར་པ་ལོ་ཙའི་གདུལ་བྱར་འདུག་པས་ཁོང་རང་གིས་ཐུལ་བར་འདུག་རྒྱ་ནག་ལ་
ཕྱིན་རུང་ཙེའི་བར་ཆད་དུ་འགྲོ་བ་དང། གདུལ་བྱ་ཕྲིན་ལས་ཀྱི་སྐལ་བ་ཨུ་རྒྱན་ན་ཡོད་པར་དགོངས་པའི་ཕྱིར། སླར་རྒྱ་གར་ལ་འབྱོན་པར་ཐུགས་ཐག་ཆོད་པ་ལས་
ཆོས་གྲོལ་ཚེ། ནག་ཚོས་གསེར་གྱི་འབུལ་བ་མང་དག་ཕུལ་བའི་ཁར་བོད་དུ་མཁོ་བའི་ཡོ་བྱད་འགའ་ཕུལ་ནས། རྒྱ་ནག་ལ་འབྱོན་པའི་ཐོག་མར་བོད་ལ་འབྱོན་
དགོས་པ་གདའ་བས། ལྷ་ས་བར་གྱི་ས་སྣ་དང་ཞབས་ཏོག་པ་མི་དུ་དགོས་བཏོང་ཞུས་པས། ཐུགས་ཞེན་ལོག་ཆེ་བ་དང། སྔར་པཎྜི་ཏ་གསེར་འཚོལ་བ་རྐང་བཙུགས་
འབྱོན་པའི་གཏམ་དེས་ཐུགས་མཛངས་པས། ང་རྒྱ་གར་ལ་འགྲོ་སྟེ་གསེར་དང་ཟླ་གྲོགས་ཡེ་མི་དགོས་གསུང་མ་བཞེས་ཚེ། རྒྱུ་མཚན་ཅི་ལགས་ཞུས་པས། མངོན་
མཁྱེན་གྱིས་དགོངས་ཚུལ་རྣམས་གསུངས་པ་ལས། རྒྱ་གར་ལ་འབྱོན་ན་ཀ་བདག་ཚོགས་རྫོགས་ཕྱིར་གསེར་ཅིས་ཀྱང་བཞེས་དགོས་ཞེས། སྤྱན་ཆབ་བསིལ་ནས་

[044B] འོ་ན་ཁྱེད་ཚོགས་རྫོགས་ཕྱིར་ཅུང་ཟད་ཅིག་འཁྱེར་དགོས་གསུང་སྲང་གང་བསྣམས་ནས་གཤེགས་པས། ནག་ཚོ་ལོ་ཙཱ་བ་རྗེ་བཙུན་མར་པ་
ལ་སར་གནས་ཀྱི་བྱང་ཆུབ་སེམས་དཔའ་ཆེན་པོར་ཐུགས་ཐག་ཆོད་པའི་དག་སྣང་ཤར་རོ། །དེ་ནས་པཎྜི་ཏས་རྒྱ་གར་དུ་ཕེབས་ཏེ་རྗེ་མར་པ་ལ། ངས་གྲོགས་པོ་དོགས་པ་
བཞིན་མ་བྱས་པས། རེ་བ་བཞིན་གྱི་གདུལ་བྱ་ཕྲིན་ལས་ཡོང་བ་ཡོད་དོ་གསུང་བས། རྗེ་མར་པའི་ཐུགས་ལ་པཎྜི་ཏ་བཟང་པོ་འདིས་ངའི་ངན་རྟོགས་ཅུང་ཟད་དེ། མངོན་
མཁྱེན་གྱིས་དགོངས་འདུག་སྟེ། ཞེ་ནས་རྒྱུན་ཆགས་སུ་མེད་པས། ཐུགས་གཏིང་ནས་ཁྲེལ་དོན་མེད་ལར་རང་རིག་པ་སྒྲིམས། བསམ་རྟོག་ངན་པ་མ་བྱུང་བར་བྱེད་དགོས་
དགོངས་པ་ཤར་ཅིང། ཤར་བ་ལྟར་པཎྜི་ཏ་ལ་ཞུས་པས། ཨ་ཀྱང་བྲེ་མོ་ཡིན། ཁྱེད་སྐྱེ་བ་སྔོན་ནས་ལྷག་བསམ་དང་ལྡན་པའི་ཕྱིར། ད་ལྟ་བླ་མའི་ཐུགས་སུ་བྱོན་
ཅིང༑ མ་འོངས་པ་ན་བསྟན་པ་དང་སེམས་ཅན་གྱི་དཔལ་དུ་འགྱུར་བ་འདུག་གི་གསུང་ཨུ་རྒྱན་ལ་གཤེགས་སོ། །དེ་ནས་རྗེ་མར་པས་བླ་མ་རྣམས་ཀྱི་དྲུང་དུ། དབང་

[045A]༄༅། །ལུང་གདམ་ངག་རྫོགས་པར་ཞུས་པ་རྣམས་ཀྱི་ཕྱག་དཔེ་རྣམས་བསྒྱུར་ཞིང་བཞེངས་པ། བརྩོན་འགྲུས་བསྐྱེད་ནས་མཛད་པས་མྱུར་དུ་གྲུབ་པར་གྱུར་
ཏོ༑༑    ༈    བསྟན་པ་དང་སེམས་ཅན་གྱི་དོན་ལ་དགོངས་པའི་མཛད་ཕྲིན་རྣམས་བཞེད་པ་ལྟར་གྲུབ་པས་ཐུགས་ཚིམ་ནས་བོད་ལ་
འབྱོན་ཁར༑ ན་རོ་པའི་དྲུང་དུ་གཏང་རག་གི་ཚོགས་མཆོད་ཞིག་ཕུལ་བའི་ཚེ། པཎ་ཆེན་ནཱ་རོའི་ཕྱག་རྗེ་བཙུན་མར་པའི་དབུ་ཐོག་ཏུ་བཞག་ནས་མགུར་འདི་གསུངས་སོ། །
ནམ་མཁའི་མེ་ཏོག་སྐྱེས་བུ་ཡིས། །མོ་གཤམ་བུའི་རྟ་ཞོན་ནས། །རུས་སྦལ་སྤུ་ཡིས་ཐུན་བྲབས་ཏེ། །རི་བོང་རྭ་ཡི་ཕུར་པ་ཡིས། །དགྲ་བོ་ཆོས་ཉིད་ཀློང་དུ་བསད། །
ལྐུགས་པ་སྨྲ་ཞིང་དམུས་ལོང་བལྟ། །འོན་པ་ཉན་ཞིང་ཞ་བོ་རྒྱུག་ཉི་ཟླ་གར་མཁན་དུང་འབུད་ཅིང། །འཁོར་ལོ་བུ་ཆུང་བསྐོར་བར་བྱེད། །ཅེས་པ་དང། གཞན་ཡང་
གྲོང་འཇུག་དང། སྙན་རྒྱུད་སོགས་གདམ་ངག་ཟབ་མོ་འགའ་ཡོད་པས་ལན་གཅིག་ཅིས་ཀྱང་ཤོག་ཅིང་ཅེས་ནན་ཆེར་གསུང་བ་མ་གཏོགས། ནཱ་རོའི་ཞལ་ནས་འདི་

[045B]མར་པས་གོ་བ་དང་ཇི་ལྟར་ལགས་ཞུ་བ་ནི་མ་བྱུང། ཚིག་རྣམས་ནི་ཐུགས་ལ་སལ་ལེ་འཇགས་བཞིན་པའི་ངང་ནས་ད་དུང་ལན་གཅིག་
མཇལ་བའི་དམ་བཅའ་ཕུལ་ཞིང་སྨོན་ལམ་བཏབ་ནས་བྱོན་པ་ལས། བལ་བོར་ཕེབས་ཏེ་ཡུན་རིངས་མ་བཞུགས་པར་བོད་ལ་བྱོན་ནས་གཙང་རོང་དུ་ཕེབས་པས། མེས་
སྟོན་ཚོན་པོས་བདེ་མཆོག་གི་དབང་གདམ་ངགས་ཞུས་ཏེ་གནང་ཞིང་བཞུགས་པའི་ཚེ། བླ་མ་སྐུ་ཁམས་བཟང་ཞིང་སྙན་གྲགས་དང་བཅས་བོད་ན་ཕེབས་པ་གྲོ་བོ་ལུང་དུ་
ཐོས་པ་ལས། མར་པ་མགོ་ལེགས་སོགས་བུ་སློབ་འགའ་བསུ་བ་ལ་བྱོན་པ་དང། བླ་མ་གཙང་རོང་ནས་བྱོན་པ་གཉིས། ཉང་སྟོད་རི་ནང་དུ་མཇལ་ཏེ། ལྷོ་བྲག་ཏུ་
ཕེབས་ནས་བཞུགས་པའི་དྲུང་དུ། རྗེ་བཙུན་མི་ལ་ལ་སོགས་སྐལ་ལྡན་གྱི་གདུལ་བྱ་མང་པོ་འདུས་ཤིང། སྐུ་བསོད་སྙན་གྲགས་གདུལ་བྱ་ཕྲིན་ལས་རྣམས་ཤིན་ཏུ་
རྒྱས་པར་གྱུར་ཏོ། །དེ་ནས་རྗེ་བཙུན་མི་ལའི་ཚར་གཅོད་ཀྱི་སྲས་མཁར་གྲུབ་ནས། སྲས་ཀྱི་ཆེ་འདོན་དང་རབ་གནས་མཛད་པའི་ཚོགས་གྲལ་དུ། རྗེ་མར་པ་དང་སྲས་

[046A]༄༅། །དར་མ་མདོ་སྡེ་བསྒྲོ་གླེང་མཛད་པ་སྲས་རྒྱལ་བས། སྲས་ཀྱི་ཞལ་ནས་དཀའ་ལས་རྐྱ་བས་བྱས་རུང། དངོས་གྲུབ་གཟར་བུས་ལེན་ཟེར་བ་
ལྟར༑ དཀའ་ལས་ཕ་ཇོས་མཛད་རུང་ཉམས་ལེན་བདག་གིས་བྱེད་དགོས་པ་གདའ། ཕ་ཇོ་རང་ཞལ་སྐྱོ་མ་ཁལ་ལེ་བཞུགས་མཛོད། ཞེས་དགྱེས་ནས་བཞད་པས་
ཡབ་ཀྱི་ཞལ་ནས། བུ་ང་རྒྱལ་གྱི་སྒང་པོ་ལ། ཡོན་ཏན་གྱི་ཆུ་མི་ཆགས་བྱ་བ་ཡིན། བུ་མཁས་པ་དང་ཆེ་བ་དེ་ཕ་ཇོའི་བཀའ་དྲིན་ཡིན་ཞིང། ང་ཡང་དེ་ཀ་འདོད་རུང་
ང་རྒྱལ་མ་ཆེ་བར་གླུ་འདི་ཉོན་ཅིག་གསུང། སྲས་ལ་བཀའ་ནོན་གྱི་མགུར་འདི་གསུངས་སོ།། བུ་གསན་དང་ཇོ་སྲས་མདོ་སྡེ་འབུམ། །ང་ཆེ་དང་ང་མཁས་ཟེར་
ལགས་ཀྱང། །དེ་ཀུན་ཕ་ཇོའི་བཀའ་དྲིན་ཡིན། །ངེས་ཚེ་སྔོན་ཡང་ཡང་ཚོགས་བསགས་པས༑ །ལོངས་སྤྱོད་སེར་པོ་གསེར་ལ་བྱས། །བླ་མ་མཉེས་པ་དེ་ལྟར་
ལགས༑ ༑བུ་གསན་དང་ཇོ་སྲས་ནཱ་རོ་དང་མཻ་ཏྲི་ཐར་ལམ་གསུམ། །རྩ་བའི་བླ་མ་དམ་པ་ཡིན། །གདམ་ངག་ཟབ་པ་དེ་ལྟར་ལགས། །བུ་གསན་དང་ཇོ་སྲས་

[046B] །མཁའ་འགྲོ་མཉེས་ཕྱིར་བུ་བཞིན་སྐྱོང། །རྐྱེན་ངན་བར་ཆད་མེད་པ་དེ་ལྟར་ལགས། །དམ་ཆོས་ཐེག་པ་ཆེ་ལ་བློ་སྦྱངས་
པས༑ ༑སེམས་བསྐྱེད་ཀྱིས་འགྲོ་བ་ཡོངས་ལ་ཁྱབ། །དམ་ཆོས་བོད་དུ་དར་བ་དེ་ལྟར་ལགས༑ ༑བུ་གསན་དང་ཇོ་སྲས་ངས་སྔོན་བླ་མ་བསུ་བསྐྱེལ་བྱས་པ་ཡིས། །
རྐང་པ་འཁོར་ལོའི་མཚན་དང་ལྡན། །ཡུལ་རྒྱ་གར་འཁོར་བ་དེ་ལྟར་ལགས། །བུ་གསན་དང་ཇོ་སྲས་ངས་རྒྱུད་དང་རྒྱུད་འབྲེལ་མན་ངག་གསུམ། །ཚིགས་དོན་མ་ནོར་
མཁས་པར་བསླབས། །བསྟན་པ་དར་བ་དེ་ལྟར་ལགས། །བུ་གསན་དང་ཇོ་སྲས་མེ་རྔོག་མཚུར་སྟོན་མགོ་ལེགས་བཞི། །སྙིང་དང་འདྲ་བའི་བུ་བཞི་ཡིན། །རྒྱུད་
འགྲེལ་འཆད་པ་དེ་ལྟར་ལགས། །བུ་གསན་དང་ཇོ་སྲས་བླ་མས་ཅི་གསུང་བསྒྲུབ་པ་དེ། །མི་ལ་རྡོ་རྗེ་རྒྱལ་མཚན་ཡིན། །གདམ་ངག་སྟེར་བ་དེ་ལྟར་ལགས། །
བུ་གསན་དང་ཇོ་སྲས་མདོ་སྡེ་འབུམ། །ཕ་ཇོ་ང་ན་སོ་རྒས་ནས་གདའ། །ཆོས་ཉིད་ཀྱང་ཟད་སར་འཁྱོལ་ནས་གདའ། །མདོ་སྡེའི་དུས་ལ་བབ་གདའ་བས། །ཆེ་

[047A]༄༅། །མཁས་ཀྱིས་བསྟན་པ་སྤེལ་མཛོད་ཅིག་མི་རྒན་གྱི་བསམ་པ་གྲུབ་པ་ལགས། །ཅེས་གསུངས་ཀུན་རྗེ་མར་པ་ལ་མི་ཕྱེད་པའི་དད་
པ་སྐྱེས་སོ། །དེ་ནས་རབ་གནས་དང་བཀྲ་ཤིས་མཛད་ཚེ། ཡང་རྗེ་བཙུན་མར་པས་བཀྲ་ཤིས་མངའ་གསོལ་གྱི་མགུར་འདི་གསུངས་སོ།། བླ་མ་བཀའ་དྲིན་ཅན་
ལ་གསོལ་བ་འདེབས། །ངའི་རྒྱུད་པ་རིན་ཆེན་འདི་ཉིད་ལ། །ཉེས་ལྟུང་མེད་པའི་བཀྲ་ཤིས་ཡོད། །བཀྲ་ཤེས་དེས་ཀྱང་བཀྲ་ཤིས་ཤོག་གདམ་ངག་ཟབ་མོའི་ཉེ་ལམ་
ལ༑ ༑ནོར་འཁྲུལ་མེད་པའི་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་ང་རང་མར་པ་ལོ་ཙཱ་ལ། །ཟབ་མོ་གནད་ཀྱི་བཀྲ་ཤིས་ཡོད། །བཀྲ་ཤིས་དེས་
ཀྱང་བཀྲ་ཤིས་ཤོག་བླ་མ་ཡི་དམ་མཁའ་འགྲོ་ལ། །བྱིན་བརླབས་དངོས་གྲུབ་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་བུ་ཆེན་སློབ་མའི་འཁོར་
ཚོགས་ལ། །དད་པ་དམ་ཚིག་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་ཡོན་བདག་ཡུལ་མི་ཉེ་རིང་ལ། །མཐུན་རྐྱེན་ཚོགས་བསོག་བཀྲ་ཤིས་ཡོད། །

[047B]ལས་དང་བྱ་བ་ཐམས་ཅད་ལ། །འགྲོ་དོན་བྱང་ཆུབ་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་སྣང་ཞིང་སྲིད་པའི་ལྷ་འདྲེ་
ལ༑ ༑ཆད་མདོ་བཙན་པའི་བཀྲ་ཤིས་ཡོད། །བཀྲ་ཤིས་དེས་ཀྱང་བཀྲ་ཤིས་ཤོག་འདིར་ཚོགས་ཁྲོམ་གྱི་ལྷ་མི་ལ། །བདེ་སྐྱིད་སྨོན་ལམ་བཀྲ་ཤིས་ཡོད། །བཀྲ་ཤིས་
དེས་ཀྱང་བཀྲ་ཤིས་ཤོག་ཅེས་གསུངས་པའི་རྗེས་སུ། བླ་མ་རྡོག་པ་ལ་སོགས་བུ་སློབ་དང་ཡོན་བདག་རྣམས་ཀྱི་འབུལ་བ་བཞེས། དགེ་བ་བྱང་ཆུབ་ཏུ་བསྔོ་བ་རྣམས་
མཛད་པ་ལགས་སོ།། རྒྱ་གར་ལ་འབྱོན་ཐེངས་པར་པའོ།། །།   ༈    གསེར་ལ་སོགས་པའི་ཡོ་བྱད་རྣམས་
བསྒྲུབ་དུ་བྱོན་ཚུལ་ནི། དེ་ནས་རྗེ་བཙུན་མི་ལ་ལ་རྗེས་འཛིན་གྱི་དབང་གདམས་པ་རྣམས་གནང་ནས། ལྷོ་བྲག་སྟག་ཉ་ལ་བསྒྲུབ་པ་ལ་བཞུགས་སུ་བཅུག་རྗེ་བཙུན་
མར་པ་དཔལ་ནཱ་རོ་པའི་དྲུང་དུ། དམ་བཅའ་ཕུལ་བ་ལྟར་འབྱོན་པར་བཞེད་པས། མར་པ་མགོ་ལེགས་སོགས་བུ་སློབ་མང་པོ་དང་བཅས། སླར་ཡང་དབུ་རུ་བྱང་

[048A]༄༅། །ཕྱོགས་ལ་གསེར་གྱི་འབུལ་བསྡུད་ལ་བྱོན་པས། སྙན་གྲགས་ཀྱི་སྒོ་ནས་ཆོས་ཞུ་མཁན་མང་བའི་སྟབས་ཀྱིས། གསེར་གྱི་
འབུལ་བ་མང་པོ་བྱུང་བའི་མཐར། མར་པ་མགོ་ལེགས་ཀྱི་སར་དབང་བསྐུར་ཅིག་མཛད་པའི་ཚེ། དབང་གི་དངོས་གཞི་ཟིན་ནས། རྗེས་ཆོག་རྣམས་མཛད་དགོས་
དགོངས་པའི་བར་དེ་ལ། རྗེ་མར་པ་མནལ་དང་འོད་གསལ་འདྲེས་པའི་ངང་ལ་སོང་བའི་གཟིགས་སྣང་ལ། སྐུ་མདུན་ན་ཚུར་དར་གྱི་གོས་དང་རུས་པའི་རྒྱན་གསོལ་
བའི་བུད་མེད་མཛེས་མ་གསུམ་སྒྲིགས་ནས། སྔར་པཎ་ཆེན་ནཱ་རོས་གསུངས་པའི་བརྡ་ཚིག་མ་གོ་བ་དེ་རྣམས་འགྲོལ་བའི་ཕྱིར། དབུས་མའི་རམ་གཡས་གཡོན་
གཉིས་ཀྱིས་བཏེག་ནས་དབྱངས་འདི་སྐད་དོ།། མཁའ་འགྲོ་ནམ་མཁའི་མེ་ཏོག་གིས། །སྙན་རྒྱུད་མོ་གཤམ་རྟ་ཞོན་ནས། །བརྗོད་མེད་རུས་སྦལ་སྤུས་བྲབས་
གཏེ། །སྐྱེ་མེད་རི་བོང་ཕུར་པ་ཡིས། །ཏེ་ལོ་ཆོས་ཉིད་ཀློང་དུ་གསད། །ཏེ་ལོ་ལྐུགས་པ་སྨྲ་བསམ་བརྗོད་མེད་ཀྱིས། །ནཱ་རོ་དམུ་ལོང་མཐོང་མེད་བདེན་མཐོང་

[048B] ༑ནཱ་རོ་འོན་པ་ཆོས་ཉིད་ཆོས་སྐུའི་རི་བོ་ལ། །བློ་གྲོས་ཞ་བོ་འོད་གསལ་འགྲོ་འོང་མེད་པར་རྒྱུག་ཉི་ཟླ་དགྱེས་པ་རྡོ་རྗེ་སྟེ། །གར་མཁན་དུ་མ་རོ་གཅིག་
ཡིན༑ ༑དུང་ནི་སྙན་པ་ཕྱོགས་བཅུར་གྲགས། །འབུད་པ་སྣོད་ལྡན་དག་ལ་འབུད། །འཁོར་ལོ་བདེ་མཆོག་འཁོར་ལོ་སྟེ། །བསྐོར་བ་སྙན་རྒྱུད་འཁོར་ལོ་ཉིད་
བུ་ཆུང་ཞེན་པ་མེད་པར་བསྐོར། །ཟེར་འཕྲལ་ཐུགས་དམ་སད་པ་དང་ཐལ་མོ་སྦྱར་ནས་སྤྱན་ཆབ་བསིལ་ཞིང་འདུག་པ་ལ་ཅི་ལགས་ཞུས་པས། ང་དཔལ་ནཱ་རོའི་
དྲུང་དུ་མྱུར་བར་འགྲོ་དགོས་པ་འདུག་པས་སང་རང་འགྲོ་གསུང་རྗེས་ཆོག་རྣམས་མཛད་དོ། །དེ་ནས་མར་བ་མགོ་ལེགས་ཀྱིས་རྒྱུ་མཚན་རྣམས་ཞིབ་ཏུ་གསུང་དགོས་ཅེས་
གསོལ་བ་བཏབ་པས། རྒྱས་པར་གསུང་པ་ལས། མར་པ་མགོ་ལེགས་ཀྱིས་འོ་ན་ད་ངེད་སློབ་མ་རྣམས་ཀྱི་འབུལ་བ་ཡང་གསེར་དུ་འབུལ། ཕྱག་རྫས་གཞན་
རྣམས་ཀྱང་གསེར་དུ་སྒྲིལ་བ་ཞུ་ཞུས་པ་ལྟར་གསེར་དུ་སྒྲིལ་ནས། སླར་ཡང་མར་པ་མགོ་ལེགས་དང་བཅས་ལྷོ་བྲག་ཏུ་ཕེབས་ཏེ། རྒྱ་གར་ལ་འབྱོན་དགོས་དགོངས་

[049A]༄༅། །བཞིན་པའི་ངང་ལ་ཞག་ཤས་ལུས་པའི་ཚེ། རྗེ་བཙུན་མི་ལ་ལྷོ་བྲག་སྟག་ཉལ་བསྒྲུབ་པའི་སྐུ་མཚམས་དམ་པོ་ལ་བཞུགས་ཡོད་པའི་
མནལ་ལམ་དུ། བུད་མེད་སྔོ་སངས་མ་དར་གྱི་ནབ་བཟའ་དང། རུས་པའི་རྒྱན་གྱིས་མཛེས་པ་སྨིན་མ་དང་སྨ་ར་སེར་ཁྱུག་གེ་བ་ཡོད་པ་ཞིག་བྱུང་ནས། ཁྱོད་ལ་ཡུན་
དུ་སྒོམས་པས་སངས་རྒྱས་ཕྱག་ཆེན་དང་ཆོས་དྲུག་འདུག་སྟེ། ཚེགས་ཆུང་དུ་བསྒོམ་པས་སངས་རྒྱ་བ་ཁྱད་པར་གྱི་འཕོ་བ་གྲོང་འཇུག་གི་གདམས་པ་དེ་མི་འདུག་པ་ཟེར་
བྱུང་བས། དེ་ལུང་བསྟན་དང་བར་ཆད་གང་ཡིན་མི་ཤེས། ལུང་བསྟན་ཡིན་ན་ངའི་བླ་མ་དུས་གསུམ་སངས་རྒྱས་ལ་མེད་མི་སྲིད་སྙམ་བྱོན་ནས་ལོ་རྒྱུས་དང་བཅས་
ཞུས་པས། དེ་མཁའ་འགྲོའི་ལུང་བསྟན་ཡིན་པ་འདུག་སྟེ། ང་རྒྱ་གར་ནས་ཚུར་ཡོང་དུས། པཎ་ཆེན་ནཱ་རོའི་ཞལ་ནས་གྲོང་འཇུག་དང་སྙན་རྒྱུད་ཀྱི་གསུང་བགྲོས་
ཅིག་བྱུང་སྟེ་ཞུས་སུ་ཚོར་བ་མི་འདུག་པས་དཔེ་རྣམས་ལྟ་གསུང། དཔོན་སློབ་གཉིས་ཀས་རྒྱ་དཔེ་རྣམས་གཟིགས་པས། འཕོ་བའི་ཡིག་ཆ་མང་དག་འདུག་སྟེ་

[049B] དབུ་རུ་བྱང་ཕྱོགས་སུ་བྱུང་བའི་བརྡ་འགྲོལ་དེ་རྣམས་ཡང་འདི་ཞུ་བ་ལ་བསྐུལ་བར་འདུག་གཞན་ཡང་སྙན་རྒྱུད་ལ་སོགས་པའི་གདམ་
ངག་ཅི་འདྲ་ཡོད་མི་ཤེས་པ་འདུག་པས། ད་རྒྱ་གར་ལ་མྱུར་དུ་འགྲོ་གསུང་བ་ལ། ཡུམ་བདག་མེད་མ་བུ་སློབ་དང་བཅས་ཀྱིས། སྐུ་ན་བྱོན་པ་སོགས་རྒྱུ་མཚན་དུ་མའི་
སྒོ་ནས་བཤོལ་འདེབས་ཀྱི་ཞུ་བ་ནན་ཅན་ཕུལ་བ་ལས། ཁྱེད་རྣམས་ཅི་ཟེར་རུང་ངས་ད་དུང་དཔལ་ནཱ་རོ་བའི་དྲུང་དུ་ལན་གཅིག་མཇལ་དུ་ཡོང་བའི་དམ་བཅའ་ཕུལ་ཅིང་
ནཱ་རོའི་ཞལ་ནས་ཀྱང་དེ་བཞིན་ཤོག་གསུང་བའི་ཞལ་ཏ་ཡོད་པས། ད་ཅི་ལ་ཐུག་རུང་རྒྱ་གར་ལ་འགྲོ་གསུང་མི་གསན་པར་འདུག་པས། གཞན་བྱ་ཐབས་ནི་མ་བྱུང་
གསེར་ལ་སོགས་པའི་རྒྱ་གར་ལ་འབྱོན་པའི་ཕྱག་རྫས་རྣམས་སྦས་པ་ལས། ང་སྟོབས་ནུས་མ་ཐོན་ན་བྱ་ཐབས་མེད། ཐོན་བཞིན་བླ་མའི་དྲུང་དུ་དམ་བཅས་པ་ཉམས་
པ་ལས་ཤི་བ་དགའ་གསུང། ཐུགས་རྒྱལ་བཞེངས་པའི་ངང་ལ་གཟིམས་བཞུགས། ནང་པར་གཟིམས་མལ་བུ་གུ་ཧར་རེ་གཤེགས་འདུག་པས། གྲྭ་པ་ཀུན་ཕྱོགས་

[050A]༄༅། །བཅུར་ཁ་བཀྲམ་སྟེ་ཚོལ་དུ་རྒྱུགས་པས། རྗེ་བཙུན་མི་ལས་ཕྱགས་ཕྱི་ཟིན། དེའི་ནང་ན་གཞན་འགས་ཀྱང་སླེབ་པ་རྣམས་ཀྱིས་ཞུ་བ་ཕུལ་བས་
ང་འབུལ་བ་མེད་རུང་དམ་མ་ཉམས་པ་བྱེད། གསེར་མེད་རུང་རྒྱ་གར་ལ་འགྲོ་གསུང་བ་ལ། འོ་ན་རེ་ཞིག་གྲོ་བོ་ལུང་དུ་ཅིས་ཀྱང་ཕེབས་དགོས། དེ་ནས་རྒྱ་གར་ལ་འབྱོན་པ་
ཞུ་ཞེས་ཞུ་བ་ནན་གྱིས་ཕུལ་བས་བྱོན་པའི་ཚེ། སླར་ཡང་སློབ་འབངས་ཀུན་གྱིས་ཕྱག་ཕུལ་ནས། ད་སྐུ་ན་བྱོན་པ་དང། རྒྱ་གར་གྱི་འབྱོན་ལམ་ལ་དཔལ་མོ་དཔལ་
ཐང་ཞེས་བྱ་བའི་ཐང་ཆེན་པོ། རྟ་ཡང་ངལ་དུབ་འཆད་པ་དང། ཁ་ལ་བྱ་བ་ཞེས་བྱ་བ་ཤིན་ཏུ་གྲང་བས་དབྱར་ཡང་འཁྱག་པ་དང། རོང་དང་བལ་པོ་ཚད་པ་ཤིན་ཏུ་ཆེ་བ་
དང༑ ཆུ་བོ་གངྒ་ཆུ་ཆེན་པོ་འཇིགས་སུ་རུང་བ་དང། རྒྱ་གར་མཐའ་འཁོབ་དང། ལམ་པར་གྱི་ཡུལ་ཕྲན་མུག་གེ་ཆེ་ཞིང་ཨར་ཇག་རྒོད་པ་རྣམས་ནི། བླ་མ་རང་གི་
གསུང་ཚད་མ་ལགས་པས་བདེན་ངེས་ཡིན། ད་དེ་ལྟ་བུའི་ཉེན་ལ་བདོས་ནས་རྒྱ་གར་ལ་བྱོན་རུང་སྐུ་ཚེའི་བར་ཆད་དུ་སོང་ན་རང་རེའི་གྲྭ་པ་བུ་སློབ་གདུལ་བྱར་གྱུར་པ་རྣམས་

[050B] གང་ཟག་གིས་ཉམས་ལེན་ནུས་ན། ཆོས་སྔར་བོད་དུ་འགྱུར་བ་རྣམས་ཀྱིས་ཅི་དགོས་ཆོག་བླ་མའི་ཐུགས་ཀྱི་དཀྱིལ་དུ་བསྒོམ་ཞིང་བཞུགས་
པ་ལ་གསོལ་བ་འབྲལ་མེད་བཏབ་པས། ཐུགས་རྗེའི་བྱིན་བརླབས་ལ་ཐག་ཉེ་རིང་མེད་ཕྱིར། འདིར་བཞུགས་རུང་ཆོག་ལགས་མོད། ཅིས་ཀྱང་སྔར་བོད་དུ་སྤྱན་
དྲངས་པའི་ཆོས་ཀྱིས་མི་ཆོག་པར་ལེན་དགོས་ན། སྲས་དར་མ་མདོ་སྡེ་ཕྱག་ཕྱི་བ་དང་བཅས་པ་ལ་བསླབ་བྱ་ལམ་ཡིག་གནང་ནས་ཆོས་ཞུ་བ་ལ་རྫངས་ཏེ། བླ་མ་
རང་ད་ལན་བོད་ཀྱི་གདུལ་བྱ་རྣམས་ལ་དགོངས་ནས་ཅིས་ཀྱང་བཞུགས་པ་ཐུགས་རྗེས་འཛིན་པ་ཞུ་ཞེས་གསོལ་བ་བཏབ་པ་ལས། བླ་མའི་ཞལ་ནས། བླ་མའི་
ཐུགས་རྗེ་ལ་ཉེ་རིང་མེད་རུང། ངས་ད་དུང་ལན་གཅིག་མཇལ་དུ་ཡོང་བའི་དམ་བཅའ་ཕུལ་ཡོད། བོད་ཀྱི་གདུལ་བྱ་རྣམས་ལ་བརྩེ་བའི་ཕྱིར། སྔར་མ་ཐོབ་པའི་
གདམ་ངག་ཁྱད་པར་ཅན་ཡོད་ཕྱིར་ལེན་པ་ལ། མཁའ་འགྲོས་བརྡའ་བཀྲོལ་ནས་བསྐུལ་འདེད་རིམ་པར་བྱེད་པ་ལ་ངེས་ཤེས་འདྲོངས་པས་འགྲོ་བ་ཡིན། དེ་ལ་

[051A]༄༅། །སྤྱིར་དར་མ་མདོ་སྡེ་བཏང་རུང་ན་གཞོན་པས་ཀུན་སེམས་ལས་ཆེ་བ་མིན་པ་མི་ཡོང་ཞིང། ཁྱད་པར་ངས་བླ་མའི་དྲུང་དུ་ང་རང་ཡོང་བར་
ཞུས་པ་མ་གཏོགས། བུ་བཏོང་བར་མ་ཞུས། ཚོང་པ་རྒན་པོ་ལུས་ཟུངས་ངན་རུང་ལམ་རྒྱུས་བཟང་ཟེར་བ་ལྟར། ང་ཅུང་ཟད་རྒས་རུང་རྒྱ་གར་མི་བགྲོད་པའི་རྒན་
པོ་མིན་ཅིང། རྒྱ་གར་གྱི་རྒྱུས་ཀྱང་ང་རང་ཆེ་བས། ད་ལན་ལས་ཅི་ལ་ཐུག་རུང་ཆོས་ལེན་དུ་འགྲོ་བ་ཡིན། ལམ་བར་ན་འཇིགས་པ་དེ་དག་ཡོད་དག་ཡོད་ཏེ། ང་
ལ་དེ་དག་གིས་མི་རྫི་བའི་གདེང་འདི་དག་ཡོད་པས། ད་ལན་འཆི་བ་སྲོག་ལ་བབ་ཀྱང་རྒྱ་གར་ལ་འགྲོ་གསུང། རྒྱ་གར་ཕར་འབྱོན་གྱི་མགུར་འདི་གསུངས་སོ། །
དཔལ་ནཱ་རོ་མཻ་ཏྲིའི་ཞབས་ལ་འདུད། །ངས་ནཱ་རོའི་དྲུང་དུ་དམ་བཅས་པ། །དགོས་པ་མཆོག་ཅིག་ཡོད་པའི་ཕྱིར། །གསུང་མཁའ་འགྲོས་བརྡ་བཀྲོལ་བསྐུལ་མཛད་
པས། །བླ་མ་དྲན་ཏེ་བཟོད་ཀླགས་མེད། །ང་ལས་ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་བབ་ཀྱང་རྒྱ་གར་ལ་འགྲོ། །དཔལ་མོ་དཔལ་ཐང་ཐང་དུ་ཆེ་

[051B] །ང་ལ་རྣམ་ཤེས་རླུང་ཞོན་གྱི་གདམ་པ་ཡོད། །འདི་མདོ་ཕྲུག་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་ལ་ཁ་ལ་བྱ་ལ་ཤིན་ཏུ་གྲང་ལགས་
ཀྱང༑ ༑ང་ལ་གཏུམ་མོ་མེ་འབར་གྱི་གདམ་ངག་ཡོད། །འདི་སྣལ་གོས་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་བལ་པོ་ཤིན་ཏུ་ཚད་པ་ཆེ་ལགས་ཀྱང། །
ང་ལ་འབྱུང་བ་རོ་སྙོམས་ཀྱི་གདམ་ངག་ཡོད། །འདི་བཟང་དྲུག་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་ཆུ་བོ་གངྒ་ཆུ་རུ་ཆེ་ལགས་ཀྱང། །ང་ལ་རྣམ་ཤེས་
མཁའ་ལྡིང་གི་གདམ་ངག་ཡོད། །འདི་གྲུ་གཟིངས་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་རྒྱ་གར་མཐའ་འཁོབ་མུ་གེ་ཆེ་ལགས་ཀྱང། །ང་ལ་དཀའ་
ཐུབ་ཆུ་འཐུང་གི་གདམ་ངག་ཡོད། །འདི་བཟའ་བཏུང་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་ལམ་བར་དང་ཡུལ་ཕྲན་འཇིགས་ས་ཆེ་ལགས་ཀྱང། །ང་
ལ་མ་མོ་ཇག་ཆིངས་ཀྱི་གདམ་ངག་ཡོད། །འདི་ཟླ་བསྐྱེལ་ཕལ་གྱི་དོ་ཟླ་མིན། །ལས་ཅི་ལཿ་འཆི་བཿ་བླ་མ་ནཱ་རོ་དང་མཻ་ཏྲི་ཡང་རྒྱ་གར་ན་བཞུགས། །དཔལ་

[052A]༄༅། །ཞི་བ་བཟང་པོ་ཡང་རྒྱ་གར་ན་བཞུགས། །རྟེན་མ་ཧཱ་བོ་དཧི་ཡང་རྒྱ་གར་ན་བཞུགས། །ང་ལས་ཅི་ལ་ཐུག་ཀྱང་རྒྱ་གར་ལ་འགྲོ། །འཆི་བ་སྲོག་ལ་
བབ་ཀྱང་རྒྱ་གར་ལ་འགྲོ། །ཅེས་གསུངས་ཤིང་ཐག་ཆོད་པའི་ཚེ། སྔར་འབུལ་སྡུད་ལ་བྱུང་བའི་གསེར་དང། སློབ་མ་རྣམས་ཀྱི་འབུལ་བ་ཐམས་ཅད་གསེར་དུ་
བསྒྲིལ་བས། གསེར་དཀར་ཡོལ་གང་བྱུང་བ་བསྣམས་ཏེ། གཞན་ཕྱག་ཕྱི་ལ་བཏོང་བའི་ཞུ་བ་ཕུལ་ཡང་མ་གནང་བར་གཅིག་པུར་རྒྱ་གར་ལ་བྱོན་ནོ། །
   ༈    རྗེ་མར་པས་འབྱོན་ལམ་ཉང་སྟོད་ལ་བྱོན་པས། བཞེངས་ཀྱི་གླང་པོ་སྣར། ཇོ་བོ་རྗེ་བོད་དུ་
བྱོན་པ་དང་མཇལ་བས། སྔར་ནཱ་རོ་པའི་དྲུང་དུ། ན་ལེན་ཏྲའི་ཆོས་ཁྲིམས་མཛད་པ། རྒྱལ་རིགས་ཀྱི་པཎྜི་ཏ་ཞི་དུལ་ཅན་ཞིག་ཆོས་ཞུ་བ་ལ་ཡང་ཡང་
འབྱོན་ཞིང་འདུག་པ་དེ་ཡིན་པར་ཤེས་ནས། མངའ་བདག་མཻ་ཏྲི་པས་དམ་རྫས་བསྟེན་པ་ལ་ཐུགས་སུ་མ་ཤོང་བའི་རྣམ་པས། བསྐུར་པ་ཅུང་ཟད་

[052B] དགེ་འདུན་སོ་ཐར་བ་སྤྱིའི་ཁྲིམས་ཡིན་ཕྱིར། ཁོང་རང་ལ་རང་འདོད་མེད་པ་དང། ཞི་དུལ་ཆེ་ཞིང་བོད་དུ་སངས་རྒྱས་ཀྱི་བསྟན་པ་སྤེལ་བ་ལ་བྱོན་པས་
ཐུགས་ལ་དགའ་སྤྲོ་དང་དག་སྣང་ཤར་ཏེ། དབང་རྡོ་རྗེ་ཕྲེང་བ་གནང་བའི་ཞར་ཅིག་འདུག་པས། གསོལ་བ་བཏབ་ནས་གནང་ཚེ། ནཱ་རོ་པ་གར་བཞུགས་གསུང་གླེང་
ཞུས་པས། ན་རོ་པ་སྤྱོད་པ་ལ་གཤེགས་ནས་མི་མ་ཡིན་གྱི་ཚོགས་དཔོན་མཛད་པ་མ་གཏོགས། མི་དང་མི་མཇལ་བ་འདུག་ཟེར། ཁྱེད་དང་ཡང་ཨེ་མཇལ་མི་ཤེས་
པས༑ རྒྱ་གར་ལ་བྱོན་པ་བས་ངའི་ལོ་ཙཱ་ལ་ཕྱིན་ན་འགྲོ་དོན་ཆེ་གསུང་བ་ལ། ཐུགས་ལ་མི་མཇལ་མི་སྲིད་སྙམ་པ་ཤར་རུང། ཞལ་ནས་མི་མཇལ་རུང་ལན་གཅིག་རྒྱ་
གར་ལ་ཅིས་ཀྱང་འགྲོ་ཞུས་ནས་བྱོན་ཏེ་བལ་པོར་ཕེབས་ཚེ། བླ་མ་པེན་ཏ་པ་དང་སྤྱི་ཐེར་བ་གཉིས་ལས། ཇོ་བོའི་གསུང་ལྟར་ནཱ་རོ་པ་སྤྱོད་པ་ལ་གཤེགས་པའི་གཏམ་
ཐོས་པས། ཐུགས་ཐོན་འགྲོ་བ་ལྟ་བུའི་སྡུག་བསྔལ་བྱུང། ད་མི་མཇལ་ལམ་ཞུས་པས། ཁྱེད་སློབ་མ་དམ་ཚིག་ཅན་ཡིན་ཅིང། རྗེ་བཙུན་ཆོས་ཀྱི་སྤྱན་ཅན་

[053A]༄༅། །ཡིན་ཕྱིར་མཇལ་ངེས་པས། ཚོགས་མཆོད་ཕུལ་ལ་གསོལ་བ་ཐོབ་ཟེར་བ་ལྟར་བྱེད་དགོས་དགོངས་ནས། རྒྱ་གར་དུ་བྱོན་དགེ་ཚུལ་ཤེས་རབ་
སེང་གེ་དང་མཇལ་བས་དགེ་ཚུལ་བ་ན་རེ། ཁྱེད་ཡོང་བ་འཕྱིས། རྗེ་བཙུན་ན་ནིང་གི་ལོ་གསར་གྱི་ཉ་ལ་སྤྱོད་པ་ལ་གཤེགས། དེ་ཙམ་ཅི་བྱེད་ཅིང་བསྡད་ཟེར་
གསེར་བསྒྲུབ་ཅིང་བསྡད་པའི་བར་ལ་མཁའ་འགྲོས་སྙན་རྒྱུད་ཞུ་བ་ལ་བསྐུལ་བའི་ལོ་རྒྱུས་རྣམས་རྒྱས་པར་བཤད་ནས། དེ་ཡང་བརྡ་བསྐུལ་འདི་དག་གིས་མྱུར་བར་
བྱུང་བ་ཡིན་ཏེ། ད་བླ་མ་དང་མཇལ་བ་ཞིག་རང་བསོད་ནམས་ལ་མ་བཀོད་པ་འདྲ། རྗེ་བཙུན་མི་བཞུགས་སྟེང་ཁྱེད་ལ་སྙན་རྒྱུད་ཀྱི་ཆོས་མངའ་འམ་ཅི། བདག་
གི་གསུང་བགྲོས་སམ་ཞལ་ཏ་རེ་ཙམ་འདུག་གེ་བྱས། མཚན་ནས་བོས་མང་དུ་བཤུམས་པས། དགེ་ཚུལ་བ་ན་རེ། སྙན་རྒྱུད་དམ་དེ་འདྲ་ཐོས་ཡང་མ་ཐོས། ཁོ་
ཡོང་རྒྱུ་ཡིན་ཏེ་གསུང་ཁྱེད་ལ་ཐུགས་བརྩེ་བའི་གསུང་མང་པོ་རང་ཡང་ཡང་འབྱོན་གྱི་འདུག་འབྱོན་ཁར་ཁོ་ཡོང་ངེས་ཡིན་པས་འདི་རྣམས་སྤྲོད་གསུང། ཕྱག་

[053B] ཐུགས་དམ་ཐང་ཁ་གཉིས་བཞག་པ་ཡིན་ཏེ། རྡོ་རྗེ་དྲིལ་བུ་རྐུ་ལ་ཤོར་བས་འདི་ལུས་དང་འབྲལ་མེད་བྱས་པ་ཡིན་ཟེར། དགྱེས་རྡོར་
གྱི་བྲིས་སྐུ་སྤྲད་བྱུང་བས་ཀྱང། བླ་མ་སྙིང་ལ་འདོད་པས་གདུངས་ཏེ་བཟོད་ཀླགས་མེད་པའི་སྤྱན་ཆབ་མང་པོ་ཤོར་བ་དང་དགེ་ཚུལ་བ་ན་རེ། ཁྱོད་ཀྱི་བླ་མ་ལ་མོས་
པའི་གདུང་ཤུགས་འདི་དང། རྗེ་བཙུན་ཆོས་ཀྱི་སྤྱན་ཅན་གྱི་ཐུགས་རྗེ་ནང་མཐུན་ཕྱིར་མཇལ་ངེས་པས། གསེར་གྱི་ཆ་རྐྱེན་འདི་དག་གིས་ཚོགས་མཆོད་ཕུལ་ལ་
གསོལ་བ་ཐོབ། དེ་ཡང་ཐོག་མར་ཁྱེད་རང་གི་བླ་མ་ཡང་ཡིན། རྗེ་བཙུན་གྱི་སློབ་མ་ཡང་ཡིན་པས་མངའ་བདག་མཻ་ཏྲི་པའི་དྲུང་དུ་བྱོན་ལ་གསོལ་བ་ཐོབ་ཟེར་བ་
ལྟར། མཻ་ཏྲི་པའི་སར་བྱོན་ཚོགས་མཆོད་ཟླ་བ་གཅིག་ཕུལ་བའི་མཐར་མཇལ་བར་ལུང་བསྟན་པ་ནི། །ནོར་བུ་རྒྱལ་མཚན་རྩེ་ལ་ཕྱར། །སྒེག་མོ་མེ་ལོང་ཟུར་
མིག་ལྟ། །བྱ་འཕུར་སྟེང་ནས་རྒྱལ་མཚན་འཕྱར། དེད་དཔོན་གྲུ་གཟིངས་བཏོང་བར་རྨི། །དཔལ་ནཱ་རོ་པ་དང་མཇལ་བར་ངེས། །གསུང་ངོ། །དེ་ནས་ཡང་ཁྱེད་

[054A]༄༅། །རང་གི་སློབ་དཔོན་རྗེ་བཙུན་དང་ཕར་སློབ་ཚུར་སློབ་ཞི་བ་བཟང་པོ་ཅན་སོང་ལ་ཟླ་བ་གཅིག་གསོལ་བ་ཐོབ་ཟེར་ཕྱིན་པས། དུག་མཚོའི་གླིང་
ནས་ཚུར་བྱོན་ཏེ་ཤིང་ཏིང་ཏིང་འཁུན་པའི་འགྲམ་ན་བཞུགས་པ་ལ་ཟླ་བ་གཅིག་གསོལ་བ་བཏབ་པས་ལུང་བསྟན་པ། །རྗེ་བཙུན་དཔལ་ལྡན་ནཱ་རོ་པ། །གླང་པོ་ཆེ་ཡི་
ལྟ་སྟངས་ཀྱིས། །སྤྱན་མིག་གཉིས་ལ་ཉི་ཟླ་ཡིས། །འོད་ཟེར་བོད་དུ་བཀྱེ་བ་རྨི། །ནཱ་རོ་པ་དང་མཇལ་ཏེ་འོང། །གསུང་ངོ། །དེ་ནས་ནཱ་རོ་པའི་སློབ་མ་རྣལ་འབྱོར་
མ་རུས་པའི་རྒྱན་ཅན་དུར་ཁྲོད་ན་བཞུགས་པའི་སར་སོང་ལ་ཟླ་བ་གཅིག་གསོལ་བ་ཐོབ་གསུང་ནས་ཕྱིན་ཏེ། གསོལ་བ་བཏབ་པས་ལུང་བསྟན་པ། །རི་གསུམ་རྩེ་ནས་
དུང་འབུད་ཅིང། །ལུང་གསུམ་མདོ་ནས་ལམ་སྣ་ཁྲིད། །བུམ་ནང་མར་མེ་འབར་བ་ཡིས། །འཛམ་གླིང་འོད་ཀྱིས་གང་བར་རྨི། །ནཱ་རོ་པ་དང་མཇལ་ཏེ་འོང་གསུང་ངོ། །
དེ་ནས་དགེ་ཚུལ་ཤེས་རབ་སེངྒེ་ན་རེ། ང་ཡང་རྗེ་བཙུན་ལ་ངོ་མི་ཆུང་བས་ཟླ་བ་གཅིག་གསོལ་བ་ཐོབ་གསུང་བཏབ་པས་ལུང་བསྟན་པ། །བདག་གིས་མྱ་ངན་ཐང་ཆེན་

[054B] ༑དམུ་ལོང་ཁྲིད་ཏེ་གཞན་ལ་སྤྲད། །དེ་ཡི་མ་རིག་མིག་ཕྱེ་ནས། །སེམས་ཀྱི་མེ་ལོང་བལྟས་པ་རྨི། །ནཱ་རོ་པ་དང་མཇལ་ཏེ་འོང། །གསུང་ངོ། །དེ་ནས་ནཱ་རོ་
པའི་རྡོ་རྗེའི་སྤུན་རི་རི་བ་དང། ཀ་སོ་རི་པ་ཅན་སོང་ལ་གསོལ་བ་ཐོབ་གསུང་ནས། རི་རི་པ་ཅན་ཟླ་བ་གཅིག་གསོལ་བ་བཏབ་པས་ལུང་བསྟན་པ། །སྔོན་ཚེ་བྲམ་ཟེ་བཟང་
ལྡན་ལ། །རིགས་ལྡན་ཆོས་ཀྱི་རྒྱལ་པོ་ཡིས། །དགེ་བཟང་དཔང་བཙུགས་གསོལ་བཏབ་པའི། །འབྲས་བུ་འདིར་འོང་མི་མཇལ་མེད། །དེའི་དོན་བླ་མ་ནཱ་རོ་པའི་
ཐུགས་རྗེ་དང། སློབ་མ་མོས་གུས་ཅན་ཁྱེད་ཀྱི་གདུང་ཤུགས་ནང་འཛོམ་པའི་ནུས་པས། ད་ནང་ང་ཡང་སྐྱེ་བ་ཡང་སྔ་མ་དྲན་ཞིང་ཤེས་པ་ཞིག་བྱུང་བ་ནི། ནཱ་རོ་པ་
བྲམ་ཟེ་བཟང་ལྡན་ཞབས་བྱ་བར་གྱུར། ལོ་ཙཱ་བ་ཁྱེད་བྱང་ཕྱོགས་ཀྱི་རིགས་ལྡན་ཆོས་ཀྱི་རྒྱལ་ཞེས་བྱ་ཡིན། ང་དྲང་སྲོང་དགེ་བ། ཀ་སོ་རི་པ་བྲམ་ཟེ་བཟང་པོ། དེ་
གཉིས་དཔང་པོར་བཞག་ནས་ཕྱི་མ་ལ་མཇལ་བར་གསོལ་བ་བཏབ་པས་ཞལ་གྱིས་བཞེས་པ་ཡིན་གསུང། །དེ་ནས་ཀ་སོ་རི་པ་ཅན་ཟླ་བ་གཅིག་གསོལ་བ་བཏབ་

[055A]༄༅། །པས་ལུང་བསྟན་པ། །ཡོངས་དག་ཟླ་བའི་དཀྱིལ་འཁོར་ནི། །མི་གཡོ་ཕུ་ལ་ཧ་རི་རུ། །སེམས་ཉིད་ཆོས་སྐུའི་མེ་ལོང་ནི། །ནཱ་རོ་པ་
ཡིས་སྟོན་པར་འགྱུར། །ཅེས་གསུངས་པ་སོགས་མཇལ་བའི་ལུང་བསྟན་ཁོ་ན་བྱུང་བས། དགའ་སྤྲོའི་སྤོབས་པ་ཞིག་སྐྱེས། རྗེ་བཙུན་སྙིང་ལ་འདོད་པས་གདུངས་ཏེ་
སྡོད་མ་ཚུག་པར་རེས་གྲོགས་དང་བཅས་ཏེ་བཙལ། རེས་གྲོགས་མེད་དུ་རི་སུལ་དང། ནགས་ཁྲོད་དང། གྲོང་ཁྱེར་རྣམས་མྱུར་ཞིང་བཙལ་བས། ལམ་ལོག་སྟེ་ཤར་
ཁྲི་སྒོ་བརྩེགས་པའི་གྲོང་དུ་སྡིག་སྤྱོད་རྒྱལ་པོས། གསེར་འདོད་པའི་ཕྱིར་བླ་མཆོད་གྱིས་ཟེར་བཙོན་དུ་བཟུང་བ་ལ། ང་བླ་མ་ནཱ་རོ་པ་ཚོལ་དུ་འགྲོ་བས་བསྡད་ལོང་མེད་
ཅེས་གསུངས་ནས་འགྲོ་བར་ཆས་པས། ཁྱོད་སྙིང་རྗེ་བ་ཅིག་འདུག་པས། བརྒྱགས་འདི་ཁྱེར་ལ་བཞུད་ཟེར་ནས། ཉ་ལྟང་དཀར་གྱི་ཁོག་པ་གཅིག་དང། འབྲས་བྲེ་དྲུག་
རྣམས་བསྐུར་ནས། འདི་ནས་ཤར་དྲང་པོ་ལ་བྱོན་ཟེར་བ་ལྟར་ཕྱིན་ཏེ། ཟླ་བ་བརྒྱད་བཙལ་བའི་དང་པོ་ལ། མར་པའི་མནལ་ལམ་དུ། རྗེ་ནཱ་རོ་པ་དེ་སེངྒེ་ལ་ཆིབས་

[055B] གུ་ན་མ་སིདྡྷི་བྱ་བའི་ཕྱག་རྒྱ་མ་གཉིས་ཀྱིས་མཐའ་རྟེན་ནས། ཉི་ཟླའི་སྟེང་ན་གར་བསྒྱུར་གླུ་ལེན་པ་མཐོང་སྟེ། དེ་ལ་གསོལ་བ་བཏབ་པས། རྣལ་
འབྱོར་མ་དེ་གཉིས་ན་རེ། །ནཱ་རོ་གཉིས་མེད་ཟུང་འཇུག་སྟེ། །ཕྱག་རྒྱ་གཉིས་ཀྱིས་མཐའ་རྟེན་ཅིང། །སེངྒེ་ཞོན་ནས་ཉི་ཟླ་ཡི། །སྟེང་ནས་གར་བསྒྱུར་གླུ་ལེན་པའི།།
རྨི་ལམ་འཁྲུལ་པས་མི་བྶླུའམ། །ཟེར་རོ། །དེ་ནས་ཟླ་བ་གཉིས་པ་ལ་བླ་མ་པེན་ཏ་བ་རྒྱ་གར་དུ་འབྱོན་པ་གྲོགས་སུ་ཁྲིད། རེས་བྲམ་ཟེའི་ཁྱེའུ་གསེར་ཕྲེང་ཅན་
གྲོགས་སུ་ཁྲིད་ནས་བཙལ་བྱས་མ་རྙེད་ཅིང། དལ་དུབ་སྒྱིད་ལུག་པའི་ཚེ། ནམ་མཁའ་ནས་སྒྲ་ཞིག་ན་རེ། །དད་གུས་རྒྱུན་ཆད་མེད་ཀྱི་རྟ། །བརྩོན་འགྲུས་ལྕག་གིས་
མ་བསྐུལ་ན། །གཟུང་འཛིན་རི་དྭགས་དངོས་པོ་ཡི། །རྒྱར་ཆུད་འཁོར་བར་མི་འཁྱམ་མམ། །ཟེར་རོ། །དེ་ནས་ཟླ་བ་གསུམ་པ་ལ་གྲོགས་བོར་ནས་གཅིག་པུར་ཚོལ་
ཞིང༑ ཕྱུགས་རྫི་འདྲ་ལ་དྲིས་པས་མཐོང་ཟེར་ནས་བརྔན་པ་བྱིན་ཏེ་བཙལ་བས། ནཱ་རོ་པའི་ཞབས་རྗེས་འདུག་ནས། ས་སྤྱི་བོར་བཞག་ཅིང་བཙལ་བས། སྒྲ་ཅིག་ན་རེ་

[056A]༄༅། །རྗེས་ནི་བྱ་ལམ་ཇི་བཞིན་དུ། །ངོས་བཟུང་མེད་པར་མ་ཤེས་ན། །ཁྱི་ཡིས་བྱ་འཕུར་གྲིབ་སྙོག་བཞིན། །དོན་མེད་གཡང་ལ་མི་འཁྱམ་
མམ༑ ༑ཟེར་རོ། །དེ་ནས་ཟླ་བ་བཞི་པ་ལ་བཙལ་བས། རི་ལོགས་ཅིག་ན་ཕར་རྣལ་འབྱོར་པ་གོས་སེར་བོ་ར་རི་གྱོན་པ་གཅིག་སོང་བ་ལ། ཡིན་ནམ་མིན་ནམ་བསམ་
ཞིང་བསྡད་པས། །གང་ཡང་སྐྱེ་བ་མེད་པ་ཡི། །སེམས་ཉིད་ཆོས་ཉིད་ཆོས་སྐུ་རུ། །ཐེ་ཚོམ་སྦྲུལ་མདུད་མ་རློད་ན། །རྩེ་གཉིས་ཁབ་ཀྱིས་དོན་མི་གྲུབ། །གསུང་
ནས་གཤེགས། དེ་ནས་ཟླ་བ་ལྔ་པ་ལ་བཙལ་བས། ཞལ་མཐོང་སྟེ་ཞེན་པ་སྐྱེས་པ་ལས། །འཇའ་ཚོན་ལྟ་བུ་ཞེན་མེད་ལུས། །ངོས་བཟུང་མེད་པར་མ་ཤེས་ན། །
དམུ་ལོང་ལྟས་མོ་ལྟ་བ་བཞིན། །དེ་དོན་རིག་པར་ག་ལ་འགྱུར། །གསུང་ནས་གཤེགས་སོ། །དེ་ནས་ཟླ་བ་དྲུག་པ་ལ་བཙལ་བས་ཉམས་ལ་བྱེ་སྟོངས་ཅིག་ན་བཞུགས་
འདུག་པ་ལ། གསོལ་བ་བཏབ་གསེར་གྱི་མཎྜལ་ཕུལ་ནས་ཆོས་ཞུས་པས། །སྣང་སྲིད་གདོད་ནས་དག་པ་ལ། །ཆོས་ཉིད་མཎྜལ་མ་ཕུལ་ན། །ཞེན་བཅས་

[056B] །ཆོས་བརྒྱད་སྒྲོག་ཏུ་མ་ཆུད་དམ། །གསུངས་ནས་གཤེགས་སོ། །ཡང་ཟླ་བ་བདུན་པ་ལ་བཙལ་བས་ཉམས་ལ། གྲོག་ཕུགས་ཅིག་ན་མི་རོ་
གཅིག་གི་ཁོག་པ་ཕྱེ། ཐོད་པ་ཕོག་ནས་ཀླད་པ་དང་རྒྱུ་མ་ལ་སོགས་པ་རྣམས་རྩིབ་མ་ཕོག་ནས་གསོལ་གྱི་འདུག་པ་ལ། གསོལ་བ་བཏབ་གདམ་ངག་ཞུས་པས་
རྩིབ་ཁྱེམ་གང་བྱིན་པ་སྐྱུག་བྲོ་ནས་མ་ཟོས་པས། །བདེ་བ་ཆེན་པོའི་སྣོད་ཆེན་དུ། །བདེ་ཆེན་ལོངས་སྤྱོད་རོ་མཉམ་དག་བདེ་བ་ཆེན་པོར་མ་སྤྱད་ན། །བདེ་ཆེན་
ལོངས་སྤྱོད་འབྱུང་མི་འགྱུར། །གསུང་སྟེ་ཤར་སྤྲུགས་ནས་གཤེགས་སོ། །ལྟས་པས་རོ་ལ་སོགས་པ་ཅི་ཡང་མི་འདུག་འཐོར་མ་ཅིག་རྩིག་ལོགས་ལ་གོས་འདུག་
པ་ལྡགས་པས། རོ་ཕུན་སུམ་ཚོགས་པ་ཅིག་བྱུང་སྟེ། ཏིང་ངེ་འཛིན་བཟང་པོ་ཡང་སྐྱེས་སོ། །ཡང་ཟླ་བ་བརྒྱད་པ་ལ་བཙལ་བའི་ཉམས་ལ། རྗེ་བཙུན་མཐོང་ནས་དེད་
པས་མ་ཟིན། ཐང་ཆད་པ་དང་བཞུགས་འདུག་པ་ལ། །གསོལ་བ་བཏབ་གདམ་ངག་ཞུས་པས། །ཆོས་ཉིད་འོད་གསལ་བྱ་བྲལ་རྟ། །འགྲོ་འོང་མེད་པར་མ་རྒྱུགས་

[057A]༄༅། །ན༑ ༑རི་དྭགས་སྨིག་རྒྱུ་སྙོག་པ་བཞིན། །དོན་མེད་ཐང་ལ་མི་འཁྱམ་མམ། །གསུང། གསུང་གླེང་འགའ་ཡང་བྱུང་བ་ཤར་ཏེ། དེ་ཡན་
ཆད་ནི་ཐུགས་ཉམས་ལ་བྱུང་བ་ཁོ་ནའོ། །ཟླ་བ་བརྒྱད་སོང་བའི་ཚེ། ཐུགས་སྐྱོ་ནས་ཕྱག་དཔེ་ལ་གཟིགས་རྟོག་མཛད་ཅིང་བཞུགས་པས། པཎ་ཆེན་ནཱ་རོ་དྲན་ནས་
མ་བཟོད་པར་དཔེ་ཆ་ལྟ་འཕྲོ་ལ་བོར་ཏེ། རི་མུན་པ་ཅན་ཞེས་བྱ་བའི་ནགས་ལ་ཚོལ་དུ་བྱོན་ནས་ཕྱུགས་རྫི་ཞིག་ལ་དྲིས་པས་བརྔན་པ་དགོས་ཟེར། གསེར་བྱིན་ནས་
དྲིས་པས། ཤེལ་གྱི་ཕ་བོང་ལ་ནཱ་རོའི་ཞབས་རྗེས་ཡོད་པ་ཞིག་བསྟན་པས། རྗེ་བཙུན་དང་མཇལ་བ་སྙམ་བྱེད་པའི་དགའ་སྤྲོ་དཔག་ཏུ་མེད་པ་ཞིག་ཐོབ་སྟེ། གདུང་
ཤུགས་དྲག་པོས་གསོལ་བ་བཏབ་པས། ནཱ་རོ་པའི་ཐུགས་ཀྱི་སྤྲུལ་པ་ཙནྡན་སྡོང་པོ་ཡལ་འདབ་ཤིན་ཏུ་རྒྱས་པ་ཞིག་གི་རྩེ་ལ། འཇའ་འོད་འཁྲིགས་པའི་གུར་
ཁང་ཙནྡན་སྡོང་པོ་ལ་རེག་མ་རེག་ཞིག་གི་ནང་ན། བཅོམ་ལྡན་འདས་དགྱེས་པ་རྡོ་རྗེ་སྤྲུལ་པའི་ལྷ་དགུ། སྐུ་མདོག་ཕྱག་མཚན་རྒྱན་ཆ་ལུགས་རྣམས་གསལ་ཞིང་

[057B] དེ་བླ་མའི་སྤྲུལ་པར་ཤེས་ནས་ཕྱག་མཆོད་ཕུལ་གསོལ་བ་བཏབ་པས། ཡུམ་བདག་མེད་མའི་ཐུགས་ཀ་ནས་ཨཥྚའི་སྔགས་སྤུ་ཤད་ཀྱིས་བྲིས་
པའི་རི་མོ་ལྟ་བུ་དེ་ལས་འདོ་འཕྲོས་ཏེ་མར་པའི་ཐུགས་ཀར་ཐིམ་པས་སྐུའི་བྱིན་བརླབས་དང། གསུང་གི་རྗེས་གནང་ཐོབ་པར་གྱུར་ཏེ། པཎ་ཆེན་ན་རོའི་ཐུགས་རྗེར་ཤེས་
ནས། དགའ་བ་དང་བླ་མ་དྲན་དྲགས། དུ་འབོད་འོ་དོད་སྨྲེ་སྔགས་དང་བཅས་གསོལ་བ་བཏབ་པས། པཎ་ཆེན་ནཱ་རོ་སྐུ་དུར་ཁྲོད་ཀྱི་ཆས་ཀྱིས་བརྒྱན་པས་སྒེག་པ་ལ་སོགས་
གར་དགུའི་ཉམས་དང་ལྡན་པ་ཞིག་ཕ་བུའི་མདུན་ན་སླེབ་ཡོད་གསུང་ཞལ་མངོན་སུམ་དུ་བསྟན་ཞིང་མཐོང་བས། ས་དང་པོ་ཐོབ་པ་ལྟ་བུའི་དགའ་སྤྲོ་བསམ་གྱིས་
མི་ཁྱབ་པ་ཞིག་ཐོབ། ཁོང་ནས་ཡུས་པའི་ཚིག་དང་མཆི་མ་མང་པོ་ཤོར། ཞབས་སྤྱི་བོར་བླངས་པས་མ་ཚིམ་པར་སྐུ་ལ་འཁྱུད་ཏེ། བརྒྱལ་བ་ལས་སངས་པ་དང་
གསེར་ཕངས་མེད་མཎྜལ་དུ་བཀོད་ནས་ཕུལ་བས། ཁོ་བོ་གསེར་མི་འདོད་གསུང་བཞེས་སུ་མ་གནང་བས། རྗེ་ལ་མི་དགོས་རུང། བདག་དང་གསེར་འབུལ་

[058A]༄༅། །མཁན་སོགས་སེམས་ཅན་ཐམས་ཅད་ཚོགས་རྫོགས་པའི་སླད་དུ་ཅིས་ཀྱང་བཞེས་དགོས་ཞེས་ཞུ་བ་ཡང་ཡང་ནན་གྱིས་ཕུལ་བས་
འོ་ན་བླ་མ་དཀོན་མཆོག་མཆོད་ཅིག་གསུང། གསེར་ཐམས་ཅད་ནགས་བསེབ་ལ་གཏོར་སོང་བས། བླ་མ་དང་མཇལ་བའི་དགའ་སྤྲོའི་ངང་ནས། ཡང་བོད་དུ་
དཀའ་ལས་བྱས་ཚུལ་རྣམས་དྲན་ནས་ཕངས་སེམས་ཞིག་ཤར་བ་ལས། ཕྱག་གཉིས་ཡབ་མཛད་ཐལ་མོ་སྦྱར་བའི་ཁ་ཕྱེ་སྟེ། གོད་ཉམས་མེད་པ་གནང་ནས་
ཁྱོད་ཕངས་ན་སླར་ཡོང་ངོ། །ང་ལ་གསེར་གྱིས་དགོས་པ་མེད། དགོས་ན་འདི་དག་ཐམས་ཅད་གསེར་གླིང་ཡིན་གསུང་ཞབས་ས་ལ་བརྡབས་པས། ས་གཞི་
ཐམས་ཅད་གསེར་དུ་སོང་ངོ། །དེ་ནས་བུ་ཆོས་ཀྱི་བློ་གྲོས་སླེབ་པ་ལ་སྣ་ལེན་བྱེད་གསུང། ནམ་མཁའ་ལ་ལྟ་སྟངས་མཛད་གཟིགས་པས། ཉ་རོ་སོ་མ་ཆེ་
ལ་ཡིད་དུ་འོང་བ་ཞིག་བབས་བྱུང་བ། འདི་ཁྱོད་ཀྱིས་བཤོས་ཅིག་གསུང་བཤས་པའི་ནང་ནས་ཤ་ལྔ་བདུད་རྩི་ལྔ་ལ་སོགས་ཏེ། ཚོགས་དང་མཆོད་པའི་ཡོ་བྱད་

[058B] བླ་མ་ཡི་དམ་མཁའ་འགྲོ་ཆོས་སྐྱོང་མཆོད་པས་མཉེས་པར་བྱས། དཔོན་སློབ་གཉིས་
ཀྱིས་ཀྱང་ཐུགས་དགྱེས་བཞིན་རོལ་ཚེ། མར་པས་ཆོས་ཀྱི་གསོལ་བ་བཏབ་པས། ནཱ་རོ་པའི་ཞལ་ནས། ཁྱོད་འདིར་ཏེ་ལོའི་ཐུགས་རྗེས་བཀུག་པ་ཡིན། ང་ལ་
ཏེ་ལོའི་ལུང་བསྟན་ཡོད་པས་གདམ་ངག་ཕུ་ལ་ཧ་རིར་བྱ་གསུང། ལུང་བསྟན་གསུང་དུ་གསོལ། ཞུས་པས། །རང་གྲོལ་ཡེ་ཤེས་ཉི་མ་ཡིས། །ཕུ་ལ་ཧ་
རིའི་དགོན་པ་རུ། །མ་དཧིའི་མ་རིག་མུན་པ་སོལ། །ཡེ་ཤེས་སྣང་བས་ཁྱབ་པར་གྱིས། །གསུང་བ་ཡོད་གསུང། དཔོན་སློབ་གཉིས་ཕུ་ལ་ཧ་རིར་བྱོན་པའི་ལམ་
བར་ལ། མཁའ་འགྲོ་རྣམས་ཆོས་ལ་འཕྲེན་པའི་བགེགས་དང་ཆོ་འཕྲུལ་ཆེན་པོ། སྤྱིར་གྱིས་མར་པ་བླ་མའི་སྔ་ཕྱི་གང་ལ་བྱོན་རུང་འཇིགས་སྣང་ཆེན་བོ་ཤར་
ཞིང༑ ཁྱད་པར་དུ་ཕུ་ལ་ཧ་རིར་ཕེབས་པ་དང། ཆེར་སོང་སྟེ་རྗེ་བཙུན་བདག་ལ་སྐྱབ་དུ་གསོལ་ཞེས་བསྐོར་བ་བྱས་གསོལ་བ་བཏབ་པས། མཁའ་འགྲོའི་

[059A]༄༅། །བགེགས་རྣམས་ཀྱིས་འཇིགས་པའི་གཟུགས་དངོས་སུ་བསྟན་ནས་མར་པ་འཛིན་དུ་བྱུང་བ་ལ། མར་པས་ཀྱང་རི་བྲག་ལ་སྤྲིན་
གྱི་བསེབ་ལ་བྱོན་པ་ལྟར། ཐོགས་གདུགས་མེད་པར་རྗེས་ནར་མར་བྱོན་པའི་ཕྱི་བཞིན། བགེགས་རྣམས་ཀྱིས་ཀྱང་དེད་པའི་ཚེ། ནཱ་རོ་རང་གིས་ཀྱང་སྐྱོབ་ནུས་རུང། །
བླ་མས་ལུང་བསྟན་བདག་གི་བུ། །སྣོད་ལྡན་མར་པ་བློ་གྲོས་ལ། །མཁའ་འགྲོའི་མིང་ཅན་བདུད་མོ་རྣམས། །བར་ཆད་རྩོམ་གྱིས་བྱིན་གྱིས་བརློབས། །ཅེས་ཏེ་
ལོ་པ་ལ་གསོལ་བ་བཏབ་པས། ཏེ་ལོའི་སྤྲུལ་པ་མཚོན་ཆ་སྣ་ཚོགས་ཐོགས་པའི་ཁྲོ་བོ་དཔག་ཏུ་མེད་པ་བྱུང་མ་ཐག་བགེགས་རྣམས་ཀྱིས་མར་པའི་ཕྱིར་བཞིན་
མ་ཐར་ཞིང། ཁྲོ་བོ་རྣམས་ཀྱི་གཟི་བརྗིད་མ་བཟོད་པར་ཕྱོགས་བཅུར་བྲོས་པའི་ཕྱིར་བཞིན། ཁྲོ་བོ་རྣམས་ཀྱིས་ཀྱང་དེད་པའི་རྗེས་བྲག་གི་བསེང་བར་ནར་མར་བྱུང་
ཞིང༑ དེ་དུས་མར་པས་ཀྱང་འོད་དང་སྤྲིན་ཕུང་གི་གསེབ་ནས་ཏེ་ལོའི་སྐུ་ཕྱེད་ཙམ་གཟིགས། དེ་གཟིགས་པས་དགྱེས་ཏེ་བྲོ་འཁྲབས་པས། བྲག་གི་ཁོང་གསེང་

[059B] བགེགས་རྣམས་བྲོས་པའི་རྗེས་བྱུང་བ་ཡང་ཕུ་ལ་ཧ་རི་ན་མངོན་གྱུར་དུ་ཡོད་དོ། །ཁྲོ་བོ་རྣམས་ཀྱིས་བགེགས་བཏུལ་བའི་ཚེ་
མཁའ་འགྲོ་རྣམས་སྐྲག་ནས་ཐལ་མོ་སྦྱར་ཏེ། །འཇིགས་པའི་སྐུ་ལ་འཇིགས་པའི་གསུང། །འཇིགས་པའི་མཚོན་ཆ་ལེགས་བསྣམས་པའི། །འཇིགས་ཆེན་སྐུ་
ལ་སྐྱབས་སུ་མཆི། །བདག་ཅག་གནོད་སྐྱེལ་མ་ལགས་ཀྱི། །ཟླ་བ་གཉིས་ཤར་ཚུལ་དུ་ནི། །ཤིང་རྟ་ཆེན་པོའི་རྟ་བསྐྱོན་ནས། །རྗེ་བཙུན་དཔལ་ལྡན་ནཱ་རོ་པ། །
ལུང་བསྟན་རང་གྲོལ་མཁའ་སྤྱོད་བསུ། །ཟེར་མི་སྣང་བར་གྱུར་ཏོ། །དེ་ནས་ཇོ་བོ་ནཱ་རོ་པ་ལ། རྗེ་མར་པས་སྤྱིར་གྱིས་སྙན་རྒྱུ་ཞུ། ཁྱད་པར་འཕོ་བ་གྲོང་འཇུག་ཞུ་
ཞུས་པས། གྲོང་འཇུག་ཞུ་བ་ཁྱོད་རང་དྲན་ནམ། ཁྱོད་ལ་ལུང་བསྟན་བྱུང་གསུང་བས། འདི་བདག་ལ་ལུང་བསྟན་བྱུང་བའང་མ་ལགས། བདག་རང་དྲན་པའང་
མ་ལགས། བདག་ལ་ཐོས་པ་དགའ་ཞེས་བྱ་བའི་སློབ་མ་ཞིག་ཡོད་པ་དེ་ལ། མཁའ་འགྲོའི་ལུང་བསྟན་བྱུང་བ་ལགས་ཞུས་པས། ངོ་མཚར་ཆེ་བོད་མུན་པའི་

[060A]༄༅། །གླིང་ན་སྐྱེས་བུ་གངས་ལ་ཉི་མ་ཤར་བ་འདྲ་བ་ཡང་ཡོད་པ་འདུག་གསུང། ཕྱག་གཉིས་དབུའི་གཙུག་ཏུ་ཐལ་མོ་སྦྱར་ནས།    ༈   
མུན་པའི་སྨག་རུམ་ན། །གངས་ལ་ཉི་མ་ཤར་འདྲ་བའི། །ཐོས་པ་དགའ་ཞེས་བྱ་བ་ཡི། །སྐྱེས་བུ་དེ་ལ་ཕྱག་འཚལ་ལོ། །ཞེས་གསུང་ཞིང་སྦྱན་བཙུམས་
ནས་དབུ་གུག་གུག་པ་ལན་གསུམ་མཛད་པས། །རྒྱ་གར་རི་དང་ཤིང་རྩི་རྣམས་ཀྱང་མགོ་གུག་གུག་པ་ལན་གསུམ་བྱུང་ཞིང། དུས་ད་ལྟའི་བར་དུ་ཡང་ཕུ་ལ་ཧ་རིའི་རི་
དང་ཤིང་རྣམས་བོད་ཀྱི་ཕྱོགས་ལ་མགོ་གུག་གེ་ཡོད་པར་གདའ། དེ་ནས། ཁྱོད་ལ་སྔར་སུ་ལའང་མ་གྲགས་པའི་ཁྱད་ཆོས། བདེ་མཆོག་མཁའ་འགྲོ་སྙན་རྒྱུད་ཀྱི་
ཆོས་སྟེར་བ་ཡིན་གསུང། བདེ་མཆོག་དྲུག་ཅུ་རྩ་གཉིས་དང། བཅུ་གསུམ་མ། ལྷ་ལྔ་མ། ལྷན་སྐྱེས་རྣམས་ཀྱི་དབང་རྡུལ་ཚོན་གྱི་དཀྱིལ་འཁོར་ལ་རྟེན་ནས་
བསྐུར། ཡུམ་རྡོ་རྗེ་ཕག་མོ་ལྷ་མོ་བཅོ་ལྔ་མ། བདུན་མ། ལྔ་མ། ལྷན་གཅིག་སྐྱེས་མ་རྣམས་ཀྱི་དབང་སིན་དཧུ་རའི་དཀྱིལ་འཁོར་ལ་རྟེན་ནས་བསྐུར། བླ་མའི་

[060B] གདམ་ངག་རྣམས་རྫོགས་པར་གནང་ནས། ཁྱད་ཆོས་ཀྱི་གདམ་ངག་འདི་ལ་ལྟོས་ན་ཁྱོད་ལ་སྔར་
བྱིན་པའི་གདམས་པ་རྣམས་ཕྱི་ཤུན་གྱི་ཚུལ་དུ་ཡོད་ཅིང། ཡང་སྙིང་དུ་གྱུར་པའི་མཆོག་གི་གདམས་པ་འདི། རྒྱུད་པ་བཅུ་གསུམ་མ་རྫོགས་བར་དུ་གཅིག་བརྒྱུད་ཀྱི་
བཀའ་རྒྱས་ཐོབ་ལ་ཐོས་པ་དགའ་ཞེས་བྱ་བའི་གདུལ་བྱ་དེ་ལ་བྱིན་ཅིག་འཕྲིན་ལས་དར་རྒྱས་སུ་འགྱུར་བ་ཡིན། སྔར་དང་ཁྱད་འདུག་གམ་མི་འདུག་གསུང་བས། མར་
པའི་ཐུགས་ལ། སྤྱིར་གཤིས་ཀྱི་བཞུགས་ཚུལ་ཁྱད་མི་འདུག་སྟེ། དེ་མངོན་དུ་བྱེད་པའི་ཐབས་ཟབ་མི་ཟབ་དང། ཡིད་ཆེས་དང་ཉམས་མྱོང། དཀའ་ཚེགས་མེད་པར་
མངོན་དུ་བྱེད་པ་མྱུར་མི་མྱུར་ལ་ཡིན་མིན་གྱི་ཁྱད་འདུག་ཅིང། ཁྱད་པར་བསྲེ་འཕོ་བསྐོར་གསུམ་དང། བསྲེ་བ་རོ་སྙོམ་གཉིས་ཀུན་ལ་མེད་པའི་ཁྱད་ཆོས། གཅིག་ཤེས་
ཀུན་གྲོལ། གཅིག་ཆོག་རྒྱལ་པོར་འདུག་པས། འདི་དང་པོ་ནས་གནང་བས་ཆོག་པ་ལ་སྙམ་པ་ཐུགས་ལ་ཤར་ཞིང། ཤར་བ་ལྟར་ཞུས་པས། སྤྱིར་གྱིས་ཁྱོད་ཡོང་

[061A]༄༅། །ཐེངས་སྔ་མ་གཉིས་ལ་འདི་སྟེར་བའི་དུས་ལ་མ་བབ་པས་མ་བྱིན་པ་ཡིན་ཅིང། ཁྱད་པར་ཆོས་ཕྱིར་དཀའ་བ་མ་སྤྱད་ན་ཆོས་ལ་དཀོན་
མཐོང་དང་རྩིས་མེད་པས་ཉམས་སུ་ལེན་མི་ནུས། རྒྱ་ལ་ཉམས་ལེན་བྱེད་བློ་བྱས་རུང་ཡོན་ཏན་རྒྱུད་ལ་མི་སྐྱེ་བ་ཡིན། ངས་སྔར་བཤད་པའི་ཏེ་ལོའི་དྲུང་དུ་དཀའ་ཆེན་
བཅུ་གཉིས། དཀའ་ཕྲན་བཅུ་གཉིས་རྣམས་ཆོས་འདིའི་ཕྱིར། ལུས་སྲོག་གི་ཐོག་ཏུ་སྤྱད་ནས་ཞུས་ཤིང་བསྒོམས་པས། ད་ལྟ་སྣང་བ་ལ་རང་དབང་ཐོབ་ཕྱིར་
ཡུལ་ཉི་ཤུ་རྩ་བཞི་སོགས། སངས་རྒྱས་ཀྱི་ཞིང་དུ་ཕྱིན་རུང་དཔའ་བོ་མཁའ་འགྲོའི་ཚོགས་གྲལ་དུ་ཆུད་ཅིང། རེས་འགའ་ཚོགས་ཀྱི་གཙོ་བོར་ཡང་གྱུར་པ་ཡིན་
ཁྱོད་རང་གིས་ཀྱང་དཀའ་ཚེགས་ཆེན་པོས་གསེར་བསྒྲུབས་ནས། ལམ་བར་གྱི་འཇིགས་པ་ལ་མ་བསམས་པར་ཆོས་ཕྱིར་དཀའ་བ་སྤྱད་པས། ཏེ་ལོས་ཆོས་འདིའི་
སྣོད་དང་སྐལ་བར་ལྡན་པ་གཟིགས་ནས་ང་ལ་ལུང་བསྟན་གནང་བ་ཡིན། ངས་ཁྱོད་ལ་བརྩེ་བས་མ་བཟོད་པར་ཆོས་འདི་སྟེར་དགོས་སྙམ། ད་ལན་འདིར་སླེབ་པའི་

[061B] མཁའ་འགྲོ་ཆོས་སྐྱོང་ལ་བཅོལ་དམ་དང་བསྐུལ་མ་བྱས་ནས་སླེབ་པ་ལ། རྒྱུད་པ་ལ་བྱིན་བརླབས་འཇུག་ཕྱིར་མྱུར་དུ་མ་འཕྲད་པར་དཀའ་
བ་སྤྱད་དུ་བཅུག་པ་ཡིན་གསུང། དེ་དུས་བདེ་མཆོག་གི་དབང་གདམ་ངག་རྣམས་གནང་བ་ཡིན་རུང། མར་པའི་རྒྱུན་གྱི་ཡི་དམ་དགྱེས་པ་རྡོ་རྗེ་ཡིན་པས། དཔལ་ནཱ་རོ་
པའི་ཐུགས་ལ། བོད་ཀྱི་མར་པ་ལོ་ཙཱ་འདི་ང་ལ་ཤིན་ཏུ་མོས་ཕྱིར་གསེར་ཁྱེར་ནས་འདིར་ཡང་ཡང་བྱུང་སྙིང་རྗེ་བས། འདི་ལ་རྒྱུད་འཛིན་སོགས་ཀྱི་རྟེན་འབྲེལ་ཅི་འདུག་
ལྟས༑ དེ་དང་མཐུན་པར་ལུང་བསྟན་བྱེད་དགོས་ དགོངས་  ནས་རྗེ་མར་པ་ལ། དཔལ་ནཱ་རོ་པས་ཚོགས་འཁོར་ཞིག་གནང། དེའི་ནུབ་དྲུང་དུ་གཟིམས་པའི་ཐོ་རངས་པཎ་ཆེན་ནཱ་རོས་
དགྱེས་པ་རྡོ་རྗེའི་ལྷ་དགུའི་དཀྱིལ་འཁོར་རྟེན་དང་བརྟེན་པར་བཅས་པ་ནམ་མཁར་ཁྲ་ལམ་མེ་སྤྲུལ་ནས། བུ་མར་སྟོན་ཆོས་ཀྱི་བློ་གྲོས་མ་ཉལ་བར་ཡར་ལོངས་དང་
ནམ་མཁའ་ལ་ཁྱོད་རང་གི་ཡི་དམ་དགྱེས་པ་རྡོ་རྗེ་སྤྲུལ་པའི་ལྷ་དགུ་ཡང་ཕེབས་འདུག་པས། ཁྱོད་ང་ལ་ཕྱག་འཚལ་ལམ། ཡི་དམ་ལ་ཕྱག་འཚལ་གསུངས་པས་

[062A]༄༅། །མར་པས་ཡི་དམ་རྟེན་དང་བརྟེན་པར་བཅས་པ་ཁྲ་ལམ་མེ་འདུག་པ་ལ་ཕྱག་བཙལ་བས། ནཱ་རོའི་ཞལ་ནས། བླ་མ་མེད་པའི་གོང་རོལ་
ན༑ ༑སངས་རྒྱས་བྱ་བའི་མིང་ཡང་མེད། །བསྐལ་པ་སྟོང་གི་སངས་རྒྱས་ཀྱང། །བླ་མ་དག་ལ་རྟེན་ཏེ་འབྱུང། །བྱ་བ་ལགས། འདི་དག་ཁོ་བོའི་སྤྲུལ་པ་ཡིན་
གསུང༑ ༑ཡི་དམ་བླ་མའི་ཐུགས་ཀར་ཐིམ་སྟེ་སོང། དེའི་རྟེན་འབྲེལ་གྱི་གནད་ཀྱིས་ད་ཁྱོད་ལ་མི་རྒྱུད་རིང་པོ་མི་ཡོང་སྟེ། རྟེན་འབྲེལ་དེ་ཡང་སེམས་ཅན་གྱི་སྐལ་
བ་ཡིན། ཆོས་རྒྱུད་སངས་རྒྱས་ཀྱི་བསྟན་པ་ནམ་གནས་ཀྱི་བར་དུ་ཡོང་བས་དགའ་བ་གྱིས་ཤིག་གསུང་བས། མར་པའི་ཐུགས་ལ་སྔར་ཐོས་བསམ་དེ་ཙམ་ཞིག་
བྱས་པ་ལ། ཡི་དམ་བས་བླ་མ་མཆོག་ཏུ་བསྟན་པ་ཁོ་ན་མཐོང་ཞིང་ཐོས། སྒོམ་པའི་ཚེ་ཡང་བླ་མ་ཡི་དམ་གྱི་དབུ་གཙུག་ཏུ་བསྒོམ་ཞིང་ཡོད། ཁ་སང་བླ་མ་
ཚོལ་ཚེ་ཡང་ཡི་དམ་དགྱེས་པ་རྡོ་རྗེ་ཙན་དན་སྡོང་པོའི་རྩེ་ལ་བཞུགས་པ་དང་མཇལ་རུང། དེས་མ་ཚིམ་པར་བླ་མ་བཙལ་བ་ཡིན་པ་ལ། ད་ལན་དེ་ལྟར་ཡོང་པ་

[062B] དེ་དང་མཐུན་པར་སྐུ་ལ་རྒྱ་ཚད་ཀྱི་བྲོ་འཚལ་བས། གྲོངས་
ལ་ཁད་པ་བཅུ་གསུམ་དང། རླུང་གིས་ཁྱེར་ཏེ་གྲོངས་ཐེངས་ཡང་གསུམ་བྱུང་བའི་བར་ལ། དཔལ་ནཱ་རོ་པའི་ཞལ་ནས་སྙན་རྒྱུད་ཀྱི་ཆོས་འདི་བཀའ་གཉན་པས། བདུད་
ཀྱི་བར་ཆད་ཀྱི་རྣམ་པར་འདུག་སྟེ། ཁྱོད་ང་དང་སངས་རྒྱས་ཀྱི་བསྟན་པ་ལ་གཅེས་པས། ངས་ཀྱང་དཀོན་མཆོག་ལ་གསོལ་བ་འདེབས། ཁྱོད་ལ་བདུད་གནོད་པ་ཙམ་ཞིག་
དཀོན་མཆོག་ཀྱང་སྐྱོབ་པ་ལ་བརྩོན་པར་མཛད་པས། ཚེ་ལ་བར་ཆད་མི་ཡོང་བའི་ཁག་ངས་ཐེག་ཁྱོད་རང་མྱོང་འགྱུར་གྱི་ལས་ངན་འཛད་པའི་ཐབས་སུ། ནད་དཀོན་
མཆོག་གི་ཐུགས་རྗེར་ཤེས་པ་གྱིས་ལ། སེམས་ཅན་ལ་བྱམས་སྙིང་རྗེ་དང་ཉམས་ལེན་གྱི་དྲན་པ་མ་བྲལ་བ་གྱིས་གསུང་པས། ཐུགས་བརྩེ་བའི་གསུང་ཐུགས་
རྗེས་བཟུང། བདག་ལ་ཤི་རུང་གསོན་རུང་དཀོན་མཆོག་གི་ཐུགས་རྗེར་ཤེས་པ་ལས་གཞན་མ་མཆིས་པས། འགྲོ་བ་ཀུན་ལ་བདག་ལྟར་ཐུགས་རྗེས་བཟུང་དུ་གསོལ་

[063A]༄༅། །ཅེས་ཞུས་པས་ནཱ་རོ་པ་མཉེས་སོ། །བསྙུང་བའི་བར་ལ་ཐུགས་ཉེ་བའི་མཆེད་ལྕམ་རྣམས་ཀྱིས་ཀྱང་ཐུགས་དམ་བསྲུང་འཁོར་མཛད་
ཅིང༑ ཡང་ཡང་བྱོན་ནས་གང་ཕན་གྱི་སྨན་དཔྱད་དང། རིམ་འགྲོ་དཀོན་མཆོག་གསོལ་གདབ་རྣམས་བྱས་པ་གྲག་གསུང་བ་ལ། རིམ་འགྲོ་བྱེད་པ་ལ་ཡོ་བྱད་
ཐམས་ཅད་བླ་མ་ལ་དམིགས་པ་མ་གཏོགས། ངས་བདག་ཏུ་བཟུང་བ་གཅིག་ཀྱང་མེད། བླ་མའི་ཕྱག་རྫས་ངའི་རིམ་འགྲོར་བཏང་མ་ཉེས་པར་འགྱུར་བས་མི་བྱེད་
སྨན་དཔྱད་བོད་ཀྱི་སེམས་ཅན་རྣམས་ཀྱི་བསོད་ནམས་ཀྱིས་མ་ཐུབ་ན་ང་འཆི་སྟེ་ཡོང། ཐུབ་ན་སྨན་དཔྱད་མེད་རུང་ནད་ལས་གྲོལ་ཏེ་འོང་བས་མི་བྱེད། དཀོན་
མཆོག་གསོལ་གདབ་དཔལ་ནཱ་རོ་པས་བརྩེ་བས་སྐྱོང་བ་ལས་ལྷག་པ་ཞིག་ཡོང་རྒྱུ་མེད་ཅིང་བླ་མ་ལ་ནི་རྒྱུན་དུ་གསོལ་བ་འདེབས་ཤིང་ཡོད། ཆོས་སྐྱོང་ རྣམས་  བསྟན་པ་
བསྲུང་མི་བསྲུང་ལ་རག་ལས་གསུང། སྨན་དཔྱད་དང་རིམ་འགྲོ་ཅི་ཡང་མ་བྱས་རུང་བླ་མ་དང་མཆེད་ལྕམ་རྣམས་ཀྱིས་ཐུགས་རྗེས་བསྙུང་གཞི་ལས་གྲོལ་ལོ། །

[063B] ཐུགས་སྐྱོ་བ་མ་སངས་པ་ལས། མཆེད་ལྕམ་རྣམས་ཀྱིས་བསྙུང་བ་ལས་གྲོལ་བའི་བཏང་རག་གིས་ཐུགས་བསོས་ཤིས། དཔལ་ནཱ་རོ་པས་
ཀྱང་བསྙུང་བ་ལས་གྲོལ་བའི་གཏང་རག་གནང་ཞིང། དེའི་ཚེ་གདམ་ངག་ཉམས་ལེན་གྱི་སྒོ་ནས་ཐུགས་བསོ་བའི་ཕྱིར། རྗེ་མར་པ་ལ་ཆོས་དྲུག་དྲིལ་བ་རྡོ་རྗེའི་མགུར་
འདི་གསུངས་སོ།། རྗེ་བཀའ་དྲིན་ཅན་གྱི་ཞབས་ལ་འདུད། །བོད་ཡུལ་གྱི་མར་བ་ལོ་ཙཱ་ཁྱོད། །དལ་འབྱོར་ལུས་ཀྱི་ཕུང་བོའི་ཡིད། །དབྱར་སྐྱོ་ཚེ་ན་འདི་སྐད་
ལོ༑ ༑སེམས་ཀྱི་གནས་ཐབས་ལྟ་བའི་གདེང། །ལུས་ཀྱི་གནས་ཐབས་སྒོམ་པའི་གནད། །ཕྱི་ནི་སྒྱུ་མ་ལྷ་ཡི་སྐུ། །ནང་ན་རྩ་གསུམ་འཁོར་ལོ་བཞི། །འོག་
ན་ཨ་ཤད་ཙཎྜ་ལི། །སྟེང་ན་ཧཾ་ཡིག་རྣམ་པ་ཅན། །སྟེང་འོག་རླུང་གི་འཁོར་ལོ་ནི། །སྲོག་རྩོལ་བུམ་ཅན་ཉམས་ལེན་གྱིས། །བར་ན་བདེ་སྟོང་གསལ་བའི་
ཉམས༑ ༑མིང་ཡང་གཏུམ་མོའི་གདམ་ངག་ཟེར། །རླུང་གནད་དུ་ཆུད་དམ་ལོ་ཙཱ་བ། །ཕྱི་ན་སྣང་བ་སྒྱུ་མ་ཙམ། །ནང་ན་ཉམས་མྱོང་སྨྲར་མ་བཏུབ། །ཉིན་མཚན་

[064A]༄༅། །སྣང་བ་སྤྲུལ་པའི་སྐུ། །མིང་ཡང་སྒྱུ་ལུས་ཀྱི་གདམ་ངག་ཟེར། །ཞེན་པ་ལོག་གམ་ལོ་ཙཱ་བ། །རྨི་ལམ་ཉམས་ཀྱི་འཁྲུལ་པའི་
དུས༑ ༑མགྲིན་པར་ཨོཾ་ཡིག་འོད་ཟེར་ཅན། །དྲན་འདུན་བག་ཆགས་ཀྱི་འཚམས་སྦྱོར་ལས། །སྐྱེས་པ་རྨི་ན་ཕོ་འདྲེ་ཟེར། །བུད་མེད་རྨི་ན་མོ་འདྲེ་ཟེར། །བྱོལ་
སོང་རྨི་ན་ཀླུ་རུ་འཛིན། །དགའ་བ་རྨི་ན་སེམས་དཔངས་བསྐྱེད། །མི་དགའ་རྨི་ན་སྙིང་མི་དགའ། །འདྲེ་སེམས་ཀྱི་རྩ་བར་མ་ཤེས་ན། །རྣམ་རྟོག་གི་འདྲེ་ལ་ཟད་
པ་མེད། །བཟང་ངན་རང་གྲོལ་སྟོན་པའི་དོན། །མིང་ཡང་རྨི་ལམ་གྱི་གདམ་ངག་ཟེར། །རང་བཞིན་ཤེས་སམ་ལོ་ཙཱ་བ། །གཉིད་དང་རྨི་ལམ་བར་ཞིག་ན། །
གཏི་མུག་ཆོས་སྐུའི་ངོ་བོ་ཅན། །བརྗོད་མེད་འོད་གསལ་བདེ་བའི་ཉམས། །རྗེས་ལ་འོད་གསལ་རྒྱ་ཡིས་ཐེབས། །རྨི་ལམ་འོད་གསལ་མཐུག་པོ་ཉིད། །མིང་
ཡང་འོད་གསལ་གྱི་གདམ་ངག་ཟེར། །སེམས་སྐྱེ་མེད་དུ་རྟོགས་སམ་ལོ་ཙཱ་བ། །སྒོ་བརྒྱད་འཁོར་བའི་དཀར་ཁུང་ཅན། །སྒོ་གཅིག་ཕྱག་རྒྱ་ཆེན་པོའི་ལམ། །

[064B] །སེམས་ཀྱི་མདའ་ལ་རླུང་གི་གཞུ། །ཧིག་གི་རྒྱུད་ཀྱིས་རབ་བསྐུལ་ནས། །རྣམ་ཤེས་ཚངས་པའི་ལམ་ནས་འཕེན། །
མིང་ཡང་འཕོ་བའི་གདམ་ངག་ཟེར། །རླུང་དུས་སུ་ཁེགས་སམ་ལོ་ཙཱ་བ། །རང་ལུས་དུས་ཀྱི་ཚད་ཕེབས་ལ། །གཞན་ལུས་མཚན་ལྡན་དམ་པའི་ཡུལ། །བར་ན་
ཡིག་འབྲུ་རླུང་གི་རྟ། །རྟེན་འབྲེལ་རླུང་གི་འཁོར་ལོ་ཡིས། །རང་ལུས་ཁང་སྟོང་བཞིན་དུ་བོར། །གཞན་ལུས་སྤྲུལ་སྐུའི་ངོ་བོ་ཅན། །མིང་ཡང་གྲོང་འཇུག་གི་
གདམ་ངག་ཟེར། །རླུང་ལས་སུ་རུང་ངམ་ལོ་ཙཱ་བ། །རྨི་ལམ་དུས་ཀྱི་ཤེས་པ་དེ། །བར་དོའི་སེམས་དང་བསྲེ་དགོས་པས། །ལོངས་སྤྱོད་རྫོགས་སྐུའི་ངོ་བོ་ཅན། །
དག་དང་མ་དག་གཟུགས་སྐུ་གཉིས། །བར་དོའི་དུས་སུ་ཟིན་ཡང་འཚལ། །རྨི་ལམ་བར་དོ་བསྲེ་འཕོའི་གནད། །མིང་ཡང་བར་དོའི་གདམ་ངག་ཟེར། །བར་དོ་
འབྱོངས་སམ་ལོ་ཙཱ་བ། །ལར་ཕྱི་ནང་གི་ཆོས་ལ་ཐོས་པ་དགོས། །གོ་བས་མཐའ་གཉིས་སྤོང་བ་ཡིན། །ཡིན་མིན་གྱི་སྒྲོ་དོགས་ཆོད་ཙ་ན། །གོལ་ས་མེད་པའི་

[065A]༄༅། །ལམ་ཅིག་ཡིན། །ལམ་དེ་ལ་སྐྱོ་བ་ག་ལ་ཡོད། །ཅེས་གསུངས་པ་དེ་ཐུགས་ལ་ཤིན་ཏུ་འཇགས་པར་གྱུར་པས། སྐྱོ་བ་སངས་ཤིང་
ཕྱིས་ཀྱང་བླ་མ་དྲན་པ་སོགས་ཐུགས་ནམ་ངེས་པར་འབྱུང་བའི་ཚེ་གསུང་བར་གདའ། རྗེ་མར་པ་བསྙུང་བ་ལས་གྲོལ་ཞིང་ཐུགས་སྐྱོ་བ་སངས་པའི་ཚེ། །ནཱ་རོའི་
ཞལ་ནས་དམངས་ཀྱི་རྣལ་འབྱོར་བདུན་ལས། ཁྲུས་ཀྱི་རྣལ་འབྱོར་ལ་འགྲོ་གསུང་བའི་ཞབས་ཕྱིར་ཕྱིན། ཡན་ལག་བརྒྱད་ལྡན་གྱི་རྫིང་བུར་མར་པས་ཀྱང་ཁྲུས་
མཛད་ཚེ། སྐུ་ལ་བསྲུང་བ་ཟབ་མོ་ཞིག་ཡོད་པ་དེ་བཀྲོལ་ནས་བཞག་པ་ཁྭ་ཏས་ཁྱེར་སོང་བ། ནཱ་རོ་པས་མི་མ་ཡིན་གྱི་བར་ཆད་རྩོམ་པར་དགོངས་ནས། ལྟ་
སྟངས་དང་བཅས་སྡིགས་མཛུབ་མཛད་པས། བྱ་རེངས་ཏེ་ནམ་མཁའ་ནས་ལྷུང་བྱུང་བ་ལས། བསྲུང་འཁོར་བཞེས་ཏེ་མར་པ་ལ་གནང་ནས་ད་ཕྱིན་པར་ཆད་བདུད་
ལས་རྒྱལ་བ་ཡིན་ནོ་གསུང། དེ་ནས་དཔལ་ནཱ་རོ་པ་ཆེན་པོས། མར་པ་ཆོས་ཀྱི་བློ་གྲོས་འདི་ངའི་རྒྱལ་ཚབ་ཏུ་བཀོད་པ་ཡིན་གསུང། རྫོངས་ཀྱི་ཚོགས་མཆོད་

[065B] ལོ་ཙཱ་བ་ཁྱོད་ལ་ངས་སྔར་ངོ་སྤྲད་པ་ལྟར། ཕུང་པོ་ལྔ་རིགས་ལྔ། ཉོན་མོངས་པ་ལྔ་ཡེ་ཤེས་ལྔར་གདོད་ནས་
གནས་པ་ངོ་འཕྲོད་ཕྱིར། ངོ་བོ་ལ་སྤང་བླང་མེད་པས། སྣང་སྲིད་ཀྱི་ཆོས་ཐམས་ཅད་རྒྱལ་བ་རིགས་ལྔའི་ངོ་བོར་གྱུར་ཅིང། དེ་དག་ཆོས་ཉིད་འགག་མེད་དུ་ཤར་བའི་
རང་རྩལ་དུ་ཤེས་པས། ཟུང་འཇུག་ཏུ་མ་གྱུར་པའི་ཆོས་གཅིག་ཀྱང་མེད་ཕྱིར། ཆོས་ཉིད་ཀྱི་ཀློང་དུ་ཉམས་སུ་ལེན་པ་ལ་ཐོགས་གདུགས་མེད་པ། དཔེ་ནམ་མཁའ་
ལ་བྱ་འཕུར་བ་ལྟ་བུ་ཡིན་ཞིང། དེ་རྟོགས་པའི་ཆོས་འཁོར་གྱི་བསྟན་པ་འཁོར་ལོ་བསྒྱུར་བའི་རྒྱལ་པོ་ལྟ་བུ་མངོན་དུ་གྱུར་པ་ཡིན་པས། ལུང་གི་ཆོས་འཁོར་གྱི་
བསྟན་པ་རྒྱལ་སྲིད་རིན་ཆེན་སྣ་བདུན་ལྟ་བུ་ཤུགས་ལ་འཛིན་པར་འགྱུར་བས། སྤྱིར་ཁྱོད་ཀྱིས་སངས་རྒྱས་ཀྱི་བསྟན་པ་མདོ་སྔགས་གཉིས་ཀའི་ལུང་རྟོགས་ཀྱི་སྒོ་
ནས་འཛིན་ཅིང། བྱེ་བྲག་ཏུ་གསང་སྔགས་ཀྱི་བསྟན་པ་ལུང་རྟོགས་གཉིས་ཀ་ཉིན་མོར་བྱེད་པར་འགྱུར་ཞིང། ཁྱོད་ཀྱི་ཚེ་འདིའི་རིགས་རྒྱུད་འཆད་ཏེ། ཆོས་རྒྱུད་

[066A]༄༅། །བོའི་གཞུང་ལྟར་སངས་རྒྱས་ཀྱི་བསྟན་པ་ནམ་གནས་ཀྱི་བར་དུ་གནས་པར་འགྱུར་ལ། མ་དག་པའི་གང་ཟག་འགའ་ཞིག་གི་སྣང་ངོར་
ཁྱོད་ཚེ་འདིའི་འདོད་ཡོན་ལ་མངོན་ཞེན་རྡོ་ལ་རི་མོ་བྲིས་པ་བཞིན་དུ། འགྱུར་མི་སྲིད་ཅིང་བརྟན་བརྟན་དང་ཆེ་ཆེ་འདྲ་མོ་ཞིག་སྣང་རུང། ཁྱོད་རང་གི་ངོ་ཐོག་ན་ཆོས་ཉིད་དུ་
ངོ་འཕྲོད་འདུག་པས། སྤྲུལ་ལ་མདུད་པ་བོར་བ་བཞིན་འཁོར་བ་རང་གྲོལ་དུ་འགྱུར་ལ། མ་འོངས་པའི་སློབ་རྒྱུད་ཐམས་ཅད་ཀྱང་སེང་གེ་དང་ཁྱུང་གི་ཕྲུ་གུ་བཞིན་དུ་ཇེ་བཟང་
ཇེ་བཟང་ལ་འགྲོ་བ་ཡིན་ཞིང། རང་རེ་གཉིས་ཚེ་འདིར་བརྩེ་གདུངས་ནང་མཐུན་པས་འོད་གསལ་གྱི་ངང་ལ་འདུ་འབྲལ་མེད་ལ། ཕྱི་མ་ཡང་དག་པ་མཁའ་སྤྱོད་ཀྱི་གནས་
སུ་ངས་བསུ་སྟེ། འབྲལ་མེད་དུ་འགྲོགས་པར་འགྱུར་བས་དགའ་བར་གྱིས་ཤིག་ཅེས་གསུངས་པས། མར་པས་ཆོས་རྒྱུད་ལ་དར་རྒྱས་ཡོང་བའི་ལུང་བསྟན་ཐུགས་རྗེས་
བཟུང༑ མཐར་ཐུག་མདོ་སྔགས་གཉིས་ཀྱི་ལྟ་བ་རྟོགས་པ་ལ་ཁྱེད་མི་འདུག་པས། གཉིས་ཀའི་རྟོགས་པ་དང་ལུང་གི་བསྟན་པ་འཛིན་རུང། རྣམ་པ་ཀུན་སྤྱོད་སོ་ཐར་

[066B] བདག་ལ་དར་མ་མདོ་སྡེ་ཞེས་བྱ་གཅིག་གིས་ཐོག་དྲངས་ཤ་ནས་ཆད་པའི་བུ་བདུན་ཡོད་རུང་རིགས་རྒྱུད་འཆད་ན་
མི་འཆད་པའི་ཐབས་ཀྱི་བཀའ་ལུང་གནང་དུ་རུང་ལགས་སམ། ཅེས་ཞུས་པས། པཎ་ཆེན་ནཱ་རོའི་ཞལ་ནས། མ་འོངས་པ་ན་ཁྱོད་ཀྱི་ཆོས་རྒྱུད་ལ་ཕྱི་ཉན་ཐོས་ཀྱི་རྣམ་
པ་ཅན་ལ། ནང་ཐེག་ཆེན་གྱི་དོན་རྟོགས་པའི་སར་གནས་ཀྱི་སེམས་དཔའ་འཁོར་བཅས་ཡང་མང་པོ་འབྱུང་ཞིང། གཞན་ཆ་ལུགས་ངེས་མེད་ཀྱིས་སྒྲུབ་རྒྱུད་ཀྱི་བསྟན་
པ་དར་རྒྱས་སུ་བྱེད་པར་འགྱུར་ལ། བུ་བདུན་གྱིས་མི་ཚད་སྟོང་ཡོད་རུང། རིགས་རྒྱུད་ཡོང་རིགས་སུ་མི་འདུག་ནའང། འགྱོད་མེད་ཀྱི་ཐབས་ལ་ཕ་བུ་ཀུན། ཡི་དམ་
ལྷའི་བསྙེན་བསྒྲུབ་ཀྱི་མཚམས་དམ་པོའི་ངང་ནས། མཁའ་འགྲོ་ཆོས་སྐྱོང་གི་ཚོགས་གཏོར་ལ་འབད་འབུངས་ཐོན། ཁྱོད་སྐྱེ་བ་སྔོན་ནས་སྦྱངས་པའི་ལས་འཕྲོ་ཅན་
སར་གནས་ཀྱི་སེམས་དཔའ་ཆེན་པོ་ཡིན་ཕྱིར། འགྲོ་བ་མང་པོ་ལ་ཕན་ཐོགས་པ་འདུག་པས། བོད་གངས་ཅན་གྱི་གདུལ་བྱ་རྣམས་འདུལ་ཕྱིར་ངའི་རྒྱལ་ཚབ་དུ་མངའ་

[067A]༄༅། །གསོལ་བ་ཡིན་ནོ་གསུང། ཕྱག་གཡས་མར་པའི་དབུ་ཐོག་ཏུ་བཞག་ནས། མ་འོངས་ལུང་བསྟན་གྱི་མགུར་འདི་གསུངས་སོ།།
སྔོན་ཚུལ་བཞིན་སྦྱངས་པའི་ལས་འཕྲོ་ཅན། གཉུག་མའི་དོན་རྟོགས་རྣལ་འབྱོར་པ། བོད་ཡུལ་གྱི་མར་པ་ལོ་ཙཱ་ཁྱོད། །རིགས་ལྔ་བྱ་འཕུར་ཆོས་ཉིད་ཀློང། །འཁོར་
ལོ་བསྒྱུར་རྒྱལ་རིན་ཆེན་འཛིན། །རིགས་རྒྱུད་ནམ་མཁའི་མེ་ཏོག་ཡལ། །ཆོས་རྒྱུད་ཆུ་བོའི་གཞུང་དང་ལྡན། །ཞེན་པ་རྡོ་ལ་རི་མོ་བཀྲ། །འཁོར་བ་ཆུ་རིས་རང་ཡལ་
འགྱུར༑ ༑བུ་སེང་གེ་ཁྱུང་གི་ཕྲུ་གུ་བཞིན། །སློབ་མ་བས་ཀྱང་ཡང་སློབ་བཟང། །ཐེག་པ་ཆེན་པོའི་དོན་རྟོགས་ནས། །ལས་ཅན་སྨིན་དང་གྲོལ་གྱུར་པའི། །སྐལ་ལྡན་
གདུལ་བྱའི་རྒྱལ་པོ་ཁྱོད། །ད་ནི་བོད་ཡུལ་དབུས་སུ་བྱོན། །བྱང་ཕྱོགས་ཁ་བ་ཅན་གྱི་ལྗོངས། །སྤོས་ཀྱི་ཤིང་རྣམས་རྒྱས་པའི་ས། །སྨན་སྣ་ཚོགས་སྐྱེ་བའི་རི་
མགུལ་ན། །སྐལ་ལྡན་གདུལ་བྱ་སྣོད་ལྡན་ཡོད། །བུ་དེ་རུ་སོང་ལ་འགྲོ་དོན་མཛོད། །ཁྱོད་ཀྱི་འགྲོ་དོན་གྲུབ་པར་ངེས། །ཚེ་འདིར་བརྩེ་གདུངས་ནང་མཐུན་པས། །འོད་

[067B] །ཕྱི་མ་དག་པ་མཁའ་སྤྱོད་དུ། །ཁོ་བོས་བསུ་ནས་འབྲལ་མེད་དུ། །འགྲོགས་པར་འགྱུར་ལ་གདོན་མི་ཟ། །བུ་ཁྱོད་ཀྱི་སེམས་ལ་
དེ་ལྟར་ཞོག། ཅེས་གསུང་ཞིང། ད་ཁྱོད་འདི་ནས་མཻ་ཏྲི་པའི་སར་སོང་ལ། འདོད་ཆོས་རྣམས་ནན་ཏན་གྱི་སྒོ་ནས་ཞུས་ཤིག་སྔར་བས་ཀྱང་ངེས་ཤེས་འདྲོངས་པ་
ཞིག་ཡོང་བ་འདུག་གསུང་ངོ། །དེ་ནས་མར་པས་བོད་ལ་འབྱོན་པར་ཐུགས་ཆས་པའི་ཚེ། ཕུ་ལ་ཧ་རིའི་ནུབ་ཕྱོགས་ཨ་མྲའི་ཚལ་གྱི་ཤིང་དྲུང་ཅིག་ཏུ་གཟིམས་པའི་ཐོ་
རངས་ཞིག་གི་ཐུགས་དགོངས་ལ། ཡོང་ངས་ཚེ་འདིར་བོད་ནས་རྒྱ་གར་ལ་ལན་གསུམ་ཡོངས་བའི་སྔ་མ་ལ་ལོ་བཅུ་གཉིས། བར་པ་ལ་དྲུག་ད་ལན་གསུམ་སྟེ་ཉེར་
གཅིག་སོང་བ་ལས། དབལ་ནཱ་རོ་པ་རང་གི་དྲུང་དུ་ལོ་བཅུ་དྲུག་དང་ཟླ་བ་བདུན་བསྡད་འདུག་ཆོས་བྱས་པ་ལ་གྲུབ་ཐོབ་ཀྱི་བླ་མ་རྣམས་དང་མཇལ། སྒྲ་སྐད་དང་
སློབ་གཉེར་ནི་མཐར་ ཕྱིན་  པ་ཤེས་དགོངས་ཏེ། དགྱེས་བཞིན་བོད་དུ་བྱོན་པ་ལ། བླ་མ་མཆེད་གྲོགས་རྣམས་ཤུལ་དུ་ལུས་པ་ལ་ནི་ཐུགས་འཕྲེང། ལམ་བར་གྱི་ཆུ་འཕྲང་

[068A]༄༅། །ཨར་ཇག་ལ་སོགས་འཇིགས་པ་རྣམས་ལ་ནི་འཚེར། སློབ་གཉེར་གྱི་རྗེས་གདམ་ངག་ཁྱད་པར་ཅན་རྣམས་ཐོབ་ནས་བོད་དུ་འབྱོན་པ་ལ་ནི་
བྲོད་པའི་ཐུགས་ཉམས་དྲག་པོ་ཞིག་ཤར་བ། པཎ་ཆེན་ནཱ་རོ་པ་ལ་ཕྱི་ཕྱག་གི་ཚུལ་དུ་ཚོགས་མཆོད་ཞིག་ཕུལ་བའི་གྲལ་དུ་ལོ་རྒྱུས་དང། བཀའ་གནང་ཞུས་ནས་
བུང་བ་རྒྱང་རིང་དུ་འཕུར་འགྲོ་བའི་སྒྲ་ལ་རྟ་དྲངས་ནས་ཡོངས་སུ་གྲགས་པའི་མགུར་ཆེན་ལམ་གླུ་རིང་མོ་འདི། བླ་མ་དང་མཆེད་ལྕམ་རྣམས་ལ་ཕུལ་ལོ། །རྗེ་
འགྲོ་བ་འདྲེན་མཛད་སྐུ་དྲིན་ཅན། །གྲུབ་ཐོབ་བརྒྱུད་པའི་བླ་མ་རྣམས། །མི་ཁོ་བོའི་སྤྱི་གཙུག་རྒྱན་དུ་བཞུགས། །རྒྱ་གར་གྱི་ནཱ་རོ་པཎ་ཆེན་དང། །བོད་ཡུལ་གྱི་
མར་པ་ལོ་ཙཱ་གཉིས། །སྔར་སྦྱངས་སྨོན་ལམ་གཅིག་པས་མཇལ། ལོ་བཅུ་དྲུག་ཟླ་བ་བདུན་དུ་བསྟེན། །དུས་སྐད་གཅིག་མི་འབྲལ་འགྲོགས་པའི་ཕྱིར། །ཐུགས་
ལ་མི་འདོགས་སྐབས་མ་མཆིས། །དཔལ་མེ་ཏོག་མདངས་འཕྲོག་གི་དགོན་པ་འདིར། །དབང་བཞིའི་ཆུ་བོ་རྫོགས་པར་བསྐུར། །སྙན་རྒྱུད་ཀྱི་གདམ་ངག་

[068B] །བླ་མེད་ཐེག་པ་མཆོག་གི་དོན། །གཉིས་མེད་རྩེ་གཅིག་གཞིར་བཞག་ནས། །སེམས་སྟོང་པ་ཉིད་ལ་སྦར་ཟིན་བྱས། །ཁ་བ་ཅན་འདབས་
བྱང་ཕྱོགས་སུ། །ལུང་བསྟན་རྒྱལ་ཚབ་བཀོད་པའི་ཕྱིར། །ད་ནི་བན་ཆུང་བོད་དུ་འགྲོ། །བན་ཆུང་བོད་དུ་འགྲོ་བ་ལ། །ཤུལ་ན་འཕྲེང་བ་རྣམ་གསུམ་ཡོད། །ཡིད་ལ་
གཅགས་པ་རྣམ་གསུམ་ཡོད། །ལམ་ན་འཇིགས་པ་རྣམ་གསུམ་ཡོད། །བར་ན་འཚེར་བ་རྣམ་གསུམ་ཡོད། །གདོང་ན་བྲོད་པ་རྣམས་གསུམ་ཡོད། །ངོ་མཚར་ཆེ་
བ་རྣམ་གསུམ་ཡོད། །གླུ་དེའི་རྗེས་བཟློས་མ་བཤད་ན། །ཚིག་དེས་དོན་གྱི་བརྡ་མི་འཇོལ། །ཤུལ་ན་འཕྲེང་བ་རྣམ་གསུམ་ནི། །རྗེ་ནཱ་རོ་དང་མཻ་ཏྲིས་དབུ་མཛད་
ནས༑ ༑གྲུབ་ཐོབ་ཀྱི་བླ་མ་བརྒྱ་རྩ་གཅིག་ཤུལ་དུ་ལུས་ཏེ་མ་བས་འཕྲེང། །དཔལ་འཇིགས་མེད་གྲགས་པས་དབུ་མཛད་ནས། །མཆེད་དང་ལྕམ་དྲལ་བརྒྱ་
རྩ་གཅིག་ཤུལ་དུ་ལུས་ཏེ་མ་བས་འཕྲེང། །གནས་ཕུ་ལ་ཧ་རིས་སྣ་དྲངས་པའི། །གྲུབ་ཐོབ་གནས་ཆེན་བརྒྱ་རྩ་གཅིག་ཤུལ་དུ་ལུས་ཏེ་མ་བས་འཕྲེང། །

[069A]༄༅། །ཡིད་ལ་གཅགས་པ་རྣམ་གསུམ་ནི། ལྷ་དྷརྨ་བོ་ ཛྷ་  ཨ་ཤོ་ཀ་དྲིན་ཅན་གནས་པོ་ཕོ་མོ་རྣམས། །འབྲལ་མི་ཕོད་ཏེ་ཡིད་ལ་གཅགས། །
བྲམ་ཟེའི་ཁྱེའུ་གསེར་ཕྲེང་ཅན། །ཤི་སྲོག་གིས་མཐུད་པའི་གྲོགས་པོ་བྱས། །འབྲལ་མི་ཕོད་ཏེ་ཡིད་ལ་གཅགས། །དེད་དཔོན་གྱི་བུ་མོ་སྔོ་བསང་མ། །མཚན་
ལྡན་དེ་རིག་མར་རྟེན་རྟེན་ནས། །འབྲལ་མི་ཕོད་ཏེ་ཡིད་ལ་གཅགས། །ལམ་གྱི་འཇིགས་པ་རྣམ་གསུམ་ནི། མཚོ་དུག་མཚོ་ཁོལ་མས་སྣ་དྲངས་ནས། །ཤར་ཆུ་
བོ་གངྒ་ད་གཟོད་རྒོལ། །འདི་མ་མཐོང་གོང་ན་ང་རེ་འཇིགས། །རི་ཨུ་ཤུ་རིའི་ནགས་འདབས་ན། །ཆོམ་རྐུན་ཇག་པ་ལམ་ན་བསླུག་འདི་མ་མཐོང་གོང་ན་ང་རེ་འཇིགས་
གྲོང་ཁྱེར་ཏིར་ཧུ་ཏི་ན། །ཁྲེལ་མེད་ཤོ་གམ་ཆར་ལྟར་འབེབས། །འདི་མ་མཐོང་གོང་ནས་ང་རེ་འཇིགས། །བར་གྱི་འཚེར་བ་རྣམ་གསུམ་ནི། །འཕྲང་པ་ལ་ཧ་ཏི་མ་
གཏོགས་པ། །བཅའ་འཕྲང་ཟམ་པ་བརྒྱ་བཅུ་གཅིག། །ཨེ་མ་དངུལ་ཆུ་བས་ཀྱང་འཚེར། །ལ་ཁ་ལ་བྱ་ལ་མ་གཏོགས་པ། །ལ་ཆེན་ལ་ཆུང་བརྒྱ་བཅུ་གཅིག་

[069B] །ཐང་དཔལ་མོ་དཔལ་ཐང་མ་གཏོགས་པ། །ཐང་ཆེན་ཐང་ཆུང་བརྒྱ་བཅུ་གཅིག་ཨེ་མ་དངུལ་ཆུ་བས་ཀྱང་འཚེར། །གདོང་གི་བྲོད་
པ་རྣམ་གསུམ་ནི། །སྒྲ་ཀ་ལ་ཙན་ཏྲས་སྣ་དྲངས་ནས། །སྐད་སྣ་བརྒྱ་དང་རྩ་བརྒྱད་ཤེས། །གྲོགས་ལོ་ཙ་ཚོགས་ན་ང་རེ་བྲོད། །དགྱེས་རྡོར་གདན་བཞིས་སྣ་དྲངས་
ནས༑ ༑རྒྱུད་འགྲེལ་བརྒྱ་དང་རྩ་བརྒྱད་ཤེས། །གྲོགས་སྟོན་ཆེན་ཚོགས་ན་ང་རེ་བྲོད། །བཀའ་བཞིའི་གདམས་པས་སྣ་དྲངས་ནས། །སྙན་རྒྱུད་བརྒྱ་དང་རྩ་བརྒྱད་ཤེས།།
གྲོགས་སྒོམ་ཆེན་ཚོགས་ན་ང་རེ་བྲོད། །ངོ་མཚར་ཆེ་བ་རྣམ་གསུམ་ནི། །བསྲེ་དང་འཕོ་བ་མ་གཏོགས་པ། །ཁྱད་ཆོས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་
ཆེ་མོད། །དུད་སོལ་ལྷ་མོ་མ་གཏོགས་པ། །བསྟན་བསྲུངས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །རིམ་ལྔའི་དམར་ཁྲིད་མ་གཏོགས་པ། །རྫོགས་
རིམས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །དེ་ཐམས་ཅད་བླ་མ་རྗེའི་དྲིན། །འབངས་དྲིན་ལན་གཞལ་གྱིས་མི་འཁོར་བས། །རྗེ་མི་འབྲལ་སྤྱི་

[070A]༄༅། །གཙུག་བརྒྱན་དུ་བཞུགས། །དེ་འོག་མཆེད་དང་ལྕམ་དྲལ་རྣམས། །བན་ཆུང་བོད་དུ་འགྲོ་བ་ལ། །རྐྱེན་བར་ཆད་མེད་པའི་བྱིན་རླབས་
ཞུ༑ ༑དུས་ད་ནི་མཇལ་བ་ཡོང་མི་མཆིས། །དཔལ་ཨུ་རྒྱན་ཡུལ་ལམ་མཁའ་སྤྱོད་དུ། །ཚེ་ཕྱི་མ་ཅིས་ཀྱང་མཇལ་བ་ཞུ། །ཞེས་བླ་མ་ལོ་ཙཱ་བས་མགུར་
དེ་བཞེས་པས་མཆེད་གྲོགས་གོང་མར་གྱུར་པ། བྲམ་ཟེ་ས་མུ་ཏ་ཀི་རྟི་དང། རྣལ་འབྱོར་མ་སུ་ཀ་དྷ་རི་ལ་སོགས་བ་བརྒྱད་ཀྱིས་སྤྱན་ཆབ་ཤོར་རོ། །དེ་ནས་རྗེ་
མར་པས་བླ་མའི་སྐུའི་དཀྱིལ་འཁོར་ལ་དབང་བཞི་ཞུས་སྨོན་ལམ་བཏབ་ནས་བྱོན་པ་ལ། མཆེད་ལྕམ་གཤེགས་བསྐྱེལ་བ་རྣམས་ཀྱིས་སྐུ་ཆས་ཀུན་བསྣམས་
རྗེ་མར་བ་རང་གིས་ཕུ་ལ་ཧ་རིའི་རྡོ་སྐས་ཀྱི་རྩ་བར་མ་ཕེབས་པར་ཕྱི་འགྲོས་ཀྱིས། བླ་མ་ལ་གོམ་པ་རེ་ལ་ཕྱག་རེ་དང་ཐེམ་སྐས་རེའི་སྟེང་ནས་ཕྱག་རེ་འབུལ་
ཞིང༑ རྡོ་སྐས་རྫོགས་འཚམས་སུ། བླ་མ་ལ་གདུང་ཤུགས་དྲག་པོས་ཕྱག་མང་པོ་བཙལ་བའི་ས་དེར་ཡང་རྡོ་ལ་རྗེ་མར་པའི་ཞབས་རྗེས་ཞིག་བྱུང་བ་ད་ལྟ་

[070B] །དཔལ་ནཱ་རོ་པ་ཡང་སྐུ་ཚེ་འདི་ཉིད་ལ་མཁའ་འགྲོས་མཁའ་སྤྱོད་དུ་སྤྱན་དྲངས་པར་གདའ། །རྗེ་མར་པ་ལ་བླ་མ་དང་མཆེད་ལྕམ་རྣམས་ཀྱིས་
བྱིན་གྱིས་བརླབ་པ་མཛད་པས། བར་ཆད་མེད་པར་བོད་ཡུལ་ལྷོ་བྲག་ཏུ་ཕེབས་ནས། སྐུ་ཚེ་མཐར་མ་སྐྱོལ་གྱི་བར་དུ་བསྟན་པ་དང་སེམས་ཅན་གྱི་དོན་རྒྱ་
ཆེན་མཛད་ཅིང། འདིའི་རེས་ལ་བླ་མའི་བཀའ་བཞིན་མངའ་བདག་མཻ་ཏྲི་པའི་དྲུང་དུ་བྱོན། སླར་དགྱེས་པ་རྡོ་རྗེའི་དབང་ཞུས་པའི་དུས། ནམ་མཁའ་ནས་ལྷའི་
མེ་ཏོག་གི་ཆར་ཙན་དན་དང། ཨ་ཀ་རུ་ལ་སོགས་པའི་དྲི་བཟང་འཐུལ་བ་དང། མར་མེ་ལ་སྒྲོན་ཤིང་མཛུབ་གང་སྦར་བ་ཌཱ་ཀྱིས་འཛིན་པའི་རྟགས་སུ་གཡོ་
འགུལ་བྱེན་བཞིན་ཞག་བདུན་ཐུབ་པ། ལྷའི་རོལ་མོ་ཡིད་འཕྲོག་པའི་སྒྲ་སྣ་ཚོགས་སྒྲོག་པ་བྱུང་ཞིང། བདེ་མཆོག་གི་དབང་ཞུས་པའི་ཚེ། ས་གསུམ་གྱི་
དཔའ་བོ་མཁའ་འགྲོ་རྣམས་སྐུ་མི་མངོན་པར་སྔགས་ཀྱི་སྒྲ་སྒྲོགས་པ་དང། ཏི་ར་མ་སྐྱོང་ཚེ་ཞིང་སྐྱོང་མཁའ་འགྲོའི་སྤྲུལ་པ་ལྕེ་སྦྱང་དམར་མོ་བདུན་གྱིས་

[071A]༄༅། །གཏོར་མ་ལེན་པ་རྣམས་དངོས་སུ་མཐོང་བས། རྗེ་མར་པ་ལ་འཇིག་རྟེན་འདི་མ་ཡིན་པ་འོག་མིན་ལྟ་བུ་ཞིག་ཏུ་ཕེབས་སྙམ་པའི་
དགའ་སྤྲོའི་ཐུགས་ཉམས་དཔག་ཏུ་མེད་པ་ཞིག་ཤར་བས། མཻ་ཏྲི་པས་ལྟས་འདི་དག་རེ་ཞིག་རྒྱ་གར་དུ་གསང་བའི་བཀའ་རྒྱས་བཏབ་པ་ལས། ནཱ་རོ་མཻ་ཏྲི་
གཉིས་ཀ་ལ་སངས་རྒྱས་བས་ཀྱང་ལྷག་པ་ལྟ་བུའི་ངེས་ཤེས་སྐྱེས་སོ།། །།    ༈    དེ་ནས་མཻ་ཏྲི་པ་དང། དཔལ་ཞི་བ་
བཟང་བོ། ཡེ་ཤེས་སྙིང་པོ་ལ་སོགས་པའི་བཀའ་དྲིན་ཅན་གྱི་བླ་མ་རྣམས་ལ་ཕྱི་ཕྱག་ཕུལ་ནས། དགུན་བལ་པོར་སྙེལ་གསོ་ཞིང་བཞུགས་པའི་ཐུགས་
དགོངས་དང་བཅས་བོད་ལ་ཚུར་བྱོན་ཏེ། བལ་པོ་ཕམ་མཐིང་དུ་ཕེབས་པ་ལས། སྤྱི་ཐེར་བ་ཆོས་ཀྱི་སྤྱན་ཅན་དེ་ནི་སྐུ་ཡལ་འདུག་པེན་ཏ་བས་ཐོག་དྲངས་
པའི་མཆེད་ལྕམ་མང་པོས་སྣ་ལེན་དུ་ཚོགས་འཁོར་ཞིག་བཤམས་པའི་གྲལ་དུ། པེན་ཏ་བའི་ཞལ་ནས་ལོ་ཙཱ་བ་ཁྱེད་ལ་ངས་དང་པོ་ནས། ཁྱེད་དཔོན་སློབ་

[071B] ཞལ་མཇལ་བའི་སྙན་པ་ནི་སྔར་ནས་ཐོས། རང་རེ་གཉིས་སྡེབས་ནས་བཙལ་བ་མ་གཏོགས་
གཞན་གང་དང་གང་དུ་བཙལ། བླ་མ་དང་ཞལ་གང་དུ་མཇལ། སྐུ་ཆེ་བའི་ཡོན་ཏན་དང། ངོ་མཚར་བའི་ལྟས་ཅི་འདྲ་མཐོང། ནཱ་རོ་མཻ་ཏྲི་གཉིས་མ་གཏོགས་
པའི་བླ་མ་དུ་ཙམ་བསྟན། ངེད་རྣམས་ཀྱི་ཚོགས་ཆུང་འདི། ཁྱེད་བར་ཆད་མེད་པར་འདིར་བྱོན་པའི་དགའ་སྟོན་ཡིན། ཁྱེད་ཀྱིས་ཀྱང་སྐྱེས་ཁ་ལ་དྲི་བ་དེ་དག་གི་
ལན་དུ་གླུ་ཅིག་ལོང་མཛོད་གསུང་བའི་ལན་དུ། ཡིད་གདུང་བས་སྐྱོ་བ་སངས་པར་བྱེད་པ། ཆོས་སྐྱོང་གི་བཤུགས་གླུའི་སྐད་ལ་རྟ་དྲངས་ཏེ་བླ་མ་དང་མཇལ་
ཚུལ་ངོ་མཚར་ལྟས་བརྒྱད་ཀྱི་མགུར་ཆེན་འདི། བླ་མ་དང་མཆེད་ལྕམ་རྣམས་ལ་སྐྱེས་སུ་ཕུལ་ལོ། །དཔལ་ཀ་ན་ཀ་ཤྲིས་དབུ་མཛད་པའི། །འདིར་
བཞུགས་གསན་ཅིག་མཆེད་གྲོགས་རྣམས། །མི་ང་རང་གང་ཡིན་ཟེར་ཙ་ན། །མཚན་སྙན་མར་པ་ལོ་ཙཱ་ཡིན། །ལྟེ་བ་བོད་ཡུལ་དབུས་སུ་གཅད། །སྦྱངས་

[072A]༄༅། །པ་ལྷོ་བལ་རྒྱ་རུ་བྱས། །རྒྱ་གར་ཡུལ་དུ་ལན་གསུམ་ཕྱིན། །དུས་ད་རེས་ནན་ཏན་ཞུས་གཏིག་བྱས། །ཞབས་པད་སྤྱི་བོས་རེག་
མཛད་ཅིང། །གསུང་དོན་བདུད་རྩིའི་རྗེས་གནང་བའི། །སྤྱིར་ཆོས་འབྲེལ་པ་ཙམ་གྱི་བླ་མ་མང། །དཔལ་སིང་གྷ་གླིང་པས་སྣ་དྲངས་པའི། །མངོན་ཤེས་རིག་
པ་མངའ་བརྙེས་ཤིང། །སྣང་བ་འགྱུར་ངེས་བཅུ་གསུམ་བཞུགས། །ཀུན་གྱི་ནང་ནས་མཆོད་སྡོང་བཞིན། །རྗེ་འགྲན་གྱི་དོ་མེད་ནཱ་རོ་པ། །རྡོ་རྗེ་འཆང་ཆེན་མི་
གཟུགས་ཅན། །རྗེ་ཁོང་གི་དྲིན་ལ་འཁོར་ཐབས་མེད། །ཕ་ཡིད་ལ་བཅགས་སོ་སྤྲུལ་པའི་སྐུ། །མི་ཁོ་བོས་མ་བཙལ་ས་ཕྱོགས་མེད། །ཞལ་ཡང་དེ་མཇལ་
དེ་མ་མཇལ། །རི་མུན་པ་ཅན་གྱི་ནག་འདབས་སུ། །ངོ་མཚར་ཤེལ་གྱི་ཕ་བོང་ལ། །རྒྱ་ཡིས་འབུར་དུ་བཀོད་པ་བཞིན། །ཕ་རྗེ་བཙུན་གཤེགས་པའི་ཞབས་
རྗེས་མཐོང། །ལར་ངོ་མཚར་ཆེན་དེ་ཆེ་མོད། །ཤིང་ཙནྡན་སྨན་གྱི་སྡོང་པོ་ལ། །ནཱ་རོའི་ཐུགས་རྗེའི་རྣམ་འཕྲུལ་གྱི། །དགྱེས་རྡོར་སྤྲུལ་པའི་ལྷ་དགུ་ཡི། །

[072B] །ཨཥྚ་སྔགས་ཀྱི་འཁོར་ལོ་དེ། །སྤུ་ཤད་རྩེ་མོས་བྲིས་འདྲ་ལས། །འོད་ཟེར་སྣ་ཚོགས་འཕྲོ་བ་ཡིས། །བདག་
ལ་རྗེས་སུ་གནང་བ་མཛད། །ངོ་མཚར་ཆེ་ནཿ་ང་རང་དབང་མེད་པར་མཆི་མ་ཤོར། །ངུ་སྙིང་འདོད་པའི་གདུང་སེམས་སྐྱེས། །རབ་ཏུ་མ་བཟོད་སྨྲེ་སྔགས་བཏོན་
རྩེ་གཅིག་ཡིད་ཀྱིས་གསོལ་བ་བཏབ། །ཐུགས་རྗེས་གཟིགས་ནས་མདུན་དུ་བྱོན། །མཐོང་ལམ་ལྟ་བུའི་དགའ་བ་སྐྱེས། །ངོ་མཚར་ཆེ་ནཿ་ངས་དཀོན་པའི་
རིན་ཆེན་གསེར་ཕྱེ་ཕུལ། །ང་ནི་དེ་ཀུན་མི་འདོད་གསུང། །ཡང་ཡང་སྐྱར་ཏེ་བཞེས་པར་ཞུས། །ཕ་བླ་མ་དཀོན་མཆོག་མཆོད་ཅིག་གསུང། །ལྟོས་མེད་
ནགས་ཀྱི་བསེབ་ཏུ་གཏོར། །ཁོ་བོ་ཕངས་སེམས་སྐྱེས་པ་ལས། །ཁྱོད་འདོད་ན་སླར་ཡང་ཡོད་དོ་གསུང། །ཕྱག་ཐལ་སྦྱར་སྙིམ་པ་ཁ་ཕྱེ་བས། །མ་
གོད་མ་ཉམས་སྔ་མ་བཞིན། །ངོ་མཚར་ཆེ་ནཿ་ཞབས་མཐེ་བོང་ས་ལ་བརྡབས་པ་ལས། །རྡོ་དང་གསེག་མ་གསེར་དུ་གྱུར། །ཐམས་ཅད་གསེར་གླིང་ཡིན་

[073A]༄༅། །ནོ་གསུང། །ངོ་མཚར་ཆེ་ནཿ་སྤྱན་ལྟ་སྟངས་མཁའ་ལ་གཟིགས་པ་ཡི། །ལྟང་དཀར་ཉའི་ཁོག་པ་ནས། །ཚོགས་ཀྱི་འཁོར་
ལོའི་མཆོད་པ་བཤམས། །རོ་བརྒྱ་ལྡན་པའི་ཁ་ཟས་བྱུང། །ངོ་མཚར་ཆེ་ནཿ་ཡན་ལག་བརྒྱད་ལྡན་རྫིང་བུ་རུ། །ཁྲུས་བྱས་བསྲུང་འཁོར་ཁྭ་ཏས་ཁྱེར། །
ལྟ་སྟངས་སྡིགས་མཛུབ་མཛད་མ་ཐག་ཁྭ་ཏ་རེངས་ནས་ས་ལ་ལྷུང། །བར་ཆད་བདུད་ལས་རྒྱལ་ལོ་གསུང། །ངོ་མཚར་ཆེ་ནཿ་ཁྱོད་འདི་རུ་མ་འདུག་
བོད་ལ་སོང། །ལྗོངས་བྱང་ཕྱོགས་ཁ་བ་ཅན་རྒྱུད་ན། །གདུལ་བྱ་སྣོད་ལྡན་ཡོད་དོ་ཞེས། །ལུང་བསྟན་རྗེས་སུ་གནང་བ་ཐོབ། །ངོ་མཚར་ཆེ་ན་དེ་ཆེ་
མོད༑ ༑སྤྲུལ་སྐུ་ནཱ་རོ་པཎ་ཆེན་ལ་ངོ་མཚར་ཅན་གྱི་མཐོང་ལུགས་བརྒྱད། །ཁྱེད་རྡོ་རྗེ་སྤུན་རྣམས་མ་གཏོགས་པ། །ཁོང་གཞན་ལ་བཟླས་ན་ཡིད་
མི་ཆེས། །ད་དུས་བསྟན་པའི་སྙིགས་མ་ལ། །ལོག་རྟོག་སྐྱེ་བོ་ཕྲག་དོག་ཆེ། །ཡོན་ཏན་བརྗོད་ན་སྒྲོ་སྐུར་འདེབས། །དེ་ཕྱིར་རང་མིན་གཞན་རྣམས་

[073B] ༑བཀའ་མཆིད་མི་སྤེལ་གསང་བར་ཞུ། །དབྱངས་མཆོད་པར་འབུལ་ལོ་བླ་མ་རྗེ། །ཐུགས་དགྱེས་པར་མཛོད་ཅིག་སྙིང་གྲོགས་རྣམས། །ཅེས་གསུངས་
པས་ཀུན་ཐུགས་མཉེས་པར་གྱུར་ཏོ། །ཡང་དེའི་ཕྱི་ནུབ་སྤྱི་ཐེར་བའི་དུས་མཆོད་དང། ཚེས་བཅུའི་མཆོད་པ་ལྷན་གཅིག་བྱེད་པའི་སར། དགེ་སློང་
འཇིགས་མེད་གྲགས་པས་དབུ་མཛད། རྣལ་འབྱོར་ཕོ་མོ་ཉི་ཤུ་ཙམ་འཚོགས་པའི་གྲལ་དུ། དགེ་སློང་འཇིགས་མེད་གྲགས་པ་ན་རེ། སྤྱིར་ཡང་ཁྱོད་བོད་ཀླུ་
མཁས་པ་ཡིན་ཅིང། ཁྱད་པར་དུ་ལོ་ཙཱ་བ་ཁྱེད་རྒྱ་གར་དུ་ཡུན་རིང་དུ་བཞུགས་པ་ལ། སྲོག་ལ་བར་ཆད་མེད་པར་སློབ་གཉེར་མཐར་ཕྱིན་འདུག་པས། །
བཀྲ་ཤིས་པའི་གླུ་ཅིག་ལེན་དགོས། ཁྱེད་ཀྱི་བླ་མ་མཻ་ཏྲི་པ་དེ་ལྟ་བ་གཙོ་བོར་སྨྲ་བ་ཡིན་ཟེར་བས། ཁོང་གི་དགོངས་པ་ཇི་ལྟར་བཞད་འདྲིར་བྱུང་བ་ལ། དེའི་
ལན་དུ་མཻ་ཏྲི་པའི་བཞེད་གཞུང་གི་རྟོགས་པའི་མགུར་འདི་བཞེས་པར་གདའ། །དཔལ་རི་ཁྲོད་ཞབས་ཀྱིས་བྱིན་བརླབས་ཤིང། །དགོངས་པ་མཐར་ཐུག་

[074A]༄༅། །སྙིང་པོའི་དོན། །ཆོས་ཕྱག་རྒྱ་ཆེ་ལ་མངའ་བརྙེས་པ། །རྗེ་མངའ་བདག་ཆེན་པོའི་ཞབས་ལ་འདུད། །གྲོགས་སྙིང་དང་འདྲ་བའི་
རྡོ་རྗེའི་སྤུན། །འབྲལ་ཐབས་མེད་དོ་མཆེད་ལྕམ་རྣམས། །ཐ་དད་ལུས་ལ་སེམས་རྒྱུད་གཅིག་དཔལ་འཇིགས་མེད་གྲགས་པ་མ་ལགས་སམ། །ང་
རྒྱ་གར་ཡུལ་ནས་ཡོངས་པ་དང། །ཁྱེད་བལ་ཡུལ་མཐིལ་ན་བཞུགས་པ་གཉིས། །ཚེ་འདུ་བྱེད་དབང་དུ་མ་ཐལ་བར། །ཁ་སང་དེ་རིང་དུས་བཟངས་ལ། །
མཁའ་འགྲོ་མཆོད་པའི་ཚོགས་གྲལ་དུ། །དུས་མཚུངས་ཞལ་ཡང་འཛོམ་པ་དེ། །དམ་ཚིག་ངོ་ལྐོག་མེད་པར་ངེས། །མི་ཁོ་བོ་ཤིན་ཏུ་སྤྲོ་བ་སྐྱེས། །
ཁྱེད་དགའ་རུ་ཚོར་རམ་འདིར་བཞུགས་རྣམས། །ང་བློ་རྨོངས་བོད་ཀྱི་བན་ཆུང་ལ། །མི་ཁྱེད་ཀྱིས་མཚན་སྙན་ལོ་ཙཱར་བཏགས། །ཁྱོད་སྒྲ་བསྒྱུར་བོད་ཀྱིས་
གླུ་ལོང་ཟེར། །ངག་འདྲེན་པའི་གྲེ་འགྱུར་མི་བདེ་ཡང། །ཁྱེད་གོང་མ་རྣམས་ཀྱི་བཀའ་མ་ཆོགས། །རྗེ་ནཱ་རོ་མཻ་ཏྲི་རྣམ་གཉིས་ལ། །སྐུ་དྲིན་རྗེས་སུ་དྲན་

[074B] །ངོ་མཚར་ཅན་གྱི་མཐོང་ལུགས་ཡོད། །སྙན་ལྷན་ནེ་གསན་ཅིག་མཆེད་གྲོགས་རྣམས། །རྗེ་རྟོགས་པ་ཅན་གྱི་མཻ་ཏྲི་པ། །མི་ཁོང་གི་སྙན་པ་རྒྱང་
ནས་ཁུམས། །སྤྲུལ་སྐུའི་བཞུགས་གནས་རྒྱ་གར་ཡུལ། །ལྗོངས་ཡངས་པ་ཅན་གྱི་གྲོང་ཁྱེར་དུ། །ས་སྐྱོང་རྒྱལ་པོའི་ཅོད་པན་གྱིས། །ཞབས་ཀྱི་ཟེའུ་འབྲུ་བསྟེན་
མཛད་ཅིང། །གནས་ལྔ་རིག་པའི་མཁས་པ་རྣམས། །མངའ་བདག་གཙུག་གི་རྒྱན་ཡིན་ཞེས། །སྙན་པའི་བ་དང་ཕྱོགས་བཅུར་གྲགས། །ཆོ་འཕྲུལ་བྱ་ཡི་ལོ་
དུས་སུ། །བདེ་གཤེགས་མཆོད་པ་མངའ་མཛད་ཕྱིར། །མཚན་མངའ་བདག་ཞེས་བྱར་ཡོངས་སུ་གྲགས། །རྗེ་སངས་རྒྱས་དེའི་ཞལ་མཇལ་ནས། །ཐེག་པ་
མཐར་ཐུག་སྙིང་པོའི་དོན། །ཆོས་ཕྱག་རྒྱ་ཆེ་ལ་ངོ་སྤྲོད་བགྱིས། །ཕྱི་གཟུང་བ་ཡུལ་གྱི་སྣང་བ་འདི། །བདེ་བ་ཆེན་པོར་རྒྱུན་ཆད་མེད། །སྐྱེ་མེད་ཆོས་ཀྱི་སྐུ་རུ་
རྟོགས། ༑ནང་འཛིན་པ་སེམས་ཀྱི་རྣམ་ཤེས་འདི། །འགྱུ་བ་ངོས་བཟུང་མེད་པའི་ཕྱིར། །རིག་པ་རྟེན་མེད་གཅེར་བུར་མཐོང། །སྤྱིར་སྣང་ཞིང་སྲིད་པའི་ཆོས་

[075A]༄༅། །རྣམས་ཀུན། །གདོན་ནས་མ་གྲུབ་སྐྱེ་བ་མེད། །ངོ་བོ་སྤྲོས་དང་བྲལ་བར་རྟོགས། །འཁོར་བ་སྤང་བྱར་མི་འདོད་ཅིང། །མྱ་ངན་འདས་
པ་སྒྲུབ་བྱར་མེད། །འཁོར་འདས་རང་གྲོལ་གཉུག་མའི་དང། །ཟུང་འཇུག་བདེ་བ་ཆེན་པོར་རྟོགས། །དུས་གསུམ་སངས་རྒྱས་ཐུགས་ཕྱུང་ཡང། །མཐར་ཐུག་
དེ་ལས་མེད་དོ་གསུང། །མི་ཁོ་བོའི་སྒྲོ་དོགས་དེ་ནས་ཆོད། །རྗེ་མཻ་ཏྲི་ཆེན་པོའི་བཞེད་པ་ཡིན། །ཁྱེད་ལྟ་བ་བཞེད་ན་དེ་ལ་མཛོད། །དབྱངས་མཆོད་པར་འབུལ་
ལོ་དཀོན་མཆོག་གསུམ། །ཐུགས་དགྱེས་པར་མཛོད་ཅིག་གདན་གང་རྣམས། །ཅེས་གསུངས་པས་ཁོང་རྣམས་རྗེ་མར་པ་ལ་ལྷག་པར་ངོ་མཚར་སྐྱེས་སོ། །
དེ་ནས་མེ་ཛ་གླིང་ན་བླ་མ་མི་མཉམ་རྡོ་རྗེ་ཞེས་བྱ་བ། མངའ་བདག་མཻ་ཏྲི་པས་བསྡུས་པའི་མཆེད་གྲོགས་ཡིན་ཞིང། རྗེ་རང་གིས་ཀྱང་ཀྲི་ཡ་ཚར་གཅིག་གསན་
པའི་སློབ་དཔོན་ཡང་ཡིན་པ་ཞིག་ཡོད་པ་དེའི་དྲུག་དུ་ཕྱག་བསྐྱེལ་དུ་བྱོན་པས། ཁོང་གི་གྲོགས་པོ་ཁ་ཆེའི་ལྷ་བཟོ་བ་གཅིག་གིས། དཔལ་གསང་བ་འདུས་པའི་

[075B] དེའི་ཚོགས་གྲལ་དུ་བྱོན་པས་ཁོང་རྣམས་ན་རེ། ལོ་ཙཱ་བ་ཁྱེད་ཀྱིས་རྒྱ་གར་དུ་བྱོན། ཡུན་རིང་བོར་
བཞུགས་ནས། ཁྱེད་ཀྱི་བླ་མ་ནཱ་རོ་པ་དེ། སྐུ་སྙན་པ་ཤིན་ཏུ་ཆེ་བར་གདའ་བ། ཁོང་གི་དྲུང་དུ་ཁྱེད་ཀྱིས་ཇི་ཙམ་བཞུགས་ཆོས་ནི་གང་གསན། ཁྱེད་རང་ལ་ཁོང་
དུ་ཆུད་པའི་གདེང་ཅི་ཡོད། ཁྱེད་ཀྱིས་རྒྱ་གར་ནས་བྱོན་པའི་སྐྱེས་སུ་གླུ་ཅིག་ལོང་ཟེར་བ་ལ་དེའི་ལན་དུ། ནཱ་རོ་པ་དང་མཇལ་ལུགས་ཀྱི་མགུར་འདི་བཞེས་སོ། །
རྗེ་གྲུབ་ཐོབ་རྣམས་ལ་ཕྱག་འཚལ་ལོ། །སྐལ་ལྡན་བདག་ལ་བྱིན་གྱིས་བརློབས། །ང་མོས་པའི་བུ་ཡིས་ལམ་སྣ་དྲོངས། །ལར་མི་ང་ལ་གླུ་ལོང་མི་རིགས་ཏེ། །
ཁྱེད་མཆེད་གྲོགས་གོང་མའི་གསུང་མ་ཆོགས། །ང་ནི་འཆི་བྲོད་ཀྱི་དབྱངས་ཅིག་ལེན། །ཁྱེད་གདན་གང་གི་ཐུགས་ལ་འདི་བཞེས་ལ། །ཆོས་ཚལ་བཞིན་ཉམས་སུ་
ལེན་པ་ཞུ། །ང་བོད་ཡུལ་གྱི་མར་པ་ལོ་ཙ་དང། །རྒྱ་གར་གྱི་ནཱ་རོ་པཎ་ཆེན་གཉིས། །ལྗོངས་མེ་ཏོག་རྒྱས་པའི་གྲོང་ཁྱེར་དང། །རི་བོ་གསར་གླིང་གི་དགོན་

[076A]༄༅། །པར་མཇལ། །དེ་ཚེ་རབས་ཀྱི་སྨོན་ལམ་དག་པ་འདྲ། །གནས་བྱིན་བརླབས་ཅན་དུ་གྲགས་པ་དེར། །སྐུ་སྙན་པ་ཅན་གྱི་རྗེ་བཙུན་དེ། །ལོ་
བཅུ་དྲུག་ཟླ་བ་བདུན་དུ་བསྟེན། །དབང་བཞི་ཡོངས་རྫོགས་ལན་བདུན་ཞུས། །དཔལ་བདེ་མཆོག་འཁོར་ལོའི་བྱིན་བརླབས་མཛད། །རྒྱུད་ཟབ་མོ་དགྱེས་པ་རྡོ་རྗེ་
གསུངས༑ ༑ཡི་དམ་ལྷན་གཅིག་སྐྱེས་མ་གནང། །གདམ་ངག་བསྐོར་ཚེ་བསྐོར་ཚེ་ཞུས། །ལམ་རྩ་དང་རླུང་ལ་སྦར་ཟིན་བྱས། །སངས་རྒྱས་ལག་པའི་མཐིལ་ན་
གདའ༑ ༑དུས་ལན་གཅིག་འཆི་བའི་ཚུལ་སྟོན་ཏེ། །རྣམ་སྨིན་གྱི་ལུས་རྒྱ་གྲོལ་བའི་ཚེ། །འདའ་ཀ་ཟབ་མོའི་གདེང་ཡོད་ཏེ། །བསྲེ་འཕོ་གནད་ཀྱིས་འཚམས་
སྦྱར་ནས། །དཔའ་བོ་དཔའ་མོའི་བསུན་མ་ཡོད། །རྒྱལ་མཚན་རོལ་མོའི་སྒྲ་དང་བཅས། །བདེ་ཆེན་མཁའ་སྤྱོད་གནས་སུ་འགྲོ། །དཔལ་ནཱ་རོ་པ་དང་མཇལ་
བར་ངེས། །ད་ནི་འཆི་ཡང་ང་རེ་བྲོད། །ཁྱེད་འདིར་བཞུགས་ཀྱི་ཇོ་བོ་སྔགས་པ་ཀུན། །དོན་སྙན་རྒྱུད་ཀྱི་ངོ་སྤྲོད་མི་མངའ་བར། །བཤད་རྒྱུད་ཚིག་གི་ཐ་སྙད་

[076B] ༑ཚེ་གཅིག་གི་སངས་རྒྱས་མ་རེ་མཛོད། །ལར་སྙིང་ནས་དམ་ཆོས་མཛད་དགོངས་ན། །ནཱ་རོ་དང་མཻ་ཏྲིའི་རྒྱུད་པ་ཟུང། །བུ་སློབ་མ་བས་ཀྱང་ཡང་སློབ་
བཟད༑ ༑བདེ་ནས་བདེ་བར་འགྲོ་སྟེ་མཆི། །དབྱངས་སྙན་དུ་བྱོན་ནམ་འདིར་བཞུགས་རྣམས། །དོན་འཁྲུལ་པར་གདའ་ན་བཟོད་པར་བཞེས། །ཞེས་གསུངས་
པས་ཡང་ཁོང་རྣམས་ན་རེ། ལོ་ཙཱ་བ་ཁྱེད་ལ་སྤྱིར་བལ་པོ་ཕན་ཆད་ན་བླ་མ་དུ་བཞུགས། བླ་མའི་གཙོ་བོ་རང་གང་ལ་བགྱིད། མངའ་བདག་གི་ཞབས་དྲུང་དུ་
བསྡད་པ་ལ་སྐུ་ཆེ་བའི་ཡོན་ཏན་ཇི་འདྲ་མཐོང། གདམས་པའི་གཙོ་བོ་ནི་ཅི་ཞུས་འདྲིར་བྱུང་བས། ཡང་རྗེ་ལོ་ཙཱ་བས་དེའི་ལན་དུ་མགུར་འདི་བཞེས་སོ། །
བྲམ་ཟེ་ཆེན་པོའི་གདུང་འཚོབ་པའི། །མཐའ་བྲལ་གཉུག་མའི་དོན་རྟོགས་ཕྱིར། །དཔེ་མེད་ནམ་མཁའི་རྣལ་འབྱོར་པ། །མཚན་མཻ་ཏྲི་ཞེས་བྱར་ཡོངས་སུ་
གྲགས༑ ༑ཕ་རྗེ་བཙུན་དེའི་བཀའ་སྲེལ་འཛིན། །ལམ་འབྲེལ་མེད་སྒོམ་གྱི་རྣལ་འབྱོར་པ། །མི་ང་རང་མར་པ་ལོ་ཙཱ་འདི། །སྐྱེ་ས་འཕམ་སྟེ་འགྲོ་ས་

[077A]༄༅། །རྒྱལ༑ ༑རྒྱ་གར་ཡུལ་དུ་ལན་གསུམ་ཕྱིན། །ལུས་སྲོག་ལ་མ་ལྟས་དམ་ཆོས་བཙལ། །རྗེ་སྤྲུལ་སྐུ་སངས་རྒྱས་རྣམས་དང་མཇལ།།
དབང་གདམ་ངག་བཅས་པ་ཐུགས་ལ་བཏགས། །དུས་ད་ལན་དྲིན་ལས་བསྐྱེལ་དུ་མཆིས། །ལར་ཁྱེད་ལ་བླ་མ་དུ་ཡོད་གསུང། །ཆོས་སྨོན་ལམ་གྱིས་
འབྲེལ་བ་བཅུ་གསུམ་བཞུགས། །ཁྱད་པར་གྲུབ་ཐོབ་ཞལ་ལྔ་བཞུགས། །རྗེ་འགྲན་གྱི་དོ་མེད་རྣམ་གཉིས་བཞུགས། །གཙོ་བོ་པཎ་ཆེན་ནཱ་རོ་པ། །དེ་འོག་
རྒྱལ་སྲས་མཻ་ཏྲི་པ། །ཁོང་ལྷག་པར་མ་བས་བརྩེ་བའི་ཕྱིར། །ཡང་ཡང་ཡིད་ལ་འཕྲེང་ནས་ཀྱང། །ཤར་ཆུ་བོ་གངྒའི་འགྲམ་དུ་ཕྱིན། །རི་མེ་ལྟར་འབར་
བའི་དགོན་པ་རུ། །ཤིང་ནྱ་གྲོ་ཏའི་བསིལ་གྲིབ་ལ། །རྗེ་མངའ་བདག་ཆེན་པོ་བཞུགས་པ་མཐོང། །ས་དང་པོ་ལྟ་བུའི་དགའ་བ་སྐྱེས། །ཌ་ཀི་མཉེས་པའི་
མཆོད་པ་ཕུལ། །བླ་མ་མཉེས་པའི་མཎྜལ་ལ༑ །གུ་ལང་གསེར་གྱི་མེ་ཏོག་བཀོད། །ལུས་ཀྱིས་ཐལ་སྦྱར་བརྐྱང་ཕྱག་བཙལ། །སེམས་རྩེ་གཅིག་གདུང་

[077B] །རྒྱུད་ཟབ་མོ་བསྟོད་པ་གླུ་བླངས་དང། །ཡི་དམ་དགྱེས་པ་རྡོ་རྗེ་ཞུས། །དོན་མཐར་ཐུག་ཕྱག་རྒྱ་ཆེན་པོ་གནང། །དཔལ་གཉིས་མེད་
ཨ་ཝ་དཧུ་ཏི་པ། །རྗེ་བཙུན་དེ་ཡིས་ཐུགས་རྗེས་བཟུང། །ནང་ཟབ་མོ་བརྔའི་དབང་བཞི་བསྐུར། །རྒྱུད་ཡོངས་སུ་དག་པར་བྱིན་གྱིས་བརླབས། །གཞི་འདུན་པའི་
ས་བོན་གཏིང་ནས་གཡོས། །ནང་རིག་པ་སེམས་ཀྱི་འདུག་ཚུལ་དེ། །འོད་གསལ་སྐྱེ་འགག་མེད་པའི་ཕྱིར། །མ་བཅོས་གཉུག་མའི་ངོ་བོ་བསྟན། །གློ་བུར་
གྱི་རྣམ་རྟོག་དབྱིངས་སུ་ཐིམ། །ཟག་མེད་ཀྱི་བདེ་བ་ནང་ནས་ཤར། །གདོད་ནས་དག་པ་ཀུན་གཞིའི་རྒྱུད། །གཞི་ལ་སྐུ་གསུམ་གཏན་ལ་ཕབ། །སེམས་ཆོས་
ཉིད་མ་དང་ཞལ་ཡང་མཇལ། །དུས་ད་རེས་ངོ་མཚར་ཆེ་བའི་ལྟས། །སྒྲོན་ཤིང་མར་མེ་མཛུབ་གང་ལ། །ཞག་བདུན་བར་དུ་སྣང་བ་བྱུང། །བེམ་པོར་གྱུར་པའི་
ལྗོན་ཤིང་དེས། །རབ་ཏུ་མ་བཟོད་གཡོ་འགུལ་བྱས། །སྤྲུལ་པའི་ལྕེ་སྤྱང་དམར་མོ་བདུན། །དངོས་སུ་གཏོར་མ་ལེན་པ་མཐོང། །ས་གསུམ་གནས་པའི་

[078A]༄༅། །མཁའ་འགྲོ་རྣམས། །གཟུགས་མེད་སྔགས་ཀྱི་རང་སྒྲ་སྒྲོག་བར་སྣང་གང་བའི་ཞིང་སྐྱོང་རྣམས། །སྣ་ཚོགས་རོལ་མོ་སྒྲོག་པ་
ཐོས༑ ༑ཁྱེད་སྐྱེ་བ་གསུམ་གྱི་འོག་རོལ་དུ། །མཆོག་གི་དངོས་གྲུབ་ཐོབ་པོ་ཞེས། །རྗེ་མངའ་བདག་ཆེན་པོའི་ཞལ་ནས་ཐོས། །ལར་མི་རང་ངན་ཏེ་བླ་མ་བཟང།།
ཆོས་ལྟ་བའི་ཡང་རྩེ་ཕུགས་ཐག་ཆོད། །ལམ་གྲུབ་མཐའ་དམའ་བའི་དོགས་མ་མཆིས། །དེ་རྗེ་མཻ་ཏྲི་ཆེན་པོའི་བཞེད་པ་ལགས། །མི་ཁྱེད་ཀྱི་ཐུགས་དགྱེས་
དེ་ལ་མཛོད། །ཅེས་བླ་མ་མི་མཉམ་རྡོ་རྗེས་དབུ་མཛད་པའི་མཆེད་གྲོགས་རྣམས་ལ་བྱོན་སྐྱེས་སུ་ཕུལ་བར་གདའ། དེའི་དགུན་རྗེ་མར་པས་ཐུགས་དགོངས་
ལྟར་བལ་པོར་བསྙེལ་བསོ་ཞིང་བཞུགས་པ་ལས། དུར་ཁྲོད་རེ་མ་དོ་ལ་རི་བླ་མ་ཡེ་རང་པས་དབང་བསྐུར་དང་ཚོགས་འཁོར་མཛད་ཅིང་འདུག་པའི་ཚོགས་གྲལ་
དུ༑ མར་པ་ཡང་སྤྱན་དྲངས་ཏེ་བྱོན་པ་ལས། བླ་མ་ཡེ་རང་པ་ན་རེ། ལོ་ཙཱ་བ་ཁྱེད་ཀྱིས། བླ་མ་ནཱ་རོ་པ་དང་ལན་མང་དུ་མཇལ། ཆོས་དང་ཕྱག་ལེན་མང་པོ་

[078B] དེ་དག་བསྒོམས་པས་ཁྱེད་རང་ལ་ཉམས་རྟོགས་ཅི་འདྲ་འཁྲུངས། ནཱ་རོ་པ་ལ་ངོ་མཚར་ཆེ་བའི་ཡོན་ཏན་གང་འདྲ་མཐོང་
ཁྱེད་རང་གིས་དང་པོ་ཆོས་དང་མཇལ་ཚུལ་ལ་སོགས་པ་རྣམས་མདོར་བསྡུས་པ་ཞིག་གསུངས་དང། ཞེས་འདྲིར་བྱུང་བའི་ལེན་དུ་རྗེ་མར་པས་མགུར་འདི་བཞེས་
པར་གདའ། །རྗེ་གོང་མ་རྣམས་ཀྱིས་བྱིན་བརླབས་པ། །བོད་ཀྱི་སྒྲ་བསྒྱུར་ལོ་ཙཱ་ང། །སྐྱེས་པ་མོན་བོད་མཚམས་སུ་སྐྱེས། །ལས་འཕྲོ་མང་མཁར་ཕྱོགས་
སུ་སད། །སྒྲ་བསྒྱུར་འབྲོག་མི་ལོ་ཙ་ལ། །སྒྲ་ཐད་ཀློག་སྐད་ཀྱི་ཡིག་ཚད་བསླབས། །དམ་ཆོས་རྒྱ་གར་ཡུལ་ནས་བཙལ། །རྐང་པ་རླུང་གི་འཁོར་ལོ་འདིས།།
ཡོངས་པ་བོད་ཀྱི་ཡུལ་ནས་འོངས། །ཁོང་སངས་རྒྱས་ནཱ་རོ་པཎ་ཆེན་དང། །ང་བོད་ཀྱི་མར་པ་ལོ་ཙཱ་གཉིས། །སངས་རྒྱས་སེམས་ཅན་གཉིས་སུ་མཇལ། །
དབང་ཡོངས་སུ་རྫོགས་པ་ལན་བདུན་ཞུས། །ལར་ནི་བླ་མ་བཅུ་གསུམ་ལ། །ནཱ་རོ་མཻ་ཏྲི་ཉི་ཟླ་འདྲ། །གཙོ་བོ་ནཱ་རོ་པཎ་ཆེན་བཞུགས། །ངོ་མཚར་ཆེ་བ་

[079A]༄༅། །འདི་འདྲ་མཐོང། །ཤིང་ཙན་དན་སྨན་གྱི་སྡོང་པོ་ལ། །དགྱེས་རྡོར་སྤྲུལ་པའི་ལྷ་དགུ་དང། །ཡུམ་ལྷན་གཅིག་སྐྱེས་མའི་ཐུགས་ཀ་
ནས༑ ༑ཨཥྚ་སྔགས་ཀྱི་འཁོར་ལོ་མཐོང། །ལྟང་དཀར་ཉ་ཡི་ཁོག་པ་ནས། །རོ་བརྒྱ་ལྡན་པའི་ཁ་ཟས་དང། །རང་བྱུང་ལོངས་སྤྱོད་རྫོགས་སྐུར་མཐོང། །
ནང་སེམས་ཉིད་ཆོས་ཀྱི་སྐུ་རུ་མཐོང། །ཕྱི་སྣང་བ་སྤྲུལ་པའི་སྐུ་རུ་མཐོང། །སངས་རྒྱས་ནཱ་རོའི་སྤྲུལ་པ་དེ། །བར་སྣང་ཀུན་ལ་གཤེགས་པ་མཐོང། །རང་
བྱུང་ཤེལ་གྱི་ཕ་བོང་ལ། །ནཱ་རོ་གཤེགས་པའི་ཞབས་རྗེས་མཐོང། །ངོ་མཚར་དེ་ལས་ཆེ་བ་མེད། །མངའ་བདག་རྒྱལ་སྲས་མཻ་ཏྲི་པ། །ནགས་སུ་དབང་
བསྐུར་མཛད་པའི་ཚེ། །དུར་ཁྲོད་རྒྱུ་བའི་ལྕེ་སྦྱང་རྣམས། །དངོས་སུ་གཏོར་མ་ལེན་པ་མཐོང། །ས་གསུམ་གནས་པའི་ཌཱ་ཀི་རྣམས། །དངོས་སུ་མཛད་
སྤྱོད་བྱེད་པ་མཐོང། །ཕྱི་སྣང་བ་སྒྱུ་མའི་འཁྲུལ་འཁོར་འདི། །གཡོ་མེད་ནམ་མཁའི་ཁྱིམ་དུ་ཆུད། །བག་ཆགས་རྨི་ལམ་སྣང་བ་དེ། །འོད་གསལ་ངང་དུ་

[079B] །སྒྲོན་ཤིང་མར་མེ་མཛུབ་གང་ལ། །ཞག་བདུན་བར་དུ་སྣང་བ་བྱུང། །ལམ་འབྲལ་མེད་སྒོམ་པའི་རྣལ་འབྱོར་པ། །མཻ་ཏྲི་ཆེན་པོའི་ཞབས་
ལ་རེག་ང་བྲམ་ཟེ་ཆེན་པོའི་རྒྱུད་པ་འཛིན། །ངོ་མཚར་ཆེ་བ་དེ་འདྲ་མཐོང། །བདག་གི་རྟོགས་པ་བཤད་ན་ཡང། །ཁྱེད་འགའི་ཐུགས་ལ་མི་ཤོང་སྟེ། །ཟུར་
ཙམ་བཤད་ན་འདི་ལྟར་གདའ། །འོད་གསལ་གདེང་དང་ལྡན་ལགས་པས། །ལྟ་བ་ལ་ཕྱོགས་རིས་མེད་དོ་ཨང། །སྒོམ་རྒྱུན་ཆད་མེད་པ་ཆུ་བོའི་གཞུང་
ཐུན་བཞིར་སྒོམ་དུ་མི་སྣང་གི། །ཚུལ་འཆོས་རྟོག་པ་བོར་བ་ཡིས། །མཉམ་རྗེས་རྟོག་པ་མི་འདུག་གི། །རླུང་སེམས་གཉིས་ལ་
འཁོར་བའི་འཇིགས་པ་ཡལ་ནས་ཐལ། །དེ་རྣམས་བདག་གི་རྟོགས་པ་ལགས། །ཅེས་གསུངས་པས། དེར་ཚོགས་པ་རྣམས་རྗེ་མར་པ་ལ་བླ་མ་
ལྟ་བུའི་མཐོང་སྐྱེས་སོ། །དེ་ནས་དུར་ཁྲོད་དུ་ལྕེ་སྦྱང་གི་སྐད་དང། འུར་སྒྲ་ཞིག་བྱུང་བས་ཁོང་རྣམས་ན་རེ། ཚོགས་སྲོད་ལ་ཐོན་པར་བྱེད་དགོས་

[080A]༄༅། །དུར་ཁྲོད་འདི་ཤིན་ཏུ་གཉན་པས་མི་མ་ཡིན་གྱི་བར་ཆད་བྱུང་ཉེན་ཡོད་ཟེར་འཇིགས་སྣང་ཆེན་པོ་བྱེད་ཅིང་འདུག་པས། རྗེ་
མར་པའི་ཐུགས་དགོངས་ལ་ངའི་བླ་མ་ནཱ་རོ་མཻ་ཏྲི་ཡིན་ན། དུར་ཁྲོད་དུ་རོ་གདན་དང་ཤ་ཆེན་དངོས་སུ་འབྱོར་ན་རབ། མ་འབྱོར་ན་ཏིང་ངེ་འཛིན་གྱིས་བསྐྱེད་ནས་
ཀྱང་ལོངས་སྤྱོད་ཅིང། ཞིང་སྐྱོང་གི་མཁའ་འགྲོ་རྣམས་མངོན་སུམ་དུ་གྲལ་ལ་བསྒྲིགས་ནས་གཏོར་མ་ལེན་པ་ལའང་མི་འཇིགས་པ་ཡིན་ཏེ། དོ་ནུབ་ཀྱི་འདི་
ཀུན་ལུང་སྟོང་གི་ལྕེ་སྤྱང་གི་སྐད་དང། །འབྱུང་བའི་རང་སྒྲ་ལ་ཡང་འཇིགས་སྣང་བྱེད་པ་འདུག་སྙམ། ནཱ་རོ་མི་ཏྲི་གཉིས་ཀྱི་ཡོན་ཏན་ཏུར་དྲན་ཏེ། རྒྱ་གར་
ནས་ཚུར་ཡོངས་པ་ལ་འགྱོད་ཅིང། སླར་ཡང་རྒྱ་གར་དུ་འབྱོན་པར་ཐུགས་ཐག་བཅད་ནས་མང་པོ་བཤུམ་ཞིང་བཞུགས་པ་ལས། དེ་ནུབ་ཐོ་རངས་ཀྱི་མཚན་ལམ་
དུ༑ གོས་ཤིང་ལོ་གྱོན་པའི་བུད་མེད་མཛེས་མ་ཞིག་གི་ཕྱག་མར་པའི་དབུ་ཐོག་ཏུ་བཞག་ནས། །ཁྱོད་ད་རྒྱ་གར་དུ་ཕྱིན་པ་བས་བོད་དུ་ལོག་ན་འགྲོ་དོན་ཆེ་སྟེ་

[080B] བོད་དུ་མ་ཕྱིན་གྱི་བར་ལ་བར་ཆད་མི་འབྱུང་ངོ་ཞེས་ལུང་བསྟན་པ་ལས། མནལ་སད་པ་དང་དེ་ཞིང་སྐྱོང་གི་མཁའ་
འགྲོ། ནཱ་རོ་མཻ་ཏྲིའི་ཐུགས་རྗེས་བསྐུལ་ནས་བཏང་བར་ཐག་ཆོད་པས། །ཐུགས་སྤྲོ་བའི་ཉམས་ཞིག་ཀྱང་ཤར་ཞིང། བོད་ལ་འབྱོན་པར་ཐུགས་ཐག་བཅད་ཏེ་
བལ་ཡུལ་རིན་ཆེན་གྱི་གཙུག་ལག་ཁང་ན། བླ་མ་པེན་ཏ་བ་ལ་རལ་གཅིག་མའི་མངོན་རྟོགས་དང། བདུད་རྩི་འོད་ལྡན་གྱི་སྒྲུབ་ཐབས་དང། རྫོགས་རིམ་
ཁ་འཐོར་བ་འགའ་གསན་ཅིང་བཞུགས་པ་ལས། ནུབ་གཅིག་གི་མནལ་ལམ་དུ། རྗེ་མངའ་བདག་མཻ་ཏྲི་པ་སེངྒེ་ལ་ཆིབས་ནས་ནམ་མཁའ་ལ་གཤེགས་
པ་རྨིས། ཕ་རྗེ་བཙུན་ཐུགས་རྗེས་བཟུང་དུ་གསོལ་ཞེས་འོ་དོད་བོས་པ་ལས། མདུན་གྱི་ནམ་མཁའ་ལ་བྱོན་ནས་མཚོན་པའི་བརྡ་བསྟན། དཔེ་དང་
བྲལ་བའི་ཆོས་གསུངས། མཐའ་ལས་འདས་པའི་དོན་རྟོགས་སྔར་མ་སྐྱེས་པའི་ཉམས་ཤར་བ་རྨི། དེར་མནལ་སད་པ་དང་ནམ་ལངས་འདུག་པས་

[081A]༄༅། །བླ་མ་དྲན་ནས་མང་དུ་བཤུམས། དེའི་ཕྱི་ནུབ་བླ་མ་པེན་ཏ་བ་ལ་ཆོས་ཐོན་པའི་གཏང་རག་དང། མཻ་ཏྲི་པ་ལ་གསོལ་བ་འདེབས་
པའི་ཚོགས་མཆོད་བཟང་པོ་ཞིག་བཤམས་པའི་གྲལ་དུ། པེན་ཏ་བའི་ཞལ་ནས། དོ་ནུབ་ཀྱི་ཚོགས་གྲལ་འདིར་ཁྱེད་རང་གི་ཐུགས་ལ་འཁྲུངས་པའི་མགུར་
ཅིག་ཅིས་ཀྱང་ལེན་དགོས་གསུངས་པས། རྗེ་མར་པས་མཚན་ལྟས་བཟློག་པའི་མགུར། ཡིད་བྱིང་བ་གསེང་བར་བྱེད་པ་ཆུ་ལྕག་ཟིལ་པ་ཅན་གྱི་སྐད་ལ་རྟ་དྲངས་
པའི་མགུར་ཆེན་འདི་གསུངས་སོ།། །རྗེ་སྙིང་པོའི་དོན་རྟོགས་ཆོས་ཀྱི་སྐུ། །མཚན་ཡོངས་སུ་གྲགས་པའི་མཻ་ཏྲི་པ། །ཁོང་བསམས་ཤིང་སྐུ་དྲིན་
ཆེ་བའི་ཕྱིར། །མི་ཁོ་བོའི་ཡིད་ལ་ཤིན་ཏུ་གཅགས། །ང་རྩེ་གཅིག་གདུང་བ་རྒྱུན་མི་འཆད། །ཕ་བྱིན་གྱིས་བརློབས་ཤིག་སྤྲུལ་པའི་སྐུ། །ཁྱེད་འདྲེན་
པའི་བླ་མ་སྐུ་དྲིན་ཅན། །དཔལ་པེན་ཏ་བ་ཡིས་དབུ་མཛད་ནས། །ཁྱེད་འདིར་བཞུགས་ཀྱི་རྣལ་འབྱོར་ཕོ་མོ་རྣམས། །གླུ་འདི་ལ་དར་གཅིག་སྙན་གསན་

[081B] ༑དབྱངས་འདི་ལ་མཁའ་འགྲོའི་བྱིན་བརླབས་ཆགས། ང་མར་སྟོན་ཆོས་ཀྱི་བློ་གྲོས་འདི། །ཚེ་སུམ་ཆ་རྒྱ་གར་ཡུལ་དུ་བསྐྱལ། །ལོ་བཞི་བཅུའི་
བར་དུ་ཐོས་བསམ་བྱས། །དུས་ན་ནིང་གདུག་པ་སྤྲུལ་གྱི་ལོ། །ཆོ་འཕྲུལ་ཁྲའི་ཟླ་བ་ལ། །མི་ཁོ་བོས་ལམ་ལ་ཞུགས་ནས་མཆིས། །ཆུ་འཇིགས་སུ་རུང་
བའི་གངྒ་བརྒལ། །རིགས་ངན་ཤི་སྐྱིང་ཀྱི་བྱག་པ་གཉིས། །ཆུ་ལ་ཉ་ལྟར་འཛུལ་ཞིང་བྱུང། །ཐང་ལ་རྟ་ལྟར་རྒྱུག་ཅིང་བྱུང། །ཚེ་སྔ་ཕྱི་དྲན་པའི་སྡངས་
སྐྲག་མྱོང། །ཕ་རྗེ་བཙུན་སྤྱི་བོར་བསྒོམས་པ་ལས། །ཁོང་ཡང་ཡང་ལྟ་ཞིང་ལོག་ནས་ཐལ། །སྲོག་ཆུ་ནས་བཏོན་ནོ་སྐུ་དྲིན་ཅན། །ཕ་ཁྱེད་ཀྱི་དྲིན་ལ་འཁོར་
ཐབས་མེད། །དུས་ཁ་སང་ཟླ་བ་སྔ་མ་ཡི། །ཁྱད་པར་ཡར་ངོའི་ཚེས་བཅུ་ལ། །དུར་ཁྲོད་ར་མ་དོ་ལི་དེར། །བླ་མ་མཉེས་པའི་མཆོད་པ་ཕུལ། །མཁའ་འགྲོ་
མཉེས་པའི་ཚོགས་འཁོར་བསྐོར། །ཁོང་དེར་འཚོགས་ཀྱི་རྣལ་འབྱོར་མཐོང་བའི་ཚེ། །རྗེ་ནཱ་རོ་མཻ་ཏྲི་ཏུར་གྱིས་དྲན། །ཐུགས་བརྩེ་བས་འབྲལ་མེད་བསྐྱངས་

[082A]༄༅། །པའི་ཕྱིར། །ཕའི་མཛད་སྤྱོད་བསམས་ཤིང་ཡིད་ལ་དྲན། །སེམས་གདུང་བས་མ་བཟོད་མཆི་མ་ཤོར། །སླར་རྒྱ་གར་ཡུལ་དུ་ལྡོག་
གམ་བསམ། །ནམ་ཐོ་རངས་ཐམ་ཐུམ་རྨི་ལམ་ན། །གོས་ཤིང་ལོ་གྱོན་པའི་བུད་མེད་གཅིག་ཕྱག་གཡས་པ་བརྐྱང་མཛད་སོར་མོ་རྣམས། །མི་ཁོ་བོའི་མགོ་
ལ་རེག་མཛད་ཏེ། །ཁྱོད་རྒྱ་གར་ཡུལ་དུ་མ་ལྡོག་པར། །སླར་བོད་ཡུལ་དབུས་སུ་སོང་ཅིག་གསུང། །ལྗོངས་ཁ་ བ་  ཅན་དུ་མ་ཕྱིན་བར། །ཕྱི་ནང་གི་བར་ཆད་མི་
འབྱུང་ཞིང། །གདུལ་བྱ་སྣོད་ལྡན་ཡོད་དོ་ཞེས། །ལུང་བསྟན་བྱིན་གྱིས་བརླབ་པར་མཛད། །དེ་ཞིང་སྐྱོང་གི་མཁའ་འགྲོ་ཡིན་པར་ངེས། །དེ་ཡང་རྗེ་བཙུན་ཁྱེད་
ཀྱི་དྲིན། །མ་དང་བག་ཆགས་གཉིད་ཀྱི་རྨི་ལམ་ན། །རྗེ་མངའ་བདག་རྒྱལ་སྲས་མཻ་ཏྲི་པ། །ཁོང་སེངྒེ་ཆི་བས་ནས་མཁའ་ལ་གཤེགས། །མི་ཁོ་བོའི་མདུན་དུ་
བྱོན་ནས་ཀྱང། །སྐྱེ་མེད་མཚོན་པའི་བརྡ་གསུམ་བསྟན། །ཡི་གེ་མེད་པའི་ཆོས་ཅིག་གསུངས། །བརྗོད་དུ་མེད་པའི་དོན་གཅིག་རྟོགས། །སྔོན་ཆད་མེད་པའི་

[082B] །ནམ་ལངས་གཉིད་དེ་སད་ཙ་ན། །རྗེ་ཡང་ཡང་དྲན་ནོ་མཻ་ཏྲི་པ། །མི་ཁོ་བོའི་མིག་སྔར་འབྲལ་མ་ཕོད། །གདོང་མཆི་མས་གང་བའ་དུ་འབོད་
ཤོར༑ ༑དབུགས་ཁ་ནས་མ་ཐོན་བྱང་ཁོག་བརྒྱངས། །ཕ་སྙིང་ལ་འདོད་དོ་སྐོམ་ཆུ་ལྟར། །མི་ཁོ་བོའི་གདུང་སེམས་མཁྱེན་ལགས་སམ། །ཕ་ཡིས་ལམ་སྣ་དྲོངས་
ཅིག་སྤྲུལ་པའི་སྐུ། །ལར་རྨི་ལམ་བག་ཆགས་ཡིན་མོད་ཀྱང། །ཕ་རྗེ་བཙུན་བྱོན་པ་ངོ་མཚར་ཆེ། །སེམས་དགའ་ལ་མི་དགའ་མཐོ་དམན་བྱུང། །ཁྱེད་འདིར་བཞུགས་
ཀྱི་སྙན་དུ་ཞུས་པ་ལགས། །ཞེས་གསུངས་པ་དང། ཡང་བླ་མ་པེན་ཏ་བས་རྗེ་མར་པ་བྲོད་པ་བསྐྱེད་ཅིང། བླ་མའི་ངོ་བོ་གཅིག་ལ། རང་རང་གི་མཐོང་སྣང་ལྟར་
ལས་ཡོན་ཏན་ཐ་དད་དུ་འབྱུང་བ་དང། རྨི་ལམ་དེ་རྣམས་ཇི་ལྟར་བྱུང་ཚུལ་དྲི་བའི་ཕྱིར་ལན་གསུངས་པ། །གྲོགས་སྙིང་དང་འདྲ་བའི་ལོ་ཙཱ་བ། །བུ་ཁྱེད་ལ་དད་
པ་གཏིང་ནས་ཡོད། །གཞི་རང་དབང་ཐོབ་པའི་འདུན་པ་ཡོད། །ཡིད་ལྷག་པར་བརྩེ་བའི་སྙིང་རྗེ་ཡོད། །རྒྱུད་ཡོངས་སུ་དག་པའི་སེམས་བསྐྱེད་ཡོད། །རིགས་

[083A]༄༅། །ཁྱད་པར་ཅན་གྱི་སྐྱེས་བུ་ཁྱེད། །སྔོན་ཆད་བླ་མ་མ་བརྙས་པས། །ད་ལྟ་གྲུབ་ཐོབ་དངོས་དང་མཇལ། །དེ་ཡང་གྲོགས་པོ་ང་ཡི་དྲིན།།
བྱས་པ་དྲིན་བཟོ་ཡོད་པའི་ཕྱིར། །མི་ང་ཡང་གཙུག་གི་ནོར་བུར་མཐོང། །བུ་བྱས་པ་ཤེས་པ་ངོ་མཚར་ཆེ། །གསང་སྔགས་རྒྱལ་པོ་མཆོག་གི་ལམ། །བགྲོད་པ་
ཀུན་གྱི་གཞིར་གྱུར་པ། །ལྷག་པའི་དམ་ཚིག་ཁྱེད་ལ་ཡོད། །ལྷ་དང་མཁའ་འགྲོས་རྗེས་གནང་ཞིང། །བླ་མའི་མན་ངག་སྙིང་ལ་ཞུགས། །དུས་འདིར་བདེ་བ་
ཐོབ་པར་རིགས། །དུས་གསུམ་སངས་རྒྱས་ཐམས་ཅད་ཀྱི། །དངོས་གྲུབ་ཀྱི་རྩ་བ་བླཾ་རྗེ། །སྤྲུལ་སྐུ་མཆོག་གི་རྗེ་བཙུན་ལ། །ནམ་མཁའ་ལྟ་བུར་ངོ་ཤེས་ན། །སྐྱེ་
བ་མེད་པའི་དོན་རྟོགས་འགྱུར། །ཉི་མ་ལྟ་བུར་ང་ཤེས་ན། །གདལ་བའི་སྙིང་རྗེ་ཆེན་པོ་འབྱུང། །ཟླ་བ་ལྟ་བུར་ངོ་ཤེས་ན། །ཉོན་མོངས་གདུང་བ་སེལ་བར་བྱེད། །རྒྱ་
མཚོ་ལྟ་བུར་ངོ་ཤེས་ན། །མི་གཡོ་མཆོག་གི་ཏིང་འཛིན་བརྙེས། །ནོར་བུ་ལྟ་བུར་ངོ་ཤེས་ན། །དགོས་འདོད་རེ་བ་ལྷུན་གྱིས་གྲུབ། །དེད་དཔོན་ལྟ་བུར་ངོ་ཤེས་ན། །

[083B] །དམག་དཔོན་ལྟ་བུར་ངོ་ཤེས་ན། །ལོག་ལྟ་དགྲ་ཡི་གཡུལ་ངོ་འཇོམས། །རལ་གྲི་ལྟ་བུར་ངོ་ཤེས་ན། །དངོས་འཛིན་འཆིང་བ་གཅོད་
པར་བྱེད། །འཁོར་ལོ་ལྟ་བུར་ངོ་ཤེས་ན། །མཐའ་ལ་མི་གནས་དོན་རྟོགས་འགྱུར། །སེངྒེ་ལྟ་བུར་ངོ་ཤེས་ན། །གཟུང་འཛིན་རི་དྭགས་ཟིལ་གྱིས་གནོན། །གླང་པོ་ལྟ་
བུར་ངོ་ཤེས་ན། །ཉམས་ངའི་བདུད་ལས་ཐར་བར་བྱེད། །རྟ་མཆོག་ལྟ་བུར་ངོ་ཤེས་ན། །མྱ་ངན་འདས་པའི་དབྱིངས་སུ་བསྐྱེལ། །རྒྱལ་པོ་ལྟ་བུར་ངོ་ཤེས་ན། །ཀུན་
གྱིས་མཆོད་ཅིང་བཀུར་བར་བྱེད། །རིགས་ལྡན་ཁྱེད་ཀྱིས་གང་མཐོང་བ། །དྲིན་ཅན་ཕ་ལྟར་ངོ་ཤེས་པས། །ཆོས་ཀྱི་རྒྱལ་སྲིད་རྒྱུན་མི་འཆད། །བུ་ཁྱོད་ཀྱི་བག་ཆགས་
རྨི་ལམ་ན། །རྗེ་མངའ་བདག་ཆེན་པོ་བྱོན་ནས་ཀྱང། །སྐྱེ་མེད་མཚོན་པའི་བརྡ་བསྟན་ཞིང། །ཡི་གེ་མེད་པའི་ཆོས་གསུངས་པས། །མཐའ་ལས་འདས་པའི་དོན་
རྟོགས་ནས། །སྔར་མ་སྐྱེས་པ་ཡི་ཉམས་ཤར་བ། །དེ་དོན་གང་ལགས་སྨྲ་བར་རིགས། །ཅེས་གསུངས་པས། ཡང་རྗེ་མར་པས། རྨི་ལམ་དུ་གསན་ཞིང་ཐུགས་

[084A]༄༅། །ཉམས་སུ་བྱོན་པ་རྣམས། བླ་མ་པེན་ཏ་བས་དབུ་མཛད་པའི་མཆེད་གྲོགས་རྣམས་ལ་རྟོགས་པར་ཕུལ་བ། །རྗེ་བརྟུལ་ཤུགས་སྤྱོད་
པའི་པེན་ཏ་བ། །མཚན་ལྷ་ཡིས་ལུང་བསྟན་ངོ་མཚར་ཆེ། །དཔལ་གཉིས་མེད་རོལ་པའི་ཕྱག་འོག་ན། །སེམས་ཐ་དད་མེད་པའི་རྡོ་རྗེ་སྤུན། །ཤྲཱི་གུ་ཎ་མ་དཧིས་
དབུ་མཛད་པའི། །གྲལ་གཡས་ལ་བཞུགས་པའི་དཔའ་བོ་གསན། །དེ་འོག་སྦས་པའི་རྣལ་འབྱོར་མ། །ལྕམ་སུ་ཀ་བཛྲ་དབུ་མཛད་པའི། །གྲལ་གཡོན་ན་བཞུགས་
པའི་དཔའ་མོ་གསན། །སྤྱིར་ཆོས་རྣམས་ཐམས་ཅད་སྒྱུ་མ་སྟེ། །རྨི་ལམ་སྒྱུ་མ་ཁྱད་པར་འཕགས། །ནམ་སྲོད་ལ་བག་ཆགས་རྨི་ལམ་བྱུང། །དེ་ལ་བཟའ་གཏད་
ཅི་ཡང་མེད། །ནམ་གུང་བདུད་ཀྱི་སྤྲུལ་པ་སྟོན། །དེ་ལ་ཡིད་བརྟན་བྱར་མི་རུང། །ཐོ་རངས་ལྷ་ཡིས་ལུང་བསྟན་པ། །ཆེ་ན་ངོ་མཚར་དེ་ཆེ་མོད། །དགུང་ད་ནང་
སྐྱ་རེང་ཤར་བ་ལ། །རྗེ་མངའ་བདག་ཆེན་པོ་བྱོན་ནས་ཀྱང། །མཐར་ཐུག་སྟོན་པའི་ཆོས་གསུངས་པ། །དེ་མ་རྗེད་དྲན་པ་འདི་ལྟར་གདའ། །སྤྱིར་ཆོས་རྣམས་ཐམས་

[084B] །རང་སེམས་ཉིད་ལས་བླ་མ་བྱུང། །སེམས་ལས་གུད་ན་གཞན་མེད་པས། །ཅིར་སྣང་ཐམས་ཅད་སེམས་ཀྱི་ངང། །དེ་ཡང་གདོད་ནས་མ་
གྲུབ་པ། །མ་སྐྱེས་གཉུག་མའི་གནས་ལུགས་ལས། །རྣམ་རྟོག་རྩོལ་བས་སྤྱད་དུ་མེད། །མ་བཅིངས་རང་སོ་ལྷུག་པར་ཞོག་དེ་ཉིད་བརྡ་ཡིས་མཚོན་པའི་
ཕྱིར༑ ༑མི་རོ་གདོལ་པ་ཁྱི་དང་ཕག་བུ་ཆུང་སྨྱོན་པ་གླང་ཆེན་དང། །ནོར་བུ་རིན་ཆེན་ཨུད་པ་ལ། །དངུལ་ཆུ་རི་དྭགས་སེངྒེ་དང། །བྲམ་ཟེ་ཁྲི་གཉན་མཐོང་ངམ་
གསུང༑ ༑བརྡ་ཡིས་མཚོན་པའི་དོན་རྟོགས་པ། །འཁོར་འདས་གཉིས་སུ་མི་འཛིན་ཅིང། །སྤང་བླང་རྒྱུད་ལ་མི་སྦྱོར་བ། །གཞན་ནས་འབྲས་བུ་མི་རེ་ཞིང། །
ཡིད་ལ་བྱར་མེད་སྤྲོས་དང་བྲལ། །མཐའ་བཞི་དག་ཏུ་ལྷུང་བ་མེད། །སྒོམ་དུ་མེད་ཅིང་ཡེངས་སུ་མེད། །དྲན་དུ་མེད་ཅིང་བརྗོད་དུའང་མེད། །གང་གིས་བྱང་ནི་མཚོན་
དུ་མེད། །བླ་མའི་དྲིན་གྱིས་དེ་ལྟར་རྟོགས། །དེ་དོན་རྟོགས་པའི་ཉམས་ཤར་བས། །སེམས་དང་སེམས་བྱུང་འགགས་པ་ཡི། །དབྱིངས་དང་རིག་པ་དབྱེར་མེད་

[085A]༄༅། །དེ༑ ༑སྐྱོན་དང་ཡོན་ཏན་སྐྱེ་བྲི་མེད། །བདེ་སྟོང་གསལ་ལ་མ་འགགས་པ། །འོད་གསལ་འགྲོ་འོང་མེད་པར་ཤར། །གཉུག་མ་ངོ་
སྤྲོད་ལྟ་བའི་གནད། །སྐྱེ་མེད་མཚོན་པའི་བརྡ་དོན་རྣམས། །རྗེ་མངའ་བདག་ཆེན་པོའི་ཞལ་ནས་ཐོས། །ངག་བརྗོད་པ་གླུ་རུ་མི་བླང་དུ། །རྗེ་གོང་དུ་བཀའ་ནན་
ཆེས་པ་དང། །མཆེད་གྲོགས་རྣམས་ཀྱི་ཞལ་མ་ཆོགས། །མཁའ་འགྲོས་ཀོ་ལོང་མི་མཛད་ཞུ། །ཞེས་པེན་ཏ་བས་དབུ་མཛད་པའི་མཆེད་གྲོགས་རྣམས་ལ་
བལ་ཡུལ་རིན་ཆེན་ཚུལ་གྱི་གཙུག་ལག་ཁང་དུ། མངའ་བདག་མེ་ཏྲི་པ་རྨི་ལམ་དུ་བྱོན་ནས། ཕྱག་རྒྱ་ཆེན་པོ་བརྡའི་དོན་བསྟན་པ་རྣམས་མགུར་དུ་བཞེས་པའོ། །
གསུང་མགུར་འདི་གཉིས་རྗེ་མར་པས་བོད་དུ། རྗེ་བཙུན་མི་ལ་དང། མར་པ་མགོ་ལེགས་གཉིས་མ་གཏོགས་གཞན་ལ་མ་གནང་ཞིང། རྗེ་མཆེད་གཉིས་
ཀྱིས་ངན་རྫོང་སྟོན་པ་བྱང་ཆུབ་རྒྱལ་པོ་ལ་གནང་བ། སེམས་ཅན་གྱི་དོན་དུ་ཀུན་ལ་གྲགས་པ་བགྱིས་པ་ལགས་སོ། །དེ་ནས་རྗེ་མར་པས་བལ་ཡུལ་གྱི་བླ་

[085B] །དེའི་ཚེ་ལྷོ་བྲག་གི་བུ་སློབ་རྣམས། བླ་མ་ཕེབས་སུ་རེ་བའི་ཐུགས་འདུན་དྲག་པོ་ལ་རྟེན། བལ་
པོར་མཇལ་བའང་སྲིད་དམ། མ་མཇལ་རུང་སྐད་ཆ་འདྲ་ཐོས་སུ་རེ་བས་མ་ཟུག་པར། མར་པ་མགོ་ལེགས་ཀྱིས་བལ་པོར་འབྱོན་དགོངས་ནས་བྱོན་པ་དང་
བླ་མ་ཚུར་བྱོན་པ་སྐྱིད་གྲོང་གི་མ་ཟད་མམ་ཞེས་བྱ་བའི་ཡུལ་དགོན་ཞིག་ཏུ། དཔོན་སློབ་གཉིས་མཇལ་ཏེ་ཕྱགས་ཕྱི་བྱས་བྱོན་པ་ལས། མང་ཡུལ་གླང་བོ་
མཁར་དུ་སྔར་གྱི་བུ་སློབ་རྣམས་ཀྱིས་སྣ་ལེན་བྱས་ཆོས་ཞུས། ཞག་ཤས་བསྙེལ་གསོ་མཛད་ཅིང་བཞུགས་པའི་བར་ལ། གཡུ་ལ་སོགས་པའི་འབུལ་བ་མང་
དག་བྱུང། དེ་ནས་གཙང་དུ་བྱོན་པས་ཉང་སྟོད་སྟག་ཚལ་གྱི། མེས་སྟོན་ཚོན་བོའི་དགོན་པ་ཞིག་ཏུ་ཕེབས་པས། སྣ་ལེན་གྱི་ཚོགས་མཆོད་བཟང་པོ་ཞིག་
བཤམས་པའི་ཚེ། མེས་སྟོན་གྱི་བླ་མ་ལགས། དོ་ནུབ་ཀྱི་ཚོགས་འཁོར་འདི་ལ་བླ་མ་འབྱོན་ལམ་ས་ཐག་རིང་པོ་ནས་བྱོན་པའི་སྟོབས་ཀྱིས། སྐུ་འོ་བརྒྱལ་

[086A]༄༅། །ནའང་གསང་སྔགས་ཕྱག་ལེན་གྱིས་ཆེ་བ་ལགས་པས། ཚོགས་ཕྱག་ལེན་དང་ཆོ་ག་རྒྱས་པ་ཕྱིས་ཀྱི་མིག་ལྟོས་ལ་ཕན་ཐོགས་པ་
ཞིག་ཐུགས་རྗེས་འཛིན་པ་ཞུ་ཅེས་ཞུས་པས། རྗེ་མར་པས་ཀྱང་ཕྱག་ལེན་དང་ཆོ་ག་རྒྱས་པ་མཛད་པས། ཚོགས་གྲལ་དུ་མེས་སྟོན་སྔར་མོས་བཞིན་པའི་ཁར་
སྣང་བ་འགྱུར་ནས། བླ་མ་ལགས་སྔར་ཡན་ཚོགས་འཁོར་ཇི་ཙམ་ཞིག་མཛད་པ་ལས། བདག་ལ་དོ་ནུབ་ཀྱི་འདི་ཡིད་འགྱུར་སྟོབས་ཆེ་བ་ཞིག་བྱུང། རྗེ་རིན་
པོ་ཆེས་རྒྱ་གར་དུ་ཚོགས་འཁོར་མང་པོ་གཟིགས་ཤིང་མཛད་ཡོད་པ་གཞིར་བཞག་པས། ཚོགས་འཁོར་དགོས་པའི་དུས་དང། ངོ་མཚར་ཆེ་བ་གང་གཟིགས་
པ་རྣམས་གསུང་དུ་གསོལ། ཅེས་གསོལ་བ་བཏབ་པས། དེའི་ལན་དུ་རྗེ་མར་པས་ཚོགས་ཀྱི་དགོས་པ་དང་གཟིགས་ཚུལ་གྱི་མགུར་འདི་གསུངས་སོ། །
ཚོགས་ཀྱི་འཁོར་ལོ་བསྐོར་བ་དེ། །སྨིན་ལམ་དབང་བཞི་བསྐུར་བའི་ཚེ། །ཚོགས་ཀྱི་འཁོར་ལོ་དགོས་པ་ཡིན། །རབ་ཏུ་གནས་པ་བྱེད་པའི་ཚེ། །ཚོགས་

[086B] །མཁའ་འགྲོའི་བྱིན་བརླབས་ཞུ་བའི་ཚེ། །ཚོགས་ཀྱིཿ་རྒྱུད་སྡེའི་ཉན་བཤད་བྱེད་པའི་ཚེ། །ཚོགས་ཀྱིཿ་གདམ་ངག་ཟབ་
མོ་ཞུ་བའི་ཚེ། །ཚོགས་ཀྱི་འཁོར་ལོའི་དགོས་པ་ཡིན། །ཁོ་བོ་མར་པ་ལོ་ཙཱ་འདིས། །རྒྱ་གར་ཡུལ་དུ་ལན་གསུམ་ཕྱིན། །སྤྱིར་ཚོགས་ཀྱི་འཁོར་ལོ་བསམ་
མི་ཁྱབ། །དགོས་ངོ་མཚར་ཆེ་བ་འདི་འདྲ་མཐོང། །རྗེ་བཙུན་ནཱ་རོ་པཎ་ཆེན་ལ། །རྗེ་རིགས་ཀྱི་དེད་དཔོན་འཁོར་ལོ་དང། །ཆང་འཚོང་གི་བུ་མོ་ཀུཎྜ་ལིས། །
རིན་ཆེན་མཁར་བའི་མཎྜལ་ལ། །ཀར་ཤ་པ་ནིའི་རྒྱན་བཀོད་ཕུལ། །ལོ་གཅིག་གོང་ནས་གསོལ་བ་བཏབ། །རྗེ་ནཱ་རོ་ཆེན་པོས་ཞལ་གྱིས་བཞེས། །
སེང་ལྡེང་ནགས་ཀྱི་དུར་ཁྲོད་དུ། །ཚོགས་འཁོར་རིམ་པ་གསུམ་དུ་བསྐོར། །ལོངས་སྤྱོད་འབྱོར་པ་དཔག་མེད་པས། །ཚོགས་དང་གཏོར་མ་རྒྱ་ཆེར་
བཤམས༑ ༑དཔལ་ལྡན་ན་རོའི་བྱིན་བརླབས་ཀྱིས། །དཔལ་བདེ་མཆོག་འཁོར་ལོའི་ལྷ་ཚོགས་དང། །གྲངས་མཉམ་གསང་སྔགས་རྣལ་འབྱོར་པ་

[087A]༄༅། །ཕོ་མོ་དྲུག་ཅུ་རྩ་གཉིས་ཚོགས། །ཟབ་མོ་བརྡ་དང་སྐད་ཀྱིས་འདྲི། །རྗེ་ནཱ་རོ་ཆེན་པོའི་ཐུགས་ཀ་ནས། །བདེ་མཆོག་འཁོར་
ལོའི་ལྷ་ཚོགས་རྣམས། །དཀྱིལ་འཁོར་གྱི་དབུས་སུ་ལེགས་པ་བཞུགས། །ཆོ་གའི་རིམ་པ་རྒྱས་པར་མཛད། །རྗེ་བཙུན་ནཱ་རོ་ཆེན་པོ་དེས། །རྡོ་རྗེ་དྲིལ་
བུ་ཕྱག་ཏུ་བསྣམས། །རུས་པའི་རྒྱན་དྲུག་སྐུ་ལ་གསོལ། །ཁྲུ་གང་ཙམ་གྱི་ནམ་མཁའ་ལ། །གཡས་བརྐྱང་གར་གྱི་རོལ་པས་བཞུགས། །རྣལ་འབྱོར་
ཕོ་མོ་གཞན་རྣམས་ཀྱང། །ཕྱག་གཡས་ཌཱ་མ་རུ་འཁྲོལ་ཞིང། །གཡོན་པ་ཏིང་ཏིང་ཤགས་བསྣམས་ནས། །གར་གྱི་ཉམས་ཀྱིས་རོལ་བ་མཐོང། །ཁོ་
བོ་མར་པ་ལོ་ཙཱ་ངས། །ལྷན་གཅིག་སྐྱེས་པ་ཆོས་ཀྱི་སྐུ། །ཟབ་མོ་དབང་བཞིའི་ངོ་བོ་མཐོང། །ང་དེ་འདྲའི་རྗེ་དང་མཇལ་བ་ཡིན། །ཚོགས་འཁོར་དེ་འདྲ་
མཐོང་བ་ཡིན། །ཕལ་དང་ཕལ་གྱི་ཆོས་མ་ཡིན། །དེ་ངོ་མཚར་ཆེའམ་གཙང་སྟོན་པ། །ཅེས་གསུངས་པས་དད་པ་ལྷག་པར་སྐྱེས་ཏེ། བླ་མ་ལགས་

[087B] སྔར་མ་གསན་པའི་དབང་གདམས་པ་ཁྱད་པར་ཅན་ཡོད་ངས་པས། བདག་ལ་
ཐུགས་རྗེས་འཛིན་པར་ཞུ་ཞེས་ཞུས་པས། མཁའ་འགྲོ་སྙན་རྒྱུད་ལ་ནི་བཀའ་རྒྱ་ཡོད་ཡས་མ་གནང། །གཞན་སྔར་མ་གནང་པའི་ཆོས་མང་དག་གནང་
ཞིང་བཞུགས་ཏེ་ཐོན་པའི་ཚེ། །   ༈    མེས་སྟོན་གྱི་འབུལ་ཆེན་གསུམ་བྱས་པའི་དང་པོ་
ལོངས་སྤྱོད་ཐུགས་སུ་བྱོན་པ་སྟོབས་ཆེ་བའི་འབུལ་བ་བགྱིས་ཏེ། ཞུ་བ་ཕུལ་བ་ནི། སྤྱན་ལམ་དུ་ཕབ་པའི་འབུལ་བ་འདི་དག་ད་ལན་བདག་རང་ལ་
ཆོས་གནང་བའི་ཡོན་དང། རྗེ་རིན་པོ་ཆེ་སྐུ་ན་བགྲེས་རུང་བར་ཆད་མེད་པར་རྒྱ་གར་འཁོར་བས། བུ་སློབ་རྣམས་ཀྱི་བསམ་པ་མཐར་ཕྱིན་པའི་དགའ་
སྟོན་དང། གཏང་རག་ལགས་པས་འདི་དག་བཞེས་ནས། བླ་མ་གོང་མ་རྣམས་ལ་བསྟོད་པ་བཅས་པའི་མགུར་ཅིག་གསུང་བ་ཞུ་ཞེས་གསོལ་བ་བཏབ་

[088A]༄༅། །པའི་ལན་དུ། རྗེ་མར་པས་བླ་མ་རྣམས་ལ་བསྟོད་པའི་མགུར་འདི་གསུངས་སོ།། །རྗེ་མི་བསྐྱོད་བདེ་བ་ཆེན་པོའི་སྐུ། །
རྡོ་རྗེ་མཁའ་འགྲོས་མཉམ་སྦྱོར་བ། །དཔའ་བོ་རྣམས་ཀྱི་གཙོར་གྱུར་པའི། །ཧེ་རུ་ཀ་དཔལ་ཕྱག་འཚལ་བསྟོད། །བཀའ་གསང་སྔགས་མ་ལུས་བསྡུད་
པ་པོ། །གསང་བའི་བདག་པོ་ཉིད་དང་ནི། །དམ་ཚེས་མི་ཡུལ་རྒྱས་མཛད་པའི། །རྗེ་ཀླུ་གྲུབ་ཡབ་སྲས་རྣམས་ལ་བསྟོད། །མི་ཟད་རྡོ་རྗེའི་ལྕེ་འབབ་པ། །
འཇིགས་ལས་སྐྱོབ་པའི་ཐུགས་རྗེ་ཅན། །ས་གསུམ་དབང་ཕྱུག་ཏེ་ལོ་པ། །མཆོག་གི་དངོས་གྲུབ་བརྙེས་ལ་བསྟོད། །བཅུ་གཉིས་དཀའ་སྤྱད་བླ་མ་བསྟེན། །
སྡེ་སྣོད་རྒྱུད་སྡེ་མ་ལུས་པ། །སྐད་གཅིག་ཉིད་ལ་ཐུགས་སུ་ཆུད། །རྗེ་སངས་རྒྱས་མི་གཟུགས་ཁྱོད་ལ་བསྟོད། །མི་ཕྱེད་ཕྱག་རྒྱ་ཆེན་པོའི་གཟུགས། །
མ་བཅོས་གཉུག་མའི་ངོ་བོ་འཆང། །སྤྲོས་བྲལ་བདེ་བའི་དོན་རྟོགས་པ། །རྗེ་རྒྱལ་སྲས་མཻ་ཏྲིའི་ཞབས་ལ་བསྟོད། །བསྟན་པ་བཀའི་རྒྱུད་ལ་འཆད། །

[088B] འདུས་  ཟབ་མོའི་དངོས་གྲུབ་བརྙེས། །མཁྱེན་པ་ཐུགས་རྗེར་ལྡན་པ་ཡི། །ཡེ་ཤེས་སྙིང་པོའི་ཞབས་ལ་བསྟོད། །དུར་ཁྲོད་དགོན་དང་ཤིང་དྲུང་ན། །རོ་བཅུད་
གསོལ་བའི་ཀུ་སུ་ལུ། །མཁའ་ལ་གཤེགས་པའི་རྫུ་འཕྲུལ་ཅན། །ཀུ་ཀུ་རི་པའི་སྐུ་ལ་བསྟོད། །ཕུན་སུམ་ཚོགས་པའི་དོན་རྟོགས་པས། །ཟླ་བ་འོད་
ཀྱི་བཅུད་དང་ལྡན། །མཐོང་བའི་བདེ་བས་ཚིམ་མཛད་པ། །རྣལ་འབྱོར་མ་ཡི་སྐུ་ལ་བསྟོད། །གསེར་གྱི་ཅོད་པན་རབ་མཛེས་པའི། །གདུགས་མཆོག་
བསིལ་ན་བཞུགས་པ་ཡི། །མཁའ་གདན་ཉི་ཟླ་མངའ་བརྙེས་པའི། །རྗེ་བཙུན་བལ་པོའི་སྐུ་ལ་བསྟོད། །འཇིག་རྟེན་གཟུང་འཛིན་འཁྲི་བ་ཆོད། །བླ་མ་
བསྟེན་པའི་ཕན་ཡོན་ཅན། །བྱང་ཆུབ་སྒྲུབ་ལ་གཙོར་ལྡན་པའི། །ཐེག་ཆེན་སློབ་གཉེར་མགོ་འདོན་དང། །གེགས་དང་ལོག་འདྲེན་པར་ཆད་སེལ། །བླ་
མ་བཟང་དང་སྤྲོད་པའི་གྲོགས། །འདྲེན་པའི་སློབ་དཔོན་རྣམས་ལ་བསྟོད། །བླ་མ་བསྟོད་པའི་ཕན་ཡོན་ནི། །དུས་གསུམ་སངས་རྒྱས་མཆོད་དང་

[089A]༄༅། །མཚུངས༑ ༑སློབ་དཔོན་བསྟོད་པའི་བསོད་ནམས་དེས། །འགྲོ་ཀུན་བཤེས་གཉེན་བསྟེན་པར་ཤོག། །ཅེས་གསུངས་པས་
མེས་སྟོན་འཁོར་བཅས་དྒཱ་མགུ་ཡིད་རངས་པར་གྱུར་ཏོ། །རྗེ་མར་པས་མེས་སྟོན་ལ་ཆོས་གནང་བའི་བར་ལ། མར་པ་མགོ་ལེགས་ཀྱིས་ལྷོ་བྲག་ཏུ་གཏམ་སྙན་
ཁྱེར་ཏེ་སྔོན་ལ་ཕྱིན། མགོ་ལེགས་རང་གི་ལོངས་སྤྱོད་ཀྱི་ཐོག་ནས་སྣ་ལེན་གྱི་ལྟ་གོན་བྱས། གཞན་གྲྭ་པ་མང་པོས་ཉང་སྟོད་ནས་བསུས་སྟེ། བར་ཆད་མེད་
བར་ལྷོ་བྲག་ཏུ་ཕེབས་ཚེ། མར་པ་མགོ་ལེགས་ཀྱིས་གཏང་རག་གི་ཚོགས་མཆོད་བཟང་པོ་ཞིག་བཤམས་པའི་གྲལ་དུ། སྔར་ལམ་བར་ལ་ཞལ་ཏ་ཞིབ་རྒྱས་
གནང་རུང། །ཚོགས་པ་སྤྱི་ཡིས་གོ་བར་བྱ་བའི་སླད་དུ། མར་པ་མགོ་ལེགས་ཀྱིས་རྗེ་མར་པ་ལ། བླ་མ་ལགས་རྗེ་བཙུན་ནཱ་རོ་པ་དེ་དང་མཇལ་ནས། བར་
ཆད་མེད་པར་ཕེབས་པ་འདི་ལས་ངོ་མཚར་ཆེ་རྒྱུ་གཞན་མེད་པས། ཐུགས་རྗེས་ཚད་མེད་པ་བཟུང། བླ་མ་དང་མཇལ་སྟིང་སྔར་དང་ད་རེས་ལ་གདམ་ངག་གི་

[089B] ངོ་མཚར་ཆེ་བའི་ལྟས་ཅི་འདྲ་གཟིགས། བདག་འདིར་ཚོགས་རྣམས་སྤྲོ་བ་བསྐྱེད་པའི་སླད་དུ་གསུང་དུ་གསོལ་ཞེས་ཞུས་པའི་ལན་དུ། རྗེ་མར་
པས་དཔལ་ནཱ་རོ་པ་ཆེན་པོ་དང་མཇལ་ནས། གདམ་ངག་ལྷག་ལུས་མེད་པར་གནང་ཞིང་ཐོབ་ལུགས་རྣམས། སྣང་བ་ཟིལ་གྱིས་གནོན་པ་དཔའ་བོ་སྣང་གླུ་
བསྒྱུར་བའི་སྐད་ལ་རྟ་དྲངས་ཏེ། མཛད་སྤྱོད་རྫུ་འཕྲུལ་ཡོན་ཏན་ངོ་མཚར་ཅན་གྱི་མགུར་ཆེན་འདི་གསུངས་སོ། །རྗེ་སྤྲུལ་སྐུའི་བཞུགས་གནས་རྒྱ་གར་
ཡུལ༑ ༑ལྗོངས་ཡངས་པ་ཅན་གྱི་མ་ག་དཧར། །མུ་སྟེགས་རྒོལ་བ་ཚར་བཅད་ཏེ། །སྒོ་བསྲུངས་ཆེན་པོར་མཚན་གསོལ་བ། །རྗེ་ནཱ་རོ་ཞེས་བྱར་གྲགས་པ་ཡི་
ཕ་སྤྲུལ་སྐུ་དེའི་ཞབས་ལ་འདུད། །ཤར་ཁྲི་སྒོ་བརྩེགས་པའི་ཕོ་བྲང་ན། །རྒྱུད་ཟབ་མོ་དགྱེས་པ་རྡོ་རྗེ་ལ། །མི་ང་རང་ལྟ་རྟོག་བྱེད་པའི་ཚེ། །སེམས་ཅིག་མ་
བདེ་ཡིད་ཅིག་འཕྱོ། །སེམས་གཞུ་ལྟར་བཀུག་ཀྱང་མདའ་ལྟར་ཤོར། །པཎ་ཆེན་ནཱ་རོ་ཏུར་གྱིས་དྲན། །གདུངས་པའི་སེམས་ལ་བཟོད་ཀླགས་མེད། །ས་

[090A]༄༅། །མཐའ་ནགས་ལ་ཚོལ་དུ་ཕྱིན། །རྒྱུས་མེད་རིགས་ངན་གྲོང་དུ་ཆུད། །རྒྱལ་པོ་དྲེགས་པས་བཅན་དུ་བཟུང། །དཔལ་མེ་ཏོག་སྤུངས་
པའི་ཕོ་བྲང་དུ། །ཞག་གསུམ་རྒྱལ་པོའི་མཆོད་གནས་བྱས། །འབར་བའི་སྦྱིན་བསྲེག་ཐབ་ཁུང་དུ། །ཅི་འདོད་བཟའ་བཏུང་འབྱུང་བ་མཐོང། །ཆེ་ན་ངོ་མཚར་
དེ་ཆེ་སྙམ། །ཡང་ཅིག་སྐྱར་ནས་ཚོལ་དུ་ཕྱིན། །འབྲས་དཀར་མོ་བྲེ་གསུམ་རྒྱགས་སུ་ཁྱེར། །ལྟང་དཀར་ཉ་ལ་བྱ་ན་བྱས། །རྗེ་བརྟུལ་ཤུགས་སྤྱོད་པའི་པེན་
ཏ་བ། །ས་མཁན་ལམ་གྱི་གྲོགས་སུ་ཁྲིད། །ཟླ་ཕྱེད་བར་དུ་ཕྱོགས་བཞི་བསྐོར། །དུར་ཁྲོད་ནགས་ཚལ་ཁྱབ་པར་མྱུལ། །དེར་ཡང་རྗེ་བཙུན་ཅུང་མ་རྙེད། །
པཎ་ཆེན་ནཱ་རོ་མ་རྙེད་ཀྱང། །ངོ་མཚར་ཆེ་བའི་ལྟས་རྣམས་མཐོང། །ཤིང་ཙན་དན་སྨན་གྱི་སྡོང་པོ་ལ། །དགྱེས་རྡོར་སྤྲུལ་པའི་ལྷ་དགུ་རྣམས། །ཅུང་ཟད་
མ་རེག་རེག་ལ་ཁད། །འཇའ་ཡི་གུར་ཕུབ་ལྟ་བུར་མཐོང། །ལྟས་མོ་ངོ་མཚར་དེ་ཆེ་མོང། །ཡུམ་ལྷན་ཅིག་སྐྱེས་མའི་ཐུགས་ཀ་ནས། །ཨཥྚ་སྔགས་

[090B] །མེ་ལོང་ནང་གི་གཟུགས་བརྙན་བཞིན། །ཕྱི་སྐུ་ཡིས་མ་སྒྲིབས་གསལ་བར་མཐོང། །ལྟས་མོ་ངོ་མྪར་ཤིན་ཏུ་སྲ་འཁྲེགས་རྡོ་རྗེའི་
བྲག་དཀར་གོང་ཤེལ་གྱི་ཕ་བྲོང་ལ། །རྗེ་ནཱ་རོ་ཆེན་པོའི་ཞབས་རྗེས་དེ། །སྤུ་ཤད་རི་མོ་རྫོགས་པར་མཐོང། །ལྟས་མོཿ་ད་ནི་རིང་པོར་མི་ཐོགས་སྙམ། །
ཞག་བདུན་བར་དུ་གསོལ་བ་བཏབ། །ཕ་གཞན་རིག་མངོན་མཁྱེན་མངའ་བའི་ཕྱིར། །དེ་ནས་རྗེ་བཙུན་དངོས་སུ་བྱོན། །རབ་ཏུ་དགའ་ཆེས་དུ་འབོད་ཤོར། །དམན་
པས་ཞབས་མཐིལ་གཙུག་ཏུ་བླངས། །ཐུགས་རྗེ་ཆུང་ཞེས་སྨྲེ་སྔགས་བཏོན། །གདུང་བའི་མཆི་མ་ཁྲག་ལྟར་ཟགས། །ལྟས་མོཿ་ལུས་བཙུན་མོ་ལྟ་བུར་
སྐུ་ལ་འཁྱུད། །ཐུགས་ལ་སྙིང་གཏད་དཔྲལ་བ་གཏུགས། །དུས་དེར་དབང་རྫོགས་ སེམས་  ལ་བསྐུར། །ཆོས་རྫོགས་སེམས་ཀྱི་ཉིང་ཁུ་ཕྱུང། །ལྟས་མོ་ངོཿ་
ལར་རྒྱ་གར་གྱི་ནཱ་རོ་པཎ་ཆེན་དང། །ང་བོད་ཀྱི་མར་སྟོན་བློ་གྲོས་གཉིས། །སངས་རྒྱས་དང་སེམས་ཅན་གཉིས་སུ་མཇལ། །གྲུབ་ཐོབ་མི་འབྱུང་གི་དོགས་མ་

[091A]༄༅། །མཆིས༑ ༑ལྟས་མོ་ངོ་མཚར་དེ་ཆེ་མོད། །བུ་སྙིང་དང་འདྲ་བའི་དམ་ཚིག་ཅན། །དུས་གཞི་ནིང་རྒྱ་གར་དུ་འགྲོ་བའི་ཚེ། །ལོངས་
སྤྱོད་འབྱོར་པས་ཕོངས་དུས་སུ། །རིན་ཆེན་གསེར་གྱིས་ཡོལ་མོ་བཀང། །གཏམ་གྲགས་སུ་རུང་བས་ངོ་མཚར་ཆེ། །ཁྱེད་ལོངས་སྤྱོད་ལ་ཕངས་སེམས་མེད་
པའི་ཕྱིར། །གོས་དང་ལྷམ་གྱིས་མཇུག་བསྡུས་ནས། །ཅི་འདོད་ཐམས་ཅད་རྫོངས་སུ་བཏབ། །ཚེ་ཕྱི་མའི་རྒྱགས་ཕྱེ་གཏེར་དུ་སྦས། །དེ་ཕྱིར་བསམས་ཤིང་
ངོ་མཚར་ཆེ། །བུ་ཕ་ལས་ལྷག་པའི་གདུང་སེམས་ཅན། །ཁྱེད་མར་པ་མགོ་ལེགས་མ་ལགས་སམ། །ནོར་སྒྱུ་མ་གཏོང་བ་སྨོས་ཅི་དགོས། །སྲོག་ཕངས་
པ་མེད་པ་ཁྱེད་ཀྱི་ལུགས། །ངོ་མཚར་དེ་ལས་ཆེ་ཐབས་མེད། །ལམ་ཤུལ་ཐག་རིང་བས་གལ་ལ་བརྗེད། །ལྷོ་ཁ་ནག་བལ་བོད་གཉིས་ཀྱི་འཚམས། །དགུན་
ལོ་གསར་རྒང་ལ་མེ་ཏོག་སྐྱེ། །འབྲས་དཀར་ས་ལུ་འདེབས་པའི་ས། །མོན་སྐད་རིགས་མི་གཅིག་ཡུལ་ཁམས་སུ། །ནང་འཚོ་བར་དཀའ་བའི་ཚད་པ་ལ། །

[091B] །བུ་དཀའ་བའི་དམ་ཚིག་བསྲུང་བའི་ཕྱིར། །ཕ་ངས་ཀྱང་མ་བརྗེད་སེམས་ལ་འཇོགས། །དུས་འདི་ལ་མི་འབྲལ་
ཨ་ཅང་ཆེ། །ཚེ་ཕྱི་མ་མི་མཇལ་ཐབས་མེད་པས། །ཡི་དམ་མཁའ་འགྲོའི་སྤྱན་ལམ་དུ། །འོ་སྐོལ་ཕ་བུས་སྨོན་ལམ་བཏབ། །ང་བྱས་པ་དྲིན་དུ་
བཟོ་བའི་ཕྱིར། །གླུ་དེ་ཀུན་ཁྱོད་ཀྱི་ངོ་རུ་བླངས། །ཁོང་གཞན་ལ་མ་སྒྲོགས་གསང་བར་ཞུ། །དྲིན་ལན་གྱི་ཆོས་སྐྱེས་ད་གཟོད་སྟེར། །སྙིང་གཏམ་ཡོད་
པ་ཁད་ཀྱིས་བཟློ། །འོ་སྐོལ་སྔོན་ལ་ཕྲད་པ་གྲོགས་ཀྱི་མཆོག་ད་མ་ཤི་བར་དུ་འགྲོགས་པར་བྱ། །ཅེས་པ་སྐུ་གསུང་ཐུགས་ཀྱི་ཡོན་ཏན་ལྔའི་
མཐོང་སྣང་ངོ་མཚར་ཅན་རྣམས། སྲས་ཀྱི་ཐུ་བོར་གྱུར་པ་མར་པ་མགོ་ལེགས་ལ་བྱས་པ་དྲིན་ལན་བསབ་པའི་མགུར་དུ་གསུངས་པའོ། །དེར་མར་པ་མགོ་
ལེགས་ལ་རྗེ་ནཱ་རོ་པ་ཆེན་པོའི་ཐུགས་དམ་པདྨ་དམར་པོའི་ཕྲེང་བ་བརྒྱ་རྩ་བརྒྱད་པ་དང། མངའ་བདག་མཻ་ཏྲི་པའི་ཕྱག་སོར་གྱི་རྡོ་རྗེ་གུ་ཡ་ཟུང་ཅིག་གནང་

[092A]༄༅། །ནས༑ བུ་ཁྱེད་ང་ལ་བྱས་པ་ཆེ་བ་ཡིན་པས་ང་མ་ཤི་བར་ལ་ལྷན་དུ་སྡོད་དགོས། ཚེ་ཕྱི་མར་མི་མཇལ་ཐབས་མེད་ཀྱི་སྨོན་ལམ་
བཏབ༑ དམ་ཚིག་གནད་ཀྱིས་བསྡུས་པའི་ཕྱིར་འོ་སྐོལ་ཕ་བུ་སྐྱེ་གནས་མཚུངས་ཏེ་མཆི། ཅེས་གསུངས་པ་ལྟར། མར་པ་མགོ་ལེགས་ཀྱིས་ཀྱང་བླ་
མའི་ཕྱི་བཞིན་འབྲེངས་ཏེ། བླ་མ་སྐུ་མ་གཤེགས་བར་ལ་ཞག་གཅིག་ཀྱང་མ་བྲལ་བར་ཞབས་ཏོག་བགྱིས་པ་ལགས་སོ། །ནཱ་རོ་པ་དང་མཇལ་ལུགས་ངོ་
མཚར་བའི་ལྟས་རྣམས་ཀྱི་མགུར་འདི་དག་དོན་གཅིག་ལ་ཚིག་མི་འདྲ་བ་ལན་གསུམ་དུ་སྐྱར་བ་ནི། དོན་གཅིག་ལ་ཞུ་མཁན་མི་འདྲ་བ་གསུམ་གྱི་ལན་དུ་
གསུངས་པ་ཤེས་པར་བྱའོ། །དེ་ནས་བླ་མ་རྔོག་པ་དང་མཚུར་སྟོན་ཡང་བུ་སློབ་མང་པོས་བསྐོར། བླ་མ་སྐུ་མ་ནོངས་པར་སྙན་གྲགས་དང་བཅས་ཕེབས་པའི་
དགའ་སྟོན་གཏང་རག་འབུལ་བ་དང། ཆོས་ཞུ་བ་ལ་བྱོན་ཏེ་ཁོང་གཉིས་ཀྱིས་འབུལ་བ་བགྱིས་པའི་ཚོགས་གྲལ་དུ། བླ་མ་ལགས་ད་ལན་རྗེའི་སྐུ་ཚེ་ལ་

[092B] བདག་སློབ་འབངས་རྣམས་ཀྱི་བསམ་བསམ་དོན་དུ་གྲུབ་ཅིང་སྐྱིད་པའི་ཉི་མ་ཤར། རྗེ་རིན་པོ་ཆེ་ལ་དཀའ་སྤྱད་དང་སྐུ་བསྙུང་
བ་སོགས་འོ་བརྒྱལ་མང་པོ་རང་བྱུང་འདུག་ཟེར་བ་ཐོས་པས་ཡིད་གདུངས་པ་སྐྱེས་ལགས་པ། དཀའ་སྤྱད་ཇི་ལྟར་མཛད་པ་དང་བསྙུང་ཚུལ་རྣམས། དེ་རིང་
བདག་ཅག་རྣམས་ལ་མགུར་དུ་གསུང་བར་ཞུ་ཅེས་ཞུས་པས། ངས་ད་རེས་ཇོ་བོ་ན་རོ་པ་ཚོལ་བའི་ཕྱིར་དཀའ་བ་སྤྱད་ཚུལ་རྣམས་དང། དང་པོ་ཆོས་སྒོར་
ཞུགས་ནས་ད་བར་གྱི་ལོ་རྒྱུས་རྣམས་གླུ་རུ་ལེན་པས་ཉོན་ཅིག་གསུང། མཉམ་བཞག་འཕྲོ་རྒོད་འཐོར་བ་བསྡུད་པར་བྱེད་པ། རིག་པ་སེམས་ཀྱི་ལྕགས་ཀྱུ་
མཁའ་འགྲོའི་སྨྲེ་སྔགས་རྟ་དྲངས་ནས། ཆོས་ཕྱིར་དཀའ་བ་སྤྱད་ཚུལ་གྱི་མགུར་ཆེན་འདི་གསུངས་སོ།། །རྗེ་མི་བསྐྱོད་ཀྱི་ངོ་བོ་རྡོ་རྗེ་འཆང། །མི་ཁོ་
བོའི་སྤྱི་གཙུག་རྒྱན་དུ་བཞུགས། །མི་བདག་གི་དཀའ་ལས་ཀྱི་དཔེ་བཤད་ན། །ཁྱེད་འདིར་བཞུགས་ཀྱི་ཇོ་བོ་སྟོན་ཆེན་རྣམས། །ཆོས་སླ་བར་མ་དགོངས་ཚུལ་

[093A]༄༅། །བཞིན་བསྒྲུབས། །ཁོ་བོ་མར་པ་ལོ་ཙཱ་འདི། །སྐྱེས་པ་ལྷོ་བྲག་མཐིལ་དུ་སྐྱེས། །ལས་འཕྲོ་དཀར་པོའི་ཆོས་ལ་སད། །དཔལ་མྱུ་
གུ་ལུང་གི་དགོན་པ་དེར། །སྒྲ་བསྒྱུར་འབྲོག་མི་ལོ་ཙཱ་ལ། །སྒྲ་ཐད་ཀློག་སྐད་ཀྱི་ཡིག་ཚད་བསླབས། །ཁོང་སྐུ་དྲིན་མི་ཆུང་ཆེ་བར་ཁུམས། །དམ་ཆོས་རྒྱ་གར་
ཡུལ་ནས་བཙལ། །བདག་བལ་པོའི་ལམ་དུ་ཞུགས་ཙ་ན། །བཅའ་འཕྲང་དང་ཆུ་ལ་ཐར་དུས་མེད། །ནགས་མཐུག་པོ་ཅིག་ལ་ཐོན་དུས་མེད། །ལམ་རིང་པོ་
ཅིག་ལ་བགྲོད་དུས་མེད། །ཤིང་སྡོང་པོ་མི་རོ་རེངས་པ་འདྲ། །ལམ་དེ་ཀུན་གྱི་སྡུག་བསྔལ་མཐོང་ཙ་ན། །བྱ་དགུང་ལ་འཕུར་བ་གཤོག་པ་འདར། །འོན་ཀྱང་ངལ་
དུབ་བྱ་རིན་ཆོག་ཡུལ་ལྷ་ལས་བབས་པའི་བལ་པོ་མཐོང། །ཕྱི་འདོད་ཡོན་ལྟ་བས་ཆོག་མི་ཤེས། །མི་འདོད་ཁམས་ཀྱི་ལྷ་ཕྲན་ཡིན་ནོ་སྙམ། །དུས་བསྐལ་
པ་བཟང་པོར་འདུག་གོ་སྙམ། །ལམ་བགྲོད་པར་དཀའ་ཡང་ཕྱིན་པས་ལེགས། །ང་དེ་ནས་རྒྱ་གར་དུ་ཕྱིན་ཙ་ན། །མཐའ་འཁོབ་ཀྱི་ཇག་པ་ཤི་སྐྱིད་ལ། །སྲོག་ཅི་

[093B] །གཅན་ཟན་གྱི་ངར་སྐད་ཐོས་ཙ་ན། །ལུས་གཙང་སར་ཐོན་པ་ཅུང་མ་བསམ། །སྤྲུལ་སྦྲམ་ཆེན་གྱི་ཁ་རླངས་མཐོང་བའི་ཚེ། །ཡིད་
བརྟན་པར་ཕྱིན་ཡང་གོམ་ཚུགས་འཁྱོར། །ལམ་དེ་ཀུན་གྱི་འཇིགས་པ་མཐོང་བ་རྣམས། །དུས་ད་ལྟ་དྲན་ཡང་གློ་སྙིང་འདར། །ཆུ་གྲགས་པ་ཅན་གྱི་གངྒ་བརྒལ།།
འོན་ཀྱང་དཀའ་བ་སྤྱད་རིན་ཆོག་ཡུལ་དབུས་འགྱུར་ཚལ་གྱི་བཀོད་པ་མཐོང། །དཔལ་རྡོ་རྗེ་གདན་གྱི་སྣ་དྲངས་པའི། །རྟེན་ངོ་མཚར་ཅན་ལ་མཆོད་པ་བྱས། །
ཁོ་བོ་ཕྱིན་པ་འཕྱིས་སོ་སྙམ། །ཆོས་སྙིང་ནས་ཚོལ་བའི་གདུང་སེམས་སྐྱེས། །ཡུལ་རྒྱ་གར་ཤར་ནུབ་ཆུ་བཞིན་མྱུལ། །ཐང་ཆེན་པོ་གཅིག་ལ་ཆོད་དུས་མེད། །
མེ་འོབས་ཀྱི་ཐང་ལ་ཕྱིན་ནོ་སྙམ། །ཡིད་ཆོས་ལ་བསམས་ཀྱང་སྙིང་རླུང་འཕྱོ། །ནད་འཚོ་བར་དཀའ་བའི་ཚད་པས་ཐེབས། །དོ་ཤི་དོ་ཆད་བཅུ་གསུམ་བྱུང། །ཁ་
ཆེམས་ཚིག་གསུམ་བཞག་ས་མེད། །དབུགས་འགྱུ་བ་ཆད་པ་ལན་གསུམ་མྱོང། །དུས་དེ་ཀུན་གྱི་སྡུག་བསྔལ་མཐོང་ཙ་ན། །སྡང་དགྲའི་མིག་ནས་མཆི་མ་

[094A]༄༅། །འཆོར༑ ༑འོན་ཀྱང་སྲོག་བདོས་བྱ་རིན་ཆོག་རྗེ་ནཱ་རོ་པཎ་ཆེན་གྱིས་སྣ་དྲངས་པའི། །བླ་མ་གྲུབ་ཐོབ་ལྔ་དང་མཇལ། །སྦྱིར་རྒྱུད་
སྡེ་བཞི་ལ་ཉན་བཤད་བྱས། །ཁྱད་པར་མ་རྒྱུད་མཐའ་དག་དང། །ཕ་རྒྱུད་གསང་བ་འདུས་པ་བསླབས། །ཤར་ཆུ་བོ་གངྒའི་འགྲམ་དུ་ཕྱིན། །རྗེ་མཻ་ཏྲི་པ་ཡི་བྱིན་
བརླབས་ཀྱིས། །གཞི་ཆོས་ཉིད་སྐྱེ་བ་མེད་པར་རྟོགས། །སེམས་སྟོང་པ་ཉིད་ལ་སྦར་ཟིན་བྱས། །དོན་སྤྲོས་བྲལ་གཉུག་མའི་ངོ་བོ་མཐོང། །སྐུ་གསུམ་མ་དང་
དངོས་སུ་མཇལ། །མི་ཁོ་བོའི་སྤྲོས་པ་དེ་ནས་ཆོད། །སླར་བོད་ཡུལ་དབུས་སུ་ལོག་ཙ་ན། །གདམ་ངག་ཀྱང་ང་རང་ཆེའོ་སྙམ། །གྲུབ་ཐོབ་ཀྱང་འགའ་རེ་འབྱུང་
ངོ་སྙམ། །འགྲོ་དོན་ཀྱང་མང་པོ་གྲུབ་པོ་སྙམ། །དེ་ཀུན་ཁོ་བོའི་ཞེ་གདེང་ལགས། །དཀའ་བ་སྤྱད་པའི་སྤྱད་ལུགས་ལགས། །ཆོས་དེ་ཙམ་དུ་དཀའ་བར་ཐུགས་
དགོངས་ལ། །ལེ་ལོ་མ་མཛད་བསྒྲུབ་པར་ཞུ། །ཅེས་གསུངས་པས། བུ་ཆེན་རྣམས་ཀྱིས་ཐོག་དྲངས་གྲལ་པ་མང་པོ་སྤྱན་ཆབ་ཤོར་རོ། །རྒྱ་གར་ལ་འབྱོན་

[094B]། །།    ༈    སྤྱིར་གྱིས་གདམ་ངག་ཞུས་པ་ཇི་བཞིན་ཐུགས་
ཉམས་སུ་བླངས་པས། ཉམས་དང་རྟོགས་པ་ཁྱད་པར་ཅན་ཐུགས་ལ་འཁྲུངས་ནས་རྟོགས་པའི་མགུར་དུ་མ་གསུངས་པ་རྣམས་ལགས་ཤིང། བྱེ་བྲག་ཏུ་གྲོང་འཇུག་
ཐུགས་ཉམས་སུ་བཞེས་པས་གདེང་ཐོབ་ཚུལ་ནི། རྒྱང་རོ་ཞང་སྟོན་གྱིས་ཐོག་དྲངས་པའི་སློབ་མ་དང་ཡོན་བདག་མང་པོས་གཏང་རག་གི་ཚོགས་མཆོད་བཟང་པོ་ཞིག་
ཕུལ་བའི་ཚེ། གཟིམ་ཁང་གི་ཉེ་འཁོར་ན་ཕུག་རོན་གྱི་ཚང་ཡོད་པ། ཕྲུག་གུ་མའི་ཕྱི་བཞིན་འཕུར་སོང་བའི་མ་ཁྲས་དེད་པ་ཚང་དུ་བྲོས་རུང། ཧལ་ནས་ཤི་བའི་རོ་
ཅིག་བྱུང་བ་ལ། ངས་ཁྱེད་རྣམས་ལ་དེ་རིང་གྲོང་འཇུག་གི་ལྟས་མོ་བསྟན་ནམ་གསུང་བ་ལ་ཀུན་གྱིས་ཕྱག་ཕུལ་ནས་གསོལ་བ་བཏབ་པས། ཕུག་རོན་གྱི་རོའི་
རྐང་པ་ལ་ཐིག་གུ་བཏགས་ནས་གཏོང་པ་ལ་གྲོང་འཇུག་མཛད་པས། ཕུག་རོན་ལངས་ནས་ཐེབ་ཐེབ་འཕུར་གྲབས་བྱེད་པའི་མདུན་དུ་ཕྲུ་གུ་ཡང་མ་ལ་འཁོར་ནས་

[095A]༄༅། །སྙིང་རྗེ་རྗེ་ལྟར་བྱེད་པའི་ཚེ། རྒྱང་རོ་ཞང་སྟོན་གྱིས་བླ་མའི་སྐུ་ལ་བལྟས་པས། དཔུར་གྱི་རྣམ་པ་ཞིག་བྱུང་བ་མ་བཟོད་པར་འཇིགས་པའི་
རྣམ་པ་དང། དུ་ངག་གིས་སྐུ་དྲུང་དུ་བླ་མ་རིན་པོ་ཆེ་ད་འདི་འདྲ་མི་མཛད་པར་ཞུ་ཞུས་པས། ཕན་གནོད་མ་བྱུང་བས། དེ་བས་ཀྱང་འཇིགས་སུ་སོང་སྟེ་ཡང་ཕུག་
རོན་གྱི་དྲུང་དུ་ཕྱིན་ཞུ་བ་ཕུལ་བས། ཕུག་རོན་འགྱེལ་འཕྲལ་བླ་མ་བཞེངས་ནས། རང་ལུས་ཁང་སྟོང་བཞིན་བོར་ནས། །ཕུག་རོན་གཞན་ལུས་གྲོང་དུ་ཞུགས། །
གཤོག་བརྐྱང་མཁའ་ལ་དོ་འཕུར་བྱས། །བྱ་མ་བུ་ཕྲད་ནས་བརྩེ་བ་དེ། །ཀུན་གྱིས་མཐོང་བ་ངོ་མཚར་ཆེ། །ཅེས་གསུང་ཞིང་བཞད་པས། དེར་ཚོགས་པ་ཀུན་གྲོང་
འཇུག་ལ་ངེས་ཤེས་འདྲོངས་པས་མཆོག་ཏུ་ངོ་མཚར་སྐྱེས་པར་གྱུར་ཏོ། །དེ་ལྟར་གྲོང་འཇུག་མཛད་པའི་ལོ་རྒྱུས་ཇོ་བོས་ཐོས་པས་ཟེར་ཟེར་མིན་པ། བདེན་དང་མི་
བདེན་ནམ། བདེན་ན་ཡ་མཚན་དེ་འདྲ་བས་ཆེ་བ་མི་ཡོང་ཟེར་ཞིང། ཡིད་ལ་ཡང་ནར་མར་ཕྲེང་འཇུག་བདེན་རྫུན་ང་རང་གིས་མཐོང་བ་ཞིག་བྱེད་དགོས་སྙམ་ཡོད་པའི་

[095B] ནམ་ཞིག་ཇོ་བོའི་ཐག་མ་ཞིག་གི་རྩར་ལུག་གུ་ལྟང་དཀར་ཞིག་ཞོ་ཡིས་འགྲངས་གྲགས་ཤི་བའི་རོ་གཅིག་འདུག་པས། རྗེ་མར་པ་ལ་ཇོ་བོ་ན་རེ། ཁྱེད་ཀྱིས་
འདི་ལ་ཕུག་རོན་ལྟར་གྲོང་འཇུག་གྱིས་དང་ཟེར་བས། ངས་རྒྱ་གར་ནས་ཡུམ་རྡོ་རྗེ་ཕག་མོའི་བཅུད་ལེན་ཤི་སོས་ཀྱི་གདམ་ངག་ཡེ་ཤེས་ཀྱི་སྨན་སྦྱོར་ཅིག་ཡོད་
ཏེ་བྱེད་པ་ཡིན་གསུང། ཇོ་བོ་ལ་སོགས་བུ་སློབ་དང་ཡོན་བདག་མང་པོ་རང་འཛོམ་སར། རྗེ་མར་པའི་ཞལ་ནས་ངས་འདིར་བསྡད་ནས་འཇུག་པས། ལུ་གུ་ཅི་
བྱེད་ཅིང་འདུག་ལྟོས་ཅིག་གསུང་བ་ལྟར། ཇོ་བོ་སོགས་མི་ཀུན་གྱིས་ལུ་གུའི་རོའི་སར་ཕྱིན། བླ་མ་ཏིང་ངེ་འཛིན་ལ་བཞུགས་ཚེ། ལུག་གུ་ཧར་ལངས་ཏེ་འཁྲབས་
པས༑ ཐ་ག་མ་ཧ་ལས་སྟེ། གཡའ་འོ་ན་ཁོ་ཤི་ཚར་ཚར་བ་ལངས་ཏེ་འཁྲབ་པ་འདི་འདྲ་ཟེར། འོལ་ལུ་བརྡེག་གྲབས་བྱེད་ཅིང་འདུག་དུས། ལྟས་མི་རྣམས་ཀྱིས་
སླེབ་སྟེ། མ་བརྡེག་ཅིག་བླ་མ་མར་པས་གྲོང་འཇུག་མཛད་པ་ཡིན་ནོ་བྱས་པས། མོ་ན་རེ། སྔར་རྣ་བས་ཐོས་པ་དེ་རིང་མིག་གིས་མཐོང་བ་ཡ་མཚན་ལ་ཨང་

[096A]༄༅། །ཟེར༑ ཐགས་བཀྲོལ་ནས་ལུག་གུ་དང། རྗེ་མར་པའི་ཕྱོགས་ལ་ཕྱག་ཕུལ་ལོ། །ཇོ་བོས་གླ་པ་རྣམས་ལ་ལུག་གུ་སོས་པ་བླ་མ་ཡོད་
སར་སླེབ་པའི་ཐབས་གྱིས་ཤིག་བྱས། ཇོ་བོ་རང་གིས་བླ་མའི་དྲུང་དུ་ཕྱིན་པས་གྲོངས་པའི་ཚུལ་དུ་འདུག་གྲྭ་པ་རྣམས་ཀྱིས་ལུ་གུ་སྐུ་ཡོད་སར་སླེབ་པར་མཛད་དགོས་
པའི་གསོལ་བ་བཏབ་པས། སྐུ་ཡོད་སར་བྱོན་ནས་ཡང་འཁྲབ་ཅིང། དེ་ནས་སྐུ་བཞེངས་ཏེ། །དུས་གསུམ་སངས་རྒྱས་བསྐྱེད་ཡུམ་གྱི། །བཅུད་ལེན་འཆི་
མེད་ཡེ་ཤེས་ནི། །གྲོང་འཇུག་བདུད་རྩིའི་སྨན་སྦྱར་བས། །ལུག་གུ་ཤི་སོས་གར་དང་ལྡན། །ཅེས་གསུངས་པས། ཇོ་བོ་དད་པ་ལྷག་པར་སྐྱེས་ཏེ་ཆོས་དབང་
ཞུས་ཤིང་སློབ་འབངས་སུ་གྱུར་ཏོ། །དེ་ལྟར་གྱུར་པ་མར་པ་བྱ་ཟེ་ཞེས་བྱ་བ། རྗེ་མར་པ་རང་གི་གདུང་ཚན་ཤིན་ཏུ་མི་མོས་ཤིང་སྡང་བ་ཞིག་ཡོད་པ་དེ་ན་རེ། ཇོ་བོ་
ལ་ཡང་ཀླད་པ་ཡེ་མི་འདུག་ཁོས་རྒྱ་གར་ལ་ཕྱིན་པ་སྐད་བྱས་མིག་འཁྲུལ་བསླབས་ནས་བྱས་པས་མགོ་འཁོར་འདུག་སྟེ། གྲོང་འཇུག་འམ་དེ་རྣམ་དག་ཞིག་

[096B] མར་པ་ཁོ། ང་ཉོན་མོངས་པ་གྲ་མ་ཆག་གྲུ་མ་ཉམས་པར་ཁྲ་ལམ་མེ་བའི་ངང་ནས་སངས་རྒྱས་ཀྱི་སར་འགྲོ་བ་ཟིན་ཟེར། ཁ་སྐྱུར་དྲི་ཆིལ་ཆིལ་
འདོམས་སྲེ་དྲི་ཆིལ་ཆིལ་དཀོར་འདི་ཙམ་ཟ་ཞིང་ཅི་སྡོད། ད་ཙམ་སངས་རྒྱས་ཐོབ་ནས་རང་རེ་ཆོས་མིག་ལ་ཡང་ཐོགས་རྒྱུ་མེན་ཟེར་ཞིང་སྐུར་འདེབས་བྱས་པ། རྗེ་
མར་པས་གསན་ཚེ། གྲོང་འཇུག་རྣམ་དག་ཡིན་པས་ཀ་ངལ་དེ་བཞིན་བྱེད་པ་ཡིན། འདོད་ཡོན་མ་སྤངས་ལམ་དུ་མི་འཁྱེར་ན། གསང་སྔགས་ཐབས་མང་
ཞིང་དཀའ་ཚེགས་ཆུང་དུས་སངས་རྒྱས་ཐོབ་པའི་ཆེ་ཁྱད་དང་ཟབ་ཁྱད་མི་ཐོན་པས། །གསང་སྔགས་ཀྱི་ཟབ་ཁྱད་ཤེས་བཞིན་འདོད་ཡོན་ལམ་དུ་མི་འཁྱེར་བར་
སྤོང་ན་རང་ལ་སྡིག་ཅེས། གསང་སྔགས་ལམ་གྱི་ཆེ་ཁྱད་དུ་མགུར་འདི་གསུངས་སོ།། ཁོ་བོ་མར་པ་ལོ་ཙཱ་ངས། །རྒྱུད་ཀྱི་རྒྱལ་པོ་དགྱེས་རྡོར་ཤེས། །
ནཱ་རོ་པཎ་ཆེན་གྱི་གདམ་ངག་ཡོད། །དགོན་པར་མི་སྡོད་རང་ལ་སྡིག་རྒྱུད་ཀྱི་རྒྱལ་པོ་གདན་བཞི་ཤེས། །འཕོ་བ་གྲོང་འཇུག་གི་གདམ་ངག་ཡོད། །ཐ་

[097A]༄༅། །མལ་དུ་ཤི་ན་རང་ལ་སྡིག་བསམ་གཏན་གཉིད་དང་བསྲེ་བ་ཤེས། །རྨི་ལམ་འོད་གསལ་གྱི་གདམ་ངག་ཡོད། །ཐ་མལ་དུ་ཉལ་ན་
རང་ལ་སྡིག་སེམས་འཛིན་གྱི་རྒྱལ་པོ་གཏུམ་མོ་ཤེས། །སེམས་གནད་དུ་བསྣུན་པའི་གདམ་ངག་ཡོད། །དོན་ཉམས་སུ་མི་ལེན་རང་ལ་སྡིག་རླུང་གི་དེ་
ཉིད་བདུན་བཅུ་ཤེས། །ན་ཚ་བོགས་འདོན་གྱི་གདམ་ངག་ཡོད། །སྨན་པ་འགུགས་ན་རང་ལ་སྡིག་རང་ལུས་རྒྱལ་བའི་དཀྱིལ་འཁོར་ཤེས། །རྩ་རླུང་ཐིག་ལེ་
རྒྱས་བྱའི་ཕྱིར། །ཤ་ཆང་མི་བསྟེན་རང་ལ་སྡིག་གཞན་ལུས་ལམ་དུ་སློང་ཙ་ན། །ལས་ཀྱི་ཕྱག་རྒྱའི་གདམ་ངག་ཡོད། །ཕྱག་རྒྱ་མི་བསྟེན་རང་ལ་སྡིག་
ཅེས་གསུངས་པས། བུ་སློབ་ཀུན་རྒྱུད་སྡེ་ཟབ་མོའི་དགོངས་པར་ཐག་ཚོད་པས་མོས་གུས་ཆེར་སྐྱེས་ཀྱང། མར་པ་བྱ་ཟེ་ན་རེ། ཁོ་རང་དེ་ལྟར་བྱེད་པའི་
རྒྱབ་ཆོས་ལ་དེ་སྐད་ལོས་ཟེར། གཞན་ཡིད་ཆེས་སུ་སྐྱེ་ཟེར་བ་དེ། གྲྭ་པ་འགས་ཐོས་པ་བློ་ལ་མ་འཐད་ནས། བླ་མ་རྡོག་པ་ལ་སོགས་པའི་བུ་སློབ་མང་དག་

[097B] གྲྭ་པ་གཅིག་གིས་མར་པ་བྱ་ཟེའི་ཟེར་ལུགས་རྣམས་ཞུས་པས། བླ་མའི་ཞལ་ནས། རྡོག་པ་ལ་སོགས་པའི་ཆོས་གོ་བ་
རྣམས་རང་དེ་ཙམ་ལ་འཇིགས་མི་དགོས། སྐྱེ་བོ་ལོག་རྟོག་ཅན་སྡིག་བསོག་པ་རྣམས་ཀྱི་བྱེད་སྤྱོད་ལ་ཚད་བཟུང་མེད། དེའི་ནང་ནས་ཀྱང་རང་རང་གི་གྲུབ་
མཐའི་ཁ་འཛིན་བྱེད་པ་རྣམས་ཚབས་ཆེ་ཞིང། སེམས་ཅན་སྣང་བ་མ་དག་པ་རྣམས་ཀྱིས་སངས་རྒྱས་ལའང་སྐུར་འདེབས་ཚབས་ཆེན་བྱས་འདུག་ཅིང། རང་
གི་གྲིབ་མ་ལ་ཡང་གཤེ་ཞིང་རྨོད་མོ་བྱེད་མཁན་མང་དག་ཡོད་པས། །དེ་དག་གི་རྗེས་སུ་རྟོག་པ་མ་འཇུག་པར་སྙིང་རྗེ་དང་སྒྱུ་ལུས་ཀྱི་གང་དུ་གང་དགར་བོར་
ཞོག་རང་དག་ལ་སོང་ནས་སྡིག་མི་བསོག་སྟེ། རྒྱུ་མཚན་འདི་ལྟར་ཡིན་གསུང་མགུར་འདི་གསུངས་སོ།། བཅོམ་ལྡན་རྡོ་རྗེ་འཆང་ཆེན་དེ། །ལྔ་བརྒྱ་
ཕྲག་བཙུའི་སྙིགས་མ་ལ། །ལས་ཅན་སྨིན་གྲོལ་མཛད་པའི་ཕྱིར། །རྗེ་ནཱ་རོ་ཆེན་པོས་སྐུ་སྤྲུལ་པས། །འཁོས་ཆུང་མར་བ་ལོ་ཙཱ་འདི། །གསན་ནམ་

[098A]༄༅། །གཟིགས་སམ་ཐུགས་ཀྱིས་མཁྱེན། །ཕ་ཐུགས་རྗེས་ཟུང་དང་སྤྲུལ་པའི་སྐུ། །དཧུ་ཏི་བྱང་ཆུབ་གཞུང་ལམ་དུ། །རླུང་སེམས་
བདེ་དྲོད་ཟུང་དུ་ཆུད། །ཟག་མེད་བདེ་བ་ཆེན་པོར་འགྲོ། །སྒྲིབ་བྲལ་རིག་པའི་ཡེ་ཤེས་ཤར། །བླ་ན་མེད་དོ་བླ་མའི་གསུང། །མ་རིག་མུན་པ་དབྱིངས་སུ་དག་
གཟུང་དང་འཛིན་པའི་སྒྲིབ་གཉིས་བྲལ། །བདེ་གསལ་སྤྲོས་དང་བྲལ་བར་ཤར། །རྟེན་འབྲེལ་ཚོགས་པའི་སྣང་བ་འདི། །རང་བཞིན་མེད་པའི་གཟུགས་
བརྙན་ཏེ། །དེ་ལྟར་རྟོགས་པའི་སྣང་བ་རྣམས། །རྨི་ལམ་སྣང་བ་ཇི་བཞིན་དུ། །ཆོས་རྣམས་སྒྱུ་མ་ལྟ་བུར་ཤར། །ལྷ་དང་ལྷ་མིན་མི་རྣམས་དང། །དམྱལ་
བ་ཡི་དྭགས་དུད་འགྲོ་དང། །སྣ་ཚོགས་འཛིན་པའི་སྣང་བ་འདི། །སྒྱུ་མ་ལྟ་བུར་མེད་པར་རྟོགས། །ཡུལ་དང་ཡུལ་ཅན་དམིགས་པ་དང། །འབྱུང་
བའི་སྒོ་དང་རླུང་གནད་ཀྱིས། །གང་འདོད་ཀྱི་དོན་དུ་འགྱུར་འགྱུར་འདྲ། །བསྲེ་འཕོ་དྲི་མ་མེད་པར་ཤར། །སྐྱེ་བའི་དུས་སུ་མ་བཅོས་བཞག་རྨི་ལམ་དུས་སུ་

[098B] །བར་དོའི་དུས་སུ་མ་བཅིངས་རིག་འབྲས་བུའི་དུས་སུ་མ་སྒྲིབས་ཤར། །ནཱ་རོའི་རྗེས་འབྲངས་སྐྱེས་བུ་རྣམས། །གདམ་ངག་ཟབ་པ་
ཉམས་སུ་ལོང། །རིགས་པ་ཡོད་ཀྱིས་ངེས་ཤེས་བསྐྱེད། །བློ་ཆུང་ལོག་པར་རྟོག་པ་རྣམས། །སངས་རྒྱ་ལ་ཡང་སྐུར་འདེབས་ཤིང། །རང་གྲིབ་ལ་ཡང་
གཤེ་བྱེད་པའི། །སྐྱེ་བོ་གཡོམ་ལ་རྒྱུག་པ་ལ། །དོན་ལ་འདི་ཡིན་འདི་མིན་མེད། །བླུན་པོ་འབོད་རྒྱུག་བྱེད་པ་ལ། །མཁས་རྣམས་དེ་ཡི་རྗེས་མི་འབྲང།།
ཐ་སྙད་ཚིག་གི་ཆོས་རྣམས་སྟོང། །ང་སྐུ་འདི་ལྷའི་འཁོར་ལོ་ཡིན། །གསུང་འདི་ཆོས་ཀྱི་རང་བཞིན་ཡིན། །ཐུགས་འདི་ཡེ་ཤེས་ངོ་བོ་ཡིན། །བུ་སུན་
པ་མེད་པར་ཉམས་སུ་ལོང། །ཐེ་ཚོམ་མེད་པར་བྱང་ཆུབ་འགྲུབ། །ཅེས་གསུངས་པས་ངེས་ཤེས་སྐྱེས་སོ། །ཡང་ལན་གཅིག་རྗེ་མར་པ་ཕྱགས་ཕྱི་བ་དང་
བཅས་པ་ཆུ་འགྲམ་ཞིག་ན་ཕར་ཞབས་འཆག་ཏུ་བྱོན་པས། ཁྱི་ར་བའི་ཁྱིས་ཤ་བ་དེད་བྱུང་བ། ཆུ་ནང་དུ་ཤི་བ་ལ་ངས་གྲོང་འཇུག་བྱའོ། །ཁྱེད་འགའ་ཞིག་

[099A]༄༅། །གིས་ཤ་བའི་ཕྱི་བཞིན་ཤོག་ལ་ཁྱི་བསྲུངས། འགའ་ཞིག་ལུས་འདིའི་རྩ་རུ་སྡོད་གསུང། ཤ་བ་ལ་གྲོང་འཇུག་མཛད་ནས་ཆུའི་ རྗེས་  ནར་
མར་གཟིམས་ཁང་གི་བླ་དབྱེའི་ཕྱི་རུ་ཤ་བའི་རོ་བསྐྱལ་ནས། བླ་མ་བཞེངས་བྱོན་ཏེ། བླ་མ་དང་བུ་སློབ་ཉེ་འཁོར་གྱི་མི་མང་པོ་ཤ་བའི་རོ་ལ་ལྟ་ཞིང་ཡོད་པའི་
ཚེ༑ ཁྱི་ར་བ་རྣམས་ཀྱིས་སླེབ་ནས་བཤའ་གྲབས་བྱས་པས། བླ་མའི་ཞལ་ནས། ང་རང་གིས་ལུང་སྟོང་ནས་རྙེད་པའི་ཤ་བའི་རོ་ཁྱེད་ཀྱིས་འཕྲོག་ཏུ་མི་འདོད་
གསུང་བྲེ་མོ་མཛད། གྲྭ་པ་དང་མི་མངས་ཀྱིས། བླ་མས་གྲོང་འཇུག་མཛད་པའི་ལོ་རྒྱུས་བྱས་པས། ཁྱི་ར་བ་རྣམས་ལ་ལ་ན་རེ། འོ་ན་ངེད་ཀྱིས་མཐོང་
སར་གྲོང་འཇུག་མཛད་པ་ཞུ། ཤ་བའི་རོ་ཕུལ་བས་ཆོག་ཟེར། ལ་ལ་ན་རེ་དེ་འདྲ་བྱུང་ཞིང་མཐོང་ན་དག་ཤ་བའི་རོར་མ་ཟད། གཞན་ཡང་ཕུལ་བས་ཆོག་ཟེར་
བ་ལ། ཡང་རྗེ་མར་པས་ཤ་བ་ལ་གྲོང་འཇུག་མཛད་ཏེ། སྒོ་ལ་འཛུལ་བླ་དབྱེའི་ནང་དུ་བསྐྱལ་ནས་བཞེངས་ཏེ། །བླ་མའི་བཀའ་དྲིན་གྲོང་འཇུག་གིས། །

[099B] །དགོས་འདོད་ཐམས་ཅད་འབྱུང་བ་ཡི། །ཤ་བ་ཡིད་བཞིན་ནོར་བུ་རྙེད། །ཅེས་དང། དུད་འགྲོའི་ལུས་ལ་སེམས་ཞུགས་
པའི་བར་ལ། རང་ཡང་བློ་རྨོངས་པའི་སྣང་བ་འཆར་ཞིང་འདུག་གསུང། དེ་ལྟར་མཛད་པས་སྤྱིར་དེར་ཚོགས་པ་ཀུན་ཡ་མཚན་དང་ངོ་མཚར་དུ་གྱུར་ཅིང་
དགའ་མགུ་ཡིད་རངས་ནས་ཁྱི་ར་བ་རྣམས་ཀྱིས་ཤ་བའི་རོ་དང་བསྙེན་བཀུར་ཕུལ། གཞན་ཆོས་སྒོར་ཞུགས་པ་ཡང་མང་དག་བྱུང་ཞིང། ཁྱད་པར་མར་བ་
བྱ་ཟེ་ཡོད་པ་ཡང་དད་པ་སྐྱེས་ཏེ། སྔར་ལོག་ལྟ་བྱས་པ་ལ་འགྱོད་པས་མཐོལ་བཤགས་བྱས། ཁྱེད་ཤ་ཆང་བུད་མེད་མ་བསྟེན་ན་རང་ལ་སྡིག་གསུང་པ་
དེ༑ ངེད་རྣམས་ཀྱི་སྣང་ངོར་ངེད་ཚོ་དང་ཁྱད་མེད་ཞིག་ལས་མི་ཡོང་བ་འདུག་སྟེ། ད་ཁྱེད་རང་ལ་གདེང་ཅིག་ཡོད་པ་འདུག་པ་དེ་གསུང་བ་ཞུ་དང་ཞུས་
པས༑ ཁྱེད་རྣམས་ཀྱི་ལྷ་ཡབ་ཡུམ་མཐོང་བ་ལ་ཡང་དེ་དང་ག་འདྲ་སྟེ། མ་གོ་བས་བདེན་ཡོང། ངས་འདོད་ཡོན་ལ་སྤྱད་རུང་མི་འཆིང་བའི་གདེང་

[100A]༄༅། །འདི་འདྲ་ཡོད་གསུང། །རྟོགས་པ་ཀློང་དུ་གྱུར་ཅིང་ཆོས་ལ་རང་བྱན་ཆུད་པ་གདེང་དང་ལྡན་པའི་མགུར་འདི་གསུངས་སོ། །
ཕ་བླ་མ་རྣམས་ལ་ཕྱག་འཚལ་ལོ། །རྗེ་གོང་མ་རྣམས་ཀྱི་བཀའ་དྲིན་ནི། །ངས་སོས་དལ་དབེན་ཚེ་རྩ་རླུང་བསྒོམ། །ལུས་སེམས་གཅུན་ཞིང་གཅུན་ཞིང་བསྒོམ། །
འབྱུང་བ་འཁྲུགས་ཀྱང་ཉམས་ང་མེད། །བོགས་འདོན་དུ་ཤེས་པའི་གདེང་ཅིག་ཡོད། །གཉིད་ཀྱི་དུས་སུ་འོད་གསལ་བསྒོམ། །སྣང་བ་བསྡུད་ཅིང་བསྡུད་ཅིང་བསྒོམ།།
གཏི་མུག་ཏུ་སོང་ཡང་ཉམས་ང་མེད། །ཟུང་འཇུག་ཏུ་ཤེས་པའི་གདེང་ཅིག་ཡོད། །རྨི་ལམ་གྱི་དུས་སུ་སྒྱུ་ལུས་བསྒོམ། །སྣང་བ་སྤྲོ་ཞིང་སྤྲོ་ཞིང་བསྒོམ། །
རྣམ་རྟོག་ཏུ་སོང་ཡང་ཉམས་ང་མེད། །སྒྱུ་མར་ཤེས་པའི་གདེང་ཅིག་ཡོད། །འདོད་ཡོན་སྤྱོད་ཚེ་ལྷ་སྐུར་བསྒོམ། །རོ་བྲོ་མྱང་ཞིང་མྱང་ཞིང་བསྒོམ། །བཟའ་བཏུང་
དུ་མཐོང་རུང་ཉམས་ང་མེད། །ཚོགས་མཆོད་དུ་ཤེས་པའི་གདེང་ཅིག་ཡོད། །ཐབས་ལམ་གྱི་སྐབས་སུ་གཞན་ལུས་བསྒོམ། །བདེ་བ་བསྐྱེད་ཅིང་བསྐྱེད་ཅིང་

[100B] ༑ཐ་མལ་དུ་འདུག་ཀྱང་ཉམས་ང་མེད། །ལྷན་སྐྱེས་སུ་ཤེས་པའི་གདེང་ཅིག་ཡོད། །འཆི་བའི་དུས་སུ་འཕོ་བ་བསྒོམ། །འཕོ་བ་སྦྱོང་ཞིང་སྦྱོང་ཞིང་
བསྒོམ༑ ༑འཆི་ལྟས་བྱུང་ཡང་ཉམས་ང་མེད། །རྫོགས་རིམས་སུ་ཤེས་པའི་གདེང་ཅིག་ཡོད། །ཤི་བའི་དུས་སུ་བར་དོ་འཛིན། །བར་དོ་སྤྲིན་དང་ན་བུན་འདྲ། །
ཆགས་སྡང་སྐྱེས་ཀྱང་ཉམས་ང་མེད། །རང་གྲོལ་དུ་ཤེས་པའི་གདེང་ཅིག་ཡོད། །ཅེས་གསུངས་པས། བྱ་ཟེ་མི་ཕྱེད་པའི་དད་པ་སྐྱེས་ནས་ཆོས་དབང་ཞུས་
ཕྱིས་ཞབས་ཏོག་ཕུལ་ཕྱིན་བགྱིས་པའི་ཡོད་བདག་ཞིག་བྱུང་བ་ལགས་སོ། །ཡང་སྟོན་ཞིག་གི་ཚེ་མི་མང་པོ་འཚོགས་པའི་སར། གཡག་གམ་ནས་ཤི་བའི་
རོ་ཅིག་བྱུང་དུས། ལས་མི་ཀུན་གཡག་རོ་ལེན་དུ་འགྲོ་བར་ཆས་པ་ལ། ངའི་ལས་སྐལ་ལ་གཡག་རོ་བླང་གི་གསུང། གྲོང་འཇུག་མཛད་དེ་གཡོ་བླ་དབྱེ་རུ་
བསྐྱལ་ནས། །མཁའ་འགྲོ་སྐུ་གསུང་ཐུགས་ཀྱི་གསང། །རྩ་རླུང་བྱང་ཆུབ་སེམས་ཀྱི་རྟ། །རོ་སྙོམས་ལྕག་གིས་ཡོངས་བསྐུལ་ནས། །གཡག་རྒན་

[101A]༄༅། །འཇིགས་པའི་འཕྲང་ལས་བསྒྲལ། །ཅེས་གསུངས་པས། གྲོང་འཇུག་ལ་ངེས་ཤེས་འདྲོངས་པ་རང་གིས་ཀྱང་ཀུན་གྱིས་རྩོད་མེད་
ཀྱི་གྲུབ་ཐོབ་ཏུ་ཡོངས་སུ་གྲགས་པར་གྱུར་ཏོ། །དེ་ལྟར་གྲོང་འཇུག་གི་གདམས་པ་ཟབ་མོ་ཆིག་རྒྱུད་ཁྱད་པར་ཅན་དེ། སྲས་དར་མ་མདོ་སྡེ་ལ་གནང་བ་ལགས་
སོ།། །   ༈    བསྟན་པ་དང་སེམས་ཅན་ལ་ཕན་ཐོགས་མཛད་ཚུལ་ནི། སྤྱིར་གྱིས་བླ་མ་རྡོག་པ་
ལ་སོགས་པའི། སྐལ་ལྡན་གྱི་གདུལ་བྱ་རྣམས་འདུས་པ་ཇི་བཞིན་དབང་དང་གདམས་པས་སྨིན་གྲོལ་ལ་བཀོད་པ་རྣམས་ལགས་ཤིང། ཁྱད་པར་བ་
མདོར་བསྡུས་དམིགས་གསལ་དུ་བཀོད་པ་ལ། སྲས་སྐུ་ཡལ་བས་སྐྱོ་ཤས་དང་ངེས་འབྱུང་གི་སྒོ་ནས་ཀུན་གྱི་ཐུགས་དམ་ལ་བོགས་ཐོན་ཚུལ། བསྟན་པ་
ལ་དར་རྒྱས་འབྱུང་བར་ལུང་བསྟན་ནས་གདམ་ངག་དང་བྱིན་བརླབས་ཀྱི་རྟེན་ཞལ་གདམས་དང་བཅས་ཏེ་གནང་ཚུལ་འགྲོ་ཀུན་དང་བ་འདྲེན་ཕྱིར་བཀོད་པ་སྐུའི་

[101B] སྲས་སྐུ་ཡལ་བས་སྐྱོ་ཤས་དང་ངེས་འབྱུང་གི་སྒོ་ནས་ཀུན་གྱི་ཐུགས་དམ་ལ་བོགས་ཐོན་ཚུལ་ནི། བླ་མས་རྒྱ་
གར་འཁོར་བའི་གཏང་རག་རྣམས་གྲུབ་ནས་སློབ་འབངས་ཕལ་ཆེར་རང་རང་གི་གནས་སུ་ཕེབས་ཞིང། བླ་མ་ཡབ་སྲས་ཀུན། ནཱ་རོ་པའི་བཀའ་ལུང་ལྟར་སྐུ་
འཚམས་དམ་པོ་ལ་བཞུགས། དེ་ཡང་བླ་མ་སྲས་མཁར་གྱི་སྟེང་དུ་བཞུགས། དེའི་འོག་ཏུ་སྲས་དར་མ་མདོ་སྡེ་བཞུགས། དེའི་འོག་ཏུ་བུ་ཆེན་འགའ་བཞུགས་
ཅིང་སྲས་གཞན་རྣམས་ཀྱང་སྐུ་འཚམས་དམ་པོའི་ངང་ནས་བསྙེན་བསྒྲུབ་ལ་བཞུགས། ཡུམ་དང་ མར་པ་  མགོ་ལེགས། བ་རང་ཝ་བ་ཅན་རྣམས་ཀྱིས་ཕྱགས་ཕྱི་
བགྱིད་པ་ལས། ཡབ་ཀྱིས་སྲས་དར་མ་མདོ་སྡེ་ལ་འཕོ་བ་གྲོང་འཇུག་གི་གདམ་པ་གནང་ནས། གདམ་ངག་ལ་རང་བྱན་ཆུད་ཅིང་གདེང་ཐོབ་པའི་ཚེ། ཁྱི་སྒྲ་
དང་བཅས་གཟིམ་ཁང་གི་སྒོ་གདུང་བ་ཞིག་བྱུང་བ་ལས། སྲས་ཀྱིས་རྒྱ་དཀར་ནས་གཟིགས་པས། མི་རེང་དཀར་པོ་མདའ་གཞུ་ཁྱེར་བ་ཞིག་གི་རྩ་ན། ཡུམ་

[102A]༄༅། །ཕེབས་འདུག་པ་ལ། མི་དེ་ན་རེ་རྔ་མོ་ཆུ་ཤུལ་གྱི་ལྟས་མོ་ལོ་རེ་ལ་ལན་རེ་ཡོང་བ་དེ་གནངས་ཡོད་པས། ཁྱེད་རང་གི་ཇོ་ཇོས་ཡོན་
བདག་བྱས་ལྟས་མོ་དང་སྟོན་མོ་གཉིས་ཀ་བྱེད་པའི་གྲལ་དབུ་ལ། སྔར་སྙན་བཅག་ཕུལ་བ་ལྟར་བླ་མ་ཡབ་སྲས་གཉིས་གང་རུང་གཅིག་གདན་འདྲེན་དུ་
ཡོངས་པ་ཡིན་པས། ཅིས་ཀྱང་ཕེབས་དགོས་ཟེར་ནན་ཅན་ལབ་ཅིང་འདུག་པ་ལ། ཟས་ཆང་བཟང་པོ་གནང་བ་ཟ་བའི་བར་ལ། ཡུམ་གྱི་ཞལ་ནས་ཁྱེད་
རྣམས་ལྟས་མོ་དང་སྟོན་མོ་གཉིས་ཀ་བྱེད་པ་ངོ་མཚར་ཆེ་སྟེ། སྔར་བྱས་ལྟར་ངེད་ཀྱིས་བླ་མ་མར་པ་ ལ་  ཇོ་བོ་ནཱ་རོ་པའི་བཀའ་ལུང་ཡིན་གསུང་ཡབ་སྲས་ཀུན་སྐུ་
འཚམས་དམ་པོ་ལ་ལོ་གསུམ་བཞུགས་དགོས་པ་དེ་སྔར་ལོ་གཅིག་ལས་མ་སོང་བས། ཡབ་སྲས་གཉིས་འབྱོན་པ་མི་འོང་དེ་འོག་གི་བུ་ཆེན་གྲག་པ་གཅིག་
བཏང་གི་གསུང། ཡུམ་གྱིས་ཀྱང་ཞལ་ཏ་ནན་ཅན་གནང་བ་ལ། ཁོ་བཞི་བའི་གཏམ་ལ་ཡབ་སྲས་གཉིས་དགོས་པ་མ་གཏོགས། གྲལ་དབུ་མ་འབྱོར་

[102B] བླ་མ་འབྱོན་ན་ཕྱགས་ཕྱི་བྱས་འགྲོ་རྒྱུ་ཡིན་ཏེ། མི་འབྱོན་ན་ང་འགྲོ་ངས་འཕྲིན་འཁྱོལ་ཡོད་དོ། །མ་འཁྱོལ་མ་ཟེར་ཅིག་ཟེར་ཐུ་བ་སྤྲུགས་ནས་
སོང་ངོ༑ །དེར་སྲས་ཀྱི་ཐུགས་ལ་ང་ད་ལྟ་འཇིག་རྟེན་ཐད་ནས་ཕ་མ་བཟང་པོ་ནི་འཛོམ། ཕ་སྤུན་དང་ཉེ་འབྲེལ་དྲུང་གསུམ་གྱི་སྒོ་ནས་མྱ་ངན་དང་སེམས་ལས་
ནི་མེད། ཆོས་ནི་མཁས། ད་ལན་གྱི་ལྟས་མོ་ལ་འགྲོ་བའི་འོས་སུ་ང་བཟང་བ་འདུག་སྟེ། ཡབ་ཡུམ་གཉིས་ལ་ཞུས་རུང་གནང་ནི་མི་གནང། བྲོས་ནས་འགྲོ་
དགོས་དགོངས་པ་ལས། དེའི་གནངས་ཉིན་དུ་སོང་ཚེ། ཕུའི་མི་ཐམས་ཅད་རྒྱུན་གོས་གཟབ་མ་དང་བཅས་ལྟས་མོ་ལ་འགྲོ་ཞིང་འདུག་པ་ལ། སྲས་ཀྱང་
ཡབ་ཡུམ་གཉིས་ཀྱིས་མ་ཚོར་བར་འབྱོན་དགོས་དགོངས་གཟིམ་མལ་ནས་བཞེངས་འབྱོན་གྲབས་མཛད་པས། ཡང་ཐུགས་དགོངས་ཕྱི་མ་ཅིག་ལ། རི་ཆེ་ན་
གཡང་ཆེ། ཁྱེ་ཆེས་ན་ཉེན་ཆེ། ཆོས་ཟབས་ན་བདུད་ཟབ་བྱ་བ་ཡིན། ཡབ་ཀྱི་བཀའ་བསྐྱོན་ཡང་ཡོང། བདུད་ཀྱི་བར་ཆད་བྱུང་ཉེན་ཡང་ཡོད་ དགོངས་  གཟིམས་

[103A]༄༅། །མལ་དུ་བཞུགས་པ་ལས། རྒན་མོ་ཁ་ན་སོ་མེད་པ་མགོ་དུང་ ལྟར་  སོང་བ་གསུམ་ཡང། ལྷོ་བྲག་རྔ་བོ་ཆུ་ཤུལ་གྱི་ལྟས་མོ་ཆེན་པོ་འདི་སྔར་
ཡང་ཡང་མཐོང་སྟེ། ཚིམ་པ་རང་མི་འདུག་ཅིང་ད་ནམ་འཆི་ཆ་མེད་པས་ད་ལན་ལས་ཨེ་མཐོང་མི་ཤེས་ཟེར། འཁར་སྟབས་ལིང་ངེ་སྒྱིད་པ་གྱོ་ལེ་འགྲོ་བ་
གཟིགས་ཏེ། རྒན་མོ་གསུམ་པོ་བདུད་ཀྱི་ཆོ་འཕྲུལ་ཡིན་པ་དེ་མ་དགོངས་པར་སྲས་ཀྱི་ཐུགས་ལ་རྒན་མོ་མ་གི་འདྲ་བ་ཚོ་ཡང་འགྲོ་ན། ང་གཞོན་པ་ཕ་མ་གཉིས་
འཛོམ་གྱི་གཅེས་ཕྲུག་ཅིའི་ཕྱིར་མི་འགྲོ་དགོངས་ནས། འཚམས་ལ་ཧར་ཐོན་བྱས། ནབ་བཟའ་བར་དཀར་གཅིག་ཡོད་པ་དེ་ཕྲག་ལ་བཀལ་ནས་བྱོན་པ་དང་
ཡུམ་ཚ་བ་འདྲེན་དུ་བྱུང་བ་ཐུག་བྱུང་བས། ཡུམ་གྱི་ཞལ་ནས། བུ་འཚམས་ལ་ཧར་ཐོན་བྱས་པའི་ཁྲིམས་མེད། གང་དུ་འགྲོ་བསམ་པ་ཡིན། ཡར་ལོག་
ལ་སྒྲུབ་པ་ལ་སྡོད་གསུངས་པ་ལས། སྲས་ཡུམ་གྱིས་བཟུང་གིས་དོགས་པས་སྐས་ལ་ཕྱི་འབབ་ཞོལ་ལེ་བྱོན་སོང། ཡུམ་གྱི་ཕྱག་གསོལ་གྱིས་འགགས་

[103B] སྲས་བོས་པས། སྲས་ཀྱི་ཐུགས་ལ། ག་རེ་ཡུམ་གྱིས་བསླབ་བྱ་མཛད་ན་ནི་ཉན་དགོས། སྡོད་གསུང་ན་ནི་འབྲོས་དགོས་
སྒོའི་ཐེམ་པ་ལ་རྟ་ཞོན་ལོ་གེ་བཞུགས་དུས། ཡུམ་གྱི་ཐུགས་ལ། ངས་བུ་ཟིན་པ་དང་ཉན་པ་བྱུང་ན་བཟུང་ནས་བསྐྱིལ་དགོས། མ་ཟིན་ཞིང་མི་ཉན་ན་བསླབ་
བྱ་ཅིག་བྱེད་དགོས་དགོངས། བུ་ཨ་མ་ལ་གསན་ལ་ཡར་ལོག་བྱོན་དང་གསུངས་པས། སྲས་ཀྱི་ཞལ་ནས་ཡུམ་ལགས། བདག་ཟླ་བ་དཀར་བ་ཟླ་སྟོད་ཡིན། །
ཕ་མ་ཚང་བ་ཚེ་སྟོད་ཡིན། །བྱ་བ་ལགས་པས་བདག་ལ་ན་ཚ་དང་སྡུག་བསྔལ་ནི་མེད། ལྟས་མོ་ལ་འགྲོ་འོས་བདག་བཟང་བ་གདའ་བས། ད་རེས་ཅིས་ཀྱང་
འགྲོ་བ་ཞུ་ཞུས་པས། ཡུམ་གྱི་ཞལ་ནས་ཁྱོད་ཀྱིས་ཡབ་ལ་ཞུས་སམ་གསུངས་པས་མ་ཞུས་ལགས་ཏེ་ཡུམ་ལ་ཞུས་པས་ཁྱབ་མཆི་ཟེར་གཤེགས་གྲབས་
མཛད་ཅིང་འདུག་པ་ལ། ཡུམ་གྱི་ཞལ་ནས་བུ་ཅིས་ཀྱང་མི་གསན་པར་འབྱོན་ན། འོ་ཅག་མ་བུ་གཉིས་དམ་བཅའ་ཅིག་བྱེད་པ་ཡིན་པས། འདི་དག་སྙིང་གི་དཀྱིལ་

[104A]༄༅། །དུ་ཆོངས་ཅིག་དེ་རིང་གི་ཉིན་ཁོར་ལ་བུ་གྲལ་མགོ་རུ་མ་སྡོད། འབུལ་བ་བླ་སྡེར་མ་ལེན། བསྔོ་བ་ཡོན་བཤད་མ་བྱེད། ཆས་གཏམ་མ་
བྱེད༑ ཆང་མ་འཐུང། རྟ་མ་རྒྱུག་ཉི་མ་ཕྱེད་ཚུན་ནས་ལོག་བྱོན་ཅིག་བདུན་པོ་འདི་འུ་ཅག་མ་བུ་གཉིས་ཀྱི་དམ་ཚིག་ལགས་པས། ཐུགས་ལ་ཅིས་ཀྱང་
དགོངས་འཚལ་ལོ་གསུངས་པས། སྲས་ཀྱིས་དེ་ལྟར་འཚལ་ལོ་ཞེས་གསུངས་ནས་བྲོས་མ་ཐབས་སུ་གཤེགས་སོ། །དེར་ཡུམ་གྱིས་སྲས་ཀྱི་ཕྱི་བཞིན། རྗེ་
བཙུན་མི་ལ་དང། མར་པ་མགོ་ལེགས་ཀྱིས་གཙོ་བྱས་པའི་གྲྭ་པ་རགས་ པ་  བཞི་ལ་དམ་བཅའ་བདུན་པོ་རྣམས་ནན་ཆེ་བར་བསླབས་ནས་ཕྱགས་ཕྱི་ལ་བརྫངས་ཏེ་
ཡུམ་རང་གཅིག་པུར་བཞུགས་པས། སྔར་དང་མི་འདྲ་བའི་ཐུགས་ཚ་ཕྱོང་ངེ་བ་དང། སྤྱན་ཆབ་མང་པོ་ཤོར་ཞིང། ཐུགས་ལ་ངའི་བུ་འདི་སྔར་ཟླ་བ་རེ་ཙམ་
གཞན་དོན་ལ་འགྲོ་བ་ལ། འདི་ལྟ་བུའི་སྙིང་མི་དགའ་བ་མ་བྱུང་སྟེ། ད་ལན་ཉིན་གཅིག་འགྲོ་བ་ལ། འདི་ལྟ་བུའི་སེམས་མི་དགའ་བ་ཡོང་ལུགས་ཀྱིས་

[104B] སྲས་དཔོན་སློབ་རྣམས་ཀྱིས་རྔ་མོ་ཆུ་ཤུལ་དུ་ཕེབས་པ་ལས། གྲལ་པ་མང་པོ་འཚོགས་འདུག་པ་
ལས༑ དཔོན་སློབ་རྣམས་ཀྱིས་བླ་མ་དགེ་བའི་བཤེས་གཉེན་རྣམས་ཀྱི་གྲལ་འོག་སྐྱེ་བོ་མི་ནག་པ་རྣམས་ཀྱི་གྲལ་མགོ་ཞིག་ཏུ་བཞུགས་པ་ལས། གྲལ་མགོ་
ན་ཡོད་པའི་བླ་མ་བགྲེས་ཤིང་ཐུགས་དགོངས་མཐོ་བ་རྣམས། སྲས་དར་མ་མདོ་སྡེ་ཡིན་མིན་གྱི་ཐེ་ཚོམ་ཞིག་ཟོས་ནས། ལྟར་བཏང་བས་སྲས་ཡིན་པར་ཤེས་ཏེ་
གྲལ་དབུ་ལ་གདན་དྲངས་པ་འབྱོན་དུ་མ་འདོད་པས། གྲལ་མགོ་མ་རྣམས་ན་རེ། རྗེ་བཙུན་མར་པའི་སྲས་ཀྱི་གྲལ་མགོ་རུ་སྡོད་པ་འདི་གང་ནས་ལྟས་ཀྱང་མི་འཐད་
ཟེར༑ བླ་མ་གྲལ་མགོ་མ་རྣམས་ཀྱིས་རང་རང་གི་གདན་ཁྱེར་ནས། སྲས་ཀྱི་གྲལ་འོག་ཏུ་བྱ་འཕུར་སྐྱེས་བྱས་བྱུང་བས། སྲས་གྲལ་མགོ་རུ་བྱུང། རེ་སྟོབས་
ཀྱིས་བླ་སྡེར་ངང། འབུལ་བ་ལེན་དགོས་དང། བསྔོ་བ་ཡོན་བཤད་དང་བླ་མ་དགེ་བའི་བཤེས་གཉེན་རྣམས་ཀྱིས་དྲི་བ་བྱས་པའི་ལན་དུ་ཆོས་གཏམ་མཛད་དགོས་

[105A]༄༅། །བྱུང་བས་མཁས་པའི་ཐོག་ཆོད། དེར་མི་དྲག་པ་རྣམས་ཀྱིས་རིམ་པ་བཞིན་ཆང་དྲངས་པ་ནན་ཆེས་པས་ཅུང་ཟད་རེ་འཐུང་དགོས་བྱུང་
དེའི་ཚེ་ཉི་མ་ཡང་ཕྱེད་ཡོལ་དུ་སོང་བ་ལ། རྗེ་བཙུན་མི་ལས་བླ་མ་རིན་པོ་ཆེ། ལྟས་མོ་དང་སྟོན་མོ་ཆེ་ཁར་གྱེས། ཁྲོམ་གཞུག་འཐབ་མོས་བསྡུད་བྱ་བ་ལགས་
ཡུམ་གྱི་བཀའ་གནང་ཕལ་ཆེར་ཐལ་གདའ། ད་ཉི་མ་ཡང་ཕྱེད་ཡོལ་ཙམ་དུ་སོང་གདའ་བས། ཅིས་ཀྱང་ཕེབས་པ་ཞུ་ཞུས་པས། སྲས་ཀྱི་ཞལ་ནས་ཨ་པོ་
མཐུ་ཆེན་ཅིས་ཀྱང་བདེན་གསུང་འབྱོན་པར་ཆས་པ་ལས། སྲས་རང་གི་སྐུ་ཞང་ལྷོ་བྲག་ན་ནོར་ཕྱུག་པ་དང་རོ་རྩ་བའི་ཐོག་ཆོད་ཅིང་བུ་མེད་པ་དེས། རྟ་ཕོ་རོག་དཔུང་
དཀར་ཞེས་བྱ་བ་ལྷོ་བྲག་ན་མགྱོགས་ པ་  ཞིག་ཡོད་པ་དེ་ལ། སྒྲ་ཆས་ལེགས་པ་ཅིག་བྱས་སྲས་ཀྱི་དྲུང་དུ་ཁྲིད་ཡོངས་ཏེ། ཚ་བོ་ཡར་བཞེངས་ཅིག་བསྔོ་བ་ཡོན་
བཤད་སོགས་ཆོས་མཁས་པའི་ཐོག་ཆོད། ད་རྟ་ལ་བདེ་བའི་ཐོག་ཆོད་པ་ཅིག་བྱེད་པས་རྟ་རྒྱུགས་ཅིག་ཟེར་སྲབ་མདའ་ཕྱག་དུ་ཕུལ་བས། སྲས་ཀྱི་ཞལ་ནས་

[105B] ད་ལན་རྟ་རྒྱུགས་མི་གསུང་བ་ཞུ། བདག་ཡོང་དུས་ཡུམ་གྱི་ཞལ་ཏ་འགའ་ཡོད་པ་ལགས་ཏེ་ཕལ་ཆེར་ཤོར་ཐལ་
ད་རྟ་རྒྱུག་ན་ཀུན་འཆོལ་བ་འདུག་གསུང་པས། ཞང་པོ་ན་རེ། ཡུམ་བདག་མེད་མ་དབང་ཆེ་ཡང་ངའི་སྲིང་མོ་ཡིན། ང་ཇི་ལྟར་ཞན་རུང་ཇོ་ཇོ་ཡིན། མོའི་ཁ་ལ་
ཉན་ན་ངའི་ཁ་ལ་ཅི་ལ་མི་ཉན། གཏམ་དཔེ་ལ་ཡང། ཞང་པོ་ཆུས་ཁྱེར་བའི་སྐྲ་ནས་མ་འཛིན་བྱ་བ། ཁ་དྲག་པའི་དོན་ཡིན་པས་ཅིས་ཀྱང་རྟ་རྒྱུག་དགོས་
རྒྱུགས་སྟིང་སྒ་ཆ་དང་བཅས་པ་འབུལ་བར་འབུལ་ཟེར། ཕྱག་ནས་འཐེན་ཏེ་རྟ་ལ་བསྐྱོན་ནས་མི་རྒྱུག་པའི་དབང་མ་བྱུང་བར། རྟ་རྒྱུགས་པས། སྐུ་འབྲས་
མཚར་བ། རྩལ་ཆེ་བ་ལ་སོགས་ཏེ། ཆོས་འཇིག་རྟེན་གཉིས་ཀའི་ཁྲོམ་ཐོག་ཀུན་ཆོད་དོ། །དེ་ནས་སྲས་ལ་ཕུང་ཞུ་མང་བོ་རུབ་རུབ་ལ་བྱུང་བས། ཅུང་ཟད་
བད་པའི་ཉམས་ཡང་བྱུང་བའི་ཚེ། རྗེ་བཙུན་མི་ལས་སྲས་ལ། བླ་མ་ལགས་ད་ནང་ཡུམ་གྱིས་གནང་བའི་དམ་བཅའ་ནི་ཀུན་ཤོར་ཐལ། ད་ཁྲོམ་ཐོག་ཆོད་

[106A]༄༅། །ཁར་རྟ་ཁ་འཐེན་བྱ་བ་ལགས་པས། ཁྲོམ་མཇུག་མ་བསྡུས་པར་ཅིས་ཀྱང་ཕེབས་པ་གྲགས་ཞུས་ནས། ནན་གྱིས་སྤྱན་དྲངས་ཏེ་
ཞང་པོས་ཕུལ་བའི་རྟ་ལ་ཆིབས། དཔོན་སློབ་རྣམས་ཀྱིས་སྡེབས་ནས། རྗེ་བཙུན་མི་ལས་ཆིབས་ཐུར་བཟུང་བྱོན་པས། ང་རྒས་འཁོགས་དང་ནད་པ་རྟ་ལ་མི་
ཆགས་པ་མི་མིན། རྟ་མཐུར་ནས་བཟུང་མི་དགོས། ཁྱེད་རང་རྣམས་སྔོན་ལ་སོང་ཅིག་གསུང། གྲྭ་པ་རྣམས་ཀྱིས་སྔོན་ལ་རྒྱང་ངེ་བྱོན་པས། ལུང་པ་ཞན་
ཞེས་བྱ་བའི་ནང་ན་མར་ཕེབས་པ་ལས། དེའི་ལམ་གྱི་ཕྱོགས་གཅིག་ན་བྲག་ལ་ཆུ་འཐབ་ཀྱི་འཕྲང་ཡོད་པ། ཕྱོགས་གཅིག་ལ་རྫ་བྲག་གི་བསེབ་ལ་བྲ་མའི་
ནགས་ཡོད་པ། དེའི་བསེབ་ན་སྲེག་པའི་ཚང་ཡོད་པ་དེར་ཕེབས་པས། རྟའི་རྨིག་སྒྲས་སྲེག་པ་མ་བུ་བདུན་འདྲོགས་པའི་གཤོག་པའི་སྒྲ་དང། རྩི་སྒྲས་ཆིབས་
འདྲོགས་སྲས་ཆིབས་ཐོག་ནས་ཡར། ཞབས་ཀྱི་ཡོབ་བྱ་འདས་ནས་རྫ་བསེབ་ལ་སྲས་རྟ་ཡིས་མདའ་རྒྱང་གང་ཙམ་དྲུད་པས། དབུ་ཆག་དབུ་ཀླད་དང་ཁྲག་

[106B] རྗེ་བཙུན་མི་ལས་ཕྱི་མིག་གཟིགས་པས། མི་མེད་པའི་རྟ་དེ་རྒྱང་རྒྱང་རྒྱུག་པ་གཟིགས་པས། སྲས་ཆིབས་ཀྱིས་སྐྱུར་
བ་དགོངས་ཏེ། རླུང་བཟུང་ནས་རྒྱུག་པས་ཆིབས་ཟིན་པ། ནགས་ལ་བཏགས། ཞབས་ཡོབ་ནང་ནས་བཏོན་ཏེ། ཐུགས་དྲན་མེད་དུ་སོང་བའི་དབུ་པང་དུ་བླངས་
ནས་གཟིགས་པས་ཚལ་པ་བརྒྱད་དུ་ཆག་དབུ་ཀླད་དང་མཚལ་ཁྲག་ཚབས་ཆེ་བ་བོ་འདུག་པས། གཞན་བྱ་ཐབས་ནི་མ་བྱུང། སྤྱན་ཆབ་འདོན་གྱིན་བཞུགས་
ཚེ༑ གཞན་བུ་ཆེན་རྣམས་ཀྱང་ཕེབས་བྱུང་སྟེ། ཕྱག་ཞབས་ནས་བཟུང་མཚན་ནས་འབོད་ཅིང། མང་དུ་བཤུམས་པའི་མཐར། བཀའ་གྲོས་ལ་ཆིབས་
ལ་ནི་མི་ཆགས་པ་འདུག་པས། འདོལ་ལི་ལ་གདན་འདྲེན་རྩིས་ཀྱིས་འབུལ་བ་ལ་བྱུང་བའི་དར་ཡུག་དབུ་ལ་དཀྲིས་པ་དེ་ལ། འདོལ་ལེ་འཚེམ་ཞིང་ཡོད་ཚེ་
སེར་བུ་རྒྱུག་སྟབས་ཀྱིས་སྲས་ཀྱི་ཐུགས་དྲན་རྙེད་ནས་སྤྱན་ཧྲིག་བྱུང་བ་རྗེ་བཙུན་མི་ལ་ལ་གཟིགས་ནས། ཨ་པོ་མཐུ་ཆེན་སླེབ་པ་དེ་ལེགས་ཏེ། ང་རྟས་

[107A]༄༅། །སྐྱུར་ནས་མགོ་བསྣད་ཡོད་པ་འདྲ། ཁྱེད་རྣམས་ཅི་བྱེད་ཅིང་ཡོད་པ་ཡིན་གསུང་བ་ལ། བླ་མས་ཆིབས་པ་ལ་ནི་མི་ཆགས་ཤིང་
འབྱོར་པ་ནི་མི་ཡོང་བ་འདུག་པས། འདོལ་ལེ་གཅིག་གྲབས་བྱེད་ཀྱི་ཡོད་ཞུས་པས། ཕོ་ལྟོགས་ཀྱང་ཁྱུང་རུ་དེང་ངེ་བྱ་བ་ཡིན་པས། ངས་རྟ་ལ་ཨེ་ཆགས་
ལྟ་ཡིས་སྐེད་རགས་འདི་ཁྲོལ་ལ་ཕྱེད་མར་གཤོགས་ཅིག་གསུང། གསུང་བ་ལྟར། བཀྲོལ་ནས་གཤགས་པའི། ཕྱེད་དབུ་ལ་བཅིངས། ཕྱེད་སྐུ་སྐེད་
ལ་བཅིངས་ཏེ། ད་ང་རྟ་ལ་བསྐྱོན་ཅིག་གསུང་ཆིབས་པ་ལ་བསྐྱོན་པས། ཨ་ཁུ་མགོ་ལེགས་ན་འཐེན་པས་ངའི་རྟ་སྣ་ཁྲིད། གཞན་གཉིས་ཀྱིས་གཡས་
གཡོན་སྐྱོར། ཨ་ཕོ་མཐུ་ཆེན་སྔོན་ལ་སོང་ལ་ཡབ་ཡུམ་གཉིས་ལ། ང་ཅུང་ཟད་བསྣད་པའི་རྒྱུ་མཚན་དང་ལོ་རྒྱུས་ཞུས་ཤོག་ཅིག་གསུང་བ་ལྟར་དཔོན་
སློབ་རྣམས་ཀྱིས་ཕྱི་ནས་གུལ་ལེ་བྱོན། རྗེ་བཙུན་མི་ལས་སྔོན་ལ་བྱོན་ནས་སྐུ་མཁར་གྱི་རྩེ་མོར་བླ་མའི་དྲུང་དུ་ཕེབས་ཏེ་ཕྱག་བཙལ་ནས་བླ་མ་རིན་

[107B] བླ་མའི་ཞལ་ནས། སྔར་ཡིན་ན་ཁྱོད་སླེབ་ཚེ་དགའ་བའི་ཉམས་
ཅིག་ཡོང་གི་ཡོད་པ་ཡིན་ཏེ། ད་ལན་སྙིང་མི་དགའ་ལྷང་བ་ཅིག་བྱུང་ཡོང་ངམ་ཤོད་ཅིག་གསུང། དེར་རྗེ་བཙུན་མི་ལས་གསུང་མ་ཐོན་ཞིང་སྤྱན་ཆབ་
ཤོར། དར་ཅིག་ནས་ལོ་རྒྱུས་རྣམས་ཞུས་པས། བུ་ངེས་ད་ནང་ལྟས་མོ་ལ་ཕྱིན་ནམ་གསུང། ཕྱིན་ལགས་ཞུས་པས། མགོ་གང་དུ་ཆག་གསུང། ཞེན་
ལུང་པའི་ནང་དུ་ཆག་ཞུས་པས། ལུང་པ་ཞེན་ཟེར་བ་དེ་རང་གིས་ཆོག་ད་ལྟ་ཤི་བ་མེད་དམ་གསུང། མ་གྲོངས་པར་འབྱོན་ཞིང་ཡོད་ཞུས་པས། རྨ་ཆས་
ཇི་ལྟར་བྱས་གསུང། སྐུ་ཆིངས་རྒྱ་མ་དེ་ཕྱེད་མར་གཤགས་ནས་ཕྱེད་ཀྱི་དབུ་སྡམས། ཕྱེད་སྐུ་ལ་བཅིངས་ཡོད་ཞུས་པས། རྟེན་འབྲེལ་རང་ཕ་བུ་གྱེས་
དགོས་པ་འཇུག་མདང་ངའི་རྨི་ལམ་དུ་ཡང་མི་ནག་པོ་གཅིག་བྱུང་སྟེ། ཁོ་ན་རེ་ནཱ་རོ་པའི་བཀའ་ཞལ་ལ། ཁྱོད་ཀྱི་སྙིང་ཐོན་ལ་ང་ལ་བསྐུར་གསུང་བ་

[108A]༄༅། །ཡིན་ཟེར་བ་ལ། ངས་ཀྱང་བླ་མའི་བཀའ་བསྒྲུབ་སྙམ། སྙིང་བཏོན་ནས་ཁོ་ལ་སྤྲད་པས། ཁོ་དགའ་ནས་ཐོད་པའི་ནང་དུ་བཅུག་
གྲི་གུག་གིས་ཁ་བཅད་ནས་སོང་བ་ཞིག་རྨི། གཞན་ཡང་མཎྜལ་གྱི་དཀྱིལ་རྡོལ་བ། ཉི་ཟླ་ནམ་མཁའི་དབྱིངས་སུ་རྒས་པ། རཀྟའི་མཚོ་སྐམས་པ་རྣམས་
རྨི༑ ང་རང་ཕྱིན་རུང་ཕན་གནོད་ཅིག་མེད་པ་འདྲ། འོན་ཀྱང་ངས་མ་ཕྱིན་ན་ཕ་བུའི་དམ་ཚིག་ཡིན་པས་སྙིང་རྗེ་ཕྱིར་འགྲོ་དགོས་གསུང་བྱོན་པ་དང། སྲས་
བླ་ཡེར་ཕེབས་པ་མཇལ་བ་ལས། བདག་གིས་ད་ནང་ལྟས་མོ་ལ་ཕྱིན་པ་ལགས་ཏེ་མགོ་བསྣད་གདའ་བས། སྐྱོན་མི་སྐྱོན་གཟིགས་པ་ཞུ་ཞེས་དབུ་ཡབ་
ཀྱི་སྐུ་པང་དུ་ཕུལ་བས། ཡབ་ཀྱིས་དབུ་ཆིངས་ཀྱི་སྐེ་རགས་བཀྲོལ་ནས་གཟིགས་པས། དབུ་ཐོད་ཚལ་པ་བརྒྱད་དུ་ཆག་དབུ་ཀླད་ཀྱི་རྒྱ་རལ་ཞིང་འཐོར་བ་
གཟིགས་པས། ད་བུ་འདི་ཡུན་རིངས་མི་འགོར་བ་འདུག་དགོངས་པའི་ཚེ། སླར་ཡང། སྲས་རླུང་གི་རྣམ་པས་ཐུགས་དྲན་ཉམས་པ་ལས། ཡབ་ཀྱི་སྐུ་

[108B]གཞོག་གཡས་འོག་ཏུ་བཅུག་པའི་སྙན་ཁུང་ན་མར། འཕོ་བ་གསལ་འདེབས་ཀྱི་མགུར་འདི་གསུངས་སོ།། །བུ་གསན་
ཅིག་ཇོ་སྲས་མདོ་སྡེ་འབུམ། །ཁོ་བོ་མར་པ་ལོ་རྩ་ངས། །རྒྱ་གར་ཡུལ་དུ་ལན་གསུམ་ཕྱིན། །མཚན་ལྡན་བླ་མ་གུས་པས་བརྟེན། །རྗེ་ནཱ་རོ་མཻ་ཏྲི་རྣམ་
གཉིས་ལ། །རྒྱུད་འགྲེལ་གདམ་པ་མང་དུ་ཞུས། །དབང་བཞིའི་གནད་ལ་ངོ་སྤྲོད་བྱས། །ཁྱད་པར་འཕོ་བ་གྲོང་འཇུག་ཞུས། །དེ་མ་གསང་གོང་དུ་བུ་ལ་
བསྟེན༑ ༑རྒྱུད་འགྲེལ་གདམས་པ་དྲན་ནམ་མདོ་སྡེ་འབུམ། སྤྱིར་རང་འདུས་བྱས་ཀྱི་མཚན་ཉིད་འདི། །མི་རྟག་འཇིག་པའི་ཆོས་ཅན་ལས། །བུ་སྒྱུ་མ་ལུས་
ཀྱི་རྟག་མ་ཐུབ། །བློ་བུར་བདུད་ཀྱི་བར་ཆད་བྱུང། །ཐོད་པ་དུང་དཀར་གྱི་འཁོར་ལོ་ཆག་ཀླད་རྒྱུ་དར་དཀར་གྱི་ཡོལ་བ་རལ། །ཀླད་པ་བུདྷའི་ལྷ་ཚོགས་
འཐོར༑ ༑བུ་སྒྱུ་ལུས་འཇིག་པ་ཤིན་ཏུ་བདེན། །ཕ་ཇོ་ལྷའི་དཀྱིལ་འཁོར་ཡིན། །རྣམ་ཤེས་ཚངས་པའི་ལམ་ནས་ཐོན། །ད་ལན་ཕ་ཇོའི་ཐུགས་ཁར་

[109A]༄༅། །འཕོས༑ ༑ཅེས་གསུངས་པ་དེ། ཡུམ་ནང་ན་བཞུགས་པས་གསན་ཏེ། བླ་མ་སྐུ་མཁར་རྩེ་ན་བསྒྲུབ་པ་ལ་བཞུགས་པ་ལ་ད་ལྟ་
བླ་གཡེ་ན་འཕོ་བ་གསལ་འདེབས་ཀྱི་མགུར་གསུང་གི་གྲག་ངའི་བུ་དེ་ལ་བར་ཆད་བྱུང་བ་ཡིན་ནམ་དགོངས། རིང་སྟབས་སུ་བླ་ཡེར་བྱོན་པས། སྲས་ཀྱི་དབུ་
ཁྲག་རལ་ཉི་ལེ་ཡབ་ཀྱི་པང་ན་འདུག་པ་གཟིགས་པས་རེ་ཞིག་ཐུགས་དྲན་མེད་དུ་བརྒྱལ། སངས་པ་དང་ཡབ་ལ། སྨན་ཡན་ལག་བརྒྱད་པ་ལ་ནི་ཁྱེད་རང་
མཁས༑ བུ་འདི་འཚོ་བ་གདའ་འམ་མི་འཚོ་བ་གདའ་ཞུས་པས། བླ་མའི་ཞལ་ནས། སྨན་ཡན་ལག་བརྒྱད་པ་ལ་ང་མཁས་རུང། རོ་མགོ་མེད་པ་ལ་གསོ་
ཐབས་མི་འདུག་ཁམས་གསུམ་སེམས་ཅན་གྱི་ལས་སླེབ་ཚེ། དུས་གསུམ་སངས་རྒྱས་ཀྱི་མཐུ་སྡུག་བྱ་བ་ལྟར། ངས་གསོ་ཐབས་མི་འདུག་ཤེས་ན་ཁྱོད་
ཀྱིས་བསོས་དང་གསུང། སྲས་ཀྱི་དབུ་ཡུམ་གྱི་པང་དུ་གནང་སྟེ། །ཆུ་ཟངས་གང་གི་ནང་ན་ཞག་ཉ་མིག་ཙམ་ཞིག་ཡོད་པ་དེ། རྩིག་ལོགས་ལ་གཏོར་ཚར་

[109B]བུ་མཚམས་ཀྱི་གང་ལ་ལྟས་མོ་ལ་བཏོང་མཁན་ཁྱོད་མིན་པ་སུ་ཡོད། ལར་རང་བུད་མེད་ཀྱི་གྲོས་མགོ་རའི་ལམ་སྣ། ཕྱི་བའི་བྱ་ར། ཐལ་བའི་
ལ་བརྩེས། མར་གྱི་ཉི་འདེ་རྣམས་ལ་དགའ་མོ་བྱུང་བའི་དཔེ་མེད་གསུང་དབུ་གཏུམས་ནས་བཞུགས་པར་གདའ། དེར་ཡུམ་གྱི་ཐུགས་ལ་ངས་དག་མ་ཉེས་ཏེ་
ད་ལན་ཤག་འབུལ་བའི་དུས་སུ་མི་འདུག་ཅིང། བུ་འདིའི་འཚམས་སྦྱོར་ལ་ཡང་གནོད་པ་འདུག་ཕ་ཇོ་ཁོང་སེམས་ངོ་སྤྲོད་པའི་བླ་མ་དང་ཡབ་ཡིན་པ་ལ་མ་
འཕོས་རུང། ང་ལུས་སེམས་བསྐྱེད་པའི་ཨ་མ་ཡིན་པས། སྙིང་བརྩེ་བས་འཕོས་ཏེ་འོང་སྙམ་ནས། ཡུམ་གྱིས་སྲས་ཀྱི་སྙན་ཁུང་ལ་ཞལ་གཏང་ནས་བཤུམ་
ཞིང་འཕོ་བ་གསལ་འདེབས་ཀྱི་མགུར་འདི་གསུངས་སོ།། །རྗེ་དུས་གསུམ་སངས་རྒྱས་ཐམས་ཅད་ཀྱི། །མཆོག་གི་སྤྲུལ་པ་རིན་པོ་ཆེ། །མཚན་ལྡན་མར་པ་
ལོ་ཙཱ་ཡི། །ཞབས་ལ་གུས་པས་ཕྱག་འཚལ་ལོ། །བུ་གསན་དང་ཇོ་སྲས་མདོ་སྡེ་འབུམ། །བུ་འདི་ནས་ཕ་རོལ་གཤེགས་པའི་ཕྱིར། །འདུས་བྱས་ཕུང་པོ་འཇིག་

[110A]༄༅། །པ་ལ། ཐུགས་ཁྲལ་ཅུང་ཟད་ཡོད་དེ་མཆི། །ཕ་ཇོ་མར་པ་ལོ་ཙཱ་ཡིས། །རྒྱ་གར་ཡུལ་ལ་ལན་གསུམ་བྱོན། །སྐུ་སྲོག་ལ་མ་
ལྟོས་དམ་ཆོས་བཙལ། །མཚན་ལྡན་བླ་མ་དུ་མ་བསྟེན། །ཁྱད་པར་ནཱ་རོ་པཎ་ཆེན་ལ། །སྙན་རྒྱུད་ཀྱི་གདམས་པ་མ་ལུས་གསན། །ཕ་ཇོས་མ་གསང་བུ་ལ་
གསུངས། །དུས་ད་ལྟ་ཐུགས་ལ་གསལ་མི་གསལ། །ནཱ་རོ་པཎ་ཆེན་གྱི་གདམས་ངག་རྣམས། །ད་ལྟ་གདེང་དང་ལྡན་མི་ལྡན། །ཁྱད་ཆོས་བསྲེ་འཕོའི་གདམས་
ངག་ལ། །ད་ལྟ་ངེས་ཤེས་སྐྱེས་མ་སྐྱེས། །སྐྱེ་མེད་ཕྱག་རྒྱ་ཆེན་པོ་ལ། །ད་ལྟ་མཉམ་གཞག་བརྟན་མི་བརྟན། །འཕོ་བ་གྲོང་འཇུག་གདམས་ངག་ལ། །ད་
ལྟ་གདེང་དང་ལྡན་མི་ལྡན། །འདུས་བྱས་ཤ་ཁྲག་ཕུང་པོ་འདི། །མི་རྟག་ནམ་མཁའི་འཇའ་ཚོན་འདྲ། །སྒྱུ་མ་ལུས་ཀྱི་རྟག་མ་ཐུབ། །ཡུམ་ང་རང་ལྷ་མོ་བདག་
མེད་མ། །དུས་གསུམ་སངས་རྒྱས་བསྐྱེད་པའི་ཡུམ། །སྙིང་པདྨ་འདབ་བརྒྱད་སེང་གེའི་ཁྲི། །ཉི་ཟླ་པདྨའི་གདན་སྟེངས་ན། །སྐྱེས་མཆོག་མར་པ་ལོ་ཙཱ་བཞུགས།།

[110B] །བུ་རྣམ་ཤེས་ཚངས་པའི་ལམ་ནས་ཐོན། །ད་ལན་ཨ་མའི་ཐུགས་ཀར་འཕོས། །ཅེས་ཡུམ་གྱི་མགུར་དེ་ལྟར་གསུངས་པས་
ཀྱང༑ སྲས་དྲན་པ་ཉམས་པའི་སྟབས་ཀྱིས་ཚིག་གཅིག་ཀྱང་མ་གསན་པར་འདུག་པ་ལས། ཡུམ་གྱི་སྤྱན་ཆབ་སྲན་མ་ཙམ་ཞིག་སྲས་ཀྱི་སྙན་ཁུང་ན་མར་སོང་བས་
རྒྱུ་དང། ཉེ་བར་ལེན་པའི་རྐྱེན་གྱིས། སྲས་ཀྱིས་ཐུགས་དྲན་རྙེད་ཏེ་སྤྱན་ཁྲ་ཧྲིག་བྱུང་བ་ལ། ཡང་ཡུམ་གྱིས་གོང་ལྟར་འཕོ་བ་གསལ་འདེབས་ཀྱི་མགུར་གསུང་པ་
དགོངས་ཏེ། སྲས་ཀྱི་ཞལ་ནས། ཨ་པོ་མཐུ་ཆེན་ང་ཡར་སློང་ཅིག་གསུངས་ནས་ཡར་བཞེངས་ཏེ། དབུ་ཚལ་པ་བརྒྱད་དུ་སོང་བ་དེ་སྲས་རང་གིས་སྡམས་ནས་
ཨ་ཕོ་མཐུ་ཆེན་ངའི་གདོང་པ་འདི་མ་བདེ་བས་ཕྱིས་དང་གསུངས་པས་རྗེ་བཙུན་གྱི་ན་བཟས་སྲས་ཀྱི་ཞལ་རས་ཕྱིས་ཚེ། སྲས་དེ་ཉིད་ཀྱི་ཞལ་ནས། ངས་སྐྱེ་བ་འདི་ལ་
ཕ་མ་གཉིས་པོའི་དྲིན་ལེན་འཛོལ་བ་ཅིག་ཡོང་ངམ་བསམ་སྟེ། དྲིན་ལན་མ་འཇོལ་བའི་ཁར། ཡབ་ཡུམ་གཉིས་ཐུགས་ཁྲལ་ལ་བཀོད་པ་འདི་འདྲ་ཞིག་བྱུང་བས་

[111A]༄༅། །ཡབ་ཡུམ་གཉིས་ལ་ཐུགས་ཁྲལ་མི་བགྱིད་པ་ཞུ་ཟེར་བའི་ཞུ་དོན་ཚིག་གསུམ་པ་ཅིག་འབུལ་བས། ངའི་རམ་བུ་ཐེག་ཅིག་གསུངས་
རྗེ་བཙུན་གྱིས་དེ་ལྟ་བུ་མི་གསུང་བ་ཞུ། སྐུ་ཚེའི་བར་ཆད་དུ་འགྲོ་ཞུས་པས། སྲས་ཀྱི་ཞལ་ནས། ཨ་པོ་མཐུ་ཆེན་ཚེའི་བར་ཆད་བྱ་བ་ཅི་ལ་ཟེར། འདི་ཀ་མིན་པ་
འདུག་གེ། སེམས་ཅན་སྤྱིའི་ལམ་པོ་ཆེ་འདི་ལ། ད་ང་ཡང་འགྲོ་བའི་དུས་ལ་བབ་འདུག་པས་འགྲོ་བ་ཡིན། ཕྱིན་ནས་འབྱུར་མིག་ལྟ་བུའི་འཕྲང་རིངས། འཇིགས་
པ་ཅན་སྲིད་པ་བར་དོ་བྱ་བ་དེར། སྐྱེ་འགྲོ་ཕལ་ཆེར་ལ་འཇིགས་སྐྲག་གི་སྡུག་བསྔལ་མྱོང་དགོས་ནའང། ང་ལ་ཕ་ཇོ་མར་པའི་བཀའ་དྲིན་གྱིས་སྐྱེ་གནས་གར་སྐྱེའི་
རང་དབང་ཡོད་པས། སྲིད་པ་བར་དོའི་སྡུག་བསྔལ་མྱོང་མི་དགོས་པ་འདུག་སྟེ། ལར་རང་མི་ལུས་ཐོབ་ནས་ཆོས་མི་བྱེད་པ་འདི་ཀུན་སྙིང་རྗེ་སྟེ་བྱ་ཐབས་མི་འདུག་
དེ་བས་ཡབ་ཡུམ་ཐུགས་ཁྲལ་དུ་མི་འགྲོ་བའི་ཞུ་བ་ཅིག་འབུལ་བས། ཨ་ཕོས་ངའི་རམ་ཐེག་ཅིག་གསུང་ཞུ་དོན་གྱི་མགུར་འདི་ཕུལ་ལོ།། །རྗེ་གསུམ་ལྡན་

[111B] །དཔལ་རྡོ་རྗེ་འཆང་དང་དབྱེར་མེད་པའི། །ཡབ་དགྱེས་རྡོར་སྤྲུལ་པའི་ལྷ་དགུ་དང། །ཡུམ་སངས་རྒྱས་བསྐྱེད་བྱེད་བདག་མེད་མ། །ཡབ་
ཡུམ་གཉིས་ལ་གུས་ཕྱག་འཚལ། །ཡབ་ཡུམ་གྱིས་དབང་བསྐུར་བྱིན་གྱིས་བརླབས། །ང་འདི་ནས་ཕ་རོལ་འགྲོ་བ་ལ། །ཡ་ང་དང་བག་ཚ་མི་བདོག་སྟེ། །
ཡབ་ཡུམ་དྲིན་ལན་མ་འཁྱོལ་འཆི་བ་འདི། །ཅུང་ཙམ་སེམས་ལ་འཁྲེང་བར་གདའ། །འོན་ཀྱང་མ་ཕན་འཆི་བ་ལ། །ཡབ་ཡུམ་ཐུགས་ཁྲལ་མི་བགྱིད་འཚལ། །
ཡབ་ཕ་ཇོས་གསུངས་པའི་རྒྱུད་འགྲེལ་རྣམས། །དུས་ད་ལྟ་སེམས་ལ་གསལ་བར་གདའ། །ཐབས་ལམ་ནཱ་རོ་ཆོས་དྲུག་ལ། །ད་ལྟ་གདེང་དང་ལྡན་པར་གདའ། །
ཁྱད་ཆོས་བསྲེ་འཕོའི་གདམ་ངག་ལ། །ད་ལྟ་ངེས་ཤེས་འདྲོངས་པར་གདའ། །སྐྱེ་མེད་ཕྱག་རྒྱ་ཆེན་པོ་ལ། །ད་ལྟ་མཉམ་གཞག་བརྟན་པར་གདའ། །ཁྱད་
ཆོས་འཕོ་བ་གྲོང་འཇུག་ལ། །ད་ལྟ་གདེང་དང་ལྡན་པར་གདའ། །ཡབ་ཡུམ་གཉིས་སྤྱན་ཆབ་མི་བཏོང་འཚལ། །སྐྱེ་མེད་སྤྲོས་བྲལ་ཕྱག་རྒྱ་ཆེ། །ཕུང་པོ་

[112A]༄༅། །ཁམས་དང་སྐྱེ་མཆེད་རྣམས། །ལྷ་དང་ལྷ་མོའི་རང་བཞིན་གསལ། །སྤྱིར་འཕོ་བྱ་འཕོ་བྱེད་རྟེན་དང་བྲལ། །སྐྱེ་མེད་ཆོས་ཀྱི་
དབྱིངས་སུ་འཕོ། །ཡབ་ཡུམ་གྱི་ཐུགས་ཀར་གཏད་མི་འཚལ། །རྣམ་ཤེས་གྱེན་ལ་འཕང་མི་འཚལ། །བླ་མ་ནཱ་རོ་དང་མཻ་ཏྲིའི་རྒྱུད་འབྲེལ་རྣམས། །རྔོག་སྟོན་
མཐུ་ཆེན་ལ་སོགས་པའི། །ཁོང་བུ་ཆེན་རྣམས་ལ་གནང་མཛོད་ལ། །སངས་རྒྱས་ཀྱི་བསྟན་པ་སྤེལ་བར་ཞུ། །བདག་གསོན་ཡང་བྱེད་རྒྱུ་དེ་ལས་མེད། །
ཤི་ཡང་ཞུ་རྒྱུ་དེ་ལས་མེད། །འོ་སྐོལ་ཡབ་ཡུམ་སྲས་བཅས་རྣམས། །སྐྱེ་བ་འདི་ལ་མཇལ་སྙམ་མི་གདའ་སྟེ། །ཨུ་རྒྱན་ཡུལ་ལམ་མཁའ་སྤྱོད་དུ། །ཕྱི་
མ་ཅིས་ཀྱང་མཇལ་བར་ཞུ། །ཞེས་པའི་ལན་སྲས་ཀྱིས་ཕུལ་བས། ཡབ་ཀྱི་ཞལ་ནས། ངའི་བུ་འདི་བཞུགས་ན་ཕྱོགས་ཐམས་ཅད་དུ་ལོ་ཕྱུགས་རྟག་ཏུ་
ལེགས་པ། ཆར་ཆུ་དུས་སུ་ཕེབས་པ། མི་ནད་ཕྱུགས་ནད་རྒྱུན་ཆད་པ་དང། ཁྱད་པར་དུ་མ་བསྒོམས་པར་སངས་རྒྱ་བ་འཕོ་བ་གྲོང་འཇུག་གི་གདམས་པ་

[112B] སེམས་ཅན་ལ་བདེ་སྐྱིད་ཕུན་སུམ་ཚོགས་པ་ཐོབ་པའི་ཕན་ཐོགས་པ་ཞིག་ཡོང་བ་ཡོད་ཏེ། བློ་བུར་བདུད་ཀྱི་
བར་ཆད་བྱུང་གསུང། དེ་ནས་སྲས་ནང་དུ་གདན་དྲངས། ཡབ་ཡུམ་བུ་སློབ་རྣམས་ཀྱིས་མཐའ་བསྐོར་ནས་བཞུགས་པ་ལ། ཉ་མ་དཔལ་མོ་ལ་སོགས་པ་
དད་ཅན་འགས་སེམས་ཅན་གྱི་དོན་དུ་གྲོང་འཇུག་མཛད་པ་ཞུ་ཞུས་པས། སྲས་ཀྱི་ཞལ་ནས། འོ་ན་མ་བསྒོམས་པར་སངས་རྒྱ་བ་འཕོ་བ་གྲོང་འཇུག་གི་གདམས་
པ་འདི་བོད་དུ་དར་བ་གཅིག་འདོད་ན། ཁྱེའུ་གཙང་མའི་རོ་ལ་རྨ་མེད་པ་ཅིག་ཚོལ་གསུངས་པས། དེར་བུ་སློབ་རྣམས་ཀྱིས་ཕྱོགས་བཞིར་ཁ་བཀྲམ་ནས་
བཙལ་བས། མ་སྒོམས་པར་སངས་རྒྱ་བ་འཕོ་བ་གྲོང་འཇུག་གི་ཆོས་བོད་དུ་དར་བའི་སྐལ་བ་མེད་པ་ལ་རྟེན་ནས། སྐྱེས་པ་ཁྱོ་གའི་རོ་རྨ་མེད་པ་ནི་གཅིག་
ཀྱང་མ་རྙེད། སློབ་མ་སྔོགས་པ་ཞིག་གིས་རྒན་མོ་ལྦ་བ་ལོག་ནས་ཤི་བའི་རོ་ཅིག་ཁུར་བྱུང་སྟེ། འདི་ལ་འཕོ་བ་ཞུ་ཞུས་པས། འགྲོ་དོན་མི་ནུས་མི་འཕོ་

[113A]༄༅། །གསུང་མ་འཕོས་པས། ཡང་སློབ་མ་ལུག་རྫི་ཅིག་གིས་ལྷ་ཁང་གོག་པོ་གཅིག་གི་ནང་ནས། ཕུག་རོན་ཁྲྭས་དེད་ཏེ་ཧལ་
ནས་ཤི་བའི་རོ་ཅིག་རྙེད་པ་ཁྱེར་བྱུང་སྟེ། འདི་ལ་འཕོ་བ་ཞུ་ཞུས་པས། དུད་འགྲོ་ལ་འཕོས་ཀྱང་འགྲོ་དོན་མི་ཡོང། ང་སྐྱེ་བ་ཇེ་དམའ་ལ་བཏང་བ་ལ་ཁྱེད་
ལ་དགོས་པ་ཡོད་དམ། ང་ཕུག་རོན་ལ་མི་འཕོ་གསུང། འཕོ་རུ་མ་འདོད་པས། དེར་སློབ་མ་འགའ་དང་ལུག་རྫི་ལོག་ལྟ་སྐྱེས་ཏེ། སྐྱེས་མཆོག་མར་
པ་ལོ་ཙཱ་ལ་ཚེ་གཅིག་ལུས་གཅིག་ལ་སངས་རྒྱ་བའི་གདམ་ངག་ཡོད་ཟེར་དེ་མི་བདེན་པ་འདུག་གོ། སྔར་བླ་མ་རང་གིས་མཛད་པ་དེ་རྣམས་ཀྱང་མིག་འཕྲུལ་
ཡིན་པ་འདུག་ཟེར་བྱུང་བས། དེར་སྲས་ཀྱི་ཞལ་ནས། སྤྱིར་གྱིས་རྒྱ་གར་ནས་བསྒྱུར་བའི་ཆོས་ལ་མི་བདེན་པ་ག་ལ་སྲིད། དགོས་སུ་ཡང་ཕ་ཇོས་གསུངས་
པའི་ཆོས་ལ་མི་བདེན་པ་ག་ལ་སྲིད། བླ་མ་ལ་ལོག་ལྟ་མ་བྱེད། བླ་མ་ལ་ལོག་པར་ལྟས་ན་ངན་སོང་འཁོར་བའི་རྒྱུ་ཡིན་ནོ། །ད་སྤྱིར་གྱིས་སངས་རྒྱས་

[113B] དགོས་སུ་ཡང་ཕ་ཇོས་གསུངས་པའི་ཆོས་རྣམས་བཀའ་བཙན་པའི་ཕྱིར་དང། ཡང་དགོས་སུའང་ལུག་རྫི་ཁྱོད་སོགས་
ངན་སོང་དུ་མི་ལྟུང་བའི་ཕྱིར་དུ། ངས་ཕུག་རོན་ལ་འཕོ་བར་བྱའོ། །དེ་ལ་ད་ལྟ་ང་བསྐྱེད་རིམས་ལ་ཡོད། རྫོགས་རིམས་སུ་བསྡུས་ནས་འཕོ་བ་ཡིན་
བསྐྱེད་རིམས་ཀྱི་ངང་ནས་འཕོས་ན་ཡི་དམ་གྱི་ལྷ་བསད་པའི་ལྟུང་བ་ཡོང་བ་ཡིན་པས། ངས་རྫོགས་རིམས་སུ་བསྡུས་ཀྱིས། ཕུག་རོན་དེ་ངའི་སྔས་
མགོར་ཞོག་ལ་མཆོད་པ་ཤོམས་ཅིག་གསུང་བ་ལྟར་མཆོད་པ་བཤམས་ནས། སྲས་ཀྱི་བསྐྱེད་རིམས་གསལ་བཏབ་ཚེ། དགྱེས་པ་རྡོ་རྗེ་སྤྲུལ་པའི་ལྷ་
དགུ་ཁྲ་ལམ་མེ་ཡོད་པ། ཐ་མ་ལ་པ་ཀུན་གྱིས་ཀྱང་མཐོང་བ་བྱུང་ངོ། །རྫོགས་རིམས་སུ་བསྡུས་ནས་འཕོ་བ་མཛད་ཚེ། སྐུའི་མདངས་ཡལ་སོང་བ་
ཕུག་རོན་ཅུང་ཟད་འགུལ་བ་བྱུང། སྲས་སྐུ་ཡལ་བ་དང་ཕུག་རོན་ཧར་ལངས་ནས་སྤྲུག་ཅིང། ཡབ་ཡུམ་གཉིས་ལ་ཕྱག་འཚལ་བའི་ཚུལ་དང་བསྐོར་

[114A]༄༅། །བ་གསུམ་བྱས་ནས། གྲོ་བོ་ལུང་གི་ཕུན་ཡར་འཕུར་སོང་པ་ལས། ཡབ་ཀྱི་ཞལ་ནས། བུ་ཚུར་ལོག་ཤོག་ཅིག་གསུངས་
པ་དང། འགྲོ་བའི་འཕྲོ་ལ་ལོག་བྱུང་སྟེ། སྲས་མཁར་ལ་བསྐོར་བ་བྱས་ནས་ཡབ་ཀྱི་སྐུ་དཔུང་གཡས་པའི་སྟེང་དུ་བབས་ནས་བཞུགས་པར་གདའ་
དེར་ཡབ་ཀྱི་ཞལ་ནས། བདག་མེད་མ་འོ་སྐོལ་ལ་བུ་ཕུག་རོན་ལ་རེ་བའི་དུས་བྱུང་པས། ད་མཆོད་ཁང་དུ་གདན་དྲོངས་ལ་མཆོད་པ་ཕུལ་ཅིག་གསུང་དབུ་རྩར་
གདན་དྲངས་མཆོད་པ་ཕུལ་ཏེ་བཞུགས་སུ་བཅུག་སྤུར་དང་གཤེགས་རྫོང་དུས་གཅིག་མཛད་པ་ལས། སྲས་ཀྱི་སྤུར་ཁང་རྩིགས་ནས་ཡབ་དང་བུ་ཆེན་
རྣམས་ཀྱིས་མེ་མཆོད་མཛད་པས། ཕྱོགས་བཞི་མཚམས་དང་བརྒྱད་ནས་འོད་ཟེར་མི་འདྲ་བ་སྣ་བརྒྱད་ཟུག་ལྷ་དང་ལྷ་མ་ཡིན་གྱི་སྒྲ་དང། རོལ་མོ་སྣ་
ཚོགས་དང། མེ་ཏོག་སྣ་ཚོགས་ཀྱི་ཆར་ཕབ་པ་མིས་མངོན་སུམ་དུ་མཐོང་བ་བྱུང། དེའི་ཚེ་འཕོ་བ་མཛད་པའི་ཕུག་རོན་དེ་དར་ལམ་ལ་གདན་དྲངས་པ་ལ་

[114B] བུ་སྤུར་ཁང་ལ་བསྐོར་བ་གྱིས་ཤིག་གསུང་བ་ལྟར། ཕུག་རོན་གྱིས་སྤུར་ཁང་ལ་བསྐོར་བ་མཛད་པས། དེར་ཚོགས་པའི་སྐྱེ་བོ་རྣམས་
ཡ་མཚན་ཞིང་ངོ་མཚར་ཆེ་བས་བླ་མ་ཡབ་སྲས་ལ་སངས་རྒྱས་ཀྱི་འདུ་ཤེས་པར་གྱུར་ཏོ། །དེའི་ཚེ་ཡུམ་བདག་མེད་མ་གང་ནས་བྱུང་ཆ་མེད་པ་ཕེབས་ཏེ་
སྤུར་ཁང་དུ་འཆོང་གྲབས་མཛད་པ་གྲྭ་ པ་  རྣམས་ཀྱིས་བཟུང་བའི་ཚེ། ང་མེ་ལ་འཆོང་དུ་མི་འཇུག་རུང། བུའི་སྤུར་ལ་བསྐོར་བ་བྱེད་དུ་ཆུག་གསུང་བཤུམས་
པ་དང་བཅས་ཐུགས་འབྱུང་བའི་གསུང་སྣ་ཚོགས་འདོན་བཞིན། བུ་ཆེན་རྣམས་ཀྱིས་སྐུ་སྐྱོར་ཏེ་སྤུར་ཁང་ལ་བསྐོར་བ་མཛད་པས། དེ་ལ་རྟེན་ལྷོ་བྲག་
གི་མི་དེར་འདུས་པ་ཐམས་ཅད། མཆི་མ་མ་ཤོར་བ་གཅིག་ཀྱང་མེད་དོ། །དེའི་ཚེ་རྗེ་མར་པས་ཐུགས་ཁྲལ་གྱི་རྣམ་པ་ཅུང་ ཟད་  མཛད་པ་ལས། སྔར་རྒན་
རྒོན་གཉིས་ལ་བུ་གཅིག་ཡོད་པ་དེ་ཤི་བའི་ཚེ། བླ་མས་ཕ་མ་གཉིས་མྱ་ངན་ཆུང་བ་ལ་དགོངས། སྤྱིར་ཆོས་བཤད་མང་པོ་མཛད། ཁྱད་པར་ཁྱེད་གཉིས་

[115A]༄༅། །ལ་རྨི་ལམ་དུ་བུ་གཅིག་བྱུང་བ་དེ་ཤི་ན་དེ་ལ་སྡུག་བསྔལ་འབྱུང་སྟེ། མ་སྐྱེས་པ་ལ་ཤི་བའི་སྡུག་བསྔལ་བྱེད་པ་ཡིན། དེ་དང་ད་ལྟའི་
བུ་ལ་ཁྱད་མེད་པས། རྨི་ལམ་ཡིན་སྒྱུ་མ་ཡིན་སྙམ་པ་གྱིས་ལ་སེམས་ཁྲལ་མ་བྱེད། ཅེས་གསུངས་པའི་རྒན་རྒོན་དེ་གཉིས་བྱུང་སྟེ། བླ་མ་ལགས། བདག་
ཅག་གཉིས་ཀྱི་བུ་གཅིག་པོ་ཤི་བའི་ཚེ། རྨི་ལམ་ཡིན་སྒྱུ་མ་ཡིན་པས་སེམས་ཁྲལ་མ་བྱེད་གསུང་གི་གདའ་བ། བླ་མ་ལ་ནི་ད་དུང་ཡང། སྲས་དར་མ་བསམ་
གཏན་གྱིས་ཐོག་དྲངས་པའི་སྲས་པོ་དྲུག་ཙམ་གདའ་བས། སྲས་དར་མ་མདོ་སྡེ་གྲོངས་པ་ཡང་རྨི་ལམ་ལག་མོད་སྒྱུ་མ་ལགས་མོད་ཐུགས་ཁྲལ་མི་
མཛད་པ་ཞུ་ཟེར་བྱུང་བས། བླ་མའི་ཞལ་ནས། ངའི་དེ་ཁྱེད་གཉིས་ལ་ཡིན་ལུགས་ཀྱི་ཆོས་བཤད་པ་ཡིན། ང་ལ་བདེན་བདེན་མོ་དངོས་པོར་འཛིན་པའི་སྡུག་
བསྔལ་མེད། ཁྱེད་གཉིས་ཀྱི་བུ་དང་པོ་ལུས་ཀྱི་མདངས་དང་ཁའི་ཟས་ཕྲོགས། བར་དུ་ལག་གི་ནོར་དང་ཁང་གཞིས་ཕྲོགས། མཐར་ངན་སོང་གསུམ་དུ་

[115B] ངའི་བུ་དེ་མ་ཤིན་སངས་རྒྱས་ཀྱི་བསྟན་པ་དང། སེམས་ཅན་ལ་ཕན་ཐོགས་པ་ཞིག་ཡོང་བ་ཡོད་པས་རྨི་ལམ་གྱི་ནང་
ནས་རྨི་རྒོད། སྒྱུ་མའི་ནང་ནས་སྒྱུ་རྒོད་ཅིག་ཡོང་བ་ཡོད་པ་ཡིན་ཏེ་གསུང། དེ་ནས་མཆོད་འཕྲུལ་རྣམས་གྲུབ་པའི་ཚེ། རྗེ་མར་པ་དགོངས་པ་ལ་བཞུགས་ཏེ་
སྲས་ཀྱི་འགྲོ་དོན་གང་ན་ཡོད་གཟིགས་པས། རྒྱ་གར་ན་ཡོད་པ་མཁྱེན་ཏེ། ཕུག་རོན་ལ་མཆོད་པ་ཕུལ་ཞལ་བཀོད་མཛད་ནས། ཁྲོམ་ཀུན་གྱིས་མཐོང་
སར་རྒྱ་གར་ལ་སྤུར་བཏང་སྟེ། དགོངས་པ་ལ་བཞུགས་པ་ལས་བླ་མའི་ཞལ་ནས། བདག་མེད་མ་མཆོད་པ་རྙིང་པ་རྣམས་བསྡུས་ལ་གསར་པ་བཤོམས་
ཅིག་ངའི་བུ་ལམ་ནོར་གསུང་ཕྱག་ཐལ་མོ་བསྡབས་དབུ་གཏུམས་ནས་དགོངས་པ་ལ་བཞུགས་པས། ཉི་མ་དགོང་མོར་སོང་བ་དང། ཕུག་རོན་དེ་ཐང་ཆད་
པའི་ཚུལ་དང་བཅས། ཡབ་ཀྱི་པང་དུ་བཅར་བྱུང་བས། དོ་ནུབ་ཕུག་རོན་མཆོད་ཁང་དུ་གདན་དྲོངས་ལ་མཆོད་པ་ཕུལ་གསུང་བ་ལྟར་མཆོད་ཁང་དུ་གདན་

[116A]༄༅། །དྲངས་མཆོད་པ་ཕུལ་བས། ནང་པར་ཡང་མི་མང་པོ་ཚོགས་པའི་སར་ཕུག་རོན་དེ་གདན་དྲངས་ཏེ། ཡབ་ཀྱི་ཞལ་ནས། བུ་ཁྱོད་
ཀྱི་ཁར་སང་གི་ལམ་དེ་ནོར་བ་ཡིན་ནོ། །ད་དུང་ཡང་གཡོན་རི་དུག་སྦྲུལ་མཐུར་དུ་རྒྱུགས་པ་འདྲ་བ་འདི་ལ་ཕྱིན་ན་སླར་ཡང་མུ་སྟེགས་ཀྱི་གླིང་དུ་སླེབ་
ཡོང་བས་དེ་ལ་མ་འགྲོ་བར། གཡས་རི་གླང་པོ་ཆེ་འཕྲེད་ལ་ཉལ་བ་འདྲ་བ་འདིའི་རྒྱུད་ཟུང་ལ་སོང་ཤིག་འདིའི་རི་རྒྱུད་རྫོགས་འཚམས་སུ་ཡི་དམ་གྱི་འོད་ཀྱི་
ལམ་སྣ་ཞིག་ཡོད། དེའི་ཕྱི་བཞིན་བྱོན་པས། བསིལ་བ་ཚལ་གྱི་དུར་ཁྲོད་ན། བྲམ་ཟེའི་ཁྱེའུ་ལོ་བཅུ་གསུམ་ཙམ་ལོན་པའི་རོ་བསྐྱེལ་བ་དང་འཕྲད་ཡོང་
བ་འདུག་པས། དེ་ལ་གྲོང་འཇུག་མཛོད་ལ་སེམས་ཅན་གྱི་དོན་མཛོད་ཅིག་གསུངས་པས། ཕུག་རོན་དེས་ཡབ་ཡུམ་ལ་བསྐོར་བ་ལན་གསུམ་དང། ཕྱི་
ཕྱག་གི་ཚུལ་དུ་དབུ་གུག་གུག་པ་ལན་གསུམ་མཛད་ནས། ཡབ་ཀྱི་བཀའ་བཞིན་འཕུར་སོང་བས་མི་ཀུན་མཆི་མ་ཤོར་ཞིང། གྲོང་འཇུག་ལ་ངེས་ཤེས་

[116B] རྗེ་བཙུན་མར་པ་ལ་ཀུན་སངས་རྒྱས་དངོས་སུ་མཐོང་བར་གྱུར་ཏོ། །དེ་ནས་ཕུག་རོན་དེས་ཡབ་ཀྱི་བཀའ་བཞིན་བྱོན་པས། བར་ཆད་
མེད་པར་བསིལ་བ་ཚལ་གྱི་དུར་ཁྲོད་དུ། བྲམ་ཟེ་བཟའ་མི་གཉིས་ལ་བུ་གཅིག་ཡོད་པ་དེ་ཤི་བའི་རོ་བསྐྱེལ་བ་དང་ཐུག་སྟེ། བསྐྱེལ་མི་རྣམས་རོ་ཆོག་བྱེད་
ཚེ་ཕེབས་པ། དེ་མ་ཐག་རོ་ལ་གྲོང་འཇུག་མཛད་ནས་བཞེངས་པས། རོ་བསྐྱེལ་མི་རྣམས་འཇིགས་པ་ལས། སྔར་ཡབ་ཀྱི་ཐུགས་རྗེས་རྒྱ་སྐད་བརྡ་
འཕྲོད་ཙམ་མཁྱེན་པས། ང་རོ་ལངས་མིན་ང་རང་སོས་པ་ཡིན། ཁྱིམ་དུ་འགྲོ་གསུངས་པས་ཁོང་རྣམས་དགའ་དྲགས་ཧ་ལས་ངོ་མཚར་དུ་གྱུར་པ་དང་
སྡེབས་བྱོན་པས། སྔར་གྱི་བྱིས་པ་རྩེད་གྲོགས་རྣམས་ན་རེ་ཁོ་མ་ཤི་བར་འདུག་ཟེར་མདུན་དུ་བྱུང། ཡུལ་མི་རྣམས་ན་རེ་རིམ་གྲོ་ལ་དུར་ཁྲོད་དུ་ཕྱིན་པར་
འདུག་ཟེར། ཕ་མ་གཉིས་དང་ཕྲད་པས་འཆངས་ཏེ་བརྒྱལ་བ་ལས་སངས་པ་དང། ཤི་བ་སོས་པ་ལས་དགའ་ལུགས་ཇི་ལྟར་ཡོད་པ་ལྟར་དགའ་སྟེ་

[117A]༄༅། །རོ་བ་སྐྱེལ་མི་རྣམས་ལ་སོས་ལུགས་ཇི་ལྟར་བྱུང་དྲིས་པས། བུའི་རོའི་གམ་དུ་ཕུག་རོན་གཅིག་འཕུར་བྱུང་བ་དེ་མགོ་གུག་གུག་
བྱས་ཤི་སོང་བ་དང། བུ་སོས་བྱུང་ཟེར་རོ། །ཕ་མས་སྔར་ལྟར་བརྩེ་བས་སྐྱོང་ཞིང་འགྲོགས་པ་ལས། སྔར་གྱི་བུ་དེ་བས་ཤེས་རྒྱུད་དལ་ཞིང་ཆོས་ལ་དཀར་བ་
ཕ་མ་ལ་གུས་ཤིང་དབུལ་ཕོངས་ལ་བྱམས་པ། དཀོན་མཆོག་ལ་མོས་ཤིང་དགེ་ལས་ལ་བརྩོན་པ་ཞིག་འདུག་པས། སྔར་གྱི་བུ་དེ་མིན་པར་ཤེས་ཏེ་ཇི་
ལྟར་ཡིན་དྲིས་པས། ཕུག་རོན་གྱིས་གྲོང་འཇུག་བྱས་པ་སོགས་ལོ་རྒྱུས་རྒྱས་པར་བཤད་པས། རྒྱ་གར་གྱི་ཡུལ་དེའི་སྐད་དུ། ཕུག་རོན་ལ་ཏེ་ཕུ་ཟེར་
བས། དེ་ལ་ཡ་མཚན་པར་བྱས་མཚན་ཏེ་ཕུ་པར་ཆགས་པ་ལས། བུའི་འདུ་ཤེས་མེད་པར་བླ་མ་ཟེར་ཏེ། རྒན་རྒོན་གཉིས་པོས་ཞབས་རྟོག་བྱས་པ་ལས་
ཚེ་འདིར་ཡང་བུ་དང་འདྲ་བའི་ཕེན་ཐོགས་བྱུང་ཞིང། མཐར་རབ་ཏུ་བྱུང་ནས་ཐོས་བསམ་བསྒོམ་གསུམ་མཛད་པས། མཁས་གྲུབ་ཀྱི་སྐྱེས་ཆེན་ཏེ་ཕུ་

[117B] རྒྱ་གར་གྱི་ལོ་རྒྱུས་འདི་དག་ཕྱིས་རས་ཆུང་པ་ལ་ཏེ་ཕུ་པས་གང་བ་ལགས་སོ། །དེ་ནས་སྲས་ཀྱི་
སྤུར་ཁང་ཞལ་ཕྱེ་བས། དབུ་ཐོད་ཀྱི་དུམ་བུ་ལ་བདེ་མཆོག་ལྷ་ལྔ་བྱོན་པ་སོགས་སྐུ་གསུང་ཐུགས་ཀྱི་རྟེན་རིང་སྲེལ་མང་པོ་བྱུང་བ་ལས། སེམས་ལས་
མེད་པའི་མི་འགའ་ཞིག་ན་རེ། བླ་མ་མར་པ་ལ་གདུང་བརྒྱུད་འཛིན་པ་ལ་ནི་ད་དུང་ཛེ་སྲས་དྲུག་ཙམ་འདུག་ཆོས་བརྒྱུད་འཛིན་པ་ལ་ནི་བུ་ཆེན་བཟག་ལ་
མང་བ་འདུག་གྲོང་འཇུག་གི་ངོ་མཚར་ཡིད་ཆེས་པ་དེའམ། རྟེན་རིང་བསྲེལ་ངོ་མཚར་ཅན་འདི་དག་ལ་བསམས་ནས་སྲས་དར་མ་མདོ་སྡེ་བཞུགས་པ་བས་
སྐུ་ཡལ་བ་ངོས་སེམས་ཅན་གྱི་དོན་ཆེ་བ་འདུག་ཟེར་བ་ཡང་བྱུང་ངོ། །དེ་ནས་ཕྱོགས་ཕྱོགས་ཀྱི་བུ་ཆེན་སྔར་མ་ཕེབས་པ་རྣམས་ཕེབས། འབུལ་བ་རྣམས་
མཛད་ཐུགས་བསོས་རུང༑ ཡུམ་བདག་མེད་མ་ཐུགས་ཁྲལ་ཤིན་ཏུ་ཆེ་བ་ལས། བུ་ཆེན་རྣམས་འཛོམ་ཚེ་སྲས་ཀྱི་དུས་མཆོད་ཅིག་མཛད་པའི་ཚོགས་

[118A]༄༅། །གྲལ་དུ་བླ་མའི་ཞལ་ནས། བདག་མེད་མ་ཕྱོགས་ཕྱོགས་ཀྱི་གྲྭ་པ་རྣམས་ཀྱང་སེམས་འཚབ་པ་ལས་མི་ཡོང་བ་འདུག་སྤྱིར་
འདུས་བྱས་ཐམས་ཅད་ཀྱི་མཚན་ཉིད་འདི་ཀ་ཡིན་ཞིང། རང་རེ་ལ་དོགས་སུ་བྱུང་བ་ནི་མིན་ལ། བླ་མའི་ལུང་བསྟན་དང་ཡང་མཐུན་པར་འདུག་པས། བུ་ལ་
ཕན་རྒྱུ་མེད་པའི་ཁར་ཁྱོད་རང་སྡུག་པ་དང། གཞན་ལ་ཆོས་བཤོད་པ་ལ་གནོད་པ་རྒན་རྒོན་གཉིས་ཀྱི་དཔེ་དང་མཚུངས་པས། ད་མྱ་ངན་མ་བྱེད་ཅིག་
གསུང་མྱ་ངན་སངས་བྱེད་ཀྱི་མགུར་འདི་གསུངས་སོ།། །རྗེ་བླ་མ་རྣམས་ལ་ཕྱག་འཚལ་ལོ། །ཆོས་བཤད་ཅིང་གོ་བའི་ཤེས་རབ་མ། །བདག་མེད་
མ་ལ་གྲོས་ཅིག་འདེབས། །ཐ་མལ་དང་མ་བསྲེས་དྲན་པ་རྟེན། །ངེས་ཤེས་བསྐྱེད་ལ་མྱ་ངན་སྤོངས། །བུ་གཅེས་པར་བསྐྱངས་པའི་མདོ་སྡེ་འབུམ། །
འོད་གསལ་དབྱིངས་སུ་གཤེགས་པ་དེ། །རྗེ་དང་བཀའ་དྲིན་མཉམ་པར་བྱུང། །དྲན་འདུན་སྒྱུ་མའི་གསལ་ཐེབས་ཕྱིར། །མྱ་ངན་ལ་བྱ་ཡུལ་མི་འདུག་

[118B] །སེམས་ཅན་ལ་ཉེ་རིང་མི་འདུག་པས། །འགྲོ་ཀུན་བརྩེ་བས་སྐྱོངས་ཅིག་བདག་མེད་མ། །བུའི་མྱ་ངན་སངས་སོ་བདག་མེད་མ། །གསེར་ལས་
བཞེངས་པའི་མདོ་མང་སོགས། །སྐུ་གསུང་ཐུགས་ཀྱི་རྟེན་མཆོད་རྣམས། །བུ་མདོ་སྡེའི་དོན་དུ་བཞེངས་ལགས་ཀྱང། །མདོ་སྡེ་འོད་གསལ་གྱི་དབྱིངས་སུ་
གཤེགས། ༑རྟེན་བདག་མེད་ནམ་མཁའི་འཇའ་ཚོན་འདྲ། །སྣང་ཞིང་སྟོང་པར་རྟོགས་པ་དེས། །ཞབས་ཏོག་ལ་བྱ་ཡུལ་མ་རྙེད་རུང། །ཀུན་གྱི་མཆོད་
གནས་ཞུས་ཅིག་བདག་མེད་མ། །བུའི་མྱ་ངན་སངས་སོ་བདག་མེད་མ། །དཀའ་བ་སྤྱད་པའི་རྒྱུད་འགྲེལ་དང། །ཐུགས་བཅུད་བསྡུས་པའི་མན་ངག་གནང།།
ཟབ་རྒུ་འདུས་པའི་སྙིང་པོ་དང། །སྒྲ་ཐད་ཀློག་སྐད་ཀྱི་ལོ་ཙཱ་རྣམས། །བུའི་མདོ་སྡེའི་དོན་དུ་བསླབས་ལགས་ཀྱང། །མདོ་སྡེ་འོད་གསལ་གྱི་དབྱིངས་སུ་
གཤེགས༑ ༑ཆོས་བདག་མེད་གཏེར་གྱི་ཁ་བྱང་འདྲ། །ཆོས་མཉམ་པ་ཉིད་དུ་རྟོགས་པ་ངེས། །ཀུན་ལ་སྟེར་རོ་བདག་མེད་མ། །བུའི་མྱ་ངན་སངས་སོ་བདག་

[119A]༄༅། །མེད་མ། །སེར་སྣས་བསགས་པའི་ཟས་ནོར་དང། །གྲྭ་པས་ཕུལ་བའི་གནག་ལུག་རྣམས། །བུ་མདོ་སྡེའི་དོན་དུ་སྤེལ་ལགས་
ཀྱང༑ ༑མདོ་སྡེ་འོད་གསལ་གྱི་དབྱིངས་སུ་གཤེགས། །ནོར་བདག་མེད་ས་འོག་གི་གཏེར་དང་འདྲ། །ཕྱུགས་བདག་མེད་སྤང་ཁའི་རི་དྭགས་འདྲ། །ནོར་ཕྱག་རྒྱ་
ཆེན་པོར་རྟོགས་པ་ངེས། །འཚོ་སྐྱོངས་ལ་བྱེད་དོན་མི་འདུག་པས། །ཀུན་སྦྱིན་པར་ཐོང་ཅིག་བདག་མེད་མ། །བུའི་མྱ་ངན་སངས་སོ་བདག་མེད་མ། །ཕ་ཡུལ་
སྤེ་གསར་གྱི་མཁར་ཞིང་དང། །མི་ལས་རྩིགས་པའི་སྲས་མཁར་རྣམས། །བུ་མདོ་སྡེའི་དོན་དུ་བགྱིས་ལགས་ཀྱང། །མཁར་བདག་མེད་དྲི་ཟའི་གྲོང་ཁྱེར་
འདྲ༑ ༑ཡུལ་སྣང་སྟོང་སྒྱུ་མར་རྟོགས་པ་ངེས། །འཛིན་སྤྲས་ལ་བྱེད་དོན་མི་འདུག་པས། །མཁར་གྱི་འཛིན་སྤྲས་བོར་ཅིག་བདག་མེད་མ། །བུའི་མྱ་ངན་སངས་
སོ་བདག་མེད་མ། །ཕ་སྤུན་མར་ཚོའི་ངོ་འཛིན་དང། །དགྲ་སུན་སྐྱེ་བོ་རྒྱབ་སྐྱུར་ཚུལ། །བུ་མདོ་སྡེའི་དོན་དུ་བྱས་ལགས་ཀྱང། །མདོ་སྡེ་འོད་གསལ་གྱི་དབྱིངས་

[119B] །སྣང་བ་སེམས་སུ་རྟོགས་པར་ངེས། །དགྲ་གཉེན་ལ་ཁྱད་པར་མི་འདུག་པས། །ཐམས་ཅད་ཆོས་སྐུར་བསྒོམས་ཤིག་བདག་མེད་མ། །བུའི་
མྱ་ངན་སངས་སོ་བདག་མེད་མ། །སྤྱིར་འདུས་བྱས་ཆོས་ཀྱི་མཚན་ཉིད་ལ། །མཐར་ཐུག་རྟག་པ་ཀུན་ལ་མེད། །དགོས་འོ་སྐོལ་དང་དར་མ་མདོ་སྡེ་ཡི། །གནས་
སྐབས་ཀྱི་འགྲེལ་པ་རྫོགས་ནས་ཐལ། །བྱ་ཐབས་མེད་པའི་ལས་སྐལ་ལ། །མྱ་ངན་མ་བྱེད་བདག་མེད་མ། །བུའི་མྱ་ངན་སངས་སོ་བདག་མེད་མ། །རང་ལ་བྱ་
རྒྱུ་ཆོས་ལས་མེད། །བརྩེ་བས་དབུལ་ཕོངས་ཀྱི་འགྲོ་བ་དང། །ཤུལ་ན་ལུས་པའི་བུ་དྲུག་ལ། །བསྟན་འཛིན་གྱི་རེ་བཞེད་མ་མཆིས་ཏེ། །མདོ་སྡེ་བཞིན་དུ་བརྩེ་
བས་སྐྱོངས། །བུའི་མྱ་ངན་སངས་སོ་བདག་མེད་མ། །པཎ་ཆེན་ནཱ་རོའི་ལུང་བསྟན་ལྟར། །ཁོ་བོའི་བུ་སློབ་རྒྱུད་བཅས་རྣམས། །ཟླ་བ་ཡར་གྱི་ངོ་བཞིན་དུ། །
གོང་ནས་གོང་དུ་འཕེལ་རྒྱས་པས། །བཀའ་རྒྱུད་ཀྱི་བསྟན་པ་དར་རྒྱས་འབྱུང། །བསྟན་དང་འགྲོ་བའི་དོན་ཆེན་གྲུབ། །ཉམས་དགའ་ཡོ་སྐྱིད་དོ་བདག་མེད་མ། །

[120A]༄༅། །བུའི་མྱ་ངན་འདས་སོ་བདག་མེད་མ། །ཅེས་པའི་མགུར་གསུངས་པས། ཡུམ་བདག་མེད་མ་ལ་སོགས་པ་ཀུན་གྱི་ཐུགས་ཁྲལ་སངས་
ཤིང་ཐུགས་དམ་ལ་བོགས་ཐོན་པར་གྱུར་ཏོ།། །།    ༈    །གཉིས་པ་བསྟན་པ་ལ་དར་རྒྱས་འབྱུང་བར་ལུང་བསྟན་ནས་གདམ་ངག་བྱིན་བརླབས་ཀྱི་རྟེན་ཞལ་
གདམས་དང་བཅས་པ་གནང་ཚུལ་ནི། གྲྭ་བ་བུ་སློབ་ཀུན་འཛོམ་ནས་སྲས་ཀྱི་དུས་མཆོད་ཅིག་བགྱིས་པའི་ཚོགས་གྲལ་དུ། བླ་མ་ལ་སློབ་མ་བུ་ཆེན་རྣམས་ཀྱིས་
ཞུས་པ། བླ་མ་རིན་པོ་ཆེ། སྲས་དུས་གསུམ་གྱི་སངས་རྒྱས་ལྟ་བུ་དེ་ནི་བདག་ཅག་སེམས་ཅན་རྣམས་ཀྱི་བསོད་ནམས་ཀྱིས་མ་ཐུབ། བླ་མ་རང་ནི་སྐུ་ན་བགྲེས་
གདའ་བས། ད་བཀའ་རྒྱུད་ཀྱི་བསྟན་པ་རིན་པོ་ཆེ་ཇི་ལྟར་དར་བར་འགྱུར་བ་དང། བདག་ཅག་སློབ་མ་རྣམས་ལ་གདུལ་བྱ་འཕྲིན་ལས་ཇི་ལྟར་འབྱུང་བའི་ལུང་བསྟན་
ཅིག་གནང་བ་ཞུ་ཞུས་པས། བླ་མའི་ཞལ་ནས། ང་ནཱ་རོ་པཎ་ཆེན་གྱི་བུ་རྒྱུད་འདི་རྟེན་འབྲེལ་ལ་མངའ་བརྙེས་པ་ཡིན་ཞིང། བཀའ་རྒྱུད་ཀྱི་བསྟན་པ་ལ་པཎ་ཆེན་

[120B] ཁྱེད་བུ་ཆེན་རྣམས་ཀྱིས་རྨི་ལམ་སྒུགས་ཤོག་ཅིག་གསུང། དེར་བུ་ཆེན་རྣམས་ཀྱིས་རྨི་ལམ་བཟུང་ནས་བཞུགས་པས། ཀུན་ལ་རྨི་
ལམ་བཟང་པོ་འགའ་བྱུང་ནའང་ལུང་བསྟན་ཕོག་པ་མ་བྱུང་སྟེ། རྗེ་བཙུན་མི་ལ་ལ་ཀ་ཆེན་བཞིའི་རྨི་ལམ་བྱུང་ཚུལ་རྣམས་བླ་མའི་དྲུང་དུ་ཕུལ་བ་འདི་ལྟར་རོ།།
   ༈    །རྗེ་རྡོ་རྗེ་འཆང་གི་བཀའ་བཞིན་དུ། །མདང་སུམ་ཉལ་བའི་རྨི་ལམ་ན། །བྱུང་ཚུལ་བླ་མའི་དྲུང་དུ་འབུལ། །སྙན་དར་ཅིག་བདག་ལ་གསན་པ་ཞུ། །འཛམ་
གླིང་ཡངས་པའི་བྱང་ཕྱོགས་འདིར། །ལྷུན་སྟུག་གངས་རི་ཆགས་པ་རྨི། །གངས་རྩེ་མོ་དགུང་ལ་རེག་པ་རྨི། །རྩེ་ལ་ཉི་ཟླ་འཁོར་བ་རྨི། །འོད་ཀྱིས་ནམ་མཁའ་
གང་བ་རྨི། །རྩ་བས་ས་གཞི་ཁྱབ་པ་རྨི། །ཕྱོགས་བཞིར་ཆུ་རྒྱུན་འབབ་པ་རྨི། །ཆུ་དེས་འགྲོ་ཀུན་ཚིམ་པ་རྨི། །ཆུ་སྣ་རྒྱ་མཚོར་འབབ་པ་རྨི། །མེ་ཏོག་སྣ་ཚོགས་
བཀྲ་བ་རྨི། །སྤྱིར་གྱིས་རྨི་ལམ་དེ་ལྟར་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །དགོས་ལྷུན་སྟུག་གངས་རི་མཐོན་པོ་དེའི། །ཤར་དུ་ཀ་ཆེན་

[121A]༄༅། །བཙུགས་པ་རྨི། །ཀ་ཐོག་ཏུ་སེང་ཆེན་འགྱིང་བ་རྨི། །སེང་གཡུ་རལ་མཐའ་ནས་རྒྱས་པ་རྨི། །སྡེར་བཞི་གངས་ལ་བགྲད་པ་རྨི། །སྤྱན་
མིག་གྱེན་དུ་གཟིགས་པ་རྨི། །སེང་གངས་དཀར་གྱི་ལྟོངས་སུ་འཕྱོ་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །ལྷོ་རུ་ཀ་ཆེན་བཙུགས་པ་རྨི། །
ཀ་ཐོག་ཏུ་སྟག་མོ་ངར་བ་རྨི། །སྟག་གྲ་འཛུམ་མཐའ་ནས་རྒྱས་པ་རྨི། །ཁོང་འཛུམ་ལན་གསུམ་བྱས་པ་རྨི། །སྡེར་བཞི་ནགས་ལ་བགྲད་པ་རྨི། །སྤྱན་མིག་གྱེན་
དུ་གཟིགས་པ་རྨི། །སྟག་ནགས་ཀྱི་གསེབ་ལ་འཕྱོ་བ་རྨི། །ནགས་ཐང་ཤིང་རྒྱུད་དུ་འབྲེལ་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །ནུབ་ཏུ་
ཀ་ཆེན་བཙུགས་པ་རྨི། །ཀ་ཐོག་ཏུ་ཁྱུང་ཆེན་ལྡིང་བ་རྨི། །ཁྱུང་གཤོག་སྒྲོ་མཐའ་ནས་རྒྱས་པ་རྨི། །ཁྱུང་རྭ་གནམ་དུ་གཟེངས་པ་རྨི། །སྤྱན་མིག་གྱེན་དུ་གཟིགས་
པ་རྨི། །ཁྱུང་ནམ་མཁའི་མཐོངས་ལ་འཕུར་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །བྱང་དུ་ཀ་ཆེན་བཙུགས་པ་རྨི། །ཀ་ཐོག་ཏུ་རྒོད་པོ་ལྡིང་

[121B] །རྒོད་རྩེ་སྒྲོ་མཐའ་ནས་རྒྱས་པ་རྨི། །རྒོད་ཚང་བྲག་ལ་བཅས་པ་རྨི། །རྒོད་དེ་ལ་བུ་གཅིག་བྱུང་བ་རྨི། །བྱ་བྲན་གྱིས་ནམ་མཁའ་གང་བ་རྨི། །སྤྱན་མིག་
གྱེན་དུ་གཟིགས་ས་རྨི། །རྒོད་ནམ་མཁའི་མཐོངས་ལ་འཕུར་བ་རྨི། །བླ་མ་དུས་གསུམ་སངས་རྒྱས་ལ་ཞུས་པ་ལགས། །དེ་ལྟར་རྨི་བའི་རྟེན་འབྲེལ་གྱིས། །བཟང་
བའི་དགེ་ལྟས་ཡིན་ནམ་སྙམ། །བདག་ནི་ཉམས་དགའ་ཤེས་པ་སྤྲོ། །ངོ་སྤྲོད་ལུང་བསྟན་གནང་དུ་གསོལ། །ཅེས་ཞུས་པས། བླ་མ་ཤིན་ཏུ་མཉེས་ཏེ། རྨི་ལམ་
བཟང་འདུག་གསུང། ཡུམ་ལ་བདག་མེད་མ་ཚོགས་ཀྱི་འཁོར་ལོ་བཟང་པོ་ཅིག་གི་གྲབས་གྱིས་གསུང། དེར་ཡུམ་གྱིས་ཡོ་བྱད་རྣམས་འཛོམས་པ་དང། སློབ་
མ་བུ་ཆེན་རྣམས་བསགས་ནས་ཚོགས་འཁོར་བཟང་པོ་ཅིག་མཛད་པའི་གྲལ་དུ། བླ་མའི་ཞལ་ནས། མི་ལ་རྡོ་རྗེ་རྒྱལ་མཚན་ལ་རྨི་ལམ་བཟང་པོ་འདི་འདྲ་བྱུང་
འདུག་པ་ངོ་མཚར་ཆེ་ཨང་གསུང་བ་ལ། བུ་ཆེན་རྣམས་ཀྱིས་རྨི་ལམ་དེ་དག་གི་བརྡ་དོན་བཀྲོལ་ནས་ལུང་བསྟན་གནང་བར་ཞུ་ཞུས་པས། སྐྱེས་མཆོག་སྒྲ་བསྒྱུར་

[122A]༄༅། །ཆེན་པོས་བུ་སློབ་རྣམས་ལ། རྔ་སྒྲ་རྒྱལ་པོའི་སྐད་ལ་རྟ་དྲངས་ཏེ། བསྟན་པ་ལ་དར་རྒྱས་འབྱུང་བ་མ་འོངས་ལུང་བསྟན། རྨི་ལམ་
ཀ་བཞི་བརྡ་འགྲོལ་གྱི་མགུར་ཆེན་འདི་གསུངས་སོ།། །རྗེ་དུས་གསུམ་སངས་རྒྱས་འགྲོ་བའི་མགོན། །པཎ་ཆེན་ནཱ་རོའི་ཞབས་ལ་འདུད། །འདིར་བཞུགས་
གདན་གང་བུ་སློབ་ཀུན། །རྨི་ལམ་བརྡའ་ལས་བྱུང་བ་ཡི། །ངོ་མཚར་མ་འོངས་ལུང་བསྟན་འདི། །ཕ་རྒན་ང་ཡིས་བཤད་ཀྱིས་ཉོན། །འཛམ་གླིང་བྱང་ཕྱོགས་
ས་སྟེངས་དེ། །བོད་ན་དར་བའི་ཐུབ་བསྟན་ཡིན། །དེ་སྟེངས་གངས་རི་ཆགས་པ་དེ། །ཕ་རྒན་མར་པ་ལོ་ཙཱ་དང། །བཀའ་རྒྱུད་ཡོངས་ཀྱི་བསྟན་པ་ཡིན། །
གངས་རྩེ་མོ་དགུང་ལ་རེག་པ་དེ། །ལྟ་བ་འགྲན་ཟླ་མེད་པ་ཡིན། །རྩེ་ལ་ཉི་ཟླ་འཁོར་བ་དེ། །བསྒོམ་པ་འོད་གསལ་མཁྱེན་བརྩེ་ཡིན། །འོད་ཀྱིས་ནམ་
མཁའ་གང་བ་དེ། །ཐུགས་རྗེས་མ་རིག་མུན་སེལ་ཡིན། །རྩ་བས་ས་གཞི་ཁྱབ་པ་དེ། །འཕྲིན་ལས་ཀྱི་ས་གཞི་ཁྱབ་པ་ཡིན། །ཕྱོགས་བཞིར་ཆུ་རྒྱུན་

[122B] །སྨིན་གྲོལ་དབང་བཞིའི་གདམ་ངག་ཡིན། །ཆུ་དེས་འགྲོ་ཀུན་ཚིམ་པ་དེ། །གདུལ་བྱ་སྨིན་ཅིང་གྲོལ་བ་ཡིན། །ཆུ་སྣ་རྒྱ་མཚོར་འབབ་པ་དེ། །འོད་
གསལ་མ་བུ་མཇལ་བ་ཡིན། །མེ་ཏོག་སྣ་ཚོགས་བཀྲ་བ་དེ། །འབྲས་བུ་སྐྱོན་བྲལ་ཉམས་མྱོང་ཡིན། །སྤྱིར་རྨི་ལམ་མི་ངན་རྨི་ལམ་བཟང། །འདིར་ཚོགས་གྲྭ་
པ་བུ་སློབ་ཀུན། །དགོས་ལྷུན་སྟུག་གངས་རི་མཐོན་པོ་དེའི། །ཤར་དུ་ཀ་ཆེན་བཙུགས་པ་དེ། །དོལ་གྱི་ཚུར་སྟོན་དབང་ངེ་ཡིན། །ཀ་ཐོག་ཏུ་སེང་ཆེན་འགྱིང་བ་
དེ༑ ༑ཁོ་མི་གཞི་སེང་དང་འདྲ་བ་ཡིན། །སེང་གཡུ་རལ་མཐའ་ནས་རྒྱས་པ་དེ། །སྙན་རྒྱུད་ཀྱི་གདམ་ངགས་ཐེབས་པ་ཡིན། །སྡེར་བཞི་གངས་ལ་བགྲད་པ་
དེ༑ ༑ཚད་མེད་བཞི་དང་ལྡན་པ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །སེང་གངས་དཀར་སྟོངས་སུ་འཕྱོ་བ་དེ། །
ཟར་པའི་གླིང་དུ་གཤེགས་པ་ཡིན། །ཤར་རྨི་ལམ་མི་ངན་རྨི་ལམ་བཟང། །འདིར་ཚོགས་གྲྭ་པ་བུ་སློབ་ཀུན། །ལྷོ་རུ་ཀ་ཆེན་བཙུགས་པ་དེ། །གཞུང་གི་རྔོག་

[123A]༄༅། །སྟོན་ཆོས་རྡོར་ཡིན། །ཀ་ཐོག་ཏུ་སྟག་མོ་ངར་བ་དེ། །ཁོ་མི་གཞི་སྟག་དང་འདྲ་བ་ཡིན། །སྟག་གྲ་འཛུམ་མཐའ་ནས་རྒྱས་པ་
དེ༑ ༑སྙན་རྒྱུད་ཀྱི་གདམ་ངག་ཐེབས་པ་ཡིན། །ཁོང་འཛུམ་ལན་གསུམ་བྱས་པ་དེ། །སྐུ་གསུམ་རང་ངོ་འཕྲོད་པ་ཡིན། །སྡེར་བཞི་ནགས་ ལ་  བགྲད་པ་དེ། །
འཕྲིན་ལས་རྣམ་བཞི་གྲུབ་པ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །སྟག་ནགས་ཀྱི་བསེབ་ཏུ་འཕྱོ་བ་དེ། །
ཐར་པའི་གླིང་དུ་གཤེགས་པ་ཡིན། །ཐང་ཤིང་རྒྱུད་དུ་འབྲེལ་བ་དེ། །བུ་ཚ་བོས་རྒྱུད་པ་ཟིན་པ་ཡིན། །ལྷོ་རྨི་ལམ་མི་ངན་རྨི་ལམ་བཟང། །འདིར་ཚོགས་
གྲྭ་པ་བུ་སློབ་ཀུན། །ནུབ་ཏུ་ཀ་ཆེན་བཙུགས་པ་དེ། །གཙང་རོང་གི་མེས་སྟོན་ཚོན་པོ་ཡིན། །ཀ་ཐོག་ཏུ་ཁྱུང་ཆེན་ལྡིང་བ་དེ། །ཁོང་མི་གཞི་ཁྱུང་དང་འདྲ་
བ་ཡིན། །ཁྱུང་གཤོག་མཐའ་ནས་རྒྱས་པ་དེ། །སྙན་རྒྱུད་ཀྱི་གདམ་ངག་ཐེབས་པ་ཡིན། །ཁྱུང་རྭ་གནམ་དུ་གཟེངས་པ་དེ། །ལྟ་བསྒོམ་གྱི་གོལ་

[123B] །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །ཁྱུང་ནམ་མཁའི་མཐོངས་ལ་འཕུར་བ་དེ། །ཐར་པའི་
གླིང་དུ་གཤེགས་པ་ཡིན། །ནུབ་རྨི་ལ་མི་ངན་རྨི་ལམ་བཟང། །འདིར་ཚོགས་གྲྭ་པ་བུ་སློབ་ཀུན། །བྱང་དུ་ཀ་ཆེན་བཙུགས་པ་དེ། །གུང་ཐང་གི་མི་ལ་རས་
པ་ཡིན། །ཀ་ཐོག་ཏུ་རྒོད་པོ་ལྡིང་བ་དེ། །ཁོང་མི་གཞི་རྒོད་དང་འདྲ་བ་ཡིན། །རྒོད་རྩེ་སྒྲོ་མཐའ་ནས་རྒྱས་པ་དེ། །སྙན་རྒྱུད་ཀྱི་གདམ་ངག་ཐེབས་པ་
ཡིན༑ ༑རྒོད་ཚང་བྲག་ལ་བཅས་པ་དེ། །ཚེ་སྲོག་བྲག་ལས་སྲ་བ་ཡིན། །རྒོད་དེ་ལ་བུ་གཅིག་བྱུང་བ་དེ། །འགྲན་གྱི་དོ་མེད་ཅིག་ཡོང་བ་ཡིན། བྱ་ཕྲན་
གྱིས་ནམ་མཁའ་གང་བ་དེ། །བཀའ་རྒྱུད་ཀྱི་བསྟན་པ་དར་བ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་འཚལ་བ་ཡིན། །རྒོད་ནམ་
མཁའི་མཐོངས་སུ་འཕུར་བ་དེ། །ཐར་པའི་གླིང་དུ་གཤེགས་པ་ཡིན། །བྱང་རྨི་ལམ་མི་ངན་རྨི་ལམ་བཟང། །ཁྱེད་འདིར་འཚོགས་རྣམས་ལ་བཤད་པ་

[124A]༄༅། །ཡིན༑ ༑ཕ་རྒན་གྱི་བྱ་བ་བྱས་ཤིང་ཚར། ད་ཁྱེད་བུ་སློབ་ཀྱི་དུས་ལ་བབ་ནས་གདའ། །ང་མི་རྒན་གྱི་ཁ་ལ་གཏད་ཡོད་ན།།
ཕྱིས་བསྒྲུབ་རྒྱུད་ཀྱི་བསྟན་པ་དར་ནས་ཡོང། །ཅེས་གསུངས་པས། ཚོགས་པ་ཀུན་གྱིས་དགའ་སྤྲོ་དཔག་ཏུ་མེད་པ་ཐོབ་པོ། །དེ་ནས་བླ་མས་བུ་ཆེན་
རྣམས་ལ་ཆོས་དང་གདམ་ངག་གི་སྐོར་མཛོད་རྣམས་ཁ་ཕྱེ་སྟེ། ཉིན་འཆང་ཅིང་མཚན་བསྒོམ་དུ་བཅུག་ནས། ཀུན་ཐུགས་དམ་དམར་བར་ཡོད་པའི་ཚེ་
སྐབས་སྐབས་སུ་བུ་སློབ་རྣམས་ཀྱིས་ཚོགས་དང་འབུལ་བ་བྱེད་པ་ལས། མེས་སྟོན་ཕྱི་ནས་སླེབ་པས་ཚོགས་པར་ལང་ཏེ། འབུལ་བ་བར་པ་བགྱིས་པའི་
ཚོགས་གྲལ་དུ་མེས་སྟོན་གྱིས། བླ་མ་ལགས། སྲས་སངས་རྒྱས་ལྟ་བུ་དེ་བདག་ཅག་རྣམས་ཀྱི་བསོད་ནམས་ཀྱིས་མ་ཐུབ་རུང། བླ་མ་རང་ཉི་ཟླ་ལྟ་བུ་
ལ༑ བླ་མ་རྔོག་པས་དབུ་མཛད་ཐུགས་སྲས་བུ་ཆེན་རྒྱུ་སྐར་ལྟ་བུས་བསྐོར་ནས། གསང་སྔགས་ཀྱི་བསྟན་པ་ཉིན་མོར་བགྱིད་པ་ཡང་ངོ་མཚར་ཆེན་པོ་

[124B] དོ་ནུབ་ཀྱི་ཚོགས་གྲལ་འདིར་བླ་མ་རང་གི་མཛད་པ། བདག་ཅག་རྣམས་ཀྱི་མིག་རྐྱེན་ལ་ཕན་པའི་མགུར་ཞིག་ཐུགས་ལ་འདོགས་པ་ཞུ་ཅེས་
ཞུས་པས། རྗེ་མར་པས་མེ་སྟོན་ཆོས་ལ་བཀའ་ཤིན་ཏུ་དོག་པར་མཁྱེན་ནས། དེ་ལ་དགོངས་པའི་མགུར་འདི་གསུངས་སོ།། །རྗེ་བླ་མ་དང་མི་བསྐྱོད་
ཐ་དད་མེད། །སྤྱི་གཙུག་རྒྱན་དུ་བཞུགས་སུ་གསོལ། །དུས་དེ་རིང་རྒྱུད་བཤད་ཚོགས་གྲལ་དུ། །ང་མར་སྟོན་ཆོས་ཀྱི་བློ་གྲོས་འདི། །དགོས་པའི་ལོ་རྒྱུས་
གླུ་རུ་ལེན། །ཡུལ་རྣ་བས་ཐོས་པའི་གཙང་དུ་ཕྱིན། །དཔལ་མྱུ་གུ་ལུང་གི་དགོན་པ་རུ། །གསང་སྔགས་ཆོས་ཀྱི་མུག་གེ་ལ། །སེམས་ཡིད་བཏགས་
བྱེད་ཅིང་ལོ་གསུམ་བསྡད། །ལར་མི་ཚེ་སྟོང་སྐྱེལ་བྱས་པ་འདྲ། །ལྷོ་བལ་ཕྱོགས་སུ་འགྲོ་བར་བསམས། །ཆོས་སྐོམ་ཆུས་དཀོན་པའི་སྡུག་ཉམས་ཀྱིས་
ལན་གཅིག་ཤེས་པའི་དུས་བྱུང་ན། །འདོད་པའི་མི་ལ་སྦྱིན་དགོས་བསམ། །ཆོས་དཀའ་བས་སྲོག་དང་དོ་བསྡོས་པའི། །ཟབ་མོའི་གདམ་ངག་ནུབ་པར་

[125A]༄༅། །ཕངས༑ ༑མེས་སྟོན་དང་རྔོག་སྟོན་མ་གཏོགས་པ། །ཁོང་གཞན་ལ་གཞུང་བཤད་བྱས་པ་མེད། །ཆོས་འདོད་པ་རྣམས་ལ་ཤོད་ཅིག་
བྱས༑ ༑ནོར་འབུལ་བ་ཅན་གྱི་སློབ་མས་ཀྱང། །བླ་མ་ལ་བཀའ་རྒྱ་བཏབ་པ་མེད། །ནོར་ཅི་ཡང་མེད་པའི་མཐུ་ཆེན་དང། །ཞབས་ཏོག་ཅན་གྱི་རྔོག་སྟོན་ལ།།
གདམ་ངག་ལ་དམ་ལྷོད་མ་བྱས་པས། །དམ་ཆོས་ཚུལ་བཞིན་བསྒྲུབ་པ་གྱིས། །མི་ང་ཡིས་དཀའ་ལས་འདི་ཙམ་བྱས། །ནོར་ཆུད་ཟོས་ཅན་དུ་མ་སོང་པ། །
ལག་ཏུ་གསེར་སྲང་བརྒྱ་བཅུ་ཁྱེར། །རྟེན་ཁྱད་པར་ཅན་ལ་མཆོད་པ་ཕུལ། །བླ་མ་རྣམས་ལ་འབུལ་བ་བགྱིས། །གནས་ཁྱད་པར་ཅན་དུ་ཚོགས་གཏོར་
བྱས༑ ༑བུ་ཁྱེད་ཀྱིས་བྱས་པའི་ཞབས་ཏོག་ལ། །དྲིན་ལན་དམ་ཆོས་དཔག་མེད་གྱིས། །ཆོས་ཀྱི་ཞོ་ཤ་ཉམས་སུ་ལོང། །འགྲོ་བ་གཞན་ལ་ཅི་ཕན་མཛོད།།
ཅེས་གསུངས་པས། མེས་སྟོན་ངེས་ཤེས་འདྲོངས་ཏེ་ཐུགས་བསྐྱེད་ཆེན་པོ་བྱུང་ངོ། །དེ་ནས་རྗེ་མར་པས་བདག་མེད་མའི་ཟབ་དབང་ཅིག་མཛད་པའི་ནུབ་མོ་

[125B] ཁྱད་བར་དུ་ཆོས་གང་ལ་གང་གི་བཀའ་བབས་དང་འཕྲིན་ལས་ཡོང་བ་དེ་དང་དེ་ལ་དེ་སྟེར་དགོས་པས། ནང་པར་
ཐོ་རངས་ཀྱི་རྟེན་འབྲེལ་ལ་བརྟག་པར་བྱ་དགོངས་ནས། ཐོ་རངས་འོད་གསལ་གྱི་ངང་ནས། བུ་ཆེན་རྣམས་ལ་གཟིགས་པས། གཞུང་གི་རྔོག་སྟོན་ཆོས་རྡོར་
དགྱེས་རྡོར་གྱི་རྒྱུད་འགྲེལ་འགའ་ལ་བཤད་སྦྱང་མཛད། དོལ་གྱི་ཚུར་སྟོན་དབང་ངེ་འཕོ་བ་བསྒོམ། གཙང་རོང་གི་མེས་སྟོན་ ཚོན་  པོས་འོད་གསལ་བསྒོམ། རྗེ་བཙུན་
མི་ལ་གཏུམ་མོ་བསྒོམ་པ་གཟིགས་པས། ཆོས་སོ་སོའི་བཀའ་བབས་དང་འཕྲིན་ལས་གང་ཡོད་མཁྱེན་ཏེ། བླ་མ་རྔོག་པ་ལ་མཐའ་དྲུག་ཚུལ་བཞིའི་སྒོ་ནས་
རྒྱུད་བཤད་ཐབས་ཀྱི་མན་ངག་མུ་ཏིག་སྟར་ལ་རྒྱུས་པ་ལྟ་བུ་ཅིག་ཡོད་པ་དེ་དང། ནཱ་རོའི་རྒྱན་དྲུག་ཐུགས་དམ་པདྨ་ར་ག་དགང་བཟར། དགང་བླུགས། རྒྱ་འགྲེལ་
གྱི་ཕྱག་དཔེ་དང་བཅས་པ་གནང་ནས། བཤད་པའི་སྒོ་ནས་འགྲོ་དོན་གྱིས་ཤིག་གསུང། དོལ་གྱི་ཚུར་སྟོན་དབང་དེ་ལ་འཕོ་བ་རྒྱ་མཐོངས་ཁ་བྱེ་བ་ལ་བྱ་འཕུར་བ་

[126A]༄༅། །ལྟ་བུ་ཅིག་ཡོད་པ་དེ། ནཱ་རོའི་དབུ་ལོ། ཕྱག་སེན། བདུད་རྩི་རིལ་བུ། རིགས་ལྔའི་དབུ་རྒྱན་རྣམས་གནང་སྟེ། འཕོ་བ་སྦྱོངས་
ཅིག་གསུང། གཙང་རོང་གི་མེས་སྟོན་ཚོན་པོ་ལ། འོད་གསལ་མུན་ནང་དུ་མར་མེ་སྦར་བ་ལྟ་བུ་ཅིག་ཡོད་པ་དེ་དང། ནཱ་རོའི་རྡོ་རྗེ་དྲིལ་བུ། ཌ་མ་རུ་
ཉ་ཕྱིས་ཀྱི་ཀ་པ་ལ་རྣམས་གནང་ནས། བར་དོ་ཆོད་ཅིག་གསུང། རྗེ་བཙུན་མི་ལ་ལ་གཏུམ་མོའི་ཁྱད་ཆོས་ཤིང་བཤགས་ལ་མེ་སྦར་བ་ལྟ་བུ་དང། མཻ་ཏྲི་
པའི་དབུ་ཞྭ། ནཱ་རོའི་ནབ་བཟའ་རྣམས་གནང་ནས། གནས་གཡའ་ཁྲོད་དང་གངས་ཁྲོད་འགྲིམས་ལ་ལྟ་སྒོམ་ཉམས་སུ་ལོང་ཅིག་གསུང། དེ་ནས་གྲྭ་པ་ཀུན་
འཛོམ་པའི་ཚོགས་འཁོར་ཅིག་མཛད་པའི་གྲལ་དུ། ངས་ཁྱེད་རྣམས་ལ་རྟེན་འབྲེལ་དང་མཐུན་པའི་གཏམ་ངག་བྱིན་པ་བཞིན། སློབ་རྒྱུད་རྣམས་ལ་ཡང་གཙོ་
བོར་རང་རང་གི་གདམ་ངག་གིས་ཕན་ཐོགས་དང་འཕྲིན་ལས་རྒྱ་ཆེར་འབྱུང་བ་ཡིན་ནོ། །ད་མདོ་སྡེ་འབུམ་ནི་མེད། ངའི་བཀའ་རྒྱུད་ཀྱི་ཕ་རབས་ཀྱི་གདམ་ངག་

[126B]འགྲོ་དོན་འཕེལ་བར་ཡོད་དོ་གསུང། དེའི་རྗེས་སུ་མེས་སྟོན་གྱིས་འབུལ་བ་གསུམ་པ་
བགྱིས་པའི་ཚོགས་གྲལ་དུ། མེས་སྟོན་གྱིས་བླ་མ་ལགས། དེ་རང་བདག་ལ་ཐུགས་བརྩེ་བས་དགོངས་ཏེ། པཎ་ཆེན་ནཱ་རོ་པའི་ཐུགས་བཞེད། རྗེ་རང་གི་ཐུགས་
ཉམས་ལ་འཁྲུངས་པ། ལྟ་བ་གཏན་ལ་ཕེབས་པའི་མགུར་ཞིག་གསུང་བར་ཞུ་ཞུས་པས། མེས་སྟོན་ཆོས་ལ་བཀའ་དོག་པར་འདུག་དགོངས་པ་ཐུགས་ལ་ནར་མར་
ཡོད་པའི་སྟོབས་ཀྱིས། བླ་མའི་ཞལ་ནས། ངས་ཀྱང་ཁྱོད་འདོད་པའི་གླུ་ལེན། ཁྱོད་ཀྱིས་ཀྱང་ང་ལ་ནོར་ལོངས་སྤྱོད་ཀྱི་འབུལ་བ་དང། རང་རེའི་ཆོས་ཀྱི་ཕྱག་
ལེན་ཉམས་ལེན་ལ་དོ་གལ་ཆེན་པོ་བྱས་པས་རྒྱ་ཆེ་ལ་ངེས་པ་ཁོང་དུ་ཆུད་པ་ལ་མགུ། གདམ་ངག་ལ་བཀའ་དོག་པོ་རང་འདི་མ་བྱེད་པར། དད་ཅན་གྱི་གང་ཟག་ཆོས་
ཆུད་མི་གསོན་པ་རྣམས་ལ། དབང་གདམ་ངག་ལ་ཡངས་སུ་ཆུག་ཅིག་གསུང། མེ་སྟོན་རང་གི་འདོད་ཞུས་དང། བཀའ་ཡངས་སུ་གཏོང་བ་ལ་ཆེད་དུ་གཏད་

[127A]༄༅། །པའི་མགུར་འདི་གསུངས་སོ།། །རྗེ་བདེ་བའི་དབང་ཕྱུག་འགྲོ་བའི་མགོན། །སྤྲུལ་སྐུ་ཟུང་འཇུག་ཧེ་རུ་ཀ། །གར་དགུའི་ཉམས་
ལྡན་བདེ་སྟོང་ངང། །ཞལ་སྦྱོར་ལྷན་གཅིག་སྐྱེས་ལ་འདུད། །བརྡ་མཐོང་ཙམ་གྱིས་དོན་རྟོགས་ཤིང། །ཟུར་གྱིས་གོ་བའི་གང་ཟག་ལ། །ཐོས་པ་ཙམ་གྱིས་གྲོལ་
བར་འགྱུར། །ཐ་སྙད་ཚིག་གིས་མི་མཚོན་པ། །ཟག་མེད་དོན་གྱི་ཡེ་ཤེས་སྟེར། །སྐྱོད་པ་བདེ་བའི་སྐད་གཅིག་ལ། །སྡུག་བསྔལ་མེད་པ་དེ་ལྟ་བུར། །ཟག་བཅས་
ཡིད་འདི་མི་ཆེས་པས། །བདེ་སྟོང་ཏིང་ངེ་འཛིན་གྱི་རྒྱུན། །རྟོག་པ་བྲལ་བའི་སེམས་ལ་ཞོག་སངས་རྒྱས་ལྟ་བུའི་བླ་མ་གསུང། །ཡང་རྒྱུད་པ་གཞན་ནས་འདི་
སྐད་གསུང། །མཚན་ཉིད་ལྡན་པའི་རིག་མ་ལ། །སྒྱུ་རྩལ་གོམས་པར་གྱུར་པ་ཡིས། །སྐྱེས་བུ་བྱ་ལ་མདའ་རྩེ་བཞིན། །གོམས་པ་རྒྱུད་ལ་རྟག་རྟེན་ལ། །ཇི་
ལྟར་ཞེན་པའི་བག་ཆགས་ །གདོད་ནས་དག་པའི་སེམས་རྒྱུད་འདི། །བློ་བུར་རྐྱེན་གྱིས་མ་བསླད་ན། །ནམ་མཁའ་བཞིན་དུ་འདུས་མ་བྱས། །ཕྱིན་

[127B] །ཡིད་ལ་བྱ་རྒྱུ་རྡུལ་དང་བྲལ། །བཟུང་དུ་རྡུལ་ཙམ་མི་དམིགས་ཀྱང། །མན་ངག་རྒྱུད་ལ་གོམས་པ་ཡིས། །ཚེ་ཡི་འདུ་བྱེད་བཏོང་
བའི་ཚེ། །ཕ་རོལ་ཕྱིན་པའི་དབྱིངས་སུ་ཐིམ། །དེ་ལ་སྐྱེ་བ་ཡོད་མ་ཡིན། །ནམ་མཁའ་ལྟ་བུའི་རང་སེམས་དེ། །ན་བུན་རྟོག་པས་མ་བསླད་ཅིག་རྗེ་ནཱ་རོ་པཎ་ཆེན་
འདི་སྐད་གསུང། །ཆོས་ཚུལ་བཞིན་ཉམས་སུ་ལེན་པ་ལ། །བསྙུག་དོང་བཅུག་པའི་སྦྲུལ་བཞིན་དུ། །རྩོལ་བ་བྲལ་བའི་ལུས་མི་འགུལ། །ཡིད་ལ་ཆགས་པའི་
མྱ་ངན་རྣམས། །གནད་ལ་ཕོག་པའི་ཟུག་རྔུ་ལྟར། །བྱ་བ་བཏང་བའི་སེམས་མི་ཡེངས། །སེམས་གཉུག་མའི་རང་བཞིན་གདོད་ནས་སྟོང། །ཐོ་བས་དངོས་པོ་འཇོམས་
པ་བཞིན། །མཐོང་དང་རེག་དང་དྲན་པས་གྲོལ། །དོན་འདི་ལེགས་བར་གོ་བ་མཛོད། །འདི་ཕྱག་རྒྱ་ཆེན་པོའི་སྒོམ་དབྱངས་ཡིན། །དམ་ཆོས་གཞན་ལ་ཕན་གྱུར་ན།།
ཤི་སྤར་མ་སྡམ་མེས་སྟོན་པ། །སྐལ་བར་ལྡན་པའི་གང་ཟག་ལ། །སྦ་བར་མི་བྱ་མང་ངག་སྦྱིན། །ཅེས་གསུངས་སོ། །དེ་ནས་བུ་ཆེན་རྣམས་སོ་སོ་ཐ་དད་ཀྱི་གདན་

[128A]༄༅། །སར་ཕེབས་པ་ལས། རྗེ་བཙུན་མི་ལ་ལ་ཞག་ཤས་སྡོད་གསུང་བ་ལྟར་བཞུགས་པས། རྗེ་མར་པ་ལ། ཐུགས་སྲས་སྐལ་ལྡན་གྱི་
བུ་སློབ་ཇི་སྙེད་ཡོད་པ་རྣམས་ལ། སྙན་རྒྱུད་ཀྱི་གདམ་ངག་མ་གནང་བར། ནཱ་རོའི་ལུང་བསྟན་ལྟར། རྗེ་བཙུན་མི་ལ་ལ། བདེ་མཆོག་མཁའ་འགྲོ་སྙན་རྒྱུད་
ཀྱི་དབང་གདམ་ངག་ཆ་ལག་དང་བཅས་པ་རྣམས་བཀའ་རྒྱ་དང་བཅས་རྫོགས་པར་གནང་ཞིང། གཞན་ཡང་སྙན་རྒྱུད་ཀྱི་ཆེ་བརྗོད་སོགས་ཞལ་གདམས་མང་དུ་གནང་
ནས་མགུར་འདི་གསུངས་སོ།། །རྒྱུད་པ་ཀུན་ལ་ཡོད་མོད་ཀྱི། །མཁའ་འགྲོ་ཡོད་ན་ཡོད་པ་ཡིན། །མེས་པོ་ཀུན་ལ་ཡོད་མོད་ཀྱི། །ཏེ་ལོ་ཡོད་ན་ཡོད་པ་
ཡིན༑ ༑བླ་མ་ཀུན་ལ་ཡོད་མོད་ཀྱི། །ནཱ་རོ་ཡོད་ན་ཡོད་པ་ཡིན། །གདམ་ངག་ཀུན་ལ་ཡོད་མོད་ཀྱི། །སྙན་རྒྱུད་ཡོད་ན་ཡོད་པ་ཡིན། །བསྒོམས་ཏེ་སངས་
རྒྱས་ཀུན་ལ་ཡོད། །མ་བསྒོམས་རྒྱ་ན་རྒྱ་བ་ཡིན། །ཅེས་གསུངས་པས། རྗེ་བཙུན་མི་ལས་རང་རེའི་རྒྱུད་པ་དང་གདམ་ངག་རྣམས་ལ། རྒྱ་བོད་ཀུན་ལ་

[128B] དེ་སྟོབས་ཀྱིས་བོད་ན་ནི་བླ་མ་རིན་པོ་ཆེའི་སྙན་གྲགས། རྒྱུད་པ་གོང་མ་རྣམས་དང་ཁྱད་མེད་པ་འདི་ཀ་ཡིན། རྗེ་རང་གིས་བླ་མ་
རྣམས་ལ་མོས་གུས་ཀྱི་གདུང་ཤུགས་དང་མཛད་འཕྲིན་འདིས། བླ་མ་རིན་པོ་ཆེ་ལ་རྒྱ་གར་ན་ཡང་སྙན་པར་གྲགས་པ་འདྲ་ལགས་ཞུས་པས། བླ་མའི་ཞལ་ནས་
ངའི་རྒྱུད་པ་དང་གདམ་ངག་ལ་རྒྱ་གར་ན་སྙན་གྲགས་ཆེ་བ་ལྟ་ཅི་སྨོས། ཁྱོད་ཟེར་བ་བཞིན་ཁོ་བོ་རང་ལ་ཡང་བླ་མ་ལ་མོས་གུས་ཆེ་བར་གྲགས། དེ་མི་གྲགས་སུ་
དོན་གནད་འདི་དག་གིས་རང་དབང་མི་འདུག་གསུང་མགུར་འདི་གསུངས་སོ།། །ངའི་རྒྱུད་པ་སྙན་པར་མི་གྲགས་སུ། །མཁའ་འགྲོ་ཆོས་ཀྱི་སྤྱན་ལྡན་ཡིན། །
མེས་པོ་སྙན་པར་མི་གྲགས་སུ། །ཏེ་ལོ་སངས་རྒྱས་ཉག་གཅིག་ཡིན། །བླ་མ་སྙན་པར་མི་གྲགས་སུ། །ནཱ་རོ་ཆོས་ཀྱི་སྒྲོན་མེ་ཡིན། །མི་ང་རང་སྙན་པར་མི་
གྲགས་སུ། །ནཱ་རོའི་ཐུགས་ཀྱི་སྲས་ གཅིག་  ཡིན། །གདམ་ངག་སྙན་པར་མི་གྲགས་སུ། །སྙན་རྒྱུད་ཡིད་བཞིན་ནོར་བུ་འདི། །གཞན་ལ་མེད་པའི་ཁྱད་ཆོས་ཡིན། །

[129A]༄༅། །ཅེས་གསུངས་པས། རྗེ་བཙུན་མི་ལས་གཞན་ལ་མེད་པའི་ཁྱད་ཆོས་སྙན་རྒྱུད་ཐོབ་པས། རྗེ་བཙུན་མར་པའི་གདམས་པ་རྣམས་
བུམ་པ་གང་བྱོའི་ཚུལ་དུ་བྱུང་བས་ཐུགས་ཚིམ་ཞིང། དེ་འབྲས་ཀྱིས་བོད་གངས་ཅན་གྱི་ཁྲོད་འདིར་སངས་རྒྱས་ཀྱི་བསྟན་པའི་ཉི་མ་ཤར་བས། འགྲོ་བ་ཀུན་གྱི་
མ་རིག་པའི་མུན་པ་བསལ་ནས་ཡེ་ཤེས་སྣང་བས་ཉིན་མོར་བགྱིས་པ་ལགས་སོ།། །   ༈   
འཕྲུལ་བསྟན་ཚུལ་ནི། རྗེ་བཙུན་མི་ལ་བླ་མའི་དྲུང་ནས་འབྱོན་དུས་བླ་མས་སྐུ་དུ་མ་དང། འབྱུང་བཞི་དང། ཅིར་ཡང་མི་སྣང་བ་དང། འཇའ་ཚོན་དང་འོད་
དུ་སྣང་བ་ལ་སོགས་ཏེ་རྫུ་འཕྲུལ་སྣ་ཚོགས་བསྟན་ནས་མཐོང་བས་ཡིད་ཆེས་སམ་གསུང། མཐོང་ལགས། ཡིད་མི་ཆེས་པའི་རང་དབང་མི་གདའ་བས། བདག་
རང་ཡང་བསྒོམས་ནས་འདི་འདྲ་བྱེད་དགོས་སྙམ་པ་བྱུང་ལགས་ཞུས་པས། བུ་དེ་ཡིན་ད་འགྲོ་ན་ཡང་སོང་ཞིག་གསུངས་ནས། རྗེ་བཙུན་མི་ལ་འཁྲུང་ཡུལ་དུ་

[129B] ངེའི་རྗེས་སུ་མར་པ་མགོ་ལེགས་ལ་སོགས་པའི་བུ་སློབ་འགའ་དང་འགས། བླ་མའི་སྐུ་དགྱེས་པ་རྡོ་རྗེ། འཁོར་ལོ་བདེ་མཆོག་གསང་བ་
འདུས་པ། རྡོ་རྗེ་ཕག་མོ་སོགས་སུ་མཐོང་བ་མང་པོ་རང་བྱུང་བ་ལ། ཇི་ལྟར་ལགས་ཞུས་པས། ད་ལྟར་ཀ་ཡིན་ཡང་གསུངས། བསྐྱར་ནས་ཇི་ལྟར་ལགས་
པ་གསུང་དུ་གསོལ་ཅེས་གསོལ་བ་བཏབ་པས། ང་ཡི་དམ་གྱི་བསྐྱེད་རིམ་གསལ་བདོ་བ་དང། ཁྱེད་རང་རྣམས་ལ་དག་སྣང་ཤར་བ་གཉིས་དུས་མཚུངས་སུ་བྱུང་
བ་ཡིན་གསུང། ཡང་ལ་ལས་རྗེ་བཙུན་མར་པའི་གཟིམས་མལ་དང། གཞན་ཡང་གང་བཞུགས་སར་སྐུ་དངོས་མ་མཐོང་བར་གསེར་གྱི་སྒྲོམ་ དུ་  འོད་འབར་བ་
དང༑ ལ་ལས་ཆུ་དྭངས་མ་འཁྱིལ་བ། ལ་ལས་མེ་འབར་བ། ལ་ལས་འཇའ་ཚོན། ལ་ལས་ཅི་ཡང་མི་སྣང་བ། ལ་ལས་འོད་འཁྱིལ་ལེ་བ་སོགས་མཐོང་
སྣང་མི་གཅིག་པ་སྣ་ཚོགས་བྱུང་ཚེ་ཇི་ལྟར་ལགས་ཞུས་པས། ཁྱེད་རྣམས་ལ་རྨི་ལམ་དུ་ང་འདྲ་བྱུང་ན་སུ་ལ་འདྲི་གསུངས། དེ་ཡང་རྗེ་རང་ལ་ཞུ་བས་

[130A]༄༅། །གསུང་དགོས་ཞུས་པས། འོ་ན་ངའི་འབྱུང་བ་ལྔའི་རྩ་ཐིག་རླུང་གསུམ་རྣམས་དྭངས་མར་གྱུར་ཏེ་རང་གནས་བརྟན་པ་དང། ཁྱེད་རང་
རྣམས་སྣང་བ་དག་པས་དུས་མཚུངས་པའི་མཐོང་སྣང་ཡིན་གསུང་མགུར་འདི་གསུངས་སོ། །གནས་པ་རྩ་ལ་གཡོ་བ་རླུང། །བཀོད་པ་བྱང་ཆུབ་སེམས་
ཀྱི་རྟ། །རོ་སྙོམས་ལྕག་འདིས་ཡོངས་བསྐུལ་ནས། །འོད་གསལ་འགྲོ་འོང་མེད་པར་རྒྱུག་སྐལ་ལྡན་སྐྱེས་བུས་སྣ་ཚོགས་མཐོང། །ཞེས་གསུངས་སོ།།
གཞན་ཡང་སྐྱེ་བ་འདིའི་གོང་དུ་སྟག་ལ་ཞོན་ནས་ནགས་དང། དུར་ཁྲོད་ཉུལ་བ་ཞིག་དྲན་བྱུང། ད་གྲོང་འཇུག་གཅིག་ནས་གཅིག་ཏུ་ཞུགས་པས། འཆི་
བའི་མིང་ཡོངས་ལ་མེད་ཞིག་ཡོང་བ་འདུག་སྟེ། དཔལ་ནཱ་རོ་པའི་བཀའ་ལ་ངའི་འགྲོ་དོན་ཨུ་རྒྱན་མཁའ་སྤྱོད་ཆེ་བས་ཤོག་གསུངས་པ་ལྟར་འགྲོ་གསུངས་
འདས་མ་འོངས་ཐོགས་མེད་དུ་མཁྱེན་པ་དང། གཟིམས་ཁང་ནང་ནས་ཕྱིར་འབྱོན་པ་དང། ཕྱི་ནས་ནང་དུ་འབྱོན་པ་ལ་སྐས་དང་སྒོ་ལ་འབྱོན་མི་དགོས་

[130B] སྲས་དཔལ་འོད་ན་རེ། རང་རེའི་ཕ་ཇོ་རྩིག་པ་དང་སྒོ་ཡིས་ཀྱང་མི་ཐུབ་པས། བསྲུང་དགོས་བྱུང་ན་
གང་གིས་ཀྱང་མི་ཐུབ་པར་འདུག་གསུངས་པ་ལྟར། སྣང་བ་ལ་ཐོགས་རྡུགས་མེད་པ་ལ་སོགས་ཏེ། ཟད་པར་ཟིལ་གནོན་གྱི་ཐུགས་དམ་མངོན་དུ་གྱུར་པས་
རྟགས་དང་རྫུ་འཕྲུལ་དཔག་ཏུ་མེད་པ་བསྟན་པའི་མཐར། ཡུམ་བདག་མེད་མ་འོད་དུ་ཞུ་ནས་རྗེ་མར་པའི་ཐུགས་ལ་ཐིམ་པར་གྱུར་ཏེ། ལྟ་བ་བསྟན་པ་
དང་སེམས་ཅན་གྱི་དོན་མཛད་ནས་གཟུགས་སྐུ་ཆོས་དབྱིངས་སུ་ཐིམ་ཚུལ་ནི། སྐུ་ཚེ་ཧྲིལ་པོར་བསྟན་པ་དང་སེམས་ཅན་གྱི་དོན་ཁོ་ན་མཛད་རྗེས། དགུང་
ལོ་བརྒྱད་ཅུ་རྩ་བརྒྱད་བྱ་ལོ་རྟ་ཟླ་བའི་ཚེས་བཅོ་ལྔའི་ཉི་མ་རྩེ་ཤར་ལ་བསྙུང་གཞི་མེད་ཅིང། ཐུགས་སྤྲོ་བའི་ཉམས་དང་ལྡན་པ་ལས། ནམ་མཁའ་ལ་
འཇའི་གུར་ཕུབ། མེ་ཏོག་སྣ་ཚོགས་ཀྱི་ཆར་པ་འབབ་ཅིང། རོལ་མོ་ཡིད་འཕྲོག་པ་སྣ་ཚོགས་ཀྱི་སྒྲ་དང། དྲི་བཟང་དཔག་མེད་འཐུལ་བའི་ཚེ། ཞལ་

[131A]༄༅། །འཛུམ་བག་དང་བཅས་པའི་མུ་ལ། སྤྱན་ཆབ་བསིལ་ཞིང་ཐལ་མོ་སྦྱར་ནས། སྤྱན་བཙུམས། དབུ་གུག་གུག་ཡན་ལག་བདུན་
པ་མཛད་ཅིང་འདུག་དུས། མར་པ་མགོ་ལེགས་ཀྱིས་ཅི་ལགས་ཞུས་པས། མཆོད་པ་བཟང་པོ་ཤོམས་ཤིག་དཔལ་ནཱ་རོ་པ་དཔའ་བོ་མཁའ་འགྲོའི་
ཚོགས་དཔག་ཏུ་མེད་པས་བསྐོར་ནས། ཞལ་བཞེས་ལྟར་ཁོ་བོ་བསུ་བ་ལ་ཕེབས་བྱུང། ད་ནི་ཕྱག་ཕྱི་བྱས་དག་པ་མཁའ་སྤྱོད་ལ་འགྲོ་གསུངས་མཉམ་
པར་བཞག་པའི་ངང་ལ་བཞུགས་ཤིང། མར་པ་མགོ་ལེགས་ལ་སོགས་པའི་གྲྭ་པ་རྣམས་ཀྱིས་མཆོད་པ་དཔག་ཏུ་མེད་པ་བཤམས་ནས་ཕུལ་བའི་ཚེ། མེ་
ཏོག་གི་ཆར། རོལ་མོའི་སྒྲ་ལ་སོགས་པ་རྣམས་སྔར་བས་ཀྱང་ཆེ་བ་དང་བཅས་གཤེགས་པ་ལགས་སོ། །དེ་ལྟར་སྤྱིར་སངས་རྒྱས་བསྟན་པའི་ཉི་མ་
སྒོས་གངས་ཅན་ཁྲོད་ཀྱི་མུན་སེལ། གསང་སྔགས་བསྟན་པའི་སྲོག་ཤིང། རྗེ་བཙུན་མར་པ་ལོཙྪ་དེ་ཉིད་སྐྱེ་བ་སྔོན་ནས་བྱང་ཆུབ་སེམས་དཔའ་སེམས་

[131B] མཚན་ལྡན་གྱི་བླ་མ་དམ་པ་རྣམས་ཀྱི་བཀའ་དྲིན་གྱིས་ཡེ་ཤེས་ཀྱི་མཁའ་འགྲོ་རྣམས་ལས་གསང་སྔགས་ཀྱི་དབང་
གདམས་པ་རྣམས་ཐོབ། ནང་འོད་གསལ་གྱི་རྩལ་འབྱོངས་ཤིང་རླུང་སེམས་ལ་རང་དབང་ཐོབ་པས། གྲོང་འཇུག་དང་རྫུ་འཕྲུལ། མངོན་པར་མཁྱེན་པ་ལ་
སོགས་པའི་ཡོན་ཏན་དཔག་མེད་མངོན་གྱུར་དུ་མངའ་ཡང། སྦས་པའི་ཚུལ་དུ་བཞུགས་ནས། ཕྱི་རོལ་ཐ་མལ་པ་རྣམས་དང་སྣང་བ་མཐུན་པའི་ཚུལ་དུ་
འདོད་པའི་ཡོན་ཏན་ལྔ་དང། འཇིག་རྟེན་ཆོས་བརྒྱད་ལ་དགྱེས་བཞིན་རོལ་པའི་རྣམ་པའི་སྒོ་ནས། སྣོད་ལྡན་གྱི་གང་ཟག་མང་པོའི་དོན་མཛད་པ་དེ་
རྒྱལ་བའི་ཡུམ་རྒྱས་པ་ལས། བྱང་ཆུབ་སེམས་དཔའ་གང་ཞིག་ལ་ནི་ཕ་དང་མ་དགོས་ལ། ཆུང་མ་མི་དགོས་པ་ཡོད་དོ། །བྱང་ཆུབ་སེམས་དཔའ་
འགའ་ཞིག་ལ་ནི་ཕ་མ་དང་ཆུང་མ་དགོས་ལ། བུ་དང་བུ་མོ་མི་དགོས་པ་ཡོད་དོ། །བྱང་ཆུབ་སེམས་དཔའ་འགའ་ཞིག་ལ་ནི་ཕ་མ་དང། ཆུང་མ་དང་

[132A]༄༅། །བུ་དང༑ བུ་མོ་དང། འཁོར་ལ་སོགས་པའི་འདོད་ཡོན་ཐམས་ཅད་དགོས་པ་ཡོད་དོ། །ཞེས་གསུངས་པའི་དོན་ཕྱི་མ་དང་
མཐུན་པ་དང། གཞན་ཡང་བྱང་ཆུབ་སེམས་དཔའ་འཕགས་པ་ཆོས་འཕགས་དང། རྟག་ཏུ་དུ་དང་མཛད་སྤྱོད་མཐུན་པའི་སྒོ་ནས་སེམས་ཅན་གྱི་དོན་
མཛད་པ་ལགས་སོ། །ཡང་རྒྱུད་སངས་རྒྱས་མཉམ་སྦྱོར་གྱི་ལེའུ་བདུན་པ་ལས། བུ་མོ་ཤིན་ཏུ་བརྒྱན་པའམ། །དེ་བཞིན་ཆུང་མ་སྡུག་པ་དག་ཕུལ་
ནས་རིན་གྱིས་བསླུ་བ་ནི། །སངས་རྒྱས་བྱང་ཆུབ་མཆོག་གི་ཡིན། །རིན་ཆེན་བདག་གིས་ཕུལ་ནས་སུ། །སླར་ཡང་རིན་གྱིས་བསླུ་བ་ནི། །རྡོ་རྗེ་འཛིན་
པས་སྦྱོར་བ་ཡི། །ཡོན་དེ་ཡོན་གྱི་མཆོག་ཡིན་ནོ། །ཞེས་གསུངས་པ་དང་མཐུན་པར་ཡོན་ཕུལ་ཞིང་བཞེས་པའི་སྒོ་ནས། སེམས་ཅན་གྱི་དོན་མཛད་
པས་སྒྲུབ་བརྒྱུད་རྟོགས་པའི་བསྟན་པ་ནམ་མཁའི་མཐའ་དང་མཉམ་པ་བགྱིས་པ་ལགས་སོ། །རྗེ་མར་བ་དེ་ཉིད་ཀྱི་ཡོངས་སུ་གྲགས་ཤིང་བཀའ་དྲིན་

[132B] མཁས་གྲུབ་ནཱ་རོ་པཎ་ཆེན། རྒྱལ་སྲས་མཻ་ཏྲཱི་པ། དཔལ་ཞི་བ་བཟང་པོ། ཡེ་ཤེས་སྙིང་པོ། རྣལ་འབྱོར་མ་རུས་པའི་རྒྱན་
ཅན༑ ཀ་སོ་རི་པ། རི་རི་པ་སྟེ་སིང་གྷ་གླིང་པ་སྐུ་མཆེད། ཛེ་ཏ་རི་པ། ཀུ་སུ་ལུ་ཆེ་བ། པྲ་ཛྙཱ་རཀྵི་ཏ། སྤྱི་ཐེར་བ་དང། སེན་ཏ་བ་སྟེ་བལ་པོ་སྐུ་
མཆེད༑ ཇོ་བོ་རྗེ་ཨ་ཏི་ཤ་རྣམས་ལགས་སོ། །སྐུ་ལས་འཁྲུངས་པའི་སྲས་བདུན་ནི། དར་མ་མདོ་སྡེ། དར་མ་བསམ་གཏན། ཆོས་དཔལ། མར་
ལེབ༑ ༑དཔལ་འོད། གྲགས་འོད། བྱ་རིག་འཁོར་ལོ་རྣམས་སོ། །ཐུགས་ལས་འཁྲུངས་པའི་ཡོངས་གྲགས་ཀྱི་བུ་ཆེན་བཞི་ནི། ཀ་བཞི་བརྡ་བཀྲོལ་
ལྟར་ཡིན་ལ། ལས་ཅན་གྱི་སློབ་མ་བཞི་ནི། གཙང་གྱེར་ཕུའི་ཀློག་སྐྱ་ཆེན་པོ། འཕེན་ཡུལ་གྱི་ཉ་མ་དཔལ་མེ། འདམ་སྙིང་དྲུང་གི་མར་པ་མགོ་
ལེགས༑ ལྷོ་ལ་ཡག་གི་བ་རང་ཝ་བ་ཅན་རྣམས་ལགས་སོ། །རྗེ་སྒྲ་སྒྱུར་ཆེན་པོ་དེ་ཉིད་ཀྱི་གཟུགས་སྐུ་ཆོས་དབྱིངས་སུ་ཐིམ་རྗེས་ཀུན་སངས་རྒྱས་

[133A]༄༅། །སུ་ཡིད་ཆེས་ནས། དབུ་ལོ། ཕྱག་སེན། ན་བཟའ་ལ་སོགས་པའི་དུམ་བུ་ལ་ཡང་ཡོན་ཆེན་པོ་མང་དག་འབུལ་མཁན་བྱུང་བ་
ལ་བརྟེན། སྐུ་གདུང་ཡིད་བཞིན་ནོར་བུ་མ་བཞུ་བར་དར་ཟབ་ཀྱིས་དྲིལ་ནས་འགྲོ་བའི་དོན་དུ་བཞུགས་སུ་གསོལ་བ་ལ། སྲས་དཔལ་འོད་ལ་སོགས་པ་
རྣམས་ཀྱིས་སྐུ་ཤ་གདུང་དང་བཅས་པ་གནང་ནས་ཡོན་བླང་པ་ལས། ཞལ་ལྐོ་འཕན་ཡུལ་གྱི་དགོན་པ་ཞིག་ཏུ་ཕེབས་པ། བླ་མ་རྡོག་པས་གསན་ཏེ་མ་
བཟོད་པར། སྲས་རྣམས་ལ་འབུལ་བ་ཆེན་པོ་འབུལ། གདུང་འདིར་གནང་དགོས་གསུང་པས། འོ་ན་འབུལ་བའི་གཙོ་བོར་ཕ་ཇོ་རང་ལ། ནཱ་རོ་པས་གནང་
བའི་ཐུགས་དམ་པདྨ་རཱ་ག་དགོས་གསུངས་པ་ལྟར། ཐུགས་དམ་པདྨ་རཱ་གས་གཙོ་བྱས་པའི་ལོངས་སྤྱོད་དཔག་ཏུ་མེད་པ་ཕུལ་ནས། གདུང་གཞུང་དུ་སྤྱན་
དྲངས་ཏེ། གདུང་རྟེན་གྱི་ནང་དུ་བླ་མ་རྡོག་པའི་རྟེན་གྱི་གཙོ་བོར་བཞུགས་པ་ལགས་སོ། །དེ་ལྟར་རྗེ་བཙུན་མར་སྟོན་ཆོས་ཀྱི་བློ་གྲོས་ཀྱི་རྣམ་པར་ཐར་པ་

[133B] རྗེ་བཙུན་མི་ལ་དང། མར་པ་མགོ་ལེགས་གཉིས་ཀྱིས་ངན་རྫོང་སྟོན་པ་ལ་ཞིབ་རྒྱས་ཞལ་ནས་སྙན་དུ་བརྒྱུད་པ་དང། རྗེ་
བཙུན་མི་ལས་རས་ཆུང་པ་ལ་ཡང་གནང་བས། རས་ཆུང་པ་དང་ངན་རྫོང་སྟོན་པ་བྱང་ཆུབ་རྒྱལ་པོ་གཉིས་བཀའ་བགྲོས་ནས་བསྒྲིགས་པའི་རྣམ་ཐར་ཕྱི་
མོའི་གཙོ་བོར་བཞུགས་པ་ལས། བླ་མ་རྡོག་པ། མཚུར་སྟོན། མེས་སྟོན་རྣམས་ཀྱི་ཞལ་ནས་བྱུང་བའི་ཡིག་ཆ་ལ་སོགས་རྣམ་ཐར་མང་དག་འཛོམ་
པའི་ནང་ནས། སྐྱེ་འགྲོ་དྭང་བའི་མིག་རྐྱེན་མཆོག་ཏུ་གྱུར་པ། དོན་ལ་སྲིད་ཞིའི་དགོས་འདོད་འབྱུང་བ་རིན་པོ་ཆེ་བཻ་ཌཱུརྱའི་ཕྲེང་བ་རྣམས་ཀྱི་ཐུགས་
རྗེའི་མིག་ལ་ལྷག་བསམ་གྱི་ལུང་ཚིག་གི་སྡེབ་སྦྱོར་སྤེལ་ལེགས་པར་བརྒྱུས་ནས་རྣམ་མཁྱེན་སངས་རྒྱས་ཐོབ་པའི་རྒྱན་འདོད་པ་རྣམས་ཀྱི་ཡིད་འཕྲོག་
པར་བྱེད་པའི་རིན་ཆེན་རྒྱན་གྱི་ཕྲེང་བ་འདི་ཉིད། དུར་ཁྲོད་ཉུལ་བའི་རྣལ་འབྱོར་པ་ཁྲག་འཐུང་རྒྱལ་པོས། དབང་ཕྱུག་མི་ལ་རས་པ་མངོན་པར་རྫོགས་

[134A]༄༅། །པར་སངས་རྒྱས་པའི་གནས་མཆོག་ཆུ་བར་སྤྲུལ་སྐུའི་ཕོ་བྲང་དུ་ཡི་གེར་བཀོད་པའི་ཡི་གེ་པ་ནི་ཤྲི་ལོ་པན་པ་འཇམ་དཔལ་ཆོས་ལྷའོ། །
   ༈    །སྲིད་དང་ཞི་བའི་ཁོངས་ན་རབ་འབར་བ། །ཧེ་རུ་ཀ་དངོས་མར་སྟོན་ལོ་ཙཱ་བ། །བྱང་ཆུབ་བར་དུ་གཙུག་གི་
རྒྱན་གཅིག་ཉིད། །གང་དེའི་སྔོན་སྨོན་དུས་སུ་བབ་པ་ལས། །རྡོ་རྗེ་ཐེག་པའི་བཅུད་ཀྱི་ཡང་བཅུད་ནི། །གངས་ཅན་འདི་ན་འདྲེན་པར་བྱེད་པའི་མཐུ། །མཁས་
དང་གྲུབ་པའི་ཡོན་ཏན་ཡོངས་རྫོགས་པས། ་བཀའ་བཞི་བརྒྱུད་པའི་མན་ངག་སྙིང་པོའི་བཅུད། །བླ་མེད་རོ་ལྡན་མྱོང་ལས་མཐོང་ཆོས་དེར། །གསང་བ་
མཆོག་གི་གོ་འཕང་རྙེད་པ་ལས། །གྲུབ་པའི་སྒྲུབ་བརྒྱུད་འབུམ་ཕྲག་མང་པོ་རྡོལ། ་དེ་ཕྱིར་རྣམ་པར་ཐར་པའི་ཡི་གེའི་གདང། །ཆ་ཙམ་རྣ་བར་སོན་
ཀྱང་གང་གི་སྔོན། །བསོད་ནམས་ཡེ་ཤེས་ཚོགས་གཉིས་རྒྱ་ཆེན་པོ། །སངས་རྒྱས་མང་པོའི་སྤྱན་སྔར་བསགས་པར་ཤེས། ་གང་གི་ཡིད་ལ་གཞན་ན་

[134B] །འདི་ཡི་དོན་བཟང་རོ་བཅུད་མྱོང་བ་དང། །ལུས་ཀྱི་བ་སྤུ་ལྡང་བར་འགྱུར་བ་དེའི། །སྙིང་ལ་རྒྱལ་ཀུན་བྱིན་རླབས་དུས་གཅིག་འཇུག་་
དེས་ན་འདི་ཡི་ཡི་གེ་ཕྱི་མོ་ནི། །ཚེ་རབས་རིགས་གཟུགས་དབང་ཕྱུག་ཤེས་རབ་སོགས། །རྨད་བྱུང་ཡོན་ཏན་དཔལ་གྱིས་བརྗིད་པ་ཡི། །དལ་འབྱོར་རྟེན་ལ་
སྙིང་པོ་ལྷུར་ལེན་པ། ་གང་དེ་ལྷག་བསམ་དགེ་བསྐུལ་གྱིས་དྲངས་པའི། །ཡོན་སྦྱོར་དད་གཏོང་མཆོག་ལ་གོམས་པ་ཡི། །གྲོ་མོ་ཚོང་དཔོན་པདྨ་དགྲ་
འདུལ་གྱིས། །གཏན་པ་མེད་པའི་སྙིང་སྟོབས་ཡང་དག་བསྐྱེད། །བྲིས་སྐོས་བྱེད་པོ་ཀརྨ་བསམ་འགྲུབ་དང། །ཚེ་རིང་ལ་སོགས་སོར་མོའི་འདུ་བྱེད་
ལས༑ ༑བསྐྲུན་པའི་སྐྱེ་དགུའི་མཆོད་སྡོང་གཅིག་པུ་ལ། །ལས་བྱས་བླ་ན་མེད་པ་འདི་ཉིད་གྲུབ། ་དགེ་བས་གཏོང་དང་ལས་ཀྱིས་འབྲལ་བས་གཙོས། །
མཁའ་མཐས་གཏུགས་པའི་མར་གྱུར་སེམས་ཅན་ཀུན། །སྡུག་བསྔལ་རྒྱ་མཚོའི་འཁོར་བ་ཕྱིར་བསྙིལ་ཏེ། །ཐར་པ་མཆོག་ལ་མྱུར་དུ་གནས་པར་ཤོག་

[135A]༄༅། །སྐྱེ་བའི་ཕྲེང་བར་འཁོར་ལོ་བཞི་ལྡན་པའི། །ལུས་མཆོག་ལྷ་ལས་ལྷག་པ་ཐོབ་པ་ནི། །དགེ་མཛད་བླ་མའི་རྣམ་རོལ་ལས་བྱུང་བའི། །
མཚན་ལྡན་བཤེས་གཉེན་དམ་པས་རྗེས་བཟུང་ནས། ་རྒྱུ་དང་འབྲས་བུའི་ཐེག་ཆེན་དམ་ཆོས་ལ། །ངོམ་པ་མེད་པར་སྤྱོད་ཅིང་གནས་སྐབས་སུ། །བྱང་ཆུབ་
སེམས་དང་དྲི་མེད་ཤེས་རབ་དང། །ཚུལ་གནས་སྒོམ་པའི་རྩེ་མོར་ཕྱིན་པ་ལས། ་གཉུག་མའི་ཡེ་ཤེས་ལྷན་གཅིག་སྐྱེས་པ་ནི། །བསལ་བཞག་མེད་པ་
མངོན་སུམ་མཐོང་བ་ལས། །ཟུང་འཇུག་འབྲས་བུའི་ཧེ་རུ་ཀ་དཔལ་ཆེ། །མར་སྟོན་ཆོས་རྗེའི་གོ་འཕང་ཐོབ་པར་ཤོག་་དེ་ལས་མཁའ་དང་སྲིད་པ་ཇི་སྲིད་
བར༑ ༑སྐུ་དང་ཡེ་ཤེས་རྣམ་པ་ཐམས་ཅད་པས། །འགྲོ་ལ་གནས་སྐབས་མཐར་ཐུག་མ་ལུས་པར། །ཕན་པ་བླ་མེད་བྱེད་པ་ཉིད་གྱུར་ཅིག་། ཅེས་པའང་རྗེ་
མངའ་བདག་ཆེན་པོའི་རྣམ་ཐར་དཔར་དུ་བསྒྲུབས་པ་ལ་ཤིན་ཏུ་རྗེས་སུ་ཡི་རང་བའི་སྒོ་ནས་དཔར་བྱང་སྨོན་ཚིག་དང་བཅས་པ་འདི་ནི་མགོན་པོ་གང་གི་སྒྲུབ་བརྒྱུད་

[135B]
ལེགས་འཕེལ། རྗེ་བཙུན་མར་མི་དྭགས་གསུམ་གྱི་རྣམ་མགུར་གསོལ་འདེབས་བཅས་ཀྱི་དཔར་གཞི་རྣམས་བསྟན་རྒྱས་གླིང་དུ་བཞུགས།། སརྦ་མངྒ་ལཾ།། །།

[001A]༄༅། །ཚེ་གཅིག་ལ་འཇའ་ལུས་བརྙེས་པ་རྗེ་རས་ཆུང་པའི་རྣམ་ཐར་རགས་བསྡུས་མགུར་རྣམ་རྒྱས་པ་བཞུགས་སོ།།

[001B] །ན་མོ་གུ་རུ་དཧེ་ཝ་ཌཱ་ཀི་ནི། སྐུ་གསུམ་མངོན་གྱུར་རྡོ་རྗེ་འཆང་ཆེན་གྱི། །རྣམ་སྤྲུལ་གངས་ཅན་
གྲགས་པ་ཐུགས་ཀྱི་སྲས། །རླུང་སེམས་དབང་ཐོབ་འཇའ་ལུས་མངོན་དུ་གྱུར། །རྗེ་བཙུན་རས་ཆུང་ཞབས་ལ་ཕྱག་
འཚལ་ལོ། །འདིར་རྗེ་བཙུན་རས་ཆུང་པ་ཆེན་པོའི་རྣམ་ཐར་མཚོན་ཙམ་ལས། མགུར་མ་རྣམས་བྲི་བར་བྱའི། བླ་མ་
ཡི་དམ་རྣམས་ཐུགས་དགྱེས་ཤིང། མཁའ་འགྲོ་ཆོས་སྐྱོང་རྣམས་ཀྱིས་ཕྲིན་ལས་སྒྲུབ་པར་མཛད་དུ་གསོལ། །དེ་ཡང་འདི་

[002A] །ལྟ་སྟེ། སྔར་འདས་པའི་རྣམ་པར་ཐར་པ་དང། ད་ལྟར་བའི་རྣམ་པར་ཐར་པ་དང། མ་འོངས་
པའི་རྣམ་པར་ཐར་པ་གསུམ་དུ་ཡོད་པ་ལས། སྔར་འདས་པའི་རྣམ་པར་ཐར་པ་ནི། སངས་རྒྱས་ཀྱི་ཞིང་ཁམས་བསམ་གྱིས་
མི་ཁྱབ་པ་ཞེས་བྱ་བར་སངས་རྒྱས་གར་གྱི་དབང་ཕྱུག་ཅེས་བྱ་བར་གྱུར་ནས་འགྲོ་བའི་དོན་མཛད། གཞི་སྙིང་པོ་མེ་ཏོག་གིས་
བརྒྱན་པ་ན། རྣམ་པར་སྣང་མཛད་གང་ཆེན་མཚོའི་ཕྱག་གི་པདྨོ་ལས་སྤྲུལ་བའི་ཟེའུ་འབྲུ་ཉི་ཤུ་རྩ་ལྔ་ཡོད་པའི་ཐོག་མའི་

[002B] སངས་རྒྱས་སྤྲིན་གྱི་སྙིང་པོ་ཞེས་བྱ་བར་གྱུར་ནས་འགྲོ་བའི་དོན་རྒྱ་ཆེན་པོ་མཛད། མི་མཇེད་
འཇིག་རྟེན་གྱ་ཁམས་འདིར་ཡང་ཞིང་ཁམས་རྣམ་པར་བཀོད་པ་ཞེས་བྱ་བར་ཡབ་ལེགས་སྦྱིན་ཡུམ་མཆོག་ སྦྱིན་མ།  གྲོང་ཁྱེར་རྔ་ཡབ་དུ་ནོར་བུའི་འཕྲེང་བ་
ཅེས་བྱ་བར་སྐུ་འཁྲུངས་ཏེ། སངས་རྒྱས་འཁོར་ལོ་ལེགས་སྤྱོད་ལ་ཆོས་ཉན། དེ་ནས་འཕོས་ནས་བདེ་བ་མྱོས་ཞེས་བྱ་བའི་གླིང་དུ་གྲོང་ཁྱེར་ནམ་མཁའ་
འཛིན་དུ་ ཡབ་  གྲགས་པ་གློག་གི་འོད། ཡུམ་པར་མཛེས་ཤེས་པའི་སས་ལེགས་སྦྱིན་ཞེས་བྱ་བར་འཁྲུང་སྟེ། སངས་རྒྱས་དགེ་བའི་བློ་གྲོས་ལ་ཆོས་ཉན་
སླར་ནོར་བུའི་ཕུང་པོའི་རྩེར་མངོན་པར་བྱང་ཆུབ། ཡང་གདུལ་བྱའི་དོན་དུ་སྟོན་པ་ཁྱེའུ་སྣང་བ་དམ་པའི་དྲུང་དུ་སྡུད་པ་པོ་ལྷའི་བུ་དགའ་བྱེད་དབང་ཕྱུག་
ཅེས་བྱ་བར་འཁྲུངས་ཏེ་བཀའ་ཡི་བསྡུ་བ་ མཛད།  གནས་འཇིག་རྟེན་མི་མཆེད་པར་སྟོན་པ་འོད་མི་འཁྲུག་པའི་དྲུང་དུ་ཁྱེའུ་མཁའ་འགྲོ་འདུལ་བྱེད་ཅེས་བྱ་

[003A]༄༅། །བར་འཁྲུངས་ནས་སྐུ་གསུང་ཐུགས་ཡོན་ཏན་ཕྲིན་ལས་རྒྱུད་ལྔའི་བསྡུ་བ་མཛད། གནས་དྲོད་གཤེར་འདུས་པ་འོད་ཀྱི་ཕུང་པོར་
སྟོན་པ་འཇམ་དཔལ་འཇིགས་སྐྱོབ་ཀྱི་དྲུང་དུ་བྱང་ཆུབ་སེམས་དཔའ་སྤྱོད་པའི་རྒྱལ་པོ་ཞེས་བྱ་བར་སྤྲུལ་ནས། རྨ་བྱ་འཇིང་བསྣོལ་དཔལ་འབྱུང་བཞི་ཟད་པ་
བཀའ་ཡི་བསྡུ་བ་མཛད། གནས་གསང་ཆེན་རོལ་པའི་དུར་ཁྲོད་དུ་སྟོན་པ་གཞོན་ནུ་སྟོབས་ལྡན་གྱི་དྲུང་དུ་བྱང་ཆུབ་སེམས་དཔའ་སྤྲིན་གྱི་ཤུགས་ཅན་ཞེས་
བྱ་བར་སྤྲུལ་ནས། ཕ་རྒྱུད་མ་རྒྱུད་རྣམས་ཀྱི་བཀའ་ཡི་བསྡུ་བ་མཛད། གནས་རྡོ་རྗེ་གདན་བྱང་ཆུབ་འབྱུང་བར་སྟོན་པ་མངོན་རྫོགས་རྒྱལ་བོའི་དྲུང་དུ་
བྱང་ཆུབ་སེམས་དཔའ་ཕྱག་ན་རྡོ་རྗེར་སྤྲུལ་ནས་ཆོས་ངེས་དོན་འབའ་ཞིག་བཀའ་ཡི་བསྡུ་བ་མཛད། གནས་སྟུག་པོ་བཀོད་པར་རྡོ་རྗེ་འཆང་ཆེན་པོའི་དྲུང་
དུ། གསང་བའི་བདག་པོ་ཕྱག་ན་རྡོ་རྗེར་སྤྲུལ་ནས་རྒྱུད་སྡེ་མཐའ་དག་གི་བཀའ་ཡི་བསྡུ་བ་མཛད། གནས་མགོན་མེད་ཟས་སྦྱིན་གྱི་ཀུན་དགའ་ར་

[003B] གནས་བརྟན་ཀུན་དགའ་བོར་སྤྲུལ་ནས་བར་པ་མཚན་ཉིད་མེད་པ་ལ་སོགས་པའི་བསྡུ་བ་
མཛད༑ གཞན་ཡང་དག་པའི་གདུལ་བྱ་རྣམས་ལ་མཚན་དང་དཔེ་བྱད་ཀྱིས་སྤྲས་པའི་སྐུར་བསྟན་ནས། གསུང་ཟབ་དབྱངས་ཆོས་ཀྱི་རྔ་སྒྲས་མདོ་རྒྱུད་ཀྱི་
ཆོས་མ་ལུས་པ་གསུངས་ཤིང། ཐུགས་རྗེས་འགྲོ་བ་ཀུན་ལ་ཁྱབ་པའི་ཐུགས་ལྕང་ལོ་ཅན་གྱི་གནས་སུ་ཕྱག་ན་རྡོ་རྗེར་སྐུ་སྤྲུལ་ནས་མི་མ་ཡིན་རྣམས་འདུལ་
བར་མཛད་ཅིང། རྒྱ་མཚོ་ཆེན་པོའི་འགྲམ་དུ་རྡོ་རྗེ་སེམས་དཔར་སྐུ་སྤྲུལ་ནས་དགའ་རབ་རྡོ་རྗེ་ལ་སོགས་པའི་རིགས་འཛིན་རྣམས་ཀྱི་དོན་མཛད། མཁའ་
སྤྱོད་ཀྱི་ གནས་  གཞན་དུ་བྱང་ཆུབ་སེམས་དཔའ་བློ་གྲོས་རིན་ཆེན་དུ་སྐུ་སྤྲུལ་ནས་མཁའ་སྤྱོད་ཀྱི་རིག་འཛིན་རྣམས་དང། གཞན་ཡང་བདེ་བར་གཤེགས་པས་ལུང་
བསྟན་པ་བཞིན་དུ་འཕགས་པ་ཀླུ་གྲུབ་ལ་སོགས་པའི་དོན་མཛད། གཞན་ཡང་དེ་བཞིན་གཤེགས་པས་ལུང་ བསྟན་  པ་ལས། ང་ནི་མྱ་ངན་འདས་འོག་ཏུ། །ལོ་

[004A]༄༅། །ནི་བཅུ་གཉིས་ལོན་པ་ན། །དྷ་ན་ཀོ་ཤའི་མཚོ་གླིང་དུ། །རྫུས་སྐྱེས་པདྨ་འབྱུང་གནས་ཞེས། །གསང་བའི་བདག་པོའི་སྤྲུལ་
པ་ནི། །ང་ལས་ལྷག་པའི་སྤྲུལ་པ་འབྱུང། །ཞེས་པ་ལྟར། ཨུ་རྒྱན་གྱི་ཡུལ་ཁམས་ཐམས་ཅད་ཆོས་ལ་བཙུད། རྒྱ་བོད་ཐམས་ཅད་ཞབས་ཀྱིས་བཅགས་
ཤིང་འགྲོ་བའི་དོན་རྒྱ་ཆེན་པོ་མཛད་དོ། །ཡང་འཇམ་དཔལ་གྱིས་ཞུས་པའི་མདོ་ལས། གསང་བའི་བདག་པོའི་སྤྲུལ་པ་ནི། ཡུལ་ཝཱ་ར་ཎ་སེ་ཞེས་བྱ་བ་ན་
ཡབ་ཡུམ་སྤངས་པ་ཕུན་སུམ་ཚོགས་པ། ཁུར་བོར་བ། སྙིང་པོ་དོན་གྱི་རྒྱུད་པ་འཛིན་པ་གཉུག་མ་ལ་སྦྱངས་པ། རྗེས་སུ་སྣང་བ་ཐོབ་པ། མདའ་བསྣུན་
ཞེས་བྱ་བ་འབྱུང་གིས་དེ་ནི་ཁྱོད་ཀྱིས་རྗེས་སུ་གཟུང་ཞིག་ཅེས་གསུང་པ་ལྟར། གསང་བའི་བདག་པོའི་སྤྲུལ་པ་ས་ར་ཧ་དེ་ཉིད་སླར་ཡང་རིགས་གསུམ་མགོན་
པོས་རྗེས་སུ་གཟུང། དོ་ཧ་སྐོར་གསུམ་དང། སྙིང་པོའི་ཆོས་ཐམས་ཅད་ཁོང་དུ་ཆུད། གྲུབ་ཆེན་བརྒྱད་ཅུའི་སྤྱི་མེས་སུ་ཡོངས་སུ་གྲགས། འཇིག་རྟེན་

[004B] དཔལ་གྱི་རི་ལ་བླ་ན་མེད་པའི་བྱང་ཆུབ་ཐོབ། སླར་ཡང་སྤྲུལ་པ་ནི། ཕྱག་ན་རྡོ་རྗེས་ཞུས་པའི་མདོ་
ལས༑ ཡིད་འཕམ་པར་བྱེད་པ་ངལ་ ག་  སོ་བའི་རི་ལ་ཤྭ་བ་རི་ཞེས་བྱ་བ་སྤྲུལ་ནས། དེ་ཁོ་ན་ཉིད་ནམ་མཁའི་མཐའ་འདྲ་བར་མཐོང་བས་ངེས་དོན་སྟོན་པར་འགྱུར་
རོ་ཞེས་པས། ལྕམ་སྲིང་གསུམ་གྱིས་མཆོག་གི་དངོས་གྲུབ་བརྙེས་ནས། མཻ་ཏྲི་པ་ལ་སོགས་སྐལ་ལྡན་གྱི་སློབ་མ་རྣམས་ཀྱི་དོན་མཛད། ཡང་མཁའ་
འགྲོ་མ་སྙིང་པོ་དྲྭ་བའི་རྒྱུད་ལས། ཕྱི་མར་གྱུར་པ་དུས་ཀྱི་ཚེ། །སངས་རྒྱས་གཉིས་པར་གྱུར་པ་ཡིས། །མེ་འཚམ་དཔལ་འདྲེན་ཞེས་བྱ་བར། །རྒྱལ་
སྲས་ཌོཾ་བཧི་ཧེ་རུ་ཀ་སྟག་ཞོན་སྤྲུལ་གྱི་གདེངས་ཀ་ཅན། །རིགས་ངན་བུ་མོ་དང་བཅས་རོལ། །ཞེས་བྱ་བ་བྱུང་བས། རྣལ་འབྱོར་གྱི་དབང་ཕྱུག་ཌོ་བཧི་
ཧེ་རུ་ཀ་ནི་སྟག་ལ་ཞོན་ནས་མུ་ཏྲ་པང་དུ་ཁྱེར་ཏེ། བརྟུལ་ཞུགས་སྤྱོད་པས་འགྲོ་བ་མ་ལུས་པ་བཏུལ་ནས་འབུམ་ཕྲག་མང་པོ་མིའི་ཚོགས་རྣམས་ནི་མཁའ་

[005A]༄༅། །སྤྱོད་ཀྱི་ཞིང་དུ་དྲངས་ཏེ། ཡབ་ཡུམ་གཉིས་ཡང་འོད་ཕུང་དུ་ཡལ་བར་གྱུར་ཏོ། །གཞན་ཡང་མང་དུ་མཁས་པ་བཻ་རོ་ཙ་ན་ལ་
སོགས་པར་སྤྲུལ་ནས་འགྲོ་བའི་དོན་མཐའ་ཡས་པ་མཛད་དོ། །དེ་རྣམས་ནི་མངོན་བྱུང་གི་རྣམ་པར་ཐར་པ་བསམ་གྱིས་མི་ཁྱབ་པ་ལས་ཟུར་མཚོན་ཙམ་མོ།།
   ༈    གངས་ཅན་གྱི་ཁྲོད་འདིར་སྐུ་འཁྲུངས་ཤིང། ལྷ་མི་འགྲོ་བ་ཀུན་གྱི་མགོན་སྐྱབས་ཀྱི་མཆོག་ཏུ་
གྱུར་པ། ཚེ་གཅིག་ལ་མཆོག་གི་དངོས་གྲུབ་བརྙེས་བའི་རྗེ་བཙུན་མི་ལ་རས་པ་ཞེས་བྱ་བ། མཚན་ཉི་ཟླ་ལྟར་གྲགས་པ་དེ་ཉིད་ལ། སྙིང་དང་འདྲ་བའི་
བུ་ཆེན་བརྒྱད། ཉེ་བའི་སྲས་བཅུ་གསུམ། དེ་དག་གི་ལྕམ་བཞི་སྟེ་ཉེར་ལྔ་ཡོད་པའི་ནང་ནས། ཐུགས་སྲས་མཆོག་ཏུ་གྱུར་པ། ཚེ་འདིར་འཇའ་ལུས་
རྡོ་རྗེའི་སྐུ་མངོན་དུ་མཛད་པའི་རྗེ་བཙུན་རས་ཆུང་པ་དེ་ཉིད་ཀྱི་སྐུ་འཁྲུངས་པའི་ཡུལ་གུང་ཐང་སྟོད་ཀྱི་རལ་ཞེས་བྱ་བར། ཡབ་སངས་རྒྱས་སྐྱབས་དང། ཡུམ་

[005B] མཚན་རྡོ་རྗེ་གྲགས་པར་བཏགས། ཡབ་སྔ་མོ་ནས་འདས། ཁུ་བོ་དང་ཡུམ་
གཉིས་གཅིག་ཏུ་གྱུར་ནས་མགོ་འདོན་པའི་ལུགས་སུ་བྱས། ཤིན་ཏུ་བཀྲེན་པར་ཡོད་པའི་ཚེ། ཆུང་ངུ་ནས་ཀློག་ཡིག་བསླབས་པས་ཚེགས་མེད་པར་མཁྱེན་
གསུང་སྒྲོགས་ལ་ཤིན་ཏུ་དྲིན་པར་བྱུང་ནས། མ་ཁུ་གཉིས་ལ་ཀློག་ཡོན་གྱི་མཁྱོས་མ་མང་པོ་ཁྱེར་ཡོངས་ནས་སྐྱིད་པོར་སོང་ཡོད་པ་ལ། སྔོན་གྱི་བག་
ཆགས་སད་ཏེ། རྗེ་བཙུན་དང་མཇལ་ཕྱག་བཙལ་ཞབས་ལ་བཏུགས་ནས། དེ་རིང་འབུལ་རྒྱུ་མེད་ཕྱིས་མཇལ་དུ་ཡོང་ཟེར་ལོག་སོང། དེ་ནས་ཞག་
འགའ་སོང་བ་དང། ཀློག་ཡོན་གྱི་མཁྱོས་མ་རྣམས་ཁྱེར་ནས་རྗེ་བཙུན་ལ་ཕུལ། ཁྲིད་ཞུས་ནས་བསྒོམས་པས། ཚེ་འདིའི་ཕུན་ཚོགས་ལ་བློ་ལོག་
ཏེ༑ ཞི་གནས་ཀྱི་ཉམས་བཟང་པོ་འཁྲུངས། གཏུམ་མོའི་བདེ་དྲོད་ཀྱིས་རས་རྐྱང་ཐུབ་པ་བྱུང། མིང་ཡང་རས་ཆུང་པར་བཏགས་ནས་ཡོད་དུས། མ་

[006A]༄༅། །ཁུས་ནན་གྱིས་བཀུག་ཀླུ་ཡོད་སར་འཁྲུ་རློག་ཏུ་བཅུག་པས། སྙུང་མཛེས་ཟིན། འཛུ་གི་དང་སྡོངས་ནས། ཝ་ལ་
ཙཎྜའི་དྲུང་དུ་བྱོན། ཕྱག་ན་རྡོ་རྗེའི་ཆོས་སྐོར་མཐའ་དག་གསན་ཅིང་བསྙེན་སྒྲུབ་མཛད་པས་བསྙུང་མཛེ་ལས་གྲོལ་བོད་དུ་ཕེབས། རྗེ་བཙུན་གྱི་ཞབས་ལ་
གཏུགས་རྗེ་བཙུན་མཉེས་ཏེ། དཔོན་སློབ་གཉིས་ཀ་ཐུགས་སྤྲོ་བར་གྱུར་ཏོ། །ཡང་རས་ཆུང་པས་ད་དུང་དབང་འཁྲིད་གདམ་ངག་རྣམས་ཀྱིས་དབུ་བཙུགས་
ཏེ༑ རྒྱས་ལ་གཞུག་འཐུས་པ་གནང་དགོས་ཞུས་པས། རྗེ་བཙུན་གྱིས་རས་ཆུང་པ་ལ། བདེ་མཆོག་མཁའ་འགྲོ་སྙན་རྒྱུད་ནོར་བུ་སྐོར་གསུམ་གྱི་
གདམས་པ་རྣམས་ཆིག་རྒྱུད་དུ་གནང། རས་ཆུང་པས་ཀྱང་གདམ་ངག་གི་ཚིག་དོན་ཀུན་ཁོང་དུ་ཆུད་ནས། ཟ་འོག་ཕུག་ལིང་བ། བྲག་སྐྱ་སོགས་སུ་
སྒྲུབ་པ་ཉག་ཅིག་མཛད་དོ། །དེ་ནས་རྗེ་བཙུན་མི་ལ་གཉའ་ནང་དྲོད་ཕུག་ན་བཞུགས་དུས་མཇལ་དུ་ཕེབས་པས། རྗེ་བཙུན་མཉེས་པའི་མགུར་མང་པོ་

[006B] དེ་ནས་ཏི་སེར་ཕེབས་ནཱ་རོ་བོན་ཆུང་བཏུལ། བྲག་སྐྱ་རྡོ་རྗེ་རྫོང་དུ་ཕེབས་ནས་བཞུགས་དུས། རས་ཆུང་བ་ལ་སླུ་བ་སླུ་འདྲའི་མགུར་གསུངས་
པ་ལ། རང་གི་རྒྱུད་ཐོག་གི་ལྟ་སྒོམ་གནད་དུ་དྲིལ་བའི་མགུར་འདི་ཕུལ་ལོ།། །ཕ་བླ་མ་རྗེ་བཙུན་སྙན་གསོན་དང། །བདག་རྨོངས་པའི་བློ་འདི་ཡི་རེ་
མུག་ཐུགས་རྗེའི་ཞགས་པས་བཟུང་དུ་གསོལ། །རྟག་ཆད་གཉིས་ཀྱི་སོ་མཚམས་སུ། །མཐའ་བྲལ་ལྟ་བ་སྟོར་ཏེ་ཐལ། །གནས་ལུགས་གཏན་ལ་
མ་ཕེབས་སོ། །བྱིང་རྒོད་གཉིས་ཀྱི་སོ་མཚམས་སུ། །བདེ་གསལ་སྒོམ་པ་སྟོར་ཏེ་ཐལ། །ཞེན་པ་ཟློག་ཏུ་མ་འདོད་དོ། །བླང་དོར་གཉིས་ཀྱི་སོ་མཚམས་
སུ༑ ༑ཤུགས་འབྱུང་སྤྱོད་པ་སྟོར་ཏེ་ཐལ། །འཁྲུལ་པ་འཇིག་ཏུ་མ་འདོད་དོ། །ཟོལ་ཟོག་གཉིས་ཀྱི་སོ་འཚམས་སུ། །རྣམ་དག་དམ་ཚིག་སྟོར་ཏེ་
ཐལ༑ ༑གཡོ་སྒྱུ་ཆམ་ལ་མ་ཕེབས་སོ། །འཁོར་འདས་གཉིས་ཀྱི་སོ་མཚམས་སུ། །རང་སེམས་སངས་རྒྱས་སྟོར་ཏེ་ཐལ། །ཆོས་སྐུ་རྟོགས་སུ་

[007A]༄༅། །མ་འདོད་དོ། །རེ་དོགས་གཉིས་ཀྱི་སོ་འཚམས་སུ། །འབྲས་བུ་སྐུ་བཞི་སྟོར་ཏེ་ཐལ། །རང་ངོ་རང་གིས་མ་ཤེས་སོ། །
ཕ་བླ་མ་རྗེ་བཙུན་རིན་པོ་ཆེ། །སྔར་ཡང་བཀའ་དྲིན་ཐུགས་རྗེས་བསྐྱངས། །ད་དུང་འབྲལ་མེད་སྐྱབ་ཏུ་གསོལ། །ཞེས་གསོལ་བ་བཏབ་པས། རས་
ཆུང་པ་ཁྱོད་ལ་དེ་མིན་པའི་ཉམས་རྟོགས་ཅིག་ཡོད་པ་ང་ལ་གསང་དུ་མི་བཏུབ་པས་ཕུལ་ཅིག་གསུངས་པས། དེ་མ་ཐག་རས་ཆུད་པའི་ཉམས་རྟོགས་
འབར་ཏེ་རྙེད་པ་བདུན་གྱི་མགུར་འདི་ཕུལ་ལོ།། །ཕ་བླ་མ་རྗེ་བཙུན་བཀའ་དྲིན་གྱིས། །རྙེད་པ་བདུན་གྱི་དོན་ཅིག་རྟོགས། །སྣང་བའི་ནང་ནས་
སྟོང་བ་རྙེད། །དངོས་པོ་ཡོད་སྙམ་མི་བགྱིད་དོ། །སྟོང་པའི་ནང་ནས་ཆོས་སྐུ་རྙེད། །ད་བྱ་རྩོལ་ཡོང་སྙམ་མི་བགྱིད་དོ། །སྣ་ཚོགས་ནང་ནས་གཉིས་
མེད་རྙེད། །ད་འདུ་འབྲལ་ཡོད་སྙམ་མི་བགྱིད་དོ། །དཀར་དམར་ནང་ནས་མཉམ་ཉིད་རྙེད། །ད་དགག་སྒྲུབ་ཡོད་སྙམ་མི་བགྱིད་དོ། །སྒྱུ་ལུས་ནང་

[007B] །ད་སྡུག་བསྔལ་ཡོད་སྙམ་མི་བགྱིད་དོ། །ཀུན་རྫོབ་ནང་ནས་དོན་དམ་རྙེད། །ད་འཁྲུལ་པ་ཡོད་སྙམ་མི་བགྱིད་དོ། །རང་སེམས་ནང་ནས་
སངས་རྒྱས་རྙེད། །ད་འཁོར་བ་ཡོད་སྙམ་མི་བགྱིད་དོ། །ཞེས་ཕུལ་བས། ཡང་དུ་རྗེ་བཙུན་རས་ཆུང་པ་རྟོགས་པ་ན་འཕར་ཏེ། བར་དོ་དྲུག་གི་མགུར་འདི་
ཕུལ་ལོ།། །རྗེ་བླ་མ་རྣམས་ལ་ཕྱག་འཚལ་ལོ། །ཡོངས་སུ་སྣང་སྟོང་གཉིས་ཀྱི་བར་དོ་ན། །རྟག་ཆད་ཀྱི་ལྟ་བ་ཡུལ་ན་མེད། །རྣམ་རྟོག་གི་གྲུབ་
མཐའ་ང་མི་འཛིན། །ད་ལྟ་སྐྱེ་མེད་བློ་ལས་འདས། །འདི་ལྡུམ་བུ་བདག་གི་ལྟ་བ་ལགས། །གྲོགས་རྟོགས་ལྡན་འཚོགས་ཀྱང་གནོད་རྒྱུ་མེད། །བདེ་
སྟོང་གཉིས་ཀྱི་བར་དོ་ན། །ཞི་གནས་ཀྱི་དམིགས་རྒྱུན་ཡུལ་ན་མེད། །སྡུག་བཙིར་གྱིས་སེམས་འཛིན་ང་མི་བྱེད། །མ་ཡེངས་གཉུག་མའི་ངང་དུ་འཇོག་
འདི་ལྡུམ་བུ་བདག་གི་སྒོམ་པ་ལགས། །གྲོགས་ཉམས་མྱོང་ཅན་འཚོགས་ཀྱང་གནོད་རྒྱུ་མེད། །ཆགས་ཅན་ཆགས་གྲོལ་བར་དོན། །ཟག་བཅས་ཀྱི་བདེ་

[008A]༄༅། །བ་ཡུལ་ན་མེད། །ཚུལ་ཆོས་ཀྱི་ལོག་འཚོ་ང་མི་སྒྲུབ། ད་ལྟ་ཅི་སྣང་གྲོགས་སུ་ཤར། །འདི་ལྡུམ་བུ་བདག་གི་སྤྱོད་པ་
ལགས༑ །གྲོགས་རྣལ་འབྱོར་འཚོགས་ཀྱང་གནོད་རྒྱུ་མེད། །སྐྱོན་ཅན་སྐྱོན་མེད་བར་དོན། །རྣམ་པར་དག་དང་མ་དག་མེད། །གཡོ་སྒྱུ་ཟོལ་ཟོག་ང་མི་
བྱེད༑ ༑ད་ལྟ་རང་སེམས་དཔང་དུ་འཛུགས། །འདི་ལྡུམ་བུ་བདག་གི་དམ་ཚིག་ལགས། །གྲོགས་ཁྲིམས་ལྡན་འཚོགས་ཀྱང་གནོད་རྒྱུ་མེད། །འཁོར་འདས་
གཉིས་ཀྱི་བར་དོ་ན། །སངས་རྒྱས་སེམས་ཅན་གཉིས་སུ་མེད། །རེ་དོགས་འབྲས་བུ་ང་མི་འདོད། །ད་ལྟ་སྡུག་བསྔལ་བདེ་བར་ཤར། །འདི་ལྡུམ་བུ་བདག་
གི་འབྲས་བུ་ལགས། །གྲོགས་གྲུབ་ཐོབ་འཚོགས་ཀྱང་གནོད་རྒྱུ་མེད། །ཚིག་དོན་གཉིས་ཀྱི་བར་དོ་ན། །མཁས་པའི་ཐ་སྙད་ཡུལ་ན་མེད། །ཐེ་ཚོམ་སོམ་
ཉི་ང་མི་བྱེད། །ད་ལྟ་སྣང་སྲིད་ཆོས་སྐུར་ཤར། །འདི་ལྡུམ་བུ་བདག་གི་རྟོགས་པ་ལགས། །གྲོགས་ཤེས་ལྡན་འཚོགས་ཀྱང་གནོད་རྒྱུ་མེད། །ཅེས་ཕུལ་བས་

[008B] །རྗེ་བཙུན་གྱི་གསེར་གང་ཡོད་རས་ཆུང་པ་ལ་གནང་ནས། ལུས་མེད་མཁའ་འགྲོའི་ཆོས་སྐོར་རྣམས་ལེན་
བཏང་དུས། རས་ཆུང་པས་གསེར་རྣམས་ཀྱི་ཕུད་རྗེ་བཙུན་གྱི་སྐུ་ལ་གཏོར་ནས་ཞུ་བ་འདི་སྐད་ཕུལ་ལོ།། །བླ་མའི་བཀའ་ལུང་དགོངས་དོན་རྣམས། །སྲོག་
དང་བསྡོད་ནས་སྒྲུབ་པ་ཞུ། །གདམས་ངག་མཁའ་འགྲོའི་ཁ་རླངས་རྣམས། །ལུང་བསྟན་བཞིན་དུ་ལེན་པར་ཞུ། །མཁྱེན་བརྩེ་ལྡན་པའི་ཐུགས་རྗེ་ཡི། །
འབྲལ་བ་མེད་པར་བཟུང་དུ་གསོལ། །བཀའ་ཚིག་རྡོ་རྗེའི་ཕྲེང་བ་རྣམས། །རྗེད་པ་མེད་པར་དྲན་པར་ཞུ། །རས་ཆུང་འདྲིས་མེད་བཤེས་མེད་ལ། །ལས་
ཅི་ལ་ཐུགས་ཀྱང་སྐྱོབ་པར་ཞུ། །རྒྱ་གར་བཅའ་འཕྲང་འཇིགས་པ་ལས། །བདག་གང་དུ་འགྲོ་ཡང་གཟིགས་པར་ཞུ། །འདྲིས་མེད་མི་ཡུལ་འཁྱམས་པའི་
ཚེ༑ ༑ལས་འཕྲོ་བཟང་དང་སྤྲོད་པར་ཞུ། །སྣང་བ་ལམ་དུ་བར་ཆད་ཀྱིས། །ནོར་བར་ཐལ་ན་བསྒྱུར་བར་ཞུ། །ཞེས་ཞུས་ནས། རས་ཆུང་པས་བླ་མ་ལ་

[009A]༄༅། །ཕྱག་བྱས་ཏེ། བལ་པོར་ཕེབས། ཁོ་ཁོམ་རྒྱལ་པོ་ལ་ཕྱག་རྟེན་ཕུལ། རྒྱ་གར་ལ་འགྲོ་བའི་ལམ་ཡིག་ཞུ་བ་ལ་མགུར་འདི་
གསུངས་སོ།། །ཁྱེད་ལྟ་བའི་སྐུ་མཁར་མཐོ་མ་མཐོ། །ཆོས་བརྒྱད་ཀྱི་ཆུ་བོ་གྲུང་ན་མངོན། །སྒོམ་པའི་སྐུ་མཁར་བརྟན་མི་བརྟན། །དགོན་པར་ཡུན་
རིངས་བསྡད་ན་མངོན། །སྤྱོད་པའི་ས་མཁར་བརྟན་མི་བརྟན། །ཕྱོགས་རིགས་དམག་གིས་བསྐོར་ན་མངོན། །སེར་སྣའི་མདུད་པ་ཁྲོལ་མ་ཁྲོལ། །ཟང་
ཟིང་ནོར་དང་ཕྲད་ན་མངོན། །བརྩོན་འགྲུས་རྟ་ཕོ་མགྱོགས་མི་མགྱོགས། །ལེ་ལོའི་ཐང་ལ་རྒྱུགས་ན་མངོན། །ཤེས་རབ་རལ་གྲི་རྣོ་མི་རྣོ། །ལུང་དང་གྲུབ་
མཐའ་གཤགས་ན་མངོན། །རྒྱལ་བོ་བཀའ་ཁྲིམས་དམ་མི་དམ། །རས་ཆུང་རྒྱ་གར་ཕྱིན་ན་མངོན།། །ཅེས་གསུངས་པས། ཁྱོད་དབང་ཕྱུག་མི་
ལ་རས་པའི་སློབ་མ་རས་ཆུང་པ་ཡིན་པར་འདུག་གསུང། ལམ་ཡིག་ཆས་ཀ་གནང། ཕྱག་རྟེན་རྣམས་བཟློག་ནས་འགྲོ་མེད་བརྫངས་ཏེ། རྒྱ་གར་དུ་བྱོན་

[009B] ཁྱད་པར་ཤིང་སྤངས་གསེར་གྱི་གནས་སུ། རྗེ་གསང་སྔགས་ཀྱི་རྒྱལ་པོ་ཏི་པུ་པ་དང་མཇལ། གསེར་སྲང་གང་ཕུལ་ནས་
ཆོས་ཞུ་བའི་མགུར་འདི་ཕུལ་ལོ།། །རྗེ་བཙུན་བླ་མའི་སྐུ་མཐོང་སྣང་བར་འགྱུར། །གསུང་ཐོས་ལས་ངན་སྒྲིབ་པ་དག་ཕྱག་དབང་བར་ཆད་རྐྱེན་ངན་སེལ།།
བལྟས་ཤིང་ལྟ་འདོད་གསོལ་བ་འདེབས། །བདག་ཆགས་པའི་རྒྱལ་པོ་ཕ་ཡུལ་སྤངས། །འཛིན་པའི་རྒྱལ་པོ་ནོར་རྫས་སྤངས། །ཞེན་པའི་རྒྱལ་པོ་ཉེ་
འབྲེལ་སྤངས། །ལ་རྒལ་བ་དཀའ་བའི་ཐེམ་པ་བརྒལ། །ལམ་བགྲོད་པར་དཀའ་བའི་ལམ་རིམ་བགྲོད། །སིང་གྷ་ལའི་ནགས་སུ་ཕྱིན་ཙ་ན། །ནགས་
ཁྲོད་མུན་ནག་ཐིབས་པ་འདྲ། །མིར་རྐུན་སྦྲང་ཆར་ཟིམ་བུས་མད། །ཚེ་སྲོག་ན་བུན་བས་ཀྱང་ཡལ། །རྫོང་དཀར་ལའི་ནགས་སུ་ཕྱིན་ཙ་ན། །ཅ་ཟམ་
གཞུ་རྒྱུད་བས་ཀྱང་འཕྲ། །ཡང་ཡང་ལྕང་མ་རླུང་བསྐྱོད་འདྲ། །ཚེ་སྲོག་ཟིལ་པ་བས་ཀྱང་འབྲུལ། །བལ་པོའི་མཐིལ་དུ་ཕྱིན་ཙ་ན། །མི་ནད་བུ་ཡུག་

[010A]༄༅། །བས་ཀྱང་ཚུབ། །མི་རོ་ལུད་ཕུང་བས་ཀྱང་ཆེ། །ཚེ་སྲོག་མེ་སྟག་ལས་ཀྱང་ཡལ། །ལམ་རིང་པོར་དཀའ་བ་སྣ་ཚོགས་
སྤྱད༑ ༑ལུས་སྡུག་བསྔལ་རྐྱེན་སྣང་མང་ལགས་ཀྱང། །རྗེ་ཡིད་ལ་བྱས་པས་སྐྱོན་མ་བྱུང། །རྗེ་བླ་མའི་ཆོས་ནི་རྒྱ་མཚོ་འདྲ། །རྒྱ་མཚོའི་གཏིང་
ལ་ཐུག་པ་མེད། །ཐུག་མཐའ་མེད་པའི་ཆོས་ཞིག་ཞུ། །བླ་མའི་ཆོས་དང་ཉི་ཟླ་འདྲ། །ཉི་ཟླའི་འོད་ཀྱིས་གླིང་བཞི་ཁྱབ། །འགྲོ་ལ་ཁྱབ་པའི་ཆོས་
ཞིག་ཞུ། །བླ་མའི་ཆོས་དང་ནོར་བུ་འདྲ། །ནོར་བུའི་དགོས་འདོད་ཆར་དུ་འབེབས། །དོན་འདོད་དགུ་འབྱུང་བའི་ཆོས་ཤིག་ཞུ། །བླ་མའི་ཆོས་དང་
སྨན་མཆོག་འདྲ། །སྨན་མཆོག་འདུ་བའི་ནད་རྣམས་སེལ། །ནད་ཉོན་མོངས་སེལ་བའི་ཆོས་ཞིག་ཞུ། །རྗེ་ཡིད་བཞིན་ནོར་བུ་འགྲོ་བའི་མགོན། །
ཡེ་ཤེས་རྒྱ་མཚོའི་འོད་ཟེར་གྱིས། །འགྲོ་བ་སེམས་ཅན་ཐམས་ཅད་ལ། །དགོས་འདོད་ཉི་ཟླ་འཆར་དུ་གསོལ། །ཞེས་ཞུས་ཤིང་གསོལ་བ་བཏབ་པས་

[010B] རྨ་ལོ་ཙཱ་ཞབས་དྲུང་ན་འདུག་པ་ན་རེ། ཤེས་རབ་ཆེ་རྒྱུ་མེད་
དང་པོ་ནས་བསམས་བསམས་པ་ཡིན་ཡོང་ཟེར། ཡིན་མིན་བརྟག་པའི་ཕྱིར། བླ་མ་དང་གདམ་ངག་གང་འདོད་འདྲིར་བྱུང་བ་ལ། བླ་མ་ལ་ཡང་གསེར་
ཐིག་བོ་ཅིག་ཕུལ་ནས་མགུར་འདི་ཕུལ་ལོ།། །རྗེ་བཀའ་དྲིན་ཅན་ལ་གསོལ་བ་འདེབས། །ངའི་རྒྱུད་པ་རྡོ་རྗེ་འཆང་ཆེན་ཡིན། །གདམ་ངག་མཁའ་
འགྲོའི་གསང་ཚིག་ཡིན། །བཀའ་ནི་ཏི་ལོ་པ་ལ་བབ། །བཅུད་ཀྱི་བདུད་རྩི་ནཱ་རོས་གསོལ། །ཡོན་ཏན་རྒྱ་མཚོ་མར་པས་བསླབས། །སྙན་རྒྱུད་དྲོད་རྟགས་
མི་ལས་བསྟོན། །ང་རང་རས་ཆུང་རྡོ་རྗེ་གྲགས། །ང་མི་ལ་རས་ཆེན་རྒྱུད་པ་འཛིན། །ང་རོ་སྙོམས་ཕྱི་ཡི་མེ་ལོང་འདོད། །རྩ་རླུང་དྲ་མིག་འཁོར་ལོ་འདོད། །
བདེ་ཆེན་གསུང་གི་རིན་ཆེན་འདོད། །རང་གྲོལ་ཕྱག་རྒྱ་ཆེན་པོ་འདོད། །རིག་པ་ཡེ་ཤེས་སྒྲོན་མེ་འདོད། །གཞན་ཡང་གསང་སྔགས་དམ་པའི་ཆོས། །གདམས་

[011A]༄༅། །ངག་རིན་ཆེན་དམ་པའི་ནོར། །སྣོད་ལྡན་བུ་ལ་གནང་དུ་གསོལ། །ཞེས་ཞུས་པས། ཏི་པུའི་ཞལ་ནས། དེ་ལ་བསམ་དུ་
 ཏི་པུ་པས་ལན་གྱི་མགུར་འདི་གསུངས་སོ།། །ཁྱོད་རྒྱུད་པ་མ་ནོར་རྡོ་རྗེ་འཆང། །གདམ་ངག་མ་ནོར་མཁའ་
འགྲོའི་གསུང། །བཀའ་བབས་མ་ནོར་ཏི་ལོ་པ། །བཅུད་ཀྱི་བདུད་རྩི་ནཱ་རོས་གསོལ། །ཡོན་ཏན་རྒྱ་མཚོ་མར་པས་བསླབས། །མི་ལ་རས་ཆེན་རྟོགས་པ་
ཆེ༑ ༑བུ་ཁྱོད་ཡང་སྣོད་ལྡན་ཡིན་པར་མཆིས། །བཀའ་རྒྱུད་བླ་མའི་རྒྱུད་པ་འཛིན། །རོ་སྙོམས་ཕྱིའི་མེ་ལོང་ཡོད། །རྩ་རླུང་དྲ་མིག་འཁོར་ལོ་ཡོད། །
བདེ་ཆེན་གསུང་གི་རིན་ཆེན་ཡོད། །དེ་གསུམ་ཁྱོད་ལ་ཅིས་མ་སྦྱིན། །རང་གྲོལ་ཕྱག་རྒྱ་ཆེན་པོ་ཡོད། །རིག་པ་ཡེ་ཤེས་སྒྲོན་མེ་ཡོད། །གཞན་ཡང་
དགོས་པའི་ཆོས་དྲུག་ཡོད། །དེ་རྣམས་ཁྱོད་ལ་ཅིས་མི་སྦྱིན། །བརྡ་དོན་གསུམ་གྱི་ནོར་བུ་ཡོད། །འཆི་མེད་བདུད་རྩིའི་བཅུད་ལེན་ཡོད། །ངོ་སྤྲོད་གནད་ཀྱི་

[011B] །དེ་རྣམས་ཁྱོད་ལ་ཅིས་མི་སྦྱིན། །བསམ་གྱིས་མི་ཁྱབ་གཏེར་མཛོད་ཡོད། །བསམ་གཏན་ཐུན་ཆོག་གདམས་ངག་ཡོད། །རིན་ཆེན་ལྔ་ཡི་
གདམས་ངག་ཡོད། །དེ་ཡོད་ཁྱོད་ལ་ཅིས་མི་སྦྱིན། །ཞེས་གསུངས་ནས་སྣ་ལེན་བཟང་པོ་མཛད། དེ་ནས་རས་ཆུང་པས། བླ་མ་ལགས་སངས་རྒྱས་བསྒྲུབ་
པ་ལ་ཡི་དམ་གྱི་ལྷ་དགོས་སམ་ཞུས་པས། ཡི་དམ་ལོས་དགོས་བསྐྱེད་རྫོགས་གཉིས་ལ་མ་བརྟེན་པར་སངས་མི་རྒྱ་གསུང། ཡི་དམ་ཡོད་དམ་ཞུས་པས་
ཡོད་གསུང། གང་ལགས་ཞུས་པས། མི་སྨྲ་བ་དམ་ཚིག་ཡིན་གསུང། འོ་ན་ང་ཡང་དེ་ཞུ་ཞུས་པས་རུང་གསུང། དེ་ནས་བླ་མས་དཀྱིལ་འཁོར་ཐམས་
ཅད་བཞེངས་ནས་ཇོ་མོ་ཞལ་གཉིས་མ། བདེ་མཆོག་བཅུ་གསུམ་མ། སྟོང་འདུན་འདུས་པ་བཅུ་གཉིས་རྣམས་གནང། འདིའི་དམ་ཚིག་མི་སྨྲ་བ་ཡིན། མ་
གསང་གེགས་ནི་སྐྱེ་འགྱུར་ཏེ། །དངོས་གྲུབ་དེ་ནི་ཉམས་པར་འགྱུར། །ཞེས་བྱ་བ་ཡིན། འདི་རྣམ་རྣམ་པར་མི་རྟོག་པ་དོན་གྱི་ལྷ་བྱ་བ་འདི་བསྒོམས་པས་

[012A]༄༅། །མི་རྟོག་པ་ཤུགས་ལས་སྐྱེ་བ་ཡིན། བླ་མས་སུ་ལ་ཞུས་བྱས་པས། ངའི་ཕས་ནཱ་རོ་མཻ་ཏྲི་གཉིས་ཀའི་སློབ་མ། གྷ་ཡ་དྷ་ར་ལ་
ཞུས༑ དེ་ཞུ་བའི་དུས་ན་ང་ཡང་བན་ཆུང་གཅིག་ཏུ་ཡོད་པས་དེ་གཉིས་ལ་ངས་ཞུས་པ་ཡིན། དེ་ནས་བླ་མ་དཔོན་སློབ་རྣམས་སྐུ་འཚམས་མཛད་ནས། དང་
པོ་དབང་བཞི་རྫོགས་བཀའ་དང་བཅས་པ། གདམ་ངག་རྒྱུད་ཚིག་དང་བཅས་པ། བསྲེ་འཕོ་མན་ངག་གི་བཀའ་དང་བཅས་པ། དོན་རྒྱུད་བཀའ་
དང་བཅས་པ། མི་ལས་བསྐུལ་བའི་རང་གིས་ཞུས་པ་ལྔ་དང། མ་ཞུས་པ་དྲུག་དང། གདམ་ངག་དམར་ཁྲིད་ཐམས་ཅད་རྫོགས་པར་ཐོབ་པ་རྣམས། སྨ་
ལོ་ཙཱ་བས་བསྒྱུར་བ་རྣམས་ལ་ཡིད་མ་ཆེས་པར། གསེར་དུམ་པ་ཅིག་ཕུལ་ནས་མགུར་འདི་ཕུལ་ལོ། །ཁྱེད་སངས་རྒྱས་བསྟན་འཛིན་ལོ་ཙཱ་བ། །བདག་
བློ་མ་རིག་མུན་པ་བསལ་དུ་གསོལ། །སེམས་ཐེ་ཚོམ་གྱི་དྲ་བ་བཅད་དུ་གསོལ། །ངག་མི་ཤེས་རྒྱ་མདུད་བཤིག་དུ་གསོལ། །ལུས་ཆགས་སྡང་གི་ཉོན་

[012B] །ཞེས་ཞུས་པས། སླར་ཡང་བསྒྱུར་བ་ལ་ཐེ་ཚོམ་ཟོས། བླ་མ་ལ་ཞུས་ནས། བླ་མས་ལོ་ཙཱ་བ་ཇོ་རྒྱལ་ལྐོག་ཏུ་བསྒྱུར་དུ་བཅུག་པས་
ལོ་ཙཱ་བས་ཆོས་ཕྱེད་བཅད་འདུག་གསུང། དེར་ལུས་མེད་མཁའ་འགྲོའི་ཆོས་སྐོར་ལྷག་མ་རྣམས་དང། ཏི་ཕུའི་གཞི་ཆོས། ཆོས་དྲུག་ཤམ་བུའི་སྐོར། བསྲེ་བ་དགུ་
སྐོར༑ དཧོ་ཧ་སྐོར་གསུམ། བསམ་གཏན་ཐུན་འཇོག་ཆེ་འབྲིང་ཆུང་གསུམ་ཤམ་བུའི་སྐོར་དང་བཅས་པ་སོགས་མང་དུ་གནང། དེ་ནས་ཞག་བདུན་གྱི་ཚེ་ལས་མེད་
པ་མཁྱེན་ནས། མ་གྲུབ་པའི་རྒྱལ་མོ་དང་སྤྲད། ཚེ་སྒྲུབ་རྒྱས་འབྲིང་བསྡུས་གསུམ་ཞལ་གདམས་དང་བཅས་པ། གཞན་ཡང་མ་ཅིག་གི་དྲུང་དུ། བཅོམ་ལྡན་
འདས་རྒྱལ་བ་རྒྱ་མཚོའི་དབང་བསྐུར་བསྒྲུབ་ཐབས་ཆ་ཚང་དང། མཁའ་འགྲོ་ཐུགས་སྒྲུབ་ཤམ་བུའི་སྐོར་དང་ཆོས་དྲུག་ལ་སོགས་པ་མང་དུ་གསན། དེ་ནས་
དབང་གནང་བའི་ཚོགས་འཁོར་གཅིག་གི་གྲལ་དུ། མ་ཅིག་དང་ཏི་ཕུ་གཉིས། ལོ་ཙཱ་བ་གསུམ་ལ་གསེར་མཚོན་པ་རེ་ཕུལ་ནས་མགུར་འདི་ཕུལ་ལོ།། །རྗེ་

[013A]༄༅། །བླ་མ་རྣམས་ལ་གསོལ་བ་འདེབས། །རྒྱུད་སྨིན་ཅིང་གྲོལ་བར་བྱིན་གྱི་རློབས། །ཁོ་བོ་རས་ཆུང་རྡོར་གྲགས་ངས། །སྔོན་ཚེ་གྲངས་
ཡིད་ལམ་བགྱིས་པར། །སྡུག་ཁུ་རུའི་འོག་ནས་ས་ལམ་སྦྱང། །ཡུལ་བཟང་པོ་ལ་ཕྱི་ཐག་མ་བྱས་པར། །མཛའ་བཤེས་གཉེན་འདུན་གསོན་སྐྱུར་བྱས། །
ཟས་ཞིམ་པའི་རོ་ལ་མ་ཆགས་པར། །འཕྲལ་གང་བྱུང་སྟབས་བདེའི་ཟས་ལ་རོལ། །ཚོང་ཕྱེ་ལོགས་ཁྲམ་ལས་བསྒྲུབ་པ་བཤོལ། །ཚེ་འདི་ལ་ཆགས་པའི་
སེམས་སྤངས་ནས། །སྲོག་འབེན་དུ་བཙུགས་ནས་བླ་མ་བཙལ། །དེ་དཀའ་བར་བསམས་ཏེ་སྤྱད་རིང་ཆོག་ན་ནིང་གི་ལོ་ལ་དཀའ་དགུ་སྤྱད། །ད་ལྟའི་ལོ་
ལ་རྗེ་དང་མཇལ། །ངོ་མཚར་གྱི་ལྟད་མོ་མཚར་དགུ་མཐོང། །ཤིང་སྤང་གསེར་གྱི་མཎྜལ་མཐོང། །ཏི་པུ་གསང་སྔགས་སྡོང་པོ་མཐོང། །བྷ་ག་ལ་
ཡི་ཕག་མོ་མཐོང། །མ་ཅིག་གྲུབ་པའི་རྒྱལ་མོ་མཐོང། །བལ་བོ་ཤི་ལ་བྷ་རོ་མཐོང། །བྷ་རོ་གྲ་མའི་སྤྱོད་འགྲོས་མཐོང། །ཆུ་སྲིན་ཁ་ནས་ཆུ་འབབ་

[013B] ༑གསེར་གྱི་ཝ་ཏི་སོར་བཞི་མཐོང། །མི་རྟག་མྱ་ངན་འདས་མཚན་མཐོང། །མཁའ་འགྲོ་སྡེ་བཞིའི་མཆོད་རྫས་མཐོང། །འདོད་འཇོའི་བ་ཡི་
རྫུ་འཕྲུལ་མཐོང། །ལྷ་དང་ལྷ་མོའི་ཞིང་ཁམས་མཐོང། །མཁའ་འགྲོ་རྒྱ་མཚོའི་སྲོག་སྙིང་ཐོབ། །ད་བླ་མའི་དམ་ཆོས་སེངྒེའི་ཞོ། །སྣོད་ལྡན་བུ་ལ་
གནང་བར་ཞུ། །ལོ་ཙཱའི་ཐུགས་བསྐྱེད་བྱམས་པའི་ཆང། །འགྲོ་དྲུག་གི་མགྲོན་ལ་གནང་བར་ཞུ། །སངས་རྒྱས་ཀྱི་བཀའ་ལུང་མཁའ་འགྲོའི་ཟས། །རིགས་
ལྡན་གྱི་བུ་ལ་སྟེར་བར་ཞུ། །བཀའ་རྒྱུད་ཀྱི་རྣམ་ཐར་རིན་ཆེན་ནོར། །རྒྱུད་ལྡན་གྱི་བུ་ལ་འབོག་པར་ཞུ། །གསང་ཚིག་ཉམ་དབྱངས་རྡོ་རྗེ་རྒྱ། །དམ་ཚིག་
ཅན་ལ་གནང་བར་ཞུ། །གདམས་པའི་གནད་འཛིན་ལོ་ཙཱ་བ། །བཀའ་དྲིན་གསུང་ངག་གསལ་བར་མཛོད། །ཅེས་ཞུས་པས། ཡང་ཚོགས་འཁོར་གཅིག་
མཛད་པའི་སྐབས་སུ། །གྲུབ་པའི་རྒྱལ་མོའི་སྤྱན་རས་ཆུང་པ་ལ་འབྲུ་ཚུགས་སུ་གཟིགས་ནས། མགུར་འདི་གསུངས་སོ། །ཁྱོད་ནི་རྡོ་རྗེ་འཆང་ཆེན་ཏེ། །

[014A]༄༅། །ཁྱོད་ནི་འཁོར་ལོ་སྡོམ་པ་ཡིན། །སེམས་ཅན་འདུལ་ཕྱིར་སྤྱན་རས་གཟིགས། །ཐམས་ཅད་མཁྱེན་ཕྱིར་འཇམ་དབྱངས་ཡིན། །
འཁོར་བ་སྒྲོལ་ཕྱིར་ཕྱག་རྡོར་ཏེ། །ཁྱོད་ནི་ཧེ་རུ་ཀ་པ་ཉིད། །བཛྲ་ཀིར་ཏི་འགྲོ་བའི་དཔལ། །ཁྱོད་འདི་རུ་མ་འདུག་བོད་དུ་སོང། །བོད་ཀྱི་སེམས་ཅན་ཉོན་
མོངས་པའི། །འགྲོ་དོན་མཛོད་ཅིག་རིགས་ཀྱི་བུ། །ཁ་བ་ཅན་གྱི་ལྷོ་ཕྱོགས་ན། རྟེན་ཤཱཀྱ་མུ་ནེའི་ཤར་ལྷོ་ངོས། །མ་རིག་མོན་གྱི་བྱང་ཤར་ན། །གསོད་
བྱེད་ཀླུ་ཡི་མཐའ་སྐོར་དབུས། །རྡོ་དང་བོད་ཀྱི་འཚམས་ཤེད་ན། །གསང་བ་ཡེ་ཤེས་ཀྱི་མཁའ་འགྲོ་དང། །ང་གྲུབ་པའི་རྒྱལ་མོའི་གནས་ཤིག་ཡོད། །དེ་
ན་ཁྱོད་ཀྱི་གདུལ་བྱ་ཡོད། །ཆོས་རྒྱུད་དེ་རུ་དར་བར་འགྱུར། །ངའི་སྐུ་ཆས་གསུང་གི་རིག་འཛིན་དང། །ཐུགས་ཕྱག་རྒྱ་ཆེན་པོའི་བྱིན་བརླབས་ཀྱིས། །
ཁྱོད་དེ་རུ་ཅི་བསམ་འགྲུབ་པ་ཡིན། །ལོ་ནི་བརྒྱད་ཅུ་རྩ་བརྒྱད་ལ། །བདེ་ཆེན་མཁའ་སྤྱོད་གྲུབ་པར་འགྱུར། །ཞེས་ལུང་བསྟན་ནས་ངའི་ལག་གི་ཐོད་པ་

[014B] གནས་ཨུ་རྒྱན་གྱི་མཁའ་ འགྲོ་  མ་དངོས་ཀྱི་ཐོད་པ། མཁའ་འགྲོ་མ་རྒྱ་མཚོའི་སྲོག་སྙིང་ལྟ་བུ་ཡིན་པས། འདི་རྗེ་བཙུན་མི་ལ་ལ་ཕུལ་ཞིག་གསུང་
ཡང་སྐུའི་རྒྱན་དྲུག་དང་གྲི་གུག་འདི་སྐུ་གསུང་ཐུགས་ཡོན་ཏན་འཕྲིན་ལས་ལྔའི་རྟེན་ཡིན་པས། ཁྱོད་རང་ཁྱེར་གསུང་ལུང་བསྟན་བྱིན་བརླབས་གདམས་
པ་རྣམས་ཡོངས་སུ་རྫོགས་པར་གནང་ནས་ད་ནི་སོང་ཅིག་གསུང་བས། ཕྱག་དང་སྐོར་བ་བྱས་ནས་བྱོན། །དེ་ནས་བླ་མ་ཏི་པུ་པ་ལ་གསེར་གྱི་མཎྜལ་ཕུལ་
གདམ་ངག་ལྷག་མ་རྣམས་གསོལ་བ་བཏབ་ནས་དེང་འགྲོ་ཞུས་པས། བླ་མའི་ཞལ་ནས་མ་ཅིག་གི་ལུང་བསྟན་པ་དེ་རྣམས་ལ་བཀའ་རྒྱ་ཡོད་པས་དམ་བར་
གཅེས་ཞིང། ད་དུང་གདམས་པ་ཡོད་ཀྱི་སྡོད་གསུང་ནས། ཁྱད་པར་གྱི་གདམས་པ་རོ་སྙོམས་སྐོར་དྲུག་ནི། རྗེ་ནཱ་རོ་པས་དཀའ་ཆེན་བཅུ་གཉིས་སྤྱད་པའི་
དུས་སུ་ཐུགས་ལ་འཁྲུངས་ཏེ། ཏི་ཕུ་ལ་གདམས། ཏི་ཕུས་རས་ཆུང་པ་ལ་གདམས་ངག་རྫོགས་པར་གནང་སྟེ། འདི་སྐད་གསུང། སྤྱིར་རྒྱ་གར་འོ་

[015A]༄༅། །མའི་རྒྱ་མཚོ་དང་འདྲ་བ་ན། གདམས་ངག་མར་གྱི་ཡང་ཞུན་ལྟ་བུ་འདི། རྒྱུད་སྡེ་རྣམས་ལ་གབ་ནས་ཡོད་པ། འདི་ལྟ་བུའི་
གདམས་ངག་རྙེད་པ་དཀའ་བ་འདི། ནཱ་རོ་པ་མ་གཏོགས་གཞན་རྣམས་ལ་མེད་པས། ཁྱོད་ལས་འཕྲོ་དང་ལྡན་པ་ལ་བསྟན་པ་ཡིན་གསུང། ཤམ་བུ་དང་
བཅས་ཚང་བར་གནང་ནས། ཁྱོད་ཀྱི་ད་ལྟ་བོད་དུ་སྟོན་པའི་དུས་ལ་མ་བབ། མི་རབས་གསུམ་ནས་སྣོད་ལྡན་གྱི་གང་ཟག་གཅིག་ལེན་དུ་འོང་བས་དེའི་ལག་
ཏུ་གཏོད་ཅིག་གྱིས་ལ། སྨོན་ལམ་རྒྱ་ཆེན་པོ་ཐོབ་ལ་གཏེར་དུ་སྦོས་ཤིག་གསུང་བཀའ་རྒྱ་བཏབ། རས་ཆུང་པས་བླ་མས་གསུངས་པ་རྣམས་ཞལ་གྱིས་
བཞེས་ནས་དེ་དོན་དུ་མགུར་འདི་ཕུལ་ལོ། །རྗེ་མི་ བ་  སྐྱོད་ཀྱི་ངོ་བོ་རྡོ་རྗེ་འཆང། །ཀུན་ལ་སྙོམས་པའི་ཐུགས་རྗེ་ཅན། །བདག་ལ་བྱིན་གྱིས་བརླབ་ཏུ་
གསོལ༑ ༑རྗེ་བཙུན་ཏི་ལོ་བཀའ་དྲིན་ཅན། །གནས་ལྔ་མཁས་པའི་ནཱ་རོ་པ། །གསང་སྔགས་སྡོང་པོ་གདམས་པའི་མཛོད། །འགྲོ་དྲུག་སེམས་ཅན་སྐྱབས་

[015B] །ཐ་མལ་རང་རྒྱུད་ཤེས་པ་བཤིག་མི་ལུས་སངས་རྣམས་ལ་གབ་ནས་ཡོད། །པཎ་འཇུག་སློབ་མ་
སྐྱབ་དུ་གསོལ། །བླ་མ་རྗེ་ཡི་ཞལ་སྔ་ནས། །རྒྱ་གར་འོ་མའི་རྒྱ་མཚོ་ན། །གདམ་ངག་མར་གྱི་ཡང་ཞུན་འདི། །རྒྱུད་སྡེ་རྣམས་ལ་གབ་ནས་ཡོད། །པཎ་
ཆེན་རྣམས་ཀྱི་ལོང་གཏམ་ཚུལ། །གྲུབ་ཐོབ་རྣམས་ཀྱི་ཁོང་སྙིང་ཡིན། །རི་ཁྲོད་འགྲིམས་པའི་གོ་ཆ་ཡིན། །ཀུ་སུ་ལུ་པའི་སྨན་སྦྱོར་ཡིན། །པཎ་ཆེན་
ནཱ་རོ་མ་གཏོགས་པ། །བཎ་ཌི་ཏ་དང་ཀུ་སུ་ལུ། །གཞན་ལ་གདམས་ངག་འདི་འདྲ་མེད། །སྣོད་ལྡན་ཁྱོད་ལ་བསྟན་པ་ཡིན། །གདམས་ངག་བཤད་ལ་
དུས་ཚོད་དགོས། །ད་ལྟ་བསྟན་པའི་དུས་མེད་པས། །ཁྲོ་བོའི་ཆ་བྱད་འདྲ་བའི་བྲག་མཁའ་འགྲོ་འདུ་བའི་གནས་ཤིག་ཏུ། །མཁའ་འགྲོ་ལྷ་འདྲེ་
ཐམས་ཅད་ལ། །གཏད་གཉེར་གྱིས་ལ་གཏེར་དུ་སྦས། །མི་རབས་གསུམ་གྱི་འོག་རོལ་ཏུ། །སྣོད་ལྡན་གང་ཟག་ལེན་དུ་འོང། །དེ་ཡི་ལག་ཏུ་གཏོད་

[016A]༄༅། །ཅིག་གྱིས། །སྨོན་ལམ་ཐོབ་ལ་སྦོས་ཤིག་གསུང། །བླ་མའི་བཀའ་ནི་རྒྱལ་པོའི་བཀའ། །རྒྱལ་པོའི་བཀའ་ལ་བཅག་
ཐབས་མེད། །འཛམ་གླིང་བསྐོར་ཀྱང་མི་རྙེད་པའི། །གདམས་ངག་ཕངས་ཀྱང་གསུང་བཞིན་དུ། །ལུང་བསྟན་གནས་སུ་སྦ་བར་ཞུ། །དེ་བར་རྐྱེན་
ངན་མེད་པ་ཡི། །བྱིན་བརླབས་བསྲུང་བ་དམ་པ་མཛོད། །ཅེས་ཞུས་སོ། །དེ་ནས་རས་ཆུང་པས། ད་རུང་གདམས་ངག་ལྷག་ མ་  འདྲ་ཡོད་ན་ཞུ་ཞུས་པས་
ཏི་པུ་པ་རང་གི་མཛད་པའི་དཧོ་ཧའི་སྐོར་དང། སྟོང་ཐུན་ཉེར་ལྔ་ལ་སོགས་པའི་གདམས་ངག་ཡོངས་སུ་རྫོགས་པ་ཞུས། དེ་ནས་ཚོགས་ཀྱི་འཁོར་
ལོ་ཞིག་བཤམས་ཏེ་གསེར་ལྷག་མ་རྣམས་བཀའ་དྲིན་ཡོན་དུ་ཕུལ་ནས། བདག་བོད་ལ་འགྲོ་བར་ཞུ་ཞུས་ཏེ་མགུར་འདི་ཕུལ་ལོ། །རྗེ་དུས་གསུམ་
སངས་རྒྱས་ཐམས་ཅད་ཀྱི། །སྐུ་གསུང་ཐུགས་ལྡན་སྤྲུལ་པའི་སྐུ། །ཡིད་བཞིན་ནོར་བུ་གཙུག་གི་རྒྱན། །ཕ་ཐུགས་རྗེའི་སྤྱན་ལྡན་རིན་པོ་ཆེ། །

[016B] །ད་དུང་ཐུགས་རྗེས་སྐྱབ་དུ་གསོལ། །ཐུགས་སྲས་རས་ཆུང་རྡོར་གྲགས་ངས། །ན་ནིང་ལོ་ལ་དཀའ་དགུ་སྤྱད། །
ད་ལོའི་ལོ་ལ་དགའ་དགུ་མཐོང། །རིག་པ་ཡེ་ཤེས་སྒྲོན་མེ་མཐོང། །རྩ་རླུང་དྲ་མིག་འཁོར་ལོ་བསྐོར། །རོ་སྙོམས་ཕྱི་ཡི་མེ་ལོང་བལྟས། །རང་གྲོལ་
ཕྱག་རྒྱ་ཆེན་པོ་ཤེས། །བདེ་ཆེན་གསུང་གི་རིན་ཆེན་ཐོབ། །ལམ་གྱི་གཞུང་ཤིང་གཏུམ་མོ་ཐོབ། །ལམ་གྱི་གཞི་གཞག་སྒྱུ་ལུས་ཐོབ། །ལམ་གྱི་
མཚམས་སྦྱོར་རྨི་ལམ་ཐོབ། །ལམ་གྱི་སུན་མ་འོད་གསལ་ཐོབ། །ལམ་གྱི་བློ་ཚོད་འཕོ་བ་ཐོབ། །ལམ་གྱི་དྲོད་རྟགས་གྲོང་འཇུག་ཐོབ། །ལམ་འཕྲང་
སྐྱེལ་མ་བར་དོ་ཐོབ། །རང་བྱུང་སྐྱེ་མེད་ངོ་སྤྲོད་ཐོབ། །མཐར་ཐུག་ཕྱག་རྒྱ་ཆེན་པོ་ཐོབ། །བསྲེ་འཕོ་རོ་སྙོམས་ཟབ་དགུ་ཐོབ། །དཔེ་བརྗོད་མཚོན་
མེད་ལྟ་བ་ཐོབ། །ཟག་མེད་བདེ་ཆེན་བསྒོམ་པ་ཐོབ། །འདུ་འབྲལ་མེད་པའི་སྤྱོད་པ་ཐོབ། །རང་རྒྱུད་ལྷུན་གྲུབ་འབྲས་བུ་ཐོབ། །རང་བྱུང་གཅེར་

[017A]༄༅། །མཐོང་ཆོས་སྐུ་ཐོབ། །སྤང་རེག་མེད་བའི་ལོངས་སྐུ་ཐོབ། །ཐུགས་རྗེ་རང་ཤར་སྤྲུལ་སྐུ་ཐོབ། །སེམས་ལས་མ་འདས་
གཟུགས་སྐུ་ཐོབ། །ཟག་པ་མེད་པའི་བདེ་སྐུ་ཐོབ། །གཞི་ལ་སྤང་རེག་མེད་པ་ཐོབ། །ལམ་ལ་འདུ་འབྲལ་མེད་པ་ཐོབ། །འབྲས་བུ་མཁྱེན་གཉིས་
ཟག་མེད་ཐོབ། །དུ་མ་རོ་ཅིག་སེམས་སུ་ཐོབ། །ཅེས་ཞུས་པས་བླ་མ་ཤིན་ཏུ་མཉེས་སོ། །དེ་ནས་བླ་མ་ཏི་ཕུའི་ཞལ་ནས་ངའི་ལྕགས་ཀྱི་རྡོ་རྗེ་འདི་
སྤྲུལ་པའི་བཟོ་བོས་ལུགས་སུ་བླུག་གཞན་ཡང་ཡི་དམ་བདེ་མཆོག་གི་ཐང་སྐུ། ཨ་ཀར་ནག་པོའི་ཕྱག་མཁར། ཁྲི་སྙན་ས་ལེའི་ལྤགས་པ། ཌྭ་མ་
རུ་དྲ་བ་མ་དང་བཅས་པའི་ངོ་མཚར་བའི་སྐྱེས་རྣམས་གནང་ནས། ངེད་ཀྱིས་བསྐུར་བ་འདི་རྣམས་ལམ་ལ་མ་ཟགས་པ་གྱིས་ལ། བླ་མ་མི་ལ་ ལ་  ཕུལ། ཁྱོད་
རང་ཡང་ལུས་ངག་ཡིད་གསུམ་གྱི་ཞབས་ཏོག་གང་ནུས་འབུངས་ཤིག་གསུངས། དེ་ནས་ཚོགས་འཁོར་བཟང་བ་ཅིག་མཛད། གསེར་མཚོན་པ་ཅིག་ཕུལ་

[017B] །རྗེ་བླ་མའི་བཀའ་དྲིན་ལུས་ལ་ཞུགས། །ལུས་སྣང་སྟོང་ལྷ་ཡི་ཕོ་བྲང་ཡིན། །བླ་མའི་བཀའ་དྲིན་ངག་ལ་
ཞུགས༑ །ངག་གྲག་སྟོང་སྔགས་ཀྱི་འཁོར་ལོ་བསྐོར། །བླ་མའི་ཐུགས་རྗེ་སེམས་ལ་ཞུགས། །སེམས་གསལ་སྟོང་ཆོས་སྐུའི་རྒྱལ་ས་ཟིན། །བདག་
དཀའ་དགུ་སྤྱད་པས་དོན་ཆེན་འགྲུབ། །དཀོན་པའི་ལྟད་མོ་མཚར་དགུ་མཐོང། །རོ་སྙོམས་ཕྱི་ཡི་མེ་ལོང་ལ། །སྒྱུ་མ་འཕྲུལ་པའི་སྤྲུལ་པ་མཐོང། །
བདེ་ཆེན་གསུང་གི་རང་བཞིན་ལ། །བདེན་པ་མེད་པའི་མཆོད་དབྱངས་ཚོར། །རང་གྲོལ་ཕྱག་རྒྱ་ཆེན་པོ་ལ། །དངོས་པོ་མེད་པའི་ལྟད་མོ་མཐོང། །རིག་
པ་ཡེ་ཤེས་སྒྲོན་མེ་ལ། །སྣ་ཚོགས་རིག་པའི་ཆོ་འཕྲུལ་སྐྱེས། །རྩ་རླུང་དྲི་མེད་འཁོར་ལོ་ལ། །ཚེ་སྔ་ཕྱིའི་རྟེན་འགྲེལ་གདངས་གསལ་གྲུབ། །གཞན་
ཡང་དགོས་པའི་ཆོས་དྲུག་ལ། །རྒྱུད་ཟབ་མོའི་ལུང་རིགས་འཁོར་དུ་འདུས། །ཏི་པུ་གསང་སྔགས་སྡོང་པོ་ལ། །ཡི་དམ་ལྷའི་དཀྱིལ་འཁོར་རྫོགས།།

[018A]༄༅། །མ་ཅིག་གྲུབ་པའི་རྒྱལ་མོ་ལ། །གསང་བ་མཁའ་འགྲོའི་འཁོར་གྱི་བསྐོར། །ཤིང་སྤང་གསེར་གྱི་མཎྜལ་ལ། །དཔའ་བོ་
དཔའ་མོའི་མཆོད་སྤྲིན་འདུ། །འདོད་འཇོ་ལྷའི་བ་མོ་ལ། །དངོས་གྲུབ་གཏེར་གྱི་ཆར་པ་བབས། །བྷ་གྷ་ལའི་ཕག་མོ་ལ། །དུས་གསུམ་སངས་རྒྱས་
བཞུགས་གནས་བཅས། །པཎྜི་ཟླ་བའི་སྙིང་པོ་ལ། །ཐར་པར་འགྲོ་བའི་སྡེ་མིག་འདུག་འདིར་ཚོགས་སྐལ་ལྡན་ཕོ་མོ་ལ། །གསང་སྔགས་ཆོས་ཀྱི་
ཉི་མ་ཤར། །འགྲོ་དྲུག་སེམས་ཅན་ཕ་མ་ལ། །མཐོ་རིས་ལམ་གྱི་ནམ་མཁར་དེངས། །ཕ་ཡི་བཀའ་དྲིན་རས་ཆུང་ལ། །ངེས་ཤེས་ཟབ་མོའི་མེ་ཏོག་
འཁྲུངས༑ ༑མཆེད་གྲོགས་རྡོ་རྗེའི་དཔུན་ཚོ་ལ། །དམ་ཚིག་ལྷའི་ཕ་ཕོགས་གནང། །བོད་ཀྱི་མགོ་ནག་མི་རྣམས་ལ། །མུན་པ་སེལ་བའི་སྒྲོན་
མེ་ཡོད། །ངོ་མཚར་ཅན་གྱི་གདམས་པ་རྣམས། །བླ་མས་གནང་བས་བདག་སེམས་ཚིམ། །ད་ལྟ་དགའ་ལ་ཡུན་དུ་སྐྱིད། །ཅི་བསམ་འགྲུབ་

[018B] །རྐྱེན་བར་ཆད་མེད་པའི་དངོས་གྲུབ་ཞུ། །ཞེས་ཞུས་པས། བར་ཆད་མེད་པར་ཞལ་གྱི་བཞེས་པ་ལ་རས་ཆུང་པ་དགའ་གྲགས་ནས་
གསེར་ཕྱག་དུ་ཕུལ་ནས། སྐུ་ཁམས་བདེ་བར་བཞུགས་ཞུ་བའི་མགུར་འདི་ཕུལ་ལོ། །ང་སོང་བའི་དུས་ན་རིན་པོ་ཆེ། །དུས་གསུམ་སངས་རྒྱས་ཐམས་
ཅད་ཀྱི། །སྐུར་གྱུར་བླ་མ་བདེ་བར་བཞུགས། །ཆོས་ཀྱི་སྤྱན་ལྡན་ཆོས་ཀྱི་སྐུ། །བྱང་ཆུབ་ལམ་མཁན་བདེ་བར་བཞུགས། །ཡིད་བཞིན་ནོར་བུ་གཙུག་གི་
རྒྱན༑ ༑གསང་སྔགས་སྡོང་པོ་བདེ་བར་བཞུགས། །ཐམས་ཅད་མཁྱེན་པ་སྤྲུལ་པའི་སྐུ། །འགྲོ་བའི་སྒྲོན་མེ་བདེ་བར་བཞུགས། །སྐལ་ལྡན་བུ་ཡི་
སྐྱབས་གནས་མཆོག་བཀའ་དྲིན་བྱམས་པ་བདེ་བར་བཞུགས། །ད་དུང་འགྲོ་བའི་དཔལ་མགོན་ལ། །མྱ་ངན་མི་འདའ་བདེ་བར་བཞུགས། །ཡེ་ཤེས་
འཕྲིན་ལས་སྣ་ཚོགས་ཀྱིས། །བུ་ཡི་ལམ་སྣ་འདྲེན་དུ་གསོལ། །ལམ་དང་ཆུ་འཕྲང་སྣ་ཚོགས་ལ། །འོད་གསལ་དབྱིངས་ཀྱི་སྒྲོན་མེ་ཐེག་རྐྱེན་དང་

[019A]༄༅། །བར་ཆད་ཐམས་ཅད་ལ། །བྱང་ཆུབ་རྡོ་རྗེའི་བཟློག་པ་མཛོད། །མདུན་རྒྱབ་གཡས་གཡོན་ཐམས་ཅད་དུ། །ཡི་དམ་དཔའ་
བོའི་སྐྱེལ་མ་ཞུ། །གར་སྡོད་བྱ་བའི་གནས་རྣམས་ལ། །མཁའ་འགྲོ་ཆོས་སྐྱོང་སྟོང་གྲོགས་མཛོད། །དུས་དང་རྣམ་པ་ཐམས་ཅད་དུ། །བཀའ་དྲིན་
རྟེན་འབྲེལ་མཛད་དུ་གསོལ། །ཞེས་ཞུས་བོད་ལ་ཆས་ཏེ་བལ་བོར་ཕེབས། བལ་པོ་ཨ་སུ་དང། ཡེ་རང་བ་གཉིས་ལ་ཆོས་འབྲེལ་ཁྱད་པར་བར་ཞུས་
ཏི་ཕུའི་སློབ་མ་བྷ་རི་རྣལ་འབྱོར་མ་དང་མཇལ་ཐུགས་མཉེས་མཉེས་མཛད་པ་ལ། བེ་བུམ་ཕྱག་དུ་ཕུལ་ནས་མགུར་འདི་ཕུལ། །ང་བཀའ་རྒྱུད་བླ་མ་རིན་
ཆེན་བུ། །ཕ་དང་མཇལ་བའི་སྨོན་ལམ་ཞུ། །མཁའ་འགྲོའི་གསང་ཚིག་བསྒོམ་པ་ལ། །ཉམས་དང་རྟོགས་པའི་བྱིན་བརླབས་ཞུ། །ཏི་པུའི་སློབ་མ་
ཡིན་པ་ལ། །དམ་ཚིག་བླ་མའི་དངོས་གྲུབ་ཞུ། །ཨ་ནེ་གྲུབ་པའི་གདམ་ངག་ལ། །དོན་དང་འབྲེལ་བའི་ངོ་སྤྲོད་ཞུ། །ལྟ་བསྒོམ་ཟབ་མོའི་ལམ་ཁྲིད་ལ། །

[019B] །ལུས་མེད་མཁའ་འགྲོའི་ཆོས་སྐོར་ལ། །ལྷག་ཆད་མེད་པའི་ཞུ་དག་ཞུ། །ལམ་དང་མདུན་གྱི་འགྲོ་འདུག་ལ། །
བར་ཆད་མེད་པའི་སྨོན་ལམ་ཞུ། །ཞེས་ཞུས་ཕྱག་དཔེ་རྣམས་ཕྱག་དུ་ཕུལ་གཟིགས་ནས། རེས་འཛུམ། རེས་ཁྲོ་སྟངས་མཛད་ཅིང་འདུག་པ་ལ། ཅི་
ལགས་ཞུས་པས། ཁྱོད་ཀྱི་སྒྲ་མི་ཤིས་པ་ལ་ལོ་ཙཱ་བས་ཁྱོད་ལ་ཕྲག་དོག་བྱས་མི་དགོས་པའི་ཚིག་མང་པོ་བཏབ་འདུག་གསུང་ནས། ཞུས་དག་མཛད་
ནས་གནང་ཏེ། དེ་ནས་བོད་ལ་ཕེབས་པས། དཔལ་མོ་དཔལ་ཐང་དུ། རྗེ་བཙུན་མི་ལ་བསུ་བ་ལ་བྱོན་པ་དང་མཇལ། རས་ཆུང་པ་ལ་ཐུགས་རྒྱལ་ཅུང་
ཟད་ཡོད་པ་བཅག་པའི་ཕྱིར། ཕ་བོང་གཅིག་སྟེང་དུ་བཞུགས་ནས། རྗེ་བཙུན་གྱི་ཁྱོད་རྒྱ་གར་འཁོར་བ་ལ་ཡུས་ཆེ་རྒྱུ་མེད། རྒྱ་གར་གྱི་གྲུབ་ཐོབ་རྣམས་ང་
ལ་ཆོས་ཉན་དུ་ཡོང་བ་ཡིན། ང་རྒྱལ་མ་ཆེ་བར་ཕྱག་དང་ཞེ་ས་ལེགས་པ་ཅིག་འདི་ན་ཡར་ཕུལ་ཅིག་གསུང། ཕྱག་དང་བསྐོར་བ་བགྱིས། རྗེ་བཙུན་ཆེན་པོ་

[020A]༄༅། །སྐུ་ཁམས་བདེ་འམ་ཞུས་པས། རྗེ་བཙུན་གྱི་ཞལ་ནས། རྗེ་གངས་དཀར་འགྲིམས་པའི་རྣལ་འབྱོར་ལ། །ཁམས་བདེ་བ་དབྱིངས་ཀྱི་
དཀྱིལ་འཁོར་རྒྱས། །ཞེས་བྱ་བའི་མགུར་གསུངས་ནས། བུ་རས་ཆུང་པ་བདེ་འམ་དོན་གྲུབ་བམ་གསུང། དོན་གྲུབ་གདམས་ངག་རྣམས་ལ་ཕྱག་མཆོད་མ་
མཛད་ན། བོད་བླུན་པོ་རྣམས་ཀྱིས་སྤྱན་སྤྱན་བྱེད་པས་ཕྱག་མཆོད་མཛད་པ་ཞུ་ཞུས་པས་མགུར་འདི་ཕུལ་ལོ། །རྗེ་བླ་མའི་བཀའ་བཞིན་དཀའ་བ་སྤྱད། །ལམ་
འཕྲང་འཇིགས་པའི་སྡུག་བསྔལ་བྱུང། །དཀའ་སྤྱད་སྡུག་བསྔལ་རིན་ཐང་ཆེ། །རིན་ཐང་བླ་མ་རྗེ་དང་མཇལ། །མ་དང་མཁའ་འགྲོ་སྤྲིན་བཞིན་འདུས། །
ངོ་མཚར་ལྟད་མོ་ཐམས་ཅད་མཐོང། །གདམས་ངག་མཁའ་འགྲོའི་སྲོག་སྙིང་ཞུས། །ལྷ་དང་བླ་མས་མཉེས་མཉེས་མཛད། །བདག་དང་བྱིན་བརླབས་ཅིག་
ཏུ་འདྲེས། །དངོས་གྲུབ་མེ་ཏོག་ཆར་པ་བབས། །དབང་དང་རྗེས་གནང་གོས་སུ་གྱོན། །ལྟ་དང་རྟེན་འབྲེལ་མགུལ་དུ་བཏགས། །ལྷ་ཡི་ཕ་ཕོགས་ཁ་

[020B]མན་ངག་དམར་ཁྲིད་ལག་ཏུ་གཏད། །བཀྲ་ཤིས་སྨོན་ལམ་སྐྱེལ་མ་མཛད། །ལྟས་དང་ལུང་བསྟན་སུན་མས་བསུས། །དོན་ཆེན་བསམ་པ་
དགུང་ནས་འགྲུབ། །སྤྲོ་དགའ་སྐྱིད་པའི་ཉི་མ་ཤར། །ཡང་དག་བླ་མ་ཁྱེད་དང་མཇལ། །ལུས་མེད་མཁའ་འགྲོའི་ཆོས་སྐོར་ལ། །མཆོད་བསྟོད་ཞབས་ཏོག་
ཁྱེད་རང་ཤེས༑ །ཞེས་ཞུས་ནས། བླ་མས་གང་གང་དུ་བཞུགས། མཆེད་གྲོགས་རྣམས་ད་ལྟ་གང་ན་ཡོད་ཞུས་པས། བླ་མས་གསུང་ནས། བུ་རས་ཆུང་ངའི་
བཀའ་ལ་ཉོན། །བཀའ་དྲི་མེད་བདུད་རྩི་ཡིད་ལ་བཟུང། །ཞེས་པའི་མགུར་གསུངས་པས། ཡང་རས་ཆུང་པས་ཞུ་ལན་མགུར་འདི་ཕུལ་ལོ། །རྗེ་བླ་མའི་གསུང་
ངག་རྡོ་རྗེའི་ཚིག་སྒྲུབ་གནས་རྒྱ་གར་ཡུལ་དུ་ཕྱིན། །གསང་སྔགས་སྡོང་པོ་རྗེ་དང་མཇལ། །དཀའ་ལས་མ་བྱས་དགུ་ཅིག་བྱས། །སྡུག་བསྔལ་མ་མྱོང་
དགུ་ཅིག་མྱོང། །གདམ་ངག་མ་ཐོབ་དགུ་ཅིག་ཐོབ། །གྲུབ་པའི་རྒྱལ་མོའི་དངོས་གྲུབ་ཐོབ། །ངོ་མཚར་ཆེ་བའི་ཡི་དམ་མཐོང། །མཁའ་འགྲོའི་ལུང་བསྟན་

[021A]༄༅། །རྟགས་དང་མཇལ། །གདམས་ངག་རིན་ཆེན་བུམ་པ་ཐོབ། །རིག་པ་ཡེ་ཤེས་སྒྲོན་མེ་ཐོབ། །རྩ་རླུང་དྲ་མིག་འཁོར་ལོ་ཐོབ། །རོ་
སྙོམས་ཕྱི་ཡི་མེ་ལོང་ཐོབ། །བདེ་ཆེན་གསུང་གི་རིན་ཆེན་ཐོབ། །དམ་ཚིག་རང་སེམས་མེ་ལོང་ཐོབ། །དམ་རྫས་རྟོགས་པའི་ཉི་མ་ཐོབ། །སྤྱོད་པ་ཆུ་ལ་རལ་
གྲི་ཐོབ། །རང་གྲོལ་ཕྱག་རྒྱ་ཆེན་པོ་ཐོབ། །འཆི་མེད་བདུད་རྩིའི་བཅུད་ལེན་ཐོབ། །ངོ་སྤྲོད་གནད་ཀྱི་བར་དོ་ཐོབ། །བསམ་གཏན་ཐུན་འཇོག་གདམ་ངག་
ཐོབ༑ ༑བརྡ་དོན་གསུམ་དང་རིན་ཆེན་ལྔ། །གཞན་ཡང་དགོས་པའི་ཆོས་དྲུག་དང། །བསམ་མི་ཁྱབ་ཀྱི་གདམ་ངག་ཐོབ། །རིན་ཆེན་གསེར་དང་འདྲ་བའི་
ཆོས༑ ༑མང་དུ་བཞུགས་པས་མཆོད་བསྟོད་མཛོད། །ཐུགས་ལ་ཨེ་འཕྲོད་གཟིགས་པར་ཞུ། །ཞེས་ཞུས་པས། རས་ཆུང་པའི་ང་རྒྱལ་བཅོག་པའི་མགུར་
འདི་གསུངས་སོ། །བུ་ཆུང་ནས་སྐྱོངས་བའི་རས་ཆུང་པ། །ཁྱོད་སྡུག་ཡུས་མ་ཆེ་གླུ་འདི་ཉོན། །ཞེས་སོགས་ཀྱི་མགུར་གསུངས་ནས། རས་ཆུང་པའི་དཔེ་

[021B] རས་ཆུང་པ་ཕྱི་ལ་རྒྱུག་ཅིང་མདུར་དབྱངས་སུ་གྲགས་པ་འདི་ཕུལ་ལོ། །བླ་མ་རྗེ་བཙུན་སྙན་གསོན་
དང༑ ༑སྤྲུལ་སྐུ་རས་ཆེན་སྙན་གཏད་འཚལ། །བུ་ཕ་དང་ཐུགས་ཡིད་འཛོལ་མི་སྲིད། །བཀའ་དྲི་མ་མེད་པའི་གདམས་ངག་རྣམས། །ཕ་ཡིས་གཟིགས་
ནས་བཞེས་པར་ཞུ། །ལུས་མེད་མཁའ་འགྲོའི་ཆོས་སྐོར་ལ། །ལྷག་ཆད་ནོར་འཁྲུལ་མཁའ་འགྲོས་བསལ། །ཟབ་དང་ཡང་ཟབ་བཀའ་རྒྱས་བཏབ། །བླ་
མའི་དྲུང་དུ་འབུལ་ལགས་པས། །ཕ་ཡིས་གཟིགས་ལ་བཞེས་པར་ཞུ། །གཞན་ཡང་རྟེན་འབྲེལ་ཚེ་སྒྲུབ་དང། །མཁའ་འགྲོ་བརྡ་ཡི་གསང་ཚིག་དང་
རྡོ་རྗེ་ལུས་ཀྱི་གནས་ལུགས་དང། །གྲུབ་པའི་རྒྱལ་མོའི་ཐུགས་དམ་ཡོད། །དེ་ཡང་བླ་མ་རྗེ་ལ་འབུལ། །ཕ་ཡིས་གཟིགས་ནས་བཞེས་པར་ཞུ། །གཞན་
ཡང་བསྟན་བསྲུང་ཟབ་མོ་ཡོད། །ནད་ལ་ཕན་པའི་མན་ངག་དང། །གདོན་ལ་ཕན་པའི་གནད་གཟེར་དང། །རྟ་བརྒྱ་རི་བའི་གདམས་ངག་མང། །དེ་རྣམས་

[022A]༄༅། །བླ་མ་རྗེ་ལ་འབུལ། །ཕ་ཡིས་གཟིགས་ལ་བཞེས་པར་ཞུ། །སྨན་མཆོག་ཨ་ཀ་རུ་ཆེན་ལ། །ཕྱག་མཁར་མངའ་གསོལ་ཏི་པུས་
མཛད༑ ༑ཕ་མཚན་རིན་ཐང་ནོར་གྱི་མཆོག་དེ་ལ་མཁའ་འགྲོའི་བྱིན་བརླབས་ཡོད། །དེ་ཡང་བླ་མ་རྗེ་ལ་འབུལ། །ཕ་ཡིས་གཟིགས་ལ་བཞེས་པར་ཞུ།།
བཟང་དྲུག་སྨན་གྱི་རྐྱལ་བུ་དང། །དཔའ་བོ་དཔའ་མོའི་དམ་རྫས་རྣམས། །རྗེ་ལ་འབུལ་སྙམ་སྤུང་པའི་སྒ། །ཕྲག་པའི་ཁ་ལ་བཀལ་ནས་ཡོངས། །
བླ་མའི་བཀའ་དྲིན་ལན་དུ་འབུལ། །ཕ་ཡིས་གཟིགས་ལ་བཞེས་པར་ཞུ། །ཐང་ཆད་ངལ་བསོའི་བཀའ་གནང་ན། །སྦྱིན་པ་རྣམས་ཀྱི་མཆོག་ཏུ་འགྱུར།།
བཀྲེས་སྐོམ་ལུས་ལ་ཕན་བཏགས་ན། །བཀའ་དྲིན་ཡོངས་ཀྱི་རྒྱལ་པོ་ཡིན། །ཁ་ཚིག་བཟང་པོའི་ནོར་བྱིན་ན། །ཕོངས་པ་རྣམས་ལ་ཁྱད་པར་འཕགས།།
ཞལ་ཏ་བཟང་པོའི་ལམ་སྟོན་ན། །ཆོས་རྒྱལ་རྣམས་ཀྱི་དམ་ཚིག་ཡིན། །ཞེས་ཞུས་པས། རྗེ་བཙུན་གྱི་ཐུགས་ལ། ངའི་བུ་འདི་རྒྱ་གར་དུ་བཏང་བས་བློ་

[022B]འདི་འདུལ་བའི་ཐབས་ཅིག་བྱ་དགོས་དགོས། གཡག་རུ་གཅིག་འདུག་པ་རས་ཆུང་བ་ལ་ཁྱེར་གསུང་ནས། སེར་བ་ཕབ། གཡག་རུའི་
ནང་དུ་བཞུགས་ཏེ། བུ་ཕ་དང་མཉམ་ན་གཡག་རུའི་ནང་དུ་བྱོན། །གནས་ཁང་བདེ་ལ་ཡངས་པ་གཡག་རུའི་ནང་ན་གདའ། །ཞེས་པའི་མགུར་གསུངས་པས་
རས་ཆུང་པས་གཡག་རུ་ལ་ཞལ་གཏད་དེ། འདར་མ་དབྱངས་ཀྱི་མགུར་འདི་ཕུལ་ལོ། །བླ་མ་རྗེ་བཙུན་རིན་པོ་ཆེ། །ངའི་ལྟ་བ་མཐོ་ཡང་མི་མཐོ་རང་སར་
གདའ༑ ༑དམའ་ཡང་མི་དམའ་རང་སར་གདའ། །ལྟ་བ་མཐོ་དམའ་མེད་པའི་ངང་ལ་གདའ། །རས་གོས་སྐམ་རུང་རློན་རུང་གསོལ་བ་འདེབས། །སྒོམ་པ་གསལ་
ཡང་མི་གསལ་རང་སར་གདའ། །འགྲིབ་ཡང་མི་འགྲིབ་རང་སར་གདའ། །གསལ་འགྲིབ་མེད་པའི་ངང་ནས་གསོལ་བ་འདེབས། །རས་གོས་སྐམ་རུང་རློན་
རུང་གསོལ་བ་འདེབས། །སྤྱོད་པ་ངལ་ཡང་མི་ངལ་རང་སར་གདའ། །བྲེལ་ཡང་མི་བྲེལ་རང་སར་གདའ། །དལ་བྲེལ་མེད་པའི་ངང་ནས་གསོལ་བ་འདེབས།།

[023A]༄༅། །རས་གོས་སྐམ་རུང་རློན་རུང་གསོལ་བ་འདེབས། །འབྲས་བུ་ལེགས་དང་མི་ལེགས་རང་སར་གདའ། །ཉེས་ཡང་མི་ཉེས་རང་
སར་གདའ། །ལེགས་ཉེས་མེད་པའི་ངང་ནས་གསོལ་བ་འདེབས། །རས་གོས་སྐམ་རུང་རློན་རུང་གསོལ་བ་འདེབས། །ཞེས་ཕུལ་ནས། རས་ཆུང་པ་
ཕེབས་མི་འདོད་ཀྱང། བླ་མས་དབང་མེད་མཛད་ནས། ནམ་འཆི་ངེས་མེད་ཡིན་པས། ཏི་སེ་ལ་བསྒོམ་དུ་འགྲོ་གསུང་ནས། ཆོག་པ་བརྒྱད་ཀྱི་མགུར་
གསུངས་ཏེ་བྱོན་པ་ལས། རས་ཆུང་པས་ན་བཟའ་ལ་འཇུས་ནས་མི་ཆོག་པ་བརྒྱད་ཀྱི་མགུར་འདི་ཕུལ་ལོ། །དགོན་པ་རང་གི་ལུས་ཀྱིས་ཆོག་ལགས་ཀྱང།།
ཉལ་ས་བླ་ཁང་ཅིས་ཀྱང་དགོས། །དེར་ཡང་མ་ཆོག་པ་ཅིག་བྱུང། །བླ་མ་སེམས་ཀྱི་ཆོག་ལགས་ཀྱང། །ངོ་སྤྲོད་བླ་མ་ཅིས་ཀྱང་དགོས། །གསོལ་བ་
འདེབས་ཡུལ་མེད་ཐབས་མེད། །དེར་ཡང་མ་ཆོག་པ་ཅིག་བྱུང། །དཔེ་ཆ་ཡུལ་གྱི་ཆོག་ལགས་ཀྱང། །ཐེ་ཚོམ་བར་ཆད་གར་ཡང་སླེབས། །གསོལ་

[023B] །དེར་ཡང་མ་ཆོག་པ་ཅིག་བྱུང། །ཟས་སུ་ཏིང་འཛིན་ཆོག་ལགས་ཀྱང། །ལུས་འཚོ་ཙམ་ཅིག་ཅིས་ཀྱང་དགོས། །སྒྱུ་
མའི་ལུས་པོ་ཟས་ལ་བརྟེན། །དེར་ཡང་མ་ཆོག་པ་ཅིག་བྱུང། །གོས་ཟུང་བདེ་དྲོད་ཆོག་ལགས་ཀྱང། །ངོ་ཚའི་རིམ་པ་ཅིས་ཀྱང་དགོས། །ཁྲེལ་དང་ངོ་ཚ་གང་
ལའང་དགོས། །དེར་ཡང་མ་ཆོག་པ་ཅིག་བྱུང། །གཉེན་ལ་འབྲེལ་ཐག་བཅད་པས་ཆོག་ལགས་ཀྱང། །མཐུན་འཇུག་སྤྱོད་པ་གར་ཡང་དགོས། །གྲོགས་
ལ་བཟང་ངན་སུ་ལའང་ཡོང། །དེར་ཡང་མ་ཆོག་པ་ཅིག་བྱུང། །དགྲ་ལ་བྱོལ་བས་ཆོག་ལགས་ཀྱང། །མི་ངན་ལམ་སྒོ་གར་ཡང་འཛུགས། །ཞེ་སྡང་
དགྲ་བོས་གར་ཡང་སླེབ། །དེར་ཡང་མ་ཆོག་པ་ཅིག་བྱུང། །བགེགས་ལ་སྟོང་ཉིད་སྒོམ་པས་ཆོག་ལགས་ཀྱང། །འབྱུང་པོ་ཡི་དྭགས་བསམ་པ་ངན། །
དར་འཛིན་འགོང་པོ་ཐུལ་བར་དཀའ། །དེར་ཡང་མ་ཆོག་པ་ཅིག་བྱུང། །ལར་བླ་མའི་དྲུང་དུ་འཚམས་པར་སླེབ། །གང་ལྟར་བྱས་ཀྱང་བདེ་ཞིང་སྐྱིད། །

[024A]༄༅། །ཞེས་ཞུས་ནས། བྲག་དམར་ཁྱུང་ལྡིང་དུ་ཕེབས། སྐྱིད་ཕུག་ན་བཞུགས་དུས། རྗེ་བཙུན་གྱི་ཞལ་ནས། ངའི་མེ་བཏང་
གིས་ཁྱོད་ཀྱིས་ཆུ་ཆུས་ཤོག་གསུང་ནས་བྱོན་པས། རྐྱང་མ་བརྒྱ་བུ་བརྒྱ་རྩེད་འཕྱོང་བྱེད་པ་ལ་གཟིགས་ནས་ཡེངས་པས། རྗེ་བཙུན་གྱི་མེ་སྦར་ཏེ་བསྟན་པ་
ལ་ཕན་པ་རྣམས་མཁའ་འགྲོའི་ཕྱག་ཏུ་བཞེས་གསུངས་པས། ཕན་བྱེད་རྣམས་བྲག་གི་གསེབ་དུ་འཕུར་སོང། གཞན་རྣམས་ལུས་བྱུང་བ་མེ་ལ་བསྲེགས་
པས། རྐྱང་རྣམས་འགྲོགས་འགྲོ་བ་དང། ང་ཡང་ཅུ་ཟད་ཡེངས་སོང། བླ་མ་ཡང་ཐུགས་མ་འཁྲུགས་སམ་དགོངས་མྱུར་དུ་ཕེབས་པས། སྣམ་སྒོའི་རྩར་
སླེབ་པ་དང་ཤོག་དུད་ཆིལ་བྱུང་བས། བེ་བུམ་བསྲེགས་སྙམ་སྟེང་དུ་བྱོན་པས། བེ་བུམ་བསྲེགས་འདུག་རྒྱ་གར་གྱི་དཀའ་ལས་རྣམས་དྲན། དད་པ་
གཏིང་ནས་ལོག་ཡོད་པ་ལ། རྗེ་བཙུན་གྱི་རྡུ་འཕྲུལ་ཅི་བསྟན་རུང་ཡིད་མཆེས་པར། ནམ་མཁའི་མཐོངས་ལ་འཕུར་ནས་མཐོ་རུ་བཏང། གསུང་ལྷང་བ་

[024B] རྗེ་བཙུན་མཁའ་སྤྱོད་ལ་ཕེབས། ལོག་ལྟ་ཅན་ང་ལུས་འདུག་སྙམ་ནས། གཅོང་གཡང་ས་ལ་འཕྱོངས་
བརྒྱལ་བ་སངས་པ་དང། དཔོན་སློབ་གཉིས་ཤོག་བུ་བསྲེགས་ས་ན་སླེབ་འདུག་པས། བླ་མ་ལ་མི་ཕྱེད་པའི་དད་པ་སྐྱེས་ནས། ལོ་བཅུ་གཉིས་འབྲལ་མེད་
དུ་ཞབས་ཏོག་བྱེད་པའི་དམ་བཅའ་ཕུལ་ལོ། །དེ་ནས་སྐབས་ཅིག་ཏུ་རྗེ་བཙུན་གྱིས་རས་ཆུང་བ་ཁྱོད་རྩོད་པ་བཟློག་ལུགས་ཇི་ལྟར་བྱེད་གསུང་པ་ལ། མགུར་
འདི་ཕུལ་ལོ། །རྗེ་བཙུན་བླ་མ་རས་ཆེན་ལ། །རས་ཆུང་སྙིང་ནས་གསོལ་བ་འདེབས། །སྔོན་བསོད་ནམས་བསགས་པས་མི་ལུས་ཐོབ། །དང་པོར་གྲོས་
ཀྱི་ཁོག་ཅིག་ལེགས། །འཁོར་བའི་ཁྱིམ་ཐབས་བློས་སྤངས་ནས། །རྫས་ལ་ཞེན་ཆགས་མ་བྱས་པར། །ལོངས་སྤྱོད་གང་ཡོད་སྦྱིན་པར་བཏང། །དེ་
ནས་ཐུག་པའི་ས་ཅིག་ལེགས། །བླ་མ་སངས་རྒྱས་རས་ཆེན་ལ། །ཁ་ཞེ་མེད་པར་བློ་སྙིང་བཀལ། །ཅི་གསུང་བཀའ་ལ་མངོན་པར་གཏད། །དེ་ནས་ཞུ་

[025A]༄༅། །བའི་ཐབས་ཅིག་ལེགས། །རྗེ་ཉི་ཟླ་ལྟ་བུའི་གྲུབ་ཐོབ་ལ། །ཆོས་རྩོད་པ་མེད་པའི་མ་རྒྱུད་དང། །མན་ངག་ཐབས་ཤེས་གཉིས་
མེད་ཞུས། །བླ་མ་རྗེ་ཡི་ཞལ་སྔ་ནས། །རྒྱ་བལ་ཕྱོགས་ལ་སོང་ཅིག་གསུངས། །བཀའ་བསྒྲུབས་རྒྱ་བལ་ཕྱོགས་སུ་ཕྱིན། །རིན་ཆེན་གསེར་ལ་ཡོན་
བགྱིས་ནས། །ས་གཞི་ལྟ་བུའི་མ་རྒྱུད་དང། །རྩི་བཅུད་རྒྱས་འདྲའི་སྙིང་བོའི་སྐོར། །གྲུབ་མཐའ་མ་འདྲེས་གསལ་བ་ལ། །བློ་ལས་འདས་པའི་ཕྲ་བཏབ་
སྟེ༑ ༑རྣལ་འབྱོར་སེམས་ཀྱི་རྒྱན་དུ་བཀོད། །དེ་ནས་སྡོད་པའི་ས་ཅིག་ལེགས། །གྲོང་ཁྱེར་དབུས་སུ་མ་བསྡད་པར། །རི་ཁྲོད་དབེན་པར་ཉམས་སུ་
བསླངས༑ ༑ད་ལྟ་ཕྱོགས་རིས་མེད་པར་གནས། །འཁྲུལ་པ་རྩད་ནས་ཆོད་ལགས་པས། །མ་རིག་འཁྲུལ་པ་བརྗེད་དེ་ཐལ། །སྐུ་གསུམ་འབྲལ་མེད་
དོན་རྟོགས་པས། །བསྒོམ་བློའི་ཤེས་པ་བརྗེད་དེ་ཐལ། །ཞེན་མེད་ཉམས་སུ་བསླངས་པ་ཡིས། །ལོག་འཚོའི་ལོངས་སྤྱོད་བརྗེད་དེ་ཐལ། །སྙན་རྒྱུད་

[025B] །ཡིག་ནག་ཟིན་བྲིས་བརྗེད་དེ་ཐལ། །རང་སེམས་གཏན་ལ་འབེབས་འབེབས་ནས། །ཐ་སུད་བཤད་པ་བརྗེད་དེ་
ཐལ༑ ༑སྒྱུ་ལུས་ལ་དགོན་པ་བྱེད་བྱེད་ནས། །གྲོང་ལྷག་གི་དགོན་པ་བརྗེད་དེ་ཐལ། །གཅིག་པུར་ཉམས་ལེན་བྱས་ལགས་པས། །མང་པོའི་ཚོགས་
དཔོན་བརྗེད་དེ་ཐལ། །དམིགས་མེད་རྒྱལ་ཁམས་འགྲིམས་ལགས་པས། །ཐེར་ཟུག་ཏུ་སྡོད་པ་བརྗེད་དེ་ཐལ། །རང་ཉིད་དམན་ས་འཛིན་འཛིན་ནས།།
མི་དབོན་སྤྱོད་པ་བརྗེད་དེ་ཐལ། །འདི་དང་ཕྱི་མ་བར་དོ་གསུམ། །མཉམ་པ་ཉིད་དུ་བསྒོམ་ལགས་པས། །འཆི་བའི་འཇིགས་པ་བརྗེད་དེ་ཐལ། །དོན་
དེ་རྣམས་བླ་མ་རྗེ་ཡི་དྲིན། །དྲིན་ལན་དུ་བསྒྲུབ་པའི་མཆོད་པ་འབུལ། །ལར་བྱས་ཆོས་ཐམས་ཅད་སྒྱུ་མའི་ཚུལ། །ཚུལ་དེ་ཀུན་དགོངས་སམ་མཆེད་
ལྕམ་རྣམས། །ཞེས་པའི་མགུར་ཕུལ་བས། རྣམ་རྟོག་ཕྲ་མོ་འདི་གང་གིས་ཀྱང་མི་ཁེགས། དེས་ན་ཁྱེད་ཀྱི་དེ་ཡང་གཞུང་ཚུགས་པ་ཅིག་དགོས་སོ་

[026A]༄༅། །གསུང་བའི་ལན་དུ་མགུར་འདི་ཕུལ་ལོ། །བདག་གིས་མི་ལུས་དམ་པ་ཐོབ། །སྐྱེས་པ་དོན་ཡོད་བླ་མའི་དྲིན། །ཕ་དང་
མཐུན་པའི་ལམ་ལ་ཞུགས། །ལས་འཕྲོ་བླ་མ་རས་དང་མཇལ། །རང་གི་ངོ་ཤེས་དད་པ་སྐྱེས། །ཇི་ལྟར་བྱས་ཀྱང་སྤྱོད་ལམ་བདེ། །རྣམ་རྟོག་རྩ་
བ་སེམས་ཡིན་ཕྱིར། །སེམས་མེད་ཕྱིར་ན་རྣམ་རྟོག་མེད། །དྲན་པ་དྲན་མེད་དགག་སྒྲུབ་མེད། །དགག་སྒྲུབ་ཡོད་ན་འཁོར་བ་ཡིན། །སེམས་
དང་དབྱིངས་འདྲེས་ཅིར་མ་མཐོང། །མ་མཐོང་དུས་ན་དེ་མཐོང་ཡིན། །རང་སེམས་བཙལ་བས་མི་རྙེད་ཀྱིས། །མ་བཙལ་དུས་ན་ཆོས་སྐུ་ཡིན། །
རྟོགས་སོ་སྙམ་ན་འཁོར་བ་དེ། །སྙེམས་བྲལ་སེམས་ཀྱི་ངོ་བོ་ཡིན། །དྲན་པ་དགག་སྒྲུབ་མེད་པ་དེ། །དྲན་མེད་སྒྲུབ་དུ་མ་གཏུབ་པས། །ཤེས་པ་
ཇི་ལྟར་གང་དགར་ཐོང། །སྒོམ་ཚུལ་སྟོན་ན་རང་ལ་སྡིག་ཅི་མཐོང་སྣང་བ་ཐུག་ཕྲད་ཡིན། །བླང་དོར་བྱེད་ན་རང་ལ་སྡིག་འདོད་ཡོན་རྣམ་ལྔ་གྲོགས་ཀྱི་

[026B]འཛིན་པ་མེད་པ་ཅི་ཤར་ཡང། །ཞེན་པ་བྱེད་ན་ཁྱོད་ལ་སྡིག་རྒྱལ་ཁམས་མང་པོ་ཕྱོགས་མེད་འཁྱམས། །འདོད་པ་མེད་པར་རི་ཁྲོད་འགྲིམས། །
ཡུལ་སར་འདུལ་ན་ཁྱོད་ལ་སྡིག་བླ་མ་གྲུབ་ཐོབ་བཙལ་ནས་སུ། །དམིགས་པ་མེད་པར་ཆིག་ལྡོམ་བྱེད། །རང་ཡུལ་ལྡོག་ན་རང་ལ་སྡིག་བླ་མའི་གསུང་
བགྲོས་རྡོ་རྗེའི་ཚིག་བསྒྲུབ་པར་ནུས་ན་རང་གཞན་འཚེངས། །འཆལ་བར་གཏོང་ན་རང་ལ་སྡིག་ཅེས་ཕུལ་བས་བླ་མ་ཤིན་ཏུ་མཉེས་སོ། །རྗེ་བཙུན་རྩར་
མ་ན་བཞུགས་དུས། རྗེ་བཙུན་ཅུང་ཞིག་བསྙུང་བ་ལ། རས་ཆུང་པ་སྨན་དང་འོ་མ་ཚོལ་ལ་མྱུར་དུ་ཤོག་གསུང། བྱོན་པས་ཞག་ཤས་འགོར་བ་ལ། དེའི་
གཞུག་དུ་རས་པ་གཅིག་གིས། རས་ཆུང་ཕྱག་རྒྱ་མ་ལ་ཆགས་པ་ཡིན་ཟེར། རྗེ་བཙུན་ལ་སྙན་ཕྲ་ཕུལ་བས། རས་ཆུང་པས་སྨན་དང་འོ་མ་ཁྱེར་ཏེ་ཕྱིན་བ་
དང། རྗེ་བཙུན་གྱི་ཐུགས་ལ་སྙན་ཕྲ་བདེན་ནམ་དགོངས་ནས། སྐུ་རྒྱབ་ལོག་གེ་གཏད་ནས་བཞུགས་པ་ལ། རས་ཆུང་པའི་ཐུགས་ལ་ང་ལ་བླ་མ་མི་

[027A]༄༅། །དགྱེས་པར་འདུག་མགུར་མ་ཅིག་ཕུལ་ན་མཉེས་ནས་ཡོང་བསམ། ཉམས་ཤར་བརྒྱད་ཀྱི་མགུར་འདི་ཕུལ་ལོ། །བླ་མའི་
དྲུང་དུ་འདུག་ཙ་ན། །མཚོན་ངར་མ་ལྟ་བུའི་ཉམས་ཅིག་ཤར། །ཆོས་ཕྱི་ནང་སྒྲོ་འདོག་ཆོད་པ་བློ་རེ་བདེ། །སེམས་མ་བཅོས་པ་འདི་སངས་རྒྱས་སུ་རང་དུ་འདུག་
གྲོག་པོའི་ནང་ན་འདུག་ཙ་ན། །སྣང་གསལ་མར་མེ་ལྟ་བུའི་ཉམས་ཤིག་ཤར། །གདམས་ངག་གསལ་འདེབས་འོང་བའི་རྣལ་འབྱོར་རེ་བདེ། །སེམས་མ་
བཅོས་པ་འདིཿ་གངས་དཀར་རྩེ་ལ་འདུག་ཙ་ན། །སེངྒེ་དཀར་མོ་ལྟ་བུའི་ཉམས་ཅིག་ཤར། །གཞན་སྣང་ཟིལ་གྱི་ནོན་པའི་རྣལ་འབྱོར་བློ་རེ་བདེ། །
སེམས་མ་བྕོས་བྲག་དམར་མཐོན་པོའི་ལོག་ལ་འདུག་ཙ་ན། །བྱ་རྒྱལ་རྒོད་པོ་ལྟ་བུའི་ཕྱི་རྒྱ་རླབས་ཀྱིས་ཆོད་པའི་རྣལ་འྦྱོར་སེམས་མ་བྕོས་
ཕྱོགས་མེད་རྒྱལ་ཁམས་ཙམ་ལ་འགྲིམས་ཙ་ན། །སྟག་ཆུང་བུང་བ་ལྟ་བུའི་ཆགས་ཤིང་ཞེན་པ་མེད་བའི་སེམས་མ་བྕོས་གྲོང་དང་འཁོར་བའི་

[027B] །མེ་ཏོག་པདྨ་ལྟ་བུའི་ཉམས་ཅིག་ཤར། །འཁོར་བའི་སྐྱོན་གྱིས་མ་གོས་རྣལ་སེམས་མ་བྕོས་འཇིག་རྟེན་མི་ཆོས་ཀྱི་ནང་དུ་འདུག་
ཙ་ན། །གསལ་དངས་དངུལ་ཆུ་ལྟ་བུའི་རེག་ལ་མ་འབྱར་གནས་པའི་རྣལ་འྦྱོར་སེམས་མ་བྕོས་ཡོན་བདག་ཉ་མའི་གསེབ་དུ་འདུག་ཙ་ན། །རྗེ་
བཙུན་མི་ལ་ལྟ་བུའི་གདམས་ངག་དབྱངས་སུ་ལེན་པའི་རྣལ་འྦྱོར་སེམས་མ་བྕོས་།ཞེས་ཕུལ་བས། རྗེ་བཙུན་ཞལ་ཚུར་བསྒྱུར་ཏེ། རས་
ཆུང་བ་ཁྱོད་ལ་ཉམས་དེ་འདྲ་བ་ཡོད་ཀྱང་ལྟ་བ་འདི་འདྲ་བ་མེད་གསུངས་ནས། ལྟ་བའི་ཉམས་ཀྱི་འདྲ་བཅུ་གསུངས་པ་ལ། ཡང་རས་ཆུང་བས། རྗེ་བཙུན་
གྱི་གསུང་ལན་མགུར་དུ་ཕུལ་བ། བླ་མ་རྗེ་བཙུན་བསྟེན་ན་བདེ། །ལྟ་བ་ཕྱོགས་རིས་མེད་ན་བདེ། །སྣང་སྲིད་ཆོས་སྐུར་ཤར་ན་བདེ། །སྤྱོད་པ་ཚུལ་འཆོས་
མེད་ན་བདེ། །ལྟས་ངན་གཡང་དུ་བསྡུས་ན་བདེ། །དུག་ལྔ་ལམ་དུ་ཁྱེར་ན་བདེ། །འཁྲུལ་བའི་བག་ཆགས་སངས་ན་བདེ། །བདེ་ཆེན་ལམ་དུ་ཁྱེར་ན་

[028A]༄༅། །བདེ༑ ༑གཉིས་འཛིན་ཤེས་པ་སྤངས་ན་བདེ། །རྣམ་རྟོག་འབྲེལ་ཐག་ཉུང་ན་བདེ། །བྱང་ཆུབ་སེམས་ནི་དལ་ན་བདེ། །གདོད་མའི་
བག་ཆགས་ཟད་ན་བདེ། །བླ་མའི་མན་ངག་རྟོགས་ན་བདེ། །སྐྱོན་བྲལ་རྣམ་གསུམ་ལྟ་བ་ཡིན། །སྐྱེ་འགག་མེད་པ་བསྒོམ་པ་ཡིན། །ལྷན་སྐྱེས་རྣམ་
གསུམ་སྤྱོད་པ་ཡིན། །སྐུ་གསུམ་ལྷུན་གྲུབ་འབྲས་བུ་ཡིན། །སྐུ་གསུམ་འབྲལ་མེད་ཡི་དམ་ཡིན། །རང་སེམས་གཉུག་མ་གཏན་ཡུལ་ཡིན། །དྲན་
པ་སྣ་ཚོགས། རྩེད་མོ་ཡིན། །དྲན་མེད་ཉམས་མྱོང་གཏན་གྱི་གྲོགས། །འཛིན་པ་མེད་པ་འཕྲལ་གྱི་གྲོགས། །ངོས་བཟུང་མེད་པ་སྤྱོད་པ་ཡིན། །བྱ་བ་
ཐེངས་པ་གདམ་ངག་ཡིན། །བྱ་རྩོལ་བྲལ་བ་གཉུག་མ་ཡིན། །ཐ་ཐང་མེད་པ་ཉམས་མྱོང་ཡིན། །མངོན་ཤེས་འདོད་པ་རེ་བ་ཡིན། །གཞི་ཡོད་པ་ནི་འཁོར་
བར་འདོད། །ཅེས་ཞུས་པས། བླ་མ་མཉེས་ནས་ཁྱོད་རས་ཆུང་པ་བྱ་བ་ང་རྒད་པོའི་ཁ་ལ་ཅལ་ལེ་བྱེད་པར་འདུག་སྟེ། མཐུན་པ་ཅིག་ཡོད་གསུང་བཞད་པར་

[028B]དེ་ནས་རྗེ་བཙུན་པ་རི་པོ་འཐོན་བྲག་གི་སྐེད་ཚང་ན་བཞུགས་དུས། རྗེ་བཙུན་གྱིས་རས་ཆུང་པའི་ཉམས་ཚད་ལྟ་ཕྱིར་མགུར་གསུངས་པ། ལར་འཇིག་རྟེན་
གྱི་ཆོས་ཀྱི་སླུ་སླུ་འདྲ། །ཞེས་སོགས་ཀྱི་མགུར་གསུངས་པས། རས་ཆུང་པའི་ཐུགས་ལ་གསུང་མགུར་དེ་དགོངས་པ་ཅན་དུ་འདུག་སྙམ་ནས། ལྟ་བསྒོམ་
གནད་དྲིལ་བའི་ཕྱིར་ཞུ་དོན་གྱི་མགུར་འདི་ཕུལ་ལོ། །ཕ་བླ་མ་དམ་པ་སྙན་གསོན་དང། །བདག་རྨོངས་པའི་བློ་འདི་ཡི་རེ་མུག་ཐུགས་རྗེའི་ཞགས་པས་
བཟུང་དུ་གསོལ། །རྟག་ཆད་གཉིས་ཀྱི་སོ་འཚམས་སུ། །མཐའ་བྲལ་ལྟ་བ་སྟོར་དེ་ཐལ། །གནས་ལུགས་གཏན་ལ་མ་ཕེབས་སོ། །བྱིང་རྒོད་གཉིས་ཀྱི་
སོ་འཚམས་སུ། །བདེ་གསལ་བསྒོམ་པ་སྟོར་དེ་ཐལ། །ཞེན་པ་བཟློག་ཏུ་མ་འཚལ་ལོ། །བླང་དོར་གཉིས་ཀྱི་སོ་འཚམས་སུ། །རང་ཤུགས་སྤྱོད་པ་སྟོར་
དེ་ཐལ། །འཁྲུལ་པ་འཇིག་དུ་མ་འཚལ་ལོ། །ཟོལ་ཟོག་གཉིས་ཀྱི་སོ་འཚམས་སུ། །རྣམ་དག་དམ་ཚིག་སྟོར་དེ་ཐལ། །གཡོ་སྒྱུ་ཆམ་ལ་མ་ཕེབས་སོ། །

[029A]༄༅། །འཁོར་འདས་གཉིས་ཀྱི་སོ་འཚམས་སུ། །རང་སེམས་སངས་རྒྱས་སྟོར་དེ་ཐལ། །ཆོས་སྐུ་རྟོགས་སུ་མ་འཚལ་ལོ། །རེ་དོགས་
གཉིས་ཀྱི་སོ་འཚམས་སུ། །འབྲས་བུ་སྐུ་བཞི་སྟོར་དེ་ཐལ། །རང་ངོ་རང་གིས་མ་ཤེས་སོ། །ཕ་བླ་མ་རྗེ་བཙུན་རིན་པོ་ཆེ། །སྔར་ཡང་ཐུགས་རྗེས་རབ་ཏུ་
བཟུང༑ ༑ད་ཡང་བཀའ་དྲིན་སྐྱོང་དུ་གསོལ། །ཞེས་ཕུལ་བས་རྗེ་བཙུན་གྱི་ཞལ་ནས། །རས་ཆུང་པ་ཁྱོད་ལ་དེ་མ་ཡིན་པ་ཅིག་ཡོད། །ང་ལ་གསང་དུ་
མི་རུང་བས་རྟོགས་པ་ཕུལ་ཅིག་གསུངས་པ་ལ། རས་ཆུང་པའི་རྟོགས་པ་ན་འཕར་ཏེ་རྟོགས་པའི་མགུར་ཕུལ་བ། །ཕ་བླ་མ་རྗེ་བཙུན་བཀའ་དྲིན་གྱིས། །རྙེད་
པ་བདུན་གྱི་དོན་ཞིག་རྟོགས། །སྣང་བའི་ནང་ནས་སྟོང་པ་རྙེད། །དངོས་པོ་ཡོད་སྙམ་མི་བགྱིད་དོ། །དཀར་དམར་ནང་ནས་མཉམ་ཉིད་རྙེད། །དགག་སྒྲུབ་
ཡོད་སྙམ་མི་བགྱིད་དོ། །སྟོང་པའི་ནང་ནས་ཆོས་སྐུ་རྙེད། །བྱ་རྩོལ་ཡོད་སྙམ་མི་བགྱིད་དོ། །སྣ་ཚོགས་ནང་ནས་གཉིས་མེད་རྙེད། །འདུ་འབྲལ་ཡོད་སྙམ་

[029B] །སྒྱུ་ལུས་ནང་ནས་བདེ་ཆེན་རྙེད། །སྡུག་བསྔལ་ཡོད་སྙམ་མི་བགྱིད་དོ། །ཀུན་རྫོབ་ནང་ནས་དོན་དམ་རྙེད། །འཁྲུལ་པ་ཡོད་སྙམ་མི་བགྱིད་དོ། །རང་
སེམས་ནང་ནས་སངས་རྒྱས་རྙེད། །འཁོར་བ་ཡོད་སྙམ་མི་བགྱིད་དོ། །དེ་སྐད་ཅེས་ཞུས་པས། རྗེ་བཙུན་གྱི་ཞལ་ནས། ཁྱོད་ཀྱི་དེ་ཡང་བསྒོམ་པའི་ཉམས་
མྱོང་མཚན་ཉིད་པ་མ་ཡིན། མཚན་ཉིད་པ་བྱ་བ་འདི་འདྲ་བ་ཅིག་ཡོད་གསུང་ནས་མགུར་འདི་གསུངས་སོ། །སྣང་བ་དང་སྟོང་པ་ཁྱད་མེད་ན། །ལྟ་བ་ཀློང་དུ་གྱུར་
པ་ཡིན། །རྨི་ལམ་དང་ཉིན་མོ་ཁྱད་མེད་ན། །བསྒོམ་པ་ཀློང་དུ་གྱུར་པ་ཡིན། །བདེ་དང་སྡུག་བསྔལ་ཁྱད་མེད་ན། །སྤྱོད་པ་ཀློང་དུ་གྱུར་པ་ཡིན། །འདི་
དང་ཕྱི་མ་ཁྱད་མེད་ན། །གནས་ལུགས་ཀློང་དུ་གྱུར་པ་ཡིན། །སེམས་དང་ནམ་མཁའ་ཁྱད་མེད་ན། །ཆོས་སྐུ་ཀློང་དུ་གྱུར་པ་ཡིན། །སྐྱིད་དང་སྡུག་པ་
ཁྱད་མེད་ན། །གདམ་ངག་ཀློང་དུ་གྱུར་པ་ཡིན། །ཉོན་མོངས་དང་ཡེ་ཤེས་ཁྱད་མེད་ན། །རྟོགས་ཚད་ཀློང་དུ་གྱུར་པ་ཡིན། །རང་སེམས་དང་སངས་རྒྱས་

[030A]༄༅། །ཁྱད་མེད་ན། །འབྲས་བུ་ཀློང་དུ་གྱུར་པ་ཡིན། །ཞེས་གསུངས་པས། རས་ཆུང་པས་མཐར་ཐུག་གི་རྟོགས་པ་འདི་ཕུལ་ལོ།།
རྗེ་སྐུ་དྲིན་ཅན་ལ་ཕྱག་འཚལ་ལོ། །དུ་མ་རོ་ཅིག་མ་རྟོགས་ན། །འོད་གསལ་བསྒོམ་པ་རྟག་ལྟ་ལགས། །བདེ་ཆེན་ཟུང་འཇུག་མ་རྟོགས་ན། །སྟོང་ཉིད་
བསྒོམ་པ་ཆད་ལྟ་ཡིན། །ཅིར་སྣང་བསྒོམ་དུ་མ་ཤེས་ན། །མི་རྟོག་བསྒོམ་པ་རྣམ་རྟོག་ལགས། །ཐ་མ་ཐུག་ཕྲད་མ་རྟོགས་ན། །གཉིས་མེད་བསྒོམ་
པ་བཅོས་མ་ལགས། །རང་སེམས་སྐྱེ་མེད་མ་རྟོགས་ན། །དམིགས་མེད་སྒོམ་པ་རྩོལ་སྒྲུབ་ལགས། །ཞེན་པ་རང་ལོག་མ་བྱུང་ན། །སྤྲོས་མེད་སྤྱོད་
པ་བླང་དོར་ལགས། །དགག་སྒྲུབ་མེད་པར་མ་ཤེས་ན། །དགེ་ལ་འབད་པ་མི་དགེར་འགྱུར། །སྐྱེ་ཤི་མེད་པར་མ་རྟོགས་ན། །རྩོལ་སྒྲུབ་བྱེད་པ་འཁོར་བའི་
རྒྱུ༑ ༑ལྟ་བ་ཕྱོགས་ཆ་མེད་པ་ལ། །སྒྲོ་སྐུར་གདགས་སུ་མི་གདའ་ན། །བསྒོམ་པ་འཕེལ་འགྲིབ་མེད་པ་ལ། །རྣམ་རྟོག་སྐྱེ་བ་མི་གདའ་ན། །ཐ་མལ་

[030B] །བྱིང་རྒོད་བཅོས་སུ་མི་གདའ་ན། །འབྲས་བུ་རང་གནས་ལྷུན་གྲུབ་ལ། །ས་ལམ་བཅོས་སུ་མི་གདའ་ན། །ཆོས་ཉིད་ངོས་བཟུང་མེད་པ་ལ། །
གཟུང་འཛིན་སྐྱེས་པ་མི་གདའ་ན། །བྱང་སེམས་གཉིས་སུ་མེད་པ་ལ། །དབྱིངས་རིག་དབྱེ་རུ་མི་གདའ་ན། །རང་རིག་ཡེ་ཤེས་ཤར་བ་ལ། །ཉོན་མོངས་སྐྱེས་པ་
མི་གདའ་ན། །བདེ་ཆེན་ལུས་ལ་འབར་བ་ལ། །སྡུག་བསྔལ་འབྱུང་བ་མི་གདའ་ན། །སྣང་བ་གྲོགས་སུ་ཤར་བ་ལ། །འཁོར་བར་ལྟུང་བ་མི་གདའ་ན། །ཞེས་
ཕུལ་བས། རྗེ་བཙུན་ཤིན་ཏུ་མཉེས་ནས། སློབ་མ་སྣོད་ལྡན་པ་ཡང་ཁྱོད་ཡིན་གསུང། ལར་བཤད་པ་ལ་མ་དགའ་བར་སྒྲུབ་ཚད་ཀྱི་ཁ་ནང་དུ་ལྟོས་གསུང་
ནས༑ གསུངས་པ་སུམ་བཅུའི་མགུར་གནང། དེའི་གསུང་ལན་དུ་རས་ཆུང་པས་མགུར་འདི་ཕུལ་ལོ། །དད་པ་འགྱུར་མེད་ཀྱི་རྩ་བ་ཅན། །ལས་དང་
པོའི་དུས་སུ་བརྟེན་པ་ཡིན། །ཆོས་འདུན་རྣམ་དག་གི་རྩ་བ་ཅན། །བསོད་ནམས་བསོག་པའི་དུ་ སུ་  རྟེན་པ་ཡིན། །ཐུན་བཞིའི་རྣལ་འབྱོར་བཟླས་པ་ཅན། །བསྐྱེད་

[031A]༄༅། །རིམས་མཚན་བཅས་ཀྱི་དུས་སུ་བརྟེན་པ་ཡིན། །ཐོས་བསམ་ཤེས་རབ་ཀྱི་རྩ་བ་ཅན། །གྲུབ་མཐའ་ངོས་འཛིན་གྱི་དུས་སུ་བརྟེན་
པ་ཡིན། །སྟོང་གསལ་སྙིང་རྗེའི་རྩ་བ་ཅན། །རྫོགས་རིམས་མཚན་མེད་ཀྱི་དུས་སུ་བརྟེན་པ་ཡིན། །ཚོགས་ཀྱི་འཁོར་ལོ་བྱིན་བརླབས་ཅན། །མཁའ་
འགྲོ་འདུ་ཚོགས་ཀྱི་དུས་སུ་བསྟེན་པ་ཡིན། །ཡིད་འོང་ཕྱག་རྒྱ་བདེ་བ་ཅན། །རོ་སྙོམས་ཞེན་མེད་ཀྱི་དུས་སུ་བསྟེན་པ་ཡིན། །རྡོ་རྗེའི་གླུ་དབྱངས་ཉམས་མྱོང་
ཅན༑ ༑རི་ཁྲོད་དབེན་པའི་གནས་སུ་བསྟེན་པ་ཡིན། །བླ་མ་དུས་གསུམ་སངས་རྒྱས་དེ། །ཉིན་མཚན་ཡེངས་པ་མེད་པར་བསྟེན་པ་ཡིན། །ང་ཁྱུང་ཆེན་
མཁའ་ལ་ལྡིང་བ་ཡང། །སྒོ་ངའི་ནང་ནས་གཤོག་སྒྲོ་རྒྱས། །བྱ་ཕྲུག་རང་ནས་ནམ་འཕངས་སྤྱོད། །ངམ་འགྲོག་གཡང་ལ་ཡ་མི་ང། །བར་སྣང་
ཁམས་ནི་ལམ་དུ་བདེ། །འགྲོ་དྲུག་གདོད་ནས་སངས་རྒྱས་ལ། །ཀུན་གཞི་ཉིང་འཚམས་ཆོས་ཀྱི་སྐུ། །མའི་ལྷུམས་ནས་རྫོགས་སངས་རྒྱས། །སྐྱེ་ཤི་

[031B] །དམྱལ་བ་བྱང་ཆུབ་ལམ་དུ་བདེ། །ཉ་མོ་ཆབ་ལ་འཕྱོ་བ་ལ། །ཆུའི་སུབས་ནས་འཆི་མི་སྲིད། །ཉ་ཆུང་རང་ནས་གཙང་ཆབ་འགྲིམས། །
རྦ་ཀློང་འཁྲུགས་ཀྱང་ཉམ་མི་ང། །ཉ་ཆུང་བདེ་བ་ཆུ་ལས་བྱུང། །སེངྒེ་གངས་ལ་གནས་པ་ཡང། །མ་ཡི་ཁོང་ནས་རྩལ་གསུམ་རྫོགས། །སེང་ཕྲུག་རང་
ནས་གངས་སྟོད་འགྲིམས། །གཅན་ཟན་ཚོགས་ཀྱང་ཉམ་མི་ང། །སྡེར་ཆགས་ཡོངས་ཀྱི་རྒྱལ་པོ་བྱེད། །བླ་མའི་ཐུགས་སྲས་རས་ཆུང་པ། །བླ་མའི་དྲུང་
ནས་ཉམ་མྱོང་རྒྱས། །རི་ཁྲོད་དབེན་པར་རྟོགས་པ་བསྐྱངས། །རྐྱེན་ངན་བྱུང་ཡང་ཉམས་མི་ང། །སྡུག་བསྔལ་བདེ་བ་ཆེན་པོའི་དབྱིངས། །ཆོས་ཉིད་
འདི་ལྟར་གནས་པ་ལ། །རྣལ་འབྱོར་བྱང་ཆུབ་ཚོལ་བ་རྣམས། །འཁོར་བའི་གནས་སུ་ལྷུང་མི་སྲིད། །འཁོར་བར་ལྷུང་ཡང་ཉམ་མི་ང། །འཁོར་བ་བྱང་
ཆུབ་ལམ་དུ་བདེ། །ཅེས་ཕུལ་བས། བླ་མའི་ཞལ་ནས། རས་ཆུང་པ་རང་མཐོང་དང་ཁ་ཕོ་མ་ཆེ་དང། དང་པོ་རང་ནས་སངས་རྒྱས་པ་སྐད། རྟོག་ངན་གྱི་

[032A]༄༅། །འུར་ཚུབ་བྱུང་ན། དཀའ་མོ་ཡིན་གསུང། ཡང་སྐབས་ཅིག་དུ། རྗེ་བཙུན་ལ། ཕ་ཡུལ་སྤངས་པས་ཆོས་ཕྱེད་འགྲུབ་
ཟེར་བ་ཨེ་བདེན་ལགས་ཞུས་པས། ཕ་ཡུལ་སྤངས་པའི་གཞན་ཡུལ་ཡང། །ཞེས་སོགས་ཀྱི་མགུར་གསུངས་པའི་ཞུས་ལན་མགུར་དུ་ཕུལ་བ། །རྗེ་
དུས་གསུམ་སངས་རྒྱས་རས་ཆེན་ལ། །བདག་ཁ་ཙམ་མིན་པར་གསོལ་བ་འདེབས། །སྤྱིར་འཁོར་བའི་ཆོས་ལ་སུན་ཕྱུང་ནས། །ཆོས་མྱ་ངན་འདས་
ལ་དད་པ་དཀའ། །འཇིག་རྟེན་གཡེང་བ་ཀུན་སྤངས་ནས། །དལ་འབྱོར་འཛོམ་པའི་མི་ལུས་དཀའ། །ན་དང་ཚ་བ་ཀུན་སྤངས་ནས། །བཀོལ་དུ་གཏུབ་
པའི་ཕུང་པོ་དཀའ། །བསམ་པ་ལྟ་སྤྱོད་མཐུན་པ་ཡི། །རྒྱུན་དུ་འགྲོགས་པ་ཟླ་གྲོགས་དཀའ། །དད་པ་སྐྱོ་དུབ་མེད་པ་ཡིས། །རི་ཁྲོད་འགྲིམས་པའི་
སློབ་མ་དཀའ། །ལུང་རིགས་མན་ངག་གསུམ་འཛོམ་པའི། །ཐུགས་རྗེ་ཅན་གྱི་སློབ་དཔོན་དཀའ། །འཇིགས་དང་དོགས་པ་སྤངས་པ་ཡིས། །ཕུན་

[032B] །དེ་རྣམས་ཐམས་ཅད་ཀུན་འཛོམ་ཡང། །རྩེ་ཅིག་གནས་པའི་བསམ་གཏན་དཀའ། །སྡུག་བསྔལ་བསྐྱེད་པའི་ཁྱིམ་
ཐབས་ལ། །བདེ་སྐྱིད་འཛིན་པ་ཤིན་ཏུ་གླེན། །བསགས་ཀྱང་ལུས་པའི་ནོར་རྫས་ལ། །སྡིག་དང་སྡོངས་ནས་བསོག་པ་གླེན། །སྒྱུ་ལུས་འབྱུང་བཞིའི་གཡར་
པོ་ལ། །བདག་ཏུ་འཛིན་པ་ཤིན་ཏུ་གླེན། །འཆི་བ་ནམ་ཡོང་ཆ་མེད་ལ། །ཚེ་འདིར་ཆགས་པ་ཤིན་ཏུ་གླེན། །ཁོ་བོ་བླ་མའི་ཐུགས་ཀྱི་སྲས། །བསོད་
ནམ་བསགས་པས་མི་ལུས་ཐོབ། །ཐོབ་པ་ཆུད་ཟོས་མ་བཏང་བར། །སངས་རྒྱས་བསྟན་པའི་སྒོར་ཞུགས་ནས། །རྒྱུད་ལྡན་བླ་མ་ཁྱེད་དང་མཇལ། །གསང་
སྔགས་ཟབ་མོའི་ཉམས་ལེན་བྱས། །ད་ལྟ་འཁོར་འདས་སྤང་བླང་བྲལ། །ཆོས་མཐུན་སྤྱོད་པས་འགྲོ་བ་འདྲེན། །བླ་མའི་བཀའ་དྲིན་ཡིན་པར་འཁུམས།།
བྱིན་གྱི་བརློབས་ཤིག་རས་ཆེན་རྗེ། །ད་ལྟ་སྐྱིད་པའི་ཉི་མ་ཤར། །ཞེས་ཕུལ་བས། རྗེ་བཙུན་གྱི་གསུང་ནས། ངེས་ཤེས་སེམས་ལ་སྐྱེས་པ་དེ་དོན་དམ་

[033A]༄༅། །ཡིན་ཚིག་ཕྱི་ལ་འབྲང་བ་དེ་འཆལ་གཏམ་ཡིན་གསུང་ངོ། །དེ་ནས་དཔོན་སློབ་རྣམས་ལ་ཕྱི་ལ་ཕེབས་ནས་བསྒོམ་
ཤིང་བཞུགས་དུས། རས་ཆུང་པའི་རྣལ་ལམ་དུ། ཏི་ཕུ་པ་དང་མཇལ། མནལ་སད་པ་དང། བླ་མ་དྲན་གྲགས། རྒྱ་གར་ལ་འབྱོན་པར་ཐུགས་ཐག་བཅད་
དེཿ་རྗེ་བཙུན་ལ་བཀས་གནང་གི་ཞུ་དོན་འདི་གླུར་ཕུལ་ལོ། །རྗེ་རྡོ་རྗེ་འཆང་ཆེན་མི་གཟུགས་ཅན། །མཚན་སྙན་བཞད་པ་རྡོ་རྗེ་ཞེས། །གྲུབ་ཐོབ་རྒྱལ་
པོ་ཁྱོད་ཞབས་འདུད། །མདང་སུམ་ཉལ་བའི་རྨི་ལམ་དུ། །ཏི་ཕུ་དུར་ཁྲོད་ཆས་ཀྱིས་བརྒྱན། །ཞལ་ནས་ཆོས་སྒྲ་དུ་མ་སྒྲོག་དེ་ཐོས་པས་བག་ཆགས་
རྨི་ལམ་སད། །རྗེ་ཡིད་ལ་དྲན་པས་ཚུགས་ཐབས་མེད། །ཁོ་བོ་རྒྱ་གར་ཡུལ་དུ་འགྲོ་སྙིང་འདོད། །མ་ཅིག་གྲུབ་པའི་རྒྱལ་མོ་དང། །ཏི་ཕུ་གསང་
སྔགས་སྡོང་པོ་སོགས། །སྐུ་དྲིན་ཅན་གྱི་བླ་མ་རྣམས། །རྒྱ་གར་འཕགས་པའི་ཡུལ་ན་བཞུགས། །དངོས་གྲུབ་རྫས་ཀྱི་སྡོང་པོ་དང། །ངོ་མཚར་

[033B] །འདོད་འཇོའི་བ་རྣམས་མཇལ་སྙིང་འདོད། །དག་པ་འཕྲུལ་གྱི་གཞལ་ཡས་དང། །ལྷ་དང་ལྷ་མོའི་མཆོད་རྫས་དང། །རྣལ་
འབྱོར་ཕོ་མོའི་ཚོགས་འཁོར་ལ། །ད་ལྟ་ཁོ་བོ་མཇལ་སྙིང་འདོད། །ཏི་ཕུ་གསང་སྔགས་སྡོང་པོ་ལ། །གསང་སྔགས་རྒྱུད་སྡེའི་ཁོང་སྙིང་གིས། །
མན་ངག་ད་དུང་ཡོད་གསུང་པ། །ད་དུང་ཁོ་བོས་བླངས་ནས་ཀྱང། །སེམས་ཅན་ཀུན་ལ་ཕན་པར་བྱ། །ཕ་བླ་མ་སྐུ་ཁམས་བཟང་པ་དང། །རས་
ཆུང་རྒྱ་གར་འཁོར་བྱས་ནས། །དབེན་པའི་སྒྲུབ་གནས་རྣམས་སུ་ནི། །ཆོས་ཀྱི་འཁོར་ལོ་བསྐོར་བར་ཞུ། །ད་ཕན་རྒྱ་གར་འགྲོ་བ་ལ། །བླ་མས་
བཀའ་དྲིན་གནང་བར་ཞུ། །ཞེས་ཕུལ་ནས། སླར་ཞིབ་ཏུ་ད་ལན་བཀས་གནང་ནས་བར་ཆད་སེལ་བར་ཞུ་ཞུས་པས། རྒྱ་གར་བས་བོད་རང་ངོ་མཚར་
ཆེ་བ་ཡིན་གསུང། རྫུ་འཕྲུལ་ཡ་མ་ཟུང་དུ་མ་བསྟན་ནས་མགུར་འདི་གསུངས་སོ།། །བདག་གི་སྤྱི་བོའི་གཙུག་ཉིད་ན། །པདྨ་ཉི་མའི་གདན་སྟེང་

[034A]༄༅། །ནཿ་སྐྱེས་མཆོག་མར་པ་ལོ་ཙཱ་དེ། །དག་པ་ལོངས་སྐུའི་ཚུལ་དུ་བཞུགས། །མི་འབྲལ་ལུས་དང་གྲབ་མ་འདྲ། །འདི་ལས་
ཡ་མཚན་ཆེ་བ་མེད། །འདི་ལས་ངོ་མཚར་ཆེ་བ་མེད། །བུ་རྒྱ་གར་ཡ་མཚན་ཆེ་རྒྱུ་མེད། །ཅེས་བླ་མའི་སྣང་ཚུལ་བསྟན་པའོ། །དེ་ནས་ཉི་ཟླའི་འོད་
རྣ་བ་གཉིས་ལ་ཤར་བ་མཛད་ནས་མགུར་འདི་གསུངས་སོ། །ང་ཡི་མིག་གིས་ཐད་ཀ་ན། །ཉི་ཟླ་ཟུང་གཅིག་ཤར་བ་དེ། །འཇའ་ཚོན་ལྟ་བུའི་ངང་ནས་
ཤར་ཐབས་དང་ཤེས་རབ་ཟུང་འཇུག་ཡིན། །འོད་གསལ་འཕེལ་འགྲིབ་མེད་པའི་རྟགས། །འདི་ལས་ཡ་མཚན་ཆེ་བ་མེད། །འདི་ལས་ངོ་
མཚར་ཆེ་བ་མེད། །བུ་རྒྱ་གར་ངོ་མཚར་ཆེ་རྒྱུ་མེད། །ཅེས་གསུངས། ཡང་ཤངས་ཀྱི་རྩེ་མོར་འོད་ཁ་དོག་ལྔ་འགྲིལ་བ་ཅིག་བྱུང་སྟེ། མགུར་འདི་
གསུངས་སོ། །ང་ཡི་ཤངས་ཀྱི་རྩེ་མོ་ན། །འོད་ཟེར་ཁ་དོག་སྣ་ལྔ་དེ། །དག་པ་སྔགས་ཀྱི་ངོ་བོ་ཉིད། །སྲོག་རྩོལ་དབུ་མར་ཚུད་པ་དེ། །རླུང་

[034B] །འདི་ལས་ཡ་མྪན་འདི་ལས་ངོ་མྪར་བུ་རྒྱ་གར་ངོཿ་ཅེས་གསུངས། ཡང་སྐུའི་སྨིན་མཚམས་ཀྱི་མཛོད་བུ་
ནས་འོད་ཆེན་པོ་གཅིག་བྱུང་སྟེ་མགུར་འདི་གསུངས་སོ། །སྨིན་མ་གཉིས་ཀྱི་བར་འཚམས་ན། །མཛོད་སྤུ་བདུད་རྩི་འཁྱིལ་བ་ལས། །འོད་ཟེར་སྣ་
ཚོགས་འཕྲོ་བ་དང། །དྲི་མེད་སྣང་བའི་བདུད་རྩི་དེ། །སངས་རྒྱས་བསྐུལ་བའི་འོད་ཆེན་ཡིན། །འདི་ལས་ཡ་མྪན་འདི་ལས་ངོ་མྪར་བུ་རྒྱ་གར་
ཡ་མྪན་ཅེས་གསུངས། ཡང་ལྗགས་པདྨའི་སྟེང་དུ་ཨཱ་ལི་ཀཱ་ལི་སྣང་བར་མཛད་ནས་མགུར་འདི་གསུངས་སོ། །མགྲིན་པ་སྨྲ་བའི་སྒ་ཉིད་ན། །པདྨ་
དམར་པོ་འདབ་བརྒྱད་ལ། །རང་བྱུང་ཨཱ་ལི་ཀཱ་ལི་བཞུགས། །རྡོ་རྗེའི་གསུང་སྒྲ་སྒྲོག་བྱེད་པ། །གསུང་རབ་བརྗོད་མེད་འགག་པ་མེད། །འདི་ལས་ཡ་མྪན་
འདི་ལས་ངོ་མྪར་བུ་རྒྱ་གར་ཡ་མྪན་ཅེས་གསུངས། ཡང་ཐུགས་ཡེ་ཤེས་ལྔའི་བདག་ཉིད་དུ་གནས་པ་ཡིན་གསུང་ནས་མགུར་འདི་གསུངས་སོ། །

[035A]༄༅། །ང་ཡི་ལུས་ཀྱི་སྟོང་ཉིད་ན། །དཔལ་གྱི་བེའུ་འོད་འབར་བ། །སྐུ་གསུམ་འགྱུར་བ་མེད་པ་ཉིད། །སྟོང་ཉིད་སྙིང་རྗེ་མཚོན་པར་བྱེད་
འདི་ལས་ཡ་མྪན་འདི་ལས་ངོ་མྪར་བུ་རྒྱ་གར་ཡ་མྪན་ཅེས་གསུངས་སོ། །དེ་ནི་ནང་གི་མཛད་པ་དྲུག་བསྟན་པའོ། །ཡང་གསང་བ་དྲུག་མགུར་
དུ་གསུངས། རྣལ་འབྱོར་རྡོ་རྗེའི་ལུས་འདི་ལ། །རྟེན་ལྷ་མོ་འབྱུང་བ་རྣམ་དག་རྟེན། །བརྟེན་པ་ལྷ་ཡི་འཁོར་ལོར་བཞུགས། །ལྟེ་བ་སྤྲུལ་པའི་འཁོར་ལོ་
ནཿ་བྡེ་མཆོག་སྤྲུལ་པའི་ལྷ་ཚོགས་བཞུགས། །དྲུག་ཅུ་རྩ་གཉིས་དཀྱིལ་འཁོར་དེ། །རྡོ་རྗེ་སྐུ་ཡི་ངོ་བོར་གནས། །སྙིང་ཁ་ཆོས་ཀྱི་འཁོར་ལོ་ན། །
དགྱེས་རྡོར་སྤྲུལ་པའི་ལྷ་དགུ་བཞུགས། །སེམས་དཔའ་གསུམ་གྱི་ངོ་བོ་ཉིད། །ཐུགས་ཀྱི་རྡོ་རྗེའི་དཀྱིལ་འཁོར་ཡིན། །མགྲིན་པ་ལོངས་སྤྱོད་འཁོར་
ལོ་ན། །མ་ཧཱ་མ་ཡའི་ལྷ་ཚོགས་བཞུགས། །སྣང་བ་སྒྱུ་མར་རོལ་པ་ཡི། །གསུང་གི་རྡོ་རྗེའི་དཀྱིལ་འཁོར་ཡིན། །སྤྱི་བོ་བདེ་ཆེན་འཁོར་ལོ་ན། །

[035B] །རྩ་དང་བྱང་སེམས་དབྱེར་མེད་པའི། །བདེ་ཆེན་རྡོ་རྗེའི་དཀྱིལ་འཁོར་གནས། །སྨིན་འཚམས་ཡིད་བཞིན་
འཁོར་ལོ་ན། །སངས་རྒྱས་ཐོད་པའི་ལྷ་ཚོགས་བཞུགས། །ཡེ་ཤེས་རིགས་ཀྱི་དོན་དང་ལྡན། །གཉིས་མེད་རྡོ་རྗེའི་དཀྱིལ་འཁོར་གནས། །གསང་བ་
བདེ་སྐྱོང་འཁོར་ལོ་ན། །རྡོ་རྗེ་གདན་བཞིའི་ལྷ་ཚོགས་བཞུགས། །དད་པ་ཆེན་པོའི་དཀྱིལ་འཁོར་དེ། །ལྷན་ཅིག་སྐྱེས་པའི་དཀྱིལ་འཁོར་གནས། །དེ་
སྦས་པ་གསང་བའི་དཀྱིལ་འཁོར་ཏེ། །བསྐྱེད་རྫོགས་དབྱེར་མེད་སྐུ་བཞིའི་ངང། །གདོད་ནས་དག་པས་དེ་བཞིན་གཤེགས། །ང་རྣལ་འབྱོར་ཉམས་
མྱོང་དེ་ལ་སྐྱོང། །ཡ་མྪན་ངོ་མྪར་བུ་རྒྱ་གར་ཅེས་གསུངས། ཡང་བླ་མས་ཕྱི་རོལ་དུ་བཀོད་པ་ལུས་ཀྱི་རྫུ་འཕྲུལ་མཛད་དེ། རྩིག་པ་དང་
བྲག་ལ་ཐོགས་རྡུགས་མེད་བར་མཛད་ནས་མགུར་འདི་བཞེས་སོ། །དངོས་པོ་ལ་ཐོགས་རྡུགས་མེད་པ་འདི། །སྣང་བ་སེམས་སུ་ཐིམ་ལགས་པས། །ཐམས་

[036A]༄༅། །ཅད་སྟོང་པར་སོང་བའི་རྟགས། །བུ་རྩལ་ ཁ་  སྦྱོང་ན་འདི་ལྟར་སྦྱོངས། །ཡ་མྪན་ངོ་མྪར་བུ་རྒྱ་གར་ཅེས་གསུངས། ཡང་
རི་དྭགས་རྐྱང་མོ་གཅིག་ལ་ཕྲུ་གུ་གཅིག་བྱུང། དེ་སུམ་འབྲེལ་དུ་བྱས་ནས་བྱུང་བ་ལ། རས་ཆུང་པ་དེ་ལ་ཡེངས་ཏེ། བླ་མ་མི་དྲན་པར་རྐྱང་དེ་ཡ་མཚན་ཆེ་སྙམ་པ་
དང༑ རྗེ་བཙུན་གྱི་མགུར་འདི་གསུངས་སོ། །རྐྱང་མ་མོ་གཅིག་ལ་ཕྲུ་གུ་གཅིག་དེ་ལ་ཡང་བྱུང་ཕྲུ་གུ་བྱུང། །དེ་གཅིག་ལ་གཅིག་སྐྱེས་སྐུ་གསུམ་རྟགས།།
དེ་གང་ནས་བྱུང་ནས་གང་དུ་སོང། །ཡ་མྪན་ངོ་མྪར་བུ་རྒྱ་གར་ཅེས་གསུངས། ཡང་བྲག་ཕ་བོང་རྟ་ལྟར་ཞོན་ནས་མགུར་འདི་གསུངས་སོ། །
བེམ་པོ་བྲག་ལ་རྟ་ལྟར་ཞོན། །འདི་གཡོ་འགུལ་དོན་བྱེད་ནུས་པར་སྣང། །ཕྱི་ནང་གྲོང་འཇུག་ནུས་པའི་རྟགས། །བུ་སྒྱུ་མས་སྒྱུ་མ་ཇི་ལྟར་འདུལ། །ཡ་
མྪན་ངོ་མྪར་བུ་རྒྱ་གར་ཅེས་གསུངས། ཡང་ནམ་མཁའ་ལ་དཀྱིལ་དཀྲུངས་བཅས་ཏེ་བཞུགས་ནས་མགུར་འདི་གསུངས་སོ། །ནམ་མཁའི་

[036B] །གཟུང་འཛིན་གཉིས་ཀྱི་ལམ་སྤངས་ནས། །རླུང་སེམས་དབུ་མར་ཚུད་པའི་རྟགས། །ད་འོད་གསལ་བསྒོམ་ན་ཇི་ལྟར་
བསྒོམ༑ །ཡ་མྪན་ངོ་མྪར་བུ་རྒྱ་གར་ཅེས་གསུངས། ཡང་སྒྱུ་ལུས་ཀྱི་བཀོད་པ་གསུམ་མཛད་དེ་གང་ཡིན་དྲིས་ནས་མགུར་འདི་གསུངས་སོ། །
སྔར་ནི་བླ་མ་གཅིག་ལས་མེད། །ད་ལྟ་བླ་མ་གསུམ་དུ་བྱོན། །དེ་སྤྲུལ་པས་འགྲོ་དོན་བྱེད་པའི་རྟགས། །བུ་མོས་གུས་བྱེད་ན་གང་ལ་བྱེད། །དེ་གོ་འམ་
རྟོགས་སམ་རས་ཆུད་པ། །དེ་དག་རྫུ་འཕྲུལ་སྤྱོད་པ་སྟེ། །མཆོག་གི་བླ་མ་གང་མོས་པ། །ཡ་མྪན་ངོ་མྪར་བུ་རྒྱ་གར་དོན་དེ་བཞིན་ཡིན་
ནོ་བརྩོན་འགྲུས་ཅན། །ཞེས་དེ་ལྟར་ཐུན་མོང་མ་ཡིན་པའི་གདམ་པ་མི་འདྲ་བ་བཅོ་བརྒྱད་གསུངས། ཡང་ནང་ལུས་ཀྱི་མཛད་པ་དྲུག་གིས་ཐབས་ཡིད་ཆེས་པར་
སྤྲད༑ གསང་བ་སྦས་པའི་མཛད་པ་དྲུག་གིས་བསྐྱེད་རྫོགས་སྤྲོས་པ་བཅད། ཕྱི་ཐུན་མོང་གི་མཛད་པ་དྲུག་གིས་བླ་མ་ལ་ངེས་ཤེས་སྐྱེས་ཏེ། བླ་མའི་ཞལ་ནས་

[037A]༄༅། །བུ་རས་ཆུང་པ་གསོལ་བ་བཏབ་ན་བླ་མ་དང་རང་སེམས་དབྱེར་མེད། རྩ་ཁམས་ཐམས་ཅད་དཔའ་བོ་དང་མཁའ་འགྲོར་གནས། དུར་ཁྲོད་
བརྒྱད་དང་ཡུལ་ཉི་ཤུ་རྩ་བཞི་ལ་སོགས་གནས་ཆེན་རྣམས་ཀྱང་རང་གི་ལུས་ལས་གཞན་དུ་མེད། སྣང་བ་སྣ་ཚོགས་སྤྲུལ་པ་སྐུའི་རང་བཞིན་ཡིན། སེམས་
ལས་ལོགས་ནས་ལྟད་མོ་དང་ངོ་མཚར་བ་མེད་པ་ལ་བུ་རྒྱ་གར་ལ་འགྲོ་བའི་སྤྲོས་པ་ཆོད། བུ་བླ་མའི་བཀའ་ལ་ཉོན་ལ་དོན་མེད་ཀྱི་གྲོས་སྣ་མ་མང། བློ་སྣ་
མང་པོས་སེམས་ཕུང། ཡིན་མིན་གྱི་ལོང་གཏམ་མང་པོས་ཉམས་ལེན་ཕྱི་གཤོལ་ཏུ་སྒྱུར་བའི་བདུད་བྱེད། འགྲོ་འདུག་མང་པོས་ཁ་ལ་ཡོད་དོན་ལ་མེད་ཀྱི་
ཆོས་པར་འགྲོ། ཆོས་ཐོས་ལོ་མང་པོས་ཚིག་མང་ལ་གདེང་མ་ཐོབ་པའི་མིང་བསྒོམ་ཆེན་དུ་བཏགས་ན། དོན་ལ་བྲིད་ཚིག་ལ་ཡེངས་ཏེ་རང་རྒྱུད་གསེ་རེངས་ལྟར་སྐམ་
རྟོག་གེ་བ་ཅིག་ཡོང་སྲིད་པས། བུ་རྒྱ་གར་གྱི་སྤྲོས་པ་ཆོད་ལ་ཁ་ནང་དུ་ལོག་ནས་བསྒོམས་དང། ཡིན་ལུགས་ཅིག་ནང་ན་འཆར་གྱིས་གསུངས། དེ་ནས་རས་

[037B] །རྗེ་འགྲན་གྱི་དོ་མེད་རིན་པོ་ཆེ། །དུས་གསུམ་སངས་རྒྱས་ངོ་བོ་ཉིད།།
སྤྲུལ་པའི་སྐྱེས་མཆོག་ཆོས་ཀྱི་རྗེ། །བདག་བཀའ་བཞིན་སྒྲུབ་བོ་རྗེས་སུ་བཟུང། །བཀའ་རྒྱུད་རྩོད་པ་མེད་དང་གཅིག་གྲུབ་ཐོབ་རྒྱུན་ཆད་མེད་དང་གཉིས། །
སློབ་དཔོན་འགྲན་ཟླ་མེད་དང་གསུམ། །དེ་གསུམ་བཀའ་རྒྱུད་ཀྱི་གདེང་ཚད་ཡིན། །སྙན་རྒྱུད་ངོ་སྤྲོད་ཟབ་དང་གཅིག་ཐབས་ལམ་དཀའ་ཚེགས་མེད་དང་གཉིས།།
གནས་ལུགས་ཕྱག་རྒྱ་ཆེ་དང་གསུམ། །དེ་གསུམ་གདམ་ངག་གི་གདེང་ཚད་ཡིན། །ལྟ་བ་འགྱུར་བ་མེད་དང་གཅིག་བསྒོམ་པ་བསམ་བརྗོད་མེད་དང་
གཉིས༑ ༑རང་རིག་ཡེ་ཤེས་དེ་དང་གསུམ། །དེ་གསུམ་ལྟ་བའི་གདེང་ཚད་ཡིན། །གཞི་འོད་གསལ་དྲི་མ་མེད་དང་གཅིག་ཉམས་བདེ་སྟོང་ངོས་བཟུང་
མེད་དང་གཉིས། །དོན་གཉུག་མ་འབྲལ་བ་མེད་དང་གསུམ། །དེ་གསུམ་བསྒོམ་པའི་གདེང་ཚད་ཡིན། །འཛིན་པའི་སྟོད་ཕུར་ཐེངས་དང་གཅིག་ཞེན་མེད་

[038A]༄༅། །ཉམས་སུ་ལེན་དང་གཉིས། །འགག་མེད་ཤུགས་ལས་འབྱུང་དང་གསུམ། །དེ་གསུམ་སྤྱོད་པའི་གདེང་ཚད་ཡིན། །ཆོས་ཉིད་
མངོན་དུ་གྱུར་དང་གཅིག་སྐུ་གསུམ་རང་ལ་རྫོགས་དང་གཉིས། །གཞན་དོན་ཤུགས་ལ་འབྱུང་དང་གསུམ། །དེ་གསུམ་འབྲས་བུའི་གདེང་ཚད་ཡིན། །
བླ་མའི་བཀའ་བཞིན་ཉན་དང་གཅིག་ཅི་བྱེད་ཆོས་དང་མཐུན་དང་གཉིས། །རང་སེམས་མཁའ་ལྟར་དག་དང་གསུམ། །དེ་གསུམ་དམ་ཚིག་གི་གདེང་ཚད་
ཡིན༑ ༑དམིགས་གཏད་ཕྱོགས་རིས་མེད་དང་གཅིག་སྐྱིད་སྡུག་ཐད་ཀར་ཆོད་དང་གཉིས། །གང་བྱུང་གྲོགས་སུ་འཁྱེར་དང་གསུམ། །དེ་གསུམ་སྙིང་རུས་
ཀྱི་གདེང་ཚད་ཡིན། །ཞེན་མེད་སྡོམ་བུ་བྱེད་དང་གཅིག་ཟོག་མེད་སྤྱོད་པ་ལྷུག་དང་གཉིས། །འཕྲལ་གྱི་བསོག་འཇོག་མེད་དང་གསུམ། །དེ་གསུམ་འཚོ་
བའི་གདེང་ཚད་ཡིན། །གདེང་ཚད་དགུའི་དབྱངས་མཆོད་འདི། །ཕ་བླ་མའི་སྙན་དུ་འབུལ་བ་ལགས། །དོན་ཡིན་མིན་གྱི་འཁུ་འཁྲིག་མ་མཆིས་པས། །

[038B] །མི་ཁོ་བོའི་འགྲོ་འདུག་སྤྲོས་པ་ཆོད། །ཅེས་ཕུལ་ནས། བླ་མའི་བཀའ་བཞིན་རྒྱ་གར་ལ་འགྲོ་བའི་སྤྲོས་པ་བཅད་དོ།།
དེ་ནས་དཔོན་སློབ་གཉིས་ཀྱིས་འབྲི་འཚམས་སུ་ཕེབས་པས། མཚོ་ལྔ་དེའུ་ཆུང་མ་དང་མཇལ་ནས་ཕྱག་ཕྱིར་འབྲེངས། རྗེ་བཙུན་གྱིས་ཁྲིད་བསྟན་ནས་བསྒོམས་
པས༑ དྲོད་ཞག་བདུན་ལ་འབར། དེ་ནས་བླ་མའི་ཞལ་ནས། བུ་རས་ཆུང་ཁྱོད་སློབ་མ་འཁྲིད་མཁས་པས། འདི་ཁྱོད་ཀྱིས་སྐྱོངས་ཤིག་གསུང་ནས་རས་
ཆུང་པས་སྐྱོངས། སྐབས་ཅིག་རས་ཆུང་མའི་རྟོགས་ ཚད་  ལྟ་ཕྱིར་མགུར་འདི་གསུངས་སོ།། བླ་མ་རྣམས་ལ་ཕྱག་འཚལ་ལོ། །ཡི་དམ་ལྷ་ལ་སྐྱབས་སུ་
མཆི༑ །ཁྱོད་ཉོན་དང་སྒོམ་མ་དམ་ཚིག་ཅན། །འཇིག་རྟེན་ཆོས་བརྒྱད་མ་སྤངས་བར། །དད་པ་ཅན་ཡིན་མ་ཟེར་དང། །དད་པ་རྐྱེན་གྱིས་འགྱུར་ཉེན་
གདའ༑ ༑མི་དགེ་བཅུ་ལས་མ་ལོག་པར། །ཚུལ་ཁྲིམས་ཅན་ཡིན་མ་ཟེར་དང། །སླར་ངན་སོང་གི་རྒྱུ་རུ་འགྲོ་ཉེན་གདའ། །རང་སེམས་གཡོ་སྒྱུ་མི་

[039A]༄༅། །གཏོང་བས། །ང་དམ་ཚིག་ཅན་ཡིན་མ་ཟེར་དང། །རྡོ་རྗེ་དམྱལ་བར་འགྲོ་ཉེན་ཡོད། །ཐོས་པ་ཕྱོགས་མེད་མ་བྱས་པར། །ཐེག་
པ་གཞན་ལ་མ་སྨོད་ཅིག་ཆོས་སྤོང་རྒྱུ་རུ་འགྲོ་ཉེན་གདའ། །སྒྱུ་མ་ལྟ་བུར་མ་རྟོགས་པས། །དགེ་སྡིག་ཁྱད་དུ་མ་གསོད་དང། །ངན་སོང་གསུམ་དུ་
འགྲོ་ཉེན་ཡོད། །ཕ་རོལ་སེམས་ཤེས་མ་བྱུང་བར། །གང་ཟག་གཞན་ལ་མ་སྨད་དང། །རློམ་སེམས་སྒྲིབ་པ་ཕོག་ཉེན་ཡོད། །སེམས་དང་ཆོས་སུ་
མ་འདྲེས་པར། །ཉམས་ལེན་མཁན་ཡིན་མ་ཟེར་དང། །བདུད་ཀྱི་བར་ཆད་འོང་ཉེན་ཡོད། །བརྗོད་མེད་དབྱིངས་སུ་མ་སླེབ་བར། །ལྟ་བ་མཁན་ཡིན་
མ་ཟེར་དང། །འབྲས་བུ་ཡིད་སྨོན་དུ་འཆོར་ཉེན་གདའ། །ཞེས་གསུངས་པ་ལ། དེར་རས་ཆུང་མས་ཉམས་རྟོགས་ཀྱི་མགུར་ཕུལ་བ་ལ། རས་ཆུང་པ་
མཉེས་ཏེ་ཉམས་ལེན་འདི་མགུར་དུ་གསུངས་སོ།། །།ཕ་ན་མོ་གུ་རུ། ཐེ་ཚོམ་སྒྲོག་དང་འབྲེལ་བ་ལ། །བླ་མ་དམ་པའི་གདམ་ངག་དགོས། །འཁོར་

[039B] །བྱ་བ་བཏང་བའི་སྤྱོད་པ་འཚལ། །ཉོན་མོངས་སྒྲོག་དང་འབྲེལ་བ་ལ། །རྐྱེན་དང་བྲལ་བའི་སྤྱོད་པ་འཚལ། །ཞེན་པའི་སྒྲོག་
དང་འབྲེལ་བ་ལ། །འདོད་པ་མེད་པའི་སྤྱོད་པ་འཚལ། །སྡུག་བསྔལ་སྒྲོག་དང་འབྲེལ་བ་ལ། །རང་དབང་ཐོབ་པའི་སྤྱོད་པ་འཚལ། །གཉིས་འཛིན་སྒྲོག་
དང་འབྲེལ་བ་ལ། །གཉིས་མེད་རྟོགས་པའི་སྤྱོད་པ་འཚལ། །བག་ཆགས་སྒྲོག་དང་འབྲེལ་བ་ལ། །བདེ་བ་ཆེན་པོའི་སྤྱོད་པ་འཚལ། །ལུས་ངག་
སྒྲོག་དང་འབྲེལ་བ་ལ། །སྐུ་གསུང་ཐུགས་ཀྱི་སྤྱོད་པ་འཚལ། །གསུང་ནས། སློབ་མ་སྣོད་ལྡན་དུ་གཟིགས་ཏེ། གདམ་ངག་ཁྱད་པར་བསྟན་ནས་
གནད་ཀྱི་མགུར་འདི་གསུངས་སོ།། །།ན་མོ་གུ་རུ། ཆོས་ཉིད་གདོད་ནས་གྲོལ་བ་ལ། །ལྟ་བ་ཟུང་འཇུག་ཅང་འཚལ་ལམ། །སེམས་ཉིད་རང་བཞིན་
གཉུག་མ་ལ། །སེམས་ཀྱི་འཛིན་པ་ཅང་འཚལ་ལམ། །ལྟ་བ་ཟུང་འཇུག་རང་གྲོལ་ལ། །གཉེན་པོ་བཅོས་སུ་ཅང་འཚལ་ལམ། །ཉམས་མྱོང་བདེ་ཐང་

[040A]༄༅། །བག་ཡངས་ལ། །དབེན་སར་སྡོད་པ་ཅང་འཚལ་ལམ། །འབྲས་བུ་སྐུ་གསུམ་རང་རྫོགས་ལ། །རྩོལ་སྒྲུབ་བགྱིད་པ་ཅང་
འཚལ་ལམ། །འདི་ནི་བསྐལ་པ་རབ་ཀྱི་གླུ། །དགོངས་སམ་སྐལ་ལྡན་རྣལ་འབྱོར་མ། །རྒྱུ་དང་འབྲས་བུ་མ་ཕྱེ་ན། །ལྟ་བ་བགྱི་བ་དེ་ལགས་མོད། །སྣང་
སྟོང་གཉིས་སུ་མ་ཕྱེ་ན། །སྒོམ་པ་བགྱི་བ་དེ་ལགས་མོད། །བདག་གཞན་གཉིས་སུ་མ་ཕྱེ་ན། །མན་ངག་བགྱི་བ་བདེ་ལགས་མོད། །ཆེད་དུ་གང་ཡང་
མ་བྱེད་ན། །སྤྱོད་པ་བགྱི་བ་དེ་ལགས་མོད། །ཞེ་འདོད་གདོན་གྱིས་མ་ཟིན་ན། །འབྲས་བུ་བྱ་བ་དེ་ལགས་མོད། །རྨི་ལམ་དུས་སུ་མ་འཁྲུལ་ལམ། །
གོམས་པ་བགྱི་བ་དེ་ལགས་མོད། །གོམས་པའི་མཐུ་ལས་སངས་རྒྱས་འབྱུང། །ཉམས་སུ་ལོང་ཞིག་སྒོམ་ཆེན་མ། །ཞེ་འདོད་ཕྱོགས་སུ་མ་བཏང་ཅིག་
ཅེས་གསུངས་སོ། །དེ་ནས་རྗེ་བཙུན་དཔོན་སློབ་གཉིས་གཉའ་ནང་དྲོད་ཕུག་ན་གསེང་བར་བཞུགས་དུས། མཁའ་འགྲོ་སྙན་རྒྱུད་ཀྱི་སྨིན་གྲོལ་གདམ་

[040B] །རས་ཆུང་པས། བླ་མས་དང་པོ་འདི་འདྲ་སྒོམས། ང་འདི་འདྲ་ཅིག་འདུག་གསུངས་
དང་ཞུས་པས། །རྗེ་བཙུན་གྱི་ཞལ་ནས། ལྐུགས་པ་གཞོན་ནུའི་བདེ་བ་ལྟར། །མ་བསྒོམས་རྟོགས་པ་ང་ལ་མེད། །གསུངས་ཏེ་མ་གནང་བ་ལ། རས་ཆུང་
པས་ཕྱག་བཙལ་ནས། བླ་མ་ལྗོན་ཤིང་ལྟ་བུ་ཡི། །སྐྱེ་མེད་ཆོས་སྐུའི་མེ་ཏོག་ཞུ། །བླ་མ་རྒྱ་མཚོ་ལྟ་བུ་ཡི། །བརྗོད་མེད་གསུང་གི་བདུད་རྩི་ཞུ། །བླ་
མ་ནམ་མཁའ་ལྟ་བུ་ཡི། །རྟོགས་མེད་ཐུགས་ཀྱི་སྒྲོན་མེ་ཞུ། ཞེས་ཞུས་པས། རྗེ་བཙུན་གྱི་ཞལ་ནས། དམ་ཚིག་རྣལ་འབྱོར་གསུམ་དང་ནི། །སྡོམ་
གསུམ་བློ་ལྡོག་གསུམ་དུ་བསྲུངས། །སྤྱོད་པ་སྒོ་གསུམ་མ་ཧེ་སྐྱོངས། །སྨིན་གྲོལ་མཚན་ཉིད་སྐྱེ་མེད་ལྟོས། །ཅེས་གསུངས་པས། རས་ཆུང་པས་གོ་
ནས་དེ་རྣམས་ཀྱི་དོན་དཀྲོལ་ཏེ་ཞུས་པ། །ཆོས་སྐུ་ལྷན་ཅིག་སྐྱེས་སྦྱོར་ཞིང། །ལོངས་སྐུ་རྟོགས་པ་རང་སར་གྲོལ། །སྤྲུལ་སྐུ་ངོ་ཡིས་འཛིན་ཏེ་བསྲུང།།

[041A]༄༅། །གཞི་ནི་ངེས་འབྱུང་སོ་ཐར་ལ། །ལམ་ནི་བྱང་སེམས་བསླབ་བྱ་སྟེ། །འབྲས་བུ་གསང་སྔགས་དམ་ཚིག་བསྲུང། །ཚུལ་འཆོས་
ཆོས་བརྒྱད་བློ་ཟློག་ཅིང། །འདོད་པ་གསོག་འཇོག་སྤང་བྱ་སྟེ། །གཡོ་སྒྱུ་ལོག་འཚོ་སྤངས་ཏེ་བསྲུང། །ལུས་ནི་སྨྱོན་པ་རྟོགས་མེད་ལ། །ངག་ནི་ལྐུག་པ་
མི་སྨྲ་ཞིང། །སེམས་ནི་བུ་ཆུང་ཞེན་མེད་སྤྱོད། །བླ་མའི་མཚན་ཉིད་རྒྱུད་པར་ལྡན། །སློབ་མའི་མཚན་ཉིད་དམ་ཚིག་ལྡན། །གྲོགས་ཀྱི་མཚན་ཉིད་ལྟ་
སྤྱོད་མཐུན། །སྣང་བའི་མཚན་ཉིད་སྐྱེ་བ་མེད། །འཁོར་བའི་མཚན་ཉིད་གཞི་རྩ་མེད། །དཔེའི་མཚན་ཉིད་དོན་བསྟན་ལ། །ཉམས་མྱོང་མཚན་ཉིད་རྟོགས་
པར་ལྡན། །ཞེས་ཞུས་པས། བླ་མའི་ཞལ་ནས་ལེགས་གསུང་ངོ། །ཡང་རས་ཆུང་པ་ལ་སྤྲོས་བྲལ་གྱི་རྟོགས་པ་འཁྲུངས་ནས་མགུར་འདི་ཕུལ་ལོ། །
ལྟ་བའི་མན་ངག་མང་ལགས་ཀྱང། །རིག་པའི་དུས་སུ་མཐའ་བྲལ་ན། །ལྟ་བ་ནམ་མཁའ་སྟོང་པ་འཕྲོ། །སྒོམ་པའི་མན་ངག་མང་ལགས་ཀྱང། །

[041B] །སྒོམ་པ་སེམས་ཀྱི་གཏེར་ཆེན་ཡིན། །སྤྱོད་པའི་དོན་ནི་རྣམ་མང་ཡང། །བླང་དོར་གཙང་རྨེ་མི་ལྟ་ན། །སྤྱོད་པ་མེ་
ཏོག་འདམ་སྐྱེས་ཡིན། །དམ་ཚིག་དོན་ནི་རྣམ་མང་ཡང། །རང་གི་སེམས་ལ་ཟོལ་མེད་ན། །དམ་ཚིག་ཤེལ་སྒོང་ཕྱིས་པ་ཡིན། །འབྲས་བུའི་དོན་ནི་རྣམ་
མང་ཡང། །རང་གི་སེམས་ཀྱི་དོན་རྟོགས་ན། །འབྲས་བུ་སྐུ་གསུམ་ཐོབ་པ་ཡིན། །ཞེས་ཕུལ་བས་བླ་མ་མཉེས་སོ། །ཡང་སྐབས་ཅིག་ཏུ་བླ་མའི་བ་
སྤུ་གཅིག་གི་ཡོན་ཏན་ཡང་མི་དོ་བ་ལ། ཚོགས་འཁོར་གྱི་འབུལ་སྣོད་གོ་ལོག་པ་ལ་ཐུགས་སྐྱོ་བ་སྐྱེ་སྟེ། འདིར་བསྡད་ཀྱང་བླ་མའི་ཞབས་ཏོག་ཏུ་མི་འགྲོ་
ཞབས་འདྲེན་དུ་འགྲོ་བར་འདུག་དགོངས་ནས་འགྲོ་ཆོས་ཀྱི་མགུར་འདི་ཕུལ་ལོ།། །།ང་རྒྱལ་ཁམས་ཕྱོགས་མེད་འགྲིམ་པ་དང། །ཆོས་འཁོར་ལྷ་ས་
བལྟ་བ་དང། དཔལ་གྱི་བསམ་ཡས་བསྐོར་བ་དང། །ཇོ་ཤག་རྣམ་གཉིས་མཇལ་བ་དང། །གཡུ་རུ་ཁྲ་འབྲུག་ལྟ་བ་དང། །མར་རྔོག་གདན་ས་སྐོར་བ་

[042A]༄༅། །དད༑ ༑རོ་སྙོམས་ལྡུམ་བུ་བྱེད་པ་ལ། །ཅིས་ཀྱང་དབུས་སུ་འགྲོ་བར་ཞུ། །ཞེས་ཞུས་པས་དབུ་གཏུམས་ནས་ཅི་ཡང་མི་
གསུང༑ ཡང་རས་ཆུང་པས། ཡུལ་གངས་དཀར་གྱི་སེངྒེ་དཀར་མོ་ང། །གངས་སྟོད་ཡོངས་ལ་མི་འགྲིམ་དུ། །གཡུ་རལ་ལེགས་ལ་རྒྱས་དུས་མེད། །
རས་ཆུང་མི་སྡོད་ལྡུམ་བུར་འགྲོ། །ད་རེས་བླ་མའི་བཀའ་གནང་ཞུ། །ཕུ་རི་གསུམ་གྱི་བྱ་རྒྱལ་རྒོད་པོ་ང། །ནམ་འཕངས་ཡོངས་ལ་མི་འཕུར་ཏུ། །
གཤོག་དྲུག་ལེགས་ལ་རྒྱས་དུས་མེད། །རས་ཆུང་མི་སྡོད་ལྡུམ་བུར་འགྲོ། །ད་རེས་བླ་མའི་ནགས་གསེབ་སྟག་མོ་རི་བཀྲ་ང། །ནགས་གསེབ་
ཡོངས་ལ་མི་འགྲིམ་དུ། །འཛུམ་དྲུག་ལེགས་ལ་རྒྱས་དུས་མེད། །རས་ཆུང་མི་སྡོད་ལྡུམ་བུར་འགྲོ། །ད་རེས་བླ་མའི་མཚོ་སྟོད་ཉ་མོ་གསེར་མིག་ང། །མཚོ་
མཐའ་ཡོངས་ལ་མི་འགྲིམ་དུ། །གསེར་མིག་ལེགས་ལ་རྒྱས་དུས་མེད། །རས་ཆུང་མི་སྡོད་ལྡུམ་བུར་འགྲོ། །ད་རེས་བླ་མའི་གུང་ཐང་རས་ཆུང་རྡོར་གྲགས་

[042B] ༑རྒྱལ་ཁམས་ཡོངས་ལ་མི་འགྲིམ་དུ། །ཉམས་རྟོགས་ལེགས་ལ་རྒྱས་དུས་མེད། །ད་རེས་བླ་མའི་ཞེས་ཞུས་པས། བླ་མའི་ཞལ་ནས། བུ་རས་ཆུང་
པ་ངའི་མགུར་འདི་ཉོན་ཅིག་གསུང་ནས། །དབེན་གནས་རི་ཁྲོད་འགྲིམ་དུས་སུ། །རྒྱལ་ཁམས་འགྲིམ་པ་ཕན་པ་ཆུང། །ཞེས་སོགས་དང། ཡང་ཤ་ཚ་གྲོས་
འདེབས་ཀྱི་མགུར། གངས་སྟོད་ཀྱི་སེངྒེ་དཀར་མོ་ཁྱོད། །སེངྒེ་རོང་དུ་མ་འབབ་གངས་སྟོད་བཟུང། །རྒྱ་ལ་རོང་དུ་འབབ་པ་ན། །གཡུ་རལ་ལེགས་དང་བྲལ་ཉེན་
ཡོད༑ ༑ཞེས་སོགས་གསུངས་པ་ལ། །ཡང་རས་ཆུང་པས། བླ་མའི་དྲུང་དུ་ལོ་སུམ་ཅུ་རྩ་གསུམ་ཕྱག་ཕྱིར་འབྲེངས་པས་ལྟ་སྒོམ་སྤྱོད་པའི་གདེང་ཡོད་ཀྱང་
ད་ཅིས་ཀྱང་དབུས་སུ་འགྲོ་བར་ཞུ་ཞུས་ནས། འགྲོ་ལུགས་བརྒྱད་ཀྱི་མགུར་འདི་ཕུལ་ལོ།། ངས་དམ་ཆོས་ལྟ་བ་དཔེར་བཞག་པའི། །སྣང་སྟོང་ཟུར་ཁ་འགྲིམ་གྱིན་
འགྲོ། །རྟག་ཆད་ཆམ་ལ་འབེབས་ཀྱིན་འགྲོ། །འགྱུར་མེད་ལམ་དུ་སློང་གིན་འགྲོ། །ལྟ་བ་ཞན་ཡང་ང་མི་འགྱོད། །དམ་ཆོས་སྒོམ་པ་དཔེར་བཞག་ནས། །བདེ་

[043A]༄༅། །གསལ་ཟུར་ཁ་འགྲིམ་གྱི་འགྲོ། །བྱིང་རྒོད་ཆམ་ལ་འབེབས་ཀྱིན་འགྲོ། །འོད་གསལ་ལམ་དུ་སློང་གིན་འགྲོ། །སྒོམ་པ་ཞན་ཡང་
ང་མི་འགྱོད། །དམ་ཆོས་སྤྱོད་པ་དཔེར་བཞག་ནས། །བརྟུལ་ཤུགས་ཟུར་ཁ་འགྲིམ་གྱིན་འགྲོ། །ཐེ་ཚོམ་ཆམ་ལ་འབེབས་ཀྱིན་འགྲོ། །སྤྱོད་པ་ཞན་ཡང་ང་མི་འགྱོད།།
དམ་ཆོས་དམ་ཚིག་དཔེར་བཞག་པའི། །རྣམ་དག་ཟུར་ཁ་འགྲིམ་གྱིན་འགྲོ། །གཡོ་སྒྱུ་ཆམ་ལ་འབེབས་ཀྱིན་འགྲོ། །རང་སེམས་དཔང་པོ་འཇོག་ཀྱིན་འགྲོ། །དམ་
ཚིག་ཞན་ཡང་ང་མི་འགྱོད། །དམ་ཆོས་འབྲས་བུ་དཔེར་བཞག་ནས། །ལྷུན་གྲུབ་ཟུར་ཁ་འགྲིམ་གྱིན་འགྲོ། །སྐུ་བཞི་ལམ་དུ་སློང་གིན་འགྲོ། །འབྲས་བུ་ཞན་ཡང་
ང་མི་འགྱོད། །རྗེ་མར་པ་ཙམ་ཞིག་དཔེར་བཞག་ནས། །སྙན་རྒྱུད་ཟུར་ཁ་འགྲིམ་གྱིན་འགྲོ། །ཐ་སྙད་ཆམ་ལ་འབེབས་ཀྱིན་འགྲོ། །གདམ་ངག་ལམ་དུ་སློང་
ཀྱིན་འགྲོ། །ལམ་ཁྱེར་ཞན་ཡང་ང་མི་འགྱོད། །བླ་མ་མི་ལ་ཙམ་ཞིག་དཔེར་བཞག་ནས། །སྙིང་རུས་ཟུར་ཁ་འགྲིམ་གྱིན་འགྲོ། །ལེ་ལོ་ཆམ་ལ་འབེབས་ཀྱིན་འགྲོ། །

[043B] །གྲུབ་རྟགས་མེད་ཀྱང་ང་མི་འགྱོད། །ང་རང་རས་ཆུང་ཙམ་ཞིག་དཔེར་བཞག་པས། །སྐལ་ལྡན་ཟུར་ཁ་འགྲིམ་གྱིན་འགྲོ། །ལོག་
རྟོག་ཆམ་ལ་འབེབས་ཀྱིན་འགྲོ། །མོས་གུས་ལམ་དུ་སློང་ཀྱིན་འགྲོ། །གསོལ་འདེབས་ཞན་ཡང་ང་མི་འགྱོད། །ཞེས་ཞུས་པས། རྗེ་བཙུན་གྱི་ཞལ་ནས། རས་
ཆུང་པ་ཁ་ལྟ་མ་ཆེ་གསུང། སྤྱོད་ལམ་བཞིའི་མགུར་འདི་གསུངས་སོ།། །ཁོ་བོ་མི་ལ་རས་པ་ང། རེས་འགའ་ཉལ་གྱིན་ཉལ་གྱིན་བསྒོམ། །ཉལ་ཀྱིན་ཉལ་
ཀྱིན་སྒོམས་ཙ་ན། །གཏི་མུག་འོད་གསལ་དུ་འཆར་བའི་གདམ་ངག་ཡོད། །ཞེས་སོགས་གསུངས་པས། རས་ཆུང་པས། བླ་མ་དང་མཆེད་གྲོགས་མ་མཉེས་
ཀྱང་འགྱོད་པ་མེད་ཞུས་ནས། འགྱོད་མེད་དྲུག་གི་མགུར་འདི་ཕུལ་ལོ།། །ངས་ཕྱོགས་མེད་རང་སར་མ་གྲོལ་ཡང། །ཆོས་ལ་ཕྱོགས་རིས་ངས་མ་བྱས། །ལྟ་
བའི་ཕྱོགས་ནས་ང་མི་འགྱོད། །མངོན་ཤེས་སྒྲུབ་རྟགས་མ་ཐོན་ཡང། །ལེ་ལོ་སྙོམས་ལས་ངས་མ་བྱས། །སྒོམ་པའི་ཕྱོགས་ནས་ང་མི་འགྱོད། །ཤུགས་

[044A]༄༅། །འབྱུང་རང་སར་མ་གྲོལ་ཡང། །ཆོས་བརྒྱད་ཚུལ་འཆོས་ངས་མ་བྱས། །སྤྱོད་པའི་ཕྱོགས་ནས་ང་མི་འགྱོད། །བླ་མ་མཆེད་
གྲོགས་མ་མཉེས་ཀྱང། །གཡོ་སྒྱུ་ཟོལ་ཟོག་ངས་མ་བྱས། །དམ་ཚིགས་ཕྱོགས་ནས་ང་མི་འགྱོད། །སྐུ་བཞིའི་སྟེང་དུ་མ་སླེབ་ཀྱང། །ཐེ་ཚོམ་དང་ཡིད་
སྨོན་ངས་མ་བྱས། །འབྲས་བུའི་ཕྱོགས་ནས་ང་མི་འགྱོད། །བཀའ་སྡེ་སྣོད་བཤད་པ་མང་ན་ཡང། །ཆོས་གཟུ་ལུམ་རས་གཅོད་ངས་མ་བྱས། །སློབ་གཉེར་
ཕྱོགས་ནས་ང་མི་འགྱོད། །ཅེས་ཞུས་པས། བླ་མའི་ཞལ་ནས། འགྱོད་མེད་ཀྱི་ཡུས་དང་རང་མཐོང། ང་རྒྱལ་དང་ང་བདེན་ཕུ་ཚུགས་དང་གསུམ་འཛོམ་པའི་
མི་དེ། བཅོས་ཐབས་མེད་པ་ཅིག་ཡིན། །རྐྱེན་གྱིས་ཁྱེར་བ་ལ་ཡུད་ཙམ་ཞིག་གིས་ཆོག་ད་དུང་ངའི་ཁ་ཏ་འདི་རྣམས་ཡིད་ལ་ཟུང་གསུང་ནས། ཞལ་ལྟ་
བཅུ་གསུམ་འདི་མགུར་དུ་གསུངས་སོ།། །།རྗེ་ན་མོ། གསང་མཆོག་ཐེག་ཆེན་རིགས་ལས་འཁྲུངས། ཆོས་དགའ་བཞིའི་ངོ་བོ་སྐུ་བཞི་རྗེ། །ཞེས་སོགས་

[044B] ལར་བུ་ཕའི་རྩར་བསྡད་ན་སྐྱེད་ཆེ། སྒོ་ང་མའི་དྲོད་ལ་བརླན་ནས་རྡོལ་སླ་བས། ཕ་བུ་གྲོ་འཇམ་བྱས་བསྡད་ན་མི་ལེགས་སམ་གསུངས་
པས༑ རས་ཆུང་པས་བླ་མ་ལགས། ཁྱེད་ལ་དུས་གསུམ་སངས་རྒྱས་ཀྱི་འདུ་ཤེས་རྒྱུན་ཆད་མེད་པར་ཡོད། ང་ཡང་དབུས་སུ་འགྲོ་བའི་རེ་ས་སྐྱེལ་མ་མཛད་
དགོས་ཞུས་ནས་མགུར་འདི་ཕུལ་ལོ།། །བླ་མ་སངས་རྒྱས་ཀྱི་དགོངས་པ་ཐུགས་རྗེ་ཆེ། །བདག་རས་ཆུང་པ་ལ་སྐྱེལ་མ་མཛོད། །བདག་ལྟ་བའི་ལམ་
ལ་འགྲོ་བསམ་པས། །རྟག་ཆད་སྐུངས་ས་མང་བ་དང། །ཕྱོགས་རིས་ཇག་པ་རྒོད་པ་དང། །གཟུང་འཛིན་ལྟོངས་ཆེ་བ་ཡིས། །ཡང་དག་རྫོགས་
པའི་ལམ་ལ་མ་ཕྱིན་པར། །བུ་ལ་སྐྱེལ་མ་མཛོད་ཅིག་རིན་པོ་ཆེ། །འཇིགས་ས་སྒྲོལ་ཅིག་སྤྲུལ་པའི་སྐུ། །བདག་སྒོམ་པའི་ཐང་ལ་འགྲོ་བསམ་
པས༑ ༑བྱིང་རྒོད་སྐུངས་ས་མང་བ་དང། །དམིགས་གཏད་ས་འཕྲང་དམ་པ་དང། །རྣམ་རྟོག་མགོ་ལོ་རྒོད་པ་ཡིས། །སྐྱེ་མེད་སྤྲོས་བྲལ་ཐང་ལ་མ་

[045A]༄༅། །ཕྱིན་བར། །བུ་ལ་སྐྱེལ་མ་མཛོད་ཅིག་རིན་པོ་ཆེ། །འཇིགས་སྒྲོལ་ཅིག་སྤྲུལ་པའི་སྐུ། །བདག་སྤྱོད་པའི་ཐང་ལ་འགྲོ་བསམ་
པས༑ ༑ཞེན་པ་འགྲོགས་ཡུན་རིངས་བ་དང། །ཚུལ་ཆོས་ས་འཕྲང་དམ་པ་དང། །ཐེ་ཚོམ་ཇག་པ་རྒོད་པ་དང། །ཤུགས་འབྱུང་ཞེན་མེད་ཐང་ལ་མ་
ཕྱིན་བར། །བུ་སྐྱེལ་མ་མཛོད་ཅིག་རིན་པོ་ཆེ། །འཇིགས་ས་སྒྲོལ་ཅིག་སྤྲུལ་པའི་སྐུ། །བདག་དམ་ཚིག་ས་མཁར་རྩིག་བསམ་པས། །ཐོས་པའི་
གོ་རྒྱ་ཆུང་བ་དང། །གཉེན་པོ་ཞོལ་ཁང་དམའ་བ་དང། །ངོ་ལྐོག་སྒོ་ཁྱི་ཚ་བ་དེ། །སྐྱེ་མེད་དག་པའི་འོབས་ཀྱིས་མ་བསྐོར་བར། །བུ་ལ་སྐྱེལ་མ་
མཛོད་ཅིག་རིན་པོ་ཆེ། །འཇིགས་ས་སྒྲོལ་ཅིག་སྤྲུལ་པའི་སྐུ། །བདག་འབྲས་བུའི་ཆང་ཤིག་ལེན་བསམ་པས། །འཁོར་བ་ཤུལ་ཐག་རིང་བ་དང། །
མྱང་འདས་ས་འཕྲང་དམ་པ་དང། །རེ་དོགས་ཇག་པ་རྒོད་པ་སྟེ། བཞི་ཡོངས་རྫོགས་ཁྱིམ་དུ་མ་སླེབ་བར། །བུ་ལ་སྐྱེལ་མ་མཛོད་ཅིག་རིན་

[045B] །འཇིགས་ས་སྒྲོལ་ཅིག་སྤྲུལ་པའི་སྐུ། །རས་ཆུང་རྒྱལ་ཁམས་འགྲིམས་བསམ་པས། །སྒྱུ་ལུས་སྐྱིད་འདོད་ཆེ་བ་དང། །བོད་དུ་དད་གཞི་ཆུང་བ་དང།།
ཁྲམ་པའི་ཇག་པ་རྒོད་པ་ཡིས། །བུ་ཕའི་དྲུང་དུ་མ་སླེབ་པར། །བུ་ལ་སྐྱེལ་མ་མཛོད་ཅིག་རིན་པོ་ཆེ། །འཇིགས་ས་སྒྲོལ་ཅིག་སྤྲུལ་པའི་སྐུ། །ཞེས་
ཞུས་པས། བླ་མའི་ཞལ་ནས་ད་མི་ཉན་པར་འགྲོ་ན། ངའི་སྤྱིལ་བུ་འདི་ལ། ཕྱག་བསྐོར་བ། མཎྜལ། གཏོར་མ། ཆུ་སྦྱིན། ཚྭ་ཚྭ། བཤགས་
པ་བརྒྱ་རེ་གྱིས་ལ་སོང་གསུངས་པས། རས་ཆུང་པས་ནང་པར་ཕྱག་ལ་སོགས་པ་བརྗེད་ནས་བྱོན་ནོ། །དེ་ནས་རྗེ་བཙུན་གྱིས་སིང་མ་ལའི་ལ་ཐོག་ཏུ་ཝ་
གོག་ཤི་ལ་ཁད་ཅིག་ཏུ་སྤྲུལ་ནས་བཞུགས་ཙ་ན། རས་ཆུང་བས་ཁོང་རང་གི་བརླ་ཤ་ནས་བཅད་ཅིང་བྱིན་པས། ངའི་བུ་འདི་ལ་སྙིང་རྗེ་བཟང་པོ་འདུག་
དགོངས༑ དེ་ནས་ཆུ་ཕོ་ལོང་གི་གྲུ་ཁར་སླེབ་པ་དང། རྗེ་བཙུན་ཇག་པ་བདུན་དུ་སྤྲུལ་ནས་རས་ཆུང་པ་ལ། ཟོག་པོ་འདི་སོད་སོད། རྒྱོབ་རྒྱོབ་བྱས་ནས་

[046A]༄༅། །ལྟོ་ཕྱེ་དང་གོས་ཆས་རྣམས་ཕྲོགས་པས། རས་ཆུང་པའི་བསམ་པ་ལ། ངས་ད་ནང་ཕྱག་དང་བསྐོར་བ་མ་བྱས་པས་ལན་བསམ་
ནས༑ མིག་ཟིམ་བྱས་བླ་མ་ཡིད་ལ་བསྒོམས་པས་ཡང་སངས་ཀྱིས་སོང་སྙམ་བྱེད་པས། མིག་ཕྱེ་ཙན་ངོ་མི་ཤེས་པའི་རས་པ་བདུན་དུ་སྤྲུལ་ནས། མགྲིན་
ཅིག་ཏུ་མགུར་འདི་གསུངས་སོ།། ཁྱེད་འདིར་འོངས་རས་ཆུང་གཞོན་ནུ་ཅིག་ཁྱོད་ད་ནང་གང་ནས་འོངས་པ་ཡིན། །ཞེས་སོགས་གསུངས་པས་
རས་ཆུང་པས་བླ་མའི་སྤྲུལ་ པ་  ཨེ་ཡིན་བསམ་ལན་དུ་མགུར་འདི་ཕུལ་ལོ།། ངེད་ད་ནང་གཉའ་ནང་ལུང་ནས་ཡོངས། །དོ་ནུབ་གར་འགྲོ་ངེས་པ་མེད། །
རྒྱུད་པ་རྡོ་རྗེ་འཆང་ཆེན་ཡིན། །བླ་མ་མི་ལ་རས་པ་ཡིན། །ཡི་དམ་འཁོར་ལོ་བདེ་མཆོག་ཡིན། །དམ་ཆོས་ཕྱག་རྒྱ་ཆེན་པོ་ཡིན། །ཆོས་སྐྱོང་མགོན་
པོ་ནག་པོ་ཡིན། །ཉམས་ལེན་རྩ་རླུང་སྒོམ་པ་ཡིན། །ང་རང་རས་ཆུང་རྡོར་གྲགས་ཡིན། །རི་འདི་གཉའ་ནང་བྲོད་ཕུག་ཡིན། །ཆུ་འདི་ཕོ་ལོང་གྲུ་

[046B] །བྲག་འདི་སེང་ཆེན་འགྱིངས་འདྲ་ཟེར། །རྗེ་སྦས་པའི་སངས་རྒྱས་མི་གཟུགས་ཅན། །སྤྲང་འཇིགས་པ་སྐྱོབ་པར་ཐུགས་རྗེས་གཟུང། །ཞེས་ཞུས་
པས། བླ་མ་རྗེ་བཙུན་ཉིད་དུ་དཀྲོངས་ཀྱིས་གྱུར་ནས་མགུར་འདི་གསུངས་སོ།། བུ་སྙིང་དང་འདྲ་བའི་རས་ཆུང་པ། །འགྲོ་ཆོས་གདམ་ངག་གླུ་འདི་ཉོན། །
སྒྱུ་ལུས་གཟུགས་ཀྱི་ཕུང་པོ་འདི། །ཟུང་འཇུག་རང་བཞིན་ངོ་བོས་སྟོང། །འཇའ་ཚོན་ལྟ་བུའི་ལྷ་སྐུར་བསྒོམས། །སྣང་བ་སེམས་ཀྱི་རང་རྩལ་འདི། །
མེད་སྣང་སྒྱུ་མའི་རང་བཞིན་ཡིན། །ཐམས་ཅད་སྐྱེས་གྲོལ་དུས་མཉམ་ལྟོས། །འདི་དང་ཕྱི་མའི་བདེ་སྐྱིད་ཀུན། །རང་སེམས་བླ་མར་རྟོགས་ལས་བྱུང།།
འདུ་འབྲལ་མེད་དོ་རིགས་ཀྱི་བུ། །རང་སེམས་གདོད་ནས་ཆོས་ཀྱི་སྐུ། །ངོ་བོ་སྟོང་གསལ་རྗེན་པ་ལ། །རེ་དོགས་མ་བྱེད་རིགས་ཀྱི་བུ། །དེ་ལྟར་མ་
རྟོགས་སེམས་ཅན་ཀུན། །ཚེ་འདིའི་ལས་ལ་ཟིན་པ་མེད། །ཞེན་པ་ལོག་པའི་ཐག་གཅོད་ཀྱིས། །དབེན་པའི་རི་ཁྲོད་བས་མཐའ་རུ། །མ་ཡེངས་

[047A]༄༅། །རྩ་རླུང་ཐིག་ལེ་བསྒོམས། །ཆོས་རྣམས་རྨི་ལམ་སྒྱུ་མར་སྦྱོངས། །སྣ་ཚོགས་སྣང་བའི་ཆོས་རྣམས་ཀུན། །རང་བཞིན་
སྟོང་ཉིད་རྩ་བྲལ་ཡིན། །བྱམས་དང་སྙིང་རྗེའི་དྲག་སྔགས་ཀྱིས། །ཞེ་འདོད་བློས་བྱས་ཡུལ་ལས་ཁྲོལ། །དེ་གདམ་ངག་ཀུན་གྱི་ཉིང་ཁུ་ཡིན། །དེ་
ཉམས་སུ་ལོང་ཅིག་ཕ་ཡི་བུ། །ཅེས་གསུངས་ནས། བུ་ཁྱོད་བླ་མ་ལ་དད་པ། སེམས་ཅན་ལ་སྙིང་རྗེ་རྟོགས་པའི་གདེང་ཅུང་ཟད་འདུག་པས་ཨེ་གྲག་
ཁྱོད་ལ་རྐྱེན་ངན་གྱིས་བར་ཆད་ཡོང་བར་འདུག་ནང་འདོད་པའི་བློ་དང་མ་བྲལ་གྱི་བར་དུ་རྐྱེན་གྱིས་གནོད་པ་ཡིན། ད་ལན་བསྡད་ན་ངའི་བསམ་པ་འགྲུབ་
ཁྱོད་རང་ལ་ཡང་ལེགས་པར་འོང་སྟེ་གསུང་པ་ལ། རས་ཆུང་པས་བླ་མ་ལ་ཕྱག་བཙལ་བསྐོར་བ་བྱས་ཏེ། མགུར་འདི་ཕུལ་ལོ།། རྗེ་བླ་མ་རྣམས་ལ་
ཕྱག་འཚལ་ལོ། །བཀའ་དྲིན་ཅན་ལ་གསོལ་བ་འདེབས། །ང་རས་ཆུང་མི་སྡོད་རས་ཆུང་འགྲོ། །ཕའི་བུ་ཅིག་རས་ཆུང་འགྲོ། །སྦུན་བཞིའི་ནང་ནས་དོན་

[047B] །སངས་རྒྱས་བསྟན་པའི་སྲོག་ཤིང་འགྲོ། །སྙན་རྒྱུད་འཛིན་པའི་སྒྲོན་མེ་འགྲོ། །ཐེ་ཚོམ་མེད་པའི་ཐག་ཆོད་འགྲོ། །རྒྱུད་པ་འཛིན་པའི་ཐུགས་
སྲས་འགྲོ། །བུ་རས་ཆུང་དབུས་སུ་འགྲོ་བ་ལ། །ཕ་བླ་མས་ལམ་སྣ་འདྲེན་དུ་གསོལ། །རྐྱེན་བར་ཆད་བྱུང་ན་བཟློག་ཏུ་གསོལ། །ལས་དགེ་བ་ལས་
འཕྲོ་བཟང་དང་སྤྲོད། །སྨོན་ལམ་གྱི་སྐྱེལ་མ་ཡུན་དུ་མཛོད། །བཀྲ་ཤིས་ཀྱི་རྒྱབ་རྟེན་མྱུར་དུ་མཛོད། །བཀའ་ལུང་གི་རྫོངས་གྲུབ་ཐུགས་རྗེས་བཟུང།།
ཞེས་ཞུས་པས། རྗེ་བཙུན་གྱིས་བཀྲ་ཤིས་མངའ་གསོལ་གྱི་མགུར་འདི་གསུངས་སོ།། ངའི་བརྒྱུད་པ་གང་ཡིན་ཟེར་ཙ་ན། །བརྒྱུད་པ་མི་ངན་རྒྱུད་པ་
བཟང༑ །བརྒྱུད་པ་རྡོ་རྗེ་འཆང་ཆེན་ཡིན། །བརྒྱུད་པ་བཟང་བོ་དེའི་བཀྲ་ཤིས་ཤོག་ཞེས་སོགས་གསུངས་ནས། བུ་ཁྱོད་ལ་དབུས་སུ་འཇིག་རྟེན་གྱི་
ཁྱི་མོ་གཅིག་གིས་རྐང་པ་ནས་འཛིན་པར་འདུག་གིས། དེ་དུས་བླ་མ་དང་ཉམས་ལེན་མ་བརྗེད་པར་གྱིས་གསུང་ངོ། །རས་ཆུང་བས། བླ་མའི་

[048A]༄༅། །ཞབས་སྤྱི་བོར་བླངས། བར་ཆད་མེད་པའི་སྨོན་ལམ་བཏབ་ནས་དབུས་ལ་བཞུད་དོ། །བླ་མའི་རྣལ་འབྱོར་གྱི་ངང་ནས་རླུང་ཐུན་
ཅིག་བཟུང་སྟེ། རྫུ་འཕྲུལ་གྱིས་བྱོན་པས། གཡག་སྡེ་ཞལ་མདར་ཕྱག་ཕེབས། ཡོན་བདག་མོ་དར་གོས་རྒྱན་སྣ་ཚོགས་ཀྱིས་བརྒྱན་པ་ཆུ་ཁུར་བ་གཅིག་
དང་འཕྲད་པས། མོ་ལ་དོ་ནུབ་གནས་ཚང་ཅིག་ཞུ་བྱས་པས། མོས་མགོ་མཇུག་མེད་ལ་བལྟས་ནས། ཁྱེད་ཀྱིས་ད་ནང་གང་ནས་ཡིན་ཟེར། ངས་ད་
ནང་གཉའ་ནང་ནས་ཡིན་བྱས། གཉའ་ནང་ནས་འདི་བར་ལ་ཞག་དུ་དགོས་ཟེར་བ་ལ། ཚོང་པའི་ཟླ་གཅིག་སྟེ། ངས་ད་ནང་ཡིན་བྱས་པས། མོ་དད་པ་
ལོག་སྟེ། ཁྱོད་ཧམ་ཅན་རྫུན་པོ་ཆེ་གཅིག་འདུག་ཟེར། བྲོས་འགྲོ་བའི་ཐུ་བ་ནས་བཟུང་ནས་མགུར་འདི་གསུངས་སོ། །སེམས་ཉིད་འོད་གསལ་ཆེན་
པོ་འདི། །ནམ་མཁའ་འདི་ལ་དཔེར་བཞག་པས། །ནམ་མཁས་སེམས་ཀྱི་དཔེ་མི་ཐུབ། །ནམ་མཁས་སེམས་ཀྱི་དཔེ་ཐུབ་ན། །ནམ་མཁའ་རིག་

[048B] །སེམས་ཉིད་རིག་བཅས་སྟོང་པ་གཉིས། །སྟོང་པའི་སྒོ་ནས་མཉམ་ལགས་ཀྱང། །དོན་འདྲ་དང་མི་འདྲ་ཁྱད་པར་ཆེ། །སེམས་
ཉིད་འོད་གསལ་ཆེན་བོ་འདི། །ཉི་ཟླ་འདི་ལ་དཔེར་བཞག་པས། །ཉི་ཟླས་སེམས་ཀྱི་དཔེ་མི་ཐུབ། །ཉི་ཟླ་གཟུགས་ཅན་གསལ་བ་དང། །སེམས་
ཉིད་གཟུགས་མེད་གསལ་བ་གཉིས། །གསལ་བའི་སྒོ་ནས་མཉམ་ལགས་ཀྱང། །དོན་འདྲ་དང་མི་འདྲ་ཁྱད་པར་ཆེ། །སེམས་ཉིད་འོད་གསལ་ཆེན་
པོ་འདི། །རི་བོ་འདི་ལ་དཔེར་བཞག་པས། །རི་བོས་སེམས་ཀྱི་དཔེ་མ་ཐུབ། །རི་བོ་ས་རྡོ་སྤུངས་པ་དང། །སེམས་ཉིད་འཕྲོ་འདུ་མེད་པ་གཉིས། །
གཡོ་འགུལ་མེད་པར་མཉམ་ལགས་ཀྱང། །དོན་འདྲ་དང་མི་འདྲ་ཁྱད་པར་ཆེ། །སེམས་ཉིད་འོད་གསལ་ཆེན་པོ་འདི། །རྒྱ་མཚོ་འདི་ལ་དཔེར་
བཞག་པས། །རྒྱ་མཚོས་སེམས་ཀྱི་དཔེ་མ་ཐུབ། །རྒྱ་མཚོར་ཆུ་ཕྲན་འདུས་པ་དང། །སེམས་ཉིད་གྲོག་དང་བྲལ་བ་གཉིས། །རྒྱུན་ཆད་མེད་པར་

[049A]༄༅། །མཉམ་ལགས་ཀྱང། །དོན་འདྲ་དང་མི་འདྲ་ཁྱད་པར་ཆེ། །སེམས་ཉིད་འོད་གསལ་ཆེན་པོ་འདི། །མི་ང་དང་ཁྱོད་ལ་
དཔེར་བཞག་པས། །ཁྱོད་ཀྱིས་ང་ཡི་དཔེ་མི་ཐུབ། །ཁྱོད་ཀྱིས་ངའི་དཔེ་ཐུབ་ན། །ང་ནི་འཇིག་རྟེན་བྱ་བ་བཏང། །ཉིན་མོ་སེམས་ཅན་འགྲོ་དོན་
བྱེད༑ །ནུབ་མོ་འོད་གསལ་ངང་ལ་འཇོག་ནང་ནུབ་མཆོད་སྦྱིན་གཏོར་མ་གཏོང། །ཁྱོད་ནི་འཇིག་རྟེན་བྱ་བ་མཁན། །ཉིན་མོ་བྱ་བའི་ལས་ལ་
གཡེངས། ༑ནུབ་མོ་གཏི་མུག་གཉིད་དུ་སོང། །ནང་ནུབ་ལྟོ་གོས་ཁོལ་མོར་སོང། །མི་ལུས་ཐོབ་པ་མཉམ་ལགས་ཀྱང། །དོན་འདྲ་དང་མི་འདྲ་
ཁྱད་པར་ཆེ། །ཞེས་གསུངས་པས། མོ་དད་པ་སྐྱེས་ནས་ནང་དུ་གདན་དྲངས། མོ་ལ་ཁྱོད་པོ་རྒན་པོ་ཅིག་འདུག་པ་ཆོས་ཞུ་ཟེར་བ་ལ། མགུར་འདི་
གསུངས་སོ།། ན་མོ་གུ་རུ། དོན་མེད་འཇིག་རྟེན་བྱ་བ་ཐོང། །དང་དུ་བརྒྱུད་པའི་གདམ་ངག་ལོང། །གནས་སུ་རི་ཁྲོད་དགོན་པ་བསྟེན། །

[049B] །ལྟོ་གོས་གཉིས་ལ་གྱོང་སྐུར་ལ། །འགྲན་ཟླ་གོང་མའི་རྗེས་ལ་ཚུགས། །ནང་ནས་གཡོ་སྒྱུའི་ཁོང་སྲན་ཐོན། །དེ་བཟང་
པོ་རྣམས་ཀྱི་རྣམ་ཐར་ཡིན། །གྲགས་པ་ཆོས་བརྒྱད་མགོ་བོ་སྙོམས། །བླ་མའི་འདམ་ཁ་ཤེས་པར་བྱ། །ལུས་དང་ལོངས་སྤྱོད་བསྙེན་བཀུར་གྱིས། །དེ་
ལས་འཕྲོ་ཅན་གྱི་རྣམ་ཐར་ཡིན། །འཆི་བ་མི་རྟག་རྒྱུན་དུ་སྒོམས། །སྲིད་པའི་ཉེས་དམིགས་དྲན་པར་བྱ། །རྒྱུ་འབྲས་ལས་ལ་མིག་བཞིན་འཛེམས།།
སྐྱོ་ཤས་ཅན་གྱི་རྣམ་ཐར་ཡིན། །འཕགས་པའི་ནོར་གཅིག་རྒྱུད་ལ་སོགས། །ཞེ་འདོད་ལྕགས་ཀྱུ་ཆུ་ལ་སྐྱུར། །གཞན་སྐྱོན་མི་རྟོག་རང་སྐྱོན་ལྟོས།།
དེ་ཀུ་སུ་ལུའི་རྣམ་ཐར་ཡིན། །སེམས་ཉིད་བྱང་ཆུབ་མཆོག་ཏུ་བསྐྱེད། །སྡོམ་པ་གསུམ་དང་ལྡན་པར་བྱ། །རིག་པ་ཤེས་རབ་གསུམ་དང་སྦྱར།།
དེ་མཁས་པ་རྣམས་ཀྱི་རྣམ་ཐར་ཡིན། །བཤད་པ་གང་ཟག་བློ་དང་སྦྱར། །གཞི་ལམ་འབྲས་བུ་སོ་སོར་ཁྱེར། །ལམ་དུ་ཐབས་དང་ཤེས་རབ་སློངས་

[050A]༄༅། །དེ་གདམ་ངག་ཅན་གྱི་རྣམ་ཐར་ཡིན། །རང་གཞན་གཉི་ལ་སྒྲོ་བསྐུར་སྤངས། །བརྩོན་འགྲུས་རིག་པའི་གོ་ཆ་བགོ། །ཆོས་ལ་
ཕྱོགས་རིས་ནམ་ཡང་མིན། །དེ་ཐུགས་རྗེ་ཅན་གྱི་རྣམ་ཐར་ཡིན། །ཞེས་གསུངས་པས། ཁོ་དད་པ་ལྷག་པར་སྐྱེས། ངེད་རབས་ཆད་ཡིན་ཟེར་ནས་
གཡུ་དམར་པོ་སེངྒེ་འགྱིངས་འདྲ་ཞེས་བྱ་བ་གསེར་སྲང་སྒྲངས་ཏེ་བྲི་བ་ཅིག་ཕུལ་ནས། ལོ་ཤས་ཆོས་གསུང་གིན་བཞུགས་ཞུ་བ་ལ། རྒྱུན་དུ་མི་སྡོད་གསུངས་
ཞག་འགའ་བཞུགས་ནས་ཆོས་དང་སྨོན་ལམ་གྱིས་འབྲེལ་བ་མང་པོ་བཞག་སྟེ། མགུར་འདི་གསུངས་སོ།། ན་མོ་གུ་རུ། རང་ལུས་རྒྱལ་བའི་དཀྱིལ་
འཁོར་འདི། །འདུས་བྱས་ལས་ལ་བཀོལ་དུ་ཕངས། །རང་སེམས་གཉུག་མའི་སངས་རྒྱས་འདི། །འཁོར་བའི་འདམ་དུ་བྱིངས་བ་ཕངས། །ལྟ་བ་རང་བྱུང་
རྣམ་དག་འདི། །རྣམ་རྟོག་དྲི་མས་སྡུད་དུ་ཕངས། །རྒྱུན་མི་འཆད་ཀྱི་སྒོམ་པ་འདི། །བྱིང་རྒོད་དགྲ་ལ་བསྐུར་དུ་ཕངས། །སྣང་སྟོང་གཉིས་ཀྱི་སྒྲོན་

[050B] །རྣམ་རྟོག་རླུང་གིས་བསྐྱོད་དུ་ཕངས། །ཆགས་མེད་ཞེན་མེད་སྤྱོད་པ་འདི། །གཟུང་འཛིན་སྒྲོག་ཏུ་འཇུག་པ་ཕངས། །ཆོས་པ་རྣམས་ཀྱི་གླེང་
ལངས་དེ། །ཐ་མལ་གླེང་མོར་གཏོང་བ་ཕངས། །བླ་མའི་གདམ་ངག་བདུད་རྩི་འདི། །སྣོད་ངན་ཕལ་ལ་སྦྱིན་པར་ཕངས། །ཉམས་སུ་མྱོང་བའི་མགུར་
གླུ་འདི། །ཡུར་དྲ་ཆང་སར་ལེན་དུ་ཕངས། །ཉམས་སུ་ལེན་གྱིས་སྒོམ་ཆེན་འདི། །ཐ་མལ་གསེབ་ཏུ་འདུག་པར་ཕངས། །ཅེས་གསུངས་ནས་
བྱོན་པར་ཆས་པ་ལ། ལོ་དུ་མི་བཞུགས་ནའང་ཟླ་ཤེས་ཅིག་ཅི་ནས་བཞུགས་ཟེར་ནན་གྱིས་ཞུ་བ་ལ་མགུར་འདི་གསུངས་སོ།། ཕ་ན་མོ་གུ་རུ་
ཕྱི་སྣང་བའི་ཡུལ་ལ་ཕར་བལྟས་པས། །སྣང་བ་འདི་མི་རྟག་མདང་གསུམ་གྱི་རྨི་ལམ་དང་འདྲ། །རྨི་ལམ་བཞིན་དུ་འཁྲུལ་པས་བློ་མ་བདེ། །
འཁྲུལ་པ་གོང་དུ་ཆོད་ཅིག་སྐལ་ལྡན་ཀུན། །ནང་རང་རེའི་དབུགས་ལ་ཚུར་བལྟས་པས། །དབུགས་མི་རྟག་ནམ་མཁའི་ན་བུན་འདྲ། །ན་བུན་

[051A]༄༅། །ཡལ་ནས་འགྲོ་བ་བློ་མ་བདེ། །སྐྱེ་མེད་བཙན་ས་བཟུང་ཅིག་སྐལ་ལྡན་ཀུན། །བཟའ་འཚོ་འདུས་པའི་གྲོགས་ལ་ཕར་
བལྟས་པས། །བཟའ་འཚོ་མི་རྟག་ཚོང་འདུས་མགྲོན་པོ་འདྲ། །བཟའ་མི་འདུས་ནས་འབྲལ་བ་བློ་མ་བདེ། །གཅིག་པུར་བཙན་ས་ཟུང་ཅིག་སྐལ་
ལྡན་ཀུན། །འབྱུང་འདུས་རང་རེའི་ལུས་ལ་ཚུར་བལྟས་པས། །ལུས་མི་རྟག་རྩ་ཁའི་ཟིལ་པ་འདྲ། །ཟིལ་པ་ཡལ་ནས་འགྲོ་བ་བློ་མ་བདེ། །སྐྱེ་ཤི་
རྩད་ནས་ཆོད་ཅིག་རང་རེའི་སེམས་ལ་ཚུར་བལྟས་པས། །སེམས་མི་རྟག་ལྕང་ཁའི་བྱ་ཆུང་འདྲ། །བྱ་ཆུང་འཕུར་ནས་འགྲོ་བ་བློ་མ་བདེ། །སེམས་རང་
ངོ་བཟུང་ཅིག་སྐལ་ལྡན་ཀུན། །བསགས་པའི་ནོར་ལ་ཕར་བལྟས་པས། །ནོར་མི་རྟག་སྦྲང་མའི་སྦྲང་རྩི་འདྲ། །ནོར་བསགས་ཀྱང་འཛད་པས་བློ་མ་
བདེ༑ ༑སྦྱིན་པ་ཕྱོགས་མེད་ཐོང་ཅིག་སྐལ་ལྡན་ཀུན། །ཞེས་གསུངས་ནས། གཙང་རོང་གི་ཕྱོགས་ན་མར་ཕེབས་པས། དེ་ནས་མི་མང་པོ་མཁར་

[051B]དེར་རས་ཆུང་པས་ཁང་འཁྲིས་ཅིག་ཏུ་བཞུགས་པས། བུད་མེད་ཅིག་གིས་སྒྱེ་དུག་ཅིག་དང་སྐུད་པ་ཅིག་སྤྲད་ནས་འདི་ཚེམས་ཅིག་
གྲོ་དྲང་གིས་ཟེར་ནས་སོང། རས་ཆུང་པས་ཏིང་ངེ་འཛིན་ལ་བཞུགས་པས། དར་ཅིག་ནས་མོ་བྱུང་བ་ཚེམས་ཟིན་ནམ་ཟེར། མ་ཟིན་གསུངས་པས། ཁྱེད་
རང་ལ་བཅོལ་ན་འདི་ཡང་མི་བྱེད། མི་ངན་ཚ་བ་དྲོངས་ཟེར་བ། ཟེར་ནས་འབར་དུ་བྱུང་བ་ལ་མགུར་འདི་གསུངས་སོ།། རྗེ་བླ་མ་རྣམས་ལ་གསོལ་བ་
འདེབས༑ ༑བཀའ་དྲིན་ཅན་གྱི་བྱིན་གྱིས་བརློབས། །གངས་སྟོད་ཀྱི་སེངྒེ་དཀར་མོ་ང། །དལ་ཡང་དལ་ལ་བྲེལ་ཡང་བྲེལ། །བྲེལ་བས་གངས་སྟོད་
ཡོངས་ལ་འཕྱོ། །དལ་བས་བྱ་རྒྱུ་སྐད་ཅིག་མེད། །དགྲ་བུ་ཡུག་འདི་ལ་ཞེ་ཟོན་འཚལ། །ནགས་སྟོད་ཀྱི་རྒྱ་སྟག་ཁྲ་མོ་ང། །དལ་ཡང་དལ་ལ་བྲེལ་
ཡང་བྲེལ། །བྲེལ་བས་ནགས་སྟོད་ཡོངས་ལ་འཕྱོ། །དལ་བས་བྱ་རྒྱུ་སྐ་ཅིག་མེད། །དགྲ་ས་མདའ་འདི་ལ་ཞེ་ཟོན་འཚལ། །བྲག་སྟོད་ཀྱི་བྱ་རྒྱལ་

[052A]༄༅། །རྒོད་པོ་ང། །དལ་ཡང་དལ་ལ་བྲེལ་ཡང་བྲེལ། །བྲེལ་བས་ནམ་འཕངས་ཡོངས་ལ་འཕྱོ། །དལ་བས་བྱ་རྒྱུ་སྐ་ཅིག་མེད། །དགྲ་
བྱ་སྙི་འདི་ལ་ཞེ་ཟོན་འཚལ། །གུང་ཐང་གི་རས་ཆུང་རྡོར་གྲགས་ང། །དལ་ཡང་དལ་ལ་བྲེལ་ཡང་བྲེལ། །བྲེལ་བས་རྒྱལ་ཁམས་ཡོངས་ལ་འཕྱོ། །
དལ་བས་བྱ་རྒྱུ་སྐ་ཅིག་མེད། །དགྲ་འཆི་བདག་འདི་ལ་ཞེ་ཟོན་འཚལ། །ཁྱོད་ཉོན་དང་ཉ་མ་སེར་སྣ་ཅན། །རྙེད་དཀའི་དལ་འབྱོར་མི་ལུས་འདི། །འདུས་
བྱས་ལས་ལ་བཀོལ་དུ་ཕངས། །བྱ་བ་ཐོང་ལ་ཆོས་སྒོར་ཞུགས། །འདི་ཕྱི་གཉིས་ཀ་སྐྱིད་པ་ཡིན། །མི་ཚེ་གློག་འཁྱུག་ཡུད་ཙམ་འདི། །གཡེང་
བའི་རླུང་ལ་སྐུར་དུ་ཕངས། །འཆི་བ་མི་རྟག་རྒྱུད་ལ་སྦྱོར། །རང་ལ་ཡོན་ཏན་སྐྱེ་བ་ཡིན། །གཉུག་མ་གཤིས་ཀྱི་གནས་ལུགས་འདི། །འདུ་འཛིའི་
རླུང་ལ་སྐུར༑ གཅིག་པུར་རི་བཟུང་གནས་ལུགས་སྐྱོངས། །རང་གཞན་དོན་གཉིས་འགྲུབ་པ་ཡིན། །ཁྱོད་ཉ་མ་རང་གི་ཁྱིམ་དུ་བཞུགས། །ང་རྣལ་

[052B] །ཞེས་གསུངས་པས། མོ་དད་པ་ལྷག་པར་སྐྱེས་ནས། ནང་དུ་ནན་གྱིས་སྤྱན་དྲངས། ཕེབས་པ་ལ་ལས་མི་རྣམས་
ཀྱིས་འབར་གྱིན་འདུག་ཁྱིམ་བདག་དེས་ངེད་ཀྱི་མཁར་འདི་ལ་བསྟོད་པ་ཅིག་བགྱིས་ཟེར་བ་ལ་མགུར་འདི་གསུངས་སོ།། ཨེ་མ་ཧོ། མཉམ་ཉིད་ཀྱི་བླ་མ་
རིན་པོ་ཆེ། །འོད་གསལ་ཆེན་པོའི་ངང་ལ་བཞུགས། །མཐའ་བརྒྱད་སྐྱོན་གྱིས་མ་གོས་པའི། །རྗེ་ཆོས་ཀྱི་སྐུ་ལ་ཕྱག་འཚལ་ལོ། །མི་ཆེ་མེད་ཆུང་
མེད་ལུང་པ་འཛིན། །རྣལ་འབྱོར་བདག་ཀྱང་ཡུལ་ཅིག་འཛིན། །ཕྱི་སྟོང་ཉིད་ཀྱི་ཡུལ་ས་ཡངས་དང་གཅིག་ཉམས་ལེན་གྱི་ཆུ་ཤིང་འཛོམ་དང་
གཉིས༑ ༑བཀའ་རྒྱུད་ཀྱི་ལམ་འཕྲང་བདེ་དང་གསུམ། །དེ་གསུམ་འཛོམ་པའི་ཡུལ་ས་ལ། །དགྲ་ཉོན་མོངས་རླུང་གིས་མ་བསྐྱོད་ན། །ཚེ་ཕྱི་མའི་
ལུང་པ་དེ་ཉིད་བཟང། །མི་ཆེ་མེད་ཆུང་མེད་མཁར་ཞིག་རྩིག་རྣལ་འབྱོར་བདག་ཀྱང་མཁར་ཅིག་རྩིག་གཞི་དད་པའི་འགྲམ་གཞི་བརྟན་དང་གཅིག་

[053A]༄༅། །ལྟ་བའི་བ་གམ་མཐོ་དང་གཉིས། །ཡེ་ཤེས་སྒོ་མོ་འགྲིག་དང་གསུམ། །ཟུང་དེ་གསུམ་འཛོམ་པའི་མཁར་བོ་ལ། །དགྲ་འཁྲུལ་
པའི་ཕྱི་སྒྱོགས་མ་ཕོག་ན། །ཚེ་ཕྱི་མའི་མཁར་ལ་དེ་ཉིད་བཟང། །མི་ཆེ་མེད་ཆུང་མེད་ཞིང་གཅིག་འདེབས། །རྣལ་འབྱོར་བདག་ཀྱང་ཞིང་གཅིག་འདེབས། །
གཞི་དད་པའི་ཞིང་ས་བཟང་དང་གཅིག་བརྩོན་འགྲུས་ཆུ་ལུད་འཛོམ་དང་གཉིས། །སྐུ་གསུམ་འབྲས་བུ་སྨིན་དང་གསུམ། །དེ་གསུམ་འཛོམ་པའི་བཤོ་
ཞིང་ལ། །དགྲ་དུག་ལྔའི་སད་སེར་མ་བྱུང་ན། །ཚེ་ཕྱི་མའི་ཞིང་ས་དེ་ཉིད་བཟང། །མི་ཆེ་མེད་ཆུང་མེད་གཏན་གྲོགས་ཚོལ། །རྣལ་འབྱོར་བདག་ཀྱང་
གྲོགས་ཅིག་ཚོལ། །བཀའ་རྒྱུད་ཀྱི་གདུང་རྒྱུད་བཙན་དང་གཅིག་ལྟ་བའི་སྐྱེ་འབྲས་ལེགས་དང་གཉིས། །སྒོམ་པའི་བརྩེ་གདུང་ཆེ་དང་གསུམ། །ཟུང་
དེ་གསུམ་འཛོམ་པའི་གཏན་གྲོགས་ལ། །དགྲ་ལོག་ལྟའི་བར་ཆད་མ་བྱུང་ན། །ཚེ་ཕྱི་མའི་གྲོགས་ལ་དེ་ཉིད་བཟང། །མི་ཆེ་མེད་ཆུང་མེད་སྲས་གཅིག་

[053B] ༑རྣལ་འབྱོར་བདག་ཀྱང་སྲས་གཅིག་སྐྱེད། །རིག་པའི་ཁྱེ་ཆུང་འཁྲུངས་དང་གཅིག་ལྟ་སྒོམ་གྱི་རྒྱན་ཆ་ལེགས་དང་གཉིས། །སྤྱོད་པའི་
གཟུགས་བྱད་ལེགས་དང་གསུམ། །དེ་གསུམ་འཛོམ་པའི་ཁྱེ་ཆུང་ལ། །དགྲ་བདུད་ཀྱི་བར་ཆད་མ་བྱུང་ན། །ཚེ་ཕྱི་མའི་སྲས་ལ་དེ་ཉིད་བཟང། །སྣང་
སྟོང་ཟུང་འཇུག་ལྟ་བའི་མཁར། །ཕྱོགས་རིས་དགྲ་ལ་རྩིགས་པ་ཡིན། །དྲི་མེད་འོད་གསལ་སྒོམ་པའི་མཁར། །བྱིང་རྒོད་དགྲ་ལ་རྩིགས་པ་ཡིན།།
ཤུགས་འབྱུང་འགགས་མེད་སྤྱོད་པའི་མཁར། །ཚུལ་ཆོས་དགྲ་ལ་རྩིགས་པ་ཡིན། །སྐུ་གསུམ་ལྷུན་གྲུབ་འབྲས་བུའི་མཁར། །རེ་དོགས་དགྲ་ལ་
རྩིགས་པ་ཡིན། །གནས་གསུམ་མཁའ་འགྲོ་བྱིན་བརླབས་མཁར། །བར་ཆད་དགྲ་ལ་རྩིགས་པ་ཡིན། །ཆོས་སྐྱོང་མགོན་བོ་ནུས་མཐུའི་མཁར། །
དམ་ཉམས་དགྲ་ལ་རྩིགས་པ་ཡིན། །རོ་སྙོམས་ལྡུམ་བུ་ཟས་ཀྱི་མཁར། །མུ་གེའི་དགྲ་ལ་རྩིགས་པ་ཡིན། །ཕྱག་ན་རྡོ་རྗེ་བསྲུང་བའི་མཁར། །ནག་

[054A]༄༅། །པོ་ཀླུ་ལ་རྩིགས་པ་ཡིན། །རས་ཆུང་ལྟ་བའི་མཁར་བརྒྱད་མ་བྲལ་ན། །མ་བདེ་མ་མཆིས་བདེ་མོར་གདའ། །བདེ་བདེ་
འདྲ་ནས་བྱས་པ་ལགས། །སྐྱིད་སྐྱིད་འདྲ་ན་ཁྱེད་ཀྱང་མཛོད། །ཞེས་གསུངས་པས། དེ་ན་ཡོད་པའི་མི་ཐམས་ཅད་དད་པ་ལྷག་པར་སྐྱེས། །ངག་
འཁྱལ་བགྱིས་པ་ལ་བཤགས་པ་བྱས། དེ་རྣམས་རྗེས་སུ་བཟུང་སྟེ་དབང་གདམ་ངག་གནང། མཁར་དེ་ལ་བཀྲ་ཤིས་མངའ་གསོལ་མཛད། དེ་རྣམས་
ཀྱིས་བཞུགས་པར་གསོལ་བ་བཏབ་པས་མ་གནང་བར་མགུར་འདི་གསུངས་སོ།། ཕ་ན་མོ་གུ་རུ། ལས་ལ་ཟིན་པ་མེད་དོ་ཆུའི་གཉེར་མ་འདྲ། །ལས་
བྱས་པས་མི་ཟིན་བཞག་པས་ཟིན། །སྤྱོད་པ་བྱར་མེད་ལྷུག་པར་ཞོག་རྣམ་རྟོག་ཟད་པ་མེད་དེ་གྲམ་པའི་རྡོ་ཕུང་འདྲ། །རྡོ་བསལ་བས་མ་ཟད་བཞག་
པས་ཟད། །སྒོམ་པ་ཡང་མ་བཅོས་མ་ཡེངས་ཞོག་ཐོལ་སྐྱེས་ཤེས་པ་ནམ་མཁའི་རླུང་དང་འདྲ། །བཟུང་བས་མི་ཟིན་རང་གར་བཞག་ན་ཟིན། །ལྟ་བ་

[054B]དུ་མ་རོ་གཅིག་མ་རྟོགས་ན། །དགག་སྒྲུབ་བྱེད་པ་དཀའ་ལས་ཆེ། །ཞེན་པ་རང་ལོག་མ་བྱུང་ན། །སྤང་བྱ་སྤོང་བྱེད་
དཀའ་ལས་ཆེ། །དམིགས་སུ་མེད་པའི་དོན་རྟོགས་ནས། །སྣང་བ་སྣང་རུང་མ་སྣང་རུང། །འཕོ་འགྱུར་མེད་པའི་དོན་རྟོགས་ན། །འདུས་བྱས་རྟག་རུང་
མི་རྟག་རུང། །བགྲོད་དུ་མེད་པའི་དོན་རྟོགས་ན། །གནས་ཅི་མཐོང་རུང་མི་མཐོང་རུང། །ཐེ་ཚོམ་མེད་པའི་དོན་རྟོགས་ན། །སྒྲོ་སྐུར་འདེབས་རུང་མི་
འདེབས་རུང། །གཉིས་སུ་མེད་པའི་དོན་རྟོགས་ན། །ཕྱི་ནང་འབྱེད་རུང་མི་འབྱེད་རུང། །མཉམ་པ་ཉིད་ཀྱི་དོན་རྟོགས་ན། །ཐེག་པ་བགྲོད་རུང་མི་བགྲོད་རུང་
བཅོས་སུ་མེད་པའི་དོན་རྟོགས་ན། །མཉམ་པར་བཞག་རུང་མ་བཞག་རུང། །རང་རེ་དོགས་མེད་པའི་དོན་རྟོགས་ན། །བླང་དོར་སྤྱད་རུང་མ་སྤྱད་རུང། །
རིག་པ་མངོན་དུ་གྱུར་པ་ལ། །ཚད་མ་མཇལ་རུང་མ་མཇལ་རུང། །སེམས་ལ་འོད་རེ་ཤར་ཙ་ན། །ཉི་ཟླ་གསལ་རུང་མི་གསལ་རུང། །དེ་ལྟར་མན་ངག་

[055A]༄༅། །མ་ཐོབ་བར། །སྤྱོད་པ་རང་དགར་མ་སྤྱོད་ཅིག། ཅེས་གསུངས་ནས་རས་ཆུང་པས་དབུས་ལ་བྱོན། སུམ་ཕྲེད་དུ་ཕེབས། བླ་མ་
བལ་པོ་ལྷ་སར་ཕེབས་པས་མ་མཇལ། ཁམས་པ་ཕྱུག་པོ་གཅིག་གི་ཆུང་མ་ན་བ་ལ་བྱིན་བརླབས་མཛད་པས་གྲག་སྟེ། འབུལ་བ་སྟོབས་ཆེན་བྱས་
གཞན་མ་བཞེས། ཤ་སྐམ་ཁོག་པ་གཉིས་བྱུང་བ་བཞེས་ནས། བརྡུངས་རྐྱལ་པར་བླུག་སྟེ། ཁུར་ནས་རྗེ་བཙུན་གྱི་སྤྱན་སྔར་འབུལ་བ་བྱོན། །ཞལ་
མཇལ་ཕྱག་རྟེན་དུ་ཕུལ་ནས་སྙུན་དྲིས་པས། ཁ་ཕྱེ་སྟེ་ཧབ་གང་ཞལ་དུ་བཞེས་ནས་མི་ཁོའི་མཁོས་ཁ་དང་ཁྱོད་ལ་འབུལ་བ་འདི་ལས་མི་ཡོང་གསུང་
ཞིང་ཕར་རྒྱུག་ཚུར་རྒྱུག་མཛད། དམ་ཚིག་གཙང་གསུང་བརྙེས་པའི་ཞལ་ལྟ་དང་རྣམ་འགྱུར་མང་དུ་མཛད་དོ། །དེས་རྐྱེན་བྱས། ཉ་མ་རྣམས་ཀྱིས་ཁྱེད་
ཐེགས་ཤུལ་དུ། རྗེ་བཙུན་ཡང་ཐུགས་ཤིན་ཏུ་སྐྱོ་བར་མཛད་པས། ད་བླ་མའི་ཞབས་ཏོག་ངེད་ཉ་མ་རྣམས་ཀྱི་དོན་དུ་འདི་ཁོ་ནར་བཞུགས་དགོས་ཞུ་བ་

[055B]། ཕ་ན་མོ་གུ་རུ། ང་རེས་འགའ་རྒྱལ་ཁམས་ཕྱོགས་མེད་བསྐོར། །རྒྱལ་ཁམས་ཕྱོགས་མེད་མི་བསྐོར་དུ། །ཆུ་ཤིང་
འཛོམས་ལ་ཆགས་ཞེན་སྐྱེ། །དེས་ན་རྒྱལ་ཁམས་ཕྱོགས་མེད་བསྐོར། །ང་རེས་འགའ་བླ་མའི་ཕྱག་ཕྱིར་འབྲེང། །བླ་མའི་ཕྱག་ཕྱིར་མི་འབྲེང་དུ། །
སེམས་སྟོང་འབྱམས་ཁ་ལྟར་ཤོར་ཉེན་འདུག་དེ་ཕྱིར་བླ་མའི་ཕྱག་ཕྱིར་འབྲེང། །ང་རེས་འགའ་ཡོན་མཆོད་འབྲེལ་ཐག་གཅོད། །ཡོན་མཆོད་འབྲེལ་
ཐག་མི་གཅོད་དུ། །བག་མེད་ངོ་སྲུངས་དགེ་སྦྱོར་ཆག་དེས་ན་ཡོན་མཆོད་འབྲེལ་ཐག་གཅོད། །ང་རེས་འགའ་ཞེ་སྡང་དགྲ་བོ་འདུལ། །ཞེ་སྡང་དགྲ་
བོ་མི་འདུལ་དུ། །བྱམས་སྙིང་རྗེ་བྲལ་བས་དམྱལ་བར་སྐྱེ། །དེས་ན་ཞེ་སྡང་དགྲ་བོ་འདུལ། །ང་རེས་འགའ་རི་ཁྲོད་དབེན་ས་འགྲིམ། །རི་ཁྲོད་དབེན་
གནས་མི་འགྲིམ་དུ། །མང་བོའི་ཁ་དགོན་སྡུག་བསྔལ་སྐྱེ། །དེས་ན་རི་ཁྲོད་དབེན་གནས་འགྲིམ། །ང་རེས་འགའ་གཅིག་པུར་ཆིག་ཉལ་བྱེད། །

[056A]༄༅། །གཅིག་པུར་ཆིག་ཉལ་མི་བྱེད་དུ། །ཟླ་གྲོགས་འཐབ་རྩོད་ཟག་པ་གསོག་དེས་ན་གཅིག་པུར་ཆིག་ཉལ་བྱེད། །ང་རེས་འགའ་
རིག་པའི་ཁྱེ་ཆུང་བསྟེན། །རིག་པའི་ཁྱེ་ཆུང་མི་བསྟེན་དུ། །ཉམས་རྟོགས་གདུང་རྒྱུད་ཆད་ཀྱིས་དོགས། །དེས་ན་རིག་པའི་ཁྱེ་ཆུང་བསྟེན། །ང་རེས་
འགའ་དབུས་ཀྱི་ཕྱོགས་སུ་འགྲོ། །དབུས་ཀྱི་ཕྱོགས་སུ་མི་འགྲོ་རུ། །ཁྱེད་ཉམས་སྒྲིབ་པ་བསགས་ཀྱིས་དོགས། །དེས་ན་དབུས་ཀྱི་ཕྱོགས་སུ་འགྲོ། །
ཐེ་ཚོམ་གྱི་རྒྱ་མདུད་བཤིག་དུ་འགྲོ། །ཉམས་མྱོང་གླུ་རུ་ལེན་ཤིང་འགྲོ། །ལས་ཅན་ལ་འབྲེལ་པ་འཇོགས་ཀྱིན་འགྲོ། །བླ་མ་སྤྱི་བོར་སྒོམ་ཞིང་འགྲོ། །
ང་རས་ཆུང་མི་སྡོད་རས་ཆུང་འགྲོ། །ཞེས་གསུངས་ནས། རས་ཆུང་པས་འབུལ་བ་བྱུང་བ་རྣམས་ལ། །དཔོན་སློབ་ཀུན་ལ་ཚོགས་འཁོར་བཟང་པོ་གཅིག་
མཛད་ནས་འབྱོན་པར་ཆས་པ་ལ། ཉ་མ་རྣམས་ཀྱིས་རྗེ་བཙུན་ལ། རས་ཆུང་པ་ལོག་ཡོངས་པ་ལ་ད་ལན་ཡང་བཤོལ་མི་ཐེབས་ལགས་སམ་ཟེར་བ་ལ།།

[056B] ཁྱེད་རང་རྣམས་གང་འཐད་གྱིས་གསུང་བ་ལ། ཉ་མ་རྣམས་ཀྱིས་ཞུ་བ་ནན་གྱིས་ཕུལ་བས་མ་གནང་པར་མགུར་
འདི་གསུངས་སོ།། ཕ་ན་མོ་གུ་རུ། ཆོས་ཉིད་ངང་ནས་རྗེ་བཙུན་བསྟེན། །ཁྲམ་པ་བསྟེན་སྙིང་མ་འཚལ་ལོ། །ཟོག་པོ་ཀུན་ཇི་ལྟར་དགྱེས་དགྱེས་མཛོད། །
ཚིག་བྲལ་ངང་ནས་ལྟ་བ་བདེ། །སྒྲོ་འདོགས་གཅོད་སྙིང་མ་འཚལ་ལོ། །རྟག་ཆད་ཇི་ལྟར་དགྱེས་དགྱེས་མཛོད། །གཉུག་མའི་ངང་ནས་བསྒོམ་པ་བདེ། །ཐུན་
དུ་གཅོད་སྙིང་མ་འཚལ་ལོ། །བྱིང་རྒོད་ཇི་ལྟར་དགྱེས་དགྱེས་མཛོད། །འོད་གསལ་ངང་ནས་ཉམས་མྱོང་བདེ། །འཛིན་ཆགས་བྱེད་སྙིང་མ་འཚལ་ལོ། །
འཕེལ་འགྲིབ་ཇི་ལྟར༑ མཉམ་ཉིད་ངང་ནས་སྤྱོད་པ་བདེ། །བླང་དོར་བྱེད་སྙིང་མ་འཚལ་ལོ། །ཚུལ་ཆོས་ཇི་ལྟར༑ ལྷུན་གྲུབ་ངང་ནས་འབྲས་བུ་བདེ། །
འབད་རྩོལ་བྱེད་སྙིང་མ་འཚལ་ལོ། །རེ་དོགས་ཇི་ལྟར༑ རྗེ་བཙུན་རྩ་ན་རྣལ་འབྱོར་བདེ། །ཕ་མ་སྙིང་ལ་མ་འཚལ་ལོ། །ཉེ་དྲུང་ཇི་ལྟར༑ ཀུན་མཁྱེན་

[057A]༄༅། །ངང་ནས་སྐུ་གསུམ་བདེ། །རྩིས་གདབ་བྱེད་སྙིང་མ་འཚལ་ལོ། །སྒྲོ་བཀུར་ཇི་ལྟར་ཐོག་མེད་ངང་ནས་དྲི་མེད་བདེ། །མཚན་མར་
སྤྱོད་སྙིང་མ་འཚལ་ལོ། །རེ་དོགས་ཇི་ལྟར་རྟོགས་པའི་ངང་ནས་འཁོར་བ་བདེ། །སྐྱོན་དུ་བལྟ་སྙིང་མ་འཚལ་ལོ། །མྱང་འདས་ཇི་ལྟར་འགྱུར་མེད་ངང་
ནས་མཐར་ཐུག་བདེ། །དགག་སྒྲུབ་བྱེད་སྙིང་མ་འཚལ་ལོ། །སྤང་བླང་ཇི་ལྟར་སྐྱེ་མེད་ངང་ནས་སྒྱུ་ལུས་བདེ། །ཆེད་དུ་བྱེད་སྙིང་མ་འཚལ་ལོ། །སྐྱེ་ཤི་
ཇི་ལྟར་དམིགས་མེད་ངང་ནས་སྙིང་རྗེ་བདེ། །བདག་དོན་བྱེད་སྙིང་མ་འཚལ་ལོ། །གཞན་དོན་ཇི་ལྟར་དགྱེས་དགྱེས་མཛོད། །རྣལ་འབྱོར་ང་ཡི་རྟོགས་ཚད་
འདི༑ ༑སྐལ་ལྡན་རྣམས་ཀྱི་སྒྲོན་མེར་མཆིས། །སྐལ་མེད་རྣམས་ཀྱི་སྡིག་རྐྱེན་མཛོད། །ཞེས་གསུངས་པས། ད་དུང་ཁོང་རྣམས་ཀྱིས་ཞུ་བ་ནན་དུ་བགྱིས་
པ་ལ། འགྲོ་ལུགས་ཀྱི་མགུར་འདི་གསུངས་སོ།། རྗེ་བླ་མའི་ཞབས་ལ་གསོལ་བ་འདེབས། །རྒྱུད་སྨིན་ཅིང་གྲོལ་བར་བྱིན་གྱིས་བརློབས། །ཁྱེད་འདིར་

[057B] །དར་ཅིག་རས་ཆུང་གླུ་ལ་ཉོན། །སེམས་ཉིད་ནམ་མཁའ་ལྟ་བུ་འདི། །ཕྱི་ནང་ཆོས་སྐུར་གསལ་ལ་དག་ཤེལ་
སྒོང་ལག་མཐིལ་བཞག་པ་འདྲ། །རྣམ་པ་ཀུན་མཁྱེན་སྟོང་པ་ཉིད། །དེ་ལྟ་བ་ཙམ་གྱི་དཔེས་མཚོན་ནས། །བློ་འདས་ཟུར་ཁ་འགྲིམ་ཤིང་འགྲོ། །ལྟ་ངན་
ཆམ་ལ་འབེབས་ཤིང་འགྲོ། །སྣང་སྟོང་ལམ་དུ་ཁྱེར་ཞིང་འགྲོ། །ལྟ་བ་མེད་ཀྱང་ང་མི་འགྱོད། །སླད་ཀྱི་སྒོམ་པ་བཞེད་པ་ན། །སེམས་ཉིད་མ་བཅོས་ངང་ལ་
གཞོག་སོ་མ་རང་དངས་ལྷུག་པར་ཞོག་བཅོས་མའི་བློ་ཡིས་དོན་མི་རྟོགས། །མ་བཅོས་གཉུག་མ་སངས་རྒྱས་ཡིན། །དེ་སྒོམ་པ་ཙམ་ཞིག་དཔེས་
མཚོན་ནས། །འོད་གསལ་ཟུར་ཁ་འགྲིམ་ཞིང་འགྲོ། །མ་རིག་ཆམ་ལ་འབེབས་ཞིང་འགྲོ། །སེམས་རང་བྱུང་ལམ་དུ་སློང་ཞིང་འགྲོ། །སྒོམ་རྒྱུ་མེད་དེ་ང་མི་
འགྱོད༑ ༑རྗེས་འཇུག་སྤྱོད་པ་བཞེད་པ་ན། །སྤྱོད་ལམ་རྣམ་དྲུག་ལྷུག་པར་ཞོག་བྱ་བ་ཐོང་ལ་རྟེན་མ་བཅའ། །གདེང་ལྡན་དང་བཅས་ཐད་སོར་ཐོང། །

[058A]༄༅། །བྱིང་རྒོད་ཞེ་འདོད་དྲན་ཐག་ཆོད། །དེ་སྤྱོད་བསམ་ཞིག་དཔེས་མཚོན་ནས། །ངེས་མེད་ཟུར་ཁ་འགྲིམ་ཞིང་འགྲོ། །བླང་དོར་ཆམ་ལ་
འབེབས་ཞིང་འགྲོ། །ཞེན་མེད་ལམ་དུ་སློང་ཞིང་འགྲོ། །སྤྱོད་པ་སྟོར་ཏེ་ང་མི་འགྱོད། །སླད་ཀྱིས་གདམ་ངག་བཞེད་པ་རྣམས། །རང་གི་སེམས་ལ་ཟོལ་
མེད་ཅིང། །རང་གཞན་གཉིས་སུ་མི་ཕྱེད་པས། །རྡོ་རྗེ་སྤུན་གྱིས་མི་ཁྲེལ་བྱས། །ལྟ་བ་ཤེལ་སྒོང་ཕྱིས་ལྟར་གྱིས། །དེ་དམ་ཚིག་ཙམ་ཞིག་དཔེས་
མཚོན་ནས། །ཀ་དག་ཟུར་ཁ་འགྲིམ་ཞིང་འགྲོ། །ལོག་ཆོས་ཆམ་ལ་འབེབས་ཤིང་འགྲོ། །དཀོན་མཆོག་དཔང་དུ་བཙུགས་ཤིང་འགྲོ། །དམ་ཚིག་མེད་དེ་
ང་མི་འགྱོད། །སླད་ཀྱིས་འབྲས་བུ་བཞེད་པ་ན། །རང་རིག་གསལ་བ་སྤྲུལ་པའི་སྐུ། །ཟག་མེད་བདེ་བ་ལོངས་སྤྱོད་རྫོགས། །ཅིར་ཡང་མི་རྟོག་ཆོས་ཀྱི་
སྒུ༑ ༑དབྱེར་མེད་བདེ་ཆེན་ངོ་བོ་ཉིད། །འབྲས་བུ་ཙམ་ཞིག་དཔེས་མཚོན་ནས། །རོ་ཅིག་ཟུར་ཁ་འགྲིམ་ཞིང་འགྲོ། །རེ་དོགས་ཆམ་ལ་འབེབས་ཤིང་འགྲོ། །

[058B] །འབྲས་བུ་ཟད་དེ་ང་མི་འགྱོད། །སླད་ཀྱིས་སངས་རྒྱས་ཐོབ་འདོད་རྣམས། །ཡེ་ནས་རང་བཞིན་ལྷན་ཅིག་སྐྱེས། །རིག་
སྟོང་སྤྲོས་བྲལ་བདེ་བ་ཆེ། །མཁྱེན་གཉིས་གཅེར་བུ་རྗེན་པར་གསལ། །རྩོལ་མེད་འོད་ཟེར་ཀུན་ལ་ཁྱབ། །སངས་རྒྱས་ཙམ་ཞིག་དཔེས་མཚོན་ནས། །
ཆོས་ཉིད་ཟུར་ཁ་འགྲིམ་ཞིང་འགྲོ། །ཆོས་ཅན་ཆམ་ལ་འབེབས་ཞིང་འགྲོ། །འཁོར་འདས་ལམ་དུ་སློངས་ཤིང་འགྲོ། །འཁོར་བར་འཁྱམས་ཡང་ང་མི་
འགྱོད༑ ༑སླད་ཀྱི་བརྒྱུད་པ་བཞེད་པ་ན། །རྡོ་རྗེ་འཆང་ནས་བརྒྱུད་པར་ལྡན། །ཏི་ལོ་ཆོས་ཀྱི་སྤྱན་དང་ལྡན། །ནཱ་རོས་ཉམས་བླངས་རྟོགས་པ་ལྡན། །སྒྲུབ་
རྒྱུད་སྤྲུལ་སྐུ་བྱིན་བརླབས་ལྡན། །རྗེ་རས་ཆེན་ཙམ་ཞིག་དཔེར་བཞག་ནས། །གདམ་ངག་ཟུར་ཁ་འགྲིམ་ཞིང་འགྲོ། །རྒྱུད་ངན་ཆམ་ལ་འབེབས་ཤིང་
འགྲོ༑ ༑འཇིག་རྟེན་སྤྲོས་པ་གཅོད་ཅིང་འགྲོ། །ཚེ་འདིའི་བྱ་བ་འདོར་ཤིང་འགྲོ། །རི་ཁྲོད་དབེན་གནས་འགྲིམ་ཞིང་འགྲོ། །ཉམས་རྟོགས་ཡེངས་མེད་སྐྱོང་ཞིང་

[059A]༄༅། །འགྲོ། །བློ་འདས་ངང་ལ་གཉུག་མ་སྟོར། བརྒྱུད་པ་ངན་ཡང་ང་མི་འགྱོད། །སླད་ཀྱི་སློབ་མ་བཞེད་པ་ན། །དང་པོ་རྒྱུད་ལྡན་
བླ་མ་གཏུག་སྡོམ་གསུམ་མོས་གུས་ཚད་དུ་སྐྱོལ། །སྨིན་ལམ་དབང་གིས་སྨིན་པར་གྱིས། །གྲོལ་བྱེད་ཐབས་ལ་རྩོལ་བ་བསྐྱེད། །དད་ལྡན་ཙམ་ཞིག་
དཔེས་མཚོན་ནས། །སྡོམ་གསུམ་ཟུར་ཁ་འགྲིམ་ཞིང་འགྲོ། །སྒྲིབ་གཉིས་ཆམ་ལ་འབེབས་ཤིང་འགྲོ། །ཚད་མེད་ལམ་དུ་སློངས་ཤིང་འགྲོ། །སློབ་མ་
ངན་ཡང་ང་མི་འགྱོད། །དེས་ན་འདིར་འཚོགས་དཔོན་སློབ་རྣམས། །གསུང་རབས་ཆོས་སྒོ་ཇི་སྙེད་པ། །ཟབ་མང་མཁས་ལ་རྒྱ་ཆེར་བསྐྱེད། །རྣམ་རྟོག་
ཆོས་སྐུ་གཅེར་བུ་སྟེ། །རང་སར་བརྗོད་མེད་རྗེན་པར་ཐོང། །ཡེངས་མེད་རང་ཡིད་ཆེས་པར་སྒྲུབས། །བྱིན་ནས་གཞན་ཡིད་ཆེས་ཙ་ན། །བསྒྲུབ་རྒྱུད་བསྟན་
པ་དར་ཏ་མཆིས། །ད་ནི་དབུས་ཀྱི་ཕྱོགས་སུ་འགྲོ། །ཁྱེད་རྣམས་སྐུ་ཁམས་ཅི་བདེར་བཞུགས། །བུ་རས་ཆུང་དབུས་སུ་འགྲོ་བ་ལ། །ཕ་བླ་མས་བྱིན་གྱིས་

[059B] །ཞེས་གསུངས་ནས། ཉ་མ་རྣམས་ཀྱིས་བཤོལ་མི་ཐེབས་པར་ཁོ་ཐག་ཆོད། རས་ཆུང་པས་སྔར་ལུགས་ལྟར་སྐུ་ཆས་རྣམས་བསྣམས་ཏེ་
བྱོན་པ་ལ། བླ་མས་སྐྱེལ་ཐུང་མཛད། ཕ་བོང་གཅིག་གིས་ཁར་བཞུགས་ནས་ད་སོང་ཞིག་འཇིག་རྟེན་པའི་ཁྱི་མོ་གཅིག་ལ་ཞེ་ཟོན་ཆེར་དགོས་པ་འདུག་
གོ༑ དྲན་པར་གྱིས་ཤིག་དེ་དུས་ང་དང་སེམས་ཅན་དབུལ་འཕོངས་པ་མ་བརྗེད་པ་དགོས་སོ་གསུང་ནས་བྱིན་བརླབས་མཛད། རས་ཆུང་པས་ཞབས་སྤྱི་
བོར་བླངས་སྨོན་ལམ་བཏབ། །བླ་མ་སྤྱི་བོར་བསྒོམས། དབུས་ཕྱོགས་ལ་ཞལ་བསྒྱུར་ཏེ། རླུང་ཐུན་གཅིག་གིས་ངང་ལ་ཉིན་ལམ་བཅུ་ཡུད་ཙམ་ཞིག་ལ་
སྤྱད་ནས་ཉང་སྟོད་མཁར་ཁར་ཕེབས་སོ། །དེ་ནས་སྐྱ་སེར་མང་པོ་འདུག་པའི་ནང་ནས། སྟོན་པ་བཙུན་སང་ངེ་བ་གཅིག་གིས། རས་པ་གཞོན་ནུ་དང་བ་
འདྲེན་པ་ཅིག་འདུག་སྟེ། ཆ་ལུགས་འདི་ནང་ན་ཡོན་ཏན་མེད་ན་འབུབ་ས་ཡིན། རབ་བྱུང་གཅིག་བྱས་ན་སངས་རྒྱས་བསྟན་པ་ལ་ཕན་ཟེར་བ་ལ། ངས་འབུབ་

[060A]༄༅། །ས་བསླབ་ཀྱིས་གསུང་ནས་མགུར་འདི་གསུངས་སོ།། ཕ་ན་མོ་གུ་རུ། ཁྱེད་འདིར་ཚོགས་ལྷ་མི་ང་འདོད་ཅན། །ཚེ་འདི་དོན་
སྒྲུབ་པའི་དྲུང་པོ་ཉོན། །ང་གྲུབ་ཐོབ་བཀའ་བཞིའི་རྒྱུད་པ་འཛིན། །བླ་མ་མང་པོའི་གདམ་པའི་མཛོད། །ཕ་རས་ཆེན་ཐུགས་ཀྱི་སྲས་གཅིག་ལ། །དོན་
འཁྲུལ་པའི་བློ་རྒྱུད་མ་མཆིས་ཀྱང། །ཁྱེད་བསམ་བཟང་གི་སྙིང་རྗེ་བསྒོམ་པ་མཚར། །ད་འབུབ་ས་དྲུག་གི་འཆི་ཚིག་འཚལ། །ཐ་སྙད་ཚིག་གི་ལོ་མ་ལ། །
སྟོན་ཆེན་རྣམས་ཀྱི་འབུབ་ས་མཛོད། །ཉམས་མྱོང་བདེ་བའི་གཡང་ཆགས་ལ། །སྒོམ་ཆེན་རྣམས་ཀྱི་འབུབ་ས་མཛོད། །ཚུལ་འཆོས་བག་མའི་སྤྱོད་པ་ལ། །
བཙུན་ཆེན་རྣམས་ཀྱི་འབུབ་ས་མཛོད། །སྨྱོན་པ་ཕོ་མོའི་རས་གཅོད་ལ། །རྣལ་འབྱོར་ཕོ་མོའི་འབུབ་ས་མཛོད། །ཁེང་གྲགས་བྱུང་གི་རང་མཐོང་ལ། །ཡོན་
བདག་ཕོ་མོའི་འབུབ་ས་མཛོད། །ཁ་ལྟ་གཡེལ་ཡོད་འཆལ་བོ་ལ། །བླ་མ་རྣམས་ཀྱི་འབུབ་ས་མཛོད། །སྐྱབས་འགྲོ་གསུམ་ལ་ཆེད་གཉེར་འཚལ། །སངས་

[060B] །འདི་གསུམ་ཕྱིའི་སྐྱབས་འགྲོ་ཡིན། །ནང་ནུབ་ཟ་ཕྱག་རྒྱུན་མ་གཅོད། །བླ་མ་ཡི་དམ་མཁའ་འགྲོ་གསུམ། །འདི་གསུམ་
ནང་གི་སྐྱབས་འགྲོ་ཡིན། །སེམས་ཀྱི་མོས་གུས་རྒྱུན་མི་བཅད། །རྩ་དང་རླུང་དང་ཐིག་ལེ་གསུམ། །འདི་གསུམ་གསང་བའི་སྐྱབས་འགྲོ་ཡིན། །འཕྲལ་
གྱི་ཉམས་ལེན་རྒྱུན་མི་བཅད། །རང་དང་འགྲོ་བ་སེམས་ཅན་རྣམས། །དབྱེར་མེད་ཆོས་སྐུར་རོ་གཅིག་ཀྱང། །བྱམས་དང་སྙིང་རྗེ་རྒྱུན་དུ་བསྒོམ། །ཁྱེད་
འདིར་ཚོགས་ཐུགས་ལ་དེ་ལྟར་ཞོག་ཅེས་གསུངས་པས། སྟོན་པས་ཐོག་དྲངས་ཐམས་ཅད་དད་པར་གྱུར་ནས། ཁྱེད་དང་པོ་གང་ནས་ཡིན། ད་གར་བྱོན་
ངེད་རྣམས་ལ་ཆོས་འབྲེལ་ཅིག་གསུང་བར་ཞུ་ཟེར་བ་ལ་མགུར་འདི་གསུངས་སོ།། རྗེ་དུས་གསུམ་སངས་རྒྱས་འདུས་པའི་སྐུ། །ཡན་ལག་དྲུག་ཅུའི་
ལོངས་སྤྱོད་རྫོགས། །གསལ་སྟོང་ཀུན་ཁྱབ་ཆོས་ཀྱི་རྗེ། །ཕ་བླ་མའི་ཞབས་ལ་གུས་ཕྱག་འཚལ། །ང་རྣལ་འབྱོར་ཡིན་ལུགས་བཤད་ཀྱིས་ཉོན། །

[061A]༄༅། །ལུས་ངག་ཡིད་གསུམ་འདུལ་ཙ་ན། །འདུལ་བ་མཁན་ཅིག་ང་ཡང་ཡིན། །རྣམ་ཤེས་རླུང་ལ་ཞོན་ཙ་ན། །ཕ་རྒྱུད་མཁན་ཅིག་
ང་ཡང་ཡིན། །ལུས་ལ་བདེ་བ་རྒྱས་ཙ་ན། །མ་རྒྱུད་མཁན་ཅིག་ང་ཡང་ཡིན། །སྣང་སྲིད་ཕྱག་རྒྱར་བསྟན་ཙ་ན། །གཉིས་མེད་མཁན་ཅིག་ང་ཡང་ཡིན། །
སྣང་སྲིད་དབྱེར་མེད་རྟོགས་ཙ་ན། །སྟོང་ཉིད་མཁན་ཅིག་ང་ཡང་ཡིན། །རྣམ་རྟོག་དངོས་འཛིན་ཆོམས་ཙ་ན། །ཕུར་བུ་མཁན་ཅིག་ང་ཡང་ཡིན། །སེམས་
སྐྱེ་མེད་ནམ་མཁའ་ལྟ་བུ་ལ། །ཀུན་ཏུ་ཁྱབ་པའི་རྣལ་འབྱོར་པ། །ང་ནི་ནམ་མཁའི་ཁྱུང་ཆེན་ཡིན། །ཆགས་པ་མེད་པའི་ལྡུམ་བུ་བ། །ང་ནི་གངས་ཀྱི་
སེངྒེ་བཞིན། །ཉམ་ང་མེད་པའི་ལྡུམ་བུ་བ། །ང་ནི་ནགས་ཀྱི་ཕག་རྒོད་བཞིན། །རྣམ་རྟོག་མེད་པའི་ལྡུམ་བུ་བ། །ང་ནི་དུར་ཁྲོད་ལྕེ་སྦྱང་བཞིན། །
ཀུན་དུ་རྒྱུ་བའི་ལྡུམ་བུ་བ། །ང་ནི་རྒྱ་མཚོའི་ཉ་མོ་བཞིན། །ཕྱོགས་བཅུར་ཁྱབ་པའི་ལྡུམ་བུ་བ། །ང་ནི་འཁོར་ལོ་བསྒྱུར་རྒྱལ་བཞིན། །ཁམས་གསུམ་

[061B] །ལྡུམ་བུ་བ་ལ་འདིར་འགྲོ་མེད། །ཅེས་གསུངས་པས། སྟོན་པ་ན་རེ། ང་གཞོན་ནུ་ནས་རབ་ཏུ་བྱུང། སྡེ་སྣོད་མང་དུ་སྦྱངས་ནའང། བླ་
མ་ཁྱེད་དང་མཇལ་ཙ་ན། ལབ་རྒྱུ་ཅི་ཡང་མེད་པར་ཐབས་ཟད་བྱུང། །ད་བླ་མ་ཁྱེད་གང་གསུང་པ་ལ་མངོན་པར་བསྟོད་པས། ཞལ་གདམས་ཟབ་མོ་གཅིག་
ཐུགས་ལ་འདོགས་འཚལ་ཞུ་བ་ལ། ཁྲིད་བཏབ་ནས་བསྒོམས་པས། སྟོན་སྒོམ་ཁྱད་པར་འཕགས་པ་ཅིག་བྱུང་པ་ལ་མགུར་འདི་གསུངས་སོ།། ཕ་ན་མོ་
གུ་རུ། སྔོན་ཐམས་ཅད་མཁྱེན་པའི་མདོ་རྒྱུད་དང། །ཆོས་རྗེ་གྲུབ་ཐོབ་ཀྱི་གསུང་བགྲོས་གཉིས། །རང་རྒྱུད་ཀྱི་སྟེང་དུ་འཛོམ་ལགས་པས། །ཐོས་བསམ་
བྱ་རྒྱུ་བདག་ལ་མེད། །རྒྱུད་ལ་སྐྱེས་པའི་ཉམས་མྱོང་དང། །ནང་ནས་ཤར་བའི་རྟོགས་པ་གཉིས། །གདམ་ངག་གི་སྟེང་དུ་འཛོམ་ལགས་པས། །ཉམས་
ལེན་བྱ་རྒྱུ་བདག་ལ་མེད། །གཉུག་མའི་དོན་སྟོན་བླ་མ་དང། །ཕྱོགས་བཅུ་དུས་གསུམ་སངས་རྒྱས་གཉིས། །མོས་གུས་སྟེང་དུ་འཛོམ་ལགས་པས། །

[062A]༄༅། །ཐ་དད་འདུ་ཤེས་བདག་ལ་མེད། །རྒྱུན་ཆད་མེད་པའི་གནས་ལུགས་དང། །ལྷན་ཅིག་སྐྱེས་པའི་ཡེ་ཤེས་གཉིས། །ངོ་སྤྲོད་
སྟེངས་དུ་འཛོམ་ལགས་པས། །བྱང་ཆུབ་སྒྲུབ་རྒྱུ་བདག་ལ་མེད། །འཇིག་རྟེན་གྲགས་པའི་ཆོས་བརྒྱད་དང། །གང་བྱུང་ལེགས་ཀྱི་མདུན་མ་གཉིས། །ངེས་
མེད་སྟེང་དུ་འཛོམ་ལགས་པས། །འདམ་ཁའི་འདུ་ཤེས་བདག་ལ་མེད། །འཕྲལ་དུ་དགོས་པའི་ཁ་ཟས་དང། །ཕུགས་སུ་དགོས་པའི་ནོར་རྫས་གཉིས།།
ཆོག་ཤེས་སྟེང་དུ་འཛོམ་ལགས་པས། །གསོག་འཇོག་འདུ་ཤེས་བདག་ལ་མེད། །སྔོན་གྱི་ལས་འཕྲོ་ཡོད་པ་དང། །ཐོས་བསམ་སྒྲོ་འདོགས་ཆོད་པ་
གཉིས༑ ༑སྐལ་ལྡན་སྟེང་དུ་འཛོམ་ལགས་པས། །ལང་ཀྱི་དོགས་པ་བདག་ལ་མེད། །རྗེས་འཇུག་ཉམས་སུ་ལེན་འདོད་རྣམས། །དང་པོར་རྒྱུད་ལྡན་བླ་
མ་ཚོལ། །བར་དུ་མན་ངག་མཐའ་རྒྱ་ཆོད། །ཐ་མར་ཉམས་ལེན་སྒྲུབ་ལ་འབུངས། །སངས་རྒྱས་ཚེ་འདིར་ཐོབ་པར་མཆིས། །ཅེས་གསུངས་པས། སྟོན་

[062B] །དེ་ནས་ཡོན་བདག་ཁ་ཅིག་གིས་ཅུང་པ་སར་གདན་དྲངས་དབང་དང་གདམ་ངག་ཞུས། ཞབས་ཏོག་
བསྙེན་བཀུར་ཕུན་སུམ་ཚོགས་པ་སྒྲུབས། རི་ཁྲོད་ཅིག་ཏུ་ཐོག་ཅིག་བཞུགས། སླར་ཡང་འབྱོན་པར་ཞལ་གྱིས་བཞེས། དེ་ནས་ཅུང་པ་སར་ཕེབས་ནས་ཡོན་
བདག་རྣམས་ལ་མགུར་འདི་གསུངས་སོ།། རྗེ་བླ་མའི་ཞབས་ལ་ཕྱག་འཚལ་ལོ། །ལར་སྐྱེས་ནས་ཤི་བ་མཐོང་ཙ་ན། །བསྡོག་དགུ་སྐྱུར་ནས་འགྲོ་ལུགས་
འདི༑ ༑ལམ་འདི་འཁྲུལ་པར་མ་ཤེས་སམ། །ད་རུང་རྟོགས་པའི་ཉམས་རྩལ་སྦྱོང། །འདུས་བྱས་མི་རྟག་མཐོང་ཙ་ན། །རང་གཞན་འཚོགས་ནས་འབྲལ་
བ་འདི། །རང་རེ་རྐྱང་བུ་མི་ནུས་སམ། །ད་དུང་གཅིག་པུར་སྡུག་སྲན་བསྐྱེད། །བསགས་ནས་ལུས་པ་མཐོང་ཙ་ན། །རང་ནོར་གཞན་གྱིས་སྤྱོད་པ་འདི། །
སྦྱིན་པའི་བཏང་བློ་མ་སྐྱེས་སམ། །ད་དུང་སྙིང་པོའི་ལག་ལེན་མཛོད། །ཇོ་བོ་བཟང་གཟུགས་མཐོང་ཙ་ན། །སྡོམ་པ་ངོ་ལྐོག་བྱེད་ལུགས་འདིས། །རྒྱུ་

[063A]༄༅། །འབྲས་ཁྱད་དུ་མ་བསད་དམ། །ད་དུང་སྲིད་པའི་ཉེས་དམིགས་བསྒོམས། །གདམ་ངག་ཅན་རྣམས་མཐོང་ཙ་ན། །ལམ་སྣ་
ཟིན་དུ་རེ་བ་འདི། །དགེ་སྦྱོར་རྩ་བ་མ་ཟིན་ནམ། །ད་དུང་བླ་མའི་འདམ་ཁ་གྱིས། །ཚོགས་དཔོན་བྱེད་པ་མཐོང་ཙ་ན། །བདག་འཛིན་བློ་སྣ་རིང་ལུགས་
འདི༑ ༑རང་རེ་གཙང་སར་ཅི་ལ་ཐོན། །ད་དུང་ཞེ་འདོད་ཁོང་སྲན་ཐོན། །འཁྲི་མ་ཆོད་པ་མཐོང་ཙ་ན། །བྱ་བའི་གཉེར་ཁ་མང་ལུགས་འདི། །ལོང་མེད་
རྒྱུད་ལ་ཅི་ལ་སྐྱེ། །ད་དུང་འཆི་བ་མི་རྟག་སྒོམས། །བསོད་ཟད་གང་ཟག་མཐོང་ཙ་ན། །རང་གི་ནང་མཚང་སྟོན་ལུགས་འདི། །སྡིག་པའི་རྒྱབ་ཁུར་མ་ནོན་
ནམ༑ ༑ད་རུང་བླ་མ་བསྟེན་ཡུན་བསྲིངས། །ཞེས་གསུངས། དེ་ནས་མྱང་སྟོད་རྩེ་གནས་སར་གྱི་མགྲོན་ཁང་དུ་ཕེབས་པས། དེ་ན་མགྲོན་པོ་མང་བོ་རྩི་མྱོག་
མྱོག་འདུག་པ་སྒོ་མདོར་བཞུགས། སེམས་ཅན་རྣམས་ལ་སྙིང་རྗེ་དཔག་ཏུ་མེད་པ་འཁྲུངས། དེར་བཙུན་པ་བོངས་རིང་བ་ཁྲེས་པོ་ཆེན་པོ་ཁུར་བ་ཅིག་བྱུང་

[063B] རས་པ་ཁྱེད་ས་གང་ནས་བྱོན། བླ་མ་སུ་ཡིན་ཟེར། རས་ཆུང་པས་གཉའ་ནང་ནས་འོངས། བླ་མ་མི་ལ་རས་པ་ཡིན། ཁྱེད་གང་ནས་འོངས་
གང་དུ་འགྲོ་གསུངས་པས། ཁོ་ན་རེ། འདེ་བྱར་ནས་འོངས། བླ་མ་མི་ལ་རས་པ་ཡབ་སྲས་གཉིས་ཀྱི་སྐུའི་སྙན་པ་ཆེ་བར་འདུག་པས་དེ་གཉིས་ཀྱི་ཞལ་ལྟ་བ་དང་
ཆོས་ཞུ་བ་ལ་འགྲོ། ཁྱེད་མི་ལའི་གྲྭ་པ་ཡིན་ན། ད་ལྟ་གང་ན་བཞུགས། སྐུ་ཁམས་ཨེ་བཟང། ཐུགས་སྲས་རས་ཆུང་པ་ཕྱག་ཕྱི་ལ་ཨེ་ཡོད་ཞེས་འདྲིར་བྱུང་
བས༑ བླ་མས་བླ་མ་དཔོན་སློབ་ཐམས་ཅད་སྐུ་ཁམས་བཟང། ད་ལྟ་གཉའ་ནང་ན་བཞུགས་ཡོད་གསུངས་ནས། དེར་འཚོགས་ཀྱི་འགྲུལ་པ་རྣམས་ལ་མགུར་
འདི་གསུངས་སོ།། ཕ་ན་མོ་གུ་རུ། སྐུ་དྲིན་ཅན་གྱི་བླ་མ་ལ། །མོས་གུས་རྟག་ཏུ་བྱ་བར་རིགས། །ལྟ་བ་ཕྱག་རྒྱ་ཆེན་པོ་འདི། །རེ་དོགས་ཀྱི་རླུང་ལ་
སྐུར་བར་ཕངས། །སྒོམ་པ་ཡིད་ལ་མི་བྱེད་འདི། །གཉིས་འཛིན་སྒྲོག་གིས་བཅིང་བར་ཕངས། །རང་སྤྱོད་ཤུགས་ལས་བྱུང་བ་འདི། །ཚུལ་ཆོས་དྲི་མས་གོས་

[064A]༄༅། །པར་ཕངས། །ཉམས་མྱོང་བདེ་བ་ཆེན་པོ་འདི། །ཐ་སྙད་མིང་གིས་གདགས་པར་ཕངས། །བྱ་བ་བཏང་བའི་རྣལ་འབྱོར་འདི། །ཡོན་
བདག་གི་ངོ་བསྲུང་བྱ་བར་ཕངས། །ངེས་པར་ཆོས་བྱེད་དམ་བ་འདི། །འཛིན་ཆགས་ཡུལ་དུ་བསྡད་པར་ཕངས། །ཕྱག་རྒྱ་མཚན་དང་ལྡན་པ་འདི། །ཐ་མལ་
གྲོགས་དང་འགྲོགས་པར་ཕངས། །ཁོམ་ལྡན་མི་ལུས་དོན་གྲུབ་འདི། །དགེ་མེད་འཆལ་བར་བཏང་བར་ཕངས། །རང་སེམས་ནོར་བུ་རིན་ཆེན་འདི། །འཁོར་
བའི་འདམ་དུ་བྱིང་བར་ཕངས། །བླ་མའི་མན་ངག་བདུད་རྩི་འདི། །ལེ་ལོའི་དབང་དུ་བཏང་བར་ཕངས། །འོད་གསལ་ཟུང་འཇུག་སྒྲོན་མེ་འདི། །རྣམ་
རྟོག་རླུང་གིས་བསྐྱོད་པར་ཕངས། །བླ་མེད་སྤྱོད་པ་རོ་སྙོམས་འདི། །ཆོས་བརྒྱད་ཆུ་ལ་སྐྱུར་བར་ཕངས། །རང་ལུས་རྒྱལ་བའི་དཀྱིལ་འཁོར་འདི། །འདུས་
བྱས་ལས་ལ་བཀོལ་དུ་ཕངས། །བྱ་བ་ཐོང་དང་འདིར་འཚོགས་རྣམས། །ཞེས་གསུངས་པས། མི་མངས་དད་པར་གྱུར་ནས། སྡིག་སྤོང་དགེ་བ་སྒྲུབ་པ་

[064B] །བླ་མའི་གྲྭ་པ་གཅིག་གཉལ་དང་ལོ་རོ་སྐོར་བ་ལ་སོང་བ་ཅིག་ཡོད་པ་དེར་སླེབ་བྱུང་བས། ཁོ་ན་རེ། ཨ་ལ་ལ། ང་བསོད་ནམས་ཆེ་བླ་མ་
འདི་ན་ཕེབས་འདུག་ཟེར། བཙུན་པ་ན་རེ། བླ་མ་སུ་ཡིན་ཟེར། རས་ཆུང་པ་ཡིན་ཟེར་བས། བཙུན་པ་ན་རེ་རྗེ་བཙུན་ཐུགས་རྗེ་རེ་ཆུང་ད་ཀྱི་ནས་མི་གསུང་
བ་ཟེར་ནས་མཆི་མ་ཕྱུང་ཞིང་ཕྱག་འཚལ་ཞབས་སྤྱི་བོར་བླངས། བླ་མའི་ཕྱག་ཕྱི་ལ་འཁྲིད་པར་ཞུ་ཞུས་པ་ལ། ང་ལྡུམ་བུ་ལ་འགྲོ་བའི་ཕྱི་ལ་འགྲོ་བས་
བླ་མ་གྲུབ་ཐོབ་ཀྱི་དྲུང་དུ་སོང་གསུངས་པས། མ་ཉན་པ་ལ་མགུར་འདི་གསུངས་སོ།། རྗེ་དུས་གསུམ་རྒྱལ་བ་ཀུན་གྱི་ངོ་བོ་ཉིད། །འབྲེལ་ཚད་དོན་དང་
ལྡན་པའི་རིན་པོ་ཆེ། །ཕ་བཞད་པ་རྡོ་རྗེའི་ཞབས་ལ་འདུད། །ཁྱོད་ཉོན་དང་བྱར་པོ་དགེ་བཤེས་པ། །ཡོན་ཏན་རྫོགས་པར་འདོད་ན་རྒྱུད་བའི་བླ་མ་བསྟེན།།
སློབ་དཔོན་བྱེད་པར་འདོད་ན་བཀའ་ལུང་ཐོས་བསམ་མཛོད། །ལོངས་སྤྱོད་འཕེལ་བར་འདོད་ན་ཚོགས་བསོག་རྒྱུན་དུ་མཛོད། །ནུས་བ་ཆེ་བར་འདོད་ན་སྒྲུབ་ལ་

[065A]༄༅། །བརྩོན་བར་མཛོད། །ཉམས་དང་ལྡན་པར་འདོད་ན་དབང་བཞིས་སྨིན་པར་མཛོད། །མཁའ་འགྲོ་འགོ་བར་འདོད་ན་དམ་ཚིག་
ཚུལ་བཞིན་བསྲུངས། །སྡུག་བསྔལ་ཞི་བར་འདོད་ན་རླུང་བཅུ་དབང་དུ་བསྡུས། །སྡོམ་གསུམ་ལྡན་པར་འདོད་ན་ཉིན་མཚན་རྒྱུན་དུ་བསྒོམས། །རིག་པ་འཆར་
བར་འདོད་ན་འོད་གསལ་དྲི་མེད་བསྒོམས། །སངས་རྒྱས་ཐོབ་པར་འདོད་ན་རེ་དོགས་དབང་མ་བཏང། །རྩོད་པ་མཁས་པར་འདོད་ན་སྒྲ་དང་ཚད་མ་གསོན། །
ཚེ་ཅིག་སངས་རྒྱས་འདོད་ན་གྲུབ་ཐོབ་བླ་མ་བསྟེན། །རང་གཞན་དོན་གཉིས་འདོད་ན་རི་ཁྲོད་དབེན་པར་བསྒོམས། །གཞན་དོན་རྒྱ་ཆེན་འདོད་ན་བྱང་ཆུབ་སེམས་
གཉིས་སྦྱོངས། །འཁོར་འདས་དབྱེར་མེད་འདོད་ན་དུ་མ་རོ་ཅིག་ལྟོས། །སྤྲུལ་བསྒྱུར་ནུས་པར་འདོད་ན་རླུང་བཅུའི་དེ་ཉིད་བསྒོམས། །རྣལ་འབྱོར་ཁ་ལ་ཉན་
ན་ཁྱོད་ཀྱིས་དོན་ཆེན་འགྲུབ། །ཅེས་གསུངས་པས། གང་ཡིན་རུང་ང་ནམ་ཤི་བར་བླ་མ་ཁྱེད་ཀྱིས་ཐུགས་རྗེས་བཟུང་འཚལ། ཟེར་ནས་ཕྱག་ཕྱིར་འབྲངས་

[065B] །དེ་ནས་བླ་མ་དཔོན་སློབ་གཉིས་ཀྱིས་ལྷན་ཅིག་ཏུ་དབུས་ལ་ཕེབས། ལྷ་ས་འཕྲུལ་སྣང་
གཙུག་ལག་ཁང་དང་མཇལ། ཇོ་བོ་ལ་གསེར་ཆབ་ཞུས། གསེར་སིལ་མ་ཡང་ཕུལ། སྨོན་ལམ་རྒྱ་ཆེ་བར་བཏབ། བླ་མ་ཨ་སུ་དང་མཇལ་ནས་གདམ་ངག་ཞུས་
པས་མ་གནང་བར། དེ་ནས་བླ་མ་དཔོན་སློབ་གཉིས་ཡར་ལུངས་ཕྱོགས་ལ་བྱོན། ཆོས་ཞུ་བ་མང་པོ་བྱུང་བ་རྣམས་ལ་དབང་ གདམ་ངག་གནང། འཕུལ་བ་འཐུར་བྱུང་བ་རྣམས་མ་བཞེས།  སྣམ་བུ་གཉིས་དང་གསེར་སྲང་གང་
བྱུང་བ་བསྣམས་ནས། སུམ་ཕྲེང་དུ་བླ་མ་ཨ་སུའི་དྲུང་དུ་གདམ་ངག་ཞུས་པས། དཧོ་ཧ་ལ་འདི་བཞེད་འདི་བཞེད་གསུང་ནས་སྐྱོགས་བཤད་མཛད་བྱུང་བས་ཅུང་
མ་མགུ་བར་བསྙེན་བཀུར་བཟང་བ་གཅིག་མཛད་ནས་མགུར་འདི་ཕུལ་ལོ།། ལྟ་བའི་སྐུ་མཁར་མཐོ་མི་མཐོ། །ཕྱོགས་རིས་དམག་གིས་བསྐོར་ན་མངོན། །སྒོམ་
པའི་རི་རྒྱལ་བརྟན་མི་བརྟན། །ཉོན་མོངས་རླུང་ཚུབ་ལངས་ན་མངོན། །སྤྱོད་པའི་རྟ་ཕོ་བཟང་མི་བཟང། །འཁོར་འདས་སྐྱུས་ཐོག་བཅད་ན་མངོན། །བརྩོན་

[066A]༄༅། །འགྲུས་རིག་པ་མྱུར་མི་མྱུར། །ཚེ་ཅིག་སངས་རྒྱས་སྒྲུབས་ན་མངོན། །ཚུལ་ཁྲིམས་རྒྱན་ཆ་མཐོ་མི་མཐོ། །རིག་འཛིན་རྣམས་དང་
མཇལ་ན་མངོན། །སྦྱིན་པའི་གཏེར་ཁ་ཕྱེད་མ་ཕྱེད། །རྒྱལ་ཁམས་ཕྱོགས་མེད་འགྲིམས་ན་མངོན། །བཟོད་པའི་གོ་ཆ་སྲ་མི་སྲ། །ཁོང་ཁྲོའི་ཇག་ཆོམས་
བྱུང་ན་མངོན། །བསམ་གཏན་སེམས་གནད་བདེ་མི་བདེ། །རྟག་ཆད་བྱིང་རྒོད་འགྲན་ན་མངོན། །ཤེས་རབ་རལ་གྲི་རྣོ་མི་རྣོ། །ལུང་དང་གྲུབ་མཐའ་གཤགས་
ན་མངོན། །བླ་མའི་གདམས་ངག་ཆེ་མི་ཆེ། །ཐེག་པའི་དྲི་བ་བྱུང་ན་མངོན། །ཤེས་བྱ་ཀུན་ལ་མཁས་མི་མཁས། །བློ་གསལ་མང་པོས་བསྐོར་ན་མངོན། །
མངོན་ཤེས་སྤྱན་དང་ལྡན་མི་ལྡན། །དམུ་རྒོད་མ་རུངས་འདུལ་ན་མངོན། །ཞེས་ཞུས་པས། བླ་མ་བལ་པོ་ཞལ་ངོ་ནག་ཏིང་གིས་སོང། བླ་མའི་ཞལ་ནས་
ཁྱེད་སྒོམ་ཆེན་པ་དང། ངེད་བཤད་པ་བྱེད་པ་མི་འདྲ། འོན་ཀྱང་ང་ལ་གདམ་ངག་ཡོད་ཀྱིས། ནས་ཁལ་རྒྱ་བ་ཅིག་ཕུལ་དང་སྦྱིན་གྱིས་གསུང། ལར་ཁྱེད་

[066B]། ཕ་ན་མོ་གུ་རུ། སྔོན་ཚེ་བདེ་བ་སྤྱད་ལགས་པས། །དལ་འབྱོར་མི་ལུས་ཐོབ་བ་
འདི༑ ༑མི་ཚེ་སྟོང་སྐྱེལ་བྱེད་མ་ཁོམ། །དེས་ན་བྱ་བ་བཏང་པ་ཡིན། །ཐོས་བསམ་སྒྲོ་འདོགས་ཆོད་ལགས་པས། །སྲིད་པའི་མཚན་ཉིད་གོ་བ་འདིས། །
འཇིག་རྟེན་རྣམ་གཞག་སྐྱོང་མ་ཁོམ། །དེས་ན་དམན་ས་འཛིན་པ་ལགས། །ཚོགས་གཉིས་རྒྱུད་ལ་རྫོགས་ལགས་པས། །བདེ་སྐྱིད་རང་ལ་རྙེད་པ་འདིས། །ཐར་
ལམ་ལོགས་སུ་ཚོལ་མ་ཁོམ། །དེས་ན་ཞེ་འདོད་ཟད་པ་ཡིན། །མོས་གུས་སྣང་བ་དག་ལགས་པས། །བླ་མའི་ཐུགས་དགོངས་མཐོང་བ་འདིས། །གཞན་
ལ་ཡིད་སྨོན་འབུལ་མ་ཁོམ། །དེས་ན་ཆིག་རྒྱ་ཐུབ་པ་ཡིན། །སྲིད་པའི་སྐྱོ་ཤས་ཆེ་ལགས་པས། །འཆི་བ་རྒྱུད་ལ་སྐྱེས་པ་འདིས། །རྙེད་དང་བཀུར་སྟི་
ཚོལ་མ་ཁོམ། །དེས་ན་དཀའ་ཐུབ་བྱེད་པ་ཡིན། །འབྲེལ་མེད་ལམ་དང་འཕྲད་ལགས་པས། །སྒོ་གསུམ་རྩོལ་བ་ཞི་བ་འདིས། །ཐུན་བཞིའི་རྣལ་

[067A]༄༅། །འབྱོར་སྒོམ་མ་ཁོམ། །དེས་ན་ཉལ་ནས་བསྡད་པ་ཡིན། །སྨོན་ལམ་རྒྱུ་འབྲས་སྨིན་ལགས་པས། །འགྲོ་བའི་སྡུག་བསྔལ་
དྲན་པ་འདིས། །རང་གིས་ཞི་བདེ་སྒྲུབ་མ་ཁོམ། །དེས་ན་གཞན་དོན་བྱེད་པ་ཡིན། །བྱིན་བརླབས་རྒྱུད་ལ་ཞུགས་པ་འདིས། །ངེས་ཤེས་ནང་དུ་སྐྱེས་པ་
ཡིས༑ ༑ཐ་སྙད་ཚིག་ཕྱིར་འབྲང་མ་ཁོམ། །དེས་ན་གསོལ་བ་འདེབས་པ་ཡིན། །ཞེས་གསུངས་པས། དེ་ཁ་པོར་འདུག་དོན་ལ་ཡང་ཡོད་ཡོང། ངའི་བླ་མ་
ཕྱག་ན་རྡོ་རྗེ་དང། ང་ཕྱག་རྒྱ་ཆེན་པོ་ལ་སྐད་ཆེ་བ་ཡིན། ཁྱེད་རྣལ་འབྱོར་པ་གཤའ་མ་ཅིག་འདུག་ངའི་གྲྭ་པ་གྱིས་ལ་ང་བླ་མར་ཁུར་ང་ལ་གདམས་པ་ཡོད་ཀྱིས་
གསུང་པ་ལ་མགུར་འདི་ཕུལ་ལོ།། རྗེ་བླ་མའི་ཞབས་ལ་ཕྱག་འཚལ་ལོ། །དད་དང་མཁས་དང་བཙུན་དང་གསུམ། །འདི་གསུམ་སེམས་ཀྱི་སྲོག་ཤིང་
ལགས༑ ༑བཙུགས་ནས་བསྟན་ལ་འཛེག་ན་བདེ། །སྲོག་ཤིང་མཛད་ན་དེ་ལ་མཛོད། །ཆགས་མེད་སྣང་མེད་དམིགས་མེད་གསུམ། །འདི་གསུམ་སེམས་

[067B] །རྒྱུ་དང་རྐྱེན་གྱི་མདས་མི་ཕིགས། །གོ་ཆ་མཛད་ན་དེ་ལ་མཛོད། །སྒོམ་དང་བརྩོན་འགྲུས་སྲན་ཚུགས་གསུམ། །འདི་གསུམ་སེམས་ཀྱི་རྟ་ཕོ་ལགས་
བྲོས་ན་ཐར་ལམ་དགོངས་པ་སྙོག་རྟ་ཕོ་མཛད་ན་དེ་ལ་མཛོད། །རང་རིག་རང་གསལ་རྟོགས་མེད་གསུམ། །དེ་གསུམ་སེམས་ཀྱི་འབྲས་བུ་ལགས། །བཏབ་ན་
སྨིན་སླ་ཟ་ན་བཅུད། །འབྲས་བུ་མཛད་ན་དེ་ལ་མཛོད། །སེམས་དོན་བཅུ་གཉིས་བྱ་བ་ཡིན། །ཤེས་རབ་མཚོན་ཆེན་ཁོང་ནས་མཆིས། །ཆོས་བྱེད་ཀུན་ལ་དེ་
རྣམས་གཅེས། །དེ་རྣམས་འཛོམ་པ་རྒྱ་ལ་འགའ། །ཞེས་ཞུས་ནས། ཡར་ལུངས་ལ་ཡར་བྱོན་པས་ཉིན་གུང་ཙམ་ལ་གདབ་སྟེང་དུ་ཕེབས་པས། རིན་
གྲགས་ཆོས་ཡོན་གྱིས་གསེར་ལེན་དུ་ཡུལ་དུ་རྫངས། བླ་མ་ཉིད་ཞལ་སྐྱེམས་ནས་གྲོང་གསེབ་ནས་ཕར་བྱོན་པས། སྲང་ཁའི་ཕུགས་ན་སྒོ་གཅིག་འདུག་
སྒོ་དེ་ཕུལ་བས། ཆང་མ་གཉིས་ཀྱི་བར་ན། བཀའ་གདམས་པའི་བཙུན་པ་གཉིས་བསྡད་ནས་ཆང་ལ་ཧུབ་སྐོར་བྱེད་ཅིང་འདུག་པས། ཆང་མ་གཅིག་གིས་

[068A]༄༅། །ཆང་པུས་འོག་ཏུ་སྦས། གཅིག་གིས་འབར་དུ་བྱུང་བ་ལ་མགུར་འདི་གསུངས་སོ།། བླ་མ་དུས་གསུམ་སངས་རྒྱས་ངོ་བོ་ཉིད། །སྤྲང་
བདག་ལ་ཐུགས་རྗེའི་སྤྱན་གྱིས་གཟིགས། །ཤཱཀྱ་ཐུབ་པའི་བསྟན་པ་སྙིགས་མ་ལ། །བསླབ་པ་དངོས་བླངས་འདུལ་ཁྲིམས་ལྐོག་ཏུ་བཞག་ཚུལ་ཆོས་དངོས་
སུ་སྟོན་པའི་རབ་བྱུང་འདི་རྣམས་ལ། །ཐུགས་རྗེས་གཟིགས་དང་བྱམས་མགོན་ཐུགས་རྗེ་ཅན། །བོ་ཏི་མང་པོ་ཉན་བཤད་བྱས་ལགས་ཀྱང། །རང་གི་སེམས་
ཀྱི་མཚན་ཉིད་མ་རྟོགས་པར། །བཀྲུ་རྟ་ཤིང་ལྟར་ནེ་ཙོ་ཁ་བཤད་མཁན། །སྟོན་པ་རྣམས་ལ་བྱམས་མགོན་ཐུགས་རྗེས་གཟིགས། །མི་ཚེ་རི་ལ་བསྡད་ནས་
བསྒོམ་ལགས་ནའང། །བླུན་སྒོམ་ལྟེང་པོ་སྤོབ་ཡོར་སྐྱེད་མེད་ཅིང། །སྒོམ་སྒྲུབ་བྱས་ཀྱང་རང་རྒྱུད་གསེ་ལྟར་རེངས། །འབད་པ་དོན་མེད་སྒོམ་ཡུས་ཆེས་སྨྲ་
བའི༑ ༑སྒོམ་ཆེན་རྣམས་ལ་བྱམས་མྒོན་རང་གིས་རྣམ་རྟོག་དབང་དུ་མ་འདུས་བར། །ཕྱི་ཡི་སྤྱོད་པ་ཐོ་ཅོ་གཅེར་རྒྱུག་བྱེད། །རིག་པ་གཅེར་བུ་མཚན་མའི་

[068B] །དད་ལྡན་སུན་འབྱིན་ཟོག་པོ་ཁྱི་སྐྲོག་མཁན། །རྣལ་འབྱོར་རྣམས་ལ་བྱམས་མྒོན་བྲག་ཕུག་ཞྭ་ལྟར་གྱོན་ནས་སྒྲུབ་པོ་སྐད། །ཡི་དམ་མི་སྟེན་
འགོང་པོ་བསྙེན་སྒྲུབ་བྱེད། །རྫས་ངན་བསྲེག་པས་ཕྱི་ནང་རང་རྒྱུད་ཚིག་ཤི་ནས་འདྲེ་རུ་སྐྱེ་བའི་བསྙེན་སྒྲུབ་མཁན། །སྔགས་པ་རྣམས་ལཿ་མི་མཐུན་ཕྱོགས་ཆེ་
ཕྱིར་ལ་བསྒྱུར་རོ་སྐད། །ཟང་ཟིང་མདུན་དུ་བསགས་པས་ལྟས་ངན་དངོས། །འོ་དོད་བོས་ཀྱང་དོན་གོ་སྣ་ཅིག་མེད། །ལྟ་ལོག་སྤྱོད་ལོག་སྣང་ཞེན་མུ་སྟེགས་མཁན། །
བོན་པོ་རྣམས་ལཿ་ངན་དང་གཡོ་སྒྱུས་རང་དོན་ཡན་པར་བཏང། །ཁྲམ་དང་ཧམ་པས་གཞན་གྱི་དོན་ལ་འབད། །མནའ་ལ་ཟས་བགྱིས་ལ་ཡོགས་འཕྲལ་དུ་
བྱུང༑ ༑སྡིག་སྒྲིབ་ལྐོག་བསགས་མགུ་མཁན་གཅིག་མེད་ན། །གཙོ་བོ་རྣམས་ལཿ་རང་འདོད་ཁོང་དུ་བཅུག་ནས་གཞན་དོན་སྐད། །ཚ་གྲང་ནད་ངོས་མ་ཕྱེད་
སྨན་ལོག་གིས། །མི་གཅེས་ངག་ལ་ཁོང་ངན་ལག་ཡང་བྱེད། །བྱང་སེམས་མེད་པའི་གཤིན་རྗེ་ལག་དམར་མཁན། །ལྷ་རྗེ་རྣམས་ལཿ་རང་སྲོག་འབེན་དུ་

[069A]༄༅། །བཙུགས་ནས་གཡོག་བྱས་པས། །འབར་རྟག་བྱུང་ནས་ཤི་ན་གཏམ་སྙན་འདོད། །གྲགས་ལོ་གཅིག་ལ་རང་མགོ་མི་ལ་སྐྱེལ་
ཞེ་སྡང་དབང་གིས་དམྱལ་བའི་གཏིང་རྡོར་འགྲོ། །ཧོར་འདྲ་རྣམས་ལཿ་བཟའ་འཚོ་ཁྱིམ་གང་ནང་ནས་རང་གཅེས་ཡང། །ཕན་དུ་རེ་བས་སྡིག་པ་དགོས་ཁུར་
བསོག་ཕན་པའི་དགེ་བ་ཀུན་ལ་འགགས་ཤིང་བྱེད། །ཁྱི་མོ་ཚང་མ་ལྟ་བུའི་སེར་སྣ་ཅན། །བུད་མེད་རྣམས་ལཿ་འཇུག་པའི་སྔ་མ་སྨིན་པའི་ཕྱི་མ་བྱེད། །
འཁལ་འཐག་རེམ་ལ་དུག་པོ་གཞན་ལས་ཧྲུལ། །དགོས་པའི་ཆོས་མེད་རི་ཀླུངས་བང་ཆེན་བྱེད། །སྨྲ་མཆུ་མང་བས་ཡོན་མཆོད་སྐྱ་བ་མཁན། །བཙུན་མ་
རྣམས་ལཿ་མི་ལུས་ཐོབ་ནས་ཆོས་ལ་མི་བསམ་པར། །མེ་ལོང་ཁྱེར་ནས་བྱད་ལ་ཕྱི་བདར་བྱེད། །སྙིང་དུ་ཁྱོ་བསམ་རྒྱབ་ཏུ་ཕ་མ་སྐྱུར། །དོན་གོ་མེད་པའི་སྲིན་
མོ་རང་རྩིས་ཅན། །སྨན་ཤར་རྣམས་ལཿ་ལས་སུ་བུ་སྐྱོངས་ཤག་ངན་སྣ་མས་འདྲེན། །མགོ་བོ་དཀར་ཡང་འཆི་སྙམ་ཡིད་ལ་མེད། །སྦྱིན་ལ་མ་གོམས་

[069B] །བསོད་ནམས་ཟད་པའི་དམ་པ་དཀར་ཆུང་མང། །རྒན་མོ་རྣམས་ལཿ་ཕ་དང་མ་ཡིས་གཅེས་པར་སྐྱོངས་ན་ཡང། །བསླབས་པ་མི་ཉན་
ཚུར་ལ་སྡུག་ཡུས་བྱེད། །བོང་ལུས་རྫོགས་དུས་ཕ་མ་བརྡུང་བྱེད་པའི། །འགོང་སྤྲུལ་ལན་ཆགས་སྣབས་ལུད་འགོས་རྣམས་ཀྱིས། །བུ་ཚ་རྣམས་ལཿ་བ་མ་
དུས་གསུམ་སངས་རྒྱས་ཐུགས་རྗེ་ཅན། །རས་པ་བདག་ལ་ཐུགས་རྗེས་བྱིན་གྱིས་བརློབས། །ཁྱེད་འདིར་བཞུགས་ཀྱི་སྨན་བཙུན་ཡ་བཞི་པོ། །མི་རས་པའི་
གླུ་དེ་སེམས་ལ་ཞོག་ཞལ་ཆོས་ལ་བསྒྱུར་ན་དོན་ཆེན་འགྲུབ། །མི་ང་ཟེར་ཉན་ན་བཀྲ་ཤིས་འབྱུང། །ཞེས་གསུངས་པས། དེ་ན་འདུག་པའི་སྟོན་པ་
གཉིས༑ ཆང་མ་གཉིས་ཏེ་ཁོང་རྣམས་ཤིན་ཏུ་དད་པར་གྱུར་ཏེ་ཁྱེད་བདེན་ཟེར་ནས། བླ་མ་ལ་དབང་དང་གདམ་ངག་མང་དུ་ཞུས་ནས་སྒོམ་དུ་བཅུག་པས་རས་
རྐྱང་ཐུབ་པའི་རྣལ་འབྱོར་ཕོ་མོ་བཞི་བྱུང་བས་ངོ་མཚར་བའི་སློབ་མར་གྱུར་ཏོ། །དེ་ནས་བླ་མ་རས་ཆུང་པས་བསོད་སྙོམས་ལ་བྱོན། །མཁར་ལེགས་པོ་གཅིག་

[070A]༄༅། །གི་སྒོ་དྲུང་དུ་དབྱངས་འཐེན་པས། ལྷ་ལྕམ་ཡབ་རྩད་བོའི་སྙུན་གཡོག་བྱེད་ཀྱིན་ཡོད་པས། ཚིག་པ་ཟ་ནས་སྒོ་དྲུང་འོངས་པ་ལ། རྗེ་བཙུན་
རས་ཆུང་པའི་སྐྱེ་འབྲས་མཐོང་བ་དང། དད་པ་རང་དབང་མེད་པར་ཤོར་ནས། དབུ་ཞབས་ཐམས་ཅད་ལ་ལྟ་ཞིང་ཁྱེད་གང་ནས་འོངས། གང་དུ་འབྱོན་ཇི་སྐད་བྱ་བ་
ཡིན་ཟེར་བ་ལ། ངས་གཉའ་ནང་ནས་འོངས། བླ་མ་མི་ལ། ང་རང་རས་ཆུང་བྱ་བ་ཡིན། བླ་མ་ལ་ཆོས་ཞུ་བའི་འབུལ་བ་འདྲ་ཚོལ་ཡོངས་པ་ཡིན་གསུངས་པས་
ཁྱེད་རང་འདིར་ཐེན་པ་ཅིག་མཛོད་ཅིག་ཟེར་ནང་དུ་སོང། ཡབ་རྩད་པོ་ལ་འདི་ལྟ་བུ་འདུག་ཞུས་པས། མདང་རྨི་ལམ་བཟང་པོ་ཡང་བྱུང། མོ་རྩིས་ཀྱང་རྣལ་འབྱོར་
པ་གཅིག་གིས་ཕན་ཟེར་བ་བྱུང་བས་ནང་དུ་གདན་དྲོངས་ཤོག་གསུང་ནས། ལྷ་ལྕམ་གྱིས་སྤྱན་དྲངས་ཕྱིན་པས། ཡབ་རྩད་པོ་དང་མཇལ། བླ་མ་ཁྱེད་གང་
ནས་བྱོན་ཟེར། ངས་གཉའ་ནང་ནས་ཡོངས་གསུངས་པས། གཉའ་ནང་ཕྱོགས་ནས་རས་ཆེན་རས་ཆུང་བྱ་བ་ཡོད་ཟེར་བ་ཁྱེད་སུའི་གྲྭ་པ་ཡིན་ཟེར། རས་ཆེན་ཟེར་

[070B] ང་དེའི་ཐུགས་སྲས་རས་ཆུང་པ་ཡིན་གསུངས་པས། འོ་ན་ང་བསོད་ནམས་བསགས། བླ་མ་དཔོན་སློབ་གདན་དྲངས་ན་མི་འདྲོངས་
བསམ་པ་ལ། ད་ལྟ་སྒོ་རུ་ཕེབས། ད་ངའི་ནད་འདི་དྲག་པ་ཅིག་བྱུང་ན་ཁྱེད་ཅི་མཉེས་ཀྱི་ཞབས་ཏོག་བྱེད་ཟེར། བླ་མས་གཙུག་ཏོར་རྣམ་རྒྱལ་གྱི་གཟུངས་
ཚེ་སྲིང་བའི་བྱིན་བརླབས། རྡོ་རྗེ་རྣམ་འཇོམས་ཀྱི་ཁྲུས་བྱས་པས། ཞག་བདུན་ནས་ཡབ་ཀྱི་ནད་ལྷག་མ་མེད་པར་སོས། རྩད་པོ་མོས་ནས། ང་ལ་བུ་མེད་
པས་ངའི་མངའ་རིས་ནོར་རྫས་བུ་མོ་དང་བཅས་པ་ཐམས་ཅད་བླ་མ་ལ་འབུལ་ལོ། །ཟེར་བ་ཞལ་གྱིས་བཞེས། གཞན་དེ་ཕྱོགས་སུ་ཆོས་ཞུའི་འབུལ་བ་སྟོབས་
ཆེན་བྱུང་བ་རྣམས་བསྣམས་ཏེ། བལ་བོ་ཨ་སུའ་དྲུང་དུ་བྱོན། འབུལ་བ་རྣམས་བླ་མ་ལ་བགྱིས་ནས། གདམས་པ་ལྷག་མ་མེད་པ་ཞུ་ཞུས་པས། གདམ་ངག་
མང་དུ་གནང་བྱུང་བ་ལ། ཅུང་མ་མགུ་ནས། སླར་ཡང་ཚོགས་མཆོད་ཕུལ་ཏེ། ཉམས་ཚད་ལྟ་བའི་མགུར་འདི་ཕུལ་ལོ།། ཕ་བླ་མ་རྗེ་ལ་གསོལ་བ་འདེབས། །

[071A]༄༅། །རྒྱུད་སྨིན་ཅིང་གྲོལ་བར་བྱིན་གྱིས་བརློབས། །ང་དང་པོ་ལྟ་བའི་གནས་ལུགས་གོ། །བར་དུ་སྒོམ་པའི་ཉམས་ལེན་ཤེས། །ཐ་མར་
སྤྱོད་པའི་གདེང་དང་ལྡན། །དེ་བླ་མ་མི་ལའི་བཀའ་དྲིན་ཡོད། །ངའི་ལྟ་བ་སྣང་སྟོང་བརྗོད་མེད་དེ། །ད་ལྟ་སྤྲོས་པའི་བྱ་སྤུ་འཐོར། །སྒོམ་པ་བདེ་གསལ་
རྟ་ཕོ་དེ། །ད་ལྟ་བྱིང་རྒོད་མཐའ་ལ་ཆུད། །སྤྱོད་པ་གཟུང་འཛིན་ཀུན་བྲལ་དེ། །ད་ལྟ་ཆོས་བརྒྱད་ལ་ལ་འཛེག་འབྲས་བུ་རང་གསལ་སྒྲོན་མེ་དེ། །ད་ལྟ་
རེ་དོགས་ཐང་ལ་འཁྱམས། །ཁྱེད་གདམ་ངག་ཡོངས་ཀྱི་ལྡེ་མིག་ཡིན། །གདམས་པ་རྣམས་ཀྱི་གསང་བའི་མཛོད། །ས་ར་ཧ་ནས་བརྒྱུད་པ་ཡིས། །མཻ་ཏྲིའི་
ཐུགས་ཀྱི་སྒྲོན་མེ་ཞུ། །ཞེས་ཞུས་པས། བླ་མ་ཞལ་ནག་ཏིང་སོང། ཞག་བཅོ་ལྔ་ང་འཚམས་བྱེད་དེ་བར་སྡོད། གདམས་ངག་ཡོད་ཀྱིས་གསུང། མཚམས་
གྲོལ་མཚམས་སུ། སློབ་མ་མང་པོ་ལ་སྤྱི་ཆོས་དང། ང་ལ་དགོས་སུ་དཧོ་ཧ་སྐོར་གསུམ། ངོ་སྤྲོད་ལྟ་བའི་སྐོར། མཉམ་བཞག་སྒོམ་པའི་སྐོར་ལམ་ཁྱེར་

[071B] མཐར་ཐུག་འབྲས་བུའི་སྐོར། སྙིང་པོ་ཡང་ཏིག་གི་སྐོར། ཐུན་མོང་སྤྱིའི་བརྡའ་སྐོར། ཁ་འཐོར་རྒྱབ་བརྟེན་གྱི་བརྡ་སྐོར་རྣམས་དང། མན་ངག་
གི་སྐོར་རྣམས་སྙན་རྒྱུད་དུ་གནང་ནས་འདི་ཆིག་རྒྱུད་དུ་བྱིན་པ་ཡིན། །ཁྱོད་རང་ཡང་རྒྱུད་འཛིན་ཞིག་མིན་པ་གཞན་ལ་མ་བཤད་ཅིག་ང་ལ་ཡང་འབུལ་བ་སྐྱོལ་
ཅིག་གསུངས་སོ། །དེ་ནས་རས་ཆུང་པས་ཚོགས་མཆོད་འབུལ་བ་བགྱིས་ནས་བྱོན་པས་ལྷ་སར་ཕེབས། སྟོན་པ་ཁ་ཅིག་མ་དད་ཏེ་ཁ་གཏོང་བ་ལ་མགུར་འདི་
གསུངས་སོ།། ན་མོ་གུ་རུ། རང་གི་རྒྱུད་ལ་མེད་པ་རུ། །རེ་བ་ཆེ་ཡང་མི་ཡོང་བས། །དགེ་བཅུ་མ་བཅད་མཐོ་རིས་རེ། །ཚུལ་ཁྲིམས་མ་བསྲུངས་བཙུན་པ་
རེ༑ ༑སྟོང་ཉིད་མ་སྒོམས་སངས་རྒྱས་རེ། །གཞན་སྐྱོན་དྲངས་པས་རང་བཙུན་རེ། །སེར་ལུས་བསྒྱུར་ཙམ་བཙུན་པར་རེ། །མགོ་རལ་ཕོད་ཀས་སྔགས་པ་
རེ༑ ༑ནོར་གཉེན་ཆགས་པས་རང་དོན་རེ། །ནན་ཏན་མ་བྱས་སྟོན་པ་རེ། །ངོས་བཟུངས་ཅན་ལ་ལྟ་བ་རེ། །བཟའ་གཏད་ཅན་ལ་བསྒོམ་པ་རེ། བླང་དོར་

[072A]༄༅། །ཅན་ལ་སྤྱོད་པ་རེ། །གཉིས་འཛིན་ཅན་ལ་ཐེག་ཆེན་རེ། །ཟང་ཟིང་ཅན་ལ་སྒོམ་ཆེན་རེ། །ལེ་ལོ་ཅན་ལ་སྒོམ་པ་རེ། །སྦྱིན་པ་
མ་བཏང་ལོངས་སྤྱོད་རེ། །སྤྱོད་པ་རྩིང་ལ་རྟོགས་ལྡན་རེ། །ཕྱི་མ་རྗེད་ལ་སྤྱང་པོ་རེ། །རང་ཕུང་སྒྲུབ་ལ་དྲག་པོ་རེ། །གཡང་སར་འདུག་ལ་བརྟན་པོ་རེ། །བྱི་
ཕྲུག་གསོ་ལ་མཛངས་མ་རེ། །སྡིག་པ་སྒྲུབ་ལ་དགེ་བ་རེ། །དུག་གསུམ་མ་སྤངས་ཡོན་ཏན་རེ། །དགྲ་ཟིན་ཅན་ལ་བྱམས་པ་རེ། །ཞེ་སྡང་ཅན་ལ་སྙིང་
རྗེ་རེ། །ཕན་སེམས་ཆུང་ལ་སེམས་བསྐྱེད་རེ། །སྐྱབས་འགྲོ་མ་བསྟན་ཚུལ་ཁྲིམས་རེ། །འདུལ་ཁྲིམས་མེད་པར་སེམས་བསྐྱེད་རེ། །སེམས་བསྐྱེད་མེད་
པར་དབང་བསྐུར་རེ། །སློངས་ཀྱང་མི་ལོངས་པ་ཡི་ཆོས། །འདུལ་ཁྲིམས་མི་སྲུང་བཙུན་པ་མིན། །དམ་ཚིག་མི་སྲུང་སྔགས་པ་མིན། །སྡོམ་པ་བླངས་ཀྱང་
དོན་མེད་འགྱུར། །ཞེས་གསུངས་ནས། ཆུ་ལ་མི་བྱིང་བ་སོགས་སྤྲུལ་བསྒྱུར་མང་དུ་མཛད་པས། འབུམ་སྟོན་དད་པར་གྱུར་ཏེ། བཤགས་པ་བྱས་ཆོས་

[072B] སྒོམ་ཆེན་བཟང་པོ་ཅིག་བྱུང་ངོ། །དེ་ནས་སྦྲག་ན་བཞུགས་དུས། རྣལ་འབྱོར་པ་བག་ཡངས་བྱེད་པ་གཅིག་བྱུང་ནས་མགུར་འདི་གསུངས་སོ། །
ཕ་ན་མོ་གུ་རུ། དལ་འབྱོར་མི་ལུས་ཐོབ་ནས་ཆོས་སྒོར་ཞུགས་པས་ཆོག་གམ་བསམ་ཙ་ན། །དེ་ལས་དཀའ་བའི་ཐོས་བསམ་སྒྲོ་འདོགས་གཅོད་དགོས་ཅི་ལ་མནོ། །
འཆི་བ་རྒྱུད་ལ་སྐྱེས་ནས་བདག་འཛིན་བློ་སྣ་བཏུངས་པས་ཆོག་གམ་བསམ་ཙ་ན། །དེ་བས་དཀའ་བའི་དགོས་མེད་ཕུགས་སུ་འཇུག་དགོས་ཅི་ལ་མནོ། །སྲིད་
པའི་མཚན་ཉིད་གོ་ནས་དགེ་བཅུ་སྤྱད་པས་ཆོག་གམ་བསམ་ཙ་ན། །དེ་བས་དཀའ་བའི་རྒྱུ་འབྲས་ལས་ལ་འཛེམ་དགོས་ཅི་ལ་མནོ། །གདམ་ངག་ཟབ་མོ་ཞུས་
ནས་དེ་དོན་བློ་ལ་ཡོད་པས་ཆོག་གམ་བསམ་ཙ་ན། །དེ་བས་དཀའ་བའི་གྲུབ་ཐོབ་རྒྱུད་པ་སྙག་དགོས་ཅི་ལ་མནོ། གནས་པ་ཟིན་ནས་སྡོད་ཚུགས་ཐུབ་པས་ཆོག་
གམ་བསམ་ཙ་ན། །དེ་བས་དཀའ་བའི་གཉུག་མའི་ངོ་བོ་མཐོང་དགོས་ཅི་ལ་མནོ། །གཞིའི་གནས་ལུགས་གོ་ནས་སྤྱོད་ལམ་ཡན་པར་བཏང་བས་ཆོག་གམ་བསམ་

[073A]༄༅། །ཙ་ན། །དེ་བས་དཀའ་བའི་ཅི་དགུ་རྒྱབ་ཏུ་སྐྱུར་ནས་སྒོམ་དགོས་ཅི་ལ་མནོ། གཅིག་པུར་རི་ལ་འདུག་ནས་དགེ་སྦྱོར་སྐྱོངས་པས་ཆོག་
གམ་བསམ་ཙ་ན། །དེ་བས་དཀའ་བའི་བླ་མས་ཅི་གསུང་སྒྲུབ་དགོས་ཅི་ལ་མནོ། །ཆོས་བརྒྱད་འདོད་བློ་ཟད་ནས་རང་ཉིད་གཙང་སར་ཐོན་པས་ཆོག་གམ་བསམ་
ཙ་ན། །དེ་ལས་དཀའ་བའི་དོན་གཉིས་ཕུན་སུམ་ཚོགས་དགོས་ཅི་ལ་མནོ། །ཞེས་གསུངས་པས། ཁོང་རྣམས་ཁྱེད་བདེན་ཟེར་རྣལ་འབྱོར་པ་བཟང་པོ་རེ་བྱུང་ངོ། །
དེ་ནས་དོལ་དུ་མཚུར་སྟོན་དབང་ངེ་དང་མཇལ། ཇ་དང་བཅས་པའི་འབུལ་བ་ཕུལ། གདམ་ངག་ཅིག་ཐུགས་རྗེས་བཟུང་ཞུས་པས། ཞལ་པོ་ཆེར་གསུང་ཞིང་
ལག་ལེན་བསྟན་རྒྱུ་མ་བྱུང་བ་ལ་མགུར་འདི་གསུངས་སོ།། པུ་ལ་ཧ་རིའི་འོག་ཁང་དུ། སྤྲུལ་སྐུ་རྒྱུད་སྡེ་འཐོར་བ་བསྡུས། །ཕུ་ལ་ཧ་རིའི་བར་ཁང་དུ། །
མ་རྒྱུད་ལོངས་སྐུ་ཚིག་ཏུ་བསྟན། པུ་ལ་ཧ་རིའི་སྟེང་ཁང་དུ། ཆོས་སྐུ་ཕ་རྒྱུད་དོན་དུ་བསྟན། །དེ་དོན་ང་ལ་ཡོད་གསུངས་ནས། །ཟེར་ཟེར་ཐམས་ཅད་མི་བདེན་

[073B] ༑ཚོ་ཚོ་ཐམས་ཅད་མི་བཤའ་སྟེ། །བདེན་ན་ལག་ལེན་བསྟན་པར་རིགས། །ཞེས་ཞུས་པས། དབང་ངེ་ན་རེ། མི་ལ་རས་པ་ལ་གདམ་ངག་རྣམས་ཡོད་
ཁྱོད་ལ་ཡོད་ན་རླུང་ཕྱག་གི་འདུག་ལུགས་ཅིག་སྟོན་དང་གསུང་བ་ལ། ནམ་མཁའི་རླུང་བཟུང་སྟེ་འདོམ་གང་ཙམ་གྱིས་བར་སྣང་ལ་གཡོ་འགུལ་མེད་པར་བཞུགས་ནས་
མགུར་འདི་གསུངས་སོ།། ན་མོ་གུ་རུ། མཐའ་བཞི་ཡིད་ལ་མི་བྱེད་པར། །སྐྱེ་མེད་བདེན་བདེན་བཟའ་གཏད་མེད། །རས་ཆུང་པ་ཡི་ལྟ་བ་ཡིན། །ཐ་སྙད་མཁན་
ལ་ཅི་ཆ་ཡོད། །ཤེས་པ་རྟེན་དང་བྲལ་བ་ལ། །རང་སེམས་གང་དགར་དམིགས་གཏད་མེད། །རས་ཆུང་པ་ཡི་སྒོམ་པ་ཡིན། །དམིགས་གཏད་མཁན་ལ་ཅི་ཆ་
ཡོད༑ ༑རང་བྱུང་ཆེད་དུ་མ་བྱས་པའི། །བདེ་གསལ་སྟོང་པའི་རང་བཞིན་འདི། །རས་ཆུང་པ་ཡི་ཉམས་མྱོང་ཡིན། །ཉམས་མྱོང་མེད་ལ་ཅི་ཆ་ཡོད། །ཞེན་རྟོག་
བཅོས་མ་བྲལ་བ་ཡིས། །རང་བྱུང་ཤེས་པ་གང་དགར་སྐྱོང། །རས་ཆུང་པ་ཡི་སྤྱོད་པ་ཡིན། །ཚུལ་འཆོས་མཁན་ལ་ཅི་ཆ་ཡོད། །གཉིས་འཛིན་བློ་དང་བྲལ་

[074A]༄༅། །བ་ཡི། །ཐ་མལ་ཤེས་པ་གཉུག་མ་ལ། །བདུད་ཅེས་བྱ་བའི་མིང་ཡང་མེད། །ཐ་སྙད་ཞེན་ལ་ཅི་ཆ་ཡོད། །རང་སེམས་བློ་ལས་
འདས་པ་ལ། །རེ་དང་དོགས་པའི་མིང་ཡང་མེད། །རས་ཆུང་པ་ཡི་འབྲས་བུ་ཡིན། །བླང་དོར་ཅན་ལ་ཅི་ཆ་ཡོད། །སངས་རྒྱས་ཐོབ་ཏུ་མི་རེ་ཞིང། །འཁོར་བ་
སྤང་དུ་མེད་པ་འདི། །རྣལ་འབྱོར་པ་ཡི་མན་ངག་ཡིན། །བློ་དམན་རྣམས་ལ་ཅི་ཆ་ཡོད། །ཞེས་གསུངས་ནས། །ཡང་ཆུ་རླུང་དབང་དུ་མཛད་ནས། བར་སྣང་
ལ་སྤྲིན་ཆུའི་རང་བཞིན་ཅན་ལྟ་བུར་བཞུགས། ཡང་ས་རླུང་དབང་དུ་མཛད་པ། སྐུ་ལྟེ་བ་མན་ཆད་ས་ལ་ཐིམ་པས། མི་མངོན་པར་མཛད་ནས་མགུར་འདི་གསུངས་
སོ༑༑ ན་མོ་གུ་རུ། སེམས་སྟོང་པའི་ནང་ནས་རིག་པའི་འཕྱོ། །གཟུང་འཛིན་བྱ་བའི་མིང་ཡང་མེད། །ལྟ་བ་ཐག་ཆོད་བློ་རེ་བདེ། །གཉིས་མེད་ཀློང་ནས་
བདེ་ཆེན་འཕྱོ། །བྱིང་རྒོད་བྱ་བའི་མིང་ཡང་མེད། །སྒོམ་པ་ཐག་ཆོད་བློ་རེ་བདེ། །དབྱེར་མེད་ངང་ནས་ལྷུག་པར་འཕྱོ། །ཚུལ་ཆོས་བྱ་བའི་མིང་ཡང་མེད། །

[074B] །ཆོས་སྐུའི་ངང་ནས་གཟུགས་སྐུ་འཕྱོ། །འཁྲུལ་སྣང་བྱ་བའི་མིང་ཡང་མེད། །འབྲས་བུ་ཐག་ཆོད་བློ་རེ་བདེ། །ཅེས་གསུངས་ནས་
ངའི་བླ་མ་ལ་ནམ་མཁའ་ལ་འཕུར་བ་སོགས་རླུང་ནུས་འདི་བས་ཆེ་བ་ཡོད་གསུངས་པས། དབང་ངེ་ཧ་ལས་པར་གྱུར་ཏོ། །དེ་ནས་ཡར་ལུངས་སུ་བྱོན། རྩད་པོ་ལ་
ཆོས་དང་གདམ་ངག་གནང་བས། རྩད་པོ་ཤིན་ཏུ་མོས་པར་གྱུར། གདམ་ངག་རྣམས་ལ་དྲོད་ཆ་ཅུང་ཟད་ཡོད་དུས་ང་རྒྱལ་སྐྱེས་པ་ལ་མགུར་འདི་གསུངས་སོ། །
ཕ་ན་མོ་གུ་རུ། ས་བདག་རྒྱལ་པོའི་བདེ་སྐྱིད་དེ། །སྦྱིན་པ་རྣམ་བཞི་བཏང་ལགས་པས། །འཁོར་ལོས་བསྒྱུར་བའི་རྒྱལ་པོར་སྐྱེས། །འཁོར་ལོས་བསྒྱུར་བའི་
རྒྱལ་པོ་ལ། །རིན་ཆེན་སྣ་བདུན་རྒྱན་ཡང་དགོས། །འཁོར་ལོས་གང་དུ་བསྒྱུར་སར་འགྲོ། །ནོར་བུས་དགོས་འདོད་ཆར་དུ་འབེབས། །བཙུན་མོས་མཛེས་པའི་
རྒྱན་ཡང་འདོགས། །བློན་པོས་གྲོས་ཀྱི་བླ་རེས་འབྲི། །གླང་པོས་དམག་གི་དཔུང་ཡང་འཇོམས། །རྟ་མཆོག་གང་འདོད་གནས་སུ་སྐྱེལ། །དམག་དཔོན་དགྲ་

[075A]༄༅། །ཡི་དཔུང་ཡང་འཇོམས། དེ་འཕྲལ་དུ་བདེ་དེ་རྟག་ངེས་མེད། །ཁྱེད་རྟེན་དུ་བདེ་སྐྱིད་བཞེད་པ་ན། །འདི་ལྟར་ཤེས་ན་བདེ་བར་མཆིས། །
དད་པ་འཁོར་ལོ་རིན་པོ་ཆེ། །ཉིན་མཚན་དགེ་བའི་ལས་ལ་སྦྱོར། །ཤེས་རབ་ནོར་བུ་རིན་པོ་ཆེ། །བདག་དང་གཞན་གྱི་རེ་བ་བསྐོང། །ཚུལ་ཁྲིམས་བཙུན་མོ་རིན་པོ་ཆེ། །
མཛེས་ཤིང་བཙུན་པའི་རྒྱན་ཡང་འདོགས། །ཁྲེལ་ཡོད་བློན་པོ་རིན་པོ་ཆེ། །ཕྱིན་ཅི་ལོག་གི་ལམ་རྣམས་སྤོང། །བསམ་གཏན་གླང་པོ་རིན་པོ་ཆེ། །བསོད་ནམས་
ཡེ་ཤེས་ཚོགས་གཉིས་རྫོགས། །བརྩོན་འགྲུས་རྟ་མཆོག་རིན་པོ་ཆེ། །ཉོན་མོངས་བདག་མེད་དབྱིངས་སུ་སྐྱེས། །ཐོས་པ་དམག་དཔོན་རིན་པོ་ཆེ། །ལོག་ལྟ་དགྲ་
ཡི་དཔུང་ཡང་འཇོམས། །ཁྱེད་དེ་ལྟར་ཤེས་ན་བདེ་ལེགས་ཏེ། །ད་ལྟ་གཡེང་བའི་དབང་ལ་གནས། །འཆི་བར་འགྱོད་དེ་ཐབས་མེད་དམ། །བདག་ཉིད་རྣལ་འབྱོར་
བདེ་བ་འདི། །ཚོགས་དྲུག་སྣང་བ་གྲོགས་སུ་ཤར། །འཁོར་འདས་རེ་དོགས་མ་མཆིས་པས། །རང་སེམས་རྒྱལ་པོ་ཡིན་ནམ་མནོ། །རང་སེམས་རྟོགས་པའི་རྒྱལ་

[075B] །རིན་ཆེན་སྣ་བདུན་འཁོར་ཡང་དགོས། །བདག་ཐ་སྙད་ཚིག་ལ་མ་འབྲེངས་པར། །ཟབ་མོའི་ཆོས་ལ་མོས་པ་བྱས། །ངེས་ཤེས་བློ་ཡི་གཏིང་ནས་སྐྱེས། །
དེ་བློན་པོ་གྲོས་ཀྱི་ཕུལ་དུ་བྱུང། །བླ་མ་རྗེ་བཙུན་ཞལ་སྔ་ནས། །གདམ་ངག་ཟབ་མོ་ང་རང་སྟོན། །ནཱ་རོ་པ་ཡི་བུ་རྒྱུད་ལ། །རྒྱུད་འབྲེལ་གདམ་ངག་ཆོད་ཅིག་
གསུང༑ ༑གདམ་ངག་ཆེ་དགུ་སྤུས་བཏུས་ནས། །འཁོར་འདས་ཀྱི་སྒྲོ་འདོགས་ཆོད་ལགས་པས། །མ་རིག་སྐྱེ་མེད་དུ་ཡལ་ནས་ཐལ། །ཉོན་མོངས་ཡེ་ཤེས་
དབྱིངས་སུ་ཐལ། །མི་མང་འཚོགས་པའི་འདུ་འཛི་འདི། །གཡེང་བར་འདུག་པས་རི་ཁྲོད་འགྲིམས། །བསྐྱེད་རྫོགས་གཉིས་ལ་གཞི་བྱས་ནས། །རང་གི་
སེམས་ཀྱི་རྩལ་ཡང་སྦྱངས། །ཁྱུང་ཕྲུག་མཁའ་ལ་གཤོག་རྒྱངས་འདྲ། །དེ་གོམས་རྟོགས་ཀྱི་འཁོར་ལོ་རིན་པོ་ཆེ། །དེ་ཚོགས་དྲུག་གི་སྣང་བ་ཧལ་བོར་ཐལ། །
འདོད་པའི་ཡོན་ཏན་ཆོག་ཤེས་པས། །ལོངས་སྤྱོད་ཆེ་ལ་དགའ་རྒྱུ་མེད། བསྟོད་སྨད་ཚིག་གི་བརྗོད་པ་ཡང། །སྒྲ་སྙན་ཡིན་པས་སྙན་རྒྱུ་མེད། །འཁྲུལ་སྣང་

[076A]༄༅། །བདུད་ཀྱི་ཆོ་འཕྲུལ་ཡང། །བར་སྣང་ཡིན་པས་འཇིགས་རྒྱུ་མེད། །སེམས་ཀྱི་རྟག་ཆད་གཉིས་ཡལ་བས། །སྐྱེ་ཤི་གཉིས་ལ་
འཇིགས་རྒྱུ་མེད། །དེས་དམག་དཔོན་ལོ་ཏོག་བཅོམ་མམ་སྙམ། །དེ་ལྟར་རྟོགས་པའི་རང་བཞིན་གྱིས། །སེམས་ཉིད་གདོད་ནས་དག་པ་ལ། །སྣང་བ་སློབ་དཔོན་
དུ་འཆར་གྱིན་གདའ། །འཁོར་བ་ཡེ་ཤེས་སུ་འཆར་གྱིན་གདའ། །རྣམ་རྟོགས་གྲོགས་སུ་འཆར་གྱིན་གདའ། །ནགས་ལ་མེ་ལྕེ་མཆེད་པ་བཞིན། །ལང་རུང་སྡོད་
རུང་སྨན་རྐྱལ་འདྲ། །དེ་ཡེངས་པ་མེད་པའི་རྣལ་འབྱོར་ལ། །དྲན་རྟོག་ཞེན་མེད་རང་ཡལ་ཐལ། །མཁའ་ལ་བྱ་འཕུར་རྗེས་མ་མཆིས། །ཚོགས་དྲུག་རྐྱེན་
སྣང་བློ་བུར་ལ། །འཛིན་པ་མེད་པར་གྲོགས་སུ་ཤར། །བཀག་པ་མེད་པའི་གཟིགས་མོ་ཆེ། །དེ་བཙུན་མོ་མཛེས་པའི་རྒྱན་ཡང་འདོགས། །དེ་ལྟར་རྟོགས་
པའི་རྣལ་འབྱོར་ལ། །ཁྱབ་པ་ནམ་མཁའ་ལྟ་བུ་ཐལ། །སེམས་ཀྱི་ཁྱིམ་ལ་ཕྱི་ནང་མེད། །ངོས་བཟུང་མེད་པའི་བར་སྣང་ལ། །འོད་གསལ་སྒོམ་པ་ཡངས་

[076B] །དབྱིངས་དང་སེམས་ཉིད་དབྱེར་མེད་ལ། །སྐུ་གསུམ་རྒྱུན་ལ་ཉིན་མཚན་མེད། །དབང་མེད་ཉི་མ་ལྟ་བུ་ལ། །འོད་ཟེར་ཤར་བས་ཕྱོགས་རིས་མེད་
ནོར་བུས་དགོས་འདོད་འབྱུང་བར་གོ། །རིན་ཆེན་སྣ་བདུན་ནོར་མཆོག་འདི། །རྣལ་འབྱོར་པ་ཡི་རྟེན་དུ་ཆེ། །སྲོག་དང་བྲལ་ཡང་དེ་མི་འབྲལ། །ནོར་གྱི་དམ་པ་ཡིན་
ནམ་མནོ། །རྒྱལ་པོའི་ལོངས་སྤྱོད་སྨོན་རྒྱུ་མེད། །མཁས་པའི་ཐ་སྙད་སྙན་རྒྱུ་མེད། །དེ་ཀུ་རེ་ཡིན་ཏེ་མགུར་མ་ལགས། །ཞེས་གསུངས་ནས། དེར་ལོ་གསུམ་
བཞུགས༑ རྗེ་བཙུན་རས་ཆུང་པ་ལ་གཡུ་གཉིས་ཡོད་པ་ལྷ་ཅིག་ལ་གནང་དུ་རེ་ནས་ཞབས་ཏོག་བཟབས་ནས་སྒྲུབས། གཡུ་ཅིག་མཛེ་མོ་ལ་བྱིན། གཅིག་སྤྲང་ཁྱུ་
ལ་བྱིན་པ། མོས་རིག་ནས་གཤེ་བཀུར་མང་པོ་བཏབ་པ་ལ། ཐུགས་སྐྱོ་ཞིང་རྐྱེན་ངན་གྲོགས་སུ་ཤར་ཏེ། སླར་ཡང་བླ་མའི་དྲུང་དུ་བྱོན་པར་ཆས་ཏེ། བོང་འགྲོས་ཀྱི་
ཟླ་ལམ་གཉིས་ཞག་གཉིས་ལ་ཆོད་ནས། འབྲི་ལྕེ་ཕུག་ཏུ་བླ་མའི་དྲུང་དུ་ཕེབས་པ་སྐུ་མཚམ་མཛད་པ་དང་ཐུག་རས་པ་རྣམས་ཀྱིས་སྣ་ལེན་བཟང་པོ་བྱས་

[077A]༄༅། །སྐུ་མཚམས་གྲོལ་འཚམས་ཚོགས་གཏོར་གྱི་རྒྱུ་ཁྱེར་ཤོག་གསུང་ནས། རས་ཆུང་པས་ཚོགས་འཁོར་རྒྱས་པར་བསྣམས་ཏེ། རྗེ་བཙུན་
དང་མཇལ་ཕྱག་བཙལ་བས། མཎྜལ་གྱི་སྟེངས་ན་མཛེ་ཕོ་ལ་བྱིན་པའི་གཡུ་རྡོག་གེ་འདུག་པས། རས་ཆུང་པ་ལུས་སྤྲིད་ཆིལ་སོང། དེས་རྐྱེན་བྱས་འཁོར་
བ་ལ་ཞེན་པ་གཏིང་ནས་ལོག་སྟེ། དེང་ཕྱིན་ཆད་བླ་མ་རྗེ་བཙུན་གྱི་རྣམ་ཐར་ཇི་ལྟ་བས་ཚེ་གང་འདི་མི་སྐྱེལ་རིའི་དམ་བཅའ་དྲག་ཏུ་མཛད། རོ་ཅིག་གི་རྟོགས་པ་
འཁྲུངས་ཀྱང་གནོང་བའི་ཚུལ་གྱི་ཟུར་ཅིག་ཏུ་བཞུགས་པས། རྗེ་བཙུན་གྱི་ཞལ་ནས། བུ་རས་ཆུང་པ་ངའི་འཁོར་གྱི་དང་པོ་ཡིན་ཅིང་སླེབ་པ་དགའ། དོ་ནུབ་སྣ་
ལེན་ལ་དབང་བསྐུར་ཅིག་བྱེད། ལར་ངས་ཐབས་ཅི་བྱས་ཀྱང་ཁྱོད་ཀྱི་བློ་གློད་མ་ཐུབ། ད་རེས་ཀྱང་ཁྱོད་ལ་སྙིང་རྗེ་དང་དད་པ་ཅིག་འདུག་པས་གཉིས་ཀ་ལ་
རྟེན་ནས་བྱུང། ལར་ང་མིན་ན་ཁྱོད་ཀྱིས་བྲལ་ཆེན་པོ་འཚོང་གྲབ་བྱས་གསུང་ནས། གྲུབ་ཐོབ་བླ་མའི་བྱིན་བརླབས་ནུས་པ་ཆེ། །རྣལ་འབྱོར་མི་ལའི་རྫུ་འཕྲུལ་

[077B] །ཁྱོད་རས་ཆུང་སྙིང་རྗེ་གཏོང་ཕོད་ཆེ། །གཡུ་མཛེ་ཕོ་ལ་བྱིན་པ་མི་ལས་ལོན། །དོ་ནུབ་བདེ་མཆོག་གི་དབང་ཡོན་མཛོད། །ཞེས་སོགས་
ཀྱི་མགུར་གསུངས་པས། རས་ཆུང་པ་གོང་དུ་ཅུང་ཞིག་གནོང་པས་འབུག་མ་ཕོད་པ་ལ། རྗེ་བཙུན་གྱིས་དེ་སྐད་གསུངས་པ་དང། སྤོབས་པ་སྐྱེས་ཏེ། བླ་མ་
མཆེད་གྲོགས་ཀྱི་དྲུང་དུ་བཤགས་པའི་མགུར་འདི་ཕུལ་ལོ། །ལུས་ཀྱི་སྐྱིད་འདོད་གཡེང་བའི་ལམ། །སྣང་བ་འཁྲིད་མཁས་ཕྱིར་འབྲངས་པས། །གཡོ་
སྒྱུས་ངན་སོང་ལས་བསགས་པ། །ཕ་བླ་མའི་སྐུ་ལ་མཐོལ་ལོ་བཤགས། །ངག་གི་ཁ་བཤད་ཁམ་པའི་དཔོན། །ཞལ་ལྕེ་ཕེར་ཕེར་དམྱལ་བའི་རྒྱུ། །ཤ་
ཆང་མང་པོ་ཡི་དྭགས་གནས། །ཁྲེལ་མེད་བརྗོད་པ་མི་དྲང་བས། །ཕ་བླ་མའི་གསུང་ལཿ་སྐྱིད་འདོད་བསམ་པ་ངན་པའི་རྒྱུ། །གྲགས་འདོད་སྤྱོད་པ་མི་
གཙང་ཞིང། །ཁེ་འདོད་སྡིག་པའི་ལས་བསགས་པས། །ཕ་བླ་མའི་ཐུགས་ལཿ་ཡུལ་ངན་གྲོང་དུ་འཁྱམས་པ་ལ། །དཀྱིལ་འཁོར་གཉེན་པོའི་སྒྲུབ་

[078A]༄༅། །མཆོད་ཆག་འདྲེ་བརྡུང་མང་པོའི་ཕྲིན་ལས་ཀྱིས། །ཟབ་མོ་སྔགས་ཀྱི་ནུས་པ་ཤོར། །བྱ་བ་མང་པོའི་བསམ་གཞིག་གིས། །ཏིང་
འཛིན་བཟང་པོའི་སྒོམ་འཕྲོ་ཆད། །དཀྱིལ་འཁོར་ལྷའི་དྲུང་དུཿ་གནས་མལ་བཟང་པོའི་འདུག་ས་དེས། །བདག་དང་གཞན་ལས་ཁྱད་པར་ཆེ། །རང་ཕམ་ཁུར་
དུ་མ་ནུས་པ། །མཆེད་གྲོགས་སྤུན་ལ་མཐོལ་ལོ་བཤགས། །ཞེས་ཞུས་པས། བླ་མ་ཡང་ཤིན་ཏུ་མཉེས་ཏེ། མཁས་པའི་ལྟུང་བ་ལྕི་ཡང་ཡང་ཟེར་བ་དེ་
ཁྱོད་འདྲ་བ་ལ་ཟེར་བ་ཡིན་གསུང། །དེ་ནས་རྗེ་བཙུན་དཔོན་སློབ་རྣམས་ཀྱིས་བྲག་དཀར་རྟ་སོར་བྱོན། དེར་སྙན་རྒྱུད་ཀྱི་ཡང་སྙིང། གཞི་ལམ་འབྲས་
གསུམ་གྱི་ཆོས་ཉིད་སྒྲོན་མེ་དང། གཞན་ཡང་དངོས་པོ་གསལ་བྱེད། ཆོས་དྲུག་གསལ་བྱེད། འཆི་འཕོ་གསལ་བྱེད་ལ་སོགས་ཏེ་མན་ངག་རྫོགས་པར་
གནང༑ དེ་དུས་རས་པ་གསར་པ་ཁ་ཅིག་ན་རེ། སྐྱེ་ཤི་ལ་གདེང་ཚུད་ཟེར་བ་ལ། རས་ཆུང་པས་མགུར་འདི་གསུངས་སོ།། ཕ་ན་མོ་གུ་རུ། རྗེ་མི་ལའི་

[078B] །བདག་འཆི་བ་དྲན་པར་བྱིན་གྱིས་བརློབས། །སྤྲང་པོ་མ་ལ་སྐྱེས་ནས་སུ། །འཆི་བདག་བདུད་ཀྱི་བྱ་བཏང་བྱུང། །ཧ་ཅང་ལེ་ལོ་མ་
ཆེ་དང། །འཇིགས་རྟེན་འདི་དང་ཚོང་འདུས་ས། །ཚོང་འདུས་འདི་ནས་འགྱེས་ལ་ཁང། །སྒྱུ་མའི་ལུས་པོ་འཇིག་ལ་ཉེ། །སྒྱུ་མའི་ལུས་ཀྱིས་བསླུ་བསླུ་འདྲ། །
སྤྱིར་དུ་སྡུག་བསྔལ་མང་ལུགས་སམ། །གློ་བུར་ནད་ཀྱི་འབྱུང་ལུགས་སམ། །ཚེ་འདི་ཉེ་འབྲེལ་འབོར་ལས་ཆེ། །གྲོགས་པོ་མེད་པར་འགྲོ་འགྲོ་འདྲ། །འདོད་
ཡོན་འདི་ལ་ཆགས་ལུགས་སམ། །སྣང་བ་འཁྲུལ་པས་ཁྲིད་ལ་ཁད། །འཁོར་བར་གཏན་འཁྱམས་བྱེད་བྱེད་འདྲ། །ལ་འུར་སྒོམ་སྒྲུབ་བྱེད་རེ་རན། །རན་པས་
མ་ཆོག་འཕྱིས་པ་ཙམ། །བརྩོན་འགྲུས་བྱས་ན་ཤིན་ཏུ་བདེ། །ཡང་ཅིག་གསོན་དང་འདྲི་འཚོགས་རྣམས། །ང་རང་རས་ཆུང་རྡོ་རྗེ་གྲགས། །འགྲོ་ས་འོག་
མིན་གནས་སུ་བྱེད། །རྒྱགས་ཕྱེ་ཉུང་སྟེ་རང་གིས་ལན། །སེམས་ཉིད་འཕོ་འགྱུར་མེད་པ་ལ། །འགྲོ་དང་འོང་བ་ངས་མ་མཐོང། །ཆོས་ཉིད་བསྒོམ་དང་

[079A]༄༅། །བཅས་པ་ལ། །ཆོས་ཅན་མཚན་མས་གོས་པ་མེད། །སྐྱེ་ཤི་མེད་པའི་སེམས་ཉིད་ལ། །བྱ་བཏང་བདུད་ལ་ཉམས་མི་ང། །འདུས་
བྱས་ཡེ་ནས་སྟོང་པ་ལ། །སྒྱུ་ལུས་བོར་དང་མ་བོར་མེད། །རང་བྱུང་ཡེ་ཤེས་ཡེ་ནས་གཅིག་ལེ་ལོ་ཆེ་ཆུང་མིང་དུ་ཟད། །ཕྱོགས་མེད་ལྷུན་གྲུབ་ཅིར་ཡང་འཆར་
སྡུག་བསྔལ་ཡི་ནས་བདེ་ཆེན་ཡིན། །སྐྱེ་མེད་ཁོང་དུ་ཚུད་པ་ལ། །བར་ཆད་བྱ་བ་ངས་མ་མཐོང། །ཐིག་ལེ་ཉག་ཅིག་རྟོགས་པ་ལ། །འཁོར་འདས་གཉིས་
སུ་ངས་མ་མཐོང། །སྐད་ཅིག་རིག་པའི་ཁྱེའུ་ཆུང་ལ། །བུ་ཚ་བྱ་བའི་མིང་འདོགས་བྲལ། །དེ་ནི་རྣལ་འབྱོར་རྣམས་ཀྱི་ལམ། །ཕ་རས་པའི་སྙན་དུ་མཆོད་པར་
འབུལ༑ ༑ཁྱེད་འདིར་འཚོགས་ཐུགས་ལ་དེ་དགོངས་འཚལ། །ཞེས་གསུངས་པས། རས་པ་ཁ་ཅིག་ན་རེ། འཇིག་རྟེན་པའི་སྡུག་བསྔལ་ལ་བལྟས་ན་རང་
རེ་སྐྱིད་པ་ལ་ཟེར་བས། རྗེ་བཙུན་ཆེན་པོས་མགུར་འདི་གསུངས་སོ། །བུ་དང་ཆུང་མ་ངོ་སྲུང་གསུམ། །འདི་གསུམ་རྣལ་འབྱོར་གྱི་བྱིང་ས་ཡིན། །རྫས་དང་

[079B] །འདི་གསུམ་རྣལ་འབྱོར་གྱི་བར་ཆད་ཡིན། །གཉེན་དང་སློབ་མ་ཡོན་བདག་གསུམ། །འདི་གསུམ་རྣལ་འབྱོར་གྱི་བཤོལ་འདེབས་
ཡིན༑ ༑ཆང་དང་གཉིད་དང་ངལ་དུབ་གསུམ། །འདི་གསུམ་རྣལ་འབྱོར་གྱི་ཆོམ་པོ་ཡིན། །གཏམ་དང་གད་མོ་ལད་མོ་གསུམ། །འདི་གསུམ་རྣལ་འབྱོར་གྱི་
གཡེངས་ས་ཡིན། །བླ་མ་དང་གདམ་ངག་དད་པ་གསུམ། །འདི་གསུམ་རྣལ་འབྱོར་གྱི་གཞི་མ་ཡིན། །དབེན་གནས་གྲོགས་མཆོག་འཚོ་བ་གསུམ། །འདི་
གསུམ་རྣལ་འབྱོར་གྱི་མཁར་པོ་ཡིན། །མ་ཡེངས་དང་མི་རྟོག་བདེ་བ་གསུམ། །འདི་གསུམ་རྣལ་འབྱོར་གྱི་གཏན་གྲོགས་ཡིན། །ལྷུག་པ་དང་ཤུགས་
འབྱུང་རང་བྱུང་གསུམ། །འདི་གསུམ་རྣལ་འབྱོར་གྱི་ཁྱེར་ལུགས་ཡིན། །ཆགས་མེད་སྡང་མེད་མངོན་ཤེས་གསུམ། །འདི་གསུམ་རྣལ་འབྱོར་གྱི་ལམ་
རྒྱགས་ཡིན། །ཞེས་གསུང་ཞིང། རས་ཆུང་པ་ད་ནི་ཁྱོད་ཀྱི་ཕ་ཡུལ་དབུས་ན་ཡོད་གོ་འམ་གསུང། དེར་རས་ཆུང་པས་གསུང་ལན་དུ་མགུར་འདི་ཕུལ་

[080A]༄༅། །ལོ༑ ༑སྐྱེ་མེད་སྒོམ་གྱི་དྲག་སྔགས་བཟློས། །བར་ཆད་སྐྱེངས་སུ་འཇུག་པ་ཡིན། །གཅེར་བུ་བྱས་ནས་ལ་ཆེན་རྒལ། །དགའ་བ་
སྐྱེངས་སུཿ་སློབ་དཔོན་བསྟེན་ཅིང་མན་ངག་ཉན། །ཕ་ཁུཿ་མཁའ་འགྲོ་མཆོད་ཅིང་མཆེད་ལྕམ་བསྟེན། །མ་སྲིང་གཏུམ་མོ་སྦར་ཞིང་རི་ཁྲོད་འགྲིམ། །
རྒྱལ་ཁམྶ་ཆོས་མང་དུ་ཉན་ནས་ཉུང་དུ་བསྡུ། །ཚིག་ཚོགྶ་གདམ་ངག་མང་པོའི་གསང་མཛོད་འཛིན། །ཆོས་གཞན་སྐྱེངས་སུ་འཇུག་པ་ཡིན། །
ཞེས་ཕུལ་བས། དཔོན་སློབ་ཐམས་ཅད་མཉེས་སོ། །དེ་ནས་ཀུ་ཐང་གི་ཕུག་པ་རྣམས་སུ་ཕེབས་པའི་ཕྱག་ཕྱིར་འབྲངས། གདམ་ངག་གི་སྒྲོ་འདོགས་
དཅོད་པའི་དུས་སུའང། བླ་མའི་ཞལ་ནས་རས་ཆུང་པ་ཁྱོད་ཀྱི་ཕ་ཡུལ་དབུས་ན་ཡོད་ཡང་ཡང་གསུང། སྐབས་ཅིག་ཚོགས་འཁོར་གྱི་གྲལ་དུ། རས་ཆུང་
པས་མགུར་འདི་ཕུལ་ལོ།། དུས་གསུམ་སངས་རྒྱས་རྣམས་ཀྱི་ཐུགས་ཟབ་དང། །ཁམས་གསུམ་སེམས་ཅན་རྣམས་ཀྱི་མཚན་ཉིད་གཉིས། །ཡང་དག་

[080B] །མ་རྟོགས་པའི་སེམས་ཅན་རྣམས་ཀྱི་དོན་དུ་གླུ་འདི་ལེན། །ཀུ་ཐང་བྲག་སྐྱར་ཕྱིན་ཙ་ན། །ང་ལ་དགའ་བ་
རྣམ་བཅུ་བྱུང། །ཆོས་སྐུ་འགྱུར་མེད་ཀྱི་དོན་གཅིག་རྟོགས། །ནམ་མཁའ་མཐོང་བས་དགའ་བ་ཅིག་བྱུང། །སེམས་མཐའ་དབུས་མེད་པའི་དོན་གཅིག་རྟོགས།།
བར་སྣང་མཐོང་བས་དགའ་བ་ཅིག་བྱུང། །སེམས་ཉིད་རྩ་བྲལ་དོན་ཞིག་རྟོགས། །ཉི་མ་མཐོང་བས་དགའ་བ་ཞིག་བྱུང། །ཁྲི་གདུགས་ཤར་བས་མུན་སངས་ལྟར་
བླ་མ་རྒྱུད་པའི་གདམ་ངག་གི། །ངོ་སྤྲོད་ཡོད་ལ་ངོས་གཟུང་བྲལ། །མ་རིག་སངས་པའི་དོན་ཞིག་རྟོགས། །ན་བུན་མཐོང་བས་དགའ་བ་ཅིག་བྱུང། །ནམ་མཁའ་
གཡོ་བ་མེད་པ་ལ། །འཕྲལ་དུ་བྱུང་ཞིང་འཕྲལ་དུ་ཡལ། །ཚོགས་དྲུག་རྐྱེན་སྣང་སྣ་ཚོགས་འདི། །ཡེ་ཤེས་ཡིན་པར་དོན་ཞིག་རྟོགས། །སྐྱི་སེར་
མཐོང་བས་དགའ་བ་ཅིག་བྱུང། །ཀུན་ལ་ཐོགས་པ་མེད་པར་རྒྱུ། །ཟག་པ་མེད་པའི་ཤེས་པ་འདི། །མཁའ་ལ་བྱ་འཕུར་རྗེས་མ་མཆིས། །གང་ཤར་

[081A]༄༅། །ཆོས་སྐུའི་དོན་ཞིག་རྟོགས། །རྒྱ་མཚོ་མཐོང་བས་དགའ་བ་ཅིག་བྱུང། །རྒྱ་མཚོ་གཏིང་ཟབ་མཐའ་དབུས་མེད། །གསལ་ལ་
རྟོག་པ་མེད་པ་ལྟར། །དེ་བཞིན་ཆོས་ཉིད་རྒྱ་མཚོ་ཡི། །ཟབ་གསལ་ཆེན་པོའི་དོན་ཞིག་རྟོགས། །རྦ་རླབས་མཐོང་བས་དགའ་བ་ཅིག་བྱུང། །ཕྱོགས་སུ་འཐོར་
ཡང་ཆུ་ཉིད་ལ། །འཁྲུག་ཅིང་གནས་ཀྱང་ཆོས་ཉིད་ལྟར། །སྣ་ཚོགས་སེམས་ཀྱི་འཆར་སྒོ་སྟེ། །སྐྱེ་འགག་གཉིས་སུ་མེད་པར་རྟོགས། །གཙང་ཆབ་མཐོང་
བས་དགའ་བ་ཅིག་བྱུང། །ཆུ་བོ་རྒྱུན་ཆད་མེད་པ་ལྟར། །རྣམ་པར་རྟོག་པའི་ཏིང་འཛིན་འདི། །བྱིང་ན་ཆོས་སྐུ་གསལ་ལ་དངས། །སྐུ་གསུམ་འབྲལ་མེད་
དོན་ཞིག་རྟོགས། །ས་གཞི་མཐོང་བས་དགའ་བ་ཅིག་བྱུང། །རྩོལ་མེད་རྩི་ཤིང་ལོ་ཐོག་རྒྱས། །དེ་བཞིན་ལྷུན་གྲུབ་ཤེས་བྱའི་གཤིས། །རྣམ་པར་མི་རྟོག་
ཆོས་ཉིད་ལས། །འབད་མེད་འགྲོ་དོན་འབྱུང་བར་རྟོགས། །དགའ་བ་རྣམ་བཅུ་བྱ་བ་འདི། །བླ་མའི་དྲུང་དུ་མཆོད་པར་འབུལ། །ཞེས་ཕུལ་བས་བླ་མ་མཉེས་

[081B] །དེ་ནས་དཔོན་སློབ་གཉིས་ལ་ཕྱིའི་བདུད་འདུལ་ཕུག་མོ་ཆེར་ཕེབས། རས་ཆུང་པ་ལ་སྙན་རྒྱུད་ཀྱི་ཞལ་གདམས་ཤིན་ཏུ་ཟབ་བའི་གནད་རྣམས་
དང༑ བླ་མ་ཉིད་ཀྱི་གཏད་རྒྱ་དང་བཅས་པ་གནང། ད་ང་ལ་འཕྲེང་མི་དགོས་པས་སྡོ་བོད་ཀྱི་མཚམས་སུ་དགོན་པ་རྒྱོབ་ལ་གདུལ་བྱ་སྨིན་གྲོལ་ལ་བཀོད། །དེ་དུས་
རྟོགས་པ་ཁྱད་པར་སྐྱེ་བས། དེ་ཙ་ན་མི་རྒན་ང་དང་ཁྱད་མེད་དུ་འགྱུར་གསུང། དེ་ནས་རས་ཆུང་པས་བླ་མ་ཡང་སྐུ་སྒྲེས་པ་དང། དབུས་ས་ཐག་རིང་བས། ང་
བླ་མའི་དྲུང་དུ་སྒྲུབ་པ་བྱེད་ཅིང་སྡོད་ཞུས་པ་ལ། བླ་མའི་གསུང་ནས་ཁྱོད་སྡོད་བྱས་དུས་འགྲོ། སོང་བྱས་དུས་སྡོད་མ་ཟེར་བར་འགྲོ་དོན་ལ་རྒྱུག་གསུང་ནས་
མགུར་འདི་གསུངས་སོ།། བུ་ཆུང་ནས་སྐྱོངས་པའི་རས་ཆུང་པ། །དབུ་རུ་བོད་ཀྱི་ཡུལ་དུ་སོང། །ཞེས་སོགས་ཀྱི་མགུར་གསུང་ཞིང་ལུང་བསྟན་པ་ལ་
རས་ཆུང་པས་མགུར་འདི་ཕུལ་ལོ།། ཕ་ཡི་བུ་ཆེན་བྲས་ཆུང་ང། །བླ་མ་སྤྱི་བོར་སྒོམ་ཞིང་འགྲོ། །བུ་བཞིའི་ནང་ནས་དོན་བུ་ང། །དམ་ཚིག་ཡེངས་མེད་

[082A]༄༅། །སྲུང་ཞིང་འགྲོ། །བརྒྱུད་པ་རྣམས་ཀྱི་སྲས་བུ་དང། །སྣོད་མིན་རྣམས་ལ་གསང་ཞིང་འགྲོ། །གདམ་ངག་འཛོམ་པའི་བུ་ཆེན་ང། །སྣོད་
ལྡན་རྣམས་ལ་སྤེལ་ཞིང་འགྲོ། །སྙན་རྒྱུད་འཛིན་པའི་སྒྲོན་མེ་ང། །མ་རིག་མུན་པ་སེལ་ཞིང་འགྲོ། །བསྟན་པ་འཛིན་པའི་སྲོག་ཤིང་ང། །ཆོས་ཀྱི་རྒྱལ་མཚན་
འཛུགས་ཤིང་འགྲོ། །ང་སོང་བའི་དུས་སུ་རིན་པོ་ཆེ། །དུས་གསུམ་སངས་རྒྱས་འདུས་པའི་སྐུ། །འགྲོ་བའི་མགོན་པོ་བདེ་བར་བཞུགས། །མངོན་ཤེས་རིག་
པའི་རྫུ་འཕྲུལ་ཅན། །ཆོས་ཀྱི་སྤྱན་ཅན་བདེ་བར་བཞུགས། །སྐུ་དྲིན་འཁོར་མེད་རིན་པོ་ཆེ། །མ་རིག་མུན་སེལ་བདེ་བར་བཞུགས། །མཇལ་བ་དོན་ལྡན་
མཐུ་སྟོབས་ཅན། །བྱང་ཆུབ་ལམ་མཁན་བདེ་བར་བཞུགས། །ཞེས་ཞུས་ནས། རས་ཆུང་པ་སྤྱན་ཆབ་ཀྱིས་བརྣངས་བཞིན་པའི་ངང་ནས་སྨོན་ལམ་
དྲུག་གི་མགུར་འདི་ཕུལ་ལོ།། འགྲོ་དྲུག་སེམས་དང་རྒྱལ་བའི་ཐུགས། །རྣམ་རྟོག་དབང་གིས་སོ་སོ་སྟེ། །ཆོས་ཉིད་དང་དུ་གཅིག་པར་ངེས། །

[082B] །དགུང་སྔོན་མདངས་དང་ཉི་ཟླའི་ཟེར། །གླིང་བཞིའི་དབང་གི། ཤར་ནུབ་བྱུང། །འོད་ཟེར་མདངས་ལ་འདུ་འབྲལ་མེད། །དགུང་
སྔོན་དབྱིངས་སུ་མཇལ་བར་ཞུ། །བོད་ཡུལ་ཆུ་དང་རྒྱ་གར་ཆུ། །ལུང་པའི་དབང་གིས་སོ་སོ། །འབྱུང་བའི་དབང་གིས་གཅིག་པར་ངེས། །རྒྱ་མཚོའི་གླིང་དུ་
མཇལ་བར་ཞུ། །རང་ལ་ཡོད་པའི་ཡེ་ཤེས་དང། །འཕྲལ་ལ་སྐྱེས་པའི་རྣམ་རྟོག་གཉིས། །བདག་ཆགས་དབང་གིས་སོ་སོ་སྟེ། །ཆོས་ཉིད་ངང་དུ་གཅིག་
པར་ངེས། །རྣམ་རྟོག་ཟད་སར་མཇལ་བར་ཞུ། །གཅིག་པུར་སྡོད་པའི་རི་ཁྲོད་དང། །མང་བོར་འཚོགས་པའི་གྲོང་ཡུལ་གཉིས། །བཞུགས་ཚུལ་སྟོབས་
ཀྱིས་སོ་སོ་སྟེ། །རང་སེམས་དབེན་པའི་དོན་རྟོགས་ན། །ཡེ་ཤེས་དབྱིངས་སུ་མཇལ་བར་ཞུ། །རྗེ་བཙུན་རི་ལ་བཞུགས་པ་དང། །རས་ཆུང་དབུས་སུ་
འགྲོ་བ་གཉིས། །དམ་ཚིག་ངོ་ལྐོག་མ་མཆིས་པས། །འོག་མིན་གནས་སུ་མཇལ་བར་ཞུ། །རྗེ་བཙུན་སྐུ་ཁམས་བདེ་བར་མཛོད། །སྔར་ཡང་བཀའ་དྲིན་

[083A]༄༅། །ཡང་ཡང་ཆེ། །ད་ཡང་བྱིན་གྱིས་བརླབ་ཏུ་གསོལ། །ཞེས་ཞུས་ནས་མཆི་མ་འཁྲུག་བཞིན་ཞབས་ལ་འཇུས་ཏེ། རྡོ་རྗེའི་སྐུ་ཡིས་
བྱིན་གྱིས་བརློབས། །ཚངས་པའི་གསུང་གིས་བར་ཆད་སོལ། །རྟོགས་མེད་ཐུགས་ཀྱིས་ལམ་སྣ་དྲོངས། །ཕ་རྗེ་བཙུན་སྐུ་ཁམས་བདེ་བར་བཞུགས། །བུ་རས་
ཆུང་དབུས་སུ་འགྲོ་བ་ལ། །བཀའ་དྲིན་སྐྱེལ་མ་ད་དུང་མཛོད། །ཅེས་བཤུམས་ཤིང་ཞུས་པས། །རྗེ་བཙུན་གྱིས་རས་ཆུང་པའི་ཕྱག་ནས་བཟུང་སྟེ། །སྙན་རྒྱུད་
ཀྱི་རྗེས་གནང་ཐམས་ཅད་རྫོགས་པར་གནང་ནས་མགུར་འདི་གསུངས་སོ།། མི་ལའི་བུ་ཅིག་རས་ཆུང་པ། །བདག་གི་ཡོན་ཏན་རྒྱ་མཚོ་ལས། །སྙན་རྒྱུད་
ཡིད་བཞིན་ནོར་བུ་ལོན། །ནམ་མཁར་གནས་པའི་ཉི་མའི་འོད། །འགྲོ་བའི་མུན་སེལ་རྡོ་རྗེ་གྲགས། །རས་ཆུང་མ་འདུག་དབུས་སུ་སོང། །རྡོ་བོད་འཚམས་
རྣམས་ཞབས་ཀྱིས་ཆོགས། །ཆོས་རྒྱུད་ཆུ་བོའི་གཞུང་དང་ལྡན། །གཞན་ཡང་གནས་སྐབས་ཐམས་ཅད་དུ། །བུ་ལྟ་བ་ཕྱགས་རིས་མ་བྱེད་ཨང། །དགོན་

[083B] །སྤྱོད་པ་གྲོགས་ངན་སྤོངས་ཤིག་ཨང། །དམ་ཚིག་སྣང་བ་བསྟུན་ཅིག་ཨང། །འབྲས་བུ་འཆི་བ་སོམས་ཤིག་ཨང། །ཞེས་
གསུངས་པ་ལ། གདམ་ངག་ཅིག་ཡོད་པ་འགྲོ་ཁར་སྟོན་གསུང་པ་གང་ལགས་ཞུས་པས། འགོལ་ས་གཅིག་ཏུ་འགྲོ་གསུང། ཅི་ཡིན་ནམ་བསམ་ཙ་ན། རྗེ་
བཙུན་གྱིས་རས་ཆུང་པའི་མགོ་ལ་ཕྱག་གིས་བརྒྱབ་སྟེ། འཆི་བ་འཆི་བ་འཆི་བ། གཏུག་གེ་གཏུག་གེ་གཏུག་གེ། ཙ་ན་ཙ་ན་ཙ་ན། འདུག་གོ་འདུག་གོ་འདུག་གོ་
གསུངས་ཏེ། འཕོངས་སྤྲེའུ་འཕོངས་ལྟ་བུ་དེ་བསྟེན་ནས། འདི་ལས་ཟབ་པ་མེད་དོ་གསུང་ངོ། །དེ་ནས་ཁྲེས་པོ་བྱས་ནས་ཆས་པ་དང། ལ་ཕྱི་ནས་ཚ་ལམ་
གཅིག་གི་བར་སྐྱེལ་ཐུང་མཛད། ཁྲེས་པོ་ཕོག་གསུང་ཕ་བོང་ཆེན་པོ་ཞིག་གི་ཁར་བྱམས་པའི་བཞུགས་སྟངས་མཛད་ནས། རས་ཆུང་པ་མདོར་ན་ཚེ་འདི་བློས་
ཐོང༑ གྱོང་ལྟོ་གོས་ལ་སྐུར། སྐྱིད་སྡུག་རོ་སྙོམས། འཕམ་ཁ་རང་གིས་ལོངས། ཚེ་དང་སྒྲུབ་པ་སྙོམས། ལུས་ངག་ཡིད་གསུམ་སེམས་ཅན་གྱི་དོན་དུ་བསྔོས་

[084A]༄༅། །ལ༑ ཅི་བྱེད་ཐམས་ཅད་རྒྱལ་བའི་བཀའ་དང་མ་འགལ་བ་གྱིས་དང། ཁྱད་པར་སྔར་གྱི་དམ་ཚིག་ཉམས་པའི་སློབ་མ་རྣམས་རྗེས་སུ་
ཟུངས་ཤིག་འགྲོ་དོན་དེ་ཆེ་བ་ཡིན་ནོ། །ཁྱོད་ཀྱི་དགོས་པ་ཐམས་ཅད་ང་རང་གིས་སྒྲུབ་ཅིང། སྐྱིད་སྡུག་ཀྱང་ཤེས་གསུང་ནས་མགུར་འདི་གསུངས་སོ།། ནོར་བུ་རིན་
ཆེན་བླ་མའི་སྐུ། །ཕ་མར་པའི་ཞབས་ལ་གུས་ཕྱག་འཚལ། །ཞེས་སོགས་གསུངས་ནས་ཕྱག་སྤྱི་བོར་བཞག་སྟེ། །བུ་རི་ཁྲོད་དུ་སྒྲུབ་པ་ལ་འབུངས་ཤིག་
ང་དང་འབྲལ་བ་མེད་དོ་གསུང་པ་ལ། མིག་མཆི་མ་འཁྲུག་བཞིན་གསུང་ལན་དུ་མགུར་འདི་ཕུལ་ལོ།། རྗེ་བླ་མའི་ཞབས་ལ་གསོལ་བ་འདེབས། །ཕ་རས་པ་
ཁྱེད་ཀྱི་ཐུགས་རྗེས་བཟུང། །རྗེ་ཁྱེད་དང་འདྲ་བར་བྱིན་གྱིས་བརློབས། །བདག་མཆིས་ཀྱི་རས་ཆུང་རྡོ་རྗེ་གྲགས། །ཆུང་ནས་དམ་ཆོས་མི་བྱེད་དུ། །འཁོར་བའི་
སྡུག་བསྔལ་ཉམས་མ་བདེ། །རྒྱ་གར་ཡུལ་དུ་མི་འགྲོ་རུ། །རྐྱེན་ངན་དྲག་པོ་ཉམས་མ་བདེ། །རྗེ་བཙུན་སྤྱན་སྔར་མི་འདུག་ཏུ། །གདམ་ངག་མེད་པ་ཉམས་

[084B] །བྱ་བ་ཐམས་ཅད་མི་བཏང་དུ། །འདུ་འཛིའི་གཡེང་བ་ཉམས་མ་བདེ། །རི་ཁྲོད་དགོན་པ་མི་འགྲིམ་དུ། །ཉོན་མོངས་བྲོད་ན་ཉམས་མ་བདེ། །ཕྱོགས་མེད་
སྒྲོ་འདོགས་མི་གཅད་དུ། །ཤེས་བྱའི་སྒྲིབ་པ་ཉམས་མ་བདེ། །དམ་ཚིག་སྡོམ་པ་མི་སྲུང་དུ། །ལས་ཀྱི་སྒྲིབ་པ་ཉམས་མ་བདེ། །ལུས་ངག་ཆོས་ལ་མི་སྤྱོད་དུ། །
རྣམ་སྨིན་སྒྲིབ་པ་ཉམས་མ་བདེ། །ཏིང་འཛིན་རྩེ་ཅིག་མི་སྒོམ་དུ། །ཉོན་མོངས་སྒྲིབ་པ་ཉམས་མ་བདེ། །བླ་མའི་བཀའ་བཞིན་མི་སྒྲུབ་ཏུ། །བཀའ་དྲིན་ཁྱད་
གསོད་ཉམས་མ་བདེ། །གཙང་དབུས་ལྷོ་རྒྱུད་མི་འགྲོ་རུ། །སྨོན་ལམ་འབྲེལ་སྤངས་ཉམས་མ་བདེ། །སེམས་ཅན་བུ་བཞིན་མི་བསྟེན་དུ། །ཐེག་པ་ཆུང་ངུ་
ཉམས་མ་བདེ། །བླ་མའི་བཀའ་བཞིན་བགྱིད་པར་ཞུ༑ །མངའ་རིས་ཕྱོགས་སུ་མི་སྡོད་པར༑ །གཙང་དབུས་ཕྱོགས་སུ་འགྲོ་དོན་སྐྱོང། །རྡོ་བོད་འཚམས་ཀྱི་
རི་ཁྲོད་དུ། །ངོ་བསྲུངས་མེད་པར་སྡོད་པ་ཡིན། །རིན་པོ་ཆེ་ཡི་བྱིན་བརླབས་ཀྱིས། །ངེས་ཤེས་བློ་ཡི་གཏིང་ནས་སྐྱེས། །གཉུག་མའི་དོན་ཞིག་ཉམས་སུ་

[085A]༄༅། །ལེན༑ ༑ལར་སེམས་ནི་ངོས་བཟུང་མེད་པས་བདེ། །དབུགས་རྒྱུ་ཚོ་གབ་མེད་པས་བདེ། །དྲན་རྟོག་ན་བུན་བཞིན་དུ་ཡལ། །སེམས་ནི་
ནམ་མཁའ་ལྟ་བུར་དག་ཆོས་ཉིད་ནམ་མཁའི་མཐའ་དང་མཉམ། །འོད་གསལ་མཁའ་ལ་ཉི་ཤར་འདྲ། །རིག་པའི་ཆུ་བོ་དངས་སྙིགས་འབྱེད། །ཆོས་ཉིད་གཉུག་
མ་རང་ས་ཟིན། །རྐྱེན་སྣང་འཛིན་པར་རང་སར་གྲོལ། །སེམས་ཉིད་འོད་གསལ་སྟོང་པ་ལ། །བསྒོམ་བྱ་སྒོམ་བྱེད་མ་མཆིས་པས། །མཉམ་རྗེས་མེད་པར་
གནས་པ་སྙམ། །དུས་དང་གནས་སྐབས་ཐམས་ཅད་དུ། །ཐུགས་རྗེས་བདག་སོགས་འགྲོ་རྣམས་བཟུངས། །ཞེས་ཞུས་ནས། ཞབས་སྤྱི་བོར་བླངས། སྨོན་
ལམ་བཏབ་སྟེ། བླ་མའི་རྣལ་འབྱོར་གྱི་ངང་ནས་མིག་མཐོང་ཙམ་ཅིག་བྱོན་ནས་ཡར་ལ་གཟིགས་པས། དཀྱི་ཤུལ་རང་ན་བླ་མ་རྗེ་བཙུན་བཞུགས་ནས་འདུག་
ཕྱག་བཙལ་ནས་ཐུགས་རུས་མཛད་བྱོན། ཚ་ལམ་གཅིག་གི་ས་ན། བླ་མ་རང་གི་དབོན་པོ་གྲོགས་མཆེད་གཉིས་དང་མཇལ། ཁོང་ན་རེ་ཁྱེད་དཔོན་སློབ་ལ་

[085B] ཁྱད་པར་ཁྱེད་རང་ལ་ལོ་ཙཱའི་གྲགས་པ་ཤིན་ཏུ་ཆེ། སྐུ་མདངས་ཀྱང་བཟང་ཟེར་བ་ལ་མགུར་འདི་གསུངས་སོ།། ཕ་བླ་མ་རྣམས་ལ་གུས་
ཕྱག་འཚལ། །དགོས་རས་ཆེན་སྤྲུལ་སྐུས་བྱིན་གྱིས་བརློབས། །ཁྱེད་གསན་དང་འདིར་འཚོགས་སྐལ་ལྡན་རྣམས། །རྣལ་འབྱོར་ང་ཡི་ཡིན་ལུགས་འཆད།།
བདག་དང་པོར་དད་པ་སྐྱེས་ཙ་ན། །ཉེ་བ་མ་འགྱུར་ཤེས་པ་འགྱུར། །དེ་ནས་ཐོས་པའི་དུས་ཙ་ན། །སྒྱུ་ལུས་མ་འགྱུར་རྟོགས་པ་འགྱུར། །དེ་ནས་བསྒོམ་
པའི་དུས་ཙ་ན། །སྣང་བ་མ་འགྱུར་ཆགས་སྡང་འགྱུར། །གོམས་པ་མཐའ་རུ་ཕྱིན་ཙ་ན། །ཆོས་ཉིད་མ་འགྱུར་སྡུག་བསྔལ་འགྱུར། །དེ་འདྲའི་དོན་ཞིག་
རྟོགས་ཙ་ན། །མཁའ་ལ་ཉི་མ་ཤར་བ་འདྲ། །མུན་པ་དག་ལ་སྡང་དབང་མེད། །སེམས་ལ་སྟོང་ཉིད་ཤར་ཙ་ན། །མ་རིག་པ་ལ་སྡང་དབང་མེད། །བླ་མའི་
གདམ་ངག་ཆེ་ཙ་ན། །སློབ་མའི་ལོག་རྟོག་སྡང་དབང་མེད། །ལྟ་བ་ལྟ་རུ་མ་མཆིས་ཏེ། །ཤེས་རབ་ཀྱིས་རྟོགས་སུ་ཡོད་པ་ཡིན། །ཤེས་རབ་ཆུང་རྣམས་

[086A]༄༅། །སྡུག་སྟེ་མཆི། །མཁས་ལ་ཞུས་ན་མི་རུང་ངམ། །གདམ་པ་འབྲལ་དུ་མེད་པ་ཡིན། །གཡེང་བ་ཆེ་ན་སྡུག་སྟེ་མཆི། །གཡེང་བ་སྐྱུངས་
ན་མི་རུང་ངམ། །སྤྱོད་པ་སྤྱད་དུ་མ་མཆིས་ཏེ། །གཟུང་འཛིན་བྲལ་དུ་ཡོད་པ་ཡིན། །འཛིན་ཆགས་ཆེ་བ་སྡུག་སྟེ་མཆི། །ཞེན་པ་སྤངས་ན་མི་རུང་ངམ། །འབྲས་
བུ་ཐོབ་ཏུ་མ་མཆིས་ཏེ། །བསྟན་པ་གཞན་དོན་འབྱུང་བ་ཡིན། །རེ་དོགས་ཡོད་པས་སྡུག་སྟེ་མཆི། །རེ་བ་སྤངས་ན་མི་རུང་ངམ། །རང་སེམས་དུག་གསུམ་
སྤངས་ཙ་ན། །ཡོན་ཏན་ཐམས་ཅད་ཚང་བས་ན། །སངས་རྒྱས་གཞན་ནས་བཙལ་དུ་མེད། །གཞན་དུ་ཚོལ་ན་རྨོངས་པ་ཡིན། །ད་ལྟ་སྡུག་གི་གང་ཟག་
རྣམས༑ ༑ཐོས་པ་མང་པོ་བྱས་གྱུར་ནས། །ཚིག་ཏུ་ཟིན་པས་ང་རྒྱལ་སྐྱེས། །རང་གི་རྒྱུད་ལ་མ་ཕན་པར། །རྣམ་རྟོག་དྲ་བ་ཉོན་རེ་མོངས། །དེ་བས་
སངས་རྒྱས་བསྒྲུབ་འདོད་ན། །རྒྱུད་ལྡན་བླ་མ་གྲུབ་ཐོབ་ཚོལ། །ཟབ་ཆོས་སྙན་རྒྱུད་གདམ་ངག་ཉོན། །ཚེ་འདིའི་བྱ་བ་བློས་ཐོང་ལ། །འདུག་ས་རི་ཁྲོད་

[086B] །ཆགས་ཞེན་སྤོངས་དང་སྐྱིད་དེ་མཆིས། །ཞེས་གསུངས་པས། ཁོང་གཉིས་དད་པར་གྱུར་ཏེ་ཆགས་ཕྱི་ལ་ཁྲིད་གདམ་ངག་བཏབ་ནས་
བསྒོམས་པས་རྣལ་འབྱོར་པ་བཟང་པོ་གཉིས་བྱུང། དེ་ནས་ལ་སྟོད་ཅུང་པ་སར་ཕེབས། དེར་སྔགས་པ་འདྲ་ཁ་ཕོ་དང་བཅས་སྦྱིན་བསྲེག་བྱེད་པ་ལ་མགུར་འདི་
གསུངས་སོ།། རྗེ་རྡོ་རྗེ་འཆང་མི་ལའི་ཞབས་ལ་འདུད། །སྤྲང་གཉིས་འཛིན་ཟད་པར་བྱིན་གྱིས་བརློབས། །ནང་ཉོན་མོངས་རང་རྒྱུད་མ་ཐུལ་བའི། །ཕྱི་གདོན་
བགེགས་འདུལ་བར་རྩོམ་པ་ཡི། །ཁྱོད་སྔགས་པའི་ལུས་ལ་དུག་སྦྲུལ་སེམས། །ནང་ཉོན་མོངས་བུད་ཤིང་མི་འབུད་པར། །ཤིང་སྣ་ཚོགས་བསྲེགས་པས་ཅི་
ལ་ཕན། །ནང་གཟུང་འཛིན་རྣམ་རྟོག་མི་བསྲེག་པར། །ཕྱི་རྫས་སྣ་བསྲེགས་པས་ཅི་ལ་ཕན། །ནང་ཡེ་ཤེས་མེ་དཔུང་མི་སྦར་བར། །ཕྱི་ཧོཾ་མེ་སྦར་བས་ཅི་ལ་
ཕན༑ ༑ང་རྣལ་འབྱོར་སྦྱིན་བསྲེག་འདི་ལྟར་བྱེད། །དྲན་པ་མེད་པའི་ཐབ་ཁུང་དུ། །སྣང་བ་སྣ་ཚོགས་ཡམ་ཤིང་ལ། །དེ་བཞིན་ཉིད་ཀྱི་མེ་བྱུང་བས། །དངོས་

[087A]༄༅། །པོ་ཐམས་ཅད་སྦྱིན་བསྲེག་བྱས། །མ་བཅོས་གཉུག་མའི་ཐབ་ཁུང་དུ། །གཉིས་མེད་ཡེ་ཤེས་ཡཾ་ཤིང་ལ། །རྩོལ་སྒྲུབ་མེད་པའི་
མེ་བྱུང་སྟེ། །རྟོག་པ་ཐམས་ཅད་སྦྱིན་བསྲེག་བྱས། །སྐྱེ་བ་མེད་པའི་ཐབ་ཁུང་དུ། །སྐྱེ་གནས་རྣམ་བཞིའི་ཡམ་ཤིང་ལ། །སྟོང་པ་ཉིད་ཀྱི་མེ་བྱུང་སྟེ། །མཚན་
མའི་བག་ཆགས་སྦྱིན་བསྲེག་བྱས། །རྣམ་པར་དག་པའི་ཐབ་ཁུང་དུ། །ཚོགས་དྲུག་སྣང་བའི་ཡམ་ཤིང་ལ། །ངོ་བོ་རོ་ཅིག་མེ་བྱུང་བས། །གཟུང་འཛིན་གཉིས་
མེད་སྦྱིན་བསྲེག་བྱས། །འབྱུང་བ་ལུས་ཀྱི་ཐབ་ཁུང་དུ། །ཕུང་པོ་ལྔའི་ཡམ་ཤིང་ལ། །ཡེ་ཤེས་ལྔ་ཡི་མེ་བྱུང་སྟེ། །ཉོན་མོངས་དུག་ལྔ་སྦྱིན་བསྲེག་བྱས་
སྦྱིན་བསྲེག་དེ་ལྟར་བྱས་ལགས་པས། །གཟུང་འཛིན་བག་ཆགས་རང་སར་ཟད། །རྣམ་རྟོག་མཚན་མ་དབྱིངས་སུ་ཞི། །དངོས་འཛིན་མཚང་བརྒོལ་ཡུལ་ནས་
ཕྱུང༑ ༑ངར་འཛིན་སྡོང་པོ་རྨང་ནས་བསྒྱེལ། །རེ་དོགས་འཁྲུལ་པའི་གྲོང་ཁྱེར་བཅོམ། །དེ་ལྟ་བུའི་སྦྱིན་བསྲེག་དེ། །ཐར་ལམ་སྒྲུབ་པའི་སྦྱིན་བསྲེག་ཡིན།།

[087B] །བསྲེགས་ཤིང་ཉོན་མོངས་འཕེལ་ལམ་སྙམ། །དེ་བས་ཡང་དག་དོན་ལ་ཞོག་ཅེས་གསུངས་པས། དེའི་ནང་
ནས་གཞོན་པ་ཅིག་དད་པ་སྐྱེས་པ་ལ། དབང་གདམ་ངག་གནང་བས་ཟངས་རི་རས་པ་ཅེས་བྱ་བའི་རས་པ་ལྔ་བརྒྱ་ཙམ་སྐྱོང་བ་ཅིག་བྱུང་ངོ། །དེར་སློབ་མ་ཁ་
གཅིག་ལ་ཉམས་ལེན་གྱི་མགུར་འདི་གསུངས་སོ།། དཀོན་མཆོག་གསུམ་ལ་སྐྱབས་སུ་མཆི། །བླ་མ་དམ་པས་བྱིན་གྱིས་བརློབས། །ལར་ཆོས་
མཁས་པས་ཀྱང་སྒྲུབ་པ་གཅེས། །སྒྲུབ་པ་ཉམས་སུ་བླངས་ཙ་ན། །ཆུ་བོ་རྒྱུན་གྱི་རྣལ་འབྱོར་ལ། །མ་ཡེངས་པ་ཡི་གདམ་ངག་གཅེས། །ཉམས་
མྱོང་འགྲིབ་པ་མེད་པ་ལ། །བླ་མ་ལ་མོས་གུས་གདམ་ངག་གཅེས། །བདེ་ཆེན་ཟུང་འཇུག་རྣལ་འབྱོར་ལ། །ཚོགས་དྲུག་ལྷུག་པའི་གདམ་ངག་གཅེས།།
གཉིས་མེད་ཐུག་ཕྲད་རྣལ་འབྱོར་ལ། །སྣ་རྩེ་གསུམ་གྱི་གདམ་ངག་གཅེས། །དུ་མ་རོ་ཅིག་རྣལ་འབྱོར་ལ། །ལྟ་བ་ཐག་ཆོད་གདམ་ངག་གཅེས། །སྣང་

[088A]༄༅། །བ་སློབ་དཔོན་འཆར་བ་ལ། །སྐུ་གསུམ་རང་གྲོལ་གདམ་ངག་གཅེས། །འཁོར་བར་འཁྱམས་ཀྱི་དོགས་པ་ལ། །འཁྲུལ་
པ་རྩད་གཅོད་ཀྱི་གདམ་ངག་གཅེས། །འཆི་བ་འཇིགས་པ་ཆེན་པོ་ལ། །རྟོགས་པ་བསྟན་པའི་གདམ་ངག་གཅེས། ཡུལ་དང་ནོར་ལ་ཞེན་པ་ལ། ཆགས་པ་མེད་
པའི་གདམ་ངག་གཅེས། །བག་ཆགས་སེམས་ལ་སྐྱེ་བ་ལ། །བདག་གཞན་གཉིས་མེད་ཅིར་སྣང་སེམས་སུ་ཤེས་པ་ལ། །གང་ཤར་ངོས་འྫིན་སེམས་
ཉིད་སྟོང་པར་རྟོགས་པ་ལ། །རྩ་བྲལ་ཉག་ཅིག་རྩ་བྲལ་བདེ་དང་ལྡན་པ་ན། །སངས་རྒྱས་ས་རུ་ཕྱིན་པ་ཡིན། །ཚིག་ཏུ་བརྗོད་པས་ལ་ན་ཡང། །རྒྱུད་ལ་སྦྱོར་
བ་ཤིན་ཏུ་དཀའ། །དེས་ན་ཆོས་དང་གདམ་ངག་ཀུན། །ལག་ལེན་ཐོབ་ཅིག་སྐལ་ལྡན་ཀུན། །ཅེས་གསུངས་སོ། །དེར་རྫོགས་ཆེན་པ་དང། མཚན་ཉིད་པ་
མང་པོ་འཚོགས་ནས་ཆོས་སྐད་མ་འཆམ་པ་ལ་སྒྲོ་འདོགས་གཅོད་ལུགས་ཀྱི་མགུར་འདི་གསུངས་སོ།། སྐྱབས་གསུམ་གྱི་རྒྱལ་བ་དཀོན་མཆོག་གསུམ། །

[088B] །ཐག་ཆོད་ཀྱི་རྣལ་འབྱོར་བློ་རེ་བདེ། །སྐྱོ་བ་སྐྱེ་བའི་སྔ་ལྟས་སུ། །དགོས་མེད་ཕུགས་སུ་ཚུད་ལགས་པས། །ཆོས་
བརྒྱད་འདམ་ཁ་མི་གདའ་ན། །སྤྱོད་པའི་སྒྲོ་འདོགས་ཆོད་པ་ཡིན། །བྱིན་བརླབས་ཞུགས་པའི་སྔ་ལྟས་སུ། །བླ་མ་རྒྱུན་དུ་དྲན་ལགས་པས། །དགེ་སྦྱོར་བར་
ཆད་མི་གདའ་ན། །རང་སེམས་བླ་མར་སྒྲོ་འདོགས་ཆོད། །རྩ་བ་ཟིན་པའི་སྔ་ལྟས་སུ། །འབྲལ་མེད་བསྒོམ་ཅིག་སྐྱེས་ལགས་པས། །འབད་རྩོལ་སྡུག་
བསྔལ་མི་གདའ་ན། །ཐུན་སྒོམ་སྒྲོ་འདོགས་ཆོད་པ་ཡིན། །ངེས་ཤེས་སྐྱེས་པའི་སྔ་ལྟས་སུ། །སྣང་བ་ལམ་དུ་ཤར་ལགས་པས། །མི་བདེའི་འདྲི་རྒྱུ་མི་
གདའ་ན། །གདམ་ངག་སྒྲོ་འདོགས་ཆོད་པ་ཡིན། །ཕྱོགས་རིས་མེད་པའི་སྔ་ལྟས་སུ། །འགྱུར་མེད་རྟོགས་པ་ཤར་ལགས་པས། །མཐོ་དམའ་རྩིས་གདབ་
མི་གདའ་ན། །ལྟ་བའི་སྒྲོ་འདོགས་ཆོད་པ་ཡིན། །བློ་བདར་ཤ་ཆོད་པའི་སྔ་ལྟས་སུ། །ཆོས་རྣམས་ཟད་སར་སྐྱེལ་ལགས་པས། །ཟབ་དང་མི་ཟབ་མི་

[089A]༄༅། །གདའ་ན། །ཐོས་པའི་སྒྲོ་འདོགས་ཆོད་པ་ཡིན། །ཕུ་ཐག་ཆོད་པའི་སྔ་ལྟས་སུ། །ཞེ་འདོད་ནང་དུ་ཟད་ལགས་པས། །སྙེམ་བྱེད་ཐེ་
ཚོམ་མི་གདའ་ན། །འབྲས་བུའི་སྒྲོ་འདོགས་ཆོད་པ་ཡིན། །སྒྲོ་འདོགས་ཆོད་པའི་རྣལ་འབྱོར་ལ། །ཇི་ལྟར་བྱས་ཀྱང་ཆོས་ཀྱི་སྐུ། །གང་ལྟར་བྱས་ཀྱང་བདེ་བ་
ཆེ༑ ༑དེ་ལྟར་མ་རྟོགས་སེམས་ཅན་རྣམས། །ཐེ་ཚོམ་མང་ཏེ་གྲོལ་བ་ཉུང། །ངོ་སྤྲོད་མང་སྟེ་ཤེས་པ་ཉུང། །དམ་ཆོས་མང་སྟེ་རྟོགས་པ་དཀའ། །དེ་བས་
རང་སེམས་གནད་དུ་བསྣུན། །ཞེས་གསུངས་པས། ཁོང་རྣམས་འཚོགས་ནས་མགྲིན་གཅིག་ཏུ་བླ་མ་རིན་པོ་ཆེ་བདག་ཅག་རྣམས་ལ་བསླབ་བྱ་ཉམས་ལེན་གྱི་
མགུར་ཅིག་ཐུགས་རྗེས་བཟུང་ཞུ་བ་ལ་མགུར་འདི་གསུངས་སོ།། ཕ་ན་མོ་གུ་རུ། ཁྱེད་དལ་འབྱོར་མི་ལུས་ཐོབ་པས་ཆོག་སྙམ་སྟེ། །དེ་བས་དད་པ་བརྟན་པ་
ཤིན་ཏུ་གཅེས། །ཆོས་རྣམས་ཤེས་པ་ཙམ་གྱིས་ཆོག་སྙམ་སྟེ། །དེ་བས་བསྒོམ་བསྒྲུབ་ནན་ཏན་ཤིན་ཏུ་གཅེས། །དམ་པ་རྣམས་ཀྱི་གདམ་ངག་གནང་བས་ཆོག་

[089B] །དེ་བས་དད་གུས་མོས་པ་ཤིན་ཏུ་གཅེས། །གདམ་ངག་རང་རྒྱུད་གྲོལ་བས་ཆོག་སྙམ་སྟེ། །དེ་བས་རང་རྒྱུད་རང་གིས་གྲོལ་བ་ཤིན་ཏུ་གཅེས། །མང་
པོའི་ནང་དུ་བསྡད་ནས་བསྒོམས་པས་ཆོག་སྙམ་སྟེ། །དེ་བས་གཅིག་པུར་མ་ཡེངས་སྒོམ་པ་ཤིན་ཏུ་གཅེས། །རྫས་དང་ལོངས་སྤྱོད་མ་ཞེན་ཙམ་གྱིས་ཆོག་སྙམ་སྟེ། །
དེ་བས་ལུས་དང་སྲོག་ལ་ཞེན་པ་མེད་པ་གཅེས། །གྲོང་ཡུལ་འདུ་འཛིའི་ནང་དུ་བསྒོམས་པས་ཆོག་སྙམ་སྟེ། །དེ་བས་རི་ཁྲོད་དབེན་པར་སྡོད་པ་ཤིན་ཏུ་གཅེས། །
དབེན་གནས་རི་ཁྲོད་འགྲིམ་པས་ཆོག་སྙམ་སྟེ། །དེ་བས་ཆུ་བོ་རྒྱུན་གྱི་རྣལ་འབྱོར་ཤིན་ཏུ་གཅེས། །མི་རྟོག་མ་ཡེངས་ཙམ་གྱིས་ཆོག་སྙམ་སྟེ། །དེ་བས་འཁོར་
འདས་སྐྱེ་མེད་རྟོགས་པ་ཤིན་ཏུ་གཅེས། །ལུས་ངག་ཡིད་གསུམ་མ་ངལ་ཙམ་གྱིས་ཆོག་སྙམ་སྟེ། །དེ་བས་སྤྱོད་ལམ་ཞེན་མེད་ཤིན་ཏུ་གཅེས། །སྡོམ་གསུམ་
སྲུང་འཚམས་ཤེས་པས་ཆོག་སྙམ་སྟེ། །དེ་བས་རང་སེམས་དཔང་དུ་འཛུགས་པ་ཤིན་ཏུ་གཅེས། །འབྲས་བུ་སྐུ་གསུམ་དོན་གཅིག་ཤེས་པས་ཆོག་སྙམ་སྟེ། །དེ་

[090A]༄༅། །བས་འཁོར་བ་གྲོགས་སུ་འཆར་བ་ཤིན་ཏུ་གཅེས། །རང་སེམས་གཉུག་མའི་དོན་ལ་མ་ཡེངས་པར། །ལུས་ནི་སྣང་སྟོང་བསྐྱེད་རིམས་
ལྷ་སྐུ་བསྒོམས། །ངག་ནི་གྲག་སྟོང་རྡོ་རྗེའི་བཟླས་པ་ལ། །ཟུང་འཇུག་བདེ་སྟོང་བདེ་ཆེན་ཕྱག་རྒྱ་ཆེ། །འཁོར་འདས་རོ་མཉམ་འོད་གསལ་ཆེན་པོའི་ས། །འཕོ་
འགྱུར་མེད་པར་རྟོགས་ན་དོན་ཆེན་འགྲུབ། །མ་ཡེངས་ངང་ལ་ཞོག་ཅིག་སྐལ་ལྡན་ཀུན། །ཞེས་གསུངས་པས། ཤིན་ཏུ་དད་པར་གྱུར་ནས། རི་ཁྲོད་ཟིན་པ་
མང་དུ་བྱུང་ངོ། །ཡང་གཉན་ནག་ལྷུན་པོ་ལ་སོགས་པ་སློབ་མ་མང་པོ་ལ་ཆོས་གནང་བས། བླ་མ་གཞན་དང། རང་རེ་དཔོན་སློབ་རྣམས་འགྲོ་དོན་མཛད་
ལུགས་བག་མི་འདྲ་བ་གདའ་བས་ཅི་ལགས་ཞུས་པས། བླ་མའི་ཞལ་ནས་ངའི་བླ་མ་མི་ལ་དཀའ་སྤྱད་བརྩོན་འགྲུས་ཀྱི་སྒོ་ནས་ཟྭ་རང་ལ་དཀའ་ཐུབ་མཛད་ཅིང་
ང་ལ་ཡང་དཀའ་སྤྱད་གྱིས་ལ་རི་ཁྲོད་འགྲིམས་ཅིག་གསུང་བ་ཡོད་པས། སྔར་ཡང་ངས་རྒྱ་བོད་གཉིས་སུ་ལུས་སྲོག་ལ་མ་ལྟོས་པར་དཀའ་བ་སྤྱད་ཅིང་རི་ཁྲོད་

[090B] ད་ཡང་དེ་ལྟར་བྱེད་གསུང་མགུར་འདི་གསུངས་སོ།། རྗེ་ཐུགས་རྗེའི་བདག་ཉིད་འགྲོ་བའི་མགོན། །དུས་གསུམ་སངས་རྒྱས་ངོ་བོ་ཉིད། །གངས་
སྟོང་རས་ཆེན་མི་ལའི་ཞབས། །བདག་ཁ་ཙམ་མིན་པར་གསོལ་བ་འདེབས། །བདག་རི་ཁྲོད་ཟིན་པར་བྱིན་གྱིས་བརློབས། །འཆི་བ་མི་རྟགས་དྲན་ནས་སུ། །ཆོས་
སྒོར་ཞུགས་པ་མང་ལགས་ཀྱང། །སྐྱོ་ཤས་ཅན་གྱི་གང་ཟག་ཉུང། །བློ་སྣ་བསྟུང་ལུགས་མི་མཐུན་པ། །སྐྱབས་འགྲོ་སེམས་བསྐྱེད་ཐོབ་ནས་སུ། །སྡོམ་པ་
སྲུང་བ་མང་ལགས་ཀྱང། །རང་སེམས་དཔང་པོར་འཇོག་པ་ཉུང། །རྒྱུ་འབྲས་འཛེམ་ལུགས་མི་མཐུན་པ། །སྲིད་པའི་སྡུག་བསྔལ་སྤངས་ནས་སུ། །ཐར་པ་
སྒྲུབ་པ་མང་ལགས་ཀྱང། །ཆོས་བརྒྱད་འདོད་བློ་སྤོང་བ་ཉུང། །དམན་ས་འཛིན་ལུགས་མི་མཐུན་པ། །ལུས་ངག་ཡིད་གསུམ་བཀོལ་ནས་སུ། །འབད་རྩོལ་
བྱེད་པ་མང་ལགས་ཀྱང། །གཉུག་མའི་ངོ་བོ་མཐོང་བ་ཉུང། །དགེ་སྦྱོར་བྱེད་པ་མི་མཐུན་པ། །རི་དང་དགོན་པ་སྟེན་ནས་སུ། །བསྒོམ་བློ་བྱེད་པ་མང་ལགས་

[091A]༄༅། །ཀྱང༑ ༑བྱིན་བརླབས་ཀྱི་ལམ་དང་འཕྲད་པ་ཉུང། །རྟོགས་པ་འཆར་ལུགས་མི་མཐུན་པ། །ཐོས་བསམ་ཕྱོགས་རེ་བྱས་ནས་སུ། །
ཡུལ་གྱི་སྣང་བ་མང་ལགས་ཀྱང། །སྒྲོ་འདོགས་གྲུ་བཞིར་ཆོད་པ་ཉུང། །ས་ལམ་སྤྱོད་ལུགས་མི་མཐུན་པ། །དཀོན་མཆོག་མཉེས་པར་བྱས་ནས་སུ། །མཆོད་
པ་བྱེད་པ་མང་ལགས་ཀྱང། །བླ་མའི་འདམ་ཁ་ཤེས་པ་ཉུང། །གསོལ་བ་འདེབས་ལུགས་མི་མཐུན་པ། །འབྲས་བུ་ཐོབ་བྱ་བཞག་ནས་སུ། །ཡིད་སྨོན་བྱེད་
པ་མང་ལགས་ཀྱང། །རང་རེ་གཙང་སར་ཐོན་པ་ཉུང། །གཞན་དོན་བྱེད་པ་མི་མཐུན་པ། །དེ་བས་རང་རེ་ཕ་བུ་རྣམས། །དང་པོ་བརྒྱུད་ལྡན་བླ་མ་རྙེད། །བར་དུ་
ཐོས་བསམ་སྒྲོ་འདོགས་བཅད། །རི་ཁྲོད་དབེན་པར་ཉམས་རྟོགས་སྤེལ། །དེ་ལྟ་བུའི་གང་ཟག་གིས། །སེམས་ཅན་མི་མཐོང་སངས་རྒྱས་མཐོང། །སྡུག་
བསྔལ་མི་མཐོང་བདེ་ཆེན་མཐོང། །གཉིས་སུ་མེད་པའི་ཡེ་ཤེས་མཐོང། །བླ་མའི་བརྒྱུད་པ་ཟིན་ཏེ་མཆི། །ཅེས་གསུངས་ནས། སློབ་མ་རྣམས་གང་འཐད་

[091B] །དེར་དབོན་པོ་གཉན་ནག་ལྷུན་པོ་ན་རེ། འཕྲལ་ཕུགས་ཀྱི་བསླབ་བྱའི་མགུར་ཅིག་ཞུ་ཟེར་བ་ལ་འདི་གསུངས་སོ།། ཕ་ན་མོ་གུ་རུ། བརྒྱུད་
ལྡན་གྱི་བླ་མ་བསྟེན་ཀྱང་འཚལ། །བརྒྱུད་ལྡན་གྱི་བླ་མ་མ་བསྟེན་ན། །ཐ་སྙད་ཀྱི་ཚིག་ལ་འབྱམས་པར་འཆི། །ལྟ་སྒོམ་ཟུར་ཁ་འགྲིམ་ཡང་འཚལ། །ལྟ་
སྒོམ་ཟུར་ཁ་མ་འགྲིམས་ན། །གཟུང་འཇིན་རྒྱ་ཡིས་ཟིན་པར་མཆི། །བློ་འདས་གཏན་ཡུལ་གཟུང་ཡང་འཚལ། །བློ་འདས་གཏན་ཡུལ་མ་གཟུང་ན། །
རིགས་དྲུག་གྲོང་དུ་ལྟུང་བར་མཆི། །སྐྱེ་མེད་མཁར་དང་མི་འབྲལ་འཚལ། །སྐྱེ་མེད་མཁར་དང་བྲལ་བ་ན། །དངོས་འཛིན་ཇག་པས་བཅོམ་པར་མཆི། །རང་
རྒྱུད་རང་གིས་འདུལ་ཡང་འཚལ། །རང་རྒྱུད་རང་གིས་མ་བཏུལ་ན། །ཐོས་བསམ་འབྲས་བུ་སྟོར་བར་མཆི། །གོམས་པའི་རབ་ལ་བརྒལ་ཡང་འཚལ། །
་གོམས་པའི་རབ་ལ་མ་བརྒལ་ན། །ཐར་པའི་ཤུལ་ལམ་ནོར་ཏེ་མཆི། །ཉམས་མྱོང་ཡིད་ཆེས་སྐྱེ་ཡང་འཚལ། །ཉམས་

[092A]༄༅། །མྱོང་ཡིད་ཆེས་མ་སྐྱེས་ན། །ཐ་སྙད་ཚིག་གི་ལྟ་བ་འདི། །དེ་མཚོན་ཡིན་ཏེ་དེ་ཉིད་མིན། །འཆི་ཁར་འོད་གསལ་སྟོར་ཏེ་མཆི། །འཁྲུལ་
པ་རྩད་ནས་བཅད་ཀྱང་འཚལ། །འཁྲུལ་པ་རྩད་ནས་མ་བཅད་ན། །དྲི་མ་མེད་པར་མ་རྟོགས་པས། །རྣམ་རྟོག་ལྷགས་པས་ཁྱེར་ཏེ་མཆི། །རེ་དོགས་ཐག་
པ་བཅད་ཀྱང་འཚལ། །རེ་དོགས་ཐག་པ་མ་བཅད་ན། །རྐྱེན་ངན་རང་རོལ་མ་ཤེས་པས། །སྐྱེ་ཤི་བདུད་ཀྱིས་ཟིན་པར་མཆི། །བརྩོན་འགྲུས་དྲག་པོ་བསྐྱེད་
ལགས་ནས། །དགོན་པ་དབེན་པ་སྙོགས་ཀྱང་འཚལ། །དགོན་པ་དབེན་པ་མ་སྙོགས་ན། །ཆོས་བརྒྱད་གཡེང་བར་ཤོར་བ་མཆི། །དེ་བས་རི་ཁྲོད་དབེན་གནས་
སུ༑ ༑ལེ་ལོ་སྤངས་ཏེ་སྒྲུབ་པ་མཛོད། །བླ་མའི་རྒྱུད་པ་ཟིན་པ་དང། །འགྲོ་དོན་ལྷུན་གྲུབ་འབྱུང་སྟེ་མཆི། །ཞེས་གསུངས་པས། དབོན་པོ་དེ་ལ་བཀའ་
བབས་ཀྱི་སློབ་མ་ཆེན་པོ་གཅིག་བྱུང་བ་ཡིན། ཡང་མཆོག་དཀར་གྱི་རི་ཁྲོད་ལ་བཞུགས་དུས། མི་མ་ཡིན་གྱི་བར་ཆད་ཀྱི་མགུལ་རྒྱེགས་བྱུང་བ་ལ་

[092B]། ཕ་བླ་མའི་ཞབས་ལ་གསོལ་བ་འདེབས། །སྤྲང་གཉིས་འཛིན་ཟད་པར་བྱིན་གྱིས་བརློབས། །ཉོན་དང་ཡི་དྭགས་སྙིང་རེ་རྗེ། །ལས་
ངན་དབང་གིས་ལུས་ངན་བླངས། །བསམ་ངན་དབང་གིས་གཞན་ལ་འཚེ། །རི་སུལ་བས་མཐའ་ཐགས་སུ་འཐག་བསྒོམ་སྒྲུབ་རྣམས་ལ་བར་ཆད་བྱེད། །
བསམས་ཤིང་ཡི་དྭགས་སྙིང་རེ་རྗེ། །ང་སྟོང་ཉིད་རྡོ་རྗེའི་རྣལ་འབྱོར་ལ། །ལུས་ནི་ལྷའི་དཀྱིལ་འཁོར་ཡིན། །ངག་ནི་སྔགས་ཀྱི་དཀྱིལ་འཁོར་ཡིན། །སེམས་
ནི་འོད་གསལ་ཆོས་ཀྱི་སྐུ། །ཚོགས་དྲུག་རང་རང་ངོ་བོས་སྟོང། །བར་ཆད་རྣལ་འབྱོར་རྒྱན་དུ་ཆེ། །དགུང་སྔོན་དབྱིངས་ལ་ཉི་ཟླ་ཤར། །འོད་ཟེར་ནམ་མཁའི་
རྒྱན་དུ་ཆེ། །བར་སྣང་ཡངས་ ལ་  ལྷོ་སྤྲིན་བྱུང། །ལྷོ་སྤྲིན་བར་སྣང་རྒྱན་དུ་ཆེ། །སྤྲིན་ཚོགས་འཐུག་ལ་སྦྲང་ཆར་བྱུང། །རྩི་ཤིང་འབྲུ་བཅུད་རྒྱན་དུ་ཆེ། །རྣལ་
འབྱོར་མི་རྟོགས་སྒོམ་པ་ལ། །བདུད་ཀྱི་བར་ཆད་རྒྱན་དུ་ཆེ། །དུས་གསུམ་སངས་རྒྱས་དགྲར་ལངས་ཀྱང། །བྱང་ཆུབ་སེམས་ལ་བསད་དུ་མེད། །སྟོང་ཕྲག་

[093A]༄༅། །བརྒྱད་ཅུའི་བགེགས་འདུས་ཀྱང། །སེམས་ཉིད་སྟོང་པ་གཞོམ་དུ་མེད། །བར་སྣང་མཚོན་གྱི་ཆར་བབས་ཀྱང། །དངོས་མེད་སེམས་
ལ་བརྡེག་དུ་མེད། །ཉི་ཁྲི་ཆིག་སྟོང་བདུད་བྱུང་ཡང། །རིག་པ་གཅེར་བུ་བཙལ་དུ་མེད། །མི་མཐུན་ཕྱོགས་རྣམས་ཐམས་ཅད་ཀུན། །སེམས་ཐོག་སྐད་
ཅིག་འདུས་གྱུར་ཀྱང། །ལྷན་ཅིག་སྐྱེས་པའི་ངང་དུ་རྟོགས། །ཁྱོད་ཅི་དགར་གྱིས་ཤིག་འབྱུང་པོ་ཀུན། །ཅེས་གསུངས་པས། བར་ཆད་ཐམས་ཅད་རང་སར་
ཞི༑ དེ་དུས་ཚེ་རིང་མཆེད་ལྔ་འཁོར་བརྒྱ་ཕྲག་དང་བཅས་པ། གདོན་ཆེན་བཅོ་བརྒྱད། བྱིས་པའི་གདོན་ཆེན་བཅོ་ལྔ། སྡེ་བརྒྱད་དྲེགས་པ་ཅན་ཕྱོགས་སྐྱོང་
བཅུའི་གདོན་རྣམས་དབང་དུ་བསྡུས་ནས་ཕྲིན་ལས་སྒྲུབ་པར་ཁས་བླངས་སོ། །དེ་ཡང་ནང་དུ་རང་སེམས་དབང་དུ་འདུས་པས། ཕྱིར་སྣང་སྲིད་ཀྱི་ལྷ་འདྲེ་
ཐམས་ཅད་དབང་དུ་འདུས། དེའི་གནད་ཀས་མི་ནོར་ཟས་གསུམ་ཐམས་ཅད་དབང་དུ་འདུས་ཏེ་ཐུན་མོང་གི་དངོས་གྲུབ་ལ་མངའ་བརྙེས་པ་ཡིན་ནོ། །དེ་ནས་

[093B] འཕན་ཡུལ་གྱི་སྣེ་ཟུར་དུ་བྱོན། །དགེ་བའི་བཤེས་གཉེན་ཆེན་པོ་སྣེ་ཟུར་པ་དང་མཇལ། དེ་ཉིད་རྣལ་འབྱོར་
པ་ལ་མི་དད་པས། ཁོང་གི་གྲྭ་པ་འགས་རས་ཆུང་པ་ལ་བརྙས་ཚིག་མང་དུ་ཟེར་བྱུང་བ་ལ་མགུར་འདི་གསུངས་སོ།། རྗེ་མི་བསྐྱོད་ཀྱི་ངོ་བོ་ཐུགས་རྗེ་ཅན། །བློ་
ཆོས་ལ་ཕྱོགས་པར་བྱིན་གྱིས་བརློབས། །ཁྱེད་འདིར་བཞུགས་ཀྱི་སྟོན་ཆེན་དཔོན་སློབ་ཀུན། །དར་ཅིག་རས་པའི་གླུ་ལ་གསོན། །ང་དྲོད་རྟགས་ནང་ནས་ཤར་བ་ཡི།།
ཐེག་པའི་བྱེ་བྲག་མི་དགོས་པས། །རྒོལ་བ་བྱུང་ཡང་ང་མི་འཇིགས། །ཉམས་སུ་ལོངས་དང་སྐལ་ལྡན་ཀུན། །ནང་གི་ཉི་ཟླ་དབང་འདུས་པས། །འབྱུང་བ་བཞི་
པོ་སྙོམས་ནས་གདའ། །ཚ་གྲང་གཉིས་ལ་ང་མི་འཇིགས། །ཉམས་སུ་ལོང་དང་སྐར་ཆེན་ཕུགས་སུ་ཆུད་པ་ཡིས། །ལུས་ལ་བདེ་བ་རྒྱས་ནས་གདའ། །སྒྲོ་
སྐུར་གཉིས་ལ་ང་མི་འཇིགས། །ཉམས་སུ་ལོང་དང་གཏུམ་མོའི་བདེ་དྲོད་ཐོབ་པ་ཡིས། །གོས་གསར་སྒྲུབ་པའི་འདོད་པ་བྲལ། །སྐྱི་སེར་རླུང་ལ་ང་མི་འཇིགས་

[094A]༄༅། །ཉམས་སུ་ལོང་དང་སྣང་བ་རང་སར་གྲོལ་བ་ཡིས། །སྒྲུབ་ཐབས་ལས་མཐའ་མི་དགོས་པས། །རེ་དོགས་གཉིས་ལ་ང་མི་འཇིགས་
ཉམས་སུ་ལོང་དང་རང་བཞིན་འོད་གསལ་ཤར་བ་ཡིས། །བློ་བུར་དྲི་མ་རང་སར་དག་སྒྲིབ་པ་གཉིས་ལ་ང་མི་འཇིགས། །ཉམས་སུ་ལོང་དང་རང་རིག་ཆོས་
སྐུར་འཕོ་ཤེས་པས། །འགྲོ་དྲུག་སྐྱེ་སྒོ་རང་སར་ཁེགས། །ངན་སོང་གསུམ་ལ་ང་མི་འཇིགས། །ཉམས་སུ་ལོང་དང་སྐལ་ལྡན་ཀུན། །འགྱུར་བ་མེད་པའི་ལྟ་
བ་ལ། །སྒྲོ་འདོགས་ཆོད་པའི་རྒྱ་ཡིས་ཐོབ། །དམིགས་གཏད་མེད་པའི་འོད་གསལ་ལ། །མ་ཡེངས་པ་ཡི་རྒྱ་ཡིས་ཐོབ། །ཤུགས་འབྱུང་ལྷུག་པའི་སྤྱོད་
པ་ལ། །མ་ཞེན་པ་ཡིཿ་བསྲུང་དུ་མེད་པའི་དམ་ཚིག་ལ། །མ་བྲལ་པ་ཡིཿ་རེ་དོགས་མེད་པའི་འབྲས་བུ་ལ། །སྨོན་དུ་མེད་པའི་རྒྱཿ་ཅིག་ཆར་བ་ཡི་ཡེ་
ཤེས་ལ། །བློ་དང་བྲལ་བའི་རྒྱ་ཡིས་ཐོབ། །ལུང་དང་བསྟུན་དང་སྟོན་ཆེན་ཀུན། །ཉམས་དང་བསྟུན་དང་བསྒོམ་ཆེན་ཀུན། །སྒྲོ་འདོགས་ཆོད་དང་རྣལ་འབྱོར་

[094B] ༑ཉམས་སུ་ལོང་དང་སྐལ་ལྡན་ཀུན། །ཞེས་གསུངས་པས། །སྣེ་ཟུར་བ་ཤིན་ཏུ་དད་ནས། ཁྱེད་མི་ལའི་སློབ་མ་རས་ཆུང་ཞེས་བྱ་བ་ཡོན་ཏན་མཁས་
པའི་གྲགས་པ་ཤིན་ཏུ་ཆེ་བ་ཅིག་ཡོད་ཟེར་བའི་སྙན་པ་སྔར་ནས་ཐོས། ད་ལྟ་མཇལ་བ་ལེགས། ཚོགས་དབུས་ཀྱི་གདན་ཐོག་འདིར་བཞུགས་སུ་གསོལ་ནས་
ཆོས་འབྲེལ་ཅིག་ཞུ་ཟེར་བ་ལ་མགུར་འདི་གསུངས་སོ།། རྗེ་སྐུ་བཞིའི་ངོ་བོ་རྡོ་རྗེ་འཆང། །འགྲོ་བའི་འདྲེན་པ་ཆོས་ཀྱི་རྗེ། །ཁམས་གསུམ་མགོན་པོ་
སྤྲུལ་པའི་སྐུ། །མཚན་མི་ལ་ཞེས་བྱར་གྲགས་པ་ཡིས། །ཕ་རས་པ་དེ་ལ་གསོལ་བ་འདེབས། །ཁྱེད་སངས་རྒྱས་བསྟན་འཛིན་ཉན་ཐོས་ལུགས། །བཀའ་
སྡེ་སྣོད་དགོངས་པའི་སྟོན་ཆེན་ལ། །སྡེབ་སྦྱོར་དང་བཤད་པ་མི་དགོས་པས། །ང་རང་ཉམས་ཀྱི་ཤུགས་འབྱུང་གླུ་རུ་ལེན། །སྙན་ལྷན་ནེ་གསོན་ཅིག་དཔོན་
སློབ་ཀུན། །ང་ལྟ་བ་གང་ཡིན་ཟེར་ཙ་ན། །ལྟ་བ་ཆོས་ཉིད་རང་ས་ཟིན། །ཐ་སྙད་ཚིག་གི་སྦུན་ཀོགས་ལ། །ལྟ་བར་འཛིན་པ་ཚིག་པ་ཟ། །སྒོམ་པ་གང་

[095A]༄༅། །ཡིན་ཟེར་ཙ་ན། །སྒོམ་པ་སེམས་ཉིད་འོད་གསལ་ཡིན། །དམིགས་གཏད་མཚན་མའི་ཡུལ་དང་བྲལ། །སེམས་འཛིན་
སྐར་སྐོར་ཚིག་པ་ཟ། །སྤྱོད་པ་གང་ཡིན་ཟེར་ཙ་ན། །ཆོས་ཉིད་དྲོད་རྟགས་ལྷུག་པ་ཤར། །ཚུལ་ཆོས་བློ་ཡི་ཡུལ་དང་བྲལ། །ཉམས་མེད་ཐོ་ཅོ་ཚིག་པ་
ཟ༑ །ཉམས་མྱོང་གང་ཡིན་ཟེར་ཙ་ན། །ལྷན་ཅིག་སྐྱེས་པའི་ཉི་མ་ཤར། །མ་རིག་པ་ཡི་མུན་པ་སངས། །ལས་རྒྱའི་བདེ་བཿ་དམ་ཚིག་གང་ཡིན་ཟེར་
ཙ་ན། །འོད་གསལ་ཟུང་འཇུག་རྒྱ་ཡིས་ཐེབས། །བསྲུང་མཚམས་བློ་ཡི་ཡུལ་དང་བྲལ། །བསྐང་བཤགས་བྱེད་པཿ་འབྲས་བུ་གང་ཡིན་ཟེར་ཙ་ན། །འབྲས་
བུ་ཁམས་གསུམ་རོ་ཅིག་ཤར། །སྐུ་གསུམ་ཞེ་འདོད་ཡུལ་དང་བྲལ། །སྨོན་ལམ་འདེབས་པ་ཚིག་པ་ཟ། །སྒོམ་ཆེན་རྣམས་ཀྱི་མཁར་བ་མཛོད། །སྟོན་པ་
རྣམས་ཀྱི་སྲོག་ཤིང་མཛོད། །སྡིག་པོ་ཆེའི་བཤགས་པ་མཛོད། །ཅེས་གསུངས་པས། དགེ་བའི་བཤེས་ཆེན་པོ་ཤིན་ཏུ་དད་པར་གྱུར་ནས་གཟིམས་ཁང་དུ་

[095B] དཧོ་ཧ་ལ་སོགས་ཕྱག་རྒྱ་ཆེན་པོའི་སྐོར་དང། ཕྱག་ན་རྡོ་རྗེའི་མན་ངག་ཞུས་ནས། རྗེ་བཙུན་རས་ཆུང་པ་ལ་གསང་བའི་བླ་མ་དམ་པར་འཛིན་པ་
ཡིན་ནོ། །དེ་ནས་སྤྱན་མངའ་ཚུལ་ཁྲིམས་འབར་ལ་གདམ་ངག་གིས་ཕན་ཐོགས་པར་དགོངས་ཏེ། གཉུག་རུམ་དུ་ཕེབས་ནས་སྤྱན་མངའ་བ་དང་མཇལ་བར་
ཞུས་པས། སྤྱན་མངའ་བ་ཉིད་ཀྱང་མངོན་ཤེས་དང་ལྡན་པས་བླ་མ་བྱོན་པར་མཁྱེན་ཏེ། །ནང་དུ་གདན་དྲངས་ཞབས་ཏོག་བགྱིས་ཏེ་ཆོས་གཏམ་མང་དུ་འདྲི་བ་
མཛད༑ ཁྱེད་ཀྱི་བླ་མ་མི་ལ་དེ་སྙན་པ་ཤིན་ཏུ་ཆེ། རྫུ་འཕྲུལ་ཇི་ལྟ་བུ་མངའ་གསུང་བ་ལ། ངའི་བླ་མ་ལ་ཟད་པར་དང་ཟིལ་གནོན་ལ་སོགས་སྤྲུལ་བསྒྱུར་གྱི་
རྫུ་འཕྲུལ་ནི་མཐའ་ཡས། དེ་བས་ལྷག་པ་ཆོས་སྐུ་ཅིག་ཏུ་གྱུར་པ་ཡིན། ཁྱེད་རྫུ་འཕྲུལ་ཆེ་བ་ལ་ཡ་མཚན་དུ་འཛིན་པ་ཡིན་ནམ་གསུངས་པས། འཛིན་གསུང་
པ་ལ། པད་སྤུངས་ཞིག་བར་སྣང་ལ་རྟེན་མེད་དུ་འཇོགས་པར་མཛད་ནས། འདི་ཡང་དག་ཀུན་རྫོབ་ཡིན་གསུང། དེར་བླ་མས་ཟད་པར་ཆུའི་ཏིང་ངེ་འཛིན་དང་

[096A]༄༅། །མེའི་ཏིང་ངེ་འཛིན་དང། སའི་ཏིང་ངེ་འཛིན་གསུམ་ལ་མཉམ་པར་བཞག་པས། ཆུར་སྣང་བ་དང། མར་མེར་སྣང་བ་དང། གསེར་
གྱི་ཚྭ་ཚྭ་སྣང་བ་ལ་སོགས་པའི་རྫུ་འཕྲུལ་བསྟན་པས། སྤྱན་མངའ་བ་ཤིན་ཏུ་ཧ་ལས་པར་གྱུར་ཏེ། གདམས་པ་ཞུ་ཞུས་པ་ལ། བླ་མ་ཉིད་ཀྱི་ཕྱག་རྒྱ་ཆེན་པོ་བསམ་
གཏན་མཆོག་གིས་གདམས་པ་རྣམས་དང། བསྲེ་འཕོའི་སྐོར་ཐོར་རེ་ཅིག་གནང་ནས་ཟླ་བ་ཕྱེད་བཞུགས། འབྱོན་ཁར་ལྟ་སྒོམ་སྤྱོད་པའི་མགུར་འདི་གསུངས་སོ།།
ཕ་བླ་མའི་ཞབས་ལ་གསོལ་བ་འདེབས། །རྒྱུད་སྨིན་ཅིང་གྲོལ་བར་བྱིན་གྱིས་རློབས། །ཁྱེད་མཁས་པའི་རྒྱུད་འཛིན་བཤེས་གཉེན་ལ། །བླ་མའི་ཐུགས་སྲས་རས་
ཆུང་གིས། །འཕྲལ་ལྟ་སྤྱོད་ཉམས་ལེན་གླུ་ཞིག་འབུལ། །སྙན་ལྷན་ནེ་གསོན་ལ་ཐུགས་གཏད་འཚལ། །སྣང་སྟོང་གི་རྟོག་པ་མ་མཆིས་ན། །ལྟ་བ་འགྱུར་བ་མེད་
པ་ཡིན། །མཐའ་དབུས་མེད་དེ་ནམ་མཁའ་འདྲ། །འགྱུར་བ་མེད་དེ་རི་བོ་འདྲ། །ཁྱེད་ལྟ་བ་མཛད་ན་དེ་ལ་མཛོད། །དམིགས་གཏད་འཇུར་བུས་མ་བཅིངས་ན། །

[096B] གཡོ་འགུལ་མེད་དེ་རྒྱ་མཚོ་འདྲ། །རྒྱུན་ཆད་མེད་དེ་ཆུ་བོ་འདྲ། །ཁྱེད་བསྒོམ་པ་མཛད་ན་དེ་ལ་མཛོད། །བླང་དོར་རྟོག་པ་མ་
མཆིས་ན། །སྤྱོད་པ་ངེས་པ་མེད་པ་ཡིན། །གཙང་རྩོག་མེད་དེ་ཕག་པ་འདྲ། །ཉམ་ང་མེད་དེ་སེངྒེ་འདྲ། །ཁྱེད་སྤྱོད་པ་མཛད་ནཿ་ཞེ་འདོད་ཀྱི་རྟོག་པ་མ་མཆིས་
ན༑ ༑འབྲས་བུ་རེ་དོགས་མེད་པ་ཡིན། །འབད་རྩོལ་མེད་དེ་ཉི་མ་འདྲ། །གཞན་དོན་འབྱུང་བས་འོད་ཟེར་འཕྲོ། །ཁྱེད་འབྲས་བུཿ་ང་རི་རབ་ཁ་ལ་མ་ཕྱིན་ཏེ། །
འཛམ་བུ་གླིང་བཞི་ང་ཡིས་མཐོང། །ཅིར་སྣང་རང་གི་སེམས་སུ་ཤེས། །སེམས་ཉིད་ཆོས་ཀྱི་སྐུ་རུ་རྟོགས། །ཁྱེད་ཉམས་ལེན་རྒྱ་མཚོའི་གཏིང་དུ་མ་ཕྱིན་ཏེ།།
ཡིད་བཞིན་ནོར་བུ་ང་ཡིས་རྙེད། །སྟོང་གསལ་ཆོས་སྐུ་དྲི་མ་མེད། །འགག་མེད་ཤུགས་འབྱུང་ལོངས་སྤྱོད་རྫོགས། །ཁྱེད་གཞན་དོན་ལྷ་ཡི་ཡུལ་དུ་མ་ཕྱིན་ཏེ། །
འཆི་མེད་བདུད་རྩི་ང་ཡིས་འཐུངས། །འོད་གསལ་ངང་ལ་རྒྱུན་མི་ཆད། །རྟོགས་པའི་སེམས་ལ་སྐྱེ་ཤི་མེད། །ཁྱེད་སངས་རྒྱས་སྒྲུབ་ན་དེ་ལྟར་མཛོད། །ལར་འཁོར་

[097A]༄༅། །འདས་བླང་དོར་མ་མཆིས་པས། །རེ་དང་དོགས་པའི་བློ་དང་ཁྲོལ། །སངས་རྒྱས་སེམས་ཅན་ཁྱད་མེད་པས། །ཐམས་ཅད་ཆོས་སྐུར་བློ་
ཐག་ཆོད། །བདེ་དང་སྡུག་བསྔལ་ཁྱད་མེད་པས། །སྤང་བླང་གཉིས་དང་བྲལ་བར་མཛོད། །ཆོས་རྣམས་ཐམས་ཅད་མིང་དུ་ཟད། །ལྟ་བ་བློ་ལས་འདས་པ་ཡིན་
དེ་བས་དེ་ལྟར་དགོངས་པ་འཚལ། །ཞེས་གསུངས་པས། །ཤིན་ཏུ་མོས་པར་གྱུར་ཏེ། དོན་དམ་ཀུན་རྫོབ་ཀྱི་ལྟ་བ་རྣམ་པར་དག་པ་ཐུགས་ལ་འཁྲུངས་ཤིང་
གདམ་ངག་གི་སྒོ་ནས་སྙིང་གི་བླ་མ་དམ་པར་འཛིན་པའི་སློབ་མ་ཞིག་བྱུང་ངོ། །དེ་ནས་དགོན་པ་ཇ་ཡུལ་དུ་ཕེབས། མཁན་པོས་དབུ་མཛད་བཙུན་པ་རྣམས་འཚོགས་
འདུག་པའི་གྲལ་གཤམ་ཞིག་ཏུ་བཞུགས་པས། མཁན་པོའི་ཞལ་ནས་ར་ཕོ་དཀར་པོ་ལུག་ཁྱུར་མི་ཚུད་བྱ་བ་ཡིན་པས། རས་པ་དེ་ཕྱིར་ཐོན་གསུང་པ་ལ། བཙུན་
ཆུང་གཉིས་ཀྱིས་གཅིག་གིས་རྒྱབ་ནས་འཕུལ། གཅིག་གིས་མདུན་ནས་ཁྲིད་ཏེ་ཕྱིར་བཏོན་པ་དང། ཕྱི་མས་སྒོ་འཕྲལ་ལ་བཅད་པས། ཞབས་ཅིག་སྒོ་དབར་དུ་

[097B] གནས་ལུགས་དྲང་ཐལ་ཟུར་ཟའི་མགུར་འདི་གསུངས་སོ།། ཕ་བཀའ་རྒྱུད་བླ་མ་རིན་པོ་ཆེ། །སྒྲུབ་རྒྱུད་ཀྱི་བླ་
མ་བྱིན་བརླབས་ཅན། །དོན་རྒྱུད་ཀྱི་བླ་མ་ཆོས་ཀྱི་སྐུ། །ཕ་རས་ཆེན་མི་ལའི་ཞབས་ལ་འདུད། །ཡུལ་གུང་ཐང་གི་རས་ཆུང་རྡོར་གྲགས་ང། །ཕྱོགས་གང་དུ་ཕྱིན་
ཀྱང་འདི་ལྟ་བུའི། །བྱ་བྱེད་དང་སྤྱོད་ལམ་ངས་མ་མཐོང། །ཇོ་བོ་བཀའ་གདམས་པའི་རབ་བྱུང་བཙུན་པ་རྣམས། །དབྱངས་འདི་ལ་མ་ཡེངས་དར་ཅིག་ཉོན། །རང་
ལུས་ལྷ་སྐུར་མ་ཤེས་པའི། །གོས་སེར་མོ་གཅིག་ལ་བྱང་ཆུབ་རེ། །ཆོས་གོས་གྱོན་ནོ་སྙམ་པའི་ཡུས་པོ་ཆེ། །རང་ལུས་ཐ་མལ་དུ་ཤོར་བ་མ་ཚོར་འདུག་ཨ་ར་ར་
བཙུན་ཆུང་འོར་པོ་ཆེ། །རྐང་པ་འདི་མ་སྡམ་རྐང་པ་འདི་ཐོང། །བཟའ་བཏུང་ཚོགས་འཁོར་དུ་མི་ཤེས་པའི། །འཚོ་བ་དགོང་ལྟོ་བཅག་པས་བྱང་ཆུབ་རེ། །དཀའ་
བ་སྤྱད་དོ་སྙམ་པའི་ཡུས་པོ་ཆེ། །ལྷ་ལ་བརྙེས་པ་བྱས་པ་མ་ཚོར་འདུག་ཨ་ར་རཿ་རྐང་པ་འདིཿ་ངག་ཅི་སྨྲས་སྔགས་སུ་མི་ཤེས་པའི། །ཁ་བཏོན་བཟླས་པ་

[098A]༄༅། །གཅིག་ལ་བྱང་ཆུབ་རེ། །བཟླས་བརྗོད་བྱས་སོ་སྙམ་པའི་ཡུས་པོ་ཆེ། །སྲོག་རྩོལ་ཡན་པར་ཤོར་བ་མ་ཚོར་འདུག་ཨ་ར་རཿ་
རྐང་པ་འདིཿ་རང་སེམས་ཆོས་སྐུར་མི་ཤེས་པའི། །ཚིག་ཐ་སྙད་གཅིག་ལ་བྱང་ཆུབ་རེ། །ཆོས་ཤེས་སོ་སྙམ་པའི་ཡུས་པོ་ཆེ། །རང་སེམས་ཡན་པར་ཤོར་བ་མ་
ཚོར་འདུག་ཨ་ར་རཿ་རྐང་པ་འདིཿ་ནང་སེམས་ཉིད་དྲི་མ་མ་དག་པའི། །གདོང་ཞོགས་ཁྲུས་གཅིག་ལ་བྱང་ཆུབ་རེ། །གཙང་སྦྲ་བྱས་སོ་སྙམ་པའི་ཡུས་པོ་ཆེ།།
བག་ཆགས་དྲི་མས་གོས་པ་མ་ཚོར་འདུག་ཨ་ར་རཿ་རྐང་པ་འདིཿ་སྐྱེ་མེད་རང་གྲོལ་མི་ཤེས་པའི། །ལུས་གཙོག་པུར་བསྡད་ལ་བྱང་ཆུབ་རེ། །དགེ་སྦྱོར་
བྱས་སོ་སྙམ་པའི་ཡུས་པོ་ཆེ། །ཉོན་སྒྲིབ་རགས་སུ་སོང་བ་མ་ཚོར་འདུག་ཨ་ར་རཿ་རྐང་པ་འདིཿ་དམིགས་མེད་དགེ་བ་མི་ཤེས་པའི། །གྲུབ་མཐའ་ཕྱོགས་
རིས་ཅན་ལ་བྱང་ཆུབ་རེ། །ཚོགས་བསོག་བྱས་སོ་སྙམ་པའི་ཡུས་པོ་ཆེ། །སྦྱིན་པ་ཁ་ལན་དུ་སོང་བ་མ་ཚོར་འདུག་ཨ་ར་རཿ་རྐང་པ་འདིཿ་ཚེ་གཅིག་སངས་

[098B] །གྲངས་མེད་གསུམ་ལ་བྱང་ཆུབ་རེ། །ཆོས་ཡུན་ལ་རེ་བའི་ཡུས་པོ་ཆེ། །སེམས་འཁོར་བར་འཁྱམས་པ་མ་ཚོར་འདུག་ཨ་ར་རཿ་རྐང་པ་
འདིཿ་དམ་ཤོད་ཀྱི་ཨ་ར་ཇག་པ་དང། །ལྷ་ས་སྡེ་བཞིའི་ཆང་མ་དང། །བཀའ་གདམས་པའི་བཙུན་ཆུང་སྲན་རྡོག་མགོ་དེ་ཚོ་ལ་སྙིང་རྗེ་འདུག་རེ་ཀན། །ཨ་ར་ར་
བཙུན་ཆུང་འོར་ཕོ་ཆེ། །རྐང་པ་མ་གདམས་རྐང་པ་ཐོང། །སྤྱིར་འགྲོ་བ་ཡོངས་ལ་རྐང་པ་གཅེས། །དགོས་རྒྱལ་ཁམས་པ་ལ་རྐང་པ་གཅེས། །ཞེས་གསུངས་པས་
བཙུན་ཆུང་སེམས་ཡེངས་པའི་བར་ལ་སྒོ་ཅུང་ཟད་ལྷོད་པར་བྱུང་བས། ཞབས་འུར་གྱིས་འཐེན་ཏེ། རྒྱང་གྲགས་གཅིག་ཙམ་དུ་ཕེབས་ནས། ཞབས་འཕུར་གྱིན་
བཞུགས་པ། བཙུན་ཆུང་གཉིས་ལ་མགུར་གསུངས་པ་མཁན་པོས་གསན་ནས་སྤྱན་ཆབ་ཤོར། ད་ཀྱིའི་རས་པ་དེ་ཁུག་ཤོག་གསུངས་པ། བཙུན་ཆུང་འདྲས་རྙེད་ནས་
བླ་མ་རས་པ་ཉིད་ལ། མཁན་པོས་བྱོན་གསུང་གིན་གདའ། ཡར་ལ་ཅི་ནས་ཕེབས་དགོས་ཟེར་ནན་ཆེ་བར་འདུག་ནས། མཁན་པོའི་དྲུང་དུ་ཕེབས་པས། གདན་དེའི་

[099A]༄༅། །སྟེང་དུ་བཞུགས་ལ་ད་ཀྱིའི་མགུར་དེ་གསུངས་དང་ཟེར་བ་ལ། དེ་མི་དྲན་པར་འདུག་གཞན་གང་ཤར་ཞིག་བླང་གིས་གསུང་ནས་མགུར་
འདི་གསུངས་སོ།། རྒྱུད་པ་ཀུན་འདུས་རྡོ་རྗེ་འཆང། །རྣམ་རྟོག་ཏིལ་བརྡུང་ཏི་ལོའི་ཞབས། །རྒོལ་ངན་འཇོམ་པའི་ནཱ་རོ་པ། །དཀའ་སྤྱད་མཐར་ཕྱིན་མར་པ་
རྗེ༑ ༑བཞད་པ་རྡོ་རྗེའི་ཞབས་ལ་འདུད། །བླ་མའི་ཞབས་དྲུང་དབེན་གནས་སུ། །དམ་པ་རྣམས་ཀྱི་དྲིན་ཐོབ་པས། །ཉམས་ཀྱི་ཐོག་ནས་གླུ་ཞིག་ལེན། །ཆོས་
བྱེད་རྣམས་ལ་ཕར་ལྟས་པས། །ཁོང་གི་རྒྱུད་ལ་ང་མ་མགུ། །ཆོས་བརྒྱད་དོན་དུ་གཉེར་བ་ལ། །ལམ་སྣ་ཟིན་པ་ངས་མ་མཐོང། །དེས་ན་ཕྱི་ནང་བྱ་བ་ཐོང། །
ཡང་ན་སེམས་ཉིད་རྣལ་དུ་ཕོབ། །དུག་ལྔའི་འཁོར་གྱིས་བསྐོར་བ་ལ། །འཕྲལ་ཕུགས་སྐྱིད་པ་ངས་མ་མཐོང། །དེས་ན་དུག་ལྔ་རང་ཞལ་ལྟོས། །ཡང་ན་
སེམས་ཉིད་ནོར་བུ་ཚོལ། །བདག་འཛིན་དམ་པོས་བཅིངས་པ་ལ། །གཞན་དོན་འགྲུབ་པ་ངས་མ་མཐོང། །དེས་ན་བདག་མེད་དོན་གཉིས་བསྒོམས། །ཡང་ན་

[099B] །རྩ་བའི་སྡོམས་པ་མ་བསྲུངས་ན། །སྒྲོ་བཀུར་མེད་པ་ངས་མ་མཐོང། །དེས་ན་དགེ་འདུན་ཚོགས་སུ་བཞུགས། །ཡང་ན་ཅིག་པུར་རི་ཁྲོད་
བཟུང༑ ༑ཐ་སྙད་ཚིག་ལ་ཞེན་པ་ལ། །དྲོད་རྟགས་ཤར་བ་ངས་མ་མཐོང། །ཨེས་ན་གདམས་ངག་ཉམས་སུ་ལོང། །ཡང་ན་སྒྲོ་འདོགས་ནང་ནས་ཆོད། །མཁས་
པ་ཚིག་ཕྱིར་འབྲེང་བ་ལ། །རྟོགས་པ་འཁྲུངས་པ་ངས་མ་མཐོང། །དེས་ན་ཚིག་རྣམས་རྒྱུད་ལ་སྦྱོར། །ཡང་ན་གནས་ལུགས་ངང་ལ་ཞོག་ཟབ་མོའི་དབང་རིམ་
མ་རྫོགས་པར། །ནུས་པ་འབྱུང་བ་ངས་མ་མཐོང། །དེས་ན་དབང་བཞི་རྒྱུད་ལ་བསྐུར། །ཡང་ན་བླ་མ་དམ་པ་བསྟེན། །སྙན་རྒྱུད་གདམ་ངག་མི་གདའ་བར། །
མཚམས་བཅད་གླེན་སྒོམ་བྱེད་པ་ཀུན། །ཉམས་རྟོགས་འཆར་བ་ངས་མ་མཐོང། །དེས་ན་སྙན་རྒྱུད་གདམ་ངག་ཉོན། །རྩ་རླུང་གནད་དུ་མ་འབྱོངས་པའི། །ལས་
ཀྱི་ཕྱག་རྒྱ་བསྟེན་པ་ཀུན། །ལམ་དུ་སློངས་པ་ངས་མ་མཐོང། །དེས་ན་སྲོག་རྩོལ་གནད་དུ་བསྣུན། །ཉམས་རྟོགས་ཡོན་ཏན་མ་རྫོགས་པར། །ཐོ་ཅོའི་སྤྱོད་པ་

[100A]༄༅། །བྱེད་པ་ཀུན། །འཁྲུལ་ཞིག་དོན་ལྡན་ངས་མ་མཐོང། །དེས་ན་ཉམས་ལེན་གནད་དུ་བསྣུན། །ཡང་ཅིག་གསོན་དང་འདིར་འཚོགས་
ཀུན༑ ༑རྟོགས་ཚད་མེད་པའི་འགྲོ་དོན་དེ། །ཕྱིར་ལ་ལོག་ནས་འོང་སྟེ་མཆི། །ལམ་དུ་མ་སློངས་གསང་སྔགས་དེ། །འཁོར་བའི་སྒྲོག་ཏུ་ཚུད་དེ་མཆི། །རྟོགས་
ཚད་མེད་པའི་བརྟུལ་ཤུགས་ཏེ། །བདུད་ཀྱི་བར་ཆད་འབྱུང་སྟེ་མཆི། །དབང་བཞི་མ་ཐོབ་དམ་རྫས་དེ། །མཁའ་འགྲོའི་བཀའ་ཆད་བྱུང་སྟེ་མཆི། ཤེས་རབ་
མེད་པའི་སློབ་གཉེར་དེ། །ཐེ་ཚོམ་སྒྲོག་ཏུ་ཚུད་དེ་མཆི། །དད་པ་མེད་པའི་བརྩོན་འགྲུས་དེ། །ལོག་པའི་ལམ་ལ་ཞུགས་ཏེ་མཆི། །ཉན་མཁན་མེད་པའི་ཚོགས་
དཔོན་དེ། །སྡུག་བསྔལ་འདམ་དུ་ཚུད་དེ་མཆི། །དེ་བས་རྣལ་འབྱོར་རས་པ་ང། །རྒྱུད་ལྡན་བླ་མའི་ཞབས་ལ་གཏུགས། །མྱོང་རྟོགས་ཡོན་ཏན་ཁོང་ནས་
ཤར༑ ༑རླུང་སེམས་གཉིས་ལ་རང་དབང་ཐོབ། །འཁོར་འདས་ཆོས་རྣམས་གཅིག་ཏུ་ཤེས། །སྐལ་བ་ལྡན་པའི་བུ་ཚ་ཀུན། །རྒྱུད་པའི་གདམ་ངག་ཉམས་

[100B] །བླ་མ་མཁའ་འགྲོས་ལམ་སྣ་འདྲེན། །བར་མ་དོ་ཡི་སྐྱེ་བ་འགགས། །ཚེ་གཅིག་སངས་རྒྱས་ཐོབ་སྟེ་མཆི། །ཞེས་གསུངས་པས། དཔོན་སློབ་ཀུན་
དད་པར་གྱུར་ཏེ། རྗེ་བཙུན་ལ་གོས་འབོལ་ཅིག་ཕུལ། མཁན་པོ་རང་གདན་དམའ་བ་གཅིག་ལ་བཞུགས་ནས། ཆོས་སྤྱི་དང་རང་རང་གི་མཚན་ཉིད་ཀྱི་དྲི་བ་ཞིབ་
ཏུ་བྱུང་བ་ལ། བླ་མས་ཚད་མ་གསུམ་གྱི་སྒོ་ནས་ལྷུག་པར་ཞིབ་རྒྱས་སུ་བཀྲོལ་ཏེ། དོན་བསྡུས་པའི་དྲི་ལན་དུ་མགུར་འདི་གསུངས་སོ།། རྗེ་ཆོས་སྐུ་ཐིག་ལེ་
ཉག་ཅིག་གི་ངང། །གང་ཤར་རིག་སྟོང་ལོངས་སྤྱོད་རྫོགས། །སྣང་སྟོང་གང་འདུལ་སྤྲུལ་པའི་སྐུ། །སྐུ་གསུམ་ངོ་བོ་ཉིད་ཀྱི་བདག་ཕ་བླ་མའི་ཞབས་ལ་
གསོལ་བ་འདེབས། །ཁྱེད་འདིར་བཞུགས་ཀྱི་དགེ་བའི་བཤེས་གཉེན་ཀུན། །མ་ཡེངས་རྣལ་འབྱོར་གླུ་ལ་གསོན། །རྟོགས་པའི་རི་རྒྱལ་བརྟན་མི་བརྟན། །
རྐྱེན་ངན་གྱི་རླུང་གིས་བསྐྱོད་ན་མངོན། །གཡོ་འགུལ་མེད་ན་བརྟན་པ་ཡིན། །རང་ཞལ་མཐོང་བ་རྩིགས་སུ་ཆེ། །བསྒོམས་པའི་ཉམས་རྩལ་རྫོགས་མི་

[101A]༄༅། །རྫོགས༑ ༑འཆི་བདག་བདུད་དང་འཕྲད་ན་མངོན། །འཆི་མེད་རྟོགས་ན་རྫོགས་པ་ཡིན། །ཉམས་པ་མེད་པ་རྩིགས་སུ་ཆེ། །སྤྱོད་
པའི་སྐྱོ་གྲོགས་བཟང་མི་བཟང། །རི་ཁྲོད་པས་མཐའ་འགྲིམས་ན་མངོན། །གཅིག་པུར་ཟུག་ན་བཟང་བ་ཡིན། །རྒྱུན་དུ་ཟུག་པ་རྩིགས་སུ་ཆེ། །དངོས་འཛིན་
འཁྲུལ་པ་ཞིག་མ་ཞིག་ཆོས་བརྒྱད་ཆུ་ལ་བརྒལ་ན་མངོན། །གཟའ་གཏད་མེད་ན་ཞིག་པ་ཡིན། །ཞེན་པ་ལོག་པ་རྩིགས་སུ་ཆེ། །རྒྱུད་པའི་གདམས་ངག་
ཟབ་མི་ཟབ། །སྣོད་ལྡན་སློབ་མ་བསྟེན་ན་མངོན། །གྲུབ་ཐོབ་མང་ན་ཟབ་པ་ཡིན། །ཐེ་ཚོམ་མེད་པ་རྩིགས་སུ་ཆེ། །གཅིག་ཤེས་ཀུན་ལ་མཁས་མི་མཁས། །
མདོ་རྒྱུད་དགོངས་པ་བཀྲོལ་ན་མངོན། །ཀུན་དང་མཐུན་ན་མཁས་པ་ཡིན། །རྩོད་པ་མེད་ན་རྩིགས་སུ་ཆེ། །བཟོད་པའི་གོ་ཆ་སྲ་མི་སྲ། །ཚིག་ངན་མཚོན་ཆ་
བྱུང་ན་མངོན། །ཁོང་ཁྲོ་མེད་ན་སྲ་བ་ཡིན། །ཞེ་མཁོན་མེད་པ་རྩིགས་སུ་ཆེ། །ཞེན་པ་གཏིང་ནས་ལོག་མ་ལོག་ཟང་ཟིང་ནོར་དང་འཕྲད་ན་མངོན། །འཛིན་

[101B] །འདོད་པ་ཟད་པ་རྩིགས་སུ་ཆེ། །སྙིང་ནས་དམ་ཆོས་བྱེད་མི་བྱེད། །ཚེ་འདིའི་བདེ་སྐྱིད་བྱུང་ན་མངོན། །བློ་ཡིས་ཐོངས་ན་བྱེད་པ་
ཡིན༑ ༑ངོ་སོ་མེད་པ་རྩིགས་སུ་ཆེ། །ཞེས་གསུངས་པས། མཁན་པོ་ཤིན་ཏུ་དད་པར་གྱུར་ནས། སྙན་རྒྱུད་ཀྱི་གདམ་ངག་ཕྱག་རྒྱ་ཆེན་པོ་སོགས་གསན་ནས་
བསྒོམས་པས། རྟོགས་པ་ཁྱད་པར་ཅན་ཐུགས་ལ་འཁྲུངས་ནས། ཚོགས་པ་ཉིས་སྟོང་ཙམ་གྱི་གཙོ་བོར་བཞུགས་པ་ཅིག་བྱུང་ངོ། །དེ་ནས་ཡེར་པ་ལྷ་ས་སོགས་
སུ་རིམ་གྱིས་ཕེབས་ནས། སྐལ་ལྡན་མང་པོ་སྨིན་གྲོལ་ལ་བཀོད། དེ་ནས་དོལ་དུ་མཚུར་སྟོན་དབང་གི་རྡོ་རྗེས་གདན་དྲངས། སྔར་རྒྱུད་ལ་འཆད་ཉན་མང་དུ་
བྱས་ཏེ། ང་འཆི་ཁ་མ་ལ་བླ་མ་ཁྱེད་ཀྱི་གདམས་པ་འདྲ་བ་ཞིག་མེད་ན་བར་ངོ་མི་ཆོད་པ་འདྲ་བས། གདམ་ངག་ཟབ་པ་ཞིག་ཐུགས་རྗེས་འཛིན་པ་ཞུ་ཟེར། དེར་
བླ་མས། ཕྱག་རྒྱ་ཆེན་པོ་མཚན་བརྒྱད་དང། འཕོ་བསྲེ་ཆེན་མོ་དང། བར་དོ་དྲུག་གི་གདམ་ངག་ལ་སོགས་པ་སྙན་རྒྱུད་ཉམས་ལེན་གྱི་ཆོས་མང་དུ་གནང་

[102A]༄༅། །བས༑ མཚུར་སྟོན་ཡང་གྲོལ་བ་ཐོབ་པས། ཕྱིས་རྩ་བའི་བླ་མར་འཛིན། དེ་ནས་བཟུང་སྟེ་སློབ་མར་གྱུར་པས་གདམ་ངག་གི་རྒྱུད་པ་འཛིན་
པ་ཞིག་བྱུང་ངོ། །དེ་ནས་གྲའི་དྲེག་ཆེན་མོར་ཡུན་རིངས་བཞུགས་སློབ་མ་མང་པོ་སྨིན་གྲོལ་ལ་བཀོད་ནས། དེར་ཐུགས་འགོལ་ཞིང་ཐུགས་དམ་ལ་བོགས་ཆེན་པོ་
བྱུང་བས་མགུར་འདི་གསུངས་སོ།། རྗེ་ན་མོ་གུ་རུ། ཕུན་ཚོགས་གསེར་གྱི་རི་བོ་རབ་བརྗིད་པས། །ཡོན་ཏན་ལྷུན་པོའི་དྲི་མེད་ནོར་བུའི་གཏེར། །ཡིད་འོང་
ཕན་བདེའི་ཕྲིན་ལས་པོའི་མགོན། །མཚུངས་མེད་བླ་མའི་ཞབས་ལ་སྤྱི་བོས་མཆོད། །ང་རྣལ་འབྱོར་སྐྱིད་པའི་དབྱངས་ཞིག་ལེན། །དབྱངས་མཆོད་པར་
འབུལ་ལོ་བཀའ་དྲིན་ཅན། །མི་འབྲལ་སྤྱི་གཙུག་རྒྱན་དུ་བཞུགས། །མི་ཆོས་མཁན་ལ་ཕར་བལྟས་པས། །གྲོས་མགོ་ཉེས་པ་མཐོང་ཙ་ན། །རང་མདུན་མ་
མ་ནོར་སྐྱིད་དུ་ཚོར། །བློ་ཉེས་གཅིག་ལ་ཞེ་ཟོན་བྱེད། །ཆོས་པ་རྣམས་ལ་ཕར་བལྟས་པས། །ལམ་དུ་མ་ཚུད་མཐོང་ཙ་ན། །རང་སྒྲོ་འདོགས་ཆོད་པ་སྐྱིད་དུ་

[102B] ༑ཁ་ལྟར་འབྱམས་ལ་ཞེ་ཟོན་བྱེད། །བསྒོམ་ཆེན་རྣམས་ལ་ཕར་བལྟས་པས། །སློབ་དཔོན་ངན་པ་མཐོང་ཙ་ན། །གྲུབ་ཐོབ་མཇལ་བ་སྐྱིད་དུ་ཚོར། །
མོས་གུས་དྲེད་ལ་ཞེ་ཟོན་བྱེད། །དད་པ་ཅན་ལ་ཕར་བལྟས་པས། །བུ་མེད་མང་པོ་མཐོང་ཙ་ན། །གཅིག་པུར་ཚུགས་པས་སྐྱིད་དུ་ཚོར། །སྙིང་རླུང་ལྡང་ལ་
ཞེ་ཟོན་བྱེད། །ཁ་ཕོ་ཅན་ལ་ཕར་ལྟས་པས། །ཟོག་ཕོ་ཟོག་མོ་མཐོང་ཙེ་ན། །རང་ཆོས་དང་མཐུན་པས་སྐྱིད་དུ་ཚོར། །ཆོས་བརྒྱད་འདི་ལ་ཞེ་ཟོན་བྱེད། །
བསོད་ནམས་ཅན་ལ་ཕར་བལྟས་པས། །གཡེང་བ་ཅན་རྣམས་མཐོང་ཙ་ན། །རང་དགེ་སྦྱོར་འཕེལ་བས་སྐྱིད་དུ་ཚོར། །བསྙེན་བཀུར་སྒྲུབ་ལ་ཞེ་ཟོན་བྱེད།།
བཤད་པ་མཁན་ལ་ཕར་བལྟས་པས། །འཆི་ཁར་ཆོས་མེད་མཐོང་ཙ་ན། །སེམས་ཆོས་སྐུར་རྟོགས་པས་སྐྱིད་དུ་ཚོར། །ཤེས་སྒྲིབ་འདི་ལ་ཞེ་ཟོན་བྱེད།།
བསྐྱེད་རྫོགས་མཁན་ལ་ཕར་བལྟས་པས། །དངོས་པོར་བསྒོམ་པ་མཐོང་ཙ་ན། །རང་ལྷ་སྐུར་ཤེས་པས་སྐྱིད་དུ་ཚོར། །སྣང་ལོག་འདི་ལ་ཞེ་ཟོན་བྱེད། །

[103A]༄༅། །གཞན་དོན་མཁན་ལ་ཕར་བལྟས་པས། །རང་དོན་ཤོར་བ་མཐོང་ཙ་ན། །དོན་གཉིས་འགྲུབ་པས་སྐྱིད་དུ་ཚོར། །ང་རྒྱལ་འདི་ལ་
ཞེ་ཟོན་བྱེད། །དོན་འདི་ཡང་བླ་མ་རྗེ་ཡི་དྲིན། །ལན་སྒྲུབ་པས་འཇལ་ལོ་བཞེས་སུ་གསོལ། །ཕྱི་འབྲེང་གི་དད་ལྡན་བུ་སློབ་རྣམས། །དོན་དེ་ལ་རྟོགས་
ནས་ཉམས་ལེན་གཅེས། །ཞེས་གསུངས། །དེ་ནས་དཔོན་སློབ་རྣམས་ཀྱིས་བསམ་ཡས་སུ་ཕེབས། དེར་རྡོར་ཡེ་ཟེར་བའི་མི་ལོག་ལྟ་ཅན་ཞིག་ན་རེ། །
རྣལ་འབྱོར་བ་འདི་རྣམས་ནང་ན་ཆོས་མེད་པའི། ཕྱིར་ཡོང་བ་སྐད་བྱེད་པ་འདི་རྣམས་ལ་ལྐོག་ན་ཆུང་མ་ཡང་ཡོད་ཟེར་ནས་མ་དད་པ་བྱེད་ཅིང། མི་གཞན་
མང་དུ་འཚོགས་བྱུང་བ་རྣམས་དང། དཀོན་གཉེར་རྣམས་ན་རེ། ཁྱེད་རྣལ་འབྱོར་བ་བཟང་པོ་ཡིན་ན་སྒོ་འབྱེད་མི་དགོས། ཁྱེད་རང་བྱོན་ལ་ལྷ་རྣམས་ལྟོས་
སྒོ་ཡང་ཕྱེ་ཟེར། དེར་བླ་མ་རས་ཆུང་བས། སྐད་ཅིག་གིས་རས་གོས་ལ་གཤོག་པ་མཛད་ནས་ནམ་མཁའ་ལ་བྱ་ལྟར་དུ་འཕུར་བ། བསྐོར་བ་མཛད་པ་

[103B] མེ་ཏོག་རང་བཞིན་གྱིས་འཐོར་བ། རོལ་མོ་རང་འཁྲོལ་དུ་སྒྲོགས་པ། ནམ་མཁར་དཀྱིལ་དཀྲུངས་མཛད་ནས་ཆོས་
གསུང་བ། མཆོད་རྟེན་ཁང་ཁྱིམ་སོགས་ལ་ཐོགས་པ་མེད་པར་ཕར་ཐལ་ཚུར་ཐལ་སོགས་རྫུ་འཕྲུལ་སྣ་ཚོགས་མཛད་པས། ཐམས་ཅད་དད་པར་གྱུར་ནས་
བཤགས་པ་ཕུལ་ལོ། །དེའི་ནང་ནས་བཙུན་གཞོན་ཅིག་ལངས་ཏེ་ཕྱག་བཙལ། བླ་མ་རིན་པོ་ཆེ་ལགས། བདག་འཁོར་བ་འདི་ལ་སྐྱོ་བ་གཏིང་ནས་སྐྱེ་བས་
དེ་ལས་ཐར་བའི་ཐབས་གོ་སླ་ཞིང་ཚིག་ཉུང་ལ། དོན་རྒྱ་ཆེ་བ་ཟབ་ལ་ཉམས་ལེན་བདེ་བ་ཅིག་ཞུ་ཟེར་བ་ལ་མགུར་འདི་གསུངས་སོ།། ཕ་ན་མོ་གུ་རུ་
དབྱིངས་གདོད་མའི་སངས་རྒྱས་ཆོས་ཀྱི་སྐུ། །མཁའ་བཞིན་བླ་ན་མེད་པ་ཡིན། །རྗེ་བཙུན་ཐུགས་རྗེ་ཅན་ལ་ཕྱག་འཚལ་ལོ། །འགྱུར་མེད་བློ་འདས་ཚིག་
དང་བྲལ། །འདི་སྟོན་ཆེན་རྣམས་ཀྱིས་རྟོགས་པར་དཀའ། །གཅོད་ན་སྒྲོ་འདོགས་ནང་དུ་ཆོད། །ཟག་མེད་བདེ་ཆེན་ངོས་གཟུང་བྲལ། །འདི་སྒོམ་ཆེན་རྣམས་

[104A]༄༅། །ཀྱིས་མྱོང་བར་དཀའ། །བསྒོམ་ན་ཤེས་པ་གཉུག་མར་ཞོག་འཛིན་མེད་ཤེས་པ་གཞི་རྩ་བྲལ། །འདི་རྣལ་འབྱོར་རྣམས་ཀྱིས་སྤྱད་པར་
དཀའ༑ ༑སྤྱོད་ན་གནས་ལུགས་གཏན་ལ་ཕོབ། །ཡེ་ཤེས་ལྷུན་གྲུབ་སྤྲོས་པ་བྲལ། །འདི་ཞིག་པོ་རྣམས་ཀྱིས་འཆར་བ་དཀའ། །གཅོད་ན་གོལ་སྒྲིབ་གདར་
ཤ་ཆོད། །མ་བཅོས་དངོས་པོའི་གནས་ལུགས་ལ། །གཟའ་གཏད་བྲལ་ན་ལྟ་བ་མཛོད། །མ་བཅོས་སོ་མ་མཉམ་གཞག་ལ། །བྱིང་རྒོད་མེད་ན་སྒོམ་པ་ཡིན།།
དགག་སྒྲུབ་མེད་པའི་རྟོག་བྲལ་ལ། །ཉམ་ང་མེད་ན་སྤྱོད་པ་ཡིན། །བདག་གཞན་དབྱེར་མེད་རྣམ་དག་ལ། །ཞེ་འདོད་བྲལ་ན་དམ་ཚིག་མཛོད། །འཕེལ་
འགྲིབ་མེད་པའི་ཟག་མེད་ལ། །མངོན་དུ་གྱུར་ན་འབྲས་བུ་མཛོད། །ང་ལ་རྟོགས་པ་དེ་ལས་མེད། །མང་དུ་སྨྲས་ན་ཚིག་གིས་འགྲིབ། །ཅེས་གསུངས་ནས་
ཕེབས་པར་ཆས་པས། ཀུན་གྱིས་མགྲིན་གཅིག་ཏུ་བཞུགས་པའི་ཞུ་བ་ཕུལ། ཞག་ཤས་བཞུགས་ནས་སྨིན་གྲོལ་གྱི་གདམ་པ་གནང་བས། རས་པ་ཁྱད་པར་

[104B] །དེ་ནས་ཟངས་རི་ཕུག་ཏུ་སྒྲུབ་པ་ལ་བཞུགས། བུ་སློབ་རྣམས་ལ་གདམ་ངག་མང་དུ་གནང་དུས། ཟངས་རི་ཡོན་བདག་མོ་ན་རེ། བླ་མའི་
གདམ་ངག་འདི་ལ་ནོར་དོན་མི་འདུག་ནའང། བླ་མ་ལ་ཐེ་ཚོམ་དང་འཕེལ་འགྲིབ་བྱུང་ལགས་སམ། ཞུ་བ་ལ་མགུར་འདི་གསུངས་སོ།། ཕ་ན་མོ་གུ་རུ་
བདག་འཁོར་འདས་གཉིས་ཀྱི་སོ་འཚམས་སུ། །མཁས་བཙུན་ལམ་མཁན་མ་མཆིས་པས། །ནོར་ས་མེད་པའི་ལམ་ལ་ནོར། །སྡུག་བསྔལ་སྣ་ཚོགས་ལམ་
ལ་ཞུགས། །བདེ་བ་དཀའ་ནས་མ་བྱུང་སྟེ། །རྗེ་བཙུན་ཞལ་གྱི་སྒྲོན་མེ་ཡིས། །མུན་པའི་སྒྲོན་མེ་བཏེག་དང་འདྲ། །ལམ་ལ་ནོར་གྱིས་དོགས་མ་མཆིས། །
སྔར་སེམས་ཉིད་ནམ་མཁའ་ལྟ་བུ་ལ། །འཁྲུལ་པའི་ས་ལམ་མ་མཆིས་ཏེ། །ཐ་སྙད་ཚིག་ལ་ཞེན་ལགས་པས། །གཅེར་རེ་འདུག་ཀྱང་ལོང་བ་ཅིག་ང་རྒྱལ་
ཤིན་ཏུ་ཆེ་བར་བྱུང། །ཉོན་མོངས་ཟད་པའི་དུས་མ་མཆིས། །ད་སྙན་རྒྱུད་གདམ་ངག་སྣ་ཚོགས་ཀྱིས། །ཐུར་མས་རབ་རིབ་གསལ་བ་ལྟར། །སྐུ་གསུམ་

[105A]༄༅། །འབྲལ་མེད་དོན་རྟོགས་པས། །སྔར་མ་མཐོང་གི་ཡུལ་དེ་མཐོང། །སྔར་འཁོར་ས་མེད་པར་འཁྲོ་ནས་གདའ། །དངོས་མེད་དངོས་པོར་
བཟུང་བས་འཁོར། །འཁོར་རྒྱུན་ཤིན་ཏུ་རིང་བར་བྱུང། །ད་གདམ་ངག་མེ་ལྕེ་ལྟ་བུ་ཡིས། །འཁོར་བ་ཡེ་ཤེས་ངོ་ཤེས་པས། །འཁོར་བ་རྒྱན་དུ་འཆར་གྱིན་གདའ།།
གྲོལ་རྒྱུ་མེད་པར་གྲོལ་བ་བྱུང། །ཆོས་ཉིད་ནམ་མཁའ་ལྟ་བུ་ལ། །མཐའ་དབུས་མེད་པའི་དོན་ཅིག་རྟོགས། །སེམས་ཉིད་གདོད་ནས་དག་པ་ལ། །རྟེན་དང་
འབྲེལ་བའི་དོན་ཅིག་རྟོགས། །ཚོགས་དྲུག་རྟེན་དང་བྲལ་བ་ལ། །ཞེན་པ་མེད་པའི་དོན་ཅིག་རྟོགས། །ཁྱེད་ལྟ་བ་མཛད་ན་དེ་ལ་མཛོད། །སླད་ཀྱི་བསྒོམ་པ་
བཞེད་པ་ན། །མ་བཅོས་གཉུག་མའི་ངང་དུ་ཞོག་འདི་ལ་ཅིས་ཀྱང་བཅོས་པར་མ་བྱེད་ཅིག་བཅོས་པའི་སྐྱོན་གྱིས་འཕགས་ལམ་ཐོབ་མི་འགྱུར། །མ་བཅོས་
བཞག་པའི་སེམས་ནི་སངས་རྒྱས་ཡིན། །སླད་ཀྱིས་སྒོམ་ཆེན་སྤྱོད་པ་བཞེད་པ་ན། །འགྲོ་འཆག་འདུག་ཉལ་ཐམས་ཅད་ལྷུག་པར་ཞོག་ཤེས་པ་ཆེད་དུ་མ་

[105B] །ཞེན་པ་ཐོང་ལ་སེམས་ཀྱི་རྟེན་མ་བཅའ། །ཞེ་འདོད་བྱུང་ན་བདུད་དུ་ཤེས་པར་གྱིས། །བྱིང་རྒོད་བྱུང་ན་དེ་ཡང་རང་ལ་ལྟོས། །བསྟན་
པའི་ཚེ་ན་མཐོང་མེད་གནས་ལུགས་མཐོང། །དེ་ལྟར་ཤེས་ན་འཁོར་འདས་རོ་ཅིག་འགྱུར། །ཞེས་གསུངས་པས། ཤིན་ཏུ་དད་པར་གྱུར་ནས། །ཉ་མ་རྟོགས་གྲོལ་
ཅན་ཅིག་བྱུང་ངོ། །དེ་ནས་འབྲོག་སྒོམ་དོན་གྲུབ་ཀྱིས། བླ་མ་ལགས་བདག་ཅག་རྣམས་ཀྱི་འགྲོ་དོན་བྱེད་པ་ལ་བཀའ་གནང་དང། ལུང་བསྟན་མཛད་དུ་གསོལ་
ཞུ་བ་ལ་མགུར་འདི་གསུངས་སོ།། ན་མོ་གུ་རུ། རྡོ་རྗེ་འཆང་ཆེན་ཏི་ལོ་ནཱ་རོ་དང། །ཆོས་ཀྱི་བློ་གྲོས་བཞད་པ་རྡོ་རྗེ་ལ། །རྒྱུད་འཛིན་བུ་སློབ་སྙིང་ནས་གསོལ་
བ་འདེབས། །རྣལ་འབྱོར་དགའ་བའི་ཉམས་དབྱངས་གླུ་རུ་ལེན། །བདག་བསམ་ཤིང་བློ་སེམས་བདེ་བ་ཅིག་བྱུང། །རྒྱུད་ལྡན་གྱི་བླ་མ་རྙེད་ལགས་པས། །ཐེ་
ཚོམ་ཟ་བའི་དོན་མ་མཆིས། །བཀའ་རྩོད་མེད་མ་རྒྱུད་བསྒོམས་ལགས་པས། །ཆོས་གཞན་ལ་ཡིད་སྨོན་དོན་མ་མཆིས། །གདམ་ངག་ཉམས་ལ་ཤར་ལགས་

[106A]༄༅། །པས༑ ༑སེམས་ལ་མི་ཕན་དོན་མ་མཆིས། །གཞི་དྲན་མེད་རང་བཞིན་ངོ་ཤེས་པས། །མ་རིག་སྒྲིབ་ཀྱི་དོན་མ་མཆིས། །རྟོགས་
པ་བློ་བུར་བར་ངོ་ཤེས་པས། །དངོས་པོར་འཛིན་པའི་དོན་མ་མཆིས། །དྲན་པ་འཕྲལ་བྱུང་ངོ་ཤེས་པས། །ཞེན་པ་སྐྱེ་བའི་དོན་མ་མཆིས། །སྐྱེ་མེད་རྒྱུན་ཆད་
མེད་ལགས་པས། །ཞི་གནས་སྒོམ་གྱིས་དོན་མ་མཆིས། །བློ་འདས་དབྱིངས་དང་མ་བྲལ་བས། །ཐུན་དུ་བཅད་ཀྱི་དོགས་མ་མཆིས། །རྗེ་བཙུན་དམ་པའི་
བཀའ་དྲིན་གྱིས། །བར་དོའི་གདམ་ངག་གོམས་ལགས་པས། །འཆི་བའི་འཇིགས་པའི་དོན་མ་མཆིས། །སྐུ་ལྔ་རྒྱུན་ཆད་མི་བདོག་པས། །འཁོར་བར་འཁྱམས་
ཀྱི་དོན་མ་མཆིས། །འཁོར་འདས་དགག་སྒྲུབ་མ་མཆིས་པས། །བླང་དོར་བྱེད་པའི་དོན་མ་མཆིས། །བདག་སྒྱུ་ལུས་རྒས་པའི་འོག་རོལ་ཏུ། །ནགས་ཚལ་
དབེན་པ་སྙགས་སྙགས་ནས། །འདུ་འཛི་བྱེད་པའི་དོན་མ་མཆིས། །དོན་མ་བཅུ་གཅིག་བགྱིས་པ་ལགས། །ཞེས་གསུངས་པས། དགའ་བ་ཁོང་དུ་ཚུད་དེ་ཆོས་

[106B] །ཡང་འབྲོམ་ལྷ་འོད་ན་རེ། ངེད་རང་རི་ཁྲོད་རང་ལ་བཞུགས་པ་འདི་ཚོ། གང་ཤར་ལྷུག་པར་སྐྱོང་བ་ལ། སྡུག་ཚིར་རང་བྱེད་མི་
དགོས་ཟེར་འཆའ་མཁན་གདའ་ཞུ་བ་ལ་མགུར་འདི་གསུངས་སོ།། ན་མོ་གུ་རུ། རྡོ་རྗེ་འཆང་ཆེན་མི་གཟུགས་ཅན། །མཚན་སྙན་རྡོ་རྗེ་རྒྱལ་མཚན་ལ། །སྤྲང་
སྙིང་ནས་གསོལ་འདེབས་བྱིན་གྱིས་བརློབས། །སྙིགས་དུས་ཀྱི་ཆོས་མཛད་ཕོ་མོ་ཀུན། །ཆོས་དང་ཆོས་མིན་འབྱེད་པ་གཅེས། །རྐྱེན་ངན་ཡུལ་དང་མ་འཕྲད་པར་
བཟང་བོ་བྱེད་པ་སླ་མོད་ཀྱང། །ཉོན་མོངས་རླུང་ཚུབ་ལངས་ཙ་ན། །ལམ་དུ་སུ་འགྲོ་འགྲན་ཡང་འགྲན། །དངོས་འཛིན་སྒྲོག་ཏུ་མ་ཚུད་པར། །མཉམ་ཉིད་སྒོམ་
པ་སླ་མོད་ཀྱང། །དགྲ་གཉེན་ཆགས་སྡང་བསྐུལ་ཙ་ན། །ཉེ་རིང་སུ་ཆུང་འགྲན་ཡང་འགྲན། །ཟང་ཟིང་ནོར་དང་མ་འཕྲད་པར། །ཞེ་ན་མེད་བྱེད་པ་སླ་མོད་ཀྱང་
ཆོས་བརྒྱད་འདམ་ཁ་བྱུང་ཙ་ན། །མགོ་བོ་སུ་མཉམ་འགྲན་ཡང་འགྲན། །མདོ་རྒྱུད་དབང་དུ་མ་བཙུགས་པར། །ལྟ་བ་མཐོ་བ་སླ་མོད་ཀྱང། །ཕྱིའི་རྣམ་བཞག་

[107A]༄༅། །རྩིས་ཙ་ན། །དགོངས་པ་སུ་མཐོ་འགྲན་ ཡང་  འགྲན། །འཆི་བདག་བདུད་དང་མ་འཕྲད་བར། །གྲུབ་ཐོབ་བྱེད་པ་སླ་མོད་ཀྱང། །དབང་པོ་
ལུས་སེམས་བྲལ་ཙ་ན། །འཆི་རྟག་སུ་བཟང་འགྲན་ཡང་འགྲན། །རི་ཁྲོད་དགོས་པ་མ་འགྲིམས་བར། །ཉམས་མྱོང་བཟང་བ་སླ་མོད་ཀྱང། །སྐྱིད་སྡུག་འཕྲང་
ལ་འགྲོ་ཙ་ན། །སྙིང་རུས་སུ་ཆེ་འགྲན་ཡང་འགྲན། །སྣོད་ལྡན་སློབ་ མ་  མ་སྐྱོངས་བར། །གདམ་ང་ཆེ་བ་སླ་མོད་ཀྱང། །གང་ཟག་ཕྱོགས་མེད་ཁྲིད་ཙ་ན། །
བྱིན་བརླབས་སུ་ཆེ་འགྲན་ཡང་འགྲན། །སྣང་བ་ཆོས་སྐུར་མ་ཤར་བར། །རྦད་ཁམས་སྟོང་པ་སླ་མོད་ཀྱང། །གོམས་འགྲིས་གདར་ཤ་གཅོད་ཙ་ན། །ལམ་རྒྱུས་
སུ་ཆེ་འགྲན་ཡང་འགྲན། །ཅེས་གསུངས་ཤིང། ཁྱད་པར་དེ་རྣམས་ལ་ཞལ་གདམས་སུ་ལྟ་སྒོམ་མན་ངག་བསྡུས་པའི་མགུར་འདི་གསུངས་སོ།། ན་མོ་གུ་རུ་
སྟོང་ཉིད་རྡོ་རྗེ་ཆོས་ཀྱི་སྐུ། །ཆོས་ཀྱི་རྒྱལ་མཚན་ལེགས་བལྟམས་ནས། །དྲག་པོའི་འོད་སྟོང་འགྱེད་མཛད་པའི། །ཕ་བླ་མའི་སྐུ་ལ་གསོལ་བ་འདེབས། །སྣང་

[107B] །སྣང་བ་འདི་ཅི་ཡིན་མ་གོ་ན། །སྣང་བ་འདི་ཅིར་ཡང་སྣང་བ་ཡིན། །མ་རྟོགས་པ་ལ་འཁོར་བ་སྟེ། །རྟོགས་པ་རྣམས་ལ་ཆོས་ཀྱི་
སྐུ༑ ༑སྣང་བ་ཆོས་སྐུར་ཤར་ཙ་ན། །ལྟ་བ་གཞན་དུ་མ་ཚོལ་ཞིབ། །བསྒོམ་པའི་བཞག་ཐབས་གོ་ལགས་སམ། །སྒོམ་པའི་བཞག་ཐབས་མ་གོ་ན། །སེམས་
ཉིད་གསལ་རིག་སྟོང་གསལ་ཡིན། །རང་བཞིན་མ་ཤེས་རྣམ་རྟོག་སྟེ། །མ་བཅོས་ལྷུག་པ་ལོངས་སྤྱོད་རྫོགས། །འགག་མེད་ཤར་གྲོལ་ཤེས་ཙ་ན། །
སྒོམ་པ་གཞན་དུ་མ་ཚོལ་ཞིག་སྤྱོད་པའི་སྤྱོད་ཐབས་གོ་ལགས་སམ། །སྤྱོད་པའི་སྤྱོད་ཐབས་མ་གོ་ན། །སྐྱེ་འགག་ཤུགས་འབྱུང་རང་ཤར་ཡིན། །གཟུང་
འཛིན་འཐས་ན་འཁྲུལ་པ་སྟེ། །རང་ཤར་རང་གྲོལ་སྤྲུལ་བའི་སྐུ། །སྐྱེ་འགག་གཉིས་མེད་རྟོགས་ཙ་ན། །སྤྱོད་པ་སྤང་བླང་མ་བྱེད་ཅིག་ཁྲི་གདུགས་
རྩལ་གྱིས་མུན་པ་སངས། །མུན་པ་གར་ཡང་སོང་བ་མེད། །རྟོགས་པའི་ལྟ་བས་མ་རིག་སངས། །ལྟ་བ་དེ་ལས་གཞན་ན་མེད། །མར་མེའི་འོད་ལ་

[108A]༄༅། །གསལ་འགྲིབ་མེད། །འཛིན་མེད་བུ་ཆུང་ལྟ་བུའི་ངང། །རླབས་མེད་རྒྱ་མཚོ་ལྟ་བུར་ཞོག་སེམས་ལས་གཞན་ན་སྒོམ་བ་མེད། །
འདམ་སྐྱེས་མེ་ཏོག་གཙང་ཞིང་དག་ཉམ་ང་མེད་པའི་སེངྒེ་བཞིན། །གླང་ཆེན་སྨྱོན་པ་ལྟ་བུ་བྱ། །ཤུགས་འབྱུང་སྤྱོད་པ་དེ་ལས་མེད། །ཉམས་ཀྱི་བཅོས་ཐབས་
གོ་ལགས་སམ། །ཉམས་ཀྱི་བཅོས་ཐབས་མ་གོ་ན། །རྦ་རླབས་ཆུའི་རང་བཞིན་ཡིན། །ལྷོ་སྤྲིན་ནམ་མཁའི་དབྱིངས་ལས་བྱུང། །ཤེས་པ་འཐོར་ཡང་སྐྱེ་
མེད་རྩལ། །བྱ་རོག་གཟིངས་འཕུར་གདམས་ངག་མཐོང། །རྐུན་མ་ངོས་འཛིན་རང་ཞལ་མཐོང། །འབྲས་བུའི་འཆར་ལུགས་གོ་ལགས་སམ། །འབྲས་བུའི་
འཆར་ལུགས་མ་གོ་ན། །མི་རྟོག་སྟོང་ཉིད་ཆོས་ཀྱི་སྐུ། །རིག་པ་བདེ་ཆེན་ལོངས་སྤྱོད་རྫོགས། །གསལ་དག་སྣང་སྟོང་སྤྲུལ་པའི་སྐུ། །གཉུག་མ་ངོ་བོ་ཉིད་
ཀྱི་སྐུ། །འབྲས་བུ་གཞན་དུ་མ་ཚོལ་ཞིག་ལྟ་བ་སྒོམ་པ་སྤྱོད་པ་དང། །བཅོས་ཐབས་འབྲས་བུ་རྣམས་ལྔའི་དོན། །རྣལ་འབྱོར་བློ་ལ་ཤར་ནས་བཤད། །

[108B] །ངོ་བོ་ཉིད་ལ་དབྱེ་རུ་མེད། །སྐྱི་སེར་ཆེ་ཡང་ཤུགས་འབྱུང་རྩལ། །གོ་བར་གྱིས་དང་སྐལ་ལྡན་ཀུན། །ཞེས་
གསུངས་ཤིང། ཡང་གོ་དོན་བདེ་བའི་ཕྱིར་མགུར་ལྷུག་པ་འདི་གསུངས་སོ།། ཚེ་འདིའི་བྱ་བ་སྒྲུབ་པའི་ཆོས་པ་དེ་བདུད་ཀྱིས་ཁྱེར། །སྡོམ་པ་མི་སྲུང་བའི་
བཙུན་པ་དེ་ལ་ཐར་པ་མེད། །རང་དོན་ཡིད་བྱེད་ཀྱི་གང་ཟག་དེ་ལ་ཐེག་ཆེན་མེད། །དམ་ཚིག་མི་སྲུང་བའི་སྔགས་པ་དེ་ལ་སངས་རྒྱས་མེད། །སྒོམ་ཆེན་རི་
ལ་མི་ཟུག་པ་དེ་ལ་ཉམས་རྟོགས་མེད། །བླ་མ་དང་བྲལ་བ་སྔས་ན་བདུད་ཀྱིས་ཁྱེར། །རྣལ་འབྱོར་གྲོང་ཡུལ་དུ་འཁྱམས་ན་མཁའ་འགྲོས་ཁྲེལ། །རྟོགས་
ལྡན་ཕྱོགས་རིས་བྱས་ན་ངེས་དོན་ལས་ལོག་བྱ་བཏང་ནོར་བསོག་འཇོག་བྱས་ན་རང་གཞན་ཕུང། །ཞིག་པོ་བདག་འཛིན་ཆེ་ན་ཀུན་གྱིས་ཁྲེལ། ཆོས་པ་འདོད་ཡོན་
ལ་ཆགས་ན་འཁོར་བར་འཁྱམས་པ་ཡིན་པས་ཚེ་དང་སྒྲུབ་པ་སྙོམས་ཅིག་གསུང་ནས། ཡང་རྫོང་ཤེལ་གྱི་བྲག་ལ་བྱོན་ཏེ་ཟླ་བ་གཉིས་བཞུགས་དུས། རིགས་

[109A]༄༅། །གསུམ་མགོན་པོ་ལ་བྱ་སྤྱོད་ཀྱི་ལྷ་ཚོགས་ཀྱིས་བསྐོར་བ། མཚོ་སྐྱེས་རྡོ་རྗེ་ལ་མཁའ་འགྲོ་སྡེ་བཞིས་བསྐོར་བ་གཟིགས་དུས་
མགུར་འདི་གསུངས་སོ།། རྗེ་ན་མོ་གུ་རུ། བཀྲ་ཤིས་བདེ་གནས་ཀྱི་རི་ཁྲོད་དུ། །དམ་པའི་བཀའ་བཞིན་ཉམས་བླངས་བས། །ལམ་ལ་ཡིད་ཆེས་ངོ་
མཚར་སྐྱེས། །ངོ་མཚར་དབྱངས་སྙན་མཆོད་པར་འབུལ། །བཀའ་བསྟན་ཆོས་གཉིས་ཀྱི་བར་ཤེད་ན། །སྙན་རྒྱུད་ཀྱི་གདམ་ངག་ངོ་མཚར་ཆེ། །རྒྱུད་པ་
ཉེ་ནས་ཞུས་པ་ལགས། །དཔེ་ཆའི་ཞེན་པ་ལོག་ནས་ཐལ། །ལུང་རིག་གཉིས་ཀྱི་བར་ཞེས་ན། །བདེ་ཆེན་ཟབ་མོ་ངོ་མཚར་ཆེ། །སྐལ་བ་བཟང་ནས་རྟོགས་
པ་ལགས༑ །སྒྲོ་འདོགས་ནང་ནས་ཆོད་དེ་ཐལ། །ལ་ལུང་གཉིས་ཀྱི་བར་ཞེས་ན། །གནས་རི་ཁྲོད་དགོན་པ་ངོ་མཚར་ཆེ། །བསྒོམ་ཉམས་འཕེལ་ནས་བཟུང་བ་
ལགས༑ ༑མི་ཆོས་བཞེན་པ་ལོག་ནས་ཐལ། །རྒྱུ་ཚོགས་གཉིས་བསགས་པའི་བར་ཞེས་ན། །དམིགས་མེད་སྙིང་རྗེ་ངོ་མཚར་ཆེ། །ནང་ཉམས་ཕྱིར་རུ་ཤར་བ་

[109B] ༑ལུས་ངག་སྤྲོས་པ་ཆོད་ནས་ཐལ། །ལམ་བསྐྱེད་རྫོགས་གཉིས་ཀྱི་བར་ཞེས་ན། །འོད་གསལ་ཟུང་འཇུག་ངོ་མཚར་ཆེ། །བདེན་གཉིས་ལམ་དུ་
བསློངས་བ་ལགས། །སྣང་བའི་འཁྲུལ་པ་ཞིག་ནས་ཐལ། །ཚེ་འདི་དང་ཕྱི་མའི་བར་ཞེས་ན། །བར་དོའི་གདམ་ངག་ངོ་མཚར་ཆེ། །ཚེ་གཅིག་སངས་
རྒྱས་སྒྲུབ་པ་ལ། །འགྲོ་དྲུག་གོལ་ས་ཁེགས་ནས་ཐལ། །ལྟོ་རྒྱབ་གཉིས་ཀྱི་བར་ཞེས་ན། །རྩ་རླུང་གདམ་ངག་ངོ་མཚར་ཆེ། །རང་ལུས་བྱིན་གྱིས་རློབ་
པ་ལགས། །ནོར་རྫས་ཞེན་པ་ལོག་ནས་ཐལ། །ལར་དེ་བཞིན་མ་རྟོགས་སྒོམ་ཆེན་དང། །རྟོགས་ལྡན་རྣལ་འབྱོར་ཁས་ལེན་འགའ། །བསྒྲུབ་གནས་
དགོན་པ་མི་འཛིན་པར། །གྲོང་དུ་རྒྱུ་ཞིང་ཆོས་མིན་སྤྱོད། །གྲུབ་ཐོབ་གོང་མས་མ་ཁྲེལ་ལམ། །སྙན་རྒྱུད་གདམ་ངག་མི་བདོག་པར། །ཆོས་བཤད་
མང་པོས་འཁོར་སློབ་སྡུད། །རེ་དོགས་འཕྲང་ལ་མ་ཚུད་དམ། །རྩ་བའི་སྡོམ་པ་མི་བསྲུང་བར། །གཞན་ལ་དབང་བསྐུར་བྱིན་བརླབས་བྱེད། །བདུད་

[110A]༄༅། །ཀྱི་གཡོག་པོ་མ་བབས་སམ། །ཕུ་ཐག་གཏིང་ནས་མ་ཆོད་པར། །ཡིག་ནག་དཔེ་ཆ་མང་པོ་བསོག་ཁྲེས་པོའི་སྣོན་པ་མ་
བྱུང་ངམ། །ཚོགས་གཉིས་ཡེ་ཤེས་མ་རྫོགས་པར། །དངོས་འཛིན་ཞིག་ལ་ཚོགས་གཉིས་རེ། །ཞེན་པའི་སྒྲོག་ཏུ་མ་ཚུད་དམ། །བསྲེ་འཕོའི་
མན་ངག་མི་ཤེས་པར། །འདོད་ཡོན་སྤྱད་པས་སངས་རྒྱས་རེ། །དུག་ལྔ་དགྲ་དང་མ་འཕྲད་དམ། །སྣོད་བཅུད་ལྷ་རུ་མི་ཤེས་པས། །སྒྲུབ་མཆོད་
གཅིག་ལ་གསང་སྔགས་རེ། །ལོག་ལྟའི་དམག་གིས་མ་བསྐོར་རམ། །མིན་ཀྱང་ཀུ་རེ་བགྱིས་པ་ལགས། །ཞེས་གསུངས་སོ།། དེ་ནས་ལྷོ་བྲག་
སྐྱིད་ཚང་སྐྱིད་མོའི་བྲག་ལ་ལོ་གཅིག་བཞུགས། ལས་ཅན་མང་པོ་སྨིན་གྲོལ་ལ་བཀོད་དེ་འབྱོན་པར་ཆས་པས། སློབ་མ་རྣམས་ཀྱིས་ཞལ་གདམ་ཟབ་མོ་ཅིག་
ཐུགས་རྗེས་བཟུང་ཞུས་པ་ལ་མགུར་འདི་གསུངས་སོ།། ན་མོ་གུ་རུ། འདུག་ས་ལ་གཡོ་བ་མ་མཆིས་ཏེ། །དབྱར་དགུན་གཉིས་ཀྱི་འགྱུར་ལྡོག་གིས། །འདུག་

[110B] །སེམས་ལ་སྐྱེ་ཤི་མི་གདའ་སྟེ། །འབྱུང་བ་བཞི་ཡི་འགྱུར་ལྡོག་གིས། །སྒྱུ་ལུས་བརྟན་དུ་མ་སྟེར་རོ། །སྒྱུ་ལུས་ལ་བརྟན་དུ་མ་སྟེར་
ཡང༑ ༑སེམས་ལ་སྐྱེ་ཤི་མི་གདའ་བས། །འདུས་བྱས་ལུས་ཀྱི་བུམ་ནང་ན། །ལྷན་ཅིག་སྐྱེས་པའི་སྒྲོན་མེ་གདའ། །ལུས་གདམ་ངག་གཏུམ་མོར་སྒོམ་ཤེས་
ན༑ ༑སྐྱེ་དང་ཆོས་ཀུན་གསལ་བར་ངེས། །རྣམ་རྟོག་འཁོར་བའི་ཚང་བང་ན། །བྱང་ཆུབ་སེམས་ཀྱི་ཁྱུང་ཕྲུག་གདའ། །ཐབས་ཤེས་རབ་གཤོག་པ་འདོགས་
ནུས་ན། །ཀུན་མཁྱེན་མཁའ་ལ་འཕུར་བར་ངེས། །རང་ལུས་སྒྱུ་མའི་རི་བོ་ལ། །རྣམ་པར་ཤེས་པའི་སྡེ་འཁྲུགས་གདའ། །ཆོས་ཚུལ་ཞེན་མེད་སྒོམ་
ནུས་ན། །འཁོར་འདས་ཟིལ་གྱིས་གནོན་པར་ངེས། །མ་རིག་འཁོར་བའི་རྒྱ་མཚོ་ལ། །རིགས་དྲུག་འཁོར་བའི་རྦ་རླབས་གདའ། །སྐུ་གསུམ་གྲུ་དང་མ་
བྲལ་ན། །འཁོར་བའི་ཆུ་བོ་སྒྲོལ་བར་ངེས། །རྣམ་རྟོག་དུག་ལྔའི་ཁང་པ་ན། །ཐར་པ་འཇོམས་པའི་ཇག་པ་གདའ། །ཐབས་ཀྱི་ཞགས་པས་འཇོམས་ནུས་

[111A]༄༅། །ན། ༑འཇིགས་པའི་ཡུལ་ལས་སྒྲོལ་བར་ངེས། །ཆོས་སྐུ་ནམ་མཁའ་ལྟ་བུ་ལ། །དགོས་འདོད་ཡིད་བཞིན་ནོར་བུ་གདའ། །
ཡེངས་པ་མེད་པར་སྒོམ་ནུས་ན། །འབྲས་བུ་སྐུ་གསུམ་ཐོབ་བར་ངེས། །ཁམས་གསུམ་འཁོར་བའི་གྲོང་ཁྱེར་ན། །རིགས་དྲུག་འཁྲུལ་པའི་འཇིགས་པ་
གདའ༑ ༑འཁོར་འདས་ཐབས་ཀྱིས་འབྱེད་ཤེས་ན། །འཁོར་བ་རང་སར་འགྲོལ་བར་ངེས། །བླ་མ་རིན་ཆེན་རི་བོ་ལ། །གདམ་ངག་དག་པའི་ཆུ་མིག་གདའ། །
དད་པ་སྐྱོ་མེད་འཐུང་ནུས་ན། །ཉེས་སྐྱོན་ཀུན་ལས་གྲོལ་བར་ངེས། །སྙན་རྒྱུད་ཟབ་མོའི་རྟ་ཕོ་ལ། །ཤེས་རབ་ཆེན་པོའི་མི་ཞོན་ནས། །ཞེན་པ་མེད་པའི་
ལྕག་བྲབས་ན། །ཞིང་མཆོག་གཙང་མར་སྐྱེལ་བར་ངེས། །དེ་ལྟར་རྟོགས་པའི་རྣལ་འབྱོར་བ། །ཁྲི་གདུགས་འོད་དང་མ་བྲལ་བས། །ནམ་ཞིག་འགུམ་པའི་
དུས་བྱུང་ན། །ཁོར་ཅིག་ནུབ་ཀྱང་བར་དོ་འཆར། །སྒྱུ་ལུས་རྒས་ཀྱང་འགྱོད་རྒྱུ་མེད། །དམན་པའི་ལུས་ལ་དམ་པའི་དགོངས་པ་ཅན། །སུ་ལ་ཡོད་ཀྱང་

[111B] །ཞེས་གསུངས་སོ། །དེ་ནས་གཉག་གཅེར་བུ་བས་གདན་དྲངས། །ར་མོ་སྲིན་མོ་བྲག་ཏུ་སྐུ་མཚམས་ལ་བཞུགས་དུས། རྒྱུད་སྡེ་གོང་མ་རྣམས་
ཀྱི་ཞལ་གཟིགས་ནས། གསོལ་འདེབས་ཀྱི་མགུར་འདི་གསུངས་སོ།། རང་ཞིན་དག་པ་ཆོས་ཀྱི་དབྱིངས། །རྒྱལ་བ་རིགས་ལྔའི་ངོ་བོ་ཉིད། །གསང་
བ་ཡེ་ཤེས་སྔགས་ཀྱི་བདག་རྡོ་རྗེ་འཆང་ལ་གསོལ་བ་འདེབས། །ཆོས་ཀྱི་དབྱིངས་ལས་མ་གཡོས་ཀྱང། །ས་བཅུའི་སྐུར་སྟོན་དྲག་ཤུལ་ཅན། །གང་
ལ་གང་འདུལ་སྤྲུལ་པ་མཆོག་མཐུ་སྟོབས་ཅན་ལཿ་གསང་བའི་བདག་པོས་བྱིན་བརླབས་ཤིང། །སྐད་ཅིག་ཉིད་ལ་ཐམས་ཅད་མཁྱེན། །ཕྱག་རྒྱ་ཆེན་
པོ་མངོན་དུ་གྱུར། །ས་ར་ཧ་ལཿ་སྲོག་རྩོལ་དག་པས་ཆོས་ཉིད་མཐོང། །ཟག་པ་ཟད་པ་རྡོ་རྗེའི་སྐུ། །བདེ་མཆོག་འཁོར་ལོའི་སྒྲུབ་ཐབས་མཛད། །
ལོ་ཧི་པ་ལཿ་ཡངས་པ་ཅན་གྱི་གྲོང་ཁྱེར་དུ། །གཏུམ་མོ་བསྒོམས་པས་ཤེས་རབ་གསལ། །ཏིལ་བརྡུངས་རྣམ་པར་སྨིན་པ་ཟད། །ལྡིང་གི་པ་ལཿ་བྱང་

[112A]༄༅། །ཆུབ་སེམས་དཔའ་རྫུ་འཕྲུལ་ཅན། །ས་བཅུ་སེམས་དཔའི་ཚུལ་བཟུང་ནས། །སེམས་ཅན་ཀུན་ལ་ཆགས་ཚུལ་སྟོན། །བློ་གྲོས་
རིན་ཆེན་ཞབས་ལ་འདུད། །རིག་པའི་གནས་ལ་བློ་སྦྱངས་པས། །ཐམས་ཅད་མཁྱེན་ཞིང་བསྟན་པ་འཛིན། །རིམས་ཀྱིས་སེམས་ཅན་སྨིན་པར་མཛད། །
ཀླུ་གྲུབ་ཞབས་ལཿ་བསྟན་པའི་ངང་ཚུལ་སྐུ་བོངས་ཆེ། །བ་གླང་སྐྱོང་མཛད་ཤེས་བྱ་སྟོན། །སློབ་པའི་ཟུང་འཇུག་མཐར་ཕྱིན་པ། །མ་ཏང་གི་ལ་གྶོལ་
ཟག་མེད་བདེ་སྟོང་དབྱིངས་ཉིད་ན། །ཡེ་ཤེས་མཁའ་འགྲོ་ཐུགས་རྗེ་ཅན། །སྐལ་ལྡན་བྱིན་གྱིས་བརློབ་མཛད་པ། །སུ་མི་ཏི་ལཿ་ཡེ་ཤེས་མཁའ་
འགྲོས་བྱིན་གྱིས་བརླབས། །རླུང་སེམས་གཉིས་ལ་རང་དབང་ཐོབ། །མཆོག་དང་ཐུན་མོང་དངོས་གྲུབ་བརྙེས། །ཐང་ལོ་པ་ལཿ་འབྱུང་བ་བཞི་ལ་རང་
དབང་ཐོབ། །ཤིང་ལོའི་གོས་གྱོན་ནམ་མཁར་བཞུགས། །རྩ་རླུང་སེམས་ཉིད་ལས་སུ་རུང། །ཤིང་ལོ་པ་ལཿ་ནམ་མཁའི་རང་བཞིན་དེ་ཉིད་

[112B] ༑རྟོགས་པའི་ཡེ་ཤེས་མངོན་དུ་གྱུར། །ཤེས་བྱ་ཀུན་ལ་མ་རྨོངས་པའི། །ཀརྞ་རི་ལཿ་བདེ་བ་ཆེན་པོས་ས་ལམ་བགྲོད། །དགའ་བཞིའི་ཡེ་
ཤེས་མཐར་ཕྱིན་ཞིང། །རྫུ་འཕྲུལ་བརྟུལ་ཤུགས་སྤྱོད་པ་སྐྱོང། །གྲུབ་ཐོབ་རྗེ་ལཿ་ཡེ་ཤེས་མཁའ་འགྲོ་སུ་རེ་བསྟེན། །གྲུབ་ཐོབ་རྗེ་ལ་དངོས་གྲུབ་
མཉེས༑ ༑རླུང་སེམས་འབྱོངས་པས་ཆུར་མི་བྱིང། བི་ན་ས་ལཿ་མཁས་བཙུན་ཡུམ་གྱིས་བྱིན་བརླབས་པས། །ལུས་སེམས་དངོས་པོའི་མཚན་མ་
ཡལ༑ ༑གཉིད་ལོག་འོད་གསལ་ངང་ལ་གནས། །ལཱ་བ་པ་ལཿ་གསང་བདག་སྤྲུལ་པ་རྒྱལ་པོའི་ཚུལ། །འདོད་ཡོན་མ་སྤངས་ལམ་དུ་ཁྱེར། །བདེ་
ཆེན་འཁོར་འདས་དབང་འབྱོར་བའི། །ཨིནྚ་བོ་དཧིའི་ཞབས་ལ་འདུད། །བཀའ་བབས་བཞིའི་གདམས་པ་ཡིས། །སྐུ་བཞི་ཟག་མེད་ཡེ་ཤེས་བརྙེས། །
མཁའ་འགྲོའི་དབང་ཕྱུག་འགྲོ་བའི་དཔལ། །ཏི་ལོའི་ཞབས་ལཿ་ཐམས་ཅད་མཁྱེན་པའི་དཔའ་བོ་ཆེ། །ལུང་བསྟན་དཀའ་བ་བཅུ་གཉིས་སྤྱད། །སྙན་

[113A]༄༅། །རྒྱུད་ཡིད་བཞིན་ནོར་བུ་འཛིན། །ནཱ་རོ་པ་ལཿ་དབང་བཞི་ཆགས་པའི་ལམ་བགྲོད་པས། །དགའ་བཞི་མཐར་ཕྱིན་སྐུ་བཞི་
ཐོབ༑ ༑སྟོང་ཉིད་དོན་ངམ་ཧེ་རུ་ཀ་ཏི་ཕུའི་ཞབས་ལཿ་སྒྲ་བསྒྱུར་དོན་ལ་མཁས་པ་ཡིས། །སྒྲུབ་རྒྱུད་བསྟན་པ་རྒྱས་མཛད་པ། །ཐབས་ལམ་མཐར་
ཕྱིན་དངོས་གྲུབ་བརྙེས། །མར་པའི་སྐུ་ལཿ་ཞབས་ཏོག་གསུམ་གྱིས་བླ་མ་བརྙེས། །རྒྱུད་སྡེ་བཞི་ལ་མ་རྨོངས་པས། །འཁོར་འདས་ཆོས་རྣམས་མ་
ལུས་མཁྱེན། །རྔོག་སྟོན་ཞབས་ལཿ་དཀའ་ཐུབ་མཐར་ཕྱིན་རྫོགས་རིམས་བསྐྱངས། །མཁའ་འགྲོ་བྱིན་བརླབས་བདེ་དྲོད་བརྙེས། །འོད་གསལ་
མངོན་གྱུར་ཕྲིན་ལས་ཅན། །མི་ལའི་ཞབས་ལཿ་སྣང་སྲིད་གདོད་ནས་ལྷ་ཡི་སྐུ། །ཞི་ཁྲོ་ངོ་བོ་ཉིད་ཀྱི་བདག་མཆོག་ཐུན་དངོས་གྲུབ་སྩོལ་མཛད་
པའི༑ ༑ཡི་དམ་ལྷ་ལཿ་སྣང་དང་སྟོང་པའི་རང་བཞིན་ལ། །བདེ་གསལ་མི་རྟོགས་འདུས་མ་བྱས། །སྟོང་ཉིད་ཡེ་ཤེས་མཁའ་འགྲོ་མ། །རྒྱལ་

[113B] །འོད་གསལ་ཆོས་ཀྱི་སྐུ་རུ་རྟོགས། །ཕྱི་ནང་བར་གསུམ་དབྱིངས་སུ་དག་ཆོས་སྐྱོང་
རྣམས་ལ་གསོལ་བ་འདེབས། །ཞེས་གསོལ་བ་བཏབ། དེ་ནས་སྐུ་མཚམས་གྲོལ་རྗེས་སུ་ལས་ཅན་འགའ་ལ་ཆོས་གནང་སྟེ་སྨིན་པར་མཛད་པས་
རི་ཁྲོད་ཟིན་པ་ཡང་མང་དུ་བྱུང་བ་དེ་རྣམས་ཀྱིས། བླ་མ་ལགས་ངེད་རྣམས་ལ་ཉམས་མྱོང་རྟོགས་པའི་གསལ་འདེབས། ཆོས་ཀྱི་བསྐུལ་མ་
འཕྲལ་གྱི་བརྗེད་གསོས། ཚིག་ཉུང་ལ་དོན་ཚང་བའི་ཆོས་ཞིག་ཐུགས་རྗེས་བཟུང་ཞུ་བ་ལ་མགུར་འདི་གསུངས་སོ།། ན་མོ་གུ་རུ། དབྱིངས་
གདོད་མའི་སངས་རྒྱས་ཆོས་ཀྱི་སྐུ། །མཐའ་བྲལ་ཡེ་ཤེས་ཆེན་པོའི་དང། །སྟོང་ཉིད་སྙིང་རྗེ་སྙིང་པོ་ཅན། །སྤྲོས་བྲལ་བླ་མའི་ཞབས་ལ་
འདུད༑ ༑རྣལ་འབྱོར་ཉམས་ཀྱི་དབྱངས་ཤིག་ལེན། །མ་ཡེངས་སེམས་ལ་འདི་ལྟར་ཟུངས། །གྲུབ་ཐོབ་བརྒྱུད་པའི་གདམ་ངག་འདི། །ཚིག་བཤད་

[114A]༄༅། །ཁ་ལ་བསྐུར་བ་ཕངས། །དེས་ན་བླ་མེད་ངེས་ཤེས་གཅེས། །སྒྱུ་ལུས་རྒྱལ་བའི་དཀྱིལ་འཁོར་འདི། །ཐ་མལ་ལུས་སུ་
བཏང་བ་ཕངས། །དེས་ན་ལྷ་ཡི་རྒྱས་འདེབས་གཅེས། །ཐབས་ཀྱི་གདམ་ངག་ཟབ་མོ་འདི། །དོན་མེད་ཡན་པར་བཞག་པ་ཕངས། །དེས་ན་བརྩོན་
འགྲུས་དྲག་པོ་གཅེས། །ཐབས་གསལ་དྲན་པའི་སྒྲོན་མེ་འདི། །དམིགས་གཏད་ཞེན་པར་བཏང་བ་ཕངས། །དེས་ན་སྟོང་པའི་རྒྱས་འདེབས་གཅེས། །སྤྱོད་
པ་ཞེན་མེད་ལྷུག་པ་འདི། །ཆོས་བརྒྱད་ཆུ་ལ་བསྐུར་བ་ཕངས། །དེས་ན་བྱ་བ་བཏང་བ་གཅེས། །རང་སེམས་ཡིད་བཞིན་ནོར་བུ་འདི། །མ་རིག་མུན་པར་
འཁྱམ་པ་ཕངས། །དེས་ན་འོད་གསལ་མ་ཡེངས་གཅེས། །སྙན་རྒྱུད་གདམ་ངག་སྣ་ཚོགས་འདི། །ཐེ་ཚོམ་དབང་དུ་བཏང་བ་ཕངས། །དེས་ན་ངེས་
ཤེས་འཆར་བ་གཅེས། །ཟག་མེད་བསྒོམས་པའི་ཉམས་མྱོང་འདི། །ལེ་ལོ་བཏང་སྙོམས་བཞག་པ་ཕངས། །དེས་ན་ཉམས་མྱོང་འགྱུར་མེད་གཅེས། །

[114B] །རྣམ་ཤེས་རང་དགར་ཤོར་བ་ཕངས། །དེས་ན་བསྲེ་འཕོའི་ཉམས་ལེན་གཅེས། །ཐོས་བསམ་མཁས་པའི་མི་རྣམས་ཀྱང་
ཚིག་རྣོ་དོན་ལ་བརྟུལ་བ་ཕངས། །ཚིག་དོན་རྒྱུད་ལ་སྦྱོར་བ་གཅེས། །རང་སེམས་དཔང་བོར་བཞག་ལགས་པས། །སྡོམ་པ་ངོ་ལྐོག་བྱེད་པ་ཕངས། །དེས་
ན་རྟོགས་པ་བརྟན་པ་གཅེས། །རྗེ་བཙུན་ཞལ་གྱི་གདམ་ངག་དེ། །འདུ་འཛི་གཡེང་བས་འབྱམས་པར་ཕངས། །དེས་ན་སྙིང་རུས་དྲག་པོ་གཅེས། །སྙན་
རྒྱུད་བསྒོམ་པའི་རྣལ་འབྱོར་པ། །མི་ནག་གྲོང་དུ་འཁྱམ་པ་ཕངས། །དེས་ན་རི་ཁྲོད་འགྲིམ་པ་གཅེས། །ཞེས་གསུངས་པས། སློབ་བུ་རྣམས་ན་རེ་
དེ་དག་ཉམས་སུ་ལེན་ཚེ་འགལ་རྐྱེན་མི་ཡོང་ཞིང་བྱུང་ན་སེལ་ཐུབ་པའི་མགུར་ཞིག་ཞུ་ཟེར་བ་ལ་འདི་གསུངས་སོ།། ཕ་ན་མོ་གུ་རུ། ཡེ་ནས་དག་པ་རང་
བཞིན་ཆོས་སྐུ་ལ། །འགྱུར་མེད་རང་གསལ་རིག་སྟོང་ལོངས་སྤྱོད་རྫོགས། །འགག་མེད་ཤར་གྲོལ་སྣང་སྟོང་སྤྲུལ་པའི་སྐུ། །སྟོང་ཉིད་རྡོ་རྗེ་རྣལ་འབྱོར་

[115A]༄༅། །ཞབས་ལ་འདུད། །ཐམས་ཅད་ཆོས་སྐུའི་རོལ་པ་ལ། །བདུད་དང་བར་ཆད་མིང་ཡང་མེད། །འོན་ཀྱང་གཉིས་མེད་མ་རྟོགས་
བར༑ ༑སྤང་བླང་འདོར་ལེན་འདི་ལྟར་དགོས། །བླ་མ་སངས་རྒྱས་རང་བཞིན་ལ། །བློ་ཡི་ལོག་རྟོག་མི་བགྱིད་འཚལ། །བློ་ཡི་ལོག་རྟོག་བགྱིས་པ་ན། །
བྱིན་བརླབས་དོན་དང་འགལ་ཉེན་གདའ། །རང་ལུས་རྒྱལ་བའི་དཀྱིལ་འཁོར་ལ། །ཐ་མལ་འདུ་ཤེས་མི་བགྱིད་འཚལ། །ཐ་མལ་འདུ་ཤེས་བགྱིས་པ་ན། །
ཡི་དམ་ལྷ་དང་འགལ་ཉེན་གདའ། །རང་བཞིན་གཉུག་མའི་ངོ་བོ་ལ། །བློ་ཡི་བཅས་བཅོས་མི་བགྱིད་འཚལ། །བློ་ཡི་བཅས་བཅོས་བགྱིས་པ་ན། །གཉུག་
མའི་དོན་དང་འགལ་ཉེན་གདའ། །ངོ་བོ་བསམ་དུ་མེད་པ་ལ། །ཡེངས་མེད་བྱ་ར་མི་བགྱིད་འཚལ། །ཡེངས་མེད་བྱ་ར་བགྱིས་པ་ན། །གཡེངས་མེད་རྒྱུད་ལ་
འཆར་ཉེན་གདའ། །རང་བཞིན་ལྷུན་གྱིས་གྲུབ་པ་ལ། །རྩོལ་བའི་ཉམས་ལེན་མི་བགྱི་འཚལ། །རྩོལ་བའི་ཉམས་ལེན་བགྱིས་པ་ན། །ལྷུན་གྲུབ་དོན་དང་འགལ་

[115B] །ཡེ་ནས་དག་པ་ཆོས་ཉིད་ལ། །མཉམ་ཉིད་དྲི་མས་མི་གོས་འཚལ། །མཉམ་ཉིད་དྲི་མས་རྣམ་དག་དོན་དང་ཆོས་ཉིད་སྤྲོས་དང་བྲལ་བ་ལ།།
ཡིན་མིན་རྩིས་གདབ་མི་བགྱིད་འཚལ། །ཡིན་མིན་རྩིས་གྡབ་གྲུབ་མཐའི་བློ་རུ་འགྲོཿ་རང་སེམས་སྐྱེ་འགག་མེད་པ་ལ། །འདི་དང་ཕྱི་མར་མི་ལྟ་འཚལ།།
འདི་དང་ཕྱི་མར་སྐྱེ་མེད་དོན་དང་སེམས་ཉིད་གཞི་རྩ་བྲལ་བ་ལ། །ཕྱེད་འཛིན་འདོད་པ་མི་བགྱིད་འཚལ། །ཕྱེད་འཛིན་འདོད་པཿ་བྱར་མེད་དོན་
ཆོས་སྐུ་མཉམ་ཉིད་ཆེན་པོ་ལ། །ཐེག་པའི་རིམ་པ་མི་བགྱིད་འཚལ། །ཐེག་པའི་རིམ་པཿ་མཉམ་ཉིད་དོན་དང་དམིགས་མེད་ཐུགས་རྗེ་ཆེན་པོ་ལ། །
བློ་ཆུང་འགྲོ་དོན་མི་བགྱིད་འཚལ། །བློ་ཆུང་འགྲོ་དོན་རྟོགས་པ་མཐུར་ལ་བསྡུད་ཉེན་གདའ། །གདའ་བ་བཅུ་གཉིས་བྱ་བ་འདི། །གནམ་རྒྱང་འཕངས་
བའི་མདའ་བཞིན་དུ། །རང་ཐོག་འཐུར་ལ་བབ་ཉེན་གདའ། །དེ་ཕྱིར་དབྱངས་འདི་བླངས་པ་ཡིན། །ཚིག་དོན་རྒྱུད་ལ་སྦྱོར་བ་གཅེས། །ཞེས་གསུངས་སོ།།

[116A]༄༅། །སང་གནས་དེར། དམངས་རྡོ་ཚར་གསུམ་དང། དཀར་ཁྲིད་ནག་ཁྲིད་སོགས་ཁྲིད་ཚང་མ་གསུངས། དབང་ཞིག་གནང་དུས། བྲམ་ཟེ་ཆེན་
པོ་ལ་སྙིང་པོའི་རྒྱུད་པས་བསྐོར་བ་ཞལ་གཟིགས། སློབ་མ་རྣམས་ཀྱི་མཐོང་སྣང་ཡ་མཚན་མང་དུ་བྱུང། དེ་དུས་ཞང་ཁྲོམ་པ་སྐྱེས་མངོན་དུ་མ་གྱུར་ཀྱང་བླ་མའི་
གདམ་ངག་ལ་འགྱོད་མེད་ནི་བྱས་ཟེར་བག་ཡངས་སུ་ཅུང་ཟད་སྡོད་པ་ལ། བླ་མས་གནད་ཀྱིས་གཅུན་པའི་མགུར་འདི་གསུངས་སོ།། རྗེ་ཐམས་ཅད་མཁྱེན་
པ་བཅོམ་ལྡན་འདས། །སྐུ་ལྔའི་ངོ་བོ་རྡོ་རྗེ་འཆང། །ཁྱབ་གདལ་བརྗོད་མེད་ཀུན་ཏུ་བཟང། །འགྲོ་མགོན་བླ་མ་རྗེ་ལ་འདུད། །བདག་ཆོས་བཞིན་ནུས་པར་
བྱིན་གྱིས་བརློབས། །ལར་འཆི་བ་རྒྱུད་ལ་མ་སྐྱེས་ན། །ཆོས་སྒོར་ཞུགས་ཀྱང་ཅི་ལ་ཕན། །འཁོར་བའི་རྒྱུ་ལས་མ་འདས་པས། །ཐར་པའི་ལམ་ལ་ཁོ་
ཐག་ཆོད། །ཚེ་འདི་བློ་ཡིས་མ་ཐོངས་ན། །གདམ་ངག་མཁས་ཀྱང་ཅི་ལཿ་དགེ་སྦྱོར་ཡིད་སྨོན་ས་རུ་ལུས། །ཆོས་དང་མཐུན་པར་ཁོ་ཐག་ཆོད། །སྙན་

[116B] །ཐ་སྙད་མཁས་ཀྱང་ཅི་ལ་ཕན། །གོ་བ་ཐོས་བསམ་ཤེས་རབ་ལ། །སྒོམ་རྒྱུད་ལ་སྐྱེ་བའི་ཁོ་ཐག་ཆོད། །རྩ་བ་ཆོས་སྐུར་མ་
ཤར་ན། །གནས་པ་བརྟན་པས་ཅི་ལཿ་ལམ་གྱི་གོལ་ས་མ་ཆོད་ན། །རྟོགས་པ་འཆར་བའི་ཁོ་ཐག་ཆོད། །བྱམས་སྙིང་རྗེའི་ལག་ལེན་མ་བྱས་ན། །སེམས་བསྐྱེད་
བྱས་པས་ཅི་ལཿ་ཉན་རང་ས་ལས་མ་འདའ་བས། །གཞན་དོན་འགྲུབ་པའི་ཁོ་ཐག་ཆོད། །ཉམས་མྱོང་བྱུང་རྒྱལ་མ་བསྐྱངས་ན། །མཉམ་བཞག་བཟང་བས་
ཅི་ལ་ཕན། །རྐྱེན་ངན་དགེ་སྦྱོར་དགྲ་རུ་ལྡང། །འཁྲུལ་པ་སེལ་བའི་ཁོ་ཐག་ཆོད། །རྟོགས་པ་གཉིས་མེད་དུ་མ་ཤར་ན། །ངོ་བོ་མཐོང་བས་ཅི་ལཿ་ཆོས་ལ་
རང་བྱན་མ་ཚུད་ན། །གཅིག་ཤེས་ཀུན་གྲོལ་ཁོ་ཐག་ཆོད། །དེས་ན་དམ་ཆོས་འདི་བཞིན་མཛོད། །འཁོར་བའི་ཆོས་ལ་ཡིད་ཕྱུངས་ལ། །ཆོས་དང་རང་རྒྱུད་
བསྲེ་བ་གཅེས། །སྙན་རྒྱུད་ཉམས་སུ་ལེན་པ་དང། །རི་ཁྲོད་དབེན་པ་བསྟེན་པ་གཅེས། །སྒྲུབ་ལ་ནན་ཏན་བྱེད་པ་དང། །བྱང་སེམས་སྟོང་ཉིད་སྒོམ་པ་

[117A]༄༅། །གཅེས༑ ༑ཚོགས་དྲུག་རོ་སྙོམས་བྱེད་པ་དང། །རྐྱེན་ངན་ལམ་དུ་ཁྱེར་བ་གཅེས། །རྒྱུན་དུ་བླ་མ་བསྒོམ་པ་དང། །རང་སེམས་བླ་
མར་བསྲེ་བ་གཅེས། །ཞེས་གསུངས་པས། ཞང་ཁྲོམ་པ་སྐྱེས་ལ་སོགས་པའི་སློབ་མ་རྣམས་བླ་མའི་གསུང་ལ་གཅེས་སྤྲས་བྱེད་ཅིང། །ཚེ་དང་སྒྲུབ་པ་
སྙོམ་པ་མང་དུ་བྱུང་ངོ། །ཡང་དེར་སློབ་མ་འགའ་ཞིག་ལ་ཆོས་ཅིག་གནང་བའི་ཐོན་སྟོན་གྱི་ཚོགས་གྲལ་དུ་མགུར་འདི་གསུངས་སོ།། ཕ་ན་མོ་གུ་རུ་
དབྱིངས་འདུས་མ་བྱས་ཀྱི་གཞལ་ཡས་སུ། །ཕ་དུས་གསུམ་རོ་ཅིག་བླ་མ་བཞུགས། །མཚན་བརྗོད་ན་དབྱིངས་རིག་རྡོ་རྗེ་འཆང། །བདག་གསོལ་བ་
འདེབས་སོ་བྱིན་གྱིས་བརློབས། །གནས་མུ་མཐའ་མེད་པའི་འཁོར་བ་འདི་རུ། །དམ་པ་ཆོས་ཀྱི་ཉི་མ་ཤར་ནས། །ཆོས་སྒོར་ཞུགས་པའི་དད་ཅན་མེད་
དམ༑ ༑གཏན་དུ་ཆོས་དང་མཇལ་བར་དཀའོ། །སྡུག་བསྔལ་མུན་པའི་སྨག་རུམ་འདི་རུ། །སངས་རྒྱས་བསྟན་པའི་ཉི་མ་ཤར་ནས། །དགེ་སྦྱོར་བྱེད་པའི་

[117B] །གཏན་དུ་མི་ལུས་ཐོབ་པ་དཀའོ། །འཁོར་བ་སྡུག་བསྔལ་བཙོན་ར་འདི་རུ། །གཟུང་འཛིན་གཉིས་ཀྱི་ལྕགས་སུ་ཚུད་ནས། །རི་ཁྲོད་འགྲིམ་
པའི་བརྩོན་འགྲུས་མེད་དམ། །གཏན་དུ་བསྡད་ལོང་ཡོད་པ་དཀའོ། །སྡུག་བསྔལ་རྩ་བ་ཁྱིམས་ཐབ་ཡིན་པས། །བྱུར་གྱི་གཉག་ཐག་ཆོད་ལ་ཐོང་དང། །
ཅིག་པུར་སྡོད་པའི་སྙིང་རུས་མེད་དམ། །ནམ་ཡང་འདུས་ཚད་འབྲལ་བར་འདུག་གོ། །ཉེ་དྲུང་འཁོར་བའི་འདམ་རྫབ་འདི་རུ། །ཧ་ཅང་གདུང་སེམས་མ་
ཆེ་མཛོད་དང། །རྒྱལ་ཁམས་བསྐོར་བའི་རྣལ་འབྱོར་མེད་དམ། །ནམ་ཡང་ཅིག་པུར་འགྲོ་དགོས་འདུག་གོ། །ལུས་སེམས་བསྐྱེད་པའི་ཕ་མ་དེ་ལ། །
རྒས་ནས་འཁོས་མེད་དོར་བར་མ་བྱེད། །ཞབས་ཏོག་མཛོད་དང་དྲིན་ཅན་གཉིས་ལ། །དཀོན་མཆོག་བཞི་པ་ཡིན་པའི་ཕྱིར་རོ། །འབྱུང་བཞི་འདུས་པའི་
སྒྱུ་ལུས་འདི་ལ། །ཧ་ཅང་འཛིན་པ་མ་ཆེ་མཛོད་དང། །བདག་འཛིན་བྲལ་བའི་སྐལ་ལྡན་མེད་དམ། །ནམ་ཡང་ཕུང་པོ་འཇོག་དགོས་འདུག་པ། །

[118A]༄༅། །ཚིག་གིས་འབྲེལ་བའི་ཆོས་གྲོགས་ཀུན་ལ། །འགྲན་སེམས་མཐོང་དོགས་མ་ཆེ་མཛོད་དང། །དག་སྣང་སྦྱོང་བའི་སྐལ་ལྡན་
མེད་དམ། །འདི་ཕྱི་གཉིས་ ཀ་  འགྲོགས་པར་མཆིའོ། །འཁོར་བ་སྒྲོལ་བའི་དེད་དཔོན་རྗེ་ལ། །གཡག་འགྲོགས་མ་བྱེད་གསོལ་བ་ཐོབ་དང། །མོས་གུས་
བྱེད་པའི་ལས་ཅན་མེད་དམ། །རྡོ་རྗེ་འཆང་ཆེན་དངོས་སུ་འདུག་གོ་ཞལ་ནས་གསུང་བའི་གདམ་ངག་རྣམས་ལ། །ཧ་ཅང་ལེ་ལོ་མ་ཆེ་མཛོད་དང། །
ཉམས་སུ་ལེན་པའི་བརྩོན་འགྲུས་མེད་དམ། །འཁོར་འདས་ཆོས་རྣམས་རང་སར་གྲོལ་ལོ། །སྣང་བ་ཆོས་སྐུའི་རོལ་པ་འདི་ལ། །རེ་དོགས་འཁྲུལ་
པས་མ་བསླད་མཛོད་དང། །སྣང་བ་ཆོས་སྐུར་འཆར་བ་མེད་དམ། །ཀུན་རྫོབ་དོན་དམ་གཉིས་སུ་མེད་དོ། །ཅེས་གསུངས་པས། འཁོར་བ་ལ་
ཞེན་པ་ལོག་སྟེ། རི་ཁྲོད་འཛིན་པ་མང་དུ་བྱུང་ངོ། །དེ་ནས་བླ་མས་ལུང་བསྟན་བའི་གནས། ཤམ་བུ་པུ་དཀར་ཞེས་བྱ་བ། ཀ་པཱ་ལ་ཁ་བུབ་པ་

[118B] དགོན་པ་མཛད་ནས་རྟོགས་པ་སྐྱོང་ཞིང་བཞུགས་པས། དེར་ཤིན་ཏུ་དབེན་ཞིང་ཐུགས་དམ་འཕེལ་བར་བྱུང་བས་ཉམས་བདེ་བར་ཚོར་བའི་མགུར་
འདི་གསུངས་སོ།། ཕ་ན་མོ་གུ་རུ། བདེ་བ་ཆེན་པོའི་དབྱིངས་ཤེས་ན། །ཀུན་ཁྱབ་ཆོས་སྐུ་དྲི་མ་མེད། །གང་ཤར་ལོངས་སྐུ་གསལ་ལ་དག་བདེ་སྟོང་
སྤྲུལ་པས་འགྲོ་དོན་མཛད། །རང་སེམས་བླ་མ་དབྱེར་མེད་འདུད། །སྡུག་བསྔལ་མེད་པའི་འཚོ་བ་འདི། །དད་ལྡན་སློབ་མས་སྦྱོར་ལགས་པས། །ཕ་མས་
བུ་གཅེས་གསོ་བ་བཞིན། །ཟོས་པས་ཆོག་ལ་འདི་ཡང་བདེ། །མི་ཚེ་ལྡུམ་བུ་ཅིག་ལ་བསྐྱལ། །འབད་རྩོལ་མེད་བའི་དགེ་སྦྱོར་འདི། །འབྲལ་མེད་རྒྱུད་ལ་
ཤར་ལགས་པས། །སྨྱོན་པས་དྲན་པ་རྙེད་པ་བཞིན། །ཉལ་བས་ཆོག་པ་འདི་ཡང་བདེ། །མི་ཚེ་གང་བྱུང་གཅིག་ལ་བསྐྱལ། །སྤང་དཀའ་སྲིད་པའི་སྡུག་
བསྔལ་འདི། །བླ་མའི་དྲིན་གྱིས་ཟད་ལགས་པས། །དཔའ་བོ་གཡུལ་དུ་ཞུགས་པ་བཞིན། །ཉམ་ང་མེད་པ་འདི་ཡང་བདེ། །མི་ཚེ་བྱར་མེད་ཅིག་ལ་བསྐྱལ། །

[119A]༄༅། །དྲིན་ཅན་བླ་མ་རིན་པོ་ཆེ། །སྤྱི་བོའི་གཙུག་ཏུ་ཁུར་ལགས་པས། །ཡིད་བཞིན་ནོར་བུ་མཆོད་པ་བཞིན། །ཅི་བསམ་འགྲུབ་པ་འདི་
ཡང་བདེ། །མི་ཚེ་མོས་གུས་གཅིག་ལ་བསྐྱལ། །གྲུབ་ཐོབ་རྣམས་ཀྱི་གདམ་ངག་འདི། །རང་གི་རྒྱུད་ལ་སྦྱར་ལགས་པས། །ཀ་རའི་མངར་ལ་ཟོས་པ་བཞི་
ཕྱོགས་རིས་མེད་པ་འདི་ཡང་བདེ། །མི་ཚེ་སྒོམ་སྒྲུབ་གཅིག་ལ་བསྐྱལ། །ནཱ་རོ་མཻ་ཏྲིའི་བུ་རྒྱུད་འདི། །གྲུབ་ཐོབ་རྒྱུན་ཆད་མ་མཆིས་པས། །རྒྱལ་པོས་རྒྱལ་
ས་ཟིན་པ་བཞིན། །རེ་དོགས་མེད་པ་འདི་ཡང་བདེ། །མི་ཚེ་ཉམས་ལེན་གཅིག་ལ་བསྐྱལ། །ཞེས་གསུངས་ཤིང། གནས་དེར་སྒྲུབ་པ་ལ་ཡུན་རིང་དུ་
བཞུགས་པས་སྐབས་ཞིག་ཕག་མོ་ནག་མོ་ལ་ཕག་མོ་ཉེར་ལྔས་བསྐོར་བ། སྒྲོལ་མ་དཀར་མོ་ལ་སྒྲོལ་མ་ཉེར་གཅིག་གིས་བསྐོར་བ་ཞལ་གཟིགས། དེ་
དུས་ཉམས་དགའ་བརྒྱད་ཀྱི་མགུར་འདི་གསུངས་སོ།། ཕ་ན་མོ་གུ་རུ། བཀའ་སྲོལ་གྱི་འཇུག་སྒོ་མ་ནོར་བས། །ནཱ་རོ་མཻ་ཏྲིའི་རྒྱུད་པ་བཟུང། །གྲུབ་

[119B] །ཡོངས་སུ་གྲགས་པ་ཉམས་རེ་དགའ། །བླ་མའི་འཇུག་སྒོ་མ་ནོར་བས། །རྩ་བ་ཟིན་པའི་རྗེ་དང་མཇལ། །ཡིད་བཞིན་ནོར་
བུ་རྙེད་ནས་གདའ། །དགོས་འདོད་འབྱུང་བས་ཉམྶ་གདམས་ངག་འཇུག་སྒོ་མ་ནོར་བས། །ཆོས་ཕྱག་རྒྱ་ཆེ་ལ་བློ་སྦྱོང་བྱས། །སྒྲོ་འདོགས་སེམས་ལ་
ཆོད་ནས་གདའ། །རེ་ལྟོས་མེད་པ་ཉམྶ་དགེ་སྦྱོར་གྱི་འཇུག་སྒོ་མ་ནོར་བས། །རྒྱུན་ཆད་མེད་པའི་ལམ་དང་འཕྲད། །འབད་རྩོལ་མེད་པ་ལྷོད་དེ་གདལ་
ཉལ་བས་ཆོག་པ་ཉམྶ་རྟོགས་པའི་འཇུག་སྒོ་མ་ནོར་བས། །མ་བཅོས་ཐ་མལ་ཤེས་པ་འདི། །དྲན་པ་རྒྱུན་ཆགས་ཧྲིག་གེ་གདའ། །བདག་འཛིན་མེད་
པ་ཉམྶ་ཉམས་མྱོང་གི་འཇུག་སྒོ་མ་ནོར་བས། །སྣང་བ་ཐར་པའི་ལམ་པོ་ཆེ། །དགག་སྒྲུབ་མེད་པ་སིང་ངེ་གདའ། །ཞེན་བློ་མེད་པ་ཉམྶ་སྤྱོད་
པའི་འཇུག་སྒོ་མ་ནོར་བས། །གཡོ་སྒྱུའི་ཁོང་སྲན་རྩད་ནས་ཆོད། །ངོ་ལྐོག་མེད་པ་འབོལ་ལེ་གདའ། །ཆོས་བརྒྱད་མེད་པ་ཉམྶ་འདུན་མའི་འཇུག་

[120A]༄༅། །སྒོ་མ་ནོར་བས། །གཅིག་པུར་སྤྲང་པོ་དམན་ས་བཟུང། །སྡུག་བསྔལ་མེད་པ་ཤིག་གེ་གདའ། །བྱ་བ་ཐོངས་པ་ཉམས་རེ་དགའ། །
ཞེས་གསུངས་ནས། སྐུ་མཚམས་དམ་པར་ཡོད་དུས། བྱར་ནས་ཡོངས་བ་ཡིན་ཟེར། མཁའ་འགྲོའི་མཚན་རྟགས་དང་ལྡན་པའི་བུད་མེད་གསུམ་གྱིས་
ལྟ་སྒོམ་སྤྱོད་འབྲས་སོགས་འདྲི་ཞིང། ཞུ་དོན་མགྲིན་གཅིག་ཏུ། ཁྱེད་གཙང་ནས་བྱོན་པའི་རྣལ་འབྱོར་པ། །དཀའ་བ་སྤྱད་པའི་སྙིང་རུས་ཅན། །རོ་སྙོམས་
མཛད་པའི་ལྡུམ་བུ་བ། །གཅིག་པུར་བཞུགས་པའི་ཉམས་ལེན་ཅན། །རས་རྐྱང་བཞེས་པའི་ངོ་མཚར་ཅན། །ཞེས་སོགས་ཕུལ་བའི་ལན་དུ་མགུར་
འདི་གསུངས་སོ།། རྗེ་སྐུ་དྲིན་ཅན་ལ་ཕྱག་འཚལ་ལོ། །འོ་ན་བློ་གྲོས་བསྐལ་བཟང་མ། །ཤེས་རབ་རང་བཞིན་སྤོབས་པ་ཅན། །རྣལ་འབྱོར་མ་
རྣམས་སྙན་གསོན་དང། །བསམས་ཤིང་ཡིད་ལ་མི་བྱེད་པ། །སྐྱེ་མེད་བདེ་ཆེན་བཟའ་གཏད་བྲལ། །རས་ཆུང་པ་ཡི་ལྟ་བ་ཡིན། །ཐ་སྙད་མཁན་ལ་

[120B] །ཤེས་པ་རྟེན་དང་བྲལ་བ་ལ། །རང་སེམས་གང་དགར་དམིགས་གཏད་མེད། །འདི་རས་ཆུང་པ་ཡི་སྒོམ་པ་ཡིན། །དམིགས་གཏད་མཁན་ལཿ་
རས་ཆུང་ཆེད་དུ་མ་བྱས་པའི། །བདེ་གསལ་སྟོང་པའི་རང་བཞིན་འདི། །རས་ཆུང་པ་ཡི་ཉམས་མྱོང་ཡིན། །ཉམས་མེད་རྣམས་ལཿ་ཞེན་རྟོག་བཅོས་མ་
བྲལ་བ་ཡིས། །རང་གི་ཤེས་པ་གང་དགར་སྐྱོང། །རས་ཆུང་པ་ཡི་སྤྱོད་པ་ཡིན། །ཚུལ་ཆོས་མཁན་ལཿ་རང་སེམས་གཡོ་མེད་དྲང་པོ་ལ། །ཟོལ་
ཟོག་མེད་པ་དཔང་དུ་བཙུགས། །རས་ཆུང་པ་ཡི་དམ་ཚིག་ལགས། །གཡོ་སྒྱུ་མཁན་ལཿ་རང་སེམས་བློ་ལས་འདས་པ་ལ། །རེ་དང་དོགས་པའི་མིང་
ཡང་མེད། །འདི་རས་ཆུང་པ་ཡི་འབྲས་བུ་ཡིན། །བླང་དོར་མཁན་ལཿ་གཉིས་འཛིན་བློ་དང་བྲལ་བ་ཡི། །ཐ་མལ་ཤེས་པ་གཉུག་མ་ལ། །བདུད་ཅེས་
བྱ་བའི་མིང་ཡང་མེད། །ཐ་སྙད་ཞེན་ལཿ་སངས་རྒྱས་ཐོབ་ཏུ་མི་རེ་ཞིང། དམྱལ་བར་སོང་དུ་མེད་པ་དེ། །རས་ཆུང་པ་ཡི་རྟོགས་ཚད་ཡིན། །བློ་

[121A]༄༅། །དམན་རྣམས་ལཿ་སྣང་སྟོང་རྟོག་པས་མ་བཅིངས་ན། །དེ་ནི་ལྟ་བ་ཡང་དག་ཡིན། །མཐའ་དབུས་མེད་དེ་ནམ་མཁའ་འདྲ། །འགྱུར་
བ་མེད་དེ་རི་བོ་འདྲ། །ཁྱེད་ལྟ་བ་བཞེད་ན་དེ་ལ་མཛོད། །དམིགས་གཏད་འཇུག་བུས་མ་བཅིངས་ན། །སྒོམ་པ་རང་གསལ་ཞེན་མེད་ཡིན། །གཡོ་བ་མེད་
དེ་རྒྱ་མཚོ་འདྲ། །རྒྱུན་ཆད་མེད་དེ་ཆུ་བོ་འདྲ། །ཁྱེད་སྒོམ་པ་བཞེད་ན་དེ་ལ་མཛོད། །ཚུལ་ཆོས་ཐོ་ཅོས་མ་བསླད་ན། །སྤྱོད་པ་ངེས་མེད་ཤུགས་འབྱུང་
ཡིན༑ ༑ཉམས་ང་མེད་དེ་སེངྒེ་འདྲ། །བག་ཚ་མེད་དེ་གླང་ཆེན་འདྲ། །ཁྱེད་སྤྱོད་པ་འདོད་ན་དེ་ལ་མཛོད། །དབང་པོ་སེམས་ཀྱིས་མ་ཁྲེལ་ན། །དམ་ཚིག་
རྣམ་དག་གཙང་མ་ལགས། །ཡོངས་སུ་དག་པ་ཤེལ་སྒོང་འདྲ། །སྐྱོན་གྱིས་མ་གོས་པདྨ་འདྲ། །ཁྱེད་དམ་ཚིག་བཞེད་ན་དེ་ལ་མཛོད། །ཞེན་ཆགས་
འཛིན་པས་མ་བཅིངས་ན། །འབྲས་བུ་རེ་དོགས་མེད་པ་ཡིན། །འབད་པ་མེད་པ་ཉི་ཟླ་འདྲ། །གཞན་དོན་འབྱུང་བས་འོད་ཟེར་འདྲ། །ཁྱེད་འབྲས་བུ་

[121B] །ཞེས་གསུངས་པས། རྣལ་འབྱོར་མ་གསུམ་པོ་དགའ་མགུ་ཡིད་རངས་ཏེ། རྗེ་བཙུན་ལ་བསྟོད་པ་ཆོས་ཞུ་བའི་གསོལ་བ་བཏབ་པས་
བླ་མས་རླུང་ཕྱག་གི་གདམ་ངག་གནང་བས་རི་ཁྲོད་བཟུང་ནས་མཁའ་སྤྱོད་ལ་གཤེགས་སོ། །དེ་ནས་དུས་རེ་ཞིག་གི་ཚེ། མནལ་དང་འོད་གསལ་འདྲེས་པའི་
ངང་ལ། བླ་མ་ཏི་ཕུ་ཉིད་སྐུ་ལ་དུར་ཁྲོད་ཀྱི་ཆས་ཀྱིས་བརྒྱན་པ་ཞིག་བྱོན་ནས། བུ་བཛྲ་ཀརྟི། མཁའ་འགྲོའི་གསང་ཚིག་འདི་ད་ལྟ་སྤེལ་བའི་དུས་མིན་
པས༑ སྔར་གྱི་ལུང་བསྟན་དུས་ལ་བབ་པོ་གསུང་བའི་ཉམས་བན་བུན་གྱི་ངང་ལ། ལྷོ་བྲག་མཁར་ཆུ་ནས། བླ་མ་ཉིད་གདན་འདྲེན་ལ་ཡོངས་པ་ཡིན་
ཟེར་བའི་ཁྱེའུ་ཆུང་ཤེལ་གྱི་རྣ་ཆ་ཅན་ཅིག་དང། བུད་མེད་གཟུགས་རིང་བ། སྨ་ར་སེར་ཁྱུག་གེ་བ་ཅིག་ཡོངས་ནས། ངེད་མི་མ་ཡིན་པའི་འགྲོ་བ་རྣམས་
ཀྱི་དོན་དུ་ད་ལྟར་བྱོན་པར་ཞུ་ཟེར། བླ་མའི་ལུང་བསྟན་དང། མཁའ་འགྲོའི་སྤྱན་འདྲེན་བྱུང་ནས། མཁར་ཆུར་ཕེབས་སྒྲུབ་པ་ལ་བཞུགས་པས། མི་

[122A]༄༅། །མ་ཡིན་མང་དུ་འདུས་ཤིང་ཆོས་ཞུ་བ་ལ། རང་རང་གི་བློ་དང་འཚམ་པའི་ཆོས་གནང་བས་ཐམས་ཅད་དགའ་བར་གྱུར་ཏེ་འགྲོ་ངོན་རྒྱ་
ཆེན་པོ་འགྲུབ་བོ། །དེ་ནས་ལྕགས་ཕུར་ཅན་དུ་སྒྲུབ་པ་ལ་བཞུགས་ཤིང། དེར་ལུང་བསྟན་གྱི་གཏེར་གནས་བཙལ་བས་རྙེད་ཏེ། སྦེད་འོས་ཀྱི་གཏེར་རྣམས་
སྨོན་ལམ་དང་བཅས་སྦས་སོ། །དེ་དུས་སྒོམ་ཆེན་འགའ་ལ། ཏི་ཕུའི་གཞི་ཆོས། དཧོ་ཧ། ཆོས་དྲུག་འཕོ་བསྲེའི་སྐོར་རྣམས་གསུངས་པའི་ཐོན་སྟོན་
གྱི་གྲལ་དུ་མགུར་འདི་གསུངས་སོ།། ཕ་ན་མོ་གུ་རུ། ཀྱེ་རི་ཕུག་འགྲིམ་པའི་རྣལ་འབྱོར་པ། །རོ་སྙོམས་ཀྱི་སྤྱོད་པ་བླ་ན་མེད། །ཆོས་བརྒྱད་ཀྱི་ཆུ་
བོས་མ་ཁྱེར་རམ། །མཐའ་བྲལ་གྱི་ལྟ་བ་ཟུང་འཇུག་འདི། །མུ་བཞིའི་གཡང་སར་མ་ལྷུང་ངམ། །བསྒོམ་པ་ཡིད་ལ་མི་བྱེད་པ། །འཇུར་བུའི་འཆིང་
བས་མ་བཅིངས་སམ། །བདེ་བ་ཆེན་པོའི་ཏིང་འཛིན་འདི། །འདོད་པའི་འཆིང་བས་མ་བཅིངས་སམ། །སྣང་བ་འདི་སློབ་དཔོན་དུ་མ་ཤེས་པར། །ཤེས་

[122B] །སྐུ་གསུམ་རང་ཆས་ཀྱི་ཉམས་མྱོང་འདི། །བླང་དོར་གཉིས་སུ་མ་བཟུང་ངམ། །རྟག་ཆད་གཟུགས་ལ་རབ་གནས་ནས། །
དམན་པའི་སྤྱོད་པས་མ་སྤྱད་དམ། །སྣང་བ་ཆོས་སྐུ་ཡིན་པ་ལ། །སྤྲོས་པའི་སྐྱོན་དུ་མ་བཟུང་ངམ། །མཉམ་པའི་གདེང་དུ་མ་གྱུར་པར། །ཐབས་ཀྱི་
ཆོ་ག་མ་བཞག་གམ། །གཏན་གྱི་སོ་ནམ་དགེ་སྦྱོར་འདི། །ལས་དང་བྱ་བྱེད་མ་བཞག་གམ། །གསང་སྔགས་བརྡའ་ཡི་འཇུག་པ་ལ། །བརྡའ་ལས་
ཤེས་པ་མ་བཤད་དམ། །ཡི་དམ་ལྷ་ཡི་སྣང་བ་དང། །བདུད་ཀྱི་བར་ཆད་ཆོ་འཕྲུལ་རྣམས། །བྱེ་བྲག་བརྡའ་ཡིས་མ་ཕྱེ་ན། །བདུད་ཀྱི་ཚོགས་ཀྱིས་
བསླུས་པ་ཡིན། །ཆོས་སྐུའི་རང་བཞིན་སེམས་ཅན་ལ། །ཚིག་རྩུབ་མཚོན་གྱིས་མ་བསྣུན་ནམ། །དོན་དམ་ཆོས་སྤྱོད་སྤྲོས་བྲལ་འདི། །མཚན་མའི་
ཆོས་སྤྱོད་མ་ཉམས་སམ། །སྟོང་པའི་ཉམས་མྱོང་མ་སྐྱེས་པར། །བདེ་ལ་ཡོན་ཏན་མ་བལྟས་སམ། །ཆོས་དང་ཆོས་ཉིད་མ་ཤེས་པར། །སྤང་བྱ་རྟོགས་

[123A]༄༅། །པར་མ་བཟུང་ངམ། །ཆོས་སྐུ་ངོ་སྤྲོད་སློབ་དཔོན་འདི། །ལོ་ཟླ་དུས་སུ་མ་བརྗེད་དམ། །ནམ་མཁའ་ལྟ་བུའི་ཆོས་སྐུ་འདི། །
གཟུགས་སྐུའི་ཞེན་པས་མ་ཉམས་སམ། །ཀུན་ལ་ཁྱབ་པའི་རྣལ་འབྱོར་འདི། །མཚན་མས་སྐྱབས་སུ་མ་བཅུག་གམ། །བག་ཆགས་སྣང་བ་སྐྱེ་བ་ལ། །
ཅི་སྣང་སེམས་སུ་ཤེས་འགྱུར་ཞིང། །སེམས་ཉིད་སྟོང་པར་རྟོགས་གྱུར་ནས། །རྟོགས་པའི་ཉམས་མྱོང་མ་བྲལ་ན། །ཇི་ལྟར་སོང་ཡང་བསྒོམས་པ་
ལགས༑ ༑ཞེས་གསུངས། དེ་ནས་རྡོ་རྗེ་ཕུག་དྲིལ་བུ་ཕུག་ཉི་ཟླ་ཕུག་ལ་སོགས་པ་རྣམས་སུ་སྐུ་མཚམས་ཀྱི་ངང་ནས་ལས་ཅན་འགའ་ལ་གདམས་
པས། ཕན་ཐོགས་མཛད་ནས་མགུར་འདི་གསུངས་སོ།། བླ་མ་དང་ནི་རྡོ་རྗེ་འཆང། །ཐ་དད་མེད་པའི་དབང་གིས་སུ། །དང་པོ་སྤྱི་བོར་བཞག་པ་ཞུ། །
ཆང་ནི་ཉེས་པའི་རྩ་བ་སྟེ། །བདུད་རྩི་བསྟེན་པའི་ཡན་ལག་དང། །སྐུ་ཁམས་ལོག་དུས་མ་ལགས་པ། །ཆང་ལ་སྲེད་པ་མི་མཛད་ཞུ། །བུད་མེད་ཤེས་

[123B] །སྡང་ཞིང་སྨོད་པ་མ་ལགས་པ། །གསུམ་པའི་དུས་སུ་མ་ལགས་པ། །བུད་མེད་འདྲིས་པ་མི་མཛད་ཞུ། །རྣལ་འབྱོར་སྐལ་ལྡན་ཕོ་
མོ་ཀུན། །ཆོས་ཅན་ཟད་སར་མ་སྐྱོལ་བར། །འབྲས་བུ་སངས་རྒྱས་ཐོབ་རི་ཤྭ། །དུར་ཁྲོད་གླིང་དུ་མ་བསྒོམས་པར། །འཁུ་འཁྲིག་མེད་པ་ཡོང་བ་
དཀའ༑ ༑སྡང་བའི་དགྲ་དང་མ་འཕྲད་པར། །ཞེ་སྡང་མེད་པར་ཡོད་་བྱམས་པའི་གཉེན་དང་མ་བྲལ་བར། །གདུང་སེམས་མེད་པར་ཡོང་བ་དཀའ།།
ཚོགས་སོགས་སྦྱིན་པ་མ་བཏང་བར། །རྫས་དང་ཡོ་བྱད་ཡོང་བཿ་ཚོགས་ཀྱི་འཁོར་ལོ་མ་བསྐོར་བར། །ཐུན་མོང་དངོས་གྲུབ་ཐོབ་པཿ་མ་དང་
མཁའ་འགྲོ་མ་བསྟེན་པར། །བྱིན་བརླབས་ཆུ་བོ་ཡོང་སྣང་བ་མཇལ་ཀ་མ་ཚུགས་པར། །སེམས་ཉིད་ཉམས་མྱོང་སྐྱེ་རི་ཤྭ། །ཞེས་གསུངས་སོ།།
དེ་ནས་ཡར་ལུང་ལ་ཕེབས་དགོས་པའི་ཞུ་བ་ནན་ཆེར་ཕུལ་ཀྱང་བཀས་མ་གནང་བར། ཤམ་ཕུའི་གངས་འདབས་བདེ་ཆེན་གསང་བའི་ཕུག་པར་ཕེབས་

[124A]༄༅། །དེར་ཐུགས་དམ་འཕེལ་ཞིང་འགྲོ་དོན་ཡང་རྒྱ་ཆེ་བར་གྲུབ། དེ་དུས་སུ་མགུར་འདི་གསུངས་སོ།། རྗེ་ན་མོ་གུ་རུ། རྗེ་མི་
མངོན་དབྱིངས་ནས་ཐུགས་རྗེ་ཅན། །སྔར་སྤྲང་པོའི་ཆོས་དང་བདེ་སྐྱིད་ཀུན། །རྗེ་ཁྱེད་ཀྱི་ཐུགས་རྗེའི་ཟེར་ལས་བྱུང། །ད་ནམ་ཞིག་སངས་རྒྱས་མ་ཐོབ་
བར༑ ༑རྗེ་ཁྱེད་ཀྱི་ཐུགས་རྗེས་སྐྱབ་ཏུ་གསོལ། །ལར་ཤེས་བྱའི་མཐའ་ལ་ཆོད་དུས་མེད། །གཅིག་ཤེས་ཀུན་གྲོལ་རྣལ་འབྱོར་སྐྱིད། །བསླབས་པའི་
ཆོས་ལ་རྫོགས་དུས་མེད། །རང་སེམས་རྟོགས་པའི་རྣལ་འྦྱོར་བསགས་པའི་ནོར་ལ་ཆོག་ཤེས་མེད། །འདོད་པ་ཟད་པའི་རྣལ་བྱས་པའི་ལས་
ལ་ཟིན་པ་མེད། །བྱ་བྱེད་སྤངས་པའི་སྡང་བའི་དགྲ་ལ་ཟད་པ་མེད། །ཉོན་མོང་སྤངས་པའི་རྣལ་རྟོགས་པ་འཁོར་བའི་རྩ་བ་སྤྱད། །ཤེས་རབ་ཆེ་བའི་
རྣལ་མི་རྟོག་ཡེ་ཤེས་ནང་ནས་ཤར། །ཉག་གཅིག་རྟོགས་པའི་རྣལ་ཐེ་ཚོམ་སྒྲོ་འདོགས་དེ་རུ་ཆོད། །རེ་དོགས་ཟད་པའི་རྣལ་འབྱོར་སྐྱིད། །

[124B] །དྲིན་ལན་སྒྲུབ་པས་མཉེས་པར་བྱེད། །ཁོ་བོའི་བདེ་སྐྱིད་དེ་ཉིད་ཡང། །ལས་ཅན་ཀུན་ལ་འཕོ་བར་ཤོག་ཞེས་
གསུངས་སོ།། ཡང་དེའི་དུས་སློབ་མ་འགའ་ཞིག་ན་རེ། གནས་ལུགས་ཡིད་བཞིན་དུ་རྟོགས་པའི་གང་ཟག་རྣམས་དང། དོན་མེད་ཐོ་ཅོ་བྱེད་པ་འགའ་
ཞིག་གཉིས་སྐྱེ་བོ་ཀུན་གྱི་མིག་ལམ་དུ་ཐོ་ཅོ་བྱེད་པ་དགའ་བར་འདུག་ཞུ་བ་ལ་མགུར་འདི་གསུངས་སོ།། ཕ་ན་མོ་གུ་རུ། རྗེ་ཐམས་ཅད་མཁྱེན་པའི་
བཅོམ་ལྡན་འདས། །མཁྱེན་པ་གཉིས་ཀྱི་འོད་ཟེར་གྱིས། །འགྲོ་བའི་བློ་མུན་བསལ་མཛད་པ། །ཀུན་གྱི་མགོན་པོ་ཁྱོད་ཞབས་འདུད། །དད་ལྡན་
བུ་སློབ་ཆོས་བྱེད་ཀུན། །ཐེ་ཚོམ་གཅོད་པའི་མགུར་འདི་ཉོན། །དང་པོར་དམ་ཆོས་བྱེད་ཙ་ན། །བག་མེད་གཞན་ཕྱིར་འབྲེང་བ་དང། །སྐྱོ་བ་གཏིང་ནས་
སྐྱེས་པ་གཉིས། །འདྲ་བའི་ནོར་ས་ཡོད་པ་ཡིན། །བླ་མའི་ཞབས་ལ་གཏུགས་ཙ་ན། །ཁ་དད་ཁྲོམ་ཞུས་བྱེད་པ་དང། །སྙིང་ནས་དམ་ཆོས་ཞུ་བ་གཉིས་

[125A]༄༅། །འདྲ་བའི་ནོར་ས་ཡོད་པ་ཡིན། །ཐོས་པའི་སྒྲོ་འདོགས་གཅོད་ཙ་ན། །རྣ་བར་ཉན་པའི་ཆོས་བཤད་དང། །གནད་དུ་འགྲོ་བའི་
གདམས་ངག་གཉིས། །འདྲ་བའི་ནོར་སཿ་ལྟ་བ་གཏན་ལ་འབེབས་ཙ་ན། །བརྟགས་ཤིང་དཔྱད་པའི་གོ་ཡུལ་དང། །ཆོས་ཉིད་མངོན་དུ་གྱུར་པ་གཉིས། །
འདྲ་བའི་ནོར་སཿ་གནས་པ་དང་པོ་སྐྱེས་ཙ་ན། །ཞི་གནས་རོ་ལ་ཞེན་པ་དང། །གཉུག་མའི་ངོ་བོ་མཐོང་བ་གཉིས། །འདྲ་བའི་ནོར་སཿ་བསྒོམས་པས་
ཉམས་སུ་མྱོང་ཙ་ན། །ཟག་བཅས་གནས་པའི་ཉམས་མྱོང་དང། །ཟག་མེད་གཉུག་མའི་ཉམས་ལེན་གཉིས། །འདྲ་བའི་ནོར་སཿ་དེ་ནས་ལྷག་མཐོང་སྐྱེས་
ཙ་ན། །རྨོངས་པ་མཆོག་ཏུ་འཛིན་པ་དང། །འགྱུར་མེད་ཁོང་དུ་ཆུད་པ་གཉིས། །འདྲ་བའི་ནོར་སཿ་དེ་ནས་སྔ་ལྟས་ཤར་ཙ་ན། །བར་ཆད་བདུད་ཀྱི་ཆོ་
འཕྲུལ་དང། །ཞིང་ཁམས་ནང་ནས་ཤར་བ་གཉིས། །འདྲ་བའི་ནོར་སཿ་དེ་ནས་སྤྱོད་པ་བྱེད་ཙ་ན། །བཅོས་མའི་ཐོ་ཅོ་བྱེད་པ་དང། །ཤུགས་འབྱུང་ཞེན་

[125B] །འདྲ་བའི་ནོར་སཿ་འབྲས་བུ་རྒྱུད་ལ་སྐྱེས་ཙ་ན། །ཞི་བ་ཕྱོགས་གཅིག་བགྲོད་པ་དང། །སྐུ་གསུམ་ལྷུན་གྱིས་གྲུབ་པ་གཉིས། །འདྲ་
བའི་ནོར་སཿ་འགྲོ་དོན་ཕྱོགས་མེད་བྱེད་ཙ་ན། །གཡོ་ཟོལ་གཞན་མགོ་བསྐོར་བ་དང། །རྩོད་མེད་འགྲོ་དོན་སྨིན་པ་གཉིས། །འདྲ་བའི་ནོར་སཿ་གྲུབ་པ་ཐོབ་
པའི་དུས་ཙ་ན། །གནས་སྐབས་མཁའ་སྤྱོད་འགྲུབ་པ་དང། །ལྷུན་གྲུབ་ཆེན་པོ་ཐོབ་པ་གཉིས། །འདྲ་བའི་ནོར་སཿ་ཞེས་གསུངས་སོ། །དེ་ནས་བྱེ་མར་
ཕེབས་པའི་དུས་ཞིག་གཞན་གྱི་རྣལ་འབྱོར་པ་འགའ་ཞིག་བྱུང་ནས་བླ་མ་རས་པ་ཁྱེད་ལ་ལྟ་སྒོམ་སྤྱོད་པ་ཅི་ལྟ་བུ་བཞུགས་ཞུ་བ་ལ་མགུར་འདི་གསུངས་སོ། །
རས་པ་བདག་ལ་ལྟ་བ་མེད། །ལྟ་བ་ནམ་མཁའི་མཐོངས་སུ་ཤོར། །ཤོར་ཀྱང་ཕྱི་རྗེས་བཅད་རེ་ཤི། །བན་ཆུང་བདག་ལ་སྒོམ་པ་མེད། །བསྒོམ་པ་མཚོ་
མོའི་གཏིང་དུ་ཤོར། །གཡོ་འགུལ་མེད་པར་ཤོར་དེ་ཐལ། །ཤོར་ཀྱང་ཕྱི་རྗེས་བན་ཆུང་བདག་ལ་སྤྱོད་པ་མེད། །སྤྱོད་པ་ནམ་མཁའི་རླུང་ལ་ཤོར། །ངོས་

[126A]༄༅། །བཟུང་མེད་པར་ཤོར་དེ་ཐལ། །ཤོར་ཀྱང་ཕྱི་རྗེས་བན་ཆུང་བདག་ལ་ཉམས་མྱོང་མེད། །ཉམས་མྱོང་ཆུ་བོའི་གཞུང་ལ་ཤོར། །རྒྱུན་
ཆད་མེད་པར་ཤོར་དེ་ཐལ། །ཤོར་ཀྱང་ཕྱི་རྗེས་བན་ཆུང་བདག་ལ་དམ་ཚིག་མེད། །དམ་ཚིག་ཤེལ་སྒོང་ཙ་རུ་ཤོར། །ཕྱི་ནང་མེད་པར་ཤོར་དེ་ཐལ། །ཤོར་ཀྱང་
ཕྱི་རྗེས་བན་ཆུང་བདག་ལ་འབྲས་བུ་མེད། །འབྲས་བུ་རིན་ཆེན་རྩ་རུ་ཤོར། །འདོད་དགུ་འབྱུང་གིན་ཤོར་ཏེ་ཐལ། །ཤོར་ཀྱང་ཕྱི་རྗེས་བཅད་རེ་ཤི། །ཞེས་
གསུངས་པས། དེ་རྣམས་ཤིན་ཏུ་དད་པར་གྱུར་ཏེ། རང་རང་གི་གནས་སུ་ཐེགས་ནས་ཚེ་དང་སྒྲུབ་པ་སྙོམས་པའི་རྣལ་འབྱོར་པ་བཟང་པོ་རེ་བྱུང་ངོ། །དེ་ནས་
གཉལ་ལོ་རོ་ཕྱོགས་ལ་ཕེབས་པའི་དགོངས་པ་གཏད་པས། ཤོ་སྟོན་རྡོ་རྗེ་རྒྱལ་མཚན་གྱིས་གདན་དྲངས། ཤོ་སེ་བ་ལུང་དུ་ཕྱག་ཕེབས། ཤོ་སྟོན་རྡོ་རྗེ་
རྒྱལ་མཚན་ལ་སོགས་པ་ལ་ཆོས་གནང། དེ་ནས་ཐང་དཀར་ཕུག་པར་བཞུགས། དགེ་བཤེས་རོག་ལ་སོགས་པས། ཚེ་འདིའི་བྱ་བ་སྤང་མི་དགོས་པར་ཐར་

[126B]། རྒྱུ་ལས་མ་བྱུང་འབྲས་བུ་དཀའ། །གཤེར་ལས་མ་བྱུང་མེ་ཏོག་དཀའ། །
སྐྱེ་ཤིས་འཇིགས་ཀྱི་དད་པ་དཀའ། །གནད་དུ་མ་ཕེབས་སེམས་འཛིན་དཀའ། །ལུས་ལ་མ་བརྟེན་བདེ་བ་དཀའ། །སྒོམ་ལ་མ་བརྟེན་ལྟ་བ་དཀའ། །སེམས་ལས་
མ་བྱུང་སངས་རྒྱས་དཀའ། །གཞོན་ནུ་རབ་ཏུ་བྱུང་བ་དང། །ཁྱིམ་པ་ཆོས་ལ་འགྲོ་བ་གཉིས། །ཤིན་ཏུ་དཀའ་འོ་དད་པ་ཅན། །མི་ལུས་རིན་ཆེན་ཐོབ་པ་དང།།
ཨུ་དུམ་ཝ་རའི་མེ་ཏོག་གཉིས། །ཤིན་ཏུ་དཀའ་འོ་དད་ལྡན་ཀུན། །བཏང་དུ་མེད་པའི་སྦྱིན་པ་ནི། །ཞེན་པ་མེད་པར་བཏང་ན་ལེགས། །བསྲུང་དུ་མེད་
པའི་ཚུལ་ཁྲིམས་ནི། །དུས་རྣམས་རྟག་ཏུ་མ་ཡེངས་བསྲུངས། །བསྒོམ་དུ་མེད་པའི་བཟོད་པ་ནི། །ཤེས་པ་གང་དགར་སྐྱོང་བ་ཡིན། །འབད་པ་མེད་པའི་
བརྩོན་འགྲུས་ནི། །དེ་ཉིད་གོམས་པར་བྱེད་པ་ཡིན། །བསམ་དུ་མེད་པའི་བསམ་གཏན་ནི། །རེ་དོགས་མཚན་མས་ཆོད་པ་ཡིན། །སྤྱད་དུ་མེད་པའི་ཤེས་

[127A]༄༅། །རབ་ནི། །སེམས་ཉིད་རྣལ་མར་བཞག་པའོ། །ཞེས་གསུངས་པས། ཤིན་ཏུ་དད་པར་གྱུར་ཅིང་ཆིག་རྐྱང་ཐུབ་པའི་སྒོམ་ཆེན་ཅིག་
བྱུང་ངོ། །དེ་ནས་ལྷོ་ཕྱོགས་ཀྱི་སློབ་མའི་ཐོག་མར་གྱུར་པ། མཁའ་འགྲོ་བཙུན་ཆུང་མས་སྤྱན་དྲངས། ལོ་རོ་རློན་གྱི་གཡོ་གོང་མར་ཕེབས། རྗེ་བཙུན་ལ་
ན་བཟའ། བཞུགས་གདན། ཆས་མེད་པས་དད་པ་སྐྱེས། ཉིན་མོ་འབུལ་བ་མང་པོ་བྱུང། ནུབ་མོ་ཚོགས་ཀྱི་འཁོར་ལོ་རྒྱ་ཆེན་པོ་བསྐོར་ཕོ་མོ་ཐམས་ཅད་དང་
པ་ཆེ་བར་འདུག་པས་མགུར་འདི་གསུངས་སོ།། ཕ་ན་མོ་གུ་རུ། བཅོམ་ལྡན་འདས་ཀྱི་ཐུགས་དགོངས་དེ། །བཟང་ངོ་སྐད་དེ་གོ་བ་མེད། །མ་གོ་བཟང་
བ་སུ་ཡིས་ཤེས། །ལས་འཕྲོ་ཅན་གྱིས་ཤེས་སོ་སྐད། །འདབ་ཆགས་ཁྱུང་གི་གཤོག་རྒྱངས་དེ། །རིང་ངོ་སྐད་དེ་མཐོང་བ་མེད། །མ་མཐོང་རིང་བ་སུ་ཡི་
ཤེས། །ལྷ་ཡི་དབང་བོས་ཤེས་སོ་སྐད། །སེངྒེ་དཀར་མོའི་འོ་མ་དེ། །མངར་རོ་སྐད་དེ་མྱོང་བ་མེད། །མ་མྱངས་མངར་བ་སུ་ཡིས་ཤེས། །བཙོང་ཁའི་

[127B] །ཉ་ཆེན་ཡོར་མོའི་མཁྲིས་པ་དེ། །ཁ་བ་སྐད་དེ་མྱངས་པ་མེད། །མ་མྱངས་ཁ་བར་སུ་ཡིས་ཤེས། །ཀླུ་ཡི་རྒྱལ་པོས་ཤེས་སོ་
སྐད༑ ༑རྗེ་བཙུན་རས་པའི་གདམ་ངག་དེ། །ཟབ་བོ་སྐད་དེ་ཐོས་པ་མེད། །མ་ཐོས་ཟབ་པ་སུ་ཡིས་ཤེས། །མོས་གུས་ཅན་གྱིས་ཤེས་སོ་སྐད། །མོས་གུས་
ཅན་གྱི་རས་ཆུང་ལ། །གདམ་ངག་ཕྱུག་གོ་སྐད་པ་དེ། །མ་མཐོང་ཕྱུགས་པ་སུ་ཡིས་ཤེས། །སྐལ་ལྡན་ལས་ཅན་ཤེས་སོ་སྐད། །ཞེས་གསུངས་སོ། །
དེ་ནས་བྱེས་འགོལ་དུ་དགོན་པ་བཏབ་ནས་བཞུགས། མཁའ་འགྲོ་བཙུན་ཆུང་མ་སོགས་ལ་དབང་བསྐུར་མཛད། གསང་མཚན་བཛྲ་ཌཱ་ཀིར་བཏགས། །
སྒོམ་སྒྲུབ་མཛད་པ་ཙམ་གྱིས་རྟགས་བཅུ་དང་ཡོན་ཏན་བརྒྱད་ལ་སོགས་པའི། མཆོག་ཐུན་མོང་གི་དངོས་གྲུབ་ཐམས་ཅད་བརྙེས། དགུང་ལོ་བཞི་བཅུ་ཞེ་
བརྒྱད་ལ་བབ་པའི་ཚེ། ཚོགས་ཀྱི་འཁོར་ལོ་རྒྱ་ཆེན་པོ་མཛད་པའི་དུས་སུ། བཛྲ་ཌཱ་ཀིའི་ཕྱག་ན་ཌ་མ་རུ་དང། ཐོད་པ་བསྣམས། གར་སྒྱུར། སང་ཏྲི་

[128A]༄༅། །ཏའི་སྐད་སོགས་སྣ་ཚོགས་སྒྲོགས་ཤིང། ནམ་མཁའི་མཐོངས་ནས་མཁའ་འགྲོ་མང་པོ་བསུ་བ་ལ་བྱུང་བའི་དབུས་སུ། སྐུ་ལུས་
འོད་ཀྱི་ཕུང་པོ་ཞིག་ཏུ་བྱས་ཏེ་ཡལ་ལོ། །དེའི་རྗེས་སུ་རྗེ་བཙུན་རས་ཆུང་པའི་ཞལ་ནས། དང་པོ་ང་ལ་མ་གྲུབ་པའི་རྒྱལ་མོའི་གསུང་ནས། ཁྱོད་བོད་དུ་
འགྲོ་དོན་བྱེད་པའི་དུས་སུ། ངས་གྲོགས་བྱ་ཡིས་གསུང་པ་དེ་འདི་ལ་དགོངས་པ་ཡིན་པར་འདུག་གསུང། དེ་དུས་སློབ་མ་འགའ་ཞིག་ན་རེ། བླ་མ་རིན་
པོ་ཆེ་བདག་ཅག་རྣམས་ལའང་དེ་ལྟ་བུའི་མཁའ་སྤྱོད་འགྲུབ་པའི་གདམ་ངག་ཟབ་ལ་མྱུར་བ་ཅིག་ཐུགས་རྗེས་བཟུང་ཞུ་བ་ལ་མགུར་འདི་གསུངས་སོ།།
རྗེ་ཆོས་ཀྱི་སྐུ་ལ་གསོལ་བ་འདེབས། །སྐལ་བ་ཅན་གྱི་གང་ཟག་རྣམས། །མ་ཡེངས་གདམ་ངག་གླུ་ལ་ཉོན། །བསྟན་ན་བླ་མ་དཀོན་མཆོག་བསྟེན། །
ཡིད་བཞིན་ཡོན་ཏན་དེ་ལས་བྱུང། །སྐྱོ་དུབ་མེད་པའི་དད་ལྡན་ན། །བྱིན་བརླབས་དངོས་གྲུབ་ཤུགས་ལས་བྱུང། །བལྟ་ན་གནས་ལུགས་དོན་ལ་ལྟོས། །

[128B] །སྤྲོས་བྲལ་གཉིས་མེད་དོན་རྟོགས་ན། །སྒྲོ་སྐུར་མེད་པས་མཐར་ཐུག་ཐོབ། །བསྒོམ་ན་གཉུག་མ་ཉིད་དུ་བསྒོམས། །
འོད་གསལ་ངང་ལ་འཕོ་འགྱུར་མེད། །མཉམ་ཉིད་རྟོགས་ན་རྒྱུན་ཆད་མེད། །འདུ་འབྲལ་མེད་དེ་བཟའ་གཏད་བྲལ། །སྤྱོད་ན་ཞེན་ཆགས་འཛིན་མེད་སྤྱོད། །
ཆོས་རྣམས་རང་བཞིན་སྐྱེ་བ་མེད། །དགག་གྲུབ་མེད་པའི་དོན་རྟོགས་ན། །སྣ་ཚོགས་སྣང་ཡང་རྩིས་གདབ་བྲལ། །འཁྲུལ་པ་ཞིག་པས་བདེ་ཆེན་ཐོབ། །ཀུན་
ལ་ཁྱབ་པས་འབད་རྩོལ་བྲལ། །སྐུ་ལྔ་ལྷུན་གྲུབ་ལྷན་ཅིག་སྐྱེས། །བསམ་དང་བྲལ་བ་ཐམས་ཅད་མཁྱེན། །ལྟ་སྒོམ་སྤྱོད་པ་འབྲས་བུ་བཞིས། །རྣལ་
འབྱོར་བློ་ལ་ཤར་ནས་བླངས། །དྲན་ནོ་བླ་མ་རྗེ་ཡི་དྲིན། །དྲིན་ལན་དུ་བསྒྲུབ་པའི་མཆོད་པ་འབུལ། །ཁམས་གསུམ་སེམས་ཅན་ཐམས་ཅད་ཀྱིས། །འབྲས་
བུ་ཆོས་སྐུ་འགྲུབ་པར་ཤོག་ཅེས་གསུངས། དེ་ནས་བླ་མ་མཁའ་འགྲོས་ལུང་བསྟན་ནས། བྱར་སྨད་ཨ་ཤུའི་བྲག་ལ་སྒྲུབ་པ་མཛད་ཅིང་བཞུགས། དེ་རྗེས་

[129A]༄༅། །པུ་དྲོའི་དགོན་པར་བྱོན། །དེར་ལོ་བདུན་སྒྲུབ་པ་མཛད་པར་དམ་བཅས་ནས་བཞུགས་ཡོད་པའི་ཟླ་བ་ལྔ་སོང་བའི་ནུབ་ཅིག་ཐོག་མར་
སྲོད་ལ་ཡི་དམ་གྱི་ལྷ་ཚོགས། ནམ་ཕྱེད་ལ་རྡོ་རྗེ་འཆང་ལ་གྲུབ་ཆེན་བརྒྱད་ཅུས་བསྐོར་བ། ཐོ་རངས་གྲོད་ཕུག་ན་རྗེ་བཙུན་མི་ལ་སྐུ་འཁོར་བཅས་ཅི་མཛད་
སལ་ལེ་གཟིགས་ཤིང། གཞན་ཡང་སངས་རྒྱས་ཀྱི་ཞིང་ཁམས་ཐམས་ཅད་གཟིགས་པ་བྱུང་ངོ། །གཟིགས་སྣང་དེ་རྣམས་རྗེ་བཙུན་མི་ལས་མཁྱེན་ནས་
ངའི་བུ་རས་ཆུང་པ་བདུད་ཀྱིས་ཁྱེར་གསུང། རས་པ་གཅིག་བང་ཆེན་ལ་གནང་ནས། བདུད་ཀྱིས་ཁྱེར་ཚུལ་བསྐུར་གསུང་པ་ཅིག་བྱུང་བ་ལ། ཞུ་ཡིག་ཏུ་
མགུར་འདི་ཕུལ་ལོ། །བྱར་ཕོ་ནགས་ཀྱི་དགོན་པ་ན། །ཅིག་པུར་བསྡད་ནས་གཉིས་མེད་སྒོམ། །སྙན་རྒྱུད་ཡེ་ཤེས་སྒྲོན་མ་ཡིས། །བླ་མ་ཡི་དམ་ཞེན་
མེད་མཐོང། །ལྟ་བ་སྣང་སྟོང་བརྗོད་བྲལ་གྱིས། །བག་ཆགས་རྒྱུན་གྱི་རྟ་རྔ་ཆད། །སྒོམ་པ་བདེ་གསལ་རྟ་ཕོ་ཡི། །རང་སྣང་ཤེས་པ་ཐུགས་ཕྲད་མཐོང། །

[129B] །འཁྲུལ་སྣང་ཤེས་པ་མིག་རྒྱུ་རྟོགས། །འབྲས་བུ་རང་གསལ་ཉི་མ་ཡིས། །རེ་དོགས་མ་རིག་མུན་པ་གསལ། །རས་
ཆུང་བདུད་ཀྱིས་དེ་ལྟར་ཁྱེར། །བླ་མ་རྗེ་ཡི་དྲུང་དུ་ཞུས། །ཞེས་ཕུལ་བས། བླ་མའི་ཞལ་ནས། བུ་རས་ཆུང་པ་དེ། ཡི་དམ་རྣལ་འབྱོར་མ་དང། ང་མི་ལའི་
བདུད་ཀྱིས་བསླུས་འདུག་གསུང་དགྱེས་དགྱེས་མཛད་དོ། །སྐབས་ཅིག་ཏུ་ཡི་དམ་རྡོ་རྗེ་རྣལ་འབྱོར་མས་དངོས་སུ་ཞལ་བསྟན་ནས། རིགས་ཀྱི་བུ་རང་དོན་
རྟོགས་པ་མཐར་ཕྱིན་པས། །གཞན་དོན་ཐུགས་རྗེའི་དུས་ལ་བབ་གསུངས་པས། མཉམ་པར་བཞག་པའི་ངང་ནས་གཞན་རྒྱུད་སལ་ལེ་མཁྱེན་ཅིང། སྒོམ་
མེད་ཀྱི་རྟོགས་པ་མངོན་དུ་གྱུར་ཏེ། །དེ་ནས་སྐུ་མཚམས་གྲོལ། ཤེར་ནང་དཔུན་ལ་སོགས་པའི་སློབ་མ་ཁ་ཅིག་ལ་ཕྱག་རྡོར་གྱི་དབང་ཞིག་གནང་དུས་
མགུར་འདི་གསུངས་སོ།། ཕ་ན་མོ་གུ་རུ། འཆི་བ་རྒྱུད་ལ་སྐྱེས་ལགས་པས། །སྐྱོ་ཤས་ལོགས་སུ་སྒོམ་མ་དགོས། །ཞེན་པ་ནང་དུ་ལོག་ནས་

[130A]༄༅། །གདའ༑ ༑བྱ་བ་ཐོང་པ་ཉམས་རེ་དགའ། །སྲིད་པའི་མཚན་ཉིད་གོ་ལགས་པས། །ཐར་ལམ་ལོགས་སུ་རྩལ་མ་དགོས། །བྱས་
པ་དོན་དུ་གོ་ནས་གདའ། །དགག་སྒྲུབ་མེད་པ་ཉམྶ་བླ་མའི་བྱིན་བརླབས་ཞུགས་ལགས་པས། །བྱང་ཆུབ་ལོགས་སུ་བཙལ་མ་དགོས། །གདམ་ངག་གདུང་
བ་ཟད་ནས་གདའ། །སྙེམས་ཐག་ཆོད་པ་ཉམྶ་འོད་གསལ་རྒྱུན་ཆད་མེད་ལགས་པས། །དགེ་སྦྱོར་ཆེད་དུ་བྱ་མི་དགོས། །བརྩོལ་བའི་ནད་དང་བྲལ་ནས་
གདའ༑ ༑ཉལ་བས་ཆོག་པ་ཉམྶ་རང་གི་དེ་ཉིད་མཐོང་ལགས་པས། །རྟོགས་པ་ལོགས་ནས་བཙལ་མི་དགོས། །ཞེན་མེད་སྒྱུ་མར་འཆར་ཞིང་གདའ། །
སྣང་བས་མི་འཆིང་ཉམྶ་ཚོགས་གཉིས་རྒྱུད་ལ་རྫོགས་ལགས་པས། །ས་ལམ་ལོགས་སུ་བགྲོད་མ་དགོས། །མདོ་རྒྱུད་དཔང་པོར་ཤར་ནས་གདའ། །
དོན་གཉིས་འགྲུབ་པ་ཉམྶ་རང་སེམས་རྣམ་པར་དག་ལགས་པས། །སྡོམ་གསུམ་ལོགས་སུ་བསྲུང་མ་དགོས། །ཐུགས་རྗེའི་སྤྱན་གྱིས་གཟིགས་

[130B] །ཉེས་ལྟུང་མེད་པ་ཉམྶ་གྲུབ་ཐོབ་རྒྱུད་པ་བཟུང་ལགས་པས། །ཆོས་ཀྱི་ཁ་འཛིན་བྱ་མ་དགོས། །རྩོད་མེད་ཡོངས་སུ་གྲགས་ནས་
གདའ༑ ༑ཀུན་གྱིས་བཀུར་བ་ཉམས་རེ་དགའ། །ཞེས་གསུངས་སོ།། དེ་ནས་ལོ་རོའི་བུ་སློབ་རྣམས་ཀྱིས་སྤྱན་དྲངས། བྱེས་འགོལ་དུ་གདན་ཕབ་སློབ་
མ་མང་པོ་ལ་ཆོས་གནང་དུ། སངས་རྒྱས་སྒོམ་པས་བདག་སྤྱོད་པ་ཇི་ལྟར་བྱ་ཞུས་པས་མགུར་འདི་གསུངས་སོ།། སྡོམ་པ་གསུམ་ལྡན་ཚེ་འདི་བློ་ཡིས་
ཐོང༑ ༑སྤྱོད་པ་གསུམ་ལ་བརྟེན་ནས་སྒྲུབ་པར་བྱ། །གཞི་ནི་ངེས་འབྱུང་སོ་སོར་ཐར་པ་ལ། །ལམ་ནི་བྱང་ཆུབ་སེམས་ཀྱི་བསླབ་བྱ་ཡིན། །འབྲས་བུ་
གསང་སྔགས་དམ་ཚིག་ཚུལ་བཞིན་བསྲུངས། །ཆོས་བརྒྱད་ཚེ་འདིའི་བྱ་བ་བློས་ཐོང་ལ། །བསོག་འཇོག་གཡོ་སྒྱུའི་ལས་རྣམས་དུག་བཞིན་སྤོངས། །
ལུས་ནི་སྨྱོན་པ་རྟོག་མེད་སྤྱོད། །ངག་ནི་མི་སྨྲ་ལྐུགས་པའི་ཚུལ། །སེམས་ནི་ཞེན་མེད་བུ་ཆུང་ལྟར། །རང་གདངས་ལྷུག་པ་ཆེན་པོར་ཞོག་གནད་ཀྱི་

[131A]༄༅། །གདམས་པ་ཉམས་སུ་ལོང། །ཞེས་གསུངས་པས། སྨིན་གྲོལ་གྱི་རྣལ་འབྱོར་བ་བཟང་པོ་ཅིག་བྱུང་ངོ། །ཡང་སྐབས་ཅིག་ཏུ་རྒྱལ་
བ་རིགས་ལྔ་ཡབ་ཡུམ་ཞལ་གཟིགས་ཤིང། དག་པ་རབ་འབྱམས་འབའ་ཞིག་ཏུ་སོང་ནས་མགུར་འདི་གསུངས་སོ།། མ་བཅོས་ལྷུན་གྱིས་གྲུབ་པའི་གཞལ་
ཡས་སུ། །བློ་བྲལ་བདེ་བ་ཆེན་པོའི་བླ་མ་བཞུགས། །སྒྲིབ་གཉིས་རེ་དོགས་བྲལ་བས་གསོལ་བ་འདེབས། །སྟོང་ཉིད་སྙིང་རྗེ་འབྱོངས་པར་བྱིན་གྱིས་
བརློབས༑ ༑སྔོན་བསོད་ནམས་བསགས་པའི་སྐལ་ལྡན་པ། །རྗེ་སངས་རྒྱས་རས་པ་ཉིད་དང་མཇལ། །དོན་སྙིང་བོ་གསུམ་གྱི་བདུད་རྩི་འཐུངས། །ཐུགས་
དམ་པའི་གཏེར་ལ་རང་དབང་བྱུང། །སེམས་མ་བཅོས་གཉུག་མ་རྗེན་པར་ཐོང། །སྐུ་གསུམ་འོད་གསལ་མ་བུ་འདྲེས། །བློ་ཉམས་ང་མེད་པའི་གདེང་
དང་ལྡན། །དུས་ད་ལྟ་སྐྱིད་པའི་ཉི་མ་ཤར། །ཁྱེད་རྗེས་འཇུག་དང་ལྡན་ བུ་སློབ་  ཀུན། །སྐྱེ་རྒན་འཆི་བསམ་མི་ཁྱབ། །མྱུར་དུ་ཉམས་ལེན་མཛད་ན་ལེགས། །

[131B] །དལ་འབྱོར་ལུས་ལ་སྙིང་པོ་ལོང། །བསགས་པའི་ནོར་རྫས་སྦྱིན་པར་ཐོང། །སྐྱེས་པ་ཐམས་ཅད་མི་རྟག་འཆི། །
སྐྱེ་མེད་བཙན་ས་བཟུང་ན་ལེགས། །འཁོར་བའི་ཆོས་འདི་དོན་མེད་སྡུག་བསྔལ་རྒྱུ། །ཅི་ལ་བལྟས་ཀྱང་སྙིང་པོ་མི་འདུག་པས། །ལོང་ཡོད་དུས་སུ་དམ་
པའི་ཆོས་ལ་འབུངས། །གཏད་མེད་གཏམ་ལ་ཆགས་པ་འཁོར་བའི་སྒྲོག་གཅེས་འཛིན་ལུས་ལ་ཆགས་ན་ཐར་པའི་སྒྲོག་དེས་ན་རང་སེམས་གཞི་རྩ་
གཅོད་པ་དང། །ལུས་སྲོག་ཐེད་ལ་བོར་ལ་བསྐྱེད་རྫོགས་བསྒོམས། །གང་ཤར་གྲོགས་སུ་ཤར་བ་ཆོས་ཉིད་ལམ། །ཐབས་ཤེས་དབྱེར་མེད་རྟོགས་པ་
རྣལ་འབྱོར་ལམ། །ཕྱོགས་མེད་བྱང་སེམས་འབྱོངས་པ་གཞན་དོན་ལམ། །དོན་གཉིས་ལྷུན་གྱིས་གྲུབ་བོ་སྐལ་ལྡན་ཀུན། །ཞེས་གསུངས་ཤིང། དེའི་
དུས་སྒོམ་པ་ཆོས་གྲགས་ལ་ཐུགས་མཉེས་ཏེ་མགུར་འདི་གསུངས་སོ།། ཕ་ན་མོ་གུ་རུ། ང་ནཱ་རོ་མི་ཏྲིའི་བུ་རྒྱུད་འདི། །སྲོག་གི་དབང་པོ་འགགས་

[132A]༄༅། །པའི་ཚེ། །དུས་གསུམ་མཉམ་ཉིད་ཀྱི་གདམ་ངག་ཡོད། །འཆི་བདག་བདུད་ལ་དེར་མི་འཇིགས། །བྱིན་བརླབས་ཀྱི་རྒྱུད་པ་མ་
ཆད་པས། །རྐྱེན་ངན་གྱི་རླུང་ཚུབ་བྱུང་ལགས་ཀྱང། །རྣམ་རྟོག་ཆོས་སྐུའི་གདམ་ངག་ཡོད། །སྲིད་པའི་རྒྱ་མཚོ་ལ་ངེད་མི་འཇིགས། །དཔའ་གདེངས་ཀྱི་
གོ་ཆ་བཟང་ལགས་པས། །འབྱུང་བའི་གླགས་གཅོད་བྱུང་ལགས་ཀྱང། །འདྲེ་ཞི་རྩད་གཅོད་ཀྱི་གདམ་ངག་ཡོད། །བར་གཅོད་ཀྱི་བདུད་ལ་ངེད་མི་འཇིགས།།
བླ་མ་གྲུབ་ཐོབ་དང་མཇལ་ལགས་པས། །ཟས་དང་ནོར་གྱིས་བཀྲེས་ལགས་ཀྱང། །ཡིད་བཞིན་ནོར་བུའི་གདམ་ངག་ཡོད། །འཁྱགས་ལྟོགས་གཉིས་
ལ་ངེད་མི་འཇིགས། །ཆོས་རྣམས་རོ་གཅིག་རྟོགས་ལགས་པས། །ལུང་རིགས་བསམ་གྱིས་མི་ཁྱབ་ཀྱང། །གཅིག་ཤེས་ཀུན་གྲོལ་གྱི་གདམ་ངག་
ཡོད༑ ༑ཐ་སྙད་ཚིག་ལ་ངེད་མི་འཇིགས། །སྒྲོ་འདོགས་ནང་དུ་ཆོད་ལགས་པས། །གོལ་སྒྲིབ་བསམ་གྱིས་མི་ཁྱབ་ཀྱང། །སངས་རྒྱས་ལག་བཅངས་ཀྱི་

[132B] །ལམ་གྱི་ནོར་ས་ལ་ངེད་མི་འཇིགས། །འབྲེལ་མེད་ཀྱི་ལམ་དང་འཕྲད་ལགས་པས། །སྤྱོད་ལམ་ཐ་མལ་དུ་བསྡད་ལགས་ཀྱང། །ཅི་བྱེད་
དགེ་སྦྱོར་གྱི་གདམ་ངག་ཡོད། །སྤང་བྱའི་དྲི་མ་ལ་ངེད་མི་འཇིགས། །རང་སེམས་གཙང་སར་ཐོན་ལགས་པས། །སྣོད་ལྡན་གྱི་སློབ་མ་ཁྲིད་ལགས་ཀྱང། །
སྙན་རྒྱུད་ལག་ལེན་གྱི་གདམ་ངག་ཡོད། །ལམ་ལོག་པའི་དོན་ལ་ངེད་མི་འཇིགས། །འོན་ཀྱང་བསྒོམ་ཆེན་ཆོས་གྲགས་གསོན། །ལས་རྒྱུ་འབྲས་གཉིས་ལས་
བདེན་པ་མེད། །དགེ་སྡིག་སྤོང་ལེན་ལེགས་པར་མཛོད། །རྟེན་ས་མདོ་རྒྱུད་གཉིས་པོ་ཡིན། །ཐོས་བསམ་བསྒོམ་ལ་མ་ཡེངས་མཛོད། །རྗེ་བླ་མའི་བཀའ་
ལས་ཟབ་པ་མེད། །སྙན་རྒྱུད་གནད་ཀྱི་གདམ་ངག་བསྒོམས། །སེམས་སྙིང་པོའི་དོན་འདི་རྟོགས་དཀའ་བས། །མ་བཅོས་གཉུག་མའི་ངང་ལ་ཞོག་དོན་རང་
རིག་སངས་རྒྱས་དངོས་ཡིན་པས། །སྟོང་ཉིད་སྙིང་རྗེའི་སྙིང་པོ་བསྒོམས། །རིག་སྟོང་བློ་འདས་རྟོགས་ཙ་ན། །དོན་གཉིས་འགྲུབ་པར་ཐེ་ཚོམ་མེད། །བླ་མ་

[133A]༄༅། །མི་ལའི་ལུང་བསྟན་ལྟར། །ཆོས་བདག་མཛོད་ཅིག་རིགས་ཀྱི་བུ། །ཅེས་གསུངས་ནས་སངས་རྒྱས་སྒོམ་པས་ཉམས་སུ་བླངས་
ཏེ་གྲུབ་པ་ཐོབ་བོ། །དེའི་སྲས་སངས་རྒྱས་སྟོན་པ་ལ་སྒོམ་འཁྲིད་བཏབ་ནས་བསྒོམ་པས་གྲུབ་རྟགས་ཐོན་པའི་ཁྱད་པར་ཅན་ཅིག་བྱུང་སྟེ། བྱེས་འགོལ་
གྱི་རི་གཡས་གཡོན་ལ་འཕུར་བ་དང། ནམ་མཁའ་ལ་དཀྱིལ་དཀྲུངས་བཅའ། ལུག་གུ་ལ་གྲོང་འཇུག་མཛད་པ་སོགས་རྫུ་འཕྲུལ་སྣ་ཚོགས་བསྟན་ནས་
ང་རྒྱལ་ཅུང་ཟད་དང་བཅས་མགུར་འདི་ཕུལ་ལོ།། བླ་མ་རྗེའི་བཀའ་དྲིན་གྱིས། །ཕ་རྒྱུད་རླུང་གི་གདམ་ངག་ཡོད། །སྲོག་དང་རྩོལ་བའི་བྱེད་ལས་ཤེས། །
རླུང་སེམས་གར་ཁྲིད་ལམ་དུ་འགྲོ། །རང་ལུས་ཡི་དམ་ལྷ་སྐུར་ཤར། །སྣོད་བཅུད་དག་པ་རབ་འབྱམས་མཐོང། །རིགས་འཛིན་ཚེའི་དངོས་གྲུབ་ཐོབ། །
མཁའ་འགྲོ་ཆོས་སྐྱོང་བྲན་བཞིན་ཉན། །རླུང་ལ་དབང་ཐོབ་དེ་ལྟར་ཡིན། །ཞེས་སོགས་ཕུལ་བས། རྗེ་བཙུན་རས་ཆུང་པས་ཁོང་གི་ང་རྒྱལ་བཅོག་ཕྱིར་

[133B] ན་མོ་གུ་རུ། དཧོ་ཧ་སྐོར་གསུམ་ལྟ་བའི་མཁར། །མ་རིག་པ་ཡི་དགྲ་ལ་རྩིགས་པ་ལགས། །རྟག་ཆད་ཀྱི་དགྲ་ལ་མ་བསྐུར་
མཛོད༑ ༑སྐྱེ་བ་མེད་པའི་སྐུ་མཁར་འདི། །གཡེང་བའི་དགྲ་ལ་རྩིགས་པ་ལགས། །བྱིང་རྒོད་ཀྱི་དགྲ་ལ་མ་བསྐུར་མཛོད། །སྣ་ཚོགས་འཛིན་མེད་སྤྱོད་པའི་
མཁར༑ ༑ལོག་སྲེད་ཅན་ལ་རྩིགས་པ་ལགས། །ཚུལ་ཆོས་ཀྱིས་དགྲ་ལ་མ་བསྐུར་མཛོད། །དྲི་མེད་རྣམ་དག་འབྲས་བུའི་མཁར། །སེམས་ཅན་དོན་དུ་བརྩིགས་
པ་ལགས། །རེ་དོགས་ཀྱི་དགྲ་ལ་མ་བསྐུར་མཛོད། །རང་སེམས་དཔང་བཙུགས་དམ་ཚིག་མཁར། །དད་གུས་ཅན་ལ་བརྩིགས་པ་ལགས། །གཡོ་སྒྱུའི་དགྲ་
ལ་མ་བསྐུར་མཛོད། །སྒྲུབ་རྒྱུད་བླ་མ་ཡི་དམ་མཁར། །མི་ཁའི་དགྲ་ལ་བརྩིགས་པ་ལགས། །ཐ་སྙད་ཀྱི་དགྲ་ལ་མ་བསྐུར་མཛོད། །ངོ་སྤྲོད་གདམ་ངག་
སྙན་རྒྱུད་མཁར། །རྒྱུད་ལྡན་ཅན་ལ་བརྩིགས་པ་ལགས། །ཐེ་ཚོམ་དགྲ་ལ་མ་བསྐུར་མཛོད། །རྗེ་བཙུན་ཕག་མོ་བྱིན་བརླབས་མཁར། །གནོད་སྦྱིན་བགེགས་

[134A]༄༅། །ལ་བརྩིགས་པ་ལགས། །བར་ཆད་དགྲ་ལ་མ་བསྐུར་མཛོད། །བདག་རས་ཆུང་བུ་ཚོ་རྣལ་འབྱོར་གྱི་མཁར། །འཁོར་བའི་དགྲ་ལ་
བརྩིགས་པ་ལགས། །ཐོ་ཅོའི་དགྲ་ལ་མ་བསྐུར་མཛོད། །གྲུབ་ཐོབ་རྒྱུད་པའི་གདམ་ངག་འདི། །ཡན་པར་འཇོགས་པ་ཕངས་ལགས་པས། །སློབ་མ་ཀུན་གྱིས་
སྒྲུབ་པ་མཛོད། །ཚེ་གཅིག་སངས་རྒྱས་འདི་ལྟར་འགྲུབ། །ཞེས་གསུངས་ནས། བུ་སྟོན་པ་ཡང་དག་དཔལ། བླ་མ་མཚན་ཉིད་དང་ལྡན་པ་ཅིག་ལ། སློབ་མ་
སྣོད་དང་ལྡན་པ་ཞིག་གིས། མན་ངག་བཅུད་དང་ལྡན་པ་ཞུས་ཤིང་ཉམས་སུ་བླངས་ན་སངས་རྒྱས་ལག་པས་བྱེད་པ་འདྲ་བྱ་བ་ཡང་ཁྱོད་ལ་ཟེར་བ་ཡིན་གསུང་ངོ། །
དེ་ནས་སྔར་གྱི་ལྷ་ཅིག་རང་ལ་མཛེ་བྱུང། ཞང་མཛེ་ཕོ་བོང་བུ་ལ་སྐྱོན། མཛེ་ཕོ་བརྒྱའི་འཁོར་དང་བཅས་ཏེ་མཇལ་དུ་བྱུང་ནས་མ་ཚད་ན་མཛེ་ཕོ་རྣམས་ཤིག་ཐུ་
ཞིང་འདུག་པ། དེར་ཉེ་གནས་རིན་ཆེན་གྲགས་ཀྱིས་འཁྱམ་དུ་ཕྱིན་ནས་ལོག་ཡོང་པ་ལྷ་ཅིག་གིས་མཐོང་སྟེ། རྒྱུགས་ཡོངས་ནས་ཉེ་གནས་ཀྱི་ཐུ་བ་ནས་བཟུང་

[134B] ཁྱེད་དཔོན་སློབ་གཉིས་ཀྱིས་ཐུགས་ཀྱི་ཕོད་པར་འདུག་གམ། ང་བཤགས་པ་བྱེད་དུ་ཡོངས་པས། མཇལ་ཁ་ཞུ་གྲོགས་གྱིས་ཟེར་དུ་
ཞིང་འདུག་བླ་མ་ཕུག་པ་ཡ་གི་ན་བཞུགས་ཡོད། ངས་མཇལ་ཁ་ཞུ་ཡིས། བཤགས་པའང་བཞེས་ཡོང་ལས་ཆེ་ཟེར་ནང་དུ་སོང། དེར་བླ་མའི་དྲུང་དུ་ཉེ་གནས་
ཀྱིས་བླ་མ་རིན་པོ་ཆེ་ལགས། ངེད་རང་གི་ཨ་མ་ལྷ་ཅིག་ལ་མཛེ་སྤྲང་གི་གཡོག་བབ་འདུག་ལགས། བླ་མ་ལ་བཤགས་པ་བྱེད་པས། མཇལ་ཁ་ཞིག་ཞུ་ཟེར་
གནང་བ་གྲག་གམ་ཞུས་པས། བླ་མའི་ཞལ་ནས་མདང་རྨི་ལམ་ཡང་ལོག་གྲོགས་བདུད་མོ་དེས་སླེབ་པའི་རྟགས་ཡིན། མཇལ་ཁ་གང་ནས་འོང་གསུང། ཞལ་
ངོ་ནག་ཐིང་སོང་གཞན་ཅི་ཡང་མི་གསུང་བར་འདུག་ཉེ་གནས་ཀྱིས་ལྷ་ཅིག་ལ་མཇལ་ཁ་མི་འོང་བར་གདའ། ཨ་མ་ལྷ་ཅིག་རང་ཡུལ་གཞན་ཞིག་ཏུ་ཕྱིན་པ་ཨེ་
གྲག་བྱས་པས། ཡང་ལྷ་ཅིག་ན་རེ། སྔར་ཉེས་པའི་བྱ་བ་ལ་འགྱོད་འཚང་གི་བཤགས་པ་བྱེད། མཇལ་ཁ་ཅིས་ཀྱང་མི་ཡོང་ན། ཁྱེད་དཔོན་སློབ་གཉིས་ཀྱིས་

[135A]༄༅། །གཟིགས་ས་འདིར་སྐྱེ་བ་ཕྱི་མ་མཇལ་བའི་སྨོན་ལམ་བཏབ་སྟེ། ལྕེབ་པ་ལས་འོས་མེད་ཟེར་བྱུང་པ། ཡང་ཉེ་གནས་ཀྱིས་བླ་མ་ལ་
མཇལ་ཁ་མ་གནང་ན་ལྕེབ་པར་ཐག་ཆོད་གདའ་ཞུས་པས། བླ་མའི་ཞལ་ནས་དམ་ཚིག་ཉམས་པའི་མི་དང་ལུང་པ་གཅིག་ཏུ་བསྡད་པར་མ་ཚད། ཆུ་རྒྱུད་གཅིག་གི་ཆུ་
བཏུངས་ནའང་དམྱལ་བར་འགྲོ་བས། མོ་ལྕེབ་ནའང་མཇལ་ཁ་མི་ཡོང། དེ་བས་མོ་གཡུ་དད་ཆེ་བས། བླ་མས་གནང་བའི་གཡུ་འདི་རྣམས་བྱིན་གསུང། ཡེ་ནས་
མི་ཡོང་བ་ལགས་སམ་ཞུས་པས། བཤགས་པ་གྲུབ་ན་ཡོང་སྟེ་མི་སྒྲུབ་གསུང། ཇི་ལྟར་སྒྲུབ་དགོས་ཞུས་པས། སྐུའི་བཤགས་པ་ལ་མཆོད་རྟེན་བརྒྱ་རྩ། གསུང་
གི་ལ་གསེར་གྱི་བཀའ་འགྱུར། ཐུགས་ཀྱི་ལ་ན་རག་དོང་དཀྲུགས་དགོས་ཏེ་མི་འགྲུབ་གསུང། ཉེ་གནས་ཀྱིས་ལྷ་ལྕམ་ལ་གཡུ་རྣམས་སྤྲད་དེ་མཇལ་ཁ་མི་ཡོང་
བར་འདུག་བྱས་པས། ལྷ་ལྕམ་ན་རེ། ཡེ་ནས་མི་ཡོང་ངམ། དཀའ་ལས་སྤྱད་ན་ཡོང་ཟེར། བཤགས་པ་འདི་རྣམས་འགྲུབ་ན་མིན་པ་མི་ཡོང་གསུང་གི་ན་གདའ་

[135B] མོ་ན་རེ་དེ་རྣམས་སླ་ཟེར། སྐུའི་རྟེན་མཆོད་རྟེན་དང་ཚ་ཚ་མང་དུ་བཏབ། གསུང་གི་རྟེན་དུ་མཚན་བརྗོད། སྡུད་པ། རྡོ་རྗེ་གཅོད་པ། ཡི་གེ་གཅིག་མ་
བཀའ་འགྱུར་གྱི་དཀར་ཆག་རྣམས་གསེར་གྱིས་བཞེངས། ཐུགས་ཀྱི་བཤགས་པ་ན་རག་དོང་དཀྲུགས་རྣམས་བྱས་པས། བར་སྣང་ནས་ལྷ་ཅིག་གི་སྒྲིབ་པ་དག་གོ་ཟེར་
སྒྲ་བྱུང། དེ་ནས་ཉེ་གནས་ཀྱིས་མཇལ་ཁ་ཞུས་པས། རས་ཡོལ་ཆོད་མཇལ་ཁ་བཏོང་གསུང། ལྷ་ཅིག་རས་ཡོལ་གྱི་ཕྱིར་སླེབ་པ་གཟིགས་པས་
བླ་མའི་ཞལ་ནས། འ་རྫི་རྫི་ང་རེ་འཇིགས་གསུང། སྐུ་ཤིག་ཤིག་མཛད་པས། སྐུ་བྲག་ལ་ཐིམ་གྱིས་སོང་བས་བྲག་ལ་སྐུ་རྗེས་ཤིན་ཏུ་གསལ་བ་ཅིག་བྱུང་
ངེར་མགུར་འདི་གསུངས་སོ།། འ་རྫི་འདུག་པ་ང་རེ་འཇིགས། །ཁྱོད་ལས་འཇིགས་པ་ངས་མ་མཐོང། །མཐོང་ཐོས་དྲན་ནས་རས་ཆུང་པ། །བླ་མ་བརྡུང་བའི་
ཐོ་མོ་ཆེ། །འཕུལ་རྒྱག་བྱེད་པའི་འདུར་འགྲོས་མཁན། །སྐྱོགས་དཔྱད་བྲིམ་པའི་རྩལ་མོ་ཆེ། །ན་བཟའ་གསོལ་གྱི་དད་པ་ཅན། །བེ་བུམ་འཕྲོག་པའི་

[136A]༄༅། །དབང་མོ་ཆེ། །རྩར་ཐུལ་སྲོལ་བའི་སྦར་བཤད་མཁན། །ཚིག་རྩུབ་འདོན་པའི་སྨྲ་ཁམ་ཅན། །མཐོང་ཐོས་དྲན་པས་ང་རེ་འཇིག་
སྔོན་གྱི་ལྷ་ལྕམ་ཡིན་པ་ན། །ཤོ་མོ་འ་རྫི་ང་རེ་འཇིགས། །རིན་ཆེན་སྲོག་དང་མི་འབྲལ་ལམ། །སྔོན་གྱི་ལྷ་ལྕམ་ཡུས་མོ་ཆེ། །སྐྱོར་ལྡེམ་བཞག་ནས་རྒྱལ་
ཁམས་བསྐོར། །སྒོ་ཕུགས་འགྲིམ་པ་བབ་ལས་ཆེ། །ས་ཕུག་འགྲིམ་པ་མ་བབ་བམ། །ཤོ་མོ་འ་རྫི་ང་རེ་  ྾    ྾  གྱི་ལིང་བཞག་ནས་བོང་བུ་ཁྲིད། །བོང་རྫི་བཏན་
དུ་མ་བབ་བམ། །ཤོ་མོ་འ་རྫི་  ྾    ྾  འཇམ་ཕྲུག་བཞག་ནས་རས་སླག་གྱོན། །ཤིག་སྲོའི་གནས་བརྟན་མ་བབ་བམ། །ཤོ་མོ་འ་རྫི་  ྾    ྾  དྲུག་དམར་བཞག་ནས་
དོག་ལོ་འདོགས། །གཡུ་ཚོང་རྒྱུན་དུ་མ་ཉེས་སམ། །ཤོ་མོ་འ་རྫི་  ྾    ྾  དཀར་ཡོལ་བཞག་ནས་རྫ་ཕོར་བསྟེན། །མི་ཁའི་དམག་གིས་མ་བསྐོར་རམ། །ཤོ་མོ་འ་རྫི་
ང་རེ་  ྾    ྾  ཤ་མར་བཞག་ནས་སྤྲང་ཟས་ཟ། །མུ་གེ་གཏན་དུ་མ་གནད་དམ། །ཤོ་མོ་འ་རྫི་  ྾    ྾  བླ་མ་བཞག་ནས་མཛེ་ཕོ་བསྟེན། །མཛེ་གཡོག་གཏན་དུ་མ་

[136B] །ཤོ་མོ་འ་རྫི་  ྾    ྾  ཁྱོད་ལས་འཇིགས་པ་ངས་མ་མཐོང། །རྐྱེན་གྱིས་བྲལ་ཡང་ལས་ཀྱིས་འདུ། །ཞེས་གསུངས་པས། ལྷ་ཅིག་ནི་ཡུས་ཀྱིས་
བརྣངས་ཏེ། དུ་ཞིང་སྨྲེ་སྔགས་མང་དུ་འབྱིན། ཕྱག་རྟེན་དང་ཕྱག་མང་དུ་ཕུལ་ནས། གསོལ་འདེབས་བཤགས་པའི་མགུར་འདི་ཕུལ་ལོ།། ཕ་རས་པའི་
སྐུ་ལ་གསོལ་བ་འདེབས། །བདག་ལས་སྒྲིབ་འདག་པར་བྱིན་གྱིས་བརློབས། །ཕ་བཤགས་པ་དང་དུ་ལེན་པར་ཞུ། །བཤགས་པ་དང་དུ་མི་ལེན་ན། །བདག་
གྲི་གུ་སོར་གསུམ་སྙིང་དུ་བཙུག་ཚེ་འདིའི་འདུ་བྱེད་འགུམ་པ་ལ། །གཏམ་སྙན་པའི་བཟང་ངན་ཅི་སྒྲོག་པ། །ཕ་རས་ཆུང་པ་ཡི་ཐུགས་ཀྱིས་མཁྱེན། །
ལར་མི་ཤེས་མུན་པ་གསལ་བ་དཀའ། །འགྱོད་པ་ཆེ་དེ་རྟས་མ་སླེབ། །ལས་ངན་ལས་ཀྱི་ལ་གཡོགས་དེ། །ཚེ་འདིར་སྨིན་པ་ནུས་པ་ཆེ། །ལས་ངན་ལུས་
ཀྱི་མཛེ་གྲོགས་འདི། །སྡུག་བསྔལ་ནད་ཀྱིས་གདུངས་ལགས་པས། །སྙིང་རྗེ་བྱིན་བརླབས་མ་ཆུང་བར། །ཐུགས་རྗེའི་ལྕགས་ཀྱུས་དམ་དུ་བཟུང། །ཞེས་

[137A]༄༅། །ཞུས་ནས། ཕྱག་མང་དུ་བཙལ་སྐུ་ཁམས་བདེ་འམ་ཞེས་བསྙུན་དྲིས་ནས་བཟོད་གསོལ་མང་དུ་བྱས་པ་ལ་རྗེ་བཙུན་གྱི་མགུར་འདི་
གསུངས་སོ།། རྗེ་རས་ཆེན་སྐུ་ལ་གསོལ་བ་འདེབས། །ང་མ་བདེ་མ་མཆིས་བདེ་མོར་གདའ། །གཅིག་པུར་རང་དབང་ཐོབ་སྟེ་བདེ། །རི་ཁྲོད་འདུ་འཛིས་
དབེན་པས་བདེ། །འཕྲལ་ཕྱིད་བསོག་འཇོག་མེད་པས་བདེ། །རས་གོས་རྐྱང་ཅིག་ལུས་ལ་བདེ། །གཏུམ་མོ་བདེ་དྲོད་ཀློང་ན་བདེ། །ཉམས་མྱོང་རྒྱུན་
ཆད་མེད་པས་བདེ། །མི་བདེ་མ་མཆིས་བདེ་མོར་གདའ། །ཁྱོད་སྐྱེས་སར་སྐྱེས་ཀྱི་ལྷ་ཅིག་ཁྱོད། །རྣལ་འབྱོར་བརྡུངས་ནས་ཞང་དང་འགྲོགས། །ནད་
གཡོག་སྡུག་བསྔལ་སྤྱད་ལགས་སམ། །བསོག་འཇོག་བཞག་ནས་འཕྲལ་ཕྱིད་བྱས། །འདོད་དཀའི་སྒོ་ཉལ་མ་བྱུང་ངམ། །རྒྱལ་ཁམས་ཞོ་བཞིན་
དཀྲོགས་པ་དེ། །ཡི་མུག་རྒྱུན་དུ་མ་སྐྱེས་སམ། །དམ་ཚིགས་ཉམས་པ་མ་བཤགས་ན། །ཡིད་དུ་མི་འོང་སྣ་ཚོགས་འབྱུང། །བཤགས་ན་བསོད་ནམས་

[137B] །དེ་ཕྱིར་བཤགས་པ་ཅིས་མི་བླང། །ཆ་ལ་འགྲོ་དོན་འགྲུབ་པར་ཤོག་ཅེས་གསུངས་པས། ལྷ་ལྕམ་ཤིན་དུ་དགའ་བར་གྱུར་ཏེ། །
ཕྱག་དང་བཤགས་པ་མང་དུ་ཕུལ་ནས། བླ་མ་ལ་གསོལ་བ་འདི་ལྟར་བཏབ་བོ།། ཕ་ཡི་བུ་ཆེན་རིན་པོ་ཆེ། །རས་ཆུང་རྗེ་ལ་གསོལ་བ་འདེབས། །
ང་སྐྱེ་སར་སྐྱེས་ཀྱི་རང་རྩིས་མཁན། །སྒྱུ་མ་ནོར་གྱི་རང་མཐོང་དང། །འཕྱོར་སྣང་ཆེ་བའི་རང་དབང་དང། །བསམ་པ་བརླག་པའི་སྤྱོད་འགྲོས་དང། །ཞེ་
སྡང་འཁྲུག་པའི་ང་རྒྱལ་གྱིས། །ཕ་བླ་མའི་སྐུ་ལ་གནོང་འགྱོད་ཤོར། །རྗེ་རས་པ་ཁྱེད་དང་མཉམ་འགྲོགས་བྱས། །ཞེ་གནོང་འགྱོད་ཡོད་པས་བཟོད་པར་
གསོལ༑ ༑ཡུལ་མི་ཁྲོམ་པས་ཚར་འདོན་བྱས། །ཚ་ཟླ་གྲོགས་མོས་ཞེ་ཁྲེལ་བཅུག་རྒྱལ་པོ་ཕ་ཡི་ཁྲིམས་ལ་གཏང། །ལ་ཡོགས་འཕྲལ་དུ་མཛེ་
ཕོས་སླེབ། །སྡུག་བསྔལ་སྤྲང་གིས་མཐའ་མ་བསྐོར། །རས་སླག་དུག་བོའི་དུག་ཙེམ་ལ། །ཤིག་སྲོའི་བུ་ལོན་འཁོར་སྙམ་མེད། །བོང་སྣ་མཛེ་ཕོའི་

[138A]༄༅། །ནད་གཡོག་ལ། །ཡི་མུག་མཐའ་ལ་ཟད་སྙམ་མེད། །ནམ་ཡང་སྡུག་གྲིར་འཆི་བ་ལ། །ཕ་རྗེ་བཙུན་ཁྱེད་ཀྱི་དྲུང་དུ་འགུམ།།
ཆོས་ཞིག་སྙིང་ལ་བསམས་ནས་འཆི། །ཞེས་ཞུས་ནས། ལུས་ཀྱི་བརྐྱང་ཕྱག་ངག་གི་འགྱོད་ཚང། ཡིད་ཀྱི་བཤགས་པ་དྲག་ཏུ་ཕུལ་བས། རྗེ་བཙུན་
གྱི་ཐུགས་ལ་སྙིང་རྗེ་རང་དབང་མེད་པར་འཁྲུངས་ཏེ། གསེར་མང་པོ་ཞིག་ཡོད་པ་ལྷ་ལྕམ་ལ་གནང་ནས་མགུར་འདི་གསུངས་སོ།། སྐྱེས་མཆོག་མི་
ལའི་སྐུ་ལ་གསོལ་བ་འདེབས། །བཀའ་དྲིན་ཡང་ཡང་དྲན་ནོ་ཐུགས་རྗེས་བཟུང། །ཁྱོད་སྔར་དང་མི་འདྲ་གླེང་མོ་བཞུན། །ངས་བླ་མའི་དྲུང་དུ་བྲོས་ནས་
ཕྱིན༑ ༑འོ་སྐོལ་འཐབ་གཞིའི་གཡུ་མོ་ཆེ། །མཎྜལ་སྟེང་ན་བཞག་ནས་གདའ། །དེ་མཐོང་བས་ཁོ་བོ་བ་སྤུ་གཡོ། །སྔར་དབུས་ལ་མ་འགྲོ་མ་འགྲོ་
གསུང༑ ༑ད་དབུས་ལ་སོང་ཤིག་སོང་ཤིག་གསུང། །དེ་དྲན་བཞིན་ཁོ་བོ་ངོ་མཚར་སྐྱེས། །ཕ་རྗེ་བཙུན་རྣམ་པར་ཐར་པ་ལ། །གསེར་དང་བོང་བ་ཁྱད་

[138B] །གསེར་འདི་ཁྱེར་ཤིག་ཁྱེར་ཤིག་གསུང། །དེ་དྲན་བཞིན་ཁོ་བོ་ཡིད་རང་སྐྱེས། །ཕ་ཡིས་གནང་བའི་གསེར་འདི་ལ། །སངས་རྒྱས་སྐུ་འདྲ་མང་
དུ་བཞེངས། །དེས་ལུས་ཀྱི་སྒྲིབ་པ་འདག་པ་ཡིན། །གཟུང་སྔགས་ཆོ་ག་མང་དུ་ཐོན། །ངག་གི་སྒྲིབ་པ་འདག་པ་ཡིན། །མཆོད་རྟེན་ཚྭ་ཚྭ་མང་དུ་ཐོབ། །ཡིད་
ཀྱི་སྒྲིབ་པ་འདག་པ་ཡིན། །སྔར་བྱས་ལས་ལ་འགྱོད་པ་གྱིས། །ཕྱི་ནས་མི་བྱེད་ཞེ་གནའ་སྐྱོལ། །ད་ལྟའི་ཉེས་རྣམས་བཤགས་པས་འདག་དེ་ཕྱིར་སྡིག་
བཤགས་ཡང་ཡང་གྱིས། །ནང་དུ་རང་སེམས་དཔང་པོར་ཞོག་དོན་དུ་སྙན་རྒྱུད་གདམ་ངག་སྒོམས། །ཡང་ཡང་རྗེ་ལ་གསོལ་བ་ཐོབ། །སྐབས་སུ་འགྱོད་པ་
ཡང་ཡང་སྐྱེད། །དེ་ལྟར་གྱིས་དང་དོན་ཆེན་འགྲུབ། །ཞེས་གསུངས་པས། མོ་དགའ་ནས་བླ་མའི་གསུང་བཞིན་དུ་ལུས་ངག་ཡིད་གསུམ་གྱི་བཤགས་པ་ཕྱིས་
ཡང་མང་དུ་བགྱིས། ཞང་བོ་དང་གཉིས་ཀའི་མཛེ་སོས། དེ་ནས་དབང་དང་གདམ་ངག་མང་དུ་གནང་ནས་ཁོང་གཉིས་ཀྱི་འཁོར་ན་ཡོད་པའི་མཛེ་ཕོ་མོ་རྣམས་

[139A]༄༅། །ཀྱིས་ནད་སོས་ཞིང་ཁོང་ལ་བསྐུལ་འདེབས་ཀྱི་མགུར་འདི་གསུངས་སོ།། རྗེ་བླ་མ་རྣམས་ལ་གསོལ་བ་འདེབས། །ཁྱེད་ཉོན་དང་
འདིར་འདུས་ཕོ་མོ་ཀུན། །རྙེད་དཀའི་དལ་འབྱོར་མི་ལུས་འདི། །ཉི་མ་ནུབ་པའི་གྲིབ་སོ་བཞིན། །ཚེ་ལ་སྡོད་ལོང་མི་འདུག་པས། །རང་གིས་གྲོས་ཚོད་གཟུང་
རེ་རན། །སྤང་དཀའ་འཁོར་བའི་མཚན་ཉིད་འདི། །སྡུག་བསྔལ་ཆུ་བོའི་གཉེར་མ་འདྲ། །རྒྱུན་ལ་ཆད་དུས་མི་འདུག་པས། །ཞེན་པ་ནང་ནས་ལོག་རེ་རན། །ཀུན་
རྫོབ་འཁྲུལ་པའི་སྣང་བ་འདི། །རྨི་ལམ་ཐུན་ཅིག་རྨིས་པ་འདྲ། །ཡིད་བརྟན་བྱ་རྒྱུ་མི་འདུག་པ། །སྐྱོ་ཤས་ཆེན་པོ་སྐྱེ་རེ་རན། །འཁྲི་བ་མ་ཆོད་བྱ་བ་འདི། །
གྲམ་པའི་སྒང་གི་རྡོ་ཕུང་འདྲ། །བྱས་པས་ཟིན་དུས་མི་འདུག་པ། །ཅི་དགུ་རྒྱབ་ཏུ་སྐྱུར་རེ་རན། །འདུས་བྱས་ཤ་ཁྲག་ཕུང་པོ་འདི། །གཅོང་གིས་ཟིན་པའི་
ནད་པ་འདྲ། །ཡར་སྐྱེད་ཡོད་དུས་མི་འདུག་པ། །ད་ལྟ་འབད་རྩོལ་བྱེད་རེ་རན། །འཆི་བདག་བདུད་ཀྱིས་འདེད་པ་འདི། །བྱེའུ་ཕྲུག་ཁྲ་ཡིས་བཟུང་བ་འདྲ། །

[139B] །སྐྱེལ་མ་གྲབས་སུ་ཚུད་རེ་རན། །ཆོས་དྲེད་ཁྱེར་བའི་གདམ་ངག་འདི། །འཛིན་པ་ཅན་གྱི་ནོར་རྫས་འདྲ། །བསགས་ནས་
བསྒོམ་མཁན་མི་འདུག་པ། །ཐ་སྙད་ཞེན་པ་སྤང་རེ་རན། །རང་ལ་ཡོད་པའི་གནས་ལུགས་འདི། །རྒྱལ་པོ་སྲིད་དང་བྲལ་བ་འདྲ། །རང་ངོ་ཤེས་དུས་མི་
འདུག་པ། །རྟོགས་ལྡན་བླ་མ་བསྟེན་རེ་རན། །དེས་ན་དམ་ཆོས་ཚུལ་བཞིན་སྒྲུབས། །དང་པོར་ཐོས་བསམ་སྒོམ་གསུམ་གྱིས། །བར་དུ་བརྩོན་འགྲུས་
སྲང་ནས་ཐོན། །རྒྱུན་དུ་བླ་མའི་མོས་གསུས་ཀྱིས། །སྣོད་བཅུད་ཡི་དམ་ལྷ་རུ་སྒོམས། །སྐབས་སུ་འགྲོ་ལ་བྱང་སེམས་སྐྱེས། །གནས་ལུགས་གཉུག་མའི་
ངང་དུ་ཞོག་ཚོགས་གཉིས་བསྔོ་བ་སྨོན་ལམ་གྱིས། །ཞེས་གསུངས་ནས་ཁྲིད་དང་གདམས་པ་བསྟན་པས། ལྷ་ཅིག་ནི་རང་བྱུང་གི་རྣལ་འབྱོར་མ་གཞན་
དོན་ནུས་པའི་གྲུབ་ཐོབ་མར་གྱུར་ཏེ། མྱ་ངན་ལས་འདས་ནས་ལྕང་ལོ་ཅན་གྱི་གནས་ན་མཁའ་འགྲོ་མ་ཁྲི་དང་དྲུག་སྟོང་གི་གཙོ་མོར་བཞུགས་སོ།། གཞན་

[140A]༄༅། །རྣམས་ཀྱང་ཚེ་དང་སྒྲུབ་པ་སྙོམ་པའི་སྒོམ་ཆེན་ཤ་རྟག་ཏུ་གྱུར་ཏོ། །དེ་ནས་རིན་གྲགས་ཀྱིས་གདན་དྲངས་ཏེ་བྱར་ཚིགས་སུ་ཕེབས་
སེ་སྡིངས་ཀྱི་རི་ཁྲོད་དུ་བཞུགས་དུས། རྡོ་རྗེ་ཕུར་པའི་ཞལ་གཟིགས། དེ་ནས་ལྡན་ཡུལ་ཨ་ཤུ་བྲག་ཏུ་ཕེབས་ཏེ། སྒྲུབ་ཕུག་ཞིག་ཏུ་སྐུ་མཚམས་དམ་
པར་བཞུགས། དེར་གྲུབ་ཐོབ་སྙན་གྲགས་ཆེས་པས། སྣོད་ལྡན་གྱི་སློབ་མ་འགའ་འདུས་ཕྱག་ཆེན་གྱི་འཁྲིད་སྦྱངས་ནས། ཁོང་རྣམས་ལ་བྲོད་བསྐྱེད་པའི་
ཕྱིར༑ རྣམ་ཐར་ཡིན་ལུགས་ཀྱི་མགུར་འདི་གསུངས་སོ།། ཕ་ན་མོ་གུ་རུ། ཡིད་བཞིན་ནོར་བུའི་བླ་མ་ལ། །གསོལ་བ་སྙིང་གི་དཀྱིལ་ནས་འདེབས། །
མི་འབྲལ་གཙུག་གི་རྒྱན་དུ་བཞུགས། །གཅིག་ཏུ་དལ་འབྱོར་མི་ལུས་ཐོབ། །གཉིས་སུ་དམ་པའི་ཆོས་དང་མཇལ། །གསུམ་དུ་ཐོས་བསམ་སྒྲོ་འདོགས་
ཆོད༑ ༑ཆོས་དོན་ངོ་ཤེས་པ་གཅིག་ང་ལ་ཡོད། །ང་གཅིག་ཏུ་སྲིད་པ་ལ་སྐྱོ་བ་སྐྱེ། །གཉིས་སུ་འདུ་འཛིའི་བྱ་བ་བཏང། །གསུམ་དུ་རྟོགས་ལྡན་གྱི་བླ་མ་

[140B] ༑ལམ་དུ་འགྲོ་བ་གཅིག་ང་ལ་ཡོད། །ང་གཅིག་ཏུ་སྙན་རྒྱུད་ངོ་སྤྲོད་ཞུས། །གཉིས་སུ་གཉུག་མའི་གནས་ལུགས་མཐོང། །གསུམ་དུ་བསྒོམ་མེད་ཀྱི་
རྟོགས་པ་ཤར། །མཉམ་རྗེས་མེད་པ་ཅིག་ང་ལ་ཡོད། །ང་གཅིག་ཏུ་འབྲལ་མེད་རྒྱུད་ལ་སྐྱེས། །གཉིས་སུ་འདོད་བློའི་འདོད་པ་ཟད། །གསུམ་དུ་སྣང་བ་སྒོམ་
དུ་ཤར། །རྒྱུན་ཆད་མེད་པ་ཅིག་ང་ལ་ཡོད། །ང་གཅིག་ཏུ་རྣམ་རྟོག་དབང་དུ་འདུས། །གཉིས་སུ་བདེ་བ་སེམས་ལས་རྙེད། །གསུམ་དུ་དགག་སྒྲུབ་མ་དགོས་
པས༑ ༑བྲི་རྒྱུ་མེད་པ་ཅིག་ང་ལ་ཡོད། །ང་གཅིག་ཏུ་ཉིན་མཚན་ཁྱད་པར་མེད། །གཉིས་སུ་ཉམས་རྟོགས་ཟུང་དུ་ཚུད། །གསུམ་དུ་དགེ་སྦྱོར་བློ་ལས་འདས། །
འཆི་རྒྱུ་མེད་པ་ཅིག་ང་ལ་ཡོད། །ང་གཅིག་ཏུ་བླ་མའི་བྱིན་བརླབས་ཞུགས། །གཉིས་སུ་རྗེའི་ལུང་བསྟན་ཐོབ། །གསུམ་དུ་རང་གཞན་དོན་གཉིས་འགྲུབ། །
སངས་རྒྱས་ལག་འཆངས་ཅིག་ང་ལ་ཡོད། །ང་ཡི་ཉམས་དང་རྟོགས་པ་དང། །ཐུགས་རྗེའི་ཕྲིན་ལས་ནུས་པ་རྣམས། །སྐལ་ལྡན་ཀུན་ལ་འཕོ་བར་ཤོག་

[141A]༄༅། །ཅེས་གསུངས་སོ། །དེ་ནས་བུ་དྲོའི་དགོན་པར་ཕེབས་ཏེ། སློབ་མ་མང་དག་ལ་གདམ་ངག་གནང་དུས། །བྱང་ཆུབ་དཔལ་ཟེར་བའི་
དགེ་བཤེས་གཅིག་བྱུང་སྟེ། བླ་མའི་སྙན་པ་ཐོས་དྲུང་དུ་ཡོང་འདོད་ཀྱང། དགེ་འདུན་གྱི་གྲལ་ནས་ད་བར་མ་ཐོན། ད་ལན་མཁན་པོ་ཉིད་བླ་མའི་སློབ་མར་འདུག་
པས་གནང་བ་བྱུང་སྟེ། མཁན་པོས་ཀྱང་འདི་འབུལ་བར་གདའ་ཟེར། ཞུ་ཡིག་གསེར་སྲང་གང་གི་རྟེན་བཅས་དང། ཕྱག་རྟེན་ཕུལ། ཁྱོད་གང་ནས་ཡིན་
མདང་རྨིས་ལྟས་བཟང་གསུང། རྒྱུ་མཚན་རྣམས་ཕུལ་བས། བྱ་ཡུལ་གྱི་མཁན་པོ་དམ་ཚིག་གཙང། འགྲོགས་ཤེད་ཆེ་གསུང་ནས་བསྔོ་བ་དང་སྨོན་ལམ་མཛད་
ཁོང་གི་སྣ་ལེན་དུ་ཚོགས་འཁོར་བཟང་པོ་ཞིག་གནང་བའི་གྲལ་དུ། སྣ་ལེན་གྱི་མགུར་འདི་གསུངས་སོ།། ཕ་ན་མོ་གུ་རུ། ཡོད་མེད་ཀུན་ལས་འདས་པ་
ཡིན༑ ༑སྐྱེ་འཆི་མེད་པའི་དོན་ཅིག་རྟོགས། །ཆོས་སྐུ་ཐོབ་རུང་མ་ཐོབ་རུང། །སྤྱད་དུ་མེད་པའི་དོན་གཅིག་རྟོག་ལྟ་བ་མཐོ་རུང་མི་མཐོ་རུང། །བརྗོད་དུ་

[141B] །ཐ་སྙད་མཁས་རུང་མི་མཁས་རུང། །དངོས་པོ་མེད་པའི་དོན་འབྲས་བུ་ཐོབ་རུང་མ་ཐོབ་རུང། །སྟོང་པ་ཉིད་ཀྱི་དོན་ཅིག་རྟོགས། །བག་
ཆགས་བསོག་རུཾ་མི་བསོག་རུང། །བགྲོད་དུ་མེད་པའི་དོན་གནས་པ་མཐོང་རུང་མ་མཐོང་རུང། །འཕོ་འགྱུར་མེད་པའི་དོན་འདུས་བྱས་རྟོགས་རུང་མ་རྟོགས་
རུང༑ ༑དམིགས་སུ་མེད་པའི་དོན་སྣང་བ་འཕགས་རུང་མི་འཕགས་རུང། །གཉིས་སུ་མེད་པའི་དོན་ཐེག་པ་འདྲ་རུང་མི་འདྲ་རུང། །མཉམ་པ་ཉིད་ཀྱི་དོན་
ཕྱི་ནང་འབྱེད་རུང་མི་འབྱེད་རུང། །ཐེ་ཚོམ་མེད་པའི་དོན་སྒྲོ་བསྐུར་འདེབས་རུང་མི་འདེབས་རུང། །བཅོས་སུ་མེད་པའི་དོན་མཉམ་པར་བཞག་རུང་མ་
བཞག་རུང། །རེ་དོགས་མེད་པའི་དོན་བླང་དོར་བྱས་རུང་མ་བྱས་རུང། །རིག་པ་མངོན་འགྱུར་དོན་ཚད་མས་གཞལ་རུང་མི་གཞལ་རུང། །སྣང་བ་ཆོས་
ཀྱི་སྐུ་རུ་རྟོགས། །སེམས་ཉིད་གསལ་རིག་སྟོང་གསལ་ལ། །ཉི་མ་ཤར་དང་མ་ཤར་འདྲ། །དེ་ལྟར་རྟོགས་པའི་སྒོམ་ཆེན་མཛོད། །ཞེས་གསུངས་ནས་

[142A]༄༅། །དབང་གདམ་ངག་དང་བཅས་པ་གནང་བས། སྟོན་པ་དེ་བླ་མའི་ཕྱགས་ཕྱིར་རྒྱུན་དུ་འབྲངས། དམ་བཅའ་བཅུ་གསུམ་ཕུལ་ཏེ། ཚེ་
དང་སྒྲུབ་པ་སྙོམས་པའི་གྲུབ་ཐོབ་གཅིག་བྱུང་ངོ། །དེ་ནས་ལྷ་ཅིག་དཔོན་གཡོག་རྣམས་ཀྱིས། བྱེས་འགོལ་དུ་གདན་དྲངས། ཐུགས་དམ་ལ་བཞུགས་དུས། །
ནུབ་གཅིག་མཚན་ལམ་བཟང་པོ་གཅིག་བྱུང་པ། མཁའ་འགྲོའི་བརྡར་དགོངས་ནས་བརྡའ་བཀྲོལ་གྱི་མགུར་འདི་གསུངས་སོ།། མཉམ་པ་ཉིད་ཀྱི་ས་གཞི་
ལ༑ ༑བྱམས་དང་སྙིང་རྗེའི་གད་དར་བྱས། །བདེ་དྲོད་ཉམས་ཀྱི་ཆག་ཆག་བཏབ། །རྒྱུ་འབྲས་གཉིས་ཀྱི་རེ་ཁ་བྲིས། །བདག་མེད་མ་ཡི་ཚོམ་བུ་བཀོད། །སྒྱུ་
མ་ལུས་ཀྱི་ཕྱག་བྱས་ནས། །ཟུང་འཇུག་པུས་བཙུགས་ཐལ་མོ་སྦྱར། །རང་རིག་ཡེ་ཤེས་བླ་མ་དང། །ཡེ་ནས་གནས་པའི་སངས་རྒྱས་གསུམ། །དབྱེར་
མེད་མཁའ་འགྲོ་ཆོས་སྐྱོང་ལ། །རྣམ་པར་དག་པའི་དབྱིངས་ཉིད་དུ། །འབུལ་བ་མ་ཧཱ་མུ་ཏྲར་འབུལ། །སྨོན་ལམ་ཞེན་པ་མེད་པར་བཏབ། །བསྔོ་བ་བརྗོད་

[142B] །ཞེས་གསུངས་སོ།། དེ་ནས་མོག་པའི་གངས་རི་གཟིགས་པས། ཕ་གིའི་འགྲམ་ན་ཁོ་བོའི་གནས་ཞིག་ཡོད་པ་ཡིན་གསུང། དེར་བུ་
སློབ་གསར་པ་རྣམས་ལ་མགུར་འདི་གསུངས་སོ།། ཕ་ན་མོ་གུ་རུ། མཐོན་པོའི་གངས་ལ་ཕར་བལྟས་པས། །ཕ་བཀའ་རྒྱུད་བླ་མ་ཏུར་གྱིས་དྲན། །
བདག་གསོལ་བ་འདེབས་སོ་བྱིན་གྱིས་བརློབས། །ཁྱེད་གསར་པའི་བུ་སློབ་ང་ལ་ཉོན། །ལྟ་བ་ཁ་ཚིག་དོན་མ་རྟོགས། །དགེ་སྦྱོར་བཅོག་པའི་རྒྱུ་གཅིག་གདའ། །
བློ་འདས་ལྟ་བའི་ངང་ལ་ཞོག་བསྒོམ་པ་ཡིད་སྨོན་སྟེངས་པོ་འདི། །ཆོས་དྲེང་ཁྱེར་བའི་རྒྱུ་ཅིག་གདའ། །ད་རུང་བསྒོམ་བའི་ཟབ་གནད་ཚོལ། །སྤྱོད་པ་སྨྱོན་
སྤྱོད་ཐོ་ཅོ་འདི། །གཞན་སྡིག་བསོག་པའི་རྒྱུ་ཅིག་གདའ། །རྒྱུ་འབྲས་སྤང་བླང་ཞིབ་ཏུ་གྱིས། །འབྲས་བུ་ཉོན་མོངས་ཁ་མ་ཕྲི། །འཁོར་བར་འཁྱམ་པའི་རྒྱུ་
ཅིག་གདའ། །ཆོས་དང་ཤེས་རྒྱུད་འདྲེས་པར་བསྲེས། །ལར་གཉིས་སུ་མེད་པའི་དོན་རྟོགས་ཀྱང། །འདུས་བྱས་ཆོས་སྤྱོད་རྒྱུན་མ་བཅད། །ཚོགས་གཉིས་

[143A]༄༅། །འཕེལ་སྐྱེད་ཆེ་བ་ཡིན། །སྐྱེ་བ་མེད་པའི་དོན་རྟོགས་ཀྱང། །ཐབས་ཀྱི་ཞབས་ཏོག་རྒྱུན་མ་བཅད། །སྣང་བ་རྟེན་ལ་འབྲེལ་
འབྱུང་ཡིན། །སྤྱོད་པ་དགག་སྒྲུབ་མི་གདའ་ཡང། །གཞན་གྱི་སྡིག་རྐྱེན་འགྲོ་བ་སྤོངས། །རང་ལ་རྟེན་ནས་སྡིག་པ་འོངས། །འབྲས་བུ་རེ་དོགས་མི་གདའ་
ནའང། །ཉོན་མོངས་ཁ་ཡན་མི་བཏང་འཚལ། །ཆོས་དང་གང་ཟག་འཛོལ་གྱི་དོགས། །དེས་ན་སྒྲུབ་ལ་ནན་ཏན་མཛོད། །ཅེས་གསུངས་ཏེ། གནས་འདིར་སོ་
སོད་པོ་མི་འདུག་གསུང། །རས་ལ་གཤོག་པ་མཛད་ནས། མོག་གི་ཕྱོགས་སུ་འཕུར་བྱོན། ཚེ་གང་གི་ཕུག་པ་ཞིག་ན་བཞུགས་འདུག་པ་ལ། སློབ་མ་མང་པོས་
ཕྱག་དང་བསྐོར་བ་བྱས། ཚོགས་ཀྱི་འཁོར་ལོ་རྒྱ་ཆེན་པོ་ཕུལ་དུས་མགུར་འདི་གསུངས་སོ།། ཕ་ན་མོ་གུ་རུ། དད་པ་སྐྱོ་སུན་མ་མཆིས་ཤིང། །དགེ་བ་
བཅུ་ལ་ལོངས་སྤྱོད་ན། །ངན་འགྲོ་གནས་བཅུར་ཅི་ལ་སྐྱེ། །མཁས་ཀྱི་གདམ་ངག་ཉམས་བསླངས་ཤིང། །འདོད་ཡོན་ཆགས་སེམས་མ་སྐྱེས་ན། །མཐོ་རིས་

[143B] །གཟུགས་ཀྱི་འདོད་ཆགས་བྲལ་ བྱས་  ནས། །གནས་དང་ཡུལ་ལ་མ་ཆགས་ན། །འདོད་ཁམས་གནས་སུ་ཡོངས་མི་སྐྱེ། །ཡིད་ཀྱི་རྣམ་
ཤེས་རང་ངོ་ཤེས། །སེམས་དང་སེམས་བྱུང་མ་ཆགས་ན། །གཟུགས་མེད་གནས་སུ་ཅི་ལ་སྐྱེ། །སྣང་བ་རྟོག་དཔྱོད་མ་མཆིས་ན། །བསམ་གཏན་དང་བོར་
ག་ལ་སྐྱེ། །ཏིང་འཛིན་གཡོ་འགུལ་མ་མཆིས་ན། །བསམ་གཏན་གཉིས་པར་ག་ལ་སྐྱེ། །དགའ་བདེ་འཛིན་ཆགས་མ་སྐྱེས་ན། །བསམ་གཏན་གསུམ་
བར་ག་ལ་སྐྱེ། །ཞི་གནས་རོ་ལ་མ་ཆགས་ན། །བསམ་གཏན་བཞི་པར་ག་ལ་སྐྱེ། །བསམ་གཏན་རོ་ལ་མ་ཆགས་ཤིང། །ཟག་པ་མེད་པའི་ལམ་སྦྱངས་ན།།
མི་ཆེའི་གནས་སུ་ག་ལ་སྐྱེ། །ཁམས་གསུམ་སྡུག་བསྔལ་གདུངས་པ་རྣམས། །ཁམས་གསུམ་སེམས་སུ་ངོ་ཤེས་ན། །མི་གདུང་གནས་སུ་ག་ལ་སྐྱེ། །
ཁམས་གསུམ་ཉོན་མོངས་མི་འཁྲུག་ཅིང། །ཆོས་ཉིད་དོན་དམ་མི་གཡོ་ན། །གྱ་ནོམ་ནང་དུ་ཅི་ལ་སྐྱེ། །ཆོས་ཉིད་ཡེ་ཤེས་དོན་མཐོང་ན། །མཐོང་ངོ་སྙམས་

[144A]༄༅། །དུ་མི་སེམས་ན། །ཤིན་ཏུ་མཐོང་དུ་ག་ལ་སྐྱེ། །སྣང་བ་ཆུ་ཟླ་ལྟར་ཤེས་ནས། །ཆུ་ཟླ་ཙམ་དུ་མི་འཛིན་ན། །འོག་མིན་གནས་སུ་
ཅི་ལ་སྐྱེ། །ཆོས་རྣམས་ནམ་མཁའ་ལྟ་བུ་ལ། །མཐའ་ཡས་མཉམ་དུ་མི་སེམས་ན། །ནམ་མཁའ་མཐའ་ཡས་ཅི་ལ་སྐྱེ། །ནམ་མཁའ་ཤེས་པའི་རང་
བཞིན་ནོ། །སེམས་ལ་མཐའ་ཡས་མི་སེམས་ན། །རྣམ་ཤེས་མཐའ་ཡས་ཅི་ལ་སྐྱེ། །རང་རིག་གསལ་དང་མ་བྲལ་ཞིང། །མེད་དོ་སྙམ་དུ་མི་སེམས་ན། །
ཅི་ཡང་མེད་པ་ཅི་ལ་སྐྱེ། །བདེ་ཆེན་སྙོམས་སེམས་མ་མཆིས་ན། །ཡོད་མིན་མེད་མིན་ག་ལ་སྐྱེ། །རང་རིག་གསལ་དང་མ་བྲལ་ན། །མྱ་ངན་འདས་པའི་
མཐར་མི་ལྷུང། །རང་རིག་དུས་གསུམ་མཐའ་བྲལ་བས། །ཁམས་གསུམ་འཁོར་བའི་སེམས་ཅན་རྣམས། །སྣང་སྟོང་གཉིས་ཀྱི་མཐར་མི་ལྟུང། །གོལ་
ས་བཅད་པའི་མན་ངག་འདི། །སྐལ་ལྡན་རྣམས་ཀྱི་སྙིང་ལ་ཟུང། །ཞེས་གསུངས་པས། ཐམས་ཅད་ཡིད་རང་བར་གྱུར་ཏོ། །དེར་ཐུགས་སོ་མ་སོད་

[144B] རྒྱལ་བ་ལོ་ཕྱག་ཕྱིར་ཁྲིད། གཡང་འགོས་མ་སོགས་ཀྱི་ཚེ་སྐོང་དུ་སྤྱན་དྲངས་ནས་བཞུགས་དུས། བླ་མས་རྒྱལ་བ་ཁྱོད་ལ་སྒོམ་པའི་རྟག་ཅི། ཡོན་
ཏན་གང་གསུང། རྒྱལ་བ་ལོས་རླུང་དལ་བུས་བཟུང་བས། རླུང་ཨ་བ་དཧུ་ཏིར་ཚུད་དེ་ཞག་གསུམ་འོད་གསལ་ངང་ལ་གཡོ་བ་མེད་པར་བཞུགས། རྗེ་བཙུན་
གྱི་ཞལ་ནས་ད་ནི་རང་རྒྱ་ཐུབ་པར་འདུག་གིས་གསུང། ཁྲིད་གཉེར་བསྐོས་སོ། །དེར་རྗེ་བཙུན་སུམ་པ་ནི། ཐོས་བསམ་ལ་སྒྲོ་འདོགས་བཅད་པས། སྟོན་
པ་བཟང་པོའི་གྲགས་ པ་  ཐོབ། དགུང་ལོ་ཉེར་གསུམ་པ་ལ་རྗེ་བཙུན་དང་མཇལ། བླ་མ་ལ་གསེར་གྱི་མཎྜལ་དང། སློབ་མ་བྱིད་ལ་ཚོགས་འཁོར་བཤམ། བླ་
མ་སངས་རྒྱས་དངོས་སུ་མཐོང། ཞག་རེ་ལ་ཕྱག་བརྒྱ་བརྒྱ་སོགས་འབུལ་བའི་དམ་བཅས་ནས། ཉེ་གནས་དང་གཟིམ་གཡོག་མཛད། ཆོས་དང་གདམ་
ངག་མང་དུ་གནང་ནས་མགུར་འདི་གསུངས་སོ།། ན་མོ་གུ་རུ། བླ་མ་མཁས་པ་དང་མ་བྲལ་ཅིག་བླ་མ་མཁས་པ་དང་བྲལ་བ་ན། །མིག་ལོང་མིག་

[145A]༄༅། །བུས་བོར་བ་འདྲ། །ཕྱིས་ལམ་རྙེད་ཀྱི་དུས་མ་མཆིས། །དད་པ་ཆེ་དང་མ་བྲལ་ཅིག་དད་པ་ཆེ་དང་བྲལ་ཙ་ན། །ཐག་རིངས་
མགྲོན་པོའི་རྟ་ཤི་འདྲ། །གྲོགས་རྗེས་སླེབས་ཀྱི་དུས་མ་མཆིས། །གདམ་ངག་ཟབ་དང་མ་བྲལ་ཅིག་གདམ་ངག་ཟབ་དང་བྲལ་བ་ན། །ས་བོན་མེ་ཡིས་
ཚིག་པ་འདྲ། །མྱུ་གུ་ཐོན་གྱི་དུས་མ་མཆིས། །དགོན་པ་དབེན་དང་མ་བྲལ་ཅིག་དགོན་པ་དབེན་དང་བྲལ་བ་ན། །རྒྱལ་པོ་རྒྱལ་ས་ཤོར་བ་འདྲ། །འབངས་
རྣམས་ཐུལ་བའི་དུས་མ་མཆིས། །ཐོས་པ་ཆེ་དང་མ་བྲལ་ཅིག་ཐོས་པ་ཆེ་དང་བྲལ་བ་ན། །བོང་རྒན་སྟོད་ལ་གནན་པ་འདྲ། །རྩི་ཐོག་ཆོད་པའི་དུས་མ་
མཆིས༑ ༑ལྟ་བ་བཟང་དང་མ་བྲལ་ཅིག་ལྟ་བ་བཟང་དང་བྲལ་བ་ན། །རྒོད་པོ་གཤོག་པ་ཆག་པ་འདྲ། །བར་སྣང་ཆོད་པའི་དུས་མ་མཆིས། །སྙིང་རུས་ཆེ་
དང་མ་བྲལ་ཅིག་སྙིང་རུས་ཆེ་དང་བྲལ་བ་ན། །རྭ་རྫི་དགྲ་ཡིས་ཁྱེར་བ་འདྲ། །ཕྱུགས་སྣ་ཆོད་པའི་དུས་མ་མཆིས། །ཉམས་མྱོང་བཟང་དང་མ་བྲལ་ཅིག་

[145B] །སྟག་ཤར་གཡུལ་ངོར་གོ་མེད་འདྲ། །མདའ་རྩེ་ཐུབ་པའི་དོན་མ་མཆིས། །སྤྱོད་པ་ཞིབ་དང་མ་བྲལ་ཅིག་སྤྱོད་པ་ཞིབ་
དང་བྲལ་བ་ན། །གྲུ་མཁན་སྐྱ་བ་ཤོར་དང་འདྲ། །ཕ་མཁར་ཐོན་པའི་དུས་མ་མཆིས། །བསམ་གཏན་རྒྱུན་དང་མ་བྲལ་ཅིག་བསམ་གཏན་རྒྱུན་དང་བྲལ་
བ་ན། །ལག་རྡུམ་བྲག་ལ་འཛེག་པ་འདྲ། །བྲག་ཁར་ཐོན་པའི་དུས་མ་མཆིས། །དམ་ཚིག་གཉན་དང་མ་བྲལ་ཅིག་དམ་ཚིག་གཉན་དང་བྲལ་བ་ན། །
དམ་ཉམས་བསྲུངས་མ་འགྱེད་མཁན་འདྲ། །བྱིན་བརླབས་འབྱུང་གི་དུས་མ་མཆིས། །རྟོགས་པའི་དོན་དང་མ་བྲལ་ཞིག་རྟོགས་པའི་དོན་དང་བྲལ་བ་ན། །
རི་དྭགས་རྒྱ་ལ་ཟིན་པ་འདྲ། །སྤང་ལ་སླེབ་ཀྱི་དུས་མ་མཆིས། །མི་འབྲལ་བཅུ་གཉིས་བྱ་བ་འདི། །སུམ་པའི་སྟོན་པ་ཁྱོད་ལ་བྱིན། །ཡང་ཡང་སོམས་
ལ་ཉམས་ལེན་མཛོད། །ཅེས་གསུངས། ཡང་ཕུག་མོ་ཆེར་སྐུ་མཚམས་དམ་པར་ཡོད་དུས། སློབ་མ་རྣམས་ལ་ཞལ་གདམས་འདི་ཡང་མགུར་དུ་གསུངས་

[146A]༄༅། །སོ༑༑ ཕ་ན་མོ་གུ་རུ། གཉེན་དང་ཡོན་བདག་འདུ་འཛི་གསུམ། །རྣལ་འབྱོར་བ་ལ་དགོས་རྒྱུ་ཆུང། །ཕྱག་དང་ཞེ་
ས་ཆེ་འགྱིང་གསུམ། །རྣལ་འབྱོར་པ་ལ་དགོས་རྒྱུ་ཆུང། །སྲས་དང་ལོངས་སྤྱོད་གཡེང་བ་གསུམ། །རྣལ་འབྱོར་བ་ལ་དགོས་རྒྱུ་ཆུང། །ཁྲུས་དང་
གཙང་སྦྲ་འཛིན་ཚུགས་གསུམ། །རྣལ་འབྱོར་པ་ལ་དགོས་རྒྱུ་ཆུང། །སྐལ་ལྡན་རི་ཁྲོད་འཛིན་འདོད་ན། །རྣལ་འབྱོར་བདག་གི་བསླབ་བྱ་འདི། །མ་བརྗེད་
སྙིང་གི་དཀྱིལ་དུ་བཟུང། །འདུ་འཛིས་སྐྱོ་ན་དབེན་པ་བསྟེན། །སྙིང་རུས་ཡོད་ན་གཅིག་པུར་སྡོད། །བྱང་ཆུབ་འདོད་ན་སྒོམ་སྒྲུབ་གྱིས། །བྱིན་བརླབས་འདོད་
ན་གསོལ་བ་ཐོབ། །བདུད་བཞིའི་དགྲ་ལས་རྒྱལ་བར་འགྱུར། །ཞེས་གསུངས་བས། མཁའ་འགྲོ་མ་མིའི་བུ་མོའི་ཆས་སུ་བྱས་ནས་གདན་འདྲེན་དུ་བྱུང་
དེར་བླ་མས་གཟིགས་པ་ལ། ཕག་མོ་དབུ་བཅད་མ་སྐུ་ལུས་ནམ་མཁའ་གང་བའི་འཁོར་དུ། མཁའ་འགྲོ་རྒྱ་མཚོས་བསྐོར་བ་ཞལ་གཟིགས། དེ་ནས་

[146B] གུ་རུ་པདྨ་འབྱུང་གནས་ལ་མཁའ་འགྲོ་སྡེ་ལྔའི་ཚོགས་ཀྱིས་བསྐོར་བ་གཟིགས། གུ་རུའི་ཞལ་ནས། བུ་ཁྱོད་ཕྱོགས་བཞིར་ལྟོས་
ཤིག་གསུང། བལྟས་པས་རང་རང་གི་ཞིང་ཁམས་རྣམས་མཐོང་བས། གུ་རུས་ཁྱོད་ཀྱི་ཞི་རྒྱས་དབང་དྲག་གི་ལས་ཐམས་ཅད་འགྲུབ་བོ་གསུང། དེར་ལོ་དང་
སུམ་པ་སྒོམ་པ་ཆོས་གྲགས། རིན་ཆེན་གྲགས། ལྷ་ཅིག་སོགས་ཀྱི་ཚོགས་འཁོར་ཅིག་མཛད་དུས་མགུར་འདི་གསུངས་སོ།། ཕ་ན་མོ་གུ་རུ། སྟོང་ཁྱབ་
ནམ་མཁའ་ལྟ་བུའི་ངང། །གསལ་ཁྱབ་ཉི་ཟླ་ལྟ་བུ་ཡི། །གསལ་སྟོང་ཆོས་སྐུའི་བླ་མ་ལ། །འགག་མེད་རྩལ་གྱིས་གསོལ་བ་འདེབས། །འོག་མིན་བདེ་
ཆེན་སྨུ་སྟེང་ཁར། །རྡོ་རྗེ་གྲགས་པས་རྒྱང་གླུ་ལེན། །བློ་འདས་ངང་ནས་སྐྱེ་མེད་འཕྱོ། །གཟུང་འཛིན་བྱ་བའི་མིང་ཡང་མེད། །ལྟ་བ་ཐག་ཆོད་བློ་རེ་བདེ། །
དྲན་མེད་ངང་ནས་དྲན་པ་འཕྱོ། །བྱིང་རྒོད་བྱ་བའི་མིང་ཡང་མེད། །སྒོམ་པ་ཐག་ཆོད་བློ་རེ་བདེ། །བྱར་མེད་ངང་ནས་ཞེན་མེད་འཕྱོ། །ཚུལ་ཆོས་བྱ་བའི་མིང་

[147A]༄༅། །ཡང་མེད། །སྤྱོད་པ་ཐག་ཆོད་བློ་རེ་བདེ། །ཆོས་སྐུའི་དབྱིངས་ནས་གཟུགས་སྐུ་འཕྱོ། །འཁྲུལ་སྣང་བྱ་བའི་མིང་ཡང་མེད། །
འབྲས་བུ་ཐག་ཆོད་བློ་རེ་བདེ། །རྒྱལ་ཁམས་ཀློང་ན་རྣལ་འབྱོར་བདེ། །ཕ་ཡུལ་བྱ་བའི་མིང་ཡང་མེད། །ཉེ་དྲུང་ཐག་ཆོད་བློ་རེ་བདེ། །རི་ཁྲོད་འགྲིམ་ཞིང་
ཉམས་རྟོགས་སྐྱོང། །བག་ཆགས་བྱ་བའི་མིང་ཡང་མེད། །རེ་དོགས་བྲལ་བ་བློ་རེ་བདེ། །གཡས་ན་དཔའ་བོའི་བརྡའ་འགྲོལ་ཡོད། །སྣང་བ་བརྡའ་རུ་ཤ་
ར་ར། །གཡོན་ན་དཔའ་མོའི་ཞུ་ལན་ཡོད། །ཐབས་ཤེས་སྦྱོར་བའི་ཆོས་དང་ལྡན། །སྐལ་ལྡན་ཁྱེད་རྣམས་བློ་རེ་བདེ། །ཁོ་བོ་སྒྲུབ་པའི་ས་ཕྱོགས་ནི། །ལྕང་
ལོ་ཅན་དང་ཁྱད་པར་མེད། །བདེ་བ་ཅན་གྱི་ཞིང་ཁམས་ཡང། །འདི་ལས་གཞན་དུ་སྒྲུབ་མི་དགོས། །གནས་འདིར་སྡོད་པའི་གང་ཟག་ལ། །བགེགས་དང་
བར་ཆད་ཐམས་ཅད་མེད། །མཚོག་ཐུན་དངོས་གྲུབ་ཐམས་ཅད་འགྲུབ། །སྒྲུབ་རྒྱུད་ས་འདིར་དར་བར་འགྱུར། །ཁོ་བོའི་སྤྲུལ་པ་གྲངས་མེད་ནི། །གནས་འདིར་

[147B] །ཞེས་གསུངས་དཔོན་སློབ་རྣམས་སྒྲུབ་པ་ལ་བཞུགས། སྐུ་འཚམས་གྲོལ་བ་དང། བྱེས་འགོལ་དུ་སྤྱན་དྲངས། སྐུ་འཚམས་
ལ་ཡོད་པའི་ཚེ། རྣལ་ལམ་དུ། ཟླ་བ་གཅིག་བྱུང་ནས་ཉི་མ་ཕྱི་ལ་ཡོང་གིན་ཡོད་ཟེར་བ་ལ། དེའི་ནང་པར་བཙུན་གཞོན་གཅིག་བྱུང་སྟེ། ང་ཁྱུང་ཚང་པས་
བླ་མ་ལ་གསོལ་བ་འདེབས་སུ་བཏང་པ་ཡིན། སློབ་དཔོན་ཕྱི་ནས་འབུལ་བ་བཅས་ཏེ་ཡོང་གིན་ཡོད་པ་ལ། མཇལ་ཁ་གནང། དེ་ནས་ཡུན་རིངས་མ་ལོན་
པར་ཁྱུང་ཚང་པས་ཕེབས། བཙུན་ཆུང་དང་འཕྲད་མཇལ་ཁ་ཞུས་པས་ད་ལྟ་རང་ཤོག་གསུངས་དྲུང་དུ་ཕྱིན། ཕྱག་རྟེན་བཏང། ཞལ་མཇལ་བའི་མོད་ལ་
དད་པ་ཐུན་མོང་མ་ཡིན་པ་སྐྱེས། ཕྱག་མང་དུ་བཙལ་ནས། སྔར་གྱི་ལོ་རྒྱུས་དང། ད་བདག་ལ་བླ་མ་མི་ལས་འདི་ལྟར་བསྟེན། ང་རང་གིས་འདི་ལྟར་
ཉམས་སུ་བླངས་གསུང་བའི་གདམ་ངག་གཅིག་ཐུགས་ལ་འདོགས་པར་ཞུ་ཞུས་པས། གཏམ་དྲང་རྨི་ལམ་ཡང་བཟང་བས་གདམ་ངག་བྱ་ཡིས་གསུང། དབང་

[148A]༄༅། །གདམ་ངག་ཡོངས་སུ་རྫོགས་པ་ཆིག་རྒྱུད་དུ་གནང། ང་མ་ཤིའི་བར་དུ་བླ་མ་ཡིན་པའི་གཏམ་མ་གཏོང་བར་སོང། ཕྱིས་ཀྱང་མ་
ཡོང་གསུང་བ་ལ། ད་དུང་ལན་གཅིག་ཅི་ནས་མཇལ་ལགས་ཞུས་ཏེ་བཞུད་དོ། །ཕྱིས་འབུལ་བ་མང་པོ་དང་བཅས་དྲུང་དུ་བྱོན། ཞག་ཞེ་དགུ་དབུ་སྔས་སྤྲད་
གདམ་ངག་རྣམས་ལ་ཞུན་ཏིག་བྱས། །ད་བླ་མའི་དྲུང་དུ་སྡོད་པར་ཞུ་ཞུས་པས། མགུར་འདི་གསུངས་སོ།། རིན་ཆེན་བུ་ཁྱོད་རྨི་ལམ་བདུན། །བདག་ལུས་
རྒྱལ་བའི་རྒྱ་མཚོ་ལས། །སྙན་རྒྱུད་བྱིན་བརླབས་གྲུ་གཟིངས་ཀྱིས། །སེམས་ཀྱི་ནོར་བུ་ལོན་རྨིས་བུ། །དད་གུས་ཡེངས་མེད་ནགས་ཚལ་དུ། །བླ་མ་ཡི་དམ་
ལྗོང་ཤིང་ལ། །དམ་ཚིག་སྡོམ་གསུམ་རྨ་བྱ་ལྡིང། །གར་བསྒྱུར་རྨི་ལམ་བཟང་གི་བུ། །གཉིས་མེད་བྱང་ཆུབ་ལམ་ཆེན་དུ། །བླ་མ་ཡི་དམ་འོད་གསལ་གྱིས། །
སྐྱེལ་བསུས་སྐྱེ་མེད་ལམ་ཁྲིད་ནས། །སེམས་ཀྱི་མ་བུ་སྤྲད་རྨིས་བུ། །སྣང་སེམས་གཉིས་ཀྱི་རི་བོ་ལ། །ལྷ་མོ་གར་སྒྱུར་མེ་ཏོག་ཐུ། །སྒེག་མོ་གླུ་ལེན་སྨོན་

[148B] །ཡི་དམ་མེ་ཏོག་ལེན་གྱི་བུ། །དྷཱུ་ཏི་གཉུག་མའི་ཕོ་བྲང་དུ། །བདེ་ཆེན་ཟག་མེད་རྒྱལ་པོ་ལ། །ཡེ་ཤེས་རླུང་གི་བསྙེན་བཀུར་བྱེད། །རླུང་སེཾས་
རང་དབང་བསྒྱུར་གྱི་བུ། །རྨི་ལམ་ཤེལ་སྒོང་གསལ་དངས་ཀྱི། །གཟུགས་བརྙན་བླ་མ་དང་མཇལ་ནས། །འདོད་ཡོན་སྦྲུལ་མདུད་རང་གྲོལ་རྨི། །བྲག་ཆ་རྨི་
ལམ་བརྡ་སྟོན་བུ། །བཅུ་ཕྲག་བདུན་གསུམ་ཆོས་ཉིད་ཀྱི། །བྱི་ཆུང་འཕུར་ནས་ཆོས་སྐུ་ཡི། །རི་ལ་བྱ་ལྡིང་མཁའ་འགྲོའི་གསང། །སྙན་རྒྱུད་མེ་ལོང་བརྟན་
གྱི་བུ། །ཞེས་གསུངས་ཞིང། ད་འདིར་མ་སྡོད་པར་སོང་གསུང། ཆུ་ཁ་ཐུག་སྐྱེལ་མ་མཛད་ནས་མགུར་འདི་གསུངས་སོ།། རི་བོ་མཐོ་དམན་འཁོར་འདས་
ལམ༑ ༑མཉམ་ཉིད་དགེ་སྡིག་སྤང་བླང་བྲལ། །གཟུགས་ནི་འཁྲུལ་སྣང་བདེན་པས་སྟོང། །གཟུགས་བརྙན་མིག་འཕྲུལ་སྙིང་པོ་མེད། །གླུ་ལེན་སྒྲ་སྙན་
བྲག་ཆས་སྟོང། །སྒྲ་ནི་སྒྲས་སྟོང་རྒྱུན་ཆད་སྟོང། །གར་ནི་སྣ་ཚོགས་ངེས་པ་མེད། །གནས་ལུགས་དུ་མ་རོ་ཅིག་གར། །ལམ་ནི་སྨིན་གྲོལ་གསལ་སྣང་ལ།།

[149A]༄༅། །གཞི་མ་དམ་ཚིག་གསལ་དངས་ཡིན། །གནས་ནི་བར་སྣང་གཞལ་ཡས་སུ། །གྲོགས་ནི་གླང་ཆེན་སྤྱོད་འགྲོས་སྐྱོང། །མཇལ་བ་དཔོན་
སློབ་དམ་ཚིག་གིས། །དད་གུས་མ་དང་བུ་རུ་མཇལ། །འཕྲད་པ་ཆོས་ཉིད་བདེན་མཐོང་ཡིན། །ཞེས་གསུངས་ནས་ཚེ་དང་སྒྲུབ་པ་སྙོམས་ཅིག་གསུང་པ་ལ་
ཁྱུང་ཚང་བྲག་ཏུ་ལོ་བདུན་སྒྲུབ་པ་ལ་བཞུགས་པས། ཕུ་རོན་ལ་གྲོང་འཇུག་མཛད་པ། ཡི་དམ་མང་པོ་ཞལ་གཟིགས། ཐུགས་དམ་མཉམ་རྗེས་མེད་པ་སོགས་
རྫུ་འཕྲུལ་ཡོན་ཏན་བསམ་མི་ཁྱབ་པ་མངའ་བ་ཡིན་ནོ། །ཡང་འཁོར་མང་པོ་འཚོགས་པ་རྣམས་ན་རེ། བླ་མའི་དབུ་ཞྭ་འདི་ལ་རྟེན་འབྲེལ་ཅིག་ཡོད་མཆིས་པས་
ཞྭ་ཆོས་ཅིག་ཐུགས་རྗེས་བཟུང་ཞུ་བ་ལ་མགུར་འདི་གསུངས་སོ།། ཕ་ན་མོ་གུ་རུ། ཞྭ་འདི་བྱ་རྒོད་ཕུང་པོའི་རི། །སྟོད་པདྨ་བརྩེགས་པའི་མཆོད་རྟེན་འདི། །
དཀོན་མཆོག་ཕུད་དུ་ཁུར་བའི་རྟགས། །ཞྭ་རྩེ་འཕྲ་ལ་སྙུང་བ་འདི། །ཆོས་སྐུ་བརྟག་པར་དཀའ་བའི་ཞྭ་དུམ་བུ་གསུམ་དུ་བྱུང་བ་འདི། །སྐུ་གསུང་ཐུགས་

[149B] །ཞྭ་འདབ་མ་ལྔ་རུ་བྱུང་བ་འདི། །ཡེ་ཤེས་ལྔ་དང་ལྡན་པའི་རྟགས། །ཞྭ་སྐུད་པའི་སྦྲག་ཙེམ་བརྒྱབ་པ་འདི། །འཁོར་འདས་དབྱེ་རུ་མེད་
པའི་མདུན་དཔལ་གཡེ་བཞིན་དུ་བྱུང་བ་འདི། །སེམས་ཅན་གྱི་འགྲོ་དོན་བྱེད་པའི་ཁ་ཆག་དར་གྱིས་གཏུམས་པ་འདི། །དད་ལྡན་ཡོན་སློབ་འདུ་བའི་
ཞྭ་དབྱིབས་བྱ་རུ་བྱུང་བ་འདི། །རྣལ་འབྱོར་རི་ཁྲོད་འགྲིམ་པའི་ཕྱི་གཡོགས་རས་ཀྱིས་གཏུམ་པ་འདི། །བུ་སློབ་རས་པ་འདུ་བའི་ལར་ཆོས་སྐུའི་
གཡོག་པོ་བྱེད་ཀྱིན་གདའ། །ཞེས་གསུངས་སོ། །ཡང་གྲྭ་པ་འགའ་ཞིག་གི་བྱ་སྤྱོད་ལ་ཅུང་མ་མཉེས་པར་རང་ལ་ཁྲེལ་འདེབས་ཚུལ་གནད་ཀྱིས་གཅུན་པའི་
མགུར་འདི་གསུངས་སོ།༑ ཕ་ན་མོ་གུ་རུ། ད་ལྟ་ཆོས་ཀྱི་ཕྱོགས་སུ་ལེ་ལོ་ཆེ། །བརྩོན་འགྲུས་སྡིག་པའི་ཕྱོགས་སུ་ཆེ། །ལྷ་ཆོས་སྤྱོད་པ་ཅང་གདའ་འམ།།
བསྒོམ་པ་རྫས་དང་ནོར་ལ་བསྒོམ། །ཉམས་མྱོང་སྐྱེ་བར་ཅང་གདའ་འམ། །ལྟ་བ་ལེགས་དང་མི་ལེགས་བལྟ། །སྐྱེ་མེད་རྟོགས་པར་ཅང་གདའ་འམ། །

[150A]༄༅། །སྦྱོད་པ་དགའ་དང་མི་དགའ་སྤྱོད། །ཆགས་སྡང་སྤོང་བར་ཅང་གདའ་འམ། །འབྲས་བུ་ཡིད་སྨོན་ཡུལ་ལ་བྱེད། །ལྷུན་གྲུབ་རྟོགས་
པར་ཅང་བདེ་གསལ་དོན་ལ་མི་གནས་པར། །ཉམས་སུ་ལེན་པར་ཅང་རྣམ་སྨིན་ཀུན་ལ་མི་འཛེམ་པས། །དམ་ཚིག་བསྲུང་བར་ཅང་ཉོན་མོངས་
རྩད་ནས་མ་ཆོད་པར། །དུག་ལྔ་སྤོངས་པ་ཅང་འཛིན་པའི་ཤེས་པ་མ་གྲོལ་བར། །འཁྲུལ་པ་སངས་པ་ཅང་གདའ་འམ། །ཞེས་གསུངས་སོ།། ཡང་ཚེ་
སྐོང་དཔལ་གྱི་དགོན་པར་ཆོས་ཀྱི་འཁོར་ལོ་རྒྱ་ཆེན་པོ་བསྐོར། སློབ་མ་རྣམས་ལ་བླ་མའི་བཀའ་དྲིན་དྲན་པའི་མགུར་འདི་གསུངས་སོ།། ཕ་ན་མོ་གུ་རུ་
མདོ་རྒྱུད་བསྟན་ཆོས་ལ་སོགས་པ། །མང་དུ་ཐོས་པ་མ་བགྱིས་ཀྱང། །རང་ལ་གནས་པ་གཉུག་མའི་དོན། །གཏན་ལ་ཕེབས་པས་རང་རྒྱུད་ཚིམ། །ཆ་ལ་
རྗེ་བཙུན་བཀའ་དྲིན་ཆེ། །མཁས་ཤིང་བཙུན་པ་ལ་སོགས་པའི། །བཤེས་གཉེན་མང་པོ་བསྟེན་ནས་ཀྱང། །སྲིད་ཞི་རྩ་བའི་བླ་མ་ཡིན། །གདམ་ཁ་ཤེས་

[150B] །ཆ་ལ་རྗེ་བཙུན་བཀའ་དྲིན་ཆེ། །རི་ཁྲོད་དགོན་པ་ལ་སོགས་པའི། །གནས་སུ་ཡུན་རིངས་མ་བསྒོམས་ཀྱང། །རྒྱུན་དུ་འཆར་བ་འབྲལ་མེད་
ལས༑ ༑མངོན་དུ་གྱུར་པས་རང་རྒྱུད་ཚིམ། །ཆ་ལ་རྗེ་བྩུན་སྦྱོར་བ་བཞི་ལྡན་ལ་སོགས་པའི། །སྒོ་གསུམ་འབད་རྩོལ་མ་བགྱིས་ཀྱང། །འགྱུ་བ་ཡེ་ཤེས་
འཇུག་པའི་རླུང། །དབང་དུ་འདུས་པས་ཆ་ལ་རྗེ་བྩུན་ས་ལམ་སྔ་ལྟས་ལ་སོགས་པའི། །རྫུ་འཕྲུལ་བསྟེན་རྒྱུ་མི་བདོག་ཀྱང། །དུས་གསུམ་འདྲེན་
པའི་ཐུགས་དགོངས་དེ། །ལྷག་གིས་མཐོང་བས་ཆ་ལ་རྗེ་བྩུན་སྟོབས་བཅུ་མི་འཇིགས་ལ་སོགས་པའི། །ཆེ་བའི་ཡོན་ཏན་མ་ཤར་ཀྱང། །མ་བཅོས་
ཐ་མལ་ཤེས་པ་འདི། །ཆོས་སྐུར་རྟོགས་པས་རང་རྒྱུད་ཚིམ། །ཆ་ལ་རྗེ་བཙུན་བཀའ་དྲིན་ཆེ། །ཞེས་གསུངས་པས། ཡང་སློབ་མ་རྣམས་ན་རེ། ད་དུང་
བླ་མའི་རྣམ་ཐར་གསུང་མགུར་བསླབ་བྱ་ཅིག་ཐུགས་རྗེས་འཛིན་པ་ཞུ་ཞུ་བ་ལ་མགུར་འདི་གསུངས་སོ།། ཕ་ན་མོ་གུ་རུ། འཇིག་རྟེན་བྱ་བ་གཏོང་བ་དང། །

[151A]༄༅། །རྟོགས་པའི་ཉམས་མྱོང་བསྐྱངས་པ་འདི། །ཆོས་རྗེ་གོང་མའི་རྣམ་ཐར་ཡིན། །འཆལ་པ་ཡིན་སྙམ་མི་དགོངས་འཚལ། །འཁོར་དུ་
བཙུན་མོ་བསྟེན་པ་འདི། །བྱང་ཆུབ་དགའ་བདེ་སྒྲུབ་པའི་ཕྱིར། །རྡོ་རྗེ་ཐེག་པའི་རྣམ་ཐར་ཡིན། །སྡོམ་གསུམ་མི་བསྲུང་མི་སྙམ་འཚལ། །ཟས་ལ་གནང་
བཀག་མེད་པ་འདི། །གསང་སྔགས་དམ་ཚིག་བསྲུང་བའི་ཕྱིར། །ཀུ་སུ་ལུ་པའི་རྣམ་ཐར་ཡིན། །ཞིམ་ལྟོ་ཆེ་སྙམ་མི་དྒོངྶ་དགེ་སྦྱོར་གཉིད་ལ་བྱེད་
པ་འདི། །འོད་གསལ་རྒྱུན་ཆད་མེད་པའི་ཕྱིར། །རྟོགས་ལྡན་རྣམས་ཀྱི་རྣམ་ཐར་ཡིན། །རྒྱུ་བ་ངན་སྙམ་མི་དྒོངྶ་ཐ་མལ་སྤྱོད་པ་སྐྱོང་བ་འདི། །སྒོ་
གསུམ་རྩོལ་བ་བྲལ་བའི་ཕྱིར། །རྩ་བ་ཟིན་པའི་རྣམ་ཐར་ཡིན། །དྲེད་པོ་ཡིན་སྙམ་མིཿ་གཙོ་བོར་གཞན་དོན་སྒྲུབ་པ་འདི། །རང་གི་ཞེ་འདོད་ཟད་པའི་
ཕྱིར༑ ༑རྒྱལ་སྲས་རྣམས་ཀྱི་རྣམ་ཐར་ཡིན། །གཡས་ཆུང་ཡིན་སྙམ་བསྒོམ་དུ་མེད་པའི་རྣལ་འབྱོར་ལ། །གནས་པ་བཟང་ངན་མི་བདོག་སྟེ། །དགོན་

[151B] །རྗེས་འཇུག་གང་ཟག་འགའ་རེ་ལ། །རྒྱུད་པའི་རྣམ་ཐར་བསྟན་པ་ཡིན། །བྱ་བ་མ་སྙམ་ཡང་དག་དོན་གྱི་རྣལ་འབྱོར་ལ། །དཔེ་
ཆས་དགོས་པ་མི་གདའ་སྟེ། །ཉམས་མྱོང་ཡི་གེར་འབྲི་བ་འདི། །རྩ་བ་ཟིན་པའི་གང་ཟག་ལ། །ངེས་པའི་ཤེས་པ་བསྐྱེད་པ་ཡིན། །སྒྲོ་འདོགས་མ་ཆོད་མིཿ་
བྱ་བ་བཏང་བའི་རྣལ་འབྱོར་ལ། །འཁོར་གྱིས་དགོས་པ་མི་བདོག་སྟེ། །བཟང་ངན་མེད་པ་བསྟེན་པ་འདི། །འཁོར་ཚེ་སྐྱེ་བ་ཐམས་ཅད་དུ། །གདུལ་བྱར་
སྨོན་ལམ་འདེབས་པ་ཡིན། །ཆགས་ཞེན་ཆེ་སྙམ་སྤྲོས་དང་བྲལ་བའི་རྣལ་འབྱོར་ལ། །འདུ་འཛིའི་དགོས་པ་མི་བདོག་སྟེ། །འཇིག་རྟེན་རྣམ་གཞག་
སྐྱོང་བ་འདི། །སྲིད་པར་འཁྱམས་པའི་སེམས་ཅན་ལ། །ཐར་པའི་ལམ་སྣ་སྟོན་པ་ཡིན། །ཆོས་བརྒྱད་ཡིན་སྙམ་འཕྲལ་ཕྱིད་བྱེད་པའི་རྣལ་འབྱོར་ལ།།
སེར་སྣས་དགོས་པ་མི་བདོག་སྟེ། །ཟས་ནོར་རང་འཚོ་འཛིན་པ་འདི། །དད་གུས་ཐོབ་པའི་སྐྱེ་བོ་ལ། །བསྡུ་བའི་ལག་ལེན་བྱེད་པ་ཡིན། །ཞེ་འདོད་ཡིན་

[152A]༄༅། །སྙམ་མི་དགོངས་འཚལ། །འཆི་རྒྱུ་མེད་པའི་རྣལ་འབྱོར་ལ། །རིམ་གྲོས་དགོས་པ་མི་བདོག་སྟེ། །ཚོགས་ཀྱི་འཁོར་ལོ་བསྐོར་བ་འདི། །
མོས་གུས་ཅན་གྱི་ཡོ་བྱད་ལས། །བླ་མའི་མཆོད་པ་བྱེད་པ་ཡིན། །ཆུད་ཟོས་ཡིན་སྙམ་མི་དགོངས་འཚལ། །ཞེས་གསུངས་སོ། །ཡང་སྤྲེ་སྨྱོན་ན་རེ། ཆོས་
ཅན་ཆོས་ཉིད་ཐམས་ཅད་རང་སེམས་རྟོགས་པ་ལས་གཞན་མི་འདུག་པས། བློ་བདེ་ཟེར་བག་ཡངས་སུ་འདུག་པ་ལ་མགུར་འདི་གསུངས་སོ།། ཕ་ན་མོ་གུ་རུ་
བདག་དང་པོར་ཐུག་སར་གཏུགས་པ་ཡིན། །གྲུབ་ཐོབ་བླ་མ་རས་ལ་གཏུགས། །དེ་ནས་ཞུ་སར་ཞུས་པ་ཡིན། །ནཱ་རོ་པ་ཡི་བུ་རྒྱུད་ལ། །རྒྱ་བོད་གཉིས་སུ་
གདམས་པ་ཞུས། །དེ་ནས་བསྒོམ་སར་བསྒོམས་པ་ཡིན། །ཅུང་པ་མཆོག་དཀར་དགོན་པ་རུ། །སྙིང་རུས་སྐྱེད་ནས་ཡུན་རིངས་བསྒོམས། །ཐ་མ་འཁྱམས་
སར་འཁྱམས་པ་ཡིན། །རྒྱ་བོད་གཉིས་སུ་སྲོག་དོར་འཁྱམ། །ད་ལྟ་ཕྱོགས་རིས་མེད་པ་ཡིན། །བདག་དང་པོ་དད་པ་སྐྱེས་ནས་ཀྱང། །ད་དུང་སྐབས་སུ་

[152B] །ལེ་ལོས་རྣལ་འབྱོར་སླུ་སླུ་འདྲ། །བརྩོན་འགྲུས་གྲོགས་དང་མི་འབྲལ་འཚལ། །བདག་དང་པོ་ཉེ་དྲུང་སྤང་ནས་ཀྱང། །ད་དུང་འཁོར་ལ་
གདུང་སེམས་སྐྱེ། །ཆོས་བརྒྱད་ཀྱི་རྣལ་འབྱོར་སླུ་སླུ་འདྲ། །འགྲོ་བའི་ངོ་བསྲུངས་མི་བགྱིད་འཚལ། །དང་པོར་ཐོད་རྒལ་དུ་འཁྱམས་ནས་ཀྱང། །ད་དུང་སྐྱིད་
སྡུག་ལ་བླང་དོར་བྱུང། །སྙིང་རུས་ཀྱིས་རྣལ་འབྱོར་སླུ་སླུ་འདྲ། །དམིགས་མེད་ཀྱི་སེམས་དང་མི་འབྲལ་འཚལ། །དང་པོ་སྐྱེ་མེད་བསྒོམས་ནས་ཀྱང། །ད་དུང་
སྐབས་སུ་ཐེ་ཚོམ་སྐྱེ། །ལྟ་བས་རྣལ་འབྱོར་སླུ་སླུ་འདྲ། །སྤྲོས་བྲལ་གྱི་སེམས་དང་མི་འབྲལ་འཚལ། །དང་པོ་སྐྱེ་མེད་བསྒོམས་ནས་ཀྱང། །ད་དུང་སྐབས་
སུ་རྣམ་རྟོག་སྐྱེ། །བསྒོམ་པས་རྣལ་འབྱོར་སླུ་སླུ་འདྲ། །མ་ཡེངས་ཐབས་དང་མི་འབྲལ་འཚལ། །དང་པོ་ཆགས་མེད་བྱས་ནས་ཀྱང། །ད་དུང་སྐབས་སུ་འཛིན་
པ་བྱུང། །སྤྱོད་པས་རྣལ་འབྱོར་སླུ་སླུ་འདྲ། །ཞེན་མེད་སེམས་དང་མི་འབྲལ་འཚལ། །དང་པོར་རེ་དོགས་སྤངས་ནས་ཀྱང། །ད་རུང་སྐབས་སུ་རེ་དོགས་

[153A]༄༅། །བྱུང༑ ༑འབྲས་བུས་རྣལ་འབྱོར་སླུ་སླུ་ནས། །རེ་མེད་ཀྱི་སེམས་དང་མི་འབྲལ་འཚལ། །ཞེས་གསུངས་ནས། སྐུ་མཚམས་ལ་
དམ་པར་བཞུགས་སོ། །ཡང་སྤྲེ་སྨྱོན་འབུམ་གྲགས་ལ་སོགས་པའི་སློབ་མ་རྣམས་ལ། ཆོས་ལ་བསྐུལ་བའི་མགུར་འདི་གསུངས་སོ།། ཕ་ན་མོ་གུ་རུ་
བྱིན་བརླབས་ཀྱི་རྩ་བ་མོས་གུས་ཡིན། །ལྟེམ་རྐྱང་གི་དབང་དུ་མ་སོང་བར། །གསོལ་བ་ཐོབ་ཅིག་སྤྲང་པོ་ཀུན། །ཐུགས་དགོངས་མཐོ་བ་ང་རང་ཤེས། །
ཉམས་ལེན་རྩ་བ་གཉེན་པོ་ཡིན། །བརྗེད་ངས་ཀྱི་དབང་དུ་མ་སོང་བར། །དྲན་པས་ཟུང་ཅིག་གོང་དུ་འཕེལ་བར་ད་རང་དགེ་སྦྱོར་གྱི་རྩ་བ་སྙིང་རུས་ཡིན། །
བློ་ཡེངས་ཀྱི་དབང་དུ་མ་སོང་བར། །སྡུག་སྲན་སྐྱེད་ཅིག་ཅི་བསམ་འགྲུབ་པར་ངཿ་ཐབས་ལམ་གྱི་རྩ་བ་དམ་ཚིག་ཡིན། །གཡོ་སྒྱུའི་དབང་དུ་མ་སོང་
བར༑ ༑ངོ་ལྐོག་བསྲུངས་ཅིག་ཉེས་ལྟུང་སེལ་བ་ངཿ་བདེ་སྡུག་གི་རྩ་བ་རང་སེམས་ཡིན། །ཞེན་བློའི་དབང་དུ་མ་སོང་བར། །མོས་གུས་སྐྱེད་ཅིག་སྤྲང་

[153B] །ཞེས་གསུངས་སོ། །ཡང་རྣལ་འབྱོར་ཕོ་མོ་རྣམས་འདུ་འཛིའི་དབང་དུ་གཟིགས་ནས། མགུར་འདི་གསུངས་སོ། །
ཕ་ན་མོ་གུ་རུ། ཁྱེད་ཚེ་འདི་རྒྱབ་ཏུ་མི་སྐྱུར་བར། །ད་དུང་འཇིག་རྟེན་གྱི་རྣམ་གཞག་སྐྱོང། །འཆི་བ་རྒྱུད་ལ་མ་སྐྱེས་སམ། །ཁེང་གྲགས་ཅན་ལ་དོགས་
པ་ཡོང། །གཅིག་པུར་རི་ལ་མི་སྒོམ་པར། །ད་དུང་དགོན་པའི་འདུ་འཛི་སྤྱོད། །སྲིད་པའི་མཚན་ཉིད་མ་གོ་འམ། །གཞི་སྲེད་ཅན་ཁྱོད་ལ་དོགས་པ་ཡོད། །
སྤྱོད་ལམ་དམན་ས་མི་འཛིན་པར། ད་དུང་རང་གཞན་སྒྲོ་སྐུར་འདེབས། །རང་སྐྱོན་རང་གིས་མི་མངོན་ནས། །སྨྲ་གཞི་མཁན་ཁྱོད་ལཿ་ལྟོ་རྒྱབ་ལ་གྱོང་
ཅིག་མི་ཁུར་བར། །ད་དུང་ཞིམ་དགུ་མངར་དགུ་འདོད། །དཀའ་ཐུབ་སྲངས་སུ་མི་འཇུད་དམ། །ཞིམ་ལྟོ་ཅན་ཁྱོད་ལཿ་ཡང་དག་གི་བཤེས་གཉེན་མི་ཚོལ་
བར༑ ༑ད་དུང་ཟོག་པོ་ཟོག་མོ་བསྟེན། །བླ་མའི་འདམ་ཀ་མ་ཤེས་སམ། །ལས་མེད་བོ་ཁྱོད་ལཿ་འོད་གསལ་རྒྱུན་ཆགས་མི་བསྒོམ་པར། ད་དུང་

[154A]༄༅། །ཞེ་འདོད་པར་ཆད་སྒྲུབ། །རྟོགས་པའི་ཡེ་ཤེས་མ་ཤར་རམ། །གཡེང་བ་ཅན་ཁྱོད་ལཿ་ཉམས་མྱོང་བྱུང་རྒྱལ་མི་སྐྱོང་བར། །ད་
དུང་སྣང་བ་དགག་སྒྲུབ་བྱེད། །ཐར་པའི་ལམ་ངོ་མ་ཤེས་སམ། །ཆོས་རྒྱུས་མེད་ཁྱོད་ལཿ་བླ་མའི་མོས་གུས་མི་སྐྱོང་བར། །ད་དུང་ཡིག་ནག་གི་
དཔེ་ཆ་བསོག་སྒྲོ་འདོགས་ནང་ནས་མ་ཆོད་དམ། །ཟིན་བྲིས་མཁན་ཁྱོད་ལ་དོགས་པ་ཡོད། །ཞེས་གསུངས་སོ།། དེར་སྐུ་མཚམས་ཤིན་ཏུ་དམ་པར་
བཞུགས་དུས། ནུབ་གཅིག་རྣལ་དང་འོད་གསལ་འདྲེས་པའི་ངང་ལ། ནམ་མཁར་བུད་མེད་ཅིག་བྱུང་སྟེ། རས་ཆུང་བ་མྱུར་དུ་བླ་མ་དང་མཇལ་དུ་མ་ཕྱིན་
ན༑ བླ་མ་དག་པ་མཁའ་སྤྱོད་དུ་གཤེགས་ནས། ཚེ་འདིར་མི་མཇལ་བར་འདུག་གོ་ད་ལྟ་རང་སོང་ཤིག་ཟེར་བས་ཐུགས་ཐོན་འགྲོ་བ་ལྟ་བུ་ཞིག་བྱུང། ནམ་
ལངས་པ་དང་མོས་གུས་བླ་མའི་རྣལ་འབྱོར་གྱི་ངང་ནས་རླུང་ཐུན་ཅིག་བཟུང་སྟེ་བྱོན་པས། བོང་འགྲོས་པའི་ཟླ་ལམ་གཉིས་སྔ་གྲོ་གཅིག་གིས་ཆོད། སྤོ་ཟེ་

[154B] རྗེ་བཙུན་ཡང་ཆུ་བར་ནས་ཡར་ཕེབས་པ། འཕོང་དཀར་ལེབ་ཏུ་མཇལ། ཕྱག་བཙལ་ཞབས་སྤྱི་བོར་བླངས། སྐུ་
ཁམས་བྡེའམ་ཞེས་བསྙུན་དྲིས་པས། ང་ཁམས་བདེ། བུ་རས་ཆུང་པ་འགྲོ་དོན་རྒྱ་ཆེ། ཉམས་རྟོགས་གོང་འཕེལ་དུ་གྱུར་ཞིང་ཁམས་བདེ་བར་བྱུང་ངམ་
ལར་ཆོས་ཐམས་ཅད་རྨི་ལམ་སྒྱུ་མ་ཡིན། །རང་རེ་ཕ་བུ་གཉིས་ཡང་ཡང་ཨེ་འཕྲད་མི་ཤེས་པས་དཀོན་པའི་འདུ་ཤེས་གྱིས་ཤིག་རས་ཆུང་པ་རང་ཕྱི་ལ་
ཤོག་ངས་ཁྱོད་ཀྱི་སྣ་ལེན་གྱི་གྲབས་བྱེད་དུ་འགྲོ་གསུང་སྔོན་ལ་ཕེབས། རས་ཆུང་པས་ཕྱི་ལ་བྱོན་ནས་ཆུ་བར་གྱི་གཟིམས་ཕུག་གི་སྒོ་རྩར་ཕེབས་པས་
བུ་སློབ་ཐམས་ཅད་མཆོད་པ་འབུལ་ཞིང་འདུག་ཁྱད་པར་རས་པ་གཞོན་པ་འགས་རས་ཆུང་པ་ནང་དུ་མ་བཏང་བས། ཐུགས་སྐྱོ་ནས་སྨྲེ་སྔགས་ཀྱི་གདུང་
དབྱངས་འདི་ཕུལ་ལོ།། རྗེ་འགྲོ་བའི་མགོན་པོ་རྡོ་རྗེ་འཆང། །ཁྱེད་མཁྱེན་བརྩེ་ནུས་པར་ལྡན་ན་ཡང། །འབངས་བདག་ལ་མ་སྐྱབས་ཅི་ཞིག་ཕན། །

[155]

[164][MISSING PAGE]

[165A]༄༅། །ཉམས་ཐག་པའི་སྨྲེ་སྔགས་གསན་ལགས་སམ། །འོ་དོད་གདུང་དབྱངས་ཐལ་ལོ་བླ་མ་རྗེ། །ཕ་མཇལ་བར་འདོད་ནས་ཞབས་
དྲུང་སྙོགས། །ཕ་ཐུགས་རྗེས་གཟིགས་ཅིག་བཀའ་དྲིན་ཅན། །རྗེ་དུས་གསུམ་སངས་རྒྱས་ཁྱོད་ཉིད་ལ། །སྤྲང་སྒོ་གསུམ་གུས་པས་ཕྱག་འཚལ་བསྟོད། །
ཉམས་རྟོགས་ཏིང་འཛིན་མཆོད་པ་འབུལ། །ལོག་ལྟ་སྡིག་སྒྲིབ་མཐོལ་ལོ་བཤགས། །གཞན་དོན་ཐུགས་རྗེས་རྗེས་ཡིད་རང། །ཆོས་ཀྱི་འཁོར་ལོ་བསྐོར་
བཞིན་དུ། །སྐུ་གསུམ་རྒྱལ་སྲིད་བརྟན་པར་བཞུགས། །ཐོས་བསམ་སྒོམ་སྒྲུབ་དགེ་བ་རྣམས། །རྗེ་བཙུན་ཐུགས་དགོངས་རྫོགས་ཕྱིར་བསྔོ། །དང་པོ་
བླ་མའི་ཐུགས་ཟིན་ང། །ད་ལྟ་པུར་ལ་མཇལ་དབང་མེད། །བསོད་ནམས་མེད་པས་ཞལ་མ་མཇལ། །དངོས་སུ་མཇལ་བའི་བསྐལ་མེད་ནའང། །པུར་
ཞལ་མངོན་སུམ་མཐོང་བར་ཤོག་དངོས་སམ་ཉམས་ཀྱི་སྣང་བ་ལ། །གེགས་སེལ་ཅེས་པའི་གདམ་ངག་ཞུ། །ཞུ་དོན་གསོལ་བ་བཏབ་པ་བཞིན། །བུ་ལ་

[165B] །ཕ་ཡི་མཁྱེན་བརྩེས་སུ་ལ་སྐྱོང། །ཕ་ཐུགས་རྗེའི་ལྕགས་ཀྱུས་བཟུང་དུ་གསོལ། །ཞེས་ཕུལ་བས། པུར་ལ་མེ་རང་འབར་བྱུང་
ཕྱག་གཡོན་ཞལ་འགྲམ་སྐྱོར། །གཡས་མེ་ལྕེ་མནན་ནས། རས་ཆུང་པའི་གླུ་ལེན་དུ་ཐ་ཚིག་སྙིང་པོ་གནད་དྲུག་གི་མགུར་འདི་གསུངས་སོ།། བུ་སྙིང་
དང་འདྲ་བའི་རས་ཆུང་པ། །ཁ་ཆེམས་ཐ་ཚིག་གླུ་ལ་ཉོན། །ཁམས་གསུམ་འཁོར་བའི་གྲོང་ཁྱེར་ན། །སྒྱུ་ལུས་ཀྱི་ཕུང་པོ་སྡིག་པོ་ཆེ། །ལྟོ་གོས་ཀྱི་ཞེན་
པ་སྒྲུབ་སྒྲུབ་ནས། །འཇིག་རྟེན་བྱ་བ་ཐོངས་དུས་མེད། །འཇིག་རྟེན་ཞེན་པ་ཐོང་ཅིག་རས་ཆུང་པ། །སྒྱུ་མ་ལུས་ཀྱི་གྲོང་ཁྱེར་ན། །རང་སེམས་དངོས་
མེད་སྡིག་པོ་ཆེ། །ལུས་ཤ་ཁྲག་གི་རྗེས་སུ་འབྲངས་འབྲངས་ནས། །སྐྱེ་ཤི་རྩད་ནས་ཆོད་དུས་མེད། །སེམས་གཞི་རྩ་ཆོད་ཅིག་རས་ཆུང་པ། །རིགས་
དྲུག་འཁྲུལ་པའི་གྲོང་ཁྱེར་ན། །མ་རིག་རྣམ་རྟོག་སྡིག་པོ་ཆེ། །དོན་མེད་ཆགས་སྡང་བྱེད་བྱེད་ནས། །སེམས་བཏང་སྙོམས་ཀྱི་ངང་དུ་གནས་དུས་མེད། །

[166A]༄༅། །སེམས་ཆགས་སྡང་སྤོངས་ཤིག་རས་ཆུང་པ། །ཚེ་འདི་ཕྱི་གཉིས་ཀྱི་བར་ཞེད་ན། །བར་དོའི་རྣམ་ཤེས་སྡིག་པོ་ཆེ། །ལུས་མེད་ལུས་
དང་འགྲོགས་འགྲོགས་ནས། །སེམས་ཆོས་ཉིད་མ་བུ་མཇལ་དུས་མེད། །སེམས་རློད་ལ་ཞོག་ཅིག་རས་ཆུང་པ། །བཀའ་ལུང་རིགས་གཉིས་ཀྱི་བར་ཤེད་ན། །
སེམས་བྱུང་ཡེ་ཤེས་སྡིག་པོ་ཆེ། །བློ་བུར་གྱི་རྐྱེན་ཁ་འགྲིམ་འགྲིམ་ནས། །སེམས་ཉིད་རྩ་བརྡར་ཆོད་དུས་མེད། །སེམས་ཉིད་སྤྲོས་པ་ཆོད་ཅིག་མི་
མངོན་ནམ་མཁའི་དབྱིངས་ཤེད་ན། །དུས་གསུམ་སངས་རྒྱས་ཞལ་རྫུན་མཁན། །དྲང་དོན་གྱི་བློ་ཁྲིད་གསུང་གསུང་ནས། །ངེས་པའི་དོན་ལ་རྟོགས་དུས་
མེད༑ ༑ཚིག་ཐ་སྙད་སྤོངས་ཤིག་བླ་མ་ཡི་དམ་མཁའ་འགྲོ་གསུམ། །གཅིག་ཏུ་དྲིལ་ལ་གསོལ་བ་ཐོབ། །ལྟ་བ་དང་སྒོམ་པ་སྤྱོད་པ་གསུམ། །གཅིག་
ཏུ་དྲིལ་ལ་ཉམས་སུ་ལོང། །ཚེ་འདི་དང་ཕྱི་མ་བར་དོ་གསུམ། །གཅིག་ཏུ་དྲིལ་ལ་འདྲིས་སུ་ཆུག་རྗེ་དུས་གསུམ་སངས་རྒྱས་བྱོན་ལགས་ཀྱང། །དོན་དེ་

[166B] །དེ་ཉམས་སུ་ལོང་ཅིག་རིགས་ཀྱི་བུ། །ཅེས་གསུངས་ཏེ། སླར་ཡང་འོད་གསལ་གྱི་ངང་ལ་ཐིམ་མོ། །དེ་ནས་རས་ཆུང་པས་
རས་པ་རྣམས་ལ་ཐ་ཚིག་གི་ཞལ་བཀོད་དང། ཁྱད་པར་རས་པ་གསར་པ་ཐོག་པ་ཅིག་ལ་ཆོས་དང་གདམ་ངག་ལ་སོགས་པ་གནང་ནས་མགུར་འདི་གསུངས་
སོ༑༑ ཕ་ན་མོ་གུ་རུ། སྐུ་གསུམ་མངོན་འགྱུར་ཆོས་ཀྱི་རྗེ། །འབྲེལ་ཚད་དོན་ལྡན་རིན་པོ་ཆེ། །དཔལ་བཞད་པ་རྡོ་རྗེའི་ཞབས་ལ་འདུད། །ཁྱེད་གསར་
པའི་རས་བུ་ང་ལ་ཉོན། །འཁྲུལ་པ་རྩད་ནས་མ་ཆོད་པར། །ལྟ་བ་རྟོགས་སོ་མ་ཟེར་ཨང། །བློས་བྱས་ལྟ་བ་འཁྲུལ་པ་འདི། །སྣང་བ་རྒྱ་ཡིས་མ་ཐེབས་
བར༑ ༑རྣལ་འབྱོར་ཡིན་ནོ་མ་ཟེར་ཅིག་ཤེས་བྱའི་རྫུན་ཕུགས་གདིབ་པར་དཀའ། །དྲན་རྟོག་དབྱིངས་སུ་མ་ཡལ་བར། །དགེ་སྡིག་མེད་ཅེས་མ་ཟེར་ཨང། །
སྤང་བླང་འདོར་ལེན་རྒྱུན་དུ་གཅེས། །དངོས་འཛིན་ནང་ནས་མ་ལོག་པར། །ཉམས་མྱོང་ཅན་ཡིན་མ་ཟེར་ཨང། །ཤེས་བྱའི་སྒྲིབ་པ་སྲ་ཞིང་འཁྲེགས། །རྟོགས་

[167A]༄༅། །པ་མཐའ་རུ་མ་ཕྱིན་པར། །འཆི་བས་མི་འཇིགས་མ་ཟེར་ཨང། །གཟུང་འཛིན་འཁྲུལ་པ་གར་ཡང་སླེབ། །མངོན་ཤེས་རིམ་
གྱིས་མ་ཤར་བར། །སྤྱོད་པ་ཐོ་ཅོ་མ་བྱེད་ཅིག་ལོག་པའི་ལམ་དུ་འགྲོ་ཉེན་ཡོད། །ཆོས་བརྒྱད་ཞེན་པ་མ་ཐོངས་པར། །རི་ཁྲོད་གནས་ནས་མ་འབབ་
ཅིག་བདུད་ཀྱི་ལག་ཏུ་ཚུད་ཉེན་ཡོད། །འབྲས་བུ་དོན་དང་མ་ལྡན་ན། །ང་རྒྱལ་ཁ་ཕོ་མ་ཆེ་མཛོད། །ཞེས་གསུངས་ནས། བླ་མ་རང་ལ་བླ་མས་
གནང་བའི་བླ་མའི་ན་བཟའ། ཕྱག་མཁར་སོགས་བྱིན་བརླབས་ཀྱི་རྟེན་དང། དྭགས་པོ་རིན་པོ་ཆེ་ལ་གནང་བའི་བྱིན་བརླབས་ཀྱི་རྟེན་རྣམས་བསྣམས་ཏེ་
དབུས་ཕྱོགས་འབྱོན་པས། དྭགས་པོ་རིན་པོ་ཆེ་རྗེ་བཙུན་གྱི་དྲུང་དུ་ཡར་མཇལ་བ་ལ་བྱོན་པ་འགག་རྩ་བར་མཇལ། དེར་བླ་ མ་  ཞིང་གཞན་ལ་གཤེགས་པའི་ལོ་
རྒྱུས་དང། བྱིན་བརླབས་རྣམས་ཕུལ་བས། ཤིན་དུ་མྱ་ངན་གྱིས་གདུངས་པར་མཛད་པ་ལ། རྗེ་བཙུན་རས་ཆུང་པས། རང་སེམས་འོད་གསལ་ཆོས་

[167B] རང་གི་སེམས་འོད་གསལ་བ་དང། བླ་མའི་ཐུགས་གཉིས་སུ་མེད་པས། བླ་མ་ཡང་རང་གི་སེམས་ཡིན་ཞིང། སེམས་
ལས་ལོགས་པའི་བླ་མ་གཞན་ཞིག་ལོགས་ན་མེད་པས། དེ་ལྟ་བུའི་ཐུགས་ངལ་བ་མ་མཛད་གསུངས་ཏེ་དབུགས་དབྱུང་བར་མཛད། དེ་ནས་དྭགས་པོ་
རིན་པོ་ཆེས་ཁོང་རང་གི་གནས་སུ། རྗེ་བཙུན་རས་ཆུང་པ་སྤྱན་དྲངས་ཏེ། ལུས་མེད་མཁའ་འགྲོའི་ཆོས་སྐོར་རྣམས་དང། སྙན་རྒྱུད་ཀྱི་གདམ་ངག་འགའ་
ཞིག་དང། གེགས་སེལ་གྱི་སྐོར་མང་དུ་ཞུས། དེ་ནས་ལོ་རོ་བྱས་འགོལ་དུ་ཕེབས་ཏེ། ཉེ་གནས་རིན་ཆེན་གྲགས་སྒོམ་དུ་བཅུག་པས། གྲུབ་པ་ཐོབ་པའི་
རྣལ་འབྱོར་པ་ཅིག་བྱུང་ངོ། །ཡང་སྐབས་ཅིག་ཏུ། ཞག་བཅོ་ལྔ་ཙམ་གསོལ་བ་འདྲངས་པ་མི་བཞེས་པར་བཞུགས་ནས། ཁྱེད་ལ་སྣང་བ་འདི་ཇི་ལྟར་འདུག་
ང་ལ་བདེ་སྟོང་གི་གྲོགས་སུ་འདུག་གསུང་མགུར་འདི་གསུངས་སོ།། ས་ནི་སྒྱུ་ལུས་ཞེན་མེད་ཅིང། །ཆུ་ནི་ཟག་མེད་བདེ་རྒྱུན་བབས། །མེ་ནི་བདག་ལྟའི་

[168A]༄༅། །བུད་ཤིང་བསྲེགས། །རླུང་ནི་འོད་གསལ་འགྲོ་འོང་མེད། །ནམ་མཁའ་སྤྲོས་བྲལ་བརྗོད་དུ་མེད། །ཞེས་གསུང་ཞིང་ཁྱེད་རྣམས་ལ་
སྣང་བ་འདི་ཅིར་སྣང། ང་ལ་ནི་ཟག་པ་མེད་པའི་བདེ་བར་འདུག་གསུང་ཞིང་འདི་སྐད་གསུང། །གཟུགས་ནི་སྣང་སྟོང་དབྱེར་མེད་ཅིང། །སྒྲ་ནི་གྲགས་སྟོང་
བརྗོད་དུ་མེད། །རྟོགས་པ་བདེ་སྟོང་ཟུང་དུ་ཆུད། །དོན་ཆེན་རྟོགས་ཀྱི་གང་ཟག་ལ། །རྩོལ་མེད་བྱང་ཆུབ་ལམ་པོ་ཆེ། །གསུངས་སོ། །དེར་ཆོས་གནང་
བའི་དུས་སུ་ཅིག་ཆར་དུ་ངོ་འཕྲོད་པ་མང་དུ་བྱུང་ནས་མགུར་འདི་གསུངས་སོ།། ཕ་ན་མོ་གུ་རུ། འཁྲུལ་བ་རྩད་ནས་ཆོད་ལགས་པས། །མ་རིག་འཁྲུལ་
པ་བརྗེད་ནས་ཐལ། །སྐུ་གསུམ་འབྲལ་མེད་དོན་བསྒོམས་པས། །བསྒོམ་བློའི་ཤེས་པ་བརྗེད་ནས་ཐལ། །ཞེན་མེད་ཉམས་སུ་ལེན་ལེན་ནས། །ལོག་
འཚོའི་ལོངས་སྤྱོད་བརྗེད་ནས་ཐལ། །སྙན་བརྒྱུད་གདམ་ངག་སེམས་སེམས་ནས། །ཡིག་ནག་ཟིན་བྲིས་བརྗེད་ནས་ཐལ། །རང་སེམས་གཏན་ལ་འབེབས་

[168B] །རྒྱུད་འབྲེལ་ཐ་སྙད་བརྗེད་ནས་ཐལ། །སྒྱུ་ལུས་ལ་དགོན་པ་བྱེད་བྱེད་ནས། །སྡེ་འཛིན་དགོན་པ་བརྗེད་ནས་ཐལ། །གཅིག་བུར་ཉམས་
སུ་ལེན་ལེན་ནས། །འཁོར་མང་ངོ་བསྲུངས་བརྗེད་ནས་ཐལ། །དམིགས་པ་མེད་པར་འཁྱམ་འཁྱམ་ནས། །ཐེར་ཟུག་སྡོད་པ་བརྗེད་དེ་ཐལ། །དམན་པའི་
སྤྱོད་པ་བྱེད་བྱེད་ནས། །མི་ཆེན་རེ་བ་བརྗེད་དེ་ཐལ། །འདི་དང་ཕྱི་མ་བར་དོ་གསུམ། །མཉམ་པ་ཉིད་དུ་བསྒོམ་བསྒོམ་ནས། །འཆི་བས་འཇིགས་པ་བརྗེད་
དེ་ཐལ། །ཞེས་གསུངས་སོ། །ཡང་དེ་དུས་སྐྱེས་པ་རས་ལོས་ཕྱོན་པ་མང་དུ་བྱུང་སྟེ་གྲལ་ཁད་མཛད་ནས་མགྲིན་གཅིག་ཏུ་འདི་སྐད་ཟེར་རོ། །ཀྱེ་ཧོ་
རྗེ་བཙུན་རས་ཆུང་པ། །ཁང་སྟོང་ཅིག་ན་ནད་པ་ཅིག་ནད་དུ་ཅི་ཞིག་ན་བ་ཡིན། །ལམ་འཕྲང་དོག་བོའི་སྒོ་ཁྱི་དེ། །ཟ་བ་ཅི་ལ་ཟ་བ་ཡིན། །ཐང་ཁ་ཅིག་
ན་ངམ་འབྲོག་ཅིག་ཅི་ཞིག་ལ་ནི་གནང་བ་ཡིན། །ཐར་དང་མ་ཐར་གཉིས་པོ་ནི། །གང་ཐར་གང་མ་ཐར་བ་ཡིན། །གཡུ་འབྲུག་ཆེ་ལ་ཆར་མེད་པ། །ཅིའི་

[169A]༄༅། །གནད་ཀས་མེད་པ་ཡིན། །མི་རོ་གཅིག་ལ་བུ་ཆུང་རྩེ། །རྩེད་མོ་ཅི་ལ་རྩེ་བ་ཡིན། །འགྲོ་བའི་ངོ་བསྲུང་བྱེད་པ་དེ། །རང་དོན་ཤོར་
བ་མ་ཚོར་བ། །ཅིའི་གནད་ཀས་མ་ཚོར་ཡིན། །རྒྱ་མཚོའི་གཏིང་གི་རིན་ཆེན་རྡོ། །གཏིང་གསལ་ཁ་ལ་མི་གསལ་བ། །ཅིའི་གནད་ཀས་མི་གསལ་
ཡིན༑ ༑རྟོགས་པ་བརྟན་བོར་མ་གྱུར་བར། །ཚོགས་གཉིས་བསོག་ཐབས་ཇི་ལྟར་ཡིན། །དེ་རྣམས་ལྐུགས་པར་ཤོར་བ་ན། །སེམས་ཅན་འགྲོ་དོན་ཇི་
ལྟར་འབྱུང། །རྟོགས་ཚད་བཅུའི་དྲི་བ་འདི། །རྗེ་བཙུན་ཐུགས་ལ་ཇི་ལྟར་དགོངས། །ཞེས་ཟེར་བ་ལ། དཔའ་བོའི་བརྡའ་དྲི་བར་འདུག་དགོངས་ནས་
མགུར་འདི་གསུངས་སོ།། ཀྱེ་ཧོ་དགོངས་དང་དཔའ་བོའི་ཚོགས། །ཁམས་གསུམ་འཁྲོ་བའི་ཁང་པ་ན། །མ་རིག་པ་ཡི་སེམས་ཉིད་ན། །བསྐྱེད་
རྫོགས་གཉིས་ཀྱི་ལམ་འཕྲང་ན། །བསོད་ནམས་ཆེ་ཆུང་ནུས་པ་འབྱུང། །ཤེས་པ་བཤེས་གཉེན་ཉམས་མྱོང་བཟང། །ཉམས་ལ་ཞེན་པའི་གང་ཟག་ལ།།

[169B] །མ་དག་པ་ལ་ངམ་འབྲོག་སྣང། །དག་པ་ཡེ་ཤེས་སྣང་བ་སྟེ། །འདབ་གཤོག་ལྡན་ལ་ཐོགས་རྡུགས་མེད། །རྟོགས་ཤིང་
བརྟན་པའི་རྗེ་བཙུན་ཐར། །རྟོགས་ཤིང་བརྟན་པས་འབྲས་བུ་འགྲུབ། །ཐ་སྙད་མཁན་ལ་ཕྱོགས་རིས་ཆེ། །སྐུ་གསུམ་འབྲས་བུ་མེད་པ་ཡིན། །སྣང་བ་
རྟོག་མེད་མི་རོ་ལ། །རྣལ་འབྱོར་ཉམས་ཀྱི་བུ་ཆུང་རྩེ། །འཕགས་པའི་ཐུགས་རྗེ་མ་འགགས་པས། །མ་རྟོགས་སེམས་ཅན་དོན་བྱེད་ཀྱང། །སེམས་ལས་
བྱུང་བའི་དྲན་པ་ནི། །སྣ་ཚོགས་སེམས་ཀྱི་རྩེད་མོར་ཤེས། །སྙིང་པོ་དོན་གྱི་སེམས་ཉིད་དེ། །ཀུན་ལ་ཡོད་དེ་རྟོགས་པ་མེད། །གདམ་ངག་ཅན་ལ་
གསལ་ཏེ་མཆི། །བསོད་ནམས་ལ་ནི་བསོད་ནམས་ཏེ། །ཡེ་ཤེས་ལ་ནི་ཡེ་ཤེས་འབྱུང། །ཚོགས་གཉིས་རྩེ་བསྒྲགས་སོགས་ལ་ཡིན། །དཔེར་ན་ནོར་
བུ་རིན་ཆེན་དེ། །རྩོལ་མེད་སེམས་ཅན་དོན་འབྱུང་ལྟར། །དེ་བཞིན་ཆོས་སྐུ་འགྱུར་མེད་ལས། །འབད་རྩོལ་མེད་པར་གཟུགས་སྐུ་གཉིས། །སྐལ་ལྡན་

[170A]༄༅། །སྣང་བ་ཤར་བ་ཡིན། །རྟོགས་ཚད་བཅུའི་དྲི་བ་དེ། །རྣལ་འབྱོར་བདག་གིས་དེ་ལྟར་རྟོགས། །ཞེས་གསུངས་པས། ཐམས་
ཅད་ངོ་མཚར་སྐྱེས་ཕྱག་བཙལ་ནས། འཇའ་ཡལ་བ་བཞིན་སོང་ངོ། །ཡང་གཡང་མགོས་མའི་བུ་མོས། །ཚོགས་འཁོར་གཅིག་བསྐོར་བའི་མི་རྣམས་
གྱེས་པའི་ཤུལ་དུ། བུད་མེད་རྒྱན་དང་བཅས་པ་མང་དུ་བྱུང་ནས་མགྲིན་གཅིག་ཏུ་འདི་སྐད་ཟེར་རོ།། ཀྱེ་ཧོ་རྗེ་བཙུན་རས་ཆུང་པ། མདུང་མེད་ནམ་
མཁའ་ཅི་ལ་བསྐོར། །བྱད་མེད་མེ་ལོང་ཅི་ལ་བལྟ། །ལུས་མེད་སྐས་ལ་ཇི་ལྟར་འཛེག་ཆུ་མེད་གྲུ་ཟིང་ཅི་ལ་བཏང། །ཉིན་མོ་མར་མེ་ཅི་ལ་འདེགས། །
ལྗོན་ཤིང་གྲིབ་མས་ཅི་ཞིག་སྐྱོབ། །བརྡའ་དོན་དྲུག་གི་དྲི་བ་དེ། །རྗེ་བཙུན་ཐུགས་ལ་ཇི་ལྟར་དགོངས། །ཞེས་དཔའ་མོའི་བརྡའ་དྲིས་པ་ལ་ལན་གསུངས་
པ༑ ༑ཀྱེ་ཧོ་ཉོན་ཅིག་དཔའ་མོའི་ཚོགས། །ལྟ་བ་ནམ་མཁའི་མདུང་བསྐོར་བྱེད། །དམ་ཚིག་རང་སེམས་མེ་ལོང་བལྟས། །སྨིན་གྲོལ་བྱང་ཆུབ་སྐས་

[170B]གྲུ་ཟིངས་འཁོར་བའི་རྒྱ་མཚོ་སྒྲོལ། །སྒྲོན་མེས་མ་རིག་མུན་པ་སེལ། །སྣོད་ལྡན་ལྗོན་ཤིང་ཆོས་ཀྱིས་སྐྱོབ། །བརྡའ་དོན་དྲུག་གི་དྲི་བ་དེ། །
རྣལ་འབྱོར་བདག་གིས་དེ་ལྟར་གོ། །ཞེས་གསུངས་པས། །ཐམས་ཅད་ངོ་མཚར་རབ་ཏུ་སྐྱེས། ཕྱག་འཚལ་ནས་རང་བཞིན་གྱི་གནས་སུ་གཤེགས་སོ། །
ཡང་དགེ་བཤེས་གཅིག་དང། སྔགས་པ་གཅིག་གིས། དགྱེས་པ་རྡོ་རྗེའི་དཀྱིལ་འཁོར་མཆོད་ཅིང་ཚོགས་ཀྱི་འཁོར་ལོ་ཆེན་པོ་བྱས་པའི་ཕྱི་ནུབ་ཅིག་སྐྱེས་
པ་རིགས་མི་ཅིག་པ་མང་དུ་བྱུང་སྟེ་གཡས་གྲལ། བུད་མེད་ཤིན་ཏུ་མང་བ་བྱུང་ནས་གཡོན་གྲལ་དུ་འཁོད་ཏེ་མགྲིན་ཅིག་ཏུ་འདི་སྐད་ཟེར་རོ། །ཀྱེ་ཧོ་རྗེ་བཙུན་
རས་ཆུང་པ། །སྨྱོན་པ་གོས་བྲལ་ཅི་ལ་བྲལ། །རི་དྭགས་མིག་སྒྱུ་ཅི་ལ་སྙག་ཞུམ་མེད་ཆུ་ཟླ་ཅི་ལ་འཛིན། །བུ་ཆུང་ཞེན་བྲལ་ཅི་ལ་བྲལ། །ཆུ་དང་འོ་མ་ཅི་
ལ་བསྲེ། །རྨུས་ལོང་མདའ་འཕེན་ཅི་ལ་འཕེན། །འཛུབ་མོས་ཟླ་བ་ཅི་ལ་སྟོན། །ཤྭ་ཕྱིར་ཁྱི་རྒྱུག་ཅི་ལ་རྒྱུག་ཀེང་རུས་འཐོར་བ་ཅི་ལ་འཐོར། །རོ་དང་མི་

[171A]༄༅། །འགྲོགས་ཅི་མི་འགྲོགས། །བརྡའ་བཅུ་དོན་གྱི་དྲི་བ་འདི། །རྗེ་བཙུན་ཐུགས་ལ་ཇི་ལྟར་དགོངས། །ཞེས་འདྲི་བ་ལ། ལན་གསུངས་
པ༑ ༑ལྟ་བ་སྨྱོན་པ་བཟའ་གཏད་བྲལ། །སྒོམ་པ་རི་དྭགས་མིག་རྒྱུ་སྙག་སྤྱོད་པ་ཆུ་ཟླ་ངོས་བཟུང་མེད། །འབྲས་བུ་བུ་ཆུང་ཞེན་དང་བྲལ། །སྣང་སེམས་
ཆུ་དང་འོ་མ་བསྲེ། །ཐ་སྙད་དམུ་ལོང་མདའ་འཕེན་ཞིང། །དོན་སྒོམ་མཛུབ་མོས་ཟླ་བ་མཚོན། །ཉམས་མྱོང་ཤར་ཕྱིར་རྟོགས་པ་རྒྱུག་ཕྱི་རུ་ཀེང་རུས་སྐམ་
བོ་འཐོར། །ནང་དུ་རོ་དང་སེམས་མི་འགྲོགས། །ཞེས་གསུངས་པས། ཐམས་ཅད་ཤིན་ཏུ་གུས་པར་གྱུར། ཕྱག་དང་ཚོགས་མཆོད་རྒྱ་ཆེན་པོ་བཤམས་
ནས༑ རང་བཞིན་གྱི་གནས་སུ་གཤེགས་སོ། །དེ་ནས་སྐུ་མཚམས་གྲོལ་ཏེ་ཕུག་མོ་ཆེའི་སྟེང་ན་ས་བདེ་མོ་ཞིག་ཡོད་པ། དེར་བུ་སློབ་རྣམས་ཀྱིས་ཚོགས་
འཁོར་ཞུས། གདམ་ངག་ལ་ཞུན་ཏིག་བྱས་ནས། ལྟ་སྒོམ་གྱི་དོན་གནད་དུ་སྒྲིལ་བ་ཅིག་ཞུ་བ་ལ་མགུར་འདི་གསུངས་སོ།། ཕ་ན་མོ་གུ་རུ། ལྟ་

[171B] །སེམས་འགྱུར་མེད་སྟོང་པའི་རང་བཞིན་འདི། །ཕྱི་ནང་སྣང་སྲིད་ཀུན་ལ་ཁྱབ། །དཔེར་ན་ས་གཞི་ལྟ་བུར་འདུག་སྐྱེ་
མེད་རྟོགས་པའི་ཤེས་རབ་འདི། །མུན་ཁུང་བཏེག་པའི་སྒྲོན་མེ་འདྲ། །དཔེར་ན་ཁྲི་གདུགས་ལྟ་བུར་འདུག་དུས་གསུམ་ཡིད་ལ་མི་བྱེད་པ། །འགྱུར་མེད་
བློ་འདས་ལྟ་བ་འདི། །དཔེར་ན་ནམ་མཁའ་ལྟ་བུར་འདུག་འདི་གསུམ་ལྟ་བའི་དཔེ་རུ་གོ་དྲན་བརྗེད་གཉིས་ཀྱི་སོ་འཚམས་ན། །སྐྱེ་བ་མེད་པའི་སྒོམ་
ཆེན་བཞུགས། །དཔེར་ན་བར་སྣང་ལྟ་བུར་འདུག་སེམས་ཉིད་རྒྱ་མཚོ་ལྟ་བུ་ལ། །ཚོགས་དྲུག་སྣང་བ་ཧད་པོར་ཐལ། །དཔེར་ན་བུ་ཆུང་ལྟ་བུར་འདུག་
སྣང་བ་བཀག་ཀྱང་མི་དགག་སྟེ། །སྣང་བ་སྒྲུབ་ཀྱང་མི་སྒྲུབ་པོ། །དྲན་རྟོག་ཆོས་ཀྱི་དབྱིངས་སུ་ཡལ། །དཔེར་ན་ན་བུན་ལྟ་བུར་འདུག་འདི་གསུམ་
སྒོམ་པའི་དཔེ་རུ་གོ་དོན་དེ་ལྟ་བུ་ཅིག་རྟོགས་ཙ་ན། །ནགས་ལ་མེ་ལྕེ་མཆེད་པ་བཞིན། །ཅིར་སྣང་སྟོང་པ་ཉིད་ཀྱི་གྲོགས། །དཔེར་ན་གྲོགས་པོ་

[172A]༄༅། །ངོ་ཤེས་འདྲ། །ཞིང་པ་ཆུ་ཁུང་རྟེན་པ་བཞིན། །འདོད་ཡོན་ཞེན་མེད་རྒྱན་དུ་ཆེ། །དཔེར་ན་འདམ་སྐྱེས་མེ་ཏོག་བཞིན། །
སེམས་ཉིད་ནམ་མཁའ་ལྟ་བུ་ལ། །ཚོགས་དྲུག་ཐུག་ཕྲད་ངོ་ཤེས་པས། །སྣ་ཚོགས་སྣང་ཡང་གནོད་རྒྱུ་མེད། །དཔེར་ན་རྐུན་མ་ངོ་ཤེས་བཞིན། །འདི་
གསུམ་སྤྱོད་པའི་དཔེ་རུ་གོ། དྲན་མེད་དབྱིངས་སུ་གནས་པའི་སེམས། །ཡིད་བཞིན་ནོར་འདྲ་སྤྲུལ་པའི་སྐུ། །སྐྱེ་མེད་དབྱིངས་སུ་གནས་པའི་སེམས། །
ནམ་མཁའ་ལྟ་བུའི་ལོངས་སྤྱོད་སྐུ། །བསམ་དུ་མེད་ཅིང་བློ་ལས་འདས། །དཔེ་དང་བྲལ་བ་ཆོས་ཀྱི་སྐུ། །འདི་གསུམ་འབྲས་བུའི་དཔེ་རུ་གོ་འདི་ཁམས་
གསུམ་སེམས་ཅན་ཐམས་ཅད་ལ། །ཁྱབ་པར་ཡོད་དེ་ངོ་མ་ཤེས། །དེ་ཕྱིར་དུས་གསུམ་སངས་རྒྱས་ཀྱིས། །སེམས་ཀྱི་དྲན་པ་མི་ཁེགས་པས། །མོས་
པ་སྣ་ཚོགས་གཟིགས་ནས་ཀྱང། །སྤྲུལ་པ་སྣ་ཚོགས་བསྟན་པ་ལགས། །ཞེས་གསུངས་སོ།། ཡང་བྱེས་འགོལ་དུ་ཕེབས་ནས་བཞུགས་པའི་དུས་

[172B]ཉིན་ཅིག་བྱིས་པ་གཉིས་བྱུང་ནས། བླ་མ་རིན་པོ་ཆེ་ནགས་ཚལ་ཕ་གིར་ཕེབས་
པ་ཞུ་ཟེར། དེར་ཕེབས་པས། ཤིང་སྡོང་ཆེན་པོ་གཅིག་ལས་ཤིང་གི་ལྷ་མོ་ལུས་ཕྱེད་ཐོན་ཐལ་མོ་སྦྱར་བ་གཅིག་དང། གཞན་ལྷ་མོ་མང་བོ་སྡོད་ལུགས་
སྣ་ཚོགས་བྱས་ནས། བདག་ཅག་རྣམས་ཤིང་ལ་བརྟེན་ནས་སྐྱེ་གནས་འཆི་གསུམ་བྱེད་པས། ད་ཤིང་ལ་བརྟེན་ནས་གྲོལ་བའི་ཆོས་ཤིག་ཞུ་ཞུ་བ་ལ། རྗེ་བཙུན་
གྱིས་ལས་རྒྱུ་འབྲས་ཀྱི་ཆོས་ཞིབ་ཏུ་གནང་སྟེ་མགུར་འདི་གསུངས་སོ།། ཤིང་གི་རྒྱུས་སྐྱེས་རྒྱུ་འབྲས་ཁྱད་མ་བསད། །ཤིང་ནི་རྐྱེན་སྐྱེས་ཚོགས་གཉིས་
བསག་བར་གྱིས། །ཤིང་ནི་རྩ་བརྟན་བྱམས་པ་བརྟན་པར་གྱིས། །ཤིང་ནི་འདབ་རྒྱས་སྙིང་རྗེ་རྒྱས་པར་གྱིས། །ཤིང་ནི་ཁོང་དྲང་གཡོ་སྒྱུ་མེད་པར་གྱིས་
ཤིང་ལ་མེ་ཏོག་གསལ་ཞིང་རྒྱས་པ་ནི། །རང་སེམས་མེ་ཏོག་བྱང་སེམས་རྒྱས་པར་མཛོད། །ཤིང་ལ་འབྲས་སྨིན་བདག་གཞན་དོན་གྲུབ་མཛོད། །ཤིང་ལ་ས་

[173A]༄༅། །གནས་མཉམ་ཉིད་དོན་བསྒོམས་ཤིག་ཤིང་ལ་ཆུ་གནས་ཉོན་མོངས་དྲི་མ་ཁྲུས། །ཤིང་ལ་མེ་གནས་བདག་ལྟའི་བུད་ཤིང་བསྲེགས། །
ཤིང་ལ་རླུང་གནས་གཟུང་འཛིན་ཐག་པ་ཆོད། །ཤིང་ལ་མཁའ་གནས་སྐྱེ་མེད་དོན་རྟོགས་གྱིས། །ཤིང་ནི་ཤིང་ཡིན་བསམ་གཏན་དྲང་པོར་བསྒོམས། །ཞེས་
གསུངས་པས། ལྷ་མོ་ཐམས་ཅད་དགའ་མགུ་ཡིད་རང་སྟེ་ཤིང་ལ་ཐིམ་པར་གྱུར་ཏོ། །དེ་ནས་སྟོན་པ་ཡང་དག་དཔལ་ལ་བྱིན་བརླབས་ཀྱི་རྟེན་ཁྱད་པར་ཅན་ཐམས་
ཅད་དང། གནད་ཀྱི་གདམ་ངག་རྣམས་ཀྱི་ཕྱག་དཔེ། མཆོད་པའི་ཡོ་བྱད་རྣམས་དང། དངོས་གྲུབ་རྫས་ཀྱི་རིལ་བུ་སོགས་ཐམས་ཅད་གནང། བྱེས་འགོལ་
དཔལ་གྱི་དབེན་གནས་སུ་རྒྱལ་ཚབ་ཏུ་བཀོས་སོ། །དེ་ནས་ཙེ་སྐོང་དཔལ་གྱི་དབེན་གནས་སུ་ཕེབས། སློབ་མ་རྣམས་ལ་གདམ་ངག་གི་ཞུན་ཏིག་གནང་ཞིང་
སྤྲེ་སྨྱོན་འབུམ་གྲགས་ལ་མགུར་འདི་གསུངས་སོ།། རང་སེམས་རང་གིས་མ་ཐུལ་ན། །དགྲ་རྣམས་ཐུལ་བས་ཅི་ལ་ཕན། །དུག་ལྔ་ནང་ནས་མ་སོད་ན། །

[173B] །ཉོན་མོངས་ཟིལ་གྱིས་མ་ནོན་ན། །ཁ་དྲག་པོ་ཡིས་ཅི་ལ་ཕན། །སེམས་ཀྱི་དག་པ་མ་ཤེས་ན། །ཕྱི་རོལ་བཀྲུས་པས་ཅི་ལ་ཕན། །
ཞེན་པ་ནང་ནས་མ་ལོག་ན། །ཐ་སྙད་མཁས་པས་ཅི་ལ་ཕན། །སངས་རྒྱས་སེམས་ལས་མ་རྙེད་ན། །ལྟ་བ་བཟང་བས་ཅི་ལ་ཕན། །དར་འཛིན་བདག་འཛིན་
ཞེན་འཛིན་གསུམ། །འདི་གསུམ་འཆིང་བའི་ཐག་པ་ཡིན། །ལུས་དབེན་ངག་དབེན་སེམས་དབེན་གསུམ། །འདི་གསུམ་རི་ཁྲོད་དགོན་པ་ཡིན། །ལྟ་སྒོམ་
སྤྱོད་པ་འབྲས་བུ་བཞི། །འདི་བཞི་གཅིག་ཏུ་ཤེས་པ་ན། །སེམས་ཉིད་སྐྱེ་མེད་རྟོགས་པ་ཡིན། །བློ་འདས་ཐང་ལ་མ་སླེབ་ན། །ཉོན་མོངས་འཕྲང་ལ་ཟད་
པ་མེད། །ང་ལ་གདམ་ངག་དེ་ལས་མེད། །སེམས་ལ་ཞོག་ཅིག་རིགས་ཀྱི་བུ། །ཅེས་གསུངས། ཡང་དེའི་དུས་སུ་ཇོ་མོ་གཡང་འགོས་མ་ན་རེ། བདག་ལྟ་
བུའི་སེམས་ཅན་རྣམས་ལའང། གདམ་ངག་ཅིག་ཐུགས་རྗེས་འཛིན་པ་ཞུ་ཞེས་ཞུ་དོན་གླུ་འདི་ཕུལ་ལོ། །བདག་མ་རིག་ལིང་ཐོག་ཐིབས་པ་ཡིས། །དབང་པོ་

[174A]༄༅། །གསལ་དུ་མ་སྟེར་བས། །ཐུར་མ་ལྟ་བུའི་གདམ་ངག་ཞུ། །ད་ཕྲུག་མ་ཡིས་བོར་བ་ལ། །མགོན་སྐྱབས་བྱེད་མཁན་མ་མཆིས་ན། །
ཕ་མ་ལྟ་བུའི་གདམ་ངག་ཞུ། །གཡེངས་བ་ཤིང་ལོ་རྒྱས་པ་འདྲ། །སྤོང་བའི་ཐབས་འདྲ་མི་ཤེས་ན། །ལྷགས་པ་ལྟ་བུའི་གདམ་ངག་ཞུ། །འཁོར་བའི་སྐྱེ་ཤི་
ཆོད་དུས་མེད། །གདུང་སེམས་ཡང་ཡང་སྐྱེ་བ་ལ། །སྟ་གྲི་ལྟ་བུའི་གདམ་ངག་ཞུ། །འཁོར་བའི་ཆུ་བོ་ཆེན་པོ་ལ། །སྒྲོལ་བའི་ཐབས་ཞིག་མ་མཆིས་ན། །
གྲུ་གཉན་ལྟ་བུའི་གདམ་ངག་ཞུ། །ལུས་ལ་ན་ཚ་རྒྱུན་མི་ཆད། །ན་འོ་ཅོག་གིས་མི་འཆི་སྟེ། །འཆི་བས་མི་འཇིགས་གདམ་ངག་ཞུ། །གཟུང་འཛིན་འཁྱག་
པ་ཞུ་དུས་མེད། །ཆགས་ཤིང་ཞེན་པ་བྱུང་བ་ན། །ཉི་མ་ལྟ་བུའི་གདམ་ངག་ཞུ། །དགོས་པ་སྣ་བདུན་ཞུས་པ་ལ། །གེགས་སེལ་སྣ་བདུན་ཐུགས་རྗེས་གཟུང། །
ཞེས་ཞུས་པས། རྗེ་བཙུན་གྱིས་ཚེ་གཅིག་ལ་སངས་རྒྱས་པའི་གདམ་ངག་ཚང་ལ་མ་ནོར་བ་འདི་ཡིན་གསུང་མགུར་འདི་གསུངས་སོ།། སྐྱོ་དུབ་མེད་པའི་དད་

[174B] །དཀོན་མཆོག་གསུམ་གྱི་སྐྱབས་འགྲོ་འདི། །ཐུགས་རྗེའི་མགོན་སྐྱབས་དེ་ལས་འབྱུང། །སྣོད་དང་ལྡན་པའི་གང་ཟག་དང། །དུས་གསུམ་བླ་མའི་
བྱིན་བརླབས་ཀྱི། །བཀའ་རྒྱུད་གདམ་པ་དེ་ལས་འབྱུང། །ལེ་ལོ་མེད་པའི་ཐུན་བཞི་དང། །ཡི་དམ་ལྷ་ཡི་བསྐྱེད་རྫོགས་ཀྱི། །མཆོག་ཐུན་དངོས་གྲུབ་དེ་ལས་
འབྱུང༑ ༑དཀའ་ཐུབ་དགོན་པ་བརྟེན་པ་དང། ཉམས་མྱོང་རང་བཞིན་བསྐྱངས་པ་ན། །དྲོད་རྟགས་ཡོན་ཏན་དེ་ལས་འབྱུང། །དམ་ཚིག་བསྲུང་སྡོམ་ལྡན་པ་དང།།
གཡོ་སྒྱུ་མེད་པའི་གདུང་སེམས་ཀྱི། །མཁའ་འགྲོའི་བྱིན་བརླབས་དེ་ལས་འབྱུང། །རང་འདོད་མེད་པའི་གཞན་དོན་དང། །ལུས་ངག་མཆེད་ལྕམ་ཕྱོགས་སུ་འབུལ། །
བྱང་སེམས་སྤྱོད་པ་དེ་ལས་འབྱུང། །ཐོས་བསམ་ལྡན་ཞིང་གནས་ལུགས་རྟོགས། །དུས་གསུམ་གཅིག་ཏུ་བསྒོམས་པ་ན། །རང་སེམས་རྟོགས་ན་དེ་ཡིས་
རྟོགས༑ ༑ཡང་སློབ་མ་གཅིག་ལ་ནད་དྲག་པོས་ཟིན་པའི་དུས། རྐྱེན་ཐོག་ཏུ་མི་ཁེལ་བ་གསན་ནས། འཁོར་རྣམས་ལ་མགུར་འདི་གསུངས་སོ།། །།

[175A]༄༅། །ཕ་ན་མོ་གུ་རུ། སེམས་ལ་སྐྱེ་འཆི་མ་མཆིས་ཏེ། །རང་སེམས་འཁྲུལ་པས་འཁོར་བར་འཁྱམས། །ལས་ཀྱི་སྲིད་པས་ཉིང་འཚམས་སྦྱོར། །
སྐྱེ་བའི་སྡུག་བསྔལ་ཤིན་ཏུ་སྐྱོ། །མི་ལུས་རིན་ཆེན་ཐོབ་ནས་ཀྱང། །མི་ཚེ་བྱང་ཆུབ་མི་ཚོལ་བར། །འཇིག་རྟེན་ཁེང་གྲགས་ལ་ཞེན་ནས། །འཆི་ཁར་ཆོས་མེད་ཤིན་
ཏུ་འཚེར། །གཅང་པོར་བཟུང་ནས་ནོར་རྫས་བསགས། །བྱིན་པར་ཕངས་ནས་སེར་སྣས་བཅིངས། །བློ་བུར་ན་ཚ་བྱུང་ཙ་ན། །བོར་ནས་འགྲོ་དགོས་སེམས་མ་
དགའ༑ ༑མཛེས་པའི་བཞིན་དང་དར་མའི་མདོག་རྒས་ཤིང་རྒུད་པས་གཡར་པོ་རླག་མི་སྡུག་སྐྲ་དཀར་གཉེར་མས་གང། །ལང་ཚོ་ཡལ་བ་ཡིད་རེ་སྐྱོ། །
ལུས་སྲོག་གཉེན་མཐུན་ཕ་མ་སོགས། །བདེ་སྐྱིད་ཕུན་སུམ་ཚོགས་གྱུར་ཀྱང། །ལས་ཀྱི་འཆི་བདག་ཅིས་མི་བཟློག་གཅིག་པུར་འགྲོ་དགོས་བྱ་ཐབས་མེད། །
མ་སྐྱེས་སེམས་ལ་བདེ་སྡུག་མེད། །གཏི་མུག་དབང་གིས་དུག་ལྔ་འཕེལ། །ཆེད་དུ་བྱས་ཀྱིན་རང་རྒྱུད་བསྲེག་འཁོར་བར་འཁྱམས་པ་ཉམས་མ་དགའ། །རླུང་

[175B] །བཞི་བརྒྱ་རྩ་བཞིའི་ནད་གདོན་ཡང། །སྒྱུ་ལུས་ཕུང་པོ་འདི་ལས་འབྱུང། །སྡིག་སྒྲིབ་དེ་ཡིས་ལེན་པར་ངེས། །བུ་ཚ་ལས་
ཀྱིས་འཁོར་བ་ལ། །གདུང་སེམས་འདོད་ཆགས་ཉོན་རེ་མོངས། །རྟག་པར་བཟུང་བས་འཁོར་བར་འཁྱམས། །སྒྱུ་མར་མ་ཤེས་ཉམས་མ་དགའ། །འཆི་བདག་
བདུད་ཀྱིས་ཟིན་ཙ་ན། །ནད་གཟིར་གཞན་དུ་འགྲོ་དབང་མེད། །ཉེ་དང་ཟས་ཀྱིས་བསྐོར་གྱུར་ཀྱང། །ཕན་པ་མེད་པ་ཡི་རེ་མུག་དར་ཅིག་བསྡད་པའི་དབང་ཡང་
མེད༑ ༑བུ་ནོར་དགྲ་གཉེན་ངོ་མ་ཤེས། །མནར་གཅོད་སྡུག་བསྔལ་རང་གིས་མྱོང། །འཆི་བདག་དབང་སོང་ཉོན་རེ་མོངས། །སྐྱེ་རྒས་ན་འཆིའི་སྡུག་བསྔལ་འདི། །
ཀུན་ལ་ཡོད་དེ་ངོ་མ་ཤེས། །ངེས་པར་རྟོགས་ན་སྡུག་བསྔལ་ཡིན། །བདེ་བར་མཐོང་ན་འཁྲུལ་ཚབས་ཆེ། །རྟོགས་པར་གྱིས་ཤིག་སྐལ་ལྡན་ཀུན། །ཞེས་
གསུངས་སོ།། ཡང་སློབ་མ་འགའ་ཤིག་གིས། ས་ལམ་གྱི་བསྒྲོད་ཚུལ། །ཡོན་ཏན་སྐྱེ་ལུགས་ཅིག་ཞུ་ཞུ་བ་ལ་མགུར་འདི་གསུངས་སོ།། བླ་མ་མཁའ་

[176A]༄༅། །འགྲོའི་ཚོགས་ལ་ཕྱག་འཚལ་ལོ། །ཐོས་བསམ་སྒོམ་གསུམ་དུས་ཚོད་ན། །ཚུལ་ཁྲིམས་མ་འགྱུར་རྟོགས་པ་འགྱུར། །སྒོམ་བསྒྲུབ་
ཉམས་ལེན་དུས་ཚོད་ན། །སྣང་བ་མ་འགྱུར་སྣང་ཡུལ་འགྱུར། །བསྒོམ་རྟོགས་མཐའ་རུ་ཕྱིན་ཙ་ན། །ཆོས་ཉིད་མ་འགྱུར་སྡུག་བསྔལ་འགྱུར། །གནས་འགྱུར་
གསུམ་དང་ལྡན་ཙ་ན། །སངས་རྒྱས་ས་རུ་སླེབ་པ་ཡིན། །སངས་རྒྱས་གཞན་ནས་མ་ཚོལ་ཞིག་ཆུ་བོ་རྒྱུན་གྱི་རྣལ་འབྱོར་ལ། །བྱ་བྱེད་བསྐྱུང་བའི་མན་ངག་
དགོས༑ ༑གཉེན་པོ་ཆུང་གི་གང་ཟག་ལ། །རྣམ་སྨིན་དྲན་པའི་གདམ་ ངག་  དགོས། །བདེ་ལ་ཞེན་པའི་གང་ཟག་ལ། །རང་བཞིན་ཤེས་པའི་མན་ངག་དགོས། །ཚེ་
འདི་ཕྱིད་དུ་བྱེད་པ་ལ། །འཆི་བ་རྗེས་དྲན་མན་ངག་དགོས། །གཉེན་ནོར་འདོད་ཡོན་ཞེན་པ་ལ། །རུ་ཟློག་ཆེན་པོའི་མན་ངག་དགོས། །རྒས་ཀྱང་སེམས་ནི་
མ་ཞུམ་ན། །ལོ་གྲངས་རྩི་བའི་མན་ངག་དགོས། །དབང་ཆོས་ཞུས་ནས་མ་གུས་ན། །མོས་གུས་གསུམ་གྱི་མན་ངག་དགོས། །ཞིང་གསུམ་མཆོད་སྦྱིན་

[176B] །རེ་བ་མེད་པའི་མན་ངག་དགོས། །སྟོང་པ་ཚིག་ཙམ་ཁ་འབྱམས་ལ། །ཉམས་ལེན་ཐབས་ཀྱི་མན་ངག་དགོས། །ཉམས་མྱོང་འཕེལ་འགྲིབ་མེད་
པ་ལ། །བླ་མ་ལ་གུས་མན་ངག་དགོས། །འགྲོ་ཀུན་སྐྱོན་རྣམས་མཐོང་བ་ན། །དག་སྣང་ཞིང་སྦྱོང་མན་ངག་དགོས། །གཞན་དུ་འགྲོ་བར་འདོད་པ་ན། །བསྐོར་
བར་ཤེས་པའི་མན་ངག་དགོས། །རྒྱུད་ལ་ཞེ་འདོད་སྐྱེས་པ་ན། །སེམས་བསྐྱེད་གཏན་པོའི་མན་ངག་དགོས། །བདེ་ཆེན་ཟུང་འཇུག་རྣལ་འབྱོར་ལ། །ཚོགས་
དྲུག་ལྷུག་པའི་མན་ངག་དགོས། །ཚོགས་དྲུག་ཡེ་ཤེས་འབར་བ་ལ། །སྣང་བ་གསུམ་གྱི་མན་ངག་དགོས། །གཉིས་མེད་ཐུག་ཕྲད་རྣལ་འབྱོར་ལ། །ཏིང་འཛིན་
རྩེ་གཅིག་མན་ངག་དགོས། །དུ་མ་རོ་ཅིག་རྣལ་འབྱོར་ལ། །ལྟ་བ་ཐག་ཆོད་མན་ངག་དགོས། །དེ་རྣམས་དགོས་པའི་མན་ངག་ཡིན། །འཁོར་སློབ་རྫས་ལ་
ཆགས་པ་ན། །རང་གི་དགེ་སྦྱོར་ཉམས་པར་འགྱུར། །ལག་རིག་མང་པོ་བྱེད་འདོད་ན། །གྲགས་པའི་བདུད་ཀྱིས་ཁྱེར་བར་འགྱུར། །ཐོས་ལོ་མང་པོ་བྱས་གྱུར་

[177A]༄༅། །ཀྱང༑ ༑དོན་མེད་ཚིག་གིས་ཁེངས་པར་འགྱུར། །ཐ་སྙད་མཁས་ཁྱད་ཆེས་པ་ན། །ཆོས་སྤོང་བདུད་ཀྱིས་ཁྱེར་བར་འགྱུར། །བླ་མ་དག་ལ་
མ་གུས་ན། །ལོག་ལྟའི་བདུད་ཀྱིས་ཁྱེར་བར་འགྱུར། །དམ་ཚིག་སྡོམ་པ་མ་བསྲུངས་ན། །ངན་སོང་གནས་སུ་ལྷུང་བར་འགྱུར། །ལེ་ལོ་ཅན་གྱི་གང་ཟག་ལ། །
གདམ་ངག་ཡོད་ཀྱང་དངོས་གྲུབ་མེད། །ཉོན་མོངས་ཅན་གྱི་གང་ཟག་ལ། །ཆོས་ཉིད་ཡོད་ཀྱང་ཅི་ལ་མཐོང། །བྱང་བལྟས་ཕུག་པའི་ནང་ཉིད་དུ། །ཉི་མ་འཆར་
བ་སུ་ཡིས་མཐོང། །དེ་རྣམས་ལོག་པའི་ཆོས་རྣམས་ཡིན། །སྐྱབས་འགྲོ་གསུམ་སྐོར་རྟེན་བྱས་ནས། །སྡོམ་པ་གསུམ་པོ་ཚུལ་བཞིན་བསྲུངས། །བསག་
སྲུང་གཉིས་ལ་འབད་བྱས་ནས། །བསྔོ་བ་སྨོན་ལམ་ཚུལ་བཞིན་ཐོབ། །སྟོང་ཉིད་རྟ་ལ་ཞོན་བྱས་ནས། །ཐབས་ཤེས་ལྕག་གིས་རྒྱུན་དུ་བྲབས། །བླ་མ་
དམ་པའི་བཀའ་ཉན་ཞིང། བས་མཐའ་སྙོགས་ལ་སྙིང་སྲན་ཚུགས། །རྟོགས་པ་ཉམས་མྱོང་མ་བྲལ་ན། །བྱིང་རྒོད་གཉིས་ལ་ཁྱད་པར་མེད། །སེམས་

[177B] །འཕྲོ་དང་གནས་པའི་ཁྱད་པར་མེད། །བླ་མའི་བྱིན་བརླབས་ཞུགས་ཙ་ན། །སློབ་མའི་ལོག་རྟོག་ལྡང་དབང་མེད། །སྤྲོས་བྲལ་
ནང་ནས་ཤར་ཙ་ན། །དངོས་པོར་འཛིན་པ་སྡང་དབང་མེད། །འཆི་རྐྱེན་དྲག་པོ་བྱུང་ཙ་ན། །དར་ལ་བབ་ཀྱང་སྡོད་དབང་མེད། །ཆོས་ཉིད་སྟོན་པའི་སློབ་དཔོན་
ལས༑ ༑ལྷག་པའི་བསྙེན་བཀུར་བྱས་པ་མེད། །དུག་ལྔ་གྲོལ་བའི་རང་སེམས་ལ། །སངས་རྒྱས་གཞན་ནས་བཙལ་དུ་མེད། །མཁའ་ལ་ཉི་མ་ཤར་ཙ་
ན༑ ༑མུན་པ་དག་ལ་སྡང་དབང་མེད། །ཉི་འོད་རང་ལ་རང་བཅས་ལ། །འཆར་དང་ནུབ་པའི་མིང་ཡང་མེད། །རང་རིག་ཡེ་ནས་འོད་གསལ་ལ། །གསལ་
འགྲིབ་བྱ་བའི་མིང་ཡང་མེད། །སེམས་ཅན་སངས་རྒྱས་རང་བཞིན་ལ། །སངས་རྒྱས་ལོགས་ནས་སྒྲུབ་ཏུ་མེད། །དེ་ལྟའི་མཚན་ཉིད་ཤེས་འདོད་ན། །ཉིན་
མཚན་མེད་པ་བསྒོམ་པ་གཅེས། །ནད་ལ་མཁས་པའི་སྨན་ཉིད་ལ། །བཤད་པ་བྱས་པས་མི་ཕན་ཞིང། །དེ་བཞིན་ཉོན་མོངས་དངས་མ་ལ། །གཡེང་

[178A]༄༅། །བ་སྤངས་ནས་ཉམས་ལེན་གཅེས། །དེ་རྣམས་གནད་ཀྱི་གདམས་པ་ཡིན། །ཆ་ལ་ད་ལྟའི་གང་ཟག་རྣམས། །གདམ་ངག་བསྟན་
ན་ཟོང་དུ་མཐོང། །གྲག་ཤོས་ཡི་གེར་བྲིས་ནས་འཇོགས། །ཇི་ལྟར་ཟབ་ཀྱང་ལག་ལེན་མེད། །ཉམས་སུ་མི་ལེན་ནོར་རྣམས་བསོག་རྫས་དང་གཉེན་གྱི་
ཕྱིར་དུ་ནི། །ལུས་ངག་ཡིད་གསུམ་དེ་ལ་འཇུག་སྐྱེ་བ་ཕྱི་མ་རྒྱང་དོར་ནས། །འདུ་འཛི་གཏམ་སྙན་སྣ་ཚོགས་བསྒྲུབ། །ལེ་ལོ་སྙོམས་ལས་དབང་དུ་
བཏང༑ ༑ཆོས་པས་ལོངས་སྤྱོད་ཆེ་ལ་དགའ། །བླ་མ་སློབ་དཔོན་ཚུལ་བཟུང་ནས། །ནོར་གྱི་དོན་དུ་ཆོས་བཤད་བྱེད། །སྣོད་དུ་མི་རུང་གང་ཟག་ལ་
ལོངས་སྤྱོད་དོན་དུ་དབང་བསྐུར་བྱེད། །ཁ་བཤད་དོན་དུ་ཟབ་དོན་སྨྲ། །ཆོས་བརྒྱད་དོན་དུ་ཡིག་སྣ་འཚོང། །ནམ་ཞིག་འཆི་བའི་དུས་ཀྱི་ཚེ། །གནོད་
འགྱོད་དང་བཅས་ལྟོགས་དྲིར་འཆི། །དེས་ནི་རྒྱུད་པ་ཉམས་པར་འགྱུར། །བསྟན་པ་འཇིག་པའི་སྔ་ལྟས་ཡིན། །ཐམས་ཅད་རང་དོན་གྱུར་དེ་འགྲོ་

[178B] །དེ་རྣམས་སད་ཀྱིས་ཁྱེར་བའི་ཆོས། །དེས་ན་གང་ཟག་ཆོས་བྱེད་ཀུན། །ཚེ་འདིའི་བློ་སྣ་ཕྱིར་དོར་ལ། །ཅི་བྱེད་ཆོས་དང་བསྟུན་
པ་གཅེས། །དགོས་པ་བསྒྲུབ་ཞེས་བྱ་བ་ཡི། །མན་ངག་ཡིག་ཆུང་ཐོར་བུ་འདི། །བུ་སློབ་རྣམས་ཀྱིས་གསོལ་བཏབ་ནས། །རྣལ་འབྱོར་བདག་གི་བཤད་པ་
ཡིན༑ ༑སྐལ་ལྡན་རྒྱུད་ལ་འབྲེལ་པར་ཤོག་ཞེས་གསུངས། དེ་ནས་ཚེ་སྐོང་དུ་བཞུགས་པའི་དུས་ཞིག་གི་ཚེ། ཇོ་མོ་གཡང་འགོས་མ་ན་རེ། ཉམས་ལེན་
གེགས་སེལ་གྱི་གདམས་པ་ཅིག་ཞུ་ཟེར་བ་ལ་མགུར་འདི་གསུངས་སོ།། ཕུང་པོའི་རྐྱེན་གྱི་རི་བོ་ལ། །བྱ་བྱེད་སྣ་ཚོགས་རྐུན་མ་རྒོད། །རང་སེམས་
བཙོན་རར་འཁོར་ལས་ཆེ། །མ་ཡེངས་པ་ཡི་སོ་པ་མཛོད། །རང་སེམས་ཆགས་སྡང་རི་བོ་ལ། །ང་བདག་གཉིས་ཀྱི་རྐུན་མ་རྒོད། །ཏིང་འཛིན་རྐུ་ལ་ཤོར་ཉེན་
ཆེ༑ ༑འབྲལ་མེད་ཉམས་དང་མ་བྲལ་མཛོད། །མ་རིག་པ་ཡི་མུན་པ་ལ། །ལུང་མ་བསྟན་གྱི་རྐུན་མ་རྒོད། །ཆོས་ཉིད་འོད་གསལ་འཆོར་ཉེན་ཡོད། །སྣང་

[179A]༄༅། །བ་ཞེན་མེད་མ་བྲལ་མཛོད། །སོ་མ་རང་དངས་ལྷུག་པ་ལ། །བྱིང་རྒོད་གཉིས་ཀྱི་རྐུན་མ་རྒོད། །འབྲལ་མེད་ཏིང་འཛིན་འཆོར་ཉེན་
ཡོད༑ ༑ལྷག་མཐོང་ཤེས་རབ་མ་བྲལ་མཛོད། །སྒྱུ་མ་ལུས་ཀྱི་བྲག་ཁུང་ལ། །ནད་དང་རིམས་ཀྱི་ཆར་པ་བབས། །སྒྱུ་མའི་ཁང་རུལ་འཇིག་ཉེན་ཡོད་
འཆི་བྲོད་གདམ་ངག་མ་བྲལ་མཛོད། །རྟོགས་ཉམས་ལྟ་བ་སྐྱེ་མེད་ལ། །དངོས་འཛིན་ཇག་པ་ཤིན་ཏུ་རྒོད། །ཆོས་བརྒྱད་རྩེད་ལ་ཡེངས་ལས་ཆེ། །དྲན་དང་
ཤེས་བཞིན་བྱ་ར་ཡི། །མཉམ་ཉིད་ལས་དང་མ་བྲལ་མཛོད། །དེ་ལྟར་ཁྱེད་ཀྱིས་རྟོགས་པ་ན། །སླད་ཀྱིས་འགྲོ་དོན་འབྱུང་བ་ཡིན། །ཆོས་ཉིད་བདེ་ཐང་
ཡངས་མོ་ལ། །ལྟ་བ་གཡུ་ཡི་རྟ་ཕོ་སྟོར། །བཙལ་བས་མི་རྙེད་ཅོག་གེ་ཞོག་རེ་དོགས་འདམ་གྱི་རྒྱ་མཚོ་རུ། །བསྒོམ་པ་ཡིད་བཞིན་ནོར་བུ་སྟོར། །
བཙལ་བས་མི་རྙེད་ཅོག་གེ་ཞོག་འདོད་ཡོན་ཡུལ་གྱི་རྩི་ཐོག་ལ། །རྣམ་ཤེས་ཚོགས་བརྒྱད་མི་ཐུབ་སྐྱེ། །བརྐྱང་ཁར་མི་འོང་ཞེན་མེད་ཁྱེར། །ཐ་མལ་

[179B] །ངང་ལ་བཞག་ན་སྒོམ་པ་ཡིན། །ཞེན་ཆགས་ཡོད་ན་དེ་ཡང་མིན། །རང་སེམས་ཐག་ཆོད་ངང་དུ་ཞོག་རྒྱལ་བའི་དགོངས་དང་འཕྲད་
པ་ལགས། །གཡེང་བ་སངས་ན་བདེ་རུ་མཆིས། །ཞེས་གསུངས་སོ། །ཡང་དེར་ཆོས་གསུང་བའི་དུས་ཞིག་གི་ཚེ། །འཁོར་རྣམས་ལ་ཅི་མཐོང་གསུང། ཅི་
ཡང་མ་མཐོང་ཞུས་པས། བླ་མའི་ཞལ་ནས། ཁོ་བོས་ནི་མང་པོ་ཞིག་མཐོང་གིན་འདུག་གསུང་མགུར་འདི་གསུངས་སོ།། དམིགས་པ་མེད་པའི་ཐུགས་
རྗེ་ཅན། །རྗེ་འགྲོ་བའི་མགོན་ལ་སྐྱབས་སུ་མཆི། །བདག་མོས་པའི་བུ་ལ་ཐུགས་རྗེས་གཟུང། །ཁྱད་པར་འདིར་འཚོགས་སློབ་མ་རྣམས། །འཕྲལ་ཕྱིད་
ཀྱི་རྩིས་གཏོང་བྱེད་བྱེད་ནས། །བླ་མའི་གདམ་ངག་བསམ་ལོང་མེད། །འཁོར་གྱི་ངོ་སྲུང་བྱེད་བྱེད་ནས། །རང་སེམས་གཏན་ལ་འབེབ་ལོང་མེད། །འདུ་འཛིའི་
གཡེང་བ་བྱེད་བྱེད་ནས། །ཚེ་གཅིག་བསམ་གཏན་བྱ་ལོང་མེད། །ཕྱོགས་རིས་ཡོན་སློབ་སྐྱོང་སྐྱོང་ནས། །ཟག་མེད་ཉམས་མྱོང་སྐྱོང་ལོང་མེད། །འགྲོ་དོན་

[180A]༄༅། །དང་དུ་ལེན་ལེན་ནས༑ ༑རང་དོན་བྱང་ཆུབ་སྒྲུབ་ལོང་མེད། །ཉེ་དྲུང་སེམས་ཁྲལ་བྱེད་བྱེད་ནས། །མཉམ་ཉིད་དོན་ལ་ལྟ་ལོང་མེད་
རྒྱལ་ཁམས་མགྲོན་པོ་སྐྱོང་སྐྱོང་ནས། །ཟོ་བདེའི་དགེ་སྦྱོར་བྱ་ལོང་མེད། །མི་ཆེན་བཀུར་བསྟི་བྱེད་བྱེད་ནས། །གང་བདེའི་སྤྱོད་པ་བྱ་ལོང་མེད། །གཞན་
གྱི་ཞུ་འབུལ་བྱེད་བྱེད་ནས། །རང་གི་གདམ་ངག་ཞུ་ལོང་མེད། །ཡུལ་མིའི་གཉེར་ཁ་བྱེད་བྱེད་ནས། །རྗེ་བཙུན་ཞབས་ཏོག་ལེ་ལོར་ལུས། །འདི་ཕན་པ་
བས་ཀྱང་གནོད་པ་ཆེ། །སྙིང་རྗེ་བསྐྱེད་ཀྱང་ཁོང་ཁྲོར་འགྲོ། །དགེ་བ་བྱས་ཀྱང་སྡིག་པར་འགྲོ། །འབད་ངེ་བྱས་ཀྱང་མགུ་བ་ཉུང། །རང་སེམས་རང་གིས་མ་
ཐུལ་བར། །འགྲོ་བ་འདུལ་བ་ཤ་ཐང་ཆད། །དམུ་རྒོད་སེམས་ཅན་འདུལ་བར་དཀའ། །རང་རྒྱུད་གྲོལ་ན་ཐམས་ཅད་འགྲུབ། །ད་དུང་ཉོན་དང་བུ་སློབ་ཀུན་
བརྩེ་གདུང་སྒོ་ནས་གྲོས་ཅིག་འདེབས། །བླ་མ་རྗེ་བཙུན་དམ་པ་འདི། །ང་རྒྱལ་གྲོགས་སུ་མ་བཏང་ཀྱཻ། །ཉོན་མོངས་ཆོམས་ལ་དུལ་བར་གྱིས་འཇིག་

[180B] །དམ་ཚིག་བསྲུངས་ལ་མོས་གུས་བསྐྱེད། །རྩོལ་སྒྲུབ་མ་ཆུང་སྒོམ་སྲན་བསྐྱེད། །གདམ་པ་ཚུལ་བཞིན་རྒྱུད་ལ་སྦྱོར། །བཀའ་
བཞིན་སྒྲུབས་ལ་ཉམས་སུ་ལོང། །ཆོས་བརྒྱད་རྫོང་ལ་མ་ཞེན་པར། །བདག་མེད་ཆོས་ཉིད་དང་ལ་ཞོག་འོ་སྐོལ་འདིར་འཚོགས་བུ་སློབ་རྣམས། །ད་ལྟ་
དཀའ་ལས་མ་བསྐྱེད་ན། །གྲུབ་ཐོབ་བརྒྱུད་པ་ཆད་ཀྱི་དོགས། །བཀའ་རྒྱུད་གདམ་ངག་འཆལ་གྱི་དོགས། །འཆི་ཡང་ཁ་ཆེམས་དེ་ལས་མེད། །ཞེས་
གསུངས་པས། གྲོལ་བ་ཐོབ་པའི་སློབ་མ་མང་དུ་བྱུང་ངོ། །དེ་ནས་རྟག་འཛིན་ཅན་རྣམས་སུན་དབྱུང་བ་དང། ལེ་ལོ་ཅན་རྣམས་བསྐུལ་མ་འདེབས་པའི་
ཆེད་དུ། མཁའ་སྤྱོད་ལ་འབྱོན་པར་དགོངས་ནས། འཁོར་སློབ་རྣམས་ལ་ཞལ་ཆེམས་སུ་མགུར་འདི་གསུངས་སོ།། འཆི་བས་མི་འཇིགས་འཁོར་སློབ་
རྣམས༑ ༑མི་རྟག་འཆི་བ་བྱུང་དོགས་ཡོད། །ཡིད་ལ་ཟུང་ལ་ཆོས་ལ་འབུངས། །རྗེ་འབྲལ་མེད་བླ་མ་སྤྱི་བོར་ཁུར། །འགྲོ་དྲུག་སྡུག་བསྔལ་གླིང་གསེབ་

[181A]༄༅། །ནས༑ ༑མི་ལུས་རིན་ཆེན་ཐོབ་དུས་འདིར། །ཐར་པའི་ལམ་ལ་མི་འབྲོས་པར། །འདི་ལ་ཆགས་པ་གཅོལ་ཆུང་ཡིན། །ཆོས་ལུགས་
དུ་མའི་གླིང་གསེབ་ནས། །བླ་མེད་ཆོས་དང་འཕྲད་དུས་འདིར། །བརྩོན་འགྲུས་ལྕག་གིས་མི་བསྐུལ་བར། །ལེ་ལོར་འཇོགས་པའི་གཅོལ་ཆུང་པོ། །བླ་མ་དུ་
མའི་གླིང་གསེབ་ནས། །བྱིན་བརླབས་ཅན་དང་མཇལ་དུས་འདིར། །མོས་གུས་བྱིན་བརླབས་མི་ཞུ་བར། །སྐུ་འབག་ར་གན་རས་བྲིས་ལ། །གསོལ་བ་
འདེབས་པའི་གཅོལ་ཆུང་བོ། །གདམ་ངག་དུ་མའི་གླིང་གསེབ་ནས། །སྙན་རྒྱུད་མན་ངག་གནང་དུས་འདིར། །ཉམས་ལེན་ནན་ཆགས་མི་བྱེད་པར། །མཆེད་
གྲོགས་འདྲི་བའི་གཅོལ་ཆུང་པོ། །ལྟ་བ་དུ་མའི་གླིང་གསེབ་ནས། །སྤྲོས་བྲལ་ནང་ནས་ཤར་དུས་འདིར། །དམིགས་མེད་དོན་ལ་མི་ལྟ་བར། །རྩ་བ་རྩུ་བ་དགའ་
བའི་གཅོལ་ཆུང་པོ། །བསྒོམ་པ་དུ་མའི་གླིང་གསེབ་ནས། །འོད་གསལ་ནང་ནས་འཆར་དུས་འདིར། །ཡེངས་པ་མེད་པར་མ་སྐྱོང་བར། །འདོད་ཡོན་ཞེན་པའི་

[181B] །སྤྱོད་པ་དུ་མའི་གླིང་གསེབ་ནས། །ཤུགས་འབྱུང་ནང་ནས་འཆར་དུས་འདིར། །ཅིར་སྣང་གྲོགས་སུ་མི་ཁྱེར་བར། །འདོར་ལེན་བྱེད་པའི་
གཅོལ་ཆུང་པོ། །འབྲས་བུ་དུ་མའི་གླིང་གསེབ་ནས། །རྒྱུ་ཟད་རྐྱེན་ཟད་འཆར་དུས་འདིར། །རང་འདོད་ཟད་དུ་མི་འཇུག་པར། །སྐུ་གསུམ་གཞན་ཚོལ་
གཅོལ་ཆུང་པོ། །ཞེས་གསུང་ཞིང་ཁོ་བོ་ཡང་ཡུན་རིང་དུ་ཨེ་སྡོད་མི་ཤེས་པས། གདམ་ངག་གི་འཁྲི་བ་གཅོད་པ། མ་བདེ་བའི་ཐེ་ཚོམ་འདྲི་བ། ཉམས་ཀྱི་
གེགས་སེལ་དགོས་པ། རྟོགས་པའི་བོག་འདོན་དགོས་པ་རྣམས་མྱུར་དུ་ཞུས་ཤིག་གསུངས། ལར་ཆོས་ཉམས་སུ་ལེན་པ་ལ། དང་པོར་ཐོས་བསམ། བར་
དུ་བསྒོམ་སྒྲུབ་དང་ཉམས་ལེན་མཐར་བློ་ཟད་ཆོས་ཟད་གཅིག་ཏུ་འགྲོ་དགོས་པ་ཡིན། །བྱས་པའི་ཆོས་ཐམས་ཅད་ཀུན་རྫོབ་ཞེན་འཛིན་གྱི་ལྟ་བ་ཐམས་ཅད་འཁྲུལ་
བ༑ དམིགས་གཏད་ཀྱི་སྒོམ་པ་ཐམས་ཅད་བློས་བྱས། སྤང་བླང་གི་སྤྱོད་པ་ཐམས་ཅད་རེ་དོགས། ཚིག་ལེགས་ཀྱི་འབྲས་བུ་ཐམས་ཅད་ཡིད་སྨོན་ཡིན་པས་

[182A]༄༅། །བྱར་མེད་ཀྱི་ཆོས་གཅིག་བགྱིད་འཚལ་གསུང་ཞིང། ཕྱིས་ཀྱི་སློབ་མ་རྣམས་ལའང་གདམ་ངག་མ་ལུས་པ་ཡོངས་སུ་རྫོགས་པར་གནང་
ངོ༑ ༑དེ་ནས་སྐབས་ཞིག་ཏུ། མཆོད་པ་བཟང་པོ་གཅིག་གཤོམས་ཤིག་གསུང་བ་ལྟར་བཤམས་པས། སྐུ་གསུང་ཐུགས་དགྱེས་པའི་རྣམ་འགྱུར་མང་དུ་མཛད་
ནམ་མཁར་འཇའི་གུར་ཕུབ་པ་དང། རོལ་མོའི་སྒྲ་སྒྲོགས་པ་དང། མེ་ཏོག་གི་ཆར་འབབ་པ་ལ་སོགས་པའི་ལྟས་ངོ་མཚར་ཅན་མང་དུ་བྱུང་བས། སློབ་མ་
རྣམས་ཀྱིས་འདི་ལྟ་བུ་ཅི་ལགས་ཞུས་པས། ང་ལ་ནི་བཟང། ཁྱེད་རྣམས་ལ་ཅི་ལྟ་བུ་ཡིན་ནམ་གསུང། ཡང་ནན་གྱིས་ཞུས་པས། མ་ཅིག་གྲུབ་པའི་རྒྱལ་
མོ་དང། ཏི་པུ་སྔགས་ཀྱི་སྡོང་པོ་དང། ཕ་བཞད་པ་རྡོ་རྗེ་རྣམས་ལ་གསང་སྔགས་རྒྱུད་སྡེའི་ལྷ་ཚོགས་དཔག་ཏུ་མེད་པ་ལ་གནས་གསུམ་གྱི་དཔའ་བོ་དང་དཔའ་
མོ་མཁའ་འགྲོས་བསྐོར་བ་ནམ་མཁའ་གང་ནས་འདུག་པ་ལ། ལྷའི་བུ་དང་བུ་མོ་མང་བོས་མཆོད་རྫས་ཐོགས་ནས་དེ་རྣམས་ལ་མཆོད་པ་འབུལ་ཞིང་གདའ་

[182B] བུ་སློབ་རྣམས་ཀྱི་ཞིང་ཁམས་འདིའི་འགྲོ་དོན་ལ་བཞུགས་སུ་གསོལ་ཞེས་ཞུས་པས། ང་རེ་ཞིག་ཞིང་ཁམས་
འདིའི་གདུལ་བྱ་རྣམས་རྫོགས། གཞན་དུ་གདུལ་བྱའི་སྒོ་ཡང་བྱེ། ལུང་བསྟན་གྱི་དུས་ལ་བབ་པས། བླ་མ་ཡི་དམ་རྣམས་ཀྱི་བསུ་བ་ལ་ཕེབས་འདུག་
ཁྱེད་རྣམས་སྨོན་ལམ་འདེབས་པའི་དུས་ལ་བབ་གསུང་ཞིང། སྤྱན་ནམ་མཁའ་ལ་གཟིགས་ཐུགས་ཀར་ཐལ་མོ་སྦྱར་ཏེ་དགྱེས་པའི་རྣམ་འགྱུར་མང་དུ་མཛད་
པ་ལ། ཡང་དག་དཔལ་གྱིས། བླ་མ་དེ་ལྟ་བུར་གྱུར་ན། བདག་ཅག་རྣམས་གསོལ་བ་གང་དུ་འདེབས། རྟེན་བཞེངས་སོགས་ཇི་ལྟར་བྱེད་ཞུས་པས་
གསོལ་བ་གང་མོས་སུ་ཐོབ། ང་ཚེའི་རིགས་འཛིན་བརྙེས་པ་སོགས་ཡིན་པས། རོ་མི་ཡུལ་དུ་མི་ལུས་ཤིང། རྟེན་བཞེངས་སོགས་མི་དགོས་པའི་རྟགས་
ཅིག་རྗེས་སུ་ཁྱེད་རང་གིས་ཤེས་ཡོང། ད་ཁྱེད་རང་རྣམས་རང་རང་གི་གནས་སུ་སོང་ལ་བསྒོམས། རྟགས་དང་ཆོ་འཕྲུལ་ཅི་བྱུང་ཡང་ཉི་མ་མ་ཤར་གྱི་བར་དུ་

[183A]༄༅། །མ་ཡོངས་ཤིག་གསུང། དེ་བཞིན་དུ་རང་རང་གི་བྲང་ཁང་དུ་ལོག་ནས་བསྡད་པས། ནམ་གུང་གི་ཆ་ལ་རོལ་མོའི་སྒྲ་སྣ་ཚོགས་དང། དྲི་
བཟང་གིས་གང་བ་སོགས་རྟགས་ངོ་མཚར་ཅན་མང་པོ་དང། ཐོ་རངས་ཀྱི་ཆ་ལ་ས་གཡོ་བ་ཆེན་པོ་ཅིག་བྱུང་བའི་རྗེས་སུ། གཞི་བདག་གིས་ཆོ་ངེས་འདེབས་ཤིང་
གསོལ་བ་འདེབས་པའི་སྒྲ་ཆེན་པོ་ཞིག་བྱུང་བས། བླ་མའི་བཀའ་རྒྱ་ཡོད་ནའང་ཤིན་ཏུ་ཡིད་མ་བདེ་བར་བལྟས་ཚེ། ནམ་མཁའི་མཐོངས་ནས་ཕེབས་པར་
རྩོམ་པ། ཡང་དག་དཔལ་གྱིས་མཐོང་བ་མ་བཟོད་ཏེ། སངས་རྒྱས་སྟོན་པ་སོགས་མཆེད་གྲོགས་རྣམས་སྦྲན་པས། ཀུན་གྱི་མཐོང་སྣང་ལ། རེས་བླ་མ་
ཉིད༑ རེས་འཁོར་ལོ་སྡོམ་པའི་རྣམ་པར་གྱུར་ཏེ། ལྕགས་མོ་ཡོས་ཀྱི་དཔྱིད་ཟླ་འབྲིང་པོའི་སྟོང་ཆེན་རྒྱུ་སྐར་དབྱུག་པ་ལ་བབ་པའི་ཐོ་རངས་ཀྱི་ཆ་ལ་དག་པ་
མཁའ་སྤྱོད་ཀྱི་གནས་སུ་གཤེགས་སོ།། །།དེ་ནས་གཟིམས་ཕུག་ཏུ་ལྟར་ཕྱིན་པས། གཟིམ་ཕུག་གི་སྟེང་ནས་ཕུག་རོན་ཐར་ཙམ་པའི་བུག་པ་ཐལ་ལེ་

[183B] གཟིམ་མལ་ན་ན་བཟའ་མིན་པ། རྗེ་བཙུན་མི་བཞུགས་པས། བུ་སློབ་ཐམས་ཅད་ཡིད་སྐྱོ་བར་གྱུར་ཏེ། ཀུན་གྱིས་མགྲིན་གཅིག་ཏུ་སྨྲེ་སྔགས་
ཀྱིས་གསོལ་བ་བཏབ་པར། སྐུ་སྣང་ལ་རང་བཞིན་མེད་པ་སྣ་ཚོགས་སུ་མཐོང་ཞིང། བྲག་ཆ་ལྟ་བུའི་ངང་ནས་གསུང་ཚངས་པའི་དབྱངས་ཀྱི་མགུར་འདི་
གསུངས་སོ།། དུས་གསུམ་སངས་རྒྱས་ཐམས་ཅད་ཀྱི། །སྐུ་གསུང་ཐུགས་ལྡན་ཡེ་ཤེས་ལྔ། །རང་བཞིན་འཁོར་ལོ་སྡོམ་པ་སྟེ། །དབྱེར་མེད་གསང་
བའི་བདག་པོ་ཡིན། །ང་ནི་མཁའ་འགྲོའི་དབང་ཕྱུག་སྟེ། །ང་ཡི་རྗེས་སུ་འཇུག་པའི་བུ། །ལྷང་ལྷང་གསོལ་བ་འདེབས་པ་ཀུན། །ང་ནི་ཆོས་སྐུའི་ངོ་བོ་
ཉིད༑ ༑རང་རང་སེམས་དང་ཁྱད་པར་མེད། །ང་ནི་ལོངས་སྐུའི་རང་བཞིན་ཏེ། །འབྱུང་བ་ལྔ་ལ་ངང་གིས་ཁྱབ། །ང་ནི་སྤྲུལ་སྐུའི་ཕྲིན་ལས་བྱེད། །སྣང་བས་
ཆོས་རྣམས་ཐམས་ཅད་སྟོན། །ང་ནི་དག་པ་བརྡའ་ཡི་སྐུ། །སོ་སོར་མདུན་དུ་ཆོས་སྟོན་འབྱུང། །དེས་ན་གནས་ལུགས་ངང་ལ་ཞོག་གནས་ལུགས་བརྗོད་

[184A]༄༅། །འདས་ཆོས་ཉིད་དེ། །སངས་རྒྱས་སེམས་ཅན་ཀུན་ལ་བཞུགས། །ང་ནི་རང་བཞིན་འོད་གསལ་ཏེ། །འཁོར་འདས་ཀུན་ལ་ཁྱབ་པར་
གནས༑ ༑སྡུག་བསྔལ་མ་བྱེད་མཁན་པོ་ཚོལ། །ཅེས་བྱ་བའི་གསུང་ཀུན་གྱིས་ཐོས་ཤིང། །སྐུའི་གཟུགས་བརྙན་མཐོང་བས་ཡིད་ཚིམ་པར་གྱུར་ཅིང། ཡང་
གཟུགས་མེད་པའི་སྒྲ་ཅིག་ན་རེ། རྗེ་བཙུན་ལ་གསོལ་བ་འདེབས་པའི་གང་ཟག་རྣམས་ལྕང་ལོ་ཅན་དུ་ཐོབ་ཅིག་དངོས་གྲུབ་རྒྱུན་མི་འཆད་པར་འབྱུང་
ཆོས་རྒྱུད་ཀྱང་དར་ཞིང་རྒྱས་པར་འགྱུར་རོ་ཟེར། དེ་ནས་ཟླ་བ་གསུམ་དུ་ཚོགས་མཆོད་གསོལ་བཏབ་དྲག་པོ་བྱས་པས། སོ་སོ་ལ་བྱིན་གྱིས་བརླབས་པའི་ལྟས་
ངོ་མཚར་ཅན་བྱུང་ཞིང། ཐམས་ཅད་ཕྱག་རྒྱ་ཆེན་པོའི་དང་ལ་རྩོལ་མེད་དུ་གནས་པར་གྱུར་ཏོ།། །།མ་འོངས་པའི་རྣམ་ཐར་ནི། །རྗེ་བཙུན་ཉིད་ཀྱི་ཞལ་
ནས༑ སྒོ་གསུམ་འཁོར་ལོ་འབྲལ་མེད་ངང། །འོད་གསལ་སྣོད་བཅུད་གཞལ་ཡས་ཁང། །མཆོད་ཅིང་རོལ་ཚོགས་དཔག་མེད་སྤྲོ། །ཏིང་འཛིན་

[184B] །སྟོབས་དང་མི་འཇིགས་གཟུངས་ལ་སོགས། །སངས་རྒྱས་ཡོན་ཏན་གང་ཡིན་པ། །ནོར་བུ་རིན་ཆེན་ཚུལ་དུ་འབྱུང། །ཞེས་དང་
ཆོས་སྐུ་མཁྱེན་གཉིས་ལྷུན་གྲུབ་དང། །ཡུལ་སྣང་བརྡའ་ཡི་དོན་རྣམས་བཀྲོལ། །ཐུགས་རྗེས་སྤྲུལ་སྐུ་ཕྱོགས་བཅུར་ཁྱབ། །ཁྱད་པར་གདུལ་བྱ་ཁ་བ་ཅན། །
བོད་ཡུལ་གླིང་དགུ་འདི་ཉིད་དུ། །སྤྲུལ་པ་མང་པོས་འགྲོ་བ་འདྲེན། །ཞེས་དང། མཁའ་འགྲོ་མ་འཛམ་གླིང་རྒྱན་གྱིས་མ་འོངས་པའི་དུས་ན་མཛད་པ་ཕྲིན་
ལས་ཇི་ལྟར་འབྱུང་ཞུས་པས། ཇི་སྲིང་ནམ་མཁའ་མ་ཞིག་བར་དུ་ཁོ་བོས་སྤྲུལ་པ་གྲངས་མེད་བསམ་གྱིས་མི་ཁྱབ་པ་འབྱུང་བ་ནི་མཐའ་ཡས་ཤིང་བརྗོད་ཀྱིས་
མི་ལང་ངོ། །ཞེས་གསུངས་སོ། །ཁམས་གསུམ་ན་འགྲན་ཟླ་དང་བྲལ་ཞིང། སྟོང་གསུམ་ན་མཚན་ཉི་ཟླ་ལྟར་གྲགས་པ། བདུད་བཞི་གཅིག་ཆར་དུ་བཅོམ་
སྟེ། ཚེ་གཅིག་ལུས་གཅིག་ལ་མངོན་པར་རྫོགས་པར་སངས་རྒྱས་པའི་དབང་ཕྱུག་བཞད་པ་རྡོ་རྗེ་ཞེས་བྱ་བའི་ཐུགས་སྲས་དམ་པ། རྗེ་བཙུན་རྡོ་རྗེ་གྲགས་པ་

[185A]༄༅། །ཞེས་པ་ཚེ་འདིར་དཀའ་སྤྱད་བརྩོན་པས། འཇའ་ལུས་མངོན་དུ་མཛད་པ་དེ་ཉིད་ཀྱི་རྣམ་ཐར། སངས་རྒྱས་སྟོན་པ། རྒྱལ་བ་ལོ༑ དམ་
པ་སུམ་པ་རྣམས་ཀྱིས་མཛད་པའི་རྣམ་མགུར་རྒྱས་པ་ལས། ཐུན་མོང་པའི་རྣམ་ཐར་རྣམས་ཅུང་ཟད་བསྡུས། རྡོ་རྗེའི་གསུང་མགུར་བརྒྱ་ལྔ་བཅུ་ང་ལྔ་རྣམས་
ཆུ་ཕོ་ཕག་གི་ལོའི་དབྱར་ཟླ་ར་བའི་ཡར་ཆོས་ལ། གྲུབ་ཐོབ་གཙང་པ་དང་ཐུགས་ཡིད་གཅིག་ཏུ་འདྲེས་པ། ལྷའི་བཙུན་པ་རིན་ཆེན་རྣམ་རྒྱལ་གྱིས། གནས་
ཆེན་བྲག་དཀར་རྟ་སོར་པར་དུ་སྒྲུབས། འདིས་ཀྱང་ལུང་རྟོགས་སྙིང་པོའི་བསྟན་པ་དར་རྒྱས་ཡུན་དུ་གནས་པར་གྱུར་ཅིག་འདི་ལ་དད་པས་འདེགས་འབྱོར་ཕུལ་
བ་ནི། སྨད་ཆག་ཨུ་ཤུད་རྟོགས་ལྡན་ཡབ་སྲས་ཀྱིས། །ཕ་མའི་དོན་དུ་པར་ཤིང་བཅུའི་ཡོན་སྒྲུབས། །མངའ་རིས་དམག་དཔོན་སྒང་དཀར་ཨ་མགོན་པས། །
ཆོགས་རྫོགས་ཕྱིར་དུ་ཞོ་ཟངས་ལེགས་པར་ཕུལ། །ལི་ངའི་བླ་མ་བཀའ་བཅུ་དཔལ་མགོན་པས། །གསེར་ནས་སྣམ་བུ་ཞོ་ཀུགས་ཅིག་རང་གཞན་ཚོགས་རྫོགས་

[185B] །འདི་སྒྲུབས་བདག་གི་ལྷག་བསམ་རྣམ་དག་མཐུས། །གོང་མ་རྣམས་ཀྱི་སྐུ་ཚེ་རིང་ཤིང་རྟེན། །ཆབ་སྲིད་འཇམ་དར་དཔལ་འབྱོར་ཕུན་
ཚོགས་ཤིང། །ཁྱད་པར་བདག་གི་ཕ་མས་གཙོ་བྱས་པའི། །ཆོས་དབང་ཕྱག་རྒྱ་ཟས་ཀྱི་འབྲེལ་པ་སོགས། །མཁའ་ཁྱབ་འགྲོ་དྲུག་སེམས་ཅན་ཐམས་ཅད་ཀྱི། །
སྒྲིབ་གཉིས་རང་དག་ཚོགས་གཉིས་ཡོངས་རྫོགས་ནས། །རང་སེམས་གནས་ལུགས་མངོན་དུ་འགྱུར་བར་ཤོག། །། ཨེ་ཝཾ།།
