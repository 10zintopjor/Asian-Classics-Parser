༄༅། །གཅོད་ཀྱི་མན་ངག་བཞུགས་སོ།། །།
བླ་མའི་ཞབས་ལ་གུས་བཏུད་དེ། །ཐབས་ཤེས་ཟུང་འབྲེལ་ལ་སྤྱོད་ཅིང་།བདག་འཛིན་ཁྲི་བ་གཅོད་པ་ཡི། །གདམས་པ་ཉམས་སུ་བླང་ཚུལ་བྲི། །ཡིད་ཕེབས་སྡོད་ཉམས་སྤྲོ་བ་དང་
དམ་པས་བྱིན་གྱིས་བརླབས་པ་དང། །གཉན་ཁྲོད་འཇིགས་པ་སྐྱེད་པ་སོགས་།གང་ཡང་རུང་བའི་དབེན་གནས་སུ། །ཚུལ་མཐུན་སྤྱོད་ལམ་གྱིས་འཁོད་དེ། །སྐྱབས་འགྲོ་སེམས་

[140A]༄༅། །བསྐྱེད་སྔོན་བཏང་ལ། །མདུན་གྱི་ནམ་མཁར་པད་ཟླའི་སྟེང་།འཇའ་ཚོན་སྣ་ལྔའི་གུར་ཁྱིམ་དབུས། །དྲིན་ཅན་རྩ་བའི་བླ་མ་དང་།དབྱེར་མེད་མ་ཅིག་ལབས་ཀྱི་
སྒྲོན། །སངས་རྒྱས་རིགས་ཀྱི་མཁའ་འགྲོ་མ། །སྐུ་མདོག་ཟླ་བ་ལྟར་དཀར་ཞིང། །ཞི་འཛུམ་ཞལ་གཅིག་ཕྱག་གཉིས་པ། །ཕྱག་གཡས་སེང་ལྡེང་ཅང་ཏེའུ་འཁྲོལ། །གཡོན་པས་
དངུལ་དཀར་དྲིལ་བུ་བསིལ། །ཞབས་གཉིས་གཡས་བསྐུམ་གཡོན་པ་ནི། །ས་ལ་བཙུགས་པའི་སྟབས་ཀྱིས་བཞུགས། །རྣམ་མང་རིན་ཆེན་རྒྱན་སྤྲས་ཤིང་།སྣ་ཚོགས་དར་གྱི་ན་
བཟའ་ཀླུབ། །ཕན་བདེའི་འོད་དཀར་ཕྱོགས་བཅུར་འཕྲོ། །མཐའ་སྐོར་མཁའ་འགྲོ་རིགས་བཞི་དང། །དངོས་བརྒྱུད་བླ་མ་ཡི་དམ་དང། །སངས་རྒྱས་བྱང་སེམས་ཉན་རང་དང་
སྲུངས་མ་དཔག་ཏུ་མེད་པས་བསྐོར། །གནས་གསུམ་རྡོ་རྗེ་གསུམ་གྱིས་མཚན། །ཐུགས་ཀའི་ཧཱུཾ་ཡིག་འོད་ཟེར་གྱིས། །ཡེ་ཤེས་པ་རྣམས་སྤྱན་དྲངས་ཏེ། །ཐིམ་པས་གཉིས་སུ་
མེད་པར་གྱུར། །སྒོ་གསུམ་གུས་པས་ཕྱག་འཚལ་ལོ། །ཀུན་བཟང་མཆོད་པའི་སྤྲིན་གྱིས་མཆོད། །ལས་ངན་སྡིག་སྒྲིབ་མ་ལུས་བཤགས། །རང་གཞན་དགེ་ལ་རྗེ་ཡི་རང། །ཟབ་རྒྱས་ཆོས་
ཀྱི་འཁོར་ལོ་བསྐོར། །འཁོར་བ་ཇི་སྲིད་བརྟན་པར་བཞུགས། །དགེ་ཚོགས་མར་གྱུར་འགྲོ་བ་ཡི། །ཆེད་དུ་བྱང་ཆུབ་ཐོབ་ཕྱིར་བསྔོ། །བླ་མ་མཆོག་གསུམ་དམ་པ་ལ། །གདུང་བའི་
ཡིད་ཀྱིས་གསོལ་བ་འདེབས། །བརྩེ་བའི་ཐུགས་ཀྱིས་གཟིགས་མཛོད་ལ། །བྱིན་བརླབས་མཐུ་དཔུང་བསྐྱེད་དུ་གསོལ། །མི་རྟག་འཆི་བ་དྲན་པ་དང་།འཁོར་བར་ཞེན་པ་

[140B] །འགྲོ་ཀུན་དྲིན་ཅན་མར་ཤེས་ནས། །བྱང་སེམས་འབྱོངས་པར་བྱིན་གྱིས་རློབས། །སྡུག་བསྔལ་མ་ལུས་འབྱུང་བའི་གཞི་།བདག་འཛིན་འཁྲུལ་བ་བཟློག་ཏུ་གསོལ། །
ཐབས་ཤེས་ཟུང་དུ་འབྲེལ་བ་ཡི། །རྣལ་འབྱོར་སྐྱེ་བར་བྱིན་གྱིས་རློབས་།ཅེས་པའི་འདི་དག་རྣམས་ཀྱི་ཚིག་ངག་ཏུ་བརྗོད་ཅིང་དོན་བསམ་ནས་།ཚོགས་ཤིང་གསལ་བཏབ་རྣམ་བདུན་
ཕུལ། །གསོལ་བ་བཏབས་ཏེ་འདི་ལྟར་བྱ། །རྟེན་འདི་མྱུར་དུ་ངེས་པར་འཇིག་།ངན་སོང་གསུམ་ནི་གཡངས་ཆེ། །མངོན་མཐོའི་དཔལ་ལའང་ཡིད་བརྟན་མེད། །སྲིད་གསུམ་
སྡུག་བསྔལ་ལས་མ་འདས། །སྡུག་བསྔལ་གྱིས་གདུངས་འགྲོ་བ་ཀུན། །ཡང་ཡང་མར་གྱུར་དྲིན་གྱིས་བསྐྱངས། །དེ་དག་གཏན་བདེ་ལ་འགོད་ཕྱིར་།རྫོགས་བྱང་མྱུར་དུ་ཐོབ་
པར་བྱ། །དེ་སླང་སྒྱུ་མའི་ལུས་རྟེན་འདིས། །གོང་འོག་མགྲོན་ལ་མཆོད་སྦྱིན་བྱ། །བླ་མའི་ཐུགས་ཀར་འཕོ་སྙམ་པས། །སྙིང་ཀའི་རྣམ་པར་ཤེས་པ་དང། །དབྱེར་
མེད་འོད་ཀྱི་ཐིག་ལེ་བསྐྱོད། །སྤྱི་གཙུག་ཚངས་པའི་བུ་གར་སླེབ། །མདུན་གྱི་བླ་མའི་ཐུགས་ཀར་འཕོ། །བེམ་ལུས་ས་ལི་ལིང་སྟེ་འགྱེལ། །རྣམ་ཤེས་བླ་མའི་ཐུགས་ཁ་ནས། །
གྲི་ཐོད་འཛིན་པའི་མཁའ་འགྲོ་མའི། །རྣམ་པས་ཕྱིར་ཐོན་བེམ་ལུས་གཏུབ་།རླུང་དང་མེ་ཡི་དཀྱིལ་འཁོར་སྟེང། །མི་མགོའི་སྒྱེད་བུ་གསུམ་གྱི་ཁར། །ཀ་པཱ་ལ་བཞག་དེ་ནང་དུ། །
ཤ་ཁྲག་རུས་པའི་ཚོགས་རྣམས་བླུག་རླུང་གིས་མེ་སྦར་རབ་ཏུ་ཁོལ་།ཨོཾ་ཨཱ་ཧཱུཾ་གིས་བདུད་རྩིར་བྱས། །ཟག་མེད་བདུད་རྩིའི་རྒྱ་མཚོ་ནས་།བླ་མ་མཁའ་འགྲོ་འཁོར་བཅས་

[141A]༄༅། །རྣམས། །རྩེ་གཅིག་གུས་པའི་སེམས་ཀྱིས་མཆོད། །དེ་ནས་མར་གྱུར་འགྲོ་ཀུན་ལ། །བརྩ་བ་ཆེན་པོས་ཚིམ་པར་བྱིན། །མཆོད་སྦྱིན་འཁོར་གསུམ་མི་དམིགས་པས། །
རྒྱས་བཏབ་ཚོགས་ཞིང་རང་ལ་བསྡུ། །སླར་ཡང་བེམ་རིག་ཕྲལ་བྱས་ཏེ། །རང་སེམས་མཁའ་འགྲོར་གསལ་བ་ཡིས། །ཕུང་པོ་རྙིང་པའི་སྙིང་ཁ་ནས། །ཡན་ལག་རྣམས་ཀྱི་རྩེ་བར་
གཤག་གཡང་གཞི་ཤིན་ཏུ་ཡངས་པའི་སྟེང། །ཤ་རུས་གཏུབ་ནས་རི་ལྟར་སྤུངས། །ཁྲ་གཞག་རྒྱ་མཚོ་ལྟ་བུར་བསྐྱིལ། །རྣམ་པ་ཤ་ཁྲག་རུས་པ་ལ། །ངོ་བོ་ལུས་སེམས་སིམ་
བྱེད་པའི། །ཟག་པ་མེད་པའི་བདུད་རྩིར་བསམ། །དྲེགས་པ་སྡེ་བརྒྱད་ལ་སོགས་པའི། །རིགས་དྲུག་ཐམས་ཅད་ཡུད་ཀྱིས་བསྡུ། །མར་གྱུར་དྲིན་ཅན་ཁྱེད་ཅག་རྣམས། །ཤ་ཟོ་
ཁྲག་འཐུང་རུས་པ་མུར། །གྲོ་སྙིང་རྒྱུ་མཆིན་ལྤགས་པ་སོགས་།གང་ལ་གང་དགའ་ཅི་བདེར་སྤྱོད། །དེ་ལྟར་བརྗོད་ཅིང་བྱིན་པ་ཡིས། །ཀུན་གྱིས་རང་རང་འདོད་པ་བཞིན། །སྤྱད་
པས་ངོམས་ཤིང་གདུག་སེམས་ཞི། །ཕན་བདེའི་བསམ་སྦྱོར་བསྟེན་པར་མོས་།འབྱུང་པོ་ལ་སོགས་འགྲོ་བ་ཀུན། །དྲིན་གྱིས་བསྐྱངས་པའི་མར་བསམ་ནས་།བྱམས་དང་སྙིང་རྗེ་
བྱང་སེམས་རྣམས། །ཤུགས་དྲག་ནན་ཏན་ཆེན་པོས་བསྒོམ། །གལ་ཏེ་ཆོ་འཕྲུལ་བསྟན་གྱུར་ཀྱང། །ཡང་བ་ག་ཚ་མི་བྱེད་པར། །མར་ཤེས་བློ་ལ་ངེས་ཤེས་དྲངས། །བྱམས་
བརྩེ་བྱང་སེམས་ལྷག་པར་བསྒོམ། །དེ་ནས་སྦྱིན་པ་སྦྱིན་པའི་ཡུལ། །སྦྱིན་པ་པོ་རྣམས་རང་བཞིན་གྱིས། །གྲུབ་པ་རྡུལ་ཙམ་མེད་པ་ལ། །ངེས་ཤེས་དྲངས་ལ་མཉམ་པར་བཞག་

[141B] །རང་བཞིན་གྱིས་ནི་མ་གྲུབ་སྟེ་།གྲུབ་ན་རྟེན་གཞི་བེམ་རིག་དང། །གཅིག་དང་ཐ་དད་གང་དུ་གྲུབ་།དེ་གཉིས་ལས་གཞན་གྲུབ་མི་སྲིད། །གཅིག་ན་རྟེན་གཞི་
བེམ་རིག་གཉིས། །འབྲལ་མི་ནུས་ཏེ་རང་བཞིན་གྱིས། །གྲུབ་པའི་ང་དང་གཅིག་ཡིན་ཕྱིར། །ཐ་དད་ན་ནི་བེམ་རིག་གཉིས། །ཕྲལ་རྗེས་འདི་ཞེས་བཟུང་རྒྱུ་ཞིག་ཡོད་
དགོས་པ་ལ་མེད་པའི་ཕྱིར། །རང་བཞིན་མེད་པར་ཐག་བཅད་བྱ། །གཞན་ཡང་གནོད་བྱེད་ལ་སོགས་པ། །བླ་མ་ཡི་དམ་ཆོས་སྐྱོང་དུ། །བསམ་སྟེ་རང་དང་ཡེ་ཤེས་པ། །སྤྱན་
དྲངས་གཉིས་སུ་མེད་པར་བསྟིམ། །མཆོད་གཏོར་རྒྱ་ཆེན་ལེགས་ཕུལ་ཏེ་།བྱིན་བརླབས་དངོས་གྲུབ་འཕྲིན་ལས་ཞུ། །མཐར་ནི་དུས་གསུམ་དགེ་བ་ཀུན། །བླ་མེད་བྱང་ཆུབ་ཆེན་
པོར་བསྔོ། །དེ་ལྟའི་སྦྱོར་དངོས་མཇུག་གསུམ་པོ། །ཚང་བའི་ཉམས་ལེན་ཨེ་མ་ཧོ། །དེ་ལྟར་ཉམས་སུ་བླངས་པ་ཡིས། །དངོས་ཉམས་རྨི་ལམ་ཅི་རིགས་པར། །འབྱུང་པོས་འཇིགས་
སྐྲགས་བསྐྱེད་པ་སོགས། །ཆོ་འཕྲུལ་བྱུང་ན་ཕྱི་ཡི་ལྷོད། །ན་ཚ་བྱུང་ན་ནང་གི་ལྷོད། །ཉོན་མོངས་འཕེལ་སོགས་གསང་བའི་ལྷོད། །དེ་རྗེས་དེ་དག་རིམ་པ་བཞིན། །དངོས་ཉམས་རྨི་ལམ་
ཅི་རིགས་པར། །ཞི་བའི་མཚན་མ་མཐོང་གྱུར་ན། །ཕྱི་ནང་གསང་བའི་ཚར་ཚད་ཡིན། །དེ་རྗེས་དངོས་ཉམས་རྨི་ལམ་དུ། །མི་མིན་བསྙེན་བཀུར་བྱེད་པ་དང། །ལུས་ལས་མི་
གཙང་ཐོན་པ་དང། །དགེ་ལ་སྤྲོ་ཞིང་ཉམས་རྟོགས་འཕེལ། །ཉོན་མོངས་བྲི་རྣམས་རིམ་པ་བཞིན། །ཕྱི་ནང་གསང་བའི་ཚར་ཚད་ཡིན། །འདི་དག་འོང་དུ་མི་རེ་ཞིང། ། ་༄༅། །བྱུང་ཡང་རློམ་སེམས་བྱ་མི་རུང་།འདི་ནི་ཉམས་ལེན་གཙོ་བོ་ཡི། །དམིགས་རིམ་མདོ་ཙམ་བཀོད་པ་སྟེ། །རྒྱས་པར་བླ་མ་བསྟེན་པ་དང། །ཡིད་ཆེས་
གཞུང་ལས་ཤེས་པར་བྱ། །འདི་ཡི་དགེ་བས་རང་གཞན་ཀུན། །ཟབ་མོའི་ཉམས་ལེན་མ་ནོར་པ། །ཉམས་སུ་བླངས་ཏེ་མཐར་ཕྱིན་ནས། །བླ་མེད་བྱང་ཆུབ་མྱུར་ཐོབ་ཤོག་
ཅེས་པ་འདི་ནི་གྱི་ན་བ་ངག་དབང་བློ་བཟང་ཆོས་ལྡན་གྱིས་གྱི་ནར་བྲིས་བ་དགེ། །།﻿   ༈    གཅོད་གྱི་གདམས་པ་ཐར་འདོད་ཀྱི་དེད་
དཔོན་ཞེས་བྱ་བ་ལ་བཞི། གང་དུ་ཉམས་སུ་ལེན་བའི་གནས། གང་གིས་ཉམས་སུ་ལེན་པའི་རྟེན། གང་ཞིག་ཉམས་སུ་བླང་བའི་གདམས་པ། གང་ཉམས་སུ་བླངས་པ་ལ་བརྟེན་ནས་ཚར་ལྷོངས་ཇི་ལྟར་
འབྱུང་ཚུལ་ལོ། །གསུམ་པ་ལ་གཉིས། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོའི་ཉམས་ལེན་དང། སྐུ་གཉིས་ཀྱི་ལག་རྗེས་འཇོག་བྱེད་ཚོགས་གཉིས་གསོག་པའོ། །གཉིས་པ་ལ་གཉིས་
མཐུན་མོང་པ་གཟུགས་སྐུའི་ལག་རྗེས་འཇོག་བྱེད་བསོད་ནམས་ཀྱི་ཚོགས་གསག་པ་དང། ཐུན་མོང་མིན་པ་ཆོས་སྐུའི་ལག་རྗེས་འཇོག་བྱེད་རང་བཞིན་མེད་པར་བསྒོམ་པའོ། །དང་པོ་ལ་གཉིས་

[004A]༄༅། །སེམས་ཅན་ཕ་མར་བསྒོམས་ནས་བྱང་ཆུབ་ཀྱི་སེམས་བསྐྱེད་དེ་ཤ་ཁྲག་སྟེར་བ་དང། ཡི་དམ་དང་བླ་མར་བསྒོམས་ནས་བདུད་རྩིས་མཆོད་དེ་དངོས་གྲུབ་དང་བྱིན་རླབས་
ཞུ་བའོ། །གཉིས་པ་ལ་གཉིས། ཡི་དམ་དུ་བསྒོམས་ནས་བདུད་རྩིས་མཆོད་དེ་དངོས་གྲུབ་ཞུ་བ་དང། བླ་མར་བསྒོམས་ནས་བདུད་རྩིས་མཆོད་དེ་བྱིན་རླབས་ཞུ་བའོ། །ཞེས་པའང་དགེ་སློང་
དབང་ཕྱུག་ཆོས་བཟང་གིས་སུག་བྲིས་སུ་བགྱིས་སོ།། །།



﻿
[001A]
༄༅།  །རྒྱལ་བ་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་པའི་རང་གཟུགས་གསང་བའི་བདག་པོ་འཁོར་ལོ་ཆེན་པོའི་འཕྲིན་ལས་བཞིའི་སྦྱིན་སྲེག་གི་ཆོ་ག་དངོས་གྲུབ་བང་མཛོད་ཅེས་བྱ་བ་བཞུགས་སོ། །།

[001B] །ཨོཾ་སསྟི། སྒྲིབ་བྲལ་འགྱུར་བ་མེད་པའི་མཁའ་དབྱིངས་ངོས། །རྒྱལ་ཀུན་མཐུ་སྟོབས་ཆུ་འཛིན་སྟུག་པོ་ལས། །དྲག་སྦྱོར་གནམ་ལྕགས་ཟེགས་མ་བརྒྱར་སྤྲོ་བའི། །གསང་
བདག་ལྷ་མཆོག་ཤིས་པས་རྟག་ཏུ་སྲུངས། །རྒྱལ་ཀུན་གསང་བ་རབ་འབྱམས་སྒྱུ་མའི་འཕྲུལ། །སྐལ་ལྡན་མིག་ལ་མངོན་དགའ་གསར་པའི་སླད། །བཤེས་གཉེན་སུམ་ལྡན་རྡོ་རྗེ་འཛིན་པའི་གཟུགས། །དྲིན་
ཅན་བླ་མའི་ཞབས་ལ་གུས་བཏུད་ནས། །གསང་འཛིན་ཡེ་ཤེས་རང་འོད་འབར་བའི་མེར། །ཟག་མེད་སྲེག་རྫས་བཞུས་པའི་འབྲས་བུ་ལས། །དངོས་གྲུབ་ཅི་འདོད་ལག་མཐིལ་རྫས་བཞིན་དུ། །སྟེར་བའི་
ཆོག་སྒྲིགས་འགོད་ལ་གཅིག་ཏུ་སྤྲོ།  །འདིར་དུས་གསུམ་རྒྱལ་བ་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་པའི་བདག་ཉིད་གསང་བ་ཀུན་གྱི་མཛོད་འཛིན་གཏུམ་ཆེན་ཁྲོ་བོའི་རྒྱལ་པོ་ཕྱག་ན་རྡོ་རྗེ་འཁོར་ལོ་ཆེན་པོའི་སྦྱིན་སྲེག་ཇི་ལྟར་བྱ་བའི་ཚུལ་ལ་བཞི།།

[002A]༄༅། །ཞི་བ་དང། རྒྱས་པ་དང། དབང་དང། དྲག་པོའི་སྦྱིན་སྲེག་བྱ་བའི་ཚུལ་ལོ། །དང་པོ་ནི། འདིའི་རྩ་རྒྱུད་ལས་སྦྱིན་སྲེག་བྱ་བའི་ཚུལ་མདོར་བསྡུས་ཙམ་ལས་རྒྱས་པ་མ་གསུངས་ཤིང། གངས་ཅན་གྱི་མཁས་གྲུབ་སྔམ་
རྣམས་ཀྱིས་མཛད་པའི་ཡིད་མ་འདིའི་སྦྱིན་སྲེག་གི་ཡིག་ཆ་ཚད་ཐུབ་ཅིག་ཀྱང་མ་མཐོང་བས་དར་རྒྱས་ཆེ་བ་མ་བྱུང་སྣང་ལ། ལམ་འདིས་དངོས་གྲུབ་བརྙེས་པའི་སློབ་དཔོན་ཛ་ཝ་རི་བས་མཛད་པའི་ཕྱག་ན་རྡོ་རྗེ་འཁོར་ལོ་ཆེན་པོའི་ཞི་བ་དང་དྲག་པོའི་སྦྱིན་སྲེག། སློབ་དཔོན་ལས་
གྱི་རྡོ་རྗེས་མཛད་པའི་ཕྱག་རྡོར་སྤྱི་འགྲོའི་ལས་བཞིའི་སྦྱིན་སྲེག་གི་རྣམ་གཞག་ཤིན་ཏུ་བསྡུས་པ་བཅས་འདུག་ཀྱང། སློབ་དཔོན་ཆེན་པོ་ཨ་བྷྱ་ཀཱ་རས་མཛད་པའི་སྦྱིན་སྲེག་འོད་ཀྱི་སྙེ་མ། རྣལ་འབྱོར་རྫོགས་ཕྲེང་ནས་བཤད་པའི་ལྷ་ཐམས་ཅད་ལ་སྦྱར་ཆོག་པ་སྤྱིའི་དབང་དུ་
མཛད་པས་འདིར་ཡང་དེ་ཉིད་སོར་བཞག་པ་ལུངས་དང་འབྲེལ་ཞིང་ལེགས་པ་ཡིན་པས། དེའི་ཚུལ་ལ་གཉིས། སྔོན་དུ་བཅས་གཤམ་པ་དང། ཆོ་ག་དངོས་སོ། །དང་པོ་ནི། གང་དུ་སྦྱིན་སྲེག་བྱ་བའི་སར། ས་སྦྱང་གཟུང་བྱས་ཟིན་པའི་རྒྱུན་ཡིན་ན་མི་དགོས་ལ། དེ་ལྟར་མིན་

[002B] སྐྱབས་སེམས་སྔོན་དུ་འགྲོ་བས་འཁོར་ལོ་ཆེན་པོའི་བདག་བསྐྱེད་རྒྱས་པ་སྔོན་དུ་ཟིན་ན་ལྷའི་རྣལ་
འབྱོར་དེ་ཉིད་གསལ་བཏབ་ལ། དེ་ལྟ་མིན་ན་སྒྲུབ་ཐབས་རྒྱས་པའམ་ཡང་ན་རང་ཉིད་  སྐད་ཅིག་གིས་དཔལ་གསང་བའི་བདག་པོ་འཁོར་ལོ་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་འཕྱར་ཞིང། གཡོན་སྡིགས་
མཛུབ་མཛད་པས་ཡུམ་ལྷ་མོ་མཛེས་ལྡན་མ་མཐིང་ནག་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པ་ལ་འཁྱུད་པ་ཁྲོ་བོའི་ཉམས་ཐམས་ཅད་ཡོངས་སུ་རྫོགས་པར་གྱུར་པར་ བསམས་ནས་མདུན་གྱི་མཆོད་པ་རྣམས།།
ཨོཾ་བཛྲ་ཨ་མྲྀ་ཏ་ཀུཎྜ་ལ་ཧ་ན་ཧ་ན་ཧཱུཾ་ཕཊ།  ཅེས་པས་བསང།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ་ནས། ཨོཾ་ཤཔྟ་ཨཱ་ཧཱུཾ་ གི་བར་གྱིས་མཆོད་པ་བྱིན་གྱིས་བརླབ། སྔར་བཞིན་བསང་སྦྱངས།  སྟོང་པའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་དྭངས་ཤིང་ཐོགས་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ།  ལན་གསུམ་གྱིས་གཏོར་མ་བྱིན་གྱིས་བརླབ།།

[003A]༄༅། །རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ས་བདག་གནས་བདག་ཞིང་སྐྱོང་ཀླུ་ལ་སོགས་པ་འཁོར་དང་བཅས་པ་སྤྱན་དྲངས་ཏེ་མདུན་དུ་བཞུགས་པར་གྱུར་ བར་བསམས་ལ།  ཨོཾ་ཨ་
ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏཱ་ཏ་ཨོཾ་ཨཱ་ཧཱུཾ་ཕཊ་སཱཧཱ།  ལན་གསུམ་གྱིས་གཏོར་མ་དབུལ།  ཨོཾ་དྷཱུ་མི་པ་ཏི་ས་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད། དྲིལ་གསིལ་དང་བཅས།  གང་
དག་འདིར་གནས་ལྷ་དང་ཀླུ། །གནོད་སྦྱིན་སྲིན་པོའམ་ནི་གཞན། །དེ་དག་རྣམས་ལ་ས་འདི་ནི། །བདག་ཞུ་ཁྱེད་ཀྱིས་སྩལ་དུ་གསོལ།  །ཞེས་ལན་གསུམ་བརྗོད་དེ་གསོལ་བ་བཏབ་བས།  རིག་པ་འཛིན་པ་ཅི་བདེ་
བར་གྱིས་ཤིག་ཅེས་གནང་བ་བྱིན་ནས་རང་གནས་སུ་གཤེགས་པར་གྱུར་ པར་བསམ། དེ་ནས་ལག་པ་གཡས་པ་ས་ལ་བཞག་སྟེ།  ཨོཾ་ཨཱ་ཧཱུཾ། ཨོཾ་ཧ་ན་ཧ་ན་ཀྲོ་དྷ་ཧཱུཾ་ཕཊ། རྡོ་རྗེ་ཁྲོ་བོས་བགེགས་རྣམས་བཅོམས་ཤིང་
རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱངས་པར་གྱུར་ པར་བསམ།  ས་ལ་སོགས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དུ་གྱུར་ པར་བསམས་པ་དོན་དམ་པའི་སྦྱང་བ་བྱ་ཞིང། འོད་སྙེར་
ཀུན་རྫོ་བ་དང་དོན་དམ་པའི་སྦྱང་བ་གཉིས་གནག་ཡང་རུང་བ་དང། ཀུན་རྫོབ་པའི་སྦྱང་བ་ལའང་སྔགས་གོང་དུ་བཀོད་པའམ། ཡང་ན་རང་གི་ལྷའི་སྔགས་བརྒྱ་རྩ་བརྒྱད་བཟླ་བ་གདམ་ངར་གསུངས་པས། ཕྱི་མ་ལྟར་བྱེད་ན་ནཱི་ཝྦཾ་ཝ་ར་དཧའི་སྙིང་པོ་བརྒྱ་རྩ་བརྒྱད་པ་ཟླ་སྟེ། དེ་དག་གང་ཡང་

[003B] ཡང་ན་གཞི་བདག་གཏོར་མ་སྤྱི་ལྟར་ཕུལ་ནས། ས་ལྷ་སོགས་ཀྱི་གཏོར་མ་གོང་དུ་བཤད་པ་ལྟར་མི་མཛད་པ་ཡང་སྣང་བ་མི་རུང་བའང་མ་ཡིན་ནོ། །དེ་ནས་གཞི་དེར་ཐབ་བྱ་བ་ལ། བྲིས་ཐབ་ཀྱི་དབང་དུ་བྱས་ན། གང་དུ་བྱ་བའི་ས་གཞི་རང་བཞིན་གྱིས་དཀར་བའམ་ས་དཀར་སོགས་ཀྱིས་དཀར་པོར་ཁ་བསྒྱུར་བ་
ལ༑ ཐོག་མར་དབུས་བཙལ་ནས་ཚངས་ཟུར་གྱི་ཐིག་གདབ། དེ་ནས་ཐིག་སྐུད་ཁྲུ་ཕྱེད་པ་ཞིག་གིས་དབུས་ནས་ཟླུམ་པོར་བསྐོར། དེ་ནས་ཁྲུ་ཕྱེད་པ་དེ་ལ་སོར་བཞི་བསྣན་ནས་ཟླུམ་པོ་གཅིག། ཡང་དེ་ལ་སོར་བཞི་བསྣན་ནས་ཟླུམ་པོ་གཅིག་བསྐོར། དེ་ནས་ཟླུམ་ཐིག་ཕྱི་མ་དང་ཚངས་ཐིག་ཕྲད་མཚམས་ནས་སོང་གཉིས་དོར་
བའི་ས་ནས་ཟུར་བཞིར་བྱ་རྗེས་བཙལ་ཏེ་ཟུར་ཐིག་ནས་ཟུར་ཐིག་གི་བར་གྲུ་བཞིར་བཏབ་ནས་འདྲི་བར་བྱ་ཞིང། རྩིག་ཐབ་དང་རྐོ་ཐབ་གང་བྱེད་ཀྱང་དེ་ལ་དཔགས་ཏེ་ཤེས་པར་བྱ། ཐབ་ཀྱི་དབུས་སུ་སོར་བཞིས་ཟླུམ་པོར་བསྐོར་བའི་ལྟེ་བ་དང། དེའི་ཕྱིར་སོར་བརྒྱད་ཡོད་པའི་བད་དཀར་འདབ་བརྒྱད་ཀྱི་དབུས་སུ་རྡོ་རྗེ་
རྩེ་ལྔ་པ་དཀར་པོ་སོར་བརྒྱད་པ་དང། ཁ་ཁྱེར་ལ་རྡོ་རྗེའི་འཕྲེང་བ། བྲཱ་བཞི་ཟླ་བྱེད་རྡོ་རྗེ་མཚན་པ་རྡུལ་ཚོན་གྱིས་འབྲི། ཐབ་ཀྱི་དབུས་སུ་ཞི་བ་ལ་ཤིས་པའི་བདུ་ཤིང་རྐམ་པོ་སྲོག་ཆགས་མེད་པའམ། དགོན་པའི་བ་ལྕི་ཟླུམ་པོར་བརྩིགས་པའི་ཕྱི་ནང་ཀུན་ཏུ་དཀར་པོས་ཁ་བསྒྱུར་ཞིང་ཐབ་ཀྱི་ཕྱི་རོལ་ཁྲུ་ཕྱེད་ཙམ་དུའང་བ་ལྕིས་བྱུག། དེ་
ཐམས་ཅད་ལ་བདུད་རྩི་དང་ལྡན་པའི་དྲི་དཀར་པོས་བྱུགས་ནས་སྦྱིན་སྲེག་གི་བྱ་བ་མ་ཟིན་པར་ཉིན་རེ་བཞིན་ཐུན་གསུམ་དུ་མེ་ཏོག་རྙིང་པ་ཕྱགས་ནས་གསར་བའི་སིལ་མ་གཅལ་དུ་དགྲམ། རང་གི་གཡས་ཕྱོགས་སུ་སྟེགས་ཀྱི་ཁར་ནང་དུ་འཇིག་རྟེན་པ་དང། དེའི་ཕྱིར་འདས་ལྷ་ལ་འབུལ་རྒྱུའི་སྲེག་རྫས་འབུལ་བའི་
གོ་རིམ་བཞིན་དུ་བསྒྲིག་ཅིང། སྲེག་རྫས་ཀྱི་ནང་རོལ་ཏུ་འདས་མ་འདས་ལ་འབུལ་རྒྱུའི་ཉེར་སྤྱོད། གོས་ཟུང། སོ་རྩི། གཏོར་མ་རྣམས་འབུལ་བའི་གོ་རིམ་ལྟར་བཤམ། གཡོན་དུ་དུང་དང་ཉ་ལྕིབས་སོགས་ཀྱི་སྣོད་གཙང་མར། ནས། འོ་མ། ཙམ་པ་ཀའི་མེ་ཏོག་སོགས་དུག་རིགས་མ་ཡིན་པའི་མེ་ཏོག་དཀར་པོ་

[004A]༄༅། །ཀུ་ཤ། ཏིལ་ནག། འབྲས་ཡོས། ཙནྡ་ན་དཀར་པོའམ་ག་བུར་སོགས་དྲི་དཀར་པོའི་ཆུ། ནང་གི་བདུད་རྩི་ལྔ་དང་བཅས་པའི་མཆོད་ཡོན་སོགས་ཆུ་བཞིའི་སྣོད་གསུམ་དག་དེའི་མདུན་དུ་བཟང་ཞལ་གསུམ་བཤམ། རང་གི་ཉེ་ལོགས་སུ་ནང་མཆོད་རྡོར་དྲིལ། ལས་བུམ་མམ་བས་ང་ཆུ་
མདུན་དུ་མར་ཁུ། དགང་བླུགས། རླུང་གཡབ། ཀུ་ཤ་སོགས་བཞག་ཅིང། རྫས་ཐམས་ཅད་ལ་བདུད་རྩི་རིལ་བུ་བཏབ་པའི་ནང་མཆོད་ཀྱིས་སྦྲན་ནོ། །བསང་ཆུ་སྒྲུབ་པའི་ཚུལ་ནི། བུམ་པའམ་དུང་ཆོས་སུ་བཤམས་པའི་དྲི་བཟང་གི་ཆུ་ལ་དམིགས།  ཆུའི་སྟེང་དུ་ཉི་མའི་དཀྱིལ་འཁྲོ་གྱི་དབུས་སུ་ཧཱུཾ་ཡིག་གི་
མཐར་ལས་སྔགས་ཀྱིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཀྱི་བྱིན་རླབས་ནུས་མཐུ་ཐམས་ཅད་འོད་ཟེར་གྱི་རྣམ་པར་བསྡུས་ཏེ་སྔགས་འཕྲེང་ལ་ཐིམས་པས་ནུས་ལྡན་དུ་གྱུར་ བར་བསམས་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་
ཧ་ན་ཧཱུཾ་ཕཊ།  ཅེས་པ་བརྒྱ་རྩ་ཙམ་བཟླས་ཏེ་བསྒྲུབ་པར་བྱའོ། །གཉིས་པ་ཆོ་ག་དངོས་ནི། རང་ཉིད་པད་དཀར་འདབ་རྒྱད་བྲིས་པའི་སྟན་ལ་བྱིན་པ་གཡས་པའི་སྟེང་དུ་བྱིན་པ་གཡོན་པ་བཞག། པུས་མོ་གཉིས་སྨད་པའི་པདྨའི་འདུག་སྟངས་ཀྱིས་འཁོད། ལུས་ལ་དྲི་ཞིམ་པོས་བྱུགས་ཤིང་ཆས་གོས་དཀར་པོས་
བརྒྱན། བྱམས་པ་དང་སྙིང་རྗེ་དང་ཞི་བའི་སེམས་དང་ལྡན་པས་བདག་བསྐྱེད་རྫོགས་པར་བསྒོམ་ཞིང། དེ་ལྟར་ལྷའི་སྐུ་མདོག་དཀར་པོར་བསྒྱུར་པའམ་སྐུ་ལས་འོད་ཟེར་དཀར་པོ་འཕྲོ་བའི་རྣམ་པ་ཅན་དུ་བསྒོམ་པ་གང་བདེ་བྱ། དེ་ནས་སྨྲ་བ་གཞན་བཅད་དེ།  རྡོ་རྗེ་ནི་ཐབས་དང། དྲིལ་བུ་ནི་
ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །ཨོཾ་སརྦ་ཏ་ཐཱ་ག་ཏ་ ཞེས་པ་ནས།  ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ་ ཞེས་པས་རྡོར་དྲིལ་བྱིན་གྱིས་བརླབས་ནས་བཟུང།  ཨོཾ་བཛྲ་ཨ་མྲྀ་ཏ་ འི་སྔགས་བརྗོད་པ་དང་མཉམ་དུ། ལས་བུམ་མམ་པས་ང་ཆུ་ནས་

[004B] རང་གི་གཡོན་ངོས་ནས་བརྩམས་ཏེ་གཡས་སྐོར་དུ་ལན་གསུམ་དུ་བསང་གཏོར་བྱ་ཞིང། དེ་བཞིན་དུ་ལས་སྔགས་བརྗོད་དེ་ལག་པ་གཡོན་པའི་འཐེབ་སྲིན་གྱིས་ནང་མཆོད་འཐོར་བས་ལན་གསུམ་བསང། སླར་ཡང་མེ་ལྷའི་མཆོད་རྫས་རྣམས་ལ་ལས་
སྔགས་བརྗོད་དེ་ནང་མཆོད་ཀྱིས་བསང།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱཝ་ཤུད་དྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ་
བསང་གཏོར། མེ་ཏོག། བདུག་སྤོས། སྣང་གསལ། དྲི། ཞལ་ཟས། རོལ་མོ་རྣམས་རང་བཞིན་སྟོང་པ་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་
པཱ་དྱཾ་ཨཱ་ཧཱུཾ། ཨོཾ་ཨཱཉྩ་མཱ་ཎཱཾ་ཨཱ་ཧཱུཾ། ཨོཾ་པོཀྵཱ་ཎཱཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ།  ནས།  ཨོཾ་ཤཔྟ་ཨཱ་ཧཱུཾ་ གི་བར་གྱིས་བྱིན་གྱིས་བརླབ། དེ་ནས་མཆོད་ཡོན་ལ་དམིགས་ཀྱིས་བསལ་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་སཱཧཱ།  ཞེས་པ་ལན་བརྒྱ་རྩ་འམ་བདུན་ཙམ་གྱིས་
བྱིན་གྱིས་བརླབ། དེ་ནས་ལག་པ་གཉིས་རྡོ་རྗེ་ཁུ་ཚུར་ལས་གུང་མོ་གཉིས་རྩེ་སྤྲད་པའི་ཕྱག་རྒྱས་སྲེག་རྫས་རྣམས་ལ་རེག་སྟེ།  ཨོཾ་སཱཧཱ།  ཞེས་པས་བཀྲུས་པར་བསམ།  ཨོཾ་ཨཱ་སཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲེཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་དང་མི་ལྡན་པའི་
ཉེས་བསྐྱོན་ཐམས་ཅད་བྱང་ཞིང་དག་ནས་བདུད་རྩི་ལྔའི་ངོ་བོར་གྱུར་ པར་བསམས་ཏེ།  སྔགས་ཕྱི་མ་བཞིས་རིམ་པ་བཞིན། ཡམ་ཤིང་དང། ཞུན་མར་དང། འབྲུ་དང། དེ་རྣམས་ལས་གཞན་པའི་རྫས་རྣམས་ཀྱི་ཉེས་སྐྱོན་ཐམས་ཅད་རིམ་

[005A]༄༅། །བཞིན་བྱང་བར་ བསམ། དེ་ནས་ཤིང་འོ་མ་ཅན་ལས་བྱུང་བའམ། གཙུབ་ཤིང་ལས་བྱུང་བའམ། མེ་ཐ་མལ་བ་དང་དགོན་པའི་མེ་གང་ཡང་རུང་བ་  ལ་ཨོཾ་ཨཱ་ཧཱུཾ་ ལན་གསུམ་བཟླས་ནས་  སྣོད་དུ་ བཞག་ལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་
ཧཱུཾ་ཕཊ།  ཅེས་བརྗོད་པ་དང་མཉམ་དུ་ཞུན་མར་གྱི་སྒྲོན་མེ་སྦར་ཞིང་སྔར་ལྟར་བསང་ཆུ་དང་ནང་མཆོད་ཀྱིས་ལན་གསུམ་གསུམ་བསང། དེ་ནས་སྒྲོན་མེ་དེ་གཙང་ཞིང་སྐམ་པའི་རྩཱའི་ཚུན་པོ་དང་ལྷན་ཅིག་ཐབ་ཀྱི་ནང་དུ་བཅུག་ལ།  ཨོཾ་བཛྲ་ཛྭ་ལ་ཛྭ་ལ་ཧཱུཾ།  ཞེས་བརྗོད་དེ་གཟི་བྱིན་  བསྐྱེད་ཧཱུཾ་ ཞེས་བརྗོད་དེ་རླུང་
གཡབ་ཀྱིས་མེ་རྦར།  ཨོཾ་བཛྲ་ཨ་མྲྀ་ཏ་ ལན་བདུན་བརྗོད་ནས་མར་ཁུ་བླུགས་གཟར་བདུན་གྱིས་མེ་གསོ། དེ་ནས་ཀུ་ཤ་ཆེ་བ་བ་ལང་གི་རྣ་བ་ལྟ་བུ་དང། ཁ་ཁྱེར་ལ་འགོད་རྒྱུའི་ཀུ་ཤ་རྣམས་ལག་ཏུ་ཐོགས་ནས།  ཨོཾ་བཛྲ་སཏ་ཧཱུཾ།  ཞེས་ལན་བདུན་བརྗོད་ནས་བྱིན་གྱིས་བརླབ།  ཨོཾ་ཀུ་ཤ་འདི་ནི་གཙང་ཞིང་དགེ་
ཚངས་བའི་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ།  །ཞེས་བརྗོད་ནས། ཀུ་ཤ་རང་གི་གཡོན་ངོས་ནས་འགོ་བརྩམས་ཏེ་རྩེ་
མོ་ཤར་དང། ལྷོ་དང། ནུབ་དང། བྱང་དུ་བསྟན་ལ། སྔ་མའི་རྩེ་མོས་ཕྱི་མའི་རྩ་བ་ནོན་པར་བཀྲམ་རྗེས། ཐབ་ཁུང་དུ་ཀུ་ཤ་བ་ལང་གི་རྣ་བ་ལྟ་བུ་རྩེ་མོ་ཤར་དུ་བསྟན་པས་གཡོག་གོ། དེ་ནས་ལག་པ་ཐལ་མོ་སྦྱར་ཏེ།  བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་ཤིས་
པར་མཛད་དུ་གསོལ།  ཞེས་གསོལ་བ་གདབ། དེ་ནས་དངོས་གཞི་ལ་འཇིག་རྟེན་པའི་མེ་ལྷ་མཆོད་པ་ནི། ལས་བུམ་གྱི་ཆུའམ་བསང་ཆུ་གཏོར་ཡ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷཱོཉཧཾ། ཐབ་སྟོང་པ་ཉིད་དུ་གྱུར་

[005B] ཧཱུཾ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐག་བ་དོག་དཀར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། ཁ་ཁྱེར་ལ་རྡོ་རྗེའི་ཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་པར་གྱུར། ཐབ་
ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་བའི་དབུས་སུ་སྣ་ཚོགས་པདྨ་དང་ཉི་མའི་ལྟེ་བར་རཾ་ལས་བགྲང་འཕྲེང། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་པ། གཉུག་མར་གནས་པའི་རང་
འོད་ཀྱི་རིག་མ་དང་གཉིས་སུ་མེད་པའི་སྐུ། ཕྱག་དང་པོ་གཉིས་ཀྱིས་རང་གི་རིག་མ་ལ་འཁྱུད་ཅིང་ལྷག་མ་གཡས་གཉིས་མི་འཇིགས་པའི་ཕྱག་རྒྱ་དང་བགྲང་འཕྲེང། གཡོན་གཉིས་དབྱུག་གུ་དང་རིལ་བ་འཛིན་པ། རྣམ་སྣང་གི་དབུ་རྒྱན་ཅན་
སྨིན་མ་དང་རལ་པའི་ཚོགས་འབར་ཞིང་ལྟོ་བ་འཕྱང་པ། སྦོམ་ཞིང་ཐུང་ལ་གཟི་བརྗིད་ཆེ་བ། གཡོན་བརྐྱང་གིས་བཞུགས་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པར་གྱུར། དམ་ཚིག་པའི་ཐུགས་ཀའི་ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་
འདོད་རྒྱལ་གྱིས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས།  ལག་པ་གཡས་མི་འཇིགས་པ་སྦྱིན་པའི་ཕྱག་རྒྱའི་མཐེ་བོང་གཡོབ་ཅིང།  ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་སྲེག་
བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཊཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།།  ཅེས་བརྗོད་ཅིང་བསང་ཆུ་གཏོར་ནས་ཕྱི་

[006A]༄༅། །འབྲང་གི་བགེགས་བསྐྲད།  ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་
ཀཱ་རཾ་པཱ་དྱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་ཆུ་བཞི་ཕྱག་ལེན་ལྟར་ཕུལ་ནས།  ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར་ པར་བསམ།  ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་སོགས་ཀྱིས་སྔར་ལྟར་ཆུ་བཞི་དབུལ།  ཨོཾ་ཨགྣ་ཡེ་ཨཱ་དའི་བྱ་
ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་བཛྲ་པུཥྤེ་ཨཱ་ཧཱུཾ།  དེ་བཞིན་དུ་པུཥྤེའི་གནས་སུ་དྷཱུ་པེ་ ནས་  ཤཔྟ་ འི་བར་བཅུག་སྟེ་མཆོད།  ཨོཾ་ཨགྣ་ཡེ་  ྾  ཨོཾ་ཨཱ་ཧཱུཾ།  བཏགས་པས་ནང་མཆོད་དབུལ། དྲིལ་སྟབས་དང་བཅས།  འཇིག་རྟེན་དབང་ཕྱུག་
ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་
མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་པའི་ཤེས་རབ་འོད། །བསྐལ་བའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་
ཞབས་དང་ལྡན། །ཐབས་ཀྱིས་སྤྲུལ་བའི་ཐེག་པ་བཅིབས། །རིག་སྔགས་གསུང་ཞིང་བགྲང་འཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་

[006B] །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ།  །ཞེས་པས་བསྟོད།  ཨོཾ་བཛྲ་ཨ་ན་ལ་མ་ཧཱ་བྷཱུ་ཏ་ཛྭ་ལ་ཛྭ་ལ་ཡ་སརྦ་བྷ་སྨི་ཀུ་རུ་སརྦ་དུཥྚན་ཧཱུཾ་ཕཊ་ཏྲི་ཤྱཱ་ཛཿ་ཧཱུཾ་བཾ་ཧོཿ་ས་མ་ཡ་སྟཾ་ས་མ་ཡ་ཧོ་
 ཞེས་ལན་གསུམ་གྱིས་དམ་ཚིག་བསྒྲག་གོ། དེ་ནས།  མེ་ལྷའི་ལྗགས་རྡོ་རྗེ་རྩེ་གཅིག་པ་དཀར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་དང་བཅས་པས་མཚན་པར་གྱུར་ པར་བསམས་ལ། ལག་པ་གཡོན་པ་ཁུ་ཚུར་བཅངས་པའི་སྟེང་ནས་མཐེ་
བོང་བཀབ་པ་དེ་བཞིན་གཤེགས་པའི་ཁུ་ཚུར་གྱི་མཛུབ་མོ་བརྐྱང་ལ་གན་རྐྱལ་དུ་བཞག་སྟེ་དགང་གཟར་མར་གྱིས་བཀང་བ་དང། གཡས་པ་ཡང་དེ་འདྲ་བའི་ཕྱག་རྒྱ་ཁ་ཐུར་དུ་བསྟན་པས་བླུགས་གཟར་བཟུང་བ་གཡོན་པའི་མཛུབ་མོའི་ཐད་ཀར་བཞག་པ་བྱང་ཆུབ་མཆོག་གི་ཕྱག་རྒྱས་པུས་མོ་ལས་ཕྱིར་མི་འདའ་བར་
གཡས་སུ་བསྐོར་བ་དང་བཅས།  ཨོཾ་ཨགྣ་ཡེ་ཨཱ་དའི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་སཱཧཱ།  ཞེས་པ་ལན་བདུན་གྱིས་བྱོན་སྐྱེམས་དབུལ། དེ་ལྟར་ལན་བདུན་བྱས་པའི་ཐ་མ་ལ། སཱ་ཧཱའི་གོང་དུ།  བདག་ཅག་དཔོན་སློབ་འཁོར་དང་བཅས་པ་
རྣམས་ཀྱི་ཐར་པ་དང། ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང། སྡོམ་པ་གསུམ་དང་འགལ་བའི་བཅས་པ་དང། རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་པའི་སྤེལ་ཚིག་
འཇུག་ཅིང། དམིགས་བསལ་བསྙེན་པའི་ཁ་སྐོང་དུ་ཆད་ལྷག་གི་སྡིག་པ་བཞི་བ་ལྟ་བུ་ལ།  བཀྲ་མི་ཤིས་པ་ཐམས་ཅད་དང་ཁྱད་པར་དུ་གསང་སྔགས་ཆད་ལྷག་གི་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེས་མཚོན་ཚེའི་བར་ཆད་ཞི་བ་ལྟ་བུ་ལ།  ཁྱད་པར་དུ་

[007A]༄༅། །ཚེའི་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་པ་ལྟ་བུའི་སྐབས་སུ་གང་བབ་ཀྱི་སྤེལ་ཚིག་འཇུག། དེ་ནས།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་གྱུར་ པར་བསམས་ནས།  ཨོཾ་ཨགྣ་ཡེ་ཨཱ་
དའི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ། ཨོཾ་བོ་དཧི་པྲྀཀྵཱ་ཡ། བདག་ཅག་དཔོན་སློབ་འཁོར་དང་བཅས་པ་ ཞེས་པ་ནས།  བཀྲ་མི་ཤིས་པ་དང། ཁྱད་པར་དུ་ཡང་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་
ཐམས་ཅད་ཤཱནྟི་ཀུ་རུ་ཡེ་སཱཧཱ།  ཞེས་བརྗོད་ཅིང་ཡམ་ཤིང་གཉིས་གཉིས་སྦྱར་བའམ་རེ་རེ། ལག་པ་གཡས་པའི་མཐེབ་སྲིན་གྱིས་མཆོག་སྦྱིན་གྱི་ཕྱག་རྒྱས་རྩེ་མོ་ལྷ་ལ་བསྟན་ཏེ་དབུལ། དེ་ནས་རྫས་ཆེན་ལྷག་མ་རྣམས་འབུལ་བའི་ཚུལ་ནི། མར་ཁུལ།  ཨོཾ་ཨགྣ་ཡེ།  ཞེས་པ་ནས།  བཱ་ཧཱ་ནཱ་ཡ་
ཨོཾ་ཨགྣ་ཡེ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་འབྱོར་བ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཏིལ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་སརྦ་པཱ་པཾ་ད་ཧ་ན་བཛྲཱ་ཡ། བདག་ཅག་
དཔོན་སློབ་ ཅེས་པ་ནས།  བཀྲ་མི་ཤིས་པ་དང་སྡིག་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་དུར་བ་གཉིས་གཉིས་སྦྱར་ནས་དབུལ་ཞིང།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་ཨཱ་ཡུ་ཥེ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་
ཚེ་མཐར་ཕྱིན་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  འབྲས་མ་གྲུགས་པ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་པུཥྚཱ་ཡ། བདག་ཅག་དཔོན་སློབ་ ཅེས་པ་ནས་  བཀྲ་མི་ཤིས་པ་དང་བསོད་ནམས་རྒྱས་པ་ལ་བར་དུ་གཅོད་པ་

[007B]  དེ་ནས་ཞོ་ཟན་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་སརྦ་སཾ་པཱ་དེ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་བདེ་བ་མཆོག་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་ཀུ་ཤ་གཉིས་
གཉིས་སྦྱར་ནས་དབུལ་ཞིང།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་ཨ་པྲ་ཏི་ཧ་ཏ་བཛྲཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་སྲུང་བ་མཆོག་ལ་བར་དུ་གཅོད་པ་དང་གྲིབ་དང་མི་གཙང་བ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་
ཡུངས་ཀར་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་སརྦ་ཨརྠ་སིདྡྷཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་བགེགས་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་སོ་བ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་བི་ཛ་ཡ་
བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་ནོར་དང་འབྲུ་རྒྱས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས། ནས་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་མ་ཧཱ་བེ་གཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་
པ་དང་མྱུར་བའི་ཤུགས་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་སྲན་མ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་མཧཱ་བཱ་ལཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་སྟོབས་རྒྱས་པ་ལ་བར་
དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་གྲོ་ལ།  ཨོཾ་ཨགྣ་ཡེ།  ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་གྷ་སྨ་རི་བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་ནད་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་དབུལ། དེ་ནས་འབྲུ་མར་གྱིས་བྱུགས་པའི་ཀུ་ཤ་

[008A]༄༅། །ནས༑ ཏིལ། ཞོ་འོ་མ། འབྲས་ཟན། དུར་བ། འབྲས་ཡོས། ཙནྡན། པྲི་ཡང་ཀུ། ཐང་ཆུ། དྲི་ཞིམ་པོའི་མེ་ཏོག་རྣམས་ཀྱང་གོང་གི་མེ་ལྷའི་སྔགས་སྤེལ་ཚིག་དང་བཅས་པས་དབུལ། དེ་ཡང་རྫས་རྣམས་གྲངས་ཇི་ཙམ་འབུལ་ཡང་ཐམས་ཅད་ལ་སྤེལ་ཚིག་འདོགས་པའམ་
ཐོག་མཐའ་བར་གསུམ་མ་མ། ཐོག་མཐའ་གཉིས་སུ་སྤེལ་ཚིག་སྦྱར་བ་ལོང་སྐབས་དང་བསྟུན་ནས་བྱ་ཞིང། སྤེལ་ཚིག་མི་འདོགས་པའི་ཚེ།  ཨོཾ་ཨ་གྣ་ཡེ་ ཞེས་པ་ནས།  སཱཧཱ་ ཞེས་པའི་བར་གྱི་སྔགས་རེ་དང་རྫས་རེ་གྲངས་མཉམ་པར་དབུལ་ལོ། །དེ་ནས།  ཨོཾ་ཨཱ་ཧྲཱི་པྲ་ཝ་ར་ས་ད་ཀཱ་རཾ་ཨཱཉྩ་
མཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་ཞལ་བསིལ་དང། བསང་གཏོར་དབུལ། དེ་ནས་འདས་པའི་མེ་ལྷ་མཆོད་པ་ནི།  མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ། བཧྲུཾ་ཡོངས་སུ་གྱུར་པ་ལས་གཞལ་ཡས་
ཁང་གྲུ་བཞི་སྒོ་བཞི་པ་ཕྱི་ནས་རིམ་པ་བཞིན་དུ་དཀར་སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་སྟེང་ན། རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པས་སྤྲས་པ།  ཞེས་པ་ནས།  སྒོ་བཞི་
ཟླ་བའི་དཀྱིལ་འཁོར་རེ་རེ། དབུས་ཀྱི་ཉི་མའི་དཀྱིལ་འཁོར་ཀྱི་སྟེང་དུ་ཧཱུཾ་ཧཱུཾ་ལས་ཁྲོ་བོའི་རྡོ་རྗེ་རྩེ་ལྔ་བ་དང། ཐོད་པ་ཧཱུཾ་ཧཱུཾ་གིས་མཚན་པ། རྩིབས་བཞིའི་གདན་གྱི་སྟེང་དུ་ཧཱུཾ་བཞི་ལས་རྡོ་རྗེ་བཞི་དང། ཧཱུཾ་བཞི་ལས་ཐོད་པ་བཞི། སྒོ་བཞིའི་གདན་གྱི་
སྟེང་དུ་རིམ་པ་བཞིན། ཛཿ་ཧཱུཾ་བཾ་ཧོཿ་བཞི་ལས་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་རྣམས་ལ་ཛཿ་ཧཱུཾ་བཾ་ཧོཿ་ས་མཚན་པ། དེ་རྣམས་ཡོངས་སུ་གྱུར་པ་ལས། དབུས་སུ་སངས་རྒྱས་འཁོར་ལོ་ཆེན་པོ་གོས་སྔོན་པོ་ཅན་སྐུ་མདོག་མཐིང་ནག་ཞལ་

[008B]  ཞེས་པ་ནས།  རིགས་ལྡན་ནག་པོས་སྐ་རགས་བྱས་པ། དེའི་པང་ན་ཡུམ་ལྷ་མོ་མཛེས་ལྡན་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་ ཞེས་པ་ནས།  དེའི་ཐུགས་ཀར་ཉི་མའི་སྟེང་དུ་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་
ནག་འོད་ཟེར་ལྔ་འཕྲོ་བ། ཤར་གྱི་གདན་ལ་ཁྲོ་བོ་བདུད་ལས་རྒྱལ་བྱེད་སྐུ་མདོག་དཀར་པོ་ཞལ་གཅིག་ཕྱག་བཞི་ ཞེས་པ་ནས།  གཡས་འཁོར་ལོ་འཛིན་པས་ཡབ་ལ་འཁྱུད་ཅིང། གཡོན་ཐོད་པ་ཁྲག་གིས་གང་བ་འཛིན་པས་ཡབ་ཀྱི་ཞལ་དུ་སྟོབ་
པ༑ ཤར་སྒོའི་གདན་ལ་རྡོ་རྗེ་ལྕགས་ཀྱུ་དཀར་པོ་ཞལ་གཅིག་ཕྱག་གཉིས། ཕྱག་གཡས་ལྕགས་ཀྱུ་འཕྱར་ཞིང་ ཞེས་པ་ནས།  ཐམས་ཅད་ཀྱང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །གཙོ་འཁོར་ཐམས་ཅད་ཀྱི་སྐུ་ལས་འོད་
ཟེར་དཀར་པོའི་ཚོགས་འཕྲོ་བར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། ཡེ་ཤེས་ཀྱི་འཁོར་ལོ་སྤྱན་དྲངས། ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ།  ཅེས་པས་ཕྱི་འབྲང་གི་བགེགས་བསྐྲད།  ཕྱོགས་བཅུའི་སངས་རྒྱས་ཐམས་
ཅད་དང། །དཀྱིལ་འཁོར་གསང་བའི་ལྷ་ཚོགས་དང། །བྱང་ཆུབ་སེམས་དཔའ་ཐམས་ཅད་ལ། །སྒོ་གསུམ་དང་པས་ཕྱག་འཚལ་ལོ། །སངས་རྒྱས་ཆོས་དང་དགེ་འདུན་ལ། །མཆོད་པ་བླ་ན་མེད་པས་མཆོད། །ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་
བྷ་ས་མུ་དྲ་སྥ་ར་ཎ་ས་མ་ཡ་ཧཱུཾ།  དེ་བཞིན་དུ་  ཨ་རྒྷཾ་ གྱི་གནས་སུ་  པཱ་དྱཾ་ ནས་  ཤཔྟའི་ བར་བཅུག་པས་མཆོད།  བཛྲ་ཨོཾ་ཀུ་ཤ་ཛཿ་བཛྲ་པཱ་ཤ་ཧཱུཾ། བཛྲ་སྥོ་ཊ་བཾ། བཛྲ་གྷཎྜེ་ཧོཿ་ཡེ་ཤེས་པ་རྣམས་དམ་ཚིག་པ་རྣམས་དང་གཉིས་སུ་མེད་པར་གྱུར། ལྷ་ཐམས་

[009A]༄༅། །ཅད་ཀྱི་སྤྱི་བོར་ཟླ་བ་ལ་དེ་བཞིན་གཤེགས་པ་གངྒཱ་ཀླུང་གི་བྱེ་མ་སྙེད་ཀྱི་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་པདྨ་ལ་དེ་བཞིན་གཤེགས་པ་གངྒཱ་ཀླུང་གི་བྱེ་མ་སྙེད་ཀྱི་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་
ཉི་མ་ལ་དེ་བཞིན་གཤེགས་པ་གངྒཱ་ཀླུང་གི་བྱེ་མ་སྙེད་ཀྱི་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པར་གྱུར། ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་གངྒཱ་ཀླུང་གི་བྱེ་མ་སྙེད་ཀྱི་སངས་རྒྱས་རྣམས་དང་སྤྱན་མ་ལ་སོགས་
པ་རྣམས་མདུན་གྱི་ནམ་མཁར་སྤྱན་དྲངས། ཕྱོགས་བཅུའི་སངས་རྒྱས་ཐམས་ཅད་དང༑  །ཞེས་སོགས་ཆུ་གཉིས་ཉེར་སྤྱོད་ལྔ་རོལ་མོ་དང་བཅས་པས་སྔར་བཞིན་མཆོད་ལ།  དེ་བཞིན་གཤེགས་པ་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ་ཞེས་གསོལ་
བ་བཏབ་པས། དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་ལྷ་མོ་རྣམས་ཀྱིས་ཁྲོ་བོའི་རྡོ་རྗེ་རྩེ་ལྔ་པས་མཚན་པའི་བུམ་པ་དཀར་པོ་བདུད་རྩིས་གང་བ་ཐོགས་ཏེ། ཇི་ལྟར་བ་ལྟམས་པ་ཙམ་གྱིས་ནི། །
ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་ཞིང་དབང་བསྐུར་ཆུ་ལྷག་མ་ཡར་ལུད་པ་ལས་གཙོ་འཁོར་ཐམས་ཅད་ལ་མི་བསྐྱོད་
པས་དབུ་བརྒྱན་ཅིང། དབང་གི་ལྷ་རྣམས་འདི་ཉིད་ལ་ཐིམ་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ ཞེས་སོགས་ཆུ་བཞི་ཉེར་སྤྱོད་རོལ་མོ་འདོད་ཡོན་

[009B]  དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འབུལ་ལགས་ན། །བཞེས་ཏེ་བདག་ལ་བཀའ་དྲིན་སྩོལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་རཎ་ས་མ་
ཡ་ཤྲཱི་ཡེ་ཨཱ་ཧཱུཾ།  དེ་བཞིན་དུ་ཚིགས་བཅད་ཀྱི་ཡོན་ཆབ་ཅེས་པའི་གནས་སུ་  ཞབས་བསིལ། ཞལ་བསིལ། བསང་གཏོར་ ཞེས་པ་དང།  ཨརྒྷཾ་ གྱི་གནས་སུ་  པཱ་དྱཾ། ཨཱཉྩ་མཱ་ཎཱཾ། པྲོཀྵཱ་ཎཱཾ་ བཅུག་པའི་ཆུ་བཞི་དབུལ།  ལྷ་ཡི་མེ་ཏོག་དམ་པ་འདིས། །དཀྱིལ་འཁོར་མཆོད་པ་
བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ལ། །མགོན་པོ་མཆོད་པ་འདི་བཞེས་ཤིག་ཨོཾ་སརྦ་ཏ་ཐཱ་ག་ཏ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ།  ཞེས་པ་དང། མེ་ཏོག་གི་གནས་སུ།  བདུག་སྤོས། སྣང་གསལ། དྲི་ཆབ། ཞལ་ཟས་
རོལ་མོ་ རྣམས་དང།  པུཥྤེའི་ གནས་སུ།  དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དཡེ། ཤཔྟ་ རྣམས་བཅུག་པས་མཆོད།  རིན་ཆེན་དབང་གི་རྒྱལ་པོ་བཻཌཱུརྱ།  །ཞེས་སོགས་སམ་ཚིགས་བཅད་གང་ཡང་རུང་བའི་མཐར། གོང་གི་སྔགས་ལ།  རཱུ་པ། ཤཔྟ། གནྡྷེ། རས། སྤརཤ་ རྣམས་བཅུག་ལ་འདོད་
 ཡོན་ལྔ་དབུལ།  ཨོཾ་ནཱི་ཡཱཾ་ཝ་ར་དྷ་ར་ ཞེས་པ་ནས་  སཏ་ཧཱུཾ་ཕཊ་ཨོཾ་ཨཱ་ཧཱུཾ་ཨོཾ་པ་རཱ་ཀྲ་མཱ་ཡ་ཧཱུཾ་ཕཊ་ཨོཾ་ཨཱ་ཧཱུཾ།  ཞེས་པ་ནས།  ཨོཾ་ནཱ་ཤ་ཡ་ནཱ་ཤ་ཡ་ཧོཿ་ཨོཾ་ཨཱ་ཧཱུཾ་ གི་བར་གྱིས་གཙོ་འཁོར་རྣམས་ལ་ནང་མཆོད་དབུལ།  ཆོས་དབྱིངས་ཡེ་ཤེས་ངོ་བོ་ཉིད།  །ཅེས་པ་ནས།།
འཕྲིན་ལས་སྒྲུབ་མཛད་ཡབ་ཡུམ་བསྟོད།  །ཅེས་པའི་བར་གྱིས་བསྟོད་ཅིང།  ལྷ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་དང། དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་འབར་བ་དང་བཅས་པར་གྱུར་ ཕར་བསམས་ལ།  ཨོཾ་ནཱི་ལཾ་ཝ་

[010A]༄༅། །ར་དྷ་ར་བཛྲ་པཱ་ཎི་ཧྲི་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ ཞེས་པ་ནས་  ཤཱནྟིཾ་ཀུ་རུ་ཡེ་སཱཧཱ།  ཞེས་པའི་བར་སྤེལ་ཚིག་ཅན་གཅིག་དང་བཅས་པས་དགང་བླུགས་ལན་བདུན་དབུལ། དེ་ནས་
ཡམ་ཤིང་ནས་བཟུང་སྟེ་ཁྱད་པར་བའི་རྫས་ཀྱི་བར་ཐམས་ཅད་སྔར་གྱི་རིམ་པ་ཇི་ལྟ་བ་བཞིན་ལ།  ཨོཾ་ནི་ལཱཾ་ཝ་ར་བྷ་ར་བཛྲ་པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ། ཨོཾ་བོ་དཧི་པྲྀཀྵཱ་ཡ། བདག་ཅག་དཔོན་སློབ་འཁོར་དང་བཅས་པ་ ཞེས་པ་ནས་  ཤནྟིཾ་ཀུ་རུ་ཡེ་སཱཧཱ།  ཞེས་སྦྱོར་
སོགས་གོང་གི་རིགས་འགྲེ་ཤེས་པར་བྱ། དེ་ནས་སླར་ཡང་འཁོར་རྣམས་ལ་འབུལ་བའི་ཚུལ་ནི།  ཏདྱ་ཐཱ་བཧོ་བཧོ་པཱནྣཱ་ག་ཨ་དཧི་པ་ཏ་ཡི། ཨི་དཾ་ནཱི་ལཱི་ཝ་ར་དྷ་ར་ཤརཱི་རཾ་བཛྲ་པཱ་ཎི་ཧྲྀ་ད་ཡཾ་ཡ། ས་མཱ་ཏི་ཀྲ་མ་ཐ། ཨུཏ་སཱ་དྷ་ནཾ། བྷ་བི་ཥྱ་ཏི་ཧཱུཾ་ཧཱུཾ། ཨོཾ་པ་རཱ་ཀྲྀ་མཱ་ཡ་ཧཱུཾ་ཕཊ། ཨོཾ་
ཀྲྀ་ཏཱ་ནྟཱ་ཡ་ཧཱུཾ་ཕཊ། ཨོཾ་ཀྲྀ་ཏཱནྟ་རཱུ་པཱ་ཡ་ཧཱུཾ་ཕཊ། ཨོཾ་རོཥ་ཎཱ་ཡ་ཧཱུཾ་ཕཊ། ཨོཾ་བིདཱར་ནཱ་ཡ་ཧཱུཾ་ཕཊ། ཨོཾ་ནཱ་གོཏ་སཱ་ད་ནཱ་ཡ་ཧཱུཾ་ཕཊ། ཨོཾ་ནཱི་ལཱཾ་བ་ས་ནཱ་ཡ་ཧཱུཾ་ཕཊ། ཨོཾ་ཨ་པྲ་ཏི་ཧ་ཏ་པ་ལཱ་ཡ་ཧཱུཾ་ཕཊ། ཨོཾ་ཙྪིནྡ་ཙྪིནྡ་ཛཿ་ཨོཾ་བི་ནྡྷ་བིནྡྷ་ཧཱུཾ། ཨོཾ་པྲ་ཧ་ར་པྲ་ཧ་ར་
བཾ༑ ཨོཾ་ཧ་ར་ཧ་ར་ཧོཿ་ཨོཾ་དྷ་ར་དྷ་ར་ཛཿ་ཨོཾ་ཧ་ས་ཏ་ས་ཧཱུཾ། ཨོཾ་མཱ་ར་ཡ་མཱ་ར་ཡ་བཾ། ཨོཾ་ནཱ་ཤ་ཡ་ནཱ་ཤ་ཡ་ཧོཿ་ཨོཾ་བོ་དཧི་པྲྀཀྵཱ་ཡ་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ ཞེས་པ་ནས།  ཤཱནྟིཾ་ཀུ་རུ་ཡེ་སཱཧཱ།  ཞེས་པའི་བར་གྱིས་ཡམ་ཤིང་ནས་བཟུང་སྟེ་ཁྱད་
པར་བའི་རྫས་ཀྱི་བར་དབུལ། དེ་ནས་འཕྲིན་ལས་མཛད་པར་བསམ་པ་ནི།  ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་པོས་བཀང་བ་ཐོགས་ནས་བསྒྲུབ་བྱ་ཟླ་བའི་དཀྱིལ་འཁོར་ལ་གནས་པ་ལ་ཁྲུས་བྱས་པས། སྡིག་

[010B] པར་བསམ།  ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ།  ཅེས་པས་མར་ཁུ་དགང་ཐུགས་ལན་བདུན་ཕུལ་རྗེས།  ཨོཾ་ཨཱ་ཧྲིཿ་པྲ་ཝར་སད་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་མཆོད་ཡོན་དང།  ཨོཾ་
ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་བསང་གཏོར་དང།  ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་ཞལ་བསིལ་དབུལ།  སྲབ་འཇམ་ཡང་པ་ལྷ་ཡི་གོས།  །ཞེས་པ་ནས།  བདག་ཀྱང་རྡོ་རྗེའི་སྐུ་ཐོབ་ཤོག་ཨོཾ་བཛྲ་ཝས་སྱ་སཱཧཱ།  ཞེས་
པའམ། སྔགས་རྐྱང་པ་ཙམ་གྱིས་མེ་ནང་དུ་གོས་ཟུང་དབུལ།  ཨོཾ་བཛྲ་ཏམྡུ་ལ་ཡེ་སཱཧཱ།  ཞེས་པས་སོ་རྩི་དབུལ། དེ་ནས་  ཨོཾ་སརྦ་ཏ་ཐཱ་ག་ཏ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ།  ཞེས་པ་ནས།  སྤརཤ་ འི་བར་གྱི་ཉེར་སྤྱོད་རོལ་མོ་འདོད་ཡོན་དང་བཅས་པས་མཆོད།  ཨོཾ་ནཱི་ལཱཾ་ཝ་ར་དྷ་ར་བཛྲ་
པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ། ཨོཾ་ཨཱ་ཧཱུཾ།  ཞེས་སོགས་ཀྱིས་ནང་མཆོད་ལྷ་རེ་རེ་ནས་དབུལ།  ཆོས་དབྱིངས་ཡེ་ཤེས་ངོ་བོ་ཉིད།  །ཅེས་སོགས་སྔར་གྱི་བསྟོད་པ་རྒྱས་པའམ། ཡང་ན།  ཕྱག་ན་རྡོ་རྗེ་དྲག་པོ་ཆེ། །རྡོ་རྗེ་ཁྲོ་བོ་དྲག་ཆེན་འཇོམས། །རྡོ་རྗེ་གཟི་བརྗིད་
སྔགས་ཀྱི་གཙོ། །རྡོ་རྗེ་མི་ཐུབ་འཇིགས་བྱེད་ཆེ། །རྡོ་རྗེ་འཕྲིན་ལས་ཀུན་དོན་མཛད། །ཐབས་འདུལ་འཁོར་ལོ་ཆེ་སྐུ་ལ། །འབྱུང་བ་ལྔ་ཡི་བདག་ཉིད་ཆེ། །མཛེས་ལྡན་འོད་ཟེར་ཅན་དང་ནི། །མདངས་ཅན་སྒྲ་དབྱངས་རླུང་འབྱིན་ཏེ། །སྐྱེད་བྱེད་ལས་
ཀུན་སྒྲུབ་པ་ལ། །འགུགས་ཤིང་སྡུད་དང་སྡོམ་ཞིང་འཛིན། །མཐའ་འདུལ་ལས་རྣམས་སྒྲུབ་པ་ལ། །ཐིག་ལེའི་རང་བཞིན་མི་ཤིགས་པ། །ཁ་སྦྱོར་ཉི་ཟླའི་འཕྲོ་འདུ་ལས། །བགེགས་རིགས་སྟོང་ཕྲག་འཇོམས་མཛད་པ། །འཁོར་ལོའི་བདག་པོ་ཁྱོད་ལ་

[011A]༄༅། །བསྟོད༑ ༑ས་བོན་རབ་ཏུ་འབར་བ་ཡིས། །ཐབས་དང་ཤེས་རབ་བསྲེག་གསོ་མཛད། །བདེ་ཆེན་རབ་ཏུ་གསོལ་མཛད་ནས། །སྡུག་བསྔལ་ཉོན་མོངས་འཇོམས་ལ་འདུད།  །ཅེས་དྲག་པོ་གསུམ་འདུལ་གྱི་རྒྱུད་ནས་གསུངས་པའི་བསྟོད་པ་འདིས་བསྟོད།  ཨོཾ་ཨཱ་ཧྲཱི་པྲ་ཝ་ར་སད་
ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་མཆོད་ཡོན་དབུལ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་མཛད་རིགས་
མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །ཨོཾ་བཛྲ་སཏ་ཨཱ་ ཞེས་མང་དུ་བརྗོད་ནས།  ཨོཾ་བཛྲ་སཏཱ་ས་མ་མ་ ཞེས་སོགས་ཡིག་བརྒྱ་བཟླ། དེ་ནས།  ཨོཾ་ཁྱེད་ཀྱིས་
སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །ཨོཾ་ཨཱ་ཧཱུཾ་བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་
ནས་རང་ཉིད་ལ་ཐིམ་པར་གྱུར་ པར་བསམ། དེ་ནས་སླར་ཡང་ཐབ་ཀྱི་མེ་ལྷ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་པུཥྤེ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྟཾ་པྲ་ཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད།  ཨོཾ་ཨགྣ་ཡེ་ ཞེས་པ་ནས།  པཱ་ཧཱ་ནཱ་ཡ་ཨོཾ་ཨཱ་ཧཱུཾ་ གིས་ནང་མཆོད་དབུལ།།
ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། དང།  དེ་བཞིན་དུ་  ཨཱཉྩ་མཱཎཱཾ་པྲ་ཏཱིཙྪ་ཧཱུཾ་སཱཧཱ་ ས་བསང་གཏོར་དང། ཞལ་བསིལ་དབུལ།  ཨོཾ་བཛྲ་ཏམྦུ་ལ་ཡེ་སཱཧཱ།  ཞེས་པས་སོ་རྩི་དང།  ཨོཾ་བཛྲ་ཝ་ས་སྱ་སཱཧཱ་ ས་གོས་དཀར་པོ་ཟུང་མེ་ནང་དུ་དབུལ། དེ་ནས།  ཨོཾ་ཨགྣ་ ཡེ་ཞེས་

[011B]  བཱ་ཧཱ་ནཱ་ཡ་ཨོཾ་བོ་དཧི་བྲྀཀྵཱ་ཡ་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཞེས་པ་ནས་བར་དུ་གཅོད་པ་ཐམས་ཅད་ཤཱིནྟཾ་ཀུ་རུ་ཡེ་སཱཧཱ།  ཞེས་སོགས་བསྲེག་རྫས་ཚང་མ་སྔར་འཇིག་རྟེན་པའི་མེ་ལྷའི་བསྲེག་རྫས་ལྷག་མས་ཕུལ་རྗེས། དྲིལ་གསིལ་དང་བཅས་པས།  འཇིག་
རྟེན་དབང་ཕྱུག་ཚངས་དབང་མགོན་གྱི་སྲས།  །ཞེས་སོགས་ཤླཽ་ཀ་གཅིག་གིས་བསྟོད།  ཨོཾ་ཨཱ་ཧྲཱི་པྲ་ཝ་ར་ས་དཀཱ་རཾ་ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ། དང། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་པུཥཱ་ ནས་  ཤཔྟ་ འི་བར་གྱིས་
མཆོད༑  དེ་ནས་གཏོར་མ་ལ་ཆང་ཆུ་ནང་མཆོད་ཀྱིས་སྤྲན་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་དྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་གྱིས་མཚན་པ་ ཞེས་
ནས༑  བདུད་རྩི་བཀུག་ནས་བསྣན་པས་མང་པོར་སྦར་ཞིང་སྤེལ་བར་གྱུར། ཨོཾ་ཨཱ་ཧཱུཾ་ཧ་ཧོ་ཧྲཱི་ ལན་གསུམ་བརྗོད་པའི་བར་གྱིས་སྒྲུབ་ཐབས་བཞིན་བྱིན་གྱིས་བརླབ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏྭ་ཏ་ཨོཾ་ཨཱ་ཧཱུཾ་ཕཊ་སྣཧཱ།  ལན་
གསུམ་ལ་སོགས་པས་གཏོར་མ་དབུལ།  ཨོཾ་ཨགྣ་ཡེ་ ཞེས་པ་ནས།  བཱ་ནཱ་ཧཱ་ཡ་པུཥྤེ་ ནས།  ནཻ་ཝི་དཡེའི་ བར་བཏགས་ཏེ་ཉེར་སྤྱོད་ལྔས་མཆོད། དེ་ནས་དྲིལ་སྟབས་དང་བཅས།  མེ་སྟེ་བ་སྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་
བསྟོད་དེ་ཕྱག་ཀྱང་འཚལ།  །ཞེས་པས་བསྟོད་ཅིང།  མཆོད་སྦྱིན་གཏོར་མ་འདི་སྣམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་འགྲུབ་ཅིང། །ཞི་དང་རྒྱས་ལ་སོགས་

[012A]༄༅། །པ་ཡི༑ ༑ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་
ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་འཕྲིན་ལས་བཅོལ་བ་ལྟར་ཞལ་ཀྱིས་
བཞེས་པའི་མོས་པ་བྱེད།  ཨོཾ་ཨཱ་ཧྲཱི་པྲ་ཝ་ར་སད་ཀཱརཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་མཆོད་ཡོན་དབུལ།  གང་ཡང་བདག་བློ་རྨོངས་པ་ཡིས།  །ཞེས་པ་ནས།  དེ་ཀུན་ཁྱོད་ཀྱིས་བཟོད་མཛད་རིགས། །ཨོཾ་བཛྲ་སཏ་ཨཱ་ ཞེས་པས་བཟོད་པར་གསོལ།  རང་གི་དོན་དང་གཞན་གྱི་དོན། །
སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཞིང། །བདག་གི་དངོས་གྲུབ་ཐམས་ཅད་སྒྲུབས། །ཨོཾ་ཨཱ་བཛྲ་མུཿ་མེ་ལྷ་ཡེ་ཤེས་པ་རང་གནས་སུ་གཤེགས། དམ་ཚིག་པ་མེ་འབར་བའི་རྣམ་པར་གྱུར་ པར་བསམས་ནས་རྗེས་བསྔོ་བ་དང། སྨོན་
ལམ་སོགས་ཀྱིས་མཐའ་བརྒྱན་པར་བྱ་ཞིང། ལོང་ཡོད་མེ་མ་ཤིའི་བར་དཀྲུག་པ་དང་བརྡལ་བ་དང་འགོམ་པར་མི་བྱ་ལ། ལོང་མེད་ན་འོ་མས་མེ་གཞི་ལ་ནས་ཐབ་ཀྱི་ཐལ་བ་སོགས་འབབ་ཆུ་ལ་སོགས་བར་བསྐུར་བར་བྱའོ།།     ༈    ས་སྦྱང་བ་ལ་སོགས་པའི་
སྐོར་སྔར་བཤད་པ་དང་འདྲ་ཞིང། ཐབ་ཀྱི་རྒྱར་ཁྲུ་དོ་གྲུ་བཞི་པ། དེའི་ཕྱིར་མུར་ན་སོར་བརྒྱད་པ། དེའི་ཕྱིར་རྒྱ་དང་དཔངས་སོར་བརྒྱད་པའི་ཁ་ཁྱེར། ཐབ་ཀྱི་ཟབས་སུ་ཁྲུ་གང་བ་ཕྱི་རོལ་ཏུ་སྟེགས་བུ་གྲུ་བཞི་པ་ལ། གྲྭ་བཞིར་ཟླ་ཕྱེད་རྡོ་རྗེས་མཚན་པ། ཐབ་ཀྱི་

[012B] ཐབ་ཀྱི་དབུས་སུ་འཁོར་ལོ་སེར་པོ་རྩིབས་བརྒྱད་པ། དེའི་ལྟེ་བ་ལ་རིན་པོ་ཆེ་ཆ་དགུ་པ་དཔངས་སུ་སོར་དྲུག་པ་རྡོ་རྗེས་མཚན་པའམ། ཡང་ན་རིན་པོ་ཆེ་རྐྱང་པ་རྡུལ་ཚོན་སོགས་ཀྱིས་འདྲི་ཞིང། ཐབ་ཀྱི་ཕྱི་རོལ་ཏུ་བའི་ལྕི་བས་བྱུགས་
པ་ལ་བདུད་རྩི་སེར་པོ་དང་བཅས་པའི་དྲི་སེར་པོས་བྱུག། ཕྱི་རོལ་ཏུ་མེ་ཏོག་སེར་པོ་གཅལ་དུ་དགྲམ། མཆོད་རྫས་ཀྱི་ཁྱད་པར་རབ་གསེར་གྱི་སྣོད་དང། མ་འབྱོར་ན་ཁ་དོག་སེར་པོར་བསྒྱུར་བའི་སྣོད་ཀྱི་ནང་དུ། ཞོ། མེ་ཏོག་སེར་པོ། དྲི་སེར་པོའི་ཆུ། ནས། ཏིལ་ནག། ཀུ་
ཤ༑ འབྲས་ཡོས། བདུད་རྩི་རྣམས་བླུག་པའི་མཆོད་ཡོན་དང། དྲི་ཞིམ་པོའི་མེ་ཏོག་སེར་པོ། ཞོས་སྦྲུས་པའི་འདས་མ་འདས་ཀྱི་ལྷ་བཤོས་དང། གཏོར་མ། ཡམ་ཤིང་གི་རྒྱུ་སྔར་དང་འདྲ་བའི་ཤིང་གི་དབུས་ཀྱི་ཆ་ལས་བྱུང་བ་སྲིད་དུ་ཁྲུ་གང་བ་སྦོམས་སུ་ཆང་
བའི་ཚད་བདུད་རྩི་དང་བཅས་པའི་དྲི་སེར་པོའི་ཆུས་སྦྲན་པ་དཀར་གསུམ་དུ་བསྙུགས་ཤིང། མངར་གསུམ་གྱིས་སྦགས་པའི་ཡམ་ཤིང། རྫས་ཁྱད་པར་བ་འབྲས་ཆན་ཞོ་དང་བསྲེས་པ་ལ་མངར་གསུམ་གྱིས་སྦགས་པའི་ཟས་མཆོག་དང། ཞོ་དང། སྦྲང་རྩི་དང་
ཏིལ་ནག་དང། ཞོ་ཟན་དང། ཞུན་མར་དང་བཅས་པའི་འབྲས་དང། པདྨ་གེ་སར་དང། ནཱ་ག་གེ་སར་དང། འབྲས་བུ་རྣམས་ཅི་འབྱོར་པ་བཤམས་ཤིང། དེ་དག་ཐམས་ཅད་དྲི་སེར་པོ་ལ་སོགས་པས་ཁ་དོག་སེར་པོར་བསྒྱུར། མེ་ནི་རྒྱལ་པོའམ། རྒྱལ་རིགས་
ཀྱི་ཁྱིམ་ལས་བྱུང་བ་དང། ནགས་མེས་ཚིག་པའམ། ནོར་བུ་ལས་བྱུང་བ་དང། དགེ་འདུན་གྱི་ཚང་མང་ལས་བྱུང་བའི་མེས་སྤོར། རང་ཁ་བྱང་དུ་ཕྱོགས་ཤིང་བཟང་པོའི་འདུག་སྟངས་ཀྱིས་གནས་པས། བསམ་པའི་ཁྱད་པར་ཚེ་དང་ནོར་སྤེལ་བ་ལྟ་བུ་ལ་དེ་

[013A]༄༅། །ལ་དགའ་ཞིང་འདུན་པ་ལྟ་བུའི་དགའ་ཞིང་ཚིམས་པའི་སེམས་ཀྱིས་ལྷའི་རྣལ་འབྱོར་གྱི་ཁྱད་པར་གོང་དུ་བཤད་པ་ལྟར་རང་འཁོར་ལོ་ཆེན་པོ་སྐུ་མདོག་སེར་པོ་དང། འཁོར་གྱི་ལྷ་རྣམས་ཀྱང་སྐུ་མདོག་སེར་པོ་
གཞན་མ་ཕྱག་མཚན་སོགས་སྒྲུབ་ཐབས་ཇི་ལྟ་བ་བཞིན་བསྒོམ་པ་རྒྱུད་དང་ཚད་ལྡན་མཁས་གྲུབ་ཀྱི་དགོངས་པ་ཡིན་པས་བྱུང་ན་དེ་ལྟར་བྱ་བ་ལེགས་ཤིང། དེ་ལྟར་གཏན་ནས་མ་བདེ་ན། གཙོ་འཁོར་གྱི་མངོན་རྟོགས་ཡོངས་གྲགས་བཞིན་
ལ་འོད་ཟེར་སེར་པོ་འཕྲོ་བའི་རྣམ་པ་ཅན་དུ་བསྒོམས་ནས་ཉེར་བསྡུའི་བར་བཏང། རང་གཙོ་བོའི་ང་རྒྱལ་གྱི་སྒོ་ནས་ཆོ་གའི་རིམ་པ་ལ་འཇུག་པ་ནི། རྡོར་དྲིལ་བྱིན་རླབས་ནས་བཟུང། མཆོད་པ་བྱིན་རླབས་ཀྱི་བར་སྔར་བཞིན་ལ། མཆོད་ཡོན་སྒྲུབ་
པའི་སྐབས། ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཨོཾ་ཞེས་པ་ལན་བརྒྱ་ཙམ་མམ། བདུན་ལ་སོགས་པས་མཆོད་ཡོན་བསྒྲུབ། རྫས་བྱིན་རླབས། ཀུ་ཤ་འགྲེམ་པ། ཐབ་བསངས་སྦྱངས་སྔར་བཞིན་ལ། སྟོང་པའི་ངང་ལས་ཧཱུཾ་སེར་པོ་ཞུ་བ་ལས་
བྱུང་བའི་རྒྱས་པའི་ཐབ་ཁ་དོག་སེར་པོ། དབྱིབས་གྲུ་བཞི་པ་མུ་རན་ཁ་ཁྱེར་དང་བཅས་པ། ཁ་ཁྱེར་ལ་རིན་པོ་ཆེའི་ཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་
གསུམ་པའི་དབུས་སུ་སྣ་ཚོགས་པདྨ་དང་ཉི་མའི་སྟེང་དུ་རཾ་ལས་བགྲང་ཕྲེང་དེ་ཡོངས་སུ་གྱུར་པ་ལས། མེ་ལྷ་སྐུ་མདོག་སེར་པོ། སེར་སྔོ་དཀར་པའི་ཞལ་གསུམ་ཕྱག་དྲུག་པ། གཉུག་མར་གནས་པའི་རང་འོད་ཀྱི་རིག་མ་དང་གཉིས་སུ་མེད་པའི་སྐུ་

[013B] དམ་ཚིག་བསྒྲག་པའི་བར་ཞི་བ་དང་འདྲ་ཞིང་དགང་བླུགས་འཛིན་པའི་ཚུལ་ལག་པ་གཉིས་ཁུ་ཚུར་དུ་བྱས་པའི་མཐེབ་མཛུབ་གཉིས་རྩེ་སྤྲད་པའི་རིན་པོ་ཆེའི་ཁུ་ཚུར་གྱིས་བཟུང། སྤེལ་ཚིག་ནི་བདག་ཅག་དཔོན་སློབ་འཁོར་དང་བཅས་པ་
ཐམས་ཅད་ཀྱི་ཚེ་དང་བསོད་ནམས། དཔལ་དང། ལོངས་སྤྱོད། སྡེ་སྣོད་གསུམ་དང། རྒྱུད་སྡེ་བཞིའི་བཤད་སྒྲུབ། བསླབ་པ་གསུམ་གྱི་ཡོན་ཏན་ལ་སོགས་པ་ཐམས་ཅད་པུཥྚི་ཀུ་རུ་ཨོཾ། ཞེས་པ་དང། དམིགས་བསལ་རང་དང་སྦྱིན་བདག་སོགས་ཀྱི་
ཚེ་རྒྱས་པ་ལྟ་བུར་ཡིན་ན་རྣལ་འབྱོར་པ་བདག་གི་ཚེ་པུཥྚིཾ་ཀུ་རུ་ཨོཾ། ཞེས་པ་དང། ཆེ་གེ་མོའི་ཚེ་པུཥྚིཾ་ཀུ་རུ་ཨོཾ་ཞེས་པ་ལྟ་བུ་སྐབས་སུ་གང་བབ་ཁ་བསྒྱུར། རྫས་གཞན་ཐམས་ཅད་ལའང་ལྷའི་སྔགས་དང། རྫས་སྔགས་ལ་སྤེལ་ཚིག་སྔམ་
ལྟ་བུ་བཏགས་ནས་འབུལ་བ་མ་གཏོགས། གཞན་མ་ཞི་བ་ཇི་ལྟ་བ་བཞིན་ལ་ལྗགས་བྱིན་རླབས་ཀྱི་ཚེ། ལྗགས་རྡོ་རྗེ་རྩེ་གཅིག་པ་དཀར་པོ་ལ་ཞེས་པ། སེར་པོ་ཞེས་བསྒྱུར། འདས་པའི་མེ་ལྷ་བསྐྱེད་པའི་ཚེ་ཡང་བདག་བསྐྱེད་ཀྱི་སྐབས་བཞིན་དུ་སྐུ་
མདོག་སེར་པོར་བསྒྱུར་ཞིང། དེ་ལྟར་ཅིས་ཀྱང་མ་བདེན་ཐམས་ཅད་ཀྱང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། གཙོ་འཁོར་ཐམས་ཅད་ཀྱི་སྐུ་ལས་འོད་ཟེར་སེར་པོའི་ཚོགས་འཕྲོ་བར་གྱུར་ཅེས་བརྗོད། དེ་རྗེས་ཡེ་ཤེས་པ་
དགུག་བསྟིམ་གནས་གསུམ་བྱིན་རླབས། དབང་བསྐུར་རྒྱས་བཏབ། མཆོད་བསྟོད། སྲེག་རྫས་འབུལ་བ་སོགས་ཞི་བ་ཇི་ལྟ་བ་བཞིན་ལ་སྤེལ་ཚིག་འཇིག་རྟེན་པའི་མེ་ལྷའི་སྐབས་སུ་བཤད་པ་ཇི་ལྟ་བ་བཞིན་བྱ། འཕྲིན་ལས་མཛད་

[014A]༄༅། །པའི་སྐབས། ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་སེར་པོ་བདུད་རྩིས་བཀང་པ་ཐོགས་ནས་བསྒྲུབ་བྱ་ཟླ་བ་སེར་པོ་ལ་གནས་པ་ལ་དབང་བསྐུར་བས་ཚེ་དང་བསོད་ནམས་དཔལ་
འབྱོར་ལོངས་སྤྱོད་གཟི་བརྗིད། སྡེ་སྣོད་གསུམ་དང། རྒྱུད་སྡེ་བཞིའི་བཤད་སྒྲུབ། བསླབ་པ་གསུམ་གྱི་ཡོན་ཏན་ལ་སོགས་པ་ཐམས་ཅད་རྒྱས་པར་གྱུར་བར་བསམ་ཞིང། དམིགས་བསལ་ཚེ་སྤེལ་བ་ལྟ་བུར་ཡིན་ན་ངོ་བོ་འཆི་མེད་ཀྱི་ཚེའི་རང་
བཞིན་ལ་རྣམ་པ་བདུད་རྩི་སེར་པོས་རང་ངམ་བསྒྲུབ་བྱ་གཞན་སུ་ཡིན་གྱི་ལུས་ཀྱི་ནང་ཐམས་ཅད་གང། ཚེ་ཐུང་ལ་གྱུར་གྱི་སྡིག་སྒྲིབ་དང། བར་གཅོད་ལ་སོགས་པ་ཐམས་ཅད་སྦྱངས། ཇི་ལྟར་འདོད་པ་ལྟར་གྱི་ཚེའི་དངོས་གྲུབ་ཐོབ་པའི་མོས་པ་
བརྟན་པོ་བྱ་ཞིང། དེ་བཞིན་དུ་བསོད་ནམས་ལོངས་སྤྱོད་སྲིད་སྤེལ་བ་སོགས་ལའང་གང་འདོད་པའི་དངོས་གྲུབ་ཐོབ་པའི་མོས་པ་བརྟན་པོ་བྱ། གཞན་མ་མཇུག་ཏུ་འཇིག་རྟེན་པའི་མེ་ལྷ་མཆོད་པ་སོགས་ཞི་པའི་སྐབས་ཇི་ལྟ་བ་བཞིན་དུ་བྱ་བ་ཡིན་ནོ།།
   ༈    སའི་ཆོ་ག་ལ་སོགས་པ་སྔར་བཤད་པ་བཞིན་བྱས་ཏེ། ས་རང་བཞིན་གྱིས་དམར་བའམ་དམར་པོར་ཁ་དོག་བསྒྱུར་བས་དབང་གི་ཐབ། དབྱིབས་ཟླ་གམ་རྒྱ་དཔངས་ཀྱི་ཚད། སྤྱིན་སྲེག་དངོས་གྲུབ་རྒྱ་མཚོར་
རྒྱས་པ་དང་འདྲ་བར་གསུངས་པ། དགྲ་ནག་གི་དགོངས་པ་གཤིན་རྗེའི་གཤེད་ཀྱི་དབང་དུ་བྱས་པ་ཡིན་པས་སྐབས་འདིར་ནི། འོད་སྙེ་ལས་ཐབ་ཁུང་གསུམ་པོ་འདིའི་ཟབས་དང་ཁ་ཁྱེར་ལ་སོགས་པའི་ཚད་ནི་ཞི་བའི་ཐབ་ཁུང་བཞིན་དུ་ཤེས་པར་

[014B] དབང་གི་ཐབ་ཁུང་དབྱིབས་བྷ་གའི་རྣམ་པ་སོགས་གསུམ་བཤད་ནས། དེ་གསུམ་གའི་རྒྱ་དཔངས་ཞི་བ་དང་འདྲ་བར་གསུངས་པ་འདིར་སྐབས་སུ་བབ་པས་ན། རྒྱར་ཁྲུ་གང་དེའི་ཕྱིར་མུ་རན་སོར་བཞི་དེའི་ཕྱིར་ཁ་ཁྱེར་སོར་བཞི་དེའི་ཕྱིར་སྟེགས་བུ་
གྲུ་བཞི་པ་གྲྭ་བཞིར་ཟླ་ཕྱེད་རྡོ་རྗེས་མཚན་པ་དང། ཐབ་ཀྱི་དབུས་སུ་པདྨ་དམར་པོ་རྡོ་རྗེས་མཚན་པ་དང། ཁ་ཁྱེར་ལ་པདྨའི་འཕྲེང་བས་བསྐོར་བ་ལ། བདུད་རྩིས་སྤྲན་པའི་དྲི་དམར་པོ་བྱུག་ཅིང། མཐའ་སྐོར་དུ་མེ་ཏོག་དམར་པོ་གཅལ་དུ་དགྲམ། ཟངས་སམ་
ཁ་བསྒྱུར་པའི་སྣོད་དམར་པོའི་ནང་དུ་མེ་ཏོག་དམར་པོ། དྲི་དམར་པོའི་ཆུ། ནས། ཏིལ་ནག། ཀུ་ཤ། འབྲས་ཡོས། བདུད་རྩི་ལྔ་དང་བཅས་པའི་མཆོད་ཡོན། འབྲས་བུ་སྐྱུར་པོ་དང། མངར་གསུམ་ལས་སྤྲུས་པའི་ཞལ་བས་དང་གཏོར་མ། ཡམ་
ཤིང་ནི་སྐྱོན་དང་བྲལ་བའི་ཤིང་དམར་པོ་དང། ནི་མ་པ་དང། ཐང་ཤིང་དང། ཤིང་སྐྱུར་པོ་གང་ཡང་རུང་བ་མེ་ཏོག་དང་བཅས་པ། སྲིད་ཀྱི་ཚད་སོར་ལྔ་པ། བུད་ཤིང་ཡང་རྒྱུ་ཡམ་ཤིང་དང་འདྲ་བ། ཁྱད་པར་བའི་རྫས་མེ་ཏོག་དང། འབྲས་བུ་
སྐྱུར་མོ་དང། མེ་ཏོག་དམར་པོ་དྲི་ཞིམ་པོའི་རིགས་ཅི་འབྱོར་པ་བཤམ། རང་ཁ་ནུབ་ཏུ་ཕྱོགས་པས་རྡོ་རྗེའི་སྐྱིལ་ཀྲུང་གི་འདུག་སྟངས་ཀྱིས་ཆགས་པའི་སེམས་དང་ལྡན་ཞིང་རྒྱན་གོས་དམར་པོས་བརྒྱན་ཏེ་འདུག། བདག་བསྐྱེད་ཀྱི་ལྷའི་རྣལ་འབྱོར་སྔོན་
དུ་བཏང་ནས། གཙོ་བོའི་ང་རྒྱལ་ལ་གནས་པ་སྔར་བཞིན་ལ། གཙོ་འཁོར་ཐམས་ཅད་སྐུ་མདོག་དམར་པོའམ། ཡང་ན་འོད་ཟེར་དམར་པོ་འཕྲོ་བའི་རྣམ་པ་ཅན་དུ་བསྒོམ། མཆོད་ཡོན་སྒྲུབ་པའི་ཚེ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཧོཿ་ཞེས་

[015A]༄༅། །པས་བསྒྲུབ། ཐབ་བསྐྱེད་ཆོག་གི་ཚེ། སྟོང་པའི་ངང་ལས་ཧཱུཾ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་པོ་དབྱིབས་ཟླ་གམ། མུར་ན་ཁ་ཁྱེར་དང་བཅས་པ། ཁ་ཁྱེར་ལ་པདྨའི་ཕྲེང་བས་བསྐོར་པ་གྲྭ་བཞིར་ཟླ་
ཕྱོད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མ་གྲུ་གསུམ་པའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་འཕྲེང། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོ། དམར་སྔོ་དཀར་བའི་ཞལ་
གསུམ། ཕྱག་དྲུག་པ་གཉག་མར་གནས་པའི་རང་འོད་ཀྱི་རིག་མ་དང་གཉིས་སུ་མེད་པའི་སྐུ་ཞེས་སོགས་གཞན་ཐམས་ཅད་སྔར་བཞིན་དང། ལྗགས་རྡོ་རྗེ་རྩེ་གཅིག་པ་དམར་པོ་ལ་ཞེས་བསྒྱུར་བ་དང། དགང་བླུགས་འཛིན་པའི་ཚེ། ཁུ་ཚུར་
གཉིས་ཀྱི་མཐེབ་མཛུབ་རྩེ་སྤྲད་པ་ཟླུམ་པོར་བྱས་པའི་མཛུབ་མོའི་ཕྱི་ནས་གུང་མོས་དཀྲིས་པའི་པདྨའི་ཁུ་ཚུར་གྱིས་བཟུང། མེ་ལྷའི་སྔགས་ལ་ཆོས་སྒྲུབ་པའི་མཐུན་རྐྱེན་དུ་འགྱུར་པའི་མི་དང་མི་མིན་ལོངས་སྤྱོད་ལ་སོགས་པ་ཐམས་ཅད་ཝ་ཤཾ་ཀུ་
རུ་ཧོཿ་བསྒྲུབ་བྱ་དམིགས་གསལ་ཡོད་ན་ཆེ་གེ་མོ་ཝ་ཤཾ་ཀུ་རུ་ཧོཿ་ཞེས་སོགས་སྐབས་སུ་གང་བབ་འདོགས། འདས་པའི་མེ་ལྷའི་སྐབས་སུ། གཙོ་འཁོར་ཐམས་ཅད་སྐུ་མདོག་དམར་པོར་བསྒྱུར་བའམ། དེ་ལྟར་མ་བདེན་གཙོ་འཁོར་ཐམས་
ཅད་ཀྱི་སྐུ་ལས་འོད་ཟེར་དམར་པོའི་ཚོགས་འཕྲོ་བར་གྱུར་ཅེས་བརྗོད། གཞན་མ་ལྗགས་ཀྱི་ཁ་དོག་དང་སྤེལ་ཚིག་བསྒྱུར་བ་མ་གཏོགས་རྒྱས་པའི་སྐབས་ཇི་ལྟ་བ་བཞིན་བྱ། འཕྲིན་ལས་མཛད་པའི་སྐབས་ལྷ་རྣམས་ཀྱི་ཐུགས་ཀ་ནས་སྤྲོས་

[015B] རང་གི་རྐང་པའི་དྲུང་དུ་ལྷགས་པ་རང་ལ་ལྷག་པར་འདུད་ཅིང། ཆགས་པའི་སེམས་ཀྱིས་དབང་དུ་བྱས་པར་གྱུར་པར་བསམས་ཤིང། གཞན་
མ་ཐམས་ཅད་སྔར་བཤད་པ་ཇི་ལྟ་བ་བཞིན་ནོ། །།བཞི་པ་དྲག་པོའི་སྦྱིན་སྲེག་བྱ་བའི་ཚུལ་ནི། ས་སྦྱང་བ་སོགས་སྔར་བཞིན་བྱས་ནས། ས་གཞི་གས་པ་དང། ཚ་སྒོ་ཅན་དང། རྩུབ་པ་དང་ཁ་དོག་ནག་པོ་ལ། ཐབ་དབྱིབས་ཟུར་གསུམ་པ་
རྩེ་མོ་བྱང་དུ་ཕྱོགས་པ། རྒྱར་སོར་ཉི་ཤུ་པ་ལ་དཔངས་སུ་སོར་བཅུ་པ། དེའི་ཕྱིར་སོར་གསུམ་པའི་མུ་རན་དང། དེའི་ཕྱིར་རྒྱ་དཔངས་སོར་གསུམ་པའི་ཁ་ཁྱེར་ཕྱིར་གཞལ་བ། སྟེགས་བུ་གྲུ་བཞི་པ། གྲ་བཞིར་ཟླ་ཕྱེད་རྡོ་རྗེ་དང། དབུས་སུ་པདྨ་
ནག་པོ་ལ་གནས་པའི་ཁྲོ་བོའི་རྡོ་རྗེ་སོར་བརྒྱད་པའམ། ཡང་ན་རྩེ་གསུམ་ལ་གནས་པའི་ཁྲོ་བོའི་རྡོ་རྗེ་འབྲི། བདུད་རྩི་དང་བཅས་པའི་ས་ནག་པོ་དང། རོ་བསྲེགས་པའི་ཐལ་བ་དང། བོང་བུ་དང། རྔ་མོ་ལ་སོགས་པའི་སྤངས་ཀྱིས་བྱུག། དྲི་ངན་པའམ་
དྲི་མེད་པའི་མེ་ཏོག་སྔོན་པོའམ། དམར་པོ་དང། འབྲུའི་ཕུབ་མ་ལ་སོགས་པ་ཕྱི་རོལ་ཏུ་དགྲ་མ། མིའི་ཞུན་ལ་སོགས་པའི་མར་མེ་ཆེན་པོ་དང་ལྡན་པ་བྱ། རྫ་ཕོར་ལ་སོགས་པའི་དུམ་བུའི་སྣོད་དུ། བ་དང་བོང་བུའི་ཆུ་ཁྲག་དང་བཅས་པ་ལ་
དྲིང་པ་དང་དྲི་མེད་པའི་མེ་ཏོག་ནག་པོ་ལ་སོགས་པ་བླུག་པའི་མཆོད་ཡོན་དང། དྲི་ང་བ་དང། དྲི་མེད་པའི་མེ་ཏོག་ནག་པོ་དང། སྤོས་དཀར། གུ་གུལ། ཤ་ཆེན་གྱི་བདུག་སྤོས། མི་དང་ཉ་ལ་སོགས་པའི་ཞག་དང། ཉུངས་མར་ཚ་བའི་མར་མེ་དང་

[016A]༄༅། །དུ་རུ་ཀ་དང། འོལ་མོ་སེ་ལ་སོགས་པའི་དྲི་ཆབ་དང། རོ་ཁ་བ་དང། ཚ་བ་དང། ཡིད་དུ་མི་འོང་བའི་བཟའ་བ་དང། ཤ་ཁྲག་ལ་སོགས་པའི་ལྷ་བཤོས་དང། གཏོར་མ་ཐམས་ཅད་ཁ་དོག་ནག་པོར་
བསྒྱུར་བ་དང། གོས་ཟུང་ནག་པོ་དང། རྡོ་ཐལ་ལ་སོགས་པའི་སོ་རྩི། ཚེར་མ་ཅན་གྱི་ཤིང་དང། རོ་ཚ་བ་དང། ཁ་བའི་ཤིང་ངམ། རོ་བསྲེགས་པའི་མགལ་དུམ་གྱི་རྩ་བའི་ཆ་ལས་བྱུང་བ་བཀས་པ་སོར་བཅུ་བརྩེ་མོ་གཉིས་རྣོན་པོར་བཞོགས་པ་ལ་
དུག་དང། ཁྲག་དང། ཉུངས་མར་གྱིས་བསྐུས་པའི་ཡམ་ཤིང་དང། ཤིང་གི་རྒྱུ་དེ་དང་མཚུངས་བའི་བུད་ཤིང། དྲག་པོའི་རྫས་ཁྱད་པར་བ་ཉུངས་མར་ཚ་བ་དང། ཡུངས་ཀར་དང། ཁྲག་དང། ལན་ཚ་དང། སྐེ་ཚེ་དང། ནི་མ་བའི་ལོ་མ་དང་
རོ་ཐལ་དང། དམིགས་བྱའི་རྐང་རྗེས་ཀྱི་ས་དང། བོང་བུལ་སོགས་པའི་སྦངས་དང། སྐྲ་དང། ཁྱིམ་བྱའི་ཚིལ་དང། ཚེར་མདང། རུས་ཕྱེལ་སོགས་པ་ཇི་ལྟར་འབྱོར་པ་ལ། དུག་ཁྲག་དང་ལན་ཚས་སྤགས་པ། མར་ཁུ་ནི་མི་ལ་སོགས་
པའི་ཞུན་ནམ་མ་འབྱོར་ན། མར་ནག་ལ་དུག་ཁྲག་གིས་སྦགས་པ་སོགས་ལེགས་པར་བཤམ། རང་ཁ་ལྷོར་ཕྱོགས་པས་སྟན་སྲ་བའམ་བསྒྲུབ་བྱའི་གཟུགས་བརྙན་ནམ་ཡང་ན་སྟན་མེད་པ་ལ་ཙོག་པུར་འདུག། རང་ཉིད་ཤིན་ཏུ་
ཁྲོས་པའི་སེམས་ཀྱིས་རྒྱན་དང། གོས་སྔོན་པོ། ཁྲག་གམ་ཆུས་གཤེར་བའི་གོས་བགོས་ནས། རང་གི་ལྷའི་རྣལ་འབྱོར་སྔོན་དུ་བཏང། མཆོད་རྫས་བྱིན་རླབས་སོགས་སྔར་བཞིན་ལ། མཆོད་ཡོན་སྒྲུབ་པའི་ཚེ། ཨོཾ་བཛྲ་ཨམྲི་ཏ་

[016B] དེ་ནས་ཀུ་ཤ་འགྲེམ་པའི་བར་སྔར་བཞིན་བྱས་རྗེས། སླ་ངའམ་ལྕགས་སྡེར་གྱི་ནང་དུ་ཁྲག་གིས་འབྲུབ་ཁུང་གྲུ་གསུམ་བྲིས་པའི་ནང་དུ་དགྲ་པོའི་ཟག་རྫས་དང་བག་ཕྱེ་
བསྲེས་པའི་ལིངྒ་བཤམས་པ་ལ། བསྐྱེད་ཆོག་དང་དགུག་གཞུག་དབྱེ་བ་སོགས་ཚང་བ་བདག་གི་བླ་མ་ཁྱབ་བདག་རྡོ་རྗེ་སེམས་དཔའི་ངོ་བོ་ཁྲི་ཆེན་རྡོ་རྗེ་འཆང་གིས་མཛད་པའི་གཤིན་རྗེ་གཤེད་ཀྱི་དྲག་པོའི་སྤྱིན་སྲེག་སོགས་དྲག་ལས་ཀྱི་ཆོ་ག་
ཚད་ཐུབ་གཞན་ནས་བླངས། ཐབ་བསྐྱེད་པའི་ཚེ་སྟོང་པའི་དང་ལས་ཧཱུཾ་ལས་བྱུང་བའི་དྲག་པོའི་ཐབ་ཁ་དོག་ནག་པོ་དབྱིབས་གྲུ་གསུམ་པ་མུ་རན་ཁ་ཁྱེར་དང་བཅས་པ། ཁ་ཁྱེར་ལ་ཁྲོ་བོའི་རྡོ་རྗེས་བསྐོར་པ། གྲྭ་བཞིར་ཟླ་ཕྱེད་རྡོ་རྗེས་མཚན་པ་
དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་པའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་ཕྲེང། དེ་ཡོངས་སུ་གྱུར་པ་ལས། མེ་ལྷ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་པ། གཉུག་མར་
གནས་པའི་རང་འོད་ཀྱི་རིག་མ་དང་གཉིས་སུ་མེད་པའི་སྐུ་ཞེས་པ་མན་ཆད་ཐམས་ཅད་སྔར་བཞིན་ལ། ལྗགས་རྡོ་རྗེ་རྩེ་གཅིག་པ་ནག་པོ་ལ་ཞེས་དང། དགང་བླུགས་འཛིན་པའི་ཚེ་རྡོ་རྗེ་ཁུ་ཚུར་གཉིས་ཀྱི་མཛུབ་མོ་བསྒྲེངས་པའི་ཁྲོ་བོའི་ཁུ་ཚུར་གྱིས་
བཟུང༑ རྫས་ཐམས་ཅད་ལ་ལིང་རོ་བསྲེས་པ་འབུལ་བའི་ཚེ་མེ་ལྷའི་སྔགས་དང་འཇམ་མགོན་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་བསྟན་པ་དང། བསྟན་པ་འཛིན་པ་ལ་གནོད་ཅིང་བདག་ལ་སྡང་བའི་དགྲ་བགེགས་ཆེ་གེ་མོ་ལ་སོགས་པ་

[017A]༄༅། །ཐམས་ཅད་མཱ་ར་ཡ་ཕཊ། ཅེས་པ་སོགས་སྐབས་སུ་གང་བབ་ཁ་བསྒྱུར། འདས་པའི་མེ་ལྷ་མཆོད་པའི་ཚེ་ཡང། ཡོངས་གྲགས་ཀྱི་མངོན་རྟོགས་ཇི་ལྟ་བ་བཞིན་དུ་བསྐྱེད་པ་ལ་མཆོད་བསྟོད་སྲེག་རྫས་འབུལ་བ་འཇིག་
རྟེན་པའི་མེ་ལྷའི་སྐབས་བཞིན་བྱས་ནས་འཕྲིན་ལས་བཅོལ་བའི་ཚེ་ལྷ་རྣམས་ཀྱི་ཐུགས་ཀ་ནས་ཁྲོ་བོའི་དམག་དཔུང་དང། མཚོན་ཆའི་ཚོགས་དཔག་ཏུ་མེད་པ་སྤྲོས། དམིགས་བྱ་གང་ཡིན་གྱི་དགྲ་བགེགས་ཐམས་ཅད་ལ་ཕོག་པས་ཐལ་བའི་
རྡུལ་ཕྲན་བཞིན་དུ་བརླག་པར་བསམ། གཞན་མ་ཐམས་ཅད་སྔར་བཤད་པ་ཇི་ལྟ་བ་བཞིན་ནོ། །དེ་ལྟར་སྔར་བཤད་པ་རྣམས་ནི། ངག་འདོན་ནག་འགྲོས་གཙོ་བོར་བྱས་པ་ཡིན་ཞིང། དེ་དག་གི་གནས་སྐབས་སུ་དམིགས་པ་ཡིད་ལ་བྱ་ཚུལ་དང་
རྫས་ཀྱི་ཁྱད་པར་སོགས་རྒྱས་པ་ནི་སྦྱིན་སྲེག་གི་རྣམ་བཤད་ཆེན་མོ་དངོས་གྲུབ་རྒྱ་མཚོ་ལས་ཤེས་པར་བྱས་ཏེ། ལྷ་ཐམས་ཅད་ཀྱི་ཞལ་མེ་ལྷ་མཉེས་པར་བྱས་ནས། རང་གཞན་ལ་ཕན་པའི་ཕྱིར། ལས་བཞིའི་འཕྲིན་ལས་རབ་འབྱམས་
བསྒྲུབ་པར་བྱ་ཞིང། ཐབ་དང་རྫས་ལ་སོགས་པ་དངོས་སུ་མ་འབྱོར་ན་བསམ་གཏན་ཙམ་གྱིས་ཀྱང་ཚེ་གའི་རིམ་པ་སྔར་བཤད་པ་ཇི་ལྟ་བ་བཞིན་དུ་བྱར་རུང་ཞིང། ནང་གི་སྦྱིན་སྲེག་ལ་ཕྱིའི་རྫས་ལ་བརྟེན་མ་བརྟེན་གཉིས་སུ་གསུངས་
པའི་དང་པོ་ནི། བཟའ་བཏུང་བདུད་རྩིར་བྱིན་གྱིས་བརླབས་ནས་ནང་གི་སྦྱིན་སྲེག་གི་ཚུལ་གྱིས་ལོངས་སྤྱད་པས་ལས་བཞིའི་འཕྲིན་ལས་འགྲུབ་པའི་ཚུལ་ལྷ་མོ་བཞིས་ཞུས་ལས་འབྱུང་བ་བཞིན་དང། ཕྱིའི་རྫས་ལ་མ་བརྟེན་པ། ལྟེ་བའི་

[017B] ཆོས་ཐམས་ཅད་རང་བཞིན་མེད་པར་ངེས་པའི་བདེ་སྟོང་གི་ཡེ་ཤེས་དེས། སྒྲིབ་གཉིས་བག་ཆགས་དང་བཅས་པའི་བུད་ཤིང་ཐམས་ཅད་སྲེག་པར་
བྱེད་པ་བླ་ན་མེད་པའི་སྦྱིན་སྲེག་ཇི་ལྟར་བྱ་བའི་ཚུལ་ནི། རང་ལྷའི་རྣལ་འབྱོར་ཇི་ལྟ་བུས་བྱ་བ་མི་འདྲ་བ་ཙམ་ལས་གཞན་མ་གནད་ཀྱི་དོན་ཐམས་ཅད་དཔལ་གསང་བ་འདུས་པའི་རྫོགས་རིམ་རིམ་ལྔ་དང། འདི་གའི་རྫོགས་རིམ་བྱིན་རླབས་
བཞི་ལྡན་སོགས་ལས་ཤེས་པར་བྱས་ཏེ། མཆོག་དང་ཐུན་མོང་གི་དངོས་གྲུབ་བདེ་བླག་ཉིད་དུ་ཐོབ་པ་ལ་འབད་པར་བྱའོ། །གངྒའི་རྡུལ་གྱི་གྲངས་མཚུངས་རྒྱལ་བ་ཀུན། །ནག་ཕྱོགས་བདུད་སྡེའི་གཉེན་པོར་ཁྲོས་པའི་གར། །ཆུ་ཟླའི་རོལ་
པ་ཇི་བཞིན་སྣང་བ་ལ། །འདི་ན་གཏུམ་ཆེན་གསང་བའི་བདག་པོར་གྲགས། །ལྷ་རྣམས་ཞལ་གྱི་སྒོར་གྱུར་སྲེག་ཟ་ལ། །ཡེ་ཤེས་རང་བཞིན་བདུད་རྩིའི་ཆུ་རྒྱུན་གྱིས། །ཁྲོ་རྒྱལ་འཁོར་ལོ་ཆེན་པོ་མཉེས་པ་ལས། །ལས་བཞིའི་འཕྲིན་ལས་ཀུན་
གྱི་འདོད་པ་འཇོ། །དེ་ཡི་ཆོ་ག་ཚང་ཞིང་མ་ནོར་བ། །འཇམ་མགོན་བླ་མའི་ལེགས་བཤད་ཀྱིས་བརྒྱན་ནས། །ལེགས་པར་བཀོད་པའི་དགེ་འདིས་མཁའ་མཉམ་གྱི། །འགྲོ་ཀུན་སྙིང་གི་ཐིག་ལེའི་དཔྱིད་གྱུར་ཅིག་དུས་འདི་ནས་བཟུང་བྱང་ཆུབ་སྙིང་
པོའི་བར། །བླ་མ་གསང་བདག་ལྷ་དང་དབྱེར་མེད་པས། །རྗེས་བཟུང་བདུད་རིགས་མ་ལུས་ཚར་བཅད་ནས། །འཕྲིན་ལས་རྣམ་བཞིས་གཞན་དོན་ལྷུན་གྲུབ་ཤོག་ཚ་སྲེག་ཙཎྜ་ལི་ཡིས་ཉེར་བཞུས་པའི། །ཧཾ་ཡིག་བདུད་རྩི་ལས་བྱུང་ལྷན་ཅིག་སྐྱེས།།

[018A]༄༅། །བདེ་སྟོང་མཆོག་གི་རོལ་བས་སྣོད་བཅུད་ཀུན། །རྣམ་དག་དཀྱིལ་འཁོར་ཆེན་པོར་བྱང་ཆུབ་ཤོག་ །ཅེས་རྒྱལ་བ་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་པའི་རང་གཟུགས་གསང་བའི་བདག་པོ་འཁོར་ལོ་ཆེན་པོའི་འཕྲིན་ལས་བཞིའི་སྦྱིན་
སྲེག་གི་ཆོ་ག་དངོས་གྲུབ་བང་མཛོད་ཅེས་བྱ་བ་འདི་ནི་དེ་མོ་ཆོས་སྡེའི་བླ་ཚབ་རབ་འབྱམས་པ་བློ་བཟང་དཔལ་ལྡན་གྱིས་དགོས་ཞེས་བསྐུལ་བའི་ངོར་ཡི་དམ་སྤྱིའི་སྦྱིན་སྲེག་གི་ཆོ་ག་འོད་ཀྱི་ཉི་མ་ལ་གཞི་བྱས། གཤིན་རྗེ་གཤེད་ཀྱི་སྦྱིན་སྲེག་དངོས་གྲུབ་རྒྱ་མཚོའི་དགོངས་པ་ཇི་ལྟ་བ་བཞིན་དུ། ཤཱཀྱའི་དགེ་སློང་བློ་བཟང་སྐལ་བཟང་
རྒྱ་མཚོས་སྦྱར་བའི་ཡི་གེ་པ་ནི་དར་ཁན་དགེ་སློང་བསྐལ་བཟང་ཡོན་ཏན་གྱིས་བགྱིས་པ་ཛ་ཡནྟུ།། །།།

[018B][BP]

﻿༄༅། །གཅོད་ཀྱི་གདམས་པ་ཐར་འདོད་ཀྱི་དེད་དཔོན་ཞེས་བྱ་བ་བཞུགས།།

[001A] །ན་མོ་གུ་རུ་སརྦ་ཌཱ་ཀཱི་ཡ། གཅོད་ཀྱི་གདམས་པ་ཐར་འདོད་ཀྱི་དེད་དཔོན་ཞེས་བྱ་བ། ཐུབ་བསྟན་ཁ་བའི་རྡུལ་བརྩེགས་ལ་གནས་གཞུང་ལུགས་རལ་པའི་ཁུར་
གྱིས་བརྗིད། །དྲི་མེད་རིགས་པའི་སྡེར་ཁྱིམ་འབར་བས་ལོག་སྨྲའི་གཉིས་འཐུང་ཀླད་པ་འགེམས། །དངོས་པོར་སྨྲ་བའི་ཝ་ཚོགས་མཐར་བྱེད་སྟོང་ཉིད་གད་རྒྱངས་མཐོན་པོ་ཅན། །སྨྲ་བའི་
སེང་གེ་བློ་བཟང་གྲགས་པ་དྲན་པས་དད་པའི་སྤུ་ལོང་གཡོས། །ཆོས་བརྒྱད་སྤྲོས་པས་དབེན་པའི་དུར་ཁྲོད་དུ། །ལྷན་སྐྱེས་བདེ་སྟོང་རོལ་པའི་གར་བསྒྱུར་ཞིང། །རྟེན་འབྱུང་སྐྱེ་བ་མེད་
པའི་ཕཿཊ་ཀྱི་སྒྲས། །བདག་འཛིན་འགོང་པོའི་ཀླད་པ་འགེམས་རྣམས་རྒྱལ། །གང་ཞིག་བསྟེན་ན་ཕྱི་ནང་བདུད་ཀྱི་སྡེ། །འཐོར་བྱེད་དྲག་པོའི་མདུན་སར་ཆུ་འཛིན་བཞིན། །མ་ལུས་

[002A]༄༅། །དྲུང་ནས་འབྱིན་པ་ཟབ་མོའི་ལམ། །ཐབས་ཤེས་སྙིང་པོའི་གཅོད་ལས་གཞན་ན་གང། །དེའི་ཕྱིར་བློ་ལྡན་བུང་བའི་ཚོགས། །དགའ་བའི་དར་དིར་འབུམ་སྒྲོགས་ལ། །རྨད་
བྱུང་གདམས་པའི་སྦྲང་རྩི་ལ། །རྩེ་གཅིག་ཡིད་ཀྱིས་ལོངས་སྤྱོད་ཀྱིས། །དེ་ལ་འདིར་སྐལ་བ་དང་ལྡན་པ་སངས་རྒྱས་ཀྱི་སར་བགྲོད་པའི་ལམ་མཆོག་ཐབས་ཤེས་གཅོད་ཀྱི་སྙིང་པོ་རྣལ་
འབྱོར་དུ་བྱ་བར་འདོད་པའི་གང་ཟག་གང་གིས་ཉམས་སུ་བླང་བྱའི་རིམ་པ་འཆད་པ་ལ་བཞི། གང་དུ་ཉམས་སུ་ལེན་པའི་གནས། གང་གིས་ཉམས་སུ་ལེན་པའི་རྟེན། གང་ཞིག་ཉམས་སུ་
ལེན་པའི་གདམས་པ། གང་ཉམས་སུ་བླངས་པ་ལ་བརྟེན་ནས་ཚར་ལྷོངས་ཇི་ལྟར་འབྱུང་ཚུལ་ལོ། །དང་པོ་ནི། གཅོད་ཀྱི་གཞུང་རྒྱས་པ་རྣམས་ལས་ཤེས་པར་བྱ་སྟེ་འདིར་ཡི་གེས་
འཇིགས་པས་མ་སྤྲོས་སོ། །གཉིས་པ་ནི། སྲིད་པའི་ཕུན་ཚོགས་ཆུ་ཤིང་ལྟ་བུར་མཐོང་ནས་བྱམས་པ་དང་སྙིང་རྗེས་བྲན་དུ་བཟུང་ནས་ཐམས་ཅད་མཁྱེན་པ་ཉིད་ཡིད་ལ་གཅགས་པས་

[002B] རྙེད་བཀུར་དང་གྲགས་འདོད་ཀྱི་བསམ་པས་འཇིག་རྟེན་གྱི་ལྷ་འདྲེ་ལ་བསྔོ་བ་དང། དེའི་ཕྱིར་ས་གཉན་སློག་ཅིང་ཆུ་གཉན་དཀྲུག་པ་དང། ཤིང་
གཉན་གཅོད་པ་དག་ནི་ཆོས་འདིའི་འགལ་ཟླར་ཤེས་པར་གྱིས་ཤིག་གསུམ་པ་ནི། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོའི་རིམ་པ་སྐུ་གཉིས་ཀྱི་ལག་རྗེས་འཇོག་བྱེད་ཚོགས་གཉིས་
བསག་པ། བསགས་པའི་དགེ་བ་ཆུད་མི་ཟ་བར་བྱ་བའི་ཕྱིར་བྱང་ཆུབ་ཆེན་པོར་བསྔོ་བའོ། །དང་པོ་ནི།    ༈    །མདུན་གྱི་ནམ་མཁར་སེང་གེ་ཆེན་པོ་བརྒྱད་ཀྱིས་བཏེག་པའི་ཁྲི་མཐོ་ཞིང་ཡངས་པའི་
སྟེང་དུ། སྣ་ཚོགས་པདྨ་འདབ་མ་སྟོང་ལྡན་གྱི་ལྟེ་བར་པདྨ་དང་ཟླ་བའི་གདན་ལ། རྩ་བའི་བླ་མ་དང་གཉིས་སུ་མེད་པའི་མ་གཅིག་ལབས་ཀྱི་སྒྲོན་མ། དེའི་ཐུགས་ཀར་ཡུམ་ཆེན་མོ། སྟེང་དུ་རྒྱལ་བ་རྡོ་རྗེ་
འཆང། གཡས་སུ་གཤིན་རྗེའི་གཤེད་ཀྱི་ལྷ་ཚོགས། གཡོན་དུ་བདེ་མཆོག་གི་ལྷ་ཚོགས། མདུན་དུ་གསང་བ་འདུས་པའི་ལྷ་ཚོགས། རྒྱབ་ཏུ་ཀྱཻ་རྡོ་རྗེའི་ལྷ་ཚོགས། དེ་དག་གི་མཐའ་སྐོར་དུ་དངོས་དང་
བརྒྱུད་པའི་བླ་མ་ཡི་དམ་སངས་རྒྱས་བྱང་སེམས། དཔའ་བོ་དཔའ་མོ་ཆོས་སྐྱོང་བསྲུང་མའི་ལྷ་ཚོགས། རང་རང་གི་མདུན་ན་ལེགས་པར་གསུངས་པའི་ཆོས་རྣམས་པོ་ཏིའི་རྣམ་པར་ཡོད་པ། དེ་དག་

[003A]༄༅། །གི་ཕྱི་རོལ་དུ་སྣ་ཚོགས་པའི་སྤྲུལ་པས་ཀུན་ཏུ་ཁྱབ་པར་གྱུར་པའི་འོག་ཏུ་གནོད་བྱེད་ཀྱིས་མཚོན་སེམས་ཅན་ཐམས་ཅད་ཡོད་པར་བསམས་ལ། ངག་ཏུ། ཕཿཊ་སྐལ་ལྡན་ཐར་པར་
འཁྲིད་པའི་དེད་དཔོན་མཆོག་རྩ་རྒྱུད་བླ་མའི་ཚོགས་ལ་སྐྱབས་སུ་མཆི། །དངོས་གྲུབ་དམ་པ་མ་ལུས་འབྱུང་བའི་སྒོ། །ཡི་དམ་ལྷ་ཚོགས་རྣམས་ལ་སྐྱབས་སུ་མཆི། །སྤངས་རྟོགས་མཐར་ཕྱིན་སྟོན་པ་བླ་
ན་མེད། །ཡང་དག་རྫོགས་སངས་རྒྱས་ལ་སྐྱབས་སུ་མཆི། །ཞི་བའི་དཔལ་གྱུར་འདོད་ཆགས་བྲལ་བའི་མཆོག་སླུ་མེད་དམ་པའི་ཆོས་ལ་སྐྱབས་སུ་མཆི། །རྟག་ཏུ་དགེ་བའི་འདྲེན་པ་ཕུན་སུམ་ཚོགས། །ཚོགས་
མཆོག་དགེ་འདུན་རྣམས་ལ་སྐྱབས་སུ་མཆི། །ཕུལ་བྱུང་ཞིང་གི་དམ་པ་ཁྱེད་རྣམས་ལ། །བྱང་ཆུབ་སྙིང་པོའི་བར་དུ་སྐྱབས་སུ་མཆི། །གུས་པས་བདག་ནི་ཁྱོད་ལ་ལེགས་འབུལ་ན། །མགོན་པོ་ཐུགས་རྗེ་
མངའ་བས་བཞེས་སུ་གསོལ། །སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །བསྒྲལ་ཕྱིར་བྱང་ཆུབ་མཆོག་ཏུ་སེམས་བསྐྱེད་ནས། །དུས་གསུམ་བདེ་གཤེགས་སྲས་ཀྱི་སྤྱོད་པ་ལ། །ཞུམ་མེད་
བསམ་པ་དག་པས་བསླབ་པར་བགྱི། །འཇིག་རྟེན་སྒྲོན་མ་སྐྱབས་ཀྱི་མཆོག་རྣམས་ལ། །ལུས་ངག་ཡིད་རབ་དང་བས་ཕྱག་བགྱིའོ། །དངོས་བཤམས་ཡིད་སྤྲུལ་མཆོད་པ་མ་ལུས་འབུལ། །ཐོག་མེད་

[003B] །སྐྱེ་འཕགས་དགེ་བ་རྣམས་ལ་རྗེས་ཡི་རང། །འཁོར་བ་མ་སྟོངས་བར་དུ་ལེགས་བཞུགས་ནས། །འགྲོ་ལ་ཆོས་འཁོར་མ་ལུས་སྐོར་དུ་གསོལ། །དགེ་ཀུན་རྫོགས་
པའི་བྱང་ཆུབ་ཆེན་པོར་བསྔོ། ཞེས་དམིགས་པ་དང་བཅས་པའི་སྒོ་ནས་བརྗོད་ཅིང། ཁྱད་པར་གྱི་སེམས་བསྐྱེད། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་ཀྱི་གོ་འཕང་ཐོབ་པར་བྱ་
དེའི་ཕྱིར་དུ་ལམ་ཟབ་མོ་གཅོད་ཀྱི་སྙིང་པོ་ཉམས་སུ་བླང་བར་བགྱི་སྙམ་པ་གསུམ་མམ་བདུན་སོགས་བྱའོ། །གཉིས་པ་ལ། ཐུན་མོང་བ་གཟུགས་སྐུའི་ལག་རྗེས་འཇོག་བྱེད་བསོད་ནམས་ཀྱི་ཚོགས་བསག་པ། ཐུན་
མོང་མ་ཡིན་པ་ཆོས་སྐུའི་ལག་རྗེས་འཇོག་བྱེད་རང་བཞིན་མེད་པར་བསྒོམ་པའོ། །དང་པོ་ལ་སེམས་ཅན་ཕ་མར་བསྒོམས་ནས་བྱང་ཆུབ་ཀྱི་སེམས་བསྐྱེད་དེ་ཤ་ཁྲག་སྟེར་བ། ཡི་དམ་དང་བླ་མར་བསྒོམས་ནས་
བདུད་རྩིས་མཆོད་དེ་དངོས་གྲུབ་དང་བྱིན་རླབས་ཞུ་བའོ། །དང་པོ་ནི། ཕཿཊ་རང་གི་སྤྱི་བོར་པདྨ་དང་ཉི་མའི་གདན་ལ་ངོ་བོ་རང་གི་རྩ་བའི་བླ་མ་དང་དབྱེར་མེད་པའི་མ་གཅིག་ལབས་ཀྱི་སྒྲོན་མ་ཡིན་པ་ལ་རྣམ་པ་བཅོམ་
ལྡན་འདས་རྡོ་རྗེ་ཕག་མོ་ཞལ་གཅིག་ཕྱག་གཉིས་མ། ཕྱག་གཡས་སྡིགས་མཛུབ་དང་བཅས་པས་གྲི་གུག་ནམ་མཁའ་ལ་འཕྱར་ཞིང། གཡོན་པས་གདུག་པའི་ཁྲག་གིས་གང་བའི་ཐོད་པ་ཐུགས་ཀར་འཛིན་

[004A]༄༅། །པའི་མཆན་ཁུང་ན་ཁ་ཊཱཾ་ག་བསྣམས་པ། ཁྲོ་ཞིང་འཛུམ་པའི་མཆེ་བ་ཅུང་ཟད་གཙིགས་པ། སྤྱན་གསུམ་ཧུར་བག་དང་ལྡན་ཞིང། ཐོད་སྐམ་ལྔའི་དབུ་རྒྱན་དང། བསྐམ་པོ་ལྔ་བཅུའི་དོ་ཤལ་ཅན། གཅེར་མོ་
སྐྲ་ཞིག་པ། ཕྱག་རྒྱ་ལྔས་བརྒྱན་ཅིང། ཉི་མ་སྟོང་གི་མདངས་ལྟ་བུའི་འོད་དང་གཟི་བརྗིད་འབར་བའི་དབུས་ན་ཞབས་གཡས་བརྐྱངས་ཤིང། གཡོན་བསྐུམས་པའི་གར་སྟབས་ཀྱིས་བཞུགས་པའི་སྤྱི་བོར་ཨོཾ་
དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སཱ་སེར་པོ། གསང་བར་ཧཱ་ལྗང་ཁུ། འོད་ཟེར་ལྔ་འཕྲོ་བ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བཅོམ་ལྡན་འདས་མ་རྡོ་
རྗེ་ཕག་མོ་ལ་བླ་མ་དཀོན་མཆོག་གསུམ་གྱིས་བསྐོར་བ་སྤྱན་དྲངས། ཕཿཊ་ཆོས་དབྱིངས་དག་པའི་ཕོ་བྲང་ནས། །སྒྱུ་འཕྲུལ་དྲ་བའི་སྐུར་སྟོན་པ། །གནས་གསུམ་མཁའ་འགྲོའི་དབང་ཕྱུག་མ། །བརྩེ་བར་དགོངས་ལ་
གནས་འདིར་གཤེགས། །ཨོཾ་ཨཱ་གུ་རུ་བཛྲ་སརྦ་བུདྡྷ་བོ་དཧི་སཏ་སརྦ་ཌཱ་ཀི་ནཱི་ས་པ་རི་ཝཱ་ར་བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ། སླར་ཡང་ཐུགས་ཀའི་ཧཱུཾ་ལས་འོད་འཕྲོས། ཞི་ཁྲོ་རབ་འབྱམས་ཐམས་ཅད་སྤྱན་དྲངས་
སྤྱི་བོའི་བཅོམ་ལྡན་འདས་མ་ལ་ཐིམ་པས་དེ་ཉིད་སྐྱབས་གནས་ཀུན་འདུས་པའི་བདག་ཉིད་དུ་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་ལྕགས་ཀྱུ་དང། ཞགས་པ་དང། དྲིལ་བུ་དང། ལྕགས་སྒྲོག་གི་རྣམ་པ་ཅན་

[004B] གནོད་བྱེད་ཀྱིས་གཙོ་བྱས་པའི་རིགས་དྲུག་སེམས་ཅན་ཐམས་ཅད་ཀྱི་སྙིང་ག་ནས་ལྕགས་ཀྱུས་བཟུང། མགྲིན་པ་ནས་ཞགས་པས་བཅིངས། ཡན་ལག་ལྕགས་སྒྲོག་གིས་བསྡམས། དྲིལ་བུས་
དབང་དུ་བསྡུས་ནས་རང་གི་མཐའ་སྐོར་དུ་འཁོད་པར་གྱུར། བཛྲ་ཨཾ་ཀུ་ཤ་ཛཿ་བཛྲ་བཱ་ཤ་ཧཱུཾ། བཛྲ་སྦོ་ཊ་བཾ། བཛྲ་གྷཥྚཱ་ཧོཿ་ཞེས་བརྗོད་པས། ས་གཞི་ཐམས་ཅད་སྨུག་ཤིག་སྟེ་གང་བར་བསམས་ལ། མ་རྒན་འདྲེ་གདོན་
རྣམས་ཀྱིས་མཚོན་པའི་སེམས་ཅན་རྣམས་ལ་བརྩེ་བ་ཆེན་པོས་ཀུན་ནས་བསླངས་ཏེ་རང་ཉིད་ཀྱིས་གཙོ་བྱས་མགྲིན་གཅིག་ཏུ་ཡན་ལག་བདུན་པ་འབུལ་བར་བསམས་ལ། ངག་ཏུ་འདི་སྐད་དུ། ཕཿཊ་ལྷུན་གྲུབ་སྤྲོས་
དང་བྲལ་བའི་ཆོས་ཀྱི་དབྱིངས། །བདེ་ཆེན་ལོངས་སྤྱོད་རྫོགས་པའི་རོལ་པ་ལས། །སྣ་ཚོགས་དུ་མར་སྤྲུལ་པའི་ཌཱ་ཀི་མ། །བཅོམ་ལྡན་རྡོ་རྗེ་ཕག་མོ་ལ་ཕྱག་འཚལ། །བདེ་སྟོང་ལྷན་ཅིག་སྐྱེས་པ་ནམ་མཁའི་གློང། །ཟག་
མེད་བདེ་བ་བསྐྱེད་པའི་མཆོད་པའི་སྤྲིན། །ཕུན་ཚོགས་རྣམ་འགྱུར་སྟོང་གི་རྣམ་རོལ་ཅན། །མ་ལུས་དགྱེས་པ་བསྐྱེད་ཕྱིར་ཁྱེད་ལ་འབུལ། །ཆོས་ཀུན་རང་བཞིན་མཁའ་ལྟར་རྣམ་དག་ཀྱང། །ཐོག་མེད་མ་རིག་འཁྲུལ་བའི་
བག་ཆགས་ཀྱིས། །རྨི་ལམ་བཞིན་དུ་ནོངས་པའི་ཚོགས་མཆིས་པ། །བརྗོད་བྲལ་རང་བཞིན་དག་པའི་དབྱིངས་སུ་བཤགས། །སྨྲ་བསམ་བརྗོད་ལས་འདས་པ་དམ་པའི་དོན། །དགེ་དང་མི་དགེའི་མཚན་མ་མི་མངའ་ཡང། །

[005A]༄༅། །ཀུན་རྫོབ་ཟླ་ཤེལ་ལྟར་དཀར་རྟེན་འབྲེལ་ལ། །བདག་ཅག་བསམ་པ་དག་པས་ཡི་རང་ངོ། །བདེན་པས་སྟོང་ཡང་བྲག་ཆའི་སྒྲ་སྙན་བཞིན། །བདག་སོགས་འགྲོ་ལ་ཀུན་ཏུ་བཟང་པོའི་ལམ། །
འདོམས་ཕྱིར་ཇི་སྲིད་ཕ་མཐའ་མི་མངོན་པའི། །བགྲང་ཡས་བསྐལ་པའི་བར་དུ་བཞུགས་སུ་གསོལ། །དེ་ལྟར་སྣང་སྟོང་ཚོགས་པའི་རོལ་པ་ལས། །འོངས་པའི་བསོད་ནམས་ཕུང་པོ་ཇི་སྙེད་པ། །བདེན་མེད་འགྲོ་བ་
མ་ལུས་བསྒྲལ་བའི་ཕྱིར། །ཟུང་འཇུག་རྡོ་རྗེ་འཆང་གི་རྒྱུ་རུ་བསྔོ། །ཞེས་དམིགས་པ་དང་བཅས་པའི་སྒོ་ནས་ཡན་ལག་བདུན་པ་ཕུལ་བས། སྤྱི་བོའི་བཅོམ་ལྡན་འདས་མའི་སྐུའི་ཆ་ལས་བདུད་རྩིའི་རྒྱུན་བབས་
རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། སྡིག་སྒྲིབ་ནད་གདོན་ཆགས་སྒོ་ཐམས་ཅད་དག་ལུས་ཤེལ་གོང་ལྟར་དག་པའི་དབུས་ན་ཡར་རྩ་དབུ་མ་དམར་པོ་ཡས་སྣ་སྤྱི་བོ་ལ་ཟུག་པ་
རྒྱ་མཐོངས་ལྟར་ཐལ་ལེ་ཡོད་པ། མས་སྣ་ལྟེ་འོག་ཏུ་ཟུག་པའི་ལྟེ་བའི་རྩ་འཁོར་གྱི་དབུས་ན་རང་གི་རྣམ་པར་ཤེས་པའི་ངོ་བོ་ཐིག་ལེ་ཅོག་སྒོང་ཙམ་དཀར་ལ་དམར་བའི་མདངས་ཆགས་པ་འཕར་ལ་ཁད། འཕུར་ལ་
ཁད་པ་ཞིག་ཡོད་པ། ཡར་འཕོ་སྙམ་པའི་འདུན་པ་དྲག་པོས་ཕཿཊ་སྙིང་གར་སླེབས། ཕཿཊ་མགྲིན་པར་སླེབས། ཕཿཊ་སྤྱི་བོར་སླེབས་པ་ཧྲིག་ཧྲིག་ཡོད་པར་བསམ། དེ་ཡང་བླ་མའི་ཐུགས་ཀར་འཕོ་སྙམ་པའི་

[005B] ཕཿཊ་བཅོམ་ལྡན་འདས་མའི་ཐུགས་ཀར་ཐིམ། ལུས་བེམ་པོ་དེ་ལིང་སྟེ་འགྱེལ་བར་བསམ། དེ་ནས། ཕཿཊ་བླ་མའི་ཐུགས་ཀ་ནས་རང་གི་རྣམ་པར་ཤེས་པའི་ངོ་བོ་མཁའ་འགྲོ་མ་གྲི་གུག་དང་
ཐོད་པ་འཛིན་པ་ཞིག་རྒྱང་སྟེ་ཐོན། ཕཿཊ་ལུས་བེམ་པོ་དེའི་སྤྱི་བོ་ནས་སུམ་ཕྲག་གི་བར་དུ་གཤགས། ཕཿཊ་སྙིང་ག་ནས་ལག་པ་གཡས་པའི་རྩེའི་བར་དང། དེ་བཞིན་དུ་ཕཿཊ་རེ་རེ་བརྗོད་ཅིང་སྙིང་ག་ནས་ལག་
པ་གཡོན་པའི་རྩེ་དང། སུམ་ཕྲག་ནས་རྐང་པ་གཡས་པ་དང་གཡོན་པའི་རྩེའི་བར་དུ་གཤགས། ཕཿཊ་པགས་པ་དེ་སྦུད་དེ་བཤུས་པར་བསམས་ལ་དམིགས་པ་དང་བཅས་པས། ངག་ཏུ་འདི་སྐད་དུ། ཕཿཊ་པགས་
པ་རབ་མཛེས་གསེར་གྱི་ས་གཞིའི་སྟེང། །ཁྲག་ཆེན་བདུད་རྩིའི་ཆུ་ཡིས་ཆག་ཆག་བཏབ། །ཤ་ཁྲག་མེ་ཏོག་ཕང་ཕུང་ཚོམ་བུར་གྱུར། །ཡན་ལག་རྣམས་ལས་གླིང་ཆེན་བཞི་དང་ནི། །ཉིད་ལག་གླིང་ཕྲན་བརྒྱད་
དུ་གྱུར་པའི་དབུས། །ཁོག་པ་རིན་ཆེན་རྡུལ་མང་བརྩེགས་པའི་རྩེར། །མགོ་བོ་རྣམ་པར་རྒྱལ་བའི་ཁང་བཟང་མཛེས། །མིག་གཉིས་མུན་སེལ་ཉི་མ་ཟླ་བ་དང། །སྙིང་ནི་ཡིད་བཞིན་ནོར་བུ་རིན་པོ་ཆེ། །དབང་པོ་ནང་ཁྲོལ་ཡོངས་
སུ་གྱུར་པ་ལས། །ལྷ་མིའི་འདོད་ཡོན་དཔལ་འབྱོར་ཕུན་སུམ་ཚོགས། །ཕཿཊ་འདོད་དགུའི་རྒྱ་མཚོ་མཎྜལ་བཟང་པོ་འདི། །རྩ་བརྒྱུད་བླ་མ་ཡི་དམ་ལྷ་ཚོགས་དང། །སངས་རྒྱས་བྱང་སེམས་དཔའ་བོ་རྣལ་འབྱོར་
[006A]༄༅། །མ༑ ༑བསྟན་བསྲུང་རྒྱ་མཚོར་བཅས་ལ་ལེགས་འབུལ་ན། །ཐུགས་རྗེས་བཞེས་ནས་བྱིན་རླབས་དངོས་གྲུབ་སྩོལ། །ཞེས་ཡན་ལག་བདུན་པ་མཎྜལ་དང་བཅས་པ་ཕུལ། དེ་ནས་སེམས་ཅན་ཐམས་
ཅད་ལ་ཉེ་རིང་མེད་པའི་བཏང་སྙོམས་ལ་གནས་པའི་ངང་ནས་འདི་ལྟར་བསམ་སྟེ། འཁོར་བ་ལ་ཐོག་མ་མེད་པས་བདག་གི་སྐྱེ་བ་ལ་ཐོག་མ་མེད། སྐྱེ་ཤི་གཅིག་ནས་གཅིག་ཏུ་བརྒྱུད་དེ་ཡུལ་ཕྱོགས་དང་ས་ཕྱོགས་འདིར་
མ་སྐྱེས་བྱ་བ་ནི་མེད། སེམས་ཅན་འདིའི་ལུས་མ་བླངས་བྱ་བ་དང། སེམས་ཅན་འདིས་ངའི་མ་མ་བྱས་བྱ་བ་གཅིག་ཀྱང་མེད། བྱས་པ་གྲངས་ཀྱིས་མི་ཆོད། ད་དུང་མང་པོ་བྱེད་པར་འགྱུར་སྙམ་དུ་མར་ཤེས་པ་བསྒོམ། དེ་ཡང་མ་
ནམ་བྱས་རེས་ཀྱིས་ཚེ་འདིའི་མས་ཇི་ལྟར་དྲིན་གྱིས་བསྐྱངས་པ་བཞིན་དུ་སེམས་ཅན་ཐམས་ཅད་ཀྱིས་དྲིན་གྱིས་བསྐྱངས་ཏེ། མ་ནམ་བྱས་རེས་ཀྱིས་མངལ་དུ་གནས་པ་ནས་བཟུང་སྟེ་བརྩེ་བས་བསྐྱངས། མ་རང་
སྲོག་ལ་བབས་པའི་སྡུག་བསྔལ་བྱུང་བ་ལས་བདག་ཅུང་ཟད་ན་བ་ལ་མི་བཟོད་པ་ཆེ་བར་བྱས། མདོར་ན་མ་རྣམས་རང་གི་ཁྱེར་འཁོས་དང་བསྟུན་སྡིག་སྡུག་གཏམ་ངན་སྲོག་ལ་མ་འཛེམས་པར་གནོད་པ་དང་སྡུག་བསྔལ་
ཐམས་ཅད་ལས་བསྐྱབས། ཕན་བདེ་ཐམས་ཅད་བསྒྲུབས་པས་དྲིན་ཤིན་ཏུ་ཆེ་སྙམ་དུ་དྲིན་བསམ། འདི་དག་ནི་རགས་པ་ཙམ་གྱི་དབང་དུ་བྱས་པ་ཡིན་གྱི། ཞིབ་པར་རྗེ་ཡབ་སྲས་ཀྱི་གསུང་རབ་ལས་བལྟ་བར་བྱའོ། །

[006B] བླང་དོར་འབྱེད་པའི་ཤེས་རབ་ཀྱི་མིག་ནི་གཏི་མུག་གིས་བསྒྲིབས། སྐད་ཅིག་རེ་རེ་བཞིན་ཉེས་སྤྱོད་ཀྱིས་དབྱེན་སྤྱོས་པས་
སྤྱིར་འཁོར་བ་དང། ཁྱད་པར་ངན་སོང་གི་གཡང་ས་ཆེན་པོ་འཇིགས་སུ་རུང་བར་གོམ་པ་བརྡེག་འཆའ་བ་རྣམས་བདག་གིས་མི་སྒྲོལ་ན་སུས་སྒྲོལ། མ་འདི་རྣམས་ཀྱང་བདག་ལ་མི་རེ་ན་སུ་ལ་རེ། དེས་ན་འདྲེ་གདོན་ལ་
སོགས་པའི་ཕ་མ་འདི་རྣམས་ཀྱིས་ཐོག་མེད་ནས་ད་ལྟའི་བར་དུ་ཁོང་རང་རྣམས་ཡལ་བར་དོར་ནས་བདག་གཅེས་པར་བཟུང་བ་བཞིན་དུ། བདག་གིས་ཀྱང་རང་ཡལ་བར་དོར་ནས་འདི་རྣམས་གཅེས་པར་བཟུང་བར་བྱའོ་
སྙམ་དུ་དྲིན་གཟོ་དང་ཡིད་འོང་གི་བློ་བསྐྱེད་དོ། དེ་ནས་ཕ་མ་འདྲེ་གདོན་ལ་སོགས་པའི་སེམས་ཅན་ཐམས་ཅད་ཟག་བཅས་དང་ཟག་མེད་ཀྱི་བདེ་བས་ཕོངས་ཚུལ་དང། འཁོར་བ་སྤྱི་དང་བྱེ་བྲག་གིས་སྡུག་བསྔལ་བའི་
ཚུལ་བསམས་ནས། བདག་གི་མ་སེམས་ཅན་འདི་རྣམས་བདེ་བ་དང་ཕྲད་པར་གྱུར་ཅིག་བདེ་བ་དང་ཕྲད་ན་ཅི་མ་རུང། བདེ་བ་དང་ཕྲད་པར་བྱའོ། སྡུག་བསྔལ་དང་བྲལ་ན་ཅི་མ་རུང། སྡུག་བསྔལ་དང་བྲལ་བར་གྱུར་
ཅིག་དེ་དང་བྲལ་བར་བྱའོ་སྙམ་པའི་ལྷག་བསམ་འདྲེན་ནུས་ཀྱི་སྙིང་རྗེ་བསྒོམ་མོ། །འོ་ན་སུས་སྡུག་བསྔལ་དང་བྲལ། བདེ་བ་དང་ཕྲད་པར་བྱ་ཞེ་ན། ངས་དེ་ལྟར་བྱའོ་སྙམ་པ་ནི་ལྷག་བསམ་མོ། །འོ་ན་ཁྱོད་ལ་དེ་ལྟ་བུའི་

[007A]༄༅། །ནུས་པ་ཡོད་དམ་ཞེ་ན་བདེན་ཏེ། ད་ལྟ་ནི་དེ་ལྟ་བུའི་ནུས་པ་མི་འདུག་དེ་ལྟར་དམ་ནི་བཅས། སུ་ལ་དེ་ལྟ་བུའི་ནུས་པ་ཡོད་ན་སྤྱི་བོའི་བླ་མ་ལྷ་ལ་ཡོད་པས་བདག་གིས་ཀྱང་འདྲེ་གདོན་ལ་སོགས་
པའི་སེམས་ཅན་དེ་རྣམས་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་བྱང་ཆུབ་ཀྱི་སེམས་བསྒོམ་མོ། །བློ་གྲོས་དང་ལྡན་པ་རྣམས་ཀྱིས་མགོན་པོ་ཞི་བ་ལྷ་དང་དཔལ་ལྡན་ཨ་ཏི་
ཤའི་ལུགས་བཟང་འདི་ལྟ་བུ་གཅེས་པར་ཟུངས་ཤིག་གཞན་དུ་ན་ཇོ་བོ་ཆེན་པོས་བྱམས་པ་དང་སྙིང་རྗེ་སྦྱོང་མི་ཤེས་པའི་བྱང་ཆུབ་སེམས་དཔའ་བོད་ཀྱིས་ཤེས་པ་ཞེས་གསུངས་པ་ལྟར། བྱམས་པ་དང་
སྙིང་རྗེ་དང། བྱང་ཆུབ་ཀྱི་སེམས་ཀྱི་ཁྱད་པར་མི་ཕྱེད་པར་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྒྲ་སྤྱི་ཙམ་ལ་བྱང་ཆུབ་ཀྱི་སེམས་སུ་འཁྲུལ་སྣང་ངོ། །དེ་ནས་འདི་ལྟར་བསམ་སྟེ་
བདག་གིས་ཐོག་མེད་ནས་ལུས་བླངས་པའི་ཤ་རུས་བསགས་ན་རི་རྒྱལ་བས་ཀྱང་མཐོ། ཁྲག་དང་ཆུ་སེར་བསགས་ན་རྒྱ་མཚོ་བས་ཀྱང་མང་བའི་ལུས་བླངས་ཀྱང་འདྲེ་གདོན་སོགས་ཕ་མའི་དོན་དུ་གྱུར་པ་ནི་གཅིག་
ཀྱང་མ་བྱུང་འདུག་ད་ལན་ལུས་འདི་ལ་བརྟེན་ནས་གནས་སྐབས་སུ་འདྲེ་གདོན་ལ་སོགས་པ་ཕ་མ་ཤ་ཁྲག་གིས་ཚིམ་པ་དང། མཐར་ཐུག་སེམས་ཅན་ཐམས་ཅད་ལ་ཕན་པ་འགྲུབ་པ་ཞིག་བྱའོ། །དེ་ལྟར་

[007B] འདི་སྐད་ཅེས་ཕཿཊ་དུས་གསུམ་རྒྱལ་བ་བསྐྱེད་མཛད་རྒྱལ་བའི་ཡུམ། །འགྲོ་
བའི་འདྲེན་མཆོག་ཤཱཀྱའི་རྒྱལ་པོ་དང། །རྒྱལ་བའི་མཁྱེན་རབ་གཅིག་བསྡུས་འཇམ་པའི་དབྱངས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །འགྲོ་ཀུན་སྲིད་མཚོ་ལས་སྒྲོལ་རྗེ་བཙུན་མ། །ཟུང་འཇུག་མངོན་
གྱུར་སུ་ཀ་སིདྡྷིའི་ཞབས། །རྒྱལ་བའི་རྒྱལ་ཚབ་བྱམས་མགོན་ཆོས་ཀྱི་རྗེ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ས་གསུམ་བརྙེས་པ་འཕགས་པ་ཐོགས་མེད་དང། །ཀུན་མཁྱེན་གཉིས་པར་གྲགས་པའི་
དབྱིག་གི་གཉེན། །གནས་ལྔ་རིག་པའི་མཐར་སོན་འཕགས་པ་ལྷ། །གསོལ་བ་། གྲུབ་པ་མཆོག་བརྙེས་དམ་པ་སངས་རྒྱས་དང། །དེ་སྲས་བསོད་ནམས་བླ་མ་གདམས་པའི་གཏེར། །མཁའ་འགྲོའི་དབང་ཕྱུག་ལབས་
ཀྱི་སྒྲོན་མ་ལ། །གསོལ་བ་། ཆོས་བརྒྱད་རང་གྲོལ་ཁུ་སྒོམ་ཆོས་སེང་དང། །སྤྲོས་བྲལ་དོན་གཟིགས་དོལ་པ་ཟང་ཐལ་ཞབས། །བརྟུལ་ཞུགས་རྣམ་རོལ་རྒྱ་ནག་གཅེར་བུ་ལ། །གསོལ་བ་། ལམ་མཆོག་གསལ་
མཛད་སངས་རྒྱས་རབ་སྟོན་དང། །བསླབ་གསུམ་རྣམ་དག་སངས་རྒྱས་དགེ་སློང་ཞབས། །བདེ་དྲོད་མཐར་ཕྱིན་སུམ་པ་རས་པ་ལ། །གསོལ་བ་། འགྲོ་བའི་མགོན་པོ་སངས་རྒྱས་སྟོན་པ་དང། །གཅོད་ཡུལ་ལམ་ལ་

[008A]༄༅། །མངའ་བརྙེས་མཁས་གྲུབ་རྗེ། །ཟབ་མོའི་རྟོགས་པ་ཕུལ་བྱུང་འོད་རྒྱལ་ཞབས། །གསོལ་བ་། ཕུན་ཚོགས་བཀྲ་ཤིས་རྒྱལ་མཚན་ཀུན་དགའ་བའི། །ཡེ་ཤེས་མཆོག་བརྙེས་བསམ་གཏན་རྡོ་རྗེ་
དང༑ ༑མཉམ་མེད་རྒྱལ་མཚན་དཔའ་བཟང་བསྟན་པའི་དཔལ། །གསོལ་བ་། འདྲེན་པ་མཆོག་གིས་རྗེས་བཟུང་ཤེས་རབ་གྲུབ། །མཁས་པའི་དཔལ་གྱུར་ལུང་རིགས་རྒྱ་མཚོ་དང། །འགྲོ་བའི་སྐྱབས་གྱུར་ཐུབ་
བསྟན་རྣམ་རྒྱལ་ལ། །གསོལ་བ་། རྡོ་རྗེ་འཆང་དངོས་བློ་བཟང་དོན་གྲུབ་དང། །དེ་སྲས་མཁས་གྲུབ་སངས་རྒྱས་ཡེ་ཤེས་ཞབས། །བསླུ་མེད་སྐྱབས་མཆོག་རྩ་བའི་བླ་མ་ལ། །གསོལ་བ་། སྐུ་གསུམ་གོ་འཕང་
བདེ་བ་ཆེན་པོའི་གནས། །ཡིད་ལ་དྲན་པ་ཙམ་གྱིས་སྩོལ་མཛད་པ། །རྩ་བའི་བླ་མ་རྗེ་བཙུན་རྣལ་འབྱོར་མར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རྩ་རྒྱུད་བླ་མ་ཡི་དམ་ལྷ་ཚོགས་དང། །སྐྱབས་ཀྱི་
མཆོག་གསུམ་དཔའ་བོ་མཁའ་འགྲོ་མ། །མཐུ་ལྡན་བཀའ་བསྲུང་རྒྱ་མཚོར་བཅས་པ་ལ། །གསོལ་བ་། ཉེ་རྒྱུད་ནི།    ༈    །སྐུ་གསུམ་མངོན་གྱུར་ཁྱབ་བདག་རྡོ་རྗེ་འཆང། །ཟག་མེད་བདེ་བ་སྟེར་མཛད་རྗེ་བཙུན་མ།།
རྒྱལ་སྲས་ཐུ་བོ་རྗེ་བཙུན་མཁྱེན་པའི་གཏེར། །གསོལ་བ་། གྲངས་མེད་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་སྐལ་བཟང་སྐྱེ་དགུའི་གཉེན། །དབང་ཕྱུག་བརྒྱད་ལྡན་བློ་བཟང་གྲགས་པའི་དཔལ། །གསོལ་བ་

[008B] །ཀུན་མཁྱེན་གཉིས་པ་འཇམ་དཔལ་རྒྱ་མཚོ་དང། །གདམས་པའི་མཆོག་མངའ་ཆོས་ཀྱི་རྒྱལ་མཚན་ཞབས། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེ་ལ། །གསོལ་བ་། རྡོ་རྗེ་འཆང་
དངོས་བློ་བཟང་དོན་གྲུབ་དང། །དེ་མན་ཆད་གོང་དང་མཚུངས། དེ་ནས། བཤེས་གཉེན་དམ་པ་ཚུལ་བཞིན་བསྟེན་པ་དང། །དལ་འབྱོར་དོན་ཆེ་རྙེད་པར་དཀའ་བ་དང། །མྱུར་དུ་འཇིག་པར་སླ་བའི་ཚུལ་རྟོགས་ནས། །ཚེ་འདི་བློ་ཡིས་
ཐོངས་པར་བྱིན་གྱིས་རློབས། །འཁོར་བའི་ངང་ཚུལ་མེ་འོབས་ལྟར་མཐོང་ནས། །བདག་གཞན་བརྗེ་བའི་བྱང་ཆུབ་སེམས་མཆོག་གིས། །སྒྱུ་མའི་ཕུང་པོ་ཟན་དུ་བསྐྱུར་བ་དང། །གཉན་ས་རི་ཁྲོད་འགྲིམ་པར་བྱིན་གྱིས་རློབས། །བདག་
མེད་གནས་ལུགས་རྟོགས་པའི་ཡེ་ཤེས་ཀྱིས། །ཉེས་བརྒྱའི་རྩ་བ་དྲུང་ནས་འབྱིན་པ་དང། །ཐབས་ཤེས་གཅོད་ཀྱི་ཉམས་ལེན་མཐར་ཕྱིན་ནས། །བདུད་བཞི་རང་སར་ཞི་བར་བྱིན་གྱིས་རློབས། ཞེས་གདུང་ཤུགས་དྲག་པོས་
དམིགས་པ་དང་བཅས་པའི་སྒོ་ནས་གསོལ་བ་བཏབ་པས། སྤྱི་བོའི་བཅོམ་ལྡན་འདས་མའི་སྐུའི་ཆ་ལས་བདུད་རྩིའི་རྒྱུན་བབས། ཞེས་པ་ནས། ཕཿཊ་པགས་པ་དེ་སྦུད་དེ་བཤུས་ནས་དམར་ཆལ་ཏེ་བཀྲམས། ཕཿཊ་ཀླད་པ་དང་
ཁུ་བ་དང། དྭངས་མ་རྣམས་ལས་འདོད་པའི་ཡོན་ཏན་ལྔ་ལ་སོགས་པའི་མཆོད་སྤྲིན་བསམ་གྱིས་མི་ཁྱབ་པར་གྱུར། ཨོཾ་ཨཱ་ཧཱུཾ། ལན་གསུམ་བརྗོད་ནས་བྱིན་གྱིས་བརླབས་ཏེ་འབུལ་བ་ནི། ཕཿཊ་རང་བཞིན་སྟོང་པའི་

[009A]༄༅། །ངང་ཉིད་ལས། །བྱུང་བའི་ཡིད་འོང་མཆོད་པའི་ཚོགས། །ཟག་མེད་བདེ་སྟེར་རྒྱ་མཚོ་འདི། །རྩ་བརྒྱུད་བླ་མ་ཡི་དམ་ལྷ། །སངས་རྒྱས་བྱང་ཆུབ་སེམས་དཔའི་ཚོགས། །དཔའ་བོ་རྣལ་འབྱོར་མ་
རྣམས་དང། །བསྟན་བསྲུང་རྒྱ་མཚོར་བཅས་རྣམས་ལ། །གུས་པས་འབུལ་ལོ་བརྩེ་བས་བཞེས། །དེ་ནས། ཚིགས་མ་དང་ཤ་ཁྲག་དང་རུས་པས་སྟོང་གསུམ་གྱི་ཁྱོན་ཐམས་ཅད་གང་བར་བསམས་ལ། སླར་ཡང་
མགྲོན་འབོད་པ་ནི། རང་གི་རྣམ་པར་ཤེས་པའི་ངོ་བོ་མཁའ་འགྲོ་མ་དེས་གྲི་གུག་གིས་གཡབ་ཅིང་འདི་སྐད་དུ། ཕཿཊ་མཐོ་སྲིད་པའི་རྩེ་མོ་ནས་དམའ་དམྱལ་ཁམས་བཅོ་བརྒྱད་བར་གྱི་སྣང་ཞིང་སྲིད་པའི་ལྷ་མ་
སྲིན་སྡེ་བརྒྱད། གནས་གདོན། ལུས་གདོན་གྱིས་གཙོ་བྱས། གཙོ་བོའི་གདོན་ཆེན་བཅོ་བརྒྱད། བྱིས་པའི་གདོན་ཆེན་བཅོ་ལྔ། བགེགས་རིགས་སྟོང་ཕྲག་བརྒྱད་ཅུ། གདོན་རིགས་སུམ་བརྒྱ་དྲུག་ཅུ་སོགས་ལྷ་
འདྲེ་ཐམས་ཅད་འདིར་ཚོགས་ཤིག་འདིར་འདུས་ཤིག་གོང་གསུམ་ན་རྒྱག་པ། ལུང་གསུམ་ན་འཕྱོ་བ། གཉན་པོ་ཁ་བཞི། མགྱོགས་པ་སྡེ་བརྒྱད་ལ་སོགས་པའི་ཆེ་དགུ་དང། གཉན་དགུའི་ལྷ་སྲིན་སྡེ་བརྒྱད་ཐམས་
ཅད་འདིར་ཚོགས་ཤིག་འདིར་འདུས་ཤིག་དཀར་པོ་ལྷའི་སྡེ། དམར་པོ་བཙན་གྱི་སྡེ། ནག་པོ་བདུད་ཀྱི་སྡེ། ཁྲ་བོ་གཟའི་སྡེ། སྨུག་པོ་དམུའི་སྡེ། ཤ་ཟ་སྲིན་པོའི་སྡེ། དཀོར་བདག་རྒྱལ་པོའི་སྡེ། མ་མོ་གཤིན་རྗེའི་སྡེ་

[009B] དེ་རྣམས་ཀྱི་སྡེར་གཏོགས་པའི་ལྷ་འདྲེ་ཐམས་ཅད་འདིར་ཚོགས་ཤིག་འདིར་འདུས་ཤིག་ང་གར་འགྲོར་བྱ་ནག་བཞིན་དུ་ཀླད་ལ་ལྡིང་བ། ཁྱི་ནག་བཞིན་དུ་རྗེས་སུ་འབྲང་བ། སྦྲུལ་ནག་
བཞིན་དུ་ལུས་ལ་འཁྲིལ་བ། དང་པོ་ལུས་ལ་ནད་ཀྱི་སྣ་འདྲེན་པ། བར་དུ་ནད་ཀྱི་གནས་འཆའ་བ། ཐ་མར་ནད་མི་ཕན་པར་བྱེད་པའི་གནོད་བྱེད་གདོན་བགེགས་ཐམས་ཅད་འདིར་ཚོགས་ཤིག་འདིར་འདུས་ཤིག་མདོར་ནས་
འོག་ས་སྟེང། ས་བླ་གསུམ་ན་གནས་པའི་ལྷ་འདྲེ་ཐམས་ཅད་འདིར་ཚོགས་ཤིག་འདིར་འདུས་ཤིག་ངའི་སྒྱུ་མ་ལུས་ཀྱི་ཕུང་པོ་འདི་སྤྱིར་དྲིན་ཅན་གྱི་ཕ་མ་འདྲེ་གདོན་ལ་སོགས་པའི་རིགས་དྲུག་སེམས་ཅན་
ཐམས་ཅད་ཀྱི་གླུད་དུ་འབུལ་ལོ། །སྒོས་ཆོས་མཛད་ཡོངས་ཀྱི་གླུད་དུ་འབུལ་ལོ། །ཡང་སྒོས་དཔལ་ལྡན་བླ་མ་དམ་པ་རྣམས་ཀྱི་གླུད་དུ་འབུལ་ལོ། །མདོར་ན་ཕ་མ་འདྲེ་གདོན་རྣམས་ཀྱིས་གཙོ་བྱས་པའི་སེམས་ཅན་
རྣམས་ཀྱིས་སངས་རྒྱས་ཐོབ་པར་བྱ་བའི་ཕྱིར་དུ། དཀོན་མཆོག་སྲི་ཞུའི་མགྲོན་ལ་མཆོད་པར་འབུལ། མགོན་པོ་ཡོན་ཏན་མགྲོན་ལ་གཏང་རག་ཏུ་གཏོང། རིགས་དྲུག་སྙིང་རྗེའི་མགྲོན་ལ་སྦྱིན་པར་གཏོང། གདོན་
བགེགས་ལན་ཆགས་ཀྱི་མགྲོན་ལ་བུ་ལོན་འཇལ་བ་ཡིན་ནོ། །ཕཿཊ་ཁྱེད་རྣམས་ཤ་ལ་དགའ་བ་ཤ་ཟོ། ཁྲག་ལ་དགའ་བ་ཁྲག་འཐུངས། པགས་པ་ལ་དགའ་བ་པགས་པ། ཚེ་དང་སྲོག་ལ་དགའ་བ་ཚེ་དང་སྲོག་བཀྲག་

[010A]༄༅། །མདངས་ལ་དགའ་བ་བཀྲག་མདངས། གཟི་བརྗིད་ལ་དགའ་བ་གཟི་བརྗིད་ལ་སོགས་པ་ཅི་འདོད་པ་ཁྱེར་ཞིག་རིངས་པ་རྣམས་ཀྱིས་རྗེན་པར་ཟོ། མི་རིངས་པ་ནམས་ཀྱིས་ཚོས་ལ་ཟོ། བསྲེགས་
ལ་ཟོ། ཅི་བདེ་བར་ཟོ་ཞིག་ཕཿཊ་ཕཿཊ་པགས་པ་དུམ་བུར་གཏུབས་པ་འཇིག་རྟེན་དང་འཇིག་རྟེན་ལས་འདས་པའི་ཅི་འདོད་ཀྱི་དངོས་པོར་གྱུར། ཕཿཊ་རང་རང་ཇི་ལྟར་འདོད་པའི་འདོད་དགུའི་འབྱོར་པ་ཕུན་སུམ་ཚོགས་པ་ཁྱེར་ལ་ནམ་
མཁའི་མཐོངས་དང། ས་གཞིའི་གཏིང་དང། རི་གསུམ་གྱི་རྩེ་དང། ལུང་གསུམ་གྱི་ནང་དང། ཆུ་བོའི་གཞུང་དང། རྒྱ་མཚོའི་གཏིང་དང། བྲག་དཀར་དང་བྲག་དམར་དང། རྩི་ཤིང་ནགས་ཚལ་གྱི་གསེབ་དང་
ཚོང་འདུས་ཀྱི་དབུས་དང། ལྷ་ཁང་དང། དཀོར་ཁང་ལ་སོགས་པ་མདོར་ན་རང་རང་སོ་སོའི་གནས་སུ་ཁྱེར་ལ་སོངས་ཤིག་ཕཿཊ་ཅེས་བརྗོད་དེ་མི་དམིགས་པས་རྒྱས་བཏབ་ལ་ལྟ་ཐོག་ཏུ་བཞག་ཅིང། དེ་ལས་ལངས་
ནས་གནས་སྐབས་དང་མཐར་ཐུག་ཏུ་དགེ་བའི་བསྔོ་བ་དང་སྨོན་ལམ་རྣམ་པར་དག་པ་གདབ་བོ། །རྒྱལ་བའི་གསུང་རབ་ལྷ་ཡི་ལམ་ལས་འོངས། །དམ་པའི་མན་ངག་འོད་བརྒྱའི་དྲ་བ་ཅན། །རབ་འབྱམས་མཁས་པའི་
པད་ཚལ་བཞད་པའི་དཔལ། །ལེགས་བཤད་ནམ་མཁའི་ནོར་བུ་འདི་ན་ཀྭ། །བར་སྐབས་ཀྱི་ཚིགས་བཅད་དོ། །གཉིས་པ་ལ་གཉིས་ལས། ཡི་དམ་དུ་བསྒོམས་ནས་བདུད་རྩིས་མཆོད་དེ་དངོས་གྲུབ་ཞུ་བ་ནི་གཅོད་

[010B] །འདི་ལ་ཡང་ཐོག་མར་སྐྱབས་འགྲོ་སེམས་བསྐྱེད་སོགས་བཤད་ཟིན་ལྟར་ཉམས་སུ་བླང་བར་བྱའོ། །དེ་ནས་
རང་གི་སྤྱི་བོར་པདྨ་དང་ཟླ་བའི་གདན་ལ། ངོ་བོ་རང་གི་རྩ་བའི་བླ་མ་དང་དབྱེར་མེད་པའི་མ་གཅིག་ལ་བས་ཀྱི་སྒྲོན་མ་རྣམ་པ་སངས་རྒྱས་རིགས་ཀྱི་མཁའ་འགྲོ་མ་སྐུ་མདོག་དཀར་ལ་དམར་བའི་མདངས་ཆགས་པ་
ཞལ་གཅིག་ཕྱག་གཉིས་མ། ཕྱག་གཡས་སེང་ལྡེང་གི་ཌཱ་མ་རུ་ཁྲོལ་ལོ་ལོ་འཁྲོལ་ཞིང། གཡོན་དངུལ་དཀར་གྱི་དྲིལ་བུ་གསིལ་བ། དར་དཀར་གྱིས་དབུ་སྐྲ་ཕྱེད་བཅིངས་སུ་བྱས་ཤིང། ལྷག་མས་སྐུ་སྟོད་ཁེབས་
པ༑ འཛུམ་ཞིང་སྒེག་པའི་ཉམས་དང་ལྡན་པ། ལྷ་རྫས་ལས་གྲུབ་པའི་བར་གྱི་ན་བཟས་བརྒྱན་ཅིང། ཉི་མ་སྟོང་གི་མདངས་ལྟ་བུའི་འོད་དང་གཟི་བརྗིད་འབར་བའི་དབུས་ན། ཞེས་པ་ནས། བདུད་བཞི་རང་སར་ཞི་
བར་བྱིན་གྱིས་རློབས། ཞེས་པའི་བར་སྔར་ལྟར་བྱ། དེ་ནས་གདུང་ཤུགས་དྲག་པོས་དམིགས་པ་དང་བཅས་པའི་སྒོ་ནས་གསོལ་བ་བཏབ་པས། སྤྱི་བོའི་བཅོམ་ལྡན་འདས་མའི་སྐུའི་ཆ་ལས་བདུད་རྩིའི་རྒྱུན་བབས་
ཕཿཊ་བླ་མའི་ཐུགས་ཀ་ནས་རང་གི་རྣམ་པར་ཤེས་པའི་ངོ་བོ་མཁའ་འགྲོ་མ་གྲི་གུག་དང་ཐོད་པ་འཛིན་པ་ཞིག་རྒྱང་སྟེ་ཐོན་པར་བསམ་ཞིང། སྣོད་ཐམས་ཅད་གཞལ་ཡས་ཁང་དང། འདྲེ་གདོན་སོགས་བཅུད་ཐམས་
[011A]༄༅། །ཅད་ལྷ་དང་ལྷ་མོའི་རང་བཞིན་དུ་བསྒོམས་ནས་ཡེ་ཤེས་པ་བཅུག་དེ་ནས། རང་གི་ཕུང་པོ་དེ་དཀར་ཞིང་ཆེ་ལ་ཚོ་བ་སྣུམ་པ་ཞིག་ཏུ་བསྒོམས་པའི་མདུན་དུ་ཡཾ་ལས་རླུང། རཾ་ལས་མེ། ཨཱ་ལས་མི་
མགོའི་སྒྱེད་བུ་རི་རབ་ཙམ་པ་གསུམ་གྲུབ་པར་གྱུར། རང་གི་རྣམ་ཤེས་ཀྱི་ངོ་བོ་མཁའ་འགྲོ་མས་གྲི་གུག་ཕུང་པོ་རྙིང་པའི་སྨིན་ཕྲག་ཏུ་བཙུགས་ཏེ་ཐོད་པ་ལིང་གིས་བཀག་ནས་སྒྱེད་བུའི་སྟེང་དུ་དམར་ཙར་གྱིས་
བཀལ་བ་རྒྱ་སྟོང་གསུམ་དང་མཉམ་པ་ལྟ་བུའི་ནང་དུ་ཕུང་པོ་དེ་བཅུག་ནས་གྲི་གུག་གིས་དུམ་བུར་གཏུབས། འོག་གི་རླུང་གཡོས། མེ་སྦར་བས་རྫས་རྣམས་ཞུ་བའི་རླངས་པས་དེ་བཞིན་གཤེགས་པའི་ཡེ་ཤེས་
ཀྱི་བདུད་རྩི་བཀུག་ནས་ཐོད་པར་བབས་པས། །དྲི་མ་ཐམས་ཅད་སྦྱངས། ཁ་དོག་དྲི་རོ་ཕུན་སུམ་ཚོགས་པ། ན་བ་མེད་པ་སྨན་གྱི་བདུད་རྩི། འཆི་བ་མེད་པ་ཚེའི་བདུད་རྩི། ཟག་པ་མེད་པ་ཡེ་ཤེས་ཀྱི་བདུད་རྩིའི་རྒྱ་མཚོར་
གྱུར། ཨོཾ་ཨཱ་ཧཱུཾ་མགྲོན་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་དྲངས་ཏེ་གསོལ་བར་བསམས་ལ། རྒྱས་པར་སྤྲོ་ན་ཚོགས་མཆོད་བྱའོ། །དེ་ནས་མགྲོན་རྣམས་ཀྱི་རྒྱུད་ལ་ཟག་མེད་ཀྱི་བདེ་བ་དང། བདེ་བ་དེས་
སྟོང་ཉིད་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་པས་དགྱེས་ཏེ། འདྲེ་གདོན་སོགས་ཡི་དམ་དུ་བྱས་པའི་གནས་ལྔ་ལས་བདུད་རྩི་སྣ་ལྔའི་རྒྱུན་བབས་པ། རང་གི་གནས་ལྔར་ཐིམ་པས། སྒོ་གསུམ་ཐ་མལ་

[011B] རྡོ་རྗེ་གསུམ་གྱི་བདག་ཉིད་མངོན་དུ་བྱས་པར་བསམ་པའོ། །འདི་དག་ནི་གཅོད་ཀྱི་གཞུང་ཕལ་མོ་ཆེར་ཡང་དག་དང་ལྟར་སྣང་གི་དེ་ཉིད་སློང་མོ་བའི་ཕྱེ་ལྟར་རྣམ་པར་
འདྲེས་པར་བྱས་པ་ལས། བློ་གྲོས་དང་ལྡན་པ་རྣམས་ལ་རྣམ་པར་དཔྱོད་པའི་སྒོ་ཙམ་ཞིག་བསྟན་པ་ཡིན་ནོ། །གཉིས་པ་ནི། རང་ཉིད་ལྷར་གསལ་བའི་སྤྱི་བོར་རིགས་བདག་གི་ཚུལ་དུ་འདྲེ་གདོན་རྣམས་རྩ་བའི་བླ་མ་དང་
དེའི་མཐའ་སྐོར་དུ་སེམས་ཅན་ཐམས་ཅད་དངོས་བརྒྱུད་ཀྱི་བླ་མ་དང་དབྱེར་མེད་དུ་བསྒོམས་ནས། ཡེ་ཤེས་པ་བཅུག་ཡན་ལག་བདུན་པ་མཎྜལ་དང་བཅས་པ་ཕུལ། གསོལ་བ་བཏབ། བདུད་རྩིའི་རྒྱ་མཚོས་
མཆོད་པ་དང། ཏིང་ངེ་འཛིན་གྱི་དབང་བཞི་ལེན་པ་དང། །མཇུག་རང་བཞིན་མེད་པས་རྒྱས་འདེབས་ཤིང་དགེ་བ་རྣམས་རྫོགས་བྱང་དུ་བསྔོ་བ་སོགས་སྔར་ལྟར་ཤེས་པར་བྱའོ། །གཉིས་པ་ནི། དེ་ལྟར་རང་གཞན་འཁོར་
འདས་ཀྱིས་བསྡུས་པའི་ཆོས་སྤྱི་དང། ཁྱད་པར་མཆོད་སྦྱིན་གྱི་འཁོར་གསུམ་པོ་རང་བཞིན་གྱིས་སྟོངས་པའི་སྣང་སྟོང་ཚོགས་པ་སྒྱུ་མ་ལྟ་བུའི་ཉམས་ལེན་སྐབས་ཐམས་ཅད་དུ་ཤེས་པར་བྱ་ཞིང། མཇུག་རྣམས་སུ་
སྣང་བ་ཐམས་ཅད་འོད་ཀྱི་རྣམ་པར་རང་གི་སྙིང་གར་བསྡུས་པའི་མི་དམིགས་པའི་སྟོང་ཉམས་ནམ་མཁའ་ལྟ་བུ་དང། དེས་ངོར་རང་བཞིན་མེད་པར་འཛིན་པའི་འཛིན་སྟངས་དམ་སྦྲིང་ངེ་བ་གཉིས་ཚོགས་ཀྱི་མཉམ་གཞག་

[012A]༄༅། །ནམ་མཁའ་ལྟ་བུའི་རྣལ་འབྱོར་ལ་བརྩོན་པར་བྱའོ། །བཞི་པ་ནི། སེམས་དཔའ་ཆེན་པོ་བློ་གྲོས་སྦས་པ་ལ་སོགས་པས་མཛད་པའི་ཚད་ལྡན་གྱི་གཅོད་ཀྱི་གདམས་པ་རྣམས་ལས་ཤེས་པར་བྱ་སྟེ་
འདིར་མངས་པས་མ་བྲིས་སོ།    ༈    །སྨྲས་པ། ལྔ་བརྒྱའི་གཙུག་རྒྱན་ཇོ་བོ་ཡབ་སྲས་དང། །རྒྱལ་བ་གཉིས་པའི་གདམས་པ་ལས་འོངས་པའི། །ཐབས་ཤེས་གཅོད་ཀྱི་སྙིང་པོའི་ཉམས་ལེན་ལ། །བརྩོན་པའི་རྣལ་
འབྱོར་མཆོག་དེ་སྐལ་བ་བཟང། །དེང་དུས་ཁ་བ་ཅན་གྱི་གཅོད་ཡུལ་པ། །ཕལ་ཆེར་འདོད་པའི་སྤྲིན་ནག་རབ་བསྡུས་ནས། །ཞེ་སྡང་མེ་ཆར་འབབ་པའི་སྦྱོར་བ་ཡིས། །དགེ་ལེགས་ལོ་ཏོག་འཇོམས་པར་བྱེད་པ་
མཐོང། །ཀྱེ་མ་བསྟན་པ་ཉམས་པའི་གངས་རིའི་ཁྲོད། །རྒྱལ་དང་རྒྱལ་སྲས་འཕགས་པའི་ཚོགས་རྣམས་ཀྱང། །དག་པའི་ཞིང་དུ་གཤེགས་ནས་བཏང་སྙོམས་མཛད། །བཤེས་གཉེན་གཟུགས་ཀྱི་རི་མོས་རྣམ་རོལ་
བའི། །ལུས་མེད་གཉེན་གྱུར་གཟུ་ལུམས་སྤྱོད་པས་ཁྱབ། །རྒྱལ་བའི་གདུང་འཚོ་བ་ཕན་བདེའི་དཔལ་སྟེར་བ། །ཉིན་མོའི་དབང་ཕྱུག་ཤར་ཚེ་རྒྱུ་སྐར་བཞིན། །འདི་ན་ལུག་ལྟར་ལྐུགས་པའི་བློ་ཅན་འགའ། །ངུར་སྨྲིག་
རྒྱལ་མཚན་ཟོལ་ལ་སྐྱབས་བཅས་ནས། །འཇིགས་རུང་དམ་པས་སྨད་པའི་ལས་རྣམས་ལ། །འཛེམ་མེད་ཅི་དགར་འཇུག་པ་མཐོང་བས་སྐྱོ། །སྐྱེ་བོ་ཕལ་ཆེར་མི་དགེའི་སྡིག་ལ་སྤྱོད། །རྒྱལ་པོ་ཕལ་ཆེར་དགོན་གནས་

[012B] །ཚུལ་འདི་བསམས་ཚེ་ཁོ་བོ་ཡིད་རབ་འཕྱོ། །ཚེ་འདི་མི་རྟག་གཡོ་བ་གློག་གི་གར། །ལང་ཚོ་མི་རྟག་གཡོ་བ་ནམ་མཁའི་འཇའ། །མཛའ་བཤེས་མི་རྟག་གཡོ་བ་སྒྱུ་མའི་གཉེན། །ལོངས་སྤྱོད་
མི་རྟག་གཡོ་བ་རྨི་ལམ་དཔལ། །དེའི་སླད་ཚེ་འདིའི་མདུན་མ་རྒྱང་བསྲིངས་ནས། །རྒྱལ་བ་གཉིས་པའི་ལེགས་བཤད་བདུད་རྩིའི་རྒྱུན། །སྙིང་གི་བུམ་པའི་དབུས་སུ་བསྐྱང་བའི་ཕྱིར། །མི་གྲལ་ནས་བུད་རི་དྭགས་རྨས་མ་བཞིན། །
གཅིག་པུར་དབེན་པ་བསྟེན་པ་ནམ་ཡོད་ན། །སྟོད་སྨད་ལ་སོགས་ཆོས་བརྒྱད་མིང་ཡང་མེད། །དགྲ་དང་གཉེན་སོགས་ཆགས་སྡང་སྐྱེ་བའི་ཡུལ། །འདི་ནང་ཕུན་ཚོགས་དང་བཅས་རིང་དོར་ནས། །རྒྱལ་བའི་སྲས་པོ་ཐོས་
པ་དགའ་ལ་སོགས། །སྔོན་གྱི་རྗེ་བཙུན་གོང་མའི་རྣམ་ཐར་བཞིན། །མཆོག་ཏུ་མི་འགྱུར་བདེ་བ་ཆེན་པོའི་དཔལ། །ཚེ་འདི་ཉིད་ལ་བསྒྲུབས་ན་མི་ལེགས་སམ། །དེ་ཕྱིར་བདག་ནི་སྔོན་གྱི་བསོད་ནམས་དམན། །ཅུང་
ཟད་ཐོས་ཀྱང་ནེའུ་ཙོའི་འདོན་པ་ལྟར། །རང་ཉིད་ཉམས་ལེན་མེད་པར་གཞན་ལ་འདོམས། །ཡེ་ཤེས་སྤྱན་ལྡན་དྲུང་དུ་ངོ་ཡང་ཚ། །འོན་ཀྱང་བདེ་བར་གཤེགས་པའི་བསྟན་པ་ནི། །ལུང་ཙམ་གྱིས་ཀྱང་དོན་དང་ལྡན་ནོ་
ཞེས། །ཟླ་མེད་སྟོན་པ་དེ་ཡིས་བསྔགས་པས་ན། །དེ་སླད་འདིར་ནི་བསོད་ནམས་ཅི་བསགས་པ། །དེ་ཡིས་མྱུར་དུ་མ་ཕམ་མགོན་པོའི་དྲུང། །སྐྱེས་ནས་རྒྱལ་ཚབ་མགོན་པོ་དྲི་མ་མེད། །འཇམ་དཔལ་སྙིང་པོར་བཅས་པའི་

[013A]༄༅། །ཞལ་མཐོང་ནས། །ཟབ་དང་རྒྱ་ཆེའི་གདམས་པ་མང་མནོས་ཏེ། །མི་སྐྱེའི་ཆོས་ལ་བཟོད་པ་ཐོབ་པ་དང། །ནམ་ཞིག་མི་མཛེད་ཞིང་འདིར་མ་ཕམ་མགོན། །རྒྱལ་བའི་མཛད་པས་རྣམ་པར་རོལ་པའི་
ཆེ། །འཁོར་གྱི་ཐོག་མ་ཉིད་དུ་སྐྱེས་ནས་ཀྱང། །མཐའ་ཡས་འགྲོ་བ་འདྲེན་པའི་དཔལ་གྱུར་ཅིག་ཅེས་གཅོད་ཀྱི་གདམས་པ་ཐར་འདོད་ཀྱི་དེད་དཔོན་ཞེས་བྱ་བ་འདི་ནི། བསླབ་གསུམ་གྱིས་ཐུགས་ཀྱི་བང་མཛོད་ཡོངས་
སུ་གཏམས་པའི་སྡེ་སྣོད་འཛིན་པ་རྒྱལ་བས་བསྔགས་པའི་བསམ་གཏན་པ་ཆེན་པོ་རྗེ་དྲུང་ལེགས་ཚོགས་ལྷུན་གྲུབ་ཀྱིས་ནན་ཆེར་བསྐུལ་བ་ལ་བརྟེན་ནས། རྒྱལ་བའི་སྲས་པོ་བློ་གྲོས་སྦས་པ་དང། པཎ་ཆེན་ལུང་རིགས་
རྒྱ་མཚོ་ལ་སོགས་པའི་དམ་པ་དུ་མའི་གཅོད་ཀྱི་གདམས་པ་རྣམས་ལས་ལེགས་པའི་ཆ་རྣམས་བླངས་ཏེ། ངག་འདོན་གྱི་རིམ་པར་བསྒྲིགས་ནས། ཤཱཀྱའི་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་བློ་བཟང་མདུན་
ས་དབེན་ས་ཆོས་ཀྱི་ཕོ་བྲང་གི་གཙུག་ལག་ཁང་དུ་སྦྱར་བའོ།།    ༈    །།བདག་འཛིན་དང་བདུད་ཀྱི་གཅོད་ཡུལ་ཞེས་པ་དང། ཐབས་ཤེས་ཀྱི་སྤྱོད་ཡུལ་ཞེས་གདམས་པ་འདི་ཉིད་ལ་མཚན་གཅིག་སྟེང་ནས་ཡི་
གེ་དང་དོན་སོ་སོ་བ་གཉིས་ཀྱི་རྣམ་གཞག་ཀྱང་བྱེད་དགོས་པ་ཡིན་ནོ།།    ༈    །།ན་མོ་གུ་རུ་དེ་ཝ་ཌཱ་ཀི་ནི། བླ་མ་ཡེ་ཤེས་མཁའ་འགྲོའི་ཞབས་བཏུད་ནས། །གཅོད་ཀྱི་ཉམས་ལེན་སྙིང་པོར་དྲིལ་ཏེ་བཤད། །

[013B] །དབྱེར་མེད་རྗེ་བཙུན་རྡོ་རྗེ་རྣལ་འབྱོར་མ། །སྐུ་མདོག་དམར་མོ་ཞལ་གཅིག་ཕྱག་གཉིས་མ། །ཕྱག་གཡས་གྲི་གུག་གཡོན་པ་ཐོད་ཁྲག་འཛིན། །མཆན་ཁུང་ཁ་ཊཱཾ་ག་ཡིས་མཛེས་པར་
བརྒྱན། །ཁྲོ་ཆགས་སྤྱན་གསུམ་མཆེ་བ་ཅུང་ཟད་གཙིགས། །སྐྲ་གྲོལ་གཅེར་མོ་རུས་པའི་རྒྱན་དྲུག་གསོལ། །བརྐྱངས་བསྐུམས་གར་གྱིས་པད་ཉི་རོ་གདན་བཞུགས། །རང་ལུས་དབུས་སུ་དབུ་མ་མདའ་སྨྱུག་ཙམ། །ལྟེ་འོག་
ནས་བཟུང་སྤྱི་བོར་ཐལ་གྱིས་ཟུག་སྙིང་དབུས་དྷཱུ་ཏཱིར་རང་སེམས་ཐིག་ལེའི་གཟུགས། །དཀར་འཚེར་འོད་ཀྱི་ཕུང་པོ་རྒྱ་སྲན་ཙམ། །ཕཿཊ་སྙིང་ག་ནས་ཐོན་སྐར་མདའ་འཕངས་པ་བཞིན། །རྗེ་བཙུན་རྣལ་འབྱོར་མ་ཡི་ཐུགས་
ཀར་ཐིམ། །རང་ལུས་བེམ་པོ་ཤིང་སྡོང་བཅད་པ་བཞིན། །ལིང་གིས་འགྱེལ་བས་སྟོང་གསུམ་ཁྱོན་གང་ཞིང། །དཀར་ཞིང་ཚོ་ལ་སྣུམ་ཞིང་མཛེས་པར་བསམ། །སླར་ཡང་རང་སེམས་བླ་མའི་ཐུགས་ཀ་ནས། །མཁའ་འགྲོ་གྲི་
གུག་འཛིན་པའི་རྣམ་པར་ཐན། །ཨོཾ་ཨཱ་ཧཱུཾ་ལས་མི་མགོའི་སྒྱེད་བུ་ནི། །རི་རྒྱལ་ལྷུན་པོ་ལྟ་བུ་གསུམ་གྱི་སྟེང། །གྲི་གུག་འབར་བས་ཐོད་པ་བཀོག་ནས་བཀལ། །ཕུང་པོ་རྙིང་པ་དེ་ཡི་ནང་བཅུག་སྟེ། །གྲི་གུག་གིས་གཏུབས་གཡས་
བསྐོར་གསུམ་དཀྲུགས་ཤིང། །འབྲུ་གསུམ་བརྗོད་ནས་ཟག་མེད་ཡེ་ཤེས་ཀྱི། །བདུད་རྩིའི་རྒྱ་མཚོ་ཆེན་པོར་ལེགས་བསམས་ཏེ། །སྲིད་ཞིའི་མགྲོན་རྣམས་མཉེས་ཤིང་ཚིམ་པར་བསམ། །མི་དམིགས་རྒྱས་བཏབ་དགེ་བ་རྫོགས་

[014A]༄༅། །བྱང་བསྔོ། །དཀར་འགྱེད་དོ།།    ༈    །།དམར་འགྱེད་སྔར་བཞིན་བེམ་རིག་བྲལ་བའི་མཐར། །རང་སེམས་གྲི་གུག་ཐོགས་པའི་མཁའ་འགྲོ་མས། །ཕུང་པོ་རྙིང་པའི་སྨིན་མཚམས་སུམ་ཕྲག་དང། །
རྐང་ལག་བཞི་རྩེར་རྒྱ་གྲམ་གཤགས་བྱས་ཏེ། །པགས་པ་བཤུས་ནས་ས་སྟེང་དམར་ཆལ་བཀྲམ། །ཤ་ཁྲག་གཏོར་མས་སྲིད་གསུམ་བཀང་མོས་ནས། །དཀོན་མཆོག་སྲི་ཞུའི་མགྲོན་ལ་མཆོད་པ་འབུལ། །མགོན་
པོ་ཡོན་ཏན་མགྲོན་ལ་གཏང་རག་གཏོང། །རིགས་དྲུག་སྙིང་རྗེའི་མགྲོན་ལ་སྦྱིན་པ་དང། །གདོན་བགེགས་ལན་ཆགས་མགྲོན་ལ་བུ་ལོན་འཇལ། །རང་རང་ཇི་ལྟར་འདོད་པའི་དམ་རྫས་ཀྱིས། །སྐྱེ་འཕགས་མ་ལུས་
མཉེས་ཤིང་ཚིམ་པར་བསམ། །མཆོད་སྦྱིན་འཁོར་གསུམ་རྨི་ལམ་སྒྱུ་མ་དང། །ཆུ་ཟླ་བཞིན་དུ་སྣང་ཡང་བདེན་པས་སྟོང། །ཕཿཊ་བདེན་མེད་སྤྲོས་བྲལ་ནམ་མཁའ་ལྟ་བུའི་ངང། །དབྱིངས་རིག་དབྱེར་མེད་རྩེ་གཅིག་
མཉམ་པར་གཞོག་མཇུག་ཏུ་དགེ་ཚོགས་བྱང་ཆུབ་ཆེན་པོར་བསྔོ། །དེ་ལྟར་གཅོད་གཞུང་འོ་མའི་རྒྱ་མཚོ། །ལེགས་བསྲུབས་མར་གྱི་སྙིང་པོ་འདྲ་འདི། །དགེ་སློང་ལྷ་བཟོས་ཡང་ཡང་བསྐུལ་ཚེ། །མདོ་རྒྱུད་དམ་པའི་
མན་ངག་འཛིན་པ། །རྣལ་འབྱོར་སྤྱོད་པའི་དགེ་སློང་བློ་བཟང། །ཆོས་ཀྱི་རྒྱལ་མཚན་ཞེས་བྱས་བཀོད་པའི། །དགེ་བས་མ་གྱུར་ཉམ་ཐག་འགྲོ་ཀུན། །བདག་འཛིན་བདུད་བཞིའི་དགྲ་ལས་རྒྱལ་གྱུར།། །།

[014B]   ༈    ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །
སརྦ་ཛ་ག་ཏཾ།། །།



﻿   ༈    ཕཊ༑ མདུན་གྱི་ནམ་མཁར་བླ་མ་ལྷ། རྒྱལ་བ་སྲས་བཅས་མ་ལུས་བཞུགས། །དཀོན་མཆོག་
གསུམ་ལ་སྐྱབས་སུ་མཆི། །འགྲོ་ལ་ཕན་ཕྱིར་སངས་རྒྱས་ཤོག་ཕཊ༑ རང་སེམས་རྡོ་རྗེ་རྣལ་འབྱོར་མ། །སྙིང་ག་ནས་ཐོན་ནམ་མཁར་འཁོད། །ཀླད་པ་ཁུ་བ་ལ་སོགས་པའི། །ལུས་ཀྱི་དྭངས་མ་བདུད་
རྩིར་གྱུར། །བླ་མ་རྒྱལ་བ་སྲས་བཅས་དང། །ཡི་དམ་ཆོས་སྐྱོང་ལ་འབུལ་བཞེས། །སྙིགས་མ་ཤ་ཁྲག་རུས་པ་ཡིས། །སྟོང་གསུམ་མ་ལུས་གང་བར་གྱུར། །ཤ་ཁྲག་འདོད་པའི་ལྷ་འདྲེ་རྣམས། །མྱུར་
དུ་ཤོག་ལ་ད་ཟོ་ཞིག་ཕཊ༑ ཅི་འདོད་སྣོམས་ལ་རང་གནས་སོངས། །འཁོར་འདས་ཆོས་ཀུན་བདེན་པས་སྟོངས། །སྒྱུ་ལུས་སྦྱིན་པར་བཏང་བའི་དགོས། །འགྲོ་ཀུན་སངས་རྒྱས་མྱུར་ཐོབ་ཤོག་

[035B]།



