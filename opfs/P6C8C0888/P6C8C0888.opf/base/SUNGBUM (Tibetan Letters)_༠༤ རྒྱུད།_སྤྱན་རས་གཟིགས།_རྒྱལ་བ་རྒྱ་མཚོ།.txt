
[001A]༄༅། །ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་བླ་བརྒྱུད་གསོལ་འདེབས་དང་ཤིས་བརྗོད་བཞུགས།།

[000]ཨོ་། །ན་མོ་གུ་རུ་ལོ་ཀེ་ཤྭ་རཱ་ཡ། དཔལ་ལྡན་རིགས་བརྒྱའི་བདག་པོ་རྡོ་རྗེ་འཆང། །ཁ་སྦྱོར་བདེ་ཆེན་སྐུར་བསྟན་པད་དཀར་འཛིན། །བྱང་ཆུབ་སེམས་ལྡན་བློ་གྲོས་རིན་ཆེན་
ཞབས། །གསོལ་བ་འདེབས་སོ་དངོས་གྲུབ་མ་ལུས་སྩོལ། །རྣལ་འབྱོར་མ་ཡིས་རྗེས་བཟུངས་ཏཻ་ལོ་པ། །རོལ་པའི་རྡོ་རྗེ་རྒྱལ་བ་རྒྱ་མཚོ་ཡིས། །བྱིན་བརླབས་ལུགས་འདིའི་སྲོལ་འབྱེད་མི་ཏྲའི་
ཞབས། །གསོལ་བ་འདེབས་སོ་དངོས་གྲུབ་མ་ལུས་སྩོལ། །སྐད་གཉིས་སྨྲ་བའི་དབང་པོ་བྱམས་པ་དཔལ། །བསླབ་གསུམ་རྣམ་དག་བསོད་ནམས་དབང་ཕྱུག་དང། །མཁན་ཆེན་སེང་གེའི་
མཚན་ཅན་དགེ་འདུན་གཙོར། །གསོལ་བ་འདེབས་སོ་དངོས་གྲུབ་མ་ལུས་སྩོལ། །མཁས་པའི་ཡང་རྩེ་རིན་ཆེན་སེང་གེ་དང། །སྙིགས་དུས་ཐུབ་བསྟན་གསལ་མཛད་རིན་ཆེན་གྲུབ། །གསང་

[002A] །སྔགས་འཆང་བ་ཁྱུང་པོ་ལྷས་པའི་ཞབས། །གསོལ་བ་འདེབས་སོ་དངོས་གྲུབ་མ་ལུས་སྩོལ། །འཇམ་དཔལ་དུར་སྨྲིག་གར་གྱིས་རྣམ་རོལ་བ། །ཁམས་གསུམ་འགྲོ་བའི་འདྲེན་མཆོག་
ཙོང་ཁ་པ། །དེ་སྲས་ཐུ་པོ་མཁས་དང་གྲུབ་པའི་རྗེར། །གསོལ་བ་འདེབས་སོ་དངོས་གྲུབ་མ་ལུས་སྩོལ། །གདམས་པའི་མཆོག་མངའ་ཆོས་ཀྱི་རྒྱལ་མཚན་དང། །འཆི་མེད་སྐུ་བརྙེས་ཆོས་ཀྱི་རྡོ་རྗེའི་ཞབས། །
གཟུང་འཛིན་སྤྲོས་བྲལ་བློ་བཟང་དོན་གྲུབ་ལ། །གསོལ་བ་འདེབས་སོ་དངོས་གྲུབ་མ་ལུས་སྩོལ། །སྤངས་རྟོགས་མཐར་ཕྱིན་སངས་རྒྱས་ཡེ་ཤེས་ཞབས། །ལུང་རྟོགས་མངའ་བདག་བློ་བཟང་ཆོས་རྒྱན་རྗེ།།
བསྟན་པའི་གཉེན་གྱུར་དག་འདུན་དོན་གྲུབ་ལ། །གསོལ་བ་འདེབས་སོ་དངོས་གྲུབ་མ་ལུས་སྩོལ། །བློ་བཟང་རྒྱལ་བ་གཉིས་པའི་གདམས་པའི་མཛོད། །ལེགས་པར་བཟུངས་ནས་དོན་གཉིས་ལྷུན་གྲུབ་པ།།
བཀའ་དྲིན་གསུམ་ལྡན་རྩ་བའི་བླ་མ་ལ། །གསོལ་བ་འདེབས་སོ་དངོས་གྲུབ་མ་ལུས་སྩོལ། །དེ་ལྟར་དངོས་བརྒྱུད་བླ་མར་གསོལ་བཏབ་པས། །བྱིན་རླབས་བདུད་རྩིས་དྲི་མ་ཀུན་སྦྱངས་ཤིང། །ཐེག་མཆོག་

[002B] །ཟུང་འཇུག་བདེ་ཆེན་གོ་འཕང་མྱུར་ཐོབ་ཤོག་ཅེས་མི་ཏྲ་བརྒྱ་རྩའི་དབང་རྒྱུད་གསོལ་འདེབས་འདི་ཡང་དཔོན་ཨེར་ཏེ་ནེ་སྦོ་ཤོག་ཐུགས་ཐུགས་རྗེ་ཆེན་པོ་གསང་སྒྲུབ་ཀྱི་བླ་མ་བརྒྱུད་པའི་གསོལ་འདེབས་
ཤིག་དགོས་ཞེས་བསྐུལ་བ་ལྟར་དགེ་སློང་ཆོས་སྨྲ་བ་བློ་བཟང་ཡེ་ཤེས་ཀྱིས་སྨྲས་པའོ།།    ༈   །བཀྲ་ཤིས་ནི། མུ་མཐའ་བྲལ་བའི་ཤིང་ཁམས་མ་ལུས་པ། །རབ་གང་ཐུགས་རྗེ་ཆེན་པོའི་ལྷ་ཡི་ཚོགས། །འགའ་ཞིག་ཆུ་སྐྱེས་ཆར་
དང་ལ་ལ་དབྱངས། །ཁ་ཅིག་བདུད་དཔུང་འཇོམས་པའི་འཕྲིན་ལས་ཀྱིས། །ཁྱེད་ལ་རྟག་པར་དཔལ་གནས་མཛད་པ་དང། །རབ་དགའ་ཡིད་བདེ་སྐྱེད་པར་བྱེད་པ་ཡིས། །མི་ཤིས་དང་བྲལ་ཤིས་པས་ཁམས་གསུམ་ཀུན། །འགེངས་
པའི་ཤིས་བརྗོད་སྒྲ་སྙན་སྒྲོག་གྱུར་ཅིག་དུས་གསུམ་རྒྱལ་བ་ཀུན་གྱི་ཐུགས་རྗེ་རྣམས། །གཅིག་ཏུ་བསྡུས་པ་རྒྱལ་བ་རྒྱ་མཚོའི་དཔལ། །གསང་བ་ཡེ་ཤེས་མཁའ་འགྲོའི་གཙོ་མོ་དང། །ཁ་སྦྱོར་ཡན་ལག་བདུན་ལྡན་ཁྱོད་ཕྱག་
འཚལ། །བློ་གྲོས་རིན་ཆེན་གྲུབ་ཆེན་ཏཻ་ལོ་པ། །རོལ་པའི་རྡོ་རྗེ་མི་ཏྲ་ཛོ་ཀི་དང། །མཻ་ཏྲི་ཥྲཱི་བསོད་ནམས་དབང་ཕྱུག་སོགས། །དངོས་དང་བརྒྱུད་པར་བཅས་པའི་བླ་མའི་ཚོགས། །དངོས་གྲུབ་མ་ཡུས་སྩོལ་མཛད་ཁྱེད་རྣམས་ཀྱི།།
དྲི་མེད་རྣམ་ཐར་ཇི་བཞིན་སྐྱོང་པ་དང། །བྱིན་རླབས་ཞུགས་ནས་རྒྱལ་བ་རྒྱ་མཚོ་ཡི། །རིམ་གཉིས་བསྟན་པ་རྒྱས་པའི་བཀྲ་ཤིས་ཤོག་ཐར་པ་ཆེན་པོའི་གཞལ་མེད་ཁང་གི་དབུས་སུ་སྣ་ཚོགས་ཆུ་སྐྱེས་དང་ཉི་ཟླའི་དཀྱིལ་འཁོར་གྱི་

[003A]༄༅། །སྟེང་དུ་སྐུ་མཛེས་ཤིང་བལྟ་བས་ཆོག་མི་ཤེས་པ་ཤེལ་གྱི་རི་བོ་ལ་ཐུན་མཚམས་ཀྱི་ཆུ་འཛིན་གཞོན་ནུ་ཡིད་དུའོ་པ་པདྨ་རཱ་གའི་མད་ངས་ཅན་གྱིས་འཁྱུད་པ་བཞིན་བཞུགས་པ། སྟོན་པ་ཕུན་སུམ་ཚོགས་པ་ཁྱབ་བདག་
རྡོ་རྗེ་འཆང་ཆེན་པོའི་ངོ་བོ་འཕགས་པ་ཐུགས་རྗེ་ཆེན་པོའི་སངས་རྒྱས་དཀོན་མཆོག་བཅོམ་ལྡན་འདས་རྒྱལ་བ་རྒྱ་མཚོའི་དཀྱིལ་འཁོར་བའི་ལྷའི་ཚོགས་ནམ་མཁའི་ཁམས་ཐམས་ཅད་གང་བ་རྣམས་ལ་དགེ་ལེགས་ཀྱི་མཚན་མ་ཇི་སྙེད་ཅིག་
མཆིས་པའི་བཀྲ་ཤིས་པའི་དམ་པ་དེས་སྐལ་བ་དང་ལྡན་པའི་གང་ཟག་ཁྱེད་ཅག་འདིར་འཁོད་པ་རྣམས་ལ་དུས་རྟག་ཏུ་ཕུན་སུམ་ཚོགས་པའི་དཔལ་ལ་རོལ་པར་བྱེད་པའི་ཤིས་པས་ལྷག་པར་སྐྱོང་བར་གྱུར་ཅིག་གང་འཚམ་ཐབས་ཀྱིས་
སེམས་ཅན་དོན་སྒྲུབ་ཕྱིར། །ཐབས་ཤེས་སྤྱོར་བའི་སྐུར་བསྟན་སྤྱན་རས་གཟིགས། །རིགས་བཞིའི་མཁའ་འགྲོ་བདུད་འཇོམས་སྒོ་སྐྱོང་བཞིས། །ཡོངས་བསྐོར་རྒྱལ་བ་རྒྱ་མཚོའི་དཀྱིལ་འཁོར་པར། །ལེགས་ཚོགས་ཇི་སྙེད་མཆིས་
པའི་བཀྲ་ཤིས་དེས། །ཁྱེད་ཀྱི་མི་མཐུན་རྒྱུད་པ་ཀུན་ཟད་ཅིང། །བདེ་ལེགས་ཡང་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་སྟོན་པ་ཕུན་སུམ་ཚོགས་པ་རྡོ་རྗེ་འཆང་གི་ངོ་བོ་འཕགས་པ་
རྒྱལ་བ་རྒྱ་མཚོས་ལེགས་པར་གསུངས་པའི་ཆོས་དཀོན་མཆོག་ཇི་སྙེད་པའི་དགོངས་འགྲེལ་དང་བཅས་པ་རྣམས་ལ་དགེ་བའི་མཚན་མ་ཇི་སྙེད་ཅིག་མཆིས་པའི་བཀྲ་ཤིས་པའི་དམ་པ་དེས་སྐལ་བ་དང་ལྡན་པའི་གང་ཟག་ཁྱེད་ཅག་འདིར་འཁོད་

[003B] ཆོས་འབྱོར་ཕུན་སུམ་ཚོགས་བའི་དཔལ་ལ་རོལ་པར་བྱེད་པའི་ཤིས་པས་ལྷག་པར་སྐྱོང་བར་གྱུར་ཅིག་རྡོ་རྗེ་འཆང་དབང་གོ་འཕང་སྒྲུབ་པའི་ཐབས། །
ཞི་སོགས་རབ་འབྱམས་ལས་དང་རིམ་གཉིས་ལམ། །མ་ནོར་ལེགས་པར་སྟོན་པའི་ཆོས་དཀོན་མཆོག་རྒྱལ་བརྒྱ་མཚོས་ལེགས་གསུངས་དགོངས་འགྲེལ་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་
རྒུད་པ་ཀུན་ཟད་ཅིང། །བདེ་ལེགས་ཡར་ངོའི་ཟླ་ལྟར་འཕེལ་གྱུར་ནས། །ཕུན་ཚོགས་དཔལ་ལ་རོལ་པའི་བཀྲ་ཤིས་ཤོག་དེ་ལྟ་བུའི་ཆོས་ཕུན་སུམ་ཆོགས་པ་ཉན་པའི་འཁོར་ཕུན་སུམ་ཚོགས་པ་དཔའ་བོ་དང་རྣལ་འབྱོར་མའི་ཚོགས་བརྗོད་
ཀྱིས་མི་ལང་བ་སངས་རྒྱས་ཀྱི་ཞིང་གྲངས་མེད་པའི་རྡུལ་དང་མཉམ་པའི་དགེ་འདུན་དཀོན་མཆོག་རྣམས་ལ་དགེ་ལེགས་ཀྱི་མཚན་མ་ཇི་སྙེད་ཅིག་མཆིས་པའི་བཀྲ་ཤིས་པའི་དམ་པ་དེས། སྐལ་བ་དང་ལྡན་པའི་གང་ཟག་ཁྱེད་ཅག་འདིར་འཁོད་
པ་རྣམས་ལ་དུས་རྟག་ཏུ་ཕུན་སུམ་ཚོགས་པའི་དཔལ་ལ་རོལ་པར་བྱེད་པའི་ཤིས་པས་ལྷག་པར་སྐྱོང་བར་གྱུར་ཅིག་ཕྱོགས་བཅུའི་ཞིང་ཁམས་རྒྱ་མཚོ་དཔག་མེད་ན། །བཞུགས་པའི་རྣམ་དག་དཔའ་བོ་དཔའ་མོའི་ཚོགས། །རྒྱལ་བ་རྒྱ་
མཚོའི་ལུང་དང་རྟོགས་པའི་ཆོས། །མཐོང་ཐོས་དྲན་རེག་ཕྱོགས་གཅིག་འཛིན་རྣམས་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་ཀྱི་མི་མཐུན་རྒྱུད་པ་ཀུན་ཟད་ཅིང། །བདེ་ལེགས་ཡང་ངོའི་ཟླ་ལྟར་འཕེལ་གྱུར་ནས། །

[004A]༄༅། །ཕུན་ཚོགས་དཔལ་ལ་རོལ་བའི་བཀྲ་ཤིས་ཤོག་ཐར་པ་ཆེན་པོའི་ཕོ་བྲང་གཞལ་མེད་ཁང། །ཕྱི་ནང་ཀུན་གསལ་ཉི་ཟླའི་འོད་ལྟར་སྣང། །ཕུལ་བྱུང་སྣ་མང་རིན་ཆེན་རྒྱན་གྱིས་སྤྲས། །ངོ་མཚར་སྣོང་ཀྱི་འབྱོར་པ་
ཕུན་ཚོགས་ལ། །ལེགས་ཚོགས་ཇི་སྙེད་མཆིས་བའི་བཀྲ་ཤིས་ངེས། །མ་དག་སྣོད་ཀྱི་དྲི་མ་ཀུན་དག་ནས། །བདེ་ཆེན་ཐར་པའི་གྲོང་ཁྱེར་ཆེན་པོ་དེར། །ཉིན་མཚན་རྟག་པར་སྤྱོད་པའི་བཀྲ་ཤིས་ཤོག་ཅེས་ཐུགས་རྗེ་ཆེན་པོ་རྒྱལ་
བ་རྒྱ་མཚོ་ལྷ་དགུའི་ཤིས་བརྗོད་འདི་ནི། དཔོན་ཨེར་ཏེ་ནེ་སྦོ་ཤོག་ཐུས་བསྐུལ་བའི་ངོར་ཆོས་སྨྲ་པ་བློ་བཟང་ཡེ་ཤེས་ཀྱིས་བཀའ་གདམས་ཕོ་བྲང་དུ་བགྱིས་པ་དགེ་ལེགས་འཕེལ།། པ་རི་ཕྲྀཙྪ།། །།

[004B][BLANK PAGE]



﻿
[001A]༄༅། །ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་སྒྲུབ་ཐབས་བཞུགས།།

[001B] །བླ་མ་དང་འཕགས་བ་ཐུགས་རྗེ་ཆེན་པོའི་ལྷ་ཆོགས་ལ་ཕྱག་འཆེལ་ཞིང་སྐྱབས་སུ་མཆིའོ། །འདིར་རྗེ་བཙུན་སྤྱན་རས་གཟིགས་དབང་ཕྱུག་གིས་རྗེས་སུ་བཟུངས་ཤིང་བྱིན་
གྱིས་བརླབས་བའི་གྲུབ་བའི་དབང་ཕྱུག་ཆེན་པོ་མི་ཏྲ་ཛོ་ཀིས་སྲོལ་ལེགས་བར་ཕྱེ་པའི་རྒྱུད་སྡེ་བཞིའི་དཀྱིལ་འཁྲོ་བརྒྱ་རྩའི་ནང་ཚན་ཐུགས་རྗེ་ཆེན་པོ་རྒྱལ་བརྒྱ་མཚོ་ལྷ་དགུའི་སྒྲུབ་ཐབས་བྲི་བ་ལ། དེ་
ཡང་ལམ་ཐུན་མོང་བས་རྒྱུད་ལེགས་བར་སྦྱངས་བ་སྔོན་དུ་སོང་ཞིང། ལུགས་འདིའི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་བ། དབང་དུས་སུ་ཁས་བླངས་པའི་དམ་ཆིག་དང་སྡོམ་པ་ཚུལ་བཞིན་དུ་བསྲུང་བ་ལ་བརྩོན་བའི་སྒྲུབ་བ་བོས་རྡོ་རྗེ་དྲིལ་བུ་ཅང་ཏེའུ་ལ་སོགས་པ་རྣལ་འབྱོར་གྱི་ཡོ་བྱད་དང། འདིར་དགོས་བའི་ནང་མཆོད་མཆོད་གཏོར་རྣམས་མཐོང་བ་བརྒྱུད་བའི་ཕྱག་ལེན་བཞིན་

[002A]༄༅། །བཤམས། སྟན་བདེ་བ་ལ་འཁོད་དེ་དགེ་སེམས་ཁྱད་པར་ཅན་གྱི་ངན་ལས། མདུན་གྱི་ནམ་མཁར་རྒྱལ་བ་རྡོ་རྗེ་འཆང་ལ་འདིའི་བྱིན་རླབས་བརྒྱུད་པའི་བླ་མ་རྣམས་ཀྱིས་བསྐོར་བ་
གསལ་བཏབ་ནས་གདུང་ཤུགས་དྲག་པོས་གསོལ་བ་བཏབ། མཐར་བླ་མ་ལྷ་ཚོགས་ཐམས་ཅད་མཐའ་ནས་འོད་དུ་ཞུ་སྟེ་དྲིན་ཅན་རྩ་བའི་བླ་མ་ལ་ཐིམས། །དེ་ཡང་རང་ལ་ཐིམས་པས་བདག་ཉིད་གདགས་གཞི་
ཕུང་པོ་དང་བཅས་པ་འོད་གསལ་དུ་ཞུགས། སྟོང་བའི་ངང་ལས་སྐད་ཅིག་གིས་རང་ཉིད་ཐུགས་རྗེ་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་ཡུམ་དང་བཅས་པའི་སྐུར་བཞེངས་པར་གྱུར་བར་མོས་
ནས། རྡོར་དྲིལ་བྱིན་གྱིས་བརླབ་བ་ནི། རྡོ་རྗེ་ནི་ཐབས་དང། དྲིལ་བུ་ནི་ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡེ། ཏིཥྛ་ཨེ་ཥ་
སྟྭི། དྷཱ་ར་ཡཱ་མི་ཧེ་ཧེ་ཧེ་ཧེ་ཧཱི། ཧཱུཾ་ཧཱུཾ་ཧཱུཾ་ཧཱུཾ་ཕཊ་སཱཧཱ། ཨོཾ་བཛྲ་གྷ་ཎྜཱ་ཧཱུཾ། རྡོ་རྗེ་སེམས་དབའ་ལ་སོགས་བ་རྣམས་མཉེས་བར་བྱའོ། །ཧཱུཾ་སེམས་ཅན་རྨོངས་དང་འབྲལ་བ་ཡི། །རྡོ་རྗེ་གསོར་བ་མཛེས་པ་ཡིས། །རྣམ་

[002B] །སྦྲོ་དང་བཅས་བས་རྡོ་རྗེ་གཟུང། །ཧཱུཾ་ཧཱུཾ་ཧཱུཾ། ཧོ་ཧོ་ཧོ། ཨོཾ་བཛྲ་དྟྲྨ་ར་ཎྀ་ཏ། པྲ་ར་ཎི་ཏ། སཾ་བྲ་ར་ཎི་ཏ། སརྦ་བུདྡྲུ་ཀྵེ་ཏྲ་བ་ཙ་ལི་ནི། བྲཛྙཱ་བཱ་ར་མི་ཏ། ནཱ་དཱ་སྭ་བྷཱ་ཝེ། བཛྲ་ས་ཏྭ་ཧྲྀ་དཱ་ཡ། སནྟོ་ཥ་ནི་ཧཱུཾ་ཧཱུཾ་ཧཱུཾ། ཧོ་ཧོ་ཧོ་
སཱཧཱ། ཞེས་བརྗོད། དེ་ནས་ནང་མཆོད་བཛྲ་ཀྲོ་དཧས་བསངས། སྭ་བྷ་ཝས་སྦྱངས། སྟོང་བའི་ངང་ལས་ཡཾ་ལས་རླུང། རཾ་ལས་མཾ། ཨཱལས་མི་མགོའི་སྒྱེད་བུ་གསུམ་གྱི་སྟེང་དུ། ཨཱལས་བྱུང་བའི་ཐོད་པ་བྱི་དཀར་ལ་ནང་དམར་བ་
ཡངས་ཤིང་རྒྱ་ཆེ་བའི་ནང་དུ། བྱུཾ་ཨཾ་ཛྲྀཾ་ཁཾ་ཧཱུཾ་རྣམས་དང། ལམ་མཱཾ་བཾ་ཏཱཾ་བཾ་རྣམས་ལས་བྱུང་བའི་ཐ་ལྔ་བདུད་རྩི་ལྔ། སླར་ཡང་ཡི་གེ་དེ་དག་གིས་མཚན་བའི་སྟེང་དུ་ཨོཾ་ཨཱཧཱུཾ་གི་ཡི་གེ་གསུམ་སྟེང་ནས་སྟེང་དུ་བརྩེགས་པར་གྱུར། རང་གི་
ཐུགས་ཀའི་ཧཱུཾ་ལས་འོད་འཕྲོས། རླུང་གཡོས། མེ་སྦར། ཐོད་པའི་ནང་གི་རྫས་རྣམས་ཞུ་ཞིང་ཁོལ་བའི་ནང་དུ་རྡོ་རྗེ་གསུམ་རིམ་གྱིས་ཞུ་ཞིང་ཐིམས་པས། ཁ་དོག་དྲི་ནུས་ཀྱི་སྐྱོན་སྤྱངས་ཤིང་ཟག་བ་མེད་པའི་ཡེ་ཤེས་ཀྱི་བདུད་རྯི་རྒྱུར་བ་
མང་པོར་སྤར་ཞིང་སྤེལ་བར་གྱུར། ཨོཾ་ཨཱཧཱུཾ། ལན་གསུམ་བརྗོད་པས་བྱིང་ཡིས་བརླབས། སྔོན་འགྲོ་མཆོད་བ་བསངས་སྦྱངས། སྟོང་བའི་ངན་ལས། ཨཱལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ཞུ་བ་
ལས་བྱུང་བའི་མཆོད་ཡོན། ཞབས་བསིལ། མེ་ཏོག་བདུག་སྤོས། མར་མེ། དྲི། ཞལ་ཟས། རོལ་མོ་རྣམས་རང་བཞིན་བདེ་སྟོང། རྣམ་བ་མཆོད་རྫས། བྱེད་ལས་དབང་པོ་དྲུག་གི་སྦྱོད་ཡུལ་དུ་ཟག་བ་མེད་པའི་བདེ་བ་ཁྱད་བར་

[003A]༄༅། །ཅན་བསྐྱེད་པར་གྱུར། ཨོཾ་ཨརྒྷཾ་ཨཱཧཱུཾ། དེ་བཞིན་དུ། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ་གནྡྷེ། ནཻ་ཝེ་ཏྱ། ཤཔྟ་ཨཱཧཱུཾ། ཞེས་བརྗོད་དེ་བྱིན་གྱིས་བརླབས། དེ་ནས་གཏོར་མ་བསངས་སྤྱངས་ནང་མཆོད་ལྟར་
བྱིན་གྱིས་བརླབས་ཏེ་མགྲོན་སྤྱན་འདྲེན་པ་ནི། རང་གི་ཐུགས་ཀའི་ས་བོན་གྱི་འོད་ཟེར་ལྕགས་ཀྱུའི་རྣམ་བ་ཅན་གྱིས་ཕྱོགས་སྐྱོང་དང་ཞིང་སྐྱོང་ལ་སོགས་པ་སྤྱན་དྲངས། ཕྱོགས་མ་ཚམས་རྣམས་སུ་བཀུག་པ་སྐད་ཅིག་གིས་འོད་གསལ་
དུ་བཅུག་པ་ལས་ལྷག་པའི་ལྷར་གྱུར་བ་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་དྲངས་ཏེ་གསོལ་བར་གྱུར་བར་མོས་ནས། ཨོཾ་ད་ཤ་དིཀ་ལོ་ཀ་པཱ་ལ་ས་པ་རི་ཝཱ་ར་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨ་དྱཱ་ནུཏྤ་ནན་ཏཱཏ་ཨོཾ་ཨཱཧཱུཾ་ཕཊ་
སཧཱ། ལན་གསུམ་གྱིས་གཏོར་མ་ཕུལ། ཨོཾ་ད་ཤ་དིཀ་ལོ་ཀ་པཱ་ལ་ས་བ་རི་ཝཱ་ར་ཨརྒྷཾ་སོགས་ཀྱིས་མཆོད། ཨོཾ་ཨཱཧཱུཾ་བཏགས་ལ་ནང་མཆོད་དབུལ། ཕྱོགས་སྐྱོང་འཁོར་དང་བཅས་རྣམས་ཀྱིས། །མཆོད་སྦྱིན་གཏོར་མ་འདི་
སྣོམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། ཞེས་སོགས་ཀྱིས་འཕྲིན་ལས་བཅོལ། ཡིག་བརྒྱ་བརྗོད་ཅིང། མ་རྙེད་ཡོངས་སུ་མ་ཤེས་དང། ཞེས་སོགས་ཀྱིས་བཟོད་པར་གསོལ་
ནས། བཛྲ་མུས་གཤེགས་སུ་གསོལ། སྔོན་འགྲོ་གཏོར་མའི་ཆོ་གའོ། །དེ་ནས་སྒྲུབ་ཐབས་ཀྱི་མཆོད་པ་ཆུ་གཉིས་ཉེར་སྤྱོད་འདོད་ཡོན་ལྔ་དང་བཅས་པ་བྱིན་གྱིས་བརླབས། ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབས། །སྙིང་རྗེ་དམ་

[003B] །རང་གི་ཡིད་ལ་གནས་བར་གྱུར་པ་ཡི། །བདེ་གཤེགས་རྣམས་ལ་རྟག་ཏུ་སྐྱབས་སུ་མཆི། །རྟོག་བ་མ་ལུས་པ་ལས་ངེས་གྲོལ་ཞིང། །སེམས་དཔའ་དམ་པ་རྣམས་ཀྱི་ཕུན་ཚོགས་གཞི། །དངོས་པོ་ཐམས་
ཅད་རོ་གཅིག་ངོ་བོ་ཉིད། །དམ་པའི་ཆོས་ལ་རྟག་ཏུ་སྐྱབས་སུ་མཆི། །འཆིང་བ་རྣམས་ལས་ཡང་དག་གྲོལ་གྱུར་ཅིང། །སྙིང་རྗེ་མཆོག་གིས་བསྐྲུན་པའི་དཔལ་དང་ལྡན། །རབ་ཏུ་དགའ་སོགས་ས་ལ་རབ་བཞུགས་པ། །བརྟུལ་ཞུགས་
དབང་པོའི་ཚོགས་ལ་སྐྱབས་སུ་མཆི། །བསམ་དང་རྣམ་པར་སྨིན་པ་དག་གྱུར་བས། །སྒྲིབ་པ་ཀུན་གྱི་བག་ཆགས་ཡང་དག་འབྱིན། །ལྷག་བར་མོས་པས་རྣམ་པར་བརྒྱན་པ་ཡི། །སེམས་ནི་བྱང་ཆུབ་དམ་པར་བསྐྱེད་པར་བགྱི། ཞེས་
སོགས་སྐྱབས་འགྲོ་སེམས་བསྐྱེད་རྒྱུད་དང་འདྲེས་ངེས་བ་བྱ། དེ་ནས། རང་གི་སྤྱི་བོར་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ལས་རྡོ་རྗེ་དཀར་པོ་རྩེ་ལྔ་བ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་འཕྲོས། འཕགས་པ་
མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས། རྡོ་རྗེ་སེམས་དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ་རྡོ་རྗེའི་སྐྱིལ་ཀྲུང་གིས་བཞུགས་པ་ལ། ཡུམ་རྡོ་རྗེ་བསྙེམས་མ་དཀར་
མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་འཁྱུད་བ། གཉིས་ཀའང་དར་གྱི་ན་བཟའ་དང་རིན་པོ་ཆེའི་རྒྱན་སྣ་ཚོགས་བས་སྤྲས་བའི་སྦྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་འཕྲོས་

[004A]༄༅། །རང་འདྲའི་ཡེ་ཤེས་པ་སྤྱན་དྲངས། ཛཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས་དབང་གི་ལྷ་རྣམས་སྤྱན་དྲངས། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་
དབང་བསྐུར་དུ་གསོལ། ཞེས་གསོལ་བ་བཏབ་བས། དེ་རྣམས་ཀྱིས་ཡེ་ཤེས་ཀྱི་བདུད་རྩིས་གང་བའི་བུམ་པ་ཐོགས་ནས། ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་དབང་བསྐུར། སྐུ་ཡེ་ཤེས་ཀྱི་བདུད་རྩིས་གང་
དྲི་མ་ཐམས་ཅད་དག་ཆུ་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། བཅོམ་ལྡན་འདས་རྡོ་རྗེ་སེམས་དཔའ་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང། དམ་ཚིག་ཉམས་
ཆགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་གསོལ་བ་བཏབ་པས། ཐུགས་ཀའི་ཧཱུཾ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། དེ་རྣམས་ཀྱི་ཡོན་ཏན་ཐམས་ཅད་འོད་ཀྱི་རྣམ་པར་བསྡུས་
ནས་ཐུགས་ཀར་ཧཱུཾ་ལ་ཐིམས་པས་གཟི་བརྗིད་དང་མཐུ་སྟོབས་ཕུན་སུམ་ཚོགས་བར་གྱུར་བར་བསམས་ལ་ཡིག་བརྒྱ་བཟླས། བདག་ནི་མི་ཤེས་རྨོངས་པ་ཡིས། །དམ་ཚིགས་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་
མཛོད་ཅིག་གཙོ་བོ་རྡོ་རྗེ་འཛིན་བ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་ལ་བདག་སྐྱབས་མཆི། །རྡོ་རྗེ་སེམས་དཔའི་ཞལ་ནས་རིགས་ཀྱི་བུ་ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་

[004B] དེ་ནས། རང་ཉིད་ཐུགས་རྗེ་ཆེན་པོར་གསལ་བའི་ཐུགས་ཀར་པདྨ་དང་ཉི་མ་ལ་གནས་པའི་ཧྲཱིཡིག་གི་
འོད་ཟེར་གྱིས་འོག་མིན་ནས་བླ་མ་རྡོ་རྗེ་འཆང་རིགས་བདག་ཏུ་བཞུགས་པའི་ཐུགས་རྗེ་ཆེན་པོ་ལྷ་དགུའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། འོད་ཟེར་རང་གི་སྙིང་གར་ཐིམས་བར་གྱུར། སངས་
རྒྱས་ཀུན་གྱི་རང་བཞིན་སྐུ། །སློབ་དཔོན་ལ་ནི་ཕྱག་འཚལ་ལོ། །དཔའ་བོ་རྣལ་འབྱོར་མ་འཁོར་ལོ། །རྣལ་འབྱོར་གནས་ལའང་བདག་ཕྱག་འཚལ། ཞེས་ཕྱག་བྱ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜལ་ས་བ་རི་ཝཱ་ར་ཨརྒྷཾ། ནས་
ཤྤྟའི་བར་གྱིས་མཆོད། གང་ཞིག་ཐོགས་མེད་སྲིད་བའི་ཆུ་ཀླུང་དུ། །མ་ལུས་ཀུན་རྟོག་གིས་བསགས་རྙོག་པ་རྣམས། །ཐུགས་རྗེ་ཆེ་ལྡན་སྤྱན་སྔར་དེ་དག་ནི། །ཆོ་ག་བཞིན་དུ་ཡང་དག་བཤགས་བར་བགྱི། །རྫོགས་སངས་རྒྱས་དང་
བྱང་ཆུབ་སེམས་དཔའ་དང། །འཕགས་པ་གཞན་གྱིས་དགེ་བ་གང་མཛད་ང། །དེ་དག་ཀུན་ལ་ཡང་དག་ཡི་རང་ཞིང། །བྱང་ཆུབ་ཏུ་ནི་ཡོངས་སུ་བསྔོ་བར་བགྱི། ཞེས་བས་བཤགས་པ་ཡི་རང་བསྔོ་བ་དང། ཡིད་ཀྱི་རོལ་བ་ཞེས་བ་ནས་
སེམས་ན་བྱང་ཆུབ་དམ་པར་བསྐྱེད་པར་བགྱི། ཞེས་པའི་བར་གྱིས་སྐྱབས་འགྲོ་སེམས་བསྐྱེད་དང། བདེ་གཤེགས་སྲས་བཅས་རྣམས་ཀྱི་ལམ་གཅིག་པུ། །སྦྱིན་སོགས་རྣམ་བཅུ་དཀར་པོའི་ཡོན་ཏན་ཚུལ། །རྫོགས་སངས་རྒྱས་

[005A]༄༅། །བདག་མ་ལུས་ངོ་བོའི་བློས། །ཡང་དག་ཉིད་དུ་ད་ནི་གནས་པར་བགྱི། ཞེས་བས་ལམ་བསྟན་རྣམས་བྱ་ཞིང། དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་ཀྱིས་ཐུན་མོང་དང། སངས་རྒྱས་བྱང་
ཆུབ་སེམས་དཔའ་ཀུན། ཞེས་སོགས་ཀྱིས་ཐུན་མོང་མ་ཡིན་པའི་སྡོམ་པ་གཟུང། སེམས་ཅན་ཐམས་ཅད་སྡུག་བསྔལ་ཐམས་ཅད་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་ཐམས་ཅད་དང་ལྡན་པར་གྱུར་ཅིག་སེམས་
ཅན་ཐམས་ཅད་སངས་རྒྱས་ཀྱི་བདེ་བས་བདེ་བར་གྱུར་ཅིག་སེམས་ཅན་ཐམས་ཅད་སངས་རྒྱས་ཀྱི་མྱང་འདས་བླ་ན་མེད་པས་མྱ་ངན་ལས་འདའ་བར་གྱུར་ཅིག་ཨོཾ་ཤཱུ་ནྱ་ཏཱ་ཛྙཱ་ན་བཛྲ་སྲབྷཱ་ཝ་ཨཱརྨ་ཀོཉྷཾ། སྣ་ཚོགས་བའི་ཆོས་ཐམས་ཅད་
སྟོང་པ་ཉིད་དུ་གྱུར། སྟོང་བའི་ངང་ལས་སྐད་ཅིག་གིས་རང་གི་སེམས་ནམ་མཁའི་དབྱིངས་སུ་ཨོཾ་དཀར་པོ། ཨཱདྨར་བོ། ཧཱུཾ་སྔོན་པོ། ཧོ་དམར་པོ་གཉིས་ཀྱི་བར་དུ་གནས་པར་གྱུར། སེམས་ཀྱི་སྣང་བ་ལས་བྱུང་བའི་པཾ་ལས་སྣ་
ཚོགས་པདྨའི་ལྟེ་བར། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཆོགས་རྡོ་རྗེ་ལྟེ་བ་ལ་ཧཱུཾ་གིས་མཚན་པ། དེ་ལས་འོད་ཟོར་ཕྱོགས་བཅུར་འཕྲོས་པས་ཕྱོགས་བཅུའི་བགེགས་བསྐྲད། འོག་ཏུ་འཕྲོས་པས་རྡོ་རྗེའི་ས་གཞི་
ལོགས་སུ་འཕྲོས་པས་རྡོ་རྗེའི་རབ་དང་དྲ་བ། སྟེང་དུ་འཕྲོས་པས་རྡོ་རྗེའི་གུར། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་སྟེ་ཐམས་ཅད་ཀྱང་རྡོ་རྗེ་འབར་བའི་རང་བཞིན་བར་མཚམས་མེད་བར་དུམ་བུ་གཅིག་ཏུ་གྱུར་བའི་ཕྱི་རོལ་ཏུ་བསྐལ་བ་འཇིག་

[005B] ར་བའི་དབུས་སུ་རྡོ་རྗེ་སེམས་དཔའ་སྐུ་མདོག་དཀར་བོ་ཞལ་གཅིག་ཕྱག་གཉིས་པ་རྡོ་རྗེ་དང་དྲིལ་བུ་འཛིན་བ། དེ་ཞུ་བ་ལས་བྱུང་བའི་ཆོས་འབྱུང་དཀར་པོ་ཟུར་
གསུམ་པ་གདེངས་ཀ་ཆེ་བ་གྱེན་དུ་ཕྱོགས་ཤིང་རྩེ་མོ་ཕྲ་བ་འཐུར་དུ་ཟུག་པ། དེའི་ནང་དུ་ཧྲཱིལས་སྣ་ཚོགས་པདྨའི་ལྟེ་བར་ཨལས་བྱུང་བའི་སྣ་ཚོགས་རྡོ་རྗེ། དེའི་ལྟེ་བའི་སྟེང་དུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་
གཡོ་བ་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་འབར་བའི་འཕྲེང་བས་མཚན་པ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་
འཁོར་སེར་པོ་གྲུ་བཞི་པ་རྡོ་རྗེས་མཚན་པ། དེའི་སྟེང་དུ་བྷྲཱུཾ་ལས་འཁོར་ལོ་རྩིབས་བརྒྱད་བ་ལྟེ་བ་ལ་བྷཱུཾ་གྱིས་མཚན་བ། དེ་རྣམས་རང་གི་ཤེས་པ་དང་གཅིག་ཏུ་འདྲེས་པ་ཡོངས་སུ་གྱུར་པ་ལས། གཞལ་ཡས་ཁང་གྲུ་བཞི་སྒོ་བཞི་པ་
ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རིན་པོ་ཆའི་རྩིག་པ་རིམ་བ་ལྔས་བསྐོར་བའི་སྟེང་ན་རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་པ་དང། གྲུ་བཞི་ལ་སོགས་པས་སྤྲས་བ། དེའི་སྟེང་ན་གནས་པའི་གསེར་གྱི་
སྐ་རགས་བཞིའི་ཕྱི་ངོས་སུ་ཆུ་སྲིན་གྱི་ཁ་ནས་མུ་ཏིག་གི་དོ་ཤལ་དང་དོ་ཤལ་བྱེད་བ་འཕྱང་བ། དེའི་ཕྱི་ངོས་སུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ། དེའི་སྟེང་ན་པདྨ་འདབ་མ་ཕྱེད་བའི་དབྱིབས་ཅན་གྱི་འདབ་ཡབ་ལ་གནས་པའི་

[006A]༄༅། །གསེར་གྱི་བུམ་པ་ནས་འཐོན་བའི་རྒྱལ་མཚན་དང་བ་དན་བརྒྱད་བརྒྱད་ཀྱིས་མཛེས་པར་བྱས་པ། ཕྱིའི་སྟེང་གི་ཟུར་བཞི་ལ་གདུགས་བཞིས་བརྒྱན་པ། རྩིག་བའི་འགྲམ་ནས་འདོད་ཡོན་གྱི་སྣམ་བུ་དམར་
པོས་བསྐོར་བ་ལ་བཞུགས་སྟབས་དང་ཁ་དོག་སྣ་ཚོགས་པའི་ལྷ་མོ་རྣམས་ཀྱིས་མཆོད་པ་བྱེད་བཞིན་བ། སྒོ་དང་སྒོ་ཁྱུད་ཀྱི་ཕྱིའི་མཚམས་དང། རྩིག་པའི་ཕྱི་ནང་གི་ཟུར་བཞིར་ཟླ་ཕྱེད་ལ་གནས་པའི་རིན་པོ་ཆེ་དམར་པོའི་སྟེང་དུ་རྡོ་
རྗེས་བརྒྱན་པ། སྒོ་བཞི་སོ་སོའི་མདུན་དུ་སྟེགས་བུ་གྲུ་བཞི་པའི་སྟེང་དུ་བུམ་པ་ལ་གནས་པའི་ཀ་བ་བཞི་བཞིས་བཏེག་པའི་རྟ་བབས་སྣམ་བུ་བཅུ་གཅིག་དང་ལྡན་བའི་རྩེ་མོར་ཆོས་ཀྱི་འཁོར་ལོའི་གཡས་གཡོན་ད་རི་དྭགས་ཕོ་མོ་དང་
བཅས་པ། རྟ་བབས་ཀྱི་གཡས་གཡོན་དུ་བུམ་པ་བཟང་པོ་ལས་སྐྱེས་པའི་དཔག་བསམ་གྱི་ཤིང་ལ། རྒྱལ་སྲིད་རིན་པོ་ཆེ་སྣ་བདུན་དང། བར་བར་དུ་གྲུབ་པ་ཐོབ་པ་དང། སྤྲིན་གྱི་གསེབ་ནས་བྱུང་བའི་ལྟ་མེ་ཏོག་གི་འཕྲེང་བ་
བཟུངས་པ་རྣམས་ཀྱིས་ཀུན་ནས་མཛེས་པར་བྱས་པ། གཞལ་ཡས་ཁང་གི་ནང་དུ་ཀ་བ་བརྒྱད་ཀྱིས་བཏེ་ག་པའི་རྡོ་རྗེའི་གདུང་ཟླུམ་གྱིས་མཛེས་པར་ཕུབ་ཅིང་དབུས་བྱར་བུར་གཏམས་པའི་རྩེ་མོ་རྡོ་རྗེ་ནོར་བུ་རིན་པོ་ཆེའི་ཏོག་གིས་སྤྲས་
པ། ནང་གི་སྟེང་འོག་གི་ས་གཞི་ཐམས་ཅད་ཤར་དཀར། ལྷོ་སེར། ནུབ་དམར། བྱང་ལྗང། དབུས་སྔོ་པའི་དབུས་སུ་སྣ་ཚོགས་པདྨ་འདབ་མ་བརྒྱད་པ། རྡོ་རྗེའི་ར་བ་མེ་རི་དང་བཅས་པའི་ཕྱི་རོལ་ཏུ་གཏུམ་དྲག་ལ་སོགས་པའི་

[006B] ཤིར་ཥ་ལ་སོགས་བའི་ཤིང་བརྒྱད། དེ་དག་གི་རྩ་བར་གནས་པའི་ཕྱོགས་སྐྱོང་བརྒྱད་དང། སྟོད་ཀྱི་ཡལ་གའི་གསེབ་ནས་ལུས་ཕྱེད་འཐོན་པའི་ཞིང་སྐྱོང་བརྒྱད། ཐུགས་རྗེའི་ཆུ་བརྒྱད། དེ་ལ་གནས་པའི་ཀླུ་
བརྒྱད། དེ་དག་གི་སྟེང་གི་ནམ་མཁའ་ལ་སྒྲོགས་པ་ལ་སོགས་པའི་སྦྲིན་བརྒྱད། དེ་ནས་གནས་པའི་རི་བརྒྱད། རི་རྣམས་ལ་གནས་པའི་མཆོད་རྟེན་དཀར་པོ་བརྒྱད་དང་གྲུབ་ཚན་བརྒྱད། གཞན་ཡང་ཡེ་ཤེས་ཀྱི་མེ་བརྒྱད་དང། ཁྭ་དཔའུ་
པ་དང་བྱ་རྒོད་དང། ཅེ་སྦྱང་དང། འོལ་བ་ཕོ་མོ་དང། སྤྲུལ་བ་ལང་གི་མགོ་ཅན་ལ་སོགས་པ་ཕྱོགས་སུ་རྒྱུ་ཞིང། གནོད་སྦྱིན་དང། རོ་ལངས་དང། སྲིན་བོ་རྣམས་ཀྱིས་ཀི་ལི་ཀི་ལིའི་སྒྲ་ཆེན་པོ་སྒྲོག་པ་དང། གྲུབ་བ་ཐོབ་པ་དང་
རིག་པ་འཇིན་པ་དང། དམ་ཆིག་སྦྱོད་བའི་རྣལ་འབྱོང་བ་དང་རྣལ་འབྱོར་མ་བཅོམ་ལྡན་འདས་ལ་རྩེ་གཅིག་ཏུ་བལྟ་བ། གཅེར་བུ་སྐྲ་བཤིག་པ་ཕྱག་རྒྱ་ལྔས་བརྒྱན་པ། ཅང་ཏེའུ་དང་ཐོད་པ་དང་ཁ་ཊཱཾ་ག་འཛིན་པ། ཐོད་བས་སྤྱི་བོར་
བརྒྱན་པ། རྒོད་ཅིང་དུར་ཁྲོད་དུ་འཇུག་བ་སོགས་ཀྱིས་ངོ་མཚར་བར་བྱེད་བའོ། །གཞལ་ཡས་ཁང་གི་དབུས་ཀྱི་པདྨའི་ལྟེ་བར་ཟླ་ཉིའི་གདན་དང། ཕྱོགས་བཞིར་ཉི་མའི་གདན། སྒོ་བཞིར་སྣ་ཚོགས་བད་ཉིའི་གདན་རེ་རེ། ཨོཾ་སརྦ་
ཏ་ཐཱ་ག་ཏ་ཨ་ནི་ལ་ཡ་བཛྲ་སྭ་དྷཱ་ཝ་ཨཱདྨ་ཀོཉྷཾ། ཞེས་ང་རྒྱལ་བཟུངས་ཏེ་གཞལ་ཡས་ཁང་བསྐྱེད་པ་རྣམ་པར་སྣང་མཛད་ཀྱི་ཡན་ལག་གོ་གདན་དབུས་མའི་སྟེང་དུ་མཚན་སོ་གཉིས་ཀྱི་ངོ་བོ་ཨ་ཨཱ། ཨི་ཨཱི། ཨུ་ཨཱུ། རྀ་རཱྀ་

[007A]༄༅། །ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨསྟེ་དབྱངས་དཀར་པོ་བ་ནུ་དྲུག་པ་ཕྲག་གཅིག་གཡས་སྐོར་དང། སླར་ཡང་ཨ་ཨཱ། ཞེས་པ་ནས། ཨཾ་ཨསྟེ་དབྱངས་དཀར་བོ་བཅུ་དྲུག་བ་ཕྲག་གཅིག་གཡོན་སྐོར་དུ་གནས་
པ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་དཀར་པོ་ཆ་ཐམས་ཅད་ཡོངས་སུ་རྫོགས་པ་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བརྒྱད་ཅུའི་ངོ་བོ། ཀ་ཁ་ག་གྷ་ང། ཙ་ཚ་ཛ་ཛྷཉ། ཊ་ཋ་ཌ་ཌ་ཌྷཌྷ་ཎ། ཏ་ཐ་དད་ད་དྷ་དྷ་ན། པ་ཕ་བ་བྷ་
མ། ཡ་ཡ་ར་ལ་ལ་ཝ། ཤ་ཥ་ས་ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡས་སྐོར་དང། སླར་ཡང་ཀ་ཁ། ཞེས་པ་ནས། ཧ་ཀྵ་སྟེ་གསལ་བྱེད་དམར་པོ་བཞི་བཅུ་པ་ཕྲག་གཅིག་གཡོན་སྐོར་དུ་གནས་པ་ཡོངས་
སུ་གྱུར་པ་ལས་ཉི་མའི་དཀྱིལ་འཁོར་དམར་པོ་མཉམ་པ་ཉིད་ཀྱི་ཡེ་ཤེས། རང་ཡི་གེ་ལྔའི་རྣམ་པས་ནམ་མཁར་གནས་པའི་བར་དོའི་ཤེས་པས་ཟླ་བ་དཀར་ལ་དམར་བ་མཐོང་བ་ན་བདག་གིས་སངས་རྒྱས་ཡབ་ཡུམ་གྱི་བྱང་སེམས་
དཀར་དམར་གྱི་ངོ་བོར་གྱུར་པའི་དབུས་སུ་སྐྱེ་བ་བླངས་ལ་སེམས་ཅན་གྱི་དོན་བྱའོ་སྙམ་པའི་འཕེན་པ་དང་ལྡན་པས་ཟླ་བའི་དབུས་སུ་ཡི་གེ་ལྔ་ཞུགས་པ་ལས། དཀར་ལ་དམར་བའི་མདངས་ཅན་གྱི་ཧྲཱིལས་པདྨ་ཧྲཱིས་མཚན་པ་རྒྱུ་རྡོ་རྗེ་
འཛིན་པའི་རང་བཞིན་ཅན་དུ་རྫོགས་པར་གྱུར་པ་ནི་སོ་སོར་རྟོག་པའི་ཡེ་ཤེས། ཧྲཱིལས་འོད་ཟེར་སྣ་ལྔ་འཕྲོས་པའི་སྣེ་མོར་ཐུགས་རྗེ་ཆེན་པོའི་ལྷའི་ཚོགས་ནམ་མཁའི་ཁམས་ཐམས་ཅད་གང་བ་སྤྲོས། འགྲོ་བ་རྣམས་ཐུགས་རྗེ་ཆེན་པོའི་

[007B] གཞན་ཡང་ཕྱོགས་བཅུ་ན་བཞུགས་བའི་རྒྱལ་བ་ཡ་བ་ཡུམ་ཐམས་ཅད་སྤྱན་དྲངས་ཏེ་མཉམ་པར་སྦྱོར་བ་སྔོན་དུ་འགྲོ་བས་ཞུ་བར་གྱུར་ཏེ་ཧྲཱིཡི་ག་ལ་ཐིམས་པས་ཧྲཱིཡིག་ལྷན་སྐྱེས་ཀྱི་དགའ་བའི་རང་བཞིན་ཅན་དུ་གྱུར་བ་ནི་
བྱ་བ་སྒྲུབ་པའི་ཡེ་ཤེས། ཟླ་ཉི་ས་བོན་ཕྱག་མཚན་དང་བཅས་པ་ཡོངས་སུ་གྱུར་པ་ལས་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་རང་ཉིད་འབྲས་བུ་རྡོ་རྗེ་འཛིན་པ་འཕགས་བ་ཐུགས་རྗེ་ཆེན་པོ་རྒྱལ་བ་རྒྱ་མཚོ་སྐུ་མདོག་དཀར་པོ་ཞལ་གཅིག་ཕྱག་གཉིས་
པ་སྤྱན་གསུམ་དང་ལྡན་པ། ཅུང་ཟད་ཁྲོ་ཞིང་འཛུམ་པའི་ཉམས་ཅན། དབུ་སྐྲ་རལ་པའི་ཐོར་ཚུགས་གྱེན་དུ་བཅིང་ཤིང་ལྷག་མ་གསིལ་བུར་བབས་པས་སྐུ་སྟོད་ཁེབས་པ། རུས་པ་ལ་སོགས་པའི་རྒྱན་དཔག་ཏུ་མེད་པས་སྦྲས་ཤིང་ཕྱག་
གཉིས་ཀྱི་གཡས་མུ་ཏིག་གི་འཕྲེང་བ་དང། གཡོན་པདྨ་དཀར་པོ་འཛིན་པས་ཡུམ་ལ་འཁྱུད་ཅིང། ཞབས་གཡས་ནུང་ཟད་བརྐྱངས་པས་བཞུགས་པ། དེའི་པང་ན་ཡུམ་གསང་བ་ཡེ་ཤེས་ཀྱི་མཁའ་འགྲོ་མ་དམར་མོ་ཕྱག་གཡས་གསེར་གྱི་
ཌཱ་མ་རུ་འཁྲོལ་ཞིང། གཡོན་ཐོད་པ་ཁྲག་གིས་བཀང་པ་འཛིན་པས་ཡབ་ཀྱི་མགུལ་པ་ནས་འཁྱུད་ཅིང་ཞལ་རུ་སྟོབ་པ། དང་པོ་སྦྱོར་བའི་ཏིང་ངེ་འཛིན་ནོ། །ཡབ་གྱི་གསང་གནས་མི་དམིགས་པ་ལས་ཧཱུཾ་ལས་སྐྱེས་པའི་རྡོ་རྗེ་སྔོན་པོ་རྩེ་ལྔ་པ་ཨོཾ་
ལས་སྐྱེས་པའི་ནོར་བུ་བུ་ག་ཕཊ་ཀྱིས་བཀག་པ། ཡུམ་གྱི་གསང་གནས་མི་དམིགས་པ་ལས་ཨཱལས་སྐྱེས་པའི་པདྨ་དམར་པོ་འདབ་མ་བརྒྱད་པ་ཟེའུ་འབྲུ་བུ་ག་ཕཊ་ཀྱིས་བཀག་པ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་

[008A]༄༅། །ཨཱདྨ་ཀོཉྷཾ། རང་ཡབ་ཡུམ་སྙོམས་པར་ཞུགས་པའི་དགའ་པའི་སྒྲས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྦྱན་དྲངས། ཡབ་ཀྱི་ཞལ་ནས་ཞུགས། ཐུགས་ཀར་རྗེས་སུ་ཆགས་པའི་མེས་ཞུ་
རྡོ་རྗེའི་ལམ་ནས་ཡུམ་གྱི་པདྨར་ཕྱུང་བའི་ཐིག་ལེ་ཆ་བརྒྱད་དུ་གྱུར། དེ་རྣམས་ཡོངས་སུ་གྱུར་པ་ལས། ཧཱུཾ་ཏྲཾ་ཏྲིཿ་ཨཧཱུཾ་ཏྲཾ་ཧྲཱི་ཨརྣམྶ་སུ་གྱུར། དེ་རྣམས་ཡོངས་སུ་གྱུར་པ་ལས་མཁའ་འགྲོ་མ་བཞི་དང་ཁྲོ་བོ་བཞིར་གྱུར་པ་རྣམས་
སླར་ཡང་ཧཱུཾ་ཏྲཾ་ཧྲཱི་ཨཿ་ཧཱུཾ་ཏྲཾ་ཧྲཱིཨ་རྣམས་ཀྱིས་ཡུམ་གྱི་པདྨ་ནས་ཕྱུབ་སྟེ་འདབ་མ་བརྒྱད་ཀྱི་ཕྱོགས་བཞི་དང་སྒོ་བཞིའི་གདན་ལ་འཁོད་པ་ནི། ཤར་དུ་རྡོ་རྗེ་མཁའ་འགྲོ་མ་ནག་མོ། ལྷོར་རིན་ཆེན་མཁའ་འགྲོ་མ་སེར་མོ། ནུབ་ཏུ་པདྨ་མཁའ་
འགྲོ་མ་དམར་མོ། བྱང་དུ་ལས་ཀྱི་མཁའ་འགྲོ་མ་ལྗང་ཁུ་བཞི་ཀའང་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་ཅིང། སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། ཤར་སྒོར་རྡོ་རྗེ་རིགས་ཀྱི་ཁྲོ་བོ་དཀར་པོ་གཡས་
རྡོ་རྗེ་དང་གཡོན་ཐོད་པ་འཛིན་པ། ལྷོ་སྒོར་རིན་ཆེན་རིགས་ཀྱི་ཁྲོ་བོ་སེར་པོ་གཡས་རིན་པོ་ཆེ། ནུབ་སྒོར་པདྨ་རིགས་ཀྱི་ཁྲོ་བོ་དམར་པོ་གཡས་པདྨ། བྱང་སྒོར་ལས་ཀྱི་རིགས་ཀྱི་ཁྲོ་བོ་ལྗང་ཁུ་གཡས་རྡོ་རྗེ་རྒྱ་གྲམ་འཛིན་ཅིང། གསུམ་
གའང་གཡོན་པས་ཨུདྤ་ལ་འཛིན་པའོ། །རང་ཉིད་དམ་ཚིག་སེམས་དཔའི་ཐུགས་ཀར་ཉི་ཟླའི་གདན་ལ་རང་འདྲའི་ཡེ་ཤེས་སེམས་དཔའི་སྐུ་མདོག་དཀར་པོ། དེའི་ཐུགས་ཀར་ཏིང་ངེ་འཛིན་སེམས་དཔའ་ཧྲཱིཡིག་དཀར་པོ། དེ་ལས་འོད་

[008B] རང་བཞིན་གྱི་གནས་ནས་བསྒོམས་པ་དང་འདྲ་བའི་འཕགས་པ་ཐུགས་རྗེ་ཆེན་པོ་ལྷ་དགུའི་དཀྱིལ་འཁོར་སྤྱན་དྲངས། སྔར་ལྟར་མཆོད། ཛཧཱུཾ་བཾ་ཧོཿ་ཞེས་བརྗོད་ཅིང། དམ་ཚིག་པ་དང་ཡེ་ཤེས་པའི་
རྟེན་དང་བརྟེན་པའི་དཀྱིལ་འཁོར་གཉིས་སུ་མེད་པར་གྱུར་པར་བསམ། ལྷ་ཐམས་ཅད་ཀྱི་མིག་གཉིས་སུ་ཨོཾ་དང་འཁོར་ལོ་ལས་གཏི་མུག་རྡོ་རྗེ་དཀར་པོ་གཡས་འཁོར་ལོ་འཛིན་པ། རྣ་བ་གཉིས་སུ་ཧཱུཾ་དང་རྡོ་རྗེ་ལས་ཞེ་སྡང་རྡོ་རྗེ་ནག་པོ་གཡས་
རྡོ་རྗེ་འཛིན་པ། སྣ་གཉིས་སུ་ཏྲཾ་དང་རིན་པོ་ཆེ་ལས་སེར་སྣ་རྡོ་རྗེ་སེར་པོ་གཡས་རིན་པོ་ཆེ། ཁར་ཨཱ་དང་པདྨ་ལས་འདོད་ཆགས་རྡོ་རྗེ་དམར་པོ་གཡས་པདྨ། དཔྲལ་བར་ཧཾ་དང་སྣ་ཚོགས་རྡོ་རྗེ་ལས་ཕྲག་དོག་རྡོ་རྗེ་ལྗང་ཁུ་གཡས་སྣ་ཚོགས་
རྡོ་རྗེ། སྙིང་ཁར་ཧཱུཾ་དང་རྡོ་རྗེ་ལས་རྡོ་རྗེ་ཡིད་དཀར་པོ་གཡས་རྡོ་རྗེ། སྤྱི་བོར་ཨོཾ་དང་འཁོར་ལོ་ལས་སྐུ་རྡོ་རྗེ་དཀར་པོ་གཡས་འཁོར་ལོ། མགྲིན་པར་ཨཱ་དང་པདྨ་ལས་གསུང་རྡོ་རྗེ་དམར་པོ་གཡས་པདྨ། སྙིང་ཁར་ཧཱུཾ་དང་རྡོ་རྗེ་ལས་ཐུགས་
རྡོ་རྗེ་ནག་པོ་གཡས་རྡོ་རྗེ་འཛིན་ཅིང། ཐམས་ཅད་ཀྱང་ཞལ་གཅིག་ཕྱག་གཉིས་ཀྱི་གཡོན་དྲིལ་བུ་འཛིན་པའོ། །འདི་ཡན་ཆད་རྗེས་ཆགས་རྡོ་རྗེ་སེམས་དཔའི་ཡན་ལག་གོ། །རང་གི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་
དབང་གི་ལྷ་རྣམས་སྦྱན་དྲངས། སྔར་ལྟར་མཆོད། ཨོཾ་སརྦ་ཏ་ཐཱ་ག་ཏ་ཨ་བཧི་ཥིཉྩ་ཏུ་མཾ། ཞེས་གསོལ་པ་བཏབ་པས་དེ་བཞིན་གཤེགས་པ་རྣམས་ཀྱིས་བདུད་རྩིས་གང་བའི་བུམ་པ་ཐོགས་ཏེ་སྤྱི་བོ་ནས་དབང་བསྐུར་བས། ལུས་ཐམས་

[009A]༄༅། །ཅད་གང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་གནས་པ་ཡོངས་སུ་གྱུར་པ་ལས་གཙོ་བོ་ཡབ་ཡུཾ་དང་ནུབ་ཕྱོགས་པ་གཉིས་ལ་འོད་དཔག་མེད། ཤར་ཕྱོགས་པ་གཉིས་ལ་མི་བསྐྱོད་པ། ལྷོ་
ཕྱོགས་པ་གཉིས་ལ་རིན་འབྱུང། བྱང་ཕྱོགས་པ་གཉིས་ལ་དོན་གྲུབ་ཀྱིས་དབུ་བརྒྱན་པར་གྱུར། ཨོཾ་སརྦ་ཏ་ཐ་ག་ཏ་ཨ་བཧི་ཥེཀ་ཏ་བཛྲ་སྭ་བྷཱ་ཝ་ཨཱདྨ་ཀོཉཧཾ། ཞེས་ང་རྒྱལ་བཟུངས་ཏེ་དབང་བསྐུར་བ་མི་བསྐྱོད་པའི་ཡན་ལག་གོ་དེ་ནས་
སྔར་བྱིན་གྱིས་བརླབས་པའི་མཆོད་པ་ཆུ་གཉིས་ཉེར་སྦྱོད་འདོད་ཡོན་དང་བཅས་པས་བདག་ཉིད་ལ་མཆོད་དེ། ཨོཾ་སརྦ་ཏ་ཐཱ་ག་ཏ་པཱུ་ཛ་བཛྲ་སཱ་བྷཱ་ཝ་ཨཱདམ་ཀོཉཧཾ། ཞེས་ང་རྒྱལ་བཟུངས་ཏེ་མཆོད་པ་དོན་གྲུབ་ཀྱི་ཡན་ལག་གོ་རང་དང་
མགྲོན་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་འོད་ཀྱི་སྦུ་གུ་ཅན་དུ་གྱུར་པར་བསམས་ནས། གཡོན་པའི་མཐེབ་སྲིན་གྱིས་བདུད་རྩིའི་སྙིང་པོ་བླངས་ཏེ། ཨོཾ་མཆོད་དོ། །ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་
ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་དྲིན་ཅན་རྩ་བའི་བླ་མ་རིན་པོ་ཆེའི་ཞལ་དུ་ཨོཾ་ཨཱཧཱུཾ། རྒྱལ་བ་ཁྱབ་བདག་རྡོ་རྗེ་འཆང་ཆེན་པོའི་ཞལ་དུ་
ཨོཾ་ཨཱཧཱུཾ། ཇོ་བོ་ཐུགས་རྗེ་ཆེན་པོའི་ཞལ་དུ་ཨོཾ་ཨཱཧཱུཾ། བྱང་སེམས་བློ་གྲོས་རིན་ཆེན་གྱི་ཞལ་དུ་ཨོཾ་ཨཱཧཱུཾ། གྲུབ་ཆེན་ཏཻ་ལོ་པ་ཆེན་པོའི་ཞལ་དུ་ཨོཾ་ཨཱཧཱུཾ། པཎ་ཆེན་རོལ་པའི་རྡོ་རྗེའི་ཞལ་དུ་ཨོཾ་ཨཱཧཱུཾ། དབང་ཕྱུག་མི་ཏྲ་ཇོ་ཀིའི་

[009B] ལོ་ཙཱ་བ་བྱམས་པ་དཔལ་གྱི་ཞལ་དུ་ཨོཾ་ཨཱཧཱུཾ། མཁན་ཆེན་བསོད་ནམས་དབང་ཕྱུག་གི་ཞལ་དུ་ཨོཾ་ཨཱཧཱུཾ། མཁན་ཆེན་སེང་གེའི་མཚན་ཅན་གྱི་ཞལ་དུ་ཨོཾ་ཨཱཧཱུཾ། ཡང་རྩེ་པ་རིན་ཆེན་སེང་གེའི་ཞལ་དུ་ཨོཾ་ཨཱ་
ཧཱུཾ། ཐམས་ཅད་མཁྱེན་པ་རིན་ཆེན་གྲུབ་ཀྱི་ཞལ་དུ་ཨོཾ་ཨཱཧཱུཾ། ཁྱུང་པོ་ལྷས་པ་གཞོན་ནུ་བསོད་ནམས་ཀྱི་ཞལ་དུ་ཨོཾ་ཨཱཧཱུཾ། ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཞལ་དུ་ཨོཾ་ཨཱཧཱུཾ། མཁས་གྲུབ་དགེ་ལེགས་དཔལ་བཟང་པོའི་ཞལ་
དུ་ཨོཾ་ཨཱཧཱུཾ། རྗེ་བཙུན་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱཧཱུཾ། རྗེ་ཆོས་ཀྱི་རྡོ་རྗེའི་ཞལ་དུ་ཨོཾ་ཨཱཧཱུཾ། རྒྱལ་པ་བློ་བཟང་དོན་གྲུབ་ཀྱི་ཞལ་དུ་ཨོཾ་ཨཱཧཱུཾ། མཁས་གྲུབ་སངས་རྒྱས་ཡེ་ཤེས་ཀྱི་ཞལ་དུ་ཨོཾ་ཨཱཧཱུཾ། ཐམས་ཅད་
མཁྱེན་པ་བློ་བཟང་ཆོས་ཀྱི་རྒྱལ་མཚན་གྱི་ཞལ་དུ་ཨོཾ་ཨཱ་ཧཱུཾ། རྗེ་དགེ་འདུན་དོན་གྲུབ་ཀྱི་ཞལ་དུ་ཨོཾ་ཨཱཧཱུཾ། རྡོ་རྗེ་འཆང་དངོས་བློ་བཟང་དོན་ཡོད་གྲུབ་པའི་ཞལ་དུ་ཨོཾ་ཨཱཧཱུཾ། གཞན་ཡང་དབང་བསྐུར་རྒྱུད་བཤད་མན་ངག་གནང་བའི་བླ་མ་
བརྒྱུད་པ་དང་བཅས་པ་རྣམས་ཀྱི་ཞལ་དུ་ཨོཾ་ཨཱཧཱུཾ། ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་དཀྱིལ་འཁོར་པའི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཧཱུཾ། གཞན་ཡང་རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་
ཚོགས་རྣམས་ཀྱི་ཞལ་དུ་ཨོཾ་ཨཱཧཱུཾ། དེ་ནས་རང་གི་ལྕེ་སྨིན་མཚམས་སྤྱི་གཙུག་ཏུ་ཐིག་ལེ་བྱ་ཞིང་མྱང། སྔོན་སངས་རྒྱས་མཐོང་བ། དམ་པའི་ཆོས་ཐོས་པ། འཕགས་པའི་དགེ་འདུན་ལ་བརྟེན་པ། བསྟན་པ་དང་འཁོར་རྣམ་

[010A]༄༅། །བཞི་སྐྱོང་བར་ཞལ་གྱིས་བཞེས་བ། བླ་མ་གོང་མ་རྣམས་ཀྱིས་བསྟེན་ཅིང་བསྒྲུབས་པའི་ཆོས་སྐྱོང་བའི་བསྲུང་མ་དམ་ཚིག་ཅན་རྣམས་ཀྱི་ཞལ་དུ་ཨོཾ་ཨཱཧཱུཾ། དུར་ཁྲོད་ཆེན་པོ་བརྒྱད་ན་གནས་པའི་དཔའ་བོ་དང་
རྣལ་འབྱོར་མ་དང་ཕྱོགས་སྐྱོང་དང་ཞིང་སྐྱོང་དང་ཀླུ་ལ་སོགས་པ་རྣམས་ཀྱི་ཞལ་དུ་ཨོཾ་ཨཱཧཱུཾ། གཞི་བདག་གཉུག་མར་གནས་པ་དང་སེམས་ཅན་ཐམས་ཅད་ལྷར་གྱུར་པ་རྣམས་ཀྱི་ཞལ་དུ་ཨོཾ་ཨཱཧཱུཾ། སླར་ཡང་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་སྤྱན་དྲངས་པ་རང་གི་ལུས་ལ་བཅུག་ནས་བདུད་རྩི་མྱངས་པས་རང་དང་རྒྱལ་བ་ཐམས་ཅད་བདུད་རྩིས་ཚིམས་པར་གྱུར་བར་བསམས་ལ་བདུད་རྩི་ལྕེ་ཐོག་ཏུ་བཞག་ནས། ཨོཾ་སརྦ་ཏ་ཐཱ་ག་ཏ་བཛྲ་སྦ་བྷཱ་ཝ་ཨཱདྨ་ཀོཉྷཾ་
ཞེས་ང་རྒྱལ་བཟུངས་ཏེ་བདུད་རྩི་མྱང་བ་འོད་དཔག་མེད་ཀྱི་ཡན་ལག་གོ་མི་བསྐྱོད་རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁས་པ་ཆེ། །རྡོ་རྗེ་གསུམ་མཆོ་ག་དཀྱིལ་འཁོར་གསུམ། །གསང་པའི་དབྱིངས་ལ་ཕྱག་འཚལ་ལོ། །རྣམ་པར་
སྣང་མཛད་དག་པ་ཆེ། །རྡོ་རྗེ་ཞི་བ་དགའ་བ་ཆེ། །རང་བཞིན་འོད་གསལ་མཆོག་གི་མཆོག་སྟོན་པ་རྡོ་རྗེ་ཕྱག་འཆལ་ལོ། །རིན་ཆེན་རྒྱལ་པོ་རབ་ཏུ་ཟབ། །རྡོ་རྗེ་མཁའ་འདྲ་དྲི་མ་མེད། །རང་བཞིན་དག་པ་གོས་པ་མེད། །རྡོ་རྗེའི་
སྐུ་ལ་ཕྱག་འཚལ་ལོ། །རྡོ་རྗེ་དཔག་མེད་རྒྱལ་པོ་ཆེ། །མི་རྟོག་ནམ་མཁའ་རྡོ་རྗེ་འཛིན། །འདོད་ཆགས་ཕ་རོལ་ཕྱིན་པ་བརྙེས། །རྡོ་རྗེའི་གསུང་ལ་ཕྱག་འཚལ་ལོ། །དོན་ཡོང་རྡོ་རྗེ་རྫོགས་སངས་རྒྱས། །བསམ་པ་ཐམས་ཅད་

[010B] །དག་པ་ངོ་བོ་ཉིད་ལས་བྱུང། །རྡོ་རྗེ་སེམས་དཔའ་ཕྱག་འཚལ་ལོ། །ཞེས་འཁོར་རྣམས་ཀྱིས་བསྟོར་པར་བསམ་ལ། ཨཾ་སརྦ་ཏ་ཐཱ་ག་ཏ་ཏུ་སྟི་བཛྲ་སྭ་བྷཱལ་ཨཱདྨ་ཀོཉྷཾ། ཞེས་ང་རྒྱལ་བཟུངས་ཏེ་བསྟོད་པ་རིན་
ཆེན་འབྱུང་ལྡན་གྱི་ཡན་ལག་གོ་རྡོ་རྗེ་པདྨ་བྱིན་རླབས་ནས་འདིའི་བད་ན་ཀྱིལ་འཁོར་རྒྱལ་མཆོག་གི་ཏིང་ངེ་འཛིན་ཏོ། །དེ་ནས་བདག་ཉིད་ཀྱི་ཐུགས་ཀའི་ཏིང་ངེ་འཛིན་སེམས་དཔའ་ལས་རྟེན་དང་བརྟེན་པའི་དཀྱིལ་འཁོར་གྱི་འཁོར་ལོ་དཔག་
ཏུ་མེད་པ་ཕྱོགས་བཅུར་སྤྲོས་པས་སྣོད་བཅུད་ཐམས་ཅད་སྦྱངས་ཏེ་རྟེན་དང་བརྟེན་པའི་དཀྱིལ་འཁོར་གྱི་འཁོར་ལོར་བྱས་ནས། སྤྲོས་པའི་དཀྱིལ་འཁོར་སླར་བྱོན་རང་གི་ཐུགས་ཀར་ཐིམས་པར་གྱུར་པར་བསམས་ཏེ་ལས་རྒྱལ་མཆོག་གི་ཏིང་ངེ་
འཛིན་ཏོ། །དེ་ནས་བཟླས་པ་བྱ་བར་འདོད་ན་རང་གི་ཐུགས་ཀའི་ཏིང་ངེ་འཛིན་སེམས་དཔའི་མཐར་སྔགས་འཕྲེང་གིས་བསྒོར་བ་ལ་དམིགས་ནས། ཨོཾ་མ་ཎི་པདྨེ་ཧཱུཾ་དཧུ་མ་ག་ཡེ་ཧ་རི་ནི་ས་ར་ཙ་ཧྲཱིཡ་སཱཧཱ། ཞེས་བཟླས། ཐུན་མཚམས་
སུ་འཇིག་རྟེན་དང་འཇིག་རྟན་ལས་འདས་པའི་གཏོར་མ་གཉིས་ཆུ་གཉིས་ཉེར་སྤྱོད་དང་བཅས་པ་བཤམས་ནས་བྱིན་གྱིས་བརླབས། རང་གི་ཐུགས་ཀའི་ཏིང་ངེ་འཛིན་སེམས་དཔའི་འོད་ཟེར་ལྕགས་ཀྱུའི་རྣམ་པ་ཅན་གྱིས་འཕགས་པ་ཐུགས་
རྗེ་ཆེན་པོའི་ཡེ་ཤེས་ཀྱི་དཀྱིལ་འཁོར་པ་དང་ཕྱོགས་སྐྱོང་ཞིང་སྐྱོང་ལ་སོགས་བ་སྦྱན་དྲངས། འཇིག་རྟེན་ལས་འདས་པའི་མགྲོན་རྣམས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་བསམས་ལ། ཨོཾ་

[011A]༄༅། །སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྚ་ལ་ས་པ་རི་ཝཱ་ར་ཨི་དཾ་བ་ལི་ཏ་ཁ་ཁ་ཁཱ་ཧི་ཁཱ་ཧི་གསུམ་གྱིས་གཏོར་མ་ཕུལ། ཕྱི་ནང་གིས་མཆོད། བསྟོད་པས་བསྟོད། ཕྱོགས་སྐྱོང་རྣམས་སྐད་ཅིག་གིས་འོད་གསལ་དུ་
བཅུག་པ་ལས་ལྷག་པའི་ལྷར་གྱུར་པ་རྣམས་ཀྱི་ལྗགས་འོད་ཟེར་གྱི་སྦུ་གུས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་གྱུར་པར་བསམ་ཞིང་གཏོར་མ་ཕྱི་ནང་གི་མཆོད་པ་དང་བཅས་པ་སྔོན་འགྲོ་གཏོར་མའི་སྐབས་ལྟར་འབུལ། ཡིག་
བརྒྱ་བཟླས་ཤིང་བཟོད་གསོལ་བྱ། ཡེ་ཤེས་པའི་དཀྱིལ་འཁོར་བདག་ཉིད་ལ་ཐིམས་ཤིང་ཕྱོགས་སྐྱོང་འཁོར་བཅས་རང་གནས་སུ་གཤེགས་པར་གྱུར་པར་བསམས་ལ་བཟང་པོ་སྤྱོད་པ་ལ་སོགས་པའི་སྨོན་ལམ་གདབ་བོ། །དེ་ནས་
ཉེར་བསྡུ་བྱ་བ་ནི། བདག་ཉིད་ཀྱི་ཐུགས་ཀའི་ས་བོན་གྱི་འོད་ཟེར་གྱིས་སྣོད་བཅུད་ཐམས་ཅད་འོད་དུ་བྱས་ཏེ་དུར་ཁྲོད་བསྲུང་འཁོར་དང་བཅས་པ་ལ་ཐིམས། དེ་གཞལ་ཡས་ཁང་ལ་ཐིམས། གཞལ་ཡས་ཁང་འཁོར་རྣམས་ལ་ཐིམས་
འཁོར་རྣམས་ཡུམ་ལ་ཐིམས། ཡུམ་རང་ལ་ཐིམས། རང་དམ་ཚིག་སེམས་དཔའ་ཡེ་ཤེས་སེམས་དཔལ་ལ་ཐིམས། ཡེ་ཤེས་སེམས་དཔའ་ཏིང་ངེ་འཛིན་སེམས་དཔའ་ལ་ཐིམས། ཏིང་ངེ་འཛིན་སེམས་དཔའ་ཧྲཱི་ཡིག་ཚེག་དྲག་ལ་
ཐིམས། དེ་ཡང་ཇེ་ཕྲ་ཇེ་ཕྲར་སོང་ནས་འོད་གསལ་དུ་ཐིམས། འོད་གསལ་སྟོང་པའི་ངག་ལས་བདག་ཉིད་ཐུགས་རྗེ་ཆེན་པོ་ཡབ་ཡུམ་གྱི་སྐུར་གྱུར་པའི་མིག་གཉིས་སུ་ཨོཾ། རྣ་བ་གཉིས་སུ་ཧཱུཾ། སྣ་གཉིས་སུ་ཏྲཱཾ། ཁར་ཨཱ་དཔྲལ་

[011B] སྙིང་ཁར་ཧཱུཾ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ་གིས་མཚན་པར་གྱུར་པར་བསམ་ཞིང་ཁྲུས་དང་ཁ་ཟས་ལ་སོགས་པ་ཐུན་མཚམས་ཀྱི་རྣལ་འབྱོར་རྣམས་སྤྱི་འགྲོ་ལྟར་བྱའོ། །ཞེས་པ་འདི་ནི། དད་སྟོབས་ཀྱིས་མདོན་
བར་འཕགས་པ་དཔོན་ཨེར་ཏེ་ནེ་སྦོ་ཤོག་ཐུས་ཐུགས་རྗེ་ཆེན་པོ་རྒྱལ་བ་རྒྱ་མཚོའི་སྒྲུབ་ཐབས་ཤིག་དགོས་ཞེས་ཡང་ཡང་བསྐུལ་བ་ལ་བརྟེན་ནས་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་རྡོ་རྗེ་འཆང་ཆེན་པོའི་ལམ་གྱི་རིམ་པར་མ་རྒྱུད་སྤྱིའི་
ཆིངས་གསུངས་པ་གཞིར་བྱས་ཏེ་འཕར་བ་ཞེས་པའི་ལོ་བཀའ་གདམས་པོ་བྲང་དུ་བགྱིས་པའོ། །པ་རི་པྲྀཙྪ།། །།



﻿
[001A]༄༅། །ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་ཞི་རྒྱས་ཀྱི་སྦྱིན་སྲེག་གི་ཆོ་ག་བཞུགས།།

[001B] །ན་མོ་ལོ་ཀེ་ཤྭ་རཱ་ཡ། ཚད་མེད་ཐབས་མཁས་ཐུགས་རྗེའི་ལྕགས་ཀྱུ་ཡིས། །བདག་འཛིན་རྨོངས་པའི་བུད་ཤིང་རབ་བཀུག་ནས། །ཡིན་ལུགས་ལེགས་འབྱེད་
ཤེས་རབ་མེ་ཐབ་ཏུ། །བསྲེག་མཁས་དཔལ་ལྡན་བླ་མའི་ཞབས་ལ་འདུད། །དེ་ལ་འདིར་རྣལ་འབྱོར་གྱི་དབང་ཕྱུག་མི་ཏྲ་ཛོ་ཀིས་འཕགས་པ་ཐུགས་རྗེ་ཆེན་པོ་ལས་གསུང་གི་གནང་བ་ཐོབ་ནས་
དཀྱིལ་འཁོར་གྱི་ཆོག་བརྒྱ་རྩ་བརྒྱད་མཛད་པའི་ནང་ཚན། ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་དཀྱིལ་འཁོར་དུ་དབང་བསྐུར་བ་ལེགས་པར་ཐོབ་ཅིང། དམ་ཚིག་དང་སྡོམ་པ་བསྲུང་བ་ལ་
བརྩོན་པ། བསྙེན་པ་སྔོན་དུ་སོང་བའི་རྣལ་འབྱོར་པས། རང་གཞན་གྱི་དོན་དུ་འདིའི་ཞི་རྒྱས་ཀྱི་སྦྱིན་སྲེག་ཇི་ལྟར་བྱ་བའི་ཚུལ་ལ་སྤྱི་དོན་དང། བྱེ་བྲག་ཆོ་གའི་དག་འདོན་སོགས་བཤད་པ་གཉིས་

[002A]༄༅། །ལས། དང་པོ་ནི། སམྤུ་ཊ་ལས། ཕྱོགས་ཀྱི་ཆ་ནི་བཤད་པར་བྱ། །ཤར་གྱི་ཕྱོགས་སུ་ཞི་བ་ཡིན། ཅེས་དང། བྱང་དུ་རྒྱས་པའི་ཐབ་ཁུང་ཉིད། ཅེས་གསུངས་ཤིང། ཡང་
ན་འོད་ཀྱི་སྙེ་མ་ལས། དཀྱིལ་འཁོར་ཁང་པ་ལ་སོགས་པའི་ཤར་ལ་སོགས་པའི་ཕྱོགས་བཞིར་རིམ་པ་བཞིན་ཞི་བའི་དབང། རྒྱས་པའི་དང། དབང་དང། དེའི་དགུག་པའི་དང། མངོན་སྤྱོད་དང་དྲག་པོའི་
དགུག་པའི་ཐབ་བྱ་བར་གསུངས་པ་ལྟར་བྱའོ། །དུས་ནི། དགྲ་ནག་ལས། ཚེས་གཅིག་ལ་ནི་ཞི་བ་བྱ། །ཟླ་བ་ཉ་ལ་རྒྱས་པ་སྟེ། ཞེས་དང། ལེགས་གྲུབ་ལས། བྱེ་བྲག་ཏུ་ན་སྲོད་ལ་སྟེ། །དེ་ནི་ཞི་
བའི་ལས་ཀྱི་དུས། ཞེས་དང། རྒྱས་པ་དག་གི་ལས་རྣམས་ལ། །བྱེ་བྲག་ཏུ་ནི་སྔ་དྲོ་ཤིས། ཞེས་གསུངས་པ་ལྟར་ཞི་བ་ཆོས་གཅིག་གི་སྲོད་དང། རྒྱས་པ་བཅོ་ལྔའི་སྔ་དྲོ་ཤིས་པ་ཡིན། གཉིས་པ་བྱེ་
བྲག་ཆོ་གའི་ངག་འདོན་སོགས་བཤད་པ་ལ་གསུམ། ཞི་བའི་ལས་ཀྱི་སྔོན་འགྲོ་བཅའ་གཞི་དང། དངོས་གཞི་ཆོ་གའི་ངག་འདོན་བཤད་པ། རྒྱས་པའི་ཁྱད་པར་བཤད་པའོ། །དང་པོ་ནི། ཉི་མ་བཟང་པོ་

[002B] མ་གྲུབ་ན། རང་ཉིད་སྐད་ཅིག་གིས་ཐུགས་རྗེ་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་ཡུམ་དང་བཅས་པའི་སྐུར་
བཞེངས་པར་གྱུར་པར་བསམས་ལ། རྡོ་རྗེ་དང་བཅས་པའི་ལག་པ་གཡས་པའི་སོར་མོས་ས་ལ་རེག་སྟེ། ཨོཾ་ཨཱཧཱུཾ་དང། ཨོཾ་ཧ་ན་ཧ་ན་བཛྲ་ཀྲོདྷ་ཧཱུཾ་ཕཊ། རྡོ་རྗེ་ཁྲོ་བོས་བགེགས་རྣམས་བཅོམ། ས་ལ་སོགས་པའི་སྣ་ཚོགས་
པའི་ཆོས་ཐམས་ཅད་སྟོང་པ་ཉིད་དུ་རོ་གཅིག་པར་གྱུར། ཅེས་བརྗོད་ཅིང་བསྒོམ། དེ་ནས་ས་གཞི་རང་བཞིན་གྱིས་དཀར་བའམ། དཀར་པོས་བྱུགས་པ་ལ། བྲིས་ཐབ་བྱེད་ན། དེ་ནས་ཐོག་མར་དབུས་བཙལ་ནས། །རྡོ་རྗེ་ཁུ་ཚུར་
གྱིས་ཐིག་སྐུད། །བཟུངས་ནས་ཚངས་དང་ཟུར་ཐིག་གདབ། །དེ་གཉིས་འཛོམ་པའི་དབུས་ནས་ནི། །ཐིག་སྐུད་སོར་བཞིས་བསྐོར་བ་ལ། །པདྨའི་ལྟེ་བ་དེ་སྟེང་དུ། །སོར་དྲུག་བསྣན་ནས་བསྐོར་བ་ནི། །འདབ་མའི་གནས་ཏེ་དེ་སྟེང་
དུ། །སོར་གཉིས་བསྣུན་ནས་བསྐོར་བའི་ཐིག་ཟབས་ཀྱི་ནང་ཚད་དེ་སྟེང་དུ། །སོར་བཞི་བསྣན་ནས་ཟླུམ་པར་བསྐོར། །ཕྱི་ཐིག་དེ་སྟེང་སོར་མོ་བཞི། །བསྣན་ནས་བསྐོར་བ་མུ་རན་ཐིག་དེ་ཡི་ཕྱི་རོལ་སོར་གཉིས་ཀྱིས། །གཞལ་
བའི་མཚམས་ནས་ཟུར་ཐིག་བཞིའི། །ཐད་ཀར་གྲུ་བཞིའི་ཐིག་གདབ་བོ། །བརྩིགས་པའམ་བརྐོས་པའི་བྱེད་ན་རྒྱར་ཁྲུ་གང་དང་དབངས་ཁྲུ་ཕྱེད། ཐབས་ཀྱི་སྟེང་དུ་མུ་རན་ཏེ་མཆུ་སོར་བཞི། དེའི་མཚམས་ནས་སྟེང་དུ་སོང་བཞི་དང་རྒྱར་

[003A]༄༅། །སོར་བཞི་པའི་ཁ་ཁྱེར་བགས་ཀྱིས་ནང་དུ་གཞོལ་བ། ཕྱི་རོལ་ཏུ་སོར་གཉིས་དོར་བའི་སྟེགས་བུ་གྲུ་བཞི་པ། བྲིས་པའམ་བརྩིགས་པ་དང་བརྐོས་པའི་ཐབ་གང་ཡིན་ཀྱང་ཁ་ཁྱེར་ལ་འཁོར་ལོའི་འཕྲེང་བའམ་རྡོ་རྗེའི་
འཕྲེང་བས་བསྐོར་བ། སྟེགས་བུ་གྲུ་བཞི་པའི་ཟུར་བཞིར་ཟླ་ཕྱེད་རྡོ་རྗེ་རྩེ་གསུམ་པས་མཚན་པ། ཐབ་ཀྱི་དབུས་སུ་པདྨའི་ལྟེ་བར་རྡོ་རྗེ་དཀར་པོ་རྩེ་ལྔ་པ་སྲིད་དུ་སོར་བརྒྱད་དང་དཔངས་སོར་གཅིག་པ། འདིར་འདབ་མ་བརྒྱད་ལ་ཡང་རྡོ་རྗེ་
སོར་དྲུག་པ་རེ་རེ་བྲིས་པས་རུང་སྟེ། གྲུབ་ཆེན་རང་ཉིད་ཀྱིས་མཛད་པའི་སྦྱིན་སྲེག་འཕྲིན་ལས་འཕྲེང་བ་ལས། ཞི་བ་ཟླུམ་པོ་དཀར་པོ་ལ། །འདབ་བརྒྱད་རྡོ་རྗེ་དགུ་དག་བྲི། ཞེས་གསུངས། བྲིས་ཐབ་ཡིན་ན་ཐབ་ཀྱི་རྒྱ་ཚད་དང་ཕྱི་ཐིག་
གི་བར་སོར་བཞིའི་སར་བུད་ཤིང་རུང་བ་སྲོག་ཆགས་མེད་པས་དཔངས་སོར་བཅུ་གཉིས་ཟླུམ་པོར་རྩིག་བརྐོ་ན་ལྟོ་འཕྱེ་བརྟགས་པའི་མཆན་ཁུང་ནས་བརྐོ་བར་བྱའོ། །གཞན་ཡང་ཐབ་ཁུང་ལ་ས་དཀར་པོ་དང་ཕྱི་རོལ་ཏུ་བའི་ལྕི་བས་བྱུགས་
ཕྱི་ནང་གཉིས་ཀ་ལ་བདུད་རྩི་དཀར་པོ་དང་ལྡན་པའི་དྲི་དཀར་པོས་བྱུགས། མེ་ཏོག་གསིལ་མ་དགྲམ། དེ་ནས་དུང་དང་ཉ་ཕྱིས་ལ་སོགས་པའི་སྣོད་གཙང་མར་མཆོད་ཆས་རྣམས་གཤོམ་པའི་ཚུལ་ནི། གཡོན་ཕྱོགས་སུ་པད་དཀར་འདབ་
བརྒྱད་བྲིས་པའི་ཁར་ཆུ་བཞི། དེའི་མདུན་དུ་མཉིཛཱི་ཁར་བཟེད་ཞལ་གསུམ་དང་བཅས་པ། གཡས་ཕྱོགས་སུ་སྟན་དཀར་པོ་གཙང་མའི་ཁར་ནང་ནས་རིམ་པ་བཞིན་ཆུ་བཞིམ་གཏོགས་པའི་འཇིག་རྟེན་ལས་འདས་པའི་མཆོད་རྫས་དང་

[003B] ཡམ་ཤིང། ཏིལ། དུར་བ། འབྲས་མ་གྲུགས་པ། ཞོ་ཟན། ཀུ་ཤ་ཡུངས་ཀར། སོ་བ། ནས། སྲན་མ། གྲོ་དང་བཅས་བ། རང་གི་མདུན་དང་ཉེ་བར་མར་ཁུ། མདུན་དྲང་བོར་ཙོག་ཙེ་སོགས་སྟེགས་བུའི་
ཁར་དགང་བླུགས། རྡོར་བྲིལ། ནང་མཆོད། ལས་བུམ་མམ་དེ་ནས་བླགས་པའི་བསང་ཆུ། མེད་ན་ནང་མཆོད་ཀྱིས་ཀྱང་ཆོག་ལ། གཞན་ཡང་གོས་ཟུང། དཔལ་འབར། ཐབ་ཀྱི་ཁ་ཁྱེར་ལ་འགོད་རྒྱུའི་ཀུ་ཤ་སོགས་ཉེར་མཁོ་ཐམས་
ཅད་ཚོགས་པར་བྱ་ཞིང་རྫས་རྣམས་ལ་བདུད་རྩི་རིལ་བུ་བཏབ་པའི་ནང་མཆོད་ཀྱིས་བྲན། འདིར་ཡམ་ཤིང་གི་རྒྱུ་ནི། འཕྲིན་ལས་འཕྲེང་བ་ལས། ཞི་པ་ཤུག་པ་དཀར་པོ་ཡིས། །ཟླུམ་ཞིང་འཇམ་བརྩིག་པ་ཡིན། ཅེས་གསུངས་པ་
ལྟར་ཤུག་པའམ་ཡང་ན་འོམ་བུ་སོགས་འོ་མ་ཅན་གྱི་ཤིང་གི་རྩེ་མོའི་ཕྱོགས་སྲིད་དུ་སོར་བཅུ་གཉིས་པ། སྦོམས་སུ་མཐེའུ་ཆུང་གི་ཚད། ལོ་མ་མ་རྙིང་པ་རླན་དང་བཅས་བ་མཉམ་པོར་བཅད་པ་རྩེ་མོ་གཉིས་སྦྲང་རྩི་དང་འོ་མ་དང་མར་དུ་
བསྙུགས་པ། བདུད་རྩི་དང་དྲིའི་ཆུས་བྲན་པ། དེ་ཡང་འོད་སྙེ་ལས། སྙི་ལྕི་ཕྲ་དང་ཀྱོག་པོ་དང། །རིང་ཐུང་ལོ་མ་མེད་པ་དང། །སྲོག་ཆགས་ཀྱིས་ཟོས་དུལ་བ་དང། །ཤུན་བྲལ་ཆག་དང་བུ་གཅན། །རྩེ་མོ་གཉིས་ལྡན་སྦོམ་
པ་སྤང། །རྙིང་པ་ཡིས་ནི་འཆི་བར་འགྱུར། །ཀྱོག་པོས་སྐལ་བ་ངན་པར་འགྱུར། །རིང་ཐུང་རིག་པ་འཕྲལ་དུ་ཉམས། །ལོམ་མེད་བས་ན་ཚ་འབྱུང། །སྦོམ་པོས་ཕུན་སུམ་ཚོགས་པ་ཉམས། །སྐམ་པོས་གཞན་ཡང་མི་འདོད་

[004A]༄༅། །པར། །ཤེས་བྱ་ཞེས་གསུངས་པས་སྐྱོན་དེ་དག་དང་བྲལ་བར་བྱའོ། །གཉིས་པ་དངོས་གཞི་ནི། གོས་དཀར་པོ་གྱོན། བསམ་པ་བྱང་ཆུབ་ཀྱི་སེམས་དང་ལྡན་པས་སྟན་བདེ་བ་ལ་པདྨའི་འདུག་སྟངས་ཀྱིས་ཁ་ཤར་
དུ་ཕྱོགས་པས་འདུག་སྟེ། སྒྲུབ་མཆོད་སོགས་དང་འབྲེལ་བའི་སྒྲུབ་ཐབས་རྒྱས་པ་བསྒོམ་པའི་རྒྱུན་ཡོད་ན་མི་དགོས་ལ། དེ་ལྟ་མིན་ན་སྒྲུབ་ཐབས་རྒྱས་པའམ། བསྡུ་ན་སྐད་ཅིག་གིས་ཀྲོང་བསྐྱེད་བྱས་ནས། རྡོར་དྲིལ་དང་ནང་མཆོད་
བྱིན་རླབས་སྒྲུབ་ཐབས་ལྟར་བྱ་ཞིང། སྨྲ་བ་གཞན་བཅད་ལ། སྦྱིན་སྲེག་མ་ཚར་གྱི་བར་དུ་ལག་པ་རྡོར་དྲིལ་དང་མ་བྲལ་བར་བྱས་ནས། ལས་བུམ་མམ། བསང་ཆུའམ། མེད་ན་ནང་མཆོད་ཀྱིས་རང་དང། ཐབ་དང། མཆོད་
རྫས་རྣམས་ལ་ལས་ཐམས་ཅད་པ་བརྗོད་ཅིང་བསང་གཏོར་བྱ། དེ་ནས་མེ་ལྷའི་མཆོད་རྫས་རྣམས་བཛྲ་ཀྲོ་དཧས་བསངས། ཤའུ་ནྱ་ཏཱས་སྦྱངས། སྟོང་པའི་ངང་ལས་ཨཱལས་བྱུང་བའི་ཐོད་པ་ཡངས་ཤིང་རྒྱ་ཆེ་བ། ཞེས་པ་ནས་
ཤཔྟ་ཨཱཧཱུཾ། ཞེས་པའི་བར་ཆུ་བཞི་ཉེར་སྤྱོད་རོལ་མོ་དང་བཅས་པ་བྱིན་གྱིས་བརླབས། དེ་ནས་ལག་པ་གཉིས་རྡོ་རྗེ་ཁུ་ཚུར་ལས་གུང་མོ་གཉིས་རྩེ་སྤྲད་པའི་ཕྱག་རྒྱ་བཅས་པ་བསྲེག་རྫས་རྣམས་ལ་བསྟན་ནས། ཨོཾ་སཱཧཱ། ཞེས་
པས་རྫས་རྣམས་བཀྲུས་པར་བསམ། དེ་ནས་ཡམ་ཤིང་ལ། ཨོཾ་ཨཱསཱཧཱ། ཞུན་མར་ལ་ཨོཾ་ཤྲཱི་སཱཧཱ། འབྲུ་རྣམས་ལ་ཨོཾ་ཛྲིཾ་སཱཧཱ། དེ་དག་ལས་གཞན་པའི་རྫས་རྣམས་ལ་ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་དང་

[004B] དེ་ནས་དཔལ་འབར་ལ་ཨོཾ་ཨཱཧཱུཾ་གསུམ་བཟླས་ཏེ་མེ་སྦར། ལས་ཐམས་ཅད་པ་ལན་གསུམ་བརྗོད་པས་བསངས་ལ་ཐབ་ཀྱི་ནང་དུ་བཅུག་ནས། ཨོཾ་ཛྭལ་ཛྭ་ལ་
ཧཱུཾ། ཞེས་བརྗོད་དེ་གཟི་བརྗིད་བསྐྱེད། ཧཱུཾ་ཞེས་བརྗོད་ཅིང་རླུང་གཡབ་ཀྱིས་མེ་སྦར། ལས་སྔགས་རེ་བརྗོད་བཞིན་པས་མར་ཁུ་བླུགས་གཟར་བདུན་བླུགས་ཏེ་མེ་གསོ། དེ་ནས་ཀུ་ཤ་རྣམས་ལག་ཏུ་བླངས་ཏེ། ཨོཾ་བཛྲ་སཏ་ཨཱ་
ལན་གསུམ་མམ་བདུན་གྱིས་བྱིན་གྱིས་བརླབས་ཏེ། ཀུ་ཤ་འདི་ནི་གཙང་ཞིང་དགེ་ཚངས་པའི་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་
ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ། ཞེས་རང་གི་མདུན་གྱི་གཡོན་ངོས་ནས་བརྩམས་ཏེ། ཀུ་ཤ་སྔོ་ལྗང་དྲི་མ་མེད་པ་མ་གས་ཤིང་འདབ་མ་མ་གྲུགས་པ་གཉིས་གཉིས་རྩེ་མོ་གཤིབས་ནས། རང་ཁ་གང་ལ་བལྟས་
པ་ངོས་ལ་ཤར་དུ་བྱས་པའི་ལུགས་ཀྱིས། རྩེ་མོ་ཤར་དང་ལྷོ་དང་ནུབ་དང་བྱང་དུ་བསྟན་ལ། སྔ་མ་སྔ་མས་ཕྱི་མ་ཕྱི་མའི་རྩ་བ་ནོན་པར་ཐབ་ཀྱི་ཁ་ཁྱེར་ལ་བགྲམ་མོ། །ཐབ་ཁུང་ལ་རྩེ་མོ་ཤར་ངོས་སུ་བསྟན་པའི་ཀུ་ཤ་བ་ལང་གི་རྣ་བ་ལྟ་
བུ་ཧ་ཅང་མི་རིང་བས་གཡོགས། ལག་པ་ཐལ་མོ་སྦྱར་ཏེ། བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང། བཀྲ་ཤིས་པར་མཛད་དུ་གསོལ། ཞེས་གསོལ་བ་གདབ་བོ། །དེ་ནས་ཐབ་ཀྱི་བསྐྱེད་ཆོག་ནི། །

[005A]༄༅། །འཕྲིན་ལས་འཕྲེང་བ་ལས། ཨེ་ལས་ནམ་མཁའ་ཡཾ་ལས་རླུང། །ཧཾ་ལས་ཆུ་དང་ལཾ་ལས་ས། །སུཾ་ལས་རི་རབ་བྷྲཱུཾ་ལས་དཀྱིལ། །ཞི་རྒྱས་དབང་དང་མངོན་སྤྱོད་ཀྱི། །ཕོ་བྲང་གང་བྲིས་གསལ་བར་
བསྒོམ། ཞེས་གསུངས་པས་དེའི་ཚུལ་ནི། ཐབ་བསངས་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས། ཨེ་ལས་ཆོས་འབྱུང་དཀར་པོ་ཟུར་གསུམ་པ་གདེངས་ཀ་ཆེ་བ་གྱེན་དུ་ཕྱོགས་ཤིང་རྩེ་མོ་ཕྲ་བ་འཐུར་དུ་ཟུག་པ། དེའི་
ནང་དུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་གཡོ་བ་བ་དན་གྱིས་མཚན་པ། དེའི་སྟེང་དུ་བཾ་ལས་བྱུང་བའི་ཆུའི་དཀྱིལ་འཁོར་དཀར་པོ་ཟླ་མ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་སེར་པོ་
གྲུ་བཞི་པ་རྡོ་རྗེས་མཚན་པ། དེའི་སྟེང་དུ་སུཾ་ལས་རི་རབ་ལྷུན་པོ་གྲུ་བཞི་པ་རིན་པོ་ཆེ་སྣ་བཞིའི་རང་བཞིན་ཅན་སྟེང་འོག་གི་ཕྱོགས་མཚམས་སུ་ལྕོག་བརྒྱད་ཀྱིས་ཉེ་བར་མཛེས་པ། དེའི་སྟེང་དུ་བྷཱུཾ་དཀར་པོ་ཞུ་བ་ལས་བྱུང་བའི་ཡེ་ཤེས་
ཀྱི་ཐབ་ཁ་དོག་དཀར་ཞིང་དབྱིབས་ཟླུམ་པ། མུ་རན་ཁ་ཁྱེར་དང་བཅས་པའི་ཁ་ཁྱེར་ལ་འཁོར་ལོའམ་རྡོ་རྗེའི་འཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་པར་གྱུར། ཅེས་བརྗོད་ཅིང་བསྒོམ་
དེ་ནས་མེ་ལྷ་བསྐྱེད་པ་ནི། འཕྲིན་ལས་འཕྲེང་བ་ལས། དང་པོ་མེ་ལྷ་དྲང་སྲོང་མཆོག་པདྨ་ཉི་མ་ལ་གནས་པ། །ར་སྐྱེས་ཁ་མ་པའི་སྟེང་དག་ཏུ། །ཞལ་གཅིག་ཕྱག་བཞི་ཨག་ཚོམ་ཅན། །ཕྱག་གིས་མི་འཇིགས་བགྲེང་

[005B] །དབྱུག་པ་སྤྱི་བླུགས་འཛིན་པ་བསྐྱེད། ཅེས་གསུངས་པས། དེའི་ཚུལ་ནི། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་གྱི་དབུས་སུ། སྣ་ཚོགས་པདྨ་དང་ཉི་མའི་ལྟེ་བར་རཾ་ལས་བགྲང་འཕྲེང་རཾ་གྱིས་མཚན་པ། དེ་
ཡོངས་སུ་གྱུར་པ་ལས། མེ་ལྷ་སྐུ་མདོག་དཀར་པོ་ཤིན་ཏུ་ཞི་བའི་ཉམས་ལྡན་ཨག་ཆོམ་ཅན། ར་སྐྱེས་ཁམ་པ་ལ་ཞོན་པ། ཞལ་གཅིག་ཕྱག་བཞིའི་གཡས་གཉིས་མི་འཇིགས་པའི་ཕྱག་རྒྱ་དང་བགྲང་འཕྲེང། གཡོན་གཉིས་དབྱུག་
པ་དང་སྤྱི་བླུགས་འཛིན་པ། དེའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པ། དེ་ལས་འོད་ཟེར་འཕྲོས་པའི་སྣ་ལ་སྤྲོས་པའི་ཁྲོ་བོ་འདོད་རྒྱལ་གྱིས། ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་ཡེ་ཤེས་པ་འཁོར་དྲང་སྲོང་གི་ཚོགས་
ཀྱིས་བསྐོར་བ་སྤྱན་དྲངས། ལག་པ་གཡས་མི་འཇིགས་པའི་ཕྱག་རྒྱའི་མཐེ་བོང་གཡོག་པ་དང་བཅས་ཏེ། ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་བསྲེག་བླུགས་ཞལ་ཟས་བཞེས་སླད་དུ། །འདིར་ནི་ཡང་
དག་བསྙེན་པར་མཛོད། །ཨོཾ་ཊཱཀྐི་ཧཱུཾ་ཛཿ་ཐབ་ཀྱི་ཁ་ཁྱེར་གྱི་མེ་མཚམས་སུ་ཀུ་ཤའི་གདན་ལ་བཞུགས་པར་གྱུར། བཛྲ་ཀྲོ་དཧས་ཕྱི་འབྲང་གི་བགེགས་བསྐྲད། འོག་ནས་ད་ལྟ་འབྱུང་བ་ལྟར་ཆུ་བཞི་དབུལ་བའམ་མ་བྱུང་ཡང་རུང་
ཛཧཱུཾ་བཾ་ཧོཿ་ཞེས་ཕྱག་རྒྱ་དང་བཅས་པས་དམ་ཚིག་པ་དང་གཉིས་སུ་མེད་པར་གྱུར་པར་བསམ། དེ་ནས། ཨོཾ་ཨཱཧྲཱིཔྲ་ཝཱ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཞེས་ཞལ་བསིལ་གྱི་སྣོད་ནས་ཀུ་ཤའི་ཆུན་པོས་བཟེད་ཞལ་དང་པོར་

[006A]༄༅། །བསང་གཏོར་ལན་གསུམ་དབུལ། སྣོད་དེ་ཉིད་ནས་མཛུབ་མོས་མེ་ཏོག་བླངས་ཏེ་ཞལ་བསིལ་གྱི་ཕྱག་རྒྱས་བཟེད་ཞལ་དེ་ཉིད་དུ་པྲོཀྵཱ་ཎཱ་གྱི་གནས་སུ་ཨཱཉྩ་མཱ་ཎཱཾ་སྦྱར་བས་ཞལ་བསིལ་དབུལ། མཆོད་ཡོན་གྱི་སྣོད་
ནས། མཆོད་ཡོན་གྱི་ཕྱག་རྒྱས་བཟེད་ཞལ་གཉིས་བར་ཨརྒྷཾ་སྦྱར་བས་མཆོད་ཡོན་དབུལ། ཞབས་བསིལ་གྱི་སྣོད་ནས། ཞབས་བསིལ་གྱི་ཕྱག་རྒྱས། བཟེད་ཞལ་གསུམ་པར། པཱ་དྱཾ་སྦྱར་བས་ཞབས་བསིལ་ཕུལ། ཨོཾ་ཨགྣ་
ཡེ་ཨཱ་དི་བྱཱ་ཨཱ་དི་བྱཱ་ཨཱ་བེ་ཤེ་ཨཱ་བི་ཤེ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་བཛྲ་པུཥྤེ་ཨཱཧཱུཾ། དེ་བཞིན་དུ་བཛྲ་དྷཱུ་པེ། ཨཱ་ལོ་ཀེ་གནྡྷེ། ནེ་བེ་དྱ། ཤཔྟ་རྣམས་སྦྱར་བས་མཆོད། ཨོཾ་ཨཱཧཱུཾ་བཏ་གས་ལ་ནང་མཆོད་དབུལ། དེ་ནས་དྲིལ་
སྟབས་དང་བཅས་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཱཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་བསྲེག་འཛིན་བྱད་མེ་ལྷ་ཉིད་ལ་རྣམ་པར་འདུད། །ཚངས་པ་
འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུ་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་པའི་ཤེས་རབ་འོད། །བསྐལ་
པའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་ལྡན། །ཐབས་ཀྱིས་སྤྲུལ་པའི་ཐེག་པ་བཅིབས། །རིག་སྔགས་གསུང་ཞིང་བགྲང་འཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་

[006B] །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱ་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྡོད་དེ་ཕྱག་ཀྱང་འཚལ། ཞེས་བསྟོད། ཨོཾ་བཛྲ་ཨ་ན་ལ་མཧཱ་བྷཱུ་ཏ་ཛྭ་ལ་ཛྭ་ལ་ཡ་སརྦ་བྷསྨི་ཀུ་རུ་
སརྦ་དུཥྚན་ཧཱུཾ་ཕཊ་དྲྀ་ཤྱ་ཛཧཱུཾ་བཾ་ཧོས་མ་ཡ་སྟཾ་ས་མ་ཡ་ཧཾ། ཞེས་ལན་གསུམ་གྱིས་དམ་ཚིག་བསྒྲག་གོ་དེ་ནས་མེ་ལྷའི་ལྗགས་ལ་རཾ་ཡིག་དང། དགང་བླུགས་ཀྱི་ཁ་ལ་ཧྲཱི་ཡིག་འོད་ཟེར་འབར་བ་དང་བཅས་པས་མཚན་པར་གྱུར་
པར་བསམས་ལ། ལག་པ་གཡོན་པ་ཁུ་ཚུར་བཅང་པའི་སྟེང་ནས་མཐེ་བོང་བཀབ་པ་དེ་བཞིན་གཤེགས་པའི་ཁུ་ཚུར་དུ་བྱས་པའི་མཛུབ་མོ་བརྐྱངས་ལ་གན་རྒྱལ་དུ་བྱས་པས་དགང་གཟར་མར་གྱིས་བཀང་པ་བཟུངས། གཡས་པ་
ཡང་དེ་བཞིན་གཤེགས་པའི་ཁུ་ཚུར་དུ་བྱས་པ་ཁ་འཐུར་དུ་ཕུབ་པས་བླུགས་གཟར་གྱི་ཡུ་བ་ནས་བཟུངས། གཡོན་པའི་མཛུབ་མོའི་ཐད་ཀར་གཡས་པའི་ཁུ་ཚུར་བཞག་ནས་དགང་གཟར་གྱི་ཁར་བླུགས་གཟར་གྱི་མགོ་བཞག་སྟེ་འཛིན་པ་
བྱང་ཆུབ་མཆོག་གི་ཕྱག་རྒྱས། ལག་པ་གཉིས་པུས་མོའི་ནང་ནས་ཕྱིར་མི་འདའ་བར་གཡས་སུ་བསྐོར་ཏེ། མེ་ལྷའི་ཞལ་ཅུང་ཟད་གདངས་བར་དགང་བླུགས་གསུམ་མམ་བདུན་མེ་ལྷའི་སྔགས་སམ། དགང་བླུགས་ཀྱི་སྔགས་
སམ། མར་གྱི་སྲེག་བླུགས་ཀྱི་སྔགས་ལ་སྦེལ་ཚིག་བཏགས་པས་དབུལ་བར་དངོས་གྲུབ་རྒྱ་མཚོ་ལས་གསུངས་པས་འདིར་སྔགས་དང་པོ་ལྟར་བྲི་བ་ནི། ཨོཾ་ཨགྣ་ཡེ་ཨཱ་དི་བྱཱ་ཨཱ་དི་བྱཱ་ཨཱ་བི་ཤེ་ཨཱ་བི་ཤེ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱནཱ་

[007A]༄༅། །ཡ། བདག་ཅག་དཔོན་སློབ་འཁོར་དང་བཅས་པའམ། སྦྱིན་པའི་བདག་པོ་འཁོར་དང་བཅས་པ་ཐམས་ཅད་ཀྱི་དཔལ་དང་འབྱོར་པ། ཐར་པ་དང་ཐམས་ཅད་མཁྱེན་པའི་གོ་འཕང་དམ་པ་སྒྲུབ་པ་ལ་པར་དུ་
གཅོད་པའི་ཕྱི་ནང་གི་གེགས། ཕ་རོལ་གྱི་བྱད་ཁ་རྦོད་གཏོང་སོགས་ཉེར་འཚེ་མི་མཐུན་པའི་ཕྱོགས་ཐམས་ཅད་དང། ཆོ་ག་ལྷག་ཆད་ཀྱི་ཉེས་པ་ཐམས་ཅད་ཤཱནྟེཾ་ཀུ་རུ་སཱཧཱ། སྐབས་འདིར་མེ་ལ་བགེགས་ཡོད་མེད་དངོས་གྲུབ་རྒྱ་མཚོ་ལས་
གསུངས་པ་ལྟར་བརྟགས་ཏེ་མེད་ན་མི་དགོས་ལ། ཡོད་ན་བསང་གཏོར་བྱ་ཞིང་བཛྲ་ཀྲོ་དཧས་བསྲུངས། ཨོཾ་བཛྲ་ཀྲོ་དྷ་ཧ་ཡ་གྲའི་ཝ་ཧུ་ལུ་ཧུ་ལུ་བགེགས་ཐམས་ཅད་ཤཱནྟིཾ་ཀུ་རུ་ཧཱུཾ་ཕཊ། ཅེས་བརྗོད་བཞིན་བས་མར་ཁུ་དགང་བླུགས་བདུན་
མེ་ལྷ་ལ་དབུལ། ཡང་བཛྲ་ཀྲོ་དཧས་བསང་གཏོར་བྱ་ཞིང། ཨོཾ་ཨགྣ་ཡེ། ནས། བཱ་ཧཱ་ནཱ་ཡ་སཱཧཱ། ཞེས་མེ་ལྷའི་སྔགས་ཀྱིས་བླུགས་གཟར་བདུན་ནམ་གསུམ་མམ་གཅིག་དབུལ་ལོ། །དེ་ནས་ཡམ་ཤིང་རྣམས་བྱང་ཆུབ་ཀྱི་
ཤིང་གི་རང་བཞིན་དུ་གྱུར། ཅེས་བརྗོད་ཅིང་ཡམ་ཤིང་རྐྱང་པའམ། གཉིས་གཉིས་སྦྱར་བའི་རྩེ་མོ་ལྷ་ལ་བསྟན་ནས། ལག་པ་གཡས་པ་མཆོག་སྦྱིན་གྱི་མཐེ་བ་སྲིན་གྱིས་བཟུངས་ཏེ། ཨོཾ་ཨགྣ་ཡེ་ནས། བཱ་ཧཱ་ནཱ་ཡ་ཨོཾ་བོ་དཧི་
བྲྀཀྵཱ་ཡ་བདག་ཅག་ནས། ཆོ་ག་ལྷག་ཆད་ཀྱི་ཉེས་པ་ཐམས་ཅད་དང་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སཱཧཱ། མར་ཁུ་ལ། ཨོཾ་ཨྒྣ་ཡེ། ནས། བཱ་ཧཱ་ནཱ་ཡ། ཨོཾ་ཨགྣ་ཡེ། བདག་ཅག་ནས་

[007B] ཏིལ་ལ། ཨོཾ་ཨགྣ་ཡེ། ནས། བཱ་ཧཱ་ནཱ་ཡ། ཨོཾ་སརྦ་པཱ་པཾ་ད་ཧན་བཛྲཱ་ཡ། བདག་ཅག་ནས། ཆོག་ལྷག་ཆད་ཀྱི་ཉེས་
པ་ཐམས་ཅད་དང་སྡིག་པ་ཐམས་ཅད་ཤཱནྟིཾ་ཀུ་རུ་སཱཧཱ། དུརྦ་གཉིས་གཉིས་སྦྱར་བ་ལ། ཨོཾ་ཨགྣ་ཡ། ནས། བཱ་ཧཱ་ནཱ་ཡ། ཨོཾ་བཛྲ་ཨཱ་ཡུཥེ། བདག་ཅག་ནས། ལྷག་ཆད་ཀྱི་ཉེས་པ་ཐམས་ཅད་དང་ཚེ་ཕུན་སུམ་ཚོགས་པ་ལ་བར་
དུ་གཅོད་པ་ཐམས་ཅད་ཤཱུནྟིཾ་ཀུ་རུ་སཱཧཱ། འབྲས་མ་གྲུགས་པ་ལ། ཨོཾ་ཨགྣ་ཡེ། ནས། བཱ་ཧཱ་ནཱ་ཡ། ཨོཾ་བཛྲ་པུཥྚཱ་ཡ། བདག་ཅག་ནས། ལྷག་ཆད་ཀྱི་ཉེས་པ་ཐམས་ཅད་དང་བསོད་ནམས་ཕུན་སུམ་ཚོགས་པ་ལ་བར་དུ་
གཅོད་པ་ཐམས་ཅད་ཤཱནྟིཾ་ཀུ་རུ་སཱཧཱ། ཞོ་ཟན་ལ། ཨོཾ་ཨགྣ་ཡེ། ནས། བཱ་ཧཱ་ནཱ་ཡ། ཨོཾ་སརྦ་སཾ་པཱ་དེ། བདག་ཅག་ནས། ལྷག་ཆད་ཀྱི་ཉེས་པ་ཐམས་ཅད་དང། བདེ་བ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་
ཤཱནྟིཾ་ཀུ་རུ་སཱཧཱ། ཀུ་ཤ་གཉིས་གཉིས་སྦྱར་བ་ལ། ཨོཾ་ཨགྣ་ཡེ། ནས། བཱ་ཧཱ་ནཱ་ཡ། ཨོཾ་ཨ་པྲ་ཏི་ཧ་ཏ་བཛྲཱ་ཡ། བདག་ཅག་དཔོན་སློབ་ནས། ལྷག་ཆད་ཀྱི་ཉེས་པ་ཐམས་ཅད་དང་བསྲུང་བ་ཕུན་སུམ་ཆོགས་པ་ལ་བར་དུ་གཅོད་པ་
ཐམས་ཅད་ཤཱནྟིཾ་ཀུ་རུ་སཱཧཱ། ཡུངས་ཀར་ལ། ཨོཾ་ཨགྣ་ཡེ་ནས། བཱ་ཧཱ་ནཱ་ཡ། ཨོཾ་སརྦ་ཨརྠ་སིདྡྷཱ་ཡ། བདག་ཅག་ནས། ཆོག་ལྷག་ཆད་ཀྱི་ཉེས་པ་ཐམས་ཅད་དང། བགེགས་ཐམས་ཅད་ཤཱནྟིཾ་ཀུ་རུ་སཱཧཱ། སོ་བ་ལ། ཨོཾ་

[008A]༄༅། །ཨགྣ་ཡེ། ནས། པཱ་ཧཱ་ནཱ་ཡ། ཨོཾ་བཛྲ་བི་ཛཱ་ཡ། བདག་ཅག་ནས། ལྷག་ཆད་ཀྱི་ཉེས་པ་ཐམས་ཅད་དང། ནོར་འབྲུ་ཕུན་སུམ་ཆོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སཱཧཱ། ནས་ལ། ཨོཾ་ཨགྣ་
ཡེ་ནས། བཱ་ཧཱ་ནཱ་ཡ། ཨོཾ་མཧཱ་བེ་གཱ་ཡ། བདག་ཅག་ནས། ལྷག་ཆད་ཀྱི་ཉེས་པ་ཐམས་ཅད་དང། མྱུར་བའི་ཤུགས་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སཱཧཱ། སྲན་མ་ལ། ཨོཾ་ཨགྣ་ཡེ་ནས། བཱ་ཧཱ་
ནཱ་ཡ། ཨོཾ་མཧཱ་བ་ལཱ་ཡ། བདག་ཅག་ནས། ལྷག་ཆད་ཀྱི་ཉེས་པ་ཐམས་ཅད་དང་སྟོབས་རྒྱས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་སཱཧཱ། དེ་ནས་གྲོ་ལ། ཨོཾ་ཨགྣ་ཡེ། ནས། བཱ་ཧཱ་ནཱ་ཡ། ཨོཾ་བཛྲ་གྷ་སྨ་རཱི། བདག་
ཅག་ནས། ལྷག་ཆད་ཀྱི་ཉེས་བ་ཐམས་ཅད་དང། ནད་ཐམས་ཅད་ཤཱནྟིཾ་ཀུ་རུ་སཱཧཱ། གཞན་ཡང་དཀར་གསུམ་དང་སྨན་ལྔ་འདིར་མེ་ལྷའི་སྔགས་དང། དཀྱིལ་འཁོར་བའི་ལྷ་ལ་དབུལ་བའི་སྐབས་སུ་གཙོ་འཁོར་རང་རང་གི་
སྔགས་ཀྱིས་དབུལ་བས་རུང་སྟེ། འཕྲིན་ལས་འཕྲེང་བ་ལས། ཞི་ལ་དཀར་གསུམ་སྨན་ལྔ་དབུལ། ཞེས་གསུངས། དེ་ལྟར་བསྲེག་རྫས་རྣམས་སྙན་པའི་གདངས་ཀྱིས་ཚར་བདུན་ནམ་ཉེར་གཅིག་ལ་སོགས་པ་ཕུལ་ནས་
སྔར་བཤད་པའི་ཞལ་བསིལ་དང་བསང་གཏོར་གྱི་སྔགས་ཀྱིས་དེ་གཉིས་དབུལ། དེ་ནས་འཇིག་རྟེན་ལས་འདས་པའི་མེ་ལྷ་མཆོད་པ་ལ། འཕྲིན་ལས་འཕྲེང་བ་ལས། དེ་ནས་དྲང་སྲོང་ཐུགས་ཀ་རུ། །ཡི་དམ་ལྷ་ཚོགས་ཕྱི་ནང་

[008B]གང་མོས་རྒྱལ་བའི་དཀྱིལ་འཁོར་བསྐྱེད། །རཾ་ལས་མེར་ནི་བཞུགས་པར་བྱ། ཞེས་གསུངས་པས། དེའི་ཚུལ་ནི། མེ་ལྷའི་ཐུགས་ཀར་རཾ་ལས་མེ་གྲུ་གསུམ་འབར་བའི་དབུས་སུ། བྷྲཱུཾ་ལས་འཁོར་ལོ་སེར་པོ་རྩིབས་བརྒྱད་པ་ལྟེ་
བ་ལ་བྷྲཱུཾ་གྱིས་མཚན་པ། དེ་ཡོངས་སུ་གྱུར་པ་ལས། གཞལ་ཡས་ཁང་གྲུ་བཞི་སྒོ་བཞི་པ། ཞེས་པ་ནས། སྒོ་བཞིར་སྣ་ཚོགས་པད་ཉིའི་གདན་རེ་རེ། ཞེས་པའི་བར་སྒྲུབ་ཐབས་ལྟར་ལ། དཀྱིལ་འཁོར་སྒྲུབ་མཆོད་དང་འབྲེལ་བའི་
སྐབས་ཡིན་ན། སློབ་དཔོན་གྱིས་གཞལ་ཡས་ཁང་བསྐྱེད་པའི་བར་ལ། སློབ་མ་གཅིག་གིས་དཀྱིལ་འཁོར་གྱི་ཤར་སྒོ་ནས་ཕྱག་བཙལ་ཏེ། ལག་པ་གཡོན་སྤོས་དང་བཅས་པའི་སྣོད་གཙང་མ་འཛིན་པས་ས་ལ་འཁོད་ནས། ཨོཾ་མ་
ཎི་པདྨེ་ཧཱུཾ་དཧུ་མ་ག་ཡེ་ཧ་རི་ནི་ས་ར་ཙ་ཧྲཱི་ཡ་སཱཧཱ། ཞེས་གཙོ་བོ་ལས་གཙོ་བོ་གཅིག་མར་མེ་གཅིག་ལས་གཉིས་ཆད་ཀྱི་ཚུལ་དུ་མེ་ཏོག་གི་སྟེང་དུ་སྤྱན་དྲངས་པར་བསམས་ལ་ལག་པ་གཡས་པས་མེ་ཏོག་གཅིག་བླངས་ཏེ་སྣོད་ཀྱི་ཁར་
བཞག་དེ་བཞིན་དུ་རྡོ་རྗེ་མཁའ་འགྲོ་མ་ནས། ལས་ཀྱི་རིགས་ཀྱི་ཁྲོ་བོའི་བར་གྱི་ལྷ་རྣམས་ཀྱང་མར་མེ་གཅིག་ལས་གཉིས་ཆད་ཀྱི་ཚུལ་གྱིས་སྤྱན་དྲངས་པར་མོས་ནས། ཨོཾ་ཨཱཧཱུཾ་ཧཱུཾ། ཨོཾ་ཨཱཏྲཾ་ཧཱུཾ། ཨོཾ་ཨཱཧྲཱིཧཱུཾ། ཨོཾ་ཨཱ་
ཨཧཱུཾ། ཞེས་སྔགས་རེ་བརྗོད་པ་དང་མཉམ་དུ་མེ་ཏོག་རེ་སྣོད་ཀྱི་ཁར་འཇོག་ཅིང་དཔའ་མོ་བཞི་སྤྱན་དྲངས། དེ་བཞིན་དུ་སྔགས་དེའི་རིམ་པས་དཔའ་བོ་བཞི་སྤྱན་དྲངས་ཏེ་སློབ་དཔོན་གྱི་ཕྱག་ཏུ་ཕུལ། སློབ་དཔོན་གྱིས་ཀྱང་ལྷ་རྣམས་རང་

[009A]༄༅། །རང་གི་གདན་ལ་བཞུགས་པར་མོས་ནས་སྔགས་རེ་བརྗོད་པ་དང་མཉམ་དུ་མེ་ཏོག་རེ་མེ་ནང་དུ་དོར་ཏེ། དབུས་ཀྱི་གདན་ལ་འཕགས་པ་ཐུགས་རྗེ་ཆེན་པོ་རྒྱལ་བ་བརྒྱ་མཚོ་ཡབ་ཡུམ། ཤར་དུ་རྡོ་རྗེ་མཁའ་འགྲོ་
མ། ལྷོར་རིན་ཆེན་མཁའ་འགྲོ་མ། ནུབ་ཏུ་པདྨ་མཁའ་འགྲོམ། བྱང་དུ་ལས་ཀྱི་མཁའ་འགྲོམ། ཤར་སྒོར་རྡོ་རྗེ་རིགས་ཀྱི་ཁྲོ་བོ། ལྷོ་སྒོར་རིན་ཆེན་རིགས་ཀྱི་ཁྲོ་བོ། ནུབ་སྒོར་པདྨ་རིགས་ཀྱི་ཁྲོ་བོ། བྱང་སྒོར་ལས་ཀྱི་རིགས་ཀྱི་
ཁྲོ་བོ་སྟེ། ལྷ་ཐམས་ཅད་ཀྱི་སྐུ་ལས་འོད་ཟེར་དཀར་པོ་འབར་ཞིང་འཕྲོ་བར་གྱུར། ཅེས་བརྗོད་ཅིང་བསྒོམ། དཀྱིལ་འཁོར་སྒྲུབ་མཆོད་དང་མ་འབྲེལ་ན། གདན་དེ་རྣམས་ཀྱི་སྟེང་དུ། ཧྲཱིཧཱུཾ་ཏྲཾ་ཧྲཱིཨདང་ཧཱུཾ་ཏྲཾ་ཧྲཱིཨརྣམྶ་ཡོངས་སུ་གྱུར་
པ་ལས། ལྷ་དགུར་གྱུར་པ་ནི། དབུས་ཀྱི་གདན་ལ་འཕགས་པ་ཐུགས་རྗེ་ཆེན་པོ་རྒྱལ་བ་རྒྱ་མཚོ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་སྤྱན་གསུམ་དང་ལྡན་པ་ཅུང་ཟད་ཁྲོ་ཞིང་འཛུམ་པའི་ཉམས་ཅན། དབུ་སྐྲ་རལ་པའི་ཐོར་
ཚུགས་གྱེན་དུ་བཅིང་ཤིང་ལྷག་མ་གསིལ་བུར་བབས་པས་སྐུ་སྟོད་ཁེབས་པ། རུས་པ་ལ་སོགས་པའི་རྒྱན་དཔག་ཏུ་མེད་པས་སྤྲས་ཤིང་ཕྱག་གཉིས་ཀྱི་གཡས་མུ་ཚིག་གི་འཕྲེང་བ་དེང་གཡོན་པདྨ་དཀར་པོ་འཛིན་པས་ཡུམ་ལ་འཁྱུད་
ཅིང། ཞབས་གཡས་ཅུང་ཟད་བརྐྱངས་པས་བཞུགས་པ། དེའི་པང་ན་ཡུམ་གསང་བ་ཡེ་ཤེས་ཀྱི་མཁའ་འགྲོ་མ་དམར་མོ་ཕྱག་གཡས་གསེར་གྱི་ཌུ་མ་རུ་འཁྲོལ་ཞིང། གཡོན་ཐོད་པ་ཁྲག་གིས་བཀང་པ་འཛིན་པས་ཡབ་ཀྱི་

[009B] ཤར་དུ་རྡོ་རྗེ་མཁའ་འགྲོ་མ། ཞེས་པ་ནས། གསུམ་གའང་གཡོན་པས་ཨུདྤ་ལ་འཛིན་པ། ཞེས་པའི་བར་སྒྲུབ་ཐབས་ལྟར་དང། གཙོ་འཁོར་ཐམས་ཅད་ཀྱི་སྐུ་ལས་འོད་ཟེར་དཀར་
པོ་འབར་ཞིང་འཕྲོ་བར་གྱུར། ལྷ་ཐམས་ཅད་ཀྱི་མིག་གཉིས་སུ་ཨོཾ། རྣ་བ་གཉིས་སུ་ཧཱུཾ། སྣ་གཉིས་སུ་ཏྲཾ། ཁར་ཨཿ་དཔྲལ་བར་ཧཾ། སྙིང་ཁར་ཧཱུཾ། སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་
འཕྲོས། ཡེ་ཤེས་ཀྱི་འཁོར་ལོ་སྤྱན་དྲངས། ལས་ཐམས་ཅད་པས་ཕྱི་འབྲང་གི་བགེགས་བསྐྲད། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜ་ལས་བ་རི་ཝ་ར་ཨརྒྷཾ་པྲ་ཏི་ཙྪ་ཧཱུཾ་སཱཧཱ། ཞེས་མཆོད་ཡོན་དང། དེ་བཞིན་དུ་ཉེར་སྤྱོད་རོལ་མོ་དང་
བཅས་པའམ། ཡང་ན་འདོད་ཡོན་ལྔས་མཆོད་དེ། ཛཧཱུཾ་བཾ་ཧོཿ་ཡེ་ཤེས་པ་རྣམས་སོ་སོའི་དམ་ཚིག་པ་དང་གཉིས་སུ་མེད་པར་གྱུར། སླར་ཡང་ཐུགས་ཀའི་ས་བོན་གྱི་འོད་ཟེར་གྱིས་དབང་གི་ལྷ་རྣམས་སྤྱན་དྲངས། སྔར་ལྟར་མཆོད་
ཨོཾ་སརྦ་ཏ་ཐཱ་ག་ཏ་ཨ་བཧི་ཥཉྩི་ཏུ་མཾ། ཞེས་གསོལ་བ་བཏབ་པས། ཞེས་པ་ནས། བྱང་ཕྱོགས་པ་གཉིས་ལ་དོན་གྲུབ་ཀྱིས་དབུ་བརྒྱན་པར་གྱུར། ཅེས་པའི་བར་སྒྲུབ་ཐབས་ལྟར་བྱ། དེ་ནས་སྒྲུབ་མཆོད་དང་འབྲོལ་མ་འབྲེལ་གཉིས་ཀ་ལ་
ཆུ་བཞི། ཉེར་སྤྱོད་རོལ་མོ། འདོད་ཡོན། ནང་མཆོད་དང་བཅས་པས་མཆོད། སྒྲུབ་ཐབས་སུ་བཀོད་པ་ལྟར་མི་བསྐྱོད་རྡོ་རྗེ་སོགས་ཀྱིས་བསྟོད་བའམ། ཡང་ན་གྲུབ་ཆེན་རང་ཉིད་ཀྱིས་མཛད་པའི། བྱམས་དང་སྙིང་རྗེས་སེམས་ཅན་

[010A]༄༅། །དོན་ལ་གཟིགས། །ཐུགས་རྗེ་ཆེན་པོས་འགྲོ་ལ་རྟག་ཏུ་དགོངས། །ཐབས་དང་ཤེས་རབ་རིགས་བཞིའི་འཁོར་གྱིས་བསྒོར། །སྤྱན་རས་གཟིགས་དབང་ཚོགས་ལ་ཕྱག་འཚལ་ལོ། ཞེས་པས་བསྟོད། ལྷ་
རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་འོད་ཀྱི་སྦུ་གུ་ཅན་རཾ་ཡིག་གིས་མཚོན་པར་གྱུར། ཨོཾ་མ་ཎི་པདྨེ་ཧཱུཾ་དཧུ་མ་ག་ཡེ་ཧ་རིནི་ས་ར་ཙ་ཧྲིཿ་ཡ་བདག་ཅག་དཔོན་སློབ་འཁོར་དང་བཅས་པའམ། ཞེས་པ་ནས། ཆོ་ག་ལྷག་
ཆད་ཀྱི་ཉེས་པ་ཐམས་ཅད་ཤཱནྟི་ཀུ་རུ་སཱཧཱ། ཞེས་མར་ཁུ་དགང་བླུགས་གསུམ་མམ་བདུན་ཕུལ་ནས་གསོལ་བ་བཏབ་པས་འཕྲིན་ལས་མཛད་པར་ཞལ་གྱིས་བཞེས་པར་བསམ་མོ། །དེ་ནས་ཡམ་ཤིང་ལ་སོགས་པ་རྣམས་འབུལ་པའི་
རིམ་པ་མེ་ལྷའི་སྐབས་ཇི་ལྟ་བ་བཞིན་ལ། འབུལ་བའི་ཚུལ་ནི། གཙོ་བོ་ཡབ་ཡུམ་ལ། ཨོཾ་མ་ཎི་པདྨེ་ཧཱུཾ་དཧུ་མ་གཡེ་ཧ་རི་ནི་ས་ར་ཙ་ཧྲཱི་ཡ་ཨོཾ་བོ་དཧི་བྲྀཀྵཱ་ཡ་བདག་ཅག་སོགས་དང། འཁོར་རྣམས་ལ་ཡང་འདིར་སྔགས་ཟུར་དུ་མ་བྱུང་
བས། སྔར་བཤད་པ་ལྟར་རང་རིགས་ཀྱི་ས་བོན་དང་འབྲུ་གསུམ་སྤེལ་བའི་མཐར། ཨོཾ་བོ་དཧི་བྲྀཀྵའ་ཡ་བདག་ཅག་སོགས་སྦྱར་ཏེ་དབུལ་བར་བྱའོ། །བསྲེག་རྫས་འབུལ་བའི་གྲངས་ཀྱང། ཤཱནྟི་པས། བསྲེག་བླུགས་གཅིག་གམ་
གསུམ་མམ་བདུན་ནམ་ཉེར་གཅིག་གམ། བརྒྱ་སྟོང་ལ་སོགས་པ་དབུལ་བར་གསུངས་པས་གྲངས་ལ་ངེས་པ་མེད། དེ་ཡང་བསྲེག་རྫས་ཀྱི་གཙོ་བོ་ཡམ་ཤིང་དང། མར་ཁུ་འབུལ་ཐེབས་རེ་དང་སྔགས་རེ་སྦྱར་བ་སྦྱིན་སྲེག་རེའི་གྲངས་

[010B] བླུགས་གཟར་རེ་ལ་མང་པོར་འདྲན་པའི་ལྷ་ལ་བསླུ་བའི་བསམ་པ་ནམ་ཡང་མི་བྱའོ། །ཡམ་ཤིང་དང་མར་གཙོ་བོ་ཡིན་པས་མང་བ་དང། གཞན་རྣམས་དེ་ལས་ཉུང་བ་དང། སྡིག་པ་ཞི་བ་སོགས་གང་དོན་དུ་གཉེར་བ་
དེའི་རྫས་མང་བ་དབུལ་བ་སོགས་ཤེས་པར་བྱ་ཞིང། གཙོ་བོ་ཡབ་ཡུམ་ལ་འབུལ་བའི་ཚེ། ཡམ་ཤིང་ལ་སོགས་པ་རྣམས་ལ་གཙོ་བོའི་སྔགས་ལ་རྫས་སྔགས་སྤེལ་ཚིག་དང་བཅས་པ་བཏགས་པའམ། དེ་མ་གྲུབ་ན་གཙོ་བོའི་སྔགས་
རྐྱང་པ་ལ་སྤེལ་ཚིག་བཏགས་ལ་དབུལ། སྤེལ་ཚིག་རེ་རེ་ནས་སྦྱར་མ་ནུས་ན་བདུན་བདུན་གྱི་མཐར་དང། དེ་ཡང་མ་གྲུབ་ན་ཐོག་མཐའ་གཉིས་སུ་བཏགས་ལ་བརྒྱ་རྩ་ལ་སོགས་པ་དབུལ་བར་བྱའོ། །འཁོར་རྣམས་ལ་རང་རང་གི་སྔགས་
ལ་སྤེལ་ཚིག་བཏགས་པས་གསུམ་མམ་བདུན་ལ་སོགས་པ་ཅི་འབྱོར་པ་དབུལ་ལོ། །དེ་ལྟར་བསྲེག་རྫས་རྣམས་ཕུལ་ནས། ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་སྦྱན་མ་ལ་སོགས་པ་རྣམས་ཀྱིས་བདུད་རྩི་དཀར་པོས་
གང་བའི་བུམ་པ་དཀར་པོ་བཟུངས་ནས། བདག་ཅག་འཁོར་དང་བཅས་པའམ། སྦྱིན་པའི་བདག་པོ་འཁོར་དང་བཅས་པ་ཟླ་བའི་དཀྱིལ་འཁོར་ལ་གནས་པ་ལ་ཁྲུས་བྱས་པས་སྡིག་སྒྲིབ་ནད་གདོན་ལ་སོགས་པ་བར་དུ་གཅོད་པ་ཐམས་
ཅད་སྦྱངས་ནས། ལུས་ཤེལ་གོང་ལྟར་དག་པར་གྱུར། ཅེས་བརྗོད་ཅིང་བསམས་ལ། གཙོ་བོའི་སོགས་ཀྱིས་མར་དགང་བླུགས་གསུམ་མམ་བདུན་ལ་སོགས་པ་དབུལ། ཨོཾ་ཨཱཧྲཱི་པྲ་ཝཱ་ར་སད་ཀཱ་རཾ་ཨརྒྷཾ་སོགས་ཀྱིས་མཆོད་

[011A]༄༅། །ཡོན་བསང་གཏོར་ཞལ་བསིལ་གསུམ་དབུལ། སྲབ་འཇམ་ཡང་བ་ལྷ་ཡི་གོས། །དཀྱིལ་འཁོར་ལྷ་ཡི་སྐུ་ཉིད་ལ། །མི་ཕྱེད་དད་པས་བདག་འབུལ་ན། །བདག་ཀྱང་རྡོ་རྗེའི་སྐུ་ཐོབ་ཤོག་ཨོཾ་བཛྲ་ཝཱ་ས་སྤྱ་སཱཧཱ་
ཞེས་པས་ན་བཟའ་དང། ཨོཾ་བཛྲ་ཏམྦུ་ལ་སཱཧཱ། ཞེས་པས་སོ་རྩི་དབུལ། དེ་ནས་ཉེར་སྤྱོད་འདོད་ཡོན་ཚིགས་བཅད་དང་བཅས་པས་དབུལ། གཙོ་འཁོར་ཐམས་ཅད་ལ་ཐུན་མོང་དུ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་རི་
ཝཱ་ར་ཨོཾ་ཨཱཧཱུཾ་གིས་ནང་མཆོད་དབུལ། གོང་ལྟར་བསྟོད་པས་བསྟོད་དེ། ཕྱག་བྱས་ནས། ཨོཾ་ཨཱཧྲཱི་པྲ་ཝཱ་ར་སད་ཀཱ་རཾ་ཨརྒྷཾ་པྲ་ཏཱི་ཙྪ་ཧཱུཾ་སཱཧཱ། ཞེས་མཆོད་ཡོན་དབུལ། དེ་ནས། ལྷག་ཆད་ཀྱི་ཉེས་བཞི་བའི་དོན་དུ་མེ་ཏོག་དང་བཅས་
ཐལ་མོ་སྙིང་ཁར་སྦྱར་ཏེ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་འགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །མ་རྙེད་ཡོངས་སུ་མ་ཤེས་དང། །གང་ཡང་ནུས་
པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་གཙོ་བོས་བཟོང་མཛད་རིགས། ཞེས་བཟོད་པར་གསོལ་ནས། སྨོན་ལམ་བཏབ་པ་ནི། ཐལ་མོ་སྦྱར་ཏེ། ན་མོ་རྣལ་འབྱོར་གྱི་དབང་ཕྱུག་དཔོན་སློབ་འཁོར་དང་བཅས་པ་རྣམས་
ཀྱི་སྡང་བར་བྱེད་པའི་དགྲ་བར་དུ་གཅོད་པའི་བགེགས། ཐར་པ་དང་ཐམས་ཅད་མཁྱེན་པའི་བར་དུ་གཅོད་པ་ཐམས་ཅད་བདག་གི་དགང་བླུགས་ཀྱི་མཆོད་པ་རྒྱ་ཚན་པོ་འདི་ལ་བརྟེན་ནས་ཞི་བ་དམ་པར་མཛད་དུ་གསོལ། ཞེས་པའི་སྨོན་ལན་

[011B] དེ་ལྟར་སྨོན་ལམ་བཏབ་ནས་ལྷག་ཆད་ཀྱི་ཉེས་པ་ཞི་བའི་སེམས་ཀྱིས། ཨོཾ་བཛྲ་སྟྭ་ཨཱཞེས་མང་དུ་བརྗོད་ནས་རྡོ་རྗེ་སེམས་དཔའི་ཡིག་བརྒྱ་བཟླས་ཏེ། ཨོཾ་ཁྱེད་ཀྱིས་སེམས་ཅན་དོན་ཀུན་
མཛད། །རྗེས་སུ་མཐུན་པའི་དངོས་གྲུབ་སྩལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །བཛྲ་མུཿ་སྒྲུབ་མཆོད་དང་འབྲེལ་ན། ལྷ་རྣམས་མེ་ལྷའི་ཐུགས་ཀ་ནས་གཤེགས་ཏེ་དཀྱིལ་
འཁོར་གྱི་ལྷ་སོ་སོ་དང་དབྱེར་མེད་དུ་གྱུར། སློབ་དཔོན་གྱིས་མེ་ཏོག་སློབ་མའི་ལག་ཏུ་གཏད། དེས་ཀྱང་ཕྱག་ཕུལ་ནས་སྤོས་འཛིན་པ་དང་བཅས་པས་བླངས་ཏེ། དཀྱིལ་འཁོར་གྱི་ཤར་སྒོར་ཁྱེར་ནས། རྡུལ་ཚོན་ཡིན་ན་དཀྱིལ་འཁོར་
གྱི་དབུས་སུ་མེ་ཏོག་ཕྱར་བཙམ་དང། རས་བྲིས་ཡིན་ན་དཀྱིལ་འཁོར་ལ་མེ་ཏོག་དོར་ནས། ལྷ་རྣམས་རང་རང་གི་དཀྱིལ་འཁོར་དུ་སྤྱན་དྲངས་པར་བསམ། སྒྲུབ་མཆོད་དང་མ་འབྲེལ་ན། ཡེ་ཤེས་པ་རྣམས་རང་བཞིན་གྱི་གནས་སུ་
གཤེགས། དམ་ཚིག་པ་རྣམས་བདག་ཉིད་ལ་ཐིམས་པར་གྱུར། ཅེས་བརྗོད། དེ་ནས་འཇིག་རྟེན་པའི་མེ་ལྷ་ལ། ཨོཾ་ཨགྣ་ཡེ་ཞེས་པ་ནས། བཱཧཱ་ནཱ་ཡ་བུཁྤཾ། ཞེས་པ་ནས། ཤཔྟའི་བར་གྱིས་ཉེར་སྤྱོད་རོལ་མོ་དང་བཅས་པ་དང་
ཨོཾ་ཨཱཧཱུཾ་བཏགས་ལ་ནང་མཆོད་དབུལ། དེ་ནས་ཞལ་བསིལ་སོ་རྩི་གོས་གསར་པ་རྣམས་ཕུལ། བསྲེག་རྫས་ལྷག་མ་རྣམས་ཀྱང་སྔར་བཞིན་ཕུལ་ཏེ། དྲིལ་སྟབས་དང་བཅས་པས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས་

[012A]༄༅། །ཞེས་སོགས་ཀྱིས་བསྟོད་ཅིང། ཞལ་བསིལ་དང་བསང་གཏོར་ཕུལ། མེ་ལྷའི་སྔགས་ལ། པུཥྤཾ་སོགས་སྦྱར་བའི་ཉེར་སྦྱོད་རོལ་མོ་དང་བཅས་པས་ཀྱང་མཆོད། གཏོར་མ་ནང་མཆོད་ལྟར་བྱིན་གྱིས་བརླབས་ཏེ་
ཨོཾ་ཨགྣ་ཡེ། ཞེས་པ་ནས། བཱ་ཧཱ་ནཱ་ཡ་ཨ་ཀཱ་རོ་མུ་ཁཾ་སརྦ་དྷ་རྨཱ་ཎཱཾ་ཨ་དྱ་ནུ་ཏྤནྣ་ཏཱ་ཏ་ཨོཾ་ཨཱཧཱུཾ་ཕཊ་སཱ་ཧཱ། ཞེས་པ་གསུམ་གྱིས་གཏོར་མ་དབུལ། མེ་ལྷའི་སྔགས་ལ་པུཥྤཾ་སོགས་སྦྱར་བའི་ཉེར་སྤྱོད་རོལ་མོ་དང་བཅས་པས་མཆོད། དེ་
ནས་དྲིལ་སྟབས་དང་བཅས་པས། མེ་སྟེ་བསྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱིས་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་བསྟོད་དེ་ཕྱག་ཀྱང་འཚལ། །མཆོད་སྦྱིན་གཏོར་མ་འདི་སྣོམས་ལ། །རྣལ་འབྱོར་
བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་འགྲུབ་ཅིང། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་
གྱིས་བདག་ལ་སྲུངས། །དངོས་གྲུབ་ཀུན་གྱིས་སྟོངས་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་
རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤེག་ཅེས་འཕྲིན་ལས་བཅོལ། །ཨོཾ་ཨཱཧྲཱིཔྲ་ཝཱ་ར་སད་ཀཱ་རམ་ཨརྒྷཾ་པྲ་ཏཱ་ཙྪི་ཧཱུཾ་སཱཧཱ་

[012B] ཞེས་པ་ནས། དེ་ཀུན་ཁྱེད་ཀྱིས་བཟོད་མཛད་རིགས། །ཨོཾ་བཛྲ་སཏ་ཨཱ་རང་གི་དོན་དང་གཞན་གྱི་དོན། །སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཅིང། །བདག་གི་
དངོས་གྲུབ་ཐམས་ཅད་སྒྲུབས། །ཨོཾ་ཨཱབཛྲ་མུཿ་མེ་ལྷ་ཡེ་ཤེས་པ་རང་གནས་སུ་གཤེགས། དམ་ཚིག་པ་མེ་འབར་བའི་རྣམ་པར་གྱུར། དེ་ནས་བསྔོ་བ་ཤིས་བརྗོད་སོགས་ཇི་ལྟར་རིགས་པ་བྱའོ། །ཞི་བའི་ལག་ལེན་གྱི་ཆོ་གའོ།།
   ༈    ས་གཞི་སེར་པོའམ་སེར་པོར་བྱས་པ་ལ། བརྐོས་པའམ་བསླངས་པའི་ཐབ་གང་བྱེད་ཀྱང་དབྱིབས་གྲུ་བཞི་པ། རྒྱར་ཁྲུ་དོ་དང་ཟབས་སུ་ཁྲུ་གང། སྟེང་ནས་མུ་རང་
སོར་བརྒྱད། དེ་ནས་རྒྱ་དཔངས་སོར་བརྒྱད་པའི་ཁ་ཁྱེར་ལ་རིན་པོ་ཆེའི་འཕྲེང་བ། ཐབ་ཀྱི་རྒྱ་ཚད་ཀྱི་བཅུ་གཉིས་ཆ་དོར་བའི་སྟེགས་བུ་གྲུ་བཞི་པའི་གྲྭ་བཞིར་ཟླ་ཕྱེད་རྡོ་རྗེས་མཚན་པ། ཐབ་ཀྱི་དབུས་སུ་འཁོར་ལོ་སེར་པོ་རྩིབས་བརྒྱད་པའི་ལྟེ་
བར་རིན་པོ་ཆེ་ཆ་དགུ་པ། དཔངས་སོར་དྲུག་པ། རྩིབས་བརྒྱད་ལ་ཡང་རིན་པོ་ཆེས་མཚན་པ་བྱས་པས་རུང་སྟེ། འཕྲིན་ལས་འཕྲེང་བ་ལས། རྒྱས་པ་སེར་པོ་གྲུ་བཞི་ལ། །རྩིབས་བརྒྱད་རིན་ཆེན་དགུ་དག་བྲི། ཞེས་གསུངས། ཐབ་
ཁུང་ལས་སེར་པོ་དང་ཕྱི་རོལ་ཏུ་པའི་ལྕི་བས་བྱུག་ཅིང། གཉིས་ཀ་ལ་བདུད་རྩི་སེར་པོ་དང་ལྡན་པའི་དྲི་སེར་པོས་བྱུགས་ལ་མེ་ཏོག་གསིལ་མ་གཅལ་དུ་དགྲམ། མཆོད་རྫས་ནི་གསེར་གྱི་སྣོད་དུ་ཏིལ་དང། ཞོ་དང། མེ་ཏོག་སེར་པོ་དང་

[013A]༄༅། །དྲི་སེར་པོའི་ཆུ་ལ་སོགས་པའོ། །བསྲེག་རྫས་ཁྱད་པར་བ་ནི། ཡམ་ཤིང་གི་རྒྱུ་འོ་མ་ཅན་གྱི་ཤིང་གི་དབུས་ཀྱི་ཆ་ལས་བྱུང་བ་སྲིད་དུ་ཁྲུ་གང། སྦོམས་སུ་ཚང་པའི་ཆད། བདུད་རྩི་དང་བཅས་པའི་དྲི་སེར་པོའི་
ཆུས་དྲན་པ། ཞོ་དང་འོ་མ་དང་མར་དུ་བསྙུགས་པ་མངར་གསུམ་གྱིས་སྦགས་པའོ། །བསྲེག་རྫས་ཁྱད་པར་བ་གཞན་ཡང། འབྲས་ཆན་ཞོ་དང་བསྲེས་པ་ལ་མངར་གསུམ་གྱིས་སྦགས་པའི་ཟས་མཆོག་དང། ཞོ་དང་སྦྲང་
རྩི་དང་ཏིལ་ནག་དང་ཞོ་ཟན་དང་ཞུན་མར་དང་བཅས་པའི་འབྲས་དང། པདྨ་གེ་སར་དང། ནཱ་ག་གེ་སར་དང་འབྲུ་རྣམས་སོ། །མེ་ནི་རྒྱལ་པོའམ། རྒྱལ་རིགས་ཀྱི་ཁྱིམ་ནས་བྱུང་པའམ། ནགས་མེས་ཚིག་པ་དང། ནོར་བུ་ལས་བྱུང་
བ་དང། དགེ་འདུན་གྱི་ཚང་མང་ལས་བྱུང་བའོ། །ཀུ་ཤ་རྣམས་རྩེ་མོ་བྱང་དུ་བསྟན་ལ་དགོད། ལག་པ་གཉིས་ཁུ་ཚུར་བཅང་པའི་མཐེབ་མཛུབ་རྩེ་སྦྱར་བ་རིན་པོ་ཆེའི་ཕྱག་རྒྱས་དགང་བླུགས་བཟུངས། སྟན་བདེ་བ་ལ་ཁ་བྱང་དུ་
ཕྱོགས་ཏེ་རྐང་པ་དྲང་པོར་བརྐྱངས་པ་བཟང་པོའི་འདུག་སྟེངས་ཀྱིས་འཁོད་དེ། ཐབ་བསངས་སྦྱངས། སྟོང་པ་ཉིད་དུ་གྱུར། སྟོང་པའི་ངང་ལས། ཨེ་ལས། ཞེས་པ་ནས། དེའི་སྟེང་དུ་བྷྲཱུཾ་སེར་པོ་ཞུ་བ་ལས་བྱུང་བའི་ཡེ་ཤེས་ཀྱི་
ཐབ་ཁ་དོག་སེར་ཞིང་དབྱིབས་གྲུ་བཞི་པ། མུ་རན་ཁ་ཁྱེད་དང་བཅས་པའི་ཁ་ཁྱེར་ལ་རིན་པོ་ཆེའི་འཕྲེང་བས་བསྐོར་བ། ཞེས་དང། མེ་ལྷ་སེར་པོ་དང། འཇིག་རྟེན་ལས་འདས་པའི་ལྷ་རྣམས་ཀྱང་འོད་ཟེར་སེར་པོ་འཕྲོ་བ། སྤེལ་ཚིག་

[013B] བདག་ཅག་དཔོན་སློབ་འཁོར་དང་བཅས་པའམ། སྦྱིན་པའི་བདག་པོ་འཁོར་དང་བཅས་པ་ཐམས་ཅད་ཀྱི་ཚེ་དང་བསྡོད་ནམས་དཔལ་འབྱོར་ཕུན་སུམ་ཚོགས་པ་ཐམས་ཅད་དང། བསླབ་པ་གསུམ་སོགས་ལེགས་ཚོགས་བསྟན་པའི་
བྱ་བ་ཐམས་ཅད་པུཥྚིཾ་ཀུ་རུ་ཨོཾ། ཞེས་དང། ཆོ་ག་ལྷག་མ་ཕལ་ཆེར་ནི་སྔར་བརྗོད་པ་ཇི་ལྟ་བ་བཞིན་ལ། འདས་པའི་ལྷ་མཆོད་པའི་མཐར། ལྷ་རྣམས་ཀྱིས་ཐུགས་ཀ་ནས་སྤྲོས་པའི་སངས་རྒྱས་སྤྱན་མ་ལ་སོགས་པ་རྣམས་ཀྱིས་བདུད་རྩི་
སེར་པོ་དང་རིན་པོ་ཆེ་དུ་མས་གང་བའི་བུམ་པ་ཞེས་པ་ནས། ཟླ་བ་སེར་པོའི་དཀྱིལ་འཁོར་ལ་གནས་པ་ལ་དབང་བསྐུར་བས་ལུས་གང། དབང་ཐང་དང་ཤེས་རབ་ལ་སོགས་པའི་ཡོན་ཏན་ཐམས་ཅད་རྒྱས་ཏེ་བུམ་པ་ནས་རིན་པོ་ཆེའི་ཆར་
བབས་པས་བང་མཛོད་རྣམས་ཀྱང་གང་བར་གྱུར། ཅེས་བརྗོད། གྲུབ་ཆེན་གྱིས་མཛད་པའི་སྨོན་ལམ་དང་ནི། ན་མོ་རྣལ་འབྱོར་གྱི་དབང་ཕྱུག་བདག་ཅག་དབོན་གཡོག་འཁོར་དང་བཅས་པ་རྣམས་ཀྱི་འཁར་རྗེ་དང། ཟ་ཐང་དབང་ཐང་ལོངས་
སྤྱོད་བུ་ནོར་རིགས་རྒྱུད་གོས་བཟང་ལོངས་སྤྱོད་ཐམས་ཅད་དགང་བླུགས་ཀྱི་མཆོད་པ་རྒྱ་ཆེན་པོ་འདི་ལ་བརྟེན་ནས་དར་ཞིང་རྒྱས་པར་གྱུར་ཅིག་ཅེས་པའོ། །གཞན་ཡང་ཆོ་ག་སོ་སོའི་གོ་དོན་དང་རྒྱུ་མཚན། བགེགས་བརྟག་ཐབས་
བསྲེག་རྫས་སོ་སོའི་བྱེད་ལས་སོགས་སྦྱིན་བསྲེག་གི་ཆོ་ག་དངོས་གྲུབ་རྒྱ་མཚོ་ལས་ཤེས་པར་བྱའོ། ཞེས་ཐུགས་རྗེ་ཆེན་པོ་གསང་སྒྲུབ་ལྷ་དགུའི་ཞི་རྒྱས་ཀྱི་སྦྱིན་བསྲེག་ཇི་ལྟར་བྱ་བའི་ཆོ་ག་འདི་ཡང་དཔོན་ཨེར་ཏེ་ནི་སྦོ་ཤོག་ཐུས་བསྐུལ་

[014A]༄༅། །པ་ལྟར་ཤཱཀྱའི་བཙུན་པ་བློ་བཟང་ཡེ་ཤེས་ཀྱིས་གྲུབ་ཆེན་ཉིད་ཀྱིས་མཛད་པའི་སྦྱིན་སྲེག་གི་ཆོ་ག་འཕྲིན་ལས་འཕྲེང་བ་དང་རྗེ་ཡབ་སྲས་རྣམས་ཀྱི་གསུང་ལ་བརྟགས་ནས་བགྱིས་པ་དག་ལགས་འཕེལ།། པ་རི་པྲྀཙྪ།།

[014B][BLANK PAGE]



﻿
[001A]༄༅། །ཐུགས་རྗེ་ཆེན་པོ་རྒྱལ་བ་རྒྱ་མཚོ་ལྷ་དགུའི་དཀྱིལ་འཁོར་གྱི་ཆོ་ག་བཞུགས།།

[001B] །བླ་མ་དང་ཐུགས་རྗེ་ཆེན་པོའི་ལྷ་ཚོགས་ལ་ཕྱག་འཚལ་ལོ། །འདིར་གྲུབ་བའི་དབང་ཕྱུག་མི་ཏྲ་ཛོ་ཀིའི་ཐུགས་དམ་བརྒྱ་རྩའི་ནང་ཚན་ཐུགས་རྗེ་ཆེན་པོ་རྒྱལ་བ་རྒྱ་མཚོའི་དཀྱིལ་འཁོར་
དུ་དབང་བསྐུར་བའི་ཆོ་ག་ལ་གསུམ། སའི་ཆོ་ག་སྟ་གོན་གྱི་ཆོ་ག་དངོས་གཞིའི་ཆོ་གའོ། །དང་པོ་ལས་བརྟག་པ། ས་བསླང་བ། ས་སྦྱང་བ། ས་བཟུང་བ། བསྲུང་ཞིང་བྱིན་གྱིས་བརླབ་པ་དང་ལྔ་
ལས། དང་པོ་ནི། གྲོང་ལ་སོགས་པའི་ཕྱི་རོལ་ཏུ་བྱེད་ན་དབང་ལྡན་གྱི་ཆར་བྱ་བ་དང། དེ་དག་གི་ནང་དུ་བྱེད་ན་ཡིད་གང་དགའ་བར་བྱ་བར་གསུངས་པས་བརྟག་མི་དགོས། གཉིས་པ་ནི། ས་དེ་ཉིད་གང་
དབང་བའི་བདག་པོ་ལ་གནང་བ་གསོལ་ནས་དྲི་བཟང་པོ་དང་བའི་རྣམ་ལྔས་བྱུགས། མེ་ཏོག་གི་ཚོམ་བུ་ལྷ་གྲངས་དང་མཉམ་པ་བཀོད། དཀྱིལ་འཁོར་པའི་ལྷ་དང་ཞིང་སྐྱོང་ལ་དབུལ་རྒྱུའི་མཆོད་པ་ཆུ་

[002A]༄༅། །གཉིས་ཉེར་སྤྱོད་མཐར་གཏོར་མ་དང་བཅས་པ་དང། ནང་མཆོད་རྡོར་དྲིལ་སོགས་ཚང་བར་བཀོད། དེ་ནས། སྐད་ཅིག་གིས་རང་ཉིད་ཐུགས་རྗེ་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་
མུ་ཏིག་གི་འཕྲེང་བ་དང་ཨུདྤ་ལ་འཛིན་པ། ཞབས་གཡས་ཅུང་ཟད་བརྐྱངས་པས་བཞུགས་པ་ལ། ཡུམ་གསང་བ་ཡེ་ཤེས་ཀྱི་མཁའ་འགྲོ་མ་དམར་མོ་ཌཱ་མ་རུ་དང་ཐོད་ཁྲག་འཛིན་པས་འཁྱུད་པར་གྱུར་པར་བསམས་
དེ་ནས། ཡིད་ཀྱི་རོལ་པ་དྲི་མེད་ཟླ་འདྲས་བསྒྲུབས། ཞེས་པ་ནས། སེམས་ནི་བྱང་ཆུབ་དམ་པར་བསྐྱེད་པར་བགྱི། ཞེས་པའི་བར་གྱིས་སྐྱབས་འགྲོ་སེམས་བསྐྱེད་བྱ། ཨོཾ་བཛྲ་ཀྲོ་དྷ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུཾ་ཕཊ་ཀྱིས་
ཚོམ་བུ་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངག་ལས། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ། ཞེས་པ་ནས། གསུམ་གའང་གཡོན་པས་ཨུདྤ་ལ་འཛིན་པའོ། ཞེས་པའི་
བར་འོག་ནས་འབྱུང་བའི་ལྷ་སྟ་གོན་གྱི་སྐབས་ལྟར་བྱ། དེ་ནས་ནང་མཆོད་མཆོད་གཏོར་རྣམས་སྒྲུབ་ཐབས་ལྟར་བྱིན་གྱིས་བརླབས། ཨོཾ་སརྦ་ཏ་ཐཱ་ག་ཏ་ཨཱཡ་ལོ་ཀེ་ཤྭ་ར་མཎྜ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་

[002B] ཨརྒྷཾ་སོགས་ཀྱིས་མཆོད་ཅིང་ནང་མཆོད་དབུལ་ལ། རྡོ་རྗེ་ཁུ་ཚུར་གཉིས་ཀྱི་མཛུབ་མོ་བརྐྱངས། རྩེ་མོ་གཤིབས་ལ་འོག་ཏུ་ཕྱོགས་པ་སྤྱི་བོར་བཟུངས་ཤིང། ཧཱུཾ་བཛྲ་ཨུཏྟིཥྛ། བསྒོམས་པའི་དཀྱིལ་འཁོར་
ནམ་མཁའ་ལ་བཞུགས་པར་གྱུར། ཅེས་བརྗོད་ཅིང་ནམ་མཁར་བཏེག་ཞིང་སྐྱོང་གི་མཆོད་གཏོར་བྱིན་གྱིས་བརླབས། རང་གི་ཐུགས་ཀའི་ས་བོན་གྱི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཞིང་སྐྱོང་འཁོར་བཅས་སྤྱན་དྲངས། ཨོཾ་ཨ་ཀཱ་རོ་མུ་
ཁཾ་སརྦ་དྷརྨཱ་ཎཱཾ་ཨ་དྱཱ་ནུཏྤནྣ་ཏཱཏ། ཨོཾ་ཨཱ་ཧཱུཾ། གསུམ་གྱིས་གཏོར་མ་ཕུལ། ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། ཨོཾ་ཨཱཧཱུཾ་བཏགས་ལ་ནང་མཆོད་དབུལ། རྡོར་དྲིལ་ཐོགས་ཏེ། གང་དག་འདིར་གནས་ལྷ་དང་ཀླུ། །གནོད་སྦྱིན་
སྲིན་པོའམ་གཞན་དག་ལ། །ས་འདི་བདག་གིས་བསླང་བར་བགྱི། །དཀྱིལ་འཁོར་དོན་དུ་ཁྱེད་ཀྱིས་སྩོལ། །ལན་གསུམ་གྱིས་གསོལ་བ་བཏབ། ཞིང་སྐྱོང་འཁོར་བཅས་རང་གནས་སུ་གཤེགས་པར་གྱུར་པར་བསམ། འདིར་སྔགས་བཟླས་
ཏེ་རྨི་ལམ་བརྟག་པར་གསུངས་ཀྱང་དཀྱུས་གཅིག་ཏུ་བྱ་བར་བསམས་ནས་མ་བྲིས་སོ། །དེ་ནས་པུས་མོ་གཡས་པ་ས་ལ་བཙུགས་ཐལ་མོ་སྦྱར་ནས་ནམ་མཁར་བཞུགས་པའི་དཀྱིལ་འཁོར་པའི་ལྷ་ཚོགས་ལ་གསོལ་བ་འདེབས་པ་ནི། ཕྱོགས་བཅུ་ན་
བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་འཕགས་པ་ཐུགས་རྗེ་ཆེན་པོའི་དཀྱིལ་འཁོར་པའི་ལྷ་ཚོགས་རྣམས་བདག་ལ་དགོངས་སུ་གསོལ། བདག་གིས་འཕགས་པ་ཐུགས་རྗེ་ཆེན་པོའི་དཀྱིལ་འཁོར་གྱི་ཆོ་ག་བགྱིད་པ་ལ་

[003A]༄༅། །གེགས་མེད་པར་འགྲུབ་པར་མཛད་དུ་གསོལ། ཞེས་ལན་གསུམ་གྱིས་གསོལ་བ་བཏབ་པས། རིག་པ་འཛིན་པ་ཅི་དགའ་བར་གྱིས་ཤིག་ཅེས་གནང་བ་བྱིན་པར་གྱུར་པར་བསམ་ཞིང། ལས་ཐམས་ཅད་པ་བཟླས་པའི་ཡུངས་
ཀར་དང་ཆུ་དང་ཐལ་བ་ས་དེར་གཏོར་ལ་བསང་ངོ། །དེ་ནས་ཚོམ་བུ་རྙིང་པ་རྣམས་བསྡུས་དཀྱིལ་འཁོར་གྱི་དབུས་སུ་དྲིའི་ཐིག་ལེ་དང་ཚོམ་བུ་གཅིག་བཀོད། ཆུ་གཉིས་ཉེར་སྤྱོད་དང་བཅས་པ་བཤམས་ནས། དེར་སྐྱིལ་ཀྲུང་བཅས་ཏེ། དཀྱིལ་འཁོར་
གྱི་དབུས་སུ་བཾ་ལས་བྱུང་བའི་སའི་ལྷ་མོ་སེར་མོ་དགའ་བ་དང་ལྡན་པའི་ཐུགས་ཅན། ཞི་བ་ན་བཟའ་དཀར་པོ་བསྣམས་པ། སྣ་ཚོགས་པའི་རྒྱན་ཅན། ཞལ་གཅིག་ཕྱག་གཉིས་ཀྱིས་གཡས་མི་འཇིགས་པའི་ཕྱག་རྒྱ་དང། གཡོན་གསེར་གྱི་བུམ་
པ་བསྣམས་པ། བདག་ཉིད་ཀྱི་ལག་པ་གཡས་པའི་མཐིལ་དུ་ཟླ་བའི་སྟེང་དུ་ཧཱུཾ་ཧཱུཾ་ཧཱུཾ། རྡོ་རྗེ་དང་བཅས་པའི་སོར་མོའི་རྩེ་མོས་ལ་བསྣུན་པའི་སྒྲ་དང་ཧཱུཾ་གི་འོད་ཟེར་གྱིས་བསྐུལ་བས་ས་གཡོས་པའི་གསེབ་ནས་སའི་ལྷ་མོ་ཡེ་ཤེས་པ་འཐོན་ཞིང་སྦྱན་དྲངས་
ཛཧཱུཾ་བཾ་ཧོདམ་ཚིག་པ་དང་གཉིས་སུ་མེད་པར་གྱུར། ཅེས་བརྗོད་དེ་མཆོད་པ་རྣམས་བྱིན་གྱིས་བརླབས། ཨོཾ་པྲྀ་ཐི་ཝཱི་དེ་ཝཱས་པ་རི་ཝཱ་ར་ཨརྒྷཾ་སོགས་ཀྱིས་མཆོད། ཨོཾ་ཨཱཧཱུཾ་བཏགས་ལ་ནང་མཆོད་དབུལ། དེ་ནས་སྤོས་དང་རྡོར་དྲིལ་འཛིན་པས། ཨོཾ་
ཚུར་སྤྱོན་ཚུར་སྤྱོན་ས་ཡི་ནི། །ལྷ་མོ་ཆེན་མོ་འཇིག་རྟེན་ཡུམ། །རིན་ཆེན་ཀུན་གྱིས་རབ་གང་མ། །བཟང་པོའི་རྒྱན་གྱིས་རྣམ་བརྒྱན་མ། །དོ་ཤལ་རྐང་གདུབ་སྒྲ་ལྡན་མ། །རྡོ་རྗེ་སེམས་དཔའ་རབ་མཆོད་མ། །མཆོད་ཡོན་འདི་ནི་བཞེས་ནས་ནི། །

[003B] །ཧྲཱིཧཱི་ཧཱི་ཧཱི་ཧཱི་ཧཾ་སཱཧཱ། ལན་གསུམ་གྱིས་གསོལ་བ་བཏབ་པས། རིག་པ་འཛིན་པ་ཅི་དགའ་བར་དཀྱིལ་འཁོར་གྱི་ལས་གྱིས་ཤིག་ཅེས་གནང་བ་བྱིན་ནས་ནམ་མཁར་བཞུགས་པར་གྱུར། གསུམ་པ་ནི་
བརྐོས་པས་སྦྱང་བ་གྲོང་ལ་སོགས་པའི་ཕྱི་རོལ་ཏུ་བྱ་བ་ལ་གསུངས་པས་མ་བྲིས། ཡུངས་ཀར་དང་དྲིའི་ཆུ་དང་ཐལ་བ་ལ་འཁྱིལ་པའི་སྔགས་བཟླས་ཏེ་དཀྱིལ་འཁོར་གྱི་ས་ལ་གཏོར་ཞིང། དེ་བཟླས་པའི་བ་བྱུང་ལྔ་དང་དྲིའི་ཆུས་ཀྱང་གཏོར་རོ། །དེ་ནས་
རྡོ་རྗེ་དཀྱིལ་ཀྲུང་བཅས། ལག་པ་ས་གནོན་བྱས་པའི་སོར་མོ་ས་ལ་རེག་ནས། ཨོཾ་བྷཱུ་ཁཾ། ས་གཞི་ནམ་མཁའི་རང་བཞིན་སྟོང་པ་ཉིད་དུ་གྱུར། ཧཱུཾ་ལཾ་ཧཱུཾ། ས་གཞི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར། ཨོཾ་མེ་དི་ནི་བཛྲི་བྷཱ་ཝ་བཛྲ་བནྡྷ་ཧཱུཾ། ས་
གཞི་རྡོ་རྗེའི་རང་བཞིན་དུ་བཅིང་ཏེ་བརྟན་པར་བྱས། ཨོཾ་ཧ་ན་ཧ་ན་བཛྲ་ཀྲོ་དྷ་ཧཱུཾ་ཕཊ། རྡོ་རྗེ་ཁྲོ་བོས་བགེགས་རྣམས་བཅོམས། ཨོཾ་ཨཱཧཱུཾ་ཤོ་དྷ་ཡ་ཤོ་དྷ་ཡ་རཀྵ་རཀྵ་ཧཱུཾ་ཧཱུཾ་ཕཊ། རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱངས་ཤིང་བསྲུངས་པར་
གྱུར། དེ་ནས་དཀྱིལ་འཁོར་གྱི་དབུས་སུ་ཚོམ་བུ་གཅིག་ཆུ་གཉིས་ཉེར་སྤྱོད་གཏོར་མ་དང་བཅས་པ་བཀོད་ནས་མཆོད་གཏོར་བྱིན་གྱིས་བརླབས། པད་ཀོར་བྱ་ཞིང། ནམ་མཁར་གནས་པའི་སའི་ལྷ་མོ་མདུན་དུ་གནས་པར་གྱུར་པ་ལ་ཨ་ཀཱ་རོས་
གཏོར་མ་ཕུལ། སྡར་ལྟར་ཕྱི་ནང་གིས་མཆོད་ཅིང་གསོལ་བ་བཏབ་པས། རིག་པ་འཛིན་པ་ཅི་དགའ་བར་དཀྱིལ་འཁོར་གྱི་ལས་གྱིས་ཤིག་ཅེས་གནང་བ་བྱིན་ནས་དེ་ཉིད་དུ་ཐིམས་པར་གྱུར། ལག་པ་པད་ཀོར་བྱ་ཞིང་ཨོཾ་ཨཱཧཱུཾ་དང་ཡི་གེ་བརྒྱ་པ་

[004A]༄༅། །བརྗོད་པས་ས་གཞི་བཀྲག་མདངས་དང་ལྡན་པར་བསམ་མོ། །དེ་ནས། སྣ་ཚོགས་པའི་ཆོས་ཐམས་ཅད་སྟོང་པ་ཉིད་དུ་རོ་གཅིག་པར་གྱུར། ཅེས་བརྗོད་ཅིང་མོས་པ་བརྟན་པོ་བྱའོ། །བཞི་པ་ནི། མཆོད་པའི་ཆས་རྣམས་སྒྲུབ་
ཐབས་ལྟར་བཀོད། དཀྱིལ་འཁོར་གྱི་དབུས་སུ་མེ་ཏོག་གཅལ་དུ་བཀྲམ་པར་སློབ་དཔོན་དང་སྒོའི་སློབ་དཔོན་ཡོད་ན་ཕྱོགས་སོ་སོར་འཁོད། བདག་བསྐྱེད་མཆོད་བསྟོད་ཡན་རྫོགས་པར་བསྒོམས་ནས། ལག་པ་གཡས་རྡོ་རྗེ་དང་བཅས་
པའི་སྤོས་པོར་བཟུངས་ཏེ། བདག་ཉིད་ཀྱི་ལྕེ་ཧཱུཾ་ལས་སྐྱེས་པའི་རྡོ་རྗེར་གྱུར་པར་བསམ་ཞིང། མ་ལུས་ཕྱོགས་ན་བཞུགས་པ་ཡི། །སངས་རྒྱས་རྣམས་ནི་བདག་ལ་དགོངས། །བདག་ནི་རྡོ་རྗེ་ཆེ་གེ་ཡིས། །འདིར་ནི་དཀྱིལ་འཁོར་བྲི་བར་
བགྱི། །སངས་རྒྱས་ལ་སོགས་ཀུན་བྱོན་འཚལ། །དངོས་གྲུབ་འདིར་ནི་ཡང་དག་སྩོལ། ཞེས་ལན་གསུམ་གྱིས་སྙན་གསན་དབབ་ཅིང། ཕྱོགས་བཞིའི་སློབ་མས་མཆོད་པ་ཆུ་གཉིས་ཉེར་སྤྱོད་དང་བཅས་པ་བཤམས་བྱིན་གྱིས་བརླབས་ཏེ་
བཞི་གས་ཐུན་མོང་དུ་སློབ་དཔོན་ལ་དབུལ་ལོ། །དེ་ནས་བཞི་ག་འགྲེངས་ཏེ། བླ་མ་དང་གཙོ་བོ་ཐ་མི་དད་པར་མོས་ལ། ཤར་ནས་མཎྜལ་ཕུལ་ཏེ། རང་ཉིད་སྐད་ཅིག་གིས་རྡོ་རྗེ་མཁའ་འགྲོ་མ་ནག་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོང་
ཁྲག་འཛིན་པས་ནམ་མཁར་གནས་པའི་དེ་བཞིན་གཤེགས་པ་རྣམས་དང་ལྷན་ཅིག་ཏུ་གསོལ་བ་ནི། དེ་བཞིན་གཤེགས་པ་ཀུན་ཞི་བ། །དེ་བཞིན་གཤེགས་པ་ཀུན་གྱི་གནས། །ཆོས་ཀུན་བདག་མེད་པ་ཡི་མཆོག་དཀྱིལ་འཁོར་དམ་པ་

[004B] ཞེས་དང། ལྷོ་ནས་མཎྜལ་ཕུལ་ཏེ། རང་ཉིད་སྐད་ཅིག་གིས་རིན་ཆེན་མཁའ་འགྲོ་མ་སེར་མོ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པས། ནམ་མཁར་བཞུགས་པའི། ཞེས་པ་ནས། གསོལ་བ་ནི། མཚན་ཉིད་
ཐམས་ཅད་ཡང་དག་རྫོགས། །མཚན་ཉིད་མིན་པ་ཐམས་ཅད་སྤངས། །ཀུན་དུ་བཟང་པོ་སྐུ་ཡི་མཆོག་དཀྱིལ་འཁོར་དམ་པ་བཤད་དུ་གསོལ། །ནུབ་ནས་མཎྜལ་ཕུལ་ཏེ། རང་ཉིད་སྐད་ཅིག་གིས་པདྨ་མཁའ་འགྲོ་མ་དམར་མོ་ཞལ་གཅིག་ཕྱག་
གཉིས་ཀྱིས་གྲི་གུག་དང་ཐོད་ཁྲག་འཛིན་བས། ནམ་མཁར་ཞེས་པ་ནས། གསོལ་བ་ནི། ཞི་བའི་ཆོས་མཆོག་ལས་བྱུང་བ། །ཡེ་ཤེས་སྤྱོད་པ་རྣམ་སྤྱོད་མཛད། །ཀུན་ཏུ་བཟང་པོ་གསུང་གི་མཆོག་དཀྱིལ་འཁོར་དམ་པ་བཤད་དུ་གསོལ། །
བྱང་ནས་མཎྜལ་ཕུལ་ཏེ། རང་ཉིད་སྐད་ཅིག་གིས་ལས་ཀྱི་མཁའ་འགྲོ་མ་ལྗང་ཁུ་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོང་ཁྲག་འཛིན་པས། ནམ་མཁར། ཞེས་པ་ནས། གསོལ་བ་ནི། སེམས་ཅན་ཀུན་གྱི་སེམས་ཆེན་པོ། །རང་བཞིན་
དག་ཅིང་དྲི་མ་མེད། །ཀུན་བཟང་ཐུགས་མཆོག་ཁ་ལོ་བསྒྱུར། །དཀྱིལ་འཁོར་དམ་པ་བཤད་དུ་གསོལ། ཅེས་སོགས་གསོལ་འདེབས་འདི་རྣམས་ལ་སློབ་མ་བཞི་མེད་ན་གཅིག་གིས་ཕྱོགས་ཐམས་ཅད་དུ་སོང་ལ་བྱ། གཅིག་ཀྱང་མེད་ན་བསམ་
གཏན་གྱིས་བྱ་བ་མན་ངག་ཡིན་པར་གསུངས་སོ། །དེ་ནས་རྡོར་དྲིལ་འཛིན་པས་ཕྱག་རྒྱ་སྔར་ལྟར་བཅས་ལ། ཧཱུཾ་བཛྲ་ཨུཏྟིཥྛ། བསྒོམས་པའི་དཀྱིལ་འཁོར་ནམ་མཁའ་ལ་བཞུགས་པར་གྱུར། དེ་ནས་སྐྱིལ་ཀྲུང་བཤིག་ལ་ལངས་ཏེ། ཁ་ཤར་དུ་

[005A]༄༅། །ཕྱོགས་བས་མཉམ་པའི་རྐང་སྟབས་བྱས་ནས་ཐལ་མོ་སྤྱི་བོར་སྦྱར་ཏེ། ཨོཾ་པྲ་ན་མ་མི་སརྦ་ཏ་ཐཱ་ག་ཏཱ་ན། ཞེས་བས་དེ་བཞིན་གཤེགས་པ་ཐམས་ཅད་ལ་ཡིད་ཀྱིས་ཕྱག་བྱའོ། །དེ་ནས་རྔོར་དྲིལ་འཛིན་པས་ཧཱུཾ་མཛད་ཀྱི་ཕྱག་རྒྱ་སྙིང་
ཁར་བཅས་ཏེ། སེམས་ཅན་མ་རིག་པའི་མུན་པས་བསྒྲིབས་ཤིང་བདུད་ཀྱི་དབང་དུ་སོང་བ་རྣམས་ཀྱི་བདུད་བསལ་བའི་ཕྱིར་དུ་རང་ཉིད་གཙོ་བོ་ལས་བྱེ་བའི་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བ་སྐུ་མདོག་སྔོན་པོ་སྔོ་སེར་ལྗང་བའི་ཞལ་གསུམ་གདངས་
ཤིང་མཆེ་བ་གཙིགས་པ། ལྗགས་འདྲིལ་བ། ཞལ་རེ་རེ་ཞིང་སྨིན་མ་འཁྱོག་ཅིང་ཁྲོ་གཉེར་དང་བཅས་པ། སྤྱན་གསུམ་དམར་ཞིང་ཟླུམ་པ། འཁོར་ལོ་ལ་སོགས་པའི་ཕྱག་རྒྱ་དྲུག་དང་ལྡན་པ། དཔྲལ་པར་ཐོད་སྐམ་ལྔས་བརྒྱན་ཅིང་ཁྲག་འཛིག་པའི་
མགོ་འཕྲེང་མགུལ་པ་ལ་འཕྱང་བ། མགོ་བོ་དང་བཅས་པའི་སྐ་རགས་ཅན། སྟག་ལྤགས་ཀྱི་ན་བཟའ་འཕྱང་བ། མཐའ་ཡས་ནག་པོས་བཅིངས་པའི་དབུ་སྐྲ་ཁམ་བ་གྱེན་དུ་འབར་བ། འཇོག་པོ་ལ་སོགས་པ་ཀླུའི་རྒྱལ་པོ་བརྒྱད་ཀྱིས་བརྒྱན་པ། ཕྱག་
དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པའི་འཇིག་རྟེན་གསུམ་རྒྱལ་གྱི་ཕྱག་རྒྱས་རང་འོད་ཀྱི་ཤེས་རབ་མ་དང་སྙོམས་པར་འཇུག་པ། ལྷག་མ་གཡས་གཉིས་ལྕགས་ཀྱུ་དང་ཞགས་པ། གཡོན་གཉིས་ཐོད་པ་དང་ཁ་ཊྭཾ་ག་འཛིན་པ། གཡས་
བརྐྱངས་ཀྱིས་པདྨ་དང་ཉི་མ་ལ་གནས་པའི་འཇིགས་བྱེད་དང་དུས་མཚན་མནན་པ། རབ་ཏུ་ཁྲོས་པས་བསྐལ་པའི་མེ་ལྟར་འོད་ཟེར་གྱི་ཕུང་པོ་འབར་བ། འགྲོ་བ་མ་ལུས་བའི་བགེགས་ཐམས་ཅད་ཟ་བལྟ་བུ། ཧཱུཾ་གི་སྒྲ་དྲག་པོ་སྒྲོག་པའི་མིག་གཡས་

[005B] གཡོན་པ་ཊ་ལས་ཟླ་བ། མིག་འབྲས་ཧཱུཾ་ལས་དུས་མཐའི་མེ་ལྟར་འབར་བ་ལས་ཁྲོ་བོའི་རྡོ་རྗེ་ཕྱོགས་བཅུར་འཕྲོས་པས་བགེགས་ཐམས་ཅད་བཅོམ་པར་གྱུར། ང་ནི་རང་ཉིད་རྡོ་རྗེ་ཅན། །རྡོ་རྗེ་སེམས་དཔའ་རང་ཉིད་བ། །ང་ནི་
སངས་རྒྱས་རྒྱལ་པོ་ཆེ། །ང་ནི་སྟོབས་ཆེན་རྡོ་རྗེ་ཅན། །ང་ནི་རྣལ་འབྱོར་དབང་ཕྱུག་རྒྱལ། །ཕྱག་ན་རྡོ་རྗེ་བརྟན་པ་ང། །ང་ནི་བདག་པོ་རྡོ་རྗེ་ཆེ། །བྱིན་གྱིས་བརླབས་པ་མི་འདོར་རོ། །རྐང་མཐིལ་གཉིས་སུ་ཧཱུཾ་ཧཱུཾ་ལས་རྡོ་རྗེ་འབར་བ་རེ་རེ། ཞེས་བརྗོད་
ཅིང་འགྱིད་བ་དང་བཅས་བས་པད་ཀོར་བྱེད་ཅིང་རྡོ་རྗེ་གསོར་དྲིལ་བུ་དཀྲོལ་ཞིང་རྡོ་རྗེའི་རྐང་སྟབས་ཀྱིས་དབང་ལྡན་ཕྱོགས་སུ་ཕྱིན་ལ། དེ་ནས་བ་རྩམས་ཏེ་སློབ་མ་དང་ལྷན་ཅིག་གཡས་སྐོར་དུ་དཀྱིལ་འཁོར་གྱི་ས་གཞིར་རྡོ་རྗེའི་རྐང་སྟབས་ཀྱིས་གར་བྱེད་
ཅིང། དབང་ལྡན་ནས་ཁ་དཀྱིལ་འཁོར་ལ་ཕྱོགས་པས་སློབ་དཔོན་གྱིས་བགེགས་ལ་བཀའ་བསྒོ་བ་ནི། གང་སུ་དག་ལྷ་དང། ལྷ་མ་ཡིན་དང། གནོད་སྦྱིན་དང། སྲིན་པོ་དང། ཡི་དྭགས་དང། ཤ་ཟ་དང། རྗེད་བྱེད་དང། འབྱུང་པོ་དང་
མཁའ་འགྲོ་དང། མཁའ་འགྲོ་མ་དང། གྲིབ་གནོན་དང། རྒན་པོ་དང། རྒན་མོ་དང། གཡོག་དང། འཁོར་དང། ནམ་མཁའ་ལྡིང་དང། མི་འམ་ཅི་དང། རིག་སྔགས་གྲུབ་བ་ཁྱད་རྣམས་དེངས་ཤིག་སའི་ཕྱོགས་འདིར་བདག་རྡོ་རྗེ་སློབ་དཔོན་
ཆེ་གེ་མོ་ཞེས་བྱ་བས། སེམས་ཅན་ཐམས་ཅད་ཀྱིས་བླ་ན་མེད་པའི་ཡེ་ཤེས་ཐོབ་པར་བྱ་བའི་ཕྱིར་དང། སློབ་མའམ་ཡོན་བདག་ཆེ་གེ་མོ་ཞེས་བྱ་བ་མངོན་པར་རྫོགས་པར་བྱང་ཆུབ་བ་རྫོགས་པར་བྱ་བའི་དོན་དུ་འཕགས་པ་ཐུགས་རྗེ་ཆེན་པོའི་དཀྱིལ་

[006A]༄༅། །འཁོར་ཆེན་པོ་བྲི་བར་བྱའོ། །དེའི་ཕྱིར་རྡོ་རྗེ་འཆང་ཆེན་པོའི་བཀའ་འདི་ཐོས་ནས་མྱུར་དུ་དེངས་ཤིག་གང་དག་མི་འགྲོ་བ་དེ་དག་གི་མགོ་བོ་བདག་ཧཱུཾ་མཛད་ཀྱི་རྡོ་རྗེ་རབ་ཏུ་འབར་བ་གསལ་ཞིང་རབ་ཏུ་གསལ་བའི་ཡེ་ཤེས་ཀྱི་རྡོ་
རྗེ་ཆེན་པོ་འདིས་རྣམ་པ་བརྒྱར་དགས་པར་བྱའོ། ཞེས་པའམ། ཡང་ན་གསང་འདུས་ནས་བྱུང་བའི། །ལུས་ངག་སེམས་པ་གནས་པ་ཡི། །ཞེས་སོགས་ཀྱིས་བཀའ་བསྒོ་གང་རུང་ལན་གསུམ་བྱས་པའི་མཇུག་ཏུ། ཁྲོ་བོའི་ཚོགས་དཔག་ཏུ་
མེད་པ་སྤྲོས་པས་བགེགས་ཐམས་ཅད་བསྐྲད་པར་གྱུར་པར་བསམ། དཀྱིལ་འཁོར་གྱི་ས་གཞི་ཡང་དབང་ཆེན་གསེར་གྱི་ས་གཞི་ལ་ཐུག་གི་བར་དུ་ཧཱུཾ་ལས་བྱང་བའི་རྡོ་རྗེའི་རང་བཞིན་དུ་གྱུར། རྐང་མཐིལ་གཉིས་སུ་ཧཱུཾ་ཧཱུཾ་ལས་རྡོ་རྗེ་འབར་བ་རེ་
རེ། ཞེས་བརྗོད་ཅིང་འགྱིང་བ་དང་བཅས་པས་པད་ཀོར་བྱེད་ཅིང་ཧཱུཾ་གི་སྒྲ་བརྗོད་དེ་རྡོ་རྗེ་གསོར་དྲིལ་བུ་དཀྲོལ་ལ་རྡོ་རྗེའི་རྐང་སྟབས་ཀྱིས་དཀྱིལ་འཁོར་གྱི་ས་ལ་བསྐོར་བ་གསུམ་བྱའོ། །འདིར་བསྡུ་ན་འདིས་ཆོག་ལ། སྤྲོས་པ་ལ་དགའ་ན་རྐང་
སྟབས་ལ་སོགས་པའི་རྣམ་གཞག་རྒྱས་པར་རྡོ་རྗེ་འཆང་ཆེན་པོའི་ལམ་གྱི་རིམ་པར་གསུངས་པ་རྣམས་ཤེས་པར་བྱའོ། །ལྔ་པ་ནི། སེང་ལྡེང་རུས་པ་ལྕགས་གསུམ་གང་རུང་ལས་བྱས་པའི་ཕུར་པ་ཚད་ལྡན་ཡུངས་ཀར་དང་ཙནཱན་དམར་པོས་
བྱུགས་ཤིང་ཚོན་སྣ་ལྔའི་སྐུད་པས་བཀྲིས། མེ་ཏོག་གི་འཕྲེང་བ་དམར་པོས་བཅིང་པ་བཅུ་སྣོད་གང་རུང་གི་ཕྱོགས་མཚམས་བཅུར་བཀོད། མཆོད་པ་ཆུ་གཉིས་ཉེར་སྤྱོད་དང་བཅས་པ་བཤམས་ནས། སྐད་ཅིག་གིས་རཾ་ལས་ཉི་མའི་སྟེང་དུ་ཧཱུཾ་

[006B] སྟེང་དུ་རྡོ་རྗེའི་གུར་དང་བླ་རེ། ཕྱི་རོལ་ཏུ་མདའི་དྲ་བ། འོག་གིས་གཞི་འབར་ཞིང་བཟོད་
པར་དཀའ་བའི་སྣ་ཚོགས་རྡོ་རྗེའི་རང་བཞིན་དུ་གྱུར། དེའི་དབུས་སུ་སྐད་ཅིག་གིས་རང་ཉིད་ཐུགས་རྗེ་ཆེན་པོའི་ངོ་བོ་ཡོངས་སུ་གྱུར་བ་ལས་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བ། ཞེས་པ་ནས། འགྲོ་བ་མ་ལུས་པའི་བགེགས་ཐམས་
ཅད་ཟ་བ་ལྟ་བུ་ཧཱུཾ་ཧཱུཾ་གི་སྒྲ་དྲག་པོ་སྒྲོག་པར་གྱུར། ཅེས་བཀའ་བསྒྲོའི་སྐབས་ལྟར་བསྐྱེད། ཕུར་བུ་བསངས་སྦྱངས། སྟོང་པའི་ངག་ལས། སྣ་ཚོགས་པདྨ་དང་ཉི་མའི་གདན་བཅུའི་སྟེང་དུ་ཧྲཱིབྕུ་ཡོངས་སུ་གྱུར་པ་ལས་ཁྲོ་བོ་རྡོ་རྗེ་བུར་བུ་སྟོང་རྟ་
མགྲིན་དམར་པོ་ཞལ་གཅིག་ཕྱག་གཉིས་པ། གཡས་སེང་ལྡེང་གི་དབྱུག་པ་འཕྱར་ཞིང། གཡོན་སྡིགས་མཛུབ་ཀྱིས་ཞགས་བ་ཐུགས་ཀར་འཛིན་པ། སྤྱི་གཙུག་ཏུ་རྟ་མགོ་ལྗང་ནག་རྟ་སྐད་འཚེར་ཞིང། ཁྲོ་བོའི་ཉམས་ཐམས་ཅད་ཡོངས་སུ་
རྫོགས་པ། ལྟེ་བ་མན་ཆད་རྡོ་རྗེ་རྩེ་གཅིག་པའི་དབྱིབས་ཅན་གྱི་ཕུར་བུ་མེ་དཔུང་རབ་ཏུ་འབར་བ་བཅུར་གྱུར། དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་
ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་འཕྲོས། དབང་གི་ལྷ་རྣམས་སྦྱན་དྲངས། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་གསོལ་བ་

[007A]༄༅། །བཏབ་པས། དེ་རྣམས་ཀྱིས་བདུད་རྩིའི་ཆུས་དབང་བསྐུར་བས་སྐུ་གང་དྲི་མ་དག་ཆུ་ལྷག་པ་ཡར་ལུད་པ་ལས་འོད་དཔག་མེད་ཀྱིས་དབུ་བརྒྱན་པར་གྱུར། ཐོ་བ་བསངས་སྦྱངས། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་
པ། དེ་ཡོངས་སུ་གྱུར་བ་ལས་རྡོ་རྗེའི་ཐོ་བ་མེ་རབ་ཏུ་འབར་བར་གྱུར། མཆོད་པ་བྱིན་གྱིས་བརླབས་ནས། ཨོཾ་བཛྲ་ཀྲོ་དྷ་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། ནང་མཆོད་དབུལ། སྣང་བ་མཐའ་ཡས་ཐུགས་རྗེ་ཡིས། །བདུད་དཔུང་གཞོམ་
ཕྱིར་ཁྲོ་བོའི་གར། །སྒྱུར་མཛད་པདྨ་རྟ་མཆོག་ཅེས། །བགེགས་ཀྱི་དགྲ་ཁྱོད་བསྟོད་པར་བགྱི། ཞེས་བསྟོད། རང་ཉིད་ཁྲོ་བོ་འཇིག་རྟེན་གསུམ་ལས་རྣམ་པར་རྒྱལ་བར་གསལ་བའི་ཐུགས་ཀའི་ཧཱུཾ་ལས་རང་འདྲེའི་ཁྲོ་བོ་ཕྱོགས་བཅུར་སྤྲོས་པས་
བཀའ་བསྒོ་བ་མི་ཉུན་ཞིང་བྲོས་པའི་བགེགས་ཀྱི་ཚོགས་ཐམས་ཅད་བཀུག་ནས་ཧཱུཾ་རིང་པོ་བཅུ་ལས་གྲུབ་པའི་ཁྲོན་པ་བཅུར་བགེགས་རྣམས་བཅུག་པར་གྱུར། དེ་ནས་ལག་པ་གཡོན་དྲིལ་བུ་དང་བཅས་པས་ཕུར་བུ་བཙུགས་ཏེ། ཨོཾ་བཛྲ་ཀཱི་ལི་ཀཱི་
ལ་ཡ་སརྦ་བིགྷྣཱན་ཧཱུཾ། ཞེས་བརྗོད་ཅིང། ཨོཾ་བཛྲ་མུངྒ་ར་ཨ་ཀོ་ཊཱ་ཡ་ཧཱུཾ། ཞེས་བརྗོད་ནས་བརྡུང་ཞིང་དབང་ལྡན་ནས་གཡས་སྐོར་གྱིས་འོད་ཕྲེང་གི་ཕྱོགས་མཚམས་བརྒྱད་དང་སྟེང་འོག་གི་ཕུར་བུ་ཤར་ནུབ་ཏུ་འདེབས་སོ། །སྤྲོས་པའི་ཁྲོ་བོ་
འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་མཚན་རྡོ་རྗེ་དེ་རྣམས་ཐོ་བར་གྱུར་ནས་ཕུར་བུ་རྣམས་ཀྱི་སྤྱི་བོ་ནས་བརྡུངས་པས་བགེགས་རྣམས་ཀྱི་སྤྱི་བོ་ནས་རྐང་མཐིལ་གྱི་བར་དུ་སོན་པར་ཕུར་བུས་བཏབ་པས་ལུས་ངག་ཡིད་གསུམ་གཡོ་འགུལ་

[007B] བགེགས་ལྷག་མ་རྣམས་ཀྱང་རིང་དུ་བྲོས་པ་དང་སྟེང་འོག་དང་ཁོར་ཡུག་ཆེན་པོའི་བར་དུ་འགྲོ་བ་རྣམས་རྣམ་པ་ཐམས་ཅད་དུ་བགེགས་དང་བྲལ་ཞིང། སྤྲོས་པའི་
ཁྲོ་བོ་རྣམས་བདག་ཉིད་ལ་ཐིམས། བདག་ཉིད་ཀྱང་ཐུགས་རྗེ་ཆེན་པོ་ཡབ་ཡུམ་གྱི་ངོ་བོར་གནས་པར་གྱུར། ཕུར་བུའི་བསྐྱེད་ཆོག་གི་ཁྱད་པར་དང་གྲངས་མང་ཉུང། བསམ་གཏན་གྱི་ཕུར་བུ་གདབ་ཚུལ་རྣམས་ཤེས་པར་འདོད་ན་རྡོ་རྗེ་འཆང་ཆེན་པོའི་
ལམ་གྱི་རིམ་པ་ལས་ཤེས་པར་བྱ་ཞིང་དཀྱིལ་འཁོར་གྱི་བྱ་བ་མ་རྫོགས་པར་ཉིན་རེ་ཞིང་ཕུར་ལྷའི་མཆོད་པ་མ་ཆག་པར་བྱའོ། །གཉིས་པ་སྟ་གོན་གྱི་ཆོ་ག་ལ་བཞི། སའི་ལྷ་མོ་ལྷག་གནས། དཀྱིལ་འཁོར་གྱི་ལྷ་ལྷག་གནས། བུམ་པ་ལྷག་
གནས། སློབ་མ་ལྷག་གནས་སོ། །དང་པོ་ནི། དཀྱིལ་འཁོར་གང་དུ་བྱ་བའི་སའི་དབུས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་བཀོད་པའི་མདུན་དུ་ཆུ་གཉིས་ཉེར་སྤྱོད་དང་བཅས་པ་བཤམས། དཀྱིལ་འཁོར་གྱི་ལྷ་ལྷག་གནས། བུམ་པ་ལྷག་
གནས། སློབ་མ་ལྷག་གནས་སོ། །དང་པོ་ནི། དཀྱིལ་འཁོར་གང་དུ་བྱ་བའི་སའི་དབུས་སུ་དྲིའི་ཐིག་ལེ་དང་མེ་ཏོག་གི་ཚོམ་བུ་བཀོད་པའི་མདུན་དུ་ཆུ་གཉིས་ཉེར་སྤྱོད་དང་བཅས་པ་བཤམས། དཀྱིལ་འཁོར་གྱི་དབུས་སུ་བཾ་ལས་བྱུང་བའི་སའི་ལྷ་
མོ། ཞེས་པ་ནས། རེག་པ་འཛིན་པ་ཅི་དགའ་བར་དཀྱིལ་འཁོར་གྱི་ལས་གྱིས་ཤིག་ཅེས་གནང་བ་བྱིན་ནས་དེ་ཉིད་དུ་ཐིམས་པར་གྱུར། ཅེས་པའི་བར་ས་བསློང་བའི་སྐབས་ཇི་ལྟ་བ་བཞིན་ནོ། །ལག་པ་རྡོ་རྗེ་ནང་བསྡམས་བཅིང་པ་ས་ལ་རེག་
ནས། ཨོཾ་བཛྲི་བྷཱ་ཝ་ཧཱུཾ། ལན་གསུམ་བརྗོད། རྡོ་རྗེ་བསྡམས་པ་ལས་བྱུང་བའི་ཧཱུཾ་ཡིག་འོད་ཟེར་འབར་བ་འཕྲོས་པས། དབང་ཆེན་གྱི་བར་རྡོ་རྗེར་བྱས་པར་གྱུར། ཨོཾ་བཛྲ་དྲི་ཌྷ་ཏིཥྛ། ལན་གསུམ་བརྗོད་ལ་བྱིན་གྱིས་བརླབ་པར་བྱའོ། །གཉིས་

[008A]༄༅། །པ་ནི། ཉི་མ་དེ་ལ་ལྷའི་རྣལ་འབྱོར་བསྒོམ་པའི་རྒྱུན་ཡོད་ན་གསར་དུ་མི་དགོས་ལ། མེད་ན་བདག་ཉིད་གཙོ་བའི་རྣལ་འབྱོར་དང་ལྡན་པས། ཐིག་སྐུད་མཚན་ཉིད་དང་ལྡན་པ་དྲི་བཟང་དང། བའི་རྣམ་ལྔ་སྦྱར་བའི་ཆུ་དང་ནང་
མཆོད་བདུད་རྩིར་བྱིན་གྱིས་བརླབས་པ་རྣམས་ཀྱིས་སྤངས་ཤིང་ལེགས་པར་བལྟབ་པ་མེ་ཏོག་དང་བཅས་པ་གསེར་སོགས་རིན་པོ་ཆེའི་སྣོད་དུ་བཞག་མཆོད་པ་ཆུ་གཉིས་ཉེར་སྤྱོད་དང་བཅས་པ་བཤམས་ནས། ཐིག་སྐུད་ཀྱི་ནང་གི་མཐའ་
གཉིས་དང་དབུས་སུ་ཨོཾ་ཨཱཧཱུཾ་གིས་མཚན་བར་གྱུར་པར་བསམ། ཐིག་སྐུད་བསངས་སྦྱངས། སྟོང་པའི་དང་ལས་སྣ་ཚོགས་པདྨ་དང་ཉི་མའི་སྟེང་དུ་ཧྲཱིལས་རྟ་མགྲིན་དམར་པོ། ཞེས་པ་ནས། ཁྲོ་བོའི་ཉམས་ཐམས་ཅད་ཡོངས་སུ་རྫོགས་
པ། ཞེས་པའི་བར་དང། དེའི་སྤྱི་བོར་ཨོཾ། ཞེས་པ་ནས། འོད་དཔག་མེད་ཀྱིས་དབུ་བརྒྱན་པར་གྱུར་ཅེས་པའི་བར་དང། མཆོད་བསྟོད་སོགས་ཕུར་བུ་བསྐྱེད་ཆོག་གི་སྐབས་ཇི་ལྟ་བའོ། །དེ་ནས་ལག་པས་རེག་ཅིང་ལས་ཐམས་ཅད་
པ་བཟླས་ལ་བསྲུང། རང་གི་མིག་གཡས་པ་མ་ལས་ཉི་མ། གཡོན་པ་ཊ་ལས་ཟླ་བ་འོད་ཟེར་སེར་པོ་ཅན་དུ་གྱུར། བཛྲ་དྲྀ་ཥྚི་མ་ཊ། ཞེས་པས་བརྟན་པར་བྱས་ཏེ། ལས་ཐམས་ཅད་པ་བཟླས་པའི་བདུད་རྩི་ལྔའི་ཆུ་དང། ཡུངས་ཀར་
དང། དྲིའི་ཆུས་གཏོར་ལ། རྡོ་རྗེ་དང་བཅས་པའི་ལག་པ་གཡས་པས་རེག་སྟེ། ཨོཾ་བཛྲ་ས་མ་ཡ་སཱུ་ཏྲ་མ་ཏི་ཀྲ་མ་ཧཱུཾ། ཞེས་བཟླས། ཨོཾ་ཨཱཧཱུཾ་ཕཊ་སཱཧཱ། ཞེས་བརྒྱ་རྩ་བརྒྱད་བཟླས་ཏེ་ཐིག་སྐུད་ལྷག་གནས་བྱའོ། །དེ་ནས་དཀྱིལ་

[008B] ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ། ཅེས་དེའི་ཆུས་བསང་གཏོར་བྱས་ཏེ་ཐིག་འདེབས་པ་ལ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། ཐིག་སྐོར་བྱེད་ལུགས་ལ་གསུམ་ཡོད་པའི་གཡས་བསྐོར་ནི། འདིར་བཤད་པ་བཞིན་ཕྱེད་
བཅས་བཞི་བརྒྱ་པ་རྩ་འགྲེལ་དང་ཉིན་མོ་འབྱུང་གནས་དང་རདྣ་རཀྵི་ཏ་ལ་སོགས་པས་བཤད་ལ། གཡོན་བསྐོར་ནི། ས་ར་ཧ་དང་ནག་པོ་སྤྱོད་པ་དང་བི་བྷཱུ་ཏི་ལ་སོགས་པས་བཤད་དོ། །གཡས་གཡོན་སྤེལ་མ་ནི། དཱ་རི་ཀ་པས། གཡོན་ནས་
བསྐོར་བའི་སྦྱོར་བ་ཡིས། །རྣམ་པ་ཀུན་ཏུ་ཐིག་གདབ་བྱ། །མཚམས་ཀྱི་ཆ་ནི་གཡས་སུ་སྟེ། ཞེས་ཕྱོགས་ཐིག་གཡོན་སྐོར་དང་མཚམས་ཐིག་གཡས་སྐོར་བྱས་ནས་འདེབས་པར་བཤད་དོ། །ཀླུ་བྱང་དང་ལྭ་བ་པས་གསལ་བར་མ་མཛད་དོ།།
བཧུ་བ་བློ་ལྡན་དང་བི་བྷཱུ་ཏི་ས་བདེ་མཆོག་གི་དཀྱིལ་ཆོག་ཏུ་གཡོན་སྐོར་མ་བྱས་ན་སློབ་མ་བརླག་པར་བཤད་མོད་ཀྱང། རྡོ་རྗེ་མཁའ་འགྲོ་ལས། འདིར་ནི་སློབ་དཔོན་སློབ་མ་དག་གཡས་ཕྱོགས་སུ་ནི་བསྐོར་བར་བྱ། ཞེས་གསུངས་ཤིང་
འགྲེལ་པར་ཡང་དེ་བཞིན་དུ་བཤད་ལ། དཱ་རི་ཀ་པས་ཀྱང་མཚམས་གཡས་སྐོར་བྱ་བར་བཤད་པས་མ་རྒྱུད་ལ་གཡོན་སྐོར་ངེས་གཟུང་དུ་མི་དགོས་སོ། ཞེས་གསུངས། དེ་ལ་ཐིག་ཇི་ལྟར་གདབ་པའི་ཚུལ་ནི་འཕྲེང་བ་ལས། ཤར་སོགས་
ཕྱོགས་ཀྱི་ཐིག་ལེའི་སྟེང། །སྲད་བུ་བཟུངས་ནས་མཎྜལ་བཞིས། །ཉ་ཡི་མགོ་དང་མཇུག་མའི་མཐར། །ཚངས་ཐིག་དང་ནི་ཟུར་ཐིག་གདབ། ཅེས་གསུངས་པ་ལྟར། དཀྱིལ་འཁོར་ཆེ་ཆུང་ཇི་ཙམ་བྱེད་པའི་དབང་དུ་བྱས་པའི་ཐིག་སྐུད་འཚམ་

[009A]༄༅། །ཁ་གཅིག་གིས་དབུས་སུ་ཟླུམ་པོ་གཅིག་བསྐོར། དེའི་ཕྱོགས་མཚམས་ཅུང་ཟད་ཀྱང་མ་འཕྱུགས་པའི་ཕྱོགས་བཞིའི་ཟླུམ་པོའི་རི་མོའི་སྟེང་དུ་ཐིག་ལེའམ་མཚན་མ་བཞི་བྱའོ། །དེ་ནས་ཟླུམ་པོ་སྔ་མ་བསྐོར་བ་ལས་རིང་བའི་
ཐིག་སྐུད་གཅིག་གིས་ཕྱོགས་བཞིའི་ཐིག་ལེའི་སྟེང་ནས་བསྐོར་བས་ཟླུམ་པོ་བཞིར་འགྱུར་ལ། དེའི་ཕྱོགས་མཚམས་ཀྱི་ཉའི་མགོ་དང་མཇུག་མའི་མཐར་ཚངས་ཐིག་དང་ཟུར་ཐིག་གདབ་པར་བྱ་སྟེ། དེ་ལ་དང་པོར་དཀྱིལ་འཁོར་གྱི་སར་དྲིའི་
ཆུས་བྱུགས་ཤིང་བྱི་དོར་ལེགས་པར་བྱས་ཏེ། ཟླུམ་པོ་ལྔ་བསྐོར་ཟིན་པ་ན་སློབ་དཔོན་སྒྲུབ་གྲོགས་དང་བཅས་པས་ལེགས་པར་བསྒྲུབས་པའི་ཐིག་སྐུད་དང་རྡོར་དྲིལ་འཛིན་པས་དཀྱིལ་འཁོར་གྱི་སར་འགྲེངས་ཏེ། ནམ་མཁར་གནས་པའི་ཡེ་ཤེས་
ཀྱི་དཀྱིལ་འཁོར་མངོན་སུམ་དུ་གྱུར། ཨོཾ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། མི་བསྐྱོད་རྡོ་རྗེ་སོགས་ཀྱིས་བསྟོད། རང་ཉིད་ཐུགས་རྗེ་ཆེན་པོ་དང་སློབ་མ་རྟ་མགྲིན་ཏུ་གྱུར་པའི་མིག་གཉིས་ཛཿ་ཛཿ་ལས་ཉི་མ་
དང་ཟླ་བ་འོད་ཟེར་སེར་པོ་ཅན་དུ་གྱུར། ཕྱོགས་ཀྱི་དབྱེ་བ་ཐམས་ཅད་རྟོག་པས་བཏགས་པ་ཙམ་ཡིན་གྱི་དོན་དམ་པར་རང་བཞིན་མེད་པར་མཉམ་པ་ཉིད་དོ། ཞེས་བརྗོད་ཅིང་སློབ་དཔོན་ནུབ་དང་སློབ་མ་ཤར་དུ་གནས་ནས་སློབ་དཔོན་གྱིས། ཛྫ་
ཛྫཨ་ཛྫ་ཞེས་པ་དང་ཛཿ་གསུམ་བརྗོད་ཅིང་གཡོན་པའི་ཁུ་ཚུར་གྱིས་ཐིག་སྐུད་ལྟེ་བར་བཟུངས་པའི་སྣེ་གཏད། སློབ་མས་ཀྱང་དེ་དག་བརྗོད་ནས་དྲངས་ཏེ་གཡོན་པའི་ཁུ་ཚུར་གྱིས་ལྟེ་བར་བཟུངས་ལ། རང་རྐང་པ་གཡོན་པ་སྐྱིལ་ཀྲུང་ཕྱེད་པ་དང་

[009B] སློབ་མས་དེ་ལས་བཟློག་སྟེ་བསྡད་ནས་ཤར་ནུབ་ཀྱི་ཚངས་ཐིག་གདབ། དེ་ནས། བདག་དང་སློབ་མའི་རྐང་མཐིལ་གཉིས་སུ་ཧཱུཾ་ཧཱུཾ་ལས་རྡོ་རྗེ་འབར་བ་རེ་རེ། ཞེས་རྐང་པ་བྱིན་གྱིས་བརླབས། ཐིག་ས་ལ་
འདེབས་པའི་ཚེ་དཔོན་སློབ་གཉིས་ཀས་ཨོཾ་ཨཱ་ཧཱུཾ་ཞེས་བརྗོད་ཅིང། ཡེ་ཐིག་ལས་ཐིག་གཉིས་ཀའི་སྐབས་སུ་སློབ་མས་སློབ་དཔོན་ལ་རྒྱབ་མི་བསྟན་ཏོ། །དེ་ནས་རྡོ་རྗེའི་རྐང་སྟབས་ཀྱིས་གཡས་སྐོར་དུ་སོང་སྟེ། སློབ་དཔོན་ལྷོ་དང་སློབ་མ་བྱང་དུ་
གནས་པས་ལྷོ་བྱང་གི་ཚངས་ཐིག་གདབ། སློབ་དཔོན་མེ་དང་སློབ་མ་དབང་ལྡན་དུ་གནས་པས་ཤར་གྱི་རྩ་ཐིག་དང། སློབ་དཔོན་རླུང་དང་སློབ་མ་བདེན་བྲལ་དུ་གནས་པས་ནུབ་དང། སློབ་དཔོན་དེ་ཉིད་དང་སློབ་མ་དབང་ལྡན་དུ་གནས་པས་བྱང་
དང། སློབ་དཔོན་མེ་དང་སློབ་མ་བདེན་བྲལ་དུ་གནས་པས་ལྷོའི་རྩ་ཐིག་གདབ། སློབ་དཔོན་དེ་ཉིད་དང་སློབ་མ་རླུང་དུ་གནས་པས་ཟུར་ཐིག་དང་པོ་དང། སློབ་དཔོན་བདེན་བྲལ་དང་སློབ་མ་དབང་ལྡན་དུ་གནས་པས་ཟུར་ཐིག་གཉིས་པ་གདབ་བོ། །
སྐོར་ཕྱོགས་དང་རྐང་སྟབས་དང་སྡོད་ས་དང་ཁ་ལྟ་ཕྱོགས་ནི། ཐིག་ལྷག་མ་འདེབས་པ་རྣམས་ལའང་བྱའོ། །རྡོ་རྗེ་ཁུ་ཚུར་གྱིས་ཐིག་སྐུད་འཛིན་པ་རྒྱུན་དུ་མ་ནུས་ན་དང་པོ་ལ་བྱ་ཞིང་ལྷག་མ་ཅི་བདེར་བྱའོ། །ཐིག་སྐུད་ཆད་ན་བླ་མ་འཆི་ཞིང། ཚད་
ལས་རིང་ཐུང་དུ་གྱུར་ན་བླ་མ་ནད་ཀྱིས་འདེབས་པ་དང། སྡོད་སའི་ཕྱོགས་འཕྱུགས་ན་སློབ་མ་ལ་སྡུག་བསྔལ་བསྐྱེད་པར་བཤད་པས། བག་དང་ལྡན་པས་ཐིག་སྐུད་སྒྲུབ་ཅིང་ཐིག་གདབ། མཚན་མ་ངན་ན་བཟློག་པའི་ཐབས་བྱའོ། །མཚན་མ་

[010A]༄༅། །རྟོག་པ་ནི། སྔགས་རིམ་ལས། ཤཱནྟི་པས། ཚངས་ཐིག་གཉིས་འདེབས་པའི་དུས་ལ་བཞེད་དེ་འཕྲེང་བར་ཡང་དེ་གཉིས་བཏབ་པའི་འོག་ཏུ་གསུངས་པས་དགོངས་པ་གཅིག་གོ་ཉིན་མོ་འབྱུང་གནས་ཀྱིས་ཚངས་ཐིག་གཉིས་
དང་ཐིག་ཆེན་བརྒྱད་དང་ཐིག་ཐམས་ཅད་ཀྱི་དབང་དུ་བྱས་པའི་ལུགས་གསུམ་བཤད་དོ། ཞེས་གསུངས་ཤིང། མཚན་མ་ངན་ན་བཟློག་པའི་ཐབས་བྱ་བར་གསུངས་སོ། །ཐིག་ལྷག་མ་འདེབས་པའི་ཚུལ་ནི། ཟུར་རེ་སྒོ་ཚང་བདུན་དང་ཕྱོགས་
ཁྲུ་ལ་སོགས་པའི་རྩ་ཐིག་གི་དབུས་སུ་བརྒྱད་ཆ་ཕྱིས་པ་དེ། །སྒོ་དེའི་བཞི་ཆ་ཆ་ཆུང་སྟེ། །རྩ་བའི་ཕྱི་རོལ་གཅིག་དང་གཉིས། །གཅིག་གཉིས་གཅིག་དང་གཅིག་གི་མཐར། །ཐིག་དྲུག་ཟུར་ནས་ངོས་སུ་སྟེ། །ཚངས་ལས་རིམ་གྱིས་
རིང་བར་ནི། །ཆ་ཆུང་གསུམ་དུ་དང་པོའི་ཐིག་གཉིས་ཐིག་ཆ་ཆུང་གཉིས་རྩེར་རེག་ཆ་ཆུང་བརྒྱད་དུ་གསུམ་སྟེགས་བུའི། །ཐིག་ལས་དྲང་པོའི་ཐིག་བཞི་སྟེ། །གསུམ་ནི་ཆ་ཆུང་ལྔ་བཞི་པ། །ཆ་ཆུང་བཞི་དེའི་དང་པོ་ནི། །ངོས་ཐིག་
རྩེ་མོར་ཡང་དག་རེག་གསུམ་ནི་ཆ་ཆུང་རེ་རེའི་བར། །བཞི་པའི་རྩེ་ནས་ངོས་སུ་ཐིག་ཆ་ཆུང་བཅུ་དང་ལྡན་པའོ། །རྩ་བའི་རྩེ་ནས་བྱུང་བའི་ཐིག་ཆ་ཆུང་བཞི་པ་ངོས་སྟེང་དུ། །ཆ་ཆུང་གཉིས་གཉིས་ཐད་ཀར་ནི། །ཆ་ཆུང་བརྒྱད་དེ་
གསུམ་འཁྱོག་པ། །ཀ་བའི་རྩེ་ནས་ཕྱི་ངོས་སུ། །ཆ་ཆུང་རེ་རེ་དོར་བར་ཐིག་བཅུ་གཅིག་འདི་ལ་ལྔ་པ་དང། །བདུན་པ་ཆ་ཆུང་ཕྱེད་དང་གཉིས། ཡང་ན་གསུམ་པ་བདུན་པ་དང། །དགུ་པ་ཆ་ཆུང་རེ་རེའོ། །བཞི་པ་དྲུག་པ་བཅུ་པ་

[010B] །སོ་སོར་ཆ་ཆུང་ཕྱེད་ཕྱེད་དོ། །ལྔ་ནི་ཆ་ཆུང་ཕྱེད་དང་གཉིས། །དེ་ལ་ཕྱོགས་གཉིས་སུ་ནི་རྒྱར། །ཚངས་པའི་གཡས་དང་གཡོན་དུ་ནི། །ཆ་ཆུང་ཕྱེད་བཅས་མདའ་ཡི་མཐར། །སྣམ་བུ་ཆ་ཆུང་ཕྱེད་དང་གསུམ། །ཐིག་ནི་ཆ་
ཆུང་ཕྱེད་དང་བཞི། །ཆ་ཆུང་དྲུག་མཐར་གཉིས་པ་དང། །གསུམ་པ་ཆ་ཆུང་གསུམ་པའོ། །ཆ་ཆུང་བཞི་མཐར་བཞི་པ་ནི། །ཆ་ཆུང་ལྔ་སྟེ་མདའ་ཕྱེད་བཅས། །གསུམ་དོར་ནས་ནི་ཕྱེད་དང་ལྔ། །གསུམ་ནས་དྲུག་པ་ཆ་ཆུང་ལྔ། །བཞི་
ནི་ཆ་ཆུང་བདུན་རྣམས་ཏེ། །ཐིག་བཅུ་གཅིག་པ་ཆ་ཆུང་ལྔ། །སྣམ་བུ་ལྔ་པའི་སྟེང་གི་ནི། །ངོས་སུ་ཆ་ཆུང་ཕྱེད་དང་བཞི། །བདུན་པའི་འོག་ལ་ཆ་ཆུང་གསུམ། །སྟེང་ནི་ཆ་ཆུང་དྲུག་སྟེང་དུ། །སྣམ་བུ་རྣམས་མཐར་སོན་པའི་ཐིག་གཞན་
གྱིས་མཐའ་དང་ལྷན་ཅིག་སྟེ། །ཀྱོག་པོ་གཅིག་གོ་འདི་ནང་དུ་འང། །ཆ་ཆུང་ཕྱེད་ནས་དེ་བཞིན་གཞན། །དེ་ཕྱིར་ཆ་ཆུང་རིག་བྱེད་མཐར། །ཐིག་ཟླུམ་དེ་ནས་གཉིས་ཡིན་ཏེ། །ཆ་ཆུང་གཉིས་གཉིས་དོར་བར་རོ། །བཞི་དོར་བར་ནི་ཟླུམ་
པོ་གཞན། །འོད་འཕྲེང་གི་ནི་ཕྱི་རོལ་ཏུ། །དུར་ཁྲོད་དོན་དུ་ཆ་ཆུང་བཞི། ཞེས་དང། རྭའི་སྐོར་ལུགས་ནི། ཚངས་དང་མདའ་ཡབ་ཕྲད་པ་ནས། །ཆ་ཆུང་བཞི་དང་བཞི་གསུམ་ནི། །སོང་བར་ཆ་ཆུང་དགུ་དང་ནི། །བཞི་ཆས་གཡས་གཡོན་
ཕྱི་རྭ་བསྐོར། །མདའ་ཡས་ཚངས་ལས་ཆ་ཆུང་ནི། །ཕྱེད་བཅས་གསུམ་ནས་ཐད་ཀར་གཡས། །དྲུག་ནས་ཕྱེད་བཅས་བཅུ་གཉིས་ཀྱིས། །གཡོན་སྐོར་གཡས་པ་དེ་ལས་བཟློག་ཅེས་པའོ། །ཟླུམ་ཐིག་བྱེད་པའི་ཚེ་སེང་ལྡེང་

[011A]༄༅། །གི་ཕུར་བུ་སྟེང་རྡོ་རྗེ་རྩེ་ལྔ་པ། འོག་རྡོ་རྗེ་རྩེ་གཅིག་པའི་རྣམ་པ་ཅན་ཧཱུཾ་ལས་སྐྱེས་བར་གྱུར་བར་བསམས་ནས། ཨོཾ་བཛྲ་ཀཱི་ལི་ཀཱི་ལ་ཡ་བརྒྱ་རྩ་བརྒྱད་བཟླས་ནས་དབུས་སུ་བཏབ། བཛྲ་མུངྒ་རས་བརྡུང་ངོ། །ཕུར་
བུ་དངོས་མེད་ན་བསམ་གཏན་གྱིས་ཀྱང་རུང་རོ། །འདིའི་ནང་ཐིག་འདེབས་ཚུལ་ནི། རྩ་ཐིག་ནས་ནི་ཆ་ཆུང་གཅིག་ནང་དུ་དོང་བར་ཟླུམ་པོའི་ཐིག་དེ་ནས་ནང་དུ་ཆ་ཆུང་གཅིག་དོར་བད་སླར་ཡང་ཟླུམ་པོའི་ཐིག་དེ་ནས་ཆ་ཆུང་བརྒྱད་
ནང་དུ། །དོར་བར་ཟླུམ་པཱི་ཐིག་གཅིག་གདབ། །སླར་ཡང་ཆ་ཆུང་གཅིག་ནང་དུ། །དོར་བར་ཟླུམ་ཐིག་གཅིག་གདབ་སྟེ། །ཆ་ཆུང་བཅུ་ནི་ལྟེ་བར་གནས། ཞེས་སྣ་ཚོགས་པདྨ་འདབ་བརྒྱད་ལྟེ་བ་དང་བཅས་པའི་ཐིག་སྐོར་ལུགས་སོ།།
ཐིག་གི་སྐབས་སྒོ་དབྱེ་བ་ནི། ཐིག་ཆེན་བརྒྱད་ཐེབས་པའི་འོག་ཏུ་བྱ་བ་དང་འདིར་བྱ་བ་གང་རུང་གསུངས་པས། སློབ་དཔོན་རྡོར་དྲིལ་འཛིན་པ་གཙོ་བོའི་ང་རྒྱལ་ལ་གནས་བས་དཀྱིལ་འཁོར་གྱི་དབུས་སུ་སོང་ལ་ལག་པ་རྡོ་རྗེ་ཁུ་ཚུར་
དགུ་གཉིས་སུ་བཞག་ཁ་ཤར་དུ་ཕྱོགས་པས་རྐང་པ་གཡས་བརྐྱངས་བྱས་ཏེ། བདག་ཉིད་ཀྱི་མིག་གཉིས་ཧཱུཾ་ཧཱུཾ་ལས་ཉི་མ་དང་ཟླ་བ་སེར་པོ་ཅན་གྱི་ལྷའི་སྐུ་སྒྱུ་མ་ལྟ་བུར་གྱུར་བར་བསམས་ལ་ཁྲོ་བོའི་བལྟ་བས་ཕྱོགས་ཐམས་ཅད་དུ་བལྟ་
ཞིང། ཧཱིཧཱིཞེས་བརྗོད་ཅིང། སེམས་ཅན་ཐམས་ཅད་ཀྱི་ཐར་པའི་སྒོའི་གེགས་སུ་གྱུར་པའི་སྒྲིབ་པ་རྣམས་དབྱི་བར་བྱའོ། སྙམ་དུ་མོས་ལ་ཤར་སྒོའི་ཚངས་ཐིག་གི་གཡས་གཡོན་ནས་ཐིག་ཆ་ཕྲན་གཉིས་གཉིས་དྲི་བཟང་གི་ཆུས་དབྱེ་

[011B] སྒོ་ལྷག་མ་རྣམས་ལའང་དེ་ལྟར་བྱའོ། །དེ་ནས་ལས་ཐིག་ལ་མཆོད་བསྟོད་སྔར་ལྟར་བྱས་ནས། ཨོཾ་ཨཱཧཱུཾ་བཛྲ་མུཿ་ཐིག་སྐུད་ཀྱི་ཡེ་ཤེས་པ་གཤེགས། དམ་ཚིག་པ་བདག་ཉིད་ལ་ཐིམས་པར་གྱུར་པར་བསམ། དེ་ནས་
བདུད་རྩི་ལྔ་དང་བཅས་པའི་དྲིའི་ཆུས་གཙོ་བོའི་གནས་དང་ཕྱོགས་བཞིའི་པད་འདབ་ཀྱི་སྟེང་དུ་གྲུ་བཞི་དང། སྒོ་བཞིའི་ལྷ་གནས་སུ་ཟླུམ་པོའི་བྱུག་པ་བྱས། དེ་དག་གི་སྟེང་དུ་བདུད་རྩི་ལྔ་དང་དྲི་བཟང་གིས་སྦགས་པའི་མེ་ཏོག་གི་ཚོམ་
བུ་ལྷའི་གདན་གྱི་ཕྱིར་རང་རང་གི་སྔགས་བརྗོད་ནས་འགོད་པར་གསུངས་ཀྱང་འདིར་འཁྲོ་རྣམས་ལ་སྔགས་ལོགས་སུ་མ་བྱུང་བས་རང་རིགས་ཀྱི་ས་བོན་དང་འབྲུ་གསུམ་སྤེལ་ནས་བཀོད་པས་རུང་ངམ་སྙམ་མོ། །དེའི་ཚུལ་ནི། གཙོ་བོའི་
གནས་སུ་སྟོམ་བུ་འགོད་ཅིང། ཨོཾ་ཎི་པདྨེ་ཧཱུཾ་ཧཱུཾ་མ་ག་ཡེ་ཧ་རི་ནི་ས་ར་ཙ་ཧྲཱི་ཡ་སཧཱ། ཞེས་དང། ཤར་གྱི་འདབ་མར་འགོད་ཅིང། ཨོཾ་ཨཱཧཱུཾ་ཧཱུཾ། ལྷོར་འགོད་ཅིང། ཨོཾ་ཨཱཏྲཾ་ཧཱུཾ། ནུབ་ཏུ་འགོད་ཅིང། ཨོཾ་ཨཱཧྲཱིཧཱུཾ། བྱང་དུ་འགོད་ཅིང་
ཨོཾ་ཨཱཨཧཱུཾ། ཞེས་དང། དེ་བཞིན་དུ་སྔགས་འདིའི་རིམ་པས་ཤར་ནས་བཟུངས་སྒོ་བཞིའི་ལྷ་གནས་སུ་འགོད། དེ་ནས་དཀྱིལ་འཁོར་གྱི་མཐར་ཆུ་བཞི་ཉེར་སྤྱོད་ལྷ་གྲངས་དང་མཉམ་པ་བཀོད། ནང་མཆོད་རྡོར་དྲིལ་སོགས་ཚོགས་
བར་བྱས་ནས། བདག་བསྐྱེད་བཟླས་པ་ཡན་རྫོགས་པར་བསྒོམས། མདུན་གྱི་དཀྱིལ་འཁོར་ལ་ནང་མཆོད་གཏོར་ཞིང་བཛྲ་ཀྲོ་དཧས་བསངས། སྭ་བྷཱ་ཝས་སྦྱངས། དཀྱིལ་འཁོར་སྟོང་པ་ཉིད་དུ་གྱུར། སྟོང་པའི་ངང་ལས། རཾ་ལས་ཉི་

[012A]༄༅། །མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ། ཞེས་པ་ནས། སྒོ་བཞིར་སྣ་ཚོགས་པད་ཉིའི་གདན་རེ་རེ། གདན་དབུས་མའི་སྟེང་དུ་ཧྲཱི་ལས་པདྨ་ཧྲཱི་ས་མཚན་པ་ཡོངས་སུ་གྱུར་པ་ལས་རང་ཉིད་འཕགས་པ་
ཐུགས་རྗེ་ཆེན་པོ་རྒྱལ་བ་རྒྱ་མཚོ་སྐུ་མདོག་དཀར་པོ་ཞེས་བ་ནས། ཡབ་ཀྱི་མགུལ་པ་ནས་འཁྱུད་ཅིང་ཞལ་དུ་སྟོབ་པ། འདབ་མ་བརྒྱད་ཀྱི་ཕྱོགས་བཞི་དང་སྒོ་བཞིའི་གདན་གྱི་སྟེང་དུ་ཧཱུཾ་ཧྲཾ་ཧྲཱི་ཨཿ་དང་ཧཱུཾ་ཏྲཾ་ཧྲཱི་ཨཿ་རྣམས་ཡོངས་སུ་གྱུར་
པ་ལས་མཁའ་འགྲོ་མ་བཞི་དང་ཁྲོ་བོ་བཞིར་གྱུར་པ་ནི་ཤར་དུ་རྡོ་རྗེ་མཁའ་འགྲོ་ཞེས་པ་ནས། གསུམ་གའང་གཡོན་པས་ཨུཏྤལ་འཛིན་པའོ། ཞེས་པའི་བར་རྣམས་མངོན་རྟོགས་ལྟར་དང། རང་གི་ཐུགས་ཀའི་ས་ཐོན་ལས་འོད་
འཕྲོས། ནམ་མཁར་གནས་པའི་ཡེ་ཤེས་པའི་དཀྱིལ་འཁོར་རྟེན་དང་རྟེན་པར་བཅས་པ་དང་དབང་གི་ལྷ་རྣམས་སྤྱན་དྲངས། ཨརྒྷཾ་སོགས་ཀྱིས་མཆོད། ཛཿ་ཧཱུཾ་བཾ་ཧོཿ་དམ་ཚིག་པ་ལ་ཡེ་ཤེས་པའི་རྟེན་དང་བརྟེན་པའི་དཀྱིལ་འཁོར་
གཉིས་སུ་མེད་པར་ཐིམས་པར་གྱུར། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཅེས་གསོལ་བ་བཏབ་པས། ཞེས་པ་ནས། བྱང་ཕྱོགས་པ་གཉིས་ལ་དོན་གྲུབ་ཀྱིས་དབུ་བརྒྱན་པར་གྱུར་
ཅེས་པའི་བར་སྒྲུབ་ཐབས་ལྟར་བྱའོ། །དེ་ནས་མཆོད་པ་ཆུ་བཞི་ཉེར་སྤྱོད་འདོད་ཡོན་དང་བཅས་པ་བྱིན་གྱིས་བརླབས་ལ། དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་བས་འབུལ་

[012B] །བཞེས་ནས་བདག་ལ་བཀའ་དྲིན་སྩོལ། །ཨོཾ་ས་རྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་རིཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཏཱ། དེ་བཞིན་དུ་ཡོན་ཆབ་ཀྱི་གནས་སུ་ཞབས་བསིལ། ཞལ་བསིལ། བསང་གཏོར་ཞེས་དང་
ཨརྒྷཾ་གྱི་གནས་སུ། པཱ་དྱཾ། ཨཱཉྩ་མཱཎཱཾ། པྲོཀྵ་ཨྞཱཾ། ཞེས་སྦྱར་ལ་ཆུ་བཞི་དབུལ། ལྷ་ཡི་མེ་ཏོག་དམ་པ་འདི། །དཀྱིལ་འཁོར་མཆོད་པ་བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ལ། །མགོན་པོ་མཆོད་པ་འདི་བཞེས་ཤིག་
ཅེས་མེ་ཏོག་གི་གནས་སུ་བདུག་སྤོས་དང། མར་མེ། དྲི་ཆབ། ཞལ་ཟས། སིལ་སྙན་ཞེས་དང། སྔར་བཞིན་ཨརྒྷཾ་གྱི་གནས་སུ། པུཥྤེ། དྷཱུ་པེ། ཨཱ་ལོ་ཀེ་གནྡྷེ། ནཻ་ཝི་ཏྱེ། ཤཔྟ་རྣམས་སྦྱར་བས་ཉེར་སྤྱོད་རོལ་མོ་དང་བཅས་པ་
འབུལ་ཞིང། རིན་ཆེན་དབང་གི་རྒྱལ་པོ་བཻཌཱུརྱ། །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །དཀྱིལ་འཁོར་ལྷ་ཡི་སྤྱན་ལ་དབུལ་བར་བགྱི། །ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་
ཤྭ་ར་མཎྜ་ལ་ས་པ་རི་ཝཱ་ར་རཱུ་པ་པྲ་ཏཱིཙྪ་ཧཱུཾ་སཱ་ཧཱ། དེ་བཞིན་དུ་འོག་མ་རྣམས་ལའང་འགྲེ་མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་དབྱངས་ལ་སོགས་པས་གྲ་ཡི་ཚོགས། །རྣམ་གསུམ་སྒྲ་ཡི་རྡོ་རྗེ་མར་བྱས་ནས། །དཀྱིལ་
འཁོར་ལྷ་ཡི་སྙན་ལ་  ྾ ། ཤྤྟ་  ྾ ། ག་བུར་ཨ་ཀར་ཛ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་ཚོགས། །རྣམ་གསུམ་དྲི་ཡི་  ྾ ། །དཀྱིལ་འཁོར་ལྷ་ཡི་ཤངས་ལ་  ྾  ། གནྡྷེ་  ྾ ། ལུས་མཆོག་རྟས་བྱེད་བདུད་རྩིའི་ཟས་

[013A]༄༅། །ལ་སོགས། །མངར་སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་  ྾ ། །དཀྱིལ་འཁོར་ལྷ་ཡི་ལྗགས་ལ་  ྾ ། ད་རཱ་ས་། ལུས་ལ་རེག་པ་ཙམ་གྱིས་བདེ་སྟེར་བའི། །དཔག་བསམ་གོས་ལ་སོགས་པ་རེག་བྱའི་
ཆོགས། །རྣམ་གསུམ་རེག་བྱའི་  ྾ ། །དཀྱིལ་འཁོར་ལྷ་ཡི་སྐུ་ལ་  ྾ ། །སྤརྵ་  ྾ ། ཞེས་དོད་ཡོན་ལྔ་དང། ཞིང་འདི་འཁོང་ལོ་རིན་ཆེན་གྱིས། །མཁས་པ་དག་གིས་ཡོངས་བཀར་ལ། །དངོས་གྲུབ་འདོད་པ་སྦྱིན་པཨ་ཕྱིར། །ཉིན་རེར་
ཤེས་རབ་ཅན་གྱིས་དབུལ། །དེ་བཞིན་དུ་འཁོར་ལོའི་གནས་སུ་ནོར་བུ། བཙུན་མོ། བློན་པོ། གླང་པོ། རྟ་མཆོག་དམག་དཔོན་དང། ཙཀྲ་རདྣ། མཎི་རདྣ། སྟི་རཏྜ། པུ་རུ་ཥ་རདྣ། ཨ་ཤྭ་རདྣ། ཧ་སྟི་རདྣ། ཁང་ག་རདྣ་རྣམས་ཚིགས་བཅད་
རེའི་མཇུག་ཏུ་སྔར་བཞིན་སྦྱར་བས་རྒྱལ་སྲིད་སྣ་བདུན་དང། སྣ་ཚོགས་དབང་པོའི་གཞུ་ལྟར་རབ་བཀྲ་ཞིང། །གང་ལ་རེག་ན་བདེ་བའི་རྒྱུར་འགྱུར་བ། །གོས་བཟང་རིན་ཆེན་བདག་བློ་སྤང་ཕྱིར་འཕུལ། །བཟོད་པ་དམ་པའི་གོས་ཀྱིས་བརྒྱན་
པར་ཤོག་ཨོཾ་བཛྲ་ཝསྟྲ་ཨཱཧཱུཾ་སཱ་ཧཱ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། །རྒྱན་གཞན་དག་གིས་བརྒྱན་པར་མི་འཚལ་ཡང། །རིན་ཆེན་རྒྱན་མཆོག་ཕུལ་བས་འགྲོ་ཀུན་གྱིས། །མཚན་དཔས་བརྒྱན་པའི་སྐུ་ལུས་ཐོབ་
པར་ཤོག་ཨོཾ་བཛྲ་ཨ་ལངྐཱ་ར་ཝ་པུ་ཥ་ནི་ཨཱཧཱུཾ་སཱཧཱ། ཞེས་གོས་རྒྱན་ཕུལ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་རི་ཝཱ་ར་ཨོཾ་ཨཱཧཱུཾ་གིས་ནང་མཆོད་འབུལ། མི་བསྐྱོད་རྡོ་རྗེ་ཡེ་ཤེས་ཆེ་སོགས་ཀྱིས་བསྟོད་པ་བྱའོ། །

[013B] བུམ་པ་མཚན་ཉིད་དང་ལྡན་ཞིང་ཁ་བསྒྱུར་བ་གོས་དཀར་པོ་ལ་སོགས་པ་སྣ་ལྔ་གང་རུང་ཟུང་གིས་མགུལ་པ་ཐོར་ཅོག་གསུམ་པའི་ཚུལ་གྱིས་བཅིང། ཧཱུཾ་ལན་བདུན་བཟླས་པའི་སྲད་བུ་དཀར་པོ་བདུན་གྱིས། ཨོཾ་བཛྲ་ཤེ་ཁ་ར་
རུ་ཊ་མ་ཊ་དི་ཤ་བནྡྷ་ཧཱུཾ། ཞེས་བརྗོད་ཅིང་བཅིང་པའི་རྣམ་རྒྱལ་བུམ་པ་ཆུ་གཙང་མས་བཀང་པ་ལ། ཨོཾ་པ་ཉ་བཧཻ་ཥ་ཛྱེ་ཨཱཧཱུཾ། ཨོཾ་པཉྩ་རརྣ་ཨཱཧཱུཾ། ཨོཾ་པཉྩ་བེ་ག་ཨཱཧཱུཾ། ཨོཾ་པཉྩ་གརྦྷེ་ཨཱཧཱུཾ། ཨོཾ་པཉྩ་ཨ་མྲི་ཏེ་ཨཱཧཱུཾ། ཨོཾ་པཉྩ་གནྡྷེ་ཨཱཧཱུཾ་
ཞེས་པས་རིམ་པ་བཞིན་བྱིན་གྱིས་བརླབས་པའི་སྨན་ལྔ། རིན་པོ་ཆེ་ལྔ། འབྲུ་ལྔ། སྙིང་པོ་ལྔ། བདུད་རྩི་ལྔ། དྲི་ལྔ་རྣམས་བླུག་འབྲས་བུ་ཅན་གྱི་ཤིང་གིས་ཁ་བརྒྱན་པའི་སྟེང་དུ་དྲི་བཟང་གི་ཆུས་བཀང་པའི་ཐོད་པའམ་དུང་ཆོས་རྡོ་རྗེ་གཟུངས་
ཐག་དང་བཅས་པ་བཞག་དེ་བཞིན་གཤེགས་པ་ལྔའི་ཕྱག་མཚན་ནམ་ས་བོན་རང་གི་མདོག་དང་མཚུངས་པ་བུམ་པའི་ལོགས་ལ་བྲི་པའམ་གདགས། ལས་སྔགས་བརྗོད་ཅིང་གུ་གུལ་གྱིས་བདུག་འདིར་བུམ་པ་བསྡུས་པའི་དབང་དུ་
བྱས་པས་བུམ་པ་གཉིས་སློབ་དཔོན་རང་གི་མདུན་དུ་འཇོག་ན་རྣམ་རྒྱལ་ཞལ་ཚུར་གཟིགས་ཀྱི་གཡོན་དུ་ལས་བུམ་བཞག་བུམ་པའི་གཡས་ཕྱོགས་ནས་མགོ་བརྩམས་ཏེ་ཆུ་བཞི་ཉེར་སྤྱོད་འདོད་ཡོན་ལྔ་གཏོར་མ་དང་བཅས་པ་བཤམས་
བུམ་པ་ལ་ནང་མཆོད་གཏོར་ཅིང་བཛྲ་ཀྲོ་དཧས་བསངས། སྭ་བྷཱ་ཝ་ས་སྦྱངས། སྟོང་པའི་ངང་ལས་བཾ་བཾ་ལས་བྱུང་བའི་རིན་པོ་ཆེའི་བུམ་པ་དཀར་པོ། ལྟོ་བ་ཆེ་བ། མགྲིན་པ་རིང་བ། མཆུ་འཔྱང་བ་ལ་སོགས་པ་མཚན་ཉིད་ཐམས་ཅད་དང་

[014A]༄༅། །ལྡན་པར་གྱུར། ཨོཾ་ཏཱ་པྟི་ཏཱཔྟེ་མཧཱ་ཏཱཔྟེ་སཱཧཱ། ལན་གཉིས། ལྷའི་ཆུ་བོ་གངྒའ་དང་བུམ་པའི་ཆུ་དབྱེར་མི་ཕྱེད་པར་གྱུར། རྣམ་རྒྱལ་བུམ་པ་ཕྱི་བུམ་པ་ལ་ནང་གཞལ་ཡས་ཁང་གདན་དང་བཅས་པར་གྱུར་པའི་དབུས་སུ་
ཧྲཱི་ལས་པདྨ་ཧྲཱི་ས་མཚན་བནང་གི་ཕྱོགས་བཞི་དང་སྒོ་བཞིར་ཧཱུཾ་ཏྲཾ་ཧྲཱིཨ་དང་ཧཱུཾ་ཏྲཾ་ཧྲཱི་ཨཿ་རྣམས་ཡོངས་སུ་གྱུར་པ་པས་ཐུགས་རྗེ་ཆེན་པོ་ལྷ་དགུའི་སྐུར་ཡོངས་སུ་རྫོགས་པར་གྱུར་པ་ནི། དབུས་ཀྱི་གདན་ལ་འཕགས་པ་ཐུགས་རྗེ་
ཆེན་པོ། ཞེས་པ་ནས། ཡབ་ཀྱི་ཞལ་དུ་སྟོབ་པ། ཤར་དུ་རྡོ་རྗེ་མཁའ་འགྲོ་ཞེས་པ་ནས། གསུམ་གའང་གཡོན་པས་ཨུདྤལ་འཛིན་པ། རྣམ་རྒྱལ་བུམ་པའི་མཚན་མ་ལྔའི་གནས་སུ། སྣ་ཚོགས་པདྨ་དང་ཟླ་བའི་གདན་ལ་ཨོཾ་
ཧཱུཾ་ཏྲཾ་ཧྲཱིཨ་རྣམས་ཡོངས་སུ་གྱུར་བ་ལས་ཤར་དུ་རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པ། དེའི་ཤར་དུ་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། ལྷོར་རིན་
འབྱུང་སེར་པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་དྲིལ་བུ་འཛིན་པ། ནུབ་ཏུ་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པ། བྱང་དུ་དོན་གྲུབ་ལྗང་ཁུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་
བུ་འཛིན་པ། ཐམས་ཅད་ཀྱང་རིན་པོ་ཆེའི་རྒྱན་དང་དར་སྣ་ཚོགས་ཀྱིན་བཟའ་ཅན། རྡོ་རྗེའི་སྐྱིལ་ཀྲུང་གིས་བཞུགས་པར་གྱུར། ལས་བུམ་གྱི་ནང་དང་མཚན་མའི་གནས་སུ་སྣ་ཚོགས་པདྨ་དང་ཉི་མའི་གདན་ལ་ཧྲཱི་གཉིས་ཡོངས་སུ་གྱུར་པ་

[014B] དཔལ་རྟ་མགྲིན་གཉིས་སུ་གྱུར་པ་ནི་སྐུ་མདོག་དམར་པོ་ཞལ་གཅིག་ཅེས་པ་ནས། ཁྲོ་བོའི་ཉམས་ཐམས་ཅད་ཡོངས་སུ་རྫོགས་པར་གྱུར། གཙོ་འཁོར་ཐམས་ཅད་ཀྱི་མིག་གཉིས་སུ་ཨོཾ། ཞེས་པ་ནས། ཐུགས་ཀར་ཧཱུཾ་གིས་མཚན་པར་
གྱུར། རང་གི་ཐུགས་ཀའི་ཧཱུཾ་ལས་འོད་འཕྲོས་ཡེ་ཤེས་ཀྱི་འཁོར་ལོའི་ལྷ་བཅུ་དང་མཚན་མའི་ལྷའི་ཡེ་ཤེས་པ་དབང་ལྷ་དང་བཅས་པ་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་རི་ཝཱ་ར་བཱ་དྱཾ། ཨཱཉྩ་མཱ་ཎཱཾ། ཨརྒྷ་པྲ་ཏཱིཙྪ་ཧཱུཾ་སཱཧཱ་
ཛཧཱུཾ་བཾ་ཧོཿ་ཡེ་ཤེས་ཀྱི་འཁོར་ལོའི་ལྷ་བཅུ་དང་མཚན་མའི་ལྷའི་ཡེ་ཤེས་པ་རང་རང་གི་དམ་ཚིག་པ་སོ་སོ་ལ་གཉིས་སུ་མེད་པར་ཐིམས་པར་གྱུར། དེ་བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ། ཞེས་པ་ནས་
གཙོ་བོ་ཡབ་ཡུམ། ནུབ་ཕྱོགས་པ་རྣམས་དང་ལས་བུམ་གྱི་ལྷ་གཉིས་ལ་འོད་དཔག་མེད། ཤར་ཕྱོགས་པ་རྣམས་ལ་མི་བསྐྱོད་པ་དང་རྣམ་སྣང། ལྷོ་ཕྱོགས་པ་རྣམས་ལ་རིན་འབྱུང། བྱང་ཕྱོགས་པ་རྣམས་ལ་དོན་གྲུབ་ཀྱིས་དབུ་བརྒྱན་
པར་གྱུར། མཆོད་པ་ཆུ་བཞི་ཉེར་སྤྱོད་འདོད་ཡོན་དང་བཅས་པ་བྱིན་གྱིས་བརླབས། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜ་ལ་ས་བ་རི་ཝཱ་ར་ཨྲྒྷཾ། ནས། སྤ་རཤཱི་བར་གྱིས་མཆོད་ཅིང་ནང་མཆོད་ཀྱང་དབུལ། མི་བསྐྱོད་རྡོ་རྗེ་ཡེ་ཤེས་ཆེ། ཞེས་
སོགས་ཀྱིས་བསྟོད། སྣང་བ་མཐའ་ཡས་ཐུགས་རྗེ་ཡིས། ཞེས་པས་ལས་བུམ་གྱི་ལྷ་ལ་བསྟོད་ནས། སྒྲུབ་གྲོགས་ཀྱིས་གཟུངས་ཐག་མེ་ཏོག་དང་བཅས་པ་པད་ཀོར་སྔོན་དུ་འགྲོ་པས་སློབ་དཔོན་སོགས་སོ་སོའི་ཕྱག་ཏུ་ཕུལ། དེ་དག་

[015A]༄༅། །གིས་ཀྱང་པད་ཀོར་དང་བཅས་པས་བླངས་ཏེ། གཡོན་པའི་ཁུ་ཚུར་གྱིས་གཟུངས་ཐག་མེ་ཏོག་དང་བཅས་པ་སྙིང་ཁར་བཟུངས། དུང་ཆོས་ཀྱི་ཆུ་ལ་དམིགས་ནས་བཟླས་པ་བྱ་བ་ནི། ཨོཾ་བཛྲ་ཨ་མྲྀ་ཏ་ཨུ་ད་ཀ་ཧཱུཾ་
བདུན་དང། ཨོཾ་ཨཱཧཱུཾ་བདུན་བཟླས། དུང་ཆོས་ཀྱི་ཆུ་ཡེ་ཤེས་ཀྱི་བདུད་རྩིར་བྱས་པའི་རྡོ་རྗེའི་རྡུལ་ཕྲ་རབ་ཀྱི་རང་བཞིན་དུ་གྱུར། རང་གི་ཐུགས་ཀ་ནས་སྔགས་ཀྱི་འཕྲེང་བ་གཟུངས་ཐག་ལ་འཁྲིལ་ཏེ་སོང་བས་བུམ་པའི་ལྷའི་ཐུགས་རྒྱུད་
བསྐུལ་བདུད་རྩིའི་རྒྱུན་བབས་བུམ་པ་གང་བར་བསམས་ལ་གཙོ་བོའི་སྔགས་གང་མང་བཟླ། དེ་ནས་རྡོར་གཟུངས་ལས་བུམ་གྱི་ཁང་བཞག་ལ། ཨོཾ་བཛྲ་ཀྲོ་དྷ་ཧ་ལ་གྲིབ་ཧུ་ལུ་ཧུ་ལུ་ཧཱུཾ་ཕཊ། ཅེས་གང་མང་བཟླས་ཤིང་ཡིག་བརྒྱས་ལྷག་
ཆད་བསྐངས། དེ་ནས་སྒྲུབ་གྲོགས་ཀྱིས་པད་ཀོར་དང་བཅས་པས་གཟུངས་ཐག་བསྡུ། གཙོ་བོའི་སྔགས་དང་ཧཱུཾ་བདུན་བརྗོད་པས་བུམ་པ་གཉིས་སུ་དུང་ཆོས་ཀྱི་ཆུས་མཆོད་ཡོན་དབུལ་ཞིང་ལས་སྔགས་བཟླས་བས་མེ་ཏོག་དཀར་པོ་གསུམ་
གསུམ་འབུལ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜལ་ལ་ས་པ་རི་ཝཱ་ར་བུཥྤེ་ནས་ཤཔྟཱི་བར་གྱིས་མཆོད། ལས་སྔགས་བརྗོད་ཅིང་ལས་བུམ་གྱི་ཆུ་དང་བཅས་པའི་ཁ་རྒྱན་གྱིས་བུམ་པ་བསངས་ལ། ཇི་སྲིད་དཀྱིལ་འཁོར་ཆེན་པོའི་
བྱ་བ་མ་རྫོགས་པ་དེ་སྲིད་དུ་བགེགས་རྣམ་པར་བཟློག་པའི་འཕྲིན་ལས་མཛད་ཅིག་ཅེས་འཕྲིན་ལས་བཅོལ་ནས། གཏོར་མ་བསངས་སྦྱངས་བྱིན་གྱིས་བརླབས། ཆུ་བཞི་དབུལ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜ་ལ་ས་པ་རི་ཝཱ་ར་

[015B] གསུམ་གྱིས་གཏོར་མ་དབུལ། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀ་ཤྭ་ར་མཎྜ་ལ་ས་པ་རི་ཝཱ་ར་ཨཱཉྩ་མཱ་ཎཱཾ། ཨརྒྷཾ། པུཥྤེ། ནས། ཤཔྟའི་བར་གྱིས་མཆོད་ཅིང་ནང་མཆོད་དབུལ། མི་བསྐྱོད་རྡོ་རྗེ་སོགས་དང། སྣང་བ་
མཐའ་ཡས་སོགས་ཀྱིས་བསྟོད། བུམ་པའི་ལྷ་རྣམས་ཆགས་པ་ཆེན་པོའི་མེས་ཞུ་ནས་བྱང་ཆུབ་ཀྱི་སེམས་ཀྱི་ངོ་བོར་བུམ་པའི་ཆུ་དང་རོ་གཅིག་ཏུ་གྱུར། གཞལ་ཡས་ཁང་བུམ་པ་ལ་ཐིམས་ཤིང་མཚན་མའི་ལྷ་རྣམས་ཀྱང་ཞུ་ནས་ལྷ་རང་རང་གི་
ཕྱག་མཚན་གྱི་རྣམ་པར་གྱུར་པར་བསམ། དེ་ནས་སློབ་མ་ལ་བསང་གཏོར་བྱ་བའི་ཆེད་དུ་ལས་བུམ་བཞག་ལ། ཨ་ཀ་རུ་ལ་སོགས་པའི་དྲི་བཟང་པོས་བདུགས་པའི་གོས་ཀྱིས་རྣམ་རྒྱལ་བུམ་པ་ལ་བཀབ་སྟེ་དབེན་པའི་ཕྱོགས་སུ་བཞུགས་སུ་
གསོལ། ཉིན་རེ་བཞིན་ཐུན་གསུམ་མམ་གཅིག་ཏུ་བུམ་པའི་བསྒོམ་བཟླས་དང་མཆོད་པ་བྱའོ། །སྔགས་རིམ་ལས། མར་མེ་མཇད་བཟབ་པོས། སླར་ཡང་འཁོར་ལོ་མཆོད་བྱས་ལ། ཞེས་སྔར་སྟ་གོན་གྱི་ལྷ་ལ་མཆོད་པར་མ་ཟད་འདིར་
ཡང་མཆོད་པ་བྱས་ནས་གསོལ་བ་གདབ་པར་གསུངས་པ་ལྟར་སྤྱི་རྒྱུད་དུ་ཡང་གསུངས་པས་མཆོད་ལ། ཞེས་གསུངས་པ་ལྟར་ཆུ་གཉིས་ཉེར་སྤྱོད་རོལ་མོ་དང་བཅས་འབྱིན་གྱིས་བརླབས་ནས་དབུལ་ལ། བདག་ཉིད་ཀྱི་ལྕེ་ཧཱུཾ་ལས་སྐྱེས་
པའི་རྡོ་རྗེ་ཧཱུཾ་གིས་མཚན་པར་གྱུར་པར་བསམས་ཏེ་པུས་མོ་གཡས་ས་ལ་བཙུགས། ལག་པ་གཡས་ཕོར་ཐོགས་གཡོན་དྲིལ་བུ་འཁྲོལ་ཞིང། བཅོམ་ལྡན་རྒྱལ་བ་རྒྱ་མཚོ་མཆོག་རིག་པའི་རྒྱལ་པོ་ཁྱེད་ལ་འདུད། །སློབ་མ་

[016A]༄༅། །རྣམས་ལ་བརྩེ་ཕྱིར་དང། །ཁྱེད་རྣམས་ལ་ཡང་མཆོད་པའི་ཕྱིར། །མགོན་པོ་ཐུགས་རྗེའི་བདག་ཉིད་ཅན། །དཀྱིལ་འཁོར་འབྲི་བར་བདག་འཚལ་ལོ། །དེ་ཕྱིར་བཅོམ་ལྡན་བདག་གུས་ལ། །བཀའ་དྲིན་གནང་བར་
མཛད་པར་རིགས། །སངས་རྒྱས་འགྲོ་འཁོར་བྱ་དོན་སྩོལ། །བྱང་ཆུབ་སེམས་དཔའ་འབྲས་གནས་དང། །གཞན་ཡང་གང་དག་གསང་སྔགས་ལྷ། །ལྷ་དང་འཇིག་རྟེན་སྐྱོང་བ་དང། །འབྱུང་པོ་བྱང་ཆུབ་བསྟན་གནས་དང། །སེམས་
ཅན་བསྟན་ལ་མངོན་དགའ་བ། །གང་སུ་རྡོ་རྗེ་སྤྱན་མྔ་རྣམས། །བདག་ལ་ཡང་དག་དགོངས་སུ་གསོལ། །བདག་ནི་ཆེ་གེ་རྡོ་རྗེ་ཅན། །རྒྱལ་བ་རྒྱ་མཚོའི་དཀྱིལ་འཁོར་ནི། །ཇི་ལྟར་ནུས་པ་ཉེར་སྤྱོད་པས། །འགྲོ་བ་སྦྱང་ཕྱིར་པྲི་
བར་བྱ། །དེ་ཕྱིར་བདག་དང་སློབ་མ་ལ། །རྗེས་སུ་བརྩེ་བར་ཉེར་བཟུངས་ནས། །དཀྱིལ་འཁོར་དང་བཅས་ཐམས་ཅད་ནི། །ཉེ་བར་བྱོན་པར་མཛད་པར་རིགས། ཞེས་ལན་གསུམ་གྱིས་གསོལ་བ་གདབ་བོ། །བཞི་པ་ནི། ཀུན་སློང་
བཅོས་ཤིང་ནང་དབང་བསྐུར་བ། གསོལ་བ་གདབ་ཅིང་འཛིན་དུ་གཞུག་པ། སྡོམ་པ་གཟུང་ཞིང་བྱིན་གྱིས་བརླབ་པ། སོ་ཤིང་དོར་ཅིང་ཁྱོར་ཆུ་སོགས་གསུམ་སྦྱིན་པ། སྤྲོ་བ་བསྐྱེད་ཅིང་བསྲུངས་ཏེ་རྨི་ལམ་བརྟག་པར་གདམས་པ་དང་
ལྔ་ལས། དང་པོ་ནི། སློབ་མ་རྣམས་ཁྲུས་བྱས་ཤིང་གོས་གསར་པ་བགོས། མཎྜལ་ཕུལ་ཏེ། མདུན་དུ་པུས་མོ་བཙུགས་མེ་ཏོག་སྙིམ་པར་འཛིན་པས་ཐལ་མོ་སྦྱར་ནས་འདུག་པ་ལ། །ལ་ལ་གསང་སྔགས་སྒྲུབ་དོན་གཉེར། །འདི་

[016B] །བསོད་ནམས་འདོད་པས་དེ་ལས་གཞན། །གཞན་དག་འཇིག་རྟེན་གཞན་དོང་ཉེར། །འཇིག་རྟེན་ཕ་རོལ་དོན་གཉེར་བའི། །དད་པ་མང་དུ་བྱེད་པ་ཡི། །བླ་ལྡན་དཀྱིལ་འཁོར་འཇུག་བྱ་ཡིས། །ཚེ་འདིའི་
འབྲས་བུ་འདོད་མི་བྱ། །ཚེ་འདི་འདོད་པར་གྱུར་པ་ལ། །འཇིག་རྟེན་ཕ་རོལ་དོན་མི་འགྱུར། །འཇིག་རྟེན་ཕ་རོལ་དོན་གཉེར་སྐྱེས། །འཇིག་རྟེན་འདི་ཡི་འབྲས་བུ་རྒྱས། ཞེས་བའི་དོན་བཤད་དེ་ཀུན་སློང་བཅོས། རང་གི་ཐུགས་ཀའི་ས་
བོན་གྱི་འོད་ཟེར་གྱིས་སློབ་མ་རྣམས་དྲངས་པ་རེ་རེ་ནས་རང་གི་ཞལ་དུ་བཅུག་སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་ཞུ་བ་རྣམས་ཐུགས་རྗེ་ཆེན་པོ་ཞལ་གཅིག་ཕྱག་གཉིས་པར་གྱུར། རང་གི་ཐུགས་ཀའི་ས་བོན་གྱི་འོད་ཟེར་
གྱིས་རྒྱལ་བ་ཐམས་ཅད་སྤྱན་དྲངས། རང་གི་ཞལ་ནས་ཞུགས་ཐུགས་ཀར་རྗེས་ཆགས་ཀྱི་མེས་ཞུ་བའི་བྱང་ཆུབ་ཀྱི་སེམས་རྡོ་རྗེའི་ལམ་ནས་བབས་པས་སློབ་མ་རྣམས་ཡུམ་གྱི་པདྨར་གནས་པ་ལ་དབང་བསྐུར། རེ་རེ་ནས་ཡུམ་གྱི་པདྨ་ནས་ཕྱུང་
སྟེ་དཀྱིལ་འཁོར་གྱི་ཤར་སྒོར་བཞག་གོ་གཉིས་པ་ནི། སློབ་མས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པར་མོས་ནས། སྐྱེ་རྒ་འཆི་བ་ན་ཀྲ་ཡི། །ཆུ་སྲིན་ལ་སོགས་འཇིགས་རུང་བ། །སྲིད་པཨཱ་མཚོ་ལས་བདག་སྒྲོལ་མཛོད། །དགའ་
ཆེན་སྟོན་པ་ཁྱོད་གཅིག་པུ། །བྱང་ཆུབ་ཆེན་པོའི་ཚུལ་བརྟན་པ། །མགོན་པོ་ཆེན་པོ་བདག་འཚལ་ལོ། །དམ་ཚིག་དེ་ཉིད་བདག་ལ་སྩོལ། བྱང་ཆུབ་སེམས་ཀྱང་བདག་ལ་སྩོལ། །སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་ད་

[017A]༄༅། །ཀྱང་བདག་ལ་སྩོལ། །ཐར་པ་ཆེན་པོའི་གྲོང་མཆོག་ཏུ། །མགོན་པོས་བདག་ནི་གཞུག་ཏུ་གསོལ། ཞེས་ལན་གསུམ་གྱིས་གསོལ་བ་གདབ་ཏུ་གཞུག་དེ་ནས་སློབ་མ་གཅིག་གཙོ་བོར་བྱས་ཏེ་ཐམས་ཅད་ལ་
འདི་སྐད་དུ། བུ་ཚུར་ཤོག་ཅིག་ཐེག་ཆེན་པོ། །གསང་སྔགས་སྤྱོད་ཚུལ་ཆོ་ག་ནི། །ཁྱོད་ལ་ཡང་དག་བསྟན་པར་བྱ། །ཁྱོད་ནི་ཚུལ་ཆེན་སྣོད་ཡིན་གྱིས། །སྐུ་གསུང་ཐུགས་ཀྱི་རྡོ་རྗེ་ཅན། །དུས་གསུམ་འབྱུང་བའི་སངས་རྒྱས་
རྣམས། །རྡོ་རྗེ་སྔགས་ཀྱི་མཐུ་ཡིས་ནི། །ཡེ་ཤེས་མཉམ་མེད་ཡང་དག་བརྙེས། །གསང་སྔགས་སྦྱོར་བ་མཉམ་མེད་པ། །གང་གིས་ཤཱཀྱ་སེང་གེ་སོགས། །མཆོག་རྣམས་ཀྱིས་ནི་བདུད་ཀྱི་སྡེ། །མི་བཟད་ཆེན་པོ་སྟོབས་ཆེན་
བཅོམ། །འཇིག་རྟེན་རྗེས་འཇུག་རྟོགས་ནས་ནི། །འཁོར་ལོ་བསྐོར་ནས་མྱ་ངན་འདས། །དེ་བས་ཀུན་མཁྱེན་ཐོབ་བྱའི་ཕྱིར། །བུ་ཡིས་བློ་གྲོས་འདི་གྱིས་ཤིག་ཅེས་པའི་དོན་བཤད་ལ་སྔགས་ལ་མོས་པ་སྐྱེས་པ་མི་འགྱུར་བའི་
བརྟན་པོར་བྱའོ། །གསུམ་པ་ནི། དེ་ནས་ཐེག་ཆེན་གོང་འོག་ཐམས་ཅད་ཀྱི་ཐུན་མོང་གི་བྱང་སེམས་ཀྱི་འཇུག་སྡོམ་འཛིན་པའི་ཆོ་གའི་དོན་ལེགས་པར་བརྡ་སྦྲད་ནས། དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་ཤོ་ལོ་
ཀ་གཅིག་གམ་གསུམ་ག་ལན་གསུམ་རྗེས་སུ་བཟླས་པས་བྱང་སྡོམ་འཛིན་དུ་གཞུག་དེ་ནས་སློབ་དཔོན་གྱི་སྡོམ་པ་གཟུང་བའི་ཕྱིར་དུ། འཁོར་ལོ་ཕྱིར་མ་ལྡོག་པའི་དབང། །དམ་པ་བདག་ལ་སྩལ་ནས་ནི། །མགོན་པོ་འཁོར་ལོ་

[017B]དེ་ཉིད་སློབ་དབོན་འཕྲིན་ལས་དང། །སངས་རྒྱས་ཀུན་གྱི་དམ་ཚིག་དང། །སྡོམ་པ་གསང་མཆོག་བཤད་དུ་གསོལ། །སེམས་ཅན་ཀུན་གྱི་དོན་གྱི་ཕྱིར། །རྟག་ཏུ་བདག་ནི་སློབ་དཔོན་བགྱིད། ཅེས་པས་གསོལ་བ་འདེབས་
སུ་བཅུག་ནས། རིགས་ལྔ་སྦྱི་དང་ཁྱད་པར་གྱི་དམ་ཚིག་དང་སྡོམ་བ་བྱང་ཆུབ་མ་ཐོབ་བར་དུ་ལེགས་པར་བླངས་ནས་བསྲུང་བའི་བློ་ཤུགས་དྲག་བསྐྱེད་དུ་བཅུག་ལ། སངས་རྒྱས་བྱང་ཆུབ་སེམས་དཔའ་ཀུན། ཅེས་པ་ནས། སེམས་ཅན་མྱ་ངན་
འདས་ལ་དགོད། ཅེས་པའི་བར་ལན་གསུམ་རྗེས་སུ་བཟླས་པས་སྔགས་སྡོམ་སྦྱིན། སྡོམ་པ་གཉིས་གང་ཡང་འཛིན་འདོད་མེད་ན་དབང་གཏན་ནས་མི་བསྐུར་ཞིང། ཐུན་མོང་བའི་སྡོམ་པ་ལས་འཛིན་འདོད་མེད་ན་སློབ་དཔོན་གྱི་དབང་ཡན་
ཆད་བསྐུར་དུ་མི་རུང་བར་གསུངས། དེ་ནས་སློབ་མའི་མགོ་བོར་ལག་པ་བཞག་སྟེ་ལས་སྔགས་ལན་བདུན་བརྗོད་པའམ་དྲིའི་ཆུས་གཏོར་ལ་བསྲུང་བ་བྱའོ། །སློབ་མའི་སྙིང་ཁར་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཧཱུཾ་ནག་པོ། མགྲིན་པར་པདྨ་དམར་
པོ་འདབ་མ་བརྒྱད་པའི་ལྟེ་བར་ཨཱདྨར་པོ། སྤྱི་བོར་འཁོར་ལོ་དཀར་པོ་རྩིབས་བརྒྱད་པའི་ལྟེ་བར་ཨོཾ་དཀར་པོས་མཚན་པར་བརྡ་སྤྲད་ལ། སློབ་དཔོན་གྱི་ལག་པ་གཡས་རྡོ་རྗེ་དང་བཅས་པས་སློབ་མའི་གནས་གསུམ་དུ་མས་རིམ་གྱིས་དྲིའི་
ཐིག་ལེ་བྱ་ཞིང། ཧཱུཾ་ཨཱཨོཾ། ཞེས་བརྗོད་དེ་བྱིན་གྱིས་བརླབས། དེ་ལྟར་གཙོ་བོར་བསྐྱེད་ཅིང་གནས་གསུམ་དུ་རྡོ་རྗེ་གསུམ་གྱི་མཚན་མ་བསྒོམས་ནས་མཆོད་ཡུལ་དུ་བྱས་པའི་མགོ་བོར་མེ་ཏོག་མདུན་དུ་མར་མེ་དང་སྤོས། སྙིང་ཁར་དྲིའི་

[018A]༄༅། །བྱུག་བ་རྣམས་རང་རང་གི་མཆོད་སྔགས་ཀྱིས་སྦྱིན་ལ་དུས་འདི་ནས་བཟུངས་ནས་འཁོར་བའི་ཉེས་པས་མ་གོས་པར་མཆོད་པ་དང་ལྡན་པར་གྱིས་ཤིག་ཅེས་བརྗོད། བཞི་པ་ནི། འོ་མ་ཅན་གྱི་ཤིང་ཧ་ཅང་སྦོམ་པ་དང་
ཕྲ་བ་མིན་པ། དྲང་ཞིང་སྲོག་ཆགས་མེད་པ། མ་གས་ཤིང་རྨ་མེད་པ། མགོ་མཇུག་མཉམ་པ། དྲི་བཟང་གི་ཆུས་བཀྲུས་ཤིང་བདུག་པས་བདུགས་པ། སོར་བཅུ་གཉིས་པ་རྩེ་མོར་མེ་ཏོག་བཅིང་པ་ལ་ལས་སྔགས་སམ། ཨོཾ་ཨཱ་
ཛི་ཧ་སམྦྷར་ཏ་ནི་ཧཱུཾ་ཕཊ། ཅེས་ལན་བདུན་བཟླས་བ་སློབ་དཔོན་བྱང་དུ་ཕྱོགས་ཏེ་སློབ་མ་ལ་སྦྱིན། སློབ་མ་ཁ་ཤར་རམ་བྱང་དུ་ཕྱོགས་བས་སོ་ཤིང་གི་རྩེ་མོ་ནས་ཅུང་ཟད་འཆོས་ཏེ་མིག་གྱེན་དུ་ལྟ་ཞིང། ཨོཾ་བཛྲ་ཧཱ་ས་ཧ། ཞེས་བརྗོད་དེ་
མཎྜལ་གྱི་སྟེང་དུ་ལྟོས་པ་མེད་པར་འདོར་དུ་གཞུག། འདོར་བའི་གནས་ནི་ཁྲུ་བཞི་གྲུ་བཞི་པའི་དཀྱིལ་འཁོར་བའི་ལྕི་བས་སྲབ་འཐུག་བའི་ཀོ་བ་ཙམ་བྱུགས་པ་བྱའོ། །སོ་ཤིང་གི་རྩེ་མོ་ཤར་བྱང་ནུབ་ལྷོ་སྟེང་འོག་ཏུ་བསྟན་ན་རིམ་པ་བཞིན་ཞི་
རྒྱས་དབང་དྲག་རིག་འཛིན་ས་འོག་གི་དངོས་གྲུབ་འགྲུབ་ཅིང། ཕྱིར་ལྷུང་ན་དངོས་གྲུབ་མེད་དོ། །དེ་ནས་བཾ་ལས་བྱུང་ཞིང་ལས་ཐམས་ཅད་པ་ལན་བདུན་བཟླས་པའི་དྲིའི་ཆུ་ཁྱོར་བ་གསུམ། ཨོཾ་ཧྲཱིབི་ཤུདྡྷཱ་སརྦ་དྷརྨཱསརྦ་པཱ་བཾ་ནི་ཅཱ་ཨ་སྱ་
ཤོ་དྷ་ཡ་སརྦ་བི་ཀལྤཱན་ཨ་པ་ནཱ་ཡ་ཧཱུཾ། ཞེས་བརྗོད་ཅིང་བླུད་ལ། སྒོ་གསུམ་གྱི་སྐྱོན་དང་རྣམ་པར་རྟོག་པ་ཐམས་ཅད་བསལ་བར་བསམ། དེ་ནས། ཀུ་ཤ་མང་བ་ཧཱུཾ་ལས་བྱུང་ཞིང་དེ་དང་ལས་ཐམས་ཅད་པ་བཟླས་པ་སྟན་གྱི་དོན་དང་

[018B] ཨོཾ་བཛྲ་ཏིཀྵ་ཎཱ་བཾ། ཞེས་བརྗོད་ཅིང་སློབ་མའི་ཐལ་མོ་གཉིས་ཀྱི་བར་དུ་སྦྱིན་པ་ནི། བཀྲ་ཤིས་པའི་རྨི་ལམ་མི་འཁྲུལ་བའི་དོན་དུའོ། །དེ་ནས། ཧཱུཾ་ལས་
བྱུང་པའི་སྐུད་པ་དམར་པོ་སློབ་མའི་ལུས་ཚད་གསུམ་ལྟ་བ་བྱས་ཏེ་བསྒྲིལ་བར་ལས་ཐམས་ཅད་པ་བདུན་བཟླས་ཏེ། མདུད་པ་གསུམ་མམ་དྲུག་བྱས་པ། སློབ་མའི་དཔུང་བ་གཡས་གཡོན་གང་རུང་ལ། ཨོཾ་བུདྡྷ་མཻ་ཏྲི་རཀྵ་རཀྵསརྦཱན་
སཱཧཱ། ཞེས་བརྗོད་ཅིང་རང་ཉིད་ཀྱིས་བཅིང་ལ། ལས་ཐམས་ཅད་པས་བསྲུང་བར་བྱའོ། །ལྔ་པ་ནི། འཇིག་རྟེན་དུ་ནི་ཀུན་མཁྱེན་རྣམས། །རེས་འགའ་འབྱུང་ངམ་མི་འབྱུང་སྲིད། །ཨུ་དུཾ་ཝ་རའི་མེ་ཏོག་བཞིན། །རྒྱ་ལམ་ན་ནི་རེས་
འགའ་ཞིག་གང་གིས་སེམས་ཅན་མཉམ་མེད་དོན། །མྱ་ངན་མི་འདའ་བྱེད་པར་ནུས། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་ཤིན་ཏུ་དཀོན། །བསྐལ་བ་བྱེ་བ་དུ་མ་རུ། །སྡིག་པ་གང་ཞིག་སྔོན་བྱས་པས། །དཀྱིལ་
འཁོར་འདི་འདྲ་མཐོང་བ་ཡིས། །དེ་དག་ཐམས་ཅད་ཟད་འགྱུར་ན། །གྲགས་པ་མཐའ་ཡས་སྔགས་སྤྱོད་པའི། །ཚུལ་ལ་གནས་པ་སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །གོ་འཕང་བླ་ན་མེད་པར་འགྱུར། །སྤྱོད་པ་
མཆོག་འདི་གང་རྣམས་ཀྱི། །བློ་གྲོས་ཤིན་ཏུ་དྲི་མ་མེད། །དེ་རྣམས་ཀྱི་ནི་སྡུག་བསྔལ་ཀུན། །འབྱུང་བའི་ངན་འགྲོ་ཡང་དག་ཞི། །བདག་ཉིད་ཆེན་པོ་ཁྱེད་རྣམས་ཀྱིས། །དེ་རིང་རྙེད་པ་མཉམ་མེད་རྙེད། །གང་གིས་ཁྱེད་རྣམས་རྒྱལ་

[019A]༄༅། །བ་ཀུན། །བདག་ཉིད་ཆེན་པོ་སྲས་བཅས་ཀྱིས། །བསྟན་འདི་ཀུན་ལ་ཡོངས་སུ་བཟུངས། །གནས་པ་སྐྱེ་བར་འགྱུར་བ་ནི། །དེ་ཡིས་ཁྱེད་རྣམས་ཐེག་ཆེན་ལ། །ལེགས་པར་སྐྱེ་བ་ཉིད་དུ་འགྱུར། །ཐེག་པ་ཆེན་
པོ་ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། །གང་གིས་ཁྱེད་རྣམས་འགྲོ་འགྱུར་བས། །དེ་བཞིན་གཤེགས་པར་འགྱུར་བ་ཡིན། ཅེས་པའི་དོན་བཤད་ལ་སྤྲོ་བ་བསྐྱེད་དོ། །དེ་ནས་ལས་སྔགས་ཀྱིས་བསྲུང་ཞིང། བཟླས་
པའི་དོན་དུ་སྔགས་དེ་སྦྱིན་ལ། ཀུ་ཤ་ཆེ་བ་སྟན་དང་ཆུང་བ་སྔགས་སུ་ཆུག་ལ་སེང་གེའི་ཉལ་སྟབས་ཀྱིས། ཤར་ཕྱོགས་སམ། སོ་ཤིང་དོར་པ་མགོ་གང་དུ་བསྟན་པའི་ཕྱོགས་སུ་མགོ་སྟོན་ལ་ཉོལ་ཅིག་དེ་ལྟར་བྱས་ནས་ནམ་གྱི་ཆ་བཞིའི་
ཐ་མ་ལ་རྨི་ལམ་བརྟགས་ནས་ནང་པ་རང་ལ་སྨྲོས་ཤིག་ཅེས་བསྒོ། དེ་ནས་རང་ཉིད་དཀྱིལ་འཁོར་གྱི་ཁང་པར་ཞུགས་ཏེ་བསྲུང་བའི་དོན་དུ་ལས་ཐམས་ཅད་པ་བཟླས་ཤིང། དཀྱིལ་འཁོར་ལ་མཆོད་ཅིང་བསྟོད་ནས། སྔར་ས་ཆོག་ཏུ་བཤད་
པ་ལྟར་གྱི་སྔགས་དང་ཕྱག་རྒྱས། སྟ་གོན་གྱི་དཀྱིལ་འཁོར་མདུན་གྱི་ནམ་མཁའ་ལ་བཞུགས་པར་གྱུར། ཅེས་བརྗོད་ཅིང་བཏེག་གོ་དེ་ནས་ཚོམ་བུ་རྣམས་མཐའ་ནས་རིམ་བཞིན་བསྡུས་ཏེ་མི་འགོམ་པའི་སར་བཞག་ནས་ནང་པར་
སྔ་བར་ལངས་ཏེ་སློབ་མ་ལ་རྨི་ལམ་དྲིས་ལ་བཟང་ན་སྤྲོ་བ་བསྐྱེད་ཅིང་ངན་ན་བཟློག་ཐབས་བྱའོ། །གསུམ་པ་དངོས་གཞིའི་ཆོ་ག་ལ་གསུམ། ཡེ་ཐིག་གདབ་ཅིང་ཚོན་དགྱེ་པ་དང། བུམ་པ་དགོད་ཅིང་དཀྱིལ་འཁོར་བརྒྱན་པ་དང། བསྒྲུབས་

[019B] །དང་པོ་ལ། ཡེ་ཐིག་གདབ་པ། ཚོན་དགྱེ་བ། བགེགས་བཟློག་ཐབས་སོ། །དང་པོ་ནི། ཐིག་སྐུད་མཚན་ཉིད་དང་ལྡན་པ་བདུད་རྩི་ལྔ་དང་བཅས་པའི་ཚོན་རྩི་ལྔས་ཁ་བསྒྱུར་བའི་ཐིག་སྐུད་
ལྔ་ཚན་ལྔ་ཚང་བར་བྱས་ཏེ་སྣོད་སོ་སོར་བཞག་པ་རིམ་པ་བཞིན་ཕྱོགས་བཞི་དང་དབུས་སུ་བཀོད། རང་ཉིད་གཙོ་བོའི་རྣལ་འབྱོར་བསྒོམས་ནས། ཐིག་སྐུད་ཀྱི་ནང་གི་མཐའ་གཉིས་དང་དབུས་སུ་ཨོཾ་ཨཱཧཱུཾ་གིས་མཚན་པའི་ཐིག་སྐུད་
སྔོན་པོ་ཧཱུཾ་ལས་མི་བསྐྱོད་བ། དཀར་པོ་ཨོཾ་ལས་རྣམ་པར་སྣང་མཛད། སེར་པོ་སཱ་ལས་རིན་ཆེན་འབྱུང་ལྡན། དམར་པོ་ཨཱ་ལས་འོད་དཔག་མེད། ལྗང་ཁུ་ཧཱ་ལས་དོན་ཡོད་གྲུབ་པའི་ངོ་བོར་གྱུར། དེ་ནས་རང་དང་སློབ་མ་
རྣམས་དྲིལ་བུ་འཛིན་པས་ལངས་ཏེ་སློབ་དཔོན་གྱི་ལག་པ་གཡོན་པའི་མཐིལ་དུ་མཐེའུ་ཆུང་གི་རྩ་བ་ནས་བརྩམས་ཏེ་མཐེ་བོང་གི་རྩ་བའི་བར་དུ་སྔོ་དཀར་སེང་དམར་ལྗང་བའི་ཐིག་སྐུད་རྣམས་རིམ་པས་བཀོད་དེ། སློབ་མ་སྐད་ཅིག་
གིས་དཔལ་རྟ་མགྲིན་སྐུ་མདོག་དམར་པོ་ཞལ་གཅིག་ཅེས་པ་ནས། ཁྲོ་བོའི་ཉམས་ཐམས་ཅད་ཡོངས་སུ་རྫོགས་པར་གྱུར། ཧཱུཾ་ཨོཾ་སཱ་ཨཱཧཱ། ཞེས་བརྗོད་དེ་ཐིག་སྐུད་རིམ་པ་བཞིན་བརྐྱངས་ཏེ། ལྟེ་བའི་ཐད་ནས་སློབ་
མའི་ལག་ཏུ་གཏད། སློབ་མ་རེ་རེས་ཀྱང་གོང་ལྟར་ས་བོན་ལྔ་བརྗོད་པས་དྲངས་ཏེ་ལྟེ་བའི་ཐད་དུ་བཟུངས། དེ་ནས་སློབ་དཔོན་གྱིས། ནམ་མཁར་བཞུགས་སུ་གསོལ་བའི་དེ་བཞིན་གཤེགས་པའི་ཐུགས་ཀར་ཧཱུཾ་ཨོཾ་སཱ་ཨཱཧཱ་

[020A]༄༅། །ལས་གྲུབ་པའི་ཡེ་ཤེས་ཀྱི་ཐིག་སྐུད་འོད་ཟེར་ལྔའི་རང་བཞིན་ཅན་དུ་གྱུར། ཅེས་བརྗོད་ཅིང་བསམས་ནས་དཀྱིལ་འཁོར་ཆེན་པོའི་ཐིག་གདབ་པའི་ཕྱིར་རྡོ་རྗེའི་ཐིག་བདག་ལ་སྩོལ་ཅིག་སྙམ་དུ་དེ་བཞིན་
གཤེགས་པ་ལྔ་ལ་གསོལ་བ་གདབ་པ་ནི། ཨོཾ་ཨཱ་ཨཀྵོ་བྷྱ་སཱུ་ཏྲཾ་མེ་པྲ་ཡཙྪ་མཧཱ་མཎྜ་ལ་སཱུ་ཏྲ་ནཱ་ཡ་ཧཱུཾ། དེ་བཞིན་དུ་ཨཀྵོ་བྷྱའི་གནས་སུ། ཤཱ་ཤོ་ཏ། རངྣ་སམྦྷ་ཝ། ཨ་མི་ཏཱ་བྷཱ་ཝ། ཨ་མོ་གྷ་སིདྡྷ་རྣམས་བཅུག་པས་
གསོལ་བ་གདབ། རང་གི་མིག་གཉིས་ཛཿ་ཛཿ་ལས་ཉི་མ་དང་ཟླ་བ་སེར་པོར་གྱུར། ཨོཾ་དཱིཔྟ་དྲཾཥྚཱི་ཨཾ་ཀུ་ཤི་ཛཿ་འབར་བའི་ལྟ་སྟངས་ལྕགས་ཀྱུ་ལྟ་བུས་བཀུག་པའི་ཡེ་ཤེས་ཀྱི་ཐིག་རང་རང་གི་མདོག་ཅན་གྱི་ས་བོན་གྱི་ཡི་
གེའི་གཟུགས་རིགས་ལྔའི་ཐུགས་ཀ་ནས་བཏང་བ་ལག་པའི་ཐིག་སྐུད་སོ་སོ་ལ་ཐིམས་པར་གྱུར། ཨོཾ་ཨཱཨ་ནྱོ་ནྱ་ཨ་ནུ་གཱ་ཏཱ། སརྦ་དྷརྨཱསྤ་ར་སྤ་ར། ཨ་ནུ་པྲ་བིཥྚཱསརྦ་དྷརྨཱ་ཨ་ཏྱན་ཏ། ཨ་ནུ་པྲ་བིཥྚསརྦ་དྷརྨཱ་
ཨོཾ་ཨཱཧཱུཾ། ཞེས་ཟློས་ཤིང། དང་པོ་ལྔ་ལྔར་བསྒྲིལ། དེ་ནས་ལྔ་པོ་གཅིག་ཏུ་བསྒྲིལ། དེ་ནས་སྣོད་གཙང་མར་བཞག་པའི་མདུན་དུ་མཆོད་པ་བཤམ་པ་སོགས་སྔར་ལས་ཐིག་གི་སྐབས་ལྟར་བྱས་ལ་བྱིན་གྱིས་བརླབས་
ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྟའི་བར་གྱིས་མཆོད་པ་ཆུ་གཉིས་ཉེར་སྤྱོད་རོལ་མོ་དང་བཅས་པ་ཕུལ་ཞིང་ཨོཾ་ཨཱཧཱུཾ་བཏགས་ལ་ནང་མཆོད་ཀྱང་ཕུལ། མི་བསྐྱོད་རྡོ་རྗེ་ཡེ་ཤེས་ཆེ། ཞེས་པ་ནས། རྡོ་རྗེ་སེམས་

[020B] ཞེས་བསྟོད། ལག་བས་རེག་ལ་ལས་སྔགས་བཟླས་ཏེ་བསྲུང་ངོ། །དེ་ནས་མིག་གཡས་པ་མ་ལས་ཉི་མ། ཞེས་པ་ནས། ཨོཾ་ཨཱཧཱུཾ་ཕཊ་སཱཧཱ། ཞེས་བརྒྱ་རྩ་བརྒྱད་བཟླས་ཏེ་ཐིག་སྐུད་ལྷག་
གནས་བྱའོ། ཞེས་པའི་བར་ལས་ཐིག་གི་སྐབས་བཞིན་ནོ། །དེ་ནས་བུམ་པ་གཉིས་ཀྱི་ཆུས་དཀྱིལ་འཁོར་གྱི་ས་ལ་བསང་གཏོར་བྱ་ཞིང། ཨོཾ་སརྦ་སཾ་ཤོ་དྷ་ནི་ཧཱུཾ་ཕཊ། ཅེས་བརྗོད་ཅིང་དཀྱིལ་འཁོར་གྱི་མཐའ་ཐམས་ཅད་
དྲི་བཟང་གི་ཆུས་བྱུག་རང་གི་ཐུགས་ཀའི་ས་བོན་གྱི་འོད་ཟེར་ལྕགས་ཀྱུའི་རྣམ་པ་ཅན་གྱིས་ཐུགས་རྗེ་ཆེན་པོའི་དཀྱིལ་འཁོར་སྤྱན་དྲངས། ཆུ་གཉིས་ཉེར་སྤྱོད་རོལ་མོ་དང་བཅས་པས་མཆོད་ཅིང། མི་བསྐྱོད་རྡོ་རྗེ་ཡེ་ཤེས་ཆེ་
ཞེས་སོགས་ཀྱིས་བསྟོད། བདག་དང་སློབ་མའི་མིག་གཉིས་ཛཿ་ཛཿ་ལས་ཉི་མ་དང་ཟླ་བ་སེར་པོ་ཅན་དུ་གྱུར། ཛྫ་ཛྫ་ཛྫ་ཞེས་པ་དང། ཛྫ་གསུམ་བརྗོད་དེ་བརྐྱངས། སློབ་མས་ཀྱང་དེ་དག་བརྗོད་དེ་དྲངས་ནས། སློབ་
དཔོན་གྱིས་ལག་པ་གཡས་པའི་མཐེབ་མཛུབ་ཀྱིས་ཐིག་སྐུད་བཟུངས་ནས། ཨོཾ་བཛྲ་ས་མ་ཡ་སཱུ་ཏྲཾ་མཱ་ཏི་ཀྲ་མ་ཧཱུཾ། ཧཱུཾ་ཨོཾ་སཱ་ཨཱཧཱ། ཞེས་བརྗོད་དེ། ནམ་མཁའ་ལ་གདབ་ལ་སེ་གོལ་གྱི་སྒྲ་བྱ་ཞིང། ཐིག་གི་སྒྲས་
སེམས་ཅན་དོན་དུ་ཁྱེད་རྣམས་ཀྱི། །དུས་ཡིན་དེ་ཕྱིར་འདིར་སྤྱོན་ཅིག་ཅེས་བསྐུལ་བས་ནམ་མཁའ་ཁྱབ་པའི་སངས་རྒྱས་རྣམས་བྱོན་ཏེ་ཐིག་སྐུད་ལ་ཐིམས་པར་གྱུར། དེ་ནས་རྐང་སྟབས་སོགས་ལས་ཐིག་གི་སྐབས་

[021A]༄༅། །ལྟར་མ་འཕྱུགས་པར་བྱས་ཏེ་ཚངས་ཐིག་དང་པོ་དུར་ཁྲོད་ཀྱི་མཐའི་བར་དུ་ས་ལ་གདབ། ཐིག་གི་སྒྲས་སངས་རྒྱས་རྣམས་བསྐུལ་ཏེ་བྱོན་ནས་ཐིག་ཀུད་ལ་ཐིམས་ཤིང། ངོ་བོ་ཡེ་ཤེས་ལ་
རྣམ་པ་སྲད་བུ་ཁ་དོག་ལྔར་སྣང་བའི་ཐིག་སྐུད་རེ་ཆད་ནས་ལས་ཐིག་ལ་ཐིམས་པར་གྱུར། རྐང་མཐིལ་གཉིས་སུ་ཧཱུཾ་ཧཱུཾ་ལས་རྡོ་རྗེ་འབར་བ་རེ་རེ་ཧཱུཾ། ཞེས་བརྗོད་པས་སྐོར་ཕྱོགས་སོགས་མ་འཕྱུགས་པར་བྱས་ལ་ཐིག་
ལྷག་མ་རྣམས་གདབ་པར་བྱའོ། །ཚངས་ཐིག་གཉིས་མ་གཏོགས་ཐིག་ལྷག་མ་ནམ་མཁའ་གདབ་མི་དགོས། ཐིག་ཐེབས་ནས་ཐིག་སྐུད་སྣོད་གཙང་མར་བཞག་པའི་མདུན་དུ་ཆུ་གཉིས་ཉེར་སྤྱོད་མཐར་གཏོར་མ་དང་
བཅས་པ་བཤམས། བྱིན་གྱིས་བརླབས་ནས་མཆོད་ཅིང་བསྟོད། ཨོཾ་ཨཱཧཱུཾ་བཛྲ་མུཿ་ཐིག་སྐུད་ཀྱི་ཡེ་ཤེས་པ་ནམ་མཁར་བཞུགས་པའི་རྒྱལ་བ་རྣམས་ཀྱི་ཐུགས་ཀར་གཤེགས་ཤིང་དམ་ཚིག་པ་བདག་ཉིད་ལ་
ཐིམས་པར་གྱུར། ཡེ་ཐིག་ཐེབས་ནས་ཐིག་ལ་འགོམ་པ་དང་ཚོན་བྱིན་རླབས་ཅན་ལ་འགོམ་དགོས་བྱུང་ན། ཨོཾ་བཛྲ་བེ་ག་ཨ་ཀྲ་མ་ཧཱུཾ། ཞེས་བརྗོད་དེ་ཡེ་ཤེས་ཀྱི་ཐིག་ཚོན་ནམ་མཁར་བཏེག་ལ་བྱ་ཞིང་རྗེས་སུ་ཕབ་
ལ་བསྟིམ་མོ། །གཉིས་པ་ནི། ཚོན་མཐིང་དཀར་སེར་དམར་ལྗང་རྣམས་མ་འདྲེས་པར་སྣོད་སོ་སོར་བཞག་ལ། ཧཱུཾ་ཨོཾ་སཱ་ཨཱ་ཧཱ་རྣམས་བྲིས་ནས་སྣོད་ལྔར་དབུས་དང་ཕྱོགས་བཞིར་ཕྱོགས་མདོག་གི་རིམ་པས་བཀོད་

[021B] སྭ་བྷཱ་ཝས་སྦྱངས། སྟོང་པའི་ངང་ལས། རྡུལ་ཚོན་ནག་པོ་ཧཱུཾ་ལས་མི་བསྐྱོད་པ། ཞེས་པ་ནས། ལྗང་ཁུ་ཧཱ་ལས་དོན་གྲུབ་ཀྱི་ངོ་བོར་གྱུར། ནམ་མཁར་བཞུགས་པའི་དེ་བཞིན་
གཤེགས་པ་ལྔའི་ཐུགས་ཀར། ཧཱུཾ་ཨོཾ་སཱ་ཨཱ་ཧཱུཾ་ལས་གྲུབ་པའི་ཡེ་ཤེས་ཀྱི་ཚོན་འོད་ཟེར་ལྔའི་རང་བཞིན་ཅན་དུ་གནས་པར་གྱུར། པར་བསམ་ཞིང། རང་གི་མིག་གཉིས་ཛཿ་ཛལས་ཉི་མ་དང་ཟླ་བ་སེར་པོར་གྱུར། ཨོཾ་
དཱིཔྟ་དྲིཥྚ་ཨཾ་ཀུ་ཤི་ཛཿ་འབར་བའི་ལྟ་སྟངས་ལྕགས་ཀྱུ་ལྟ་བུས་བཀུག་པའི་ཡེ་ཤེས་ཀྱི་ཚོན་རང་རང་གི་མདོག་ཅན་གྱི་ས་བོན་གྱི་ཡི་གེའི་གཟུགས་རིགས་ལྔའི་ཐུགས་ཀ་ནས་སྦྲོས་པ་རྣམས་མདུན་གྱི་ཆོན་སོ་སོ་ལ་ཐིམས་ནས་རོ་
གཅིག་ཏུ་གྱུར། ཧཱུཾ་ཨོཾ་སཱ་ཨཱཧཱ། ཨོཾ་བཛྲ་ཙི་ཏྲ་ས་མ་ཡ་ཧཱུཾ༑ བརྒྱ་རྩ་བརྒྱད་བཟླས། མིག་གཉིས་ཧཱིཧཱི་ལས་ཉི་མ་དང་ཟླ་བ་འོད་ཟེར་འབར་བ་དང་རྡུལ་ཚོན་རྣམས་ལ་ཧཱི་ཡིག་གིས་མཚན་པར་གྱུར། བདེན་པ་
གང་གིས་སེམས་ཅན་རྣམས་རྡུལ་ཚོན་མང་ཞིང་སངས་རྒྱས་བཅོམ་ལྡན་འདས་རྣམས་སེམས་ཅན་ལ་ཆགས་པ་དང་རྗེས་སུ་ཆགས་པའི་བདེན་པ་དེས་རྡུལ་ཚོན་རྣམས་འབར་བར་གྱུར་ཅིག་ཅེས་བདེན་པའི་བྱིན་བརླབ་བྱ་ཞིང་ཚོན་
རྣམས་མང་པོར་འཕེལ་བར་བསམ་མོ། །དེ་ནས་རྡུལ་ཚོན་ལ་དྲི་དང་མེ་ཏོག་ལ་སོགས་པས་མཆོད། སྐོར་ཐིག་གི་དུས་དབུས་སུ་ཕུར་བུ་དངོས་སུ་བཏབ་ན་ཧཱུཾ་བཞི་པའི་སྔགས་ཀྱིས་ཕྱུང་ལ་ཚོན་གྱིས་བཀང། བསམ་གཏན་

[022A]༄༅། །གྱིས་བཏབ་མཚོན་གྱིས་བཀང་བར་མོས་པས་ཆོག་གོ་དེ་ནས་དྲིལ་བུ་གསིལ་ཞིང། ཆོས་དབྱིངས་འདི་ནི་དག་པ་སྟེ། །སེམས་ཅན་ཁམས་ནི་རབ་གྲོལ་བར། །རྒྱལ་ཆེན་རྒྱལ་བ་རྒྱ་མཚོ་ཡི། །དཀྱིལ་
འཁོར་རབ་ཏུ་བྲི་བར་བྱ། ཞེས་པའི་རྡོ་རྗེའི་གླུས་ཆོས་དབྱིངས་རྣམ་པར་དག་པར་མོས་ནས་ཚོན་འགྱེད་པའི་མཚན་མ་ངན་པའི་སྐྱོན་རྣམས་བསལ་བར་མོས་ཏེ་བྲི་བ་ལ། རྡོ་རྗེ་འཆང་ཆེན་པོའི་ལམ་གྱི་རིམ་པ་ལས། དབུས་དང་
ཕྱོགས་བཞིར་རིགས་ལྔ་སྐུ་མདོག་སྤྱི་འགྲོ་ལྟར་ཡོད་པ་གསང་འདུས་མི་བསྐྱོད་པ་དང་རྡོར་དབྱིངས་ཀྱི་དཀྱིལ་འཁོར་ལྟ་བུ་ཡིན་ན་ཤར་ནས་དབུས་བར་དུ་གཡས་སྐོར་གྱིས་དེ་བཞིན་གཤེགས་པ་ལྔའི་ཁ་དོག་གི་རིམ་པ་བཞིན་བྱ་
ལ་ཕྱོགས་དང་དབུས་སུ་ལྷ་གཞན་བཀོད་པ་ཡིན་ན་ནི། རྒྱས་འདེབས་ཀྱི་དེ་བཞིན་གཤེགས་པ་ལྔའི་ཁ་དོག་གི་རིམ་པ་ལྟར་བྱའོ། །རྩིག་པ་ལྔ་རེ་རེའི་ཁ་དོག་ཀྱང་ཕྱོགས་བཞི་ཀར་འགྲོ་དགོས་པས་ཤར་དཀར་ལྷོ་སེར་ལ་སོགས་
པ་ཚོན་ས་གཞན་རྣམས་དང་མི་འདྲའོ། ཞེས་དང། གཙོ་བོའི་ས་ནི་གཙོ་བོའི་མདོག་གོ་ཞེས་གསུངས་བ་ནི། གཙོ་བོ་རིགས་ལྔ་སྤྱི་འགྲོ་ལྟར་ཡིན་ན་དེའི་མདོག་དང། དེ་ལྟར་མིན་ན་རིགས་བདག་གང་ཡིན་གྱི་བྱ་དགོས་ཏེ། འཇམ་
རྡོར་གྱི་གཙོ་བོ་གུར་ཀུམ་མདོག་ཡིན་ཀྱང་བཞི་བརྒྱ་ལྔ་བཅུ་པ་ལས། དབུས་ཀྱི་ས་གཞིའི་ཆ་དག་ནི། །ཨིནྡྲ་ནཱི་ལའི་འོད་གསལ་འབར། ཞེས་གསུངས་ཤིང་གཤེད་དམར་བཅུ་གསུམ་མ་ལ་ཡང་དབུས་ཀྱི་ས་གཞིའི་མདོག་སྔོན་པོར་

[022B] ཞེས་གསུངས་པ་ཇི་ལྟ་བར་འགོད་པ་ལ་འདིར་རྣམ་སྣང་རིགས་བདག་ཏུ་བཞུགས་པའི་ལྷ་མ་བྱུང་ཞིང་ཚོན་ས་དཀར་པོ་ཆད་པའི་སྐྱོན་འཇུག་པས་རིགས་ལྔ་སྤྱིའི་བཞུགས་ཚུལ་ལྟར་བྲི་བར་
བྱའོ། །དེ་ནས་སློབ་དཔོན་དབུས་སུ་འདུག་སྟེ་ཁ་ཤར་དུ་བལྟས། ལག་པ་གཡས་པས་རྡོ་རྗེ་བཟུངས། གཡོན་པའི་རྡོ་རྗེ་ཁུ་ཚུར་གྱིས་ཚོན་ས་བཟུངས་ཏེ་དབང་ལྡན་ནས་བརྩམས་ཏེ་རྩིག་པ་ལྔ་ཕྱི་ནས་རིམ་པ་བཞིན། ཞེང་
ཚད་སྒོའི་ཉི་ཤུ་ཆ་དཔངས་མཐེའུ་ཆུང་གི་ཚད་དང་སྲིད་དུ་སོར་བཅུ་གཉིས་ཀྱི་ཚད་ཕྱི་ནས་རིམ་པ་བཞིན་དཀར་སེར་དམར་ལྗང་སྔོ་བའི་རིམ་པས་བྲི་ཞིང། རེ་ཁ་སྔར་བཤད་པ་ལས་སྦོམ་པར་བྲིས་ན་ནད་བསྐྱེད། ཕྲས་ན་ནོར་
ཉམས། དམའ་ན་དངོས་གྲུབ་མི་འགྲུབ། ཡོ་ན་གདུང་བ་བསྐྱེད། ཆད་ན་བླ་མ་དང་སློབ་མ་འཆི། རྡུལ་ཚོན་འདྲེས་ན་རིགས་རྒྱུད་འཆད་པ་སོགས་གསུངས་པས་བག་དང་ལྡན་པས་དགྱེ་བར་བྱའོ། །སློབ་དཔོན་གྱིས་རྫོགས་
པར་བྲི་མི་ནུས་ན་སྔར་གྱི་ཚད་ཙམ་ཞིག་བྲི་ལ། ཕྱི་ནས་རི་མོ་མཁན་ལ་སོགས་པས་ཅི་བདེར་བྲི་ཞིང། རྡོ་རྗེ་ཁུ་ཚུར་གྱིས་བྲི་མ་ནུས་ན་ཐིག་སྐུད་རྡོ་རྗེ་ཁུ་ཚུར་གྱིས་བཟུང་བ་ལ་དམིགས་བསལ་གསུངས་པའི་རིགས་པ་སྦྱར་དུ་རུང་བ་འདྲའོ།།
གཞལ་ཡས་ཁང་གི་ནང་གི་པདྨ་འདབ་བརྒྱད་ཀྱི་དབུས་ཀྱི་ལྟེ་བ་ལྗང་བ། དེའི་མཐའ་སྐོར་གྱི་སྣམ་བུ་ལ་པདྨའི་འཕྲེང་བ། འདབ་མ་བརྒྱད་ཀྱི་ཕྱོགས་བཞི་དམར། མེ་རླུང་སེར། བདེན་བྲལ་ལྗང། དབང་ལྡན་ནག་པ་

[023A]༄༅། །བྲིས་པར་ཀ་ཐིག་མི་འཆར་ཀྱང་བསྒོམ་དོན་ནང་གི་ཀ་བ་རྣམས་ཤར་སྔོ་ལྷོ་སེར་ནུབ་དམར་བྱང་ལྗང་བ་རང་ཕྱོགས་ཀྱི་དེ་བཞིན་གཤེགས་པའི་མདོག་ཅན་ལ་ཤར་ནས་རིམ་བཞིན་རྡོ་རྗེ་དང། རིན་པོ་ཆེ་དང། པདྨ་
དང། སྣ་ཚོགས་རྡོ་རྗེས་མཚན་བའམ། ཡང་ན་ཕྱོགས་སོ་སོའི་ཀ་བ་ཐམས་ཅད་གྲི་གུག་གིས་མཚན་པ་བྱས་ཀྱང་རུང་ངམ་སྙམ་མོ། །ཟུར་ཐིག་གཉིས་ཀྱིས་བཅད་པའི་ཕྱོགས་བཞིའི་ས་གཞི་རྣམས་ཤར་དཀར་ལྷོ་སེར་ནུབ་དམར་
བྱང་ལྗང་བ། རྡོར་འཕྲེང་གི་ཟླུམ་པོ་དང་རྡོ་རྗེ་རྣམས་ཁ་དོག་ནག་བོ། དེའི་ཕྱིའི་འོད་འཕྲེང་ཁ་དོག་ལྔ་པ་སྟེ་དེར་ཚོན་གྱི་རེ་ཁ་མི་བྱའོ། །དེའི་ཕྱིའི་ཚངས་ཐིག་གི་གློ་སོ་སོར་ཆ་ཆུང་བཞི་བཞི་དོར་ནས་བུམ་པ་ཆ་ཆུང་བཞི་བཞི་པ་ཁ་
དོག་སེར་པོའམ་རང་ཕྱོགས་ཀྱི་དེ་བཞིན་གཤེགས་པའི་མདོག་ཅན་གཉིས་གཉིས་བྲིའོ། །འདོད་སྣམ་དམར་པོ། ཕ་གུའི་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པས་སྤྲས་པ། དྲ་བ་དྲ་ཕྱེད་ཀྱི་གཞི་
ནག་པོ། ཤར་བུ་དང་མདའ་ཡབ་དཀར་པོའི་གཞི་སྔོན་པོ། རྟ་བབས་ཀྱི་ཀ་བ་དང་ཀྱོག་པོའི་ནང་རྣམས་ཕྱོགས་མདོག་ཆ་ཆུང་ཕྱེད་པའི་ཀྱོག་པོ་ལ་རིན་པོ་ཆེ་ལ་སོགས་པ་བྲི་ཞིང། རྣམ་པར་བཀྲ་བའི་བླ་བྲེ་དང་དོ་
ཤལ་ཕྱེད་པ་འཕྱང་བ། སྣམ་བུ་བཅུ་གཅིག་གི་གསེར་སྣམ་སེར་པོ། རིན་པོ་ཆེ་ནི་ཕ་གུ་བཞིན། རྨིག་པ་དང་བ་རཎྚ་མཛེས་ཚོན། མུན་པ་གཉིས་ནག་པོ། ཤར་བུ་དང་མདའ་ཡབ་སྔར་བཞིན། མདའ་ཡབ་ཀྱི་སྣམ་

[023B] དེའི་གཡས་གཡོན་དུ་ཆ་ཆུང་ཕྱེད་དུ་རི་དྭགས་ཕོ་མོ་སེར་པོ། ཆ་ཆུང་གཅིག་ཏུ་མགྲིན་པ་དང་བཅས་པའི་གདོང་འགྲེང་ཞིང། མིག་འཁོར་ལོའི་རྩེར་བལྟ་བ། དེའི་མཇུག་
མའི་ཕྱི་ངོས་སུ་མདའ་ཡབ་གཉིས་གཉིས། སྣ་ཚོགས་རྡོ་རྗེ་རྭ་གསུམ་པ་ཡིན་ན་དབུས་རྭ་རང་རང་གི་ཕྱོགས་ཀྱི་མདོག་གཡས་གཡོན་གྱི་རྭ་གཉིས་ནི་དེའི་གློའི་དེ་བཞིན་གཤེགས་པའི་མདོག་སྟེ་ཇི་ལྟར་རིགས་པར་རོ། །རྭ་ལྔ་
པ་ནི། རྭ་གཞན་གཉིས་དེ་ལས་གཞན་པ་དང་དབུས་ཀྱི་རྒྱལ་བའི་མདོག་སྟེ་ཕྱོགས་སོ་སོའི་སྐབས་ཐོབ་ཀྱིས་བྱའོ། །སྣ་ཚོགས་པདྨའི་ལྟེ་བ་ལྗང་གེ་སར་སེར་འདབ་མ་སྣ་ཚོགས། འདབ་མའི་གཞི་ཆོས་འབྱུང་གི་ནང་ཡིན་པས་དམར་པོ་
ཤས་ཆེ་བའི་དཀར་པོ་དང་ཕྱིའི་རེ་ཁ་དཀར་པོ། རྡོ་རྗེའི་ཁ་དོག་ནག་སེར་དཀར་བ་གང་རུང་ལ་དེའི་འོག་གཞིའི་སྣམ་བུ་ཁ་དོག་སྣ་ཚོགས། དེའི་ཕྱིའི་རེ་ཁ་དཀར་པོ། འོད་འཕྲེང་ཁ་དོག་སྣ་ལྔ་པ། དེའི་མཐར་རེ་ཁ་མི་བྱའོ། །ཤེས་ཤིང་སྤྲོ་ན་བུམ་པ་
བཟང་པོ་ལས་སྐྱེས་པའི་དཔག་བསམ་གྱི་ཤིང་ལ་རྒྱལ་སྲིད་རིན་པོ་ཆེ་སྣ་ཚོགས་བདུན་གྱིས་སྤྲས་པ་རྟ་བབས་ཀྱི་གཡས་གཡོན་དུ་འགོད་པ་དང་གཞལ་ཡས་ཁང་གི་རྒྱན་རྣམས་མངོན་རྟོགས་བཞིན་དགོད་དོ། །དེ་ནས་གཞལ་ཡས་ཁང་གི་ནང་གི་དབུས་ཀྱི་པདྨའི་
ལྟེ་བ་དང་ཕྱོགས་བཞི་དང་སྒོ་བཞིར་སྒྲུབ་ཐབས་ནས་འབྱུང་བ་བཞིན་ལྷ་རང་རང་གི་གདན་ལ་རང་རང་གི་ས་བོན་དགོད་པར་བྱའོ། །དེ་ལྟར་བྲིས་ནས་བྱུང་མ་བྱུང་ལེགས་པར་བརྟགས་ལ་མ་བྱུང་བ་རྣམས་བཅོས་ཤིང་ཚོན་འཐོར་བ་རྣམས་རས་ལ་སོགས་

[024A]༄༅། །པས་ཕྱིས། ཧཱུཾ་དང་ལས་ཐམས་ཅད་པ་བཟླས་པའི་བདུད་རྩི་དང་དྲི་བཟང་གི་ཆུས་དཀྱིལ་འཁོར་གྱི་ཕྱི་ངོས་སུ་བྱུགས་ལ། དེ་བཟླས་པའི་ཆུས་དཀྱིལ་འཁོར་བསངས་ཏེ། ཚོན་ལྷག་མ་རྣམས་སྣོད་སོ་སོར་བསྡུས་པ་
ལ་མཆོད་གཏོར་བསྟོད་པ་རྣམས་ཡ་ཐིག་གི་སྐབས་ལྟར་བྱ་ཞིང། ཨོཾ་ཨཱཧཱུཾ་བཛྲ་མུརྡུལ་ཚོན་གྱི་ཡེ་ཤེས་པ་ནམ་མཁར་བཞུགས་པའི་རྒྱལ་བ་རྣམས་ཀྱི་ཐུགས་ཀར་གཤེགས་ཤིང་དམ་ཚིག་པ་རང་ཉིད་ལ་ཐིམས་པར་གྱུར་པར་བསམ་
གསུམ་པ་བགེགས་བཟློག་པའི་ཐབས་ནི། རྡོ་རྗེ་འཆང་ཆེན་པོའི་ལམ་གྱི་རིམ་པར་གསུངས་པ་ལས་ཤེས་པར་བྱའོ། །གཉིས་པ་བུམ་པ་དགོད་ཅིང་དཀྱིལ་འཁོར་བརྒྱན་པ་ནི། སྔར་ལྷག་གནས་བྱས་པའི་བུམ་པ་སྤོས་དང་གདུགས་རྒྱལ་
མཚན་རོལ་མོ་ལ་སོགས་པས་སྣ་དྲངས་ཏེ་གཡས་སྐོར་གྱིས་དཀྱིལ་འཁོར་ལ་ལན་གསུམ་བསྐོར་ནས་རྣམ་རྒྱལ་ཁ་ནང་བལྟའི་དབང་དུ་བྱས་པའི་ཤར་སྒོའི་གཡས་དང་ལས་བུམ་གཡོན་དུ་དགོད། མཆོད་པའི་ཡོ་བྱད་གདུགས་དང་རྒྱལ་
མཚན་དང་བ་དན་དང་བྲིལ་བུ་དང་བཅས་པའི་རྔ་ཡབ་ལ་སོགས་པ་དང། མཆོད་པ་ལྷ་གྲངས་དང་མཉམ་པ། ལྷ་ཐམས་ཅད་ལ་གོས་ཟུང་རེའི་མ་མ་འབྱོར་ན་ཐུན་མོང་དུ་གཅིག་རྣམས་ལ་ཧཱུཾ་དང་གཙོ་བོའི་སྔགས་བཟླས་ཤིང་ཨོཾ་བཛྲ་སྥ་ར་ཎ་ཁཾ་
ཞེས་བརྗོད་དེ་གཡས་སྐོར་གྱིས་དབུལ། ནང་མཆོད་དང་འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་ཀྱང་བཤམ་མོ། །གསུམ་པ་ལ་གསུམ། དཀྱིལ་འཁོར་སྒྲུབ་པ། དཀྱིལ་འཁོར་མཆོད་པ། དབང་བསྐུར་བའོ། །དང་པོ་

[024B] བདག་བསྐྱེད་བཟླས་པ་ཡན་བྱས། ལས་བུམ་གྱི་ཆུ་དང་བཅས་པའི་ལས་སྔགས་ཀྱིས་དཀྱིལ་འཁོར་བསངས། སབྷཱ་ཝས་སྦྱངས། སྟོང་པའི་ངང་ལས། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ལས་སྣ་ཚོགས་རྡོ་རྗེ། ཞེས་པ་ནས་
གསུམ་གའང་གཡོན་པས་ཨུཏྤ་ལ་འཛིན་པའོ། ཞེས་པའི་བར་ལྷ་སྟ་གོན་བཞིན་ལ། རང་གི་གསང་གནས་མི་དམིགས་པ་ལས་ཧཱུཾ་ལས་སྐྱེས་པའི་རྡོ་རྗེ་སྔོན་པོ་རྩེ་ལྔ་པ་ཨོཾ་ལས་སྐྱེས་པའི་ནོར་བུ་བུ་ག་ཕཊ་ཀྱིས་བཀག་པ། ཡུམ་གྱི་གསང་
གནས་མི་དམིགས་པ་ལས་ཨཱལས་སྐྱེས་པའི་པདྨ་དམར་པོ་འདབ་མ་བརྒྱད་པ་ཟེའུ་འབྲུ་བུ་ག་ཕཊ་ཀྱིས་བཀག་པ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཱདྨ་ཀོཉཧཾ། རང་ཡམ་ཡུམ་སྙོམས་པར་ཞུགས་བའི་དགའ་བའི་སྒྲས་ཡེ་ཤེས་
ཀྱི་འཁོར་ལོ་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨཱརྱ་ལོ་ཀེ་ཤྭ་ར་མཎྜལ་ས་བ་རི་ཝ་ར་པཱ་དྱཾ་དང། ཨརྒྷཾ་གྱིས་ཞབས་བསིལ་དང་མཆོད་ཡོན་དབུལ། ཡེ་ཤེས་ཀྱི་འཁོར་ལོ་རང་གི་ཞལ་དུ་ཞུགས། ཐུགས་ཀར་རྗེས་སུ་ཆགས་བའི་མེས་ཞུ། རྡོ་
རྗེའི་ལམ་ནས་ཡུམ་གྱི་པདྨར་ཕྱུང་བའི་ཐིག་ལེ་ཆ་དགུར་གྱུར། དེ་རྣམས་ཡོངས་སུ་གྱུར་པ་ལས་ཧྲཱིཧཱུཾ་ཏྲཾ་ཧྲཱིཨ་ཧཱུཾ་ཧྲཾ་ཧྲིཿ་ཨཿ་རྣམས་སུ་གྱུར། དེ་རྣམས་ཡོངས་སུ་གྱུར་པ་ལས་རང་ཉིད་འཕགས་པ་ཐུགས་རྗེ་ཆེན་པོ་ཡབ་ཡུམ་མཁའ་འགྲོ་མ་
བཞི་དང་ཁྲོ་བོ་བཞིར་གྱུར་པ་རྣམས་སླར་ཡང་ཧྲཱིཧཱུཾ་ཧྲཾ་ཧྲཱིཨཧཱུཾ་ཏྲཾ་ཧྲཱིཨ་རྣམས་ཀྱིས་ཡུམ་གྱི་པདྨ་ནས་ཕྱུང། ཨོཾ་བཛྲ་ཨངྐུ་ཤ་ཛཿ་ཨོཾ་བཛྲ་པཱ་ཤ་ཧཱུཾ། ཨོཾ་བཛྲ་སྥོཊ་བཾ། ཨོཾ་བཛྲ་གྷཎྜ་ཧོཿ་ཡེ་ཤེས་པ་དང་དམ་ཚིག་པའི་དཀྱིལ་འཁོར་གཉིས་

[025A]༄༅། །སུ་མེད་པར་གྱུར། རང་གི་ཐུགས་ཀའི་ས་བོན་གྱི་འོད་ཟེར་གྱིས་ནམ་མཁར་བཏེག་པའི་སྟ་གོན་གྱི་དཀྱིལ་འཁོར་སྤྱན་དྲངས། ཛཧཱུཾ་བཾ་ཧོཿ་རང་རང་གི་དམ་ཚིག་པ་དང་གཉིས་སུ་མེད་པར་གྱུར། ལྷ་ཐམས་ཅད་ཀྱི་མིག་
གཉིས་སུ་ཨོཾ་དང་འཁོར་ལོ་ལས། ཞེས་པ་ནས། དོན་གྲུབ་ཀྱིས་དབུ་བརྒྱན་པར་གྱུར་ཅེས་པའི་བར་སྒྲུབ་ཐབས་ལྟར་བྱ། གཉིས་པ་ནི། རང་ཉིད་གཙོ་བོ་ལས་མར་མེ་གཅིག་ལས་གཉིས་ཆད་ཀྱི་ཚུལ་དུ་ཕྱེ་ནས་དཀྱིལ་འཁོར་གྱི་ཤར་སྒོའི་ཐད་
དུ་མཆོད་པའི་ལས་ལ་གནས་པར་གྱུར་པར་བསམ་ཞིང། མཆོད་པ་ཆུ་བཞི་ཉེར་སྤྱོད་རོལ་མོ་འདོད་ཡོན་དང་བཅས་པ་བྱིན་གྱིས་བརླབ་པ་ནས་བཟུངས་ནང་མཆོད་འབུལ་བ་ཡན་ལྷ་སྟ་གོན་གྱི་སྐབས་བཞིན་བྱ། རང་ཉིད་དཀྱིལ་འཁོར་གྱི་ནང་དུ་
ཞུགས། གཙོ་བོ་དང་ཐ་མི་དད་པར་གྱུར། ཡབ་ཀྱི་གསང་གནས་མི་དམིགས་པ་ལས། ཞེས་པ་ནས། ཨཱདྨ་ཀོཉཧཾ། རང་ཡབ་ཡུམ་སྙོམས་པར་ཞུགས་པས་ལྷན་ཅིག་སྐྱེས་པའི་དགའ་བ་སྐྱེས། དཀྱིལ་འཁོར་པའི་ལྷ་ཐམས་ཅད་ཀྱིས་
ཀྱང་ལྷན་ཅིག་སྐྱེས་པའི་དགའ་བ་ཉམས་སུ་མྱོང་སྟེ་བདེ་བ་ཆེན་པོ་དང་དེ་ཁོ་ན་ཉིད་དབྱེར་མི་ཕྱེད་པའི་ཏིང་ངེ་འཛིན་ལ་སྙོམས་པར་ཞུགས་པས་གསང་བ་དང་དེ་ཁོ་ན་ཉིད་ཀྱི་མཆོད་པས་མཉེས་པར་གྱུར་པར་བསམས་ལ། མི་བསྐྱོད་རྡོ་རྗེ་སོགས་ཀྱིས་
བསྟོད་ཅིང་གཙོ་བོའི་སྙིང་པོ་བཟླ། ཡི་གེ་བརྒྱ་པས་ལྷག་ཆད་ཁ་བསྐངས། འཇིག་རྟེན་དང་འཇིག་རྟེན་ལས་འདས་པའི་གཏོར་མ་གཉིས་བསངས་སྦྱངས་བྱིན་གྱིས་བརླབས་ཏེ། ལྷ་རྣམས་ཀྱི་ལྗགས་ཧཱུཾ་ལས་བྱུང་བའི་རྡོ་རྗེ་རྩེ་གཅིག་པ་དམར་པོ་

[025B] ཨོཾ་སརྦ་ཏ་ཐཱ་ག་ཏ་ཨཱདྱ་ལོ་ཀེ་ཤྭ་ར་མཎྜ་ལ་ས་པ་རི་ཝཱ་ར་ཨརྒྷཾ། པཱ་དྱཾ། ཨཱཉྩ་མཱ་ཎཱཾ། པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཞེས་ཆུ་བཞི་ཕུལ། ཨོཾ་སརྦ་ཏ་ཐཱ་ག་ཏ་
ཨཱརྱ་ལོ་ཀེ་ཤྭ་ར་མཎྜལ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་གསུམ་གྱིས་གཏོར་མ་ཕུལ། དེ་བཞིན་དུ་པྲོཀྵཎཱཾ། པཱདྱཾ། པུཥེ། ནས་ཤཔྟའི་བར་གྱིས་མཆོད། ནང་མཆོད་དབུལ། བསྟོད་པས་བསྟོད། རང་གི་ཐུགས་ཀའི་ས་བོན་གྱི་
འོད་ཟེར་ལྕགས་ཀྱུའི་རྣམ་པ་ཅན་གྱིས་ཕྱོགས་སྐྱོང་དང་ཞིང་སྐྱོང་ལ་སོགས་པ་སྤྱན་དྲངས་ཞེས་པ་ནས། བཛྲ་མུཿ་ས་གཤེགས་སུ་གསོལ་བའི་བར་སྔོན་འགྲོ་གཏོར་མའི་སྐབས་ལྟར་བྱ། དེ་ནས་ཕྱི་རོལ་པའི་གཏོར་མ་བྱ་བ་ནི། སྒྲུབ་གྲོགས་
དཀྱིལ་འཁོར་བསྲུང་དུ་བཅུག་ལ། ཕྱི་རོལ་ཏུ་ཕྱིན་ནས་གཏོར་མ་ཆུ་གཉིས་ཉེར་སྤྱོད་དང་བཅས་པ་བྱིན་གྱིས་བརླབས། མགྲོན་སྤྱན་འདྲེན་པ་ནི། རང་གི་ཐུགས་ཀའི་ས་བོན་གྱི་འོད་ཟེར། ཅེས་པ་ནས། ཡིད་ལ་འདོད་པ་ཀུན་འགྲུབ་ཤོག་ཅེས་
འཕྲིན་ལས་འཆོལ་བའི་བར་སྔར་ལྟར་ལ། ཕྱོགས་སྐྱོང་འཁོར་དང་བཅས་པ་རྣམས་དཀྱིལ་འཁོར་གྱི་སྟེང་འོག་དང་ཕྱོགས་མཚམས་རྣམས་སུ་འཁོད་ནས་ཇི་སྲིད་དཀྱིལ་འཁོར་ཆེན་པོའི་བྱ་བ་མ་རྫོགས་ཀྱི་བར་དུ་བགེགས་རྣམ་པར་བཟློག་པའི་འཕྲིན་
ལས་མཛོད་ཅིག་ཅེས་འཕྲིན་ལས་བཅོལ། དེ་ནས་ཉེ་རེག་བྱས་ལ་ལས་སྔགས་འདོན་ཅིང། རྡོ་རྗེ་སློབ་དཔོན་གྱིས་རྟིང་མནན་ལ་ནང་དུ་འོངས་ཏེ། དཀྱིལ་འཁོར་གྱི་ཤར་སྒོའི་ཐད་དུ་རྡོ་རྗེ་དྲིལ་བུ་འཛིན་པས་ཧཱུཾ་མཛད་ཀྱི་ཕྱག་རྒྱ་བཅས་ལ། རང་

[026A]༄༅། །ཉིད་སྐད་ཅིག་གིས་ཧཱུཾ་མཛད་སྔོན་པོ་ཞལ་གཅིག་ཕྱག་གཉིས་ཀྱིས་ཧཱུཾ་མཛད་ཀྱི་ཕྱག་རྒྱ་འཆིང་ཞིང་གཡོན་བརྐྱངས་ཀྱི་སྟབས་ཀྱིས་བཞུགས་པ། རྡོ་རྗེ་ཤུགས་ཀྱི་འཇུག་པས་དཀྱིལ་འཁོར་གྱི་ནང་དུ་ཐོགས་པ་མེད་པར་ཞུགས་
པར་གྱུར། ཨོཾ་སུམྦྷ་ནི་སུམྦྷ་ཧཱུཾ། ཞེས་སོགས་བརྗོད་ཅིང་དཀྱིལ་འཁོར་ལ་གཡས་སྐོར་གྱིས་བསྐོར་བ་གསུམ་བྱ། དེ་ནས་མེ་ཏོག་གི་འཕྲེང་བ་བཟུངས། ཤར་སྒོའི་ཐད་ནས་འགྲེངས་ཏེ་དབྱངས་དང་བཅས་པས། ཨོཾ་མཆོག་ཏུ་བདེ་བའི་
སེམས་ནི་རོལ་པར་ལྡན། །སྒེག་པའི་ཕྱག་གིས་བཅོམ་ལྡན་འདས་ལ་འཁྲིལ། །ཛཧཱུཾ་བཾ་ཧོཧི་ཧི་ཧི་ཧི་ཧཱི། མགོན་བོ་སྙིམ་པའི་མེ་ཏོག་བཞེས་སུ་གསོལ། ཞེས་ལག་པ་བད་ཀོར་དང་བཅས་པས་མེ་ཏོག་གི་འཕྲེང་བ་གཙོ་བོའི་དབུ་ལ་དབུལ་
དེ་ནས་ནུབ་ཏུ་སོང་སྟེ་གཞི་བཅའ་སྔོན་དུ་འགྲོ་བའི་གཡོན་བརྐྱངས་བྱ་ཞིང། ཨོཾ་བཛྲོད་གྷཊ་ས་མ་ཡ་པྲ་བེ་ཤཱ་ཡ་ཧཱུཾ། ཞེས་ཕྱག་རྒྱ་དེ་བཀྲོལ་ནས་ཤར་སྒོ་ནང་ནས་ཕྱེ་བར་བསམ། དེ་བཞིན་དུ་བྱང་ནས་ལྷོ་སྒོ་དང། ཤར་ནས་ནུབ་སྒོ་དང་
ལྷོ་ནས་བྱང་སྒོ་དབྱེ། ཨོཾ་ས་མ་ཡ་པྲ་བེ་ཤཱ་ཡ་མའི། ཞེས་མེ་ཏོག་བླངས་ལ། རང་གི་མགོ་ལ་བཅིང་ཏེ། ཨོཾ་པྲ་ན་མ་མི་སརྦ་ཏ་ཐཱ་ག་ཏཱན། ཞེས་ཤར་སྒོ་ནས་དཀྱིལ་འཁོར་ལ་ཕྱག་བྱས་ནས། སེམས་ཅན་ཐམས་ཅད་ལ་དངོས་གྲུབ་ཐམས་
ཅད་ཀྱི་བཀའ་དྲིན་སྩོལ་ཅིག་ཅེས་གསོལ་བ་བཏབ། གསུམ་པ་དབང་བསྐུར་བ་ལ་གསུམ། བདག་ཉིད་ཞུགས་ཤིང་དབང་བླངས་ཏེ་བདེན་པའི་བྱིན་རླབས་བྱ་བ་དང། སློབ་མ་བཅུག་ཅིང་དབང་བསྐུར་བ། དཀྱིལ་འཁོར་གྱི་མཇུག་གི་བྱ་

[026B] །དང་པོ་ལ་གསུམ། རང་ཉིད་འཇུག་པ་དང། ཞུགས་ནས་དབང་བླང་བ་དང། སློབ་མ་གཞུག་བའི་དོན་དུ་བདེན་པའི་བྱིན་བརླབ་བྱ་བའོ། །དང་པོ་ལ་གཉིས། གདོང་གཡོགས་དང་བཅས་ཏེ་འཇུག་པ་དང། དཀྱིལ་འཁོར་མཐོང་བའི་བདག་
ཉིད་ཅན་དུ་འཇུག་པའོ། །དང་པོ་ལ་གཉིས། ཡོལ་བའི་ཕྱི་འཛུག་དང་ནང་འཇུག་གོ་དང་པོ་ནི། འདིར་གཙོ་བོར་བདག་འཇུག་གི་དབང་དུ་བྱས་ཏེ་བརྗོད་པར་བྱའོ། །དེ་ཡང་རང་ཉིད་དཀྱིལ་འཁོར་གྱི་གཙོ་བོ་ལས་བྱེ་ནས་ཤར་སྒོ་ནས་འཐོན་ཏེ། བླ་མ་
དང་གཙོ་བོ་ཐ་མི་དད་དུ་བྱས་ལ། བླ་མའི་བྱ་བ་རྣམས་གཙོ་བོས་མཛད་པར་བསྒོམས། སློབ་མའི་བྱ་བ་རྣམས་རང་གིས་བྱས་ལ། ལག་ཏུ་མེ་ཏོག་ཐོགས། མཎྜལ་ཕུལ་ཏེ། ཐལ་མོ་སྙིང་ཁར་སྦྱར་ནས། སྐྱེ་རྒ་འཆི་བ་ན་ཀྲ་ཡི། ཞེས་པ་ནས་
མགོན་པོས་བདག་ནི་གཞུག་ཏུ་གསོལ། ཞེས་པའི་བར་ལན་གསུམ་གྱིས་སྔར་ལྟར་གསོལ་བ་བཏབ། དེ་ནས་ཆོས་གོས་རྣམས་ལ་ལས་སྔགས་བཟླས་ཏེ། ཨོཾ་སརྦ་ཏ་ཐཱ་ག་ཏ་ཨ་ནུཏྟ་ར་བོ་དཧི་ཨ་ལ་ཀཱར་བསྟྲ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་
ཡེ་ཤྲཱི་ཧཱུཾ། ཨོཾ་བཛྲ་རཀྵ་ཧཾ། ཨོཾ་བཛྲ་ཨུཥྞཱི་ཥ་ཧཱུཾ་ཕཊ། ཅེས་པ་གསུམ་གྱིས་རིམ་པ་བཞིན་སྨད་གཡོགས། སྟོད་གཡོགས། གཙུག་ཏོར་བཅིང། ཨོཾ་ཙཀྵུ་བནྡྷ་ཝཱ་རཱ་མ་ནཱ་ཡ་ཧཱུཾ་གིས་མིག་དར་བཅིང། ཨཱཁཾ་བའི་ར་ཧཱུཾ་གིས་མེ་ཏོག་གི་འཕྲེང་
བ་བཟུང། ལས་བུམ་གྱི་ཆུས་རང་ཉིད་བསང་ཞིང། ཨོཾ་བཛྲ་ཀྲོ་དྷ་ཧ་ཡ་གྲཱི་ཝ་ཧུ་ལུ་ཧུ་ལུ་ཧཱུཾ་ཕཊ། རང་ཉིད་སྐད་ཅིག་གིས་ཐུགས་རྗེ་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་མུ་ཏིག་གི་འཕྲེང་བ་དང་པདྨ་དཀར་པོ་འཛིན་ཅིང་

[027A]༄༅། །ཞབས་གཡས་ཅུང་ཟད་བརྐྱངས་པས་བཞུགས་པར་གྱུར་པའི་སྙིང་ཁར་ཉི་མ་ལ་ཧཱུཾ་ནག་པོ། མགྲིན་པར་ཉི་མ་ལ་ཨཱདྨར་པོ། སྦྱི་བོར་ཟླ་བ་ལ་ཨོཾ་དཀར་པོ། ཡི་གེ་གསུམ་གྱི་འོད་ཟེར་གྱིས་ལུས་འོད་གསལ་བར་བྱས་
དེ་ནས་བླ་མས། ཀྱཻ་དགའ་བ་ལ་དགའ་ཁྱེད་སུ་ཡིན། ཅེས་དྲིས་པ་ལ། བདེ་ཆེན་བདག་ནི་སྐལ་བ་བཟང། ཞེས་ལན་བཏབ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ། །སྙམ་པའི་སྨོན་པའི་སེམས་ཀུན་རྫོབ་པ་དེ་ཉིད་
སྙིང་ཁར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་གྱུར། ཆོས་ཐམས་ཅད་རང་བཞིན་མེད་པའི་སྟོང་པ་ཉིད་དང་རང་གི་སེམས་རོ་གཅིག་ཏུ་གྱུར་པའི་དོན་དམ་པའི་བྱང་ཆུབ་ཀྱི་སེམས་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པའི་རྣམ་པ་ཅན་དུ་
གྱུར། ཨོཾ་སརྦ་ཡོ་ག་ཙིཏྟཾ་ཨུངྤཱ་ཏ་ཡཱ་མི། དེ་ནས་བླ་མས་རྡོ་རྗེ་མེ་ཏོག་དང་བཅས་པ་སྙིང་ཁར་བཟུངས་ནས། ཨོཾ་སུ་ར་ཏེ་ས་མ་ཡ་སྟཾ་ཧོསིདྡྷྱ་བཛྲ་ཡ་ཐཱ་སུ་ཁཾ། ཞེས་གསུང་ཞིང་བརྟན་པར་བྱས་པར་བསྒོམ། རྡོ་རྗེ་མགོ་བོར་བཞག་ལ། དེང་
ཁྱོད་ལ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབ་པར་འགྱུར་གྱིས་ཁྱོད་ཀྱིས་ཀྱང་དེ་བཞིན་གཤེགས་པ་ཐམས་ཅད་ཀྱི་མཆོག་ཏུ་གསང་བའི་དཀྱིལ་འཁོར་འདི་དཀྱིལ་འཁོར་དུ་མ་ཞུགས་པ་རྣམས་ལ་སྨྲ་བར་མི་བྱ་ཞིང་མ་དད་བ་རྣམས་
ལ་ཡང་མ་ཡིན་ནོ། ཞེས་གསང་བར་གདམ་མོ། །གཉིས་པ་ལ་གསུམ། ནང་དུ་གཞུག་ཅིང་བསྐོར་ནས་ཕྱག་བྱ་བ་དང། དམལ་གཞག་པ་དང། ཡེ་ཤེས་ཕབ་ནས་བདེན་སྟོབས་བརྗོད་པའོ། །དང་པོ་ནི། རྡོ་རྗེ་ལ་ལག་པ་གཉིས་

[027B] ཧཱུཾ་ཛཧཱུཾ། ཞེས་བརྗོད་ནས་ཁྲིད་དེ་ཨཱཁཾ་བའི་ར་ཧཱུཾ་གིས་ཡོལ་བའི་ནང་དུ་བཅུག་མཧཱ་ར་ཏ་སུ་དྲྀ་དྷ་སུ་ཏོ་ཥོ་སུ་སུ་ཥོ་བཛྲ་སཏ་ཨཱདྱ་སིདྡྷྱ་མཱཾ། ཞེས་འདོན་ཞིང་དཀྱིལ་འཁོར་ལ་བསྐོར་བ་གསུམ་བྱ། ཨོཾ་ན་མཏེ་ཧཱུཾ། ན་མམི་ཧཱུཾ་
ན་མོ་ན་མཧཱུཾ་སཱཧཱ། ཞེས་རིམ་པ་བཞིན་ཐལ་མོ་སྙིང་མགྲིན་དབྲལ་བར་སྦྱར་ལ་ཤར་སྒོ་ནས་གཙོ་བོ་ལ་སྐུ་གསུང་ཐུགས་ཀྱི་ཕྱག་བྱ། ཡང་ཤར་སྒོར་གནས་བས། རང་ཉིད་རྡོ་རྗེ་མཁའ་འགྲོ་མར་གྱུར། ཨོཾ་སརྦ་ཏ་ཐཱ་ག་ཏ་བའུ་ཛ་ཨུ་བསྠཱ་ནཱ་ཡ་
ཨཱདྨཱ་ནཱཾ་ནི་རྱཱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་སཏ་ཨ་དཧི་ཏིཥྛ་སྭ་མཱཾ། ཞེས་བརྗོད་དེ་རྡོ་རྗེ་མཁའ་འགྲོ་མ་ལ་རྡོ་རྗེ་ཐལ་མོ་བརྐྱངས་ཧེ་ལུས་ཐམས་ཅད་ས་ལ་ཕབ་པའི་ཕྱག་བྱས་ཏེ། དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་བཀུར་བའི་
ཕྱིར་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱི་ངོ་བོ་རྡོ་རྗེ་སེམས་དཔས་བདག་ལ་བྱིན་གྱིས་བརླབ་ཏུ་གསོལ། ཞེས་ཤར་སྒོ་ནས་གསོལ་བ་བཏབ་པས་དེ་བཞིན་གཤེགས་པ་ཐམས་ཅད་ལ་མཆོད་པ་དང་བསྙེན་བཀུར་བའི་ནུས་པ་
ཅན་དུ་བྱིན་གྱིས་བརླབས་པར་གྱུར། ལྷོ་སྒོར། རང་ཉིད་རིན་ཆེན་མཁའ་འགྲོ་མར་གྱུར། ཨོཾ་སརྦ་ཏ་ཐཱ་ག་ཏ་པཱུ་ཛ་ཨ་བཧི་ཧེ་ཀཱ་ཡ་ཨཱདྨཱ་ནཱི་ནི་རྱཱ་ཏ་ཡཱ་མི། སརྦ་ཐ་ཐཱ་ག་ཏ་བཛྲ་རཔྣ་ཨ་བཧི་ཥིཉྩ་མཱཾ། ཞེས་རིན་ཆེན་མཁའ་འགྲོ་མ་ལ་ཐལ་མོ་སྙིང་ཁར་
བཞག་སྟེ་དབྲལ་བ་ས་ལ་རེག་པའི་ཕྱག་བྱ། དེ་བཞིན་གཤེགས་པ་ཐམས་ཅད་ལ་མཆོད་པ་དང་དབང་བསྐུར་བའི་ཕྱིར་བདག་འབུལ་བས། དེ་བཞིན་གཤེགས་བ་ཐམས་ཅད་ཀྱིས་བདག་ལ་རྡོ་རྗེ་རིན་ཆེན་གྱི་དབང་བསྐུར་དུ་གསོལ། ཞེས་ལྷོ་སྒོ་

[028A]༄༅། །ནས་གསོལ་བ་བཏབ་པས་དེ་བཞིན་གཤེགས་པ་ཐམས་ཅད་ལ་མཆོད་པ་དང་དབང་བསྐུར་བའི་ནུས་པ་ཅན་དུ་བྱིན་གྱིས་བརླབས་པར་གྱུར། ནུབ་སྒོར། རང་ཉིད་པདྨ་མཁའ་འགྲོ་མར་གྱུར། ཨོཾ་སརྦ་ཏ་ཐཱ་ག་ཏ་པཱུ་ཛ་བྲ་
ཝ་རྟ་ན་ཡ་ཨཱརྨཱ་ནཱཾ་ནིརྱ་ཧ་ཡཱ་མི། སརྦ་ཏ་ཐཱ་ག་ཏ་བཛྲ་དྷརྦཱ་པྲ་རྦརྟ་ཡ་མཱཾ། ཞེས་པདྨ་མཁའ་འགྲོ་མ་ལ་ཐལ་མོ་དཔྲལ་བར་སྦྱར་བས་ཁ་ས་ལ་རེག་པའི་ཕྱག་བྱ། དེ་བཞིན་གཤེགས་པ་ཐམས་ཅད་ལ་མཆོད་པ་རབ་ཏུ་བསྐོར་བའི་ཕྱིར་བདག་
འབུལ་བས། དེ་བཞིན་གཤེགས་པ་ཐམས་ཅད་ཀྱིས་བདག་ལ་རྡོ་རྗེའི་ཆོས་རབ་ཏུ་བསྐོར་དུ་གསོལ། ཞེས་ནུབ་སྒོ་ནས་གསོལ་བ་བཏབ་བས། དེ་བཞིན་གཤེགས་པ་ཐམས་ཅད་ལ་མཆོད་པ་དང་ཆོས་ཀྱི་འཁོར་ལོ་བསྐོར་བའི་ནུས་པ་ཅན་དུ་
བྱིན་གྱིས་བརླབས་བར་གྱུར། བྱང་སྒོར་རང་ཉིད་ལས་ཀྱི་མཁའ་འགྲོ་མར་གྱུར། ཨོཾ་སརྦ་ཏ་ཐཱ་ག་ཏ་པཱུ་ཛ་ཀརྨཱ་ཎེ་ཨཱདྨཱ་ནཱཾ་ནི་དྱཱ་ཏ་ཡཱ་མི། སརྦ་ཏ་ཐཱ་ག་ཏ་བཛྲ་ཀརྨཱ་ཀུ་རུ་མཱཾ། ཞེས་ལས་ཀྱི་མཁའ་འགྲོ་མ་ལ་ཐལ་མོ་སྙིང་ཁར་སྦྱར་ནས་སྤྱི་བོ་ས་ལ་
རེག་པའི་ཕྱག་བྱ། དེ་བཞིན་གཤེགས་པ་ཐམས་ཅད་ལ་མཆོད་པའི་ལས་ཀྱི་ཕྱིར་བདག་འབུལ་བས། དེ་བཞིན་གཤེགས་པ་ཐམས་ཅད་ཀྱིས་བདག་ལ་རྡོ་རྗེའི་ལས་མཛད་དུ་གསོལ། ཞེས་བྱང་སྒོ་ནས་གསོལ་བ་བཏབ་པས། དེ་བཞིན་
གཤེགས་པ་ཐམས་ཅད་ལ་མཆོད་པ་དང་འཕྲིན་ལས་ཕུན་ཚོགས་ཀྱི་ནུས་བ་ཅན་དུ་བྱིན་གྱིས་བརླབས་བར་གྱུར། ཡང་ཤར་སྒོ་ནས། ཨོཾ་གུ་རུ་ཙར་ཎཱ་ཡ་པཱུ་ཛ་ཨུ་པསྠཱ་ནཱ་ཡ་ཨཱདྨཱ་ནཱཾ་ནི་རྱཱ་ཧ་ཡཱ་མི། ཨོཾ་སརྦ་སཏ་པ་རི་དྲ་ནཱ་ཡ། ཨཱདྨཱ་ནཱཾ་ནི་རྱཱ་ཏ་

[028B] ཞེས་བླ་མའི་ཞབས་ལ་ཕྱག་བྱ། དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་ཀྱིས་ཐུན་མོང་དང། སངས་རྒྱས་བྱང་ཆུབ་སེམས་དཔའ་ཀུན། ཅེས་སོགས་ཀྱིས་ཐུན་མོང་མ་ཡིན་པའི་སྡོམ་པ་གཟུང། གཉིས་པ་ནི། དེང་
ཁྱོད་དེ་བཞིན་གཤེགས་པ་ཐམས་ཅད་ཀྱི་རིགས་སུ་ཞུགས་ཀྱིས་དེས་ན་ངས་ཁྱོད་ལ་རྡོ་རྗེ་ཡེ་ཤེས་བསྐྱེད་པར་བྱ་སྟེ་ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་ཀྱི་དངོས་གྲུབ་རྣམས་ཀྱང་ཐོབ་པར་འགྱུར་ན་དངོས་གྲུབ་གཞན་རྣམས་ལྟ་
སྨོས་ཀྱང་ཅི་དགོས། ཁྱོད་ཀྱིས་ཀྱང་འདི་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ། ཁྱོད་དམ་ཚིག་ཉམས་པར་གྱུར་ཏ་རེ། ཞེས་ཕན་ཡོན་གྱི་སྒོ་ནས་དམ་ལ་གཞག་པའོ། །དེ་ནས་མགོ་བོང་རྡོ་རྗེ་བཟུངས་ནས་དྲིལ་བུ་དཀྲོལ་
ཅིང། ཁྱོད་ཀྱི་དམ་ཚིག་རྡོ་རྗེ་འདི། །གལ་ཏེ་ཁྱོད་ཀྱིས་འགའ་ཞིག་ལ། །འདི་སྨྲས་ན་ནི་མགོ་བོ་འགེམས། ཞེས་དང། རྡོ་རྗེ་སྙིང་ཁར་བཟུངས་ལ། ཨོཾ་དེ་རིང་རྡོ་རྗེ་སེམས་དཔའ་རང། །ཁྱོད་ཀྱི་སྙིང་ལ་ཡང་དག་ཞུགས། །གལ་ཏེ་ཚུལ་
འདི་སྨྲས་ན་ནི། །དེ་མ་ཐག་ཏུ་དྲལ་ཏེ་གཤེགས། །དེ་གཉིས་དམ་ཚིག་མ་བསྲུངས་པའི་ཉེས་དམིགས་ཀྱི་སྒོ་ནས་དམ་ལ་བཞག་པའོ། །རྣམ་རྒྱལ་བུམ་པའི་སྟེང་ན་གནས་པའི་ཆུ་མིང་མེད་དང་མཐེ་བོང་གིས་བཟུངས་པའི་སྣོད་ཀྱི་ཁས་སློབ་མའི་
ཁར་བླུད་ཅིང། འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་ཉམས་ན་སྲེག་པར་བྱེད། །དམ་ཚིག་བསྲུངས་ན་དངོས་གྲུབ་སྟེ། །རྡོ་རྗེ་བདུད་རྩིའི་ཆུ་འཐུངས་ཤིག་ཨོཾ་པཉྩ་ཨ་མྲྀ་ཏ་ཨུད་ཀ་ཋཿ་ཞེས་དམ་ཚིག་བསྲུངས་མ་བསྲུངས་ཀྱི་ཕན་ཡོན་

[029A]༄༅། །དང་ཉེས་དམིགས་གཉིས་ཀའི་སྒོ་ནས་དམ་ལ་བཞག་པའོ། །དེ་ནས། དེང་ནས་བརྩམས་ཏེ་ཁྱོད་ཀྱི་ཕྱག་ན་རྡོ་རྗེ་པ་ཡིན་གྱི། ངས་འདི་གྱིས་ཤིག་ཅེས་གང་བསྒོ་བ་དེ་ཁྱོད་ཀྱིས་བྱ་དགོས་སོ། །ཁྱོད་ཀྱིས་ང་ལ་བརྙས་
པར་ཡང་མི་བྱ་སྟེ། ཁྱོད་ཡ་ང་བ་མ་སྤངས་པར་ཤི་བའི་དུས་བྱས་ནས་དམྱལ་བར་ལྟུད་བར་གྱུར་ཏ་རེ། ཞེས་བླ་མའི་བཀའ་ཉན་བའི་སྒོ་ནས་དམ་ལ་བཞག་པ་འདི་སློབ་མའི་ལག་པ་ནས་བཟུངས་ནས་བྱེད་པར་ཀླུ་བྱང་གི་བཤད་དོ། །གསུམ་
པ་ནི། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབ་ཏུ་གསོལ། རྡོ་རྗེ་སེམས་དཔའ་བདག་ལ་འབབ་པར་གྱུར་ཅིག་ཅེས་གསོལ་བ་བཏབ། ཨོཾ་ཤཱུ་ནྱ་ཏཱ། ཞེས་པ་ནས། ཨཱདྨ་ཀོཉྷཾ། སྟོང་པ་ཉིད་དུ་གྱུར། སྟོང་པའི་ངང་ལས་
ཧྲཱིལས་པདྨ་ཧྲཱིས་མཚན་པ་ཡོངས་སུ་གྱུར་པ་ལས་རང་ཉིད་ཐུགས་རྗེ་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་མུ་ཏིག་གི་འཕྲེང་བ་དང་པདྨ་དཀར་པོ་འཛིན་ཅིང། ཞབས་གཡས་ཅུང་ཟད་བརྐྱངས་པས་བཞུགས་པར་གྱུར་
པའི་སྙིང་ཁར་ལ་ལས་བྱུང་བའི་སའི་དཀྱིལ་འཁོར་སེར་པོ་གྲུ་བཞི་པ་རྡོ་རྗེས་མཚན་པར་ཉི་མ་ལ་ཧཱུཾ་སྔོན་པོ། མགོ་བོར་བཾ་ལས་བྱུང་བའི་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པར་ཟླ་བ་ལ་ཧདྐར་པོ། མགྲིན་པར་ཡཾ་ལས་བྱུང་
བའི་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་གཡོ་བ་གཉིས་ཀྱིས་མཚན་པར་ཟླ་བ་ལ་ཨཱ་དམར་པོས་མཚན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་མི་བསྐྱོད་པ་རྣམ་སྣང་འོད་དཔག་མེད་དེ་རྡོ་རྗེ་

[029B] རང་གི་རྐང་པའི་འོག་ཏུ་ཡཾ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་
པ་རས་མཚན་པ་མེ་འོད་རབ་ཏུ་འབར་བ། རྐང་མཐིལ་གཉིས་སུ་ཛྷཻ་དམར་པོ་རེ་རེ། དེའི་འོད་ཟེར་གྱིས་བདག་ཉིད་འདེགས་ཤིང་རྐང་པའི་བུ་གནས་ཞུགས་པས་གནས་གསུམ་གྱི་ཡི་གེ་གསུམ་ལས་འོད་ཟེར་འཕྲོས་ལུས་ཐམས་ཅད་གང་བར་
གྱུར་པར་བསམ་ཞིང། སྦོས་ཕོར་འདེགས་པ་སྔོན་དུ་འགྲོ་བས་དྲིལ་བུ་གསིལ་ནས། ཨཱ་བེ་ཤ་ཡ་སྟཾ་བྷ་ཡ་ར་ར་ར་ར་ཙཱ་ལ་ཡ་ཙཱ་ལ་ཡ་ཧཱུཾ་ཧཨཱཛྷཻ་ཞེས་རོལ་མོའི་སྒྲ་དང་བཅས་པས་དབབ་པར་བྱའོ། །ཏིཥྛ་བཛྲ་ཞེས་བརྟན་པར་བྱ། འདིར་
བདག་འཇུག་ལ་མི་དགོས་ཤིང། གཞན་ལ་དབང་བསྐུར་བའི་ཆེ་སློབ་མ་དཀྱིལ་འཁོར་ལ་ཕྱོགས་པ་ལ་ཁྱོད་ཀྱི་མིག་ལ་ཇི་ལྟར་སྣང་ཞེས་དྲིས་ལ་དཀར་པོ་སོགས་སུ་སྣང་ཟེར་ན། ཞི་སོགས་ཀྱི་དངོས་གྲུབ་ལ་སྐལ་བ་དང་ལྡན་པར་གོ་བར་
བྱ། དེ་ནས། རང་གི་མཐེ་བོང་གཉིས་ཀྱིས་རྡོ་རྗེ་དང་བཅས་པའི་བླ་མའི་ཕྱག་གཡས་ལ་འཇུས་པར་མོས་ཏེ་ལས་སྔགས་བརྗོད་ཅིང་དཀྱིལ་འཁོར་ལ་ལན་གསུམ་སྐོར་བ་བྱེད་པའམ་བྱེད་པར་བསྒོམ་ཞིང། བླ་མས་ཤར་སྒོ་ནས་གཙོ་བོ་ལ་མངོན་
དུ་ཕྱོགས་པར་བྱས་ཏེ། ཡང་དག་པ་ཡི་དཀྱིལ་འཁོར་འདིར། །བདག་གིས་སློབ་མ་བཅུག་པ་འདིའི། །ལྷ་རྣམས་རིགས་ཀྱི་རིམ་པ་ནི། །བསོད་ནམས་ཇི་ལྟ་དེ་ལྟར་ཤོག་འདི་ཡི་དངོས་གྲུབ་ཇི་འདྲར་འགྱུར། །རིགས་ནི་གང་གི་སྣོད་དུ་

[030A]༄༅། །འགྱུར། །བསོད་ནམས་མཐུ་ཡང་ཇི་འདྲ་བ། །དེ་འདྲ་དཀྱིལ་འཁོར་དུ་གྱུར་ཅིག་ཅེས་བདེན་པའི་བྱིན་བརླབ་བྱའོ། །གཉིས་པ་ནི། དེ་ནས་སྔར་བཟུངས་པའི་མེ་ཏོག་གི་འཕྲེང་བ་ཏྲཾ་གྱིས་བསྔགས་པ་ལས་ཡང་ཞིང་
མ་རྙིངས་པའི་མེ་ཏོག་གཅིག་བཏོན་པ། ཐལ་མོ་སྦྱར་བའི་བར་དུ་བཟུངས་ཏེ། རང་ཉིད་དཀྱིལ་འཁོར་གྱི་ནང་དུ་ཞུགས་གཙོ་བོ་འཁོར་བཅས་ཀྱི་མདུན་ན་གནས་བར་གྱུར། པྲ་ཏཱིཙྪ་བཛྲ་ཧོཿ་ཞེས་བརྗོད་དེ་མེ་ཏོག་གཙོ་བོའི་དབུ་ལ་འབུལ་
བར་བསམས་ནས་ལྟོས་མེད་དུ་འདོར་རོ། །གཞན་ལ་དབང་བསྐུར་ན། རྩིག་པ་ལྔའི་ནང་གི་ལྷ་གང་གི་མཚན་མ་ལ་ཉེ་བར་ལྷུང་བ་དེའི་རིགས་སུ་བརྡ་སྦྲད་ཅིང། ལྷ་དེའི་རྣལ་འབྱོར་ཡང་སྦྱིན་ལ་དངོས་གྲུབ་ཀྱང་མཚོན་པར་བྱའོ། །རྩིག་
པའི་སྟེང་ངམ་ཕྱིར་ལྷུང་ན་ལན་གསུམ་བསྐྱར་ལ་དོར་ཏོ། །རྡོ་རྗེ་ར་བའི་ནང་དུ་ལྷུང་ན་དངོས་གྲུབ་ཕྲ་མོ་འགྲུབ། རྡོ་རྗེ་ར་བའི་ཕྱིར་ལྷུང་ན་སྐལ་བ་མེད་པས་ཇི་སྲིད་སྐལ་བ་དང་ལྡན་པར་མ་གྱུར་གྱི་བར་དུ་རྗེས་སུ་བཟུང་བར་མི་བྱའོ། །དེ་ནས་བླ་
མས་མེ་ཏོག་གི་འཕྲེང་བ་དེ། ཨོཾ་པྲ་ཏི་གྲྀཧྞ་སྟྭཾ་ཨི་མ་སཏ་མཧཱ་བཱ་ལ། ཞེས་བརྗོད་དེ་སློབ་མའི་མགོ་ལ་བཅིང། དེ་ནས། སེམས་དཔའ་སྟོབས་པོ་ཆེ་ཞེས་མེ་ཏོག་འཕོག་པའི་ལྷ་ལ་བོས་ནས། སློབ་མ་འདི་བྱང་ཆུབ་མ་ཐོབ་ཀྱི་བར་དུ་རྗེས་
སུ་ཟུངས་ཤིག་ཅེས་ལྷ་ལ་སློབ་མ་གཏད་པས། ལྷ་དེས་དེའི་བར་དུ་རྗེས་སུ་འཛིན་པའི་ཐབས་ཟབ་མོའོ། །དེ་ནས། རང་གི་སྙིང་ཁར་ཉི་མ་ལ་ཧཱུཾ། དཔྲལ་བར་རཾ། མིག་གཉིས་ལ་ཨོཾ་འོད་ཟེར་འབར་བ་རེ་རེ། ཨོཾ་དེ་རིང་རྡོ་རྗེ་སེམས་

[030B] །ཁྱོད་ཀྱི་མིག་ནི་འབྱེད་པར་བརྩོན། །རྡོ་རྗེའི་མིག་ནི་བླ་ན་མེད། །ཐམས་ཅད་མིག་ནི་འབྱེད་པར་མཛད། །ཨོཾ་ཛྣཱ་ན་ཙཀྵུཧཱུཾ་ཨཱསཱཧཱ། ཞེས་བརྗོད་ལ་གདོང་གཡོགས་ཕྱེ་བར་བསྒོམ། ཧེ་བཛྲ་པཱ་ཤྱ། དེ་ཡང་ཕྱི་རོལ་ཏུ་དུར་ཁྲོད་ཆེན་
བོ་བརྒྱད་ཀྱིས་ཡོངས་སུ་བསྐོར་བའི་རྡོ་རྗེའི་ར་བ་མེ་རི་དང་བཅས་པའི་དབུས་སུ་ཆོས་འབྱུང་ཟུར་གསུམ་པའི་ནང་དུ་སྣ་ཚོགས་པདྨ་ལ་གནས་པའི་སྣ་ཚོགས་རྡོ་རྗེའི་ལྟེ་བར་རླུང་མེ་ཆུ་སའི་དཀྱིལ་འཁོར་གྱི་སྟེང་དུ་གཞལ་ཡས་ཁང་གྲུ་བཞི་སྒོ་བཞི་པ་
མཚན་ཉིད་དང་ལྡན་པའི་ཤར་སྒོར་རྡོ་རྗེའི་རིགས་ཀྱི་ཁྲོ་བོ། ལྷོ་སྒོར་རིན་ཆེན་རིགས་ཀྱི་ཁྲོ་བོ། ནུབ་སྒོར་པདྨའི་རིགས་ཀྱི་ཁྲོ་བོ། བྱང་སྒོར་ལས་ཀྱི་རིགས་ཀྱི་ཁྲོ་བོ། ནང་གི་ཤར་དུ་རྡོ་རྗེ་མཁའ་འགྲོ་མ། ལྷོར་རིན་ཆེན་མཁའ་འགྲོ་མ། ནུབ་ཏུ་
པདྨ་མཁའ་འགྲོ་མ། བྱང་དུ་ལས་ཀྱི་མཁའ་འགྲོ་མ། དབུས་སུ་ཐུགས་རྗེ་ཆེན་པོ་ཡབ་ཡུམ། ད་ནི་དད་པའི་ཤུགས་ཀྱིས་སུ། །དཀྱིལ་འཁོར་འདི་དེ་ཉིད་ལ་ལྟོས། །ཁྱོད་ནི་སངས་རྒྱས་རིགས་སུ་སྐྱེས། །ཕྱག་རྒྱ་སྔགས་ཀྱིས་བྱིན་གྱིས་
བརླབས། །དངོས་གྲུབ་ཀུན་ནི་ཕུན་སུམ་ཚོགས། །དམ་ཚིག་མཆོག་ཏུ་ཁྱོད་འགྱུར་གྱིས། །རྡོ་རྗེ་པདྨ་རྩེ་རོལ་པས། །གསང་སྔགས་རྣམས་ལ་སྒྲུབ་པ་གྱིས། །དེ་ལྟར་འཕགས་པ་ཐུགས་རྗེ་ཆེན་པོ་ལྷ་དགུའི་རྟེན་དང་བརྟེན་པར་བཅས་པའི་
དཀྱིལ་འཁོར་མངོན་སུམ་དུ་མཐོང་བར་གྱུར། ཨོཾ་རྡོ་རྗེའི་དཀྱིལ་འཁོར་དཀྱིལ་འཁོར་ཆེན་པོར་བདག་ཞུགས་སོ། །ཨོཾ་རྣལ་འབྱོར་དཀྱིལ་འཁོར་དཀྱིལ་འཁོར་ཆེན་པོ་བདག་གིས་མཐོང། ཨོཾ་གསང་བའི་དཀྱིལ་འཁོར་དཀྱིལ་འཁོར་ཆེན་པོར་

[031A]༄༅། །བདག་དབང་བསྐུར། ས་མ་ཡ་ཧོཧོཧོ་གཉིས་པ་ཞུགས་ནས་དབང་བླང་བ་ལ་བཞི། བུམ་པའི་དབང། གསང་བའི་དབང། ཤེས་རབ་ཡེ་ཤེས་ཀྱི་དབང། དབང་བཞི་པའོ། །དང་པོ་ལ་གཉིས། ཐུན་མོང་བ་རྡོ་རྗེ་
སློབ་མའི་དབང་དང། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་བསྐུར་བའོ། །དང་པོ་ནི། ཕྱག་དང་མཎྜལ་བྱས་ལ། བྱང་ཆུབ་རྡོ་རྗེས་སངས་རྒྱས་ལ། །མཆོད་ཆེན་ཇི་ལྟར་བསྩལ་བ་ལྟར། །བདག་ཀྱང་རབ་ཏུ་བསྒྲལ་བའི་ཕྱིར། །ནམ་
མཁའི་རྡོ་རྗེ་དེང་བདག་སྩོལ། ཅེས་ལན་གསུམ་གསོལ་བ་གདབ། དེ་ནས་ཨོཾ་བཛྲ་ཀྲོ་དྷ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུཾ་ཕཊ་དང་ཧཱུཾ་བདུན་བཟླས་པའི་ཡུངས་ཀར་ལག་པ་གཉིས་ཀྱི་ཁུ་ཚུར་གྱིས་བཟུངས་ནས་རེ་རེ་ནས་གཡོན་སྐོར་དུ་ལན་གཉིས་
སུ། ཨོཾ་སརྦ་པཱ་བ་་ད་ཧ་ན་བཛྲཱ་ཡ་བཛྲ་སཏ་ས་སརྦ་བཱ་བཾ་ད་ཧ་ན་སཱཧཱ། ཞེས་བརྗོད་ཅིང་བྱབས་ལ་ཡུངས་ཀར་མེར་དོར་རོ། དེ་བཞིན་དུ་གཡས་སུ་བསྐོར་བ་གཉིས་ཀྱང་བྱའོ། །ཁུ་ཚུར་གྱིས་ཆུ་བཟུངས་ནས་ཀྱང་དེ་བཞིན་དུ་བྱའོ། དེ་ནས་
ཁམ་ཕོར་དཀར་པོ་བཞི་དང། རྩྭ་དུར་བའི་མྱུ་གུ་དང་བཅས་པའི་བ་ལྕིའི་ཆང་བུ་བཞི་དང། ཟན་ཆངས་བཞི་དང། སེང་རས་ཀྱི་ཚལ་བ་བཞིས་ཀྱང་གཡོན་དང་གཡས་སུ་བསྐོར་བ་སྔར་བཞིན་བྱ་སྟེ་འོན་ཀྱང་ཁམ་ཕོར་མན་ཆད་རྣམས་མེར་མི་
འདོར་རོ། །དེ་ནས་ཉེ་རེག་བྱས་ཏེ། གཙོ་བོའི་སྔགས་བརྗོད་ཅིང་ཐུགས་ཀར་དྲི། དབུ་ལ་མེ་ཏོག་གི་འཕྲེང་བ། མདུན་དུ་མཆོད་ཡོན་རྣམས་འབུལ་ཞིང། མར་མེ་ཡོངས་སུ་བསྐོར། ལས་སྔགས་དང་ཧཱུཾ་ལན་བདུན་བཟླས་པའི་མར་དང་

[031B] །ལས་སྔགས་བརྗོད་ཅིང་སློབ་མ་བསངས། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོངྱི་འོད་ཟེར་གྱིས་རང་ཉིད་དྲངས་པ་ཞལ་དུ་ཞུགས་སྐུའི་དབྱིབས་བརྒྱུད། རྡོ་རྗེའི་ལམ་ནས་
ཡུམ་གྱི་པདྨར་འཐོན་པ་སྐད་ཅིག་གིས་སྟོང་པར་གྱུར། སྟོང་པའི་ངང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་རང་ཉིད་མི་བསྐྱོད་པ་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་བས་ཡུམ་མཱ་མ་ཀཱི་སྔོན་
མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྦྱན་དྲངས་གཉིས་སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་
ཐུགས་ཀའི་ས་བོན་གྱི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ་མདུན་གྱི་ནམ་མཁར་སྦྱན་དྲངས། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས། ཤྤཏའི་བར་གྱིས་མཆོད། རྡོ་རྗེ་ཅན་གྱིས་སངས་རྒྱས་ལ། །འགྲོ་བ་བསྐྱབ་པའི་ཆེད་དུ་
དབང། །ཡོན་ཏན་འབྱུང་གནས་ཇི་ལྟར་བསྩལ། །དེ་ལྟར་འདི་ལའང་སྩལ་དུ་གསོལ། ཞེས་གསོལ་བ་བཏབ་བས་ནམ་མཁའི་རྒྱལ་བ་ཡབ་ཡུམ་སྙོམས་པར་ཞུགས། འདོད་ཆགས་ཆེན་པོའི་མེས་ཞུ་བར་གྱུར་ནས་རྣམ་སྣང་གི་སྒོ་ནས་
ཞུགས། རྡོ་རྗེའི་ལམ་ནས་བྱུང་བའི་བྱང་ཆུབ་ཀྱི་སེམས་ཀྱིས་རང་ཉིད་མི་བསྐྱོད་པར་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་དཀྱིལ་འཁོར་གྱི་ཤར་དུ་ཁྲུས་ཀྱི་དཀྱིལ་འཁོར་གྲུ་བཞི་སྒོ་གཅིག་པ་འཇུག་སྒོ་ལ་ཕྱོགས་པར་ནུབ་ཏུ་

[032A]༄༅། །བསྟན་བརྟ་བབས་དང་བཅས་པའི་དབུས་སུ་སྣ་ཚོགས་པདྨ། དེའི་སྟེང་དུ་ཤིང་སྟན་ལ་གནས་པའི་ཟ་བའི་དཀྱིལ་འཁོར་གྱི་གདན་ལ་འཁོད་པར་གྱུར། ལས་སྔགས་བརྗོད་ཅིང་དབང་རྫས་བསངས། སྭ་བྷཱ་ཝས་
སྦྱངས། སྟོང་པའི་དང་ལས་ཧཱུཾ་ལས་རྡོ་རྗེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས་མི་བསྐྱོད་པ་སྔོན་པོ་ཞལ་གཅིག་ཅེས་པ་ནས། ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་
རང་བཞིན་གྱི་གནས་ནས་བསྒོམས་བ་དང་འདྲ་བའི་ཡེ་ཤེས་བ་དང་དབང་གི་ལྷ་རྣམས་སྤྱན་དྲངས། གཉིས་སུ་མེད་པར་གྱུར། དབང་གི་ལྷ་རྣམས་ཀྱིས་དབང་བསྐུར་མི་བསྐྱོད་པས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ། ནས་
ཤཔྟའི་བར་གྱིས་མཆོད། མི་བསྐྱོད་པ་ཡབ་ཡུམ་ཞུ་བ་ལས་བྱུང་བའི་བུམ་ཆུར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་དུ་བསྐུལ་ཏེ་སྤྱན་
དྲངས་པ་རྣམས་ནམ་མཁར་འཁོད། བསྒྲུབས་པའི་དཀྱིལ་འཁོར་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་རིག་མ་དང་བཅས་ལ་ནམ་མཁར་བཞུགས་པ་རྣམས་ཀྱིས་གདུགས་དང་རྒྱལ་མཚན་ལ་སོགས་
པ་རྣམས་རང་གི་སྟེང་ཕྱོགས་སུ་འཛིན། གླུ་གར་མཛད་ཅིང་རོལ་མོ་བརྡུང། མེ་ཏོག་དང་གུར་གུམ་ལ་སོགས་པའི་ཆར་འབེབས། ཕྱག་གིས་ཅུང་ཟད་ཡོ་བར་བཟུངས་པའི་བུམ་པ་དཀར་པོ་བྱང་ཆུབ་ཀྱི་སེམས་ཀྱི་བདུད་རྩིས་གང་བ་རྣམས་ཀྱིས་

[032B] གཟུགས་རྡོ་རྗེ་མ་ལ་སོགས་པ་རྣམས་ཀྱིས་བཀྲ་ཤིས་ཀྱི་གླུ་དབྱངས་ཀྱིས་ཤིས་པ་བརྗོད། ཁྲོ་བོ་རྣམས་ཕྱོགས་མཚམས་སུ་འཁོད་ནས་བགེགས་བསྐྲད་པར་གྱུར། བུམ་པ་བཏེག་མེ་ཏོག་འཐོར་ཞིང། བཀྲ་ཤིས་གང་ཞིག་
སེམས་ཅན་ཀུན་གྱི་སྙིང་ལ་གནས། །ཀུན་གྱི་བདག་ཉིད་རིགས་ཀུན་གྱི་ནི་བདག་པོ་མཆོག་སེམས་ཅན་མ་ལུས་སྐྱེད་བྱེད་བདེ་བ་ཆེན་པོ་སྟེ། །དེ་ནི་དེང་ཁྱོད་དབང་བསྐུར་མཆོག་ལ་བཀྲ་ཤིས་ཤོག་ཕུན་སུམ་ཚོགས་པ་མངའ་བ་
གསེར་གྱི་རི་བོ་འདྲ། །འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །སངས་རྒྱས་པདྨ་རྣམ་རྒྱས་འདབ་འདྲའི་སྤྱན་མངའ་བ། །དེས་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དེ་ཡིས་ཉེ་བར་བསྟན་པའི་མཆོག་རབ་མི་གཡོ་
བ། །འཇིག་རྟེན་གསུམ་ན་གྲགས་ཤིང་ལྟ་དང་མི་ཡིས་མཆོད། །ཆོས་མཆོག་སྐྱེ་དགུ་རྣམས་ལ་རྟག་ཏུ་ཞི་བྱེད་བ། །དེས་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དམ་ཆོས་ལྡན་བ་ཐོས་དང་བཀྲ་ཤིས་ཀྱིས་ཕྱུག་ཅིང། །དགེ་འདུན་
མི་དང་ལྷ་དང་ལྷ་མིན་ཡོན་གྱི་གནས། །ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེས་ཞི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་རྣམ་རྒྱལ་བུམ་པ་ནས་ཆུ་བླངས་ལ་རྡོ་རྗེའི་རྩེ་མོས་སྦྱི་བོར་བླུག་ཅིང། དབང་བསྐུར་རྡོ་རྗེ་ཆེན་པོ་
ནི། །ཁམས་གསུམ་པ་ཡིས་ཕྱག་བྱས་པ། །རྡོ་རྗེ་གསང་བ་གསུམ་འབྱུང་བ། །སངས་རྒྱས་ཀུན་གྱིས་སྦྱིན་པར་བྱ། །ཨོཾ་ཨཱ་བཛྲ་ཨུ་ད་ཀ་ཨ་བཧི་ཥིཉྩ་ཧཱུཾ་སུ་རཏ་སྟའ ་ཨ་ཧཾ། ཞེས་བདུད་རྩི་ཆུས་དབང་བསྐུར་བས་ལུས་ཐམས་ཅད་གང་

[033A]༄༅། །བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་འཁྱིལ་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་
དབང་གི་ལྷ་རྣམས་བཀུག་ནས་རང་གི་བ་སྦུའི་སྒོ་ནས་ཐིམས་བར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། དེ་ལྟར་མི་བསྐྱོད་པ་ཆུའི་དབང་ཐོབ། ཞེ་སྡང་གི་དྲི་མ་སྦྱངས། རྣམ་ཤེས་ཀྱི་ཕུང་པོ་གནས་བསྒྱུར། ཆོས་ཀྱི་
དབྱིངས་ཀྱི་ཡེ་ཤེས་མངོན་དུ་བྱས། མི་བསྐྱོང་བ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །དེ་ནས་ཅོད་པན་གྱི་དབང་ལ། བྱང་ཆུབ་རྡོ་རྗེས། ཞེས་པ་ནས། དེང་བདག་སྩོལ། ལན་གསུམ། ལས་སྔགས་བརྗོད་
ཅིང། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་ཉིད་དྲངས་པ། ཞེས་པ་ནས། སྟོང་པའི་ངང་ལས་ཨཾ་ལས་རིན་པོ་ཆེ་ཨཾ་གྱིས་མཚན་པ། དེ་ཡོངས་སུ་གྱུར་པ་ལས་རང་ཉིད་རིན་འབྱུང་སེར་པོ་ཞལ་གཅིག་ཕྱག་
གཉིས་ཀྱིས་རིན་པོ་ཆེ་དང་དྲིལ་བུ་འཛིན་པས་ཡུམ་རིན་ཆེན་སྒྲོལ་མ་སེར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རང་བཞིན་གྱི་གནས་ནས། ཞེས་པ་ནས། གཉིས་
སུ་མེད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་ཕྱོགས་བཅུ་ན་བཞུགས་པའི་རྒྱལ་བ་ཡབ་ཡུམ། ཞེས་པ་ནས། བྱང་ཆུབ་ཀྱི་སེམས་ཀྱིས་རང་ཉིད་རིན་འབྱུང་དུ་བྱས་པ་ལ་དབང་བསྐུར། ཡུམ་གྱི་

[033B] དབང་རྫས་བསངས་སྦྱངས། སྟོང་པའི་ངང་ལས་ཨཾ་ལས་རིན་པོ་ཆེ་ཨཾ་གྱིས་མཚན་པ། དེ་ཡོངས་སུ་གྱུར་པ་ལས། རིན་འབྱུང་སེར་པོ། ཞེས་པ་ནས། ཐོད་པ་འཛིན་པ་ལ་འཁྱུད་པ། བླ་མ་
དང་གཙོ་བོ། ཞེས་པ་ནས། རིན་ཆེན་འབྱུང་ལྡན་གྱིས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། རིན་འབྱུང་ཡབ་ཡུམ་ཞུ་བ་ལས་བྱུང་པའི་དབང་རྫས་ཅོད་པན་དུ་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་
བོན་གྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ། ཞེས་པ་ནས། ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེས་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་ལག་པ་གཉིས་རྡོ་རྗེ་ཐལ་མོ་སྦྱར། མཐེ་བོང་གཉིས་
སྐྱིལ་ཀྲུང་དུ་བསྐུམས། གུང་མོ་གཉིས་གཤིབས་ཏེ་རྩེ་སྤྲད་ལ། མཛུབ་མོ་གཉིས་གུང་མོའི་ཚིགས་བར་པར་བཅུགས་པ་རྡོ་རྗེ་དབྱིངས་ཀྱི་དབང་ཕྱུག་མའི་ཕྱག་རྒྱ་སྤྱི་གཙུག་ཏུ་བཞག་ལ། ཨོཾ་བཛྲ་དྷཱ་ཏའི་ཤྭ་རི་ཨ་བྷཱི་ཥིཉྩ་ཧཱུཾ། རྡོ་རྗེ་བསྔམས་
པ་ལས་གུང་མོ་གཉིས་གཤིབས་ཏེ་བསྒྲེངས་པ་སེམས་མ་རྡོ་རྗེ་མའི་ཕྱག་རྒྱ་དཔྲལ་བར་བཞག་ལ། ཨོཾ་སཏ་བཛྲཱི་ཨ་བྷཱི་ཥིཉྩ་བྲུཾ། སེམས་མ་རྡོ་རྗེ་མའི་ཕྱག་རྒྱ་ལས་གུང་མོའི་ཚིགས་དབུས་མ་བཅག་ནས་རིན་པོ་ཆེ་འདྲ་བར་བྱས་པ་རིན་ཆེན་རྡོ་རྗེ་མའི་
ཕྱག་རྒྱ་རྣ་ལྷག་གཡས་པར་བཞག་པ། ཨོཾ་རཏྣ་བཛྲཱི་ཨ་བྷཱི་ཥྀཉྩ་ཨཿ་དེ་ཉིད་ལས་གུང་མོ་པདྨ་འདྲ་བར་བྱས་པ་རྡོ་རྗེ་ཆོས་མའི་ཕྱག་རྒྱ་ལྟག་པར་བཞག་ལ། ཨོཾ་དྷརྨཱ་བཛྲཱི་ཨ་བྷཱི་ཥིཉྩ་ཧྲཱི་དེ་ཉིད་ལས་དབུས་མའི་རྩེ་མོ་བཅག་པ་ལས་ཀྱི་རྡོ་རྗེ་

[034A]༄༅། །མའི་ཕྱག་རྒྱ་རྣ་ལྟག་གཡོན་པར་བཞག་ལ། ཨོཾ་ཀརྨཱ་བཛྲཱི་ཨ་བྷཱི་ཥིཉྩ་ཏྲཾ། ཞེས་བརྗོད་ཅིང་དབུ་རྒྱན་ཐོགས་ཏེ། དབང་བསྐུར་རྡོ་རྗེ། ཞེས་པ་ནས། སྦྱིན་པར་བྱ། ཨོཾ་ཨཱབཛྲ་མུ་ཀུཊ་ཨ་བྷཱི་ཥིཉྩ་ཧཱུཾ་སུ་ར་ཏ་སྟྭཾ་ཨ་ཧཾ་
ཞེས་བརྗོད་ལ་མགོ་ལ་གྱོན། ཨོཾ་ཧཱུཾ་ཏྲཾ་ཧྲཱི་ཨཿ་ས་དབྲལ་བར་དར་དབྱངས་བཅིང། མཉམ་པའི་ཐལ་མོས་དང་དབྱངས་བཟུངས་ནས། ཨོཾ་བཛྲ་ཏུཥྱ་ཧྲཱོཞེས་མཉེས་པར་བྱ། དབང་བསྐུར་རྡོ་རྗེ། ཞེས་པ་ནས། སྦྱིན་པར་བྱ། ཨོཾ་ཨཱསརྦ་
ཏ་ཐཱ་ག་ཏ་ཨ་བཧི་ཥེ་ཀ་ས་མ་ཡ་ཤྲཱི་ཡེ་ཧཱུཾ་སཱཧཱ། ཞེས་བདུད་རྩིའི་ཆུས་དབང་བསྐུར་བས་ལུས་ཐམས་ཅད། ཅེས་པ་ནས་རིན་ཆེན་འབྱུང་ལྡན་གྱིས་དབུ་བརྒྱན་བར་གྱུར། བླ་མ་དང་གཙོ་བོ་ཐ་མི་དད་པའོ། ཞེས་པ་ནས། ཐིམས་པར་གྱུར། ཨོཾ་
སརྦ་ཏ་ཐཱ་ག་ཏ་ཨརྒྷཾ། སོགས་ཀྱིས་མཆོད། དེ་ལྟར་རིན་ཆེན་འབྱུང་ལྡན་ཅོད་པན་གྱི་དབང་ཐོབ། ང་རྒྱལ་དང་སེར་སྣའི་དྲི་མ་སྦྱངས། ཚོར་བའི་ཕུང་པོ་གནས་བསྒྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་
དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །དེ་ནས་རྡོ་རྗེའི་དབང་ལ། བྱང་ཆུབ་རྡོ་རྗེས། ཞེས་པ་ནས། དེང་བདག་སྩོལ། ལན་གསུམ་གྱིས་གསལ་བ་གདབ། ལས་སྔགས་བརྗོད་ཅིང། བླ་མ་དང་གཙོ་བོ། ཞེས་པ་
ནས། སྟོང་པའི་ངང་ལས་ཧྲཱིལས་པདྨ་ཧྲཱི་ས་མཚན་པ། དེ་ཡོངས་སུ་གྱུར་པ་ལས་རང་ཉིད་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པས་ཡུམ་གོས་དཀར་མོ་དམར་མོ་གྲི་གུག་དང་ཐོད་པ་འཛིན་པ་ལ་འབྱུང་

[034B] བླ་མ་དང་གཙོ་བོ། ཞེས་པ་ནས། རང་ཉིད་འོད་དཔག་མེད་དུ་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་རང་གནས་སུ་འཁོད་པར་གྱུར། དབང་རྫས་རྡོ་རྗེ་བསངས་སྦྱངས། སྟོང་པའི་ངང་ལས་ཧྲཱི་ལས་པདྨ་ཧྲཱིས་མཚན་
བ། དེ་ཡོངས་སུ་གྱུར་པ་ལས་འོད་དཔག་མེད་དམར་པོ། ཞེས་པ་ནས། ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ། ཞེས་པ་ནས། འོད་དཔག་མེད་ཀྱིས་དབུ་བརྒྱན་བར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། འོད་
དཔག་མེད་ཡབ་ཡུམ་ཞུ་བ་ལས་བྱུང་བའི་དབང་རྫས་རྡོ་རྗེར་གྱུར། བླ་མ་དང་གཙོ་བོ་ཐ་མི་དད་པའི་ཞེས་པ་ནས། ཚོགས་ཀྱི་མཆོག་རང་ངོ་ཆེ་ཤེས་དང་དཔལ་གྱི་གཞི། །དེས་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དབང་བསྐུར་རྡོ་རྗེ། ཞེས་
པ་ནས། སྦྱིན་པར་བྱ། སངས་རྒྱས་རྣམས་ཀྱི་རྡོ་རྗེ་ཡི། །དབང་གིས་དེ་རིང་ཁྱོད་དབང་བསྐུར། །འདི་དེ་སངས་རྒྱས་ཐམས་ཅད་ཉིད། །རྡོ་རྗེ་རབ་ཏུ་གྲུབ་ཕྱིར་ཟུངས། ཞེས་བརྗོད་ལ་རྡོ་རྗེ་རང་གི་སྙིང་ག་དང། མགྲིན་པ་དང། གཙུག་ཏོར་
དུ་རེག་ལ་ལག་པ་གཡས་ཀྱིས་གསོར། དབང་བསྐུར་རྡོ་རྗེ། ཞེས་པ་ནས། ས་མ་ཡ་ཤྲཱི་ཡེ་སཱཧཱ། ཞེས་བདུད་རྩིའི་ཆུས། ཞེས་པ་ནས། འོད་དཔག་མེད་ཀྱིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་
གྱི་འོད་ཟེར་གྱིས་དབང་གི་ལྷ་རྣམས་བཀུག་ནས། ཞེས་པ་ནས། དེ་ལྟར་འོད་དཔག་མེད་རྡོ་རྗེའི་དབང་ཐོབ། འདོད་ཆགས་ཀྱི་དྲི་མ་སྦྱངས། འདུ་ཤེས་ཀྱི་ཕུང་པོ་གནས་བསྒྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་

[035A]༄༅། །དང་དེའི་རིགས་ཀྱི་དངོས་གྲུབ་སྤྲུབ་བ་ལ་དབང་བར་བྱས་སོ། །དྲིལ་བུའི་དབང་ལ། བྱང་ཆུབ་རྡོ་རྗེས། ཞེས་པ་ནས། དེང་བདག་སྩོལ། གསོལ་བ་ལན་གསུམ་གདབ། ལས་སྔགས་བརྗོད་ཅིང། བླ་མ་དང་གཙོ་བོ་
ཞེས་པ་ནས། སྟོང་པའི་ངང་ལས་ཁཾ་ལས་རལ་གྲི་ཁཾ་གྱིས་མཚན་པ་དེ་ཡོངས་སུ་གྱུར་པ་ལས་རང་ཉིད་དོན་གྲུབ་ལྗང་ཁུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་བུ་འཛིན་བས་ཡུམ་དམ་ཚིག་སྒྲོལ་མ་ལྗང་ཁུ་གྲི་གུག་དང་ཐོད་པ་འཛིན་པ་
ལ་འཁྱུད་པ། བླ་མ་དང་གཙོ་བོ་ཞེས་བ་ནས། རང་ཉིད་དོན་གྲུབ་ཏུ་བྱས་པ་ལ་དབང་བསྐུར། ཡུམ་གྱི་པདྨ་ནས་ཕྱུད་སྟེ་རང་གནས་སུ་འཁོད་པར་གྱུར། དབང་རྫས་དྲིལ་བུ་བསངས་སྦྱངས། སྟོང་པའི་ངང་ལས་ཁཾ་ལས་རལ་གྲི་ཁཾ་གྱིས་
མཚན་པ། དེ་ཡོངས་སུ་གྱུར་པ་ལས་དོན་གྲུབ་ལྗང་ཁུ། ཞེས་པ་ནས། ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་ཞེས་པ་ནས། དོན་ཡོད་གྲུབ་པས་དབུ་བརྒྱན་པར་གྱུར། ཨོཾ་སརྦ་ཏ་ཐཱ་ག་ཏ་ཨརྒྷཾ་སོགས་ཀྱིས་མཆོད། དོན་
གྲུབ་ཡབ་ཡུམ་ཞུ་བ་ལས་བྱུང་བའི་དཔང་རྫས་དྲིལ་བུར་གྱུར། བླ་མ་དང་གཙོ་བོ་ཐ་མི་དད་པའི་ཞེས་པ་ནས། ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེས་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དབང་བསྐུར་རྡོ་རྗེ་
ཞེས་པ་ནས། སྦྱིན་པར་བྱ། དྲིལ་བུ་འཁྲོལ་ཞིང། ཨོཾ་བཛྲ་ཨ་དཧི་པ་ཏི་ཏྭཾ་ཨ་བྷ་ཥིཉྩ་མི། ཏིཥྛ་བཛྲ་ས་མ་ཡ་སྟྭཾ། ཞེས་བརྗོད་དེ་རྡོར་དྲིལ་བཟུངས་པས་སྙིང་གར་འཁྱུད་པའི་ཚུལ་བྱ། ཨོཾ་བཛྲ་གྷཎྜ་ཨཨ་བཅོམ་ལྡན་གཟུང་ངོ་

[035B] །ཡང་དག་ཉེ་བར་གྱུར་བར་མཛོད། །དབང་བསྐུར་རྡོ་རྗེ། ཞེས་པ་ནས། ས་མ་ཡ་ཤྲཱི་ཡེ་ཧཱུཾ་སཱཧཱ། ཞེས་བདུད་རྩིའི་ཆུས། ཞེས་པ་ནས། དོན་ཡོད་གྲུབ་པས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་
ཀའི་ས་བོན་གྱི་འོད་ཟེར་གྱིས། དབང་གི་ལྷ་རྣམས་བཀུག་ནས། ཞེས་པ་ནས། དེ་ལྟར་དོན་ཡོད་གྲུབ་པ་དྲིལ་བུའི་དབང་ཐོབ། ཕྲག་དོག་གི་དྲི་མ་སྦྱངས། འདུ་བྱེད་ཀྱི་ཕུང་པོ་གནས་བསྒྱུར། བྱ་བ་སྒྲུབ་པའི་ཡེ་ཤེས་མངོན་དུ་བྱས། དོན་
ཡོད་གྲུབ་པ་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །མིང་དབང་ལ། བྱང་ཆུབ་རྡོ་རྗེས། ཞེས་པ་ནས། དེང་བདག་སྩོལ། །ལས་སྔགས་བརྗོད་ཅིང། བླ་མ་དང་གཙོ་བོ་ཐ་མི་དད་པའི། །ཞེས་པ་ནས། སྟོང་པའི་ངང་ལས་
ཨོཾ་ལས་འཁོར་ལོ་ཨོཾ་གྱིས་མཚན་པ་དེ་ཡོངས་སུ་གྱུར་པ་ལས། རང་ཉིད་རྣམ་སྣང་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པས་ཡུམ་སྦྱན་མ་དཀར་མོ་གྲི་གུག་དང་ཐོད་པ་འཛིན་པ་ལ་འཁྱུད་པ། བླ་མ་དང་གཙོ་བོ་
ཐ་མི་དད་བའི། ཞེས་པ་ནས། རང་ཉིད་རྣམ་སྣང་དུ་བྱས་བ་ལ་དབང་བསྐུར། ཡུམ་གྱི་པདྨ་ནས་ཕྱུང་སྟེ་རང་གནས་སུ་འཁོད་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་
རང་ལ་དབང་བསྐུར་བའི་ཕྱིར་དུ། ཞེས་པ་ནས། ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེས་ནི་དེ་རིང་ཁྱོད་ལ་ཞི་བྱེད་བཀྲ་ཤིས་ཤོག་དབང་བསྐུར་རྡོ་རྗེ། ཞེས་པ་ནས། སྤྱིན་པར་བྱ། རྡོར་དྲིལ་མཉམ་དུ་བཟུངས་པ་སྤྱི་བོར་

[036A]༄༅། །འཁྲོལ་ཞིང། ཨོཾ་བཛྲ་སྟྭ་སྟྭཾ་ཨ་བཧི་ཥིཉྩ་མི་བཛྲ་ནཱ་མ་ཨ་བཧི་ཥི་ཀ་ཏ། ཀྱཻ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པའོ། །དབང་བསྐུར་རྡོ་རྗེ། ཞེས་པ་ནས། ཤྲཱི་ཡེ་ཧཱུཾ་སཱཧཱ། ཞེས་བདུད་རྩིའི་ཆུས། ཞེས་པ་
ནས། རྣམ་སྣང་གིས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་དབང་གི་ལྷ་རྣམས་བཀུག་ནས། ཞེས་པ་ནས། དེ་ལྟར་རྣམ་པར་སྣང་མཛད་མིང་གི་དབང་ཐོབ། གཏི་མུག་གི་དྲི་མ་སྦྱངས་
གཟུགས་ཀྱི་ཕུང་བོ་གནས་བསྒྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། རྣམ་པར་སྣང་མཛད་དང་དེའི་རིགས་ཀྱི་དངོས་གྲུབ་སྒྲུབ་པ་ལ་དབང་བར་བྱས་སོ། །གཉིས་པ། ཐུན་མོང་མ་ཡིན་པ་སློབ་དཔོན་གྱི་དབང་བསྐུར་བའི་ཆོག་ལ་གཉིས་
སློབ་དཔོན་གྱི་དབང་དངོས་བསྐུར་བ་དང། དེའི་མཐའ་རྟེན་གྱི་ཆོ་གའོ། །དང་པོ་ནི། མཎྜལ་ཕུལ་ཏེ། གང་གིས་བདག་ནི་ཁྱོད་དྲིན་ལས། །རང་དང་གཞན་དོན་དུ་ནུས་འགྱུར་བ། །རྡོ་རྗེ་སློབ་དཔོན་གྱི་ནི་དབང། །ཐུགས་རྗེའི་གཏེར་ཀྱཻ་བདག་ལ་
སྩོལ། ཅེས་པ་གསུམ་གྱིས་གསོལ་བ་གདབ། ལས་སྔགས་བརྗོད་ཅིང། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ཞེས་པ་ནས། སྟོང་པའི་ངང་ལས། ཧཱུཾ་ལས་རྡོ་རྗེ་ཧཱུཾ་གིས་མཚན་པ། དེ་ཡོངས་སུ་གྱུར་པ་ལས། རང་ཉིད་རྡོ་རྗེ་འཆང་
དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས། ཡུམ་རྡོ་རྗེ་དབྱིངས་ཀྱི་དབང་ཕྱུག་མ་དཀར་མོ་རྡོ་རྗེ་དང་དྲིལ་བུ་འཛིན་པ་ལ་འཁྱུད་པ། བླ་མ་དང་གཙོ་བོ་ཞེས་པ་ནས། རང་ཉིད་རྡོ་རྗེ་འཆང་དུ་བྱས་པ་ལ་དབང་བསྐུར། ཡུམ་

[036B] ཁྲུས་དཀྱིལ་ལ་གནས་པའི་སེང་ཁྲིའི་སྟེང་དུ་སྣ་ཚོགས་པདྨ་དང་ཟླ་བའི་གདན་ལ་འཁོད་པར་གྱུར། བཛྲ་ཀྲོ་དཧས་རྡོ་རྗེ་བསངས། ཨོཾ་ཤཱུ་ནྱ་ཏཱ། ནས། ཧཾ། རྡོ་རྗེ་སྟོང་པ་ཉིད་དུ་གྱུར། སྟོང་པའི་དང་ལས་ཧཱུཾ་ལས་བྱུང་བའི་རྡོ་རྗེར་གྱུར་
ཐོག་མཐའ་མོང་པའི་སེམས་དཔའ་ནི། །རྡོ་རྗེ་སེམས་དཔའ་དགའ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་བསྙེམས་མའི་བདག་པོའི་བདག་བཅོམ་ལྡན་འདས་དཔལ་མཆོག་དང་པོའི་སྐྱེས་བུའོ། །ཨོཾ་མཧཱ་བཛྲ་ཧཱུཾ། སྟོང་པ་ཉིད་དང་
དབྱེར་མེད་པའི་ཡེ་ཤེས་རྒྱལ་བའི་ཐུགས་ཀྱི་ངོ་བོ་ནི། གསང་བའི་རྡོ་རྗེ་ཡིན་ལ། དེ་དྲན་པའི་དོན་དུ་རྡོ་རྗེ་དུ་རྡོ་རྗེ་འཛིན་པ་རྡོ་རྗེ་ད་ཁོ་ན་ཉིད་ཀྱི་སྒོ་ནས་ཟུངས་ཤིག་ཅེས་རྡོ་རྗེ་སྙིང་ཁར་བཟུངས། བཛྲ་ཀྲ་དཧས་དྲིལ་བུ་བསངས། ཨོཾ་ཤཱུ་ནྱ་ཏཱ་ནས། ཧཾ། དྲིལ་
བུ་སྟོང་པ་ཉིད་དུ་གྱུར། སྟོང་པའི་ངང་ལས་ཨཱ་ལས་བྱུང་བའི་དྲིལ་བུར་གྱུར། འདི་དེ་སངས་རྒྱས་ཐམས་ཅད་ཀྱི། །དྲིལ་བུ་དབྱངས་ཀྱི་རྗེས་འགྲོར་བཤད། །བྱང་ཆུབ་མཆོག་ཏུ་རྒྱལ་བ་བཞེད། །ཁྱོད་ཀྱིས་ཀྱང་ནི་རྟག་ཏུ་ཟུངས། །ཆོས་ཐམས་
ཅད་རང་བཞིན་མེད་པའི་སྒྲ་དྲིལ་བུས་སྒྲོག་པར་སེམས་པའི་སྒོ་ནས་དྲིལ་བུ་འཛིན་པ་དྲིལ་བུ་དེ་ཁོ་ན་ཉིད་ཀྱི་སྒོ་ནས་ཟུངས་ཤིག་ཅེས་དྲིལ་བུ་བཟུངས་པ་དཀྲོལ་ནས། སྲིད་པ་ངོ་བོ་ཉིད་ཀྱིས་དང། །ངོ་བོ་ཉིད་ཀྱིས་སྲིད་བྲལ་བྱས། །རང་བཞིན་དག་
མཆོག་སེམས་དཔའ་ཡིས། །དམ་པའི་སྲིད་པ་བྱེད་པར་འགྱུར། །ཨོཾ་བཛྲ་གྷཎྜཱ་ཨཿ་ལག་པ་གཉིས་རྡོར་དྲིལ་བཟུངས་བ་འཁྱུད་པའི་ཕྱག་རྒྱ་བྱས་ཏེ། ཡིད་ཀྱི་ལུས་ནི་བརྟན་པ་ཉིད། །ཕྱག་རྒྱའི་དམ་ཚིག་རབ་ཏུ་བརྗོད། །གང་གི་ལུས་ནི་

[037A]༄༅། །ཐམས་ཅད་བརྟན། །དེས་ན་ཕྱག་རྒྱར་རབ་ཏུ་བསྒྲགས། །རང་རྡོ་རྗེ་སེམས་དཔའི་རྣལ་འབྱོར་དང་ལྡན་པས་ཡེ་ཤེས་ཀྱི་ཕྱག་རྒྱ་འདུ་བྱས་ནས་འདོད་ཡོན་ལ་ལོངས་སྤྱོད་པའི་ཚུལ་གྱིས་དངོས་གྲུབ་ཐམས་ཅད་བསྒྲུབ་པར་
བྱའོ། །བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་རྒྱལ་བ་འཁོར་བཅས་ཐམས་ཅད་རང་ལ་དབང་བསྐུར་བའི་ཕྱིར་དུ་བསྐུལ། ཞེས་པ་ནས། ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། །དེས་ནི་ད་རིང་
ཁྱོད་ལ་ཞི་བྱེད་བཀྲ་ཤིས་ཤོཌ། །དབང་བསྐུར་རྡོ་རྗེ། ཞེས་པ་ནས། ས་མ་ཡ་ཤྲཱི་ཡེ་ཧཱུཾ་སཱཧཱ། ཞེས་བདུད་རྩིའི་ཆུས་དབང་བསྐུར་བས་ལུས་ཐམས་ཅད་གང། བདེ་བ་ཆེན་པོ་མྱོང། དྲི་མ་ཐམས་ཅད་དག་ཆུའི་ལྷག་མ་སྤྱི་གཙུག་ཏུ་
གནས་པ་ཡོངས་སུ་གྱུར་པ་ལས་མི་བསྐྱོད་པས་དབུ་བརྒྱན་པར་གྱུར། བླ་མ་དང་གཙོ་བོ་ཐ་མི་དད་པའི་ཐུགས་ཀའི་ས་བོན་གྱི་འོད་ཟེར་གྱིས་དབང་གི་ལྷ་རྣམས་བཀུག་ནས་རང་གི་བ་སྤུའི་སྒོ་ནས་ཐིམས་པར་གྱུར། ཨོཾ་སུ་པྲ་ཏིཥྛ་བཛྲ་ཡེ་
སཱཧཱ། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས། ཤཔྟའི་བར་གྱིས་མཆོད། དེ་ཡང་གཙོ་བོ་གཅིག་གི་ཡེ་ཤེས་ཀྱི་གཟུང་ཚེ་རྟེན་དང་བརྟེན་པའི་དཀྱིལ་འཁོར་གྱི་རྣམ་པ་སྣ་ཚོགས་པར་སྣང་བ་ཡིན་གྱི་དེ་ལས་གུ་དན་མེད་པས་ཐམས་ཅད་ཀྱང་ཡེ་ཤེས་
ཀྱི་བདག་ཉིད་དོ། །འཁོར་དང་བཅས་པའི་དཀྱིལ་འཁོར་བྲི་བ་དང། བསྒྲུབ་པ་དང། མཆོད་པ་དང། འཇུག་ཅིང་དབང་བླང་བ་ལ་སོགས་པ་ཤེས་པ་ནི། སློབ་དཔོན་གྱི་ལས་ཀྱི་རིམ་པའོ། །གཉིས་པ་ནི། རང་ཉིད་ཐུགས་རྗེ་ཆེན་པོ་

[037B] བླ་མ་དང་གཙོ་བོ་ཐ་མི་དད་པ་སེམས་དཔའ་སུམ་བརྩེགས་ཅན་གྱི་ཏིང་ངེ་འཛིན་སེམས་དཔའི་མཐའ་སྐོར་དུ་སྔགས་འཕྲེང་གིས་བསྐོར་བར་གྱུར། ཨོཾ་མ་ཎི་པདྨེ་ཧཱུཾ་དཧུ་མ་ག་ཡེ་ཧ་རི་ནི་ས་ར་ཙ་ཧྲཱིཡ་སཱཧཱ་
ལན་གསུམ། སྔགས་ཀྱི་འཕྲེང་བ་བླ་མའི་ཐུགས་ཀ་ནས་བརྒྱུད་དེ་ཞལ་ནས་བྱུང་རང་གི་རྣ་བ་གཡས་པ་ནས་ཞུགས་ཏེ་སྙིང་ཁར་ཏིང་ངེ་འཛིན་སེམས་དཔའི་མཐའ་སྐོར་དུ་གནས་པར་གྱུར། བཅོམ་ལྡན་བདག་གིས་སྦྱིན་ལགས་ཀྱིས། །འདི་ལ་ཉེ་བར་
མཛད་དུ་གསོལ། །ལན་གཅིག་བཅོམ་ལྡན་བདག་གིས་གཟུང་ལགས་ཀྱིས། །བདག་ལ་ཉེ་བར་མཛད་དུ་གསོལ། །ལན་གསུམ། རང་གི་མིག་གཉིས་ལ་ཡི་གེ་པྲཾ་རེ་རེ། ཨོཾ་བཛྲ་ནཻ་ཏྲ་ཨ་པ་ཧ་ར་ཕཊ་ལཾ་ཧྲཱི་ཐུར་ལྡན་སྨན་པའི་རྒྱལ་པོ་
ཡིས། །ཇི་ལྟར་འཇིག་རྟེན་རབ་རིབ་བཞིན། །རྒྱལ་བ་རྣམས་ཀྱིས་བུ་ཁྱོད་ཀྱི། །མི་ཤེས་པ་ཡི་རབ་རིབ་བསལ། །མ་རིག་པའི་ལིང་ཐོག་དང་བྲལ་ནས་ཡེ་ཤེས་ཀྱི་སྤྱན་བྱེ་བར་གྱུར། ཨཱལས་བྱུང་བའི་མེ་ལོང་དུ་གྱུར། ཆོས་རྣམས་གཟུགས་
བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་འབྱུང། །རྡོ་རྗེ་སེམས་དཔའ་མེ་ལོང་བཞིན། །དེར་ནི་གསལ་དག་རྙོག་པ་མེད། །སངས་རྒྱས་ཀུན་བདག་རང་ཉིད་ནི། །བུ་
ཁྱོད་ཀྱི་ནི་སྙིང་ལ་ཞུགས། །རང་བཞིན་མེད་ཅིང་གནས་མེད་པར། །ཆོས་རྣམས་དེ་ལྟར་ཤེས་ནས་ཁྱོད། །སེམས་ཅན་དོན་ནི་མཉམ་མེད་བྱོས། །སྐྱོབ་པ་རྣམས་ཀྱི་སྲས་སུ་སྐྱེ། །སྤྱིར་ཆོས་ཐམས་ཅད་དང། ཁྱད་པར་དུ་རང་གི་སྙིང་ལ་ཞུགས་

[038A]༄༅། །པའི་རྡོ་རྗེ་སེམས་དཔའ་ནི། མེ་ལོང་ནང་གི་གཟུགས་བརྙན་ལྟར་ཤེས་པར་གྱིས་ཤིག་ཧོལས་སྐྱེས་པའི་མདའ་གཞུ་ཧོཿ་ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡཱ་སྭ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཡཱ་མི། དེ་ལྟར་ཕྱི་ནང་གི་
དཀྱིལ་འཁོར་གཉིས་ལས། ཕྱི་རྡུལ་ཚོན་གྱི་དཀྱིལ་འཁོར་དུ་ས་བཅུ་བ་ལ་ཕྱིར་མི་ལྡོག་པའི་སེམས་དཔའ་ཆེན་པོ་རྣམས་ལ་ཕྱོགས་བཅུའི་རྒྱལ་བ་རྣམས་ཀྱིས་འོད་ཟེར་ཆེན་པོའི་དབང་བསྐུར་བ་བཞིན་དུ། རྒྱལ་བ་བླ་མ་དང་བཅས་པས་སེམས་
ཅན་དཔག་ཏུ་མེད་པ་ལ་གཞལ་དུ་མེད་པའི་ཆོས་སྟོན་པ་ལ་སོགས་པས་སློབ་དཔོན་དུ་བྱ་བའི་ཆེད་དུ་ཆོས་ཀྱི་རྒྱལ་སྲིད་དུ་དབང་བསྐུར་བས་ན་སློབ་དཔོན་གྱི་དབང་དང་ཕྱིར་མི་ལྡོག་པ་རྣམས་ཀྱི་དབང་དང་འདྲ་ཞིང། ཕྱིར་མི་ལྡོག་པའི་ས་བོན་ཁྱད་པར་
ཅན་སྐྲུན་པར་བྱེད་པའི་ཕྱིར་ན་ཕྱིར་མི་ལྡོག་པའི་དབང་ཞེས་པ་དང། དབང་དྲུག་ཀ་ལ་བུམ་པའི་ཆུའི་བྱ་བ་རྗེས་སུ་འགྲོ་བསན་བུམ་པའི་དབང་ཞེས་བྱ་བ་ཐོབ། གཙོ་བོར་ལུས་ཀྱི་དྲི་མ་གསུམ་སྔར་བསགས་སྦྱང་ཞིང་ཕྱི་མ་སྡོམ་པ་དང། ལུས་
ཐ་མལ་དུ་འཛིན་པའི་སྣང་ཞེན་གྱི་དྲི་མ་འཁྲུད་པས་ན་སྐུ་རྡོ་རྗེ་སྦྱོང། ལམ་བསྐྱེད་རིམ་ཡན་ལག་དང་བཅས་པ་བསྒོམ་པ་སོགས་ལ་དབང་བར་བྱས། འབྲས་བུ་སྤྲུལ་པའི་སྐུ་འགྲུབ་པའི་ནུས་པ་ཁྱད་པར་ཅན་འཇོག་གོ་གཉིས་པ་ནི། མཎྜལ་ཕུལ་
ཏེ། ཁྱོད་ཀྱི་ཞབས་ཀྱི་བཀའ་དྲིན་གྱིས། །བདག་གིས་བླ་མེད་བྱ་བ་ཐོབ། །དེ་ཕྱིར་གསང་བའི་དབང་གིས་ནི། །མགོན་པོས་རྗེས་སུ་གཟུང་བར་མཛོད། །ལན་གསུམ་གྱིས་གསོལ་བ་བཏབ། ཨོཾ་ཙཀྵུབནྡྷ་ཝཱ་རཱ་མ་ནཱ་ཡ་ཧཱུཾ། གིས་མིག་དར་

[038B] རང་ཉིད་འོད་དཔག་མེད་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པར་གྱུར། བླ་མ་དང་གཙོ་བོ་ཐ་མི་དད་པ་ཐུགས་རྗེ་ཆེན་པོ་སེམས་དཔའ་སུམ་བརྩེགས་ཅན་དུ་གྱུར། ལས་སྔགས་བརྗོད་ཅིང་རིག་མ་བསངས། ཤཱུནྱ་ཏཱས་
སྟོང་པར་སྦྱངས། སྟོང་པའི་ངང་ལས། སྐད་ཅིག་གིས་གསང་བ་ཡེ་ཤེས་ཀྱི་མཁའ་འགྲོ་མ་དམར་མོ་ཕྱག་གཡས་གསེར་གྱི་ཌཱ་མ་རུ་འཁྲོལ་ཞིང། གཡོན་ཐོད་པ་ཁྲག་གིས་བཀང་བ་འཛིན་པ། ཡབ་ཀྱི་གསང་གནས་མི་དམིགས་པ་ལས། ཞེས་པ་
ནས། ཨཱདྨ་ཀོཉཧཾ། ཡབ་ཡུམ་སྙོམས་པར་ཞུགས་པའི་དགའ་བའི་སྒྲ་དང་ཐུགས་ཀའི་ས་བོན་གྱི་འོད་ཟེར་གྱིས་རྣམ་སྣང་ཡབ་ཡུམ་ལ་སོགས་པ་རྒྱལ་བ་ཡབ་ཡུམ་སྙོམས་པར་ཞུགས་པ་ནམ་མཁའ་གང་བ་སྤྱན་དྲངས། རྣམ་སྣང་གི་སྒོ་ནས་ཞུགས་
ཆགས་པ་ཆེན་པོའི་མེས་ཞུ། ཨ་ཝ་དྷཱུ་ཏཱི་ནས་བརྒྱུད། རྡོ་རྗེ་ནོར་བུའི་རྩེར་སླེབས། ལྷན་ཅིག་སྐྱེས་པའི་དགའ་བས་བརྟན་པར་བྱས། ལྷ་རྣམས་ཞུ་བའི་ཐིག་ལེ། འདས་པའི་རྡོ་རྗེ་འཆང་སོགས་ཀྱིས། །ཇི་ལྟར་སངས་རྒྱས་སྲས་དབང་བསྐུར། །བྱང་
ཆུབ་སེམས་ནི་བཟང་པོ་ཡིས། །དེ་ལྟར་བུ་ཁྱོད་དབང་བསྐུར་བགྱི། །ཨོཾ་མ་ཎི་པདྨེ་ཧཱུཾ་དཧུ་མ་ག་ཡེ་ཧ་རི་ནི་ས་ར་ཙ་ཧྲཱིཡ་སཱཧཱ། སངས་རྒྱས་ཐམས་ཅད་ཞུ་བ་འདུས་པའི་ངོ་བོར་མོས་ནས་རང་གི་ལུས་ལ་གནས་པའི་རྒྱལ་བ་རྣམས་ཚིམ་པར་བྱ་བ་དང་
བྱང་ཆུབ་ཀྱི་སེམས་ལས་མི་གཡོ་བའི་བསམ་པས་མྱང། ཨ་ཧོམཧཱ་སུ་ཁ། སླར་ཡང་རིག་མ་རང་གི་པདྨར་གནས་པའི་ལྷ་རྣམས་ཞུ་བའི་ཐིག་ལེ། ཞེས་པ་ནས། ཨ་ཧོམཧཱ་སུ་ཁ། གདོང་གཡོགས་ཕྱེ། དེ་ལྟར་དཀྱིལ་འཁོར་བཞི་ལས་

[039A]༄༅། །ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་རྫས་གསང་བ་ལས་བྱུང་བའི་དབང་ལ་གསང་བའི་དབང་ཞེས་བཤད་པ་དེ་ཐོབ། ཐུན་མོང་བརྫུན་དུ་སྨྲ་བ་ལ་སོགས་པ་སྔར་བསགས་འདག་ཅིང་ཕྱི་མ་སྡོམ་པ་དང། ཐུན་མོང་མ་
ཡིན་བ་རླུང་ལ་ངག་ཏུ་གསུངས་པའི་དྲི་མ་རླུང་སྔགས་སོ་སོར་སྣང་ཞིང་ཞེན་པའི་དྲི་མ་འཁྲུད་པས་ན་གསུང་རྡོ་རྗེ་སྦྱོང། ཀུན་རྫོབ་སྒྱུ་མའི་རྫོགས་རིམ་དང་དེ་གང་ལས་སྒྲུབ་པའི་གཞི་སྟོང་པ་གསུམ་གྱི་ཡེ་ཤེས་སེམས་དབེན་དང། དེ་འདྲེན་བྱེད་ལུས་
དབེན་དང། རྡོ་རྗེ་བཟླས་པ་སོགས་རླུང་གི་རྣལ་འབྱོར་བསྒོམ་པ་ལ་དབང་བར་བྱས། འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པའི་ནུས་པ་ཁྱད་པར་ཅན་བཞག་གོ་གསུམ་པ་ནི། མཎྜལ་ཕུལ་ཏེ། བྱང་ཆུབ་རྡོ་རྗེས། ཞེས་པ་ནས། དེང་
བདག་སྩོལ། །ལན་གསུམ་གྱིས་གསོལ་བ་གདབ། གཟུགས་དང་ལང་ཆོ་དང་ལྡན་པ། །གཟུགས་མ་ཡིད་འོང་འདི་ཁྱོད་ཀྱིས། །བསྟེན་བྱར་སངས་རྒྱས་རྣམས་ཀྱིས་བརྟགས། །འཁོར་ལོ་རིམ་པའི་སྦྱོར་བ་ཡིས། །བདེ་བ་དམ་པ་མྱང་བར་
གྱིས། །རྡོ་རྗེ་སྐྱིལ་ཀྲུང་གིས་སེམས་ནི། །ནོར་བུའི་ནང་དུ་གནས་ལྟ་བས། ཞེས་གསུང་ཞིང་ཤེས་རབ་མ་གཏད་པས། ལྷ་མོ་དེས། ཨེ་མ་བདག་གི་པདྨ་འདི། །བདེ་བ་ཐམས་ཅད་ཡང་དག་ལྡན། །གང་ཞིག་ཚོགས་སྟེན་བྱེད་པ། །དེ་ཡི་
མནུན་ན་བདག་གནས་སོ། །སངས་རྒྱས་བསྟེན་པ་ལ་སོགས་པ། །པདྨར་བྱ་བ་ཇི་བཞིན་གྱིས། །བདེ་ཆེན་རྒྱལ་པོ་རང་ཉིད་ནི། །འདི་ཉིད་དུ་ནི་རྟག་ཏུ་བཞུགས། །བྷཉྫ་མོཀྵ་ཧོ། ཞེས་གསུང་ཞིང་བདེ་བར་འཁྱུད་པར་གྱུར། ཙཀྵུབནྡྷས་མིག་

[039B] ལས་སྔགས་བརྗོད་ཅིང་རང་དང་རིག་མ་བསངས། ཨོཾ་ཤཱུནྱ་ཏཱ། ནས། ཧཾ། རང་དང་རིག་མ་སྟོང་པ་ཉིད་དུ་གྱུར། སྟོང་པའི་ངང་ལས། ཧྲཱིལས་པདྨ་ཧྲཱིས་མཚན་པ་ཡོངས་སུ་གྱུར་པ་ལས། རང་ཉིད་འཕགས་པ་ཐུགས་རྗེ་ཆེན་པོ་རྒྱལ་བ་
རྒྱ་མཚོ་སྐུ་མདོག་དཀར་པོ། ཞེས་པ་ནས། ཞབས་གཡས་ཅུང་ཟད་བརྐྱངས་པས་བཞུགས་པ། དེའི་པང་ན་ཡུམ་གསང་བ་ཡེ་ཤེས་ཀྱི་མཁའ་འགྲོ་མ། ཞེས་པ་ནས། མགུལ་བ་ནས་འཁྱུད་ཅིང་ཞལ་དུ་སྟོབ་པ། ཡབ་ཀྱི་གསང་གནས། ཞེས་
པ་ནས། ཟེའུ་འབྲུ་བུ་ག་ཕཊ་ཀྱིས་བཀག་པ། ཨོཾ་ཤཱི་ཤཱི་ཤཱི་ཧ་ཧ་ཧ་སཱཧཱ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སབྷཱ་ཝ་ཨཱདྨ་ཀོཉཧཾ། རང་ཡབ་ཡུམ་སྙོམས་པར་ཞུགས་པའི་དགའ་བའི་སྒྲ་དང། བླ་མ་དང་གཙོ་བོ་ཐ་དད་མི་པའི་ཐུགས་ཀའི་ས་བོན་
གྱི་འོད་ཟེར་གྱིས་སྤྱན་དྲངས་པའི་དེ་བཞིན་གཤེགས་པ་ཡབ་ཡུམ་ནམ་མཁའ་གང་བ་རང་གི་ལུས་ལ་བཅུག་པ་བྱང་ཆུབ་ཀྱི་སེམས་སུ་ཞུ་སྟེ་སྤྱི་བོ་ནས་མགྲིན་པར་སླེབས་པ་ན་དགའ་བ། མགྲིན་པ་ནས་སྙིང་ཁར་སླེབས་བ་ན་མཆོག་དགའ། སྙིང་ཁ་
ནས་ལྟེ་བར་སླེབས་པ་ན་ཁྱད་དགའ། ལྟེ་བ་ནས་ནོར་བུའི་རྩེར་སླེབས་པ་ན་ལྷན་ཅིག་སྐྱེས་པའི་དགའ་བ་སྐྱེས། བདེ་བ་དེས་སྟོང་པ་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་ཤེས་རབ་ཡེ་ཤེས་ཀྱི་དབང་གི་ངོ་བོ་རང་རྒྱུད་ལ་སྐྱེས་པར་གྱུར། གདོང་
གཡོགས་ཕྱེ། དེ་ལྟར་དཀྱིལ་འཁོར་བཞི་ལས་བྷ་གའི་དཀྱིལ་འཁོར་དུ་ཤེས་རབ་མ་ལ་བརྟེན་ནས་ཐོབ་པའི་དབང་ལ་ཤེས་རབ་ཡེ་ཤེས་ཀྱི་དབང་ཞེས་བྱ་བ་དེ་ཐོབ། ཐུན་མོང་བ་ཡིད་ཀྱི་དྲི་མ་བརྣབ་སེམས་ལ་སོགས་པ་སྔར་བསགས་འདག་ཅིང་

[040A]༄༅། །ཕྱི་མ་སྡོམ། ཐུན་མོང་མ་ཡིན་པ་གང་སྣང་ཀུན་བདེ་སྟོང་དབྱེར་མེད་དུ་འཆར་བ་ལ་སྒྲིབ་པའི་དྲི་མ་འཁྲུད་པས་ན་ཡིད་དག་པར་བྱེད། འོད་གསལ་ཕྱག་རྒྱ་ཆེན་པོ་བསྒོམ་པ་ལ་དབང་བར་བྱས། འབྲས་བུ་ཆོས་ཀྱི་སྐུ་མངོན་དུ་
འགྱུར་བའི་ནུས་པ་ཁྱད་པར་ཅན་འཇོག་གོ་བཞི་པ་ནི། མཎྜལ་ཕུལ་ཏེ། ཁྱོད་ཞབས་པདྨའི་བཀའ་དྲིན་གྱིས། །གཙོ་བོ་དབང་བསྐུར་རྣམ་གསུམ་ཐོབ། །དེ་རིང་རིན་ཆེན་བཞི་པ་ཡང། །བཀའ་དྲིན་གྱིས་ནི་བསྐྱབ་ཏུ་གསོལ། །ལན་གསུམ་
ཁྱོད་ཀྱིས་དབང་གསུམ་པ་ཐོབ་པའི་སྐབས་སུ་རང་དང་རིག་མ་གཉིས་ཀྱི་ལུས་འདོད་ལྷ་ཡབ་ཡུམ་དུ་སྣང་བཞིན་པའི་དུས་ན་སེམས་ལྷན་ཅིག་སྐྱེས་པའི་དགའ་བས་དེ་ཁོ་ན་ཉིད་ཀྱི་དོན་ངེས་པ་གཉིས་མཉམ་དུ་ཡོད་པ་དེ་བཞིན་དུ། ཤེས་རབ་ཡེ་ཤེས་
དེ་ཉིད་མྱུ་གུར་གྱུར་བའི་བྱང་ཆུབ་ཀྱི་སེམས་བསྒོམས་པས་རབ་ཏུ་འཕེལ་བཞིན་པ་སྒྲིབ་པ་མེད་པ་ཉིད་དུ་འགྱུར་བའི་དེ་ཁོ་ན་ཉིད་དུ་ཆོས་ཐམས་ཅད་བསམ་གྱིས་མི་ཁྱབ་པ་ཉིད་ཀྱི་རང་བཞིན་ཡན་ལག་བདུན་དང་ལྡན་པའི་ཕྱག་རྒྱ་ཆེན་པོའི་བདག་ཉིད་རྡོ་
རྗེ་འཆང་ཆེན་པོའི་གོ་འཕང་མངོན་དུ་བྱེད་དེ། དེ་ནི་ཕྱག་རྒྱ་ཆེན་པོའི་དབང་བཞི་པ་ཡིན་ནོ། །དེ་དག་གིས་དོན་དམ་པ་བྱང་ཆུབ་སེམས་ཀྱི་དཀྱིལ་འཁོར་དུ་དབང་བཞི་པ་ཚིག་དབང་རིན་པོ་ཆེ་ཐོབ། ལུས་ངག་ཡིད་གསུམ་གྱི་སྒྲིབ་པའི་བག་ཆགས་
འཁྲུད་པའི་ནུས་པ་བཞག་ལམ་ཟུང་འཇུག་གི་རྫོགས་རིམ་ཡན་ལག་དང་བཅས་པ་བསྒོམ་པ་ལ་དབང་བར་བྱས། འབྲས་བུ་ཟུང་འཇུག་རྡོ་རྗེ་འཆང་གི་གོ་འཕང་མངོན་དུ་འགྱུར་བའི་སྐལ་བ་ཅན་དུ་བྱས་སོ། །དེ་ནས་མཐའ་རྟེན་ལ་དྲུག་ལས། དང་པོ་

[040B] འདིར་ནི་ཁྱེད་རྣམས་དབང་པོ་ཡིན། །བདག་གིས་འདི་ལ་འདི་གཏད་དོ། །ཞེས་དེ་བཞིན་གཤེགས་པ་ཐམས་ཅད་དབང་དུ་བཙུགས་ཏེ། ཐབས་གཞན་གྱིས་ནི་སངས་རྒྱས་མིན། །འགྲོ་གསུམ་འདི་ཡང་དག་པ་ཡིན།།
དེ་ཕྱིར་འདི་དང་བྲལ་བར་ནི། །ཁྱོད་ཀྱིས་ནམ་ཡང་མ་བྱེད་ཅིག་འདི་དེ་སངས་རྒྱས་ཐམས་ཅད་ཀྱི། །རིག་མའི་བརྟུལ་ཞུགས་བླ་ན་མེད། །རྨོངས་པ་གང་གིས་འདའ་བྱེད་པ། །དེ་ལ་མཆོག་གི་དངོས་གྲུབ་མེད། ཅེས་དང། གཉིས་པ་རྡོ་
རྗེའི་བརྟུལ་ཞུགས་ལ། རང་ཉིད་རྡོ་རྗེ་སེམས་དཔར་གྱུར། ཧཱུཾ་ལས་བྱུང་བའི་རྡོ་རྗེ། འདི་དེ་སངས་རྒྱས་ཐམས་ཅད་ཉིད། །རྡོ་རྗེ་སེམས་དཔའི་ཕྱག་ན་གནས། །ཕྱག་ན་རྡོ་རྗེའི་བརྟུལ་ཞུགས་བརྟན། །ཁྱོད་ཀྱིས་ཀྱང་ནི་རྟག་ཏུ་གཟུང། ཡེ་ཤེས་
ལྔའི་རང་བཞིན་གྱི་རྡོ་རྗེའི་བརྟུལ་ཞུགས་དང་རྟག་ཏུ་མི་འབྲལ་བར་གྱིས་ཤིག་ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷ་ར་ཡཱ་མི་བཛྲ་སཏ་ཧི་ཧི་ཧི་ཧི་ཧཱི་ཧཱུཾ། གསུམ་པ་ལུང་བསྟན་ལ། རང་ཉིད་གང་ལ་མེ་ཏོག་འཕོག་པའི་དེ་བཞིན་
གཤེགས་པ་དང། བླ་མ་དང་གཙོ་བོ་ཐ་མི་དད་པ་དེ་བཞིན་གཤེགས་པའི་སྤྱོད་ལམ་ཅན་དུ་གྱུར། སྲིད་པའི་ངན་འགྲོ་ལས་བཏོན་ནས། །སྲིད་པ་ཤིན་ཏུ་ཞི་བྱའི་ཕྱིར། །རྡོ་རྗེ་སེམས་དཔའ་དེ་བཞིན་གཤེགས། བདག་གིས་ཁྱེད་ནི་ལུང་
བསྟན་བགྱི། །ཀྱཻ་དཔལ་ཆེ་གེ་མོ་རྡོ་རྗེ་ཞེས་བྱ་བའི་དེ་བཞིན་གཤེགས་པ་སིདྡྷི་ས་མ་ཡ་སྟྭཾ་བྷཱུར་བཧུ་ཝ་སཱ། གང་ལ་ཕྱག་རྒྱ་འདིས་ལུང་བསྟན་པ་དེ་ལ་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའི་འཁོར་དང་བཅས་པའི་དཀྱིལ་

[041A]༄༅། །འཁོར་པ་ཐམས་ཅད་ཀྱིས་མགྲིན་གཅིག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པར་མཛད་དེ། ཕྱག་རྒྱ་འདི་ཉིད་ཀྱི་མཐུ་དང་སྔགས་འདིའི་སྟོབས་ཡིན་ནོ། །བཞི་པ་ཚེས་བཤད་སྤྱིའི་རྗེས་གནང་ལ་
བྷྲཱུཾ་ལས་སྐྱེས་པའི་འཁོར་ལོ། ཨོཾ་བཛྲ་ཧེ་ཏུ་མཾ། དབྱངས་ཐ་མ་ཨལས་སྐྱེས་པའི་དུང། ཨོཾ་བཛྲ་བྷ་ག་རཾ། དབྱངས་དང་པོ་ཨ་ལས་སྐྱེས་པའི་པོ་ཏི། ཨ། དབྱངས་ཐ་མ་ཨལས་བྱུང་བའི་དྲིལ་བུ། ཨཐམྶ་ཅད་ནམ་མཁའི་མཚན་ཉིད་དེ་
ནམ་མཁའ་ལ་ཡང་མཚན་ཉིད་མེད། །ནམ་མཁའ་མཉམ་པ་ཉིད་སྦྱོར་བས། །ཐམས་ཅད་མཆོག་ནི་མཉམ་ཉིད་གསལ། །དེང་ནས་བརྩམས་ཏེ་སེམས་བསྐྱེད་པ། །ཙམ་གྱིས་ཆོས་དུང་བླ་མེད་པ། །ཀུན་ནས་ཡོངས་སུ་བཀང་ནས་ནི། །ཆོས་
ཀྱི་འཁོར་ལོ་སྐོར་བར་གྱིས། །དེ་ནས་ཆོས་བཤད་སོ་སོའི་རྗེས་གནང་ནི། །རང་དང་འཁོར་ལོ་རྣམ་སྣང་དུ་གྱུར། རྣམ་པར་སྣང་མཛད་ཞུ་བ་ལས་བྱུང་བའི་འཁོར་ལོ། སེམས་ཅན་ཀུན་ལ་ཕན་དོན་དུ། །འཇིག་རྟེན་ཀུན་ཏུ་ཐམས་ཅད་ནས། །
ཇི་ལྟར་སྣ་ཚོགས་གདུལ་བྱ་ལ། །ཆོས་ཀྱི་འཁོར་ལོ་སྐོར་བར་གྱིས། །ཤེས་རབ་ཐབས་ཀྱི་རང་བཞིན་བདག་ཡིད་བཞིན་ནོར་བུ་ལྟར་མཐོང་བས། །སྐྱོན་མེད་དོགས་དང་བྲལ་བ་ཡིས། །དེ་ལྟར་སེམས་ཅན་དོན་གྱིས་ཤིག་དེ་བཞིན་དུ་རྣམ་
སྣང་གི་གནས་སུ། མི་བསྐྱོད་པ་དང། རིན་འབྱུང་དང། འོད་དཔག་མེད་དང། དོན་གྲུབ་དང། འཁོར་ལོའི་གནས་སུ། རྡོ་རྗེ་དང། རིན་པོ་ཆེ་དང། པདྨ་དང། སྣ་ཚོགས་རྡོ་རྗེ་དང། ཆོས་ཀྱི་འཁོར་ལོའི་གནས་སུ། རྡོ་རྗེའི་འཁོར་ལོ། རིན་

[041B] པདྨའི་འཁོར་ལོ། ལས་ཀྱི་འཁོར་ལོ། ཞེས་སྦྱང་ཏེ་རིགས་ལྔའི་རྗེས་གནང་བྱ། དེ་ནས། གཙོ་བོས་ཇི་ལྟར་བཀའ་བསྒོ་བ། །དེ་བཞིན་དུ་ནི་བདག་གིས་བགྱི། །ལན་གསུམ། ལྔ་པ་དབུགས་དབྱུང་བ་ལ། རང་ཉིད་གཙོ་བོའི་
ང་རྒྱལ་ལ་གནས་པའི་ལུས་ལ་གོས་གསར་པ་དང་རྒྱན་གྱིས་བརྒྱན་ནས་གདུགས་དཀར་གསེར་གྱི་ཡུ་བ་ཅན་ཐོགས་ཏེ་དཀྱིལ་འཁོར་ལ་བསྐོར་བ་ལན་གསུམ་བྱེད་པར་མོས་ཏེ། མཧཱ་ར་ཏ། སུ་དྲིཌྷ། སུ་ཏོ་ཥོ། སུ་སུ་ཥོ། བཛྲ་སཏ། ཨཱ་དྱ་སིདྷྱ་མཾ་
ལན་གསུམ་གྱི་རྗེས་ལ་རང་ཉིད་དཀྱིལ་འཁོར་གྱི་ཤར་སྒོར་ཐལ་མོ་སྦྱར་ཏེ་འཁོད་པ་བླ་མས་དཀྱིལ་འཁོར་གྱི་ལྷ་ཚོགས་ལ་ཕུལ་བར་བསམས་ཏེ། རྒྱུད་རྣམས་འཛིན་པར་འགྱུར་བ་ཡི། །སློབ་མ་འདི་ནི་ཕུལ་བ་ལགས། ཞེས་ཕུལ་ཏེ་དེ་ནས། ང་ནི་
ཁྱེད་རྣམས་དཀྱིལ་འཁོར་གྱི། །སློབ་དཔོན་སྔགས་དང་རྒྱུད་འཛིན་པར། །སངས་རྒྱས་བྱང་ཆུབ་སེམས་དཔའ་དང། །ལྷ་རྣམས་དག་ཀྱང་དགོངས་པར་འགྱུར། །སེམས་ཅན་ཀུན་ལ་བརྩེ་དོན་དུ། །ཁྱོད་ཀྱི་ས་དཀྱིལ་འཁོར་ཆོ་ག་བཞིན། །
རབ་ཏུ་འབད་དེ་བྲི་བར་བྱ། །སྒྲུབ་པ་པོ་རྣམས་རྒྱུད་ལ་སྦྱོར། །མཆོག་ཏུ་གསང་བ་དམ་པ་ཡི། །དཀྱིལ་འཁོར་མཐོང་ཞིང་ཞུགས་པས་ན། །སྡིག་པ་ཀུན་ལས་རྣམ་པར་གྲོལ། །དེ་རིང་ཁྱེད་རྣམས་བདེ་བར་གནས། །བདེ་ཆེན་ཐེག་པ་འདི་ལས་
ནི། །ཕྱིན་ཆད་འཆིབ་ཁྱོད་ལ་མེད། །སྲིད་པའི་སྡུག་བསྔལ་ལས་ཁྱོད་འདས། །སྲིད་པ་ཤིན་ཏུ་མཐའ་གྲུབ་བོ། །སངས་རྒྱས་རྡོ་རྗེ་ཅན་ཀུན་གྱིས། །དེ་རིང་ཚེ་ལྡན་དབང་བསྐུར་རོ། །ཁམས་གསུམ་ཀུན་གྱི་རྒྱལ་སྲིད་ཆེ། །བདག་པོ་ཉིད་དུ་

[042A]༄༅། །ཁྱོད་ངེས་སོ། །འདོད་ཆགས་བྲལ་བ་ལྟ་བུའི་སྡིག་ཁམས་གསུམ་ན་ནི་གཞན་མེད་དེ། །དེ་བས་འདོད་པ་ཆགས་བྲལ་ཉིད། །ཁྱོད་ཀྱིས་ནམ་ཡང་མི་བྱའོ། །འདོད་པ་ཀུན་ལ་སྤྱོད་པ་ཁྱོད། །གང་ལའང་འཇིགས་མེད་
སྦྱང་པར་གྱིས། །ཤ་ལྔ་བདུད་རྩི་ལྔ་བཟའ་བྱ། །འདི་ལས་གཞན་ཡང་དམ་ཚིག་སྲུངས། །སྲོག་ཆགས་བསད་པར་མི་བྱ་ཞིང། །བུད་མེད་རིན་ཆེན་སྤང་མི་བྱ། །སློབ་དཔོན་སྤང་བར་མི་བྱ་སྟེ། །དམ་ཚིག་ཤིན་ཏུ་འདའ་བར་དཀའ། །ཤེས་
རབ་ཐབས་ཀྱི་བསམ་པ་ཡིས། །མི་བྱ་ཅུང་ཟད་ཡོད་མ་ཡིན། །མ་འཇིགས་ཁྱོད་ལ་སྡིག་པ་མེད། །དེ་བཞིན་གཤེགས་པའི་གསུང་ཇི་བཞིན། །འདི་ལྟར་ཡིད་ནི་རབ་དང་རྡོ་རྗེ་ཉིད་དུ་གྱིས། །རང་གི་དམ་ཚིག་མི་ཟད་བདེ་སྟེར་བསྟེན་པར་གྱིས།།
འགྲོ་བ་བདེ་བ་ཉུང་ལ་རྡོ་རྗེ་སེམས་དཔའ་དང། །མཚུངས་པའི་རྟག་པ་ཉིད་དུ་ཁྱེད་རྣམས་ཕྱིན་པར་འགྱུར། །དྲུག་པ་ནི། དེང་བདག་སྐྱེ་བ་འབྲས་བུར་བཅས། །བདག་གི་གསོན་པ་འབྲས་བུར་བཅས། །དེ་རིང་སངས་རྒྱས་རིགས་སུ་སྐྱེས།།
སངས་རྒྱས་སྲས་སུ་དེང་བདག་གྱུར། ཅེས་བརྗོད་ཅིང་མཎྜལ་ཕུལ། གསུམ་པ་སློབ་མ་གཞུག་པའི་དོན་དུ་བདེན་པའི་བྱིན་རླབས་བྱ་བ་ནི། དེ་ལྟར་བདག་འཇུག་བྱས་པའི་མཐར། ནམ་མཁའ་སྐྱེ་བ་མཚན་མའི་ཕྱིར། །ཐོག་མ་ཐ་མ་མེད་པའི་
མཆོག་སེམས་དཔའ་རྡོ་རྗེ་ཆེ་རང་བཞིན། །མི་བསྐྱོད་རྡོ་རྗེ་དེང་བདག་སྒྲུབས། །དངོས་གྲུབ་ཆེན་པོ་ཀུན་གྱི་མཆོག་དབང་ཕྱུག་ཆེན་པོ་ལྷག་པའི་ལྷ། །རྡོ་རྗེ་འཛིན་པ་ཀུན་གྱི་རྒྱལ། །མི་འགྱུར་མཆོག་ཏུ་བདག་གྲུབ་མཛོད། །ཉེས་པ་མེད་པ་

[042B] །འདོད་ཆགས་ཀུན་གྱི་རྗེས་ཆགས་པ། །བཅོམ་ལྡན་ཆགས་ཆེན་དགའ་བ་ཆེ། །དེ་ཁོ་ན་ཉིད་བདག་གྲུབ་མཛོད། །ཤིན་ཏུ་རྣམ་དག་ཆོས་ཀྱི་མཆོག་གདོད་ནས་གྲོལ་བ་དེ་བཞིན་གཤེགས། །ཀུན་ཏུ་བཟང་པོ་ཀུན་བདག་ཉིད། །བྱང་
ཆུབ་སེམས་དཔའ་བདག་གྲུབ་མཛད། །དངོས་གྲུབ་ཆེན་པོ་ཀུན་གྱི་མཆོག་དབང་ཆེན་མཆོག་གི་ཕྱག་རྒྱ་ཡིས། །རྡོ་རྗེ་ཆེན་པོ་གསོར་བ་ལས། །རྡོ་རྗེ་བསྙེམས་བདག་བདག་གྲུབ་མཛོད། །སེམས་ཅན་ཀུན་གྱི་ཡིད་ཁྱབ་པ། །སེམས་ཅན་
ཀུན་གྱི་སྙིང་ལ་གནས། །སེམས་ཅན་ཀུན་གྱི་ཡབ་ཀྱང་ཡིན། །དམ་ཚིག་མཆོག་གི་འདོད་པ་མཆོག་ཅེས་པ་ཡན་ལག་གཅིག་བདེན་པ་གང་གིས་ཡེ་ཤེས་མཆོག་ཤེས་རབ་ཐབས་དག་དཀྱིལ་འཁོར་གྱི། །བདེན་པ་དེ་ཡིས་མགོན་པོ་
ཁྱོད། །འདོད་པ་བདག་ལ་ཡོངས་རྫོགས་མཛོད། །ཆོས་རྣམས་གཟུགས་བརྙན་ལྟ་བུ་སྟེ། །གསལ་ཞིང་དག་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཡང་དག་བྱུང། །དེ་ཉིད་དེ་བཞིན་ཉིད་ངེས་འབྱུང། །བདེན་
པ་དེ་ཡིས་དཀྱིལ་འཁོར་ནི། །གཟུགས་བརྙན་གསལ་བར་སློབ་མ་རྣམས། །ཀུན་གྱིས་སྒྲིབ་མེད་མཐོང་བར་ཤོག་ཅེས་ལན་གསུམ་གྱིས་བདེན་པའི་བྱིན་བརླབ་བྱའོ། །གཉིས་པ་སློབ་མ་བཅུག་ཅིང་དབང་བསྐུར་བ་ནི། གོང་དུ་བཤད་པའི་
རིམ་པའི་ཆོ་གས་སློབ་མའི་བློའི་རིམ་པ་དང་སྦྱར་ཏེ། དཀྱིལ་འཁོར་དུ་གཞུག་པ་ཙམ་མམ། སློབ་མའི་དབང་ཙམ་མམ། སྡོམ་པ་གཉིས་ཀ་ལེགས་པར་བསྲུང་ནུས་ཤིང་དོན་དུ་གཉེར་པ་ཡིན་ན་སློབ་དཔོན་གྱི་དབང་དང། གོང་མ་གསུམ་ཡང་

[043A]༄༅། །སྦྱིན་པ་ལ་སོགས་པ་བྱའོ། །གསུམ་པ་མཇུག་གི་ཆོ་ག་ནི། ལྷག་ཆད་ཀྱི་ཉེས་པ་བཞི་པའི་དོན་དུ་གྲུབ་ན་ཞི་བའི་སྦྱིན་སྲེག་དང་ལྷ་ཚིམ་པའི་ཕྱིར་རྒྱས་པའི་སྦྱིན་སྲེག་བྱ། རང་དང་སློབ་མ་བཅས་པས་དཀྱིལ་འཁོར་ལ་རྒྱས་
པར་མཆོད་དེ། ཕྱི་རོལ་ཏུ་སྔར་ལྟར་གཏོར་མ་བྱིན་ནས། ནང་དུ་འོངས་ནས་དཀྱིལ་འཁོར་ལ་ཕྱག་བྱས་ཏེ་སྔར་ལྟར་མཆོད་ནས། བསྔོ་བ་སྨོན་ལམ་བྱ། དེ་ནས་དཀྱིལ་འཁོར་ལ་བསྐོར་བ་ལན་གསུམ་བྱས་ཏེ། ཤར་སྒོ་ནས་མེ་ཏོག་དང་བཅས་
པའི་ཐལ་མོ་སྙིང་ཁར་སྦྱར་ལ། ཡིག་བརྒྱ་ལན་གསུམ་བརྗོད་དེ། གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་པར་མཛོད། །བདག་ལ་དངོས་
གྲུབ་མཆོག་སྩལ་ལགས། །ཏིང་འཛིན་ཀུན་གྱི་འབྲས་བུ་སྩལ། །སེམས་ཅན་ཀུན་ལ་ཅི་འདོད་པར། །དངོས་གྲུབ་བླ་ན་མེད་པར་སྩལ། །སླར་ཡང་གཤེགས་པར་མཛད་པའི་ཕྱིར། །རང་གི་གནས་གཤེགས་བཛྲ་མུཿ་ཡེ་ཤེས་པ་
རྣམས་རང་གནས་སུ་གཤེགས། རང་གིས་སྤྲུལ་པའི་དམ་ཚིག་པ་བདག་ཉིད་ལ་ཐིམས་པར་གྱུར། ཅེས་གཤེགས་གསོལ་བྱ། དེ་ནས་ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཱ་ཨ་དྱཱ་ནུཏྤན་ན་ཏཱད། ཨོཾ་ཨཱཧཱུཾ་ཕཊ་སཱཧཱ། ཞེས་བརྗོད་ཅིང། ཆོས་
ཐམས་ཅད་རང་བཞིན་སྐྱེ་བ་མེད་པའི་དོན་བསམས་ཏེ་དྲིལ་བུ་གསིལ། རྡོ་རྗེ་དང་བཅས་པའི་ལག་པས་ཤར་སྒོ་ནས་བརྩམས་ཏེ་གཙོ་བོའི་བར་གྱི་ལྷའི་མཚན་མ་རྣམས་བསྡུ། དེ་ནས་རྡོ་རྗེས་ཤར་སྒོ་ནས་བརྩམས་ཏེ་ཚངས་ཐིག་གི་ལམ་ནས་

[043B] རང་གི་མགོར་རྡུལ་ཚོན་ཅུང་ཟང་བླུག་དེ་ནས་པདྨ་ལ་སོགས་པ་དང་སྒོ་དང་ཟུར་རྣམས་དབྱི་ཞིང་རྡུལ་ཚོན་ལྷག་མ་རྣམས་ལེགས་པར་ཕྱགས་ཏེ་ཞིང་ལ་སོགས་པ་དོན་དུ་གཉེར་བ་ལ་ཅུང་ཟད་བྱིན། གཞན་
ཐམས་ཅད་རྣམ་རྒྱལ་ལམ་གཞན་ཡང་རུང་སྟེ་གོས་ཀྱིས་བརྒྱན་པའི་བུམ་པར་བླུག་བཀྲ་ཤིས་ཀྱི་གླུ་དང་རོལ་མོའི་སྒྲ་དང་གདུགས་སོགས་བཀུར་སྟི་ཆེན་པོས་ཆུ་ཀླུང་གི་འགྲམ་དུ་སྤྱན་དྲངས་ཏེ། དེར་མཎྜལ་གཏོར་མ་དང་བཅས་པའི་ཀླུའི་ཆོ་ག་སྐབས་
གཞན་དུ་གསུངས་པ་ལྟར་བྱས་ནས། རྡུལ་ཚོན་ཀླུ་ལ་གཏང་པར་མོས་ཏེ་ཆུ་ཀླུང་དུ་དོར་ཅིང། ཀླུ་རྣམས་ཀྱིས་ཀྱང་བཀུར་སྟི་ཆེན་པོས་ས་འོག་ཏུ་གདན་དྲངས་པར་མོས་པར་བྱའོ། །དེ་ནས་རྡུལ་ཚོན་ཁྱེར་བའི་བུམ་པ་ཆུས་བཀང་ནས་ཁྱེར་འོངས་ཏེ་
ཞི་བའི་དོན་དུ་དཀྱིལ་འཁོར་གྱི་ཁང་པ་ལ་སོགས་པར་གཏོར་ཅིང་ཤིས་པ་བརྗོད། དེ་ནས་རང་ཁམས་གསུམ་རྣམ་རྒྱལ་གྱི་ང་རྒྱལ་དང་ལྡན་པས་གཡོན་པ་རྐྱངས་ཀྱིས་གནས་ཤིང། རྡོར་དྲིལ་བཟུངས་པའི་ལག་པ་གཉིས་རྡོ་རྗེ་ཁུ་ཚུར་བཅངས་
པའི་མཛུབ་མོ་གཉིས་ལྕགས་ཀྱུ་བཞིན་བྱས་ཏེ་ཕན་ཚུན་འཁྱུད་པ་སྐམ་པའི་ཕྱག་རྒྱ་བྱས་ལ། ཨོཾ་བཛྲ་ཀཱི་ལ། ཨུ་ད་ཀཱི་ལ་མ་སརྦ་ཀཱི་ལའང་བཛྲ་དྷ་ར་ཨཛྙཱ་བ་ཡ་ཧཱུཾ་ཧཱུཾ་ཧཱུཾ་ཧཱུཾ་ཕཊ་ཧོཿ་ཅེས་བརྗོད་ཅིང་ཕུར་བུ་བཏོན་ལ། ཨོཾ་རུ་རུ་སྥུ་རུ་ཛྭ་ལ་ཏཱིཥྛ་སིདྡྷ་
ལོ་ཙ་ནེ། སརྦ་ཨརྠ་སཱ་དྷ་ནེ་སཱཧཱ། ཞེས་སངས་རྒྱས་སྤྱན་མའི་སྔགས་བརྒྱ་རྩ་བརྒྱད་བཟླས་པའི་འོ་མས་ཕུར་བུ་རྣམས་བཀྲུས་ཏེ། བགེགས་ཀྱི་རྨ་དང་ཟུག་རྔུ་རྣམས་བསོས་ཤིང་སྒྲིབ་པ་དག་སྟེ་སངས་རྒྱས་ནས་རང་རང་གི་གནས་སུ་གཤེག་

[044A]༄༅། །ཤིང། ཕུར་བུའི་ཡེ་ཤེས་པ་རབ་བཞིན་གྱི་གནས་སུ་གཤེགས། དམ་ཚིག་པ་རང་ཉིད་ལ་ཐིམས་པར་གྱུར་པར་བསམ། ཕུར་བུས་ལ་བཏབ་ན་ཁུད་བུ་ཡང་དག་པ་ཞིང། སྔར་བསམ་གཏན་གྱིས་བཏབ་པ་ཡིན་ན་བསམ་
གཏན་གྱིས་དབྱུང་ངོ། །སྨྲས་པ། ཕྱག་ན་པདྨོས་མངོན་སུམ་བྱིན་བརླབས་ནས། །གྲུབ་པ་མཆོག་བརྙེས་སྦས་པའི་བཤེས་གཉེན་གྱི། །བཞེད་སྲོལ་རྒྱལ་བརྒྱ་མཚོའི་དཀྱིལ་ཆོག་འདི། །དོན་གཉེར་དད་བརྩོན་ལྡན་པ་ཨེར་ཏེ་ནེ། །སྦོ་
ཤོག་ཐ་ཡིས་ནན་ཆེར་བསྐུལ་བའི་ངོར། །ཤཱཀྱའི་རྒྱལ་པོའི་རྗེས་སུ་རབ་ཞུགས་པ། །བློ་བཟང་ཡེ་ཤེས་ཞེས་བྱའི་དགེ་སློང་གིས། །གསང་ཆེན་ལམ་གྱི་རིམ་པར་དཀྱིལ་འཁོར་སྤྱིའི། །ཆོ་ག་གསུངས་པར་དཔྱད་ནས་ལྕགས་གླང་ལོར། །
བགྱིས་ལ་ནོངས་པ་ཅི་མཆིས་བླ་མ་ལྷར། །བཟོད་གསོལ་དེ་ལས་བྱུང་བའི་དགེ་བ་གང། །འགྲོ་ཀུན་སངས་རྒྱས་ཐོབ་པའི་ཐབས་སུ་བསྔོ། །པ་རི་པྲྀཙྪ།། སརྦ་མངྒལཾ།། །།

[044B][BLANK PAGE]



