
[001A]༄༅། །རྗེ་བདག་ཉིད་ཆེན་པོ་སོགས་ཀྱི་སྐུ་བརྙན་འགའ་ཞིག་གི་ལོ་རྒྱུས་ཅུང་ཟད་བརྗོད་པ་མཉན་པར་འོས་པའི་གཏམ་གྱི་ཕྲེང་བ་བཞུགས་སོ། །

[001B] །ན་མོ་སུ་མ་ཏི་ཀཱིརྟི་ཡེ། ཟུང་འཇུག་སྒྱུ་མའི་སྐུ་ལ་དབང་འབྱོར་བས། །སྐུ་གསུང་ཐུགས་རྟེན་བརྟན་གཡོ་རབ་འབྱམས་སུ། །མོས་པའི་མཐའ་
བཞིན་འགོག་མེད་རྟག་འཆར་བ། །འཇམ་དཔལ་སྙིང་པོས་བྱང་ཆུབ་པར་དུ་སྐྱོངས། །འདིར་རང་གིས་མཐོང་ཐོས་སུ་གྱུར་པའི་སྐུ་བརྙན་བྱིན་ཅན་འགའ་ཞིག་གི་ལོ་རྒྱུས་མདོ་
ཙམ་འགོད་པ་ལ། དེ་ཡང་ཁམས་གསུམ་ཆོས་ཀྱི་རྒྱལ་པོ་འཇམ་མགོན་བླ་མ་ཙོང་ཁ་བ་ཆེན་བོ་དགུང་ལོ་ང་དགུ་བཞེས་པའི་ཤིང་ལུག་ལ་མི་དབང་གྲགས་པ་རྒྱལ་མཚན་པས་སྤྱན་དྲངས་
ཏེ་འདུལ་འཛིན་གྲགས་པ་རྒྱལ་མཚན་སོགས་འཁོར་སྡེ་སྣོད་འཛིན་པ་ཉིས་བརྒྱ་ལྷག་ཙམ་དང་བཅས་འོན་གྱི་བཀྲ་ཤིས་དོ་ཁར་བྱོན་ནས་དབྱར་གནས་མཛད། ཡིད་བཟང་རྩེ་པ་མགོས་ལོ་

[002A]༄༅། །གཞོན་ནུ་དཔལ། པཎ་ཆེན་བྱམས་པ་གླིང་པ་བསོད་ནམས་རྣམ་རྒྱལ། ཆོས་རྗེ་གུང་སྣང་བ་མཛེས་པ་དཔལ། ཆོས་རྗེ་མི་ཉག་རིན་རྒྱལ་
པ༑ རྒོད་ཕྲུག་གྲགས་པ་འབྱུང་གནས་སོགས་མི་ཆེན་དང། སྟོན་ཆེན་བསམ་གྱིས་མི་ཁྱབ་པ་འདུས། ཉེར་གཉིས་རིན་པོ་ཆེ་སྤྱན་སྔ་བསོད་ནམས་རྒྱལ་མཚན་གྱིས་ནཱ་
རོ་ཆོས་དྲུག་གི་ཁྲིད་ཞུས་ཏེ་ཐབས་ལམ་ཚིགས་བཅད་མའི་སྟེང་ནས་གནང་བ་ལ་ཡིད་བཟང་རྩེ་པས་ཟིན་བྲིས་མཛད། རྗེ་དགེ་འདུན་གྲུབ་ཀྱང་འདི་དུས་མཇལ་ཏེ་ཚད་མའི་དཀའ་
གནས་གསུང་བ་ལ་ཟིན་བྲིས་ཡོད། བྱམས་པ་གླིང་པས་ཆོས་ཁྲིའི་ལོགས་ལ་རྗེའི་སྐུ་འདྲ་ལམ་རིམ་བརྒྱུད་པས་བསྐོར་བ་ཕྱག་བྲིས་མཛད། བཀྲ་ཤིས་དོ་ཁ་མར་གྲགས་པའི་

[002B] ངག་རྒྱུན་ལ་དེ་དུས་རྗེ་རིན་པོ་ཆེས་ཉིན་གཅིག་ལ་དབུ་སྐྲ་སོར་ཕྱེད་དོ་བ་བརྒྱད་བྲེགས་པའི་ཚུལ་མཛད་པ་ལ། སྲས་ཀྱི་ཐུ་པོ་རྫུ་འཕྲུལ་ལ་དབང་འབྱོར་བ་ཞིག་གིས་སྐུ་བརྙན་བརྒྱད་
བཞེངས་པའི་གཟུངས་གཞུག་ལ་རྗེའི་དབུ་སྐྲ་བུབས་ཚང་རེ་བཞུགས་པར་གླེང། དེ་ཡང་སྤྲུལ་པའི་བཟོ་པོས་བཞེངས་པ་དང། འགའ་ཞིག་གིས་མཁས་གྲུབ་རིན་པོ་ཆེས་བཞེངས་ཟེར། མཁས་གྲུབ་རྗེ་ནི་དགུང་ལོ་ལྔ་བཅུ་པ་མེ་ཁྱིའི་ལོར་སེ་
ར་ཆོས་སྡིངས་སུ་མཇལ་བས་འདི་དུས་འཁོར་དུ་བཞུགས་ཡོད་མེད་དཔྱད། པཎ་ཆེན་བློ་བཟང་ཆོས་རྒྱན་གྱིས་བཀྲ་ཤིས་ལྷུན་པོའི་ཕྱིའི་མཆོད་རྟེན་གྱི་དཀར་ཆག་ཏུ། བཀྲ་ཤིས་དོ་ཁ་མར་གྲགས་ཆོས་ཀྱི་རྗེ། །བྱམས་པ་གླིང་པའི་ཕྱག་བཟོ་
ལས་བྱུང་བ། །རྗེ་བཙུན་བླ་མའི་སྐུ་འདྲ་བྱིན་རླབས་ཅན། །ཞེས་གསུངས་པ་དང། ཁྲི་སྟག་ལུང་ཕྲག་པ་བློ་གྲོས་རྒྱ་མཚོས་གྲུབ་ཆེན་ཆོས་པ་རིན་པོ་ཆེར་གནང་བའི་རྗེའི་སྐུ་པཎ་ཆེན་བྱམས་པ་གླིང་པའི་ཕྱག་བཟོ། རྗེའི་དབུ་སྐྲ་བུབས་
གཅིག་གཟུངས་སུ་བཞུགས་པ་ལ་རྗེ་རང་གི་ཕྱག་གེས་མེ་ཏོག་འཐོར་བ་ཡོད་ཅེས་རྗེ་སྐལ་ལྡན་རྒྱ་མཚོའི་རྣམ་ཐར་ལས་འབྱུང་བ་ལྟར་ན་པཎ་ཆེན་བྱམས་པ་གླིང་པའི་ཕྱག་བཟོ་ཡིན་པ་འདྲ། གང་ལྟར་རྗེ་ཙོང་ཁ་པའི་སྐུ་བརྙན་བཀྲ་ཤིས་གདོང་
ཁ་མའམ་ཟུར་ཆག་པས་བཀྲ་ཤིས་དོ་ཁ་མ་བརྒྱད་ཀྱི་ནང་ཚན་རྒྱལ་བ་དགེ་འདུན་རྒྱ་མཚོའི་ཐུགས་དམ་རྟེན་སྡེ་པ་ལྷ་རྒྱ་རི་པ་ནས་རིམ་པར་བརྒྱུད་དེ་འོང་བའི་ལོ་རྒྱུས་ཁ་བྱང་ཞབས་སུ་བྲིས་ཡོད་པ་ཞིག་སྔར་བཀྲ་ཤིས་འཁྱིལ་རིགས་གྲྭའི་རྟེན་མཇལ་

[003A]༄༅། །གྲས་སུ་བཞུགས་ཀྱང་ཕྱིས་བླང་བ་གཅིག། གཞན་པོ་ཏ་ལའི་བླ་མ་ལྷ་ཁང་གི་རྟེན་གཙོར་བཀྲ་ཤིས་དོ་ཁ་མ་གཅིག། རྒྱལ་དབང་སྐལ་བཟང་རྒྱ་མཚོའི་སྐུ་གདུང་མཆོད་རྟེན་གྱི་བུམ་པའི་གཟུངས་གཞུག་ཏུ་
རྒྱལ་བ་ན་རིམ་གྱིས་ཐུགས་དམ་རྟེན་རྗེ་བཀྲ་ཤིས་དོ་ཁ་མ་བྱིན་རླབས་ཀྱི་གཟི་འོད་འབར་བ་གཅིག། དེའི་ཕྱིས་སུ་པཎ་ཆེན་དཔལ་ལྡན་ཡེ་ཤེས་ཀྱིས་རྒྱལ་དབང་འཇམ་དཔལ་རྒྱ་མཚོར་ལམ་རིམ་ཆེན་མོའི་བཤད་ལུང་ཕུལ་བའི་མཇུག་སེམས་
བསྐྱེད་མཆོད་པའི་སྐབས་ཀྱང་རྒྱལ་བའི་ཐུགས་དམ་རྟེན་བཀྲ་ཤིས་དོ་ཁ་མ་སྤྱན་དྲངས་པར་གསུངས། དགའ་ལྡན་བྱང་རྩེའི་གཟིམས་ཁང་དུ་གཅིག། བྱ་ཁྱུང་དགོན་པར་ཁྲི་ངག་དབང་སྙན་གྲགས་པས་བཞེངས་པའི་སྐུའི་གཟུངས་གཞུག་ཏུ་
རྗེ་དེ་ཉིད་ཀྱི་ཁུ་བོ་ཁྲི་ངག་དབང་ཆོས་གྲགས་པའི་ཐུགས་དམ་རྟེན་བཀྲ་ཤིས་དོ་ཁ་མ་གཅིག། གསེར་ཁོག་བཙན་པོའི་བླ་བྲང་གི་རྟེན་ཁྲོད་དུ་རྗེ་བཀྲ་ཤིས་དོ་ཁ་མ་གཅིག། པྲ་སྟི་སྒྲོལ་མ་གསུང་བྱོན་མའི་ལྷ་ཁང་དུའང་རྗེ་བཀྲ་ཤིས་དོ་ཁ་མ་སོགས་
རྟེན་སྣ་སྟོང་བཞུགས་ཞེས་ཐོས།    ༈    །རྗེ་ང་འདྲ་མ་ནི་རྒྱལ་བ་ཙོང་ཁ་པ་ཆེན་པོ་ཞལ་བཞུགས་པའི་དུས་སུ་འདྲ་སྐུ་བདུན་བཞེངས་པ་ལ་བྱིན་རླབས་ཀྱི་མེ་ཏོག་རྗེ་རང་ཉིད་ནས་འཐོར་ཏེ་ང་དང་འདྲ་ཞེས་གསུངས་པས་ང་འདྲ་མར་གྲགས་
དེའི་ནང་ཚན་གཅིག་དགའ་ལྡན་ཧ་ལྡོང་གི་རྟེན་གཙོར་བཞུགས་པ་ཇུན་ཝང་ངག་དབང་དར་རྒྱས་ཀྱིས་གཞུང་ལ་ཞུས་ནས་གནང་པ་འདུ་ཁང་སྟེང་གི་ཤར་གྱི་མཆོད་ཁང་དང་པོ་བཀའ་གདམས་ལྷ་ཁང་དུ་བཞུགས་པ་འདི་ཡིན་

[003B] སྐུ་དངོས་ལ་རྩེ་ཁྲུ་གང་དང། པདྨ་ཉིས་རིམ་ལ་མཁྱུད་གང་ཙམ། རྒྱུ་སྨན་འདམ་ལས་གྲུབ་པ། གོང་བ་མཐུ་བཟློག། དབུ་པཎ་དང་པད་སྡོང་མེད། ཕྱག་
གཉིས་ཐུགས་ཀར་ཆོས་འཁོར་མཛད་ཅིང། ཞབས་ཕྱེད་སྐྱིལ་གྱིས་བཞུགས་པ་ཞིག་ཡོད། གཞན་དགའ་ལྡན་ཡངས་པ་ཅན་གྱི་གཙང་ཁང་དུ་རྗེ་ང་འདྲ་མ་གཅིག། འོལ་ཁ་ཆོས་བཟང་ན་རྗེའི་དབུ་སྐྲ་བུབས་གཟུངས་སུ་བཞུགས་པའི་ང་འདྲ་
མ་གཅིག། འོལ་ཁ་ཆོས་ལུང་གི་རྟེན་གཙོ་རྗེ་དགེ་ལེགས་རྒྱ་མཚོའི་ཕྱག་བཟོ་ཡིན་ཟེར་བའི་རྗེའི་སྐུ་ང་འདྲམ་གཅིག། ལྷ་སའི་ཇོ་པོའི་མཐའ་སྐོར་གྱི་མཆོད་ཁང་ལྔ་པར་རྗེ་ང་འདྲ་མ་གཅིག། གཞན་འོལ་ཁ་བསམ་གཏན་གླིང་གི་སྟེང་ངོས་རྗེའི་
སྒྲུབ་ཁང་དུ་རྗེ་ཞལ་བཞུགས་དུས་མཁས་གྲུབ་རྗེའི་ཕྱག་བཟོ་མཛད་པར་གྲགས་པའི་རྗེ་ང་འདྲ་མ་ཡབ་སྲས་གསུམ། འོལ་ཁ་མགར་ཕུག་ཏུ་བྱམས་པ་གླིང་པའི་ཕྱག་བཟོ་རྗེ་ང་འདྲ་མ་ཁྲུ་དོ་བ། འོལ་ཁ་རྫིང་ཕྱིའི་འདུ་ཁང་འོག་མའི་རྟེན་གཙོ་
གྱང་རིས་ལ་རྗེ་རང་གི་སྐུ་དུས་སུ་བཞེངས་པའི་ང་འདྲ་མ་ཕྱོགས་གང་ནས་མཇལ་ཀྱང་དེར་གཟིགས་ཡོད་པ་ལྟ་བུ་སོགས་ཡོད་ཅེས་ཐོས་སོ། །ངག་རྒྱུན་ལ་བཀྲ་ཤིས་དོ་ཁ་མ་བརྒྱད་དང། ང་འདྲ་མ་བདུན་ཟར་ཡང་མང་པོ་སྣང་ངོ།    ༈    །རྗེ་
གཞན་ཕན་མ་ནི་པར་དེ་བཞེངས་ནས་རྗེ་རིན་པོ་ཆེར་སྤྱན་འབེབས་ཞུས་པས་འདིན་ང་དང་མི་འདྲ་ཡང་གཞན་ལ་ཕན་གསུང་པས་མཚན་དེ་ལྟར་ཆགས་ཟེར།    ༈    །རྗེ་བཞད་འཕར་མ་ནི། སྐུ་བརྙན་དེ་བཞད་ཅིང་ནམ་མཁའ་ལ་འཕར་བ་ཡིན་

[007A]༄༅། །སུ་ཕུལ་ཡང་ཟེར། ཡང་ཚོང་དཔོན་དགེ་ལེགས་མ་ཞེས་རྗེའི་དུས་ཚོང་དཔོན་དགེ་ལེགས་ཟེར་བས་བཞེངས་པ་ཁྲུ་གང་མ་ལོང་ཙམ། དབུ་ཞྭ་མེད་པའི་སྐུའི་བབས་ཡོངས་གྲགས་དང་འདྲ་བ་འདི་མང་པོ་མཐོང་
ཡང་མེ་རུའི་རྗེ་ཟེར་བའི་སྐུ་པར་ཞིག་གི་མདུན་དཔར་པཎ་ཆེན་རིན་པོ་ཆེའི་ཕྱག་ཏུ་ཡོད་ཅེས་ཟེར་ཡང་ངོ་མ་ཧ་ལ་ཤཱན་དུ་ཡོད། དེའི་རྒྱབ་དཔར་ལ་ངོས་དཔར་གསར་བ་ཞིག་བཞེངས་པ་འྡིའང་སྔ་མ་དང་གཅིག་མི་གཅིག་སྣ་ཚོགས་ཟེར་བ་ཐོས་སོ།    ༈    །
རྗེ་མཛེ་གྲིབ་མ་ཞེས་ཡུལ་ཞིག་ལ་མཛེ་ནད་དྲག་པོ་བྱུང་བ་བཞེས་པས་ནད་དེ་རྒྱུན་ཆད་པ་ཞིག་ཡོད་ཟེར།    ༈    །རྗེ་དབུ་ཡོན་མ་ཞེས་ལྷོ་བྲག་མན་གྱི་ཀརྨའི་དགོན་རྙིང་ཞིག་ནས་སྔོན་བླ་མ་རྒྱལ་མཚན་སེངྒེ་ཟེར་བས་རྗེ་རིན་པོ་ཆེ་མཇལ་ཏེ་རྟེན་ཞིག་ཞུས་
པས་ཡོང་གསུངས་ཏེ་དབུ་གཡོན་དུ་ཅུང་ཟད་ཡོ་ནས་ཏིང་ངེ་འཛིན་ལ་བཞུགས་སོང་བས་རྟེན་ཞལ་བཞེས་གནང་བ་འདི་ཡིན་པ་འདྲ་སྙམ་ནས་དེ་ལྟར་བྲིས་ཐང་བཞེངས་ཟེར་བ་ཐོས། བདག་གི་བླ་མ་རྡོ་རྗེ་འཆང་དཔལ་མང་རིན་པོ་ཆེའི་ཐུགས་དམ་རྟེན་དུ་རྗེ་
དབུ་ཡོན་མ་ཞེས་པའི་ཞལ་ཐང་སྐུ་འགག་གི་གོང་བ་བཟློག་པ། ཀུན་མཁྱེན་འཇམ་དབྱངས་བཞད་པའི་ཕྱག་བྲིས་ཡིན་ཟེར་བ་ཞིག་བཞུགས་པ་དངོས་སུ་མཇལ།    ༈    །རྗེ་ནམ་གཟིགས་མ་ནི། བྱམས་མགོན་གྱི་ཞལ་གཟིགས་པའི་དུས་བཞེངས་པ་
འབྲས་སྤུང་དགེ་འཕེལ་འདུ་ཁང་གི་གྲལ་དབུར་སྐུ་ཁྲུ་གང་བ་ཞིག་བཞུགས་ཞེས་ཐོས།    ༈    །ཡར་ལུང་རྣམ་རྒྱལ་དུ་སྨྱུང་གནས་རས་ཆེན་པ་ལ་རྗེའི་ཞལ་གཟིགས་ནས་སྐུ་ལ་ཐིམ་པས་རྗེ་ཞལ་གཟིགས་མའམ་རྗེ་གསུང་བྱོན་མ་ཡོད་ཟེར། གཞན་ཡང་

[007B] རྗེ་ནས་སྤུངས་མ། རྗེ་རྣམ་དག་ཞིང་མཆོག་མ་ཟེར་བ་སོགས་ཡོད།    ༈    །ཡང་རྗེ་རིན་པོ་ཆེ་སྐུམ་བལྟམས་གོང་དང། ཞལ་བཞུགས་པའི་དུས་དང་མྱ་ངན་ལས་འདས་པའི་ཕྱིས་ནས་ཀྱང་ལན་བདུན་གྱི་བར་དུ་ཆུ་བོ་གངྒཱའི་ནང་ནས་
རང་བྱུང་དུ་བྱོན་པའི་རྗེ་རིན་པོ་ཆེའི་སྐུ་འདྲ། རྒྱུ་རྒྱ་གར་གྱི་ལི་རིགས་འདྲ་བའི་ངོ་མཚར་ཤིན་ཏུ་ཆེ་བ་ཡོད། དེ་ལས་རིང་བསྲེལ་ཅན་ཞིག་ལྕང་སྐྱ་རོལ་པའི་རྡོ་རྗེའི་ཐུགས་དམ་རྟེན་ཁྲོད་དུ་ཡོད་ཅེས་པཎ་ཆེན་དཔལ་ལྡན་ཡེ་ཤེས་ཀྱིས་གསུངས། རྗེ་རིན་
   ༈    །ཙོང་ཁ་བརྒྱད་ཅུའི་ཞལ་ཐང་གི་གཙོ་སྐུ་ལ་རྗེའི་སྐུ་འདིའི་རིགས་ཕལ་ཆེར་གྱི་འདྲ་སྐུ་ཡོད་ཅེས་ཁ་ཅིག་ཟེར། དགའ་ལྡན་ཡངས་པ་ཅན་དུ་རྗེ་ཡབ་
སྲས་ཀྱི་སྐུ་རིང་བསྲེལ་ཅན་དང། ཐང་རིང་གི་ཉེ་འཁོར་སྤང་ལྗོངས་དགོན་དུ་རྗེའི་ཚེམས་རིང་བསྲེལ་ཅན་དང། རྗེའི་སྐུ་ཆིངས། གྲོ་ཚང་རྡོ་རྗེ་འཆང་གི་མདུན་ཐད་ཀྱི་གྲོང་པའི་ནང་ན་རྗེ་རིན་པོ་ཆེའི་གཎྜི་དང། མགོ་མོག་དགོན་གྱི་ཉེ་འཁོར་ཁྱིམ་
ཞིག་ན་རྗེའི་དབུ་ཞྭ་ལྟག་པར་ཞྭ་སྒྲོ་ཆུང་དུ་ཡོད་པ་ཞིག། སྐུ་འབུམ་ཆིང་ཧུ་ཝང་བླ་བྲང་གི་རྟེན་ཁྲོད་དུ་རྗེའི་པཎ་ཞྭ་གཅིག། རེབ་ཙ་བཀའ་འགྱུར་བ་བློ་བཟང་ཉི་མ་དབུས་སུ་ཕེབས་སྐབས་དགའ་ལྡན་གྱི་ཉེ་འཁོར་གནས་ཚང་ཞིག་ཏུ་བཞུགས་པ་སྔོན་
རྗེ་རིན་པོ་ཆེའི་སྦྱིན་བདག་ཅིག་ཡིན་པས། རྗེའི་དབུ་སྐྲ་བུབ་གཟུངས་གཞུག་ཏུ་བཞུགས་པའི་རྗེའི་སྐུ་ཞིག་ཡོད་པ་ཁོང་ལ་དད་དེ་ཕུལ་བ་ད་ལྟ་རེབ་ཙའི་རྒྱལ་མོ་དགོན་དུ་བཞུགས་པ་ཞར་བྱུང་དུ་སྨྲས་སོ།    ༈    །ཡང་དབུས་ནས་ཕེབས་

[008][MISSING PAGE]

[009A]༄༅། །བཟོ་རྒྱུན་ཡིན་པས་སྐུ་སྨད་ཕུ། རྒྱ་གར་ཤར་ལིས་རིང་བསྲེལ་འཁྲུལ་མེད་འཛིན་པས་ཤར་ལི་དང་རིང་བསྲེལ་ཕན་ཚུན་རྟོགས་བྱེད་དུ་འགྱུར་ཟེར། ཡང་རྟེན་བྱིན་ཅན་གཞན་གྱིས་ཀྱང་རིང་བསྲེལ་འཛིན་པ་ཡོད་འདུག་
རྒྱ་གར་དབུས་ལི་སྐུ་ཤ་ལི་སེར། ན་བཟའ་ལི་དམར་ལས་བྱས་པའི་ཐུབ་པ་ལ་ཐུབ་དབང་ཟངས་ཐང་མ་ཟེར། གཞན་ཡང་ཐུབ་པ་ཚུལ་ཁྲིམས་མ། ཐུབ་པ་ཆོས་འཁོར་མ། ཐུབ་པ་གསེར་གླིང་མ། ཐུབ་པ་སྟ་ཟུར་མ། ཐུབ་དབང་གྲོང་ཁྱེར་མ་སོགས་
མང༑ སྤྱིར་སྐུ་རྒྱུ་གསེར་དངུལ་ཟངས་གསུམ། ཙན་དན་དཀར་དམར། སྨན་འདམ། ལྗོན་དམར། ཀཱ་མ་རཱུ་པའི་རྡོ། རྡོ་ནག། ལི་དཀར། ལི་དམར། ལི་སེར། ལི་ཁྲ། ལི་སྨུག། ཀླུ་འཇིམ། ཛྷཻ་ཀྵིཾ་སོགས་ལས་ལི་ནི་སངས་རྒྱས་འོད་
སྲུང་གིས་བྱིན་གྱིས་བརླབས་པས་རྒྱུའི་ཆ་ནས་ཀྱང་རྟེན་དུ་འོས་གསུངས། རྒྱ་གར་དབུས་ལི། ཤར་ལི། ནུབ་ལི། བོད་ཀྱི་ཆོས་རྒྱལ་གོང་མ་དག་གི་དུས་སུ་བཞེངས་པའི་ཆོས་ལི་གསར་རྙིང། སྟོད་ཧོར་ལི་མ། རྒྱ་ནག་ཏཱ་མིང་མ། འདོད་དཔལ་ལི་མ་
སོགས་འབྱུང་ཁུངས་ལས་མིང་བཏགས་སོ།    ༈    །གནས་བཅུ་མེ་ཐུབ་མ་དང། རྡོར་ཕྲེང་དཀྱིལ་ཐང་མ་ཐུབ་མ་ཟེར་བ་སོགས་མེས་གནོད་པས་མ་ཚིག་པ་དང། ཐོག་ཐུབ་མ་ལ་ཁྲོ་ཕུ་ཐོག་ཐུབ་མ་ནི་ཁྲོ་ཕུ་ལོ་ཙཱ་པ་བྱམས་པའི་དཔལ་གྱི་ཡབ་ཇོ་འཕན་ནམ་
གཞུབས་ཀྱི་སྔགས་འཆང་ནག་པོ་རོ་ཟན་ཟེར་བ་གཤིན་རྗེ་ལ་ནུས་པ་ཐོན་པ་དེས་དགྲ་མང་པོ་མཐུས་བ་པད་བས་ཤི་ནས་དམྱལ་བར་སྐྱེས། དེའི་སྒྲིབ་སྦྱོང་དུ་ཁྲོ་པུ་ལོ་ཙཱ་པས་ཆབ་ཀྱི་རུས་བཞུགས་ལ་སྦྱངས་ནས་རུས་ཆོག་མཛད་དེ་འཇིམ་པ་དང་བསྲེས་

[009B] དེ་ཡང་སངས་རྒྱས་ཀྱི་སྐུ་མཛུབ་གང་མ་ལོང་ཙམ། སྨྲྀ་ཏིའི་ཕྱག་ཚ་ཆེ་བ་དང་སྐུ་ཚུགས་འདྲ་བ་པདྨའི་རྒྱབ་ཏུ་ཝ་རྟུ་ལའི་མུ་
ཞེ་ཕྲེང་གཅིག་ཡོད་པ་ཞིག་ཡིན་ཞེས་པཎ་ཆེན་དཔལ་ལྡན་ཡེ་ཤེས་གསུངས། ཁྲོ་ཕུ་ལོ་ཙཱ་པ་འདི་གནུབས་ནམ་མཁའི་སྙིང་བོའི་གདུང་བརྒྱུད། ཕག་གྲུའི་སློབ་མ་རིན་པོ་ཆེ་རྒྱལ་ཚ་དང། ཀུན་ལྡན་རས་པ་གཉིས་ཀྱི་དཔོན་པོ་སྟེ། དེ་གཉིས་ལས་
དགེ་ཚུལ་དང་བསྙེན་རྫོགས་མཛད། བུདྡྷ་ཤྲཱི། མི་ཏྲ། ཁ་ཆེ་པཎ་ཆེན་གསུམ་ཀ་བོད་དུ་སྤྱན་དྲངས། བྱམས་ཆེན་ཁྲུ་བརྒྱད་ཅུ་ཡོད་པ་བཞེངས་རིགས་སྲས་ཁྲོ་ཕུ་སེམས་དཔའ་ཆེན་པོ་བསོད་ནམས་སེངྒེའོ།    ༈    །ཇོ་ནང་ཐོག་ཐུབ་མཇོ་ནང་འབུམ་པ་ཆེན་པོའི་
ནང་དུ་ཡོད་ཟེར། ཐུབ་དབང་མཛུབ་གང་མ་ལོང་ཙམ་དབུའི་དབྲལ་བ་ལ་དར་དབྱངས་དང་སྙན་གོང་དུ་མེ་ཏོག་བཅིངས་པ། མདུན་དུ་པད་གདན་ཉིས་རིམ། རྒྱབ་ཀྱི་གདན་ལ་ཐེལ་བཏབ་པ་ལྟ་བུའི་ཡི་གེ་ཞིག་འདུག་པ་དངོས་སུ་མཇལ་ཡང་ཡི་གེ་ཅི་ཡིན་མི་
   ༈    །ཕུར་བུ་ལྕོག་ཐོག་ཐུབ་མ་ནི་སྐུའི་དབྱིབས་སྔམ་དང་འདྲ་ཞིང། དེ་ལས་ཅུང་ཟད་ཆུང། མདུན་དུ་པདྨ་ཉིས་རིམ་ཡོད། རྒྱབ་ཀྱི་ཐེལ་ལྟ་བུ་དེ་མེད། གཉིས་ཀ་སྐུ་རྒྱུ་གྱོ་མོག་ལྟ་བུ་སྒྲ་སང་དེ་འབྱུང་བ་ཡོད།    ༈    །སྣར་ཐང་ཐོག་ཐུབ་མ་
ནི༑ སྣང་ཐང་གི་བླ་མ་གཏུམ་སྟོན་དང། གྲོ་སྟོན་སོགས་ཀྱི་ས་སྐུ་དེ་གང་གིས་འཆང་མང་ཐོག་གིས་མི་ཚུགས་པ་ཡིན་ཟེར།    ༈    །མང་བྲ་མ་དང། ཕག་གྲུ། གྲུབ་ཐོབ་ཐང་སྟོང་གི་སྐུ་རྣམས་ལ་ནོར་བུ་རྣམ་གསུམ་ཞེས་ནང་དུ་བཞུགས་ན་ལོངས་

[010A]༄༅། །སྤྱོད་རྒྱས་ཟེར་བ་ལ་སྒོ་མང་བླ་མ་བསྟན་པ་ཐར་བ་སོགས་གྱིས་རྗེ་རིན་པོ་ཆེའི་སྐུས་མ་ཆོག་པ་མེད་ཅེས་ཚོགས་གཏམ་མཛད་པར་གྲགས། ཡང་ཞང་འགྲོ་བའི་མགོན་པོ་གཡུ་བྲག་པ་བརྩོན་འགྲུས་གྲགས་པའི་སྐུ་བརྙན་སེན་གང་མར་
གྲགས་པ་བྱིན་ཅན་ཞིག་དང། ཕག་མོ་གྲུ་བ་རྡོ་རྗེ་རྒྱལ་པོ་སྐུ་འདས་རྗེས་འཇག་སྤྱིལ་དུ་སྨན་དང་རིན་པོ་ཆེ་གདུང་ཐལ་བསྲེས་པའི་འདྲ་སྐུ་བཞེངས་པ་བྱིན་ཅན་གསུང་ལན་མང་དུ་བྱོན་པ་ལ་བྱི་བས་གདན་གྱི་ཟུར་ནས་ས་བྲུས་པ་གོ་གཉེར་ལ་གསུང་བྱོན་
ནས་སླར་ཡང་བཅོས། ས་དེ་རྣམ་གཞིར་བྱས་ནས་འདྲ་སྐུས་མང་དུ་བཞེངས་པ་ལ་ཕག་གྲུ་བྲ་ཟ་མའམ། བྱི་ས་མ་ཟེར། སྐུ་བཟོ་བའི་ཚེ་ཆ་ཤས་ལྷག་པ་རྣམས་དྲས་པ་གཞིར་བྱས་ནས་བཞེངས་པའི་འདྲ་སྐུ་རྣམས་ལ་ཕ་གྲུ་དྲས་སམ་ཟེར་
དྲས་ས་མའི་ཁ་བྱང་ཅན་གྱི་སྐུ་གཡས་ས་གནོན། གཡོན་མཉམ་བཞག་སྟེང་ནོར་བུ་བསྣམས་པ་དབུ་རེག། གོང་བ་མཐུ་བཟློག། ཞབས་སྐྱིལ་ཀྲུང་མགྲིན་པར་གཉེར་མ་དང། འབོལ་གདན་ཅན་མཐོ་གང་ཙམ་པ་ཞིག་དང། ཡང་ཕག་
གྲུའི་སྐུ་དེ་ལས་ཆེ་ཞིང་ཉམས་དོད་པ། ཞལ་དབྱིབས་དང་སྐུའི་བབས་སྔ་མ་དང་འདྲ་ཞིང། ཆོས་གོས་ཀྱི་རི་མོ་འབུར་དོད་ཅན། གཡོན་མཉམ་བཞག་སྟེང་ནོར་བུ་མེད་པ་ཞིག་བདག་གིས་མཐོང་ལ། རྒྱལ་དབང་བསོད་ནམས་རྒྱ་མཚོའི་རྣམ་ཐར་
དུ་ཕག་གྲུ་དྲས་ས་མ་དང། བྱི་ས་མ་རྩོད་མེད་ལྔ་ཕྱག་ཏུ་འབྱོར་ཞེས་ཡོད་དོ།    ༈    །ཡང་བུ་སྟོན་ལྕགས་སྙུག་མ་ཞེས་བུ་སྟོན་རིན་ཆེན་གྲུབ་ཀྱི་ལྕགས་སྙུག་གི་དུམ་བུ་སྲོག་ཤིང་གི་ཚུལ་དུ་བཞུགས་པའི་འདྲ་སྐུ་གོང་མཐོ་གང་ཙམ་དངོས་སུ་

[010B] བུ་སྟོན་ང་འདྲ་མ་ནི་ཞ་ལུ་རི་ཕུག་གི་རྟེན་དུ་བཞུགས་པའི་དྲུང་ནས་ཀུན་མཁྱེན་འཇིགས་མེད་དབང་པོས་གསོལ་འདེབས་བཀའ་རྩོམ་མཛད་པ་དེ་དུས་བུ་སྟོན་དུ་སྐྱེས་པ་དྲན་པའི་ཚུལ་མཛད་ཅེས་རྒྱལ་མཁན་ཆེན་གྲགས་པ་རྒྱལ་མཚན་པའི་
ཞལ་ནས་གསུང་བ་ཐོས་སོ།    ༈    །སྔོན་རྒྱུད་སྨད་པ་མཐར་རྒྱས་གཞི་ཀ་ནས་ཀོ་གྲུ་བུ་བས་སྐབས་རྒྱུད་སྨད་པའི་སློབ་དཔོན་གྱིས་ཁྱོད་ཀྱང་ཚུལ་གཤེགས་ཞེས་ལྷ་མོའི་ཐང་ཀ་རྩང་བོར་བསྐུར་བ་གྱེན་དུ་ཁུར་ནས། རྗེ་རིན་པོ་ཆེའི་སྦྱིན་བདག་ནང་བ་ལྟེ་
ཁ་པའི་ཁྱིམ་དུ་རྗེའི་ཚེམ་གཅིག་ཡོད་པས་རྩད་པོར་བྲུབ་ནས་ཁང་པའི་འགྲམ་ལ་སླེབ་ཀྱང་ཚུལ་གནོད་མི་སྲིད། འོན་ཀྱང་བལྟས་པས་ཉེ་འཁོར་ཆུ་གཡས་སྐོར་ཅིག་ན་ཐང་ཀ་སྙན་ཤལ་ཅན་ཞིག་འོང་བ་མཐོང་ནས་ཏོག་ར་ཁང་ཚན་གྱི་དཔལ་ཤུལ་
བློ་བཟང་དམ། སྡེ་པ་མཛོ་མོ་ཟེར་བ་ལ་ལབ་པས། ཁོས་ཤ་ཟུང་ཞིག་གཏད་ནས་ལོངས་ལ་ཁྱེར་ཤོག་དང་མདང་རྨི་ལམ་ལེགས་པོ་ཞིག་བྱུང་ཟེར། བླང་ནས་ལྷ་མོའི་བསྐང་འདོན་པ་ཚོས་བསུས་ནས་ནང་དུ་གདན་དྲངས། ཕྱི་ཉིན་བྱང་རྩེ་བརྟན་
བཞུགས་འབུལ་བར་གདན་དྲངས་པས་ཐང་ཀ་མི་འདུག། བཙལ་བས་བྱང་རྩེའི་ལྷ་མོའི་ཁང་དུ་ཐང་ཀ་རྙིང་བ་ཞིག་བཀྲམ་འདུག་པ་གོ་གཉེར་གྱིས་མཐོང་ནས་བྱང་རྩེའི་མཁན་པོ་རྡོར་གསེར་རི་ལ་ཞུས། མཁན་པོ་ཕེབས་པར། ཁོ་མོ་འདིར་སྡོད་ཅེས་
གསུང་ལན་གཉིས་བྱོན། དེའི་རྐྱེན་གྱིས་རྒྱུད་སྨད་པའི་ལྷ་མོའི་ཞལ་ཐང་ད་ལྟ་བྱང་རྩེའི་མགོན་ཁང་དུ་བཞུགས། བལ་པོའི་འཁྲུགས་པའི་དུས་བྱང་རྩེའི་རྡོ་བཅལ་དུ་མདའ་ཞིག་དང། དྲེའུ་རྗེས། མགོན་ཁང་མཐིལ་དུའང་དྲེའུ་

[011A]༄༅། །རྗེས་བབས་ཟེར་བ་ཐོས་སོ།    ༈    །སྨྲི་ཏིའི་ཕྱག་ཚ་བྱང་དམ་རིང། རྟ་ནག་རྒྱང་མཁར་ཕྱུག་པོ། ཤངས་ཆུམས་ཀྱི་ཡུལ་ནས་འོང་བ་ཐུབ་དབང་ཆེ་བ་མ་ཁྱུད་གང་པདྨའི་རྒྱབ་ཏུ་རྒྱ་གར་གྱི་ཡི་གེར་ཕྲེང་
གསུམ་ཡོད་པ་ཞིག་དང། འབྲིང་བོ་ཐུབ་དབང་དང། སྒྲོལ་མ་སོར་གསུམ་ལྷག་ཙམ་པདྨའི་རྒྱབ་ཀྱི་སྔགས་བོད་ཡིག་ཏུ་ཡོད་པ། ཐུབ་དབང་ཆུད་བ་ཚུན་གང་བ། རྒྱབ་ཏུ་ཨོཾ་ཨཿ་ཧཱུཾ་གསུམ་བོད་ཡིག་ཏུ་ཡོད་པ་དང། ཡང་ཐུབ་དབང་གི་སྐུ་མཁྱུད་
གང་ལས་ཆེ་ཙམ་གཅིག། ཐུབ་དབང་དང་སྒྲོལ་མ་མ་ཁྱུད་གང་བ་རྣམས་ཡོད་འདུག་པས་རྒྱ་གར་ནས་བསྣམས་པའི་བར་རྣམས་བགྲེས་སྐྱོན་གྱིས་བོད་དུ་པར་གསར་དུ་བཞེངས་པ་དང། ཁམས་སུ་ཡང་སྨྲྀ་ཏིའི་ཕྱག་ཚ་མང་པོ་ཡོད་པ་འདྲ་ཞེས་
པཎ་ཆེན་དཔལ་ལྡན་ཡེ་ཤེས་ཀྱིས་གསུངས། བཀའ་གདམས་ལྷ་ཁང་དུའང་སྨྲི་ཏིའི་ཕྱག་ཚ་ཐུབ་དབང་གི་སྐུ་པར་མ་སོར་གསུམ་ལྷག་ཙམ་གཉིས་བཞུགས། ངག་རྒྱུན་ལ་སྨྲྀ་ཏིའི་མ་བོད་ཀྱི་ཁྱིམ་ཚང་ཞིག་གི་ཐབ་ཁའི་ནང་གི་འབུ་ཞིག་ཏུ་སྐྱེས་
པས་ཁོང་ཁྱིམ་དེར་ཕེབས་ནས་གཡོག་བྱས། ཐབ་ཀྱི་ས་བླང་སཙྪ་དང་སྐུ་པར་བཏབ། ཕྱུག་འཚོ་བའི་ཚེ་ཐུར་མའི་རྩེལ་བཙུགས་ནས་བཞག་པས་ཞབས་ན་ཤིང་ཐུར་གྱི་ཤུལ་ཡོད་བ་དེའི་རྟགས་ཡིན་ཟེར་བ་ཐོས། ལོ་རྒྱུས་གཞན་དུ་བལ་
པོ་པདྨ་དུ་ཙི་བྱ་བའི་ལོཙྪ་བ་མཁས་བ་ཞིག་གིས་པཎྚི་ཏ་ཕྲ་ལ་རིང་བ་དང། སྨྲྀ་ཏི་གཉིས་གདན་དྲངས་ཏེ་ཕེབས་པའི་ལམ་བར་དུ་ལོ་ཙཱ་པ་སྐུ་འདས། པཎྚི་ཏ་ཕྲ་ལ་རིང་བ་བོད་དུ་གྲོང་འཇུག་མཛད་པ་རོང་ཟོམ་ཆོས་བཟང་ཡིན་པར་བཤད་

[011B] །གང་ལྟར་སྨྲྀ་
ཏིས་བོད་སྐད་མ་མཁྱེན་པར་རེ་ཞིག་གཙང་རྟ་ནག་ཏུ་ཁྱིམ་ཚང་ཞིག་གི་རྭ་ལུག་གི་རྫི་བོ་བྱས། བོད་དུ་ཕེབས་ནས་དུ་བྲོ་བ་གསུམ་དང། རྒོད་བྲོ་བ་གསུམ་བྱུང། དང་པོ་ནི་ཉིན་གཅིག་འདམ་རྫབ་ཏུ་ཁྱིམ་དེའི་བུད་མེད་ཀྱི་བཞོན་སྟེགས་ལ་བཞུགས་དགོས་
བྱུང་བས། ངེད་རྒྱ་གར་དུ་མཁས་དགུའི་གཙུག་ཏུ་བཀུར་བ་ལས། ད་ལྟ་བུད་མེད་ཀྱི་སྟེགས་སུ་འདུག་དགོས་བྱུང་ཞེས་དུ་བྲོ། རྭ་ལུག་འཚོ་པའི་ཚེ་ཁོང་རྣལ་འབྱོར་པ་རྟེན་འབྲེལ་ལ་མངའ་བརྙེས་པ་ཡིན་པས་རྡེའུ་འགའ་རྭ་ལུག་གཡས་སུ་སོང་ཚེ་
གཡོན་དུ་བཀྲམ། གཡོན་དུ་སོང་ཚེ་གཡས་སུ་བཀྲམ་ཞིང་ཕྱོགས་གཅིག་ཏུ་བསྡུས་པས་ཆོག་ལ། ནང་དུ་རྡེའུ་ནག་པོ་རེ་བྱུང་ན་སྤྱང་ཀི་འོང་བའི་རྟགས་ཡིན་པས། དེ་ཉིད་སོར་མོས་མན་ནན་སྤྱང་ཀི་འོང་མི་ནུས། མཚན་མོ་ཁྱིམ་དེའི་ཡོས་འཐག་
དགོས་པས་ལན་གཅིག་གཉིད་དུ་སོང་སྟེ་མཆིག་གི་སྟེང་དྲུ་དབུ་རྒྱབ་པས་བུད་མེད་དེས། ཡོས་མ་ཕོའམ་ཟེར། ཁོང་གིས་ང་རང་གི་མགོ་དང་ཡོས་གཉིས་ཀྱི་གལ་ཆེ་བ་ཡོས་རེད་གསུངས་ནས་དུ་བྲོ། ཉིན་གཅིག་བྱ་ཁྲུང་ཁྲུང་ཞིག་གླག་གིས་བསད་ནས་
བྱའི་རོ་ཁོང་གི་པང་དུ་ལྷུང་བས་ཁྱོད་ཀྱང་ས་མཐའི་བྱ། ད་ཡང་ས་མཐའི་མི་གསུངས་ནས་དུ་བྲོ་བ་བྱུང། རྒོད་བྲོ་བ་གསུམ་ནི། ཉིན་གཅིག་མེ་ཕུང་གཅིག་བསྐྱིལ་ནས་བཞུགས་བར་རི་བོད་གཅིག་ཀྱང་ཁོང་ལ་མི་འཛེམ་པར་མེ་ལ་བསྲོས་ཏེ་

[012A]༄༅། །བསྔད་པས་དར་ཅིག་གཉིད་ནས་མགོ་མེ་ནང་དུ་ཉུག་བྱས་པས་གདོང་གི་སྤུ་ཚིག་ནས་ཕྱོགས་ཕྱོགས་སུ་བརྒྱུག་པས་རྒོད་བྲོ། ལན་གཅིག་མཚོ་ཁ་ཞིག་ཏུ་བཞུགས་པས་མཚོ་དེར་གནས་པའི་ཀླུས་ཁོད་མཁས་པ་
ཆེན་པོར་ཤེས་ནས་བུད་མེད་ཅིག་ཏུ་སྤྲུལ་ཏེ། སྙན་གྱི་རྭ་ཙོ་ཞིག་ཏུ་འོ་མ་བླུག་པ་ས་ལ་བཞག་ནས་ཕྱག་འཚལ་བའི་བར་ལ་རྭ་ཅོ་འདྲིལ་ཏེ་འོ་མ་ཐང་དུ་ཕོ་སོང་བས་ཁོ་ངོ་ཚ་སྟེ། ཕྱིར་བཀྱེད་ནས་སྤྲུལ་བ་ཡང་མ་བསྡུས་པར་མཚོ་ནང་དུ་ལྷུང་བས་རྒོད་
བྲོ༑ ཉིན་གཅིག་རྒྱ་གར་ན་བཞུགས་དུས་ཀྱི་ཡོན་ཏན་རྣམས་བར་སྐབས་སུ་བརྗོད་ཡོད་ལས་ཆེ་སྙམ་དུ་དཔྱོད་པ་ལ་ཞུགས་པས་གཅིག་ཀྱང་མ་བརྗེད་པར་ཐུགས་ལ་གསལ་པས་རྒོད་བོར་བ་བྱུང། ཁོང་གིས་ཁྱིམ་དེའི་ཕྱི་སྒོའི་ཡ་ཐེམ་ལ། རི་བོང་
འཛིན་པ་རྒྱུ་སྐར་ཕྲེང་བ་ཅན། །མཚན་མོ་མཁའ་ལ་རྒྱུ་བ་མ་མཐོང་ནས། །དྭངས་པའི་མཚོ་ནང་འདི་ན་ཟླ་བ་ཞེས། །གཟུགས་བརྙན་ཟླ་བར་འཛིན་པ་ཤིན་ཏུ་འཁྲུལ། །ཞེས་བྲིས་ཡོད་པ་སྔོན་རྒྱ་གར་དུ་ནཱ་རོ་པ་དང། སྨྲི་ཏི་བླ་མར་བརྟེན་པའི་
ལོ་ཙཱ་པ་དཔྱལ་སེ་ཙ་བསོད་ནམས་རྒྱལ་མཚན་ནམ། འབྱུང་གནས་རྒྱལ་མཚན་བྱ་བས་མཐོང་སྟེ་བླ་མའི་ཕྱག་བྲིས་སུ་ངོ་ཤེས་ནས་འདི་སུས་བྲིས་དྲིས་པར། ངེད་ཀྱི་ཨ་བོ་ཐང་རྙེད་ཀྱིས་བྲིས་ཟེར། ད་ལྟ་ག་ན་ཡོད་དྲིས་པས། རྭ་རྫི་ལ་སོང་ཟེར་
དེར་ལོ་ཙཱ་ས་མཇལ་ཁྱིམ་དེར་གསེང་བྱིན་ནས་བླུས། རང་ཡུལ་དུ་སྤྱན་དྲངས་ཏེ་འཕྲིན་ལས་རྒྱས། བཞུགས་པར་ཞུས་ཀྱང་མ་གནང་པར་ཁམས་སུ་ཕེབས། གཞུང་མང་བོ་རང་འགྱུར་མཛད། མཚན་བརྗོད་འགྲེལ་བསྔགས་དོན་རྣམ་གཟིགས་

[012B] མངོན་པ་མཛོད་སོགས་སྔེ་སྣོད་དུ་མའི་བཤད་ཉན་དང། ཕྱིས་བོད་སྐད་ལ་བྱང་སྟེ། བྱང་ཆུབ་སེམས་འགྲེལ་གྱི་རྣམ་བཤད་དང། སྨྲ་སྒོ་མཚོན་ཆ་སོགས་བརྩམས་པར་གྲགས། དབང་ལོའི་ཚོགས་གསུམ་གསལ་བར་སྨྲ་སྒོ་ནི་བོད་ཀྱིས་བྲིས་
པའི་ཁ་གཡར་ལས་རྒྱ་གར་གྱི་པཎྚི་ཏས་མཛད་པ་མིན་པའི་ཤེས་བྱེད་མང་དུ་བཀོད་འདུག། འབྲོམ་སྟོན་པ་ཁམས་སུ་བླ་མ་སེ་བཙུན་གྱི་དྲུང་ན་བཞུགས་དུས་པཎྚི་ཏ་སྒྲའི་ཚེར་མ་ཅན་ཞེས་པ་དྲན་པ་ཡེ་ཤེས་གྲགས་པ་ལས་སྒྲ་བསླབ་ཅེས་པའང་པཎྚི་ཏ་
འདི་ཉིད་ཡིན། ཕྱིས་ཁམས་སུ་སྐུ་འདས་པས་ཡང་འདུལ་གྱི་ལྷ་ཁང་བཞིའི་ནང་ཚན་ལྡན་གྱི་གློང་ཐང་སྒྲོལ་མའི་ཉེ་འཁོར་དྲན་ཐང་དགོན་དུ་པཎྚི་ཏ་སྨྲྀ་ཏིའི་གདུད་འབུམ་མཆོད་རྟེན་ཆེན་མོན་བཟའི་དུམ་བུ་ཚུན་ཆད་ལ་ཚུལ་ཁྲིམས་ཀྱི་དྲི་ངད་ལྡང་ཞིང། གདོན་
བགེགས་ཀྱི་ཉེར་འཚེ་ལས་སྐྱོབ་པའི་བྱིན་ཅན་བཞུགས་ཞེས་ཐོས་ཤིང། རྒྱལ་དབང་བསོད་ནམས་རྒྱ་མཚོ་བྱང་ཕྱོགས་སུ་ཕེབས་པའི་ལམ་པར་ནས་སྨྲྀ་ཏིའི་མཆོད་རྟེན་མཇལ་ཚུལ་རྣམ་ཐར་དུ་འདུག་གོ་ད་དུང་ལོ་རྒྱུས་གཞན་དག་ཀྱང་སྤྲོ་བར་སྤོབས་
མོད་ཀྱི་རེ་ཞིག་དེ་ཙམ་དྲན་ཐོར་བྱས་སོ། །སྨྲས་པ། རྒྱལ་བའི་འཕྲིན་ལས་གཟུགས་ཅན་དུ། །ཤར་པའི་སྐུ་བརྙན་བྱིན་ཅན་འགའི། །ངོ་མཚར་ཡིད་ཀྱི་མེ་ལོང་དུ། །བཀྲ་བ་ཡི་གེའི་རིས་སུ་འཕོས། །དང་འདུན་མོས་གུས་ཀྱིས་བསྐུལ་ཏེ། །མཆོག་
གསུམ་སྐུ་གསུང་ཐུགས་རྟེན་ལ། །ལྷག་པར་བྱ་བ་བྱེད་བརྩོན་པའི། །གཟུར་གནས་བློ་ལྡན་དེ་བསྔགས་འོས། །ཐུབ་པའི་རས་བྲིས་མཐོང་བ་དང། །མཚན་ཙམ་ཐོས་པས་དོན་སྨིན་པ། །སྒྲ་སྒྲོགས་སྐྱེ་བོའི་ཚོགས་བཞིན་དུ། །རྡུལ་བྲལ་ཆོས་

[013A]༄༅། །མིག་མྱུར་ཐོབ་ཤོག་ཅེས་རྗེ་བདག་ཉིད་ཆེན་པོ་སོགས་ཀྱི་སྐུ་བརྙན་བྱིན་ཅན་འགའ་ཞིག་གི་ལོ་རྒྱུས་ཅུང་ཟད་བརྗོད་པ་མཉན་པར་འོས་པའི་གཏམ་གྱི་ཕྲེང་བ་ཞེས་བྱ་བ་འདི་ཡང། བཙུན་གཟུགས་ཤེས་རབ་རྒྱ་མཚོས་
ཆོས་སྡེ་ཆེན་པོ་བཀྲ་ཤིས་འཁྱིལ་གྱི་རང་སྤྱིལ་ནས་བྲིས་པ་ལ་ངག་སྒྲོས་མ་དག་པའང་ཡོད་སྲིད་པས་ཐུགས་ཁྲེལ་མི་མཛད་པར་ཞུ་ལགས། ཨོཾ་སྭ་སྟི། ཆོས་སྲིད་འབྱོར་བའི་མཛོད་དང་དགེ་བཅུ་ལྡན། །དགའ་ལྡན་རབ་རྒྱས་ཞེས་བྱའི་རྒྱུད་གྲྭ་ཆེར། །
ཀུན་མཁྱེན་འཇམ་དབྱངས་བཞད་བ་ཡབ་སྲས་ཀྱི། །ཐུགས་རྗེས་ཆོས་སྦྱིན་འཛད་མེད་རྒྱུན་འདི་སྤེལ།། །།མངྒ་ལཾ།། །།

[013B][BLANK PAGE]



﻿
[811]
བསྡུས་པད་དཀར་ཆུན་པོ་
རྒྱལ་ཀུན་སྙིང་རྗེའི་རང་གཟུགས་སྤྱན་རས་གཟིགས། །འགྲོ་
བ་དཔག་མེད་འདུལ་ཕྱིར་སྤྲུལ་བའི་གར། །དཔག་ཏུ་མེད་པས་
ཞིང་ཁམས་རབ་འབྱམས་ཁྱབ། །འགྲོ་བ་དཔག་མེད་འདྲེན་
མཛད་དེར་ཕྱག་འཚལ། །བྱིན་རླབས་ཟེར་བརྒྱ་འབར་བའི་འོད་
སྣང་གིས། །འགྲོ་བའི་སྡིག་སྒྲིབ་འཇོམས་དང་ཆབས་ཅིག་ཏུ། །
སྙིགས་དུས་རྒུད་པ་ལྷག་མེད་སེལ་མཛད་པ། །མཐའ་འཁོབ་
ཉིན་མོའི་མགོན་པོ་ཁྱོད་མིན་སུ། །འདིར་ཁྲོ་སྐྱབས་ཐུགས་རྗེ་
ཆེན་པོ་ཞེས་མཚན་སྙན་གཡུ་འབྲུག་གི་རྔ་སྒྲས་ནམ་མཁའ་འགེང་
བ། ཕྱོགས་ཀྱི་འཁོར་ལོ་འགེང་བའི་ལས་ཅན་གྱི་དད་ལྡན་དག་གི་
སྐྱབས་ཡུལ་དམ་པ་འདི་ཉིད་ཀྱི་ལོ་རྒྱུས་མདོ་ཙམ་འགོད་པ་ལ། སྐུ་
འདི་ཉིད་བློན་ཆེན་ལོ་ཙཱ་བ་ཆེན་པོ་ཐོན་མི་སཾ་བཧོ་ཊ་ཞེས་ཡོངས་སུ་
གྲགས་པ་དེས། འཕགས་ཡུལ་གྱི་མི་འཇིགས་རིན་ཆེན་བྱེ་མ་སྤུང་

[812] འདིའི་གཏེར་ཡིག་
ལས། སྔོན་ཚེ་རྒྱལ་བོ་སྲོང་བཙན་སྒམ་པོ་ཡིས་་ཐོན་མི་སཾ་བཧོ་རྒྱ་
གར་ཡུལ་དུ་བྟང་པཎྜི་ཏ་ལྷ་རིག་པའི་སེང་གེའི་མདུན་་ནཱ་
ག་ར་འམ་ལཉྪ་དཔེར་བྱས་ནས་ཡིག་རིགས་མི་འདྲ་སྣ་ཚོགས་
བོད་ལ་བྶྒྱུར་སུམ་རྟགས་ལ་སོགས་བསྟན་བཅོས་བཅོ་བརྒྱད་
མྫད་ཤེར་ཕྱིན་སྙིང་བོ་རྒྱས་བསྡུས་འབྲིང་གསུམ་མྫད་
སངས་རྒྱས་ཕལ་ཆེན་འདུལ་བ་ཀ་རི་ཀཿ་སྤྱན་རས་གཟིགས་ཀྱི་མདོ་རྒྱུད་ཉེར་གཅིག་དང་མི་འཇིགས་རིན་ཆེན་བྱེ་མ་ཨ་དྲུང་
གིཿ་ལྔ་ལྡན་ཇོ་བོ་འདི་ཉིད་བོད་དུ་དྲངྶ་ཞེས་གསུངས་
སོ། །དེ་ནས་རྒྱལ་བློན་ཐམས་ཅད་ཀྱིས་བརྟན་བཞུགས་དང་
རབ་གནས་མཛད། དེའི་ཚེ་སྐུའི་ཞལ་ནས་འོད་ཟེར་སྣ་ཚོགས་
འཕྲོས། མ་དག་འཁོར་བའི་གནས་ཐམས་ཅད་ཁྱབ། འོད་ཟེར་
ཚུར་འདུས་ནས་སྐུ་ལ་ཐིམ། སྐུའི་ཞལ་ནས་གསུང་བྱོན་ཏེ། ང་
ནི་རིགས་དྲུག་འདུལ་བའི་དཔའ་བོ་ཆེཿ་བོད་ཁམས་སྲིན་པོ་
འདྲ་བའི་ཡང་མཐའ་ནཿ་པྲེ་ཏ་ཡི་དྭགས་འདྲ་བའི་གྲོང་ཁྱེར་
དྦུས་ང་འགྲོ་ལུང་བསྟན་གདུལ་བྱའི་དུས་ལ་བབ་ཅེས་
གསུང་བྱོན། དེ་ནས་བློན་པོ་མགར་གྱིས་གནས་འདིར་གདན་
དྲངས་ཏེ། ཕྱི་རབས་ཀྱི་གདུལ་བྱའི་དོན་དུ་གཏེར་དུ་སྦས་ཏེ་
རྒྱལ་བ་རིགས་ལྔའི་ཕྱག་རྒྱ་ལྔས་རྒྱས་བཏབ་པའོ། །གནས་རི་

[813] བོད་རྗེ་ལྷ་
ཐོ་ཐོ་རི་གཉན་བཙན་གྱིས་ལུང་བསྟན་སྲོང་བཙན་སྒམ་པོ་དང་
བློན་ཆེན་མགར་གྱིས་བཞེངས་པའི་ཇོ་བོ་རྣམ་ལྔའི་ནང་ཚན། ས་
འོག་ཀླུ་ཡི་འགྲོ་དོན་སྐྱོང་ནུས་མཐོང་གྲོལ་ལྔ་ལྡན་ཇོ་བོ་ཞེས་པ་དེ་
ཡིན་ཞིང་དགོས་པའི་དབང་གིས་ས་འོག་ནས་རེ་ཞིག་བཞུགས་
ནའང་རྗེས་སུ་བླ་མ་ཤེས་རབ་རྒྱལ་མཚན་ཞེས་པའི་དབུས་ནས་
བོང་བུ་ཞིག་ལ་མ་ཎི་བཀའ་འབུམ་བཀལ་ཏེ། རྒྱལ་རོང་དུ་བྱོན་
ཚེ་བོང་བུ་རི་འདབས་ཀྱི་ས་སྤུང་ནང་ཉལ། བླ་མ་དེ་འགྲམ་གྱི་
ཁྱིམ་ཚང་ཀླུ་འཁྱིལ་ཚང་དུ་བསླེབས་ཚེ་སྤུན་གསུམ་ཡོད། གཉིས་བླ་
མ་གཅིག་སྐྱ་བོ་ཡིན། སྐྱ་རྒྱུད་དེས་ས་ཞིང་ལ་མཛོ་དོར་རྨོས་ནས་
ཞིང་དཀྱིལ་དུ་སླེབས་ཚེ། ཇོ་བོའི་དབུ་ལ་ཐོང་གཤོལ་ཐོགས་ནས་
ཐོང་སོ་ལན་གཉིས་ཆག་སླར་ཁྱིམ་དུ་འོངས་ནས་དེ་ལྟར་སྨྲས་
པས། བླ་མ་ཤེས་རབ་རྒྱལ་མཚན་དགའ་ནས་ས་འོག་ནས་ཇོ་བོ་
བླངས་ཟེར། དེའི་སྔོན་དུ་བཻ་རོ་ཙ་ན་བྱོན་ནས་གནས་འདི་བྱིན་
གྱིས་བརླབས་ཏེ་གནས་མཆོག་བདེ་ཆེན་གླིང་གི་མིང་བཏགས་
ཞེས་གནས་རི་བོར་ཐུགས་རྗེ་ཆེན་པོ་འཁྲུངས་པའི་རྣམ་ཐར་མདོ་
ཙམ་ཞེས་པ་ན་ཡོད་ལ། ལྷ་སའི་རང་བྱོན་ལྔ་ལྡན། ལྷོ་མཚོའི་
ཐུགས་རྗེ་ཆེན་པོ། ཁྲོ་སྐྱབས་ཐུགས་རྗེ་ཆེན་པོ་གསུམ་ནི་སྤུན་
གསུམ། ཞེས་གསུངས་སོ། །གཏེར་ནས་བྱུང་བའི་ལོ་ཚིགས་ཇི་

[814] མ་ཎི་བཀའ་འབུམ་གདན་དྲངས་པར་བཤད་
པས། མ་ཎི་བཀའ་འབུམ་ནི་གཏེར་སྟོན་ཆོས་འགྲུབ་དང་མངའ་
བདག་ཉང་རལ་གྱིས་གཏེར་ནས་བཏོན་པ་ཡིན་པས། དེ་ལ་
བལྟས་ན་རབ་བྱུང་བཞི་བའི་ནང་ཞིག་ཏུ་ཨེ་ཡིན་སྙམ། ལོ་རྒྱུས་
གསལ་བོ་ཞིག་མ་མཐོང་ངོ། །འདི་ནི་སྐབས་འགར་ཞལ་མཛེས་
ཤིང་གཞོན་པའི་རྣམ་པ་ཅན་དུ་མཐོང་ཞིང། སྐབས་འགར་སྐུ་ཤ་
ཉམས་ཤིང་ཅུང་ཟད་རིད་པའི་རྣམ་པ་ཅན་དུ་མཐོང། འཇིག་
རྟེན་འདིར་བདེ་སྡུག་གང་གི་རྟགས་ཐོན་པ་དང། ཁྲི་ཆེན་གུང་
ཐང་རིན་པོ་ཆེ་སྐུ་ཕྲེང་དྲུག་པ། རྗེ་འཇིགས་མེད་བསྟན་པའི་
དབང་ཕྱུག་ཕེབས་སྐབས། ཞལ་ནས་བདུད་རྩི་མང་ཙམ་བབ་པ་
མཇལ་བ་ཀུན་གྱི་མཐུན་སྣང་དུ་གྲུབ་པ་དང། དགའ་ལྡན་བྱང་
རྩེའི་མཁན་པོ་བློ་བཟང་སྦྱིན་པ་ཕེབས་སྐབས་ཡང་ཞལ་ནས་བདུད་
རྩི་བབ་པ་བསྲེས་པའི་སྨན་སྐུ་ཞིག་ཀྱང་བཞེངས་འདུག་
རིག་གནས་གསར་བརྗེ་ཞེས་པའི་ཆག་སྒོ་ཆེན་པོའི་སྐབས་
མི་སེར་སྙིང་སྟོབས་ཅན་རྣམས་ཀྱིས་སྦས་པ། སླར་བླངས་ནས་
ཉམས་གསོ་བྱས་ཏེ་སྔར་གྱི་གོ་སར་བཞུགས་དུས་འཇའ་ཤར་བ་
སོགས་དགེ་མཚན་ཤར། དེང་སྐབས་ཕྱོགས་མཐའ་དག་ནས་
མཇལ་བ་རྒྱུན་མི་འཆད་པར་འོངས་ནས་མཇལ་བ་དང། གནས་
རི་ཁྱད་པར་ཅན་འདི་ཕྱག་སྐོར་བྱེད་བཞིན་ཡོད་དོ། །འདི་ནི་རྔ་

[815]
ཞིག་དགོས་ཞེས་བསྐུལ་བ་ལྟར། བསམ་གཏན་རྒྱ་མཚོ་མི་འཇིགས་
དབྱངས་ཅན་དགའ་བའི་བློ་གྲོས་ཞེས་བྱ་བས་བྲེལ་ཟིང་དུ་གློ་བུར་
བྲིས་པའོ། །



﻿
[001A]༄༅། །རྒྱལ་བ་མ་ཕམ་པའི་སྣང་བརྙན་མཐོང་བ་དོན་ལྡན་གྱི་དཀར་ཆག་བྱམས་མགོན་འཛུམ་ཞལ་བལྟ་བའི་མེ་ལོང་ཞེས་བྱ་བ་བཞུགས་སོ། །

[001B] །ཨོཾ་སསྟི། ཚངས་དབང་རྒྱལ་བྱེད་དཔལ་མགྲིན་ལ་སོགས་པ། །འཇིག་རྟེན་འདི་ན་ཆེར་རློམ་མཐའ་དག་གིས། །གང་གི་ཞབས་རྡུལ་ཙམ་ཡང་གུས་མཆོད་པ། །
གཏན་སྐྱབས་གཅིག་པུ་ཐུབ་པའི་དབང་པོར་འདུད། །བལྟ་བས་མི་ངོམ་མཚན་དཔེས་བརྒྱན་པའི་སྐུ། །དྲུག་ཅུའི་དབྱངས་སྙན་ཐོས་པས་དོན་ལྡན་གསུང། །ཤེས་བྱའི་གནས་ཀུན་
གཅིག་ཆར་གཟིགས་པའི་ཐུགས། །རྗེ་བཙུན་མ་ཕམ་མགོན་ལ་གུས་ཕྱག་འཚལ། །དཔལ་མགོན་ཀླུ་སྒྲུབ་འཕགས་པ་ཐོགས་མེད་སོགས། །འཕགས་ཡུལ་མཁས་གྲུབ་རྒྱན་དྲུག་
མཆོག་གཉིས་དང། །བཀའ་གདམས་བསྟན་སྒྲོན་དཔལ་ལྡན་མར་མེ་མཛད། །སྲས་བཅས་སྐྱེས་མཆོག་རིམ་བྱོན་གཅིག་ཏུ་བསྔགས། །འཇམ་དཔལ་རྡོ་རྗེ་དུར་སྨྲིག་ཟློས་གར་

[002A] །ཅན༑ ༑བློ་ཆེན་རྒྱལ་ཀུན་གསང་གསུམ་གཅིག་བསྡུས་པ། །བཟང་པོའི་མཛད་པས་འཛམ་གླིང་ཀུན་ཁྱབ་པ། །ཡབ་རྗེ་བརྒྱུད་པར་བཅས་ལ་དུས་ཀུན་འདུད། །
རྒྱལ་ཚབ་མི་ཕམ་མགོན་དེ་ཡི། །སྣང་བརྙན་མཐོང་བས་དོན་ལྡན་པའི། །ཆེ་བརྗོད་མེ་ལོང་ངོས་གཉིས་པ། །འདིར་ལྟོས་ཁྱད་འཕགས་ཀུན་འཆར་རོ། །ཞེས་ཚིགས་སུ་བཅད་པའི་
དབྱངས་སྙན་པོ་སྔོན་དུ་བཏང་ནས་སྐབས་སུ་བབས་པའི་དོན་མདོ་ཙམ་འཆད་པ་ལ། སྔོན་རྣམ་འདྲེན་གསུམ་པ་སངས་རྒྱས་འོད་སྲུང་གི་བསྟན་པ་ལ་ཐོས་བསམ་གྱིས་ཞུགས་པ་
རྣམས་བསྟན་པ་འདི་ལ་ཐོག་མ་ཁོ་ནར་སྨིན་ཅིང་གྲོལ་བ་ཆེས་མང་དུ་བྱུང་བ་དང། བསྟན་པ་འདི་ལ་བྱ་བ་ཅུང་ཟད་བྱས་པ་རྣམས་ཀྱང་མ་འོངས་པ་ན་བྱམས་མགོན་གྱི་གདུལ་བྱར་

[002B] རྒྱ་བོད་ཀྱི་དམ་པ་གོང་མ་རྣམས་ཀྱིས་བྱམས་མགོན་གྱི་སྐུ་རེ་བཞེངས་ཏེ་རྗེས་འཇུག་རྣམས་དེ་ལ་འབྲེལ་བ་འཇོག་ཏུ་འཇུག་པ་ནི་མཛད་སྲོལ་ངེས་ཅན་ལྟ་བུར་སྣང་བས། རང་ཉིད་
ཀྱིས་ཀྱང་དེ་དག་གི་རྣམ་ཐར་སྨོན་པའི་ཡུལ་དུ་བྱས་ཏེ་འཕགས་པའི་ཡུལ་གྱི་བྱང་ཕྱོགས་ཆེན་པོ་ཧོར་གྱི་རྒྱལ་ཁམས་འདིར་སྔོན་བྱོན་རྒྱལ་བློན་མཁས་གྲུབ་རིམ་བྱོན་རྣམས་ཀྱི་བཀའ་དྲིན་ལས་ཆོས་ཚུལ་ཡོངས་སུ་གསལ་བས་ཁྱབ་
པའི་ནང་ཚན་གནམ་བསྐོས་སའི་ཚངས་པ་སྟོབས་ཀྱིས་འཁོར་ལོས་བསྒྱུར་བ་མཉྫུ་རྒྱལ་པོའི་མངའ་འབངས་ཚོ་ཆེན་ཞེ་དགུའི་ཡ་གྱལ་ཨ་པ་ཧ་ནར་པེས་ཟེའི་ཤོག་གི་དགོན་ཆེན་དགེ་འཕེལ་དགའ་ལྡན་ཆོས་མཛོད་གླིང་དང་འདབས་
ཆགས་སུ་གནས་པ་བསོད་ནམས་ཀུན་སྡུད་གླིང་གི་ཇོ་བོ་མི་བསྐྱོད་རྡོ་རྗེའི་ཕོ་བྲང་དུ་བཞུགས་སུ་གསོལ་རྒྱུར་སྲིད་སྣང་ཞབས་ཀྱི་དགུང་ལོ་བཅུ་པ་ལྕགས་སྟག་ལོ་ལུས་ཅན་ཀུན་གྱི་བསོད་ནམས་ཀྱི་ཞིང་ས་དམ་པར་གསར་བསྐྲུན་རྒྱལ་
བ་མ་ཕམ་པའི་སྣང་བརྙན་ལོངས་སྐུའི་ཆ་བྱད་ཅན་པང་སྦྲགས་ཀྱི་དཔངས་ལ་རྒྱུག་མཐོ་ལྔ་དང་སོར་གང་ཡོད་གསེར་ཟངས་ལས་བསྒྲུབས་པ་ཕྱག་ཞབས་ལྡུགས་མར་བྱས་པ་འདི་ཉིད་་འཇམ་མགོན་བསྟན་པའི་སྲོག་ཤིང་རྒྱལ་ཚབ་
ཡོངས་འཛིན་ས་མ་ཏི་པཀཤི་ནོ་མོན་ཧན་ཆེན་པོའི་ཕྱག་མཛོད་ཇ་སག་བླ་མ་ལུགས་ཟུང་མཁྱེན་པའི་སྤྱན་དཀྱུས་རིང་བ་བློ་བཟང་རྒྱ་མཚོ་ནས་གང་ཅིར་གཟིག་རྟོག་དང། འདོད་དགུ་དཔལ་འཁྱིལ་བི་ཤྭ་ཁང་གི་ལས་དཔོན་རིག་གནས་རྒྱ་མཚོའི་

[003A]༄༅། །རྒྱན་ཕྲེང་འཛིན་པ་མཁན་པོ་ཞི་བ་ཚེ་རིང་ནས་བཀོད་ཁྱབ་མཛད་དེ་བཟོའི་རིག་པར་སྦྱང་ཞིང་ལག་པའི་འཕྲུལ་རྨད་དུ་བྱུང་བ་ནུབ་ཕྱོགས་བལ་པོ་དང་གངས་ལྗོངས་ཀྱི་བཟོ་བོ་ལས་ལ་ཡིད་གཞུངས་པ་འབའ་ཞིག་གིས་
བསྐྲུན་པའི་རྒྱུ་སོང་ལ། གསེར་རྒྱ་ཐུར་གྱི་སྲང་བརྒྱད་དང་ཞོ་དྲུག་སེ་བ་བཞི། ཞལ་གསེར་བཏུལ་མ་ཞོ་ལྔ། དངུལ་སྲང་སུམ་ཅུ། ཟངས་མཁར་རྒྱའི་འདེགས་ཁལ་བཅུ་བདུན་ཉག་གང་སྤོར་ཕྱེད། ཏི་ཆེ་སྲང་བཅུ། དངུལ་ཆུ་སྲང་
བཞི་བཅུ་ཞེ་གཉིས་ཞོ་ལྔ། དེ་ཕྱིན་དབུ་རྒྱན། སྙན་རྒྱན། མགུལ་རྒྱན། ཕྱག་ཞབས་ཀྱི་གདུ་བུ་སོགས་ཕྲ་རྒྱན་གྱི་སྐོར་ལ། དབུ་རྒྱན་རིགས་ལྔའི་ཚ་གསེར་པ་ཏྲ་འཕྲུལ་ལྷོངས་ཅན་གཙོ་བོའི་དབུས་སུ་རིན་པོ་ཆེའི་རྒྱལ་པོར་གྲགས་
པ་གངས་ལྗོངས་སུ་གཡུ་རུ་འབོད་པ་གྲུ་གཡུའི་ཨ་སྐོར་གསེར་བསྐོད་དཀྱིལ་འཚོ་དང། གཡུ་རིམ་བཞི་ཡོད་ཀྱི་སྐོར་ལ་སོར་བརྒྱད། ཐོད་དུ་གྲུ་གཡུའི་ནོར་འབར་པད་རིམ་གསུམ་ཡོད་ཀྱི་སྐོར་ལ་སོར་ཕྱེད་དགུ། རྫི་སྤར་གྱི་ཐོད་དུ་རྡོ་རྗེ་
ཕ་ལམ་སྲན་སྐམ་ཆེ་ཕྱོགས་ཙམ་གྱི་མཐའ་སྐོར་གྲུ་གཡུ་པདྨ་བསྟར་འཁྱུད་གསེར་བསྐོང་མ། ཕྱག་རྒྱན་ཕན་ཚུན་གཉིས་ལ་གྲུ་གཡུ་སྲན་ཕྱེད་ཙམ་གྱི་མཐའ་སྐོར་གྲུ་གཡུའི་པདྨ་བསྟར་སྒྲིགས་གསེར་བསྒོང་མའི་ཐོད་དུ་ཨ་སྐོར་གྱི་
གཤམ་ཆ་གཡུ་ཕྲ་ནོར་གཟུགས་གསུམ་གྱི་མཐའ་པདྨ་བསྟར་འཁྱུད་གསེར་བསྐོང་མའི་སྐོར་ལ་སོར་ཕྱེད་བཞི་ཡོད་པ་གཉིས། དེའི་ཕན་ཚུན་དུ་གྲུ་གཡུའི་ཨ་སྐོར་གསེར་བསྐོང་མ་དཀྱིལ་འཚོ་དང། གཡུ་རིམ་ལྔ་ཡོད་ཀྱི་སྐོར་ལ་སོར་

[003B] ཐོང་དུ་གྲུ་གཡུའི་ནོར་འབར་མཐའ་སྐོར་གཡུ་རིམ་གཉིས་ཡོད་ཀྱི་སྐོར་ལ་སོར་བརྒྱད་རེ། དེའི་ཕན་ཚུན་དུ་གྲུ་གཡུའི་ཨ་སྐོར་གསེར་བསྐོང་མ་དཀྱིལ་འཚོ་དང། གཡུ་རིམ་བཞི་ཡོད་ཀྱི་སྐོར་ལ་སོར་ཕྱེད་བརྒྱད་
ཐོད་དུ་གྲུ་གཡུའི་ནོར་འབར་གཟུགས་ཀྱི་མཐའ་སྐོར་གཡུ་རིམ་གཉིས་ཡོད་ཀྱི་སྐོར་ལ་སོར་ཕྱེད་བརྒྱད་ལྷག་ཙམ་ཡོད་པ་རེ། ནོར་འཛིན་པ་ཏྲའི་ཤུན་པའི་ཕྲ་རྒྱན་ལ་རྒྱ་གཡུ་ངོ་ཉི་ཤུ་རྩ་གསུམ་དང། མུ་མེན་ཉི་ཤུ་རྩ་བརྒྱད། བྱུ་རུ་གཉིས་
དངུལ་ཚ་གསེར་མའི་རིགས་ལྔའི་རྩ་སྟེམས་ཀྱི་དབུས་པད་རཀ་རྒྱ་སྲན་ཙམ་གཅིག་གི་མཐར་གྲུ་གཡུའི་བད་རིམ་གཉིས་ཡོད། དེའི་ཕན་ཚུན་དུ་གྲུ་གཡུའི་ཨ་སྐོར་གྱི་ཐོད་འཛིན་ཏེ། དེའི་ཕན་ཚུན་དུ་གྲུ་གཡུའི་ཨ་སྐོར་གྱི་ལྟོ་བ་རེ། དེའི་ཕན་ཚུན་
དུ་གྲུ་གཡུའི་ཨ་སྐོར་གྱི་ཐོད་འཛིན། ཕན་ཚུན་དུ་གྷན་ཙ་མུ་ཏིག་ཁམ་ཚིག་ཙམ་རེ་དང་བད་རཀ་ཁམ་ཚིག་ཙམ་རེ་བཅས་ཡོད་པའི་ཁོངས་སུ་གྲུ་གཡུ་བཟོ་དབྱིབས་སྣ་ཚོགས་བཅལ་སྒྲིགས་ཀྱི་ཡས་མས་མུ་འཁྱུད་དུ་མུ་ཏིག་ནས་འབྲུ་ཙམ་གྱིས་
བསྐོར་བ། ཨུཏྤལ་ཚ་གསེར་མ་གཉིས་ཀྱི་དབུས་སུ་བྱུ་རུ་ཁམ་ཚིག་ཙམ་རྡོག་རེ་བཅས་དང། སྙན་རྒྱབ་དར་དཔྱངས་ཀྱི་པ་ཏྲའི་འགོར་གྲུ་གཡུའི་ཕྲ་ཁུངས་ཚ་གསེར་མའི་སྐོར་ལ་སོར་ཕྱེད་ལྔ་ཡོད་པ་རེ། དབུ་རྒྱན་དང་སྙན་རྒྱབ་དར་
དཔྱངས་བཅས་ཀྱི་རྒྱབ་ཤ་ཟངས་དམར། གསེར་གྱི་སྙན་རྒྱན་དབུས་སུ་ནོར་འཛིན་པ་ཏྲ་མཐའ་ལྕགས་པ་ཏྲ་འཕྲུལ་ལྷོངས་ཀྱི་ནང་སྐོར་དུ་གྲུ་གཡུའི་གཡུ་ཧྲིལ་ཕྲ་ཁུངས་རང་འགྲིགས། སྣེ་མདོག་ཁམ་འབུད་གསུམ་གྱི་དབུས་སུ་གྲུ་

[004A]༄༅། །གཡུའི་ཕྲ་རེ། མཐའ་སྐོར་འབུ་ཧྲིལ་གསུམ་ཤིབ། གཤམ་རྒྱན་པ་ཏྲའི་དབུས་སུ་གྲུ་གཡུ་ནོར་གཟུགས་ཀྱི་དཀྱིལ་འཚོ་དང། པད་རིམ་གཉིས་ཡོད་ཕྲ་ཁུངས་རང་འགྲིགས་ཀྱི་སྐོར་ལ་སོར་བཞི་ལྷག་ཙམ་ཡོད་པ་གཉིས་
ལ་དངུལ་གྱི་ནང་ལྡན་ལ་གསེར་གྱི་འདོགས་ལུང་རེ་འབྱར། ཐུགས་རྒྱན་པ་ཏྲའི་དབུས་སུ་གྲུ་གཡུའི་ཨ་སྐོར་གསེར་བསྐོང་མ་དཀྱིལ་འཚོ་དང། གཡུ་རིམ་གསུམ་ཡོད་སྐོར་ལ་སོར་ཕྱེད་བདུན། གཤམ་རྒྱན་ཨ་སྐོར་གྱི་ཐོད་གྲུ་གཡུ་ནོར་
གཟུགས་གཡུ་རིམ་གཉིས་ཡོད་གསེར་བསྐོང་མའི་སྐོར་ལ་སོར་བརྒྱད་ཡོད། ལྟོ་བའི་ཕན་ཚུན་དུ་ཨ་སྐོར་གྱི་གཤམ་ཆ་དཀྱིལ་འཚོ་དང། གཡུ་རིམ་གཉིས་ཡོད། གྲུ་གཡུ་ནོར་གཟུགས་གསེར་བསྐོང་མ་གཡུ་རིམ་གཉིས་ཡོད་ཀྱི་སྐོར་
ལ་སོར་ཕྱེད་ལྔ་ཡོད་པ་གཉིས། སྡེམས་ཐག་དངུལ་ཚ་གསེར་མའི་དབུས་སུ་གྲུ་གཡུ་དཀྱུས་སུ་སོར་དོ་ཡོད་ཀྱི་མཐའ་སྐོར་གྲུ་གཡུའི་པདྨ་བསྟར་འཁྱུད། ཕན་ཚུན་དུ་གྲུ་གཡུའི་ཨ་སྐོར་གྱི་ཐོད་ནོར་གཟུགས་གཡུ་རིམ་གཉིས་ཡོད་
གསེར་བསྐོང་མའི་སྐོར་ལ་སོར་དྲུག་དེའི་ཕན་ཚུན་དུ་སྤུར་ལེན་དཀྱུས་སུ་སོར་རེ་ཡོད་ལ་མཐའ་སྐོར་གྲུ་གཡུའི་པདྨ་བསྟར་འཁྱུད། དེའི་ཕན་ཚུན་གྲུ་གཡུའི་ཨ་སྐོར་གྱི་ལྟོ་བ་གསེར་བསྐོང་མའི་དཀྱིལ་འཚོ་དང། གཡུ་རིམ་གསུམ་ཡོད་
ཀྱི་སྐོར་ལ་སོར་ཕྱེད་དྲུག་དེའི་ཕན་ཚུན་དུ་བྱུ་ངུ་ཁམ་ཚིག་ཙམ་ལ་མཐའ་སྐོར་གྲུ་གཡུའི་པདྨ་བསྟར་འཁྱུད། དེའི་ཕན་ཚུན་དུ་རྒྱ་གཡུ་སོར་ཕྱེད་དོ་ཡོད་པ་རེ། སྣེ་ཕན་ཚུན་དུ་བ་གཡུ་གསེར་བསྐོང་མ་ནོར་གཟུགས་མའི་དཀྱིལ་

[004B] ཕྱག་གི་གདུ་བུ་ཆེ་ཆུང་བཞི་ལ་ཕྲ་ཁུངས་རང་འགྲིགས་ལ་རྒྱ་གཡུ་དང་བྱུ་རུའི་ཕྲ་ལྡན། ཕྱག་མཚན་གཡོན་དངུལ་
གྱི་སྤྱི་བླུག་ཚ་གསེར་ར་མ་ལུགས་གྲུ་གཡུའི་ཕྲ་ཁུངས་བཅས་རང་འགྲིགས། བྱུ་རུའི་ཐོད་ལྕོག་ཕྱག་མཚན་མེ་ཏོག་གཡས་ཀྱི་འཁོར་ལོའི་དཀྱིལ་འཚོར་བྱུ་རུ། གཡུ། མུ་མེན་བཅས་ཀྱི་ཕྲ་དགའ་འཁྱིལ། རྩིབས་བརྒྱད་དང་མཐའ་
སྐོར་བཅས་ལ་གྲུ་གཡུའི་ཕྲ་ཁུངས་རང་འགྲིགས། འཁོར་ལོའི་ལྟོ་བ་དང། ནོར་བུ་བཅས་དངུལ་ལས་བསྒྲུབས་པ། ཐུགས་རྒྱན་དྲ་ཕྱེད་ཀྱི་དྲ་རྐྱངས་བསྐུམ་གྱི་སྣེ་རྒྱན་སུམ་ཅུ་སོ་བདུན། དབུས་སུ་གྲུ་གཡུ། མུ་མེན། བྱུ་རུ། མུ་
ཏིག་བཅས་ཀྱི་མཐའ་སྐོར་དུ་གྲུ་གཡུ་ཕྲ་ཁུངས་རང་འགྲིགས་རྣམས། ན་བཟའ། སྙན་ཤལ། མཆོད་རྫས་ཇི་ལྟར་ཡོད་ཐོ་ཡིག་ལོགས་སུ་གསལ། དེ་ལྟར་རྒྱལ་བའི་སྐུ་གཟུགས་ལྟ་ཅི་ནང་དུ་བཞུགས་པའི་བྱིན་རྟེན་སྣ་རེ་ཡང་སྟོང་
གསུམ་གསེར་གྱིས་བཀང་ཡང་རིན་གོང་གིས་གཞལ་བྱར་མ་གྱུར་མོད། གོང་གསལ་དངོས་པོའི་རྒྱུ་སོང་ཁྱོན་བསྡོམས་རིན་གོང་ཡུལ་ཐང་ཕབ་པར་ཏམ་སྲང་ཆིག་སྟོང་སུམ་བརྒྱ་རེ་བརྒྱད་ཞོ་དྲུག་སྐར་ལྔ་སོང། ནང་བཞུགས་དེ་བཞིན་
གཤེགས་པའི་རིང་བསྲེལ་སོགས་ཕལ་ཆེར་ཇོ་བོ་ཤཱཀྱ་མུ་ནེ་དང་ཇོ་བོ་མི་བསྐྱོད་རྡོ་རྗེའི་དཀར་ཆག་ཏུ་ཇི་ལྟར་བཞུགས་པ་ལྟར་ཆ་ཚང་བ་ཡོད་ལ་སླད་ནས་ལག་འབྱོར་བྱུང་བ་ལས་དབུའི་དབྱིངས་སུ་དེ་བཞིན་གཤེགས་པའི་འཕེལ་
[005A]༄༅། །གདུང་རྒྱལ་དབང་ཚུལ་ཁྲིམས་རྒྱ་མཚོ་ནས་ཤིང་ལུག་ལོ་གནང་བ་གཅིག་སངས་རྒྱས་འོད་སྲུངས་ཀྱི་འཕེལ་གདུང་གཅིག་ཆོས་འཁོར་གསུམ་གྱི་ཡ་གྱལ་ཁྲ་འབྲུག་བྱམས་པ་མི་འགྱུར་གླིང་གི་མཆོད་རྟེན་རྩེ་ལྔ་པ་ལས་
ཕབས་པའི་བདག་ཅག་གི་སྟོན་པའི་འཕེལ་གདུང་གཅིག་མགྲིན་པར་རྗེ་བཙོང་ཁ་པའི་ཕྱག་ཕྲེང་རྡོག་གཅིག་རྗེ་བཙུན་དམ་པ་སྐུ་ཕྲེང་བཞི་པ་འཇིགས་མེད་རྒྱ་མཚོའི་ཕྱག་ཕྲེང་རྡོག་ཉེར་གཅིག་ཀརྨ་རབས་བཅུ་གསུམ་པ་རྒྱལ་དབང་བདུད་འདུལ་
རྡོ་རྗེའི་ཆོས་དུང་ཨོཾ་ཨཱཧཱུཾ་རང་བྱོན་ཅན་རྣམས་དང། ཇོ་བོ་དཧི་བཾ་ཀ་རའི་ཕྱག་ཚྭ་སྟོན་པ་བྱམས་འཇམ་དབྱངས་དང་བཅས་པ་གཅིག་མཁན་ཆེན་རྡོ་རྗེ་འཆང་ནས་གནང་བའི་སྨྲྀ་ཏི་ཐོག་ཐུབ་འཁྱིད་གང་བ་གཅིག་རྡོ་རྗེ་འཆང་རྒྱ་མཚོ་མཐའ་ཡས་ཀྱི་
ཐུགས་དམ་རྟེན་སྒྲོལ་དཀར་ཡིད་བཞིན་འཁོར་ལོའི་སྐུ་བརྙན་ཙན་དན་ལས་བསྒྲུབས་པ་གཅིག་པཎ་ཆེན་བློ་བཟང་ཆོས་རྒྱན་གྱི་དངུལ་སྐུ་བྱིན་ཅན་གཅིག་འཕན་ཡུལ་ཉན་པོའི་སྒྲུབ་ཁང་ནས་བྱུང་བའི་རྗེ་བཙོང་ཁ་པའི་ཕྱག་ཚྭ་འཇམ་
དབྱངས། རྗེ་བཙོང་ཁ་པའི་ཕྱག་ཚྭ་ཚོགས་བདག་ཕྱག་བཞི་པའི་སྐུ་བརྙན་རྗེའི་ཕྱག་མཐེབ་དང་ཕྱག་ཕྲེང་རྡོག་ལྔའི་རྗེས་གསལ་ཡོད་པ་བྱིན་ཅན། ས་ཙྪ་ཨ་ཐམ་མ། རྒྱལ་ཚབ་རྗེའི་ཕྱག་ཚྭ་གཅིག་མཁས་གྲུབ་རྗེའི་ཕྱག་ཚྭ་འོད་དཔག་མེད་གཅིག་
ས་པཎ་གྱི་ཕྱག་ཚྭ་བདུད་རྩི་ལས་བསྒྲུབས་པའི་གྲུབ་ཆེན་བི་རུ་ཝ། དེའི་ཕྱག་ཚྭ་བདུད་རྩི་ལས་བསྒྲུབས་པའི་ཀྱཻ་རྡོར་ཞལ་ཕྱག་ཡོངས་རྫོགས། དེའི་ཕྱག་ཚྭ་བདུད་རྩི་ལས་བསྒྲུབས་པའི་འགྲོ་མགོན་ཆོས་རྒྱལ་འཕགས་པ་བློ་གྲོས་རྒྱལ་

[005B] སྐུ་སྟོད་དུ་ནུབ་ཕྱོགས་མཆོག་ཏུ་དགེ་བའི་ཞིང་གི་རྒྱལ་དབང། ས་སྟེང་གི་རྒྱལ་བསྟན་ཡོངས་ཀྱི་བདག་པོ། ཐམས་ཅད་མཁྱེན་པ་བཛྲ་དཧར་ཏ་ལས་བླ་མ་རྗེ་བཙུན་བློ་བཟང་བསྐལ་བཟང་རྒྱ་མཚོ། རྒྱལ་དབང་
བརྒྱད་པ་བློ་བཟང་འཇམ་དཔལ་རྒྱ་མཚོ། རྒྱལ་དབང་དགུ་པ་ངག་དབང་ལུང་རྟོགས་རྒྱ་མཚོ་གསུམ་གྱི་སྐུ་བརྙན་སྤུར་ཚྭ་རེ། རྒྱལ་བ་ཡབ་སྲས་ཀྱི་ཕྱག་ཚྭ་རྗེ་རིན་པོ་ཆེ། སྤྱན་རས་གཟིགས་ཕྱག་སྟོང་སྦྱན་སྟོང། ཀུན་རིག་བཀའ་གདམས་
ལྷ་བཞི། སེམས་ཉིད་ངལ་གསོ། རྣམ་རྒྱལ་མ། གདུགས་དཀར་མོ། སེངྒེ་སྒྲ། གསང་འདུས། སྒྲོལ་མ་གཙོ་འཁོར་གསུམ། སྒྲོལ་དཀར། འཇིགས་བྱེད། མགོན་པོ། ཞལ་བཞི། ཆོས་རྒྱལ། དམག་ཟོར་མ། དུང་སྐྱོང་རྒྱལ་
མོ༑ རྣམ་སྲས་སེར་ཆེན། བེག་ཙེ། ཛམ་སེར། གནས་བརྟན་བྷ་ར་དཧྭ་ཛ། གནས་བརྟན་གསེར་ཅན་རྣམས་དང། རྒྱལ་དབང་ངག་དབང་བློ་བཟང་འཇམ་དཔལ་བསྟན་འཛིན་ཚུལ་ཁྲིམས་རྒྱ་མཚོའི་གསོལ་རྩམ་ལས་བསྒྲུབས་
པའི་ཨ་ཡུ་ཥེའི་སྐུ་བརྙན་གཅིག་སྒྲོལ་ལྗང་གསུམ། གཞན་ཡང་གྲུབ་ཆེན་ཏཻ་ལོ་པའི་སྐུ་རུས་རིང་བསྲེལ་མ། པཎ་ཆེན་ནཱ་རོ་པའི་རུས་རྒྱན། ཕུལ་བྱུང་ཞབས་ཀྱི་སྐུ་ཤ་རིལ་བུ། དེའི་སྣམ་སྦྱར། དེའི་སྐེ་རག་མ་གཅིག་ལབ་
ཀྱི་སྒྲོན་མེའི་དབུ་ལོ། ས་ཆེན་ཀུན་དགའ་སྙིང་པོའི་གར་ཆས་ཀྱི་ཚལ་བུ། ཤར་ཕྱོགས་པ་རིགས་པའི་དཔའ་བོ་འམ་ཆོས་རྗེ་དོན་གྲུབ་རིན་ཆེན་གྱི་རྡོའི་མཎྜལ་གྱི་ཚལ་བུ་ཡི་གེ་དང་ལྷ་སྐུ་རང་བྱོན་ཅན། ཟུར་ཆེན་ཆོས་དབྱིངས་

[006A]༄༅། །རང་གྲོལ་གྱི་ན་བཟའ། འཇམ་དབྱངས་བདེ་བའི་རྡོ་རྗེའི་དབུ་ལོ། ཀརྨ་བདུད་འདུལ་རྡོ་རྗེའི་དབུ་ལོ། གུང་ཐང་རྡོ་རྗེ་འཆང་དཀོན་མཆོག་བསྟན་པའི་སྒྲོན་མེའི་དབུ་ལོ་སྦུབས། དེས་ཕྲན་ལ་གནང་བའི་ཆོས་སྲུང་སྤྱིའི་
འདོད་གསོལ་ཕྱག་བྲིས་མ། རྒྱལ་དབང་ཚུལ་ཁྲིམས་རྒྱ་མཚོའི་ན་བཟའ། གུང་ཐང་མཆོག་སྤྲུལ་རིན་པོ་ཆེའི་ཕྱག་རིས་མའི་ཉིན་ཐང་སྒྲོལ་དཀར། ཁྲི་ཆེན་བྱང་ཆུབ་ཆོས་འཕེལ། ཡོངས་འཛིན་ཁྲི་ཆེན་ཨརྱ་དེ་བ་གཉིས་ཀྱི་དབུ་ལོ་
རྒྱ་དཀར་ནག་བལ་བོད་ཀྱི་གནས་ཆེན་རྣམས་ཀྱི་ས་སྣ་རྡོ་སྣ་བསམ་གྱིས་མི་ཁྱབ་པས་ཕྱུར་བུར་གཏམས་པ་དང། རིང་བསྲེལ་རྣམ་བཞིའི་གཙོ་བོ་ཆོས་སྐུའི་རིང་བསྲེལ་གཟུངས་ཀྱི་སྐོར་ལ། དབུ་གཟུངས། མགྲིན་གཟུངས། སྐུའི་
སྟོད་སྐེད་སྨད་ཕྱག་ཞབས་རྣམས་ལ་རྒྱུད་སྡེ་བཞིའི་གཟུངས་གོ་རིམ་མ་འཆོལ་བ། རྒྱལ་མཆོག་ཐམས་ཅད་མཁྱེན་པ་བློ་བཟང་བསྐལ་བཟང་རྒྱ་མཚོའི་གཟིགས་དཔེ་འཁྲུལ་འཁོར་ཁམས་གསུམ་རྣམ་རྒྱལ་ན་བཟའ་གླེགས་ཤིང་གླེགས་ཐག་
དང་བཅས་པ། མཁར་རྡོ་གྲུབ་ཆེན་ཆོས་ཀྱི་རྡོ་རྗེའི་ཕྱག་དྲིལ་རྡོར་བཅས། རྒྱལ་དབང་བདུན་པ་ཆེན་པོའི་ཕྱག་ཏུ་རྒྱུན་རིང་བསྣམས་པའི་ཌ་མ་རུ་ཌམ་རྫར་དང་བཅས་པ་ཆ་ཚང། པདྨར་ཆོས་སྐྱོང་དུ་མའི་གཟུངས་དང་བཀྲ་ཤིས་བརྟན་བཞུགས་
གནོད་སྦྱིན་ཕོ་འཁོར་མོ་འཁོར་དང། ཚོགས་བདག་འཁོར་ལོ། ནོར་སྣ་གོས་དར་འབྲུ་སྨན་གྱིས་ཕྱུག་པ། ཞབས་བཀག་གི་སྟེང་དུ་རྒྱལ་བ་ལུང་རྟོགས་རྒྱ་མཚོ་དང་ཚུལ་ཁྲིམས་རྒྱ་མཚོ་གཉིས་ཀའི་ཡོངས་འཛིན་བདག་གི་བླ་མ་ཁྲི་ཆེན་

[006B]
སྒྲོགས་པ་སོགས་ལ་ཉེ་བཟང་པོ་མངོན་དུ་གྱུར། དེ་འཕྲལ་རིག་པ་འཛིན་པའི་འདུས་ཚོགས་ནས་དམ་ཡེས་དབྱེར་མེད་དུ་བརྟན་པར་བཞུགས་སུ་གསོལ་བ་དེ་ལྟ་བུའི་རྒྱལ་བའི་སྐུ་གཟུགས་ལ་སྲི་ཞུ་དང་བསྙེན་བཀུར་བའི་ཕན་ཡོན་
བདག་ཅག་གི་སྟོན་པ་ཤཱཀྱའི་རྒྱལ་པོས་མདོ་སྡེ་རིན་པོ་ཆེ་རྣམས་སུ་གསུང་ཚངས་པའི་དབྱངས་ཀྱིས་སྐུ་གཟུགས་དང་མཆོད་རྟེན་སོགས་ལ་མཆོད་པ་དང་ཕྱག་འཚལ་བསྐོར་བ་བགྱིས་པའི་འབྲས་བུ་ཚད་གཟུང་མེད་
པར་གསུངས་པ་དག་ནི་སངས་རྒྱས་ཀྱི་བཀའ་ཚད་མར་གྱུར་པས་ནམ་དུའང་མི་སླུ་བས་འདི་ཕྱིའི་ལེགས་ཚོགས་ལྷུར་ལེན་པ་དག་གིས་སྒོ་དུ་མ་ནས་ཚོགས་གསོག་རྣམ་དཀར་བསྐྲུན་པ་ལ་འབད་པར་རིགས་སོ། །དེ་
ལྟར་ལེགས་བྱས་རྣམ་དཀར་དགེ་བའི་མཐུས། །རིང་ནས་དྲིན་གྱིས་བསྐྱངས་པའི་མ་རྒན་རྣམས། །གནས་སྐབས་ལྷ་མིའི་རྟེན་བཟང་རིམ་བརྒྱུད་དེ། །མཐར་ཐུག་བྱང་ཆུབ་མཆོག་ལ་མྱུར་རེག་ཤོག་ཅེས་རྒྱལ་བ་མ་ཕམ་
པའི་སྣང་བརྙན་མཐོང་བ་དོན་ལྡན་གྱི་དཀར་ཆག་བྱམས་མགོན་འཛུམ་ཞལ་བལྟ་བའི་མེ་ལོང་ཞེས་བྱ་བ་འདི་ཡང། ་ཞྭ་སེར་ཅོད་པན་འཛིན་པ་ལྕང་ལུང་ཨརྱ་པཎྜི་ཏས་གནས་མཆོག་བསོད་ནམས་ཀུན་སྡུད་གླིང་གི་བླ་

[007A]༄༅། །བྲང་དུ་རབ་བྱུང་བཅུ་བཞི་པའི་གདོང་ངན་ཞེས་པ་མེ་སྤྲེ་ལོའི་ཟླ་ཚེས་་ལ་བྲིས་པའོ།། བྱམས་སྐུ་འདི་དང་དུས་མཚུངས་སུ་བཞེངས་པའི་ཇོ་བོ་ཤཱཀྱ་མུ་ནེ་བྱིན་རླབས་འོད་འབར་མའི་སྐུ་ཚད་དང་ཕྲ་རྒྱན་ནང་བཞུགས་
ཐམས་ཅད་ཕལ་ཆེར་འདི་ཁོ་ན་ལྟར་ལ། ཁྲི་ཆེན་ཆོས་ཀྱི་རྒྱལ་པོ་ས་མ་ཏི་པཀཤིས་གནང་བའི་སྨྲྀ་ཏི་ཐོག་ཐུབ་གཅིག་རྗེ་བླ་མ་བཙོང་ཁ་པ་ཆེན་པོའི་ཕྱག་ཚྭ་འཇམ་དབྱངས་འཕན་ཡུལ་ཉན་པོའི་གཟིམས་ཆུང་ནས་བྱུང་བ་གསུམ། ས་ཙྪ་ཨ་ཐམ་
མ་གཅིག་མཁས་གྲུབ་རྗེའི་ཕྱག་ཚྭ་གསུམ། རྒྱལ་དབང་ཚུལ་ཁྲིམས་རྒྱ་མཚོའི་ཕྱག་ཚྭ་གསུམ། རྡོ་རྗེ་འཆང་དཀོན་མཆོག་བསྟན་པའི་སྒྲོན་མེའི་སྦུར་ཚྭ་འཇམ་དབྱངས་ཀྱི་སྐུ་བརྙན་གཅིག་རྭ་སྒྲེང་རྡོ་རྗེ་འཆང་གི་སྐུ་བརྙན་གཅིག་སྲས་
མཁར་དགུ་ཐོག་གི་རྡོའི་དུམ་བུ་རྗེ་མི་ལའི་རི་མོ་ཅན། ས་སྐྱ་གོང་མ་རིམ་བྱོན་གྱི་ཐུགས་དམ་རྟེན་འཇམ་དབྱངས་ནག་པོ་ཁྲོ་བོའི་ལི་སྐུ་བྱིན་ཅན་གཅིག་དཔལ་མགོན་བསྟིམ་པའི་ཁའུ་བྲག་རྫོང་གི་རྡོ་ནག་གྲུ་གསུམ། ཐུབ་དབང་རྡོ་རྗེ་འཆང་རྗེ་
བླ་མ་ངག་དབང་བྱམས་པ་རིན་པོ་ཆེའི་གཟིགས་དཔེ་རྒྱ་ཅན་ལེ་ཚན་ཉེར་ལྔ་ཆ་ཚང་རྣམས་བཞུགས་ཡོད་དོ།། བཀའ་སྲུང་གཉན་པོ་འདོད་ཁམས་དབང་ཕྱུག་མ། །གདོང་ཅན་གཉིས་སོགས་ལས་བྱེད་འཁོར་ཚོགས་བཅས། །རྩ་བརྒྱུད་བླ་
མས་བཀའ་བསྐོས་གཉེར་གཏད་བཞིན། །ཉིན་མཚན་ཀུན་ཏུ་གཡེལ་མེད་བསྲུང་སྐྱོབ་མཛོད།།

[007B]   ༈    །དད་ལྡན་སློབ་མའི་བསོད་ནམས་ཞིང་མཆོག་ཏུ། །བསྔགས་མཛད་དཔལ་ལྡན་བླ་མའི་སྣང་བརྙན་འདིའི། །ནང་རྟེན་ཁྱད་འཕགས་བཞུགས་ཚུལ་འདི་ལྟར་རོ། །བྱང་སེམས་ཉན་རང་
ཚངས་དབང་འཁོར་སྒྱུར་སོགས། །ཆེ་དགུའི་མཆོད་རྟེན་ཟླ་མེད་ཕྱག་མཆོད་ལ། །འབད་པས་སུམ་ཅུ་རྩ་གསུམ་བདག་པོ་རུ། །སྐྱེ་བར་བདེ་གཤེགས་བཀས་བསྔགས་ཤ་རི་རི། །གྲུབ་མཆོག་ཕམ་མཐིང་ཡབ་ཡུམ་ན་བཟའི་ཚལ། །འཇམ་
དབྱངས་རྣམ་འཕྲུལ་རྭ་ལོའི་ན་བཟའ་དང། །ཆོས་རྗེ་དོན་རིན་པ་ཡི་ཕྱག་ལྕག་དུམ། །ཡབ་རྗེ་བཙོང་ཁ་པ་ཡི་སྐུ་ཆོས་དང། །སྣམ་སྦྱར་ཚལ་བུ་དགའ་ལྡན་ནང་རྟེན་གྲས། །གྲུབ་བརྙེས་ཐང་སྟོན་རྒྱལ་པོའི་སླེ་བེར་དང། །ཀུན་མཁྱེན་ལྔ་པའི་
མགུལ་སྲུང་པུ་ལ་ཧར། །དེ་ཡི་སྐུ་འགགས་ནང་ཤའི་ཚལ་བུ་དང། །པད་དཀར་འཛིན་པ་ཡེ་ཤེས་རྒྱ་མཚོ་ཡི། །གདུང་ཐལ་རིལ་བུ་མེ་ཡི་གྲངས་ལྡན་དང། །སྤྱན་རས་གཟིགས་དབང་བསྐལ་བཟང་རྒྱ་མཚོ་ཡི། །སྐུ་ལ་ཡུན་རིང་མན་བས་
པའི་ན་བཟའ་དང། །ཁྱབ་བདག་ཧེ་རུ་ཀ་དཔལ་ལྕང་སྐྱ་པ། །རོལ་པའི་རྡོ་རྗེའི་སྐུ་གཟན་ཚལ་བུ་དང། །མཁས་གྲུབ་བྱེ་བའི་གཙུག་རྒྱན་ཡོངས་འཛིན་རྗེ། །ཁྲི་ཆེན་ངག་དབང་སྙན་གྲགས་དབུ་ལོ་དང། །ལུང་རྟོགས་རྒྱ་མཚོའི་དབུ་སྐྱེས་ཉག་
མ་བདུན། །རྒྱལ་དབང་བཅུ་པའི་སྐུ་གཟན་ཚལ་བུ་དང། །རིས་མེད་བསྟན་འགྲོའི་དཔལ་མགོན་རྡོ་རྗེ་འཆང། །རྗེ་བཙུན་དམ་པའི་ཕྱག་ཕྲེང་བྱིན་ཅན་དང། །བྱང་སེམས་ཆོས་འཕགས་རྣམ་འཕྲུལ་ཀློང་རྡོལ་རྗེའི། །སྐུ་ལ་ཡུན་རིང་བསྟེན་

[008A]༄༅། །པའི་ན་བཟའ་དང། །བདག་ཉིད་ཆེན་པོ་ཁྱབ་བདག་འཁོར་ལོའི་མགོན། །དཀོན་མཆོག་བསྟན་པའི་སྒྲོན་མེའི་དབུ་ལོ་དང། །རྗེ་བཙུན་ཐུགས་རྗེའི་གཏེར་ཆེན་རྡོ་རྗེ་འཆང། །འཇིགས་མེད་རིགས་པའི་སེངྒེའི་དབུ་སྐྱེས་དང་
སེ་ར་རྟ་མགྲིན་དགེ་ལྡན་ཆོས་རྒྱལ་གྱི། །ན་བཟའ་གཞན་ཡང་འཕགས་ཡུལ་གངས་ལྗོངས་སུ། །རིམ་བྱོན་པཎ་གྲུབ་གྲངས་མཐའ་ཡས་པ་ཡི། །བྱིན་རྟེན་ཁུ་བསྡུས་རྟེན་འདམ་ཁྱད་འཕགས་གསུམ། །གཞུང་ས་མཆོག་གི་རིན་ཆེན་རིལ་
བུ་སོགས། །སྲིད་ན་དཀོན་པའི་བྱིན་རྟེན་བསམ་ལས་འདས། །ཕུལ་བྱུང་ཞབས་དང་འབྲོམ་རྗེའི་ཞབས་བསྟེན་པ། །རྣལ་འབྱོར་དབང་ཕྱུག་ཁྲི་མཆོག་རྣལ་འབྱོར་གྱིས། །ཨ་ཏི་ཤ་ཡི་ན་བཟའི་ཚལ་བུ་ལ། །ཕྱག་དང་སྐོར་བ་བྱེད་ཀྱིན་སྐུ་ཚེ་
དེར༑ ༑མཆོག་གི་དངོས་གྲུབ་ཐོབ་པར་བཀའ་གདམས་ཀྱི། །དགེ་བཤེས་གོང་མ་རྣམས་ཀྱི་གསུང་བགྲོས་ལས། །བྱུང་བར་ཡིད་ཆེས་བསྐྱེད་ནས་ཕྱག་མཆོད་ལ། །བརྩོན་པར་མཛད་ན་བསམ་དོན་ཡིད་བཞིན་འགྲུབ། །འདི་ལྟར་བསྐྲུན་
པའི་དགེ་བས་ཚེ་རབས་སུ། །ལྷ་མིའི་རྟེན་བཟང་ཐོབ་ནས་སྒོ་གསུམ་གྱི། །བྱ་བ་མཐའ་དག་བསྟན་པའི་ཞབས་འདེགས་དང། །འགྲོ་ཀུན་བདེ་སྐྱིད་འཕེལ་བའི་རྒྱུར་གྱུར་ཅིག་ །ཅེས་མཐོ་རིས་ཀྱི་ཡོན་ཏན་དུ་མས་མངོན་པར་མཛེས་བ་ཇོ་ནང་ཨ་ཀེ་
ཡི་དམ་སྐྱབས་ནས་རང་གི་དད་རྟེན་དུ་ངོས་ཀྱི་འདྲ་བརྙན་གསར་བསྐྲུན་བགྱིས་པའི་ནང་རྟེན་གྱི་ཐོ་ཡིག་འདི་ཡང་་བཙུན་པ་ངག་དབང་བློ་བཟང་བསྟན་པའི་རྒྱལ་མཚན་གྱིས་རབ་བྱུང་བཅུ་བཞི་པའི་མེ་ཁྱི་ཟླ་་ཚེས་་དགེ་བར་ཤར་མར་སྤེལ་བའོ།།།

[008B][BLANK PAGE]



﻿༄༅། །རྗེ་བཙུན་ཙོང་ཁ་པ་ཆེན་པོའི་རྣམ་ཐར་རས་བྲིས་ཀྱི་ཚུལ་བརྒྱ་ང་གསུམ་པ་ཙི་ནྟ་མ་ནིའི་ཕྲེང་འགྲུབ་བསྟན་རྒྱས་བྱེད་ཕན་བདེའི་རོལ་མཚོ་ཆེན་པོ་བཞུགས་སོ། །

[001B] །བླ་མ་འཇམ་དབྱངས་དབྱངས་ཅན་མ་ལ་ཕྱག་འཚལ་ལོ། །འདིར་རྗེ་བདག་ཉིད་ཆེན་པོའི་རྣམ་ཐར་ཞལ་ཐང་དང་པོ། གཙོ་བོ་རྗེ་རིན་པོ་ཆེ་ཆོས་འཁོར་གྱི་ཕྱག་རྒྱ་ཅན་སེད་ཁྲི་རྒྱབ་ཡོལ་རྒྱན་དྲུག་
སྦྲག་པ་ཅན་གཡས་སུ་རྒྱལ་ཚབ་དང་འདུལ་འཛིན། གཡོན་དུ་མཁས་གྲུབ་རྗེ་ཚ་ཁོ་དབོན་པོ། དེའི་སྟེང་གི་གཡས་གཡོན་དུ་དག་པ་རྣམ་བརྒྱད། འོག་ཏུ་དགེ་འདུན་གྲུབ་པ་འཇམ་དབྱངས་ཆོས་རྗེ། བྱམས་ཆེན་ཆོས་
རྗེ་ཤེར་སེད་སོགས། མདུན་དུ་མཆོད་སྦྲིན་ལྷ་ཚངས་དབང་སོགས་དང། ཀ་སྟེང་དུ་སྔོན་འཇིག་རྟེན་གྱི་ཁམས་འདིར་དང་བའི་འོད་ཅེས་བྱ་བར་གྱུར་དུས་རྒྱལ་བ་དབང་པོའི་ཏོག་གིས་རྒྱལ་སྲས་མཐའ་ཡས་པའི་
དབུས་སུམ་དག་པའི་ཞིང་དུ་རྡོ་རྗེ་ཐེག་པའི་བསྟན་པ་དང་འབྲེལ་པའི་ལྟ་བའི་སྦེལ་བ་ལ་བསྔགས་བརྗོད་མཛད་བྱིན་གྱིས་བརླབས་ནས་སྙིང་སྟོབས་ཆེན་པོར་མཚན་གསོལ་ཚུལ། ཁཱ་རྡོ་རྗེ་གདན་དུ་འཇམ་
་༄༅། །དབྱངས་ཀྱི་སྤྲུལ་བ་བྱང་ཆུབ་སེམས་དཔའ་མོས་པའི་བློ་གྲོས་ཀྱིས་བྲམ་ཟེའི་ཁྱེའུ་པདྨའི་དང་ཚུལ་ཁྲིད་དེ་སྟོན་པ་ལ་ཤེལ་ཕྲེང་ཕུལ་ཏེ་མ་འོངས་པའི་དུས་ཀྱི་གདུལ་བྱས་སྟོང་ཉིད་རྟོགས་པའི་རྟེན་
འབྲེལ་བཞག། གཱ་མཚོམ་དྲོས་བའི་དབུས་སུ་སྡར་གྱི་སངས་རྒྱས་རྣམས་གྱི་ཞུགས་གནས་ཡོད་ ཀླུ་མ་དྲོས་པས་དུང་ཕུལ་
དབྱར་བཞུགས་ཚོགས་དུང་མཛད། དེ་ནས་གངས་ཏི་སེར་བཞུགས་དུས་ཀྱང་ཚོགས་དུང་མཛད་དེ་དབང་ཕྱུག་ཆེན་པོ་སོགས་ལྷ་ཀླུ་དུ་མ་ལ་ཆོས་གསུངས། ང་་དེ་ནས་བྱ་རྒོ་ད་ཕུང་པོར་སྟོན་པས་
རྗེ་འདི་དང་དགོན་གནས་ལུང་བསྟན་ནས་དེའི་ཚོགས་དུང་དུ་བསྐུར་བ་གངས་ཅན་ཆུས་གང་བའི་མཚམས་སུ་སྦས་པ། ཞལ་འབག་ཡང་དེ་དུ་ས་མངོན། ཅ་་སྤྲེལ་ལོར་ཡབ་ཀྱེ་མནལ་ལམ་དུ་འཇམ་

[002B] ལྕང་ལོ་ཅན་ནས་ཕྱག་རྡོར་གྱིས་རྡོ་རྗེ་འཕགས་པ་ཡུམ་ལ་ཐིམ་པས་བུ་སྟོབས་ལྡན་ཞིག་སྐྱེ་བ་ཡིན་ནམ་སྙམ་པ་དད། ཆ་
ཡུམ་གྱིས་མེ་ཏོག་གི་ཐང་དུ་ཤེལ་གྱི་ཁྱེའུ་དང་ནུབ་གྱི་མཁའ་འགྲོ་མས་ཁྲུས་བྱས་པ་དང། ཁྱིམ་མཚེས་གཞན་གྱིས་ཇོ་བོ་རིན་པོ་ཆེ་གདན་དྲངས་པ་དང། ཉི་ཟླ་སྐར་གསུམ་གཅིག་ཆར་ཤར་བ་ཉིན་པར་ཡང་མེ་ཏོག་གི་ཆར། ནམ་མཁའ་ནས་རོལ་མོ་
དང་ས་གཡོ་བ་སྒོས་དང། །ཇ་ཆོས་རྗེ་དོན་གྲུབ་རིན་ཆེན་ལ་རྨི་ལམ་དུ་རྡོ་རྗེ་འཇིགས་བྱེད་ཞལ་གཟིགས། དངོས་སུ་མཐོང་བ་དགོས་ཞེས་གསོལ་བ་བཏབ་པས་བཙོང་ཁ་ངོས་བསྟན་ནས། སང་ཕོད་ད་ཙམ་ལུང་བ་འདིའི་མདའ་རུ་ཡོང། དེ་བར་དུ་བདེ་
པར་གྱིས་གསུངས། རྗེ་འདི་འཁྲུངས་པར་མཁྱེན། ཉ་བྱ་ལོ་ཡུམ་གྱི་རྨི་ལམ་དུ་སྦྱན་རས་གཟིགས་པ་སུ་ཞེས་སྐྱེ་བོ་ཐམས་ཅད་ཀྱིས་རྔ་རོལ་མཆོད་རྫས་སྣ་ཚོགས་ཁྱེར་ནས་འགྲོ་བར་བལྟས་པས། ནམ་མཁར་གསེར་སྐུ་རི་བོ་ཙམ་འོང་ཟེར་ཉི་
མ་ལྟར་འཕྲོ་བ། ཆོས་ཀྱི་སྒྲ་དབྱངས་དང་བཅས་པ་ལྷའི་བུ་བུ་མོའི་ཆ་ལུགས་ཕུན་སུམ་ཚོགས་པ་སུམས་བསྐོར་པ་ཞིག་མར་མར་བབས་ཏེ་ལུས་ལ་ཐིམ་པས། རང་ལ་ཕྱག་བསྐོར་དང་མཆོད་པ་བཀྲ་ཤིས་བརྗོད་པ་སོགས་རྨིས། ཏ་བྱ་ལོའི་མཇུག་
ཡུམ་གྱི་ཐུགས་ཀའི་ཤེལ་སྒོ་ཕྱེ་ཞིང་མཁའ་འགྲོས་ཁྲུས་གསོལ་པ་རྨིས་རྗེས་ཐོ་རངས་འཁྲུངས། ཆོས་རྗེ་དོན་རིན་པས་འཇམ་དབྱངས་རིལ་བུ་སོགས་ཀྱང་དེ་དུས་གནང། འཁྲུངས་ས་དེར་ཙིནྡ་དཀར་པོའི་སྡོང་པོ་སྐྱེས་པའི་ལོ་མ་རྣམས་ལ་སྐུ་མི་འདྲ་

[003A]༄༅། །པ་དུ་མ་བྱོར། ཨ་ར་པ་ཙ་ནའི་ཡི་གེ་སོགས་བྱོན་པ་དང། ཐ་དགུང་ལོ་གསུམ་པར་རོལ་པའི་རྡོ་རྗེས་དགེ་བསྙེན་མཛད། སངས་རྒྱས་གཉིས་པ་འོང་བར་ལུང་བསྟན་ཚུལ་རོལ་བའི་རྡོ་རྗེའི་ལམ་ཡིག་ལས་བཤད། ད་བདུན་
པར་དོན་རིན་གྱི་ཞབས་བསྟེན། བརྒྱད་པར་དགེ་ཚུལ་དང་དབང་བསྐུར་ཚུལ་མནལ་ལམ་དུ་ཕྱག་རྡོར་དང་ཇོ་བོ་རྗེ་ཡང་ཡང་ཕེབས། ལྗགས་བསྙེན་སོགས་མཛད་ནས་དགུང་ལོ་བཅུ་དྲུག་པར་དབུས་སུ་ཕེབས་ལམ་ཆབ་མདོར་ཞག་བཞུགས་
མཛད་ནས་གནས་བརྟན་བཅུ་དྲུག་དང་མགོན་ཁང་གི་སར་མགོན་པོ་ཞལ་གཟིགས་ནས་ལུང་བསྟན། ན་་དགུང་ལོ་བཅུ་བདུན་པའི་དུས་འབྲི་ཁུང་དུ་ཕེབས་སྤྱན་སྔ་ཆོས་ཀྱི་རྒྱལ་པོར་རྡོ་རྗེ་འཕྲེང་བ་ན་རོ་ཆོས་དྲུག་ཕྱག་ཆེན་ལྔ་ལྡན་སོགས་
ཟབ་ཁྲིད་མཐའ་ཡས་པ་གསན། པ་དེ་ནས་གུང་ཐང་དུ་སྤྱོད་འཇུག་ལྟར་རྒྱལ་སྲས་ཀྱི་ངང་ཚུལ་རིག་གནས་མཐའ་དག་སློབ་པ་མཚོན་པར་ཚལ་པའི་ལྷ་རྗེ་དཀོན་མཆོག་སྐྱབས་ལ་སྨན་དཔྱད་ཡན་ལག་བརྒྱད་པ་གསན་པས་ལྷག་མ་མེད་
པར་ཐུགས་སུ་ཆུད་དེ་གསོ་རིག་མ་མཛད་ཀྱང་གསོ་རིག་སྨྲ་བ་ཐམས་ཅད་ཀྱི་གཙུག་གི་ནོར་བུར་གྱུར་ཚུལ་ཕྱིས་ཀྱི་སྨན་པ་ཐམས་ཅད་ཀྱིས་གསོལ། འབུལ་དུས་ཞལ་བཀོད་ཞུ་བར་གྲགས། ཕ་སྙེ་ཐང་དུ་བཀྲས་སེང་གདན་ས་དགེ་སྐོང་ལ་
ཆོས་གསན། བ་བདེ་བ་ཅན་དུ་བླ་མ་ཡོན་དབུ་གཉིས་ལ་ཕར་ཕྱིན་ཤིང་རྟའི་སྲོལ་བཞི་སོགས་གསན། འཇམ་རིན་ལ་བྱམས་ཆོས་ཀུན་གསན། མ་དངུལ་ཆུ་ཆོས་རྫོད་དུ་འཇམ་དབྱངས་བདུན་པ་བླ་མ་དམ་པ་བསོད་ནམས་རྒྱལ་མཚན་

[003B] དྲིལ་བུ་ལུས་དཀྱིལ་དབང། གུར་མགོན་རྗེས་གནང་དང་དབུ་པཎ་ཞྭ་གཏད་དེ་བུ་ལུགས་ཀྱི་བསྟན་པ་གཏད། ཙ་བཅུ་དགུའི་དུས་གསང་ཕུར་གྲ་སྐོར་སྙན་པ་མཆེད། ཚ་བདེ་བ་ཅན་དུ་གྲྭ་སྐོར་སྙན་པ་རྒྱས། ང་གཙང་དུ་མཁར་
ཁ་ལ་བརྒྱུད་དེ་ཞྭ་ལུར་ལོ་ཆེན་རིན་རྣམ་ལ་བདེ་མཆོག་མཻ་ཏྲི་བཅུ་གསུམ་མ་གསན། ཝ་སྣར་ཐང་དུ་མ་ཏི་པཎ་ཆེན་དྲུང་དུ་ཆོས་མང་གསན། ཞ་ས་སྐྱར་ཕེབས་ནས་གྲྭ་སྐོར་མཛད་མཁས་ཀུན་དབུས་ཀྱི་འཇིགས་མེད་གདོང་ལྔའི་སྒྲ་དབྱངས་
ཚེ༑ ཟ་དེ་བཞིན་དུ་བཟང་ལྡན་དུ་ཕར་ཕྱིན་གྲྭ་སྐེར། འ་འགག་རོང་དུ་གྲྭ་སྐོར། ཡ་དམ་རིང་དུ་གྲྭ་སྐོར། ར་མར་ལམ་ཇོ་ནང་དུ་ཕྱོགས་ལས་པར་དུས་འཁོར་སྦྱོར་དྲུག་གི་ཁྲིད་སོགས་གསན། ལ་སྤྱི་ལྷས་རིན་པོ་ཆེ་ལ་བཀའ་གདམས་
ལམ་རིམ་དང། ཆོས་རྗེ་རྒྱན་བཟང་པས་གླེགས་བམ་གསན་གསུངས། ཤ་ཨེར་གྲྭ་སྐོར། ས་སྣར་ཐང་དུ་ལོ་ཆེན་དོན་བཟང་ལ་མཛོད་ཚད་མ་སོགས་གསན། ཧ་གནས་རྙིང་དུ་གྲྭ་སྐོར་དང། ཉ་དབོན་ཀུན་དགའ་དཔལ་ལ་ཕར་ཕྱིན་གསན་
ཐུགས་ཚིམ། ཨ་རྩེ་ཆེན་དུ་རྗེ་བཙུན་རེད་མདའ་བ་ལ་མཛོད་མཛུབ་ཁྲིད་གསན། ཁན་ཚུན་ཐུགས་ལེགས་བཤད་ཀྱི་པདྨ་དཀར་པོས་འདྲེལ་བར་གྱུར། ཀི་ཉང་སྟོད་བསམ་གླིང་དུ་རྗེ་བཙུན་རེད་མདའ་བར་འཇུག་པ་རྩ་འགྲེལ་གསན། ཁི་པོ་ཏ་
ལར་ལོ་ཆེན་བྱང་རྩེ་ཕེངས། ཆོས་རྫོད་དུ་ཆོས་འབྲེལ་གསན། གི་སྐྱོར་ལུང་དུ་མཁན་ཆེན་གློ་གསལ་ལ་རྒྱ་ཆེར་འགྲེལ་གསན། བཤད་སྲོལ་ལྷག་བཅས་རྟོགས། ཤོག་གུ་བཅུ་བདུན་རེ་རྒྱུན་དུ་བཟུང། ཚོགས་སུ་ཟབ་མེའི་ཏིང་ངེ་འཛིན་ལ་
[004A]༄༅། །བཞུགས་པའི་མཉམ་བཞག་གི་ཏིང་ངེ་འཛིན་བརྟན་པོ་བྱུང། དེ་དུས་སྐུ་སྟོད་བསྙུང་བ། སྟོད་ལུང་དུ་ཨུ་རྒྱན་བསྙེན་སྒྲུབ་ལ་མཁས་པ་གཅིག་ལ་མན་ངག་གསན་ཀྱང་མ་ཕན། ང་་དཔོན་སློབ་འགའ་ཞིག་དང་
བཅས་དུར་སྨྲིག་གེ་ཕུའི་ལ་ནས་གནས་རྙིང་ལ་བྱོན། གནས་རྙིང་པ་མང་པོ་དང་ཞབས་ཕྱི་བ་རྣམས་ཀྱིས་གསོལ་པ་བཏབ་བས་མངོན་པ་ཀུན་བཏུས་ཀྱི་ཆོས་འཁོར་ཐོག་མར་བསྐོར། ཅི་་དཔྱིད་སྣར་ཐང་ལ་བརྒྱུད་ས་སྐྱར་བྱོན་རྗེ་བཙུན་
རེད་མདའ་བར་ཀུན་བཏུས་གསན་ཅིང་རྣམ་འགྲེལ་ལ་གཙོ་བོར་སྦྱངས་ཤིང་གསན། དེ་བཞིན་དུ་དབུ་མ་འཇུག་པ་དང་འདུལ་བ་ལུང་སོགས་ཀྱི་བཤད་པ་གསན། ཆི་་བླ་མ་རྡོ་རིན་པའི་དྲུང་དུ་བརྟག་གཉིས་ས་ལུགས་ཀྱི་བཤད་པ་གསན་
ས་སྐྱའི་བླ་བྲང་ཤར་བའི་སྔགས་ཀྱི་དགེ་བཤེས་གཅིག་ལ་མན་ངག་བླངས་ཏེ་བླ་བྲང་རིན་ཆེན་སྒང་གི་རྒྱབ་རིར་མ་ནིང་གི་ཧ་འདོན་པ་ལན་འགའ་མཛད་པས་སྐུ་སྟོད་ཀྱི་བསྐུད་དྭངས། ཨི་་དེ་ནས་དཔོན་སློབ་རྣམས་ཀྱིས་ལ་སྟོད་བྱང་གི་
རམ་རིང་དུ་དཔྱིད་དང་དབྱར་བཞུགས་ཤིང་རེད་མདའ་བས་ཀུན་བཏུས་ཏིཀ་ཆེན་བརྩམས་ཤིང་རྣམ་འགྲེལ་ཡང་གསན། ཉི་་སྟོན་དུས་འཁྲུངས་ཡུལ་ནས་འབུལ་བ་བསྐུར་པ་བཞེས། མལ་གྲོ་ལྷ་ལུང་དུ་བླ་མ་བསོད་གྲག་ལ་སཱ་གས་ཀྱི་
ཐུགས་སྦྱོང་གནང། མཚམས་བསྡམ་ནས་རྣམ་འགྲེལ་རིགས་མཛོད་ལ་གཟིགས་རྟོགས་པ་ཁྱད་པར་ཅན་བརྙེས་ཤིང་སྤྱན་ཆབ་དང་པ་སྤུ་ལྡང་བརྒྱུན་དུ་མཛད། ཏི་་དཀུན་བདེ་བ་ཅན་དུ་བཞུགས་ཏེ་བོ་ཏི་མང་པོ་གཟིགས་རྟེགས་

[004B] ཐི་་སྣར་ཐང་དུ་ཕེབས་ནས་ལོ་ཆེན་དོན་བཟང་པས་མཛད་པའི་ཚད་ཊིཀ་གསན། དབྱང་ཆོས་ལ་སྣར་ཐང་དུ་རྣམ་འགྲེལ། མངོན་པ་གོང་འོག། འདུལ་པ་མདོ་རྩ་བཞིའི་གྲྭ་སྐོར་མཛད་སྣར་ཐང་དུ་གཞུང་བསྒྱུར་
བའི་ཐོག་མའང་དེ་དུས་བྱུང། ངི་་བོ་དོང་དུ་བླ་མ་རྗེ་བཙུན་ཕེབས་པར་དབུ་ཚད་དང་ཕར་ཕྱིན་འདུལ་བའི་བཤད་པ་རིགས་ཚོགས་ལུང་རྣམས་དང་ལོ་ཙྪ་བ་ནམ་བཟང་ལ་སྙན་ངག་དང་ས་རིས་སྒྲ་སོགས་གསན། འདི་ནས་དབྱངས་ཅན་མ་
བསྒྲུངས། ནི་་རྗེ་བཙུན་དང་ལྷན་དུ་ས་སྐྱར་ཕེབས་པོ་ཏི་བཅུ་སོགས་མཁྱེན་ཀྱང་རྣམ་འགྲེལ་མདོན་པ་གཉིས་མདོ་རྩ་བཞིའི་གྲྭ་སྐོར་མཛད། དམ་པ་ཐམས་ཅད་ཀྱི་ཐུགས་འཕྲོག་པི་་དེ་འཕྲལ་དབུས་ལ་བྱོན། སོས་གུང་ཐང་ལ་
བཞུགས། ཕི་་གསང་ཕུར་དབྱངས་ཅན་མའི་བསྙེན་པ་བྱེ་བ་ལྔ་སོང་སྐབས་དབྱངས་ཅན་མའི་ཞལ་གཟིགས། དཀའ་ཆེན་བཞིའི་གྲྭ་སྐོར་མཛད་མཁས་པ་ཐམས་ཅད་ཀྱི་ཐུགས་འཕྲོག་ཅིང་ལེགས་བཤད་ཀྱི་འོད་སྟོང་སྤྲོས། བི་་རྩེས་ཐང་
དུ་དཀའ་ཆེན་བཞིའི་གྲྭ་སྐོར་མཛད། མཁས་མང་རི་དྭགས་ཀྱི་རྒྱ་མཚོའི་དབུས་སུ་ལེགས་བཤད་གདོང་ལྔའི་ད་རོས་མཁས་མད་རི་དྭགས་མ་བུས་འཇིགས་པ་དང་ངོ་མཚར་རྨད་བྱུང་དུ་བཀོད། སྟན་པའི་བདན་ས་གསུམ་དུ་མི་ཤོང་
བཙམ་མཛད། མི་་ཡར་ལུང་དུ་ཚོགས་པའི་མཁན་པོ་དཀའ་བཞི་པ་ཚུལ་རིན་དང་བྱི་རྫིང་མཁན་པོ་ཤེར་མགོན་གྱིས་ལས་སློབ་དང། བྱི་རྫིང་དབུ་མཛད་བསོད་ནམས་རྡོ་རྗེས་གསང་སྟོན་མཛད་དེ་དགེ་འདུན་ཉི་ཤུའི་དབུལ་སུ་བསྙེན་

[005A]༄༅། །རྫོགས་མཛད་དེ་ལྷར་བཅས་འགྲོ་བའི་གཙུག་རྒྱན་དུ་གྱུར། ཙི་་གདན་ས་ཐེལ་དུ་སྤྱན་སྔ་གྲགས་བྱད་དང་མཇལ་ལེགས་བཤད་ཀྱི་སྐྱེས་ཕུལ་ཞིང་བཀའ་མཆིད་མཛད་པས་སྦྱན་སྔ་རིན་པོ་ཆེ་ཐུགས་དད་དང་སྤན་ཆབ་
ཆུ་མིག་ལྟར་གཡོས། སྤྱན་སྔ་རིན་པོ་ཆེ་ལ་ནཱ་རོ་ཆོས་དྲུག། ཕག་གྲུབ་བའི་བཀའ་འབུམ། འཇིག་རྟེན་མགོན་པོའི་བཀའ་འབུམ་སོགས་དང། ལམ་འབྲས་གསན། ལོ་ཆེན་ནམ་བཟང་ལ་སྒྲ་རིམ་ཕལ་ཆེར་གསན། ཆི་་ལྷ་ཁང་ཀེ་
རུང་ཚ་ཁོ་དབོན་པོ་སོགས་སྡེ་སྣོད་འཛིན་པ་མང་པོ་ལ་ཕར་ཚད་དབུ་མ་སོགས་ཀྱི་ཆོས་གསུངས། ཇི་་སྐྱིད་ཤོད་དུ་ཕེབས། ཚལ་དུ་བཀའ་བསྟན་བཅོས་བོད་དུ་འགྱུར་རོ་ཅོག་ལ་གཟིགས་རྟོགས་མཛད། གསུང་རབ་མཐའ་དག་ལ་
དཔྱོད་པའི་སྒོ་མཐའ་ཡས་ཐུགས་ལ་འཁྲུངས། མདོན་རྟོགས་རྒྱན་རྩ་འགྲེལ་གྱི་རྣམ་བཤད་རྒྱ་བོད་མཐའ་དག་གི་ལེགས་བཤད་ཀྱི་འབྱུང་གནས་ལེགས་བཤད་གསེར་གྱི་ཕྲེང་བ་བརྩམས། དེའི་ཚེ་ལྗོང་འདིར་འཛེན་བཟང་
བར་གྲགས་པ་གླིང་མཚུངས་མེད་དང། མདོ་སྨད་པ་འཇམ་དཔལ་བཀྲ་ཤིས་དང། ཤཱཀྱ་གྲུབ་གསུམ་དང། རྗེ་འདིས་ཐུགས་འཛིན་མཛད་པས། ཚལ་དབུས་གླིང་གི་ཏོག་གི་རྩེ་ལ་ཉིམ་ཤར་དུས་སྔོན་མ་གཟིགས་པའི་མདའ་ཚང་
ཕྲེང་དགུ་མའི་ཤོག་ལྡེབས་བཞི་ཤིན་ཏུ་དག་པ་དང་བྱད་བར། གླིང་གིས་གསུམ་ཐོ་རེ་བ་དང། གཞན་གཉིས་གྱིས་རེ་རེ་ཟིན། ཝ་་ལྷ་སར་ཇོ་བོ་ཐུགས་རྗེ་ཆེན་པོ་རང་བྱོན་ལྔ་ལྡན་གྱི་མདུན་དུ་སྨྱུད་གནས་མང་པོ་དང་རྨི་ལམ་བརྟག།།

[005B] སྡེ་སྣོད་མད་དུ་གསུངས། ཟི་་དཔྱིད་ཆོས་ལ་དབུས་སྟོད་བྱ་ཡུལ་དུ་ཕེབས། དགེ་བཤེས་བདུན་ཅུ་སོགས་ལ་ཕར་ཚང་འཇུག་གསུམ་ཀུན་བཏུས་བཞི་གསུངས། འི་་སླར་ཡང་ཚལ་དུ་བྱོན་
ལེགས་བཤད་གསེར་ཕྲེད་གི་འཕྲོ་ནས་མཛད། ཡི་་བདེ་བ་ཅན་དུ་ལེགས་བཤད་གསེར་ཕྲེང་གི་མཇུག་རྫོགས་པར་མཛད། རི་་སྐྱོར་ལུང་དུ་ཚལ་པ་མཁས་མཆོག་རྟོགས་ལྡན་ཡེ་ཤེས་རྒྱལ་མཚན་ལ་དུས་འཁོར་གསུངས་
པར་ཞུས་ཏེ། སྤྱན་དྲངས་ནས་དུས་འཁོར་འགྲེལ་ཆེན་གྱི་བཤད་པ་དང་རི་མོ་སོགས་ལ་ཞིབ་པར་སྦྱངས། དེར་སྡེ་སྣོད་འཛིན་པ་མང་པོ་ལ་གཞུང་ཆེ་ཆུང་མང་པོའི་བཤད་པའང་གསུངས། ལི་་དེའི་ཕྱི་ལོ་དབྱར་ཆོས་བདེ་བ་
ཅན་དུ་བློ་གསལ་རྒྱ་མཚོའི་ཚོགས་ལ་སྡེ་སྣོད་ཀྱི་བཤད་པ་མང་དུ་གནང། ཤི་་དེ་ནས་དགུན་སྟོང་ལུང་མཚོ་སྨད་དུ་དུས་འཁོར་ལ་སྦྱངས་ཤིང། བཤེས་གཉེན་མང་པོ་ལ་སྔེ་སྣོད་ཡང་གསུངས། སི་་དང་དཀར་དུ་ཡང་དུས་
འཁོར་ལ་སྦྱངས་ཤིང། བློ་གསལ་མང་པོ་ལ་སྔེ་སྣོད་ཀྱང་མང་དུ་གསུངས། ཧི་་དེ་ནས་རྫིང་ཕྱི་གྲགས་རིན་པས་སྤྱན་དྲངས་སྲིན་པོ་རིར་ཕེབས། དེ་དུས་གོང་གར་སྒོམ་པ་ཆོས་རྒྱལ་གྱི་སོས། རིགས་ལྔ་ལྷ་ཁང་དུ་སྡེ་སྣོད་འཛིན་པ་བདུན་
ཅུ་ལྷག་ལ་ཕར་ཚད་མངོན་པ་གོང་འོག་འདུལ་བ་མདོ་རྩ་འཇུག་པ་སོགས་གསུངས། ཨི་་ཡར་ལུང་སྨོན་མཁར་དུ་སྡེ་སྣོད་མང་དུ་གསུངས། དབང་དང་རྗེས་གནང་དང་མན་ངག་ཀྱང་ཅི་རིགས་འདི་དུས་བཤད། དེ་ནས་མོན་

[006A]༄༅། །མཁར་བཀྲ་ཤིས་གདོང་དུ་སྡེ་སྣོད་འཛིན་པ་བརྒྱ་སོགས་ལ་པོ་ཏི་བཅུ་བདུན་ཆོས་ཐོགས་གཅིག་ལ་བཤད། ཀེ་་དེའི་དབྱར་ཡར་ལུང་ཨོ་ཀར་བྲག་ཏུ་བདེ་མཚག་ལ་མཚམས་བསྔམས་བཟླས་བསྒོམ་དང་བདག་
འཇུག་མཛད། ནི་གུ་ཆོས་དྲུག་དང་རླུང་སྦྱོར་བརྒྱ་རེ་ཐུན་རེ་ལ་མཛད་ཅིང་ཉམས་མྱོང་བཟང་པོ་འཁྲུངས། ཁེ་་དེའི་སྟོན་སྐྱིད་ཤོད་པོ་ཏ་ལར་ཆོས་ཀྱི་བགྲོ་བ་མང་པོ་དང་གདུལ་བྱ་རྣམས་ལ་ལེགས་བཤད་གནང། གེ་་དེའི་
དགུན་སྐྱོར་ལུང་བྲག་ཏུ་སྡེ་སྣོད་འཛིན་པ་དུམ་ལ་དུས་འཁོར་དང་ཕར་ཚད་སོགས་མང་དུ་གསུངས། ངེ་་དེའི་དཔྱིད་རྟའི་ལོ་ལ་རྒྱུད་སྔེ་ཆེན་པོ་རྣམས་གསན་པར་བཞེད་ནས་གཙང་དུ་ཕེབས། རོང་གི་སྣུབ་ཆོས་ལུང་དུ་ཚོགས་པའི་
མཁན་པོ་གྲགས་པ་བཤེས་གཉེན་པ་ལ་བཀའ་ལུང་ཅི་རིགས་གསན། ཅེ་་དེའི་ཚེ་རྗེ་འདི་པས་བླ་མ་དབུ་མ་པ་ལ་དབྱངས་ཅན་མའི་རྗེས་གནང་བྱིན། འཇམ་དབྱངས་ཀྱི་སྣང་བར་དཔྱད་དགོས་གསུངས་ནས། རྗེས་འཇམ་
དབྱངས་ལ་དྲི་བ་དང་དབུ་མ་བས་ལོ་ཙྪ་བྱས་ནས་དྲི་གཏུགས་དང་དཔྱད་པ་མཛད་དེ་ཐུགས་ཡིད་ཅེ་ངེས་སྐྱེས། ཆེ་་དེ་ནས་སྟག་ཚང་རྫོང་ཁར་བྱོན། ལོ་ཆེན་སྐྱབས་མཆོག་གིས་སྦྱིན་བདག་མཛད། ལོ་ཆེན་གྲགས་རྒྱན་དང། རྗེ་
བཙུན་དང། ལོ་ཆེན་དོན་བཟང་དང། རྗེ་འདི་པ་བཞི་རྗེས་འབྲང་དང་བཅས་པས་ལེགས་བཤད་དང་བཀའ་མཆིད་ཀྱིས་དུས་འདའ་བར་མཛད་དེ། དེའི་ཚེ་གྲགས་རྒྱན་གྱིས་ཕར་ཕྱིན་དང། སྐྱབས་མཆོག་གིས་བརྟག་གཉིས། རྗེ་

[006B] ཇེ་་འབའུ་འབའ་གཉེར་དུ་རྗེ་བཙུན་རེད་མདའ་པར་རྗེ་འདིས་གསང་འདུས་རྩ་རྒྱུད་བཤད་པ་གསན། དེ་དུས་གོང་གསུམ་བདེ་ཆེན་པས་
བུ་སྟོན་ལ་འགྲེལ་ཆེན་ཚར་བཅུ་བདུན་ཉན་པའི་ལུང་བསྟན་རྨིས་ཤིང་ཕྱི་ནས་མཐུན། ཉེ་་དེ་ནས་རྗེ་འདི་རོང་ཆོས་ལུང་དུ་བྱོན། རྗེ་འདིས་དྲིས། བླ་མ་དབུ་མ་བས་ལོ་ཙྪ་མཛད་ནས་རྗེ་བཙུན་འཇམ་དབྱངས་ལ་འཇམ་དབྱངས་
ཆོས་སྐོར་གསན། ཆོས་ཀྱི་དྲི་བ་མང་དུ་ཞུས། ཏེ་་ཉང་སྟོད་དུ་འགྲེལ་ཆེན་བུ་ལ་ཚར་བཅུ་བདུན་གསན་པའི་རིན་པོ་ཆེ་པའི་དྲུང་དུ་མཇལ། ཕྱག་ཕྱིས་དར་སེར་པོ་ཞིག་ཕུལ། སང་ཉིན་ཇ་ཞལ་དང་གོས་ཡུག་ལྗང་ཕུལ། འགྲེལ་
ཆེན་རྫོགས་པ་གཅིག་ཞུས་པས་རྒྱུད་འགྲེལ་གྱི་བཤད་པ་དང་ཕྱག་ལེན་མཛུབ་ཁྲིད་སྦྱོར་དྲུག་གི་ཉམས་ཁྲིད་རྫོགས་པར་གསན། ཐེ་་དེ་ནས་ཉང་སྟོད་སྨད་ཀྱི་མཚམས་འཁྲིས་རྩ་ཁང་དུ་ཡོག་པ་མགོན་བཟང་དང་
རྗེ་འདི་ཉིད་ཀྱིས་གར་དང་དབྱངས་དང་ཐིག་མཁས་པར་མཛད། དེ་དུས་ནུབ་གཅིག་ཁྱུང་ལྷས་བས་རིན་པོ་ཆེའི་དབུ་རྒྱན་དང། རྡོར་དྲིལ་བཟུང་པའི་གར་གྱིས་རྗེ་ལ་བསྐོར་པ་མཛད་ནས། རྡོར་དྲིལ་དབུར་བཞག་ནས་ཀརྨཱ་
བཛྲ་གསུངས་པ་རྨིས། དེ་་དཔྱིད་མཇུག་ཉང་སྟོད་བདེ་ཆེན་དུ་རིན་པོ་ཆེ་ཆོས་དཔལ་ལ་རྡོ་རྗེ་ཕྲེང་བའི་དབང་དང་ལུང་མཛུབ་ཁྲིད་དང། བཤད་པ་གར་ཐིག་དབྱངས་གསུམ་སོགས་ཀྱི་སྒོ་ནས་ཕྲེང་བ་སྐོར་གསུམ་ལ་མཁས་པར་

[007A]༄༅། །བྱས༑ འཁོར་ཆེན་དབང་ལུང་མན་ངག་སོགས་ཟབ་རྒྱས་མང་དུ་གསན། ནེ་་ཞྭ་ལུར་ཁྲི་ཆེན་པོའི་སྟེང་ན་བླ་མ་བགྲེས་པའི་ཐུགས་ཀར་སྔགས་ཕྲེང་ཕྱི་ནང་མང་པོ་ཡོད་པ་རྨིས། སྟོན་དགུན་ཞྭ་ལུར་རིན་པོ་ཆེ་ཁྱུང་
ལྷས་པར་ཡོ་གའི་དཀྱིལ་འཁོར་བཅུ་གཉིས་སོགས་དང། བདེ་གསང་བྱ་སྤྱོད་ཀྱེ་དབང་བཀའ་མཐའ་དག་གསན་ཅིང་འབུལ་བ་ཚོགས་འཁོར་གྱིས་མཉེས་པར་བྱས། པེ་་པ་ནམ་ཕག་རིང་རིན་བོ་ཆེ་ཆོས་དཔལ་ལ་བྱང་ཆུབ་
སེམས་དཔའི་འགྲེལ་པ་སྐོར། བུའི་བཀའ་ཡོངས་རྫོགས་དང། ཡོ་ག་པ་གྲགས་རྒྱན་ལ་ཡོ་གའི་གར་དབྱངས་སོགས་དང་ཡོ་གའི་རྒྱུད་དང་འགྲེལ་བ་ཀུན་གསན། ཕེ་་སྤྲེལ་ལོ་སྟོན་བླ་མ་དབུ་མ་པ་དང་ལྷན་ཅིག་དབུས་ཀྱི་
དགའ་བ་གདོང་དུ་ཕེབས། ལྷ་སར་ཇོ་བོ་ལ་གསོལ་བ་བཏབ། དཔོན་སློབ་གཉིས་ཀས་མཚམས་བྱས་གཟིམ་ཁང་སོ་སོར་བྱས། གསོལ་ཇ་ལྷན་དུ་བཞེས་བླ་མ་ཡི་དམ་དབྱེར་མེད་ལ་གསོལ་བ་དཏབ། ཉིན་གཅིག་བཻཌཱུ་རཡའི་
མདོག་བླུ་མ་པོའི་མཐའ་འཇའ་ཚོན་སྣ་ལྔས་སྦྲེལ་བའི་དབུས་ན་རྗེ་བཙུན་འཇམ་དབྱངས་ཨ་ར་པ་ཙ་ན་ལྟ་བས་ཆོག་མི་ཤེས་པ་མཐོང། འདི་ནས་བརྩམས་གསོལ་པ་བཏབ་རེས་ཀྱིས་དངོས་སུ་མཇལ། དེ་ནས་རྗེ་འདིས་རྗེ་བཙུན་
འཇམ་དབྱངས་ལ་འཇམ་དབྱངས་དཔའ་ཅིག། ལུས་དཀྱིལ། ནང་སྒྲུབ། གསང་སྒྲུབ་རྣམས་གསན་དུས་རྗེ་བཙུན་དེ་དང་དེར་གྱུར་ནས་བྱིན་གྱིས་བརླབས་ཤིང། ཆོས་རྒྱལ་ཕྱི་ནང་གསང་གསུམ་རྣམས་དངོས་སུ་བསྟན་ཅིང་དབུ་

[007B] རྗེ་བཙུན་རང་ཉིད་རྡོ་རྗེ་འཇིགས་བྱེད་དུ་གྱུར་ནས་ཆོས་སྐྱོང་ལ་བཀའ་གནང་བས་ཆོས་སྐྱོང་གིས་ཀྱང་བཀའ་སྡོད་གནང་བ་གཟིགས། འདི་ནས་རྗེ་བཙུན་གྱི་བཀའ་བཞིན་འཁོར་དག་པ་རྣམ་བརྒྱད་དང་ལྷན་
ཅིག་རི་ཁྲོད་དུ་ཕེབས་པར་ཐག་བཅད། བེ་་དབུ་མ་བ་ལྷ་སར་བསྐྱལ། ལྷ་སའི་ཐོག་སྟེང་མའི་ལྷོའི་རྒྱ་ཕིབ་ཀྱི་འོག་ཏུ་མཆོད་ནས་གསོལ་པ་བཏབ་པས། རྗེ་བཙུན་གྱིས་ཉམས་ལེན་གྱི་གནད་བསྡུས། བསེ་རུ་ལྟ་བུར་གནས་པར་བྱ།།
འདུ་འཛི་དག་ཀྱང་སྤངས་པར་བྱ། །སོགས་ཚིགས་བཅང་འགའ་གསུངས་པ་ཡི་གེ་ར་བཀོད། ལྷ་སའི་སྒོ་ཁང་སྟེང་དུ་རྗེ་འདིས་དབུ་མ་པ་ལ་གསང་འདུས་དབང་བཞི་རྫོགས་པར་གནང། མེ་་སྟོན་མདུག་སྐྱོར་ལུང་དུ་ཆོས་མང་དུ་གསུངས་
དགུ་ན་སྤྲེལ་ལོ་སུམ་ཅུ་རྩ་དྲུག་བའི་ཟླ་བ་བཅུ་པར་སྐྱོར་ལུང་ནས་འཁོར་དག་པ་བརྒྱད་དང་དགུས་གཞུད་ཀོ་མཛད་ནས་འོལ་ཁར་བྱ་བྲལ་ལ་བྱོན། དགུན་དཔྱིད་དཔོན་སློབ་ཐམས་ཅད་ཀྱིས་སངས་རྒྱས་སོ་ལྡའི་སོགས་བསགས་སྦྱངས་ལ་འབད་
རེས་ཀྱིས་རྗེ་འདི་ལ་སངས་རྒྱས་སོ་ལྔ་ཡང་ཡང་གཟིགས། རྗེ་བཙུན་བྱམས་པ་རིན་པོ་ཆེའི་རྒྱན་དང་ཆོས་འཆད་མེ་ཏོག་གི་སྔོང་བུ་བསྣམས་པ་རིན་པོ་ཆེའི་ཁྲི་ལ་སྐྒིལ་ཀྲུང་ཅན་ཤིན་ཏུ་ཆེ་བ། སྨན་བླ་བླ་གོས་སེར་པོ་ཅན་དང། བྱམས་བ་རབ་
བྱུང་ཆ་བྱད་སྣམ་སྦྱར་གསོལ་བ་ཀླུ་ཤིང་སྡོང་པོ་རིལ་བ་སྤྱི་ཟླུག་གིས་མཚན་པ་འཛིན་པ། ཚེ་དཔག་མེད་རྣམས་ཡང་ཡང་གཟིགས། ཅེ་་དེ་དུས་གནས་དེར་བསགས་སྤྱངས་དང་སངས་རྒྱས་ཕལ་བོ་ཆེའི་ནང་གི་རྒྱལ་བ་སྲས་བཅས་

[008A]༄༅། །ཀྱི་སྤྱོད་པ་ཐམས་ཅད་རེ་རེ་ནས་མྱོང་བ་རྣམ་དག་གླང་ཆེན་པད་མཚོར་སྤྲོ་བ་ལྟ་བུ་སྐྱེས་ཀྱི་བར་དུ་སྦྱངས། དེ་དུས་ཀྱང་འཇམ་དབྱངས་སངས་རྒྱས་སོ་ལྡ་བྱམས་པ་སྨན་བླ་ཚེ་དཔག་མེད་རྣམས་གཟིགས། དེ་དུས་
བཤད་ན་སྙམ་དུ་དགོངས་པ་ལ་རྗེ་བཙུན་གྱིས། དམུ་རྒོད་གདུལ་དཀའི་སེམས་ཅན་འདི་རྣམས་ལ། །བཤད་པས་ཕན་ཐོག་ཆེན་པོ་ག་ལ་ཞིག་དེ་བས་དབེན་པ་བསྟེན་ནས་རྩེ་གཅིག་བསྒྲུབ། །རང་གཞན་གཉིས་ཀ་འཚེང་པའི་ལམ་
རྙེད་སྙམ། །ཞེས་གསུངས། ཚེ་་སོ་བདུན་པའི་དབྱར་རྫིང་ཇིའི་བྱམས་པར་མཇལ། མཆོད་པ་དང་སྨོན་ལམ་རླབས་ཆེན་མཛད། ཛེ་་དེ་ནས་དགུན་དྭགས་པོ་སྣན་ལུང་དུ་རྒྱ་སོག་ཕུར་ཕེབས། ཐུགས་དམ་འཕེལ་སྐབས་རྗེ་བཙུན་འཇམ་
དབྱངས་གུར་གུ་མ་གཞོན་ནུའི་མདོག་ཅན་ཉི་མ་བྱེ་བ་ལས་གའི་བརྗིད་ཆེ་བ་གཅིག་ལ་སངས་རྒྱས་བྱང་སེམས་དཔག་མེད་ཀྱིས་མཐའ་བསྐོར་པ་ནམ་མཁའི་ཁམས་ཁྱབ་བ་གཟིགས། ཡང་རྗེ་བཙུན་ལ་འཕགས་པ་ཡབ་སྲས་ལྔ། ཐོགས་མེད་སྐུ་
མཆེད། ཕྱོགས་གླང། ཆོས་གྲགས། མཆོག་གཉིས། ལྷ་དབང་བློ། རྒྱན་མཁན་པོ། ཀ་མ་ལ་ཤཱི་ལ། ཨ་བྷ་སོགས་པཎྜི་ཏ་དུ་མ་དང། ཨིནྟྲ་བོ་དཧི་ས་ར་ཧ་ལཱུ་དྲིལ་ནག་གསུམ་སོགས་གྲུབ་ཆེན་བརྒྱད་ཅུས་བསྐོར་པའི་སྣང་བ་བྱུང་འདི་
དག་གི་གཞུང་ལ་བརྟེན་ནས་ཕན་བརྒྱ་ཆེན་འབྱུང་བའི་རྟེན་འབྲེལ་འགྲིགས། ཝེ་་དེ་ནས་ཡང་གནས་དེར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་ཞལ་ཕྱག་ཡོངས་རྫོགས་བསྐལ་པའི་མེ་འབར་བ་ལྟ་བུའི་གཟི་བརྗིད་བཟོད་པར་དཀའ་

[008B] དེ་ནས་འཇིགས་བྱེད་བདག་འཇུག་མ་ཆག་པར་གནང། འདི་ལ་ལུང་བསྟན་ཡང་ཡོད། གནས་དེར་རྡོ་བཅལ་དུ་སྦྱིན་སྲེག་མཛད་པ་གངས་ཆེན་པོ་བབས་ཀྱང་ཉེ་
འཁོར་དུ་ཅུང་ཟད་ཀྱང་མ་བབས་པ་ཀུན་གྱིས་མཐོང། ཞེ་་ཡང་གནས་དེར་དེ་རྗེས་སུ་རྗེ་བཙུན་གྱི་སྐུ་སྔར་ལྟ་བུ་ལ་སངས་རྒྱས་བྱང་སེམས་པཎ་གྲུབ་མཁའ་ཁྱབ་ཀྱིས་བསྐོར་པའི་རྗེ་བཙུན་གྱི་ཐུགས་ཀ་ནས་རལ་གྲིའི་ཡུ་བ་ཟུག་ཅིང། རྗེའི་
ཐུགས་ཀར་རྩེ་མོ་ཟུག་པ་ལ་བདུད་རྩི་དཀར་སེར་ཤིན་ཏུ་སྣུམ་པ་སྦྲང་དམ་དངུལ་ཆུའི་རྒྱུན་ལྟ་བུ་རྗེའི་ཐུགས་ཀར་བབས། སྐུ་གང། ཟག་མེད་ཀྱི་བདེ་བ་བསམ་གྱིས་མི་ཁྱབ་པ་རྒྱས། དེ་དུས་ངོ་མཁྱེན་མེ་མཁྱེན་མཐའ་ཡས་ཞིག་ཁ་གདངས་པའི་
ཁར་མང་དུ་འགྲོ་བ་དང་ཅུང་ཟད་འགྲོ་བ་མང་པོ་དང། མི་འགྲོ་བ་ཡང་གཟིགས་བས་རྗེའི་གསུངས་ལས། ཀ་ཏ་ར་ཡི་གྲོང་ཁྱེར་དུ། །སྐྱེང་མོའི་ཚལ་ནི་རྣམ་པར་རྒྱས། །བུང་བ་མང་པོ་དེ་ལ་རོལ། །བདུད་རྩི་མཆོག་ཀྱང་འཐུང་བར་སྣང། །ཞེས་
བརྡ་ཙམ་ལུང་བསྟན་དུ་མཛད་དོ། །དེས་ན་མང་པོ་གསུངས་པས་ལམ་སྐྱེད་རྫོགས་དང། བདེ་སྟོང་གི་ཏིང་འཛིན་རྙེད་པ་བཞུགས་དུས་དང་ཕྱིས་ཀྱི་མང་པོ་འབྱུང་བ་དང། མཆོག་ཀྱང་འཐུང་ཞེས་པས་མཆོག་གི་དངོས་གྲུབ་རྙེད་པ་ཡང་
རེ་མང་འོངས་པའི་གསུངས་དང། ཁ་གདངས་པ་ནི་ལམ་རིམ་གཉིས་དང། བདེ་སྟོང་ལ་བརྩོན་པ་དང། མཐོབ་པ་དག་ཀྱང་རྨད་བྱུང་བཀོད་པར་ཐོབ་པའི་རྟེན་འབྲེལ་གྱི་ལུང་བསྟན་ཡིན་ཚུལ། མཁས་གྲུབ་ཀྱི་རྣམ་ཐར་གཟིགས་པ་ལྔ་ལྡན་

[009A]༄༅། །ལས་མདོ་སྔགས་ཀྱི་ལམ་རིམ་ལ་འབད་པ་དང་སྨོན་ལམ་རྩེ་གཅིག་པ་དེར་སྐྱེ་བར་བཤད་པ་ལྟ་བུ་ཆེས་མང་པས་གོ་བར་གྱིས། ཁ་ཅིག་དེ་ལྟར་བཤད་མ་ཤེས་པར་འཁྲུལ་བའི་ལམ་དུ་འཁྱམས་པ་མང་ངོ། །
གནས་དེར་དེ་འདྲ་བའི་གཟིགས་སྣང་དང་མངོན་པར་རྟོགས་པ་དཔག་མེད་འཁྲུངས་སོ། །ཡང་གནས་དེར་ཆོ་འཕྲུལ་གྱི་ཞག་བཅོ་ལྔའི་རིང་མཆོད་པ་རྒྱ་ཆེན་པོ་བཤམས་ཏེ། མཆོད་ཡུལ་སྤྱན་འདྲེན་པའི་འདུན་པ་ཤུགས་དྲག་མཛད་པའི་ཚེ་ཤར་
ཕྱོགས་ཐམས་ཅད་མི་བསྐྱོད་པས་ཏིལ་གྱི་གང་བུ་ལྟར་གང་བ་གཟིགས། དེ་བཞིན་དུ་ལྷོ་ཕྱོགས་རིན་འབྱུང། ནུབ་ཕྱོགས་འོད་དཔག་མེད། བྱང་ཕྱོགས་དོན་གྲུབ། དབུས་ཀྱི་སྟེང་དུ་རྣམ་སྣང་གིས་སྔར་ལྟར་གང་བ་གཟིགས་ནས་མཆོད་པ་བསམ་
གྱིས་མི་ཁྱབ་པ་ཕུལ་ཏེ། ཞག་བཅོ་ལྔའི་རིང་སྤྱོད་ལམ་དུས་སུའང་གཟིགས་པར་གྱུར་ཏོ། ཟེ་་དཔྱིད་འོལ་ཁ་རྫིང་ཇིར་ཕེབས། རྗེ་བཙུན་གྱིས་ཞིག་གསོས་གྱིས་གསུངས། དཔོན་སློབ་བཅུ་གཉིས་ཀྱི་ཕྱག་རྫས་གཏོར་ཆ་སོགས་གང་ཡོད་ལ་རིན་བཏབ་ཞོ་
བཅུ་གཉིས་ལས་མ་བྱུང། རྣམ་སྲས་ལ་འཕྲིན་ལས་བཅོལ་བར་དགོངས་ཀྱང་མར་མེད་པས་བཙུན་པ་ཞིག་གིས་མར་གྲོད་པུ་གང་ཕུལ། སང་ཉིན་འབྲོག་པས་མར་ཐུད་མང་པོ་ཕུལ་ཞིང། དེ་ནས་འབུལ་བ་མང་དུ་བྱུང། སྐབས་གཞན་གྱི་ཆོ་ཡང་
འཕྲིན་ལས་བཅོལ་བས་དེ་འདྲ་ཤ་སྟག་བྱུང། རྩིག་ཞལ་གྲུབ་འཕྲུལ་འཇམ་དབྱངས་ཞིང་བཀོད་སྐྱ་རིས་བཏབ་པར་རབ་གནས་མཛད་པས་ཡེ་ཤེས་པ་ཐིམ་པའི་སྣང་བ་བྱུང། མར་མེ་ཆུང་དུ་གཅིག་ཕུལ་ཉིན་ཞག་ཕྱེད་གསུམ་བཟུང། ཐམས་ཅད་གྲུབ་

[009B] རབ་གནས་རྒྱས་པའི་སྒོ་ནས་སློབ་མ་བཅུ་ལྷག་ལ་དབང་ཡང་གནང། རྟེན་རྣམས་ལ་གོས་དར་གྱི་ན་བཟའ་ངང་སྙན་ཤལ། ལོགས་བྲིས་ཞལ་ཁེབས། རབ་སྟོན་དང་བཅས་པ་རྒྱས་པར་
མཛད་པའི་དངོས་གཞིའི་ཉིན་ཉི་མ་ཚད་ལས་ལྷག་པར་ཐམས་ཅད་གླེང། ཡང་སངས་རྒྱས་སོ་ལྔའི་སྐུ་འབྲི་བར་བརྩམས་པ་ལ། སྐུ་མདོག་སོགས་ལྷ་བཟོས་མ་ཤེས་པ་ཞུས་པས། རྗེ་རང་གིས་གསོལ་བ་བཏབ་པས་ཞལ་གཟིགས་གནང་རིམ་
བཞིན་འདི་འདྲའི་སྐུ་མདོག་གྱིས་ཞེས་བཀོད་ནས་བྲིས། དེའི་ཚེ་གྲུབ་ཆེན་ཕྱག་རྡོར་གྱིས་སངས་རྒྱས་སོ་ལྔ་ཕེབས་པ་གར་འབྱོན་ཞུས་པས། རྫིང་ཇིའི་རབ་གནས་ལ་འབྱོན་གསུངས་པའི་ཚེས་གྲངས་ཡང་མཐུན་པར་འདུག་ཁ་ཅིག་གིས་མཁའ་འགྲོས་
རི་མོ་བྱེད་པ་རྨི་ལམ་དུ་མཐོང། འེ་་དེ་དུས་རྗེ་བཙུན་གྱིས་བྱམས་པའི་བསྟོད་པ་རིན་ཆེན་སྒྲོན་མེ་ཞེས་བྱ་བ། བྱམས་པར་ཕྱོགས་བཅུའི་སངས་རྒྱས་ཀྱིས་དབང་བསྐུར་ཚུལ་གྱིས་བསྟོད་པ་དང། བདེ་སྨོན་དང། རང་ཉིད་ཀྱི་མ་འོངས་པའི་སངས་རྒྱས་ཀྱི་
ཞིང་འདི་འདྲ་འགྲུབ་པའི་སྨོན་ལམ་གྱིས་གསུངས་ནས། དེ་གསུམ་བརྩམས་ཚུལ། མཁན་ཆེན་ཕྱག་རྡོར་པ་ལ་ཕྱག་ན་རྡོ་རྗེས་ལུང་བསྟན་པ་བཞིན་རྗེ་སྤྱན་འདྲེན་གྱི་ཆབ་ཤོག་གིས་མཚམས་སྦྱར་ནས་ལྷོ་བྲག་ཏུ་ཕེབས་པར་མཛད། ཡེ་་པྲའོ་དགོན་
པར་ཕྱག་ཕེབས། དེར་མཁན་ཆེན་ཕྱག་རྡོར་པ་ཡང་བསུ་བ་ལ་བྱོན་པས། རྗེས་གསང་བདག་གཏུམ་པོ་འཇིགས་པ་གཅིག་ཏུ་གཟིགས། མཁན་ཆེན་གྱིས་རྗེ་འདི་པ་འོད་ཀྱི་དྲ་བས་མཛེས་པའི་འཇོམ་དབྱངས་གཅིག་བཞེངས་ནས་ཕེབས་པ་གཟིགས་

[010A]༄༅། །ཤིང་མེ་ཏོག་གི་ཆར་དང། འཇའ་འོད་ཀྱིས་ཕྱོགས་ཀུན་ཁྱབ་པར་གྱུར། རེ་་དེ་ནུབ་མཁན་ཆེན་ལ་བླ་མའི་རྣལ་འབྱོར་གཅིག་གསན་ནས་ཕྱག་རྡོར་ལ་ཐིམ་པར་གཉིས་ཀས་གཟིགས། ཐོ་རངས་གསང་བདག་གིས་མཁན་
ཆེན་ལ། བྱམས་པ་ལ་བསླབ་བཏུས་ཞུ་དགོས་གསུངས་ཞུས་པས། གསང་བདག་གསུང་དམ་གསུང་ནས་བསླབ་བཏུས་མཁན་ཆེན་དང་དགེ་འདུན་ཐམས་ཅད་ལ་གསུངས། རིན་པོ་ཆེ་ལ་གྲ་ལྔའི་དབང་རྗེས་གནང་སོགས་དང། རྗེ་ཉིད་ཀྱིས་མཁན་
ཆེན་ལ་ལམ་རིམ་བཀའ་བབས་གཉིས་ཀྱི་ཁྲིད་དང། ཕྱག་རྡོར་ཁྱུང་ལྔ། འཁོར་ཆེན་སོགས་སྙན་རྒྱུད་ཀྱི་དབང་གསན་ནས་དངོས་སུ་དེ་དག་གཟིགས་ཤིང་བྱིན་གྱིས་བརླབས་པས་དགུང་ལོ་ཞེ་ལྔའི་སྐུ་གེགས་ཆེན་པོ་ཡོད་པ་འཁོར་ཆེན་སྒོས་
བཟློག་པར་མཛད་པ་སོགས་སྐུ་དྲིན་ཆེ་གསུངས། ལེ་་རྒྱ་གར་དུ་མི་ཏྲ་ཛོ་གི་མཇལ་པར་ཕེབས་པར་དགོངས་པས་མཁན་ཆེན་ལ་ཕྱག་རྡོར་གྱིས་རྗེ་ཕེབས་ན་ངོ་མཚར་ཀྱང་འཁོར་ལ་གནོད་པ་དང། དེ་བས་རྗེ་བཙུན་བྱམས་པར་རབ་བྱུང་གི་
རྟགས་ཚང་མ་དང་བསྟོད་པ་ཚངས་པའི་ཞེས་པ་ཕུལ་ན་རྟེན་འབྲེལ་ཡོད་གསུངས་ཚུལ་དང། རྗེ་ལ་རྗེ་བཙུན་གྱིས་དེ་ལྟར་བྱས་ན་དུས་ཕྱིས་རབ་བྱུང་གི་སྡེ་རྣམ་པར་དག་པ་ཚུགས་པའི་རྟེན་འབྲེལ་ཡོད་པས་ཕུལ། རྒྱ་གར་ལ་བྱོན་ན་གེགས་སྔར་
ལྟར་གསུངས་པས། ཆོས་གོས་གསུམ་གསིལ་བྱེད། ལྷུང་བཟེད། གདིང་བ། ཆུ་ཚག་སོགས་ངང། བསོད་པ་ཚངས་ཅོད་མ་རྫིང་ཇིའི་བྱམས་པར་བསྐུར་ཏེ་གཉལ་དུ་བྱོན། ཤེ་་དེ་ནས་གཉལ་ལོ་རོར་ཟླ་བ་ལྔར་བཞུགས། དགེ་བཤེས་ཕྲིན་

[010B] མཆོད་པ་ཕུལ་ཏེ་གཟིགས་པས་རྒྱལ་བའི་གསུངས་རབ་མདོ་སྔགས་ཡོད་དོ་ཅོག་གང་ཟག་གཅིག་གི་ལམ་དུ་ད་ལྟ་སོ་སྐྱེའི་དུས་ནས་ཉམས་སུ་ལེན་ཚུལ་དང། ལམ་གྱི་ངོ་བོ་གྲངས་ངེས་གོ་རིམ་
རྣམས་ཤིང་རྟ་ཆེན་པོ་གཉིས་ལྟར་ཐུགས་ངེས་ཆེར་འཁྲུངས། དེར་བསྟན་རིམ་ཚར་གཅིག་གསུངས། སེ་་གཉལ་བྲ་གོར་དུ་མཁན་ཆེན་ཆོས་སྐྱབས་བཟང་པོ་ལ་འདུལ་མངོན་དབུ་མ་སོགས་ཀྱི་ལུང་དང། ཤ་ར་བའི་ལམ་རིམ། བེ་བུམ་སྔོན་པོ་རྩ་འགྲེལ་
སྤྱོད་འཇུག། བློ་སྦྱོང་སོགས་བཀའ་གདམས་གཞུང་བའི་མདོ་སྔགས་ཀྱི་གདམས་ངག་མང་པོ་རྫོགས་པར་གསན། ཧེ་་གཉལ་སྨད་གསལ་རྗེ་གདས་ཀྱི་ཡར་འདྲེན་དུ་དབྱར་ཅིག་རྗེ་བཙུན་གྱི་ཞལ་གཟིགས་རྒྱ་གར་གྱི་པཎྜི་ཏ་གཅིག་གི་གཞུང་ལ་བརྟེན་
ནས་དབུ་མའི་ལྟ་བ་རྟོགས་པར་ལུང་བསྟན། རྒྱལ་ཆེན་རྣམ་སྲས་ཡང་ཞལ་གཟིགས་པར་ཡང་བཤད། ཨེ་་དེ་ནས་དཔོན་སློབ་སུམ་ཅུས་ཙ་རིམ་ཆེན་ལ་བྱོན། རི་ཁྲོད་གཟིགས་ཤིང། བདེ་མཆོག་གི་བདག་འཇུག་སོགས་མཛད། ངོ་མཚར་པའི་
ལྟས་མང་དུ་བྱུང། ཀོ་་ཙ་རི་ནས་གཉལ་དུ་བྱོན་པའི་མོ་ལའི་ལ་རྩར་ཞག་བཞུག་དུས། རྗེ་བཙུན་བྱམས་མགོན་གྱི་སྐུ་ཤིན་ཏུ་ཆེ་བ་ལྟན་པོ་ལྟར་བརྗིད་ཅིང་འབར་བཞིག་གིས་རིགས་ཀྱི་བུ་ཁྱོད་ཀྱིས་སངས་རྒྱས་འཇིག་རྟེན་དུ་བྱོན་པ་འདྲ་བ་ཅིག་འོང་པར་
ཤེས་བར་བྱོས་ཤིག་ཅེས་སེང་གེའི་སྒྲས་དབུགས་དབྱུང་བ་ནི་གསང་བདག་གིས་མཁན་ཆེན་ལ་སངས་རྒྱས་འཇིག་རྟེན་ལ་བྱོན་པ་འདྲ་བའི་རང་ལུགས་འོང། ཞེས་དང། ལབ་སྒྲོན་གྱིས་སངས་རྒྱས་ཝ་ར་ཎ་སིར་ཕེབས་ནས་ཆོས་འཁོར་བསྐོར་བ་ལྟ་བུ་

[011A]༄༅། །འོངས་བར་གསུངས་པ་རྣམས་མཐུན་ཞིང། དེ་ནི་རང་བཞིན་བརྗོད་པ་ཁོ་ནར་བྱུང། ཁོ་་གཉལ་སྨད་སེང་གེ་རྫོང་དུ་རྒྱུན་དུ་སྦྱོར་དྲུག་སོགས་ལ་དཔྱད་པས་མི་འཁྲུལ་བའི་ངེས་པ་རྙེད་ཅིང། རྡོ་རྗེའི་ཚིག་སྦྲམ་མཛད། དུས་
འཁོར་དཔའ་ཅིག་གསེར་གྱི་མདོག་ཅན་གྱི་གཟིགས་སྣང་ནར་མར་བྱུང་ཞིང། ནུབ་གཅིག་མནལ་ལམ་དུ་ཁྱོད་ཀྱིས་དུས་ཀྱི་འཁོར་ལོ་འདི་ལ་རྒྱལ་པོ་ཟླ་བ་བཟང་པོ་བྱོན་པ་འདྲ་བ་གཅིག་འོང་བ་ཡོད་དེ་ཞེས་གསུངས་སོ།། ག་་གཉལ་དུ་བཞུགས་
དུས་དབྱངས་ཅན་མའི་གསུང་གིས། དགུང་ལོ་ལྔ་བཅུ་རྩ་བདུན་ཐུབ། དེ་བར་རང་གཞན་གྱི་དོན་དཔག་མེད་འགྲུབ་གསུངས་བར། རྗེས་རྣམ་བར་རྒྱལ་མ་སོགས་ལ་བསྙེན་པས་དེ་ལས་རིང་མི་ཐུབ་པ་མ་ཞུས་པས། དེ་ཐམས་ཅད་སྔོན་གྱི་སྨོན་ལམ་གྱི་
ཤུགས་དང། ཤེས་རབ་ལ་འདུན་པས་སྐུ་ཚེ་ལ་དེ་ཙམ་མི་ཕན་གསུངས། རྟོགས་ལྡན་པས་འཇམ་དབྱངས་ལ་དྲིས་པས་ད་ཕན་ཆད་བར་ཆད་བཟློག་ཐབས་དང་སྐུ་ཚེའི་རྟེན་འབྲེལ་བསྒྲིགས་ན་དཀའ་སེ་བ་ལས་བཟློག་ནུས་གསུངས་སོ།། དེ་་གཉལ་
སེང་གེ་རྫོང་དེར་བཞུགས་དུས་རྗེ་བཙུན་གྱི་ཞལ་གཟིགས་ཁྱད་པར་ཅན་བྱུང་ནས་ལམ་གྱི་ངོ་བོ། གྲང་ལ་ངེས། ཁྱད་པར་ཞི་ལྷག་གི་གནད་རྣམས་ཞུས་པས། ད་ངེད་ལ་ཡང་ཡང་འདྲི་མི་དགོས་གཞུང་ཆེན་པོ་རྣམས་ལ་ཞིབ་པར་དཔྱོད་དང། ངེད་ཀྱིས་
བསྟན་པ་དང་མཐུན་པ་ཤ་སྟག་འོང། མི་མཐུན་པ་ཙམ་རེ་བྱུང་ན་འདོར་སྤུས་གདམས་ངག་ཏུ་འདོད་པ་རྣམས་ལ་། ཞེས་གསུངས། ད་ཕྱིན་ཆད་སྒོ་གསུམ་གྱི་བྱ་བ་ཐམས་ཅད་གཞན་དོན་ཁོ་ནར་

[011B] ཅོ་་དེ་ནས་གཉལ་སྨད་གསེར་ཕྱེ་འབུམ་པ་ལ་མཆོད་པ་ཆེན་པོ་ཕུལ། རྗེ་བཙུན་གྱིས་གསུངས་ནས་རབ་བྱུང་གི་རྟགས་ཡོངས་རྫོགས་རུང་ཆུ་འདེབས་པ་ཡན་ཆད། ཕྱག་ལེན་ཕྲ་མོ་རྣམས་ནི་གྱིས་གསུངས། རྗེས་
དུས་ཀྱི་དབང་གིས་རང་གིས་ཀྱང་སྒྲུབ་དཀའ་འོ་གཞན་གྱི་བློར་མི་ལྡན་པའི་རྒྱུ་མཚན་ནན་ཆེར་ཞུས་ན་འང་རྗེ་བཙུན་གྱིས་མི་གསན་པར་གྱིས་གསུངས་ནས། དཔོན་སློབ་ཐམས་ཅད་ཀྱིས་ཆོས་གོས་གསུམ་གདིང་བ་སོགས་དྲས་དྲུ་བ་དང་ལྷུང་བཟེད་སོགས་
འཆང་བ་མཛད་པས་འདུལ་བ་འཛིན་པའི་སྙན་པས་ས་ཀུན་ཁྱབ་པར་གྱུར་ཏོ།། དེ་ནས་བཟུང་སྟེ་ཆ་ལུགས་ཕུན་སུམ་ཚོགས་པས་ས་ཐམས་ཅད་ཁྱབ་པར་གྱུར་ཏོ།། ཆོ་་དེ་ནས་དཔྱིད་གཉལ་གྱི་སྤང་ཆུང་དུ་བཞུགས། དགེ་འདུན་མང་པོར་ཆོས་སྣ་ཚོགས་
དང༑ གྲོང་བའི་སྐྱེ་པོ་དཔག་མེད་སྐྱབས་འགྲོ་དང། རྗེ་རང་གིས་ཐོག་མ་མཛད་ནས་ཚ་ཚ་འབུམ་ཐེར་མང་པོ་བཏབ་ཅིང་ཕྱིས་ཀྱང་བསྒྲུབས་པའི་དགེ་བཀོད་མཛད་པ་ད་ལྟའང་ཡོད། ཇོ་་དེ་ནས་གཉལ་སྟོད་ར་གྲོང་དུ་དབྱར་བཞུགས་མཛད། སྲས་ཀྱི་ཐུ་པོ་
རིགས་པའི་དབང་ཕྱུག་རིགས་ལྡན་པད་དཀར་གྱི་རྣམ་འཕྲུལ་རྒྱལ་ཚབ་རིན་པོ་ཆེས་དེ་དུས་མཇལ། རྣམ་འགྲེལ་གྱི་ལམ་སྒྲིགས་འཁོར་ལ་གསུངས་པ་གསན་ནས་ཐུགས་དད་ཆེར་འཁྲུངས། ཞལ་བཞུགས་ཀྱི་བར་མི་འབྲལ་བར་ཞབས་སྤྱི་བོར་
བླངས་ཆོག་པར་ཕྱག་བྱས་ཏེ་བཤུམ་ནས་ཞུས་པས་གནང་བ་ཕྱིན། དེ་ནས་གཉལ་སྡེ་བཞི་འདུས་པའི་ཆོས་འཁོར་གཉལ་ལུང་ར་ཆེན་པོར་གྲགས་བ་བཙུགས་ཤིང་ཕྱིས་ཀྱང་སྒྲུབ་པར་གནང་བས་དེང་སང་བར་དུ་དར་བར་ཡོད། ཉོ་་དེ་ལྟར་གཉལ་ཕྱོགས་

[012A]༄༅། །ཀྱི་བསྟན་དོན་མཛད་ནས་འོ་དེ་གུང་རྒྱལ་གྱི་ལྷ་ཞོལ་དྭགས་པོ་ལྷ་སྡིངས་སུ་བཞུགས་ཆོས་མང་དུ་གསུངས། བླ་མ་དང་ཡི་དམ་དབྱེར་མེད་པ་ལ་གསོལ་བ་དྲག་པོ་བཏབ་པས། ནུབ་གཅིག་འཕགས་པ་ཡང་སྲས་ལྔས་རང་
བཞིན་ཡོད་མེད་ལ་འགྲོ་བ་མཛད་པའི་ནང་ནས་སངས་རྒྱས་བསྐྱངས་ཡིན་ཟེར་བའི་པཎྜི་ཏ་སྔོ་བ་སངས་སྐུ་བོང་ཆེ་བ་གཅིག་དབུ་སྔས་ལ་བྱོན་ནས་རྒྱ་དཔེ་གཅིག་ཕྱག་ན་བཟུང་ནས་བྱིན་གྱིས་བརླབས་པའི་མཚན་མ་བྱུང། ཕྱི་ཉིན་བུདྡྷ་པ་ལི་ཏ་
གཟིགས་པས་ཐལ་རང་གི་དགག་བྱའི་ཁྱད་པར་སོགས་ལ་ངེས་པ་རྙེད། མཚན་འཛིན་གྱི་དམིགས་གཏད་ཐམས་ཅད་ཞིག་ཅིང། སྟོན་པ་ལ་ཤེས་ནས་དད་པ་ཐོབ་པའི་ཤུགས་ཀྱིས་རྟེན་འབྲེལ་བསྟོད་པ་མཛད། ཕྱིན་ཆད་རྗེས་འཇུག་དག་གིས་
ཀྱང་འགྲེལ་པ་དེར་གཟིགས་ན་རྟེན་འབྲེལ་ཡོད་གསུངས་སོ།། ཏོ་་དེ་ནས་སྟོན་འོལ་ཁའི་མ་གར་ཕུག་ཏུ་བྱོན། འོལ་ཁའི་དགེ་འདུན་རྣམས་ལ་ཆོས་གསུངས། ཐོ་་དེ་ནས་ཨེའི་ཏེའུ་རར་བྱོན་དབྱར་བཞུགས། ཨེའི་དགེ་འདུན་རྣམས་ལ་ཆོས་
མང་དུ་གསུངས། དོ་་དེ་ནས་འོལ་ཁའི་བྲག་གདོང་དུ་དགུན་བཞུགས། ནོ་་དེ་ནས་རྫིང་ཇིའི་ཇོ་བོ་ལ་ཆོ་འཕྲུལ་ཀྱི་དུས་མཆོད་ཞག་བཅོ་ལྔའི་མཆོད་པ་རྒྱ་ཆེ་ཞིང་བཀོད་པ་མཛེས་པར་བཤམས་ཏེ། བསྟན་པ་དང་སེམས་ཅན་གྱི་དོན་དུ་འཕྲལ་
ཡུན་གྱི་ཕན་བདེ་རྒྱས་པའི་སྨོན་ལམ་དང། མཆོད་ཡུལ་སྤྱན་འདྲེན་གྱི་ཐུགས་འདུན་དྲག་པོ་མཛད་པས་ནམ་མཁའི་ཁམས་ཐམས་ཅད་རྒྱལ་བ་རིགས་ལྔས་ཏིལ་གང་ལྟར་གང་བ་གཟིགས་ཤིང། ཞག་ཉི་ཤུའི་བར་དུ་རྗེས་ཐོབ་སྤྱོད་ལམ་རྣམ་

[012B] དཔྱིད་རྒྱལ་ཚབ་རྗེ་སོགས་ལ་ཆོས་མང་དུ་གསུངས་སོ།། པོ་དེ་ནས་ཉང་ཕྱོགས་ཀྱིས་གསོལ་པ་བཏབ་
པས༑ ཉང་པོ་མདངས་མདོའི་དགོན་པར་ཕེབས། འབྲིང་ལ་བྱོན་པས་དབུ་ཞྭ་ཆུ་ལ་ལྷུངས་པས་ཆུ་རྒྱུད་འདིར་ངའི་བསྟན་པ་ཆུ་བོའི་རྒྱུན་བཞིན་འོངས། ཞྭ་གང་དུ་ཆགས་པ་དེར་དབུ་མའི་བཤད་སྲོལ་འབྱུང། ཞེས་ཉང་པོ་སང་སང་གི་དགོན་གནས་ལུང་བསྟན་
ལྟར་ཉང་པོ་སང་སང་སྒང་ཐེག་ཆེན་ཆོས་འཁོར་གླིང་བྱུང་ངོ།། དབྱར་བཞུགས། དེའི་དགེ་འདུན་ལ་ཆོས་མང་དུ་གསུངས་ཤིང་སྐྱེ་བོའི་ཚོགས་ལ་སྐྱབས་འགྲོ་སོགས་ཀྱིས་ཕན་བཏགས། ཕོ་་དེ་ནས་དཔོན་ནམ་བཟང་གིས་ཡང་ཡང་ཞུས་ཤིང་གསང་ཕུའི་
གདན་ས་པ་དཀོན་མཆོག་ཚུལ་ཁྲིམས་གྱིས་དོ་ཆེན་དང། ཇོ་བོ་མཇལ་པར་བཞེད་ནས་སྟོན་སྐྱིད་ཤོད་དུ་ཕེབས། པོ་ཏ་ལར་བཞུགས། གསང་བདེ་གུང་གསུམ་གྱི་གདན་ས་པ་རྣམས་ཀྱིས་ཐོག་དྲངས། སྔེ་སྣོད་འཛིན་པ་བརྒྱ་ཕྲག་དུ་མ་ལ་དབུམ་སྣང་པ་
འདུལ་བ། ལམ་རིམ་སོགས་གསུངས། བོ་་དེའི་ཕྱི་རེས་སོས་ཀ་དགའ་བ་གདོང་དུ་བྱོན། སྔགས་བྱང་སེམས་ཀྱི་བསླབ་བྱ་དང་དེ་བསྲུང་དགོས་ཚུལ་ཡང་ཡང་གསུངས། ཆོས་མདུག་རེད་མདའ་པ་དཔོན་གཡོག་ཉུང་འདུས་ཕེབས། རྗེ་དཔོན་སློབ་ཆེས་
མང་བས་སེར་ཕྲེང་བྱས་བསུས། རྗེས་ཕྱག་གནང་བར་རེད་མདའ་བས་ཀྱང་ཕྱག་མཛད། རྗེས་མ་གནང་གསུངས་ནས་ཕྱག་བཟློག། བསྙེན་བཀུར་ཞབས་ཏོག་གྱ་ནོམ་དང། ཡབ་སྲས་གཉིས་ཀས་ཆོས་གསུངས། 

[013A]༄༅། །བོ་ཡབ་སྲས་ཀྱིས་བསྔགས་པའི་བཀའ་གདམས་གྱི་རྭ་སྒྲེང་དུ་སྡེ་སྣོད་འཛིན་པ་མང་པོའི་ཚོགས་དང་ལྷན་ཅིག་ཕེབས། རྗེ་རིན་པོ་ཆེས་དབུས་མཐའ་མདོ་སྡེ་རྒྱན་ཉན་ས་སོགས་གུང་བསྒྲིགས་པའི་ཞི་གནས་གསུངས་ཤིང་
སྒོམ་དུ་བཅུག་པས་མང་པོ་ལ་ཞི་གནས་ཁྱད་པར་ཅན་སྐྱེས། རེད་མདའ་པས་ཀྱང་རྗེ་ལ་རྩ་ཤེ་དང། སྒྲོན་གསལ་ཚར་རེ་མངོན་ཆུང་བར་གསན་ཞིང་ཕན་ཚུན་མདོ་སྔགས་ལ་བཀའ་མཆིད་མང་དུ་མཛད། ཙོ་དེ་ནས་འབྲི་ཁུང་ནས་ནར་མར་
གདན་དྲངས་པས། དཔྱིད་འབྲི་ཁུང་དུ་སྤྱན་སྔ་ལ་ཆོས་དྲུག་དང་ཕྱག་ཆེན་ལྷན་ཅིག་སྐྱེས་སྦྱོར་སོགས་གསན་ཞིང་དགེ་འདུན་ལ་ཆོས་མང་དུ་གསུངས། ཚོ་་དེ་ནས་དབྱར་ཨར་ཆེན་པོ་བྱང་ཆུབ་ཡེ་ཤེས་ཀྱི་གཙུག་ལག་ཁང་གནམ་རྩིབས་སྟེང་དུ་ལོ་
ཆེན་སྐྱབས་མཆོག་ཡབ་སྲས་གཉིས་དང་ཆོས་རྗེ་རྣམ་གསུམ་གྱིས་ཐོག་དྲངས་དགེ་འདུན་དྲུག་བརྒྱ་ལྷག་ཙམ་གྱིས་དབྱར་གནས་མཛད་ནས་ཆོས་རྗེ་གསུམ་གས་འདུལ་བ་རེ་གསུངས་ཤིང། གཞི་བཅུ་བདུན་དང་རྣམ་འབྱེད་ལས་གསུངས་པའི་ལྟུང་པ་
རྣམས་ལ་བཤགས་པ་དང་བྱིན་རླབས་དང་སྤོང་བ་སྔོན་བཏང་གི་བཤགས་པ་སོགས་དང། ཡོ་བྱད་བྱིན་རླབས། རུང་ཁང་གཅོད་པ། ནུབ་ལྷག་བསྲུང་བ་སོགས་ཕྱག་ལེན་ལ་བཏབ་པས། རྒྱལ་བསྟན་གྱི་རྩ་བ་ཆེར་རྒྱས་ཤིང་འཕེལ་བར་གནང་ངོ།།
དབུ་ཚད་སོགས་ཀྱི་ཆོས་འཁོར་བསྐོར། ཛོ་་དེ་ནས་རྗེ་བཙུན་གཙང་ལ་བཏེགས། ཆོས་རྗེ་གཉིས་འཁོར་དང་བཅས་རྭ་སྒྲེང་དུ་ཕེབས། བྲག་སེང་གེའི་ཞོལ་དུ་དབེན་གནས་བཏབ། དགོན་པ་གོང་དུ་ཇོ་བོའི་སྐུ་འདྲ་དབུ་ཡོན་མའི་མདུན་དུ་གསོལ་བ་

[013B] སྟོན་པ་ནས་མཁན་ཆེན་ཕྱག་རྡོར་བར་གྱི་ཐམས་ཅད་ཞལ་གཟིགས། ཇོ་བོས་རྗེའི་དབུ་ལ་ཕྱག་བཞག་ནས་བསྟན་པ་ལ་བྱ་བ་གྱིས་དང་བྱང་ཆུབ་སྒྲུབ་པ་དང་སེམས་ཅན་གྱི་དོན་བྱེད་པའི་གྲོགས་བདག་གིས་བྱ་ཞེས་གསུངས་པ་དང། མཁས་གྲུབ་
ཆེན་པོ་དུ་མས་གསོལ་བའི་ངོར་རྒྱལ་བའི་གསུང་རབ་ཐམས་ཅད་གདན་ཐོག་གཅིག་ཏུ་ཉམས་སུ་ལེན་པའི་བྱང་ཆུབ་ལམ་རིམ་བརྩམས་ཏེ། དེ་དུས་ལྷག་མཐོང་མི་ཕན་ནམ་སྙམ་ནས། རྗེ་བཙུན་འཇམ་དབྱངས་ཞལ་གཟིགས་ནས་རྩོམ། གཞན་ཕན་འབྲིང་
འོངས་གསུངས་ནས་ལྷ་དང་མི་ཐམས་ཅད་ཆོས་ཀྱིས་ངོམས་པར་བྱས། དེ་དུས་ཐང་ལྷ་དང་ཞོགས་ལྷ་རྒྱུགས་པོ་སོགས་དབུས་ཕྱོགས་ཀྱི་གཞི་བདག་དཀར་ཕྱོགས་ལ་དགའ་བ་དུ་མས་རྗེས་སུ་འཛིན་པར་ཞུས་པས་བསྔོ་བའི་སྐབས་ཀྱི་ལམ་རིམ་ལས་
ལམ་བཟང་སྒྲུབ་པའི་མཐུན་རྐྱེན་སྒྲུབ་བྱེད་ཅིང། །འགལ་རྐྱེན་སེལ་བྱེད་མི་དང་མི་མིན་ཀུན། །ཚེ་རབས་ཀུན་ཏུ་རྒྱལ་བས་བསྔགས་པ་ཡི། །རྣམ་དག་ལམ་དང་འབྲལ་བར་མ་གྱུར་ཅིག་ཅེས་གསུངས་སོ།། ཝོ་དེ་ནས་ལོ་ཆེན་གྱིས་ལམ་རིམ་བསྣམས་ནས་
གཙང་ལ་ཕེབས། རྗེ་འདིས་དབྱར་དགུན་གཉིས་ཙམ་བཞུགས། སྡེ་སྣོད་འཛིན་པ་མང་པོར་ལམ་རིམ་གསུངས། ཆོ་འཕྲུལ་མཆོད་པར་སྨོན་ལམ་རླབས་ཆེན་དང། ཁྱད་པར་མངོན་རྟོགས་རྒྱན་མདོ་དང་སྦྱར་བའི་བཤད་པ་རྒྱས་པར་གསུངས་ནས་རྫོགས་དུས་མཆོད་
པ་རྒྱས་པ་གཅིག་གྱིས་གསུངས་ནས་གཞན་རྣམས་ཀྱིས་ཀོང་བུ་དག་བླངས་ཚར་བས། རྒྱལ་ཚབ་ཀྱིས་ཀ་ཏོར་ཆེན་པོ་ཞིག་ཏུ་སྡོང་བུ་བང་ཙམ་གྱི་མར་མེ་གཅིག་བྱས་པས་མར་མེ་ཐམས་ཅད་ལ་གཟིགས་ཏེ། ཐམས་ཅད་ཀ་ཏོ་རར་བླུགས་གསུངས་ནས་ད་དེ་དག་
[014A]༄༅། །ལ་དཀའ་བཅུས་ཟིན་བྲིས་ཀྱིས་ལ་ཊཱིཀྐ་གཅིག་རྩོམ་ཞེས་གནང་བ་བྱིན་ཞིང། དོན་གྱིས་རྒྱལ་ཚབ་ཏུ་དབང་བསྐུར་ཞེས་གསུངས། ཞོ་་དེ་ནས་ལྷས་དགོན་གསར་དུ་བློ་གསལ་དུ་མར་ཚད་མ་རྣམ་འགྲེལ་གྱི་གཞུང་དོན་ཐམས་ཅད་
ལམ་དུ་བསྒྲིགས་པ་གསུངས་པས། ཐར་ལམ་ཚོལ་བྱེད་ཀྱི་སྒྲོན་མེ་འདི་ཁོ་ནར་ལྷ་མི་ཀུན་གྱིས་གོ་པར་གྱུར། ཟོ་་དེ་ནས་མི་དབང་གྲགས་པ་རྒྱལ་མཚན་པས་སྤྱན་དྲངས། འོན་སྡེ་ཆེན་སྟེང་དུ་ཕེབས། སྡེ་སྣོད་འཛིན་པ་བརྒྱ་ཕྲག་དུ་མ་དང་བཅས་པས་
དབྱར་བཞེས། ལམ་རིམ་གྱི་ཁྲིད་དང་དབུ་ཚད་སོགས་མང་དུ་གསུངས། འོ་་དེ་ནས་འོ་དེ་གུང་རྒྱལ་གྱི་ལྷ་ཞོལ་བྱམས་གླིང་དུ་ཕེབས། ལམ་རིམ་དང་བསྐྱེད་རྫོགས་ཀྱི་ཆོས་གསུངས། དཔོན་སློབ་རྣམས་སྐུ་མཚམས་དམ་ཞིང་ཐུགས་དམ་ལྷུར་མཛད་
པས༑ འདི་ནས་རྗེ་འདི་བདེ་སྟོང་དང་ཏིང་ངེ་འཛིན་ལ་མཉམ་པར་བཞག་དུས། བྱ་བྱེད་འགྲོ་འོང་མི་གཟིགས་པའི་མཉམ་བཞག་བརྟན་པོ་བརྙེས་ཚུལ་མཛད། རྗེ་བཙུན་འཇམ་དབྱངས་ཀྱིས་སློབ་དཔོན་ཀླུ་བྱང་གི་རྣམ་བཞག་རིམ་པའི་རྣམ་བཤད་རྩོམས་
ཕན་ཐོགས་ཆེན་པོ་འོངས་གསུངས་ཏེ་བསྐུལ་བས་འཕྲལ་དུ་མཛད། འདུ་དུས་གསང་འདུས་རིམ་ལྔའི་གནད་དོན་རྟོགས་ནས་ལོ་བཅུ་སོང་བ་ཡིན་སྣང། སྔོན་རྒྱ་སོག་ཕུར་འདི་དག་གཞུང་ལ་བརྟེན་ནས་ཕན་པ་རྒྱ་ཆེན་པོ་འོངས་གསུངས་པའི་བྱིན་རླབས་
ཀྱིས་བསྐུལ་བས། སྤྱན་སྔ་སོགས་དམ་པ་དུ་མས་གསོལ་བ་བཏབ། རྒྱུད་སྡེ་བཞིའི་ལམ་ཐམས་ཅད་ཉམས་སུ་ལེན་ཚུལ་གྱི་གསང་སྔགས་ལམ་རིམ་བརྩམས་པར་མཛད་ཅིང་དུ་མ་གསུངས། དེའི་ཚེ་རྩུབ་ལྟས་ཅི་རིགས་བྱུང་བས་བཅོམ་ལྡན་འདས་

[014B] སྦྱིན་སྲེག་དངོས་གྲུབ་རྒྱ་མཚོ་རྩོམ་པར་མཛད། བཟློག་པ་སོགས་མཛད་པས་ཚོགས་མེད་པར་བར་ཆད་ལོག་ཐུགས་དམ་ཤིན་ཏུ་འཕེལ། ལོ་གཉིས་བཞུགས། ལུང་པ་དེ་ལ་
གསང་སྔགས་ནང་དུ་གྲགས་སོ།། ཡོ་་དེ་ནས་བྱང་ཆུབ་ལུང་དུ་དགུན་བཞུགས་པར་མཛད། སྔགས་མཚན་ཉིད་ཀྱི་སྡེ་སྣོད་འཛིན་པ་བརྒྱ་ཕྲག་དུ་མ་ལ་གསང་སྔགས་ལམ་རིམ་གསུངས། རོ་་དེ་ནས་སོས་ཀ་སྐྱིད་ཤོད་དུ་ཕེབས། སེར་ཆོས་སྡིངས་སུ་
དབྱར་བཞེས། ཡེ་ཤེས་མགོན་པོ་ཕྱག་དྲུག་པ་ཞལ་གཟིགས་ཤིང། དེ་ནས་འབྲལ་མེད་དུ་སྲུང་མ་མཛད་པར་བཤད། སྲས་ཀྱི་མཆོག་རིགས་ལྡན་གྲགས་པའི་རྣམ་འཕྲུལ་མཁས་གྲུབ་ཐམས་ཅད་མཁྱེན་པས་ཀྱང་དེ་རུ་མཇལ། སྐུ་མཚམས་དམ་
པོར་མཛད་དེ་གཅིག་བུ་ལ་རྡོ་རྗེ་འཇིགས་བྱེད་ཀྱི་རྡུལ་ཚོན་དུ་དབང་བསྐུར་མཛད་དེ་གསང་འདུས་རིམ་ལྔ་དང། མ་རྒྱུད་ཀྱི་རྫོགས་རིམ་མཁས་གྲུབ་ཐམས་ཅད་མཁྱེན་པ་སོགས་འགའ་ཞིག་ལ་གསུངས། དབུ་མ་རྩ་ཤེའི་རྣམ་བཤད་བརྩམས། དཀའ་
གནས་ཤིག་ཏུ་བླ་མ་དང་རྗེ་བཙུན་འཇམ་དབྱངས་ལ་གསོལ་པ་བཏབ་པས་ཡུམ་གྱི་མདོའི་སྟོང་ཉིད་ཉི་ཤུའི་འགྲེལ་རྐང་གསེར་བཙོ་མའི་མདོག་ཅན་ནམ་མཁར་འཁྲིགས་པ་གཟིགས་པ་ཡང་བྱུང། དོགས་པ་ལྷག་མེད་དུ་རྟོགས་ནས་ལེགས་བཤད་སྙིང་
པོ་དང་གཉིས་ཀ་བརྩམས། ལོ་་དེའི་ཚེ་ཏཱ་མིང་རྒྱལ་པོས་གདན་འདྲེན་གྱི་ཏཱ་ཞིན་བཞི་འོངས་པས་འབུལ་བ་ཞབས་ཏོག་ཕུལ། རྒྱུ་མཚན་འབུལ་མི་བྱམས་ཆེན་ཆོས་རྗེ་གནང། དེ་ནས་གསང་བདེ་དགའ་སྐྱོར་ཟུལ་གསུམ་གྱི་གདན་ས་པ་ཐད་སག་པ་སོགས་བཤེས་

[015A]༄༅། །གཉེན་དྲུག་བརྒྱ་ལྷག་པར་སེ་རར། རྩ་ཤེ་དང། དྲང་ངེས་རྣམ་འབྱེད། བཞི་བརྒྱ་པ། སྔགས་རིམ། རྩ་ལྟུང། བླ་མ་ལྔ་བཅུ་པ་སོགས་བཤད། ལམ་རིམ་ཁྲིད་དང་དབྱར་བཞེས་དང། ལོ་གཉིས་བཞུགས། ཤོ་་དེ་ནས་མི་དབང་གྲགས་
རྒྱན་གྱིས་སྦྱན་དྲངས། སྐྱིད་སྨད་གྲུམ་བུ་ལུང་དུ་ཕྱག་བཏེགས་བཤེས་གཉེན་ལྔ་བརྒྱ་རེ་ཕྱག་ཕྱིར་འབྲང་བ་དང། ཕྱོགས་ནས་འདུས་པ་དང་བཅས་སྟོང་ལྷག་པར་དགུན་བཞུགས། ལམ་རིམ་དང། ལཱུ་ཨི་བའི་སྒྲུབ་ཐབས་དང། དཔྱིད་ཀྱི་ཐིག་ལེ་གསུངས་
སོ་་དེ་ནས་བྱི་ལོའི་སྟོན་ཙམ་ནས་བཀའ་ཆེམས་བཀའ་ཁོལ་མ་ལས་དེ་ལ་བསྙེན་བཀུར་ཆེར་མཛད་ཅེས་གསུངས་པ་ལྟར། ལྷ་སའི་སྨོན་ལམ་གྱི་སྔོན་དུ་ཞིག་གསོས། ལྡེབ་རིས་གསོ་བ། བྲིས་འབུར་ཐམས་ཅད་ལ་གསེར་ཤོག་དང་ཚོན་བྱུགས། ན་
བཟའ་འཚེམ་པ་དང། པ་དན་བཟོ་བ་སོགས་བྱས་པ། ཧོ་་དེ་ནས་མདོ་སྡེ་གདམས་ངག་འབོགས་པའི་བསྟན་པ་དངས་སྙིགས་འབྱེད་པའི་ལེའུ་ཟུར་དུ་བསྒྱུར་བ་ལས། བློ་བཟང་ཞེས་བྱའི་སྐྱེས་བུ་འབྱུང། །འཁོར་ནི་རྣམ་བཞི་རབ་བསྡུས་ནས། །ཆོས་སྦྱོད་
བཅུ་ཡི་རྒྱུན་འཛུག་ཅིང། །ཞེས་སོགས་ཀྱིས་ལུང་བསྟན་པ་ལྟར། བྱི་ལོ་ཟླ་བ་བཅུ་གཉིས་པའི་སྨད་ལ་ལྷ་སར་ཕེབས། གནམ་གང་གི་ཉིན་སྙན་གསན་འབེབས་པའི་མཆོད་པ་མཛད་ནས་མི་རེ་ལ་མར་ལྷ་སའི་སྲང་ཉག་བཞི་ཙམ་རེ་དང། ཇ་དཀར་
ཞོ་དྲུག་ཅུ་རྩ་གྲང་གི་མང་ཇ་མཛད། དགེ་འདུན་ཁྲི་རྭ་ཅན་འདུས། ཚེས་གཅིག་ནས་བཅོ་ལྔའི་བར་ཇོ་བོ་རིན་པོ་ཆེའི་དབུ་རྒྱན་རིགས་ལྔ་གསེར་གར་བླུགས་ལས་སྒྲུབ་པ་ལ་རིན་པོ་ཆེའི་ཁྱད་འཕགས་དུ་མས་ཕྲ་རྒྱན་རྨད་དུ་བྱུང་བ་དང། ཇོ་བོ་མི་བསྐྱོད་པ་དང་

[015B] བསྟན་པ་དང་སེམས་ཅན་གྱི་ཕན་བདེ་རྒྱས་ཤིང་ཡུན་རིང་བ་དང་ཐམས་ཅད་བླ་མེད་བྱང་ཆུབ་ལ་འགོད་པར་ལུང་བསྟན་དུ་མ་དང་མཐུན་ཏེ། འཇམ་དཔལ་རྩ་རྒྱུད་ལས། ཐམས་ཅད་
བྱང་ཆུབ་ལུང་བསྟན་ཏེ། །ང་ཡི་བྱང་ཆུབ་མཆོག་ཐོབ་འགྱུར། །ཞེས་དང། གདམས་ངག་འཕོགས་པ་ལས། ལྷ་ཁང་ཀ་བ་ཤིང་ལོ་ཅན། །ང་ཡི་སྐུ་གཟུགས་རྣམ་གཉིས་ལ། །དབུ་རྒྱན་དབུ་ལ་ཅིང་མཆོད་བ་བྱེད། །སྟོན་པའི་མདོ་བཞིན་གསུང་སྒྲོགས་ཤིང། །
ང་ལ་གསོལ་པ་བཏབ་པ་ནས། །བསྟན་པ་ལོ་སྟོང་བར་དུ་གནས། །ཞེས་གསུངས་སོ།། དེ་ནས་ཇོ་བོའི་མདུན་དུ་དངུལ་ཀྱི་ལྷུང་བཟེད་ཆེ་ཚད་དེའི་ཁར་དངུལ་གྱི་མཎྜལ་དང། ཇོ་ཞལ་གསུམ་ལ་ཉིན་རེ་བཞིན་ཞལ་གསེར་དང། ཚེས་བརྒྱད་དང་བཅོ་ལྔ་ལ་
སྐུ་ཡོངས་རྫོགས་ལ་གསེར་ཆབ་དང། ཇོ་བོ་རྣམ་གཉིས། ཐུབ་པ་གངས་ཆེན་མཚོ་སོགས་སྤྲུལ་སྐུའི་འབུར་དོད་ཐམས་ཅད་ལ་བླ་གོས་དང་སྣམ་སྦྱར། སེམས་དཔའ་དང་ཁྲོ་བོ་རྣམས་ལ་སྟོད་གཡོགས་དང་སྨད་གཡོགས། མདོ་མང་པོ་ལྟར་གཙུག་
ལག་ཁང་ཆེ་ཆུང་རྣམས་ཀྱི་ཏོག་དང། བྱ་འདབ་དང། རྩེ་ཟུར་ཕན་ཚུན་ཐ་གུས་སྦྲེལ་བ་ལ་བ་དན་དང། རྔ་ཡབ་དང། དྲིལ་བུ་བར་མ་ཆད་པས་སྦྲས་པ། ཕྱི་སྐོར་ཆེན་པོའི་ཕྱི་རོལ་ནས་ཤིང་ཤིན་ཏུ་རིང་བ་བཅོ་ལྡར་བ་དན་བཅོ་ལྔ་ཕྱོགས་སྐྱོང་བཅོ་ལྔའི་སྐུས་
ཏོག་བྱས་པ་དང། དེའི་འོག་ཏུ་སྔགས་བྲིས་པ་རང་རང་གི་ཁ་དོག་ཅན་རང་རང་གི་ཕྱོགས་སུ་བཙུགས་ནས་ནུབ་རེ་བཞིན་དེ་དག་གི་རྩ་བའི་གཏོར་སྟེགས་ཁར་ཕྱོགས་གཏོར་དང། དེ་དག་གི་བར་བར་དུ་གདུགས་དཀར་གྱི་རྒྱལ་མཚན་ལ་སོགས་

[016A]༄༅། །པ་རང་རང་གི་ཆོག་བཞིན་དུ་བཙུགས་ཤིང། ཤེར་མདོ་ལྟར་བ་དན་རྣམས་ཀྱི་བར་དུ་ཐ་གུས་སྦྲེལ་བར་འཕན་དང་རྔ་ཡབ་དང། དྲིལ་བུ་ལ་སོགས་པ་བར་མཆད་པས་སྤྲས་པ། ཁྱམས་ནང་མ་ཡན་ཆད་ལ་དཀར་མེ་བཞི་བརྒྱ་ཙམ་དང་
ཤེར་མདོ་ལྟར་ཕྱི་ནང་བར་གསུམ་གྱི་ཁོར་ར་ཁོར་ཡུག་ཏུ་མར་མེ་ནི་བར་སྐོར་ལ་བརྒྱ་ལྷག་དང། ཕྱི་སྐོར་ལ་རྡོ་རིང་གི་འགྲམ་གཡས་གཡོན་ཇོ་བོའི་ཞལ་དྲང་ཐད་དུ་ཀོང་བུ་ཆེན་པོ་ཕྱོགས་རེ་ལ་འདོམ་གསུམ་གསུམ་ཡོད་པའི་དཀར་མེ་ཆེན་པོ་དང། ཕྱི་སྐོར་
ལ་ཁོག་ན་ཆེ་བསྡོད་བུ་ལག་པ་ཙམ་པ་མདའ་ཚད་ཀྱི་མར་མེས་ཕྱི་སྐོར་འཁོར་བ་དང། དེ་བཞིན་དུ་རྭ་མོ་ཆེ་སོགས་དང། ནང་གི་ཁྱམས་ཕྱི་མའི་ཀ་ཚར་གྲངས་དང། ཡོན་ཆབ་བརྒྱ་ཕྲག་བརྒལ་བ་ཁ་ཆེ་གུར་ཀུམ་བྲེ་དུ་མ་ཉིན་རེ་བཞིན་བཏབ་པ། སྤོས་ཀྱི་རེངས་
བུ་མི་འདྲ་བ་དུ་མ་བསྲེགས་པའི་དུད་པས་སྐོར་ལམ་ཁྱབ་ཅིང་བར་སྣང་ལ་སྦྲིན་བཞིན་འཁོད། སྐོར་ལམ་ཚུན་སྦོས་ཆུས་ཆག་ཆག་བཏབ། ཞལ་ཟས་མདའ་ཚད་ལྷག་ལ་མར་གྱི་རྒྱལ་སྲིད་སྣ་བདུན་སོགས་ཀྱིས་སྤྲས་པ་བརྒྱ་རྩ་བརྒྱད་རེ་ཉིན་རེ་བཞིན་དུ། རྡོ་རེང་
གཡས་གཡོན་དུས་སྟེགས་ལ་རྩམ་ཁལ་བཞི་བརྒྱ་རེ་ལས་བྱས་པའི་ལྷ་བ་ཤོས་ཆེན་པོ་རྒྱན་དཔག་མད་ཀྱིས་སྤྲས་པས་བ་དན་གྱི་ གཞན་ཡང་གྱི་རེ་མན་ཕྲེང་ནས་གཏར་དུ་བཞེས་པའི་དངུལ་ཐམ་རྟ་མགོ་མ་སོགས་ཕུལ་ཞིང་མཆོད་ཡུལ་
མཆོད་རྫས་མཆོད་བྱེད་ཐམས་ཅད་བདེ་སྟོང་གིས་རྒྱས་བཏབ་སྟེ་ཕུལ་བའི་ཚེ། ནམ་མཁའི་དབྱིངས་ཐམས་ཅད་རིགས་ལྔའི་དེ་བཞིན་གཤེགས་བའི་ཚོགས་ཀྱིས་ཏིལ་གྱི་གང་བུ་ལྟར་གང་བ་དང། ལྟུང་བཤེགས་འདོན་དུས་དེ་དག་གི་འོག་གཞི་ཙམ་གྱི་ནམ་མཁར་

[016B] བྱམས་པ་ཚེ་དཔག་མེད་སྒྲོལ་མ་གདུགས་དཀར་དབྱངས་ཅན་མ་རྣམས་དང། གྲུབ་ཆེན་བརྒྱད་ཅུ་ཀུ་ཅོར་གསུང། རྗེ་རང་གི་དབུའི་སྟེང་ན་རིགས་གསུམ་མགོན་པོ་དཀར་ཕྱོགས་ཀྱི་ཆོས་སྐྱོང་ཕལ་ཆེར་ཡང་ཡོད་པར་
མཁན་ཆེན་ཕྱག་རྡོར་པའི་གསུང་ལས་སོ།། དེ་དུས་ཀུ་ཅོར་པ་ལྷ་སའི་རགས་ཁར་མཚམས་བྱས་ཡོད་པ་གྲོལ་ནས་ཕྱིན་པས་གླང་ཆེན་གདོང་ནས་ཤ་བ་རི་དང་ཕྲད་ཅིང། གྲུབ་ཆེན་བརྒྱད་ཅུ་སྨོན་ལམ་ལ་ཕེབས་པ་དང། ནམ་གུང་གྲུབ་ཆེན་བརྒྱད་ཆུས་སྐོར་བ་དང། སྨོན་
ལམ་བྱེད་པ། ལྷ་ཀླུས་བསྐོར་བ་མཐོང་ཚུལ་ཡང་བྲིས་ན་ལེགས། དེའི་སྐྱ་སེར་གྱིས་སྐོར་བ་རྒྱུན་མི་འཆད་དོ།། བུད་མེད་ཞིག་གིས་གཙུག་ལག་ཁང་ལ་འཁྱུད་ནས་མེ་སྲུང་བ་རྨིས་པ་དང། སྐྱེ་བོ་མཐའ་ཡས་པ་སྐོར་ལམ་ནས་ནམ་མཁའ་ལ་འགྲོ་བ་གར་འགྲོ་བྱས་པས་
དེད་ཅག་ཇོ་བོ་ལ་མཆོད་པས་ཚངས་པའི་འཇིག་རྟེན་དུ་འགྲོ་ཟེར་བ་རྨིས་ཤིང། ཨོ་་ཇོ་བོའི་མདུན་དུ་རྗེས་མར་མེ་ཟན་སྒྲིལ་རྨི་ལམ་བརྟགས་པ་གསུམ་གྱིས་དགོན་གནས་བརྟགས་པས་དགའ་ལྡན་བཟང་བའི་རྟགས་བྱུང། དགའ་ལྡན་ལ་ཕེབས། ཞབས་ཀྱིས་བཅག་
རྒྱལ་ཚབ་དང་འདུལ་འཛིན་སོགས་ཀྱིས་དང་པོར་ས་གཞི་བརྟགས་པ་དང། བརྟགས་ནས་དགེ་འདུན་ལ་གསོལ་པ་དང། དེ་ནས་དགེ་འདུན་གྱིས་གནང་བ་སྦྱིན་པ་དང། ལག་གི་བླ་བསྐོ་བ་དང། རྡོ་བཏེགས་པའི་མཐའ་ལས་བྱུང་བའི་རུང་ཁང་གཅོད་པ་དང་
ཚད་ལས་མ་ལྷག་པར་རྩིགས་པ་སོགས་ཀྱི་ཕྱག་ལེད་དག་ཐེར་མར་མཛད་དེ། འཇམ་དཔལ་རྩ་རྒྱུད་ལས། དུས་ཅི་ཐ་མ་དེ་ལ་ནི། །སེམས་ཅན་ཀུན་ལ་མཆོག་སྦྱིན་བྱེད། །འཇིག་རྟེན་ང་ནི་མྱ་ངན་འདས། །ས་ཡི་སྟེང་ནི་སྟོང་གྱུར་ན། །ཁྱོད་ཉིད་བྱིས་པའི་གཟུགས་

[017A]༄༅། །ཀྱིས་ནི། །སངས་རྒྱས་མཛད་པ་བྱེད་པར་འགྱུར། །དེ་ཆེ་དགོན་ཆེན་རབ་དགའ་བ། །ཁ་བ་ཅན་ན་ཡོད་པ་ཡིན་ །ཞེས་གསལ་བར་ལུང་བསྟན་པས། ཁྱོད་ནི་རྗེ་བཙུན། བྱིས་པ་ནི་སོ་སྐྱེའི་ཚུལ་བཟུང་བ། སངས་རྒྱས་མཛད་པ་བྱེད་པ་སངས་
རྒྱས་འདྲ་བ་འོང་བསྟེ། ལབ་སྒྲོན་གྱི་རྣམ་བཤད་ཆེན་མོ་ལས། རྒྱལ་ཁྲིམས་འཆུགས་པའི་དུས་སུ་སངས་རྒྱས་ཀྱི་བསྟན་པ་གསལ་བར་བྱེད་པའི་དགེ་སློང་གཅིག་འབྱུང་བྱས་པ་དེ་ད་ལྟར་བཤད་པའི་དགེ་སློང་གྲགས་པའི་མཚན་ཐོགས་པ་འདི་ཡིན། དགེ་
སློང་དེས་བསྟན་པ་འཆོལ་བ་མང་དུ་བྱུང་བ་རྣམས་ཚར་གཅོད་ཅིང། ཡང་དག་པའི་དོན་དང་བསྟན་པ་རྣམ་དག་གི་ཁྲིམས་སྲོལ་བཏོད་བ་ནི་འཛམ་བུའི་གླིང་དུ་ཐུབ་པས་ཆོས་འཁོར་བསྐོར་བ་དང། སྙིགས་དུས་བོད་དུ་དགེ་སློང་གྲགས་པའི་མཚན་ཅན་བྱུང་ནས་
ཆོས་སྲོལ་བཏོད་པ་ནི་མཚུངས་ཏེ། ཞེས་དང། མདོ་སྡེ་གདམས་ངག་འབོག་པ་ལས། འབྲི་དང་ལྡན་གྱི་ས་མཚམས་སུ། །དགའ་ཞེས་བྱ་བའི་དགོན་པ་འདེབས། །བློ་བཟང་ཞས་བྱའི་སྐྱེས་བུ་འབྱུང། ཞེས་དང། གསང་བདག་གིས། དབང་བསྐུར་རི་ཡི་
འདབས་དག་ཏུ། །བཙུན་མོ་ལྡིང་གི་ངོས་ཕྱོགས་སུ། །དགེ་འདུན་དཔག་མེད་འདུ་པར་འགྱུར། །རི་ནི་གང་ཡིན་འཇམ་དཔལ་འཆད། །མངའ་རིས་བྱང་ཁམས་ཀུན་གྱི་སྐྱབས། །ཕྱོགས་བཅུར་སྡེ་དགོན་རྒྱས་པར་འབྱུང། །ཞེས་པ་ལྟ་བུ་མང། རྦ་་དེའི་
ཚེ་འོ་ལ་ཁ་བསམ་གཏན་གླིང་དུ་བཞུགས། ཆོས་མང་དུ་གསུངས། གཉལ་ར་གྲོང་མཁན་པོའི་དགོངས་རྫོགས་ཀྱི་འབུལ་བ་གསེར་ཞོ་སྟོང། དངུལ་སོགས་ཀྱི་འབུལ་བ་བཞེས། གནས་དེར་སྟོན་མཚམས་བཅད། བླ་མ་དང་ཡི་དམ་འཇམ་དབྱངས་དབྱེར་མེད་

[017B] གསལ་སྒྲོན་གྱི་ཟིན་བྲིས་བཏབ་དུས་ཀྱི་ལྟས་ངོ་མཚར་འབྱུང་ཚུལ་རྣམ་ཐར་ཐང་ཀར་འབྲིན་ཚེས་གྲངས་ཀྱི་ལྟར་རིམ་པར་བྲིས། གནས་གཅིག་གིས་ཆོག། ཁྲ་་གླང་ལོའི་ཟླ་བ་བཅུ་གཉིས་པའི་ཚེས་གསུམ་ལ། འཇམ་དབྱངས་ལྷ་བཅུ་
དགུའི་དཀྱིལ་འཁོར་ཡོངས་རྫོགས་དངོས་སུ་སྣང་བའི་གཡས་གཡོན་བྱམས་པ་དང་འཇམ་དབྱངས་བགྲོ་བ་མཛད་པ་གཉིས་ཀྱང་སྣང། དཀྱིལ་འཁོར་གྱི་གཙོ་བོས་རྒྱན་བཟང་པོ་སྣ་ཚོགས་པས་སྦྲས་པའི་རིན་པོ་ཆེའི་བུམ་པ་ཆུས་གང་བ་དར་བཟང་པོ་སྣ་ཚོགས་ཀྱིས་
མགུལ་དཀྲིས་ཅན་རྗེ་ལ་སྟེར་རྩིས་ཀྱི་ཕྱག་བརྐྱངས་ནས། བུམ་ཆུ་འདི་ཇོ་བོ་ཆེན་པོ་ཨ་ཏི་ཤ་སྙེ་ཐང་གི་སྐྱི་ཆུ་འགྲམ་ན་བཞུགས་དུས་རྗེ་བཙུན་འཇམ་དབྱངས་དང། རྗེ་བཙུན་བྱམས་པ་གཉིས། སྐུ་གསུམ་དང་གཅིག་གང་ཡིན་ལ་ཆོས་ཀྱི་བགྲོ་བ་མཛད་པའི་ཆུ་
འདྲིས་པའི་ཆུ་ཡིན། འདི་ཇོ་བོ་ནས་བཟུང་སྟེ། ད་ལྟའི་བར་ལ་ལོ་སུམ་བརྒྱ་དང་བཅུ་སོང། དེ་བར་སྟེར་སམ་རྙེད། ད་ཁྱོད་ལ་སྟེར་བ་ཡིན་ནོ་གསུངས་པ་རྨིས། ཇོ་བོའི་ཐུགས་ལ་མངའ་བའི་སྐུ་གསུམ་ངོ་བོ་གཅིག་དང་ཐ་དད་ཚུལ། གསང་འདུས་ཀྱི་སྐུ་གསུང་ཐུགས་
གཅིག་དང་ཐ་དད་ཚུལ་བཞིན་མཁྱེན་དགོས་པ་ཁྱོད་པར་དུ་མ་རྟོགས་ཞེས་ལུང་བསྟན་པ་སྟེ། གསང་འདུས་ཀྱི་སྒྱུ་ལུས་དང་ཟུང་དུ་འཇུག་ཚུལ་མ་རྟོགས་བར་དུ་སངས་རྒྱས་ཀྱི་སྐུ་གསུང་ཐུགས་ཇི་ལྟ་བ་བཞིན་མི་རྟོགས་པས་གསང་འདུས་ཡོད་མེད་ཀྱིས་བསྟན་པ་ཡོད་མེད་
དུ་གསུངས་པའང་དེ་ཡིན་ནོ།། དེ་དུས་བདེ་མཆོག་གཞི་ཐད་དང་ཚེས་བཅུའི་མཆོད་པའི་རྫས་བཀོད་ནས་ཤིད་ཟན་གཏོང་པ་ཡིན་ཟེར་བའི་ཡེ་གེ་གཅིག་མཐོང་བ་རྨིས། གྲ་་དེ་ནས་ཚེས་བཞིའི་ནུབ་མོ་རིན་པོ་ཆེ་སྣ་ཚོགས་པས་སྤྲས་པའི་ཁྲི་ཞིག་གི་སྟེང་ན་ཐམས་

[018A]༄༅། །ཅད་མཁྱེན་པ་བུ་སྟོན་རིན་པོ་ཆེ་ཡིན་ཟེར་བའི་བླ་མ་གཅིག་བཞུགས་པ་དེས། དཔལ་གསང་འདུས་རྩ་རྒྱུད་ཀྱི་གླེགས་བམ་གཅིག་གནང་ནས་འདིའི་བདག་པོ་གྱིས་ཤིག་གསུངས་པ་མཇུག་ནས་ཅུང་མ་ཚང་ངམ་སྙམ་དུ་གཟིགས་པས་ཐམས་
ཅད་ཚད་འདུག་དེ་ནས་ཕྱག་གཉིས་ཀྱིས་གླེགས་བམ་དེ་བླངས། ཧཱུཾ་བཛྲ་ཨུཏིཥྛ་ཞེས་པའི་སྔགས་ཕྱག་རྒྱས་ལན་གསུམ་དབུའི་སྟེང་དུ་བཏེགས། ཁར་སང་ནུབ་སྡོན་མ་ལ་བུམ་པ་ཆུས་གང་བ་སྟེར་རྩིས་བྱེད་པའང་འདིའི་ལྟས་ཡིན་པར་འདུག་དགོངས་པ་
བྱུང་ངོ།། དྲ་་ཆོས་ལྔ་པར་མར་པའི་ཐུགས་བཅུད་བསྲེ་འཕོའི་སྐོར་མང་དུ་ཡོད་པར་ཐུགས་ངེས་བྱུང། ཙ་་ཚེས་དྲུག་ལ་ཆོས་ལོངས་སྤྲུལ་གསུམ་གྱི་བསྲེ་བ་སྐོར་དགུ་འཕགས་པ་ཡབ་སྲས་དང་རྒྱུད་ཀྱི་དགོངས་པར་ངེས་བ་སྣོང་མེད་རྨད་བྱུང་བརྙེས། ཆ་་
ཚེས་བདུན་པར་རྟོགས་བསྲེ་སྟེ་སྤྱོད་པ་བསྡུས་གཟིགས་པས་གཉིད་དང་རྨི་ལམ་གྱི་བསྲེ་བའི་སྐོར་ཡང་གསལ་བོར་ཡོད་པ་གཟིགས་པས་དེས་པ་ཤིན་ཏུ་མང་པོ་རྙེད། ནུབ་སྔོན་མར་བདེ་མཆོག་གི་བརྟེན་པའི་དཀྱིལ་འཁོར་གྱི་བྲིས་སྐུ་ཞིག་གི་འོག་ན་བདེ་
མཆོག་གི་ཚེས་བཅུ་བྱེད་པའི་བཀོད་པ་བྲིས་པ་དང། དེའི་འགོ་ན་ཤིད་ཟན་གཏོང་བ་ཡིན་ཟེར་བའང་བདེ་མཆོག་དུས་བྱིས་ཤི་བ་ལྟ་བུར་གྱུར་པ་རྗེས་གསལ་བར་བྱེད་བ། མི་ཤི་བའི་རྗེས་སུ་ཤིད་ཟན་གཏོང་བ་ལྟ་བུ་ཡིན་ཟེར་བ་དེ་དུས་ནུབ་བདུན་པར་གོ་ཞེས་
པའོ།། ཇ་་དེ་ནས་རྟ་ལོ་ཟླ་བ་གཉིས་པའི་ཚེས་ལྔ་ལ་དགའ་ལྡན་དུ་ཕེབས། ལམ་རིམ་སྒྲོན་གསལ་རིམ་ལྔའི་ཁྲིད་དང་བཅས་པ། །མངོན་པ་ཀུན་བཏུས། ས་སྡེ། ཚད་མའི་དཀའ་གནས་ཀྱང་མང་དུ་གསུངས། ལྷ་མོ་བཞིས་ཞུས། ཡེ་ཤེས་རྡོ་རྗེ་ཀུན་བཏུས་

[018B] དེའི་ཕྱི་ལོ་རིམ་ལྔ་གསལ་བའི་སྒྲོན་མེ་དང་གདན་རྫོགས་ཀྱི་ཁྲིད་ཡིག་རྣམས་མཛད། ཉྲ་་དེ་ནས་ང་ལྔ་པ་ཡོས་ལོའི་དགུན་སྟོད་ལ། རྗེ་རང་གིས་བཙོ་མཛད་སུམ་ཅུ་རྩ་གྲངས་ཀྱིས་སྐུ་ཚེ་འཕེལ་བ་དང་བར་ཆད་བཟློག་ཐབས། རྡོ་རྗེ་
འཇིགས་བྱེད་ཀྱི་རྒྱས་པའི་འཁྲུལ་འཁོར་མང་དུ་མཛད་ཅིང། སྔ་དྲོ་བྱམས་བཞུགས་ན་བཟའ་ཟེར་པོ་སོགས་རྒྱས་པའི་བཟླས་སྒོམ་དང། ཕྱི་དྲོ་དྲག་ཆས་བཞུགས་སྟངས་སོགས་ཀྱི་ཕྱིར་ཟློག་གི་བཟླས་སྒོམ་ཡུན་རིང་མཛད་པས། སངས་རྒྱས་ཐམས་ཅད་དང་
འཇིགས་བྱེད། འཁོར་ཆེན། སྒྲོལ་མ། གདུགས་དཀར། འཇམ་དབྱངས། ཚེ་དཔག་མེད་སོགས། གཙུག་ཏོར་རྣམ་རྒྱལ། འོད་ཟེར་ཅན་སོགས་གཟིགས། རྗེའི་ཞལ་ནས། ད་དུང་ལན་མང་བྱས་ན་དགའ་རབ་ཡོང་བ་ཨེ་ཡིན་གསུངས། ཏྲ་་འབྲུག་ལོའི་སྟོན། ཡང་
ཡང་བཤད་པ་ཨེ་ཡོད་མི་ཤེས། ད་ལན་རྒྱུད་སྡེ་བཞིའི་གཙོ་བོ་རྣམས་ཀྱི་བཤད་པ་རེ་སྨོན་ཡུལ་དུ་བྱེད་པ་ཡིན་གསུངས་བར། འཁོར་གྱི་ཐོག་མ་རྣམས་ཀྱིས་གསོལ་བ་བཏབ་སྟེ། ལོ་དེའི་ཟླ་བ་བརྒྱད་པའི་ཚེས་བདུན་ནས་རྗེ་དཔོན་སློབ་སུམ་ཅུ་རྩ་གྲངས་
མཚམས་བྱས། སངས་རྒྱས་ནམ་མཁའ་ཁྱབ་ཙམ་འཇམ་དབྱངས་སོགས་གཟིགས། དེའི་ཚེ་ལན་གཅིག་ཐུགས་དམ་ལ་བཞུགས་པའི་སྟེང་གི་སྣ་རྩེའི་ཕྱོགས་ཀྱི་ཨ་བ་དཧུ་ཏི་ནས། ཨེ་ཝཾ་གྱི་གཟུགས་ཀྱི་ཐག་པ་ལྟ་བུ་སྐྱ་ན་ར་ར་འོངས་པ་གཅིག་མན་ལ་ལམ་དུ་
བྱུང༑ དུས་དེ་ནས་ཐུན་མོང་མིན་པའི་ཞི་པར་ཁྱད་པར་ཅན་སྐྱེས། བདེ་སྟོང་གི་ཏིང་ངེ་འཛིན་རྒྱུད་ལས། བརྟུལ་ཞུགས་མེད་ཀྱང་འགྲུབ་པར་འགྱུར། །ཞེས་དང། ཐམས་ཅད་འདུས་པའི་ཚུལ་ཅན་ནོ། །སྔགས་བཟླས་གཏོར་མའང་དེ་ཉིད་ཡིན། །ཞེས་
[019A]༄༅། །བསྔགས་པའི་སངས་རྒྱས་ལག་གཏོད་ཀྱི་ཟབ་ལམ་ཟབ་པས་ཀྱང་ཟབ་པ་བརྙེས། ཐ་ང་དྲུག་པའི་ཟླ་བ་གཉིས་པའི་ཚེས་བཅུ་གསུམ་ལ་ཡང་སངས་རྒྱས་ཐམས་ཅད་དང། མཆོག་གི་དངོས་གྲུབ་སྟེར་བའི་ལྷ་གསུམ། བདུང་ཟློག་
གི་ལྷ་གཉིས་སོགས་གཟིགས་ཤིང་མཚན་མ་བརྟན་པོ་གཅིག་བྱུང་བས། ད་འབུང་ན་དགའ་རབ་ཡོང་བ་འདྲ་གསུངས། དེའི་ཉེར་དགུ་ལ་རྩ་བའི་རྡོ་རྗེ་སློབ་མ་བདུན་ནང་དུ་བཏང་སྟེ། བཟླས་སྒོམ་ལ་འབད་པས་གནོད་བྱེད་བཞིའི་གཅིག་གིས་གདན་
ས་འདིའི་བླ་རབས་བཅུ་གསུམ་དུ་ཕྱིན་ཆད་མི་གནོད་པའི་དམ་བཅའ་བྱས། དེ་ནས་ཡང་གཟིར་བས་རྗེ་སྐུ་ཁམས་ཅུང་མི་བདེ་བ་གཅིག་ལ་བཞེངས་ནས་ཞབས་བསྐོར་འགའ་མཛད་ནས་བཞུགས་སྟངས་ཀྱིས་བཞུགས་པར། སྟོན་པ་ཤཱཀྱའི་རྒྱལ་པོ་གསེར་
བཙོ་མའི་མདོག་ལྡན་གཟི་བརྗིད་ཉི་མ་བྱེ་བར་འབར་བ་བདུད་འདུལ་གྱི་ཕྱག་རྒྱ་ཅན་གཅིག་གཟིགས། ཏིང་ངེ་འཛིན་གྱིས་སྤྱན་དྲངས་ནས་ཐིམ་པ་དང་བདུད་ཐམས་ཅད་ཟིལ་གྱིས་གནོན་པ་ལ་བག་ཚ་བ་མེད་པའི་ཏིང་ངེ་འཛིན་བརྙེས། དེ་མ་ཐག་
ཡེ་ཤེས་མགོན་པོ་དང། ཕྱག་བཞི་པ། གུར་མགོན། ཆོས་རྒྱལ། རྣམ་སྲས་སོགས་གཟིགས་པའི་ནང་ནས་ཡེ་ཤེས་མགོན་པོས་སྣ་དྲངས། ཆོས་ཀྱི་རྒྱལ་པོས་གནོད་བྱེད་ཀྱི་གཙོ་བོའི་མགྲིན་པ་བཅིངས་ནས་ཁྲིད། གནོད་སྦྱིན་ཀྵེ་ཊ་པཱ་ལས་རྒྱབ་ནས་
དེད་ཅིང་བསྡིགས་བཞིན་དུ་ཁྱེར་འོང་བའི་མགོ་གྲི་གུག་གིས་བཅད་ནས་རྗེས་ཏིང་ངེ་འཛིན་གྱི་ཧེམ་ཁུང་དུ་བཅུག་པ་དང་མཉམ་དུ་ཕྱི་རོལ་གྱི་ནག་ཕྱོགས་ཀྱི་གཟའ་རྒྱལ་བོ་ཀླུ་ཤ་ཟ་བཞི་སྡེ་བཅས་དམག་ཕམ་མོ་ཞེས་པའི་སྒྲ་སྐད་དུད་མོ་དང་བྲོས་པ་མདུན་

[019B]། བྲོས་པའི་ཁྲོད་ནས་ཡང་གཅིག་དེ་ལྟར་བཅོམ་པ་གཟིགས། དེ་ནས་རིམ་གྱིས་སྙུན་དྭངས་ནས་ལྷ་དང་བཅས་པའི་མགོན་དམ་པར་གྱུར་ཏོ།། དེ་དུས་བར་ཆད་ཀྱི་མཚན་མ་རེ་བྱུང་རེས་ཀྱིས་རྗེ་ལ་བཅོམ་ལྡན་
འདས་རྡོ་རྗེ་འཇིགས་བྱེད་བཟོད་པར་དཀའ་བ་དང། འཁོར་ལོ་ཆེན་པོ་སྐུ་རགས་ལ་སྦོམ་པ་སྤྱན་འབྲས་ཉི་མ་བྱེ་བ་ལྟ་བུ་བསྐལ་བའི་མེ་འོད་ཅན་ཆེན་པོ་ཚངས་པའི་འཇིག་རྟེན་དུ་སླེབས་པ་ལྟ་བུ་གཟིགས་རེས་ཀྱིས་མྱུར་དུ་ཞི་འགྲོ་ཞིང། སངས་
རྒྱས་བྱང་སེམས་ནམ་མཁའི་ཁམས་ཁྱབ་བ། གཙུག་ཏོར་རྣམ་རྒྱལ། སྒྲོལ་མ། གདུགས་དཀར། འོད་ཟེར་ཅན། སྨན་བླ། ཚེ་དཔག་མེད་ཀྱི་སྐུ་ཕལ་ཆེར་རྒྱུན་དུ་འབྱུང། ཡེ་ཤེས་མགོན་པོ། གུར་མགོན། ཕྱག་བཞི་པ། རྣམ་སྲས་ཀྱང་ནར་མར། ཁྱད་
བར་དུ་ཆོས་རྒྱལ་དང། ཀྵེ་ཊ་པཱ་ལ་བྲན་བཞིན་དུ་སྐུ་དངོས་དང་གཟུགས་ཕྱག་གཡོག་པ་ཅི་རིགས་བྱས་པས་འཕྲིན་ལས་གཡེལ་མེད་དུ་སྒྲུབ་བོ།། འདི་དག་གོང་གི་འབྲི་ཚུལ་ཡིན་ཟུར་དུ་མ་བྲིས་ཀྱང་ཆོག། དྲ་དེའི་ཕྱི་ལོ་ང་བརྒྱད་པར་དབྱར་མི་དབང་
གྲགས་རྒྱན་གྱིས། འོན་གྱི་བཀྲ་ཤིས་དོ་ཁར་སྤྱན་དྲངས། ལུང་བསྟན་གསལ་པའི་མེ་ལོང་ལས། པདྨའི་དད་ལྡན་གྱི་སློབ་མ་དགེ་སློང་བདེ་བའི་འབྱུང་གནས་འདི་ཡང་བོད་དུ་དགེ་བ་ལ་འདུན་པ་བཟང་པོའི་མཐའ་ཅན་གྱི་དགེ་སློང་དུ་གྱུར་ནས་
བློ་བཟང་གྲགས་པའི་བསྟན་པ་སྤེལ་ཞེས་སོགས་དང། རྗེ་དགེ་འདུན་གྲུབ་པ་རང་གིས་ཀྱང། དུས་དེང་ནས་བྱང་ཆུབ་སྙིང་པོའི་བར། །མགོན་ཁྱོད་ཀྱི་བསྟན་པ་འཛིན་པ་ལ། །དུས་ནམ་ཡང་བརྩོན་པ་བགྱིད་པར་སྨོན། །ཞེས་སོགས་ལྟར་

[020A]༄༅། །རྗེའི་སྲས་ཀྱི་ཐུ་པོ་འཕྲིན་ལས་ནམ་མཁའ་དང་མཉམ་པ་དགེ་འདུན་གྲུབ་པས་ཀྱང་དེ་དུས་མཇལ། སེམས་དཔའ་ཆེན་པོ་ཀུན་བཟང་བ་དང། ཤེར་སེང་གིས་ཐུགས་རབ་བསྔགས་པ་ཕུལ་པས། རྗེས་ཀྱང་མཇལ་མ་ཁད་
ནས་ཐུགས་ཤིན་ཏུ་དགྱེས་ཤིང། གསུང་ཆོས་ཐམས་ཅད་ཀྱང་ཐོབ་པར་མཛད་དོ་ཞེས་གནས་རྙིང་རིན་པོ་ཆེ་གསུངས། དེའི་ཚེ་སྡེ་སྣོད་འཛིན་པ་བརྒྱ་ཕྲག་དུ་མ་ལ་དབུ་ཚད་དང་ལམ་རིམ་སོགས་གསུངས་ཤིང། གདན་ས་ཐེལ་ནས་སྤྱན་སྔ་
རིན་པོ་ཆེ་ལ་དཔོན་སློབ་རི་དགེ་དང་བཅས་པ་དང། རྩེ་ཐང་ནས་ཆོས་རྗེ་དང་གཞུང་ལས་བ་བཤེས་གཉེན་ཐམས་ཅད་དང། སྣེ་གདོད་ནས་གོང་མ་ཆེན་པོ་དཔོན་བློན་མཐའ་དག་ཆོས་ཀྱིས་ཚིམ་ནས་དད་པའི་སྤུ་ལོང་གཡོ་ཞིང་ཐུགས་ཐག་པ་
ནས་བསྔགས་པ་བརྗོད་པ་ཚངས་དབྱངས་འབྲུག་སྒྲ་ལྟར་སྒྲོགས་ཤིང། བཀྲ་ཤིས་དོ་ཁ་མར་གྲགས་པའི་སྐུ་བྱིན་རླབས་ཅན་དེ་ཡང་དེ་དུས་བྱུང་བ་ཡིན་ནོ།། ནྲ་་དེ་ནས་དགའ་ལྡན་དུ་ཕེབས་བདེ་མཆོག་གི་བསྐྱེད་རིམ་འདོད་འཇོ་དང། རྫོགས་རིམ་ཆེ་
ཆུང་སྒྲུབ་ཐབས་རྣམས་དང། སྒྲོན་གསལ་དག་ཐེར་དང་མཆན་ཅན། བསྡུས་དོན། ལེའུ་སོ་སོའི་མཐའ་དཔྱོད་རྣམས་དང། རྒྱུད་སྡེ་བཞི་དང་འབྲེལ་བའི་བཤད་པ་མཐའ་དག་དང་གདམས་པ་རྒྱུན་མ་ཆད་པར་གསུངས། མདོ་སྔགས་ཀྱི་
བསྟན་པ་ཉིན་མོ་ལྟར་གསལ་བའི་ཐུགས་རྗེ་ཆེན་པོ་མཛད་དོ།། དེ་དུས་སྙུན་དྭངས་སྐབས་འཇམ་དབྱངས་གཟི་བརྗིད་རྨད་དུ་བྱུང་བ་གཅིག་གི་ཞལ་ནས་དབྱིན་ཆད་བསྐྱེད་རྫོགས་ཀྱི་ཐུགས་ཉམས་སུ་བཞེས་པ་ལ་འགྲུས་པར་མཛད་ན་སྔགས་

[020B] སློབ་མ་སྐལ་ལྡན་བདུན་ལ་ཡང་ལམ་གྱི་རྟོགས་པ་ཁྱད་པར་ཅན་རེ་སྐྱེ་བར་འགྱུར་གསུངས། རྗེས་ངེད་ཁམས་མ་སྙོམས་པས་རྟོགས་ལྡན་པ་ལ་དྲིས་གསུངས་ནས་དྲིས་པས། རྟོགས་ལྡན་པས་རྗེའི་ཐུགས་
རྒྱུད་ལ་བདེ་སྟོང་གི་ཡེ་ཤེས་འཁྲུངས་ཚར། ཕྱིའི་རྐྱེན་ཞིང་སྐྱེས་ཀྱི་ཕོ་ཉ་རྣམས་ཀྱིས་ཀྱང་གྲོགས་མཛད། ལྷག་པའི་ལྷས་ཀྱང་བྱིན་གྱིས་རློབས་པའི་རྒྱུ་ཚོགས། ལམ་དེ་མྱུར་དུ་འཁྲུངས་ཞེས་རྗེ་བཙུན་གྱིས་གསུངས། དེའི་ཚུལ་ཡང་རྟོགས་
ལྡན་པའི་མན་ལ་ལམ་དུ་རྗེའི་མཆོད་རྟེན་ཡིན་ཟེར་བའི་དཀར་ཡོལ་གྱི་མདོག་ལྟ་བུ་ཕྱག་ཚད་ཤིན་ཏུ་རྫོགས་པ་ནོར་བུ་རིན་པོ་ཆེའི་ཏོག་ཅན་རྩེ་སྤྲིན་གསེབ་མཐོན་པོར་སླེབས་པ་ལ་མཁའ་འགྲོ་མ་མང་པོ་རིན་པོ་ཆེའི་དབུ་རྒྱན་ཅན་རྣམས་ཀྱིས་རིན་པོ་
ཆེའི་བུམ་པ་བདུད་རྩི་དཀར་པོས་གང་བ་དཔག་མེད་ཀྱིས་ཁྲུས་གསོལ་བ་དང། དེའི་མཐར་འབུམ་པ་མང་པོ་འདུག་ཅིང། བྱང་ན་མཆོད་རྟེན་དེའི་སེང་ཁྲི་དང་མཉམ་པ་བདུན་ལ་ཁྲུས་གསོལ་བ་དང་མཆོད་རྟེན་གཅིག་གི་གོས་འདུག་པར་བདུད་རྩི་གསོལ་
ཟེར་བར་ད་ལྟར་མ་བྱུང་བ་ཟེར་འབུམ་པ་རྣམས་གསོལ་ཟེར་བར་ད་དུང་མི་གསོལ་འདི་དག་འཆོས་དགོས་པས་བཅོས་ནས་གསེལ་ཟེར་བ་རྨིས། རྗེ་བཙུན་ལ་རྨི་ལམ་འདི་ཞུས་པས་སྔར་ལྟར་གསུངས་སོ།། པྲ་སྒྲུབ་མཆོད་སོགས་འདུ་ཁང་དུ་བྱས་
ན་དབང་མ་ཐོབ་པས་དཀྱིལ་འཁོར་མཐོང་བའི་དགག་བྱ་ཆེ་བས་སྔགས་ཀྱི་སྒྲུབ་ཁང་འགོལ་བ་གཅིག་དགོས་གསུངས་ནས། ལུག་ལོར་ཡངས་པ་ཅན་གྱི་རྨངས་བཏིང། ཁྱམས་གཙང་ཁང་དང་བཅས་པར་ཀ་བ་དོན་གཉིས་ཀྱི་སའི་གཅེད་ཁང་

[021A]༄༅། །དུ་སྟོན་པའི་སྐུ་ཇོ་བོའི་སྐུ་ཚད་ལས་ཆེ་བ་ཐུབ་པ་ཚུལ་ཁྲིམས་མར་གྲགས་པའི་བྱིན་རླབས་ཅན་དང། གཞན་ཡང་བྱམས་ཚེ་འཇིགས་འཇམ་བཞིའི་གསེར་སྐུ་དང། རྒྱུ་དར་འདག་གིས་འཇིགས་བྱེད་མཐོ་བཅུ་
བདུན་པ་བཞེངས་པའི་རྩ་ཞལ་རང་བྱོན་དང། ཐུགས་ཀར་དྲོད་ཅོག་སྒོང་སོགས་དང། སྟེང་གི་གཙང་ཁང་དུ་དཔལ་གསང་འདུས་ལྷ་སོ་གཉིས་ཀྱི་བློས་སླངས། འཁོར་ལོ་བདེ་མཆོག་ལཱུ་ཡི་བ་ལྷ་དྲུག་ཅུ་རེ་གཉིས་ཀྱི་བློས་སླངས། དཔལ་རྡོར་
དབྱིངས་ཀྱི་དཀྱིལ་འཁོར་ཆེན་པོའི་བློས་སླངས་རྣམས་བཞེངས་དུས་ཕྱག་ཚད་སོགས་ཤཱ་རིའི་བུ་དང་ཚངས་པ་ཨེ་ཌའི་སོགས་མིན་པར་སྡོམ་འབྱུང་རྩབ་གྲེལ་དང་གཤིན་རྗེ་གཤེད་དམར་ནག་གི་རྒྱུད་གསུམ་བསྡུར་ནས་བཞེངས་ཤིང་
ཐམས་ཅད་ཀྱི་རྒྱུའི་བྱིན་རླབས་སོགས་དང། ལུགས་ལས་གནང་བས་ལུགས་ཕུད་བདེ་མཆོག་གི་ཁཎྜ་ཀཱ་བ་ལ་ཡབ་ཡུམ་འཇའ་ཚོན་མ་བྱོན་ལ། གང་ཟག་སོ་སོ་ལ་མཐོད་སྣང་སྣ་ཚོགས་པ་ཅན་བྱོན་ནས་རྗེ་རང་གིས་ཀྱང་
གསོལ་འདེབས་བྱོན་ལེགས་ནི། ཧེ་རུ་ཀ་ཡི་ཕོ་བྲང་ནས། །འཁོར་ལོ་བདེ་མཆོག་ཡབ་ཡུམ་ནི། །འགྲོ་བའི་བསོད་ནམས་ཞིང་མཆོག་ཏུ། །ཐོད་པའི་དུམ་བུ་ཡབ་ཡུམ་གྱི། །སྐུ་ལ་ངོ་མཚར་ལྟས་མང་གིས། །བརྒྱན་པས་འདིར་ནི་བྱོན་
པ་ལེགས། །ཨེ་མ་ཧོ་བདག་ཅག་གདུལ་བྱ་རྣམས། །ཤིན་ཏུ་ཚོགས་བསགས་སྐལ་བར་ལྡན། །སོགས་གསུངས། བདེ་མཆོག་གསང་འདུས་རྡོར་དབྱིངས་ཀྱི་གཙོ་བོ་གསུམ་རང་བྱོན་བྱུང། བདེ་མཆོག་གི་ཐུགས་ཀར་དྲོད་རྟ་རྔ་ཙམ་

[021B] རྒྱུད་དུལ་བྲེ་ཆེན་གཉིས་སོགས་ལས་བཞེངས་སོ། །བྲ་དེའི་ཚེ་བདེ་མཆོག་གི་ལྷ་ཚོགས་ཞལ་གཟིགས་ཤིང། ནམ་མཁའ་གྲོ་མའི་ཚོགས་ཀྱིས་མཆོད་པ་དང་བསྟོད་དབྱངས་བྱེད་པ་ཐུགས་ལ་
བཟུང་ནས་དེའི་ཚུལ་ཚིགས་བཅད་ཏིང་འཛིན་པའི་ལེགས་མ་དད་དབྱིད་ཀྱི་རྒྱལ་མའི་གླ་དབྱངས་སུ་བཀུག་པ་ཡིན་པས། གསང་པའི་རྣམ་ཐར་ལས། བདེ་མཆོག་འཁོར་ལོའི་སྒྲུབ་པ་མཛད་པའི་ཚེ། །དཀྱིལ་འཁོར་བ་རྣམས་མངོན་སུམ་གསལ་
བར་གཟིགས། །ཕྱི་ནང་གནས་གསུམ་མཁའ་འགྲོའི་ཚོགས་རྣམས་ཀྱིས། །རྡོ་རྗེ་སླུ་ཡི་མཆོད་པས་དགྱེས་པར་མཛད། །ཅེས་དང། བཀའ་གདམས་ཆོས་འབྱུང་ལས། ཏིང་འཛིན་པར་ལེགས་མ་ལོ་སོགས་པའི་མཆོང་གླུ་འདི་ཡང་གདངས་
དང་བཅས་པ་གཙུག་ལག་ཁང་གི་བློས་སྤངས་བཞེངས་དུས་ལྟ་མོ་རྣམས་ཀྱིས་འཐེན་གྱིན་འདུག་པ་གཟིགས་པ་ཡིན་པར་སྣང། རྗེ་དེ་ད་ལྟ་སྤྲུལ་པ་དཔག་ཏུ་མེད་པས་འཇིག་རྟེན་དུ་རོལ་བ་ཡིན་ཞེས་སོ།། སོགས་སྒྲས་རྒྱུད་དབྱངས་འདི་
ཡང་མཁའ་འགྲོམས་ འདིའི་དོན་གྱིས་ཉམས་ལེན་ཆེར་མ་བྱང་ཡང་ཕྱག་ལེན་མ་
ཉི་ སྔོན་སྨོན་ལམ་གནང་དུས་ཡངས་ཀྱིས་བྱིན་གྱིས་བརླབས་པར་བཤད་པས་སོ།། བྲ་ བྱ་ལོའི་ནད་དུ་རྒྱུད་སྡེ་དང་

[022A]༄༅། །མཐུན་པར་རབ་གནས་རྒྱས་པར་མཛད་པའི་ཉིན་ནམ་མཁའ་དྭངས་པའི་དཀྱིལ་ནས་སྒྲ་ཆེན་པོ་འབྲུག་སྒྲ་ཙམ་ཞིག་མཆོད་ཁང་དུ་ཐིམ་པ་ཀུན་གྱིས་ཐོས་ཤིང། དེ་དུས་བདེ་གསང་གི་རིམ་ལྔའི་རྣལ་འབྱོར་པ་འགའ་ཞིག་
གིས་རྡོ་རྗེ་འཇིགས་བྱེད་ནམ་མཁའ་གང་བཙམ་ཕྱོགས་བཞི་ནས་བྱུང་ནས་ལྡེར་སྐུ་ལ་ཐིམ་པ་གཟིགས་གསུངས། དེའི་དོན་གྱིས་ཡུལ་ཀུན་ཏུ་བཀྲ་ཤིས་པར་གྱུར་ཏོ།། མྲ་་འདི་ལ་དགེ་ལྡནཱང་སྔ་མའི་ཟུར་དུ་བྲིས། ཁྱིའི་ལོ་ལ་
སྡེ་སྣོད་འཛིན་པ་བརྒྱ་ཕྲག་དུམ་ཕྱོགས་ཐ་དང་ནས་བྱོན་པ་དང་གཉུགས་མའི་དགེ་འདུན་དང་བཅས་པར་དགའ་ལྡན་ཉིད་དུ་ཆོས་ཀྱི་འཁོར་ལོ་རྒྱུན་མི་འཆད་པར་བསྐོར་ཞིང་དཔལ་གསང་འདུས་འགྲལ་པ་བཞི་སྦྲག་དང། བཤད་རྒྱུད་
འགའ་ཞིག་དང། རིམ་ལྔའི་ཁྲིད་རྒྱས་པ། དུས་འཁོར་སྦྱོར་དྲུག་གི་ཁྲིད་རྒྱས་པ། དུས་འཁོར་འགྲེལ་ཆེན་བཤད་པ་ཞི་བ་མོ་དང། གཞན་ཡང་དབུ་ཚང་བདེ་མཆོག་ལམ་རིམ་སོགས་གསུངས། དེའི་དབྱར་དང་སྟོན་ལ་ཡངས་པ་ཅན་
གྱི་ཁྱམས་ཀྱི་ལོག་བྲིས་ཀྱང་གྲུབ། འཇུག་པའི་རྣམ་བཤད་བརྩམས་ཤིང་གསུངས། ཙ་ རེ་གཉིས་པའི་དགུན་སྨང་གཅིག་ཆོས་སྐྱོང་འདི་རྣམས་ལའང་གཏོར་མ་འབུལ་དུས་དབྱངས་ཀྱི་ང་རོ་དང་བཅས་
ན་ཤིན་ཏུ་དགྱེས་པར་འདུག་པས་འདི་བཞིན་བྱེད་པ་ཡིན་གསུངས་ནས། གཤིན་རྗེ་ཆོས་ཀྱི་རྒྱལ་པོ་སྤྱན་འདྲེན་དང། བསྟོད་ཅིང་བསྐུལ་བ་སོགས་ཀྱི་དབྱངས་བཞི་མཛད། དེ་དུས་ནུབ་གཅིག་ལ་འགའ་ཞིག་གི་མནལ་ལམ་

[022B]གཞན་ཡང་ད་
འདྲ་བའི་རྨི་ལྟས་འགའ་རེལ་བྱུང། དེ་ནས་བསྟོད་པའི་དབྱངས་འདི་ལ་གཤིན་རྗེའི་ང་རང་དབྱངས་སམ་གཤིན་རྗེས་འཐེན་དབྱངས་ཟེར་བའང་དོན་འདི་འདྲ་ཡིན་སྙམ། དེ་ནས་དབྱངས་སློབ་པ་རྣམས་ལ་གཏོར་མ་མ་བཤམས་པར་དུ་དབྱངས་
བྱ་མི་རུང་བར་འདུག་པས་མ་བྱེད་གསུངས། སྐབས་ཤིག་དེའི་རྒྱུ་མཚན་ཅི་ཞིག་མཆིས་ཞུས་པས། ལེགས་བཟང་བསམ་མཛད་པའི་གསང་བའི་རྣམ་ཐར་ལས། དེའི་རྒྱུ་མཚན་ནི། ཆོས་ཀྱི་རྒྱལ་པོ་འདི་རྗེ་བཙུན་གྱི་བསྙེན་སྒྲུབ་དང་
པོར་མཛད་པའི་དུས་ནས་རྗེ་ཞལ་སྔ་ནས་ཐུགས་ལ་ཤིན་ཏུ་ཉེ་བ། འཁོར་འགྲོའོ་བྱེད་པ་རྣམས་ཀྱི་སྐྱེལ་བསུ། ཁྱད་པར་དུ་རྗེ་ལ་སྙིང་ཐག་པ་ནས་གུས་པ་རྣམས་ལ་ལྷག་པར་འོག་རྗེ་ལ་ཞབས་དྲུང་ན་འཁོར་པ་གང་རུང་རའི་
གཟུགས་སུ་སྤྲུལ་ནས་སྙན་དྲུང་དུ་ཞིབ་ཤིབ་ཀྱི་ཞལ་ཏ་ཞུ་བའི་རྣམ་བ་མང་པོའོ། གཟིམ་ཁང་དུ་ཕར་འགྲོ་ཚུར་འགྲོ་ཚུར་འགྲོ་དང་སྐུ་མདུན་སོགས་སུ་བྱ་བ་མང་པོ་བྱེད་དེ། གཟིམ་ཁང་ན་འཁོར་པ་གཞན་གྱིས་མཐོང་བ་འོང་སྟེ། གང་གི་གཟུགས་
སུ་སྤྲུལ་པ་དེར་འཁྲུལ་ནས་གཞན་ཚོས་ངོ་མི་ཤེས། དབྱངས་དང་གཏོར་མ་བྱེད་པའི་དུས་སུ་ཡང་དེ་འདྲ་ཞིག་འོང་ནས་ལབ་ལབ་བྱེད། གཏོར་མ་དང་དབྱངས་ཀྱི་ང་རོ་བྱས་པའི་ཚ་དགའ་བའི་རྣམ་འགྱུར་སོགས་སྟོན་ཅིང་འདུག་

[023A]༄༅། །གསུང་ངོ།། ཞེས་སོ།། དོན་འདི་ཚིག་ཙམ་མ་ཡིན་པར་གོ་དགོས་པ་ཞིག་ཡིན་ནོ།། ལོ་དེའི་མཇུག་གསང་འདུས་རྩ་རྒྱུད་དང་འགྲེལ་པ་སྒྲོན་གསལ་བར་དུ་བརྐོས་གྲུབ། ཚ་ཕག་ལོ་ལ་དབུས་གཙང་སྡེ་སྣོད་
འཛིན་པ་ཆེ་དགུ་མཐའ་ཡས་འདུས། དཔྱིད་དང་དབྱར་དུ་འཁོར་ལོ་བདེ་མཆོག་གི་རྒྱུད་སོགས་ཀྱི་ཆོས་འཁོར་བསྐོར་ཞིང། བདེ་མཆོག་རྩ་རྒྱུད་ཀྱི་ཊཱིཀྐ་མཛད་ཀུན་ལ་གསུངས་ཤིང། འཛིན་ཆོས་འང་ཊཱིཀྐ་མདའ་ཚད་ཕྲེང་དགུ་པའ་
བཏང་བའི་སྐྱོར་དཔོན་འཇམ་དབྱངས་ཆོས་རྗེས་མཛད་ཅིང། བྱམས་ཆེན་ཆོས་རྗེའང་ངོ་མཚར་བར་གསུངས། ཛ་ཕག་ལོའི་སྟོན་སྟོད་ལུང་གི་ཆུ་ཚན་སྐུ་ལ་འཕྲོལ་པར་འགའ་ཞིག་གིས་ཞུགས་པས་རྐྱེན་དང། གཙོ་བོ་ཇོ་བོ་རིན་
པོ་ཆེའི་དྲུང་དུ་སྐུ་དེའི་ཕྱག་ཐམ་དང། སྐུ་དེས་དངོས་སུ་འདུལ་བའི་སྐྱེ་བོ་མང་བོ་ཞིག་གི་དོན་མཛད་པར་དགོངས་པ་དང། སྔར་ནས་སྨིན་པར་མཛད་པའི་གདུལ་བྱ་མཐའ་ཡས་རྣམས་ལ་ལེགས་བཤད་ཀྱི་བདུད་རྩི་གསུང་དངོས་ཀྱི་ཐ་མ་
སྩོལ་པར་བཞེད་པས་དགའ་ལྡན་ནས་ཕྱག་བརྟེགས། ལྷས་སར་ཇོ་བོ་མཆོད་པ་དང་སྨོན་ལམ་མཐའ་ཡས་མ་མཛད་ཅིང། ཝྦྲ་ ཕལ་ཆེར་ལ་ཕེབས་ཤིང་ཆབ་
ཚན་ཁར་ཕེབས་པས་ཞབས་ལ་བདུག་པར་གྱུར། སྟོད་ལུང་ཕུ་དམའི་སྐྱེ་བོའི་ཚོགས་མཐའ་ཡས་པ་དག་ལ་ཆོས་དང་བྱིན་རླབས་ཀྱི་སྐྱེས་གནང། ངག་རྒྱུན་ལྟར་ན་ཆུ་མིག་ལུང་གི་ཆོས་གྲ་ལ་གསང་འདུས་ལྷ་ཚོགས་ཐམ་པ་

[023B] ཐམས་ཅད་ཀྱིས་བསྙན་བཀུར་བ་དང་གསུང་ཐོས་པ་དང་ཞལ་མཐོང་བ་ཙམ་གྱིས་ཀྱང་དོན་དང་ལྡན་པར་མཛད་དོ།། ཞྲ་ཚུར་ཕེབས་དུས་འོད་ལི་ལ་
བཞུགས་ནས་འབྲས་སྤུངས་སུ་ཕེབས་པའི་འདོ་ལིའི་སྣེལ་འཇའ་ཁ་དོག་སྣ་ལྔ་ཐལ་བྱུང་ཟུགས། གནས་རྙིང་རྣམ་ཐར་དུ་འབྲས་སྤུངས་སྔགས་ཁང་གི་རྟེན་རྣམས་ལ་རབ་གནས་མཛད་པའི་ཡེ་ཤེས་པ་སྤྱན་འདྲེན་ཀྱི་དུས་སུས་གཡོ་
ཞིང་འུར་ཆོམ་གྱི་སྒྲ་ཆེན་པོ་ཐམས་ཅད་ཀྱིས་མངོན་སུམ་དུ་རིག་པའི་ཟིལ་ཆེན་པོ་དད་བཅས་བཅོམ་ལྡན་འདས་རྡོ་རྗེ་འཇིགས་བྱེད། ཡེ་ཤེས་མགོན་པོ་ཕྱག་དྲུག་པ་འཁོར་བཅས། དམ་ཅན་ཆོས་ཀྱི་རྒྱལ་པོ་ཡབ་ཡུམ་འཁོར་
བཅས་ཀྱི་ཡེ་ཤེས་པ་རྣམས་དངོས་སུ་་པར་མཛད་ཅིང། བརྟན་བཞུགས་རྒྱས་པ། ཡོན་བདག་བ་སྒོ་བ། གསེར་གྱི་རྟག་གཏོར་འཆའ་བ། ཞི་རྒྱས་ཀྱི་སྦྱིན་བསྲེག་ཚར་མང་པོ་དང་བཅས་པ་མཛད་ཅེས་གསུངས་པ་རྒྱལ་བ་ཡོན་
ཏན་རྒྱ་མཚོའི་རྣམ་མཐར་རྒྱལ་བ་གོང་མས་མཛད་པ་ལྟར་མ་འཇིགས་བྱེད་འདག་པར་ལྗགས་ཆབ་དང་བཅས་བཞེངས་པར་ཡང་མཛད་གསུངས་པ་ལྟར་ཡིན་ལ། རྭ་ལོའི་གདུང་ཡང་ཡོད་པར་འཇིགས་བྱེད་ཆོས་འབྱུང་ལས་བཤད་དོ།།
ཟ་འབྲས་སྤུངས་སུ་བཤེས་གཉེན་སྔེ་སྣོད་འཛིན་པ་ཉིས་སྟོང་ཙམ་ལ་ལམ་རིམ་གྱི་ཁྲིད་དབུ་མ་འཇུག་པ། ནཱ་རོ་ཆོས་དྲུག། །གསང་འདུས་རྒྱུད་སོགས་གསུངས་ཤིང། དེ་དུས་སུ་ཆོས་གྲྭའི་དབུས་སུ་འཇའ་ཁ་དོག་སྣ་ལྔ་ཐལ་བྱུངོ་

[024A]༄༅། །ཡང་ཡང་ཟུག་པ་དང་ནམ་མཁའི་དབྱིངས་མཐོན་པོ་ནས་ལྷའི་ཕོ་ཉ་ལྟ་བུའི་སྤྲིན་དགའ་ལྡན་དུ་ཡང་ཡང་འབབ་བོ།། དེའི་ཚེ་ཉིན་གཅིག་དགའ་ལྡན་ཕྱོགས་ལ་གཟིགས་པ་གཅིག་མཛད། གསང་འདུས་ཡེའུ་
དགུ་པའི་སྐབས་ལ་ཆོས་མཚམས་མཛད། ཐམས་ཅད་ཀྱིས་རྒྱུད་དང་ལམ་རིམ་གྱི་ཐ་ན་ལུང་ཙམ་ཞུས་ཀྱང་མ་གསན་པར་ཁ་སང་ནས་འཕེན་པ་སོང་ཟིན། ད་ལམ་མྱུར་དུ་བཏེགས་ན་ཐམས་ཅད་ལ་དགའ་བས་འདེགས་གསུངས་
ཏེ༑ ད་དུང་སྔགས་དང་མཚན་ཉིད་ཀྱི་བཤད་རྒྱུན་རྫོགས་པ་མེད་པར་རིང་དུ་གནས་པའི་རྟེན་འབྲེལ་དུ་མཛད་དོ།། ཐ་་ལྷ་སར་ཕེབས་ཇོ་བོ་རིན་པོ་ཆེའི་མདུན་དུ་ཕྱག་མཆོད་སྨོན་ལམ་རྒྱ་ཆེར་མཛད་དེ། བསྟན་པ་ཡུན་རིང་
དུ་གནས་པའི་རྟེན་འབྲེལ་མཛད། ཡ་་དེ་ནས་སེར་ར་བྱམས་ཆེན་ཆོས་རྗེས་སྤྱན་དྲངས་ཏེ། སེ་ར་ཆོས་སྡིངས་སུ་སྔགས་ཀྱི་རྒྱུད་སྡེ་ལ་འཆད་ཉན་རྣམ་པར་དག་པ་བོད་འདིར་ཆེར་མ་དར་ལ། རྗེ་རང་གིས་བཤད་པ་རྣམ་པར་
དག་པ་མཛད་པའི་བར་དུ་རྩི་མང་བ་ཡོད་ཅིང་རྒྱུད་ཀྱི་འཆད་ཉན་རྐང་ཚུགས་གྲྭ་ཐིངས་པ་མེད་པར་དགོངས་ནས་རྒྱུད་ཀྱི་འཆད་ཉན་རྣམ་པར་དག་པ་གཅིག་ཚུགས་ན་ཅི་མ་རུང་སྙམ་པས་བྱམས་ཆེན་ཆོས་རྗེ་ལ་ཞལ་ཏ་གནང་ནས་
ཆོས་རྗེས་དེའི་མཐུན་རྐྱེན་གྱི་ཆས་སོ་སོར་གནང་ཞིང། གཞི་འདུལ་བའི་བསླབ་ཁྲིམས་རྣམ་དག་ལ་བརྟེན་ནས་དཔལ་གསར་འདུས་བདེ་མཆོག་རྩ་རྒྱུད་ཀྱི་འཆད་ཉན་ཚུགས་པའི་རྟེན་འདྲེལ་ལ་དུ་སེར་ཆོས་སྡིངས་སུ་གསོ་སྦྱོད་མཛད་ཅིང་

[024B] དེའི་ཚེ་ཆོས་གྲྭའི་བུ་སློབ་གསེར་གྱི་ལྷུན་པོ་ལྟ་བུ་མང་པོ་འདུས་པའི་འདུས་ཚོགས་རྒྱ་མཚོ་ལྟ་བུའི་དབུས་ན་རྗེ་རིན་པོ་ཆེས་རྒྱུད་ཀྱི་བཤད་སྲོལ་འཛིན་ནུས་པ་ཡོད་
དམ་ཞེས་བཀའ་ལན་གཅིག་གཉིས་སུ་ཕེབས་པ་མ་བས་བསུས་ཀྱང་ལྔ་མ་རུས། རྗེ་ཤེར་སེང་གིས་ཕྱག་བྱས་ཏེ། དེ་ཁོ་བོས་བྱ་ཞེར་བཀའ་སྤྱི་བོས་བླངས་ཤིང། རྗེ་མཆོག་ཏུ་དགྱེས་ནས་གསང་འདུས་གསེར་སྐུ་ཁྱད་པར་ཅན་འགྲེལ་
པ་བཞི་སྦྲག་རྒྱུད་ཀྱི་རྣམ་བཤད་གཉིས་སྐྱེད་རྫོགས་ཆོས་རྒྱལ་གྱི་ཞལ་འབགས་འཆམ་གསོ་དབྱུང། ཞིགས་རྣམས་གནང་སྟེ། དེར་བཙུགས་པའི་རྒྱུད་པའི་གྲྭ་ཚང་དེ་དུས་ནས་ཡིན་ལ་ཤེར་སེང་གིས་རྒྱུད་པ་དེ་ལས་རྒྱུད་
གྲྭ་གསུམ་བཙུགས་གསུངས་སོ། ར་་དེ་ནས་བ་ལམ་རྩེར་བྲག་དཀར་རྫོང་དཔོན་ཡབ་ཡུམ་ལ་སྔགས་ཀྱི་གྲྭ་ས་གཅིག་བཀའ་གནང་རྡོར་དཔོན་པས་ཀྱང་ཁས་བླངས་ཏེ། གནས་དེ་ཉིད་ལ་རབ་གནས་ཞུས་པས་ད་ལན་མིན་པ་
མི་འོངས་གསུངས་ནས་རབ་གནས་རྒྱས་པར་བྱས། གཙུག་ལག་ཁང་གི་མིང་གསང་སྔགས་མཁར་དུ་བཏགས། དེ་ནས་བྲག་དཀར་དུ་བྱོན། གྲུབ་བཞིར་གདན་དྲངས་པས་ཀྱང་ཕེབས། དེའི་ནུབ་པ་ནམ་མཁའ་ནས་གཎྜིའི་སྒྲ་ཆེན་པོ་
གསང་མཐོ་བ་མིས་བརྡུངས་པ་མིན་པར་ངེས་བ་བྱུང། འབྲས་སྤུངས་ནས་ཕེབས་དུས་ནས་གློ་བུར་དུ་ས་ཡང་ཡང་གཡོ་བ་འཇའ་ཁ་དོག་སྣ་ལྔ་འོད་ལིར་ཟུག་པ་བྱུང། ཝ་དེ་ནས་གྲུ་བཞི་ནས་དགའ་ལྡན་དུ་ཕེབས་པ་ན་ཐོག་མར་

[025A]༄༅། །ཡངས་པ་ཅན་དུ་མཆོད་གཏོར་རྒྱ་ཆེར་བཤམས་ནས་སྟོན་པའི་སྐུ་དང་གཞལ་ཡས་ཁབ་དང་ཡི་དམ་གྱི་དྲུང་དུ་སྨོན་ལམ་དང་འཕྲིན་ལས་བཅོལ་བ་རྒྱ་ཆེར་མཛད། ཤྲ་་དེ་ནས་དུ་ཁང་དུ་མང་ཇ་ལ་གདན་
དྲངས་པ་མེད་པར་ཕེབས་ནས་ཚོགས་དབུར་ཕེབས་ཏེ་བསོད་བ་རྒྱས་པར་མཛད་པའི་མཇུག་དུ་བདེ་སྨོན་གྱིས་བསྔོ་བ་རྒྱས་པར་མཛད་ཅིང། དགེ་འདུན་ཚོགས་པ་རྒྱ་མཚོའི་དབུས་སུ་ཤིས་བརྗོད་རྒྱས་པར་གནང་བ་ཕྱིས་ཀྱི་རྟེན་འབྲེལ་
ཆེ་བར་དགོངས། སྲ་་དེ་ནས་གཟིམ་ཁང་ལ་ཕེབས། བསྙུང་ཚུལ་བསྟན། སང་ཉིན་འདུལ་འཛིན་རྒྱལ་ཚབ་སོགས་ཡོད་དུས་རྒྱལ་ཚབ་ཀྱིས་ཞལ་ཏ་འདྲ་བདག་ཚོར་གནད་བར་ཞུས་པས། པཎ་ཞྭ་ལབ་འཇོག་དབུར་
བཞག་བ་རྒྱལ་ཚབ་སྐུ་བར་དུ་འཕངས་ཤིང་གོས་བེར་གཅིག་གཏང་ནས་དོན་འདི་གོ་བར་གྱིས་ལ་བྱང་ཆུབ་ཀྱི་སེམས་སྦྱོངས་གསུངས་ཤིང་གདན་སར་ཡང་དོན་གྱིས་བསྐོས་པར་མཛད་དོ།། དེ་ནས་བདེ་མཆོག་གི་ཚོགས་
འཁོར་བྱས་ནང་མཆོད་ལན་སོ་གཉིས་མྱང་སྟེ་རྡོར་བཟླས་མཛད་ཅིང། སང་ཉེར་ལྔའི་སྔ་དྲོ་དང་པོར་ཞབས་སྐྱིལ་ཀྲུངས་ཕྱག་མཉམ་གཞག་མཛད་ཅིང་འོད་གསལ་ཆོས་སྐུ་མཛད་ནས། བར་དོ་ལོངས་སྤྱོད་རྫོགས་སྐར་
སངས་རྒྱས་ཚུལ་བསྟན་ཏེ། སྐུ་གཞན་ནུའི་ལུས་ཅན་འཇའ་འོད་འཕྲོ་ཅན། ནམ་མཁའ་ནས་མེ་ཏོག་གི་ཆར་དེང་འཇའ་སོགས་མཛད་དོ།། ཧྲ་་དཔའ་པོ་མཁའ་འགྲོ་གྲངས་མེད་པས་སྤྱན་དྲངས་ཏེ་བར་དར་ལངས་

[025B] དཔལ་གསང་འདུས་ལྷ་སོ་གཉིས་ཀྱི་རྟེན་བརྟེན་པ་སོགས་སུ་བཞེངས་པར་མཛད་དེ་སྨད་བྱུང་བཀོད་པ་སོས་སུ་མཆོག་གི་སྤྲུལ་སྐུ་མཛད་ལམ། གདམས་
དག་ལས། དེ་ནས་འཕོས་ནས་ཤར་ཕྱོགས་སུ། །རྨང་བྱུང་བཀོད་མཛེས་ཞིང་ཁམས་སུ། །སེང་གེའི་ང་རོ་ཞེས་བྱ་བའི། །རྒྱལ་བ་དེ་བཞིན་གཤེགས་པར་འགྱུར། ཞེས་གསུངས་ཤིང། དེ་བཞིན་དུ་བདེ་བ་ཅན་དུ་རྒྱལ་
སྲས་ཀྱི་ཚུལ་དང། དགའ་ལྡན་དུ་རྗེ་བཙུན་བྱམས་མགོན་ཀྱི་མདུན་དུ་པདྨ་ལས་རྒྱལ་སྲས་འཇམ་དཔལ་སྙིང་པོར་འཁྲུངས་ཤིང་ཆོས་ཉན་པ་སོགས་སྤྲུལ་བ་བྱ་བ་ཕྲག་བརྒྱས་འཇིག་རྟེན་གྱི་ཁམས་འདི་ལ་སོགས་
པར་ལ་ལར་བླ་མ་དང། ལ་ལར་ཡུལ་གྱི་རྒྱལ་བོ་དང། གཙོ་བོ་དང། བྲམ་ཟེ་ལ་སོགས་པའི་ཚུལ་དང། ཞིང་ཁམས་ལ་ལར་སངས་རྒྱ་བའི་ཚུལ་སོགས་མཐའ་ཡས་པས་འགྲོ་བ་གང་ལ་གང་འདུལ་གྱིས་སྤྲུལ་བའི་བཀོད་པ་
མཐའ་ཡས་པས་འགྲོ་བ་དྲངས་པ་མཛད། རྒྱལ་བའི་བསྟན་པ་ཕྱོགས་དང་དུས་ཀུན་ཏུ་རྒྱས་པར་གྱུར་ཏོ།། །།སྨྲས་པ། སྔོན་བྱོན་རྒྱལ་བ་དཔག་མེད་སྔོན་དུའང། །ཚོགས་གཉིས་རྒྱ་མཚོའི་གཏིང་ཟབ་ལེགས་སྨོན་ཀྱི།།
ནོར་བུས་གཏམས་པའི་སྙིང་སྟོབས་རྦ་རླབས་ལ། །ཕྱགས་བཅུའི་རྒྱལ་རྣམས་དགྱེས་འཛུམ་བྱིན་བརླབས་པས། །ཐུབ་པའི་བསྟན་ལ་ཐུབ་དབང་གཉིས་པ་བཞིན། །བསྟན་པའི་གཟུགས་བརྙན་བསྟན་པ་ཡོངས་རྫོགས་སུ།།

[026A]༄༅། །ཐོས་པས་སྙིང་ཚིམ་ཐོས་བསམ་སྒོམ་གསུམ་ཀུན། །གཅིག་མིན་ཕྱོགས་བཅུར་གཅིག་ཆར་འཕེལ་རྒྱས་མཛད། །མགོན་པོ་ཁྱོད་ཀྱི་ཡོན་ཏན་པ་མཐའ་བཞིན། །མ་ལུས་བརྗོད་མིན་དང་པས་འདིར་
འབད་དགེ་སྔོན་ཐུགས་བསྐྱེད་བཞིན་མདོ་སྔགས་ཟབ་རྒྱས་ཀྱིས། །འགྲོ་ཀུན་སྐུ་གསུངས་ཐོབ་བའི་རྒྱུད་གྱུར་ཅིག་ཁྱོད་ལ་དད་དང་རྣམ་པར་ཐར་བ་འདིར། །མཐོང་ཐོས་དྲན་རེག་སྐྱེ་དགུ་མ་ལུས་པ། །མངོན་མཐོའི་
བ་གམ་མཐོན་པོ་རིམ་བརྒྱུད་དེ། །རྒྱལ་དབང་སེང་གེའི་ང་རོ་ལྟར་གྱུར་ཅིག་ཅེས་མཉམ་མེད་རྗེ་བཙུན་ཙོང་ཁ་བ་ཆེན་པོའི་རྣམ་ཐར་རས་རིས་ཀྱི་ཚུལ་བརྒྱ་དང་བ་གསུམ་ཅིན་ཏ་མཾ་ཎིའི་ཕྲེང་བ་ཐུབ་བསྟན་རྒྱས་བྱེད་ཕན་བདེའི་
རོལ་མཚོ་ཆེན་པོ་ཞེས་བྱ་བ་འདི་ཡང། རྗེ་བླ་མ་དེ་ཉིད་ལ་མི་ཕྱེད་པའི་དང་པ་དང་ལྡན་པར་ཤཱཀྱའི་དགེ་སློང་མང་ཐོས་འཇམ་དབྱངས་བཞད་པའི་རྡོ་རྗེས་རྣམ་ཐར་རས་རིས་ཆེན་མོ་འབྲི་ཚེ་མཁས་གྲུབ་ཐམས་ཅད་མཁྱེན་
པའི་རྣམ་ཐར་དད་པའི་འཇུག་དགོས་དད་གསང་བའི་རྣམ་ཐར། ཆོས་ཆེར་གསང་བའི་རྣམ་ཐར་གསུམ་དང། གྲུབ་པའི་དབང་ཕྱུག་ལེགས་བཟང་པའི་རྣམ་ཐར་རབ་གསང་རྨད་བྱུང་དང། འཇམ་དབྱངས་དང་དངོས་སུ་
མཇལ་བའི་རྟོགས་ལྡན་འཇམ་དཔལ་རྒྱ་མཚོའི་ཟུར་འདེབས་དང། མཁས་དབང་གུང་རུ་རྒྱལ་མཚན་བཟང་པོའི་རྟོགས་བརྗོད་འགྲེལ་པ་ལེགས་བཤད་སྒྲོན་མེ་དང། གནས་རྙིད་ཀུན་དགའ་བདེ་ལེགས་ཀྱི་ཕྱི་དང་གསང་བའི་

[026B] འཇམ་དབྱངས་ཁ་ཆེའི་ཙོང་ཁ་བརྒྱད་ཅུ་སོགས་རྣམ་ཐར་དང། རང་ཕྱོགས་ཀྱི་ཁྲི་རིན་པོ་ཆེ་རིན་ཆེན་འོད་ཟེར་དང་ལས་ཆེན་ཀུན་རྒྱལ། མཁས་དབང་པཎ་ཆེན་བསོད་གྲགས་
ཕ་བོང་ཁ་བ་དཔལ་འབྱོར་ལྷུན་གྲུབ་དང། མཁར་ནག་པ་སོགས་ཀྱི་ཆོས་འབྱུང་དུ་མ་དང། དེ་བོ་སྔན་སོགས་རང་གཞན་གྱི་ཆོས་འབྱུང་དུ་མར་བརྟེན་ནས་གོ་རིམ་སོགས་ལེགས་པར་བསྒྲིགས་པ་འདིས་ཀྱང་ཀུན་མཁྱེན་རྒྱལ་བའི་
བསྟན་པ་སྦྱི་དང། ཁྱད་པར་འཇམ་མགོན་ཙོང་ཁ་བ་ཆེན་པོའི་བསྟན་པ་སྒོ་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།



﻿
[001A]༄༅།  །དགེ་བཟང་གླིང་གི་རྟེན་གཙོ་བྱམས་ཆེན་མཐོང་བ་དོན་ལྡན་གྱི་དཀར་ཆག་དད་པའི་ཤིང་རྟ་ཞེས་བྱ་བ་བཞུགས་སོ། །།

[001B] །ན་མོ་གུ་རུ་མཻ་ཏྲི་ཡེ། དགེ་བཟང་གླིང་གི་རྟེན་གཙོ་རྗེ་བཙུན་བྱམས་མགོན་མཐོང་བ་དོན་ལྡན་གྱི་སྐུ་བརྙན་རིན་པོ་ཆེ་འདི་ཉིད་ཀྱི་ནང་གཞུག་ལ། ཡུངས་འབྲུ་ལྟ་བུའི་རིང་
བསྲེལ། སྐུ་གདུང་གི་རིང་བསྲེལ། སྐུ་བལ་གྱི་རིང་བསྲེལ། ཆོས་སྐུའི་རིང་བསྲེལ་བཞིས་ནང་འཕྱུར་བུར་བལྟམས་པ་ལས། དང་པོ་ཡུངས་འབྲུ་ལྟ་བུའི་རིང་བསྲེལ་ལ། སངས་རྒྱས་
གསེར་ཐུབ་ཀྱི་འཕེལ་གདུང། དེ་བཞིན་གཤེགས་པ་འོད་སྲུང་གི་འཕེལ་གདུང། བདག་ཅག་དི་སྟོན་པ་ཤཱཀྱའི་རྒྱལ་པོའི་འཕེལ་གདུང། སྐུ་གདུང་དང་སྐུ་བལ་གྱི་རིང་བསྲེལ་ལ་
སངས་རྒྱས་གླང་པོའི་གདུང་རྡོའི་ཁམས་སུ་བྱིན་གྱིས་བརླབས་བའི་ཆ་ཤས། བྱང་ཆུབ་སེམས་དཔའ་ཆོས་འཕགས་ཀྱི་ཚེམས་ཀྱི་ཆ་ཤས། སངས་རྒྱས་ཀྱི་ཚེམས་ཤིང་ཚལ་བུ་

[002A] །འཕགས་པའི་གནས་བརྟན་བཅུ་དྲུག་གི་ན་བཟའ་ཞབས་ཕྱག་གི་ཚལ་བུ། གྲུབ་ཆེན་རི་ལོ་པའི་བཞུགས་གདན་ཁྲི་སྙན་ས་ལེའི་པགས་པའི་ཚལ་བུ། མཻ་ཏྲི་པའི་
གདུང་རུས་ཀྱི་ཆ་ཤས། དགེ་སློང་མ་དཔལ་མོའི་ལྷུང་བཟེད་ཤུབ་ཀྱི་ཚལ་བུ། ཇོ་བོ་དཧི་བཾ་ཀ་རའི་གདུང་ནག་དང་དབུ་ལོའི་རྟེན་འདམ། འབྲོམ་སྟོན་པའི་དབུ་སྐྲའི་རྟེན་འདམ། ལོ་ཆེན་ཆོས་
སྐྱོད་བཟང་པོའི་དབུ་ལོ་ཉག་མ་ཉེར་གཅིག་རྗེ་མར་པའི་ཞུན་ཐིག་ལས་ཕེབས་པའི་ཀྱཻ་རྡོར་ལྷ་དགུའི་རྟེན་འདམ། མི་ལའི་ན་བཟའི་ཚལ་བུ། དེའི་བཞེས་སྤྱད་དངུལ་ཐུམ་ཕྲ་ཅན་གྱི་དུམ་
བུ༑ རྒྱལ་སྲས་ཐོགས་མེད་ཀྱི་གདུང་ཐལ། བླ་མ་དམ་པ་བསོད་ནམས་རྒྱལ་མཚན་གྱི་གདུང་ཐལ། ས་པཎ་གྱི་དབུ་ཞྭའི་ཚལ་བུ། རྣལ་འབྱོར་དབང་ཕྱུག་ཨ་མི་རྒྱ་ནག་པའི་སྦྲ་གུར་

[002B] རྭ་ལོ་ཆེན་པོའི་ན་བཟའི་ཚལ་བུ། འགྲོ་མགོན་ཕག་མོ་གྲུ་པའི་རྒྱན་དྲུག་རྟེན་འདམ། རྗེ་བླ་མ་བཙོང་ཁ་པ་ཆེན་པོའི་ཚེམས་ཀྱི་ཆ་ཤས། སྐུ་ཆོས། སྐུ་སྣམ་སྦྱར། སྐུ་འགགས། སྐུ་བེར། བཞུགས་གདན། ཞབས་
ཕྱག་སྐུ་ཤམ་བཅས་ཀྱི་ཚལ་བུ། འཇམ་དབྱངས་ཆོས་རྗེའི་དབུ་ལོ་ཉག་མ་བཅུ། རྗེ་བཙུན་ཀུན་དགའ་གྲོལ་མཆོག་གི་དབུ་ལོ་ཉག་མ་ཉེར་གཅིག། །ཐེག་ཆེན་ཆོས་རྒྱལ་གྱི་གདུང་རུས་ན་བཟའི་ཚལ་བུ། པཎ་ཆེན་བྱམས་པ་གླིང་
པའི་དབུ་ལོ་ཉག་མ་བདུན། ཀརྨ་མི་བསྐྱོད་རྡོ་རྗེའི་དབུ་ལོ་ཉག་མ་ལྔ། དཔལ་ཁང་སྡིངས་པའི་དབུ་ལོ་ཉག་མ་གསུམ། ཉན་སྟོན་ཞིག་བོའི་དབུ་སྐྱེས་ཉག་མ་བརྒྱད། དཔལ་མཁའ་སྤྱོད་དབང་པོའི་དབུ་ལོ་ཉག་མ་གསུམ། མཁས་
གྲུབ་ནོར་བཟང་རྒྱ་མཚོའི་སྣམ་སྦྱར་གྱི་ཚལ་བུ། རྒྱལ་བ་དགེ་འདུན་རྒྱ་མཚོའི་དབུ་ཞྭའི་ཚལ་བུ། ཀུན་མཁྱེན་ལེགས་པ་དོན་གྲུབ་པའི་སྐུ་ཤ་སྐྱེ་བདུན་མ། ཡོངས་འཛིན་དཀོན་མཆོག་ཆོས་འཕེལ་བའི་སྐུ་ཤམ་ཚལ་བུ། ཀུན་
མཁྱེན་ལྔ་པའི་ཤངས་མཚལ། དབུ་ལོ་ཉག་མ་བཅུ་གཅིག་ན་བཟའ། སྐུ་གཟན་གྱི་ཚལ་བུ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་ཞབས་བཅགས་ཀྱི་ཚལ་བུ། རྒྱལ་བ་བསྐལ་བཟང་རྒྱ་མཚོས་ཡུན་རིང་བཞེས་པའི་
སྐུ་ཆོས་བྱིན་ཅན་སྦུབས་ཚང། དེའི་དབུ་ལོ་ཉག་མ་སུམ་ཅུ། སྤུར་ཚྭ། པཎ་ཆེན་བློ་བཟང་དཔལ་ལྡན་ཡེ་ཤེས་ཀྱི་སྐུ་ཆོས་སྦུབས་ཚང། དེའི་པཎ་ཞྭ། དེའི་ཕྱག་ཕྱིས། གསང་ཆབ། རྒྱལ་བ་འཇམ་དཔལ་རྒྱ་མཚོའི་དབུ་
[003A]༄༅། །ལོ་ཉག་མ་བདུན། དབུ་པཎ་ཆ་ཚང། མཐང་གོས་སྦུབས་ཚང། བྱང་ཆུབ་ཤིང་གི་ཕྱག་ཕྲེང་བརྒྱ་དང་བཅུ་གཉིས། ཁྲི་ཆེན་ངག་དབང་མཆོག་ལྡན་པའི་ན་བཟའི་ཚལ་བུ། ལྕང་སྐྱ་རྡོ་རྗེ་འཆང་རོལ་པའི་རྡོ་རྗེ་ཡེ་
ཤེས་བསྟན་པའི་སྒྲོན་མེའི་དབུ་ཞྭ་ཆ་ཚང། དབུ་ལོ་ཉག་མ་བདུན། ཡོངས་འཛིན་ཐམས་ཅད་མཁྱེན་པ་ཡེ་ཤེས་རྒྱལ་མཚན་པའི་སྐུ་འགགས་སྦུབས། དབུ་ལོ་ཉག་མ་སུམ་ཅུ། གདུང་ནག་གི་ཆ་ཤས། སྤུར་དར། སྤུར་ཚྭ། རས་
ཀྱི་གཟིམས་གུར་ཆ་ཚང། ཆོས་འཕགས་རྣམ་འཕྲུལ་ཀློང་རྡོལ་གྲུབ་ཆེན་གྱི་ན་བཟའི་ཚལ་བུ། དབུ་ལོ་ཉག་མ་བདུན། དགའ་ལྡན་ཁྲི་རིན་པོ་ཆེ་ཤཱི་ལའི་མཚན་ཅན་གྱི་སྐུ་ཆོས་སྦུབས། དབུ་པཎ་ཆ་ཚང། དབུ་སྐྱེས་ཚང་མ། སྤུར་ཚྭ་
ཀུན་མཁྱེན་འཇམ་དབྱངས་བཞད་པའི་རྡོ་རྗེས་སྒོ་མང་བླ་མ་གནད་དུས་ཀྱི་སྐུ་བེར་སྦུབས་ཚང། རྗེ་དཀོན་མཆོག་འཇིགས་མེད་དབང་པོའི་ན་བཟའི་ཚལ་བུ། དེའི་ཕྱག་ཕྱིས། སྐུ་གཟན་གྱི་ཚལ་བུ། འཁྱར་དགེ་དཔོན་སློབ་པའི་ན་བཟའི་
ཚལ་བུ། ཁ་སྐྱ་དགེ་བའི་བཤེས་གཉེན་གྱི་བླ་གོས་སྦུབས། རྡོ་རྗེ་འཆང་བློ་གྲོས་ཀུན་དགའ་བསྟན་འཛིན་པའི་སྐུ་གཟན་སྦུབས། སྨིན་གྲོལ་ཆོས་རྒྱལ་གྱི་སྤུར་ཚྭ། པཎྜི་ཏ་ཤྲཱི་བཧུ་ཏི་པའི་སྐུ་ཆོས་སྣམ་སྦྱར་སྦུབས་རེ། ལྕང་སྐྱ་མཆོག་སྤྲུལ་རིན་
པོ་ཆེའི་དབུ་ལོ་སྦུབས་གཅིག་རྡོ་རྗེ་འཆང་ཕ་བོང་ཁ་པ་རྒྱ་མཚོ་མཐའ་ཡས་པའི་གདུང་རུས་ཀྱི་ཆ་ཤས། སྤུར་ཚྭ། སེར་རྩེ་དགེ་བཤེས་ཐོགས་མེད་པའི་སྒོམ་ཞྭ་ཆ་ཚང། འཇམ་མགོན་བླ་མ་དཱ་ནའི་མཚན་ཅན་གྱི་ཚེམས་རྡོག་གཅིག་སོགས་

[003B] རིང་བསྲེལ་བཞིའི་གཙོ་བོ་ཆོས་སྐུའི་རིང་བསྲེལ་ལ། བདེ་གསང་འཇིགས་གསུམ་གྱི་རྒྱུད་དང། ཡུམ་རྒྱས་པ་གསེར་བྲིས་མ་གཅིག་གིས་གཙོས་ཅོ་ནེའི་
པར་མ་བཀའ་འགྱུར་རོ་ཅོག་གླེགས་བམ་བརྒྱ་དང་བརྒྱད། རྒྱུད་སྡེ་བཞིའི་གཟུངས་སྔགས་ཀྱི་རིགས་མང་བ་དང། རྗེ་བླ་མ་བཙོང་ཁ་པ་ཆེན་པོའི་གསུང་འབུམ་ཡོངས་རྫོགས། པཎ་ཆེན་བློ་བཟང་ཆོས་རྒྱན། རྒྱལ་བ་བསྐལ་བཟང་རྒྱ་མཚོ་
པཎ་ཆེན་བློ་བཟང་དཔལ་ལྡན་ཡེ་ཤེས། རྗེ་ངག་དབང་བློ་བཟང་ཆོས་ལྡན། ལྕང་སྐྱ་རྡོ་རྗེ་འཆང་རོལ་པའི་རྡོ་རྗེ། རྗེ་བླ་མ་ངག་དབང་བྱམས་པའི་གསུང་འབུམ་རྣམས་ཆ་ཚང། དེ་མ་གཏོགས་རྗེ་ཡབ་སྲས་ཀྱི་གསུང་ཐོར་སོགས་པོ་ཏི་
བརྒྱ་ལྷག་ཙམ་དང། པཎ་ཆེན་དཔལ་ལྡན་ཡེ་ཤེས་རང་གི་གསུང་ལེ་ཚན་ཕྱག་བྲིས་ངོ་མ། ཇོ་བོ་ཆེན་པོའི་ཕྱག་ཚྭ་རྟེན་འབྲེལ་སྙིང་པོ། སྨྲྀ་ཏི་ཕྱག་ཚྭ། འགྲོ་མགོན་གཡུ་བྲག་པའི་ཕྱག་ཚྭ། རྗེའི་ཕྱག་ཚྭ་ཨ་རྟགས་མ། རྒྱལ་ཚབ་དང་
མཁས་གྲུབ་རྗེའི་ཕྱག་་ཚྭ། འཇིགས་བྱེད་རྭ་པར་མ། བདུད་རྩི་ལས་བསྒྲུབས་བའི་ཚེ་དཔག་མེད་ཀྱི་སྣང་བརྙན་བྱིན་ཅན་ས་སྐྱ་པཎ་ཆེན་རང་གི་ཕྱག་བཏབ་མ། རྗེ་བཙུན་མི་ལ་བཞད་པ་རྡོ་རྗེའི་སྐུ་བརྙན་ལི་མ་ཕག་མོ་གྲུ་པའི་དངོས་
སློབ་གླིང་ཆེན་རས་པའི་ཕྱག་བཟོ་མར་གྲགས་པ་གཅིག་ལྕང་སྐྱ་རྡོ་རྗེ་འཆང་གི་ཐུགས་དམ་རྟེན་གྲས་འཇམ་དབྱངས་ཕྱག་བཞི་བའི་སྐུ་བརྙན། ཀུན་སྤངས་ཆེན་པོ་ཁ་སྐྱ་དགེ་བཤེས་གཏེར་ནས་བཞེས་པའི་སྐུ་འདྲ་ལྔའི་ཡ་གྱལ་རྡོ་རྗེ་

[004A]༄༅། །འཆང་གི་སྣང་བརྙན་རྣམ་ཅན་གྱི་གསེར་སྐུ་ཁྲུ་ཚད་མ་བྱིན་ཅན། ཐུབ་པའི་སྣང་བརྙན་རྒྱ་གར་ལི་མ་ཆེ་ཆུང་གསུམ། བྱང་སེམས་ཆོས་འཕགས་ཀྱི་ཚེམས་རྗེས། སྨན་འདམ་ལས་བསྒྲུབས་པའི་ཇོ་བོ་ཆེན་པོ་
དང་རྗེ་བླ་མའི་སྣང་བརྙན། རྗེའི་སྣང་བརྙན་ལི་མ་ཁྲུ་གང་ཙམ་རྒྱ་ནག་མ། རྗེ་བླ་མ་དཱ་ནའི་ཞབས་ཀྱི་ཐུགས་དམ་རྟེན་གྲས་བྱང་ཆུབ་མཆོད་རྟེན་གཅིག་ཡང་རྣམ་རྒྱལ་མཆོད་་རྟེན། ཇོ་བོ་རིན་པོ་ཆེའི་ཕྱག་རྗེས། རྒྱལ་བ་བསྐལ་བཟང་
རྒྱ་མཚོས་བཅད་རྒྱ་གནང་དུས་ཀྱི་ཕྱག་བྲིས་མ་སྒྲོལ་དཀར་གྱི་ཉིན་ཐང། ཁ་སྐྱ་དགེ་བཤེས་ཀྱི་ཐུགས་དམ་ཆོས་རྒྱལ་གྱི་སྐུ་ཐང། རྡོ་རྗེ་འཆང་ཕ་བོང་ཁ་པ་རྒྱ་མཚོ་མཐའ་ཡས་པའི་ཐུགས་དམ་རྟེན་མགོན་པོ་ཕྱག་དྲུག་པའི་སྐུ་ཐང་
དེའི་སྤུར་དར་ལ་བྲིས་པའི་ཕྱག་དྲུག་པ་དང། ཚེ་བདག་མགོན་པོ། ཁྲོ་ལས་གྲུབ་པའི་དཧི་བཾ་ཀ་ར། སྨན་འདམ་ལས་བསྒྲུབས་པའི་ཆོས་སྐྱོང་མང་པོའི་སྣང་བརྙན་ཁྲུ་ཚད་མ་རེ། ཧལ་ཧ་རྗེ་བཙུན་དམ་པ་བློ་བཟང་བསྟན་པའི་རྒྱལ་མཚན་
གྱི་ཕྱག་དྲིལ་རྡོར་བཅས་ཚ་གསེར་མ་འཁྲུལ་མེད། རིན་ཆེན་རིལ་བུ་རྣམ་གྲངས་མང་བ་དང། ས་སྐྱའི་བདུད་རྩི། ཡོངས་འཛིན་ཐམས་ཅད་མཁྱེན་པའི་རྣམ་འཇོམས་ཁྲུས་རིལ། གདུགས་དཀར་རང་སྲུང་འཁོར་ལོ་སོགས་དང་
རྒྱ་གར་རྡོ་རྗེ་གདན། ཝ་ར་ཎ་སི། གཉན་ཡོད། རྩྭ་མཆོག་གྲོང། གངས་ཏི་སེ། མཆོད་རྟེན་བྱ་རུང་ཁ་ཤོར། གནས་མཆོག་ཙ་རི། རི་བོ་རྩེ་ལྔ། རྒྱ་མཚོའི་པོ་ཏ་ལ། ཟི་ཆྭན་ཞེས་ཆོས་འཕགས་དང་རྟག་ཏུ་ངུའི་བསྟི་གནས། དགའ་ལྡན། ཡེར་

[004B] རྗེའི་སྒྲུབ་ཁང། ཆུ་བར་ལུང། ཨུ་དུམ་ཝ་རའི་ཚལ་གྱི་ས་སྣ་རྡོ་སྣ། སྐུ་འབུམ་ཙནྡན་སྡོང་པོའི་ཆ་ཤས་དྷིཡིག་རང་བྱོན་ཅན་སོགས་ཀྱང་ཡོད་དོ། །དེ་ལྟ་བུའི་རྟེན་ཁྱད་པར་ཅན་གཙུག་ལག་ཁང་དང་བཅས་པ་ཇི་ལྟར་བཞེངས་ཚུལ་
དང༑ དེ་ལ་མཆོད་པ་འབུལ་བ་དང་ཕྱག་དང་བསྐོར་བ་སོགས་བགྱིས་པའི་ཕན་ཡོན་རེ་ཞིག་འདིར་བརྗོད་པར་མི་སྤོབས་ཤིང་རྒྱས་པར་གཞན་དུ་འཆད་པར་འདོད་དོ། །མཆོད་འབུལ་སོགས་ཀྱི་ཕན་ཡོན་མདོ་ཙམ་བརྗོད་ན། ཇི་སྐད་དུ་
གསལ་རྒྱལ་གྱིས་ཞུས་པའི་མདོ་ལས། སུ་དག་དེ་བཞིན་གཤེགས་པའི་མཆོད་རྟེན་ལ། །མཆོད་པའི་ཁྱད་པར་ཅི་འདོད་ཅི་འབྱོར་པ། །འཚམ་པར་འབུལ་བྱེད་དེ་དག་དྲི་མེད་ཅིང། །མྱ་ངན་མེད་པའི་བླ་མེད་བྱང་ཆུབ་ཐོབ། །ཅེས་དང་
ཕྱག་འཚལ་བའི་ཕན་ཡོན་མདོ་སྡེ་ལས། དགེ་སློང་དག་དགེ་སློང་གིས་འདི་ལྟར་ཡན་ལག་ཐམས་ཅད་ཀྱིས་ཕྱག་བཙལ་ཏེ། སེམས་དངས་པར་བྱེད་པ་ལ་ལྟོས། དགེ་སློང་དག་འདིས་ཇི་སྙེད་གནོན་པའི་འོག་དཔག་ཚད་བརྒྱད་ཁྲི་བཞི་སྟོང་ན་དབང་ཆེན་གསེར་གྱིས་གཞི་ལ་ཐུག་པའི་པར། བྱེ་མ་ཇི་སྙེད་ཡོད་པ་དེ་སྙེད་དུ་འཁོར་ལོས་སྒྱུར་བའི་རྒྱལ་སྲིད་སྟོང་འགྱུར་དུ་ལོངས་སྤྱོད་པར་འགྱུར་རོ། །ཞེས་དང། བསྐོར་བའི་ཕན་ཡོན། སྔོན་ཤིང་ལོ་ལ་བརྟེན་པའི་སྲིན་བུ་
བདུན་རླུང་གིས་བདས་ནས་རྒྱ་མཚོ་ཆེན་པོའི་ནང་ན་རྣམ་པར་སྣང་མཛད་ཀྱི་སྐུ་ཆེན་པོ་ཡོད་པ་ལ་བསྐོར་བ་ལན་གསུམ་བྱས་པས། རིགས་ངན་གྱི་བུ་མོ་བདུན་དུ་སྐྱེས། དེ་རྣམས་རང་གི་རིགས་དང་ལོངས་སྤྱོད་ལ་སྐྱོ་བ་སྐྱེས་ནས་རྩྭ་

[005A]༄༅། །ཤིང་བཏུས། ཁོལ་མོ་བྱས་ཏེ་བསོད་ནམས་བསགས་པས་རྒྱལ་པོ་ཀྲི་ཀྲིའི་སྲས་མོ་བདུན་དུ་གྱུར་ནས་སངས་རྒྱས་འོད་སྲུངས་མཉེས་པར་བྱས་པས། ཕྱིས་འཚང་རྒྱ་བར་ལུང་བསྟན་ཏོ། །དེ་བཞིན་དུ་ཁྱིས་བདས་
པའི་ཕག་གིས་མཆོད་རྟེན་ལ་ལན་གསུམ་བསྐོར་བ་བྱས་པས། ཕྱིས་དགྲ་བཅོམ་པའི་གོ་འཕང་ཐོབ་པར་གསུངས་སོ། །དེས་ན་བདག་ལེགས་སུ་འདོད་པ་དག་གིས་ཚེགས་ཆུང་དུས་དལ་བའི་རྟེན་ལ་སྙིང་པོ་ལེན་པའི་ཐབས་
ཁྱད་པར་ཅན་འདི་ལྟ་བུ་ལ་དུས་རྣམ་པ་ཐམས་ཅད་དུ་བརྩོན་པར་རིགས་ཞེས་རང་གཞན་ཀུན་ལ་གསོལ་བ་འདེབས་སོ། །ཞེས་པ་འདི་ཡང། ་ཤཱཀྱའི་རྗེས་སུ་སྐྱེས་པའི་བཙུན་པ་ངག་དབང་བློ་བཟང་བསྟན་པའི་རྒྱལ་མཚན་
གྱིས་རང་ལོ་ཉེར་བརྒྱད་པ་མེ་སྦྲུལ་ལོ་བྱམས་ཆེན་ལྷ་ཁང་གི་ཡང་ཐོག་གཟིམས་ཆུང་ཡིད་དགའ་ཆོས་འཛིན་ནས་བྲིས་པ་དགེ་
   ༈    བདེ་གཤེགས་གཙོ་བོ་འོད་སྣང་མཐའ་ཡས་དང། །ཁྲོ་རྒྱལ་གཙོ་བོ་རྟ་སྐད་འཚེར་བའི་ལྷ། །གྲུབ་མཆོག་གཙོ་བོ་མཚོ་སྐྱེས་རྡོ་རྗེ་ཡིས། །མཆོག་ཐུན་དངོས་གྲུབ་མ་ལུས་བདེ་བླག་སྩོལ། །རྡོ་རྗེ་འཆང་དབང་གང་འདུལ་ཐབས་མཁས་
ཀྱི༑ ༑རྣམ་སྤྲུལ་གསང་ཆེན་ལམ་ཟབ་ལ་བརྟེན་ནས། །གོ་འཕང་མཆོག་བརྙེས་མཁས་གྲུབ་ཚོགས་རྣམས་ཀྱི། །རྨད་བྱུང་ཡོན་ཏན་དྲན་ནས་ཐལ་མོ་སྦྱར། །རྣམ་འདྲེན་རྒྱལ་བ་ཞི་ཁྲོ་མ་ལུས་པའི། །བདག་ཉིད་སྐལ་བཟང་བློ་ཡི་ཆུ་སྐྱེས་ཁ། །

[005B] །ཁྱབ་བདག་ནམ་མཁའི་ནོར་བུ་སྙིང་དབུས་བཞུགས། །དཀོན་མཆོག་གསུམ་དངོས་རྩ་བརྒྱུད་བླ་མ་ཡི། །ཡེ་ཤེས་བྲིས་སྐུ་འདི་ལ་རྟག་བཞུགས་ལ། །མཆོག་གསུམ་བླ་མར་འཛིན་པ་ས་སྐྱོང་
དབང། །ཇ་སག་མི་འགྱུར་རྡོ་རྗེ་ཡུམ་སྲས་ཀྱི། །ཚེ་དང་བསོད་ནམས་ལྷུན་པོ་ལྟར་བརྟན་ཅིང། །དཔལ་འབྱོར་མངའ་ཐང་ཆུ་གཏེར་ལྟར་འཕེལ་མཛོད། །རྟེན་འདི་གང་དུ་གནས་པའི་ས་ཕྱོགས་སུ། །འཐབ་རྩོད་བརྐུ་འཕྲོག་ལ་སོགས་རྣ་ནག་མའི། །
མིང་ཡང་མི་གྲག་སྐྱེ་དགུ་མ་ལུས་པ། །རྟག་ཏུ་ཡ་རབ་སྤྱོད་པ་ལྷུར་ལེན་ཤོག་ཛམྦུ་པྲིཀྵས་མཚན་པའི་རྒྱལ་ཁམས་སྤྱི། །བྱེ་བྲག་ལྗོངས་འདིར་ཆར་ཆུ་དུས་འབེབས་ཤིང། །ལོ་ཕྱུགས་འཕེལ་དར་ལུས་ཅན་ཡོད་དོ་ཅོག་རྫོགས་ལྡན་གསར་བའི་
དགའ་སྟོན་ལ་སྤྱོད་ཤོག་ །ཅེས་པ་འདི་ཡང་ཇིང་ཀིར་ལྷའི་རིགས་སུ་འཁྲུངས་ཤིང། དཀོན་མཆོག་བླ་མར་འཛིན་པ་མི་རྗེ་ཇ་སག་མི་འགྱུར་རྡོ་རྗེ་རང་གི་དང་རྟེན་དུ་རྟ་མགྲིན་ཡང་གསང་ཁྲོས་པའི་དབང་གི་བརྒྱུད་བའི་བླ་མའི་ཐང་ག་གསར་བཞེངས་ཀྱི་རྒྱབ་ཡིག་སྨོན་ཚིག་ཏུ་་བཙུན་པ་ངག་དབང་
བློ་བཟང་བསྟན་པའི་རྒྱལ་མཚན་ནམ་པདྨ་དགྱེས་པ་རྩལ་གྱིས་བྲིས་པ་དགེ་



﻿༄༅། །བླ་མ་སྣ་ཚོགས་ཀྱི་གསོལ་འདེབས་བརྟན་བཞུགས་སྨོན་ཚིག་འཁྲུངས་རབས་བྲིས་ཐང་འབྲི་ཚུལ་བཅས་བཞུགས་སོ།།

[001A] །སྭ་སྟི། རིགས་བརྒྱའི་ཁྱབ་བདག་བསྐལ་བཟང་རྒྱ་མཚོའི་སྡེའི། །ཡང་སྲིད་འཁྲུལ་བྲལ་འགྱུར་མེད་རྡོ་རྗེའི་ཁྲིར། །རིང་མིན་ཞབས་ཀྱི་པདྨོ་མྱུར་བཀོད་དེ། །བསྐལ་བརྒྱར་
འགྱུར་མེད་ཞབས་ཟུང་བརྟན་པར་བཞུགས། །བློ་བཟང་གྲགས་བསྟན་གསལ་བྱེད་དཔལ་ལྡན་པ། །ཡེ་ཤེས་འཇུག་པས་མཐའ་ཡས་འགྲོ་བ་ལ། །ལམ་བཟང་སྦྱིན་ཕྱིར་རྟག་ཏུ་བཞུགས་ནས་
ཀྱང། །ཆོས་འཁོར་རྒྱུན་ཆད་མེད་པར་བསྐོར་དུ་གསོལ། །བདག་དང་མར་གྱུར་མཐའ་ཡས་འགྲོ་བ་ཀུན། །དུས་འདི་ནས་བཟུངས་བྱང་ཆུབ་སྙིང་པོ་ལ། །མ་རེག་དེ་སྲིད་མི་འབྲལ་རྗེས་བཟུངས་ནས་
ཚེ་རབས་ཀུན་ཏུ་སྲས་སུ་འགྱུར་བར་ཤོག། ཅེས་པ་འདི་ནི་ཁྲི་ཆེན་དོན་གྲུབ་རྒྱ་མཚོའི་སྤྲུལ་སྐུ་དགེ་འདུན་བསྟན་པའི་རྒྱལ་མཚན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་

[002A]༄༅། །ཤེས་ཀྱིས་སྦྱར་བའོ།།    ༈    །ཁྱབ་བདག་འཁོར་ལོའི་མགོན་པོ་མཆོག་གི་གཙོ། །ཁྱབ་བདག་བློ་བཟང་བསྐལ་བཟང་རྒྱ་མཚོའི་
སྡེའི། །ཡང་སྲིད་གསེར་ཁྲིའི་སྟེང་དུ་མྱུར་ཕེབ་ཤོག་ཁྱད་པར་བདག་ཉིད་སྐྱེ་དང་ཚེ་རབས་ཀུན། །མགོན་ཁྱོད་མཆོད་དང་གསུང་དབྱངས་ཉན་པ་དང། །ཐུགས་མཉེས་བགྱིད་པས་དུས་ཀུན་
རབ་འདའ་ཞིང། །ཟུང་འཇུག་རྡོ་རྗེ་འཆང་དབང་ལེགས་ཐོབ་སྟེ། །འགྲོ་བ་ཐམས་ཅད་དེ་ཡི་ས་ར་འགོད་ཤོག། ཅེས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈   
མ་བདེ་བར་གཤེགས། །ཡི་དམ་ལྷ་ཚོགས་རྣམས་དང་དམ་པའི་ཆོས། །རིག་གྲོལ་གཉིས་ལྡན་འཕགས་མཚོག་འདུས་པའི་སྡེ། །ལ་སོགས་དཀོན་མཆོག་བྱིན་རླབས་མཐུ་དཔུང་བསྐྱེད། །བདག་ཅག་
སྐལ་དམན་འགྲོ་རྣམས་འཁོར་བ་ཡི། །རྒྱ་མཚོ་ཆི་ཆེ་ལས་སྒྲོལ་མཛད་འཁོར་ལོའི་མགོན། །དེད་དཔོན་བློ་བཟང་བསྐལ་བཟང་རྒྱ་མཚོའི་ཞབས། །ཉམ་ཐག་ང་རོའི་གདུང་དབྱངས་འདི་དགོངས་ཤིག་སྔོན་

[002B] །འགྲོ་ཀུན་ལོག་པའི་གཡང་ལས་སྒྲོལ་ལོ་ཞེས། །དམ་བཅའི་ཁུར་ཆེན་བཞེས་པ་དགོངས་མཛོད་ལ། །སླར་ཡང་སྤྲུལ་སྐུའི་ཞལ་བཟང་མྱུར་བསྟན་གསོལ། །འཕགས་པ་མཆོག་རྣམས་གཞན་གྱི་དོན་ཕྱིར་དུ།།
འཁོར་བའི་གྲོང་ལ་མཐོ་རིས་དགའ་ཚལ་ལྟར། །འཇུག་པའི་རྣམ་ཐར་རང་གིར་བཟུངས་མཛོད་ལ། །རིང་པོར་མི་ཐོགས་སྤྲུལ་པའི་ཟློས་གར་སྟོན། །སྐུ་བཞིའི་བདག་ཉིད་འགྲོ་བའི་རེ་སྐོང་མཆོག་རེ་ཞིག་རང་ཞིར་མནལ་བའི་ཚུལ་བཟུང་བ། །སླར་ཡང་
བདག་ཅག་སྲིད་མཚོ་ལས་སྒྲོལ་ཕྱིར། །ཞིང་འདིར་སྤྲུལ་པའི་རོལ་གར་བསྟན་དུ་གསོལ། །མ་རིག་མུན་པ་སེལ་མཛད་ཉིན་མོའི་མགོན། །བློ་བཟང་གྲགས་བསྟན་པད་ཚལ་རྒྱས་བྱའི་ཕྱིར། །རིང་མིན་ཐུབ་བསྟན་ཤར་རིའི་རྩེར་འཕགས་ནས། །བདག་
ཅག་འགྲོ་ཀུན་དབུགས་ཕྱིན་ཐོབ་པར་ཤོག། ཅེས་པ་འདི་ནི་ཡོངས་རྫོགས་བསྟན་པའི་མདའ་བདག་མཚན་བརྗོད་པར་དཀའ་བ་དྲིན་ཅན་རྩ་བའི་བླ་མ་ཁྱབ་བདག་འཁོར་ལོའི་མགོན་པོ་རྡོ་རྗེ་འཆང་ཆེན་ཐམས་ཅད་མཁྱེན་གཟིགས་ཆེན་པོ་བློ་བཟང་བསྐལ་བཟང་རྒྱ་མཚོ་དཔལ་བཟང་པོའི་ཞལ་སྔ་ནས་
ཉིད། ངེས་དོན་དུ་ལོངས་སྤྱོད་རྫོགས་སྐུའི་གོ་འཕང་མངོན་དུ་མཛད་ཟིན་པས། སྐྱེ་འཆི་ན་རྒ་སོགས་དང་བྲལ་ཡང། དུས་ངན་གྱི་མཐར་སྐྱེས་པའི་གདུལ་བྱ་སྐལ་དམན་རྟག་འཛིན་གྱི་བློ་དམ་པོས་བཅིངས་པ་བདག་ཅག་རྣམས་དམ་པའི་ཆོས་ལ་བསྐུལ་པའི་ཕྱིར་དུ། རེ་ཞིག་གཟུགས་སྐུ་ཆོས་ཀྱི་དབྱིངས་སུ་ཐིམ་ཚུལ་བསྟན་
སྐབས་ཐུགས་ཟག་མེད་ཀྱི་དགོངས་པ་ཡོངས་སུ་རྫོགས་ཤིང། འཁྲུལ་མེད་སྐུའི་ཡང་སྲིད་ཀྱི་ཞལ་མྱུར་དུ་མཇལ་བ་དང། ཕན་བདེའི་འཕྲིན་ལས་ཀྱི་འཇུག་པ་རྒྱུན་མི་འཆད་པར་འགྲུབ་པའི་གསོལ་འདེབས་སྨོན་ཚིག་དང་བཅས་པ་འདི་ནི། བཀའ་བློན་རྣམས་དང་ཞབས་འབྲིང་ནང་སྐོར་བཅས་ནས་བསྐུལ་མ་མཛད་པ་དང་

[003A]༄༅། །རང་ཉིད་ཀྱང་དེ་བཞིན་དུ་ཡིད་ལ་བ་རྣགས་པར་གྱུར་ཏེ། རྗེ་བཙུན་བླ་མ་གང་གི་སློབ་བུའི་ཐ་ཤལ་བ་བློ་བཟང་དཔལ་ལྡན་ཡེ་ཤེས་ཀྱིས་རྩེ་གཅིག་ཏུ་གསོལ་བ་བཏབ་པའོ།།    ༈    ཕྱོགས་མཐའ་མུ་མེད་འཕྲིན་ལས་རྒྱ་མཚོའི་གར། །བསྒྱུར་ལ་
ཐོགས་མེད་མཐུ་ལྡན་ཡི་དམ་ལྷ། །སངས་རྒྱས་བྱང་སེམས་ཆོས་སྲུང་རྒྱ་མཚོ་ཡིས། །བསླུ་མེད་བདེན་པའི་བྱིན་ཆེན་དེང་འདིར་ཕོབ། །རྗེ་བཙུན་རྒྱལ་བ་ཀུན་འདུས་བློ་བཟང་གྲགས། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་དཔལ། །བདག་
སོགས་འགྲོ་ལ་ལམ་བཟང་སྦྱིན་པའི་ཕྱིར། །བསྐལ་པ་མུ་མཐའ་ཡས་པའི་གྲངས་སུ་བཞུགས། །ཆོས་ཚུལ་མ་ལུས་ལེགས་བཤད་རིན་པོ་ཆེའི། །ཐིག་ལེ་བཀྲ་བའི་བཞིན་མཛེས་རི་དྭགས་གང། །རྣམ་དཔྱོད་རྒྱ་ཡིས་ཟིན་པའི་དགའ་སྟོན་དེ། །རིང་
པོར་མི་ཐོགས་འགྲོ་བ་ཀུན་ལ་སྦྱིན། །སྙིགས་དུས་ཤ་ཟའི་བྲམ་ཟེ་གདུག་པའི་ལྟོར། །ཤེས་ཉོན་ལོག་པའི་ཏིང་ངེ་འཛིན་གྱི་མེས། །བསྲེགས་པའི་ཉམ་ཐག་རྣམས་ལ་ཐུགས་རྗེའི་སྨན། །འཆི་བ་འཇོམ་བྱེད་སྐྱེ་མེད་གནས་ལུགས་སྟོན། །ཚུལ་དེའི་
བར་གཅོད་ཉེར་འཚེ་ཅི་མཆིས་པ། །དམ་ཅན་ཆོས་སྲུང་རྒྱ་མཚོའི་མཐུ་སྟོབས་ཀྱིས། །ལྷག་མེད་སྦྱངས་པའི་དགའ་བདེའི་དཔལ་ཆེན་པོ། །སྩོལ་བའི་ལྟད་མོ་ཅིར་ཡང་འཆར་གྱུར་ཅིག་དགེ་བ་འདིས་མཚོན་རྣམ་དཀར་ཇི་སྙེད་དེས། །བདག་གཞན་མ་
ལུས་བྱང་ཆུབ་ཤིང་དབང་དྲུང། །དབང་བསྒྱུར་བདག་པོ་དཔུང་བཅས་རྡུལ་བརླག་སྟེ། །སྐུ་བཞིའི་དབང་ཕྱུག་དམ་པས་ཕྱུག་པར་མཛོད། །ལེགས་ཚོགས་ལྷག་མེད་འཁྱིལ་བའི་མེ་ཏོག་ཆར། །ཕྱོགས་བརྒྱར་ཕབ་པའི་རྩེད་དགའི་དཔལ་འབྱོར་དེས། །

[003B] །ཞིང་རྡུལ་མཉམ་པའི་ལྗོངས་སུ་གྲགས་གྱུར་ཅིག། ཅེས་པ་འདི་ནི་དབུས་མདའ་དཔོན་དངོས་གྲུབ་རྣམ་རྒྱལ་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ཀུན་གྲུབ་པའི་གསུང་གི་ཕུལ། །རྗེ་བཙུན་བློ་བཟང་གྲགས་པའི་ལེགས་བཤད་ཀུན། །ཕྱོགས་བརྒྱར་སྤེལ་བའི་དབང་ཕྱུག་འཕགས་ནོར་གྱིས། །ལེགས་ཕྱུག་འཇམ་དཔལ་རྒྱ་མཚོར་གསོལ་བ་འདེབས། །ཐུབ་བསྟན་རིན་ཆེན་ཚོང་ཟོང་གྲངས་
མེད་པ། །ཀུན་གསལ་བཞིན་གྱིས་ཁྱབ་པའི་ས་ཕྱོགས་རྣམས། །དོག་པོར་གང་བའི་དཔྱ་ལ་མ་རྒན་ཀུན། །ལོངས་སྤྱོད་ཕྱིར་ཏུ་བསྐལ་པ་རྒྱ་མཚོར་བཞུགས། །འཛམ་གླིང་ཡངས་པའི་རྒྱལ་ཁམས་མ་ལུས་པར། །ལེགས་བཤད་འོད་སྟོང་སྤྲོས་
པའི་ཚ་ཟེར་གྱིས། །ཁྱབ་པའི་གཟི་བྱིན་མཐུག་པས་ལོག་སྨྲ་བྱ། །མཚན་མོ་རྒྱུ་བའི་ང་རྒྱལ་མ་ལུས་ཆོམས། །བདག་ཅག་མི་ནོར་སྦྱིན་པའི་བདག་པོར་བཅས། །མགོན་ཁྱོད་ཞལ་ལས་འོངས་པའི་དམ་ཆོས་ཀྱིས། །ཕྱུག་ཅིང་ཇི་ལྟར་བསམ་པའི་དོན་
མ་ལུས། །འབད་པ་མེད་པར་ལྷུན་གྱིས་འགྲུབ་པར་མཛོད། །སྐྱེ་བ་ཀུན་ཏུ་ཐེག་མཆོག་ཆོས་ཚུལ་ལ། །སྤྱོད་པའི་སྐལ་བཟང་དགའ་སྟོན་འབད་མེད་པར། །ལེགས་པར་གྲུབ་ནས་བདེ་སྐྱིད་ཕུན་ཚོགས་ཀྱི། །བཀྲ་ཤིས་བརྒྱ་ཕྲག་མང་པོར་ཁྱབ་པར་
ཤོག། ཅེས་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་མཆོག་གི་སྤྲུལ་སྐུའི་གསོལ་འདེབས་བརྟན་བཞུགས་དང་བཅས་པ་འདི་ནི་ཁལ་ཁ་ཆིང་སོ་ཆུག་ཐུན་མོན་ཧན་གྱི་གསུང་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འཇམ་དབྱངས་

[004A]༄༅། །བླ་མའི་གསུང་རབ་པདྨའི་ཚལ། །ཉིན་བཞིན་ལེགས་བཤད་འོད་སྟོང་སྤྲོས་པ་ལས། །མུ་མཐའ་བྲལ་བའི་ཞིང་དུ་ཁྱབ་མཛད་པ། །རྗེ་བཙུན་བླ་མ་འགྲོ་བའི་རེ་སྐོང་རྒྱལ། །མགོན་ཁྱོད་གསང་མཐའི་བཀོད་པ་མཐའ་ཡས་པ། །
བསྐལ་པར་ཕྱོགས་བཅུའི་སངས་རྒྱས་གསུང་གི་དབྱངས། །ཆད་པ་མེད་པར་བརྗོད་ཀྱང་ཟང་མིན་ན། །བདག་ལྟའི་ཉམ་ཆུང་བློ་ཡིག་ལ་ཞིག་འོན་ཀྱང་རང་ཉིད་སངས་རྒྱས་གོ་འཕང་མཆོག་སེམས་ཅན་དོན་དུ་འགྲུབ་ཕྱིར་འབད་པ་ཡིས། །གསོལ་
བ་འདེབས་པའི་དབྱངས་ཀྱི་ང་རོས་ནི། །ཅུང་ཟད་བརྗོད་ཀྱི་དོན་འདིར་ཐུགས་ཀྱིས་དགོངས། །དུས་གསུམ་རྒྱལ་བ་སྲས་དང་བཅས་ཀུན་གྱི། །དམུ་རྒོད་ཕྱིར་ན་ཐུགས་རྗེས་བཏང་སྙོམས་སུ། །མཛད་པའི་ཞིང་འདིའི་འགྲོ་བ་བདག་ཅག་རྣམས། །སྒྲོལ་བའི་
ཁུར་ཆེན་བཞེས་ལ་གསོལ་བ་འདེབས། །ཁྱོད་སྐུའི་ཟླ་བ་འཇིག་རྟེན་སྐྱེ་བོའི་ངོར། །ས་ཡི་སྟེང་དུ་སྣང་བར་གྱུར་མ་ཐག་ཞིང་འདིར་ཐུབ་བསྟན་ཀུ་མུད་བཞད་མཛད་པ། །བརྗོད་བྲལ་བླ་མ་མཆོག་ལ་གསོལ་བ་འདེབས། །ཤིན་ཏུ་ཆེས་ཕྲའི་ན་
ཚོད་དུས་སུ་ཡང། །ཀུན་གྱི་སྨྲ་བའི་ཡུལ་ལས་འདས་པ་ཡི། །ཡོན་ཏན་ཚོགས་ཀྱིས་ཐུགས་རྒྱུད་རབ་གཏམས་པས། །འགྲན་པའི་ཟླ་བྲལ་གྱུར་ལ་གསོལ་བ་འདེབས། །གཞོན་ནུ་ཉིད་ནས་རྒྱལ་བའི་བསྟན་པའི་སྒོར། །ལེགས་ཞུགས་ཚུལ་
ཁྲིམས་ནོར་གྱིས་རབ་ཕྱུག་པས། །བརྒྱ་ཕྲག་ལོན་པའི་གནས་བརྟན་རྒན་པོ་ཡང། །བྱིས་པའི་སྤྱོད་པར་འགོད་མཛད་གསོལ་བ་འདེབས། །དེ་དུས་ཉིད་ནས་གཞུང་ལུགས་རབ་འབྱམས་ཀྱི། །འཁྱུད་མོ་འབྱེད་བྱེད་ཆེས་ཕྲའི་རིགས་ལམ་ནས། །

[004B] །མ་འདྲེས་ཐུགས་སུ་ཆུང་ལ་གསོལ་བ་འདེབས། །དེ་དག་རྣམས་ཀྱི་དཀའ་བའི་གནས་མཐའ་དག་འཇམ་མགོན་བླ་མའི་དགོངས་པ་ཇི་བཞིན་དུ། །ལེགས་པར་ཕྱེ་ནས་གདམས་ངག་ཏུ་ཤར་ཏེ། །མཐའ་
ཡས་གདུལ་བྱར་འདོམས་ལ་གསོལ་བ་འདེབས། །ཁྱོད་གསུང་བདུད་རྩིའི་རོ་མཆོག་མྱངས་པ་ལས། །རྒྱུད་ཀྱི་ཉོན་མོངས་ཚ་གདུང་རབ་གཞིལ་ནས། །རིམ་གཉིས་རྟོགས་པ་རྒྱུད་ལ་མྱོང་རྙེད་པའི། །གསུང་སྐྱེས་ས་སྟེང་ཁྱབ་ལ་གསོལ་བ་འདེབས། །
སྙིགས་དུས་མུན་ནག་སྨག་རུམ་དུས་འདིར་ཡང། །ཐུབ་བསྟན་སྤྱི་དང་འདུལ་པའི་སྣང་བྱེད་ཀྱི། །ནོར་འཛིན་བུ་མོས་ཕྱོགས་ཀུན་ཁྱབ་མཛད་པ། །མཚུངས་མེད་བླ་མ་མཆོག་ལ་གསོལ་བ་འདེབས། །མདོར་ན་ཁྱོད་ཀྱི་སྐུ་ལུས་བསྐྱོད་པའང། །འགྲོ་
ཀུན་ཕན་བདེར་འགོད་པའི་རྒྱུ་གཅིག་པུ། །ཉིད་དུ་དམིགས་ན་རླབས་ཆེན་སྤྱོད་པ་གཞན། །ལྟ་ཅི་སྨོས་པར་གྱུར་ལ་གསོལ་བ་འདེབས། །ཁྱོད་ཀྱི་སྐུ་ཡིས་རེག་པའི་སྲོག་ཆགས་ཀྱི། །རྡུལ་གྱིས་ཕོག་པའང་སྲིད་པ་ཧྲུལ་འགྱུར་ན། །རེག་དང་གསུང་
དབྱངས་ཐོས་པ་སྨོས་ཅི་འཚལ། །རྒྱལ་བ་ཀུན་ལས་འཕགས་ལ་གསོལ་བ་འདེབས། །འཕགས་པའི་གནས་བརྟན་བརྟན་པའི་འཁོར་ལོ་དང། །ཚེ་སྦྱིན་མ་སོགས་ལྷག་པའི་ལྷ་མཆོག་ཀུན། །སྐུ་ཡི་སྣང་བ་རྒྱུན་དུ་མི་འབྲལ་ཞིང། །གཅིག་ཏུ་
དགྱེས་དགུར་བཞུགས་ལ་གསོལ་བ་འདེབས། །ཁྱད་པར་འཇམ་མགོན་ཐུན་མཚམས་བླ་གོས་ཅན། །རྒྱུན་མར་གཟིགས་ཤིང་ཆོས་ཀྱི་བདུད་རྩིའི་ཚོགས། །མྱངས་པས་ཐུགས་ཀྱི་བུམ་བཟང་ཁེངས་པ་ཡི། །གྲུབ་པ་མཆོག་བརྙེས་གྱུར་ལ་གསོལ་

[005A]༄༅། །འདེབས། །གཞན་ཡང་སངས་རྒྱས་བྱང་ཆུབ་སེམས་དཔའ་དང། །ཡི་དམ་འཁོར་ལོའི་ལྷ་ཚོགས་མཐའ་འདས་པས། །རྟག་ཏུ་དབང་བསྐུར་འགྲོགས་པའི་དུས་འདའ་བར། །བསམ་མི་ཁྱབ་པས་རོལ་ལ་གསོལ་བ་འདེབས། །ཐུབ་
པའི་དབང་པོ་རི་བོ་ལྟར་ཆེ་ཞིང། །འོད་འབུམ་ཉི་ཟླ་ཟིལ་གྱིས་གནོན་བྱེད་མཆོག་མངོན་སུམ་ཕྱག་བརྐྱངས་གསུང་གིས་དབུགས་ཕྱུངས་ནས། །ཐུབ་བསྟན་བདག་པོར་མངའ་གསོལ་གསོལ་བ་འདེབས། །ཁྱོད་ཀྱི་མཉམ་གཞག་ཏིང་ངེ་འཛིན་གྱི་དབྱིངས། །
ལྟ་བའི་མཐར་ཐུག་འཇམ་མགོན་བླ་མའི་གསུང། །སྙིང་པོའི་བདུད་རྩིའི་རོ་ཡིས་རྒྱས་ཐེབས་པའི། །ཆོས་ཉིད་མཐར་ཐུག་བརྙེས་ལ་གསོལ་བ་འདེབས། །དེའི་མཐུས་རྗེས་ཐོབ་ཀུན་ཏུ་འང་སྣང་པ་ཀུན། །སྒྱུ་མས་བྱས་པའི་རྟ་གླང་བཞིན་དུ་གཟིགས། །
བསྒོམ་པའི་དུས་སུ་ཤིན་སྦྱངས་དང་བཅས་པ། །མཐར་ཐུག་ཏིང་འཛིན་བརྙེས་ལ་གསོལ་བ་འདེབས། །དེ་ཉིད་བདེ་ཆེན་གྱིས་ཟིན་རོལ་པ་ལས། །ཕྱི་ཡི་སྣོད་དང་ནང་གི་བཅུད་མཐའ་དག་ཧེ་རུ་ཀ་དཔལ་ཡབ་ཡུམ་དུ་འཆར་བ། །རྡོ་རྗེའི་ཐུགས་མཆོག་
བརྙེས་ལ་གསོལ་བ་འདེབས། །དེས་སྨིན་པ་ལས་ཀུན་རྟོག་དྲི་བཞོན་ཀུན། །སྒྲ་གཅན་དབུས་ཀྱི་མི་ཤིགས་ཐིག་ལེར་ཐིམ། །ཐམས་ཅད་སྟོད་པ་འོད་གསལ་སྒྱུ་མའི་སྐུ། །ཟུང་འཇུག་མཐར་ཐུག་བརྙེས་ལ་གསོལ་བ་འདེབས། །གདུལ་བྱའི་དོན་
རྣམས་མཐའ་དག་མཛད་ཟིན་ནས། །ཞིང་འདིར་སྐུ་ཡི་སྣང་བ་སྡུད་ཉེ་ཚེ། །མཐའ་ཡས་དཔའ་བོ་མཁའ་འགྲོའི་བསུ་བ་ཡིས། །ནམ་མཁའི་ཁམས་ཀུན་ཁྱབ་ལ་གསོལ་བ་འདེབས། །མཆོག་གི་མཐར་ཐུག་འོད་གསལ་མཁའ་དབྱིངས་ལས། །སྒྱུ་

[005B] །རྣམ་བཅས་སྟོང་གཟུགས་བདེ་ཆེན་ཕྱག་རྒྱ་ཡིས། །འཁྱུད་པའི་རོལ་གར་བརྙེས་ལ་གསོལ་བ་འདེབས། །དེ་དག་ཐོབ་བྱེད་མཆོག་རབ་སྤྱོད་པའི་ཚུལ། །ཉི་ཤུ་རྩ་བཞིར་འཇའ་ཚོན་ལྟར་བཀྲ་བའི། །
རྣལ་འབྱོར་གཟུགས་ཀྱིས་རོལ་དང་མངོན་འགྱུར་ཚུལ། །འདྲི་བ་ཟོལ་གྱིས་འདོམས་ལ་གསོལ་པ་འདེབས། །དེ་ལྟར་མཐའ་དག་མཛད་པ་ལྟ་ཅི་སྨོས། །ཆ་ཤས་ཕྲ་མོ་ཙམ་གྱི་འང་རྒྱལ་ཀུན་གྱི། །མཛད་པ་པདྨོའི་སྐུད་པ་ལྟར་མཛད་པ། །རྒྱལ་བ་ཀུན་
ལས་ལྷག་ལ་གསོལ་བ་འདེབས། །སྐྱེ་བ་འདི་ནས་བཟུང་སྟེ་བྱང་ཆུབ་པར། །ཁྱོད་ཀྱི་ཞབས་ཀྱི་པདྨོ་རྟག་བསྟེན་ཅིང། །བཀའ་ལས་ཅུང་ཟང་མི་འདའ་རབ་སྒྲུབས་ཏེ། །རྟག་ཏུ་བསྟེན་བཞིན་རྗེས་སུ་འཛིན་པར་ཤོག་ཁྱོད་གསུང་བདུད་རྩིའི་རོ་མཆོག་
མྱངས་པ་ལས། །མདོ་སྔགས་ལམ་གྱི་ཚུལ་ལ་ངེས་རྙེད་དེ། །དེ་ཉིད་བསྒོམ་པར་བྱེད་པ་ལ་བརྩོན་པ། །ལུས་དང་སྲོག་ལ་མི་བལྟ་བསྒོམ་པར་ཤོག་ལྟ་བའི་མཐར་ཐུག་དབུ་མའི་དེ་ཉིད་དང། །ལྷག་པར་སྔགས་ཀྱི་རིམ་གཉིས་ལམ་བཟང་མཆོག་
ཚུལ་བཞིན་སྒྲུབས་པས་དེ་དོན་མཐར་ཕྱིན་ནས། །ཟུང་འཇུག་རྡོ་རྗེ་འཆང་དབང་མྱུར་འགྲུབ་ཤོག་ཅེས་པ་འདི་ནི་སྲིད་ཞིའི་འདྲེན་པ་མཆོག་རྡོ་རྗེ་འཆང་དབང་ཐམས་ཅད་མཁྱེན་ཅིང་གཟིགས། །འཕགས་མཆོག་སྤྱན་རས་གཟིགས་དབང་ཐམས་ཅད་
མཁྱེན། །བསྐལ་བཟང་རྒྱ་མཚོའི་སྡེ་ཡི་ཐུན་མོང་དང། །ཐུན་མོང་མིན་པའི་རྣམ་ཐར་ལ་བསྟོད་པ། །དད་པ་དང་མོ་འབབ་བྱེད་རྫིང་བུ་འདི། །གཞན་གྱིས་བསྐུལ་བར་བྱེད་པ་མེད་ནའང། །སློབ་བུའི་ཐ་ཤལ་དཔལ་ལྡན་ཞེས་བྱས་སྤྱར།། །།

[006A]༄༅། །རྗེ་བཙུན་མཆོག་གི་སྤྲུལ་པའི་སྐུའི་ཞབས་བརྟན་གསོལ་འདེབས་རྒྱལ་ཀུན་མཁྱེན་བརྩེ་མ་བཞུགས། བླ་མ་འཇམ་དཔལ་དབྱངས་ལ་ཕྱག་འཚལ་ལོ། །རྒྱལ་ཀུན་མཁྱེན་བརྩེའི་བློ་གྲོས་བདུང་རྩིའི་ཆབ། །ཐུགས་ཀྱི་བུམ་བཟང་ཡངས་པོར་འཁྱིལ་
བའི་བཅུད། །འཇམ་དཔལ་དབྱངས་མཆོག་གྲགས་བསྟན་འདབ་བརྒྱ་པ། །རྒྱ་མཚོའི་ཕ་མཐར་རྒྱས་ཕྱིར་སྤྲོ་མཛད་རྒྱལ། །གསང་གསུམ་སྒྱུ་འཕྲུལ་རོལ་གར་མཐའ་ཡས་ལས། །དེང་འདིར་གསར་སྐུའི་ཞལ་ཞལ་ཡོན་ཏན་གྱི། །ཆ་ཤས་ཡོངས་
རྫོགས་ཐུབ་པའི་རིང་ལུགས་མཆོག་ཀུ་མུ་ད་ཚལ་སྤེལ་ཕྱིར་བསྐལ་བརྒྱར་བཞུགས། །རིང་ནས་སྙིང་རྗེའི་འོད་ཞགས་རིང་པོས་ནི། །འགྲོ་ལ་དམ་དུ་འཁྱུང་པའི་རྩེ་དགའ་ལ། །རྣམ་པར་རོལ་པའི་འདུ་བྱེད་མི་ལྷོད་པ། །ཁྱབ་བདག་འཁོར་ལོའི་
མགོན་པོ་ཁྱོད་ལ་འདུད། །འཕགས་ཡུལ་བོད་སོགས་ཡུལ་གྲུ་མཐའ་ཡས་པར། །སེམས་ཅན་རང་རང་བསམ་པའི་མོས་ངོ་ལྟར། །སྣ་ཚོགས་སྐུ་ཡི་བཀོད་པ་མུ་མེད་པས། །དམ་ཆོས་ཆར་ཆེན་འབེབས་ལ་གསོལ་བ་འདེབས། །ཁྱད་པར་
བསིལ་ལྡན་ར་བས་ཁོར་ཡུག་ཏུ། །ལེགས་པར་བྲེས་པའི་ཕྱོགས་འདིར་ཉོན་མོངས་སྨག་མཐུག་པོས་ནོན་པའི་སྐྱེ་བོའི་སྒྲོན་མེ་མཆོག་སྐྱབས་གཅིག་ཁྱོད་ལ་བདག་ཅག་སྙིང་ནས་འདུད། །བྱམས་ཆེན་ཚད་མེད་དྲོང་ཀྱིས་རབ་སྨིན་ཅིང། །ཀུན་
ནས་བརྩེ་བའི་རླན་གཤེར་གྱིས་ཟིན་པས། །དཔལ་སྟུག་བསྟན་པའི་སྲིད་རྩེར་རབ་བསྙེགས་པ། །མཉམ་མེད་དཔག་བསམ་ལྗོན་ཤིང་རྟག་བརྟན་ཤོག་ལྷག་བསམ་རྩེ་བརྒྱ་རྒྱས་པའི་རྣམ་དཔྱོད་ཀྱི། །ཞོ་འཐུད་མཚོན་ཆ་གདེངས་པས་བློ་བཟང་

[006B] །ལེགས་བཤད་གསུམ་རྩེན་གནས་ལ་རྩོད་བྱེད་པའི། །རྒོལ་ངན་ལྷ་མིན་འཇོམས་མཛད་ཞབས་བརྟན་ཤོག་སྙིགས་དུས་ཚ་ཟེར་བརྒྱ་ཕྲག་གིས་མ་ནར་བའི། །རྐང་གཉིས་ཚོགས་ལ་བསིལ་བའི་བདེ་བ་ཆེ། །སྦྱིན་མཛད་མཁས་བཙུན་
བཟང་པོའི་འོད་དཀར་ཅན། །བློ་བཟང་འཇམ་དཔལ་རྒྱ་མཚོ་ཞབས་བརྟན་ཤོག་སྲིད་ཞིའི་མུ་མཐའ་ཟད་པའི་མངོན་རྟོགས་ཀྱི། །གོ་འཕང་མཆོག་ལ་རོལ་བའི་དགའ་བདེ་གང། །ཀུན་གྱིས་ཐོབ་པའི་བསྐལ་བཟང་མ་སྦྱིན་པར། །རྡོ་རྗེའི་ཁྲི་ལས་མ་
གཡོ་རབ་བརྟན་བཞུགས། །རིག་ལམ་ཕྲ་མར་མཁས་དང་རྡོ་རྗེའི་ཐེག་གྲུབ་མཆོག་ས་འཛིན་མཐོན་པོའི་རྩེར་འཕགས་ཤིང། །སྡོམ་གསུམ་ཚུལ་ཁྲིམས་གོས་ཀྱིས་ལེགས་ཀླུབས་ཏེ། །བསྐལ་པ་རྒྱ་མཚོར་ཆོས་ཀྱི་འཁོར་ལོ་བསྐོར། །ལེགས་བྱས་
རྣམ་པར་དཀར་བའི་ཏིང་འཛིན་ལྡན། །ཐུགས་རྗེ་བསྐུལ་བའི་ཆུ་རྒྱུན་སྐྱུག་མཁས་པ། །རིང་ལུགས་སྒྲ་དབྱངས་བསྐལ་པའི་ཚེ་མཐའ་ཅན། །དྲང་སྲོང་བདེན་མཐུས་དོན་འདི་ཀུན་འགྲུབ་ཤོག་ནག་ཕྱོགས་བདུད་སྡེའི་བྲག་རི་འཇོམས་པ་ལ། །མཐུ་
སྟོབས་གནམ་ལྕགས་འབེབས་ལ་ཟླ་བྲལ་པ། །དམ་ཅན་ཆོས་སྲུང་རྣམས་ཀྱི་འཕྲིན་ལས་ལས། །རེ་འབྲས་དོན་དང་ལྡན་པའི་དངོས་གྲུབ་སྩོལ། །བྱེ་བ་ཕྲག་བརྒྱའི་ཡི་དམ་དཀྱིལ་འཁོར་ལྷ། །ཕྱོགས་བཅུ་དུས་ཀུན་བཞུགས་པས་ཚངས་པའི་སྒྲ། །སྙན་
འཇེབས་ཀྱིས་བརྗོད་བཀྲ་ཤིས་གླུ་དབྱངས་ཆེ། །བདེན་ཆེན་མེ་ཏོག་དང་བཅས་དབབ་པར་མཛོད། ཅེས། རྒྱལ་བ་ཐམས་ཅད་ཀྱི་མཁྱེན་བརྩེ་ནུས་གསུམ་མ་ལུས་པ་གཅིག་ཏུ་བསྡུས་པའི་བདག་ཉིད། ལྟར་བཅས་འགྲོ་བ་སྤྱི་དང་ཁྱད་པར་བདག་ཅག་ཁ་བ་རི་པ་རྣམས་ཀྱི་མགོན་སྐྱབས་

[007A]༄༅། །གཅིག་པུ་ག་་རྒྱལ་དབང་ཁྱབ་བདག་རྡོ་རྗེ་འཆང་ཆེན་བཀའ་དྲིན་ཟླ་མེད་མཚན་བརྗོད་པར་དཀའ་བ་དེ་ཉིད་སླར་ཡང་ཞིང་འདིའི་གདུལ་བྱའི་དཔལ་དུ་སྤྲུལ་སྐུའི་རོལ་གར་གསར་དུ་ཤར་བ། ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དཔལ་བཟང་པོ་གང་གི་ཞབས་པད་བསྐལ་བརྒྱར་
བརྟན་ཅིང་ཐུགས་རྗེ་བསྐུལ་བའི་གསོལ་འདེབས་འདི་ནི། ཁྱབ་བདག་རྡོ་རྗེ་འཆང་ཆེན་དེ་ཉིད་ཀྱི་སློབ་མར་གྱུར་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དང་བ་ཆེན་པོས་ཕུལ་བའོ།།    ༈    །དབང་ཕྱུག་དཔལ་གྱིས་བརྗིད་ཅིང་
འཇམ་དཔལ་དབྱངས། །ཇི་བཞིན་གསུང་རབ་རྒྱ་མཚོའི་ཁྱོན་བརྒལ་བ། །དཔལ་ལྡན་བཟང་པོའི་མཚན་ཅན་ཞབས་ལ་འདུད། ཅེས་རྗེ་བཙུན་མཆོག་གི་སྤྲུལ་པའི་སྐུ་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོའི་གསོལ་འདེབས་འདི་ནི་འོར་ཏུ་སུ་ཏཱ་པས་ལི་
རྣམ་རྒྱལ་རྡོ་རྗེའི་ཤོག་ནས། སྒོ་མངས་རབ་འབྱམས་པ་བཀའ་བཅུ་ཀླུ་སྒྲུབ་རྒྱ་མཚོས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སུག་བྲིས་སུ་བགྱིས་པའོ།།    ༈    །གཅིག་བསྡུས་བསྟན་པའི་དཔལ་དུ་ལེགས་ཤར་
ཞིང༑ ༑དབང་ཕྱུག་བརྒྱད་ཀྱི་གོ་འཕང་མཆོག་བརྙེས་པ། །འཇམ་དཔལ་རྒྱ་མཚོའི་ཞབས་ལ་གསོལ་བ་འདེབས། ཞེས་པ་འདི་ནི་རྒྱལ་དབང་ཐམས་ཅད་མཁྱེན་གཟིགས་ཆེན་པོའི་ཡང་སྲིད་མཆོག་སྤྲུལ་རིན་པོ་ཆེའི་གསོལ་འདེབས་ཚིགས་བཅད་བློ་བཟང་རྒྱལ་ཀུན་མའི་གྲགས་སུ་བཅུག་
ཆོག་པ་འདི་འདྲ་ཞིག་དགོས་ཞེས་དབུས་མདའ་དཔོན་གཡུ་ཐོག་པ་དངོས་གྲུབ་རྣམ་རྒྱལ་ནས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་རྒྱལ་བ་ཀུན་གྱི་མཁྱེན་བརྩེའི་གཏེར། །རྒྱལ་བའི་བསྟན་པ་སྤེལ་བའི་དབང་ཕྱུག་

[007B] ༑འཇམ་དཔལ་རྒྱ་མཚོའི་བློ་གྲོས་དཔལ་མངའ་བ། །དཔལ་མཆོག་བཟང་པོའི་མགོན་ཁྱོད་ཞབས་བརྟན་ཤོག། བློ་བཟང་གྲགས་བསྟན་པད་ཚེལ་ཆེར་བཞད་པ། །ཡོངས་རྫོགས་དཔལ་དང་ལྡན་པའི་ཡེ་ཤེས་ཅན། །འགྲོ་ལ་ཐུབ་པའི་གསུང་
རབ་སྤེལ་མཛད་ཆེ། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཤོག་ལུགས་གཉིས་འཕྲིན་ལས་ཁུར་ཆེན་འཛིན་མའི་གཞིར། །སྐེལ་བའི་བློ་གྲོས་སྟོབས་ལྡན་འཁོར་ལོ་ཡིས། །ཕས་རྒོལ་འཇོམས་མཛད་བློ་བཟང་ཚེ་དབང་གང། །བསྐལ་
བརྒྱར་མི་ནུབ་རྟག་ཏུ་བརྟན་གྱུར་ཅིག་ཐུབ་བསྟན་སྤྱི་དང་ཁྱད་པར་ཙོད་ཁ་པའི། །བསྟན་པ་རིན་ཆེན་ཕྱོགས་དུས་གནས་སྐབས་ཀུན། །མི་ཉམས་དར་ཞིང་རྒྱས་པའི་དཔལ་འབྱོར་ཆེ། །རྒྱ་མཚོ་མཐའ་ཀླས་ས་ཆེན་ཁྱབ་གྱུར་ཅིག་དགའ་ལྡན་ལྷུན་
གྲུབ་འོག་མིན་ཆོས་ཀྱི་གླིང། །མཁས་མཆོག་ལྷ་དབང་རྩེ་བའི་ཆོས་གྲྭ་ཆེ། །ལུགས་གཉིས་འཁོར་ལོ་གསུམ་གྱི་བྱ་བ་རྣམས། །དབྱར་གྱི་མཚོ་དང་ཡར་ཟླ་ལྟར་གྱུར་ཅིག་འཇིག་རྟེན་ཁམས་འདིར་ནད་མུག་འཁྲུག་རྩོད་ཞི། །རྒྱལ་སྲིད་ཆོས་བཞིན་
རྒྱས་ཤིང་ལོངས་སྤྱོད་འཕེལ། །དཀོན་མཆོག་གསུམ་པོ་སྲི་ཞུས་མཆོད་བྱེད་པའི། །ཆོས་འབྱོར་མངའ་ཐང་རབ་ཏུ་འཕེལ་གྱུར་ཅིག་དམ་ཅན་ཆོས་སྲུང་རྒྱ་མཚོས་རེ་འབྲས་ཀུན། །ལེགས་པར་འགྲུབ་པའི་མཐུ་སྟོབས་འཕྲིན་ལས་སྤེལ། །རྒྱལ་དང་
རྒྱལ་སྲས་བདེན་ཆེན་ཆེར་སྩལ་བས། །ཀུན་ནས་བདེ་ལེགས་འབར་ཞིང་བཞད་པར་མཛོད།། ཅེས་པ་འདི་ནི་དགའ་ལྡན་འོག་མིན་ཆོས་གླིང་གི་རྡོ་རྗེ་སློབ་དཔོན་དགེ་སློང་སྐལ་བཟང་དོན་ཡོད་ཀྱིས་འདི་ལྟ་བུ་ཞིག་དགོས་ཞེས་བསྐུལ་མ་བྱུང་བ་ལྟར་་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་

[008A]༄༅། །ཡེ་ཤེས་ཀྱིས་སྦྱར་བའོ།།    ༈    བདེ་ཆེན་ཞིང་ན་འཆི་མེད་བཏུང་བའི་དཔལ། །འབབ་པའི་སྣོད་ཀྱི་ཟླ་ཚེས་འཆང་བའི་གཟིས། །རྒྱལ་སྲས་ལྷ་ཡི་ཚོགས་ལ་དབང་བསྒྱུར་བ། །གང་དེས་འཆི་བདག་མཆེ་བ་རི་མོར་
གྱིས། །རྗེ་བཙུན་བློ་བཟང་རྒྱལ་བ་ཟུར་ཕུད་ཅན། །གང་གི་བསྟན་པའི་དབང་ཕྱུག་འཇམ་པའི་དཔལ། །བློ་གྲོས་རྒྱ་མཚོའི་ནོར་གྱི་དཔལ་བཟང་པོ། །རབ་ལྡན་མགོན་ཁྱོད་བསྐལ་བརྒྱར་ཞབས་བརྟན་ཤོག་མི་ཤིགས་རྡོ་རྗེའི་རང་བཞིན་ལྷུན་
ཆགས་པའི། །རབ་བརྟན་སེངྒེས་བརྗིད་པའི་ཁྲི་ཡི་སྟེང། །ནམ་ཡང་ཞབས་ཟུང་གཡོ་བ་མེད་པའི་དཔྱིད། །འགྲོ་ཚོགས་འདི་ཡི་བཅུད་དུ་སྨིན་ཕྱིར་བཞུགས། །ཁ་བ་དཀར་པོའི་གོས་ཀྱིས་ལྷབ་ལྷུབ་ཏུ། །མཛེས་པར་བྱས་པའི་དཔུང་གིས་བསྲུང་
བའི་གྲོང། །འདིས་མཚོན་ནོར་ལྡན་མ་འདིའི་སེམས་ཅན་ཀུན། །དེང་དུས་ཁྱོད་མིན་རེ་གནས་གཞན་དུ་ཅི། །དེ་ཕྱིར་སྙིགས་མའི་དང་ཚུལ་ཆེར་བདོ་བ། །དེ་ལྟ་དེ་ལྟར་སྲ་བརྟན་ཐུགས་བསྐྱེད་གོ་གྱོན་ཏེ་ཐུགས་རྗེའི་རྣམ་འཕྲུལ་ཐབས་ཀྱི་མཚོན། །
རལ་ཁ་བཀྱེ་བས་ཆེར་སྙིགས་དགྲ་མགོ་ཆོད། །ལེགས་བཤད་ཆུ་ཡི་ཟིལ་བའི་ཐིག་ལེ་མང། །མཐོན་པོར་བརྩེགས་པའི་ཁུར་ཅན་མགུར་གྱི་སྤྲིན། །གྲལ་བཞིན་སྐྱུག་པའི་དམ་པའི་ཆོས་ཀྱི་རླན། །གདུལ་བྱའི་ཞིང་སར་རང་རང་ཁམས་བཞིན་ཕོབ། །
བདེན་མེད་ཡེ་ཤེས་མཚོན་རྣོན་གནམ་ལྕགས་གཟུགས། །ཤར་བའི་ཕྱག་ཆ་འཆང་བའི་བསྟན་སྲུངས་ཀུན། །རེ་འབྲས་འདི་ཉིད་དོན་དང་ལྡན་པའི་ཕྱིར། །ཐུགས་རྗེ་གཡེལ་བ་མེད་པར་དཔུང་གཉེན་མཛོད། །སངས་རྒྱས་ཆོས་དང་དེ་འཛིན་དགེ་འདུན་

[008B] ༑ཀུན་གྱི་བདེན་ཚིག་བསླུ་བ་མེད་པའི་ཤིས། །ཆར་དུ་བསྙིལ་བའི་དགེ་ལེགས་ཇི་སྙེད་པ། །དེ་སྙེད་བཀྲ་ཤིས་ཕྱོགས་བཅུར་རྒྱས་པར་མཛོད།། ཅེས་རང་ཅག་ཁ་བ་རི་བ་ལ་སོགས་པའི་སྐྱེ་འགྲོ་ཐམས་ཅད་ལ་སྙིགས་དུས་འདིར་མགོན་སྐྱབས་དམ་པར་གྱུར་པ་དུས་གསུམ་
རྒྱལ་བའི་རང་གཟུགས་༸རྗེ་བཙུན་རྒྱལ་དབང་མཆོག་གི་སྤྲུལ་པའི་སྐུ་ཐམས་ཅད་མཁྱེན་གཟིགས་ཆེན་པོའི་ཞབས་པད་རྡོ་རྗེའི་དཔྱིད་དུ་ལྷུན་ཆགས་པར་གསོལ་བ་འདེབས་པའི་བདེན་ཚིག་རྡོ་རྗེའི་བདེན་དབྱངས་ཞེས་བྱ་བ་འདི་ནི་མདོ་སྨད་ཕྱོགས་ཀྱི་སྙན་ངག་མཁན་ཆེན་པོ་བསྟན་པ་སྤེལ་བར་བྱེད་པའི་ཨེར་ཏེ་ནི་ནོ་མིན་ཧན་
གྱིས་བསྐུལ་བ་ལྟར། ནུབ་ཕྱོགས་ཀྱིས་ན་ཆོས་ཀྱི་སྲིད་ལ་མཚུངས་པ་མེད་པར་སྤྱོད་པའི་གནས་བརྟན་ཆེན་པོ་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈   རྗེ་བཙུན་བློ་བཟང་རྒྱལ་བ་གཉིས་པ་ཡི། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་
དཔལ། །བཟང་པོའི་མཛད་པས་འགྲོ་བ་འདྲེན་མཛད་པ། །སྐྱབས་གསུམ་ཀུན་འདུས་མཆོག་ལ་གསོལ་བ་འདེབས།། ཞེས་དུས་གསུམ་རྒྱལ་བ་ཀུན་གྱི་ངོ་བོ་རྗེ་བཙུན་མཆོག་གི་སྤྲུལ་པའི་སྐུའི་གསོལ་འདེབས་འདི་ནི་གང་གི་ཁུ་བོ་གཞུང་ལུགས་ཀུན་ལ་མཁྱེན་པའི་སྤྱན་དཀྱུས་རིང་བ་རྗེ་དྲུང་
བློ་བཟང་ཕུན་ཚོགས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དྭང་བ་ཆེན་པོས་ཕུལ་བའོ།།    ༈   བཟང་པོའི་མཛད་པས་མཐའ་ཡས་འགྲོ་བ་ལ། །རྣམ་གྲོལ་འཇུག་ངོགས་གསལ་བར་
མཛད་པ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་ཞལ་སྔ་ནས་ཡེ་ཤེས་བཟང་པོར་སྔར་ཕན་སྔགས་གྲྭའི་བླ་བརྒྱུད་གྲས་སུ་གསོལ་འདེབས་མ་བྱུང་འདུག་པར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   

[009A]༄༅། །བསྟན་པ་སྤེལ། །བཟོད་པའི་གོ་གྱོན་ཉོན་མོངས་གཡུལ་ལས་རྒྱལ། །བསླབ་གསུམ་མདོ་སྔགས་ཡོན་ཏན་རྒྱན་གྱིས་མཛེས། །རྗེ་བཙུན་བླ་མིའི་ཞབས་ལ་གསོལ་བ་འདེབས། ཞེས་པ་འདི་ནི་སློབ་དཔོན་རིན་པོ་ཆེ་བློ་བཟང་བཟོད་པར་
སྔགས་གྲའི་བླ་བརྒྱུད་གྲས་སུ་བཅུག་ཆོག་པའི་གསོལ་འདེབས་ཞིག་དགོས་ཚུལ་ཞབས་འབྲིང་པ་སྐུ་སྐྱེ་བློ་བཟང་རིག་གྲོལ་གྱིས་བསྐུལ་བ་ལྟར། ་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་གཟིམས་ཆུང་བཀའ་གདམས་ཕོ་བྲང་དུ་སྦྱར་བའོ།།    ༈   
གྲགས་པ་ཡི། །རྣམ་དག་གཞུང་ལུགས་རྒྱལ་པའི་དགོངས་པ་བཞིན། །འཆད་རྩོད་རྩོམ་པའི་སྤོབས་པ་རབ་རྒྱས་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །མཉམ་མེད་ཉི་མའི་གཉེན་གྱི་བསྟན་པ་འདིའི། །སྙིང་པོར་གྱུར་པ་བློ་
བཟང་རྒྱལ་བ་ཡི། །རིང་ལུགས་སྐྱོང་ལ་མཐུ་སྟོབས་ཡར་འཕེལ་བ། །བཤེས་གཉེན་དམ་པའི་ཞབས་ལ་གསོལ་བ་འདེབས། །བློ་གྲོས་རྒྱུ་སྐར་བདག་པོའི་དཀྱིལ་འཁོར་ལ། །རྨད་བྱུང་མཁྱེན་བཟང་རི་དྭགས་གཟུགས་ཀྱིས་བཀྲ། །རྣམ་ཀུན་
ཤིས་པའི་ལེགས་བཤད་བསིལ་འོད་འབུམ། །འགྱེད་མཁས་ཡོངས་འཛིན་དམ་པར་གསོལ་བ་འདེབས། ཞེས་པ་འདི་ནི་ཐོས་བསམ་གླིང་སྤྱི་མི་རྣམས་ཀྱིས་བླ་མ་སྔོན་མ་ཞལ་སྔ་ནས་བློ་བཟང་རྣམ་རྒྱལ་དང་བློ་བཟང་ཡར་འཕེལ། ཁྲི་ཐོག་པ་བློ་བཟང་བཀྲ་ཤིས་རྣམས་ལ་གསོལ་
འདེབས་བླ་བརྒྱུད་གྲས་སུ་བཅུག་ཆོག་པ་ཞིག་དགོས་ཞེས་བཀུལ་དོར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི།།    ༈    ཀུན་མཁྱེན་གཉིས་པ་བློ་བཟང་གྲགས་པ་ཡི། །དགོངས་དོན་ཆོས་ཚུལ་འདབ་མ་བརྒྱ་བའི་ཚལ། །ཕྱོགས་བཅུར་འཕེལ་

[009B] །ཡོངས་འཛིན་ཉིན་མོའི་མགོན་ལ་གསོལ་བ་འདེབས། །འཇམ་མགོན་བླ་མའི་རིང་ལུགས་ཆུ་གཏེར་ཆེ། །བློ་གྲོས་བཟང་པོའི་བསིལ་བྱེད་འོད་ཟེར་གྱིས། །ལེགས་པར་སྤེལ་བའི་བརྩོན་འགྲུས་མཚེགས་མྔ་བ། །དཔལ་
ལྡན་བླ་མ་དམ་པར་གསོལ་བ་འདེབས། ཞེས་པ་འདི་ནི་དཀྱིལ་ཁང་བླ་མ་ཞལ་སྔ་ནས་བློ་བཟང་ཆོས་འཕེལ་དང། བློ་བཟང་བརྩོན་འགྲུས་གཉིས་ལ་གསོལ་འདེབས་བླ་བརྒྱུད་གྲས་སུ་བཅུག་ཆོག་པ་ཞིག་དགོས་ཚུལ་གྲྭ་ཚང་རྒན་པོ་ཡེ་ཤེས་འབྱུང་གནས་དང་བློ་བཟང་ཚེ་བརྟན། གཞན་ཡང་དཀའ་ཆེན་བློ་བཟང་
ཆོས་དར་དང་དཀའ་ཆེན་ཡེ་ཤེས་བཟང་པོ་བཅས་ཀྱིས་བསྐུལ་བའི་ངོར་་ཤཱཀྱའི་བཙུན་པ་བློ་བཟང་དཔལ་ལྡན་ཀྱིས་སྦྱར་བའོ།།    ༈    བློ་བཟང་ལེགས་བཤད་ཆུ་འཛིན་ཡངས་པ་ལས། །མདོ་སྔགས་དཔལ་གྱི་འབྱོར་པའི་ཆར་བབས་མཐུས། །བསླབ་གསུམ་མྱ་
གུ་ཕྱོགས་བཅུར་རྒྱས་མཛད་པའི། །ཡོངས་འཛིན་དམ་པའི་ཞབས་ལ་གསོལ་བ་འདེབས། ཞེས་པ་འདི་ནི་སྔགས་པ་ཞལ་སྔ་ནས་བློ་བཟང་དཔལ་འབྱོར་གྱི་གསོལ་འདེབས་བླ་བརྒྱུད་གྲས་སུ་ཅུག་ཆོག་པ་ཞིག་དགོས་ཞེས་སྔགས་པ་ཆོས་ཁྲིམས་བ་དཀའ་ཆེན་བློ་བཟང་རྣམ་རྒྱལ་དང། དབོན་
པོ་དཀའ་ཆེན་བློ་བཟང་ཚེ་བརྟན་གཉིས་ཀྱིས་བསྐུལ་བ་ལ་བརྟེན་ནས། ་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    །རྩེ་གཅིག་སྒྲུབ་ལ་བརྩོན་པ་དམ་ཆོས་མཚན། །ཐེག་མཆོག་ཆོས་ཀྱི་ཁུར་འཛིན་
དགེ་ལེགས་ཆེ། །ཟླ་མེད་བླ་མ་གསུམ་ལ་གསོལ་བ་འདེབས། །སྙིགས་མའི་དུས་འདིར་ངག་གི་དབང་ཕྱུག་ཆེ། །དུར་སྨྲིག་འཆང་བའི་ཚུལ་འཛིན་ཙོང་ཁ་པའི། །བསྟན་པའི་སྒྲོན་མེ་བྱམས་པའི་དཔལ་མངའ་བ། །བཀའ་དྲིན་གསུམ་ལྡན་བླ་མར་

[010A]༄༅། །གསོལ་བ་འདེབས། ཞེས་པ་འདི་ནི་མེ་གླང་ལོ་རྗེ་ངག་དབང་བྱམས་པའི་ཞལ་སྔ་ནས་ལས་བདེ་ལམ་གྱི་ཁྲིད་གསན་སྐབས་བླ་བརྒྱུད་གསོལ་འདེབས་འཇུག་བསྒྲིགས་སུ་སྩལ་བའོ།།    ༈    རྩིབས་ཀྱི་མུ་ཁྱུད་རྫོགས་སྨིན་སྦྱངས་གསུམ་ཚོགས། །ལེགས་
པར་མཐར་ཕྱིན་པ་ལས་བདེ་བ་ཆེ། །རྒྱུན་མི་འཆད་པས་རབ་གང་ཞིག་བཞུགས་པའི། །འཆི་བདག་འཇོམས་མཛད་མགོན་པོས་དགེ་ལེགས་སྩོལ། །རྒྱལ་བ་ཀུན་གྱི་མཁྱེན་དང་བརྩེའི་རང་གཟུགས། །དུས་མཐར་དུར་སྨྲིག་འཛིན་པའི་ཟོལ་
འཆང་པ། །ཁམས་གསུམ་འགྲོ་བའི་བླ་མ་ཙོང་ཁ་པའི། །མདོ་སྔགས་བསྟན་པའི་སྲོག་ཤིང་ཁྱོད་རྟག་བཞུགས། །རིང་པོ་ནས་གོམས་རླབས་ཆེན་སྨོན་ཤུགས་ཀྱི། །ནུས་པའི་མཐུ་ལས་ས་སྙིགས་མ་ལྔ་ཡི་སྐབས། །བློ་བཟང་གྲགས་པའི་རིང་
ལུགས་གསལ་བྱེད་མཆོག་བྱམས་པའི་མཚན་ལྡན་མགོན་པོ་ཞབས་བརྟན་ཤོག་ངག་གི་དབང་ཕྱུག་ཞལ་གྱི་བུམ་བཟང་ལས། །ལམ་བཟང་འཆི་མེད་དཔལ་སྟེར་བདུད་རྩིའི་རྒྱུན། །རབ་འཁྱིལ་སྙིང་པོ་འགྲོ་ལ་སྦྱིན་མཛད་པ། །བྱམས་པའི་
ཐུགས་མངའ་རིང་དུ་གནས་གྱུར་ཅིག་བདུད་དཔུང་འཇོམས་ལ་ཐོགས་མེད་སྲུང་མའི་གཙོ། །ཕྱག་དྲུག་མགོན་པོ་ལས་ཀྱི་གཤིན་རྗེ་དང། །ཁྱད་པར་འདོད་ཁམས་དབང་ཕྱུག་དམག་ཟོར་མས། །བཞེད་དོན་ཀུན་བསྒྲུབས་རྟག་ཏུ་དཔུང་གྲོགས་
མཛོད། །བདག་ཅག་རྣམས་ཀྱང་སྐྱེ་དང་སྐྱེ་བའི་བར། །དམ་པ་ཁྱེད་དང་མི་འབྲལ་དུས་རྟག་ཏུ། །ལེགས་པར་བཤད་པའི་བྱ་བས་རབ་འདས་ཏེ། །བྱང་ཆུབ་སྙིང་པོར་མྱུར་དུ་རེག་པར་ཤོག་གངཱའི་བྱེ་མའི་གྲངས་མཚུངས་ཞིང་མཆོག་ཀུན། །རབ་གང་

[010B] །ཕུན་ཚོགས་དཔལ་གྱི་འབྱོར་པའི་བཀྲ་ཤིས་ཀྱིས། །བསམ་ཡས་མུ་མེད་ཕྱོགས་ཀུན་ཁྱབ་གྱུར་ཅིག། ཅེས་ཡོངས་རྫོགས་བསྟན་པའི་མངའ་བདག་བཀའ་དྲིན་གསུམ་ལྡན་རྡོ་རྗེ་འཆང་ཆེན་རྗེ་ངག་དབང་བྱམས་པའི་ཞལ་སྔ་ནས་ཀྱི་བརྟན་
བཞུགས་འདི་ནི་དམ་པ་འདི་ཉིད་ཀྱི་རྡོ་རྗེ་སློབ་མར་གྱུར་པ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། མྔ་ལཾ།།    ༈   
ཏེ་གསོལ་བ་འདེབས་ཤིང་བརྟན་བཞུགས་ཀྱི་བདེན་ཚིག་བརྗོད་པར་བྱེད་པ་དད་པའི་པདྨོ་ཁ་ཡོངས་སུ་འབྱེད་པའི་གྲུ་ཆར་ཞེས་བྱ་བ་བཞུགས་སོ།།    ༈    རྗེ་བཙུན་བླ་མ་ཡོངས་རྫོགས་བསྟན་པའི་གསལ་བྱེད་དམ་པར་གྱུར་པ་གང་འདི་ཉིད་ལ་སྐྱེས་པའི་
རབས་ཀྱི་འཕྲེང་བའི་ཚོགས་ལས་གཙོ་བོར་བརྩམས་ཏེ་གསོལ་བ་འདེབས་པའི་རབ་ཏུ་བྱེད་པ་དད་པའི་པདྨོ་ཁ་ཡོངས་སུ་འབྱེད་པའི་གྲུ་ཆར་ཞེས་བྱ་བ། དཔལ་ལྡན་བླ་མ་དམ་པ་རྣམས་ཀྱི་ཞབས་ལ་དུས་ཐམས་ཅད་དུ་གུས་པས་ཕྱག་འཚལ་ལོ།།
རྣམ་པ་ཀུན་ཏུ་བདེ་ཆེན་རོལ་པ་ལས། །ནམ་ཡང་གཡོ་མེད་རྡོ་རྗེའི་ཁམས་ལྟ་བུར། །མི་ཕྱེད་བདེ་སྟོང་ཟུང་འཇུག་དབྱིངས་བཞུགས་པ། །རྗེ་བཙུན་བསྟན་པའི་མགོན་པོར་གསོལ་བ་འདེབས། །མགོན་པོ་ཁྱོད་ཀྱི་གསང་གསུམ་སྒྱུ་འཕྲུལ་གར།།
དུ་མའི་ཉམས་ཀྱིས་འཆར་བའི་ཚུལ་དག་གིས། །མངོན་ཤེས་ལྔ་ལྡན་རྣམས་ཀྱི་བློ་གྲོས་ཀྱང། །འཁྱོགས་ལ་འཕྱང་བར་མཛད་ལ་གསོལ་བ་འདེབས། །ཤིན་ཏུ་སྤྲུལ་པའི་བཀོད་པ་རབ་མང་མདོ། །འོན་ཀྱང་དེ་ལས་ཆ་ཤས་ཙམ་གྱི་ཚུལ། །འགྲོ་

[011A]༄༅། །རྣམས་དད་པའི་ཡུལ་དུ་རྗོད་བྱེད་ལའང། །དག་པའི་སྣང་བ་སྩོལ་ལ་གསོལ་བ་འདེབས། །ཁྱོད་ནི་ཞིང་འདིར་བདེ་གཤེགས་ཉི་མའི་གཉེན། །འགྲོ་བ་ཀུན་གྱི་དཔལ་དུ་གྱུར་པའི་ཚེ། །ཐེག་ཆེན་འཕགས་མཆོག་ཉན་ཐོས་དགྲ་
བཅོམ་ཚུལ། །རབ་བཟུངས་ཙུནྡར་གྱུར་ལ་གསོལ་བ་འདེབས། །ཀླུ་སྒྲུབ་ཟླ་བའི་འོད་སྣང་འཇིག་རྟེན་འདིར། །འཕགས་པར་གྱུར་ཚེ་ཤཱཀྱ་བཤེས་གཉེན་ཞེས། །རབ་གྲགས་མདོ་སྔགས་ཆོས་ཚུལ་ཀུན་གྱི་བདག་མཆོག་གྱུར་ཆོས་ཀྱི་
རྒྱལ་པོར་གསོལ་བ་འདེབས། །གཞན་ཡང་འཕགས་པའི་ཡུལ་དུ་གཤིན་རྗེའི་གཤེད། །འཇིགས་མཛད་དཔའ་བོ་མངོན་གྱུར་གྲུབ་པའི་གཙོ། །དརྤན་ཨ་ཙརྱ་ཞེས་སྙན་པའི་དར། །ས་གསུམ་ཀུན་ཏུ་གཡོ་ལ་གསོལ་བ་འདེབས། །ཁ་བ་ཅན་
གྱི་ལྗོངས་སུའང་དེ་བཞིན་དུ། །སེམས་ཅན་རྣམས་ལ་བརྩེ་བས་ཉེར་དགོངས་ཏེ། །བདག་ཅག་འགྲོ་བའི་མགོན་གྱུར་སྒྲ་བསྒྱུར་ཆེ། །སྐབ་དཔལ་བརྩེགས་ཞབས་ལ་གསོལ་བ་འདེབས། །དེ་ལས་སླར་ཡང་བཀོད་པས་རོལ་པ་ནི། །གསང་སྔགས་
སྔ་འགྱུར་གྲུབ་པ་མཆོག་བརྙེས་པ། །སྒྲོ་ཕུག་ཅས་གྲགས་ཀུན་གྱི་འདྲེན་པ་མཆོག་རྣལ་འབྱོར་དབང་ཕྱུག་ཞབས་ལ་གསོལ་བ་འདེབས། །སི་སི་རི་པའི་མཚན་ཅན་སྤྱན་རས་གཟིགས། །དངོས་སུ་ཞལ་གཟིགས་སྦས་པའི་བརྟུལ་ཞུགས་ཅན། །
མར་གྱུར་འགྲོ་རྣམས་ལམ་བཟང་འཁྲིད་མཛད་པ། །འགྲོ་བའི་སྐྱབས་གཅིག་དམ་པར་གསོལ་བ་འདེབས། །མ་རིག་འཁོར་བའི་འཕྲུལ་འཁོར་འཇོམས་པ་ལ། །ཡེ་ཤེས་རྡོ་རྗེའི་ཐོག་དང་རབ་མཚུངས་པའི། །སྟོང་ཉིད་སེངྒེའི་ང་རོ་ཆེར་སྒྲོག་པ། །

[011B] །འཇམ་དབྱངས་ས་སྐྱ་པཎ་ཆེན་གདུང་རིགས་སུ། །རྗེ་བཙུན་བློ་གྲོས་རྒྱལ་མཚན་ཞེས་བྱར་གྱུར། །སངས་རྒྱས་བསྟན་པ་ཕྱོགས་བཅུར་རྒྱས་པར་མཛད། །བསྟན་པའི་སྒྲོན་མེ་མཆོག་ལ་གསོལ་
པ་འདེབས། །འགྲོ་བའི་མགོན་པོ་བསོད་ནམས་འཕགས་པ་ཞེས། །མདོ་སྔགས་རྒྱུད་སྡེ་རྒྱ་མཚོའི་ཕ་རོལ་སོན། །མཐུ་སྟོབས་དབང་ཕྱུག་གནོད་སྦྱིན་བྲན་དུ་འཁོལ། །ཡོངས་འཛིན་གདུལ་བྱའི་སྐྱབས་ལ་གསོལ་བ་འདེབས། །ཁྱད་པར་ཁམས་
གསུམ་འདྲེན་མཆོག་ཙོང་ཁང་པའི། །སྲས་ཀྱི་མཆོག་གྱུར་བྱམས་ཆེན་ཆོས་ཀྱི་རྗེ། །གཽ་ཏཾ་བསྟན་པའི་སྙིང་པོའི་སྣང་བྱེད་མཆོག་ཁྱབ་བདག་འཁོར་ལོའི་མགོན་པོར་གསོལ་བ་འདེབས། །རྒྱལ་བ་གཉིས་པའི་ལུགས་སྲོལ་མ་ལུས་པ། །ཉིན་
བཞིན་ལེགས་བཤད་འོད་བརྒྱས་སྣང་མཛད་ཅིང། །ཐུབ་བསྟན་ཆོས་ཀྱི་རྒྱལ་མཚན་འཛིན་པའི་དཔལ། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཇམ་དབྱངས་འཁོན་གྱི་རིགས་འཁྲུངས་ས་གསུམ་གྱི། །འགྲོ་བའི་དེད་དཔོན་མངའ་
བརྙེས་སྐྱབས་གཅིག་པུ། །དཔལ་འབྱོར་ལྷུན་གྱིས་གྲུབ་པའི་མཚན་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བསྟན་ས་མོས་ཚལ་མཆོག་ཁ་འབྱེད་པའི། །གྲགས་པའི་འོད་ཟེར་འགྱེད་མཁས་གྲུབ་པའི་གཙོ། །མཐོང་ཐོས་
དྲན་རེག་སྨིན་ཅིང་གྲོལ་མཛད་པ། །དཔལ་ལྡན་བླ་མ་དམ་པར་གསོལ་བ་འདེབས། །དག་གི་དབང་ཕྱུག་དུར་སྨྲིག་འཛིན་པ་ཡི། །མདོ་སྔགས་གསུང་རབ་ཀུན་གྱི་སྙིང་པོའི་དོན། །ཚུལ་བཞིན་ལེགས་ཕྱེ་ཀུན་ལ་སྤྱིན་མཛད་པ། །བློ་བཟང་ཆོས་ལྡན་

[012A]༄༅། །ཞབས་ལ་གསོལ་བ་འདེབས། །བུ་རམ་ཤིང་པའི་བསྟན་པ་དུས་ཀྱི་མཐར། །གྱུར་ཚེ་རྒྱལ་བ་གཞན་གྱི་གོ་ཆ་ལས། །སྙིང་སྟོབས་ཁྱད་པར་ཕུལ་བྱུང་སྐྱབས་གཅིག་པུ། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཇམ་
པའི་དབྱངས་མཆོག་དུར་སྨྲིག་ཟློས་གར་གྱིས། །རྣམ་རོལ་གསུང་གི་ལེགས་བཤད་པདྨོའི་ཚལ། །ནམ་ཡང་མི་ཉམས་ཕྱོགས་བརྒྱར་སྤེལ་བའི་ཕྱིར། །བསྟན་པའི་ཉི་མ་གཅིག་པུ་ཁྱོད་རྟག་བཞུགས། །དུས་འདི་ནས་བཟུངས་བྱང་ཆུབ་ཤིང་དྲུང་
ལ༑ ༑ཡང་དག་རེག་ལས་མི་བཟད་བདུད་ཀྱི་སྡེ། །དཔུང་བཅས་བཅོམ་པའི་དགའ་བདེ་མཆོག་དེ་ནི། །མ་མྱངས་བར་དུ་བདག་ཅག་རྗེས་སུ་ཟུངས། །འདི་ལྟར་དམ་པའི་མགོན་པོ་ཁྱོད་ཉིད་ལ། །རྩེ་གཅིག་ཡིད་ཀྱིས་གསོལ་བཏབ་དགེ་བ་གང། །
ཀུནྡ་ལྟར་དཀར་ཇི་སྙེད་ཐོབ་པ་དེ། །མ་རྣམས་བསྒྲལ་ཕྱིར་རྫོགས་བྱང་ཆེད་དུ་བསྔོ། །མ་འོངས་ཚེ་རབས་ཀུན་ཏུའང་དམ་པ་ཡི། །སྐྱབས་ཀྱི་ཡེ་ཤེས་གཟིགས་པའི་སྤྱན་རས་ཀྱིས། །བཙའ་བ་ལས་བྱུང་ཡང་དག་ལམ་བཟང་དང། །ཅུང་ཟད་ཙམ་
ཡང་འབྲལ་བ་མེད་པར་ཤོག་འཇིག་རྟེན་ཁམས་ཚོགས་མུ་མཐའ་གྲངས་མེད་རྣམས། །བདེ་ལེགས་འབྲས་བུའི་བཅུད་ཀྱིས་རབ་གང་ཞིང། །མི་མཐུན་རྒུད་པའི་ཉེར་འཚེ་གཏན་བཅོམས་ནས། །བཀྲ་ཤིས་རྒྱ་མཚོས་རྟག་ཏུ་ཁྱབ་གྱུར་ཅིག་ཅེས་རྗེ་
བཙུན་བླ་མ་དམ་པ་ཡོངས་རྫོགས་བསྟན་པའི་གསལ་བྱེད་ཀུན་ཏིང་ཕུའུ་ཤན་ཀྭང་ཚི་ཏཱ་ཀཽ་ཤྲའི་ལྕང་སྐྱེ་མཆོག་གི་སྤྲུལ་པའི་སྐུ་རིན་པོ་ཆེ་གང་འདི་ཉིད་ཀྱི་སྐུ་སྐྱེས་པའི་རབས་ལས་གཙོ་བོར་བརྩམས་ཏེ་གསོལ་བ་འདེབས་ཤིང་བརྟན་བཞུགས་ཀྱི་བདེན་ཚིག་བརྗོད་པར་བྱེད་པ་དང་པའི་པདྨོ་ཁ་ཡོངས་སུ་འབྱེད་པའི་གྲུ་

[012B] བཀའ་བློན་གུང་པཎྜི་ཏ། སྐུ་མདུན་དར་ཁན་དགེ་སློང་སྐལ་བཟང་ཡོན་ཏན། མཆོད་དཔོན་སྡེ་དྲུག་མཁན་པོ་བློ་བཟང་རྣམ་རྒྱལ། མགྲོན་གཉེར་མཁན་པོ་ཡོན་ཏན་ལེགས་གྲུབ། སྐུ་མདུན་དགེ་སློང་བསྟན་པ་རིན་ཆེན། ཨེ་མ་ཆི་བླ་མ་བློ་བཟང་རྣམ་རྒྱལ་
ཆོས་རྗེ་སྨན་རམ་པ་དར་རྒྱས་རྒྱ་མཚོ། ཏཱ་བླ་མ་ངག་དབང་བློ་བཟང། མགྲོན་གཉེར་བློ་གྲོས་དར་རྒྱས། གཉེར་པ་དགེ་སློང་དག་དབང་དར་རྒྱས། དར་ཁན་ནང་སོ་བློ་བཟང། མགྲོན་གཉེར་བཞི་སོགས་དམ་པ་གནག་འདི་ཉིད་ལ་མི་བྱེད་པའི་དང་པ་ཅན་རྣམས་ཀྱིས་འདི་ལྟ་བུ་ཞིག་དགོས་ཞེས་ཉེར་བར་བསྐུལ་བ་ལ་
བརྟེན་ནས་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྙན་ངག་གི་བརྡ་སོགས་ཀྱིས་མ་བཅིངས་པར་གོ་བདེ་བར་སུག་བྲིས་སུ་བགྱིས་པའོ།།    ༈    མི་བསླུའི་སྐྱབས་གཅིག་སངས་རྒྱས་དམ་པའི་ཆོས། །འཕགས་ཚོགས་འདུས་སྡེ་ཡི་དམ་མཁའ་འགྲོའི་
ཆོགས། །ལ་སོགས་སྐྱབས་རྣམས་བྱིན་མཐུ་ཆེར་བསྐྱེད་ལ། །མྱུར་དུ་དབུགས་དབྱུང་དགེ་ལེགས་མཆོག་སྩོལ་མཛོད། །རྒྱལ་བ་ཀུན་འདུས་རྗེ་བཙུན་བླ་མ་མཆོག་ཆུ་ཝུར་མིག་ལ་རེ་ཞིག་ཆོས་དབྱིངས་སུ། །མི་མངོན་བརྟུལ་ཞུགས་བཟུང་པ་འདི་
སྤོངས་ལ། །རིང་པོ་རིམ་ཐོགས་ཞལ་བཟང་བསྟན་དུ་གསོལ། །དུས་ཀྱི་མཐར་སྐྱེས་བདག་ཅག་འགྲོ་བ་ཀུན། །ཐུགས་རྗེའི་སྤྱན་གྱིས་བཙའ་བ་མ་བོར་བར། །ཡང་སྤྲུལ་འཛུམ་ཞལ་གསར་དུ་ལེགས་ཤར་ནས། །དགའ་བདེའི་དཔལ་ལ་རེག་པར་
ཀུན་ཏུ་མཛོད། །བློ་བཟང་གྲགས་བསྟན་ཀུནྡའི་ཚལ་ཆེན་པོ། །ལེགས་པར་རྒྱས་བྱེད་མགོན་པོ་བསིལ་ཟེར་ཅན། །ཐོགས་མེད་མྱུར་བར་ཀུན་ནས་ལེགས་འཕགས་ཏེ། །འགྲོ་ཀུན་ཆོས་དང་འབྱོར་བས་ཕྱུག་པར་ཤོག་ཁམས་གསུམ་ཆོས་ཀྱི་རྒྱལ་

[013A]༄༅། །བོའི་རིང་ལུགས་ཆེ། །སྤྱི་བོས་མཆོད་བྱེད་སྦྱིན་བའི་བདག་པོའི་ཚོགས། །ཉེ་བར་འཚེ་བ་ཀུན་དང་ལེགས་བྲལ་ནས། །ཕུན་ཚོགས་མ་ལུས་ཡར་ཟླ་ལྟར་གྱུར་ཅིག། ཅེས་བ་འདི་ནི་རྒྱལ་བསྟན་གསལ་བྱེད་རྗེ་བཙུན་དམ་བ་བློ་བཟང་བསྟན་བའི་
སྒྲོན་མེའི་སྤྲུལ་སྐུ་མྱུར་འབྱོན་གྱི་གསོལ་འདེབས་དགོས་ཚུལ་མཁན་པོ་ནོ་མོན་ཧན་འཇམ་དཔལ་རྡོ་རྗེ། ཆེ་ཆེན་ཕྱག་མཛོད་པ་ལྷུན་གྲུབ་རྡོ་རྗེ། རྒྱལ་པོ་ཁག་གསུམ། ཅང་ཅུན་ཆིང་དབང་ཚེ་མགོན་སྐྱབས། ཆིང་དབང་སངས་རྒྱས་རྡོ་རྗེ་རྣམས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་
ཡེ་ཤེས་ཀྱིས་བགྱིས་པའོ།།    ༈    །ཡི་དམ་དམ་ཆོས་འཕགས་མཆོག་ཆོས་སྲུང་ཚོགས། །ཐུགས་བསྐྱེད་ནུས་པའི་མཐུ་དཔུང་ཆེར་བསྐྱེད་ནས། །སྐྱབས་མགོན་ཐུགས་རྗེའི་བྱིན་ཆེན་བསྐུལ་དུ་གསོལ། །
སྙིགས་མའི་མཐར་སྐྱེས་འགྲོ་བའི་དེད་དབོན་མཆོག་རྒྱལ་བསྟན་སྙིང་པོ་བློ་བཟང་གྲགས་བའི་གསུང། །མདོ་སྔགས་ལེགས་བཤད་དཔལ་གྱུར་ཕན་པའི་སྟོབས། །ཆེར་ལྡན་རྒྱལ་མཚན་བསྒྲེང་མཛད་བརྩེ་བས་དགོངས། །དུས་ཀྱི་མཐའ་མའི་མི་
བསྲུན་སྐྱེ་བོ་ཡི། །གླང་སྤྱད་ལོག་པས་སྐྱོ་བའི་རང་བཞིན་ཚུལ། །ཉེར་སྤོངས་སྔོན་གྱི་དམ་བཅའི་གོ་ཆ་ཆེར། །རབ་བཞེས་རིང་མིན་སྤྲུལ་སྐུ་སྒྲིབ་མེད་སྟོན། །ཕྱག་དྲུག་ལས་གཤིན་འདོད་ཁམས་དབང་མོ་སོགས། །མཐུ་ལྡན་སྦྱི་དང་ཁྱད་བར་
མགོན་དེ་ཡི། །འཕྲིན་ལས་སྒྲུབ་མཛད་ཆོས་སྐྱོང་སྲུང་མ་ཀུན། །བར་གཅོད་ཚར་ཆོད་འཕྲིན་ལས་ཚུལ་བཞིན་སྒྲུབས།། ཞེས་པ་འདི་ནི་རྟ་ཚག་རྗེ་དྲུང་སྤྲུལ་པའི་སྐུའི་སྐུ་ཚ་རྩེ་ཚོགས་མཁན་པོ་དཔལ་ལྡན་གྲགས་པས་བསྐུལ་བ་བཞིན་་ཤཱཀྱའི་བཙུན་པ་བློ་བཟང་དཔལ་

[013B]།    ༈    མཆོག་གསུམ་བསླུ་མེད་ཡི་དམ་ལྷ་ཚོགས་དང། །ཆོས་སྐྱོང་བསྲུང་མའི་མཐུ་དང་བྱིན་རླབས་ལས། །སྒྲུབ་པའི་རྒྱལ་མཚན་འཇིན་བྱེད་དགེ་སློང་ཆེའི། །སྐྱེ་བའི་ཡང་སྲིད་མྱུར་དུ་གསལ་གྱུར་
ཅིག་དེར་གྱུར་ནས་ཀྱང་རྒྱལ་བའི་བསྟན་པ་ལ། །ཐོས་བསམ་སྒོམ་གསུམ་སྒྲུབ་པ་མཐར་ཕྱིན་ནས། །ཤཱཀྱའི་བསྟན་ལ་བྱ་བ་ཆེར་མཛད་ཅིང། །འཇམ་མགོན་བླ་མའི་རིང་ལུགས་སྤེལ་བྱེད་ཤོག་དེ་ལྟའི་ཚུལ་ལ་བགེགས་དང་བར་གཅོད་
ཚུལ༑ ༑ཇི་ཙམ་མཆིས་པ་མཐའ་དག་སྲུང་མའི་ཚོགས། །ཀུན་དང་ཁྱད་པར་ལྷ་ཡི་དགེ་བསྙེན་གྱིས། །རྣམ་པར་བཟློག་ཅིང་འཕྲིན་ལས་ཚུལ་བཞིན་སྒྲུབས།། ཞེས་བ་འདི་ནི་རྒོད་ཚང་རི་ཁྲོད་དུ་སྒྲུབ་པ་ལ་གཞོལ་པའི་དགེ་སློང་སྤོང་བ་པ་བཀའ་བཅུ་ཡེ་ཤེས་
བསྟན་འཛིན་གྱི་སྐྱེ་སྲིད་གསལ་བྱེད་དུ་འདི་ལྟ་བུ་ཞིག་དགོས་ཞེས་བདེ་ཡངས་མི་ཚན་གྱིས་བསྐུལ་བ་ལ་བརྟེན་ནས་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བདེན་ཚིག་ཏུ་བསྒྲགས་པའོ།།    ༈    །རྣམ་རོལ་ལས་བྱུང་ཆོས་ཚུལ་ཀུན་
འཛིན་པ། །འཆད་དང་རྩོད་པའི་རྒྱལ་མཚན་རབ་བསྒྲེང་བའི། །ཡོངས་འཛིན་དམ་པའི་ཞབས་ལ་གསོལ་བ་འདེབས།། ཞེས་བ་འདི་ནི་ཐས་བསམ་ནོར་བུའི་གླིང་གི་བླ་མ་གནས་བ་བཀའ་བཅུ་ཡེ་ཤེས་ཆོས་འཛིན་གྱི་གསོལ་འདེབས་བླ་བརྒྱུད་གྲས་སུ་བཅུག་ཆོག་བ་དགོས་ཞེས་གྲྭ་ཚང་
རྒན་པོ་གཉིས་ཀྱིས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཤེས་བྱའི་གནས་ཚུལ་ཀུན་ལ་ཐོགས་མེད་པའི། །བློ་གྲོས་ཟེར་གྱིས་འཇམ་དབྱངས་ཞལ་གྱི་པད། །རབ་ཏུ་བཞད་བྱེད་ཐུབ་

[014A]༄༅། །བསྟན་དཔལ་གྱུར་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཁྱོད་ནི་སླར་ཡང་ཤཱཀ་གསུང་ཀུ་མུ་ད། །འགྲོ་ཀུན་ཉོན་མོངས་གདུངས་ལ་བསིལ་སྟེར་བྱེད། །ཕྱོགས་ཀུན་སྤེལ་ཕྱིར་མཁྱེན་པའི་འོད་དཀར་
སྟོང། །སྤྲོས་པས་དཀོན་མཆོག་དགྱེས་པར་བྱེད་ལ་འདུད། །ཁྱོད་ནི་པའི། །དམ་བཅའི་སྨོན་ལམ་གྲུབ་ལ་དུ་ཐུགས་བསྐྱེད་ནས། །འགྲོ་ཀུན་སྒྲོལ་བའི་ཁུར་ཆེན་རབ་བཞེས་པའི། །དམ་བཅའི་སྨོན་ལམ་གྲུབ་ལ་
གསོལ་བ་འདེབས། །དེ་ནས་འཕགས་ཡུལ་རྣམ་དག་ཡུལ་ཁམས་སུ། །སྨྲ་བ་ངན་པའི་མུ་སྟེགས་ཚོགས་རྣམས་ཀུན། །ལེགས་པར་ཚར་བཅད་ཐུབ་བསྟན་གཞུང་ལུགས་ལ། །འཇུག་མཛད་དྲི་མེད་གྲགས་པར་གསོལ་བ་འདེབས། །
འཇམ་པའི་དབྱངས་ཀྱི་ཞལ་བཟང་མངོན་གྱུར་ཅིང། །དེ་ཡིས་བཤེས་གཉེན་མཛད་པའི་ནུས་མཐུ་ལས། །མ་རུངས་དགྲ་ཚོགས་མཐའ་དག་ཟིལ་མནན་པའི། །པཎ་ཆེན་རྫཻ་ཏ་རི་ལ་གསོལ་བ་འདེབས། །བྱང་ཆུབ་སེམས་ལ་དབང་བསྒྱུར་
གདུལ་བྱ་ལ་ཕན་པའི་ལམ་བཟང་རབ་ཏུ་གསལ་མཛད་དེ། །འགྲོ་ཀུན་བདེ་བའི་གོ་འཕང་ལ་འགོད་པ། །རྒྱལ་སྲས་ཆེན་པོའི་ཞབས་ལ་གསོལ་བ་འདེབས། །དེ་ནས་སླར་ཡང་ཁ་བ་ཅན་ཡུལ་དུ། །ཆོས་ཀུན་སྒྱུ་མ་ལྟར་གཟིགས་ཆོས་ཀྱི་
རྗེ༑ ༑དྲང་སྲོང་རྫུ་འཕྲུལ་ཆེ་ལྡན་པོ་ཏོ་བ། །འབྲོམ་རྗེའི་སྲས་མཆོག་ཞབས་ལ་གསོལ་བ་འདེབས། །མཁས་གྲུབ་སྨྲ་བའི་ཉི་མ་དགེ་ལེགས་དཔལ། །ཐུགས་ཀྱི་གསང་བ་མངོན་སྤྱོད་དྲག་པོའི་ལས། །འཛིན་མཛད་མཐུ་སྟོབས་མངའ་བདག་ཞ་

[014B] །ལེགས་པ་རྒྱལ་མཚན་ཞབས་ལ་གསོལ་བ་འདེབས། །གཞན་ཡང་འཕགས་ཡུལ་དང་ནི་ཁ་བཅན། །ཀུན་ཏུ་མཁས་ཤིང་གྲུབ་པའི་གཙོར་སོན་པ། །མང་པོར་རིམ་བྱོན་རྒྱལ་བའི་བསྟན་པ་ལ། །ཆེས་ཆེར་བྱ་བ་མཛད་ལ་གསོལ་བ་འདེབས།།
ཁྱད་པར་འཇམ་མགོན་བློ་བཟང་གྲགས་པ་ཡི། །མདོ་སྔགས་གཞུང་ལུགས་ཆོས་ཚུལ་མཐའ་ཡས་རྣམས། །ཉིན་བཞིན་གདུལ་བྱར་འདོམས་ལ་ཟླ་བྲལ་བ། །འཇམ་དབྱངས་བཞད་པའི་རྡོ་རྗེར་གསོལ་བ་འདེབས། །དེ་ཉིད་སླར་ཡང་གདུལ་བྱའི་དཔལ་
ཉིད་དུ། །ཞིང་འདིར་མི་ཡི་གཟུགས་སུ་རབ་ཤར་བ། །འཇམ་མགོན་བློ་བཟང་གྲགས་པའི་བསྟན་འཛིན་མཆོག་དཀོན་མཆོག་འཇིགས་མེད་དབང་པོར་གསོལ་བ་འདེབས། །དེ་ལྟར་ཁྱོད་ཀྱི་འཁྲུངས་རབས་ནོར་བུའི་འཕྲེང། །ཡིད་ལ་སྨོན་ཏེ་ལེགས་པར་
གསོལ་བཏབ་པས། །མགོན་ཁྱོད་ཐུབ་བསྟན་རྒྱས་ཕྱིར་ཞབས་ཟུང་མཆོག་གཡོ་བ་མེད་པར་རིང་དུ་གནས་འགྱུར་ཤོག་དེར་གྱུར་ནས་ཀྱང་མཐའ་ཡས་གདུལ་བྱ་ལ། །ཟད་མེད་ཆོས་ཀྱི་བདུད་རྩི་རབ་སྩལ་ནས། །རྣམ་འདྲེན་རྒྱལ་བའི་འགྲོ་འཕང་ལ་
འགོད་ཅིང། །འཕྲིན་ལས་འཇུག་པ་ཕྱོགས་བརྒྱར་དར་བར་ཤོག་ཁྱད་པར་བདུད་རྩི་དུག་ཏུ་འཁྲུལ་བ་ཡི། །ལོག་པར་རྟོག་པའི་བློ་ཅན་མཐའ་དག་གི་ཡིད་ཀྱི་ཞེ་སྡང་སྦྱོར་བའི་མེ་ཞི་ནས། །རིང་པོར་མི་ཐོགས་གུས་པས་འདུད་གྱུར་ཅིག་སྦྱིན་
པའི་བདག་པོ་འཁོར་དང་བཅས་པ་ཡི། །ཆབ་སྲིད་མི་ནུབ་སྲིད་མཐར་དར་བ་དང། །རྗེ་འབངས་རྟག་ཏུ་བདེ་བས་དུས་འདས་ཏེ། །བཀྲ་ཤིས་འོད་སྣང་ཕྱོགས་བཅུར་འབར་གྱུར་ཅིག། ཅེས་མཁས་ཤིང་གྲུབ་པའི་དབང་ཕྱུག་འཇམ་དབྱངས་བཞད་པའི་རྡོ་རྗེའི་སྤྲུལ་

[015A]༄༅། །སྐུ་དཀོན་མཆོག་འཇིགས་མེད་དབང་པོའི་འཁྲུངས་རབས་ལས་བརྩམས་པའི་གསོལ་བ་འདེབས་པ་འཁྲུལ་མེད་དབྱར་གྱི་རྔ་སྒྲ་ཞེས་བྱ་བ་འདི་ཨེར་ཏེ་ནི་ནོ་ཡོན་ཆོས་རྗེ་སོགས་ཀྱིས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་རྡོ་རྗེ་འཛིན་པ་བློ་བཟང་དཔལ་ལྡན་ཡེ་ཤེས་ཀྱིས་ས་ཡོས་
ཀྱི་ལོ༑ ས་ག་ཟླ་བའི་ཚེས་བཅུ་བདུན་གྱི་ཉིན་ཕོ་བྲང་ཆེན་པོ་པོ་ཏ་ལར་སྦྱར་བའོ།།    ༈    རིགས་ཀུན་ཁྱབ་བདག་ཁྲི་ཆེན་རྡོ་རྗེ་འཆང། །ངག་དབང་མཆོག་གི་མཚན་ལྔན་བླ་མ་རྗེ། །ཐུགས་རྗེའི་འཇུག་པ་དུས་ལས་ཡོལ་མེད་པར། །མྱུར་
དུ་སྤྲུལ་སྐུའི་འཛུམ་ཞལ་བསྟན་དུ་གསོལ། །མཐའ་ཡས་ཞིང་བཞུགས་རྒྱལ་དང་རྒྱལ་སྲས་དང། །བསྟན་བ་སྲུང་མཛད་མཐུ་ལྡན་རྒྱ་མཚོའི་ཚོགས། །མཐུ་སྟོབས་ནུས་པའི་བྱིན་ཆེན་ཆེར་བསྐྱེད་ནས། །དོན་འདིའི་བ་གེགས་དང་བར་ཆད་ཞི་བར་
མཛོད། །རབ་ཡངས་འཆི་མེད་ལམ་ཀུན་གང་བ་ཡི། །བཀྲ་ཤིས་མཆོག་སྩོལ་དཀྱིལ་འཁོར་ལྷ་ཚོགས་ཀྱི། །ཤིས་པའི་མཐུ་ལས་གྲངས་མེད་ཞིང་ཁམས་རྣམས། །ཤིས་པ་རྒྱ་མཚོས་རྟག་ཏུ་འབར་གྱུར་ཅིག། ཅེས་པ་འདི་ནི་ཁྲི་རིན་པོ་ཆེ་དེ་ཉིད་ཀྱི་སྐུ་ཆ་
ཨེར་ཏེ་ནི་ཆོས་རྗེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་རྔ་སྒྲེང་རྣམ་པར་རྒྱལ་བའི་དབེན་གནས་སུ་སྦྱར་བའོ།།    ༈    །རྗེ་བཙུན་བྱམས་པའི་བདག་ཉིད་ཐམས་ཅད་གཟིགས། །འཇམ་
མགོན་བླ་མ་བློ་བཟང་གྲགས་པའི་བསྟན། །སྤེལ་ཕྱིར་བསྐལ་བརྒྱར་ཞབས་པད་བརྟན་པར་བཞུགས། ཞེས་དང། རྒྱལ་བའི་གསུང་རབ་གངས་ཅན་འགྱུར་རོ་ཅོག་སྤེལ་མཛད་རྗེ་བཙུན་བློ་བཟང་མཚན་ཅན་ཞབས། །གདུལ་བྱ་རྣམས་ཀྱི་

[015B] །ཞབས་པད་ཤིན་ཏུ་རིང་བར་བརྟན་གྱུར་ཅིག།    ༈    རྨད་བྱུང་སངས་རྒྱས་འཕྲིན་ལས་ནུས་མཐུ་ལས། །གདུལ་བྱ་རྣམས་ཀྱི་ཁམས་དང་བསམ་པ་ལྟར། །ལེགས་བཤད་བདུད་རྩིའི་དགའ་སྟོན་འགྱེད་
མཛད་པའི། །བཤེས་གཉེན་དམ་པའི་ཞབས་ལ་སྙིང་ནས་འདུད། །སྐལ་བཟང་གྲགས་སྙན་འོད་ཟེར་སྐྱ་རེངས་དཀར། །ཕྱོགས་བརྒྱར་འགྱེད་ལས་འགྲོ་བའི་ཡིད་ཀྱི་མུན། །རབ་བཅིལ་ཚུལ་ལ་བློ་གྲོས་རྒྱལ་མཚན་ཅན། །རྗེ་བཙུན་བླ་མ་བསྐལ་
བརྒྱར་ཞབས་བརྟན་ཤོག་མཆོག་གསུམ་སྤྱི་དང་ཁྱད་བར་དམག་ཟོར་མས། །མགོན་འདིའི་འཕྲིན་ལས་ཕྱོགས་བཅུར་རྒྱས་པ་ཡི། །མཐུ་སྟོབས་ནུས་པའི་རྫུ་འཕྲུལ་ཆེར་བསྐྱེད་ནས། །བཀྲ་ཤིས་རྒྱ་མཚོ་རབ་ཏུ་འབར་པར་མཛོད།། ཅེས་པ་འདི་ནི་
ཁལ་ཁ་སྐུ་སྐྱེ་སྐལ་བཟང་བློ་གོས་རྒྱལ་མཚན་གྱི་གྲྭ་ཚང་གི་སློབ་དཔོན་དཀོན་མཆོག་ལྷུན་གྲུབ་དང་གྲྭ་དམངས། ཀུན་དགའ་ཨུས་ཅིང་ཨ་ཁས་བཅས་ཀྱིས་འདི་ལྷ་བུ་ཞིག་དགོས་ཞེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཁ་སྦྱོར་
བདུན་ལྡན་ཟུང་འཇུག་རྡོ་རྗེ་འཆང། །སྣ་ཚོགས་སྤྲུལ་པས་གདུལ་བར་བྱ་བ་ཡི། །འགྲོ་བ་རྣམས་ཀྱི་ཁམས་དང་བསམ་པ་ལྟར། །མཐའ་ཡས་སྤྲུལ་པས་ཀུན་ཏུ་རོལ་འདི་རྨད། །དུས་འདིར་སྙིགས་མའི་འགྲོ་བ་མཐའ་དག་དང། །ཁྱད་པར་བྱང་ཕྱོགས་ཡུལ་གྱི་
གདུལ་བྱ་རྣམས། །སྒྲོལ་སླད་སྐུ་ཡི་རྣམ་པར་རོལ་པ་ནི། །རྒྱུན་མར་རབ་འཛིན་ཕྲེང་བའི་ཚོགས་ཀུན་རྒྱལ། །མཉམ་མེད་སྟོབས་བཅུ་མངའ་བ་ཤཱཀྱའི་རྒྱལ། །ཐུགས་རྗེའི་བྱིན་རླབས་ཆར་ཆེན་འཛམ་བུའི་གླིང། །ཡངས་པའི་ཁྱོན་ཀུན་འགེངས་པའི་

[016A]༄༅། །དཔལ་འབར་ཚེ། །བྱང་སེམས་དགའ་བའི་དཔལ་ལ་གསོལ་བ་འདེབས། །དོན་ཀུན་གྲུབ་དཔལ་གསུང་གསང་ཟླ་མེད་པ། །རིང་པོར་མི་ཐོགས་གཞོན་ནུའི་ཚུལ་གྱིས་ཟུངས། །ཆོས་ཀྱི་སྒྲ་དབྱངས་རྒྱ་མཚོས་སྐྱེ་བོའི་ཚོགས། །ལེགས་
ལམ་འགོད་པའི་སྐལ་བཟང་གྲུབ་ལ་འདུད། །སཱ་ལ་ཆེན་པོ་ལྟ་བུའི་བྲམ་ཟེའི་རིགས། །མཐོན་པོའི་དབང་ཕྱོགས་རི་ལས་འཕགས་ཡུལ་མཁར། །ཉོན་མོངས་ཅན་ཀུན་རྒྱུད་ཀྱི་མི་ཤེས་མུན། །སེལ་ཕྱིར་ཉེར་འཕགས་ཉིན་མོའི་མགོན་ལ་འདུད་
ཐ་སྙད་གཞུང་དང་ངེས་པའི་དོན་གྱི་གནད། །གཅིག་ཏུ་འཁྱིལ་བའི་ཐུགས་ཀྱི་དཔལ་བེའུ། །ཁྱོན་ཀུན་དོག་བོར་གང་བའི་རང་གི་མདངས། །རབ་གསལ་པཎྜི་ཏ་ལ་གསོལ་བ་འདེབས། །གཉུག་མར་གནས་པའི་ལུས་སེམས་དབྱེར་མེད་ཁམས་
སངས་རྒྱས་གསང་བའི་གསུང་གསང་བདུད་རྩིའི་ཆབ། །ལན་བརྒྱར་བྲན་པས་ཡོངས་སྨིན་སྒྱུ་འཕྲུལ་གྱི། །གར་མཁན་ཤྲཱི་ཛྙཱ་ནར་གསོལ་བ་འདེབས། །ཐུགས་རྗེའི་གཏེར་ཆེན་ཆོས་རྒྱལ་ཚུལ་བཟུང་བའི། །བཀའ་ཡི་ཁུར་རྣམས་ཐོང་དུ་ལེགས་
བཅིངས་ནས། །བོད་ཡུལ་སྐྱེ་འགྲོ་ཀུན་གྱི་བདེ་སྐྱིད་དག་སྤེལ་མཛད་ཆོས་ཀྱི་བློ་ན་པོར་གསོལ་བ་འདེབས། །ཁྲི་སྲོང་ལྡེ་བཙན་རྒྱལ་པོའི་ཆོས་ཀྱི་བློ་ན། །ཀླུ་ཡི་རྒྱལ་མཚན་ཞེས་གྲགས་རྣམ་དཔྱོད་ཀྱི། །ནོར་བུས་མཛེས་པར་སྤྲས་པའི་རིགས་གྱུར་
པ༑ ༑དད་དང་ནོར་བདུན་ལྡན་ལ་གསོལ་བ་འདེབས། །ཐུགས་རྗེའི་དཔལ་ཞེས་གྲགས་སྙན་སྲིད་པའི་ཁོངས། །བརྒྱལ་བའི་དབྱངས་ཀྱིས་བསླབ་གསུམ་གྲོགས་ཀྱི་མཆོག་བཀུག་པའི་མཛའ་བོས་ཡིད་ཀྱི་དགའ་མ་ལ། །དམ་འཁྱུད་མཁས་པ་

[016B] །འཇམ་མགོན་བླ་མ་བློ་བཟང་གྲགས་པ་ཡི། །ལེགས་བཤད་བདུད་རྩིའི་དགའ་སྟོན་རབ་མྱོང་ཞིང། །ཞྭ་སེར་བསྟན་པའི་དཔལ་དུ་ལེགས་ཤར་བའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཁམས་གསུམ་
ཆོས་ཀྱི་རྒྱལ་བོ་ཙོང་ཁ་བའི། །གཞུང་ལུགས་ཉི་འོད་ངལ་མེད་འཐུངས་པའི་མཐུས། །དཔལ་ལྡན་བློ་གྲོས་འདབ་བརྒྱ་བཞད་པ་ལས། །ལེགས་བཤད་སྦྲང་རྩི་འགྱེད་ལ་གསོལ་བ་འདེབས། །གློ་བུར་དྲི་མའི་དྲ་བ་མཐུག་པོ་ཀུན། །ཤེས་རབ་མཚོན་རྣོན་
གྱིས་བྲལ་ཆོས་ཀྱི་དབྱིངས། །ཡེ་ཤེས་མངོན་གྱུར་སྒྲུབ་བརྒྱུད་རྒྱལ་མཚན་འཛིན། །ལེགས་ཚོགས་ལྷུན་གྲུབ་ཞབས་ལ་གསོལ་བ་འདེབས། །གསང་གསུམ་རོལ་གར་ཅིར་ཡང་འཆར་བ་ལས། །བློ་བཟང་རྒྱལ་བའི་བསྟན་པའི་རྒྱལ་མཚན་འཛིན། །
ཉོན་མོངས་གཡུལ་ལས་རྣམ་པར་རྒྱལ་བ་ཡི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་གྲོས་བཟང་པོས་དབང་ཆེན་དཀྱིལ་འཁོར་ལ། །འཁོད་བའི་སྐྱེ་འགྲོ་མཐའ་དག་བྱང་ཆུབ་མཆོག་སངས་རྒྱས་ས་ལ་རིང་མིན་འཁྲིད་པ་ཡི། །
དཔལ་འབར་དཔལ་ལྡན་བླ་མར་གསོལ་བ་འདེབས། །མགོན་ཁྱོད་སྔོན་ནས་ཐུགས་བསྐྱེད་དམ་བཅའི་ཁུར། །དུས་འདིར་ཆེར་དགོངས་འགྲོ་ཀུན་བདེ་ལེགས་ཀྱི། །གཞི་རྩ་མཐར་ཐུག་རྫོགས་སངས་རྒྱས་ཀྱི་སར། །མ་བཞག་དེ་སྲིད་མི་འགྱུར་ཁྲིལ་
བཞུགས། །རྒྱལ་བསྟན་སྤྱི་དང་ཁྱད་པར་བློ་བཟང་གྲགས། །གསུང་གི་གསང་གནང་དགའ་སྟོན་རྒྱ་ཆེན་པོ། །ངལ་མེད་སྦྱིན་པའི་བྱེད་པོ་ཁྱོད་ཀྱིས་ནི། །ལེགས་བཤད་སྒྲ་དབྱངས་ཆད་པ་མེད་པར་སྒྲོགས། །དཔལ་ལྡན་སྟོབས་བཅུ་མངའ་བའི་རིང་

[017A]༄༅། །ལུགས་ཀྱི། །སྙིང་པོའི་མཐར་ཐུག་འཇམ་དབྱངས་བླ་མའི་གསུང། །མདོ་དང་སྔགས་ཀྱི་ཆོས་ཚུལ་མཐའ་ཡས་པ། །དུས་འདིར་འཛིན་ལ་སྙིང་སྟོབས་ཆེན་པོར་བསྐྱེད། །མཆོག་གསུམ་རྒྱལ་དང་རྒྱལ་སྲས་རྒྱ་མཚོ་དང། །ཁྱད་པར་
དམ་གཟོར་ལྷ་མོའི་བྱིན་མཐུ་ཡིས། །བློ་བཟང་དབང་ཆེན་དཔལ་འབུར་རྗེ་བཙུན་མཆོག་ཞབས་པད་བརྟན་ཅིང་འཕྲིན་ལས་རྒྱས་པར་ཤོག་བདག་སོགས་གདུལ་བྱ་མ་ལུས་མགོན་ཁྱོད་དང། །མི་འབྲལ་གསུང་གི་བདུད་རྩི་རབ་མྱོང་པས། །
སེམས་ཀྱི་ཆོས་ཉིད་རང་ཞལ་མཐོང་གྱུར་ཏེ། །འགྲོ་ཀུན་མ་རིག་གཉིད་ལས་སློང་བར་ཤོག་ངེས་འབྱུང་བྱང་སེམས་ཡང་དག་ལྟ་བ་དང། །རིམ་གཉིས་ལམ་གྱི་རྟོགས་པ་ཁྱད་པར་ཅན། །མྱུར་བར་རྒྱུད་ལ་སྐྱེས་ནས་རྡོ་རྗེ་འཆང། །སློབ་དང་མི་
སློབ་ཟུང་འཇུག་མངོན་འགྱུར་ཤོག་ནམ་མཁའི་ཁྱེན་ཀུན་གང་བའི་ལྷ་ཡི་ཚོགས། །ཤིས་པ་བརྗོད་པའི་འབྲུག་གི་སྒྲ་དབྱངས་སྒྲོག་ཕྱོགས་བཅུར་འཁོད་པའི་ཁྲོ་བོའི་ཚོགས་ཀྱིས་བསྲུང། །བཀྲ་ཤིས་རྒྱ་མཚོས་ཕྱོགས་ཀུན་ཁྱབ་གྱུར་ཅིག་
ཅེས་ཁལ་ཁ་ནོ་མོན་ཧན་ཨེར་ཏེ་ནི་པཎྜི་ཏ་ཁུ་ཏོག་ཐུའི་འཁྲུངས་རབས་དང་འབྲེལ་བའི་གསོལ་འདེབས་དཀྱིལ་འཁོར་རྒྱ་མཚོའི་མངའ་བདག་ཐམས་ཅད་མཁྱེན་གཟིགས་ཆེན་པོ་བློ་བཟང་བསྐལ་བཟང་རྒྱ་མཚོ་དཔལ་བཟང་པོ་དེ་ཉིད་ཀྱིས་གནང་བ་ལས་རྒྱས་ཙམ་ཞིག་དགོས་ཞེས་དང་སྟོབས་དང་ལྡན་པ་ཅང་ཅུན་
ཁོ་ཤོས་ཆིང་དབང་བདེ་ཆེན་སྐྱབས་དང། སློབ་དཔོན་གུ་ཤྲཱི་ངག་དབང་ཕུན་ཚོགས། ཐུང་གལ་ག་ཆོས་རྗེ། དའི་ཆིང་ཆོས་རྗེ། ཕྱག་མཛོད་རྒྱ་མཚོ་རིན་ཆེན། གྲྭ་ཚང་བཞིའི་གྲྭ་རིགས་རྣམས་དང། ནོ་ཡོན་ཆོས་རྗེ་གསང་བདག་སོགས་སན་ནོ་ཡོན་གྱི་ཤོག་བཅས་ནས་བསྩལ་བ་ལྟར་་ཤཱཀྱའི་དགེ་སློང་བློ་བཟང་དཔལ་

[017B]།    ༈    ཇི་ལྟ་ཇི་སྙེད་ཆོས་ཀྱི་གནས་ལུགས་དག་ཀུན་གསལ་ཐུགས་ཀྱི་མེ་ལོང་ཡངས་པ་ལ། སྒྲིབ་མེད་གསལ་པོར་འཆར་བའི་རང་བཞིན་ཅན། །ཁྱོད་ཀྱི་བརྩེ་བས་བདག་གི་ཚིག་འདི་གསོན། །མ་
ལུས་རྒྱལ་བའི་ཆོས་ཚུལ་རྒྱ་མཚོ་ཆེ། །འཇམ་མགོན་ཆོས་ཀྱི་རྒྱལ་པོའི་ལེགས་བཤད་ཀྱིས། །བསྲུབས་པས་སྙིང་པོར་ཐོན་པའི་བདུད་རྩིའི་རྒྱུན། །ཉམས་པ་མེད་པར་དུས་ཀྱི་མཐའ་འདིར་ཟུངས། །བློ་བཟང་གྲགས་པའི་གསུང་རབ་པདྨོའི་ཚལ་
ཐུབ་བསྟན་ཡོངས་རྫོགས་དྲི་བསུང་ཕྱོགས་བཅུར་འཕྲོ། །གང་དེ་རྒྱས་མཛད་དབང་ཕྱུག་ཉིན་མོའི་མགོན། །བསྐལ་པའི་མཐར་ཐུག་བར་དུ་ཞབས་བརྟན་ཤོག་མདོ་དང་སྔགས་ཀྱི་ཆོས་ཚུལ་མ་ལུས་པ། །ཡེ་ཤེས་སྣང་བས་མྱུར་དུ་གསལ་བྱས་
ནས༑ ༑ས་ཕྱོགས་འདིར་འཁོད་སྐྱེ་འགྲོ་ཐམས་ཅད་ལ། །ཆོས་ཀྱི་སྒྲ་དབྱངས་བསྒྲགས་ཏེ་དབུགས་དབྱུང་སྩོལ། །དམ་ཆོས་རིན་ཆེན་འཆད་དང་སྤེལ་བ་དང། །ཐོས་བསམ་སྒོམ་པའི་ཉམས་དང་རྟོགས་པའི་ཀློངས། །ཆེར་རྡོལ་ཆོས་ཀྱི་སྲིད་ལ་དབང་
བསྒྱུར་ནས། །ཀུན་ཕན་སྣང་བས་ཕྱོགས་བརྒྱར་ཁྱབ་གྱུར་ཅིག་བདེ་ཆེན་མགོན་པོ་ཆོས་ཀྱི་རྒྱལ་པོ་དང། །དྲེགས་པ་ལྕམ་སྲིང་ལ་སོགས་མཐུ་སྟོབས་ཀྱིས། །སྤྲུལ་སྐུའི་འཛུམ་ཞལ་གསར་དུ་ངོམས་པ་འདིའི། །བཞེད་དོན་གེགས་མེད་འགྲུབ་
པའི་འཕྲིན་ལས་མཛོད། །བདག་སོགས་དགེ་འདུན་སྦྱིན་བདག་འཁོར་འབངས་བཅས། །རྗེས་བཟུང་ཆོས་འབྱོར་ལོངས་སྤྱོད་ཆེར་རྒྱས་ཤིང། །ཅི་བསམ་དོན་འགྲུབ་རིམ་གཉིས་རྟོགས་པ་རྣམས། །མཐར་ཕྱིན་ཟུང་འཇུག་མྱུར་ཐོབ་བཀྲ་ཤིས་ཤོག་

[018A]༄༅། །ཅེས་སྡེ་སྣོད་འཛིན་པ་ཨ་ཅ་ཐུན་མོན་ཧན་མཉྫུ་ཤྲཱིའི་སྤྲུལ་སྐུ་བློ་བཟང་ཐུབ་བསྟན་དབང་ཕྱུག་དཔལ་བཟང་པོར་གསོལ་འདེབས་བརྟན་བཞུགས་རྗེས་འཛིན་གྱི་སྨོན་ཚིག་དང་བཅས་བཞིག་དགོས་ཞེས་ཕྱག་མཛོད་ནོ་ཡོན་ཆོས་རྗེས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    །གང་ཐུགས་སྤྲོས་བྲལ་དབྱིངས་སུ་ཉེར་བཞུགས་ཤིང། །མཚན་དཔེའི་རོལ་གར་སྐྱི་གཟི་བྱིན་འབར། །བྱེ་བ་ཐེར་འབུམ་འཕྲུལ་བསྒྱུར་བགྲང་ཡས་ཀྱིས། །རྣམ་རོལ་མཁྱེན་བརྩེའི་གཏེར་གྱིས་
བདེ་ལེགས་སྩོལ། །མགོན་ཁྱོད་གསུང་གི་གསང་བའི་གནད་འཛིན་ཅིང། །འཇམ་པའི་དབྱངས་ཀྱིས་དག་པའི་འཁོར་དུ་བསྒྲགས། །དུས་འདིར་བཤེས་གཉེན་གཟུགས་ཀྱིས་འགྲོ་དོན་མཛད། །ཁྱེད་ཀྱི་སྐྱེས་རབས་འཕྲེང་མཛེས་འདིན་དངར་
ལེགས་བཤད་སྒྲ་དབྱངས་ཕྱྒོས་ཀྱི་འཁོར་ལོའི་ཁྱོན། །འགེང་བྱེད་སྒྱུ་འཕྲུལ་དཔལ་གྱི་དྲ་བའི་གར། ། རབ་བསྒྱུར་སེམས་ཅན་ཀུན་ལ་རྗེས་བརྩེ་བའི། །ཤནྟ་དེ་བའི་ཞབས་ལ་གསོལ་བ་འདེབས། །ཉིད་སྐུའི་པར་བུར་བདེ་སྟོང་ཨནྡ་རྙི་ལ། །ཡོངས་
དག་འོད་ཟེར་དྲ་བ་ཕྱོགས་བཅུར་འགྱེད། །བརྩོན་འགྲུས་རབ་འབར་ཚུལ་གྱིས་འགྲོལ་བདེ། །སྦྱིན་མཛད་ཏོག་རྩེ་པ་ལ་གསོལ་བ་འདེབས། །འཕགས་མཆོག་ཕྱག་ན་པདྨོ་འཁོར་ལོས་བསྒྱུར། །གངས་རིའི་ལྗོངས་སུ་རོལ་པའི་བློན་པོ་ཆེ། །ཐབས་
རིག་སྣ་ཚོགས་འགྲོ་བའི་དོན་སྤྱོད་པ། །ཆོས་ཀྱི་བློ་ན་པོ་མགར་ལ་གསོལ་བ་འདེབས། །ལེགས་སྦྱར་ཁ་བ་ཅན་གྱི་སྐད་སྣ་ཚོགས། །འགྲོ་བའི་དོན་ཕྱིར་བསྒྱུར་མཛད་མཁས་པའི་མཆོག་བློ་དང་བརྩོན་འགྲུས་བཟང་པོའི་དཔལ་ཡོན་ཅན། །གཡུ་སྒྲ་

[018B] །བྱང་སེམས་རིམ་གཉིས་ལམ་ལ་མངའ་འབྱོར་ཞིང། །ཆོས་བརྒྱད་འདུ་འཛིའི་དགྲ་ཚོགས་ཕ་མཐར་བསྐྲད། །རྒྱལ་བ་གཉིས་པའི་ལེགས་བཤད་བདུད་རྩིའི་བཅུད། །ཀུན་ཏུ་སྤེལ་མཁས་འཇམ་དཀར་བ་ལ་
འདུད། །བློ་བཟང་གདམས་པའི་སྙིང་པོ་མ་ལུས་པ། །ཐུགས་སྲས་ཞལ་གྱི་བུམ་བཟང་ལས་གསོལ་ཞིང། །དོན་གཉིས་འབྲས་བུ་ཐུགས་ཀྱི་བང་མཛད་མཛོད་གཏམས། །དཔལ་ལྡན་བླ་མའི་ཞབས་ལ་གསོལ་བ་འདེབས། །བྱང་ཆུབ་ཐུགས་ཀྱིས་འགྲོ་ལ་
རྗེས་སུ་ཆགས། །བདག་གཞན་མཉམ་བརྗེའི་ཆབ་ཀྱི་གང་ཐུགས་སྣོད། །ལེགས་བརླན་ཉོན་མོངས་བྱིན་ཟ་བཅིལ་མཛད་པའི། །དཀོན་མཆོག་འབྱུང་གནས་ཞབས་ལ་གསོལ་བ་འདེབས། །ལྔ་བདོའི་འགྲོ་ཀུན་ཐབས་མཁས་དམ་པ་ཡིས། །ལམ་མཆོག་
དག་ལ་འཁྲིད་མཛད་དེད་དཔོན་ཆེར། །དབང་འབྱོར་གྲུབ་པའི་དབང་ཕྱུག་ཆེར་བརྙེས་པ། །ཡང་དག་རྒྱལ་པོའི་ཞབས་ལ་གསོལ་བ་འདེབས། །རིམ་གཉིས་ལམ་ལས་སྐུ་གསུམ་གོ་འཕང་ཆེ། །མཐོར་གཤེགས་དག་པའི་སྣང་བ་དཔག་མེད་གཟིགས། །
བདེ་སྟོང་དབྱེར་མེད་དབྱིངས་ལས་མི་གཡོ་བའི། །ཕྱོགས་ལས་རྣམ་རྒྱལ་ཞབས་ལ་གསོལ་བ་འདེབས། །འཇིགས་མཛད་དཔའ་བོ་དངོས་གྱུར་གདུག་བའི་ཚོགས། །འཕྲིན་ལས་དྲག་པོས་ཐལ་བར་རློག་མཛད་ཅིང། །ངག་ལ་དབང་བསྒྱུར་ལྷ་མོས་བདེ་
སྟེར་བའི། །དགེ་ལེགས་རྒྱལ་མཚན་ཞབས་ལ་གསོལ་བ་འདེབས། །ངག་དབང་བདེ་བ་ཆེན་པོའི་དང་ཉིད་ལས། །ཀུན་རྟོག་བཞོན་བཅས་དཔུད་རྣམས་མི་ཤིགས་དབུས། །གཡོ་མེད་ཐིམ་བས་མི་འགྱུར་དགའ་བའི་རོས། །རབ་དགྱེས་བརྟུལ་ཞུགས་

[019A]༄༅། །གྲུབ་ལ་གསོལ་བ་འདེབས། །དག་དབང་རྒྱལ་བསྟན་སྙིགས་དུས་མཐའ་འདིར་ཡང། །འཇམ་དཔལ་མཁྱེན་རབ་ཟབ་མོས་འཛིན་པ་ལ། །ཟླ་བྲལ་དགེ་ལེགས་ཀུན་གྱི་འབྱུང་བའི་གནས། །འཕགས་མཆོག་རྒྱ་མཚོ་ཆེ་ལ་
གསོལ་བ་འདེབས། །ཁྱོད་ཐུགས་ཉོན་མོངས་གློ་བུར་དྲི་མའི་ཚོགས། །བསྐལ་བཟང་གསང་གསུམ་ཆབ་ཀྱིས་ཉེར་བཀྲུས་ནས། །བདེ་གཤེགས་སྙིང་པོ་ཚེ་འདིར་ཡང་དག་པའི། །བྱང་ཆུབ་སར་ཉེར་གྱུར་ལ་གསོལ་བ་འདེབས། །གང་སྐུའི་
སྣང་བ་ཐ་མལ་འདྲེན་བྱེད་ལམ། །ཤར་འདི་ཇི་སྲིད་གདུལ་བྱ་མ་སྨིན་པ། །དེ་སྲིད་ཆོས་ཀྱི་སྲིད་ལ་དབང་བསྒྱུར་ཞིང། །སྲིད་མཐར་ཞབས་བརྟན་ཆོས་འཁོར་རྒྱ་ཆེར་བསྐོར། །འོད་མཚན་དཔག་མེད་ལྔན་པའི་ཞིང་གི་མགོན། །ལོངས་སྤྱོད་རྫོགས་
སྐུའི་རང་བཞིན་བྱིན་མཐུ་ལས། །མགོན་འདིའི་སྐུ་ཚེའི་རྒྱ་མཚོ་ཆེར་རྒྱས་ཏེ། །ཐུགས་ཀྱི་བཞེད་དོན་མ་ལུས་མཐར་ཕྱིན་ཤོག་དམ་པ་གང་འདིར་འབྲེལ་ཐོགས་འགྲོ་བ་ཀུན། །ཉིད་སྐུ་ངེས་པ་ལྔ་ལྡན་ངོ་པོ་ལས། །མཆོག་གི་སྤྲུལ་སྐུར་མངོན་པར་
ཤར་བ་ཡི། །འཁོར་གྱི་ཐོག་མ་ཉིད་དུ་སྐྱེ་བར་ཤོག་དེར་གྱུར་ནས་ཀྱང་གསུང་གི་བདུད་རྩི་རྣམས། །ལེགས་པར་མྱངས་པས་ཟུང་འཇུག་རྡོ་རྗེ་འཆང། །རིང་མིན་མངོན་དུ་བྱས་ནས་མཐའ་དག་འགྲོའི། །ཡིད་ཀྱི་ཉོན་མོངས་ནད་ཀུན་བཅིལ་བར་ཤོག་
འདོད་ཁམས་དབང་མོ་གཙོར་གྱུར་ཆོས་སྐྱོད་བའི། །མཐུ་ལྡན་སྲུང་མ་རྒྱ་མཚོས་མགོན་འདི་ཡི། །འཕྲིན་ལས་བྱ་བ་མ་ལུས་ལེགས་བསྒྲུབས་ནས། །བཀྲ་ཤིས་དཔལ་གྱིས་ཀུན་ཏུ་མཛེས་གྱུར་ཅིག་ཅེས་པ་འདི་ནི་རྒྱལ་དབང་མཆོག་གི་རྒྱལ་ཚབ་དམ་བཞྭ་

[019B]
ཤེས་ཀྱིས་སྦྱར་བའོ།།    ༈    ཆོས་ཀྱི་རྒྱལ་པོའི་བཀའ་ཡི་ཁུར་ཆེན་པོ། །ཁྱོད་ཀྱི་དཔུང་པའི་ཀ་བ་ལ་བརྟེན་ནས། །བྱང་གི་ཕྱོགས་འདིར་རྒྱལ་བསྟན་སྦེལ་མཛད་པ། །དགེ་བའི་བཤེས་ཁྱོད་རིང་དུ་འཚོ་བར་ཤོག་བྱང་ཆུབ་གསུམ་
གྱི་ལམ་དང་སྔགས་ཀྱི་གནད། །ངེས་གསང་མ་ལུས་དུས་ཀྱི་མཐའ་མ་འདིར། །བློ་བཟང་རྒྱལ་བའི་དགོངས་པ་ཇི་བཞིན་དུ། །བདག་ཅག་རྣམས་ལ་ཡང་ཡང་འདོམས་པར་མཛོད། །སྦྱན་རས་གཟིགས་དང་སྣང་མཐའི་མགོན་པོ་རྣམས། །ངུར་སྨྲིག་
གར་གྱིས་རོལ་བའི་རྡོ་རྗེ་འཆང། །ཟུང་གི་དྲུང་དུ་སྐྱེ་དང་ཚེ་རབས་ཀུན། །མགོན་འདི་འབྲལ་མེད་སྐྱེ་ཞིང་རྗེས་འཛིན་ཤོག། ཅེས་ཁལ་ཁ་ཇ་སག་ཐུ་རྒྱལ་བའི་བླ་མ་དའི་ཆིང་ནེ་མོར་ཁང་ཆོས་རྗེ་དཀའ་ཆེན་བློ་བཟང་སྐལ་བཟང་གི་རིང་འཚོའི་སྨོན་ཚིག་འདི་ལྟ་བུ་ཞིག་དགོས་ཞེས་
བླ་མ་རང་གི་ཟླ་བོ་རྣམས་དང། དབུ་ཆོས་སོགས་གྲྭ་རིགས་བཅས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དྲན་ཐོས་ཙམ་གྱིས་སྡིག་སྒྲིབ་འགལ་རྐྱེན་ཀུན། །སེལ་ཞིང་མཆོག་མཐུན་དངོས་གྲུབ་འདོད་དགུའི་
ཆར༑ ༑འབེབས་མཛད་བསླུ་མེད་རིན་ཆེན་རྣམ་གསུམ་གྱིས། །ཕུན་ཚོགས་ཤིས་པའི་དངོས་ཀུན་དང་འདིར་སྩོལ། །མཇལ་བར་དཀའ་ཞིང་དཀོན་པའི་ཐུབ་བསྟན་སྒོར། །ལེགས་ཞུགས་སྡོམ་གསུམ་མཆོག་གིས་རྒྱུད་བསྡམས་ཤིང། །འཕགས་

[020A]༄༅། །ནོར་བདུན་སོགས་བགྲང་ཡས་བཀྲས་ཤིས་ཀྱི། །ཡིད་བཞིན་འབྱུང་གནས་མཆོག་ལ་གསོལ་བ་འདེབས། །མགོན་ཁྱོད་བསམ་གྱིས་མི་ཁྱབ་བགྲང་བྱའི་བར། །ཞབས་ཟུང་གཡོ་མེད་བརྟན་ཅིང་མདོ་སྔགས་ཀྱི། །ཆོས་ཚུལ་
ཟབ་མོ་མཐའ་ཡས་གདུལ་བྱ་ལ། །འདོམས་སོགས་བཞེད་དོན་མ་ལུས་འགྲུབ་པར་ཤོག་དད་གུས་གཟུགས་བརྙན་ཡིད་ཀྱི་ཨཱ་ད་རཤར། །འགོག་མེད་རྣམ་ཀུན་འཆར་བའི་འགྲོ་བ་རྣམས། །སྐྱེ་བའི་འཕྲེང་བར་ཁྱེད་དང་མི་འབྲལ་ཞིང་
གསུང་གི་བདུད་རྩི་ངོམས་མེད་འཐུང་བར་ཤོག་སྟོབས་བཅུའི་དབང་ཕྱུག་སྲས་བཅས་ཐུགས་རྗེ་དང། །ལྷ་དང་དྲང་སྲོང་བདེན་ཚིག་གྲུབ་པའི་མཐུ། །མོས་ལྡན་ལྷག་བསམ་དག་པའི་རྟེན་འབྲེལ་སོགས། །འཛོམས་མཐུས་ཇི་ལྟར་སྨོན་ཀུན་
འགྲུབ་གྱུར་ཅིག། ཅེས་དགའ་ལྡན་བཤད་སྒྲུབ་ཆོས་འཁོར་གླིང་གི་ཆོས་ཀྱི་གདན་ཁྲི་འཛིན་པ་དཀོན་མཆོག་བཀྲ་ཤིས་ལ་གསོལ་འདེབས་རིང་འཚོའི་སྨོན་ཚིག་དང་འབྲེལ་བ་ཞིག་དགོས་ཞེས་ཨེར་ཏེ་ནི་ནོ་ཡོན་ཆོས་རྗེ་གསང་བདག་ཏཱ་དབང་ད་ལས་བའི་ཆིང་བཀྲ་ཤིས་འཕེལ། དཔོན་
མོ་ཡུམ་ཆུང་སྐྱབས་བཅས་ཀྱིས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་ཀུན་མཁྱེན་བརྩེའི་རང་གཟུགས་དྷཱི་ཡིག་ཞུན། །དམར་སེར་གཅིག་ཏུ་འཁྱིལ་བའི་བྱེད་བོ་ལས། །ཉེར་འཁྲུངས་ཟུར་
ཕུད་ལྔ་ལྡན་དུར་སྨྲིག་ཅན། །འཇམ་མགོན་ལྷ་ཡི་བླ་མས་དགེ་ལེགས་སྩོལ། །ཡེ་ཤེས་སྣང་བས་གསལ་བྱས་ཆོས་ཀྱི་བཅུད། །ཡོངས་སྨིན་ལེགས་བཤད་ནོར་བུ་ལུང་རིག་གི་རྒྱལ་མཚན་རྩེར་བཀོད་གདུལ་བྱའི་ཚོགས་རྣམས་ལ། །

[020B] །མགོན་ཁྱོད་སངས་རྒྱས་བསྟན་པ་ལེགས་སྤེལ་ཕྱིར། །ཡུན་རིང་བགྲང་ཆར་བརྟན་པར་བཞུགས་ནས་ཀྱང། །བདག་ཅག་རེ་ཞིང་བལྟོས་པའི་སློབ་མའི་ཚོགས། །འབྲལ་མེད་རྗེས་སུ་འཛིན་པར་མཛད་དུ་གསོལ་
བདག་ཅག་རྣམས་ཀྱིས་ཁྱོད་གསུང་བདུད་རྩིའི་བཅུད། །མྱངས་པའི་དོན་གྱི་རོ་མཆོག་བསྟེན་སྤེལ་བས། །མཉེས་པ་ཁོ་ན་བསྒྲུབ་ཅིང་མི་མཉེས་པའི། །དྲི་མས་ཉེར་གོས་མེད་པར་ལམ་བསྒོམ་ཤོག་དེ་ལྟར་ལམ་བཟང་བསྒྲུབ་ཅིང་བསྒོམ་པ་ལ། །བགེགས་
དང་བར་དུ་གཅོད་པའི་ཉེར་འཚེའི་ཚོགས། །ཅི་མཆིས་ལྷག་མེད་ཞི་ནས་བསམ་དོན་ཀུན། །འྦྡ་པ་མེད་པར་བདེ་ལེགས་འགྲུབ་པར་ཤོག། །བློ་བཟང་གྲགས་བསྟན་མདོ་སྔགས་ཆོས་ཚུལ་ཀུན། །ཕྱོགས་བརྒྱར་རྒྱས་ཤིང་འགྲོ་བ་མ་ལུས་པ། །བདེ་སྐྱིད་རྒྱ་
མཚོའི་དཔལ་ལ་སྤྱོད་པ་སོགས། །ཕྱོགས་དུས་ཀུན་ཏུ་བཀྲ་ཤིས་འབར་གྱུར་ཅིག། ཅེས་དགེ་བའི་བཤེས་གཉེན་ཡེ་ཤེས་རྒྱལ་མཚན་ལ་གསོལ་འདེབས་རིང་འཚོ་དང་རྗེས་འཛིན་སོགས་ཀྱི་སྨོན་ཚིག་དང་འབྲེལ་བ་ཞིག་དགོས་ཞེས་བསམ་གཏན་གླིང། དགེ་ལྡན་ཕུག་པོ་ཆེ། བྲག་ཁ་བསམ་
གཏན་གླིང་བཅས་པའི་སྒྲུབ་སྡེ་གསུམ་གྱི་དགེ་འདུན་རྣམས་ཀྱིས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   ཀུན་མཁྱེན་བུ་རམ་ཤིང་པའི་རིང་ལུགས་ཀྱི། །སྙིང་པོའི་མཐར་ཐུག་བློ་བཟང་བསྟན་པའི་
དཔལ༑ ༑རབ་ཏུ་རྒྱས་མཛད་སྐྱེས་མཆོག་གྲུབ་པ་ཁྱེད། །ཞབས་པད་བརྟན་ཅིང་འཕྲིན་ལས་ཆེ་རྒྱས་ཤོག་རྣམ་པར་དཀར་བའི་འཕྲིན་ལས་མུ་མཐའ་ཡས། །ཕྱོགས་བཅུར་འཕེལ་བས་སྟོབས་བཅུའི་གསུང་གསང་ཀུན། །མི་ནུབ་ཕྱོགས་བརྒྱར་

[021A]༄༅། །སྤེལ་ལ་འགྲན་པའི་ཟླ། །བྲལ་གྱུར་དམ་ཆོས་ཆར་ཆེན་འབེབས་མཁས་མཛོད། །མགོན་ཁྱོད་རླབས་ཆེན་སྤྱོད་པས་ཐུབ་པའི་ལུང། །འཛིན་པར་བྱེད་ལ་མི་མཐུན་ཉེར་འཚེ་དང། །བར་དུ་གཅོད་པའི་ཉེས་ཚོགས་དྲུངས་ཕྱུང་ནས། །ཇི་ལྟར་
བཞེད་པའི་དོན་ཀུན་འགྲུབ་པར་ཤོག་བསླུ་མེད་རྒྱལ་དང་དེ་སྲས་བདེན་པའི་མཐུ། །ཆོས་སྲུང་དཀར་ཕྱོགས་སྐྱོང་བའི་འཕྲིན་ལས་ལས། །ཇི་ལྟར་སྨོན་པའི་བྱ་བ་མ་ལུས་པ། །འབད་མེད་ལྷུན་གྱིས་འགྲུབ་པའི་བདེ་ལེགས་སྦྱིན། །བཀྲ་ཤིས་འབུམ་
ཕྲག་བདུད་རྩི་ལྟོ་བ་རུ། །དོག་མེད་འཁྱིལ་བའི་ལེགས་བྱས་ཀ་ལ་ཤ་བསམ་བཟང་འདུ་བྱེད་ཀྱིས་བསྐྱོད་ཨ་མྲྀ་ཏའི། །ནུས་པའི་མཐུ་ཡིས་ཕྱོགས་ཀུན་ཁྱབ་པར་ཤོག། ཅེས་སྦི་ལིག་ཐུ་ནོ་མོན་ཧན་གྱི་སྦྲུལ་པའི་སྐུ་བློ་བཟང་བསྟན་པ་རབ་རྒྱས་ཀྱི་བརྟན་བཞུགས་འདི་ནི་གང་གི་
ཕྱག་མཛོད་བློ་བཟང་དགེ་འདུན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་ཀུན་མཁྱེན་པའི་རང་གཟུགས་བློ་བཟང་གྲགས། །འཇམ་དཔལ་དབྱངས་ཀྱི་མཁྱེན་རབ་ཇི་ལྟ་བའི། །གསུང་གསང་མ་ལུས་
འབྱེད་པར་མཛད་པ་ལ། །ཟླ་མེད་བླ་མའི་ཞབས་ལ་གསོལ་བ་འདེབས།། ཞེས་ཤར་རྩེ་ཞལ་སྔ་ནས་བློ་བཟང་འཇམ་དཔལ་གྱི་གསོལ་འདེབས་འདི་ནི་གྲྭ་ཚང་རྒན་པོ་དྲུང་རམས་པ་བློ་བཟང་ཤེས་རབ་དང་བློ་བཟང་ཚེ་བརྟན་གཉིས་ཀྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་
ཀྱིས་བྲིས་པའོ།།    ༈    བླ་མ་ཡི་དམ་ཆོས་སྲུང་དམ་ཅན་ཚོགས། །དཔའ་བོ་དཔའ་མོ་ནམ་མཁའི་ཁམས་གང་བས། །བསླུ་མེད་བདེན་པའི་བྱིན་ཆེན་ཆེར་བསྙིལ་བས། །དགེ་ལེགས་རྒྱ་མཚོ་འབར་བར་མཛད་དུ་གསོལ། །བློ་བཟང་ཤེས་

[021B] །གྲགས་པའི་འོད་དཀར་འགྱེད་མཁས་དཔལ་བཟང་པོ། །ཐུབ་བསྟན་ཀུ་མུད་བཞད་བྱེད་གང་དེའི་གསུང། །བདུད་རྩིའི་རྒྱུན་མང་སྤེལ་ལ་གསོལ་བ་འདེབས། །ཕྱོགས་དུས་ཀུན་ཏུ་སྤྲུལ་བསྒྱུར་བྱེ་བ་བརྒྱའི། །ལྟད་མོ་
འབྱམས་སུ་ཀླས་ཀྱང་བདག་ཅག་གི་སྣང་ངོར་མི་གཟུགས་སྐུ་ཡི་འཕྲེང་བ་ཆེ། །ལེགས་པར་སྟར་དུ་བརྒྱུས་རྣམས་མཆོད་པར་བགྱི། །ཐུབ་པའི་དབང་པོ་ཟླ་མེད་བླ་མ་དེ། །འཕགས་ཡུལ་མཛད་པ་བཅུ་གཉིས་སྟོན་པའི་དུས། །བྱང་ཆུབ་སེམས་དཔའ་
ཆེན་པོ་ཡུལ་སྐྱོང་བའི། །དག་པའི་ས་ཡིས་རོལ་ལ་གསོལ་བ་འདེབས། །དེ་ནས་རྣམ་འཕྲུལ་བརྗོད་པ་ལས་འདས་ཀྱང། །སྐད་གཉིས་སྨྲ་བའི་མཆོག་གྱུར་ལོག་སྨྲ་འཇོམས། །མདོ་སྔགས་གཞུང་ལུགས་མཐར་ཕྱིན་ཏིང་འཛིན་བརྙེས། །འཕགས་
མཆོག་རིན་ཆེན་བཟང་པོར་གསོལ་བ་འདེབས། །འཆི་མེད་རྡོ་རྗེའི་སྐུ་བརྙེས་བདུད་བཞི་འཇོམས། །ཆོ་འཕྲུལ་སྣ་ཚོགས་གདུལ་བྱའི་སྣང་ངོར་སྩོལ། །བདེ་སྟོང་དབྱེར་མེད་དབུ་མར་རྟག་རོལ་པ། །གྲུབ་མཆོག་ཨ་ཡུ་པ་ལ་གསོལ་བ་འདེབས། །གསང་
སྔགས་གསར་རྙིང་དངོས་གྲུབ་བདུད་རྩིའི་ཆུས། །ཐུགས་ཀྱི་བུམ་བཟང་གང་ཞིང་མཐུ་སྟོབས་ལ། །མདའ་འབྱོར་མུ་སྟེགས་ལྟ་ངན་ཚར་གཅོད་པ། །རིག་འཛིན་རྒྭ་ལོའི་ཞབས་ལ་གསོལ་བ་འདེབས། །འཇམ་པའི་དབྱངས་ཀྱིས་རྗེས་བཟུང་བསྟན་པ་ཡི། །རྒྱལ་
མཚན་ཕྱོགས་བཅུར་བསྒྲེང་བའི་ཁུར་ཁྱེར་བ། །ངག་དབང་ཆོས་འཕེལ་ཞེས་གྲགས་བླ་མ་མཆོག་ཕྱོགས་ལས་རྣམ་རྒྱལ་ཞབས་ལ་གསོལ་བ་འདེབས། །ཆོས་དབྱངས་གྲགས་ཞེས་ནུབ་ཕྱོགས་ཡུལ་ལྗོངས་སུ། །མཚན་སྙན་བ་དན་བསྒྲེངས་པས་སྐྱེ་

[022A]༄༅། །འགྲོ་ལ། །ཕན་བདེའི་ལམ་བཟང་སྦྱིན་བྱེད་གང་དེ་ལ། །བདག་ཅག་གུས་པའི་ཡིད་ཀྱིས་གསོལ་བ་འདེབས། །གཞུང་ལུགས་རྒྱ་མཚོའི་ཕ་རོལ་ཏུ་སོན་ནས། །ལེགས་བཤད་སྒྲ་དབྱངས་རྒྱ་མཚོ་སྒྲོག་མཁས་ཤིང། །སྲིད་གསུམ་
ཀུན་ཏུ་དགེ་བའི་དཔལ་སྟེར་བ། །ངག་དབང་བརྒྱ་བྱིན་ཞབས་ལ་གསོལ་བ་འདེབས། །མཁས་གྲུབ་གཉིས་ཚོགས་ཀུན་ཕན་སྣང་བ་བརྒྱས། །རང་གི་སློབ་མར་གཏན་བདེའི་དགེ་ལེགས་སྟེར། །ཕན་སེམས་འགྲན་པའི་ཟླ་བྲལ་བློ་བཟང་མཆོག་བདེ་
ལེགས་བསམ་གྲུབ་ཞབས་ལ་གསོལ་བ་འདེབས། །གྲུབ་པའི་དབང་ཕྱུག་བྱང་ཆུབ་སེམས་དབང་བསྒྱུར། །བདེ་ཆེན་ཉིན་མཚན་དུས་འདའ་ཚུལ་ཁྲིམས་དྲི། །ཁོར་ཡུག་འགེངས་པའི་དགའ་སྟོན་དང་ལྡན་པ། །བློ་བཟང་དཔལ་འབྱོར་ཞབས་ལ་གསོལ་
བ་འདེབས། །བློ་བཟང་གྲགས་པའི་བསྟན་པ་འཛིན་པ་ལ། །ཀུན་ལས་རྣམ་པར་རྒྱལ་བའི་མཚན་མ་ཅན། །སྦྲུལ་སྐུའི་རོལ་གར་གསར་བཞད་མགོན་ཁྱོད་ལ། །བདག་ཅག་གུས་པའི་ཡིད་ཀྱིས་སྙིང་ནས་འདུད། །མགོན་ཁྱོད་མཆོག་གསུམ་རྒྱལ་
བའི་བདེན་མཐུ་ལས། །སྐུ་ཚེ་མཐར་ཕྱིན་མཁས་པའི་ཕུལ་བྱུང་ཞིང། །ཕྱོགས་བརྒྱར་འཇམ་མགོན་བླ་མའི་བསྟན་པ་ལ། །ལེགས་བཤད་ཆོས་ཀྱི་འབྲུག་སྒྲ་སྒྲོག་གྱུར་ཅིག་ཁྱད་པར་རྗེ་བཙུན་དཔལ་ལྡན་ཡེ་ཤེས་ཀྱི། །ཐུགས་བཞེད་ཇི་བཞིན་
བོད་ལྗོངས་མྱུར་བྱོན་ནས། །དེ་ཡི་གསུང་གི་བདུད་རྩིས་ཐུགས་ཀྱི་སྣོད། །དོག་པོར་གང་བའི་སྐལ་བཟང་ཐོབ་གྱུར་ཅིག་དགྲ་ལྷ་ཡོངས་ཀྱི་གཙོ་བོ་བེཀྩེ་ཆེ། །ལྕམ་སྲིང་ལས་མཁན་བཤན་པའི་ཚོགས་བཅས་དང། །སྲོག་བདག་ཧཾ་ཤུད་ལ་སོགས་

[022B] །རེ་འབྲས་དོན་དང་ལྡན་པའི་བཀྲ་ཤིས་སྩོལ།། ཞེས་སྤྲུལ་སྐུ་བློ་བཟང་བསྟན་འཛིན་རྒྱལ་མཚན་གྱི་འཁྲུངས་རབས་གསོལ་འདེབས་བརྟན་བཞུགས་སྨོན་ཚིག་དང་བཅས་པ་འྡིའང་ཚོགས་གསོག་པ་ཡེ་ཤེས་དགེ་ལེགས་ཀྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་
ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་པོ་ཆེན་པོ་རང་གིས་ཆེན་བློན་འབངས་དང་བཅས་པ་བདེ་བར་སྐྱོང་བཞིན་པར་བཞུགས་པའི་སྐུ་ལུས་ལ་ཉེར་འཚེ་མེད་ཅིང་འབངས་འཁོར་རྒྱས་ལ་དཔུང་གི་ཚོགས་རབ་ཏུ་དར་ཏེ། ཆུ་ཟམ་
མེད་ལ་ཟམ་པ་བཙུགས་པའམ་ཡིད་བཞིན་གྱི་ནོར་བུ་ལྟ་བུར་ཡོད་དམ། ཁོ་བོ་ཅག་ཀྱང་བོད་ཁམས་དང་རྒྱ་ནག་པོ། སོག་པོའི་ཡུལ་གྲུ་ལ་སོགས་པ་ཀུན་ཏུ་རྒྱལ་བ་ཤཱཀྱ་ཐུབ་པའི་བསྟན་པ་གུ་རུ་མཉྫུ་ཤྲཱི་སུ་མ་ཏི་ཀི་རྟའིའི་ལེགས་བཤད་བཞིན་སྤེལ་བའི་ཁུར་
ཁྱེར་བ་ལ་ལུས་མངལ་ཞིང་ངག་གསལ་བ། སེམས་དགའ་བདེའི་རང་བཞིན་ཅན་དགེ་འདུན་གྱི་སྡེ་ཆོས་སྤྱོད་དང་བཅས་པ་དར་རྒྱས་སུ་ཡོད། ཁྱེད་སྤྱིར་རྒྱལ་ཕྲན་མང་པོའི་རལ་པའི་ཐོར་ཅོག་ལ་ངལ་བསོ་བ་ཐོབ་ཅིང། །རྒྱལ་པོ་རྒྱལ་རིགས་སྤྱི་བོ་ནས་
དབང་བསྐུར་བ་དང་ཤཱཀྱ་མུ་ནེའི་བསྟན་པའི་རྟགས་ཙམ་འཛིན་པ་ཚུན་ཆད་ལ་སྲི་ཞུ་དང་བསྙེན་བཀུར་ཕུལ་དུ་བྱུང་བ་མཛད་བཞིན་ཡོད་འདུག་པས། དེའི་ཕྱིར་ཁོ་བོ་ཡིད་དྭང་བ་ཐོབ་ནས་ད་ལམ་ངེད་ཀྱི་སློབ་མ་འདི་ཡུལ་ཕྱོགས་དེར་འགྲོ་སྐབས་ཡི་གེ་
རྟེན་ལྡན་འདི་བཞིན་བསྐུར་བ་ལ་རྒྱལ་པོ་ཆེན་པོ་ཁྱོད་ཉིད་དགྱེས་པ་བསྐྱེད་ནས་མིག་བལྟ་བ་དང། ད་དུང་ཡང་བསྟན་པ་རིན་པོ་ཆེར་སྲི་ཞུ་དང་འབངས་ཀྱི་བདེ་སྐྱིད་དར་རྒྱས་སུ་འགྱུར་བའི་ཐབས་ཟབ་མོ་སིདྡྷི་སིདྡྷེ་ཕ་ལ་ཕ་ལ་ཧོཿ་ཡི་གེའི་རྟེན་དུ་རྒྱ་ནག་

[023A]༄༅། །གི་ཁ་བཏགས་ཆེ་བ། གླ་རྩི་བཅས་བསྐུར་ཡོད།།    ༈    མཆོག་གསུམ་རྒྱ་མཚོའི་བྱིན་མཐུ་བདུད་རྩིའི་ཆར། །ཀུན་ནས་འབེབས་མཛད་ཡི་དམ་ཆོས་སྲུང་ཚོགས། །བདེན་པའི་མཐུ་ལས་བདག་ཅག་སྨོན་པའི་འབྲས།།
མྱུར་པ་ཉིད་དུ་འགྲུབ་པའི་དགའ་སྟོན་སྩོལ། །རིང་པོ་རི་མ་ཐོགས་ལམ་བཟང་སྦྱིན་མཁས་པའི། །གསུམ་ལྡན་བླ་མ་སྐལ་བཟང་རྒྱལ་བ་ཡི། །ཡང་སྲིད་ཆོས་ཀྱི་དགའ་སྟོན་གྱིས་ཕྱུག་པ། །ལེགས་པར་མཐོང་བའི་བདེ་ལེགས་གཞི་ཚུགས་ཤོག་
ཕན་བདེ་ཀུན་གྱི་གཞིར་གྱུར་རྒྱལ་བའི་བསྟན། །སྙིང་པོའི་སྙིང་པོ་འཇམ་མགོན་བླ་མའི་གསུང། །ཕྱོགས་དུས་ཀུན་ཏུ་སྤེལ་ལ་ཟླ་བྲལ་བའི། །ལེགས་བཤད་དཔལ་འབྱོར་རྒྱ་མཚོས་ཕྱུག་གྱུར་ཅིག་དེ་ལྟར་སྨོན་ལ་གནོད་འཚེ་ཅི་མཆིས་པ། །
བསྟན་བསྲུང་དམ་ཅན་རྒྱ་མཚོས་ཚར་བཅད་ནས། །ཡིད་ལ་སྨོན་པའི་བྱ་བ་ཐམས་ཅད་ཀྱང། །བར་གཅོད་མེད་ཅིང་ཀུན་ནས་ལྷུན་གྲུབ་མཛོད། །དཀོན་མཆོག་རིན་ཆེན་བཀྲ་ཤིས་རྒྱ་མཚོ་ཡིས། །ལེགས་པར་ཁྱབ་པས་རྫོགས་ལྡན་མགྲོན་དུ་
ཁུག་དམ་ཆོས་འབྱོར་དང་ལོངས་སྤྱོད་ཡར་ཟླ་ལྟར། །རབ་འཕེལ་ཤིས་པའི་དཔལ་གྱིས་འབར་གྱུར་ཅིག། ཅེས་པ་འདི་ནི་སེར་ལྡན་མ་ཁང་ནས་རབ་འབྱམས་པ་མི་འགྱུར་དང་ཀླུ་སྒྲུབ་གཉིས་ཀྱིས་མཚོན་ཁ་མཚན་གྲྭ་དམངས་ནས་སྤྲུལ་སྐུ་སྐལ་བཟང་རྒྱལ་བའི་སྐུ་སྐྱེ་
མྱུར་འབྱོན་གྱི་སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཁྱབ་བདག་རིགས་བརྒྱ་རིགས་ལྔ་རིགས་གཅིག་ཏུ། །རབ་འདུས་ཁམས་གསུམ་འགྲོ་བའི་བླ་མ་མཆོག་རྗེ་

[023B] །དེང་ནས་བྱང་ཆུབ་སྙིང་པོར་སྤྱི་བོས་མཆོད། །གཉིས་སྤང་རྡོ་རྗེའི་ལམ་དུ་ཀུན་རྟོག་གི་དྲི་བཞོན་ལྷག་མེད་དག་པའི་ཟུང་འཇུག་སྐུ། །དཔལ་ལྡན་མཚན་དཔེའི་འོད་ཟེར་བྱེ་བ་བརྒྱ། །རབ་འབར་སྐྱོན་བྲལ་
སྐུ་མཆོག་སྙིང་ནས་བསྟོད། །དེ་ཉིད་བདག་ཅག་མིག་གི་སྣང་བའི་ངོར། །ཚུལ་ཁྲིམས་དྲི་མཆོག་དཔག་ཚད་གྲངས་མེད་དུ། །ཀུན་ནས་འཕྲོ་བའི་གསུམ་ལྡན་རྡོ་རྗེ་འཛིན། །ཞི་དུལ་རབ་ཏུ་ཆགས་པར་སྙིང་ནས་བསྟོད། །གཟི་བརྗིད་འབར་བས་ལྷ་
དབང་ཟིལ་གྱིས་གནོན། །དུལ་བའི་དཔལ་གྱིས་ཐུབ་པའི་བརྟུལ་ཞུགས་འཛིན། །གསང་བ་ཧེ་རུ་ཀ་དཔལ་རྡོ་རྗེའི་གར། །བསྒྱུར་མཛད་མགོན་པོ་ཁྱོད་ཀྱི་སྐུ་ལ་བསྟོད། །སྐད་ཅིག་གིས་ཀྱང་འགྲོ་བ་ཀུན་གྱི་རྣར། །རང་རང་བསམ་པ་ཇི་བཞིན་ཆོས་ཀྱི་
དོན༑ ༑ལེགས་པར་སྟོན་མཛད་གྲུབ་པའི་ཚངས་དབྱངས་གསུང། །རེ་བའི་ཡིད་ཀྱིས་སྙིང་ནས་བསྟོད་པར་བགྱི། །ཀུན་གྱི་རྣར་སྙན་རེ་བའི་དོན་མ་ལུས། །ལེགས་པར་བསྒྲུབ་མཛད་འགྱུར་མེད་རྡོ་རྗེའི་ཚིག་བདེ་དང་ལེགས་བའི་འབྱུང་གནས་དམ་པའི་
གསུང༑ ༑ལེགས་པར་བསྟོད་ཀྱིས་བདག་ལ་བྱིན་གྱིས་རློབ། །ཉོན་མོངས་ཤེས་བྱའི་སྒྲིབ་པའི་དྲི་མ་ཀུན། །ལེགས་པར་འཁྲུད་མཛད་འགྱུར་མེད་རྡོ་རྗེའི་ལུང། །བདག་ཅག་ཀུན་ལ་ཕན་ཕྱིར་བསམ་ངོ་བཞིན། །སྩོལ་མཛད་ཡིད་བཞིན་ནོར་དང་འདྲ་
བར་བསྟོད། །ཇི་ལྟ་ཇི་སྙེད་ཤེས་བྱའི་གནས་ལུགས་ཀུན། །མཁའ་ལ་རླུང་བཞིན་ཐོགས་པ་མི་མངའ་བར། །སྐད་ཅིག་གཅིག་ལ་ལག་མཐིལ་དངོས་པོ་ལྟར། །གསལ་རྟོགས་ཅིག་ཅར་གཟིགས་ལ་སྙིང་ནས་བསྟོད། །བརྩེ་བ་ཆེན་པོས་གཞན་གྱི་དབང་

[024A]༄༅། །གྱུར་ཅིང། །ཐོགས་པ་མེད་པས་ཆོས་ཚུལ་རྒྱ་མཚོ་གཟིགས། །རྩེ་གཅིག་ཆོས་ཀྱི་དབྱིངས་སུ་རོ་གཅིག་པ། །མཐར་ཐུག་ཟུང་འཇུག་བརྙེས་ལ་སྙིང་ནས་བསྟོད། །མཉམ་གཞག་ནམ་མཁའ་འདྲ་བའི་སྣང་བའི་དོར། །རྗེས་ཐོབ་
ཆོས་ཀུན་སྒྱུ་མ་ལྟར་གཟིགས་ནས། །ཤེས་བྱའི་གནས་ཚུལ་ཀུན་ལ་མི་ཐོགས་པའི། །ཆོས་ཀྱི་དབྱིངས་ཀྱི་ངོ་བོར་བསྟོད་པར་བགྱི། །དེ་ལྟར་མགོན་ཁྱོད་སྐུ་གསུང་ཐུགས་ཀྱི་ཚུལ། །ཡོན་ཏན་མ་ལུས་ཡིད་ལ་བྱས་བསྟོད་པས། །སྐྱེ་ཞིང་སྐྱེ་བར་མགོན་
ཁྱོད་ཞབས་ཟུང་ནི། །མི་འགྱུར་སྤྱི་བོར་བསྟེན་ཅིང་མཆོད་པར་བགྱི། །དེ་ཡི་མཐུ་ལས་ཁྱོད་གསུང་བདུད་རྩིའི་རོས། །ཚིམས་ཤིང་མི་ཤེས་མུན་པ་མ་ལུས་དག་འཆི་མེད་རྡོ་རྗེ་ཟུང་འཇུག་དབང་གི་རྒྱལ། །འགྲུབ་ནས་སྐྱེ་འགྲོའི་རེ་བ་སྐོང་བར་ཤོག་
ཅེས་སྙིགས་མའི་འགྲོ་བ་མ་ལུས་པའི་འདྲེན་པ་དམ་པ་བདག་ཅག་རྣམས་ཀྱི་མགོན་པོ་གཅིག་ཏུ་གྱུར་བ་་རྗེ་བཙུན་ངག་དབང་བྱམས་པ་རིན་པོ་ཆེའི་སྐུ་གསུང་ཐུགས་ཀྱི་ཡོན་ཏན་གྱི་ཆ་ཤས་ཙམ་ལ་བསྟོད་པ་ལེགས་བཤད་འོད་དཀར་ཞེས་བྱ་བ་འདི་ནི་རང་ཉིད་ཀྱང་རྩོམ་འདུན་ཆེ་བའི་ཐོག་འབྲས་སྤུངས་ཀྱི་རབ་
འབྱམས་པ་དཀའ་བཅུ་ཀླུ་སྒྲུབ་རྒྱ་མཚོས་བསྐུལ་མ་བྱུང་བ་བཞིན། ངམ་པ་གང་གི་སློབ་མར་གྱུར་པ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དེ་བཞིན་གཤེགས་རྣམས་འགྲོ་བའི་དོན་གྱི་ཕྱིར། །གང་འདུལ་སྐུ་གསུང་ཐུགས་ཀྱི་རྣམ་
འཕྲུལ་ལས། །གདུལ་བྱའི་བློ་བཞིན་བཀོད་པ་སྣ་ཚོགས་ཀྱིས། །ཕྱོགས་བཅུར་རོལ་རྣམས་བདག་གིས་དེང་འདིར་བསྔགས། །བྱང་ཕྱོགས་སོག་པོའི་ཡུལ་གྲུར་རྡོ་རྗེ་འཆང། །འཇམ་དཔལ་སྙིང་པོའི་རིང་ལུགས་སྤེལ་བའི་སླད། །པད་དཀར་

[024B] །གུ་ཤྲི་ཆོས་རྗེ་ཁྱོད་ནི་རྒྱལ་གྱུར་ཅིག་མོས་ལྡན་རྐང་དྲུག་ལྡན་པ་འབབ་པའི་སྟེགས། །ཡ་མཚན་དྲི་བསུང་འཕྲོ་པའི་ལོ་རྒྱུས་ཀྱི། །འདབ་མ་བཞད་པའི་པདྨོའི་རྫིང་འདིའི་ནང། །དགེ་སྦྱོང་འདི་ཡི་རྗེས་
ཞུགས་འགྲོ་རྣམས་ཞུགས། །སྙིང་རྗེའི་གཏེར་ཆེན་འབྲོམ་རྗེ་བྱང་གི་ཕྱོགས། །བོད་ཡུལ་བསོད་ནམས་རྒྱ་མཚོར་མཚན་གསོལ་བ། །ཨལ་ཐན་རྒྱལ་པོའི་ཅོད་པན་འགྱིང་བག་རྩེར། །ཞབས་ཟུང་བཀོད་པའི་འགྱིང་བག་གཉིས་པ་བརྩེགས། །དེ་ཚེ་
ཏཱ་ར་ནཱ་ཐས་འདུལ་བའི་ཞིང། །དཔུང་ཚོགས་དབུས་ཀྱི་ཡུལ་གྲུའི་རྗེར་གྱུར་པ། །སྟོབས་ལྡན་རྒྱལ་པོ་ཐུ་ཤེ་ཡེ་ཐུ་སན། །དད་པའི་རླབས་ཀྱིས་བྱིན་གྱིས་རློབ་ཅེས་གསོལ། །ང་དང་འདྲ་བར་འདི་ཡིས་ཁྱོད་ཀྱི་མགོན། །བྱེད་པས་སྦྱི་བོས་ལོངས་ཞེས་
གྲུབ་ཐོབ་པ། །དཀའ་བཅུ་གསུང་གིས་གཟེངས་སྟོད་ཁལ་ཁའི་ཡུལ། །མུན་པ་སེལ་ཕྱིར་ཐམས་ཅད་མཁྱེན་པས་སྩལ། །ལྷོ་ཕྱོགས་འཕགས་པའི་ཡུལ་ནས་བོད་ཀྱི་ལྗོངས། །དམ་ཆོས་ཡི་གེར་བྲིས་བའི་བརྗོད་དོན་རྣམས། །མོང་གོལ་སྐད་དང་སྦི་
ཆིག་གཟུགས་བརྙན་དུ། །བཀོད་པས་སྐྱེ་འགྲོ་དེ་དག་བློ་གྲོས་རྒྱས། །ཚུལ་དེས་གྲུབ་ཐོབ་དཀའ་བཅུ་པ་ཡི་མིང། །འཕགས་བའི་ཡུལ་དང་སོག་སྐད་བོད་སྐད་ཀྱི། །མཁས་པ་ཞེས་མིང་གྲགས་ནེ་པཎྜི་ཏ། །གུ་ཤྲི་ཆོས་རྗེ་ཞེས་འབོད་དེ་ཡི་དུས། །བཛྲ་
དྷཱ་ར་ཏཱ་ལའི་བླ་མ་གང། །ཞིང་གཞན་རོལ་རྩེད་བཞེད་ནས་ཕེབས་ཁ་རུ། །བཀའ་ཡི་ཡི་གེ་འཇིགས་མཛད་དཔའ་བོར་བཅོལ། །གུ་ཤྲི་མ་སློབ་བར་དུ་མ་འབྱེད་གསུངས། །དཀའ་བཅུ་སླེབ་ནས་ཐུགས་དམ་ཁ་ཕྱེ་བས། །ང་ཁྲིར་ང་ཡི་ཚབ་གྱིས་ང་ཡི་

[025A]༄༅། །གདུང། །ཆོག་བསྲེག་གྱིས་ལ་ང་ཡི་སྐྱེ་བ་དེ། །ཤར་ཕྱོགས་ཡུལ་ནས་ཚོལ་ཞེས་བྱ་བ་མཐོང། །བཀའ་ཡི་ཁུར་དག་སྦྱི་བོར་བླངས་ནས་ཀྱང། །གསེར་གྱི་ཁྲི་ལ་སྐུ་ཚབ་བྱས་པའི་ཚེ། །བོད་ཀྱི་སྐད་དུ་ཁྲི་པ་ཞེས་པའམ། །
སོག་པོའི་སྐད་དུ་ཤི་རལ་ཐུ་ཞེས་གྲགས། །ཞལ་ཆེམས་ཡི་གེ་ཇི་བཞིན་སྐུའི་སྐྱེ་བ། །ཤར་གྱི་ཕྱོགས་སུ་བཙལ་བའི་དུས་དེའི་ཚེ། །ཐམས་ཅད་མཁྱེན་པ་ཡོན་ཏན་རྒྱ་མཚོ་དེ། །རྙེད་ཅིང་བསྐྱེད་ནས་གུས་པས་བོད་དུ་དྲངས། །ཕྱག་ན་པདྨོ་ཆུང་དུའི་
དུས་བསོས་པས། །དེ་ཡི་སྔོན་གྱི་མིང་སྟེང་སྣོན་མའི་ཚུལ། །ཨུར་ལུག་ཅེས་ཟར་ཡོན་ཏན་རྒྱ་མཚོས་ཀྱང། །དགྱེས་ཤིང་བོད་ཡིག་སོག་ཡིག་འབྲི་ཀློག་བཞེས། །དཀའ་བཅུ་དེ་ནས་འཕོས་ཏེ་མཚོ་སྔོན་ཡུལ། །དྷ་ཡན་ཨེར་ཁེའི་སྲས་འཁྲུངས་
དེ་ཡི་མཚན། །ངག་དབང་བློ་བཟང་རྒྱ་མཚོ་ཞེས་འབོད་ཅིང། །རྗེ་བཙུན་སྒྲོལ་མས་རྗེས་སུ་བཟུང་བར་སྣང། །གཡོན་རུ་ཐོར་ཁོད་གཉིས་ཀྱི་ས་ཡི་ཆར། །འགྲོ་ལ་ཕན་པའི་བྱ་བ་མང་མཛད་ཅིང། །སྦྱོར་ཆིད་ཇུན་སྒར་ཐོར་ཁོད་དཔུང་གི་ཚོགས། །ཕན་
ཚུན་འདུམས་བའི་དགེ་ལེགས་མང་པོ་སྤེལ། །དེ་ཡི་སྐུ་སྐྱེ་རྗེས་མ་མདོ་སྨད་ཡུལ། །སྟག་ལུང་དུ་འཁྲུངས་མཚན་ལ་ངག་གི་དབང། །བློ་བཟང་བསྟན་འཛིན་རྒྱལ་མཚན་ཞེས་བྱ་བར། །ཐམས་ཅད་མཁྱེན་པས་སྩལ་ནས་ངོས་འཛིན་མཛད། །འོན་
ཀྱང་སྙིགས་མའི་འགྲོ་བའི་བསོད་ནམས་ལས། །མ་གྲུབ་ཆུང་དུའི་དུས་སུ་ཞིང་གཞན་དུ། །གཤེགས་ནས་སླར་ཡང་དེ་ཡི་ཁོ་སྦེལ་ཁང། །ཡུལ་གྲུ་དེ་ཁར་ཕེབས་ལ་མིང་གསོལ་བ། །ངག་དབང་བློ་བཟང་རབ་བརྟན་དུ་གྲགས་ཤིང། །བོད་ཡུལ་

[025B] །ཁྱད་པར་རྒྱུད་གྲྭར་བསྐྱེད་རྫོགས་ཉམས་མྱོང་ཐོབ། །རང་ཡུལ་ལོག་ནས་མི་རྟག་དོན་དྲན་ཏེ། །རྒྱ་ནག་རི་བོ་རྩེ་ལྔའི་དབེན་གནས་སུ། །འཇམ་དབྱངས་སྨྲ་སེང་ཞི་ཁྲོ་སྦྲགས་སྒྲུབ་སོགས། །ཉམས་ལེན་བྱས་ཤིང་
མྱོང་བ་བཟང་པོ་ཐོབ། །འདོད་དོན་ལེགས་པར་འགྲུབ་པའི་དགའ་སྟོན་མྱོངས། །ཚེ་སྨད་མཁར་སྔོན་ས་ཆར་དགོན་པ་བཏབ། །རྒྱ་དང་ཨ་མདོ་སོག་པོ་ལ་སོགས་པ། །མང་པོར་བདེ་གསང་འཇིགས་གསུམ་དབང་ཆེན་སོགས། །ཆོས་ཀྱི་བདུད་རྩིའི་ཆར་
བ་མང་པོ་ཕབ། །སྐུ་སྐྱེ་ལྔ་པ་རིགས་རུས་ཨུ་རད་དུ། །ཐའི་ཇི་ཆ་གན་ཨུ་པ་ཤིར་འཁྲུངས་ཤིང། །ངག་དབང་བློ་བཟང་བསྟན་འཛིན་རྒྱལ་མཚན་དུ། །གྲགས་པས་སོག་ཡུལ་མང་པོ་དད་པ་ཐོབ། །མང་བཀུར་འཇམ་དབྱངས་གོང་མའི་བཀའ་ལུང་
གིས༑ ༑དཔའ་བར་འགྲོ་བའི་ཏིང་ངེ་འཛིན་གྱི་མདོ། །རྒྱ་ནག་སྐད་ལས་སྨད་ཧོར་ཡུལ་གྱི་སྒྲར། །བསྒྱུར་ནས་ཉོན་མོངས་གཉེན་པོ་ཏིང་འཛིན་སྤེལ། །ཧྭང་ཐེ་རྒྱལ་པོའི་ཕོ་བྲང་པི་ཅིང་དུ། །བསྐྱོད་ནས་ཡོངས་ཀྱི་བདག་པོ་གོང་མ་མཇལ། །གསེར་གྱི་
ལུང་ལས་མཁར་སྔོན་ས་ཡི་ཆར། །བདག་པོར་མངའ་གསོལ་དབང་བསྐུར་ཐམ་ཁ་སྩལ། །ཕྱོགས་དེར་ཆོས་མི་ཤེས་པའི་མི་ཆེན་གྱིས། །གྲྭ་པ་མང་པོར་བསླབ་ཁྲིམས་ལེགས་ཕབ་པ། །གོང་མར་ཞུས་ནས་སླར་ཡང་དགོན་སྡེ་བཙུགས། །བསྟན་
ལ་ཞབས་འདེགས་འགྲོ་ལ་ཕན་མང་བཏགས། །དེ་ནས་ཁལ་ཁ་ཆེ་ཆེན་དབང་གི་བུར། །འཁྲུངས་པའི་སྐུ་སྐྱེ་བློ་བཟང་རྒྱལ་བ་ཡི། །བསྟན་པ་འཛིན་པའི་སྙན་གྲགས་རྒྱས་གྱུར་པའི། །རང་ནྦྱུང་རྡོ་རྗེ་ཞེས་གྲགས་ད་ལྟ་མཆིས། །འདི་ཡང་བློ་བཟང་

[026A]༄༅། །གྲགས་པའི་བསྟན་པ་ལ། །ཕན་ཐོགས་རྒྱ་ཆེར་མཛད་ཅིང་ཡུལ་རྣམས་སུ། །དམ་ཆོས་སྤེལ་ལ་གཞན་རྩོད་མེད་པ་ཞིག་ཡོད་ཅིང་འོང་བའི་ཚོད་དུ་ལེགས་པར་ཁུམས། །དེ་ལྟར་མཁས་པ་ཤི་རེ་གེ་ཐུ་ཡི། །སྐྱེས་རབས་འཕྲེང་
མཛེས་དད་པའི་ལྗོན་ཤིང་འདི། །སྤེལ་བས་དེ་དང་དེ་ཡི་རྗེས་འབྲང་རྣམས། །འདོད་པའི་དོན་ཀུན་བདེ་བླག་འགྲུབ་གྱུར་ཅིག་གང་དེས་བསྟེན་པའི་བསྲུང་མའི་ཚོགས་རྣམས་ཀྱིས། །འཕགས་པ་གང་གི་སྐུ་ཚེ་མཐར་ཕྱིན་ནས། །བཞེད་དོན་མ་ལུས་
ལྷུན་གྱིས་ལེགས་འགྲུབ་ཅིང། །ཆོས་དང་སྲིད་ཀྱི་འབྱོར་བ་རྒྱས་གྱུར་ཅིག། ཅེས་མཁར་སྔོན་པཎྜི་ཏ་གུ་ཤྲི་ཆོས་རྗེ་ཤིར་ལ་ཐུ་བློ་བཟང་སྙན་གྲགས་རང་བྱུང་རྡོ་རྗེ་ཞེས་གྲགས་པའི་སྐྱེས་རབས་དང་འབྲེལ་བའི་རྣམ་ཐར་ཅུང་ཟད་སྤེལ་བ་དང་པའི་ལྗོན་ཤིང་ཞེས་བྱ་བ་འདི་ནི་བླ་མ་དེ་ཁའི་
སྦྱིན་པའི་བདག་པོ་རྡོར་ཕོང་ཁ་ཐོན་སྒྲོལ་དཀར་སྐྱབས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་སྐུ་སྐྱེ་བློ་བཟང་རིག་གྲོལ་ལོ།།    ༈    དུས་གསུམ་ཚོགས་གཉིས་མཐར་ཕྱིན་རྒྱལ་བ་དང། །དམ་ཆོས་རིན་ཆེན་འཕགས་
ཚོགས་འདུས་པའི་སྡེ། །མི་མཐུན་ཀུན་འཇོམས་ཆོས་སྐྱོང་བསྲུང་ཚོགས་ཀྱིས། །བདེན་པ་ཆེན་པོའི་བྱིན་རླབས་ཡིད་ཆེས་སྩོལ། །འཇམ་དབྱངས་རྒྱ་མཚོར་གྲགས་པའི་དགེ་བའི་བཤེས། །ཞིང་གཞན་རོལ་རྩེད་ཆགས་པ་སླར་ཡང་འདིར། །ཡང་སྲིད་
བཟུངས་ནས་བསྟན་དང་འགྲོ་བ་ལ། །ཕན་པའི་དོན་ཆེན་སྔོན་བཞིན་བསྒྲུབ་ནུས་ཤོག་དབུ་ཕར་འདུལ་མཛོད་ཚད་མ་རྣམ་འགྲེལ་དང། །རྡོ་རྗེ་ཐེག་པའི་རིག་ལམ་རྒྱ་མཚོ་ལ། །ཞུགས་ཤིང་རྒྱལ་བ་གཉིས་པའི་བསྟན་པའི་གནད། །འགྲོ་བ་ཀུན་ལ་རྟག་ཏུ་

[026B] ཅེས་བླ་མ་འཇམ་དབྱངས་རྒྱ་མཚོ་ཞིང་གཞན་གཤེགས་པའི་སྐུ་སྐྱེ་མྱུར་འབྱོན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་བཀྲ་ཤིས་རྒྱ་མཚོས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཚེ་ཡི་ལྷ་གཅིག་རྒྱལ་བ་
སྲས་བཅས་ཀྱིས། །འཆི་མེད་བདུད་རྩིའི་རྒྱུན་བཟང་རབ་བསྒྲེངས་ནས། །རྟག་བརྟན་གཡུང་དྲུང་མི་ཤིགས་རྡོ་རྗེའི་ཚེ། །དེང་འདིར་མངོན་སུམ་དབབ་པར་མཛད་དུ་གསོལ། །ཡེ་ཤེས་ལྔ་ཡི་འོད་ཟེར་བྱེ་བ་བརྒྱ། །ཕྱོགས་བཅུར་འཕྲོ་ཞིང་འཇིག་རྟེན་
མུན་སེལ་བའི། །བསྟན་པའི་ཉི་མ་ཆེན་པོ་ཁྱོད་ཉིད་ནི། །སྲིད་མཐའི་བར་དུ་བརྟན་པར་བཞུགས་སུ་གསོལ། །དཔལ་སྟུག་སྲས་བཅས་བྱིན་ཆེན་བདེན་པ་དང། །འཇམ་མགོན་བློ་བཟང་གྲགས་པའི་ཐུགས་རྗེའི་བཅུད། །ཆོས་སྲུང་རྒྱ་མཚོའི་འཕྲིན་ལས་
རྣམ་བཞི་ལས། །བྱང་ཕྱོགས་བསྟན་འགྲོར་ཕན་བདེའི་དཔལ་སྟེར་ཤོག། ཅེས་ཁལ་ཁ་རྗེ་བཙུན་དམ་པའི་སྤྲུལ་སྐུ་ཡེ་ཤེས་བསྟན་པའི་ཉི་མའི་བརྟན་བཞུགས་ཉུང་དུ་འདི་ནི་གང་གི་ཞབས་འབྲིང་བ་ཕྱག་རྡོར་པཎྜི་ཏས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་
བའོ༑༑    ༈    དཀོན་མཆོག་རིན་ཆེན་རྣམ་གསུམ་བདེན་པ་དང། །ཆོས་སྲུང་རྒྱ་མཚོའི་འཕྲིན་ལས་རྣམ་བཞི་ལས། །ཡུལ་ཕྱོགས་འདིར་འཁོད་སྐྱེ་བོ་མ་ལུས་པའི། །རེ་བའི་འབྲས་བུ་དོན་དང་ལྡན་པར་ཤོག་མཉམ་མེད་འཇམ་མགོན་བློ་
བཟང་རྒྱལ་བ་ཡི། །བསྟན་པ་རིན་ཆེན་འབར་བའི་འདབ་བརྒྱ་པ། །བཞད་བྱེད་ཉི་མ་གང་དེ་སྲིད་མཐའི་བར། །བརྟན་པར་བཞུགས་ནས་ཆོས་ཀྱི་ཆར་པ་ཕོབ། །མཐའ་འཁོབ་ཡུལ་གྱི་འགྲོ་བ་འདུལ་བའི་ཕྱིར། །སྒྱུ་འཕྲུལ་རོལ་པའི་མགོན་ལ་ཡིད་དྭང་བས་

[027A]༄༅། །ལེགས་པར་འདུད་ཀྱི་ཇི་ལྟ་ཇི་སྙེད་པའི། །ལེགས་བཤད་དམ་ཆོས་སྒྲ་ཆེན་སྒྲོག་ཏུ་གསོལ། །མགོན་འདིས་བསྟེན་པའི་བསྟན་བསྲུང་ཐམས་ཅད་ཀྱིས། །མཐུ་སྟོབས་ཆེ་ལས་བར་གཅོད་བགེགས་ཀྱི་ཚོགས། །རིང་དུ་བསྐྲད་དེ་ཆོས་མཐུན་
བཞེད་པ་ཀུན། །འབད་བ་མེད་པར་ལྷུན་གྱིས་འགྲུབ་པར་མཛོད། །བཀྲ་ཤིས་རྒྱ་མཚོ་ཕྱོགས་བརྒྱར་ལེགས་ཁྱབ་ཅིང། །ཕྱོགས་འདིར་འཁོར་འབངས་ཐམས་ཅད་དར་ཞིང་རྒྱས། །འདོད་པའི་དོན་ཀུན་གེགས་མེད་མཐར་ཕྱིན་ཏེ། །དགེ་ལེགས་
ཀུན་ནས་འབར་བའི་བཀྲ་ཤིས་ཤོག། ཅེས་ནས་ཆི་ཐོན་ཁོ་ཐོག་ཐུ་བློ་བཟང་བསྟན་པའི་ཉི་མའི་བརྟན་བཞུགས་སྨོན་ཚིག་འདི་ལྟ་བུ་ཞིག་དགོས་ཞེས་རི་བོ་རྩེ་ལྔའི་ཐམ་ཁ་བླ་མ་དགེ་སློང་ཁུ་ལི་ཆིན་ཁུའི་དའི་ཆིང། ཁྲི་པ་བླ་མ་ཞབས་དྲུང། འཁོར་ཆེན་ནོ་ཡོད་ཁོ་ཐོག་ཐུ་ངག་དབང་གྲགས་པ་ཡར་འཕེལ་
སོགས་སེར་སྐྱ་དུ་མས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དཔལ་ལྡན་བདེ་ཆེན་རོ་ཡིས་རབ་མྱོས་པ། །དཀྱིལ་འཁོར་ལྷ་ཚོགས་དྲུག་ཅུའི་ཚོགས་བཅས་པའི། །ཧེ་རུ་ཀ་དཔལ་སྒྱུ་
འཕྲུལ་རྡོ་རྗེ་ཡིས། །བདེན་ཆེན་མེ་ཏོག་སི་ལམ་ཕྱོགས་བཅུར་ཁྲོམས། །རྒྱལ་བསྟན་སྙིང་པོ་མཉམ་མེད་ཙོང་ཁ་པའི། །ལེགས་བཤད་བློ་གྲོས་བཟང་པོས་འབྱེད་པ་ལ། །ཟླ་བྲལ་བསྟན་པའི་རྒྱལ་མཚན་འཛིན་བའི་མཆོག་གང་གི་དགོངས་
ཟབ་ཆོས་ཀྱི་དབྱིངས་སུ་རྫོགས། །ཞིང་ཁམས་བྱེ་བར་རྒྱལ་བའི་ཞལ་བལྟ་ཞིང། །ལེགས་པར་བཤད་པའི་བདུད་རྩི་འཐུང་བ་དང། །སླར་ཡང་ཞིང་འདིར་སྐུ་ཡི་ཡང་སྲིད་མཆོག་འཁྲུལ་པའི་དྲི་བྲལ་མྱུར་དུ་གསལ་བར་ཤོག་མཚུངས་མེད་

[027B] །ཞལ་ལས་འོངས་པའི་བདུད་རྩི་བསྟན་བའི་ཕུལ། །ཀུན་ནས་སྤེལ་ལ་གཞན་དྲིང་མི་འཇོག་པར། །སྔོན་གྱི་གནས་སྐབས་ཇི་བཞིན་རོལ་པར་ཤོག། ཅེས་པ་འདི་ནི་སྟག་ཕུ་སྤྲུལ་སྐུ་བློ་བཟང་བསྟན་བའི་རྒྱལ་མཚན་གྱི་ཡང་སྲིད་
མྱུར་གསལ་གྱི་སྨོན་ཚིག་བདེན་སྟོབས་བརྗོད་བ་དང་འབྲེལ་པ་འདི་ལྟ་བུ་ཞིག་དགོས་ཞེས་སྟག་ཕུ་སྐུ་སྐྱེ་དག་དབང་ཕུན་ཚོགས་དབང་ཕྱུག་གིས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་སྟོང་དབྱེར་མེད་ཟུང་འཇུག་དང་པོའི་
མགོན། །གཉིས་སྤང་དབུས་སུ་ལྷན་སྐྱེས་ཆང་གིས་མྱོས། །དགའ་བའི་སྒྲ་དབྱངས་སྒྱུ་འཕྲུལ་གར་བྱེད་པ། །རྡོ་རྗེ་འཆང་དབང་མགོན་ཁྱོད་སྤྱི་བོས་མཆོད། །གཉུག་མཆེས་ཕྲའི་ལུས་སེམས་དབྱེར་མེད་ཁམས། །ཨཱ་ཡིག་གཅིག་པུར་གནས་པའི་
དྲོང་གཤེར་ཆེ། །ལན་བརྒྱར་འདུས་པས་བདེ་སྟོང་དཔྱིད་སྨིན་པ། །གྲུབ་མཆོག་ནག་པོ་སྤྱོད་པར་གསོལ་བ་འདེབས། །བྱང་ཕྱོགས་འཛིན་མའི་ཁྱོན་ཀུན་ཕན་བདེ་ཡི། །འོང་དཀར་འབུམ་ཕྲག་བྱེ་བས་འགེང་བ་ལ། །ཟླ་བྲལ་བརྟུལ་ཞུགས་དཔའ་
བའི་རལ་གྲི་ཅན། །རྗེ་བཙུན་མཚན་ཅན་མགོན་ལ་གསོལ་བ་འདེབས། །ཆོས་དབྱིངས་མཛེས་མའི་ཕང་པར་ཀུནྡའི་བདེ། །ནུ་ཞོ་ཆེས་དཀར་ཡེ་ཤེས་རོ་འཛིན་གྱིས། །འཐུང་བའི་ཆ་མེད་ཀུན་འགྲོ་ཁྱབ་བཞེད་པ། །སྒྲོལ་བའི་མགོན་ཁྱོད་དེང་འདིར་ཅུང་
ཟད་དགོངས། །སྟོང་པ་ཞི་བ་ཆེན་པོའི་ཀུན་གསལ་དོགས། །མཁའ་མཉམ་ཕན་བདེའི་ཆུ་འཛིན་འཁྲིགས་པ་ལས། །བདེ་ལེགས་གྲུ་ཆར་སྟོང་ཕྲག་འབེབས་མཛད་པའི། །ལྷ་དབང་ཆོ་འཕྲུལ་གཟུགས་བརྙན་ཅིར་ཡང་བཀྲ། །སོག་ཡུལ་ཞྭ་སེར་ཐོར་

[028A]༄༅། །བཙུགས་རིང་ལུགས་བཟང། །སྦེལ་བའི་སྟོན་མཆོག་སྨྲ་བའི་ཉི་མ་ཁྱོད། །ཞིང་ཁམས་གང་དུ་རོལ་པ་ཅི་སྟོན་ཀྱང། །དེ་ཡི་འཁོར་གྱི་ཐོག་མར་སྐྱེ་བར་ཤོག་ཁྱད་པར་ཤར་ཕྱོགས་སྤོས་ཀྱི་ཞིང་ཁམས་སུ། །བདེ་གཤེགས་ནམ་
མཁའི་ཐིག་ལེར་སངས་རྒྱས་ཚེ། །བདག་ཀྱང་འཁོར་གྱི་ཐོག་མར་ལེགས་གྱུར་ནས། །རྒྱལ་བའི་མཛད་པ་མ་ལུས་འཛིན་བར་ཤོག་ཡང་ན་བྱང་ཕྱོགས་ཤམྦྷ་ལ་ཡི་ཡུལ། །རིགས་ལྡན་དྲག་པོ་འཁོར་ལོའི་དཔུང་ཚོགས་བཞི། །འདྲེན་པའི་དམག་
དཔོན་དཔའ་བའི་རོལ་པའི་ཚེ། །སྟོང་གཟུགས་མངོན་དུ་འགྱུར་བའི་དགའ་སྟོན་སྩོལ། །བསྟན་བསྲུང་སྤྱི་དང་ཁྱད་པར་ཏྲཀཤད་མགོན། །འཁོར་དང་བཅས་པས་བདག་གི་རེ་འབྲས་ཀུན། །འགྲུབ་པའི་འཕྲིན་ལས་ལྷུན་གྲུབ་དབྱར་གྱི་རྔ། །དལ་གྱིས་
རྒོད་པའི་བཀྲ་ཤིས་སྩལ་དུ་གསོལ།། ཞེས་བྱང་ཕྱོགས་བསྟན་འགྲོ་ཡོངས་ཀྱི་གཙུག་རྒྱན་དམ་པ་གྲུབ་པའི་དབང་ཕྱུག་རྗེ་བཙུན་དམ་པ་ཡེ་ཤེས་བསྟན་པའི་ཉི་མ་གང་དུ་སངས་རྒྱས་པའི་ཞིང་དུ་སྐྱེ་བའི་སྨོན་ཚིག་འདི་ནི་ཐུ་ས་ལག་ཆི་ནོ་ཡོན་ཁ་ཤ་ཁ་ནོར་བུ་ཆོས་འཕེལ་གྱིས་རྒྱུན་གྱི་ཁ་འདོན་
དུ་བཏོན་ཆོག་པ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་རྒྱལ་བའི་ལུང་རྟོགས་དམ་ཆོས་ཀུན། །བསྐལ་བཟང་གདུལ་བྱར་སྤེལ་བའི་མཆོག་གྱུར་པ། །བྱང་ཕྱོགས་འགྲོ་ལ་
ཕན་བདེ་སྦྱིན་མཛད་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས།། ཞེས་དའི་ཆིང་ནོ་མོ་ཁང་ཆོས་རྗེ་བློ་བཟང་སྐལ་བཟང་གི་གསོལ་འདེབས་འདི་ནི་ཆོས་རྗེའི་རིམ་གྲོ་བྱེད་པ་པོ་དགེ་སློང་བློ་བཟང་རིག་གྲོལ་དང་ཡེ་ཤེས་བློ་ལྡན་གཉིས་ཀྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་

[028B]།    ༈    སྟོབས་བཅུ་མངའ་བ་བུ་རམ་ཤིང་པ། །བློ་བཟང་རྒྱལ་བ་ཡབ་སྲས་ལ་སོགས། །བླ་མ་ལྷ་ཚོགས་སྤྱི་དང་ཁྱད་པར། །བྱམས་པའི་མཚན་ཅན་མགོན་ཁྱོད་དགོངས་མཛོད། །ཁྱོད་ནི་དཔག་མེད་
བསྐལ་པའི་སྔོན་ནས། །འགྲོ་བའི་དོན་དུ་སྨོན་ལམ་དཔག་མེད། །ཐུགས་ཀྱི་བཅས་པའི་དམ་བཅའ་བརྟན་པོ། །ད་དུང་གདུལ་བྱའི་དོན་དུ་དགོངས་ཤིག་འཇམ་མགོན་བླ་མའི་ལེགས་བཤད་རིང་ལུགས། །མི་ཉམས་ཕྱོགས་དུས་ཀུན་ཏུ་སྤེལ་ཕྱིར། །
ཐུགས་རྗེའི་འཇུག་པ་ཡོལ་བ་མེད་པས། །བྱམས་པའི་སྤྱན་གྱིས་ཡང་ཡང་གཟིགས་ཤིག་སྟོབས་བཅུ་མི་འཇིགས་བཞི་སོགས་ཡོན་ཏན། །ཐམས་ཅད་མཆད་མེད་པར་མངའ་ཁྱོད། །ཉམ་ཐག་འགྲོ་ལ་ཐུགས་ཀྱིས་དགོངས་ནས། །ཐུགས་རྗེའི་མཐུ་
དཔུང་ཆེས་ཆེར་བསྐྱེད་ཅིག་ཕྱོགས་འདིར་ཁྱོད་ཀྱི་གདུལ་བྱའི་སྐྱེ་བོ། །ད་དུང་མང་དུ་གནས་པས་དེའི་ཕྱིར། །ཐུགས་རྗེའི་འཇུག་པ་ཡོལ་བ་མེད་པས། །ཐུགས་ཀྱི་མཐུ་དཔུང་ལྷག་པར་བསྐྱེད་ཅིག་དཔའ་བོ་མཁའ་འགྲོ་ཆོས་སྐྱོང་སྲུང་མ། །དཀར་ཕྱོགས་
སྐྱོང་བའི་མཐུ་ལྡན་རྣམས་ཀྱིས། །བདག་གི་རེ་བའི་འབྲས་བུ་ཐམས་ཅད། །ཐོགས་མེད་ལྷུན་གྱིས་འགྲུབ་པར་མཛོད་ཅིག། ཅེས་ཁྱབ་བདག་རྡོ་རྗེ་སེམས་དཔའ་བཀའ་དྲིན་མཚུངས་མེད་རྗེ་ངག་དབང་བྱམས་བ་རིན་པོ་ཆེའི་ཐུགས་རྗེ་བསྐུལ་བའི་གསོལ་འདེབས་འདི་ནི་དམ་པ་མཆོག་
དེ་ཆོས་ཀྱི་དབྱིངས་སུ་མན་ལ་སྐབས་ཐུགས་རྗེ་བསྐུལ་བའི་ཕྱིར་རང་ཉིད་ཀྱི་དད་པ་དྲི་མ་མེད་པས་མཚམས་སྦྱར་ཞིང་ཞབས་འབྲིང་པ་རྣམས་ཀྱིས་ཀྱང་བསྐུལ་བ་ལྟར་གང་གི་སློབ་མ་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཐུབ་དབང་རྡོ་རྗེ་འཆང་དང་བློ་བཟང་

[029A]༄༅། །གྲགས། རྩ་བརྒྱུད་བླ་མ་དམག་ཟོར་རྒྱལ་མོ་སོགས། །བླ་མ་ཡི་དམ་ཆོས་སྲུང་རྒྱ་མཚོ་ཡིས། །ཇི་ལྟར་འདོད་པའི་དོན་ཀུན་འགྲུབ་པར་མཛོད། །རྩ་བའི་བླ་མ་བྱམས་པའི་མཚན་ཅན་ཆེ། །ཆོས་ཀྱི་དབྱིངས་སུ་མནལ་བའི་ངང་
ཚུལ་གྱིས། །བདག་ཅག་སེམས་ཀྱི་གདུང་བས་གདུངས་པ་ལ། །ཐུགས་རྗེའི་སྤྱན་གྱིས་དགོངས་པར་མཛད་དུ་གསོལ། །ཞིང་འདིར་ད་དུང་མགོན་ཁྱོད་ཀྱིས་འདུལ་བའི། །དད་ཅན་སྐྱེ་བོ་གྲངས་ལས་འདས་བ་མཆིས། །དེ་ཕྱིར་སླར་ཡང་ཞིང་ཁམས་
འདི་ཉིད་དུ། །སྐུ་ཡི་བཀོད་པ་མྱུར་བར་བསྟན་དུ་གསོལ། །རྒྱལ་བ་གཉིས་པའི་བསྟན་པ་དྲི་མེད་པ། །འགྲོ་བའི་དོན་དུ་ལེགས་པར་སྤེལ་བའི་ཕྱིར། །མཁས་བཙུན་བཟང་པོའི་རོལ་གར་ཟླ་མེད་ཀྱིས། །གྲགས་པའི་གསུང་གསང་འཛིན་བྱེད་རོལ་
གར་སྟོན། །རྒྱལ་ཀུན་བགྲོད་པའི་ལམ་གཅིག་བྱང་ཆུབ་སེམས། །བདུད་རྩིའི་ཆུ་རྒྱུན་ཀུན་ལ་སྦྱིན་པའི་ཕྱིར། །ཕུན་ཚོགས་དཔལ་གྱིས་བརྗིད་པའི་སྤྲུལ་པའི་སྐུ། །བདག་ཅག་རྣམས་ལ་རབ་ཏུ་གསལ་བར་སྟོན། །བླ་མ་ཡི་དམ་དམ་ཅན་ཆོས་སྲུང་
ཀུན༑ ༑ཐུགས་རྗེ་མཐུ་སྟོབས་མཐུ་དཔུང་བསྐྱེད་མཛད་ནས། །དོན་འདི་མི་མཐུན་རྒུད་པ་ལས་རྒྱལ་ཏེ། །རེ་འབྲས་དོན་དང་ལྡན་པའི་བཀྲ་ཤིས་སྩོལ།། ཅེས་་སྐྱབས་མགོན་བླ་མ་རྗེ་བཙུན་རྡོ་རྗེ་འཆང་ངག་དབང་བྱམས་པ་རིན་པོ་ཆེའི་ཐུགས་རྗེ་བསྐུལ་ཞིང་སྤྲུལ་སྐུ་སླར་ཡང་ཕེབས་
པར་གསོལ་བ་འདེབས་པ་འདི་ནི། ་སྐྱབས་མགོན་དེ་ཉིད་ཞི་བའི་དབྱིངས་སུ་མནལ་ཚུལ་བསྟན་སྐབས་སྒྲུབ་བརྒྱུད་ཀྱི་བསྟན་པ་འཛིན་པའི་དགེ་སློང་རི་ཁྲོད་འཛིན་པ་རྣམས་ཀྱིས་བསྐུལ་བ་ལྟར། གང་གི་སློབ་མར་གྱུར་པ་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་དོན་རབ་ཏུ་གྲུབ་པར་གྱུར་

[029B]    ༈    རྣམ་ཀུན་མཆོག་ལྡན་ཡེ་ཤེས་སྒྱུ་མའི་སྐུ། །སྤྲོས་བྲལ་ཞི་བའི་དབྱིངས་ལས་ཉེར་བཞེངས་པ། །ཕྱོགས་བཅུ་དུས་གསུམ་བཞུགས་པའི་རྒྱལ་བ་ཡིས། །བདེ་ཆེན་ཚིག་གིས་དོན་ཀུན་འགྲུབ་པར་མཛོད། །བློ་བཟང་
རྒྱལ་བའི་བསྟན་པའི་རྒྱལ་མཚན་ཆེ། །མི་ནུབ་ཕྱོགས་བཅུར་སྤེལ་བའི་ཐུགས་བསྐྱེད་ཅན། །གང་གི་ཞབས་ཟུང་འཆི་མེད་རྡོ་རྗེ་ཡི། །དབྱིད་དུ་སྨིན་པས་བསྐལ་བརྒྱར་ཞབས་བརྟན་ཤོག་མི་འགྱུར་གཡུང་དྲུང་ཁམས་སུ་གང་གི་སྐུ། །ལེགས་
པར་བསྟན་ནས་དམ་ཆོས་བདུད་རྩིའི་ཆར། །ཆད་པ་མེད་པར་ཕབ་སྟེ་མདོན་མཐོ་དང། །ངེས་པར་ལེགས་པའི་དགའ་སྟོན་སྩལ་དུ་གསོལ། །ཁྱད་པར་བློ་བཟང་བསྟན་པའི་རྒྱལ་མཚན་གྱིས། །མཛད་པ་ཆེ་ཕྲའི་ལས་རྣམས་མཐར་ཕྱིན་ཅིང། །གནམ་བསྐོས་
ལྷ་ཡི་གསུང་གི་སྣང་བ་ལས། །བཞེད་པའི་དོན་ཀུན་ཕུལ་དུ་ཕྱིན་པར་ཤོག་འདི་ཡི་གསུང་ལས་སྐྱེས་པའི་སློབ་མའི་ཚོགས། །ཀུན་ཀྱང་གནས་སྐབས་ཚེ་རིང་ནད་མེད་ཅིང། །མཐར་ཐུག་སངས་རྒྱས་གོ་འཕང་མྱུར་ཐོབ་ནས། །འགྲོ་བ་མ་ལུས་འདྲེན་
པའི་དཔལ་འགྱུར་ཤོག་བླ་མ་མཆོག་དང་བདག་ཅག་སློབ་མའི་ཚོགས། །མ་ལུས་དེང་ནས་མ་འོང་ཚེ་རབས་ཀུན། །སྐྱབས་གསུམ་ཀུན་དངོས་དཔལ་ལྡན་ཡེ་ཤེས་ཞབས། །ཁྱོད་ཀྱིས་འབྲལ་བ་མེད་པར་རྗེས་སུ་ཟུངས། །ཕྱོགས་བཅུའི་རྒྱལ་དང་
རྒྱལ་སྲས་ཡི་དམ་ལྷ། །དཔའ་བོ་མཁའ་འགྲོ་ཐམས་ཅད་ཐུགས་ཀྱི་བཅུད། །གཅིག་ཏུ་འཁྱིལ་བའི་ལེགས་པར་བཤད་པ་ནི། །མ་ལུས་བདག་ཅག་རྣམས་ཀྱིས་འཛིན་པར་ཤོག་རྟེན་འབྲེལ་བསླུ་བ་མེད་པའི་བདེན་པ་དང། །སྐུ་བཞིའི་མདའ་བདག་

[030A]༄༅། །རྣམས་ཀྱི་བྱིན་མཐུ་ལས། །ཇི་ལྟར་སྨོན་པའི་རེ་བ་མ་ལུས་པ། །འབད་མེད་ལྷུན་གྱིས་འགྲུབ་པའི་བཀྲ་ཤིས་ཤོག། ཅེས་འཇམ་དབྱངས་གོང་མ་ཆེན་པོའི་ལུང་ལས་མངོན་པར་མཐོ་ཞིང་གནས་ལྔ་རིག་པའི་པཎྜི་ཏ་ཆེན་པོ་ཕུ་ཡན་ཏཱ་བླ་མ་ཨ་རྐྱ་ཁོ་ཐོག་
ཐུའི་བརྟན་བཞུགས་འདི་ནི་དེ་ཁའི་ཞབས་འབྲིང་བ་དགེ་འདུན་ཆོས་འཕེལ་སོགས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྐྱབས་གནས་བསླུ་མེད་མཆོག་གསུམ་བདེན་མཐུ་དང། །དམ་ཅན་ཆོས་ཀྱི་རྒྱལ་
པོའི་འཕྲིན་ལས་ཀྱིས། །བློ་བཟང་གྲགས་པའི་ཡེ་ཤེས་བསྟན་པའི་དབལ། །རབ་ཏུ་དར་ཞིང་རྒྱས་མཛད་ཞབས་བརྟན་ཤོག་ཐོག་མེད་དུས་ནས་ལྷག་བསམ་སྨོན་པའི་མཐུ། །ཆེས་དཀར་བློ་གྲོས་ཟད་མེད་ཆུ་ཤེལ་དབང། །མངོན་པར་འཕགས་
འདི་འགྲོ་བའི་དོན་གྱི་ཕྱིར། །རྟག་ཏུ་བརྟན་ཅིང་འཕྲིན་ལས་རྒྱས་པར་ཤོག་ཆོས་སྲུང་དམ་ཅན་འཕྲིན་ལས་རྒྱ་མཚོ་ཡིས། །དོན་འདིར་བར་དུ་གཅོད་པའི་དགྲ་བགེགས་ཀུན། །སྐད་ཅིག་ཉིད་ལ་ཐལ་བར་བརླག་བྱས་ནས། །མགོན་འདི་རྡོ་རྗེ་ལྟ་
བུར་བརྟན་པར་མཛོད།། ཅེས་ཁྲི་ཆེན་རྡོ་རྗེ་འཆང་ནོ་མོན་ཧན་ངག་དབང་མཆོག་ལྡན་གྱི་སྤྲུལ་སྐུའི་ཡང་སྤྲུལ་ཡེ་ཤེས་བརྟན་བ་རབ་རྒྱས་ཀྱི་བརྟན་བཞུགས་གསོལ་འདེབས་འདི་ནི་རྭ་སྒྲེང་ཕྱག་མཛོད་ཨེར་ཏེ་ནི་དར་ཁན་ཆོས་རྗེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    འདིར་དཔལ་ལྡན་བཀྲ་ཤིས་སྒོ་མང་གི་བརྒྱུད་རིམ་གསོལ་འདེབས་ཀྱི་ཁ་སྐོང་ནི། རྗེ་བཙུན་ངག་ལ་དབང་བའི་མཚན་ཅན་དང། །འཕྲིན་ལས་ལྷུན་གྱིས་གྲུབ་པའི་རིན་པོ་ཆེ། །ལེགས་བྲིས་མཆོག་དང་བློ་གྲོས་རྒྱ་མཚོ་སྟེ། །དཔལ་

[030B] །དོན་གྲུབ་རྒྱ་མཚོ་རྒྱ་མཚོའི་མཚན་ཅན་དང། །ཀུན་དགའ་པན་བདེའི་འོད་ཟེར་འགྱེད་མཛད་པ། །ལེགས་པར་བཤད་པའི་འོད་སྟོང་འགྱེད་མཁས་པའི། །དཔལ་ལྡན་བླ་མ་རྣམས་ལ་གསོལ་བ་འདེབས་
བློ་གྲོས་འོད་ཟེར་འབུམ་གྱིས་འཇམ་པའི་དབྱངས། །ཞལ་གྱི་པདྨོ་རྣམ་པར་བཞད་པའི་དཔལ། །འགྱེད་མཛད་མཁས་དང་གྲུབ་པའི་དབང་ཕྱུག་ཆེ། །ངག་དབང་བརྩོན་འགྲུས་ཞབས་ལ་གསོལ་བ་འདེབས། །བློ་བཟང་ཤེས་རབ་བློ་བཟང་ཕུན་
ཚོགས་དང། །ངག་དབང་མཚན་ཅན་བློ་བཟང་དམ་ཆོས་ཞབས། །བློ་བཟང་ཆོས་གྲགས་སངས་རྒྱས་རྡོ་རྗེ་སྟེ། །དཔལ་ལྡན་བླ་མ་རྣམས་ལ་གསོལ་བ་འདེབས། །རྒྱལ་བའི་བསྟན་པ་བླ་ནས་བླ་ཡི་དཔལ། །གོང་ནས་གོང་དུ་ཡར་ཟླ་ལྟར་འཕེལ་བའི་
བློ་གྲོས་ཆོས་ཚུལ་འཇུག་བ་མི་དམན་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱལ་བ་གཉིས་པའི་བསྟན་པ་རིན་པོ་ཆེ། །སྤེལ་ཕྱིར་མགོན་ཁྱོད་དུས་མཐའ་རིང་པོའི་བར། །མི་འགྱུར་བརྟན་པར་བཞུགས་ནས་གདུལ་བྱ་ལ། །ཐེག་
མཆོག་དམ་ཆོས་བདུད་རྩིའི་ཆར་ཆེན་ཕོབ། །སྐྱེ་བ་ཀུན་ཏུ་སོགས་དཀྱུས་ལ་འཇུག། ཅེས་དཔལ་ལྡན་མཁས་པའི་རིན་ཆེན་འབྱུང་བའི་ཆུ་གཏེར་ཆེན་པོ་བཀྲ་ཤིས་སྒོ་མང་གི་བླ་བརྒྱུད་ཁ་སྐོང་བླ་མ་ཁྲི་བའི་བརྟན་གཞུགས་དང་བཅས་པ་འདི་ནི། སྒོ་མང་བླ་གྲྭ་ཐུན་མོང་ནས་བསྐུལ་བ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   བློ་གྲོས་ཤེས་བྱའི་ནམ་མཁའི་ཕ་ཡི་མཐའ། །བརྒལ་བའི་འཕགས་པའི་ཡེ་ཤེས་གཟི་བྱིན་གྱིས། །བདུད་དབུང་ཀུན་ལ་འཇིགས་མེད་དཔལ་ལྡན་པའི། །མགོན་

[031A]༄༅། །བོ་ཁྱོད་ནི་བསྐལ་བརྒྱར་ཞབས་བརྟན་ཤོག་ཚེ་དཔག་མེད་མགོན་ཡིད་བཞིན་འཁོར་ལོ་དང། །རྣམ་པར་རྒྱལ་མ་ལ་སོགས་ཆོས་སྐྱོང་བའི། །ལྷ་དང་བསྟན་སྲུང་རྣམས་ཀྱིས་བདག་ཅག་གི་རེ་བ་འབད་མེད་ལྷུན་གྱིས་འགྲུབ་
པར་མཛོད། །ཕྱོགས་བཅུའི་རབ་འབྱམས་ཞིང་གི་རྒྱལ་བ་དང། །རྒྱལ་སྲས་གངྒཱའི་ཀླུང་གི་བྱེ་མ་སྙེད། །དེ་སྙེད་བདེན་པའི་མཐུ་ལས་མགོན་པོ་འདི། །བསྐལ་པ་བགྲང་ཡས་བར་དུ་ཞབས་བརྟན་ཤོག་མགོན་པོ་འདི་ཡིས་རྒྱལ་བའི་གསུང་
རབ་ཀྱི། །ཚིག་དོན་གསང་བའི་ཆོས་ཚུལ་ཀུན་བཟུངས་ཏེ། །ཕན་དང་བདེ་བ་ཀུན་གྱི་གཞིར་གྱུར་པའི། །དམ་ཆོས་སྒྲ་དབྱངས་ཆད་མེད་སྒྲོག་བར་ཤོག་ཕྱོགས་དུས་ཀུན་ན་ཇི་སྙེད་བཀྲ་ཤིས་པ། །དེ་སྙེད་མཐུ་ཡི་དེང་འདིར་བདག་ཅག་ཀུན། །བདེ་
ལེགས་ཕུན་སུམ་ཚོགས་པས་ཁྱབ་གྱུར་ཏེ། །བསམ་པ་ཐམས་ཅད་ཆོས་བཞིན་འགྲུབ་པར་ཤོག། ཅེས་འཕགས་པ་ཡེ་ཤེས་འཇིགས་མེད་དཔལ་ལྡན་བསྟན་པའི་མགོན་པོའི་ཞབས་བརྟན་འདི་ནི་ཞི་བ་ལྷ་སྤྲུལ་སྐུས་བསྐུལ་བ་ལྟར། ་ཤཱཀྱའི་དགེ་སློང་བློ་བཟང་དཔལ་ལྡན་
ཡེ་ཤེས་ཀྱིས་སྦྱར་བའོ།།    ༈    །འཆི་མེད་བདུད་རྩིའི་བཅུད་བཟང་འཛག་པ་ཡི། །ཡེ་ཤེས་རང་བཞིན་འོད་འབར་ཀ་ལ་ཤ་མཉམ་གཞག་སྟེང་ན་འཛིན་པའི་ཚེ་དཔག་མེད། །གང་དེས་འཆི་མེད་བདེན་ཆེན་
ཆར་དུ་ཕོབ། །བློ་བཟང་བསྟན་པའི་པད་ཚལ་ཤར་གྱི་ཕྱོགས། །རྒྱས་བྱེད་ཉི་མ་གསར་པ་ཁྱོད་ཉིད་ནི། །འཇམ་མགོན་བླ་མའི་རིང་ལུགས་སྦེལ་བའི་ཕྱིར། །སྲིད་མཐའི་པར་དུ་བརྟན་པར་བཞུགས་སུ་གསོལ། །འཛམ་གླིང་མང་པོས་བཀུར་བ་

[031B] །ལྷ་ཡི་བཀའ་རྟགས་གསེར་གྱི་འཁོར་ལོ་ཡིས། །རང་གི་ཆོས་ཀྱི་སྲིད་ལ་དབང་བསྐུར་བ། །མི་ནུབ་རྡོ་རྗེ་ལྟ་བུར་བརྟན་གྱུར་ཅིག་གང་དེས་བསྟེན་པའི་ཆོས་སྐྱོང་སྲུང་མའི་ཚོགས། །ཀུན་དང་ཁྱད་པར་འདོད་ཁམས་དབང་ཕྱུག་
མས༑ ༑མགོན་པོ་འདི་ཡི་བཞེད་དོན་མ་ལུས་པ། །འབད་མེད་ལྷུན་གྱིས་འགྲུབ་པའི་འཕྲིན་ལས་མཛོད། །ནམ་མཁའི་ཁམས་ཀུན་ཁྱབ་པའི་སངས་རྒྱས་དང། །བྱང་ཆུབ་སེམས་དཔའ་དཔའ་བོ་མཁའ་འགྲོ་ཡིས། །ཇི་ལྟར་འདོད་པའི་དོན་རྣམས་མ་
ལུས་པ། །འབད་པ་མེད་པར་ལྷུན་གྱིས་འགྲུབ་པར་མཛོད།། ཅེས་བ་འདི་ནི་བསྟན་པའི་གསལ་བྱེད་ཨུ་ཧུའི་ཆེན་ཞི་དགའ་ལྡན་ཤི་རལ་ཐུ་བློ་བཟང་བསྟན་པའི་ཉི་མའི་ཞབས་བརྟན་གསོལ་འདེབས་སུ་ཨེར་ཏེ་ནི་ཁོ་ཐོག་ཐུ་བློ་བཟང་བསྟན་འཛིན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དབལ་
ལྡན་ཡེ་ཤེས་ཀྱིས་སྦྱར་བའོ།།    ༈    སྲིད་གསུམ་འོད་ཟེར་སྟོང་ལྡན་དྲག་པོའི་སྐུ། །ནམ་མཁའི་དུས་ཀྱི་མེ་ལྕེས་དཀྲིས་པ་ཡི། །མཁའ་འགྲོའི་བདག་བོ་ཧེ་རུ་ཀ་དཔལ་གྱིས། །ཤིས་བའི་ཆར་ཆེན་ཕབ་པར་མཛད་དུ་གསོལ། །བློ་བཟང་
ཆོས་ཚུལ་ལེགས་བཤད་མ་ལུས་པ། །ཀུན་ལ་སྦྱིན་པའི་དཔལ་གྱི་ཡོན་ཏན་ཅན། །གང་གི་ཞབས་ཟུང་མི་འགྱུར་གཡུང་དྲུང་དང། །རྡོ་རྗེ་ལྟ་བུར་བརྟན་པར་བཞུགས་སུ་གསོལ། །ཐེག་པ་ཆེན་པོའི་ཆོས་ཀྱི་སྒྲ་དབྱངས་ཆེ། །འཇིག་རྟེན་ཀུན་གྱི་རྣ་བར་
སྙན་པའི་གཏམ། །ཀུན་ལ་ཆད་པ་མེད་པར་སྒྲོག་པའི་ཕྱིར། །ཚེ་མཐའ་ཡས་བའི་ངོ་བོར་རྟག་བཞུགས་གསོལ། །སྟོབས་དང་མི་འཇིགས་བཞི་ཡི་བདག་ཉིད་ཅན། །མགོན་པོ་ཚེ་མཐའ་ཡས་པའི་བྱིན་རླབས་ཀྱིས། །མགོན་པོ་འདི་ཡི་སྐུ་ཚེ་བསྐལ་པའི་

[032A]༄༅། །མཐར། །བརྟན་པར་འགྱུར་པའི་བྱིན་ཆེན་བླ་མེད་སྩོལ། །ཆོས་ཀྱི་རྒྱལ་པོ་དྲེགས་པ་ལྕམ་སྲིང་གིས། །འདི་ཡི་སྐུ་ཚེའི་བར་གཅོད་ཀུན་ཞི་ནས། །ཐུགས་ཀྱི་བཞེད་དོན་ཐམས་ཅད་གེགས་མེད་པར། །ལེགས་པར་འགྲུབ་
པའི་འཕྲིན་ལས་དམ་པ་མཛོད། ཅེས་ཕུ་བོ་ཨེར་ཏེ་ནི་ནོ་ཡོན་མཁན་པོ་བློ་བཟང་སྦྱིན་པའི་བརྟན་བཞུགས་འདི་ལྟ་བུ་ཞིག་དགོས་ཞེས་དགེ་སྐོས་བཀའ་བཅུ་དགེ་འདུན་ནོར་བུས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་
རྒྱལ་བའི་ལེགས་བཤད་ཡོན་ཏན་ཀུན། །འགྲོ་ལ་བརྩེ་བས་འདོམས་པའི་རྒྱལ་མཚན་ཅན། །ཆོས་ཀྱི་གནས་ལུགས་ཀུན་ལ་མཁས་གྱུར་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། ཞེས་པ་འདི་ནི་ཤར་རྩེ་ཞལ་སྔ་ནས་ཡོན་ཏན་
རྒྱལ་མཚན་གྱི་མཚན་བསྟོང་བླ་བརྒྱུད་གྲས་སུ་བཅུག་ཆོག་པ་ཞིག་དགོས་ཞེས་གྲྭ་ཚང་རྒན་པོ་བ་བུ་ཆོས་ལས་ཚན་བ་བཅས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་བློ་ཡོན་ཏན་འོད་ཟེར་བྱེ་བ་
སྟོང༑ ༑བཟང་པོའི་གཞིར་འཁོད་གདུལ་བྱའི་སྐྱེ་བོ་ལ། །ལེགས་པར་འགྱེད་མཛད་བསྐལ་བཟང་རྒྱ་མཚོའི་སྡེ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བློ་བཟང་དཔལ་དང་ལྡན་པའི་མཐུ་སྟོབས་ཀྱིས། །ཉོན་མོངས་རྩད་ནས་
འབྱིན་པའི་ཡེ་ཤེས་ཆེ། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ།། ཞེས་པ་དང་དཔལ་མགོན་སྡེ་ལྔའི་དམ་བསྒྲགས་སྐབས། བསླུ་མེད་སྐྱབས་མཆོག་བློ་བཟང་ཡེ་ཤེས་དང། །རྗེ་བཙུན་བློ་བཟང་དཔལ་

[032B] ཞེས་བྱ་བ་འདི་ནི་དབེན་དགོན་འདུས་སྡེའི་ཞལ་འདོན་གྲས་སུ་བཅུག་ཆོག་བ་ཞིག་དགོས་ཞེས་རྡོ་རྗེ་སློབ་དཔོན་སོགས་ནས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཆོས་ཉིད་སེམས་ཀྱི་ཐིག་ལེ་རྡུལ་
བྲལ་བ། །སེམས་ཅན་མ་ལུས་སྐྱེད་བྱེད་བདེ་བ་ཆེ། །བཀྲ་ཤིས་གང་གི་བདེན་པའི་བྱིན་ཆེན་པོ། །ཕྱོགས་དུས་ཉིན་མཚན་ཀུན་ཏུ་ཆར་ཆེན་བསྙིལ། །སོག་ཡུལ་སྐྱེ་བོ་བྱེ་བ་ཕྲག་སྙེད་ཀྱི། །ཁམས་དང་བསམ་པ་མོས་བློ་ཇི་ལྟ་བར། །ཆོས་ཀྱི་རོལ་གར་
བསྒྱུར་བའི་པཎྜི་ཏ། །སྐུ་ཚེའི་རྒྱལ་མཚན་སྲིད་མཐར་བརྟན་གྱུར་ཅིག་མཉམ་མེད་ཤཱཀྱའི་རྒྱལ་པོའི་སྦྱིན་པའི་བདག་དགའ་བའི་དཔལ་དང་བསྐལ་བཟང་གྲུབ་པའི་ཞབས། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་
ཆར་ཆེན་ཕབ་ཏུ་གསོལ། །པཎྜི་ཏ་མཆོག་ཤིང་སྟན་གྲུབ་པ་དང། །མུ་སྟེགས་ཚར་གཅོད་དབུས་འགྱུར་པཎྜི་ཏ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །གྲུབ་པའི་དབང་ཕྱུག་ཤྲའི་ཛྙཱ་ན་དང། །
ཆོས་ཀྱི་མིང་ཅན་ཆོས་ཀྱི་བློན་པོ་ཆེ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །ཆོས་བློན་ཀླུ་ཡི་རྒྱལ་མཚན་ཞེས་བྱ་དང། །ཐུགས་རྗེའི་དཔལ་མཆོག་བརྡ་སྤྲོད་སྨྲ་བའི་ཕུལ། །གསོལ་བ་འདེབས་
སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །ཆོས་ཀྱི་རྒྱལ་པོ་བློ་བཟང་གྲགས་པ་ཡི། །སྲས་གྱུར་ཕྱོགས་ལས་རྒྱལ་དང་བློ་གྲོས་མཚན། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་

[033A]༄༅། །ཕབ་ཏུ་གསོལ། །ལེགས་ཚོགས་ལྷུན་གྱིས་གྲུབ་དང་གཞན་དག་ལ། །ཕན་བདེ་སྒྲུབ་མཛད་རྣམ་པར་རྒྱལ་བའི་དཔལ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །
བློ་བཟང་དབང་ཆེན་ཡེ་ཤེས་དཔལ་འབར་བའི། །གྲགས་སྙན་སྲིད་པའི་ཁོངས་ལས་བརྒལ་གྱུར་ལ། །གསོལ་བ་འདེབས་སོ་བྱང་ཕྱོགས་མུན་ཁྲོད་འདིར། །ཆོས་ཀྱི་བདུད་རྩིའི་ཆར་ཆེན་ཕབ་ཏུ་གསོལ། །ཚེ་དང་ཡེ་ཤེས་གཅིག་ཏུ་འཁྱིལ་བའི་བཅུད་
དོག་པོར་གནས་པའི་ཀ་ལ་ཤ་ཡི་བྱིན། །མགོན་འདིའི་ཐུགས་ཀྱི་སྣོད་དུ་ཚེ་མཐའ་ཡས། །འཁོར་དང་བཅས་པས་སྩོལ་བའི་དགའ་སྟོན་བྱིན། །དེ་ཡི་མཐུ་ལས་ཁྱོད་ཀྱི་ཞབས་བད་ཟུང། །སྲིད་བ་ཇི་སྲིད་མི་བ་གྱུར་རྡོ་རྗེའི་ཁམས། །རང་བཞིན་སྙིང་པོར་བརྟན་ཅིང་བདག་ཅག་ལ། །ཕན་བདེའི་དཔལ་འབྱོར་བླ་ན་མེད་པ་སྩོལ། །བུ་སློབ་ཡོན་གྱི་བདག་པོ་བདག་ཅག་ཀྱང། །གནས་སྐབས་མི་འདོད་ཉེར་འཆོ་ཀུན་ཞི་ཞིང། །མཐར་ཐུག་ཁྱོད་ཀྱི་གསུང་ལས་སངས་རྒྱས་ཀྱི། །གོ་འཕང་བླ་ན་མེད་པ་ཐོབ་
བར་ཤོག། ཅེས་ཁལ་ཁ་ཨེར་ཏེ་ནི་པཎྜི་ཏ་ནོ་མོན་ཧན་བློ་བཟང་དབང་ཆེན་དཔལ་འབར་གྱི་འཁྲུངས་རབས་ཕྱོགས་གཅིག་ཏུ་བསྒྲིགས་པ་ལ་གསོལ་བ་འདེབས་པ་དོན་གཉིས་ལྷུན་གྲུབ་ཅེས་བྱ་བ་འདི་ནི་ཁལ་ཁའི་ཅང་ཅུན་ཆིང་དབང་བདེ་ཆེན་སྐྱབས་ཀྱི་སྲས་བཞི་བ་ལྷ་བཙུན་ཨེར་ཏེ་ནི་པཎྜི་ཏ་བློ་བཟང་རྡོ་
རྗེས་བསྐུལ་བ་བཞིན་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈    བྲིས་ཐང་དང་པོའི་དབུས་སུ་རིན་པོ་ཆེའི་ཁྲི་ཁྲིའུ་ཤིང་གི་གཟུགས་ལ་བཟང་པོའི་འདུག་སྟངས་ཀྱིས་འཁོད་པའི་

[033B] ལུས་ལ་རས་དཀར་པོའི་གོས་ཕུ་ཐུང་ཅན་གྱོན་པ་རས་ཀྱི་རྡུལ་གཟན་གྱིས་དཀྲིས་པ། འཁོར་བྲམ་ཟེ་དང་ཁྱིམ་བདག་གི་ཚོགས་ཀྱིས་བསྐོར་བ་སྟེང་གི་དབུས་སུ་་བླ་མ་རྒྱལ་བ་ཤཱཀྱ་ཐུབ་པ་
དེའི་གཡས་ཕྱོགས་སུ་བྲམ་ཟེ་རང་གི་ལྷ་ཉི་མ་དམར་པོ་ལྷའི་བུའི་ཆ་བྱད་ཅན་རྟ་མཆོག་བདུན་ལ་ཞོན་པ། ལག་པ་གཉིས་ཀྱིས་པདྨ་འཛིན་པ། ཐུབ་པའི་དབར་པོའི་གཡོན་ཕྱོགས་སུ་བྲམ་ཟེ་རང་ཉིད་ཀྱི་བླ་མ་དྲང་སྲོང་མེས་སྦྱིན་ཨ་ཙྲྱའི་ཆ་བྱད་ཅན། ཐང་
ཁའི་གཤམ་དུ་བྲམ་ཟེའི་ཁྱིམ་བསྲུང་བའི་ལྷ་གནོད་སྦྱིན་ལྡས་རྩེན་ཡོངས་གྲགས་ལྟར་འབྲི།    ༈   
དང་སྟེང་གི་དབུས་སུ་་མཉམ་མེད་ཐུབ་པའི་དབང་པོ་གཡས་ཕྱོགས་སུ་དགེ་སློང་གི་བླ་མ་འཕགས་པ་རབ་འབྱོར། གཡོན་ཕྱོགས་སུ་དགེ་སློང་གི་ལྷ་ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ། ཐང་ཁའི་འོག་ཕྱོགས་སུ་ཆོས་སྐྱོང་རྒྱལ་པོ་ཆེན་པོ་བཞི་དང་
དགེ་སློང་གི་མདུན་དུ་ཉེ་གནས་དགེ་ཚུལ་གཞོན་ནུ་ཞིག་འབྲི།    ༈    གཡོན་ན་རིལ་
བ་སྤྱི་བླུགས་ཐོགས་པ་འཁོར་བྲམ་ཟེའི་ཚོགས་ཀྱིས་བསྐོར་བ་མདུན་དུ་མུ་སྟེགས་རྣམས་རྩོད་པ་འཕམ་སྟེ་འགྱེལ་པའི་ཚུལ་དང། སྟེང་གི་དབུས་སུ་བྲམ་ཟེའི་བླ་མ་དཔལ་མགོན་འཕགས་པ་ཀླུ་སྒྲུབ། གཡས་ཕྱོགས་སུ་བྲམ་ཟེའི་ལྷ་གཤིན་རྗེ་དགྲ་

[034A]༄༅། །ནག་གཡོན་ཕྱོགས་སུ་བྲམ་ཟེའི་ལྷ་སྤྱན་རས་གཟིགས་ཕྱག་བཞི་པ། །འོག་གི་ཕྱོགས་སུ་ཆོས་སྐྱོང་རྣམ་ཐོས་སྲས་རྣམས་འབྲི།    ༈   
རྣམས་འཕམ་པའི་ཚུལ་རབ་བྱུང་གི་ཆ་བྱད་ཅན་ལྭ་པ་སེར་པོའི་གོས་གྱོན་པ་ལངས་ནས་བགྲོ་གླེང་བྱེད་པའི་ཚུལ། སྟེང་གི་དབུས་སུ་པཎྜི་ཏའི་བླ་མ་གྲུབ་ཆེན་ནག་པོ་སྤྱོད་པ་རས་ཀྱི་ཨ་ངྐ་རྐ་གྱོན་ཅིང་རུས་པའི་རྒྱན་གྱིས་བརྒྱན་པ་ཌཱ་མ་རུ་དང་གདུགས་ཀྱི་
ཚོགས་འཕྲོ་བ་སྲིན་མོ་ལ་ཞོན་པ་ཕྱག་གཡས་ན་ཅང་ཏེའུ་དང། གཡོན་ཐོད་པ་དང་བཅས་པའི་ཁ་ཊཱཾ་ག་འཛིན་པ་གཟི་བརྗིད་ཤིན་ཏུ་ཆེ་བ་དང་དེའི་གཡས་སུ་པཎྜི་ཏའི་ལྷ་དཔལ་འཁོར་ལོ་བདེ་མཆོག་གཡོན་ཕྱོགས་སུ་རྟ་མགྲིན་ཡང་གསང། པཎྜི་
ཏའི་དབུང་པ་གཡས་པའི་སྟེང་གི་ཐད་དུ་ལ་མོ་ཆོས་སྐྱོད་བྱ་ངང་བ་ལ་ཞོན་པ། ཐང་ཁའི་འོག་ཕྱོགས་སུ་ཆོས་སྐྱོང་གནོད་སྦྱིན་འབྲོག་གནས་རྣམས་འབྲི།    ༈   
རུས་པའི་རྒྱན་གྱིས་བརྒྱན་པ་རས་ཀྱི་ཨངྐ་རྐ་གྱོན་པ། ཕྱག་གཉིས་མཉམ་གཞག་གི་སྟེང་ན་ཆང་གིས་གང་བའི་ཀ་པཱ་ལ་བསྣམས་པ་འཁོར་བུད་མེད་ཀྱི་ཚོགས་ཀྱིས་བསྐོར་བ། སྟེང་གི་དབུས་སུ་སློབ་དཔོན་སངས་རྒྱས་གསང་བ་པཎྜི་ཏའི་ཆ་བྱད་
ཅན༑ དེའི་གཡས་ཕྱོགས་སུ་གྲུབ་ཆེན་གྱི་ལྷ་གསང་འདུས་འཇམ་པའི་རྡོ་རྗེ། གཡོན་ཕྱོགས་སུ་གྲུབ་ཆེན་གྱི་ལྷ་དཔལ་འཁོར་ལོ་སྔོམ་པ། འོག་གི་ཕྱོགས་སུ་ཆོས་སྐྱོང་ཞལ་བཞི་པ་རྣམས་འབྲི།    ༈   

[034B] སྟེང་གི་ཕྱོགས་སུ་བླ་མ་ཆོས་རྒྱལ་སྲོངད་བཙན་སྒམ་པོ། དེའི་གཡས་ཕྱོགས་་བློན་པོའི་ལྷ་རྟ་མགྲིན་ཡང་གསང། གཡོན་ཕྱོགས་སུ་འཕགས་
པ་སྤྱན་རས་གཟིགས་བཅུ་གཅིག་ཞལ། འོག་ཕྱོགས་སུ་ཆོས་སྐྱོང་ལ་མོ་ཆོས་སྐྱོང་བ་སེ་ཁྲབ་ཅན་རྣམས་འབྲི།    ༈    སྟེང་དུ་བླ་
མ་སློབ་དཔོན་པདྨ་སམྦྷ་ཝ། དེའི་གཡས་ཕྱོགས་སུ་བློན་པོའི་ལྷ་རྟ་མགྲིན་ཡང་གསང། གཡོན་ཕྱོགས་སུ་ཐུགས་རྗེ་ཆེན་པོ་ཁ་སརྤཱ་ཎི། འོག་ཕྱོགས་སུ་ཆོས་སྐྱོང་གནོད་སྦྱིན་རྩི་དམར་བ་རྣམས་འབྲི།    ༈   
ལོ་ཙྪ་ཝ་ཐུགས་རྗེ་དཔལ་རབ་བྱུང་གཞོན་ནུའི་ཆ་བྱད་ཅན་ཕྱག་གཉིས་ཀྱིས་ལྕགས་སྙུག་དང་ས་གཞོང་ཐོགས་ཏེ་སྒྲ་སྒྲུབ་པའི་ཚུལ་འཁོར་རབ་བྱུང་གི་ཚོགས་ཀྱིས་བསྐོར་བ། སྟེང་གི་དབུས་སུ་ལོ་ཙྪ་བའི་བླ་མ་བཻ་རོ་ཙ་ཎ་དགེ་སློང་བགྲེས་པོའི་ཆ་བྱད་ཅན་ཕྱག་གཉིས་
མཉམ་གཞག་མཛད་པ། དེའི་གཡས་ཕྱོགས་སུ་ལོཙྪ་བའི་ལྷ་རྟ་མགྲིན་ཁམས་གསུམ་ཟིལ་གནོན། གཡོན་དུ་སྦྱན་རས་གཟིགས་སེདྒེ་སྒྲ། འོག་གི་ཕྱོགས་སུ་ཆོས་སྐྱོང་ཐུགས་ཀྱི་རྒྱལ་པོ་རྣམས་འབྲི།    ༈   
བཀོད་ལྟར་འབྲི།    ༈    སྟེང་གི་དབུས་སུ་དགེ་སློང་གི་བླ་མ་པཎ་ཆེན་དགེ་

[035A]༄༅། །འདུན་གྲུབ་པ་དཔལ་བཟང་པོ་ཆོས་འཆད་མཉམ་གཞག་ཅན་པཎ་ཞྭ་སེར་པོ་གསོལ་བ། དེའི་གཡས་ཕྱོགས་སུ་དགེ་སློང་གི་ཡི་དམ་རྡོ་རྗེ་འཇིགས་བྱེད། གཡོན་ཕྱོགས་སུ་ཕྱག་ན་རྡོ་རྗེ། འོག་གི་ཕྱོགས་སུ་ཇོ་བོ་ནེ་སེར་བ་རྣམས་འབྲི་
   ༈    སྟེང་གི་དབུས་སུ་བླ་མ་པཎ་ཆེན་བློ་བཟང་ཆོས་ཀྱི་རྒྱལ་མཚན། གཡས་ཕྱོགས་
སུ་རྟ་མགྲིན་ཡང་གསང། གཡོན་ཕྱོགས་སུ་རྟ་མགྲིན་གསང་སྒྲུབ། འོག་ཕྱོགས་སུ་ཆོས་སྐྱོང་ལྕམ་སྲིད་འབྲི་ཞིང། ལེགས་པ་རྒྱལ་མཚན་དང་སྐྱེ་འཕྲེང་བཅུ་པ་དང་ད་ལྟར་གྱི་དུས་རྣམས་ལ་མོ་ཆོས་སྐྱོད་ཆེན་པོའི་ལྗགས་བཀོད་ལྟར་འབྲི་ཞིང་
ལེགས་ཚོགས་ལྷུན་གྲུབ་བམ་ལེགས་པ་དོན་གྲུབ་ཅེས་པ་འདི་ཆོས་སྐྱོད་ཆེན་པོའི་ལུང་གི་དོན་ལྟར་ལེགས་པ་དོན་གྲུབ་ཡིན་ན། གྲུབ་ཆེན་དཔལ་འབྲས་རྡོ་རྗེ་དང་མཁས་གྲུབ་གཞོན་ནུ་ཟླ་བ་དང་ཚྭ་ཁོ་དབོན་པོ་ངག་དབང་གྲགས་པ་དང་ཀེའུ་ཡེ་ཤེས་
འབྱུང་གནས་དང། ཟླ་བ་རྒྱལ་མཚན་ལ་སོགས་པ་རྣམས་ཀྱང་འཁྲུངས་རབས་ཀྱི་གྲས་སུ་འོད་དགོས་པ་འདྲ་ཞིང་དེ་ལྟར་ན་ཤམྦྷ་ལའི་ཡུལ་གྱི་རིགས་ལྡན་གྱི་རྒྱལ་པོ་རྣམ་ག་ནོན་འང་ཀུན་མཁྱེན་ལེགས་པ་དོན་གྲུབ་ཀྱི་སྐུའི་སྐྱེ་བར་གྲགས་པས་
ད་དུང་རྒྱུ་མཚན་རྣམས་ལ་མོ་ཆོས་སྐྱོང་ལ་ཞུས་ནས་གསང་བ་བསམ་གྱིས་མི་ཁྱབ་པ་རྣམས་དབྱོད་པ་གལ་ཆེ། ཞེས་པ་འདི་ནི་ཁལ་ཁ་ཨེར་ཏེ་ནི་པཎྜི་ཏ་དབང་ཆེན་ནོ་མོན་ཁང་བློ་བཟང་དཔལ་འབར་གྱི་འཁྲུངས་རབས་འབྲི་ཚུལ་འདི་ལྟ་བུ་ཞིག་དགོས་ཞེས་གཡས་རུ་གྲྭ་ཚང་གི་བླ་མ་

[035B] དགེ་སྐོས་ཡེ་ཤེས་བཀྲ་ཤིས། དགེ་སློང་བློ་བཟང་འོད་སྟོང་སོགས་གྲྭ་རིགས་རྣམས་ནས་བསྐུལ་བ་ལྟར། སྔོན་དུ་ལྟ་ཆེན་ཚངས་པ་དུང་ཐོད་ཅན་གྱིས་སྩལ་བའི་བྲིས་ཐང་འབྲི་ཚུལ་ལ་གཞི་བྱས་ཡིག་རྙིང་འགའ་ཞིག་ལའང་བརྟགས་ཏེ་་ཤཱཀྱའི་དགེ་སློང་བློ་བཟང་
དཔལ་ལྡན་ཡེ་ཤེས་ཀྱིས་བྲིས་པ་ད་དུང་ལྷ་དང་བླ་མ་རྣམས་ལ་དྲིས་ཏེ་ཞིབ་ཏུ་དཔྱད་པར་བྱའོ།།    ༈    །འབད་པ་མེད་པར་ལྷུན་གྱིས་འགྲུབ་པའི་ཕྱིར། །ཡད་སྲིད་སྤྲུལ་པའི་རོལ་གར་དུས་མྱུར་བར། །གསལ་བར་འགྱུར་
བའི་དགའ་སྟོན་ཅིར་ཡང་སྩོལ། །སརྦ་མངྒ་ལཾ།། ཞེས་པ་འདི་ནི་ཉི་ཐང་སྐུ་སྐྱེ་ངག་དབང་གཞོན་ནུའི་ཡང་སྲིད་མྱུར་འབྱོན་གྱི་གསོལ་འདེབས་སུ་དགོས་ཞེས་ཐོན་བསོད་ནམས་རྡོ་རྗེས་བསྐུལ་བ་ལྟང་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་
ཆེན་ཡེ་ཤེས་རོལ་པ་སྣ་ཚོགས་པ། །འགྲོ་བའི་དོན་དུ་གཟུགས་སྐུའི་སྒྱུ་འཕྲུལ་གར། །སྟོན་མཛད་བླ་མ་ཡི་དམ་ཆོས་བསྲུང་ཀུན། །ཚེ་མཐའ་ཡས་པའི་བྱིན་ཆེན་དེང་འདིར་ཕོབ། །བློ་བཟང་ཕྱོགས་དུས་ཀུན་ལས་རྣམ་རྒྱལ་བ། །གང་འདིའི་སྐུ་
ཚེའི་རྒྱལ་མཚན་རབ་བརྟན་ཅིང། །ཆོས་དང་སྲིད་ཀྱི་མཛད་པ་འཕྲིན་ལས་ཀུན། །ཡར་ངོའི་ཟླ་ལྟར་འཕེལ་ཞིང་རྒྱས་པར་ཤོག་ཆོས་དང་ཆོས་ཀྱི་སྲིད་ལ་དབང་བསྒྱུར་བའི། །ཆོས་བསྲུང་དམ་ཅན་རྒྱ་མཚོའི་ཚོགས་རྣམས་ཀྱིས། །རེ་འདོད་འདི་ཉིད་
བར་ཆད་དང་བྲལ་ཏེ། །ལེགས་པར་འགྲུབ་པའི་སྟོང་གྲོགས་གཉན་པོ་མཛོད། །བདག་ཀྱང་སྐྱེ་བ་ཀུན་ཏུ་མགོན་ཁྱོད་ཀྱིས། །རྗེས་སུ་བཟུངས་ནས་ཐེག་པ་ཆེན་པོའི་ཆོས། །བཀའ་བཞིན་ཉམས་སུ་བླངས་ནས་སངས་རྒྱས་ཀྱི། །གོ་འཕང་དམ་པ་

[036A]༄༅། །མྱུར་དུ་ཐོབ་པར་ཤོག་དེ་བཞིན་གཤེགས་དང་དཔའ་བོ་མཁའ་འགྲོ་དང། །བྱང་ཆུབ་སེམས་དཔའ་ཉན་ཐོས་ཆོས་སྐྱོང་ཚོགས། །ཀུན་གྱིས་བཀྲ་ཤིས་བདེན་ཆེན་ལེགས་ཕབ་སྟེ། །ཇི་ལྟར་སྨོན་པའི་དོན་ཀུན་འགྲུབ་པར་
མཛོད།། ཅེས་པ་འདི་ནི་གུ་ཤྲི་ཆོས་རྗེ་བློ་བཟང་རྣམ་རྒྱལ་གྱི་བརྟན་བཞུགས་གསོལ་འདེབས་འདི་ལྟ་བུ་ཞིག་དགོས་ཞེས་སྦི་ལིག་ཐུ་ཐོ་ཡོན་བློ་བཟང་བཤད་སྒྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དམ་ཆོས་སྨྲ་བའི་སྤོབས་
པ་ཐོགས་མེད་ཅན། །ཡེ་ཤེས་བསྟན་པའི་སྒྲོན་མེ་དམ་པ་གང། །སླར་ཡང་ཐུབ་བསྟན་ཞིང་འདིར་སྤེལ་བའི་ཕྱིར། །སྤྲུལ་པའི་རོལ་གར་གསལ་བར་བསྟན་དུ་གསོལ། །དཀོན་མཆོག་གསུམ་དང་ཡི་དམ་ལྷ་ཚོགས་དང། །ཆོས་སྐྱོང་སྲུང་མ་དཔའ་
བོ་མཁའ་འགྲོའི་ཚོགས། །ཀུན་གྱིས་བདག་གི་རེ་བའི་འབྲས་བུ་འདི། །དོན་དང་ལྡན་པའི་བདེན་ཆེན་སྩལ་དུ་གསོལ། །སླར་ཡང་ཞིང་འདིར་གསལ་བའི་སྤྲུལ་སྐུ་ཡི། །གང་དེས་ཇི་བཞིན་སེམས་ཅན་ཐམས་ཅད་ལ། །དུས་གནས་ཀུན་ཏུ་སྨན་
བའི་ཆོས་ཀྱི་ཆར། །རྒྱུན་མི་འཆད་པར་འབབ་པའི་དགེ་ལེགས་ཤོག་ཕྱག་དྲུག་ཆོས་ཀྱི་རྒྱལ་པོ་དམག་ཟོར་མ། །ལྷ་ཆེན་དྲག་པོ་ཞལ་བཞི་བེཀྩེ་སོགས། །མཐུ་ལྡན་ཆོས་སྐྱོང་སྲུང་མ་རྣམས་ཀྱིས་ཀྱང། །རེ་འབྲས་ཡིད་བཞིན་འགྲུབ་པའི་འཕྲིན་ལས་
མཛོད། །ཆོས་ཉིད་བདེན་པ་ཆེན་པོའི་བཀྲ་ཤིས་ཀྱི། །བསླུ་བ་མེད་པའི་བཀྲ་ཤིས་དམ་པ་དེས། །ཕྱོགས་དང་དུས་དང་གནས་སྐབས་བཀྲ་ཤིས་པའི། །དོན་རྣམས་གེགས་མེད་འགྲུབ་པའི་བཀྲ་ཤིས་ཤོག། ཅེས་ཀོང་པོ་འབྲུ་ལ་དགོན་མཁན་ཆེན་ཡེ་ཤེས་

[036B] ཡེ་ཤེས་རབ་གསལ་སོགས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་རབ་བརྟན་ནོ།།    ༈   
ཕྱོགས་བཅུའི་རྒྱལ་བ་སྲས་དང་བཅས་པ་དང། །ཡི་དམ་ལྷ་ཚོགས་དཔའ་བོ་མཁའ་འགྲོ་དང། །དམ་ཆོས་སྐྱོང་བའི་ཆོས་སྐྱོང་སྲུང་མའི་ཚོགས། །ཀུན་གྱིས་བདག་གི་འདོད་དོན་ལྷུན་གྱིས་སྒྲུབས། །ཆོས་རྣམས་རང་བཞིན་གནས་ལུགས་སྡོད་
མའི་གཤིས། །ཀུན་ཀྱང་སྤྲོས་པ་དང་བྲལ་བདེན་པའི་མཐུས། །ཇི་བཞིན་གསོལ་བ་བཏབ་པའི་བདེན་པའི་འབྲས། །མྱུར་དུ་སྨིན་པའི་སྐལ་བཟང་ཅིར་ཡང་སྩོལ། །གཅིག་ཏུ་དབེན་པའི་རི་ཁྲོད་དུ་གནས་ནས། །ཆོས་ཀྱི་དོན་ལ་རབ་ཏུ་སེམས་བྱེད་ཅིང་
རབ་ཏུ་བྱུང་བའི་ངང་ཚུལ་ལ་འཁོད་པ། །དགེ་བའི་བཤེས་གཉེན་ཞབས་ལ་གསོལ་བ་འདེབས། །ངག་དབང་བློ་ཡི་ནུས་པའི་བསོད་ནམས་བཟང། །གྲགས་པའི་བསྟན་པ་འཛིན་བྱེད་འཕྲིན་ལས་ཅན། །སླར་ཡང་བློ་བཟང་རྒྱལ་བའི་བསྟན་པ་ཡི།།
རྒྱལ་མཚན་འཛིན་བྱེད་ཞབས་ལ་གསོལ་བ་འདེབས། །ཁྱོད་ནི་བློ་བཟང་རྒྱལ་བའི་བསྟན་པ་ཆེའི། །ཆོས་ཚུལ་རྒྱ་མཚོའི་གནས་ལ་ལེགས་དཔྱད་དེ། །ཟབ་དང་རྒྱ་ཆེའི་ཆོས་ཀྱི་གནས་ལུགས་ལ། །ཐོགས་པ་མེད་པའི་བློ་གྲོས་རྒྱས་པར་མཛོད། །རྣམ་
པར་རྒྱལ་མཚེ་སྦྱིན་ཚེ་དཔག་མེད། །ལ་སོགས་ཚེ་མཐའ་ཡས་ཀུན་བྱིན་རླབས་ཀྱིས། །མགོན་འདིའི་སྐུ་ཚེ་ཤིན་ཏུ་ཡུན་རིང་བར། །རབ་ཏུ་བརྟན་པའི་བྱིན་ཆེན་བླ་མེད་སྩོལ། །ཕྱག་དྲུག་ཆོས་རྒྱལ་འདོད་ཁམས་དབང་མོ་སོགས། །ཆོས་སྲུང་རྒྱ་

[037A]༄༅། །མཚོའི་ཚོགས་ཀྱི་མཐུ་སྟོབས་ཀྱིས། །ནག་ཕྱོགས་བདུད་སྡེའི་གཡུལ་ལས་རབ་རྒྱལ་ཏེ། །བསམ་པ་ཡིད་བཞིན་འགྲུབ་པའི་བཀྲ་ཤིས་སྩོལ།། ཞེས་པ་འདི་ནི་ཚ་ཁན་བདེ་ཡང་ཆིའི་སྐུ་སྐྱེ་བློ་བཟང་བསྟན་པའི་རྒྱལ་མཚན་གྱི་སྐྱེས་རབས་དང་འབྲེལ་
བའི་བརྟན་བཞུགས་འདི་ལྟ་བུ་ཞིག་དགོས་ཞེས་ཞབས་དྲུང་རབ་འབྱམས་པ་ངག་དབང་རྒྱ་མཚོ་དང་ཆོས་མཛད་ཆོས་རྒྱ་མཚོ། གསོལ་དཔོན་ཆོས་རྒྱལ་མཚན་སོགས་ཞབས་འབྲིང་པ་རྣམས་ཀྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བགྱིས་པའོ།།    ༈   
ལེགས་སུ་གྱུར་ཅིག་སེམས་ཉིད་རང་བཞིན་གདོད་ནས་འོད་གསལ་བ། །ཆོས་དབྱིངས་བདུད་རྩིའི་ཆབ་ཀྱིས་བཀྲུས་པའི་འོད། །བཀྲ་པའི་གནས་ལུགས་ཅིར་ཡང་འཆར་བ་ལས། །ཆ་མེད་ཀུན་འགྲོ་ཁྱབ་པའི་རང་བཞིན་གསལ། །དེ་ཕྱིར་སངས་རྒྱས་
བྱང་སེམས་སྤྲུལ་བའི་གར། །རྣམ་པ་ཅིར་ཡང་བསྒྱུར་བའི་ཐབས་མཁས་ལས། །དེང་འདིར་གདུལ་བྱའི་དོན་དུ་རྣམ་འཕྲུལ་གྱི། །བཀོད་པ་ཁྱད་པར་འཕགས་རྣམས་རྨད་དུ་བྱུང། །དམར་སེར་ཟུར་ཕུད་མཐོན་མཐིང་ཅོད་པན་གཡོ། །དུར་སྨྲིག་ལྷབ་ལྷུབ་
གཡོ་བའི་གསུང་གི་དཔལ། །ལན་བརྒྱར་ཐོབ་པས་ཡོངས་སྨིན་ཟུང་འཇུག་སེམས། །རབ་བརྙེས་བློ་གྲོས་བརྟན་པར་གསོལ་བ་འདེབས། །རྗེ་བཙུན་ཆོས་ཀྱི་རྒྱལ་པོའི་གསེར་གྱི་ཁྲིར། །ཆོས་སྲིད་ལེགས་བཤད་རྩིབས་སྟོང་འཁོར་ལོ་ཡིས། །བསྒྱུར་བར་
བྱེད་ལ་གཞན་དྲིང་མི་འཇོག་པའི། །ངག་དབང་ཚེ་འཕེལ་ཞབས་ལ་གསོལ་བ་འདེབས། །བསྐལ་བཟང་དཔལ་གྱིས་བརྗིད་པའི་ཡོན་ཏན་ཀུན། །ལྷུན་གྱིས་གྲུབ་པའི་གྲགས་པའི་རང་བཞིན་ཅན། །འཇམ་མགོན་བླ་མའི་བསྟན་པ་འཛིན་མཛད་པ། །དཔལ་

[037B] །ཚེ་མཐའ་ཡས་པས་སྒྲིབ་གཉིས་བཅོམ་པའི་བདེན། །མ་བཅོས་བདུད་རྩིའི་རང་གཟུགས་སུ་ཤར་བ། །མགོན་འདིའི་སྤྱི་བོ་ནས་ཕབ་ཚེ་ཡི་དཔལ། །ལེགས་པར་སྩོལ་ལ་སྐུ་ཚེ་སྲིད་མཐར་སྤེལ། །འདོད་པའི་ཁམས་
ལ་དབང་བསྒྱུར་རེ་མ་ཏཱི། །དུང་གི་རྩོད་པན་འཛིན་བྱེད་ཚངས་པ་ཆེ། །ལ་སོགས་མཐུ་ལྡན་བསྲུང་མའི་ཚོགས་ཀྱིས་ཀྱང། །འདོད་པ་མ་ལུས་འབད་མེད་ལྷུན་གྱིས་བསྒྲུབ། །བཀྲ་ཤིས་ཕུན་ཆོགས་དཔལ་གྱི་དབྱངས་ཇི་སྙེད། །སྒྲོག་པའི་རྒྱལ་བ་སྲས་
བཅས་ནམ་མཁའི་ཁམས། །རབ་ཏུ་གང་བའི་བདེན་པའི་བྱིན་ཆེན་གྱིས། །ཀུན་ཏུ་ཕྱུག་པའི་བཀྲ་ཤིས་སྩལ་དུ་གསོལ།། ཞེས་པ་འདི་ནི་དབུས་མདའ་དཔོན་དངོས་གྲུབ་རྣམ་རྒྱལ་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལ་བརྟེན་ནས་་ཤཱཀྱའི་དགེ་སློང་བློ་བཟང་དཔལ་ལྡན་
ཡེ་ཤེས་ཀྱིས་སྤྱར་བའོ།།    ༈    བསླུ་མེད་དུས་གསུམ་ཕྱོགས་བཅུའི་རྒྱལ་བ་དང། །རྒྱལ་སྲས་རང་རྒྱལ་ཉན་ཐོས་སྲུང་མའི་ཚོགས། །བདེན་ཚིག་གྲུབ་པའི་དྲང་སྲོང་ཐམས་ཅད་ཀྱིས། །བསླུ་བ་མེད་པའི་སྒྲ་དབྱངས་བསྒྲགས་སུ་གསོལ། །བློ་
བཟང་དོན་ཡོད་གྲུབ་པའི་མཚན་ལྡན་པའི། །ཡང་སྲིད་མདོ་སྨད་བསྟན་འགྲོའི་ཕན་བདེ་རྣམས། །ལེགས་པར་སྦེལ་ཞིང་ཡོངས་སུ་བསྐྱང་བའི་ཕྱིར། །རིང་པོར་མི་ཐོགས་མྱུར་དུ་གསལ་བར་མཛོད། །དེར་གྱུར་ནས་ཀྱང་གཞན་ཕན་འཕྲིན་ལས་རྣམས།།
དབྱར་གྱི་ཆུ་དང་ཡར་ངོའི་ཟླ་བ་ལྟར། །གོང་ནས་གོང་དུ་འཕེལ་ཞིང་རབ་རྒྱས་ཏེ། །བསྟན་པའི་རྒྱལ་མཚན་ཕྱོགས་བཅུར་བསྒྲེང་གྱུར་ཅིག། ཅེས་པ་འདི་ནི་ཝ་མང་བླ་མ་བློ་བཟང་དོན་གྲུབ་ཀྱི་སྐྱེ་སྲིད་མྱུར་གསལ་གྱི་བདེན་ཚིག་འདི་ལྟ་བུ་ཞིག་དགོས་ཞེས་རབ་འབྱམས་པ་བློ་བཟང་དགེ་

[038A]༄༅། །ལེགས་དང་དབོན་པོ་ངག་དབང་དཔལ་ལྡན་གཉིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   གདོང་མ་ནས་དག་འགག་མེད་ལྷུན་གྲུབ་སྐུ། །ལོངས་སྐུ་སྣང་མཐའ་ཡས་པ་རྫུས་
ཏེ་སྐྱེས། །ཀ་དག་པདྨ་ཀ་རའི་བདེན་ཆེན་གྱིས། །འདོད་དོན་ལྷུན་གྱིས་འགྲུབ་པའི་དགེ་ལེགས་སྩོལ། །དཔལ་གྱི་རྡོ་རྗེ་མི་ཡི་སྒྱུ་འཕྲུལ་ཅན། །སླར་ཡང་རང་གི་གདུལ་བྱ་སྐྱོང་བའི་ཕྱིར། །ཞིང་འདིར་འཁོད་པའི་ཡང་སྲིད་གང་དེ་ནི། །རིང་པོར་མི་ཐོགས་
གསལ་བར་མཛད་དུ་གསོལ། །སྔོན་ནས་བསྟེན་ཅིང་བསྒྲུབས་པའི་སྲུང་མའི་ཚོགས། །ཀུན་གྱིས་བདག་གིས་ཇི་ལྟར་བཅོལ་བའི་དོན། །འབད་པ་མེད་པར་མྱུར་དུ་འགྲུབ་པ་ཡི། །དགེ་མཚན་རྒྱ་མཚོའི་བཀྲ་ཤིས་ཆར་དུ་ཕོབ།། ཅེས་པ་འདི་ནི་ཆོས་སྡེ་གླིང་
བླ་མའི་སྐྱེ་སྲིད་མྱུར་དུ་གསལ་ཐབས་སུ་འདི་ལྟ་བུ་ཞིག་དགོས་ཞེས་འདུས་བྱུང་གཞིས་སྡོད་བུ་ཁྲིད་ཀྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དག་ལ་དབང་བས་ཆོས་ཀྱི་སྒྲ་དབྱངས་ཆེ། །རྒྱུན་མི་འཆད་པར་གྲགས་པའི་དཔལ་
ཡོན་ཅན། །རབ་ཏུ་ལྡན་པའི་ཡོངས་འཛིན་དམ་པ་ཁྱེད། །བསྐལ་པ་རྒྱ་མཚོའི་བར་དུ་ཞབས་བརྟན་ཤོག་ཚེ་སྦྱིན་མ་དང་ཡི་དམ་སྲུང་མའི་ཚོགས། །ཀུན་གྱིས་ཚེ་ཡི་བྱིན་རླབས་ཆེར་ཕབ་སྟེ། །མགོན་དེའི་ཞབས་པད་སྲིད་པའི་མཐའ་ཡི་བར། །རབ་ཏུ་
བརྟན་པའི་བྱིན་ཆེན་ཆར་དུ་བསྙིལ། །གཞན་ཡང་བདེན་ཚིག་གྲུབ་པའི་དྲང་སྲོང་སོགས། །ཀུན་གྱིས་བདག་གིས་ཇི་ལྟར་སྨོན་པའི་དོན། །གེགས་མེད་འགྲུབ་པའི་བདེན་ཚིག་རབ་བརྗོད་དེ། །བསམ་པ་ཇི་བཞིན་འགྲུབ་པའི་དགེ་ལེགས་སྩོལ། །ཁྱད་

[038B]རྒྱལ་ཀུན་འདུས་ཞལ་ཕྱག་ན་པདྨོ་ཡི། །ཆོས་སྲིད་རྒྱས་པར་བྱེད་པའི་བཞེད་པ་ཀུན། །འབད་པ་མེད་པར་ཇི་བཞིན་འགྲུབ་པར་ཤོག་ཇི་ལྟ་ཇི་སྙེད་ཆོས་ཉིད་བཀྲ་ཤིས་ཀུན། །དེ་སྙེད་བདེན་པའི་བཀྲ་
ཤིས་བྱིན་རླབས་ཀྱིས། །རབ་ཏུ་ཁྱབ་པའི་བཀྲ་ཤིས་དམ་པ་ཡིས། །ཕྱོགས་དུས་ཀུན་ནས་ཁྱབ་པའི་བདེ་ལེགས་སྩོལ།། ཞེས་པ་འདི་ནི་སྲིད་ཞིའི་གཙུག་རྒྱན་རྒྱལ་དབང་མཆོག་གི་སྤྲུལ་སྐུ་རིན་པོ་ཆེའི་ཡོངས་འཛིན་མཁན་རིན་པོ་ཆེ་ངག་དབང་ཆོས་གྲགས་ཞབས་པད་ཡུན་དུ་བརྟན་པ་
དང་ཐུགས་ཀྱི་བཞད་དོན་འགྲུབ་ཕྱིར་ཏུ་སྔགས་རམ་པ་བློ་བཟང་ཆོས་གྲགས། སོགས་རམ་པ་རྒྱ་མཚོ་ཆོས་དར། སྔགས་རམ་པ་བསམ་གཏན་རྒྱ་མཚོ། དགེ་སློང་ངག་དབང་བཀྲ་ཤིས། དགེ་སློང་བཟོད་པ་ནོར་བུ། ཚུལ་ཁྲིམས་རྒྱ་མཚོ། དཔལ་ལྡན་བཀྲ་ཤིས་བཅས་ཀྱིས་བསྐུལ་བ་ལྟར་སྙན་ངག་གི་བརྔ་སོགས་
ཀྱིས་མ་བཅིངས་པར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རིང་ནས་སྙིང་རྗེའི་གཞན་དབང་དུ་གྱུར་པའི། །དུས་གསུམ་རྒྱལ་ངང་རྒྱལ་སྲས་ཐུགས་རྗེ་ཅན། །ཀུན་ཀྱང་འགྲེལ་བརྩེ་བའི་རང་བཞིན་གྱིས། །
སྤྲུལ་པའི་ཟློས་གར་རྣམ་འགྱུར་ཅིར་ཡང་བསྒྱུར། །དེ་དག་སྟོད་བསྔགས་འཕྲེང་བ་རིང་པོ་ཡིས། །ལེགས་པར་བསྟོད་ལ་བསོད་ནམས་དཔྱིད་ཀྱི་དཔལ། །རབ་ཏུ་རྒྱས་པའི་མེ་ཏོག་བཞད་དོ་ཞེས། །ཐོས་ཕྱིར་སླར་ཡང་སྒྲོག་པའི་བརྟུལ་ཞུགས་བླངས་
འོད་གསལ་དཔལ་གྱི་ཡེ་ཤེས་དང་ལྡན་ཅིང། །པདྨའི་བརྟུལ་ཞུགས་མཆོག་གི་རོལ་པ་ལས། །ཡེ་སྟོང་ལྷུན་གྲུབ་ཆོས་སྐུའི་ཉམས་ལེན་ཅན། །གྲུབ་པའི་དབང་ཕྱུག་ཞབས་ལ་གསོལ་བ་འདེབས། །ཀུན་ལ་བསིལ་སྦྱིན་འོད་ཟེར་ཆོས་ཀྱི་བློ། །ཡང་

[039A]༄༅། །དག་འཕྲོ་བའི་ཆ་ཤས་ཡོངས་རྫོགས་པ། །ཉེས་ལྟུད་སྒྲ་གཅན་སྐྱོན་ཀུན་རྒྱང་བསྲིངས་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཆོས་ཚུལ་རྒྱ་མཚོའི་བདག་ཉིད་ཅན། །བསྟན་པའི་རྒྱལ་མཚན་ཕྱོགས་
བཅུར་བསྒྲེང་བ་ལ། །གཞན་དྲིང་མི་འཇོག་བློ་གྲོས་འཇུག་པ་ཅན། །དཔལ་ལྡན་བླ་མའི་ཞབས་ལ་གསོལ་བ་འདེབས། །སྐུ་གསུམ་རྒྱལ་བ་ལྷུན་གྲུབ་ཆོས་ཀྱི་དོན། །བློ་བཟང་ལེགས་བཤད་བཀྲ་ཤིས་འོད་སྣང་གིས། །རང་རང་ཁམས་དང་
བསམ་པ་ཇི་ལྟ་བར། །སྟོན་མཛད་བླ་མའི་ཞབས་ལ་གསོལ་བ་འདེབས། །མཁས་དང་བཙུན་པའི་བློ་གྲོས་བསྟན་པའི་དོན། །རབ་ཏུ་རྒྱས་མཛད་ཐུགས་རྗེའི་འཇུག་པ་ཅན། །བློ་གྲོས་མཐུ་ཡིས་འགྲོ་བ་སྒྲོལ་མཛད་པའི། །ཆོས་ཀྱི་བློ་ཅན་ཁྱོད་ལ་
གསོལ་བ་འདེབས། །དེ་ལྟར་ཁྱོད་ཀྱི་སྐྱེས་རབས་ནོར་བུའི་འཕྲེང། །སྡེབ་ལེགས་སྲད་བུར་བརྒྱུས་པ་འདི་གསོལ་བས། །ཁྲི་ཕྲག་ལོ་ཡི་བར་དུ་ཞབས་བརྟན་ཅིང། །ཆོས་ཀྱི་བདུད་རྩི་ཀུན་ནས་འགྱེད་པར་གསོལ། །གཞན་ཡང་ཚེ་སྦྱིན་འཁོར་ལོ་ལ་
སོགས་པ། །བླ་མ་ཆོས་སྐྱོང་སྲུང་མའི་བྱིན་རླབས་ཀྱིས། །འདི་ཉིད་སྐུ་ཚེ་སྲིད་པའི་མཐའ་ཡི་བར། །བརྟན་པར་བཞུགས་པའི་འཕྲིན་ལས་བླ་མེད་མཛོད། །གསོལ་བ་འདེབས་པའི་སྐྱེ་བོ་ཀུན་ཀྱང་ནི། །དེད་ནས་བཟུང་སྟེ་བྱང་ཆུབ་སྙིང་པོའི་བར། །མགོན་
པོ་ཁྱོད་དང་མི་འབྲལ་དུས་ཀུན་ཏུ། །གསུང་གི་བདུད་རྩི་ལེགས་པར་འཐུང་བར་ཤོག། ཅེས་དགེ་རྩེ་སྐུ་སྐྱེ་མཁས་བཙུན་བསྟན་པ་རབ་རྒྱས་ཀྱི་སྐྱེས་རབས་གསོལ་འདེབས་བརྟན་བཞུགས་དང་འབྲེལ་བའི་སྨོན་ཚིག་འདི་ལྟ་བུ་ཞིག་དགོས་ཞེས་གསོལ་དཔོན་དགེ་སློང་ཕུལ་བྱུང་རྒྱ་མཚོས་

[039B]    ༈    རྣམ་པར་རྒྱལ་མཚེ་སྦྱིན་འོད་དཔག་མེད། །དམག་ཟོར་རྒྱལ་མོ་ལ་སོགས་སྲུང་མའི་ཚོགས། །ཀུན་གྱིས་འཕྲིན་ལས་རྣམ་བཞི་གཡེལ་མེད་པས། །རེ་འབྲས་
མ་ལུས་དོན་དང་ལྡན་པར་མཛོད། །ཁྱེད་རྣམས་མཆོད་པའི་བདེན་པའི་བྱིན་རླབས་ཀྱིས། །བདག་ཅག་རྣམས་ཀྱི་བླ་མ་དམ་པ་གང། །ཞབས་ཟུང་འགྱུར་མེད་གཡུང་དྲུང་རྡོ་རྗེའི་དཔྱིད། །རྟག་བརྟན་ལྷུན་གྲུབ་ཁམས་སུ་བརྟན་པར་མཛོད། །དེ་ལ་བར་
དུ་གཅོད་པའི་གདོན་དང་བགེགས། །ཇི་སྙེད་མཆིས་བ་ཐམས་ཅད་རིག་སྔགས་ཀྱི། །ནུས་པ་བཟང་པོས་རབ་ཏུ་དྲུངས་ཕྱུང་སྟེ། །བདེ་ཞིང་སྐྱིད་པའི་དགའ་བདེའི་གོ་འཕང་མཆོག་ལེགས་པར་སྦྱིན་པའི་སྐལ་བཟང་སྤྱི་བོར་སྩོལ།། ཞེས་ནས་ཆི་ཐོན་ཧོ་ཐོག་ཐུའི་རིང་
འཚོ་འདི་ལྟ་བུ་ཞིག་དགོས་ཞེས་ཡོང་དགོན་ཡ་མཱནྟ་ཀའི་གྲྭ་པ་ཚུལ་ཁྲིམས་རྒྱལ་མཚན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་ཆེན་རྡོ་རྗེ་འཆང་དབང་བླ་མ་ལྷ། །མཆོག་གསུམ་རྒྱལ་བ་རྒྱ་མཚོ་སྲུང་མའི་ཚོགས། །ཀུན་གྱིས་
བསླུ་བ་མེད་པའི་བདེན་པའི་དཔྱིད། །ཕབ་པའི་དགེ་ལེགས་མཚན་མ་ཅིར་ཡང་སྩོལ། །བློ་བཟང་ཆོས་ཀྱི་སྒྲ་དབྱངས་རབ་སྒྲོག་པས། །དད་པ་རྒྱ་མཚོ་འཕེལ་བའི་བདག་ཉིད་ཅན། །གང་དེའི་སྐྱེ་བའི་ཡང་སྲིད་དུས་མྱུར་བར། །རབ་ཏུ་གསལ་བའི་དགེ་
ལེགས་བྱིན་ཆེན་ཕོབ། །དེ་ལ་བར་གཅོད་མཚན་མ་མཆིས་པ་ཀུན། །མྱུར་དུ་ལྷག་མ་མེད་པར་རབ་ཞི་ཞིང། །མཐུན་རྐྱེན་ལེགས་ཚོགས་བྱ་བ་མ་ལུས་པ། །ཡར་ཟླ་དབྱར་གྱི་མཚོ་ལྟར་འཕེལ་བར་མཛོད།། ཅེས་པ་འདི་ནི་ཁལ་ཁ་མཁན་པོ་བློ་བཟང་ཆོས་འཕེལ་

[040A]༄༅། །གྱི་སྐྱེ་བ་མྱུར་གསལ་གྱི་གསོལ་འདེབས་ཞིག་དགོས་ཞེས་གུ་ཤྲིའི་གཉེར་པ། བླ་མའི་ཚ་བོ། གཉེར་པ་བརྟན་པ་བཅས་ཀྱིས་བསྐུལ་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བདེ་གཤེགས་སྙིང་པོ་སེམས་ཀྱི་ཐིག་
ལེའི་ཁམས། །གཉིས་སྤངས་དབུས་སུ་རྡུལ་མུན་སྙིང་སྟོབས་ཟད། །ཆ་མེད་ཀུན་འགྲོ་ནམ་མཁའ་ལྟ་བུར་ཁྱབ། །ཆོས་ཉིད་མི་འགྱུར་ལྷུན་གྲུབ་ལ་ཕྱག་འཚལ། །ནམ་མཁའ་དེ་ལས་འོངས་པའི་དབང་པོའི་གཞུ། །དྭངས་ཤིང་རྡུལ་མེད་ཆ་
ཤས་ཡོངས་སུ་རྫོགས། །མཚན་དང་དཔེ་བྱད་ཨེ་ཝཾ་དབྱངས་འགྱུར་ཅན། །ལོངས་སྤྱོད་རྫོགས་པའི་སྐུ་ལ་ཕྱག་འཚལ་ལོ། །ཀུན་འཁོར་ལྟ་བུའི་ཞིང་ཁམས་ཀུན་ཁྱབ་ཅིང། །ཡིད་བཞིན་ནོར་ལྟར་རྣམ་རྟོག་མེད་བཞིན་དུ། །གང་གང་བློ་དང་
འཚམས་པའི་སྤྲུལ་པའི་ནོར། །སྦྱིན་མཛད་སྐྱེ་བའི་འཕྲེང་བ་བདག་གིས་བསྔགས། །གྲོང་ཁྱེར་གཉེན་ལྡན་གནས་སུ་དེ་བཞིན་གཤེགས། །རྣམ་གཟིས་དགྲ་བཅོམ་འཁོར་དང་བཅས་པ་ལ། །དམིགས་མེད་མཆོད་ཅིང་སེམས་བསྐྱེད་མཛད་
པ་ཡི། །མཐའ་མེད་སྟོབས་ཀྱི་ཞབས་ལ་གསོལ་བ་འདེབས། །དེ་ནས་བཟུངས་ཏེ་རྣམ་རོལ་ཐམས་ཅད་དུ། །སངས་རྒྱས་རྣམས་ཀྱིས་དགེ་བའི་བཤེས་མཛད་ཅིང། །བྱང་ཆུབ་སེམས་དཔའ་རྣམས་ཀྱིས་གྲོགས་མཛད་པའི། །དག་པའི་སྣང་བ་
ཅན་ལ་གསོལ་བ་འདེབས། །འཕགས་པའི་ཡུལ་དུ་སྐྱོབ་པ་ཤཱཀྱའི་རྒྱལ། །རྔ་བོ་ཆེ་ཡི་མདོ་སྡེའི་དབྱངས་སྒྲོག་ཚེ། །རྒྱལ་བའི་སྲས་པོ་ངེས་དོན་བསྟན་པ་འཛིན། །བློ་གྲོས་ཤིན་ཏུ་རྣམ་དག་གསོལ་བ་འདེབས། །བྲམ་ཟེ་བདེ་བྱེད་བདག་པོར་ཁྱེད་གྱུར་

[040B] ༑ན་ལེནྡྲ་ཡི་གཙུག་ལག་ཁང་བཞེངས་ཏེ། །ཐེག་པ་ཆེན་པོའི་ཆོས་རྣམས་ཡི་གེར་བྲིས། །ཀུན་ལ་ཕན་པ་སྦྱིན་མཛད་ཁྱོད་ལ་འདུད། །ལི་ཡུལ་ཆོས་ཀྱི་ནགས་ཚལ་ཉམས་དགའ་བར། །ས་སྐྱོང་སརྦ་ནི་ཞེས་ཆོས་ཀྱི་སྲིད། །ལེགས་པར་བསྐྱངས་
ཤིང་འཕགས་པ་ཀུན་བཟང་དང། །རྟག་ཏུ་འགྲོགས་པ་ཁྱོད་ལ་གསོལ་བ་འདེབས། །རླུང་སེམས་དཔྱེར་མེད་ཟུང་འཇུག་རྡོ་རྗེའི་སེམས། །འཇའ་ཚོན་ལྟར་བཀྲ་སྒྱུ་མའི་རོལ་མོའི་སྒྲ། །བཅུ་གཉིས་དཔེས་མཚོན་ལོངས་སྤྱོད་རྫོགས་སྐུ་བརྙེས། །ཀརྣ་
ཧ་བའི་ཞབས་ལ་གསོལ་བ་འདེབས། །བོད་ཡུལ་ས་སྐྱོང་ཟ་ནམ་ཟེ་ལྡེ་ཞེས། །བསྟན་པ་དར་བྱེད་མཉྫུ་ཤྲཱིར་གྲགས། །གསང་སྔགས་རྙིང་མའི་བསྟན་པ་དར་བྱེད་པའི། །རིགས་ལྔ་སྤྱོད་པའི་ཞབས་ལ་གསོལ་བ་འདེབས། །གྲུབ་ཆེན་འཇིགས་
མེད་འབྱུང་གནས་ཞབས་དྲུང་དུ། །གསང་སྔགས་བདུད་རྩི་རྣམ་དཔྱོད་སྙིམ་པས་གསོལ། །སྐད་གཉིས་སྨྲ་བའི་མཆོག་གྱུར་ལོཙྪ་བ། །གསལ་བ་གྲགས་ཀྱི་ཞབས་ལ་གསོལ་བ་འདེབས། །གཤིན་རྗེ་ནག་པོ་འཁོར་ལོ་བདེ་མཆོག་དང། །འཇམ་
དཔལ་མཚན་བརྗོད་ལེགས་བཤད་ལ་བརྟེན་ནས། །སྐྱེ་བོ་མང་པོ་སྨིན་གྲོལ་ལ་འགོད་པ། །གུ་རུ་བློ་ལྡན་ཞབས་ལ་གསོལ་བ་འདེབས། །མཐུ་སྟོབས་དབང་ཕྱུག་ཞང་སྟོན་བརྩོན་འགྲུས་གྲགས། །གྲུབ་པའི་དབང་ཕྱུག་ཨོ་རྒྱན་གྲགས་རིན་དཔལ་
རྒྱ་གར་བསྒོམ་པ་གྲུབ་པའི་དབང་ཕྱུག་ཆེ། །ངོ་བོ་དབྱེར་མེད་གསུམ་ལ་གསོལ་བ་འདེབས། །འཇམ་མགོན་བླ་མའི་ལེགས་བཤད་འོད་སྟོང་གིས། །བློ་གྲོས་པདྨོ་ཡོངས་སུ་ཁ་ཕྱེ་བ། །མཁས་བཙུན་བཟང་པོའི་མཛད་པ་རྨད་བྱུང་ཅན། །འཇམ་

[041A]༄༅། །དབྱངས་ཆོས་རྗེའི་ཞབས་ལ་གསོལ་བ་འདེབས། །བཀའ་གདམས་རྣམ་ཐར་གཙང་མའི་ལུགས་སྲོལ་ལ། །བཙུན་པའི་དབང་ཕྱུག་བཟོད་པ་དཔལ་གྲུབ་གྲགས། །འདུལ་བའི་བསྟན་པ་ཕྱོགས་བཅུར་རྒྱས་མཛད་པའི། །
ཆོས་རྗེ་རིན་ཆེན་པ་ལ་གསོལ་བ་འདེབས། །སྟོབས་ཀྱི་འཁོར་ལོས་བསྒྱུར་བ་པ་ལིམ་པ། །གཞན་ཡང་སྤྲུལ་པའི་རྣམ་འགྱུར་སྣ་ཚོགས་ཅན། །རྒྱ་གར་ཤར་ནུབ་རྒྱ་ནག་ཧོར་གྱི་ཡུལ། །སྙིང་སྟོབས་རོལ་གྱི་ཞབས་ལ་གསོལ་བ་འདེབས། །དེས་
དོན་སྒྲ་དབྱངས་དགོངས་པ་ཅན་དུ་སྒྲོག་བརྟུལ་ཞུགས་གྲུབ་ཅིང་དགེ་སློང་ཆ་ལུགས་འཛིན། །གྲུབ་པའི་དབང་ཕྱུག་མཁས་པའི་མཐར་ཕྱིན་པ། །ཏཱ་ར་ནཱ་ཐའི་ཞབས་ལ་གསོལ་བ་འདེབས། །དགའ་བྱེད་ས་སྐྱོང་ཁྱབ་འཇུག་རྒྱལ་པོ་དང། །ཀློང་ཆེན་
ལ་སོགས་མཁས་དང་རྒྱལ་པོའི་གཟུགས། །རང་རང་རྣམ་འགྱུར་རོལ་པ་སྣ་ཚོགས་ཀྱིས། །འགྲོ་བ་འདྲེན་པར་མཛད་ལ་གསོལ་བ་འདེབས། །བྱང་ཕྱོགས་སོག་ཡུལ་མུན་ཁྲོད་ཆོས་ཀྱི་མེ། །རབ་ཏུ་སྤོར་བའི་སྨོན་ལམ་ཆེར་གྲུབ་པའི། །སྙིང་རྗེ་
ཆེན་པོའི་གཞན་དབང་དུ་གྱུར་པ། །བསྟན་པའི་རྒྱལ་མཚན་ཞབས་ལ་གསོལ་བ་འདེབས། །བློ་བཟང་ཆོས་ཚུལ་ཀུན་ལ་རབ་མཁས་ཤིང། །ཡེ་ཤེས་འཇུག་པས་བསྟན་པའི་འོད་ཟེར་སྟོང། །རབ་ཏུ་འགྱེད་པའི་སྒྲོན་མེ་སྦོར་མཛད་པ། །བཤེས་
གཉེན་དམ་པའི་ཞབས་ལ་གསོལ་བ་འདེབས། །བློ་བཟང་གྲགས་པའི་གསུང་རབ་པདྨོའི་ཚལ། །གསུང་གི་གསང་བའི་ལེགས་བཤད་འོད་སྟོང་གིས། །ཀུན་ནས་འགྱེད་པའི་དཔལ་ཡོན་ཆེར་མངའ་བ། །བསྟན་པའི་ཉི་མའི་ཞབས་ལ་གསོལ་པ་

[041B] །ཉི་ཟླ་དཀར་འོད་འབུམ་གྱིས་བསྐོར་བའི་ཞིང། །བདེ་གཤེགས་ནམ་མཁའི་ཐིག་ལེར་མགོན་པོ་ཁྱོད། །མངོན་པར་རྫོགས་པར་སངས་རྒྱས་གྱུར་པའི་ཚེ། །བདག་ཀྱང་འཁོར་གྱི་ཐོག་མར་རྗེས་འཛིན་མཛོད། །ཐེག་པ་ཆེན་པོའི་ཟབ་མོ་སྟོང་ཉིད་
དོན༑ ༑ཁྱོད་ཀྱི་ཞལ་གྱི་བུམ་བཟང་ལས་འོངས་པ། །བདག་གི་དད་པའི་སྙིམ་པས་བཏུད་བྱས་ཏེ། །ཉོན་མོངས་དྲི་མ་ལུས་དག་པར་ཤོག་རྡོ་རྗེ་རྣལ་འབྱོར་དམ་ཚིག་མཆོག་གི་དཔྱིད། །གནང་དུ་བསྣུན་ཅིང་ལེགས་པར་བསྒོམས་པའི་མཐུས། །ཉོན་
མོངས་འཆིང་བའི་མདུད་རྒྱ་ཀུན་བཤིག་སྟེ། །རྡོ་རྗེའི་ལུས་ཀྱི་གོ་འཕང་ཐོབ་པར་ཤོག་དེ་ལྟར་གསོལ་བ་བཏབ་པའི་དོན་ཐམས་ཅད། །ལེགས་པར་འགྲུབ་ལ་བར་དུ་གཅོད་པའི་ཚོགས། །མ་ལུས་ཏྲ་ཀཤད་མགོན་པོས་ཉེར་བསལ་ཏེ། །མཐུན་རྐྱེན་
ཐམས་ཅད་འགྲུབ་པའི་བཀྲ་ཤིས་སྩོལ།། ཅེས་གྲུབ་ཐོབ་ཀྱི་འཁོར་ལོས་བསྒྱུར་བ་ཆེན་པོ་ནག་པོ་སྤྱོད་པ་ཆེན་པོའི་སྐྱེས་རབས་གསོལ་འདེབས་འདི་ལྟ་བུ་ཞིག་དགོས་ཞེས་ཁལ་ཁ་ཐེར་གུན་མ་ཧཱ་ས་མུ་དྲ་མ་ཎི་བྷ་དྲ་ད་ལས་ཆེ་ཆེན་ཁང་གིས་བསྐུལ་མ་མཛད་པ་ལྟར་ཡོངས་སུ་གྲགས་པ་རྣམས་བཞག་ནས་
གསང་བའི་རྣམ་ཐར་ལས་འབྱུང་བ་བཞིན་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་མཁས་མཆོག་གོ།    ༈    ཚེ་དང་ཡེ་ཤེས་དཔག་མེད་རྣམ་པར་རྒྱལ། །ཡིད་བཞིན་འཁོར་ལོ་ཕྱག་དྲུག་མགོན་པོ་ཡིས། །དགེ་
ལེགས་བྱེ་བ་ཆར་དུ་བསྙིལ་མཛད་ནས། །འདོད་དོན་མ་ལུས་གེགས་མེད་འགྲུབ་པར་མཛོད། །ཆོས་རྣམས་སྤྲོས་པའི་མཐའ་དང་རབ་བྲལ་ཡང། །ཡིད་འོང་མཁའ་ལ་ཆུ་འཛིན་ཇི་བཞིན་དུ། །ཟབ་དང་རྒྱ་ཆེ་སྤྲུལ་པའི་ཟློས་གར་གྱིས། །རྣམ་པ་

[042A]༄༅། །ཀུན་ཏུ་རོལ་དེ་ཕྱག་གི་གནས། །མཉམ་མེད་ཤཱཀྱའི་རྒྱལ་པོ་འཕགས་པའི་ཡུལ། །ཆོས་ཀྱི་འཁོར་ལོ་བསྐོར་བར་མཛད་པའི་ཚེ། །ཉོན་མོངས་འཁྲི་ཤིང་ཨེ་རནྡྲ་ཡི་ཚོགས། །ཡེ་ཤེས་མེས་ཕྱུང་མ་འགགས་པ་ལ་འདུད། །རླུང་
སེམས་དབྱེར་མེད་བདུད་རྩིའི་གཉུག་མའི་སེམས། །བདེ་སྟོང་ཡེ་ཤེས་བྱིན་ཟས་ཞུ་བླུགས་པས། །མཚན་དཔེའི་ཕྲ་ཚོགས་འབར་བའི་ཟུང་འཇུག་སྐུ། །མངོན་གྱུར་དཔལ་འབྲས་རྡོ་རྗེར་གསོལ་བ་འདེབས། །བསིལ་ལྡན་ར་བ་བྲེས་པའི་ཁོར་
ཡུག་ཅན། །ནོར་འཛིན་ལྟེ་བར་ཁྲི་སྲོང་ལྡེ་བཙན་དཔྱིད། །སྐལ་བཟང་སྨིན་པའི་ལྗོན་ཤིང་ཡལ་འདབ་ཆེ། །ཀླུ་ཡི་རྒྱལ་མཚན་ཞབས་ལ་གསོལ་བ་འདེབས། །སྙིང་རྗེ་ཆེན་པོ་ཁྲོར་ཤར་དབང་གི་ལྷ། །ཆགས་ཤིང་བརྗིད་པའི་གར་མཛད་མངོན་
སུམ་གཟིགས། །འོད་ཟེར་ཆེན་པོའི་དབང་བསྐུར་ཐོབ་གྱུར་པ། །དབོན་སྟོན་སྐྱེར་སྒང་པ་ལ་གསོལ་བ་འདེབས། །རིན་ཆེན་སེམས་མཆོག་བདུད་རྩིས་ཐུགས་ཀྱི་སྣོད། །དོག་པོར་གང་ཞིང་འགྲོ་ཀུན་བྱམས་པས་སྐྱོང། །ཆོས་བརྒྱད་སྤྲོས་པའི་ངང་
ཚུལ་རྒྱང་བསྲིངས་པ། །ཟླ་བ་རྒྱལ་མཚན་ཞབས་ལ་གསོལ་བ་འདེབས། །ལྟ་ངན་ལོག་ལྟ་ཅན་གྱི་བོན་བོའི་ཚོགས། །མངོན་སྤྱོད་འབྲུལ་འཁོར་དྲག་པོས་དྲུངས་ཕྱུང་ཞིང། །ཆོས་ཀྱི་རྒྱལ་པོའི་བསྟན་པ་མདོ་ཁམས་ཡུལ། །རྒྱས་མཛད་ངག་
དབང་གྲགས་ལ་གསོལ་བ་འདེབས། །ཤེས་དང་ཤེས་བྱར་གཅིག་པའི་གནས་ཚུལ་ཀུན། །གཅིག་ཏུ་འཁྱིལ་བའི་གཡུང་དྲུང་རི་མོ་གསར། །ཐུགས་ཀྱི་རྩིབས་ངོས་བྲིས་བའི་ཕྱག་རྒྱ་ཅན། །ཟླ་བ་གཞོན་ནུའི་ཞབས་ལ་གསོལ་བ་འདེབས། །ངག་

[042B] །འཆད་རྩོད་རྩོམ་པའི་རྒྱལ་མཚན་ལྷུན་གྲུབ་ཏུ། །བསྒྲེང་ལ་ཟླ་བྲལ་མཁས་པའི་བདག་ཉིད་ཅན། །ཡོངས་འཛིན་དམ་པའི་ཞབས་ལ་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པའི་གསུང་
མདོ་སྔགས་བསྟན་པ་འཛིན་པའི་མཐུ་སྟོབས་ནུས། །རྒྱ་མཚོའི་གོས་ཅན་གཞི་ལ་ཡོངས་ཁྱབ་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཐུབ་བསྟན་ཡོངས་སུ་རྫོགས་པའི་དབང་ཕྱུག་ཅན། །ངག་དབང་ལྷ་མོས་མགྲིན་པར་དམ་དུ་འཁྱུད། །འཕྲིན་
ལས་འཇུག་པ་རྒྱ་མཚོའི་ཆུ་གཏེར་མཉམ། །མགོན་པོ་ཁྱོད་ལ་བདག་ཅག་སྙིང་ནས་འདུད། །འཁོར་བའི་ཆོས་ཉིང་གཏིང་མཐའ་རིང་པོ་འདི། །ནམ་མཁའི་ཨུཏྤལ་ཕོན་པོའི་གཟེབ་ཀྱི་རྗེས། །མ་སོང་དེ་སྲིང་ཁ་ལྔ་ཕྲག་པ་ལ། །བཀལ་བའི་སྟེང་དུ་མི་འགྱུར་
བརྟན་པར་བཞུགས། །ཁྱོད་ཐུགས་ཆོས་ཀྱི་མེ་གྷ་མཐུག་པོའི་ནང། །ལུང་རྟོགས་ཟིལ་པའི་ཁུར་གྱིས་ལྕི་བ་ལས། །སྙན་འཇབ་མགྲིན་པའི་དབྱང་རྔ་དལ་རྒོད་དེ། །འཆད་རྩོད་རྩོམ་པའི་ཆར་ཆེན་དབབ་པར་གསོལ། །སྒྲིབ་དང་ལྷན་ཅིག་མི་གནས་ཡེ་
ཤེས་འོང། །ཀུན་ནས་གསལ་བའི་ནོར་བུ་དྲི་མ་མེད། །ཟུང་འཇུག་གསེར་གྱི་ཐིག་ལེའི་ཟམ་ཏོག་རྟག་ཏུ་མི་འགྱུར་གཡུང་དྲུང་ལྟ་བུར་ཤོག་གཤིན་རྗེ་གཤེད་ཀྱིས་བར་གཅོད་བགེགས་ཀུན་སོལ། །ཕྱག་དྲུག་མགོན་པོས་དགྲ་བགེགས་ཐམས་ཅད་
ཚོམས། །ཆེ་མཐའ་ཡས་པས་ཚེ་ཡི་དངོས་གྲུབ་སྩོལ། །འདོད་དོན་མ་ལུས་འགྲུབ་པའི་བཀྲ་ཤིས་ཤོག་ཅེས་ཏཱ་ཀ་ཤྲཱི་བཙན་པོ་སྨིན་གྲོལ་ནོ་མོ་ཁང་ཐུབ་བསྟན་དབང་ཕྱུག་ངག་དབང་འཕྲིན་ལས་རྒྱ་མཚོའི་འཁྲུངས་རབས་གསོལ་འདེབས་འདི་ལྟ་བུ་ཞིག་དགོས་ཞེས་འབྲས་སྤྱི་སྡེ་པར་བ་

[043A]༄༅། །འབྱམས་པ་བསམ་གྲུབ་རྒྱ་མཚོ་དང་གཉེར་པ་དགེ་སློང་དོན་གྲུབ་དཔལ་ལྡན་གཉིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་འཁྲུངས་རབས་རྣམས་ལ་ཞིབ་བར་བརྟགས་ནས་གཡར་ཕྲལ་ཙམ་དུ་བགྱིས་པའོ།།    ༈   
ཅིག་སྲིད་ན་ཆེ་ཞིང་མཐོ་བའི་ལྷ་རྣམས་ཀྱི། །ཅོད་པན་ནོར་བུས་ཞབས་ཀྱི་པདྨོ་ལ། །ཀུན་ནས་བཏུད་པ་ཤཱཀྱའི་གཙོ་བོ་ཡིས། །འཆི་མེད་བདེ་ཆེན་བདུད་རྩིའི་ཆར་དྲག་ཕོབ། །ཐུབ་པ་ཁྱོད་ཀྱི་གསུང་གི་དབང་ཕྱུག་ཀུན། །ངག་ལ་དབང་པའི་
འཕྲིན་ལས་རྒྱ་མཚོའི་བཅུད། །ཐུགས་ཀྱི་སྣོད་དུ་དོག་པོར་འཁྱིལ་བ་ཡི། །རྗེ་བཙུན་བླ་མའི་ཞབས་ལ་གསོལ་བ་འདེབས། །གདུལ་བྱ་དད་པའི་ཞིང་ས་བརྟན་པོ་ཅན། །ཐུགས་རྗེའི་དམ་ཆོས་སྦྲང་རྩིའི་ཆར་གྱི་རླན། །ཕབ་ལས་ལུང་རྟོགས་མྱུ་གུ་བསྐྱེད་
པའི་ཕྱིར། །རྟག་བརྟན་རྡོ་རྗེའི་གཡུང་དྲུང་ཁམས་སུ་བཞུགས། །སེངྒེ་གླང་ཆེན་རྨ་བྱ་སྟོབས་ལྡན་གྱིས། །བཏེག་པའི་རྡོ་རྗེའི་གདན་གྱི་ཁྲི་མནན་ནས། །བདེ་སྟོང་དབྱེར་མེད་ཡེ་ཤེས་རང་བཞིན་དཔྱིད། །གཡོ་བ་མེད་པར་མགོན་པོ་ཁྱོད་རྟག་བཞུགས།།
ཆོས་ཀྱི་སྒྲ་དབྱངས་ཆད་པ་མེད་པའི་སྐད། །གདུལ་བྱ་ཀུན་གྱི་རྣ་བར་རང་རང་གི་ཁམས་དང་བསམ་པ་ཇི་བཞིན་ལེགས་ཕབ་སྟེ། །དད་དང་རྟོགས་པའི་ཡོན་ཏན་སྐྱེ་བར་མཛོད། །ཁྱད་པར་ཁྱོད་ཀྱི་འཁོར་དུ་གཏོགས་པ་ཀུན། །སྐྱེ་དང་སྐྱེ་བ་ཚེ་རབས་
ཐམས་ཅད་དུ། །ཁྱོད་ཀྱིས་འབྲལ་བ་མེད་པར་རྗེས་བཟུངས་ནས། །དགེ་བའི་བཤེས་མཛོད་ཡང་དག་ལམ་ལ་ཁྲིད། །བླ་མ་ཡི་དམ་ཆོས་སྲུངས་རྒྱ་མཚོས་ཀྱང། །མགོན་པོ་འདི་ཡི་བཞེད་དོན་མ་ལུས་པ། །འབད་པ་མེད་པར་ལྷུན་གྱིས་འགྲུབ་

[043B] ༑དངོས་གྲུབ་རྒྱ་མཚོའི་བཀྲ་ཤིས་ཆར་ཆེན་ཕོབ།། ཅེས་པ་འདི་ནི་ཏཱ་ཀཽ་ཤྲཱི་བཙན་པོ་སྨིན་གྲོལ་ནོ་མོ་ཁང་ཐུབ་བསྟན་དབང་ཕྱུག་ངག་དབང་འཕྲིན་ལས་རྒྱ་མཚོའི་བརྟན་བཞུགས་འདི་ལྟ་བུ་ཞིག་དགོས་ཞེས་དཀའ་བཅུ་བློ་བཟང་རྒྱལ་མཚན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་
དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་མགྲོན་གཉེར་བློ་བཟང་རབ་བརྟན་ནོ། །མངྒ་ལཾ།    ༈   སྲིད་གསུམ་འཁོར་ལོ་རླུང་གི་རྒྱུ་བ་ཀུན། །ཐམས་ཅད་སྟོང་པ་འོད་གསལ་དྷཱུ་ཏཱིའི་དབྱིངས། །ཡོངས་སུ་དག་པའི་སྒྱུ་འཕྲུལ་འཇའ་ཚོན་
སྐུ༑ ༑མི་བསྐྱོད་རྡོ་རྗེའི་ལྷ་ཡིས་དགེ་ལེགས་སྩོལ། །མགོན་ཁྱོད་དུར་སྨྲིག་གར་གྱིས་ཡོངས་མཛེས་པ། །འགྲོ་བ་ཀུན་ལ་དགའ་བདེའི་དཔལ་སྟེར་བའི། །དོན་གཉིས་ལྷུན་གྱིས་གྲུབ་པའི་རྡོ་རྗེ་འཛིན། །རྣལ་འབྱོར་དབང་ཕྱུག་ཆེན་པོར་གསོལ་བ་
འདེབས། །རྫོགས་སངས་རྒྱས་ལས་ངེས་པར་དཀོན་པ་ཡི། །རྣལ་འབྱོར་བླ་མེད་དཔལ་ལྡན་འདུས་པའི་དོན། །ཐབས་ཤེས་ཟུང་འཇུག་ཇི་བཞིན་གསལ་མཛད་པ། །རྡོ་རྗེའི་འཛིན་པའི་གཙོ་ལ་གསོལ་བ་འདེབས། །ཀུན་རྟོག་དྲི་བཞོན་འགྲོ་འོང་
མ་ལུས་པ། །སྒྲ་གཅན་ལམ་དུ་ཚུད་པས་ཀུནྡ་དཀར། །ཞུ་བའི་ལྷན་སྐྱེས་བདེ་བའི་སྟོང་པ་ཉིད། །ཡང་དག་ངེས་པའི་མགོན་པོ་ཁྱོད་ལ་བསྟོད། །རླུང་སེམས་དབྱེར་མེད་གཉུག་མའི་ཁམས་དྭངས་མ། །བདེ་ཆེན་འོད་གསལ་བདུད་རྩིའི་རླན་གཤེར་
གྱིས། །ཀུན་ནས་བངས་པའི་ན་ཆུང་མྱུ་གུ་གསར། །མཚན་དཔེའི་ཕྲ་ཚོགས་རབ་འབར་ཁྱོད་ལ་བསྟོད། །དོན་གྱི་འོད་གསལ་མཁའ་དབྱིངས་དག་པའི་དོགས། །རིམ་པ་གསུམ་པའི་སྒྱུ་ལུས་ཡོངས་དག་པའི། །དབྱིངས་ལས་བཞེངས་པ་རྡོ་རྗེའི་སྐུ་བརྙེས་

[044A]༄༅། །པ༑ ༑ངེས་དོན་རྣལ་འབྱོར་ཆེ་ན་པོར་གསོལ་བ་འདེབས། །བདུད་བཞིའི་དགྲ་ཚོགས་རྩད་ནས་དྲུངས་ཕྱུང་བ། །སློབ་པའི་ཟུང་འཇུག་མཐར་ཕྱིན་ཤེས་སྒྲིབ་ཚོགས། །མ་ལུས་བཅོམ་པའི་རྡོ་རྗེ་འཆང་གཉིས་པ། །ཀུན་དགའ་དོན་གྲུབ་
ཞབས་ལ་གསོལ་བ་འདེབས། །མགོན་པོ་ཁྱོད་ཀྱིས་ཇི་ལྟར་བཤད་པའི་སྲོལ། །རྒྱལ་བ་གཉིས་པའི་ལུགས་བཟང་དམ་པ་འདི། །ཉམས་སུ་ལེན་པའི་རྣལ་འབྱོར་བདག་ཅག་ལ། །དངོས་གྲུབ་རིན་ཆེན་བྱེ་བའི་ཆར་ཆེན་ཕོབ། །མཐའ་དྲུག་ཚུལ་བཞིའི་
རྒྱ་ཡིས་རབ་བཅིངས་ཤིང། །རྒྱུད་རྣམས་ཀུན་གྱི་རྒྱལ་པོ་མཆོག་གྱུར་པ། །དཔལ་ལྡན་འདུས་པ་རྒྱ་མཚོའི་ཕ་རོལ་ཏུ། །སོན་པའི་དངོས་གྲུབ་དམ་པ་སྩལ་དུ་གསོལ། །དངོས་གྲུབ་རིན་ཆེན་དཔག་མེད་སྟེར་གྱུར་པ། །རིག་སྔགས་རྒྱ་མཚོ་དེ་ལས་
བཏུས་པ་ཡི། །རིམ་པ་དང་པོའི་སྐྱེ་ཤི་བར་དོ་གསུམ། །སྐུ་གསུམ་མཆོག་ཏུ་བསྒྱུར་བའི་དངོས་གྲུབ་སྩོལ། །མཆོག་གི་ང་རྒྱལ་གསལ་སྣང་བརྟན་པོ་ཡིས། །རང་རྒྱུད་ལེགས་པར་སྨིན་པར་གྱུར་པ་ན། །རྡོ་རྗེའི་ལུས་ལ་གནད་དུ་བསྣུན་པ་ཡི། །རྫོགས་
པའི་རིམ་པའི་རྟོགས་པ་སྐྱེ་བར་ཤོག་ཉོན་མོངས་ཤེས་བྱའི་སྒྲིབ་པ་མ་ལུས་པ། །གཡོ་བྱེད་བཞོན་པར་བཅས་པ་རབ་བསལ་ནས། །སྟོབས་བཅུ་མི་འཇིགས་བཞི་ཡི་བདག་ཉིད་ཅན། །དཔལ་ལྡན་རྡོ་རྗེ་འཆང་དབང་མྱུར་ཐོབ་ཤོག་དེ་ནས་ནམ་
མཁའ་ཟད་བར་མ་གྱུར་པ། །དེ་སྲིད་ཡིད་བཞིན་ནོར་དང་བུམ་པ་བཟང། །དཔག་བསམ་ཤིང་དང་མཆོག་གི་རྒྱལ་མཚན་ལྟར། །འགྲོ་བ་ཀུན་གྱི་རེ་བ་སྐོང་བར་ཤོག་རྒྱལ་ཀུན་སྙིང་རྗེའི་རང་གཟུགས་དྲག་པོའི་སྐུར། །རབ་ཏུ་བ་ཞེངས་པའི་ཕྱག་དྲུག་

[044B] །འཆི་བདག་ལས་ཀྱི་གཤིན་རྗེ་འཁོར་བཅས་ཀྱིས། །བར་གཅོད་ཀུན་སོལ་འདོད་དོན་མ་ལུས་སྒྲུབས། །ས་ཡི་སྟེང་ན་འགྲན་པའི་ཟློ་བྲལ་བ། །འདུལ་བ་འཛིན་པའི་རིག་སྔགས་འཆང་བའི་སྡེ། །འདི་ཉིད་ཕྱོགས་དུས་གནས་སྐབས་
ཐམས་ཅད་དུ། །དར་ཞིང་རྒྱས་པའི་བཀྲ་ཤིས་དམ་པ་སྩོལ།། ཞེས་པ་འདི་ནི་དཔལ་ལྡན་སྟོད་རྒྱུད་གྲྭ་ཚང་གི་ཐོག་མའི་རྡོ་རྗེ་སློབ་དཔོན་གྲུབ་པའི་དབང་ཕྱུག་ཆེན་པོ་རྒྱུད་ཆེན་ཀུན་དགའ་དོན་གྲུབ་ཀྱི་གསོལ་འདེབས་འདི་ལྟ་བུ་ཞིག་དགོས་ཞེས་རྒྱུད་སྟོད་མཁན་ཆེན་ཉག་རེ་རབ་འབྱམས་པ་བློ་བཟང་བསྟན་
འཕེལ་ནས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་དྭང་བ་ཆེན་པོས་སྦྱར་བའོ།། མངྒ་ལཾ།།    ༈    དཔལ་གྱི་མཐར་ཐུག་དོན་གཉིས་ལྷུན་གྲུབ་པའི། །ཡོན་ཏན་ལྡན་ཞིང་ཆོས་ཀྱི་རྔ་བོ་ཆེ། །སྲིད་པ་གསུམ་ན་སྒྲོག་པའི་གྲགས་
པ་ཅན། །སྐྱབས་ཀྱི་མཐར་ཐུག་ཁྱོད་ལ་གསོལ་བ་འདེབས། །ཁྱོད་ཀྱི་ལེགས་བཤད་ཆ་ཤས་ཙམ་གྱིས་ཀྱང། །གདུལ་བྱའི་བློ་མུན་ཐམས་ཅད་དྲུངས་འབྱིན་པའི། །རིག་ལམ་འདི་ཉིད་རྒྱས་པར་བྱ་བའི་ཕྱིར། །རྗེ་བཙུན་བླ་མ་བསྐལ་བརྒྱར་ཞབས་
བརྟན་ཤོག་ཆོས་ཀྱི་གྲགས་པའི་གཞུང་ལུགས་རྒྱ་མཚོལ། །ཐོས་བསམ་སྒོམ་པ་འབད་པས་བགྱིས་པའི་མཐུས། །འགྲོ་ཀུན་ཉོན་མོངས་ཀུན་ལས་སྐྱོབ་བྱེད་པའི། །བློ་གྲོས་སྤོབས་པའི་སྣང་བ་རྒྱས་པར་ཤོག་རྩོད་པས་ལོག་སྨྲ་ཝ་སྐྱེས་སྐྲག་བྱས་
ཤིང༑ ༑རྩོམ་པས་མཁས་རྣམས་མགུ་བ་བསྐྱེད་པ་དང། །འཆད་དང་བསྒོམས་པས་ཐུབ་པའི་བསྟན་པ་ཆེ། །བླ་ནས་བླ་རུ་འཕེལ་བར་བྱིན་གྱིས་རློབ། །ལེགས་ལྡན་ནག་པོ་འཁོར་དང་བཅས་པས་ཀྱང། །ཆོས་ཀྱི་གྲགས་པའི་བཀའ་ལས་མི་འདའ་

[045A]༄༅། །བར། །བདག་ཅག་རྣམས་ཀྱི་རེ་བ་མ་ལུས་པ། །འབད་པ་མེད་པར་ལྷུན་གྱིས་འགྲུབ་པར་མཛོད།། ཅེས་གནས་ལྔ་རིག་པའི་པཎྜི་ཏ་དང་གྲུབ་ཐོབ་ཀུན་གྱི་འཁོར་ལོས་བསྒྱུར་བ་དཔལ་ཆོས་ཀྱི་གྲགས་པའི་གསོལ་འདེབས་འདི་ནི་རང་ཉིད་ཀྱང་མོས་པ་ཆེན་པོས་བསྐུལ་
ཞིང་ཁྱད་པར་དུ་རིག་པ་སྨྲ་བའི་བཞུང་ལུགས་ལ་བློགས་ལ་དོན་གཉེར་བ་བཞད་པ་དགེ་སློང་ཡེ་ཤེས་ཆོས་འཕེལ་དང་སྲད་པ་བློ་བཟང་ཡོན་ཏན་བཅས་ཊཱིཀྐ་བ་རྣམས་ཀྱིས་བསྐུལ་བ་ལྟར་་རིག་པ་སྨྲ་བ་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་བདེ་
གཤེགས་ཀུན་གྱི་ཐུགས་ཀྱི་བཅུད། །བློ་བཟང་རྒྱལ་བའི་ལེགས་བཤད་མ་ལུས་པ། །བསྐལ་བཟང་འགྲོ་ལ་རྗེས་བརྩེས་འདོམས་མཛད་པའི། །རྒྱ་མཚོའི་མཚན་ཅན་མགོན་པོར་གསོལ་བ་འདེབས། །ངག་གི་དབང་ཕྱུག་ཐུགས་རྗེའི་གཏེར་ཆེན་
པོ༑ ༑བྱམས་པའི་ཐུགས་མངའ་བཀའ་དྲིན་མཚུངས་ཟླ་མེད། །བྱང་ཆུབ་ལམ་བཟང་འགྲོ་ལ་སྦྱིན་མཛད་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཤེས་བྱའི་ཕ་མཐའ་མ་ལུས་པ། །ལེགས་པར་བགྲོད་པའི་ལུང་རིགས་
དཔལ་དང་ལྡན། །ཡེ་ཤེས་འཇུག་པ་མཆོག་གི་རོལ་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཆོས་ཚུལ་རྒྱ་མཚོ་བསྒོམས་པའི་མཐུས། །དགེ་ལེགས་མཚན་མའི་སྣང་བ་ཡོངས་བཞེད་ཅིང། །ངེས་འབྱུང་བྱང་སེམས་ལྟ་
བར་ངེས་རྙེད་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །མགོན་པོ་ཁྱོད་རྣམས་མཆོད་ཅིང་གསོལ་བཏབ་མཐུས། །ཚེ་རབས་ཀུན་ཏུ་འབྲལ་མེད་རྗེས་བཟུང་སྟེ། །ཟུང་འཇུག་རྡོ་རྗེ་འཆང་གི་ལམ་སྟོན་པའི། །དགེ་བའི་བཤེས་གཉེན་དམ་

[045B] །ངེས་པར་འབྱུང་དང་བྱང་སེམས་ཡང་དག་ལྟ། །ཟབ་ལམ་རིམ་པ་གཉིས་ཀྱི་རྟོགས་པ་རྣམས། །ཚེ་འདི་ཉིད་ལ་མངོན་དུ་གྱུར་ནས་ཀྱང། །འགྲོ་བའི་འདྲེན་པར་འགྱུར་བར་བྱིན་གྱིས་རློབ། །དེ་ལྟར་གྱུར་ནས་ནམ་མཁའ་ཇི་སྲིད་པར་
ཡིད་བཞིན་ནོར་དང་དཔག་བསམ་ཤིང་ལྟ་བུ། །འགྲོ་བ་ཀུན་གྱི་རེ་བསྐོང་བ་ལ། །ཀུན་བཟང་འཇམ་དབྱངས་ལྟ་བུར་བདག་གྱུར་ཅིག། ཅེས་པ་འདི་ནི་འབྲས་སྤུངས་ཏྲེ་བོ་རབ་འབྱམས་པ་བློ་བཟང་བསྟན་འཛིན་གྱི་ཁ་ཏོན་དུ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་
སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། བཀྲ་ཤིས།    ༈    རབ་འབྱམས་ཕྱོགས་བཅུའི་རྒྱལ་བ་མ་ལུས་པའི། །མཁྱེན་བརྩེ་གཅིག་བསྡུས་རྗེ་བཙུན་འཇམ་པའི་དབྱངས། །དུར་སྨྲིག་གར་རོལ་དབང་ཕྱུག་བརྒྱད་ལྡན་ཞབས། །ཀུན་
མཁྱེན་ཙོང་ཁ་པ་ལ་གསོལ་བ་འདེབས། །མཁས་གྲུབ་ཀུན་གྱི་རྩེར་སོན་ཤེས་རབ་སེང། །གྲུབ་དབང་རྒྱུད་དོན་མཐར་ཕྱིན་སྦྱིན་པ་དཔལ། །མཁས་དབང་གྲུབ་མཆོག་ཀུན་དགའ་དོན་གྲུབ་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས་
མཁས་མཆོག་ལྷ་ཡི་རིན་ཆེན་དཔལ་བཟང་པོ། །བརྟུལ་ཞུགས་གྲུབ་པ་ཆོས་ལྡན་བློ་གྲོས་ཞབས། །མ་རུངས་འཇོམས་མཛད་བསོད་ནམས་གྲགས་པའི་དཔལ། །དཔལ་ལྡན་བླ་མ་གསུམ་ལ་གསོལ་བ་འདེབས། །ཡོན་ཏན་རབ་རྫོགས་རྗེ་བཙུན་
དཀོན་མཆོག་དར། །ངག་དབང་ཆོས་ཀྱི་གྲགས་པ་དཔལ་བཟང་པོ། །སྨྲ་བའི་མཛོད་འཛིན་དགེ་ལེགས་དཔལ་བཟང་སྟེ། །དཔལ་ལྡན་བླ་མ་གསུམ་ལ་གསོལ་བ་འདེབས། །གདུལ་བྱའི་མ་རིག་མུན་འཇོམས་ཉི་མ་བཟང། །མདོ་སྔགས་ལུང་

[046A]༄༅། །རྟོགས་གཏེར་གྱུར་ཚེ་བརྟན་མཚན། །ཆོས་ཀྱི་དབང་ཕྱུག་ཤཱཀྱ་རིན་ཆེན་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས། །ལེགས་ལམ་སྟོན་མཛད་དཔལ་འབྱོར་རྒྱ་མཚོའི་ཞབས། །བྱང་ཆུབ་སེམས་འབྱོངས་ནམ་མཁའ་
རྒྱལ་མཚན་ཆེ། །མཁས་དབང་བྱང་ཆུབ་འོད་ཟེར་མཚན་མངའ་པ། །དཔལ་ལྡན་བླ་མ་གསུམ་ལ་གསོལ་བ་འདིབས། །རིག་ལམ་མཐར་ཕྱིན་འཇམ་དབྱངས་བློ་གྲོས་ཆེ། །འགྲོ་ལ་ཕན་མཛད་བསོད་ནམས་དོན་གྲུབ་དཔལ། །གྲགས་པ་རྒྱ་མཚོ་
ཆོས་ཀྱི་སྤྱན་ལྡན་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས། །དཀོན་མཆོག་ཆོས་འཕེལ་རྗེ་བཙུན་གྲུབ་པའི་བདག་ལུང་རྟོགས་མངའ་འབྱོར་སངས་རྒྱས་བཀྲ་ཤིས་ཞབས། །དགེ་ལ་འདུན་པ་རྒྱ་མཚོའི་མཚན་ཅན་རྗེ། །དཔལ་ལྡན་
བླ་མ་གསུམ་ལ་གསོལ་བ་འདེབས། །བློ་གྲོས་ཕུལ་ཕྱིན་བློ་བཟང་ཐོགས་མེད་དཔལ། །ངག་དབང་ཆོས་འཕེལ་གཞན་ཕན་སྙིང་བརྩེར་ལྡན། །ཚུལ་ཁྲིམས་རྣམ་དག་བློ་བཟང་རབ་རྒྱས་ཏེ། །དཔལ་ལྡན་བླ་མ་གསུམ་ལ་གསོལ་བ་འདེབས། །
རྗེ་བཙུན་བློ་བཟང་ཆོས་འཕེལ་མཚན་ཅན་དང། །བློ་བཟང་དར་རྒྱས་བྱང་ཆུབ་སེམས་ཉིད་འབྱོངས། །རྗེ་བཙུན་བྱམས་པ་རྣམ་རྒྱལ་དཔལ་བཟང་པོ། །དཔལ་ལྡན་བླ་མ་གསུམ་ལ་གསོལ་བ་འདེབས། །དཔལ་ལྡན་གྲགས་པའི་མཚན་ལྡན་
ཆོས་ཀྱི་རྗེ། །རིན་ཆེན་ཕུན་ཚོགས་བློ་གྲོས་བླ་ན་མེད། །དཀྱིལ་འཁོར་མངའ་བདག་རྒྱལ་མཚན་སེངྒེ་ཆེ། །དཔལ་ལྡན་བླ་མ་གསུམ་ལ་གསོལ་བ་འདེབས། །ནམ་མཁའ་བཟང་པོ་བྱང་ཆུབ་ཐུགས་མཆོག་འབྱོངས། །ངག་དབང་ལྷུན་གྲུབ་པ་བསྟན་

[046B] །བསམ་གཏན་ཕུན་ཚོགས་དཔལ་ལྡན་གདན་ཁྲི་འཛིན། །དཔལ་ལྡན་བླ་མ་གསུམ་ལ་གསོལ་བ་འདེབས། །ཆོས་རྗེ་ངག་དབང་ཆོས་ཀྱི་གྲགས་པ་དང། །ཤར་པ་ངག་དབང་ཚུལ་ཁྲིམས་དཔལ་བཟང་པོ། །ཆོས་ཀྱི་དོན་སྟོན་བློ་
བཟང་བསྟན་འཕེལ་ཞབས། །དཔལ་ལྡན་བླ་མ་གསུམ་ལ་གསོལ་བ་འདེབས། །དེ་ལྟར་གསོལ་བ་བཏབ་པས་བླ་མ་ལྷ། །ཀུན་གྱིས་བདག་གི་རྒྱུད་ལ་བྱིན་བརླབས་ནས། །གནས་སྐབས་མཐར་ཐུག་དགོས་འདོད་མ་ལུས་པ། །འབད་མེད་ལྷུན་གྱིས་
འགྲུབ་པར་བྱིན་གྱིས་རློབ།། ཅེས་པ་འདི་ནི་གྲུབ་པ་མཆོག་གི་བསྟི་གནས་ཆེན་པོ་དཔལ་སྟོད་རྒྱུད་གྲྭ་ཚང་གི་བླ་བརྒྱུད་གསོལ་འདེབས་སུ་མཁན་པོ་ཉག་རེ་རབ་འབྱམས་པ་བློ་བཟང་བསྟན་འཕེལ་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སུག་བྲིས་སུ་བྱས་པའོ།། །།
   ༈    །བཟང་པོའི་མཛད་པས་གདུལ་བྱ་རྣམ་པར་སྐྱོད། །རྒྱལ་བའི་བསྟན་པའི་དབང་ཕྱུག་བརྒྱད་ལྡན་པ། །འཇམ་དཔལ་རྒྱ་མཚོའི་ཞབས་ལ་གསོལ་བ་འདེབས། །བློ་བཟང་ཆོས་ཀུན་འཇལ་བའི་རྣམ་
པར་འཕྲུལ། །ཀུན་ནས་འབར་བའི་དཔལ་ལྡན་ཡེ་ཤེས་མཚན། །ཆོས་ཀྱི་དོན་བཟང་སྦྱིན་མཛད་ཐུགས་རྗེའི་གཏེར། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཕགས་པའི་ཡེ་ཤེས་གདུལ་བྱའི་བློ་མུན་ས་ལ། །ཡོངས་རྫོགས་ཡོན་ཏན་
དཔལ་ལྡན་ཐུགས་རྗེའི་གཏེར། །བདུད་བཞེས་འཇིགས་མེད་བསྟན་པ་ཀུན་གྱི་མགོན། །རྗེ་བཙུན་བླ་མའི་ཞབས་ལ་གསོལ་བ་འདེབས། །འཕགས་པའི་ཡེ་ཤེས་གདུལ་བྱའི་བློ་མུན་སལ། །ཡོངས་རྫོགས་ཡོན་ཏན་
དཔལ་ལྡན་ཐུགས་རྗེའི་གཏེར། །བདུད་བཞིས་འཇིགས་མེད་བསྟན་པ་ཀུན་གྱི་མགོན། །རྗེ་བཙུན་བླ་མའི་ཞས་ལ་གསོལ་བ་འདེབས། །རྒྱལ་བསྟན་ཡོངས་རྫོགས་བློ་བཟང་གྲགས་པའི་གསུང། །བསླབ་གསུམ་ལུང་རྟོགས་ཆོས་ཀྱིས་རབ་བརླན་

[047A]༄༅། །པ༑ ༑འདི་ཉིད་ཕྱོགས་དུས་ཀུན་ཏུ་སྤེལ་བའི་ཕྱིར། །མགོན་པོ་ཁྱོད་རྣམས་བསྐལ་པ་རྒྱ་མཚོར་བཞུགས། །སྐྱེ་བ་ཀུན་ཏུ་མགོན་པོ་ཁྱོད་རྣམས་དང། །སྐད་ཅིག་ཙམ་ཡང་མི་འབྲལ་རྗེས་བཟུངས་ནས། །གསུང་གི་བདུད་རྩི་ངོམས་
པ་མེད་བཏུངས་ཏེ། །ཐེག་ཆེན་ཆོས་ཀྱི་དཔལ་ལ་སྤྱོད་པར་མཛོད། །ལམ་བཟང་དེ་ཉིད་ཉམས་སུ་བླངས་པའི་མཐུས། །ཤེས་ཉོན་སྒྲིབ་ཚོགས་མ་ལུས་དྲུངས་ཕྱུང་སྟེ། །ཤེས་དང་ཤེས་བྱར་གཅིག་པའི་རྡོ་རྗེ་འཛིན། །ཟུང་འཇུག་གོ་འཕང་མྱུར་
དུ་ཐོབ་པར་ཤོག་དམ་གཟོར་རྒྱལ་མོ་ལ་སོགས་བསྲུང་མའི་ཚོགས། །ཀུན་གྱིས་བདག་གི་རེ་བའི་འབྲས་བུ་ཀུན། །འབད་པ་མེད་པར་ལྷུན་གྱིས་འགྲུབ་པ་དང། །བཀྲ་ཤིས་རྒྱ་མཚོ་ཀུན་ཏུ་ཁྱབ་པར་མཛོད།། ཅེས་རྒྱལ་དབང་མཆོག་གི་སྤྲུལ་པའི་སྐུ་དང་
རྒྱལ་བ་འཕགས་པ་ལྷ། ངོས་ཅག་བཅས་ལ་གསོལ་འབབས་རང་བརྟན་བཞུགས་རྗེས་འཛིན་གྱི་སྨོན་ཚིག་དང་བཅས་པ་འདི་ལྟ་བུ་ཞིག་དགོས་ཞེས་ལྕགས་ར་སྤྲུལ་པའི་སྐུ་ཨེར་ཏེ་ནི་པཎྜི་ཏ་ཁོ་ཐོག་ཐུས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
དོན་དམ་སྐྱེ་འགག་གནས་པའི་མཐའ་ཀུན་དང། །ཡོངས་སུ་བྲལ་ཡང་ཀུན་རྫོབ་སྣང་ཚུལ་དུ། །རྣམ་པ་ཅིར་ཡར་འཆར་བའི་རྣམ་རོལ་ཅན། །དཔལ་ལྡན་བླ་མ་དམ་པ་ཁྱོད་ཉིད་རྒྱལ། །ངག་ལ་དབང་འབྱོར་འཕྲིན་ལས་བཟང་པོའི་དཔལ། །
ལྡན་པའི་སྐྱེས་བུ་ཁྱོད་ཉིད་བསྟན་པ་དང། །འགྲོ་བ་ཀུན་གྱི་དཔལ་དུ་འགྱུར་བའི་ཕྱིར། །བསྐལ་པ་རྒྱ་མཚོར་བརྟེན་པར་བཞུགས་སུ་གསོལ། །ཚེ་དང་ཡེ་ཤེས་དཔག་མེད་མགོན་པོ་དང། །རྣམ་པར་རྒྱལ་མཚེ་སྦྱིན་སྒྲོལ་མཆེ། །ལ་སོགས་

[047B] །འདི་ཡི་སྐུ་ཚེ་རྡོ་རྗེའི་ཁམས་ལྟར་སྒྲུབས། །ཁྱོད་ཞལ་ལས་འོངས་དམ་ཆོས་བདུད་རྩིའི་རྒྱུན། །བདག་ཅག་རྣ་བའི་བུ་གར་གསོན་པའི་མཐུས། །ཉོན་མོངས་སྒྲིབ་པ་བག་ཆགས་བཅས་པ་ཀུན། །མྱུར་དུ་
ལེགས་པར་བྱང་ཞིང་དག་པར་མཛོད། །ཕྱག་དྲུག་ལས་གཤིན་འདོད་པ་ཁམས་ཀྱི་ལྷ། །ངལ་བསོས་པོ་དང་ཞལ་བཞི་བེ་གཙེ་སོགས། །སྟོབས་ལྡན་རྣམས་ཀྱིས་རབ་ཏུ་གྲོགས་མཛད་ནས། །བསམ་དོན་གེགས་མེད་འགྲུབ་པའི་བཀྲ་ཤིས་སྩོལ། །
ཞེས་པ་འདི་ནི་ལྕགས་ར་སྤྲུལ་པའི་སྐུ་ཨེར་ཏེ་ནི་པཎྜི་ཏ་ཁོ་ཐོག་ཐུ་ངག་དབང་འཕྲིན་ལས་དཔལ་བཟང་པོའི་བརྟན་བཞུགས་སྨོན་ཚིག་འདི་ལྟ་བུ་ཞིག་དགོས་ཞེས་ཞབས་གྲས་སྐུ་ཚང་ག་དབང་དགེ་ལེགས། དགེ་སློང་བཀྲ་ཤིས་རྒྱ་མཚོ་བཅས་ནས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།
   ༈    ལམ་བཟང་གསལ་མཛད་རྗེ་བཙུན་བླ་མ་མཆོག་སྙུན་དང་བགྲེས་རྒུད་ཚུལ་བསྟན་རབ་སྤངས་ནས། །འཕྲིན་ལས་འཇུག་པ་ཕྱོགས་བཅུར་རྒྱས་པ་དང། །བསྐལ་བརྒྱར་བཞུགས་ཤིང་བདག་ཀྱང་རྗེས་འཛིན་ཤོག། ཅེས་པ་འདི་
ནི་སེར་ར་དབུ་སྒེར་གྲྭ་ཚང་གི་སྔགས་རམ་པ་བསྐལ་བཟང་དོན་ཡོད་ཀྱི་གསོལ་འདེབས་སུ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སེར་གཟིམས་ཁང་དུ་སུག་བྲིས་སུ་བགྱིས་པའོ།།    ༈    སྟོན་པ་མཚུངས་པ་མེད་པ་ཤཱཀྱའི་རྒྱལ། །གང་གི་སྣང་
བརྙན་སྒྱུ་འཕྲུལ་བཀོད་པ་ཡི། །རྣམ་པར་ཤར་བའི་སྤྲུལ་པའི་སྐུ་མཆོག་ཆེ། །ཁྱེད་ལ་དྭང་བའི་ཡིད་ཀྱིས་ཕྱག་འཚལ་ལོ། །ལུས་ཀྱིས་ཕྱག་དང་ངག་གིས་བསྟོད་པ་དང། །ཡིད་ཀྱིས་ཀུན་ཏུ་དྭང་བའི་རྣམ་དཀར་ལས། །དེ་སྙེད་བགྱིས་པའི་

[048A]༄༅། །དགེ་འདིས་ཐོག་མེད་ནས། །བསགས་པའི་སྡིག་ལྟུང་མ་ལུས་བྱང་གྱུར་ཅིག་སྐུ་གསུམ་འོད་བརྒྱའི་དྲ་བས་རབ་མཛེས་ཤིང། །མཚན་དཔེའི་ཕྲ་ཚོགས་རབ་ཏུ་འབར་བ་ཡི། །ཐུབ་པ་ཁྱོད་ཀྱི་སྐུ་མཆོག་དམ་པ་དེ། །འགྲོ་བ་
ཀུན་གྱི་དོན་དུ་མྱུར་ཐོབ་ཤོག་དེ་ནས་འགྲོ་བ་ཀུན་གྱི་དོན་སྒྲུབ་ཕྱིར། །ནམ་མཁའི་ཇི་སྲིད་ཡིད་བཞིན་ནོར་བུ་དང། །དཔག་བསམ་ཤིང་དང་བུམ་བཟང་ཇི་ལྟ་བར། །ཅི་འདོད་རེ་བ་སྐོང་བར་བྱིན་གྱིས་རློབ། །གནས་སྐབས་སུ་ཡང་བསམ་
དོན་མ་ལུས་འགྲུབ། །ཚེ་རིང་ནད་མེད་དཔལ་འབྱོར་དབང་ཐང་འཕེལ། །བར་གཅོད་གདོན་བགེགས་མ་ལུས་རབ་ཞི་ཞིང། །མཐུན་རྐྱེན་དབྱར་གྱི་མཚོ་ལྟར་སྤྲེལ་བར་མཛོད། །ཆོས་དང་ཆོས་ལྡན་བྱ་བ་གང་བགྱིད་པ། །དེ་དག་ཐམས་ཅད་
ལེགས་པར་མཐར་ཕྱིན་ཅིང། །འདོད་པའི་དོན་ཀུན་བདེ་བླག་ཉིད་འགྲུབ་སྟེ། །དགེ་ལེགས་རྒྱལ་མཚན་ཕྱོགས་བཅུར་སྒྲེང་གྱུར་ཅིག་དེས་འབྱུང་བྱང་སེམས་ཡང་དག་ལྟ་བ་དང། །ཟབ་མོ་རིམ་གཉིས་ལམ་གྱི་བགྲོད་པ་ཀུན། །མཐར་
ཕྱིན་ཆོས་སྐྱོང་བསྲུང་མ་རྒྱ་མཚོ་ཡིས། །ལས་བཞིའི་འཕྲིན་ལས་ཐོགས་མེད་སྒྲུབ་གྱུར་ཅིག། ཅེས་པ་འདི་ནི་ཕྱག་མཛོད་ཇ་སག་བླ་མ་དཀོན་མཆོག་ལྷུན་གྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཚེ་དཔག་
མེད་དང་དམག་ཟོར་ལྷ་མོ་ཡིས། །འཆི་མེད་ཚེ་ཡི་བདུད་རྩིའི་ཆར་ཆེན་པོ། །རྣམ་ཀུན་ཤིས་པའི་གླུ་དབྱངས་དང་བཅས་ཏེ། །འཆི་མེད་རྡོ་རྗེའི་བདེན་ཆེན་དེང་འདིར་ཕོབ། །བློ་བཟང་ལེགས་བཤད་རྒྱ་མཚོའི་འཇིད་ཆེན་པོ། །དཀོན་མཆོག་

[048B] །མགོན་པོ་ཁྱོད་ཉིད་ཕྱོགས་འདིའི་གདུལ་བྱ་ལ། །ཕན་པ་སྒྲུབ་ཕྱིར་རྡོ་རྗེ་ལྟར་བརྟན་ཤོག་དམག་ཟོར་ལྷ་མོ་ལ་སོགས་བསྲུང་མ་ཡིས། །འཕྲིན་ལས་རྣམ་བཞི་ཐོགས་པ་མེད་སྒྲུབས་ཏེ། །ཇི་ལྟར་བསམས་
པའི་འདོད་དོན་མ་ལུས་པ། །བདེ་བླ་གཉིད་དུ་འགྲུབ་པར་བྱིན་གྱིས་རློབ།། ཅེས་པ་འདི་ནི་ཇ་སག་ཐེར་ཁུན་ཛིར་གེའི་ཐའི་ཇི་རྟ་མགྲིན་སྐྱབས་ཀྱིས་རང་གི་བླ་མ་སྐུ་སྐྱེ་བློ་བཟང་དཀོན་མཆོག་གི་བརྟན་བཞུགས་གསོལ་འདེབས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་བཙུན་པ་
བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །བསྒོམས་ལས་སྐལ་བཟང་ཆོས་ཀུན་དབང་འབྱོར་པ། །ལེགས་བཤད་བློ་གྲོས་ཟབ་མོས་འདོམས་མཛད་པ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབ།། ཅེས་རི་ཁྲོད་འཛིན་པའི་དགེ་བའི་བཤེས་གཉེན་གྱི་གསོལ་འདེབས་ཐབས་ཤེས་གཅོད་ཀྱི་བླ་བརྒྱུད་གྲས་སུ་འཇུག་རྒྱུ་འདི་ནི་རྒྱ་ཁམས་པ་སྔགས་རམ་པ་ངག་དབང་ཚུལ་ཁྲིམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།། བཀྲ་ཤིས།།    ༈   
ཨཱྲྱ་ལོ་ཀེ་ཤྭ་རཱ་ཡ། འདིར་འཕགས་པ་བཅུ་གཅིག་ཞལ་གྱི་མྱུང་གནས་ཀྱི་ཆོ་གའི་བླ་བརྒྱུད་གསོལ་འདེབས་ཀྱི་ཁ་སྐོང་ཇི་ལྟར་བྱ་བ་ནི། མཚན་མཆོག་དོན་དང་ལྡན་ལ་ཕྱག་འཆེལ་ལོ། ཞེས་པ་ཡན་ཆོད་པཎ་ཆེན་ཆོས་ཀྱི་རྒྱལ་མཚན་
གྱིས་སྨྱུང་གནས་ཀྱི་ཆོ་གར་ཇི་ལྟར་གསུངས་པ་ལྟར་བྱས་རྗེས། བློ་བཟང་གྲགས་པའི་ཆོས་ཀྱི་གདམས་པའི་མཛོད། །གང་གི་རྒྱལ་མཚན་འཛིན་ལ་ཟླ་བྲལ་དང། །དཀོན་མཆོག་མཚན་གྱིས་བསྟན་པའི་རྒྱལ་མཚན་འཛིན། །རྗེ་བཙུན་བླ་

[049A]༄༅། །མ་གཉིས་ལ་ཕྱག་འཚལ་ལོ། །བློ་བཟང་ཡེ་ཤེས་མཚན་མཆོག་དོན་དང་ལྡན། །བརྩོན་འགྲུས་རྒྱལ་མཚན་དམ་ཆོས་རྒྱལ་མཚན་ཞབས། །དགེ་ལེགས་རྒྱལ་མཚན་གྲུབ་པའི་དབང་ཕྱུག་ཆེ། །དཔལ་ལྡན་བླ་མ་རྣམས་
ལ་ཕྱག་འཚལ་ལོ། །དུས་གསུམ་རྒྱལ་པ་ཀུན་གྱི་ངོ་བོ་ཉིད། །བློ་བཟང་བསྐལ་བཟང་འདྲེན་པ་སྟོང་གི་དངོས། །གསུང་རབ་རྒྱ་མཚོའི་ཕ་མཐར་སྤེལ་མཛད་པ། །སྐྱབས་གསུམ་ཀུན་འདུས་ངོ་བོར་ཕྱག་འཚལ་ལོ། །ངག་ལ་དབང་ཕྱུག་
བྱམས་པའི་དཔལ་མངའ་བ། །བདག་པས་གཞན་གཅེས་བྱང་ཆུབ་སེམས་ཉིད་འབྱོངས། །ལོག་སྨྲ་ཕྱོགས་ཀྱི་ཀླད་པ་ཀུན་འགེམས་པ། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། །བློ་བཟང་རྒྱལ་ག་གཉིས་པའི་གསུང་གི་གནད། །མ་ལུས་
གཅིག་ཏུ་བསྡུས་ཏེ་འཛིན་པའི་དཔལ། །ཡོངས་སུ་ལྡན་པའི་བདག་ཉིད་ཡེ་ཤེས་མཚན། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། །བློ་བཟང་བསྟན་པའི་དབང་ཕྱུག་མ་ལུས་པ། །ཡོངས་རྫོགས་འཇམ་དཔལ་རྒྱ་མཚོའི་དཔལ་མངའ་ཞིང།།
བཟང་པོའི་མཚན་གྱིས་འགྲོ་བ་ཀུན་འདྲེན་པ། །རྗེ་བཙུན་བླ་མའི་ཞབས་ལ་ཕྱག་འཚལ་ལོ། ཞེས་བྱ་ཞིང། ཕྱག་འཚལ་གྱི་སྐབས་སུ། གང་གིས་བདག་ལ་རིག་པ་ཞེས་སོགས་འཇུག་ལ། བླ་བརྒྱུད་དུ་བྱེད་པའི་སྐབས། །ཕྱག་འཚལ་ལོ་ཞེས་པ་
རྣམས། གསོལ་བ་འདེབས་ཞེས་པར་བསྒྱུར་ནས། ཤེས་བྱམ་ལུས་མཁྱེན་པའི་བཅོམ་ལྡན་འདས། ཞེས་པ་ནས། རྒྱལ་དབང་ཐམས་ཅད་མཁྱེན་པ་ཆེན་པོ་འདི་ཉིད་ཀྱི་གསོལ་འདེབས་ཁོ་བོས་སྦྱར་བ་འདིའི་བར་བྱས་རྗེས། དེ་ལྟར་བླ་མ་ལྷ་

[049B] །དེང་ནས་བཟུངས་ཏེ་བྱང་ཆུབ་སྙིང་པོའི་བར། །འབྲལ་བ་མེད་པར་རྗེས་སུ་བཟུངས་ནས་ཀྱང། །བྱང་ཆུབ་སེམས་མཆོག་འབྱོངས་པར་བྱིན་གྱིས་རློབ། །རྣམ་དག་སེམས་བསྐྱེད་དེ་ཡིས་རབ་ཟིན་པའི། །མཚན་བཅས་
མཚན་མེད་རྣལ་འབྱོར་དམ་པ་ཡིས། །ངན་རྟོག་རླུང་གི་རྒྱུ་བ་ཡོངས་བཀག་ནས། །ཟུང་འཇུག་ལམ་མཆོག་འགྲུབ་པར་བྱིན་གྱིས་རློབ། །སྐྱེ་བ་ཀུན་ཏུ་ཡང་དག་བླ་མ་དང། ཞེས་སོགས་ཀྱིས་གསོལ་བ་འདེབས་པར་བྱའོ།། ཞེས་སྨྱུང་གནས་ཀྱི་བླ་
བརྒྱུད་གསོལ་འདེབས་དང་ཕྱག་འཚལ་གྱི་ཁ་སྐོང་འདི་ནི་ཚེ་དང་ལྡན་པ་དྲུང་རམ་པ་བྱམས་པ་རབ་རྒྱས་ཀྱིས་བསྐུལ་བ་ལྟར་་ཤཱཀྱའི་དགེ་སློད་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བཅོམ་ལྡན་སྐྱོན་ཀུན་ཟད་ཅིང་ཡོན་ཏན་གྱི། །ཆ་ཤས་རབ་རྫོགས་སྐྱེ་
རྒུ་ཀུན་གྱི་གཙོ། །ཟླ་མེད་སྟོན་པ་གཟུགས་ཀྱི་རྣམ་རོལ་ཅན། །བོད་ཡུལ་ས་ཡི་ཐིག་ལེར་བཞུགས་ཟུང་བསྟོད། །ཤཱཀྱའི་མུ་ནེ་དཔལ་ཞེས་སྙན་པའི་མཚན། །ས་ཡི་སྟེང་ན་ཡོངས་སུ་རབ་གྲགས་ཤིང། །རྫུ་འཕྲུལ་བཀོད་པའི་སྣང་བ་འབུམ་ཕྲག་
གིས༑ ༑འགྲོ་བ་འདྲེན་པ་ཁྱོད་ལ་གསོལ་བ་འདེབས། །བློ་གྲོས་ཤེས་བྱའི་ཕ་མཐའ་རབ་བརྒལ་བའི། །ལྷ་ཡི་བཟོ་པོའི་བཀོད་བསྒྱུར་རྣམ་པ་ཡིས། །རབ་སྤྲུལ་གདུལ་བྱའི་ཞིང་མཆོག་བླ་ན་མེད། །མི་བསྐྱོད་རྡོ་རྗེར་གྲགས་ལ་མགོས་ཕྱག་འཚལ་
ཁྱོད་རྣམས་ཐབས་ཚུལ་སྣ་ཚོགས་ཕྱག་རྒྱ་ཡིས། །རབ་ཏུ་མཆོད་པའི་མཐུ་ལས་སྣང་མཐའ་ཡས། །བྱང་ཕྱོགས་ཤམྦྷར་རིགས་ལྡན་འཁོར་ལོ་ཆེར། །རོལ་པར་མཛད་ཚེ་ངེས་པར་རྗེས་འཛིན་སྩོལ། །སངས་རྒྱས་སྐུ་བཞིའི་བདག་ཉིད་བདེན་པའི་

[050A]༄༅། །མཐུ། །ཆོས་ཉིད་གཡོ་བ་མེད་པའི་བྱིན་མཐུ་ལས། །ཇི་ལྟར་བསམས་པའི་དོན་རྣམས་མ་ལུས་པ། །འབང་མེད་ལྷུན་གྲུབ་དགེ་ལེགས་ཆར་དུ་ཕོབ།། ཅེས་པ་འདི་ནི་དགེ་སློང་བློ་བཟང་ཤེས་རབ་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་
བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བསླུ་མེད་སྐྱབས་གནས་མཆོག་གྱུར་དཀོན་མཆོག་གསུམ། །དཔའ་བོ་མཁའ་འགྲོ་ཆོས་སྐྱོང་བསྲུང་མའི་ཚོགས། །བྱང་སེམས་ཉན་རང་དགྲ་བཅོམ་མ་ལུས་པས། །བདེན་པའི་བྱིན་
ཆེན་ཆར་དུ་བསྙིལ་བར་མཛོད། །བདག་སོགས་རྣམས་ཀྱིས་ཐོག་མ་མེད་དུས་ནས། །བསགས་པའི་སྡིག་ལྟུང་སྤྱི་དང་ཁྱད་པར་ཀུན། །སྙིང་ནས་འགྱོད་པ་དྲག་པོས་བཤགས་ལགས་ཀྱི། །མ་ལུས་བྱང་ཞིང་དག་པར་མཛད་དུ་གསོལ། །བདག་གིས་
ཚེ་རབས་ཐོག་མེད་ནས་བསགས་པའི། །སྡིག་པ་སྒྲིབ་པ་བག་ཆགས་བཅས་པ་ཀུན། །བྱང་ཞིང་དག་སྟེ་ཚོགས་གཉིས་ཡོངས་རྫོགས་ནས། །བླ་ན་མེད་པའི་བྱང་ཆུབ་ལ་རེག་ཤོག་ཚེ་འདིར་བསམ་དོན་མ་ལུས་ཆོས་བཞིན་དུ། །ལེགས་པར་
འགྲུབ་ཅིང་ཕྱི་མའི་དུས་སུའང། །དག་པའི་ཞིང་མཆོག་བདེ་བ་ཅན་སྐྱེས་ཏེ། །བླ་མེད་ཆོས་ལ་སྤྱོད་པའི་སྐལ་ལྡན་ཤོག་དེ་ནས་མ་དག་ཞིང་ཁམས་མུ་མེད་དུ། །འཕྲུལ་སྒྱུར་བྱེ་བ་ཕྲག་བརྒྱས་རབ་ཕྱིན་ཏེ། །རྨོངས་པའི་སྐྱེ་བོ་ཀུན་གྱི་སྡིག་ལྟུང་ཀུན།།
ལྷག་མ་མེད་པར་བྱང་བའི་བཀའ་དྲིན་སྩོལ།། ཞེས་པ་འདི་ནི་མཚོ་སྔོན་ཕྱག་རྡོར་བས་སེའི་མི་སྣ་སྤའི་ཐན་ཏཱ་ཕུན་ཚོགས་ཀྱིས་བསྐུལ་བ་ལྟར་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་ཕྱོགས་བཅུར་བཞུགས་པའི་

[050B] །རྒྱལ་སྲས་ཉན་ཐོས་རང་རྒྱལ་མཁའ་འགྲོ་དང། །ཆོས་སྐྱོང་བསྲུང་མ་རྒྱ་མཚོའི་ཚོགས་རྣམས་ཀུན། །དྭང་བས་སྤྱན་འདྲེན་མདུན་གྱི་ནམ་མཁར་གཤེགས། །དངོས་བཤམས་ཡིད་སྤྲུལ་ཏིང་འཛིན་བཀོད་པ་ལས། །བྱུང་བའི་ཕྱི་
ནང་གསང་བའི་མཆོད་པའི་སྤྲིན། །ནམ་མཁའི་ཁྱོན་ཀུན་བཀངས་ཏེ་འབུལ་ལགས་ན། །དགྱེས་པ་ཆེན་པོས་ལེགས་པར་བཞེས་སུ་གསོལ། །མགོན་པོ་ཁྱོད་རྣམས་མཆོད་ཅིང་གསོལ་བཏབ་མཐུས། །རྒྱ་ཆེན་རྟོགས་པ་མཆོག་དང་ལྡན་
པའི་གླིང། །གང་གི་འདུས་སྡེ་བླ་མར་བཅས་པ་རྣམས། །ཕུན་ཚོགས་དཔལ་གྱིས་རྟག་ཏུ་སྐྱོང་བར་མཛོད། །ཐོས་བསམ་སྒོམ་གསུམ་བཤད་དང་སྒྲུབ་པ་ཡི། །ལེགས་ཚོགས་དབྱར་གྱི་མཚོ་ལྟར་རབ་འཕེལ་ཞིང། །ལུང་དང་རྟོགས་པའི་ཡོན་
ཏན་མ་ལུས་པ། །གོང་ནས་གོང་དུ་འཕེལ་བའི་དགའ་སྟོན་སྩོལ། །དགེ་འདུན་མ་ལུས་ཚུལ་ཁྲིམས་རྣམས་པར་དག་ཕྱི་ནང་ཉེར་འཚེའི་དགྲ་སྡེ་དྲུངས་ཕྱུང་ཞིང། །ཚེ་དང་བསོད་ནམས་ལོངས་སྤྱོད་སྟོབས་འབྱོར་རྣམས། །ཡར་ངོའི་ཟླ་ལྟར་རྒྱས་པའི་
འཕྲིན་ལས་སྩོལ། །ཕྱག་དྲུག་ཆོས་རྒྱལ་རྒྱལ་ཆེན་ངལ་བ་སོས་པོ། །ཀུན་གྱིས་དགོན་གནས་འདི་ཡི་གཉེར་མཛོད་ལ། །བགེགས་དང་ལོག་འདྲེན་འབྱུང་པོའི་ཚོགས་ཐམས་ཅད། །ཚར་ཆོད་དགེ་འདུན་སྡེ་རྣམས་རྟག་ཏུ་སྐྱོངས། །མཐུ་སྟོབས་ཐོགས་
མེད་རྡོ་རྗེའི་ཆོས་བསྲུང་ཚོགས། །ཀུན་གྱིས་འཕྲིན་ལས་རྣམ་བཞི་ཆེར་སྒྲུབས་ཏེ། །བདག་གིས་ཇི་ལྟར་འདོད་པའི་རེ་བ་ཀུན། །འབད་མེད་ལྷུན་གྱིས་འགྲུབ་པའི་བཀྲ་ཤིས་སྩོལ།། ཞེས་པ་འདི་ནི་ཨུ་རང་དུས་འཁོར་པཎྜིཏའི་དགེ་སྒྲུབ་པ་དཀའ་བཅུ་བློ་བཟང་

[051A]༄༅། །འབྱུང་གནས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟང་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་གྲོས་དཔག་པར་དཀའ་བའི་རླུང་སེམས་ཁམས། །གཞན་ཕན་རླན་གྱིས་སྤགས་པའི་མྱུ་གུ་གསར། །
འགྲོ་རྣམས་མོས་ངོའི་བསམ་པ་ཇི་ལྟ་བར། །ཀུན་ནས་བཀྲ་འདི་ཀུན་ལ་ཐུགས་རྗེ་རྨད། །གྲུབ་པའི་འཁོར་ལོ་རྩིབས་སྟོང་རབ་འབར་བ། །གདུལ་བྱའི་གླིང་བཞིའི་ཁྱོན་ལ་རབ་བསྒྱུར་ཞིང། །བློ་བཟང་བསྟན་པའི་ཅོད་པན་གཡོ་བ་ཅན། །བློ་བཟང་
བསྟན་པའི་ཉི་མ་ཁྱོད་ཉིད་རྒྱལ། །ཁྱོད་ནི་སྔོན་ཚེ་འཇམ་མགོན་བླ་མ་ཡིས། །ལེགས་པར་བྱིན་རླབས་དཔལ་ལྡན་འདུས་པའི་རྒྱུད། །མཐའ་དྲུག་ཚུལ་བཞིའི་འཆིང་རྒྱ་དམ་འགྲོལ་བའི། །ཀུན་དགའ་དོན་གྲུབ་ཅེས་མཚན་སྲིད་ན་འབར། །ཁྱོད་
ཀྱི་རྣམ་དཔྱོད་ཁྱོར་བའི་བསླབ་གསུམ་གྱི། །ནང་དུ་བསྟན་པའི་རྒྱ་མཚོ་ཆེ་བཅུས་ཏེ། །ཏིང་འཛིན་རྣམ་དག་དབུགས་ཀྱིས་བརྡུབས་པ་ནི། །སླར་ཡང་སྐལ་ལྡན་ཀུན་ལ་བདུད་རྩིར་སྐྱུག་ཉལ་འགྲོ་དེར་ནི་རྣམ་དག་དབང་བསྐུར་བའི། །འཐོར་
འཐུང་རྟེན་རྣམས་ལས་རླུང་ཚ་བའི་ཟེར། །སྒྲ་གཅན་མུན་པའི་ཁྲོད་བྲོས་བརྟུལ་ཞུགས་ཀྱི། །གྲང་དང་ཉམས་སུ་སྤྲོ་པའི་ལྷན་སྐྱེས་བཞད། །རྒྱུད་ཀྱི་མཐར་ཐུག་ལམ་མཆོག་ནོར་བུ་ཆེ། །རྣམ་པ་ཀུན་ཏུ་མགུལ་བར་བཀྲ་པ་ཡི། །བློ་གསལ་སྐྱེ་བོས་
འཛིན་མའི་གཞི་འདི་ཀུན། །དོག་པོར་བྱས་ཞེས་སྙན་པ་ཚངས་གནས་སྒྲོག་སླར་ཡང་ཆོས་ཀྱི་རྒྱལ་པོ་ཙོང་ཁ་པས། །མི་དབང་གནམ་བསྐོས་ཏཱ་མིང་ལྷ་ཡི་སྙན། །ཞལ་བཞེས་དམ་བཅས་ཇི་བཞིན་བསོད་ནམས་ཞིང། །ངག་དབང་བློ་གྲོས་རྒྱ་

[051B] །བློ་བཟང་གྲགས་བསྟན་པདྨོའི་ཚལ་ཆེན་པོ། །ཀུན་ནས་རབ་ཏུ་བཞད་བྱེད་བློ་གྲོས་ཟེར། །རྣོན་པོ་སྟོང་ཕྲག་འབར་བའི་སྣང་བྱེད་ཅན། །ཉི་མ་གསར་པ་ཁྱོད་ལས་གཞན་ན་གང། །ཁྱོད་ཀྱི་འོད་ཟེར་འབར་བའི་གཟི་བརྗིད་ཆེ། །ག་བ་
གིས་འཛམ་གླིང་ཡངས་བའི་ཆུ་གཏེར་དང། །ཁྱད་པར་དབང་ཕྱོགས་རྫིང་བུར་ཐུབ་པའི་བསྟན། །གསལ་བྱེད་མཆོག་ཅེས་རྒྱལ་ཀུན་བསྔགས་པ་སྒྲོག་འཛམ་གླིང་མང་པོས་བཀུར་བའི་བཀའ་བཏགས་ཀྱི། །ལུང་གིས་ཅིར་ཡང་ནོན་པའི་ཆུ་འཛིན་
ལས༑ ༑འགྲོ་ཀུན་ཕན་བདེའི་གྲུ་ཆར་རབ་འབེབས་པ། །ཐུགས་རྗེའི་གཏེར་གྱུར་ནམ་མཁའ་ཆེ་ཁྱོད་རྒྱལ། །ཁྱོད་ཀྱིས་གོས་ཡངས་པོར་ཕྱེ་བའི་བཤུལ། །གང་ངེར་གསུང་སྐྱེས་ཉི་ཟླ་སྐར་གསུམ་ཚོགས། །ཅི་དགར་རྒྱུ་བའི་ལྟད་མོའི་བྱེད་ལས་ཀྱིས། །
འགྲོ་བ་འདི་རྣམས་མྱང་འདས་ཁང་པར་ཁྲིད། །སླར་ཡང་མི་ཡུལ་རྒྱལ་བསྟན་རིན་ཆེན་གྱི། །དཔྱ་དཔུང་ཅི་དགར་འདྲེན་པའི་ཤིང་རྟའི་སླད། །སྤྲུལ་སྐུའི་ལྗོན་ཤིང་གསར་པ་རབ་བརྟན་པའི། །དགའ་སྟོན་ལོ་འདབ་ཅི་དགར་བཞད་པར་མཛོད། ཅེས་
གྲུབ་པའི་དཔང་ཕྱུག་་འཇམ་དབྱངས་གོང་མ་ཆེན་པོའི་ལུང་གིས་ཨུ་ཧུའི་ཆན་ཞི་ཨེར་ཏེ་ནི་ནོ་མོན་ཧན་དགའ་ལྡན་ཤི་རལ་ཐུ་ཁོ་ཐོག་ཐུ་ཞེས་བསྔགས་ཤིང་གངས་ལྗོངས་འདིར་ཁྲི་ཆེན་བློ་བཟང་བསྟན་པའི་ཉི་མ་ཞེས་ཡོངས་སུ་གྲགས་པའི་འཁྲུངས་རབས་གསང་རྣམ་དང་འབྲེལ་བའི་གསོལ་འདེབས་འདི་ནི་གང་གི་ཕྱག་མཛོད་ཇ་
སག་བླ་མ་དཀོན་མཆོག་ལྷུན་གྲུབ་ཀྱིས་བསྐུལ་པ་ལྟར་་ཤཱཀྱའི་བཙུན་པ་བློ་བཟང་དྤ་ལྡན་ཡེ་ཤེས་ཀྱིས་སྦྱར་པའོ།།    ༈    ཕྱི་ནང་གཞན་གསུམ་དུས་ཀྱི་འཁོར་ལོའི་རྒྱུད། །འཆད་བྱེད་བློ་བཟང་བསྟན་པའི་རྒྱལ་མཚན་ཆེ། །གང་གི་ཡང་སྲིད་སྐུ་ཚེ་སྲིད་

[052A]༄༅། །མཐའི་བར། །རྟག་བརྟན་གཡུང་དྲུང་ལྟ་བུར་བརྟན་གྱུར་ཅིག་ཚེ་དཔག་མེད་མགོན་ཡིད་བཞིན་འཁོར་ལོ་དང། །རྣམ་པར་རྒྱལ་མ་ལ་སོགས་མཐུ་སྟོབས་ཀྱིས། །འདི་ཡི་སྐུ་ཚེ་རྡོ་རྗེ་སྲ་བརྟན་ཁམས། །ཇི་བཞིན་འགྱུར་མེད་
རབ་ཏུ་བརྟན་བྱིན་པོས། །མི་འགྱུར་བདེ་ཆེན་ཉི་ཁྲི་ཆིག་སྟོང་དང། །དྲུག་བརྒྱའི་དཀར་དམར་བརྩེགས་ཐོབ་བདེན་པའི་ཚིག་གང་གིས་ཇི་ལྟར་སྨོན་པའི་བདེན་པའི་དོན། །རྒྱ་མཚོའི་རླབས་བཞིན་ཡོལ་པ་མེད་པར་མཛོད། ཅེས་དུས་འཁོར་པཎྜི་
ཏ་བློ་བཟང་རྒྱལ་མཚན་གྱི་ཡང་སྲིད་སྐུ་ཚེ་བརྟན་པའི་སྨོན་ཚིག་འདི་ནི་དཀའ་བཅུ་བློ་བཟང་འབྱུང་གནས་དང་དགེ་སློང་དམ་ཆོས་ལྷུན་གྲུབ་གཉིས་ཀྱིས་བསྐུལ་བ་ལ་བརྟེན་ནས་་ཤཱཀྱའི་བརྩུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་ཐུགས་སྙིང་རྗེ་ཆེ་
ལས་མ་གཡོས་ཤིང། །ཞིང་ཁམས་རྒྱ་མཚོར་ཐབས་ཚུལ་མཐའ་ཡས་པས། །གདུལ་བྱ་འདྲེན་པའི་དཔལ་གྱུར་དྲིན་ཅན་རྗེ། །བློ་བཟང་བསྐལ་བཟང་རྒྱ་མཚོར་གསོལ་བ་འདེབས། །གཉིས་སྤངས་དབུས་ཀྱི་རླུང་སེམས་དབྱེར་མེད་ཁམས། །
བདེ་སྟོང་ཆབ་ཀྱིས་བརླན་པའི་མྱུ་གུ་གསར། །སྟོང་ཉིད་མཛེས་མའི་མགྲིན་པར་དམ་འཁྱུད་པའི། །གྲུབ་མཆོག་ངག་དབང་མཆོག་ལྡན་ཆེ་ལ་འདུད། །བློ་བཟང་མཁྱེན་དང་བརྩེ་བའི་དཔལ་ལྡན་པ། །ཡེ་ཤེས་འཇུག་པས་ཟབ་མོའི་རྣམ་རོལ་
ཅན། །གང་གིས་འགྲོ་བའི་ཉོན་མོངས་ཀུན་སེལ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །མཁས་གྲུབ་ཡོངས་ཀྱི་གཙུག་རྒྱན་དུས་མཐའ་འདིར། །འགྲོ་ཀུན་མིག་གྱུར་གྲུབ་པའི་རྒྱན་གྱིས་སྤྲས། །སྐལ་ལྡན་འགྲོ་ལ་ཆོས་ཀྱི་དོན་

[052B] །ཡེ་ཤེས་བསྟན་པའི་སྒྲོན་མེར་གསོལ་བ་འདེབས། །དེང་ནས་བཟུངས་ཏེ་བྱང་ཆུབ་སྙིང་བོའི་བར། །ཤིའམ་གསོན་ནམ་སྐྱིད་དམ་སྡུག་ཀྱང་རུང། །ཁྱོད་རྣམས་ལས་གཞན་རེ་ལྟོས་གཞན་མེད་པས། །རྟག་ཏུ་ཐུགས་རྗེའི་ལྕགས་ཀྱུས་
ཟུང་དུ་གསོལ། །ཚེ་རབས་ཀུན་ཏུ་མགོན་པོ་ཁྱེད་རྣམས་དང། །འབྲལ་བ་མེད་པར་རྗེས་སུ་ལེགས་བཟུངས་ནས། །གསུང་གི་བདུད་རྩི་མདོས་པ་མེད་བཏུངས་ཏེ། །ཐམས་ཅད་མཁྱེན་པའི་ས་ལ་རེག་པར་ཤོག། ཅེས་པ་འདི་ནི་བྱ་ཁྱུང་མཁན་པོ་ཧུ་
ཐོག་ཐུ་ངག་དབང་མཁས་གྲུབ་རྒྱ་མཚོས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་པའོ།།    ༈    སྟོན་པ་མཚུངས་མེད་ཤཱཀྱའི་རྒྱལ་པོ་ཡི། །གསུང་གི་སྙིང་བོ་བློ་བཟང་རྒྱལ་བ་ཡི། །བསྟན་པའི་མགོན་པོ་རྗེ་བཙུན་བླ་
མཁྱེན། །བསྐལ་པ་རྒྱ་མཚོའི་བར་དུ་ཞབས་བརྟན་ཤོག་མགོན་ཁྱོད་རྒྱལ་བའི་ཚེས་ཚུལ་མ་ལུས་པ། །མཁས་གྲུབ་ཀུན་གྱི་རྩེ་མོར་སོན་པ་ཡི། །ལེགས་བཤད་དབྱར་གྱི་རྔ་བསངས་རབ་བསྒྲགས་ཏེ། །བསྟན་པའི་སྙིང་པོ་ཕྱོགས་བཅུར་
རྒྱས་པར་མཛོད། །ཕྱག་དྲུག་ཆོས་རྒྱལ་ལས་ཀྱི་གཤིན་རྗེ་དང། །དམག་ཟོར་རྣམ་སྲས་བེག་ཙེ་ལྕམ་སྲིང་གིས། །ཇི་ལྟར་འདོད་པའི་རེ་བ་མ་ལུས་པ། །འབད་པ་མེད་པར་ལྷུན་གྱིས་འགྲུབ་པར་མཛོད། ཅེས་རྟ་ཚག་སྤྲུལ་པའི་སྐུ་བློ་བཟང་བསྟན་པའི་མགོན་
པོའི་བརྟན་བཞུགས་གསོལ་འདེབས་འདི་ནི་དཔའ་ཤོད་ཤི་རལ་ཐུས་བསྐུལ་བ་ལ་བརྟན་ནས་་ཤཱཀྱའི་བཙུན་བ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་བདེ་པར་གཤེགས་པ་ཐམས་ཅད་ཀྱི། །མཁྱེན་བརྩེ་ནུས་མཐུམ་ལུས་གཅིག་

[053A]༄༅། །བསྡུས་པ། །རྡོ་རྗེའི་འཆི་མེད་ཚེ་ཡི་ངོ་བོ་རུ། །ཡོངས་སྨིན་ཚེ་དཔག་མེད་ཀྱིས་དགེ་ལེགས་སྩོལ། །རྗེ་བཙུན་རྒྱལ་དང་རྒྱལ་སྲས་མ་ལུས་པའི། །ཡོན་ཏན་ཀུན་རྫོགས་བློ་བཟང་རྒྱལ་བ་ཡི། །བསྟན་པ་ཡོངས་ཀྱི་དབང་
ཕྱུག་གོ་འཕང་མཆོག་རབ་བརྙེས་འཇམ་དཔལ་རྒྱ་མཚོར་གསོལ་བ་འདེབས། །གངའི་རྔུལ་སྙེད་ཞིང་ཁམས་རབ་འབྱམས་ན། །དུས་གསུམ་དུ་སྤྱོད་སྐྱེ་བོའི་ཚོགས་མ་ལུས། །བྱང་ཆུབ་ཆེན་པོ་སངས་རྒྱས་ས་ཡི་གནས། །མ་བཞག་དེ་
སྲིད་རྡོ་རྗེ་ལྟ་བུར་བཞུགས། །ཨེ་ཝཾ་དབྱིད་དུ་འཁྱིལ་བའི་རིན་ཆེན་ཁྲི། །འཇིགས་བྲལ་གདོང་ལྔའི་ཕྲག་པ་བརྟན་པོའི་ཁར། །བཀལ་བའི་སྐྱོན་ཀུན་ཡོངས་ཟད་ཟླ་ཉིའི་སྟེང། །མི་བཞིག་ནཱ་དའི་དཔལ་དུ་བརྟན་པར་བཟུགས་སྤྲོས་ཀུན་ཉེ་
བར་ཞི་བའི་ཀུན་གསལ་དོགས། །ཤེས་དང་ཤེས་བྱའི་གནས་ཚུལ་ཆུ་འཛིན་མཚར། །གཅིག་ཏུ་འཆིང་བའི་ཟད་མེད་བདེ་ཆེན་གང། །འགྱུར་བ་མེད་པའི་ངོ་བོང་རྟག་ཏུ་རོལ། །ཇི་ལྟར་སྦྲང་རྩིའི་རྒྱལ་མཚན་ཅན་གྱི་ཚོགས། །འདམ་ལས་སྐྱེས་
ཀྱང་འདམ་གྱིས་གོས་མིན་ལྟར། །སྙིགས་དུས་སྐྱེ་བོའི་སྤྱོད་ཚུལ་སྣ་ཚོགས་པས། །སྐྱོ་བའི་འདམ་གྱིས་གོས་ཚུལ་རིང་དུ་སྤོངས། །བདག་ཀྱང་དེང་ནས་ཚེ་རབས་ཐམས་ཅད་དུ། །མགོན་ཁྱོད་ཡབ་སྲས་གཉིས་ཀྱིས་རྗེས་བཟུངས་ནས། །གསུང་གི་བདུད་
རྩིའི་ལེགས་བཤད་ཆུ་མངར་བོས། །ཡིད་ཀྱི་རོ་འཛིན་རབ་ཏུ་གསོན་པར་མཛོད། །གཞན་ཡང་དགེ་འདིས་ཕ་མ་སེམས་ཅན་ཀུན། །འཁོར་བའི་སྡུག་བསྔལ་རྒྱ་མཚོ་ཆེན་པོ་ལས། །སྒྲོལ་ཕྱིར་རྫོགས་པའི་སངས་རྒྱས་གོ་འཕང་མཆོག་ཐོབ་

[053B] །ཕྱག་དྲུག་ཆོས་ཀྱི་རྒྱལ་བོ་འཁོར་བཅས་དང། །ཁྱད་པར་འདོད་པ་ཁམས་ཀྱི་དབང་མོ་ཡིས། །བདག་གིས་རེ་བའི་འབྲས་བུ་མ་ལུས་པ། །འབད་མེད་ལྷུན་གྲུབ་འཕྲིན་ལས་བཀྲ་ཤིས་སྩོལ། ཞེས་པ་
   ༈   །    ༈    སྲིང་དང་ཞི་པའི་མཐའ་ལས་ཡོངས་འདས་པ། །མཁྱེན་བརྩེའི་རང་གཟུགས་
འཇམ་དཔལ་རྒྱ་མཚོའི་ཞབས། །མི་འཇིགས་རྡོ་རྗེའི་ཁྲི་ལ་བརྟན་བཞུགས་ཏེ། །ཆོས་ཀྱི་འཁོར་ལོ་རྒྱུན་ཆར་མེད་པར་བསྒོར། །རྗེ་བཙུན་བློ་བཟང་གྲགས་པའི་བསྟན་པ་ཡི། །དཔལ་དང་ལྡན་པའི་ཡེ་ཤེས་རོལ་པ་ཅན། །མགོན་པོ་ཁྱོད་ཀྱང་
མི་ཤིགས་རྡོ་རྗེའི་ཁྲིར། །བརྟན་པར་བཞུགས་ལ་ཆོས་འཁོར་རྒྱ་ཆེར་བསྐོར། །རྒྱལ་དང་རྒྱལ་སྲས་རོང་རྒྱལ་ཉན་ཐོས་དང། །འདོད་གཟུགས་ཁམས་ལ་སྤྱོད་པའི་ལྷ་ཀླུ་ཀུན། །རྫུ་འཕྲུལ་ལྡན་པའི་དྲང་སྲོང་ལ་སོགས་པས། །ཤིས་པ་རྒྱ་མཚོའི་
དབྱངས་སྙན་དེང་འདིར་སྒྲོགས། །སྲིད་པ་གསུམ་ལ་དབང་བསྒྱུར་འདོང་ཁམས་ན། །སྤྱོད་ཅིང་བསྟན་དགྲ་ཡོངས་ཀྱི་གཤེད་མའི་གཙོ། །འདོད་ཁམས་དབང་ཕྱུག་ར་མ་ཏཱི་ཡིས་ཀྱང། །ལས་བཞིའི་འཕྲིན་ལས་ཐོགས་པ་མེད་པར་སྩོལ། །དུང་གི་ཅོད་པན་
དཀར་པོའི་བཀའ་རྟགས་ཀྱི། །སྲིད་པ་གསུམ་ལ་འདོད་དགུར་དབང་བསྒྱུར་ཞིང། །བླང་དོར་ལས་རྣམས་གསལ་བར་སྟོན་མཛད་པ། །ཚངས་པ་ཆེན་པོ་ཁྱོད་ཀྱིས་རྟག་ཏུ་སྲུངས། །ཞེས་པ་འདི་ནི་རྨེ་རུ་བསྐལ་བཟང་ཚེ་བརྟན་གྱིས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་

[054A]༄༅། །ལ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་བ་སྲས་བཅས་ཀུན་གྱི་མཁྱེན་དང་བརྩེ། །གཅིག་ཏུ་བསྡུས་པ་དམར་སེར་ཟུར་ཕུད་ཅན། །དུར་སྨྲིག་གོས་ཀྱིས་ཀླུབས་པའི་མཚན་དཔེའི་ཕྲ། །
རབ་འབར་འཇམ་མགོན་བླ་མས་བདག་ལ་སྲུངས། །མགོན་པོ་ཁྱོད་ཀྱིས་ཆོས་དང་ལོངས་སྤྱོད་རྫོགས། །སྤྲུལ་པར་བཅས་པའི་བྱིན་རླབས་མ་ལུས་པ། །བདག་གི་སེམས་ལ་ཡོངས་སུ་འདྲེས་པ་ཡི། །བྱིན་རླབས་དགའ་སྟོན་ཅིར་ཡང་སྩལ་དུ་
གསོལ། །ཁྱོད་ཀྱི་བསྟན་པ་དྲི་མ་མེད་པ་ཡི། །སྙིང་པོ་མདོ་སྔགས་ཀུན་གྱི་གནད་བསྡུས་པ། །འདི་དང་ཚེ་རབས་ཀུན་ཏུ་མི་འབྲལ་ཞིང། །ཐོས་བསམ་སྒོམ་པའི་བྱ་བས་འདའ་བར་ཤོག་ངེས་འབྱུང་བྱང་སེམས་ཡང་དག་ལྟ་བ་དང། །བསྐྱེད་དང་
རྫོགས་པའི་ལམ་གྱི་རིམ་པའི་གནད། །ཉམས་སུ་བླངས་པས་རླུང་སེམས་དབྱེར་མེད་ཁམས། །མཚན་དཔེས་སྤས་པའི་སྐུ་རུ་ལྡང་བར་ཤོག་དེ་ནས་ནམ་མཁའ་ཇི་སྲིད་འགྲོ་ཀུན་ལ། །བུམ་པ་བཟང་དང་དཔག་བསམ་ཡིད་བཞིན་ནོར། །ཇི་བཞིན་
འགྲོ་བ་ཀུན་ལ་འཇམ་དཔལ་སྙིང། །བསྟན་པའི་དགོས་འདོད་ཅི་དགར་སྟེར་པར་ཤོག། ཅེས་པ་འདི་ནི་ཁྲོད་འཛིན་པའི་བཤེས་གཉེན་ངག་དབང་བློ་བཟང་གིས་བསྐུལ་བ་ལ་བརྟེན་ནས་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ཕྱོགས་བཅུའི་རྒྱལ་དང་དེ་ཡི་སྲས། །ཉན་ཐོས་རང་རྒྱལ་དཔའ་བོ་མཁའ་འགྲོ་དང། །ཆོས་སྐྱོང་བསྲུང་མ་ཁྱད་པར་ཚེ་དཔག་མེད། །ཀུན་གྱིས་དགེ་ལེགས་ཅིར་ཡང་བཞད་པར་མཛོད། །ངག་ལ་དབང་འབྱོར་བྱམས་པའི་མཚན་མངའ་བ། །གང་གི་ཡང་

[054B] །བྲལ་བ་དེ་ཡི་སྐུ་ཚེ་སྲིད་པའི་མཐའ། །དེ་སྲིད་བརྟན་པའི་དགེ་ལེགས་ཅིར་ཡང་སྩོལ། །རྗེ་བཙུན་གང་དེའི་ཐུགས་དགོངས་རྫོགས་པ་དང། །བདག་ཅག་དགེ་བའི་རྩ་པ་སྤེལ་པའི་ཕྱིར། །བྲིས་འབུར་སྐུ་དང་མཆོད་རྟེན་གསུང་
གི་རྟེན། །བཞེངས་ཤིང་དགེ་འདུན་སྡེ་ལ་བསྙེན་བཀུར་དགེས། །འཇིག་རྟེན་ཁམས་སུ་རྒྱལ་པའི་བསྟན་པ་ཡི། །སྙིང་པོ་འཇམ་མགོན་བློ་བཟང་གྲགས་པའི་བསྟན། །རྒྱ་མཚོའི་གོས་ཅན་གཞི་འདིར་རིང་སྤེལ་ཕྱིར། །ཞབས་པད་རྡོ་རྗེ་ལྟ་བུར་བརྟན་
པར་བཞུགས། །བསྐལ་བཟང་འདྲེན་པ་ཀུན་གྱི་གཙོ་བོ་གང། །ཤཱཀྱ་སེངྒེའི་བསྟན་པ་རབ་རྒྱས་ཕྱིར། །སྐུ་ཚེ་རིང་དུ་བརྟན་ཅིང་མཁས་གྲུབ་ཀྱི། །རྣམ་ཐར་གཙང་མ་བདག་གིར་མཛད་དུ་གྱུར་ཅིག་བདག་ཅག་དད་འདུན་གཅིག་པས་གསོལ་བཏབ་དང། །
བསླུ་མེད་མཆོག་གསུམ་རིན་ཆེན་བདེན་པའི་མཐུ། །དམག་ཟོར་རྒྱལ་མོའི་མཐུ་སྟོབས་འཕྲིན་ལས་ཀྱིས། །བདག་ཅག་རེ་བ་ལྷུན་གྲུབ་བཀྲ་ཤིས་སྩོལ།། ཞེས་བཀའ་དྲིན་མཚུངས་པ་མེད་པ་རྗེ་དག་དབང་བྱམས་པ་རིན་པོ་ཆེའི་ཡང་སྲིད་ཞབས་པད་བརྟན་ཅིང་འཁུལ་
   ༈      ༈   །    ༈    ཁྱོད་ནི་བླ་མའི་མཇུག་ཏུ། ཁྱད་པར་བློ་བཟང་དཔལ་ལྡན་ཡེ་ཤེས་ཞབས། །འཇམ་དཔལ་རྒྱ་མཚོ་སྲས་དང་བཅས་པ་ལ། །སྙིང་
ནས་གསོལ་བ་འདེབས་ཀྱི་བདག་ཅག་གི་སླད་དུ་བསྐལ་པ་རྒྱ་མཚོར་ཞབས་བརྟན་ཤོག་གསུང་གི་གསང་བའི་བདུད་རྩི་རྣམ་དཔྱོད་ཀྱི། །སྙིམ་པས་འཐུངས་པས་ལེགས་བཤད་ལུས་ཀྱི་སྟོབས། །རབ་རྒྱས་བྱང་སེམས་སྤྱོད་པའི་ཁུར་གྱི་ཚོགས། །

[055A]༄༅། །འཁྱེར་ཏེ་འགྲོ་པ་འདྲེན་པའི་མཐུ་ཐོབ་ཤོག་གཞན་ཡང་བདག་གིས་ཕྱག་ན་པདྨོ་ལ། །བསྙེན་བཀུར་བགྱིས་པའི་དགེ་པ་དེ་ཡི་མཐུས། །ཉོན་མོངས་སྡུག་བསྔལ་མ་ལུས་རབ་ཟད་དེ། །སྐྱེ་པ་ཀུན་ཏུ་རྗེས་སུ་འཛིན་པར་ཤོག་དེ་
ནས་བླ་མ་རྡོ་རྗེ་འཆད་དབང་གི་གོ་འཕང་དམ་པ་མྱུར་པ་ཉིད་ཐོབ་སྟེ། །འགྲོ་བ་ཐམས་ཅད་དེ་ཡི་སར་བཞག་ནས། །དོན་གཉིས་འབད་མེད་ལྷུན་གྱིས་འགྲུབ་གྱུར་ཅིག། ཅེས་པ་འདི་ནི་གསོལ་ཐབ་པ་རོང་བ་བློ་བཟང་བསོད་ནམས་ཀྱིས་བསྐུལ་བ་ལ་བརྟེན་ནས་་ཤཱཀྱའི་
བཙུན་བ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་པའོ།།    ༈    །ཁྱད་པར་བླ་མ་ལྷ་ཡི་ཚོགས་ཐམས་ཅད། །བདག་ལ་ཐུགས་རྗེའི་དབང་གིས་བྱིན་བརླབ་སྟེ། །ལུས་ངག་ཡིད་གསུམ་རྡོ་རྗེ་གསུམ་དུ་སྒྲུབས་
གཞན་ཡང་རྗེ་བཙུན་བློ་བཟང་བསྟན་པ་ཡི། །དབང་ཕྱུག་བརྒྱད་ཀྱི་བདག་ཉིས་འཇམ་པའི་དཔལ། །རྒྱ་མཚོའི་མངའ་བདག་བསྐལ་བརྒྱར་ཞབས་བརྟན་ཅིང། །ཆོས་ཀྱི་འཁོར་ལོ་རྒྱུན་ཆད་མེད་པར་བསྐོར། །དེ་ལྟར་གསོལ་བ་བཏབ་པས་བླ་མ་ལྷ། །
དགྱེས་བཞིན་བདག་གི་ལུས་ལ་རབ་ཐིམ་པས། །ལུས་ངག་ཡིད་གསུམ་དཔལ་ལྡན་བླ་མ་ལྷའི། །ངོ་བོ་རྡོ་རྗེ་གསུམ་གྱི་བདག་ཉིད་གྱུར། །ཅེས་བསྒོམ་ཞིང་མཚན་སྔགས། ཨོཾ་ཨཱ་གུ་རུ་སུ་མ་ཏི་ཤཱ་ས་ནེ་ཤྭ་ར་མ་ཉྫུ་ས་མུ་དྲ་སིདྡྷཱི་ཧཱུཾ་ཧཱུཾ། ཞེས་གང་
མང་བཟླ། མཇུག་ཏུ་དགེ་བ་བསྔོའོ།། ཞེས་པ་འདི་ནི་་རྒྱལ་དབང་མཆོག་སྤྲུལ་རིན་པོ་ཆེའི་སྐུའི་རིམ་འགྲོ་པ་གསོལ་དཔོན་རྗེ་དྲུང་ཡེ་ཤེས་རབ་བརྟན་གྱི་ཁ་ཧོན་དུ་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རླུང་སེམས་དབྱེར་མེད་དྷཱུ་ཏཱིའི་ནང་

[055B] །དབྱིངས་ཆེན་ལས་བཞེངས་སྒྱུ་འཕྲུལ་དྲ་པའི་གར། །མི་བསྐྱོད་རྡོ་རྗེ་བདེ་འཇིགས་རྣམ་གསུམ་གྱིས། །དངོས་གྲུབ་བྱེ་པའི་དགའ་སྟོན་དེང་འདིར་སྩོལ། །བློ་བཟང་དོན་གཉིས་གྲུབ་པའི་གནས་བརྟན་ཆེ། །ཁྱོད་ཉིད་དེང་ནས་ཡུན་རིང་བསྐལ་
པའི་བར། །མི་འགྱུར་བརྟན་པར་བཞུགས་ནས་རང་ཉིད་ཀྱི། །གདུལ་བྱ་རྣམས་ལ་ཆོས་ཀྱི་ལུང་བཟང་སྩོལ། །ཁྱད་པར་ཕྱག་དྲུག་ཡེ་ཤེས་མགོན་པོ་ཡིས། །འདི་ཡི་སྐུ་ཚེའི་བར་གཅོད་ཀུན་བསལ་ནས། །ཇི་ལྟར་བཞེད་པའི་རེ་བ་མ་ལུས་པ། །ལྷུན་གྱིས་
འགྲུབ་པའི་དགེ་ལེགས་ཅིར་ཡང་སྩོལ།། ཞེས་ཡང་དགོན་བླ་མ་བློ་བཟང་དོན་གྲུབ་ཀྱི་བརྟན་བཞུགས་སུ་དབུས་མདའ་དཔོན་དངོས་གྲུབ་རྣམ་རྒྱལ་དང་བྱམས་པ་སྨོན་ལམ་གྱིས་བསྐུལ་པ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་ཞིག་
དྲན་པ་ཙམ་གྱིས་སྲིད་བཞི་ཡི། །གདུང་བ་མ་ལུས་ཡོངས་སུ་བཅིལ་བྱེད་ཅིང། །འཆི་མེད་ཚེ་ཡི་གོ་འཕང་མཆོག་སྟེར་བ། །བཅོམ་ལྡན་ཚེ་མཐའ་ཡས་པས་དགེ་ལེགས་སྩོལ། །ངག་ལ་དབང་འབྱོར་འཇམ་དཔལ་མཚན་ཅན་གང། །ཞབས་པད་
སྲིད་མཐའ་ཇི་སྲིད་རབ་བརྟན་ཅིང། །ཐུགས་ཀྱི་བཞེད་དོན་མ་ལུས་ལྷུན་གྲུབ་ནས། །ཆོས་ཀྱི་འཁོར་ལོ་ལེགས་པར་བསྐོར་བར་གསོལ། །ཚེ་མཐའ་ཡས་དང་རྣམ་རྒྱལ་སྒྲོལ་དཀར་ཆེ། །འོད་ཟེར་ཅན་མ་མི་གཡོ་མགོན་པོ་ཡིས། །སྐུ་ཚེའི་བར་ཆད་
སེལ་ཞིང་ཅི་བཞེད་པའི། །དོན་ཀུན་ལྷུན་གྱིས་འབད་པ་མེད་པར་སྒྲུབས། །དགེ་དང་ཤིས་པའི་བཀྲ་ཤིས་རྒྱ་མཚོས་ནི། །ཕྱོགས་ཀུན་ཁྱབ་ཅིང་དགེ་ལེགས་ཇི་སྙེད་པ། །དེ་དག་གཅིག་ཏུ་བསྡུས་པའི་བྱིན་ཆེན་གྱིས། །དགེ་ལེགས་རྒྱ་མཚོ་རབ་ཏུ་རྒྱས་

[056A]༄༅། །གྱུར་ཅིག། ཅེས་པ་འདི་ནི་སྒྲུབ་ཁང་སྤྲུལ་སྐུའི་ཞབས་བརྟན་དུ་ཞབས་འབྲིང་པ་བློ་བཟང་དཔལ་ལྡན་གྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །གཅིག་བསྡུས་
སྐྱབས་མགོན་རྒྱལ་དབང་ཡབ་སྲས་ཞབས། །སྐུ་ཚེ་སྲིད་མཐའི་བར་དུ་བརྟན་པ་དང། །བདག་ལ་དངོས་གྲུབ་རྣམ་གཉིས་བཀའ་དྲིན་སྩོལ། །མདུན་གྱི་ནམ་མཁར་འཇམ་དཔལ་རྒྱ་མཚོ་དང། །རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །
སེངྒེའིའི་ཁྲིལ་རྟག་ཏུ་དགྱེས་བཞུགས་ཏེ། །བདག་ལ་ཐུགས་རྗེའི་སྤྱན་གྱིས་གཟིགས་སུ་གསོལ། །ཕྱག་འཚལ་མཆོད་འབུལ་སྡིག་ལྟུང་མ་ལུས་བཤགས། །དགེ་ལ་ཡི་རང་ཆོས་འཁོར་བསྐོར་བར་བསྐུལ། །མྱ་ངན་མི་འདའ་རྟག་པར་བཞུགས་གསོལ་
འདེབས། །དགེ་བ་རྫོགས་པའི་བྱང་ཆུབ་ཆེན་པོར་བསྔོ། །ཁྱད་པར་བདག་གིས་སྔོན་ཆད་དགེ་འདུན་གྱི། །སྔེ་ལ་བརྟེན་ནས་སྡིག་ལྷུང་ཅི་བསགས་དང། །ད་ལྟ་བླ་མའི་སྐུ་གསུང་ཐུགས་གསང་དང། །དཀོར་ལ་བརྟེན་ནས་སྡིག་ལྷུང་བསགས་ཀུན་
བཤགས། །འདི་དག་རྣམ་པར་སྨིན་པ་འབྱུང་འགྱུར་ཀུན། །ཁྱོད་ཟུང་ཐུགས་རྗེའི་ཤུགས་ཀྱིས་བྱང་བར་མཛོད། །གསོལ་བ་བཏབ་ལྟར་སྐུ་ལས་བདུད་རྩིའི་རྒྱུན། །བབས་ཏེ་སྡིག་ལྷུང་མ་ལུས་བཀྲུས་པར་གྱུར། །མགོན་པོ་ཁྱེད་རྣམས་བསྙེན་
ཅིང་བཀུར་བ་དང། །ཞབས་ཏོག་ཇི་ལྟར་བགྱིས་པའི་དགེ་བ་ལས། །ཚེ་རབས་ཀུན་ཏུ་འབྲལ་མེད་རྗེས་བཟུངས་ནས། །གསུང་གི་བདུད་རྩི་ངོམས་མེད་འཐུང་བར་ཤོག་གཞན་ཡང་ཁྱོད་ཀྱི་གསུང་རྣམས་ཉམས་བླངས་པས། །ངེས་འབྱུང་བྱང་

[056B] །རིམ་གཉིས་ལམ་གྱི་བགྲོད་པ་མཐར་ཕྱིན་ཏེ། །སྐུ་གསུམ་གོ་འཕང་བདེ་བླག་ཉིད་ཐོབ་ཤོག་ཁྱད་པར་བྱང་ཕྱོགས་ཤམྦྷ་ལ་ཡི་ཡུལ། །མགོན་པོ་ཁྱོད་རྣམས་འཁོར་ལོས་བསྒྱུར་རྒྱལ་གྱི། །རོལ་པས་འདའ་ཚེ་
ལེགས་པར་རྗེས་བཟུངས་ནས། །ཟུང་འཇུག་གོ་འཕང་མྱུར་དུ་ཐོབ་པར་ཤོག། མངྒ་ལཾ།། ཞེས་པ་འདི་ནི་གསོལ་ཐབ་པ་བློ་བཟང་མཁས་མཆོག་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
སེམས། །དཔའ་བོ་མཁའ་འགྲོ་ཉན་ཐོས་རང་རྒྱལ་རྣམས། །ཐུགས་རྗེའི་བྱིན་རླབས་མཐུ་དཔུང་ཆེར་བསྐྱེད་ནས། །བདག་གི་འདོད་དོན་མ་ལུས་འགྲུབ་པར་མཛོད། །དུས་གསུམ་རྒྱལ་བ་ཀུན་གྱི་བསྟན་པའི་སྙིང། །འཇམ་མགོན་བློ་བཟང་རྒྱལ་
བ་ཡབ་སྲས་ཀྱི། །བསྟན་པ་མི་ནུབ་རིང་དུ་ཡུན་གནས་ཕྱིར། །རྒྱལ་བ་ཡབ་སྲས་ཞབས་པད་བརྟན་པར་བཞུགས། །བདག་ཀྱང་སྐྱེ་བ་འདི་ནས་ཚེ་རབས་ཀུན། །ཡབ་སྲས་གཉིས་ཀྱིས་འབྲལ་མེད་རྗེས་བཟུངས་ནས། །ཟུང་འཇུག་རྡོ་རྗེ་འཆང་དབང་
གོ་འཕང་ཆེ། །རིང་པོར་མི་ཐོགས་བདེ་བླག་ཉིད་ཐོབ་ཤོག་བློ་བཟང་རྒྱལ་བ་གཉིས་པའི་རིང་ལུགས་ཀྱི། །ཆོས་དང་ལྡན་པའི་མགོན་པོ་གང་དེ་ཡང། །རྡོ་རྗེའི་ཁྲིལ་ཞབས་ཀྱི་པདྨོ་ནི། །གཡོ་བ་མེད་པར་རབ་ཏུ་བརྟན་གྱུར་ཅིག། ཅེས་པ་འདི་ནི་ཆོས་བཟང་
དགེ་སློང་བློ་བཟང་བསྟན་དར་གྱིས་བསྐུལ་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །ངག་དབང་བྱམས་པ་ཡེ་ཤེས་སྐལ་ལྡན་ཟུང། །བདག་ཅག་གུས་པའི་ཡིད་ཀྱིས་གསོལ་

[057A]༄༅། །བཏབ་ལྟར། །བྱིན་རླབས་ཐུགས་རྗེའི་ཆར་ཆེན་དབབ་ཏུ་གསོལ། །དུས་གསུམ་ཕྱོགས་བཅུའི་བླ་མ་རྒྱལ་བའི་སྲས། །ཡི་དམ་ཉན་རང་དཔའ་བོ་མཁའ་འགྲོ་རྣམས། །གཅིག་ཏུ་ཁྱོད་ཀྱི་ངོ་བོར་ལེགས་འདུས་ནས། །བདག་
ཅག་རྣམས་ལ་ཐུགས་རྗེའི་སྤྱན་གྱིས་གཟིགས། །དེ་ལྟར་གསོལ་བཏབ་བྱམས་མགོན་ཐུགས་རྗེ་ཡིས། །ཡོངས་བསྐྱབས་གླིང་འདིའི་དགེ་འདུན་མ་ལུས་པ། །ཐུགས་མཐུན་ཁྲིམས་གཙང་བཤད་སྒྲུབ་བྱ་བ་ཀུན། །ཡར་ངོའི་ཟླ་ལྟར་འཕེལ་
བར་བྱིན་གྱིས་རློབ། །གཞན་ཡང་པད་དཀར་འཆང་བ་དུར་སྨྲིག་གོས། །ལ་སོགས་བསྟན་འཛིན་སྐྱེས་ཆེན་དམ་པ་རྣམས། །ཞབས་ཀྱི་པདྨོ་བསྐལ་པ་ཇི་སྲིད་པར། །རྡོ་རྗེ་ལྟ་བུར་བརྟན་པར་བཞུགས་སུ་གསོལ། །རྗེ་བཙུན་ཁྱབ་བདག་རྡོ་རྗེ་
འཆང་དབང་དང། །གྲུབ་པའི་དབང་ཕྱུག་གང་གིས་བཀའ་བསྒོས་པའི། །མཐུ་ལྡན་སྲུང་མ་ཀུན་གྱིས་དུས་ཀུན་ཏུ། །འཕྲིན་ལས་རྒྱ་མཚོའི་ཆར་ཆེན་འབེབས་པར་མཛོད། ཅེས་པ་འདི་ནི་གྲྭ་དགའ་ལྡན་བྱམས་པ་གླིང་པ་དགེ་སློང་བསྐལ་བཟང་བསྟན་དར་གྱིས་་རྗེ་
ངག་དབང་བྱམས་པ་རིན་པོ་ཆེ་དང་གྲུབ་མཆོག་ཡེ་ཤེས་སྐལ་ལྡན་གྱི་གསོལ་འདེབས་འདོད་གསོལ་གྱི་སྨོན་ཚིག་དང་འབྲེལ་བ་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གནས་སྤྱི་གཙུག་ཉི་ཟླའི་
གདན་སྟེང་ན། །དཔལ་བླ་མ་ཀུན་འདུས་ཧེ་རུ་ཀ་ཞལ་བཞི་དང་བཅུ་དྲུག་ཕྱག་གིས་བརྗིད། །བརྐྱང་བསྐུམ་གྱིས་འཇིགས་བྱེད་དུས་མཚན་མནན། །ཕག་མོ་ཡི་མ་མཆུའི་སྦྲང་རྩིར་ཆགས། །ཕྱག་རྒྱ་དང་གར་དགུ་ཐལ་བས་བརྗིད། །བདག་

[057B] །ཨ་ལ་ལ་དགྱེས་པའི་ཚུལ་གྱིས་བཞུགས། །ཐུགས་ཀ་ཡི་དཔྱིད་ཧཱུཾ་འོད་ཟེར་གྱིས། །ཡེ་ཤེས་པ་སངས་རྒྱས་བྱང་སེམས་ཀུན། །སྤྱན་དྲངས་ནས་ཐིམ་པར་གྱུར་པ་ལ། །དབང་བསྐུར་ཞིང་མི་བསྐྱོད་པ་ཡིས་བཏབ། །ཆུ་
བཞི་དང་ཉེར་སྤྱོད་རོལ་མོར་བཅས། །བཅུ་དྲུག་གི་རིག་མ་འཇོ་སྒེག་མཁན། །ནང་མཆོད་དང་ཕྱག་རྒྱའི་ཆུ་སྐྱེས་ཀྱིས། །དཔལ་བླ་མ་མགོན་པོ་ཁྱོད་ལ་མཆོད། །མགོན་ཁྱོད་ཀྱི་ངོ་བོ་རྡོ་རྗེ་འཆང། །རྗེ་སངས་རྒྱས་ཀུན་འདུས་བླ་མ་མཆོག་སྐྱབས་བློ་བཟང་
གྲགས་པའི་ཞབས་པད་ལ། །སྙིང་ཁོང་རུས་གཏིང་ནས་གསོལ་བ་འདེབས། །ཐབས་ཤེས་རབ་མཉམ་སྦྱོར་ཧེ་རུ་ཀ་གོས་དུར་སྨྲིག་ལྷབ་ལྷུབ་འཕུར་ལྡིང་ཅན། །རྗེ་བཀའ་དྲིན་མཚུངས་མེད་དྲིན་ཅན་རྗེ། །སྐྱབས་བསྐལ་བཟང་རྒྱ་མཚོར་གསོལ་བ་
འདེབས། །རྗེ་བཙུན་མཆོག་བློ་བཟང་རྒྱལ་པ་ཡི། །དཔལ་ལྡན་པ་ཡེ་ཤེས་མཚན་ཅན་ཞབས། །བདག་རེ་བའི་ཡིད་ཀྱིས་གསོལ་འདེབས་ཀྱི། །ཐུགས་བརྩེ་བའི་ལྕགས་ཀྱུས་ཟུངས་སུ་གསོལ། །དབྱིངས་འོད་གསལ་མཛེས་མའི་ཕང་པ་ལ། །དོན་
བདེ་ཆེན་འཁྱུད་པའི་འཇོ་སྒེག་མཁན། །དཔལ་མཁས་གྲུབ་ཀུན་ཚོགས་རོལ་པའི་ཞབས། །བདག་གསོལ་བ་འདེབས་ཀྱི་བྱིན་གྱིས་རློབ། །རྗེ་བསྟན་པ་ཡོངས་རྫོགས་ཀུན་གྱི་བདག་གནས་བྱང་ཆུབ་ལམ་བགྲོང་ས་མཁན་མཆོག་འགྲན་ཟླ་
མེད་ངག་དབང་བྱམས་པ་ལ། །བདག་གུས་པའི་ཡིད་ཀྱིས་གསོལ་བ་འདེབས། །ངག་ཀུན་ལ་དབང་འབྱོར་གདུལ་བྱ་ཡི། །དཔལ་མཆོག་དང་ཐུན་མོང་བསམ་པའི་དོན། །འབད་མེད་པར་བདེ་བླག་གྲུབ་མཛད་པ། །རྗེ་བླ་མ་ཁྱོད་ལ་གསོལ་བ་འདེབས་

[058A]༄༅། །ཞི་རྒྱས་དང་དབང་དང་མངོན་སྤྱོད་ལས། །དཔལ་ཀུན་ལ་འབྱོར་པའི་རྒྱལ་མཚན་འཛིན། །གྲགས་སྙན་པའི་བ་དན་རྩེར་སྒྲེང་བ། །མགོན་ཁྱོད་ཀྱི་ཞབས་ལ་གསོལ་བ་འདེབས། །ངག་སྔགས་ཀྱི་དབང་ལ་ཀུན་དགའི་དཔལ། །
ལེགས་འབྱོར་པའི་མཐུ་སྟོབས་རབ་འགྲུབ་པ། །བདག་བཀའ་དྲིན་ཆེན་པོའི་འབྱུང་གནས་ཆེ། །རྗེ་མགོན་པོ་ཁྱོད་ལ་གསོལ་བ་འདེབས། །ལས་སོ་སྐྱེའི་ས་ལས་གོང་མའི་སར། །ཡོངས་འཕགས་པའི་བློ་གྲོས་འཇུག་པ་ཅན། །ངག་དབང་འབྱོར་
ལྷ་སྔགས་རྣམ་རོལ་པ། །དགེ་ལེགས་པའི་རྒྱལ་མཚན་གསོལ་བ་འདེབས། །རྗེ་རྒྱལ་བ་ཡབ་སྲས་གསུང་གི་གནང། །ངག་དབང་འབྱོར་འདུལ་བའི་བསྟན་པ་ཡི། །ཚུལ་ཁྲིམས་ཀྱིས་ལེགས་པར་འདོམས་མཛད་པ། །དཔལ་བླ་མའི་ཞབས་
ལ་གསོལ་བ་འདེབས། །ངག་དབང་བའི་དཔལ་ལ་འབྱོར་པའི་འཁོར། །རྒྱ་ཆེན་པོར་སྤེལ་བའི་འཕྲིན་ལས་གང། །དཔལ་བཟང་པོའི་འདུ་བྱེད་རབ་ལྡན་པ། །མགོན་ཁྱོད་ཀྱི་ཞབས་ལ་གསོལ་བ་འདེབས། །བཀའ་མདོ་རྒྱུད་རྒྱ་བོད་ཚིག་གི་
ལུང༑ ༑ཀུན་གཏེར་གྱུར་ཐབས་ལ་མཁས་པ་ཡི། །དོན་རྒྱ་མཚོ་ཆེན་པོའི་མཐར་སོན་པ། །བྱམས་སྙིང་རྗེ་འབྱོངས་ལ་གསོལ་བ་འདེབས། །ལུས་གྲངས་མེད་སྦྲུལ་ནས་ཕྱག་འཚལ་ཞིང། །མཆོད་རྒྱ་མཚོ་འབུལ་ཞིང་སྡིག་པ་བཤགས། །དགེ་ཡི་
རང་བསྐུལ་ཞིང་གསོལ་བ་འདེབས། །དོན་དགེ་བ་བྱང་ཆུབ་ཆེན་པོར་བསྡོ། །གླིང་བཞི་དང་རི་རབ་ཉི་ཟླར་བཅས། །སྲིད་སྣ་བདུན་དཔལ་ལྡན་ལྷ་མོའི་ཚོགས། །མགོན་ཁྱོད་ལ་མཆོད་པར་འབུལ་ལགས་ཀྱིས། །དུས་མྱུར་བ་ཉིད་དུ་བཞེས་སུ་གསོལ་

[058B] །སྐྱབས་འགྲོ་དང་ལས་འབྲས་སྤང་བླང་ཚུལ། །སྡུག་ཀུན་འབྱུང་འགོག་དང་ལམ་བདེན་གནང། །རབ་བསྒོམས་པའི་རྟོགས་པ་སྐྱེ་བར་མཛོད། །དེ་བྱང་ཆུབ་སེམས་དང་སྦྱར་བའི་ལམ། །ཕར་ཕྱིན་པ་དྲུག་
གི་སྤྱོད་པ་དང། །ཞི་གནས་དང་ལྷག་པར་མཐོང་བསྒོམས་པས། །ལམ་བགྲོད་པ་མ་ལུས་མཐར་ཕྱིན་མཛོད། །དཔལ་བདེ་མཆོག་འཁོར་ལོའི་བསྐྱེད་པའི་རིམ། །རབ་བསྒོམས་པས་སྐྱེ་ཤི་བར་དོ་སྦྱངས། །ལམ་རིམ་པ་ལྔ་ཡི་ཉམས་ལེན་གྱིས། །
རྒྱུད་ཡོངས་སྦྱངས་རྡོ་རྗེ་འཆང་ཐོབ་ཤོག་ཅེས་གསོལ་བ་བཏབ་པས་བླ་མ་ལྷ། །རྩ་དབུ་མ་སྙིང་གི་དབུས་སུ་བཞུགས། །གནས་སྤྱི་བོའི་ལམ་དུ་སྦྱངས་པ་ཡིས། །ལམ་འཕོ་བའི་མན་ངག་འབྱོངས་པར་གྱུར།། ཅེས་རྗེ་བཙུན་ཆོས་ཀྱི་རྒྱལ་པོ་བློ་བཟང་གྲགས་
པ༑ རིགས་དང་དཀྱིལ་འཁོར་ཀུན་གྱི་བདག་པོ་བློ་བཟང་བསྐལ་བཟང་རྒྱ་མཚོ་དང་ངོས་ཅག་ལྕང་སྐྱ་རིན་པོ་ཆེ་རོལ་པའི་རྡོ་རྗེ། བཀའ་དྲིན་མཚུངས་མེད་རྗེ་བཙུན་ངག་དབང་བྱམས་པ། བྲག་རི་བླ་མ་ངག་དབང་དོན་གྲུབ། ཆོས་བཟང་མཁན་པོ་དཔལ་འབྱོར་གྲགས་པ། གནས་གསར་བ་ངག་དབང་ཀུན་དགའ་
ལེགས་པའི་འབྱུང་གནས། ཞི་སྤྲུལ་འཕགས་པ་དགེ་ལེགས་རྒྱལ་མཚན། ཉག་རོང་བླ་མ་ངག་དབང་ཚུལ་ཁྲིམས། ལྕགས་ར་སྤྲུལ་སྐུ་ངག་དབང་འཕྲིན་ལས་དཔལ་བཟང། བཀའ་འགྱུར་བ་ཐབས་མཁས་རྒྱ་མཚོ་རྣམས་ཀྱི་གསོལ་འདེབས་ཡན་ལག་བདུན་པ། མཎྜལ་མདོར་བསྡུས་དང་བཅས་པ་ལ་མ་ཐུན་མོང་དང་
ཐུན་མོང་མ་ཡིན་པའི་གནད་ཚང་བ་སོགས་འདི་ལྟ་བུ་ཞིག་དགོས་ཞེས་རྐེད་ཚང་རི་ཁྲོད་པ་ཨེ་མཆི་དག་དབང་ཚུལ་ཁྲིམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འཇམ་མགོན་བློ་བཟང་གྲགས་པ་ཡབ་སྲས་ཀྱི། །བསྟན་པ་རིན་

[059A]༄༅། །ཆེན་འཛིན་མཛད་ཡབ་སྲས་ཟུང། །གང་གིས་སྐྱེ་བ་ཀུན་ཏུ་རྗེས་བཟུངས་ནས། །ཐེག་ཆེན་ཆོས་ཀྱི་དཔལ་ལ་སྤྱོད་པར་ཤོག། ཅེས་པ་འདི་ནི་རི་ཁྲོད་འཛིན་པའི་དགེ་སློང་ངག་དབང་བློ་བཟང་གིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    མཁྱེན་དང་བརྩེ་བའི་ནུས་མཐུ་མ་ལུས་པ། །གཅིག་ཏུ་བསྡུས་པའི་དཔལ་ལྡན་བླ་མ་མཆོག་རྗེ་བཙུན་རྒྱལ་བ་ཡབ་སྲས་ཟུང་གཅིག་ལ། །གསོལ་བ་འདེབས་སོ་དངོས་གྲུབ་རྣམ་གཉིས་སྩོལ། །བསྟན་དང་འགྲོ་
བའི་དོན་ཆེན་བགྱི་བའི་སླད། །ཞབས་ཀྱི་པདྨོ་སྲིད་པའི་མཐའ་ཇི་སྲིད། །བརྟན་པར་བཞུགས་ལ་ཆོས་འཁོར་བླ་མེད་པ། །བདག་གི་སྐལ་བ་ཇི་བཞིན་སྐོར་དུ་གསོལ། །སྐྱེ་བ་འདི་ནས་ཚེ་རབས་ཐམས་ཅད་དུ། །ཁྱོད་ཀྱིས་འབྲལ་བ་མེད་པར་རྗེས་
བཟུངས་ནས། །མཆོག་མཐུན་དངོས་གྲུབ་མ་ལུས་རབ་སྩལ་ཏེ། །རྡོ་རྗེ་འཆང་དབང་མྱུར་དུ་ཐོབ་པར་ཤོག། ཅེས་པ་འདི་ནི་རྣམ་རྒྱལ་གྲྭ་ཚང་གི་དབུ་མཛད་ཁྲི་ཟུར་དགེ་སློང་སྐལ་བཟང་འབྱོར་རྒྱས་ཀྱིས་བསྐུལ་བ་ལྟར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།
   ༈    སྲིད་གསུམ་རླུང་གི་འཁོར་ལོ་སྐོར་བྱེད་རྒྱུན། །མ་ལུས་བཅད་པའི་རང་མདངས་འཆི་མེད་དཔལ། །རབ་བཞད་བདེ་ཅན་ཞིང་མགོན་སྣང་མཐའ་ཡས། །ཚེ་ལྷར་བཅས་པས་དེང་འདིར་དགེ་ལེགས་སྩོལ། །རང་གཞན་གྲུབ་
མཐའི་ཆོས་ཚུལ་རྒྱ་མཚོའི་དཔལ། །སྨྲ་བའི་ངག་ལ་དབང་འབྱོར་ཐུབ་པ་མཆོག་བསྟན་པའི་སྙིང་པོ་དབང་ཕྱུག་དཔལ་གྱུར་པ། །མགོན་ཁྱོད་ལུས་ཅན་ཀུན་གྱི་གཙུག་ན་རྒྱལ། །ཁྱོད་ཀྱི་སྐྱེས་རབས་མུ་ཏིག་འཕྲེང་མཛེས་དཀར། །དད་ལྡན་བློ་

[059B] །མཚན་དཔེའི་གསལ་རྫོགས་གཟི་བྱིན་ཆེར་སྟོན་པ། །རྗེ་བཙུན་བླ་མ་ཁྱོད་ཉིད་ཡང་ཡང་བསྔགས། །འཇམ་མགོན་བླ་མའི་ལེགས་བཤད་གདམས་པའི་བཅུད། །སྤེལ་ལ་གཞན་གྱི་འགྲན་ཟླས་རྣམ་པར་
དབེན། །རླུང་སེམས་ཟུང་འཇུག་ཁམས་ཀྱི་དཔལ་ལྡན་པ། །ཤེར་འབྱུང་བློ་གྲོས་ཞབས་ལ་གསོལ་བ་འདེབས། །མཐའ་བྲལ་ལྟ་བ་སེམས་ཙམ་ལུགས་སུ་སྨྲ། །འཇམ་དཔལ་རྣོན་པོའི་རལ་གྲིས་མི་ཤེས་བཅད། །ཚུལ་ཁྲིམས་སྦྱངས་ཡོན་གྱིས་
ཕྱུག་རང་བཞིན་ཅན། །ཧྭ་ཤང་གཟུགས་ཀྱི་དཔལ་ཡོན་འཛིན་ལ་འདུད། །ཕྱོགས་ལས་རྣམ་པར་རྒྱལ་བའི་སྒྲ་དབྱངས་ཀྱི། །ལེགས་བཤད་ད་རོ་ཀུན་ཏུ་སྒྲོག་མཛད་ཅིང། །བློ་གསལ་ཚིམ་བྱེད་ཆོས་ཀྱི་བདུད་རྩི་མཁན། །རྣམ་རྒྱལ་དཔལ་འབྱོར་ཞབས་
ལ་གསོལ་བ་འདེབས། །བྱང་ཆུབ་སེམས་ཀྱི་རིན་ཆེན་ཀེ་ཏ་ཀས། །རབ་གསལ་ཐུགས་ཀྱི་རྫིང་བུར་ཕྱིན་དྲུག་རིས། །བཀྲ་བའི་བསིལ་དཀར་གཟེགས་འགྲེམས་ཆོས་ཀྱི་རྗེ། །བློ་བཟང་བསྟན་པའི་རྒྱལ་མཚན་དེ་ལ་འདུད། །དེད་འདིར་སངས་རྒྱས་སྲས་
བཅས་ཆོས་ཀྱི་ཚུལ། །འཛིན་ཅིང་གཞན་ལ་ལེགས་བཤད་ཀྱིས་འདོམས་པ། །ཆོས་ཀྱི་རྒྱལ་པོའི་རིང་ལུགས་དཔལ་ཤར་བའི། །ངག་དབང་ཐུབ་བསྟན་དབང་ཕྱུག་ཁྱོད་ལ་འདུད། །དང་ལྡན་བདག་ཅག་རྩེ་གཅིག་གསོལ་བཏབ་མཐུས། །བདེ་ལེགས་ཀུན་
གྱི་རྩ་བ་རྒྱལ་བའི་བསྟན། །སྤེལ་ཕྱིར་རྡོ་རྗེ་གཡུང་དྲུང་མི་གཞིག་སྟེང། །མགོན་ཁྱོད་གཡོ་མེད་རྟག་ཏུ་བཞུགས་སུ་གསོལ། །བཞིག་པ་མེད་པའི་སྐྱིལ་ཀྲུང་རྡོ་རྗེའི་རྒྱ། །བསྐལ་བརྒྱར་བཅིངས་ཏེ་ཆོས་ཀྱི་མགུར་དབྱངས་ལས། །བསྒྲགས་པའི་ལེགས་

[060A]༄༅། །བཤད་རྔ་ཡིས་ཉོན་མོངས་གཉིད། །འགྲོ་ཀུན་གྱིས་སད་དགའ་བདེ་ཅིར་ཡང་སྩོལ། །ཕྱག་དྲུག་ཆོས་ཀྱི་རྒྱལ་པོ་འདོད་ཁམས་མ། །ཞལ་བཞི་དྲེགས་པ་ལྕམ་སྲིང་འཁོར་བཅས་ཀྱིས། །འདི་ཡི་བཞེད་དོན་མ་ལུས་ལྷུན་འགྲུབ་པའི་
འཕྲིན་ལས་བཀྲ་ཤིས་རྒྱ་མཚོ་འབར་བར་མཛོད།། ཅེས་བསྟན་པའི་གསལ་བྱེད་ཆོས་བཟང་སྤྲུལ་པའི་སྐུ་ངག་དབང་ཐུབ་བསྟན་དབང་ཕྱུག་གི་འཁྲུངས་རབས་གསོལ་འདེབས་འདི་ལྟ་བུ་ཞིག་དགོས་ཞེས་གསོལ་དཔོན་རབ་འབྱམས་པ་ངག་དབང་ཆོས་འཕེལ་གྱིས་བསྐུལ་ངོར་་ཤཱཀྱའི་དགེ་
སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྗེ་བཙུན་བློ་བཟང་དཔལ་ལྡན་ཡེ་ཤེས་ཞབས། །བསྐལ་བཟང་ཐུབ་བསྟན་འཇིགས་མེད་རྒྱ་མཚོའི་དཔལ། །ངག་དབང་ཐུབ་བསྟན་དབང་ཕྱུག་དཔལ་བཟང་པོ། །བློ་བཟང་ཆོས་ཀྱི་ཉི་
མ་བཀའ་དྲིན་ཅན། །ཁྱེད་རྣམས་བདག་གི་སྤྱི་བོར་ལེགས་བཞུགས་ནས། །ཕྱོགས་བཅུའི་རྒྱལ་དང་དེ་ཡི་སྲས་ཀྱི་བྱིན། །ཡི་དམ་ཆོས་སྐྱོང་བསྲུང་མའི་མཐུ་སྟོབས་ཀུན། །བདེན་པའི་མཐུ་དཔུང་བཅས་པ་སྩལ་དུ་གསོལ། །མགོན་པོ་ཁྱོད་རྣམས་
སངས་རྒྱས་ཀུན་གྱི་ངོར། །བལྟས་ཏེ་གུས་པའི་ཡིད་ཀྱིས་གསོལ་འདེབས་ན། །སྐྱེ་དང་སྐྱེ་བ་ཀུན་ཏུ་རྗེས་བཟུངས་ནས། །གསུང་མྱངས་བྱང་ཆུབ་གོ་འཕང་ཆེ་ཐོབ་ཤོག། ཅེས་པ་འདི་ནི་ཆོས་བཟང་ནོ་མིན་ཧན་གྱི་གྲྭ་པ་བློ་བཟང་བཀྲ་ཤིས་ཀྱིས་བསྐུལ་ངོར་་ཤཱཀྱའི་དགེ་སློང་བློ་
བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    འཆི་བ་མེད་པ་རྡོ་རྗེའི་ལམ་ཟབ་མོ། །བརྙེས་པའི་རང་མདངས་ཡེ་ཤེས་བདུད་རྩི་ཡིས། །ཡོངས་གང་བུམ་བཟང་ལས་བྱུང་བདུད་རྩིའི་བཅུད། །འཆི་བདག་འཇོམས་བྱེད་དེ་ཡི་དབང་རབ་བསྐུར། །བསྐལ་

[060B] །བསྟན་པ་འཛིན་ལ་འཇིགས་པ་མེད་པའི་དཔལ། །དབང་འབྱོར་ཚོགས་གཉིས་ཀྱིས་ཕྱུག་མགོན་པོ་ཁྱོད། །རྡོ་རྗེའི་ཁམས་སུ་ཡུན་རིང་ཞབས་བརྟན་ཤོག་རྒྱལ་བ་གཉིས་པའི་བསྟན་པ་རིན་པོ་ཆེ། །སྤེལ་
ཕྱིར་ཐུགས་ཀྱི་བཞེད་དོན་ཀུན་འགྲུབ་ཅིང། །སྐུ་ཚེ་མཛད་པ་འཕྲིན་ལས་བར་གཅོད་ཀུན། །ཆོས་ཀྱི་རྒྱལ་པོས་ཉེ་བར་བསལ་དུ་གསོལ། །བདག་ཅག་གདུལ་བྱ་རྣམས་ཀྱང་འདི་ཡི་གསུང། །མྱངས་ལས་ཤེས་ཉོན་སྒྲིབ་པ་ཀུན་ཟད་ཅིང། །བར་གཅོད་
བདུད་ཀྱི་མཆན་མ་ཀུན་ཞི་ནས། །བཀའ་བཞིན་བསྒྲུབ་པའི་མཆོད་པས་མཉེས་བྱེད་ཤོག་གངྒཱའི་རྡུལ་སྙེད་རྒྱལ་བ་སྲས་བཅས་ཀྱི། །བདེན་པ་ཆེན་པོའི་བཀྲ་ཤིས་རྒྱ་མཚོ་ཡིས། །བདག་ཅག་ཀུན་ལ་དགེ་ལེགས་རབ་སྦྱིན་ནས། །ཕུན་ཚོགས་
དཔལ་འབྱོར་རྒྱས་པའི་བཀྲ་ཤིས་ཤོག། ཅེས་པ་འདི་ནི་རྒྱལ་སྲས་སྤྲུལ་པའི་སྐུ་བསྐལ་བཟང་ཐུབ་བསྟན་འཇིགས་མེད་དབང་ཕྱུག་གི་ཞབས་བརྟན་དུ་སྔགས་རམ་པ་ངག་དབང་སྦྱིན་པས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རྒྱལ་བ་
སྲས་བཅས་ཉན་ཐོས་རང་རྒྱལ་དང། །འཕགས་ཚོགས་འདུས་སྡེའི་བདེན་པའི་མཐུ་ཆེན་ལས། །སྤྲུལ་པའི་སྐུ་མཆོག་བློ་བཟང་རྣམ་རྒྱལ་གྱི། །ཞབས་ཀྱི་པདྨོ་མི་ཤིགས་ཁམས་སུ་སྒྲུབས། །འཆི་བདག་ལ་སོགས་བདུད་ལྔ་བཅོམ་པའི་མདངས་
བུམ་པར་འཕྱུར་པའི་བདུད་རྩིའི་བསིལ་སྦྱིན་གྱིས། །མགོན་འདིའི་སྐུ་ཚེ་སྲོག་དབང་རྡོ་རྗེའི་ཁམས། །ལྟ་བུར་བརྟན་ཅིང་ཚེ་མཐའ་ཡས་དཔུང་བསྐྱེད། །ཐུགས་བསྐྱེད་སྨོན་ལམ་དམ་བཅའི་ཁུར་བཙན་གོ་ལེགས་གྱོན་ལོག་སྨྲ་ཀུན་དང་གཡུལ་སྤྲད་

[061A]༄༅། །ནས། །ལོག་པའི་སྦྱིན་སྐྱེས་བཅོམ་པའི་དཔའ་རྟགས་རྔ། །འཇམ་མགོན་བླ་མའི་དགོངས་པ་ཇི་བཞིན་སྒྲོགས། །སྟོབས་འཕྲོག་ནག་པོ་གདོང་བཞི་སྲིང་མོར་བཅས། །ཀུན་གྱིས་དོན་འདིར་བར་གཅོད་གདོན་དང་བགེགས་
རྩད་ནས་འབྱིན་པའི་མཐུ་དང་དཔུང་བསྐྱེད་ནས། །རེ་བའི་འབྲས་བུ་ལྷུན་གྱིས་བསྒྲུབ་པར་མཛོད། །ཕྱོགས་དུས་ཀུན་གྱི་བཀྲ་ཤིས་ཇི་སྙེད་པ། །དེ་དག་ཀུན་གྱི་བཀྲ་ཤིས་གཅིག་བསྡུས་པ། །བཀྲ་ཤིས་དེ་ཡིས་བསམ་དོན་མ་ལུས་པ། །འབད་
མེད་ལྷུན་གྱིས་འགྲུབ་པའི་བཀྲ་ཤིས་ཤོག། ཅེས་པ་འདི་ནི་ལྷ་མགོན་སྤྲུལ་སྐུ་བློ་བཟང་རྣམ་རྒྱལ་གྱི་བརྟན་བཞུགས་སྨོན་ཆིག་དང་འབྲེལ་བ་འདི་ལྟ་བུ་ཞིག་དགོས་ཞེས་གང་གི་ཕྱག་མཛོད་བློ་བཟང་བཀྲ་ཤིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
གུ་རུ༑ དུས་གསུམ་བདེ་གཤེགས་སྲས་དང་བཅས་པ་ཀུན། །གཅིག་བསྡུས་བློ་བཟང་དཔལ་ལྡན་ཡེ་ཤེས་ཞབས། །དེང་ནས་བཟུངས་ཏེ་བྱང་ཆུབ་སྙིང་པོའི་བར། །འབྲལ་མེད་བདག་གི་སྦྱི་བོའི་རྒྱན་དུ་བཞུགས། །བློ་བཟང་ཆོས་ཀྱི་སྒྲོན་མས་གཙོ་
མཛད་པའི། །བདག་ཅག་དཔོན་འབངས་འཁོར་གཡོག་ལྟོས་བཅས་ཀུན། །དེང་ནས་བྱང་ཆུབ་སྙིང་པོར་མ་རེག་པར། །འབྲལ་མེད་རྗེས་སུ་འཛིན་པའི་བཀའ་དྲིན་སྩོལ། །ཁྱོད་ཀྱི་གསུང་གསང་བདུད་རྩི་བླ་མེད་པ། །རབ་ཏུ་མྱངས་པས་ཟུང་འཇུག་
རྡོ་རྗེ་འཆང། །སྐུ་བཞིའི་དབང་ཕྱུག་དམ་པ་དུས་མྱུར་བར། །ཐོབ་ནས་འགྲོ་ཀུན་དེ་ཡི་སར་འགོད་ཤོག། མངྒ་ལཾ།། ཞེས་པ་འདི་ནི་གཡག་དཔོན་ཞབས་གྲས་བསམ་འཕེལ་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   

[061B] སྐུ་གསུམ་གོ་འཕང་ཚེ་འདིར་ཐོབ་འགྱུར་བའི། །ལམ་མཆོག་མ་ལུས་སྟེར་མཛད་འགྲོ་བའི་མགོན། །ཁྱབ་བདག་རྡོ་རྗེ་འཆང་དབང་དྲིན་ཅན་རྗེ། །ཁྱོད་ནི་བསྐལ་པའི་མཐར་ཐུག་བར་དུ་བཞུགས། །ཁྱོད་ཀྱི་གསུང་ལས་འགལ་བར་མི་སྤྱོད་པའི་
མཐུ་ལྡན་ཆོས་སྲུང་རྒྱ་མཚོའི་འཕྲིན་ལས་དག་མྱུར་དུ་བསྒྲུབ་པའི་མཐུ་ཡིས་འགྲོ་ཀུན་གྱི། །ཕན་བདེའི་འབྱུང་གནས་གླིང་མཆོག་རབ་རྒྱས་ཤོག་ཕྱོགས་འདིར་འཁོང་པའི་སྐྱེ་བོའི་ཚོགས་ཐམས་ཅད། །ནང་དང་འཁྲུག་རྩོད་ཆོས་མིན་རྒྱུན་ཆད་
ཅིང༑ ༑བསྟན་པ་དར་རྒྱས་སེམས་ཅན་བདེ་ཞིང་སྐྱིད། །མཐུན་རྐྱེན་མ་ལུས་འབད་མེད་འགྲུབ་པར་ཤོག་རྒྱལ་བ་ཀུན་དང་རྒྱལ་སྲས་བགྲང་ཡས་ཀྱི། །བདེན་པ་ཆེན་པོའི་མཐུ་ལས་བཀྲ་ཤིས་ཀྱི། །དཔལ་ཀུན་གཅིག་ཏུ་འཁྱིལ་བའི་ནུས་པའི་
གདུགས། །སྲིད་གསུམ་གཡོ་བས་ཕྱོགས་ཀུན་ཁྱབ་གྱུར་ཅིག། ཅེས་པ་འདི་ནི་ཧར་ཏི་ཇ་སག་དབང་རྒྱལ་སྐྱབས་དང་གུ་ཤྲཱི་ཏཱ་བླ་མ་དགེ་སློང་ཆོས་གྲུབ་རྒྱ་མཚོ། དགེ་སློང་བློ་བཟང་སྐལ་ལྡན་གསུམ་གྱིས་གྲྭ་ཚང་འགྲོ་ཕན་གླིང་གི་ཚོགས་འདོན་དུ་བཙུགས་ཆོག་པ་ཞིག་དགོས་ཞེས་བསྐུལ་བ་ལྟར་
ཤཱཀྱའི་དགེ་སློང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཆོས་ཉིད་ཀྱི་གནས་ཚུལ་མ་ལུས་པ། །གསལ་རྗེན་དུ་སྟོན་པའི་རྒྱལ་བའི་བཀའ། །གངས་ཅན་དུ་འགྱུར་རོ་ཅོག་ཀུན་དང། །རྒྱ་བོད་ཀྱི་མཁས་གྲུབ་བཀའ་མང་པོ། །ཁྱད་པར་དུ་ཟབ་
ལམ་རིམ་གཉིས་གནད། །འཛིན་མཛད་ཀྱི་གྲུབ་དབང་རྣལ་འབྱོར་པར། །སྙིང་ནས་འདུད་གསོལ་བ་འདེབས་ལགས་ཀྱིས། །དངོས་གྲུབ་ཀྱི་དགའ་སྟོན་སྩལ་དུ་གསོལ། །ཡེ་ཤེས་ཀྱི་སྣང་བ་མཐའ་ཡས་པས། །དོན་གཉིས་ཀྱི་འབྲས་བུ་མཐའ་ཡས་

[062A]༄༅། །པས། །དངོས་གྲུབ་ཀྱི་དགའ་སྟོན་བླ་མེད་པ། །ད་ལྟ་རང་སྩོལ་བའི་བྱ་བ་མཛོད།། ཅེས་རྣལ་འབྱོར་གྱི་དབང་ཕྱུག་དགེ་སློང་ཡེ་ཤེས་མཐའ་ཡས་ཀྱི་གསོལ་འདེབས་འདི་ནི་དཀྱིལ་ཁང་ཞལ་སྔ་ནས་དཔོན་སློབ་ཡེ་ཤེས་ཆེ་བརྟན་གྱིས་བསྐུལ་མ་མཛད་པ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའི་ཡི་གེ་པ་ནི་དགེ་ཚུལ་བློ་བཟང་མཁས་མཆོག་གོ།    ༈    སྟོབས་བཅུ་མངའ་བའི་རིང་ལུགས་བླ་མེད་པ། །ཕུན་ཚོགས་ཡོན་ཏན་རྒྱ་མཚོའི་གོ་འཕང་ཅན། །རྗེ་བཙུན་བླ་མ་དམ་པའི་ཞབས་པད་ལ། །སྤྱི་
བོས་བཏུད་དེ་གསོལ་བ་འདི་ལྟར་འདེབས། །སྔོན་ལས་འཕྲལ་རྐྱེན་དན་པ་ལས་བྱུང་བའི། །བར་གཅོད་གདོན་བགེགས་སྡིག་སྒྲིབ་ཀུན་ཞི་ཞིང། །མཐུན་རྐྱེན་ཆོ་དང་བསོད་ནམས་དཔལ་འབྱོར་སོགས། །ཀུན་ཀྱང་འབད་མེད་ལྷུན་གྱིས་
འགྲུབ་པར་མཛོད། །ཚེ་འདིར་བསམ་པའི་དོན་ཀུན་ལྷུན་གྱིས་འགྲུབ། །ཕྱི་མར་དག་པའི་ཞིང་ཁམས་རབ་འབྱམས་སུ། །བདེ་བར་གཤེགས་པ་ཀུན་གྱི་ཞལ་བལྟ་ཞིང། །ཐེག་ཆེན་གདམས་པའི་བདུད་རྩིས་ཆིམ་པར་ཤོག་དེ་ནས་འགྲོ་བ་མ་
ལུས་འཁོར་བ་ཡི། །སྡུག་བསྔལ་རྒྱ་མཚོ་ཆེ་ལས་སྒྲོལ་བའི་ཕྱིར། །རྫོགས་པའི་སངས་རྒྱས་གོ་འཕང་དམ་པ་དེ། །བདེ་བླག་ཉིད་དུ་འགྲུབ་པར་བྱིན་གྱིས་རློབ།། ཅེས་པ་འདི་ནི་རྡོར་ཕོད་ཐུ་ས་ལག་ཆིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་
ཀྱིས་སྦྱར་བའོ།།    ༈    །ཁྱད་པར་རྩ་བའི་བླ་མ་དྲིན་ཅན་རྗེ། །ཐུགས་བརྩེའི་དབང་གིས་བདག་གི་ཚིག་འདི་ལ། །ལེགས་པར་དགོངས་ཤིང་བྱིན་གྱིས་བརླབ་ཏུ་གསོལ། །དེང་ནས་ཚེ་རབས་ཀུན་ཏུ་

[062B] །གང་དུ་བཞུགས་ཤིང་གང་དུ་འཚང་རྒྱ་བ། །དེར་ནི་བདག་ནི་འབྲལ་བ་མེད་སྐྱེས་ནས། །ཐེག་མཆོག་གསུང་གི་བདུད་རྩི་མྱང་བར་ཤོག་དེ་ཡི་མཐུ་ལས་འགྲོ་བའི་དོན་གྱི་ཕྱིར། །སྐུ་བཞིའི་བདག་ཉིད་རྒྱལ་བ་རྡོ་རྗེ་འཆང། །གོ་
འཕང་མངོན་དུ་བྱས་ནས་སེམས་ཅན་ཀུན། །དེ་ཡིས་ས་ལ་ལེགས་པར་འགོད་གྱུར་ཅིག། ཅེས་པ་འདི་ནི་རྒྱུད་སྨད་སྔགས་རམ་པ་ངག་དབང་བསམ་འགྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དུས་གསུམ་
བདེ་གཤེགས་དམ་ཆོས་འཕགས་ཚོགས་དང། །ཉན་རང་དགྲ་བཅོམ་མཁའ་འགྲོ་ཆོས་སྐྱོང་སོགས། །གཅིག་གྱུར་དཔལ་ལྡན་རྩ་བའི་བླ་མ་ལ། །གསོལ་བ་འདེབས་སོ་བྱིན་གྱིས་བརླབ་ཏུ་གསོལ། ཞེས་པ་འདི་ནི་ཐོན་ངག་དབང་བློ་གྲོས་ཀྱི་ཁ་འདོན་དུ་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཞིང་ཕྱོགས་བཅུའི་རྒྱལ་བ་མ་ལུས་པ། །སྐུ་གཅིག་ཏུ་བསྡུས་པའི་བདག་ཉིད་ཅན། །རྗེ་རྒྱལ་བ་གཉིས་པ་བློ་བཟང་གྲགས། །མི་བདག་གི་སྤྱི་བོའི་གཙུག་ཏུ་བཞུགས། །དུས་དེང་ནས་
བཟུང་སྟེ་བྱང་ཆུབ་པར། །དུས་མཐོ་དམན་སྐྱིད་སྡུག་ཅི་བྱུང་ཡང། །རྗེ་ཁྱེད་ལས་རེ་ས་གཞན་མེད་པས། །དུས་རྟག་ཏུ་ཐུགས་རྗེས་བཟུང་དུ་གསོལ། །ལམ་དེས་འབྱུང་བྱང་སེམས་ཡང་དག་ལྟ། །སྔགས་ཟབ་མོའི་རིམ་གཉིས་རྟོགས་པ་རྣམས། །
མགོན་ཁྱོད་ཀྱིས་ཇི་ལྟར་དགོངས་པ་བཞིན། །དུས་མྱུར་དུ་རྟོགས་པར་བྱིན་གྱིས་རློབ། །དཔལ་བདེ་ཆེན་བླ་མ་ལྷ་ཡི་སྐུར། །རང་གསལ་བའི་སྤྱི་མགྲིན་སྙིང་ཁ་གསུམ། །ལྷ་རྡོ་རྗེ་གསུམ་གྱི་ངོ་བོ་ཉིད། །རིགས་ཀུན་ལ་གཅིག་འདུས་ཡི་གེ་བཞུགས་

[063A]༄༅། །དོན་དེ་ཉིད་གོམས་པར་བྱས་པ་ལས། །ཐབས་རླུང་སེམས་བཀྲ་བའི་སྒྱུ་མའི་སྐུ། །དོན་འོད་གསལ་ཆོས་དབྱིངས་ཁ་སྦྱོར་བ། །སྐྱབས་རྡོ་རྗེ་འཆང་མངོན་འགྲུབ་པར་མཛོད། །མཐའ་ནམ་འདིའི་རྣལ་འབྱོར་སྤྱོད་བ་ཤཱཀྱའི་དགེ་སློང་བློ་བཟང་དཔལ་ཡི་
བཞིན་ནོར་ལྟར་སྦྱོད་པ་ལ། །རྗེ་བློ་བཟང་གྲགས་པ་ཁྱོད་ཉིད་དང། །དུས་རྣམ་པ་ཀུན་ཏུ་མཚུངས་གྱུར་ཅིག། ཅེས་པ་འདི་ནི་མགྲོན་གཉེར་རབ་འབྱམས་པ་བློ་བཟང་དགེ་ལེགས་ནས་་རྗེ་རྒྱལ་བ་གཉིས་པ་བློ་བཟང་གྲགས་པ་ལ་གསོལ་བ་འདེབས་པའི་རིམ་པ་དབེན་ས་སྙན་བརྒྱུད་ཀྱི་
རྫོགས་རིམ་དང་འབྲེལ་བ་ཞིག་དགོས་ཞེས་བསྐུལ་བ་ལྟར་ལུགས་འདིའི་རྣལ་འབྱོར་སྤྱོད་བ་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །གྲགས་པའི་འོད་ཟེར་ཕྱོགས་བཅུར་འཕྲོ། །བློ་བཟང་གྲགས་པའི་དཔལ་ཁྱོད་
ལ༑ ༑གསོལ་བ་འདེབས་སོ་བྱིན་གྱིས་རློབ།། ཅེས་པ་འདི་ནི་ལྷ་བཙུན་ངག་དབང་འཇམ་དབྱངས་ཀྱི་ཁ་འདོན་དུ་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་བྲིས་པའོ།།    ༈    །ཚེ་ཡི་ངོ་བོར་འདུས་
པ་སྣང་མཐའ་ཡས། །གང་གི་བདེན་པའི་མཐུ་ལས་འཇམ་དབྱངས་མཚན། །སྲིད་མཐའི་བར་དུ་ཞབས་པད་བརྟན་པར་ཤོག་ཁྱོད་ཀྱི་ཞལ་ལས་འོདས་པའི་ཆོས་ཀྱི་ཆུ། །མདར་པོ་འཐུངས་པས་ཉོན་མོངས་དྲི་མའི་ཚོགས། །བཀྲུས་ཏེ་ས་དང་ལམ་གྱི་རིམ་
པ་ཀུན། །ཕ་མཐར་ཕྱིན་པའི་དགེ་ལེགས་ཅིར་ཡང་མཛོད། །དཔལ་ལྡན་ལྷ་མོའི་འཕྲིན་ལས་དམ་པ་ཡིས། །བདག་གི་རེ་བའི་འབྲས་བུ་དོན་ལྡན་ཞིང། །རླབས་ཆེན་ཚོགས་གཉིས་སྤྱོད་པ་མཐར་ཕྱིན་ཏེ། །རྫོགས་པའི་སངས་རྒྱས་གོ་འཕང་ཐོབ་པར་

[063B] ཅེས་རྡོ་རྗེ་སློབ་དཔོན་ཨེར་ཏེ་ནི་དར་ཁན་རབ་འབྱམས་པ་འཇམ་དབྱངས་དཀོན་མཆོག་ཡར་འཕེལ་གྱི་བརྟན་བཞུགས་གསོལ་འདེབས་འདི་ནི་དར་ཁན་དགེ་སློང་བློ་བཟང་ནོར་བུ་དང་དགེ་སློང་བློ་བཟང་འབྱུང་གནས། དགེ་སློང་དགེ་འདུན་རྒྱལ་མཚན། །དགེ་སློང་དཀོན་མཆོག་སྟོབས་ལྡན་
བཅས་སློབ་མ་རྣམས་ཀྱིས་བསྐུལ་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ། །མངྒ་ལཾ།།    ༈    བློ་བཟང་ཤེས་བྱའི་བཅུ་དྲུག་ཆ་ཤས་ཀུན། །ཡོངས་རྫོགས་ཡེ་ཤེས་འོད་ཟེར་འབུམ་འཕྲོ་བའི། །དཔལ་གྱིས་འགྲོ་ཀུན་ཐར་པར་
བགྲོད་པའི་ཚེ། །རབ་ཏུ་བརྟན་མཛད་ཞབས་ལ་གསོལ་བ་འདེབས། །མགོན་ཁྱོད་རིང་མོའི་བར་དུ་ཆོས་ཀྱི་ཁྲི། །འཇིག་པའི་ཉེས་པ་ཀུན་བྲལ་གང་དེ་ལ། །རྟག་བཞུགས་ཆོས་ཀྱི་ལེགས་བཤད་འཆད་རྩོད་རྔ། །བརྡུངས་པས་དགའ་བདེ་ཅིར་ཡང་བཞད་
གྱུར་ཅིག་བདུད་སྡེའི་བྲག་རི་འཇོམས་ལ་མཐུ་སྟོབས་འབུམ། །རབ་ལྡན་བེག་ཅོ་ལྕམ་སྲིད་འཁོར་བཅས་ཀྱིས། །ཇི་ལྟར་བཞེད་པའི་དོན་རྣམས་མ་ལུས་པ། །འབད་མེད་ལྷུན་གྱིས་འགྲུབ་པའི་འཕྲིན་ལས་སྩོལ།། ཞེས་འཇམ་དབྱངས་ཤཱནྟི་པའི་ཆོས་ཀྱི་གདན་
ཁྲི་འཛིན་པའི་ཡོངས་ཀྱི་དགེ་བའི་བཤེས་གཉེན་རྗེ་ཞལ་སྔ་ནས་དཔོན་སློབ་ཡེ་ཤེས་ཚེ་བརྟན་གྱི་གསོལ་འདེབས་འདི་ལྟ་བུ་ཞིག་དགོས་ཞེས་མཆོད་དཔོན་པ་དཀའ་ཆེན་དགེ་སློང་ཡེ་ཤེས་རྣམ་རྒྱལ་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
བྲལ་ཡི་དམ་དང། །དཔའ་བོ་མཁའ་འགྲོ་ཆོས་སྐྱོང་བསྲུང་ཚོགས་བཅས། །ཀུན་གྱི་བདེན་ཆེན་དགེ་ལེགས་བྱེ་བ་ཡིས། །བདག་ཅག་རེ་འབྲས་ལྷུན་གྱིས་འགྲུབ་པར་མཛད། །རང་རིགས་གདུལ་བྱའི་པདྨོ་བཞད་པའི་ཕྱིར། །སྦྱིན་བའི་འོད་ཟེར་བྱེ་

[064A]༄༅། །བ་འགྱེད་པ་ལ། །ཟླ་བྲལ་བླ་མ་གང་གི་སྐྱེ་བའི་སྲིད། །རིང་པོར་མི་ཐོགས་མྱུར་དུ་གསལ་གྱུར་ཅིག་ཕྱག་དྲུག་ཆོས་རྒྱལ་འདོད་ཁམས་དབང་མོ་དང། །ཞལ་བཞི་རྣམ་སྲས་དྲེགས་པའི་རྒྱལ་པོ་སོགས། །ཆོས་སྐྱོང་བསྲུང་མ་
རྣམས་ཀྱི་བདེན་པའི་མཐུས། །དོན་ཀུན་འགྱུར་མེད་མྱུར་དུ་འགྲུབ་གྱུར་ཅིག་མདྒ་ལཾ།། ཞེས་པ་འདི་ནི་གང་གི་མཛོད་པ་དགེ་འདུན་རིན་ཆེན་གྱིས་་དི་ལྟ་བུ་ཞིག་དགོས་ཞེས་བསྐུལ་བའི་དོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཆོ་སྦྱིན་
འཁོར་ལོ་རྣམ་པར་རྒྱལ་མ་དང། །ཚེ་དཔག་མེད་མགོན་འཁོར་དང་བཅས་པ་ཡིས། །འཆི་མེད་བདུད་རྩིའི་བཅུད་ཀྱི་བྱིན་ཆེན་པོ། །དེང་འདིར་འགྲོ་བ་ཀུན་ལ་ཕབ་ཏུ་གསོལ། །ཡེ་ཤེས་སྣང་བྱེད་བྱེ་བ་འགྱེད་མཁས་པའི། །སྐལ་བ་དང་ལྡན་
དར་རྒྱས་མགོན་པོ་ཁྱོད། །ཕྱོགས་འདིའི་གདུལ་བྱ་ཀུན་ལ་སྨན་པའི་སླད། །བསྐལ་བརྒྱར་ཞབས་པད་གཡུང་དྲུང་ལྟར་བརྟན་ཤོག་བདག་ཅག་བལྟོས་པར་བཅས་པ་ཐམས་ཅད་ཀྱི། །གནས་སྐབས་མི་འདོད་ཉེ་བར་འཚོ་ཀུན་ཞི། །མཐར་ཐུག་
བསམ་དོན་མ་ལུས་ལྷུན་གྱིས་འགྲུབ། །ཆོས་འབྱོར་བདེ་བས་རྟག་ཏུ་འཚོ་བར་ཤོག། ཅེས་སོ་ཉིད་གཡས་རུ་ཐའི་ཇི་ལས་སྐྱབས་ཀྱི་མི་སྣ་ནད་སོ་བློ་བཟང་ལྷུན་གྲུབ་ཀྱིས་དགོན་པའི་ཁྲི་བ་ཡེ་ཤེས་ཐུབ་བསྟན་དར་རྒྱས་ཀྱི་སྤྲུལ་སྐུ་ཡེ་ཤེས་སྐལ་ལྡན་དར་རྒྱས་ཀྱི་བརྟན་བཞུགས་
སྨོན་ཚིག་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་བཅུའི་རྒྱལ་དང་རྒྱལ་བ་ཐམས་ཅད་དང། དཔའ་བོ་མཁའ་འགྲོ་ཉན་ཐོས་རང་རྒྱལ་ཀུན། །འདིར་བྱོན་རྡོ་རྗེ་འཛིན་པའི་

[064B] །བདག་ཅག་རྣམས་ལ་བྱིན་གྱིས་བརླབ་ཏུ་གསོལ། །ཆོས་དང་ཟང་ཟིང་མི་འཇིགས་བྱམས་པ་ཡི། །སྦྱིན་པ་རྨད་དུ་བྱུང་བའི་འོད་ཟེར་དག་འགྱེད་མཁས་རྗེ་བཙུན་བླ་མ་གང་དེ་ལ། །བདག་ཅག་གུས་པའི་ཀྱིས་གསོལ་བ་འདེབས་
མགོན་པོ་ཁྱོད་ཀྱིས་དམ་པའི་ཆོས་ཀྱི་གནད། །ལེགས་པར་གདམས་ནས་ཉོན་མོངས་ཀུན་བསལ་ཞིང། །ཁྱད་པར་གང་དུ་མངོན་པར་འཚང་རྒྱབ། །དེར་ནི་བདག་ཅག་བལྟོས་བཅས་སྐྱེ་བར་ཤོག་མངྒ་ལཾ།། ཞེས་པ་འདི་ནི་བླ་མ་སྦྱིན་པ་འོད་ཟེར་གྱི་མཛོད་པ་
དགེ་སློང་དགེ་འདུན་རིན་ཆེན་གྱིས་ཕྱོགས་དེའི་སྐྱ་སེར་ཚང་མས་རྒྱུན་འདོན་བྱ་བའི་སྨོན་ཚིག་ཏུ་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    རླུང་གི་རྒྱུ་བ་ཐམས་ཅད་གཉིས་སྤངས་དབུས། །ཡོངས་དག་ཆོས་སྐུའི་འོད་
གསལ་མཁའ་དབྱིངས་ལས། །རབ་འོངས་ལོངས་སྤྱོད་རྫོགས་སྐུ་ཧེ་རུ་ཀ་རིགས་བརྒྱའི་མགོན་པོས་དགེ་ལེགས་བྱེ་བ་སྩོལ། །མགོན་ཁྱོད་དྲུག་ཅུའི་ལྷ་ཡི་འཁོར་ལོ་ཆེ། །ཀུན་ཁྱབ་བདེ་ཆེན་དང་དུ་རོ་གཅིག་པ། །ཏིང་འཛིན་པིར་གྱིས་ལེགས་བྲིས་
རབ་བསྒོམས་པས། །དཀྱིལ་འཁོར་པ་རྣམས་དགྱེས་སྐྱེད་མཆོད་པའི་སྤྲིན། །ཕྱི་དང་ནང་གསང་ཚོགས་ཀྱི་འཁོར་ལོ་དང། །བདེ་སྟོང་དབྱེར་མེད་དེས་དོན་མཆོད་པ་ཡིས། །ལེགས་པར་མཆོད་པ་བགྱིས་པའི་དགེ་བའི་མཐུ། །ཟད་པ་མེད་པར་བསྡོས་པ་
དེ་ཡི་མཐུས། །ངག་དབང་སྙན་གྲགས་དཔལ་བཟང་གང་དེ་ཡི། །ཟག་མེད་དགོངས་པ་བདེ་ཆེན་ཆོས་ཀྱི་དབྱིངས། །ཡོངས་སུ་རྫོགས་ཤིང་སྤྲུལ་པའི་ཟློས་གར་སྒྱུར། །ཐེག་ཆེན་ཆོས་ཀྱི་སྒྲ་དབྱངས་སྒྲོག་པར་ཤོག་བདག་ཀྱང་དེང་ནས་ཚེ་རབས་ཐམས་

[065A]༄༅། །ཅད་དུ། །གྲུབ་དབང་ཁྱེད་དང་ནམ་ཡང་མི་འབྲལ་ཞིང། །བསྐྱེད་དང་རྫོགས་པའི་ལམ་གྱི་རིམ་པ་ཀུན། །མཐར་ཕྱིན་རྡོ་རྗེ་འཆང་དབང་མྱུར་ཐོབ་ཤོག་བླ་མ་ཡི་དམ་སངས་རྒྱས་བྱང་སེམས་དང། །ཆོས་སྐྱོང་བསྲུང་མ་ཉན་རང་བདེན་
མཐུ་ཡིས། །བདག་གི་དགེ་བའི་རྩ་བ་འདི་དག་ཀུན། །རབ་ཏུ་རྒྱས་ཤིང་རྟག་ཏུ་བརྟན་གྱུར་ཅིག། ཅེས་གྲུབ་པའི་དབང་ཕྱུག་ངག་དབང་སྙན་གྲགས་ཀྱི་དགོངས་རྫོགས་སུ་དམིགས་དྭགས་ལ་སྒམ་པོ་གྲྭ་ཚང་དུ་བདེ་མཆོག་ལྷ་དྲུག་ཅུ་རྩ་གཉིས་པའི་ཆོ་གཉིས་གང་གཅིག་ཞུ་རྒྱུའི་དངོས་ཐེབས་སུ་དངུལ་
སྲང་ལྔ་བཅུ་དང། སྒྲུབ་སྡེར་ཚོགས་འཁོར་དང་མཆོད་ཐེབས་སུ་དངུལ་སྲང་ལྔ་བཅུ་བཅས་ཕུལ་བའི་དགེ་བརྫོགས་བྱང་དུ་བསྡོ་ཞིང། བརྟན་པར་བྱ་བའི་ཕྱིར་སྨོན་ཆིག་འདི་ལྟ་བུ་ཞིག་དགོས་ཞེས་འབྲུག་ཆོས་འཇོམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ངག་གི་ལམ་ལས་ཐེག་ཆེན་རྩ་རླུང་གནང། །འཆད་ལ་དབང་འབྱོར་སྙན་པའི་གྲགས་མངའ་ཅན། །དཔལ་བཟང་གྲུབ་དབང་གང་གི་དགོངས་ཟབ་ཀུན། །རྫོགས་ཕྱིར་ཆོས་གྲྭ་ཆེ་འདིར་བསྙེན་བཀུར་དང། །གསུང་རབ་ཀློག་སོགས་ལེགས་བགྱིས་
དགེ་བ་གང། །བགྱིད་དང་བགྱིད་རྩལ་རྗེས་སུ་ཡི་རང་བ། །བགྱིས་པ་གང་གི་མཐུ་ལས་དམ་པ་དེའི། །དགོངས་ཟབ་ཆོས་ཀྱི་དབྱིངས་སུ་རྫོགས་པ་དང། །སྤྲུལ་སྐུའི་ཟློས་གར་གང་ན་ཅི་བསྒྱུར་བ། །དེ་དག་ཀུན་གྱི་མཛད་པ་སྨོན་ལམ་དང། །སྤྱོད་པ་ལ་
སོགས་མཛད་པ་ཇི་སྙེད་པ། །དེ་ཀུན་དགོངས་པ་ཇི་བཞིན་འགྲུབ་གྱུར་ཅིག་བདག་ཀྱང་སྐྱེ་བ་འདི་ནས་ཚེ་རབས་ཀུན། །གྲུབ་པའི་དབང་ཕྱུག་ཁྱེད་དང་མི་འབྲལ་ཞིང། །གསུང་གི་བདུད་རྩི་དོམས་མེད་ལེགས་བཏུད་ནས། །ཟུང་འཇུག་རྡོ་རྗེ་འཆད་

[065B]བླ་མ་ཡི་དམ་སངས་རྒྱས་བྱང་སེམས་དང། །ཆོས་སྐྱོང་བསྲུང་མ་ཉན་རང་བདེན་མཐུ་ཡིས། །བདག་གི་དགེ་བའི་རྩ་བ་འདི་དག་ཀུན། །རབ་ཏུ་རྒྱས་ཤིང་རྟག་ཏུ་བརྟན་གྱུར་ཅིག། ཅེས་གྲུབ་པའི་དབང་ཕྱུག་ངག་དབང་སྙན་གྲགས་ཀྱི་
དགོངས་རྫོགས་སུ་དམིགས་ཤངས་དགའ་ལྡན་ཆོས་འཁོར་གླིང་དུ་ཇི་སྲིད་བསྟན་པ་རིན་པོ་ཆེ་གནས་ཀྱི་བར་དགེ་བ་རྒྱུན་འཇགས་ཀྱི་དགེ་ཐེབས་སུ་ཟླ་བ་གཉིས་པའི་ཚེས་ཉེར་ལྔའི་ཉིན་སྐུ་མཆོད་དང་བསྟུན་སྨན་བླའི་ཆོ་ག་དང་མཆོད་པ་སྣ་ལྔ་བརྒྱ་ཚར་དང་ཉིན་གྲུབ་ཞབས་ཏོག་ཏུ་ཇ་ཐུག་གསུམ་བཅས་ལ་དངོས་ཐེབས་སུ་
བླྚ་མ་ཉིས་བརྒྱ་དང་ཞེ་བཅུ་ལྔ་དང། ཡང་ཟླ་བ་བྱུང་ངོ་ཅོག་གི་ཚེས་ཉེར་ལྔ་ལ་ཇ་ཐུག་གསུམ་རེ་ཞུས་ཐོག་ཞལ་འདོན་དུ་དྲི་མེད་བཤགས་རྒྱུད་ཚར་གཅིག་ལྷག་བརྒྱ་རྩ་དང་ཐང་ཡིག་ཚར་ལྔ་བཅས་གསུང་སྒྲོག་ཞུ་རྒྱུར་གོང་གསལ་ཆོས་ཚན་སོ་སོ་ཡང་ཕུལ་ཞིང། དངོས་ཐེབས་སུ་དངུལ་སྲང་བརྒྱ་དང་བརྒྱད་ཅུ་གྱ་གཉིས་ཞོ་
དོ་སྐར་ལྔ་བཅས་ཕུལ་བའི་དགེ་བ་རྫོགས་བྱང་དུ་བསྔོ་ཞིང་བརྟན་པར་བྱ་བའི་ཕྱིར་སྨོན་ཚིག་འདི་ལྟ་བུ་ཞིག་དགོས་ཞེས་འབྲུག་ཆོས་འཛོམས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    དམར་སེར་མདངས་འཛིན་འཇམ་མགོན་ལྷ་ཡི་ལྷ་
སྙིགས་སུ་བཤེས་གཉེན་གར་མཛད་ཙོང་ཁ་པ། །ཡབ་སྲས་བརྒྱུད་པར་བཅས་པ་ཐམས་ཅད་ཀྱིས། །དགེ་ལེགས་བྱེ་བ་དེང་འདིར་ཆར་དུ་ཕོབས། །འདིར་བཞུགས་དགེ་འདུན་འདུས་པའི་སྡེ་ཆེན་པོ། །རྟག་ཏུ་ཐུགས་མཐུན་ཁྲིམས་གཙང་བཞད་སྒྲུབས་
འཕེལ། །བར་དུ་གཅོད་པའི་ཚོགས་ལས་རྒྱང་བསྲིངས་ཤིང། །རྒྱལ་བསྟན་ཉིན་མོར་བྱེད་པར་བྱིན་གྱིས་རློབས། །མཐུ་སྟོབས་ཐོགས་མེད་དམ་ཅན་རྒྱ་མཚོ་དང། །ཁྱད་པ་བསྟན་བསྲུང་ཆེན་པོ་བསེའི་ཁྲབ་ཅན། །འཁོར་དང་བཅས་པས་བདག་ཅག་

[066A]༄༅། །རེ་བ་ཀུན། །འབད་མེད་ལྷུན་གྱིས་འགྲུབ་པའི་འཕྲིན་ལས་མཛོད།། ཅེས་པ་འདི་ནི་དགའ་ལྡན་ཤར་རྩེ་གྲྭ་ཚང་འདུས་སྤྱི་ནས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   
ཀྱི་མྱུག་གསར་བདེ་སྟོང་ཆབ། །ལན་བརྒྱར་ཕྲན་པས་ཡོངས་སྨིན་སྒྱུར་གསར་མཁན། །གཉིས་སྤང་དབུས་སུ་ཧེ་རུ་ཀ་རོལ་པའི། །གྲུབ་མཆོག་དྲིལ་བུའི་ཞབས་ལ་གསོལ་པ་འདེབས། །བོད་ཡུལ་བཀའ་དྲིན་གཞལ་དཀའི་ནོར་བུའི་རྒྱ། །ཀུན་གྱི་
རལ་པའི་གཙུག་ན་ངལ་བསོ་བ། །སྟོང་ཉིད་སྙིང་རྗེ་ཟུང་འཇུག་མཐུ་སྟོབས་ཅན། །པདྨ་ཀཱ་རའི་ཞབས་ལ་གསོལ་བ་འདེབས། །བདེ་སྟོང་དབྱེར་མེད་སེམས་ཀྱི་ཨནྡ་རྙིལ། །སྒྲ་གཅན་པར་བུར་ཆུད་པའི་འོད་ཟེར་གྱིས། །ཤེས་ཉོན་སྒྲིབ་མུན་
ཀུན་སངས་འོད་ཟེར་བརྒྱ། །འགྱེད་མཁས་བྷཱ་ཝ་བྷ་དྲར་གསོལ་བ་འདེབས། །ཆོས་ཀུན་གནས་ལུགས་རྟོགས་པའི་དཔའ་རྟགས་ཆེ། །རབ་ངོམ་བདེ་ཆེན་གྱིས་འཁྱུད་སེངྒེའི་སྒྲ། །སྒྲོག་ལ་མ་ཐོགས་སྤོབས་པ་མཆོག་མངའ་བ། །རིགས་པའི་ཁུ་
བྱུག་ཞབས་ལ་གསོལ་བ་འདེབས།། ཞེས་པ་འདི་ནི་གསང་སྔགས་རྒྱུད་པ་གྲྭ་ཚང་གི་སློབ་དཔོན་རྡོ་རྗེ་འཛིན་པ་རྗེ་ཞལ་སྔ་ནས་བློ་བཟང་དཔལ་འབྱོར་གྱིས་འདི་ལྟ་བུ་ཞིག་དགོས་ཞེས་བསྐུལ་མ་མཛད་པ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་པའོ།།    ༈   
དུས་གསུམ་བདེ་བར་གཤེགས་པ་མ་ལུས་པ། །གཅིག་བསྡུས་འཇམ་དཔལ་རྒྱ་མཚོའི་དཔལ་མངའ་བ། །རྗེ་བཙུན་བླ་མ་མཆོག་ལ་གསོལ་འདེབས་ཀྱི། །སྐྱེ་བ་ཀུན་ཏུ་རྗེས་སུ་བཟུང་དུ་གསོལ། །བློ་བཟང་གྲགས་བསྟན་པདྨོའི་ཚལ་ཆེན་པོ། །རྒྱས་

[066B] །མགོན་པོ་ཁྱེད་ལ་གུས་པས་གསོལ་འདེབས་ཀྱི། །སྐྱེ་བ་ཀུན་ཏུ་རྗེས་སུ་བཟུང་དུ་གསོལ། །བསྐལ་བཟང་རྣམ་འདྲེན་སྟོང་གི་སྤྱོད་ཚུལ་ཀུན། །རབ་ཏུ་རྒྱས་པའི་དཔལ་དང་ལྡན་པ་ཁྱོད། །རང་གི་
གདུལ་བྱའི་ཚོགས་རྣམས་ཐམས་ཅད་ཀྱིས། །གསོལ་བ་འདེབས་སོ་རྗེས་སུ་བཟུང་དུ་གསོལ། །འཁོར་བའི་མཐའ་ཀུན་ཟད་པའི་བློ་གྲོས་ཀྱིས། །རྫོགས་སངས་རྒྱས་ཀྱི་དགའ་བདེ་མ་སྦྱིན་པ། །དེ་སྲིད་མགོན་པོ་ཁྱོད་རྣམས་རྡོ་རྗེའི་ཁྲིར། །གཡོ་མེད་
ཞབས་བརྟན་ཆོས་ཀྱི་འཁོར་ལོ་སྐོར། །བདག་གིས་མགོན་པོ་ཁྱོད་རྣམས་གསུང་གི་གནད། །གསང་བ་ཟབ་མོ་མ་ལུས་ལེགས་མྱངས་པས། །ཉོན་མོངས་བུད་ཤིང་མ་ལུས་རྩད་ཕྱུང་སྟེ། །སངས་རྒྱས་གོ་འཕང་མྱུར་དུ་ཐོབ་པར་ཤོག། ཅེས་རྒྱལ་
དབང་མཆོག་གི་སྤྲུལ་པའི་སྐུ་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་དང་ངོས་ཅག་རྗེ་བཙུན་བླ་མ་ངག་དབང་བྱམས་པ་རིན་པོ་ཆེའི་སྤྲུལ་སྐུ་བསྐལ་བཟང་རབ་རྒྱས་བཅས་ཀྱིས་རྗེས་སུ་འཛིན་པའི་སྨོན་ཚིག་འདི་ལྟ་བུ་ཞིག་དགོས་ཞེས་སྔགས་རམ་པ་འཕགས་པ་རབ་བརྟན་དང་སྔགས་རམ་པ་བྱམས་པ་བསམ་གཏན་
གཉིས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །སྨོན་ལམ་སྟོབས་ཀྱིས་ཡོངས་སུ་རྫོགས་མཛད་པ། །ཆོས་ཀྱི་གནས་ཚུལ་ལེགས་འདོམས་དཔལ་མངའ་བའི། །
རྗེ་བཙུན་བླ་མའི་ཞབས་ལ་གསོལ་བ་འདེབས།། ཞེས་པ་འདི་ནི་སེ་ར་བྱེད་གྲྭ་ཚང་གི་དགེ་སྐོས་རབ་འབྱམས་པ་བློ་བཟང་བསྟན་འཛིན་དང་དབུ་མཛད་བྱམས་པ་དོན་གྲུབ་སོགས་ལས་སྣེ་འདུས་སྡེ་བཅས་ཀྱིས་བསྐུལ་ངོར་་ཤཱཀྱའི་བཙུན་པ་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈   

[067A]༄༅། །ཨིནྡྲའ་ཡ། སྟོན་པ་མཚུངས་པ་མེད་པ་ཤཱཀྱའི་རྒྱལ། །གང་གི་སྣང་བརྙན་སྒྱུ་འཕྲུལ་བཀོད་པ་ཡི། །རྣམ་པར་ཤར་བའི་སྤྲུལ་པའི་སྐུ་མཆོག་ཆེ། །ཁྱེད་ལ་དྭང་བའི་ཡིད་ཀྱིས་ཕྱག་འཚལ་ལོ། །ལུས་ཀྱིས་ཕྱག་དང་ངག་གིས་
བསྟོད་པ་དང། །ཡིད་ཀྱིས་ཀུན་ཏུ་དྭང་བའི་རྣམ་དཀར་ལས། །དེ་སྙེད་བགྱིས་པའི་དགེ་འདིས་ཐོག་མེད་ནས། །བསགས་པའི་སྡིག་ལྟུང་མ་ལུས་བྱང་གྱུར་ཅིག་སྐུ་གསུམ་འོད་བརྒྱའི་དྲ་བས་རབ་མཛེས་ཤིང། །མཆན་དཔེའི་ཕྲ་ཚོགས་རབ་ཏུ་
འབར་བ་ཡི། །ཐུབ་པ་ཁྱོད་ཀྱི་སྐུ་མཆོག་དམ་པ་དེ། །འགྲོ་བ་ཀུན་གྱི་དོན་དུ་མྱུར་ཐོབ་ཤོག་དེ་ནས་འགྲོ་བ་ཀུན་གྱི་དོན་སྒྲུབ་ཕྱིར། །ནམ་མཁའ་ཇི་སྲིད་ཡིད་བཞིན་ནོར་བུ་དང། །དཔག་བསམ་ཤིང་དང་བུམ་བཟང་ཇི་ལྟ་བར། །ཅི་འདོད་རེ་བ་སྐོང་
བར་བྱིན་གྱིས་རློབས། །གནས་སྐབས་སུ་ཡང་བསམ་དོན་མ་ལུས་འགྲུབ། །ཚེ་རིང་ནད་མེད་དཔལ་འབྱོར་དབང་ཐང་འཕེལ། །བར་གཅོང་གདོན་བགེགས་མ་ལུས་རབ་ཞི་ཞིང། །མཐུན་རྐྱེན་དབྱར་གྱི་མཚོ་ལྟར་སྤེལ་བར་མཛོད། །ཆོས་དང་
ཆོས་ལྡན་བྱ་བ་གང་བགྱིད་པ། །དེ་དག་ཐམས་ཅད་ལེགས་པར་མཐར་ཕྱིན་ཅིང། །འདོད་པའི་དོན་ཀུན་བདེ་བླག་ཉིད་འགྲུབ་སྟེ། །དགེ་ལེགས་རྒྱལ་མཚན་ཕྱོགས་བཅུར་སྒྲེང་གྱུར་ཅིག་ངེས་འབྱུང་བྱང་སེམས་ཡང་དག་ལྟ་བ་དང། །ཟབ་མོ་
རིམ་གཉིས་ལམ་གྱི་བགྲོད་པ་ཀུན། །མཐར་ཕྱིན་ཆོས་སྐྱོང་བསྲུང་མ་རྒྱ་མཚོ་ཡིས། །ལས་བཞིའི་འཕྲིན་ལས་ཐོགས་མེད་སྒྲུབ་གྱུར་ཅིག། ཅེས་པ་འདི་ནི་ཕྱག་མཛོད་ཇ་སག་བླ་མ་དཀོན་མཆོག་ལྷུན་གྲུབ་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་

[067B]།    ༈    བདེ་སྟོང་དབྱེར་མེད་རླུང་སེམས་རྡོ་རྗེའི་ཁམས། །ཡོངས་སྨིན་རྣམ་པར་གསལ་རྫོགས་མཚན་དཔེའི་སྐུ། །རབ་གསལ་ཁ་སྦྱོར་བདུན་ལྡན་རྡོ་རྗེ་འཆང། །དགྱེས་མཛད་རྡོ་རྗེའི་ལྷ་ཚོགས་བསྟོད་པར་བགྱི། །
བདག་མེད་ལྷ་མོ་མཁའ་འགྲོ་ཡོངས་ཀྱི་གཅོ། །མཐུ་སྟོབས་དབང་ཕྱུག་ཁྱབ་བདག་བི་རུ་པ། །གྲུབ་པའི་དབང་ཕྱུག་ནག་པོ་སྤྱོད་པ་ལ། །གསོལ་བ་འདེབས་སོ་བདེ་ཆེན་ལྷན་སྐྱེས་སྩོལ། །རྣལ་འབྱོར་མངའ་བདག་ཌཱ་མ་རུ་པ་དང། །ཀུན་སྤངས་བདག་
ཉིད་ཨ་ཝ་དྷཱུ་ཏཱི་པ། །ཐུགས་རྗེའི་བདག་ཉིད་གཱ་ཡ་དྷཱ་ར་ལ། །གསོལ་བ་། །མཁས་པའི་དབང་ཕྱུག་འབྲོག་མི་ཤཱཀྱའི་མཚན། །བསེ་མཁར་ཆུང་བ་བྱང་ཆུབ་སེམས་ཉིད་འབྱོངས། །ཞང་སྟོན་དགོན་པར་གནས་པའི་བརྟུལ་ཞུགས་ཅན། །གསོལ་
བ་༑ ༑དཔལ་ལྡན་ཡོངས་རྫོགས་བླ་མ་ས་སྐྱ་པ། །སློབ་དཔོན་ཆོས་ཀྱི་འབྱུང་གནས་རིན་པོ་ཆེ། །རྗེ་བཙུན་དམ་པ་གྲགས་པ་རྒྱལ་མཚན་ལ། །གསོལ་བ་། །མཁས་དང་གྲུབ་པའི་དབང་ཕྱུག་པཎྜི་ཏ། །འགྲོ་བ་ཀུན་གྱི་མགོན་པོ་ཆོས་རྒྱལ་
འཕགས། །ཞང་སྟོན་དཀོན་མཆོག་མཚན་ཅན་ཡབ་སྲས་ལ། །གསོལ་བ་། །བསྟན་སྲུངས་བྲན་འཁོལ་ན་བཟའ་བྲག་ཕུག་པ། །ལམ་དང་འབྲས་བུའི་མངའ་བདག་ཡེ་ཤེས་དཔལ། །གཞན་ཡང་བརྒྱུད་པའི་བླ་མ་ཆེ་རྣམས་ལ། །གསོལ་བ་།།
ཁྱབ་བདག་རྡོ་རྗེ་འཆང་དབང་ཏེ་བཛྲ། །དབང་ཕྱུག་བརྒྱད་ལྡན་རྒྱལ་བ་ཙོང་ཁ་པ། །མཁས་གྲུབ་ཡོངས་ཀྱི་གཙུག་རྒྱན་དགེ་ལེགས་དཔལ། །གསོལ་བ་། །གྲུབ་པའི་དབང་ཕྱུག་ཤེས་རབ་སེངྒེ་དང། །དེ་ཡི་སྲས་མཆོག་འཕགས་པའི་མཚན་ཅན་

[068A]༄༅། །ཞབས། །བ་སོ་བ་སོགས་སྙན་བརྒྱུད་འཛིན་རྣམས་ལ། །གསོལ་བ་འདེབས་། །པཎ་ཆེན་བློ་བཟང་ཆོས་ཀྱི་རྒྱལ་མཚན་དང། །ཐམས་ཅད་མཁྱེན་པ་ལྔ་པ་ཆེན་པོའི་ཞབས། །རྗེ་བཙུན་བློ་བཟང་ཡེ་ཤེས་དཔལ་བཟང་པོར། །གསོལ་
བ་། །རྒྱལ་བ་ཀུན་དངོས་བསྐལ་བཟང་རྒྱ་མཚོའི་སྡེ། །གྲུབ་པའི་དབང་ཕྱུག་བྱམས་པའི་མཚན་ཅན་ཞབས། །རྗེ་བཙུན་བློ་བཟང་དཔལ་ལྡན་ཡེ་ཤེས་ལ། །གསོལ་བ་། །དུས་མཐར་བློ་བཟང་རྒྱལ་བསྟན་མ་ལུས་པའི། །དབང་ཕྱུག་འཇམ་
དཔལ་རྒྱ་མཚོ་དཔལ་བཟང་པོ། །གཞན་ཡང་དངོས་དང་བརྒྱུད་པའི་བླ་མ་ལ། །གསོལ་བ་། །དཔལ་ལྡན་ཁྲག་འཐུང་དགྱེས་མཛད་རྡོ་རྗེ་དང། །ལྷན་སྐྱེས་མཆོད་པས་དགྱེས་མཛད་བདག་མེད་མ། །དགུ་ཡི་བདག་ཉིད་དཀྱིལ་འཁོར་པ་རྣམས་
ལ༑ ༑གསོལ་བ་། །དེ་ལྟར་གསོལ་བཏབ་མཐུ་ལས་གནས་སྐབས་སུ། །འཕྲིན་ལས་རྣམ་བཞི་གྲུབ་པ་ཆེན་པོ་བརྒྱད། །ལྷན་སྐྱེས་བདེ་སྟོང་ཟུང་དུ་འཇུག་པའི་ལམ། །མྱུར་དུ་རྒྱུད་ལ་རྫོགས་པར་བྱིན་གྱིས་རློབས། །ཁྱད་པར་ཐ་མལ་
སྐྱེ་འཆི་བར་དོ་གསུམ། །མྱུར་དུ་རྒྱལ་བའི་སྐུ་གསུམ་དུ་བསྒྱུར་བའི། །རིམ་གཉིས་ལམ་ལས་དགྱེས་པ་རྡོ་རྗེ་ཡི། །གོ་འཕང་ཚེ་འདིར་མངོན་དུ་འགྱུར་བར་ཤོག་རིགས་སུ་སྐྱེ་དང་དམ་ཚིག་ཅན། །སྨྱོ་མེད་ཀྱཻ་རྡོ་རྗེ་སྟོན། །བླ་མ་ལ་གུས་སྙིང་བརྩེར་
ལྡན། །སྐྱེ་དང་སྐྱེ་བར་འགྱུར་བར་ཤོག་ལག་པ་རྡོ་རྗེ་དྲིལ་བུ་འཁྲོལ། །ཟབ་མོའི་ཆོས་ནི་ཀློག་པ་དང། །བཙུན་མོའི་ཁུ་བ་མཉམ་ཟས་ཅན། །སྐྱེ་དང་སྐྱེ་བར་འགྱུར་བར་ཤོག་ཅེས་གསོལ་བ་གདབ་བོ།། ཞེས་དཔལ་དགྱེས་པ་རྡོ་རྗེའི་བླ་བརྒྱུད་

[068B]།    ༈   
བཅུན་བློ་བཟང་དཔལ་ལྡན་ཡེ་ཤེས་ཞབས། །དེང་ནས་བཟུང་སྟེ་ཇི་སྲིད་བྱང་ཆུབ་བར། །འབྲལ་མེད་རྗེས་བཟུང་ཐེག་ཆེན་ཆོས་ཉིད་ཀྱི། །སྒྲ་དབྱངས་སྒྲོག་བཞིན་པར་ནི་ཞབས་བརྟན་ཤོག་བསྐལ་བཟང་དམ་ཆོས་རྒྱལ་མཚན་དཔལ་བཟང་པོ། །ཆོས་ཀྱི་རྒྱལ་པོ་བློ་བཟང་གྲགས་
པ་ཡི༑ ༑བསྟན་པའི་དཔལ་དུ་ཞབས་པད་བརྟན་པ་དང། །ཆོས་ཀྱི་སྒྲ་དབྱངས་སྒྲོག་པར་མཛད་དུ་གསོལ། །བྱང་ཆུབ་སྙིང་པོའི་བར་དུ་རྗེས་བཟུངས་ནས། །གསུང་གི་བདུད་རྩི་ངོམས་མེད་ལོངས་སྤྱད་དེ། །འགྲོ་ཀུན་དོན་དུ་སྟོབས་བཅུ་མངའ་བ་ཡི། །གོ་འཕང་དམ་པ་བདེ་བླག་འགྲུབ་བར་ཤོག་
ཅེས་པ་འདི་ནི་རབ་འབྱམས་པ་བློ་བཟང་མཁྱེན་བརྩེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    །བསྟན་པ་ཡར་ཟླ་ལྟ་བུར་འཕེལ་བ་ལ། །ལེགས་ཆོགས་རབ་རྒྱས་དཔལ་ལྡན་བླ་མ་ལ། །བདག་གཅག་གུས་པའི་ཡིད་ཀྱིས་གསོལ་བ་
འདེབས།། ཞེས་པ་འདི་ནི་དགའ་ལྡན་བྱང་རྩེ་གྲྭ་ཚང་གི་བླ་བརྒྱུད་གྲས་སུ་བཅུག་ཆོག་པ་འདི་ལྟ་བུ་ཞིག་དགོས་ཞེས་ལས་སྣེ་ཐུན་མོང་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་བཟང་ཤེས་བྱའི་ཕ་མཐའ་མ་ལུས་པ། །རབ་ཏུ་འཇལ་
བའི་བདག་ཉིད་གང་དེ་ཡི། །སྐུ་ཚེ་སྲིད་མཐའི་བར་དུ་བརྟན་པ་དང། །ནད་གདོན་པར་གཅོད་མ་ལུས་ཞི་གྱུར་ཅིག། ཅེས་མདངས་ཆེན་བླ་མ་བློ་བཟང་ཤེས་རབ་ཀྱི་བརྟན་བཞུགས་འདི་ནི་དཔོན་པོ་ཡེ་ཤེས་དཔལ་ལྡན་གྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[069A]༄༅། །ཨོཾ་སསྟི། དཔག་ཡས་ཚེ་དང་ཡོན་ཏན་རྒྱ་མཚོ་ཀུན། །སྐད་ཅིག་ཉིད་ལ་སྩོལ་མཛད་བླ་མ་ལྷ། །བཅོམ་ལྡན་ཚེ་དཔག་མེད་མགོན་འཁོར་བཅས་ཀྱིས། །དེང་འདིར་འཆི་མེད་བདེན་ཆེན་སྩལ་དུ་གསོལ། །རྗེ་བཙུན་ཡོངས་
སུ་རྫོགས་པའི་ལེགས་བཤད་ཆ། །བློ་བཟང་བསྟན་པའི་དབང་ཕྱུག་ཏུ་འཁྱིལ་བས། །འཇམ་དཔལ་དབྱངས་ཀྱི་བློ་གྲོས་མི་ཟད་ཆ། །རྒྱ་མཆོ་ལྟ་བུར་རྒྱས་མཛད་ཞབས་བརྟན་ཤོག་སངས་རྒྱས་སྲས་དང་བཅས་པའི་བདེན་པ་དང། །ལྷན་ཅིག་
མགོན་པོ་ཚེ་དཔག་མེད་པ་ཡི། །བདེན་ཆེན་འབུམ་དུ་བཞད་པའི་དགེ་ལེགས་ཀུན། །མགོན་ཁྱོད་སྲས་དང་བཅས་པས་རྟག་ཏུ་སྩོལ། །རྩོད་དུས་རྣམ་འགྱུར་ལྔ་ཡི་མཚན་མོའི་མདངས། །ཀུན་ནས་གོ་སྐབས་འཕྲོག་པར་སྤྲོ་བ་ཡི། །དུས་འདིར་ཐུགས་
རྗེའི་མཐུ་དཔུང་ཆེར་བསྐྱེད་ནས། །ཞབས་པད་རྡོ་རྗེ་ལྟ་བུར་རྟག་ཏུ་བཞུགས། །ཚེ་དཔག་མེད་མགོན་གཙུག་ཏོར་རྣམ་རྒྱལ་དང། །ཡིད་བཞིན་འཁོར་ལོ་ལ་སོགས་བྱིན་མཐུ་ལས། །གྲངས་ལས་འདས་པའི་བསྐལ་བར་གཡོ་མེད་པའི། །སུ་ཚེའི་རྒྱལ་
མཚན་རབ་ཏུ་བརྟན་པར་ཚུགས། །ཆོས་སྲུང་སྦྱི་དང་ཁྱད་པར་འདོད་པའི་ཁམས། །ཀུན་ལ་དབང་བསྒྱུར་ལྷ་མོའི་མཐུ་སྟོབས་ཀྱིས། །ནག་ཕྱོགས་བདུད་སྡེའི་གཡུལ་ལས་རྣམ་རྒྱལ་ཏེ། །བཞེད་དོན་ལྷུན་གྲུབ་འཕྲིན་ལས་ཅིར་ཡང་སྩོལ། །དགེ་བའི་
རྩ་བ་འདི་ཡིས་བདག་ཉིད་ཀྱིས། །མཚོན་པའི་ནམ་མཁའི་མཐས་གཏུགས་སེམས་ཅན་ཀུན། །ཚེ་རབས་ཀུན་ཏུ་འབྲལ་མེད་རྗེས་བཟུངས་ནས། །ཐེག་མཆོག་ཆོས་ལ་སྤྱོད་པར་བྱིན་གྱིས་རློབས། །བཀྲ་ཤིས་རྒྱ་མཚོ་ཀུན་ཏུ་ཁྱབ་པ་ཡིས། །ཕྱོགས་

[069B] །དེ་ཀུན་ཕྱོགས་འདིར་གཅིག་ཏུ་བསྡུས་པ་ཡི། །བཀྲ་ཤིས་ཀུན་ནས་དཔལ་དུ་འབར་བར་ཤོག། ཅེས་སྲིད་ཞིའི་གཙུག་རྒྱན་་རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་
རྒྱ་མཚོ་ཞབས་པད་ཡུན་དུ་བརྟན་ཅིང་སེམས་ཅན་རྣམས་རྗེས་སུ་འཛིན་པའི་གསོལ་འདེབས་འདི་ནི་་རྒྱལ་དབང་མཆོག་གི་གསོལ་ཐབ་བ་རྗེ་དྲུང་ཡེ་ཤེས་བརྩོན་འགྲུས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བ་ཛ་ག་ཏཾ།།    ༈   
གྱི༑ །བསྟན་པ་སྤེལ་ལ་འགྲན་པའི་ཟླ་བྲལ་བ། །རིགས་པའི་དབང་ཕྱུག་རྡོ་རྗེ་འཛིན་པ་ལ། །གསོལ་བ་འདེབས་སོ་བྱིན་གྱིས་བརླབ་ཏུ་གསོལ།། ཞེས་རྒྱུད་སྨད་བྱང་རྩེ་མཁན་པོ་བློ་བཟང་བསྟན་པའི་མཚན་བསྟོད་འདི་ནི་རྒྱུད་སྨད་བླ་མ་དབུ་མཛད་ཀྱིས་བསྐུལ་བ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    གང་གི་མཁྱེན་པས་ཤེས་བྱའི་ཁྱོན་ཐམས་ཅད། །ཡོངས་སུ་འཇལ་བའི་ཐུགས་རྗེའི་ཆ་ཤས་ཀྱིས། །ཀུན་ལ་བདེ་ལེགས་སྦྱིན་པའི་བྱེད་པོ་མཆོག་ཐུབ་དབང་ལྷ་ཡི་ལྷ་ཡིས་དགེ་
ལེགས་སྩོལ། །འཇམ་པའི་དབྱངས་ཀྱི་བྱིན་རླབས་བདུད་རྩིའི་དཔལ། །གང་གི་ཀུན་གཞིར་ཞུགས་པའི་བློ་གྲོས་ཀྱི། །རྡོ་རྗེས་རྒུང་ཚོགས་མ་ལུས་དྲུངས་ཕྱུང་པ། །མགོན་ཁྱོད་རྡོ་རྗེའི་ཁམས་སུ་བརྟན་གྱུར་ཅིག་འདོད་པ་ཁམས་ལ་དབང་བསྒྱུར་རེ་མ་
ཏཱི༑ ༑ལ་སོགས་ཆོས་སྐྱོང་བསྲུང་མ་ཐམས་ཅད་ཀྱིས། །ཇི་ལྟར་སྨོན་པའི་རེ་བ་འདི་དག་ཀུན། །འབད་པ་མེད་པ་ལྷུན་གྲུབ་དགེ་ལེགས་སྩོལ། །དེ་ཡི་མཐུ་ལས་ཆོས་ཚུལ་རྒྱ་མཚོ་ལ། །བློ་གྲོས་འཇུག་པ་ཕ་མཐའ་ཡས་གྱུར་ནས། །ཟབ་དང་རྒྱ་ཆེའི་

[070A]༄༅། །གནས་ལུགས་ཐམས་ཅད་ལ། །ཐོགས་པ་མེད་པར་རབ་ཏུ་སྤྱོད་གྱུར་ཅིག་གཞན་ཡང་ཕྱོགས་དུས་གནས་སྐབས་ཐམས་ཅད་དུ། །ཇི་ལྟར་བསམ་པའི་དོན་རྣམས་མ་ལུས་པ། །བར་གཅོད་བདུད་ཀྱི་གཡུལ་ལས་རྣམ་
རྒྱལ་ནས། །བཀྲ་ཤིས་རབ་ཏུ་འབར་བའི་དགེ་མཚན་ཤོག། ཅེས་པ་འདི་ནི་མཚོ་སྔོན་ན་ས་པས་སེ་ཕྱག་རྡོར་སྐྱབས་ཀྱིས་སྤྲུལ་སྐུ་འཇམ་དཔལ་རྡོ་རྗེའི་ཞབས་བརྟེན་དང་འབྲེལ་བའི་བདེན་ཚིག་འཕྲིན་འཆོལ་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ༑༑    ༈    མི་ཤིགས་རྡོ་རྗེའི་ཁམས་སུ་ལྷུན་ཆགས་པ། །ཚེ་མཐའ་ཡས་པའི་མགོན་པོ་གང་དེ་ཡིས། །སྲིད་བཞིའི་རྒུད་སོལ་འཆི་བདག་འཇོམས་པའི་དཔལ། །དེང་འདིར་སྩོལ་ཞིག་བླ་མ་ལྷ་སྲུང་རྣམས། །ཡོན་ཏན་
རིན་ཆེན་ཚོགས་ཀྱིས་ལེགས་ཕྱུག་པའི། །དཔལ་ལྡན་བློ་བཟང་རྒྱལ་བའི་བསྟན་པ་ཡི། །རྒྱལ་མཚན་འོག་མིན་མཐར་ཐུག་བསྒྲེང་བ་ལ། །ཟླ་བྲལ་མགོན་ཁྱོད་བསྐལ་བརྒྱར་ཞབས་བརྟན་ཤོག་དུས་གསུམ་བདེ་གཤེགས་ཀུན་གྱི་དགོངས་པའི་
གནད། །མ་ལུས་གཅིག་བསྡུས་འཇམ་མགོན་ཙོང་ཁ་པའི། །གསུང་གསང་ནམ་མཁའི་བགྲོད་པ་མཆད་པ། །དེ་སྲིད་སྤེལ་ཞིང་རྒྱས་པའི་དགེ་ལེགས་སྩོལ། །ལས་གཤིན་ཡང་གསང་བསྟན་སྲུང་བསེ་ཁྲབ་ཅན། །ལ་སོགས་མཐུ་ལྡན་སྲུང་མ་
ཐམས་ཅད་ཀྱིས། །ཇི་ལྟར་བསམ་པའི་དོན་རྣམས་འབད་མེད་པར། །ལྷུན་གྱིས་འགྲུབ་པའི་འཕྲིན་ལས་རྒྱ་ཆེར་སྤེལ། །གཞན་ཡང་ཇི་ལྟ་ཇི་སྙེད་དགེ་ལེགས་ཀྱི། །བཀྲ་ཤིས་རྒྱ་མཚོ་ཀུན་ཏུ་སྤེལ་བ་ལ། །ཕྱོགས་བཅུའི་རྒྱལ་བ་སྲས་བཅས་

[070B] །ལྷ་མོར་བཅས་པས་བཀྲ་ཤིས་ཆར་དུ་ཕོབ།། ཅེས་བསྟན་པའི་གསལ་བྱེད་བྲག་གཡབ་སྤྲུལ་པའི་སྐུ་དཔལ་ལྡན་བསྟན་པའི་རྒྱལ་མཚན་གྱི་བརྟན་བཞུགས་འདི་ནི་མདུང་ཁོང་སྤྲུལ་པའི་སྐུས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་
བའོ།།    ༈    སངས་རྒྱས་ཡོན་ཏན་ཀུན་གྱི་གཏེར་གྱུར་པ། །ཆོས་དང་དགེ་འདུན་སྦྱི་བོས་མཆོད་བྱས་ནས། །བསྔགས་པར་འོས་པའི་གང་ཟག་དམ་པ་ཡི། །ཡོན་ཏན་དག་ནི་ཅུང་ཟད་བརྗོད་པར་བྱ། །ཇི་ལྟར་ཆུ་ནང་ཟླ་བའི་གཟུགས་བརྙན་
བཞིན། །སངས་རྒྱས་བྱང་སེམས་སྒྱུ་འཕྲུལ་བཀོད་པའི་ཚོགས། །བྱེ་བ་ཕྲག་བརྒྱའི་ཉམས་ཀྱིས་བསྒྱུར་བ་ལ། །ཀུན་ཏུ་དྭང་བའི་ཡིད་ཀྱིས་བསྟོད་བར་བགྱི། །བློ་བཟང་རྒྱལ་བའི་ཆོས་ཀྱི་ཡོན་ཏན་ཚུལ། །རྒྱལ་བའི་ཁྲིམས་ཀྱི་རང་བཞིན་རོལ་པ་
ལ༑ ༑ལེགས་བརྗོད་བསྔགས་པའི་སྒྲ་དབྱངས་སྒྲོག་པའི་ཕྱིར། །ཟླ་བྲལ་མགོན་པོ་ཁྱོད་ལ་གསོལ་བ་འདེབས། །བློ་བཟང་རྒྱལ་བའི་བསྟན་པ་ཡོངས་རྫོགས་པའི། །ཆོས་སྲིད་རྒྱལ་མཚན་འཛིན་པར་བྱེད་པ་ལ། །ཟླ་དང་བྲལ་བའི་སྙན་གྲགས་རབ་རྒྱས་
པ༑ ༑རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བ་གཉིས་པ་བློ་བཟང་གྲགས་པ་ཡི། །བསྟན་པ་ཕྱོགས་བརྒྱར་སྤེལ་བའི་འཕྲིན་ལས་ཀྱི། །རྒྱལ་མཚན་སྲིད་རྩེར་བསྒྲེང་ལ་ཟླ་བྲལ་བ། །མགོན་ཁྱོད་བསྐལ་བ་རྒྱ་མཚོར་ཞབས་
བརྟན་ཤོག་ཆོས་ཀྱི་གནས་ལུགས་རྒྱ་མཚོ་ལྟ་བུ་ལ། །དཔྱད་པ་ཕ་མཐར་ཕྱིན་པའི་ལེགས་བཤད་རྔ། །ཀུན་ནས་བརྡུངས་པས་རང་གི་གདུལ་བྱ་རྣམས། །ཉོན་མོངས་གཉིད་ལས་སློང་བར་མཛད་དུ་གསོལ། །རང་རིགས་གདུལ་བྱའི་ཁམས་དང་

[071A]༄༅། །བསམ་པ་བཞིན། །དམ་པའི་ཆོས་ཀྱི་བདུད་རྩིའི་ཆར་ཆེན་པོ། །ངལ་བ་མེད་པར་རབ་ཏུ་ཕབ་མཛད་ནས། །བྱང་ཆུབ་མྱུ་གུ་ཡང་དག་བ་སྐྲུན་པར་མཛོད། །ཚེ་དཔག་མེད་མགོན་ཡིད་བཞིན་འཁོར་ལོ་མ། །རྣམ་པར་རྒྱལ་མ་ལ་
སོགས་ཡི་དམ་ལྷས། །བྱིན་རླབས་བདེན་པས་ཚེ་ཡི་ཆར་ཕབ་སྟེ། །ཤིས་པ་རྒྱ་མཚོ་ཀུན་ཏུ་བཞད་གྱུར་ཅིག། ཅེས་ཨིར་ཏེ་ནི་པཎྜི་ཏ་ནོ་ཡོན་ཆོས་རྗེ་བློ་བཟང་འཕྲིན་ལས་རྒྱལ་མཚན་གྱི་སྐྱེས་རབས་དང་འབྲེལ་བའི་བརྟན་བཞུགས་གསོལ་འདེབས་འདི་ནི་ནས་ཆི་ཐོ་ཡོན་ཁུ་ཐོག་ཐུའི་
ཕྱག་མཛོད་ཚུལ་ཁྲིམས་རྒྱ་མཚོ་དང། ཐོན་ཤེས་རབ་འོད་ཟེར། དར་ཧན་དགེ་སྐོས་བློ་བཟང་བསྟན་འཕེལ། གང་གི་ཕྱག་མཛོད་བློ་བཟང་བརྩོན་འགྲུས། གཉེར་པ་བློ་བཟང་དཔལ་ལྡན། བཀའ་བཅུ་བློ་བཟང་སྟོབས་ལྡན་སོགས་ཀྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར་་ཤཱཀྱའི་དགེ་སློང་
བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཚེ་དང་ཡེ་ཤེས་དཔག་ཏུ་མེད་པའི་དཔྱིད། །མཚན་དཔེའི་དཔལ་འབར་འཇའ་ཚོན་ལྟར་བཀྲ་བ། །བླ་མ་བདེ་ཆེན་ཞིང་གི་མགོན་པོ་ཡིས། །དེང་འདིར་འཆི་མེད་ཆར་ཆེན་ཕབ་ཏུ་གསོལ། །བློ་
བཟང་རྒྱལ་བའི་བསྟན་པ་ཡོངས་རྫོགས་པ། །སྤེལ་བའི་འཕྲིན་ལས་རྒྱལ་མཚན་འཛིན་པ་ལ། །སྙིང་སྟོབས་དམ་བཅའ་དམན་པར་མ་གྱུར་པ། །མགོན་པོ་ཁྱོད་ནི་བསྐལ་བ་རྒྱའི་བར་དུ་བཞུགས། །གདུལ་བྱ་སྦྱི་དང་བྱང་ཕྱོགས་གདུལ་བྱ་ལ། །སྨན་
པར་འགྱུར་བའི་ཆོས་ཀྱི་བདུད་རྩིའི་ཆར། །སྤྲོ་ཞིང་ངལ་བ་མེད་པར་རབ་ཕབ་ནས། །བྱང་ཆུབ་ལམ་བཟང་གསལ་བར་མཛད་དུ་གསོལ། །ཆོས་སྲུང་སྤྱི་དང་རྒྱལ་ཆེན་ངལ་བསོ་པོས། །འཕྲིན་ལས་རྣམ་བཞི་ཐོགས་མེད་སྒྲུབ་པའི་མཐུས། །བར་གཅོད་དགྲ་

[071B] །འདི་ཡི་བཞེད་དོན་ཀུན་གྲུབ་བཀྲ་ཤིས་སྩོལ།། ཅེས་པ་འདི་ནི་ཤི་རལ་ཐུ་ནོ་ཡོན་ཆོས་རྗེའི་སྐུ་སྐྱེ་བློ་བཟང་འཕྲིན་ལས་རྒྱལ་མཚན་གྱི་ཕྱག་མཛོད་དགེ་སློང་བློ་བཟང་བརྩོན་འགྲུས་དང་གཉེར་བ་དགེ་སློང་བློ་བཟང་དཔལ་ལྡན་གཉིས་ནས་འདི་ལྟ་བུ་ཞིག་དགོས་ཞེས་བསྐུལ་བ་
ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    སྲིད་ཞིའི་རྒུད་པ་མ་ལུས་སེལ་མཛད་ཅིང། །ཕན་བདེ་མ་ལུས་འབྱུང་བའི་གཞི་གཅིག་པུ། །ཐུབ་པ་མཆོག་དང་དབྱེར་མེད་བློ་བཟང་གྲགས། །སྤྱི་བོར་བཞུགས་ནས་
བྱིན་གྱིས་བརླབ་ཏུ་གསོལ། །རྗེ་བཙུན་བློ་བཟང་བསྟན་པ་མ་ལུས་པ། །ཡོངས་སུ་རྫོགས་པའི་དབང་ཕྱུག་བརྒྱད་མངའ་ཞིང། །འཇམ་དཔལ་དབྱངས་ཀྱི་གསུང་རབ་རྒྱ་མཚོའི་དཔྱིད། །སྤེལ་མཛད་རྗེ་བཙུན་བླ་མར་གསོལ་བ་འདེབས། །བློ་བཟང་
གྲགས་པའི་གསུང་གི་གསང་བ་ཀུན། །གཅིག་ཏུ་བསྡུས་པའི་དཔལ་དང་ལྡན་པ་ཡི། །ཡེ་ཤེས་འཇུག་པ་ཀུན་ལ་སྤེལ་མཛད་པ། །རྗེ་བཙུན་བླ་མའི་ཞབས་ལ་གསོལ་བ་འདེབས། །རྒྱལ་བ་གཉིས་པའི་སྙན་བརྒྱུད་གདམས་པ་ཡི། །ཆོས་ཀྱི་རྒྱལ་
མཚན་ཆེན་པོ་འཛིན་པ་ལ། །ཟླ་དང་བྲལ་བའི་གྲུབ་པའི་དབང་ཕྱུག་ཆེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །དེ་ཉིད་ཆོས་ཚུལ་རྒྱ་མཚོ་འབྱེད་པའི་སླད། །མི་ཡི་རྣམ་རོལ་ལྷ་ཡི་སྐྱབས་གྱུར་པ། །ཆོས་ཀྱི་སྒོ་མོ་ཟབ་མོ་འབྱེད་མཛད་པའི།།
རྗེ་བཙུན་བླ་མའི་ཞབས་ལ་གསོལ་བ་འདེབས། །ལི་ཡུལ་ས་ཆེན་ལེགས་བྱས་གོམས་སྟོབས་ཀྱིས། །ཉེར་བགྲོད་འགྲོ་ཀུན་བདེ་བའི་དཔལ་ལ་འགོད། །ཐེག་མཆོག་ཏིང་ངེ་འཛིན་ལ་ལེགས་ཞུགས་པ། །ཆོས་ཀྱི་རྒྱལ་པོའི་ཞབས་ལ་གསོལ་བ་

[072A]༄༅། །འདེབས། །ལྷ་དབང་ལེགས་བྲིས་སོགས་ལ་དབང་བསྒྱུར་བཞིན། །ཆོས་ཀྱི་གནས་ཚུལ་རྒྱ་མཚོར་སྤྱོད་པ་ལ། །ཟླ་དང་བྲལ་བའི་རྒྱལ་མཚན་འཛིན་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །ངག་དབང་ལྷ་
མོ་མགྲིན་པའི་ཕུག་ཡངས་སུ། །འགྱིངས་པའི་མཐུ་ལས་ཆོས་ཀྱི་སྒྲ་དབྱངས་གང། །ཀུན་ལ་འགྱེད་པའི་དབང་ཕྱུག་དཔལ་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །ཆོས་ཀུན་འབྱེད་པའི་ངག་གི་དབང་ཕྱུག་ཆེ། །དཀོན་མཆོག་
གསུམ་གྱི་འཕྲིན་ལས་ཡང་དག་རྣམས། །གདུལ་བྱའི་རྨོངས་མུན་སེལ་བའི་ཉི་མ་ཆེ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་རྒྱལ་བ་གཉིས་པའི་རིང་ལུགས་ཆེ། །འཛིན་པའི་དཔལ་དང་ལྡན་པའི་རྒྱལ་མཚན་ཅན། །ཆོས་
ཀུན་མ་ལུས་གཟིགས་པའི་དཔལ་མངའ་བ། །རྗེ་བཙུན་བླ་མའི་ཞབས་ལ་གསོལ་བ་འདེབས། །བློ་བཟང་ཤེས་བྱ་མ་ལུས་འཇལ་བ་ལ། །བསྟན་པ་ཡོངས་སུ་རྫོགས་བའི་ཁུར་བསྣམས་ཤིང། །འགྲོ་བ་ཀུན་གྱི་མགོན་པོ་གཅིག་གྱུར་པ། །རྗེ་བཙུན་
བླ་མའི་ཞབས་ལ་གསོལ་བ་འདེབས། །མགོན་ཁྱོད་འཕྲིན་ལས་བྱེད་པོ་ངག་དབང་མཚན། །དཔལ་ལྡན་གྲགས་པར་བཅས་པ་ཐམས་ཅད་ཀྱང། །ཁྱོད་ཀྱི་སྤྲུལ་པ་ཉིད་དུ་རྟོགས་བྱས་ནས། །བདག་ནི་གུས་པའི་ཡིད་ཀྱིས་གསོལ་བ་འདེབས། །
ཕྱག་དྲུག་མགོན་པོ་ཆོས་ཀྱི་རྒྱལ་པོ་དང། །འདོད་ཁམས་དབང་མོ་རྣམ་ཐོས་སྲས་བཅས་པས། །མགོན་འདིའི་སྐུ་ཚེ་ཞབས་པད་སྲིད་མཐའི་བར། །བརྟན་པར་འགྱུར་བའི་འཕྲིན་ལས་ཅིར་ཡང་མཛོད། །མི་ཞིག་རྡོ་རྗེའི་གཡུང་དྲུང་ཁམས་ལྟ་བུར། །

[072B] །བདག་ཅག་སྐྱེ་དང་སྐྱེ་བར་ཚེ་རབས་ཀུན། །ཐེག་མཆོག་ལ་འགོད་ཆོས་འཁོར་བསྐོར་དུ་གསོལ། །ཁྱད་པར་ཚེ་རབས་ཀུན་ཏུ་རྗེས་བཟུངས་ནས། །ཞལ་བྱི་བུམ་བཟང་ལས་བྱུང་བདུད་རྩིའི་
རྒྱུན། །མྱངས་པས་ཉོན་མོངས་མ་ལུས་ཡོངས་ཟད་དེ། །སངས་རྒྱས་གོ་འཕང་བདེ་བླག་ཐོབ་པར་ཤོག། །མངྒ་ལཾ།། ཞེས་པ་འདི་ནི་ཆོས་མཛད་བྱམས་པ་ཡེ་ཤེས་ནས་འདི་ལྟ་བུ་ཞིག་དགོས་ཞེས་བསྐུལ་བ་ལྟར་་ཤཱཀྱའི་དག་སློད་བློ་བཟང་དཔལ་ལྡན་ཡེ་ཤེས་ཀྱིས་ལེགས་པར་སྨྲས་པའོ་
   ༈    འཆི་བ་མེད་པའི་ལམ་བཟང་སྩོལ་མཛད་ཅིང། །བདེ་ཆེན་བཅུད་དུ་འཁྱིལ་བའི་ཞིང་གི་མགོན། །བླ་མ་ཚེ་དང་ཡེ་ཤེས་དཔག་མེད་ཀྱིས། །དངོས་གྲུབ་བྱེ་བ་ཆར་དུ་འབེབས་པར་མཛོད། །བློ་བཟང་རྒྱལ་ཀུན་གཅིག་བསྡུས་
བསྟན་པ་ཡི། །དབང་ཕྱུག་ཡོན་ཏན་བརྒྱད་ཀྱི་དཔལ་ཡོན་ཅན། །འཇམ་དཔལ་དབྱངས་ཀྱི་བློ་གྲོས་རྒྱ་མཚོའི་བདག་མི་འགྱུར་རྡོ་རྗེའི་ཁམས་སུ་ཞབས་བརྟན་ཤོག་བློ་གྲོས་ཤེས་བྱའི་ཕ་མཐའ་ལ་འགྲན་ཅིང། །བཟང་པོས་འགྲོ་ཀུན་སྒྲོལ་ལ་
རབ་བརྩོན་པའི། །གྲགས་པའི་མཚན་ལྡན་གང་གི་གསུང་རབ་དཔལ། །རབ་ལྡན་ཡེ་ཤེས་དབང་པོ་ཞབས་བརྟན་ཤོག་འགྲོ་ཀུན་ཐོག་མ་མེད་ནས་ཉོན་མོངས་པའི། །གཉིད་ཀྱིས་མཐུག་པོར་ནོན་ལས་སྣང་བའི་ཕྱིར། །ཐེག་ཆེན་ལྷ་ཡི་རྔ་
གསང་སྒྲོག་པ་ལ། །མགོན་རྣམས་ཐུགས་རྗེའི་ཆུ་ཁུར་ཡོལ་མེད་དགྲིགས། །ལམ་གཙོ་གསུམ་གྱི་རླན་གཤེར་རྡུལ་མང་རྣམས། །རིམ་གཉིས་རླུང་གིས་བསྐུལ་ཏེ་ཕབ་པ་ཡིས། །ཕན་དང་བདེ་བའི་ལོ་ཏོག་བཟང་པོ་ཡི། །དགའ་སྟོན་ཅིར་ཡང་

[073A]༄༅། །མྱོང་བའི་སྒྱུ་འཕྲུལ་མཛོད། །ཕྱག་དྲུག་ཆོས་རྒྱལ་ལ་སོགས་བསྲུང་མ་དང། །ཁྱད་པར་འདོད་ཁམས་དབང་མོའི་བྱིན་རླབས་ལས། །ཇི་ལྟར་བསམ་པའི་རེ་འབྲས་མ་ལུས་པ། །མྱུར་དུ་འགྲུབ་པའི་དགེ་ལེགས་བྱེ་བ་སྩོལ། །
མི་མཐུན་ཕྱོགས་ཀུན་མ་ལུས་རིང་བསྐྲད་ནས། །ཀུན་ཏུ་ཤིས་པ་སྦྱིན་པའི་དཔལ་ལྡན་པ། །གར་གི་བདེན་པས་བདག་ཅག་ཕྱོགས་དུས་ཀུན། །བཀྲ་ཤིས་རྒྱ་མཆོད་དཔལ་དུ་འབར་གྱུར་ཅིག། ཅེས་རྒྱལ་བ་ཀུན་གྱི་བདག་པོ་རྗེ་བཙུན་མཆོག་གི་སྤྲུལ་པའི་སྐུ་དང་
ངེད་བཅས་ཀྱི་བརྟན་བཞུགས་འདི་ནི་དབུས་མདའ་དཔོན་དངོས་གྲུབ་རྣམ་རྒྱལ་གྱིས་བསྐུལ་བའི་ངོར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ཕྱོགས་བཅུའི་རྒྱལ་བ་སྲས་དང་བཅས་པ་དང། །ཁྱད་པར་ཤཱཀྱའི་རྒྱལ་དང་ཚེ་དཔག་མེད། །འཁོར་
དང་བཅས་པས་བདེན་པའི་བྱིན་ཆེན་གྱིས། །ཇི་ལྟར་བསམ་པ་བསླུ་མེད་འགྲུབ་པར་མཛོད། །བློ་བཟང་བསྟན་པ་རབ་ཏུ་རྒྱས་མཛད་དང། །ཁྱད་པར་རྗེ་བཙུན་བློ་བཟང་བྱམས་པའི་དཔལ། །སྐུ་ཚེ་སྐུ་བསོད་ཐུགས་ཀྱི་བཞེད་དོན་ཀུན། །མཛད་
འཕྲིན་བཅས་པ་ཡར་ཟླ་ལྟ་བུར་སྤེལ། །རྒྱལ་བསྟན་སྤྱི་དང་ཁྱད་པར་ཆོས་ཀྱི་རྒྱལ། །བློ་བཟང་གྲགས་པའི་རིང་ལུགས་ཟླ་མེད་པ། །སྤེལ་སླད་མགོན་པོ་ཁྱོད་རྣམས་ཞབས་པདྨོ། །མི་ཤིགས་རྡོ་རྗེ་གཡུང་དྲུང་ལྟར་བརྟན་ཤོག་གང་ཡང་ཤེས་བྱའི་
གནས་ཚུལ་ཇི་སྙེད་པ། །ཐམས་ཅད་མགོན་པོ་འདི་རྣམས་བློ་གྲོས་ཀྱིས། །རྭ་བར་ཚུད་ནས་ཐེག་ཆེན་འབྲས་བཟང་ལ། །འགྲོ་ཀུན་སྤྱོད་པའི་དགའ་སྟོན་མྱུར་དུ་སྩོལ། །འཆད་དང་རྩོད་དང་རྩོམ་པའི་མཁྱེན་རབ་མཆོག་གཏིང་དཔག་དཀའ་བའི་

[073B] །རབ་བབས་ལེགས་བཤད་གསར་པའི་ཆུ་ཀླུང་བཞིས། །ཀུན་ལ་བསིལ་བའི་སྐལ་བཟང་ཅིར་ཡང་མཛོད། །ཕྱག་དྲུག་དཀར་ནག་ཆོས་རྒྱལ་དམག་གཟོར་མ། །ཞབ་བཞི་ངལ་བསོས་བེག་ཙེལ་སོགས་པ། །ཀུན་གྱིས་མཐུ་
དང་ནུས་པའི་སྟོབས་བསྐྱེད་ནས། །ཅི་བསམ་དོན་ཀུན་ལྷུན་གྱིས་འགྲུབ་པར་མཛོད། །ཁྱད་པར་ཡང་གསང་ཁྲོས་པའི་ལྷ་ཚོགས་དང། །གིང་ལྔ་གཟའ་གདོང་དམར་ནག་བཤན་པའི་ཚོགས། །ཐ་འོག་ཆོས་རྒྱལ་རྡོ་རྗེ་དཔལ་ལྡན་སོགས། །ཀུན་
གྱིས་འཕྲིན་ལས་བཀྲ་ཤིས་དབྱེར་མེད་སྩོལ། །ཕྱོགས་དང་དུས་དང་གནས་སྐབས་ཇི་སྟེད་པ། །དེ་སྙེད་སངས་རྒྱས་བྱང་ཆུབ་སེམས་དཔའ་ཡིས། །བདེན་པ་ཆེན་པོའི་བྱིན་རླབས་དམ་པའི་མཐུས། །བཀྲ་ཤིས་རྒྱ་མཚོས་ཀུན་ཏུ་ཁྱབ་པར་ཤོག་
ཅེས་གུས་པའི་དབང་ཕྱུག་བྲི་ཆེན་ནོ་མོན་ཧན་གྱི་སྤྲུལ་པའི་སྐུ་བློ་བཟང་བསྟན་པ་རབ་རྒྱས་དང་བཀའ་དྲིན་མཚུངས་མེད་དམ་པ་ཁྱབ་བདག་རྡོ་རྗེ་སེམས་དཔའི་ངོ་བོ་རྗེ་བཙུན་ངག་དབང་བྱམས་པ་རིན་པོ་ཆེའི་སྤྲུལ་པའི་སྐུ་རྗེས་ཙུན་བློ་བཟང་བྱམས་པའི་དཔལ་བཅས་ཀྱི་ཞབས་བརྟན་བདེན་ཚིག་དང་འབྲེལ་པ་འདི་ནི་སེ་ར་བྱེས་ཞལ་
སྔ་ནས་བྱམས་བསྨོན་ལམ་སོགས་ཀྱིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་གྱིས་བགྱིས་བགོ།    ༈    བཀྲ་ཤིས་དགེ་མཚན་དཔག་མེད་འོད་ཟེར་རེས། །ཞིང་ཀུན་འགེངས་པར་འགྱེད་མཛད་ཐུབ་དབང་དང། །དབྱེར་མེད་བློ་བཟང་
གྲགས་པ་འཁོར་བཅས་ཀྱིས། །དེང་འདིར་དགེ་ལེགས་བྱེ་བ་ཆར་དུ་ཕོག་རྗེ་བཙུན་བློ་བཟང་རྒྱལ་བའི་བསྟན་པ་ཡི། །རྒྱལ་མཚན་འཛིན་ལ་འགྲན་པའི་ཟླ་བྲལ་བ། །བློ་གྲོས་བཟང་པོའི་སྟོབས་མདའ་བྱམས་པའི་དཔལ། །མགོན་ཁྱོད་རྡོ་

[074A]༄༅། །རྗེའི་ཁྲི་ལ་གཡོ་མེད་བཞུགས། །འཇམ་མགོན་རྒྱལ་བ་གཉིས་པ་ཙོང་ཁ་བའི། །བསྟན་བ་རིན་ཆེན་ཕྱོགས་དུས་གནས་སྐབས་ཀུན། །ནམ་ཡང་མི་ཉམས་སྤེལ་ཞིང་རྒྱས་པའི་ཕྱིར། །བསྐལ་བ་རྒྱ་མཚོའི་བར་དུ་ཞབས་
བརྟན་ཤོག་དེས་འབྱུང་བྱང་ཆུབ་སེམས་དང་ཡང་དག་ལྟ། །ཟབ་ལམ་རིམ་པ་གཉིས་ཀྱི་རྣལ་འབྱོར་ཀུན། །བློ་བཟང་གྲགས་པའི་དགོངས་པ་ཇི་ལྟ་བར། །སྤེལ་སླད་སྲིད་མཐའི་བར་དུ་ཞབས་བརྟན་ཤོག་བདག་ཅག་རྣམས་ཀྱིས་སྔོན་ནས་
གསོལ་བཏབ་བཞིན། །ད་དུང་ཞིང་འདིར་གདུལ་བྱ་མད་མཆིས་པས། །རྗེ་བཙུན་མཻ་ཏྲིའི་མཚན་ཅན་མགོན་དེ་བཞིན། ཆོས་འཁོར་བླ་མེད་མྱུར་དུ་བསྐོར་དུ་གསོལ། །རྒྱལ་བ་སྲས་བཅས་བསླུ་མེད་བདེན་ཆེན་དང། །བདག་གིས་རྩེ་གཅིག་མོས་
ཤིད་གསོལ་བཏབ་པ། །གང་གི་མཐུ་ལས་བདག་ཅག་རེ་བའི་འབྲས། །མ་ལུས་ལྷུན་གྱིས་འགྲུབ་བར་བྱིན་གྱིས་རློབས། །ཕྱག་དྲུག་ཆོས་རྒྱལ་ཞལ་བཞི་རྣམ་ཐོས་སྲས། །ཁྱད་པར་འདོད་ཁམས་དབང་མོའི་འཕྲིན་ལས་ཀྱིས། །ཇི་ལྟར་
གསོལ་བ་བཏབ་པའི་དོན་ཐམས་ཅད། །འབད་མེད་འགྲུབ་པའི་འཕྲིན་ལས་བཀྲ་ཤིས་སྩོལ། ཅེས་ཁྱབ་བདག་རྡོ་རྗེ་སེམས་དཔའི་ངོ་བོ་རྗེ་བཙུན་ངག་དབང་བྱམས་པ་ཞེས་མཚན་ཡོངས་སུ་གྲགས་པ་བཀའ་དྲིན་མཚུངས་པ་མེད་པ་དེ་ཉིད་སླར་ཡང་བསྟན་འགྲོའི་དཔལ་དུ་འཁྲུལ་པའི་
སྐྱོན་ཐམས་ཅད་དང་བྲལ་བར་སྒྱུ་འཕྲུལ་གྱིས་རོལ་པ་བློ་བཟང་བྱམས་པའི་དཔལ་གྱི་བརྟན་བཞུགས་འཇིགས་མེད་གདོང་ལྔའི་སྒྲ་དབྱངས་ཞེས་པ་འདི་ནི། ཕུར་བུ་ལྕོག་གི་རི་ཁྲོད་འཛིན་པའི་དགེ་སློང་རྣམས་དང། ཉེ་གནས་དམ་པ་རབ་འབྱམས་པ་བློ་བཟང་དར་རྒྱས་བཅས་ནས་བསྐུལ་བལྟར་་ཤཱཀྱའི་དགེ་སློང་བློ་བཟང་

[074B]།    ༈    རྨ་བྱ་པདྨ་དང་བཅས་ཁྲི་ཡི་སྟེང། །ཟླ་ཉིའི་གདན་ལ་འགྱིང་བའི་བཅོམ་ལྡན་འདས། །ཚེ་མཐའ་ཡས་པའི་བདེན་པའི་བྱིན་ཆེན་གྱིས། །མགོན་འདིའི་སྐུ་ཚེ་རྡོ་རྗེའི་ཁམས་སུ་སྒྲུབས། །
འཇིགས་པ་ཀུན་གྱི་རང་བཞིན་ཆོས་དབྱིངས་སུ། །བཅོམ་པར་གྲགས་པའི་སྙན་པ་དོན་ལྡན་ཅན། །རྒྱལ་བའི་སྲས་ཁྱོད་ཡུན་རིང་བགྲང་བྱའི་བར། །གྲུབ་པའི་རྒྱལ་མོའི་མཆེད་ཟླར་ཞབས་བརྟན་ཤོག་དཔག་ཡས་སྔོན་ནས་འགྲོ་འདི་སྒྲོལ་
བ་ལ། །ཇི་ལྟར་ཐུགས་བསྐྱེད་དམ་བཅའ་རབ་དགོངས་ནས། །བགྲེས་རྒུད་བསྙུན་པའི་མིང་ཡང་ནམ་མཁའ་ཡི། །ཨུཏྤ་ལ་སྐས་ཀྱི་དང་ཚུལ་དུ་མཛོད་ཅིག་ཐ་མལ་སྣང་ཚུལ་དྲུངས་ནས་ཉེར་ཕྱུང་ཏེ། །ཇི་ལྟར་སྔོན་དུས་ཐུགས་བསྐྱེད་དམ་བཅའ་
རྣམས། །མ་རྫོགས་དེ་སྲིད་ནམ་མཁའི་ཁམས་ཇི་བཞིན། །འཇིགས་མེད་རྡོ་རྗེའི་ཁམས་སུ་བརྟན་པར་བཞུགས། །ཕྱག་དྲུག་ཞལ་བཞི་བེག་ཙེ་འདོད་ཁམས་མ། །ཚངས་པ་རྒྱལ་ཚན་བཅས་པས་དུས་གནས་ཀུན། །འདི་ཡི་བསྲུང་དང་སྐྱོབ་པའི་
འཕྲིན་ལས་ལ། །མ་གཡེལ་མ་གཡེལ་ཤིས་པ་ཅིར་ཡང་སྩོལ།། ཞེས་པ་འདི་ནི་རྒྱལ་སྲས་སྤྲུལ་པའི་སྐུ་བསྐལ་བཟང་ཐུབ་བསྟན་འཇིགས་མེད་རྒྱ་མཚོའི་བརྟན་བཞུགས་འདི་ལྟ་བུ་ཞིག་དགོས་ཞེས་གང་གི་མཛོད་པ་འཇིགས་མེད་རྣམ་དག་དགའ་ལྡན་ཆོས་སྡིངས་འདུས་སྦྱིས་བསྐུལ་བ་ལྟར་་ཤཱཀྱའི་
དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།    ༈    །ཆོས་བསྲུང་ཉན་ཐོས་བཅས་པའི་བདེན་ཆེན་གྱིས། །ངག་དབང་བསྟན་པ་འཕེལ་རྒྱས་སྲིད་པ། །རིང་པོར་མི་ཐོགས་མྱུར་དུ་གསལ་གྱུར་ཅིག། །

[075A]༄༅། །ཅེས་པ་འདི་ནི་བླ་མ་ཨེར་ཏེ་ནི་ཤི་རལ་ཐུ་ངག་དབང་བསྟན་པ་འཕེལ་རྒྱས་ཀྱི་ཡང་སྲིད་མྱུར་གསལ་གྱི་གསོལ་བ་འདེབས་འདི་ལྟ་བུ་ཞིག་དགོས་ཞེས་ཚ་བོ་བསྟན་འཛིན་དབང་ཕྱུག་གིས་བསྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    བློ་
བཟང་རྒྱལ་བ་གཉིས་པའི་བསྟན་པ་ཆེ། །འཛིན་ལ་ཟླ་བྲལ་བྱམས་པའི་དཔལ་མངའ་བ། །ཆོས་ཀུན་རྒྱལ་མཚན་འཛིན་པའི་གོ་འཕང་མཆོག་རབ་བརྙེས་རྗེ་བཙུན་བླ་མར་གསོལ་བ་འདེབས།། ཞེས་པ་འདི་ནི་ཆབ་མདོའི་གྲྭ་སྔས་རམ་པ་བྱམས་
པ་བསམ་གཏན་དང། སྔགས་རམ་པ་འཕགས་པ་རབ་བརྟན་གཉིས་ཀྱིས་བསྐུལ་བལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།    ༈    ངག་གི་དབང་ཕྱུག་བློ་བཟང་གྲགས་པ་དང། །དབྱེར་མེད་རྗེ་བཙུན་བླ་མར་ལེགས་བཏུང་ནས། །བདེན་
ཚིག་སྨོན་ལམ་འདི་ལྟར་གདབ་བགྱིད་ན། །ཐོགས་པ་མེད་པར་འགྲུབ་པའི་དགེ་ལེགས་སྩོལ། །བདག་ལ་བལྟོས་ཤིང་འབྲེལ་བའི་སེམས་ཅན་རྣམས། །ཉོན་མོངས་བག་ཆགས་བཅས་པ་དྲུངས་ཕྱུང་ནས། །བསོད་ནམས་ཡེ་ཤེས་ཚོགས་
གཉིས་རབ་རྫོགས་ཏེ། །རྫོགས་པའི་སངས་རྒྱས་གོ་འཕང་ཐོབ་པར་ཤོག་དེ་ལྟར་མ་གྱུར་ཚེ་རབས་ཐམས་ཅད་དུ། །དཔལ་ལྡན་བླ་མ་དམ་པས་རྗེས་བཟུངས་ནས། །གསུང་གི་བདུད་རྩི་ངོམས་མེད་ལེགས་བཏུངས་ཏེ། །རྟག་ཏུ་ཐེག་
མཆོག་ཆོས་ལ་སྤྱོད་པར་ཤོག། ཅེས་པ་འདི་ནི་སྒ་ར་ཉག་པ་བློ་བཟང་འཕྲིན་ལས་ཀྱིས་བ་སྐུལ་བ་ལྟར་་ཤཱཀྱའི་དགེ་སློང་བློ་བཟང་དཔལ་ལྡན་ཡེ་ཤེས་ཀྱིས་སྦྱར་བའོ།།

[075B][BLANK PAGE]



﻿
[385A]༄༅། །བཅོམ་ལྡན་འདས་སྨན་གྱི་བླའི་སྐུ་བརྙན་སྲིད་ཞིའི་མཛེས་རྒྱན་གྱི་དཀར་ཆག་དད་གསུམ་གནས་ལ་འགོད་བྱེད་ལྷ་ཡི་རྔ་སྒྲ་ཞེས་བྱ་བ་བཞུགས་སོ། །

[386A]༄༅། །རྒྱལ་ཀུན་ཐུགས་རྗེའི་འཇུག་པ་རབ་མཉམ་ཡང། །སྙིགས་མ་ལྔ་ཡིས་ཆེས་ཆེར་སྦགས་དུས་འདིར། །མཐུ་སྟོབས་དར་དྲག་བཅོམ་ལྡན་སྨན་གྱི་
བླ། །རིས་མེད་ཉམ་ཐག་འགྲོ་བའི་གཏན་གྱི་སྐྱབས། །རྒྱལ་བའི་མྱུ་གུ་རང་ཞི་བརྟུལ་ཞུགས་དབང། །བདག་སྐྱེས་མཐོ་རིས་འདྲེན་པ་འཁོར་སྒྱུར་སོགས། །གཙུག་
ཏུ་བསྟེན་འོས་མཛེས་པའི་རྒྱན་གཅིག་པུ། །སྐྱེ་རྒུའི་བསོད་ནམས་ཞིང་དུ་མངོན་འཕགས་པ། །རྒྱལ་བའི་ཞལ་སྐྱིན་སྐུ་མཆོག་ངོ་མཚར་གཏམ། །ལྷག་བསམ་མ་དྲོས་
མཚོ་ཆེན་ལས་ཐོན་པའི། །དཀར་ཆག་དད་གསུམ་གནས་ལ་འགོད་པའི་ཐབས། །བསམ་འཕེལ་དབང་གི་རྒྱལ་པོའི་དོ་ཤལ་སྤེལ། །ཞེས་ལེགས་བྱས་ཀྱི་ཕུང་པོ་

[387A]༄༅། །བླ་ནས་བླར་སྤེལ་བའི་ཆེད་དུ་བསྟོད་བསྔགས་སྔོན་དུ་བཏང་ནས་གང་གླེང་བར་བྱ་བ་སྐབས་སུ་བབས་པ་ནི། རང་ཅག་སྙིགས་མའི་འགྲོ་བ་རྣམས་ལ་
ལྷག་པར་ཐུགས་རྗེ་ཆེ་བ་བཅོམ་ལྡན་འདས་སྨན་གྱི་བླའི་སྣང་བརྙན་སྲིད་ཞིའི་མཛེས་རྒྱན་གྱི་སྐུ་ཆེ་བའི་ལོ་རྒྱུས་ཆ་ཤས་ཙམ་བསྙད་པར་བྱེད་པ་ལ། གང་གི་ཕྱིར་བཞེངས་
པའི་དགོས་པ། གང་བཞེངས་པའི་རྟེན་གྱི་ངོ་བོ། དེ་ལྟར་བཞེངས་པའི་དགེ་བ་བསྔོ་བ་སྟེ་དོན་ཚན་གསུམ་ལས། དང་པོ་ནི། དཔག་བསམ་འཁྲི་ཤིང་གི་ཡལ་འདབ་བརྒྱ་
རྩ་གཅིག་པ་སྔོ་བསངས་ཅན་གྱི་རྟོགས་བརྗོད་ལས། དགེ་བའི་གནས་སུ་གྱུར་པ་ལུས་ངག་གི་རྒྱུར་གྱུར་ཕ་མ་དག་ནི་མཁས་རྣམས་ཀྱི། །བླ་མ་ཡིས་ཀྱང་མཆོད་འོས་

[388B] ཞེས་གསུངས་པ་ལྟར་ཕ་དང་མ་ནི་མི་གནས་པའི་མྱ་ངན་ལས་འདས་པ་འཐོབ་པའི་རྟེན་བཟང་པོ་དལ་འབྱོར་གྱི་ལུས་རྟེན་རྣམ་པར་དག་པ་བསྐྱེད་པར་བྱེད་ཅིང་ཕན་འདོགས་པའི་ཞིང་གི་གཙོ་བོ་ལ་དགོངས་
ནས་འོ་སྐོལ་གྱི་སྟོན་པ་ཤཱཀྱའི་རྒྱལ་པོས་ཡབ་ཡུམ་ལ་སྲི་ཞུ་མཛད་ཚུལ་མདོ་སྡེ་རིན་པོ་ཆེ་རྣམས་སུ་ལན་གྲངས་མང་པོར་གསུངས་ཤིང། ཡབ་རྒྱལ་པོ་ཟས་གཙང་སྐུ་གཤེགས་པ་ན་སྟོན་པས་ཐུགས་སྐྱོ་བ་ལྟར་མཛད་ཅིང་
སྐུ་གདུང་ལ་མཆོད་ནས་གདུང་རྟེན་ཡང་བཞེངས་ཏེ་ཕ་དང་མ་ནི་མཆོད་པའི་མཆོག་ཡིན་ཞེས་བཀའ་སྩལ་བ་དང། ཡུམ་གྱི་ཆེད་དུ་སུམ་ཅུ་རྩ་གསུམ་དུ་གཤེགས་ནས་དབྱར་ཞལ་གྱིས་བཞེས་པ་དང། པང་དུ་བླང་བའི་ཡུམ་
སྐྱེ་དགུའི་བདག་མོ་མྱ་ངན་ལས་འདས་པ་ན་སྐུ་གདུང་རིན་པོ་ཆེ་འཁྱོགས་ལ་བཞུགས་སུ་གསོལ་ནས་མཛེས་དགའ་བོ། མ་འགགས་པ། ཀུན་དགའ་བོ། སྒྲ་གཅན་འཛིན་བཞིས་བཏེག་ཅིང་སྟོན་པས་ཀྱང་ཕྱག་གཡས་པས་
བཟུང་ནས་མཆོད་པའི་ཚོགས་ཀྱིས་བསྙེན་བཀུར་མཛད་པ་དང། མོའུ་གལ་གྱི་བུས་བྱང་ཕྱོགས་འོད་ཟེར་ཅན་གྱི་དམྱལ་བའི་འཇིག་རྟེན་ནས་ཡུམ་བདེ་བར་དྲངས་པས་མཚོན་འཕགས་ཡུལ་དང་བསིལ་ལྡན་ལྗོངས་སུ་སྔ་
ཕྱིར་བྱོན་པའི་མཁས་གྲུབ་གོང་མ་རྣམས་དང། སྐྱེ་བོ་ཡ་རབས་ཀྱི་སྤྱོད་ཚུལ་ཅན་མཐའ་དག་གིས་ཕ་མའི་བསྙེན་བཀུར་ཚུལ་བཞིན་བསྒྲུབ་པ་ནི་དམ་པས་བསྔགས་པར་འོས་པའི་ཡོན་ཏན་རིན་ཐང་ཅན་ཡིན་བར་མ་ཟད། འདུལ་

[389A]༄༅། །བ་གཞུང་དམ་པ་ལས། ཕ་དང་མ་གཉིས་ཚངས་པ་སྟེ། །སློབ་དཔོན་ལྔ་ཡང་དེ་བཞིན་ནོ། །ཇི་ལྟར་མེ་ཡི་ལྷ་བྲན་བཞིན། །བུ་ཡི་སྦྱིན་པའི་གནས་ཡིན་ནོ། །དེ་བས་དེ་ལ་ཕྱག་བྱ་ཞིང། །ཕྱི་བར་
ཡང་ནི་བཀྲུ་བ་དང། །རྐང་པ་གཉིས་ཀྱང་བཀྲུ་བར་བྱ། །དེ་བཞིན་མཁས་པས་བསྙེན་བཀུར་བྱ། །ཡང་ན་བཟའ་བ་བཏུང་བ་དང། །བགོ་བ་མལ་སྟན་དེ་བཞིན་ཏེ། །དེ་གཉིས་ཕ་དང་མ་གཉིས་ལ། །མཁས་པས་བསྙེན་
བཀུར་བཅས་བྱེད་ན། །འདིར་ནི་མནར་བར་མི་འགྱུར་ཏེ། །སོང་ནས་མཐོ་རིས་དགའ་བར་འགྱུར། ཞེས་པ་དང་མཐུན་པར་དཔལ་མགོན་འཕགས་པ་ཀླུ་སྒྲུབ་ཀྱིས། ཕ་མ་དངོས་སུ་བཞུགས་དུས་བྱས་པ་དྲིན་
བཟོའི་ཚུལ་གྱིས་སྲི་ཞུ་ལྷུར་ལེན་པ་དང། འདས་ནས་ཀྱང་དེའི་ཆེད་དུ་རྣམ་དཀར་བསྒྲུབས་པའི་ཕན་ཡོན་ཤིན་ཏུ་ཆེ་བར་གསུངས་ཤིང། དུས་འཁོར་རྩ་རྒྱུད་ལས་ཀྱང། ཉེ་དུ་འབྲེལ་བ་ཤུལ་ན་གནས་པ་ཡིས། །གཤིན་
གྱི་དོན་དུ་དགེ་བ་གང་བྱས་པ། །རྣམ་པར་སྨིན་པ་མ་ཕྱིར་བེའུ་བཞིན། །གང་དུ་སྐྱེས་པ་དེ་ཡི་རྗེས་སུ་འབྲང། ཞེས་གསུངས་པ་ལྟར། དེ་དག་ལ་དགེ་བའི་རྩ་བ་རྣམ་དག་ལས་གཞན་པའི་དྲིན་འཁོར་ཐབས་གང་
ཡང་མ་མཆིས་པས་ན་ཁོང་རྣམས་དང་ཚེ་རབས་ཕྱི་མ་ཀུན་གྱི་མདུན་མ་མཆོག་གི་སླད་དུ་བྱ་བའི་འཁོར་ལོ་འདི་ཉིད་ལ་ཞུགས་པ་ཡིན་ནོ། །གཉིས་པ་གང་བཞེངས་པའི་རྟེན་གྱི་ངོ་བོ་ནི། རྗེ་བདག་ཉིད་ཆེན་

[390B] རླབས་ཆེན་སྨོན་ལམ་བཅུ་གཉིས་གྲུབ་པ་ཡིས། །མཚན་ཙམ་ཐོས་པས་ཉེར་འཚེ་ཐམས་ཅད་འཇོམས། །འགྲོ་བའི་ཟུག་རྔུ་དྲུངས་འབྱིན་སྨན་པའི་མཆོག་བདེར་གཤེགས་སྨན་གྱི་བླ་ལ་ཕྱག་འཚལ་ལོ། ཞེས་
སྩལ་བ་ལྟར་རྒྱལ་བ་སྨན་གྱི་བླ་ནི་སྙིགས་མ་ལྔ་བདོ་བའི་འགྲོ་བ་རིས་སུ་མ་ཆད་པའི་སྐྱབས་མགོན་འགྲན་ཟླ་དང་བྲལ་ཞིང་འཁོར་འདས་མ་ལུས་པའི་སྡུག་བསྔལ་མཐའ་དག་གཞིལ་བ་དང། ཁྱད་པར་དུག་གསུམ་མི་བཟད་
པའི་ནད་ཀུན་དྲུངས་ནས་འབྱིན་པ་ལ་སོགས་པ་བདེར་གཤེགས་གཞན་ལས་ཐུགས་རྗེའི་མཐུ་དཔུང་ཆེས་ཆེར་འཕགས་པ་དེའི་སྣང་བརྙན་འདི་ནི། མཐོང་ན་མི་མཐུན་མེད་པའི་རྣམ་འགྱུར་གྱིས། །ཀུན་གྱི་མིག་ལ་
བདུད་རྩིའི་དཔལ་སྟེར་ན། །རྒྱལ་རྣམས་མངོན་སུམ་མཇལ་བའི་སྐལ་བས་ཀྱང། །སྣང་བརྙན་འདི་མཐོང་དག་ལས་ཅི་ཞིག་ལྷག་ཅེས་སངས་རྒྱས་དངོས་དང་དབྱེ་བ་མ་མཆིས་པ་གནས་མཆོག་བསོད་ནམས་ཀུན་སྡུད་
གླིང་གི་རྟེན་གཙོ་ཇོ་བོ་མཧཱ་བཧོ་དཧི་དང་སྐུ་ཚད་སོགས་ཚང་མ་ཇི་ལྟ་བ་བཞིན་གྱི་བཟོ་གྲ་བླ་བྲང་བཀྲ་ཤིས་བསམ་གཏན་ཕོ་བྲང་དུ་ས་སྟག་ཟླ་ཚེས་ལ་ཚུགས་པར་ངོས་ནས་བཀོད་པ་གང་ཤེས་བགྱིས་ནས་བསྒྲུབས་པའི་སྐུ་དང་གསེར་
ཟངས་ཀྱི་བཞུགས་ཁྲི་རྒྱབ་ཡོལ་རིན་པོ་ཆེ་དངོམས་ཆེ་བའི་རྒྱན་གྱིས་སྦ་བ་དང་བཅས་པར་མཉེན་ཟངས་ཐུར་སྲང་ཆིག་ཁྲི་ལྔ་སྟོང་སྲང་གང་ཞོ་དོ། གསེར་ལྷད་མེད་རྒྱ་ཐུར་གྱི་སྲང་དྲུག་ཅུ་རེ་བརྒྱད་ཞོ་དྲུག་སྐར་དགུ། ཞལ་

[391A]༄༅། །གསེར་བཏུལ་མཞོ་གསུཾ། སྟར་བུ་ཁལ་ཉི་ཤུ། མཚུར་དཀར་ཁལ་ཞེ་བཅུ། ཏི་ཚ་ཁལ་གཉིས། དངུལ་ཆུ་ཁལ་བཅུ། ལྕགས་སྐུད་ཁལ་བཞི། པྲོག་ཞུ། སྙན་རྒྱན། མགུལ་རྒྱན་སོགས་ཀྱི་ཕྲ་རྒྱན་ལ་
གཡུ་མུ་ཏིག་ཆུ་ཤེལ་བྱུ་རུ་སྤོས་ཤེལ་མུ་མེན་ཞུམ་མིག་སྤོ་ལེ་མདོག་སྣ་ཚོགས་པ་གང་འཛོམ་ཀྱིས་ཕྱུག་པ། ཐུགས་རྒྱན་གྱི་དཀྱིལ་དུ་དགེ་ལྡན་བཀའ་བརྒྱུད་ཀྱི་གྲུབ་ཐོབ་ཞིག་གི་དབུ་ཐོད་ལ་ཨ་ཡིག་འབུར་དོད་རང་བྱོན་
གསལ་ཕེབས་ཤེལ་སྒོ་ཅན་གྱི་འགྲམ་དུ་གསེར་གྱི་འབུར་སྒྲིལ་ལ་གཡུའི་པད་འདབ་བར་མཚམས་མེད་པར་འཁོར་བས་མཛེས་པ། དེ་ལྟར་ཕྲ་ཚོམ་དང་གོས་འཁྱུད་མདངས་སོགས་གང་ཐད་ནས་ཕུན་སུམ་ཚོགས་པའི་
གཙོ་བོ་ནི། སྤྱན་སྔ་བློ་གྲོས་རྒྱལ་མཚན་གྱིས། །མཁས་པ་ཚུགས་དང་ཚང་ལ་བརྟག་ཆགས་ཅན་རྒྱན་དང་ན་བཟའ་བལྟ། །བླུན་པོ་ཚོན་དང་མདངས་ལ་བརྟག་གསུངས་པ་བཞིན་བློ་ལྡན་རྣམས་ཀྱིས་སྐུའི་ཆ་ཚད་
ལ་གཙོ་བོར་བྱེད་དགོས་སོ། །གཟུངས་པར་པའི་ཤོག་བུ་སྒྲིལ་དར་རིན་པོ་ཆེ་སྨན་འབྲུ་དྲི་བཟང་གནོད་སྦྱིན་བང་མཛོད་ཀྱི་ཁྱད་ནོར་སྣ་ཚོགས་དང་བཟོ་བོའི་ལས་རྒྱུན་འགོར་རིང་གི་གླ་ཡོན་ཕོགས་ཐོབ་དབུ་གཞུང་
རྫོགས་གསུམ་གྱི་སྟོན་མོ་ལེགས་སོའི་སྟེར་ཆ་ཕར་ཚུར་རྟ་ཁལ་ལམ་ཆས་དང་བཅས་པ་ཁྱོན་བསྡོམས་པར་དངུལ་སྲང་ཉིས་སྟོང་དགུ་བརྒྱ་ཉེར་ལྔ་ཞོ་དགུ་སྐར་ལྔ་སོང། དེ་ལྟ་བུའི་རྒྱུ་ཚོགས་ལས་ལོ་འདིའི་ཟླ་་

[392B] དེ་ནས་གཟུངས་འབུལ་དངོས་གཞི་ལ་སྲོག་ཤིང་གི་རྒྱུ་ནི། འཕགས་པ་འཇམ་དཔལ་དབྱངས་
མི་ཡི་རྗེ་བོའི་རྣམ་པར་རོལ་བའི་གནས་མཆོག་གི་དེ་པ་དཱ་རུའི་ཤིང་ཤར་མ་ནོར་བར་བཤད་ཚོད་དང་མཐུན་པར་བཅད་པའི་རྩེར་རྣམ་རྒྱལ་མཆོད་རྟེན། མདུན་ངོས་ཀྱི་གནས་ལྔར་རིགས་ལྔའི་ས་བོན་ཡི་གེ་ཆེ་ལེགས་
དང། ཞབས་སུ་སྣ་ཚོགས་རྡོ་རྗེ་བྲིས་པ། ལོགས་སུ་གཟུངས་སྔགས་སྤེལ་ཚིག་ཅན་གཉིས་སྤང་གི་རྩ་མཚོན་བྱེད་དང། གཡས་གཡོན་དུ་ར་ས་ན་དང་ལ་ལ་ན་མཚོན་བྱེད་དུ་ཀུ་ཤ་དང། རྒྱ་གར་དུར་བ་
བསྡམས་པ་སོགས་དམ་པའི་ཕྱག་བཞེས་བཞིན་ལེགས་པར་བསྒྲུབས་ཤིང། ཆོས་སྐུའི་རིང་བསྲེལ་བླ་མའི་མཚན་སྔགས་སོགས་ཚང་མར་བྱིན་རྟེན་སྣ་ཚོགས། རིན་པོ་ཆེའི་ཕྱི་མ། གི་ཝང་གུར་གུམ་སོགས་
བསྲེས་པའི་མཚལ་གྱིས་པར་བཏབ་པ་སོགས་གྲུབ་ནས་གཟུངས་སྒྲུབ་རབ་གནས་ཚུལ་ལྡན་དང། དེ་དག་བསྒྲིལ་གྲུབ་ནས་ཀྱང་རིང་བསྲེལ་རྣམ་བཞི་སོགས་ཐམས་ཅད་ལ་ཡང་བསྐྱར་རབ་གནས་གནད་སྨིན་
གྲུབ་ནས། ནང་རྟེན་ཆོས་སྐུའི་རིང་བསྲེལ་གཟུངས་འཇུག་རྒྱས་བསྡུས་སྣ་ཚང་བ་གང་མང། གྲུབ་ཆེན་ཞབས་དྲུང་ནས་ཕུལ་བའི་བརྒྱད་སྟོང་པ་གསེར་བྲིས་ན་བཟའ་དང་བཅས་པ། འབུམ་ལྔའི་སྙིང་པོ་

[393A]༄༅། །རྡོ་རྗེ་གཅོད་པ་ཚར་གཉིས། གསེར་གྱིས་བྲིས་པའི་ཐར་པ་ཆེན་པོ་ཕྱོགས་སུ་རྒྱས་པའི་མདོ། བཟང་སྤྱོད་སྨོན་ལམ། བྱམས་པའི་སྨོན་ལམ། འཇམ་སྡུད་བཟང་གསུམ་རྒྱ་པར་ལཉྩ་བོད་ཡིག་
བཤན་སྦྱར་མ། རིན་པོ་ཆེ་སྣ་ལྔས་བཞེངས་པའི་ཤམྦྷ་ལའི་སྨོན་ལམ། གྲུབ་མཆོག་སྟག་ཕུ་པ་ཆེན་པོར་རྡོ་རྗེ་འཆང་རྗེ་བཙུན་དམ་པ་རིན་པོ་ཆེ་ནས་བསྐུལ་མ་ཞུས་དོར་གནང་བའི་ལས་བཞེའི་འཕྲིན་བཅོལ་གྱི་གཟིགས་དཔེ་
མ་ཕྱི་དོ་མ། བཻ་ཌཱུརྱའི་གཟུངས་ཁྲི་ཚོ་གསུམ་སྤེལ་ཚིག་དང་བཅས་པ། སངས་རྒྱས་བྱང་སེམས་ཀྱི་སྐུ་སྣ་ཚོགས་སུམ་བརྒྱ་ཅན། ཡུ་གུར་ལི་མ་གཅིག་པཎྜི་ཏ་སྨྲྀ་ཏི་ཛྙན་ཀི་རྟིས་ཡུམ་གྱི་སྒྲིབ་སྦྱོང་དུ་བཞེངས་
པའི་ཐུབ་དབང་འཁྱིད་གང་མ་མཆོན་དང་ཐོག་ཐུབ་གསུམ། རྗེ་རིན་པོ་ཆེའི་ཕྱག་ཚྭ་འོད་དཔག་མེད་གསུམ། རྒྱལ་ཚབ་རྗེའི་ཕྱག་ཚྭ་ཐུབ་དབང་ལྔ། ཆོས་རྒྱལ་སྲོང་བཙན་སྒམ་པོའི་ཕྱག་ཚྭ་སྒྲོལ་མ། འཁྲུལ་ཞིག་
ཀློང་རྡོལ་ངག་གི་དབང་པོའི་ཐུགས་དམ་རྟེན་སྒྲོལ་མའི་སྐུ་བརྙན། ཀླུ་འཇིམ་ལས་བསྒྲུབས་པའི་མགོན་པོ་རྒྱན་ཅན། རྗེའི་ཕྱག་ཚྭ་ཨ་ཐམ་མ་གཅིག་དམ་པ་རྒྱ་གར་གྱི་འདྲ་སྐུ། བདུད་རྩི་རིལ་བུ་ལས་བསྒྲུབས་
པའི་བི་རུ་ཝའི་སྣང་བརྙན། ཉེ་འཁོར་བ་མི་ཕམ་བཤེས་གཉེན་གྱིས་ཕུལ་བའི་པཎ་ཆེན་ཤཱཀྱ་ཤྲཱིའི་རྫ་སྐུ། རྗེ་བླ་མའི་སྣང་བརྙན་ཞབས་བསྙུང་མ། རྭ་སྒྲེང་རྡོ་རྗེ་འཆང་གི་སྐུ་ང་འདྲ་མ་རྗེ་རང་གིས་སྤྱན་དབྱེའི་

[394B] ཆོས་རྒྱལ་སྲོང་བཙན་སྒམ་པོའི་འཇིམ་སྐུ། སྲིད་ཞིའི་གཙུག་རྒྱན་འཇིགས་མེད་གོ་ཆ་ཐུབ་བསྟན་ལང་ཚོའི་
སྡེའི་སྣང་བརྙན་སྤུར་ཚྭ་མེ་འཛིན་མར་གྲགས་པའི་སྐུ་རྒྱུར། རྒྱལ་བ་ཉི་མའི་གཉེན་གྱི་གདུང་ཤ་རི་རཾ་ལེ་ཚན་དང། འཁར་གསིལ་གྱི་ཤིང། བྱང་ཆུབ་ཀྱི་ཤིང། རྩ་མཆོག་གི་གཟིམས་ཁྲིའི་རྡོ་སོགས་དང། ཉན་ཐོས་
ཆེན་པོ་ཤཱ་རིའི་བུའི་གདུང། དགེ་སློང་འཆར་ཀའི་སྣམ་སྦྱར། བསྟན་པའི་གཏད་རབས་བདུན་གྱི་ནང་ཚན་དགྲ་བཅོམ་པ་ཉི་མ་གུང་པའི་གདུང། མཁན་པོ་ཞི་བ་འཚོའི་ཕྱག་མཛུབ། ན་བཟའ། སློབ་དཔོན་པདྨའི་
དང་ཚུལ་གྱི་གདུང། གྲུབ་མཆོག་མཚོ་སྐྱེས་རྡོ་རྗེ། ཇོ་བོ་ཆེན་པོ་དའི་པཾ་ཀ་ར་སོགས་རྒྱ་གར་པཎ་གྲུབ་ཀྱི་རིགས་དང། རྗེ་གཉའ་ཁྲི་བཙན་པོའི་སྐུ་ཤ་སྲོང་བཙན་གྱི་ཕྱག་ཕྲེང། ཞབས་བཅགས། ཁྲི་སྲོང་ལྡེ་བཙན་
གྱི་གདུང་དང་དབུ་ལོ། མངའ་བདག་ཁྲི་རལ་གྱི་གདུང་སོགས་བོད་ཆོས་རྒྱལ་ན་རིམ། འབྲོམ། སྐུ་མཆེད་གསུམ། རྔོག་ལོ། ཁུ་སྟོན། ལྷོ་བྲག་མཁན་ཆེན་ལས་ཀྱི་རྡོ་རྗེ་སོགས་ཀྱི་དབུ་ལོ། ན་བཟའ། ཁམས་
གསུམ་འགྲོ་བའི་རྣམ་འདྲེན་རྒྱལ་བ་གཉིས་པའི་སྐུ་མཚལ། དབུ་ལོ། ཚེམས། ཆབ་སེར་རིལ་བུ། དབུ་ཞྭ་སོགས་ན་བཟའ། རྒྱལ་ཚབ་དར་མ་རིན་ཆེན་གྱི་དབུ་ལོ། མཁས་གྲུབ་དགེ་ལེགས་དཔལ་བཟང་

[395A]༄༅། །གི་གདུང། བ་སོ་ཆོས་ཀྱི་རྒྱལ་མཚན་སོགས་འཇམ་དབྱངས་གཙང་པ་བདུན་བརྒྱུད། རྟོགས་ལྡན་འཇམ་དཔལ་རྒྱ་མཚོ། འཇམ་དབྱངས་ཆོས་རྗེ་བཀྲ་ཤིས་དཔལ་ལྡན། པཎ་ཆེན་བྱམས་པ་གླིང་
པ། རྗེ་བློ་བཟང་ཆོས་ཀྱི་རྒྱལ་མཚན། འཁོན་སྟོན་དཔལ་འབྱོར་ལྷུན་གྲུབ། འཇམ་དབྱངས་དཀོན་མཆོག་ཆོས་འཕེལ་སོགས་ཀྱི་བྱིན་རྟེན་སྣ་མང། ཐམས་ཅད་མཁྱེན་པ་དགེ་འདུན་གྲུབ་པའི་ཚེམས། སྦུར་རས། ན་བཟའ་
དགེ་འདུན་རྒྱ་མཚོའི་སྣམ་སྦྱར། དབུ་ལོ། ཤངས་མཚལ། ན་བཟའ། རྗེ་བསོད་ནམས་རྒྱ་མཚོའི་སྐུ་ཤ་དབུ་ཀླད། ཕྱག་སེན། ཆབ་སེར། ན་བཟའ། རྒྱལ་བ་ཡོན་ཏན་རྒྱ་མཚོའི་གདུང་རུས། ཤངས་མཚལ། དབུ་སྐྲ་
ན་བཟའ། རྒྱལ་མཆོག་ཟིལ་གནོན་དྲག་པོ་རྩལ་གྱི་དབུ་ལོ། མགུལ་སྲུང་ཐག་པ། ཆབ་སེར་རིལ་བུ། ན་བཟའི་རིགས་མང་བ་དང། རྒྱ་གར་རྡོ་རྗེ་གདན་གྱི་ས་སྣ་རྡོ་སྣ་ཆུ་སྣས་མཚོན་གནས་ཆེན་རྣམས་ཀྱི་
ས་སྣ་རྡོ་སྣ་ཆུ་སོགས་སྨན་སྣ་དང་བཅས་པས་གཞི་བཟུང་ནས་སྡེ་སྲིད་སངས་རྒྱམ་པའི་དུས་པར་གནང་གྲས་མཁར་རྡོ་སྤྲུལ་བའི་སྐུ་ནས་གནང་བའི་བྱིན་ལྡན་གཅིག་གཟིམས་ཁང་གོང་སྤྲུལ་སྐུ་གྲགས་པ་རྒྱལ་
མཚན་གྱི་འདྲ་སྐུ་ཉིད་ཀྱི་ཕྱག་ནས་མ། རྒྱལ་མཆོག་བསྐལ་བཟང་རྒྱ་མཚོའི་ཕྱག་ཚྭའི་གྲས། ཐུབ་དབང། གནས་བརྟན་བཅུ་དྲུག་དགེ་བསྙེན་དྷརྨ། ཧྭ་ཤང། རྒྱལ་ཆེན་བཞི། པདྨ་སཾ་བྷ་ཝ། ཇོ་བོ་རྗེ་

[396B] འོད་དཔག་མེད་གཙོ་འཁོར་གསུམ། སྤྱན་རས་གཟིགས་བཅུ་གཅིག་ཞལ། གསང་འདུས། བདེ་མཆོག་འཇིགས་བྱེད། ཆོས་རྒྱལ་རྣམས་དང། པཎ་ཆེན་རིན་པོ་ཆེ་བློ་བཟང་དཔལ་ལྡན་
ཡེ་ཤེས་ཀྱི་ཕྱག་ཚྭ་ཚེ་དཔག་མེད་ལྷ་དགུ། བཀའ་གདམས་ལྷ་བཞི། མགོན་པོ་ཕྱག་དྲུག་པ། མི་ཐུང་སྤྲུལ་སྐུ་བསྐལ་བཟང་དབང་རྒྱལ་གྱི་ཐུགས་དམ་རྟེན་གནས་བརྟན་བཅུ་དྲུག་རྒྱལ་དབང་འཇམ་
དཔལ་རྒྱ་མཚོའི་ཕྱག་ཚྭ་རྗེ་རིན་པོ་ཆེ། ཀུན་མཁྱེན་ལྔ་པ། བདེ་གསང་འཇིགས་གསུམ། ནཱ་རོ་མཁའ་སྤྱོད། ཚེ་དཔག་མེད། འཇམ་དཀར། སྒྲོལ་དཀར། གདུགས་དཀར། རྣམ་རྒྱལ་མ། རྗེ་བཙུན་
དམ་པའི་ཕྱག་ཚྭ་ཐུབ་པ་དམ་ཚིག་གསུམ་བཀོད་ཀྱི་དབང་གནང་དུས་སྩལ་བའི་བདག་ཅག་གི་སྟོན་པ། རྡོ་རྗེ་འཆང། མར་མེ་མཛད། བྱམས་པ། འཇམ་དབྱངས། སྤྱན་རས་གཟིགས། དོན་མོད་ཞགས་པ་
རིགས་གསུམ་མགོན་པོ། གསང་འདུས། དུས་འཁོར་ཚེ་ལྟ་གསུམ། གཙུག་ཏོར་འབར་བ། རྗེ་རིན་པོ་ཆེ། རྒྱལ་བ་ཡབ་སྲས་རྣམས་དང། རྒྱལ་བ་བསྐལ་བཟང་རྒྱ་མཚོ། འཇམ་དཔལ་རྒྱ་མཚོ། ལུང་
རྟོགས་རྒྱ་མཚོ། ཁྲི་ཆེན་ངག་དབང་ཚུལ་ཁྲིམས། འོན་རྒྱལ་སྲས་རིན་པོ་ཆེ། རྗེ་བཙུན་དམ་པ། གྲུབ་དབང་རྭ་སྒྲེང་ཁྲི་ཆེན། རྡོ་རྗེ་འཆང་རྒྱ་མཚོ་མཐའ་ཡས་སོགས་དམ་པ་དུ་མའི་སྦུར་ཚྭ་བྱིན་རྟེན་སྣ་མང་བསྲེས་

[397A]༄༅། །ནས་ཁོ་བོས་ལག་བསྟར་གྲས། ཐུབ་དབང། འོད་དཔག་མེད། མི་འཁྲུགས་པ། སྒྲོལ་དཀར། སྒྲོལ་ལྗང། ནཱ་རོ་མཁའ་སྤྱོད། ཚེ་ལྷ་གསུམ། གདུགས་དཀར། རྣམ་རྒྱལ་མ། འཇིགས་
བྱེད། རྟ་མགྲིན་གསང་སྒྲུབ། ཡང་གསང། ཕྱག་རྡོར་འཁོར་ཆེན། མགོན་པོ། ཙཌཱུར་མུ་ཁ། ལྷ་མོ། བེག་ཙེ་རྣམས་དང། ངེད་རང་གི་སྐྲ་ལ་ཚོགས་གསོག་བྱས་པའི་ཐལ་བ་དང་བྱིན་རྟེན་དུ་མའི་སྨན་འདམ་ལས་
བཞེངས་པའི་རྡོ་རྗེ་རྣལ་འབྱོར་མ་དང་སྒྲོལ་དཀར་གྱི་སྐུ་བརྙན་བརྒྱ་ཕྲག་རེ། ཀློང་རྡོལ་བླ་མ་རིན་པོ་ཆེའི་ས་ཙྪའི་ཕྱག་པར། ཐུགས་ཀར་ཡེ་ཤེས་སེམས་དཔའི་ཚུལ་དུ་ཐུབ་དབང་རྡོ་རྗེ་འཆང་ཡོངས་འཛིན་པཎྜིཏ་ཆེན་
པོའི་སྐུ་འགག་ཆ་ཚང་གི་ནང་དུ་བཀའ་གདམས་ལི་མ་སྨན་གྱི་བླའི་གསེར་སྐུ་བྱིན་རླབས་ཀྱི་གཏེར་མཛོད་ཆེན་པོ། རྒྱལ་བ་སེངྒེ་ང་རོའི་དངུལ་སྐུ་མཛུབ་གང་བ། རྒྱ་ལི་ཚེ་དཔག་མེད། དགའ་ལྡན་འཇིགས་བྱེད་
པར་མ། རྗེ་བཙུན་དམ་པ་བློ་བཟང་ཐུབ་བསྟན་འཇིགས་མེད་རྒྱ་མཚོའི་ཐུགས་དམ་རྟེན་གྲས་དུས་འཁོར་གྱི་ཐང་ག་ཆེ་བ། ཙ་ཌཱུར་མུ་ཁ་དཀར་པོ་ཚེ་འཕེལ་གྱི་བྲིས་ཐང། ལྷ་མོའི་ཞལ་ཐང་བྱིན་ཅན། འདོད་ལྷ་སྣ་ཚོགས་
ཀྱི་སྐུ་པར་མ་འབུམ་ཕྲག་གཅིག་དང་ཆིག་ཁྲི་ཉིས་སྟོང་ལྔ་བརྒྱ། རི་བོ་རྩེ་ལྔའི་འཇམ་དབྱངས་ཀྱི་ཐ་མ་ཀ་ཤཱུ་སྟེ་ཚེ་རིང་ཞེས་པའི་ཡི་གེའི་དབྱིབས་སུ་དར་ལ་པར་པ། རྗེ་བཙུན་དམ་པའི་ཕྱག་དྲིལ་རྡོར་བཅས་

[398B] ཡུངས་འབྲུ་ལྟ་བུའི་རིང་བསྲེལ་ཀྱང་དབུའི་ནང་དུ་དགའ་ལྡན་ཕོ་བྲང་གི་ནང་རྟེན་གྱི་གཙོ་བོ་རྒྱལ་པོ་
མ་སྐྱེས་དགྲའི་རྟེན་སྐལ་བསྐལ་བཟང་རྣམ་འདྲེན་བཞི་པའི་འཕེལ་གདུང་རྒྱལ་མཆོག་གོང་མའི་མགུལ་དུ་བཞེས་པའི་ཆ་ཤས་འཁྲུལ་མེད་ཞིག་གིས་གཙོས་པཎ་ཆེན་བློ་བཟང་དཔལ་ལྡན་བསྟན་པའི་ཉི་མ་
ཕྱོགས་ལས་རྣམ་རྒྱལ་དཔལ་བཟང་པོས་གནང་བའི་འཕེལ་གདུང། ཡོངས་འཛིན་ཁྲི་ཆེན་ངག་དབང་སྙན་གྲགས་ཀྱི་ཕྱག་ནས་བྱུང་བའི་སངས་རྒྱས་གླང་པོའི་འཕེལ་གདུང། ཁྲི་ཆེན་ས་མ་ཏི་བཀཤིའི་མཆོག་སྤྲུལ་
རིན་པོ་ཆེའི་ཕྱག་ནས་བྱུང་བའི་འཕེལ་གདུང། རི་བོ་གདངས་བསིལ་གྱི་ཤར་རིའི་མཆོད་རྟེན་ནས་བྱུང་བའི་འཕེལ་གདུང། དགེ་མཚན་སྤྲུལ་བའི་སྐུ་བློ་བཟང་འཇམ་དབྱངས་ཀྱི་ཕྱག་ནས་བྱུང་བའི་བལ་ཡུལ་
འཕགས་པ་ཤིང་ཀུན་ནས་ཕེབས་པའི་སངས་རྒྱས་འོད་སྲུངས་ཀྱི་འཕེལ་གདུང། རྟེན་ཁྲོད་ནས་བྱུང་བའི་འཕེལ་གདུང། རྒྱལ་མཆོག་བསོད་ནམས་རྒྱ་མཚོའི་དབུ་ཐོད་ལས་ས་སྟག་ཟླ་་ཚེས་་ལ་ཕེབས་པའི་འཕེལ་
གདུང་རྣམས་བཞུགས་སྣོད་ཤེལ་བུམ་ཁ་གཅོད་རང་འགྲིག་དང་བཅས་པ། སྐུའི་སྟོད་ཀྱི་ཆར་སྐུ་གདུང་དང་སྐུ་བལ་གྱི་རིང་བསྲེལ་སོགས་བྱིན་རྟེན་སྣ་ཚོགས་བཞུགས་ཚུལ་ལ། །ངས་རྒྱས་གླང་པོའི་ཚེམས་

[399A]༄༅། །ཀྱི་ཆ་ཤས། ཤཱཀྱ་སེངྒེའི་ན་བཟའ། ལྷ་ལྡན་ཇོ་བོ་རིན་པོ་ཆེའི་སྟོད་གཡོགས། རྡོ་རྗེ་གདན་གྱི་བྱང་ཆུབ་ཤིང་གི་དུམ་བུ་དང་དེའི་ལོ་མ། བྱང་ཆུབ་སེམས་དཔའ་ཆོས་འཕགས་ཀྱི་ཚེམས་
འཕགས་པ་ཤཱ་རི་བུའི་ཚེམས་ལས་བྱོན་པའི་རིལ་བུ། མཚོ་སྐྱེས་རྡོ་རྗེའི་དབུ་ཞྭ། མ་གཅིག་གྲུབ་པའི་རྒྱལ་མོའི་ཚེམས། དེའི་གདུང་རུས། གྲུབ་ཆེན་ནག་པོ་སྤྱོད་པའི་རུས་རྒྱན། པཎ་ཆེན་ནཱ་རོ་པའི་དབང་
རྫས་གཙུག་ཏོར་གྱི་ནང་ཤ་དེའི་བུམ་ཆུ་རིལ་བུར་བསྒྲིལ་བ། རྣལ་འབྱོར་གྱི་དབང་ཕྱུག་མཻ་ཏྲི་པའི་གདུང་རུས། ཕ་དམ་པའི་སྒོམ་ཐག་ཇོ་བོ་དཧི་བཾ་ཀཱ་རའི་སྣམ་སྦྱར་དང་ན་བཟའ། ལྷ་བླ་མ་བྱང་ཆུབ་འོད་ཀྱི་
སྐུ་ཤ་པཎ་ཆེན་ཤཱཀྱ་ཤྲིའི་སྐུ་ཆོས། སྣམ་སྦྱར། བལ་པོ་ཨ་སུའི་རྡོ་རྒྱུས་སྒོམ་ཐག་ཕམ་མཐིང་པའི་སྐུ་འདམ། ཆོས་རྒྱལ་སྲོང་བཙན་སྒམ་པོའི་ཕྱག་དཔེ། སློབ་དཔོན་པདྨ་སཾ་བྷ་ཝ། ལྷ་ལྕམ་མཎྜ་ར་བ་
མཁའ་འགྲོ་ཡེ་ཤེས་འཚོ་རྒྱལ། ཆོས་རྒྱལ་ཁྲི་སྲོང་ལྡེ་བཙན་བཅས་ཀྱི་ཤངས་མཚལ་ཀྱིས་བྲིས་པའི་འབུམ་གྱི་ཚལ་བུ། གྲུབ་ཆེན་ཨོ་རྒྱན་པའི་སྒོམ་ཐག་ཐང་སྟོན་རྒྱལ་པོའི་སླེ་བེར། གྲུབ་ཆེན་ཐར་པ་གླེང་
པའི་གདུང་རུས། སྭའི་སྔགས་འཆང་ཆུ་ཤུར་བྲག་གདོང་པའི་སྐུ་ཤ་སེ་སྟོན་རིན་ཆེན་རྒྱལ་མཚན་གྱི་སྐུ་ཤམ། བླ་ཆེན་དགོངས་པ་རབ་གསལ། ལོ་ཆེན་རིན་ཆེན་བཟང་པོ། འབྲོམ་སྟོན་པ་གསུམ་གྱི་

[400B] པོ་ཏོ་བའི་དབུ་ལོའི་རྟེན་འདམ། ཤ་ར་པའི་ན་བཟའ། སྒོམ་པ་པ་དབང་ཕྱུག་རྡོ་རྗེའི་སྐུ་གཟན། ལྷོ་བྲག་མར་པའི་སྐུ་བེར་སེངྒེ་མཛིང་བསྣོལ། སྲས་དར་མ་མདོ་སྡེའི་ན་བཟའ། རྗེ་བཙུན་མི་ལའི་ཕྱག་
ཤིང་གི་ཐག་པ། དེའི་སྒོམ་ཐག་མཉམ་མེད་དྭགས་པོ་ལྷ་རྗེའི་གདུང་རུས། དེའི་དབུ་ཞྭ། ཕག་མོ་གྲུ་པ་རྡོ་རྗེ་རྒྱལ་པོ་དང་རྭ་ལོ་རྡོ་རྗེ་གྲགས་ཀྱི་སྣམ་སྦྱར། ཨ་མི་བྱ་ནག་པའི་ན་བཟའ་དང་དེས་དྲང་སྲོང་
བསྒྲུབ་པས་སྤྲར་ཐིམ་པའི་ཆ་ཤས། རྗེ་བཙུན་རྒྭ་ལོ་རྣམ་རྒྱལ་རྡོ་རྗེའི་ན་བཟའ། པཎ་ཆེན་ནགས་རིན་གྱི་དབུ་ཞྭ། སྣར་ཐང་མཁན་ཆེན་གྲོ་བདུད་རྩི་གྲགས་ཀྱི་སྐུ་འགག་སངས་རྒྱས་སྒོམ་པའི་སྣམ་སྦྱར་
མཆིམས་ནམ་མཁའ་གྲགས་ཀྱི་ན་བཟའ། གཏུམ་སྟོན་བློ་གྲོས་གྲགས་ཀྱི་སྐུ་ཆོས། རི་འགོ་བ་རྒྱལ་བ་རིན་པོ་ཆེའི་གདུང་རུས། དབུ་ལོ། ཕྱག་སེན། ས་ཆེན་ཀུན་དགའ་སྙིང་པོའི་དབུ་ལོ། ས་སྐྱ་པཎྜི་ཏ་
ཀུན་དགའ་རྒྱལ་མཚན་གྱི་ཞུན་ཐིག་ལས་གྲུབ་པའི་རིལ་བུ། དེའི་ན་བཟའ། འགྲོ་མགོན་ཆོས་རྒྱལ་འཕགས་པའི་སྣམ་སྦྱར། རུས་རྒྱན། རྡོ་རྒྱུས་པང་ཁེབས། བླ་མ་དམ་པ་བསོད་ནམས་རྒྱལ་མཚན་
གྱི་སྣམ་སྦྱར། ས་ལོ་ཐམས་ཅད་མཁྱེན་པའི་སྐུ་ཆོས། ས་སྐྱ་བདག་ཆེན་མཐུ་སྟོབས་དབང་ཕྱུག་གི་ན་བཟའ། མཁྱེན་རབ་ཆོས་རྗེའི་སྐུ་ཆོས། ས་སྐྱ་པ་ཀུན་དགའ་ལྷུན་གྲུབ་ཀྱི་ན་བཟའ། ཀརྨ་རང་བྱུང་རྡོ་རྗེ་

[401A]༄༅། །ཀརྨ་རོལ་པའི་རྡོ་རྗེ། ཀརྨ་དེ་བཞིན་གཤེགས་པ། ཀརྨ་མཐོང་བ་དོན་ལྡན་རྣམས་ཀྱི་དབུ་ལོ། གདུང་རུས། ན་བཟའ། དུང་མཚོ་རས་པ་རིན་བཟང་གི་ཐུགས་རུས་སྤྱན་རས་གཟིགས་ཕྱག་
བཞི་པ་རང་བྱོན་ཅན། ཤར་ཕྱོགས་པ་རིགས་པའི་དཔའ་བོའི་ཕྱག་ལྕག་གྲུབ་ཆེན་ལས་ཀྱི་རྡོ་རྗེའི་ན་བཟའ། རྒྱལ་བ་བཙོང་ཁ་པ་ཆེན་པོའི་དབུ་ལོ། དབུ་ཞྭ། སྐུ་ཆོས། སྣམ་སྦྱར། མཐང་གོས། རྩར་མོ་
ཞབས་བཅགས། སྐུ་སྙེ། གཏུར་བུ། སྟན་དམར། བྱམས་ཆེན་ཆོས་རྗེའི་ནང་རྟེན་གྱི་རྗེའི་དབུ་ལོ། དབུ་ཞྭ། མཁས་གྲུབ་ཐམས་ཅད་མཁྱེན་པའི་སྐུ་ཆོས། རྟོགས་ལྡན་འཇམ་དཔལ་རྒྱ་མཚོའི་དབུ་ཞྭ་
སྣམ་སྦྱར། དེའི་སྤུར་རས། འདུལ་འཛིན་གྲགས་པ་རྒྱལ་མཚན་གྱི་ན་བཟའ། གནས་བརྟན་བཟང་སྐྱོང་བའི་སྣམ་སྦྱར། བ་སོ་ཆོས་ཀྱི་རྒྱལ་མཚན་གྱི་དབུ་ལོ། སྐུ་ཆོས། འདུལ་འཛིན་བློ་གྲོས་སྦས་པའི་སྐ་རགས་
མཉམ་མེད་རིན་ཆེན་རྡོ་རྗེའི་དབུ་ལོ། ཤངས་མཚལ། སྐུ་ཤ་གདུང་རུས། ཕྱག་སེན། གྱེར་དཀའ་བཞི་པའི་དབུ་སྐྲ། གཉོས་རྒྱལ་བ་ལྷས་གནང་བའི་དབུ་ལོ། རྗེ་གྲགས་པ་བློ་གྲོས་ཀྱི་ཤངས་མཚལ། མཁས་
གྲུབ་བཟང་པོ་རྒྱལ་མཚན་གྱི་ན་བཟའ། རྗེ་བློ་གྲོས་ཆོས་སྐྱོང་གི་གདུང་རུས། དཀའ་བཞི་པ་སངས་རྒྱས་དབང་ཕྱུག་གི་སྐུ་ཤམ། སྟག་ཕྲུག་ཀུན་དགའ་རྣམ་རྒྱལ་དང་རྒྱལ་བ་དགེ་འདུན་གྲུབ་ཀྱི་གདུང་རུས། དེའི་

[402B] འཇམ་དབྱངས་དགའ་བའི་བློ་གྲོས་ཀྱི་སྣམ་སྦྱར། དྲན་མཆོག་དོན་ཡོད་རྒྱལ་མཚན་གྱི་སྐུ་ཤ་མཁས་གྲུབ་ནོར་བཟང་རྒྱ་མཚོའི་སྣམ་སྦྱར། རྒྱལ་བ་དབེན་ས་པའི་དབུ་ལོ། དེའི་མཐང་གོས། རྒྱལ་
མཆོག་བསོད་ནམས་རྒྱ་མཚོའི་ཕྱག་ཕྲེང། སྤྲུལ་སྐུ་བསོད་ནམས་ཡེ་ཤེས་དབང་པོའི་དབུ་ཞྭ། མཁས་གྲུབ་སངས་རྒྱས་ཡེ་ཤེས་ཀྱི་དབུ་ལོ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱ་བྱང་སེམས་རིལ་
བུ། དེའི་དབུ་ལོ། ན་བཟའ། བདེ་ཆེན་ཆོས་ཀྱི་རྒྱལ་པོ་ཡོན་ཏན་རྒྱ་མཚོའི་དབུ་པཎ། དེའི་ཕྱག་ཕྲེང་གི་ཐག་པ། དེའི་རྟ་ཕྱིང། རྗེ་བཙུན་ཀུན་དགའ་གྲོལ་མཆོག་གི་སྐུ་ཆོས། ཇོ་ནང་ཏཱ་ར་ནཱ་ཐའི་སྐུ་བར། སྒམ་
པོ་པ་བཀྲ་ཤིས་རྣམ་རྒྱལ་གྱི་དབུ་ལོ། རྡོ་རྗེ་འཆང་དབང་ཕྱུག་རབ་བརྟན་གྱི་ན་བཟའ། སྤྱན་སྔ་ཆོས་ཀྱི་གྲགས་པའི་སྐུ་པང། བྱང་བདག་ངག་གི་དབང་པོའི་ན་བཟའ། ཞ་ལུ་མཁན་ཆེན་བསོད་ནམས་མཚོག་
གྲུབ་ཀྱི་ན་བཟའ། ཁྲ་ཚང་པ་བློ་མཆོག་རྡོ་རྗེའི་སྣམ་སྦྱར། ཀུན་མཁྱེན་ལྔ་པ་ཆེན་པོའི་དབུ་ལོ། ཤངས་མཚལ། ཞབས་སེན། སྐུ་འགགས། མགུལ་སྲུང། སྐ་རགས། ན་བཟའ། རྗེ་བཙུན་དམ་པ་ཐུགས་རྗེ་
ཅན་ནས་སྩལ་བའི་རྗེ་བཙུན་དམ་པ་མཁས་གྲུབ་རང་བྱུང་ཡེ་ཤེས་རྡོ་རྗེའི་དབུ་སྔས་ཀྱི་སྟེང་གཡོགས་སྐྱི་ཆགས་པ་སྦུབས། སྔགས་འཆང་དཀོན་མཆོག་རྒྱལ་མཚན་དང་དྲུང་པ་རྟ་ཕུག་པ་དམ་ཆོས་རྒྱལ་

[403A]༄༅། །མཚན་གྱི་དབུ་ལོ། ལྕང་སྐྱ་ངག་དབང་བློ་བཟང་ཆོས་ལྡན་གྱི་སྐུ་འགག་ཆ་ཚང། འཕགས་པ་སངས་རྒྱས་ཀྱི་དབུ་ཞྭ། འཕགས་པ་ལྷ་རྒྱལ་བ་རྒྱ་མཚོའི་ན་བཟའ། རྗེ་དྲུང་ངག་དབང་ཆོས་
ཀྱི་དབང་ཕྱུག་གི་སྐུ་ཆོས། རྗེ་དྲུང་དཀོན་མཆོག་ཉི་མའི་ན་བཟའ། སྒྲུབ་ཁང་པ་དགེ་ལེགས་རྒྱ་མཚོ་དང་རོང་པོ་གྲུབ་ཆེན་སྐལ་ལྡན་རྒྱ་མཚོའི་དབུ་ལོ། དེའི་སྐུ་ཕྲེང་གསུམ་པ་དགེ་འདུན་འཕྲིན་ལས་རབ་
རྒྱས་ཀྱི་ཕྱག་ཕྲེང། གུང་རུ་མཁའ་འགྲོ་མའི་དབུ་རལ། པཎ་ཆེན་བློ་བཟང་ཡེ་ཤེས་ཀྱི་དབུ་ལོ། འགན་སྦྱར། སྐུ་གཟན། རྒྱལ་བ་རིན་ཆེན་ཚངས་དབྱངས་རྒྱ་མཚོའི་དབུ་རལ། རྗེ་འཇམ་དབྱངས་བཞད་
པའི་རྡོ་རྗེའི་སྐུ་བེར། ཤངས་ཕྱིས། བཞུགས་གདན། སྤུར་རས། པད་དཀར་འཛིན་པ་ཡེ་ཤེས་རྒྱ་མཚོའི་གདུང་ཐལ་རིལ་བུར་བསྒྲིལ་བ་རྡོག་ལྔ། ཁྲི་ཆེན་ངག་དབང་མཆོག་ལྡན་གྱི་སྐུ་ཆོས། སྣམ་སྦྱར། རྒྱལ་
བའི་དབང་པོ་བློ་བཟང་བསྐལ་བཟང་རྒྱ་མཚོའི་དབུ་ལོ། དབུ་པཎ་ཆ་ཚང། སྤྱན་དར། ཕྱག་འཕྲེང་གི་ཐག་པ། ཞལ་མཚལ། སྣམ་སྦྱར། སྐུ་གཟན། སྤུར་དར། ཁྲི་སྤྲུལ་བློ་བཟང་བསྟན་པའི་ཉི་མའི་ན་བཟའ། ཕུར་
བུ་ལྕོག་བླ་མ་ངག་དབང་བྱམས་པའི་སྐུ་ཆོས། ཁྲི་ཆེན་ནམ་མཁའ་བཟང་གི་གདུང་རུས། ཡེ་རྔོག་མཁན་ཆེན་དགེ་འདུན་རྒྱ་མཚོའི་སྐུ་གཟན་གྱི་ཚལ་བུ། བྲག་དཀར་སྔགས་རམས་པ་བསྟན་པ་རབ་རྒྱས་ཀྱི་

[404B] རྡོ་རྗེ་འཆང་པཎ་ཆེན་བློ་བཟང་དཔལ་ལྡན་ཡེ་ཤེས་ཀྱི་དབུ་ལོ། སྐུ་ཆོས། དབུ་པཎ། ཕྱག་ཕྱིས། དེ་མོ་ངག་དབང་བདེ་ལེགས་རྒྱ་མཚོའི་སྐུ་གཟན། སྟག་ཕུ་གོང་མ་བློ་བཟང་བསྟན་པའི་
རྒྱལ་མཚན་གྱི་དབུ་ལོ། ཡོངས་འཛིན་པཎྜི་ཏ་ཆེན་པོ་ཡེ་ཤེས་རྒྱལ་མཚན་གྱི་གདུང་ནག་དབུ་ལོ། ན་བཟའ། ཏས་གུ་ཤྲིའི་སྤྲུལ་པའི་སྐུ་ཡེ་ཤེས་སྦྱིན་པའི་ཕྱག་ནས་བྱུང་བའི་རྟ་ཚག་རྗེ་དྲུང་བློ་བཟང་དཔལ་ལྡན་
རྒྱལ་མཚན་གྱི་སྐུ་ཆོས་སྦུབས། དབུ་ལོ། བསེའི་ངག་དབང་བཀྲ་ཤིས་པའི་ན་བཟའ། རྒྱལ་རོང་བསྟན་པ་དར་རྒྱས་ཀྱི་སྤྲུལ་སྐུ་དགེ་འདུན་མཁྱེན་རབ་གྱི་ན་བཟའ། མཁན་ཆེན་ཐམས་ཅད་མཁྱེན་པ་བློ་བཟང་
འཇམ་དཔལ་རྒྱ་མཚོའི་དབུ་ལ་སྒྲོན་པའི་མེ་ཏོག་དབུ་ལོ། རྡུལ་འགག་སྦུབས། རྣམ་འདྲེན་མཆོག་སྤྲུལ་རིན་པོ་ཆེ་ནས་དད་རྟེན་དུ་གནང་བའི་རྡོ་རྗེ་འཆང་ལྕང་སྐྱ་རོལ་བའི་རྡོ་རྗེའི་ན་བཟའ་སྐུ་དྲིས་སྤགས་པ་
ཆ་ཚང། དེའི་དབུ་ལོ། ཁྲི་ཆེན་ས་མ་ཏི་པཀཤིའི་རྡུལ་འགག་སྐྱི་ཆགས་སྦུབས། རྗེ་བཙུན་དཀོན་མཆོག་འཇིགས་མེད་དབང་པོའི་ན་བཟའ། དབུ་ལོ། འོན་རྒྱལ་སྲས་འཇིགས་མེད་བསྟན་པའི་རྒྱ་མཚོའི་
དབུ་ལོ། གདུང་དར། ཀློང་རྡོལ་སེམས་དཔའ་ཆེན་པོའི་སྐུ་ཤ་དབུ་ལོ། དབུ་ཞྭ། ཆབ་མདོ་ཞི་བ་ལྷ་འཕགས་པ་དགེ་ལེགས་རྒྱལ་མཚན་གྱི་ན་བཟའ། པཎ་ཆེན་བསྟན་པའི་ཉི་མ་ཕྱོགས་ལས་རྣམ་

[405A]༄༅། །རྒྱལ་གྱི་དབུ་ལོ། སྐུ་གཟན། དེའི་ཕྱག་ཕྱིས་དམ་ཕྲུག་ཅན། སྟག་ཕུ་སྤྲུལ་སྐུ་སྐལ་བཟང་གར་གྱི་དབང་པོའི་དབུ་ལོ། བཀའ་དྲིན་མཚུངས་མེད་མངའ་རིས་གུ་གེ་དགེ་བཤེས་ཐོགས་མེད་
ཀྱི་གདུང་རུས། ན་བཟའ། སྤུར་དར། ཁྱབ་བདག་མཁན་ཆེན་རྒྱ་མཚོ་མཐའ་ཡས་ཀྱི་དབུ་ལོ། ཚེམས། སྐུ་གཟན། རྭ་སྒྲེང་ནོ་མིན་ཧན་གྱི་ཨག་ཚོམ་དང་སྤུར་དར། ན་བཟའ། གདུང་རུས། ཞབས་སེན་
ཁྲི་ཆེན་བློ་བཟང་སྨོན་ལམ་པའི་སྐུ་གཟན། ཁྲི་ཆེན་བློ་བཟང་བཀྲ་ཤིས་ཀྱི་གདུང་རུས། ཡོངས་འཛིན་ཁྲི་ཆེན་པཎྜི་ཏ་ངག་དབང་སྙན་གྲགས་ཀྱི་དབུ་ལོ་སྦུབས་གསུམ། ཆུ་སྤྲེལ་ལོ་ཐུ་ཤི་ཡེ་ཐུ་ཨ་ཀེ་ཐུ་ས་ལག་ཆིའི་
མི་སྣ་མི་ཕམ་ཅན་གྱི་མདུན་ཁོང་ཚོའི་དད་རྟེན་དུ་གནང་བའི་རྒྱལ་མཆོག་བློ་བཟང་བསྟན་པའི་འབྱུང་གནས་ངག་དབང་ལུང་རྟོགས་རྒྱ་མཚོའི་མཐང་གོས་འཁྲུལ་མེད་སྦུབས་ཚང། དེའི་དབུ་ལོ། དེའི་ཕྱག་མདུད་
འཁྲུལ་མེད། རྟ་ཚག་རྗེ་དྲུང་ཡེ་ཤེས་བསྟན་པའི་མགོན་པོའི་སྐུ་འཆིངས། རྡོ་རྗེ་འཆང་དཀོན་མཆོག་བསྟན་པའི་སྒྲོན་མེའི་དབུ་ལོ་སྦུབས་གཅིག་ཕྱག་རྗེས། སྐུ་འགག་ཆ་ཚང། རྡོ་རྗེ་འཆང་འཇིགས་མེད་
རིགས་པའི་སེངྒེའི་དབུ་ལོ་སྦུབས། ན་བཟའ། རྗེ་བཙུན་དམ་པ་བློ་བཟང་ཐུབ་བསྟན་འཇིགས་མེད་བསྟན་པའི་རྒྱ་མཚོའི་དབུ་ལོ་སྦུབས་ཚང། པཎ་ཆེན་དཔལ་ལྡན་ཡེ་ཤེས་ཀྱི་ཕྱག་མདུད་འཁྲུལ་མེད་མགུལ་

[406B] ཕྱག་སེན། ཤངས་ཕྱིས། རྒྱལ་སྲས་རྡོ་རྗེ་འཆང་ཡབ་སྲས་གཉིས་ཀྱི་དངུལ་ཚ་གསེར་མའི་མཐེ་བོའི་རྡོ་རྗེ་བྱིན་ཅན། རྡོ་རྗེ་འཆང་ལྕང་སྐྱ་མཆོག་སྤྲུལ་རིན་པོ་ཆེའི་དབུ་ལོ། བླ་མ་གོང་
མའི་སྐ་རགས། ཡོངས་འཛིན་དཱ་ནའི་ཞབས་ཀྱི་དབུ་ལོ་སྦུབས། སེ་ར་རྟ་མགྲིན་དང་དགའ་ལྡན་ཆོས་རྒྱལ་གྱི་ན་བཟའ་སོགས་ཕལ་ཆེར་སྒྲུབས་ཚང་མིན་ཡང་རྒྱལ་བ་ཡབ་སྲས། རྗེ་བཙུན་དམ་པ། ཁྲི་ཆེན་
ཆོས་ཀྱི་རྒྱལ་པོ་སོགས་ཀྱི་ཕྱག་ནས་བྱུང་བའི་བྱིན་རྟེན་འགངས་ཆེན་འཁྲུལ་མེད་ཁོ་ན་ཡིན་པས་ཡིད་ཆེས་ཀྱི་གནས་སུ་བཟུང་འོས་པ་ཉིད་དོ། །གཞན་ཡང་སྐུའི་སྟོད་སྨད་ཅི་རིགས་སུ། བླ་མ་རྡོ་རྗེ་འཆང་
ནས་གནང་བའི་དོན་ཀུན་སྒྲུབ་པའི་འཁོར་ལོ་རིལ་བུ་དང་བཅས་པ། ཐུའུ་ཀྭན་སྐུ་གོང་མ་སེམས་དཔའ་ཆེན་པོ་རྗེ་ངག་དབང་ཆོས་ཀྱི་རྒྱ་མཚོའི་སྐུ་ཤམ་ལ་བྲིས་པའི་རྡོ་རྗེ་རྣལ་འབྱོར་མ། ཁྲོ་ཕུ་ལོ་ཙཱ་བ་
བསོད་ནམས་སེངྒེའི་སྐུ་མཚལ། ཁམས་གསུམ་ཟིལ་གནོན་ལྔ་པ་ཆེན་པོ། པཎ་ཆེན་བློ་བཟང་ཡེ་ཤེས། རྒྱལ་བ་སྐལ་བཟང་རྒྱ་མཚོ་སྟེ་མཁས་གྲུབ་གསུམ་གྱི་ཤངས་མཚལ་སྐྱ་ཞལ་གསེབ་ལ་
བཞུགས་པའི་དཔལ་ལྡན་ལྷ་མོའི་བྲིས་སྐུ་བྱིན་ཅན། མགོན་པོའི་རྟེན་མདའ། དཀྱིལ་འཁོར་ཆེན་པོ་ཉིས་བརྒྱའི་རྡུལ་ཚོན། ཇོ་བོའི་དབུ་གཞུག་མར་གྲགས་པའི་བསྲུང་འཁོར་རྣམ་གྲངས་བརྒྱ་དང་

[407A]༄༅། །བཅུ་དྲུག་དགེ་མཚན་དཔོན་སློབ་ཀྱི་བསྙེན་ཕུར། རྒྱལ་བ་བཙོང་ཁ་པ་ཆེན་པོ་ནས་བརྒྱུད་པའི་དམ་རྫས། རྒྱ་བལ་གངས་ལྗོངས་སོགས་ཀྱི་པཎ་གྲུབ་དུ་མའི་གདུང་རུས་
དམ་རྫས་སོགས་ཀྱི་རིལ་བུ། ཨྱོན་གླིང་པའི་བདུད་རྩི་ཆོས་སྨན། རྟ་ཚག་རྗེ་དྲུང་རིན་པོ་ཆེས་སྒྲིལ་གནང་རྟེན་འདུས་འཛམ་གླིང་སྤྱི་ནོར་རྡོག་བདུན། ཞ་ལུ་རི་སྦུག་གི་བུ་སྟོན་ཐམས་ཅད་མཁྱེན་པའི་དབང་
བུམ་ཆུ་རྒྱུན་ཡོད་པའི་ཁྲུས་རིལ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་བསྒྲུབས་པའི་བདུད་རྩི། ཐུགས་རྗེ་ཆེན་པོ་འཁོར་བ་དབྱིངས་གྲོལ་གྱི་འགྲོ་དོན་ལས་སྦྱོར་ལྔ་པའི་རིལ་བུ། ཟ་ཧོར་བཞད་
པ་རྩལ་གྱིས་བསྒྲུབས་གནང་བདུད་རྩི་ཆོས་སྨན། རྡོ་རྗེ་འཆང་རོལ་པའི་རྡོ་རྗེའི་གསེར་གདུང་ལས་ཕབ་པའི་བདུད་རྩི། རྗེ་བཙུན་དམ་པས་སྒྲིལ་གནང་རྟེན་འདུས། ས་སྐྱ་བདག་ཆེན་ཀུན་དགའ་
དཔལ་ལྡན་ཆོས་སྐྱོང་བཀྲ་ཤིས་གྲགས་པ་རྒྱལ་མཚན་གྱིས་བསྒྲུབས་པའི་བདུད་རྩི་རིལ་བུ་སྟོང་རྡོག་མ། མྱོང་གྲོལ་ཆེན་མོ། པཎ་ཆེན་སྐུ་ན་རིམ། ཀུན་མཁྱེན་ལྔ་པ། ཁྱབ་བདག་རོལ་པའི་རྡོ་རྗེ་
ཡོངས་འཛིན་པཎྜི་ཏ་རྣམས་ནས་བསྒྲུབས་པའི་བདུད་རྩི། ལྷ་ལྡན་ཇོ་བོའི་སྐུ་ཁྲུས་རིལ་བུ། བཀྲ་ཤིས་ལྷུན་པོའི་རྟེན་འདུས་སེར་པོ་ཁྱད་འཕགས། སྐྱེ་བདུན། མ་ཎི་རིལ་བུ། སེར་གཏོར། མགོན་པོ་

[408B]རྡོ་རྗེ་འཆང་རོལ་པའི་རྡོ་རྗེས་རི་བོ་རྩེ་ལྔར་སྒྲུབ་པ་མཛད་སྐབས་ཀྱི་གཏོར་མའི་ཆ་ཤས། བཀའ་གཏེར་གྱི་བླ་མ་བརྒྱུད་པའི་དམ་རྫས་སེལ་མེད། རིན་ཆེན་གྲང་སྦྱོར་རིལ་བུ་
རྡོག་གསུམ། ཚ་སྦྱོར་རྡོག་ལྔ། རྟ་རི་མ་རྡོག་བདུན། དམངས་སྦྱོར་རྡོག་གསུམ། མཆོད་རྟེན་བྱ་རུང་ཁ་ཤོར་གྱི་སྲོག་ཤིང་གི་དུམ་བུ་དང། དབུ་གདུགས་རས་སྔོན། སྐུ་འབུམ་ཙན་དན་གྱི་དུ་མ་བུ་དང་ཡི་གེ་ཡོད་
པའི་ལོ་མ། རྩེ་ལྔའི་རྡོ་རིལ། རི་པོ་གྲུ་འཛིན་གྱི་ལྕགས་ཤིང་གི་འདབ་མ། བྱ་རྒོད་ཕུང་པོའི་རི། ཀུན་དགའ་བོ་དང་མགོན་པོ་ཀླུ་སྒྲུབ་ཀྱི་བྲག་ཕུག་སྟག་མོ་ལུས་སྦྱིན། བལ་ཡུལ་གྱི་མཆོད་རྟེན་བྱ་རུང་ཁ་ཤོར་
ཀོ་མ་ས་ལ། གངས་ཏེ་སི། ཙ་རི། ཇོ་བོ་རྗེ་དང་རྒྱལ་བ་བཙོང་ཁ་པའི་བཞུགས་ཁྲི། བསམ་ཡས། ཁྲ་འབྲུག་ལྷ་ལྡན། སེ་འབྲས་དགེ་གསུམ། ཕ་བོང་ཁ་བྱང་ཆུབ་ཤིང་གི་ནགས་ཁྲོད། རྭ་སྒྲེང་སོགས་ཀྱི་
ས་རྡོ། མཚོ་མ་ཕམ་གྱི་བྱེ་མ་སྣ་ལྔ། བསིལ་བའི་ཚལ་གྱི་རྡོ་ལས་རང་བྱུང་དུ་གྲུབ་པའི་སྙིང་གཟུགས་སོར་བཞི་ཙམ་ཡོད་པ་གཅིག་གནས་ཆེན་མང་པོའི་བསང་སྣ་བཅས་བཞུགས། པད་གདན་
ནང་དུ། རྗེ་བཙུན་སྒྲོལ་མ། གྲུབ་མཆོག་མཚོ་སྐྱེས་རྡོ་རྗེ། ཆོས་རྗེ་དོན་གྲུབ་རིན་ཆེན། རྒྱལ་བ་བཙོང་ཁ་པ། ཆ་པ་ཆོས་སེང། པཎ་ཆེན་དགེ་འདུན་གྲུབ། དགེ་མཚན་དཔོན་སློབ་བྱམས་པ་སྨོན་ལམ་

[409A]༄༅། །ཀྱི་ཞབས་རྗེས་དར་ལ་པར་པ་རེ་དང། བཀྲ་ཤིས་ཀྱི་ཚིགས་བཅད་སོགས་ཀྱིས་ཕྱུར་བུར་གཏམས་པའི་ཞབས་བཀག་གི་སྟེང་དུ་འཕགས་པའི་གནས་བརྟན་བཅུ་དྲུག་ཕ་དམ་
པ། པཎ་ཆེན་བི་མ་ལ། འབྲོམ་རྒྱལ་བའི་འབྱུང་གནས། རམ་སྡིངས་མ་པ་འབྱུང་གནས་རྡོ་རྗེ། གཏུམ་སྟོན་བློ་གྲོས་གྲགས། གྲོ་བདུད་རྩི་གྲགས། མཆིམས་ནམ་མཁའ་གྲགས། སྐྱོ་སྟོན་སྨོན་ལམ་ཚུལ་
ཁྲིམས། མཁན་ཆེན་ཉི་མ་རྒྱལ་མཚན། མཆིམས་བློ་བཟང་གྲགས་པ། མཁན་ཆེན་གྲུབ་པ་ཤེས་རབ། བྲག་དཀར་སེམས་དཔའ་ཆེན་པོ། སྤྱན་སྔ་ཆོས་ཀྱི་གྲགས་པ། རྒྱལ་བ་ཡོན་ཏན་རྒྱ་མཚོ། ལྔ་པ་ཆེན་པོའི་
ཞབས་ཆགས་རྣམས་དང། བདག་གི་བླ་མ་འགྲན་ཟླ་དང་བྲལ་བའི་མཁས་གྲུབ་ཆེན་པོ་ཡོངས་འཛིན་ཁྲི་ཆེན་པཎྜི་ཏ་རྗེ་ངག་གི་དབང་པོ་སྙན་གྲགས་བཟང་པོའི་ཞབས་ཀྱི་བཞུགས་གདིང་དགའ་ལྡན་གསེར་
ཁྲིའི་སྟེང་དུ་བགྲང་བྱ་བདུན་གྱི་རིང་བཞག་པའི་བྱིན་ཅན་ཆ་ཚང་སོགས་སོ་སོའི་གོ་རིམ་ལྟར་བཞུགས་པའི་གཟུངས་རྣམས་ལ་ན་བཟའ་གོས་དར་སེར་པོ་དང་མཚམས་དར་དམ་རྫས་ཀྱི་ཐུམ་རྣམས་ལ་ཞལ་བྱང་
ཡོད་པ། གཟུངས་དང་གླེགས་བམ་སོགས་ཀྱི་སྲུབ་སྟོང་པར་ལུས་པ་རྣམས་ལ་གསེར་ཞོ་གང། དངུལ་སྲང་དོ། མུ་ཏིག་སྐར་མ་ལྔ། མུ་མེན་སྲང་གང། བྱི་རུ་ཞོ་ལྔ། ནས། འབྲས། གྲོ། སྲན་མ་རྣམས་

[410B] ཏིལ་དཀར་ཐུར་སྲང་དོ། ཀ་ར་ཐུར་སྲང་བཅུ་གཉིས། སྤྲང་རྩི་ཐུར་སྲང་བཞི། འོ་མ། ཞོ། མར་ཇི་ལྟར་འཚམས་པ། སླེ་ཏྲེལ་བྲུར་སྲང་ལྔ། ཀཎྜ་ཀ་རི་ཐུར་སྲང་གསུམ། དབང་ལག་ཐུར་སྲང་བརྒྱད། རྒྱ་མཚོའི་
ཝུ་བ་ཐུར་སྲང་ལྔ། ཤུ་དག་དཀར་པོ་ཐུར་སྲང་སུམ་ཅུ། ཙན་དན་དཀར་པོ་ཐུར་སྲང་བཅོ་ལྔ། ཙན་དན་དམར་པོ་ཐུར་སྲང་བཅུ་གཉིས། ཛ་ཏི་རྡོག་ཉི་ཅུ། ག་བུར་ཐུར་སྲང་བཅུ། ཁ་ཆེ་ཤ་ཁ་མཐུར་སྲང་ལྔ། རི་བོ་རྩེ་ལྔའི་མེ་ཏོག་
ཀུན་བཟང། སེར་ཆེན། དཔག་བསམ་ཤིང་གི་ཡལ་ག་དང་ལོ་མ་སོགས་ཀྱི་ཕྱེ་མ་ཐུམ་བུ་བྱས་ནས་ལེགས་པར་གང་བ། བཞུགས་ཁྲིའི་ནང་དུའང་གཟུངས་སྔགས་མདོ་ལས་བྱུང་བའི་བཀྲ་ཤིས་ཀྱི་ཚིགས་བཅད་
གང་མང་དང། བརྟུལ་ཞུགས་གྲུབ་པའི་བདག་ཉིད་ཆེན་པོ་དགེ་ལྡན་ཁྲི་ཐོག་རེ་གཅིག་པ་རྡོ་རྗེ་འཆང་ས་མ་ཏི་པསྠི་རིག་གསོལ་ལྕོག་རྗེ་བཙུན་དམ་པ་རིན་པོ་ཆེར་ཐུ་ཤེ་ཡེ་ཐུ་རྒྱལ་པོ་ཚེ་ལྡན་རྡོ་རྗེའི་ལྷ་ལྕམ་ནས་ཕུལ་
བའི་བཀྲ་ཤིས་པའི་རི་མོ་སྣ་ཚོགས་ཀྱིས་མཛེས་པར་བཀྲ་བའི་གོས་ཆེན་དྲས་དྲུབ་མའི་རྟེན་ཁེབས་དར་སེར་པོའི་ནང་ཤ་ཅན་སྤུས་ལྡན་ཆེ་ལེགས་ཀྱིས་གཡོགས་པའི་ཁར་བྲིས་སྒྲུབ་ཚུལ་བཞིན་བྱས་པའི་
གནོད་སྦྱིན་ཕོ་མོའི་འཁོར་ལོ། ཚོགས་བདག་འཁོར་ལོ་ན་བཟའ་དང་བཅས་པ། བཞུགས་ཁྲིའི་མཐིལ་དུ་ཀ་ཅིའི་སྟེང་བྲིས་པའི་རྡོ་རྗེ་རྒྱ་བྲམ། སྨིན་གྲོལ་ཆོས་ཀྱི་རྒྱལ་པོ་སྐུ་གོང་མས་གནང་བའི་ནོར་་

[411A]༄༅། །དགའ་འཁྱིལ་དང་སྣ་ཚོགས་རྡོ་རྗེ་ཚེམས་གྲུབ་མའི་རྟེན་ཁེབས་ལོངས་མ་སྤྱད་པ་ལེབ་མོར་བཀྲམ་པ། ལོགས་བཞིར་ཀ་ཅིའི་སྟེང་བཀྲ་ཤིས་རྟགས་བརྒྱད་ཚར་རེ། ནོར་གཏེར་
མཚོན་བྱེད་གནོད་སྦྱིན་གྱི་ཞལ་མདུན་ཐད་དུ་བླ་མ་གོང་མའི་མཆོད་ཞལ་ཏས་མིང་དུས་ཀྱི་དཀར་ཡོལ་རང་རིས་བཀྲ་ཤིས་རྟགས་བརྒྱད་དང་ངོ་མཚར་བའི་རི་མོ་ཅན་དཀར་སང་ཡུ་རིང་ཆེ་ལེགས་སྟེགས་
བཅས་རྩི་བཅུད་སྨན་འབྲུ་སྣ་ཚོགས་དང་རིན་པོ་ཆེས་གང་བ་གཅིག་མདུན་རྒྱབ་གཡས་གཡོན་ཅི་རིགས་པར། སྲིད་ཞིའི་མགོན་པོ་རྒྱལ་དབང་རིན་པོ་ཆེས་གནང་བའི་མཛོད་ཇུས་སེར་པོའི་གདུགས་
མེ་སྦྲུལ་ལོ་ལྷས་སྐྱོང་གོང་མ་བདག་པོ་ཆེན་པོ་ནས་གནང་བའི་སྤོས་ཤེལ་གྱི་བརྒྱ་ཕྲེང་བྱུ་རུའི་མཚམས་འཛིན་དང་མུ་མེན་གྱི་རྒྱན་ཡོད་གཅིག་རྡོ་རྗེ་འཆང་རྗེ་བཙུན་དམ་པས་སྩལ་བའི་རིན་ཆེན་གཉིས་པ་
ལས་གྲུབ་པའི་འཁོར་ལོ་གཅིག་རྡོ་རྗེ་འཆང་ལྕང་སྐྱ་མཆོག་སྤྲུལ་རིན་པོ་ཆེ་ནས་གནང་བའི་ནང་མཛོད། གསེར་ཡིག་ཅན་གྱི་བསིལ་ཡབ། གཡང་ཌིའི་ཕྲ་ལྡན་གྱི་ཡིད་བཞིན་འགུགས་པའི་ལྕགས་
ཀྱུ་རྣམས་དང། ཝང་དཀོན་མཆོག་དོན་གྲུབ་ནས་ཕུལ་བའི་ནང་གི་མཛོད་ཀྱི་ཁུག་ཆུང་དངུལ་གྱི་བཀྲ་ཤིས་རྟགས་བརྒྱད་དང་བཅས་པ། དངུལ་ལས་བསྒྲུབས་པའི་རྒྱལ་སྲིད་སྣ་བདུན། རྒྱལ་པོ་རྣ་ཆ་

[412B] བློན་པོ་རྣ་ཆ། གསེར་གྱི་དོང་ཙེ། བསེ་རུའི་རྭ། གླང་པོའི་མཆེ་བ། བྱུ་རུའི་ཐང་ཤིང་སྟེ་ནོར་བུ་ཆ་བདུན། ཏས་མིང་དུས་ཀྱི་མེ་ལོང་ལྷ་སྐུ་དང་ཡེ་དྷརྨའི་ཡི་གེ་ཡོད་པ། གླང་ཆེན་གི་ཝང་ཞོ་ལྔ་
ཞོ་དཀར་ཡོལ་བུམ་པ་གང། རྒྱ་གར་གྱི་དུར་བ། བིལ་བ་སྦུབས་གསུམ། དུང་དཀར། ལི་ཁྲི་སྲང་གསུམ། ཡུངས་ཀར་ངོ་མ་ཐུམ་གཅིག་ནོར་བུའི་རིགས་ཀྱི་རྡོ་བུམ་པའི་དབྱིབས་ཅན་གཅིག་དངུལ་
རྟ་རྨིག་གཟུགས་ཆུང་བ་བཅུ། བལ་པོའི་ཀརྵ་པ་ན་གསུམ། དངུལ་གྱི་དོང་ཙེ་བཅུ། ནང་གི་མཛོད་ཀྱི་དོང་ཙེ་ཁྲོན་གཉིས། ཨོ་རོ་སུའི་ལྗོན་དམར་གྱི་དོང་ཙེ་ཉི་ཤུ། བྱུ་རུའི་ཤལ་བ། ཨིནྡྲ་ནི་ལ་གཡུ་བྱུ་རུ་མུ་མེན་
ནལ་རྡོ་ཤེལ་སོགས་རིན་པོ་ཆེ་སྣ་ཚོགས་ཡོད་པའི་ཐུམ་གཅིག་སྨིན་གྲོལ་ཆོས་ཀྱི་རྒྱལ་པོ་ངག་དབང་འཕྲིན་ལས་རྒྱ་མཚོས་གནང་བའི་རྒན་དཀར་གྱི་གཟུགས་དང་ཤེལ་སྔོན་པོའི་བཟེད་ཞལ་གཅིག་
རྒྱ་སེར་གྱི་ཡུལ་གྲུ་ནས་བྱུང་བའི་ཤེལ་སྨུག་གི་ཡོལ་གོ་གཅིག་ཕུ་བོ་ཞབས་དྲུང་རིན་པོ་ཆེ་བློ་བཟང་ཚུལ་ཁྲིམས་རྒྱལ་མཚན་ནས་གནང་པའི་གཡུའི་ཕྲ་ཡོད་པའི་པར་བུ་ཆུང་བ་གཅིག་དང། མཛོད་ཀྱི་
བླུགས་ཤེལ་སེར་པོའི་ཕོར་ཆུང་གཅིག་མཛོད་ཀྱི་ཤེལ་སྔོན་པོའི་ཕོར་པ་གཅིག་ཀསྨི་པའི་མེ་ཏོག་བུམ་པ་གཅིག་གུ་གུ་ཤའི་ཡོལ་གོ་གཉིས། པེས་ཟེ་མགོན་པོ་དབང་རྒྱལ་ནས་ཕུལ་བའི་མཛོད་ཀྱི་

[413A]༄༅། །བ་སོ་འཕྲུལ་མའི་སྒམ་ཆུང་ཁྱད་མཚར་གཅིག་རྡོ་རྗེ་འཆང་དཀོན་མཆོག་བསྟན་པའི་སྒྲོན་མེས་གནང་བའི་ཁ་བཏགས་གཅིག་ཆུ་སྤྲེ་ལོ་བསྔགས་སྨོན་གོང་མ་ཆེན་པོ་ཕྱག་གིས་
གནང་བའི་ནང་མཛོད་གཅིག་ཨ་ཤི་གཉིས། བར་མཛོད་སྦག་གཅིག་ཕྱི་མཛོད་སྦག་གཉིས། སེར་དེ་མ་ཉི་ཤུ། ཆོས་སྣ་ཚོགས་པའི་གོས་དར་ཁ་ལོང། དར་ཚོན་སྣ་ལྔ་ཡུག་རེ། བར་སྨན་ཡུག་
གཅིག་ཀ་ཤིའི་རས་ཡུག་གཅིག་རྒྱ་ཟམ་སྣ་ལྔ་ཡུག་རེ། གུང་ཀུན་བཟང་དཔལ་འབར་ནས་ཕུལ་བའི་རྗེ་བཙུན་དམ་པ་གོང་མ་བློ་བཟང་བསྟན་པའི་རྒྱལ་མཚན་གྱི་ཕྱག་ཤིང་ཟུང་འབྲེལ་བྱུ་རུའི་ཡུ་
བ་ཅན་ཤུབས་བ་སོས་བྱས་པའི་སྟེང་དུ་རི་མོ་སྣ་ཚོགས་ཀྱིས་ཕྱུག་པ་མུ་མེན་གྱི་ཞབས་བཀག་ཅན། སོག་པོ་གྲུབ་ཆེན་གྱི་ཉ་ཁོག་རྟ་མཆོག་གི་རྭ། རྗེ་བཙུན་དམ་པ་རིན་པོ་ཆེར་ཐུ་ཤེ་ཡེ་ཐུ་རྒྱལ་
པོས་ཕུལ་བའི་མེ་ཆ་ལེགས་པ་གཅིག་ཁྲབ་རྨོག་སོགས་ཆ་ཚང། སག་ཐག་ཆ་འགྲིག་རལ་གྲི་ཤུབས་ཅན་གཅིག་མེ་མདའ་གཅིག་སྨིན་གྲོལ་ཆོས་ཀྱི་རྒྱལ་པོ་ནས་གནང་བའི་རྒྱ་གྲི་
ཆུང་བ་བདག་གིས་ཡུན་རིང་ལོངས་སྤྱོད་པ་གཅིག་མཛོད་ཀྱི་ཁུག་མ་ཆ་གཅིག་སོགས་གཡང་ཆགས་པའི་དངོས་པོ་སྣ་ཚོགས་དང། ཕ་རྒན་གྱི་ཉེར་སྤྱད་གཡང་ཌི། མ་རྒན་མོའི་ཕྱག་ཤིང་

[414B]གཞན་ཡང་ཛ་ཏི་རྡོག་སུམ་ཅུ། ལི་ཤི་ཐུར་སྲང་གསུམ། སུག་སྨེལ་ཐུར་སྲང་དོ། ཀ་ཀོལ་ཐུར་སྲང་གསུམ། ཅུ་གང་ཐུར་སྲང་ལྔ། ཀསྨི་རའི་གུར་གུམ་ཐུར་སྲང་
གསུམ། འབྲས་བུ་གསུམ་ཐུར་སྲང་གསུམ་རེ། ག་བུར་ཐུར་སྲང་གང། སྤོས་དཀར་ཐུར་སྲང་གསུམ། ཙན་དན་དཀར་དམར་ཐུར་སྲང་ལྔ། ཨུ་ཤིར་ཐུར་སྲང་གང། ཨ་ག་རུ་ནག་པོ་ཐུར་སྲང་གསུམ་
ཤུ་དག་དཀར་པོ་ཐུར་སྲང་ལྔ། ཀུ་ཤ་ཆུན་པོ་གཅིག་མེ་ཏོག་ཙམ་པ་ཀ་གང་བུ་ཅན། བུ་རམ་དང། ཤ་ཀ་ར་ཐུར་སྲང་བཅོ་ལྔ། སྦྲང་དཀར་བུམ་པ་གང། ཕུར་ཇ་རྡོག་གསུམ། ཇ་སེར་སྦག་སྟོང་
ཇ་དཀྱུས་མ་སྦག་སུམ་ཅུ། ཞུན་མར་བུམ་པ་གང། རྗེ་དཱ་ནའི་ཞབས་ཀྱི་གཏོར་ཆ། ལྕགས་འབྲུག་ལོ་གོང་མ་སྲིད་སྣང་ཞབས་ཀྱིས་གནང་བའི་བཀྲ་ཤིས་པའི་སྣོད་སྤྱད་ཀྱི་ནང་དུ་ཁ་སུར་ཐུམ་
གཅིག་བལ་རྒུན་ཐུམ་གཅིག་མཛོད་ཀྱི་ཧུ་རུད་དར་ཕད་གཅིག་གྲོ་མ། བྱི་རིལ། ཨ་སྨྲ། པ་དཱ་སུ། ཆི་པ་ཀ། ཤིང་ཐོག་འབྲུག་མིག་རྒུན་འབྲུམ་དཀར་པོ། རྒྱ་སྟར། ཁམ་བུ། གྲོ་
ནས། སོ་བ། སྲན་མ། འབྲས། ཁྲེ། པདྨའི་རྩ་བ་སོ་སོ་ནས་ཉ་ཀ་གསུམ་རེ། ཤུག་ལོ་ཁལ་བཞི། པྲི་ཡངྐུ་བྲེ་གསུམ། བྲག་སྤོས་ཁལ་གསུམ། ཨ་ག་རུའི་ཕྱེ་མ་ཁལ་གཅིག་སྤང་སྤོས་བྲེ་

[415A]༄༅། །གསུམ། སུ་དཀར་ལོ་མ་ཁལ་བཞི་སོ་སོར་རས་སེར་པོའི་ཐུམ་ཡོད་རྣམས་ཀྱིས་བར་མཚམས་མེད་པར་གཏམས་པས་སྲིད་ཞིའི་དགེ་ལེགས་མ་ལུས་པ་འདོད་རྒུར་སྩོལ་བའི་ཡིད་
བཞིན་གྱི་ནོར་བུ་བསམ་འཕེལ་གྱི་སྤུན་ཟླ་བླ་ན་མེད་པ་དང། སྐལ་ལྡན་རྣམས་མཐོང་བ་ཙམ་གྱིས་གནས་སྐབས་དང་མཐར་ཐུག་གི་རེ་བ་ཐམས་ཅད་སྐོང་བའི་རྒྱལ་བ་སྲས་བཅས་ཀྱི་མཆོད་སྡོང་ཕྱོགས་
གཅིག་ཏུ་སྤུངས་པ་ཡིན་ནོ། །དེ་ལྟར་ཕན་བདེ་མ་ལུས་པའི་འབྱུང་གནས་འདི་ལྟ་བུ་བསྒྲུབ་པ་ལ་ཇི་སྐད་དུ། རྗེ་བཙུན་དཀོན་མཆོག་བསྟན་པའི་སྒྲོན་མེའི་གསུང་གི་གསང་བ་ལས། བརྙན་པོའི་
ལོངས་སྤྱོད་འཛམ་བུ་པྲིཀྵའི་འབྲས། །ཞིང་མཆོག་མ་དྲོས་ཀློང་དུ་སོན་པ་ཡི། །བསོད་ནམས་གསེར་གྱི་གར་བུར་གྲུབ་པ་འདི། །མཐོང་ཚེ་སེར་སྣའི་སྤར་མོ་ངང་གིས་ལྷོད། ཅེས་སྩལ་བའི་དོན་ལྟར་
དད་ལྡན་གཏོང་ཕོད་ཅན་རྣམས་ནས་རང་རང་གི་བསོད་ནམས་ཀྱི་མྱུ་གུ་འཕེལ་ཞིང་རྒྱས་པའི་ཕྱིར་ཞལ་འདེབས་འབུལ་རིགས་ཞར་བྱུང་ཙམ་དུ་བརྗོད་ན། དད་ལྡན་དབུ་མཛད་ཐོན་བློ་བཟང་སྦྱིན་པ་
ནས་དངུལ་སྲང་བརྒྱ། དགེ་སློང་ཤེས་རབ་དར་རྒྱས་ནས་དངུལ་སྲང་ལྔ་བཅུ། ཐུ་ཤེ་ཡེ་ཐུ་ཨ་ཀེ་ཐུ་ས་ལག་ཆི་རྟག་བརྟན་དབང་པོ། ལྕམ་བསྐལ་བཟང་སྒྲོལ་མ། ཆོས་སྦྱིན་དགའ་འཕེལ་ཐུན་མོང་ནས་

[416B]ཧལ་ཧ་ཐོན་བློ་བཟང་དབང་འབྱོར། དགེ་སློང་འཇིགས་མེད་ཀྱི་སྲུ་མོ། པ་རོན་སོ་ཉིད་ཐོན་ཆོས་དར། སེངྒེ་རྣམས་ནས་དངུལ་སྲང་བཅུ། ནང་སོ་ངག་དབང་ཚུལ་ཁྲིམས་ནས་
དངུལ་སྲང་བརྒྱད། རབ་འབྱམས་པ་འཇམ་དབྱངས་བློ་བཟང་ནས་དངུལ་སྲང་བདུན། ཧལ་ཧ་རྩིས་རམས་པ་འོད་ཟེར་རྒྱ་མཚོ་ནས་དངུལ་སྲང་དྲུག་དབུ་མཛད་ཐོན་ངག་དབང་བརྩོན་འགྲུས། གཉེར་
པ་རྒྱལ་མཚན་རྣམས་ནས་དངུལ་སྲང་ལྔ། དགེ་ཚུལ་བློ་བཟང་ཟླ་བ་ནས་དངུལ་སྲང་བཞི། ཛ་ཁི་རག་ཆི་ཚེ་ལྡན། ཤེས་རབ་ཆོས་རྗེའི་མ། གུ་ཤྲི་བློ་བཟང་སྦྱིན་པ་རྣམས་ནས་དངུལ་སྲང་གསུམ། ལྷ་
རམས་པ་བསྟན་པའི་རྒྱལ་མཚན། འཚོ་བྱེད་སངས་རྒྱས་དཔལ་བཟང། བློ་བཟང་རྒྱལ་མཚན། དགེ་ཚུལ་ཤེས་རབ། སྒོ་གཉེར་ཆོས་ལྡན། ཚེ་བསྲུང་བརྟན་པ། དགེ་སློང་ངག་དབང་ཆོས་འཕེལ་
དགེ་སློང་བློ་བཟང། བསྟན་འཛིན་བློ་གསལ། ཐས་ཇི་ཚེ་དབང། ཁྱིམ་བདག་ཉི་མ་བཅས་སོ་སོ་ནས་བྱུང་ཐོ་མིང་སྨོས་ཙམ་ཡིན་གྱི་ཕྲ་ཞིབ་ཡིག་ཚོགས་མང་བས་གཡེང་ལ་བསྐྱུར། དེ་ལྟ་བུའི་བཅོམ་ལྡན་
འདས་སྨན་གྱི་བླ་དང་ཐ་མི་དད་པའི་སྐུ་བརྙན་རིན་པོ་ཆེ་འདི་ལ་སྒོ་གསུམ་གུས་པའི་སྒོ་ནས་མཆོད་བསྟོད་ཕྱག་སྐོར་སོགས་སྲི་ཞུ་བགྱིས་པ་དང་རྗེས་སུ་ཡི་རང་བ་ཙམ་ལ་ཡང་མཐའ་དང་མུ་མེད་པའི་

[417A]༄༅། །བསོད་ནམས་ཀྱི་ཕུང་པོ་གཟུགས་སུ་གྲུབ་ན་རྒྱ་མཚོའི་གོས་ཅན་ཡང་སྣོད་དུ་ཆུང་བར་འགྱུར་པ་ལ་སོམ་ཉི་དང་བྲལ་བའི་དད་གུས་རྩེ་གཅིག་པས་གསོལ་བ་སྙིང་ཐག་པ་ནས་ཅིས་ཀྱང་
འདེབས་པར་འཚལ་ལོ། །གསུམ་པ་དགེ་ཚོགས་བྱང་ཆུབ་ཏུ་བསྔོ་བས་རྒྱས་འདེབས་པ་ནི། མཐོང་ཐོས་དྲན་པས་ངན་འགྲོའི་སྒོ་གཅོད་ཅིང། །མངོན་མཐོ་ངེས་ལེགས་ལམ་ལ་སྦྱོར་མཛད་པ། །གྲངས་
མེད་ཕན་ཡོན་དུ་མའི་འབྱུང་གནས་མཆོག་སྨན་བླའི་སྐུ་བརྙན་བྱིན་རླབས་འོད་འབར་བ། །རབ་དང་གུས་པའི་ཡིད་ཀྱིས་ལེགས་བཞེངས་པའི། །ཕུལ་བྱུང་དགེ་ཚོགས་ཇི་སྙེད་བསགས་པ་འདིས། །
དྲིན་ཅན་ཕ་རྒན་ཐས་ཇི་དོན་གྲུབ་དང། །ཨ་མ་བདེ་བ་ཅན་གྱིས་གཙོ་བྱས་པའི། །རིགས་དྲུག་སྐྱེ་གནས་བཞིས་བསྡུས་ལུས་ཅན་ཀུན། །བརྒྱུད་མར་བཤེས་གཉེན་དམ་པས་རྗེས་གཟུང་ནས། །རྨད་བྱུང་
རྒྱལ་སྲས་སྤྱོད་པར་ལེགས་སློབ་སྟེ། །བདེར་གཤེགས་ཞལ་མཐོང་གཟུངས་སྤོབས་མངོན་ཤེས་སོགས། །མཐའ་ཡས་ཡོན་ཏན་མཛོད་ལ་མངའ་འབྱོར་ནས། །དཔག་མེད་ཉམ་ཐག་འགྲོ་རྣམས་གྲོལ་
བ་ལ། །ནམ་ཡང་མི་ཞུམ་སེམས་དཔའ་མཆོག་རྣམས་དང། །མཚུངས་པར་འགྱུར་ཏེ་བྱང་ཆེན་མངོན་བྱེད་ཤོག་མཐུ་ལྡན་ཡུལ་ལ་ལུས་ཀྱི་གཡོ་འགུལ་དང། །ངག་གི་བརྗོད་པ་སེམས་ཀྱི་དད་

[418B] །སྐད་ཅིག་ཙམ་ཡང་བགྱིས་དང་བགྱིད་འགྱུར་ཀུན། །སྲིད་གསུམ་འགྲན་བྲལ་གནས་མཆོག་ཐོབ་པར་ཤོག་ཅེས་ངོས་རང་གི་ཕ་མའི་དགེ་རྩར་དམིགས་ནས་བཞེངས་པའི་བཅོམ་ལྡན་འདས་སྨན་གྱི་
བླའི་སྐུ་བརྙན་སྲིད་ཞིའི་མཛེས་རྒྱན་གྱི་དཀར་ཆག་དད་གསུམ་གནས་ལ་འགོད་བྱེད་ལྷ་ཡི་རྔ་སྒྲ་ཞེས་བྱ་བ་འདི་ཡང་་བཙུན་པ་ངག་དབང་བློ་བཟང་བསྟན་པའི་རྒྱལ་མཚན་གྱིས་མྱོས་ལྡན་གྱི་ལོའི་ཧོར་ཟླ་བཞི་པའི་དུས་ཚེས་་དགེ་བར་་རྒྱལ་
དབང་བརྒྱད་པ་ཆེན་པོའི་བཀས་དགའ་ལྡན་ཐེག་ཆེན་གླིང་ཞེས་བསྔགས་པའི་གཙུག་ལག་ཁང་གི་གཟིམས་ཆུང་རབ་ཞི་བདེ་ལྡན་དགའ་ཚལ་དུ་སྦྱར་བའོ།། །།



﻿
[001A]༄༅།  །ཇོ་བོ་བྱང་ཆུབ་ཆེན་པོ་ངན་སོང་ཀུན་སྒྲོལ་གྱི་ཆེ་བརྗོད་ཕན་བདེ་མ་ལུས་འབྱུང་བའི་བསམ་འཕེལ་ནོར་བུ་ཞེས་བྱ་བ་བཞུགས་སོ། །།

[001B] །ན་མོ་གུ་རུ་མུ་ནི་ཨིནྡྲ་ཡ། ཞིང་འདིའི་གདུལ་དཀའི་འགྲོ་རྣམས་ཀུན་དོར་ཚེ། །ཐུགས་རྗེས་ཉེར་བཟུང་སྲས་བཅས་རྒྱལ་རྣམས་ཀྱིས། །པད་དཀར་ལྟར་བསྔགས་རྣམ་འདྲེན་ཀུན་གྱི་
གཙོ༑ ༑སྟོན་པ་མཉམ་མེད་ཤཱཀྱའི་རྒྱལ་པོར་འདུད། །ཟླ་མེད་སྟོན་པ་དེ་ཡི་ཞལ་སྐྱིན་མཆོག་བྱིན་རླབས་གཟི་འོད་འབར་བའི་སྐུའི་སྣང་བརྙན། །མཐོང་ཐོས་དྲན་པས་སྨིན་ཅིང་གྲོལ་མཛད་པ། །
བགྲང་ཡས་ལུས་ཅན་གཙུག་ན་རྟག་ཏུ་རྒྱལ། །དགོན་འདིའི་བསྲུང་མ་སྤྱི་དང་ཁྱད་པར་དུ། །ནག་ཕྱོགས་དཔུང་འཇོམས་མཐུ་ལྡན་ཀུན་གྱི་གཙོ། །མ་གཅིག་འདོད་ཁམས་དབང་ཕྱུག་འཁོར་བཅས་
ཀྱིས༑ ༑རྣམ་པ་ཀུན་ཏུ་དགེ་ལེགས་མཚན་མས་སྐྱོངས། །ཞེས་སྟོན་པའི་ཡོན་ཏན་དང་བཀའ་དྲིན་རྗེས་སུ་དྲན་པས་བསྟོད་བསྔགས་ཀྱི་རོལ་མོས་ལམ་ཡངས་པོར་བྱས་ནས་གང་གླེང་བར་བྱ་

[002A] །བ་ནི༑ བདག་ཅག་སྙིགས་མའི་འགྲོ་བ་ཀུན་ལ་རྒྱལ་དང་རྒྱལ་སྲས་ཐམས་ཅད་ལས་ཐུགས་རྗེ་དང་བཀའ་དྲིན་ཆེ་བ་མཉམ་མེད་སྟོན་པ་ཐུགས་རྗེ་ཅན་འདི་ཉིད་སྔོན་བསྐལ་པ་
དཔག་ཏུ་མེད་པའི་སྔ་རོལ་ནས་སངས་རྒྱས་ཟིན་ནའང་སླར་ཡང་སྙིགས་མ་ལྔ་ཆེས་ཆེར་བདོ་བའི་དུས་སུ་ཞིང་འདིར་མཛད་པ་བཅུ་གཉིས་ཀྱི་རྣམ་པར་རོལ་བས་སྐུ་དངོས་ཀྱི་གདུལ་བྱ་རྣམས་སྨིན་ཅིང་
གྲོལ་བར་མཛད་ནས་མྱ་ངན་ལས་འདས་པའི་ཚུལ་སྟོན་པར་དགོངས་པ་ན་འོད་སྲུངས་ཆེན་པོ་ལ་བསྟན་པ་གཏད་དེ་ལོ་ལྔ་སྟོང་དུ་གནས་པར་བྱིན་གྱིས་བརླབས། སྐུ་གཟུགས་ཀྱིས་འདུལ་བར་
བྱ་བ་རྣམས་ཀྱི་དོན་དུ་བཟོ་བོ་སྤྲུལ་སྐུ་རྣམས་ཀྱིས་སྐུ་བརྙན་བྲིས་འབུར་སྣ་ཚོགས་གདུལ་བྱའི་བསོད་ནམས་ཀྱི་ཞིང་དུ་བཞེངས་པ་དང། སྟོན་པ་ཉིད་ཀྱི་སྐུ་གཟུགས་གང་དུ་བཞུགས་པའི་

[002B] སངས་རྒྱས་ཞལ་བཞུགས་དུས་སུ་སྐུ་དངོས་ལ་མཆོད་པ་དང། མྱ་ངན་ལས་འདས་པའི་རྗེས་སུ་སྐུ་བརྙན་དང་མཆོད་རྟེན་ལ་མཆོད་པ་བསོད་ནམས་མཉམ་པར་ཐོབ་པ་སོགས་ཀྱི་བཀའ་ཆེམ་མང་དུ་སྩལ་ཞིང་
གཞན་ཡང། མདོ་མྱང་འདས་ལས། རྟག་ཏུ་དགའ་བའི་སེམས་བསྐྱེད་དེ། །སངས་རྒྱས་གཟུགས་སམ་རྟེན་ཡང་རུང། །མཐེ་བོང་ཙམ་ཞིག་གར་བྱས་པ། །མི་གཡོ་ཞིང་དེར་སྐྱེ་བར་འགྱུར། ཞེས་དང། བདེ་མཆོག་སྡོམ་འབྱུང་ལས་
སྔགས་པ་ལས་ནི་དང་པོ་པས། །གཟུགས་བརྙན་ལ་སོགས་བྱ་བ་སྟེ། །བྲིས་སྐུ་བསྒྲུབ་ན་མྱུར་བར་ནི། །དངོས་གྲུབ་རྒྱ་ཆེན་ཐོབ་པར་འགྱུར། ཞེས་གསུངས། དེ་བཞིན་དུ་རྨད་དུ་བྱུང་བའི་ཆོས་ཀྱི་རྣམ་གྲངས། འཇམ་དཔལ་རྩ་རྒྱུད་
སོགས་མདོ་རྒྱུད་དུ་མ་ནས་སྐུ་གསུང་ཐུགས་རྟེན་བཞེངས་པའི་ཕན་ཡོན་རྒྱ་ཆེར་གསུངས་ཤིང། དེ་ལ་བརྟེན་ནས་རྒྱ་གར་འཕགས་པའི་ཡུལ་དང། བོད་གངས་ཅན་གྱི་ལྗོངས་ཆེན་པོ། ཧོར་གྱི་རྒྱལ་ཁམས་སོགས་སུ་པཎ་གྲུབ་དང། ཆོས་རྒྱལ་
རིམ་འབྱོན་རྣམས་ཀྱིས་སྟོན་པའི་སྐུ་གཟུགས་སོགས་སྐུ་གསུང་ཐུགས་རྟེན་གཙུག་ལག་ཁང་དང་བཅས་པ་བཞེངས་ཏེ་འགྲོ་བ་ཀུན་གྱི་གཏན་བདེའི་རྩ་བ་ཚུགས་པས་ས་སྟེང་ཐམས་ཅད་ཁྱབ་པར་མཛད་པ་ནི་སྔོན་བྱུང་ལོ་རྒྱུས་རྣམ་ཐར་ཁུངས་ཐུབ་
རྣམས་སུ་གསལ་བ་ལྟར་ཡིན་ནོ། །ད་ལམ་ཨོར་ཏུ་སུ་ཏ་ལད་པེས་ཟེའི་ཤོག་བཀྲ་ཤིས་ཐེག་ཆེན་ཆོས་གླིང་གི་བླ་མ་ཁྲི་ཐོག་པ་བསྟན་འགྲོར་སྨན་པའི་སྨོན་ལམ་གྱི་མཐུ་ལེགས་པར་གྲུབ་ཅིང། སྙིང་སྟོབས་ཕུལ་དུ་ཕྱིན་པའི་སྐྱེས་མཆོག་སྤྲུལ་

[003A]༄༅། །པའི་སྐུ་བློ་བཟང་བསྟན་འཛིན་ཉི་མ་ནས་སྔོན་བྱོན་དམ་པའི་རྣམ་ཐར་བདག་གིར་མཛད་དེ་ལྷ་ལྡན་ཇོ་བོ་རིན་པོ་ཆེ་རྣམ་གཉིས་དང་ཆ་ཚད་མཚུངས་པའི་ཇོ་བོ་རྣམ་གཉིས་གསེར་ཟངས་ལས་བཞེངས་རྒྱུའི་ཐུགས་འདུན་བྱུང་ ནས་ངོས་
རང་ལ་བཟོ་བཀོད་ཕུན་སུམ་ཚོགས་པ་ཡོང་དགོས་ཚུལ་མོལ་བྱུང་བར་དབུ་རྒྱན་དང་སྟོད་གཡོགས་སྐུའི་ཆ་ཚད་སོགས་གང་ཅིར་ལྷ་ལྡན་རྟེན་གཙོ་ཇོ་བོ་རྣམ་གཉིས་དང་ཆ་མཚུངས་པའི་བཀོད་པ་ཞིབ་ཏུ་བྱས་ནས་མཚོ་བདུན་གྱི་བཟོ་རིག་མཁས་པར་སྦྱངས་
པའི་རྒྱ་བཟོ་འགའ་ཞིག་ལ་བཟོར་ཅུག་མོད་རྒྱའི་ལྷ་བཟོ་ཁ་མི་ཉན་པས་དག་བཀོད་ལྟར་མི་ཡོད་ཀྱང་དཀྱུས་མ་ལས་ཁྱད་ཐོན་པ་འདི་ནི་རབ་བྱུང་བཅུ་བཞི་པའི་མེ་ཕོ་སྤྲེའུ་ལོའི་ཟླ་ ་  ་  ནས་བཟོ་གྲྭ་ཚུགས། མེ་མོ་བྱ་ལོའི་ཟླ་ ་  ཚེས་ ་  ཀྱི་བར་གང་ཅིར་བཟོ་བཀོད་
ཕུན་སུམ་ཚོགས་པ་བྱོན་ལེགས་པ་རྒྱུ་དང་བཀོད་པས་མཛེས་པར་བསྒྲུབས་ཤིང། ནང་གཞུག་ལ་རིང་བསྲེལ་རྣམ་བཞི་གང་འཛོམ་བགྱིས་པའི་ཐོག་མར་སྲོག་ཤིང་ཨ་ཀ་རུ་བཤད་ཚོད་དང་མཐུན་པར་བཅོས་པའི་རྩེར་རྣམ་རྒྱལ་མཆོད་རྟེན། ཞབས་ལ་སྣ་
ཚོགས་རྡོ་རྗེ་ལོགས་སུ་གཟུངས་སྔགས་ཟབ་མོ་གསེར་གྱིས་བྲིས་པ། ཆོས་སྐུའི་རིང་བསྲེལ་ཐོག་མར་འབྲི་པར་བཏབ་པ་སོགས་ནང་དུ་བཞུགས་རྒྱུ་ཐམས་ཅད་ལ་བགེགས་བསྐྲད་རབ་གནས་གནད་སྨིན་བྱས། གཟུངས་འབུལ་དངོས་གཞིར་རྒྱུད་དང་
དམ་བའི་ཕྱག་བཞེས་ལྟར། དབུའི་དབྱིངས་གཙུག་ཏོར་གྱི་ནང་དུ་དེ་བཞིན་གཤེགས་པའི་འཕེལ་གདུང་གསུམ། རིག་པ་ཆེན་མོའི་གཟུངས། ནོར་བུ་རྒྱས་པའི་གཞལ་མེད་ཁང་གི་གཟུངས། བླ་མ་བརྒྱུད་པའི་མཚན་སྔགས། སངས་རྒྱས་

[003B] གཙུག་ཏོར་འཁོར་སྒྱུར་སོགས་ཀྱི་སྔགས་གང་མང། མགྲིན་པར་ཧལ་ཧ་རྗེ་བཙུན་དམ་པ་སྐུ་ཕྲེང་བཞི་པའི་ཕྱག་ཕྲེང་རྡོག་གསུམ་དང་ཨ་ལི་ཀ་ལིའི་གཟུངས་གང་མང། ཐུགས་ཀར་ཡེ་ཤེས་
སེམས་དཔའི་ཚུལ་དུ་འཕགས་ཡུལ་ལི་མ་སྟོན་པ་ཐུབ་པའི་དབང་པོའི་སྣང་བརྙན་མཛུབ་གང་བྱིན་རླབས་ཀྱི་གཟི་འོད་འབར་བ་ཀུན་གཟིགས་པཎ་ཆེན་བློ་བཟང་དཔལ་ལྡན་ཡེ་ཤེས་དབང་པོའི་སྐུ་གཟན་གྱི་ན་བཟའ་ཅན། སྐུ་སྟོད་ལ་བྱང་སེམས་
ཆོས་འཕགས་ཀྱི་ཚེམས། བྱང་ཆུབ་འོད་ཀྱི་སྐུ་ཤ། རྗེ་བཙུན་དམ་པ་སྐུ་གོང་མས་དྲིལ་གནང་བའི་རྒྱ་བོད་ཀྱི་པཎ་གྲུབ་དུ་མའི་བྱིན་རྟེན་ཁུ་བསྡུས། འབྲོམ་རྒྱལ་པའི་འབྱུང་གནས་ཀྱི་དབུ་ལོ། མཁས་གྲུབ་རྗེ། བ་སོ་པ་པཎ་ཆེན་ཆོས་རྒྱན་གསུམ་
གྱི་ན་བཟའ། པཎ་ཆེན་ཤཱཀྱ་ཤྲིའི་སྐུ་ཆོས། པཎ་ཆེན་ནཱ་རོ་པའི་བུམ་ཆུ། གྲུབ་ཆེན་ཨོ་རྒྱན་པའི་སྒོམ་ཐག་སྒམ་པོ་པའི་དབུ་ལོ། བླ་མ་དམ་པ་བསོད་ནམས་རྒྱལ་མཚན་གྱི་སྣམ་སྦྱར། དཔེན་ས་པའི་དབུ་ལོ། མཆིམས་ནམ་མཁའ་གྲགས་
ཀྱི་དབུ་ཞྭ། རྭ་ལོ་ཙཱ་བའི་ན་བཟའ། ཕཾ་མཐིང་པ་ཡབ་ཡུམ་གྱི་ན་བཟའ། སྲས་དར་མ་མདོ་སྡེའི་ན་བཟའ། ས་སྐྱ་བདག་ཆེན་མཐུ་སྟོབས་དབང་ཕྱུག་གི་དཀར་ཆས། ཆོས་རྗེ་དོན་གྲུབ་རིན་པོ་ཆེའི་ཕྱག་ལྕག། ཀརྨ་མཐོང་བ་དོན་ལྡན་གྱི་དབུ་ལོ་
རྒྱལ་བ་བློ་བཟང་དོན་གྲུབ་ཀྱི་ན་བཟའ། པཎ་ཆེན་བློ་བཟང་ཆོས་རྒྱན་གྱི་དབུ་ལོ། རྒྱལ་དབང་བློ་བཟང་རྒྱ་མཚོའི་ན་བཟའ། རྒྱལ་དབང་བསྐལ་བཟང་རྒྱ་མཚོའི་ན་བཟའ། དེའི་དབུ་ལོ། པཎ་ཆེན་དཔལ་ལྡན་ཡེ་ཤེས་ཀྱི་ན་བཟའ། རྒྱལ་དབང་འཇམ་

[004A]༄༅། །དཔལ་རྒྱ་མཆའི་དབུ་སྡས། དེའི་སྐུ་ཆོས། རྒྱལ་བ་ལུང་རྟོགས་རྒྱ་མཚོའི་དབུ་ལོ། དེའི་སྐུ་འགགས་ཀྱི་ནང་ཤ། པཎ་ཆེན་ཕྱོགས་ལས་རྣམ་རྒྱལ་གྱི་ན་བཟའ། གཏེར་བདག་གླིང་པའི་དབུ་ལོ། འཇམ་དབྱངས་བདེ་བའི་རྡོ་རྗེའི་དབུ་
ལོ༑ པད་དཀར་འཛིན་པ་ཡེ་ཤེས་རྒྱ་མཚོའི་གདུང་ཐལ། རྗེ་ཡེ་ཤེས་རྒྱལ་མཚན། ཀློང་རྡོལ་གྲུབ་ཆེན་གཉིས་ཀྱི་གདུང་རུས། གདུང་ཐལ། རྡོ་རྗེ་འཆང་ལྕང་སྐྱ་རོལ་པའི་རྡོ་རྗེའི་ན་བཟའ། ཡོངས་འཛིན་པཎྜི་ཏ་ཁྲི་ཆེན་ངག་དབང་སྙན་གྲགས་
ཀྱི་དབུ་ལོ། དེའི་གདུང་ཐལ། ཡོངས་འཛིན་ཡེ་ཤེས་རྒྱལ་མཚན་གྱི་ན་བཟའ། དེའི་སྐེ་རགས། དེའི་དབུ་ལོ། ཀློང་རྡོལ་རིན་པོ་ཆེའི་མཐང་གོས་ཀྱི་ཚལ་བུ། དེའི་ན་བཟའ། རྗེ་དྲུང་རིན་པོ་ཆེའི་ན་བཟའ། གུང་ཐང་རྡོ་རྗེ་འཆང་དཀོན་མཆོག་བསྟན་པའི་
སྒྲོན་མེའི་དབུ་ལོ། ཁྲི་ཆེན་བྱང་ཆུབ་ཆོས་འཕེལ་གྱི་དབུ་ལོ། རྡོ་རྗེ་འཆང་འཇིགས་མེད་རིགས་པའི་སེངྒེའི་དབུ་ལོ། སྒོ་མང་མཁན་རིན་པོ་ཆེའི་སྤུར་རས། དོན་ཀུན་གྲུབ་པའི་རིལ་བུ། རྟེན་འདམ་སྐྱེ་དགུའི་སྙིང་ནོར། རིན་ཆེན་རིལ་བུ་རྣམ་
གྲངས་མང་པོ། ཡང་བསྐྱར་ལག་འབྱོར་གྲས་ཇོ་བོ་ཨ་ཏི་ཤའི་སྣམ་སྦྱར་གྱི་ཚལ་བུ། ཆོས་རྗེ་དོན་གྲུབ་རིན་པོ་ཆེའི་སྐུ་གདུང་གི་བདུད་རྩི། རྗེ་རིན་པོ་ཆེའི་སྣམ་སྦྱར་གྱི་ཚལ་བུ། དེའི་ན་བཟའི་ཚལ་བུ། རྗེ་རིན་པོ་ཆེ་དང། རྒྱལ་བ་བློ་བཟང་དོན་
གྲུབ་གཉིས་ཀྱི་དབུ་ལོ། བུ་སྟོན་རིན་པོ་ཆེའི་ཞབས་བཅགས་ཚལ་བུ། བླ་མ་ཞང་གི་ཞབས་བཅགས་ཚལ་བུ། རྒྱལ་དབང་དགེ་འདུན་གྲུབ་པའི་དབུ་ཞྭའི་ཚལ་བུ། དེའི་བཞུགས་གདན། རྒྱལ་དབང་བསོད་ནམས་རྒྱ་མཚོའི་སྐུ་ཆོས་ཀྱི་

[004B] རྒྱལ་དབང་ལྔ་པའི་སྒོམ་ཐག་རྒྱལ་དབང་བརྒྱད་པའི་སྐུ་ཆོས། རྒྱལ་དབང་སྐུ་ཕྲེང་གསུམ་གྱི་སྤུར་ཚྭ། རྒྱལ་དབང་དགུ་པའི་སྐུ་འགགས་ཀྱི་ཚལ་བུ། དེའི་ཞལ་ཕྱིས། ཤར་རྩེ་ཟུར་བཞུགས་རྗེ་བློ་བཟང་ཡོན་ཏན་གྱི་དབུ་ལོ་
དུས་འཁོར་པཎྜི་ཏ་ཡེ་ཤེས་བསྟན་པ་དར་རྒྱས་ཀྱི་སྐུ་འགགས་ཀྱི་ནང་ཤ། བླ་མ་བློ་བཟང་སྙན་གྲགས་ཀྱི་སྣེ་རིངས་སྦུབས། བླ་མ་སངས་རྒྱས་རྡོ་རྗེའི་སྒོམ་ཞྭ་སྦུབས། གསེར་གདུང་རིན་པོ་ཆེའི་ན་བཟའ། ཡི་དམ་པདྨ་དབང་ཆེན་ཀྱི་
ན་བཟའ་སོགས། རྒྱལ་དབང་ཡབ་སྲས་ཀྱི་ཕྱག་ཚྭའི་སྐོར་ལ་རྗེ་རིན་པོ་ཆེ། པཎ་ཆེན་ཆོས་རྒྱན། རྒྱལ་དབང་ལྔ་པ། བཀའ་གདམས་ལྷ་བཞི་ ་ ། ཐུབ་པ། མི་འཁྲུགས་པ་ ་ ། འོད་དཔག་མེད་ ་ ། ཚེ་དཔག་མེད། རྡོ་རྗེ་སེམས་
དཔའ་ ་ ། འཇམ་དབྱངས། སྤྱན་རས་གཟིགས། རྣམ་འཇོམས། དབྱངས་ཅན་མ། སྒྲོལ་ལྗང། སྒྲོལ་དཀར་ ་ ། གསང་འདུས། འཇིགས་བྱེད། རྟ་མགྲིན་དབྱུག་ཐོ་ཅན། གཞན་བསྙེན་རྫོགས་ཐུབ་པ། འཇིགས་བྱེད་རྭ་
པར་མ་ ་ ། རྗེ་བཙུན་དམ་པའི་ཕྱག་ཚྭ་མཁའ་སྤྱོད་མ། གནས་མཆོག་བསོད་ནམས་ཀུན་སྡུད་གླིང་གི་བླ་བྲང་ནས་བཞེངས་པའི་སྐུ་པར་མདུན་རྒྱབ་ཡོད་པའི་པདྨ་འབྱུང་གནས། ཨ་ཏི་ཤ། རྗེ་རིན་པོ་ཆེ་རྣམས་དང། གཞན་ཡང་རྗེ་བཙོང་
ཁ་པ༑ ལྕང་སྐྱ་རོལ་པའི་རྡོ་རྗེ། ཕ་དམ་པ། མི་ལ། ཐུབ་པ། འོད་དཔག་མེད། མི་འཁྲུགས་པ། སྨན་བླ། ཚེ་ལྷ་གསུམ། ཚེ་དཔག་མེད། རྣམ་རྒྱལ་མ། འཇམ་དབྱངས། བྱམས་པ། རྡོ་རྗེ་སེམས་དཔའ། སྒྲོལ་ ་  ལྗང། སྒྲོལ་དཀར་ ་ །
[005A]༄༅། །གདུགས་དཀར་ ་ ། རྡོ་རྗེ་འཆང། དབྱངས་ཅན་མ། འོད་ཟེར་ཅན་མ། ལོ་མ་གྱོན་མ། འཇིགས་བྱེད། འཁོར་ཆེན། རྟ་མགྲིན་ཡང་གསང། རྟ་མགྲིན་གསང་སྒྲུབ། ཕྱག་རྡོར། ནཱ་རོ་མཁའ་སྦྱོད། ཀུ་རུ་ཀུ་ལླེ། གནས་
བརྟན་བཅུ་དྲུག། མགོན་པོ་ཕྱག་དྲུག་པ། ཞལ་བཞི། ལྷ་མོ། རྣམ་སྲས། ལྕམ་སྲིད་རྣམས་དང། དར་ཆེན་དང་ཤོག་བུ་ཅི་རིགས་ལ་པར་མར་བཞུགས་པའི་ཇོ་བོ་མཧཱ་བོདྷི་བརྒྱ་རྩ། ཇོ་བོ་མི་བསྐྱོད་རྡོ་རྗེ་ཉིས་བརྒྱ། བདེ་གཤེགས་སོ་ལྔ་སྟོང་
ཕྲག་གསུམ་དང་བདུན་བརྒྱ། སྨན་བླ་ཁྲི་ཕྲག་གཅིག་དང་དགུ་བརྒྱ། མི་འཁྲུགས་པ་འབུམ་ཕྲག་གཅིག་དང་ཉིས་སྟོང་བཞི་བཅུ། སྒྲོལ་ལྗང་ཉིས་སྟོང་སུམ་བརྒྱ་བཞི་བཅུ། དོན་ཡོད་ཞགས་པ་ལྔ་བརྒྱ་བཞི་བཅུ། ཉི་གཞོན་འཆར་ཀ་མའི་ཚེ་དཔག་
མེད་བཞི་བརྒྱ། རྗེ་བླ་མ་སུམ་བརྒྱ། ལ་ལཱི་ཏ་བཛྲ་ལྔ་བཅུ། རྗེ་མི་ལ་བརྒྱ་དང་ཉི་ཤུ། འོད་ཟེར་ཅན་མ་བརྒྱ་དང་བཞི་བཅུ། སྒྲོལ་དཀར་ཁྲི་ཕྲག་གསུམ་དང་བརྒྱད་བརྒྱ། རྣམ་རྒྱལ་མ་ཁྲི་ཕྲག་གཉིས་དང་བརྒྱད་བརྒྱ། ཚེ་དཔག་མེད་ཁྲི་ཕྲག་གཉིས་དང་
བརྒྱད་བརྒྱ་རྣམས་དང། སྲོག་ཤིང་བརྟན་པ་དང། བླ་མེད་ཀྱི་གཟུངས་མང་དུ་བཞུགས། དེའི་འོག་ཀུན་རིག་སོགས་རྣལ་འབྱོར་རྒྱུད་ཀྱི་གཟུངས་དང། སྐུ་སྐེད་ལ་སྤྱོད་རྒྱུད་རྣམ་སྣང་མངོན་བྱང་དང། མི་འཁྲུགས་པ་སོགས་བྱ་རྒྱུད་ཀྱི་སྔགས་དང་
ལྟེ་འོག་གཟུངས་ཆེན་སྡེ་ལྔ། ཡས་མས་ཐམས་ཅད་དུ་འཁྲུག་སེལ་རིག་པ་ཕུག་རོན་གྱི་གཟུངས་གང་མང། པད་གདན་ལ་བཀྲ་ཤིས་ཀྱི་ཚིགས་བཅད་དང་བརྟན་བཞུགས། ཆོས་སྐྱོང་བསྲུང་མའི་གཟུངས་སྔགས། སེང་ཁྲིའི་ནང་དུ་

[005B] གཏེར་བུམ་གཅིག། གནས་ཆེན་རྣམས་ཀྱི་ས་སྣ་རྡོ་སྣ་སོགས་བྱིན་ལྡན་བཀྲ་ཤིས་པའི་རྫས་མང་པོས་ལེགས་པར་བཀང་སྟེ། ཇི་སྐད་དུ། རྡུལ་གཅིག་སྟེང་ན་རྡུལ་སྙེད་སངས་རྒྱས་
རྣམས། ཞེས་གསུངས་པ་ལྟར་ཟུང་འཇུག་གི་ཡོན་ཏན་ལ་ངེས་ཤེས་རྙེད་པའི་རྟོགས་པའི་ཀློད་རྡོལ་བ་རྣམས་ལ་རབ་གནས་བྱས་མ་བྱས་ཀྱི་ཁྱད་ཆེན་པོ་མེད་མོད་སྐྱེ་བོ་རྣམ་རྟོག་ངན་པ་ཅན་རྣམས་ཀྱིས་ཡེ་ཤེས་པ་དངོས་སུ་མི་
བཞུག་སྙམ་པ་སོགས་ཀྱི་དོགས་པ་སེལ་ཕྱིར་རབ་གནས་བྱ་བར་རྒྱུད་ལས་གསུངས་པ་ལྟར་མེ་བྱ་ཟླ་ ་  ཚེས་ ་  ཉིན་རབ་གནས་ཚད་ལྡན་བྱས་ཤིང་འབུལ་ཡོན་གྱ་ནོམ་པས་ཞིང་གི་མཆོག་རྡོ་རྗེ་སློབ་དཔོན་དང་དགེ་འདུན་པ་རྣམས་ཐུགས་
མཉེས་པར་བྱེད་པ་ལགས། དེ་ལྟ་བུའི་རྟེན་ཁྱད་པར་ཅན་འདི་ལ་ཕྱག་མཆོད་བསྐོར་བ་སོགས་བགྱིས་ན་འདི་ཕྱིའི་གཏན་གྱི་འདུན་མ་ལྷུན་གྲུབ་ཏུ་འབྱུང་བས་དེའི་ཚུལ་ལ་ངེས་པ་རྙེད་ཕྱིར་ཕན་ཡོན་བསྟན་པ་ནི་དམ་ཆོས་པད་དཀར་ལས། བདེ་
གཤེགས་རིང་བསྲེལ་ལ་ནི་ཅུང་ཟད་ཀྱང། །སིལ་སྙན་གཅིག་བརྡུངས་པ་ཡི་སྒྲ་བྱུང་བ། །མེ་ཏོག་གཅིག་ཙམ་གྱིས་ནི་མཆོད་པ་དང། །བདེ་གཤེགས་གཟུགས་ནི་རྩིག་ངོས་བྲིས་པ་ལ། །འཁྲུགས་བཞིན་པ་ཡི་སེམས་ཀྱིས་མཆོད་ན་
ཡང༑ ༑དེ་དག་རིམ་གྱིས་སངས་རྒྱས་བྱེ་བ་མཐོང། །མཆོད་རྟེན་དེ་ལ་གང་གིས་ཐལ་མོ་སྦྱར། །ཡོངས་སུ་ཚང་བའི་ཐལ་མོ་ཡ་གཅིག་གམ། །ཡང་ན་མགོ་བོ་སྐད་ཅིག་བཏུད་པ་དང། །དེ་བཞིན་ལུས་ཀྱང་ལན་ཅིག་བཏུད་པ་

[006A]༄༅། །དང༑ ༑གང་གིས་རིང་བསྲིལ་གནས་པ་དེ་དག་ལ། །ཡེངས་པའི་སེམས་ཀྱིས་སངས་རྒྱས་ཕྱག་འཚལ་ཞེས། །ཚིག་གཅིག་ལན་འགའ་བརྗོད་པར་བྱས་པ་ཡང། །དེ་དག་ཀུན་གྱིས་བྱང་ཆུབ་མཆོག་འདི་འཐོབ།།
ཅེས་སོགས་གསུངས་པ་རྣམས་ལ་ངེས་པ་གཏིད་ཚུགས་པ་རྙེད་པར་བྱ། དེའང་ལྷ་ལས་ཕུལ་བྱུང་ལས། སྙིང་ནས་དད་དམ་ཇི་ལྟར་དགའ་བ་དང། །ཐེ་ཚོམ་གྱིས་སམ་གཞན་གྱི་ངོར་ཡང་རུང། །གང་ཞིག་ཐུབ་དབང་དེ་ལ་
ཕྱག་བྱེད་པ། །དེ་རྣམས་ལྷ་མིའི་བདེ་བ་ཕུན་ཚོགས་འཐོབ། ཅེས་ཕན་ཡོན་མཐའ་ཡས་མུ་མེད་གསུངས་པས་མཆོད་པའི་དངོས་པོ་ཅི་འབྱོར་པས་མཆོད་པ་དང། ཕྱག་དང་བསྐོར་བ་ལ་འགྲུས་པར་བྱ་ཞིང་ཐ་ན་སྤོས་དང་མེ་ཏོག་ཉག་
མ་རེ་དང་ཕྱག་སྐོར་ལན་རེ་ལས་མ་བྱུང་ཡང་དེ་དག་གི་ཚེ་ཆོས་དབྱིངས་ཐམས་ཅད་རིགས་གཅིག་པའི་ཚུལ་དྲན་པ་སོགས་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པར་བྱས་ན་སངས་རྒྱས་ཐམས་ཅད་ལ་ཕྱག་
མཆོད་བྱས་པར་གྱུར་པ་སོགས་ཕན་ཡོན་དཔག་ཏུ་མེད་པ་བླ་ལྷག་ཏུ་འཐོབ་པས་བདག་ལེགས་སུ་འདོད་པ་རྣམས་ཀྱིས་དལ་འབྱོར་ལན་གཅིག་ཐོབ་པའི་དུས་འདིར་དེ་ལྟ་བུའི་ཚུལ་ལ་བརྩོན་པ་ལྷུར་ལེན་ཏེ་རྟེན་བཟང་ཐོབ་པ་དོན་ལྡན་དུ་འགྱུར་
པ་ལ་རྩལ་ཅི་ཡོད་ཀྱིས་འབད་པ་ལྷུར་བྱའོ།། སྨྲས་པ། མཛེས་སྡུག་བལྟབས་མི་དོམ་བདེ་གཤེགས་སྐུ། །མཐོང་བའི་མོད་ལ་ཉོན་མོངས་དཔལ་འཇོམས་ཤིང། །ཇི་སྙེད་བསྐལ་བར་བསགས་སྡིག་དྲུངས་འབྱིན་ན། །དེ་ལ་བློ་ལྡན་སུ་ཞིག་དད་མི་

[006B] ༑དེ་ཕྱིར་འདི་སྣང་བྱ་བས་མི་གཡེངས་པར། །བདག་གི་སྟོན་པ་དངོས་སུ་བྱོན་འདྲ་བའི། །སྐུ་གཟུགས་མཆོག་འདིར་མོས་གུས་དད་སེམས་ཀྱིས། །ཕྱག་མཆོད་སྲི་ཞུ་སྒྲུབ་ལ་བརྩོན་པར་འཚལ། །ཕན་བདེའི་འབྱུང་གནས་གཟུགས་
སྐུའི་རྒྱལ་མཚན་མཆོག་ནམ་མཁའ་དེ་བཞིན་གཞན་ཕན་རྒྱ་ཆེ་ཞིང། །གངྒཱའི་རྒྱུན་བཞིན་གཞན་དོན་ཡུན་རིང་བར། །དཔག་བསམ་འབྲས་བཞིན་གཞན་ཕན་ལྷུན་འགྲུབ་ཤོག་རྟེན་འདིར་འབྲེལ་ཐོགས་མཆོག་དམན་སྐྱེ་བོ་ཀུན། །སྐྱེ་བ་ཀུན་ཏུ་ཟླ་མེད་
སྟོན་པ་ཡིས། །རྗེས་གཟུང་གསུང་གི་བདུད་རྩི་མྱོང་བའི་མཐུས། །རྣམ་འདྲེན་ཐུབ་དབང་དེ་དང་མཚུངས་པར་ཤོག་ཅེས་ཨོར་ཏོ་སུ་ཏ་ལད་པེས་ཟེའི་ཤོག་བཀྲ་ཤིས་ཐེག་ཆེན་ཆོས་གླིང་གི་རྟེན་གཙོ་ཇོ་བོ་བྱང་ཆུབ་ཆེན་པོ་ངན་སོང་ཀུན་སྒྲོལ་གྱི་ཆེ་བརྗོད་
ཕན་བདེ་མ་ལུས་འབྱུང་བའི་བསམ་འཕེལ་ནོར་བུ་ཞེས་བྱ་བ་འདི་ནི། འཇམ་མགོན་བསྟན་པའི་གསལ་བྱེད་དམ་པ་སྤྲུལ་པའི་སྐུ་རིན་པོ་ཆེ་བློ་བཟང་བསྟན་འཛིན་ཉི་མས་འཕྲལ་དུ་སྒྲིགས་དགོས་ཞེས་བསྐུལ་མ་མཛད་པ་ལྟར་་ཞྭ་སེར་ཅོད་པན་འཛིན་པ་
རྣམས་ཀྱི་ཋ་ཤལ་དུས་མཐའི་དགེ་སྦྱོང་གི་གཟུགས་བརྙན་དགའ་ལྡན་བསྟན་པའི་གསལ་བྱེད་ལྕང་ལུང་ཨརྱ་པཎྚྀ་ཏ་ཧོ་ཐོག་ཐུ་ངག་གི་དབང་ཕྱུག་བློ་བཟང་བསྟན་པའི་རྒྱལ་མཚན་དཔལ་བཟང་པོས་མེ་བྱ་ཟླ་ ་  ཚེས་ ་  ལ་གནས་མཆོག་བསོད་ནམས་
ཀུན་སྡུད་གླིང་གི་བླ་བྲང་བཀྲ་ཤིས་བསམ་གཏན་ཕོ་བྲང་ནས་བྲིས་པ་དགེ་ལེགས་འཕེལ།།



﻿
[001A]༄༅། །རབ་བྱུང་བཅུ་བཞི་པའི་ས་ཕག་ལོ་བླ་བྲང་རྒྱལ་མཚན་མགོན་པོ་ནས་བཞེངས་གནང་མགོན་པོ་ཚེ་དཔག་མེད་ཀྱི་དཀར་ཆག་རིན་ཆེན་ལྗོན་ཤིང་ཞེས་བྱ་བ་བཞུགས་སོ། །།

[001B] །ན་མོ་ཏྲི་རཏྣཱ་ཡ། ཕུལ་བྱུང་རྒྱལ་སྲས་སྤྱོད་པའི་མཐར་སོན་པ། །ས་བཅུའི་དབང་ཕྱུག་རྣམས་དང་སངས་རྒྱས་འབྲིང། །ཐོས་སྒྲོག་ལ་སོགས་བདག་ཉིད་ཆེན་པོའི་
ཚོགས། །གང་གི་ཞབས་མཐིལ་གཙུག་གི་རྒྱན་མཆོད་མགོན། །འོད་སྣང་མཐའ་ཀླས་འཇམ་མཉེན་ཕྱག་ཟུང་དབུས། །དྲང་སྲོང་སྣོད་མཆོག་བདུད་རྩིས་གང་བ་ལས། །འཆི་མེད་དངོས་གྲུབ་
སྤྱི་བོར་ཞུགས་པའི་མོད། །མི་ཤིགས་ཚེ་ཡི་མཆོག་སྩོལ་ཨ་ཡུ་ཥེ། །གང་གི་སླར་གཟུགས་ཆེ་བརྗོད་སྒྲོ་བསྐུར་གྱིས། །མ་བསླད་དྲང་པོའི་ངག་གིས་སྤེལ་བ་ལ། །དད་གུས་ནོར་ལྡན་བློ་
གསལ་སྐྱེ་བོ་ཀུན། །དང་བས་ཉོན་ལ་རྩེ་གཅིག་གསོལ་འདེབས་མཛོད། འདིར་བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་ཏུ་མེད་པ་ཤིན་ཏུ་རྣམ་པར་ངེས་པ་གཟི་བརྗིད་ཀྱི་རྒྱལ་པོའི་

[002A] །སྐུ་བརྙན་གསེར་ཟངས་ལས་བསྒྲུབས་པ་གཡུ་བྱུ་རུ་སྤོས་ཤེལ་མུ་མེན་ཤེལ་ཞུམ་མིག་སོགས་རིན་པོ་ཆེའི་ཕྲ་རྒྱན་གྱིས་སྦ་བ་རབ་བྱུང་བཅུ་བཞི་པའི་ས་ཕག་ལོ་བླ་བྲང་རྒྱལ་མཚན་
མཐོན་པོ་ནས་བཞེངས་གནང་འདིའི་ནང་གཞུག་ཏུ་གཙོ་བོར་ཆོས་སྐུའི་རིང་བསྲེལ་ཚེ་གཟུངས་རིང་ཐུང་སྤེལ་ཚིག་དང་བཅས་པ་འབུམ་ཕྲག་བཅུ། དབུ་གཟུངས་སོགས་ཚང་མ་གོ་རིམ་མ་འཆོལ་བ་ཚང་བར་
བཞུགས་ཤིང་སྐུ་གདུང་དང་སྐུ་བལ་གྱི་རིང་བསྲེལ་སྐོར་ལ། དབུའི་དབྱིངས་གཙུག་ཏོར་གྱི་ནང་དུ་བདག་ཅག་གི་སྟོན་པ་ཤཱཀྱའི་རྒྱལ་བོའི་འཕེལ་གདུང་གོང་ས་མཆོག་ནས་སྩལ་བ་གསུམ། སྐུའི་སྟོང་
ཀྱི་ཆར་ཁམས་གསུམ་འགྲོ་བའི་བླ་མ་ཆོས་ཀྱི་རྒྱལ་པོ་རྗེ་བདག་ཉིད་ཆེན་པོ་བློ་བཟང་གྲགས་པའི་དཔལ་གྱི་དབུ་ཞྭ་སྣ་རིང་འཁྲུལ་མེད་བྱམས་ཆེན་ཆོས་ཀྱི་རྗེ་ཤཱཀྱ་ཡེ་ཤེས་པའི་ནང་རྟེན་གྲས་ནས་

[002B] རྒྱལ་དབང་ལུང་རྟོགས་རྒྱ་མཚོའི་དབུ་ཞྭ་སྣ་རིང་སྦུབས། མགྲིན་པར་སྣང་བ་མཐའ་ཡས་རྡོ་རྗེ་འཆང་པཎ་ཆེན་བློ་བཟང་དཔལ་ལྡན་ཡེ་ཤེས་ཀྱིས་འཇིགས་བྱེད་བསྙེན་ཆེན་མཛད་དུས་ཕྱག་ཏུ་བསྣམས་པའི་
འབེ་ཏའི་བརྒྱ་ཕྲེང་བྱུ་རུའི་མཚམས་འཛིན་དང་གསེར་གྱི་བཅུ་ཤད་གསུམ་ཡོད་པ་བྱིན་ཅན། ཐུགས་ཀར་རྒྱལ་བའི་དབང་པོ་ཐམས་ཅད་མཁྱེན་པ་ཕྱག་ན་པདྨོ་ངག་དབང་བློ་བཟང་འཇམ་དཔལ་བསྟན་འཛིན་ཚུལ་ཁྲིམས་རྒྱ་མཚོའི་སྤུར་ཁྲུས་
བྱུགས་པའི་ཐུབ་དབང་གི་གསེར་སྐུ་བྱིན་ཅན་གཞུང་ས་དགའ་ལྡན་ཕོ་བྲང་ནས་གནང་བ་གཅིག་སྐུའི་སྨད་ཀྱི་ཆར་རྒྱལ་དབང་དགུ་པ་བློ་བཟང་བསྟན་པའི་འབྱུང་གནས་ངག་དབང་ལུང་རྟོགས་རྒྱ་མཚོའི་སྐུ་གཟན། བླ་གོས། སྟོད་གོས་
རྣམས་སྦུབས་ཚང་རེ། གཞན་ཡང་འཕགས་པའི་གནས་བརྟན་བཅུ་དྲུག་གི་ན་བཟའི་ཚལ་བུ། ཇོ་བོ་ཨ་ཏི་ཤའི་ན་བཟའི་ཚལ་བུ། འབྲོམ་རྒྱལ་བའི་འབྱུང་གནས་ཀྱི་ན་བཟའི་ཚལ་བུ། དགེ་ལུགས་པ་གཙོ་བོར་གྱུར་པའི་མཁས་གྲུབ་
ཚད་ལྡན་མང་པོའི་ན་བཟའི་ཚལ་བུ་དང་དབུ་ལོ་སོགས་ཕྱོགས་གཅིག་ཏུ་བཀོད་པ་ལ། རྒྱལ་བ་བཙོང་ཁ་པའི་སྣམ་སྦྱར་དང་སྐུ་མཉེའི་ཚལ་བུ། དེའི་བཞུགས་གདན་དང་རྩར་མོ་ཞབས་བཅགས་ཀྱི་ཚལ་བུ། དེའི་སྐུ་གདུང་ཕྱིས་པའི་དར་ཚལ། མཁས་
གྲུབ་རྗེའི་དབུ་ལོ། སྐུ་ཆོས་ཀྱི་ཚལ་བུ། དེའི་གདུང་ཐལ། བ་སོ་ཆོས་ཀྱི་རྒྱལ་མཚན་གྱི་དབུ་ལོ། གྲུབ་ཆེན་བཟང་པོ་རྒྱལ་མཚན་གྱི་ན་བཟའི་ཚལ་བུ། དབེན་ས་པ་བློ་བཟང་དོན་གྲུབ་ཀྱི་དབུ་ལོ་དང་སྐུ་ཆོས་ཀྱི་ཚལ་བུ། མཁས་གྲུབ་སངས་རྒྱས་ཡེ་ཤེས་

[003A]༄༅། །ཀྱི་དབུ་ལོ། རྒྱལ་བ་ཡོན་ཏན་རྒྱ་མཚོའི་དབུ་ཞྭའི་ཚལ་བུ། དེའི་རྟ་ཕྱིང་གི་ཚལ་བུ། ཀུན་མཁྱེན་ལྔ་པ་ཆེན་པོའི་ཕྱག་ཕྲེང་ཐག་པ། རྒྱལ་བ་ཚངས་དབྱངས་རྒྱ་མཚོའི་དབུ་ལོ། པཎ་ཆེན་བློ་བཟང་ཆོས་རྒྱན་གྱི་ན་བཟའི་ཚལ་བུ། དྲུང་
པ་རྟ་ཕུག་པ་དམ་ཆོས་རྒྱལ་མཚན་གྱི་དབུ་ལོ། སྔགས་འཆང་དཀོན་མཆོག་རྒྱལ་མཚན་གྱི་དབུ་ལོ། པཎ་ཆེན་བློ་བཟང་ཡེ་ཤེས་ཀྱི་དབུ་ལོ། རྒྱལ་བ་བསྐལ་བཟང་རྒྱ་མཚོའི་དབུ་ལོ་ན་བཟའི་ཚལ་བུ། པཎ་ཆེན་བློ་བཟང་དཔལ་ལྡན་ཡེ་ཤེས་ཀྱི་
ན་བཟའི་ཚལ་བུ། རྗེ་དྲུང་ངག་དབང་དཀོན་མཆོག་ཉི་མའི་ན་བཟའ། དེའི་དབུ་ལོ། རྒྱལ་དབང་འཇམ་དཔལ་རྒྱ་མཚོའི་སྐུ་ཆོས་ཀྱི་ཚལ་བུ། དབུ་ལོ། དབུ་སྔས་སྟན། དབུ་ལ་སྒྲོན་པའི་མེ་ཏོག་པཎ་ཆེན་ཕྱོགས་ལས་རྣམ་རྒྱལ་གྱི་ན་བཟའི་
ཚལ་བུ། རྡོ་རྗེ་འཆང་ལྕང་སྐྱ་རོལ་པའི་རྡོ་རྗེའི་དབུ་ལོ་ཉག་མ་གསུམ། རྗེ་བཙུན་དམ་པ་སྐུ་ཕྲེང་བཞི་བའི་ཕྱག་ཕྲེང། དེ་མོ་ངག་དབང་འཇམ་དཔལ་བདེ་ལེགས་ཀྱི་ན་བཟའི་ཚལ་བུ། ཡོངས་འཛིན་པཎྜི་ཏ་ཡེ་ཤེས་རྒྱལ་མཚན་གྱི་དབུ་ལོ། འཇམ་
དབྱངས་བདེ་བའི་རྡོ་རྗེའི་དབུ་ལོ། ཀློང་རྡོལ་རྗེའི་གདུང་རུས་དབུ་ལོ་གདུང་ནག་རྡོ་རྗེ་འཆང་དཀོན་མཆོག་བསྟན་པའི་སྒྲོན་མེའི་དབུ་ལོ། ཕྱག་ཕྱིས་སྦུབས་ཚང། རྡོ་རྗེ་འཆང་འཇིགས་མེད་རིགས་པའི་སེངྒེའི་དབུ་ལོ། སྟག་ཕུ་པ་བློ་
བཟང་ཆོས་ཀྱི་དབང་ཕྱུག་གི་དབུ་ལོ། སེ་ར་རྩེ་དགེ་བཤེས་དགེ་ལེགས་ཆོས་འཕེལ་གྱི་གདུང་རུས། ཡོངས་འཛིན་ཁྲི་ཆེན་ངག་དབང་སྙན་གྲགས་ཀྱི་དབུ་ལོ། ཁྲི་བྱང་ཆུབ་ཆོས་འཕེལ་གྱི་དབུ་ལོ། རྗེ་བློ་གྲོས་རྒྱ་མཚོའི་དབུ་སྐྱེས། རྒྱལ་དབང་

[003B] དྲུག་པ་ཡེ་ཤེས་རྒྱ་མཚོ། བདུན་པ་བློ་བཟང་བསྐལ་བཟང་རྒྱ་མཚོ། བརྒྱད་པ་འཇམ་དཔལ་རྒྱ་མཚོ། དགུ་པ་ལུང་རྟོགས་རྒྱ་མཚོ། བཅུ་པ་ཚུལ་ཁྲིམས་རྒྱ་མཚོ། ཡོངས་འཛིན་པཎྜི་ཏ་ཡེ་ཤེས་རྒྱལ་མཚན། ཀློང་རྡོལ་གྲུབ་
པའི་དབང་ཕྱུག་རྒྱལ་སྲས་བསྐལ་བཟང་ཐུབ་བསྟན་འཇིགས་མེད་བསྟན་པའི་རྒྱལ་མཚན། ཁྲི་ཆེན་ས་མ་ཏི་པཀཤི་ངག་དབང་ཚུལ་ཁྲིམས། ཧལ་ཧ་རྗེ་བཙུན་དམ་པ་བློ་བཟང་ཐུབ་བསྟན་དབང་ཕྱུག་འཇིགས་མེད་རྒྱ་མཚོ། ཁྲི་ཆེན་ངག་
དབང་སྙན་གྲགས། ཁྲི་བྱང་ཆུབ་ཆོས་འཕེལ། རྡོ་རྗེ་འཆང་རྒྱ་མཚོ་མཐའ་ཡས། རྡོ་རྗེ་འཆང་དཀོན་མཆོག་བསྟན་པའི་སྒྲོན་མེ། རྡོ་རྗེ་འཆང་འཇིགས་མེད་རིགས་པའི་སེངྒེའི་སྤུར་ཚྭ་རྣམས་དང། རྒྱ་བོད་ཀྱི་མཁས་གྲུབ་སྣ་ཚོགས་པའི་
བྱིན་རྟེན་སྐོར་ལ། འཕགས་པ་ཆོས་འཕགས་ཀྱི་ཚེམས། པཎ་ཆེན་ནཱ་རོ་པ་སྙན་གྲགས་བཟང་པོའི་རུས་རྒྱན་རྡོག་གཅིག་མཁས་གྲུབ་རྗེའི་ནང་རྟེན་གྲས་ནས་བྱུང་བ། ཕམ་མཐིང་པ་ཡབ་ཡུམ་གྱི་ན་བཟའི་ཚལ་བུ། ལྷ་བླ་མ་བྱང་ཆུབ་
འོད་ཀྱི་སྐུ་ཤ། ས་ཆེན་ཀུན་དགའ་སྙིང་པོའི་དབུ་ལོ། མཆིམས་ནམ་མཁའ་གྲགས་དང། མཆིམས་བློ་བཟང་གྲགས་པའི་ན་བཟའི་ཚལ་བུ། ཕ་དམ་པའི་སྒོམ་ཐག་གི་ཚལ་བུ། ཁ་ཆེ་པཎ་ཆེན་ཤཱཀྱ་ཤྲཱིའི་སྣམ་སྦྱར་ཚལ་བུ། མཉམ་མེད་སངས་
རྒྱས་སྒོམ་པའི་ཞབས་བཅགས་ཀྱི་ཚལ་བུ། འཕགས་པ་ཏི་ཤྲཱི་བློ་གྲོས་རྒྱལ་མཚན་གྱི་ན་བཟའི་ཚལ་བུ། མར་པའི་སྐུ་བེར་གྱི་ཚལ་བུ། དེའི་གཙུག་ཏོར་གྱི་ཆ་ཤས། སྲས་དྷརྨ་མདོ་སྡེའི་ཞབས་བཅགས་ཚལ་བུ། ཕག་གྲུ་རྡོ་རྗེ་རྒྱལ་པོའི་
[004A]༄༅། །གདུང་རུས། འབྲུག་པ་ཀུན་ལེགས་པའི་ཤ་གོས། རྭ་ལོའི་ན་བཟའ། བླ་མ་དམ་པ་བསོད་ནམས་རྒྱལ་མཚན་གྱི་སྣམ་སྦྱར། ས་ཆེན་ཀུན་དགའ་བསོད་ནམས་ལྷུན་གྲུབ་ཀྱི་དབུ་ལོ། ཐང་སྟོན་རྒྱལ་པོ་བརྩོན་འགྲུས་སེངྒེའི་སླེ་བེར་
ཚལ་བུ། པོ་ཏོ་པ་རིན་ཆེན་གསལ་གྱི་དབུ་ཞྭའི་ཚལ་བུ། སེ་སྟོན་བྱམས་པ་རྒྱལ་མཚན་གྱི་སྐུ་ཤམ་ཚལ་བུ། སྒམ་པོ་པ་བཀྲ་ཤིས་རྣམ་རྒྱལ་གྱི་དབུ་ལོ། གྲུབ་ཐོབ་ཨོ་རྒྱན་པའི་སྒོམ་ཐག་གི་ཚལ་བུ། རྗེ་ཀུན་དགའ་གྲོལ་མཆོག་གི་དབུ་ལོ། ཁྲ་ཚང་པ་བློ་
མཆོག་རྡོ་རྗེའི་ན་བཟའི་ཚལ་བུ། རིག་འཛིན་ངག་གི་དབང་པོའི་ན་བཟའི་ཚལ་བུ། པཎ་ཆེན་བི་མ་ལ་མི་ཏྲའི་ཞབས་བཅགས་ཚལ་བུ། ས་སྐྱ་བདག་ཆེན་མཐུ་སྟོབས་དབང་ཕྱུག་གི་གན་སྦྱར། ཀརྨ་མཐོང་བ་དོན་ལྡན་གྱི་དབུ་ལོ། སྭོའི་སྔགས་འཆང་ཆུ་
ཤུལ་བྲག་གདོང་གི་སྐུ་ཤ། འབྲུག་པ་པདྨ་དཀར་པོའི་རྟ་ཕྱིང། གཏེར་བདག་གླིང་པ་འགྱུར་མེད་རྡོ་རྗེའི་དབུ་ལོ། རྗེ་བཙུན་དམ་པ་སྐུ་ཕྲེང་བཞི་པས་དྲིལ་གནང་བྱིན་རྟེན། ཀུན་མཁྱེན་ལྔ་པའི་ཤངས་མཚལ་སོགས་བྱིན་རྟེན་ཁུ་བསྡུས་ཀྱི་རྟེན་འདམ་
རྡོག་གསུམ།  ཀླུ་འཇིམ་མི་འཁྲུགས་པ། ཀ་མ་རུའི་རྡོའི་རྨུག་འཛིན་དབང་པོ།  ཇོ་བོ་རྗེའི་ཕྱག་ཚྭ་མཆོད་རྟེན་ཡེ་དཧར་ཅན། རྗེ་བཙོང་ཁ་པའི་ཕྱག་ཚྭ། རྒྱལ་ཚབ་དང་མཁས་གྲུབ་རྗེའི་ཕྱག་ཚྭ། རྡོ་རྗེ་འཆང་ལྕང་སྐྱ་རོལ་པའི་རྡོ་རྗེའི་གཟིགས་དཔེ་བདེ་མཆོག་རྩ་རྒྱུད། མཁན་ཆེན་རྡོ་རྗེ་འཆང་རྒྱ་མཚོ་མཐའ་ཡས་ཀྱི་
ཐུགས་དམ་རྟེན་མགོན་པོ་ཕྱག་དྲུག་པ། རིན་ཆེན་རིལ་བུ་རྣམ་གྲངས་མང་པོ། བདུད་རྩི་སྣ་ཚོགས། དགའ་ལྡན་དམ་ཅན་ཆོས་རྒྱལ་གྱི་ན་བཟའ། བྱང་ཆུབ་ཤིང་གི་ལོ་མ། རྒྱ་གར། བལ་ཡུལ་མཆོད་རྟེན་རྣམ་གཉིས། ཕེ་རིང། ཡམ་བུ། ཙ་རི་

[004B] སྐྱབས་ཀུན་བདག་ཉིད་གཟི་བརྗིད་རྒྱལ་པོ་ཡི། །སྣང་བརྙན་རིན་ཆེན་ཁམས་ལས་ཉེར་བསྐྲུན་པའི། །དགེ་ཚོགས་ཟླ་བའི་མ་མར་འགྲན་པའི་མཐུས། །བསོད་ནམས་ཀུན་
སྡུད་གླིང་འདི་རྒྱས་གྱུར་ཅིག་འདི་ལ་དད་འདུན་ལྡན་པའི་ལུས་ཅན་ཀུན། །གནས་སྐབས་ཚེ་རིང་བསམ་དོན་ལྷུན་གྲུབ་ཅིང། །ཕྱི་མར་བདེ་ལྡན་ཞིང་དུ་པདྨོ་ལས། །བརྫུས་ཏེ་སྐྱེས་ནས་མགོན་ཁྱོད་མཉེས་བྱེད་ཤོག་དུས་མིན་འཆི་
སོགས་བར་ཆད་གདོན་བགེགས་ཀུན། །མ་ལུས་ཞི་ཞིང་ཚོགས་སྦྱོར་ས་ནས་བཟུང། །རིང་མིན་བདེ་གཤེགས་གོ་འཕང་མངོན་བྱས་ནས། །འགྲོ་ཀུན་འདྲེན་པའི་དཔལ་དུ་བདག་གྱུར་ཅིག་ །ཅེས་རབ་བྱུང་བཅུ་བཞི་པའི་ས་ཕག་ལོ་བླ་བྲང་རྒྱལ་
མཚན་མཐོན་པོ་ནས་བཞེངས་གནང་མགོན་པོ་ཚེ་དཔག་མེད་ཀྱི་དཀར་ཆག་རིན་ཆེན་ལྗོན་ཤིང་ཞེས་བྱ་བ་འྡིའང་ཇིང་གིར་ལྷའི་རིགས་ཀྱི་བཙུན་གཟུགས་་ངག་དབང་བློ་བཟང་བསྟན་པའི་རྒྱལ་མཚན་གྱིས་རང་ལོ་བདུན་ཅུ་སླེབས་པ་ས་ཕག་ལོ་གཅོང་དང་རྒས་ནད་གཉིས་འཛོམ་
པས་གཟུགས་པོས་མི་ལྕོགས་བཞིན་དུ་ཡི་གེར་སྤེལ་བ་མངྒ་ལཾ།།།



﻿
[419A]༄༅། །བཅོམ་ལྡན་འདས་མི་འཁྲུགས་པའི་སྣང་བརྙན་ལྷ་མིའི་གཙུག་རྒྱན་གྱི་དཀར་ཆག་མངོན་དགའི་གནས་ལ་འགོད་བྱེད་ལྷ་ཡི་རོལ་མོ་ཞེས་བྱ་བ་བཞུགས་སོ། །

[420A] །ཨོཾ་སྭ་སྟི་པྲཉྫ་བྷྱ་ཆོས་དབྱིངས་ཡེ་ཤེས་ཨིནྡྲ་ནཱི་ལའི་ཁམས། །བཞུ་བླུགས་མཚན་དཔེ་རབ་གསལ་གཟུགས་ཀྱི་སྐུ། །མངོན་དགའི་ཞིང་མགོན་སྤོས་
གླང་བ་གླང་སྤོས། །འཁོར་ཚོགས་བཅས་ལ་གུས་པས་ཕྱག་བགྱིད་དོ། །རྨད་བྱུང་བྱམས་དང་བརྩེ་བའི་དབང་གྱུར་པས། །ཟང་ཟིང་མེད་པར་ཟབ་རྒྱས་ཆོས་ཚུལ་ཀུན། །ལྷུག་པར་
སྩོལ་ལ་ངལ་བ་ལྷུར་བཞེས་པ། །བདག་གི་འདྲེན་པ་མཚུངས་མེད་གང་དེ་ཡི། །དྲང་དོན་བསག་སྦྱང་ཆེད་དམིགས་ལྷ་དང་མིའི། །སྟོན་པ་བླ་མེད་མི་བསྐྱོད་མགོན་པོ་ཡི། །སྣང་
བརྙན་དཔག་བསམ་འཁྲུངས་ཚུལ་ལས་བརྩམས་པའི། །མངོན་པར་དགའ་བའི་བྱུང་བ་འདི་སྐད་གླེང། །དེའང་མདོ་སྡེ་རིན་པོ་ཆེ་ལས། དེས་ཟིན་པ་ནི་བསྐལ་བ་བྱེ་བ་དཔག་ཏུ་མེད་

[421A] །པར་ངན་འགྲོར་འཁྱམས་པར་འགྱུར་པའི་ལས་རྣམས་ཚེ་འདིར་རིམས་ལ་སོགས་པའམ་མུ་གེ་ལ་སོགས་པ་ལུས་དང་སེམས་ལ་གནོད་པ་བྱུང་བས་བྱང་བར་འགྱུར་ཏེ་
ཐ་ན་བརྒྱད་བཀག་གམ་རྨི་ལམ་ཙམ་གྱིས་ཀྱང་བྱང་བར་འགྱུར་རོ། །དེས་སངས་རྒྱས་བྱེ་བ་དཔག་ཏུ་མེད་པ་ལ་དགེ་བའི་རྩ་བ་བསྐྱེད་པ་སྦྱིན་པ་འམ་མཆོད་པ་འམ་བསླབ་པ་བཟུང་བ་ལས་བྱུང་བ་རྣམས་
སྔ་དྲོ་གཅིག་གིས་ཟིལ་གྱིས་གནོན་ཏོ། །བླ་མ་ལ་བསྙེན་བཀུར་བྱེད་པ་ནི་ཡོན་ཏན་བསམ་གྱིས་མི་ཁྱབ་པ་དང་ལྡན་པའོ། །སངས་རྒྱས་ཀྱི་ཡོན་ཏན་རྣམ་པར་འཕྲུལ་བ་དཔག་ཏུ་མེད་པ་ཐམས་
ཅད་ཀྱང་འདི་ལས་བྱུང་བར་ལྟའོ། །དེས་ན་སངས་རྒྱས་ལ་བྱ་བ་ལྟར་བླ་མ་ལ་བསྟེན་པ་དང་བསྙེན་པ་དང་བསྙེན་བཀུར་བྱའོ། །ཞེས་གསུངས་པ་དང། རིམ་ལྔ་ལས། མཆོད་པ་

[422B] །བླ་མ་མཆོད་པ་ཡང་དག་བརྩོམས། །ཞེས་གཞན་གང་ལས་ཀྱང་བླ་མ་མཆོད་པ་བསོད་ནམས་ཀྱི་འགྱུར་ཆེ་བར་མདོ་དང་རྒྱུད་སྡེའི་དགོངས་པ་ལྟར་པཎ་གྲུབ་མཐའ་དག་གིས་མགྲིན་གཅིག་ཏུ་
བསྔགས་ཤིང། སྤྱན་སྔ་བློ་གྲོས་རྒྱལ་མཚན་གྱིས་ཀྱང། རྟེན་བཞེངས་དང་གསོན་ཤིང་སོགས་ལ་ཆེར་གཏོང་ནུས། བླ་མའི་ཕྱོགས་སུ་གཏོང་མི་ནུས་པ་ནི་མ་གོ་བ་བླུན་པ་དང། གང་ལས་ཀྱང་བླ་མའི་ཕྱོགས་སུ་གཏོང་བ་
ལྷག་པར་རྟོགས་པ་ནི་མཁས་པ་ཡིན་ཏེ། གསོན་ཤིད་སོགས་མ་བྱས་པ་ལ་ཉེས་ལྟུང་མ་གསུངས། བླ་མའི་ཕྱོགས་སུ་མ་བཏང་ན་ཉེས་ལྟུང་ཆེར་འོང་ཞིང་མི་གཏོང་བའི་ཐབས་མེད། བཏང་ན་ཕན་ཡོན་གཞན་པས་ལྷག་པར་ཆེ་
མ་བཏང་ན་ཉེས་སྐྱོན་གཞན་ལས་ཆེ་བར་གསུངས་པ་ནི་གདམས་པའི་མཐིལ་ཕྱུང་བའི་ལེགས་བཤད་ཕུལ་དུ་བྱུང་བར་སྣང། དེར་མ་ཟད་མི་འཁྲུགས་པའི་ཞིང་བཀོད་ཀྱི་མདོ་ལས། དེ་བཞིན་གཤེགས་པ་མི་འཁྲུགས་པའི་སྐུ་གླང་པོ་
ཆེའི་ཁྲི་པདྨའི་གདན་ལ་བཞུགས་པའི་བཀོད་པ་སྟོད་བྱེད་དུ་བཅུག་ན་སངས་རྒྱས་ཀྱི་ཞིང་འཇིག་རྟེན་གྱི་ཁམས་མངོན་པར་དགའ་བ་དེ་ཉིད་དུ་སྐྱེ་བ་སོགས་ཀྱི་ཕན་ཡོན་ཚད་མེད་བསམ་གྱིས་མི་ཁྱབ་པ་བཀའ་སྩལ་བ་མཐོང་ཞིང་ཐོས་
པས་ཡིད་དྲངས་ཏེ་འདི་སྣང་ཆོས་བརྒྱད་ཀྱི་སྤྲོས་པ་སྨྱོན་པའི་སྤྱོད་པ་འམ་མཆིལ་མའི་ཐལ་བ་ལྟར་སྙིང་པོ་མེད་པར་གཟིགས་ཏེ་དབེན་པའི་རི་སུལ་དུ་འདོད་ཆུང་ཆོག་ཤེས་སོགས་འཕགས་པའི་རིགས་བཞི་ལ་གནས་ནས་སྒྲུབ་པའི་

[423A]༄༅། །རྒྱལ་མཚན་བཙུགས་པར་མཛད་དེ་གྲུབ་པའི་གོ་འཕང་མཐོན་པོར་གཤེགས་པ་བཀའ་གདམས་བསྟན་པའི་སྣང་བྱེད་མཚུངས་ཟླ་མ་མཆིས་པ་རྗེ་བཙུན་བླ་མ་སྒོམ་ཆེན་ངག་དབང་སྦྱིན་པ་དཔལ་བཟང་པོའི་
སྐུའི་བསགས་སྦྱངས་སམ་དགོངས་པ་བདེ་བླག་ཏུ་རྫོགས་ཐབས་དང་སྐུ་དྲིན་བསབ་པའི་མཚོན་བྱེད་དུ་དམིགས་རིན་ཆེན་གསུམ་པ་ལས་རྒྱལ་བ་མི་འཁྲུགས་པའི་སྣང་བརྙན་ལོངས་སྐུའི་རྣམ་པ་ཅན་ལྟ་བས་ཆོག་མི་ཤེས་པ་མཐོང་བ་ཙམ་
གྱིས་ཀྱང་སངས་རྒྱས་ཀྱི་སྨོན་ལམ་དང་ཐུགས་རྗེའི་ཤུགས་ཀྱིས་མངོན་མཐོ་ངེས་ལེགས་ཀྱི་ས་བོན་བསྐྲུན་ངེས་པ་ཐིག་ཚད་དང་བཟོ་བཀོད་ཕུལ་དུ་བྱུང་བ་གསེར་ཟངས་ཀྱི་བཞུགས་ཁྲི་རྒྱབ་ཡོལ་དང་བཅས་བསོད་ནམས་ཀུན་སྡུད་གླིང་གི་
རྟེན་གཙོ་ཇོ་བོ་མཧཱ་མུ་ནི་དང་དཔངས་ཚད་མཉམ་པ་འདི་བཞིན་ཁྱུ་མཆོག་ཅེས་པ་ལྕགས་མོ་སྦྲུལ་ལོའི་ཟླ་་ཚེས་་ནས་བཟོ་གྲའི་དབུ་ཚུགས་ཏེ་ལེགས་པར་བཞེངས་པའི་ནང་བཞུགས་ཀྱི་རིམ་པ་ནི། བསྟན་པ་སྤྱིའི་བྱིན་རླབས་རྟེན་ལ་
སངས་རྒྱས་འོད་སྲུངས་ཀྱི་འཕེལ་གདུང། དེ་བཞིན་གཤེགས་པའི་ཚེམས་ལས་འཁྲུངས་པའི་འཕེལ་གདུང། དགེ་མཚན་སྤྲུལ་བའི་སྐུ་ནས་གནང་བའི་འཕེལ་གདུང། བྱང་ཆུབ་ཀྱི་ཤིང་སོགས་དང། བཀའ་གདམས་
རིན་པོ་ཆེའི་བྱིན་རླབས་རྟེན་གྱི་སྐོར་ལ། ཇོ་བོ་ཨ་ཏི་ཤེའི་སྣམ་སྦྱར། འབྲོམ་སྟོན་པའི་དབུ་ལོའི་རྟེན་འདམ། དགེ་བཤེས་པོ་ཏོ་པའི་སྐུ་ཆོས་སོགས། མཉམ་མེད་རི་བོ་དགེ་ལྡན་པའི་བྱིན་རླབས་རྟེན་གྱི་སྐོར་ལ། རྒྱལ་བ་བཙོང་

[424B] ཐམས་ཅད་མཁྱེན་པ་དགེ་འདུན་གྲུབ་པ་ནས་བཟུང་རྒྱལ་དབང་རིམ་བྱོན་དགུ། དབེན་ས་པ་སོགས་པཎ་ཆེན་སྐུ་ཕྲེང་ལྔའི་དབུ་ལོ་ན་བཟའ་སྤུར་ཚྭ། རྗེ་བཙུན་བླ་མ་དམིགས་པ་
མེད་པའི་ཐུགས་རྗེ་ཆེན་པོ་དང་ལྡན་པ་ཐམས་ཅད་མཁྱེན་པ་ལྕང་སྐྱ་རོལ་པའི་རྡོ་རྗེ་སོགས་ངོས་ཀྱི་རིགས་བདག་དུ་མའི་གདུང་ཐལ། དབུ་ལོ་སོགས། གཞན་ཡང། ས་སྐྱ། རྙིང་མ། དྭགས་ཤངས་སོགས་གྲུབ་མཐའ་རིས་མེད་ཀྱི་
བྱིན་རྟེན་རྣམ་གྲངས་ཆེས་མང་བ། སྨྲི་ཏིའི་ཕྱག་ཚྭ་འཁྲུལ་མེད་གཅིག་མི་འཁྲུགས་པའི་ཕྱག་ཚྭ་བརྒྱ་ཕྲག་བཅུ། མཚལ་བར་འབུམ་ཕྲག་གཉིས། འདོད་ལྷ་སྣ་ཚོགས་འབུམ་ཕྲག་གཉིས་དང་དགུ་ཁྲི་དྲུག་སྟོང་དགུ་བརྒྱ་
ལྕགས་སྦྲུལ་ལོ་དགེ་སློང་བློ་བཟང་ཤེས་རབ་ཀྱི་མདུན་དུ་གནང་བའི་རྡོ་རྗེ་འཆང་དཀོན་མཆོག་བསྟན་པའི་སྒྲོན་མེའི་ཕྱག་དྲིལ་རྡོར་བཅས། ཧེ་རུ་ཀཿ་དཔལ་རྗེ་བཙུན་དམ་པའི་ཕྱག་ཚྭ་མགོན་དཀར་བཞུགས་ཡོད་པའི་གཏེར་
སྒྲོམ། གཙོ་བོར་ཆོས་སྐུའི་རིང་བསྲེལ་རྒྱུད་སྡེ་བཞི་དང་མདོ་ནས་གསུངས་པའི་གཟུངས་སྔགས་ལྕང་སྐྱ་རྡོ་རྗེ་འཆང་ངག་དབང་བློ་བཟང་ཆོས་ལྡན་དཔལ་བཟང་པོས་དག་ཏེར་མཛད་པ་ལྟར་གྱི་གཟུངས་བཞུགས་རྒྱས་པའི་ལུགས་དང་
མཐུན་པ་ཤིན་ཏུ་མང་བ། མི་འཁྲུགས་པའི་གཟུངས་སྤེལ་ཚིག་དང་བཅས་པ་ཁྲི་ཚར། དེའི་ཞིང་བཀོད་ཀྱི་མདོ་གསེར་བྲིས་མ་གཅིག་གསུང་རབ་ཀྱི་གླེགས་བམ་ཆེ་ཆུང་སྣ་ཚོགས། སྐྱེ་མཆེད་བྱིན་གྱིས་བརླབས་པའི་གཟུངས་

[425A]༄༅། །སྔགས་སོགས་དམ་པའི་ཕྱག་བཞེས་ཇི་ལྟ་བ་བཞིན་འཁྲུལ་བ་མེད་པར་བསྟར། གནོད་སྦྱིན་ཕོ་མོའི་འཁོར་ལོ། རྒྱ་བལ་བོད་གསུམ་གྱི་གནས་ཆེན་མང་པོའི་ས་སྣ་རྡོ་སྣ་སོགས་མདོར་ན་
གཟུངས་འབུལ་ཚུལ་ཕྲ་ཞིབ་མཐའ་དག་མ་ཚང་བ་མེད་པར་གཟའ་སྐར་བཟང་པོའི་ཉིན་ལེགས་པར་བསྒྲུབས་ཏེ་ཡེ་ཤེས་པ་འཇུག་པ་སོགས་ཀྱིས་བྱིན་རླབས་ཀྱི་གཟི་འོད་མངོན་པར་འབར་བར་བྱས་པ་ཡིན་ནོ། །དེའང་དེ་
བཞིན་གཤེགས་པ་དངོས་སམ། དེའི་རིང་བསྲེལ་གྱི་སྙིང་པོ་ཅན་གྱི་རྟེན་དང། དེ་དག་བཞུགས་པའི་གནྡྷོ་ལ་སོགས་ཞིག་པ་གསོ་ཞིང། རྡོ་ཐལ་བྱུག་པས་མཚོན་སྲི་ཞུ་བགྱིས་པའི་འབྲས་བུ་གནས་སྐབས་ལྷ་མིའི་བདེ་བ་ཕུན་སུམ་
ཚོགས་པ་དང་མཐར་ཐུག་མྱ་ངན་ལས་འདས་པའི་གོ་འཕང་བདེ་བླག་ཏུ་ཐོབ་པའི་ཕྱིར་རིས་སུམ་ཆད་པའི་ཤེས་ལྡན་རྣམས་ཀྱིས་བསྒྲུབ་བྱ་ཁོ་ན་ཡིན་པར་མ་ཟད་ཡུལ་ཕྱོགས་འདིར་བདེ་སྐྱིད་འབྱུང་མིན་རྟེན་ཁྱད་པར་ཅན་འདི་དག་ལ་
རག་ལས་པ་ཡིན་ཀྱང་བླང་དོར་མི་ཤེས་པ་དང། ཤེས་ཀྱང་བསྟན་འགྲོའི་བདེ་སྐྱིད་ཀྱི་རྩ་ལག་དམ་པ་འདི་རྣམས་སྤྱི་རྟ་བསྒལ་རལ་དུ་ལུས་ཀྱང་ཇི་མི་སྙམ་པར་བཞག་ནས་དེ་དག་ལས་ངེད་ཀྱི་འདི་ནི་བཟང་ངོ་ཞེས་གཞན་འདྲིད་
ཀྱི་ཟློས་གར་བསྒྱུར་བ་ཆེས་མང་བས་གཟུར་གནས་བློ་དང་ལྡན་པའི་སྐྱེ་བོ་ད་ལྟ་བ་དང་སླད་ནས་འབྱུང་འགྱུར་རྣམས་རྟེན་བརྟེན་པ་འདི་དག་གི་འཛིན་སྤྲས་དང་ཞབས་ཏོག་ལ་འབད་པར་མཛད་ན་ཚོགས་རླབས་པོ་ཆེ་རྫོགས་ཤིང་

[426B]
ནས་རྟེན་བཟང་ཐོབ་པ་དོན་དང་ལྡན་པར་འགྱུར་པའི་ཐབས་དམ་པར་འབད་འཚལ་ལོ། །ཀྱེ་ཧོ་འདི་ན་འཕྲལ་ཡུན་བདེ་སྐྱིད་ཀྱི། །སྲོག་འཕྲོག་འདོད་ཆེན་ཧ་ལ་ནག་པོའི་ཚལ། །མངོན་པར་འཁྲིགས་ལ་རབ་དགའི་
དཔལ་སྟེར་བྱེད། །ཡིད་འོང་པུཎྜ་རི་ཀར་འཁྲུལ་བ་མང། །འབྱུང་དཀའ་འཇིག་སླ་ཕན་ཉུང་གནོད་མར་གཞི། །བྱ་ལམ་རྗེས་མེད་འཇའ་ཚོན་ལྟ་བུའི་ནོར། །དམ་པས་བསྔགས་འོས་ཕྱོགས་སུ་ཡོངས་བཏང་བའི། །
བསོད་ནམས་གཟུགས་གྲུབ་སྟོང་གསུམ་ཕ་མཐའ་བརྒལ། །འོན་ཏང་ཀུན་རྟོག་སེམས་ཀྱི་རང་སྣང་ཙམ། །འདུ་བྱས་འབྲས་བུའང་བྱང་ཆུབ་མཆོག་ཉིད་དུ། །སྨིན་པའི་སྐལ་བཟང་སྟེས་ཐོབ་ཀྱིས་མཚོན་དགེ་ཡོངས་
འཛིན་མཆོག་དེའི་ཐུགས་དགོངས་རྫོགས་ཕྱིར་བསྔོ། །ཞེས་བཅོམ་ལྡན་འདས་མི་འཁྲུགས་པའི་སྣང་བརྙན་ལྷ་མིའི་གཙུག་རྒྱན་གྱི་དཀར་ཆག་མངོན་དགའི་གནས་ལ་འགོད་བྱེད་ལྷ་ཡི་རོལ་མོ་ཞེས་བྱ་བ་འདི་ཡང། བསོད་ནམས་དཔལ་གྱིས་མངོན་པར་
མཐོ་བ་ཁེ་པེས་ཐུ་ས་ལག་ཆི་ངག་དབང། ལྕམ་བདེ་ཆེན་མ་ལྷན་རྒྱས་ནས་ས་ལེ་སྦྲམ་དང། ཕྲ་རྒྱན་སོགས་ཀྱི་རྒྱུར་དངུལ་སྲང་ལྔ་བརྒྱ་བསྟབས་ཏེ་བསྐུལ་བའི་ངོར། ་བཙུན་པ་ངག་དབང་བློ་བཟང་བསྟན་པའི་རྒྱལ་མཚན་གྱིས་ཆོས་ཀྱི་མདུན་ས་བསོད་ནམས་ཀུན་སྡུད་གླིང་དུ་ཡི་གེར་སྤེལ་བ་མངྒལཾ། །



