༄༅། །ཞབས་བརྟན་གསོལ་འདེབས་ཀྱི་འགྲེལ་བ་ཤེས་ལྡན་དད་པའི་ཆུ་གཏེར་འཕེལ་བའི་ཟླ་ཤེས་ཕྲེང་བ་ཞེས་བྱ་བ་བཞུགས་སོ།།
[DD]
་རྗེ་བཙུན་སྐལ་བཟང་ཐུབ་བསྟན་དབང་ལྕག་ལན་མཿ་
་སྡེབ་སྦྱོར་མཉམ་པའི་བྲྀཏྟ་ཡི་གེ་བཅུ་གཉིས་པ་སྐྱེ་འགྲོ་ལ་སྦྱི་གྲངས་བཞི་སྟོང་གོ་དྲུག་མཆིས་བ་ལས། ཆིག་སྟོང་བརྒྱ་དོན་གཅིག་བ་མེ་ཏོག་འཕྲེང་ཅན་ནོ།།
[DD]
༄༅། །བྲ་ཀྤྲྀ་ཐོ་རྫྙཱ་བི་ནཱ་བཱ་ར་ཎཱ་ཀཱ་ཤ་བ་ཏ་སཱ་ག་ར་ཏྲཻ་ཛ་ཡོ་གུ་ཧྱ་དཻ་ཝཱ་ཀ་རཿ་།
༄༅། །སྒྱིབ་བྲལ་ཡེ་ཤེས་རབ་ཡངས་ནམ་མཁའ་ལ། །རྒྱལ་བ་རྒྱ་མཚོའི་གསང་གསུམ་ཉིན་མོར་བྱེད།།
[DD]
་རྗེ་ཤེས་རབ་རྒྱ་མཚོ་ལན་མཿ་
[DD]
༄༅། །ཧ་སྶ་ཧ་སྲཱཾ་ཤུ་ཤ་ཏྤ་ཏྲ་སཽ་བྷཱ་ཥི་ཏཾ་ཤྲཱི་མ་ཏཱི་གཽ་རུ་ཛ་ནྱུཾ་ཏ་མོ་ཧཱ་ཛི་ཏཱ་།
༄༅། །ལེགས་བཤད་འདབ་བརྒྱ་བཞད་པའི་འོད་སྟོང་ཅན། །དཔལ་ལྡན་བླ་མ་སྐྱེ་དགུའི་མུན་སེལ་རྒྱལ་།

[002B] །རྒྱ་ཆེན་མང་ཐོས་བཅུད་ལེན་གྲུབ་པའི་
བློ་གྲོས་གསེར་བཟང་གར་བུ་ཉམས་མྱོང་བཟོ་བོའི་འདུ་བྱེད་ལས་འོངས་ལེགས་བཤད་སྙན་པར་གྲགས་པའི་རྒྱན་ལྡན་འཇམ་མགོན་ཙོང་ཁ་པ། །དེ་སྲས་མཁས་གྲུབ་གསེར་རིའི་ཕྲེང་བའི་དབུས་ན་བཤད་སྒྲུབ་བྱ་བའི་བང་རིམ་མངོན་པར་
མཐོ་བ་ལས་འོངས་བསྟན་འགྲོའི་ཕན་བདེའི་སྣང་བྱེད་ཟུང་འབྲེལ་བཞད་པའི་རྡོ་རྗེའི་ཞབས། །རྒྱལ་བ་རྒྱ་མཚོའི་ཡེ་ཤེས་ཟླ་གཞོན་གཅིག་ཉིད་གང་འདུལ་མོས་པའི་རྫིང་བུར་དུ་མར་འཆར་བ་ལས་འོངས་ཟླ་མེད་སྟོན་པ་རྣམ་གསུམ་ཐུགས་
རྗེས་བྱང་ཆུབ་བར་དུ་སྐྱོངས། །སྟོང་ཉིད་སྙིང་རྗེའི་རང་མདངས་དམར་སེར་འོད། །ལམ་ལམ་འབར་བ་རལ་གྲིའི་གདེངས་ཀ་དང། །ལྷན་ཅིག་འགྲོགས་བས་མ་རིག་སྒོ་ངའི་སྦུབས། །དྲལ་བར་མཛོད་ཅིག་རྣམ་འདྲེན་མཁྱེན་པའི་གཏེར། །
སྲིད་ཞིའི་མཛས་སྡུག་སྙིང་པོའི་སྦྲང་རྩིའི་ཆང། །བག་མེད་བཏུང་བས་ཟླ་ཞལ་ལང་ཚོ་མ། །མུ་ཏིག་འཁྲི་ཤིང་རྩེ་ནས་བཻཌཱུརྱའི། །དབྱིད་ཀྱི་ཕོ་ཉའི་གླུ་ཡི་ཤིས་བ་སྩོལ། །ཤེས་བྱ་ཀུན་གཟིགས་མཁྱེན་པའི་ཟླ་ཤེལ་མཁྱེན་
གཏེར་ལྷ་ཡི་ལམ་ལས་འོངས། །རབ་འབྱམས་བདུད་རྩིའི་དགའ་སྟོན་སྦྲོ་བ་དགའ་བ་བརྒྱ་བའི་མདུན་ས་བཞིན། །རྒྱ་ཆེན་ལྷག་བསམ་ཆ་ཤས་ཡོངས་གང་ཡོངས་རྫོགས་བསྟན་པའི་སྣང་བྱེད་

[003A]༄༅། །མཆོག་མཚོ་བྱུང་དབྱངས་ཀྱིས་བསྔགས་པའི་གནས་མཆོག་གནས་བརྟན་ཆེན་པོ་གཙུག་གིས་མཆོད། །ཤེས་རབ་ལྷག་པའི་ལྷ་མཆོག་དུས་ཀྱི་མཐར། །མཁས་གྲུབ་དུར་སྨྲིག་འཛིན་པའི་རོལ་
གར་གྱིས། །གདུལ་བྱ་རྒྱ་མཚོ་སྨིན་ཅིང་གྲོལ་བ་ཡི། །ངང་ཚུལ་བྱིས་པས་བརྗོད་པར་གལ་ནུས། །འོན་ཀྱང་དེ་དང་ཆོས་སྐུ་རོ་གཅིག་པའི། །ཐ་དད་གཟུགས་སྐུས་འགྲོ་བའི་དོན་མཛད་པ། །གང་གི་བསྟོད་ཚིག་ཞི་བའི་རྗེས་
འབྲང་ནས། །ཕྱོགས་ཙམ་མཚོན་ལ་མགོན་ཁྱོད་བརྩེ་བས་དགོངས། །རྣམ་དག་བསླབ་གསུམ་གསེར་སྦྱངས་ཡུ་བ་རབ་བརྟན་ཅིང། །ཟབ་ལམ་རིམ་གཉིས་ཡིད་བཞིན་ནོར་བུའི་ཏོག་གིས་མཛེས། །འཆད་རྩོད་རྩོམ་པའི་གོས་
བཟང་ཁོར་ཡུག་བཀྲ་བའི་གདུགས། །འཛམ་གླིང་བསྟན་འཛིན་ཆེ་དགུའི་གཙུག་ན་མངོན་པར་མཐོ། །ལྷན་སྐྱེས་བདེ་བའི་ཏིང་འཛིན་མ་དྲོས་ཀླུང། །ནམ་ཡང་གཡོ་བ་མེད་པའི་གཏིང་དང་མཐར། །གནས་ལུགས་མངོན་སུམ་
མཐོང་པའི་གསེར་མིག་ཅན། །སྒྱུ་འཕྲུལ་ལུས་ཀྱི་ཡང་རྩལ་འབུམ་དུ་འཁྱུགས། །སྐུ་གསུམ་གྲུབ་པའི་ཉམས་མྱོང་ལྷའི་བཅུད་ལེན། །དབང་ཁྲིད་མན་ངག་སྙན་བརྒྱུད་ཨ་མྲྀ་ཏས། །གཅིག་ནས་གཅིག་ཏུ་ཕྱུར་བུར་བཀང་བ་ཡི། །
སྐལ་བཟང་འདོད་བ་འཇོ་བའི་བུམ་པ་བཟང། །ཐབས་དང་ཤེས་རབ་ལོ་འདབ་ཆེར་རྒྱས་པས། །གཞན་ཕན་དྲི་བསུང་རྒྱུ་མཚོའི་མཐར་འགྲོ་བ། །ངེས་པར་འབྱུང་བའི་ཁྲིམས་གཙང་པདྨའི་སྦུབས། །རྣམ་གྲོལ་མ་དཧུ་ར་ཡི་

[003B] །གནས་ལྔ་རིག་པ་སྐྱེ་བ་ལྔ་པའི་དུང། །མ་སྨད་བརྟུལ་ཞུགས་གཡས་སུ་འཁྱིལ་བ་ཡི། །རི་མོ་གསུམ་ལྡན་ས་གསུམ་སྙན་པའི་སྒྲ། །སྒྲ་གཞན་ཟིལ་གྱིས་གནོན་པའི་རོལ་མོར་གྲུབ། །འཕགས་བོར་གཞུང་
ལུགས་གྲངས་མེད་ཉལ་འགྲོའི་རྒྱུན། །རྒྱུན་དུ་འབབས་པས་ཁྱོད་ཐུགས་ཆུ་བོའི་གཏེར། །བསྟན་པ་ཐམས་ཅད་གྲུ་བཞི་ལམ་མེ་བར། །འཆར་བའི་དགེ་མཚན་དཔལ་གྱིས་མངོན་པར་མ་ཛེས། །འཇམ་མགོན་རྒྱལ་བ་
གཉིས་པའི་ལུང་རྟོགས་ཀྱི། །ཐུབ་བསྟན་མི་ནུབ་རྒྱལ་མཚན་འཛུགས་པ་ལ། །ས་སྟེང་འདི་ན་འགྲན་ཟླ་མ་མཆིས་པའི། །ངོ་མཚར་གླེང་ལ་བློ་ལྡན་སུ་མི་གུས། །ཆོས་ཚུལ་བཤད་དང་སྒྲུབ་པའི་འཁོར་ལོ་ཡིས། །ཆོས་ཀྱི་སྲིད་
ལ་འདོད་དགུར་དབང་བསྒྱུར་བ། །ཆོས་ཀྱི་རྒྱལ་པོ་རྗེ་བཙུན་བླ་མ་ཡི། །ཆོས་མཐུན་རྣམ་པར་ཐར་བ་འདི་དག་གིས། །རྒྱུད་ལ་དད་པའི་ས་བོན་འདེབས་པ་དང། །རོ་འཛིན་བསོད་ནམས་ཟོད་དུ་བསྒྲུབ་པ་དང། །གཞན་ལ་མ་ནོར་
ལམ་བཟང་གསལ་བའི་ཕྱིར། །ཇི་ལྟར་ནུས་བཞིན་བཤད་ལ་སྤྲོ་བ་སྐྱེ། །དེའང་བདག་ཅག་གི་དཔལ་ལྡན་བླ་མ་དམ་པ། སྲིད་པ་མཐའ་དག་མེ་འབར་བའི་འོ་བས་ལྟར་མཐོང་བའི་དེས་འབྱུང་ཆེད་དུ་བློ་སྦྱངས་པ་ལ་མ་ལྟོས་
པར་རང་འཁྲུངས་སུ་ཡོད་པ། གཞོན་ནུ་ནས་ཉེས་པའི་སྐྱོན་གྱིས་མ་གོས་ཤིང། བསྲུང་བ་མེད་བ་རྣམ་བ་གསུམ་མཐར་ཕྱིན་པ་དང་ཚུལ་མཚུངས་པའི་སྒོ་གསུམ་བག་ཡོད་པའི་བརྟུལ་ཞུགས་ཀྱེས་ཡང་དག་པར་བསྡམས་པའི་སྐུ་ཅན་

[004A]༄༅། །འཁོར་བའི་འཁྲི་བ་རྦད་ཀྱིས་བཅད་པའི་བརྩོན་འགྲུས་ཤུགས་དྲག་པོས་དམ་པའི་ཆོས་ལ་དོན་གཉེར་གྱི་མངོན་འདོད་ཀྱི་དད་པ་སྐོམ་པས་གདུངས་པས་ཆུ་འཚོལ་བ་ལྟ་བུས། འཇམ་པའི་དབྱངས་དང་
མཚུངས་པའི་དགེ་བའི་བཤེས་གཉེན་དུ་མའི་ཞབས་ལ་གཏུགས་ཏེ་གདམས་ངག་གངྒཱའི་ཆུ་བོ་ཡོད་དོ་ཅོག་ངོམས་པ་མེད་པར་ཧུབ་གཅིག་གིས་གསོལ་བའི་དྲང་སྲོང་ཛ་ཧུའི་མཆེད་པོ། བཀའ་བསྟན་འགྱུར་རོ་ཅོག་དང་བོད་ཡུལ་གྱི་
གྲུབ་མཐའ་རིས་མེད་པའི་མདོ་སྔགས་རིག་གནས་མཐའ་དག་ལ་གཞན་དྲིང་མི་འཇོག་པའི་མཁྱེན་རབ་ཀྱིས་སྒྲུབ་བ་ལྷུར་ལེན་པའི་སྒོ་ནས་ཐོས་བསམ་སྒོམ་པ་ཕུ་ཐག་ཆོད་པས་གཞུང་ལུགས་དང་གྲུབ་མཐའ་རྒྱ་མཚོ་ལྟ་བུའི་ཕ་རོལ་ཏུ་
སོན་ཀྱང་ཁེངས་པ་དང་དྲེགས་པའི་བག་ཆགས་རྡུལ་ཙམ་ཡང་མི་མངའ་བ། རིང་མོ་ཉིད་ནས་གོམས་པའི་འགྲོ་བ་མཐའ་དག་ལ་རྒྱུ་མེད་པར་ཡང་གཅིག་ཏུ་མཉེས་གཤིན་པ་བདག་པས་གཞན་གཅེས་བའི་བྱང་ཆུབ་ཀྱི་ཐུགས་ཀྱི་
ས་བོན་གྲུང་བོ། གཞན་སྡུག་བསྔལ་གྱིས་མནར་བ་ལ་བཟོད་གླགས་མེད་པའི་སྙིང་རྗེའི་ཆུས་ཡང་དང་ཡང་དུ་བྲན་པས། སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་མྱུར་ལམ་བླ་ན་མེད་པས་བགྲོད་པའི་རྒྱལ་བའི་མྱུ་
གུ༑ ཐུན་མོང་དང་ཐུན་མོང་མ་ཡིན་པའི་ཉམས་བཞེས་ཆུ་བོ་རྒྱུན་གྱི་རྣལ་འབྱོར་ལ་ཉིན་མཚན་ཁོར་ཡུག་ཏུ་གཞོལ་བས་ཉམས་དང་རྟོགས་པའི་ཀློང་རྡོལ་བའི་ངང་ནས། གསུང་རབ་རབ་འབྱམས་ལ་ནང་བྱན་ཆུད་པའི་

[004B] སྨིན་བྱེད་དབང་དང་བྱིན་རླབས། གྲོལ་བྱེད་ཁྲིད། རྒྱབ་རྟེན་ལུང་དང་བཅས་པ་ཆ་ཚང་བའི་ཆོས་ཀྱི་འཁོར་ལོ་རྣམ་བ་ཐམས་ཅད་པ་རྒྱུན་མི་འཆད་
དུ་བསྐོར་ཞིང། རྩོམ་པའི་རྒྱུ་ཚོགས་མ་ལུས་པ་ཡར་ལྡན་དུ་འཛོམས་པའི་ལེགས་བཤད། བརྗོད་དོན་འཛམ་གླིང་རྒྱན་གྱི་རིགས་ལམ་མཐའ་དག་འདུས་པ་ལྟ་བུར་ཟབ་ཅིང་རྒྱ་ཆེ་ལ། རྗོད་བྱེད་ཚིག་སྦྱོར་རྨད་དུ་བྱུང་བ་དབྱངས་ཅན་
འཕང་འགྲོའི་རྒྱུད་ལས་འཕོས་པ་ལྟ་བུ། འཇམ་མགོན་བླ་མའི་ཐུགས་ཀྱི་བཅུད་ཕྱུངས་པའི་སྙན་བརྒྱུད་ཀྱི་གཟི་འོང་འབར་བ་ཤ་སྟག་སྦེལ་བས། ཞབས་ལེན་ནོར་བུ་རིས་མེད་པའི་མཁས་གྲུབ་ཡོངས་ཀྱི་གཙུག་གི་རྒྱན་དུ་གྱུར་པ། མཁས་
བཙུན་བཟང་པོའི་མཛད་བཟང་ཡལ་གས་ཕྱོགས་ཀྱི་འཁོར་ལོ་འགེངས་པའི་སྙན་པའི་བསུང་ཞིམ། ཤར་ནུབ་ཀྱི་རྒྱ་མཚོའི་མཐའི་བར་དུ་ཁྱབ་ཅིང་ཕན་བདེའི་སྙེ་མ་གཡུར་དུ་དུད་པས་སྐྱེ་དགུའི་རེ་བ་ཡིད་བཞིན་དུ་སྐོང་བའི་དཔག་
བསམ་གྱི་ལྗོན་པ་ཆེན་པོ། ཐར་འདོད་ལྷ་བརྒྱའི་ཉེར་འཚོའི་གཞི་རྟེན་བླ་ན་མེད་པ་རྗེ་བཙུན་རིན་པོ་ཆེ་ཐམས་ཅད་མཁྱེན་པའི་རྣམ་པར་ཐར་བ་འདི་དག་ལ་དབག་ན། རྒྱུད་རྡོ་རྗེ་རྩེ་མོ་ལས། ཕྱི་མའི་དུས་སུ་གྱུར་པ་ན། །ང་ཉིད་སློབ་དཔོན་
གཟུགས་ཀྱི་སྐུ། །འཇིག་རྟེན་རྗེས་བཟུང་དོན་དུ་ནི། །ཐ་མལ་པ་ཡི་ཚུལ་དུ་གནས། །ཞེས་གསུངས་པ་ལྟར། དཀྱིལ་འཁོར་རྒྱ་མཚོ་སྤྲོ་བ་དང་སྡུད་པའི་བྱེད་པོ་སྟོན་པ་རྡོ་རྗེ་འཆང་དམ། རྒྱལ་བ་ཐམས་ཅད་ཀྱི་ཡབ་གཅིག་རྗེ་བཙུན་འཇམ་

[005A]༄༅། །པའི་དབྱངས། འཇམ་མགོན་རྒྱལ་བ་གཉིས་པོ་ཙོང་ཁ་པ་ཆེན་པོ་དང། ཀུན་མཁྱེན་བླ་མ་འཇམ་དབྱངས་བཞད་པའི་རྡོ་རྗེ་ཡབ་སྲས་ཀྱི་ལེགས་བཤད་དྲི་མ་མེད་པ་འཛིན་སྐྱོང་སྤེལ་བ་དང། ཆེས་ཆེར་སྙིགས་
མའི་དུས་ཀྱི་གདུལ་བྱ་མགོན་མེད་པ་རྣམས་རྗེས་སུ་འཛིན་པའི་དོན་དུ་བསམ་བཞིན་དུ་རང་ཅག་དང་རིས་མཐུན་པའི་སྲིད་པར་སྐུའི་སྐྱེ་བ་བཞེས་པའི་ཚུལ་བསྟན་པར་གོར་མ་ཆགས་སོ། །དེས་ན་བདག་ཉིད་ཆེན་པོ་འདི་ནི། དཔག་ཏུ་
མེད་པའི་བསྐལ་པའི་སྔོན་ནས་བདུད་བཞིའི་གཡུལ་ལས་རྒྱལ་ཏེ་གཙང་བདེ་རྟག་བདག་དམ་པའི་ཕ་རོལ་ཏུ་ཕྱིན་པའི་མཆོག་གི་གོ་འཕང་བརྙེས་སུ་ཟིན་ཀྱང། ལོང་བ་ལྟ་བུའི་འཇིག་རྟེན་ལ་མཚུངས་པ་མེད་པའི་དམ་པའི་ཆོས་ཀྱི་འོད་
སྣང་སྤྲོ་བའི་ཕྱིར་ལམ་ལ་གསར་དུ་སློབ་པ་རིན་པོ་ཆེ་ལྟ་བུའི་གདུལ་བྱ་མཚན་ཉིད་ཚང་བའི་རྣམ་པ་བཟུང་བའོ། །ངེས་པའི་དོན་དུ། ཡེ་ཤེས་ཇི་སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་ཁྱབ། །ཅེས་གསུངས་པ་ལྟར། བཞེད་པ་འཇུག་
པའི་ཡོན་ཏན་རྒྱལ་བ་ཐམས་ཅད་ཀྱི་གསང་གསུམ་རྒྱན་གྱི་འཁོར་ལོ་འབྱམས་ཀླས་པ་དང་རྣམ་པ་ཐམས་ཅད་དུ་རོ་གཅིག་པས། དག་པ་གཉིས་ལྡན་གྱི་དབྱིངས་དང། སངས་རྒྱས་ཀྱི་ཆོས་མ་འདྲེས་པའི་ཆོས་སྐུ་ཚད་མེད་པ་ནམ་
མཁའ་ལྟ་བུའི་ཀློང་ནས། མཁྱེན་བརྩེ་ནུས་པའི་རང་གཟུགས་རྡུལ་གཅིག་གི་ཡུལ་ལའང་རྡུལ་སྙེད་ཀྱི་སྐུ་དང་ཞིང་གི་བཀོད་པ་ཆུ་ཟླ་དང་མིག་འཕྲུལ་བཞིན་དུ་དག་པ་དང་མ་དག་པའི་ཞིང་ཁམས་མཐའ་ཡས་པར་རིམ་དང་

[005B] དཔལ་ལྡན་ཟླ་བའི་ཞབས་ཀྱིས། ནམ་མཁའ་མེད་པས་འདབ་ཆགས་ལྡོག་པར་མི་འགྱུར་གྱི། །འདིར་ནི་རང་མཐུ་ཟད་པས་ལྡོག་བར་འགྱུར་དེ་བཞིན། །སློབ་མ་དང་བཅས་སངས་རྒྱས་སྲས་
རྣམས་སངས་རྒྱས་ཀྱི། །ཡོན་ཏན་མཁའ་ལྟར་མཐའ་ཡས་མ་བརྗོད་ལྡོག་པར་འགྱུར། །ཞེས་ཉན་རང་སློབ་མི་སློབ་དང། བྱང་སེམས་སོ་སྐྱེ་ལྟ་ཅི། ས་བཅུ་པ་མན་ཆད་ཀྱི་རྒྱལ་བའི་སྲས་པོ། བཅོམ་ལྡན་འདས་ལྷུན་པོའི་དབང་པོའི་
འཕོར་དུ་གསེར་གྱི་རི་བོའི་ཕྲེང་བ་ཚར་དུ་དངར་བ་ལྟར་བཞུགས་པ་དེ་དག་གིས་ཀྱང་ཇི་ལྟ་བ་བཞིན་བརྗོད་མི་ནུས་པར་གསུངས་ན། བྱིས་པའི་བྱིས་པ་བདག་ལྟ་བུས་ནི། བསམ་གྱིས་མི་ཁྱབ་པའི་གནས་དེའི་ཆ་ཙམ་ཡང་ཚིག་གིས་མཚོན་པའི་
རྡོ་མི་ཐོགས་སོ། །ཀློང་རྡོལ་གྲུབ་བའི་དབང་ཕྱུག་ངག་དབང་བློ་བཟང་དང། ཀུན་མཁྱེན་འཇིགས་མེད་དབང་པོ་རྣམ་གཉིས་ལྷ་ལྡན་ནོར་འཛིན་དགའ་ཚལ་དུ་ཞལ་འཛོམས་ནས་ནང་ཕན་ཚུན་སོ་སོ་རང་རིག་པའི་ཡེ་ཤེས་ཀྱི་ཡུལ་
ལ་ལྐོག་ཏུ་མ་གྱུར་པའི་སྤྱན་གྱིས་གསུང་འཕྲོས་མང་པོ་གནང་སྐབས། ཀུན་མཁྱེན་གོང་མས་གདན་ས་འདི་འདེབས་པའི་དོན་དུ། སྲོང་བཙན་སྒྲུབ་གནས་ཕ་བོང་ཁ་དང། བཀྲ་ཤིས་དགེ་འཕེལ་དུ་འཇམ་དཔལ་ཞི་ཁྲོའི་ལས་སྦྱོར་
དུ་མ་དང་དགེ་འདུན་འདུ་བའི་འཁོར་ལོ་སྒྲུབ་པའི་ཚེ། དགེ་འདུན་ཁྲི་ཕྲག་བརྒྱད་འདུ་བའི་དགེ་མཚན་གཟིགས་པ་ལམ་ཞུགས་ཁྲི་ཚོ་བརྒྱད་འཚོགས་པའི་ལྟས་ཡིན་ཞེས་ལུང་བསྟན་ཞིང། བསྟན་པ་བྱང་ནས་བྱང་དུ་དར་བ་དེ་བཀྲ་ཤིས་


[006A]༄༅། །འཁྱིལ་ཡིན་པས།བླ་མའི་གོས་མི་ལེགས། གྲྭ་རྐྱང་དཀྱུས་མ་ཞིག་བྱས་ནས་བཀྲ་ཤིས་འཁྱིལ་དུ་འབྱོན་འདོད་ཡོད་ཅེས་གསུངས་པ། གུང་ཐང་འཇམ་པའི་དབྱངས་བསྟན་པའི་སྒྲོན་མེས་དངོས་
སུ་གསན་པས། ཕྱིས་སུ་གུང་ཐང་འཇམ་པའི་དབྱངས་ཀྱི་ཞལ་ནས། ཀློང་རྡོལ་བླ་མ་རང་རེའི་དགོན་པ་འདིར་གྲྭ་རྐྱང་ཞིག་གི་ཚུལ་དུ་འབྱོན་རྒྱུའི་ཞལ་བཞེས་ཡོད་པས་ཕེབས་ཡོད་ངེས་ཤིང། དེ་ལྟར་ན་འཛིན་གྲྭ་བསྡུས་ཆེན་
ནམ༑ རྟགས་རིགས་ཀྱི་ཚོད་ཡིན་གསུངས་པར་རྗེ་བླ་མ་འདི་དེ་དུས་འཛིན་གྲྭ་རྟགས་རིགས་ཡིན་པ་དང། ཐོགས་པ་མེད་པའི་མངོན་པར་ཤེས་པ་མངའ་ཞིང་ཡོངས་སུ་གྲགས་པའི་དགེ་ལྡན་བསྟན་པའི་སྲོག་ཤིང་ཆེན་པོ་རྒྱལ་
མཁན་ཆེན་གྲགས་པ་རྒྱལ་མཚན་གྱིས་ཀྱང་རྗེ་འདི་ཆུང་དུས་མཇལ་བའི་ཚེ་དབུ་ལ་ཕྱག་གིས་བྱུལ་བྱུལ་མཛད་དེ་ཀློང་རྡོལ་བླ་མ་རིན་པོ་ཆེ་ཡིན་འདྲ་ཞེས་གསུངས་སོ། །དེ་མཚུངས་སྐྱབས་མགོན་རྡོ་རྗེ་འཆང་དང་གུང་
ཐང་འཇམ་པའི་དབྱངས་སྔ་ཕྱིས་དབུ་མཛད་པའི་ཆོས་ཀྱི་སྤྱན་ལྡན་ཚད་མར་གྱུར་པའི་སྐྱེས་བུ་དམ་པ་ཐམས་ཅད་རྗེ་འདི་ལ་བསྔགས་བརྗོད་དང་དག་སྣང་གཞན་དང་མི་འདྲ་བས་ཐུགས་ཀྱིས་ཤིན་ཏུ་གཅེས་པར་དགོངས་པ་ཞིག་
ཡོད་པ་རྣམ་པ་གཅིག་ཏུ་ན་རྗེ་འདི་སྐུ་ན་ཚོད་གཞོན་པའི་དུས་སུའང་རྒོད་བག་དང་རྩེད་མོ་མཛད་མི་མཁྱེན་པའི་ཚུལ། ངས་ཆུང་དུ་ནས་རྩེད་མོ་བྱེད་མི་ཤེས་ཞེས་ཞལ་འཕྲོས་ཀྱི་ཚུལ་དུ་གདམས་པ་ལ་བསམ་ན་ཉེས་པ་བག་ཆགས་

[006B] ལེགས་བཤད་སྙིང་པོ་ལས། དགྲ་བཅོམ་པ་ལ་ཡོད་པ་སྦྲེའུ་ལྟར་མཆོངས་པ་དང། གཞན་ལ་རྨང་མོ་ཟེར་བའི་ལུས་ངག་གི་གནས་ངན་ལེན་སྟོན་པས་བཀག་ཀྱང་མ་ལོག་བ་ལྟ་བུ་ཡིན་
ནོ༑ ༑ཞེས་དགྲ་བཅོམ་པ་ལའང་རྒོད་བག་དང་རྩེད་མོ་བྱེད་པ་ཡོད་པར་གསུངས་པའི་ཕྱིར་རོ། །དེ་ལྟར་ཞི་ཞིང་དུལ་བའི་ཀུན་སྦྱོད་ཀྱིས་ཡིད་དང་བ་འདྲེན་པ་དང། གཞུང་ལུགས་ལམ་སྦྱངས་པའི་གོང་དུའང་བླ་མའི་བཀའ་ཆོས་གང་གནང་བློ་
ནས་ཤར་ཤར་ཐོན་ཞིང་ནམ་ཡང་བརྗེད་པ་མེད་པ་དང། ཆོས་ཚུལ་གང་ལའང་རྣམ་དབྱོད་ཀྱི་འཇུག་པ་ཨུཏྤ་ལའི་འདབ་མ་ལྟར་ཕྲ་ཞིང་མཛངས་ལ་ཞིབ་པ་ཕལ་གྱི་བློ་ཡུལ་ལས་འདས་པ་ལྟ་བུས་ཐུགས་འཕྲོག་པའམ། གང་ལྟར་ཡང་འདི་ནི་རང་ག་བ་
ཞིག་མིན་པས་སྔར་གྱི་གཏན་ཚིགས་དེ་དག་དང། འཇིག་རྟེན་ཆོས་བརྒྱད་ཁྱད་དུ་བསད་དེ་སྣང་བ་མི་དང་མི་བསྟུན་པར་མཆོག་གི་གོ་འཕང་ཁོ་ན་ལ་སེམས་པ་རྗེ་མི་ལ་རས་པ་གཉིས་པ་ལྟ་བུར་གྱུར་པས་ངེས་པར་ཀློང་རྡོལ་བླ་མའི་སྤྲུལ་སྐུའོ་ཞེས་མགྲིན་གཅིག་
ཏུ་གླེང་བ་ནི། འཇམ་མགོན་ས་སྐྱ་པཎྜི་ཏས། རྟག་ཏུ་དམ་པའི་ཡོན་ཏན་རྣམས། །སྐྱེ་བོ་དམ་པས་ལྷག་པར་སྒྲོགས། །མ་ལ་ཡ་ཡི་ཙནྡན་དྲི། །རླུང་གིས་ཕྱོགས་བཅུར་རྒྱས་པར་བྱེད། །ཅེས་གསུངས་པ་ལྟར་རོ། །ཀློང་རྡོལ་རྗེ་ནི། ལྷོ་བྲག་མར་པ་དང། ཀུན་མཁྱེན་
བླ་མ་རྗེ་བཙུན་མི་ལ་ཡིན་པའི་ལོ་རྒྱུས་ཀྱང་བླ་མས་གསུངས་ལ། ཁྱབ་བདག་སྟག་ཕུབས་མཛད་པའི་འཁྲུངས་རབས་དང། ཀུན་མཁྱེན་བར་བས་མཛད་པའི་ཉིད་ཀྱི་རྣམ་ཐར་སོགས་སུ་གསལ་བ་ལྟར་ལི་ཐང་མཁན་ཆེན་

[007A]༄༅། །ཉག་རི་བློ་བཟང་ཆོས་གྲགས་ཞེས་འཕགས་པ་ཆོས་འཕགས་ཀྱི་སྤྲུལ་པའི་སྐུར་གྲགས་ཤིང་མཁས་པའི་སྙན་གྲགས་ཀྱིས་ས་སྟེང་ཁྱབ་པ་དང། ལྷག་པར་དུ་བྱང་ཆུབ་ལམ་རིམ་འཆད་པ་ལ་འགྲན་
ཟླ་དང་བྲལ་བ། ཀུན་མཁྱེན་འཇམ་དབྱངས་བཞད་པས་ལམ་རིམ་ཆེན་མོའི་བཤད་པ་ཆེད་གཉེར་གྱིས་གསན་ཡུལ་དེ་ཉིད་ཀྱི་སྐུའི་སྐྱེ་བ་ཡིན་ཞིང། ཁམས་ཆབ་མདོར་འཁྲུངས། ཆུང་དུས་རྐྱེན་ངན་དང། བླ་མའི་གོ་སར་དད་
གཤིན་གྱི་དཀོར་སྡུད་དགོས་བྱུང་བའི་དབང་གིས་ཐུགས་ངེས་འབྱུང་སྐྱོ་ཤས་ཀྱིས་བསྐུལ་ཏེ་སེར་བྱེས་མཁས་མང་གྲྭ་ཚང་དུ་ལོ་བཅོ་ལྔར་དབུ་ཕར་འདུལ་བ་སོགས་བཀའ་བོད་ཀྱི་གཞུང་ལ་སྦྱངས། ཆུ་བར་དགེ་འདུན་བཀྲ་ཤིས་
ཞི་སྤྲུལ་འཕགས་པ་དགེ་ལེགས་རྒྱལ་མཚན། དཔོན་སློབ་བྱམས་པ་རིན་པོ་ཆེ། རྒྱལ་མཆོག་སྐལ་བཟང་རྒྱ་མཚོ། ལྕང་སྐྱ་རོལ་པའི་རྡོ་རྗེ་སོགས་བཤེས་གཉེན་དུ་མ་ལས་མདོ་སྔགས་ཀྱི་གསན་རྒྱ་ཤིན་ཏུ་ཆེ་ཞིང། ཚེ་བློས་
བཏང་གི་སྒྲུབ་པས་དུས་འདའ་བས། རྗེ་མར་པའི་སྒྲུབ་གནས་ལྷོ་བྲག་གྲོ་བོ་ལུང་དུ་བྱང་ཆུབ་ཀྱི་སེམས་གཉིས་གོམས་པས་ཉམས་རྟོགས་ཁྱད་པར་ཅན་ཐུགས་ལ་འཁྲུངས་པར་ཞལ་གྱིས་བཞེས་པ་ནི། རྗེ་རང་གི་རྣམ་ཐར་
མགུར་མ་ལས། སྡུག་ཏིལ་འབྲུ་ཙམ་ཡང་མི་འདོད་ཅིང། །བདེ་རི་བོ་ཙམ་ཡང་ཆོག་ཤེས་མེད། །བདག་གཞན་གཉིས་ཁྱད་བར་མེད་མཐོང་བའི། །བློ་ཤུགས་དྲག་བརྟན་པོ་སྐྱེས་པའི་ཚེ། །ས་ལྡེམ་ལྡེམ་འུར་ཞིང་དགའ་བདེ་

[007B] །ལྟས་ངོ་མཚར་ཆེན་པོ་ཡིན་ནམ་སྙམ། །ཕྱི་སྣང་ཚུལ་བདེན་པར་འདུག་ལགས་ཀྱང། །ནང་གནས་ཚུལ་སྟོང་པར་ཤར་བའི་བློ། །དུས་ནམ་ཡང་འགྱུར་ལྡོག་མེད་པ་ནི། །རྡོར་རི་མོ་བྲིས་འདྲ་མཐོང་བ་བྱུང། །ཐ་སྙད་པའི་
སྣང་སྟོང་གཉིས་ཚོགས་ལ། །ལས་རྒྱུ་འབྲས་སྐྱེ་འགག་ཐམས་ཅད་འཐད། །དཔལ་བདེན་གཉིས་འཇོག་ཚུལ་ཙོང་ཁ་པའི། །གསུང་ཇི་མ་ཇི་བཞིན་ངེས་ཤེས་འདྲོངས། །རང་གཞན་གྱི་ཕན་བདེ་བསྒྲུབ་པའི་ཐབས། །བྱམས་སྙིང་
རྗེའི་བྱེད་ལས་ཀུན་མཐོང་བས། །བློ་བྱང་ཆུབ་སེམས་ཀྱི་ཕན་ཡོན་རྣམས། །རྫས་ལག་མཐིལ་བཞག་པ་བཞིན་དུ་རིག་ཅེས་པའོ། །བླ་མ་རིན་པོ་ཆེས། འདིའི་ལུང་གནང་སྐབས། བླ་རྒན་ཚང་རླུང་འཕར་བ་ཡིན་ནམ་ཞེས་ཀྱལ་ག་
འདྲ་བ་ཞིག་མཛད་དེ། དེའི་འཕྲོར། ཨ་རྫིས། ཡ་མཚན་པོ་རེད་གསུངས་སོ། །འདིས་མཚོན་ཀློང་རྡོལ་གྲུབ་པའི་དབང་ཕྱུག་འདིའི་ལོ་རྒྱུས་ནམ་གསུངས་པའི་ཚེ་ཆེ་བརྗོད་ཆེར་མི་མཛད་པར་ཐུགས་ལ་ཧ་ཅང་འབབ་པའི་
ཉམས་ཤིང་ཡོད་པ་ཞལ་སློབ་རྒྱུས་ཡོད་རྣམས་ལ་གསལ་བས་ཁོ་བོས་བརྟག་ན་འདི་ཡང་དན་རྟགས་ཞིག་གམ་སྙམ་མོ། །རྗེ་བཙུན་བླ་མ་རྡོ་རྗེ་འཆང་ནི། དེང་དུས་ཀྱི་འགའ་ཞིག་ལྟར་རང་ཉིད་སྒྲོགས་པའི་ཀུན་སློང་གི་རྒྱུ་བ་ཕྲ་མོ་
ཙམ་ཡང་མེད་པར། བཀའ་གདམས་གླེགས་བམ་ལས། རང་གི་ཡོན་ཏན་སྦ་བྱ་ཞིང། །གཞན་གྱི་ཡོན་ཏན་བསྒྲག་བར་བྱ། །ཞེས་གསུངས་པ་ལྟར། དེ་འདྲའི་ཟུར་ཙམ་ཡང་ཞལ་གྱིས་བཞེས་པ་ལྟ་ཅི་སྨོས། ཡོན་ཏན་

[008A]༄༅། །ཐམས་ཅད་བུམ་ནང་གི་མར་མེ་ལྟར་སྦ་བ་ཁོ་ན་ལྷུར་ལེན་པས། ཐ་ན་གདམས་པའི་སྐོར་རྫོགས་པར་གསན་ཅིང་ཐུགས་སུ་ཆུད་པའི་རིགས་ལའང། བདག་གིས་མཐའ་རྒྱ་ཆོད་བ་མ་ནུས་པས་ལེགས་པོ་
མི་ཤེས་ཞེས་ཁེངས་བསྐྱུངས་པ་འབའ་ཞིག་མཛད་དོ། །དགེ་བའི་བཤེས་གཉེན་ཁ་རྒྱའི་དར་རྒྱས་ཚང་ལ་ཀློང་རྡོལ་བླ་མ་ཐུགས་རྩིས་ཆེ་བ་གཞན་དང་མི་འདྲ་བས། ཀུན་མཁྱེན་བར་པ་ལ། ཁྱེད་ཀྱིས་བྱམས་སྐུ་བཞེངས་པ་
ལེགས་མོད་དེ། དེ་བས་དགེ་བཤེས་འདི་འདྲ་ལ་ཆོས་ཀྱི་མཐུན་རྐྱེན་སྦྱར་ན་བསྟན་པའི་ཞབས་འདེགས་སུ་འགྱུར་ཞེས་གསུངས་ཤིང། བྱམས་སྐུ་མཐོང་བདོན་ལྡན་ལ་སྙན་ཤལ་བསྐུར་བའི་སྙན་ཤལ་རང་རང་གི་སྣེ་མོར་
ཤོག་ཚར་བཏགས་ཏེ། དཀོན་མཆོག་དར་རྒྱས། འདི་གཡས་སུ་ཕུལ། དཀོན་མཆོག་དར་རྒྱས། འདི་གཡོན་དུ་ཕུལ་ཞེས་བཀོད་འདུག་པ་ཐུགས་ཀྱི་གཏིང་ནས་དགྱེས་པ་ཆེ་བའི་རྟགས་དང། སྐྱེ་བརྟག་ཞུས་པའི་ལན་དུ་ཤམ་
བྷ་ལར་སྐྱེ་བར་གསུངས་ལ། དེར་མ་ཟད་ཀློང་རྡོལ་རྗེ་རང་ཉིད་སྐུའི་སྐྱེ་བ་ཕྱི་མར་རིགས་ལྡན་གྱི་རྒྱལ་པོ་སྟོབས་པོ་ཆེར་གྱུར་ཏེ་ཤམ་བླ་ལར་འབྱོན་པའི་སྲས་ཀྱི་ཐུ་བོར་འགྱུར་བར་ལུང་བསྟན་པ་སོགས་ངོ་མཚར་བའི་གསང་
བའི་རྣམ་ཐར་ལོ་རྒྱུས་འགའ་རེ་བླ་མའི་ཞལ་ལས་ཐོས་ཀྱང་སྐབས་སུ་མ་བབས་པས་རེ་ཞིག་དེ་ཙམ་མོ། །དེ་ལ་འདི་སྐད་ཅེས་བྱ་སྟེ། དུས་གསུམ་ཕྱོགས་བཅུའི་རྒྱལ་བ་ཐམས་ཅད་ཀྱི། །གསང་གསུམ་འོད་ཀྱི་འབྱོར་པ་མ་

[008B] །སྐབས་གསུམ་དཀྱིལ་འཁོར་གཅིག་ཏུ་རྫོགས་པ་ཡི། །ས་གསུམ་འགྲོ་བའི་སྒྲོན་མེ་དེང་འདིར་ཤར། །དེ་ལྟའི་ལེགས་བྱས་རྒྱ་ཆེན་ནམ་མཁའི་མཐའ། །བློ་ཆུང་འདོམ་གྱིས་འཇལ་བར་སེམས་པ་དང། །བྱིས་པ་རྡོ་ཡི་
སྟེགས་བུ་ལ་འཛེགས་ནས། །ཉིན་མོར་བྱེད་བ་འཛིན་པར་རྩོམ་བ་མཚུངས། །འོན་ཀྱང་བསམ་མི་ཁྱབ་ལ་དད་བྱས་པའི། །རྣམ་པར་སྨིན་པའང་བསམ་གྱིས་མི་ཁྱབ་ཅེས། །བདེན་པ་གསུངས་པའི་དྲང་སྲོང་ཆེན་པོ་དེས། །བདེན་པའི་
མཚན་གྱིས་འཁོར་ལ་བཀའ་སྩལ་བཞིན། །ཚད་མའི་ལུང་དང་གདམས་པ་ལ་བརྟེན་ནས། །ཡིད་རྒྱ་བསྐྱེད་ཅིང་མིག་རྒྱབ་སྲིངས་པ་ཡིས། །མཚན་ཉིད་རྗེས་དཔྱོད་བག་ཆགས་འཇོག་པ་དང། །སྨོན་ལམ་རྣམ་པས་སྒོམ་པ་ཤིན་
ཏུ་གཅེས། །གནས་ལུགས་དོན་ལ་ཐེ་ཚོམ་ཟོས་པས་ཀྱང། །རྨོངས་པའི་སྲིད་པ་ཧྲུལ་བོར་བྱེད་འགྱུར་ན། །གནས་ལུགས་མཐར་ཐུག་མངོན་དུ་མཛད་པའི་ཚུལ། །ཚིག་སྤྱིའི་མོས་བདེ་ལས་ཅིས་མི་ལྷག་རྡུལ་གཅིག་ཡུལ་ལ་མཁའ་
གཏུགས་ཞིང་དང་སྐུའི། །བཀོད་པ་སྟོན་མཛད་རིགས་ལྡན་ངག་གི་དབང། །ཤམ་བྷ་ལ་དང་ཞིང་འདིར་སྦྲུལ་པ་གཉིས། །བཟུང་ཞེས་མཁས་པ་སུ་ཞིག་མཚར་དུ་རྩི། །དམན་པའི་ཟ་མ་ཏོག་ཏུ་བཅུག་པ་ཡི། །རིན་ཆེན་རིན་ཐང་མེད་
པའི་ཡིད་བཞིན་ནོར། །བློ་ལྡན་ཉམས་རྒྱུས་ཅན་གྱིས་ཤེས་བ་ལས། །ཕལ་བའི་ཆུ་བུར་མིག་གིས་ཇི་ལྟར་མཐོང། །སྙིགས་མའི་མ་དད་ལོག་ལྟའི་རླུང་འཚུབ་ནང། །མུན་སེལ་མར་མེ་སྦར་བ་མི་འཚམ་པས། །ཤེལ་གྱི་བུམ་པར་

[009A]༄༅། །སྦས་ཀྱང་ལུས་ཅན་གྱི། །སྨག་རུམ་འཇོམས་པའི་ཆོག་ལྷན་སྐྱེས་ཉིད། །ཅེས་སྨྲས་སོ།    ༈    །གསེར་གཡུའི་གདུབ་ཀོར་སིལ་སིལ་འཁྲོལ་བ་ཡི། །མཉེན་ལྕུགས་པདྨའི་ཕྱག་གི་འདུ་བྱེད་ཀྱིས། །སྙན་པའི་པི་
ལྲང་བརྡུང་ལ་ཚངས་སྲས་མ། །མཁྱེན་གཏེར་མེས་པོའི་ལེགས་བྱས་གླུ་རུ་ལོངས། །ཐོག་མར་རྗེ་འདི་གཟིགས་པ་རྣམ་པ་ལྔའི་སྒོ་ནས་སྐྱེས་པའི་ཟློས་གར་མངོན་པར་བསྒྱུར་བའི་ཡུལ་ནི། རྒྱལ་བུ་དཀོན་མཆོག་འབངས་ཀྱི་སྐྱེས་
རབས་ལས། ས་རྩེ་བརྒྱད་ལུང་བ་ཕྱོགས་སུ་གྱེས། །ཀྱཻ་འཁོར་ལོ་རྩིབས་བརྒྱད་ཕིབས་པ་འདྲ། །མི་ཁྱོད་ཀྱིས་མི་མཐུན་གཅོད་པའི་རྟགས། །ཞེས་དང། ས་པདྨ་འདབ་བརྒྱད་ཡུལ་གྱི་དབུས། །གནམ་འཁོར་ལོ་རྩིབས་བརྒྱད་
ཕིབས་པའི་འོག། ཕྱོགས་བཀྲ་ཤིས་རྟགས་བརྒྱད་ཡོད་པའི་ས། །གནས་ཕུན་སུམ་ཚོགས་པ་དམ་པའི་ཡུལ། །མི་ཁྱོད་ཀྱི་ཞིང་ཁམས་དམ་པ་ཡིན། །གནས་དེ་རུ་ལས་ཅན་དཔག་མེད་འདུ། །ཆོས་བདེ་སྟོང་རོལ་པའི་གླུ་ལེན་ཞིང། །
ཉམས་བཀྲ་ཤིས་བདེ་བར་སྐྱོང་ངོ་ཞེས། །ང་གསང་བ་ཡེ་ཤེས་མགུར་དུ་སྒྲོགས། །ཞེས་ལུང་བསྟན་པའི་རྩེ་གཞུང་ས་ཡི་ཐིག་ལེ། ཡོངས་གྲགས་ལ་རྩེ་དྲུག་སྙིང་བདུན་ཟེར་ཡང། ཁྱུད་རྩེ་དང་རྦ་རྩེ་གཉིས་བསྣན་པས་རྩེ་བརྒྱད་
ཅེས་གསུངས་པ་ཡིན། རྩེ་གཞུང་འདི་ས་པདྨ་འདབ་བརྒྱད་དང་གནམ་འཁོར་ལོ་རྩིབས་བརྒྱད་ཀྱིས་རྣམ་པར་བཀྲ་བ་དང། རྩེ་ཆུ་གཡས་སྐོར་དུ་ནོར་བུ་དགའ་བ་འཁྱིལ་བའི་དབྱིབས་སུ་རྨ་ཀླུང་དུ་དལ་གྱིས་འབབ་པ་སོགས་

[009B] །དེ་ལ་དགྲོངས་ནས་ཀུན་མཁྱེན་ཆེན་པོ་འཇམ་དབྱངས་བཞད་པའི་རྡོ་རྗེས། དགེ་ལྡན་རྣམ་པར་རྒྱལ་པའི་གླིང་རྗེ་བདག་ཉིད་
ཆེན་པོས་ཕྱག་འདེབས་མཛད་པའི་ལོ་ས་མོ་གླང་ཡིན་བས་ན་ལོ་དེར་གདན་ས་འདི་འདེབས་པའི་སྐར་འཛིན་དང། དེའི་དགུན་དང་ལྕགས་སྟག་ལོའི་དཔྱིད་ལ་རྩེ་མདོར་བཞུགས་སྒར་བཏབ་ཅིང། གནས་དེར་བཀྲ་ཤིས་ཆོས་རྫོང་ཞེས་
མིང་བཏགས། ཡི་དམ་གྱི་བསྙེན་སྒྲུབ་རྒྱུན་རིང་མཛད། དེ་དུས་ཐུགས་དམ་རྟེན་གྱི་བྱམས་སྐུ་བྱམས་མགོན་དངོས་སུ་གྱུར་ནས་མ་འོངས་ལུང་བསྟན་དུ་མ་གནང་བ་ད་ལྟ་བླ་བྲང་ཐུབ་བསྟན་ཕོ་བྲང་གི་གཟིམས་ཁང་བསམ་
འགྲུབ་རྣམ་རྒྱལ་གྱི་ཡང་རྩེར་བཞུགས། གནས་དེར་བཀའ་རྩོམ་གནང་བ་རྣམས་ཀྱི་མཛད་བྱང་དུ༑ རྩེ་གཞུང་ཡིད་དགའ་ཆོས་འཛིན་མི་ཕམ་བྱམས་པའི་མདུན་ས་ཞེས་གསུངས། ཟླ་བ་གསུམ་པའི་ཚེས་གསུམ་ལ་
བཞུགས་སྒར་བཏེགས་ནས་རྩེ་བརྒྱད་ཀྱི་ནང་ཚན་ཤ་ཕོ་རུ་རྩེའི་མདོར་ཕེབས། དེར་ནག་པ་ཟླ་བའི་བཅོ་ལྔར་སྟོན་པ་བཅོམ་ལྡན་འདས་ཀྱིས་དུས་འཁོར་རྩ་རྒྱུད་དང་ཤེར་མདོ་གསུངས་པའི་དུས་ཆེན་ལ། རྒྱལ་བའི་ལུང་གིས་
ཟིན་པའི་ཆོས་སྡེ་ཆེན་པོ་འདི་གསར་འདེབས་ཀྱི་ཆོས་གྲྭའི་དབུ་བཙུགས་ཤིང། ཉིན་བཅོ་ལྔའི་ཆོས་ཐོག་ལ། གསང་བདེའི་ཊིཀ་ཆེན། བསྐྱེད་རྫོགས་འདུལ་མཛོད། དབུ་ཕར། རྣམ་འགྲེལ། བསྡུས་གྲྭ་བཅས་ཀྱི་བརྩི་བཞག་

[010A]༄༅། །མ་ཆག་པར་གནང་སྟེ་མདོ་སྔགས་ཡོངས་རྫོགས་ཀྱི་བསྟན་པ་དར་བའི་ལེགས་བྱས་རྟེན་འབྱུང་གི་ཐོག་མའི་སྒོ་འཕར་ཕྱེ། ཀུན་མཁྱེན་བླ་མའི་ཞལ་ནས། ཕྱོགས་གང་དུ་ཕྱིན་ཀྱང། དཔྱད་བཟང་བ་
རྩ་ཆུ་འཛོམས་བ། སྐྱིད་ཅིང་བག་ཕེབས་པ། ས་རུས་བཟང་བ་ཀུན་འཛོམས་ཤིག་ལ་རྩེ་གཞུང་ལས་ལྷག་པ་རྙེད་དཀའ་ཞེས་ཡང་ཡང་གསུངས་པ་ཐ་མལ་པའི་ཡུལ་གྱི་ཞེན་ཆགས་དང་ག་ལ་མཚུངས་ཞེས་གདན་རབས་ལྷའི་
རྔ་བོ་ཆེ་ལས་བསྔགས་པ་དེ་ཡིན་ནོ། །དེ་ཡང་བསྒལ་བ་དང་པོའི་རྒྱལ་པོ་མང་པོས་བཀུར་བའི་གདུང་བརྒྱུད་ཆིང་གིར་གནམ་གྱི་རྒྱལ་པོ་ཞེས་རྒྱ་གར་ཙམ་མ་གཏོགས་པའི་འཛམ་གླིང་ཕལ་ཆེར་ལ་དབང་བསྒྱུར་བ་དེའི་ནུ་བོ་ཧབ་ཐུ་
ཧཱ་སར་གྱི་སྲས་བརྒྱུད་ཨོའི་རོད་ཚོ་བ་བཞིའི་སྤྱི་དཔོན། སོག་སྐད་ཀྱི་མཚན་ཐུ་རུས་བ་རི་ཧུ། ཡོངས་གྲགས་ཏཱའི་ཀུ་ཤྲཱི་བསྟན་འཛིན་ཆོས་ཀྱི་རྒྱལ་པོ་ཞེས། སེ་འབྲས་དགེ་གསུམ་ཉམས་དམའ། སྡེ་སྲིད་གཙང་བ་དབང་
བཙན་པའི་དུས་དེར་དཔུང་ཆེན་པོས་དབུས་གཙང་གིས་ཆ་ཐམས་ཅད་ལ་དབང་བསྒྱུར། རྒྱ་གར་གྱི་རྒྱལ་པོ་ར་ཁ་ཤང། བལ་པོ་ཡམ་བུའི་རྒྱལ་བོ། མངའ་རི་སྐོར་གསུམ་གྱི་རྒྱལ་པོ་སོགས་ཀྱིས་སྐྱེས་འབུལ་བ་བྱུང། གཙང་གི་
ས་ཐམས་ཅད་པཎ་ཆེན་དང། བོད་ཁྲི་སྐོར་བཅུ་གསུམ་རྒྱལ་དབང་ལྔ་བའི་ཕྱག་ཏུ་ཕུལ་བ་སོགས་བསྟན་སྲིད་སྦྱི་དང། རི་བོ་དགེ་ལྡན་པའི་བསྟན་པའི་ཞབས་འདེགས་རྨད་དུ་བྱུང་བ་བསྒྲུབས། འཇམ་དཔལ་རྩ་རྒྱུད་ལས། ཡི་

[010B] །ཀླ་ཀློའི་རྒྱལ་པོས་རབ་ཏུ་མཆོད། །ཡི་གེ་ཧ་བྱ་དགེ་དང་ལྡན། །ཞེས་དང། མ་འོངས་ལུང་བསྟན་དུ། བཛྲ་པཱ་ཎིའི་སྤྲུལ་པའི་རྒྱལ་པོ་ཞིག་བོད་ཁམས་དར་ཅིག་བདེ་ལ་སྦྱོར་བ་འབྱུང། །ཞེས་ལུང་བསྟན་པ་
དེ་ལ་སྲས་བཅུ་ཡོད་པའི་ཆེ་བ་ཚེ་རིང་ཡེལ་དུ་ཆི་དང། དེའི་སྲས་བརྒྱུད་ཀྱི་དཔོན་པོ་རྣམས་མཚོ་གཡས་རུ་དང། སྲས་གཞན་རྣམས་ཀྱི་བརྒྱུད་པ་མཚོ་གཡོན་རུར་ཆགས། ཚེ་རིང་ཡེལ་དུ་ཆིའི་སྲས་ཆེ་བ་མཁའ་འགྲོ་བློ་བཟང་བསྟན་
སྐྱོང་དང། ཆུང་བ་དར་རྒྱལ་པོ་ཤོག་ཐུགས་ཁམས་ཀྱིས་ཆ་ཐམས་ཅད་མངའ་འོག་ཏུ་བཅུག། དར་རྒྱལ་པོ་ཤོག་ཐུས་གཞི་བཏེགས་ནས་རུ་སྡེ་དང་བཅས་འབལ་གཞུང་དང། རྩེ་གཞུང་སོགས་སུ་གཞི་ཕབ། ཅོ་ནེ་ཡན་ཆད་ཀྱི་རོང་བ་
རེབ་གོང། རྔ་བ་ར་མདོ། ཟོང་ཅུ་ཚུན་ཆད་འབངས་སུ་བསྡུས། དབུས་སུ་དཔུང་ཆེན་བཏེགས་ཏེ་འབྲུག་པའི་དམག་ཕམ་པས། ཀུན་གཟིགས་ལྔ་པ་ཆེན་པོ་ནས། དགའ་ལྡན་ཨེརྡྷི་ནི་བོ་ཤོག་ཐུ་ཇུ་ནང་ཞེས་པའི་ཆོ་ལོ་གནང། རྒྱལ་
བོ་འདི་ལ་སྲས་ལྔ་ཡོད་པའི་བཙུན་མོ་འབྲིང་གི་སྲས། ཏའི་ཆིང་ཧོ་ཤོའི་ཆིའམ། ཚེ་དབང་བསྟན་འཛིན་ཀུན་མཁྱེན་འཇམ་དབྱངས་བཞད་པ་གདན་དྲངས་ཏེ་དགོན་པ་འདེབས་མཁན་རྡོ་རྗེ་འཇིགས་བྱེད་ཀྱི་རྣལ་འབྱོར་པ། ཤའི་
མིག་གིས་རི་རྒྱལ་མཐོང་བ། བླ་མ་བྱའི་གདོང་བ་ཅན་དང། རྒྱལ་པོ་བྱའི་རྣ་བ་ཅན་ཞེས་ལུང་བསྟན་ན་ཡོད་པ། ཀུན་མཁྱེན་བླ་མའི་སྤྲུལ་བར་ཡང་གསུངས་ཤིང། ཁྲི་ཆེན་ངག་དབང་བཀྲ་ཤིས་པས། སྐུ་ཞབས་རིན་པོ་ཆེ་དང་

[011A]༄༅། །དཔོན་འདི་རྣམ་པ་གཉིས་ལ་དད་པ་ཁྱད་མེད་ཅེས་ཚོགས་གཏམ་ཡང་གནང། འདི་ལ་འཇམ་དབྱངས་གོང་མ་བདག་པོ་ཆེན་པོ་ནས། ཧོ་ཤོའི་ཆིང་ལྦང་གི་ཐོབ་བྱུང་བས་རྒྱལ་པོ་ཆིང་ལྦང་ངམ་
རྒྱལ་པོ་ཇུ་ནང་ཞེས་བསོད་ནམས་ཀྱི་སྟོབས་ཀྱིས་ཐམས་ཅད་དཔའ་ཞུམ་པར་བྱེད་པ་དེའི་རུ་བརྩེ་གཞུང་སྟོད་སྨད་དུ་ཡོད་པ་རྣམས་མདའ་ཚན་བཅུ་གཅིག་ཏུ་བགོས་པའི་ནང་ཚན་ཁུ་བདེ་ནི་རྗེ་འདི་འཁྲུངས་ཡུལ་གྱི་སྡེ་བ་ཡིན་
ལ༑ རིགས་རུས་ཞིབ་པར་མ་ངེས་ཀྱང། འཇམ་དབྱངས་མཁྱེན་བརྩེའི་རྣམ་ཐར་ལས། ཆེ་གཉན་བཙུན་གསུམ་འཛོམས་པ་རྒྱལ་པོའི་བརྒྱུད། །མཐུ་སྟོབས་ནུས་པ་ལྡན་པ་སྔགས་འཆང་བརྒྱུད། །དཔའ་རྩལ་གདེངས་
དར་ལྡན་པ་གེ་སར་བརྒྱུད། །ཅེས་བཤད་པ་དང་ཆ་མཚུངས་པའི་རིགས་ཕུན་སུམ་ཚོགས་པ་ཞིག་དང། མདོ་ལས། ཡ་རབས་རིགས་ལྡན་གུས་ཤིང་བག་ཡོང་སྤྱོད། །ངང་ཚུལ་བཟང་ལ་གཙང་ཞིང་དེས་པར་འགྱུར། །ཞེས་
དང༑ འདུལ་བ་ལུང་ལས། ཧ་ཅང་ཕྱུག་པོའི་ཁྱིམ་དང་ནི། །དབུལ་བོའི་ཁྱིམ་དུ་མི་སྐྱེ་བར། །བར་མའི་ཁྱིམ་དུ་སྐྱེ་འགྱུར་ཞིང། །རྟག་ཏུ་རབ་བྱུང་མང་བར་ཤོག་ཅེས་གསུངས་པ་ལྟར་གྱི་མཚན་ཉིད་ཚང་བའི་མི་ཚང་མཐའ་
གཉིས་སུམ་ལྷུང་བ་ཞིག་ཏུ་འཁྲུངས་ཏེ། རྗེ་འདི་ཨལ་དར་ཧོ་ཤོའི་ཆིའི་ཚ་བོ་ཡིན་ཞེས་ཉིད་ཀྱི་ཉེ་གནས་རབ་འབྱམས་པ་ལས་ཐོས་པས། དེ་ནི་ཉན་གུང་ཡེའི་རྒྱ་དམག་དུམ་བུ་དུམ་བུར་གཏོར་བའི་གསེབ་ནས་བསྟན་འཛིན་ལྦང་

[011B] ཀི་སྒྲ་ཙམ་གྱིས་དགྲ་འཆིང་བར་འགྱུར་བས་ཀུན་མཁྱེན་བར་བས་ཀླུ་ཐང་ནས་ཀི་འདེབས་སུ་བཅུག་སྟེ། སེངྒེའི་སྐད་འདྲེས་
སམ་ཞེས་གསུངས་པར་གྲགས། ལྦང་གི་སུ་རུག་ཆིན་དང་འབྲོག་སྡེ་མང་པོའི་འགོ་དཔོན་བྱས་ཏེ། འབལ་གཞུང་ཉིན་སྲིབ། མཐའ་སྨུག་བྱ་དུར་སོགས་ཀྱི་ས་བཟུང་བས་དེའི་རིང་ལ་ཧོར་སྦྲ་ནག་རེབ་གོང་ཕྱོགས་ཀྱི་
འབྲོག་པ་རྣམས་དེ་ཕན་ཆད་རྒྱང་རིང་དུ་སྡོད་པ་མ་གཏོགས་ཉེ་འཁོར་དུ་བཏུད་མི་ཐུབ་ལ་ཕྱིས་སུ་ས་ཤོར་བས། འབལ་གྱི་སྟག་རྒན་ཤི་ནས། སྐམ་པའི་ཧ་མོ་ཕྱེ་སོང་ཞེས་དེང་སང་ཡང་དེ་ཕྱོགས་ཀྱི་གྲོང་བས་ཁ་རྒྱུག་
གཏམ་དཔེར་བྱེད་པ་དེའོ། །རྗེ་ཉིད་ཀྱི་ཡང་མེས་པཱ་ཡན་ཚེ་རིང་ཀ་བ་ཟེར་བའི་ཕྱུག་པོ་ཚོང་ལ་མཁས་པ་ཞིག་ཡོད། དེའི་བུ་ཨ་དེ་བསོད་ནམས་འབུམ་ཟེར། དེའི་བུ་ཇེ་སང་ཡུམ་སྐྱབས་ཞེས་ལྷ་ཆོས་མི་ཆོས་གཉིས་ཀ་ཕེར་
བའི་ལྦང་གི་སྲས་དོད་དཔོན་པོ་ཞིག་ཡིན། ཇེ་སང་གི་སྤུན་ཇེ་སང་བླ་མ་ཚང་ཞེས་བཀྲ་ཤིས་འཁྱིལ་གྱི་རབ་འབྱམས་པ་གྲྭ་རྒན་སྐུ་ཡོན་ཅན་མཚན་ངག་དབང་འདུལ་འཛིན་ཟེར་ཞིང་རྗེ་འདིའི་ཀློག་སློབ་པའི་སློབ་དཔོན་ཡིན་
ཇེ་སང་གི་བུ་ཨ་ཁུ་རྔ་རྡུང་རྗེ་འདིའི་ཁུ་ཞང་ཡིན་ཞིང། མོ་རྩིས་མནན་སྲེག་འཕང་གསུམ་མདོས་ཆོག་སོགས་ལ་བྱང་བའི་སྒོ་ནས་གཞན་ཕན་ཤིན་ཏུ་ཆེལ། དེས་ང་ལ་སྟོང་འཁོར་རྟ་མགྲིན་གྱི་ལུང་ཡང་གནང་བ་ཡིན་

[012A]༄༅། །གསུངས། ཨ་ཁུ་རྔ་རྡུང་དང། དེའི་སྤུན་ཟླ་རྒྱབ་ཡོལ་རི་ཁྲོད་པ་ཞིག་ཡོད་པ་གཉིས་ཀ་གུང་ཐང་རིན་པོ་ཆེ་ནས་བསྙེན་རྫོགས་བྱས་པས་སྔ་མའི་མིང་ལ་དགེ་འདུན་རྒྱལ་མཚན་དང། ཕྱི་མའི་མའི་
ལ་དཀོན་མཆོག་མཐར་ཕྱིན་ཟེར། ཡུམ་ནི་ཨ་ཁུ་རྔ་རྡུང་གི་སྲིང་མོ་ཙིན་ཐར་ཞེས་བྱ་བ་བུད་མེད་ཀྱི་རྟེན་ལ་གཡོ་རྒྱུ་ཆུང་ཞིང་དང་གུས་དང་གཞན་ལ་བྱམས་སེམས་ཆེ་བ་ཞིག་གོ། །མག་པ་ཞིག་བཞག་པ་མ་འཆམ་པར་དེད་པས་ཐང་
རྙེད་ཀྱི་རིགས་སུ་འཇོག་ཀྱང། ནོའི་ཁོ་ཟེར་བ་སྟོབས་རྩལ་གྱི་དྲེགས་པས་གཞན་ཟིལ་གྱིས་གནོན་པ་དེ་རྗེ་འདིའི་ཡ་བ་ཡིན་ལ། དེ་ལ་སྤུན་དགེ་འདུན་ནག་རིས་ཞེས་བླ་བྲང་གི་གྲྭ་བ་བརྩི་བཞག་ཆོ་ག་ཆོས་སྤྱོད། འདོན་མཁན་
ཞིག་དང། སྔོན་རབ་འབྱམས་པ་སྦྱིན་པ་རྒྱ་མཚོ་ཟེར་བའི་ཚུལ་ལྡན་ཐོས་པའི་ནོར་གྱིས་ཕྱུག་པའི་ཨ་ཁུ་བཟང་རབ་ཅིག་ཀྱང་ཡོད་དོ། །ཡབ་ཡུམ་དེ་གཉིས་ཀྱི་སྲས་སུ་རབ་བྱུང་བཅུ་གསུམ་པའི་བགྲང་བྱ་ང་བདུན་པ་སྟོད་
འགྲེལ་ལྟར་ན་ཁྲག་སྐྱུག་ཅེས་པ། ལེགས་སྦྱར་གྱི་སྐད་དུ་རུ་དཧི་རངྒི་ར། མཧཱ་རྩི་ནའི་སྐད་དུ་གུའི་ཧའི་ཞེས་དབང་ཐང་བསྟུན་པ་ཆུ་མོ་ཕག་གི་ལོ་རུ་བ་རྣམས། གྱི་ལིང་ཁ་ཕུར་དུ་གྲགས་པའི་གཞི་བདག་གི་ལྷ་ཞོལ་བྲག་དམར་མདོ་
ཞེས་པ། ཕྱིས་སུ་སྐྱབས་མགོན་རྡོ་རྗེ་འཆང་འཇིགས་མེད་རྒྱ་མཚོའི་ཞབས་ཀྱིས་རྡོ་རྗེ་ཕྲེང་བའི་དབང་བསྐུར་གནང་ས་དར་ཡོད་པའི་དུས་སུ་གཟའ་སྐར་ཚེས་སྦྱོར་ཕུན་སུམ་ཚོགས་པའི་ཉིན། མཆོག་གསུམ་བདེན་པའི་ལེགས་བྱས་

[012B] དགེ་མཚན་དབང་གཞུའི་རི་མོས་ཕྱོགས་ཀྱི་འཁོར་ལོ་རྒྱས་པར་འགེངས་བཞིན། རྣམ་འདྲེན་སྟོབས་བཅུའི་ཡེ་ཤེས་དཔྱིད་ཀྱི་ལང་ཚོ་མཆོག་ཏུ་དར་བ་དགའ་བདེ་ཟད་མི་ཤེས་པའི་དྲོད་དུ་འཁྱིལ་
བའི་ཡུམ་གྱི་མངལ་ལས། ཁྱེའུ་ཁ་དོག་དཀར་ཞིང། དབྱིབས་ལེགས་པ། དཔྲལ་བའི་དབྱེ་ཆེ་ཞིང། དབུ་གདུགས་ལྟར་རྒྱས་པ། ལྟ་ན་སྡུག་པ་ཞིག། འགྲོ་བ་མཐའ་དག་གི་མིག་གི་བདུད་རྩིར་སྐུ་བལྟམས་སོ། །ལུང་བསྟན་མུ་ཏིག་ལན་ཚར་གཡོ་
བ་ཡི༑ ༑དགེ་བཅུའི་པདྨོ་བ་ནད་པའི་བཞིན་ཡངས་མ། །གཡུ་ཡི་ལང་ཚོ་དར་བའི་འཇོ་སྒེགས་ཀྱིས། །ཐུབ་པ་རྣམས་ཀྱང་ཆགས་པའི་གནས་ལ་འགོད། །སྒྱུ་མའི་རོལ་པ་སྤྲུལ་པའི་བྱེད་པོ་ཡིས། །མིག་ལ་ཡ་མཚན་སྤེལ་བའི་ལྟད་མོལ། །
ལས་ཀྱི་བརྟན་གཡོར་སྣང་ཞིང་ཞེན་པ་རྣམས། །ཕྱི་ཕྱིར་རྨོངས་པར་བྱས་པ་རིགས་སམ་ཅི། །རྩེ་གཞུང་ས་ཡི་ཐིག་ལེ་ཉམས་དགའ་བར། །ཡིད་འཕྲོག་འོད་ཀྱི་ཐིག་ལེ་གཞོན་ནུ་ཞིག་སྐལ་བཟང་སྙིང་གི་ཐིག་ལེར་དེང་ཤར་བར། །
ཕན་བདེའི་སྦྲང་རྩིའི་ཐིག་ལེ་ཅིས་མི་རྒྱས། །སྒྲ་གཅན་བདུད་ཀྱིས་ནམ་ཡང་མི་བརྫི་ཞིང། །ཉེས་སྤྱོད་རི་དྭགས་མཚན་མས་ཡོངས་བཏང་བའི། །མཚན་དཔེའི་ཆུ་ཤེལ་དྲི་མ་མེད་པ་ཡི། །སྔོན་མེད་གཟུགས་སྐུའི་ཟླ་བ་གསར་དུ་ཚེས། །སྒྱུ་
འཕྲུལ་ཡུམ་གྱི་བདེ་བའི་མངལ། །མཚམས་སྤྲིན་ལི་ཁྲིའི་མདངས་འཛིན་པའི། །དགེ་མཚན་ཉིན་མོར་བྱེད་པ་ཡིས། །སྐྱེ་དགུ་རྨོངས་པའི་གཉིད་ལས་བསླང། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།    ༈    །དཀྱུས་རིང་ཡོན་

[013A]༄༅། །པོའི་གཞུ་དང་སྦྱར་བ་ཡི། །ཟུར་མིག་ཨུཏྤལ་མཐིང་གའི་ཉག་ཕྲན་གྱིས། །མངོན་འདོད་བུང་བའི་ན་ཆུང་གཟིར་བ་མོ། །དྭངས་པའི་ཡིད་མཚོར་རྩེ་དགའི་གར་གྱིས་རོལ། །ད་ནི་མཁས་གྲུབ་ཡོངས་
ཀྱི་འཁོར་ལོས་བསྒྱུར་བ་ཆེན་པོ་དང་པོའི་སངས་རྒྱས་ཁྱབ་བདག་འཇམ་དབྱངས་ཐུབ་བསྟན་ཉི་མ་དཔལ་བཟང་པོའི་ཞལ་སྔ་ནས་ཀྱིས་མཛད་པའི་གསོལ་འདེབས་ཀྱི་དོན་འགྲེལ་བའི་སྒོ་ནས་སྐུ་ཆེ་བའི་རྣམ་པར་ཐར་བ་མདོ་ཅེམ་བརྗོད་
པ་ལ༑ གསོལ་འདེབས་ཀྱི་ཤླཽ་ཀ་དང་པོ། ལེགས་བཤད་ཚོལ་ལ་ངོམས་པ་མི་མངའ་ཞིང། །ཐོས་དོན་རྣམ་པར་འབྱེད་པའི་ཤེས་རབ་ཀྱིས། །མན་ངག་རྒྱ་མཚོའི་གཏེར་གྱུར་དགེ་བའི་བཤེས། །དཔལ་ལྡན་བླ་མའི་ཞབས་ལ་
གསོལ་བ་འདེབས། །ཞེས་གསུངས་པ་འདི་མདོར་བསྟན་གྱི་གཞུང་ཡིན་ཞིང། ཤླཽ་ཀ་འདི་ཐོག་མར་བཀའ་འགྱུར་གྱི་ལུང་གནང་བའི་ཚེ་བླ་བརྒྱུད་གསོལ་འདེབས་ཀྱི་གྲས་སུ་འཇུག་རྒྱུར་སྡེ་ཁྲི་རིན་པོ་ཆེས་ལྗགས་རྩོམ་མཛད་ལ་
ཕྱིས་སུ་གསོལ་འདེབས་ཡོངས་རྫོགས་ཀྱང་འདི་དང་འབྲེལ་བར་བྱུང་ངོ། །དོན་ནི། རྗེ་བདག་ཉིད་ཆེན་པོས། བླང་དོར་གནས་ལ་ཀུན་ནས་འཐོམས་པའི་མུན། །ཡང་དག་ཐོས་པའི་སྒྲོན་མེས་མ་བསལ་བར། །ལམ་མི་ཤེས་
མཐར་བའི་གྲོང་མཆོག་ཏུ། །འཇུག་པར་འགྱུར་བ་སྨོས་ཀྱང་ཅི་ཞིག་དགོས། །ཞེས་དང། རྗེ་མི་ལས། ཐོས་པ་མེད་པའི་སྒོམ་པ་ནི། །ལག་རྡུམ་བྲག་ལ་འཛེག་པ་འདྲ། །ཞེས་མ་ཐོས་པའི་ཉེས་དམིགས་དང། ཚོམས་ལས་

[013B]། ཐོས་པས་སྡིག་ལས་ལྡོག་པར་འགྱུར། །ཐོས་པས་དོན་མ་ཡིན་པ་སྦོང།། ཐོས་པས་མྱ་ངན་འདས་པ་འཐོབ།། ཅེས་དང། མགོན་པོ་ཀླུ་སྒྲུབ་ཀྱིས། སྐྲ་དཀར་གཉེར་མ་ལྷགས་པའི་དུས།། ཐོས་པ་
མང་དུ་བསགས་བྱ་སྟེ།། གང་དུ་ཐོས་མང་འགྲོ་འགྱུར་བ། །དེར་ནི་ཕུང་པོ་འགྲོ་མི་འགྱུར།། ཞེས་ཐོས་པའི་ཕན་ཡོན་གསུངས་པས་ཐུགས་དྲངས་ཏེ། སྐུ་གཞོན་ནུའི་དུས་སུ་བཀའ་པོད་ཆེན་པོ་ལྔ་སོགས་མདོ་སྔགས་རིག་གནས་ཆ་ཚང་བ་
ལ་སྦྱངས་པ་ཙམ་དུ་མ་ཟད། ཕྱོགས་འདིར་བཞུགས་པའི་གདམས་པ་མཐའ་དག་དང། གཞན་ན་ཡོད་པའི་མན་ངག། ཕྱག་ལེན། ཆོས་རྒྱུན། ཐན་དཔེ་རིས་དང། དཔེ་རྒྱུན་དཀོན་པའི་རིགས་གཅིག་ཀྱང་མ་ལུས་པར་འབད་པ་ཆེན་པོས་
བཙལ་ཞིང་ཐུགས་སུ་ཆུད། ཆོས་རྒྱུན་རྣམ་དག་ཅིག་ཡིན་ཕྱིན། ཉིད་ལ་མི་མངའ་བ་མེད་པའི་ཚོད་ཀྱིས་གདམས་པའི་གཏེར་དུ་གྱུར་པའི་གནས་སྐབས་ནའང། སྐྱེས་བུ་དམ་པ་མཁས་པ་རྣམས་ཀྱི་གསར་རྩོམ་དང། ང་རྒྱུད་ང་ཁྱད་པར་དུ་
འཕགས་པའི་རིགས་ཆེད་གཉེར་གྱིས་གསན་པ་ལྟ་བུ། ལེགས་བཤད་འཚོལ་བ་ལ་ནམ་ཡང་ངོམས་པ་མེད་པ་བྱང་ཆུབ་སེམས་དཔའ་རྟག་ཏུ་དུ་དང་གཞོན་ནུ་ནོར་བཟང་གི་རྣམ་པར་ཐར་བ་དང་མཚུངས་པ་ནི། མདོ་སྡེ་རྒྱན་ལས། ཐོས་
པས་ཆོག་པར་འཛིན་སྤོང་བ། །དེ་ནི་ཆོས་ཤེས་པ་ཞེས་བརྗོད། །ཅེས་དང། ཐོག་མར་དགེ་བ། རྗེ་ཐམས་ཅད་མཁྱེན་པས། དང་པོར་རྒྱ་ཆེན་ཐོས་པ་མང་དུ་བཙལ། །ཞེས་རང་གི་རྟོགས་པ་བརྗོད་པ་ཇི་ལྟ་བ་བཞིན་གྱི་སྐུ་ཆེ་བའི་ཡོན་ཏན་ནོ། །

[014A]༄༅། །སྐྱབས་མགོན་ཐམས་ཅད་མཁྱེན་པ་དང། དཔལ་མང་རྡོ་རྗེ་འཆང་སོགས་རྗེ་རང་གི་དགེ་བའི་བཤེས་གཉེན་རྣམས་ཀྱིས་ཀྱང་བསྟན་པའི་བདག་པོར་འགྱུར་པར་ཡེ་ཤེས་ཀྱི་སྤྱན་གྱིས་གཟིགས་ཏེ་
བཀའ་གདམས་ཐིག་ལེ་བཅུ་དྲུག་གི་ཁྲིད། ཕྱག་རྡོར་སྟོད་འགྲེལ། རྡོ་རྗེ་སྙིང་འགྲེལ། ཁྲི་རྒན་བསྡུས་གྲྭ། སྨན་གྱི་ཆ་ལག་བཅྭོ་བརྒྱད་ཀྱི་ལུང་སོགས་ཆོས་རྒྱུན་དགོན་པ་མང་པོ་ཆེད་གཉེར་གྱིས་གསན་བཅུག་པ་ནི། པཎ་ཆེན་བློ་
བཟང་ཆོས་ཀྱི་རྒྱལ་མཚན་ལ་མཚན་ལམ་དུ་རྗེ་ཙོང་ཁ་པ་བྱོན་ནས། རང་དང་གཞན་ལ་ཕན་པའི་ཕྱིར། །ཐོས་པས་ངོམས་པར་མི་བྱ་སྟེ། །ས་གསུམ་བརྙེས་པའི་འཕགས་པ་ཡང། །ཐོས་པས་ངོམས་པ་མེད་ལ་ལྟོས། །ཞེས་
ཐོས་པ་བྱེད་པར་བསྐུལ་བ་དང་ཆ་འདྲའོ། །ས་གསུམ་པའི་བྱང་འཕགས་ཐོས་པས་ངོམས་པ་མེད་པའི་ཚུལ། ཉི་ཁྲི་ལས། ས་སོ་སོའི་ཡོངས་སྦྱོང་རྒྱས་པར་གསུངས་པ་བཞིན་ས་གསུམ་པའི་ཡོངས་སྦྱོང་དུ། མངོན་རྟོགས་རྒྱན་ནས་
ཐོས་བས་མི་ངོམས་ཉིད་དང་ནི། །ཞེས་གསུངས་པ་ལྟར་རོ། །དགེ་བའི་བཤེས་གཉེན་ལ་བརྟེན་ནས་གཞན་སྟོབས། རང་ཉིད་ཀྱིས་ལུང་དང་རིགས་པས་དཔྱད་པའི་རང་སྟོབས་ཀྱིས། གང་ཐོས་པའི་གཞུང་དང་གདམས་པ་ཐམས་ཅད་ཀྱི་
ལུངས་དང་དངོས་ཤུགས་ཀྱི་ཚིག་དོན་ཟུར་ཕྱིན་པ་རྣམ་པར་འབྱེད་པའི་ཤེས་རབ་ཀྱིས། རྗེ་ཐམས་ཅད་མཁྱེན་པས། མང་དུ་ཐོས་ཀྱང་ཆོས་ཀྱིས་འཕོང་བ་ནི། །གསུང་རབ་གདམས་པར་ཤར་བ་མེད་པས་ནོངས། །ཞེས་གསུངས་པ་ལྟར། རྟ་

[014B] རྒྱུད་རྒྱལ་གསང་བ་འདུས་པ་ནས་ཀ་རཱི་ཀ་ལྔ་བཅུ་པའི་བར་གྱི་བཀའ་དང་དགོངས་འབྲེལ་རྣམས་ཀྱི་
ནང་ན་ཉམས་ལེན་མི་སྟོན་པའི་ཚིག་གཅིག་ཀྱང་མེད་པ། རྒྱུད་བླ་མ་ལས། གང་ཞིག་དོན་ལྡན་ཆོས་དང་ཉེར་འབྲེལ་ཞིང། །ཞི་བའི་ཕན་ཡོན་སྟོན་པར་མཛད་པ་གང། ཞེས་གསུངས་པ་ལྟར། རགས་རིམ་བྱས་ན། འདུལ་བས་སོ་ཐར་
གྱི་ཚུལ་ཁྲིམས། མཛོད་ཀྱིས་བདེན་བཞིའི་འཇུག་ལྡོག། དབུ་ཕར་གྱིས་ཟབ་རྒྱས་ཀྱི་ལམ་གྱི་ལུས། རྣམ་འགྲེལ་གྱིས་བདེན་བཞི་དང་ཐར་བ་དང་ཐམས་ཅད་མཁྱེན་པ་རིགས་པས་བསྒྲུབས་ནས་སྟོན་པ་བཅོམ་ལྡན་འདས་རྣམ་
གྲོལ་དོན་དུ་གཉེར་བ་ལ་ཚང་མའི་སྐྱེས་བུར་ངེས་ཤེས་བསྐྱེད་པ་ལྟ་བུས་མཚོན་སྤོབས་པ་བཞི་ལྡན་ཤ་སྟག་ཡིན་པས། ཡི་གེ་ན་གཅིག་ཀྱང་འདོར་རྒྱུ་མེད་པར་རང་ཉིད་འཚང་རྒྱ་བའི་ཆ་རྐྱེན་དང་ཉམས་ལེན་དུ་འཁྱེར་པ། འབྲོམ་
རྒྱལ་བའི་འབྱུང་གནས་ཀྱིས། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་བླ་མ། ཞེས་གསུངས་པ་ལྟར་གྱུར་པ་ནི། བར་དུ་གཞུང་ལུགས་ཐམས་ཅད་གདམས་པར་ཤར་བའི་རྣམ་པར་ཐར་བའོ། །དེས་ན། སྲེད་མེད་ཀྱི་
བུས་ཞུས་པའི་མདོ་ལས། རིགས་ཀྱི་བུ་ཐོས་པ་དང་ལྡན་ན་ཤེས་རབ་སྐྱེས་པར་འགྱུར་རོ། །ཤེས་རབ་དང་ལྡན་ན་ཉོན་མོངས་པ་མེད་པར་འགྱུར་རོ། །ཉོན་མོངས་པ་མེད་པ་ལ་བདུད་ཀྱིས་གླགས་བལྟ་བར་མི་ནུས་སོ། །ཞེས་དང་

[015A]༄༅། །མདོ་སྡེ་རྒྱན་ལས། འདི་ན་དང་པོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་བ་འབྱུང། །ཚུལ་བཞིན་ཡིད་ལ་བྱེད་པ་ལས་ཀྱང་ཡང་དག་དོན་ཡུལ་ཡེ་ཤེས་འབྱུང། །ཞེས་དང། སྐྱེས་རབས་ལས། ཐོས་
པའི་རྗེས་འཇུག་སྒྲུབ་པ་སྙིང་པོར་བྱེད། །སྐྱེ་བའི་རྫོང་ལས་ཚེགས་ཆུང་ཐར་བར་འགྱུར། །ཞེས་དང། བེ་བུམ་སྔོན་པོ་ལས། དེ་ལྟར་ཐག་བཅད་ལམ་དེར་འཇུག་བྱ། །ཞེས་གསུངས་བ་ལྟར། གང་ཉམས་སུ་བླང་བྱ་དེ་ལ་ཐོས་བསམ་
གྱིས་སྒྲོ་འདོགས་བཅད། གང་ཐོས་བསམ་གྱིས་སྒྲོ་འདོགས་བཅད་པ་དེ་ཉམས་སུ་བླངས་པས། ཐོས་པ་མང་བའི་ཚོད་ཀྱིས་ཐོས་བྱུང་གི་ཤེས་རབ་སྟོབས་ཆེ། དེ་ཇི་ལྟར་མང་བ་བཞིན་བསམ་པ་དང་བང། མ་བྱུང་མང། དེའི་ཚོད་
ཀྱིས་སྒོམ་པའི་ཉམས་ལེན་མང། དེའི་ཚོད་ཀྱིས་སྐྱོན་ཟད་པ་དང། ཡོན་ཏན་སྐྱེ་བ་མང་ལ་སྟོབས་ཆེ་བས་ལམ་གྱི་བགྲོད་པ་མྱུར་ཞིང་ས་ཆོད་ཆེ་བར་གསུངས་པ་དང། འབྲོམ་རྒྱལ་བའི་འབྱུང་གནས་ཀྱིས། ང་ཐོས་དུས་
ཚེ་ན་བསམ་སྒོམ་བདོ། །ང་བསམ་དུས་ཚེན་ཐོས་སྒོམ་བདོ། །ང་བསྒོམ་དུས་ཚེན་ཐོས་བསམ་བདོ། །ང་གཅིག་ཏུ་མ་ལུས་བསྡོམས་བྱས་ནས། །ཆོས་ལམ་དུ་ཁྱེར་ནས་འགྲོ་ཤེས་པ། །ང་བཀའ་གདམས་ཕྱོགས་ཆར་མ་
ལྷུང་བ། །དོན་རྒྱ་འབག་མིག་བཞིན་འཕྲུལ་ཤེས་པའི། །ལེགས་ཀུན་ཏུ་གཏོགས་དེ་བཀའ་གདམས་ཡིན། །ཞེས་གསུངས་པ་ལྟར། ཐོས་བསམ་སྒོམ་པ་ཡ་མ་བྲལ་ཞིང་གཅིག་གྲོགས་སུ་གཅིག་སོང་བས་རེས་འཇོག་

[015B] མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར། །རྒྱུན་དུ་དྲན་ཤེས་བག་ཡོད་བརྟན་པོའི་སྒོ་ནས་ཐུབ་པའི་བརྟུལ་ཞུགས་བླ་ན་མེད་པ་ལ་གནས་ཏེ། བླང་དོར་གྱི་
གནས་དང་ཉམས་ལེན་གྱི་གནད་ལ་དཔྱོད་པའི་ལྷག་མཐོང་གི་སྒོམ་དང། དཔྱད་དོན་ལ་གནས་པའི་ཞི་གནས་ཀྱི་སྒོམ་ཟུང་དུ་འབྲེལ་བས་དུས་འདའ་བས་ཐོས་བསམ་སྒོམ་པ་སྟན་ཐོག་གཅིག་ཏུ་གྲུབ་པ་ནི། བྲག་ཕུགས་སུ་ལུས་གནད་བལྟ་
སྟངས་བྱས་ནས་བསྡད་པ་ཙམ་ལ་སྒོམ་དུ་མིང་བཏགས་པ་དང་མི་འདྲ་བར་ལྷག་པའི་བསླབ་པ་གསུམ་གྱིས་བསྡུས་པའི་སྒོམ་དང་ཉམས་ལེན་མཆོག་ཏུ་གྱུར་པ་ཡིན་པར། རྒྱན་ལས། ཡང་དང་ཡང་དུ་སེམས་པ་དང། །འཇལ་དང་ངེས་
རྟོགས་གོམས་པའི་ལམ། །ཞེས་གསུངས་སོ། །ཡ་ཀི་སངས་རྒྱས་ཐོབ་པའི་གདམས་པ་ནས། མ་ཀི་རྫ་གཏུབ་བྱེད་པ་ཡན་ཆད་ཀྱི་རིག་པ་ལ་མི་མཁྱེན་པ་མེད་པས་མཁས་པ་མཐའ་དག་གི་དྲི་གཏུགས་ཀྱི་ཡུལ་དང། མཆོག་དམན་ཐམས་
ཅད་ཀྱིས་བཀའ་ལུང་སྤྱི་བོར་ལེན་པ་དང། ཕྱིའི་ཡུལ་སྣང་བྱ་བྱེད་ཀུན་ནང་གི་ཉམས་རྟོགས་ཀྱི་མཐུན་དཔེར་ཤར་བས་མན་ངག་རྒྱ་མཚོའི་གཏེར་དུ་གྱུར་པ་ནི། གུང་ཐང་འཇམ་པའི་དབྱངས་ཀྱིས། སྣང་བ་དཔེ་རུ་ཤར་བ་ཡི། །རྣལ་
འབྱོར་དེ་ལ་གདམས་ངག་མང། །ནགས་ཀླུང་སྟུག་པོའི་དོར་རུ། །ཤིང་ལོའི་ཕུང་པོ་ཟད་པ་མེད། །ཅེས་དང། རྗེ་རང་གི་བདེ་ལམ་ཟིན་བྲིས་ལས། ཉམས་སུ་བླང་ན་གདམས་ངག་གིས་ལག་མི་འཐོག། གསུང་རབ་ཐམས་ཅད་ཞལ་

[016A]༄༅། །ལས་ཤེས་པའི་མན་ངག་རྗེན་པར་གོ་ཡོང་ཞེས་གསུངས་པ་ལྟར། ཚུལ་དེ་ཐ་མར་ཉིན་མཚན་ཀུན་ཏུ་ཉམས་སུ་བླངས་པའི་རྣམ་པར་ཐར་བ་ཡིན་ཞིང། དེ་ལྟར་ན་སྒོམ་ཆེན་རབ་ལ་སྟོན་ཆེན་རབ། །ཅེས་
གསུངས་པ་ལྟར། རང་གིས་ཇི་བཞིན་གཟིགས་པའི་ལམ་རྣམས་བརྩེ་བ་ཤུགས་དྲག་པོས་གདུལ་བྱ་ལ་བསྡུ་བའི་དངོས་པོ་བཞི་སོགས་ཐབས་མཁས་མཐའ་ཡས་པས་འདོམས་པའི་དགེ་བའི་བཤེས་གཉེན་ཞེས་གསུངས་པ་སྟེ། སྔ་
མ་རྣམས་ཀྱིས་མཁས་ཤིང་བཙུན་པ་དང་འདིས་བཟང་པོའི་ཡོན་ཏན་བསྟན་ལ། ཚོམས་ལས། བདག་ཉིད་དང་པོར་རིག་པར་གནས་བྱས་ནས། །ཕྱི་ནས་བདག་བཞིན་གཞན་དག་གདུལ་བར་བྱ། །ཞེས་དང། རྣམ་འགྲེལ་ལས། རང་ཉིད་
དེས་ཤིང་གཞན་དག་ལ། །ངེས་པ་སྐྱེད་པར་འདོད་པ་ཡིས། །ཞེས་གསུངས་པའི་རིམ་པ་དང་མཐུན་པས་ཚིགས་བཅད་འདིས་རྣམ་ཐར་ཕྱི་མ་ཕྱི་མ་སྔ་མ་སྔ་མ་དང་འབྲེལ་བའི་འབྲེལ་ཡང་བསྟན་ཏོ། །དེས་ན་ཐོས་བསམ་སྒོམ་པ་ཇི་སྙེད་
མཛད་པ་དེ་ཀུན་ཀྱང་འགྲོ་བའི་ཕན་བདེ་འབྱུང་བའི་གཞི་བསྟན་པ་རྒྱས་པའི་ཆེད་དུ་བསྔོས་པ་ཙམ་དུ་མ་ཟད། རང་དོན་གྱི་འཁྲི་བ་རྡུལ་ཙམ་ཡང་མེད་པར་བསྟན་པ་སྤེལ་བའི་ལག་ཆ་འབའ་ཞིག་ཏུ་ཁྱེར་ཏེ། མཁས་པའི་བྱ་བ་འཆད་རྩོད་
རྩོམ་པའི་ཁུར་བསྣམས་ནས་སྐལ་ལྡན་གྲངས་མེད་པ་སྨིན་ཅིང་གྲོལ་བ་དང། འཇམ་མགོན་རྒྱལ་བའི་རིང་ལུགས་དྲི་མ་མེད་པ་མི་ནུབ་པའི་རྒྱལ་མཚན་སྲིད་རྩེར་བསྒྲེངས་བས་འཕྲིན་ལས་ཀྱི་གདུགས་དཀར་པོ་གཅིག་གིས་མཐའ་

[016B] ཀུན་ཀྱང་བསྟན་པ་རྒྱས་པའི་ཆེད་དུ་བསྔོས་པའི་རྣམ་པར་ཐར་བ་ཁྱད་པར་དུ་འཕགས་པའོ། །དོན་གཉིས་ཕུན་སུམ་ཚོགས་པའི་ཡོན་ཏན་དེ་དག་གི་དཔལ་དང་ལྡན་ཞིང་ཡོན་
ཏན་དེའི་བཅུད་ཀྱིས་ལྕི་བའམ། ཡོན་ཏན་གྱི་ཚོགས་ཀྱིས་གོང་མར་གྱུར་པའི་བླ་མའི་སྐུའི་ཆ་དམའ་ཤོས་ཞབས་ལ་ཞེས་པ་ཤིན་ཏུ་གུས་པར་སྟོན་པའི་ཚིག་དང། གསོལ་བ་འདེབས་པ་ནི་ཞུ་བ་འབུལ་བ་སྟེ། མྱུར་དུ་ཁྱེད་རང་ལྟ་བུར་
བྱིན་གྱིས་རློབས་ཤིག་པ་ལྟ་བུ་འདོད་བྱའི་དོན་ཅི་རིག་ཞུ་བ་གོ་བའི་ཚིག་གོ། །མང་དུ་ཐོས་པས་མཁས་པའི་ཡང་རྩེར་སོན། །ཚུལ་བཞིན་བསྒྲུབས་པས་གྲུབ་པའི་མཆོག་བརྙེས་ཤིང། །འཆད་རྩོད་རྩོམ་པས་བསྟན་པའི་སྙིང་པོ་སྤེལ། །
བཤེས་གཉེན་བཟང་པོས་འགྲོ་བའི་རེ་བ་སྐོང། །འཕྲིན་ལས་གདུགས་དཀར་གྲིབ་མ་ཡི། །ཞི་བ་བསིལ་བའི་སིམ་པ་གང། །གདེངས་ཅན་རྣམས་ནི་ཀླལ་བའི་སྤྲིན། །བདེ་འཐུང་རིག་པའི་དཔྱིད་དུ་འཇོ། །རྒྱ་ཆེན་རྣམ་དབྱོད་རྀ་ཥིའི་ཧུབ་
གཅིག་གིས། །ལེགས་བཤད་ཆུ་ཀླུང་མ་ལུས་འཐུངས་གྱུར་པ། །དེ་ཡི་མོད་ལ་ལུས་ཅན་ནང་གསོ་བའི། །སྨན་གྱི་བདུད་རྩིར་སྐྱུགས་པའི་ཉེར་བསྡོགས་སོ། །ཞེས་སྨྲས་པའོ།    ༈    །དབྱངས་ཅན་བུ་མོ་གཞུང་བཟང་མ། །ཁྱོད་ཀྱི་ལྷ་གཅིག་གར་དབང་
པོར༑ ༑ཡིད་ནི་རྗེས་སུ་སོང་བ་ལ། །སྙན་པའི་ངག་གི་པི་ཝང་སྩོལ། །རྒྱས་པར་བཤད་པ་ལ་གཉིས། རང་བཞིན་བརྗོད་པའི་རྒྱན་གྱི་སྒོ་ནས་བསྟོད་པ་དང། བསྔོ་སྨོན་གྱིས་མཚམས་སྦྱར་བ་མཛད་བྱང་དང་བཅས་པའོ། །ནང་པོ་ལ་གསུམ་

[017A]༄༅། །ལེགས་ཚོགས་ཐམས་ཅད་ཀྱི་རྩ་བ་བཤེས་གཉེན་ཚུལ་བཞིན་དུ་བསྟེན་ནས་མང་དུ་ཐོས་པ་ལུང་གི་ཡོན་ཏན་བརྙེས་པའི་ཚུལ། ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་པའི་ཚུལ། བརྙེས་ནས་བསྟན་པ་ལ་
བྱ་བ་མཛད་པའི་ཚུལ་ལོ། །དང་པོ་ནི། དཀོན་མཆོག་རྒྱལ་པའི་གདུང་འཚོ་བ་དམ་པའི་མགོན། །མཁས་དང་གྲུབ་པའི་བསྟན་འཛིན་དུ་མའི་ཞབས། །བསམ་དང་སྦྱོར་བས་ཚུལ་བཞིན་བསྟེན་པ་ཡིས། །ལེགས་ཚོགས་རྩ་བ་ཚུགས་ལ་
གསོལ་བ་འདེབས། །དྲི་མེད་རྒྱལ་བའི་བཀའ་དང་དགོངས་འགྲེལ་གྱི། །རྒྱ་བོད་གཞུང་ལུགས་རྒྱ་མཚོར་རབ་སྦྱངས་པའི། །མང་དུ་ཐོས་པ་ལུང་གི་ཡོན་ཏན་གྱིས། །མཁས་པའི་དེད་དཔོན་གྱུར་ལ་གསོལ་བ་འདེབས། །ཞེས་གསུངས་
ཚིགས་བཅད་དང་པོའི་དོན་ནི། རྒྱུད་བླ་མ་ལས། འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་ཉིད། །ཅེས་དཔེ་དྲུག་གི་སྒོ་ནས་དཀོན་པའི་ནོར་
མཆོག་ཏུ་གྱུར་པ་ནོར་བུ་རིན་པོ་ཆེ་དང་འདྲ་བས་དཀོན་མཆོག་ཅེས་གསུངས་ལ། བདུད་བཞི་དང་སྲིད་ཞིའི་རྒུད་པ་མཐའ་དག་ལས་རྒྱལ་བས་རྒྱལ་བའོ། །བསྟོད་པ་བརྒྱ་ལྔ་བཅུ་པ་ལས། ཁྱོད་ཀྱིས་ཉོན་མོངས་གཞོམ་པ་བཤད། །བདུད་ཀྱི་གཡོ་
དག་བསྟན་པར་མཛད། །འཁོར་བའི་རང་བཞིན་མི་བཟད་བརྗོད། །འཇིགས་པ་མེད་པའི་ཕྱོགས་ཀྱང་བསྟན། །ཕན་དགོངས་ཐུགས་རྗེ་ཅན་གྱིས་ནི། །སེམས་ཅན་རྣམས་ལ་བགྱི་འཚལ་བ། །གང་ཞིག་ཁྱོད་ཀྱིས་མ་མཛད་པ། །གཞན་ཀོ་ཅི་ཞིག་

[017B] །ཞེས་དང། རྒྱན་ལས། འགྲོ་རྣམས་ཞི་བའི་ལས་དང་ནི། །བསྡུ་རྣམས་བཞི་ལ་འགོད་པ་དང། །ཞེས་སོགས་གསུངས་པ་ལྟར། །མི་མཐུན་ཕྱོགས་དང་གཉེན་པོའི་ལམ་མ་ནོར་བར་སྟོན་པ་དང། འཕྲིན་ལས་ཉེར་བདུན་
གྱིས་མཚོན་པའི་སེམས་ཅན་རྣམས་ལ་བགྱི་འཚལ་བ་སྟེ། རྒྱལ་བས་གདུལ་བྱའི་དོན་བྱེད་པའི་བགྱི་བའམ་བྱ་བ་ཡོད་དོ་ཅོག་ལ་མངའ་བརྙེས་པའི་སྒོ་ནས་གཞན་རྗེས་སུ་འཛིན་པ་རྒྱལ་བ་དང་མཚུངས་པས་རྒྱལ་བའི་གདུང་འཚོ་བ་པའོ། །རྒྱུད་བླ་མ་
ལས༑ དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱས་ཉག་གཅིག་ཡིན། །ཞེས་དང། དེའི་དར་ཊིཀ་ལས། མི་བསླུ་བས་དོན་དམ་པའི་སྐྱབས་ནི་གཅིག་ཉིད་དེ། ཞེས་དམ་པའི་དོན་མི་བསླུ་བ་ལ་བཀྲལ་བ་ལྟར། རྗེ་མི་ལས། རང་ཉིད་གར་འགྲོ་མེད་པ་
ཡི༑ གཞན་གྱི་ལམ་སྣ་བྱེད་པ་དེ། །རང་གཞན་གཉིས་ཀ་འཕུང་བའི་རྒྱུ། །ཞེས་དང། རྒྱལ་སྲས་ཐོགས་མེད་པས། རང་ཡང་འཁོར་བའི་བཙོན་རར་བཅིངས་པ་ཡིས། །འཇིག་རྟེན་ལྷ་ཡིས། སུ་ཞིག་སྐྱོབས་པར་ནུས། །དེ་ཕྱིར་གང་ལ་སྐྱབས་ན་མི་
བསླུ་བའི། །དཀོན་མཆོག་སྐྱབས་འགྲོ་རྒྱལ་སྲས་ལག་ལེན་ཡིན། །ཞེས་འགྱེལ་བ་འགྱེལ་བ་ལ་བརྟེན་པ་ལྟར་རང་མ་གྲོལ་བར་གཞན་གྲོལ་བའི་མགོན་སྐྱབས་བྱེད་མི་ནུས་པས་ན་མི་བསླུ་བའི་མགོན་དང་སྐྱབས་མཐར་ཐུག་པ། བསྔགས་འོས་བསྔགས་
བསྟོད་ལས། ཁྱོད་ཀྱིས་གང་ལས་འགྲོ་བ་དག་མ་དྲངས་རྒུད་པ་དེ་གང་མཆིས། །གང་དང་འཇིག་རྟེན་མ་སྤྲད་པའི། །ཕུན་ཚོགས་དེ་ཡང་གང་མ་མཆིས། །ཞེས་གསུངས་པ་ལྟར། རང་འཇིགས་པ་མཐའ་དག་ལས་གྲོལ། གཞན་འཇིགས་པ་ལས་

[018A]༄༅། །སྒྲོལ་བའི་ཐབས་ལ་མཁས། ཀུན་ལ་ཐུགས་རྗེ་ཆེན་པོ་ཉེ་རིང་མེད་པར་འཇུག། ཕན་བཏགས་མ་བཏགས་ལ་ལྟོས་བ་མེད་པར་སེམས་ཅན་གྱི་དོན་མཛད་པའི་ཡོན་ཏན་བཞི་དང་ལྡན་བས་དམ་པའི་མགོན་ནོ། །འདི་
དག་དང་ཆ་འདྲ་བའི་སྒོ་ནས་རྒྱལ་བའི་གདུང་འཚོབ་དང་དམ་པའི་མགོན་དུ་འཇོག་ཚུལ་གཞན་ཡང་ཡོད་མོད་ཀྱང་འདི་ནི་ཕུལ་དུ་བྱུང་བའི་རྒྱུ་མཚན་ཡིན་ལ། དེ་ལྟར་ཡང། རྗེ་བདག་ཉིད་ཆེན་པོས། ཁྱོད་ནི་འགྲོ་བ་ཀུན་གྱི་བསམ་པ་
མཁྱེན། །སྔོན་ཚེ་དེ་དག་དོན་དུ་ཐུགས་ཀྱང་བསྐྱེད། །ཇི་ལྟར་འདུལ་བའི་ཐབས་ལ་ཤིན་ཏུ་མཁས། །སྲིད་ཞིའི་རྒུད་པ་སེལ་བའི་མཐུ་དང་ལྡན། །ཞེས་དང། བརྒྱ་ལྔ་བཅུ་པ་ལས། གང་ཞིག་ལ་ནི་ཉེས་བ་ཀུན། །གཏན་ནས་ཡོང་ཡེ་མི་
མངའ་ཞིང། །གང་ལ་རྣམ་པ་ཐམས་ཅད་དུ། །ཡོན་ཏན་ཐམས་ཅད་ལྡན་གྱུར་བ། །གལ་ཏེ་སེམས་ཤིག་ཡོད་ན་ནི། །དེ་ཉིད་ལ་ནི་སྐྱབས་འགྲོ་ཞིང། །དེ་བསྟོད་དེ་ནི་བཀུར་བ་དང། །དེ་ཡི་བསྟན་ལ་གནས་པའི་རིགས། །ཞེས་མགོན་
དང་སྐྱབས་སུ་འོས་བའི་རྒྱུ་མཚན་གསུངས་བ་བཞིན་དུ། ངེས་བར་སྐྱོན་ཀུན་ཟད་ཡོན་ཏན་ཀུན་ལྡན་གྱི་བླ་མ་དགེ་བའི་བཤེས་གཉེན་སངས་རྒྱས་དངོས་སུ་སྟོན་པའི་གསུང་རྡོ་རྗེ་ཚིག་གོ། །འདི་ནི་ཉིད་ཀྱི་དགེ་བའི་བཤེས་གཉེན་རྣམས་དང་
རྗེ་བཙུན་བླ་མ་རང་ཉིད་གཉིས་ཀའི་སྐུ་ཆེ་བའི་ཡོན་ཏན་ལ་སྦྱོར་བའི་དབང་གིས་ས་བཅད་དང་པོའི་ཁུངས་སུ་བསྡུས་སོ། །བྱིས་པ་ཆུང་དུ་བསམ་མི་ཤེས་ད་ལྟ་བུའི་སྐབས་ནའང་བྱིས་བ་ཕལ་བ་གཞན་ལྟར་རྩེད་མོ་རྩེ་བ་མི་སྲིད་ལ། རྒྱུན་དུ་ཁུ་བོ་

[018B] དེའི་ནང་ནས་ཤོག་བྱང་རེ་འགོ་མཇུག་མ་ནོར་བར་ཕྱག་ཏུ་བཐུང་ནས་འདོན་པའི་རྣམ་པ་དང་དགའ་དགའ་ལྟར་བྱེད་ཅིང། ཕྱག་ནས་བླང་ན་དུ་ཚུགས་བྱས་ཏེ་ལེན་དུ་
མི་འཇུག། སྐབས་འགར་སྟེགས་བུར་འཛེགས་ཏེ་སྐྱིལ་ཀྲུང་བྱས་ནས་ཆོས་འཆད་པའི་ཚུལ་བྱེད། ཀློག་པའི་སློབ་དཔོན་ཁུ་བོ་རྗེ་སང་བླ་མ་ལས་ཕྲལ་ཀློག་དང་སྦྱར་ཀློག་འགོ་སྨོས་ཙམ་གྱིས་ཐུགས་སུ་ཆུད་ཅིང། ལོ་གཅིག་བསླབ་པས། དབུ་ཆེན་
གཟབ་མ་དང། གཤར་མའི་ཡི་གེ་འབྲུ་ཚ། ཚེག་སྒྲིག། ཟླུམ་རིས། སྐོང་ཡིག། སྔགས་བྲིས། རྒྱུགས་བྲིས་རིགས་གང་ལའང་ཐོགས་པ་མེད་བར་ཀློག་ཐུང་པ་བྱུང་བས། ཞལ་ནས་ཀྱང། ཕྲལ་ཀློག་ལེགས་པོ་ཞིག་སློབ་པ་གལ་
ཆེ༑ སྦྱར་ཀློག་དེའི་ཞར་ལ་འགྲུབ་པས་ཟུར་དུ་སློབ་རྒྱུ་ཅང་མེད། ཇེ་སང་བླ་མ་ཚང་གིས་ང་ལ་ཀློག་ལོ་གཅིག་ལས་ལྷག་མ་བསླབ། ཡིག་ནག་རྒྱལ་བ་འཇམ་དཔལ་རྒྱ་མཚོའི་གསོལ་འདེབས་ཤླཽ་ཀ་ཙམ་ལས་མ་བསྟན་ཀྱང་
ཤེས་སོང། དེ་ལོས་ཡིན། ཡིག་དཀར་ཆོད་ཚེ་ཡིག་ནག་ལོགས་སུ་སློབ་རྒྱུ་ཅི་ཡོད་གསུངས་ངོ། །ཕྱིས་སུ་ལྗགས་ལུང་གནང་བ་སོགས་ཀྱི་ཚེ། གཟབ་གཤར། དག་མ་དག། ཆད་ལྷག། ཡི་གེ་བཟང་ངན་ལ་ཁྱད་མེད་པར་བྱང་བས་མ་ཎི་
འདོན་བ་བཞིན་ཤར་ཤར་གསུངས་ཤིང་དེའི་ཞར་ལ་ཡི་གེའི་ཞུ་དག་དང། དོན་གྱི་དམིགས་རྫོགས་པར་ཐུགས་སུ་ཆུད་པས་དཔེ་གཟིགས་ཀྱི་གོ་ཆོད་པ་ཞལ་སློབ་ཐམས་ཅད་ཀྱིས་མངོན་སུམ་དུ་མཇལ་ལོ། །རྒྱལ་ཐང་པའི་གཅོད་དབང་གནང་

[019A]༄༅། །བའི་སྐབས་ཤིག། ཏཱ་ར་ནཱ་ཐས་མཛད་པའི་དབང་ཆོག་ཤོག་ཐུང་གསར་སློབ་འབྲི་མི་ཤེས་པ་ཞིག་གིས་བྲིས་པ། ཆད་ལྷག་འབའ་ཞིག་དང། ཡིག་ཐོབ་གཏན་ནས་མེད་པ་ཞིག་བསྣམས་ཏེ། དེའི་སྟེང་ནས་
དབང་བསྐུར་མཛད། ཞལ་ནས། ངས་འདི་འཁོར་ཁང་ནས་རྙེད་པ་ཡིན། རྒྱལ་ཐང་པའི་གཅོད་སྐོར་ན་ཡོད་ཀྱང་ཕྱོགས་འདིར་དཔེ་རྒྱུན་དཀོན་ཞིང་ལེགས་པོ་ཞིག་ཡིན་ནའང། ཁ་མི་ཚང་ཞིང་བྲིས་ངན་པས་མ་ཡིག་བྱེད་དཀའ། ངལ་བློ་
རྟེན་དུ་ཆོག་གསུངས། རིམ་ལྔའི་བཤད་པ་རྡོ་ལག་བརྒྱུད་མ་ཡོངས་གྲགས་དང་མི་འདྲ་བའི་སྐོང་ཡིག་ལྗིབ་ནག་ཞིག། རིག་གནས་སྤྱི་དང་ཡིག་རིགས་འབྲི་ཀློག་ལ་ཟླ་མེད་པ་དྲུང་ཡིག་ཐུབ་བསྟན་སོགས་ཀྱིས་ཀྱང་འདི་གསུངས་པ་ལ་
ལྗགས་འོ་བརྒྱལ་ཟེར་ཡང། དཔེ་གཞན་མ་རྙེད་པར་ཕྱག་ཏུ་ཕུལ་བས་ཐུགས་སྣང་གང་ཡང་མི་མཛད་ཅིང་དཀྱུས་ལྟར་ཤར་ཤར་ལུང་གནང་བའི་སྟེང་ནས་སྣང་བ་གསུམ་ལ་རྟོག་བཅས་རྟོག་མེད་འཇོག་ཚུལ་དང། སྒྱུ་ལུས་ཕྱི་ལྡང་
ནང་ལྡང་སོགས་དཀའ་གནད་ཀྱི་རིགས་ལ་སོ་སོའི་བཞེད་ཚུལ་གུང་བསྒྲིགས་པའི་ལེགས་བཤད་དང་བཅས་སྩལ། འདི་རྗེ་ཡབ་སྲས་ནས་བརྒྱུད་པའི་གསུང་རྒྱུན་ངོ་མཚར་ཅན་ཡིན་ཞིང་དཔེ་ཆ་དཀོན་བས་སྐོང་ཕྲལ་ནས་རེ་རེ་འབྲི་ཐུབ་ན་
བཟང་ཞེས་བཀའ་གནང་བ་བཞིན་བྲིས་བས་མ་དཔེ་དེ་ལ་ཤོག་གྲངས་སུམ་ཅུ་ལྷག་ལས་མེད་ཀྱང་བུ་ཡིག་ཤོག་གྲངས་བདུན་ཅུ་ལྷག་བྱུང། ཆོས་གྲྭ་ཕེབས་སྐབས་ཤིག་ཞབས་བརྟན་གྱི་བཀའ་འགྱུར་གསུང་སྒྲོག་ཏུ་བྱོན་པ་རྗེས་

[019B] དེ་མཚུངས་སྔགས་དང་ཐང་ཡིག་ཀློག་པ་ལ་མྱུར་བུལ་ཁྱད་མེད་ཅིང། གཞན་ཡང་
ལཉྪ། ཝ་རྟུ། བ་དྷ་རི། ན་ག་རའི་ཡི་གེ། ཀསྨི་རའི་ཡི་གེ། ནཻ་པ་ལའི་ཡི་གེ། རྒྱ་མཚོའི་མཐའི་ཡི་གེ། ཧོར་ཡིག་གསར་རྙིང་གི་མ་ཡིག་ཕྱག་བྲིས་མཛད་བ་མཐོང་ལ། མཁྱུད་སྤྱད་སྲུང་བརྒྱ། ན་བཟའ་བེ་བུམ། སྒྱུ་མའི་བེ་བུམ་སོགས་
གསུངས་པའི་ཚེ། ཨང་ཡིག། ཚག་ཡིག། མཁའ་འགྲོའི་བརྡ་ཡིག། དཀྲུགས་ཡིག་ལའང་ནང་གསེའི་ཁུག་པ་ཅན། གཉིས་དཀྲུགས། གསུམ་དཀྲུགས། བཞི་དཀྲུགས་ཁྱབ་ཆེ་བ་དང། ཤ་བ་འགྱུར་མེད། བརྒྱད་དཀྲུགས་
ལུགས་གཉིས་རྣམས་ལ་བྱང་བ་མཇལ་ཞིང། མདོ་རྒྱ་ཆེར་རོལ་བ་ལས་བསྟན་པ་ལྟ་བུའི་ཡིག་རིགས་དུ་མ་མ་བསླབ་པར་མཁྱེན་པ་དང། ཀློག་སློབ་པའི་ཞར་ལ་ཡིག་རིགས་ཕྱག་བྲིས་ཀྱང་རྩོལ་མེད་དུ་ཐུབ་པ་བྱུང་བ་ནི། དེང་དུས་
ཀྱི་མཁས་པ་དང་ཆེན་པོར་བཀུར་བ་ཕལ་གྱིས་བསྒྲུན་དུ་མེད་པའི་ཡོན་ཏན། རྣམ་འགྲེལ་ལས། རྒྱུ་ཚོགས་པ་ལས་འབྲས་སྐྱེ་བ། །རྗེས་སུ་དཔོག་པ་གང་ཡིན་པ། །དོན་གཞན་ལ་ནི་མི་ལྟོས་ཕྱིར། །དེ་ནི་རང་བཞིན་གྱིན་པར་བརྗོད། །
ཅེས་གསུངས་པ་ལྟར། སྔོན་གོམས་དམ་པའི་རང་བཞིན་གསལ་བར་མཚོན་པའི་རྒྱུ་ཚོགས་གྲངས་ཚང་བའི་འབྲས་རྟགས་ཡིན་ཀྱང། རྗེ་འདི་ལུང་རྟོགས་ཚད་མེད་པའི་ལེགས་བྱས་ཀྱི་ལྷུན་པོར་གྲུབ་པའི་གམ་དུ་ཡོན་ཏན་གྱི་གྲངས་

[020A]༄༅། །སུ་བགྲང་མི་རི་བའི་ཚོད་དོ། །ཡང་རྗེ་འདི་སྐུ་ན་ཚོད་ཕྲ་མོའི་དུས། རིགས་གྲྭ་ཚང་གི་སྐུ་སྔ་མ་གནས་ལྔ་རིག་པའི་ཁྱུ་མཆོག་དགེ་བའི་བཤེས་གཉེན་བློ་བཟང་འཇིགས་མེད་རང་ཡུལ་དུ་ཆུ་སྤོར་ནས་
བཞུགས་ཡོད་པ་ལ། གོང་བའི་སེར་སྐྱ་ཚོས་ཐེ་ཝིང་རྡོ་རམས་པ་ཚང་མཁས་པ་ཆེན་པོ་ཡིན་ཟེར་བས་མཁས་པའི་རྣམ་འགྱུར་ཅི་འདྲ་ཞིག་འདུག་པ་བལྟ་དགོས་སྙམ་ནས། གཟིམས་གུར་གྱི་སྒོར་ཕར་ཕེབས་ཚུར་ཕེབས་བྱས་ཏེ་
གཟིགས་བས་བླ་མ་ཞལ་རས་དཀར་ལམ་མེ་བ་གཟི་བརྗིད་ཅན་ཞིག་འདུག་པས། དེ་འདྲའི་མཁས་པ་ཞིག་བྱུང་ན་ལེགས་པ་ལ་སྙམ་པ་ཐུགས་ལ་ཤར་གསུངས། དེ་ཡང་དཔག་བསམ་འཁྲི་ཤིང་ལས། མཁས་པ་ཉིད་
ནི་མེད་ན་བློ་གྲོས་རྣམས་ཉམས་མི་རྣམས་འཚོ་བ་དོན་ཡོད་མིན། །ཞེས་གསུངས་པ་ལྟར། བླང་དོར་གྱི་གནས་ཤེས་ཤིང་ཤེས་པ་ལྟར་བསྒྲུབ་པའི་མཁས་པ་རྣམས་ཀྱིས་རང་གཞན་གྱི་འཚོ་བ་དོན་ཡོད་པར་བྱེད་པས། རང་ཉིད་དེ་ལྟ་བུའི་
མཁས་པ་དུ་མའི་སྐུའི་སྐྱེ་བ་བཞེས་ཏེ་བསྟན་འགྲོའི་དོན་མཛད་པའི་བག་ཆགས་སད་པ་དང། སྐུ་ཚེ་འདིར་ཡང་དེ་འདྲའི་མཁས་གྲུབ་གཉིས་འཛོམས་ཤིག་བྱས་ནས་ཐར་འདོད་རྗེས་སུ་འཛིན་པའི་ཐུགས་བསྐྱེད་མངོན་དུ་གྱུར་པའོ། །སྐུ་
ཞང་བླ་མ་དགེ་འདུན་རྒྱལ་མཚན། མཐུ་སྟོབས་ཆོས་འཛིན་ཞེས་གདན་སའི་སློབ་གཉེར་བ་དགའ་རབ་རྩིས་དཀར་ནག་དང་སྙན་དང་གསལ་བྱང་བདེའི་ཡུལ་བའི་དཔོན་ཡིན་པས། ལན་གཅིག་མི་ཚང་དེ་ལ་བྱིས་པ་ཞིག་གསར་དུ་

[020B] ད་རེས་བན་ཕྲུག་ཁྲིད་ལ་ཕེབས། ཁ་ཕབ་དགོས་ཟེར་བ་ལྟར་ཁུ་དཔོན་གཉིས་ཀ་ཕེབས་ནས་བྱིས་པའི་རིམ་གྲོར་རྟ་མགྲིན་གཏོར་བཟློག་གསུངས་ཤིང་མིང་རྟ་མགྲིན་སྐྱབས་ཞེས་བཏགས། ཉིད་
ཀྱིས་རྔ་བརྡུང་བཞིན་དུ་དཔེ་ཆའི་མཚམས་གཟིགས་པས་ཆོ་གའི་སྤོད་དང་ཡིག་ཆོད་ལ་ཁོང་ལྷག་ཅིང། འདོན་པ་དང་ཇ་བཞེས་དུས་ལྷྭམ་ཕུད་པ་དང། ཀུན་སྤྱོད་ཞི་དུལ་གྱིས་བཞུགས་ཚུལ་མཛེས་པས་དེར་འཁོད་ཐམས་ཅད་
ཀྱིས་བན་ཕྲུག་ཡ་མཚན་ཅན་ཞེས་གླེང། དེ་དུས་དགུང་ལོ་བཅུ་གཉིས་ཡིན། དེ་འཕྲོས་ཀུན་གྱིས་གང་ཅིའི་གཞན་དང་མི་འདྲ་བའི་ཁྱད་ཆོས་ཅན་ཞིག་འདུག་པས་གྲྭ་སར་བཞག་ན་ལེགས་ཞས་སྒྲོགས་པ་བཞིན། སྐྱབས་
མགོན་རྡོ་རྗེ་འཆང་དབུས་ཕེབས་གྲ་བསྒྲིགས་ཀྱི་ཆེད་དུ་སྦྱིན་བདག་སོ་སོའི་སར་འབྱོན་བཞུད་གནང་བ་དང་བསྟུན། དཔོན་ས་ཆང ་ཝང་གིས་གདན་འདྲེན་ཞུས་ཏེ་དེ་ཀར་ཕེབས་དུས། སྐུ་ཞང་བླ་མས་རྗེ་འདི་གྲྭ་རྒྱུན་དུ་
ཕུལ་བ་ན། སྐྱབས་མགོན་ཐམས་ཅད་མཁྱེན་པས། གྲྭ་བ་ལེགས་པོ་འོང་ཞེས་འབྱུང་འགྱུར་རྗེན་བར་གཟིགས་པའི་དགྱེས་ཚོར་གྱི་བཀའ་ལུང་ཕྱག་མདུད་བཅས་སྩལ། དེ་ནས་བཟུང་སྟེ་རིངས་པ་རིངས་པར་གྲྭ་སར་
འབྱོན་བདུན་གྱིས་མི་རྣམས་ལ་བླ་བྲང་གི་གནས་ཚུལ་རྒྱུན་དུ་དྲིས་པར། ངག་དབང་ཝང་གིས་རྙིང་མ་བསྟེན་པའི་མཐུས་དེ་དུས་སོག་རྟྦོན་རྙིང་ཆོས་དར་ཡོད་པས། བླ་བྲང་ན་དེང་སང་གུང་ཐང་འཇམ་པའི་དབྱངས་

[021A]༄༅། །ཞེས་བླ་མ་བསམ་གྱིས་མི་ཁྱབ་པ་ཞིག་བཞུགས། དེ་དགེ་སློང་ནམ་མཁའི་སྙིང་པོའི་སྤྲུལ་པ་ཡིན་པར་སློབ་དཔོན་གྱི་ལུང་བསྟན་ཡོད་ཟེར་པ་གསན་པས། མཚན་ཐོས་པ་ཙམ་གྱིས་ལུས་ཀྱི་བ་སྤུ་
གཡོ་ཞིང་མིག་མཆི་མ་འཁྲིགས་པའི་དད་པ་འཁྲུངས། ད་ལྟ་ཉིད་དུ་མཇལ་ཐུབ་ན་སྙམ་པ་བྱུང་གསུངས། དེ་ཡང་སྔོན་ཡུན་རིང་བོ་ནས་ཡོངས་སུ་འཛིན་པར་གྱུར་བའི་འབྲེལ་ཟབ་པ་དང། རྗེ་མི་ལ་རས་པས། ལྷོ་བྲག་མར་པའི་
མཚན་ཐོས་པ་ཙམ་གྱིས་ཐུགས་དད་དེ་འདྲ་འཁྲུངས་པས་ཕྱིས་སུ་བླ་མ་དེ་ལ་བསྟེན་ནས་སྐུ་ཚེ་དེར་མཆོག་གི་དངོས་གྲུབ་བརྙེས་པ་དང་ཚུལ་མཚུངས་པའི་རྣམ་པར་ཐར་བའོ། །ཉེ་རྒྱལ་དང་བང་ལས་སྐྱེས་ཀྱིས་སྔ་མོ་ནས་བདུད་རྩི་
དོན་དུ་གཉེར་ཡང་བཅོམ་ལྡན་འདས་ཀྱི་སྤྱན་སྔར་བདུད་རྩི་ཐོབ་པ་ལ་ཡུན་རིང་འགྱང་བ་བཞིན་དུ་རེ་ཞིག་གི་བར་གྲྭ་སར་ཞུགས་རྒྱུར་མ་སོང་བས་ཐུགས་ཅུང་ཟད་ངལ་ཡང། འབྲུ་མང་ཞེས་པ་དགུང་ལོ་བཅུ་དྲུག་པ་ས་སྟག་ལ་
སོག་པོའི་སྟོན་ཚོང་གི་འགྲུལ་བ་དང་འགྲོགས་ཏེ་ཧོར་ཟླ་བཅུ་པའི་ཚེས་འགྲོ་ཐུགས་བཞེད་ལྷ་ཡི་རྫིང་རིང་རྣམ་པར་འཕྱུར་བའི་དགའ་བདེ་མུ་ཏིག་གི་གཟེགས་མ་མཁའ་ལ་འཐོར་བའི་མུ་ནས་མདོ་སྨད་བསྟན་པའི་འབྱུང་གནས་རྒྱལ་
བས་ལུང་བསྟན་པའི་ཆོས་སྡེ་ཆེན་པོ་བཀྲ་ཤིས་གཡས་སུ་འཁྱིལ་བའི་གླིང་དུ་ཆིབས་ཀྱི་ཁ་ལོ་མངོན་པར་བསྒྱུར་ཞིང། ཟླ་བ་དེའི་ཡར་ཚེས་རྒྱལ་བ་གཉིས་པའི་ཉིན་དྲུང་ཡིག་དགེ་འདུན་ཚང་ཞེས་གུང་ཐང་འཇམ་པའི་དབྱངས་

[021B]
པ་གསུམ་གྱི་སྒོ་ནས་ཉེས་སྤྱོད་འདམ་གྱིས་མ་གོས་པའི་རྣམ་གྲོལ་སྦྲང་རྩིའི་རྒྱལ་མཚན། ཁྲིམས་གཙང་པདྨའི་སྦུབས་ལས་འོངས་པའི་ལྷན་ཅིག་སྐྱེས་པའི་དྲི་བསུང་ཕྱོགས་ཀྱི་འཁོར་ལོ་འགེངས་པའི་མ་སྨད་ཐུབ་པའི་བརྟུལ་
ཞུགས་དུར་སྨྲིག་གི་འདབ་མས་ཉེ་བར་མཛེས་པ་ཡང་དག་པར་བླངས་པ་ནི། རྗེ་ཉིད་ཀྱི་གསན་ཡིག་ལས། རང་ལོ་བཅུ་དྲུག་པ་རབ་བྱུང་བཅུ་བཞི་པའི་བགྲང་བྱ་བཅུ་གཉིས་པ་ས་སྟག་ཟླ་བ་བཅུ་པའི་ཚེས་བརྒྱད་ལ་དབེན་
གནས་ཡིད་དགའ་ཆོས་འཛིན་བསམ་གཏན་འཕེལ་རྒྱས་གླིང་དུ། འཕགས་པའི་གནས་བརྟན་ཆེན་པོ་དཀོན་མཆོག་དགེ་འདུན་ལས་སྐྱབས་འགྲོ་རྩོམ་བྱེད་དུ་བྱས་ཏེ་ཚངས་སྤྱོད་དགེ་བསྙེན་གྱི་སྡོམ་པ་དང་བར་མ་རབ་བྱུང་གི་
ཚུལ་ཁྲིམས་མནོས་ཏེ་རྒྱལ་བའི་བསྟན་པ་རིན་པོ་ཆེའི་སྒོར་ཞུགས་པའི་སྐལ་བཟང་ཐོབ། ཅེས་གསུངས་པ་ལྟར་ལ། ཚེས་བཅུ་བདུན་གྱི་ཉིན་དགའ་ལྡན་ལྔ་མཆོད་ཆེན་མོ་ཞེས་གྲགས་པའི་ཆོས་ཐོག་གི་ཡར་འཚོགས་ལ་གྲྭ་ཚང་
བཞིའི་ཡ་གྱལ་འཛམ་གླིང་རྒྱན་དྲུག་ལྟ་བུའི་བློ་གསལ་མཁས་བ་དུ་མའི་བསྟི་གནས་རྨད་བྱུང་ཐོས་བསམ་གླིང་གི་ཆོས་གྲྭར་ཞུགས་པས། ཞབས་སྐྱེས་པདྨ་དཀར་པོའི་མྱུ་གུ་ཐར་འདོད་བུང་བ་འབུམ་གྱི་ཉེར་འཚོར་གསར་དུ་སྨིན་

[022A]༄༅། །པའི་དགེ་མཚན་དཔྱིད་ཀྱི་དཔལ་མོའི་ཕུན་ཚོགས་གསེར་ལྡན་ཡངས་པའི་རྒྱན་དུ་གྱུར་ཏོ། །འཕྲལ་སྦྱངས་དངུལ་ཆུ་བྱུགས་པས་བཅོས་མིན་པར། །སྐྱེས་ཐོབ་རང་འོད་ཁུངས་ནས་འབྱིན་བ་ཡི། །
མཁྱེན་རབ་ནོར་བུའི་མེ་ལོང་གཡའ་དག་པ། །མཐའ་དག་ཆོས་ཀྱི་གཟུགས་བརྙན་འཛིན་པའི་སྣོད། །རྒྱལ་སྲས་མཁའ་ལྡིང་ཕྲུ་གུ་དེའི། །དབང་བོ་ཞི་བའི་གཤོག་རྩལ་དང། །བློ་མིག་ཡོངས་སུ་དག་པ་ཡིས། །ཕལ་བའི་
བྱ་ཚོགས་བྲན་དུ་འཁོལ། །བྲོང་ཡུལ་མྱ་ངམ་ཐང་དུ་སྐྱོ་བ་ཡི། །དམ་པ་ངང་བའི་སྡེ་དཔོན་གཞོན་ནུ་དེ། །རང་རིགས་གཉིས་སྐྱེས་རོལ་བའི་འོ་མའི་མཚོར། །ད་ནི་བག་ཕེབས་ཨེ་མ་སྐལ་བ་བཟང། །ཁྱིམ་པའི་རྟགས་
དང་ཆ་ལུགས་བརྟུལ་ནས་ནི། །དྲང་སྲོང་ཐུབ་པའི་ཆས་སུ་ཞུགས་ཙམ་གྱིས། །སྔོན་གོམས་ཚུལ་ཁྲིམས་ཕུང་པོ་རྫོགས་པ་ཡི། །འདྲིས་པའི་དངོས་པོ་ནམ་ཡང་བརྗེད་མེད་ཐོབ། །དྲི་བཟང་ཁང་བ་དཀར་པོ་རྒྱས་པའི་ཚལ། །
འདམ་གྱིས་མ་གོས་པདྨའི་མཆོག་བཞིན་དུ། །ལྷན་སྐྱེས་བག་ཡོད་བསུང་ཞིམ་འཐུལ་བ་ཡང། །རྐང་འཐུང་དབུས་ན་ཧ་རི་ཙནྡ་བཞིན། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།    ༈    །ལྷུང་ལྷུང་མགྲིན་པའི་རྫ་རྔ་
བརྡུང་བཞིན་དུ། །ལྡེམ་ལྡེམ་ཕྱག་གི་འདབ་ཟུང་བསྐྱོད་པ་ཡིས། །ལིང་ལིང་གར་བྱེད་ངང་བའི་བུ་མོ་དེས། །ཡང་ཡང་དྲན་པའི་ཆུ་གཏེར་མཛེས་པར་མཛོད། །གདན་སའི་ཁྲི་ཐོག་ཉེར་བརྒྱད་པ། ལུང་རྟོགས་

[022B]
དཀོན་མཆོག་དོན་ཡོད་སློབ་དཔོན་དུ་བསྟེན་ནས་རིག་པའི་སྒོ་འབྱེད་བསྡུས་གྲྭ་བསླང། དེ་ཡང་ཚད་མའི་གཞུང་གི་རིགས་པའི་རྣམ་གྲངས་དུ་མ་ཕྱོགས་གཅིག་ཏུ་བསྡུས་པ་ལ་བསྡུས་གྲྭ་ཟེར་ལ། བསྡུས་ཚད་ལ་མཁས་པའི་
ཚད་དུ་བརྩི་བ་སྟག་ཚང་ར་བ་སྟོད་པ་ཚོད་ཡང་བསྡུས་ཚན་ཉེར་ལྔ་འདྲེན་མ་ཤེས་བ་ཀུན་མཁྱེན་བླ་མས་སྡེ་སྲིད་ཀྱི་དྲིས་ལན་དུ་བསྡུས་གྲྭའི་རྩ་ཚིག་བརྩམས་ཏེ་ཤིང་རྟའི་སྲོལ་ལྟ་བུ་ཕྱེ། ཕྱིས་སུ་མཁྱེན་གཏེར་ངག་དབང་བཀྲ་ཤིས་
ལ་ཤེས་བྱེད་རྒྱས་པ་སྡེ་བདུན་ཡིད་ཀྱི་མུན་སེལ་ནས་ཁ་བསྐངས་ནས་བརྩི་བཞག་ཐོང་གསུངས་པ་ལྟར། དེ་ཉིད་ཀྱི་ལོ་སུམ་ཅུར་ཆོས་ཁྲི་མཛད་པའི་རིང་ལ་བསྡུས་གྲྭ་མི་འདྲ་བ་སུམ་ཅུ་ཐུགས་ཐོགས་ནས་བཏང་བ་སྐྱོར་དཔོན་སོ་
སོའི་ཟིན་བྲིས་བསྡུས་གྲྭ་ཡོངས་རྫོགས་ཉེར་བདུན། མཇུག་མ་ཚང་བ་གསུམ་བཅས་བྱུང་བའི་ནང་གི་སྐྱོར་དཔོན་བཀྲ་ཤིས་རྒྱ་མཚོའི་ཟིན་བྲིས་ཀྱི་བསྡུས་གྲྭ་བསྡུས་ཆེན་གྱི་སྐོར་གཞན་ལས་ཁྱད་ཐོན་ཞིང། བསྡུས་ཆེན་གྱི་སྐོར་
འདི་ལྷག་པར་མངོན་པ་གོང་འོག་དང་སྡེ་བདུན་ལ་གོ་བ་ཆགས་པའི་ཐབས་རྨད་དུ་བྱུང་བ་ཡིན་པའི་ཕྱིར། གདན་སའི་རྒྱུན་པའི་བརྩི་བཞག་ཏུ་མཛད་པ་དེ་ཉིད་ཐུགས་འཛིན་གྱི་སྟེང་ནས་གཞན་གྱིས་བསྐུལ་བ་ལ་མ་ལྟོས་པར་

[023A]༄༅། །དང་བ་བད་མཚོར་འཇུག་པ་བཞིན་དུ་སྐྱོར་སྦྱང་དང་རྩོད་པ་རྔོ་རུས་ཐུག་པ་གནང། རིང་བོ་མ་ལོན་པར་སྐུ་ཚ་དུ་མའི་རིགས་ཀྱི་ཅོད་པཎ་རྩོད་དུས་ཀྱི་ཐམས་ཅད་མཁྱེན་པ་ཀུང་ཐང་འཇམ་པའི་དབྱངས་ཞེས་སྙན་
གྲགས་ཀྱི་བ་དན་དཀར་པོ་སྲིད་པ་གསུམ་ན་ལྷམ་མེར་གཡོ་བ་དེ་ལས། བཀའ་ཆོས་ཀྱི་ཐོག་མར་དྲིལ་བུ་ལྷ་ལྔ་དང། ལུས་དཀྱིལ་གྱི་དབང་གསན་པ་ཡིན་ཞེས་ཞལ་ནས་ཐོས་ཤིང། དེའི་ཐད་ཀྱི་གསན་ཡིག་ལས་ཀྱང། ཧེ་རུ་ཀ་དཔལ་
དུར་སྨྲིག་འཆང་བའི་གར་གྱིས་རོལ་པ་རྗེ་བཙུན་དཀོན་མཆོག་བསྟན་པའི་སྒྲོན་མེ། རྗེ་དེ་ཉིད་དེད་ཅག་ལམ་འདི་ལ་བརྟེན་ནས་གསང་ཆེན་ཐེག་པའི་སྒོར་ཐོག་མར་འཇུག་པའི་རྡོ་རྗེ་སློབ་དཔོན་དང། སོ་ཐར་བྱང་སེམས་གསང་སྔགས་ཀྱི་སྡོམ་
བ་གསུམ་ཀ་དང། བྱང་ཆུབ་བདེ་ལམ་དང་འཇམ་དཔལ་ཞལ་ལུང་གི་ཁྲིད་སོགས་ཆོས་བཀའ་བསམ་གྱིས་མི་ཁྱབ་པ་སྩལ་བས་ན་དུས་གསུམ་གྱི་རྒྱལ་བ་ཐམས་ཅད་ལས་ཀྱང་བཀའ་དྲིན་ཆེ་བར་འཁུམས་སོ། །ཞེས་དཔལ་ཧེ་རུ་ཀ་དངོས་ཀྱི་
བླ་མས་རང་གི་རྡོ་རྗེ་ལུས་ཀྱི་དཀྱིལ་འཁོར་དུ་ཕྱི་ནང་གི་ལྷ་རྣམས་དང་སྐལ་བ་མཉམ་པའི་དངོས་གྲུབ་སྩལ་ཏེ་གསང་སྔགས་བླ་མེད་ཀྱི་ཆོས་སྒོར་བཅུག། གསང་བ་བསམ་གྱིས་མི་ཁྱབ་པའི་གདམས་པ་དུ་མའི་སྒོ་ནས་སྤྱན་གྱི་འབྲས་བུ་
བཞིན་དུ་རིགས་ཆོས་སྲས་ཀྱི་ཐུ་བོར་བསྐྱངས་བས་རྒྱལ་བ་ཐམས་ཅད་ལས་ཀྱང་ལྷག་པའི་བཀའ་དྲིན་མཛད་པར་གསུངས་པ་ནི་དཔག་པར་དཀའ་བའི་རྣམ་ཐར་ཀྱི་སྡོམ་དང་དགོངས་གཞི་ཤིན་ཏུ་གཏིང་ཟབ་པ་ཤེས་དགོས་སོ། །ཡང་

[023B] དེའི་ལོ་ཕྱི་མའི་མཉན་ཡོད་ཆོ་འཕྲུལ་མཆོད་པའི་དུས་སྟོན་གྱི་ཚེས་བཅོ་ལྔར་གཟིམས་ཆུང་དགེ་ལེགས་བདེ་ཡངས་སུ་ཡོངས་རྫོགས་བསྟན་པའི་མངའ་བདག་འདུལ་བ་འཛིན་པ་མཐའ་དག་གི་གཙུག་རྒྱན་འཇམ་
དཔལ་དབྱངས་དངོས་དཀོན་མཆོག་བསྟན་པའི་སྒྲོན་མེའི་ཞབས་དྲུང་ནས་རབ་བྱུང་བསྐྱར་མ་དང་ཚིགས་སྔ་མ་དགེ་ཚུལ་གྱི་སྡོམ་པ་ལེགས་པར་ནོད་དེ་མཁན་པོ་རྣམ་པ་གཉིས་ཀས་མིང་དཀོན་མཆོག་བསྟན་འཛིན་ཞེས་
སྩལ༑ ཞེས་གསུངས་པ་ལྟར། ཆོས་གྲྭར་ཕེབས་ནས་ཟླ་བ་གཉིས་ལྷག་ཙམ་སོང་བ་མྱོས་ལྡན་གྱི་ལོའི་ཟླ་བ་དང་པོ་འགྲན་ཟླ་མེད་པའི་ཆོ་འཕྲུལ་གྱི་དུས་ཆེན་ལ་དམ་པ་དེ་ཉིད་ཀྱི་དྲུང་དུ། སྐྱབས་འགྲོའི་བསླབ་བྱ་ལས། ཆོས་
ལ་སྐྱབས་སུ་སོང་བས་སེམས་ཅན་ལ་གནོད་འཚེ་སྤོངས། ཞེས་དང། བཞི་བརྒྱ་བ་ལས། མདོར་ན་ཆོས་ནི་མི་འཚེ་བར། །དེ་བཞིན་གཤེགས་པ་རྣམས་ཀྱིས་གསུངས། །ཞེས་གསུངས་པ་ལྟར་སྟོན་པ་ཐུགས་རྗེ་ཅན་གྱི་དམ་པའི་ཆོས་
ནི་མི་འཚེ་བ་དང་ཕན་འདོགས་པའི་གཞི་ལས་འབྱུང་བས་ན་གཞན་ལ་གནོད་པ་གཞི་དང་བཅས་པ་ལས་ལོག་པའི་ལུས་ངག་གི་ངེས་པར་འབྱུང་བའི་སྔོམ་པ། འདུལ་བའི་མདོ་ལས། ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་
བྱས་ཏེ། ཞེས་གསུངས་བ་ལྟར། ལེགས་སྨོན་དང་འཇིགས་སྐྱོབས་སོགས་ཀྱི་སྐྱོན་དང་བྲལ་བ། སཾ་སྐྲྀ་ཏ་ལྷའི་སྐད་དུ་ཤྲ་མ་ཎེ་ར་ཞེས་པ་དགེ་སྦྱོང་གི་ཚུལ་ཏེ་ཞི་བ་མྱ་ངན་ལས་འདས་པའི་ཚུལ་དང་རྗེས་སུ་མཐུན་པའི་དགེ་ཚུལ་

[024][MISSING PAGE]

[025A]༄༅། །དུ་མི་འགྱུར་བར་ཅི་བྱེད་ཁྱེད་ཤེས་ཀྱི་ཐུགས་རྩེ་གཏད་དེ། ང་རྒྱལ་དང་ཆེ་བའི་ང་རྒྱལ་གྱི་དྲི་ཙམ་ཡང་མེད་པར་བླ་མའི་བྱ་བའི་ཁུར་ལྕི་ཡང་ངན་ལས་ཇི་འདྲ་ཞིག་ཉམས་སུ་བཞེས་དགོས་པ་ལའང་ཡི་མི་
འཕྲིག་པར་ཁུར་དུ་མི་འགྲོ་རྒྱན་དུ་འགྲོ་བའི་སྒོ་ནས་སྤྲོ་བཞིན་དུ་བསྒྲུབས་ཤིང། བླ་མས་བརྙས་ཤིང་གཤེ་ཡང་ལྷག་པར་ཡང་གུས་ཤིང་མི་སྐྱོ་བས་དེའི་ཕྱི་བཞིན་འབྲང་ནས་གདམས་ངག་དོན་དུ་གཉེར་བ། འབྲོམ་གྱིས་
ཇོ་པོ་དང། བླ་མ་སེ་བཙུན། བྱ་ཡུལ་པས་སྤྱན་སྔ་པ་བསྟེན་པ་དང་ཆ་ཀུན་ནས་མཚུངས་པ་ནི། རྒྱལ་མཁན་ཆེན་རིན་པོ་ཆེས་ནང་གི་ཁམས་དང་མོས་པ་མཁྱེན་པས་དགེ་ཚུལ་ཞེས་དང་པོ་ནས་གཟིགས་པ་ཤིན་ཏུ་ཆེ་སྟབས་
སྐུ་དྲུང་དུ་བཅར་བཞུགས་ལྟ་བུས། གོ་རིག་གསལ་ཞིང། གཏོར་བཟོ། བཅའ་བཤོམ། ཕྱག་བྲིས་སོགས་ལ་བྱང་བས་རྒྱུན་པའི་དྲུང་ཡིག་དང། དབང་རྗེས་གནང་གི་མཆོད་གཡོག་ཞུས། ཞལ་ནས་ཀུན་མཁྱེན་བར་
པའི་གསན་ཡིག་བཀའ་རྩོམ་གྱི་ཐོག་མའི་ཡིག་མཁན་ང་ཡིན་པས་དེ་དུས་ཀྱི་དང་པོའི་མ་དཔེ་དེ་ལ་མ་དག་པ་མེད་ཀྱང། དེ་མ་ཡིག་བྱས་ཏེ་ཉིད་ཀྱི་ཕྱག་མཛོད་བོད་པ་བརྩོན་འགྲུས་ཀྱིས་སུ་ཉིད་པ་སྐལ་བཟང་འཇམ་དབྱངས་ལ་
འབྲིང་བཅུག་པ། མ་ཡིག་གི་ཡི་གེ་ཞིབ་ཅིང་ཡར་བཅུག་མར་བཅུག་མང་བ་རྣམས་ནོར་བ་དང། ཁོ་རང་སྨད་སོག་ཡིན་པས་བོད་སྐད་མ་ཁྲོལ་བ་ཡང་འབའ་རེ་སྣང་བས་བཅོས་དགོས་བསམ་མོད་ཀྱང། མ་དཔེ་དེ་བདེ་ཡངས་ཀྱི་བྱམས་སྐུའི་

[025B] དེའི་དབང་གིས་ད་ལྟའི་དཔར་མ་འདིར་མ་དག་པ་ངོ་ཤེས་པ་འདི་དང་འདི་འདྲ་འདུག་ཅེས་ལུང་གནང་སྐབས་ཐོ་ཡིག་མདོར་བསྡུས་མཛད་ཀྱང། རྗེ་ཉིད་ཐུགས་དམ། ཞལ་འདོན། ཕྱག་སྦྱངས། ཟིན་
བྲིས་ཕྱོགས་སྡེབས་ཀྱི་རྩོམ་པ། བཀའ་ཆོས་བར་མཚམས་མེད་པའི་ཐུགས་བྲེལ་དང། བདག་ཅག་དོན་གཉེར་ཞན་པས་ཞུས་དག་ཞིབ་མོ་ཞུ་མ་ཐུབ། འོན་ཀྱང་རྡོ་རྗེ་འཆང་རང་གི་གསན་ཡིག་ཏུ་ཞིབ་ཆ་མང་པོ་བཀོད་དེ་བཀའ་དྲིན་གྱིས་
ཁྱབ་པར་མཛད། དེ་དུས་ནས་རྣམ་དཔྱོད་ཀྱི་རྩལ་རྫོགས་པས་རྒྱལ་མཁན་ཆེན་ནས། དགེ་ཚུལ་ཁྱོད་མཐོང་ཐོས་རྣམས་བརྗེད་རྒྱུ་མེད་པ་ཡ་མཚན་གསུངས་ཏེ་སྔོན་གྱི་དམ་པ་རྣམས་ཀྱི་གསན་ཡིག། ཆོས་འབྱུང། རྣམ་ཐར། ལོ་རྒྱུས་
དེབ་ཐེར་སོགས་རྗེ་འདི་ལ་གཟིགས་སུ་བཅུག་པ་རྣམས་མ་འདྲེས་པར་ཐད་ཀ་ཐད་ཀར་ཞུས་པས་གསན་ཡིག་བཀའ་རྩོམ་གྱི་ཚེ་སྐུའོ་བརྒྱལ་དུ་མ་བཅུག་པར་ཚེག་ལེན་རྨད་དུ་བྱུང་བའི་ཕྱག་གཡོག་བསྒྲུབས། ཞལ་ནས་ཀྱང། རྒྱལ་མཁན་
ཆེན་རིན་པོ་ཆེའི་བཀའ་དྲིན་ལ། སྔོན་གྱི་ཆོས་འབྱུང། རྣམ་ཐར། གསན་ཡིག་སོགས་ལ་ན་ཚོད་ཆུད་དུ་རིག་པ་གསལ་དུས་སློབ་གཉེར་བརྒྱབ་པས་བདག་དགའ་རབ་ཡོད་གསུངས་ཤིང། བཀའ་ཆོས་དྲིས་ལན་དོགས་གཅོད་སོགས་ཀྱི་
དུས་སྔོན་གྱི་རབས་གསུངས་པ་ན། ཡུལ་ཕྱོགས་སོ་སོའི་ཆེ་ཆུང། ཉེ་རིང། ཆགས་ཚུལ། དེ་དང་དེར་སྐྱེས་བུ་དམ་པ་དང། སྡིག་སྤྱོད་སྟོབས་ལྡན་བྱུང་ཚུལ། ལུགས་གཉིས་ཀྱི་བྱ་བ་དར་རྒུད། ལོ་ཚིགས་སྔ་ཕྱི་དེ་དག་གི་ཕ་མ་ཉེ་དུ། །


[026A]༄༅། །སྣག་གི་གཉེན། རིགས་རྒྱུད་ཚུན་ཆད་མཁྱེན་པ། ཡུལ་ཕྱོགས་དེར་འཁྲུངས་དུབ་ཀྱི་སྐྱེ་བ་དྲན་པའི་མངོན་ཤེས་ཀྱི་མྠུའམ་སྙམ་པ་འཆར་ཡང། རྗེ་ཉིད་ཀྱི་ཞལ་འཕྲོས་ལ། ངས་དཔེ་ཆ་བལྟས་པས་
ཅུང་ཟད་ཤེས། མི་ལོ་ཁྲི་ཕྲག་དུ་མའི་རབས་ཀྱང་སྦྱངས་སྟོབས་ཀྱིས་འཆད་ཐུབ་པ་ཡོད་ས་ན། བཅོམ་ལྡན་འདས་ཕྱིན་ཆད་ཀྱི་ལོ་སྟོང་ཕྲག་གསུམ་བཞི་ཙམ་གྱི་ལོ་རྒྱུས་རྒྱ་ཆུང་ཞིང་གསལ་པས་མི་དཀའ་ཡང་ང་ཚོ་བློ་དང་བརྩོན་
འགྲུས་དམན་པས་གསུང་རབ་རྣམས་གོང་འོག་བསྒྲིགས་ནས་དཔྱད་མ་ཐུབ་པས་ལན་པ་ཡིན་གསུངས། དེ་ནི་མཚོན་བྱེད་ཙམ་ཡིན་པས། ཞང་ཞུང་ཆོས་དབང་གྲགས་པས། ཁྱོད་ཡོན་རི་ཡི་དབང་པོས་ཤེས་བྱ་ཡི། །
དཀྱིལ་འཁོར་ཡུངས་འབྲུའི་གོ་སར་རབ་འགོད་ཅིང། །རྣམ་དཔྱོད་གཟུགས་སུ་མ་མཛད་ཆོས་རྣམས་ཀུན། །རང་རང་ལུས་འཛིན་སྐལ་པ་ཅི་ཡང་བཟང། །ཞེས་གསུངས་པ་ལྟར། མཁྱེན་རབ་རླབས་ཆེ་བའི་ཆ་
གང་ནས་བསམ་ཡང་ཕལ་གྱི་བློར་མི་ཤོང་བ་ཤ་སྟག་ཡིན་ལ། རྒྱལ་མཁན་ཆེན་རིན་པོ་ཆེ་ནི། དེ་དུས་གྲྭ་ས་སེ་འབྲས་དགེ་གསུམ་དུ་ཡང་འཁོར་གསུམ་མི་འགྲོ་བར་ཁྲོམ་ཐོག་ཆོད་པའི་དགེ་བཤེས། མདོ་སྔགས་རིག་
གནས་ཀྱི་མཁྱེན་རྒྱ། འཆད་པ་དང། རྩོམ་པ་གང་ཐད་ནས། གུང་ཐང་འཇམ་པའི་དབྱངས་གཉིས་པ་ལྟ་བུ་དེ་ཡང། རྗེ་འདིའི་ཡོན་ཏན་གྱིས་ཐུགས་འཕྲོག་སྟེ་ཆོས་ཚུལ་མཐའ་དག་ལ་རྣམ་དཔྱོད་ཀྱི་འཇུག་

[026B] །བསོད་གྲགས་སྤྲུལ་པའི་སྐུ་རིན་པོ་ཆེ་བྱང་ཆུབ་སེམས་དཔའ་སེམས་དཔའ་ཆེན་པོ་གྲུབ་པའི་དབང་ཕྱུག་འདུལ་པ་འཛིན་པ་རྗེ་བཙུན་
དཀོན་མཆོག་རྒྱ་མཚོའི་ཕྱག་གཡོག་ཆེ་ཕྲ་མཐའ་དག་ལས་ཤོར་མེད་པར་འཕྲལ་འཕྲལ་དུ་ཞུ་བ། བཀའ་གདམས་པ་རྣམས་ཀྱིས། རྡོ་རྗེ་སློབ་དཔོན་བཀའ་བྱུང་ན། །ཡི་གེ་ན་ཡང་ཕྱེད་མར་གཅོད། །ཅེས་གསུངས་
བ་ཇི་ལྟ་བ་བཞིན་མཛད་ཅིང། ཐག་ཉེ་རིང་གི་ཞབས་ཕྱིར་མང་དུ་བྱོན། མེ་འབུད་ཐལ་ཕྱགས་མཚན་མོ་སུ་རིག་གི་མེལ་ཚེའི་ཐུན་པ་ཚུན་ཆད་བྱས། རྗེ་དེ་ཉིད་བསྟན་པའི་གེགས་ཆགས་ཆེར་བདོ་བའམ། སྡིག་སྤྱོད་
དབང་ཆེ་བ་རྣམས་ཀྱིས་སེམས་ཅན་སྡུག་བསྔལ་ལ་སྦྱོར་བ་གཟིགས་ཤིང་གསན་པ་དང། རྒྱུས་མེད་པར་འདྲེ་གདོན་ཆེ་བའི་སར་གདན་དྲངས་པ་སོགས་ཀྱི་ཚེ། སྐྱེས་རབས་ལས། བྱང་ཆུབ་སེམས་དཔའ་དེ་མཐོང་
ནས༑ ༑བརྟན་ཡང་སྙིང་རྗེའི་དབང་གྱུར་པས། །ས་གཡོས་པ་ཡི་ལྗོན་ཤིང་བཞིན། །གཞན་གྱི་སྡུག་བསྔལ་གདུངས་པས་འདར། །ཞེས་གསུངས་པ་བཞིན། བཟོད་གླགས་མེད་པའི་བྱམས་པ་དང། སྙིང་རྗེ་ཆེ་ཆེར་
གཡོས་བའི་སྟོབས་ཀྱིས་ཐུགས་འཁྲུགས་ཅིང་སྐུ་རླུང་འཕར་བས་སྐུ་ལུས་འདར། སྐབས་འགར་གསུང་ཡང་འབྱོན་མི་ཐུབ་པར་བརྒྱལ་འགྲོ་བ་ལྟ་བུ་ལ་ལྟ་བའི་གདེངས་བསྐྱེད་དེ་སྤྱན་ཧུར་ཚུགས་སུ་གཟིགས་ཤིང་ཕཊ་

[027A]༄༅། །དྲག་བོ་རེ་བརྒྱབ་བས་ཐུགས་ངལ་གསོ་བ་དང། སྐབས་འགར་སྐུ་འཁོར་རྣམས་ལ་བཀའ་བཀྱོན་དང་ཕྱག་འབེབས་གནང་བ་རྣམས་བྱམས་སྙིང་རྗེས་བྱིན་གྱིས་བརླབ་པར་དགོངས་ནས་
གུས་པས་འཁུར་ཞིང། ངའི་བླ་མ་བྱང་ཆུབ་སེམས་དཔའ་དེའི་བྱམས་པ་དང་སྙིང་རྗེའི་མཐུ་བསམ་གྱིས་མི་ཁྱབ་ཅེས་ལྷག་པར་ཡང་ཐུགས་དང་ཆེར་འགྲོ་བ་མ་གཏོགས་སྐྱོན་རྟོག་སྐད་ཅིག་ཀྱང་སྐྱེ་མ་མྱོང་བའི་ཚུལ་
རྗེ་དེའི་གསོལ་འདེབས་རང་ཉིད་ཀྱིས་མཛད་པ་ལས། དཀོན་མཆོག་རིན་ཆེན་རྣམ་གསུམ་འདུས་པའི་སྐུ། །བརྒྱད་ཁྲི་བཞི་སྟོང་ཆོས་ཕུང་སྒྲོགས་པའི་གསུང། །ཟབ་རྒྱས་ཡོན་ཏན་རྒྱ་མཚོ་མངའ་བའི་ཐུགས། །མགོན་པོ་
བྱམས་བརྩེའི་གཏེར་ལ་གསོལ་བ་འདེབས། །ཞེས་དང། གསན་ཡིག་སོགས་སུ་བྱམས་བརྩེའི་གཏེར་མཛོད་དང། བྱམས་བརྩེའི་མངའ་བདག་ཅེས་ཡང་ཡང་གསུངས་པ་དེ་ལྟར་རོ། །སྟོད་ལུང་པ་རིན་ཆེན་སྙིང་པོས་
བྱ་ཡུལ་པ་གཞོན་ནུ་འོད་ཉེ་གནས་སུ་ཁྲིད་ནས་སྤྱན་སྔ་བ་ཚུལ་ཁྲིམས་འབར་གྱི་དྲུང་དུ་བྱོན་པ་ན། སྤྱན་སྔ་བས་སྟོད་ལུང་པ་ལ་འདི་ལྟ་བུའི་བཙུན་ཆུང་ཤེས་རབ་ཅན་ཉེ་གནས་ལ་ཡོད་པ་ཁྱོད་བསོད་ནམས་ཆེ་གསུངས་
པས་བླ་མས་བཞེད་པར་འདུག་པས་འབུལ་དགོས་དགོངས་ནས། བྱ་ཡུལ་པའི་མགྲིན་པར་དར་དཀར་པོ་འཕངས་ཏེ་ཕུལ་བ་བཞིན་དུ། བསོད་གྲགས་རིན་པོ་ཆེ་འབྲོག་ཕྱོགས་སུ་ཕེབས་དུས་ཤིག་ལ། སྐྱབས་མགོན་

[027B] ཉིན་གཅིག་རྗེ་འདི་ཕྱག་ཕྱིར་ཁྲིད་དེ་རྣམ་པ་གཉིས་ཀ་སྐུ་མདུན་དུ་མཇལ་ཞིང་རྗེ་འདི་གཟིམས་གུར་ནས་ཕྱིར་བྱོན་པའི་རྗེས་སུ་སྐྱབས་མགོན་ནས། བསོད་གྲགས་རིན་པོ་ཆེར་
ཁྱོད་ཀྱི་གྲྭ་བ་བསྟན་འཛིན་འདི། གྲྭ་བ་ལེགས་པོ། རྣམ་དཔྱོད་དང་གོ་རྒྱ་ཅན། རིག་གནས་དང། སྙན་དང་གསལ་མཁས་པོ། ཧ་ཅང་ཡོན་ཏན་ཅན་དེ་འདྲ་ཡིན་འདུག་ང་ལ་ད་ལྟ་ཡིག་མཁན་བཟང་རབ་མེད་པས་རུང་ངམ་
གསུངས་པར་ཁོ་རང་འཐད་ན་ལོས་ཆོག་ཞུས། དེའི་རྒྱུ་མཚན་བསོད་གྲགས་རིན་པོ་ཆེས་རྗེ་འདི་ལ་གསུངས་པས། རྗེ་འདིས་སྐྱབས་མགོན་རྡོ་རྗེ་འཆང་ལྟ་བུའི་ཕྱག་གཡོག་ཞུ་རྒྱུ་བྱུང་ན་སྤྱིར་སྐལ་བ་བཟང་མོད་ཀྱང། ས་ཆེན་
བོའི་ལས་དོན་འཇིག་རྟེན་དང་འདྲེས་པ་དཀའ་ལས་ཅན་ཞིག་ཏུ་འགྱུར་བས། ཕྱག་གཡོག་རྣལ་མར་འགྲོ་དཀའ་གསུངས་ཏེ་འཇིག་རྟེན་གྱི་ངོ་འཛིན་སོགས་འདི་སྣང་གི་བྱ་བྱེད་ལ་གཏིང་ནས་ཐུགས་ལོག་པས་དེ་ཙམ་མ་དགྱེས་
འོན་ཀྱང་སྐྱབས་མགོན་གྱི་བཀའ་ཕེབས་བཞིན་རེ་ཞིག་དྲུང་ཡིག་གི་ལས་ཁུར་ཞུས། དེ་ཚེ་ནའང་དྲུང་ཡིག་ཁང་དུ་གདན་སྟོབ་པ་དང་ཇ་གྲལ་སོགས་ཀྱི་བཀུར་བཟོས་ལ་མི་མཉེས་པར་རང་གཤག་ནས་ཇ་བཞེས་ཏེ་བྱོན་ནས་
འགོལ་ས་ཞིག་ཏུ་བཞུགས་པ་དང། དྲུང་འཁོར་ཆེ་ཁག་ཚོར་གཏམ་ཙམ་ཡང་མི་འདྲེས་པ་སོགས་ཚེ་འདི་བའི་མི་དང་སྣང་བ་མི་བསྟུན་པ་རྒྱུན་པའི་མཛད་སྤྱོད་ཀྱི་མུ་ནས་བཀའ་ཤོག་སྤྲིངས་ཡིག་སོགས་ཕྱག་བྲིས་གང་

[028A]༄༅། །དགོས་ཆད་ལུས་མེད་བར་ཕུལ་བས། སྐྱབས་མགོན་རིན་པོ་ཆེས་དྲུང་ཡིག་གཞན་གྱིས་བྲིས་པ་ལ་བཅོས་བསྒྱུར་མང་པོ་དང། རྗེ་འདིའི་ཕྱག་བྲིས་ལ་ཞིབ་གཟིགས་དང་ཐུགས་གཏིང་ནས་མཉེས་
པའི་རྣམ་འགྱུར་མཛད། ཅི་འདྲ་ལགས་ཞུས་པར། ཨ་ཁུ་བསྟན་འཛིན་གྱིས་བྲིས་པ་ལ་བཅོས་བསྒྱུར་གལ་དགོས་གསུངས་ཞེས་གོང་ས་མཆོག་གི་སྐུ་ཞང་གསོལ་དཔོན་དྲུང་བསྟན་པ་རྒྱ་མཚོ་ལས་ཐོས་སོ། །དཀོན་
མཆོག་སྒྲོན་མེ་ལས། དད་པ་སྔོན་འགྲོ་མ་ལྟར་བསྐྱེད་པ་སྟེ། །ཡོན་ཏན་ཐམས་ཅད་བསྲུང་ཞིང་འཕེལ་བར་བྱེད། །ཅེས་གསུངས་པ་ལྟར། དགེ་བའི་བཤེས་གཉེན་རྣམས་ལ་དང་བའི་དད་པ་ཆགས་ལྡན་གྱིས་ཡུལ་མཐོང་
བ་ལྟ་བུ། བླ་མ་སངས་རྒྱས་ཀྱི་གོ་འཕང་མངོན་དུ་བྱེད་འདོད་ཀྱི་དད་པ་སྐོམ་པས་ཆུ་ཚོལ་བ་ལྟ་བུ། ཡིད་ཆེས་ཀྱི་དད་པ་བུ་མཛངས་པས་མ་ལ་ཡིད་རྟོན་པ་ལྟ་བུ། ཕྱིར་མི་ལྡོག་པའི་དད་པ་ཚ་བས་གདུངས་པའི་གླང་ཆེན་
པད་མཚོར་འཇུག་པ་ལྟ་བུས། ལག་ན་རྡོ་རྗེ་དབང་བསྐུར་བའི་རྒྱུད་ལས། སློབ་དཔོན་ལ་སློབ་མས་ཇི་ལྟར་བལྟ་བར་བྱ་ཞེ་ན། སངས་རྒྱས་བཅོམ་ལྡན་འདས་ལ་ཇི་ལྟ་བ་དེ་བཞིན་དུའོ། །ཞེས་གསུངས་པ་ལྟར། སངས་
རྒྱས་དངོས་ཀྱི་འདུ་ཤེས་འབྲལ་བ་མེད་བའི་སྒོ་ནས་རྩ་བ་དད་པ་སྦྱངས་པ་དང། སྡོང་བོ་བཀོད་བའི་མདོ་ལས། འཇིག་རྟེན་སྐྱོབས་བས་དཔའ་བོ་ལྟ་བུ་སྟེ། །དེད་དཔོན་མགོན་དང་སྐྱབས་སུ་གྱུར་པ་ཡིན། །འདི་དག་བདག་ལ་

[028B] །དེ་འདྲའི་སེམས་ཀྱིས་དགེ་བཤེས་བསྙེན་བཀུར་བྱེད། །ཅེས་དང། དགེ་བའི་བཤེས་གཉེན་ནི་བདག་གི་དཀར་པོའི་ཆོས་ཐམས་ཅད་འཕེལ་བར་བྱེད་པའོ། །ཞེས་གསུངས་པ་ལྟར། འཁོར་བ་
དང་ངན་སོང་གི་འཇིགས་པ་མཐའ་དག་ལས་སྐྱོབས་པ་དང། མངོན་མཐོ་དང་ངེས་ལེགས་ཀྱིས་བསྡུས་པའི་དཀར་ཆོས་ཐམས་ཅད་འཕལ་བར་བྱེད་པ་སངས་རྒྱས་ཐམས་ཅད་ལས་ཀྱང་ལྷག་པའི་བཀའ་དྲིན་གཞལ་
དུ་མེད་པའི་ཚུལ་རྗེས་སུ་དྲན་ནས་གུས་པར་བྱ་བ་བསམ་པས་བསྟེན་ཚུལ་དང། མདོ་སྡེ་རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང། །སྒྲུབ་པའི་སྒོ་ནས་བཤེས་གཉེན་བསྟེན་པར་བྱ། །བསྟེན་གཞི་དེ་བཞིན་བློ་
ལྡན་ཆོས་ལ་ནི། །ཤེས་བསམ་དུས་སུ་འདུད་པས་བཤེས་གཉེན་བགྲོད། །ཅེས་གསུངས་པ་ལྟར། བསྟེན་ཚུལ་གྱི་གཞི་མཉེས་པ་སྒྲུབ་པའི་སྒོ་ཆུང་དུ་ཟང་ཟིང་འབུལ་བ། འབྲིང་ལུས་ངག་གི་བསྙེན་བཀུར་བ་
མཆོག་བཀའ་བཞིན་བསྒྲུབ་པ། རྒྱུ་མཚན་ཆོས་ཀུན་ཤེས་པར་འདོད་པའི་བསམ་པ་དང། དུས་སུ་འགྲོ་བ་དང། ང་རྒྱལ་མེད་པར་འདུད་པས་འགྲོ་བ་སོགས་ཀྱིས་སྦྱོར་བས་བསྟེན་ཚུལ་གནད་དུ་འགྲོ་བའི་སྒོ་ནས་ཚུལ་
བཞིན་དུ་བསྟེན་པ་དེ་ཡིས་ལེགས་ཚོགས་ཐམས་ཅད་ཀྱི་རྩ་བ་ཚུགས་པར་གྱུར་པ་ཡིན་ཏེ། ལག་ན་རྡོ་རྗེ་དབང་བསྐུར་བའི་རྒྱུད་ལས། དེ་ཡི་སེམས་ནི་དེ་ལྟ་ན། །རྟག་ཏུ་དགེ་བ་སྐྱེ་བར་འགྱུར། །དེ་ནི་འཇིག་རྟེན་ཐམས་ཅད་

[029A]༄༅། །ལ༑ ༑ཕན་པར་བྱེད་པའི་སངས་རྒྱས་འགྱུར། །ཞེས་དང། བྱང་ཆུབ་སེམས་དཔའི་སྡེ་སྣོད་ལས། སངས་རྒྱས་ཀྱི་ཆོས་ཐམས་ཅད་འཐོབ་ཅིང་ཡོངས་སུ་རྫོགས་པ་ནི། བླ་མལ་རག་ལས་
བླ་མ་རྩ་བར་གྱུར། བླ་མ་ལས་བྱུང། བླ་མ་སྐྱེ་གནས་དང་སྐྱེ་མཆེད་དུ་གྱུར། བླ་མས་བསྐྱེད། བླ་མས་སྤེལ། བླ་མལ་བརྟེན། བླ་མ་རྒྱུར་གྱུར་པ་དག་གོ། །ཞེས་དང། བེ་བུམ་སྔོན་པོ་ལས། བསླབ་བཏུས་བཤེས་
གཉེན་མི་བཏང་སྐབས་སུ། །མན་ངག་ཐམས་ཅད་བསྡུས་པའི་འགོ་ནི། །བཤེས་གཉེན་དམ་པ་མི་བཏང་པ་ཡིན། །དེ་ལས་དད་དང་བྱང་ཆུབ་སེམས་སོགས། །ཡོན་ཏན་ཀུན་འབྱུང་ཀུན་གྱི་གཏེར་ཡིན། །ཞེས་དང་
ས་པཎྜི་ཏས། བསྐལ་པ་སྟོང་དུ་ཕ་རོལ་ཕྱིན་པའི་ཚུལ། །མགོ་དང་རྐང་ལག་བདོག་པ་གཏོང་བ་སོགས། །བླ་མའི་ལམ་འདིས་སྐད་ཅིག་གཅིག་ལ་སྡུད། །རིམ་གྲོ་གྱིས་ལ་དགའ་བ་སྒོམས་ཤིག་འང། །ཞེས་དང། རྗེ་
ཐམས་ཅད་མཁྱེན་པས། འཇིག་རྟེན་འཇིག་རྟེན་འདས་པའི་དགེ་ལེགས་ཀྱི། །ཡོན་ཏན་ཀུན་གྱི་རྩ་བ་དྲིན་ཅན་རྗེ། །ཞེས་གསུངས་པ་ལྟར་རོ། །མདོ་སྡེ་རྒྱན་ལས། དེ་ནི་བསྙེན་བཀུར་རྙེད་ལ་འདོང་པ་མེད། །བསྒྲུབ་
པར་བྱ་ཕྱིར་དེ་ཡོངས་བསྔོ་བར་བྱེད། །ཅེས་གསུངས་པ་ལྟར། རྗེ་འདིའི་དགེ་བའི་བཤེས་གཉེན་རྣམས་ཀྱང་ངེས་པ་དོན་གྱི་རྣམ་གྲོལ་སྒྲུབ་པའི་བླ་མ་སྒྲུབ་པས་མཉེས་ཡི་ཟང་ཟིང་གིས་མི་མཉེས་པ་ཤ་སྟག་ཡིན་

[029B] རྗེ་རང་ཉིད་ཀྱིས་ཀྱང། དེ་ཆོས་བགོ་སྐལ་ལ་སྐྱོད་ཡོན་ཏན་ལྡན། །བཤེས་གཉེན་རབ་ཏུ་བསྟེན་བྱེད་ཟང་ཟིང་མིན། །ཞེས་དང། པོ་ཏོ་པ་ཆེན་པོས། རང་ཅག་ཆོས་ལ་ཅིར་ཡང་མི་བརྩི་བར་ཇ་སུན་རེའི་མཐོ་
དམན་ལ་ཐུགས་ལ་བཏགས་མ་བཏགས་ཐམས་ཅད་བརྩི་བ་ཕུགས་རུལ་ངའི་རྟགས་ཡིན་གསུངས་པ་ལྟར། དགེ་བའི་བཤེས་གཉེན་རྣམས་ལས་ཟང་ཟིང་གི་བགོ་སྐལ་ཏིལ་འབྲུ་ཙམ་ཡང་ལོངས་མི་སྤྱོད་པ་ཁོ་ན་ལྷུར་
ལེན་ཅིང། སྐབས་སྐབས་སུ་སྐུ་དྲུང་དུ་ཇ་སུན་རེ་བཞེས་དགོས་པ་ལའང་ཐུགས་མི་བཟོད་པ་དང། སྐུ་ན་ཆུང་དུའི་དུས་སུ་གྲྭ་རྐྱང་ཡིན་ནའང། ཟས་གོས་ཀྱི་གནང་སྦྱིན་ཆེན་པོ་ཕར་ཟང་ཕྲན་ཚེག་རེ་ལའང། བྱང་བའི་གྱིས་པ་
ཉུང་མའི་ཟས་ཀྱིས་མི་མགུ་བ་བཞིན་གཏིང་ནས་མི་བཞེད་པས། སླར་ནན་གྱིས་ཞུ་བ་ཕུལ་ཏེ་བདག་གིར་བཞེས་པའི་གོ་སྐབས་མི་སྲིད་པར་རྒྱུན་དུ་ཆོས་རྒྱུན་དང་གདམས་པ་ཟབ་མོ་ཞིག་ཐོབ་ན་སྙམ་པ་འབའ་ཞིག་
ཐུགས་ལ་བཅད་བ་སྟོན་པ་བཅོམ་ལྡན་འདས་ཀྱི་སྤྱན་སྔར་འཕགས་པ་ཀུན་དགའ་བོ་ཆོས་ཚོལ་བ་ལ་ཞུགས་པ་དང་མཚུངས་སོ། །སྐྱེས་རབས་ལས། ཚིག་གི་བདུད་རྩི་འཐུང་བ་བཞིན། །རིམ་གྲོ་བསྐྱེད་དེ་ཆོས་ཉོན་ཞིག་
ཅེས་པ་ལྟར། བླ་མ་སངས་རྒྱས་སུ་མཐོང་བའི་གང་ཟག་ཡིན་པས་བླ་མ་རྣམས་ཀྱི་བཀའ་ཆོས་ལྟ་ཅི་སྨོས། ཞལ་འཕྲོས་ཀྱི་ཚིག་རེ་རེ་ལའང་སངས་རྒྱས་ཀྱི་གསུང་དུ་འཛིན་པའི་གཅེས་སྤྲས་ཀྱིས་གཅིག་ཀྱང་མ་བརྗེད་

[030A]༄༅། །པར་ཐུགས་ལ་ངེས་ཤིང། བདུད་རྩིའི་ཐིགས་པ་རེ་རེ་ཡང་ཆུད་ཟོས་སུ་ཕོ་མི་བྲ་བ་བཞིན་དུ་བརྗེད་དུ་ཕངས་ནས་གསུང་བཤད་དང། ལུགས་གཉིས་ཀྱི་ཞལ་ཏ། ཇ་འཕྲོས། ཐ་ན་བཞུགས་ཚུལ་
བཞེངས་ཚུལ། ཆིབས་གོང་ནས་འབྱོན་ཚུལ། གསོལ་བ་བཞེས་ཚུལ། སྤྱོད་ལམ་དུ་བྱོན་ཚུལ་ཚུན་ཆད་ཕྱག་བྲིས་སུ་མཛད་པ་ཕྲན་རྣམས་ཀྱིས་མཇལ་ལ། དེ་ནི་བླ་མའི་མཛད་པ་ཐམས་ཅད་སངས་རྒྱས་ཀྱི་མཛད་
པར་མཐོང་པའི་གཏན་ཚིགས་ཡང་དག་ཡིན་ཞིང། མདོ་སྡེ་རྒྱན་ལས། བརྟན་པ་ཇི་སྐད་བཤད་བཞིན་བསྒྲུབ་པ་དེས། །དེ་ཡི་སེམས་ནི་ཡང་དག་མགུ་བར་བྱེད། །ཐེག་པ་གསུམ་ལ་མཁས་པར་བློས་
རྟོགས་ནས། །རང་གི་ཐེག་པ་བསྒྲུབ་པར་བྱ་ཕྱིར་འབད། །ཅེས་དང། སྐྱེས་རབས་ལས། ཕན་པའི་ལན་དུ་མཆོད་པ་བྱ་བ་ནི། །བསྒོ་བའི་ཚིག་བཞིན་ཉམས་སུ་ལེན་པ་ཡིན། །ཞེས་གསུངས་པ་ལྟར། འགྲོ་ལ་ཕན་
བར་བཞེད་པ་དགེ་བའི་བཤེས་གཉེན་རྣམས་ཀྱིས་ཉན་ཐོས་ཀྱི་ལམ་དང། རང་སངས་རྒྱས་ཀྱི་ལམ་དང། སངས་རྒྱས་ཀྱི་ལམ་ཐམས་ཅད་མཁྱེན་ཅིང། ལམ་ཐམས་ཅད་ཀྱི་རྟོགས་པའི་རིགས་རྫོགས་པར་བསྐྱེད་པ་དང། དེ་
དག་གི་ལམ་གྱི་བྱ་བ་ཡང་བྱས་ཏེ་འགྲོ་བ་རྣམས་ལ་གང་ལ་གང་འཚམས་ཀྱི་འཇིག་རྟེན་དང་འཇིག་རྟེན་ལས་འདས་པའི་དོན་བསྒྲུབ་པའི་ཚུལ་བློ་གྲོས་དྲི་མ་མེད་པས་གཟིགས་ནས། དེ་རྣམས་གང་ནས་གཤེགས་པའི་ཐེག་པའམ་

[030B]
ན་མེད་པའོ། །དང་སེམས་དག་པའི་སྣང་བ་འབྱམས་ཀླས་པའི། །སངས་རྒྱས་ཞིང་དུ་བཤེས་གཉེན་ལོངས་སྤྲུལ་གྱི། །ཞལ་མཇལ་གསུང་གི་བདུད་རྩིས་འཚོ་བ་ཁྱོད། །ལས་ཀྱི་སྣོད་བཅུད་ཉེས་བའི་རི་མོར་གྱུར། །ཡོན་ཏན་ཟད་
མི་ཤེས་པའི་འདྲེན་པ་རྣམས། །མཉེས་པ་ཟད་མི་ཤེས་པའི་སྒོ་འཕར་གྱིས། །ལེགས་ཚོགས་ཟད་མི་ཤེས་པའི་གཏེར་ཕྱེ་སྟེ། །ཐར་འདོད་ཟད་མི་ཤེས་པའི་དབུལ་པ་སེལ། །ལམ་བཟང་རྩ་བ་ཚུགས་པའི་རིན་ཆེན་སྣོད། །བག་ཡོད་
སྣུམ་ལྡན་མཁྱེན་པའི་སྡོང་བུ་ལ། །བསྟན་པའི་སྐྲོན་མེ་གཅིག་ལས་གཉིས་པ་ཞིག་གསར་དུ་སྦར་བའི་དགེ་མཚན་སྐྱེ་དགུའི་མིག་ཅེས་པའང་བར་སྐབས་ཀྱི་ཚིགས་སུ་བཅད་པའོ།    ༈    །མཆུ་སྒྲོས་བྱུ་རུའི་སྐྱེད་ཚལ་དུ། །
མུ་ཏིག་ཚེམས་ཕྲེང་རྒོད་པའི་དབུས། །ལྗགས་ཀྱི་བུང་བ་འཕྲུལ་བ་མོ། །རྣ་བའི་བཅུད་ལེན་རྒྱས་པར་མཛོད། །ཚིགས་བཅད་གཉིས་བའི་དོན་ནི། གསུང་དབྱངས་ཡན་ལག་དྲུག་ཅུའི་སྐབས་སུ་ཉི་སྣང་ལས། ཉོན་
མོངས་པའི་བག་ལ་ཉལ་གྱི་བག་ཆགས་ཐམས་ཅད་བྲལ་བའི་ཕྱིར་དྲི་མ་མེད་པའོ། །ཞེས་དང། དཀོན་མཆོག་རྗེས་དྲན་གྱི་མདོ་ལས། དོན་བཟང་པོ། ཚིག་འབྲུ་བཟང་པོ་ཞེས་སོགས་ཡོན་ཏན་དྲུག་གམ་དགུའི་སྒོ་ནས་དྲི་


[031A]༄༅། །མ་མེད་པར་གསུངས་པའི་རྒྱལ་བའི་བཀའ་དེ་ལ་གཉེན་པོའི་སྒོ་ནས་ཆོས་ཕུང་བརྒྱད་ཁྲི་བཞི་སྟོང། ངོ་བོ་དང་བྱེད་ལས་ཅི་རིགས་པའི་སྒོ་ནས་གསུང་རབ་ཡན་ལག་བཅུ་གཉིས་སམ་དགུ། དུས་ཀྱི་
སྒོ་ནས་འཁོར་ལོ་བར་ཐ་གསུམ། ཤེས་བྱ་སྤང་བྱ་བསླབ་བྱ་གསུམ་གསུམ་སྟེ་རྒྱུ་མཚན་དྒུའམ། བརྗོད་བྱའི་སྒོ་ནས་སྡེ་སྣོད་གསུམ། གདུལ་བྱའི་སྒོ་ནས་ཐེག་པ་ཆེ་ཆུང་གི་སྡེ་སྣོད་གཉིས་དང། ཞལ་ནས་གསུངས་པའི་
བཀའ། བྱིན་གྱིས་བརླབ་པའི་བཀའ། རྗེས་སུ་གནང་བའི་བཀའ་གསུམ་དུ་དབྱེ་བ་དང། མདོ་ཕྱོགས་ཀྱི་སྡེ་སྣོད་གསུམ་ནི་དུག་གསུམ་སོ་སོར་སྤྱོད་པའི་གཉེན་པོ་དང། རྒྱུད་སྡེ་ནི་དུག་གསུམ་ཆ་མཉམ་དུ་སྤྱོད་པའི་གཉེན་པོར་
གསུངས་ལ། གསང་སྔགས་སྡེ་སྣོད་གསུམ་ལས་ལོགས་སུ་བཞེད་པ་དང། མདོ་སྡེའི་སྡེ་སྣོད་དུ་བཞེད་པ་དང། ཨ་བྷྱ་ཀ་རས་སྡེ་སྣོད་གསུམ་ཀའི་ཆར་གཏོགས་ཡོད་པར་བཞེད་པ་རྣམས་ལས་རང་ལུགས་ནི་ཕྱི་མ་ལྟར་རོ། །
མདོ་ཕྱོགས་ཀྱི་བཀའི་དགོངས་འགྲེལ་གྱི་བསྟན་བཅོས་ཚད་མར་གྱུར་པ་བཀའ་ཐམས་ཅད་ཀྱི་བརྗོད་བྱ་བསྡུས་པའི་སྔོམ་ལྟ་བུ་ནི། བྱམས་ཆོས་དང་འཛམ་གླིང་རྒྱན་དྲུག་མཆོག་གཉིས་ཀྱི་གཞུང་ལུགས་བཀའ་པོད་ཆེན་པོ་ལྔ་ཡིན་
ཏེ༑ བཀའ་ཐམས་ཅད་སྡེ་སྣོད་གསུམ་དང་ཐེག་པ་ཆེ་ཆུང་གི་སྡེ་སྣོད་གཉིས་སུ་འདུ་ཞིང། ཐེག་ཆེན་གྱི་ལྟ་བ་དབུ་ཚད་དང། སྤྱོད་པ་ཕར་ཕྱིན་གྱིས་སྟོན། ཐེག་དམན་གྱི་ལྟ་སྤྱོད་མཛོད་དང། ཐེག་པ་གཉིས་ཀའི་ཐུན་མོང་གི་ཚུལ་

[031B] ཡང་དབུ་ཚད་མཛོད་གསུམ་མངོན་པའི་སྡོམ། ཕར་ཕྱིན་མདོ་སྡེའི་སྡོམ། མདོ་རྩ་འདུལ་བའི་སྡོམ་ཡིན་ཞིང། དེས་འཁོར་ལོ་དང་པོའི་སྤྱོད་ཕྱོགས་གཙོ་བོར་འགྲེལ། མངོན་པ་ལ། ཀུན་རྫོབ་པའི་མངོན་པ་
དོན་དམ་པའི་མངོན་པ་གཉིས། དང་པོ་ལ། མངོན་པ་གོང་འོག་གཉིས་དང། རིགས་པའི་མངོན་པ། ལུང་གི་མངོན་པ་གཉིས། ལུང་གི་མངོན་པ་མངོན་པ་འོག་མ་ནི། མངོན་པ་སྡེ་བདུན་གྱི་དོན་བསྡུས་པ་མངོན་པ་མཛོད་ཡིན་ལ། དེས་
འཁོར་ལོ་དང་པོའི་ལྟ་བ་བདེན་བཞིའི་རྣམ་བཞག་འཆད་ཅིང་བྱེ་སྨྲའི་རང་གཞུང་མིན་ཡང་བྱེ་སྨྲའི་འདོད་ཚུལ་རྒྱས་པར་སྟོན། ལུང་གི་མངོན་པ་མངོན་པ་གོང་མ་ནི། མངོན་པ་ཀུན་བཏུས་ཡིན་ཞིང། དེ་དང། རིགས་པའི་མངོན་
པ་ཚད་མ་རྣམ་འགྲེལ་གཉིས་ཀྱིས་འཁོར་ལོ་ཐ་མའི་ལྟ་བ་རྣམ་རིག་པའི་ལུགས་གསལ་བར་འཆད། དོན་དམ་པའི་མངོན་པ་འཁོར་ལོ་བར་བའི་ལྟ་བའི་ཆ་གཙོ་བོར་འགྲེལ་བ་ཀླུ་སྒྲུབ་ཡབ་སྲས་ཀྱིས་མཛད་པའི་དབུ་མའི་
གཞུང་རྣམས་ཡིན་ལ། ཡུམ་གྱི་སྦས་དོན་མངོན་རྟོགས་ཀྱི་རིམ་པ་དང། འཁོར་ལོ་བར་མཐའ་གཉིས་ཀའི་སྤྱོད་ཕྱོགས་རྒྱ་ཆེ་བའི་ལམ་སྟོན་པ་ནི། མདོ་སྡེའི་སྡེ་སྣོད་ཀྱི་དགོངས་འགྲེལ་རྒྱན་དང་ས་སྡེ་སོགས་ཕར་ཕྱིན་གྱི་
གཞུང་རྣམས་ཡིན་པས། གུང་ཐང་འཇམ་པའི་དབྱངས་ཀྱི་སློབ་གཉེར་བསླབ་བྱ་ལས། དབུ་ཚད་ཟུང་དུ་འཇུག་པའི་ལྟ་བ་དང། །ཆོས་མངོན་མཛོད་དང་ཕ་རོལ་ཕྱིན་པའི་སྒོམ། །བསྟན་པའི་ནང་མཛོད་འདུལ་བའི་ཀུན་

[032A]༄༅། །སྤྱོད་རྣམས། །མ་ཆང་བསླབ་གསུམ་ཡ་བྲལ་འགྱུར་བའི་ཕྱིར། །བཀའ་པོད་ལྔ་ལ་ཚང་བར་སྦྱོངས་ཤེག་ཨང། །ཞེས་གསུངས་པ་ལྟར། ཉིད་དགོས་རྟོགས་པའི་བསྟན་པ་བསླབ་པ་གསུམ་རྒྱུད་ལ་སྐྱེད་
བྱེད་ཀྱི་ལུང་མན་ངག་ཆ་ཚང་ལ་མ་ནོར་བ་ནི་བཀའ་བོད་ལྔ་ཡིན་པའི་ཕྱིར་རོ། །དོན་གྱི་དབང་འདི་གཟིགས་ནས། རྗེ་ཐམས་ཅད་མཁྱེན་པའི་རྟོགས་བརྗོད་ལས། དེ་ཉིད་ཕྱིར་ན་མི་ཕམ་ཆོས་རྗེ་དང། །འཛམ་གླིང་རྒྱན་དྲུག་མཆོག་གཉིས་
ཞེས་གྲགས་པའི། །གཞུང་ལ་ཕྱོགས་རེ་བ་དང་རགས་པ་རེས། །ཚིམ་པར་མ་བྱས་ཀུན་ལ་ཞིབ་ཏུ་སྦྱངས། །ཞེས་གསུངས་པ་ལྟར། ཐོས་བསམ་སྒོམ་པ་ལའང་ཕྱོགས་རེ་བ་དང། ཁ་ཟིན་སྣ་ཟིན་ནས་མ་ཡིན་པར། སྔོན་བྱོན་དམ་པའི་
རྣམ་པར་ཐར་བ་ཇི་ལྟ་བ་བཞིན་དུ་བཀའ་པོད་ཆེན་པོ་ལྔས་ཐོག་མ་བྱས་ཏེ་མདོ་སྔགས་ཡོངས་སུ་རྫོགས་པའི་རྒྱ་བོད་ཀྱི་གཞུང་ལུགས་རྒྱ་མཚོ་ལྟ་བུར་གསན་སྦྱོང་མཛད་ཚུལ་ནི། དགེ་བའི་བཤེས་གཉེན་རྣམས་ལས་བཀའ་ཆོས་
གསན་པ་དང་ཚོགས་ཆོས་འགྲིམས་པ་ཟུང་འབྲེལ་གྱི་མུ་ནས། སྐྱེད་ཚལ་མཁན་པོ་དང། འཇམ་དབྱངས་དགའ་བློའི་བསྡུས་གྲྭ། ཉི་ཐང་ཤེས་རབ་སྦྱིན་པའི་བསྡུས་གྲྭ་ཆེ་འབྲིང་ཆུང་གསུམ། ཀུན་མཁྱེན་བླ་མའི་བསྡུས་ཆེན། ར་སྟོད་
བསྡུས་གྲྭ། བཙན་པོའི་བསྡུས་གྲྭ། མཁན་ཆེན་བསྡུས་གྲྭ། ར་བསྡུས་གྲྭ་སོགས་བསྡུས་གྲྭའི་སྐོར་མང་པོ་གཟིགས་པ་ཙམ་གྱིས་ཐུགས་སུ་ཆུད་ཅིང། ལྷག་པར་དུ། དྲིས་འཕང། དྲུག་སྒྲ། དགག་གཞི་རྩི་ཚུལ་སོགས་དཔེ་

[032B]
ཟུམ་པར་གྱུར། ཀུན་མཁྱེན་བླ་མའི་བློ་རྟགས་ཐུགས་འཛིན་གྱི་སྟེང་ནས་དེར་མི་གསལ་བ། གཏན་ཚིགས་ལྟར་སྣང། དགག་རྟགས་ཀྱི་རབ་དབྱེ། རང་ངེས་གཞན་ངེས་ཀྱི་རྣམ་བཞག། ཡིད་མངོན་གྱི་རབ་དབྱེ། སྒྲུབ་ངག་དང་སུན་འབྱིན་
མཐའ་ཆོད་པར། སྡེ་བདུན་ཡིད་ཀྱི་མུན་སེལ། སྤྱི་དོན་རིགས་རྒྱན་སོགས་ལས་ཁ་བསྐང་བས། རྟགས་རིགས་ཀྱི་ནང་དུ་རྣམ་འགྲེལ་རང་དོན་ལེའུ་དང། གཞན་དོན་ལེའུ་སྟེ་ལེའུ་ཐོག་མཐའ་གཉིས་འདུ་ཞིང། བློ་རིག་གི་ནང་དུ་ཚད་མ་
གྲུབ་པའི་ལེའུ་དང། མངོན་སུམ་ལེའུ་སྟེ་ལེའུ་བར་པ་གཉིས་འདུ་བའི་མན་ངག་གི་ལྡེ་མིག་གིས། མངོན་རྗེས་ཡང་དག་ལྟར་སྣང་བཞི། སྒྲུབ་དང་སུན་འབྱིན་ཡང་དག་ལྟར་སྣང་བཞི་སྟེ་རྟོག་གེ་ཚིག་དོན་བརྒྱད་ཀྱི་རིགས་པའི་གསང་
ཚིག་གི་སྒོ་ལྕགས་དབྱེ་དཀའ་བ་ཕྱེ་སྟེ་སྟོན་པ་བཅོམ་ལྡན་འདས་ཁོ་ན་རྣམ་གྲོལ་དོན་དུ་གཉེར་བ་ལ་ཚད་མའི་སྐྱེས་བུ་དང། དེའི་བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་ངེས་པ་གཏིང་ནས་རྙེད་པའི་རྨད་དུ་བྱུང་བའི་ཚད་མའི་རིགས་ལམ་
ནོར་བུའི་ཁྲི་ལ་དབང་འབྱོར་པས་ཕྱོགས་ལས་རྣམ་པར་རྒྱལ་བའི་གོ་འཕང་ཐོབ། མཉམ་མེད་ཇོ་བོ་ཆེན་པོས། ལར་ཐོས་བསམ་གྱི་དུས་སུ་ཆོས་ཐམས་ཅད་ཀྱི་མཐའ་རྒྱ་གཅོད་དགོས། ཉམས་ལེན་གྱི་དུས་སུ་འདྲིལ་དགོས། ཞེས་གསུངས་

[033A]༄༅། །པ་བཞིན་དུ་གང་དང་གང་ལའང་ཅུང་ཟད་ཙམ་གྱིས་མི་ཚིམ་པར་རང་རང་གི་མན་ངག་མཐའ་ཆོད་པར་བྱེད་པ་དམ་པ་འདིའི་ཆོས་ཉིད་ཀྱི་རྣམ་པར་ཐར་བ་ཡིན་པས་ཕྱོགས་གླང་ཡབ་སྲས་རྗེས་འབྲང་དང་བཅས་
པའི་རྒྱ་བོད་ཀྱི་ཚད་མའི་གཞུང་ལུགས་མཐའ་དག་ལ་ངོམས་པ་མེད་པར་གཟིགས་རྟོགས་མཛད་དེ། དེ་ཡང་མཁས་མཆོག་དབྱིག་གི་གཉེན་པོའི་སློབ་མ་ཚད་མ་རང་ལས་མཁས་པ་སློབ་དཔོན་ཕྱོགས་གླང་གིས་ཚད་མའི་
བསྟན་བཅོས་ཐོར་བུ་བརྒྱ་རྩ་བརྒྱད་བརྩམས་པར་གྲགས་ཤིང། དེ་ཐམས་ཅད་ཀྱི་གནད་དོན་མངོན་རྗེས་གཞན་དོན་རྗེས་དཔག་གཞན་སེལ་དཔེ་ལྟག་ཆོད་བརྟག་བ་དྲུག་ཏུ་བསྡུས་པ་ཚད་མ་ཀུན་བཏུས་རྩ་འགྲེལ། དམིགས་བརྟག་
རྩ་འགྲེལ། ཕྱོགས་ཆོས་འཁོར་ལོ་ཡང་འདིས་མཛད་པར་གྲགས། ཚད་མ་ཀུན་བཏུས་ཀྱི་དགོངས་འགྲེལ་དུ་དཔལ་ཆོས་ཀྱི་གྲགས་པས་དབང་པོ་རྟུལ་འབྲིང་རྣོན་པོའི་དབང་དུ་བྱས་ནས་རྒྱས་པའི་བསྟན་བཅོས་རྣམ་འགྲེལ། འབྲིང་དུ་སྟོན་
བ་རྣམ་ངེས། བསྡུས་པ་རིགས་ཐིགས་ཏེ་གཙོ་བོ་ལུས་ལྟ་བུའི་བསྟན་བཅོས་གསུམ། རྣམ་འགྲེལ་ལེའུ་དང་པོ་ལས་འཕྲོས་ཏེ་ཕྱོགས་ཆོས་ཁྱབ་པ་སྤྱིར་གཏན་ལ་འབེབས་བ་གཏན་ཚིགས་ཐིགས་པ་དང། རྟོགས་དཀའ་བ་ཁྱབ་པའམ་
ལྟག་ཆོད་ཀྱི་འབྲེལ་བ་གཏན་ལ་འབེབས་པ་འབྲེལ་བ་བརྟག་པ་གཉིས། ལེའུ་བཞི་བ་ལས་འཕྲོས་བ་སྔ་རྒོལ་ཕྱི་རྒོལ་རྩོད་པ་དང་རྒྱལ་ཕམ་ཚར་བཅད་ཀྱི་གནས་སྟོན་པ་རྩོད་པའི་རིགས་པ། མངོན་སུམ་ལེའུ་ལས་གཟུགས་སོགས་

[033B] དེ་ལྟར་ན་སྒྲུབ་ངག་འགོད་ཡུལ་གྱི་གཞན་རྒྱུད་ཇི་ལྟར་འཐད་ཅེས་པའི་ཀླན་ཀ་བསལ་ཏེ། སྣང་མཁན་ཤེས་པ་ལས་རྫས་གཞན་པའི་གཟུགས་སོགས་མེད་ཀྱང་རྒོལ་བ་རང་ཉིད་ལས་རྒྱུད་གཞན་པའི་
གང་ཟག་འཐད་པར་སྟོན་བ་རྒྱུད་གཞན་སྒྲུབ་པ་སྟེ་འཕྲོས་པ་ཡན་ལག་ལྟ་བུའི་བསྟན་བཅོས་བཞི་སྟེ་ཚད་མ་སྡེ་བདུན། རྣམ་འགྲེལ་ལེའུ་དང་པོ་ལ་རང་འགྲེལ་མཛད་དེ་དེ་ལ་ཁ་སྐོང་གི་ཚུལ་དུ་རང་གི་སློབ་མ་ལྷ་དབང་བློ་ལ་ལེའུ་ཕྱི་མ་གསུམ་གྱི་
འགྲེལ་བ་རྩོམ་པར་བཀའ་གནང་བ་བཞིན་བརྩམས་ཏེ་གཟིགས་སུ་ཕུལ་བས་ལན་དང་པོ་བརྩམས་བ་ཆུས་བཀྲུས། གཉིས་པ་བརྩམས་པ་མེར་བསྲེག། གསུམ་བ་ཕུལ་བར་ཚིག་ཟུར་དང་འཕྲོས་དོན་མེད་ཀྱང་དངོས་ཟིན་ཙམ་བྱུང་
གསུངས། ངའི་རིགས་བ་འདི་གཞན་གྱིས་གོ་དཀའ་སྙམ་དུ་ཐུགས་ལ་དགོངས་ཏེ། རྣམ་འགྲེལ་གྱི་མཇུག་ཏུ། འགྲོ་བ་རྣམས་ལ་མཚུངས་བར་ལེགས་བཤད་སླར་འཛིན་བྱེད་པ་མི་རྙེད་པ་ཅན་ཁོ་བོའི་གཞུང། །རྒྱ་མཚོ་ལ་ནི་ཆུ་བོ་བཞིན་དུ་
རང་གི་ལུས་ལ་ཐིམ་ཞིང་ནུབ་པ་ཉིད་དུ་འགྱུར། །ཞེས་པའི་ཚིག་དེ་བཅུག་ཅེས་གྲགས། ལེའུ་དང་པོ་ལ་རང་འགྲེལ་དང་ལྷ་དབང་བློའི་དེའི་ཁ་སྐོང་ལེའུ་ཕྱི་མ་གསུམ་གྱི་འགྲེལ་བ་བཅས་བསྡོམས་པ་ལ་ཚད་མ་སྟོང་ཕྲག་བཅུ་
གཉིས་པ་ཟར། དེའི་སློབ་མ་ཤཱཀྱ་བློས་ཚད་མ་སྟོང་ཕྲག་བཅུ་གཉིས་བ་དེའི་འབྲེལ་བཤད་མཛད། དེའི་སློབ་མ་ཤེར་འབྱུང་སྦས་པས་རྣམ་འགྲེལ་ལེའུ་ཕྱི་མ་གསུམ་གྱི་འགྲེལ་བ་རྣམ་འགྲེལ་གྱི་རྒྱན་བརྩམས་བས་རྒྱན་མཁན་པོར་

[034A]༄༅། །གྲགས། རྒྱན་གྱི་ལེའུ་དང་པོའི་འགྲེལ་བཤད་སློབ་དཔོན་ཛ་མཱ་རིས་མཛད་པ་དང། སློབ་དཔོན་རྒྱལ་བ་ཅན་གྱིས་མཛད་པའི་རྒྱན་གྱི་འགྲེལ་བཤད་བམ་པོ་དྲུག་ཅུ་བ། རྒྱན་མཁན་པོའི་སློབ་མ་རྒྱལ་
རྔ་བདུན་པ་པཎ་ཆེན་ཆོས་མཆོག་གི་རྣམ་ངེས་ཀྱི་ཊིཀྐ་འཐད་ལྡན། འཇིག་རྟེན་ཕ་རོལ་གྲུབ་པ། སྐད་ཅིག་འཇིག་པ་གྲུབ་པ། ཚད་མ་བརྟག་པ་ཆེ་ཆུང། ཛ་མཱ་རིའི་སློབ་མདུལ་བ་ལྷའི་རིགས་ཐིགས་ཀྱི་འགྲེལ་བ་སློབ་ཕན་དང་
འབྲེལ་བརྟག། རྒྱུད་གཞན་གྲུབ་པ། རྩོད་རིགས། གཏན་ཚིགས་ཐིགས་བ་བཞི་ཀའི་འགྲེལ་བ། དེའི་སློབ་མ་བྲམ་ཟེ་ཤཾ་ཀ་རཱ་ནནྟའམ་བདེ་བྱེད་དགའ་བས་རྣམ་འགྲེལ་གྱི་འགྲེལ་བཤད་ཅུང་ཟད་མ་ཚང་བ་དང། འགྲེལ་བ་བརྟག་
པ༑ སློབ་དཔོན་ཉི་མ་སྦས་པའི་རྣམ་འགྲེལ་ལེའུ་བར་པ་གཉིས་ཀྱི་འགྲེལ་བ། སློབ་དཔོན་དགེ་བསྲུང་གི་ཐོས་པ་བརྟག་བ། གཞན་སེལ་བརྟག་པ། དབང་ཕྱུག་འཇིག་བ་གྲུབ་པ། ཀ་མ་ལ་ཤཱི་ལའི་རིགས་ཐིགས་ཀྱི་
ཕྱོགས་སྔ་ཤླཽ་ཀ་བརྒྱ་བ། ཞི་འཚོའི་རྩོད་རིགས་ཀྱི་འགྲེལ་བ། ཤནྟི་པའི་ནང་གི་ཁྱབ་པ་དང། རྣམ་རིག་གྲུབ་པ། ཛེ་ཏ་རིའི་བྱིས་བ་འཇུག་པའི་ཚད་མ་དང། གཏན་ཚིགས་ཀྱི་དེ་ཁོ་ན་ཉིད་བསྟན་པ། ཛི་ན་མི་ཏྲའི་རིགས་ཐིགས་ཀྱི་
དོན་བསྡུས། ཁ་ཆེ་ཛྙཱ་ན་ཤྲིའི་རྣམ་ངེས་ཊིཀྐ་དང། རྒྱུ་འབྲས་གྲུབ་པ། བྲམ་ཟེ་རིན་ཆེན་རྡོ་རྗེའི་རིགས་བའི་སྦྱོར་བ་སོགས་རྒྱ་གཞུང་གི་ཚད་མའི་བསྟན་བཅོས་བོད་དུ་འགྱུར་རོ་ཅོག་དང། བོད་འདིར་རྡོག་ལེགས་པའི་ཤེས་རབ་ཀྱིས་

[034B] དེའི་དབོན་པོ་ལོ་ཙཱ་པ་བློ་ལྡན་ཤེས་རབ་ཀྱིས་བཤད་གྲྭ་བཙུགས་པ་བོད་ཡུལ་གྱི་བཤད་གྲྭའི་ཐོག་མ་ཡིན་ཞིང། དེས་དུལ་བ་ལྷའི་སློབ་མ་པཎྜི་ཏ་གཞན་
ཕན་བཟང་པོ་ལས། རྣམ་འགྲེལ་གསན་ནས་འཆད་ཉན་རྒྱ་ཆེར་དར་བར་བྱས་པས་སློབ་མ་ལུང་རིགས་སྨྲ་བ་ཉི་ཁྲི་བྱུང་བ་དང། གདན་རབས་ལ་རྣམ་འགྲེལ་གྱི་ཡིག་འཇོག་མཛད་པ་མང་དུ་བྱོན། བྲམ་ཟེ་བདེ་བྱེད་དགའ་བའི་སློབ་
མ་ཝཾ་ཀུ་པཎྜི་ཏ་དང། དེའི་སློབ་མ་ཁ་ཆེ་པཎ་ཆེན་ཤཱཀྱ་ཤྲི་ལས་འཇམ་མགོན་ས་སྐྱ་པཎྜི་ཏས་རྣམ་འགྲེལ་གསན་ནས་བསྒྱུར་བཤད་དང། ཚད་མ་རིགས་གཏེར་རུ་འགྲེལ་མཛད། དེའི་སློབ་མའུ་ཡིག་པ་རིགས་པའི་སེང་གེའི་
རིགས་མཛོད་ཀྱི་ལེའུ་གཉིས་པའི་ལམ་གྱི་རྣམ་བཞག་སྟོན་པའི་སྐབས་ལ་གཟིགས་པའི་རྐྱེན་གྱིས་རྗེ་བདག་ཉིད་ཆེན་པོ་མལ་གྲོ་ལྷ་ལུང་དུ་སྟོན་བཞུགས་ཀྱི་རིང་རྣམ་འགྲེལ་གྱི་རིགས་པའི་སྲོལ་ལ་ཐུགས་དད་མནན་པས་མི་ནོན་པ་
འཁྲུངས་ཤིང་སྤྱན་ཆབ་ཀྱི་རྒྱུན་བཅད་མི་ནུས་པ་འོང་ཚུལ་རྣམ་ཐར་ལྟར་ཡིན་པས་ལེགས་བཤད་དེ་དག་དང། ཆ་པའི་ཚད་བསྡུས་ཆེ་ཆུང། གྲོ་ལུང་པ་བློ་གྲོས་འབྱུང་གནས། གཙང་ནག་པ་བརྩོན་འགྲུས་སེང་གེ། ཞང་ཡེ་པ་སྨོན་
ལམ་ཚུལ་ཁྲིམས། སྟོད་ལུང་རྒྱ་དམར་པ་བྱང་ཆུབ་གྲགས། གཉོས་རྒྱལ་བ་ལྷ་ནང་བ་སངས་རྒྱས་རས་ཆེན་སོགས་ཀྱི་རྣམ་ངེས་འགྲེལ་བཤད། དཔང་བློ་བསྟན། ལོ་ཙཱ་པ་གྲགས་རྒྱན། བོ་དོང་ཕྱོགས་ལས་རྣམ་རྒྱལ། ཉ་

[035A]༄༅། །དཔོན་ཀུན་དགའ་དཔལ་སོགས་ཀྱི་རྣམ་འགྲེལ་ཊིཀྐ། བླ་མ་དམ་པ་བསོད་ནམས་རྒྱལ་མཚན་དང། མཉམ་མེད་རེད་འདའ་པའི་རྣམ་འགྲེལ་གྱི་ཊིཀྐ་རྒྱས་འབྲིང་བསྡུས་གསུམ། སྤྱི་དོན་འགྲེལ་བ་
འགྲེལ་བཤད་སོགས་བོད་སྔ་མ་དང་གཞན་ཕྱོགས་ཀྱི་ཡིག་ཆ་རྣམས་དང། རྗེ་ཐམས་ཅད་མཁྱེན་པས་ལྷ་ཤཱཀ་གི་འགྲེལ་བ་གཉིས་ཀྱི་སྟེང་ནས་བཤད་སྲོལ་སོ་སོར་གནང་བ་ལྟར་སྲས་ཀྱི་ཐུ་བོ་གཉིས་ཀྱིས་རྣམ་བཤད་ཐར་ལམ་གསལ་
བྱེད་དང། ཊིཀ་ཆེན་རིགས་པའི་རྒྱ་མཚོ་མཛད་པ་དང། རྒྱལ་ཚ་བ་རྗེའི་ལྷ་དབང་བློའི་རྗེས་སུ་འབྲང་བའི་ས་བཅད་ཆེན་མོ། ཚད་མ་མདོ། རྣམ་ངེས། རིགས་ཐིགས། འབྲེལ་བརྟག་རྣམས་ཀྱི་དར་ཊིཀ། ཚད་མའི་བརྗེད་བྱང་ཆེན་
མོ་དང། ཚད་མའི་ལམ་སྒྲིག༑ རྗེས་འབྲང་གི་མཁས་པ་སྨྲ་ཁམས་གྲགས་པ་བཟང་པོ་དང། ལྕེ་སྟོན་ཀུན་དགའ་བཟང་པོའི་རྣམ་འགྲེལ་གྱི་སྤྱི་དོན་དང་དཀའ་འགྲེལ། དྭགས་པོ་བློ་གྲོས་བརྟན་པའི་རྣམ་འགྲེལ་ལམ་སྒྲིག་བཀྲ་ཤིས་
ལྷུན་པོར་རྣམ་འགྲེལ་གྱི་འཆད་ཉན་དར་བས། དེའི་ཐོས་གླིང་པཎ་ཆེན་བསོད་ནམས་རྣམ་རྒྱལ། ཐོས་གླིང་སངས་རྒྱས་དཔལ་རིན། ཐོས་གླིང་བྱང་སྟོན་བློ་གྲོས་རྒྱ་མཚོ། ཐོས་གླིང་ཀུན་མཁྱེན་ཆོས་འབྱོར་དཔལ་བཟང། ཐོས་གླིང་དྲི་
མེད་བཤེས་གཉེན། ཐོས་གླིང་རྟ་ནག་བ་དགེ་འདུན་བློ་བཟང་སོགས་ཀྱི་རྣམ་འགྲེལ་ལེའུ་བཞིའི་སྤྱི་དོན་མཐའ་དཔྱོད། དཀྱིལ་ཁང་ཤནྟི་པ་བློ་གྲོས་རྒྱལ་མཚན་དང། དེའི་སློབ་མ་བསྟན་པ་དར་བཟང་བའི་རྣམ་འགྲེལ། འཇམ་དབྱངས་གཙང་

[035B] འདུལ་འཛིན་བློ་གྲོས་སྔས་པའི་ལེའུ་བཞིའི་སྤྱི་དོན། ཤར་རྩེ་ཀུན་མཁྱེན་ལེགས་པ་དོན་འགྲུབ་ཀྱི་རྣམ་འགྲེལ་སོགས་བཀྲས་ལྷུན་གྲྭ་ཚང་གསུམ་གྱི་
ཡིག་ཆ། པཎ་ཆེན་བསོད་ནམས་གྲགས་པ། སེར་རྗེ་བཙུན་ཆོས་ཀྱི་རྒྱལ་མཚན། ཤངས་པ་ཀུན་མཁྱེན་ཕྱོགས་ལྷ་འོད་ཟེར། དྭགས་པོ་བཀྲ་ཤིས་རྣམ་རྒྱལ། གྲྭ་ཆུང་ཡོན་ཏན་རྒྱ་མཚོ། འབྲས་སྤུངས་མཁན་ཐོག་གསུམ་པ་འཇམ་དབྱངས་
དགའ་བློའམ་འཇམ་དབྱངས་ལེགས་པ་ཆོས་འབྱོར། གུང་རུ་རིན་ཆེན་བྱང་ཆུབ་རྣམས་ཀྱི་རྣམ་འགྲེལ་ལེའུ་བཞིའི་རྣམ་བཤད་དང་མཐའ་དཔྱོད། ཀུན་མཁྱེན་བླ་མའི་རྣམ་འགྲེལ་གྱི་མཐའ་དཔྱོད་རྩོམ་འཕྲོ་སོགས་འབྲས་སྤུངས་སྒོ་མང་དང་
བློ་གསལ་གླིང། དགའ་ལྡན་ཤར་བྱང། སེར་བྱེས་པ་དང་སྨད་པ་སྟེ་གདན་ས་ཆེན་པོ་གསུམ་དང། སྟག་ཚང་རྭ་བ་སྟོད་པ། དྭགས་པོ་གྲྭ་ཚང་གི་ཡིག་ཆ་སོགས་རྒྱ་བོད་ཀྱི་རྣམ་འགྲེལ་གྱི་གཞུང་ཕལ་མོ་ཆེའི་ཚིག་དོན་ཐུགས་སུ་ཆུད་ཅིང། རིག་
པའི་དབང་ཕྱུག་ཐམས་ཅད་མཁྱེན་པ་རཏྣ་དཧྭ་ཛ་དཔལ་བཟང་པོ་ལས་རྒྱལ་ཚ་བ་རྗེའི་ཚད་མའི་བརྗེད་བྱང་ཆེན་མོའི་མཛུབ་ཁྲིད་དང། ཚད་མ་མདོ། ཕྱོགས་ཆོས་འཁོར་ལོ། ཚད་མ་སྡེ་བདུན། རྣམ་བཤད་ཐར་ལམ་གསལ་བྱེད་ཀྱི་ལུང་སོགས་
རྣམ་འགྲེལ་སྐོར་གྱི་ཆོས་རྒྱུན་ཕྱོགས་འདིར་གང་ཡོད་རྫོགས་པར་གསན་པས་ལུང་དང་རིགས་པའི་བ་དན་སྟོང་ཕྲག་འཕུར་བའི་མཁྱེན་རབ་གསེར་སྦྱངས་དྲི་མ་མེད་པའི་གྲུ་གཟིངས་རིགས་གཞུང་རྒྱ་མཚོའི་ཕ་རོལ་དུ་ཕྱིན་པར་གྱུར་ཏོ། །


[036A]༄༅། །ཕྱོགས་ཀྱི་གོས་ཅན་སྙིང་ལ་འཇིགས་སྟེང་བའི། །ཕྱོགས་གླང་གྲགས་པའི་རིགས་ཚུལ་ལྷའི་གཎྜིའི། །ཕྱོགས་ཆོས་ཁྱབ་པས་ལོག་རྟོག་གཉིད་སློང་བ། །ཕྱོགས་ཀྱི་བུ་མོའི་རྣ་བའི་རྒྱན་དུ་གྱུར། །དགུང་ལོ་
ཉི་ཤུ་པ་སྣ་ཚོགས་ཞེས་པ་ཆུ་རྟ་ནས་གཙོ་ཆེར་ཕར་ཕྱིན་ལ་སྦྱངས་ཤིང། དེ་ཡང་ཆོས་ཐོག་ལ་ཆོས་གྲྭ་ཆགས་མེད་དང། ཆོས་མཚམས་ལ། རྒྱུག་བརྩི་བཞག་བློ་འཛིན། གཤར་སྦྱངས། དགེ་རྒན་དང། དགེ་བཤེས་རྣམས་ཀྱི་དྲུང་དུ་དཔེ་
ཁྲིད། བློ་སྐྱེད་ཞུ་བ། གུང་ཐང་འཇམ་པའི་དབྱངས། རྒྱལ་མཁན་ཆེན། དབལ་མང་རྡོ་རྗེ་འཆང་རྣམས་ཀྱི་བཀའ་ཆོས་གང་གནང་ཕལ་ཆེར་ཆགས་མེད་དང། ཁྲི་ཐོག་ཉེར་དགུ་བ་སྡོམ་བརྩོན་སྡེ་སྣོད་འཛིན་པ་ཆེན་པོ་དབལ་མང་ཆུང་བ་དཀོན་
མཆོག་ཆོས་འཕེལ། སུམ་ཅུ་པ་མཁས་གྲུབ་ཡོངས་ཀྱི་འཁོར་ལོ་བསྒྱུར་བ་སྡེ་ཁྲི་རིན་པོ་ཆེ། སོ་གཅིག་པ་ཀུན་མཁྱེན་བར་པའི་རིགས་དཔོན་ལུགས་གཉིས་འབྱེད་པའི་རྣམ་དཔྱོད་ཡངས་ཤིང། མདོ་སྔགས་རིག་གནས་ཀྱི་མཁྱེན་རྒྱ་ཆེ་བ་རྡོ་
རམས་པ་དཀོན་མཆོག་དབང་ཕྱུག་རྣམས་ལས་ཕར་ཕྱིན་གྱི་བརྩི་བཞག་གསན་པ་དང། སྦྱོར་བ་རྩི་བ་སོགས་ཀུན་འཛོམས་ཀྱི་མུ་ནས། ཐོག་མར་མངོན་བར་རྟོགས་པའི་རྒྱན་གྱི་ལུས་རྣམ་བཞག་དང་བསྡུས་དོན་གྱི་འགྲེལ་བ་ཡིག་ཆའི་
དོན་བདུན་ཅུ་ཐུགས་འཛིན་དང་འབྲེལ་བར་དངོས་བརྒྱད་དོན་བདུན་ཅུའི་མཚན་ཉིད་མཚན་གཞི་སྒྲ་དོན་དབྱེ་བས་མཚམས་ངེས་པ་གཞིར་བཟུང། རང་རེའི་ཡིག་ཆའི་སྐབས་བརྒྱད་དང། འགྲེལ་བ་དོན་གསལ། བསམ་གཟུགས་ཚེ་འབྲིང་ཆུང་

[036B] ཀུན་མཁྱེན་གྱི་དྲངས་ངེས་རྒྱས་འབྲིང་བསྡུས་གསུམ། ཁྲི་ཆེན་གྱི་རྟེན་འབྲེལ་ཆེན་མོ། དགེ་འདུན་ཉི་ཤུ་ཆེ་ཆུང། ཀུན་མཁྱེན་གྱི་རྟེན་འབྲེལ་རྒྱས་པ་རྩོམ་འཕྲོ། གུང་ཐང་འཇམ་པའི་དབྱངས་ཀྱི་རྟེན་འབྲེལ་ལུང་རིགས་བར་མཛོད། ཀུན་
གཞིའི་མཐའ་དཔྱོད། རྣམ་ཐར་སྒོ་གསུམ། དྲངས་ངེས་དཀའ་འགྲེལ་དང་མཆན། ཕར་ཕྱིན་མཆན་དང་འགྲེལ་བའི་ཟིན་བྲིས། བདེན་བཞིའི་རྣམ་བཞག། སྐབས་བཞི་པའི་སྡོམ་ཚིག། ཀུན་མཁྱེན་བར་པའི་མཁྱེན་གསུམ་པད་དཀར་འཁྲི་
ཤིང་སོགས་གདན་སའི་ཡིག་ཆ་ཡོངས་རྫོགས་ལས་ཐལ་ཕྲེང་ཟུར་བཀོལ་ཚང་མ་ཐུགས་འཛིན་མཛད་ཅིང་གཞན་རྣམས་ལ་ངེས་ཆ་ཞིབ་མོ་དང། འཕགས་སེང་གི་འགྲེལ་བ་རྣམས་གཞིར་བཞག་ཅིང་རྒྱ་འགྲེལ་ཉེར་གཅིག་གི་གཞན་རྣམས་ཀྱི་
ཚིག་དོན་གྱི་དྲི་མ་ཞིབ་པར་བསལ་ཞིང། འཕགས་བོད་ཀྱི་གཞུང་ལུགས་མཐའ་དག་གི་ལེགས་པའི་ཆ་བསྡུས་པ་འགྲན་ཟླ་མེད་པའི་ལེགས་བཤད་གསེར་གྱི་ཕྲེང་བ་དང། རྗེ་ཐམས་ཅད་མཁྱེན་པས་ཤེར་ཕྱིན་གྱི་དོན་ལ་དཔྱད་པ་རྫོགས་
རྗེས་སུ། རྗེ་བཙུན་འཇམ་པའི་དབྱངས་ཀྱི་མན་ངག་གིས་བརྒྱན་ནས་དོན་ཞིབ་མོར་ཉམས་སུ་ལེན་ཚུལ་གྱི་ལམ་གྱི་རིམ་པར་བསྒྲིགས་པ་སྲས་ཀྱི་ཐུ་བོ་རྒྱལ་ཚབ་དར་མ་རིན་ཆེན་གྱི་ཟིན་བྲིས་རྣམ་བཤད་སྙིང་པོ་རྒྱན་དང། ལམ་བསྒྲིགས་སོགས་
ལ་རྒྱུན་དུ་གོམས་ཤིང་འདྲིས་པས་མིག་བྱས་ཏེ་ནང་གི་དཔྱད་པ་དང་ཆོས་གྲྭའི་རྩོད་བཟུང་འབྲེལ་གྱི་སྒོ་ནས་ཐལ་ཕྲེང་ཟུར་བཀོལ་གྱི་དོན་ཚན་སོ་སོའི་ལམ་གྱི་ལུས། དཀའ་གནད་ལ་དོགས་གཅོད། རྒྱ་བོད་ཀྱི་མཁས་པ་མང་པོའི་

[037A]༄༅། །དགག་སྒྲུབ་ཀྱི་རིགས་པའི་འགྲོས་ཕྲ་ཤིང་ཕྲ་བ་ལའང་སྒྲུབ་པ་ལྷུར་ལེན་པའི་ཚུལ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་དགོངས་དོན་ལྷག་མ་མེད་པར་ཐུགས་སུ་ཆུད་པར་གྱུར་ཏོ། །མདོ་རྒྱན་སྦྱོར་
བའི་མན་ངག་ལའང་མཁས་པ་ནི། བསྟན་བཅོས་རིན་ཆེན་སྒྲོན་མ་དང། ཁ་ཆེ་དྷརྨཱ་ཤྲིའི་འབུམ་ཊིཀ་དུ་གྲགས་པ་ལས་མཆོད་བརྗོད་གླེང་གཞི་དང་སྦྱར་ཞིང། མཁས་པ་ཁ་ཅིག། ཡོངས་གཏད་ལྔ་པའི་མཐོང་ལམ་གྱི་རྒྱུ་དང། གླེང་
གཞི་ཞིང་དག་དང། རྟག་ཆོས་གཉིས་ཡོངས་འཛིན་དུ་བསྡུ་བར་གསུངས་ཀྱང། སློབ་དཔོན་དང་ཨ་བྷྱས་ལེའུ་ཕྱི་མ་གསུམ་རྒྱན་གྱིས་མ་བསྡུས་བར་གསུངས་ཤིང། གླེང་གཞི་དང་མཆོད་བརྗོད་འགྲེལ་བ་ཁུངས་མ་གང་ལས་ཀྱང་མ་
སྦྱར་བས་སེམས་བསྐྱེད་ནས་བཟུང་སྟེ་མདོ་རྒྱན་སྦྱོར་བ་འཕགས་སེང་གི་དགོངས་བ་ལྟར་རང་ལུགས་སུ་བཞེད་པས་དེ་ལྟར་དུ་ཡུམ་རྒྱས་པ་དང་སྦྱར་ཏ་རྗེ་ཉིད་ཀྱིས་མཆན་འགྲེལ་ཕྱག་བྲིས་མཛད་པའི་དཔེ་ཆ་བཀའ་འགྱུར་པ་དཀོན་མཆོག་
དཔལ་འཛིན་རིན་པོ་ཆེའི་ཕྱག་དཔེའི་ཁྲོད་དུ་བཞུགས་ཚུལ་ཞལ་ལས་ཐོས་ཀྱང་ཕྱིས་དཔེ་ཆ་དེ་བསོད་གྲགས་རིན་པོ་ཆེའི་ཕྱག་ཏུ་ཆུད་ཡོད་དམ་སྙམ་ཡང་རྩར་གཅོད་ཞིབ་མོ་མ་ཐུབ། མདོ་རྒྱན་སྦྱར་བའི་འགྲེལ་བའི་ཐོག་མ་ཡང་ཉི་
སྣང་ཡིན་ཞིང། ཡུམ་བར་པ་སྟོང་ཕྲག་ཉི་ཤུ་ལྔ་བའི་བྱང་ཆུབ་མདོར་བསྟན་དང་རྒྱས་བཤད་ཀྱི་མདོ་གཉིས་སེམས་བསྐྱེད་ཉེར་གཉིས་ཀྱི་དང་པོ་གཉིས་དང་སྦྱོར་བ་དང། གཞན་དོན་མདོར་བསྟན་དང་རྒྱས་བཤད་དུ་བྱང་ཆུབ་སེམས་

[037B] ཉི་སྣང་ལྟར་རབ་འབྱོར་གྱི་ལེའུ། མཐའ་
གཉིས་རྣམ་དག་གི་ལེའུ། སྦྱོད་པ་ཁྱད་པར་ཅན་གྱི་ལེའུ། དེ་བཞིན་ཉིད་ཀྱི་ལེའུ། བསླབ་པ་ཡོངས་སུ་དག་པའི་ལེའུ། བསླབ་པ་ལ་རིམ་གྱིས་འཇུག་པའི་ལེའུ། བསླབ་བ་ཡོངས་སུ་རྫོགས་པའི་ལེའུ། བསླབ་པའི་འབྲས་བུའི་ལེའུ་སྟེ་
བརྒྱད་པོ་དངོས་བོ་བརྒྱད་སྟོན་པའི་མངོན་རྟོགས་རྒྱན་གྱི་སྐབས་བརྒྱད་དང་ཐད་ཀར་སྦྱར་སླ་བའི་ཕྱིར་ཉི་ཁྲི་དང་རྒྱན་སྦྱར་བའི་གདམས་པ་ལ་རྩལ་འདོན་མཛད་དེ་མཁས་པར་བསླབ་ཅིང། ཟབ་རྒྱས་གདམས་པའི་མཛོད་འཛིན་
འཕགས་སེང་གཉིས་པ་ཀུན་མཁྱེན་རཏྣ་དཧྭ་ཛ་ལས་ཡོངས་འཛིན་རིན་པོ་ཆེ་ནས་བརྒྱུད་པའི་མངོན་རྟོགས་རྒྱན་གྱི་བཤད་པ། བརྒྱད་སྟོང་པ་དང་མདོ་སྡུད་པ་དང། རྗེ་རང་གིས་མཛད་པའི་ཉི་ཁྲིའི་མཆན་གྱི་སྟེང་ནས་ཉི་ཁྲི་དང་སྦྱར་བའི་
ཞིབ་བཤད་མཐའ་ཆོད་པའི་བདུད་རྩའི་ཆུ་རྒྱུན་གྱིས་ཐུགས་ཀྱི་བུམ་བཟང་ཕྱུར་བུར་བཀང་བ་ལ་ཟིན་བྲིས་ཡང་མཛད་པ་ལྟར་ཡུམ་དང་ཉི་ཁྲི་ཞལ་འདོན་མཛད་དེ་དེའི་སྟེང་ནས་ཟང་རྒྱས་ཀྱི་ལམ་གྱི་ལུས་ཡོངས་སུ་རྫོགས་
པ་རྒྱལ་ཚབ་མི་ཕམ་མགོན་པོ་དང་ཤིང་རྟ་ཆེན་པོ་རྣམས་ཀྱིས་བཀྲལ་ཚུལ་ལ་གཤར་སྒོམ་རྒྱུན་དུ་མཛད་པ་དང། བརྒྱད་སྟོང་བ་མ་མཐའ་བམ་པོ་རེ་ཆགས་མེད་དུ་ཞལ་འདོན་གྱི་སྒོ་ནས་རྒྱན་འགྲེལ་བ་དང་བཅས་པའི་ཚིག་དོན་གྱི་

[038A]༄༅། །ཆ་ཕྲ་མོ་ཚུན་ཆད་ལ་ནང་བྱན་ཆུད་དེ། དེ་ཡང་བརྒྱད་སྟོང་པར་ཚུལ་བཞིས་སེམས་བསྐྱེད་ཀྱི་རྣམ་བཞག་བསྟན་ཅིང། དེའི་ཚིག་ཟིན་གྱི་ཤེར་ཕྱིན་ལ་ལམ་འབྲས་ཀྱི་ཤེར་ཕྱིན་གཉིས་ཀ་འཇོག་ལ། བརྒྱད་
སྟོང་འགྲེལ་ཆེན་ལས་བརྒྱད་སྟོང་དོན་བསྡུས་ཀྱི་ལུང་དྲངས་ཏེ། འབྲས་བུ་ཤེར་ཕྱིན་དངོས་དང། གཞུང་ཤེར་ཕྱིན་དང་ལམ་ཤེར་ཕྱིན་བཏགས་པ་པ་དང། མཁྱེན་པ་གསུམ་ཀ་ཡང་བསྡུས་པར་གསུངས། གང་ལྟར་ཡང་དེར་ཐེག་
པ་ཆེན་པོའི་ལམ་གྱི་རིམ་པ་ཆ་ཚང་བ་སེམས་བསྐྱེད་ཀྱི་ནང་དུ་འདུ་བར་བསྟན་པ་དང། དེའི་སྐབས་ཀྱི་འགྲེལ་ཆེན་ལས། གཞུང་ཤེར་ཕྱིན་ལ་ཐོས་བསམ་དང། ལམ་ཤེར་ཕྱིན་གྱི་ཉམས་ལེན་སངས་རྒྱ་ཁའི་བར་དུ་དགོས་པའི་མན་
ངག་བྱང་ཆུབ་ལམ་གྱི་རིམ་བ་ལྟར་སྔོན་འགྲོ་སྦྱོར་བའི་ཆོས་དྲུག་དང་སེམས་དྲུག་གི་སྒོ་ནས་ཡུམ་དོན་ཉམས་སུ་ལེན་ཚུལ་བཅས་གསུངས་སོ། །བརྒྱད་སྟོང་པ་ལས། དེ་ནས་ཚེ་དང་ལྡན་པ་ཤཱ་རིའི་བུ་འདི་སྙམ་དུ་སེམས་ཏེ་ཞེས་
སོགས་སེམས་བསྐྱེད་ཀྱི་ཞར་བྱུང་དང། བཅོམ་ལྡན་འདས་འདི་ལྟ་སྟེ་བྱང་ཆུབ་སེམས་དཔའ་ཞེས་བགྱི་བའི་ཆོས་དེ་བདག་གིས་ཡང་དག་པར་རྗེས་སུ་མ་མཐོང་ཞེས་སོགས་གདམས་ངག་ལ་སྦྱོར་བ་སྡུད་བ་དང་ཆ་འདྲ་བས་
སེམས་བསྐྱེད་ཉེར་གཉིས་སོགས་སོ་སོར་སྦྱོར་རྒྱུའི་ཚིག་མེད་ཅིང། མཐར་གྱིས་སྦྱོར་བ་དང། སྐད་ཅིག་སྦྱོར་ལའང་སྦྱོར་རྒྱུའི་ཚིག་རེ་རེ་ལས་མེད་ཀྱང། སློབ་དཔོན་སེང་གེ་བཟང་པོས་ལེའུ་དང་པོ་དང་རྒྱན་གྱི་སྐབས་དང་པོ། ལེའུ་བརྒྱད་

[038B] ཤིན་ཏུ་རྣམ་པར་དག་པའི་ཕྱིར་རོ་ཞེས་པ་ཡན་ཆད་ལམ་ཤེས། ལེའུ་དགུ་པའི་རབ་འབྱོར་འདི་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་
ཡིན་ནོ་ཞེས་པ་ཡན་ཆད་གཞི་ཤེས། ལེའུ་ཉི་ཤུ་པའི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་མི་འཕྲོགས་པའོ་ཞེས་པ་ཡན་རྣམ་རྫོགས་སྦྱོར་བ། ལེའུ་ཉེར་དགུ་པའི་དགེ་བ་དང་མི་དགེ་བའི་ཆོས་ཚང་མེད་པའི་ཕྱིར་
ཤེས་རབ་ཀྱི་ཕ་རོལ་ཏུ་ཕྱིན་པར་རྗེས་སུ་རིག་བར་བྱའོ་ཞེས་པའི་བར་རྩེ་སྦྱོར། ལེའུ་དེ་ལས། སེང་གེའི་སྒྲ་སྒྲོགས་པའི་ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པར་རྗེས་སུ་རིག་པར་བྱའོ། །ཞེས་དང། ཆོས་ཐམས་ཅད་འཁྲུགས་པ་མེད་པའི་
ཕྱིར་ཤེས་རབ་ཀྱི་ཕ་རོལ་ཏུ་ཕྱིན་པ་འཁྲུགས་པ་མེད་པར་རྗེས་སུ་རིག་པར་བྱའོ། །ཞེས་པ་གཉིས་ཀྱིས་མཐར་གྱིས་སྦྱོར་བ་དང། སྐད་ཅིག་སྦྱོར་བ་བསྟན། རབ་འབྱོར་གང་གི་ཚེ་ཞེས་པ་ནས་ཉེར་དགུ་པ་རྗེས་སུ་རིག་བའི་ལེའུ་དེ་རྫོགས་ཀྱི་བར་འབྲས་བུ་
ཆོས་སྐུ་དང་སྦྱར་ལ་ཡུམ་རྒྱས་འབྲིང་གི་བརྗོད་བྱའི་དོན་བླ་ལྷག་ཏུ་སྟོན་པར་གསུངས་ཤིང། རྗེ་ཉིད་ཀྱི་ཞལ་ནས་ཀྱང། བརྒྱད་སྟོང་པ་འདི་འགྲེལ་རྐང་དང་འཕྲོས་དོན་ཉུང་ལ་དོན་གྱི་གནད་འགག་གི་ཚིག་གསལ་ཞིང་རྒྱས་
བསྡུས་འཚམས་པ་དང་རྒྱན་གྱི་ཚིག་ནང་ནས་བཏུས་ཆོག་པས་ཐད་ཀར་འབྱོར་སླ་བ་དེ་འདྲའི་ཡ་མཚན་པོ་ཡིན། མདོ་ཚིག་ངོ་མ་རྒྱན་གྱི་ནང་དུ་དངོས་སུ་ཐོན་པ་དང། ཚིག་རིས་ངོ་མ་མིན་ཡང་དཔེར་ན་སྐྱེ་བ་མེད་ཅེས་པའི་

[039A]༄༅། །ཐད་ལ་མི་འབྱུང། ཞེས་པ་དང། མེད་ཅེས་པར་མ་དམིགས་དང་མ་མཆིས་ཞེས་པ་ལྟ་བུ་འགྱུར་ཁྱད་ཙམ་ཡིན་པ་འགའ་ཞིག་ལའང་ཐིག་ལེ་བཏབ་ཡོན་པས་འགྲེལ་པ་དོན་གསལ་ལམ་དོན་བདུན་ཅུ་
ལྟ་བུའི་སྟེང་ནས་རྒྱན་གྱི་དོན་ཚན་སོ་སོའི་ཚིག་མཚམས་ཟིན་ངེས་བྱས་ན་འདིའི་སྦྱོར་ལམ་ཆེད་དུ་བྱ་བ། སྐབས་གསུམ་པའི་གཟུགས་རྟག་མ་ཡིན་མི་རྟག་མིན་སོགས་གྱིས་མཐོང་ལམ། སྦྱོར་བ་ཉི་ཤུ། ཤེས་མཚན་ཁྱད་
མཚན། ཕན་དང་བདེ་དང་སོགས་བྱེད་མཚན། སེམས་ཅན་རྣམས་ལ་སེམས་མཉམ་སོགས་སྦྱོར་ལམ། དེའི་ཕྱིར་མི་ལྡོག་པའི་རྟགས་རྣམས་དང། མར་མེའི་དཔེ་དང། སྒོམ་ལམ་གྱི་ཟབ་པ་བརྒྱད་སོགས་ཚིག་རིས་གསལ་བོ་མང་
བ་རྣམས་ཀྱི་སྟེང་ནས་རྒྱུས་ལོན་ན་ཕལ་ཆེར་ལ་ཚིག་རེ་རེ་ཙམ་བཏུ་རྒྱུ་ཡོད་ལ། སྐབས་གཉིས་པའི་སྒོམ་ལམ་སྐོར་དགུ། བསྟོད་བཀུར་བསྔགས་པ་དགུ་ཚན་གསུམ། བཞི་པའི་སྦྱོར་བའི་ཡོན་ཏན། སྐྱོན་ཞེ་དྲུག་ལྟ་བུ་རྒྱན་ནས་གྲངས་ཀྱི་
སྡོམ་ཙམ་གསུངས་པ་ཚོར་ཤོག་གྲངས་ཤིན་ཏུ་མང་པོའི་ནང་ན་ཚིག་བཏུ་རྒྱུ་མེད་པའང་ཡོད། ཅེས་མདོ་རྒྱན་གྱི་ཚིག་དོན་བལྟ་བའི་མིག་ཏུ་གྱུར་པའི་ལེགས་པར་བཤད་པའི་ཞལ་གདམས་ཟབ་ལ་འདུས་ཆེ་བ་བཀའ་སྩལ་པ་འདི་
ཕྱག་བྲིས་གནང་སྟེ་ཞལ་འདོན་གྱི་བརྒྱད་སྟོང་པའི་ཕྱག་དཔེའི་མཚམས་སུ་བཞུགས་པ་ལས་བྲིས་པའོ། །ཡང་ཉིད་མདོ་རྒྱན་སྦྱོར་བ་ལ་ཐུགས་ཤིན་ཏུ་བྱང་བས་མདོ་རྒྱན་སྦྱར་བའི་འགྲེལ་བ་ཞིག་བཀའ་རྩོམ་མཛད་པ་ལ་ཚེགས་

[039B] སྔོན་གྱི་མཁས་པ་མང་པོས་སྦྱར་ཟིན་པ་དེ་ལས་ལྷག་མི་ཐུབ་པས་བསྐྱར་ནས་བྲིས་པ་ལ་དགོས་པ་ཆུང། དེ་དག་དང་མི་མཐུན་པ་ཞིག་བྱས་ཚེ་དཀྲུགས་པ་ཡིན་པས་
ཅི་བྱ་གསུངས། ཡང་ཞལ་ནས། མདོ་རྒྱན་གྱི་ལམ་གྱི་རྣམ་བཞག་ལའང་ལམ་རྐྱང་བར་འདོད་པ་དང། ཁུག་པར་འདོད་པ་གཉིས་ཡོད་ལ། སློབ་དཔོན་སེང་གེ་བཟང་པོའི་སྡུད་འགྲེལ་དུ་མཁས་པ་སྔ་མའི་བཞེད་པའི་རྗེས་སུ་འབྲང་
ནས་ལམ་རྐྱང་བའི་ཕྱོགས་བཟུང་བས། སློབ་དཔོན་གྱི་རྗེས་འབྲང་ཆོས་བཤེས་དང། རིགས་བྱིན་དང། ཤེར་འབྱུང་རྣམས་ཀྱིས་ཀྱང་སློབ་དཔོན་གྱི་བཞེད་པ་མ་ནོར་བ་དངོས་ཟིན་དཀའ་བར་བྱུང། རྔོག་ལོ་ཆེན་པོས། སྐབས་དང་པོ་
དྲུག་ཏུ་སྦྱོར་མཐོང་སྒོམ་གསུམ་ལན་དྲུག་བསྟན་པའི་དང་པོ་གསུམ་གྱི་སྦྱོར་མཐོང་སྒོམ་གསུམ་མཚན་ཉིད་པ་དང། སྐབས་བཞི་པ་ལྔ་པ་དྲུག་པ་གསུམ་གྱི་སྦྱོར་མཐོང་སྒོམ་གསུམ་བཏགས་པ་པ་ཡིན་ཏེ། བཞི་པར་ས་བརྒྱད་པའི་ཡེ་
ཤེས་ཆུང་འབྲིང་ཆེ་གསུམ་ལ་སྦྱོར་མཐོང་སྒོམ་གསུམ་དང། ལྔ་པར་དགུ་པའི་ཡེ་ཤེས་ཆུང་འབྲིང་ཆེ་གསུམ་ལ་སྦྱོར་མཐོང་སྒོམ་གསུམ་དང། དྲུག་པར་ས་བཅུ་པའི་སྟོད་ཀྱི་ཡེ་ཤེས་ཆུང་འབྲིང་ཆེ་གསུམ་ལ་སྦྱོར་མཐོང་སྒོམ་གསུམ་དུ་
བཏགས་པ་ཡིན་པའི་ཕྱིར་རོ་ཞེས་ལམ་རྐྱང་བ་བཞེད། རང་ལུགས་ནི་སློབ་དཔོན་གྱི་འགྲེལ་ཆེན་ལྟར་ལམ་ཁུག་པར་འདོད་དེ། སྐབས་དང་པོ་གསུམ་དུ་དོན་དུ་གཉེར་བྱ་རྣམ་མཁྱེན། དེ་ཐོབ་བྱེད་ལམ་ཤེས། ལམ་ཤེས་རྣམ་པར་

[040A]༄༅། །དག་བྱེད་ཀྱི་གཞི་ཤེས་ཏེ་འབྲས་བུ་སྔོན་དང་རྒྱུ་ཕྱིས་སུ་བཤད་པ་དང། སྐབས་ཕྱི་མ་རྣམས་སུ་དབང་དུ་བྱེད་པ་རྒྱུ་འབྲས་དང་བརྟན་པ་རྒྱུ་འབྲས་ཀྱི་སྒོ་ནས་རྒྱུ་སྔོན་དང་འབྲས་པུ་ཕྱིས་བསྟན་པ་གཟུགས་སུ་གྲུབ་
ན་ཁུག་པ་བྱས་ཡོད་པ་ལྟ་བུ་ཡིན། དེས་ན་སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་ཡང་ཡང་བསྟན་པ་ལ་ཟློས་སྐྱོན་མེད་དེ་དང་པོ་གསུམ་དུ་བཤད་པ་ཉམས་སུ་བླང་བྱའི་དབང་དུ་བྱས་པ་དང། བར་པ་གསུམ་གྱི་དེ་ཉམས་སུ་ལེན་
བྱེད་ཀྱི་དབང་དུ་བྱས་པས་མི་འགལ། སངས་རྒྱས་པ་ལ་སྒོམ་ཚུལ་གྱི་རྣམ་པ་མཐའ་ཡས་པས་གོམས་དགོས་པས། རྣམ་རྫོགས་ཀྱིས་བསྡུས་ནས་སྒོམ་པ་དང། རྩེ་སྦྱོར་གྱིས་ཏིང་ང་འཛིན་གྱི་རྩལ་སྦྱངས་པའི་ཆེད་དུ་ཐོང་རྒལ་དུ་
སྒོམ༑ མཐར་གྱིས་པས་གོ་རིམ་ཐར་ཆགས་སུ་སྒོམ་པ་ལྟ་བུ་དང་རེ་རེ་ལས་ཀྱང་སྒོམ་ཚུལ་མི་འདྲ་བ་མང་དུ་གསུངས། དེ་དག་ཀྱང་སྔ་མ་དོར་ནས་ཕྱི་མ་སྒོམ་པ་མ་ཡིན་པར་རང་རང་སྒོམ་པ་ནས་རྒྱུན་མཐའི་སྔ་ལོགས་བར་དུ་སྒོམ་
དགོས་པ་ཤེས་པའི་ཆེད་དུ་ཡིན་པས་ལམ་ཁུག་པའི་ཕྱོགས་འདིས་བྱང་ཆུབ་ལམ་གྱི་རིམ་པའི་གནད་ལ་གོ་བ་སྟེར་ཕུལ་ཆེ་བས་ཤིན་ཏུ་ལེགས། དེ་ཡང་ལམ་རིམ་གྱི་ཆེ་བ་བཞིའི་གསུང་རབ་མ་ལུས་གདམས་ངག་ཏུ་འཆར་བ་དང། རྒྱལ་
བའི་དགོངས་པ་བདེ་བླག་ཏུ་རྙེད་པའི་ཆེ་བ་གཉིས་ཀྱི་གནད་དྲིལ་ན། འགོ་བཤེས་གཉེན་བསྟེན་ཚུལ་གྱི་ནང་དུ་བཤེས་གཉེན་བསྟེན་ཚུལ་ནས་ཟུང་འཇུག་གི་བར་དང། དེ་བཞིན་དུ་དལ་འབྱོར་གྱི་ཆོས་སྐོར་དུ་བཤེས་གཉེན་བསྟེན་

[040B] ལུགས་འདིས་དེ་ལྟར་དུ་ཉམས་སུ་ལེན་
ཚུལ༑ འགྲེལ་བ་དོན་གསལ་ལས། དེ་ལྟར་ན་སེམས་བསྐྱེད་པའི་རབ་ཏུ་དབྱེ་བ་ནི་ལས་དང་པོའི་ས་ནས་བཟུང་སྟེ་སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། །ཞེས་དང། རིགས་ཀྱི་སྐབས་སུ། འདིས་ཀྱང་སྐྱེས་བུའི་དོན་ཐམས་
ཅད་ཕུན་སུམ་ཚོགས་པ་ཡིན་ནོ། །ཞེས་དང། མཇུག་ཏུ། དེ་ལྟར་ན་སེམས་བསྐྱེད་བ་དང་པོ་དང་ཐམས་ལས་བསྟན་པའི་གོ་རིམ་བསྟན་པའི་རིམ་པས་ལྷག་མ་བར་གྱི་ཚིག་གི་དོན་རྣམས་ཀྱི་གོ་རིམ་ཡང་ཁོང་དུ་ཆུད་པར་བྱ་སྟེ། ཞེས་
གསུངས་པ་རྣམས་གསལ་བྱེད་ཀྱི་ཚིག་ཡིན་པས་དོན་ཚན་རེ་རེད་ཡང་ལམ་ཡོངས་རྫོགས་ཀྱི་ཉམས་ལེན་ཚང་དགོས་པར་བསྟན་པས་ལམ་རིམ་གྱི་གཞུང་འདི་ལས་ལྷག་པ་མེད། དབུ་ཕར་གྱི་གཞུང་ལ་སློབ་གཉེར་བྱས་པ་ལས་ལྷག་པར་
ལམ་རིམ་ཉམས་སུ་ལེན་ཚུལ་མེད་ཅེས་ཡང་ཡང་གསུང་བཤད་ལ་གནང་བ་ནི་ནང་གི་ཉམས་མྱོང་རྨད་དུ་བྱུང་བའི་འབྲས་བུའི་གཏན་ཚིགས་བསླུ་བ་མེད་པའོ། །དབལ་མང་རྡོ་རྗེ་འཆང་ནས་རྗེ་ཉིད་ལ་བསླབ་བྱ་འདི་ལྟར་གནང་སྟེ། གསར་
ཕྲེང་འདྲ་བའི་ཕར་ཕྱིན་མེད་སྟབས་སྐུ་ཞབས་ནས་ཀྱང་ཉིན་རེ་བཞིན་མི་གཟིགས་པ་མི་སྲིད། དཔེ་ཆ་ཡང་ཡང་ལྟོས། སྔ་མ་སྔ་མ་མ་བསྐྱུར། སྔ་མ་བསྐྱུར་ན་སྐྱེད་གང་ཡང་མི་ཡོང་བས་སྔ་མ་མ་བསྐྱུར་བར་ཡང་ཡང་ལྟོས་དང་དོན་གོ་


[041A]༄༅། །ཡོང༑གོ་བ་ཞིག་མེད་པར་དཔེ་ཆལ་བལྟ་ཚུལ་མེད་པ་ལྟ་བུ་ཞིག་ཡིན་པས་གོ་བ་གལ་ཆེ། དོན་གོ་བ་ན་ཚིག་གཅིག་གིས་ཐམས་ཅད་གོ་ཡོང། དབུ་མ་ལྟ་བུ་ལ་བལྟས་པས་ཕར་ཕྱིན་ལ་དྲན་པ་མ་
གསོས་པ་ལྟ་བུ་ཞིག་གིས་ཕར་ཕྱིན་ལ་ཕན་ཐོགས་ཡོང་ན་དེ་དུས་དོན་གོ་བ་ཡིན། མིག་གིས་བལྟ་བའི་ཐད་ཀ་དེ་རང་གོ་བ་ལྟ་བུ་ཞིག་ཡོང་བ་དེས་ས་མི་ཆོད། དཔེ་ཆ་ཁ་བསུམ་པ་ན་སེམས་ངོན་ཡང་ཁ་བསུམ་པ་ལྟ་བུ་ཞིག་ཏུ་
སོང༑ བྱམས་ཆོས་ལ་ལྟོས། དེ་ཡང་རང་རེའི་ཡིག་ཆར་བྱམས་ཆོས་སོགས་ལུང་དྲངས་ཡོད་པ་རྣམས་དོན་བསྡུ་ཞིག་གི་ཐད་དམ། གང་ལྟར་འགང་ཆེ་བ་ཞིག་ནས་དྲངས་པ་ཤ་སྟག་ཡིན་འདུག་པས་ལུང་དྲངས་པ་ཚོའི་ཐད་ཀྱི་འགྲེལ་
བ་ལ་དང་པོར་ལྟོས་དང། དེས་མིག་བྱས་ནས་གོང་འོག་གི་དོན་གོ་སླ་བ་ཡོང་བས་རང་རེའི་ཡིག་ཆ་འདི་འགང་ཆེ། ལུང་གཉིས་གསུམ་དྲངས་པ་རྣམས་ཀྱང་བརྗོད་བྱ་མཐུན་པ་ཙམ་མིན་པར་གནད་ཆེན་པོ་ཞིག་ཡོད་པའི་དབང་
གིས་ཡིན། བྱམས་ཆོས་འདིས་བློ་རྒྱ་ཆེ་རུ་གཏོང་བ་ཡིན། ཞེས་སྙིང་ལ་བཅིང་རྒྱུའི་གདམས་ངག་འདི་བརྗེད་པར་འཕངས་ནས་ཡི་གེར་བཀོད། ཅེས་པ་འདི་རྗེ་ཉིད་ཀྱི་ཕྱག་བྲིས་ལས་བཤུས་པའོ། །བླ་མའི་ཞལ་གདམས་བཞིན་
བསམ་ཆོས་གཞན་ལའང་ཤིན་ཏུ་སྦྱངས་ཏེ། དེ་ཡང་མདོ་སྡེ་རྒྱན་གྱི་རིགས་ཀྱི་སྐབས་ལས་རིགས་ཆད་བཤད་བ་དྲང་དོན་དུ་བཀྲལ་ཏེ་བྱེ་བྲག་ཏུ་བཤད་པ་རྒྱུད་བླ་མ་ཡིན་ལ། དེ་ལས། དཀོན་མཆོག་གསུམ་པོ་འདི་ཡི་རིགས། །

[041B] །དེ་ཡང་རྣམ་བཞི་གོ་རིམ་བཞིན། །རྒྱུ་བཞི་ཡིས་ནི་བསམ་མི་ཁྱབ། །ཅེས་ཁམས་བྱང་ཆུབ་ཡོན་ཏན་འཕྲིན་ལས་བཞི་ཀ། འབྲས་བུ་དཀོན་མཆོག་གསུམ་གྱི་རིགས་སུ་བསྡུས་ནས་
རྡོ་རྗེའི་གནས་བདུན་ཀ་རིགས་སྒྲུབ་བྱེད་དུ་བྱས། དབུས་མཐའི་མཚན་ཉིད་སྒྲིབ་པ་དེ་ཁོ་ན་གཉེན་པོ་ཐེག་པ་བླ་ན་མེད་པའི་ལེའུ་ལྔའི་ཐ་མ་ལ་སྒྲུབ་པ་རྣམ་པ་དྲུག་དང་དམིགས་པ་དང་ཡང་དག་འགྲུབ་པ་སྡེ་དོན་ཆོན་བདུན་དང་བཅས་
པའི་དང་པོ་མཚན་ཉིད་ཀྱི་ལེའུ་ལས་ཤེས་ནས་སྤང་བར་བྱ་བའི་ཆོས་དང་མངོན་དུ་བྱ་བའི་ཆོས་ཉིད་དེ་ཆོས་དང་ཆོས་ཉིད་རྣམ་འབྱེད་འཕྲོས་ཤིང། དེ་ལས་རྣམ་པ་དྲུག་དྲུག་གི་ཆོས་དང་ཆོས་ཉིད་ལ་འཇུག་པ་དང། རྣམ་པ་བཅུས་གནས་
ཡོངས་གྱུར་ལ་འཇུག་པ་དང། དེའི་དྲུག་པ་གནས་སམ་རྟེན་མི་རྟོག་ཡེ་ཤེས་ལ་འཇུག་པ་ལ་ནང་གསེས་ཀྱིས་འཇུག་པ་དྲུག། དེའི་དང་པོ་དམིགས་པ་ལ་བཞི། མཚན་མ་སྤངས་པ་ལ་བཞི། གསུམ་པ་ཡང་དག་པའི་སྦྱོར་བ་ལ་བཞི་
བཞི་པ་མཚན་ཉིད་ལ་གསུམ། ལྔ་པ་ཕན་ཡོན་ལ་བཞི། དྲུག་པ་ཡོངས་ཤེས་ལ་བཞི་སྟེ་འཇུག་པ་ཉེར་གསུམ། ཡོངས་ཤེས་ཀྱི་འཇུག་པ་བཞི་པོ་རེ་རེ་ལའང་ཁྱད་པར་ལྔ་ལྔ་དང། གནས་ཡོངས་གྱུར་ལ་འཇུག་པ་བཅུའི་བརྒྱད་པ་སྤྱོར་བས་
འཇུག་པ་ལ་བཞི། དགུ་པ་ཉེས་དམིགས་ལ་འཇུག་པ་ལ་བཞི། བཅུ་པ་ཕན་ཡོན་ལ་འཇུག་པ་རྣམ་པ་བཞིའི་སྒོ་ནས་བསྟན་པ་དང། གཙོ་བོར་ས་རྒྱན་སྦྱོར་བའི་མན་ངག་གི་ཆེད་དུ། མདོ་སྡེའི་རྒྱན་གྱི་དབྱིག་འགྲེལ། བཙུན་པ་ངོ་བོ་ཉིད་མེད་

[042A]༄༅། །པ་དང། བློ་བརྟན་གྱི་འགྲེལ་བ། ཛྙཱན་ཤྲིའི་བསྡུས་དོན། བྱང་སའི་འགྲེལ་བརྒྱ་མཚོ་སྤྲིན་གྱིས་མཛད་པ། ཛིན་མི་ཏྲ། ཡོན་ཏན་འོད། རྒྱལ་པོ་སྲས་རྣམས་ཀྱིས་སྟོད་འགྲེལ་དང་ཚུལ་ལེའི་འགྲེལ་བ། པདྨ་
སེང་གེ། དར་མ་བརྩོན་འགྲུས། ཆ་པ། རོང་སྟོན། ས་བཟང། གུང་རུ་རྒྱན་བཟང། རྒྱལ་སྲས་ཐོགས་མེད་པ་སོགས་ཀྱི་མདོ་རྒྱན་གྱི་ཊིཀྐ། འཇམ་དབྱངས་དགའ་བློ་དང་ཐུའུ་བཀྭན་རིན་པོ་ཆེའི་ས་རྒྱན་སྦྱར་པའི་འགྲེལ་བ། རྒྱལ་མཁན་
ཆེན་རིན་པོ་ཆེའི་མདོ་སྡེའི་རྒྱན་གྱི་མཆན་འགྲེལ། འཇམ་མགོན་སྨྲ་བའི་དབང་ཕྱུག་རྗེ་རཏྣ་དཧྭ་ཛའི་ས་རྒྱན་སྦྱར་བའི་འགྲེལ་བ་སོགས་རྒྱ་བོད་ཀྱི་ཡིག་ཆ་རྣམས་ལ་ཞིབ་གཟིགས་དང། དཔལ་མང་རིན་པོ་ཆེ་དང་རྒྱལ་མཁན་ཆེན་
རྣམ་གཉིས་ཀྱི་དྲུང་དུ་རང་རང་གི་མཆན་འགྲེལ་གྱི་བཤད་ལུང་དང་སྦྲགས་ནས་ཞིབ་བཤད་ལྷག་ལུས་མེད་པའི་མཛུབ་ཁྲིད་དང་ཁས་ལེན་ཞུ་བའི་ཚུལ་དུ་ས་རྒྱན་སྦྱར་བའི་གདམས་པའི་དཀའ་གནད་མཐའ་ཆོད་པར་གསན་
མདོ་རྒྱན་ལ་ལེའུ་ཉེར་གཅིག་དང། བྱང་སར་ལེའུ་ཉེར་དགུ་ཡོད་པའི་མདོ་རྒྱན་གྱི་ལེའུ་དང་པོ་གསུམ་བྱང་སའི་ལེའུ་དང་པོ་རིགས་ཀྱི་ལེའུ་འདུ་ཞིང། རིགས་དང་སེམས་བསྐྱེད་ལས་རྒྱན་གཉིས་ཀར་ལེའུ་འདྲ། རྒྱན་གྱི་ལེའུ་དྲུག་
པ་སྒྲུབ་པའི་ལེའུ་ལ། བྱང་སར་ལེའུ་གསུམ་པ་བདག་དོན་བཞན་དོན་གྱལ་དུ་གསུངས། དེ་ཁོ་ན་ཉིད་ནས་བྱང་ཆུབ་ཀྱི་བར་ལ་གཉིས་སྙར་ལེའུ་གྲངས་མཉམ་འདྲ། རྒྱན་གྱི་ཆོས་མོས་ནས་ཐབས་ལྡན་གྱི་ལེའུ་བར་ལེའུ་དྲུག་པོ་དེ་བྱུང་

[042B] རྒྱན་ཀྱི་ཕར་ཕྱིན་དང་བསྡུ་བའི་ལེའུ་གཅིག་པོ་དེ་བྱང་སར་ལེའུ་བདུན་བྱས། དེ་ནས་ལེའུ་གསུམ་གཉིས་ཀར་འདྲ། རྒྱན་གྱི་ལེའུ་ཉེར་གཅིག་པ་མཐར་ཐུག་གི་ལེའུ་དེ། བྱང་སར་
རྟགས་ཀྱི་ལེའུ་ནས་ཡོངས་འཛིན་གྱི་ལེའུ་བར་དྲུག། སྤྱོད་པ་དང་རབ་གནས་གཉིས་ལ་ལེའུ་གཉིས་གཉིས་ཏེ་བཅུའི་སྐབས་སུ་བསྟན། བྱང་སའི་གོ་རིམ་གྱི་ལེའུ་ས་རྒྱན་སྦྱར་ཚུལ་གསུངས། བྱང་སའི་གང་ལ་བསླབ་པའི་
ཡུལ་ལེའུ་བདུན་ནམ་ལྔ། ཇི་ལྟར་སློབ་ཚུལ་རྒྱན་གྱི་མོས་པ་ནས་གདམས་ངག་གི་པར་ལྔས་སྡེ་སྣོད་གསུམ་ལ་བསླབ་ཚུལ་སྤྱིར་བཤད། ཐབས་ལྡན་གྱིས་སྤྱོད་པ་མཐའ་དག་ལ་བྱེ་བྲག་ཏུ་སློབ་ཚུལ་མདོར་བསྟན། ཕྱིན་དྲུག་གི་
ལེའུ་ནས་ཡོན་ཏན་གྱི་ལེའུ། བྱང་ཆུབ་མཆོག་དང་སྟོན་པའོ་ཞེས་པའི་བར་གྱིས་རྒྱས་པར་བཤད། གང་གིས་སློབ་པའི་རྟེན་ནི་དེ་མན་ཆད་ཀྱིས་བསྟན་པས་ཇི་ལྟར་བསླབ་པ་དང། གང་གིས་སློབ་པ་ལ་རྒྱན་གྱི་ལེའུ་བཅུ་དང་
བྱང་སའི་ལེའུ་བཅུ་གཅིག་སྦྱོར། དེས་བྱང་སའི་གཞིའི་རྣལ་འབྱོར་གྱི་གནས་རྫོགས་ནས། ཡོན་ཏན་གྱི་རྣལ་འབྱོར་གྱི་གནས་སམ་རྣལ་འབྱོར་གྱི་གནས་གཉིས་པ་ལ། རྟགས་དང་ཕྱོགས་རྣམས་དང། ལྷག་པའི་བསམ་དང་གནས་
པ་དང། །ཞེས་པ་ལྟར་གྱི་ལེའུ་བཞི། རྣལ་འབྱོར་གྱི་གནས་ཐ་མ་ལ། སྐྱེ་དང་ཡོངས་སུ་འཛིན་དང་བཅས། །སྤྱོད་དང་རབ་གནས་ཞེས་བ་ལྟར་གྱི་ལེའུ་དྲུག་ཡོད་ལ། རྒྱན་དུ་རྒྱས་པར་གསུངས་པ་རྣམས་བྱང་སར་གནད་བསྡུས་པ་དང། རྒྱན་

[043A]༄༅། །དུ་བསྡུས་པ་བྱང་སར་རྒྱས་པར་བཀྲོལ་བ་དང། གཉེན་པོ་དང་སྤང་བྱའི་ཕྱོགས་ཀྱི་སྒོ་ནས་ཕན་ཚུན་བཟློག་སྟེ་གསུངས་པ་དང། རྒྱན་ལས་ལམ་གྱི་རིམ་པ་གསུངས་པ་ལ་བྱང་སར་རྟེན་གྱི་གང་
ཟག་ལ་སྦྱར་ནས་གསུངས་པ་སོགས་རྒྱན་ཕན་ཚུན་གོས་ཀྱི་གསའ་སྡེབས་པ་ལྟ་བུའི་འཕྲུལ་འདེགས་ལ་བརྟེན་ནས་བྱམས་ཆོས་དང། དེའི་དགོངས་འགྲེལ་ས་བཅུ་བདུན་སྟོན་པ་སའི་དངོས་གཞི། དེའི་རང་སམ་གཏོགས་པའི་
དོན་འགྲེལ་ཞིང་དེ་ཁོ་ན་ཉིད་སྟོན་པ་རྣམ་པར་གཏན་ལ་དབབ་པ་བསྡུ་བ་གཉིས་བརྗོད་བྱའི་དོན་གྱི་ཆ་གཙོ་བོར་སྟོན་པ་དང། རྗོད་བྱེད་ཚིག་གི་ཆ་སྡེ་སྣོད་གསུམ་དུ་བསྡུ་བའི་གཞི་བསྡུ་བ། ཀུན་བྱང་གི་རྣམ་གྲངས་འཆད་པའི་
རྣམ་གྲངས་བསྡུ་བ། ཚིག་དོན་སྦྱར་ནས་འཆད་ཉན་བྱེད་ཚུལ་སྟོན་བ་རྣམ་པར་བཤད་པའི་སྒོ་བསྡུབ་སྟེ་ས་སྡེ་ལྔ། ཐེག་བ་ཐུན་མོང་གི་སྡོམ་དོན་ཚན་ལྔས་སྟོན་པ་ཀུན་བཏུས། ཐེག་པ་ཆེན་པོའི་སྡོམ་དོན་བཅུས་སྟོན་པ་ཐེག་
བསྡུས་ཏེ་སྡོམ་གཉིས། དབྱིག་གཉེན་གྱིས་མཛད་པའི་རང་རྐང་ལྔ་དང་གཞན་འགྲེལ་གསུམ་སྟེ་རབ་ཏུ་བྱེད་པ་སྡེ་བརྒྱད་སོགས། བྱམས་མགོན་དང་ཐོགས་མེད་སྐུ་མཆེད་རྗེས་འབྲང་དང་བཅས་བའི་གཞུང་ཀུན་ལ་འཕྲིག་ཚུད་
དེ་ཉམས་སུ་ལེན་པའི་གདམས་པར་ཤར་བ་ནི། རྗེའི་རྟོགས་བརྗོད་ལས། དེ་ནས་བྱང་ས་མདོ་སྡེའི་རྒྱན་གཉིས་བོ། །ལེགས་པར་སྦྱར་ཏེ་ཚུལ་བཞིན་རབ་འབད་པས། །མི་ཕམ་ཆོས་རྗེའི་གཞུང་དང་རྗེས་འབྲང་གི་གཞུང་ཀུན་ཉམས་སུ་ལེན་

[043B] །ཞེས་པ་དང་ཚུལ་མཚུངས་པའི་རྣམ་པར་ཐར་བ་རྨད་དུ་བྱུང་བའོ། །གཞན་ཡང་བརྒྱད་སྟོང་དོན་བསྡུས་ཀྱི་འགྲེལ་ཇ་སློབ་དཔོན་དཀོན་མཆོག་འབངས་ཀྱིས་མཛད་པ་དང། ཀ་མ་ལ་ཤཱི་ལ་དང། ཛྙཱ་ན་མི་ཏྲའི་
ཕར་ཕྱིན་བདུན་བརྒྱ་པ་དང་ཚུལ་བརྒྱ་ལྔ་བཅུ་པའི་འགྲེལ་བ། རྡོར་གཅོད་འགྲེལ་བ། ཤེར་སྙིང་གི་རྒྱ་འགྲེལ་བརྒྱད་ལ་སོགས་པ་དང། ལོ་ཆེན་གྱི་ཕར་ཊིཀ་ཆེ་ཆུང་གཉིས་ལས་གཅིག་གཟིགས་ཡོད་པར་འདུག་ཀྱང་གང་ཡིན་མ་
དེས༑ གཉལ་ཞིག་འཇམ་དཔལ་རྡོ་རྗེའི་ཕར་ཊིཀ། བུ་ཊིཀ་ལུང་གི་སྙེ་མ། གཡག་ཕྲུག་སངས་རྒྱས་དཔལ་པའི་ཕར་ཕྱིན། རེད་འདའ་པའི་ཕར་ཊིཀ། ཀུན་བཏུས་འགྲེལ་བ། ཉ་ཊིཀ་ཡིད་ཀྱི་མུན་སེལ། མཁས་གྲུབ་རྗེའི་རེད་
འདའ་པའི་གསུང་རྒྱུན་ལྟར་གྱི་ཕར་ཕྱིན་རྟོག་གེའི་སྣང་བ་དང། ཤར་པ་རིན་ཆེན་རྒྱལ་མཚན། སེ་ར་ཀུན་མཁྱེན་བློ་གྲོས་རིན་ཆེན་སེང་གེ། སེ་ར་དོན་ཡོད་དཔལ་ལྡན། གཙང་སྟོན་དགེ་ལེགས་བཤེས་གཉེན། བྱང་སེམས་
གཞོན་ནུ་རྒྱལ་མཆོག། མགོས་ལོ་གཞོན་ནུ་དཔལ་སོགས་ཀྱི་ཕར་ཕྱིན་དང། སྒོ་མང་གུང་རུ་ཆོས་འབྱུང་གི་ཕར་ཕྱིན་གྱི་ཐལ་ཕྲེང་ཟུར་བཀོལ་ཡོངས་རྫོགས། བློ་གླིང་འཇམ་དབྱངས་དགའ་བློའི་ཐལ་ཕྲེང་ཟུར་བཀོལ་ཡོངས་
རྫོགས་སོགས་སྔར་རྣམ་འགྲེལ་གྱི་སྐབས་སུ་མཚན་ནས་སྨོས་བའི་གདན་ས་གསུམ་གྱི་མཁས་པ་དེ་དག་གི་ཡིག་ཆས་མཚོན་རྗེ་བླ་མ་ཡབ་སྲས་དང་ཀུན་མཁྱེན་བླ་མ་ཡབ་སྲས་ཀྱི་ལེགས་བཤད་མཐའ་དག་གི་ཚིག་དོན་

[044A]༄༅། །ཐུགས་སུ་ཆུད་པས་གཞུང་མང་ནོར་བུའི་བད་མཛོད་མུན་སེལ་སྒྲོན་མེ་སྟོང་གིས་གཅིག་ཆད་དུ་གསལ་བར་བྱས་སོ། །བཀའ་འགྱུར་པ་ཆེན་པོ་དཀོན་མཆོག་དཔལ་འཛིན་ལས་སུམ་རྒྱས་
འབྲིང་བསྡུས་གསུམ་གྱི་ལུང་དང། འབྲོམ་རྒྱལ་བའི་འབྱུང་གནས། ཁུ་ལྷ་ལྡིངས་པ། རྡོག་བློ་ལྡན་ཤེས་རབ་སྟེ། ཁུ་རྡོག་འབྲོམ་གསུམ་ལས་བརྒྱུད་པའི་བྱམས་ཆོས་སྡེ་ལྔའི་ལུང། འབྲོམ་སྟོན་པ་རིན་པོ་ཆེས་ཇོ་པོ་ལ་བརྒྱད་
སྟོང་པའི་བཤད་པ་ཞུས་པ་ལ་ཕྱག་དང་སྟོན་པས་ཟིན་བྲིས་བྱས་པ། དེ་ནས་བརྒྱུད་པའི་ཕར་ཕྱིན་ཁམས་ལུགས་དང། འབྲེ་ཨར་གྱི་བཤད་རྒྱུན་དང་བཅས་པའི་མངོན་རྟོགས་རྒྱན་དང་འགྲེལ་བ་དོན་གསལ་གྱི་བཤད་པ་དང་ལུང་
སྐྱབས་མགོན་ཐམས་ཅད་མཁྱེན་པ། གུང་ཐང་འཇམ་པའི་དབྱངས། སྡེ་ཁྲི་རིན་པོ་ཆེ། དཔལ་མང་རིན་པོ་ཆེ། རྒྱལ་མཁན་ཆེན། དགེ་བཤེས་ཆོས་དར་རྒྱས་རྣམས་ལས་གསན། རྒྱལ་མཁན་ཆེན་ལས་པར་ཕྱིན་
མཆན་གྱི་བཤད་པ་དང། དགེ་བའི་བཤེས་གཉེན་དེ་རྣམས་ལས་ཉམས་ལེན་གྱི་ཆ་ཐམས་ཅད་མདོ་རྒྱན་དང་སྦྱར་བའི་བྱང་ཆུབ་ལམ་གྱི་རིམ་པ་དང་བྱང་ཆུབ་སེམས་སྦྱོང་གི་གདམས་པ་མང་པོ་གསན་བ་སོགས་ཤེས་རབ་ཀྱི་ཕ་
རོལ་ཏུ་ཕྱིན་པའི་མན་ངག་གང་ཡོད་བུམ་པ་གང་བྱོའི་ཚུལ་དུ་བཞེས། དགུང་ལོ་ཉེར་བཞི་པ་མི་ཟད་པའི་ལོའི་དགུན་ཆོས་སྟེང་གཞུང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སློབ་གཉེར་མཐར་ཕྱིན་པའི་དགའ་སྟོན་དུ་ཕར་ཕྱིན་གྱི་

[044B] དགེ་བཤེས་རྒན་གཞོན་ཐམས་ཅད་ཀྱིས་རྗེ་འདི་ལ་གཞུང་ངེས་ཆ་ཆེ་བས། གཞུང་ཐོག་ནས་རིགས་ལུང་གཏོང་མི་ཐུབ་ཅེས་བསྔགས་བརྗོད་ཀྱི་མེ་ཏོག་འཐོར་བ་བྱུང་ངོ། །ཡུམ་དོན་འབྱེད་ལ་སེང་གེ་
བཟང་པོ་དང། །དམ་པ་ཁྱོད་གཉིས་རྣམ་ཀུན་མཁྱེན་པ་ཡི། །སྲང་ལ་གཞལ་ཚེ་བྱིས་འབྱུང་མན་ངག་གིས། །ལྕི་བ་སྙམ་པས་ཀུན་ཡིད་འཕྱང་མོ་ཉུག་ཐམས་ཅད་འདུལ་ཞེས་པ་མེ་མོ་ཕག་གི་ལོ་དབུ་མའི་གཞུང་ཚུགས་པ་བཞིན་
གུས་སྦྱོར་དང་རྟག་སྦྱོར་གྱི་བརྩོན་འགྲུས་རྒྱུན་མི་འཆད་པའི་སྒོ་ནས་ཟབ་དོན་འཚོལ་བ་ལ་ཞུགས་སོ། །དེ་ཡང་ཡུམ་གྱི་དངོས་བསྟན་སྟོང་ཉིད་ཀྱི་རིམ་བ་བླ་གྲོས་མི་ཟད་པ་དང་ས་བཅུ་པའི་མདོ་སོགས་ལ་བརྟེན་ནས་དབུ་མར་འགྲེལ་བ་
རྒྱལ་བས་མདོ་རྒྱུད་དུ་མ་ནས་ལུང་བསྟན་པའི་ཤིང་རྟ་ཆེན་པོ་ཀླུ་སྒྲུབ་ཀྱི་ཕས་རྒོལ་དངོས་སྨྲ་པ་རྣམས་ཀྱི་བསྒྲུབ་བྱ་སྒྲུབ་བྱེད་རྒྱས་པར་བཀག་ནས་རྟེན་འབྱུང་གི་དེ་ཉིད་སྟོན་བ་རྩ་ཤེས་དང་ཞིབ་མོ་རྣམ་འཐག། ཡང་རབ་བྱེད་དང་པོ་
ལས་འཕྲོས་ཏེ་རང་བཞིན་མེད་པའི་ཚིག་གིས་རང་བཞིན་འགོག་མི་ནུས་ཞེས་བའི་བརྒལ་ལན་དུ་རང་བཞིན་མེད་པ་ལ་དགག་སྒྲུབ་ཀྱི་བྱ་བྱེད་འཐད་བར་སྟོན་བ་རྩོད་ཟློག། དེ་ལྟར་དགག་སྒྲུབ་ཀྱི་བྱེད་པས་གཏན་ལ་ཕབས་པའི་དོན་
རྟེན་འབྱུང་རང་གི་ངོ་བོས་མ་གྲུབ་པ་དེ་ཉིད་གནས་ལུགས་དོན་དམ་ཡིན་པས་དངོས་པོ་སྐྱེ་བ་དང་གནས་བ་དང་འཇིག་བ་སོགས་རབ་བྱེད་བདུན་པ་ལས་རྨི་ལམ་སྒྱུ་མ་དྲི་བའི་གྲོང་ཁྱེར་བཞིན་དུ་ལུང་ལས་གསུངས་པར་བཤད་པ་ལྟར་

[045A]༄༅། །ཐ་སྙད་ཀྱི་དབང་གིས་ཡོད་པར་བཞག་པ་དང་ཀུན་རྫོབ་ཏུ་ཡོད་པར་སྟོན་པ་སྟོང་ཉིད་བདུན་ཅུབ། བདེན་གཉིས་དེ་ལྟར་ངེས་པ་སངས་རྒྱས་ཐོབ་པ་ལ་ལྟ་ཅི་གནས་སྐབས་འཁོར་བ་ལས་གྲོལ་བ་ལ་
ཡང་མེད་མི་རུང་དུ་དགོས་ཤིང་དེའི་རྒྱུ་མངོན་མཐོ་སྒྲུབ་བྱེད་ཀྱི་དད་པ་དང་བསོད་ནམས་ཀྱི་ཚེགས་དུ་མ་དང་འབྲེལ་བར་ཉམས་སུ་ལེན་ཚུལ་བཅས་སྟོན་པ་རིགས་པ་དྲུག་ཅུ་པ། རིན་ཆེན་ཕྲེང་བ་གཉིས་ཏེ་རིགས་ཚོགས་དྲུག་ནི་
གྲགས་ཆེ་ལ། རྩ་ཤེས་ལས་མཆོད་བརྗོད་དུ་ངོ་བོ་ལ་སྐྱེ་འགག་གཉིས། དུས་ལ་རྟག་ཆད་གཉིས། ཡུལ་ལ་འགྲོ་འོང་གཉིས། ཟླ་ལ་ལྟོས་ནས་གཅིག་ཐ་དད་གཉིས་ཏེ་མཐའ་བརྒྱད་འཕགས་པའི་མཉམ་བཞག་གི་གཟིགས་
ངོན་མེད་པའི་སྤྲོས་པ་ཉེར་ཞི་གོམས་པ་ལས་སྒྲིབ་གཉིས་གཞས་ངན་ལེན་དང་བཅས་པ་ཞི་བའི་སྒོ་ནས་བཅོམ་ལྡན་འདས་ལ་བསྟོད་པ་དང། རབ་བྱེད་ཉེར་བདུན་གྱི་སྐབས་སུ་མཐའ་བརྒྱད་དང་བྲལ་པའི་རྟེན་འབྱུང་དེ་ཉིད་རྒྱས་
པར་བཀྲལ་བ་ཡིན་ཏེ། བདག་དང་བདག་གིར་འཛིན་པའི་གང་ཟག་གི་བདག་འཛིན་གྱི་ཞེན་ཡུལ་མེད་པ་རབ་བྱེད་བཅོ་བརྒྱད་པ་བདག་དང་ཆོས་བརྟག་པ་ལས་བསྟན་ཞིང། གཉིས་པ་འགྲོ་འོང་བརྟག་པ། དགུ་པ་སྔ་རོལ་ན་
གནས་པ་བརྟག་བ། བཅུ་པ་དེའི་དཔེ་དགག་བ་མེ་དང་བུད་ཤིང་བརྟག་པ། བཅུ་གཉིས་པ་སྔོན་དང་ཕྱི་མཐའ་བརྟག་བ། བཅུ་གསུམ་པ་བདག་དང་གཞན་གྱིས་བྱས་བ་བརྟག་པ་རྣམས་ཀྱིས་གང་ཟག་གི་བདག་མེད་

[045B] དང་པོ་རྐྱེན་བརྟག་པ། གསུམ་པ་དཔང་པོ། བཞེ་པ་ཕུང་པོ། ལྔ་པ་ཁམས་བརྟག་པ་གསུམ། དྲུག་པ་འདོད་ཆགས་པ་བརྟག་པ། བདུན་པ་སྐྱེ་འགག་གནས་གསུམ་བརྟག་པ་རྣམས་ཀྱིས་ཆོས་ཀྱི་བདག་མེད་བསྟན། །
རབ་བྱེད་བརྒྱད་པ་བྱེད་པ་པོ་དང་ལས་བརྟག་པ་ཆ་ཕྱེ་ནས་གང་ཟག་དང་ཆོས་ཀྱི་བདག་འགོག་པ་སོ་སོར་སྦྱོར། བཅུ་གསུམ་པ་འདུ་བྱེད་བརྟག་པས་ཆ་མ་ཕྱེ་བར་རང་བཞིན་གྱིས་སྟོང་པ་བསྟན། བཅུ་བཞི་པ་ཕྲད་པ། བཅོ་ལྔ་པ་
རང་བཞིན། བཅུ་དྲུག་པ་བཅིངས་ཐར་བརྟག་པ་གསུམ་གྱིས་རང་བཞིན་གྱིས་གྲུབ་པའི་སྒྲུབ་བྱེད་བཀག། བཅུ་བདུན་པ་ལས་བརྟག་པས་འཁོར་བ་རང་བཞིན་གྱིས་གྲུབ་པའི་སྒྲུབ་བྱེད་བཀག་ཅིང། རང་བཞིན་དུ་གདགས་པའི་
རྒྱུ་མཚན་འགོག་པའི་ཕྱིར། བཅུ་དགུ་པ་དུས་བརྟག་པ། ཉི་ཤུ་པ་ཚོགས་པ། ཉེར་གཅིག་པ་འབྱུང་འཇིག་བརྟག་པ་གསུམ་གསུངས། ཉེར་གཉིས་པ་དེ་བཞིན་གཤེགས་པ། ཉེར་གསུམ་པ་ཕྱིན་ཅི་ལོག་བརྟག་པ་གཉིས་ཀྱི་ཉོན་
མོངས་དང། སྲིད་རྒྱུན་གྱི་འབྲས་བུ་རང་བཞིན་གྱིས་སྟོང་པ་བསྟན། དེའི་རྩོད་སྤོང། ཉེར་བཞི་པ་བདེན་པ་བརྟག་པ་དང། ཉེར་ལྔ་པ་མྱང་འདས་བརྟག་པ་གཉིས་ཀྱིས་བསྟན། ཉེར་དྲུག་པ་རྟེན་འབྲེལ་བརྟག་པས་འཁོར་བར་
འཇུག་རིམ། ཉེར་བདུན་པ་ལྟ་བ་བརྟག་པས་རྟེན་འབྱུང་མཐོང་ན་ལྟ་ངན་བཟློག་ཚུལ་སོགས་འཁོར་བ་ལྡོག་པའི་རིམ་པ་གསུངས་སོ། །དབུ་མའི་གཞུང་དེ་ལ་རང་རྒྱུད་དང་རྣམ་རིག་པ་དང་ཐུན་མོང་མ་ཡིན་པའི་ཟབ་པའི་སྒོ་ནས་

[046A]༄༅། །དང་སོ་སྐྱེ་སའི་ཆོས་གསུམ། འཕགས་བ་སློབ་པའི་ས་བཅུ། འབྲས་བུའི་ས་རྣམས་རྒྱས་པར་ཁ་བསྐང་བའི་རྒྱ་ཆེ་བ་སྟེ་ཟབ་རྒྱས་གཉིས་ཚོགས་ཀྱིས་འཇུག་པའི་བསྟན་བཅོས་ཆེན་པོ་དབུ་མ་ལ་འཇུག་
པ་རང་འགྲེལ་དང་བཅས་པའི་དོན། རྣམ་བཤད་དགོངས་པ་རབ་གསལ་དང། འཇུག་ཊིཀ་གསལ་བའི་མེ་ལོང། ཀུན་མཁྱེན་གྱི་དབུ་མ་རྒྱས་པ་དང། དེ་ལས་བཏུས་པ་ལུང་རིགས་སྒྲོན་མེ་རྣམས་ཀྱི་སྟེང་ནས་ཐུགས་འཛིན་
དང་དཔྱད་པ་ཕུ་ཐག་ཆོད་པ་མཛད་པས་ཀླུ་སྒྲུབ་ཡབ་སྲས་ཀྱི་རིགས་པའི་གནད་ལ་འོལ་སྤྱི་ཙམ་མ་ཡིན་པར་ཚད་མའི་སྟོབས་ཀྱིས་ངེས་པ་གཞན་དྲིང་མི་འཇོག་པ་རྙེད། འཇུག་པའི། དེ་ནི་རིང་དུ་སོང་བར་བློ་ཡང་ལྷག་པར་
འགྱུར། །ཞེས་པའི་སྐབས་ལས་རིང་སོང་རྩོད་ལན་དང་བཅས་བ་འཕྲོས་ལ། རྩ་ཤེས་ཀྱི་སྟོང་ཉིད་གཏན་ལ་འབེབས་པའི་རིགས་པའི་རྣམ་གྲངས་མཐའ་ཡས་བའི་དོན་སེམས་བསྐྱེད་དྲུག་པ་ལས་གསུངས། དེ་ཡང་ཤེས་རབ་
ཀྱི་ཕར་ཕྱིན་ལྷག་པར་ཐོབ་ཚུལ་ལས་འཕྲོས་ཏེ། ས་བཅུ་པའི་མདོ་ལས་ཆོས་མཉམ་པ་ཉིད་བཅུས་ས་དྲུག་པ་ལ་འཇུག་ཚུལ་དང། མི་མཐུན་ཕྱོགས་དགག་བྱ་ངོས་འཛིན། སྐྱེ་བ་མེད་པ་མཉམ་ཉིད་རྟོགས་ན་མཉམ་ཉིད་གཞན་
རྣམས་རྟོགས་སླ་བར་དགོངས་ནས་རྩ་ཤེས་ལྟར་རྡོ་རྗེ་གཟེགས་མའི་གཏན་ཚིགས་གཙོ་བོར་བྱས་ཏེ་ཆོས་ཀྱི་བདག་མེད་རིགས་པས་སྒྲུབ་པ་ལས་ཐལ་བཟློག་འཕྲོས། དགག་བྱ་བཀག་བའི་བདེན་གཉིས་ཀྱི་ངོ་བོ་བཀག་པའི་

[046B] སེམས་ཙམ་པའི་ལུགས་བྱེ་བྲག་ཏུ་དགག་པ་ལས། ཆུ་འབབ། རང་རིག། ཚད་མ་རྣམས་འཕྲོས་ཤིང། ཚད་མ་ལ་ཟུར་དུའང་ཀུན་མཁྱེན་
གྱིས་ཚིག་གསལ་སྟོང་ཐུན་གྱི་ཚད་མའི་རྣམ་བཤད་ཆེན་མོ་མཛད། གང་ཟག་གི་བདག་མེད་རིགས་པས་བསྒྲུབ་པ་བདག་འགོག་ཡིན་པས་དེ་ལྟར་དུ་དཀའ་གནད་མཐའ་བཅད་པ་རྣམས་ལ་དམིགས་ཕུག་པར་སྦྱངས། ཁྱུང་
ཕྲུག་བྱམས་པ་བཀྲ་ཤིས། དྭགས་པོ་བྱམས་པ་བསྟན་བ། རྗེ་དྲུང་ཤེས་རབ་དབང་པོ། ཐང་རིང་བློ་བཟང་དགེ་ལེགས་རྣམས་ཀྱི་དབུ་མ་དང། སྔར་ལྟར་གྱི་གདན་སའི་མཁས་པ་སོ་སོའི་ཡིག་ཆ་ཕལ་ཆེར་གཟིགས། ཕུང་ཐང་
འཇམ་པའི་དབྱངས་དང། ཀུན་གཟིགས་དབལ་མང་རིན་པོ་ཆེ་ལས། དབུ་མ་འཇུག་བ་དང། འཇུག་ཊིཀ་གསལ་བའི་མེ་ལོང། ལུང་རིགས་སྒྲོན་མེ་སོགས་ཀྱི་སྟེང་ནས་གཞུང་ཡོངས་སུ་རྫོགས་པའི་རྩལ་བཤད་དང་
མཛུབ་ཁྲིད་དགག་བྱ་དངོས་འཛིན་ཐལ་བཟློག་ལྟ་བུ་ཐོར་བུའི་ཁྲིད། དབུ་མའི་ལྟ་ཁྲིད། ཕྱག་ཆེན་གྱི་ཁྲིད། རྗེའི་བསྟོད་པ་རྩ་འགྲེལ་གྱི་བཤད་ལུང། གྲུབ་མཐའ་ཆེན་མོ་རྩ་འགྲིལ་གྱི་བཤད་རྒྱུན་ཚར་གསུམ། ལེགས་
བཤད་སྙིང་པོའི་བཤད་ལུང་ལན་གཉིས། རྟེན་འབྲེལ་བསྟོད་བའི་བཤད་ལུང། ལྷག་མཐོང་ཆེ་ཆུང་སོགས་ཀྱི་ཞིབ་བཤད་དང། ལྟ་མགུར་འགྲེལ་བ་ཚིག་གི་སྒྲོན་མེའི་བཤད་ལུང། ཕྱིས་སུ་སྨྲ་བའི་དབང་ཕྱུག་ཁྲི་ཟུར་

[047A]༄༅། །དགེ་འདུན་དར་རྒྱས་ལས་སྟོང་ཐུན་གྱི་བཤད་རྒྱུན་ཀྱང་གསན། ལམ་རིམ། བློ་སྦྱོང། བསྐྱེད་རྫོགས་སོགས་ཀྱི་སྐབས་ལྟ་བའི་མན་ངག་འཁྲུལ་མེད་ཉམས་མྱོང་གི་སྟེང་ནས་གནང་བ་
གཅིག་ཀྱང་མ་ལུས་པར་ཟིན་བྲིས་སུ་མཛད་པ་དང། འཇམ་མགོན་སྡེ་ཁྲི་རིན་པོ་ཆེ་ནས་ཀྱང་ལྟ་བའི་གནད་མང་པོ་སྩལ་ཞིང་དབུ་མ་འཇུག་པ་གསུངས་པ་ལ་ཡང་དེ་བཞིན་དུ་ཟིན་བྲིས་མཛད་པ་ནི། ཐུགས་ཀྱི་གཏིང་
ནས་ཤེས་འདོད་ཞུགས་པ་དང། ནང་གི་ས་བོན་སྨིན་པའི་ཞི་བ་མཆོག་གི་མྱུ་གུ་སྲིད་ཞིའི་ནད་བརྒྱ་ཅིག་ཆར་དུ་སེལ་ཞིང་ཐར་འདོད་ཡོངས་ཀྱི་རེ་བ་སྐོང་བའི་དཔག་བསམ་སྨན་གྱི་ལྗོན་པ་ཆེན་པོར་མྱུར་དུ་རྫོགས་པའི་
དགེ་མཚན་དཔལ་གྱི་རི་མོ་མངོན་དུ་གྱུར་པའོ། །དགེ་བའི་བཤེས་གཉེན་གཞན་མང་པོའི་དྲུང་དུའང་ལྟ་བའི་སྐོར་ལ་དྲི་གཏུགས་ཞུས་ཤིང་གོལ་ས་ཤེས་པའི་ཆེད་དུ་བོད་ཀྱི་ལྟ་བའི་སྐོར། བིརྭ་པའི་མན་ངག་ལ་
ཁུངས་བཅོལ་བའི་ས་སྐྱ་པ་རྣམས་ཀྱི་གསལ་སྟོང་འཛིན་མེད་ཀྱི་རིག་པ་གནས་ལུགས་མཐར་ཐུག་ཏུ་འདོད་པ། སྔ་འགྱུར་པ་རྣམས་སློབ་དཔོན་གྱི་མན་ངག་ལ་ཁུངས་བཅོལ་ནས་མཁྱེན་ཆ་ནང་དུ་གསལ་བའི་
གཞོན་ནུ་བུམ་སྐུ་སྐྱོན་ཡེ་ནས་དག་ཅིང་ཡོན་ཏན་ཡེ་ནས་རྫོགས་པའི་ལྷུན་གྲུབ་རང་རིག་ཀུན་ཏུ་བཟང་པོའི་རང་ཞལ་གནས་ལུགས་སུ་འདོད་པས་བློ་ཟད་ཆོས་ཟད་དུ་སོང་བ་ན་སངས་རྒྱས་ཟེར། བཀའ་རྒྱུད་པ་རྣམས་

[047B] རྒྱུ་རྐྱེན་གྱིས་གསང་དུ་མ་བསྒྲུབས་པའི་གཉུག་མ་ལྷན་སྐྱེས་སོ་མ་མ་བཅོས་པའི་སེམས་འོད་གསལ་ཕྱག་རྒྱ་ཆེན་པོ་གནས་ལུགས་སུ་འདོད། བ་ཚབ་བུ་བཞིའི་ནང་ཚན་ཞིང་ཐང་སག་པ་རྗེས་འབྲང་དང་
བཅས་པས་ཆོས་ཐམས་ཅད་ཡོད་པའང་མིན་མེད་པའང་མིན་པའི་ཡོད་མེད་ཀྱི་མཐའ་གཉིས་སུ་ཁས་བླངས་དང་བྲལ་བ་དོན་དམ་ཡིན་ཟེར། ཇོ་ནང་དོལ་པས་རིགས་ཚོགས་ནས་བཤད་པའི་སྟོང་ཉིད་ཆད་སྟོང་མེད་
དགག་ཡིན་པས་མི་འཐད་ཟེར་ནས་རང་ལུགས་ལ་སྟོང་ཉིད་བདེན་གྲུབ་དང་སྒྲུབ་པ་རང་དབང་བའི་རྟག་པར་འདོད་པ་ནི་བྱ་འུག་པ་ཉིན་དུས་སུ་རྒྱུ་བ་བཞིན་མཁས་པ་ཕལ་ཆེར་གྱིས་བཀག་ལ་ཟི་ལུང་ཤཱཀ་མཆོག་དེའི་རྗེས་
འབྲང་ཡིན་ཞིང། ཕྱིས་སུ་གུང་རུ་རྒྱན་བཟང་དང། དྭགས་པོ་བཀྲ་ཤིས་རྣམ་རྒྱལ་གྱི་རང་ལུགས་ཀྱང་ཅི་ཡང་ཡིད་ལ་མི་བྱེད་པ་ཡིན་པས། མདོར་དྲིལ་ན་སྟོང་ཐུན་ལས་གསུངས་པ་ལྟར། ཡུལ་ཅི་ཡང་མ་ཡིན་པ་ལ་བློས་ཅི་ཡང་
མི་འཛིན་པར་བཞག་ན་དག་ཟོད་སེམས་ཀྱི་གནས་པ་རྙེད་ཡོང་ཟེར་བ་འདིར་ཐམས་ཅད་ཁ་འཆམས་ནས་ཡོང་བས། གཅིག་བཀག་པས་ཐམས་ཅད་བཀག་བར་འགྲོ་ཞིང། འཕགས་ཡུལ་གྱི་གྲུབ་མཐའ་སྨྲ་བས་བཤད་པ་འདྲ་
བའི་འགང་ཆེ་བ་དང་གཏིང་ཟབ་པ་མིན་གསུངས་ཡང་རྣམ་གྲངས་དང་རྗེས་འབྲང་མང་བས་དེ་དག་གི་བཤད་སྲོལ། ཉམས་ལེན་གྱི་ལུས། ནང་ཕན་ཚུན་དུ་གྱེས་ཚུལ། རང་རང་གི་རྩ་བའི་མཁས་པ་གོང་མ་རྣམས་ཀྱི་བཞེད་པ་དང་

[048A]༄༅། །རྗེ་ཡབ་སྲས་ཀྱི་བཞེད་པ་དགོངས་པ་གཅིག་ཏུ་འབབ་ཚུལ་སོགས་མ་འདྲེས་མ་ནོར་བར་ཞིབ་པར་གཟིགས་ཤིང་མཁྱེན་པས་མཐའ་གཞན་དུ་དོགས་པའི་སྒྲོ་འདོགས་ལྷག་མ་མེད་པར་ཆོད་པར་གྱུར་ཏོ།།
ཟབ་རྒྱས་ཀྱི་ལམ་གཉིས་ཚོགས་སྟོན་པའི་ལམ་རིམ་མགོན་པོ་ཀླུ་སྒྲུབ་ཀྱི་མདོ་བཏུས་དང། ཆོས་དབྱིངས་བསྟོད་པ་སོགས་བསྟོད་ཚོགས། སློབ་དཔོན་ཨརྱ་དེ་བས་མཛད་པའི་ལེའུ་རེ་རེ་ལ་ཤླཽ་ཀ་ཉེར་ལྔ་རེ་ཡོད་པའི་ལེའུ་བཅུ་དྲུག་ཅན་
གདུལ་བྱ་མ་སྨིན་པ་སྨིན་པའི་ཐབས་ལེའུ་དང་པོ་བརྒྱད། སྨིན་པ་གྲོལ་བའི་ཐབས་ལེའུ་ཕྱི་མ་བརྒྱད་དམ། དང་པོ་གསུམ་བསོད་ནམས་མིན་པ་དང། བཞི་པ་བདག་དང། ལེའུ་ལྷག་མ་བཅུ་གཉིས་ལྟ་ཞིག་ཀུན་བཟློག་པའི་
ཉམས་ལེན་སྟོན་པ་བཞི་བརྒྱ་པ། དེའི་འགྲེལ་བ་དཔེ་སྣ་ཚོགས་ཀྱིས་དོན་གོ་སླ་བར་སྟོན་པ་དཔལ་ལྡན་ཟླ་བས་མཛད་པ། བྱང་ཆུབ་ཀྱི་སེམས་ཀྱི་ཕན་ཡོན་དང། ཚོགས་བསགས་སྒྲིབ་སྦྱངས་སྔོན་དུ་འགྲོ་བའི་སེམས་དེ་བཟུང་བ་
དང༑ སྤྱོད་པ་སྤྱི་དང་ཕྱིན་དྲུག་སྟོན་པའི་སྤྱོད་འཇུག། ལུས་ལོངས་སྤྱོད་དགེ་རྩ་གསུམ་བཏང་སྲུང་དག་སྤེལ་བཅུ་གཉིས་ཀྱི་སྒོ་ནས་སེམས་བསྐྱེད་བསླབ་བྱ་དང་བཅས་པ་ལེའུ་བཅྭོ་བརྒྱད་ཀྱིས་བསྡུས་པ་བསླབ་བཏུས་རྣམས་
དང༑ རྩ་ཤེས་འགྲེལ་བ་བུདྷ་བ་ལི་ཏ། ཚིག་གསལ། ལེགས་ལྡན་འབྱེད་ཀྱི་ཤེས་རབ་སྒྲོན་མེ། དེའི་འགྲེལ་བཤད་སྤྱན་རས་གཟིགས་བརྟུལ་ཞུགས་ཀྱིས་མཛད་པ། འཇུག་པའི་འགྲེལ་བཤད་ཛ་ཡ་ཨནྣྟས་མཛད་

[048B] ལེགས་ལྡན་གྱི་དབུ་མ་སྙིང་པོ་དང། དེའི་འགྲེལ་བ་རྟོག་གེ་འབར་བ། ཡེ་ཤེས་སྙིང་པོའི་བདེན་གཉིས་རྩ་འགྲོལ། ཞི་འཆའི་དབུ་མ་རྒྱན་རྩ་འགྲེལ། ཀ་མ་ལ་ཤཱི་ལའི་དེའི་འགྲེལ་བཤད། དབུ་མ་སྣང་བ། སྒོམ་རིམ་གསུམ་སོགས་
དབུ་མའི་གཞུང་གང་ཡོད་དང། ས་རྒྱན་སྦྱོར་ཚུལ་སྔར་སོང་ཟིན་ལ། ཚོམས་བཤད་གཞི་དང། སྐྱེས་རབས་བཤད་ཆོས། བསླབ་སྤྱོད་གཉིས་རྩ་འགྲེལ་ལྟ་བུ་ཡིན་པས། ཤེས་རབ་གོ་ཆའི་ཚོམ་འགྲེལ། དྷརྨཱ་ཀིརྟིའི་སྐྱེས་རབས་འགྲེལ་བ་
སྤྱོད་འཇུག་གི་རྒྱ་འགྲེལ་བཅུ་དང་དར་ཊིག། ཇོ་པོ་ཆེན་པོ་དང་འཇམ་དབྱངས་ཆོས་རྗེའི་བསླབ་བཏུས་ཀྱི་བསྡུས་དོན་སོགས་ཀྱི་སྟེང་ནས། ས་རྒྱན་ཏིང་ངེ་འཛིན་གྱི་གཞུང། བསླབ་སྤྱོད་སྤྱོད་པའི་གཞུང། སྐྱེས་ཚོམས་དང་པའི་གཞུང་སྟེ་པོ་ཏོ་པ་ཆེན་
པོས་བྱང་ཆུབ་ལམ་རིམ་གྱི་བཤད་གཞིར་དྲངས་པའི་བཀའ་གདམས་གཞུང་དྲུག་ལའང་སྦྱངས་ཤིང་གནས་བརྟན་རྡོ་རམས་པ་དཀོན་མཆོག་དགེ་འདུན་གྱི་དྲུང་དུ་སྤྱོད་འཇུག་ཆེན་མོའི་ཞིབ་བཤད་དོགས་གཅོད་དཔེ་ཁྲིད་ཀྱི་ལུགས་ལྟར་གསན་
པ་དང་རྒྱ་རོང་དགེ་བཤེས་ཚུལ་ཁྲིམས་ཉི་མ་ལས་ཀྱང། གཞུང་དྲུག་སྦྱོར་ཚུལ་གྱི་མན་ངག་བླ་མ་ཡོངས་འཛིན་རིན་པོ་ཆེའི་གསུང་རྒྱུན་དུ་མ་བླང་བ་སོགས་ཀྱིས་མཚོན་ལུང་དང་མན་ངག་གི་རྒྱུན་གང་ཡོད་གསན་བས་བློ་གྲོས་ཤེལ་གྱི་
བ་གམ་ལེགས་བཤད་རིན་པོ་ཆེ་དུ་མའི་སྐྱེས་ཀྱི་བང་མཛོད་དུ་གྱུར་ཏོ། །དབལ་མང་རིན་པོ་ཆེས་བསླབ་བྱ་འདི་ལྟར་མཛད་དེ། རྣམ་བཤད་དགོངས་པ་རབ་གསལ་ལ་རྒྱུན་དུ་བལྟ་བ་གལ་ཆེ། རྗེ་འཇིགས་མེད་དབང་པོས་ལྕང་སྐྱ་ཐམས་ཅད་

[049A]༄༅། །མཁྱེན་པའི་དྲུང་ནས་ལོ་རེ་བཞིན་རྣམ་བཤད་དགོངས་པ་རབ་གསལ་ཞིབ་ཀློག་རེ་གནང་རྒྱུར་དམ་བཅས། དེའང་ཉིན་རེ་ལ་ཡིག་འཕྲེང་གཉིས་སམ་གསུམ་ཙམ་མ་མཐའ་གཟིགས་པའི་སྒོ་
ནས་ཞིབ་ཀློག་གནང་བ་ཡིན་ཞེས་ཞལ་ནས་དངོས་སུ་ཐོས། ཐད་ཀ་དེ་ཚར་བརྒྱ་རེ་ལྟ་བུ་གྲངས་བཅད་བྱས་ཏེ་སྐྱོར་ན་ནམ་ཞིག་ན་བྱིན་རླབས་ཞུགས་ནས་དོན་གོ་བ་ཞིག་ཡོང། དགག་བྱ་ངོས་ཟིན་པ་གལ་ཆེ། དགག་
བྱ་ཞེ་ཕུགས་ལ་བཞག་ནས། སྐྱེས་བུས་མིན་ཆུ་མ་ཡིན། །སོགས་ཀྱིས་དཔྱད། ལྷག་མཐོང་ཆེ་ཆུང་དགོངས་པ་རབ་གསལ་སོགས་འགང་ཆེ། དྲིས་ལན་དེ་ཤིན་ཏུ་ལེགས། དགའ་བློ་ཁ་གསལ་མདོག་ཁ་བོལ་འབབ་ས་མི་
གསལ། མཁས་གྲུབ་རྗེའི་གསུང་སྐོར་འདི་ཤིན་ཏུ་ལེགས། གཞན་ཕྱོགས་པ་ལྟ་བ་ནང་གསེས་མི་མཐུན་མདོག་མང་ཡང་ཐམས་ཅད་འབབ་ས་ནི་ཅི་ཡང་ཡིད་ལ་མི་བསམ་བ་ལ་འབབ་བས་ཕུགས་གཅིག། དེ་ཐམས་ཅད་ཕྱི་
གཟུང་བ་རྟེན་འབྲེལ་བཤིག་པ་ཁོ་ན་རེད། ནང་འཛིན་པ་ཅི་ཡང་མེ་བསམ་མི་འཛིན་ཨི་ཧི་ཧི་ཟེར་མགོ་ཡུག་ཡུག་བྱེད། སྟོང་པ་དང་རྟེན་འབྲེལ་ཕན་ཚུན་མི་གནོད་པར་མ་ཟད་གཅིག་གཅིག་གི་གྲོགས་སུ་འགྲོ་རྒྱུ་འདི་དཀའ་
བ་ཡིན་པས་འདི་ལ་འབད་དགོས་ཞེས་གདམས་སོ། །རྗེ་ཉིད་ཀྱི་ཞལ་ནས། ལྟ་བའི་གོ་བ་མེད་ན་སྔགས་ལ་བག་ཆགས་འཇོག་ཐབས་མེད་པས་རྩ་ཤེས་རབ་བྱེད་བཅྭོ་བརྒྱད་བའི་ཐད་ཀྱི་འགྲེལ་བ་བུདྷ་བ་ལི་ཏའི་ཚིག་

[049B] ང་རང་ཆོ་ཟླ་བ་གྲགས་པ་དགེ་བའི་བཤེས་གཉེན་གྱི་རྣམ་པར་བྱོན་པའི་སློབ་མ་ཡིན་པས་འདུག་ལ་ཁ་ཏོན་ནམ། ཡིག་ཆ་ཆེ་ཆུང་
གི་དགག་བྱ་དངོས་འཛིན་ཡང་ཡང་སྐྱོང་བ་གང་རིགས་ཀྱི་སྒོ་ནས་ལྟ་བ་འཚོལ་བ་ཤིན་ཏུ་གལ་ཆེ་ཞེས་གསུངས་ཤིང། ཉིད་ནས་ཀྱང་རྩ་ཤེས་ཞལ་འདོན་དང། ཊིཀ་ཆེན་རིགས་པའི་རྒྱ་མཚོའི་སྟེང་ནས་ཐུགས་དཔྱད་རྒྱུན་ཏུ་
མཛད་པ་ཕྱིས་སུ་བདག་ཅག་གིས་ཀྱང་མཇལ་ལོ། །འཛིན་གྲྭ་དབུ་མར་སླེབ་པའི་སྐབས་འདིར་དབུས་ཀྱི་དགེ་བཤེས་ཆེན་པོ་སེ་རའི་ཆོས་དར་ལྷ་རམས་པས་གདན་ས་འདིར་གྲྭ་སྐོར་བྱས་པ་ལ་དམ་བཅར་བཞེངས། རྗེ་འདི་
རང་རྒྱལ་བ་དང་གཞན་ཕམ་པའི་བསམ་སྦྱོར་རྣམ་པ་ཀུན་ཏུ་མི་མཛད་པས། ཚིག་ངན་དང། ངར་ངར། གཡོ་ཟོལ་སོགས་གང་ཡང་མ་བྱས་ཀྱང། སྤྱི་དོན་གྱི་ཁོག་འབུབ་ཅིང་གོང་འོག་གི་འབྲེལ་བསྒྲིགས་ཟབ་ལ་
འདུས་ཆེ་བའི་གཞུང་འགོད་དང། རྟགས་གསལ་སྔ་མ་ལས་ཕྱི་མ་ཟུར་རྣོ་བའི་ལུང་རིགས་ནོར་བུའི་ཕྲེང་བ་བརྒྱུད་མར་བཏང་བས་ཕྱི་རྒོལ་གྱི་ཁས་བླང་ཕྱེ་མའི་འཆང་བུ་བཞིན་དུ་གྱུར་ཏེ་རང་དབང་མེད་པར་ཟིལ་
གྱིས་ནོན་ཅིང་ཡིད་འཕྲོག་པས་བདག་ལ་དམ་བཅའ་ལང་མཁན་གྱི་གྲངས་སུ་བླ་རྒན་ཞིག་འདྲ་བའི་གཉོམ་ཆུང་བོ་དེ་ལས་ལྷག་བའི་གོ་བ་གཏིང་ཆེ་བ་མ་མཐོང་ཞེས་ལྷ་རམས་པ་དེས་རྗེ་འདིའི་ཡོན་ཏན་བརྗོད་

[050A]༄༅། །དེ་སྙིང་ནས་དད་གུས་བྱེད་པར་ཐོས། དེ་ནི་བློ་གཟུ་བོར་གནས་ཤིང་ཆོས་ཀྱི་རྗེས་སུ་འབྲང་བའི་བློ་གྲོས་དང་ལྡན་པའི་དམ་པའི་ངང་ཚུལ་རྨད་དུ་བྱུང་བའོ། །འཁོར་འདས་སྒྱུ་
མའི་འཕྲུལ་འཁོར་ལེགས་ཉེས་ཀྱི། །བྱེད་པོ་ཀུན་ཁྱབ་གདོད་ནས་སྟོང་པ་ཡང། །ཚུགས་ཐུབ་རང་དབང་སྡོད་པའི་མཐུ་མེད་པར། །ཁྱོད་ཐུགས་ཡེ་ཤེས་དབྱིངས་དང་དབྱེར་མེད་འདྲེས། །དགུང་ལོ་ཉེར་དྲུག་པ་ཀུན་
འཛིན་ཞེས་པ་ས་བྱིའི་ལོར་འཛིན་གྲྭ་མཛོད་དུ་ཕེབས་པས་མཛོད་རྩ་དང་སྡོམ་ཚིག་ཐུགས་འཛིན་དང་རྒྱུན་སྐྱོར། ཡིག་ཆའི་མཐའ་དཔྱོད། མཆིམས་མཛོད། མཛོད་ཊིཀ་ཐར་ལམ་གསལ་བྱེད། མཛོད་རང་འགྲེལ་དང། གང་
སྤེལ། རྒྱལ་སྲས་མ། ཁ་ཆེ་འདུས་བཟང་དང། ཕྱོགས་གླང་གི་མཛོད་འགྲེལ་སོགས་རྒྱ་བོད་ཀྱི་ལེགས་བཤད་གུང་བསྒྲིགས་པའི་སྟེང་ནས་གནས་དང་པོ་དང་གཉིས་པའི་སྐབས་སུ་བསྟན་པའི་གང་ལ་མཁས་པར་བྱ་བའི་
གནས་གཞི་ལྔའི་རང་སྤྱིའི་མཚན་ཉིད། ཟག་བཅས་ཟག་མེད་ཕུང་ཁམས་སྐྱེ་མཆེད། དབང་པོ་ཉེར་གཉིས། རྫས་རྡུལ་བཅུ་གཅིག་གི་བར། མཚུངས་ལྡན་སྡེ་ཚན་དྲུག། ལྡན་མིན་བཅུ་བཞི་སོགས་འདུས་བྱས་ཆོས་ཀྱི་སྐྱེ་ཚུལ། རྒྱུ་
དྲུག༑ འབྲས་བུ་ལྔ། རྐྱེན་བཞི། དེ་མ་ཐག་རྐྱེན་སེམས་ཉི་ཤུའི་རྣམ་བཞག་སོགས་རྒྱུ་རྐྱེན་འབྲས་བུའི་བྱུང་ཚུལ། དེ་ཉིད་ངེས་པར་བྱེད་ཚུལ་བདེན་བཞིའི་འཇུག་ལྡོག་ཡིན་པས་གནས་གསུམ་པ་ནས་བསྟན་པའི་འདོད་བཞེ་བཞི་

[050B] ཉི་ཤུ། སྲིད་པ་བདུན། རྣམ་ཤེས་གནས་པ་བདུན། སེམས་ཅན་གྱི་ཚོགས་གསུམ་དུ་སྡུད་པ་དང་གནས་པ་དགུ་སོགས་བཅུད་ཀྱི་སྡུག་བདེན། སྣོད་ཀྱི་འཇིག་རྟེན་དང། ཆགས་འཇིག་གནས་པ་སོགས་སྣོད་ཀྱི་སྡུག་བདེན་གྱི་
རྣམ་བཞག། བྱེ་མདོའི་རྟེན་འབྲེལ་བཅུ་གཉིས། ཟས་བཞི། གནས་བཞི་པ་ནས་བཤད་པའི་སེམས་པའི་ལས་དང་བསམ་པའི་ལས། མྱོང་འགྱུར་གསུམ། རྣམ་རིག་མ་ཡིན་པའི་གཟུགས་གསུམ་དང་དེའི་སྐྱེ་ཚུལ་བཞི། གྲུབ་
མཐའ་སོ་སོའི་ལུས་ངག་གི་རྣམ་རིག་དང་གཅིག་ཤོས་འཇོག་ཚུལ། བསམ་གཏན་ཟག་མེད་སོ་ཐར་གྱི་སྡོམ་པ་སྡོམ་མིན་བར་མའི་དགེ་བ། རྫས་ལས་བྱུང་བའི་བསོད་ནམས་བདུན། མཚམས་མེད་དང་ཉེ་བའི་མཚམས་
མེད༑ དགེ་རྩ་གསུམ། ལས་ཀྱི་རྣམ་གྲངས་གཞན་རིགས་པས་རབ་ཏུ་བཅུག་པའི་ལས་གསུམ་སོགས་ལས་ཀྱི་ཀུན་བྱུང། གནས་ལྔ་པའི་ཕྲ་རྒྱས་ངོ་བོའི་དྲུག། རྣམ་པའི་བཅུ། ཁམས་དང་དམིགས་པས་གོ་བརྒྱད། འདོད་པའི་
ཟག་པ་ཞེ་གཅིག། སྲིད་པའི་ཟག་པ་ང་གཉིས། མ་རིག་པའི་ཟག་པ་བཅོ་ལྔ། འདོད་པའི་ཆུ་སྦྱོར་ཉེར་དགུ། སྲིད་སྦྱོར་ཉེར་བརྒྱད། ལྟ་བ་སོ་དྲུག། མ་རིག་པ་བཅོ་ལྔ་སྟེ་ཆུ་བོ་སྦྱོར་བ་བཞི། འདོད་པ་ཉེར་ལེན་སོ་བཞི། སྲིད་པ་ཉེར་
ལེན་སོ་བརྒྱད། ལྟ་བ་ཉེར་ལེན་སུམ་ཅུ། བརྟུལ་ཞུགས་ཉེར་ལེན་དྲུག་སྟེ་ཉེར་ལེན་བཞི། ཀུན་སྦྱོར་དགུ། ཐ་མའི་ཆ་མཐུན་ལྔ་དང་གོང་མའི་ཆ་མཐུན་ལྔ། བྱེ་སྨྲ་ལྟར་ཀུན་དཀྲིས་བཅུ་སོགས་མདོ་དང་བསྟན་བཅོས་ལས་


[051A]༄༅། །གསུངས་བའི་ཕྲ་རྒྱས་ཀྱི་རྣམ་གྲངས་དྲི་མ་དྲུག། སྒྲིབ་པ་ལྔ་སོགས་ཉོན་མོངས་པའི་ཀུན་བྱུང་སྟེ་སྤང་བྱ་ཀུན་འབྱུང་གི་བདེན་པ། དེ་སྤོང་བྱེད་ཀྱི་གཉེན་པོ། དམིགས་པ་ཤེས་པའི་སྤོང་བ་ལྔ་
བཅུ༑ དམིགས་པ་ཟད་པའི་སྤོང་བ་དགུ། དམིགས་པ་སྤང་བའི་སྤོང་བ་ཉེར་གསུམ། འབྲས་བུ་ཡོངས་ཤེས་དགུ། གནས་དྲུག་པའི་ལམ་དང་གང་ཟག་གི་རྣམ་བཞག་ལ། མི་སྡུག་པ་དང་དྲན་ཉེ་སྒོམ་ཚུལ། སྦྱོར་ལམ་དང་
བདེན་པ་མངོན་རྟོགས་བཅུ་དྲུག་སྒོམ་ཚུལ། དགེ་སྦྱོང་ཚུལ་དང་དེའི་འབྲས་བུ་ཐོབ་ཚུལ། ཕྱིར་མི་འོངས་ཁྲི་ཉིས་སྟོང་དགུ་བརྒྱ་དྲུག་ཅུ། རྡོ་རྗེ་ལྟ་བུའི་ཏིང་ངེ་འཛིན་སུམ་བརྒྱ་གྱ་བཞི། རིགས་དང་འབྲས་བུ་ལས་ཉམས་པའི་དབྱེ་བ་
དབང་བོའི་ཕོ་ཚུལ། དགྲ་བཅོམ་དྲུག་དང་དགུར་དབྱེ་བ། བྱང་ཕྱོགས་སོ་བདུན་གྱི་དབྱེ་བསྡུ་སོགས་ཐོབ་བྱ་རྣམ་བྱང་གི་བདེན་པ། གནས་བདུན་པའི་མཁས་བྱའི་གནས་ལ་མཁས་པར་བྱས་པའི་ཡོན་ཏན། ཤེས་པ་བཅུའི་རྣམ་བཞག་
སྟོབས་བཅུ། མི་འཇིགས་པ་བཞི། དྲན་ཉེ་གསུམ། ཐུགས་རྗེ་ཆེན་པོ་སྟེ་ཁྱད་པར་གྱི་ཆོས་ཐུན་མོང་མ་ཡིན་པ་མ་འདྲེས་པ་བཅྭོ་བརྒྱད། སྟོབས་ལ་མཁྱེན་པའི་སྟོབས་དང་སྐུའི་སྟོབས། སྙིང་རྗེ་དང་ཐུགས་རྗེའི་ཁྱད་པར་བརྒྱད་
ཐུན་མོང་གི་ཡོན་ཏན་འཕགས་པ་སློབ་པ་དང་ཐུན་མོང་བ་ཉོན་མོངས་མེད་པའི་ཏིང་ངེ་འཛིན། སྨོན་གནས་ཤེས་པ། སོ་རིག་བཞི། རབ་མཐའ་འཇོག་ཚུལ། སོ་སྐྱེས་དང་ཐུན་མོང་བ་མངོན་ཤེས་ལྔ་སོགས་ཤེས་པའི་ཡོན་ཏན་

[051B] རྣམ་ཐར་བརྒྱད། ཟིལ་གནོན་བརྒྱད། ཟད་པར་བཅུ། ཚད་མེད་བཞི། ཏིང་འཛིན་གསུམ་སོགས་སྙོམས་འཇུག་གི་ཡོན་ཏན། བསྟན་པའི་གནས་ཚད་བཤད་
པ་བཅས་སྡེ་སྣོད་ཀྱི་མ་མོ་ཆོས་མངོན་པའི་ཚིག་དོན་ཧོར་ཁོངས་སུ་མ་ལུས་པའི་རྩོད་པ་ལོ་གཉིས་ཀྱི་རིང་ལ་རྫོགས་པར་མཛད། ཀུན་མཁྱེན་གཉིས་པ་དབྱིག་གི་གཉེན་པོ་བསམ་བཞིན་སླར་ཡང་བྱོན་པ་དབལ་མང་རིན་པོ་
ཆེས༑ མཆིམས་མཛོད་ནི་གྲགས་ཆེ་ཡང་ང་ལ་ཕན་ཆེར་མ་ཐོག། མཛོད་ཊིཀ་ནི་དེ་ལས་བཏུས་པ་ཞིག་ཡིན། ཡིན་ན་ཡང་པཎ་ཆེན་དགེ་འདུན་གྲུང་ཀྱིས། མཛོད་ཀྱི་བཤད་རྒྱུན་གྲགས་ཆེ་བ་དྲང་ཧི་ངར་མ་སྙིང་པོའི་སློབ་
མ་འབན་དཀོན་མཆོག་རྡོ་རྗེ་དང། རོག་ཆོས་ཀྱི་བརྩོན་འགྲུས་ཏེ་འབན་རོག་གཉིས་ནས་བརྒྱུད་པ་དང། པཎྜི་ཏ་སྨྲྀ་ཏི་ནས་བརྒྱུད་པ་དང། ཁ་ཆེ་པཎ་ཆེན་ཤཱཀྱ་ཤྲི་ནས་བརྒྱུད་པ་བཞི་ཀ་གསན་པས་ཁྱད་པར་དུ་འཕགས་
རང་རེའི་ཡིག་ཆ་ནི་ཆོས་མངོན་གྱིས་ཁ་བསྐང་བ་ལྟ་བུ་ཞིག་ཡིན་འདུག་སྟེ། གནད་ཁྲོལ་ཞིང་སྔ་མའི་ལེགས་ཆ་བསྡུས་པས་མཛོད་ལ་རང་རེའི་ཡིག་ཆ་འདི་འདྲ་དཀོན་པས་དཔེ་ཆ་གཞན་ལ་བལྟ་བ་ལས་འདི་ལ་འདྲིས་ཆ་བཏང་ན་དེས་
མཆོག་པ་མི་དགོས་ཞེས་གདམས་སོ། །ཆོས་མངོན་རྒྱ་མཚོའི་མཐར་སོན་མོན་གྲ་པ། །ཞེས་རྗེ་བདག་ཉིད་ཆེན་པོས་བསྔགས་བརྗོད་མཛད་པའི་ཕྱིར་མོན་གྲ་པ་ཚུལ་ཁྲིམས་བཀྲ་ཤིས་ཀྱིས་མཛད་པའི་མཛོད་འགྲེལ་ལ་དེ་དུས་ནས་

[052A]༄༅། །གཟིགས་འདུན་ཤིན་ཏུ་ཆེ་བར་ཡོད་ཀྱང་ལྕང་སྐྱ་རོལ་པའི་རྡོ་རྗེའི་ཕྱག་དཔེའི་ཁྲོད་དུ་བཞུགས་པ་རྣམ་ཐར་དུ་ཡོད་པ་ཙམ་མ་གཏོགས་ཕྱོགས་འདིར་དཔེ་རྒྱུན་དཀོན་པས་རེ་ཞིག་སྟབས་མ་འགྲིག། ཕྱིས་
སུ་སྐྱབས་མགོན་ཐམས་ཅད་མཁྱེན་པ་སྐུ་འབུམ་གྱི་མཁན་ཁྲིར་གདན་དྲངས་པའི་ཚེ་ཕྱག་ཕྱིར་བྱོན་སྐབས་ཉིན་གཅིག་དཔེ་ཁང་གོག་པོ་ཞིག་རལ་དུ་སོང་བ་ཞིག་གི་ནང་ན་དཔེ་ཆ་མང་པོ་རླུང་གིས་འཁྱེར་ཞིང་ཡོད་པ་
གཟིགས་པས་དེར་སོང་ནས་བལྟ་དགོས་གསུངས་ཏེ་བྱོན་པས་དེའི་དཔེ་ཁྲོད་ནས་མོན་གྲ་པའི་མཛོད་ཅིག་རྙེད་བ་ལ་ཐུགས་དགའ་ཆེ་ནས་ཡང་ཡང་གཟིགས་ཏེ་དཔྱད་ཅིང་འདྲིས་པར་བྱས་པས་སྔར་ཐུགས་གཉེར་བྱས་
པའི་སྟེང་དུ་ཞུགས་ལ་འབྲུ་མར་གྱི་ཐིགས་པས་བྲན་པ་བཞིན་ཆོས་རབ་ཏུ་རྣམ་པར་འབྱེད་པའི་ཤེས་རབ་ཀྱི་མེ་ལྕེ་ཆེས་ཆེར་འབར་བས་ཆོས་མངོན་བ་ལས་བརྩམས་པའི་ལམ་དང་ལམ་མ་ཡིན་པ་ལ་རྨོངས་པའི་བུད་ཤིང་
མཐའ་དག་ལྷག་མེད་དུ་བསྲེག་པར་གྱུར་ཏོ། །མངོན་བསྡེ་བདུན་བྱེ་བྲག་བཤད་མཚོ་སོགས། །མངོན་པའི་གཞུང་གི་གཅེས་ནོར་ཀུན་བསྡུས་པའི། །མངོན་པ་མཛོད་ཀྱི་ཚིག་དོན་མ་ལུས་པ། །མངོན་སུམ་གཟིགས་པའི་
ཆོས་སྦྱན་རྡུལ་གྱིས་དབེན། །གདན་ས་འདི་ནས་ཀྱང་ཕྱིས་སུ་ཞབས་སྐོར་གྱི་ཞོར་ལ་སྐོར་ལམ་གྱི་ཆོས་ཁང་དུ་བྱོན་ནས་སྐུ་གསུང་ཐུགས་རྟེན་འོ་བརྒྱལ་དུ་བཅུག་པ་རྣམས་ཐུགས་ཀྱིས་མི་བཟོད་པར་མཐོ་སར་བཀུར་སྟི་

[052B] དཔེ་ཆ་ཁ་འཐོར་རྣམས་ཕྱག་ཏུ་བསྣམས་ནས་ཁྱེར་འོངས་ཏེ་ཡིག་མཁན་རྣམས་ལ་ཡོན་གྱི་གནང་སྦྱིན་དང་བཅས་ཁ་གསབ་ཅིང་ན་བཟའ་ཕུལ་ནས་དཔེ་མཛོད་དམ་འདུད་ཁང་ལྟ་བུར་བཞུགས་སུ་
བཅུག་པ་སོགས་གཅེས་སྤྲས་ཚད་མེད་པས་བསྙེན་བཀུར་མཛད་པ་ནི། དེང་དུས་འགའ་ཞིག་གིས་ལོངས་སྤྱོད་ཀྱི་ང་རྒྱལ་དང་སྙན་པ་ལ་རེ་བ་སོགས་འཇིག་རྟེན་ཆོས་བརྒྱད་དང་འདྲེས་པའི་སྐུ་གསུང་ཐུགས་རྟེན་བཞེངས་ཏེ་བཀུར་
སྟི་བྱས་པ་སོགས་ཀྱི་ངལ་བས་ཆ་ཙམ་ཡང་བསྒྲུན་དུ་མེད་པའི་བསོད་ནམས་ཀྱི་ཚོགས་རླབས་པོ་ཆེ་བསམ་སྦྱོར་ལ་སྐྱོན་ཕྲ་མོས་ཀྱང་མ་སྦགས་པ། དམ་པའི་ཆོས་ལ་སྙིང་ནས་བདག་འཁོར་བ་དང་ངན་སོང་གི་འཇིགས་པ་ལས་
སྒྲོལ་བའི་སྐྱབས་དངོས་འདིའོ་སྙམ་དུ་འཛིན་ཞིང། ལུང་དོན་སྲིད་ཞིའི་མཐའ་གཉིས་འགོག་པའི་ནང་གི་ཡོངས་འཛིན་ལ་གཏིང་ནས་ཡིད་ཆེས་དང་ཕྱིར་མི་ལྡོག་པའི་དད་པ་འཁྲུངས་པའི་འབྲས་རྟགས་ཡང་དག་ཡིན་ནོ། །ཆོས་ཁང་
ནས་དཔེ་རྒྱུན་དཀོན་པ་མང་པོ་ཕྱག་ཏུ་ཆུད་པ། དཔེར་ན། ཤམ་བྷཱ་ལའི་རིགས་ལྡན་རྒྱལ་པོ་དང། པཎ་ཆེན་བློ་བཟང་ཆོས་རྒྱན་རྣམ་གཉིས་ཀྱིས་ཕན་ཚུན་འཕྲིན་བསྐུར་རེས་མཛད་པའི་འཕྲིན་ལན་ཞིག་ཀྱང་རྙེད་ནས་འདི་འདྲའི་ངོ་
མཚར་བོ་འདུག་ཅེས་བཀའ་ཆོས་ཤིག་གི་སྐབས་འཕྲིན་ཡིག་ད་ཞལ་ནས་བསྒྲགས་པ་དང། རིགས་ལྡན་བྱ་བ་འཇུག་སྦས་བས་མཛད་པའི་རྟོགས་བདུན་གྱི་འགྲེལ་བར་འཆམ་ལྕགས་མཁར་གྱི་ཁུངས་ཡོད་པ་པཎ་ཆེན་དཔལ་ལྡན་

[053A]༄༅། །ཡེ་ཤེས་ཀྱིས་གཟིགས་ཤིང་བདག་གིས་ཀྱང་ཆ་ཤས་མཐོང་བར་འདི་དང་འདི་འདྲ་འདུག་ཅེས་གསུངས་པ་ལྟ་བུ་ལ། ཚས་ཀྱི་སྤྱན་ལྡན་ཚད་མའི་སྐྱེས་བུ་རྣམས་ཀྱིས་ཆོས་ཁང་ནས་
རྙེད་པ་ཨེ་ཡིན་མི་ཤེས་ཞེས་གསུངས་པས་གསང་བའི་རྣམ་པར་ཐར་བ་ཆེས་རྨད་དུ་བྱུང་བ་ཞིག་ཡིན་ངེས་ཀྱང་ཞིབ་ཆ་འབྲིར་མ་སྤོབས་སོ། །དགུང་ལོ་ཉེར་བརྒྱད་པ་རྣམ་འགྱུར་ཞེས་པ་ལྕགས་སྟག་ས་ག་ཟླ་བའི་
ཚེས་བརྒྱད་མཉམ་མེད་ཟས་གཙང་གི་སྲས་པོ་རྒྱལ་བུ་གཞོན་ནུ་དོན་འགྲུབ་ཀྱིས་རྒྱལ་སྲིད་མཆིལ་མའི་ཐལ་བ་བཞིན་དུ་སྤངས་ནས་མཆོད་རྟེན་རྣམ་དག་གི་དྲུང་དུ་རབ་ཏུ་བྱུང་བའི་མཛད་པ་མཛད་པའི་དུས་ཆེན་
གྱི་ཉིན་སུམ་རྩེན་རྣམ་པར་རྒྱལ་བའི་ཁང་བཟང་ས་ལ་འཕོས་པ་ལྟ་བུ་ཆོས་འབྱོར་ནོར་བུའི་བ་གམ་བླ་བྲང་ཐུབ་བསྟན་ཕོ་བྲང་གི་གཟིམས་ཆུང་དུ་གངས་ལྗོངས་འདུལ་འཛིན་ཡོངས་ཀྱི་གཙུག་
རྒྱན༑ སྟོབས་བཅུ་མདའ་བ་ཤཱཀྱའི་རྒྱལ་པོ་དངོས་དང་དབྱེར་མ་མཆིས་པ་སྐྱབས་མགོན་ཐམས་ཅད་མཁྱེན་པ་རྗེ་བཙུན་བློ་བཟང་ཐུབ་བསྟན་འཇིགས་མེད་རྒྱ་མཚོ་དཔལ་བཟང་པོས་མཁན་སློབ་སྦྲགས་མ་
དང། སྨྲ་བའི་ཁྱུ་མཆོག་སྒོ་མེ་ལྷ་རམས་པ་བློ་བཟང་ཆོས་འཛིན་གྱིས་གསང་སྟོན། རྡོ་རམས་བ་དཀོན་མཆོག་སངས་རྒྱས་ཀྱིས་དུས་གོ་བ། ཀླུ་ཤོད་བ་བློ་བཟང་དཀོན་མཆོག་དང། སྔགས་རམས་པ་དཀོན་

[053B] ངེས་པ་ལྔ་དང་བྲལ་ཞིང་མངོན་འགྱུར་བཅུ་ཚང་བའི་ང་ཆོག་ཉེས་མེད་
ཕུན་ཚོགས་ཀྱི་སྒོ་ནས་སྒོ་གསུམ་ཞི་བར་གནས་པའི་ལམ་བཟང་པོ་ལ་ཞུགས་པས་ཆགས་བྲལ་མྱ་ངན་ལས་འདས་པ་དང་ཁད་ཤིན་ཏུ་ཉེ་བ་ལྷག་པ་ཚུལ་ཁྲིམས་ཀྱི་བསླབ་བའི་གཙོ་བོ་བསྟན་པའི་གཞི་མ་སོ་སོར་ཐར་
བའི་སྡོམ་པའི་མཆོག་ཞུགས་ལ་ཡོངས་སུ་རྫོགས་པའི་དགེ་སློང་གི་དངོས་པོ་ཡང་དག་པར་བཞེས་ཞིང། མཁན་བོ་ཐམས་ཅད་མཁྱེན་པ་ནས་མཚན་ཤེས་རབ་རྒྱ་མཚོ་ཞེས་གསོལ་ཏེ་མང་ཐོས་བག་ཡོད་
གསེར་སྦྱངས་ཡུ་བ་དྲང་ཞིང་ལྡེམ་པའི་རྩེ་མོར་རྣམ་དག་བསླབ་གསུམ་ནོར་བུའི་ཏོག་གིས་མཛེས་པའི་དུར་སྨྲིག་དར་ལྕེ་གསུམ་པ། ལེགས་བཤད་སྙན་པའི་གཡེར་ཁ་ཕྱོགས་བརྒྱར་འཁྲོལ་བའི་ཐུབ་བསྟན་རིན་པོ་ཆེ་
མི་ནུབ་པའི་རྒྱལ་མཚན་བརྟན་པོར་ཚུགས་བ་ལ་སྲས་བཅས་རྒྱལ་བས་ཤིས་པ་བརྗོད་པའི་མེ་ཏོག་གི་ཆར་ཕབས་པ་དང་ལྷན་ཅིག་དཀར་ཕྱོགས་ལྷའི་བ་དན་སྲིད་པ་གསུམ་གྱི་བླ་ན་མཐོ་བར་གྱུར་ཏོ། །ཉེས་སྦྱོད་རོ་
དང་ནམ་ཡང་མི་འགྲོགས་པའི། །བཅོས་མིན་ངེས་འབྱུང་ཚུལ་ཁྲིམས་ཆུ་བོའི་གཏེར། །དཔག་ཡས་ཡོན་ཏན་ནོར་བུའི་མཛོད་འཛིན་པ། །ཐར་འདོད་གདེངས་ཅན་བྱེ་བའི་ཉེར་འཚོར་གྲུབ། །སྔོན་གོམས་བག་ཡོད་

[054A]༄༅། །མ་ལ་ཡར་སྐྱེས་ལྗོན། །ལྷན་སྐྱེས་ཞི་དུལ་བསུང་ཞིམ་འཐུལ་བ་ལ། །གསར་བའི་རྟེན་འབྱུང་ཚོགས་པའི་བསྙེན་རྫོགས་ཀྱི། །སྦྱར་བྱུང་དྲི་བཟང་བྱུགས་པའི་ངལ་བས་ཅི། །འོན་ཀྱང་རྗེས་འཇུག་
བཀྲི་བ་མཚོན་པའི་ཕྱིར། །ཟས་གཙང་སྲས་དང་འཇམ་མགོན་བླ་མ་ཡང། །གཞན་ལས་ལམ་བཟང་ཚོལ་བ་དེ་འདྲ་ན། །རྒྱལ་བའི་མཛད་པར་ཁྱོད་ཐུགས་ཅིས་མི་རངས། །རྒྱུད་དང་ཤེས་རབ་དབང་པོ་སྨིན་པ་ཡི། །
དྲི་བྲལ་ཞིང་སར་གཡུར་དུ་དུད་པའི་ཁྲིམས། །ཐུབ་དབང་དངོས་ཀྱིས་སྤེལ་བའི་མྱུ་གུའི་ཕྲེང། །རྫོགས་ལྡན་དུས་སྟོན་སླར་ཡང་འོང་བ་བཞིན། །ཞེས་པའང་ཉམས་དགའ་བའི་ཚིགས་སུ་བཅད་པའོ།    ༈    །བསླབ་བྱ་
གནམ་རྩེ་ལྡིང་མ། འདུལ་འཛིན་གྱི་བསླབ་བྱ་ཆེན་མོ་སོགས་བསླབ་བྱའི་སྐོར་མཐའ་དག་ཉམས་འོག་ཏུ་ཆུད་ཅིང། ལྟུང་བ་སྡེ་ལྔ་སོ་སོའི་སྲུང་མཚམས་ཟིན་པར་བྱས་ཏེ་བཅས་མཚམས་ལས་ནམ་ཡང་མི་འདའ་
ཞིང༑ བརྒྱ་ལ་རྐྱེན་དབང་གིས་ཉེས་བྱས་ཕྲ་མོ་རེ་བྱུང་ཚེ་འཕྲལ་དུ་ཕྱིར་བཅོས་སོགས་ཀྱིས་སྦྱོང་བ་དང། སངས་རྒྱས་ཀྱི་དུས་ཀྱི་ཉན་ཐོས་རྣམས་ཇི་ལྟ་བ་བཞིན་འདོད་ཆུང་རྟོག་ཤེས་ཁོ་ནས་མཐའ་གཉིས་སུ་མ་ལྷུང་བའི་
མཁོ་ངེས་ཀྱི་ཡོ་བྱད་ཕྲན་ཚགས་མ་གཏོགས་བསྣམས་པའི་སྲོལ་མེད་ལ། འཚོ་བའི་ཡོ་བྱད། ལྷག་པའི་ཡོ་བྱད། མཁོ་བའི་ཡོ་བྱད་རྣམས་བྱིན་གྱིས་རློབས་པ་དང། རྣམ་བརྟག་བྱས་ནས་འཆང་ལུགས། ཟས་ལ་བྱིན་ལེན་

[054B] ཆབ་ལེན་རུང་ཆུ་འདེབས་བ་ཚུན་ཆད་འདུལ་བའི་ཕྱག་ལེན་གྱི་ཆ་ཕྲ་ཞིང་ཞིབ་པར་སྐུ་ཉམས་སུ་བསྟར་བ་ནི། ལུང་གཞི་ལས། གང་ན་ལས་ཀྱང་ཡོད། ནན་ཏན་བྱེད་པའང་ཡོད་པ་དེ་ནི་དམ་པའི་ཆོས་གནས་པ་ཞེས་
བྱའོ༑ ༑གང་ན་ལས་ཀྱང་མེད། ནན་ཏན་བྱེད་པའང་མེད་པ་དེ་ནི་དམ་པའི་ཆོས་ཞིག་པ་ཞེས་བྱའོ་ཞེས། བསྟན་པ་གནས་མི་གནས་ཆོས་འདུལ་བའི་ལས་དང་སྒྲུབ་པ་ཉམས་ལེན་ཡོད་མེད་ལ་རག་ལས་པར་གསུངས་པ་
དང༑ ཤར་པ་ཆེན་པོས། ལེགས་ཉེས་ཅི་བྱུང་ཡང་ཆོས་ལ་བརྟེན་པ་དང་དེའི་ནང་ནས་ཀྱང་འདུལ་བ་ལ་བརྟན་ན། བརྟག་ཐུབ་པ། ཉམས་དགའ་བ། བལྡབ་ཀྱང་མི་དགོས་ལ། ཞེ་གཙང་བ། མཐའ་བཟང་བ་ཡིན་ཞེས་
གསུངས་པ་ལྷར་ཆོས་དང་བསྟན་པའི་གནད་མཁྱེན་པའི་རྣམ་པར་ཐར་བའོ། །དེ་ཡང་བཀའ་གདམས་པ་རྣམས་ཀྱིས། ཉམས་ལེན་བྱེད་འདོད་ན་པོ་ཏི་མཛེ་ཁལ་ཙམ་པ་ཞིག་ལ་སློབ་གཉེར་རྒྱག་དགོས། བེའུ་བུམ་ལག་
མཐིལ་ཙམ་ཞིག་སྟོན་པ་ཙུག་སྦེད་པ་ཙུག་བྱས་པས་ནི་གར་ཡང་མི་ཕྱིན་ཞེས་གསུངས་པ་ལྟར། ཉམས་སུ་བླང་བྱའི་ཡན་ལག་མཐའ་ཚོད་པའི་དོན་དུ་འདུལ་བ་ལུང་སྡེ་བཞི་དགོངས་འགྲེལ་དང་བཅས་པའི་
ཚིག་དོན་ལ་ཞིབ་པར་སྦྱངས་ཏེ། དེ་ཡང། དགེ་སློང་ཕའི་ཁྲིམས་ཉིས་བརྒྱ་ང་གསུམ་སྟོན་པའི་ཕའི་སོ་ཐར་ཚིགས་བཅད་བདུན་བརྒྱ་ལ་བམ་པོ་གཉིས་བྱས་པ་དང། དགེ་སློང་མའི་ཁྲིམས་སུམ་བརྒྱ་དྲུག་ཅུ་རྩ་བཞི་སྟོན་

[055A]༄༅། །པའི་མའི་སོ་ཐར་ཤླཽ་ཀ་བརྒྱད་བརྒྱལ་བམ་པོ་གཉིས་བྱས་པ་གཉིས་ནི་རྩ་བའི་མདོ་ཡིན་ལ། བཤད་པའི་མདོ་ནི་ལུང་སྡེ་བཞི་ཡིན་ཞིང་དེ་རྣམས་བསྡོམས་བ་ལ་བམ་པ་སུམ་བརྒྱ་དང་ཞེ་བཞི་
ཤླཽ་ཀ་འབུམ་ཕྲག་གཅིག་དང་སུམ་སྟོང་ཉིས་བརྒྱ་ཡོད་པའི་ལུང་རྣམ་འབྱེད་པོད་བཞིས་ཕ་མའི་ཁྲིམས་སོ་ཐར་གཉིས་ལྟར་རྒྱས་པར་སྟོན། ལུང་གཞི་པོད་བཞིས། རབ་བྱུང་གསོ་སྦྱོང་གཞི་དང་ནི། །ཞེས་སོགས་ཀྱི་བང་
སྡོམ་ལྟར་འབོག་ཆོག་དང་གཞི་གསུམ་སོགས་གཞི་བཅུ་བདུན་སྟོན། གཞུང་དམ་པ་དང། གཞུང་བླ་མ་དང། ལུང་ཞུབ་གསུམ་མཚན་གྱི་རྣམ་གྲངས་ཡིན་པས་ལུང་ཞུ་བའམ་གཞུང་དམ་པ་པོད་གཉིས་ལ་ལེའུ་
བཅུ་ཡོད་པས་ཞུས་ལན་གྱི་སྒོ་ནས་གཞི་དང་རྣམ་འབྱེད་ཀྱི་དོན་ཞིབ་ཏུ་འགྲེལ་བ་དང། ལུང་ཕྲན་ཚེགས་པོད་གཉིས་ནི་དེ་རྣམས་ཀྱི་མ་ཚང་བ་ཁ་སྐོང་བའི་འགྲེལ་བཤད་ལྟ་བུ། ཕྱོགས་མཐུན་གྱི་མདོ་ནི། སྦྱངས་པའི་ཡོན་
ཏན་བསྟན་པའི་མདོ། དགེ་སློང་ལ་རབ་ཏུ་གཅེས་པའི་མདོ། ཚུལ་ཁྲིམས་ཡང་དག་པར་ལྡན་པའི་མདོ། ཚུལ་ཁྲིམས་འཆལ་བ་ཚར་གཅོད་པའི་མདོ། འཁར་གསིལ་གྱི་མདོ་གཉིས། གཎྜིའི་མདོ་རྣམས་དང། དགོངས་
འགྲེལ་ལ། སོ་ཐར་གྱི་འགྲེལ་བ་ཁྱད་པར་བཤེས་གཉེན་གྱིས་མཛད་བ་བམ་པོ་བཅོ་ལྔ་པ། དྲི་མེད་བཤེས་གཉེན་གྱིས་མཛད་པ་དང། སློབ་དཔོན་དཔའ་བོ་དང། དཱ་ན་ཤཱི་ལས་མཛད་པར་གྲགས་པ་དང། འགྲེལ་བ་མི་

[055B] ཡང་འགྲེལ་བ་བམ་པོ་བདུན་པ། མའི་སོ་ཐར་གྱི་འགྲེལ་བ་གཉིས་བཅས་སོ་ཐར་གྱི་འགྲེལ་བ་བརྒྱད། གཞི་འགྲེལ་དགེ་ལེགས་བཤེས་གཉེན་གྱིས་མཛད་པ་བསྒྱུར་འཕྲོ་བམ་པོ་བཅུ་གཅིག། རྣམ་
འབྱེད་འགྲེལ་བ་དུལ་ལྷས་མཛད་པ་བམ་པོ་བཅོ་ལྔ། གཞུང་བླ་མའི་བྱེ་བྲག་ལུང་ཞུ་བའི་འགྲེལ་བ་དགེ་ལེགས་བཤེས་གཉེན་གྱིས་མཛད་པ་བསྒྱུར་འཕྲོ་ཅན། སློབ་དཔོན་ཚུལ་ཁྲིམས་བསྐྱངས་ཀྱིས་མཛད་པའི་ཕྲན་
ཚེགས་སྒོ་བརྒྱད་པ་ཡན་ཆད་རྫོགས་པའི་འགྲེལ་བ་བམ་པོ་བཅུ་པ་སོགས་སོ་སོའི་འགྲེལ་བ་རྣམས་དང། དགྲ་བཅོམ་པས་ག་ལྷས་མཛད་པའི་རྣམ་འབྱེད་ཀྱི་དོན་བསྡུ་འདུལ་བ་མེ་ཏོག་ཕྲེང་རྒྱུད་བམ་པོ་དྲུག་པ། དགྲ་
བཅོམ་པ་ཆོས་ཀྱི་ཚོང་དཔོན་གྱིས་མཛད་པའི་འདུལ་བ་ལ་བསྟོད་པ། དེའི་འགྲེལ་བ་དུལ་བ་ལྷས་མཛད་པ། དགེ་ཚུལ་གྱི་བསླབ་བྱ་སྟོན་ཅིང་བསླབ་སྦྱིན་དགེ་སློང་ལས་འཕྲོས་ནས་མདོ་སྡེ་པ་དང་བྱེ་སྨྲ་ཐེག་ཆེན་གསུམ་
གྱི་འདོད་ཚུལ་འཆད་པ་ཤཱཀྱ་འོད་ཀྱི་སུམ་བརྒྱ་པ། དེའི་རང་འགྲེལ་འོད་ལྡན་བམ་པོ་བརྒྱད་པ། དེའི་འགྲེལ་བཤད་དུལ་ལྷས་མཛད་པའི་སློབ་ཕན། དེའི་འགྲེལ་བ་ཀ་མ་ལ་ཤཱི་ལས་མཛད་པ། སློབ་དཔོན་པདྨས་
མཛད་པའི་དགེ་ཚུལ་གྱི་ལོ་དྲི་བ། སུ་ནྱ་ཤྲིས་མཛད་པའི་དགེ་བསྙེན་གྱི་སྡོམ་པ་བརྒྱད་པ་རྩ་འགྲེལ། ཁ་ཆེ་བི་མ་ལས་མཛད་པའི་གླེང་གཞི་དང་གང་ཟག་བསྡུས་པའི་ཚིག་ལེའུ་བྱས་པ་རྣམས་དང། སློབ་དཔོན་

[056A]༄༅། །མཁས་པ་ཡོན་ཏན་འོད་ཀྱི་འདུལ་བ་མདོ་རྩ་བ་བམ་པོ་དགུ་པ། རང་འགྲེལ་སྟོང་ཕྲག་བཅུ་གཉིས་པ། དེའི་དོན་བསྡུ། འགྲེལ་ཆུ། ལས་བརྒྱ་རྩ་གཅིག་སྟོན་པ་ཀརྨ་ཤམ་ཏཾ་སྟེ་གཞུ་བསྔ།།
དེའི་ནང་ནས་མདོ་རྩ་ནི། མ་རྟོགས་བརྟོགས་པའི་དགོས་པ་བཞི། ལོག་རྟོག་སེལ་བའི་དགོས་པ་གསུམ། མདོར་བསྡུས་ལ་དགའ་བའི་བསམ་པ་བསྐང་བའི་དགོས་པ་རྣམས་དང་ལྡན་ཞིང་སྡོམ་པ་མ་ཐོབ་པ་ཐོབ་བར་
བྱེད་པའི་ཐབས་གཞི་ལས་འབྱུང་བའི་སྔོན་ཆོག་དང་ད་ཆོག། མ་ཆིང་བ་ཁ་བསྐང་བ་ཕྲན་ཚེགས་ལས་འབྱུང་བ། དོགས་གཅོད་ཞུ་བའི་སྐབས་ནས་འབྱུང་བ་ཐོབ་པ་མི་ཉམས་པར་བསྲུང་པའི་ཐབས་རྣམ་འབྱེད་
ནས་འབྱུང་བ་ལྟུང་བ་སྡེ་ལྔ་སོ་སོའི་མཚན་ཉིད་དང། ཞུ་བའི་སྤྱིར་བསྟན་པ་སྟེ་དགག་པའི་བསླབ་བྱ། བསླབ་པ་ཡོངས་སུ་སྦྱོངས་པའི་གཞི་གསོ་སྦྱོང། དབྱར། དགག་དབྱེ། བདེ་བར་གནས་པའི་རྐྱེན་བསྟེན་པའི་
གཞི་གོས་སྨན་གཉིས་བྱ་བའི་ཐབས་ལས་བརྒྱ་རྩ་སོགས་སྒྲུབ་པའི་བསླབ་བྱ། ཉམས་ན་ཕྱིར་བཅོས་པའི་ཐབས། ལྟུང་བ་ཕྱིར་བཅོས་དྲུག། རྩོད་པ་ཞི་བྱེད་བདུན། དེ་ཐམས་ཅད་ཀྱི་རྟེན་གནས་མལ་གྱི་གཞི་སྟེ་
འདུལ་ང་ལུང་སྡེ་བཞི་དང་སྡེ་སྣོད་ཀུན་ལས་བཏུས་ཤིང་དགག་སྐྲབ་གནང་གསུམ་གྱི་ཆ་ལ་རུང་མཐུན་ཞིབ་པར་སྦྱར་བས་དགོངས་འགྲེལ་གཞན་རྣམས་ལས་ཆེས་ཁྱད་པར་དུ་འཕགས་སོ། །དེ་ལ་འགྲེལ་བ་སློབ་དཔོན་ཤེས་

[056B] རྒྱ་ཆེར་འགྲེལ་བ་ཆོས་བཤེས་ཀྱིས་མཛད་པ་ཤླཽ་ཀ་སུམ་ཁྲི་ཆིག་སྟོང་བམ་པོ་བདུན་ཅུ་པ་གཉིས་ཡོད་པའི་ཕྱི་མ་འདི་འགྲེལ་བ་རྨད་དུ་བྱུང་བར་གངས་ཅན་གྱི་འདུལ་འཛིན་ཐམས་ཅད་མགྲིན་གཅིག་
ཏུ་བསྔགས་ཤིང་རྗེ་བདག་ཉིད་ཆེན་པོས་ཀྱང་ཐུགས་འཛིན་མཛད་པ་རྣམ་ཐར་ལྟར་ལ། གུང་ཐང་འཇམ་པའི་དབྱངས་དང། དབལ་མང་རྡོ་རྗེ་འཆང་ནས་ཀྱང་རྒྱ་ཆེར་འགྲེལ་བ་འདི་ཁུངས་ཐུབ་བྱེད་ཅིང། དེ་ཙམ་ཉིད་ཀྱི་
རྣམ་བཤད་ལ་ཡང་མི་མཛད་པའི་ལོ་རྒྱུས་མང་དུ་གསུངས། མཚོ་ཊིཀ་ནི་དོན་གནས་ཕྲ་མོ་ཚུན་ཆད་ལའང་ཞིབ་ཆ་ཕྱེ་བས་འདུལ་གཞུང་ལ་འདི་ལས་ལྷག་པ་མི་དགོས་ཞེས་རྗེ་བདག་ཉིད་ཆེན་པོས་ཀྱང་ཡིག་ཆ་མ་མཛད་པ་ཡིན་
ཞེས་ཞལ་ནས་གསུངས་པས་དེ་དག་གིས་མིག་བྱས་ཏེ་རྒྱ་བོད་ཀྱི་ལེགས་བཤད་ཀུན་ལ་མཁས་པར་བསླབ། སློབ་དཔོན་དབྱིག་གཉེན་གྱི་སློབ་མ་འདུལ་བ་རང་ལས་མཁས་པ་ཡོན་ཏན་འོད་ཅེས་གྲགས་ཤིང། དེ་ཕྱིན་ཆད་ཀྱི་
བཤད་སྲོལ་ཐམས་ཅད་མདོ་རྩ་བའི་རྗེས་སུ་འབྲང་བ་ཤ་སྟག་བྱུང་ལ། སྨད་འདུལ་གྱི་བཤད་རྒྱུན་རིམ་པར་བྱུང་བ་ལས། རྒྱ་འདུལ་འཛིན་དབང་ཕྱུག་ཚུལ་ཁྲིམས་ཀྱིས། གཟུས་ཀྱི་བུ་བཞིར་གྲགས་པའི་ཀླན་ཚུལ་ཁྲིམས་
བྱང་ཆུབ། ཀ་ཆུ་པ་ཚུལ་ཁྲིམས་འབྱུང་གནས། སྣེ་བོ་གྲགས་པ་རྒྱལ་མཚན། འཇིམ་པ་ཤེས་རབ་འོད་བཞིའི་སྔ་མ་གསུམ་པས་འདུལ་བའི་བཤད་པ་གསན་ནས་འདུལ་བ་རྒྱས་བསྡུས་འགའ་ཞིག་མཛད། རྒྱ་འདུལ་འཛིན་ལ་

[057A]༄༅། །མཐའ་བཞི་བརྩོན་འགྲུས་འབར། འདར་འདུལ་འཛིན། རྨ་འཚོ་བྱང་ཆུབ་རྡོ་རྗེ། ཇོ་སྟན་ནག་པོ་དར་མ་ཚུལ་ཁྲིམས་ཏེ་སློབ་མ་ཀ་བཞིར་གྲགས་པ་སོགས་འདུལ་བའི་འཆད་ཉན་
ཐུབ་པའི་སློབ་མ་སྟོང་ཕྲག་ལྷག་བྱུང། བྱ་ཊིཀ་མཛད་པ་པོ་བྱ་འདུལ་འཛིན་བརྩོན་འགྲུས་འབར་གྱིས་རྨ་འཚོ་བྱང་ཆུབ་རྡོ་རྗེ་ལ་འདུལ་བ་གསན་པས་རྒྱ་འདུལ་གྱི་བཤད་རྒྱུན་འཛིན་པ་དང། ཤ་མི་སྨོན་ལམ་
ཚུལ་ཁྲིམས་ཡང་རྒྱ་འདུལ་འཛིན་གྱི་སློབ་མ་ཡིན་ཞིང། དེའི་སློབ་མ་ཀ་པ་དར་མ་སེང་གེས་ཐག་མ་བཟུང་སྟེ་འདུལ་བའི་འཆད་ཉན་མཛད་པས་སློབ་མ་ཐག་མ་པ་རྡོར་གཞོན་དང། དེའི་སློབ་མ་སྦལ་ཏི་དགྲ་
བཅོམ་པ་དབང་ཕྱུག་ཚུལ་ཁྲིམས་ཀྱིས་སྐྱོར་མོ་ལུང་བཏབ། དེའི་མཁན་བརྒྱུད་དཀའ་བཞི་པ་བློ་གསལ་ལས་རྗེ་བདག་ཉིད་ཆེན་པོས་འདུལ་བའི་བཤད་པ་གསན། དམར་སྟོན་དཔལ་ལྡན་རིན་ཆེན་གྱིས་ཀྱང་
དེ་ལས་གསན། དེ་ལས་དམར་སྟོན་རྒྱ་མཚོ་རིན་ཆེན་གྱིས་གསན་ཞིང། དེས་མོད་རྩའི་དཀའ་འགྲེལ་མཛད་པ་ལ་དམར་ཊིཀ་ཏུ་གྲགས། དེ་གཉིས་ལ་དམར་སྟོན་ཁུ་དཔོན་ཟེར་ལ། དེ་ལས་པཎ་ཆེན་དགེ་འདུན་གྲུབ་ཀྱིས་
གསན་ནས་གླེང་འབུམ་དང། འདུལ་ཊིཀ་རིན་ཆེན་ཕྲེང་བ་མཛད་པ་ཡིན་པས་འདུལ་བའི་བསྟན་རྒྱུན་ལ་དགོངས་ཏེ་འདུལ་ཊིཀ་གི་ལུང་རྒྱུན་ཆད་ལ་ཉེ་བ་ཆེད་གཉེར་གྱི་འབད་རྩོལ་ཆེན་པོས་སྙན་གྲགས་སྤྲུལ་

[057B] རྗེ་དབལ་མང་རིན་པོ་ཆེ་ལས་འདུལ་བའི་སྡོམ་ཚིག་གི་བཤད་ལུང་གི་སྟེང་ནས་བཤད་པ་འབྱམས་ཀླས་པ་དང། འདུལ་བ་རྒྱ་མཚོའི་སྙིང་པོའི་བཤད་
ལུང༑ ས་གསུམ་བརྙེས་པ་ཡོན་ཏན་འོད་བདག་ཅག་གི་མགོན་དུ་བསམ་བཞིན་བྱོན་པ་འཇམ་མགོན་སྡེ་ཁྲི་རིན་པོ་ཆེ་ལས་འདུལ་ཊིཀ་གི་ས་བཅད་གཞིར་བཞག་པའི་ཉིད་ཀྱིས་མཛད་པའི་བསྡུས་དོན་ནོར་བུའི་དོ་ཤལ་
དང་སྦྲགས་པའི་མདོ་རྩའི་བཤད་པ་གསལ་ལ་འདྲིལ་བ་རྒྱས་བསྡུས་འཚམས་ཤིང་དོན་གྱི་འགང་གཤོག་པའི་བཤད་རྒྱུན་དྲི་མ་མེད་པ་གསན་པ་ལ་གསུང་རིས་ཚུན་ཆད་ཀྱང་མ་ཉམས་པའི་ཟིན་བྲིས་ཕྱི་རབས་ཀྱི་
བླང་དོར་བལྟ་བའི་མིག་ཏུ་གྱུར་པ་མཛད་དེ་ཆོས་འདུལ་བ་བདུད་རྩིའི་ཉིད་ཁུ་ཐར་འདོད་ལྷ་བརྒྱའི་ཉེར་འཚོར་འགྲེམས་པའི་དགའ་སྟོན་རྫོགས་ལྡན་གྱི་དཔལ་ལ་འགྲན་པ་བྱས་སོ། །སྡེ་བཞིའི་ལུང་དང་དགོངས་འགྲེལ་འོ་
མའི་མཚོ། །བསྲུབས་པའི་སྙིང་པོ་གདུང་སེལ་བདུད་རྩིའི་དབྱིངས། །ཆ་ཤས་ཡོངས་གང་འདུལ་འཛིན་ཉེ་བར་འཁོར། །བསིལ་ལྡན་རི་བོའི་སྦོ་ལ་འཛེགས་པ་སྙམ། །བཀའ་པོད་ལྔ་ཡི་དགོངས་དོན་ནམ་མཁའི་ནོར་
གང་ཐུགས་དག་པའི་དབྱིངས་སུ་རོལ་པ་ཡི། །སྲིད་ཞིའི་མཐའ་ལ་འཁྱུད་པའི་འོད་སྟོང་གིས། །རྨོངས་བའི་མུན་ཚོགས་རྒྱུ་བའི་གོ་སྐབས་འཕྲོག་དཔལ་གསང་བ་འདུས་པ་རྩ་བཤད་ཀྱི་རྒྱུད་དང། གཤེད་སྐོར་

[058A]༄༅། །སོགས་ཕ་རྒྱུད། བདེ་དགྱེས་དུས་གསུམ། སྒྱུ་ཐོད་གདན་གསུམ་སོགས་མ་རྒྱུད། དེ་ཉིད་བསྡུས་པ་དུམ་བུ་བཞི། དཔལ་མཆོག། རྩེ་མོ་སོགས་རྣལ་འབྱོར་རྒྱུད། རྣམ་སྣང་མངོན་བྱང་
ཕྱག་རྡོར་དབང་བསྐུར་བའི་རྒྱུད་སོགས་སྤྱོད་རྒྱུད། གསང་བ་སྤྱི་རྒྱུད། ལེགས་གྲུབ། དཔུང་བཟང་གིས་ཞུས་པ། བསམ་གཏན་ཕྱི་མ་སོགས་བྱ་རྒྱུད་དང། དེ་དག་སོ་སོའི་རྒྱ་བོད་ཀྱི་དགོངས་འགྲེལ་མཐའ་དག་ཞི་བ་
པར་ཐུགས་སུ་ཆུད་ཅིང་ཕྱག་ལན་དུ་བསྟར་བ་དང། དབང་དང་ཁྲིད་སོགས་བཀའ་ཆོས་གང་གནང་གི་སྐབས་སུ། དེ་དང་དེ་ལ་རྒྱ་བོད་ཀྱི་ཡིག་ཆ་གང་ཡོད་ཀྱི་གྲངས་ངེས་དེ་དག་སོ་སོའི་བཤད་སྲོལ་མི་འདྲ་བའི་
ཁྱད་པར། དེའི་ནང་ནས་རྗེ་ཡབ་སྲས་དང་རང་གི་བླ་མ་ཡབ་སྲས་ཀྱི་གསུང་རྒྱུན་འདི་དང་འདི་ཞེས་རང་ལུགས་འཐད་ལྡན་ངོས་འཛིན་ཚུལ། དེ་དང་དེའི་ཆོས་རྒྱུན་ཕྱོགས་སོ་སོར་བརྒྱུད་ཚུལ། བརྒྱུད་པ་དག་མདག་
གི་དབྱེ་བ་སོགས་མན་ངག་དེ་དང་དེའི་ཁུངས་དང་ཚིག་དོན་གྱི་གཏིང་ཆོད་ཅིང་དཀའ་གནད་ཀྱི་སྒྲོག་བཀྲོལ་བའི་འབྱམས་བཤད་ཐང་མར་བརྡལ་བས། རི་དྭགས་ཀྱི་རྒྱལ་པོ་སེང་གེའི་དྲུང་དུ་ཁེངས་ལྡན་གཅན་
གཟན་མཐའ་དག་བག་འཁུམས་པ་ལྟར། མཁས་པ་མཐའ་དག་གི་ཡིད་ཀྱི་བརྟན་པ་རང་དབང་མེད་པར་འཕྲོག་སྟེ་དྲེགས་པའི་རལ་བ་ས་ལ་ལྷུང་བ་དད་པའི་ཞབས་སྟེགས་དང་ལྷན་ཅིག་གདན་དུ་འདིར་ཞིང་

[058B] །རིག་གནས་ཐུན་མོང་བ་ལ་བསླབ་ཚུལ་ཡང། མདོ་སྡེའི་རྒྱན་ལས། རིག་པའི་
གནས་ལྔ་དག་ལ་མཁས་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་པ་ཐོབ་མི་འགྱུར། །དེ་བས་གཞན་དག་ཚར་བཅད་རྗེས་སུ་བཟུང་ཕྱིར་དང། །རང་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ། །
ཞེས་དང། དྲིན་ལན་བསབ་པའི་མདོ་དང། བྱང་སའི་ཐོས་པའི་ས་ལས་ཀྱང་དེ་བཞིན་དུ་རིག་གནས་ལ་བསླབ་དགོས་པ་དང། རིག་གནས་ལྔའི་རྣམ་བཞག་གསུངས་པ་ལྟར་ཐུན་མོང་བའི་རིག་གནས་ཆེ་བ་བཞིའི་ཡ་
གྱལ་སྒྲ་རིག་པ་ནི། རྔ་བོ་ཆེའི་མདོ་ལས། ཥིདྷུ་ཞེས་བྱ་བའི་སྐད་ཀྱི་བྱིངས་དེན་ནིཥྛ་ཞེས་བྱ་བའི་རྐྱེན་གྱིས་གྲུབ་ལ་ཞེས་སོགས་གསུངས་པ་ལྟར། བྱིངས་རྐྱེན་གྱིས་བསྒྱུར་བ་དང། སྒྲུབ་བྱེད་ཀྱི་ཆོག། མིང་ཀུན་བཤད་ཀྲིཏྲ་གསུམ་དུ་
བསྡུས་པ་དང། བློ་གྲོས་མི་ཟད་པའི་མདོ་འགྲེལ་དུ་དབྱིག་གཉེན་གྱིས་གྲངས་གདགས་པ་ཏིང་སུབ་མཐའ་ཅན་ལ་གཅིག་ཚིག། གཉིས་ཚིག། མིང་ཚིག་གི་རྣམ་དབྱེ་སྟེར་ཚུལ་དང། གང་ཟག་ཕོ་མོ་མ་ནིང་སྐྱེས་བུའི་ཐ་སྙད་
གདགས་ཚུལ། རྣམ་དབྱེ་ཏིང་མཐའ་ཅན་གྱི་དུས་གསུམ་ཀ་རྣམ་པར་འབྱེད་ཚུལ་བསྟན་པ་དང། བྱང་སར་ཆོས་དོན་གང་ཟག་དུས་གྲངས་གཞིའི་ཡན་ལག་གདགས་པ་རྣམས་དང། དོན་གདགས་པར་ངོ་བོ་རྒྱུ་འབྲས་བྱ་བ་ཁྱད་

[059A]༄༅། །བར་འཇུག་པའི་དོན་དྲུག་ཏུ་ཕྱེ་བ་དང། འཇམ་དབྱངས་དང་འཇིག་རྟེན་དབང་ཕྱུག་གིས་དུས་ཀྱི་འཁོར་ལོའི་དབྱངས་གསལ་ལ་བརྟེན་པའི་ཡི་གེའི་བསྡུ་བ་མཛད་པའི་སྒྲ་མདོ་སོགས་ཡོད་པ་
ལས༑ ལྷ་གཞོན་ནུ་གདོང་དྲུག་གིས་སློབ་དཔོན་དབང་ཕྱུག་གོ་ཆ་ལ་གནང་བའི་སྒྲ་མདོ་རྟོགས་སླ་བ་རྒྱལ་པ་ལུགས་ཀྱི་བསྟན་བཅོས་ཀ་ལཱ་པ་དུརྒ་སིང་ཧའི་ཨུཎ་གྱི་མདོ་རྐང་པ་བཞི་དང་བཅས་པ་དང། ཞ་ལུ་ལོ་ཙཱ་བ་
ཆོས་སྐྱོང་བཟང་བོས་མཛད་པའི་བཤད་སྦྱར་གཞུང་དོན་གསལ་བ་རྣམས་ཀྱི་ལུང་ཁྲིད་ཀྱི་སྟེང་ནས་མཚམས་སྦྱོར་དང། མིང་དང། ཀུན་བཤད་དང། ཀྲིཏ་བཞིའི་མདོའི་དོན་རྩ་བ་དང། བྱིངས་ཉེར་བསྒྱུར་ཨུཎ་ལ་
སོགས་པ་ཡན་ལག་གི་དོན་མཐའ་ཆོད་པར་པཎྜི་ཏ་ཆེན་པོ་རཏྣ་དཧྭ་ཛ་ལས་གསན། ཡང་དེ་ལས་སློབ་དཔོན་ཨ་ནུ་བཧུ་ཏི་སྭ་རུ་བྩརྱ་སྟེ་རྗེས་སུ་འབྱོར་བ་རང་བཞིན་བཟང་བོ་ལ་འཕགས་མ་དབྱངས་ཅན་མས་དངོས་སུ་སྩལ་བའི་
དབྱངས་ཅན་སྒྲ་མདོ་དང། དེའི་འགྲེལ་བ་རབ་ཏུ་བྱ་བ་གསལ་ལྡན་པཎྜི་ཏ་རང་ཉིད་ཀྱིས་མཛད་པ་གཉིས་ཀྱི་ལུང་ཁྲིད། ལྔ་རིག་སྨྲ་བ་བློ་བཟང་ཆོས་འཕེལ་ལས་དེའི་རི་མོ་ཡོངས་རྫོགས་ཀྱི་ཁྲིད་ཞིབ་རྒྱས་ཀུན་མཁྱེན་
བར་བ་ནས་བརྒྱུད་པ། རིག་གནས་རྒྱ་མཚོའི་མཐར་སོན་འཇམ་དཔལ་དབྱངས་དགྱེས་པའི་བློ་གྲོས་ལས་སྒྲ་མདོ་ཆེན་པོ་བརྒྱད་ཀྱི་ནང་ཚན་རྟོགས་དཀའ་བ་པཎྜི་ཏའི་ལུགས་ཀྱི་བསྟན་བཅོས་ཙནྡྲ་བྱཱ་ཀ་ར་ཎ། དེའི་

[059B] ཚོགས་གསུམ་གསལ་བ་ལས། རང་བཞིན་རྐྱེན་དང་རྣམ་འགྱུར་རྣམས། །བརྡ་སྦྲོད་གཞུང་གི་
བརྗོད་བྱ་ཡིན། །ཞེས་གསུངས་པ་ལྟར། སྒྲ་རིག་པའི་བརྗོད་བྱའི་ཡན་ལག་ཐུན་མོང་བ་མིང་ཚིག་ཡི་གེ་གསུམ་དང། ཐུན་མོང་མ་ཡིན་པ་རང་བཞིན་དང། རྐྱེན་དང། རྣམ་འགྱུར་གསུམ་དུ་འདུ་ཞིང། དེ་ཡང་ཀུན་མཁྱེན་
གོང་མས། བྱིངས་ཙམ་མིང་ཙམ་རྟགས་ལ་ཀྲིཏ་རྐྱེན་དང། །ཀུན་བཤད་ཏིང་དང་སུབ་ཀྱིས་བསྒྲུབ་པ་ཡི། །མིང་དང་ཚིག་དག་སྐད་མཆོག་ལེགས་སྦྱར་འདོད། །ཅེས་གསུངས་པ་ལྟར། རང་བཞིན་ནི། རྐྱེན་གྱི་ཟླས་དྲངས་པའི་ཚེ་བྱིངས་
དང༑ མིང་ངམ་རྟགས། རྐྱེན་ལ་བྱིངས་ལས་མིང་སྒྲུབ་བ་བྱེད་ལྡན་གྱི་རྐྱེན། མིང་ལས་མིང་གཞན་སྒྲུབ་པ་དེ་ཕན་གྱི་རྐྱེན། དེ་ལའང་སྤྱི་དང་གྲངས་མེད་དང་དངོས་པོའི་རྐྱེན་གསུམ། བྱིངས་ལས་ཚིག་ཏུ་སྒྲུབ་ཅིང་དུས་རྣམ་པར་
འབྱེད་པ་ཏིང་བ་དང། མིང་ལས་ཚིག་ཏུ་སྒྲུབ་ཅིང་དོན་རྣམ་པར་འབྱེད་བ་སུབ་དང། རང་བཞིན་དང་རྐྱེན་གྱི་བར་དུ་གཞུག་པ་ཨ་ག་མ་དང། བྱིངས་གཞན་དུ་བསྒྱུར་བའི་ཉེར་བསྒྱུར་རྣམས་དང། མཚམས་སྦྱོར་ལ་སོགས་པའི་དབང་
གིས་ཡི་གེ་དབྱི་བ་དང་བསྒྱུར་བ་ལ་སོགས་པ་དང། ཚིག་བསྡུ་བ་རྣམས་ཏེ་རྣམ་འགྱུར་དང། བྱིངས་སྒྲུབ་ལུགས་མི་འདྲ་བ་སོ་སོར་ཞིབ་ཏུ་སྦྱངས་པའི་ཟིན་བྲིས་ཀྱང་ཡོད་དོ། །དཔལ་ཁང་ལོ་ཙཱ་བས། སྐར་རྩིས་སྙན་ངག་སྡེབ་སྦྱོར་དང། །

[060A]༄༅། །མངོན་བརྗོད་ཟློས་གར་འདི་ལྔ་ལ། །རིག་གནས་ལྔ་ཞེས་འཕགས་ཡུལ་ན། །གྲགས་པའི་བ་དན་རླུང་ལྟར་གཡོ། །ཞེས་གསུངས་པ་ལྟར། སྒྲ་ཚད་བཟོ་གསོ་ནང་དོན་རིག་པ་ལྔ་ལ་རིག་གནས་ཆེ་བ་ལྔ་དང་
སྐར་རྩིས་ཤེས་ན་གྲངས་ལ་མི་རྨོངས། སྙན་ངག་ཤེས་ན་ཚིག་རྒྱན་ལ་མི་རྨོངས། སྡེབ་སྦྱོར་ཤེས་ན་ཚིགས་བཅད་ལ་མི་རྨོངས། མངོན་བརྗོད་ཤེས་ན་མིང་ལ་མི་རྨོངས། ཟློས་གར་ཤེས་ན་སྐད་རིགས་ལ་མི་རྨོངས་པས་དེ་ལྔ་ལ་
རིག་གནས་ཆུང་བ་ལྔ་ཟེར་བ་བཞིན། དགེ་བའི་བཤེས་གཉེན་དེ་དག་ལས་སྒྲ་རིག་པའི་ཡན་ལག་པཎྜི་ཏ་རཏྣ་ཨ་ཀ་ར་ཤནྟིས་མཛད་པའི་སྡེབ་སྦྱོར་རིན་ཆེན་འབྱུང་གནས། ལོ་ཆེན་དྷརྨ་ཤྲིའི་སྡེབ་སྦྱོར་འགྲེལ་བ་དོན་གསལ་
མེ་ལོང། ཨ་མཆོག་སྤྲུལ་སྐུ་རིན་པོ་ཆེས་མཛད་པའི་སྡེབ་སྦྱོར་འགྲེལ་བ་ཟླ་འོད་སྙེ་མ་རྣམས་ཀྱི་ལུང་ཁྲིད་སྟེང་ནས་དམར་སེར་ཅན་དང་རྒྱལ་བའི་ལྷས་བཀོད་པའི་དབྱངས་ཀྱི་ཡི་གེ་བགྲང་བ་བྲིཏྟ་དང། ཕྱི་མོ་བགྲང་ཞིང་མི་མཉམ་བ་ཛཱ་ཏི་
སོགས་ཡི་གེ་ལྕི་ཡང་གི་བྱེ་བྲག་གི་སྦྱོར་ཚུལ་དང། པྲ་སྟར་འགོད་ཚུལ་ཞིབ་སློབ། མངོན་བརྗོད་འཆི་མེད་མཛོད་དང། དེའི་འགྲེལ་བར་བ་འབྱོར་ཟླ་བའི་འདོད་འཇོའི་བ་མོ། མཁས་བའི་རྣ་རྒྱན། གསེར་འཕྲེང་རོལ་བ་སོགས་ཀྱིས་
འོག༑ ས་སྟེང། ས་བླ། ཕོ་མོ་མ་ནིང་རྟགས་གསུམ་གྱི་དབྱེ་བ། མིང་གཅིག་དོན་མང་སོགས་མིང་གི་མངོན་བརྗོད་དང། སྔགས་ཀྱི་ཀློག་ཐབས། བོད་ཀྱི་བརྡའི་བསྟན་བཅོས་སུམ་ཅུ་པ་དང་རྟགས་འཇུག་གི་ལུང་ཁྲིད། མཁས་དབང་

[060B] སྙན་ངག་ཆུང་དུ་ལ་ཡང་ངལ་བྱས་མི། །མཁས་པའི་མདུན་ས་དག་ཏུ་འདུག་ལ་དབང། །ཞེས་གསུངས་པ་ལྟར། མཁས་པའི་སྙིང་གི་གཅེས་ནོར་རིན་པོ་ཆེ་ལྟ་བུ་ནི་སྙན་ངག་ཡིན་པས། ཕྱི་ནང་གི་གྲུབ་མཐའ་ཀུན་ལ་རྩོད་མེད་
སྙན་ངགས་ཀྱི་གཞུང་འགྲན་ཟླ་དང་བྲལ་བསྙན་ངག་མེ་ལོང་ལེའུ་དང་བོས་སྙན་ངགས་ཀྱི་ལུས་བཅད་ལྷུག་སྦེལ་མ་སོགས་ལ་ཉམས་འདོན་ལུགས། གོ་ཊ་པ་དང། བཧེ་དྷརྦའི་གྲུབ་མཐའི་འདོད་ཚུལ་མི་འདྲ་བ་སྦྱར་བ་རབ་དྭངས་
མཉམ་ཉིད་སོགས་བཅུ། ལེའུ་གཉིས་པས་ལྷོ་ཤར་ཐུན་མོང་དུ་འདོད་པའི་དོན་རྒྱན་སོ་ལྔའི་མཚན་ཉིད་མཚན་གཞི། ལེའུ་གསུམ་པས་སྒྲ་རྒྱན་བྱ་སླ་བྱ་དཀའ། གབ་ཚིག་བཅུ་དྲུག་སྐྱོན་སེལ་བཅས་སྟོན་པ་དེ་ལ་དུས་ཕྱིས་བཤད་
སྲོལ་གྲགས་ཆེ་བ་ཀུན་གཟིགས་ལྔ་པ་ཆེན་པོའི་འགྲེལ་བ་དབྱངས་ཅན་དགྱེས་པའི་གླུ་དབྱངས་དང། བོད་མཁས་པ་མི་ཕམ་དགེ་ལེགས་རྣམ་རྒྱལ་གྱི་འགྲེལ་བ་དཎྜིའི་དགོངས་རྒྱན་གཉིས། དེའི་དཔེར་བརྗོད་སྒྲ་དབྱངས་རྒྱ་མཚོའི་
འཇུག་ངོགས་བཅས་དང། གུང་ཐང་འཇམ་པའི་དབྱངས་ཀྱི་དཔེར་བརྗོད་རྣམས་ཀྱི་ལུང་ཁྲིད་དང། རྒྱན་སོ་སོའི་དཔེར་བརྗོད་འཇོག་པ་དང་བཅས་རྒྱལ་མཁན་ཆེན་ལས་ཀྱང་གསན། ཡང་མཚམས་སྦྱོར་ལྔ་པ་དང་སྡེབ་སྦྱོར་གྱི་
ཞིབ་ཁྲིད་དགེ་བཤེས་དཀོན་མཆོག་ཐོགས་མེད་ལས་ཀྱང་གསན་ནོ། །བཟོ་རིག་པ་ལ་ལུས་ངག་ཡིད་གསུམ་གྱི་བཟོ་གསུམ་དང། དེ་རེ་རེ་ལའང་མཆོག་དམན་གཉིས་གཉིས། དང་པོ་ནི་སྐུ་གསུང་ཐུགས་རྟེན་བཞེངས་ཚུལ་རྣལ་


[061A]༄༅། །འབྱོར་པའི་ཆས་བདུན་གྱི་དབྱིངས་ཚད་སོགས་དང། ཕལ་བ་ནི་སྒྱུ་རྩལ་དྲུག་ཅུ་རྩ་བཞིའི་ནང་གི་བཟོ་ལ་གཏོགས་པ་སུམ་ཅུ་ལྟ་བུ། གཞན་ཡང་སྒྱུ་རྩལ་ལྷག་མ་རོལ་མོའི་བྱེ་བྲག་བཅོ་བརྒྱད་
གླུ་དབྱངས་ཀྱི་ངེས་པ་བདུན། གར་གྱི་ཆ་བྱད་དགུ་རྣམས་དང། ཕོ་རྩལ་སྣ་དགུ་དང། ཡོ་རྩེད་སྣ་དགུ། འདུལ་བ་ལས་གསུངས་པའི་བཟོ་སྦྱང་བཅོ་བརྒྱད་གོས་གཞི་དང་གནས་མལ་གྱི་གཞི་ལས་གསུངས་པ། ཀོ་ས་ལའི་རྒྱན་
ལས་གསུངས་པའི་བཟོའི་གནས་བཅུ་དྲུག། དུས་འཁོར་ལས་བཤད་པའི་འཁྲུལ་འཁོར་བརྒྱད། རྣལ་འབྱོར་སྤྱོད་པའི་ས་ལས་བཤད་པའི་བཟོ་བཅུ་གཉིས། མགོན་པོ་ཀླུ་སྒྲུབ་ཀྱིས་མཛད་པའི་བརྟག་པ་བརྒྱད་པ། ཤ་ལའི་ཧོ་ཏྲ། མི་དཔྱད་རྒྱ་
མཚོས་བསྟན་པ་ལས་བཤད་པའི་སྐྱེས་པའི་མཚན་ཉིད་བཅོ་ལྔ། བུད་མེད་ཀྱི་མཚན་ཉིད་བཅུ། སྟངས་སྟབས་ང་བརྒྱད། ལུས་བཟོ་ཕྲན་ཚེགས་གྲུ་གཟིངས་ཁང་མིག་ཁྱོགས་ཤིང་རྟ་ཆེ་ཆུང་བཟོ་ཚུལ་སོགས་མཐའ་ཡས་པ་
ལས་སྐུ་གཟུགས་ཀྱི་ཆ་ཚད་སྟོན་པ་གཤིན་རྗེའི་གཤེད་དམར་ནག་གི་རྒྱུད་དུ་ལེའུ་རེ་རེ་ཡོད་པ་དང། དུས་འཁོར་དང། བདེ་མཆོག་གི་བཤད་རྒྱུད་སྡོམ་འབྱུང་ལས་སངས་རྒྱས་བྱང་སེམས་ལྷ་ཞི་ཁྲོ་དུ་མའི་ཕྱག་ཚད་བསྟན་པ་
དང༑ ཚངས་པ་ཨེ་ཊའི་བུས་ཞུས་པའི་མདོ། ཤཱ་རིའི་བུས་ཞུས་པའི་མདོ། དུས་འཁོར་རྒྱུད་ལས་གསུངས་པའི་མགྲིན་ཐུང་མཆོད་རྟེན། འགྲེལ་ཆེན་དྲི་མེད་འོད་ལས་བཤད་པའི་མགྲིན་རིང་མཆོད་རྟེན། བུ་སྟོན་རིན་ཆེན་གྲུབ། སྟག་

[061B] ཆོས་རྗེ་བྲག་ནག་པ། སྤྲུལ་སྐུ་འཕྲང་ཁ་པ་རྣམས་ཀྱི་མཆོད་རྟེན་བཤད་པ། ལྷོ་བྲག་པ་སྨན་ཐང་ཡབ་སྲས། གཙང་བ་དབུ་མཛད་ཆོས་དབྱིངས་རྒྱ་མཚོ། ཡར་ཀླུང་པ་བྱིའུ་ལྷ་བཟོ། དྭགས་
པོ་ཞུན་ཐིགས་པའི་དག་རིས། སྤྲུལ་སྐུ་མཁྱེན་བརྩེ་པ། སྤྲུལ་སྐུ་སྣེ་ཆུང་པ། སྤྲུལ་སྐུ་རི་མཁར་པ། སྤྲུལ་སྐུ་འཕྲང་ཁ་པ་རྣམས་ཀྱིས་མཛད་པའི་ཐིག་རྩའི་སྟེང་ནས་ལྷ་ཐིག་དང། མཆོད་རྟེན་བརྒྱད་ཀྱི་ཐིག་ཁྲིད། རྣལ་འབྱོར་
རོལ་པའི་དགའ་སྟོན་ལྟར་རྡོ་དྲིལ་ཅང་ཏེའུ་རྒྱན་དྲུག་བཟོ་ཚུལ་སོགས་ཞིབ་སློབ། རྗེ་རང་བྱུང་རྡོ་རྗེས་མཛད་པའི་རིན་པོ་ཆེ་བརྟག་པའི་གཏམ་ཙིནྡ་མ་ཎིའི་མཛོད་ཁང་གི་ལུང་བཅས་ཨ་མཆོག་སྤྲུལ་པའི་སྐུ་རིན་པོ་ཆེ་འཇམ་དཔལ་
སྤྲིན་རྒྱ་མཚོ་དང། མཁས་པའི་དབང་པོ་གཅུ་འཁོར་སྔགས་རམས་པ་སོགས་ལས་གསན། བློ་གྲོས་མི་ཟད་པ་དང་ས་བཅུ་པའི་མདོ་ལས་ཀྱང་བཟོ་རིག་པ་མང་དུ་གསུངས་ལ། བཟོ་རིག་པ་འདི་ཤིན་ཏུ་རྒྱ་ཆེ་བས་བཟོ་རྣམ་
པ་བཅུར་མ་འདུས་པའི་རིག་གནས་མེད་པར་གསུངས། བཟོ་རིག་ཏུ་གཏོགས་པའི་ཟློས་གར་མཆོག་ཏུ་གྱུར་པ་རྩ་འཆམ་དང་བྲུབ་འཆམ། ས་གར་དང་མཆོད་གར་སོགས་ལ་ཐུགས་འདྲིས་ཆ་ཆེ་བས་ལེགས་བཤད་མཛད་
པའང་ཡོད་པ་དེ་ལྟར་རོ། །བཟོ་རིག་ཏུ་གཏོགས་པ་སྐར་རྩིས་སྐོར། དུས་འཁོར་རྩ་རྒྱུད། མཁའ་འགྲོ་རྒྱ་མཚོ། མིག་བཅུ་གཉིས་པའི་མདོ། སྟག་རྣའི་རྟོགས་བརྗོད་སོགས་ལས་གསུངས་པ་ལྟར། ཕུག་པ་མན་ངག་ལུགས་ཀྱིས་

[062A]༄༅། །རིས་སྟེང་ནས་ལྔ་བསྡུས། སྒྲ་གཅན་གདོང་མཇུག། ལོ་འཕོ། ཟླ་འཕོ། གཟའ་འཛིན། གཟའ་ལྔ་ཚེས་དང་ཉིན་ཞག་ལ་སྤྱོད་པ། དེ་དག་གི་མྱུར་རྩིས། བདུན་བརྒྱ་ཉི་ཤུར་འཁོར་བའི་ཉི་
ལྡོག་འཁོར་ལོ། དུས་སྦྱོར་ཏཱཏྐལ་དང་དུམ་བུ་དྲུག་པ། ཞག་གསུམ་རྣམ་དབྱེ། གཡུལ་རྒྱལ་གཤིན་རྗེ་དཔུང་གནོན་སོགས་དང། གོལ་འདྲི་ཚུལ་གྱི་མན་ངག་མི་འདྲ་བ་རྣམས་དང། ཁྱུང་ནག་སྒང་བསྒྲིལ་གྱི་རྡེའུ་ཞེ་གསུམ་
འཇོག་ཚུལ་ལྟ་བུ་ནག་རྩིས་སྤོར་ཐང་གི་སྐོར་ཡང་མཁྱེན་ཅིང། ཕུག་ལུགས་རྩིས་ཀྱི་རྣམ་བཞག་རིགས་ལྡན་མཆོད་པའི་འོད་སྣང། མ་ཧཱ་ཙི་ནའི་རྩིས་ཀྱི་ཚུལ་ལ་འཇུག་པའི་ཡི་གེ་འཇམ་དབྱངས་མཆོད་པའི་མེ་ཏོག། དེ་ལ་ཉེ་བར་
མཁོ་བའི་ཟུར་འདེབས་བུད་བ་བཟི་བའི་ཅ་ཅོ། མ་ཧཱ་ཙི་ནའི་རང་ལུགས་འབའ་ཞིག་ལས་འོང་བའི་ཟླ་ཉི་སྒྲིབ་རྩིས་འཇམ་དབྱངས་འཛུམ་ཟེར། གཡུལ་ལས་རྣམ་པར་རྒྱལ་བ་དབྱངས་འཆར་གྱི་རྒྱུད་དང། དེའི་འགྲེལ་བ་མཆོག་
ཏུ་དགའ་བའི་སྒྲ་དབྱངས་ཕུག་པས་མཛད་པ་རྣམས་ཀྱི་ལུང་རྒྱུན་རྗེ་འདུལ་བ་འཛིན་པ་བློ་བཟང་རྒྱལ་མཚན་ལས་གསན། གསོ་བ་རིག་པ་ཚེའི་རིག་བྱེད་ནི། བཅོམ་ལྡན་འདས་གསེར་ཐུབ་ཀྱིས་གསོ་དཔྱད་འབུམ་པ་ཆེངས་པ་ལ་
གསུངས་ཤིང། དེས་ལྷའི་བུ་གཉིས་ལ་བཤད་པ་ལྷའི་དྲང་སྲོང་སྡེ་བདུན་དང་མིའི་དྲང་སྲོང་སྡེ་བརྒྱད་ཀྱིས་གཞུང་ཙ་ར་ཀ་སྡེ་བརྒྱད་བརྩམས་ཏེ་རྒྱ་ཆེར་དར་བར་བྱས། དེ་དག་ལས་བར་མ་ཆད་དུ་བརྒྱུད་དེ་སྟོན་པ་བཅོམ་ལྡན་འདས་

[062B] དེ་ལས་མགོན་པོ་ཀླུ་སྒྲུབ་ཀྱིས་གསན་ཏེ་སྦྱོང་བ་བརྒྱ་པ་དང། གསེར་འོད་དམ་པའི་ནད་གསོ་བའི་ལེའུ་
རྩལ་དུ་བཏོན་ནས་འཆད་པ་སྨན་འཚོ་བའི་མདོ་སོགས་མཛད། ཀླུ་སྒྲུབ་ཀྱི་སློབ་མ་སློབ་དཔོན་དཔའ་བོས་སྨན་དཔྱད་ཡན་ལག་བརྒྱད་པ་དང། དེའི་སློབ་མ་ཟླ་བ་མངོན་དགས་འགྲོལ་བ་ཟླ་ཟེར་མཛད་པ་སོགས་བཀའ་མའི་སྐོར་
གཏེར་སྟོན་གྲྭ་བ་མངོན་ཤེས་དབང་ཕྱུག་འབར་གྱིས་གཏེར་ནས་བཏོན་པའི་སྨན་གྱི་རྒྱུད་བཞི་གཡུ་ཐོག་སྔ་ཕྱིས་ཁྱབ་བདལ་དུ་སྤེལ། བྱང་ངམ་རིང་པ་ཆོས་རྒྱལ་རྣམ་རྒྱལ་གྲགས་བཟང་དང། དྭགས་པོ་ལ་ཐོག་ཟུར་མཁར་པ་
མཉམ་ཉིད་རྡོ་རྗེ་གཉིས་ཀྱིས་ཤིང་རྟའི་སྲོལ་ལྟ་བུ་ཕྱེ་བ་དེ་དག་གི་གཞུང་དང་མན་ངག་མང་པོ་ལ་གཟིགས་རྟོགས་དང། བྱམས་བརྩེའི་མངའ་བདག་རྗེ་བཙུན་དཀོན་མཆོག་རྒྱ་མཚོ་ལས་རྒྱུད་བཞི་དང། ཕྱོགས་འདིར་ཆོས་རྒྱུན་
ཤིན་ཏུ་དཀོན་བས་འཚོལ་དགོས་ཤེས་ཀུན་མཁྱེན་བར་པ་ཡབ་སྲས་ཀྱིས་ཡང་ཡང་བཀའ་སྩལ་བའི་ཐུགས་བཞེད་བསྐང་བར་དགོངས་ཏེ། ཆེད་གཏད་ཀྱིས་བྱོན་ནས་ཤར་རིའི་རི་ཁྲོད་པ་འདུལ་འཛིན་དཀོན་མཆོག་ཕུན་ཚོགས་ལས་
གཡུ་ཐོག་ཡོན་ཏན་མགོན་པོ་ཕྱི་མས་བསྒྲིགས་པའི་རྒྱུད་བཞིའི་ཆ་ལག་བཅོ་བརྒྱད་ཀྱི་ལུང། རྗེ་བཙུན་འཇམ་དཔལ་དགྱེས་པའི་བློ་གྲོས་ལས་ཟུར་མཁར་པའི་མན་ངག་བྱེ་བ་པོ་ཏི་རིང་བསྲེལ་ཙམ་དུ་ཆུད་པར་མཛད་པ་མན་

[063A]༄༅། །ངག་བྱེ་བ་རིང་བསྲེལ་མ་ཡིག། བུ་ཡིག་གམ་མདེའུ་ཐུང། ཁ་འཐོར་ཐེམ་མེད་བཅས་ཀྱི་ལུང། འཇམ་མགོན་རཏྣ་དཧྭ་ཛ་ལས་སྡེ་སྲིད་ཀྱི་ལྷན་ཐབས་དང། སྡེ་ཁྲི་རིན་པོ་ཆེ་ནས་དར་མོ་སྨན་
རམས་པའི་མན་ངག་བཀའ་རྒྱ་མའི་ལུང་གསན་པ་སོགས། མདོར་ན་སྡེ་སྣོད་གསུམ་དང་རྒྱུད་སྡེ་བཞི། སྔོན་དང་ད་ལྟར་གྱི་བྱུང་བ། རང་དང་གཞན་གྱི་གྲུབ་པའི་མཐའ་བཅུ་ཕྲག་རིག་པའི་གནས་མཐའ་དག་ལ་མ་སྦྱངས་
པ་དང་མི་མཁྱེན་པ་གཅིག་ཀྱང་མེད་པ། སྔོན་མཉམ་མེད་ཇོ་པོ་ཆེན་པོས་དགེ་བཤེས་འབྲོམ་ལ་རིག་པའི་གནས་ཆེན་པོ་ལྟ་ཅི་སྨོས་ཆུང་དུ་ཕྲན་ཚེགས་ཡན་ཆད་འཕགས་པས་མི་མཁྱེན་པ་མེད་པ་ལ་བྱི་ཆ་ཕག་
མགོ་དང་མེ་ཆ་འདི་གཉིས་ཅིའི་ཕྱིར་མ་གསུངས་ཞེས་ཡ་མཚན་མཛད་པ་དང་ཆ་འདྲ་བར་ངེས་པར་མགོན་པོ་ཀླུ་སྒྲུབ་གཉིས་པ་ལྟ་བུར་མན་ངག་ཡིད་བཞིན་གྱི་ནོར་བུའི་གཏེར་ཆེན་པོ་མང་དུ་ཐོས་པ་རྒྱ་མཚོའི་ཁྱོན་
ལ་འདོད་དགུར་དབང་བསྒྱུར་བའི་ཕུན་ཚོགས་བཞི་དང་ལྡན་པའི་ལུང་གི་ཡོན་ཏན་གྱིས་མཁས་པའི་དེད་དཔོན་མཆོག་ཏུ་གྱུར་པ་མཁས་བླུན་ཐམས་ཅད་ལ་ཐུན་མོང་དུ་གྲགས་ཤིང་གྲུབ་པའི་རང་བཞིན་གྱི་བསྔགས་པའོ། །ལེགས་
བཤད་ཆར་དུ་བསྙིལ་བ་དམ་པའི་སྤྲིན། །གང་དུ་འཁྲིགས་པ་དེ་ཡང་མོས་གུས་དང། །སྐལ་བ་བཟང་པོའི་གདེངས་ཅན་དབང་པོ་ཡི། །ལེགས་བྱས་ལང་ཚོ་དར་ལ་བབས་པའི་འབྲས། །མི་བརྗེད་གཟུངས་དང་སྤོབས་པའི་གོམ་

[063B] །ཤེས་བྱའི་ས་ཆེན་གནོན་པའི་འཁོར་ལོ་ཅན། །བཅུ་ཕྲག་རིག་པའི་འཕྲུལ་གྱིས་འཇུག་པ་ཡིས། །བསྟན་འགྲོའི་ཕན་བདེའི་ཡ་མཚན་ཅི་ཡང་སྤལ། །ཚུལ་ཁྲིམས་གསེར་སྦྱངས་དག་པའི་མཆོད་སྡོང་ཆེ། །མང་ཐོས་ནང་
གི་མུན་སེལ་མར་མེ་མཆོག་ལམ་དང་ལམ་མིན་བླང་དོར་བལྟ་བའི་མིག་འདྲེན་པ་ཐུབ་པའི་གདུང་འཚོབ་ཁྱོད་མིན་སུ། །བློ་གྲོས་ཕ་མཐའ་བྲལ་བའི་མཁའ་དབྱིངས་སུ། །འཕགས་བོད་གཞུང་ལུགས་ཡུངས་འབྲུའི་ཚད་གྱུར་
པ༑ ༑དེ་ཡི་ཞལ་ནི་ལེགས་བཤད་བང་མཛོད་དེ། །མགྲིན་པ་ཆོས་དུང་གཡས་སུ་འཁྱིལ་བའང་ཡིན། །ཞེས་པའང་བར་སྐབས་ཀྱི་ཚིགས་སུ་བཅད་པའོ།    ༈    །ཟླ་བའི་འཁྲི་ཤིང་གར་བྱེད་པའི། །ཤེལ་དཀར་ཡལ་འདབ་ཟུང་གི་
རྩེར༑ ༑བེ་ཌཱུར་ཡ་ཡི་ཀོ་ཀི་ལས། །རྣ་བའི་བཅུད་ལེན་རྒྱས་པར་མཛོད། །གཉིས་པ་ཚུལ་བཞིན་སྒྲུབ་པ་རྟོགས་པའི་ཡོན་ཏན་བརྙེས་པའི་ཚུལ་ལ། རང་དོན་ཕུན་སུམ་ཚོགས་པའི་ཡོན་ཏན་དང། གཞན་རྗེས་སུ་འཛིན་བའི་ཡོན་ཏན་
གཉིས། དང་པོ་ནི། ཐོས་དོན་རྒྱུད་ལ་སྦྱར་བའི་ཉམས་བཞེས་ཀྱིས། །སྒོ་གསུམ་ཉེས་སྤྱོད་བྱ་བ་ཀུན་ལས་ལོག་ཚུལ་ཁྲིམས་རྣམ་དག་སྒྲུབ་ལ་མི་གཡེལ་བའི། །གནས་བརྟན་འདུལ་འཛིན་ཆེན་པོར་གསོལ་བ་འདེབས། །
ཞེས་གསུངས། དོན་ནི། དེ་ལྟར་མང་དུ་ཐོས་པའི་དོན་རྣམས་བ་སྟོང་གི་འོ་མ་ཉིད་ཁུར་བྱས་པ་ལྟ་བུ་ཆོས་ཕུང་བརྒྱད་ཁྲི་བཞི་སྟོང་གི་སྙིང་པོ་བྱང་ཆུབ་ལམ་གྱི་རིམ་པའི་མན་ངག་ལྟར་རང་རྒྱུད་དང་སྦྱར་བའི་ཉམས་བཞེས་ལ་ཉིན་

[064A]༄༅། །མཚན་ཁོར་ཡུག་ཏུ་གཞོལ་བའི་ཚུལ་ནི། སྐུ་གཞོན་ནུ་ནས་སྔོན་གོམས་པའི་བག་ཆགས་སད་དེ་སྐྱོ་ཤས་དང་ངེས་འབྱུང་གིས་ཐུགས་རང་དབང་མེད་པར་གཡོས་ནས་ཕྱི་རོལ་གྱི་
རྐྱེན་ལ་མ་ལྟོས་པར་བསྐུལ་མ་ནང་ནས་ཐེབས་པ་ཀུན་མཁྱེན་གོང་མ་ངེས་འབྱུང་གིས་བསྐུལ་ནས་གྲྭ་སར་ཐོས་བསམ་སྒོམ་པ་གཤའ་མ་ཞིག་བྱེད་འདུན་འཁྲུངས་པ་དང། རྗེ་སྒྲུབ་ཁང་པ་སྐྱོ་ཤས་ཀྱིས་བསྐུལ་ནས་རི་ཁྲོད་
དུ་བྱོན་པའི་རྣམ་པར་ཐར་བ་ཇི་ལྟ་བ་བཞིན་བྱུང། ཚུལ་དེ་ལ་བླ་མ་གནས་བརྟན་རིན་པོ་ཆེས། དེ་ལྟ་བུའི་སྐྱོ་ཤས་ཀྱིས་གང་བྱས་ཆོས་སུ་འགྲོ། ལོ་ཆེན་བློ་ལྡན་ཤེས་རབ་ཀྱིས་གཞན་ཤི་བ་སོགས་གསན་པ་ན་བྱ་ཞིག་
འོངས་གསུངས་པ་ལྟར་དགོས། དེ་ལྟར་བྱུང་ནས་དེའི་མུ་མཐུད་ནས་དྲན་ཤེས་བསྟེན་དགོས། གནས་སྐབས་སྐྱོ་ཤས་ཐན་ཐུན་སྐྱེས་ཀྱང་རྒྱ་ཡན་དུ་བཏང་ན་སླར་མི་དགེ་བ་ལ་ངང་གིས་འཇུག་པ་ལ་ཚེགས་མེད། འདིའི་མུ་
མཐུད་ནས་བླ་མ་འཇམ་པའི་དབྱངས་ཀྱིས་མཛད་པའི་བསླབ་བྱ་ཚིགས་ལྷུག་མ་ཧལ་ཧ་སྨོན་ལམ་ལ་གནང་བ་འདི་བློ་ལ་བཟུང་སྟེ་ཚོགས་ཆོས་གྲྭ་སློབ་གཉེར་བྱ་བ་གང་ལ་འཇུག་ཀྱང་འདི་བཞིན་བྱེད་པ་ཞིག་བྱུང་ན་ངལ་འབྱོར་ལ་
སྙིང་པོ་བླངས་པ་ཡིན། དེ་མ་ཡིན་པར་མི་གྲས་མི་ཆོད་ཀྱིས་དོགས་པ་དང། ཚོགས་གླེང་དང་འཛིན་གྲྭ་གཏུག་དུས་ཨང་གི་མི་ཐོབ་ཀྱིས་དོགས་པ་དང། འཛིན་གྲྭ་མང་མས་རྩིས་ཆེར་མི་འོང་གིས་དོགས་པ་སོགས་མི་གཟུགས་ཚོལ་

[064B] ལམ་སྒྲོན་ལས། གང་ཞིག་ཐབས་ནི་གང་ངག་གིས། །གསུངས་པ་ལྟར་དགེ་མི་དགེ་འབྲོག་བྱེད་ཀུན་སློང་གི་འཁྱེར་སོ་འདི་ལ་ཐུག་པས་
ཚེ་འདི་ཁོ་ན་དོན་དུ་གཉེར་ནས་ལམ་རིམ་གཉིས་སོགས་ཆོས་ཟབ་མོ་ཇི་འདྲ་ཞིག་ལ་ཞུགས་ཀྱང་སྐྱེས་བུ་ཆུང་དུ་ལས་མ་འདས་པ་ནས་བྱང་ཆུབ་ཀྱི་སེམས་ཀྱིས་ཟིན་པའི་དགེ་བ་ཆུང་དུ་སྣ་གཅིག་སྤྱད་པའང་ཐེག་ཆེན་གྱི་ཆོས་སུ་འགྱུར་
བར་གསུངས་པས་འཁོར་བར་ང་རང་ཚོ་སྐྱོ་བ་སྐྱེ་ས་ཞིག་ན་བསྡད་ཡོད་པས་སྐྱོ་ཤས་འདི་ཤིན་ཏུ་གལ་ཆེ་སྟེ། བཞི་བརྒྱ་པ་ལས། གང་ལ་འདིར་སྐྱོ་ཡོད་མིན་པ། །དེ་ལ་ཞི་གུས་ག་ལ་ཡོད། །ཅེས་འཁོར་བ་འདིར་སྐྱོ་ཤས་མ་སྐྱེ་བར་ཐར་བ་ལ་
གུས་བ་སྟེ་དེ་ཐོབ་འདོད་མི་སྐྱེ་བར་གསུངས་ཤིང། མཛོད་ལས། འདོད་པར་གསུམ་ཐོབ་ཐ་མ་ནི། །གསུམ་དུའོ་གོང་ན་མཐོང་ལམ་ན་མེད། །མི་སྐྱོ་ལུང་ལས་འདིར་རྩོམ་བྱེད། །ཅེས་ཁམས་གོང་མར་བསམ་གཏན་ལ་གཡེངས་ནས་སྐྱོ་ཤས་
ཆུང་བས་མཐོང་ལམ་གསར་སྐྱེ་མེད་ལ། འདོད་པ་འདིར་འཕགས་ལམ་ཐོབ་ནས་དེའི་རྒྱུན་གོམས་པ་ལས་དགྲ་བཅོམ་ཐོབ་པ་ཡོད་པར་གསུངས་པ་ལྟར་སྤྱོད་འཇུག་ལས་ཀྱང་མང། སྤྱོད་ལམ་མང་མང་དང་མཐུན་པ་དཀའ། ལྷག་པར་
དེང་དུས་ཤིན་ཏུ་སྙིགས་བས་སྤྱོད་པ་ཐམས་ཅད་ཀྱང་ལོག་ནས་འོང་བས་ཆོས་བཞིན་བྱས་ན་གཞན་གྱི་སྙིང་རྗེའི་ཡུལ་དུ་འགྱུར་བ་དང་མིས་ཁ་ཟེར་བ་སོགས་འོང་ཡང་དགེ་བ་བྲེ་གསོག་ཕུལ་གསོག་བྱས་ནས་འབད་དགོས། སྤྱན་

[065A]༄༅། །སྔ་བློ་གྲོས་རྒྱལ་མཚན་གྱིས། གྱོན་པ་གསར་དུ་བརྗེས་ཚེ་འཁྱག་སུབ་བེ་ཞིག་འོང་ཡང་རྗེས་གཅིག་གིས་གཅིག་དྲོས་ནས་བདེ་བསྐྱེད་པ་ལྟར་ཆོས་ལ་འཇུག་ཚེ་ཐོག་མར་སྡུག་རུས་ཁུས་ནས་དཀའ་སྤྱད་
བཟོད་པ་ཞིག་དགོས་པར་གསུངས། ད་ལྟ་འཇིག་རྟེན་གྱི་རྒྱ་བསྐྱེད་རྒྱུའི་ཕྱོགས་ལ་ཁང་བཞིག་གི་བཟོ་བཀོད་ལྟ་བུ་གང་ཅིར་སྔ་མ་ཚོས་མ་དྲན་པའི་གང་མཛེས་མཛེས་མང་པོ་ལམ་ལམ་ཤར་ཡོང་བ་ཤེས་འཆལ་ཡིན། དེ་འདྲའི་གྲྭས་ཨེ་ཚོད་གྱི་རེ་
བས་རྗེས་སུ་ཞུགས་ན་སྔ་མའི་བག་ཆགས་ཅུང་ཟད་ཡོད་པ་དོར་ནས་ངེས་འབྱུང་སྤུ་སུར་འགྲོ། མདོ་མཛངས་བླུན་ཟེར་བའང་མཁས་བླུན་བྱ་བ་ཡིན་པས་འགའ་ཞིག་གཟུགས་དང་སྟོབས་དང་ལོངས་སྤྱོད་སོགས་ལ་དབང་འབྱོར་ཞིང་རྒྱ་ཆེ་བ་
མང་པོ་ཕྱིས་སྡུག་བསྔལ་བར་གྱུར་པ་དེ་དག་མི་མཁས་པ་དང། སྔོན་ལོངས་སྤྱོད་ཀྱིས་དབུལ་ཞིང་ཆེས་བཀྲེན་པ་མང་པོ་ཕྱིས་བདེ་བ་ཐོབ་པར་གྱུར་པ་མཁས་པར་བྱས་པ་ཡིན་པས་དེ་གཉིས་ཤན་འབྱེད་པའི་མདོ་ལ་ཟེར་བ་ཡིན་གསུངས་པ་
སོགས་བསླབ་བྱ་དང་ཞལ་བཀོད་རུས་པ་ཅན་མང་དུ་གནང། ཉིད་ནས་ཀྱང། ཆོས་མངོན་པའི་མདོ་ལས། དགེ་སློང་དག་སྲེད་པ་སྐྱེ་བ་ནི་ཆོས་གོས་དང། བསོད་སྙོམས་དང། མལ་ཆ་དང་སྟན་དག་ལས་སྐྱེ་སྟེ། གནས་པ་ན་གནས་སོ། །
མངོན་པར་ཞེན་ཕན་མངོན་པར་ཞེན་ཏོ། །ཞེས་གསུངས་པ་ལྟར། སྲེད་པ་སྐྱེ་བའི་གནས་ཟས་གོས་གནས་མལ་ངན་ངོན་ཙམ་དང། སྤོང་བ་དང་སྒོམ་བ་ལ་དགའ་བ་འདོད་ཆུང་ཆོག་ཤེས་ཁོ་ནས་དུས་འདའ་བའི་སྒོ་ནས་ཉམས་ལེན་དབྱར་

[065B] ང་སྔ་མོ་ནས་བཅའ་ལག་ཡོ་བྱད་ལ་མི་དགའ་མེད་ན་ཤིན་ཏུ་དགའ་བ་ཡིན། གསར་བ་བསྒྲིགས་མ་མྱོང། ངའི་ཨ་ཁུ་རི་ཁྲོད་པ་གཤེགས་རྗེས་སུ་བཅའ་ལག་ཡོ་བྱད་གང་དགོས་ཁྱེར་གསུངས་ཡོད་
ཀྱང་གཅིག་ཀྱང་མ་བླངས། འཕྲོར་ཁྱོད་བསྙེན་རྫོགས་ཤིག་བྱེད་དགོས་པས་ཆོས་གོས་སྣམ་སྦྱར་ལོངས་གསུངས་པ་ཡང་མ་བླངས་པས་གནས་བརྟན་རིན་པོ་ཆེ་སོགས་རྒན་པ་ཐམས་ཅད་ང་ལ་རྩིས་ཆེ། ང་གྲྭ་རྐྱང་དང་དོན་ཉུང་བ་བྱ་བ་ཉུང་བ་
གྲྭ་རྒན་སྔོན་མ་རྣམས་དང་འདྲ་སེ་ཡིན། ཕོག་སྐལ་ལ་དོང་ཚེ་ཁྲོན་རེ་ལྟ་བུ་འོང་བ་མ་གཏོགས་གསར་དུ་ཁྲོན་བྱེད་མ་མྱོང། རྩམ་པ་ཁྲོན་རིན་ཞིག་ཉོ་མ་མྱོང། ཁང་བ་འདིའི་ནང་དུ་སྨན་ལུང་ཕུལ་བྱུང་ནང་ནས་འོང་སྐབས་ཆ་མིག་དང་ཕར་
ནང་ཚུར་ནང་ཐམས་ཅད་སྟོང་པ་ཡིན་བས་ཡིད་ཤིན་ཏུ་སྤྲོ། བཀའ་ཆོས་རེ་འཚོགས་ན་ཕར་ནང་ཚུར་ནང་གཉིས་ཀར་འཚོགས་ཆོག། དེང་སང་ཕར་ནང་ཚུར་ནང་ཐམས་ཅད་གང་འདུག་པས་སོས་མི་བདེ། སྔོན་ནི་མན་ཐོ་ཡོན་གྱིས་ཁང་བ་ཞིག་
བྱིན་ཀྱང་བདག་བཟུང་མ་བྱས། ཕྱིས་ཨ་ལགས་ཚང་ནས་བློ་གསལ་གྱི་ཨ་ཁུའི་ཁང་བ་ཉོས་ནས་གནང་བ་ཡང་མ་བླངས་པར་འདིར་མི་ཚེ་ཕུད་པ་ཡིན། དེང་སང་ཡང་ནང་འདི་ན་གཞན་གྱིས་བྱིན་པའི་སྐུ་གསུང་ཐུགས་རྟེན་དང་ནོམ་རྫས་འགའ་རེ་
ཡོད་པ་འདི་ཚོ་མིའི་རྫས་ཡིན་པས་ཐམས་ཅད་མེད་པ་བྱེད་སྙམ་པ་ཡོད། བཅའ་ལག་སླང་ང་དང་རྫ་རིང་ལྟ་བུའི་རེ་གཉིས་ཡོད་བ་འདི་ནང་ཆེན་དང་གཞན་ལ་གཡར་བ་ཡིན་པས་རྗེས་སོར་ཕྱིར་སྤྲོད་དགོས། ངའི་ངོས་ནས་བཅའ་ལག་རྩམ་པ་ལྡུག་སྣོང་

[066A]༄༅། །ཀྱི་རྫ་ཆག་དང། ཇ་རྫ་འདི་གཉིས་མ་གཏོགས་མེད་ཅེས་ཉེ་གནས་ལ་གསུངས་པ། སྔོན་དགེ་བཤེས་འབན་གྱིས་ཆོས་གོས་ཤིག་ཡོད་བ་ཕྲག་པར་བཀལ། ཆུ་བུམ་གོག་པོ་ཞིག་ཡོད་པ་ཕྱག་ཏུ་བསྣམས་ནས་ངའི་རུབ་
ཆོས་འདི་མིན་བ་མེད་གསུངས་པ་ལ། པོ་ཏོ་པ་ཆེན་པོ་མཉེས་ནས་འབན་གྱི་རུབ་ཆོས་དེ་ཡིན་ཞེས་སྣམ་བུ་ཞིག་བསྐུར་ནས། ཁོ་ལ་འཆི་བ་འོང་བས་རོ་དཀྲིས་དགོས། འོ་ཅག་ལ་མི་ཡོང་བས་མི་དགོས་གསུངས་པ་དང་ཚུལ་མཚུངས་སོ། །འ་གོ་ཚེས་གཅིག་
ནས་མ་འཕྱུག་ན་མཇུག་གནམ་གང་གི་བར་དུ་མི་འཕྱུག་པའི་དཔེ་བཞིན་ཆོས་ཀྱི་འགོ་འཛུགས། ཆོས་ཀྱི་དང་པོ་དལ་འབྱོར་དོན་ཆེ་ཞིང་རྙེད་དཀའ་བ་དང་འཇིག་སླ་བའི་ངང་ཚུལ་དགོངས་ནས། ལྟོ་གོས་གཏམ་གསུམ་ལ་གྱོང་
བསྐུར། ལུས་སྲོག་ཐེད་ལ་བོར་ནས་ཚེ་བློས་བཏང་གི་ཞེ་བཅད་དྲག་པོ་དང། ཇོ་པོ་ཆེན་བོས། རྟག་ཏུ་མི་རྟག་དྲན་བྱས་ནས། །འདམ་ལས་སྒྲོལ་བར་བསྐུལ་མ་ཐོབ། །ཅེས་གསུངས་པ་ལྟར། མི་རྟག་བ་དྲན་བའི་ཐུགས་
ཀྱིས་བཀའ་ཆོས་ཀྱི་བསྔོ་སྨོན་གྲུབ་འཕྲལ་སྒེའུ་ཁུང་ཕྱག་གིས་གཏད་ནས་དེ་མ་ཐག་ཕྱག་ཕྲེང་དང་ཕྱག་འཁོར་བསྣམས་ཏེ་ཞལ་འདོན་མཛད་བས། ང་རང་ཚོ་ལྟ་བུའི་སྐྱིད་ཉལ་བརྒྱབ་སྟེ་ཅི་ཡང་མི་སེམས་པར་སོས་བདེར་
འདུག་པ་རྣམས་ཡིད་སྐྱོ་དུང་ངེ་བར་བྱེད་པ་ཞིག་ཡོད། བཀའ་ཆོས་མུ་མཐུད་བ་སོགས་ཀྱི་དུས་སྐབས་འགར་ཉེ་གནས་ལ། ད་ནི་ལོང་མེད། སང་གནང་ངེས་བར་འཆི་བ་འོང་བས་བྱ་བ་འདི་ཚོའི་འཕྲོ་ཟིན་པ་མི་ཡོང་ཞེས་

[066B] ཐོག་མར་ཉེ་གནས་ཡང་སྐྲག་པས་ཅི་བྱ་གཏོལ་མེད་བྱུང། ཕྱིས་སུ་ཉམས་རྒྱུས་ལ་བརྟག་ནས་ཚོད་ཐིག་པ་ལྟ་བུ་མདུན་མའི་རྩ་བའམ་
ཐོག་མ་ཤིན་ཏུ་ལེགས་པ་བྱུང་བས་ལམ་གྱི་བགྲོད་པ་ཆེས་མྱུར་བར་དཔོག་ཐུབ་པོ། །དེའི་རྒྱུ་མཚན་ཡང། སྔོན་ཇོ་པོ་ཆེན་པོ་ལ་རྣལ་འབྱོར་པ་ཕྱག་ཁྲི་མཆོག་གིས། ཇོ་པོ་གཤེགས་པ་ན་བདག་གིས་རྩེ་གཅིག་ཏུ་སྒོམ་པར་ཞུས་པས་
བྱ་བ་ངན་པ་ཡིན་བོར་ལ་ཐོངས། འོ་ན་འཆད་པར་ཞུས་པས་ཀྱང་དེ་སྐད་གསུངས། འོ་ན་རེས་བཤད་རེས་སྒོམ་མམ་ཞུས་པས་ཀྱང་དེ་སྐད་གསུངས། འོ་ན་ཅི་བགྱི་ཞུས་པས། ཚེ་འདི་བློས་ཐོངས་གསུངས་པ་དང། བཙུན་པ་ཞིག་སྐོར་བ་བྱེད་པ་
ལ༑ སྟོན་བ་རིན་པོ་ཆེའི་ཞལ་ནས། ཇོ་པོ་པ་སྐོར་བ་བྱེད་པའང་གློ་བ་དགའ་སྟེ། དེ་བས་ཀྱང་ཆོས་ཤིག་རང་བྱས་ན་དགའ་གསུངས། ཁོའི་བསམ་པར་ཕྱག་བྱས་ན་དགའ་འམ་སྙམ་ནས་བྱས་པས་ཀྱང་དེ་སྐད་གསུངས། དེ་བཞིན་དུ་ཁ་ཏོན་དང་
སྒོམ་བྱས་བས་ཀྱང་དེ་སྐད་གསུངས། འོ་ན་ཅི་བགྱི་ཞུས་པས། ཚེ་འདི་བློས་ཐོངས་ཞེས་ལན་གསུམ་གསུངས་བ་དང། རྗེ་མར་བས་བུ་འཇིག་རྟེན་འདི་བློས་མ་ཐོང་བར་འདི་ཡི་བྱ་བ་དང་དམ་པའི་ཆོས་བསྲེལ་ན་ཆོས་ཤོར་ཟིན་པ་དེ་རང་ཡིན། བུ་
ཡིས་འཁོར་བའི་སྡུག་བསྔལ་སོམས། །འཁོར་བའི་རང་བཞིན་འདི་འདྲ་ཞེས། །བདག་གི་ལྕེ་བརྒྱར་རབ་སྤྲུལ་ནས། །བསྐལ་བ་བྱེ་བ་བསམ་ཡས་སུ། །བཤད་ཀྱང་བརྗོད་ཀྱིས་མི་ལང་བས། །ངས་བཤད་དམ་ཆོས་ཆུད་མ་གསོན། །ཞེས་རྗེ་མི་

[067A]༄༅། །ལར་འགྲོ་ཆོས་སུ་གནང་བ་དང། རྗེ་མི་ལའི་ཞལ་ནས། བུ་སྙིང་ནས་ལྷ་ཆོས་བྱ་བསམ་ན། །དད་པ་གཏིང་ནས་སྐྱེས་པ་ན། །ཚེ་འདི་ལ་ཕྱི་མིག་མི་ལྟ་ན། །བདེན་པར་ང་ཕྱིར་འབྲང་བ་ན། །གཉེན་འདུན་
བདུད་ཀྱི་བཤོལ་འདེབས་ཡིན། །བདེན་ནོ་མ་སྙམ་འཁྲི་བ་ཆོད། །ཟས་ནོར་བདུད་ཀྱི་སོ་བ་ཡིན། །འདྲིས་ཤིང་ངན་ནོ་འཛིན་ཆགས་སྤོངས། །འདོད་ཡོན་བདུད་ཀྱི་ཞགས་པ་ཡིན། །འཆིང་བར་ངེས་སོ་ཞེན་པ་ཐོངས། །ཞེས་
དང༑ མཉམ་མེད་པོ་ཏོ་པས། ཚེ་བློས་ཐོད་ན་ཆོས་མི་ཡོང་བའི་དོན་མེད། འདི་དཀའ་བ་ཡིན་འདི་ལ་ཆིག་སྒྲིལ་གྱིས་དང་ཞེས་ནན་གྱིས་གསུངས་པ་དང། ངའི་སྣང་སེལ་མི་རྟག་པ་འདི་ཡིན་ཞེས་དང། མདོ་ལས་ཀྱང་འདུ་
ཤེས་ཐམས་ཅད་ཀྱི་ནང་ནས་མི་རྟག་པའི་འདུ་ཤེས་མཆོག་ཏུ་གསུངས་པ་ལྟར། ཚེ་འདིའི་འཁྲི་བ་མཆོད་པའི་ཐོས་བསམ་སྒོམ་པ་ཅི་ཙམ་རྒྱ་ཆེ་ཡང་ཆོས་སུ་མི་འགྲོ། མི་རྟག་པ་མ་དྲན་ན་ལོང་ཡོད་ཀྱི་ངང་ལ་མི་ཚེ་སྟོང་ཟད་དུ་འགྲོ་བས་
མདོ་སྔགས་ཀྱི་ཉམས་ལེན་ཐམས་ཅད་ཀྱི་ཐོག་མཐའ་བར་གསུམ་དུ་འདི་གཉིས་ཀྱིས་རྒྱས་བཏབ་པས་བོག་ཐོན་པ་དེ་ལྟར་རོ། །རྗེ་བླ་མ་ཉིད་ཀྱི་གསུང་ཆོས་སྐབས་སུ་ཡང། ཚེ་འདིར་ཤི་སྤར་འཐམ་པ་ལ་ཆོས་ཡོང་བའི་གྲོས་མེད་
ཚེ་འདིའི་ཆགས་ཞེན་ཁེགས་ན་ཕྱི་མའི་ཆགས་ཞེན་ཡང་དེའི་རིགས་འགྲེས་ཀྱིས་འགོག་སླ་བས་འཁོར་བ་ལ་ཡིད་སྐྱོ་བའི་ངེས་འབྱུང་དང་གྲོལ་བ་དོན་གཉེར་རྣལ་མ་སྐྱེ་བ་ལའང་ཚེགས་མེད་ཅེས་ཡང་ཡང་བཀའ་སྩལ་པ་ནི་རང་གི་

[067B] །ཆོས་གྲྭར་ཕེབས་སྐབས་དང་ཕྱིས་སུ་ཡང་ལོང་མེད་དང་ངེས་འབྱུང་སྐྱོ་ཤས་ཤུགས་དྲག་པས་བཞེས་པ་དང་ན་བཟའ་སོགས་ཀྱི་རྩོལ་སྒྲུབ་ལ་གཡེལ་བས། ཁྱོད་ཀྱིས་ཟས་གོས་ཧ་ཅང་
བློས་བཏང་དྲག་འདུག་ཅེས་དབལ་མང་རྡོ་རྗེ་འཆང་དང། རྗེ་བསོད་གྲགས་རིན་པོ་ཆེས་བཀའ་ཚན་ན་ཡང་ཡང་གནང་དགོས་པ་བྱུང། དེ་ལྟར་དཀའ་སྤྱད་དང་སྙིང་རུས་ཀྱི་སྒོ་ནས་ཐེག་པ་ཆེན་པོའི་དགེ་བའི་བཤེས་གཉེན་རྣམས་ལས་ཟབ་པ་
དང་རྒྱ་ཆེ་བའི་གདམས་པ་རྒྱ་མཚོ་ལྟ་བུ་ལ་གསན་བསམ་མཛད་པའི་དོན་བཞིན་བླ་མ་དཀོན་མཆོག་དང་ལས་འབྲས་ལ་ཡིད་ཆེས་ཀྱི་དང་པ་བརྟན་པོ་ཐེ་ཚོམ་མེད་པ་འཁྲུངས་པས་སྒོ་གསུམ་ཉེས་སྤྱོད་ཀྱི་བྱ་བ་ཕྲ་མོ་ཚུན་ཆད་ལས་ངང་གིས་
ལོག༑ འཁོར་བའི་ཕུན་ཚོགས་མཐའ་དག་སྦྲུལ་གདུག་པའི་གདེངས་ཀའི་གྲིབ་བསིལ་བཞིན་དུ་གཟིགས་ཤིང། གསེར་དང་བོང་བ་མཉམ་པ་དང། ནམ་མཁའ་དང་ལག་མཐིལ་དུ་མཉམ་པའི་ཐུགས་ཀྱིས་ལམ་བསླབ་པ་རིན་
པོ་ཆེ་རྣམ་པ་གསུམ་ལ་གོམས་པས་བག་མེད་པ་དང། གནས་ངན་ལེན་གྱི་འཆིང་བ་དང། མཚན་མའི་འཆིང་བ་ཕྲ་རགས་ལས་གྲོལ་བ་ལྟར་གྱུར་ཅིང། ལྷག་པར་དུ། བཤེས་སྤྲིངས་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་
དུ༑ ༑ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་དང། དབུང་བཟང་གིས་ཞུས་པའི་རྒྱུད་ལས། ཇི་ལྟར་ལོ་ཐོག་ཐམས་ཅད་ས་ལ་ནི། །བརྟེན་ནས་སྐྱོན་མེད་པར་ནི་སྐྱེ་བ་ལྟར། །དེ་བཞིན་ཚུལ་ཁྲིམས་བརྟེན་

[068A][MISSING PAGE]

[069A]༄༅། །སེམས་དཔའ་ཆེན་པོ་དེའི་རྨི་ལམ་ན་ཡང་ཤེས་རབ་ཀྱི་ཕ་རོལ་ཏུ་ཕྱིན་བ་རྒྱས་བར་འགྱུར་རོ། །ཞེས་དང། ཉི་ཤུ་ང་ཐབས་མཁས་པ་ལ་སྤྱོད་པའི་ལེའུ་དྲོད་རྩེ་སྦྱོར་གྱི་མདོ་ལས། རབ་
འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོའི་རྨི་ལམ་ན་ཡང་ཉན་ཐོས་ཀྱི་སའམ་རང་སངས་རྒྱས་ཀྱིས་སའམ་ཁམས་གསུམ་ལ་འདོད་པ་མེད་ཅིང་ཕན་ཡོན་གྱི་སེམས་མི་བསྐྱེད་ན་རབ་འབྱོར་
འདི་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཕྱིར་མི་ལྡོག་པའི་མཚན་ཉིད་དུ་རིག་པར་བྱའོ། །ཞེས་གསུངས་པ་ལྟར་གྱི་ཕྱིར་མི་ལྡོག་པའི་རྟགས་ཐོབ་པའི་གཏན་ཚིགས་འཁྲུལ་བ་མེད་པའོ། །སེམས་
བསྐྱེད་མི་ཉམས་ཤིང་འཕེལ་བའི་ཕྱིར་བླ་མ་དང་རྟེན་གྱི་དྲུང་དུ་སེམས་བསྐྱེད་ཆོགས་འཛིན་པའང་མང་དུ་མཛད་ཅིང། འཇུག་སྡོམ་གྱི་བསླབ་བྱ་རྩ་ལྟུང་བཅོ་བརྒྱད་དང་ཉེས་བྱས་ཞེ་དྲུག་གིས་མགོས་པའི་ཉེས་སྤྱོད་སྡོམ་པའི་ཚུལ་
ཁྲིམས་རང་རྒྱུད་སྨིན་བྱེད་ཕ་རོལ་ཏུ་ཕྱིན་པ་དྲུག་དང་གཞན་རྒྱུད་སྨིན་བྱེད་བསྡུ་བའི་དངོས་པོ་བཞི་མ་སྐྱེས་པ་སྐྱེད་པ་དང། སྐྱེས་ཟིན་གནས་པར་བྱེད་པ་སོགས་དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་གྱི་དོན་བྱ་བ་བཅུ་གཅིག་
སོགས་སེམས་ཅན་དོན་བྱེད་ཀྱི་ཚུལ་ཁྲིམས་ཏེ་རྒྱལ་སྲས་ཀྱི་སྤྱོད་པ་རླབས་པོ་ཆེ་རྣམ་པ་ཐམས་ཅད་པ་ལ་མཐར་ཕྱིན་པར་བསླབ། ལུས་སེམས་ཤིན་སྦྱངས་ཀྱི་བདེ་བ་ཁྱད་པར་ཅན་སྐྱེ་སྟེ་སྐུ་ལུས་ཤིང་བལ་ལྟར་ཡང་ཞིང་ཕྱི་ནང་

[069B] ཉིན་གཅིག་ད་ལྟ་ཁྱོད་ཀྱི་ཕུང་པོ་ཇི་ལྟར་འདུག་ཅེས་དྲི་བ་མཛད་པར། དེ་ཙམ་ཁམས་མི་བདེ་ཞེས་ཞུས་པས། མི་བདེ་བ་ཆེར་མེད། ཁྱོད་ཀྱི་ལུས་
འདི་ཁམས་དྭངས་དུས་ཀྱི་ཧ་ཅང་བདེ་བའི་བདེ་ཉམས་ད་མི་གཞན་དང་གཏན་ནས་མི་འདྲ་བ་ཞིག་རེད་གསུངས། རྡོ་རྗེ་འཆང་དེ་ཉིད་ཀྱི་དྲུང་དུ་ཐུན་མོང་དང་ཐུན་མོང་མ་ཡིན་པའི་ཉམས་རྟོགས་མང་པོ་ཕུལ་བ་དང། རིམ་གཉིས་ཀྱི་
ཉམས་མྱོང་གི་དཀའ་གནང་མང་པོའི་ཞལ་ཤེས་སྙན་བརྒྱུད་གླེང་མོའི་ཚུལ་དུ་ཞུས་ཤིང། དེ་དག་གི་ཟིན་བྲིས་གྱིས་ཤིག་པའི་བཀའ་ཕེབས་པ་བཞིན་སྤྱན་འབེབས་ཞུས་པ་ན་འདི་དང་འདི་ཁྱོད་ཀྱི་སེམས་ལ་ཤར་ནས་བྲིས་
བ་མ་གཏོགས་ངས་མི་ཤེས་གསུངས་པར། འདི་དང་འདི་ལྟར་གསུངས་ཞེས་དན་རྟགས་དང་བཅས་ཞིབ་པར་ཞུས་པ་ན་བདེན་ཏེ་ཡ་མཚན། བླ་མ་སློབ་མའི་རྟེན་འབྲེལ་ཞིག་གི་དབང་ཡིན་འདྲ་གསུངས་ཏེ། སྔོན་བཀའ་
གདམས་ཀྱི་དགེ་བའི་བཤེས་གཉེན་འབྲོམ་སྟོན་པ་ཡབ་སྲས་ཀྱིས། བླ་མ་ལ་བཅུང་ཡོད། སློབ་མ་ལ་སྣོད་ཡོང་ཅེས་གསུངས་པ་ལྟར། ཏཻ་ལོ་ནཱ་རོ་དང། མར་མི་ཡབ་སྲས་ཞལ་འཛོམ་པ་དང་འདྲ་བའི་བསམ་གྱིས་མི་ཁྱབ་
པའི་རྣམ་པར་ཐར་བའོ། །སྲིད་གསུམ་སྒྱུ་མའི་གྲོང་ཁྱེར་ལྟར་གཟིགས་ཏེ་སྣང་ངོ་དང་ངེས་ངོ་འདྲེས་པའི་དབྱིངས་ལས་ལོངས་སྤྲུལ་ཞི་ཁྲོའི་གར་བརྒྱ་མིག་འཕྲུལ་བཞིན་དུ་སྤྲོ་བས་སྐྱེ་ཤི་བར་ངོ་སྐུ་གསུམ་དུ་བསྒྱུར་བའི་བདེ་བ་

[070A]༄༅། །མཆོག་གི་ཉེ་ལམ་ནང་རྡོ་རྗེའི་ལུས་ལ་གནད་དུ་བསྣུན་པའི་རླུང་དང་གཏུམ་མོའི་རྣལ་འབྱོར་ལ་རྩལ་འབྱོངས་པས་ཨ་མཆོག་སྤྲུལ་སྐུ་རིན་པོ་ཆེ་འཇམ་དཔལ་དགྱེས་པའི་བློ་གྲོས་དང་རྣམ་པ་
གཉིས་ཀྱིས་རླུང་གི་ཉམས་ཁྲིད་ཕན་ཚུན་སྟོན་རེས་མཛད་ཅིང། རླུང་སྦྱོར་དང་སྦྲགས་པའི་ཐུགས་དམ་མང་དུ་མཛད་པ་སྐུ་དྲུང་དུ་ཉེ་བ་རྣམས་ཀྱིས་ཡང་ཡང་མཇལ་ལོ། །ཡང་ཞལ་ནས། བསྐྱེད་རིམ་གྱི་ལྷའི་རྣལ་འབྱོར་
དང༑ ཁྱད་བར་རྫོགས་རིམ་སྒོམ་པ་ལ་ལྟ་བའི་གོ་བ་གལ་ཆེ། དེ་ཡང་མགོ་ང་མིན། ལག་པར་མིན། རྐང་པང་མིན་ཞེས་སོགས་སུ་དཔྱོད་པ་ནི། དུས་འཁོར་ལས། ཕུང་པོ་རྣམ་དཔྱད་སྟོང་པ་ཉིད། །ཆུ་ཤིང་བཞིན་དུ་སྙིང་པོ་མེད། །
ཅེས་གསུངས་པ་ལྟར་ཐ་སྙད་བཤིག་པའི་དཔྱད་པ་ཡིན་པས་ཆད་མཐར་འགྲོ། དེས་ན་ཐོག་མར་དགག་བྱ་ངོས་ཟིན་པ་གལ་ཆེ། དེ་ཡང་མཉམ་མེད་དྭགས་པོ་ལྷ་རྗེ་ལ་འགྲོ་མགོན་ཕག་མོ་གྲུ་བས་འཁོར་བའི་རྩ་བ་གང་ཡིན་ཞུས་པའི་ལན་
དུ༑ ད་ལྟའི་སྣང་བ་རང་ག་བ་འདི་ཡིན་གསུངས་པ་ཐུགས་ངོར་ཤིན་ཏུ་འཕྲོད་པ་བྱུང་བ་ལྟར། ང་ཚོའི་ཐ་མལ་གྱི་ཤེས་པ་ལ་གང་སྣང་ཐམས་ཅད་བློས་ཕར་བཏགས་པའི་ཉམས་མེད་པར་ཡུལ་དང་གི་ངོས་ནས་ཚུར་ཚུག་ཐུབ་
ཏུ་གྲུབ་པར་འཆར་བ་འདི་དམིགས་པའི་གཏད་སོ་དང་ཡུལ་གྱི་རང་མཚན་ཟེར་བ་དེ་ཡིན་པས་འགོག་རྒྱུའི་དགག་བྱ་ཡང་དེ་ཡིན། དེའི་རྒྱུ་མཚན་གྱིས་སྟོན་པ་བཅོམ་ལྡན་འདས་ཀྱིས་ཀྱང་གདུལ་བྱ་ཉེ་བའི་བསམ་པའི་དབང་གིས་ཤེར་

[070B] གཟུགས་མེད། སྒྲ་མེད་ཅེས་སོགས་གསུངས་པ་དགག་བྱའི་ཁྱད་པར་གཞན་སྦྱོར་བ་ལ་མི་ལྟོས་པར་གདུལ་བྱ་ཁྱེད་ཅག་གི་ཤེས་པ་རང་ག་བ་ལ་སྣང་བ་དེ་ལྟར་དུ་ངེས་པར་མེད་ཅེས་གདམས་པར་གོ་དགོས། དེ་ལྟར་ན་
རྒྱུ་རྐྱེན་རྟེན་འབྲེལ་ཚོགས་པ་ལས་སྣང་ཙམ་པ་མ་གཏོགས་མེད་པར་ཤེས་པ་དེའི་ཚེ་སྣང་བས་སྟོང་པ་མི་སྒྲིབ་ཅིང། སྟོང་པས་སྣང་བ་མི་འགོག་པ། སྟོང་དང་རྟེན་འབྱུང་དོན་གཅིག་པའི་ལམ་བཟང་མངོན་དུ་འགྱུར་ཞིང། སྣང་
བས་ཡོད་མཐའ་སེལ་བ་དང། སྟོང་པས་མེད་མཐའ་སེལ་ཞིང་སྟོང་ཉིད་རྒྱུ་འབྲས་སུ་འཆར་བས་ཚུལ་འདི་ནི། མགོན་པོ་ཀླུ་སྒྲུབ་ཀྱི་བྱང་ཆུབ་སེམས་འགྲེལ་ལས། ཆོས་རྣམས་སྟོང་པ་འདི་ཤེས་ནས། །ལས་དང་འབྲས་བུ་
བསྟེན་པ་གང། །ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང། །ཞེས་གསུངས་པ་ལྟར་གྱི་ལྟ་བ་མ་ནོར་བའི་འཁྲིད་ཚུལ་ཡིན་ཞེས་སོགས་རྒྱ་ཆེར་ཉམས་མྱོང་གི་སྟེང་ནས་བཀའ་སྩལ་པ་ལ་དཔག་ན་
ཆོས་བཅུ་པའི་མདོ་ལས། དུ་བ་ལས་ནི་མེར་ཤེས་དང། །ཆུ་སྐྱར་ལས་ནི་ཆུར་ཤེས་ལྟར། །བྱང་ཆུབ་སེམས་དཔའ་བློ་ལྡན་གྱི། །རིགས་ནི་མཚན་མདག་ལས་ཤེས། །ཞེས་གསུངས་པ་ལྟར། མགོན་པོ་ཀླུ་སྒྲུབ་ཡབ་སྲས་ཀྱི་
དགོངས་བཞེད་མཐར་ཐུག་ཟབ་མོ་དབུ་མའི་ལྟ་བ་མཉམ་པ་མེད་པའི་གདེངས་དང་ལྡན་པའི་ཚུལ་ཞལ་སློབ་བློ་གྲོས་ཀྱི་ནོར་དང་ལྡན་པ་རྣམས་ལ་ཆེས་གསལ་ལོ། །དུས་ཀྱི་འཁོར་ལོ་དང། དགྲ་ནག་གི་རྒྱུད་དང། རྡོ་རྗེ་རྩེ་མོ་


[071A]༄༅། །སོགས་ལས་གསུངས་བ་ལྟར་གྱི་རིགས་ལྔ་སོ་སོའི་དམ་ཚིག་བཅུ་དགུ། སྤྱིའི་དམ་ཚིག་རྩ་ལྟུང་བཅུ་བཞི། སྦོམ་པོ་བརྒྱད། སྤོང་བསྟེན་བཟའ་བའི་དམ་ཚིག་རྒྱུད་སྡེ་གོང་མ་གཉིས་ལས་བཤད་
པ་དང། བྱ་སྤྱོད་ཀྱི་དམ་ཚིག་སོགས་གསང་སྔགས་ཀྱི་དམ་ཚིག་མཐའ་དག་མིག་འབྲས་བཞིན་དུ་བསྲུང། དེ་ལྟར་སྡོམ་པ་གསུམ་གྱི་ཚུལ་ཁྲིམས་རྣམ་པར་དག་པ་ལ་སྒྲུབ་པ་སྙིང་པོར་བྱེད་པ་ལས་ནམ་ཡང་མི་གཡེལ་བས་ན་
དཔུང་བཟང་གིས་ཞུས་པ་ལས། སྔགས་ཀྱི་རྩ་བ་དང་པོ་ཚུལ་ཁྲིམས་ཏེ། །དེ་ནས་བརྩོན་འགྲུས་དང་ནི་བཟོད་པ་དང། །རྒྱལ་བ་ལ་ནི་དར་དང་བྱང་ཆུབ་སེམས། །གསང་སྔགས་དང་ནི་ལེ་ལོ་མེད་པའོ། །ཞེས་དང། དུས་འཁོར་ལས་
གསུམ་ལས་དགེ་སློང་མཆོག་ཡིན་འབྲིང། །དགེ་ཚུལ་ཞེས་བྱ་དེ་དག་ལས། །ཁྱིམ་ན་གནས་པ་ཐ་མའོ། །ཞེས་དང། མདོ་སྡེའི་རྒྱན་ལས། རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་མེད་རྣམས་དང་ལྡན། །དེ་ལྟས་སྡོམ་བརྩོན་ཁྱིམ་པ་
ཡི༑ ༑བྱང་ཆུབ་སེམས་དཔའ་ལས་ཁྱད་འཕགས། །ཞེས་ཐེག་པ་རང་རང་གི་སྐབས་སུ་རང་རང་གི་དམ་ཚིག་དང་སྡོམ་པ་རྩ་བར་གསུངས་པ་ཙམ་དུ་མ་ཟད་སྔགས་དང་བྱང་སེམས་ཀྱི་སྡོམ་པ་རྣམ་པར་དག་པའི་ཐབས་མཆོག་
དང་གཞི་རྟེན་རྨད་དུ་བྱུང་བར་སོ་ཐར་གྱི་སྡོམ་པ་གསུངས་པ་དང། ཁམས་ལུང་པའི་ཞལ་ནས། མུ་གེ་བྱུང་ཙན་ཐམས་ཅད་ནས་ཀྱི་སྟེང་དུ་འོང། དེ་བཞིན་དུ་ཐམས་ཅད་ཚུལ་ཁྲིམས་ཀྱི་སྟེང་དུ་འོང་བས་འདི་ལ་འབུངས་ཤིག་

[071B] བསྟོད་པ་བརྒྱ་ལྔ་བཅུ་པ་ལས་
ཉེས་པ་ཉམས་སྨད་རྩ་ནས་བཏེན། །ཡོན་ཏན་སྤེལ་ནས་རྣམ་པར་སྦྱངས། །གཞུང་ལུགས་བཟང་པོ་དེས་ན་ཁྱོད། །གྲུབ་མཆོག་ལྷག་པར་བརྙེས་པ་ལགས། །ཞེས་གསུངས་པ་ལྟར། དགེ་བའི་བཤེས་གཉེན་རྣམས་ལ་
སངས་རྒྱས་དངོས་ཀྱི་འདུ་ཤེས་འབྲལ་བ་མེད་པས་དེ་དག་གི་གདམས་པ་རྣམས་ལ་ཐེ་ཚོམ་མེད་པའི་ཡིད་ཆེས་ཕྱིར་མི་ལྡོག་པ་རྙེད་ཅིང། ཉེས་པ་ཉམས་སྨད་པ་སྟེ་ཉེས་ལྟུང་ཕྲ་མོས་ཀྱང་མ་གོས་པར་ཚུལ་ཁྲིམས་ལ་དྲན་
ཤེས་བསྟེན་བའི་ཐེག་པ་རང་རང་གི་སེམས་གནས་པའི་ཏིང་ངེ་འཛིན་དང། སྔར་ལྟར་གཞུང་ལུགས་དང་རིག་གནས་ཚད་མེད་པ་ལ་སྦྱངས་པས་ལས་འབྲས་དང་བླང་དོར་བདེན་གཉིས་ཀྱི་གནས་ཚུལ་ལ་སྒྲོ་འདོགས་ཆོད་པས་རང་
རང་གི་ལྷག་པ་ཤེས་རབ་ཀྱེ་བསླབ་པ་སྟེ་ལྷག་པའི་བསླབ་པ་རིན་པོ་ཆེ་རྣམ་པ་གསུམ་གྱིས་བསྡུས་པའི་ལམ་ཐུན་མོང་དང་ཐུན་མོང་མ་ཡིན་པའི་ས་ལམ་གྱི་རྟོགས་པ་བརྙེས་པའི་འབྲས་རྟགས་འཁྲུལ་བ་མེད་པ། མདོ་ལས། ཆོས་མཐོང་བ་
ཆོས་ཐོབ་པ་ཆོས་རིག་པ་ཐེ་ཚོམ་ལས་བརྒལ་བ་སོམ་ཉི་ལས་བརྒལ་བ། ཞེས་གསུངས་པ་ཇི་ལྟ་བ་བཞིན་བྱུང་བས་སྒྲུབ་འབྲས་ཀྱིས་གྲུབ་པའི་དབང་ཕྱུག་ཆེན་པོར་གྱུར་པའི་ཚུལ་ལ་ཆོས་ཀྱི་མིག་དང་ལྡན་པ་རྣམས་ཀྱིས་ཅི་ཙམ་ཡུན་དུ་

[072A]༄༅། །དཔྱད་པ་བཞིན་ངེས་པ་ཇེ་བརྟན་ཁོ་ནང་འགྱུར་རོ། །གྲུབ་པ་བརྙེས་པའི་ཚུལ་འཁྲུལ་བ་མེད་པ་ནི་དེ་ཡིན་ལ། དེང་དུས་ཤིན་ཏུ་སྙིགས་མར་སོང་བའི་དབང་གིས་མི་མ་ཡིན་གྱིས་རྒྱུད་བརླམ་པའི་
མངོན་ཤེས་རྫུ་འཕྲུལ་ཕྲན་ཚེགས་རེ་ལ་གྲུབ་རྟགས་སུ་རྩི་ཡང། དེ་ཕར་ཞོག་བསམ་གཟུགས་བརྒྱད་ཐོབ་ཀྱི་གང་ཟག་ཡང་གྲུབ་ཐོབ་མ་ཡིན་པར་རྒྱལ་ཚབ་བྱམས་པ་མགོན་པོའི་གཞུང་ལས་གསུངས་ཏེ། མདོ་སྡེ་རྒྱན་ལས་
ས་རྣམས་ཐམས་ཅད་མ་གྲུབ་དང། །གྲུབ་པ་དག་ཏུ་ཤེས་པར་བྱ། །ཞེས་མོས་སྤྱོད་ཀྱིས་ལ་གནས་པ་རྣམས་ཀྱིས་གྲུབ་པ་མ་ཐོབ་པར་བཤད་པ་དང། འཇམ་མགོན་ས་པཎ་གྱིས། གྲུབ་ཐོབ་ཆུང་དུ་མཐོང་ལམ་ཡིན། །གྲུབ་པ་འབྲིང་
བོ་ས་བརྒྱད་པ། །གྲུབ་ཐོབ་ཆེན་པོ་སངས་རྒྱས་ས། །ཞེས་མཐོང་ལམ་པ་གྲུབ་ཐོབ་ཀྱི་མ་མཐར་བཤད་པའི་ཕྱིར་རོ། །ས་སོ་སོའི་ཡོངས་སྦྱོང་རྣམས་དང་ཆ་འདྲ་བར་ཐུན་མོང་དང་ཐུན་མོང་མ་ཡིན་པའི་ཉན་ས་ལེན་འཕེལ་ཞིང་
མི་མཐུན་ཕྱོགས་ཟིལ་གྱིས་གནོན་པའི་བོགས་འདོན། མདོ་སྡེ་རྒྱན་ལས། སངས་རྒྱས་ཆོས་རྣམས་རྫོགས་བྱ་དང། །སེམས་ཅན་རྣམས་ཡོངས་སྨིན་བྱ་དང། །མྱུར་ཐོབ་བྱ་བ་འགྲུབ་པ་དང། །ལམ་རྒྱུན་མི་གཅོད་ལ་
མཁས་པ། །བྱང་ཆུབ་སེམས་དཔའ་ས་ཀུན་ལ། །ཐབས་ནི་མཚུངས་པ་མེད་པ་སྟེ། །ཞེས་བྱང་ཆུབ་སེམས་དཔའི་ས་ཀུན་ལ་ཐུན་མོང་གི་ཡོངས་སྦྱོང་ཐབས་ལ་མཁས་པ་རྣམ་པ་ལྔ་གསུངས་པ་བཞིན་དུ་ཐུན་དྲུག་

[072B] རྡོར་སེམས་སྒོམ་བཟླས། བདག་འཇུག་སོགས་རྒྱུན་དུ་མཛད་པ་དང། ཞལ་འདོན་དང་བཀའ་ཆོས་ཀྱི་སེང་བར་རྣམས་སུ་ཡན་ལག་བདུན་པ་དང་འབྲེལ་བར་མཎྜལ་དང་ཕྱག་སྦྱང་ལ་ཉིན་མཚན་ཁོར་ཡུག་ཏུ་
གཞོལ་བས་ཕྱག་མཐིལ་དུ་རྭ་ཆགས་པ་དང། ཕྱག་ཞབས་ཀྱི་ཤུལ་གྱི་བཞུགས་གདན་ལ་ཀོ་པགས་གླན་པས་ཀྱང་ཉིན་ཁ་ཤས་ལས་མི་ཐུབ། བཞུགས་སའི་བསྲོ་ཁང་གིས་རྫེན་སྟེང་ནས་ཕྱག་མཛད་པས་རྡོ་ལ་ཕྱག་ཚི་
ཆགས་པ་སོགས་བསགས་སྦྱང་དང། གཞུང་ཆེན་མོ་ལ་དཔྱད་པ། བླ་མ་ཡི་དམ་དབྱེར་མེད་དུ་གསོལ་བ་འདེབས་པ་སུམ་སྒྲིལ་དུ་འབད་པས་ཉམས་དང་རྟོགས་པའི་ཀློང་རྡོལ་བར་གྱུར་ཏོ། །སྐབས་ཤིག་རིགས་གྲྭའི་ཤ་
འཆམ་གཟིགས་པའི་རྐྱེན་གྱིས་རྗེ་མི་ལའི་རྣམ་ཐར་དྲན་པས་ཐུགས་རང་དབང་མེད་པར་གཡོས་ཏེ་འཕྲལ་དུ་ཀུན་བཟང་འཁོར་ལོ་ཞིག་མཛད་པ་ནི། མི་ཚེ་གཅིག་ལ་སྐུ་གསུམ་འདབ་བརྒྱ་བཞད། །གང་ལ་བསྟེན་པ་ཀུན་
ཀྱང་རྟོགས་པའི་མཛོད། །ཟས་གོས་རས་རྐྱང་ཟྭ་ཚོད་རྡོ་ཡི་གདན། །དཀའ་བ་སྤྱང་པ་རྡོ་རྗེ་ཕ་ལམ་ལྟར། །སུས་ཀྱང་མི་ཆོད་མཆོད་ཡུལ་བླ་མེད་བརྙེས། །ཟབ་ལམ་མངའ་བ་ཡབ་རྗེ་མར་བའི་ཞབས། །བསྟེན་པས་དགའ་བཞིའི་
རྒྱས་བཏབ་རྡོ་རྗེའི་ལམ། །དམ་པའི་སྙིང་ཕུར་ཐེབས་པའི་དཔའ་བོ་ཁྱོད། །ཐོས་པ་དོན་ལྡན་ཟུང་འཇུག་དང་པོའི་མགོན། །རྗེ་བཙུན་རྣམ་ཐར་ཁྱི་ར་སྐོར་གསུམ་གྱི། །གར་འཆམ་འདྲེན་བྱེད་ལམ་དུ་ཆས་པའི་ཚེ། །ཤེས་རབ་

[073A]༄༅། །རྒྱ་མཚོ་ཞེས་བྱའི་རྟོག་གེ་པས། །བསྟོད་དབྱངས་ཀུན་བཟང་མཆོད་པའི་སྦྲིན་འདི་སྤྲོས། །ཞེས་པ་སྟེ། དེས་ནི་རྗེ་མི་ལ་དང་རྒྱལ་བ་བློ་བཟང་དོན་གྲུབ་བཞིན་དུ་འདི་སྣང་གི་བྱ་བྱེད་ཀུན་བློས་བཏང་
སྟེ༑ འཕྲལ་ཆས་གང་བྱུང་ཕྲན་ཚེགས་རེའི་སྟེང་ནས་ཚེ་གཅིག་ལུས་གཅིག་ལ་མཆོག་གི་གོ་འཕང་འབའ་ཞིག་ཐུགས་ལ་བྲང་སྟེ་དེའི་སྒྲུབ་པ་ལ་གཞོལ་བའི་ཚུལ་བག་ཙམ་འདོམས་པའོ། །གནས་བརྟན་གྱི་དོན་འདུལ་པ་
ལས་བརྟན་མཁས་ཀྱི་ཡོན་ཏན་གཉིས་དང་ལྡན་པ་ཞེས་བསྙེན་པར་རྫོགས་ནས་ལོ་བཅུ་བར་མ་ཆད་དུ་ལོན་པ་བཙུན་པ་བརྟན་པའི་ཡོན་ཏན་དང། དེ་ཡང་བར་ཆད་པ་དང། ཚུལ་ཁྲིམས་མི་དག་པ་དང། འདུལ་བ་ལ་མི་
མཁས་ན་བརྟན་པ་མིན་པར་གསུངས། སྤྱོད་འཇུག་ལས། བསྟན་རྩ་དགེ་སློང་ཉིད་ཡིན་ན། །དགེ་སློང་ཉིད་ཀྱང་དཀའ་བར་གནས། །ཞེས་ཉོན་མོངས་བཅོམ་པའི་དགྲ་བཅོམ་པ་ལ་དོན་དམ་པའི་དགེ་སློང་དང་གནས་བརྟན་དུ་
བཤད་པ་བཞིན་ཐེག་ཆེན་གྱི་སྡེ་སྣོད་དུ་མར་གསུངས། །མཚན་བརྗོད་ལས། གནས་བརྟན་རྒན་པོ་སྐྱེ་དགུའི་བདག་ཅེས་དབང་གོང་མའི་ངག་པ་དང་ས་གོང་མའི་ཡོན་ཏན་ལ་སྦྱར་བ་སོགས་མང་བ་ལྟར་འདིར་ཡང་
དེ་དག་བསྔོམས་པའི་ཡོན་ཏན་གྱི་ཆ་ནས་འཇོག་གོ་ཇོ་པོ་ཆེན་པོས། ངེད་རྒྱ་གར་པ་ལ་དོ་གལ་ཆེན་པོའམ་བྱ་བ་གློ་བུར་བ་བྱུང་ན་སྡེ་སྣོད་འཛིན་པ་རྣམས་ཚོགས་ནས། སྡེ་སྣོད་གསུམ་ལས་མ་བཀག་གམ་སྡེ་སྣོད་

[073B] ངེད་བྲི་ཀ་མ་ལ་ཤཱི་ལ་པ་ལ་དེའི་སྟེང་དུ་བྱང་སེམས་ཀྱི་སྤྱོད་པ་ནས་མ་བཀག་གམ། དེ་དང་མི་འགལ་ལམ་བྱ་བ་ཞིག་ཡོད་ལ། འདུན་མའི་ཞབས་འདུལ་
བ་འཛིན་པས་འཇུག་པ་ཡིན། ཞེས་དང། དགེ་བ་ཤེས་སྟོན་པས་འདུལ་བ་སྔགས་ཀྱི་གྲོགས་སྔགས་འདུལ་བའི་གྲོགས་སུ་སོང་བ་ངའི་བླ་མའི་བཀའ་བརྒྱུད་མིན་བར་མེད་ཅེས་སྡེ་སྣོད་གསུམ་སྔགས་དང་བཅས་འཛིན་པ་ལ་
འདུལ་བ་འཛིན་པར་གསུངས་པ་ལྟར། སོ་ཐར་བྱང་སེམས་གསང་སྔགས་ཀྱི་འདུལ་བ་མ་ཚང་བ་མེད་པར་འཛིན་པའི་གསུམ་ལྡན་རྡོ་རྗེ་འཛིན་པ་མཆོག་ཏུ་བསྟན་པའོ། །བརྒྱད་ཁྲི་བཞི་སྟོང་སྙིང་པོའི་བདུད་རྩིའི་སྒོ། །གཏན་པ་
མེད་པའི་མཆོད་སྦྱིན་བརྒྱ་པ་ཡིས། །ཐུགས་ཀྱི་ཟེའུ་འབྲུར་གཅེས་པར་བསྐྱངས་པའི་མཐུས། །ཉམས་རྟོགས་ལང་ཚོའི་དབུས་སུ་ཡུད་ཀྱིས་འཛེགས། །ཤུགས་འབྱུང་སྐྱོ་བའི་ལྕག་གིས་བསྐུལ་བ་ཡིས། །རིན་ཆེན་བྱང་ཆུབ་སེམས་
གཉིས་ཅང་ཤེས་རྟ། །ཉེ་ལམ་དྲང་བོར་ལམ་ལམ་མྱུར་བའི་འགྲོས། །རྟག་ཏུ་ངལ་གསོ་མེད་པ་ཨེ་མ་མཚར། །སྐལ་ངན་ཕལ་བའི་སྣོད་དང་མི་འཚམས་པའི། །སྨྲ་བའི་སེང་གེའི་ཐུགས་ཀྱི་བཅུད་ཕྱུང་བ། །སྡོམ་གསུམ་གསེར་སྦྱངས་
རྣམ་པར་དག་པ་ཡི། །ཐུགས་ཀྱི་ཡོལ་གོར་ལྷག་མ་མེད་པར་འཁྱིལ། །བར་སྐབས་ཀྱི་ཚིགས་སུ་བཅད་པའོ།    ༈    །གཉིས་པ་ནི། ཁེངས་དྲེགས་སྤངས་ནས་རྟག་ཏུ་དམན་ཆ་འཛིན། །ཆོས་བརྒྱད་བྲལ་བའི་བཤད་སྒྲུབ་ལས་ལ་བརྩོན། །

[074A]༄༅། །དུལ་ཞིང་ཞི་ལ་ཉེར་ཞི་ལ་སོགས་པའི། །མཚན་ལྡན་བཟང་པོའི་བཤེས་ལ་གསོལ་བ་འདེབས། །ཞེས་གསུངས། དོན་ནི། བློ་སྦྱོང་ལས། གང་དུ་སུ་དང་འགྲོགས་པའི་ཚེ། །བདག་ཉིད་ཀུན་
ལས་དམན་ལྟ་ཞིང། །ཞེས་གསུངས་པ་ལྟར། ཁེངས་དྲེགས་སྤངས་ཏེ་འོག་ན་འགྲོ་བ་ཆུ་ལས་མེད་པ་བྱས་ནས་བདག་ཉིད་ཀུན་ལས་དམན་པར་བལྟ་བའི་དམན་ཆ་འཛིན་པ་འབའ་ཞིག་མཛད་པས། འགྲེལ་བ་དོན་གསལ་
ལས༑ ང་རྒྱལ་བཅོམ་པའི་རྒྱུད་ཁོ་ན་ལ་རྟོགས་པ་སྐྱེའོ། །ཞེས་དང། དགེ་བཤེས་སྟོན་པའི་ཞལ་ནས། ང་རྒྱལ་གྱི་སྒང་བུ་ལ་ཡོན་ཏན་གྱི་ཆུ་མི་འབྱུང་གསུངས་པ་དང། སྤྱན་སྔ་པའི་ཞལ་ནས། སོས་ཀྱི་དུས་ན་རིའི་རྩེ་མོ་གང་
མཐོ་བ་ནས་སྔོ་ཕྱུར་གྱིས་འོང་བར་འདུག་གམ་གཤོང་བུ་གང་དམའ་བ་ནས་འོང་ལྟོས་གསུངས་པ་ལྟར། ང་རྒྱལ་མེད་པའི་གཤོང་བུ་གང་དམའ་བ་ལ་ཡོན་ཏན་གྱི་ཆུ་བོ་འཁྱིལ་ཞིང་འབབས་པས། སྐྱེས་རབས་ལས། ཡོན་
ཏན་གྱི་ཚོགས་ཀྱིས་བླ་མར་གྱུར་པ། ཞེས་དང། བཀའ་གདམས་གླེགས་བམ་ལས། འབྲོམ་ཆོས་ཀྱི་རྒྱལ་པོ་ཀུན་གྱི་འོག་ཏུ་ཞུགས་ནས་བསྡད་པས་ཀུན་གྱིས་སྟེང་དུ་བཀུར་བའི་གནས་ཐོབ་པ་ཡིན་གསུངས་པ་ལྟར། དམན་ཆ་
བཟུང་སྟེ་ཡོན་ཏན་ཚོལ་བ་ལ་ཞུགས་པས་ཡོན་ཏན་གྱི་མཛོད་དུ་གྱུར་ནས་ཀུན་གྱིས་བླ་མར་བཀུར་བ་འདི་ལ་བུད་བསྙེགས་ཐོབ་གསུམ་ཟེར་ཏེ། དེ་ནི་མི་གྲལ་ནས་བུད། ཁྱི་གྲལ་བསྙེགས། ལྷ་གྲལ་ཐོབ་ཅེས་པའོ། །བཤེས་

[074B] འཇིག་རྟེན་མཁྱེན་པ་རྙེད་དང་མ་རྙེད་དང། །བདེ་དང་མི་བདེ་སྙན་དང་མི་སྙན་དང། །བསྟོད་སྨད་ཅེས་བགྱི་འཇིག་རྟེན་ཆོས་བརྒྱད་པོ། །བདག་གི་ཡིད་ཡུལ་མིན་པར་འགོ་སྙོམས་མཛད། །ཅེས་གསུངས་པ་
ལྟར༑ འཁོར་བའི་བདེ་སྡུག་ཐག་མཁན་གྱི་རྐང་སྟབས་དང་སྒྱུ་མའི་བསླུ་བྲིད་བཞིན་དུ་གཟིགས་ནས་མཐོ་མཐོ་རླུང་ལ་བསྐུར། དམའ་དམའ་ཆུ་ལ་བསྐུར་ཏེ་འདོད་པའི་ཕྱོགས་བཞི་དང་མི་འདོད་པའི་ཕྱོགས་བཞིས་བསྡུས་པའི་ཆོས་
བརྒྱད་དཀར་ནག་ཁྲ་གསུམ་དང་བྲལ་བའི་སྒོ་ནས་ཚེ་འདི་བ་དང། ཕྱི་མའི་འཁོར་བདེ་དང། རང་དོན་ཡིད་བྱེད་ཀྱི་མི་གང་དང་ཡང་སྣང་བ་མི་བསྟུན་པར་བྱམས་པ་དང་སྙིང་རྗེའི་གཞན་དབང་དུ་གྱུར་ཏེ་བསྟན་འགྲོའི་ཕན་བདེ་
འབའ་ཞིག་དགོངས་པའི་ཐུགས་ཀྱིས། མདོ་སྡེའི་རྒྱན་ལས། འཆལ་ཚུལ་རྩོལ་བའི་དྲི་བྲལ་ཕྱིར། །དྲི་མ་མེད་པའི་ས་ཞེས་བྱ། །ཞེས་གསུངས་པ་ལྟར། འཆལ་ཚུལ་དང་རང་དོན་ཡིད་བྱེད་ཀྱི་དྲི་མ་དང་བྲལ་བའི་ཚུལ་ཁྲིམས་རྣམ་པར་
དག་པའི་ཞིང་སར་འབྲས་བུ་ཉེར་སྤྱོད་ཆད་པ་མེད་པའི་ཡོན་ཏན་གྱི་ཚོགས་སྤེལ་བས། མཁས་པ་འཆལ་བར་མ་ཤོར་ཞིང། བཙུན་པ་རྨོངས་པར་མ་ཤོར་བ་མཁས་བཙུན་བཟང་གསུམ་འཛོམ་པའི་དཔལ་གྱིས་བཤད་སྒྲུབ་བྱ་བ་ལས་ཀྱི་འཁོར་
ལོས་བསྟན་པའི་སྙིང་པོ་དྲི་མ་མེད་པ་འཛིན་སྐྱོང་སྤེལ་བ་ལ་བརྩོན་པའི་ཡན་ལག་མ་ཚང་བ་མེད་པ་ནི། ཆོས་ཡང་དག་པར་སྡུད་པ་ལས། སྟོང་པ་ཉིད་སྨྲ་བ་ནི་མི་གནས་པའི་ཕྱིར་འཇིག་རྟེན་གྱི་ཆོས་རྣམས་ཀྱིས་མི་འཕྲོག་སྟེ། རྙེད་པས་

[075A]༄༅། །དགའ་བ་ཡང་མེད། མ་རྙེད་པས་མི་དགའ་བ་ཡང་མེད། གྲགས་པས་ཡིད་སོས་བ་ཡང་མེད། མ་གྲགས་པས་སྲོ་ཤི་བ་ཡང་མེད། སྨད་པས་ཞུམ་པ་ཡང་མེད། བསྟོད་པས་དགའ་བར་སེམས་
པ་ཡང་མེད། བདེ་བས་ཆགས་པར་འགྱུར་བ་ཡང་མེད། སྡུག་བསྔལ་བས་ཡིད་འབྱུང་བར་འགྱུར་བ་ཡང་མེད་དེ། གང་དེ་ལྟར་འཇིག་རྟེན་གྱི་ཆོས་རྣམས་ཀྱིས་མི་འཕོག་པ་དེ་ནི་སྟོང་པ་ཉིད་ཤེས་པ་སྟེ། དེ་ལྟར་མི་འཕྲོག་པས་
སྟོང་པ་ཉིད་སྨྲ་བར་ཁོང་དུ་ཆུད་པར་བྱའོ། །ཞེས་གསུངས་པ་ལྟར། འཇིག་རྟེན་དང་འཇིག་རྟེན་ལས་འདས་པའི་ཡང་དག་པའི་ལྟ་བ་དང་བྱང་ཆུབ་ཀྱི་སེམས་ལ་ངེས་ཤེས་རྙེད་ཅིང་གོམས་པའི་མཐུས་ཆོས་བརྒྱད་ཟིལ་གྱིས་
གནོན་པའི་སྒྲུབ་པའོ། །བཤད་པ་ནི་མཁས་པའི་བྱ་བ་འཆད་རྩོད་རྩོམ་གསུམ་སོགས་ཡིན་ལ། དེ་ཡང་སློབ་དཔོན་ཙནྡྲ་གོ་མིས། གང་ཕྱིར་མཁས་པའི་ལས་གསུམ་ལས། །རྩོད་འཆད་དག་ལ་མ་ངེས་པ། །སྲིད་ཕྱིར་མི་འཁྲུལ་རྩོམ་
བ་སྟེ། །ཞེས་གསུངས་པ་ལྟར། དེ་གསུམ་གྱི་ནང་ནས་ཚིག་དོན་གྱི་ཆ་ལ་ནོར་འཁྲུལ་མེད་པ་དང་ཡུལ་དུས་དེ་ཙམ་མ་ཡིན་པར་ཕྱོགས་གཞན་དང་ཕྱི་རབས་ཀྱི་གདུལ་བྱ་ལ་ཕན་རླབས་ཆེ་ཞིང་ཡུན་རིང་བས་ཞལ་སྐྱིན་ལྟ་བུར་གྱུར་
པ་ནི་རྩོམ་པ་ཡིན་པས། རྩོམ་པའི་རྒྱུ་ཕུན་སུམ་ཚོགས་པ་སློབ་དཔོན་སྔ་མའི་མན་ངག་དང་ལྡན་པ། ནང་གི་དོན་རྟོགས་ཤེས་རབ་དང་ལྡན་པ། ཡི་དམ་ལྷས་གནང་བ་ཐོབ་པ་སྟེ། རེ་རེས་ཀྱང་རྩོམ་ནུས་པས་གསུམ་ཀ་ཚང་ན་

[075B] བདེ་གསང་འཇིགས་གསུམ་གྱི་བསྐྱེད་རྫོགས་རེ་རེ་ནས་ཚར་བདུན་རེ་གསན་པར་གསུངས་པ་སོགས་ཟིན་བྲིས་གང་མཛད་པ་རྣམས་
ཐོབ་པའི་རྣམ་གྲངས་དང་ལན་རེ་ཙམ་མ་ཡིན་པར་ཐེ་ཚོམ་དང་མཐའ་ཆོད་པར་གསན། ཕྱི་མ་ཡང་ཉིན་གཅིག་ཞལ་ནས། ང་ལ་ལོ་ལྔ་བཅུ་ལས་ལྷག་མི་ཐུབ་པར་བླ་མའི་ལུང་བསྟན་ཡོད་པར་མ་ཟད། ལྷས་ཀྱང་ལུང་བསྟན་
ཡོད་ཀྱང་དེ་ལས་ལྷག་མང་པོ་བསྡད་བ་འདི་སྐུ་ཞབས་རིན་པོ་ཆེ་དང། དཔལ་མང་རྡོ་རྗེ་འཆང། སྡེ་ཁྲི་རིན་པོ་ཆེ་རྣམས་ཀྱི་ཐུགས་རྗེ་ཡིན། དེའི་རྒྱུ་མཚན་ཡང་ཁོང་རྣམ་པ་ཚོར་བཀའ་ཆོས་རེ་འབུལ་དགོས་པ་འདིའི་དབང་གིས་
ཡིན་ཚོད་འདུག་གསུངས་པ་དང། བདུན་ཅུ་ཡན་ཆད་ནས་ལོ་མང་པོ་འདུག་རྒྱུ་གསུངས་པ་མེད་ཅེས་སྐུ་ཚེའི་ཚད་སྔོན་ནས་ཐག་བཅད་པ་ལྟ་བུ་སྐབས་སྐབས་སུ་ལྷ་དང་བླ་མས་བྱིན་གྱིས་བརླབས་པའི་མཚན་མ་ཁྱད་པར་ཅན་
མང་དུ་ཡོད་ཚོད་འདུག་ཀྱང་ཐུགས་སྒམ་ཞིང་སྦས་པའི་བརྟུལ་ཞུགས་ཁོ་ན་མཛད་པས་མི་གསུང་ངོ། །རིམ་ལྔ་ལས། འདི་ནི་རང་བྱུང་བཅོམ་ལྡན་འདས། །ལྷག་པའི་ལྷ་ནི་གཅིག་པུ་ཉིད། །མན་ངག་རབ་ཏུ་སྟེར་བའི་ཕྱིར། །རྡོ་རྗེ་
སློབ་དཔོན་དེ་ལས་ལྷག་ཅེས་བླ་མ་ཡི་དམ་གྱི་ལྷ་ལས་ལྷག་བར་གསུངས་བ་ལྟར། བླ་མའི་བཀའ་ཡང་ཡི་དམ་གྱི་ལྷའི་བཀའ་ལས་ལྷག་པ་ཡིན་པས་དབལ་མང་རྡོ་རྗེ་འཆང་ནས་མན་ངག་རྣམས་ལ་ཟིན་བྲིས་དང། དབེ་རྒྱུན་

[076A]༄༅། །དཀོན་པའི་ཐོ་ཡིག་སོགས་རྩོམ་པར་བཀའ་གནང། གུང་ཐང་འཇམ་པའི་དབྱངས་སྐུ་འཕྲེང་བཞི་པས་བདེ་ལམ་གྱི་ཟིན་བྲིས་མཛད་པར་བསྐུལ་ཞིང། སྡེ་ཁྲི་རིན་པོ་ཆེས་དང་ལ་དུས་ཀྱི་འཁོར་
ལོའི་ས་གར་གྱི་སྔགས་དོན་བཀྲོལ་བའི་འགྲེལ་བ་རྩོམ་པར་བསྐུལ་བ་དང། དེ་ཡང་གསར་དུ་དཔེ་བལྟས་བྱེད་མི་དགོས། འཕྲལ་དུ་ཁྱེད་ཀྱི་ཐུགས་ལ་ཡོད་པ་དེ་མྱུར་བར་བྲིས་ན་ངེས་ཆོག་པས་མྱུར་བར་ཁྱེར་ཤོག་དང་ངས་བལྟ་
དགོས་དོན་ཅིག་ཡོད་ཅེས་བཀའ་སྩལ་བ་དང། བཀའ་རྩོམ་གྱི་མཇུག་ཏུ། ཇི་ལྟར་མ་ཡི་གམ་དུ་བྱིས་པའི་བརྡོལ་གཏམ་སྨྲ་བ་ལྟར་ཞེས། ཕན་ཚུན་ཐུགས་རྒྱུས་ཆེ་བ་དང་གཅེས་ཉམས་ཀྱི་ཚུལ་གསུངས་པ་ལ་དཔག་ན་ནང་ཕན་ཚུན་གྱི་སོ་
སོ་རང་རིག་བའི་ཤེས་གྱི་སྤྱོད་ཡུལ་དུ་གྱུར་པའི་གསང་བའི་རྣམ་ཐར་ངོ་མཚར་བ་ཞིག་ཡོད་ངེས་ཀྱང་སྐལ་ངན་བདག་ལྟ་བུ་ལ་ཅི་ལྟར་སྣང་དུ་རུང་འོན་ཀྱང་སྡེ་ཁྲི་རིན་པོ་ཆེས་སྐལ་ལྡན་རེ་གཉིས་ཀྱི་ངོར་རང་ཉིད་རིགས་ལྡན་མ་
འགག་པར་ཞལ་གྱིས་བཞེས་པས་ཡབ་ཀྱི་དྲུང་དུ་ཆོས་ཀྱི་བདུད་རྩིའི་བགོ་སྐལ་བཞེས་པའི་རྟེན་འབྲེལ་བསྒྲིགས་སམ་སྙམ་བ་དམན་པའི་རྣམ་རྟོག་གི་རི་མོའོ། །དེ་སྐབས་ཤིག་མནལ་ལམ་དུ། ཁ་བ་བབས་ཏེ་དཀར་ཆག་གེ་
མོད་པའི་ཐང་ཤིན་ཏུ་ཡངས་པ་ཞིག་ན་ཁོང་རང་ཉིད་ཀྱིས་རྟ་ཞིག་ཅིབས། མེ་མདའ་ཞིག་ཁུར་ནས་ལམ་ཚོལ་བཞིན་དུ་དལ་བུས་འབྱོན་པར་རྨིས་གསུངས་པ་ཡང་ཡ་མཚན་པ་ཞིག་གོ། །དེ་ལྟར་རྩོམ་པའི་རྒྱུ་གསུམ་ཡར་

[076B] བདེ་གསང་འཇིགས་གསུམ་གྱི་རིམ་གཉིས། ཕྲེང་ཀྲི་མི་
ཏྲའི་དབང་བཤད། དུས་འཁོར་བསྐྱེད་རིམ། ཚེ་དཔག་མེད་དང་སྒྲོལ་དཀར་གྱི་ཚེ་ཁྲིད་སྐོར། དམ་ཚིག་རྡོ་རྗེའི་བཟླས་པ་དག་ཟ་བྱེད་མཁའ་འགྲོའི་སྦྱིན་སྲེག། འཇམ་དབྱངས་ཆོས་སྐོར། ཞི་ཁྲོ་སྤྲགས་སྒྲུབ་གཉིས། རྒྱ་རའི་ལྟ་ཁྲིད། ནི་
གུའི་ཆོས་དྲུག། ཀླུའི་དུམ་གཏེར། ཚོགས་གཏམ་དང་ཞལ་གདམས་ལེ་ཚན། མགོན་པོའི་རབ་གནས། ངག་བྱིན་རླབས། ཐུན་དྲུག་རྣལ་འབྱོར། བརྒྱ་རྩ། འཇམ་དཀར་ལས་ཚོགས། དགའ་ལྡན་ལྷ་བརྒྱ་མའི་ཟིན་བྲིས་གསུམ་
ལམ་གཙོ་གཉིས། འཕོ་བ་ལེ་ཚན། སྤྱན་འདྲེན་ཁྲུས་གསོལ། སྐྱེས་རབས་དང་སྤྱོད་འཇུག་གི་བཤད་པའི་ཟིན་ཐོ། མཁས་གྲུབ་ཚིག་བརྒྱུད་ཀྱི་བླ་མའི་རྣལ་འབྱོར། བྱིན་རླབས་དཔུང་ཞུས། འཇམ་དཔལ་ཞི་དྲག་གི་བསྲུང་བ། རྡོར་
སེམས་སྒོམ་བཟླས། རྟེན་འབྲེལ་བསྟོད་པ། རྗེའི་བསྟོད་བ་རྩ་འགྲེལ། དབུ་མ་འཇུག་པ། འདུལ་བ་མདོ་རྩ་རྣམས་ཀྱིས་ཟིན་བྲིས། བྱང་ཆུབ་བདེ་ལམ་གྱི་ཟིན་བྲིས་རྩོམ་འཕྲོ་བཅས་ཟིན་བྲིས་སྐོར་པོད་གསུམ་ལྷག། སྨོན་ལམ་
ལྔའི་གཞུང་གི་མཚམས་འབྱེད། བདེ་མཆོག་བསྐྱེད་རིམ་འདོད་འཇོ་དང་རྫོགས་རིམ་དངོས་གྲུབ་སྙེ་མའི་བསྡུས་དོན། འདུས་པའི་གླེང་གཞི་སྦས་བཤད་ཀྱི་ཡི་གེ་བཞི་བཅུའི་གསལ་བྱེད། དུས་འཁོར་གར་འགྲེལ། ལྷ་མོའི་

[077A]༄༅། །བསྙེན་ཡིག། རྣམ་སྣང་མངོན་བྱང་གི་སྦྱིན་སྲེག་དང་རྡུལ་ཚོན་ཆབ་འདྲེན། ཁྲོས་མའི་སྦྱིན་སྲེག། འཇིགས་བྱེད་བཅུ་གསུམ་མའི་བདག་འཇུག་གསལ་བྱེད། རྣམ་རྒྱལ་མའི་ཚེ་སྒྲུབ། འཇིགས་བྱེད་ཀྱི་སྒོ་ནས་སྐུ་
གདུང་སྲེག་ཆོག། དམ་ཅན་གཟུངས་འབུལ། རྗེ་སྐུ་བརྙན་སོགས་སྐུ་བརྙན་འགའ་ཞིག་གི་ལོ་རྒྱུས། རྡོག་དཀྱིལ་བདུན་ལས་བརྩམས་པའི་སྙན་བསྐུལ་ལྷའི་རྔ་སྒྲ། དཔེ་རྒྱུན་དཀོན་བ་མང་པོའི་ཐོ་ཡིག། དགག་གཞི་རྐྱང་རྩིས། ཚིག་
བཀྲ་དང་སྐྱབས་འཇུག་གི་སྐོར། འདོད་གསོལ་སྐོར། མྱུར་འབྱོན་སྐོར། སྨོན་ཚིག་སྐོར་སོགས་དཔར་ཕུད་ཟིན་པ་པོད་བདུན་ལྷག། གསན་ཡིག་པོད་ཤིན་ཏུ་ཆེ་ནའང་རྗེ་ཉིད་ཀྱིས་པོད་གཅིག་ཏུ་མཛད་པའི་ཐུགས་འདུན་ལྟར་
བྱས༑ ཁྲིད་ཀྱི་རིགས་ལན་ཅི་ཙམ་གསན་པར་དེ་སྙེད་ཀྱི་ཟིན་བྲིས་ཡོད་པ་ལ་རྡོ་རྗེ་འཆང་ཆེན་པོ་ཉིད་ནས་བདེ་ལམ་གྱི་ཟིན་བྲིས་མཛད་སྐབས་སུ་ཟིན་བྲིས་རྣམས་སྡེབས་ཏེ་ཟིན་བྲིས་སྔ་མའི་སྟེང་དུ་སྔར་མ་གསུངས་པ་
རྣམས་བསྣན། གསུངས་ཟིན་པ་རྣམས་དོར་ཏེ་མཛད་པ་ལྟ་བུ་ཕལ་ཆེར་དེ་ལྟར་ཡིན། ཕྱིས་སུ་ཉེ་གནས་དགེ་སློང་བྱམས་པ་རྒྱ་མཚོས་གསུང་ལ་གཅེས་སྤྲས་ཀྱིས་ཟིན་བྲིས་ཀྱི་ཤོག་དྲིལ་ནང་ནས་བླ་མཆོད་དང་ཕྱག་ཆེན་གྱི་ཟིན་
བྲིས་འགའ་ཞིག་སོགས་པར་དུ་འགོང་བཅུག་ཀྱང། ཕན་ཚུན་སྡེབས་ཏེ་བཅོས་བསྒྱུར་མི་ནུས་ཤིང་མི་རུང་ལ། གསན་ཐོ་ཡིན་པས་མི་ཁྲོལ་བ་ཡང་མང་སྟབས་བཀའ་རྩོམ་སྔ་མ་རྣམས་དང་འདྲ་བའི་ངོས་དག་ཅིག་མ་འོངས་པ་བློ་ལྡན་

[077B] །གཞན་ཡང་བཀའ་ཆོས་ཀྱི་ཟིན་བྲིས་དང་གསུང་རྒྱུན་ཕྱག་ལེན་ཞལ་ཏ་དོགས་གཅོད་ལོ་རྒྱུས་སོགས་ཀྱི་ཟིན་བྲིས་དང་བརྗེད་བྱང་ཐམས་
ཅད་པར་དུ་བཀོད་ན་པོ་ཏི་ཉི་ཤུར་ལོངས་པ་ཡོད་ཅིང། ལྕགས་མཁར་འཁྲུལ་འཁོར་སོགས་ཀྱི་ཕྱག་ཁྲིད་ཟིན་བྲིས་པར་དུ་བཀོད་མི་ཆོག་པའང་མང་ངོ། །བྱ་བ་ལས་ཀྱི་འཁོར་ལོ་ཡང་དུས་ཕྱིས་ཀུན་མཁྱེན་གསུམ་པ་དང། དེའི་ཐུགས་སྲས་
མཁས་གྲུབ་གསེར་གྱི་རི་བོ་ལྟ་བུ་གོང་མ་གཞན་རྣམས་མི་བཞུགས། ཕྱི་མ་རྣམས་སྐུན་ཕྲ་བས། སྐྱབས་མགོན་མཆོག་སྤྲུལ་རིན་པོ་ཆེས་དབུ་མཛད་པའི་གདན་སའི་བླ་སློབ་ཐམས་ཅད་ཀྱི་བློ་སྙིང་བྲང་གསུམ་རྗེ་འདི་གཅིག་པུ་ལ་གཏད་
ཅིང༑ དམ་པ་ཉིད་ཀྱིས་ཀྱང་གྲྭ་ཚང་རང་རང་གི་འགྲིག་ལམ་མི་ཉམས་ཤིང་ཚོགས་ཆོས་རྒྱུན་རིང་ངང་འཆད་ཉན་དམར་དགོས་པའི་རྟིང་བསྐུལ། ཀུན་མཁྱེན་བར་པ་ངང། སྡེ་ཁྲི་རིན་པོ་ཆེའི་ཐུགས་དགོངས་བཞིན་དུས་འཁོར་གྲྭ་ཚང་དུ་
རྣམ་སྣང་མངོན་བྱང་གི་སྒྲུབ་མཆོད་ཆ་ལག་དང་བཅས་གསར་འཛུགས་མཛད་པ་ལྟ་བུ་བཤད་གྲྭ་དང་སྒྲུབ་གྲ་སོ་སོ་ལ་གང་ལ་གང་འཚམས་ཀྱི་ཞལ་བཀོད་བསླབ་སྟོན་རྒྱ་མཚོའི་རླབས་བཞིན་དུ་དུས་ལས་མི་ཡོལ་བ་མཛད་ཅིང་
ཟབ་པ་དང་རྒྱ་ཆེ་བའི་ཆོས་ཀྱི་ཆར་ཕབས། མདོ་སྔགས་རིག་གནས་འདོན་རྟ་དབྱངས་ཐིག་རྡུལ་ཚོན་ཚུན་ཆད་ཞིབ་སློབ་ཀྱིས་བསྟན་པ་སྤེལ་བའི་ཁུར་བསྣམས་པས་རང་སྐྱིད་གཞན་སྨོན་གྱི་ཡུལ་དུ་གྱུར་པ་ལ། སྔོན་དམ་པ་ཏོག་

[078A]༄༅། །དཀར་འཛམ་གླིང་དུ་འབྱོན་དུས་རིན་པོ་ཆེའི་བྲོག་ཞུ་བྱམས་པའི་དབུལ་བཅིངས་ཏེ་ལྷའི་བུ་དག་ཁྱེད་རྣམས་ལ་འདོས་ཆོས་སྟོན་པར་གྱུར་རོ་ཞེས་གསུངས་པ་ན་ལྷ་རྣམས་ཀྱིས་བདག་ཅག་སྐལ་པ་
མི་ཕམ་མོ་ཞེས་བསྒྲགས་པ་དང་ཆ་འདྲ་བར། མི་ཐམས་ཅད་ཀྱིས་བར་སྐབས་སུ་གང་སྟོང་ཅུང་ཟད་ཀྱང་མ་བྱུང་བར་གྲ་མ་ཆག་གྲུ་མཉམ་པ་ནི་རྗེ་འདི་གཅིག་པུའི་བཀའ་དྲིན་ནོ་ཞེས་མགྲིན་གཅིག་དབྱངས་གཅིག་གིས་དགའ་བའི་
ཅ་ཅོ་སྒྲོག་པར་བྱེད་དོ། །ཆོས་བཞིན་བྱས་ན་ཆར་བཞིན་འབབ་པའི་དོན་བཞིན་བསོད་ནམས་ཀྱི་ཞིང་ས་འགྲན་ཟླ་དང་བྲལ་བར་གྱུར་པའི་མཐུས་ཕྱོགས་ཐམས་ཅད་ནས་ཟང་ཟིང་གི་མཆོད་སྤྲིན་དབྱར་བྱིན་བུན་བཞིན་དུ་གཏིབས་
པ་ལ་ཐུགས་སོས་མི་བདེ་བར། སྔོན་འཕགས་པ་སྐུ་མཆེད་གསུམ་གྱིས། གཅིག་གིས་དད་རྫས་མེ་ལ་བསྲེག། གཅིག་གིས་དད་རྫས་མཁར་ལ་བརྩིགས། གཅིག་གིས་དད་རྫས་དགེ་འདུན་སོ་ཅན་གྱི་ཁ་ན་ཞེས་གསུངས་པ་ལྟར་
འཕྲལ་འཕྲལ་དུ་ཉིད་ཀྱི་བླ་མ་རྣམས་ཞལ་བཞུགས་པའི་དུས་དེ་དག་གི་དྲུང་དུ། བླ་མ་ལྔ་བཅུ་པ་ལས། མི་ཟད་དེ་ཉིད་འདོད་པ་ཡིས། །ཅུང་ཟད་ཡིད་འོང་གང་དང་གང། །ཤིན་ཏུ་ཁྱད་པར་གྱུར་པ་ཉིད། །དེ་དང་དེ་ནི་བླ་མར་
འབུལ། །ཞེས་གསུངས་པ་ལྟར། གཅེས་ནོར་ཁྱད་འཕགས་རྣམས་འབུལ་བ་དང། དུས་དུས་སུ་དགེ་འདུན་གྱི་ཚོགས་སུ་མང་འགྱེད་དང། ཞབས་བརྟན་ལ་བསྙད་ནས་དགེ་འདུན་དུ་མ་གདན་དྲངས་ཏེ་འཚོ་བ་ཞབས་ཏོག་

[078B] །འདུ་ཁང་གི་རྟེན་གཙོ་གནས་བཅུའི་ཞལ་ཐང་ལ་མཐའ་གཤམ་ཞལ་ཁེབས་གྲས་མཚུངས་
འདུ་ཁང་བཞི་སོ་སོར་རྗེའི་སྐུ་བཞི་དང། ཚོགས་ཆེན་འདུ་ཁང་དུ་ཇོའི་སྐུ་ཞིག་བཞག། ཕྱག་དཔེ་ཕལ་ཆེར་དང་ཟིན་བྲིས་ཤོག་བྲིལ་ལེ་སྒེ་བཅས་བསོད་གྲགས་རིན་པོ་ཆེར་ཕུལ་བ་སོགས་དང། གཞན་གྱིས་ཕུལ་བའི་སྐུ་གསུང་
ཐུགས་རྟེན་མཆོད་རྫས་རྣམས་ཀྱང་ཕྱོགས་ཕྱོགས་སུ་འབུལ་བ་ལྟ་བུ་འཛིན་ཆགས་གང་ཡང་མི་མཛད་ཀྱང་ཕྱི་ཕྱིར་འཛད་མེད་ནམ་མཁའ་མཛོད་ཀྱི་སྒོ་འཕར་ཕྱེ་བ་ལྟར་གྱུར་པས། ཕྱིས་སུ་སྐུ་འདའ་ཁའི་དུས་སུ་ཡང་སྐྱབས་མགོན་
མཆོག་སྤྲུལ་རིན་པོ་ཆེར་དབུས་གཙང་གི་གཏོང་སྒོའི་ཞལ་འདེབས་སུ་དངུལ་སྲང་སྟོང་ཕྲག་གཅིག་ཕུལ་བ་སོགས་འཁོར་ལོ་གསུམ་གྱི་མཛད་འཕྲིན་ལྷུན་གྱིས་གྲུབ་པ་ནི། ས་པཎ་གྱི་སྡེབ་སྦྱོར་ལས། མཁས་པ་ལ་ལ་མཚོ་བཞིན་དང་
གིས་གང། །ལ་ལ་རྒྱལ་བོའི་བུ་བཞིན་ལྷུན་གྱིས་གྲུབ། །ཅེས་གསུངས་པ་ལྟར་གྱི་རྣམ་པར་ཐར་བའོ། །ཉེ་གནས་ལྷ་ཞིས་བསོད་ནམས་རྒྱ་མཚོ་གློ་བུར་དུ་མ་འཚོ་བ་ལ་ཐུགས་འཚེར་ཆེས་ཆེ་པ་ལྟར་མཛད་དེ། སྙིང་རེ་རྗེ། ངའི་གཡོག་ལ་
འབད་བའི་དབང་གིས་ཚ་གྲང་གི་རྐྱེན་མ་ཐེག་པ་ཡིན་ནམ་ཞེས་གསུངས་ནས། ཉིན་འགའ་ཞིག་ལ་དེའི་སྦྱང་ཆོག་ཆེད་དམིགས་ཀྱིས་གསུངས་ནས་ཐུགས་དམིགས་ཤུགས་དྲག་པོ་མཛད། དེ་ནི་བྱང་ཆུབ་སེམས་དཔའི་སྡེ་སྣོད་ལས། མྱ་ངན་ཟུག་

[079A]༄༅། །རྡུས་གདུངས་པ་ལ། །དབུགས་འབྱིན་བྱེད་པ་ཕན་པའི་མཆོག་ཅེས་དང། འཁྲི་ཤིང་ལས་དམ་པ་རྣམས་ནི་ཕན་པའི་ཆ། །བུ་ལོན་བཞིན་དུ་སེམས་པར་བྱེད། །ཅེས་དང། སྤྲེའུ་རྒྱལ་པོའི་སྐྱེས་རབས་
ལས༑ རིགས་མཐུན་རྣམས་ཀྱིས་རབ་ཏུ་གུས་བྱས་ནས། །གུས་པའི་ཕྱག་འཚལ་བཀུར་སྟི་ཆེར་བྱས་པའི། །དབང་ཕྱུག་བདེ་བ་ཐོབ་པར་བྱས་གྱུར་པའི། །བུ་ལོན་དེ་རིང་བདག་གིས་འཁོར་བར་གྱུར། །ཅེས་གསུངས་པ་ལྟར། དགོས་པའི་
དུས་སུ་མི་བསླུ་ཞིང་དྲིན་ལན་དུ་དྲིན་གཟོ་བ་དང་སྙིང་བརྩེ་བའི་བྱང་ཆུབ་སེམས་དཔའི་རྣམ་བར་ཐར་བའོ། །སྡེ་ཁྲི་རིན་པོ་ཆེའི་མཆོག་སྤྲུལ་སྨད་དུ་འབྱོན་པ་ལ་ཉེ་བའི་དུས་ཀྱི་བཀའ་ཆོས་ཤིག་གི་སྐབས་ཁོང་ལ་སྐུ་རྩེད་ཀྱི་ཚུལ་དུ་
མྱ་ངན་ལས་འདས་བ་ཡང་སྒྱུ་མ་ལྟ་བུ་རྨི་ལམ་ལྟ་བུ་ཞེས་ཟེར་རམ། ལྷའི་བུ་དག་ཁོ་བོ་ནི་མྱ་ངན་ལས་འདས་བ་ལས་ལྷག་བའི་ཆོས་གཞན་ཞིག་ཡོད་ནའང་དེ་ཡང་སྒྱུ་མ་ལྟ་བུ་རྨི་ལམ་ལྟ་བུའོ་ཞེས་སྨྲའོ། །ཞེས་སྤྱོད་བསྡུས་སུ་དྲངས་བ་དེ་དང་
ཡང་ཉིན་གཅིག། དེ་ཡིས་ཆོས་ཀུན་སྒྱུ་མ་ལྟ་བུ་དང། །སྐྱེ་བ་སྐྱེད་མོའི་ཚལ་འགྲོ་ལྟར་རྟོགས་ནས། །འབྱོར་བའི་དུས་དང་རྒུད་བའི་དུས་ནའང་འདི། །ཉོན་མོངས་སྡུག་བསྔལ་དག་གིས་འཇིགས་པ་མེད་ཨང་ཞེས་སྐྱོ་ཉམས་དང་བཅས་
གསུངས་པའང་འབྱུང་འགྱུར་རྗེན་བར་གཟིགས་བའི་གསུང་དུ་སྣང་ལ། དེ་མཚུངས་གཞན་དང་གཞན་ལ་ཕྱིས་འབྱུང་གི་བསླབ་བྱ་དང་ཞལ་བཀོད་གང་གནང་ཐམས་ཅད་ཐོག་ཏུ་མ་ཁོལ་བ་གཅིག་ཀྱང་མེད་པ་སོགས་མངོན་

[079B] །འདུལ་བ་སུམ་བརྒྱ་པ་ལས། ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་བར་སྙིང་བརྩེ་འཁོར་ནི་དག་པ་དང། །ཆོས་དང་ཟང་ཟིང་ཕན་འདོགས་ལ་བརྩོན་པ། །
དུས་སུ་འདོམས་པ་དེ་ལྟར་བླ་མར་བསྔགས། །ཞེས་གསུངས་པ་ལྟར་འདུལ་བ་ནས་བཤད་པ་དང། མདོ་སྡེ་རྒྱན་གྱི་མཆོད་རྟེན་ཚད་མེད་ཀྱི་ལེའུ་ལས། བཤེས་གཉེན་དུལ་བཞི་བ་ཉེར་ཞི་བ། །ཡོན་ཏན་ལྷག་པ་བརྩོན་བཅས་ལུང་གིས་
ཕྱུག་དེ་ཉིད་རབ་ཏུ་རྟོགས་བ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བརྟེན། །ཞེས་གསུངས་པ་ལྟར། ལྷག་པའི་བསླབ་པ་རིན་པོ་ཆེ་རྣམ་པ་གསུམ་གྱིས་ཐུགས་རྒྱུད་དུལ་ཞིང་ཞི་ལ་ཉེ་བར་ཞི་བ་དང། ལ་སོགས་
བས༑ སློབ་མ་ལས་ལྷག་པ། གཞན་དོན་བྱེད་པ་ལ་སྤྲོ་བ། ལུང་གིས་ཕྱུག་པ། དེ་ཁོ་ན་ཉིད་རྟོགས་པ། སྨྲ་མཁས་པ། ཟང་ཟིང་ལ་མི་ལྟ་བའི་བརྩེ་བའི་བདག་ཉིད་ཅན། ཡང་ཡང་འཆད་པས་མི་སྐྱོ་བ་སྟེ་ཐེག་པ་ཆེན་པོའི་དགེ་པའི་
བཤེས་གཉེན་གྱི་མཚན་ཉིད་བཅུ་གསུངས་བ་དང། ཆོས་བཤད་པའི་ལེའུ་ལས། རྒྱ་ཆེ་ཐེ་ཚོམ་སྤོང་བ་དང། །བཟུང་འོས་དེ་ཉིད་གཉིས་སྟོན་པ། །འདི་ནི་བྱང་ཆུབ་སེམས་དཔའ་ཡི། །སྟོན་བ་ཕུན་ཚོགས་ཡིན་ཞེས་བྱ། །ཞེས་ཐོས་པ་རྒྱ་ཆེ་བ་
ཤེས་རབ་ཆེ་བས་གདུལ་བྱའི་ཐེ་ཚོམ་སྤོང་བ། སྒོ་གསུམ་དགེ་བས་བླ་མར་བཟུང་བར་འོས་པ། ཉོན་མོངས་དང་རྣམ་བྱང་གི་དེ་ཁོ་ན་ཉིད་སྟོན་པ་སྟེ་ཆོས་བཞི་ལྡན་བཤད་པ་དང། ཆོས་སྒྲུབ་ཀྱི་ལེའུ་ལས། བྱང་ཆུབ་སེམས་དཔའ་ཐོས་མང་

[080A]༄༅། །དང༑ ༑བདེན་མཐོང་སྨྲ་མཁས་སྙིང་བརྩེ་ཅན། །སྐྱོ་མེད་སྐྱེས་བུ་དམ་པ་ནི། །ཆེན་པོ་ཡིན་པར་ཤེས་པར་བྱ། །ཞེས་བསམ་སྦྱོར་ལུང་རྟོགས་སྨྲ་མཁས་པའི་ཡོན་ཏན་ལྔ་བསྟན་པ་རྣམས་དང་ལྡན་པའི་
བཟང་པོའི་བཤེས་གཉེན་ཏེ། བཟང་པོ་ནི་ཐར་ལམ་གསལ་བྱེད་ལས། རྒྱ་ཡོངས་སུམ་ཆད་བར་ལེགས་པའི་རིགས་རྣམ་པ་ཐམས་ཅད་ཡོངས་སུ་རྫོགས་པས་ཀུན་དུ་བཟང་པོའམ། ཀུན་ནས་བཟང་པོ་ཞེས་བྱའོ། །
ཞེས་གསུངས་པ་ལྟར། མངོན་མཐོ་དང་ངེས་ལེགས་ཀྱི་བདེ་བ་སྐྱེད་བས་ན་བཟང་པོ་སྟེ། འདོད་འཇོའི་མེ་ལོང་ལས། བཟང་པོ་སྟེ་འབྲས་བུ་ངེས་ལེགས་ཀྱི་བདེ་བ་སྟེར་བ། ཞེས་སོ། །དེ་ཡང་ལེགས་པའི་རིགས་ཐམས་ཅད་
རྫོགས་པའི་རྒྱུས་དམན་པའི་སྐྱོན་གདགས་སུ་མེད་པ་ཞིག་ལ་བཤད་ན་བརྗོད་བྱའི་འབྲེལ་ཟབ་བས་ཉེར་ཞི་ལ་སོགས་པའི་མཚན་ལྡན་བཟང་པོའི་བཤེས། ཞེས་པ་འདིས་ནི་གསང་སྔགས་ཀྱི་བླ་མའི་མཚན་ཉིད་ཀྱང་བསྟན་པར་
བྱས་ན་ལེགས་ཏེ། དེ་མ་ཚང་ན་དེའི་ཆ་ནས་སྐྱོན་གདགས་སུ་དུང་བའི་ཕྱིར་རོ། །དེས་ན་བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོང་བ་ཤེས། །སྙིང་བརྩེར་ལྡན་
ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་བྲི་བའི་ལས་ལ་མཁས། །ཞེས་མཚན་ཉིད་བཅུ་གསུངས་བ་དང། དེ་ཉིད་བཅུ་ལ་ཡང། རྡོ་རྗེ་སྙིང་པོ་རྒྱན་གྱི་རྒྱུད་ལས། ཕྱིར་བཟློག་གཉིས་ཀྱི་ཆོ་ག་དང། །

[080B] །ཁ་སྦྱོར་འབྱེད་པའི་ཆོ་ག་དང། །གཏོར་མ་རྡོ་རྗེ་བཟླས་པ་དང། །དྲག་ཤུལ་སྒྲུབ་པའི་ཆོ་ག་དང། །རབ་ཏུ་གནས་དང་དཀྱིལ་འཁོར་སྒྲུབ། །ནང་གི་དེ་ཉིད་བཅུ་ཡིན་ནོ། །ཞེས་དང། དཀྱིལ་འཁོར་ཏིང་
འཛིན་ཕྱག་རྒྱ་དང། །སྟངས་སྟབས་འདུག་སྟངས་བཟླས་བརྗོད་དང། །སྦྱིན་སྲེག་མཆོད་པ་ལས་སྦྱོར་དང། །སླར་བསྡུ་བ་ཡི་རྣམ་པ་ནི། །ཕྱི་ཡི་དེ་ཉིད་བཅུ་ཡིན་ནོ། །ཞེས་ཕྱི་ནང་གི་དེ་ཉིད་བཅུ་བཅུ་གསུངས་པ་དང་ལྡན་ཞིང། སྔགས་
ཆེན་མཁས་པའི་དབང་པོ་གཅུ་འཁོར་རབ་འབྱམས་པ་ལས་ཐིག་རྡུལ་ཚོན་བློས་བསླངས་གི་ཕྱག་ཁྲིད་ཞིབ་སློབ་དང་དལ་ཟིན་བྲིས་ཡང་མཛད་པ་བཞིན། བསོད་གྲགས་རིན་པོ་ཆེའི་རྡོར་ཕྲེང་གི་དཀྱིལ་འཁོར་ཡོངས་རྫོགས་ཀྱི་སྒྱ་ཐིག་ཉིད་ཀྱི་ཕྱག་བསྟར་ནས་གནང་བ་ལྟ་
བུ་དཀྱིལ་འཁོར་བྲི་བའི་ལས་ལ་མཁས་བ་སྟེ་མཚན་ཉིད་ཐམས་ཅད་ཡོངས་སུ་རྫོགས་པའོ། །ཕན་བཏགས་མ་བཏགས་ལ་ལྟོས་པ་མེད་པར་བླ་ན་མེད་པའི་བྱང་ཆུབ་ཀྱི་བདེ་བ་སྦྱིན་པའི་ཡོ་བྱད་དམ་པ་གདུལ་བྱ་ཐམས་ཅད་ལ་མ་བུ་གཅིག་པ་ལྟར་
སྙིང་ཉེ་ཞིང་བརྩེ་བས་འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བའམ་བཤེས་ཞེས་པ་སྟེ། རྗེ་ཆོས་དབང་གྲགས་བས། བློ་བཟང་གཞལ་མེད་ཁང་ཆེན་དུ། །བསོད་ནམས་རིན་ཆེན་ལ་ཆགས་ཏེ། །བདག་ཉིད་ལ་ནི་སྙིང་ཉེ་བ། །སངས་རྒྱས་དབང་གི་
རྒྱལ་པོར་འདུང། །ཅེས་གསུངས་པ་ལྟར་རོ། །ང་རྒྱལ་མེད་ཡིད་གོམས་པའི་སེམས་དཔའ་ཆེ། །བྱང་ཆུབ་ཆེད་དུ་བྱང་ཆུབ་མཆོག་ཞུགས་བ། །འགྲོ་བ་ཀུན་གྱི་བྲན་བཞིན་གནས་པ་ཡིས། །བྱང་ཆུབ་བདེ་བ་ཐོབ་ཅིང་ཡོན་ཏན་རྫོགས། །འདོད་དང་མི་


[081A]༄༅། །འདོད་ལྕེ་གཉིས་གཡོ་བ་ཡི། །དཀར་ནག་ཁྲ་པའི་ཆོས་བརྒྱད་གདུག་པའི་སྤྲུལ། །ཐབས་དང་ཤེས་རབ་རྡོག་པས་བརྗིས་པ་ཡིས། །དུག་གསུམ་བག་ཆགས་བཅས་པ་དབྱིངས་སུ་བསྐྱལ། །སྟོང་པའི་མཁའ་ལ་གོ་
སྐབས་ཡངས་པའི་སྤྲིན། །བཤད་སྒྲུབ་བྱ་བའི་ཉམས་བརྒྱར་འཁྲིག་པ་ལས། །ཆུ་མཐོང་འགོག་པའི་སྤྲིན་གྱི་མེ་ཏོག་གིས། །ཀུན་ཡིད་མྱ་ངན་མེད་པའི་དུས་སྟོན་སྤེལ། །བསླབ་གསུམ་ཡང་དག་ལྟ་དང་སྙིང་བརྩེ་བའི། །འོད་འབར་ཉ་
ལྕིབས་ཁོག་པར་སྦྲུམ་པ་ཡི། །བཤེས་གཉེན་བཟང་པོར་འོས་པའི་ལེགས་བྱས་ཀྱི། །མུ་ཏིག་ཚོམ་བུ་སྐྱེ་དགུའི་གཙུག་གི་རྒྱན། །ཞེས་པའང་བར་སྐབས་ཀྱི་ཚིགས་སུ་བཅད་པའོ།    ༈    །སྐལ་བཟང་ལོངས་སྤྱོད་འདབ་མ་བཞད་
བའི་དབུས། །ཟླ་བ་ཞུན་མར་ཆགས་པའི་ཉམས་ལྡན་མ། །རབ་དཀར་སྙན་སྒྲོག་ངང་བའི་བུ་མོ་ཡིས། །རོ་འཛིན་དབྱངས་ཀྱི་ཆུ་གཏེར་རིང་དུ་སྐྱོངས། །གསུམ་པ་ཡོན་ཏན་བརྙེས་ནས་བསྟན་པ་ལ་བྱ་བ་མཛད་པའི་ཚུལ་ལ་
སློབ་མ་བསྐྱངས་པའི་སྒོ་ནས་བསྟན་པ་ལ་བྱ་བ་མཛད་ཚུལ་དང། གཞན་དོན་ལྟར་སྣང་དང་གོལ་ས་སྤངས་པའི་སྒོ་ནས་བསྟན་པ་ལ་བྱ་བ་མཛད་ཚུལ་གཉིས། དང་པོ་ནི། དབང་ལུང་མན་ངག་ཁྲིད་དང་བཤད་པའི་རྒྱུན།།
མཐའ་དག་གུས་རྟག་བརྩོན་པས་རབ་མནོས་ནས། །སྐལ་བཟང་དོན་གཉེར་ཡོངས་ལ་སོལ་མཛད་པའི། །མཚུངས་མེད་ཆོས་རྗེའི་ཞབས་ལ་གསོལ་བ་འདེབས། །ཞེས་གསུངས། དོན་ནི། འབྲས་བུ་སྐུ་གཉིས་སམ་སྐུ་བཞིའི་

[081B] ལྷ་དེ་དང་དེའི་ཡེ་ཤེས་སྐྱེ་བའི་སྣ་འདྲེན་བྱེད་བྱིན་རླབས། རྒྱབ་རྟེན་ལུང། གང་ཤེས་ཉམས་ལེན་དུ་འཁྱར་བྱེད་མན་ངག། བཤད་ཡམ་ཙམ་མ་ཡིན་པར་སྐབས་བབས་
ཀྱི་དོན་དེ་དང་དེ་རྗེན་པར་ངོས་བཟུང་ནས་ངོ་སྤྲོད་པ་ཁྲིད་དང། གཞུང་ཆེན་མོ་རྣམས་ཀྱི་དགོངས་དོན་ལུང་དང་རིགས་པས་བརྒྱན་ཏེ་མཁས་པའི་ཚོགས་སུ་འཆད་པ་བཤད་པ་སྟེ། དེ་འདྲ་བའི་ཆོས་རྒྱུན་མཐའ་དག་གུས་སྦྱོར་དང་རྟག་སྦྱོར་
གྱི་བརྩོན་འགྲུས་ཤུགས་དྲག་ལ་རྒྱུན་མི་འཆད་པས་རབ་ཏུ་མནོས་པ་སྟེག་སན་ནས་ཞེས་པ་རྐང་པ་དང་པོ་གཉིས་ཀྱི་དོན་ཡིན་ཞིང། དེའི་ཚུལ་ནི། སྔ་ཕྱིར་གུང་ཐང་འཇམ་པའི་དབྱངས་ལས་བྱང་ཆུབ་བདེ་ལམ་གྱི་དམར་ཁྲིད་ལན་གསུམ་
དཔལ་མང་རྡོ་རྗེ་འཆང་ལས་ལན་བདུན་ཞལ་ཤེས་སེམས་སྐྱེད་མཆོད་པ་སྤྱོད་འཇུག་ལྟར་སྨོན་འཇུག་གཅིག་ཆར་ལེན་པའི་ཚུལ་དང་བཅས་པ། བདེ་ལམ་ལམ་མཆོག་སྙིང་པོའི་ཁྲིད། ལྕང་སྐྱ་དང་ཀུན་མཁྱེན་གོང་མའི་ཟིན་བྲིས་
སྟེང་ནས་ལམ་རིམ་འཇམ་དཔལ་ཞལ་ལུང་གི་ཁྲིད་སེམས་སྐྱེད་མཆོད་པ་དང་བཅས་པ་དང། རེས་ཐུགས་ཐོག་ནས་ཚར་མང་པོ་གནང་བ་ཐོབ་གསུངས། ཇོ་པོས་འབྲོམ་ལ་ལྐོག་ཁྲིད་དུ་སྩལ་པའི་རྒྱུན། དགེ་བཤེས་མཆད་ཁ་པས་
ས་བཅད་བདུན་དུ་མཛད་ནས་ཁྱབ་བདལ་དུ་སྤེལ་བ་བློ་སྦྱོང་དོན་བདུན་མའི་ཁྲིད་ཡིག་སྟེང་ནས་དང། ཧོར་སྟོན་ནམ་མཁའ་དཔལ་གྱིས་མཛད་པའི་བློ་སྦྱོང་ཉི་མའི་འོད་ཟེར་གྱི་སྟེང་ནས་གསན། ཡང་རྩ་ཚིག་གི་བརྩི་བཞག་བཏང་

[082A]༄༅། །བའི་སྟེང་ནས་ཕྱག་ལེན་ཞིབ་རྒྱས་ཀྱི་ཉམས་ཁྲིད་གདམས་པ་འདིའི་ཉམས་ལེན་མྱོང་བས་གྲུབ་བ་ཨ་མཆོག་སྤྲུལ་བའི་སྐུ་རིན་པོ་ཆེ་ནས་གསན། སྡེ་ཁྲི་རིན་པོ་ཆེ་ནས་ལྕང་སྐྱ་གོང་མའི་ཁྲིད་ཡིག་སྟེང་ནས་གླང་རི་
ཐར་བའི་བློ་སྦྱོང་ཚིག་བརྒྱད་མའི་ཁྲིད་དང། དབལ་མང་རྡོ་རྗེ་འཆང་ལས་རྩ་ཚིག་གི་སྟེང་ནས་གསན། དགའ་ལྡན་ཤར་རྩེ་ཐེ་བོ་སྤྲུལ་པའི་སྐུ་ལས་བཀའ་གདམས་ཐིག་ལེ་བཅུ་དྲུག་གི་ཁྲིད། ཡང་དབལ་མང་རིན་པོ་ཆེ་ལས་བཀའ་
གདམས་ལྷ་བཞིའི་ཁྲིད། བ་སོའི་ལྟ་ཁྲིད། རྒྱལ་བ་དབེན་ས་པ་དང་པཎ་ཆེན་ཆོས་རྒྱན་གྱི་ཁྲིད་ཡིག། རྒྱལ་དབང་བསྐལ་བཟང་རྒྱ་མཚོའི་ལྷ་མགུར་རྣམས་ཀྱི་སྟང་ནས་དྲན་པ་བཞི་ལྡན་གྱི་ཁྲིད། བླ་མ་མཆོད་པའི་ཉམས་ཁྲིད་
སྔོན་འགྲོ་ཁྲིད་བཞི་དང་བཅས་པའི་ཕྱག་ཚན་གྱི་ཁྲིད། བླ་མཆོད་ཕྱག་ཆེན་དང་སྦྲགས་པའི་ཉམས་ཁྲིད་ཞལ་ཤེས་དང་བཅས་པ་ཚར་གསུམ། བླ་མཆོད་དང་འབྲེལ་བའི་འཕོ་བཞག་གཅིག་མའི་ཁྲིད་འཕོ་རྟ་དང་
བཅས་པ། ལམ་གྱི་གཙོ་བོ་རྣམ་གསུམ་གྱི་ཁྲིད་སེམས་སྐྱེད་མཆོད་པ་དང་བཅས་པ། ཐུན་དྲུག་རྣལ་འབྱོར་གྱི་ཁྲིད། བླ་མའི་རྣལ་འབྱོར་དགའ་ལྡན་ལྷ་བརྒྱ་མ་འཕོ་བ་དང་བཅས་པའི་ཁྲིད། སྡེ་ཁྲི་རིན་པོ་ཆེ་ནས་དེའི་གཞུང་བསྲིང་གི་ཁྲིད་
གླིང་ཁྲི་ཆེན་དཀོན་མཆོག་དགྱེས་པའི་བློ་གྲོས་ལས་མཁས་གྲུབ་ཆིག་བརྒྱུད་ཀྱི་བླ་མའི་རྣལ་འབྱོར་གྱི་ཁྲིད། རྗེ་བློ་བཟང་འཇིགས་མེད་རིགས་པའི་རལ་གྲི་ལས་ཀུན་མཁྱེན་བར་པའི་བླ་མའི་རྣལ་འབྱོར་གྱི་ཁྲིད། དཔལ་མང་རིན་པོ་ཆེ་ནས་ལམ་

[082B] ལམ་རིམ་བསྡུས་དོན་ནམ་ཉམས་མགུར་གྱི་བཤད་ལུང་མྱུར་ལམ་ཞལ་ཤེས་དང་བཅས་པའི་བཤད་ལུང། སྡེ་ཁྲི་རིན་པོ་ཆེ་ནས་ལམ་རིམ་མཆན་བཞི་སྦྲགས་མའི་བཤད་ལུང། ལམ་རིམ་
ཆུང་དུའི་བཤད་ལུང་གསན་པ་སོགས་ཐུན་མོང་ལམ་སྦྱང་གི་སྐོར་རོ། །ཧེ་རུ་ཀ་དཔལ་གུང་ཐང་འཇམ་པའི་དབྱངས་ཀྱིས་ཐོག་མར་འཁོར་ལོ་སྡོམ་པ་དྲིལ་བུ་ཕྱི་ནང་གི་དཀྱིལ་འཁོར་དུ་བཅུག་སྟེ་གསང་ཆེན་ཆོས་ཀྱི་རྒྱལ་སྲིད་དུ་དབང་
བསྐུར་བའི་ཚུལ་སྔར་ལྟར་ལ། གཞན་ཡང་རྒྱལ་མཁན་ཆེན། སྡེ་ཁྲི་རིན་པོ་ཆེ། དབལ་མང་རྡོ་རྗེ་འཆང་རྣམས་ལས་ཕྱི་དཀྱིལ་གྱི་དབང་ལན་ལྔ། ལུས་དཀྱིལ་གྱི་དབང་ཆིང་དྲུག། འཇམ་དཔལ་ཞི་ཁྲོ་དུར་སྨྲིག་འཛིན་པའི་རྣམ་པར་རོལ་པ་སྐྱབས་
མཆོག་འཇིགས་མེད་རྒྱ་མཚོའི་དྲུང་དུ་དུས་དགྲའི་དབང་པོ་བདུད་ལས་རྣམ་རྒྱལ་དཔའ་བོ་གཅིག་པའི་དབང་ལན་བརྒྱད། རྡོ་རྗེ་འཆང་རཏྣ་དཧྭ་ཛ་ལས་ལན་གསུམ། སྡེ་ཁྲི་རིན་པོ་ཆེ་དང། གྲུབ་དབང་བསོད་གྲགས་སྤྲུལ་པའི་སྐུ་རྗེ་བཙུན་དཀོན་
མཆོག་རྒྱ་མཚོ་དཔལ་བཟང་པོ་རྣམ་གཉིས་ལས་གྲངས་དེ་མཚུངས། གུང་ཐང་འཇམ་པའི་དབྱངས་དང། རྒྱལ་མཁན་ཆེན་ལས་གསན་པ་བཅས་ལན་བཅུ་དགུ། དགེ་བའི་བཤེས་གཉེན་དེ་རྣམས་ལས་རྡོ་རྗེ་འཇིགས་བྱེད་ལྷ་བཅུ་གསུམ་མའི་དབང་
ལན་བདུན། གསང་འདུས་མི་བསྐྱོད་པའི་དབང་ལན་དྲུག། དང་པོའི་སངས་རྒྱས་ཁྱབ་བདག་སྡེ་ཁྲི་རིན་པོ་ཆེ་ནས་དཔལ་དུས་ཀྱི་འཁོར་ལོའི་དབང་ཆེན་སྐལ་བཟང་ལྷ་ཁང། ཚོགས་ཆེན་འདུ་ཁང། དུས་འཁོར་གྲྭ་ཚང་རྣམས་སུ་ལན་གསུམ་

[083A]༄༅། །གསང་འདུས་འཇིག་རྟེན་དབང་ཕྱུག་དང། འཇམ་རྡོར་གྱི་དབང། གཤེད་དམར་གྱི་དབང་ཚར་གསུམ། དགྲ་ནག་གི་དབང། འཇིགས་བྱེད་ཞེ་དགུ་མའི་དབང་ལན་གཉིས། རོ་ལངས་བརྒྱད་
སྐོར་གྱི་དབང། ཀྱེ་རྡོར་ཐོད་པ་ཅན་མན་ངག་ལུགས་ལྷ་དགུའི་དབང་ཚར་གཉིས། བདེ་མཆོག་ནག་པོའི་དབང་ལན་གསུམ། འདི་གུང་ཐང་རིན་པོ་ཆེ་ནས་ཀྱང་གསན། བདེ་མཆོག་བོད་ཞལ་ཅན་ལྷ་སོ་བདུན་གྱི་དབང་ལན་གསུམ་
ཕྱག་རྡོར་འཁོར་ཆེན་གྱི་དབང་ཚར་གཉིས། འདི་རྗེ་བླ་མའི་གདན་ས་སྐུ་འབུམ་ནས་སྐྱབས་མགོན་རིན་པོ་ཆེ་དང་སྔར་དབལ་མང་རྡོ་རྗེ་འཆང་ལས་ཀྱང་གསན། འཇམ་དཔལ་གསང་ལྡན། རྡོར་དབྱིངས། ཀུན་རིག་རྣམས་ཀྱི་དབང་
ཕྱི་མ་འདི་སྐྱབས་མགོན་ཐམས་ཅད་མཁྱེན་པ་དང། རྗེ་བཙུན་རཏྣ་སཱ་ར་ལས་ཀྱང་གསན། རྣམ་སྣང་མངོན་བྱང། ཐུབ་བ་དམ་ཚིག་གསུམ་བཀོད། སྨན་བླ་ལྷ་ང་གཅིག། གདུགས་དཀར་ལྷ་བཅུ་བདུན་མ་དང་ལྷ་སོ་ལྔ་པ། ཚེ་དཔག་
ལྷ་དགུ་རྣམས་ཀྱི་དབང། གུང་ཐང་འཇམ་པའི་དབྱངས་དང། སྡེ་ཁྲི་རྣམ་གཉིས་ལས་ཐིག་ལེ་བཅུ་དྲུག་གི་དབང། ཐུགས་རྗེ་ཆེན་པོ་བཅུ་གཅིག་ཞལ་གྱི་དབང་རྒྱལ་མཁན་ཆེན་དང། དཔལ་མང་རིན་པོ་ཆེ་ནས་ལན་གཉིས་གཉིས། སྡེ་
ཁྲི་རིན་པོ་ཆེ་དང། གུང་ཐང་བཞི་པ་འཇམ་མགོན་བསྟན་པའི་རྒྱ་མཚོ་ལས་ཀྱང་གསན་ཞིང། ཐེག་ཆེན་གསོ་སྦྱོང་གི་སྡོམ་རྒྱུན་ཀྱང་དབལ་མང་རྡོ་རྗེ་འཆང་ལས་གསན། ཡང་དེ་ལས་མི་འཁྲུགས་པ་ལྷ་བཅུ་གསུམ་གྱི་དབང། རྒྱལ་

[083B] རྟ་མགྲིན་གསང་སྒྲུབ་ཀྱི་དབང་ལན་གསུམ། ཟབ་མོ་གཅོད་ཀྱི་བཀའ་བབས་བསོད་གྲགས་རྡོ་རྗེ་འཆང་དཀོན་མཆོག་རྒྱ་མཚོ་ལས་འཇམ་དབྱངས་མགོན་པོའི་ལུགས་ཀྱི་མ་ཅིག་ཞི་དྲག་གི་དབང་དཔོན་ཚང་ནང་ནས་
ལན་གསུམ། རི་ཁྲོད་ཡིད་དགའ་ཆོས་འཛིན་ནས་ཚར་གཉིས། དཀར་པོ་གཤོང་ནས་གཅིག། དངུལ་རྭའི་ལྷ་སྡེའི་ས་ནས་གཅིག། ཉིད་ཀྱི་གཟིམས་སྤྱིལ་དུ་གཉིས་ཏེ་ལན་དགུ། རྒྱལ་མཁན་ཆེན་ལས་ལན་གཉིས་དང། རྒྱལ་ཐང་པའི་
གཅོད་དབང་གོང་གསལ་བཤེས་གཉེན་རྣམས་ལས་དབེན་སའི་གདན་ཐོག་གཅིག་མའི་དབང་ལན་དྲུག། པུ་ཎྱེ་ཤྲིའི་ཁྲོས་ནག་གི་གཅོད་དབང་དབལ་མང་རིན་པོ་ཆེ་ནས་གསན། རྒྱལ་མཁན་ཆེན་དང། སྡེ་ཁྲི་རིན་པོ་ཆེ་ལས་སྟག་ཕུའི་
སྒྲོལ་མའི་གཏོར་དབང་དང་ལུས་དཀྱིལ་གྱི་དབང་ལན་གསུམ། རྗེ་བཙུན་འཇམ་དཔལ་རྡོ་རྗེ་ལས་ཐར་རྩེའི་དཀྱིལ་ཆོག་སྟེང་ནས་སྦྱོང་རྒྱུད་དཀྱིལ་འཁོར་བཅུ་གཉིས་ཀྱི་དབང། འདི་དག་ལས་མི་ཏྲར་ཡོད་པ་རྣམས་ཟུར་བཀའི་ཆིང་
གི་སྟེང་ནས་སྡེ་ཁྲི་རིན་པོ་ཆེ་ལས་ཀྱང་གསན། དེ་དང་དབལ་མང་རྡོ་རྗེ་འཆང་ལས་སྣུར་ལུགས་ཀྱི་རྣམ་འཇོམས་ལྷ་མང་གི་དབང་སོགས་ལྷོ་བྲག་སྙན་བརྒྱུད་སྐོར་གྱི་དབང་རྗེས་གནང་ལུང་ཆ་ཚང་ཨ་མཆོག་སྤྲུལ་སྐུ་རིན་པོ་ཆེ་ལས་གཡུ་
ཐོག་སྙིང་ཐིག་གི་དབང་རྗེས་གནང་རིགས་གཏད་སོགས་ཆ་ཚང། གུར་གྱི་མགོན་པོའི་དབང་བྱིན་རླབས་གུར་བོད་མེ་འབར་མ་དཀར་ཆག་ཡིག་སྣ་བརྒྱ་དང་ལྔ་བཅུ་ཁ་སྐོང་ཕལ་ཆེར་གྱི་ལུང་བཅས་དབང་རྗེས་གནང་འདྲེས་མའི་སྐོར། གུང་

[084A]༄༅། །ཐང་འཇམ་པའི་དབྱངས་དཀོན་མཆོག་བསྟན་པའི་རྒྱ་མཚོ། རྒྱལ་མཁན་ཆེ། བསོད་གྲགས་རིན་པོ་ཆེ་རྣམས་ལས་སྒྲུབ་ཐབས་རིན་འབྱུང་གི་རྗེས་གནང་ཏཱ་ར་ནཱ་ཐའི་སྒྲུབ་སྐོར་གྱི་ལུང་དང་
བཅས། འཇམ་དབྱངས་ཆོས་སྐོར། བདེ་གསང་འཇིགས་གསུམ་གྱི་སྔགས་བཏུ། དགེ་བཤེས་ཆོས་དར་རྒྱས་ལས་མཁའ་སྤྱོད་མའི་སྔགས་བཏུ། གཞན་ཡང་བླ་མ་རྣམས་ལས། གསེར་ཆོས་བཅུ་གསུམ་སེང་གེ་སྒྲའི་ངག་སྲུང་
འགྲོལ་བཅས། ཇོ་ལུགས་སྒྲོལ་མ་ཉེར་གཅིག། སྙིང་ཐིག་བསྡུས་པ། མགོན་པོའི་བཀའ་བཅུ་གསུམ་སྙིང་ཞུགས་བཅས། རྣམ་སྲས་བཀའ་བཅོ་ལྔ་སོགས་སྡེ་ཚན་དུ་བྱས་པ་དང། དུག་དབང་རྨ་བྱ་རྒྱས་པ། འཇམ་ལུགས་ཚེ་དབང་
གྲུབ་རྒྱལ་ལུགས་ཀྱི་ཚེ་དབང་ཆིག་བརྒྱུད་མ་དང་ཐུན་མོང་བསོགས་སྡེ་ཚན་དུ་མ་བྱས་པའི་རྗེས་གནང་ཐོར་བུ་པ་བདུན་ཅུ་ལྷག་བཅས་ཟུར་བཀའི་དབང་དང་བྱིན་རླབས་ཀྱི་སྐོར། སྐྱབས་མགོན་རྡོ་རྗེ་འཆང་ལས་བདེ་མོ་ཐང་དགའ་ལྡན་
ཆོས་འཁོར་གླིང་ནས་མི་ཏྲ་རྐྱང་བའི་དཀྱིལ་འཁོར་དྲུག་ཅུ་རེ་ལྔ། ཨ་བྷྱའི་རྡོ་རྗེ་ཕྲེང་བ་དང་འདར་པཎ་གྱི་ཀྲྀ་ཡ་སྦྲགས་པའི་དཀྱིལ་འཁོར་ཞེ་ལྔའི་དབང་ལན་གཉིས་དང། རྡོར་ཕྲེང་གི་དབང་སྡེ་ཁྲི་རིན་པོ་ཆེ་ནས་ཀྱང་གསན། དེ་
ལས་སྒྲུབ་ཐབས་བརྒྱ་རྒྱམ་གཉིས་ཀྱི་རྗེས་གནང་རྒྱ་གཞུང་གི་ལུང་དང་སྦྲགས་པ། སྣར་ཐང་བརྒྱ་རྩའི་རྗེས་གནང་མཆིམས་ནམ་མཁའ་གྲགས་ཀྱིས་སྡེབས་པའི་གཞུང་ལེ་ཚན་རེ་བདུན་དང་བཅས་པ། གྲུབ་ཆེན་བརྒྱད་ཅུའི་

[084B] སྨིན་བྱེད་དབང་དང་བྱིན་རླབས་ཀྱི་རྒྱུན་གང་ཡོད་གསན་པས་རིགས་དང་དཀྱིལ་འཁོར་རྒྱ་མཚོའི་ལྷའི་གསང་བ་གསུམ་གྱི་ངོ་མཚར་སྐུ་གསུང་ཐུགས་པར་བཏབ་པ་བཞིན་དུ་གྱུར་ཏོ། །སྙན་བརྒྱུད་
གདམས་པའི་གཏེར་མཛོད་གནས་ལྔ་ཡོངས་སུ་རྫོགས་པའི་པཎྜི་ཏ་ཆེན་པོ་ཟུང་འཇུག་སྐུ་བརྙེས་དབལ་མང་རྡོ་རྗེ་འཆང་དཀོན་མཆོག་རྒྱལ་མཚན་མཚན་གཞན་བདེ་བའི་རྡོ་རྗེ་དཔལ་བཟང་པོས་བདེ་གསང་འཇིགས་གསུམ་གྱི་རིམ་གཉིས་ཀྱི་
དམར་ཁྲིད་དང་ཉམས་ཁྲིད་ལན་དུ་མ་དང་སོ་སོའི་རྒྱུད་འགྲེལ་གྱི་བཤད་པ། ཕ་རྒྱུད་ཀྱི་མན་ངག་སྒྱུ་ལུས་འོད་གསལ་བར་དོ་གསུམ། མ་རྒྱུད་ཀྱི་མན་ངག་གཏུམ་མོ་འཕོ་བ་གྲོང་འཇུག་གསུམ་སྟེ་ན་རོ་ཆོས་དྲུག་དང། སུམ་པ་མཁན་ཆེན་གྱི་རྩ་
ཚིག་གི་སྟེང་ནས་དེ་དང་འབྲེལ་བའི་ལུས་ཀྱི་འཁྲུལ་འཁོར་བརྒྱ་རྩ་བརྒྱད་ཀྱི་ཁྲིད། ནཱ་རོ་པའི་སྲིང་མོ་ནི་གུམས་ཁྱུང་བོ་ཚུལ་ཁྲིམས་མགོན་པོ་ལ་གནང་བའི་ནི་གུའི་ཆོས་དྲུག། གསང་བདེའི་རིམ་ལྔ་སྦྱོར་དྲུག་རྣལ་འབྱོར་བཞི། །ནཱ་རོ་ནི་གུའི་
ཆོས་དྲུག་འཕོ་ཁྲིད་རང། །བྱིན་བརླབས་བཞི་ལྡན་སྙན་བརྒྱུད་རྫོགས་རིམ་ལ། །ཞེས་གསུངས་པ་ལྟར་གྱི་སྲད་རྒྱུད་ཁྲིད་ཆེན་བརྒྱད་དམ་གསན་ཡིག་ཏུ་ནི་གུའི་ཆོས་དྲུག་གི་ཚབ་ཏུ་ལཱུ་ཨི་པའི་རྫོགས་རིམ་རྣལ་འབྱོར་ཆེན་པོ་བགྲང་བ་ལྟར་དང་
གསང་འདུས་དང་དྲིལ་བུ་པའི་རིམ་ལྔ། དུས་འཁོར་སྦྱོར་དྲུག། ནཱ་རོ་ཆོས་དྲུག། ལཱུ་ཨི་པའི་རྣལ་འབྱོར་ཆེན་པོ། འཇིགས་བྱེད་ཀྱི་རྣལ་འབྱོར་བཞི་རིམ། འཁོར་ཆེན་གྱི་བྱིན་རླབས་བཞི་ལྡན། འཇམ་རྡོར་གྱི་ཐིག་ལེ་བཞི་རིམ་སྟེ་སྨད་རྒྱུད་ཁྲིད་ཆེན་

[085A]༄༅། །བརྒྱད། འཕོ་ཊིཀ་གསེར་གྱི་སྒོ་འབྱེད་རྩ་འགྲེལ་གྱི་བཤད་ལུང་དང་བཤད་ཁྲིད། གཏོར་སྒྲུབ་གཏོར་ཆེན་བཟློག་ཆེན་བཞི། རབ་གནས་ཏེ་ཡན་ལག་དྲུག་ཁྲིད་དུ་གྲགས་པ་ལས་མཁས་གྲུབ་རྗེའི་ལས་གསུམ་རྣམ་
བཞག་དང། གཏོར་བཤད་བསྲེ་བའི་སྟེང་ནས་གཏོར་སྒྲུབ་དང་གཏོར་ཆེན་ཐུན་མོང་དང་ཐུན་མོང་མ་ཡིན་པའི་ཁྲིད། རབ་གནས་དགེ་ལེགས་ཆར་འབེབས། བཀྲ་ཤིས་སྙེ་མ་ཉིན་གསུམ་མ་དང། ཉིན་གང་མའི་ཁྲིད་ཕྱག་ལེན་བཅས་ལན་གསུམ། ཞྭ་ལུ་
པའི་རྩ་ཚིག་ལས། སྦྱིན་སྲེག་མན་ངག་རྗེ་བཙུན་བླ་མ་དང། །འཁྲུལ་འཁོར་མན་ངག་སྲས་ཀྱི་ཐུ་བོས་བཀོད། །དེ་ལྟ་ནའང་གཏོར་ཆེན་དྲུག་ཅུ་པ། །ཞེས་གསུངས་པ་ལྟར་གྱི་མན་ངག་གསུམ་ཁྲིད་དེ། དེ་ཡང་སྦྱིན་སྲེག་དངོས་གྲུབ་རྒྱ་མཚོ་དང་ཞལ་
གདམས་བདུད་རྩིའི་རྫིང་བུ་སོགས་ཀྱི་སྟེང་ནས་རྡོ་རྗེ་འཛིན་བྱེད་ཀྱི་ཞི་རྒྱས་དབང་གསུམ་རྨོངས་རེངས་མནན་བསད་བཅུ་ཆའི་སྦྱིན་སྲེག། དེའི་སྔོན་འགྲོ་བསྙེན་སྒྲུབ་སྦྲགས་མ་དང་བཅས་པའི་གསུང་བཤད་ཞིབ་རྒྱས་མན་ངག་ཞལ་ཤེས་བྲི་རྩིག་
སོགས་ཀྱི་ཕྱག་ཁྲིད་བཅས་ལན་ལྔ། འཁྲུལ་འཁོར་ཁམས་གསུམ་རྣམ་རྒྱལ་ཡིག་ཆུང་ཡང་ཆུང་གི་ཟིན་བྲིས་དགུ་དང་སྦྲགས་པའི་སྟེང་ནས་གཞིའི་འཁོར་ལོ་བྲི་བ། སྔགས་བཏུ་བ། སྔགས་དྲང་བ། སྔགས་བསྲེ་བ། འཁོར་ལོ་སྤོ་བ། འཁོར་ལོ་སྦབ་
འཁོར་ལོ་བསྐུལ་བ། ལས་སོ་སོའི་འཁོར་ལོ་དང་སྒྲུབ་ཚུལ་གྱི་ཁྱད་པར། བ་མང་བསྨྲད་རྨོངས་རེངས་སོགས་ཀྱི་འཁོར་ལོའི་བར་གྱི་ལྒིང་སྔགས་ཅན་སྔགས་མེད་ཀྱི་ཁྱད་པར་སོགས་ཞིབ་པར་ངོ་སྦྲད་པའི་འཁྲུལ་འཁོར་གྱི་ཁྲིད་ལན་གཉིས། མང་ཐོས་

[085B] འཁྲུལ་འཁོར་མཁར་དུ་བརྩིགས་པའི་
གཏོར་ཆེན་དྲུག་ཅུ་བ་གཏོར་མའི་འཁྲུལ་འཁོར་རམ་ལྕགས་མཁར་ཞེས་གྲགས་པའི་ས་འཁོར་བྲི་ཚུལ། གནམ་འཁོར་རྩིག་ཚུལ། སྒྲུབ་ཆོག། ལིངྒ་སྔགས་ཅན་སྔགས་མེད་སོགས་ཀྱི་ཁྱད་པར། ཁ་སྦྱོར་དབྱེ་བ། འདེགས་གཞུག་དབུལ་གསུམ། འཕེན་
པ་དགུ་སོགས་ཀྱི་ལག་ལེན་དང་མན་ངག་སྦྱར་བའི་ཁྲིད་ཚར་གཉིས། འདི་ཡང་རྗེ་བཙུན་འཇིགས་མེད་བཟང་པོ་ལས་གསན་ཞིང་དེ་ལས་རྭ་ལུགས་ཀྱི་ལྕགས་མཁར་ཟུར་དགུ་བའི་ཁྲིད་ཀྱང་གསན། གཞན་ཡང་འཇིགས་མཛད་ནག་པོའི་དུག་བཅོས་
ཀྱི་སྒོར་ཆ་ཚང། དམར་པོའི་ལས་ཚོགས་ཤོག་དྲིལ་བཅུ་གཅིག་གི་ཁྲིད། ཡི་གེ་བཞི་པའི་སྲུང་ཁྲིད་ཆིག་བརྒྱུད་མ། འཇམ་དཔལ་ཞི་དྲག་གི་སྲུང་བ། འཇིགས་མཛད་སེར་བོའི་ཚེ་ཁྲིད། ཞི་ཁྲོ་སྦྲགས་སྒྲུབ་ཀྱི་སྐོར་ཆ་ཚང་རལ་གྲིའི་སྡོམ་ཚིག་གི་ཁྲིད་དང་བཅས་
པ༑ བླ་མགོན་དབྱེར་མེད། གྲིབ་སེལ་ལྷ་བཞི་དྲིལ་སྒྲུབ། རྟེན་བཞི་གནད་གསུམ། སྙིང་ཞུགས་འཕོ་བ་བཅས། མཆོག་སྒྲུབ་པའི་རླུང་ཁྲིད་སོགས་མགོན་འཇིགས་ཀྱི་སྐོར་ཡོངས་རྫོགས་དང། འཁོར་ཆེན་དྲག་པོ་གསུམ་འདུལ་གྱི་མན་ངག་ཐུན་
མོང་དང་ཐུན་མོང་མ་ཡིན་པ། གཅོད་བཞུང་བློ་གྲོས་མིག་འབྱེད། ཟུར་འདེབས་བདུད་གཅོད་རལ་གྲི། ཟིན་བྲིས་ཡིག་ཆུང་སོགས་སྦྲགས་པའི་སྟེང་ནས་ཞིབ་ལམ་ཟབ་དང་འབྲེལ་བའི་གཅོད་ཁྲིད། བདེན་སའི་གདན་ཐོག་གཅིག་མའི་ཁྲིད་


[086A]༄༅། །ལན་གསུམ། འཇམ་དཀར་ལསྪོགྶ་ཀྱི་ཁྲིད་ལན་བཅུ། རིགས་བྱེད་མའི་བསྙེན་སྒྲུབ་ལས་གསུམ། ཀུན་རིག་གི་ཕྱག་རྒྱའི་ལག་ཁྲིད། སྙིང་པོ་དོན་གསུམ། ཚེམ་བུ་དམར་ཁྲིད། ལོ་གྱོན་མའི་ལས་
ཚིགས། བརྒྱ་རྩ་ལུགས་གཉིས་ཕྱག་ཁྲིད་བཅས། འོད་དཔག་མེད་ཀྱི་ལོ་འཁྲིད་དཔའ་བོ་གཡུལ་འཇུག། འཇག་ཚུགས་མ། རླུང་སྦྱོར་གཏུམ་མོ། མ་ནིང་ཧ་འདོན། བཅུད་ལེན། ངག་བྱིན་རླབས། གཟུངས་འབུལ། ཀླུའི་བུམ་གཏེར་
ལྕམ་སྲིང་གི་བསྙེན་སྒྲུབ་ལས་གསུམ། ཇོ་ནང་ཀུན་དགའ་གྲོལ་མཆོག་གིས་ཕྱོགས་གཅིག་ཏུ་བསྒྲིགས་པའི་ཁྲིད་བརྒྱར་གྲགས་པའི་ཆོས་ཚན་བརྒྱ་རྩ་བརྒྱད་ཀྱི་ཁྲིད། སྒྲ་མི་སྙན་གྱི་ཚེ་ཁྲིད། གསེར་གྱི་རྡོ་རྗེ་རྩེ་དགུ་པ་ལ་བརྟེན་པའི་ཚེ་ཁྲིད་
ངང་བུ་སྟོན་གོང་ཁུག་མ། ཚེ་ཁྲིད་ཞག་བདུན་མ། འབར་ལུགས་ཚེ་ཁྲིད་སོགས་ཚེ་དཔག་མེད་དང། སྒྲོལ་དཀར་ཡིད་བཞིན་འཁོར་ལོའི་ཚེ་ཁྲིད་སོགས་ཀྱིས་མཚོན་པའི་མན་ངག་ཐོར་བུ་པ་རྣམས་དང་བཅས་གདམས་པའི་གཅེས་
ནོར་ཡོད་དོ་ཅོག་ཕ་ནོར་བུ་ལ་ཕོག་པ་བཞིན་དུ་སྩལ་ཞིང་ཕྱག་ཏུ་གཏང་ནས་སྙན་བརྒྱུད་བསྟན་པའི་བདག་ཕོར་བྱིན་གྱིས་བརླབ་པར་མཛད་པ་ལ་དམ་པ་ཉིད་ནས་ཀྱང་མན་ངག་གི་ཚིག་གཅིག་ཀྱང་མ་ལུས་པ་ཟིན་བྲིས་སུ་མཛད་ཅིང་སྐུ་
ཉམས་སུ་བསྟར་གཞན་ལ་སྤེལ་བའི་སྒོ་ནས་ཕ་ཤུལ་བུས་རྫོགས་པར་ཟིན་པའི་རྣམ་ཐར་དུས་ཀྱི་མཐའ་འདིར་རྗེ་འདི་གཅིག་བུས་ཁུར་དུ་བཞེས་བ་རང་ཅག་རི་བོ་དགེ་ལྡན་པ་རྣམས་ལ་གཞལ་བར་དཀའ་བའི་བཀའ་དྲིན་དུ་ཆེ་བ་ངོ་

[086B] །གསང་བདག་ཟླ་བ་བཟང་པོ་གསུམ་ལྡན་དུར་སྨྲིག་འཛིན་པའི་རྣམ་པར་རོལ་བ་ཁྱབ་བདག་སྡེ་ཁྲི་རིན་པོ་ཆེ་འཇམ་དབྱངས་ཐུབ་བསྟན་ཉི་མའི་ཞལ་སྔ་ནས་ལས་དཔལ་དུས་ཀྱི་འཁོར་ལོའི་བསྡུས་རྒྱུད་རིགས་ལྡན་འཇམ་
དཔལ་གྲགས་པས་མཛད་པ་བུ་སྟོན་གྱི་མཚན་མ་དང། རིགས་ལྡན་པདྨ་དཀར་པོའི་འགྲེལ་ཆེན་དྲི་མེད་འོད་འབྲོ་ཤེས་རབ་གྲགས་ཀྱི་འགྱུར་ཤོང་སྟོན་གྱིས་འགྱུར་བཅོས་བྱས་པ་བུ་སྟོན་གྱི་མཆན་དང་སྦྲགས་པའི་བཤད་ལུང། འགྲེལ་
ཆེན་དྲི་མེད་འོད་མཆན་མེད་ཀྱི་བཤད་ལུང། སྡེ་ཁྲི་རིན་པོ་ཆེ་ཉིད་ཀྱིས་མཛད་པའི་དུས་འཁོར་བསྐྱེད་རིམ་འཇམ་དཔལ་ཞལ་ལུང་གི་བཤད་ལུང་སོགས་ཀྱི་སྟེང་ནས་དཔལ་དུས་ཀྱི་འཁོར་ལོའི་གདམས་པ་ཡོངས་སུ་རྫོགས་པའི་བཤད་རྒྱུན་
ཞལ་ཤེས་ལག་ལེན་དོགས་གཅོད་ཀྱིས་བརྒྱན་པ་ཞིབ་རྒྱས། གནས་བརྟན་རྡོ་རམས་པ་དཀོན་མཆོག་དགེ་འདུན་ལས་རིགས་བྱེད་མའི་བསྟོད་འགྲེལ་རྡོ་རྗེ་གསུམ་གྱི་སྣང་བའི་བཤད་ལུང་གུར་བརྟག་སམ་གསུམ་གྱི་སྙིང་པོའི་བཅུད་ཕྱུང་བའི་ལེགས་
བཤད་མཁའ་འགྲོའི་གསང་མཛོད་ཞལ་ཕྱེ་བ་ལྟ་བུ། སྨྲ་བའི་དབང་ཕྱུག་གདན་སའི་ཁྲི་ཟུར་རྗེ་དགེ་འདུན་དར་རྒྱས་ལས་དུས་འཁོར་བསྐྱེད་རིམ་གྱི་ཁྲིད། མགོན་པོའི་རབ་གནས་ཀྱི་ཁྲིད། རྩ་དང་གཤིན་རྗེ་སྦྱོར་ཚུལ་དང་ཡི་གེ་བཞི་པའི་བསྲུང་བཟློག་གསད་
གསུམ་གྱི་ཁྲིད། ལྷོ་བྲག་བཀའ་འབུམ་ནས་འབྱུང་བའི་སྒྲོལ་མའི་པྲ་འབེབས་ཀྱི་ཁྲིད། བཟང་སྦྱོད་ཉལ་སྒོམ་གྱི་ཁྲིད། གཙུག་ཏོར་རྣམ་རྒྱལ་མའི་ཚེ་ཁྲིད། མཁས་བཙུན་གྲུབ་པའི་དབང་པོ་འཇམ་དཔལ་དགྱེས་པའི་བློ་གྲོས་ལས་རྡོ་རྗེ་འཇིགས་བྱེད་ཀྱི་

[087A]༄༅། །རྭ་ཁྲིད་མཁའ་འགྲོ་སྙན་བརྒྱུད་ཀྱི་ཁྲིད། རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་བསྐྱེད་རིམ་རྣལ་འབྱོར་བཅུ་གཅིག། རྫོགས་རིམ་རྩ་དབུ་མ། གཉིས་དྲལ་འཆད་དུས་ཀྱི་ཞལ་ཤེས་གསུམ། དབང་བཞི་ལུས་
བསྒྲིགས། འཕོ་བ་སོགས་སློབ་བཤད་ཐུན་མོང་མ་ཡིན་པའི་ཕྱག་ལེན་ལྟར་སེམས་འཛིན་དང་སྦྲགས་པའི་ཉམས་ཁྲིད། འདིའི་རང་རེ་བཀའ་སྲོལ་དང་མཐུན་པའི་ཉམས་ཁྲིད་ཞིབ་རྒྱས་རྡོ་རྗེ་འཆང་རཏྣ་དཧྭ་ཛ་ལས་གསན། ཆོས་ཉིད་དངོས་
སྟོན་གྱི་བྱིན་རླབས་རྩ་དབུ་མ་ཆེ་བའི་ཉམས་ཁྲིད་བཅས། པི་ཝཾ་ལྷ་མོ་དབྱངས་ཅན་མའི་ལས་ཚོགས་ཀྱི་ཁྲིད། གདུགས་དཀར་གྱི་རྒྱལ་མཚན་འཛུགས་པའི་ཆོ་ག་དང་རླུང་འཁོར་གྱི་ལག་ལེན་རྡོ་རྗེ་མེའི་ཕྲེང་བའི་ལུང་ཁྲིད་ལག་ལེན་དང་
བཅས་པ། རྗེ་བསོད་གྲགས་རིན་པོ་ཆེ་ལས་གཉན་ཁྲོད་ཡིག་ཆུང་གི་ཁྲིད་ཕྱག་ལེན་ཆོ་ག་ལུས་སྦྱིན་ལྕགས་ཁང་སོགས་ཀྱི་འདོན་རྟ་དབྱངས་ཞིབ་སློབ། བློ་གླིང་དགེ་བཤེས་རོང་སྟོན་ཚུལ་ཁྲིམས་ཉི་མ་ལས་གཅོད་གཞུང་ཐར་འདོད་དེད་དཔོན་རྩ་
འགྲེལ་གྱི་ཁྲིད་དང། དམ་ཚིག་རྡོ་རྗེའི་བཟླས་པ་དང་ཟ་བྱེད་མཁའ་འགྲོའི་སྦྱིན་སྲེག་གི་ཁྲིད། རི་ཁྲོད་དབང་པོ་བློ་བཟང་རྒྱལ་མཚན་ལས་ཞལ་ཤེས་གནད་ཀྱི་ཐེམ་ཡིག་གི་ལུང་ཁྲིད་སོགས་གྲོལ་བྱེད་ཁྲིད་ཀྱི་སྐོར་དང། ཁྱབ་བདག་བཀའ་
འགྱུར་བ་རིན་པོ་ཆེ་རྗེ་རཏྣ་ཤྲི་ལས་རྒྱལ་བའི་བཀའ་འགྱུར་རོ་ཅོག་དང། རྒྱ་གཞུང་གི་སྐོར་ཕལ་ཆེར་དཔལ་མང་རྡོ་རྗེ་འཆང་སོགས་སྔར་གྱི་དགེ་བའི་བཤེས་གཉེན་དེ་རྣམས་ལས་གསན་ཅིང། བྲག་དཀར་བ་རཏྣ་ཏ་རི་ལས་སུམ་བརྒྱ་བའི་རང་འགྲེལ་

[087B] དགའ་ལྡན་ཐེ་བོ་སྤྲུལ་པའི་སྐུ་ཡེ་ཤེས་ཐུབ་བསྟན་རྒྱ་མཚོ་ལས་ཕྱག་རྡོར་སྟོད་འགྲེལ་དང། ཀྱེ་རྡོར་སྙིང་འགྲེལ། འགྱང་རོ་ཁྲི་ཆེན་འཇིགས་མེད་བསྟན་པའི་རྒྱལ་མཚན་ལས་རྒྱལ་པོ་བཀའ་འབུམ། གོང་གསལ་ཡོངས་འཛིན་
དམ་བ་དེ་དག་དང། འདུལ་འཛིན་དཀོན་མཆོག་ཕུན་ཚོགས་སོགས་ལས། ཏཻ་ལོ། ནཱ་རོ། མར་མི། དྭགས་པོ། རས་ཆུང་སོགས་ཀྱི་རྣམ་ཐར་དང་མགུར་འབུམ་བཀའ་རྩོམ། མཉམ་མེད་ངོ་བོ་ཆེན་པོ་ཡབ་སྲས་ཀྱི་གསང་ཆོས་བཀའ་གདམས་
གླེགས་བམ། འབྲོམ་དང་འཕགས་པ་སྐུ་མཆེད་གསུམ་རྗེས་འབྲང་དང་བཅས་པའི་གསུང་རྒྱུན་དཔེ་དང་དོན་གྱི་བཀའ་གདམས་ལམ་རིམ་བློ་སྦྱོང་གི་སྐོར། ས་ཆེན་གོང་མ་རྣམས་དང། ཆོས་རྗེ་བུ་སྟོན་ཡབ་སྲས། རྗེ་བདག་ཉིད་ཆེན་པོ་ཡབ་སྲས་
ལྔ༑ རྒྱལ་དབང་དང་པཎ་ཆེན་རིམ་བྱོན། སྐྱིད་ཤོང་ཞབས་དྲུང། གྲུབ་ཆེན་སྐལ་ལྡན་རྒྱ་མཚོ། ཞོག་དོན་ཡོད་མཁས་གྲུབ། འཇམ་དབྱངས་བདེ་བའི་རྡོ་རྗེ། དཔོན་སློབ་བྱམས་པ། བླ་མ་ཡོངས་འཛིན་རིན་པོ་ཆེ། ཀློང་རྡོལ་བླ་མ། འོན་རྒྱལ་སྲས་པ་
ལྕང་སྐྱ་སྐུ་སྔ་ཕྱི། ཀུན་མཁྱེན་བླ་མ་ཡབ་སྲས་སྔ་ཕྱི། སྲད་དང་དབེན་ས་སྨད་རྒྱུད་ཀྱི་མཁས་གྲུབ་རིམ་བྱོན་རྣམས་ཀྱི་བཀའ་འབུམ་དང་བཀའ་རྩོམ་ཐོར་བུ་པ། རྭ་པོད། དཔལ་པོད། མཁའ་སྤྱོང་སྐོར་གསུམ། ཟབ་དོན་དང་སྙན་བརྒྱུད་གཅོད་
སྐོར། མགོན་ཆོས་ལྷ་མོ་རྣམ་སྲས་ལྕམ་སྲིང་དྲང་སྲོང་རྣམས་ཀྱི་བེ་བུམ་སྒྲུབ་སྐོར་ལས་ཚོགས་སོགས་སྔར་གྱི་མན་ངག་དེ་དག་གི་རྒྱབ་བརྟེན་ལུང་གི་སྐོར་ཏེ་གསན་བསམ་རྒྱ་ཆེ་ཞིང་མཐའ་ཡས་པ་ཞིབ་པར་རྗེ་ཉིད་ཀྱི་གསན་ཡིས་

[088A]༄༅། །དར་ཟིན་བྲིས་རྣམས་སུ་གསལ་བས་འདིར་མཚོན་བྱེད་ཙམ་ཞིག་བྲིས་སོ། །དབང་ལུང་མན་ངག་གདམས་པའི་ཆུ་བོ་བརྒྱ། །ཉིན་བཞིན་བཏུང་བས་མི་ངོམས་རྒོད་མ་ཁ། །སྲིད་གསུམ་ཁམ་དུ་བྱེད་པའི་
མེ་ལྕེའི་སྟེང། །འཇམ་དབྱངས་མཁྱེན་པ་རལ་གྲིའི་རྩེ་ལ་འཁྲིལ། །མཁའ་དབྱིངས་ཏིལ་གྱི་གང་བུ་ལྟར་གང་བའི། །བྱང་ཆུབ་རྡོ་རྗེ་ལྷ་དང་བླ་མ་ཡིས། །རིགས་ཆོས་རྒྱལ་སྲིད་འཛིན་པ་ཉག་གཅིག་ཅེས། །ཆུ་རུབ་ཚུལ་དུ་མངོན་པར་
དབང་བསྐུར་བཞིན། །ཞེས་ཀྱང་སྨྲས་པའོ། །རྒྱལ་ཚབ་རྗེས་མཛད་པའི་རིགས་གཏེར་དར་ཊིཀ་གི་ལུང་འདྲེན་ཀུན་མཁྱེན་གོང་མ་དང། གུང་ཐང་འཇམ་པའི་དབྱངས་སོགས་ཀྱིས་མཛད་ཀྱང་གསུང་འབུམ་གྲས་སུ་མ་རྒུད་ཅིང་དཔེ་རྒྱུན་
ཤིན་ཏུ་དཀོན་པ། མོག་ཀྱ་མཁན་ཆེན་དང། ཀུན་མཁྱེན་གོང་མའི་གཟིགས་དཔེ་རྒྱལ་དབང་བསྐལ་བཟང་རྒྱ་མཚོའི་བླ་མ་ཆ་གན་ནོ་མིན་ཏན་བློ་བཟང་བསྟན་པའི་རྒྱལ་མཚན་གྱི་ཕྱག་དཔེའི་ཁྲོད་དུ་བཞུགས་པ་ལམ་ཕྱི་བྱས་ཏེ་དཔར་ཁང་
བཀྲ་ཤིས་མཐོང་སྲོན་གྱི་གསུང་འབུམ་གྲས་སུ་པར་ཕུད་འཇུག་པ་གནང་བ་དང། རྗེ་ཐམས་ཅད་མཁྱེན་པས་མཁས་གྲུབ་རིན་པོ་ཆེ་ལ། ཁྱེད་རྗེ་མགོས་ཀྱི་སྐྱེ་བ་ཡིན་པས་གསང་འདུས་ལ་མཁས་པོ་ཡོང་གསུངས་ཤིང། རྗེ་རིན་པོ་ཆེ་མགོས་
ཞེས་བསྔགས་བརྗོད་ཤིན་ཏུ་ཆེ་བས་གསང་འདུས་ལ་སློབ་གཉེར་བྱེད་པ་ལ་གལ་ཆེ་བར་དགོངས་ནས་དགོན་གསར་དགའ་ལྡན་རབ་རྒྱས་གླིང་དུ་མགོས་ཀྱི་གསང་འདུས་སྟོང་ཐུན་ཆེན་མོ་པར་ཕུད་དུ་བཅུག། གཞན་ཡང་བསྟན་རྒྱན་ལ་

[088B] ཡོན་གང་འདོད་གནང་སྟེ་བླུ་བ་དང། གཞན་ལ་འབྲིར་བཅུག་པ་ཡང་མང་ངོ། །གདན་ས་འདི་དང་ཕྱོགས་སོ་སོ་ནས་འདུས་པའི་སྐལ་བཟང་དོན་གཉེར་
ཅན་རྣམས་གདམས་ངག་གི་བདུད་རྩིས་ཚིམ་པར་བསྐྱངས་པའི་ཚུལ་ནི། མཁས་གྲུབ་སྨྲ་བའི་ཉི་མས། གང་གི་མགྲིན་པ་ལེགས་བཤད་ཀྱིས། །གང་བ་དེ་ལ་བླང་དོར་གནས། །འདྲི་བ་དེ་ཡང་བློ་གྲོས་ཀྱི། །དབང་པོ་མཆོག་ཏུ་གསལ་བར་
འཁུམས། །ཞེས་གསུངས་པ་ལྟར། སྙིང་ནས་ཐར་བ་དོན་དུ་གཉེར་ཞིང་རིགས་མི་རིགས་ཀྱི་རྣམ་དབྱེ་ལེགས་པར་ཤེས་པའི་མཁས་པ་རྣམས། རྣམ་ཐར་དད་པའི་འཇུག་རོགས་ལས། མ་སྨད་བརྟུལ་ཞུགས་མཆོག་གིས་ལེགས་བསྡམས་
ཤིང༑ ༑རྣམ་དཔྱོད་ཆེ་ཕྲ་ཐུབ་པའི་གཞུང་ལུགས་ཀུན། །ཞེབ་མོར་འབྱེད་ལ་ཟླ་དང་བྲལ་གྱུར་པས། །གཅིག་ཏུ་སྒྲུབ་ལ་དགྱེས་པ་འདི་རྨད་དོ། །ཞེས་གསུངས་པ་ཇི་ལྟ་བ་བཞིན་དུ་མཁས་བཙུན་བཟང་པོའི་ཡོན་ཏན་ཆ་གང་ནས་ཀྱང་འགྲན་ཟླ་དང་
བྲལ་བ་འདི་ལྟ་བུ་ལ་བརྟེན་རྒྱུ་བྱུང་བརྙེད་པའི་མཆོག་རྙེད་པ་ཡིན་ནོ་སྙམ་དུ་དམ་པ་འདིའི་ལེགས་བྱས་ཀྱི་དྲི་བསུང་རྫི་ཕྱོགས་སུ་འཐུལ་བས་ཡིད་རང་དབང་མེད་པར་དྲངས་ཏེ་པདྨའི་ཚལ་ལ་བུང་བའི་ཚོགས་འཁོར་བ་བཞིན་དཔག་ཏུ་མེད་པ་
འདུས་པ་ལ་ལེགས་བཤད་སྦྲང་རྩིའི་དོག་པ་ཟད་མི་ཤེས་པ་ཉིན་རེ་བཞིན་དུ་སྩོལ་བར་མཛད་དེ། དེ་ཡང་གྲྭ་སར་བཞུགས་ནས་ལོ་མ་འཁོར་ཙམ་གྱི་དུས་དེར་གུང་ཐང་འཇམ་པའི་དབྱངས་ཀྱིས་ལམ་ཁྲིད་གནང་བ་ལ་ཉིད་ཀྱི་དགེ་རྒན་དང་རྣམ་

[089A]༄༅། །བ་གཉིས་ཀ་བྱོན། བཀའ་ཆོས་ཀྱི་ཆོས་ཐུན་གྲོལ་འཕྲལ་དགེ་རྒན་ཚང་ནས་ཁྱོད་ཀྱིས་ཅུང་ཟད་རེ་ཨེ་གོ། གསུང་བཤད་སྐྱོར་དང་གསུངས་པར། གཞུང་ཆེན་མང་པོར་ད་དུང་གཟིགས་རྟོག་མ་སོང་བས་བྱམས་
ཆོས་རིགས་ཚོགས་སོགས་ཀྱི་ལུང་དྲངས་པའི་ཚིག་རིས་ཅུང་ཟད་རེ་མ་འཁྱོར་བ་མ་གཏོགས་གཞན་རྣམས་ཤར་ཤར་སྐྱོར་བས་རྗེ་དོན་ཡོད་པ་རང་ཉིད་ཀྱང་དགེ་བཤེས་ཡང་རྩེ་གསུང་བཤད་འཛིན་པ་ལ་ཡང་དགའ་རབ་ཡིན་ནའང་འགྲན་
ཟླ་གཏན་ནས་མ་ཕེར་བས་ཧ་ལས་པར་གྱུར་ཏེ་ཁྱོད་རྗེས་སོར་བཀའ་ཆོས་འཆད་མཁན་ཞིག་འོང་གསུངས་ཤིང། ནམ་གཟིགས་རེས་ཀྱིས་ངའི་ཨ་མའི་བུ་ཞེས་ཕྱག་མཐེ་བོང་སྟོན་པར་མཛད་ས་ཞིག་ཡོད་ལ། གུང་ཐང་འཇམ་པའི་དབྱངས་ཀྱི་
ལེགས་བཤད་ལས། དམ་པ་དབེན་པར་གནས་ན་ཡང། །གྲགས་སྙན་ལྷ་ཡིས་སྒྲོགས་པར་བྱེད། །ལྷོ་ཡི་རི་ལས་སྐྱེས་པ་ཡི། །ཙནྡན་དྲི་བསུང་རླུང་གིས་འགྱེད། །ཅེས་གསུངས་པ་ལྟར། དེ་དུས་ནས་བཟུང་རྗེ་འདིའི་ཀུན་སྤྱོད་དང་ཆོས་སྐད་
ཕུན་སུམ་ཚོགས་པའི་སྙན་པ་ལྷས་བསྒྲགས་པ་ཀུན་གྱི་རྣ་བར་མཆེད་པས་དྲུང་དུ་མན་ངག་ལ་བརྗེད་གསོས་དང་དོགས་གཅོད་ལུང་ཐོབ་བྱེད་པ་ཕོན་ཆེ་བར་བྱུང་ངོ། །དཔལ་མང་རྡོ་རྗེ་འཆང་ནས་བཀའ་ཆོས་ཞིག་གི་དུས་
ཁོ་བོའི་མིག་མི་གསལ་བས་ཁྱོད་ཀྱིས་དཔེ་ཆ་བཟུང་ལ་ཡར་སྐྱོར་ཞེས་རྗེ་འདི་ལ་གསུང་བཅུག་བ་བཞིན་འཕར་མ་བྱས་ཏེ་ཚིག་བཞི་ཞིག་ཞུས་པ་ན། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་བརྒྱན་པ་

[089B] ༑སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་ལ་སྦྱོད་པར་ཤོག་ཨི་དམ་གུ་རུ་རཏྣ་མཎྜལ་ཁཾ་ནི་རྱ་ཏཱ་ཡ་མི། ཞེས་མཎྜལ་གསུངས་ནས་ཆོས་འབྲེལ་ཞུ་བའི་ཚུལ་མཛད་པ་དེ་ནི་ངེས་པར་བླ་མར་བཀུར་འོས་
པས་ཁོ་བོ་ཡང་འདི་ལ་གུས་པས་བླ་མར་འཛིན་ནོ་ཞེས་སྟོན་པ་དང། ཕྱིས་སུ་ཀུན་གྱི་མགོན་དུ་གྱུར་ནས་བསྟན་པ་ལ་ཕྱག་རྗེས་འཇོག་པ་དེ་གཟིགས་ནས་བསྟན་པའི་བདག་བོར་མངའ་གསོལ་ཞིང་ལུང་བསྟན་པའོ། །ཆོས་གྲྭར་ཕེབས་པའི་སྐབས་
དེ་ཚོར་ཡང། དབལ་མང་རྡོ་རྗེ་འཆང་དང་བསོད་གྲགས་རིན་པོ་ཆེའི་ཞར་ཆོས་པ་མཛད་དེ་སློབ་མའི་ཚོགས་བསྐྱངས། སློབ་མ་ཉུང་ཤས་ལ་མན་ངག་ཐོར་བུ་འདོམས་པ་རྒྱུན་མ་ཆད་པ་ལྟ་བུ་བྱུང་བ་དང། སྐབས་ཤིག་མར་སྙུང་ཞབས་དྲུང་
ཧུ་ཐོག་ཐུ་ལ་འགྲེལ་བ་བཞི་སྦྲགས་ཀྱི་བཤད་ལུང་དང། འགའ་ཞིག་ལ་རྗེ་ཡབ་སྲས་ཀྱི་གསུང་འབུམ་ཁ་ཤས་དང། འཇིགས་བྱེད་བསྐྱེད་རྫོགས་ཀྱི་ཁྲིད། མགོན་པོའི་བེ་བུམ་གྱི་ལུང་ཁྲིད། ནེ་མ་མཐོ་ཡོན་ལ་བཀའ་འགྱུར་གྱི་ལུང་ཡོངས་
རྫོགས། བསོད་གྲགས་རིན་པོ་ཆེའི་ཕྱག་ཕྱིར་དམུ་དགེར་བྱོན་པའི་ཚེ་བྲག་རི་དགོན་པར་བཀའ་འགྱུར་གྱི་ལུང་ཡོངས་རྫོགས་དང། ཕྱིས་སུ་སྨན་ལུང་བཀྲ་ཤིས་ཆོས་འཕེལ་གླིང། བྲག་དཀར་བྱང་ཆུབ་གླིང་སོགས་སུ་བྱོན་ནས་དབང་ལུང་
མན་ངག་གི་ཆར་བབ། དགུང་ལོ་ལྔ་བཅུ་པ་བདེ་མཆོག་སྟོད་འགྲེལ་ལྟར་ན་ཡོངས་འཛིན་ཞེས་པ་ཆུ་བྱིའི་ལོར་ཉེ་གནས་རབ་འབྱམས་པ་དགེ་འདུན་རྒྱ་མཚོས་ཞུས་ངོར། ཟམ་ཆི་ཁྲི་ཆེན་མཆོག་སྤྲུལ་རིན་པོ་ཆེས་གཙོས་སྐྱེ་སྤྲུལ་དགེ་

[090A]༄༅། །བཤེས་ཧྲག་བསྡུས་ཀྱི་ཚོགས་པ་བརྒྱ་ལྷག་ལ། བཀའ་འགྱུར་གྱི་ལུང་སྩལ་བའི་དང་པོར་མདོ་སྡེ་བསྐལ་པ་བཟང་བོ་བསོད་གྲགས་རིན་པོ་ཆེའི་གཟིམས་ཤོད་ནས་གསུངས་ཏེ་དབུ་ཚུགས་ཤིང། ཕྱི་ནས་
བདེ་ཡངས་སུ་འཚོགས། རྫོགས་པར་གྲུབ་པའི་མཇུག་ཏུ་བླ་མ་རྡོ་རྗེ་འཆང་ཆེན་པོས་དབུ་མཛད་པའི་ཚོགས་བ་ཐམས་ཅད་ཀྱིས་རྟེན་གསུམ་རྣམས་ལ་མཆོད་མཇལ་རྒྱས་པར་བྱས་ཏེ་བསྔོ་སྨོན་བླ་ན་མེད་པས་རྒྱས་བཏབ། དེ་ནས་
བཟུང་རིམ་པར་དོན་གཉེར་བ་སོ་སོས་ཞུས་ངོར་རྗེ་གསུང་འབུམ་གྱི་ལུང་སོགས་གསུང་འབུམ་བེ་བུམ་སོགས་ཀྱི་ལུང་གང་བཞུགས་ཕལ་ཆེར། ལམ་རིམ་ཆེ་ཆུང། བདེ་ལམ། འཇམ་དཔལ་ཞལ་ལུང། བློ་སྦྱོང་དོན་བདུན་མ་
དང༑ ཚིག་བརྒྱད་མ་སོགས་ལམ་རིམ་བློ་སྦྱོང་གི་སྐོར་གྱི་ཁྲིད། བླ་མཆོད། ཕྱག་ཆེན། བདེ་གསང་འཇིགས་གསུམ་གྱི་རིམ་གཉིས་ཀྱི་ཁྲིད་སོགས་ཁྲིད་ཀྱི་སྐོར་ལན་དུ་མ་དང། སྐུ་ཚེའི་སྨད་ལ་དབང་རྗེས་གནང་གི་སྐོར་ཡང་ལན་
དུ་མར་གནང་བའི་སྔ་ཕྱིར་བཀའ་འགྱུར་ཚང་གསུམ། རྒྱ་གཞུང་རྒྱུན་ཡོད་པ་རྣམས་ཚར་གཉིས། རྗེའི་གསུང་འབུམ་གྱི་ལུང་ཚར་བདུན། འགྲེལ་བ་བཞི་སྦྲགས་ཀྱི་བཤད་ལུང་ཚར་བཅུ་བཞི། ལམ་རིམ་མཆན་བཞི་མཚར་
གཉིས༑ ལམ་རིམ་ཆེན་མོའི་བཤད་ལུང་ཚར་བཅུ་གཅིག། མི་ཏྲ་རྡོར་ཕྲེང་གི་དབང་ཚར་གསུམ། རྒྱུད་གྲྭར་བདེ་གསང་འཇིགས་གསུམ་གྱི་དབང། དུས་འཁོར་གྲྭ་ཁང་དུ་དུས་འཁོར་གྱི་དབང་ལན་གཉིས། ཀུན་རིག་དང་

[090B] སྨན་གྲྭར་མི་འཁྲུགས་པ་དང་སྨན་བླའི་དབང། ཟུར་བཀའི་དབང་ཡོངས་རྫོགས་ལན་གསུམ། རིན་འབྱུང་བརྒྱ་རྒྱམ་རྣམས་ཀྱང་དེ་མཚུངས། བདེ་གསང་འཇིགས་གསུམ་
སོགས་ཀྱི་དབང་བྱིན་རླབས་ཐོར་བུ་བ་ལོ་རེར་ཡང་ལན་དུ་མར་གནང་བ་གྲངས་ཀྱིས་མི་ཆོད་དོ། །དགུང་ལོ་ལྔ་བཅུའི་དུས་དེ་ནས་བཟུང་སྟེ་བཅད་རྒྱ་དམ་པོ་ལྟ་བུའི་སྐབས་མ་གཏོགས་བཀའ་ཆོས་པར་མ་ཆད་དུ་གནང་བས་
སྔ་དྲོའི་རིམ་པ་ལ་ཐུགས་དམ་ཞལ་འདོན་གྱི་ཐུན་མཛད་ཅིང་མཇུག་ཏུ་བརྒྱ་རྩ་གསུངས་ནས་ཐུན་གྲོལ། །དེ་ནས་དྲོས་ཀྱི་ཚ་བ་བཞེས་ཏེ་བརྒྱད་སྟོང་པ་སོགས་བཀའ་ཀློག་ཅི་རིགས་དང་བཀའ་རྩོམ་ཐུན་གཅིག། དེ་ནས་
གུང་ཚིག་གསོལ་ཏེ་ཕལ་ཆེར་ཉི་མ་ནུབ་ཀྱི་བར་བཀའ་ཆོས་ཐུན་གཅིག། དེ་ནས་ནམ་སྟོད་ཀྱི་རིང་ཕྱག་སྦྱང་དང་ཞལ་འདོན་གྱིས་དུས་འདའ་ཞིང་ནམ་གུང་ཅུང་ཟད་རེ་མནལ་བ་མ་གཏོགས། ནང་
བར་ཡང་སྔ་བར་བཞེངས་ཏེ་བཤགས་སྦྱང་དང་ཐུགས་དམ་ལ་བརྩོན་བ་ཆུ་བོའི་རྒྱུན་བཞིན་མཛད། ཉེ་འཁོར་ན་ཡོད་པའི་གྲྭ་བ་རྣམས་ཀྱིས་དགུན་གྱི་མཚན་རང་གི་དུས་ནམ་གུང་ལ་ཡང་གཉིད་སད་པའི་ཚེ་ཉན་ན་ཕྱག་འཁོར་
བི་རི་རི་གྲགས་པའི་སྒྲ་ཐོས་ཟེར་བས་ཕལ་ཆེར་མི་གཟིམས་པའི་ཚོད་དུ་གདའ་སྙམ། སྐུ་འཆིང་མ་བཤིགས་བར་ལོ་འཁོར་ལྷག་སོང་བས་སྐུ་ཤམ་གྱི་ལྟེ་བ་འགོ་ཐམས་ཅད་རྡོལ་ཟད་དུ་གྱུར་བ་ཐམས་ཅད་ཀྱིས་མཐོང། དགུན་གྱི་རིང་


[091A]༄༅། །ཕལ་ཆེར་བཅད་རྒྱའི་ངང་ནས་ཡི་དམ་གྱི་ལྷ་དུ་མའི་ལྗགས་བསྙེན་དང་སྐབས་ནམ་ཡིན་དུ་ཡིག་བརྒྱའི་བསྙེན་པ་མང་དུ་མཛད་དོ། །བསྟན་པའི་བྱ་བ་རྒྱ་ཆེན་པོ་པཎྜི་ཏ་ཨ་བྷྱ་ཀ་ར་དང་ཚུལ་
མཚུངས་པ་ཐོག་ཏུ་བབས་པ་ན་ཡང་ཕྱི་ཕྱིར་སྒྲུབ་པ་ལ་རྩེ་གཅིག་ཏུ་གཞོལ་བ་ཉིན་མཚན་ཁོར་མོ་ཡུག་ཏུ་མཛད་པ་ནི་ཉམས་ལེན་ལ་བརྟན་པ་ཐོབ་སྟེ་མཉམ་རྗེས་རོ་གཅིག་པའི་ས་ལ་རེག་པའི་རྟགས་སོ། །དུས་དེ་ཙམ་ན་སྐུ་ཆེ་
བའི་སྙན་པ་རྒྱང་རིང་དུ་སོང་སྟེ་འཛམ་གླིང་ཁེབས་པ་འདྲ་བ་བྱུང་བའི་རྐྱེན་གྱིས་འཕྲིན་ལས་ས་འུར་རྡོ་འུར་དུ་དར་བས་ཕྱོགས་ཐ་དད་ནས་གདན་འདྲེན་པར་གསོལ་བ་འདེབས་པ་ཡང་མང་བ་ལ། ཞལ་ནས་ཁོ་བོ་ལ་གཞན་ཚོས་འདི་
དང་འདིར་ཤོག་ཟེར་མཁན་ཡོད་ཀྱང་མི་འགྲོ། སྔོན་གུང་ཐང་འཇམ་པའི་དབྱངས་དེ་ཉིད་ལ་ཧལ་ཧ་ཚུན་ཆད་ནས་གདན་འདྲེན་བ་བྱུང་ཡང་དགོན་པ་འདི་ཐུགས་ཀྱི་དཀྱིལ་དུ་བསྣམས་ནས་མ་ཕེབས་པར་འདི་ཁོ་ན་བསྐྱབས་པ་ཡིན། དེ་
འདྲའི་ཁ་ཐབས་ཅན་གང་ན་ཡོད་དེ། ཁོ་བོ་ནི་གཅིག་ཏུ་བླ་མའི་རྣམ་ཐར་ལ་ཡིད་སྨོན་དང། གཉིས་སུ་དགོན་པ་འདིའི་སྐོར་ལམ་ནང་ནས་ཤི་བ་རྣམས་ངན་སོང་དུ་མི་འགྲོ་བའི་སྨོན་ལམ་ཐེབས་ཡོད་ཚུལ་ཀུན་མཁྱེན་གོང་མའི་རྣམ་ཐར་དུ་ཡོད་པ་
དེ་ལ་སེམས་པ་ཡིན་ཞེས་གསུངས་ཤིན་ཏུ་དགོངས་གཞི་ཆེ་བ་ཁེངས་བསྐྱུངས་དང་བཅས་ཏེ་ཕེབས་ནས། ཐོག་མཐའ་བར་གསུམ་དུ་གུང་ཐང་འཇམ་པའི་དབྱངས་ཀྱི་རྣམ་པར་ཐར་བ་ཇི་ལྟ་བ་བཞིན་ཟིན་པར་མཛད་དོ། ་སྐྱབས་

[091B] སྤྱི་ཟུར་གྱི་དབང་དང་བྱིན་རླབས། རྗེ་ཡབ་སྲས་ཀྱི་གསུང་འབུམ་གྱི་ལུང། ལམ་རིམ་
དང་རིམ་གཉིས་ཀྱི་ཉམས་ཁྲིད་སོགས་སྐུ་གསུམ་གསང་བའི་མཛོད་ཀྱི་སྒོ་འཕར་འབྱེད་པའི་མན་ངག་གསེར་གྱི་ལྡེ་མིག་མཐའ་ཡས་པ་ཕྱག་ཏུ་བསྟང་ནས་གདུལ་བྱའི་མགོན་དུ་ཐུགས་རྗེའི་གཟིགས་པ་ལྷུར་ལེན་པའི་ཆོས་སྤྱན་ཡང་ས་
པོར་ཕྱེ། གུང་ཐང་མཆོག་སྤྲུལ་རིན་པོ་ཆེ་དང། སྡེ་ཁྲི་མཆོག་སྤྲུལ་རྣམ་གཉིས་ཀྱིས་ཞུས་ངོར་ཡང་དེ་མཚུངས་ཀྱི་བཀའ་ཆོས་སྩལ། བྱང་ཁ་ནས་ཆོས་ཀྱི་རྗེ་གསེར་ཁང་པའི་སློབ་བརྒྱུད་རྗེ་ཐར་ཤུལ་དཔོན་སློབ་དང། སྐུ་ཞབས་ཨ་
རུལ་ཚང་རྣམ་གཉིས་ཀྱིས་ཁྲི་ཀ་དང་རེབ་ཀོད་ཕྱོགས་ཀྱི་ཀུན་སྤང་རི་ཁྲོད་པའི་འཁོར་དུ་མ་ཁྲིད་ནས་སྔ་ཕྱིར་ཆེད་གཏད་ཀྱིས་བྱོན་པར་ལམ་ཁྲིད་འགྲེལ་བ་བཞི་སྦྲགས་དབང་བཀའ་ཅི་རིགས་སོགས་མོས་པ་བཞིན་སྩལ། གཞན་ཡང་
ཕྱོགས་ནས་ལྷགས་པ་དང་གཉུག་མར་གནས་པ་དུ་མས་ཞུས་པ་དང་ཉིད་ཀྱི་ཐུགས་བསྐྱེད་རླབས་ཆེ་བའི་འབྲས་བུ་དུས་སུ་སྨིན་པའི་མཐུས་ལུང་ཁྲིད་རེ་གཉིས་རེ་མ་གཏོགས་ཕལ་ཆེ་བ་བརྒྱུད་པ་འཛིན་ངེས་པའི་ཐུགས་སྲས་བུ་
སློབ་ཚད་མའི་སྐྱེས་བུ་རྣམས་ལ་གནང་གྲུབ་པའི་ཚུལ་འདིར་ཡི་གེ་མང་བས་འཇིགས་ནས་འགོ་སྨོས་པ་ཙམ་ལས་མ་བྲིས་པས་ཕྱིས་ལ་རྣམ་ཐར་ཆེན་མོ་ལས་ཤེས་པར་བྱའོ། །སྔ་ཕྱིར་བསྒྲུབ་བྱ་སྟོང་ཕྲག་མང་པོ་སོ་སོར་ཐར་བའི་

[092A]༄༅། །གཞི་ལ་བཀོད་དེ་ཐར་འདོད་རེ་བའི་ཞིང་སར་ཞི་བ་མཆོག་གི་ལོ་ཏོག་ཚད་མེད་པ་བསྐྲུན་པས་དུར་སྨྲིག་འཛིན་པའི་འཕགས་ཚོགས་རིག་བ་དང་གྲོལ་བར་སྨྲ་བ་དུ་མས་ནོར་འཛིན་ལ་ཁྲིའི་སྟོང་
གཡོགས་གྱོན་པ་བཞིན་དུ་བྱས་ཤིང། ་གོང་ས་ཐམས་ཅད་མཁྱེན་པས་གཙོས། གསེར་ཁྲི་རྣམ་གསུམ། མཁན་པོ་རྣམས་དང། བླ་སྤྲུལ་ཆེ་ཆུང། ཀྭ་བར་གྱུར་པའི་དགེ་བཤེས་སྡེ་སྣོད་འཛིན་པ་རྣམས་དང། དགེ་འདུན་
མང་བཅས་གདན་ས་འདི་ན་ཞལ་སློབ་ཏུ་མ་གྱུར་པ་གཅིག་ཀྱང་མེད་ལ། དབུས་གཙང། མདོ་ཁམས། ཧོར་ཡུལ་སོགས་ནས་བྱོན་པའི་དགེ་བའི་བཤེས་གཉེན་དུ་མས་ཞབས་ཀྱི་པདྨོ་ལ་གཏུགས་པས་ཆེ་དགུ་མཐའ་དག་གི་
གཙུག་གི་ནོར་བུ་གཅིག་པུར་གྱུར་ཏོ། །དེས་ན་བཤད་པའི་གོ་ཆ་རྨད་དུ་བྱུང་བའི་སྒོ་ནས་མཚུངས་པ་མེད་པའི་ཆོས་ཀྱི་རྗེ་བོར་བསྔགས་ཏེ། མདོ་སྡེའི་རྒྱན་ལས། དེ་ལྟར་བློ་བཟང་སྐྱོ་བ་མེད་ལྡན་བརྩེ་བ་ཅན། །སྙན་པར་རབ་
གྲགས་ཆོ་ག་བཟང་ཤེས་ལྡན་པ་ཡི། །བྱང་ཆུབ་སེམས་དཔའ་ལེགས་པར་སྨྲ་བ་ཡིན་པ་སྟེ། །བཤད་པའི་སྐྱེ་བོའི་ནང་ན་ཉི་མ་བཞིན་དུ་ལྷམ། །ཞེས་གསུངས་པ་ལྟར། བློ་གྲོས་བཟང་པས་དོན་མི་འཁྲུལ་བ་དང། སྐྱོ་
བ་མེད་པས་ཡང་ཡང་སྟོན་པ་དང། བརྩེ་བ་དང་ལྡན་པས་ཟང་ཟིང་མེད་པ་དང། ཕ་རོལ་ཏུ་ཕྱིན་བ་དྲུག་དང་ལྡན་པའི་ཚིག་འཇེབས་ཤིང་སྙན་པར་རབ་ཏུ་གྲགས་པས་གཟུང་འོས་པ་དང། སེམས་ཅན་གང་

[092B] ཁྱད་ཆོས་ལྔས་ཉི་མ་བཞིན་དུ་ལྷམ་མེར་འཕགས་པ་དང། ལེ་ལོ་དང་ནི་མི་གོ་བ། །སྐབས་མི་འབྱེད་དང་མ་ངེས་དང། །ཐེ་ཚོམ་ངག་ནི་
མི་གཅོད་དང། །དེ་དང་བྲལ་བར་བརྟེན་མི་བྱེད། །སྐྱོ་བ་དང་ནི་སེར་སྣ་ཉིད། །འདི་དག་གཏམ་གྱི་ཉེས་པར་འདོད། །ཅེས་གསུངས་པ་ལྟར། །གཏམ་གྱི་ཉེས་པ་བརྒྱད་དང་བྲལ་ཞིང། དད་དང་དགའ་དང་བློ་རྣམས་ཀྱི། །རྒྱུ་
ཕྱིར་ཆོས་འདི་དགེ་བ་ཡིན། །དོན་རྣམས་གཉིས་ལྡན་གཟུང་སླ་དང། །ཡོན་ཏན་བཞི་ལྡན་ཚངས་སྤྱོད་སྟོན། །ཞེས་གསུངས་པ་ལྟར། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། གཟུང་
སླ་བ༑ ཡོན་ཏན་བཞི་ལྡན་གྱི་ཚང་ས་སྤྱོད་སྟོན་པ་སྟེ་བརྗོད་བྱ་སྟོན་ཚུལ་བླ་ན་མེད་བ་དང། ཤེས་བྱ་སྡེ་སྣོད་ཀུན་ལ་མཁས་པས་གཞུང་གི་ཚིག་དོན་ལུང་རིགས་མན་ངག་དང་ལྡན་པར་འཆད་པས་བཤད་བྱ་ལ་མཁས་པ། རྗོད་བྱེད་
ཀྱི་བརྡ་དག་པ་དང། གང་ནས་བཤད་ཀྱང་འབྲེལ། ཇི་ཙམ་བཤད་ཀྱང་རན། ཇི་ལྟར་བཤད་ཀྱང་འཐད། གཞན་དགའ་བ་སྐྱེད་པས་འཆད་བྱེད་ལ་མཁས་པ། རང་དང་གདུལ་བྱའི་ཀུན་སྤྱོད་ལ་མཁས་པ་གསུམ་གྱིས་འཆད་པར་
བྱེད་པས། མཉམ་མེད་བོ་ཏོ་བ་ཆེན་པོས། ཐེག་ཆེན་གྱི་བླ་མ་བྱ་བ་བཤད་པ་ན་འབྱམས་ཀླས་བར་གོ་བ་བསྐྱེད་པ། ཉམས་སུ་ལེན་པ་ན་བསྟན་པའི་ཐ་མ་ལ་གང་ཕན་དང་ཐད་ཀར་དོན་དུ་གང་འགྱུར་སྟོན་པ་ཞིག་དགོས་

[093A]༄༅། །གསུངས་པ་དང། བཤད་རྒྱུད་རྡོ་རྗེ་ཕྲེང་བ་ལས། ཕྱི་རུ་ཉན་ཐོས་སྤྱོད་པ་སྐྱོང། །ནང་དུ་གསང་འདུས་ལ་རབ་དགའ། །དེ་ལྟའི་མན་ངག་རིམ་པ་ཡིས། །སློབ་མ་རྣམས་ལ་རྗེས་སུ་བསླབ། །
ཅེས་གསུངས་པ་ལྟར་རང་ཉིད་ཀྱིས་ཀྱང་སྐུ་ཉམས་སུ་བསྟར་ཞིང་གདུལ་བྱ་རྣམས་ཀྱང་ཚུལ་དེའི་སྒོ་ནས་བཀྲི་བར་མཛད་པས་འདྲེན་པ་མཚུངས་པ་མེད་པ་དང། ཡང་པོ་ཏོ་པ་ཆེན་པོས། ཐེག་ཆེན་གྱི་བླ་མ་བྱ་བ་ཉི་མ་དང་ཟླ་བ་
བཞིན་དུ་ཕྲག་པ་ལ་ཁུར་ནས་ངོམས་ཆོག་པ་ཞིག་དགོས་ཞེས་གསུངས་པ་ལྟར་བསྟན་པ་ཡོངས་རྫོགས་ཀྱི་བདག་པོར་གྱུར་བས་ཆོས་ཀྱི་རྗེའོ། །བྱང་ནས་བྱང་དུ་ལྔ་བརྒྱ་ཐ་མའི་དུས། །ཐུབ་དབང་འཁོར་གྱི་རྒྱལ་སྲས་དཔའ་བོ་རྣམས། །
ཐུབ་བསྟན་འཛིན་སྐྱོང་སྤེལ་བར་ལུང་བསྟན་པའི། །ཚུལ་དེ་འགྲོ་ལ་མཚོན་པའི་བ་དན་བཙུགས། །མགོན་པོ་ཁྱོད་ཀྱི་ཞབས་སེན་དབང་གི་རྒྱལ། །མཁས་དགུའི་གཙུག་གི་རྒྱལ་མཚན་རྩེར་མཆོད་པས། །ཆོས་ཀྱི་དཔལ་འབྱོར་མ་
ཚང་མེད་པ་ཡི། །འདོད་དགུ་ཆར་དུ་བསྙིལ་བས་ཁོར་ཡུག་ཁྱབ། །སྐལ་བཟང་སྦྲང་རྩིའི་བུ་ཡིས་འཇིག་རྟེན་དུ། །དྲོ་འཇམ་ཉི་མ་རྒྱས་པའི་མན་ངག་གིས། །གང་ལ་གང་འཚམས་སྨིན་ཅིང་གྲོལ་བ་ཡི། །དབྱར་གྱི་དཔལ་མོ་དགའ་བའི་
མགྲོན་དུ་བསུས། །བར་སྐབས་ཀྱི་ཚིགས་སུ་བཅད་པའོ།    ༈    །གཉིས་པ་ནི། དྲན་ཤེས་བག་ཡོད་ཁྲེལ་དང་ངོ་ཚ་ཤེས། །གཞན་ངོར་མི་ལྟ་རྟག་ཏུ་དགེ་ལ་གཞེལ། །འཇིག་རྟེན་བྱ་བ་ཀུན་ལ་ཆགས་བྲལ་བའི། །ཆོས་མཐུན་དགེ་

[093B] །ཞེས་གསུངས། དོན་ནི། ཚེ་བློས་བཏང་གི་བསླབ་བྱ་བཅུ་དགུ། བློ་སྦྱོང་གི་དམ་ཚིག་བཅྭོ་བརྒྱད། བསླབ་བྱ་ཉེར་གཉིས་སོགས་ལས་སྐད་ཅིག་ཀྱང་མི་འདའ་བར་རྒྱུ་འབྲས་ཀྱི་ཐེག་པའི་ལམ་གྱི་རིམ་པའི་
ཉམས་ལེན་ཡོངས་རྫོགས་ལ་སྟན་ཐོག་གཅིག་ཏུ་རྩལ་འབྱོངས་པས། བློ་སྦྱོང་ལས། ཡིད་བདེ་འབའ་ཞིག་རྒྱུན་དུ་བསྟེན། །བྱང་བའི་ཚད་ནི་ལོག་པ་ཡིན། །འབྱོངས་རྟགས་ཆེན་པོ་ལྔ་ལྡན་ཡིན། །ཡེངས་ཀྱང་ཐུབ་ན་འབྱོངས་པ་ཡིན།།
ཞེས་གསུངས་པ་ལྟར། རྐྱེན་གང་གིས་ཀྱང་མི་གཡོ་བར་ཆོས་བརྒྱད་དང་འཁོར་བའི་སྣང་ཤས་ལས་ངང་གིས་ལོག་ནས་སྒྱུ་མ་ལྟ་བུའི་གཞན་དོན་རྒྱུན་མི་འཆད་པ་དང། ལྷའི་ང་རྒྱལ་གསལ་སྣང་བརྟན་པོས་རྗེས་ཐོབ་ཏུ་ཡང་དག་པའི་སྣང་བ་
ལ་འབྱམས་པས་འཆད་རྩོད་རྩོམ་གསུམ་སོགས་ཅི་མཛད་ཐམས་ཅད་སྒྲུབ་པ་ཉམས་ལེན་དུ་སོང་བའི་རྟགས་སུ། བཟུང་བ་མི་བརྗེད་པའི་དྲན་པ་དང། དགེ་མི་དགེའི་འགྱུ་བ་རིག་པའི་ཤེས་བཞིན། བག་ཡོད་པའི་ཚུལ་ཁྲིམས། གཞན་ལ་
ལྟོས་ནས་ཁྲེལ་ཡོད་པ་དང། རང་ལ་ལྟོས་པའི་ངོ་ཚ་ཤེས་པ། འཇིག་རྟེན་གྱི་མཐུན་འཇུག་ངོ་སྲུང་སྤངས་ལ་དང་གཞན་གྱི་དྲིང་ལ་མི་འཇོག་པའི་གཞན་ངོར་མི་ལྟ་བ་དང། དེ་དག་གི་སྒོ་ནས་དགེ་པ་ལ་རྟག་ཏུ་གཞོལ་བ་དང། འཇིག་རྟེན་པའི་
བྱ་བ་ཀུན་ལ་ཆགས་བ་དང་བྲལ་བའི་ཡོན་ཏན་དང་ལྡན་པའི་ཆོས་དང་མཐུན་པའི་དགེ་བའི་བཤེས་གཉེན་ཞེས་བསྔགས་སོ། །སྔར་མང་ཐོས་སྒྲུབ་ལ་གཞོལ་བའི་སྒོ་ནས་གདུལ་བྱའི་མགོན་དུ་གྱུར་ཚུལ་གསུངས་ཟིན་པས་ད་གཟོད་

[094A]༄༅། །གསར་དུ་ཉམས་ལེན་མཛད་ཚུལ་ལ་བྱས་ན་སྐབས་དོན་དང་མི་འབྱོར་བ་འདི་ལྟར་ལག་རྗེས་ལ་སྦྱར་ན་འབྲེལ་ལོ། །དེས་ན་རྒྱུད་རྡོ་རྗེ་རྩེ་མོ་ལས། ཕ་རོལ་ཕྱིན་དྲུག་སྤྱོད་པ་ནི། །ནམ་ཡང་དོར་བར་
མི་བྱའོ། །ཞེས་གསུངས་པ་ལྟར་མདོ་སྔགས་ཀྱི་ཉམས་ལེན་ཐམས་ཅད་ཕར་ཕྱིན་དྲུག་གི་ནང་དུ་འདུ་བའི་ཕྱིར་དེ་དག་གི་ལག་རྗེས་དང་སྦྱར་ན་ལེགས་ལ། དེ་ཡང་རྒྱལ་བའི་སྲས་པོ་རྣམས་ཀྱིས་ཕྱིན་དྲུག་རེ་རེའི་ནང་དུ་དྲུག་
དྲུག་ཚང་བར་བསྡུས་ནས་ཉམས་སུ་ལེན་པའི་ཕྱིར་རེ་རེ་ལའང་ལམ་གྱི་ལུས་ཡོངས་སུ་རྫོགས་པའི་ཉམས་ལེན་དང་ལག་རྗེས་ཚང་བ་ནི། མགོན་པོ་ཀླུ་སྒྲུབ་ཀྱིས། དབང་ཕྱུག་ལུས་གཏོགས་དྲན་པ་བདེ་གཤེགས་ཀྱི། །བགྲོད་
པ་གཅིག་པའི་ལམ་དུ་ཉེ་བར་བསྟན། །ཞེས་གསུངས་པ་ལྟར། དྲན་པ་ལ་མཆོག་གསུམ་གྱི་ཡོན་ཏན་དྲན་པ་དང། འཁོར་བའི་འཇུག་ལྡོག་དྲན་པ་དང། འགྲོ་དྲུག་ཕ་མར་དྲན་པ་དང། ཕྱིན་དྲུག་སོ་སོའི་ཉམས་ལེན་དྲན་པ་དང་
ལྷའི་རྣལ་འབྱོར་དྲན་པ་སོགས་ཡོད་པས་ཕར་ཕྱིན་དྲུག་ཀའི་ལག་རྗེས་ལ་སྦྱོར་རྒྱུ་ཡོད་པ་ལྟར་གཞན་རྣམས་ལའང་འདྲ་མོད། འདིར་ནི་མཛད་པའི་བབས་དང་བསྟན་པའི་མཚན་གཞི་གཅིག་ཙམ་བརྗོད་པར་བྱའོ། །དེ་ཡང་
གཞན་ངོར་མི་ལྟ་བ་ཡན་ཆད་ཀྱི་དྲུག་པོ་དེའི་དང་པོ་དང་ཐ་མ་གཉིས་བསམ་གཏན་དང་ཤེས་རབ་བ། བཞི་བ་དང་གཉིས་པ་བཟོད་བརྩོན། གསུམ་བ་དང་ལྔ་བ་ཚུལ་ཁྲིམས་དང་སྦྱིན་པའི་ཕར་ཕྱིན་གྱི་ལག་རྗེས་སུ་བྱས་ཏེ་བཤད་ན་

[094B] བརྩེ་དང་ལྡན་པ་ངོ་ཚ་ཡོན་ཏན་གནས། །སྡུག་བསྔལ་དང་ལེན་རང་གི་བདེ་མ་ཆགས། །དྲན་གཙོ་ཤིན་ཏུ་མཉམ་པར་བཞག་པའི་བདག་ཐེག་པ་མི་འཁྲུགས་བྱང་ཆུབ་སེམས་དཔའ་ཡིན། །ཞེས་གསུངས་
པ་དང་ཆ་འདྲ་བར་ཤེས་བཞིན་བརྩོན་འགྲུས་ཀྱི་ལག་རྗེས་སུ་འཇོག་ཚུལ་ནི། བཀའ་གདམས་གླེགས་བམ་ལས། གཉེན་པོའི་ནང་ན་གང་མཆོག་པ། ཐུག་འཕྲད་ལམ་འཁྱེར་བྱེད་པ་ཡིན། །ཞེས་དང། དགེ་བཤེས་འབན་གྱིས། ང་ནི་སེམས་ཀྱི་མཁར་
སྒོར་གཉེན་པོའི་མདུང་ཐུང་བཟུང་ནས་ཉོན་མོངས་ལ་འབུར་འཇོམས་བྱེད་པ་ཡིན། ཞེས་གསུངས་པ་ལྟར། བདག་འཛིན་དང་བདག་གཅེས་འཛིན་དང་འདྲེས་མ་འདྲེས་ཤེས་བཞིན་གྱིས་བྱ་ར་བྱས་ནས་རང་དོན་ལ་མ་ཆགས་ཤིང་
གཞན་དོན་ལ་སྤྲོ་བའི་བརྩོན་འགྲུས་བརྩམས་པ་ལས་ཤེས་བཞིན་རྩོལ་མེད་བྱུང་བ་ལ་བྱའོ། །ཡང་མདོ་སྡེའི་རྒྱན་ལས། བློ་ལྡན་ཁྲེལ་མེད་ཚུལ་མིན་ལས། །ཉོན་མོངས་དང་ལེན་ཁྲོ་བ་དང། །ཡལ་བར་འདོར་དང་ང་རྒྱལ་གྱིས། །སེམས་
ཅན་རྣམས་དང་ཚུལ་ཁྲིམས་འཇོམས། །ཞེས་ཁྲེལ་མེད་པའི་ཉེས་དམིགས་མང་དུ་གསུངས་པ་ལྟར། དགེ་སྦྱོང་གི་ཆོས་བཞི་ནང་བ་སངས་རྒྱས་པ་རྣམས་ཀྱིས་ཐོག་མ་ནས་བསྟེན་དགོས་ན་བྱང་ཆུབ་སེམས་དཔའི་བསླབ་བྱ་ཁས་བླངས་པ་
རྣམས་ཀྱིས་མི་བསྲུང་བགལ་རུང། དཀའ་སྤྱད་དང་སྡུག་བསྔལ་མི་བཟོད་པར་བསླབ་བྱ་དང་འགལ་ན་རང་ལ་ཉེས་ལྷུང་འབྱུང་བའི་ཁར་གཞན་གྱིས་ཀྱང་ཁྲེལ་ཡོངས་སྙམ་དུ་ཁྲེལ་ཡོད་གོམས་པ་བཟོད་པའི་ཉམས་ལེན་ཡིན་པས་དེ་ལ་

[095A]༄༅། །མྱོང་བ་ཐོན་པ་ན་དང་གིས་ཁྲེལ་ཡོད་པའོ། །བློ་ལྡན་ངོ་ཚས་མྱུར་དུ་ནི། །རྫོགས་པའི་བྱང་ཆུབ་ཚོགས་རྫོགས་བྱེད། །རྒྱལ་བའི་སྲས་ནི་སེམས་ཅན་རྣམས། །སྨིན་བྱེད་སྐྱོ་བར་མི་འགྱུར་ཉིད།།
ཅེས་གསུངས་པ་ལྟར། ནོར་ལོངས་སྤྱོད་སོགས་འཁོར་བའི་བདེ་འབྲས་ལ་ཆགས་པ་དང་ཕོངས་པ་ལ་མི་བརྩེ་བ་ཤིན་ཏུ་སྨད་པའི་ཡུལ་ཡིན་པས་དེ་ལ་ངོ་ཚའི་གནས་སུ་བལྟས་ཏེ་སྤོང་ཞིང་ཚོགས་མྱུར་དུ་རྫོགས་པའི་
ཕྱིར་ཟང་ཟིང་ལས་སྙིང་པོ་ལེན་བ་སྦྱིན་པའི་ལག་རྗེས་སོ། །བྱིས་པ་ཤིན་ཏུ་གོས་བཟང་གྱོན་ཡང་ནི། །ཁྲེལ་དང་བྲལ་ཕྱིར་ཉེས་པའི་དྲི་མ་ཅན། །རྒྱལ་སྲས་ངོ་ཚ་ཤེས་པའི་གོས་ཅན་ནི། །དག་པ་མེད་ཀྱང་ཉེས་པའི་དྲི་མ་བྲལ།།
ཞེས་འདི་གཉིས་ཀྱིས་གནས་སྐབས་ཐམས་ཅད་དུ་མི་མཐུན་ཕྱོགས་ཀྱི་ཉེས་པ་འགོག་པས་སྐུ་གསུང་ཐུགས་ལ་འཁྲུལ་བའི་མིང་ཡང་མེད་པ་སོགས་སྤྱོད་པ་ཡོངས་སུ་དག་པ་བསྟན་ཏོ། །ཤེས་རབ་ཕ་རོལ་ཕྱིན་བརྟེན་
ནས༑ ༑འཁོར་བ་དང་ནི་མྱ་ངན་འདས། །གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བྱ། །ཞེས་གསུངས་པ་ལྟར། འཁོར་འདས་རོ་མཉམ་དུ་གཟིགས་པས་མཚན་འཛིན་གྱི་རེ་དོགས་དང་བྲལ་བའི་
མཐུས་མཐུན་འཇུག་ངོ་སྲུང་གི་གཡེང་བ་བཙན་ཆོད་དང་གཞན་གྱི་ཆིག་རྗེས་མི་འབྲང་བ་ཤེས་རབ་ཀྱི་ལག་རྗེས་ཡིན་པས་དེ་དག་གི་ཆ་ནས་འཇོག་ཅིང་གཞན་གཉིས་གོ་སླའོ། །ཡང་ན་རྒྱན་སྣང་ལས། གཟུངས་ཀྱི་རང་བཞིན་

[095B] དྲན་པ་ཤེས་རབ་ཁྱད་པར་ཅན་གཟུངས་ཞེས་བྱའོ། །ཞེས་གསུངས་པ་ལྟར། རྗེ་འདི་ནི་གསུང་རབ་ཀྱི་ཚིག་དོན་དང་ཤེས་བྱའི་གནས་མཐའ་དག་ལན་གཅིག་གཟིགས་པ་དང་གསན་བ་ཙམ་
གྱིས་ཕྲ་ཞིང་ཞིབ་པར་མཁྱེན་ཅིང་ནམ་ཡང་མི་བརྗེད་པའི་དྲན་པ་དང་ཤེས་རབ་ཕུན་སུམ་ཚོགས་པ་མངའ་བས་ངེས་པར་མི་བརྗེད་པའི་གཟུངས་ཐོབ་པའི་བྱང་ཆུབ་སེམས་དཔའ་འོ་ཞེས་ཡོངས་སུ་གྲགས་པ་ལྟར་གྱི་
ཡོན་ཏན། རྒྱན་ལས། རྣམ་སྨིན་ཐོས་ལ་གོམས་པ་དང། །ཏིང་ངེ་འཛིན་གྱི་གཟུངས་དག་ནི། །ཆུང་དུ་དང་ནི་ཆེན་པོ་སྟེ། །ཞེས་གསུངས་པ་ལྟར། སྔོན་སྐུ་ཚེ་དུ་མར་གོམས་པའི་མཐུས་གཞུང་ལུགས་ལ་མ་སྦྱངས་
གོང་དུ་ཆོས་ཀྱི་ཚིག་དོན་འཛིན་ནུས་པའི་རྣམ་སྨིན་གྱིས་ཐོབ་པ་དང། བར་དུ་གཞུང་ལུགས་ལ་ཐོས་པ་ཚད་མེད་པས་ཐོབ་པ་དང། ཐོས་དོན་ཉམས་སུ་བླང་བའི་སྒོམ་བྱུང་གི་ཏིང་ངེ་འཛིན་གྱིས་ཐོབ་པའི་གཟུངས་
ཀྱི་ཡོན་ཏན་རྣམས་དྲན་ཤེས་ཞེས་པས་བསྟན་ཏོ། །ཡང་རྗེ་འདི་ནི་ཐུན་མོང་གི་སྣང་ངོར་ཡང་སྐྱོན་ཀུན་ཟང་ཡོན་ཏན་ཀུན་ལྡན་ཡོན་ཏན་ཐམས་ཅད་ཕན་ཚུན་འགྲན་པ་བཞིན་དུ་གནས་པས་ཡོན་ཏན་འདིའི་ཆ་ནས་
དམན་ཞེས་ལོག་རྟོག་ཅན་གྱིས་ཀྱང་སྐྱོན་གདགས་སུ་མི་རྙེད་ལ། ཁྱད་པར་སྐུ་གཞོན་ནུ་ནས་རྒོད་བགས་ཀྱི་ཆ་ཕྲ་མོ་ཡང་མེད་བས་ཉེས་པའི་སྐྱོན་གྱིས་མ་གོས་བར་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པའི་ཚུལ་


[096A]༄༅། །མཆོག་དམན་ཐམས་ཅད་ཀྱིས་ཡ་མཚན་བའི་གནས་སུ་འཛིན་པ་ཞིག་ཡོད་པ་དེ་ལ་བག་ཡོད་ཁྲེལ་དང་ངོ་ཚ་ཤེས་ཞེས་གསུངས་སོ། །ཉེས་སྤྱོད་སྡོམ་པའི་ཚུལ་ཁྲིམས་ནི། སློབ་དཔོན་
དབྱིག་གི་གཉེན་པོས། ཐར་བ་འདོད་པ་དག་གིས་བག་ཡོད་ཀྱིས། ཞེས་གསུངས་པ་ལྟར། བགྲོད་པ་གཅིག་པའི་ཐར་ལམ་བག་ཡོད་ཀྱི་ཉམས་ལེན་དངོས་གཞི་ཡིན་ཞིང། ཚུལ་ཁྲིམས་ཕྱི་མ་གཉིས་ཀྱི་གཞིར་ལན་དུ་མར་
གསུངས་ལ་དེ་ལ་ངོ་ཚ་ཤེས་པ་དང་ཁྲེལ་ཡོད་པའི་ཉམས་ལེན་ཡང་ཚང་ངོ། །སོ་སོར་ཕྱེ་ན་མདོ་སྡེ་རྒྱན་ལས་ངོ་ཚ་ཤེས་པ་ལ་དབྱེ་བ་མང་དུ་གསུངས་པ་ལྟར་དགེ་བ་ཆོས་སྡུད་ཀྱི་ཚུལ་ཁྲིམས་དང། ལན་དུ་ཕན་འདོགས་པ་
སོགས་སེམས་ཅན་གྱི་དོན་བྱ་བ་བཅུ་གཅིག་ཁྲེལ་ཡོད་བའི་བྱ་བ་ཡིན་པས་དེའི་ཆ་ནས་སེམས་ཅན་དོན་བྱེད་ཀྱི་ཚུལ་ཁྲིམས་འཇོག་གོ། །ཚུལ་ཁྲིམས་ཕུན་སུམ་ཚོགས་པ་དེའི་མཐུས་ཉམས་མགུར་ལས། སྐྱེ་དགུའི་དབུས་
ན་ལྷུན་པོ་ལྟ་བུར་བརྗིད། །སྟོབས་ཀྱིས་བསྡིགས་པ་མེད་པར་འགྲོ་ཀུན་འདུད། །ཅེས་དང། ཕར་ཕྱིན་བསྡུ་བ་ལས། སྔོན་ཆད་མི་ཤེས་སྐྱེ་བོ་ཐམས་ཅད་ཀྱང། །ཚུལ་ཁྲིམས་ལྡན་པའི་སྐྱེ་བོ་དེ་ལ་འདུད། །རྐང་པས་བཀྲ་
ཤིས་གྱུར་པའི་རྡུལ་དག་ཀྱང། །སྤྱི་གཙུག་དམ་བས་བླངས་ཤིང་ལྷ་དང་མིས། །ཕྱག་འཚལ་མགོས་གཏུགས་ཐོབ་བ་ཀུན་ཏུ་འཁྱེར། །ཞེས་གསུངས་བ་ལྟར། ཞབས་ཀྱིས་བཅག་པའི་རྡུལ་ཡང་སྐྱེ་རྒུ་ཐམས་ཅད་ཀྱིས་

[096B] །དགེ་བཤེས་ཕུ་ཆུང་པའི་ཞལ་ནས། ཆོས་ནན་ཏར་ཉམས་སུ་ལེན་ན། དཔེར་ན་ཁྲབ་ཀྱི་བྱང་བུ་སྣ་ཚེ་བོལ་བ་དེ་ཁྲབ་ཀྱི་གསེབ་ཏུ་སྡེབ་ཏུ་མི་བཏུབ་པ་ལྟར། ཚེ་འདི་བའི་མི་དང་བཅུ་མི་བཏུབ་པ་
གཅིག་དགོས། མཐུན་འཇུག་དང་ངོ་དགའ་ཆེན་བདུད་ཀྱིས་འཁྱེར། མི་མ་མགུ་བ་འདོད་ཐོག་ཡིན། ཞེས་དང། རྗེ་གཙང་བརྒྱ་རས་ཀྱིས། འཛིན་ཆགས་རྩ་བ་ནོར་རྫས་སྤངས། གཡེང་བའི་རྩ་བ་ངོ་འཛིན་སྤངས། །ཞེས་
དང། རྗེ་སྐྱེས་མཆོག་པས། སྒོམ་དང་རྟོག་པ་བཟང་ངམ་ངན། །རྐྱེན་དང་འཕྲད་ན་གསལ་ལོ་གསུངས། །ཞེས་གསུངས་པ་ལྟར། མི་ཆེན་ཞིག་གི་ངོ་འཛིན་ཕྱིར་ཁ་དར་ལྟ་བུ་ཡང་གནང་མ་མྱོང་ཞིང། དེའི་ཉེ་འཁོར་
དུ་འབྱོན་པ་ཕར་ཟད་ཚུལ་དྲུང་དུ་བཏུད་བ་ལའང་ངོ་འཛིན་གྱི་གསུང་ལེགས་པ་ཙམ་ཡང་འབྱོན་མི་སྲིད། སྔོན་ཆོས་གྲྭར་ཕེབས་པའི་སྐབས་སྲིད་མཐའ་ཙམ་དུ་ཆོས་མཐུན་གྱི་གླེང་མོ་རེ་གཉིས་རེ་གསུངས་པ་མ་
གཏོགས་དོན་མེད་ཀྱི་ལོང་གཏམ་གསུངས་པ་མཚོར་ཞེས་གྲྭ་ཐོག་ཐམས་ཅད་ཀྱིས་གླེང། ཚེ་འདི་པའི་མིའི་བྱ་སྤྱོད་ལ་ཐུགས་ཀྱི་གཏིང་ནས་ཡིད་ལོག་པས་དེ་དང་མི་འདྲེས་པར་རྐྱེན་ཅི་བྱུང་ཡང་ཉམས་ལེན་དང་ཆོས་
གྱི་བྱ་བ་མི་འཆོར་བས་རྟག་ཏུ་དགེ་སྦྱོར་ལ་གཞོལ་བ་དང། ཆོས་བརྒྱད་སོགས་འཇིག་རྟེན་གྱི་བྱ་བ་ཀུན་ལ་ཆགས་པ་དང་བྲལ་བ་ཞེས་འབྱོངས་རྟགས་དེ་དག་གི་སྒོ་ནས་བཤད་ཀྱང་རུང་ངོ། །བག་ཡོད་གོམས་པའི་

[097A]༄༅། །དབང་གིས་དྲན་པ་དང་ཤེས་རབ་འབྱུང་བ་བསླབ་པ་གསུམ་རྒྱུད་ལ་སྐྱེ་བའི་གོ་རིམ་ཡིན་ཞིང། འཆི་བ་དྲན་ནས་རང་རྒྱུད་ལ་ཤེས་བཞིན་གྱིས་བརྟག་སྟེ་མ་ཆགས་པ་དང་བག་ཡོད་ལ་
གུས་པས་ཁྲེལ་དང་ངོ་ཚ་ཤེས་པ་དང། ལམ་སྒྲུབ་པ་དང་གཞན་གྱི་ལོག་སྒྲུབ་ལ་མི་སྐྱོ་བར་མཐུན་འཇུག་ངོ་སྲུང་གི་གཡེང་བ་སྤངས་ནས་ཐབས་རྒྱ་ཆེ་བའི་བསམ་གཏན་དང་ཆགས་བྲལ་རྣམ་པར་མི་རྟོག་པའི་ཤེས་
རབ་ལ་གཞོལ་བ་ནི་ལམ་ཡོངས་རྫོགས་ཀྱི་ཉམས་ལེན་དང་ཕྱིན་དྲུག་གི་གོ་རིམ་ཡིན་ལ། རྒྱན་ལས། ལོངས་སྤྱོད་མངོན་པར་མི་དགའ་དང། །རབ་གུས་གཉིས་ལ་མི་སྐྱོ་དང། །རྣལ་འབྱོར་རྣམ་པར་མི་རྟོག་པ། །ཐེག་
ཆེན་ཐམས་ཅད་འདིར་ཟད་དོ། །ཞེས་གསུངས་པ་ལྟར་ཐེག་ཆེན་ཐམས་ཅད་སྡུད་པའི་གྲངས་ངེས་ཡང་ཡིན་ནོ། །ཡོན་ཏན་འདི་དག་ལ་དཔག་ན་ངོ་ཚ་ཤེས་པ་སོགས་ཀྱི་ཆོས་བཅུ་བཞི། ཕར་ཕྱིན་ཐོབ་པའི་རྟགས་བཅུ་དྲུག་
སངས་རྒྱས་ཀྱི་ཆོས་མ་འདྲེས་པ་བཅྭོ་བརྒྱད་སོགས་ཕྱིན་དྲུག་གི་ལག་རྗེས་རྒྱ་ཆེ་ལ་ངོ་མཚར་བ་རྣམས་འདི་དང་འདི་འདྲའོ་སྙམ་པ་མང་ཡང་ཚིག་ཚོགས་ཆེ་བས་མ་བྲིས་ཤིང་རྟག་ཏུ་དགེ་བ་ལ་གཞོལ་བ་ཕར་ཕྱིན་ཐོབ་པའི་
རྟགས་སུ་རྒྱན་དང་ས་སྡེར་ཡང་ཡང་གསུངས་ལ། འཇིག་རྟེན་བྱ་བ་ཀུན་ལ་ཆགས་བྲལ་བའི། །ཞེས་པ་འདིས་བདག་གཞན་མཉམ་བརྗེའི་བྱང་ཆུབ་ཀྱི་སེམས་ལ་བློ་འབྱོངས་པ་ཡང་བསྟན་ཏེ། རྗེ་བླ་མའི་བསྟོད་སྤྲིན་

[097B] གཞན་ལ་ཅུང་ཟད་ཙམ་ཡང་མི་འཚེ་ཞིང། །རང་ཉིད་ཕྱིར་དུ་ཉིན་མཚན་བར་མེད་པར། །བརྒྱ་ཕྲག་བརྩོན་པའི་ཐར་བ་སྒྲུབ་དེ་ཡང། །ཡང་དག་ལམ་ལ་རྒྱབ་ཀྱིས་ཕྱོགས་པར་གཟིགས། །ཞེས་གསུངས་པ་
ལྟར༑ འཇིག་རྟེན་པ་རྣམས་ནི་རང་བདེ་འདོད་ཅིང་གཞན་ཡལ་བར་འདོར་བ་ཤ་སྟག་ཡིན་ལ། ཉན་རང་རྣམས་ཀྱང་ཚུལ་དེ་ལས་མ་འདས་པས་དེ་འདྲའི་འཇིག་རྟེན་གྱི་བྱ་བ་ལ་ཆགས་པ་དང་མ་བྲལ་བའོ། །བྱང་
ཆུབ་སེམས་དཔའ་རྣམས་ནི་མདོ་སྡེའི་རྒྱན་ལས། བདག་དང་གཞན་དུ་མཉམ་པའི་སེམས་ཉིད་དམ། །བདག་པས་གཞན་ཆེས་སྡུག་པ་རྙེད་ནས་ནི། །དེ་ལྟར་བདག་པས་གཞན་དོན་མཆོག་འདུ་ཤེས། །རང་གི་དོན་
གང་གཞན་གྱི་དོན་གང་ཡིན། །ཞེས་དོན་དམ་བྱང་ཆུབ་ཀྱི་སེམས་ཀྱི་སྒོ་ནས་བདག་གཞན་མཉམ་པར་གཟིགས་པ་དང། ཀུན་རྫོབ་བྱང་ཆུབ་ཀྱི་སེམས་ཀྱི་སྒོ་ནས་བདག་པས་གཞན་གཅེས་པའི་ཐུགས་ཀྱིས་རང་དོན་
ཡལ་བར་དོར་ནས་གཞན་དོན་འབའ་ཞིག་དགོངས་པའི་བདག་ཉིད་ཅན། བློ་སྦྱོང་ལས། ཁེ་དང་རྒྱལ་ཁ་གཞན་ལ་སྦྱིན། །གྱོང་དང་བུབ་ཁ་རང་གིས་ལེན། །ཞེས་དང། དཔལ་ལྡན་ཟླ་བས། བརྩེ་བས་སྦྱིན་དང་སྦྱིན་པའི་
འབྲས། །གཉིས་ཀ་གཅིག་ཆར་དོན་གཉེར་ལ། །གཏོང་བའི་སྦྱིན་གང་སེར་སྣ་མེད། །དེ་ནི་དམ་པ་རྣམས་ཀྱིས་བསྔགས། །ཞེས་གསུངས་པ་ལྟར་ཆོས་བརྒྱད་གོ་ལྡོག་པ་དང། ལན་དང་རྣམ་སྨིན་ལ་རེ་བ་མེད་པས་རང་

[098A]༄༅། །དོན་དུ་ཐར་བ་ཡང་མི་འདོད་ན་འཇིག་རྟེན་པའི་ཕུན་ཚོགས་ལྷ་ཅི་སྨོས་པའི་ཕྱིར། དེས་ན་སྔགས་རིམ་ཆེན་མོ་སོགས་རྗེ་ཡབ་སྲས་ཀྱི་གསུང་རབ་རྣམས་སུ་འཇིག་རྟེན་ཐམས་ཅད་དང་མི་
མཐུན་པའི་གཏམ་གྱི་གཞིར་གྱུར་པ་བདག་པས་གཞན་གཅེས་པའི་བྱང་ཆུབ་ཀྱི་སེམས་ཞེས་ཡང་ཡང་བསྔགས་པ་ཡིན་ནོ། །མཉམ་རྗེས་ཐམས་ཅད་ལ་ཉམས་ལེན་འདི་དག་གིས་རྩིས་ཟིན་པས་ལམ་གོལ་
བར་ཤོར་བ་དང་གཞན་དོན་ལྟར་སྣང་རྡུལ་ཙམ་ཡང་མེད་པར་ཆོས་དང་མཐུན་པའི་འཕྲིན་ལས་ནམ་མཁའ་དང་མཉམ་པའི་སྒོ་ནས་བཤད་སྒྲུབ་བསྟན་པའི་སྙིང་པོ་ཉིན་མོ་ལྟར་གསལ་བར་བྱས་ཏེ་སྐལ་ལྡན་
གྲངས་མེད་པ་སྨིན་ཅིང་གྲོལ་བར་མཛད་དོ། །དྲན་དང་ཤེས་བཞིན་རིལ་བས་ཕྱག་མཛེས་ཤིང། །བག་ཡོད་རྩ་བ་འབྲས་བུས་འཚོ་བ་ཡི། །ཁྲེལ་དང་ངོ་ཚ་ཤེས་པའི་གོས་གྱོན་པ། །ཞི་བའི་དྲང་སྲོང་དེ་ལ་གློ་བ་དགའ།།
འདུ་འཛིས་དབེན་པའི་ནགས་ཁྲོད་ཉམས་དགའ་བར། །མཐུན་འཇུག་རེ་དོགས་སྤངས་པས་བག་ཕེབས་ཤིང། །བྱང་ཆུབ་སེམས་ཀྱི་ཆུ་རྒྱུན་འཐུངས་པ་ཡི། །རུ་རུ་སེམས་དཔའ་དེ་ཡི་སྐྱིད་པ་ལ། །རང་ཕྱིར་
དམ་པའི་བདེ་བའང་དོར་ནས་ནི། །གཞན་ཕྱིར་སྡུག་བསྔལ་བརྒྱ་ཡིས་མི་སྐྱོ་བ། །འདོད་དང་མི་འདོད་བླ་འོག་བསྒྱུར་བ་ཡི། །སྲིད་བ་གཏོར་བའི་འཁྲུལ་འཁོར་འདི་ལ་ལྟོས། །ནག་པོའི་སྒྲིབ་གཡོགས་མ་ལུས་

[098B] །རྣམ་པར་བྱང་བ་ཀུན་ཏུ་གནས་གྱུར་པའི། །ཆོས་ཀྱི་ལོངས་སྤྱོད་ཆ་ཤས་རྫོགས་པ་ཡི། །ཟླ་བ་འདི་ནི་འོག་མིན་ཞིང་ནས་འོངས། །བར་སྐབས་ཀྱི་ཚིགས་སུ་བཅད་པའོ།    ༈    །དགེ་མ་མངོན་འདོད་འོ་མའི་
མཚོའི། །ངང་མོ་བསིལ་བའི་རྔ་ཡབ་ཅན། །ལེགས་གསུང་དྲི་ཟའི་རྒྱུད་མང་གླུས། །དྲན་པའི་རི་དྭགས་འཛིན་པ་སྩོལ། །རྩ་བའི་ས་བཅད་གཉིས་པ་བསྔོ་སྨོན་གྱིས་མཚམས་སྦྱར་བ་མཛད་བྱང་དང་བཅས་པ་ལ་
བསྔོ་སྨོན་གྱིས་མཚམས་སྦྱར་བ་དང། མཛད་བྱང་གཉིས། དང་པོ་ལ། ཞབས་པད་བརྟན་ཅིང་འཕྲིན་ལས་རྒྱས་པར་སྨོན་པ་དང། འབྲལ་མེད་རྗེས་སུ་འཛིན་པར་སྨོན་པའོ། །དང་པོ་ནི། བླ་མ་མཆོག་གསུམ་ཡི་དམ་
ཞི་ཁྲོའི་ཚོགས། །འཇིག་རྟེན་འདས་དང་མ་འདས་བསྟན་སྲུང་མཐུས། །དཔལ་ལྡན་བླ་མའི་སྐུ་ཚེ་བརྟན་པ་དང། །རྣམ་དཀར་མཛད་འཕྲིན་མི་ཉམས་གོང་འཕེལ་ཤོག་ཅེས་གསུངས། དོན་ནི། རྡོ་རྗེ་ཕྲེང་བ་ལས་
དྲི་མེད་སེམས་ནི་སངས་རྒྱས་ཏེ། །ཆོས་ནི་ངག་ཏུ་ཡང་དག་གསུང། །སྐུ་ནི་དགེ་འདུན་ཞེས་བྱ་སྟེ། །བྱང་ཆུབ་སེམས་དཔའི་ཚོགས་ཀྱི་གནས། །ཞེས་གསུངས་པ་ལྟར། བླ་མ་ནི་མཆོག་གསུམ་འདུས་པའི་བདག་ཉིད་ཡིན་པས་དེ་
དང༑ རྗེ་བཙུན་འཇམ་པའི་དབྱངས་སོགས་ཡི་དམ་ཞི་བ་དང། དཔལ་རྡོ་རྗེ་འཇིགས་བྱེད་སོགས་ཁྲོ་བོའི་ཚོགས་དང། མཐོང་ལམ་ཐོབ་པ་ཡན་ཆད་ཀྱི་འཇིག་རྟེན་ལས་འདས་པའི་སྐྱེས་བུ་གསུམ་གྱི་ཆོས་སྐྱོང་སོགས་

[099A]༄༅། །དང༑ འཇིག་རྟེན་ལས་མ་འདས་པ་སྟེ་ཚོགས་སྦྱོར་ལ་གནས་པ་མན་ཆད་ཀྱི་བསྟན་སྲུང་དང། བེ་ཧར་དང་རྡོར་ལེགས་སོགས་འཇིག་རྟེན་པའི་ཚུལ་བཟུང་བ་རྣམས་འདིའི་མཚན་
གཞིར་ལམ་རིམ་གྱི་ཟིན་བྲིས་རྣམས་སུ་གསུངས། དེ་རྣམས་ཀྱི་ཐུགས་རྗེའི་མཐུ་ལ་བརྟེན་ནས་དཔལ་ལྡན་བླ་མ་དམ་པ་འདིའི་སྐུ་ཚེ་བརྟན་པ་དང། རྣམ་པར་དཀར་བའི་མཛད་པ་འཕྲིན་ལས་ནམ་ཡང་མི་
ཉམས་པར་གོང་ནས་གོང་དུ་འཕེལ་བར་ཤོག་ཅེས་པའོ། །གཉིས་པ་ནི། བདག་སོགས་ཀུན་ཀྱང་དེང་ནས་བྱང་ཆུབ་བར། །ཐེག་མཆོག་དམ་པའི་མགོན་གྱིས་རྗེས་འཛིན་ཅིང། །ཟབ་རྒྱས་ཆོས་ཀྱི་བདུད་
རྩིའི་སྣོད་གྱུར་ཏེ། །རིང་མིན་དོན་གཉིས་ལྷུན་གྱིས་གྲུབ་གྱུར་ཅིག་ཅེས་གསུངས། དོན་ནི། བདག་དང་སོགས་སྒྲས་ཕ་མར་གྱུར་པའི་འགྲོ་བ་ཀུན་ཀྱང་དུས་དེང་ནས་བཟུང་སྟེ་མཐར་ཐུག་བླ་མེད་བྱང་ཆུབ་མ་
ཐོབ་ཀྱི་བར་དུ་ཐེག་པ་མཆོག་གི་དགེ་བའི་བཤེས་གཉེན་མཚན་ཉིད་ཐམས་ཅད་དང་ལྡན་པའི་དམ་པའི་མགོན་འདི་ཉིད་ཀྱིས་དུས་སྐད་ཅིག་ཀྱང་འབྲལ་བ་མེད་པར་དགྱེས་བཞིན་རྗེས་སུ་འཛིན་ཅིང། ཟབ་པ་
དང་རྒྱ་ཆེ་བའི་ལམ་བཟང་ཡོངས་རྫོགས་སྙིང་པོ་ཡང་སྙིང་དང་བཅས་པའི་དམ་པའི་ཆོས་ཀྱི་བདུད་རྩིའི་སྣོད་དུ་གྱུར་ཏེ། རིང་མིན་ཏེ་རིང་བོར་མི་ཐོགས་པར། རྒྱུད་བླ་མ་ལས། བདག་ཉིད་ཀྱི་ནི་འབྱོར་པའི་

[099B] །དམ་པའི་དོན་གྱི་སྐུ་ཡིན་ཏེ། །དྲང་སྲོང་རྣམས་ཀྱི་བརྡ་ཡི་སྐུ། །ཕ་རོལ་ཕུན་སུམ་ཚོགས་པའི་གནས། །ཞེས་གསུངས་པ་ལྟར་རང་དོན་ཆོས་སྐུ་དང། གཞན་དོན་གཟུགས་སྐུ་གཉིས་ཀྱི་འཕྲིན་ལས་ཕུན་སུམ་
ཚོགས་པ་ཕྱོགས་ཀུན་ཏུ་ཁྱབ་ཅིང་དུས་རྟག་ཏུ་རྒྱུན་མི་འཆད་པ་ལྷུན་གྱིས་གྲུབ་པའི་འགྲོ་བའི་འདྲེན་པ་དམ་པར་གྱུར་ཅིག་ཅེས་པའོ། །གཉིས་པ་མཛད་བྱང་ནི། ཅེས་དཔལ་ལྡན་བཀྲ་ཤིས་འཁྱིལ་གྱི་དགེ་བའི་
བཤེས་གཉེན་ཆོས་བཞིན་སྤྱོད་པའི་བྱ་བཏང་ཆེན་པོ་ཤེས་རབ་རྒྱ་མཚེ་པའི་གསོལ་འདེབས་འདི་ནི། ཁེང་གི་སློབ་གྲས་དང་ལྡན་དགེ་སློང་བྱམས་པ་རྒྱ་མཚོས་བསྐུལ་ངོར། ་བཙུན་པ་འཇམ་དབྱངས་ཐུབ་
བསྟན་ཉི་མས་སྦྱར་བའོ། །ཞེས་གསུངས་ཏེ་གོ་སླའོ། །སྨྲས་པ། ཐོག་མ་དབུས་མཐའ་རྣམ་བྲལ་སོ་སོ་རང་རིག་རང་དོན་ཞི་བ་ཆོས་ཀྱི་སྐུ། །རྣམ་པ་ཀུན་མཁྱེན་སྡུག་བསྔལ་ཉོན་མོངས་སྤོང་བའི་ལམ་
སྟོན་གཞན་དོན་གཟུགས་ཀྱི་སྐུ། །ཟླ་མེད་སངས་རྒྱས་ཆོས་དང་དགེ་འདུན་ཀུན་འདུས་ནམ་ཡང་བསླུ་མེད་སྐྱབས་ཀྱི་ཕུལ། །ཐུན་མོང་གདུལ་བྱའི་དཔལ་དུ་མཁས་བཅུན་བཟང་པོའི་ཉ་གང་སྨྲ་བའི་ཟླ་བ་
མཆོག་མཚན་དཔེ་ལི་ཁྲིའི་འོད་སྣང་སྒྲིབ་བྲལ་སྔོ་སངས་སྡེ་ལ་རྩེ་དགས་འཁྱུད་པ་ལས། །ཐུན་གསུམ་སྨག་གིས་གདུངས་པའི་དཀའ་ཐུབ་དབྱིངས་སུ་འབྲོས་པ་ལྷུར་ལེན་འཇམ་མགོན་ལྷ། །ཆེར་སྙིགས་

[100A]༄༅། །མུན་པར་འཐོམས་པའི་འགྲོལ་རྗེས་ཆགས་ཐུགས་རྗེའི་སྐྱ་རེངས་ཀྱིས་དྲངས་ཏེ། །ལན་གཅིག་ས་འདི་ཉིན་མོར་བྱས་པའི་བདེ་སྐྱིད་བད་ཚལ་ཡང་ཡང་དྲན་པས་སྐྱོ། །རྣམ་
མང་ཡོན་ཏན་རིན་ཆེན་རྡུལ་བརྩེགས་ལེགས་བྱས་ལྷུན་པོ་བཞིན། །བཤད་དང་སྒྲུབ་པའི་ལམ་བཟང་གསལ་མཛད་ནོར་བུའི་སྒྲོན་མེ་བཞིན། །ལེགས་བཤད་ཆུ་ཀླུང་སྟོང་གི་འདུ་འགོད་མ་དྲོས་རོལ་
མཚོ་བཞིན། །གང་གི་ཞབས་ཟུང་སྤྱི་བོར་ཞོག་ཅིག་རལ་བའི་ཅོད་པན་བཞིན། །མ་སྨད་ཚུལ་ཁྲིམས་དབྱར་གྱི་སྐྱེད་ཚལ་དུ། །བག་ཡོད་བསུང་ཞིམ་འཐུལ་བའི་མ་ལཱི་ཀ་ཐར་བ་མངོན་འདོད་
བུང་བའི་རོལ་རྩེད་ཅན། །དུས་ཀྱི་རྒུད་པ་སངས་པའི་ཆོས་སུ་གྲུབ། །བྱམས་བརྩེ་ལྷག་བསམ་ས་བོན་ལས་འཁྲུངས་པའི། །ཐབས་མཆོག་བྱང་ཆུབ་ཐུགས་ཀྱི་དཔག་བསམ་ལྗོན། །རྒྱལ་སྲས་
སྤྱོད་པའི་ཡལ་གའི་ཕྱོགས་རྫོགས་པ། །ཕན་དང་བདེ་བའི་འདོད་དགུའི་གཏེར་དུ་གྲོལ། །གཉུག་མའི་བློ་ཡི་ཉེའུ་ཆུབ་འཁྱུག་པ་ཡིས། །གཡོ་མེད་རྩེ་གཅིག་ཏིང་འཛིན་གངྒཱའི་ཀླུང། །འོད་
གསལ་རང་ཞལ་གཟིགས་པས་མི་ངོམས་ཤིང། །རྡོ་རྗེའི་རྦ་རླབས་འཁྲི་ཤིང་གར་ཡང་བྱེད། །ཡེ་ཤེས་རང་གཟུགས་རབ་འབྱམས་རྒྱལ་ཀུན་གྱི། །གསང་གསུམ་མེ་ཏོག་སིལ་མའི་ཚོམ་བུ་ཡིས། །རྒྱ་

[100B] །གྲངས་མེད་མཆོད་པ་ཆེན་པོའི་མཆོག་སྦྱིན་འགྱེད། །ཤེས་བྱ་རིག་པའི་གནས་ལ་ཐོགས་མེད་ཅིང། །རབ་འབྱམས་མདོ་རྒྱུད་གདམས་པའི་བང་མཛོད་
འཛིན། །རྒྱ་ཆེན་ཐོས་བསམ་སྒོམ་པའི་མཚོ་ཆེན་པོ། །ཐུབ་བསྟན་ཡོངས་ཀྱི་མངའ་བདག་ཁྱོད་མིན་སུ། །ཆོས་བརྒྱད་བྲལ་བའི་སྒྲུབ་ལས་མི་གཡེལ་བར། །འཆད་རྩོད་རྩོམ་པའི་ཆུ་འཛིན་འཁྲིགས་
པ་ལས། །ཉིན་བཞིན་སྦྲང་ཆར་སྙོམས་པར་འབེབས་པ་ཡི། །འདྲེན་པ་ཁྱོད་ནི་ཆོས་ཀྱི་རྫོགས་ལྡན་སྤྲིན། །དེ་སླད་ཡུལ་དུས་མཐའ་ལས་འདས་པ་ཡི། །ཁྱོད་ཀྱི་ཡོན་ཏན་ནོར་བུའི་གླིང་ཆེན་པོར། །འདོད་
དགུར་དབང་བསྒྱུར་དེད་དཔོན་དམ་པ་དེའི། །རྗེས་སུ་དབུལ་ཕོངས་བདག་ཀྱང་ངལ་བ་བསྟེན། །འདི་ལྟའི་ཡོན་ཏན་ས་འཛིན་དབང་པོའི་སྤོར། །ཚིག་དོན་གོམ་པའི་འདེགས་འཇོག་རེ་རེས་ཀྱང། །མི་གནས་མྱ་
ངན་འདས་པའི་གྲོང་ཁྱེར་ཆེར། །ཉེ་བའི་ལྕགས་ཀྱུ་ཡིས་ཀྱང་ཕྱོགས་དེར་དྲངས། །མི་ཟད་འཁོར་བ་མྱ་བམ་ཐང་ཆེན་པོར། །བཤུལ་རིང་ལམ་གྱིས་ངལ་ཞིང་དུབ་རྣམས་ལ། །སྲིད་དང་ཞི་བའི་གདུང་སེལ་
ལྷའི་མཆོད་ཡོན། །འདི་ཀོ་ཤེས་ལྡན་ཡིད་ཀྱི་དགའ་སྟོན་མཛོད། །དེ་ཕྱིར་བདག་ཀྱང་སྲིད་པའི་བཙོན་དོང་དུ། །ཁྲི་མུན་སྡུག་བསྔལ་བརྒྱ་ཡིས་མི་གཟིར་བར། །ཞལ་བཟང་མཐོང་ནས་དགའ་བས་དབུགས་

[101A]༄༅། །དབྱུང་སྟེ། །ཐུགས་རྗེའི་ཕྱག་གིས་མྱུར་དུ་འདྲེན་པར་མཛོད། །འགྲོ་བ་ཀུན་གྱི་མ་འདྲིས་མཛའ་བའི་བཤེས། །ཁྱོད་ཀྱིས་འབྲལ་མེད་དགྱེས་བཞིན་རྗེས་བཟུང་མཐུས། །གཞན་
ཕན་མཛད་པའ་ཐུགས་དགོངས་ཚད་མེད་པ། །ཚུལ་བཞིན་བསྒྲུབ་པའི་སྲས་སུ་འགྱུར་བར་ཤོག་ཁྱད་པར་སྐྱེ་དགུའི་ཕན་བདེ་འབྱུང་བའི་གནས། །ལས་ཉོན་རིམས་ནད་སེལ་བའི་སྨན་གྱི་ཕུལ། །
ཚང་ལ་མ་ནོར་བསྟན་པའི་སྙིང་པོ་མཆོག་འཛིན་སྐྱོང་སྤེལ་ལ་ཁྱོད་དང་མཚུངས་པར་ཤོག་སྐྱེ་བར་དལ་འབྱོར་རྟེན་བཟང་པདྨོའི་འཕྲེང། །བྱིན་རླབས་ཉི་མའི་གདེངས་ཀ་དང་འགྲོགས་པས། །ཉམ་
ཆུང་བུང་བ་ལྷག་པས་མདྨས་པར། །བདུད་རྩིའི་ཟས་ཀྱིས་ལུས་སྟོབས་རྫོགས་པར་ཤོག་ཐུན་མོང་ལམ་སྦྱངས་མ་ལ་ཡ་ཡི་དོགས། །བདེ་ཆེན་ལྷན་ཅིག་སྐྱེས་པའི་དྲི་བཟང་ཅན། །བློ་བཟང་རྒྱལ་
བསྟན་ཧ་རི་ཙན་དན་གྱི། །གྲིབ་བསིལ་སྣུམ་པོས་ལུས་ཅན་སྐྱོང་གྱུར་ཅིག་མཐོད་ཐོས་དན་རེག་འབྲེལ་བའི་སེམས་ཅན་རྣམས། །མི་རིང་བྱང་ཕྱོགས་ཀཱ་ལ་པ་ཡི་གྲོང། །ཡབ་སྲས་སྨོན་པའི་ཁ་ལོ་
བསྐྱུར་བ་ཡི། །རྫེགས་ལྡན་རྟ་ལྗང་ཅན་དེ་མཇལ་བར་ཤོག་མ་འོངས་བྱམས་མགོན་ཉིན་བྱེད་ཤར་བའི་ཚེ། །ཐེག་གསུམ་ཨུཏྤལ་བཞད་པའི་མཚོ་གླིང་དུ། །འཕགས་ཚོགས་དང་མོ་འབུམ་དང་སྐལ་

[101B] །ཤིས་པའི་མགྲིན་རྔ་འོག་མིན་བར་འགེངས་ཤོག་ལེགས་སྨོན་གསེར་གྱི་རི་བོར་འཛེགས་པ་ཡི། །ལེགས་བཤད་བསྟན་པའི་ཉི་མ་འོད་པོ་ཆེའི། །ལེགས་མཛེད་ཆ་ཙམ་མཚོན་པའི་དངོས་པོ་
འདིས། །ལེགས་བྱས་རྟེན་འབྱུང་ལྷུན་གྱིས་གྲུབ་གྱུར་ཅིག། །།ཅེས་འཛམ་གླིང་བསྟན་པའི་ཉི་མ་ངེས་དོན་ཆོས་ཀྱི་རྒྱལ་པོ་མཁས་ཤིང་གྲུབ་པའི་དབང་ཕྱུག་་རྡོ་རྗེ་འཆང་ཤེས་རབ་རྒྱ་མཚོ་དཔལ་བཟང་པོའི་ཞལ་སྔ་
ནས་ཀྱི་སྐུ་ཆེ་བའི་ཡོན་ཏན་ལས་བརྩམས་ཏེ་རང་བཞིན་བརྗོད་པའི་རྒྱན་གྱི་སྒོ་ནས་བསྟོད་ཅིང་གསོལ་བ་འདེབས་པའི་ཚིགས་སུ་བཅད་པ་་གསང་བདག་ཟླ་བ་བཟང་པོ་མི་ཡི་གར་གྱིས་རྣམ་པར་རོལ་པ་འཇམ་མགོན་སྡེ་
ཁྲི་རིན་པོ་ཆེས་མཛད་པ་འདི་ལ་འགྲེལ་བ་རྒྱས་པ་རྣམ་ཐར་དང་བཅས་བ་ཞིག་དགོས་ཞེས་གསོལ་འདེབས་དེ་ཉིད་བཀའ་རྩོམ་ཞུ་བ་པོ་བླ་མ་རིན་པོ་ཆེའི་ཕྱག་གཡོག་ལོ་ཉི་ཤུ་རྩ་གྲངས་ལ་ཐུགས་ཟིན་ངེས་ངལ་གསོ་མེད་པར་
སྒྲུབ་པའི་ཉེ་གནས་རྣམ་དཔྱོད་མཆོག་ཏུ་ཡངས་པ་དགེ་སློང་བྱམས་པ་རྒྱ་མཚོས་ས་གསུམ་ན་རྙེད་པར་དཀའ་བའི་རྟེན་མཆོག་རྗེ་བླ་མ་ཉིད་ཀྱི་ཕྱག་སྦྱད་གི་ཚེ་སྐུ་རྐེད་དུ་རྒྱུན་རིང་དཀྲིས་པའི་སྐུ་གཟན་བུབ་ཚང། བཞུགས་གདན་
ཁྲི་སྙན་ས་ལེའི་པགས་པའི་ཚལ་བུ། བཀྲ་ཤིས་རྟགས་ཀྱིས་སྤྲས་པའི་མཛོད་དར་སྲིད་དུ་རིང་བ་བཅས་ནན་ཆེར་བསྐུལ་བ་དང། ཕྱིས་སུ་ཁྲི་ཆེན་རབ་བརྟན་རྒྱ་མཚོ་པའི་སྤྲུལ་པའི་སྐུ་མཁྱེན་རབ་ཀྱི་དབང་ཕྱུག་དམ་པ་དཀོན་མཆོག་བསྟན་འཛིན་རྒྱ་

[102A]༄༅། །མཚོས་རྣམ་ཐར་རྒྱས་པ་ཞིག་ནང་དུ་འབྲི་དགོས་ཞེས་ཀྱང་ཁ་དར་དང་གསུང་ཕེབས་པའི་ངོར། རྣམ་ཐར་ཆེན་མོ་ཕྱིས་སུ་འབྱུང་པ་ལ་བསམ་ནས་གསོལ་འདེབས་ཀྱི་ཚིག་དོན་འགྲེལ་བ་གཙོ་
བོར་བྱས་ཏེ། རྗེང་ཙུན་བླ་མ་དེ་ཉིད་ཀྱི་ཞབས་རྡུལ་སྤྱི་བོས་བསྟེན་པའི་བྲན་གྱི་ཐ་མ་་བཙུན་གཟུགས་ངག་དབང་ཐུབ་བསྟན་རྒྱ་མཚོས་མྱོས་ལྡན་གྱི་ལོའི་ས་གའི་ཡར་ཚེས་བཟང་པོར་མཇུག་གྲུབ་པར་སྦྱར་བ་འདིས་
ཀྱང་འགྲོ་ཀུན་ཐེག་པ་མཆོག་གི་བཤེས་གཉེན་དམ་པས་རྗེས་སུ་འཛིན་ཅིང། འཇམ་མགོན་བསྟན་པའི་སྙིང་པོ་དྲི་མ་མེད་བ་ཕྱོགས་དུས་ཐམས་ཅད་དུ་དར་ཞིང་རྒྱས་པར་གྱུར་ཅིག། །།སརྦ་ཛ་ག་ཏམ།། །།
ཨོཾ་སྭ་སྟི། ཆོས་སྲིད་འབྱོར་པའི་མཛོད་དང་དགེ་བཅུ་ལྡན། །དགའ་ལྡན་རབ་རྒྱས་ཞེས་བྱའི་རྒྱུད་གྲྭ་ཆེར། །ཀུན་མཁྱེན་འཇམ་དབྱངས་བཞད་པ་ཡབ་སྲས་ཀྱི། །ཐུགས་རྗེས་ཆོས་སྦྱིན་འཛད་མེད་རྒྱུན་
འདི་སྤེལ།། །།མངྒ་ལཾ།།

[102B][BLANK PAGE]



