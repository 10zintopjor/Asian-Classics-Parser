
[001A]༄༅། །དགའ་ལྡན་བྱང་རྩེ་ཐོས་བསམ་ནོར་གླིང་གྲ་ཚང་གི་ཆོས་སྤྱོད་བསྐལ་བཟང་མགྲིན་རྒྱན་ཞེས་བྱ་བ་བཞུགས་སོ།།

[001A] །ཕྱོགས་བཅུ་དུས་གསུམ་གྱི་དེ་བཞིན་བཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། །ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་
རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །སངས་རྒྱས་ལ་སྐྱབས་
སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མྖཱིའོ། །ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་རྣམས་ལ་སྐྱབས་སུ་མྖཱིའོ། །དཔལ་མགོན་དམ་པ་ཆོས་སྐྱོང་བའི་སྲུང་མ་
ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མྖཱིའོ། ལན་གསུམ་བརྗོད།སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པ་འདི་

[002A]༄༅། །དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ལན་གསུམ་བརྗོད། །སྡིག་པ་ཐམས་ཅད་སོ་སོར་བཤགས། །འགྲོ་བའི་དགེ་ལ་རྗེས་ཡི་
རང༑ ༑སངས་རྒྱས་བྱང་ཆུབ་ཡིད་ཀྱིས་གཟུང། །སངས་རྒྱས་ཆོས་དང་ཚོགས་མཆོག་ལ། །བྱང་ཆུབ་བར་དུ་བདག་སྐྱབས་མཆི། །རང་གཞན་དོན་ནི་རབ་བསྒྲུབ་ཕྱིར། །བྱང་ཆུབ་སེམས་ནི་བསྐྱེད་པར་བགྱི། །བྱང་
ཆུབ་མཆོག་གི་སེམས་ནི་བསྐྱེད་བགྱིས་ནས། །སེམས་ཅན་ཐམས་ཅད་བདག་གིས་མགྲོན་དུ་གཉེར། །བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་ལན་གསུམ་བརྗོད།
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་

[002B]སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་གནས་པར་གྱུར་ཅིག་ཅེས་ལན་གསུམ་བརྗོད།གང་གིས་རྟེན་ཅིང་འབྲེལ་བར་འབྱུང། །འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་
པ༑ ༑འོང་བ་མེད་པ་འགྲོ་མེད་པ། །ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞི་བསྟན་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞི་འཁྲིད་
མཛད་གང་ཡིན་དང། །འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་པ་གང། གང་དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ། །ཉན་ཐོས་བྱང་ཆུབ་སེམས་དཔའི་ཚོགས་བཅས་
སངས་རྒྱས་ཀྱི་ནི་ཡུམ་དེ་ལ་ཕྱག་འཚལ་ལོ། །རྟོག་པའི་དྲ་བ་རྣམ་བསལ་ཅིང། །ཟབ་ཅིང་རྒྱ་ཆེའི་སྐུ་མངའ་བ། །ཀུན་ཏུ་བཟང་པོས་འོད་ཟེར་དག་ཀུན་ནས་འཕྲོ་ལ་ཕྱག་འཚལ་ལོ།    ༈    །ཐམས་ཅད་དུ་ནི་ས་གཞི་དག་གསེག་མ་ལ་སོགས་མེད་པ་དང། །
ལག་མཐིལ་ལྟར་མཉམ་བཻ་ཌཱུརྱའི།    ༈    །མ་ལུས་སེམས་ཅན་ཀུན་གྱི་མགོན་གྱུར་ཅིང། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཡང་དག་མཁྱེན་གྱུར་པའི། །བཅོམ་ལྡན་
འཁོར་བཅས་གནས་འདིར་གཤེགས་སུ་གསོལ།    ༈    །བཅོམ་ལྡན་བསྐལ་པ་གྲངས་མེད་དུ་མ་རུ། །འགྲོ་ལ་བརྩེ་ཕྱིར་ཐུགས་རྗེ་རྣམས་སྦྱངས་ཤིང། །སྨོན་ལམ་རྒྱ་ཆེན་དགོངས་པ་ཡོངས་རྫོགས་པ། །ཁྱོད་བཞེད་འགྲོ་དོན་མཛད་དུས་འདི་ལགས་

[003A]༄༅། །ན༑    ༈    ༑དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། །རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང། །མཐའ་ཡས་སེམས་ཅན་ཚོགས་རྣམས་བསྒྲལ་བྱའི་ཕྱིར། །ཡོངས་དག་འཁོར་དང་བཅས་ཏེ་གཤེགས་སུ་གསོལ།།
   ༈    །གཙོ་མའི་གསེར་གྱི་མདོག་འདྲ་ཞིང། །ཉི་མ་ལས་ལྷག་གཟི་བརྗིད་ཆེ། །དད་པས་སྤྱན་ནི་དྲང་བར་བགྱི། །ཞི་ཞིང་ཐུགས་རྗེ་ཆེ་ལྡན་པ། །དུལ་ཞིང་བསམ་གཏན་ས་ལ་བཞུགས། །ཆོས་རྣམས་ཡེ་
ཤེས་ཆགས་བྲལ་བ། །ཀུན་ཏུ་མི་ཟད་ནུས་པར་ལྡན། །ཚུར་སྦྱོན་ཚུར་སྦྱོན་ཞི་བདག་ལྷ། །ཐུབ་པའི་སྐྱེས་མཆོག་ཐམས་ཅད་མཁྱེན། །ཤིན་ཏུ་ལེགས་བྱས་གཟུགས་བརྙན་ནི། །མཆོད་པས་འདིར་ནི་གཤེགས་སུ་གསོལ། །འདིར་ནི་
གཟུགས་དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །ཆོས་རྣམས་ལེགས་པར་སྩལ་དུ་གསོལ།    ༈    །བཅོམ་ལྡན་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་བར་ལྡན། །བདག་གི་
མཆོད་ཡོན་བཞེས་ནས་ཀྱང། །ཐུགས་ལ་དགོངས་ཤིང་གནང་བར་མཛོད། །བདེ་བར་གཤེགས་སོ་བཅོམ་ལྡན་འདས། །ཚུར་བྱོན་འདིར་ནི་གཞུགས་སུ་གསོལ། །བདག་གི་མཆོད་ཡོན་བཞེས་ནས་ཀྱང། །དེ་ཉིད་དུ་ནི་བཞུགས་སུ་གསོལ། །བདག་
དང་འགྲོ་ལ་ཐུགས་རྗེ་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ།    ༈    །གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་

[003B] བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། །བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དེ་དག་ཐམས་ཅད་ལ་ཡོ་བྱད་ཐམས་ཅད་
དང་ལྡན་པའི་ཁྲུས་འདི་གསོལ་བར་བགྱིའོ།    ༈    །ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར།    ༈    །ཇི་ལྟར་བལྟམས་པ་ཙམ་
གྱིས་ནི༑ ༑ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་སྐུ་ཁྲུས་གསོལ། །ཨོཾ་སྲྦ་ཏ་ཐ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཨཱ་ཧཱུཾ།    ༈    །ཁྱེད་སྐུ་རང་བཞིན་ཡོངས་དག་པས། །སྲེད་སོགས་འཆིང་བ་མི་མངའ་
ཡང༑ ༑བདག་ཅག་སྒྲིབ་པ་སྦྱང་སླད་དུ། །གཙང་མ་ཆབ་ཀྱིས་སྐུ་ཁྲུས་གསོལ། །ཨོཾ་སྲྦ་ཏ་་དེ་དག་སྐུ་ལ་མཚུངས་པ་མེད་པའི་གོས། །གཚང་ལ་དྲི་རབ་བསྒོས་པས་སྐུ་ཕྱིའོ། །ཨོཾ་ཧཱུཾ་ཏྲཱཾ་ཧྲཱི་ཨཱ་ཀཱ་ཡ་བི་ཤོ་དྷ་ན་ཡེ་སྭ་ཧཱ། རྒྱལ་བའི་སྐུ་ལ་ཉོན་
མོངས་མི་མངའ་ཡང། །སེམས་ཅན་ལུས་ཀྱི་སྒྲིབ་པ་སྦྱང་སླད་དུ། རྒྱལ་བའི་སྐུ་ལ་ཁྲུས་ཆབ་འདི་གསོལ་བས། །སེམས་ཅན་ལུས་ཀྱི་སྒྲིབ་པ་དག་གྱུར་ཅིག་ཨོཾ་སྲྦ་ཏ་། །རྒྱལ་བའི་གསུང་ལ་འགག་པ་མི་མངའ་ཡང། །སེམས་ཅན་ངག་གི་་
ཨོཾ་སྲྦ་ཏ་། །རྒྱལ་བའི་ཐུགས་ལ་འཁྲུལ་པ་མི་མངའ་ཡང། སེམས་ཅན་ཡིད་ཀྱི་སྒྲིབ་པ་དག་གྱུར་ཅིག་ཨོཾ་སྲྦ་ཏ་་དེ་དག་སྐུ་ལ་།    ༈    །ཆོས་ཀྱི་ཆུ་ཡིས་ཚིམ་པར་བྱ་བའི་ཕྱིར། །ཉེ་བྲལ་བསྒྲུབ་

[004A]༄༅། །པའི་དོན་ལ་དམིགས་ནས་ཀྱང། །བདག་གིས་ཁྱོད་ལ་བུམ་ཆུ་དབུལ་བར་བགྱི།    ༈    །ཐུགས་རྗེའི་ཆུ་ནི་བླ་ན་མེད། །བྱིན་རླབས་ཡེ་ཤེས་ཆུ་ཡིས་ནི། །ཅི་འདོད་དངོས་གྲུབ་སྩལ་དུ་གསོལ། །
ཨོཾ་སྲྦ་ཏ་་དེ་དག་སྐུ་ལ་་   ༈    །སེར་སྣའི་དྲི་མ་སྦྱོང་མཛད་པ། །གཏོང་བ་དྲི་ཡིས་ལེགས་བགོས་ཆུ། །ཁྲུས་ལེགས་མཛད་ལ་སྐུ་ཁྲུས་གསོལ། །འདི་ནི་ཚུལ་ཁྲིམས་་ཚུལ་འཆལ་དྲི་མ་་ཚུལ་ཁྲིམས་
དྲི་ཡིས་་ཁྲུས་ལེགས་མཛད་ལ་་འདི་ནི་བཟོད་པའི་རང་བཞིན་ཆུ། །ཁོང་ཁྲོའི་དྲི་མ་་བྱམས་པ་དྲི་ཡིས་་ཁྲུས་ལེགས་མཛད་ལ་སྐུ་ཁྲུས་གསོལ། །   ༈    །ལེ་ལོའི་དྲི་མ་
སྦྱོང་་བརྩོན་པ་དྲི་ཡིས་་ཁྲུས་ལེགས་མཛད་ལ་་འདི་ནི་བསམ་གཏན་རང་བཞིན་ཆུ། །རྣམ་གཡེང་དྲི་མ་་ཏིང་འཛིན་དྲི་ཡིས་ལེགས་་འདི་ནི་ཤེས་རབ་རང་བཞིན་ཆུ། །ཤེས་འཆལ་དྲི་མ་་ཡེ་ཤེས་དྲི་ཡིས་ལེགས་བསྒོས་
ཆུ༑ ༑ཁྲུས་ལེགས་མཛད་ལ་སྐུ་ཁྲུས་གསོལ། །   ༈    །རིན་ཆེན་བུམ་པ་མང་པོ་སྤོས་ཀྱི་ཆུ། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་
གསོལ༑ ༑   ༈    །དྲི་མཆོག་རྣམས་ཀྱི་ཐུབ་དབང་རྣམས་ཀྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི། །དེ་ནས་དེ་ལ་ཁ་དོག་ལེགས་བསྒྱུར་བའི། །

[004B] །གོས་བཟང་སྲབ་ལ་འཇམ་པ་སྣ་ཚོགས་དང། །རྒྱན་མཆོག་བརྒྱ་ཕྲག་དེ་དང་དེ་དག་གིས། །འཕགས་པ་ཀུན་ཏུ་བཟང་དང་འཇམ་དབྱངས་དང། །འཇིག་རྟེན་དབང་ཕྱུག་སོགས་ལ་བརྒྱན་པར་བགྱི། །
   ༈    །མི་ཕྱེད་རྡོ་རྗེའི་སྐུ་བརྙེས་ལ། །མི་ཕྱེད་དད་པས་བདག་འབུལ་ན། །   ༈   ། སྣ་ཚོགས་དབང་པོའི་གཞུ་ལྟར་རབ་བཀྲ་ཞིང། །གང་ལ་རེག་ན་བདེ་བའི་རྒྱུར་འགྱུར་བ། །གོས་བཟང་
རིན་ཆེན་བདག་བློ་སྦྱང་ཕྱིར་དབུལ། །   ༈    །རྒྱན་བཞིན་དག་གིས་བརྒྱན་པར་མི་འཚལ་ཡང། །རིན་ཆེན་རྒྱན་མཆོག་ཕུལ་བའི་འགྲོ་བ་ཀུན། །མཚན་
   ༈    ༑བརྩེ་བའི་འཁོར་ཡུག་སྙན་པའི་བ་དན་ཅན། །ཏིང་འཛིན་བླ་བྲེ་སྤོབས་པའི་འོད་གསལ་བ། །མཆོག་རྐྱེན་འོས་པའི་ཉེར་མཁོ་འདི་དག་འབུལ། །སྐྱེ་བོས་རྣམ་དག་ཡེ་ཤེས་ཐོབ་པར་ཤོག་   ༈   
པའི་བཀྲ་ཤིས་བུམ་པ་འདི། །སྣ་ཚོགས་བཅུད་ཀྱིས་བཀང་སྟེ་ཕུལ་བ་ཡིས། །ལས་དང་ཉོན་མོངས་དྲི་མ་ཀུན་སྦྱང་ནས། །བྱང་ཆུབ་སེམས་ཀྱི་རླན་གྱིས་བརླན་པར་ཤོག་   ༈    །བཀྲ་ཤིས་
དཔལ་གྱི་ཀུན་ནས་ལྷམ་མེ་བ། །རིན་ཆེན་ས་ལེ་སྦྲམ་གྱི་དབུ་རྒྱན་འདི། །ཤཱཀྱའི་རྒྱལ་པོའི་དབུ་ལ་ཕུལ་བ་ཡིས། །བསྟན་པ་རིན་ཆེན་ཕྱོགས་བཅུར་རྒྱས་པ་དང། །འཇིག་རྟེན་བདེ་ལེགས་ཆེན་པོས་ཁྱབ་པ་དང། །ལྷར་བཅས་འགྲོ་བའི་གཙུག་གི་རྒྱན་

[005A]༄༅། །གྱུར་པའི། །སྟོབས་བཅུ་མངའ་བའི་གོ་འཕང་ཐོབ་པར་ཤོག་   ༈    །ཉིད་ཀྱིད་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་འབུལ་ན། །དེ་སྲིད་བཅོམ་ལྡན་བཞུགས་སུ་གསོལ། །
   ༈    །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་ཚོགས། །ཡོན་ཏན་རྒྱ་མཚོའི་རྒྱལ་བ་འཁོར་བཅས་ལ། །དད་པ་རྒྱ་མཚོས་འབུལ་ལོ་བཞེས་སུ་གསོལ། །རྒྱལ་བ་རྒྱ་མཚོའི་་ཞིང་ཁམས་
རྒྱ་མཚོའི་ཞབས་བསིལ་རྒྱ་མཚོའི་ཚོགས། །ཡོན་ཏན་་དད་པ་་རྒྱ་བ་རྒྱ་མཚོའི་་ཞིང་ཁམས་རྒྱ་མཚོའི་མེ་ཏོག་རྒྱ་མཚོའི་ཚོགས། །ཡོན་ཏན་་དད་པ་རྒྱ་་རྒྱལ་བ་རྒྱ་མཚོའི་་ཞིང་ཁམས་རྒྱ་མཚོ་བདུག་སྤོས་རྒྱ་མཚོའི་
ཚོགས༑ ༑ཡན་ཏན་་དད་པ་་རྒྱལ་བ་རྒྱ་མཚོའི་་ཞིང་ཁམས་རྒྱ་མཚོ་སྣང་གསལ་རྒྱ་མཚོའི་ཚོགས། །ཡོན་ཏན་་དད་པ་་རྒྱལ་བ་རྒྱ་མཚོའི་་ཞིང་ཁམས་རྒྱ་མཚོ་དྲི་ཆབ་རྒྱ་མཚོའི་ཚོགས། །ཡོན་ཏན་་དད་
པ་་རྒྱལ་བ་རྒྱ་མཚོའི་་ཞིང་ཁམས་རྒྱ་མཚོ་ཞལ་ཟས་རྒྱ་མཚོའི་ཚོགས། །ཡོན་ཏན་་དད་པ་་རྒྱལ་བ་རྒྱ་མཚོའི་་ཞིང་ཁམས་རྒྱ་མཚོའི་རོལ་མོ་རྒྱ་མཚོའི་ཚོགས། །ཡོན་ཏན་་དད་པ་རྒྱ་མཚོས་འབུལ་ལོ་བཞེས་སུ་གསོལ།།
   ༈    །སྔོན་པོ་ལ་སོགས་ཁ་དོག་དབྱིབས་ཀྱི་གཟུགས། །རྣམ་གསུམ་གཟུགས་ཀྱི་རྡོ་རྗེ་མར་བྱས་ནས། །བླ་མ་ལྷ་ཡི་སྤྱན་ལ་དབུལ་བར་བྱ། །མ་ཟིན་འབྱུང་བའི་ཚོགས་པ་ལས་བྱུང་བའི། །བརྗོད་བྲལ་

[005B] །རྣམ་གསུམ་སྒྲ་ཡི་རྡོ་རྗེ་མར་བྱས་ནས། །བླ་མ་ལྷ་ཡི་སྙན་ལ་དབུལ་བར་བྱ། །ག་བུར་ཨ་གར་ཛ་ཏི་ལ་སོགས་པ། །ལེགས་པར་སྦྱར་ལས་བྱུང་བ་དྲི་ཡི་ཚོགས། །རྣམ་གསུམ་དྲི་ཡི་རྡོ་རྗེ་མར་བྱས་ནས།།
བླ་མ་ལྷ་ཡི་ཤངས་ལ་དབུལ་བར་བྱ། །ལུས་མཆོག་རྟས་བྱེད་བདུད་རྩིའི་ཟས་སོགས་ཀྱི། །མངར་སྐྱུར་ཁ་དང་བསྐ་ལ་སོགས་པའི་རོ། །རྣམ་གསུམ་རོ་ཡི་རྡོ་རྗེ་མར་བྱས་ནས། །བླ་མ་ལྷ་ཡི་ལྗགས་ལ་དབུལ་བར་བྱ། །ལུས་ལ་རེག་པ་ཙམ་གྱིས་བདེ་སྟེར་
བ༑ ༑དཔག་བསམ་གོས་ལ་སོགས་པ་རེག་བྱའི་ཚོགས། །རྣམ་གསུམ་རེག་བྱའི་རྡོ་རྗེ་མར་བྱས་ནས། །བླ་མ་ལྷ་ཡི་སྐུ་ལ་དབུལ་བར་བྱ། །   ༈    །མཁས་པ་དག་གིས་ཡོངས་བཀང་སྟེ། །དངོས་གྲུབ་འདོད་པ་སྦྱིན་པའི་
ཕྱིར༑ ༑ཉིན་རེ་ཤེས་རབ་ཅན་གྱིས་དབུལ། །ཞིང་འདིར་ནོར་་ཞིང་འདིར་བཙུན་མོ་་ཞིང་འདིར་བློན་པོ་་ཞིང་འདིར་གླང་པོ་་ཞིང་འདིར་རྟ་མཆོག་་ཞིང་འདིར་དམག་དཔོན་རིན་པོ་ཆེ། །མཁས་པ་དག་གིས་ཡོངས་བཀང་སྟེ། །དངོས་
གྲུབ་འདོད་པ་སྦྱིན་པའི་ཕྱིར། །ཉིན་རེ་ཤེས་རབ་ཅན་གྱིས་དབུལ། །   ༈    །རོལ་མོར་དབྱངས་སྙན་ཡིད་འོང་ལྡན། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་ཅིག་དམ་ཆོས་དཀོན་
མཆོག་ཐམས་ཅད་དང། །མཆོད་རྟེན་རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་སོགས་ཆར། །རྒྱུན་མི་ཆད་པར་འབབ་པར་ཤོག་ཇི་ལྟར་འཇམ་དབྱངས་ལ་སོགས་པས། །རྒྱལ་བ་རྣམས་ལ་མཆོད་མཛད་པའི། །དེ་བཞིན་བདག་གིས་དེ་བཞིན་གཤེགས། །

[006A]༄༅། །མགོན་པོ་སྲས་དང་བཅས་རྣམས་མཆོད། །ཡོན་ཏན་རྒྱ་མཚོ་རྣམས་ལ་བདག་བསྟོད་དབྱངས་ཡན་ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །ངེས་པ་ཀུན་ཏུ་འབྱུང་གྱུར་ཅིག་   ༈    དབང་
ཆེན་གསེར་གྱི་ས་གཞི། ཨོཾ་བྫྲ་རེངྵེ་ཨཱ་ཧཱུཾ། ཕྱི་ལྕགས་རི་ཁོར་ཡུག་གིས་བསྐོར་བའི་དབུས་སུ། །རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང། ནུབ་བ་གླང་སྤྱོད། །བྱང་སྒྲ་མི་སྙན། ལུས་དང་ལུས་འཕགས། རྔ་
དང་རྔ་ཡབ་གཞན། ཡོན་ཏན་དང་ལམ་མཆོག་འགྲོ་སྒྲ་མི་སྙན་དང་སྒྲ་མི་སྙན་གྱི་ཟླ། རིན་པོ་ཆེའི་རི་བོ། དཔག་བསམ་གྱི་ཤིང། འདོད་འཇོ་ཡི་བ། མ་རྨོས་པའི་ལོ་ཏོག་འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་
རིན་པོ་ཆེ། བློན་པོ་རིན་པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ། དམག་དཔོན་རིན་པོ་ཆེ། གཏེར་ཆེན་པོའི་བུམ་པ། སྒེག་མོ། ཕྲེང་བ་མ། གླུ་མ། གར་མ། མེ་ཏོག་མ། བདུག་སྤོས་མ། སྣང་གསལ་མ། དྲི་ཆབ་མ། ཉི་མ་
ཟླ་བ༑ རིན་པོ་ཆེའི་གདུགས། །ཕྱོགས་ལས་རྣམ་པར་རྒྱལ་བའི་རྒྱལ་མཚན། དབུས་སུ་ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་དག་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་
དང༑ མཉམ་མེད་ཤཱཀྱའི་རྒྱལ་པོའི་ལྷ་ཚོགས་འཁོར་དང་བཅས་པ་རྣམས་ལ་དབུལ་བར་བགྱིའོ། །ཐུགས་རྗེ་འགྲོ་བའི་དོན་དུ་བཞེས་སུ་གསོལ། བཞེས་ནས་བྱིན་གྱིས་བརླབ་ཏུ་གསོལ། །ས་གཞི་སྤོས་ཀྱི་་སྟོན་པ་བླ་ན་་ཨི་དཾ་

[006B]   ༈    །གཞན་གྱིས་མི་ཐུབ་བདུད་ཀྱི་དཔུང་བཅོམ་པ། །གསེར་གྱི་ལྷུན་པོ་ལྟ་བུར་བརྗིད་པའི་སྐུ། །ཤཱཀྱའི་རྒྱལ་པོ་དེ་ལ་ཕྱག་འཚལ་ལོ། །གང་གིས་དང་པོར་བྱང་
ཆུབ་ཐུགས་བསྐྱེད་ནས། །བསོད་ནམས་ཡེ་ཤེས་ཚོགས་གཉིས་རྫོགས་མཛད་ཅིང། །དུས་འདིར་མཛད་པ་རྒྱ་ཆེན་འགྲོ་བ་ཡི། །མགོན་གྱུར་ཁྱོད་ལ་བདག་གིས་བསྟོད་པར་བགྱི། །ལྷ་རྣམས་དོན་མཛད་འདུལ་བའི་དུས་གཟིགས་ནས། །
ལྷ་ལས་བབས་ནས་གླང་ཆེན་ལྟར་གཤེགས་ཏེ། །རིགས་ལ་གཟིགས་ནས་ལྷ་མོ་སྒྱུ་འཕྲུལ་མའི། །ལྷུམས་སུ་ཞུགས་པར་མཛད་ལ་ཕྱག་འཚལ་ལོ། །ཟླ་བ་བཅུ་རྫོགས་ཤཱཀྱའི་སྲས་པོ་ནི། །བཀྲ་ཤིས་ལུཾ་བིའི་ཚལ་དུ་བལྟམས་པའི་ཚེ། །
ཚངས་དང་བརྒྱ་བྱིན་གྱིས་བཏུད་མཚན་མཆོག་ནི། །བྱང་ཆུབ་རིགས་སུ་ངེས་མཛད་ཕྱག་འཚལ་ལོ། །གཞོན་ནུ་སྟོབས་ལྡན་མེ་ཡི་སེང་གི་དེས། །ཨོཾ་ག་མ་ག་དཧར་ནི་སྒྱུ་རྩལ་བསྟན། །སྐྱེ་བོ་དྲེགས་པ་ཅན་རྣམས་ཚར་བཅད་ནས། །འགྲན་
ཟླ་མེད་པར་མཛད་ལ་ཕྱག་འཚལ་ལོ། །འཇིག་རྟེན་ཆོས་དང་མཐུན་པར་བྱ་བ་དང། །ཁ་ན་མ་ཐོ་སྤ་ཕྱིར་བཙུན་མོ་ཡི། །འཁོར་དང་ལྡན་ཚད་ཐབས་ལ་མཁས་པ་ཡིས། །རྒྱལ་སྲིད་སྐྱོང་བར་མཛད་ལ་ཕྱག་འཚལ་ལོ། །འཁོར་
བའི་བྱ་བ་སྙིང་པོ་མེད་གཟིགས་ནས། །ཁྱིམ་ནས་བྱུང་སྟེ་མཁའ་ལ་གཤེགས་ནས་ཀྱང། །མཆོད་རྟེན་རྣམ་དག་དྲུང་དུ་ཉིད་ལས་ཉིད། །རབ་ཏུ་བྱུང་བར་མཛད་ལ་ཕྱག་འཚལ་ལོ། །བརྩོན་པས་བྱང་ཆུབ་འགྲུབ་པ་དགོངས་ནས་ཀྱང། །

[007A]༄༅། །ནཻ་ར་ཉྫ་ནའི་འགྲམ་དུ་ལོ་དྲུག་ཏུ། །དཀའ་བ་སྤྱད་མཛད་བརྩོན་འགྲུས་མཐར་ཕྱིན་ནས། །བསམ་གཏན་མཆོག་བརྙེས་མཛད་ལ་ཕྱག་འཚལ་ལོ། །ཐོག་མ་མེད་ནས་འབད་པ་དོན་ཡོད་ཕྱིར། །མ་ག་དྷ་ཡི་བྱང་ཆུབ་ཤིང་
དྲུང་དུ༑ ༑སྐྱིལ་ཀྲུང་མི་གཡོ་མངོན་པར་སངས་རྒྱས་ནས། །བྱང་ཆུབ་རྫོགས་པར་མཛད་ལ་ཕྱག་འཚལ་ལོ། །ཐུགས་རྗེས་འགྲོ་ལ་མྱུར་དུ་གཟིགས་ནས་ནི། །ཝ་ར་ཎཱ་སི་ལ་སོགས་གནས་མཆོག་ཏུ། །ཆོས་ཀྱི་འཁོར་ལོ་བསྐོར་ནས་གདུལ་བྱ་
རྣམས༑ ༑ཐེག་པ་གསུམ་ལ་འགོད་མཛད་ཕྱག་འཚལ་ལོ། །གཞན་གྱི་རྒོལ་བ་ངན་པ་ཚར་བཅད་ནས། །མུ་སྟེགས་སྟོན་པ་དྲུག་དང་ལྷས་བྱིན་སོགས། །འཁོར་མོ་འཇིག་གི་ཡུལ་དུ་བདུད་རྣམས་བཏུལ། །ཐུབ་པ་གཡུལ་ལས་རྒྱས་ལ་ཕྱག་འཚལ་
ལོ༑ ༑སྲིད་པ་གསུམ་ན་དཔེ་མེད་ཡོན་ཏན་གྱིས། །མཉན་དུ་ཡོད་པར་ཆོ་འཕྲུལ་ཆེན་པོ་བསྟན། །ལྷ་མི་འགྲོ་བ་ཀུན་གྱིས་རབ་མཆོད་དེ། །བསྟན་པ་རྒྱས་པར་མཛད་ལ་ཕྱག་འཚལ་ལོ། །ལེ་ལོ་ཅན་རྣམས་ཆོས་ལ་བསྐུལ་བྱའི་
ཕྱིར༑ ༑རྩ་མཆོག་གྲོང་གི་ས་གཞི་གཙང་མ་རུ། །འཆི་མེད་རྡོ་རྗེ་ལྟ་བུའི་སྐུ་གཤེགས་ནས། །མྱང་ངན་འདའ་བར་མཛད་ལ་ཕྱག་འཚལ་ལོ། །ཡང་དག་ཉིད་དུ་འཇིགས་པ་མེད་གཟིགས་ཀྱང། །མ་འོངས་སེམས་ཅན་བསོད་ནམས་བསག་བྱའི་
ཕྱིར༑ ༑དེ་ཉིད་དུ་ནི་རིང་བསྲེལ་མང་སྤྲུལ་ནས། །སྐུ་གདུང་ཆ་བརྒྱད་མཛད་ལ་ཕྱག་འཚལ་ལོ། །དེ་ལྟར་བསྟན་པའི་བདག་པོ་བཅོམ་ལྡན་གྱི། །མཛད་པའི་ཚུལ་ལ་མདོ་ཙམ་བསྟོད་པ་ཡི། །དགེ་བས་འགྲོ་བ་ཀུན་གྱི་སྤྱོད་པ་ཡང། །བདེ་གཤེགས་

[007B]དེ་བཞིན་གཤེགས་པ་ཁྱེད་སྐུ་ཅི་འདྲ་བ་དང། །འཁོར་དང་སྐུ་ཚེའི་ཚད་དང་ཞིང་ཁམས་དང། །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག་ཁྱོད་ལ་བསྟོད་ཅིང་
གསོལ་བ་བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་དེར། །ནད་དང་དབུལ་འཕོངས་འཐབ་རྩོད་ཞི་བ་དང། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །   ༈    །བསྟན་པ་
ཉི་འོད་བཞིན་དུ་གསལ་བ་དང། །བསྟན་འཛིན་བུ་སློབ་ཤིན་ཏུ་མཐུན་པ་ཡིས། །བསྟན་པ་ཡུན་རིང་གནས་པའི་བཀྲ་ཤིས་ཤོག། །།ཅེས་པ་འདི་ནི་འབྲི་གུང་སྐྱོབ་པ་འཇིག་རྟེན་གསུམ་མགོན་གྱིས་མཛད་པ་གྲགས་སོ།    ༈    །ན་མོ་མྙྫུ་གྷོ་ཥཱ་ཡ། །སྐབས་གསུམ་པ་དང་
དབང་པོའི་དགྲ་དྲི་ཟ་གདོངས་ཅན་གྲུབ་པའི་གཙོ། །ཀུན་གྱི་གཙུག་རྒྱན་ནོར་བུ་ཡིས། །གང་གི་ཞབས་པད་མཛེས་བྱས་པ། །གསེར་འོད་འཁྱུག་པའི་དཔལ་གྱིས་བརྗིད་པའི་སྐུ། །དྲི་ཟའི་དབྱངས་ཀྱིས་བསྐྲུན་དུ་མེད་པའི་གསུང། །ཉི་མ་བྱེ་བའི་
མདངས་ལས་གསལ་བའི་ཐུགས། །མཐའ་ཡས་འགྲོ་བའི་འདྲེན་མཆོག་ཤཱཀྱའི་ཏོག་དག་པའི་མཁའ་ལ་ཤར་བའི་གཟའ་སྐར་རྣམས། །ཆུ་གཏེར་དབུས་ན་ཡོངས་སུ་གསལ་བ་བཞིན། །དང་པའི་ཡིད་མཚོར་ཁྱོད་ཀྱི་ཡོན་ཏན་གྱི། །
གཟུགས་བརྙན་མ་འདྲེས་གསལ་བར་རབ་བཀོད་ནས། །ཟླ་ཟེར་ཕོག་པའི་ཆུ་སྐྱེས་གཞོན་ནུ་བཞིན། །ལག་པའི་སོར་མོ་སྙིང་གའི་ངོས་སུ་ཟུམ། །རྩེ་གཅིག་ཡིད་ཀྱིས་ཁྱོད་སྐུར་མངོན་ཕྱོགས་ཏེ། །ཅུང་ཟད་བསྟོད་ལ་ཐུགས་རྗེ་ཅན་ཁྱོད་དགོངས། །སྐར་

[008A]༄༅། །མའི་ཚོགས་ཀྱི་མཁའ་ལ་ཟླ་བ་བཞིན། །རྒྱལ་སྲས་དཔའ་བོ་རྣམས་ཀྱིས་ཀུན་ནས་བསྐོར། །བ་ལང་ཁྱུ་ཡི་ཐོག་མར་ཁྱུ་མཆོག་བཞིན། །དགྲ་བཅོམ་འཁོར་གྱིས་ཚོགས་ཀྱི་མདུན་དུ་བདར། །ནམ་མཁའི་ཁྱོན་
ཀུན་འགེངས་པའི་འོད་ཟེར་གྱི་དྲ་བས་སྟོང་གིས་ཡོངས་སུ་དཀྲིགས་པའི་སྐུ། །ནམ་མཁའི་ལམ་ནས་ཆོ་འཕྲུལ་དུ་མ་ཡིས། །ངང་པའི་རྒྱལ་པོ་བཞིན་དུ་ལྡིང་ཞིང་གཤེགས། །དེ་ཚེ་རིང་ནས་བསྐྲུན་པའི་བཟང་པོའི་ལས། །ཡོངས་
སུ་སད་པའི་ལྷ་མི་སྟོང་ཕྲག་བརྒྱ། །ཁྱོད་ཞལ་མཐོང་བའི་མོད་ལ་མི་བསྲུན་ཡིད། །ཉེས་བརྒྱའི་འཆིང་བ་ཀུན་ནས་ལྷོད་པར་གྱུར།    ༈    །དཔའ་བོ་ཁྱོད་ཀྱིས་བྱང་ཆུབ་ཤིང་དྲུང་དུ། །མཁྱེན་བརྩེའི་དཔུང་གིས་ཡིད་སྲུབས་བདག་པོའི་སྡེ། །མ་
ལུས་ཟིལ་གྱིས་གནོན་པར་མཛད་པ་ནི། །དྲག་པོའི་རླུང་དང་ཉེ་བའི་སྤྲིན་ནག་བཞིན། །མདའ་མཚོན་གོ་ཆ་མ་བཟུང་བར། །རང་ཉིད་གཅིག་བུས་བྱེ་བའི་བདུད། །མ་ལུས་ཕམ་མཛད་གཡུལ་གྱིས་ལས། །ཁྱོད་ལས་གཞན་པ་སུ་ཡིས་
ཤེས༑ ༑དེ་ལྟར་ཁྱོད་ཀྱི་བྱམས་པའི་མེས། །འདོད་ལྷའི་སྙིང་ནི་རབ་གདུངས་ཀྱང། །བརྩེ་བའི་གཏེར་ཁྱོད་ལུས་ཅན་ལ། །རིས་སུ་ཆད་པ་གྱུར་པ་མེད། །ཁྱོད་ནི་འགྲོ་བའི་དོན་གྱི་སླད། །ཅུང་ཟད་ཙམ་ཡང་མི་ངལ་ཞིང། །འགྲོ་བ་རྣམས་
ཀྱང་ཁྱོད་ཀྱི་ནི། །ཡོན་ཏན་བརྗོད་ལ་ངལ་མ་གྱུར། །རྒྱ་མཚོའི་ཀློང་ལྟར་རབ་ཏུ་ཟབ་པའི་ཐུགས། །ལྷ་ཡི་རྔ་བཞིན་ལེགས་པར་འདོམས་པའི་གསུང། །ལྷུན་པོའི་སྤོ་ལྟར་མངོན་པར་འཕགས་པའི་སྐུ། །མཐོང་ཐོས་དྲན་པ་དོན་

[008B] །འཇིག་རྟེན་ཀུན་གྱི་སེམས་ཅན་ཐམས་ཅད་ཀྱིས། །དུས་གཅིག་ཉིད་དུ་ཐེ་ཚོམ་དོན་ཞུས་ཀྱང། །དེ་དག་རེ་རེའི་མདུན་དུའང་དེ་སྙེད་ཀྱི། །སྐུ་དང་གསུང་གིས་བཀོད་པ་དུས་གཅིག་ཏུ། །མཛད་པ་མཛད་ཀྱང་རྟོག་པ་
ཉེར་ཞི་བ། །ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་སྲས་རང་རྒྱལ་ཉན་ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། །ཚངས་དང་དབང་པོ་སོགས་ཀྱི་སྨོས་ཅི་འཚལ། །མཁའ་ལྡིང་དབང་པོས་མཁའ་ལ་བསྒྲོད་
བསྒྲོད་ནས། །ནམ་ཞིག་རང་སྟོབས་བྲི་བས་ལྡོག་འགྱུར་གྱི། །ནམ་མཁའ་ཟད་པའི་ལྡོག་པ་མ་འགྱུར་བཞིན། །ཁྱོད་ཀྱི་ཡོན་ཏན་བརྗོད་པ་དེ་ལྟར་ལགས། །གཤོག་རྩལ་རབ་ཏུ་རྫོགས་པའི་མཁའ་ལྡིང་གིས། །བགྲོད་པའི་ལམ་དུ་བྱིའུ་
རྩོལ་བ་ལྟར། །སྟོབས་བཅུ་མངའ་བ་གང་དུ་གཤེགས་པ་ཡི། །ལམ་མཆོག་དེར་ལ་འཇུག་པར་འདོད་པ་བདག། །གནས་ལུགས་དོན་ལ་བལྟ་བའི་བློ་མིག་ཉམས། །ངེས་འབྱུང་བྱང་ཆུབ་སེམས་ཀྱི་འབྱོར་པས་དབུལ། །སྟོབས་ལྡན་ཉོན་
མོངས་དགྲ་བོས་རྒྱུན་དུ་གཙོས། །བདག་འཛིན་གཅོང་རོང་ཟབ་མོའི་སྦུབས་སུ་ལྷུང། །འདི་འདྲའི་ཉམ་ཐག་གནས་སུ་གྱུར་ལགས་པ། །བརྩེ་ཆེན་ཁྱོད་ཀྱིས་ཡལ་བར་འདོར་ལགས་ན། །དམན་པ་རྣམས་ལ་ཆེས་ཆེར་བརྩེ་བའི་མགོན། །ཁྱོད་
ལས་གཞན་པ་གང་ལ་སྐྱབས་སུ་བཟུང། །སྙིགས་མ་ལྔ་ཡིས་ཧ་ཅང་སྦགས་པ་ཡི། །ཞིང་འདི་གཞན་གྱིས་སྤངས་དུས་མགོན་ཁྱོད་ཀྱིས། །ཡོངས་སུ་བཟུང་སྟེ་རྒྱལ་བ་སྲས་བཅས་ཀྱིས། །པད་དཀར་ལྟ་བུར་བསྔགས་པའི་དགོས་པའང་

[009A]༄༅། །ཅིང༑ ༑འོན་ཀྱང་ཁྱོད་ཀྱི་འཕྲིན་ལས་གདུལ་བྱ་ལ། །མ་བརྟགས་བཏང་སྙོམས་ཅུང་ཟད་མི་མངའ་བའི། །སྐལ་ངན་བདག་གིས་ཉེས་པ་ཁོ་ནར་ཟད། །དེ་ཕྱིར་ཁྱོད་ལ་སྐྱོན་གྱི་སྐབས་མེད་པས། །དེང་ནས་བྱང་ཆུབ་
སྙིང་པོར་བདུད་སྡེ་ལས། །ཇི་སྲིད་རྒྱལ་བར་མ་གྱུར་དེ་སྲིད་དུ། །སྐྱེ་ཞིང་སྐྱེ་བར་ཁྱོད་ཀྱིས་རྗེས་བཟུང་ནས། །གསུང་གི་བདུད་རྩིས་ངོམས་པ་མེད་པར་ཤོག་ཅེས་སྟོན་པ་ཤཱཀྱ་ཐུབ་པ་ལ་བསྟོད་པ་བྱིན་རླབས་ཉེར་འཇུག་ཅེས་བྱ་བ་འདི་ནི་མང་དུ་ཐོས་པའི་རྒྱལ་ཁམས་
པ་བློ་བཟང་གྲགས་པའི་དཔལ་གྱིས་སྦྱར་བའོ།།    ༈    །།ན་མོ་གུ་རུ་མྙྫུ་གྷོ་ཥཱ་ཡ། །གང་ཞིག་གཟིགས་ཤིང་གསུང་བ་ཡི། །མཁྱེན་དང་སྟོན་པ་བླ་ན་མེད། །རྒྱལ་བ་རྟེན་ཅིང་འབྲེལ་པར་འབྱུང། །གཟིགས་ཤིང་འདོམས་པ་དེ་ལ་འདུད། །ཇི་རྟེན་
རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་ལྡོག་པ། །རྟེན་ཅིང་འབྲེལ་བར་འབྱུང་བར་གསུངས། །དེ་ཚེ་བློ་དང་ལྡན་པ་ཡིས། །རྟེན་ཅིང་འབྲེལ་བ་འབྱུང་བའི་ལམ། །ཁྱོད་ཀྱི་བསྟན་པའི་གནད་ཉིད་དུ། །ཇི་ལྟར་
ཁོང་དུ་ཆུད་མི་འགྱུར། །དེ་ལྟ་ལགས་ན་མགོན་ཁྱོད་ལ། །བསྟོད་པའི་སྒོར་ནི་སུ་ཞིག་གིས། །བརྟེན་ནས་འབྱུང་བ་གསུང་པ་ལས། །ངོ་ཚར་གྱུར་པ་ཅི་ཞིག་རྙེད། །གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །
གསུང་བ་འདི་ལས་ཡ་མཚན་པའི། །ལེགས་འདོམས་ཚུལ་ནི་ཅི་ཞིག་ཡོད། །གང་དུ་བཟུང་བས་བྱིས་པ་རྣམས། །མཐར་འཛིན་འཆིང་བ་བརྟན་བྱེད་པ། །དེ་ཉིད་མཁས་ལ་སྤྲོས་པ་ཡི། །དྲ་བ་མ་ལུས་གཅོད་པའི་སྒོ། །བསྟན་འདི་

[009B] །སྟོན་པ་ཞེས་བྱ་ཁྱོད་ཉིད་དེ། །ཝ་སྐྱེས་ལ་ནི་སེང་གེ་བཞིན། །མུ་སྟེགས་ཅན་ལའང་གཅམ་བུའི་ཚིག་ཨེ་མའོ་སྟོན་པ་ཨེ་མའོ་སྐྱབས། །ཨེ་མའོ་སྨྲ་མཆོག་ཨེ་མའོ་མགོན། །རྟེན་ཅིང་འབྲེལ་འབྱུང་
ལེགས་གསུང་བའི། །སྟོན་པ་དེ་ལ་བདག་ཕྱག་འཚལ། །ཕན་མཛད་ཁྱོད་ཀྱིས་འགྲོ་བ་ལ། །སྨན་པའི་སླད་དུ་བཀའ་སྩལ་པ། །བསྟན་པའི་སྙིང་པོ་སྟོང་པ་ཉིད། །ངེས་པའི་རྒྱུ་མཚན་ཟླ་མེད་པ། །རྟེན་ཅིང་འབྲེལ་བར་འབྱུང་བའི་
ཚུལ༑ ༑འགལ་བ་དང་ནི་མ་གྲུབ་པར། །མཐོང་བ་འདི་ཡིས་ཁྱོད་ཀྱི་ལུགས། །ཇི་ལྟར་ཁོང་དུ་ཆུད་པར་ནུས། །ཁྱོད་ནི་ནམ་ཞིག་སྟོང་པ་ཉིད། །རྟེན་འབྱུང་དོན་དུ་མཐོང་བ་ན། །རང་བཞིན་གྱིས་ནི་སྟོང་པ་དང། །བྱ་བྱེད་འཐད་པའང་མི་འགལ་
ཞིང༑ ༑དེ་ལས་བཟློག་པར་མཐོང་བ་ན། །སྟོང་ལ་བྱ་བ་མི་རུང་ཞིང། །བྱ་དང་བཅས་ལ་སྟོང་མེད་པས། །ཉམ་ངའི་གཡང་དུ་ལྷུང་བར་བཞེད། །དེ་ཕྱིར་ཁྱོད་ཀྱི་བསྟན་པ་ལ། །རྟེན་འབྱུང་མཐོང་བ་ལེགས་པར་བསྔགས། །དེ་ཡང་ཀུན་ཏུ་
མེད་པ་དང། །རང་བཞིན་གྱིས་ནི་ཡོད་པས་མིན། །ལྟོས་མེད་ནམ་མཁའི་མེ་ཏོག་བཞིན། །དེས་ན་མ་བརྟེན་ཡོད་མ་ཡིན། །ངོ་བོས་གྲུབ་ན་དེ་འགྲུབ་པ། །རྒྱུ་དང་རྐྱེན་ལ་བལྟོས་པར་འགལ། །དེ་ཕྱིར་བརྟེན་ནས་འབྱུང་བ་ལས། །མ་
གཏོགས་ཆོས་འགའ་ཡོད་མིན་པས། །རང་བཞིན་གྱིས་ནི་སྟོང་པ་ལས། །མ་གཏོགས་ཆོས་འགའ་མེད་པར་གསུངས། །རང་བཞིན་ལྡོག་པ་མེད་པའི་ཕྱིར། །ཆོས་རྣམས་རང་བཞིན་འགའ་ཡོད་ན། །མྱ་ངན་འདས་པ་མི་རུང་ཞིང།།

[010A] །དེ་ཕྱིར་རང་བཞིན་རྣམ་བྲལ་ཞེས། །སེང་གེའི་སྒྲ་ཡིས་ཡང་ཡང་དུ། །མཁས་པའི་ཚོགས་སུ་ལེགས་གསུངས་པ། །འདི་ལ་སུ་ཡིས་འགོད་པར་ནུས། །རང་བཞིན་འགའ་ཡང་མེད་པ་
དང༑ ༑འདི་ལ་བརྟེན་ནས་འདི་འབྱུང་བའི། །རྣམ་གཞག་ཐམས་ཅད་འཐད་པ་གཉིས། །མི་འགལ་འདུ་བ་སྨོས་ཅི་དགོས། །བརྟེན་ནས་འབྱུང་བའི་རྒྱུ་མཚན་གྱིས། །མཐར་ལྟ་བ་ལ་མི་བརྟེན་ཞེས། །ལེགས་གསུངས་འདི་ནི་མགོན་ཁྱོད་ཀྱི། །
སྨྲ་བ་བླ་ན་མེད་པའི་རྒྱུ། །འདི་ཀུན་ངོ་བོས་སྟོང་བ་དང། །འདི་ལས་འདི་འབྲས་འབྱུང་བ་ཡི། །ངེས་པ་གཉིས་པོ་ཕན་ཚུན་དུ། །གེགས་མེད་པར་ནི་གྲོགས་བྱེད་པ། །འདི་ལས་ངོ་མཚར་གྱུར་པ་དང། །འདི་ལས་རྨད་དུ་བྱུང་བ་གང། །ཚུལ་
འདིས་ཁྱོད་ལ་སྟོད་ན་ནོ། །བསྟོད་པར་འགྱུར་གྱི་གཞན་དུ་མིན། །རྨོངས་པས་བྲན་དུ་བཟུང་བ་ཡིས། །གང་ཞིག་ཁྱོད་དང་ཞེས་འགྲས་པ། །དེ་ཡིས་རང་བཞིན་མེད་པའི་སྒྲ། །མི་བཟོད་གྱུར་ལ་མཚར་ཅི་ཡོད། །ཁྱོད་ཀྱི་གསུང་གི་བཅེས་པའི་མཛོད། །
བརྟེན་ནས་འབྱུང་བ་ཁས་བླངས་ནས། །སྟོང་ཉིད་ང་རོ་མི་བཟོད་པ། །འདི་ལ་ཁོ་བོ་ངོ་མཚར་གྱུར། །རང་བཞིན་མེད་ལ་བཀྲི་བའི་སྒོ། །བླ་མེད་རྟེན་ཅིང་འབྲེལ་འབྱུང་གི་མིང་ཉིད་ཀྱིས་ནི་རང་བཞིན་དུ། །འཛིན་ན་ད་ཀོ་སྐྱེ་བོ་འདི། །འཕགས་
མཆོག་རྣམས་ཀྱིས་ལེགས་བགྲོད་པའི། །འཇུག་ངོགས་ཟླ་དང་བྲལ་གྱུར་པ། །ཁྱོད་དགྱེས་གྱུར་པའི་ལམ་བཟང་དེར། །ཐབས་གང་གིས་ནི་བཀྲི་བར་བྱ། །རང་བཞིན་བཅོས་མིན་ལྟོས་མེད་དང། །རྟེན་འབྲེལ་ལྟོས་དང་བཅོས་མ་གཉིས། །

[010B] །མི་འགལ་འདུ་བ་ཉིད་དུ་འགྱུར། །དེ་ཕྱིར་བརྟེན་ནས་འབྱུང་བ་གང། །རང་བཞིན་གྱིས་ནི་གདོད་མ་ནས། །རྣམ་པར་དབེན་ཡང་དེར་སྣང་བས། །འདི་ཀུན་སྒྱུ་མ་བཞིན་དུ་གསུངས། །ཁྱོད་ཀྱིས་ཇི་ལྟར་
བསྟན་པ་ལ། །རྒོལ་བ་འགས་ཀྱང་ཆོས་མཐུན་དུ། །གླགས་མི་རྙེད་པར་གསུངས་པ་ཡང། །འདི་ཉིད་ཀྱིས་ནི་ལེགས་པར་ཁུམས། །ཅི་སླད་ཅེ་ན་འདི་བཤད་པས། །མཐོང་དང་མ་མཐོང་དངོས་པོ་ལ། །སྒྲོ་འདོགས་པ་དང་སྐུར་འདེབས་ཀྱི། །
གོ་སྐབས་རིང་དུ་མཛད་ཕྱིར་རོ། །ཁྱོད་ཀྱི་སྨྲ་བ་ཟླ་མེད་པར། །མཐོང་བའི་རྒྱུ་མཚན་རྟེན་འབྱུང་གི་ལམ་འདི་ཉིད་ཀྱིས་གསུང་གཞན་ཡང། །ཚད་མར་གྱུར་པ་ངེས་པ་སྐྱེ། །དོན་བཞིན་གཟིགས་ནས་ལེགས་གསུངས་པ། །ཁྱོད་ཀྱི་
རྗེས་སུ་སློབ་པ་ལ། །རྒུད་པ་ཐམས་ཅད་རིང་དུ་གྱུར། །ཉེས་ཀུན་རྩ་བ་ལྡོག་ཕྱིར་རོ། །ཁྱོད་ཀྱི་བསྟན་ལས་ཕྱིར་ཕྱོགས་པས། །ཡུན་རིང་ངལ་བ་བསྟེན་བྱས་ཀྱང། །ཕྱི་ཕྱིར་སྐྱོན་རྣམས་བོས་པ་བཞིན། །བདག་ཏུ་ལྟ་བ་བརྟན་ཕྱིར་རོ། །
ཨེ་མའོ་མཁས་པས་འདི་གཉིས་ཀྱི། །ཁྱད་པར་ཁོང་དུ་ཆུད་གྱུར་པ། །དེ་ཚེ་རྐང་གི་ཁོང་ནས་ནི། །ཁྱོད་ལ་ཅི་ཕྱིར་གུས་མི་འགྱུར། །ཁྱོད་གསུང་དུ་མ་ཅི་ཞིག་སྨོས། །ཆ་ཤས་རེ་ཡི་དོན་ཙམ་ལའང། །འོལ་སྤྱི་ཙམ་གྱི་ངེས་རྙེད་པ། །དེ་
ལའང་མཆོག་གི་བདེ་བ་སྟེར། །ཀྱི་ཧུད་བདག་བློ་རྨོངས་པས་བཅོམ། །འདི་འདྲའི་ཡོན་ཏན་ཕུང་པོ་ལ། །རིང་ནས་སྐྱབས་སུ་སོང་གྱུར་ཀྱང། །ཡོན་ཏན་ཆ་ཙམ་མ་འཚལ་ཏོ། །འོན་ཀྱང་འཆི་བདག་ཁར་ཕྱོགས་པའི། །སྲོག་གི་རྒྱུན་ནི་མ་

[011A]༄༅། །ནུབ་པར། །ཁྱོད་ལ་ཅུང་ཟད་ཡིད་ཆེས་པ། །དེ་ཡང་སྐལ་བ་བཟང་སྙམ་བགྱིད།    ༈    །སྟོན་པའི་ནང་ན་རྟེན་འབྲེལ་སྟོན་པ་དང། །ཤེས་རབ་ནང་ན་རྟེན་འབྲེལ་ཤེས་པ་གཉིས། །འཇིག་རྟེན་དག་ན་རྒྱལ་བའི་
དབང་པོ་བཞིན། །ཕུལ་བྱུང་ལེགས་པར་ཁྱོད་མཁྱེན་གཞན་གྱིས་མིན། །ཁྱེད་ཀྱིས་ཇི་སྙེད་བཀའ་སྩལ་པ། །རྟེན་འབྲེལ་ཉིད་ལས་བརྩམས་ཏེ་འཇུག་དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མི་མཛད་ཁྱོད་ལ་མེད། །ཀྱེ་མའོ་ཁྱོད་
ཀྱི་བསྟན་པ་ནི། །གང་གི་རྣ་བའི་ལམ་སོང་བ། །དེ་དག་ཐམས་ཅད་ཞི་འགྱུར་ཕྱིར། །ཁྱོད་བསྟན་འཛིན་པར་སུ་མི་གུས། །ཕས་རྒོལ་མཐའ་དག་འཇོམས་པ་དང། །ལྟག་འོག་འགལ་འདུས་སྟོང་པ་དང། །སྐྱེ་རྒུའི་དོན་གཉིས་སྟེར་བྱེད་པ། །
ལུགས་འདིར་ཁོ་བོ་སྤྲོ་བ་འཕེལ། །འདི་ཡི་ཕྱིར་དུ་ཁྱོད་ཀྱིས་ནི། །ལ་ལར་སྐུ་དང་གཞན་དུ་སྲོག་སྡུག་པའི་གཉེན་དང་ལོངས་སྤྱོད་ཚོགས། །གྲངས་མེད་བསྐལ་པར་ཡང་ཡང་བཏང། །གང་གི་ཡོན་ཏན་མཐོང་བ་ཡིས། །ལྕགས་
ཀྱུས་ཉ་ལ་ཇི་བཞིན་དུ། །ཉིད་ཀྱི་ཐུགས་དྲངས་ཆོས་དེ་ནི། །ཁྱོད་ལས་མ་ཐོས་སྐལ་བ་ཞན། །དེ་ཡི་མྱ་ངན་ཤུགས་ཀྱིས་ནི། །སྡུག་པའི་བུ་ལ་མ་ཡི་ཡིད། །རྗེས་སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་མི་བྱེད། །འདི་ལའང་ཁྱོད་
གསུང་བསམ་པ་ན། །མཚན་དཔེའི་དཔལ་གྱིས་རབ་ཏུ་འབར། །འོད་ཀྱི་དྲ་བས་ཡོངས་སྐོར་བའི། །སྟོན་པ་དེ་ཡི་ཚངས་དབྱངས་ཀྱིས། །འདི་ནི་འདི་ལྟར་གསུངས་སྙམ་དུ། །ཡིད་ལ་ཐུབ་པའི་གཟུགས་བརྙན་ནི། །ཤར་བ་ཙམ་ཡང་

[011B] །གདུངས་ལ་ཟླ་ཟེར་བཞིན་དུ་སྨན། །དེ་ལྟར་རྨད་དུ་བྱུང་བ་ཡི། །ལུགས་བཟང་དེ་ཡང་མི་མཁས་པའི། །སྐྱེ་བོས་ཕལ་པ་ཇི་བཞིན་དུ། །རྣམ་པ་ཀུན་ཏུ་འཛིངས་པར་བྱས། །ཚུལ་འདི་མཐོང་ནས་བདག་
གིས་ནི། །འབད་པ་དུ་མས་མཁས་པ་ཡི། །རྗེས་སུ་འབྲངས་ནས་ཁྱོད་ཀྱི་ནི། །དགོངས་པ་ཡང་དང་ཡང་དུ་བརྩལ། །དེ་ཚེ་རང་གཞན་སྡེ་པ་ཡི། །གཞུང་མང་དག་ལ་སྦྱངས་པ་ན། །ཕྱི་ཕྱིར་ཐེ་ཚོམ་དྲ་བ་ཡིས། །བདག་གི་
ཡིད་ནི་ཀུན་ཏུ་གདུངས། །ཁྱོད་ཀྱི་བླ་མེད་ཐེག་པའི་ཚུལ། །ཡོད་དང་མེད་པའི་མཐའ་སྤངས་ཏེ། །ཇི་བཞིན་འགྲེལ་བར་ལུང་བསྟན་པ། །ཀླུ་སྒྲུབ་གཞུང་ལུགས་ཀུན་དའི་ཚལ། །དྲི་མེད་མཁྱེན་པའི་དཀྱིལ་འཁོར་རྒྱས། །གསུང་རབ་མཁའ་ལ་ཐོགས་
མེད་རྒྱུ། །མཐར་འཛིན་སྙིང་གི་མུན་པ་སེལ། །ལོག་སྨྲའི་རྒྱུ་སྐར་ཟིལ་གནོན་པ། །དཔལ་ལྡན་ཟླ་བའི་ལེགས་བཤད་ཀྱི། །འོད་དཀར་ཕྲེང་བས་གསལ་བྱས་པ། །བླ་མའི་དྲིན་གྱིས་མཐོང་བའི་ཚེ། །བདག་གི་ཡིད་ཀྱིས་ངལ་གསོ་
ཐོབ༑ ༑མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་དེ་ཡང་ནི། །འདི་ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་དྲན་བྱོས། །སྟོན་དེའི་རྗེས་སུ་རབ་ཏུ་བྱུང་གྱུར་ཏེ། །རྒྱལ་བའི་གསུང་ལ་སྦྱངས་པ་མི་དམན་ཞིང། །
རྣལ་འབྱོར་སྤྱོད་ལ་བརྩོན་པའི་དགེ་སློང་ཞིག་དྲང་སྲོང་ཆེན་པོ་དེ་ལ་དེ་ལྟར་གུས། །སྟོན་པ་བླ་ན་མེད་པའི་བསྟན་པ་དང། །མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་

[012A]༄༅། །པའི་རྒྱུ་རུ་བསྔོ། །ཕན་མཛད་དེ་ཡི་བསྟན་པའང་སྲིད་པའི་མཐར། །ངན་རྟོག་རླུང་གིས་རྣམ་པར་མི་གཡོ་ཞིང། བསྟན་པའི་ངང་ཚུལ་ཤེས་ནས་སྟོན་པ་ལ། །ཡིད་ཆེས་རྙེད་པས་རྟག་ཏུ་གང་བར་ཤོག་བརྟེན་ནས་
འབྱུང་བའི་དེ་ཉིད་གསལ་མཛད་པ། །ཐུབ་པའི་ལུགས་བཟང་སྐྱེ་བ་ཐམས་ཅད་དུ། །ལུས་དང་སྲོག་ཀྱང་བཏང་ནས་འཛིན་པ་ལ། །སྐད་ཅིག་ཙམ་ཡང་ལྷོད་པར་མ་གྱུར་ཅིག་འདྲེན་པ་མཆོག་དེས་དཀའ་བ་དཔག་མེད་ཀྱིས། །
ནན་ཏན་སྙིང་པོར་མཛད་ནས་བསྒྲུབས་པ་འདི། །ཐབས་གང་ཞིག་གིས་འཕེལ་བར་འགྱུར་སྙམ་པའི། །རྣམ་པར་དཔྱོད་པས་ཉིན་མཚན་འདའ་བར་ཤོག་ལྷག་བསམ་དག་པས་ཚུལ་དེར་བརྩོན་པ་ན། །ཚངས་དང་དབང་པོ་འཇིག་རྟེན་
སྐྱོང་བ་དང། ལེགས་ལྡན་ནག་པོ་ལ་སོགས་སྲུང་མས་ཀྱང། །གཡེལ་བ་མེད་པ་རྟག་ཏུ་གྲོགས་བྱེད་ཤོག། །།ཅེས་པ་འདི་ནི་རྗེ་ཙོང་ཁ་པ་བློ་བཟང་གྲགས་པས་མཛད་པའོ།། །།   ༈    །བདེ་བཤེགས་ཀུན་
གྱིས་བསྔགས་པའི་བདེ་བ་ཅན། །རྣམ་དག་ཞིང་གི་དབང་ཕྱུག་བཅོམ་ལྡན་འདས། །ལྷ་མིའི་སྟོན་པ་མགོན་པོ་ཚེ་དཔག་མེད། །རྒྱལ་བའི་དབང་པོས་འགྲོ་ལ་འཆི་མེད་སྩོལ། །སྣ་ཚོགས་སྣོད་ཀྱི་དབྱེ་བ་མཐའ་ཡས་པའི། །དང་པའི་
ཆུ་ལ་སྤྲིན་བྲལ་ཟླ་གཟུགས་བཞིན། །སྐལ་ལྡན་གྲངས་མེད་འགྲོ་ལ་ཅིག་ཅར་དུ། །རྣམ་པ་དུ་མར་སྟོན་པ་ཁྱོད་ཀྱིས་སྐུ། །མཐའ་ཡས་གདུལ་བྱའི་སོམ་ཉིའི་འདྲ་བ་རྣམས། །སྐད་ཅིག་ཉིད་ལ་སོ་སོར་གཅོད་མཛད་ཅིང། །ཡང་དག་

[012B] །རྒྱུན་མི་འཆད་པར་སྒྲོགས་པར་ཁྱོད་ཀྱི་གསུང། །ཤེས་བྱ་ཀུན་ལ་རབ་འབྱམས་མཁྱེན་པ་འཕྲོ། །རྒྱུད་ལྔའི་འགྲོ་ལ་ཐུགས་རྗེའི་གཞན་དབང་གྱུར། །མཁྱེན་བརྩེ་ནུས་པས་སྲིད་ཞིའི་འཇིགས་ལས་སྐྱོབ། །འབད་
རྩོལ་མཚན་མས་མི་གཡོ་ཁྱོད་ཀྱི་ཐུགས། །ཉིན་བྱེད་ཟེར་གྱིས་ལྷ་ཡི་ལམ་ལ་བཞིན། །དཔག་ཡས་ཞིང་ཀུན་མཐའ་མེད་འོད་དཔུང་གིས། །ཡོངས་སུ་འགེངས་པའི་གཟི་བརྗིད་ཕུང་པོའི་སྐུས། །སྐལ་ལྡན་བདག་གི་མིག་གི་
དགའ་སྟོན་སྒྲུབས། །སྙན་པའི་འབྲུག་སྒྲ་རྨ་བྱའི་སྙིང་ལ་བཞེད། །ཐོས་པ་ཙམ་གྱིས་བདེ་བའི་མཆོག་སྟེར་པའི། །ཡན་ལག་ལྔ་དང་ལྡན་པའི་ཚངས་དབྱངས་ཀྱིས། །རྣ་བའི་ལམ་དུ་བདུད་རྩིའི་ཟགས་མ་འཐོར། །ནམ་མཁའི་དབྱིངས་སུ་
སྤྲིན་ཕུང་ཞི་བ་བཞིན། །སྟོང་པའི་ངང་དུ་རིག་པ་ཞུགས་གྱུར་པས། །སྤྲོས་ཀུན་ཉེར་ཞི་ཞི་བའི་ཐུགས་མཆོག་གིས། །ཀུན་རྟོག་ཡིད་ཀྱི་དམིགས་གཏད་ཐམས་ཅད་ཞི། །རྒྱལ་བ་ཀུན་གྱིས་དཔག་མེད་བསྐལ་པ་རུ། །བརྗོད་ཀྱང་ཕ་མཐའ་
རྙེད་པར་མི་སླ་བའི། །ཁྱོད་ཀྱི་ཡོན་ཏན་ཕུང་པོ་ཅི་འདྲ་བ། །དེ་འདྲ་བདག་གིས་བརྗོད་པའི་ཡུལ་ལ་འདས། །དེ་ཕྱིར་མི་ཟད་ཡོན་ཏན་གཏེར་གྱུར་ཅིང། །ཉེས་པའི་ས་བོན་མཐའ་དག་གཏན་སྤངས་པ། །ཁྱོད་དང་མཚུངས་པའི་སྟོན་པ་གཞན་
ཡོད་མིན། །དེ་སླད་ཁྱོད་ཉིད་གཅིག་པུ་འགྲོ་བའི་སྐྱབས། །སྐྱོབས་པ་ཁྱོད་ཀྱིས་སྨོན་ལམ་བྱེ་བའི་རྒྱས། །ལེགས་པར་བསྒྲུབ་པའི་ཞིང་མཆོག་དམ་པ་གང། །སྡུག་བསྔལ་རྣམས་ཀྱི་མིང་ཡང་མི་འབྱུང་བའི། །བདེ་བ་ཅན་ཞེས་ཡོངས་སུ་གྲགས་

[013A]༄༅། །པ་དེར༑ ༑ཚེ་འདིའི་སྣང་བ་ནུབ་པར་གྱུར་ཙམ་ན། །འདབ་སྟོང་པདྨའི་སྤུབས་སུ་སྐྱེས་མ་ཐག་ཆུ་སྐྱེས་དབུས་ནས་ཐོགས་པ་མེད་བྱུང་སྟེ། །ཁྱོད་སྐུ་མཐོང་ནས་གསུང་གིས་ཚིམ་པར་ཤོག་མགོན་པོ་ཁྱོད་ལས་ཐེག་
མཆོག་གཏམ་ཐོས་ནས། །སྲིད་པའི་འདམ་དུ་བྱིང་རྣམས་བསྒྲལ་ཕྱིར་དུ། །སྤྱན་རས་གཟིགས་དང་མཐུ་ཆེན་ཐོབ་གཉིས་ཀྱིས། །ཇི་ལྟར་སྤྱོད་པ་དེ་ལྟར་བདག་གྱུར་ཅིག་ཅེས་མགོན་པོ་འོད་དཔག་མེད་ཀྱི་བསྟོད་པ་ཞིང་མཆོག་སྒོ་འབྱེད་ཅེས་བྱ་བ་འདི་
ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་གངས་རིའི་དབང་པོ་འོ་དེ་གུང་རྒྱལ་གྱི་ལྷ་ཞོལ་དུ་སྦྱར་བའོ།། །།    ༈    །ཉི་གཞོན་འཆར་ཀའི་མདངས་ལྡན་ལི་ཁྲི་ལྟར། །ཡིད་འོང་དམར་སེར་དྲ་བས་ཁེབས་
པ་ཡི༑ ༑འདབ་སྟོང་གེ་སར་རྩེ་ན་ཟླ་གདན་ལ། །ཧྲཱི་ལས་བྱུང་བའི་མགོན་པོ་ཚེ་དཔག་མེད། །པདྨ་ར་གའི་ལྷུན་པོ་དབང་པོའི་གཞུས། །ཀུན་ནས་ཀླུབས་པ་ཇི་བཞིན་ཁྱོད་ཀྱི་སྐུ། །སྣ་ཚོགས་གོས་དང་ནོར་བུའི་རྒྱན་མང་གིས། །ཀུན་
ནས་མཛེས་པར་བྱས་ལ་ཕྱག་འཚལ་ལོ། །འཁྲི་ཤིང་གཞོན་ནུའི་ཡལ་འདབ་ལྟར་མཉེན་པའི། །ཕྱག་གཉིས་དབུས་ན་འཆི་མེད་བདུད་རྩི་ཡིས། །ལེགས་པར་གང་བའི་ལྷུང་བཟེད་རབ་བསྣམས་ནས། །ཚེ་ཡི་དངོས་གྲུབ་སྩོལ་
ལ་ཕྱག་འཚལ་ལོ། །བུང་བ་ལྟར་ནག་རལ་པའི་ཐོར་ཅོག་ནི། །སྤྱི་བོར་མཛེས་པའི་ལན་བུ་རིང་དུ་འཕྱང། །འཇམ་གཉེན་སྣ་ཚོགས་དར་གྱི་སྨད་གཡོགས་ཅན། །མཚན་དཔེའི་གཟི་བརྗིད་འབར་ལ་ཕྱག་འཚལ་ལོ། །ཤུགས་དྲག་དང་

[013B] །ཡིད་འཕྲོག་ཤིན་ཏུ་སྙན་པའི་ང་རོ་ཡིས། །ཁྱོད་ཀྱི་ཡོན་ཏན་ལེགས་པར་བརྗོད་པ་ལ། །ལེགས་ཚོགས་ཐམས་ཅད་སྩོལ་ལ་ཕྱགས་འཚལ་ལོ། །ཡེ་ཤེས་མཚོན་གྱིས་མི་ཤེས་དྲ་བ་བཅད། །སེམས་ཅན་ཀུན་
ལ་ཐུགས་རྗེ་རྒྱུན་ཆད་མེད། །འགྲོ་ཀུན་འདྲེན་པའི་ཁུར་གྱི་མི་ངལ་བ། །གཏན་གྱི་སྐྱབས་གནས་ཁྱོད་ལ་ཕྱག་འཚལ་ལོ། །མཚན་ཙམ་བཟུང་བས་དུས་མིན་འཆི་བ་འཇོམས། །ཡིད་ལ་དྲན་པས་སྲིད་པའི་འཇིགས་ལས་སྐྱོབ། །སྐྱབས་སུ་
བསྟེན་ན་གཏན་གྱི་བདེ་སྟེར་བ། །ཁྱོད་ལ་རྣམ་པ་ཀུན་ཏུ་ཕྱག་འཚལ་ལོ། །སྐྱོན་བྲལ་ཁྱོད་ལ་གུས་པས་བསྟེན་པ་བདག། །གནས་སྐབས་མི་འདོད་ཉེར་ཚེ་ཞི་བ་དང། །མཐར་ཐུག་བདེ་བ་ཅན་དུ་པདྨོ་ལས། །རྫུས་ཏེ་སྐྱེས་ནས་ཁྱོད་མཉེས་བགྱིད་པར་
ཤོག་ཅེས་པ་འདི་ཡང་རྒྱལ་ཁམས་པ་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་སྦྱར་བའོ།། །།    ༈    །མཉེས་གཤེན་བྱམས་པས་རྟག་ཏུ་བརླན་ཡང་ནག་པོའི་རྩ་ལག་སྲེག་ཤིན་ཏུ་བཅད་པའི་འཆིང་བ་བཅད་
ཀྱང་སྙིང་རྗེས་དམ་དུ་བཅིངས། །ཞི་བའི་བཏང་སྙོམས་རྒྱུན་དུ་ལྡན་ཡང་བདག་པའི་གཞན་ལ་གཅེས། །འཇམ་དབྱངས་ཞབས་ལ་གུས་པས་བཏུད་ནས་མི་ཕམ་མགོན་ལ་བསྟོད། །གདོང་བཞིས་མང་པོའི་ཞལ་ནས་རབ་ཏུ་བསྔགས། །
སྤྱན་སྟོང་ལྡན་པས་དང་བས་རྒྱུན་དུ་བལྟ། །དགའ་མའི་བདག་པོས་དྲེགས་པ་བཏང་ནས་བཏུད། །རྒྱལ་ཚབ་ཞབས་ལ་གུས་པས་ཕྱག་བགྱིའོ། །དྭང་བའི་མཚོ་ལ་འདབ་བརྒྱ་པ་སྟེ་དེ་ཉིད་ལ་ཡང་ཉིན་བྱེད་འདི། །དག་པའི་

[014A]༄༅། །མཁའ་ལ་རྒྱུ་སྐར་མགོན་ཏེ་དེས་ཀྱང་ཀུན་དེའི་ཚལ་ལ་བཞིན། །མཚན་དཔེའི་འཕྲེང་བས་གང་སྐུ་མཐོང་མ་ཐག་ཏུ་འགྲོ་བའི་ཡིད་འཕྲོག་པ། །བྱམས་མགོན་ཞབས་པད་སྐྱེ་ཞིང་སྐྱེ་བར་བདག་གི་གཙུག་ན་
མཛེས་གྱུར་ཅིག་བདུད་འཇོམས་འཁོར་དུ་འཇིགས་པ་ཀུན་དང་བྲལ། །མཚུངས་མེད་དཔའ་བོ་སྲིད་གསུམ་སྟོན་པ་མཆོག་ཉམ་ངར་ལྷུང་བའི་འགྲོ་ལ་རྟག་ཏུ་གཟིགས། །རྣམ་འདྲེན་ཁྱོད་ཀྱི་ཞབས་ལ་ཕྱག་འཚལ་ལོ། །
མཐའ་ཡས་ཤེས་བྱར་ཐོགས་པ་མེད་འཇུག་པའི། །མཁྱེན་པའི་སྟོབས་ཀྱིས་མ་རུང་བདུད་ཀྱི་སྡེ། །གནམ་ལྕགས་བབས་པའི་མེ་ཏོག་གཞོན་ནུ་བཞིན། །ཕམ་མཛད་སྟོབས་བཅུའི་དཔལ་གྱིས་བརྗིད་པ་ཁྱོད། །ཕས་རྒོལ་གླང་པོ་དྲེགས་
པའི་ཀླད་འགེམས་ཤིང། །ལེགས་བཤད་སྒྲ་ཆེན་འཁོར་དབུས་བསྒྲགས་པ་ཡིས། །སྨྲ་བ་ངན་པའི་ཝ་སྐྱེས་མཐར་མཛད་པའི། །མི་འཇིགས་བཞི་ལྡན་མི་ཡི་སེང་གེ་ཁྱོད། །ཁེངས་པས་མཐོ་བའི་འཇིག་རྟེན་མེས་པོ་དང། །ཉ་ཕྲན་བདག་
པོ་དགེ་སྦྱོང་བྲམ་ཟེ་སོགས། །གང་གིས་སྨྲ་བར་མ་ལུས་འཁོར་ལོ་མཆོག་བསྐོར་བ་འགྲོ་ལ་བྱམས་པའི་མགོན་པོ་ཁྱོད། །སྐུ་དང་གསུང་ལ་འཁྲུལ་བའི་མིང་ཡང་མེད། །དྲན་པ་མ་ཉམས་རྟག་ཏུ་མཉམ་པར་བཞག་ཐ་དད་འཛིན་པ་མ་
བརྟགས་བཏང་སྙོམས་ཀྱིས། །དབེན་ཕྱིར་ཁྱོད་ཀྱི་སྤྱོད་པ་ཡོངས་སུ་དག་འདུན་པ་དང་ནི་བརྩོན་འགྲུས་དྲན་པ་དང། །ཏིང་འཛིན་ཤེས་རབ་རྣམ་པར་གྲོལ་བ་ལ། །ཉམས་པའི་གོ་སྐབས་མ་ལུས་རིང་དུ་མཛད། །དེ་ཕྱིར་ཁྱོད་ཀྱི་རྟོགས་

[014B] །དུས་གསུམ་ཐམས་ཅད་ཆགས་ཐོགས་མེད་པར་མཁྱེན། །སྐུ་གསུང་ཐུགས་ཀྱི་འཕྲིན་ལས་རྣམ་པར་དག་སྲིད་པའི་ཕྱི་མཐའ་ཇི་སྲིད་འགྲོ་བའི་དོན། །མཛད་པའི་ཁུར་གྱིས་དགྱེས་བཞིན་འཇུག་པ་ཁྱོད། །རྒྱ་ཆེའི་ཡོན་ཏན་ཕུང་པོ་
རབ་རྫོགས་པས། །ཕྲ་མོའི་སྐྱོན་ཡང་འཇུག་པའི་སྐབས་བཅོམ་པ། །ཁྱོད་ཀྱི་བརྩེ་བའི་ཡུལ་དུ་གྱུར་བ་བདག་སྨྲེ་སྔགས་སྒོ་ནས་སྨྲ་ལ་ཡུད་ཙམ་དགོངས། །སྡུག་བསྔལ་རྒྱ་མཚོ་ཆེ་ལས་སྒྲོལ་བའི་གྲུ། །དལ་འབྱོར་ཚང་བའི་རྟེན་འདི་
ཡིན་ན་ཡང། །བག་མེད་ལེ་ལོ་གཉིད་དང་བྲེ་མོའི་གཏམ། །རྙེད་བཀུར་འདོད་པའི་སྐྱོན་གྱིས་སྦགས་པ་ཡིས། །དོན་མེད་ཕྱོགས་སུ་བཀོལ་བས་དོན་ཆེན་པོ། །བདེ་བླག་བསྒྲུབ་པའི་ལུས་བཟང་ཆུང་གསོན་པ། །མི་ཡི་ཤ་ཚུགས་ཕྱུགས་ཀྱི་འདུ་
ཤེས་ཅན། །བདག་ལ་ཁྱོད་ཀྱིས་ཐུགས་རྗེས་གཟིགས་སུ་གསོལ། །རྙེད་དཀའི་དོན་ཆེའི་དལ་འབྱོར་ཐོབ་པ་ཡང། །སྟོབས་ཀྱིས་མི་བཟློག་འབྲོས་པར་མི་ནུས་པའི། །སྟོབས་ལྡན་འཆི་བདག་ཕོ་ཉ་བཀྱེ་བ་དང། །ན་དང་རྒ་བས་ཟིན་པར་མཐོང་
ན་ཡང༑ ༑ནམ་འཆི་ངེས་མེད་འཆི་བའི་དུས་ཀྱི་ཚེ། །ཐམས་ཅད་དོར་ནས་འགྲོ་བ་ཤེས་བཞིན་དུ། །ལོ་ཟླ་ཞག་རྣམས་དོན་མེད་འདའ་བྱེད་པའི། །རབ་རྨོངས་བདག་ལ་བརྩེ་བའི་དུས་ལ་འབབས། །ངེས་པར་ལེགས་པའི་གོ་འཕང་སྨོས་ཅི་
དགོས༑ ༑ལམ་གྱི་རྟེན་དུ་ཐུབ་པས་བསྔགས་པ་ཡི། །མཐོ་རིས་ཙམ་ཡང་ཐོབ་པའི་གདེང་མེད་པ། །བདག་ལ་ཁྱེད་ཀྱིས་བཏང་སྙོམས་མཛད་ལགས་སམ། །མཐོ་རིས་དཔལ་དང་ལྡན་པའི་ལུས་ཐོབ་ཀྱང། །གསུང་རབ་ཚུལ་བཞིན་འབྱེད་པའི་

[015A]༄༅། །ཤེས་རབ་ཀྱིས། །མ་ནོར་ལམ་བཟང་རྙེད་པར་མ་གྱུར་ན། །སླར་ཡང་འཁོར་བའི་རྒྱ་མཚོ་ཉིད་དུ་ལྷུང། །དེ་ཕྱིར་གཏི་མུག་མུན་པའི་སྨག་ཆེན་གྱིས། །ཡུན་རིང་དུས་སུ་བསྒྲིབས་པས་བླང་དོར་གནས། །ཇི་བཞིན་འབྱེད་ལ་ཀུན་
ནས་འཐོམས་གྱུར་པ། །བདག་ལ་ཤེས་རབ་སྒྲོན་མེ་སྩལ་དུ་གསོལ། །རབ་འབར་ལྕགས་ཀྱི་ས་གཞིར་མེ་ལྕེས་སྲེག་ཅིང་ལུས་ལ་མཚོན་ཆའི་ཆར་པ་འབབ། །གཤིན་རྗེའི་སྐྱེས་བུས་གསལ་ཤིང་ལ་བསྐྱོན་ཟངས་ཞུན་ལྡུད་ཅིང་ཕུར་བུས་ལྕེ་ལ་
འདེབས༑ ༑གངས་རིས་བསྐོར་བའི་འཁྱགས་པའི་སྦུས་ཆུད་བུ་ཡུག་འཚུབས་པའི་རླུང་གིས་བཏབ་པ་ཡིས། །ལ་ལར་ཆུ་བུར་བརྒྱ་བྱུང་ལ་ལར་རྡོལ་ཞིང་ལུས་ནི་ཚལ་པ་དུ་མར་གས། །གདོང་ནི་སྐྲས་ཁེབས་ཁ་ནི་བསྐམས་ཤིང་ཆུ་ཀླུང་
མཐོང་སྟེ་བཏུད་ཕྱིར་བརྒྱུགས་པ་ན། །རལ་གྲི་མདུང་རྣམས་ཐོགས་པའི་སྐྱེས་བུས་འགགས་ཤིང་ཆུ་ཡང་རྣག་ཁྲག་ཉིད་དུ་མཐོང། །ཁ་ནི་ཁབ་ཀྱི་མིག་ཙམ་ཝ་བས་མགྲིན་འགགས་ཟས་སྐོམ་རྙེད་ཀྱང་སྤྱོད་མི་ནུས། །ཟོས་ཤིང་འཐུངས་
རྣམས་འབར་ནས་འཚིག་ཅིང་བཤད་ལྕིས་འཚོ་ལ་རང་ཤ་བཅད་དེ་ཟ། །རྨོངས་པའི་མུན་ཆེན་འཐིབས་པས་ལམ་དང་ལམ་མིན་འབྱེད་ལ་བློ་ཡི་ནུས་པ་བྲལ། །གཅིག་ལ་གཅིག་གསོད་ལྷ་མིའི་གཞན་དབང་གྱུར་པས་བརྡོག་དང་བཀོལ་པའི་
སྡུག་བསྔལ་འབབ། །ལྷ་རྣམས་དཔལ་ལ་འཁྲུག་པའི་ཕྲ་དོག་མེ་ཆེན་འབར་བས་ཡིད་བདེའི་གོ་སྐབས་བཅོམ། །འཐབ་རྩོད་ལས་བྱུང་ལུས་བཅད་དྲལ་ཞིང་གཡོ་སྒྱུས་བསླད་པས་བདེན་མཐོང་སྐལ་བ་མེད། །དེ་ལྟར་མཐོང་བ་ལྟ་ཞོག་ཐོས་ན་ཡང། །

[015B] །དམྱལ་བ་ཡི་དྭགས་དུད་འགྲོ་ལྷ་མིན་གྱི། །གཡང་ས་ཆེན་པོ་དག་ཏུ་ལྟུང་འགྱུར་པའི། །དམ་པས་སྨད་པའི་མི་བཟད་སྡིག་པའི་ལས། །ཐོག་མེད་དུས་ནས་བསགས་ཤིང་གསོག་འགྱུར་བ། །གཡང་
ས་ཆེན་པོར་མངོན་ཕྱོགས་ཉམ་ཐག་བདག་ངན་འགྲོའི་འཇིགས་ལས་སྐྱོབ་པའི་དུས་ལ་བབ། །མི་ཡི་གནས་ནའང་ལོངས་སྤྱོད་དབང་ཕྱུག་གིས། །མངོན་པར་མཐོ་ན་ཉམས་ཀྱི་དོགས་པ་དང། །མཐོ་རིས་ཡོན་ཏན་
འབྱོར་བས་ཕོངས་པ་ན། །འདོད་བདེ་འཚོལ་བར་གྱུར་པས་ཤ་ཐང་ངོ། །བདེ་བར་འདོད་ནས་དེ་ཡི་ཐབས་བསྒྲུབས་པས། །བདེ་བ་ཐོབ་པ་དེ་ལས་ཆེས་ལྷག་པའི། །ལུས་ཀྱི་སྡུག་བསྔལ་སེམས་ཀྱི་ཡི་མི་བདེ། །རྣམ་པ་དུ་མས་ཀུན་
ནས་མནར་བར་འགྱུར། །ལུས་མཛེས་རིན་ཆེན་རྒྱན་གྱིས་རབ་བརྒྱན་ནས། །ཁང་བཟང་དགའ་བའི་ཚལ་དུ་གནས་བཅས་ཤིང། །ཡུན་རིང་འདོད་པའི་བདེ་ལ་ལོངས་སྤྱོད་པ། །མཐོ་རིས་དཔལ་ལ་རོལ་པའི་ལྷ་རྣམས་ཀྱང། །མི་འདོད་འཆི་
བའི་ལྟས་ཀྱིས་ཟིན་པ་ན། །ཡིད་འཕྲོག་སྙིང་ལ་བཅགས་པར་གྱུར་པ་ཡི། །ལྷ་ཡི་མཛེས་མ་ཡིད་འོང་སྐྱེས་མོའི་ཚལ། །བདུད་རྩིའི་ཁ་ཟས་གོས་བཟང་མཛེས་པའི་རྒྱན། །ལྷ་བུ་གཞོན་ནུ་རྣམས་དང་མྱུར་དུ་བདག་མི་འདོད་བཞིན་དུ་
འབྲལ་བར་མཐོང་བའི་ཚེ། །གནས་དེར་སྐྱེས་པའི་ལུས་ཀྱི་བདེ་བ་ལས། །ཆེས་ཆེར་ལྷག་པའི་ཡིད་ཀྱི་སྡུག་བསྔལ་གྱིས། །བསྐྱེད་པའི་མྱ་ངན་མེ་ལྕེ་འབར་བས་བསྲེག་ཚེ་རབས་མང་པོར་ལེགས་པར་སྤྱད་པའི་ལས། །འབད་

[016A]༄༅། །པས་བསྒྲུབས་པའི་འབྲས་བུ་སྤྱད་པས་ཟད། །བག་མེད་དབང་གིས་ངན་འགྲོའི་རྒྱུ་བསྒྲུབས་པས། །སླར་ཡང་ངན་སོང་གནས་སུ་ལྷུང་བར་འགྱུར། །འདོད་ལ་འདུན་པའི་རྣམ་རྟོག་གནོད་སེམས་མེད། །གཉིད་དང་ཡིད་
ལ་གདུང་བའི་སྤྱོད་པ་སྤངས། །ལུས་དང་སེམས་ལ་གནོད་པའི་སྡུག་བསྔལ་བྲལ། །ཏིང་འཛིན་སྟོབས་ཀྱིས་ཡུན་རིང་བདེར་གནས་པ། །གཟུགས་དང་གཟུགས་མེད་ལྷ་ཡི་གནས་ཐོབ་ཀྱང། །འདུ་བྱེད་སྡུག་བསྔལ་འཆིང་ལས་མ་གྲོལ་
བས༑ ༑སྔོན་གྱི་ཏིང་འཛིན་འཕེན་པ་ཟད་པ་ན། །ཕྱིར་ཡང་འོག་ཏུ་ལྷུང་ནས་རྒྱུད་མར་འཁོར། །དེ་ལྟར་འཁོར་བའི་གཙོ་བོ་ལྷ་མི་ཡང། །སྐྱེ་འཆི་ན་དང་རྒ་ལ་སོགས་པ་ཡི། །སྡུག་བསྔལ་ཆུ་བོས་སྲིད་པའི་མཚོར་ཁྱེར་ན། །སྲིད་
པའི་བདེ་ལ་ཆགས་པ་མི་རིགས་མོད། །འོན་ཀྱང་སྲིད་པས་བློ་མིག་བསྒྲིབས་པ་ཡིས། །སྡུག་བསྔལ་བདེ་བར་འཛིན་པའི་ལོག་ཤེས་ཡིན། །ཕྱིན་ཅི་ལོག་གི་རྟོག་པས་བསྒྲིབས་པ་བདག་སྲིད་པའི་ཆུ་བོ་ཆེ་ལས་བསྒྲལ་
དུ་གསོལ། །འདོད་པའི་འདམ་དུ་བྱིད་བས་ཐར་པའི་ལམ་ལས་གྲོལ། །མ་རིག་འཐིབས་པོར་ཞུགས་པས་ཤེས་རབ་མིག་དང་བྲལ། །སྤྲོས་པའི་གཟེབ་ཏུ་ཚུད་པས་འཁོར་བའི་བརྩོན་རར་བཅིངས། །ལས་ཀྱིས་མནར་བ་བདག་ནི་
ཁྱོད་ཀྱི་ཐུགས་རྗེའི་གནས། །འཇིགས་རུང་འཁོར་བའི་གཡང་ས་འགེགས་པ་ལ། །དྲི་མེད་མང་དུ་ཐོས་ལ་བརྟེན་པ་ཡི། །ཚུལ་བཞིན་དཔྱོད་པའི་རྣམ་དག་རིགས་སྟོབས་ཀྱིས། །མཐས་ཡས་གསུང་རབ་རྣམས་ཀྱི་དྲང་ངེས་ཚུལ། །

[016B] །མཁས་པའི་གོ་འཕང་ངེས་པར་རྙེད་དགོས་ཀྱང། །རྒྱལ་བའི་དགོངས་པ་ཕྲ་མོ་སྨོས་ཅི་དགོས། །འཇུག་ལྡོག་གནས་ནི་ཤིན་ཏུ་རགས་པ་ལའང། །བདག་གི་བློ་མི་ཆེས་ཆེར་
གསལ་མ་གྱུར། །ད་དུང་རབ་རྨོངས་དགྲ་འདིས་བདག་གི་སྙིང། །རིང་དུ་བསྒྲིབས་ནས་གྲོལ་བའི་སྐབས་མེད་པ། །ཚུལ་འདི་དགོངས་ལ་སྙིང་གི་མུན་པ་སེལ། །རྒྱལ་བ་རྒྱལ་སྲས་སྤྱན་སྔར་རིག་གནས་ལ། །མང་ཐོས་རྒྱ་མཚོས་སྐྱེ་བ་
དུ་མ་རུ། །ཡང་ཡང་སྦྱངས་པའི་བག་ཆགས་ལེགས་སད་པ། །འགྲོ་ལ་ལམ་བཟང་མཚོན་པའི་མིག་གཅིག་པུ། །སྔོན་གྱི་དམ་པ་རྣམས་ཀྱིས་ཡལ་བར་དོར། །དེ་ཕྱིར་མགོན་དང་བྲལ་བའི་ཕོངས་པ་བདག་ཕྱོགས་རྣམས་
བསླད་པའི་འགྲོན་པོ་བཞིན་གྱུར་པས། །བརྩེ་ཆེན་ཁྱོད་ཀྱིས་རྗེས་སུ་བཟུང་བའི་དུས། །ཡང་དང་ཡང་དུ་གུས་པས་བསྟེན་པའི་སྐྱབས། །བྱམས་པ་བྱམས་པས་འགྲོ་བ་སྒྲོལ་བ་ཁྱོད། །མྱུར་བ་མྱུར་བར་བྱོན་ནས་བདག་གི་ནི། །སྐྱེ་
བ་སྐྱེ་བར་ཐེག་མཆོག་བཤེས་གཉེན་མཛོད། །རྟག་ཏུ་བརྩེ་བས་ལུས་ཅན་མཐའ་དག་ལ། །རྒྱུན་མི་འཆད་པར་གཟིགས་པ་ཁྱོད་དྲུང་དུ། །གང་གི་ཡོན་ཏན་དྲན་པས་དང་བའི་ཡིད། །ཉིན་རེ་བཞིན་དུ་སླེབ་པར་བགྱིས་ན་ཡང། །
གནས་ཀྱིས་བསྐལ་ཞིང་སླར་ཡང་དབེན་པའི་རོ། །རབ་ཏུ་མྱོང་ཕྱིར་ཐག་རིང་གནས་སུ་ནི། །འཇུག་པར་འདོད་པས་ལུས་ཀྱིས་བགྲོད་མ་ནུས། །དེས་ན་བསོད་ནམས་ཞིང་གི་དམ་པ་ཁྱོད། །མཉེས་པར་བགྱིད་སླད་ལྷག་བསམ་དག་པ་ཡིས། །

[017A]༄༅། །རིན་ཆེན་ས་ལེ་སྦྲམ་དང་ལྷ་ཡི་དར། །དགེ་སྦྱོངས་རྣམས་ལ་ཐུབ་པས་བསྔགས་པ་ཡི། །ཆོས་གོས་གསུམ་དང་གསིལ་བྱེད་དྲང་སོང་སྣོད། །གཞན་ཡང་ཏིང་འཛིན་སྨོན་ལམ་གྱིས་སྤྲུལ་པའི། །བཀོད་
ལེགས་ཡིད་འཕྲོག་མཆོད་པ་ནམ་མཁའི་ཁྱོན། །ཡོངས་སུ་བཀང་སྟེ་རྐང་གཉིས་གཙོ་བོ་ལ། །ཞེན་མེ་མ་ཆགས་བློ་ཡིས་དབུལ་བར་བགྱི། །དེ་ལས་འོངས་པའི་རབ་དཀར་དགེ་བའི་ཚོགས། །གང་དེ་སྲིད་པར་ཡུན་རིང་འཁྱབས་
པ་ན། །སྡུག་བསྔལ་བྱེ་བས་མནར་ཞིང་བདེ་བས་ཕོངས། །མ་ལུས་འགྲོ་བའི་སྐྱབས་སུ་བདག་གྱུར་ཅིག་འཇིག་རྟེན་འདྲེན་པའི་གོ་འཕང་དམ་པ་ལ། །རེག་པར་མ་གྱུར་སྐྱེ་བ་ཐམས་ཅད་དུ། །ཚངས་སྤྱོད་ཡོངས་སུ་དག་པའི་རབ་བྱུང་རྟེན། །
རྙེད་ནས་ཐེག་མཆོག་རིགས་ནི་སད་པར་ཤོག། །བཟོད་ལྡན་དྲང་ཞིང་གྱ་རྒྱུ་མེད་པ་དང། །མ་ཞུམ་སྙིང་སྟོབས་ཤུག་དྲག་དད་པ་དང། །གུས་དང་རྟག་ཏུ་སྦྱོར་བའི་བརྩོན་འགྲུས་དང། །རྣམ་དཔྱོད་ཤེས་རབ་ཕུལ་བྱུང་ཐོབ་པར་ཤོག་རྒྱལ་བའི་
དགོངས་པ་རྣམ་དག་རིགས་སྟོབས་ཀྱིས། །ཇི་བཞིན་རྙེད་ནས་རང་གི་དགོངས་པ་ལྟར། །བརྩེ་བས་དྲང་པའི་ཐབས་མཁས་སྤྱོད་པ་ཡི། །གཞན་ལ་སྟོན་ལ་མཁས་པའི་མཐར་སོན་པའི། །བཤེས་གཉེན་བསྟེན་ནས་མང་ཐོས་རྒྱ་མཚོ་ལ། །
རིང་དུ་སྦྱངས་པས་ཐེ་ཚོམ་ཀུན་བཅད་ནས། །ཐོས་པའི་དོན་རྣམས་ཚུལ་བཞིན་བསྒྲུབས་པ་ཡིས། །བདེ་བར་གཤེགས་རྣམས་མཉེས་པར་བྱེད་པར་ཤོག། །ཐུབ་པས་བཅས་པའི་མཚམས་ལས་མི་འདའ་ཞིང། །

[017B] །དབང་པོ་རབ་རྣོ་ལོག་སྒྲུབ་སྐྱོན་དང་བྲལ། །ཡོངས་སུ་དག་པའི་འཁོར་དང་ལྡན་པར་ཤོག་ནག་པོའི་ཕྱོགས་ཀྱིས་ཡིད་ནི་བསྐྱོད་པ་ཡིས། །ཚོགས་པའི་ཆོས་སྤྱོད་དགའ་སྟོན་མྱོང་བའི་གེགས། །བདུད་ཀྱི་
གཉེན་དུ་གྱུར་པའི་སྡིག་གྲོགས་དང། །སྐད་ཅིག་ཙམ་ཡང་ཕྲད་པར་མ་གྱུར་ཅིག་ཐུབ་དབང་རྗེས་སུ་གུས་པས་སློབ་པའི་ཚེ། །རླབས་ཆེན་སྤྱོད་པ་རྫོགས་པར་བྱེད་པོའི་གེགས། །སྐལ་བ་ངན་པའི་རྗེས་འགྲོ་བདུད་ཀྱི་ལས། །བར་དུ་གཅོད་པའི་མིང་ཡང་མེད་
པར་ཤོག། །གང་དང་ལྡན་ན་དམ་པ་དགའ་བྱེད་པ། །དགེ་སྦྱོང་རྒྱན་དུ་འདྲེན་པས་བསྔགས་པ་ཡི། །བྱང་ཆུབ་སྤྱོད་པའི་རྗེས་སུ་མཐུན་པའི་རྐྱེན། །མ་ལུས་ཐོགས་པ་མེད་པར་འགྲུབ་པར་ཤོག། །བྱང་ཆུབ་སྤྱོད་ཚེ་གདུལ་བྱའི་གནས་ཀུན་ཀྱང། །
རྣམ་དག་བསླབ་པས་བསྡབས་པའི་རབ་བྱུང་ལ། །འགོད་ཅིང་དེ་ལ་འོས་པའི་ཡོ་བྱད་རྣམས། །བསམ་པ་ཙམ་གྱིས་མ་ལུས་སྩོལ་བར་ཤོག། །དེང་ནས་བཙམས་ཏེ་ཚེ་རབས་ཐམས་ཅད་དུ། །ལུས་ངག་ཡིད་ཀྱིས་རྩོམ་པ་གང་བགྱིས་པ་
དེ་དག་ཐམས་ཅད་མཐའ་ཡས་འགྲོ་བ་ལ། །གནས་སྐབས་ཀུན་ཏུ་ཕན་པའི་གྱུར་གྱུར་ཅིག། །བུ་སྡུག་ཤི་བའི་དུས་ཀྱི་མ་བཞིན་དུ། །སྡུག་བསྔལ་ཀུན་གྱིས་མནར་བའི་འགྲོ་བ་ཀུན། །རྟག་ཏུ་ཡིད་ལ་གཅགས་པའི་བརྟེ་བ་ཡིས། །འདོག་པ་ཐམས་ཅད་
དེ་ལ་གཏོང་བར་ཤོག་མོས་སྤྱོད་ས་ཡི་དྲི་མ་སྦྱོང་བ་ན། །འདས་དང་མ་འོངས་ད་ལྟར་བྱུང་བ་ཡི། །ཚུ་རོལ་མཐོང་བའི་རྒྱལ་སྲས་ནང་ན་བདག་གསེར་གྱི་ས་འཛིན་དབུས་ན་ལྷུན་པོ་བཞིན། །སྤྱན་དང་མངོན་ཤེས་མང་དུ་ཐོས་པ་སོགས། །ཡོན་ཏན་

[018A]༄༅། །ཀུན་གྱིས་རབ་ཏུ་མཐོ་བ་དང། །བྱིས་པའི་རྒུད་པ་ཀུན་ལས་འདས་གྱུར་ཏེ། །གཞན་དྲིང་མི་འཇོག་སྤོབས་པ་ཐོབ་པར་ཤོག་རྒྱལ་སྲས་འཕགས་པས་ས་ལ་སློབ་པ་ན། །སར་གནས་དཔའ་བོ་དུས་གསུམ་ཐམས་
ཅད་དུ། །ཡོངས་སུ་གཤེགས་པ་རྣམས་ཀྱི་ཁྲོད་ན་བདག་བྱ་ལམ་བགྲོད་པ་འདབ་བཟང་དབང་པོ་བཞིན། །རྒྱལ་སྲས་གཞན་གྱིས་དཔག་པར་དཀའ་བ་ཡི། །ཤིན་ཏུ་རྒྱ་ཆེའི་ཤེས་བྱའི་གནས་རྣམས་ལ། །དྲི་མེད་མཁྱེན་པ་ཐོགས་པ་མེད་
འཇུག་ཅིང། །རླབས་ཆེན་སྤྱོད་པའི་གཏེར་དུ་འགྱུར་བར་ཤོག་དེ་ལྟར་སྤྱོད་པའི་འབྲས་བུ་གྲུབ་པ་ན། །དུས་གསུམ་རྒྱལ་བ་རྣམས་ཀྱི་སྐུ་དང་ཞིང། །འཁོར་དང་མཛད་པ་སྐུ་ཚེ་སྨོན་ལམ་རྣམས། །གང་ཡིན་གཅིག་ཏུ་བསྡོམས་པ་དེ་དག་ཀུན། །
ཐབས་མཁས་སྤྱོད་པས་ཡོངས་སུ་རྫོགས་གྱུར་ནས། །རིང་ནས་ཡིད་ལ་བརྣགས་པའི་འགྲོ་བ་འདི། །དམ་ཆོས་བདུད་རྩིའི་ཆར་ཆེན་ཕབ་པ་ཡིས། །སྐད་ཅིག་གཅིག་ལ་བདག་གིས་སྒྲོལ་བར་ཤོག་ལྷ་དང་བཅས་པའི་འཇིག་རྟེན་ཀུན་གྱི་སྐྱབས་གཅིག་པུ་རྒྱལ་བ་
བྱམས་པ་མགོན་པོ་ལ་སྨྲེ་སྔགས་ཀྱི་སྒོ་ནས་བསྟོད་པ་ཚངས་པའི་ཅོད་པཎ་ཞེས་བྱ་བ་འདི་ནི་མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་ལྷོ་བྲག་སྟོང་རི་ཉི་ཤར་གི་དབེན་གནས་སུ་སྦྱར་བ་དགེ་ལེགས་སུ་གྱུར་ཅིག།། །།ན་མོ་གུ་རུ་མྙྫུ་གོཧ་ཥཱ་ཡ། །རིང་ནས་གོམས་
པའི་ཐུགས་རྗེའི་ཆབ་ཀྱིས་རང་བདེ་འདོད་པའི་ཡིད་ཀྱི་མེ་དཔུང་བཅིལ། །ཟབ་མོའི་རང་བཞིན་ཇི་བཞིན་གཟིགས་པས་ཀུན་ཏུ་རྟོག་པའི་སྤྲོས་པའི་དྲ་བ་བཅད། །ཉིད་ཀྱིས་གཟིགས་གང་འགྲོ་ལ་བསྐྲུན་ཕྱིར་གཞན་ཕན་ཁུར་ཆེན་སྐྱོ་མེད་ཐུགས་ཀྱིས་

[018B] ༑ལྷག་པའི་ལྷ་དེར་ཡིད་གཏད་དད་པའི་རླུང་གིས་བསྐྱོད་པའི་བསྟོད་ཚིག་མེ་ཏོག་ལ། །ཉིན་བྱེད་འཆར་ཀའི་མདངས་ཀྱིས་རབ་འཁྱུད་པའི། །ལྷུན་སྟུག་གསེར་གྱི་རི་བོའི་ངོས་བཞིན་དུ། །དམར་སེར་འོད་ཀྱི་ཕུང་པོ་ལྷམ་མེ་བ། །འཇམ་
དབྱངས་མཁྱེན་པའི་གཏེར་ཁྱོད་ཡུད་ཙམ་དགོངས། །མ་ལུས་ཞིང་དུ་འབད་པས་བཙལ་ན་ཡང། །ཁྱོད་ལས་གཞན་པའི་སྐྱབས་བཟང་མ་མཆིས་པས། །བདག་ཉིད་ཁྱོད་ཀྱི་རྗེས་སུ་ཕྱོགས་པ་ནི། །ཉི་མས་གདུངས་པའི་གླང་ཆེན་པད་
མཚོར་བཞིན། །དེ་ཕྱིར་ཁྱོད་ཀྱི་ཡོན་ཏན་བརྗོད་ལ་བདག་ཡིད་ལ་རེ་བ་སྐོང་བར་བྱེད་པ་ཡི། །གཏོང་བ་མཛེས་པའི་སྦྱིན་བདག་མཐོང་བ་ན། །འབྱོར་པས་དམན་པའི་སློང་མོ་བ་བཞིན་གྱུར། །ཁྱོད་
སྐུ་རི་དབང་ཇི་བཞིན་མཐོ་ཞིང་དྲང། །ཉ་གྲོའི་ལྗོན་པ་ལྟར་རྒྱས་ཆུ་ཞིང་གབ། །བཙོ་མའི་གསེར་ལྟར་དག་ཅིང་གསལ་བ་ཡི། །པགས་པའི་མདོག་ནི་ལེགས་ཤིང་སྲབ་ལ་འཇམ། །རྒྱལ་མཚན་ཏོག་ལྟར་སྤྱི་གཙུག་གནས་སུ་ནི། །རིང་འཇམ་
གནག་ལ་སྣུམ་པའི་རལ་བ་ཡི། །ཐོར་ཅོག་མཛེས་པར་བཅིངས་པའི་ཟར་བུ་ནི། །ཟུར་ཕུད་ལྔ་ལྡན་ཅུང་ཟད་གཡོན་དུ་འཕྱང། །རིན་ཆེན་རྩེ་ཕྲན་རྣམས་ཀྱིས་མཛེས་བྱས་པའི། །དབྱིབས་ལེགས་གདུགས་བཞིན་ཀུན་ནས་རྒྱས་པའི་
དབུ༑ ༑ཀྲ་མཚམས་མཐོ་བ་ལེགས་པར་ཕྱེད་པ་ཡི། །དཔྲལ་བའི་དབྱེས་ནི་ཟླ་བ་རྒྱས་པ་བཞིན། །ཀུན་དུ་དུང་དང་པདྨའི་རྩ་བ་ལྟར། །དཀར་གསལ་གཡས་སུ་འཁྱིལ་ལེགས་རི་མོ་ཅན། །དག་པའི་དངུལ་གྱི་འབུར་དང་འདྲ་བ་ཡི། །དྲི་མེད་མཛོད་

[019A]༄༅། །སྤུ་སྨིན་པའི་དབུས་ན་མཛེས། །ཁ་དོག་ནག་ཅིང་ཅུང་ཟད་གུས་པ་ཡི། །འཇམ་སྣུམ་སྤུ་མཉམ་སྨིན་ཚུགས་རིང་པོ་ཅན། །སྟུག་ཅིང་འཇམ་ལ་མ་འཛིངས་སྒྲིག་ལེགས་པ། །ཁྱུ་མཆོག་བཞིན་དུ་རྫི་མ་ཡིད་དུ་འོང། །ཨུད་
པལ་མཐིང་ཁའི་འདབ་མ་ཇི་བཞིན་དུ། །སྤྱན་དཀྱུས་རིང་པོ་ཅུང་ཟད་ཟུམ་པ་ཡི། །དཀར་ནག་ཆ་རྣམས་མ་འདྲེས་མཛེས་པ་ནི། །འདམ་སྐྱེས་འདམ་མ་ཀུན་ནས་དངས་པ་བཞིན། །རིམ་པར་འཚམ་ཞིང་ཀུན་ཏུ་མཐོ་བའི་ཤངས། །
བིམྤ་ལྟར་དམར་ཡིད་དུ་འོང་བའི་མཆུ། །དཀར་ཞིང་ཚད་མཉམ་ཐགས་བཟང་བཞིན་བཅུའི་ཚེམས། །འགྲམ་པ་ཟླུམ་རྒྱས་རི་དགས་རྒྱལ་པོ་བཞིན། །སྲབ་མཉེན་རོ་མཆོག་མྱོང་བའི་ལྗགས་ཀྱིས་ནི། །ཞལ་གྱི་དཀྱིལ་འཁོར་ཀུན་ཏུ་ཁེབས་
པར་མཛད། །སྙན་ཤལ་བཟང་པོའི་རིང་དུ་འཕྱང་བའི་རྩེར། །རིན་ཆེན་དུ་མས་སྤྲས་པའི་རྣ་ཆ་གཡོ། །གཟི་འོད་འཁྱུག་པའི་རིན་ཆེན་ཕྲེང་བའི་རྒྱན། །གང་དུ་འཕྱང་བའི་དྲི་མེད་མགྲིན་པ་ནི། །མཛེས་པའི་གསེར་གྱི་བུམ་པའི་མགྲིན་པ་
བཞིན༑ ༑རྩ་ཡི་དྲ་བ་མི་མངོན་ཟླུམ་ཞིང་རྒྱས། །ཕྱག་ཞབས་བོལ་དང་ཕྲག་གོང་ལྷག་པའི་ཕྱོགས། །ཡོངས་སུ་གང་བས་མི་མཉམ་མེད་པའི་སྐུ། །གདོང་ལྔ་པ་བཞིན་ཀུན་ནས་རྒྱས་པའི་སྟོད། །ལྷུན་པོའི་ངོས་ལྟར་རབ་ཏུ་ཡངས་པའི་
བྲང༑ ༑དཔུང་པའི་མགོ་ནི་ལེགས་པར་ཟླུམ་པའི་ཕྱག་གླང་པོའི་རྒྱལ་པོའི་སྣ་ལྟར་རིང་ཞིང་མཛེས། །ཉི་ཤུའི་སོར་མོ་མཛེས་པའི་དྲ་བ་ཡིས། །ལེགས་པར་སྦྲེལ་བ་ངང་པའི་རྒྱལ་པོ་བཞིན། །མདོག་སྣུམ་དམར་བའི་མདངས་

[019B] །ཕྲེང་བས་རབ་ཏུ་དངར་བའི་སོར་མོ་ནི། །དཔག་བསམ་ཡལ་འདབ་གཞོན་ནུའི་ལྕུག་ཕྲན་ལྟར། །རིང་ཞིང་རྒྱས་ལ་འཇམ་ཞིང་གཞོན་ཤ་ཆགས། །གསལ་ཞིང་རྫོགས་ལ་སོ་སོར་མ་འདྲེས་པའི། །རྩིབས་
སྟོང་ལྡན་པའི་གསེར་གྱི་འཁོར་ལོ་མཆོག་ཕྱག་དང་ཞབས་ཀྱི་མཐིལ་ན་བཀྲ་བ་ན། །རྒྱ་ལས་རྒྱ་ཡི་འབུར་ནི་གསལ་བ་བཞིན། །དཔུང་རྒྱན་གདུ་བུས་མཛེས་པར་བྱས་པ་ཡི། །གཡས་པའི་ཕྱག་ན་དངོས་འཛིན་འཁྲི་ཤིང་གི་ལྗོན་པ་
དྲུངས་ནས་གཅོད་པའི་རལ་གྲི་ནི། །འབར་བའི་འོད་ཀྱི་དྲ་བ་འགྱེད་པ་བསྣམས། །ཞི་སྒོ་གཉིས་སུ་མེད་པ་རྟེན་འབྲེལ་ལམ། །མ་ལུས་གསལ་བར་སྟོན་པའི་གླེགས་བམ་མཆོག་ཨུཏྤལ་སྔོན་པོའི་ལྟེ་བར་གནས་པ་ཡི། །སྡོང་བུ་གཡོན་
པའི་ཕྱག་གིས་ཐུགས་ཀར་འཛིན། །རབ་འབྱམས་ཚོན་གྱིས་ཁ་བསྒྲུར་སྲབ་ལ་འཇམ། །སྣ་ཚོགས་དར་གྱི་སྨད་གཡོག་གཡོ་བའི་སྟེང། །སིལ་སིལ་སྒྲ་སྒྲོག་གསེར་གྱི་འོག་པག་གིས། །ཡིད་འོང་སྐེད་སྐབས་ཀུན་ནས་མཛེས་པར་བསྡམས། །རྟ་
མཆོག་བཞིན་དུ་གསང་གནས་སྦུབས་སུ་ནུབ། །འཇམ་ཞིང་ཕྲ་བ་བ་སྤུའི་ཚོགས་རྣམས་ནི། །ཟླ་མེད་རེ་རེར་བྱུང་ནས་གཡས་ཕྱོགས་སུ། །རིམ་གྱིས་འཁྱིལ་ནས་སྐུ་ལ་གྱེན་དུ་ཕྱོགས། །བགས་ཀྱིས་ཕྲ་ཞིང་ཟླུམ་པ་བྱིན་པ་ལེགས། །ཞབས་
ཀྱི་མཁྲིག་མ་ལོང་བུའི་འབུར་གྱིས་དབེན། །རུས་སྦལ་ལྟོ་བཞིན་ཞབས་མཐིལ་ཀུན་ནས་མཉམ། །ཞབས་ཀྱི་བཞི་ཆ་ཕྱིར་འཕགས་རྟིང་པ་ཡངས། །འདབ་དྲུག་པད་དཀར་དམར་སེར་ལྟེ་བའི་སྟེང། །དཀྱིལ་འཁོར་ཡོངས་རྫོགས་རྒྱུ་སྐར་བདག་

[020A]༄༅། །པོའི་གདན། །གང་དེར་སྒྲ་ལྡན་གདུ་བུས་མཁྲིག་མའི་ཕྱོགས། །མཛེས་པའི་ཞབས་གཉིས་རྡོ་རྗེའི་དཀྱིལ་ཀྲུང་མཛད། །བསོད་ནམས་ཚོགས་རབ་རབ་འབྱམས་རྒྱུ་ལས་འཁྲུངས་པའི་སྐུ་མཆོག་མཆོག་
ཏུ་མཛེས་པ་ཁྱོད་ཀྱི་སྐུ། །ནམ་མཁའི་མཐས་གཏུགས་གཏུགས་པ་མེད་པའི་ཞིང་མཆོག་ཀུན་ཏུ་དུ་མའི་འགྲོ་ལ་མིག་འཕྲུལ་བཞིན། །ལ་ལར་བལྟམས་ཤིང་ཞིང་གཞན་དུ་ཡང་བྱང་ཆུབ་ཚུལ་སྟོན་པ་ཁྱོད་ཀྱི་སྐུ་ཡི་ནི། །བཀོད་པ་མཆོག་འདི་
འདི་དང་གཞན་དུ་མ་ལུས་འགྲོ་ཀུན་ཀུན་མཁྱེན་གྱུར་ཀྱང་བརྗོད་མི་ནུས། །ལི་ཁྲིའི་རྒྱ་མཚོར་རྟ་བདུན་འོད་སྟོང་ལྷུང་བ་བཞིན། །ལྟ་བས་མི་ངོམས་འོད་དཔུང་ཕྱོགས་བཅུར་འཕྲོ་བའི་སྐུ། །གང་དེ་ཅུང་ཟད་བསྟོད་པའི་བསོད་ནམས་དེ་ཡིས་བདག་
འཇམ་དཡངས་སྐུ་མཛེས་མིག་གི་ལམ་དུ་འབྲལ་མེད་ཤོག་ ནམ་ཞིག་ཁྱོད་སྐུ་མཐོང་བར་གྱུར་མ་ཐག་སྲིད་པར་རིང་དུ་འཁྱམས་པས་དུབ་པ་བདག་ལོག་པའི་ལམ་དུ་སོང་བའི་མ་རུངས་ཡིད། །བྱང་ཆུབ་སེམས་ཀྱི་དབང་
དུ་འགྱུར་བར་ཤོག་གཞན་ཡང་གཟུངས་དང་མངོན་ཤེས་རྣམ་ཐར་སྒོ། །མུ་མཐའ་ཡས་པའི་ཏིང་འཛིན་ཚོགས་ཐོབ་ནས། །ཞིང་ཁམས་བྱེ་བར་རྒྱལ་རྣམས་བལྟ་བའི་ཕྱིར། །དཔག་མེད་ལུས་ཀྱི་བཀོད་པ་སྟོན་པར་ཤོག་
དེར་ནི་མང་དུ་ཐོས་པའི་མཐར་སོན་ཏེ། །མཐའ་ཡས་འགྲོ་བ་ཆོས་ཀྱིས་ཚིམ་བྱས་ནས། །རིང་པོར་མི་ཐོགས་རྒྱལ་བ་ཀུན་གྱི་གཙོ། །ངག་གི་དབང་པོའི་སྐུ་མཆོག་ཐོབ་པར་ཤོག་རྗེ་བཙུན་འཇམ་དཔལ་དབྱངས་ལ་བསྟོད་པ་འཇམ་དབྱངས་

[020B]། །།   ༈    །དངས་བའི་མེ་ལོང་དཀྱིལ་ན་སྣང་བ་བཞིན། །འགྱིང་ལེགས་དབང་པོའི་གཞུ་བཞིན་རབ་བཀྲ་བ། །
འཇམ་དཔལ་དབྱངས་ཀྱིས་ངག་གི་དབང་ཕྱུག་སྩོལ། །ཕྱོགས་བཅུའི་ཞིང་ཀུན་ཀུན་ནས་ཁེངས་པའི་སྒྲ་སྐད་སྐད་ཀྱི་དབྱེ་བ་མཐའ་ཡས་པ། །སེམས་ཅན་ཀུན་ཡིད་ཡིད་དང་མཐུན་པར་འཚིམ་བྱེད་བྱེད་པོའི་གདངས་ཀྱང་ཟིལ་གནོན་པ། །
ཁྱོད་ཀྱི་གསུང་དབྱངས་དབྱངས་ཀྱི་ང་རོའི་དཀྱིལ་འཁོར་འཁོར་བ་སྲིད་དུ་རྒྱུན་ཆགས་པའི། །སྙན་པའི་གསུང་གང་གང་གི་རྣ་བའི་ལམ་དུ་ལྷུང་ན་ན་རྒ་འཆི་བ་འཕྲོག་པར་བྱེད། །གསུང་སྙན་འཇམ་ཞིང་ཡིད་འོང་ཡིད་དུ་འཐད། །དག་ཅིང་དྲི་
མེད་འོད་གསལ་སྙན་ལ་འཇེབས། །མཉན་པར་འོས་ཤིང་མི་ཚུགས་སྙན་ཞིང་དུལ། །མི་རྩུབ་མི་རླང་རབ་འདུལ་རྣ་བར་སྙན། །ལུས་སེམས་སྙིང་ནི་འཚིམ་བྱེད་དགའ་བདེ་བསྐྱེད། །གདུང་མེད་ཀུན་ཏུ་ཤེས་བྱེད་རྣམ་རིག་བྱ། །རྣམ་གསལ་
དགའ་བྱེད་མངོན་པར་དགའ་བྱེད་ཅིང། །ཀུན་ཤེས་བྱེད་ཅིང་རྣམ་པར་རིག་པར་བྱེད། །རིགས་ཤིང་འབྲེལ་ལ་ཟློས་པའི་སྐྱོན་དང་བྲལ། །སེང་གེ་གླང་ཆེན་འབྲུག་དང་ལག་འགྲོའི་དབང། །དྲི་ཟ་ཀ་ལ་པིངྐ་ཚངས་པ་དང། །ཤང་ཤང་ཏེ་འུ་
དབང་པོའི་དབྱངས་ལྟར་སྙན། །རྔ་སྒྲ་མ་ཁེངས་མི་དམའ་ཀུན་རྗེས་ཞུགས། །ཚིག་ཟུར་ཕྱིན་ཅིང་མ་ཚང་མེད་པ་དང། །མ་ཞུམ་མི་ཞན་རབ་དགའ་ཁྱབ་ཅིང་ཆུབ། །རྒྱུན་ཆགས་འབྲེལ་ཞིང་སྒྲ་ཀུན་རྫོགས་པར་བྱེད།།

[021A]༄༅། །དབང་པོ་ཀུན་འཚིམ་མ་སྨད་མི་འགྱུར་ལ། །མ་བརྟགས་འཁོར་ཀྱི་དཀྱིལ་འཁོར་ཀུན་ཏུ་གྲག་དུག་གསུམ་སེལ་བྱེད་བདུད་དཔུང་ཚར་གཅོད་ཅིང། །རྣམ་པ་ཀུན་གྱི་མཆོག་དང་ལྡན་པར་འབྱུང། །དེ་ལྟར་བཞི་
ཡིས་ལྷག་པའི་དྲུག་ཅུའི་དབྱངས། །གསུང་གཅིག་ཉིད་ལའང་མ་ཚང་མེད་པར་ནི། །ཇི་སྲིད་ནམ་མཁའི་མཐས་ཁྱབ་དེ་སྲིད་པའི། །སྐལ་ལྡན་རྣ་བའི་ལམ་དུ་བདེ་བ་སྟེར། །དེ་ཚེ་ཉེ་བར་གནས་ལ་ཧ་ཅང་ཆེ་བར་མི་སྣང་རིང་ན་གནས་ལ་
ཆུང་མིན་པར། །སྣ་ཚོགས་ཚོན་དང་ཕྲད་པའི་ཤེལ་བཞིན་གྲངས་མེད་གདུལ་བྱའི་རང་རང་སྐད་དང་མཐུན་པར་ནི། །སྤྱི་གཙུག་མཛོད་སྤུ་མགྲིན་པ་ལ་སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་རབ་སྟོན་ཀྱང། །དེ་དག་ཀུན་ལ་རྟོག་
པ་ཉེར་ཞི་འདི་ནི་ནམ་མཁས་ཚང་དབྱངས་སྒྲོག་ན་མཚོན་པར་ནུས། །གློག་དམར་མཛེས་པའི་སྐ་རགས་བཅིངས་པ་ཡི། །ཆར་སྤྲིན་ནང་གི་འབྲུག་སྒྲ་ཟབ་མོ་བཞིན། །འཇམ་དབྱངས་གསུང་བསྟོད་བསོད་ནམས་འདི་ཡིས་བདག་ཁྱོད་
གསུང་རྣ་བའི་ལམ་དུ་འབྲལ་མེད་ཤོག་གསུང་རྒྱུན་རྣ་བའི་བུ་གར་ཞུགས་མ་ཐག་སྐལ་ལྡན་རྗེས་འཛིན་ལོག་སྨྲ་ཚར་གཅོད་ཅིང། །སྡེབ་ལེགས་ཚིག་གིས་བློ་གསལ་ཡིད་འཕྲོག་པའི། །འཆད་རྩོད་རྩོམ་པའི་གནས་རྣམས་མཐར་སོན་
ཤོག་ཐ་དད་འགྲོ་བའི་སྐད་ལ་ཐོགས་མེད་པའི། །ངེས་ཚིག་སོ་སོར་ཡང་དག་རིག་པ་མཆོག་བདེ་བླག་ཐོབ་ནས་འགྲོ་བ་ཐམས་ཅད་ཀྱི། །ཐེ་ཚོམ་གཅོད་པའི་མཆོག་ཏུ་བདག་གྱུར་ཅིག་ཁྱོད་ཀྱིས་ཇི་ལྟར་རྗེས་སུ་གདམས་པ་ཡི། །གསུང་

[021B] །གུས་པས་རྩེ་གཅིག་ཉམས་སུ་བླངས་པ་ཡིས། །གསུང་གི་དབང་ཕྱུག་མྱུར་དུ་འགྲུབ་པར་ཤོག་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་
གསུང་ལ་བསྟོད་པའི་སྐབས་དེ་གཉིས་པའོ།། །།    ༈   མདོག་ལེགས་ཤེས་བྱ་མ་ལུས་ལྷང་ངེར་མཁྱེན། །མཁྱེན་རབ་དབང་ཕྱུག་འཇམ་དབྱངས་འགྲོ་བའི་སྐྱབས། །སྐྱབས་མཆོག་ཁྱོད་
ཀྱིས་རབ་འབྱམས་ཤེས་རབ་སྩོལ། །དངོས་འཛིན་ཆང་གིས་རབ་ཏུ་མྱོས་པས་བླང་དོར་དཔྱོད་པའི་བློ་གྲོས་ཉམས། །ཉོན་མོངས་གདུག་པའི་སྣ་ཡི་ལག་པས་དགེ་བའི་ལྗོན་པ་ཀུན་ཏུ་འཇོམས། །སྲེད་པའི་ཞགས་པས་ཡིད་ནི་དྲངས་པས་རྙེད་
བཀུར་གླང་མོའི་ཕྱིར་འབྲང་བ། །བག་མེད་ནགས་ཁྲོད་ཀུན་ཏུ་རྒྱུ་བའི་གདུལ་ཀའི་ཡིད་ཀྱི་གླང་པོ་ཆེ། །དྲན་ཤེས་བག་ཡོད་ཐག་པས་དམ་བཅིངས་ནས། །ཡང་དག་རིགས་པའི་ལྕགས་ཀྱུ་རྣོན་པོ་ཡིས། །འཕགས་མཆོག་བྱེ་བས་བགྲོད་
ཅིང་བསྔགས་པ་ཡི། །རྟེན་འབྲེལ་དམ་པའི་ལམ་བཟང་སྲོལ་དུ་བཙུད། །ཚུལ་དེ་སྐྱོ་མེད་བརྩོན་པའི་ཤུག་དྲག་གིས། །དཔག་མེད་བསྐལ་བར་ཡང་དང་ཡང་གོམས་པས། །སྒྱུ་མ་ལྟ་བུའི་ཏིང་འཛིན་རྡོ་རྗེ་ཡིས། །མཐར་འཛིན་རི་བོ་
མིང་གི་ལྷག་མར་མཛད། །སླར་ཡང་མཐའ་ཡས་རྒྱལ་བའི་དབང་པོ་རྣམས། །ཟབ་མཆོག་མཆོད་སྤྲིན་རྒྱ་མཚོས་མཉེས་བྱས་པས། །དྲི་མེད་མགུལ་ནས་ཚངས་དབྱངས་ང་རོ་ཡིས། །དགོངས་པ་གཅིག་གིས་གསུངས་པའི་གདམས་

[022A]༄༅། །པ་མཆོག་སྲིད་པའི་ནད་བརྒྱ་དྲུངས་འབྱིན་བདུད་རྩིའི་ཟས། །རྒྱུན་དུ་བསྟེན་པས་བགྲོད་པར་ཆེས་དཀའ་བའི། །རྒྱལ་སྲས་སྤྱོད་པ་རླབས་ཆེའི་ཕ་རོལ་ཏུ། །བགྲོད་པའི་བློ་གྲོས་ལུས་སྟོབས་རྒྱས་པ་ན། །མཐའ་
དག་འཛིན་པས་ནམ་ཡང་མི་རྫི་ཞིང། །མ་ལུས་འཁྲུལ་སྣང་འཛོམས་ལ་ཐོགས་མེད་པའི། །ཏིང་འཛིན་ཀུན་གྱི་གཙོ་བོར་གྱུར་པ་གང། །རྡོ་རྗེ་ལྟ་བུར་གྲགས་པའི་ཏིང་ངེ་འཛིན། །ཁྱོད་ཀྱིས་མངོན་དུ་མཛད་པ་དེ་ཡིས་མཐུས། །སྒྱུ་མ་
ལྟ་བུའི་ཡུལ་གྱིས་སྣང་བ་དང། །རྨི་ལམ་ལྟ་བུའི་གསལ་ཞིང་རིག་པའི་བློ། །མྱོང་སྣང་མ་ལུས་ཆོས་ཀྱི་དབྱིངས་སུ་ཞུགས། །དེ་ཕྱིར་རྩ་བ་ཉམས་པའི་ལྗོན་ཤིང་བཞིན། །མ་ལུས་འཛིན་པའི་ས་བོན་དྲུངས་ཕྱུང་བས། །སྐྱོབ་པ་ཁྱོད་ལ་
ནམ་མཁའ་ཇི་སྲིད་དུ། །ཆོས་ཀྱི་སྐུ་ལས་གཡོ་བ་ག་ལ་ཞིག་དེ་ལྟར་མགོན་ཁྱོད་ཆོས་ཀྱི་དབྱིངས་ལས་གཅུང་ཟད་གཡོ་བ་མེད་བཞིན་དུ། །དུ་མའི་ཤེས་བྱ་གསལ་བར་སྣང་བ་མེ་ལོང་ནང་གི་གཟུགས་བརྙན་ནམ། །ནམ་
མཁའི་ལམ་ན་འཇའ་ཚོན་བཞིན་དུ་སོ་སོར་མ་འདྲེས་རྫོགས་པར་མཁྱེན། །མཁྱེན་བཟང་ཁྱོད་ཀྱི་མཁྱེན་པ་དེ་ཡང་སྐད་ཅིག་ཉིད་ལ་དེ་ལྟར་ལགས། །སྦྱིན་ལས་འབྱོར་ལྡན་གནས་ཡིན་དབུལ་པོ་མིན། །སེར་སྣས་དབུལ་པོའི་གནས་ཡིན་
འབྱོར་ལྡན་མིན། །དེ་སོགས་རྟེན་འབྲེལ་མི་བསླུའི་གནས་ཀུན་མཁྱེན། །དེ་ཕྱིར་ཁྱོད་ནི་སྨྲ་བའི་གཙོ་བོ་ལེགས། །ཐོགས་མེད་སྲིད་པར་སོང་བ་ཐམས་ཅད་ཀྱི། །དགེ་དང་མི་དགེའི་ལས་ཚུལ་འབྲས་བུར་བཅས། །གང་དེ་ཁྱོད་ཀྱི་མངོན་དུ་

[022B] །དེ་སླད་ཁྱོད་གསུང་འབྲས་མེད་མ་མཆིས་ལགས། །ཆགས་ལ་གནས་ཤིང་སྡང་ལ་མོས་པ་དང། །དེ་ལས་ལྡོག་སོགས་མོས་པ་སྣ་ཚོགས་ཚུལ། །མངོན་སུམ་གཟིགས་ཕྱིར་ཁྱོད་ཀྱི་མཛད་པ་ཀུན། །འགྲོ་ལ་དོན་དུ་མི་
འགྱུར་ཡོད་མ་ལགས། །བཅོ་བརྒྱད་ཁམས་ཀྱི་རབ་དབྱེ་མཐའ་དག་ལ། །ཁྱོད་ལ་ལྐོག་ཏུ་གྱུར་པ་གང་ཡང་མེད། །དེ་ཕྱིར་ཁྱོད་ནི་གདུལ་བྱའི་གནས་རྣམས་ཀྱི། །གདུལ་བའི་དུས་ལས་ཅུང་ཟད་འདའ་མ་ལགས། །སྲིད་པར་རྒྱུ་བ་རྣམས་ཀྱི་དད་
སོགས་ཀྱི། །དབང་པོ་རྣོ་རྟུལ་དབང་པོ་མེད་པ་ལ། །མཁྱེན་པ་ཐོགས་མེད་འཇུག་པ་དེ་སླད་ཁྱོད། །ཆོས་སྟོན་ཚུལ་ལ་ཤིན་ཏུ་མཁས་པ་ལགས། །མངོན་པར་མཐོ་ཞིང་ངེས་པར་ལེགས་པ་དང། །ངན་སོང་གནས་རྣམས་ཀུན་ཏུ་བགྲོད་པའི་ལམ། །
ཀུན་ལ་མཁྱེན་པ་སྒྲིབ་པ་མེད་པའི་ཕྱིར། །ཁྱོད་ནི་འགྲོ་བའི་བཤེས་གཉེན་བཟང་པོ་ལགས། །བསམ་གཏན་གཟུགས་མེད་སེང་གེ་རྣམ་པར་འགྱིངས། །ཐོད་རྒལ་ལ་སོགས་ཏིང་འཛིན་མཐའ་དག་གིས། །འཇུག་ལྡང་ཀུན་བྱང་ཚུལ་ལ་མ་རྨོངས་པས། །
སྙོམས་འཇུག་རྣམས་ཀྱི་ཕ་རོལ་སོན་པ་ལགས། །ཐོག་མེད་འཁོར་བར་ཡོངས་སུ་འདྲིས་བགྱིས་པའི། །རང་གཞན་ཚེ་རབས་དྲན་རྟོགས་དང་བཅས་པར། །སྐད་ཅིག་ཙམ་གྱིས་ཁོང་དུ་ཆུད་པས་ན། །ཁྱོད་ནི་སྔོན་གྱི་མཐའ་ལ་མཁས་པ་ལགས། །འདི་རྩམ་
དུས་ན་འདི་ནས་ཤི་འཕོ་ཞིང། །ལེགས་སྤྱད་ཉེས་སྤྱད་ལས་རྣམས་ཇི་ལྟར་བར། །གང་དུ་སྐྱེ་བའི་གནས་ཀུན་རབ་མཁྱེན་པས། །ཁྱོད་ནི་ཕྱི་མའི་མཐའ་ལ་མཁས་པ་ལགས། །གང་ཞིག་ཟག་པ་ཟད་པའི་མྱང་འདས་དང། །གང་གིས་

[023A]༄༅། །ཟད་བྱེད་འཕགས་ལམ་བརྒྱད་ཀྱི་ལམ། །དེ་དག་ཀུན་ལ་སྒྲིབ་མེད་མངོན་སུམ་སྤྱན། །དེ་ཕྱིར་ཁྱོད་ནི་སྐྱབས་ཀྱི་དམ་པ་ལགས། །དེ་ལྟར་གནས་དང་གནས་མིན་ལས་ཀྱི་རྣམ་སྨིན་མོས་པ་འཇིག་རྟེན་
ཁམས༑ ༑དབང་པོའི་རིམ་པ་ཀུན་འགྲོའི་ལས་དང་ཉོན་མོངས་རྣམ་བྱང་སྔོན་གྱི་གནས། །འཆི་འཕོ་སྐྱེ་དང་ཟག་པ་ཟད་པ་མཁྱེན་པ་ཐོགས་པ་མེད་འཇུག་པ། །གང་ལ་མངའ་བ་ཁྱོད་ཀྱི་ཡུལ་དུ་མ་གྱུར་ཤེས་བྱའི་
གནས་དེ་གང། །སྲིད་པར་འཁྱམས་པ་རྣམས་ཀྱི་ཐོག་མེད་ནས། །བདག་བདེའི་ཕྱིར་དུ་གཞན་ལ་གནོད་པའི་ལམ། །དྲག་པོའི་རྩོལ་བས་ཀུན་ཏུ་བསྟེན་ན་ཡང། །ངལ་བ་འབྲས་བུ་མེད་པའི་གོལ་བ་ལྟར། །གཞན་ལ་
ཅུང་ཟད་ཙམ་ཡང་མི་འཚེ་བར། །རང་ཉིད་ཕྱིར་དུ་ཉིན་མཚན་པར་མེད་པར། །བརྒྱ་ཕྲག་བརྩོན་པས་ཐར་པ་བསྒྲུབ་དེ་ཡང། །ཡང་དག་ལམ་ལ་རྒྱབ་ཀྱིས་ཕྱོགས་པར་གཟིགས། །དེ་ཕྱིར་རྒྱལ་བ་ཀུན་གྱི་ལམ་གཅིག་པུ། །
ལུས་ཅན་མཐའ་དག་རྗེས་སུ་འཛིན་པའི་མ། །རྒྱལ་སྲས་དཔའ་བོ་གཡུལ་དུ་འཇུག་པའི་གོ་སྙིང་རྗེའི་ལམ་བཟང་རིང་ནས་གོམས་པར་མཛད། །སྡུག་བསྔལ་རྨི་ལམ་དུ་ཡང་མི་འདོད་ཅིང། །ཕུལ་བྱུང་བདེ་ལ་ཆོག་ཤེས་མེད་པར་ནི། །
འགྲོ་བ་འདི་ཀུན་ཁྱད་པར་ཡོད་མིན་ན། །གཞན་བདེ་ཡལ་བར་འདོར་རྣམས་ཆེས་འཁྲུལ་བར། །བརྩེ་ལྡན་ཁྱོད་ཀྱིས་གཟིགས་ནས་བདག་དང་གཞན། །མཉམ་པ་ཉིད་དུ་མཐོང་བའི་བྱང་ཆུབ་སེམས། །ཐོག་མ་ཉིད་དུ་གོམས་པར་མཛད་པ་

[023B] ༑སེམས་ཅན་ཐམས་ཅད་ཁྱོད་ཀྱིས་བདག་གིར་གཟུང། །བདག་བདེར་སྲེད་པ་ཡང་དག་ལམ་གྱི་གེགས། །གཞན་ཉིད་གཅེས་འཛིན་ཡོན་ཏན་ཀུན་གྱི་གཏེར། །དེ་ཕྱིར་ཁྱོད་ཀྱིས་བདག་གཞན་བརྗེ་བའི་ཚུལ། །ཡང་ཡང་གོམས་
པས་འགྲོ་ཀུན་བདག་ཏུ་མཛད། །དེ་ལྟར་སྙིང་རྗེའི་མ་ཡིས་ལན་མང་དུ། །ལུས་སྟོབས་རྫོགས་པར་བསྐྱངས་པའི་བཅོམ་ལྡན་ཁྱོད། །ཕུན་ཚོགས་ཡོན་ཏན་རྣམས་ཀྱིས་མཐར་ཕྱིན་ཡང། །ཞི་བའི་བདེ་བས་འཕྲོག་པར་ག་ལ་འགྱུར། །
འདབ་བཟང་དབང་པོ་ལྷ་ཡི་ལམ་ཞུགས་པ། །དེར་གནས་མ་ཡིན་འཛིན་མར་མི་ལྟུང་ལྟར། །སྲིད་ཞིར་མི་གནས་ཁྱོད་ཐུགས་བསྟོད་པས་བདག་འཇམ་དབྱངས་མཁྱེན་བརྩེ་ཡིད་ལ་འབྲལ་མེད་ཤོག་མཐར་འཛིན་གོ་
སྐབས་འཕྲོག་པའི་ལྟ་བ་དང། །འགྲོ་ཀུན་བུ་སྡུག་ལྟར་མཐོང་སྙིང་རྗེ་གཉིས། །ཡིད་ལ་བདེ་བླག་ཉིད་དུ་འགྲུབ་གྱུར་ནས། །ལུས་ཅན་ཐེག་པ་མཆོག་ལ་འཁྲིད་པར་ཤོག་ཆོས་ཀུན་ཚིག་དོན་མི་བརྗེད་དྲན་པས་གཟུངས། །དྲི་བ་ཀུན་གྱི་
ལན་ལྡོན་སྤོབས་པ་མཆོག་མྱུར་དུ་བསྐྱེད་ནས་ཆོས་ཀྱི་ཕོངས་རྣམས་ལ། །ལེགས་བཤད་དགའ་སྟོན་འགྱེད་པར་བདག་གྱུར་ཅིག་སྣ་ཚོགས་གདུལ་བྱའི་བསམ་པ་ཇི་བཞིན་དུ། །མི་རྟོག་བཞིན་དུ་རེ་བ་སྐོང་བ་ཡི། །འཇམ་
དབྱངས་ཐུགས་ཀྱི་དཔལ་གྱིས་མྱུར་དུ་བདག་སྟོན་ཟླས་ནམ་མཁར་ཇི་བཞིན་མཛེས་གྱུར་ཅིག་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་པའི་བསྟོད་སྤྲིན་རྒྱ་མཚོ་ལས་ཐུགས་ལ་བསྟོད་

[024A]༄༅། །པའི་སྐབས་ཏེ་གསུམ་པའོ།། །།    ༈    །གང་གི་སྙན་པས་འཇིག་རྟེན་གསུམ་བཀང་འཇམ་པའི་དབྱངས་ཞེས་རབ་ཏུ་
གྲགས༑ ༑གང་དེའི་ཡོན་ཏན་ཅུང་ཟད་གུས་པས་བརྗོད་པའི་བསྟོད་སྤྲིན་རྒྱ་མཚོ་འདི། །གང་ཞིག་འཛིན་ཅིང་ཀློག་པ་དེ་ཡི་ཡིད་ལ་འཇམ་དབྱངས་མྱུར་འཇུག་ཤོག། །ཅེས་རྗེ་བཙུན་འཇམ་པའི་དབྱངས་ལ་བསྟོད་པ་འཇམ་དབྱངས་མཉེས་པར་བྱེད་
པའི་བསྟོད་སྤྲིན་རྒྱ་མཚོ་ཞེས་བྱ་བ་འདི་ནི། །མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས་གངས་ཅན་ཁྲོད་ཀྱི་ལྷ་ཞོལ་གངས་རིའི་དབང་པོ་འོ་དེ་གུང་རྒྱལ་གྱི་ལྷ་ཞོལ་དུ་སྦྱར་བའི་ཡི་གེ་པ་ནི་སྡེ་སྣོད་འཛིན་པ་བྷ་དྲ་པཱ་ལའོ།།།    ༈   
སོ༑ ༑ཨོཾ་བདེ་ལེགས་སུ་གྱུར་ཅིག་ཕུན་སུམ་ཚོགས་པ་བྷཾ་ག་ལ་ཡི་ཡུལ། །ཆོ་རིགས་བཙུན་པ་ཟ་ཧོར་རྒྱལ་པོའི་རིགས། །བྱང་ཆུབ་སེམས་དཔའ་ཞི་ཚོ་འཁྲུངས་པའི་བརྒྱུད། །མར་མེ་མཛད་པའི་ཞབས་ལ་གསོལ་
བ་འདེབས། །ཡབ་དང་ཡུམ་ལ་སྲི་ཞུ་མཁས་ཤིང་གུས། །གཟུགས་མཛས་ཡིད་འོང་ཤེས་རབ་སྙིང་བརྩེར་ལྡན། །ངུལ་ཞིང་རྒྱུད་འཇམ་ཐབས་མཁས་སྙིང་སྟོབས་ཆེ། །མར་མེ་མཛད་པའི་ཞབས་ལ་། །འཇིག་རྟེན་ལུགས་ཀྱི་བསྟན་བཅོས་ཐམས་ཅད་དང། །བཟོ་དང་གསོ་བ་སྒྱུ་རྩལ་སྣ་ཚོགས་དང། །རིག་བྱེད་ཀུན་ལ་མཁས་ཤིང་མཁྱེན་པ་རྒྱས། །མར་མེ་མཛད་པའི་ཞབས་ལ་། འདོད་པའི་ཡོན་ཏན་རྣམས་
ལ་མ་ཆགས་ཤིང། །རྒྱལ་སྲིད་འབྱོར་བ་ཕུན་ཚོགས་སྤངས་ནས་ནི། །དགེ་འདུན་ཕལ་ཆེན་སྡེ་པའི་དགེ་སློང་མཛད། །དཔལ་ལྡན་ཨ་ཏི་ཤ་ལ་གསོལ་བ་འདེབས། །འདུལ་བ་སྡེ་སྣོད་སྡེ་བཞི་ལས་གསུངས་པ། །

[024B] །ཉེས་པའི་སྐྱོན་གྱིས་མ་གོས་རྣམ་པར་དག་དཔལ་ལྡན་ཨ་ཏེ་༄༅། །ཡོངས་སུ་འཛིན་པའི་མཁས་པ་ཡང་བསྟེན་ཅིང། །སྡེ་སྣོད་གསུམ་དང་སྒྲ་དང་ཚད་མ་དང། །མན་
ངག་ཀུན་ལ་མཁས་ཤིང་མཁྱེན་པ་རྒྱས། །དཔལ་ལྡན་ཨ་ཏི་། །གསེར་གླིང་རྒྱལ་པོ་ས་སྐྱོང་བླ་མ་ལས། །བྱང་ཆུབ་སེམས་ཀྱི་བདུད་རྩིའི་སྨན་བླངས་ནས། །འགྲོ་བ་ཀུན་ལ་ཕན་པར་མཛད་པ་ཡི། །དཔལ་ལྡན་ཨ་
ཏི་། །སེམས་ཅན་ཕོངས་ཤིང་ཤིན་ཏུ་སྡུག་བསྔལ་བ། །རབ་ཏུ་མང་ལ་སྙིང་ནས་བརྩེ་བ་ཡིས། །འཇིག་རྟེན་ལྷ་དང་ལྷ་མིན་མིར་བཅས་པའི། །སྐྱོབ་པ་ཡབ་གཅིག་པོ་ལ་གསོལ་བ་འདེབས། །གྲུབ་པ་བརྙེས་པའི་བླ་
མ་དམ་པ་ལས། །ཡི་དམ་ལྷ་ཡི་མངོན་རྟོགས་ལུང་ནོད་ནས། །རྩེ་གཅིག་སྒྲུབ་པ་སྙིང་པོར་མཛད་པ་ཡིས། །ལུང་བསྟན་ཐོས་པར་མཛད་ལ་། །གདུལ་བྱ་བོད་དུ་ཡོད་པར་དགོངས་ནས་ནི། །ཁ་བ་ཅན་གྱི་ལྗོངས་སུ་བྱོན་ནས་
ཀྱང༑ ༑སྡེ་པ་མི་ཆེན་རྣམས་ཀྱི་བླ་མ་མཛད། །མཆོད་ཅིང་བཀུར་འོས་ཁྱེད་ལ་། །མཁས་མཆོག་ཁྱེད་འདྲ་བོད་དུ་མ་བྱོན་ན། །སངས་རྒྱས་བསྟན་པ་ཡོད་པར་གྱུར་ཀྱང་ནི། །ཕལ་ཆེར་ཟབ་མོའི་དོན་ལ་རྨོངས་གྱུར་བས། །
ལེགས་པར་སྟོན་མཛད་ཁྱེད་ལ་། །བསྟན་བཅོས་བསྒྱུར་དང་བསྒྱུར་ཟིན་འཆོས་པ་དང། །དེ་ཉིད་འཆད་དང་རང་གིས་རྩོམ་པ་སོགས། །ཡང་དག་ལམ་ལ་ལེགས་པར་འཁྲོད་པ་ཡིས། །བསྟན་པ་རྒྱས་མཛད་ཁྱོད་

[025A]༄༅། །ལ་། །ལྟ་ངན་ལ་ཞན་ལོག་པའི་ལམ་ལ་ཞུགས། །བདུད་དང་མུ་སྟེགས་དབང་ཕྱུག་གྲུབ་མཐའ་ངན། །རིག་པས་ཚར་བཅད་ཐར་པའི་ལམ་ལ་བཀོད། །ཐར་འདོད་དེད་དཔོན་ཁྱེད་ལ་གསོལ་བ་
འདེབས།།    ༈    །བསམ་གཏན་ཤེས་རབ་ཕ་རོལ་ཕྱིན་པ་དྲུག་སྐྱེ་བ་དུ་མར་ཡང་ཡང་གོམས་པ་ཡི། །ཚོགས་གཉིས་ཡོངས་སུ་རྫོགས་ལ་། །
མཁོ་བ་སྦྱིན་དང་སྙན་པར་སྨྲ་བ་དང། །འཇིག་རྟེན་དོན་མཐུན་གདུལ་བྱའི་དོན་ལ་སྤྱོད། །བསྡུ་བའི་དངོས་པོ་བཞི་ཡི་དཔལ་འབྱོར་གྱིས། །གཞན་དོན་ལྷུན་མཛད་ཁྱོད་ལ་། །དད་དང་ཚུལ་ཁྲིམས་ཐོས་དང་གཏོང་བ་དང། །
ངོ་ཚ་ཤེས་དང་ཁྲེལ་ཡོད་ཤེས་རབ་ཀྱི། །ནོར་བདུན་དག་གིས་ཕྱུག་པར་གྱུར་པས་མཛད། །ཡོན་ཏན་འབྱུང་གནས་ཁྱེད་ལ་། །སྔོན་ཚེ་སྨོན་ལམ་བཏབ་པའི་སློབ་མ་མཆོག་རྒྱལ་བའི་འབྱུང་གནས་རིང་ནས་འོངས་བའི་ཚེ། །ཨུ་པ་སི་
ཀ་དེ་རིང་སློབ་པོ་ཞེས། །ལྷ་མིག་མངོན་ཤེས་མངའ་ལ་། །མ་ག་དྷ་ནས་སློབ་མ་གུས་པ་ཡིས། །སིལ་སྙན་དཀྲོལ་ཞིང་གསོལ་བ་བཏབ་པའི་སྐད། །བོད་དུ་གསན་ནས་འབྲོམ་ལ་སྦྲན་པ་ཡི། །རྣ་བའི་མངོན་ཤེས་མངའ་ལ་། །
ལྷ་སར་ལྷ་ཡི་རོལ་མོ་བསྒྲགས་པ་ལས། །མྱུར་བར་བྱོན་ནས་བར་ཁང་ལྷ་ཚོགས་ལ། །ཕྱག་རྟེན་ཕུལ་ནས་མཁའ་ལ་བསྐོར་བར་མཛད། །རྫུ་འཕྲུལ་མངོན་ཤེས་མངའ་ལ་། །གང་དུ་རྒྱལ་པོའི་བཀའ་ཆེམས་གཏེར་དུས་སྦས་

[025B] །ཤཱཀྱ་མུ་ནིའི་འཇའ་ས་ཁྱོད་ཀྱི་དྲིན། །ཇོ་བོ་བཀའ་དྲིན་ཅན་ལ་། །ས་དག་ནད་ཀྱིས་ཟིན་པའི་མི་རྣམས་ལ། །རྟག་པར་ཚེ་འཛིན་བསྲུང་བའི་སྐོར་རྣམས་ཀྱང། །ཁྱོད་ལས་བྱུང་སྟེ་
འགྲོ་བའི་ནད་གསོ་མཛད། །ཀླུ་སྒྲུབ་གཉིས་པར་གྲགས་ལ་། །སྙེ་ཐང་འོར་དུ་བྱེ་མའི་སྟེང་བཞུགས་ཚེ། །བརྒྱ་བྱིན་ལ་སོགས་བར་སྣང་ལྷ་ཚོགས་ཀྱིས། །རིན་ཆེན་སྣ་ལྔའི་མེ་ཏོག་ཆར་པ་ཕབ། །བླ་མ་ལྷ་ཡི་ལྷ་ལ་། །གཡོར་
པོ་འཆིང་རུར་བུ་མོས་མགོ་རྒྱན་ཕུལ། །ཤེ་བ་གསན་ནས་དེ་ཡི་སྒྲིབ་སྦྱོང་མཛད། །རིགས་ཀྱི་བུ་མོ་ལྷ་རུ་སྐྱེས་ཞེས་གསུངས། །འགྲོ་བ་འདྲེན་པ་ཁྱེད་ལ་། །ཁོ་བ་འདི་ནས་དགའ་ལྡན་གནས་སུ་འགྲོ་ང་ལ་དད་ཅིང་གུས་པར་བྱེད་པ་
རྣམས༑ ༑དགའ་ལྡན་གནས་སུ་མཇལ་བར་འགྱུར་ཞེས་གསུངས། །མ་འོངས་མངོན་སུམ་གཟིགས་ལ་། །དགའ་ལྡན་གནས་ན་ནམ་མཁའ་དྲི་མ་མེད། །འཕགས་པའི་ཡུལ་ན་དྲི་བམ་ཀ་ར་ཤྲི། །ཁ་བ་ཅན་འདིར་དཔལ་ལྡན་ཨ་ཏི་ཤ། །ས་
སྟེང་གྲགས་པས་ཁྱབ་ལ་། །འབྲོམ་སྟོན་བདག་གིས་ར་སྒྲེང་ལྷ་ཁང་བཞེངས། །འགྲོ་བ་འདྲེན་ཕྱིར་གསོལ་བ་བཏབ་པ་ལས། །དགའ་ལྡན་གནས་ནས་རབ་གནས་མེ་ཏོག་འཐོར། །བྱིན་རླབས་དངོས་སུ་ཕེབས་ལ་། །ཁྱོད་
ཀྱི་ཡོན་ཏན་མཐོང་དང་ཐོས་པ་ལས། །དང་བའི་ཡིད་ཀྱིས་ལྷང་ལྷང་གསོལ་འདེབས་ན། །དགའ་ལྡན་གནས་ནས་ཐུགས་རྗེས་གཟིགས་མཛོད་ལ། །གསོལ་བ་བཏབ་བཞིན་བྱིན་གྱིས་བརླབ་ཏུ་གསོལ། །ད་དུང་ཁ་བ་ཅན་ན་ཁྱོད་ཉིད་ལ། །དད་

[026A]༄༅། །ཅིང་རྗེས་སུ་སློབ་པ་མང་ཡོད་ཀྱི། །ཐུགས་ལ་དགོངས་ནས་བུ་ལ་མ་བཞིན་དུ། །བརྩེ་བས་བདག་གི་དགེ་བཤེས་མཛད་དུ་གསོལ། །སྙིགས་དུས་སྐྱེ་བོ་དམུས་ལོང་ལྟ་བུ་རྣམས། །དམ་མིན་དགེ་བའི་བཤེས་འདྲས་
རྗེས་བཟུང་སྟེ། །འཁོར་བའི་གཅོང་རོང་གནས་ནས་འདྲེན་མེད་རྣམས། །ཐུགས་རྗེའི་ལྕགས་ཀྱུས་མྱུར་དུ་དྲང་དུ་གསོལ། །དུས་དང་གནས་སྐབས་དག་ནི་ཐམས་ཅད་དུ། །དམ་པ་ཁྱོད་ནི་བདག་གི་མགོན་ལགས་ཀྱི། །མངོན་
པར་རྫོགས་པར་མྱུར་དུ་འཚང་རྒྱ་འགྱུར། །ཐོས་བསམ་སྒོམ་གསུམ་བདག་ལ་སྩལ་དུ་གསོལ། །ཡོངས་ཀྱི་དགེ་བའི་བཤེས་གཉེན་ཡོངས་ཀྱི་མགོན། །རྒྱལ་བའི་གདུང་འཚོབ་གྱུར་པ་རྒྱལ་བའི་སྲས། །རང་གཞན་དོན་གཉིས་འབྱུང་
གནས་རིན་པོ་ཆེ། །བཤེས་གཉེན་སྟོན་པའི་ཞབས་ལ་གསོལ་བ་འདེབས། །བསྐལ་པ་དུ་མར་ཚོགས་གཉིས་གོམས་པའི་མཐུས། །གནས་གསུམ་དོན་ལ་མཁྱེན་པའི་དཀྱིལ་འཁོར་རྒྱས། །ཨ་ཏི་ཤ་ཡི་སྲས་ཀྱི་ཐུ་བོ་པ། །ལེགས་
པའི་ཤེས་རབ་ཞབས་ལ་གསོལ་བ་འདེབས། །མར་མེ་མཛད་དཔལ་རྒྱལ་བ་ཀུན་གྱི་ཡབ། །རྒྱལ་བའི་འབྱུང་གནས་རྒྱ་བ་རྒྱ་མཚོ་ལས། །གདམས་པའི་ཁུ་བ་བཏོན་ནས་ཚིམ་མཛད་པའི། །བརྩོན་འགྲུས་གཡུང་དྲུང་ཞབས་ལ་
གསོལ་བ་འདེབས། །ལོང་མེད་ཐུགས་ལ་འཁྲུངས་པའི་པོ་ཏོ་བ། །བདག་པས་གཞན་གཅེས་སྒོམ་པའི་སྤྱན་ལྔ་བ། །རྒྱལ་སྲས་སྐུ་མཆེད་གསུམ་ལ་གསོལ་བ་འདེབས། །སྐྱེ་བ་ཀུན་ཏུ་ཇོ་བོ་ཡབ་སྲས་དང། །འབྲེལ་མེད་ཆོས་ཀྱི་དཔལ་

[026B] །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག་སངས་རྒྱས་གཉིས་པ་ཇོ་བོ་ཡབ་སྲས་ཀྱི། །བསྟན་པ་འཛིན་པའི་བསྟན་འཛིན་སྐྱེས་བུ་རྣམས། །དཔག་བསམ་ལྗོན་པ་
བཞིན་དུ་ཁྱོད་འཕྱངས་ཤིང། །དལ་གྱི་གང་བུ་བཞིན་དུ་འཕྲེལ་བར་ཤོག། །།    ༈    །ཐུགས་རྗེས་ཞི་ལ་དགའ་བ་རིང་དུ་དོར། །སྲིད་ཞིའི་མཐའ་ལ་མི་གནས་སྲིད་
ཞིའི་མགོན། །རྒྱལ་བ་རྡོ་རྗེ་འཆང་ལ་གསོལ་བ་འདེབས། །རབ་འབྱམས་ཞིང་གི་རྡུལ་སྙེད་ལས་འདས་པའི། །གྲངས་མེད་རྒྱལ་བ་རྣམས་ཀྱི་མཁྱེན་པའི་གཏེར། །མཐའ་ཡས་གཅིག་ཏུ་བསྡུས་པའི་ཡེ་ཤེས་སྐུ། །མགོན་
པོ་འཇམ་དཔལ་དབྱངས་ལ་། །རླབས་ཆེན་སྨོན་ལམ་རིང་ནས་བཏབ་པའི་མཐུས། །རྗེ་བཙུན་འཇམ་དབྱངས་ཉིད་ཀྱི་མངོན་སུམ་དུ། །ཐེ་ཚོམ་དྲ་བ་མཐའ་དག་གསལ་གྱུར་པ། །དཔའ་བོ་རྡོ་རྗེའི་ཞབས་ལ་། །བདེན་གཉིས་
གནས་ཚུལ་རིགས་པས་ལེགས་རྟོགས་ཤིང། །ཐབས་ཤེས་ཟུང་འབྲེལ་ཉམས་སུ་བླངས་པའི་མཐུས། །སྐུ་གསུམ་མངོན་དུ་གྱུར་པའི་ཙོང་ཁ་པ། །དཔལ་ལྡན་བླ་མའི་ཞབས་ལ་། །འཇིག་རྟེན་འཇིག་རྟེན་འདས་པའི་
དགེ་ལེགས་ཀྱི། །ཡོན་ཏན་ཀུན་གྱི་རྩ་བ་དྲིན་ཅན་རྗེ། །ཡིད་ལ་དྲན་པ་ཙམ་གྱིས་དུས་ཀུན་ཏུ། །མོས་གུས་རྩོལ་མེད་སྐྱེ་བར་བྱིན་གྱིས་རློབས། །འདོད་ཆུང་ཆོག་ཤེས་ཞི་ཞིང་དུལ་བར་གནས། །སྙིང་ནས་ཐར་པ་དོན་གཉེར་གསོང་པོར་

[027A]༄༅། །སྨྲ༑ ༑བག་ཡོད་ལ་སྦྱོར་གྲོགས་མཆོག་སྟེན་བྱེད་ཅིང། །དག་སྣང་ཕྱོགས་མེད་སྐྱེ་བར་བྱིན་གྱིས་རློབས། །འཆེ་བར་ངེས་ཤིང་ནམ་འཆི་ཆ་མེད་པར། །ཚིག་ཙམ་མིན་པར་དྲན་ནས་ལོང་མེད་དང། །སྙེད་བཀུར་ཆོས་ལ་
གཏིང་ནས་ཞེན་ལོག་སྟེ། །དགོས་མེད་རྒྱུད་ལ་སྐྱེ་བར་། །ལུས་ཅན་མཐའ་དག་དྲིན་ཅན་མར་ཤེས་པས། །ཉམ་ཐག་རྣམས་ཀྱི་སྡུག་བསྔལ་དྲན་གྱུར་ནས། །རང་བདེ་འབའ་ཞིག་སྒྲུབ་ལས་ཡིད་ལོག་སྟེ། །སྙིང་རྗེ་རྩོལ་མེད་སྐྱེ་བར་། །
མཐར་འཛིན་ནད་ཀུན་སེལ་བའི་སྨིན་གཅིག་པུ། །ཟབ་མོ་རྟེན་འབྲེལ་མཐའ་དང་བྲལ་བའི་དོན། །འཕགས་མཆོག་ཀླུ་སྒྲུབ་ཡབ་སྲས་དགོངས་པ་དག་ཇི་བཞིན་ཁོང་དུ་ཆུད་པར་། །དགེ་འདིས་མཚོན་ནས་དུས་གསུམ་དང་འབྲེལ་
བའི༑ ༑བདག་གཞན་དགེ་བའི་རྩ་བ་ཇི་སྙེད་པ། །དེ་དག་ཐམས་ཅད་སྐྱེ་ཞིང་སྐྱེ་བ་རུ། །བྱང་ཆུབ་མཆོག་གི་རྗེས་སུ་མི་མཐུན་པའི། །ཤེས་ཀྱི་ཁེ་འདོད་པ་དང་གྲགས་པ་དང། །འཁོར་དང་ལོངས་སྤྱོད་རྙེད་དང་བཀུར་ཏིའི་
རྒྱུར༑ ༑སྐད་ཅིག་ཙམ་ཡང་རྣམ་པ་མི་སྨིན་པར། །བླ་མེད་བྱང་ཆུབ་ཁོང་ནའི་རྒྱུར་གྱུར་ཅིག་རྨད་བྱུང་སྲས་བཅས་རྒྱལ་བའི་བྱིན་རླབས་དང། །རྟེན་འབྲེལ་བསླུ་བ་མེད་པའི་བདེན་པ་དང། །བདག་གི་ལྷག་བསམ་དག་པའི་མཐུ་
སྟོབས་ཀྱིས། །རྣམ་དག་སྨོན་པའི་གནས་འདི་འགྲུབ་པར་ཤོག་རྩ་བརྒྱུད་བླ་མ་ཁྱེད་སྐུ་་་་།། །།ཅེས་བྱིན་རླབས་ཉེ་རྒྱུད་ཀྱི་བླ་མ་རྣམས་ལ་གསོལ་བ་འདེབས་པའི་དངོས་གྲུབ་ཀྱི་སྙེ་མ་ཞེས་བྱ་བ་འདི་ནི་མང་དུ་ཐོས་པའི་དགེ་སློང་བློ་བཟང་གྲགས་པའི་དཔལ་

[027B]། །།    ༈    །བདག་གི་སྙིང་གར་པདྨོའི་སྟེང་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་གསུང་ཐུགས་ཀྱི་
དངོས་གྲུབ་སྩལ་དུ་གསོལ། །   ༈    །རྒྱལ་ཚབ་དམ་པ་རྗེ་བཙུན་མི་ཕམ་མགོན། །རྒྱལ་བས་ལུང་བསྟན་འཕགས་པ་ཐོགས་མེད་ཞབས། །སངས་རྒྱས་བྱང་སེམས་གསུམ་ལ་གསོལ་བ་
འདེབས།    ༈    །འཛམ་གླིང་མཁས་པའི་གཙུག་རྒྱན་དབྱིག་གི་གཉེན། །དབུ་མའི་ལམ་བརྙེས་འཕགས་པ་རྣམ་གྲོལ་སྡེ། །དད་པའི་སར་གནས་བཙུན་པ་རྣམ་གྲོལ་སྡེ། །འཇིག་རྟེན་མིག་འབྱེད་གསུམ་ལ་། །རྨད་བྱུང་ངོ་མཚར་གནས་
གྱུར་མཆོག་གི་སྡེ། །ཟབ་མོའི་ལམ་གྱིས་རྒྱུད་སྦྱངས་དུལ་བའི་སྡེ། །རླབས་ཆེན་སྤྱོད་པའི་གཏེར་གྱུར་རྣམ་སྣང་མཛད། །འགྲོ་བའི་རྩ་ལག་གསུམ་ལ་། །   ༈    །རྒྱལ་བའི་མན་ངག་
ཀུན་འཛིན་ཀུ་ས་ལི། །འགྲོ་ཀུན་བརྩེ་བས་རྗེས་འཛིན་དགེ་བ་ཅན། །འགྲོ་བའི་དེད་དཔོན་གསུམ་ལ་། །བྱང་ཆུབ་ཐུགས་ལ་མངའ་བརྙེས་གསེར་གླིང་པ། །ཤིང་རྟ་ཆེན་པོའི་སྲོལ་འཛིན་མར་མེ་མཛད། །ལམ་བཟང་གསལ་
མཛད་སྟོན་པ་རིན་པོ་ཆེ། །བསྟན་པའི་སྲོག་ཤིང་གསུམ་། །རྣལ་འབྱོར་དབང་ཕྱུག་དཔལ་ལྡན་དགོན་པ་བ། །ཟབ་མོའི་ཏིང་འཛིན་བསྟན་པའི་སྣེའུ་ཟུར་པ། །འདུལ་བའི་སྡེ་སྣོད་ཀུན་འཛིན་ཐག་མ་པ། །མཐའ་

[028A]༄༅། །འཁོབ་སྒྲོན་མེ་གསུམ་ལ་། །བརྩོན་པས་སྒྲུབ་པ་ལྷུར་ལེན་ནམ་སེང་ཞབས། །དམ་པས་བྱིན་རླབས་ནམ་མཁའི་རྒྱལ་པོ་དང། །འཇིག་རྟེན་ཆོས་བརྒྱད་སྤངས་པའི་སེང་གེ་བཟང། །རྒྱལ་
སྲས་བཟང་པོའི་ཞབས་ལ་། །བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། །ལྷག་པའི་ལྷ་ཡིས་རྗེས་བཟུང་བྱིན་གྱིས་བརླབས། །སྙིགས་དུས་འགྲོ་བ་འདྲེན་པའི་བཤེས་གཉེན་མཆོག་ནམ་མཁའ་རྒྱལ་
མཚན་ཞབས་ལ་། །   ༈    །དྲི་མེད་མཁྱེན་པའི་དབང་པོ་འཇམ་དཔལ་དབྱངས། །གངས་ཅན་མཁས་པའི་གཙུག་རྒྱན་ཙོང་ཁ་པ། །དཔལ་ལྡན་བླ་མའི་ཞབས་ལ་། །
བདེ་བར་གཤེགས་པའི་གསུང་རབ་པདྨོའི་ཚལ། །ལེགས་པར་འབྱེད་པའི་བློ་གྲོས་འོད་སྟོང་ལྡན། །སྲིད་གསུམ་མཁས་པའི་གཙུག་རྒྱན་རིན་པོ་ཆེ། །རྒྱལ་ཚབ་ཆོས་རྗེའི་ཞབས་ལ་། །རབ་འབྱམས་སྡེ་སྣོད་གསུམ་ལ་མཁྱེན་པ་
རྒྱས༑ ༑རྣམ་དག་བསླབ་པ་གསུམ་གྱི་ནོར་གྱིས་ཕྱུག་ལུས་ཅན་བྱང་ཆུབ་གསུམ་ལ་འགོད་མཛད་པའི། །འདུལ་བ་འཛིན་པའི་ཞབས་ལ་། །ཕུན་ཚོགས་དགེ་ལེགས་ལུང་རྟོགས་ནོར་བུའི་དཔལ། །འཕྲིན་ལས་བཟང་པོས་
བསྟན་པ་རྒྱས་མཛད་པ། །ཐར་ལམ་གསལ་བར་སྟོན་པའི་ཐུགས་རྗེ་ཅན། །མཁས་གྲུབ་ཆོས་རྗེའི་ཞབས་ལ་། །ཕུན་ཚོགས་བསླབ་གསུམ་ཡོངས་འདུའི་རྩ་བ་བརྟན། །རླབས་ཆེན་སྤྱོད་པའི་ཡལ་ག་ཁྱོན་ཡངས་

[028B] ༑བསྡུ་དངོས་འབྲས་བུས་བརྗིད་པའི་ཀུནྡའི་ཚལ། །དཔལ་ལྡན་བླ་མའི་ཞབས་ལ་། །བློ་གྲོས་རབ་དཀར་ལེགས་བཤད་ཀུན་གྱི་གཏེར། །གསུང་རབ་རིན་ཆེན་བདུན་ལ་དབང་སྒྱུར་ཞིང། །ཆོས་ཀྱི་རྒྱལ་སྲིད་སྐྱོང་བའི་
དཔལ་མངའ་བ། །རྗེ་བཙུན་བླ་མའི་ཞབས་ལ་། །རྒྱ་ཆེན་ཆོས་ཀྱི་སྲིད་ལ་དབང་བསྒྱུར་ཞིང། །རྒྱལ་བ་ཀུན་གྱི་བསྟན་པའི་རྒྱལ་མཚན་འཛིན། །དཔལ་འབྱོར་བཟང་པོས་འགྲོ་ཀུན་ལེགས་སྐྱོང་བ། །ཆོས་ཀྱི་རྒྱལ་མཚན་ཞབས་
ལ་། །གཞུང་ལུགས་འབུམ་ཕྲག་ནམ་མཁའི་ཁྱོན་ཡོངས་པོར། །དྲི་མེད་བསླབ་གསུམ་དཀྱིལ་འཁོར་རབ་ཏུ་རྒྱས། །ཐུབ་བསྟན་ཉིན་མོར་བྱེད་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་། །རྣམ་དཀར་ལས་དང་རླབས་
ཆེན་སྨོན་ལམ་གྱིས། །རྒྱལ་བའི་བསྟན་པ་འཛིན་པ་ཀུན་གྱི་དཔལ། །ཤེས་བྱ་ཀུན་ལ་ལེགས་པའི་བློ་གྲོས་རྒྱས། །བློ་གསལ་ཀུན་གྱི་མགོན་ལ་། །མཁྱེན་རབ་འཇམ་པའི་དབྱངས་ལྟར་མཐའ་ཡས་ཤིང། །ཐུགས་རྗེའི་འགྲོ་བ་
མ་ལུས་བུ་བཞིན་གཟིགས། །འཕྲིན་ལས་བཟང་པོས་བསྟན་པ་རྒྱས་མཛད་པ། །དཔལ་ལྡན་བླ་མའི་ཞབས་ལ་། །རབ་འབྱམས་གསུང་རབ་ཀུན་ལ་ལྟ་བའི་མིག་སྐལ་བཟང་ཐར་པར་བགྲོད་པའི་འཇུག་ངོགས་མཆོག་
བརྩེ་བས་བསྐྱོད་པའི་ཐམས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གསོལ་བ་འདེབས།།    ༈    །།སྨྲ་བ་ཟླ་མེད་འདྲེན་མཆོག་ཤཱཀྱའི་ཏོག་རྒྱལ་བའི་མཁྱེན་རབ་ཀུན་བསྡུས་འཇམ་པའི་དབྱངས། །

[029A]༄༅། །ཟབ་མོའི་དོན་གཟིགས་འཕགས་མཆོག་ཀླུ་སྒྲུབ་ཞབས། །སྨྲ་བའི་གཙུག་རྒྱན་གསུམ་ལ་། །འཕགས་པའི་དགོངས་པ་གསལ་མཛད་ཟླ་བ་གྲགས། །དེ་སྲས་ཐུབ་བོ་རིགས་པའི་ཁུ་བྱུག་ཆེ། །རྒྱལ་
སྲས་རིགས་པའི་ཁུ་བྱུག་གཉིས་པའི་ཞབས། །རིགས་པའི་དབང་ཕྱུག་གསུམ་ལ་། །རྟེན་འབྲེལ་ཟབ་མོ་ཇི་བཞིན་གཟིགས་པ་ཡི། །ཤིང་རྟ་ཆེན་པོའི་སྲོལ་འཛིན་མར་མེ་མཛད། །ལམ་བཟང་གསལ་
མཛད་སྟོན་པ་རིན་པོ་ཆེ། །འཛམ་གླིང་རྒྱན་གྱུར་གཉིས་ལ་། །རྒྱལ་བའི་གདུང་འཚོབ་བཤེས་གཉེན་པོ་ཏོ་བ། །རྣམ་དཔྱོད་འགྲན་ཟླ་བྲལ་བའི་ཤ་ར་བ། །བྱང་ཆུབ་ཐུགས་ཀྱི་བཀའ་བབས་འཆད་ཁ་བ། །འགྲོ་བའི་རེ་སྐོང་
གསུམ་ལ་། །ལུང་རྟོགས་མངའ་བདག་བྱང་སེམས་སྤྱིལ་བུ་པ། །དྲི་མེད་ལུང་གི་དབང་ཕྱུག་མཁས་པའི་མཆོག་ཁམས་གསུམ་འགྲོ་བའི་མགོན་པོ་རིན་པོ་ཆེ། །གནས་བརྟན་ཆེན་པོ་གསུམ་ལ་། །རྣམ་དག་ཚུལ་
ཁྲིམས་དད་ལྡང་ཟངས་ཆེན་པ། །འདུལ་བ་འབུམ་སྡེའི་མངའ་བདག་མཚོ་སྣ་བ། །ཆོས་མངོན་རྒྱ་མཚོའི་མཐར་སོན་མོན་གྲྭ་པ། །འགྲོ་བའི་འདྲེན་པ་གསུམ་ལ་། །ཟབ་ཅིང་རྒྱ་ཆེའི་ཆོས་ལ་མངའ་བརྙེས་པ། །སྐལ་ལྡན་འགྲོ་བ་ཀུན་གྱི་
སྐྱབས་སུ་གྱུར། །འཕྲིན་ལས་བཟང་པོས་བསྟན་པ་རྒྱས་མཛད་པ། །དཔལ་ལྡན་བླ་མའི་ཞབས་ལ་། །གྲུབ་པའི་དབང་ཕྱུག་ཆེན་པོ་ཚུལ་ཁྲིམས་འབར། །བཤེས་གཉེན་ཚུལ་བཞིན་བསྟེན་མཛད་གཞོན་ནུ་འོད། །ཐེག་མཆོག་ལམ་

[029B] །རྒྱལ་བའི་སྲས་པོ་གསུམ་ལ་། །རྨད་བྱུང་ཡོན་ཏན་མཛོད་འཛིན་སངས་རྒྱས་དབོན། །དམ་པས་བྱིན་བརླབས་ནམ་མཁའི་རྒྱལ་པོ་དང། །འཇིག་རྟེན་ཆོས་བརྒྱད་སྤངས་པའི་སེང་གེ་
བཟང༑ ༑རྒྱལ་སྲས་བཟང་པོའི་ཞབས་ལ་། །བྱང་ཆུབ་ཐུགས་ཀྱིས་འགྲོ་ཀུན་བུ་བཞིན་གཟིགས། །ལྷག་པའི་ལྷ་ཡིས་རྗེས་བཟུང་བྱིན་གྱིས་བརླབས། །སྙིགས་དུས་འགྲོ་བ་འདྲེན་པའི་བཤེས་གཉེན་མཆོག་ནམ་མཁའ་རྒྱལ་
མཚན་ཞབས་ལ་། །   ༈   བཟང་པོའི་འཕྲིན་ལས་གདུལ་བྱའི་དཔལ་དུ་ཤར། །གྲགས་པའི་འོད་ཟེར་འཛམ་གླིང་ཕྱོགས་བཅུར་འཕྲོ། །བློ་བཟང་གྲགས་པའི་ཞབས་ལ་། །ཐར་
འདོད་ཐར་པར་འཇུག་པའི་སྒོ་གཅིག་པུ། །དངོས་སྟོབས་རིགས་པས་རིགས་པའི་གཞུང་གི་དོན། །ལེགས་པར་རྟོགས་ནས་གཞན་ལ་ལེགས་འདོམས་པའི། །རྒྱལ་ཚབ་ཆོས་རྗེའི་ཞབས་ལ་། །འདུལ་བ་འཛིན་པ་ཐུབ་པའི་
རྒྱལ་ཚབ་ཅེས། །སྙན་པའི་གྲགས་པས་ས་སྟེང་ཀུན་ཁྱབ་ཅིང། །ཕྱོགས་དུས་ཀུན་ཏུ་བསྟན་པའི་རྒྱལ་མཚན་འཛིན། །གྲགས་པ་རྒྱལ་མཚན་ཞབས་ལ་། །གཞུང་ལུགས་རལ་པ་ཐུག་པོས་གཉའ་ཁེབས་ཤིང། །རིགས་
པའི་གད་རྒྱངས་ས་གསུམ་འདར་བྱེད་པ། །འཇིགས་མེད་སྨྲ་བའི་སེང་གེ་དགེ་ལེགས་དཔལ། །མཁས་གྲུབ་ཆོས་རྗེའི་ཞབས་ལ་། །དགེ་ལེགས་གཏིང་མཐའ་ཡངས་པའི་ཆུ་གཏེར་ལས། །མཁྱེན་བརྩེའི་འོད་འབར་དབང་

[030A]༄༅། །གི་རྒྱལ་པོ་ལྟར། །མཁས་མང་རྒྱལ་མཚན་གཙུག་ན་མངོན་མཐོ་བ། །མི་ཕམ་བླ་མའི་ཞབས་ལ་། །དྲི་མེད་བློ་གྲོས་རིགས་པའི་འབྲུག་སྒྲ་ཅན། །རྒྱ་མཚོའི་གོས་ཅན་མཐའ་དག་འདར་བྱེད་པ། །ཆོས་ཆར་ཟབ་མོས་
ཐུབ་བསྟན་དཔྱིད་ཀྱི་དཔལ། །སྐྱོང་མཛད་བླ་མ་མཆོག་ལ་། །ཐུབ་བསྟན་གསེར་གྱི་དྲ་བས་གདོང་མཛེས་ཤིང། །བསླབ་གསུམ་དག་པའི་ལུས་སྟོབས་རབ་ཏུ་རྒྱས། །བདག་ཏུ་འཛིན་པའི་འཁྲི་ཤིང་ཀུན་གཅོད་པ། །བསྡུ་བཞིས་འགྲོ་
དོན་མཛད་ལ་། །མདོ་རྒྱུད་ཀུན་ལ་བློ་གྲོས་ཐོགས་མེད་རྒྱས། །རི་དབང་ལྟ་བུར་བརྟན་པའི་ཐུགས་རྗེ་ཅན། །ལུས་ཅན་ཐེག་པ་མཆོག་ལ་འགོད་མཛད་པའི། །དཔལ་ལྡན་བླ་མའི་ཞབས་ལ་། །སྨོན་ལམ་བརྒྱ་ཕྲག་དུ་མས་བསྐྲུན་པའི་སྐུ། །
དཔལ་ལྡན་མཁས་པའི་ཡིད་རབ་འཕྲོག་པའི་གསུང། །ལེགས་པའི་བློ་གྲོས་ཆོས་ཀུན་གསལ་བའི་ཐུགས། །རབ་འབྱམས་ཆོས་རྗེའི་ཞབས་ལ་། །ཐོས་བསམ་སྒོམ་པའི་བློ་གྲོས་ཡོངས་སུ་གསལ། །མཁས་བཙུན་བཟང་པོས་
འཕྲིན་ལས་ཕྱོགས་བཅུར་རྒྱས། །འཆད་རྩོད་རྩོམ་ལ་སྨྲ་བའི་ཉི་མ་མཆོག་བློ་བཟང་ཉི་མའི་ཞབས་ལ་། །རབ་འབྱམས་གསུང་རབ་ཀུན་ལ་ལྟ་བའི་མིག་སྐལ་བཟང་ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་
པའི་ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གསོལ་བ་འདེབས།། ། །།    ༈    །ཚུལ་བཞིན་བསྟེན་པ་ལམ་གྱི་རྩ་བ་རུ། །ལེགས་པར་མཐོང་

[030B] །གུས་པ་ཆེན་པོས་བསྟན་པར་བྱིན་གྱིས་རློབས། །ལན་གཅིག་རྙེད་པའི་དལ་བའི་རྟེན་བཟང་འདི། །ཤིན་ཏུ་རྙེད་དཀའ་དོན་ཆེན་ཤེས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པའི་བློ། །
རྒྱུན་ཆད་མེད་པར་སྐྱེ་བར་། །ལུས་སྲོག་གཡོ་བ་ཆུ་ཡི་ཆུ་བུར་བཞིན། །མྱུར་དུ་འཇིག་པའི་འཆི་བ་དྲན་པ་དང། །ཤི་བའི་རྗེས་སུ་ལུས་དང་གྲིབ་མ་བཞིན། །དཀར་ནག་ལས་འབྲས་ཕྱེ་བཞིན་འབྲང་བ་ལ། །ངེས་པ་བརྟན་པོ་རྙེད་ནས་
ཉེས་པའི་ཚོགས། །ཕྲ་ཞིང་ཕྲ་བ་རྣམས་ཀྱང་སྤོང་བ་དང། །དགེ་ཚོགས་མཐའ་དག་སྒྲུབ་པར་བྱེད་པ་ལ། །རྟག་ཏུ་བག་དང་ལྡན་པར་། །སྤྱོད་པའི་མི་ངོམས་སྡུག་བསྔལ་ཀུན་གྱི་སྒོ། །ཡིད་བརྟན་མི་རུང་སྲིད་པའི་ཕུན་ཚོགས་ཀྱི། །
ཉེས་དམིགས་རིག་ནས་ཐར་པའི་བདེ་བ་ལ། །དོན་གཉེར་ཆེན་པོ་སྐྱེ་བར་། །རྣམ་དག་བསམ་པ་དེ་ཡིས་དྲངས་པ་ཡི། །དྲན་དང་ཤེས་བཞིན་བག་ཡོད་ཆེན་པོ་ཡིས། །བསྟན་པའི་རྩ་བ་སོ་སོ་ཐར་པ་ལ། །སྒྲུབ་པ་སྙིང་པོར་བྱེད་
པར་། །རང་ཉིད་སྲིད་མཚོར་ལྷུང་བ་ཇི་བཞིན་དུ། །མར་གྱུར་འགྲོ་བ་ཀུན་ཀྱང་དེ་འདྲ་བས། །མཐོང་ནས་འགྲོ་བ་སྒྲོལ་བའི་ཁུར་འཁྱེར་པའི། །བྱང་ཆུབ་སེམས་མཆོག་འབྱོངས་བར་། །སེམས་ཙམ་བསྐྱེད་ཀྱང་ཚུལ་
ཁྲིམས་རྣམ་གསུམ་ལ། །གོམས་པ་མེད་ན་བྱང་ཆུབ་མི་གྲུབ་པར། །ལེགས་པར་མཐོང་ནས་རྒྱལ་སྲས་སྡོམ་པ་ལ། །བརྩོན་པ་དྲག་པོ་སློབ་པར་། །ལོག་པའི་ཡུལ་ལ་གཡེང་བ་ཞི་བྱེད་ཅིང། །ཡང་དག་དོན་ལ་ཚུལ་བཞིན་

[031A]༄༅། །དཔྱོད་པ་ཡི། །ཞི་གནས་ལྷག་མཐོང་ཟུང་དུ་འབྲེལ་བའི་ལམ། །མྱུར་དུ་རྒྱུད་ལ་སྐྱེ་བར་། །ཐུན་མོང་ལམ་སྦྱངས་སྣོད་དུ་གྱུར་པ་ན། །ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག་སྐལ་བཟང་སྐྱེ་བོའི་འཇུག་
ངོགས་དམ་པ་དེར། །བདེ་བླག་ཉིད་དུ་འཇུག་པར་། །དེ་ཚེ་དངོས་གྲུབ་རྣམ་གཉིས་འགྲུབ་པའི་གཞི། །རྣམ་དག་དམ་ཚིག་སྡོམ་པར་གསུངས་པ་ལ། །བཅོས་མ་མིན་པའི་ངེས་པ་རྙེད་གྱུར་ནས། །སྲོག་དང་བསྡོས་ཏེ་སྲུང་
བར་། །དེ་ནས་རྒྱུད་སྡེ་སྙིང་པོ་རིམ་གཉིས་ཀྱི། །གནད་རྣམས་ཇི་བཞིན་རྟོགས་ནས་བརྩོན་པ་ཡིས། །ཐུན་བཞིའི་རྣལ་འབྱོར་མཆོག་ལས་མི་གཡལ་བར། །དམ་པའི་གསུང་བཞིན་སྒྲུབ་པར་། །དེ་ལྟར་ལམ་
བཟང་སྟོན་པའི་བཤེས་གཉེན་དང། །ཚུལ་བཞིན་སྒྲུབ་པའི་གྲོགས་རྣམས་ཞབས་བརྟན་ཅིང། །ཕྱི་དང་ནང་གི་བར་དུ་གཅོད་པའི་ཚོགས། །ཉེ་བར་ཞི་བར་བྱིན་གྱིས་བརླབ་ཏུ་གསོལ། །སྐྱེ་བ་ཀུན་ཏུ་ཡང་དག་བླ་མ་དང། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག་རྩ་བརྒྱུད་བླ་མ་ཁྱེད་སྐུ་་་་་མཛད་དུ་གསོལ།། །།བྱང་ཆུབ་ལམ་གྱི་
རིམ་པའི་བརྒྱུད་པ་རྣམས་ལ་གསོལ་བ་འདེབས་པའི་རིམ་པ་ལམ་མཆོག་སྒོ་འབྱེད་ཅེས་བྱ་བ་འདི་ནི་འདོད་དོན་ཅན་དུ་མས་བསྐུལ་བའི་དོན་དུ། སེམས་དཔའ་ཆེན་པོ་དུ་མས་བྱིན་གྱིས་བརླབས་པའི་གྲུབ་གནས་བྱང་ར་སྒྲེང་རྒྱལ་བའི་དབེན་གནས་ཀྱི་དགོན་པ་

[031B]། །།
   ༈    །ཐར་འདོད་ཡོངས་ཀྱི་བླ་ན་མེད་པའི་མགོན། །རྒྱལ་བ་ཀུན་ལས་ལྷག་པའི་ཐུགས་རྗེ་ཅན། །ཟླ་མེད་བླ་མ་མཆོག་ལ་གསོལ་བ་འདེབས། །རྒྱལ་བའི་
སྤྱན་སྔར་བྱང་ཆུབ་སྤྱོད་པ་བླངས། །དགའ་ལྡན་གནས་སུ་འཇམ་དཔལ་སྙིང་པོར་གྲགས། །ཁ་བ་ཅན་འདིར་བློ་བཟང་གྲགས་པའི་དཔལ། །རྒྱལ་སྲས་ཐུ་བོ་ཁྱོད་ལ་། །རྒྱ་ཆེན་བསོད་ནམས་སྨིན་པའི་མཐུ་ལྡན་པས། །
གསུང་རབ་ཀློག་དང་ལེགས་སྦྱར་སྒྲ་ལ་སོགས། །བརྡ་སྤྲོད་གཙུག་ལག་མ་བསླབས་ཐུགས་སུ་ཆུད། །ཡོན་ཏན་ལྷུན་རྫོགས་ཁྱོད་ལ་། །ཁྱོད་སྐུའི་ཉིན་བྱེད་ཡུམ་གྱི་ཆུ་འཛིན་ལས། །གསལ་བར་བྱོན་ཚེ་སྲིད་པའི་ཕུན་
ཚོགས་ལ། །ཀུན་ནས་སྲིད་པའི་གློག་གི་རོལ་རྩེད་དང། །ནམ་ཡང་འགྲོགས་པ་སྤངས་ལ་། །གཞོན་ནུའི་ཉིད་ནས་རྒྱལ་བའི་བརྟུལ་བཞུགས་ཀུན། །མ་སྨད་ཚུལ་ཁྲིམས་མཆོག་གིས་ལེགས་བསྡམས་ཤིང། །
སྐྱེ་བ་ཀུན་ཏུ་གཅིག་ཏུ་བག་ཡོད་ལ། །གོམས་པའི་མཐུ་ལྡན་ཁྱོད་ལ་། །རྒྱལ་བའི་གསུང་རབ་ཀུན་གྱི་ཚིག་དོན་ལ། །ཐོགས་པ་མེད་པར་འཇུག་པའི་རྣམ་དཔྱོད་ཀྱིས། །རྟག་ཏུ་ལེགས་བཤད་འཚོལ་བ་ལྷུར་བླངས་

[032A]༄༅། །པས༑ ༑རྒྱ་ཆེན་མཁྱེན་པའི་གཏེར་ལ་གསོལ་། །ཚིག་ཕྲེང་ཝུ་བས་ངོམས་པ་མི་མངའ་ཞིང། །མཁས་མཆོག་བྱེ་བས་རྟོགས་པར་དཀའ་བའི་གནས། །ཞིབ་ཅིང་ཆེས་ཕྲ་དྲི་མེད་རིགས་པ་ཡིས། །
མ་ལུས་ཆོས་ཀུན་གཟིགས་ལ་གསོལ་བ་འདེབས། །   ༈    །ལན་བརྒྱར་དཔྱད་ཀྱང་མགོན་པོ་ཁྱོད་ཀྱི་གསུང། །ཆ་ཙམ་རྣམ་པ་གཞན་དུ་གཡོ་བ་སྤངས། །དག་པའི་ཐུགས་
མངའ་ཁྱོད་ལ་། །འཕགས་ཡུལ་ཤིང་རྟ་ཆེ་རྣམས་བཞེད་པའི་གཞུང། །ཇི་བཞིན་གཟིགས་པ་ཁྱོད་ལས་གཞན་ན་གང། །གསུང་རབ་ཀུན་ཀྱང་ཁྱོད་ཉིད་འབའ་ཞིག་ལ། །གདམས་པའི་མཆོག་ཏུ་ཤར་ལ་། །དེ་ཕྱིར་
མཁས་མཆོག་ཀུན་གྱི་ཅོད་པན་ལ། །རྟག་ཏུ་ངལ་བསོ་བཛད་པའི་ཞབས་པད་ཀྱིས། །རྒྱ་མཚོའི་གོས་ཅན་གང་ལ་བྲིས་པའི་རྡུལ། །འགྲོ་བའི་མཆོད་རྟེན་གྱུར་ལ་། །རྒྱལ་བའི་མཁྱེན་པས་ཇི་ཙམ་ལེགས་དཔྱད་ཀྱང། །
ཁྱོད་ཀྱི་ཐུགས་ལ་རྣམ་དག་བསླབ་པའི་ཁྲིམས། །ལྷོད་པར་བགྱིས་པའི་ཉེས་པ་ཕྲ་མོ་ནི། །ཆ་ཙམ་གཟིགས་པ་སྤངས་ལ་། །རིན་ཆེན་འབྱུང་གནས་ཆུ་ཡི་ཕུང་པོ་བཞིན། །ཁྱོད་ཐུགས་སྙིང་རྗེའི་གཏིང་མཐའ་ཇི་ཙམ་ཞེས། །ཡེ་
ཤེས་སྤྱན་ལྡན་ཀུན་གྱི་ཡུལ་ལས་འདས། །རྗེ་བཙུན་ཐུགས་རྗེའི་གཏེར་ལ་། །ཁྱོད་ཀྱི་ལྷག་བསམ་ཁྱོགས་ལ་མ་བླངས་པའི། །ལུས་ཅན་ཕན་བདེའི་ཁུར་ནི་ཅང་མ་མཆིས། །རླབས་ཆེན་སྤྱོད་པ་ཀུན་གྱི་མཐར་སོན་པ། །སྙིང་སྟོབས་

[032B] །མགོན་པོ་ཁྱོད་ཀྱི་ཞལ་གྱི་དབུགས་ཙམ་ཡང། །མཐའ་དག་འགྲོ་ལ་སྨན་པའི་རྒྱུར་གྱུར་ནས། །ཚོགས་གཉིས་སྤྱོད་པ་གཞན་ལྟ་སྨོས་ཅི་ཚལ། །ས་གསུམ་སྐྱེ་རྒུའི་གཉེན་ལ་གསོལ་བ་འདེབས། །
   ༈    །ཉིན་རེ་བཞིན་ཡང་ལེགས་བཤད་བདུད་རྩིའི་རྒྱུན། །དུས་གསུམ་རྒྱལ་བའི་ཐུགས་ཀྱི་བཅུད་བསྡུས་པ། །རྒྱུན་མི་འཆད་པར་འདོམས་ལ་། །ཐུབ་
བསྟན་པདྨའི་ཚལ་ལ་འཇིག་རྟེན་འདིར། །ཁྱོད་ནི་རྒྱལ་བ་ཉི་མ་ཇི་བཞིན་ཞེས། །མི་ཕམ་མགོན་པོས་ཁྱོད་ལ་མངོན་སུམ་དུ། །དབུགས་དབྱུང་མཆོག་ཏུ་བསྔགས་ལ་། །གྲངས་མེད་རྒྱལ་བའི་སྐུ་ཡི་རྒྱལ་མཚན་
གཟིགས༑ ༑ས་ར་ཧ་དང་ལཱུ་ཨི་པ་ལ་སོགས། །གྲུབ་ཆེན་དུ་མས་མངོན་སུམ་བྱིན་གྱིས་བརླབས། །ཡོང་དག་སྐྱེས་བུ་མཆོག་ལ་། །ཀླུ་སྒྲུབ་འཕགས་པ་ལྷ་དང་སངས་རྒྱས་བསྐྱངས། །ཟླ་བའི་ཞབས་ཀྱིས་གང་ཚེ་
བྱིན་རླབས་པ། །དེ་ཡི་མོད་ལ་ཟབ་མོའི་ཆོས་ཉིད་ལ། །འཁྲུལ་པའི་དྲི་མ་སྤངས་ལ་། །ཁྱོད་ཀྱིས་ཆོས་ཉིད་ནམ་མཁའི་དཀྱིལ་ལྟ་བུ། །མཉམ་གཞག་ཏིང་འཛིན་མཆོག་གི་ལེགས་བསྒོམས་པས། །རྗེས་ཐོབ་
ཏུ་ཡང་སྒྱུ་མ་ལྟ་བུའི་ཐུགས། །སྐད་ཅིག་གཡོ་བ་མེད་ལ་། །ཐུབ་པའི་ལེགས་བཤད་ཀུན་གྱི་མཐར་ཐུག་པ། །རྒྱུད་སྡེ་རྒྱ་མཚོའི་དེ་ཉིད་འབྱེད་པ་ལ། །རྒྱལ་བ་ཁྱབ་བདག་རྡོ་རྗེ་འཆང་དབང་དང། །དབྱེར་མེད་བླ་

[033A]༄༅། །མ་མཆོག་ལ་། །ཕྱོགས་འདིར་སྔོན་ཆད་གཞན་གྱིས་མ་མྱངས་པའི། །ལམ་གྱི་མཐར་ཐུག་རིམ་གཉིས་ཟབ་མོའི་གནད། །ཇི་བཞིན་གཟིགས་ནས་དེ་དོན་སྒྲུབ་པ་ལ། །ཉམས་ལེན་སྙིང་པོ་མཛད་
ལ་། །ཕྲ་རགས་ལྷ་ཡི་རྣལ་འབྱོར་མཐར་ཕྱིན་པས། །ཐ་མལ་སྣང་ཞེན་ཀུན་རྟོག་རྒྱང་བསྲིངས་ཤིང། །གང་ཤར་དཀྱིལ་འཁོར་འཁོར་ལོའི་རྣམ་རོལ་ལས། །ཁྱོད་ཐུགས་གཡོ་བ་མེད་ལ་། །ཀུན་རྟོག་རླུང་གི་
རྒྱུ་བ་དྷཱུ་ཏཱིར་དེངས། །འོད་གསལ་ཐམས་ཅད་སྟོང་པའི་དེ་ཉིད་གཟིགས། །གང་ཤར་བདེ་ཆེན་མཆོག་གི་རྣམ་རོལ་ཅན། །རྡོ་རྗེའི་ཐུགས་དང་ལྡན་ལ་། །མཐའ་ཡས་སྨོན་ལམ་སྟོབས་ལྔ་ཐབས་མཁས་ཀྱིས། །འབད་མེད་
ལྷུན་གྲུབ་མཐའ་ཡས་གདུལ་བྱའི་ཚོགས། །རྒྱལ་བ་དགྱེས་པའི་ལམ་ལ་འཁྲིད་མཛད་པ། །འཇིག་རྟེན་ཀུན་གྱི་སྐྱབས་ལ་། །ཚིག་སྤྱིའི་བཤད་སྒྲུབ་རྟགས་ཀྱི་དགེ་སྦྱོང་གིས། །ཐུབ་བསྟན་མིང་ཙམ་ལྷག་མར་གྱུར་པའི་
དུས༑ ༑བསླབ་གསུམ་ལུང་རྟོགས་རྒྱལ་བའི་དམ་ཆོས་ཀུན། །ཁྱོད་ཀྱིས་ཉིམ་མོར་མཛད་ལ་། །བསམ་བཞིན་ཞིང་འདིར་སྐུ་ཡི་བཀོད་པ་ནི། །ཉེ་བར་སྡུད་ལ་ཁྱོད་ཐུགས་གཞོལ་བའི་ཚེ། །དཔའ་བོ་མཁའ་འགྲོའི་
ལྷ་ཚོགས་མཆོད་པ་ཡིས། །བསམ་ཡས་ནམ་མཁའ་གང་ལ་། །འོད་གསལ་ཆོས་སྐུ་མངོན་དུ་མཛད་གྱུར་པ། །དེ་ཚེ་ཁྱོད་སྐུ་འོད་ཀྱི་གོང་བུར་གྱུར། །བར་དོར་ལོངས་སྤྱོད་རྫོགས་པའི་སྒྱུ་མའི་སྐུ། །མཆོག་གི་དངོས་གྲུབ་

[033B] །   ༈   ཁྱོད་ཞབས་པད་མོ་གུས་པས་མཆོད་པ་དང། །ཁྱོད་གསུང་ཉན་ཅིང་སྒོ་གསུམ་བྱ་བ་ཀུན། །ཁྱོད་མཉེས་འབའ་ཞིག་སྒྲུབ་པར་བྱིན་གྱིས་
རློབས༑ ༑རྙེད་བཀུར་དོན་གཉེར་ཚེ་འདིའི་སྣང་བ་དང། །རང་བདེ་འདོད་པའི་ཞི་བའི་སེམས་སྤངས་ནས། །འགྲོ་བའི་དོན་སེམས་བྱང་ཆུབ་སེམས་མཆོག་དང། །ནམ་ཡང་འབྲལ་བ་མེད་པར་བྱིན་གྱིས་རློབས། །ཕྲ་ཞིང་
མཛངས་ལ་ཞི་བའི་བློ་གྲོས་ཀྱིས། །རིགས་པའི་རྗེས་འབྲང་རྒྱལ་བའི་གསུང་རབ་དོན། །མ་ལུས་ཁོང་དུ་ཆུད་ནས་འགྲོ་བ་ཡི། །རྨོངས་པའི་མུན་ཆེན་སལ་བར་བྱིན་གྱིས་རློབས། །རྣམ་མང་རྒྱུད་སྡེའི་དོན་ལ་ངེས་རྙེད་ནས། །ལམ་བཟང་
མཐར་ཐུགས་རིམ་གཉིས་ཟབ་མོའི་དོན། །ཕྱིན་ནང་འགལ་རྐྱེན་ཀུན་གྱིས་གཡོ་མེད་པར། །རྩེ་གཅིག་ཉམས་སུ་ལེན་པར་བྱིན་གྱིས་རློབས། །མདོར་ན་རྒྱལ་བའི་དམ་ཆོས་མཐའ་དག་དང། །ཁྱད་པར་དུ་ཡང་བླ་མེད་རྡོ་རྗེ་ཐེག་
རྒྱལ་བའི་དགོངས་པ་ཇི་བཞིན་ལེགས་བཟུང་ནས། །འགྲོ་བའི་འདྲེན་པ་བགྱིད་པར་བྱིན་གྱིས་རློབས། །དགེ་བ་འདི་ཡིས་སྐྱེ་བ་ཐམས་ཅད་དུ། །འདྲེན་མཆོག་བླ་མ་ཁྱོད་དང་མི་འབྲལ་ཞིང། །མགོན་པོ་ཁྱོད་ཀྱི་ཐུགས་ཀྱི་བཅུད་
ཕྱུང་བ། །ལེགས་བཤད་བདུད་རྩིའི་རོ་ཡིས་འཚོ་བར་ཤོག་གཞན་ཡང་བདག་གིས་བགྱིས་དང་བགྱིད་འགྱུར་བའི། །ལེགས་པར་སྤྱད་པ་ཇི་སྙེད་མཆིས་པ་ཀུན། །ཁྱོད་ཀྱིས་དགྱེས་བཞིན་རྗེས་སུ་འཛིན་པ་དང། །བཀའ་བཞིན་སྒྲུབ་

[034A]༄༅། །པ་ཁོ་ནའི་རྒྱུར་གྱུར་ཅིག་དཔལ་ལྡན་བླ་མ་ཁྱེད་སྐུ་་་་། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །   ༈    །ཐེག་མཆོག་བཤེས་གཉེན་དངོས་སུ་
མཛད་པའི་མཐུས། །རྒྱལ་བས་བསྔགས་པའི་ལམ་བཟང་དེ་ཉིད་ལ། །སྐད་ཅིག་ཙམ་ཡང་ལྡོག་པར་མ་གྱུར་ཅིག། །རྗེ་བཙུན་བླ་མ་དེ་ཉིད་ཀྱི་ཞབས་ཀྱི་པད་མོ་ལ་ཉེ་བར་གཏུགས་པའི་བཀའ་དྲིན་གྱིས་འཚོ་བ། མང་དུ་ཐོས་པའི་
བཙུན་པ་དགེ་ལེགས་དཔལ་བཟང་པོས་སྦྱར་བ་ཕྱོགས་དུས་ཐམས་ཅད་དུ་བཀྲ་ཤིས་པར་གྱུར་ཅིག།།   ༈    །ཆོས་གོས་ངུར་སྨྲིག་རྒྱལ་མཚན་འཆང་བའི་སྐུ། །ཆོས་ཕུང་བརྒྱད་ཁྲི་བཞི་སྟོང་སྒྲག་པའི་
གསུངས༑ ༑ཆོས་དབྱིངས་ངང་ལས་གཡེལ་བ་མེད་པའི་ཐུགས། །ཆོས་ཀྱི་རྒྱལ་པོ་རྒྱལ་བ་ཙོང་ཁ་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱལ་ཚབ་སྤྲུལ་པའི་སྐུ་ཡི་བྱིན་གྱིས་རློབས། །རང་གཞན་
སྨིན་ཅིང་གྲོལ་བར་བྱིན་གྱིས་རློབས། །བཤད་སྒྲུབ་བསྟན་པ་དར་བར་བྱིན་གྱིས་རློབས། །ཀ་ལ་པ་ན་འཇམ་དབྱངས་གྲགས་པ་ལྟར། །ཁ་བ་ཅན་འདིར་ཐུབ་བསྟན་འཛིན་པ་ལ། །ག་ནས་བལྟས་ཀྱང་འགྲན་ཟླ་
མ་མཆིས་པའི། །ང་ཡི་གཙུག་གི་རྒྱན་གྱུར་ཙོང་ཁ་པ། །དཔལ་ལྡན་བླ་མའི་། །རྒྱལ་ཚབ་སྤྲུལ་པའི་སྐུ་ཡི་། །རང་གཞན་སྨིན་ཅིང་གྲོལ་བར་། །བཤད་སྒྲུབ་བསྟན་པ་དར་བར་། །ཅ་ཅོ་སྤངས་ནས་ལེགས་

[034B]ཆ་ལུགས་མཛེས་པའི་ཆོས་གོས་རྣམ་གསུམ་འཕྱང། །ཇ་སོགས་སྲེད་སྤངས་གང་བྱུང་ཙམ་གྱིས་འཚོ། །ཉ་ལྟོ་བ་དང་མཚུངས་པའི་ཙོང་ཁ་པ། །དཔལ་ལྡན་བླ་མའི་། །རྒྱལ་ཚབ་
སྤྲུལ་པའི་སྐུ་ཡི་བྱིན་། །རང་གཞན་སྨིན་ཅིང་གྲོལ་བར་། །བཤད་སྒྲུབ་བསྟན་པ་དར་བར་། །ཏ་ཐཱ་ག་ཏས་ལུང་བསྟན་རྒྱལ་བའི་སྲས། །ཐ་ཆད་གངས་ཅན་འགྲོ་རྣམས་འདུལ་བ་ལ། །ད་ལྟ་བློ་བཟང་གྲགས་
པ་ཞེས་སུ་གྲགས། །ན་ག་རྫུ་ནའི་རྣམ་འཕྲུལ་ཙོང་ཁ་པ། །དཔལ་ལྡན་བླ་མའི་། །རྒྱལ་ཚབ་སྤྲུལ་བའི་། །རང་གཞན་སྨིན་ཅིང་། །བཤད་སྒྲུབ་བསྟན་པ་། །པ་སངས་རྒྱུད་སྐར་དབུས་ན་ཟླ་བ་ལྟར། །ཕ་རོལ་
མཁས་མང་དབུས་ན་འགྲན་ཟླ་བྲལ། །བ་གླང་དག་ལྟར་བས་མཐར་གནས་བྱས་ཤིང། །མ་ཡེངས་སྒྲུབ་ལ་བརྩོན་པའི་ཙོང་ཁ་པ། །དཔལ་ལྡན་བླ་མའི་། །རྒྱལ་ཚབ་སྤྲུལ་པའི་། །རང་གཞན་སྨིན་ཅིང་། །
བཤད་སྒྲུབ་བསྟན་པ་། །ཙ་གོ་ར་ལྟར་ནགས་ན་གནས་བྱས་ཤིང། །ཚ་གྲང་འགལ་རྐྱེན་ཐམས་ཅད་ཁྱད་བསད་ནས། །ཛ་ལང་ཅན་གྱི་རང་སེམས་འདུལ་བ་ལ། །ཝ་ལེ་རྩེ་གཅིག་གནས་པའི་ཙོང་ཁ་པ། །དཔལ་
ལྡན་བླ་མའི་། །རྒྱལ་ཚབ་སྤྲུལ་པའི་། །རང་གཞན་སྨིན་ཅིང་། །བཤད་སྒྲུབ་བསྟན་པ་། །ཞ་བཟང་ཏོག་ལྟར་ཡོངས་འཛིན་གཙུག་ཁུར་ནས། །ཟ་མ་ཆོག་དང་གང་བྱུང་ཙམ་གྱིས་འཚོ། །འ་ཅ་སྲིད་

[035A]༄༅། །མཚོར་བྱིང་བའི་འགྲོ་རྣམས་ལ། །ཡ་མཚན་ཐར་ལམ་སྟོན་པའི་ཙོང་ཁ་པ། །དཔལ་ལྡན་བླ་མའི་། །རྒྱལ་ཚབ་སྤྲུལ་པའི་། །རང་གཞན་སྨིན་ཅིང་། །བཤད་སྒྲུབ་བསྟན་པ་། །ར་ལོ་
པ་ལྟར་བསྐྱེད་རིམ་མཐར་སོན་ཅིང། །ལ་ལ་པ་ལྟར་རྫོགས་རིམ་མཆོག་ཏུ་གྱུར། །ཤཱ་རིའི་བུ་ལྟར་བདེན་པ་གཟིགས་པ་ཡི། །ས་སྟེང་འགྲན་ཟླ་བྲལ་བའི་ཙོང་ཁ་པ། །དཔལ་ལྡན་བླ་མའི་། །རྒྱལ་ཚམ་སྤྲུལ་
པའི་། །རང་གཞན་སྨིན་ཅིང་། །བཤད་སྒྲུབ་བསྟན་པ་།།ཧ་ཅང་གདུང་བའི་ང་རོས་གསོལ་འདེབས་ན། །ཨ་དོན་སྐྱེ་མེད་སྟོན་པའི་ཙོང་ཁ་པ། །དཔལ་ལྡན་བླ་མའི་ཞབས་ལ་གསོལ་འདེབས། །རྒྱལ་ཚབ་སྤྲུལ་
པའི་སྐུ་ཡི་བྱིན་གྱིས་རློབས། །རང་གཞན་སྨིན་ཅིང་བགྲོད་པར་བྱིན་གྱིས་རློབས། །བཤད་སྒྲུབ་བསྟན་པ་དར་བར་བྱིན་གིས་རློབས། །   ༈    །དགའ་ལྡན་གནས་སམ་བདེ་བ་ཅན་ལ་སོགས། །དག་
པའི་ཞིང་ཁམས་གང་ན་བཞུགས་ཀྱང་རུང། །བདག་སོགས་འཁོར་གྱི་ཐོག་མར་སྐྱེ་བར་ཤོག་   ༈    །རིགས་བཟང་བློ་གསལ་ང་རྒྱལ་མེད་པ་དང། །སྙིང་རྗེ་ཆེ་ཞིང་བླ་མ་ལ་གུས་ལྡན། །དཔལ་ལྡན་
བླ་མའི་དམ་ཚིག་ལ་གནས་ཤོག།    ༈   སྨོན་ལམ་འདི་དག་གང་གིས་མཐོང་ངམ་ཐོས། །ཡིད་ལ་དྲན་པར་བྱེད་པ་དེ་དག་ཀྱང། །རྒྱལ་སྲས་རྣམས་ཀྱི་སྨོན་ལམ་རླབས་པོ་ཆེ། །   ༈   

[035B] །བར་དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོ།། །།    ༈   
ཥཱ་ཡ། །རྣམ་དག་གངས་རིའི་ཕྲེང་བས་ཡོངས་བསྐོར་བའི། །ཕྱོགས་འདིར་བདག་ཅག་མགོན་མེད་རྣམས་ཀྱི་མགོན། །བློ་དམན་བསམ་པའི་ངོ་དང་འཚེམ་པའི་སྐུ། །སྟོན་མཛད་བླ་མ་མཆོག་ལ་བདག་ཕྱག་
འཚལ༑ ༑ཁྱོད་ནི་སྐུ་ཚེ་དུ་མའི་སྔ་རོལ་ཏུ། །རྗེ་བཙུན་འཇམ་དབྱངས་སྲས་ཀྱི་ཐུ་བོར་གྱུར། །གཟུངས་སྤོབས་མངོན་ཤེས་ཏིང་འཛིན་དུ་མ་ལ། །དབང་འབྱོར་ཆོས་ཀུན་རྣམ་དཔྱོད་སྤྱན་གྱིས་གཟིགས། །ནམ་གཞིག་དེ་བཞིན་
གཤེགས་པ་དབང་པོའི་ཏོག། །རྣམ་མང་འཁོར་གྱི་དབུས་ན་ཐེག་པ་མཆོག་སྟོན་མཛད་འདུན་ཆ་ཆེན་དེར་འཇམ་པའི་དབྱངས། །རྒྱལ་སྲས་རྒྱ་མཚོའི་འཁོར་དང་བཅས་ཏེ་གཤེགས། །དེ་ཚེ་རྒྱལ་བ་དེ་ཡི་ཚངས་དབྱངས་ཀྱིས། །
རྒྱལ་སྲས་དཔའ་བོ་ལུས་དང་སྲོག་ལ་ཡང། །ལྟོས་པ་མེད་པར་མ་དག་ཞིང་རྣམས་སུ། །རྡོ་རྗེ་ཐེག་པའི་ལམ་བཟང་འདབ་བརྒྱ་བ། །སྟོང་ཉིད་གཏམ་གྱི་དྲི་བཟང་རྫོགས་པ་ཡིས། །ཡོངས་སུ་འགེངས་ལ་ཞུགས་པ་གང་ཡིན་པ། །
དེ་ནི་བྱང་ཆུབ་སེམས་པའི་སྤྱོད་ཀུན་གྱི། །རབ་དང་ཕུལ་ཞེས་རྒྱ་ཆེར་བསྔགས་པ་ལས། །བདག་ཉིད་ཆེ་སྐྱོད་སྙིང་སྟོབས་འོ་མའི་མཚོ། །ཆེས་ཆེར་བསྐྱོད་པའི་རླབས་ཕྲེང་གཡོ་བ་ཡིས། །རྒྱལ་བའི་འཁོར་མང་དཀྱིལ་ནས་མྱུར་

[036A]༄༅། །བར་ལངས། །མ་ཞུམ་ཤིན་ཏུ་མཐོ་བའི་སྒྲ་དབྱངས་ཀྱིས། །བདག་ནི་གྲངས་མེད་མ་དག་ཞིང་རྣམས་སུ། །སྟོང་ཉིད་ལྟ་དང་ཉེ་འབྲེལ་སྔགས་ཀྱི་ལམ། །ལུས་དང་སྲོག་ལ་མི་ལྟ་འདོམས་པ་ཡིས། །རྒྱལ་བ་
དགྱེས་པའི་ལམ་བཟང་རྒྱས་བྱ་ཞེས། །དམ་བཅས་སྨོན་ལམ་བཏབ་པའི་མོད་ཉིད་ལ། །རྒྱལ་བ་དབང་པོའི་རྟོག་དང་ཕྱོགས་བཅུ་ཡི། །རྒྱལ་བ་མ་ལུས་དབྱངས་དང་མགྲིན་གཅིག་ཏུ། །ལེགས་སོ་ཁྱོད་ནི་སྙིང་སྟོབས་ཆེན་པོ་ཞེས་
ཆེས་ཆེར་བསྔགས་ཤིང་ངོ་མཚར་ལྟས་མང་བསྟན། །དེ་ནས་བརྩམས་ཏེ་སངས་རྒྱས་ཞིང་ཀུན་ཏུ། །འདི་ཡི་མཚན་ནི་སྙིང་སྟོབས་ཆེན་པོ་ཞེས། །རྒྱལ་བ་སྲས་བཅས་ཀུན་ལ་མཐུན་པར་གྲགས། །དེ་ནས་དེར་ནི་བདེ་གཤེགས་དབང་
པོའི་ཏོག་སྐུ་ལས་འོད་ཟེར་བྱེ་བ་འབུམ་འབྱེད་ཅིང། །འཛུམ་ལྡན་ཞལ་གྱིས་བདག་གི་དགེ་བའི་བཤེས། །སྙིང་སྟོབས་ཆེ་དེ་འདི་ལྟར་ལུང་བསྟན་མཛོད། །ཁྱོད་ནི་དེང་ནས་བརྩམས་ད་མ་དག་པའི། །གྲངས་མེད་ཞིང་དུ་རྡོ་རྗེ་ཐེག་པའི་ལམ། །
ཟབ་མོ་དབུ་མའི་ལྟ་བས་ཡོངས་བཟུང་བ། །རྒྱས་བྱེད་རླབས་ཆེན་སྤྱོད་པ་རྫོགས་བྱས་ཏེ། །སངས་རྒྱས་ཞིང་མང་བརྒལ་བའི་བྱང་ཤར་མཚམས། །ངོ་མཚར་རྨད་བྱུང་བཀོད་པའི་འཇིག་རྟེན་ཏུ། །དེ་བཞིན་གཤེགས་པ་སེང་གེ་ང་རོ་ཞེས་
མངོན་པར་རྫོགས་པར་མྱུར་དུ་འཚང་རྒྱ་འགྱུར། །ཞེས་གསུངས་དེ་ལྟར་འདི་ཉིད་སངས་རྒྱས་པའི། །རྒྱལ་བ་སེང་གེའི་ང་རོའི་སྐུ་ཚེ་ནི། །བསྐལ་པ་དཔག་མེད་ཐ་མལ་སྐུ་ཡི་ཚད། །དཔག་ཚད་གཅིག་པ་མར་གད་མདོག་ལྟ་བུ། །

[036B] །ཆོས་འཆད་གཡོན་པ་མཉམ་གཞག་ལ་གནས་པོ། །བདུད་རྩིས་གང་བའི་ལྷུང་བཟེད་དེ་དབུས་ན། །བདུད་རྩིའི་འོད་ལྡན་མཆོད་སྡོང་ཆེར་འཕགས་ཤིང། །གྲངས་
མེད་འོད་ཟེར་འགྱེད་པ་ལྷག་གེར་གསལ། །ཞིང་དེའི་གདུལ་བྱ་དབང་པོ་མཆོག་རྣམས་ཀྱི། །མཆོད་སྡོང་དེ་ཉིད་མཐོང་བའི་མོད་ཙམ་ལ། །ཐེག་མཆོག་ལམ་བཟང་རྒྱུད་ལ་མངོན་དུ་བྱེད། །འབྲིང་དང་ཐ་མའི་གདུལ་བྱའང་
རྒྱལ་བ་དེས། །སྔགས་ཚུལ་སྟོང་ཉིད་གཏམ་དང་ཉེར་འབྲེང་བ། །འདོམས་པའི་གསུང་གི་བདུད་རྩི་འཐུངས་ཙམ་ལས། །དེ་ཡི་མོད་ལ་ལམ་བཟང་མངོན་དུ་བྱེད། །ཞིང་དེའི་གདུལ་བྱ་ཀུན་ཀྱང་སྔགས་ཀྱི་ཚུལ། །ཟབ་མོ་དབུ་
མའི་ལྟ་དང་ཉེར་འབྲེལ་བ། །ཁོང་དུ་ཆུད་པའི་མཐུ་ལས་སྲིད་པ་གཞན། །ཉིད་མཚམས་མི་སྦྱོར་རྒྱལ་སྲས་ཤ་སྟག་གོ་དེ་ལྟར་འཚང་རྒྱ་བདག་ཅག་རྣམས་ཀྱི་སྐྱབས། །འདྲེན་པ་མཆོག་དེའི་ཐུགས་ཀྱི་བཅུད་ཕྱུང་བ། །རྒྱུད་
སྡེ་རྒྱ་མཚོའི་དེ་ཉིད་ལེགས་རྟགས་ནས། །བཀའ་བཞིན་སྒྲུབ་པ་སྙིང་པོ་བྱེད་པར་ཤོག་སྐྱེ་བ་ཀུན་ཏུ་ལུས་དང་སྲོག་ལ་ཡང། །མི་ལྟ་སྔགས་ཀྱི་ཆོས་ཚུལ་ཀུན་བཟུང་ནས། །རྒྱལ་བ་སེང་གེ་ང་རོར་སངས་རྒྱས་པ། །དེ་ཡི་འཁོར་གྱི་དང་
པོར་བདག་གྱུར་ཅིག། །ཅེས་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་གང་དུ་མངོན་པར་རྫོགས་པར་འཚང་རྒྱས་པའི་ཚུལ་སྟོན་པའི་སྤྲུལ་པའི་སྐུའི་བཀོད་པ་མཐའ་ཡས་པ་ལས་ཕྱོགས་གཅིག་གི་ཚུལ་ལས་བརྩམས་ཏེ་མདོར་བསྡུས་པར་བརྗོད་ནས་སྨོན་ལམ་དུ་

[037A]༄༅། །བྱེད་པའི་ཚིགས་སུ་བཅད་པ་གོ་བདེ་བར་འདི་ནི། རྗེ་རིན་པོ་དེ་ཉིད་ལ་མི་བྱེད་པའི་དད་པ་བརྟན་པོ་ལ་སོགས་པའི་ཡོན་ཏན་དུ་མས་ལེགས་པར་བརྒྱན་པ་དྲུང་ནམ་མཁའ་དཔལ་འབྱོར་བའི་གསུང་གིས་ཉེ་བར་བསྐུལ་ཏེ་བཙུན་པ་དགེ་ལེགས་
དཔལ་བཟང་པོས་སྦྱར་བའོ།།།   ༈    །མཚམས་སྤྲིན་གཞོན་ནུའི་མདངས་བཞིན་མཛེས་པའི་སྐུ། །འཆི་མེད་བདག་པོའི་དབྱངས་ལྟར་སྙན་པའི་གསུང། །ཆུ་གཏེར་ཆེན་པོའི་ཀློང་བཞིན་ཟབ་པའི་ཐུགས། །འཇམ་
དབྱངས་རྒྱལ་བའི་ཡབ་ལ་ཕྱག་འཚལ་ལོ། །རབ་འབྱམས་བསྐལ་པར་གྲངས་མེད་རྒྱལ་པ་ལ། །རབ་འབྱམས་ཞིང་དེ་དཔག་མེད་ལེགས་བཤད་ཚོགས། །རབ་འབྱམས་བརྩོན་པའི་ཐོས་པས་མཐར་སོན་པའི། །མཚུངས་
མེད་མཁྱེན་པའི་དབང་ཕྱུག་ཁྱོད་ལ་འདུད། །འཁོར་བའི་ཐ་མའི་མཚམས་གང་ཇི་སྲིད་པ། །དེ་སྲིད་ཉམ་ཐག་འགྲོ་ཀུན་བསྐྱབ་པའི་ཕྱིར། །སེམས་ཅན་ཁུར་ཆེན་ཁྱེལ་བའི་མི་ངལ་བའི། །མཚུངས་མེད་སྙིང་རྗེའི་དབང་ཕྱུག་ཁྱོད་ལ་
འདུད༑ ༑རྒྱལ་སྲས་ཐུ་བོའི་སྐུ་ཡིས་ཞིང་ཀུན་ཏུ། །རྨད་བྱུང་བཀོད་པའི་མཛད་པའི་རྒྱ་མཚོ་ལས། །སྐྲ་རྩེས་བླངས་པའི་ཆ་ཤས་ཕྲ་མོ་ཙམ། །མཁའ་མཉམ་འགྲོ་བའི་དོན་དུ་འདིར་བཀོད་པའི། །ཚེ་རབས་ཀུན་ཏུ་རྗེ་བཙུན་འཇམ་
དབྱངས་ཀྱིས། །ཐེག་མཆོག་སྟོན་པའི་བཤེས་གཉེན་མཛད་པ་དང། །སྡུག་བསྔལ་རྒྱ་མཚོར་བྱིང་བའི་དྲིན་ཅན་རྣམས། །མ་ལུས་སྒྲོལ་ལ་འཇམ་དབྱངས་འདྲ་བར་ཤོག། །།    ༈    །

[037B]འགྲོ་ལ་ཆགས་པས་ཀུན་ཏུ་ཆགས་པའི་སྙིང་རྗེ་རྒྱ་མཚོ་ལྟ་བུར་ཟབ། །དེ་ལས་འཁྲུངས་པའི་ཡོན་ཏན་ལྷུན་རྫོགས་སྤྱན་རས་གཟིགས་ཞེས་རྣམ་གྲགས་པ། །
མགོན་པོ་བདག་ཅག་ཀུན་གྱིས་བསྟེན་འོས་རིན་ཆེན་རི་འདྲ་དེ་ལ་འདུད། །དྲི་མེད་ཆུ་སྐྱེས་གསང་བའི་དབུས་སུ་སིལ་ཟེར་གང་བའི་དཀྱིལ་འཁོར་སྟེང། །པདྨའི་འདབ་ལྟར་རྣམ་པར་དག་པའི་ཞབས་གཉིས་མཉམ་པའི་ཚུལ་བཞུགས་ཏེ། །
འཇིག་རྟེན་དག་ན་ཟླ་བ་ཉ་འདྲ་ཀུན་ཏུ་ལྷམ་མེར་གསལ་བར་ཁྱོད། །མཐོང་བའི་མོད་ལ་སྙིང་གི་གདུང་སིལ་ཀུན་ནས་དགའ་བ་རྒྱས་པར་མཛད། །ཁ་བའི་རེག་པ་ལྟ་བུར་གསིལ་ཡང་བདུད་ཀྱི་སྡེ་རྣམས་ལྷག་པར་བསྲེག་མཐའ་དག་
མཚན་མའི་ཆོས་ལས་འདས་ཀྱང་སྤྲོས་བ་དུ་མའི་དཀྱིལ་འཁོར་སྣང། །སྲིད་ལས་བརྒལ་ཡང་སྲིད་པ་གསུམ་དུ་སྐྱེ་བ་རྟག་ཏུ་བསྟོན་མཛད་པའི། །སྒྱུ་མ་ཇི་བཞིན་ཁྱོད་ཀྱི་སྤྱོད་ལ་བློ་དང་ལྡན་རྣམས་ངོ་མཚར་འགྱུར། །རྣམ་པ་ཀུན་
གྱི་རྗེས་སུ་ཞུགས་པ་སྟོན་མཚན་ནམ་མཁའི་དཀྱིལ་འཁོར་ཏེ། སྐལ་ལྡན་སྐྱེ་བོ་རྟག་ཏུ་བསྟེན་པའི་སྐྱོ་མེད་ས་གཞི་ཉིད་དུ་གྱུར། །འཇིག་རྟེན་ཡོངས་ཀྱི་གཏི་མུག་མུན་པ་མཐར་མཛད་ཉི་མ་འབར་བ་དང། །ཞེ་སྡང་ཡིད་བསྲེགས་
གདུང་བ་སེལ་བའི་རི་བོང་མཚན་མ་འཛིན་པ་ཅན། །བསམ་ཡས་མཆོད་སྤྲིན་རྒྱས་པའི་དབུས་ན་སྒྲོལ་མཛད་སྒྱུ་མའི་རྩེད་འཇོ་དང། །བདེ་གཤེགས་རྒྱལ་སྲས་ཁྲོ་བོའི་དཔུང་ཚོགས་གྲངས་མེད་འཁོར་གྱི་དབུས་ན་བརྗིད། །

[038A]༄༅། །མེ་དང་ཆུ་ཀླུང་སྐལ་བ་ངན་དང་རྒྱལ་པོའི་འཇིགས་པ་ལ་སོགས་པ། །ཤིན་ཏུ་ཉམས་ཐག་གནས་སུ་ལྷུང་བའི་སྡུག་བསྔལ་བརྒྱ་ཡིས་གཙེས་པ་ཀུན། །ཁྱོད་ཀྱི་འོད་ཟེར་ཟླ་བ་བཀྲུས་འདྲའི་ལུ་གུ་རྒྱུད་ཀྱིས་
ཉེར་དྲངས་ནས། །ལྷ་ཡི་དཔལ་དང་རབ་ཏུ་ལྡན་པའི་བདེ་བ་མཆོག་ལ་མངོན་པ་སྦྱར། །དྲི་ཞིམ་ལན་བུ་སྤྱི་བོར་བཅིངས་པ་ནམ་མཁའི་འོད་དང་རབ་འདྲེས་ལ། །རྒྱལ་བའི་དབང་པོ་འོད་དཔག་མེད་སྐུ་རིགས་ཀྱི་ཅོད་པན་
དབུ་ལ་མཛེས། །ཕྱག་གཡས་མཆོག་སྦྱིན་རྩེ་མོ་ལས་འབབ་བདུད་རྩི་དཀར་པོའི་ཐིག་པ་ནི། །མུ་ཏིག་འོད་ཆགས་རྟག་ཏུ་ལྷུང་པའི་ཡི་དགས་ཀུན་གྱི་གདུང་བ་འཇོམས། །ཕྱག་གཡོན་སྟ་ཟུར་ངོས་ལ་བརྟེན་པའི་འགྱིང་
བག་ཡིད་འོང་གཙང་མའི་སྐུ། །ཚངས་དབང་ལ་སོགས་དྲེགས་ལྡན་འདུད་པས་ཁྱོད་ནི་འཇིག་རྟེན་ཀུན་དབང་ཕྱུག་འཁོར་ལོ་པདྨ་མདའ་དང་གཞུ་ཡི་ཕྱག་རྒྱ་སོགས་ཀྱིས་རབ་སྦ་བའི། །སྟོང་ཕྲག་ཕྱག་དང་སྤྱན་སྟོང་མངའ་
བ་བཅུ་གཅིག་ཞལ་བཟང་ཡང་དག་སྟོན། །ལ་ལར་གདུག་ཅན་ཀླུ་ཡི་དེད་དཔོན་སེང་གེའི་སྒྲ་དང་གཞན་དུ་ནི། །དོན་ཡོད་ཞག་དང་མགྲིན་སྔོན་ལ་སོགས་རྣམ་པ་དུ་མའི་ཆོ་འཕྲུལ་འགྱེད། །རེས་དགའ་བགེགས་འཇོམས་ཁྲོ་
རྒྱལ་རྟ་མགྲིན་ལེགས་ལྡན་ནག་པོའི་ཚུལ་ལ་སོགས། །དྲག་ཤུལ་ས་གསུམ་འགེངས་པ་སྟོན་ཡང་ཐུགས་ནི་བརྩེ་ལས་གཡོ་མི་མངའ། །ནམ་མཁའ་ལམ་གྱི་རྗེས་སུ་སོང་བའི་འཇིག་རྟེན་རྒྱ་ཆེན་མཐའ་མ་མཆིས། །དེ་ལྷ་མོད་ཀྱི་

[038B]རབ་ཏུ་སྤྲོ་ཡང་བ་སྤུའི་རྩེ་ཙམ་གཡོ་སྙམ་བགྱིད་པ་མ་ཡིན་ཏེ། །ཆར་སྤྲིན་ལས་ནི་ཆུ་ཆར་བཞིན་དུ་འབད་པའི་རྟོག་པ་མངའ་མ་ལགས། །རྣམ་པ་འགར་
ཡང་འགྲོ་བའི་དོན་དུ་མི་འགྱུར་ཚིག་ནི་ཡོངས་སུ་སྤངས། །རང་རང་བློ་དང་རྗེས་སུ་མཐུན་པའི་འགག་མེད་དབྱངས་ཀྱི་ཡན་ལག་ནི། །རྒྱ་མཚོའི་རྡུལ་གྱི་གྲངས་ལས་འདས་པའི་ཆོས་རྣམས་ཉེ་བར་སྟོན་མཛད་པ། །ཁྱོད་
གསུང་སུ་ཡི་རྣ་བར་ལྷུང་ཡང་བཀའ་ལ་ཡང་དག་གནས་པར་འགྱུར། །དྲི་ཟའི་རྒྱུད་མང་སྒྲ་དང་འཐབ་པའི་ཡིད་འོང་ན་ཆུང་གླུ་ལྟ་བུ། །ཡིད་དུ་འཐད་ཀྱང་ཆགས་ལྡན་རྣམས་ཀྱི་ཡུལ་གྱི་འདོད་པ་མ་ལུས་འཇོམས། །ནམ་
མཁའ་ཁྱབ་པའི་འབྲུག་སྒྲ་ཇི་བཞིན་ཟབ་མོར་འབྱིན་ཡང་དེ་ཡི་མོད། །འཇིགས་པས་སྐྲག་པ་དེ་དག་གི་ཡང་སྡུག་བསྔལ་མིང་གི་ལྷག་མར་མཛད། །འཁོར་བ་པ་རྣམས་རྟག་ཏུ་གཡོ་བའི་སྐྱེ་བོ་ཡང་དག་སྒྲོལ་སླད་དུ། །རྣམ་པ་
ཀུན་ལྡན་གསང་མཐོར་སྒྲོག་པའི་ཆོས་ཀྱི་འཁོར་ལོ་སྔོན་འགྲོ་བ། །དུས་གསུམ་གཏོགས་པའི་རྒྱལ་བ་ཀུན་གྱི་གསུང་དབྱངས་ངེས་པར་རབ་རྫོགས་པས། །བླ་མེད་འབྱོར་བའི་དབང་ཕྱུག་ཁྱོད་ནི་འཇིག་རྟེན་ཀུན་གྱི་བླ་མར་གྲགས། །སྐྱེ་
བོ་གང་དག་རང་སྡུག་ཉིད་ཀྱང་རེས་འགའ་ཁྲོ་བའི་དབང་གྱུར་ཏེ། །གསོད་པར་བརྩམས་མོད་ཁྱོད་ཀྱི་འགྲོ་རྣམས་བུ་དང་འདྲ་བ་རྟག་དགོངས་ནས། །གནོད་འགྱུར་ཆ་ཙམ་ཐུགས་ཀྱིས་དགོངས་པ་རིང་མོ་ཞིག་ནས་བཏང་བས་ན། །བདག་འདྲ་

[039A]༄༅། །རང་ལ་བརྩེ་བ་དེས་ཀྱང་ཁྱོད་ཐུགས་སྙིང་རྗེའི་ཆར་མི་ཕོད། །ག་བུར་ཙན་དན་ཨུ་ཤིར་ལ་སོགས་ཆབ་ཀྱིས་སྤངས་པ་ལྟར་བསིལ་བའི། །ཞི་བའི་གཟིགས་སྟངས་ནམ་ཡང་མི་འཛུམ་རིགས་དྲུག་སྤྱན་རས་
བཙའ་མོད་ཀྱི། །མྱོང་སྣང་སྤྲོས་པ་ཆོས་ཀྱི་དབྱིངས་སུ་ཉེ་བར་ཞི་བའི་དགོངས་པ་ནི། །བདེ་བ་མཆོག་གིས་རྟག་ཏུ་འཁྱུད་བཞིན་གཡོ་བ་མེད་ལ་ཕྱག་འཚལ་ལོ། །ཕྱོགས་ཀུན་འབར་བའི་མེ་ལྕེས་བསྲེག་ཅིང་ཁ་
གདངས་མིག་རྩ་དམར་ཁྲོས་པའི། །གཤེད་མས་ཁོར་ཡུག་ཀུན་ནས་འཇིགས་བསྐྱེད་ལ་ལ་ཟངས་ཞུན་འབར་བའི་ཁྲོད། །འབྲུ་ལྟར་ཚེད་པའི་ཚ་དམྱལ་གནས་སུ་བདུད་རྩིའི་ཆར་གྱིས་བསིལ་བ་དང། །ཤ་རུས་
འགས་བྱེད་གྲང་བས་ཉེན་རྣམས་དྲོ་བའི་རེག་པས་སྐྱོབ་ཏུ་གསོལ། །ལྟོ་བ་རི་མཚུངས་མགྲིན་པ་འགག་ཅིང་ཡན་ལག་རྩ་ཕྲན་བཞིན་དུ་ཕྲ། །ལུས་བསྐམས་ཐལ་བས་རབ་གཡོགས་ལྷུ་ཚིགས་འཐབ་ལས་མེ་ཡི་ཚ་
ཚ་འབབ། །ཆུ་ཀླུང་བདག་ཀྱང་བལྟས་པ་ཙམ་གྱིས་སྐེམ་འགྱུར་རྟག་ཏུ་ངལ་བ་དང། །བཀྲེས་པས་གདུང་བའི་ཡི་དགས་རྣམས་ཟས་གོས་བདུད་རྩིའི་ཆར་པ་སྩོལ། །ཟས་ཁམ་ཙམ་གྱི་འདོད་ལ་སྲེད་པས་ཕྲ་མོའི་བདེ་བ་དེ་
ཡི་སླད། །གཅེས་པའི་སྲོག་ཀྱང་ཡལ་བར་འདོར་བགྱིད་བླང་དོར་འགའ་ཡང་སྐབས་མི་ཕྱེད། །དབྱིངས་དང་ཁ་དོག་མི་སྡུག་ལ་བརྟེན་ཤིན་ཏུ་སྐལ་དམན་དུད་འགྲོ་རྣམས། །མྱུར་དུ་དགེ་བའི་དྲན་པ་ཐོབ་ཅིང་བདེ་བས་འཚོ་

[039B] །ནོར་བུ་འབར་བའི་གཞལ་མེད་ལ་བརྟེན་ཚངས་པའི་རྒྱལ་པོའི་དཔལ་དེ་ཡང། །མི་རྟག་ཉམས་ནས་མནར་མེད་མེ་ནང་རུས་པ་རྐང་ཡང་འབར་འགྱུར་ཞིང། །རེག་ན་བདེ་བའི་མལ་སྟན་འཇམ་
དང་ཡིད་འོང་སྐྱེད་ཚལ་ངོགས་རྩེ་བའི། །ལྷ་བུ་ཉིད་ཀྱང་འགྱུར་བྱེད་འཐུང་ཞིང་ལྕགས་ཀྱི་ཚེར་རྣོན་ཐང་ལ་འདྲད། །མཐོ་བ་ཉིད་ཀྱང་མི་རིང་དུས་སུ་རྐང་པས་བསྣུན་འོས་བྲན་དུ་འགྱུར། །ལང་ཚོ་འདི་ཡང་ཡུད་ཀྱིས་
ཉམས་འགྱུར་སྟོན་མཐའི་མེ་ཏོག་ཇི་ལྟ་བུ། །འབྱོར་པ་འདི་ཡང་དུས་ཀྱིས་འདོར་ངེས་བརྙན་པོའི་རྒྱན་ལ་དགའ་སྙམ་བཞིན། །བདག་གི་ཚེ་ཡང་གློག་འོད་འགྱུར་བཞིན་སྐད་ཅིག་ཙམ་ཞིག་འདིར་སྣང་སྟེ། །འཇིག་རྟེན་
འདི་ཡི་ཕ་རོལ་ཞེས་བྱ་སྔར་འདྲིས་དངོས་པོ་ཐག་བསྲིང་བའི། །མུན་ཁྲོད་སྟུག་པོར་བདག་ཉིད་ཅིག་པུ་རྣམ་པར་འཁྱམས་འགྱུར་དེ་ཡི་སླད། །འཇིགས་རུང་འཁོར་བར་ཉོན་མོངས་སྒྱུ་ཡིས་སྙིང་ལ་མངོན་པར་བསླུས་གྱུར་པ།།
བདག་ཅག་སྡུག་བསྔལ་རྒྱ་མཚོ་འདི་ནས་ཐུགས་རྗེའི་ཕྱག་གི་དྲང་དུ་གསོལ། །གངས་ཅན་རི་ཡིས་བསྐོར་བའི་ཞིང་འདིར་ཐུབ་པའི་བསྟན་གནས་མོད་ཀྱི། །ཆོས་བྱེད་ཕལ་ཆེར་ཚུལ་ཁྲིམས་གོས་བྲལ་གཅེར་བུ་ངོ་ཚ་
སྤངས་ནས་ནི། །ཁྱིམ་པ་རྣམས་ལ་བསྙེན་ཅིང་ངོར་ལྟ་དམ་པས་སྨད་པའི་ལས་ལ་འཇུག་ཀྱེ་མ་དམ་ཆོས་ཉི་མའི་འོད་ཟེར་རི་བོ་ཕྲག་ཏུ་ནུབ་ལ་ཉེ། །སྟོབས་དང་ལྡན་རྣམས་རང་འདོད་ལྷུར་ལེན་ཕན་ཚུན་རྩོད་ཅིང་དམའ་ལ་འཚེ་

[040A]༄༅། །དམན་པ་རྣམས་ནི་རྟག་ཏུ་འཁོལ་ཞིང་གྱི་ནའི་ཟས་ཀྱང་རྙེད་པར་དཀའ། །མི་བཟད་སྙིགས་མའི་ངང་ཚུལ་འདི་འདྲར་འཕགས་པའི་བཏང་སྙོམས་མཛད་ལགས་ན། །སྔོན་གྱི་ཐུགས་དམ་དེ་ཡིས་ཅི་འཚལ་འབངས་
རྣམས་སུ་ཞིག་སྐྱབས་ལ་བསྟེན། །ཁྱོད་ཀྱི་མཚན་ཡང་བྱིན་གྱིས་བརླབས་ཏེ་གང་ཐོས་འཇིགས་པ་ཞི་བ་དང། །སངས་རྒྱས་གྲངས་མེད་བསྙེན་པའི་ལས་དང་ཁྱོད་མཚན་འཛིན་ཙམ་འབྲས་མཚུངས་ཞེས། །དྲང་སྲོང་
བདེན་པའི་ཚིག་གིས་བསྟན་བཞིན་བདག་ཅག་རེ་བས་གསོལ་འདེབས་ན། །མགོན་པོ་གཞན་དུ་གཡེལ་བའི་ཐུགས་སྤངས་ཉམ་ཐག་སེམས་ཅན་སྐྱོབ་ཏུ་གསོལ། །སྐྱེ་བོ་ཐམས་ཅད་དཀོན་མཆོག་གསུམ་པོ་གུས་པས་ཉེ་
བར་བསྟེན་པ་དང། །ལས་དང་འབྲས་བུའི་གནས་ལ་དད་པས་རྟག་ཏུ་ཆོས་ཀྱི་ལམ་དུ་འཇུག་སྣ་ཚོགས་ཁམས་དང་སྐལ་བར་འཚམས་པའི་ཞི་ཁྲོའི་ཆུ་འཕྲུལ་དཔག་མེད་ཀྱིས། །སྲིད་པ་ཉམ་ངའི་གནས་འདིར་ལྷུང་བའི་གཉེན་རྣམས་
བདེ་ལ་སྦྱོར་དུ་གསོལ། །རབ་གུས་བདག་ཀྱང་དེ་ཉིད་འབྱེད་པའི་བློ་གྲོས་དྲི་མ་མེད་པ་དང། །སྲིད་ལ་སྐྱོ་དང་སྙིང་རྗེས་གཞན་དོན་སྐྱེ་བ་དུ་མར་སྤྱོད་ལ་བརྩོན། །བདུད་སྡེ་མཐའ་དག་ཕམ་པར་བྱེད་པའི་མཐུ་ཆེན་ཕ་རོལ་ཕྱིན་ཐོབ་སྟེ། །རྣམ་
དག་དགའ་ལྡན་ཆོས་ཀྱི་ཚུལ་དང་འགྲོ་བ་དུས་རིང་སྐྱོང་གྱུར་ཅིག་བློ་གྲོས་དམན་ཡང་ཁོ་བོའི་ཡིད་ཀྱིའོ་མཚོ་གྱེན་དུ་འཕྱུར་བའི་མཐུས། །བསྟོད་ཅིང་སྨྲེ་བའི་འཕྲེང་བ་རབ་མཛེས་དབུ་མ་དཀར་པོ་རྒོད་པ་འདི། །ཀློག་གམ་

[040B] །གྲུ་འཛིན་ཞིང་དུ་རྒྱལ་བ་མཆོག་རབ་སྤྱན་རས་གཟིགས་ཀྱིས་རྗེས་བཟུང་ཤོག། །དེ་ལྟར་རྒྱལ་བ་ཐམས་ཅད་ཀྱི་ཐུགས་རྗེའི་རང་གཟུགས་འཕགས་པ་འཇིག་རྟེན་དབང་ཕྱུག་སྤྱན་རས་
གཟིགས་ལ་བསྟོད་ཅིང་ཐུགས་རྗེ་བསྐུལ་བའི་གསོལ་འདེབས་དང་བཅས་པ་ཕན་བདེའི་ཆར་འབེབས་ཞེས་བྱ་བ་འདི་ཤཱཀྱའི་དགེ་སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།   ༈   
ཞེས་བྱ་བ། །རྗེ་བཙུན་བླ་མ་འཇམ་དཔལ་དབྱངས་ཀྱི་ཞབས་ལ་ཕྱག་འཚལ་ལོ།   ༈   དཔལ་ལྡན་ཡོན་ཏན་ཚོགས་ཀྱི་བྱེད་པོ་ཡིས། །མི་འཇིགས་སེང་གེའི་ཁྲི་ལ་དབང་བསྐུར་བ། །རྒྱལ་བ་གཉིས་པའི་རྒྱལ་ཚབ་ཆོས་ཀྱི་རྗེ། །མི་ཕམ་བླ་མ་གཉིས་
པ་རྒྱལ་གྱུར་ཅིག་ཁྱོད་ནི་རྣམ་དཔྱོད་ལུས་མཛེས་ཤིང། །དར་དིར་ལེགས་བཤད་མགྲིན་པའི་དབྱངས། །མ་ལུས་མཁས་པའི་ཡིད་འཕྲོག་པ། །རིན་ཆེན་རིགས་པའི་དོ་ཤལ་འཆང། །མཁས་པ་ཀུན་གྱི་ཟུར་ཕུང་ལ། །བཀའ་ཡི་
རྩེ་དགའ་བགྱེས་པ་ཁྱོད། །དཔལ་ལྡན་ཕྱོགས་རྣམས་ཐམས་ཅད་ལས། །རྣམ་པ་རྒྱལ་བའི་རྒྱལ་མཚན་འཛིན། །རིགས་པའི་ཉིན་བྱེད་ཁྱོད་དྲིན་ལས། །གངས་ཅན་བློ་གསལ་བུང་བའི་ཚོགས། །མཐའ་དག་བསྟན་པའི་པད་ཚལ་དུ། །
གསུང་རབ་སྦྲང་རྩིའི་དགའ་སྟོན་མྱོང། །ད་ལྟ་ཐུབ་པའི་གཞུང་ལུགས་ལ། །ལོག་པར་འཁུ་བ་རྣམས་ཀྱི་སྙིང། །ཁྱོད་གསུང་རིགས་པའི་རི་བོ་ནི། །ཤིན་ཏུ་ལྕི་བས་ཅི་ཡང་ནོན། །བརྩོན་པ་དམ་པའི་དཔུང་གི་ཚོགས། །ཡན་

[041A]༄༅། །ལག་བཞི་དང་ལྡན་པ་ཁྱོད། །ལེ་ལོའི་དགྲ་སྡེ་དྲུངས་ཕྱུང་ནས། །ཉམས་པ་མེད་པའི་གོ་འཕང་འཛེགས། །དེ་ཕྱིར་ཆོས་ཚུལ་ཆུ་བོའི་རྒྱུན། །བྱེ་བ་ཕྲག་བརྒྱ་ཉིན་བཞིན་དུ། །རྒྱུན་མི་འཆད་པར་འབབས་
པ་ལས། །ཁྱོད་ཐུགས་ཆུ་གཏེར་རྣམ་པར་འཕེལ། །ཁྱོད་ནི་དམ་པའི་མགོན་གྱིས་བཟུང། །རྒྱལ་བའི་ཐུགས་བཅུད་བདུད་རྩིའི་རྒྱུན། །ཞལ་གྱི་བུམ་བཟང་ལམ་འོངས་པ། །དད་པའི་སྙིམ་པས་རྫོགས་པར་གསོལ། །
དེ་སླད་ཆོས་ཀུན་ཐུགས་སུ་ཆུད། །རང་གཞན་གྲུབ་མཐའི་ཕ་རོལ་སོན། །སྨྲ་མཁས་རི་དགས་ཚོགས་རྣམས་ཀྱི། །དབུས་སུ་སེང་གེའི་སྒྲ་ཡང་སྒྲོགས། །སྟོང་ཉིད་སྡེར་ཕྲེང་ཆེར་གཡོ་བ། །རྟེན་འབྲེལ་ཟབ་མོའི་ང་རོ་
ཡིས། །དངོས་འཛིན་གླང་ཆེན་མྱོས་པ་དག། །སྙིང་ལས་ཚེ་བའི་འཇིགས་པ་བྱིན། །བདེན་གསུང་བདེན་པར་གསུངས་པ་གང། །དེ་ཡང་བཅད་པ་རྡར་བསྲེགས་པའི། །གསེར་བཞིན་ཚད་མས་ལེགས་སྦྱངས་པའི། །
གསུང་ལ་སུ་ཞིག་གླགས་ཐོར་གྱུར། །དེ་ཕྱིར་རྟོག་གི་རྣོ་ལྡན་པ། །ལེགས་སྦྱངས་རྒོལ་བ་སྟོང་དག་གི་ཁྱོད་དྲུང་ལྕེ་རྩེ་མགྲོན་པ་ན། །སྙིང་དང་ལྷན་ཅིག་འདར་བ་བསྟེན། །ལེགས་བཤད་འོད་དཀར་རབ་རྒྱས་ཤིང། །
ལྷག་བསམ་ཆ་ཤས་ཡོངས་རྫོགས་པ། །རྒྱ་གྱུའི་རི་བོང་མཚན་མོ་དང། །བྲལ་བའི་ཟླ་བ་ཁྱོད་ཤར་ཚེ། །ལོག་སྨྲ་འབྱུང་པོའི་བྱ་ཡི་ཚོགས། །མཚན་མོ་རྒྱུ་བའང་མཚན་མོ་ནི། །ལོང་བས་སྡུག་བསྔལ་ཐོབ་པ་དག། །མུན་པའི་ཁུང་

[041B] །ཁྱོད་ནི་དབྱངས་ཅན་མགྲིན་པར་ཆགས། །ལེགས་བཤད་བདུད་རྩི་ཞལ་ལ་ཆགས། །ཕ་རོལ་རྒོལ་བ་མ་ལུས་ཀྱི། །ཁ་ལ་སྨྲ་བཅད་རྒྱ་ཡང་བྱིན། །མཁས་པ་གསེར་རིའི་ཕྲེང་བ་ནི། །གཟི་བརྗིད་རབ་རྒྱས་ཉི་མ་
ཡི༑ ༑དྲུང་ན་མར་མེའི་རྩེ་མོ་དང། །མཚུངས་པའི་གནས་ལ་ཁྱོད་ཀྱིས་བཀོད། །རྟག་ཏུ་ལེགས་བཤད་ཚོགས་ཀྱི་ཀྱང། །དུལ་བའི་དཔལ་གྱིས་རྣམ་པར་བརྗིད། །རིགས་པའི་སྣང་བ་བྱེ་བས་བརྒྱན། །བསྟན་པ་འབའ་ཞིག་གཅེས་པར་
དགོངས༑ ༑དེ་ཕྱིར་ཕན་བདེའི་རྩ་ལག་མཆོག་བློ་ལྡན་ཐར་ལམ་སྟོན་པའི་མིག་འགྲོ་བའི་མཛའ་བཤེས་དམ་པའི་ཕུལ། །ཁྱོད་ལྟའི་མགོན་བཅས་སྐལ་བ་བཟང། །བག་ཡོད་ཆུ་ལོན་བརྟན་པོ་ཡིས། །ཉེས་པའི་
ཆུ་ཀླུང་རྒྱུན་བཅད་ནས། །བརྟུལ་ཞུགས་རྫོགས་པའི་དྲང་སྲོང་མཆོག་ཀུན་མཁྱེན་རལ་བའི་ཅོད་པན་མཛེས། །རང་གི་དོན་དུ་འཆི་མེད་ཀྱི། །བདེ་བའང་རྩ་ལྟར་དགོངས་པ་ཁྱོད། །ཐུགས་རྗེ་ཁོ་ནས་གཞན་དོན་ཕྱིར། །བཀའ་
བ་བརྒྱ་ཕྲག་དག་གིས་དགྱེས། །རི་རབ་ལྟ་བུར་བརྟན་པའི་ཐུགས། །བྱམས་པའི་རླུང་ཤུགས་ཀྱིས་བསྐྱེད་པས། །ཤིང་བལ་བཞིན་དུ་སྲིད་པའི་འདིར། །འགྲོ་བའི་དོན་དུ་གཡོ་བ་ལགས། །རིམ་གཉིས་ནོར་བུའི་ཅོད་པན་
གྱིས༑ ༑བསླབ་གསུམ་གདེངས་ཀ་རབ་ཏུ་མཛེས། །བྲག་ཡངས་རྒྱུད་སྡེའི་རྒྱ་མཚོ་ལ། །དབང་བསྒྱུར་གདེངས་ཅན་དབང་པོ་ཁྱོད། །ཏིང་འཛིན་མཆོག་གི་བདེ་བ་ལ། །འདོད་དགུར་སྤྱོད་པའི་མཐུ་ལྡན་ཡང། །འགྲོ་བའི་

[042A]༄༅། །མུན་སེལ་ངལ་བ་ལ། །ལྷག་པར་གཞོལ་འདི་རྨད་དུ་བྱུང། །མདོར་ན་ཡབ་རྗེ་དམ་པའི་བཀའ། །རྒྱལ་བའི་རིང་ལུགས་ཡོངས་རྫོགས་ལ། །ཉམས་པ་མེད་པའི་བཀའ་དྲིན་མཛད། །ཕན་མཛད་
ཁྱོད་ལ་ཕྱག་འཚལ་ལོ། །སྐྱེ་བོ་ཡོན་ཏན་མེད་ལ་ཡང། །ཡོན་ཏན་ལྷག་པར་སྒྲོ་བཏགས་ནས། །གཅམ་བུ་ཁོ་ནའི་ངག་གིས་ནི། །མགུ་བ་ལྷུར་ལེན་ཚིག་ཏུ་སྨྲ། །ཁྱོད་ཀྱི་ཡོན་ཏན་ཆུ་གཏེར་ལས། །སྐྲ་རྩེས་བཟུང་
བའི་ཐིགས་པ་ལྟར། །བསྔགས་པའི་འདབ་བརྒྱ་དགོད་པ་འདི། །ཚད་མའི་ཉིན་བྱེད་འོད་ཀྱིས་ཕྱེ། །དེ་ལྟར་དགེ་བའི་བཤེས་ཀྱི་ཡོན་ཏན་གྱི། །མེ་ཏོག་ཕྲེང་མཛེས་ཅུང་ཟད་སྤེལ་བ་ལས། །ཐོབ་པའི་དགེ་བས་འགྲོ་བ་
མ་ལུས་པ། །ཐེག་པ་མཆོག་གི་མགོན་དང་ལྡན་གྱུར་ཅིག། །རབ་བྱེད་འདི་ཡང་གངས་རིའི་ཁྲོད་འདི་ན། །སྙན་ངག་དབང་པོ་ཀུན་གྱི་མགོ་བོ་ལ། །ཚིག་གི་གོམ་པོ་འགོད་མཁས་དགེ་ལེགས་དཔལ། །བཟང་པོས་ཚིག་གི་སྦྱོར་བ་
སྤངས་ཏེ་སྨྲས། །།ཅེས་པ་འདི་ནི་མཁས་གྲུབ་དགེ་ལེགས་དཔལ་བཟང་པོས་མཛད་པའོ།། །།    ༈    །ཆོས་ཀྱི་སྒོ་མོ་བརྒྱད་ཁྲི་བཞི་སྟོང་གི། །སེང་གེའི་ང་རོ་སྒྲོག་ལ་ཟླ་བྲལ་བ། །མཁས་
གྲུབ་ཆོས་རྗེའི་ཞབས་ལ་གསོལ་བ་འདེབས། །གྲུབ་པའི་གནས་མཆོག་དཔལ་ལྡན་ཤམྦྷ་ལའི། །རིགས་ལྡན་རིགས་ཀྱི་གཙོར་གྱུར་གྲགས་པ་ནི། །དགེ་ལེགས་དཔལ་ཞེས་ས་སྟེང་མཁས་རྣམས་ཀྱི། །གཙུག་གི་རྒྱན་དུ་སྤྲུལ་ལ་

[042B] །ཕྱོགས་འདིར་མཁས་རློམ་རི་དགས་མ་ལུས་པ། །ཁྱེད་ཀྱིས་ལུང་རིགས་ང་རོ་མི་བཟད་པས། །ཆེས་ཆེར་སྐྲག་མཛད་སྨྲ་བའི་གཙུག་རྒྱན་ཞེས། །འཇིག་རྟེན་གསུམ་ན་གྲགས་ལ་། །སྒྱུ་མ་ལྟ་བུའི་ཆོས་ཀྱི་དོན་
རྟོགས་ནས། །སྒྱུ་མ་ལྟ་བུར་ང་ནི་འཚང་རྒྱ་ཞེས། །སྐལ་ལྡན་འགྲོ་ལ་དངོས་སུ་འདོམས་མཛད་པ། །རྡོ་རྗེ་འཆང་དབང་ཁྱོད་ལ་། །བདེ་ཆེན་ཆོས་སྐུའི་ངང་དུ་རྟག་བཞུགས་ཀྱང། །ཀླུ་སྒྲུབ་སྲས་ཀྱི་ཐུ་བོ་ལེགས་ལྡན་འབྱེད། །ཨ་བྷ་ཡ་
སོགས་མཁས་དང་གྲུབ་པའི་ཚུལ། །འཛིན་མཛད་བླ་མ་མཆོག་ལ་། །རྒྱལ་བ་ཀུན་དངོས་རྗེ་བཙུན་ཙོང་ཁ་པའི། །སྲས་ཀྱི་ཐུ་བོ་མཉམ་མེད་དགེ་ལེགས་དཔལ། །ཅུང་ཟད་བསྟོད་ལས་བྱུང་བའི་བསོད་ནམས་དེས། །འགྲོ་ཀུན་ཐེག་
མཆོག་མགོན་དང་ལྡན་གྱུར་ཅིག། །ཕྱོགས་འདིར་ཡབ་སྲས་བླ་མའི་འཕྲིན་ལས་ཀྱི། །ཉིན་མོའི་དབང་ཕྱུག་འོད་ཟེར་སྟོང་འབར་བས། །ལོག་སྨྲ་མུན་པའི་ཚོགས་ཀུན་དྲུང་ཕྱུངས་ཏེ། །ཕན་བདེའི་འདབ་བརྒྱ་རྟག་ཏུ་རྒྱས་པར་ཤོག། །།
ཅེས་པ་འདི་ནི་བཙུན་པ་དགེ་འདུན་རྒྱ་མཚོ་དཔལ་བཟང་པོས་དོན་གཉེར་ཅན་འགའ་ཞིག་གིས་བསྐུལ་པའི་ངོར་ཆོས་གྲ་ཆེན་པོ་རྩེས་ཐང་དུ་སྨྲས་པའོ།། །། ཨོཾ་ས་སྟི། །བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ། །ཐུབ་དབང་
བསྟན་པའི་སྒྲོན་མེ་ལེགས་བཟུང་ནས། །གདུལ་བྱའི་ཡིད་ཀྱི་མུན་པ་སེལ་མཛད་པའི། །མཁྱེན་རབ་དབང་ཕྱུག་དཔལ་ལྡན་ཆོས་ཀྱི་རྗེ། །སྙིང་གའི་པད་མོར་བཞུགས་ལ་མཆོག་སྩོལ་ཅིག་བསླབ་གསུམ་དག་པའི་

[043A]༄༅། །དཀྱིལ་འཁོར་རབ་ཏུ་རྒྱས། །རྒྱ་ཆེན་མཁྱེན་པའི་འོད་སྟོང་རབ་ཏུ་འཁོར། །སྐལ་བཟང་འདབ་བརྒྱ་ལྡན་པའི་གཉེན་གཅིག་པུ། །སྨྲ་བའི་ཉི་མ་བློ་བཟང་དགེ་འདུན་གྲུབ། །   ༈   
གིས་བསྟེན་པའི་མང་ཐོས་བདག་དྲི་བཞོན་རླུང་གིས་བསྐྱོད་པའི་ནགས་འཚལ་བཞིན། །དང་བའི་བསེར་བུས་ཀུན་ནས་རབ་བསྐྱོད་དེ། །མགོན་པོ་འདི་ཡི་ཡོན་ཏན་ཆ་ཙམ་བརྗོད། །   ༈   
བཟང་མེ་ཏོག་ལ། །སྟོང་ཉིད་སྦྲང་རྩི་ཟབ་མོའི་བཅུད་ཆགས་པ། །ཁྱོད་ཀྱི་རྣམ་དཔྱོད་རོ་འཛིན་དམ་པ་དེས། །བསྟེན་པས་ཟབ་ལམ་སྦྲང་རྩིའི་དགའ་སྟོན་མྱོང། །ཕྱོགས་གླང་གྲགས་པའི་གསུང་རབ་ནམ་མཁའ་ལས། །ལེགས་
པར་མཐོན་པོའི་གྲུབ་མཐའ་ནམ་མཁའ་ལྕགས། །རིགས་པའི་གློག་ཕྲེང་སྟོང་དང་བཅས་པ་དེས། །ཕས་རྒོལ་ལྷ་མིན་སྡེ་དང་བཅས་པ་འདིར། །    ༈    །ཡོངས་རྫོགས་ཉམས་པ་མེད་པར་སྟོན་
པ་ལ༑ ༑མགོན་པོ་ཁྱོད་ནི་སྨྲ་བ་བླ་ན་མེད། །སྨྲ་བ་གཞན་རྣམས་ཆུང་ཤིང་བཞིན་དུ་གྱུར། །ཤེས་རབ་མཆོག་གིས་བག་ཡོད་ལེགས་གསུངས་པ། །སྐལ་བཟང་ཁྱོད་ལ་དོན་དང་བཅས་པར་གྱུར། །བདེ་གཤེགས་བསྟན་ལ་ཉེས་
ལྟུང་དྲི་མས་དབེན། །དེ་སླད་ངུར་སྨྲིག་འཛིན་པའི་མཆོག་ཏུ་གྱུར། །དཔལ་ལྡན་རྡོ་རྗེ་འཆང་གིས་རབ་བསྔགས་པའི། །རྒྱུད་སྡེ་རྒྱ་མཚོའི་དེ་ཉིད་ལེགས་རྟོགས་ནས། །ཟབ་ལམ་རིམ་གཉིས་ནོར་བུ་ལེན་པ་དེ། །མགོན་པོ་ཁྱོད་

[043B] །སྐལ་བཟང་བློ་གྲོས་པདྨོ་ཁ་འབྱེད་པའི། །གསུང་རབ་དལ་གྱིས་འཆད་པའི་སྨྲ་མཁས་དང། །ལོག་སྨྲ་ཕྱི་རྒོལ་སྤོངས་པ་འཕྲོག་བྱེད་པའི། །མཁས་པའི་འདུན་སར་རྩོ་བའི་ཁྲི་ལ་དབང། །
གསུང་རབ་དགོངས་དོན་ཚུལ་བཞིན་རབ་འབྱེད་པའི། །སྡེབ་ལེགས་རྩོམ་པས་མཁས་རྣམས་དགའ་བ་སྐྱེད། །རྨད་བྱུང་མཁས་པའི་བྱ་བ་གསུམ་པོ་དེ། །འཇིག་རྟེན་འདི་ན་མུན་སེལ་སྒྲོན་མེ་ཡིན། །རྨོངས་པའི་
མུན་སེན་རྒྱ་ཆེན་ཐོས་པ་དང། །རིགས་ལམ་མ་འདྲེས་འབྱེད་པའི་སོ་སོར་རྟོག། །གནས་ལུགས་དོན་ལ་ལྟ་བའི་ཉམས་ལེན་གསུམ། །འཛམ་གླིང་འདི་ན་འདོད་པ་འཇོ་བ་ཡིན། །ཉོན་མོངས་གདུང་སིལ་ངེས་
འབྱུང་ཚུལ་ཁྲིམས་དང། །དཔག་ཡས་འགྲོ་ལ་བརྩེ་བའི་ལྷག་བསམ་དང། །མཐར་འཛིན་དྲ་བ་གཅོད་པའི་ཤེས་རབ་ནི། །ས་སྟེང་འདི་ན་རིན་ཆེན་རྣམ་པ་གསུམ། །   ༈    །དམ་པ་རྣམས་
ཀྱིས་ཁྱོད་ལ་བསྔགས་པ་ཡིས། །ཕྱོགས་མེད་རྒྱལ་ཁམས་བགྲོད་པའི་མང་ཐོས་བདག་བཤེས་གཉེན་དམ་པའི་རྣམ་པར་ཐར་པ་དྲན། །བདེ་གཤེགས་བསྟན་ལ་ངུར་སྨྲིག་རྒྱལ་མཚན་འཛིན། །བཤེས་གཉེན་དམ་པའི་ཞབས་པད་སྤྱི་བོར་
ལེན༑ ༑ལེགས་པར་བཤད་པའི་བདུད་རྩིའི་དགའ་སྟོན་མྱོང། །འདི་འདྲ་འདི་ཡང་སྐལ་བ་བཟང་སྙམ་བགྱིད། །མགོན་ཁྱོད་བསྟོད་པའི་བསོད་ནམས་དམ་པ་དེས། །སྐྱེ་དང་སྐྱེ་བར་ཁྱོད་དང་མི་བྲལ་ཞིང། །ཟས་གཙང་སྲས་ཀྱི་བསྟན་པ་སྡེ་སྣོད་གསུམ། །

[044A]༄༅། །ཀུན་ལ་སྦྱངས་པའི་ཡོན་ཏན་མཆོག་ཏུ་གྱུར། །ཟབ་མོ་དབུ་མའི་ལམ་དང་འབྲེལ་བ་ཡི། །བླ་མེད་རྡོ་རྗེ་ཐེག་པའི་བསྟན་པ་ལ། །རྒྱལ་བས་བསྔགས་པའི་དལ་འབྱོར་ལུས་ཐོབ་ནས། །བདེ་གཤེགས་བསྟན་པའི་དཔལ་དུ་བདག་
གྱུར་ཅིག་བདག་ཀྱང་མགོན་པོ་ཁྱོད་ཀྱི་བཀའ་དྲིན་ལས། །ཐམས་ཅད་གཟིགས་པའི་གོ་འཕང་ཐོབ་ཀྱི་བར། །སྐྱེ་བ་ཀུན་ཏུ་ཚེ་རབས་དྲན་པ་དང། །ངུར་སྨྲིག་འཛིན་པའི་མཆོག་ཏུ་འགྱུར་བར་ཤོག་    ༈    །
མཇལ་བ་འདི་འདྲ་བླ་མའི་དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །    ༈    །མི་མཉེས་སྐད་ཅིག་ཙམ་ཡང་མི་སྒྲུབ་ཅིང། །སྐུ་གསུང་
ཐུགས་ཀྱི་རྣམ་ཐར་ལུགས་བཟུང་ནས། །ཚུལ་བཞིན་སྒྲུབ་པའི་མཆོད་པའི་མཉེས་བྱེད་ཤོག། །།ཅེས་ཐམས་ཅད་མཁྱེན་པ་དགེ་འདུན་གྲུབ་པ་དཔལ་བཟང་པོ་ལ་བསྟོད་པ་འདི་ནི་འདུལ་བ་འཛིན་པ་བློ་གྲོས་སྦས་པས་མཛད་པའོ།། །།    ༈   
གྷོ་ཥཱ་ཡ། །ཐུབ་དབང་ཞལ་གྱི་པདྨོ་ལ་ཆགས་པའི། །ལེགས་བཤད་སྦྲང་རྩིས་མྱོས་པའི་རྐང་དྲུག་པ། །རྨད་བྱུང་རྟོགས་པའི་དབྱངས་སྙན་སྒྲོགས་པ་ཅན། །ཐེག་མཆོག་ཉན་ཐོས་གྱུར་ལ་གསོལ་བ་འདེབས། །ཀེ་ལ་ཤས་མཛེས་ནོར་བུའི་
ཕོ་བྲང་ཆེ། །དཔལ་ལྡན་དང་པོའི་སངས་རྒྱས་རྩ་བའི་བརྒྱུད། །སླར་ཡང་སྡུད་མཛད་འཇམ་པའི་དབྱངས་ཞེས་གྲགས། །རིགས་ལྡན་རིགས་ཀྱི་གཙོ་ལ་། །   ༈    །སྣ་ཚོགས་

[044B] །ལེགས་ལྡན་རང་རྒྱུད་ཤིང་རྟའི་སྲོལ་འབྱེད་མཁན། །ཀླུ་སྒྲུབ་སྲས་ཀྱི་མཆོག་ལ་། །རྗེ་བཙུན་རྣལ་འབྱོར་མ་ཡིས་རྗེས་བཟུང་ནས། །རྒྱུད་སྡེའི་དོན་ལ་ཐོག་མེད་མཁྱེན་པ་རྒྱས། །འཆད་རྩོད་རྩོམ་པས་ཐུབ་
བསྟན་ཉིན་མོར་མཛད། །འཇིགས་མེད་འབྱུང་གནས་ཞབས་ལ་། །དམ་ཆོས་འཛིན་པའི་སྨོན་ལམ་སྟོབས་རྒྱས་པས། །འཕགས་ཡུལ་མཁས་གྲུབ་དུ་མའི་ཞབས་བསྟེན་ཅིང། །འདུས་པའི་ལམ་བཟང་ཕྱོགས་འདིར་གསལ་མཛད་པ། །
སྒྲ་སྒྱུར་དམ་པའི་ཞབས་ལ་། །འཇམ་པའི་དབྱངས་ཀྱིས་དངོས་སུ་བྱིན་བརླབས་པས། །ཤེས་བྱ་ཀུན་ལ་ལྟ་བའི་རྣམ་དཔྱོད་ཀྱིས། །རིག་གནས་རྒྱ་མཚོའི་མཐར་སོན་པཎྜི་ཏ། །ཀུན་དགའ་རྒྱལ་མཚན་ཞབས་ལ་། །གསང་སྔགས་རྙིང་
མའི་གདམས་པ་བདུད་རྩིའི་ཆུས། །སྐལ་བཟང་བྱས་པ་གྲུབ་པའི་ཡ་མཚན་གྱིས། །སྣང་སྲིད་ཟིལ་གནོད་དམ་ཅན་བྲན་དུ་འཁོལ། །རྣལ་འབྱོར་དབང་ཕྱུག་ཞབས་ལ་། །རྒྱལ་བ་གཉིས་པ་རྗེ་བཙུན་ཙོང་ཁ་པའི། །སྲས་ཀྱི་ཐུ་བོའི་ཚུལ་
བཟུང་བསྟན་པའི་གཉེན། །འཛམ་གླིང་མཁས་པའི་གཙུག་རྒྱན་དགེ་ལེགས་དཔལ། །མཁས་གྲུབ་ཆེན་པོའི་ཞབས་ལ་། །མདོ་རྒྱུད་གཟུང་ལ་མཁྱེན་པའི་ལུས་སྟོབས་རྒྱས། །བསླབ་གསུམ་རིམ་གཉིས་གསེར་གྱི་དྲ་བས་
མཛེས༑ ༑དངོས་སྟོབས་རིགས་པའི་མཆེ་བ་མངོན་མཐོ་བའི། །ཕྱོགས་ཀྱི་གླང་པོའི་ཞབས་ལ་། །བློ་བཟང་དགོངས་དོན་བསམ་འཕེལ་དབང་གི་རྒྱལ། །རྨད་བྱུང་སྒྲུབ་པའི་རྒྱལ་མཚན་རྩེར་མཆོད་པས། །སྐུ་གསུམ་

[045A]༄༅། །འདོད་དགུའི་ཆར་འབེབས་དབེན་ས་པ། །གྲུབ་མཆོག་དམ་པའི་ཞབས་ལ་། །དགེ་ལེགས་ཡོན་ཏན་མ་ལུས་འབྱུང་བའི་གནས། །དྲི་མེད་བློ་བཟང་བསྟན་པའི་ཁང་བཟང་རྩེར། །ཆོས་
ཀྱི་རྒྱལ་མཚན་འཛིན་པའི་དཔལ་ཡོན་ཅན། །དཔལ་ལྡན་བླ་མའི་ཞབས་ལ་། །བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་ཤེས་འབྲས་བུ་ཡི། །ལེགས་དུད་རླུང་གི་རྒྱལ་
མཚན་ལྟར་བཀྲ་པ། །དཔལ་ལྡན་བླ་མའི་ཞབས་ལ་། །བློ་གྲོས་གཟིགས་པ་དྲི་མེད་ཀེ་ལ་ཤའི། །ས་འཛིན་ལས་འོངས་ཆོས་བཟང་གང་གའི་ཆུས། །ཡིད་ཅན་དྲི་འཁྲུད་སྐལ་ལྡན་ཤིང་རྟའི་མཛོད། །དཔལ་ལྡན་ཡེ་ཤེས་
དབང་པོ་། །རྒྱལ་བ་ཀུན་ལས་ལྷག་པའི་བཀའ་དྲིན་ཆེ། །རྗེ་བཙུན་བློ་བཟང་དཔལ་ལྡན་ཡི་ཤེས་ཀྱི། །མཆོག་གི་སྤྲུལ་སྐུ་བློ་བཟང་མཁྱེན་བརྩེའི་གཏེར། །དཔལ་ལྡན་བསྟན་པའི་ཉི་མ་། །བློ་བཟང་རྒྱལ་ཀུན་འདུས་པའི་
དཔལ་ལྡན་ཞིང། །ཐེག་གསུམ་ཆོས་ཀྱི་སྒྲ་དབྱངས་སྒྲོགས་པ་ཡི། །སྙན་པའི་གྲགས་པའི་ས་གསུམ་ཀུན་ཁྱབ་པ། །བསྟན་པའི་དབང་ཕྱུག་ཆེན་པོར་། །བློ་ལྡན་སྐལ་བཟང་པད་ཚལ་བཞད་པའི་གཉེན། །ཐུབ་བསྟན་
གསལ་མཛད་ཆོས་ཀྱི་ཉི་མ་ཆེ། །དགེ་ལེགས་འོད་སྟོང་རྣམ་པར་རྒྱལ་བའི་མགོན། །མཚུངས་མེད་རྗེ་བཙུན་བླ་མར་། །རྣམ་འདྲེན་བཞི་པའི་ལུང་རྟོགས་བསྟན་པའི་བཅུད། །འཛིན་པས་འཕྲིན་ལས་འོད་སྣང་འབར་བ་

[045B] ༑འཇིགས་མེད་ཀུན་མཁྱེན་ལམ་བཟང་གསལ་མཛད་པའི། །ཆོས་ཀྱི་དབང་ཕྱུག་ཆེན་པོར་། །འདིས་མཚོན་དགེ་བས་ཚེ་རབས་ཐམས་ཅད་དུ། །ཐེག་མཆོག་དམ་པའི་མགོན་དང་མི་འབྲལ་ཞིང། །
མཐའ་ཡས་རྒྱལ་བའི་ཆོས་ཚུལ་ཀུན་བཟུང་ནས། །བསྟན་དང་འགྲོ་བའི་དཔལ་དུ་བདག་གྱུར་ཅིག། །ཕན་བདེའི་དཔལ་གྱུར་བློ་བཟང་བསྟན་པའི་གཤེན། །བཤད་སྒྲུབ་ཆོས་ཀྱི་རྒྱལ་མཚན་འཛིན་པའི་མཆོག་
སྐལ་བཟང་གདུལ་བྱའི་དཔལ་དུ་ཞབས་བརྟན་ཅིང། །ཐུབ་བསྟན་རྒྱ་མཚོ་རྟག་ཏུ་རྒྱས་གྱུར་ཅིག་   ༈    །གཅིག་ཏུ་བསྡུས་པའི་ཡོན་ཏན་རྒྱ་མཚོའི་དཔལ། །ལྷུན་གྲུབ་འཕྲིན་ལས་བཟང་པོའི་
མཛད་པ་ཅན། །རྗེ་བཙུན་བླ་མའི་ཞབས་ལ་གསོལ་བ་འདེབས། །   ༈    །འོད་དཔག་མེད་མགོན་ལ་སོགས་དུས་གསུམ་གྱི། །རྒྱལ་སྲས་ཐུ་བོ་ས་བཅུའི་དབང་ཕྱུག་ཚུལ། །འཇིག་རྟེན་གསུམ་
གྱི་མགོན་ལ་། །   ༈   དེ་ཉིད་ཐུགས་རྗེའི་འོད་གཟིགས་གངས་ཅན་གྱིས། །གདུང་བའི་མུན་སེལ་དགེ་ལེགས་པདྨོའི་ཚལ། །རྒྱས་མཛད་ཉི་མོར་བྱེད་པ་སྲོང་བཙན་ཞེས། །ཆོས་ཀྱི་རྒྱལ་པོར་གྱུར་ལ་། །དཔལ་ལྡན་མར་མེ་མཛད་དཔལ་
ཐུགས་ཀྱི་སྲས། །ཕན་བདེའི་འབྱུང་གནས་བཀའ་གདམས་ཤིང་རྟའི་སྲོལ། །ལེགས་པར་འབྱེད་མཛད་སྟོན་པ་རིན་པོ་ཆེ། །རྒྱལ་བའི་འབྱུང་གནས་ཞབས་ལ་། །དབང་ཕྱུག་བརྒྱད་ལྡན་རྒྱལ་བ་ཙོང་ཁ་པའི། །བསྟན་པའི་སྒྲོ་མེ་

[046A]༄༅། །དགེ་འདུན་ཀུན་གྱི་གཙོ། །མཁས་ཤིང་གྲུབ་པའི་དཔལ་གྱུར་ཐམས་ཅད་མཁྱེན། །ཕན་བདེའི་ཉིན་མོར་བྱེད་ལ་། །   ༈    །རབ་འབྱམས་མདོ་རྒྱུད་གཞུང་ལུགས་རྒྱ་མཚོ་
ལ༑ ༑འདོད་རྒུར་སྤྱོད་པའི་དེད་དཔོན་བླ་ན་མེད། །མཁྱེན་རབ་དབང་ཕྱུག་ཞབས་ལ་། །བདག་ཉིད་ཆེན་པོ་གཞན་གྱིས་གདུལ་དཀའ་བ། །མ་རུངས་མཐའ་འཁོབ་སྐྱེ་བོ་མཐའ་དག་ལ། །བསོད་ནམས་ཡེ་ཤེས་རྒྱ་མཚོ་མཐར་
ཕྱིན་པའི། །རྒྱལ་བའི་མཛད་པ་སྒྲུབ་ལ་། །མཁྱེན་པའི་ཆུ་གཏེར་གཏིང་མཐའ་མི་མངོན་ཞིང། །མཐུ་སྟོབས་ཡོན་ཏན་རིན་ཆེན་ཚོགས་ཀྱིས་གང། །འཕྲིན་ལས་རླབས་ཕྲེང་འཁྲིགས་པའི་རྒྱ་མཚོ་ཆེ། །འགྲོ་
བའི་འདྲེན་པ་མཆོག་ལ་། །ཀུན་མཁྱེན་བློ་བཟང་བསྟན་པའི་རྒྱ་མཚོ་ཆེར། །མཚམས་སྤྲིན་ལ་འགྲན་ངུར་སྨྲིག་གསར་པ་ཡི། །སྦྲང་རྩིའི་རྒྱལ་མཚན་འཛིན་པའི་པད་དཀར་ཅན། །སྤྲུལ་པས་འགྲོ་བ་འདྲེན་ལ་། །རྗེ་བཙུན་བློ་བཟང་རྒྱལ་བ་གཉིས་པ་ཡིས། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་ཞབས། །བཟང་པོའི་མཛད་པའི་འགྲོ་བ་འདྲེན་མཛད་པ། །སྐྱབས་གསུམ་ཀུན་འདུས་ཞབས་ལ་། །
སྙིགས་དུས་ཚ་ཟེར་བརྒྱ་ཕྲག་གིས་མནར་བའི། །རྐང་གཉིས་ཚོགས་ལ་བསིལ་བའི་བདེ་བ་ཆེ། །སྦྱིན་མཛད་མཁས་བཙུན་བཟང་པོའི་འོད་དཀར་ཅན། །བློ་བཟང་འཇམ་དཔལ་རྒྱ་མཚོར་། །བློ་བཟང་བསྟན་པའི་འབྱུང་
གནས་འདོད་དགུའི་གཏེར། །ངག་དབང་ཆོས་འབྱོར་ནོར་བུའི་འོད་དཀར་ཞིང། །སྲིད་ཞིའི་དབུལ་ཕོངས་མ་ལུས་བསལ་མཛད་པ། །ལུང་རྟོགས་རྒྱ་མཚོའི་མགོན་ལ་། །ངག་ལ་དབང་འབྱོར་བློ་བཟང་རྣམ་དཔྱོད་ཀྱི། །འཇམ་

[046B] །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་མཆོག་རྗེ་བཙུན་བླ་མའི་། །ངག་གི་དབང་ཕྱུག་སྐལ་བཟང་རྣམ་འདྲེན་གཙོ། །ཡོངས་རྫོགས་བསྟན་པའི་གསལ་
བྱེད་སྒྲོན་མེ་ཆེ། །མཁས་བཙུན་བསྟན་འཛིན་རྒྱ་མཚོའི་གཙུག་རྒྱན་མཆོག་རྗེ་བཙུན་བླ་མའི་ཞབས་ལ་། །ངག་དབང་བློ་བཟང་བསྟན་པའི་ཁང་བཟང་རྩེར། །ངུར་སྨྲིག་རྒྱལ་མཚན་སྒྲེང་ལ་མི་འཕྲོག་པའི། །མཁྱེན་
རབ་བཟང་པོའི་ཐུགས་རྒྱུད་ལེགས་གཏམས་པའི། །འཕྲིན་ལས་རྒྱ་མཚོའི་མགོན་ལ་། །ངག་དབང་བློ་གཏེར་བསྐལ་བཟང་ཐུབ་དབང་བསྟན། །རྒྱ་ཆེན་དབྱར་གྱི་མཚོ་ལྟར་སྤེལ་པའི་སླད། །འཇིགས་བྲལ་ས་གསུམ་
དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་། །ངག་གི་དབང་ཕྱུག་བློ་བཟང་རྒྱལ་བའི་བསྟན། །འཛིན་མཁས་རྒྱལ་བ་རྒྱ་མཚོའི་གངས་རིའི་མགོན། །སྲིད་གསུམ་དབང་བསྒྱུར་ཕན་བདེ་བདུད་རྩིས་མཛོད། །
མཚུངས་པ་མེད་པའི་སྡེ་ལ་།    ༈    །མཁྱེན་རྩེའི་བདག་ཉིད་རྗེ་བཙུན་སྤྱན་རས་གཟིགས། །དཔལ་ལྡན་མཁས་བཙུན་བཟང་པོའི་ཟློས་གར་གྱི། །རྣམ་རོལ་མཆོག་གི་སྤྲུལ་སྐུ་ཡིད་བཞིན་ནོར། །བློ་བཟང་བསྟན་པའི་དཔལ་དུ་
ཞབས་བརྟན་ཤོག་བླ་མ་ཡི་དམ་རྣམས་ཀྱི་བྱིན་རླབས་དང། །བསྟན་སྲུང་དམག་ཟོར་རྒྱལ་མོའི་མཐུ་སྟོབས་ཀྱིས། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་ཅིག་

[047A]༄༅། །དེ་ལྟར་བསྟོད་པའི་དགེ་བའི་འགྲོ་བ་ཀུན། །མཚན་ཉིད་ལྡན་པའི་དམ་པའི་རྗེས་བཟུང་སྟེ། །མདོ་རྒྱུད་ཚིག་དོན་ཀུན་རྟོགས་ཐབས་ཤེས་ཀྱི། །ཉམས་ལེན་མཐར་སོན་ཐམས་ཅད་རྒྱས་གྱུར་ཅིག་
བསླབ་པ་གསུམ་ལྡན་ངུར་སྨྲིག་། །འདུས་པའི་ཚོགས་ཀྱི་། །རྟག་ཏུ་། །ཐུབ་བསྟན་ཕྱོགས་བཅུ་རྒྱས་པའི་བཀྲ་ཤིས་ཤོག། །ཅེས་པ་འདི་ནི་ཡོངས་ཀྱི་དགེ་བའི་བཤེས་གཉེན་ཆེན་པོ་གླིང་སྨད་ཞབས་དྲུང་རིན་པོ་ཆེ་བཀའ་
བ་དང་དུ་བླངས་ཏེ། །ཕྱོགས་མྱུལ་གྱི་རྒྱལ་ཁམས་པ་བློ་བཟང་ཆོས་ཀྱི་རྒྱལ་མཚན་དཔལ་ལྡན་འབྲས་སྤུངས་ཀྱི་གཟིམས་ཆུང་ཉི་འོད་འཁྱིལ་བར་སྦྱར་བའི་ཡི་གེ་པ་ནི་དགེ་སློང་ཐུབ་བསྟན་ཆོས་ཉིད་པའོ།།། སྨོན་ལམ་སྐབས་ཀྱི་བློ་བཟང་རྒྱལ་ཀུན་གྱི་ཁ་བསྐོང་
འདི་ལྟར།སྤྲུལ་བའི་འགྲོ་བ་འདྲེན་ལ་གསོལ་བ་འདེབས། །སྔ་འགྱུར་ཐེག་པ་པདྨའི་རྫུས་སྐྱེས་ཀྱང། །བློ་བཟང་གྲགས་སྙན་བསྟན་པ་རིན་ཆེན་གྱིས། །གདུགས་དཀར་མཁའ་ཁྱབ་འགྲོ་བའི་གྲིབ་བསིལ་དུ། །འདེགས་མཁས་
ཚངས་དབྱངས་རྒྱ་མཚོར་གསོལ་བ་འདེབས། །བསྐལ་བཟང་རྣམ་འདྲེན་ཤཱཀྱ་སེང་གེ་ཡི། །མདོ་སྔགས་བསྟན་པའི་རྒྱ་མཚོ་སྤེལ་སླད་དུ། །འཕགས་མཆོག་འཇིག་རྟེན་དབང་ཕྱུག་མི་ཡི་གར། །ལེགས་མཛད་རྗེ་བཙུན་
བླ་མར་། །རྗེ་བཙུན་བློ་བཟང་རྒྱལ་བ་གཉིས་པ་ཡིས། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་མགོན། །བཟང་པོའི་མཛད་པས་འགྲོ་བ་འདྲེན་མཛད་པ། །སྐྱབས་གསུམ་ཀུན་འདུས་ཞབས་། །བློ་བཟང་

[047B] །འཛིན་མཛད་ཕན་བདེ་འབྱུང་གནས་ངག་གི་དབང། །བསླབ་གསུམ་ལུང་དང་རྟོགས་པའི་རྒྱ་མཚོ་ཆེ། །སྐྱབས་མཆོག་གངས་ཅན་མགོན་པོར་། །ངག་ལ་དབང་འབྱོར་བློ་བཟང་རྣམ་དཔྱོད་ཀྱིས། །
འཇམ་དཔལ་སྙིང་པོའི་བསྟན་འཛིན་ཀུན་གྱི་གཙོ། །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་མཆོག་རྗེ་བཙུན་བླ་མའི་ཞབས་ལ་། །ངག་གི་དབང་ཕྱུག་བསྐལ་བཟང་རྣམ་འདྲེན་གཙོ། །ཡོངས་རྫོགས་བསྟན་པའི་གསལ་
བྱེད་སྒྲོན་མེ་ཆེ། །མཁས་གྲུབ་བསྟན་འཛིན་རྒྱ་མཚོའི་གཙུག་རྒྱན་མཆོག། །རྗེ་བཙུན་བླ་མའི་ཞབས་ལ་། །ངག་དབང་བློ་བཟང་བསྟན་པའི་ཁང་བཟང་རྩེར། །ངུར་སྨྲིག་རྒྱལ་མཚན་སྒྲེངས་ལ་མི་འཕྲོག་པའི། །མཁྱེན་རབ་བཟང་པོའི་
ཐུགས་རྒྱུད་ལེགས་གཏམ་པའི། །འཕྲིན་ལས་རྒྱ་མཚོའི་མགོན་ལ་། །ངག་དབང་བློ་གཏེར་བསྐལ་བཟང་ཐུབ་དབང་བསྟན། །རྒྱ་ཆེན་དབྱར་གྱི་མཚོ་བཞིན་སྤེལ་བའི་སླད། །འཇིགས་བྲལ་ས་གསུམ་དབང་ཕྱུག་ཕྱོགས་ཀུན་ལས། །
རྣམ་པར་རྒྱལ་བའི་སྡེ་ལ་། །ངག་གི་དབང་ཕྱུག་བློ་བཟང་རྒྱལ་བའི་བསྟན། །འཛིན་མཁས་རྒྱ་བ་རྒྱ་མཚོའི་གངས་རིའི་མགོན། །སྲིད་གསུམ་དབང་བསྒྱུར་ཕན་བདེའི་བདུད་རྩིའི་མཛོད། །མཚུངས་པ་མེད་པའི་སྡེ་
ལ་། །མཁྱེན་བརྩེའི་བདག་ཉིད་རྗེ་བཙུན་སྤྱན་རས་གཟིགས། །དཔལ་ལྡན་མཁས་བཙུན་བཟང་པོའི་ཟློས་གར་གྱིས། །རྣམ་རོལ་མཆོག་གི་སྤྲུལ་སྐུ་ཡིད་བཞིན་ནོར། །བློ་བཟང་བསྟན་པའི་དཔལ་དུ་ཞབས་བརྟན་

[048A]༄༅། །དེ་ལྟར་བསྟོད་པའི་དགེ་བས་འགྲོ་བ་ཀུན། །མཚན་ཉིད་ལྡན་པའི་དམ་པས་རྗེས་བཟུང་སྟེ། །མདོ་རྒྱུད་ཚིག་དོན་ཀུན་རྟོགས་ཐབས་ཤེས་ཀྱི། །ཉམས་ལེན་མཐར་སོན་ཐམས་ཅད་མཁྱེན་གྱུར་ཅིག་
བླ་མ་ཡིད་དམ་རྣམས་ཀྱི་བྱིན་རླབས་དང། །བསྟན་སྲུང་དམག་ཟོར་རྒྱལ་མོའི་མཐུ་སྟོབས་ཀྱིས། །གངས་ཅན་མགོན་པོ་བསྟན་འཛིན་རྒྱ་མཚོ་ཡི། །སྐུ་ཚེ་བརྟན་ཅིང་འཕྲིན་ལས་རྒྱས་གྱུར་ཅིག་སངས་རྒྱས་
གཉིས་པ་ཇོ་བོ་ཡབ་སྲས་དང། །བསྟན་པ་འཛིན་པའི་བསྟན་འཛིན་སྐྱེས་བུ་རྣམས། །དཔག་བསམ་ལྗོན་པ་བཞིན་དུ་ཁྱོན་ཡངས་ཤིང། །ཏིལ་གྱི་གང་བུ་བཞིན་དུ་འཕེལ་བར་ཤོག། །།    ༈    །བློ་
བཟང་རྒྱལ་བ་གཉིས་པའི་ཐུགས་ཀྱི་བཅུད། །གཅིག་བསྡུས་བསྐལ་བཟང་རྒྱ་མཚོ་ལས་ཐོན་པའི། །བགྲང་ཡས་ཀྱེ་རྒུའི་རེ་སྐོང་ཡིད་བཞིན་ནོར། །བསམ་འཕེལ་དབང་གི་རྒྱལ་པོར་གསོལ་བ་འདེབས། །འགྲོ་ཀུན་
དུཁ་ལས་སྒྲོལ་དམ་བཅས་ནས། །གང་འདུལ་ཇི་བཞིན་བསྒྱུར་མཁས་གྲུ་འཛིན་བདག་སྒྱུ་འཕྲུལ་དྲ་བ་ལས་བྱོན་འཕགས་ཡུལ་གྱི། །མི་རྗེ་པཎ་གྲུབ་ཚོགས་ལ་། །མགོན་ཁྱོད་ཐུགས་རྗེའི་འོད་ཟེར་བསིལ་ལྗོངས་འདིར། །
དགེ་བཅུའི་ཁྲིམས་སྤེལ་ངན་འགྲོའི་ལམ་བཀག་ནས། །ཐུབ་བསྟན་སྣང་བའི་མཛོད་ཀྱིས་ཁྱབ་མཛད་པའི། །ཆོས་རྒྱལ་ལོ་པཎ་རྣམས་ལ་། །སྒྲོལ་མས་ལུང་བསྟན་དི་པཾ་ཀ་རའི་སྲས། །བཀའ་གདམས་ཤིང་རྟའི་སྲོལ་འབྱེད་

[048B] །མཁོན་རིགས་བསྟན་པའི་མངའ་བདག་འཁོར་ལོའི་མགོན། །ཀུན་དགའ་སྙིང་པོའི་ཞབས་ལ་། །འདི་སྣང་སྲིད་བདེར་སྙིང་པོ་མེད་གཟིགས་ནས། །ལམ་བཟང་སྒྲུབ་མཛད་སངས་རྒྱས་སྒོམ་པ་དང། །
རྒྱལ་བའི་དགོངས་དོན་འབྱེད་མཁས་ཐམས་ཅད་མཁྱེན། །དགེ་འདུན་གྲུབ་པའི་ཞབས་ལ་གསོལ་བ་འདེབས། །   ༈    །དབང་བསྒྱུར་དགེ་འདུན་རྒྱ་མཚོའི་དབུས་གནས་ཤིང། །
གདུལ་དཀའ་མཐའ་འཁོབ་སྐྱེ་འགྲོར་ཐར་པའི་ལམ། །སྟོན་མཁས་བསོད་ནམས་རྒྱ་མཚོར་། །ཟབ་ལམ་རིམ་གཉིས་མཐར་ཕྱིན་བདུད་སྡེའི་དཔུང། །ཕྱེ་མར་འཐག་མཛད་ཡོན་ཏན་རྒྱ་མཚོའི་དཔལ། །རྣམ་འདྲེན་ཀུན་གྱི་གཙུག་རྒྱན་
ཐམས་ཅད་མཁྱེན། །ངག་དབང་བློ་བཟང་རྒྱ་མཚོར་། །སྨྱོས་རིགས་ལས་འཁྲུངས་ཀུན་མཁྱེན་ངག་གི་དབང། །བློ་བཟང་རིན་ཆེན་ཚངས་དབྱངས་རྒྱ་མཚོའི་ཞབས། །བློ་གྲོས་བཟང་པོས་འགྲོ་ལ་དམ་
ཆོས་ཆར། །འབེབས་མཁས་བསྐལ་བཟང་རྒྱ་མཚོར་། །རྗེ་བཙུན་བློ་བཟང་རྒྱལ་བ་གཉིས་པ་ཡི། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་ཞབས། །བཟང་པོའི་མཛད་པའི་འགྲོ་བ་འདྲེན་མཛད་པ། །
སྐྱབས་གསུམ་ཀུན་འདུས་། །སྙིགས་དུས་ཚ་ཟེར་བརྒྱ་ཕྲག་གིས་མནར་བའི། །རྐང་གཉིས་ཚོགས་ལ་བསིལ་བའི་བདེ་བ་ཆེ། །སྦྱིན་མཛད་མཁས་བཙུན་བཟང་པོའི་འོད་དཀར་ཅན། །བློ་བཟང་འཇམ་དཔལ་རྒྱ་

[049A]༄༅། །མཚོར་། །བློ་བཟང་བསྟན་པའི་འབྱུང་གནས་འདོད་དགུའི་གཏེར། །ངག་དབང་ཆོས་འབྱོར་ནོར་བུའི་འོད་དཀར་ཞིང། །སྲིད་ཞིའི་དབུལ་ཕོངས་མ་ལུས་བསིལ་མཛད་པ། །ལུང་རྟོགས་རྒྱ་མཚོའི་
མགོན་ལ་། །ངག་ལ་དབང་འབྱོར་བློ་བཟང་རྣམ་དཔྱོད་ཀྱི། །འཇམ་དཔལ་སྙིང་པོའི་བསྟན་འཛིན་ཀུན་གྱི་གཙོ། །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་མཆོག་རྗེ་བཙུན་བླ་མའི་། །ངག་གི་
དབང་ཕྱུག་བསྐལ་བཟང་རྣམ་འདྲེན་གཙོ། །ཡོངས་རྫོགས་བསྟན་པའི་གསལ་བྱེད་སྒྲོན་མེ་ཆེ། །མཁས་བཙུན་བསྟན་འཛིན་རྒྱ་མཚོའི་གཙུག་རྒྱན་མཆོག་རྗེ་བཙུན་བླ་མའི་། །ངག་དབང་
བློ་བཟང་བསྟན་པའི་ཁང་བཟང་རྩེར། །ངུར་སྨྲིག་རྒྱལ་མཚན་སྒྲེང་ལ་མི་འགྲོག་པའི། །མཁྱེན་རབ་བཟང་པོའི་ཐུགས་རྒྱུད་ལེགས་གཏམས་པའི། །འཕྲིན་ལས་རྒྱ་མཚོའི་མགོན་ལ་། །ངག་དབང་བློ་གཏེར་བསྐལ་
བཟང་ཐུབ་དབང་བསྟན། །རྒྱ་ཆེན་དབྱར་གྱི་མཚོ་ལྟར་སྤེལ་བའི་སླད། །འཇིགས་བྲལ་ས་གསུམ་དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་། །ངག་གི་དབང་ཕྱུག་བློ་བཟང་རྒྱལ་བའི་བསྟན། །
འཛིན་མཁས་རྒྱལ་བ་རྒྱ་མཚོའི་གངས་རིའི་མགོན། །སྲིད་གསུམ་དབང་བསྒྱུར་ཕན་བདེ་བདུད་རྩིའི་མཛོད། །མཚུངས་པ་མེད་པའི་སྡེ་ལ་།    ༈    །མགོན་ཁྱོད་ཞབས་ཟུང་མི་འགྱུར་རྡོ་རྗེའི་ཁྲིར། །བགྲང་

[049B] །ཟབ་རྒྱས་ཆོས་འཁོར་མཐོ་རིས་རྔ་བོ་ཆེ། །གཞོམ་མེད་རྟག་པའི་ང་རོས་སྩལ་བ་གང། །མཁའ་མཉམ་འགྲོ་བའི་ཁྱུ་མཆོག་རླབས་ཆེན་གྱིས། །ཐོས་པའི་དགའ་སྟོན་ཕུན་
ཚོགས་རོལ་པ་ལས། །སྨིན་གྲོལ་ལམ་བཟང་ཐེམ་སྐས་རྩེར་འཛེགས་ནས། །སྐུ་གསུམ་གཞལ་མེད་ཁང་དུ་མྱུར་འཇུག་ཤོག་གཞན་ཡང་ལྗོངས་འདིར་ནད་མཚོན་མུ་གེ་སོགས། །མི་མཐུན་རྒྱུད་པའི་མིང་ཡང་མི་
གྲག་ཅིང༑ ༑བློ་བཟང་གྲགས་བསྟན་ཕྱོགས་བཅུར་རྒྱས་པ་དང། །འགྲོ་ཀུན་བདེ་སྐྱིད་ལྡན་པའི་བཀྲ་ཤིས་ཤོག། །ཅེས་ཐམས་ཅད་མཁྱེན་པ་བློ་བཟང་སྐལ་བཟང་རྒྱ་མཚོའི་འཁྲུངས་རབས་གསོལ་འདེབས་བརྟན་བཞུགས་དང་བཅས་པ་འདི་
ཡང་འཇམ་དབྱངས་༸གོང་མ་རྒྱལ་པོའི་ཞབས་འབྲིང་པ་གུང་ཚེ་དབང་ནོར་བུ་སོགས་དང། མཚོ་སྔོན་དཔོན་ཁག་རྣམས་ཀྱིས་བསྐུལ་བ་ལ་བརྟེན་ཆོས་སྨྲ་བ་བློ་བཟང་ཡེ་ཤེས་ཀྱིས་ཕོ་བྲང་ཆེན་པོ་པོ་ཏཱ་ལའི་གཟིམས་ཆུང་བདེ་བ་ཅན་དུ་སྦྱར་པའོ།།།
   ༈   རྗེ་བཙུན་བླ་མ་དམ་
པ་དེ་ཉིད་ཀྱི་ཞབས་ལ་གུས་པ་ཆེན་པོས་ཕྱག་འཚལ་ལོ། །ངོ་མཚར་བསྔགས་པའི་པདྨ་དཀར་པོའི་འཕྲེང། །སྤོལ་བས་གང་ལ་ཡང་ཡང་མཆོད་པའི་སླད། །རྒྱལ་ཀུན་ནམ་ཡང་བརྩོན་པ་མི་ལྷོད་པ། །ཐུགས་རྗེའི་

[050A]༄༅། །བདག་ཉིད་བླ་མ་དེར་ཕྱག་འཚལ། །སྲིད་པའི་འབྲོག་ཏུ་ཉམ་ཐག་འགྲོ་ཀུན་ལ། །ཐུགས་རྗེའི་ཕྱག་རིང་རྐྱོང་བས་དབུགས་འབྱིན་པ། །དཔལ་ལྡན་ཐུབ་པ་ཀུན་གྱི་མཛད་པའི་ཁུར། །
གཅིག་ཏུ་བསྣམས་པ་ཁྱོད་ལ་བདག་སྐྱབས་མཆི། །བྱེ་བ་ཕྲག་བརྒྱའི་སྒྱུ་འཕྲུལ་དྲ་བ་ཡིས། །ནམ་མཁའ་ཇི་སྲིད་ཀུན་ཏུ་རོལ་མཛད་པས། །བདག་གིས་ལྕེ་བརྒྱ་སྤྲུལ་ནས་སྲིད་མཐའི་བར། །བརྗོད་ཀྱང་ཁྱེད་
བསྔགས་ཇི་བཞིན་ག་ལ་སྤོབས། །འོན་ཀྱང་ཁྱོད་ཀྱི་ཐུགས་རྗེའི་ཟེར་འཕྲེང་གིས། །བདག་བློ་འདབ་བརྒྱའི་ཚལ་ལ་སྐལ་བཟང་གི། །དགེ་ལེགས་ཤེས་ཙམ་བྱིན་པའི་མཐུ་ཉིད་ལས། །རྨད་བྱུང་གཏམ་གྱི་སྦྱོར་བ་འདི་
ལྟར་སྤེལ། །ཁྱོད་ནི་ན་ཚོད་ཟླ་ཚེས་ཆེས་ཕྲའི་དུས། །ཀུན་གསལ་དོགས་སུ་སྤྲིན་དཀར་ལང་ལོང་རྩེར། །བཅུ་དྲུག་འཕགས་པའི་གནས་བརྟན་རབ་གསལ་བས། །ཡོངས་རྫོགས་ཐུབ་བསྟན་བདག་པོར་མངའ་
གསོལ་མཛད། །ཆོལ་ཀུན་མཁྱེན་དཔྱོད་སྲང་ལ་གཞལ་བའི་ཚེ། །རབ་དཀར་ཟླ་བ་གཞོན་ནུའི་ལང་ཚོ་ཅན། །བསྟན་པའི་འཁོར་ལོ་མཆོག་དང་དབྱངས་ལྡན་མས། །ཡང་ཡང་མངོན་སུམ་བྱིན་རླབས་སྣང་བ་
སྩལ༑ ༑དེ་ཚེ་རབ་འབྱམས་གསུང་རབ་ཀུན་ངའི་ཚལ། །རང་རང་དཀའ་གནད་གེ་སར་གསེར་གྱི་འཕྲེང། །རྣམ་པར་རྒོད་པའི་འཛུམ་པ་ཆེར་བསྟན་ཏེ། །ཁྱོད་འབའ་ཞིག་གི་ཕྱོགས་སུ་མགོ་ལྕོགས་ལྡེམ། །ཐུགས་

[050B] །སྲིད་པའི་ཕྱི་མཐའ་དེ་སྲིད་སྐྱོབ་མཛད་པའི། །ནོར་བུ་ཆུ་ཤེལ་ལུས་ཅན་འཇིག་རྟེན་དབང། །ཁྱོད་ཀྱི་བླང་དོར་སྟོན་པའི་བཤེས་སུ་གྱུར། །དེ་ཚེ་མི་སྲུན་སྐྱེ་བོ་དུ་མ་ཡི། །བརླང་སྤྱོད་མཚོན་
གྱིས་མི་ཕིགས་བཟོད་པའི་གོ་བརྟན་པོར་བགོས་ཏེ་དུས་མཐའ་མུན་སྟུག་ཚོགས། །སེལ་ཕྱིར་ཆས་པའི་བརྟུལ་ཞུགས་ཁྱོད་ཀྱིས་བླངས། །འཇམ་དཔལ་སྙིང་པོའི་གྲུབ་པའི་གནས་མཆོག་ཏུ། །རྣམ་དག་རིགས་ཚུལ་རྡོ་རྗེའི་རྩེ་བརྒྱ་
ཡིས༑ ༑མཐར་འཛིན་བྲག་རིའི་སྤོ་མཐོ་བཅོམ་པ་ན། །ཆོས་ཀུན་དེ་ཉིད་མཐར་ཐོགས་ལེགས་པར་གཟིགས། །ཀུན་དགའི་སྐྱེད་ཚལ་མཛེས་པར་བསྟི་བའི་ཚེ། །འོད་འབུམ་འཁྱུག་པའི་ལྷུན་པོ་ལྟར་བརྗིད་པའི། །ཐུབ་ཆེན་
དཔའ་བོའི་མཛེས་སྐུ་མངོན་གྱུར་པས། །མཆོག་ཏུ་དགའ་བའི་སྙན་འཇིབས་དབྱངས་ཀྱིས་བསྔགས། །ཐུབ་པ་ཀུན་གྱི་སྲས་མཆོག་རྣམ་བརྒྱད་ཀྱིས། །པདྨའི་འདབ་ལྟར་གཉེན་པའི་ཕྱག་བསྐྱངས་ནས། །གང་གི་
ཡན་ལག་མཆོག་ལ་དཔལ་བྱིན་ཏེ། །ཆེད་དུ་བརྗོད་པའི་དབྱངས་ཀྱིས་རྒྱུད་མང་བསྒྲེང། །དེས་ནི་རིན་ཆེན་སེམས་མཆོག་ལྷུན་པོ་ལྟར། །རབ་ཏུ་བརྟན་པའི་དཔལ་གྱིས་ཁྱོད་མཛེས་ཏེ། །སྟོབས་བཅུ་མངའ་བའི་གདུང་
འཚོབ་བླ་མེད་དུ། །མཐའ་ཡས་རྒྱལ་བའི་ཞིང་དུ་ཡོངས་སུ་གྲགས། །གསང་བའི་རྣལ་འབྱོར་མཆོག་ལ་མངོན་གཞོལ་ཚེ། །འཇིགས་མཛད་རྡོ་རྗེ་པདྨ་གར་དབང་གིས། །མཐུ་སྟོབས་གཟི་བྱིན་དབང་ཕྱུག་མཆོག་

[051A]༄༅། །བསྒྲུབས་པས། །ཕྱི་ནང་ཡིད་སྲུབས་གཡུལ་ལས་རྣམ་པར་རྒྱལ། །བྱི་རུའི་ཡལ་འདབ་བསྐྱོད་འདྲའི་མཛེས་མ་ལ། །དབང་སྔོན་ཁྲག་འཐུང་གར་གྱི་རྩེན་པའི་ཚེ། །རྒོད་མ་ཁ་ཡི་འོད་
ཟེར་སྟོང་འབར་བས། །བདེ་འབྱུང་གཙུག་རྒྱན་ག་བུར་རྒྱུན་དུ་བཏུས། །དེ་ཚེ་ཤེས་བྱའི་དཀྱིལ་འཁོར་འཁོར་ལོ་ཀུན། །ཆོས་དབྱིངས་སྒེག་མོའི་ཕང་བར་བྲེས་པ་ལས། །བདེ་ཆེན་སྒྱུ་མའི་རིགས་སྔགས་བྲག་ཆའི་
སྐུ༑ ༑སྲིད་ཞིའི་མཐའ་ལས་འདས་པའི་རོལ་མོར་བསྒྲགས། །ལོག་པར་འཁུ་བའི་འདོད་ལྷའི་བྲན་གྱུར་འགས། །སྐྱེ་དགུའི་བདེ་སྐྱིད་གཞོམ་ལ་བརྩོན་པའི་ཚེ། །གཟི་ལྡན་དབང་ཕྱུག་འདོད་ཁམས་དབང་མོ་ཡིས། །
གཡར་དམ་མ་བོར་མངོན་སུམ་ཉིད་དུ་བསྡུས། །གསེར་འོད་འབར་བའི་གཙུག་གཏོར་འཆང་བའི་ལུགས། །ནོར་འཛིན་བུ་མོའི་ལྟོ་བར་ཡོངས་འཁྱིལ་བའི། །རྩེ་དགའ་རྣམ་པར་རྒྱས་པའི་རྒྱལ་མཚན་ཆེ། །སྲིད་པའི་རྩེ་མོར་
བགྲེང་ལ་ཁྱོད་ཉིད་དཔའ། །མ་རྒད་སྤུས་འདྲ་འབྲོག་རི་ཆེན་པོའི་སྤོར། །ཐུན་འཚམས་བླ་གོས་གསར་བའི་ལྷབ་ལྷུབ་ཅན། །བློ་བཟང་ཡབ་རྗེ་མཆོག་གི་མངོན་སུམ་དུ། །ཆོས་ཀྱི་རྒྱལ་སྲིད་ཆེན་པོར་དབང་ཡང་བསྐུར། །དེ་ཚེ་
མགོན་ཁྱོད་དད་པའི་རླུང་ཤུགས་ཀྱི། །བསྐྱོད་པའི་རྙོག་མེད་ཡིད་མཚོའི་རྦ་རླབས་འཕྲེང། །གྱེན་དུ་འཕྱུར་པ་འདྲེན་བྱེད་ལམ་ཟུང་ལས། །མུ་ཏིག་སྟར་ལ་བརྒྱུད་འདྲ་རྒོད་བཞིན་ལྷུང། །སར་གནས་དཔའ་བོ་ཐུགས་ཀྱི་

[051B] །གསང་ཆེན་བདུད་རྩིའི་དགའ་སྟོན་འགྱེད་པ་ན། །མངོན་སུམ་དཀྱིལ་འཁོར་བདག་པོ་ཡོངས་བཞེངས་ཏེ། །གར་དགུའི་འཇོ་སྒེག་ཉམས་ཀྱིས་ཅི་ཡང་བྲེལ། །དེ་ཚེ་དག་པའི་སྣང་བ་རབ་འབྱམས་ཀྱི། །སྟུག་པོ་བཀོད་
པའི་ཕུན་ཚོགས་གཟི་བྱིན་ཀུན། །མགྲོན་དུ་བོས་འདྲ་གནས་མཆོག་འདི་ཉིད་དུ། །དཔའ་བོ་དཔའ་མོའི་གར་སྟབས་ལང་ལང་བསྒྱུར། །ཉི་ཤུ་རྩ་བཞི་གྲུབ་པའི་གནས་མཆོག་ཏུ། །རྒྱན་དྲུག་སྒེག་པའི་དཔའ་བོ་རོལ་པའི་ཤར། །
བདེ་སྟོང་ཆང་གིས་མྱོས་པའི་སྣང་བ་ཆེ། །ངོ་མཚར་ལྟད་མོ་འབྱམས་སུ་ཀླས་འདི་རྨད། །མི་ཤིགས་རླུང་སེམས་གཅིག་གྱུར་རང་གི་ལུས། །དཔའ་བོ་དཔའ་མོའི་དབང་ཕྱུག་བདེ་བ་མཆོག། །ཤེས་རབ་ཕག་མོའི་མགྲིན་པར་དམ་
འཁྱུད་པའི། །བཅུ་གཉིས་དཔེས་མཚོན་སྒྱུར་མའི་རོལ་མོར་གཟིགས། །ལ་ལར་རྣམ་བཅད་སྟོང་གཟུགས་ཕྱག་རྒྱ་ཆེ། །རྣམ་མེད་བདེ་ཆེན་མཚོན་བརྒྱའི་མདངས་བཀྲག་པའི། །དང་པོའི་སངས་རྒྱས་གཉིས་མེད་དབང་ཕྱུག་མགོན། །
མཐའ་ཡས་སྤྲུལ་པའི་འཇའ་རིས་འཁྱུག་པ་སྟོན། །མ་འོངས་ཀླ་ཀློའི་དཔུང་ཚོགས་གཞོམ་པ་ལ། །མི་བཟད་རྡོ་རྗེའི་རུ་མཚོན་རྔམས་བརྗོད་ཅན། །མི་རྗེ་བཅུ་གཉིས་བདག་པོའི་སྣང་བ་ཡིས། །འཛམ་གླིང་ཡངས་པའི་ཁྱོན་ལ་
དགེ་ལེགས་སྦྱིན། །དེ་ལྟ་མོད་ཀྱི་ད་དུང་ལྗོངས་འདི་ན། །ཁྱོད་ལ་ལྷག་པར་དད་པའི་སྐལ་ལྡན་ཚོགས། །གདུང་བའི་དབྱངས་ཀྱིས་གསོལ་འདེབས་ཆེས་མང་བས། །ཐུགས་རྗེའི་སྣང་བ་མྱུར་བར་བསྟན་དུ་གསོལ། །གདོན་གྱིས་

[052A]༄༅། །བརློམས་པའི་བུ་ཡི་རང་གི་མར། །གཤེ་ཡང་བྱམས་པའི་མ་ཡིས་སར་བརྩི་བཞིན། །སྙིགས་དུས་འགྲོ་འདིས་ཁྱོད་ལ་མཐོ་བརྩམས་ཀྱང། །བརྩེ་ཆེན་ཁྱོད་ཀྱིས་ཕྱིར་ཞིང་བརྩེ་བར་རིགས། །རྒྱལ་བ་རྒྱ་མཚོའི་
ཐུགས་རྗེའི་བདག་ཉིད་ཁྱོད། །སྐྱེ་དང་སྐྱེ་བར་བདག་གི་བཤེས་མཛད་ནས། །བླ་མེད་ཐེག་པའི་བདུད་རྩིའི་དགའ་སྟོན་གྱིས། །སྙིང་ལ་འགྱུར་བ་མེད་པའི་བདེ་སྟེར་མཛོད། །ཁྱོད་ཀྱི་གསང་བ་ཀུན་གྱི་མཛོད་འཛིན་པའི། །
སྲས་ཀྱི་ཐུ་བོའི་མཆོག་ཏུ་བདག་གྱུར་ཏེ། །ནམ་མཁའ་ཇི་སྲིད་འགྲོ་བ་ཐམས་ཅད་ལ། །ཐུབ་པའི་ལུགས་བཟང་གསལ་བར་བྱེད་པར་ཤོག་ཕྱོགས་བཅུའི་རྒྱལ་བ་ཀུན་གྱི་ཞིང་དང་སྐུ། །འཁོར་དང་
འབྱོར་བ་མཛད་པ་ཅི་མཆིས་པ། །བདག་ལ་མ་ཚང་མེད་པར་གྱུར་ནས་ཀྱང། །སྟོབས་བཅུ་མངའ་བ་མཆོག་ཏུ་འགྱུར་བར་ཤོག། །ཅེས་རྒྱལ་བ་ཐམས་ཅད་ཀྱི་བདག་པོ་རྡོ་རྗེ་འཆང་དང་དབྱེར་མ་མཆིས་པའི་རྗེ་བཙུན་བློ་
བཟང་སྐལ་བཟང་རྒྱལ་མཚོ་དཔལ་བཟང་པོའི་ཞལ་སྔ་ནས་གསང་བའི་རྣམ་པར་ཐར་པའི་སྒོ་ནས་བསྟོད་པ་ཐུགས་རྗེའི་ཉིན་བྱེད་འདྲེན་པའི་སྐྱ་རེངས་ཞེས་བྱ་བ་ནི། རྗེ་བཙུན་དེ་ཉིད་ཀྱི་ཞབས་ཀྱི་པདྨོ་ལ་གཏུགས་ཤིང་བློ་བཟང་རྒྱལ་བ་གཉིས་པའི་མདོ་སྔགས་ཀྱི་ཆོས་
ཚུལ་མཐའ་ཡས་པ་ལ་དྲི་མ་མེད་པའི་རིགས་ལམ་ནས་དྲངས་པའི་དད་པ་བརྟན་པོ་དང་ལྡན་པ་ཡུལ་བྱང་ཕྱོགས་སུ་སྐྱེས་པའི་རྒྱལ་ཁམས་པ་ལྕང་སྐྱ་རོལ་པའི་རྡོ་རྗེས་རང་གཞན་གྱི་དད་པའི་གསོས་སུ་གྱུར་པར་བསམས་ཏེ་ལྷ་ལྡན་སྤྲུལ་པའི་གཙུག་ལག་ཁང་

[052B]།།ན་མཿ་ཤྲི་གུ་རུ་མྙྫུ་གྷོ་ཥ་ཡ། ས་གསུམ་འགྲོ་བའི་རེ་སྐོང་དངོས་གྲུབ་གཏེར། །ལེགས་བཤད་འོད་སྟོང་འགྱེད་པའི་ཉིན་མོར་བྱེད། །ཡོན་ཏན་ཆ་ཤས་ཀུན་རྫོགས་འོད་དཀར་ཅན། །
དཔལ་ལྡན་བླ་མའི་ལུས་ཅན་གཙུག་ན་རྒྱལ། །གང་ལ་བརྟེན་ན་བློ་གྲོས་མཆོག་སྟེར་ཞིང། །འཆི་བདག་བེ་ཅོན་རི་མོའི་དབྱུག་པ་ལྟར། །གང་གིས་མཛད་པའི་ལྷ་མོ་འགྲོ་བའི་སྐྱབས། །གཙུག་ཏོར་རྣམ་རྒྱལ་ཅུང་ཟད་
བསྟོད་པར་བགྱི། །མིག་བྲལ་སྐྱེ་བོས་སྣ་ཚོགས་གཟུགས་ལ་བཞིན། །ཁྱེད་ཀྱི་ངང་ཚུལ་བདག་ལ་རིང་དུ་བསྐལ། །འོན་ཀྱང་དམ་ཆོས་ཡང་དག་སྡུད་པའི་ཕུག་བདེ་བ་ཅན་གྱི་ཁང་བཟང་མཆོག་ཉིད་ན། །འཇིག་རྟེན་རྣམ་
འདྲེན་ཚེ་དཔག་མེད་མགོན་གྱི། །ཁྱོད་ལ་རྒྱ་ཆེར་བསྔགས་པ་ཐོས་པ་ལས། །འཕགས་མའི་ཞབས་ཟུང་རིང་ནས་བསྟེན་པ་བདག་འདི་སྐད་གླེང་བའི་གོ་སྐབས་ཅུང་ཟད་རྙེད། །ཡིད་འཕྲོག་འོད་ཟེར་སྟོང་གི་དྲ་བ་ཅན། །ཕུལ་བྱུང་
ཆུ་ཞིང་གབ་པ་ཁྱོད་ཀྱི་སྐུ། །འོ་མའི་ཆུ་གཏེར་དབུས་ན་གངས་རི་བཞིན། །པད་ཟླའི་སྟེང་ན་མཛེས་ལ་ཕྱག་འཚལ་ལོ། །ཆུ་ཤེལ་བཙོ་མའི་གསེར་དང་ཨིནྡྲ་རྙིལ། །ཡོངས་སུ་དག་པའི་འོད་ལྟར་རབ་གསལ་བའི། །
དབུས་དང་གཡས་གཡོན་ཞལ་བཟང་རྒྱས་པ་ནི། །སྒེག་དང་ཞི་དང་ཁྲོ་ལ་ཕྱག་འཚལ་ལོ། །གདུགས་མཛེས་ཏོག་ལ་ཨིནྡྲ་ནི་ལ་བཞིན། །རབ་རྒྱས་དབུ་ལ་རལ་པའི་ཐོར་ཅོག་ཅན། །དྲི་བྲལ་མཁའ་ལ་འཁྱོག་པའི་འཇའ་ཚོན་ལྟར། །

[053A]༄༅། །མཐོན་མཐིང་སྤྱན་མཆོག་སྨིན་མ་རིང་པོས་མཛེས། །དབྱིབས་ལེགས་ཤངས་ཀྱི་རྒྱུད་ནི་ཡིད་དུ་འོང། །མཆུ་སྒྲོས་མཛེས་པའི་ཞལ་ནི་ལྟ་ན་སྡུག་མཉེན་ལེགས་སྙན་གྱི་བུག་པར་རིན་ཆེན་
འཕྱང། །རྨད་བྱུང་ཉམས་ཀྱིས་ཡིད་འཛིན་ཁྱོད་ལ་འདུད། །སྐར་འཕྲེང་བཀྲ་བའི་མདངས་ལྟར་རབ་གསལ་བའི། །དོ་ཤལ་མཆོག་གིས་མགྲིན་པར་རབ་ཏུ་འཁྱུད། །འོ་མའི་རྒྱུན་འཛིན་ནུ་འབུར་ཟུང་གཅིག་གིས། །
རབ་ཡངས་བྲང་ལ་དང་བས་པད་མཚོར་བཞིན། །རིན་ཆེན་རྒྱན་གྱིས་མཛེས་པའི་འཇམ་མཉེན་ཕྱག་པདྨའི་རྩ་བ་ལྟར་དཀར་ཟུང་བཞི་ཡི། །དང་པོ་རྡོ་རྗེ་སྡིག་མཛུབ་ཞགས་པ་སྟེ། །གཉིས་པ་འོད་དཔག་མེད་
དང་མི་འཇིགས་སྦྱིན། །གསུམ་པས་མདའ་ཞུ་བཞི་པས་ཕྱག་ཟུང་གིས། །མཆོག་སྦྱིན་བུམ་པ་བཟུང་ནས་འགྲོ་བ་ལ། །འཆི་མེད་ཚེ་ཡི་དཔལ་སྟེར་བཅོམ་ལྡན་མ། །ཚེ་དཔག་མེད་པ་ཁྱོད་ལ་ཕྱག་འཚལ་ལོ། །
ཡིད་བཞིན་མཚོ་ཡི་མདོག་གི་པད་སྡོང་བཞིན། །དྲང་ཞིང་ལྡན་པའི་སྐད་སྐབས་གསལ་བ་ཅན། །འཇའ་ཚོན་གུར་ཕུབ་ཤེལ་གྱི་མཆོད་སྡོང་ལྟར། །དྲི་མེད་མཛེས་སྐུ་བཀྲ་བའི་གོས་ཀྱིས་སྤུད། །མི་ཕྱེད་སྐྱིལ་
ཀྲུང་མཆོག་གིས་ལེགས་གནས་ཤིང། །བརྒྱད་གཉིས་ལང་ཚོ་དཔལ་འཛིན་རྒྱལ་བའི་ཡུམ། །མི་འདྲའི་རྣམ་འཕྲུལ་དུ་མས་རྣམ་རོལ་བ། །འགྲོ་བའི་ཡིད་བཞིན་འཇུག་ལ་ཕྱག་འཚལ་ལོ། །རྔ་ཡབ་དཀར་པོ་

[053B] །ཕྱག་ན་པདྨ་རྡོ་རྗེ་འཛིན་པ་གཉིས། །གཡས་གཡོན་གནས་ནས་ཁྱོད་སྐུར་མངོན་ཕྱོགས་ཏེ། །རྟག་ཏུ་བསྒྲིམས་ཏེ་བལྟས་ཀྱང་ངོམས་པ་མེད། །རལ་གྲི་ལྕགས་ཀྱུ་དབྱུག་པ་
རྡོ་རྗེ་གཡས། །གཡོན་པ་མ་རུངས་འདུལ་བའི་སྡིགས་མཛུབ་ཅན། །མི་གཡོ་འདོད་རྒྱལ་དབྱུག་སྔོན་སྟོབས་པོ་ཆེ། །ཁྱོད་ཀྱི་ཕྱོགས་བཞིར་གནས་ནས་བགེགས་དཔུང་འཇོམས། །འཆི་མེད་བདུད་རྩིའི་ཆར་གྱི་
རྒྱུན་འབེབས་པའི། །གཙང་མའི་གནས་ཀྱི་ལྷ་ཡི་བུ་གཉིས་ནི། །སྟེང་གི་ཕྱོགས་ནས་རིན་ཆེན་བུམ་པ་ཡིས། །དག་པའི་ཆུ་རྒྱུན་འབེབས་ལ་མངོན་པར་བརྩོན། །མ་ལུས་ཤེས་བྱ་མཐའ་དག་མངོན་དུ་གྱུར། །མུ་མེད་
འགྲོ་ལ་རྒྱུན་ཆད་མེད་པར་བརྩེ། །མེ་མཚོན་དུག་སོགས་འཇིག་པ་ཀུན་ལས་སྐྱོབས། །མི་དང་ལྷ་ཡི་རྣམ་འདྲེན་ཁྱོད་ལ་འདུད། །ཤེས་བྱ་ཀུན་ལ་རྨོངས་པའི་དྲ་བ་བཅད། །སེམས་ཅན་ཀུན་ལ་སྙོམས་པའི་ཐུགས་དང་
ལྡན༑ ༑གནས་སྐབས་ཀུན་ཏུ་ཕན་དང་བདེ་སྟེར་བ། །འཇིག་རྟེན་ཀུན་གྱི་སྐྱབས་ལ་ཕྱག་འཚལ་ལོ། །ཤིན་ཏུ་བརྟན་པ་ཞེས་བྱ་ལྷ་ཡི་བུས། །ཁྱོད་ཀྱི་གཟུངས་སྔགས་ཞག་དྲུག་བགྲངས་པས་ཀྱང། །འཇིགས་པ་ཆེ་ལས་
ཡོངས་སུ་ཐར་གྱུར་ཏེ། །མཆོག་གི་ཚེ་ཐོབ་ངན་འགྲོ་དག་གྱུར་ན། །འདི་ན་ཁྱོད་ལ་རྩེ་གཅིག་ཡིད་ཀྱིས་ནི། །རྒྱུན་དུ་སྐྱབས་སུ་བཟུང་ནས་ཏིང་འཛིན་དང། །བཟླས་བརྗོད་མཆོད་པས་དུས་རྣམས་འདའ་བ་ལ། །ཅི་ལགས་རེ་བ་

[054A]༄༅། །མི་སྐོང་བཅོམ་ལྡན་མ། །བརྩེ་བའི་མ་ཡིས་ཡིད་འོང་བུལ་བ་བཞིན། །ཡིད་ལ་ཁྱོད་སེམས་དང་པོའི་བུ་ཡིས་ནི། །ཡང་ཡང་བོས་ཀྱང་རྗེས་སུ་མི་འཛིན་ན། །བརྩེ་བའི་གཏེར་དུ་བདག་གིས་ཅི་ལས་
དཔག་ཁྱོད་ནི་འགྲོ་བ་ཀུན་གྱི་བསམ་པ་མཁྱེན། །སྔོན་ཚེ་དེ་དག་དོན་དུ་ཐུགས་ཀྱང་བསྐྱེད། །ཇི་ལྟར་འདུལ་བའི་ཐབས་ལ་ཤིན་ཏུ་མཁས། །སྲིད་ཞིའི་རྒུད་པ་སེལ་བའི་མཐུ་དང་ལྡན། །དེ་ཕྱིར་རྟག་ཏུ་དག་པའི་སྐྱེ་བ་
འཛིན༑ ༑རྒྱལ་དང་ཕྲད་ཅིང་རྒྱལ་སྲས་རིགས་སུ་འགྱུར། །བློ་རྣོ་ཚེ་རབས་དྲན་ཞིང་ངག་ནི་བཙུན། །དྲན་དང་ལྡན་ཞིང་བདེ་བ་ཅན་དུ་སྐྱེ། །དཔག་མེད་ཚེ་ཐུབ་འབྱུང་པོའི་གནོད་པ་མེད། །དུས་མིན་འཆི་བ་བརྒྱད་དང་ནད་ལས་
གྲོལ༑ ༑ཀུན་གྱི་མཆོད་འོས་དགྲ་ལས་རྒྱལ་བ་དང། །རལ་གྲི་རིག་འཛིན་མཁའ་ལ་འགྲོ་བ་སོགས། །རྒྱལ་བས་གསུངས་པའི་གཟུངས་ཀྱི་ཕན་ཡོན་ཀུན། །སྒྲུབ་པ་པོ་ཡིས་ཇི་ལྟར་གསོལ་བ་བཞིན། །ཐུགས་རྗེས་
དབང་གྱུར་འཕགས་མའི་དྲིན་གྱིས་ནི། །ཡིད་ལ་རེ་བ་ཡོངས་སུ་རྫོགས་པར་མཛོད། །གཟུངས་མཆོག་གང་ལ་གཏད་པའི་ལྷ་དབང་དང། །གང་དེ་འཛིན་པའི་སླད་བཞིན་འབྲངས་ནས་ནི། །རྟག་ཏུ་སྲུང་བར་ཞལ་གྱིས་ལེགས་
བཞེས་པ། །ཆོས་ཀྱི་རྒྱལ་པོ་གཤིན་རྗེ་ཆེན་པོས་ཀྱང། །སྙིགས་དུས་སྐྱེ་བོའི་ངང་ཚུལ་མི་ལྟ་བར། །རྒྱལ་བའི་སྤྱན་སྔར་དམ་བཅས་དགོངས་མཛོད་ལ། །གཟུངས་ཀྱི་ཕན་ཡོན་གང་ཡིན་དེ་དག་ཀུན། །མྱུར་དུ་མངོན་དུ་འགྱུར་

[054B] །དེ་ལྟར་འགྲོ་བའི་སྐྱབས་གྱུར་རྗེ་བཙུན་མ། །ཅུང་ཟད་བསྟོད་ལས་བྱུང་བའི་དགེ་བ་དེས། །འཕགས་མའི་གོ་འཕང་མཆོག་དེ་མྱུར་ཐོབ་ནས། །ཉམ་ཆུང་ལུས་ཅན་ཀུན་གྱི་མགོན་བགྱིད་ཤོག་
མི་བསྲུན་ཡིད་ཀྱི་བྲན་དུ་གྱུར་བའི་མཐུས། །མི་འདོད་འབྲས་བུ་སྟེར་བའི་གནག་པའི་ལས། །མི་ཤེས་དབང་གིས་བགྱིས་པ་གང་ཡིན་པ། །མ་ལུས་བདེ་བླག་ཉིད་དུ་ཞི་གྱུར་ཅིག་མཆོག་གི་ཚེ་དང་རླབས་ཆེན་རྣམ་དཔྱོད་དང། །
དད་དང་སྙིང་རྗེ་བརྩོན་གྲུས་ཏིང་འཛིན་སོགས། །ལུང་དང་རྟོགས་པའི་ཡོན་ཏན་ཇི་སྙེད་པ། །མཐའ་དག་གོང་ནས་གོང་དུ་རྒྱས་པར་ཤོག་བྱང་ཆུབ་སྒྲུབ་པའི་རྗེས་སུ་རབ་གཞོལ་བ། །བདེ་གཤེགས་དགྱེས་པའི་རབ་འབྱམས་དབང་གི་
ལས༑ ༑དེ་དག་ཐམས་ཅད་ཇི་ལྟར་སྨོན་པ་བཞིན། །འདོད་པ་ཙམ་གྱིས་རྗེས་སུ་བྱེད་པར་ཤོག་ཐོས་བསམ་སྒོམ་པས་བདག་རྒྱུད་འདུལ་པའི་ཚེ། །ཡང་དག་ལམ་གྱི་གེགས་ལ་མངོན་བརྩོན་པ། །ནག་པོའི་རྩ་ལག་རྣམས་ཀྱི་
སྟོབས་དང་དཔུང། །མངོན་སྤྱོད་ལས་ཀྱིས་ཐམས་ཅད་ཚར་གཅོད་ཤོག་མཐོང་ཐོས་དྲན་དང་རེག་པ་ཙམ་གྱིས་ཀྱང། །འགྲོ་བ་ཀུན་གྱི་རི་བ་གང་ཡིན་པ། །མཐའ་དག་ཡོངས་སུ་རྫོགས་པར་བྱེད་པ་ལ། །ཡིད་བཞིན་ནོར་དང་དཔག་བསམ་
ཤིང་བཞིན་ཤོག་མདོར་ན་བཤེས་གཉེན་དམ་པ་མཉེས་བྱས་ནས། །ཐུབ་པའི་དགོངས་པ་རྙེད་པའི་མང་ཐོས་ཀྱིས། །སྒྲུབ་པའི་བྱ་བ་ལེགས་པར་མཐར་ཕྱིན་ནས། །རྒྱལ་བའི་བསྟན་པ་ཕྱོགས་བཅུར་རྒྱས་བྱེད་

[055A]༄༅། །ཤོག་བཅོམ་ལྡན་འདས་གཙུག་ཏོར་རྣམ་པར་རྒྱལ་མ་ལ་བསྟོད་པ་འཆི་མེད་གྲུབ་པ་ཞེས་བྱ་བ་འདི་ནི། །མང་དུ་ཐོས་པའི་རྒྱལ་ཁམས་པ་བློ་བཟང་གྲགས་པའི་དཔལ་གྱིས། །གསལ་རྗེ་གངས་ཀྱི་དབེན་
གནས་ཡར་འདྲེན་དུ་སྦྱར་བའོ།། །།ཨོཾ་བདེ་ལེགས་སུ་གྱུར་ཅིག། །ཐམས་ཅད་མཁྱེན་པ་ལ་ཕྱག་འཚལ་ལོ། །གང་ལ་བརྟེན་ན་བདེ་བླག་ཏུ། །ཐར་པའི་གྲོང་དུ་བགྲོད་པའི་ཐབས། །བདེ་གཤེགས་བསྟན་པའི་
སྙིང་པོ་མཆོག་སོ་སོར་ཐར་ཅེས་གྲགས་པ་གང། །ངོ་བོ་དང་ནི་རབ་དབྱེ་དང། །སོ་སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ཕན་ཡོན་ཏེ། །རྣམ་པ་དྲུག་གིས་ཇི་བཞིན་བཤད། །ངེས་འབྱུང་བསམ་པའི་རྒྱུ་
བྱས་ནས། །གཞན་གནོད་གཞིན་དང་བཅས་པ་ལས། །ལྡོག་པ་དེ་ཡང་ལུས་ངག་ལས། །གཟུགས་ཅན་ཡིན་ཞེས་འདོད་པ་དང། །སྤོང་བའི་སེམས་པ་རྒྱུན་ཆགས་པ། །ས་བོན་དང་བཅས་ཡིན་ནོ་ཞེས། །འདོད་
པའི་ཚུལ་ནི་རྣམ་པ་གཉིས། །རང་གི་སྡེ་པ་གོང་འོག་སྨྲ། །བསྙེན་གནས་དགེ་བསྙེན་ཕ་མ་དང། །དགེ་ཚུལ་ཕ་མ་དགེ་སློབ་མ། །དགེ་སློང་མ་དང་དགེ་སློང་སྟེ། །སོ་སོར་ཐར་པ་རིགས་བརྒྱད་དོ། །ཁྱིམ་པའི་སྡོམ་པ་
དང་པོ་གསུམ། །རབ་བྱུང་སྡོམ་པ་ཐ་མ་ལྔ། །རྩ་བ་བཞི་དང་ཡན་ལག་བཞི། །བརྒྱད་སྤོང་བསྙེན་ག་ནས་སྡོམ་པའོ། །མི་ཚངས་སྤྱོད་དང་མ་བྱིན་ལེན། །སྲོག་གཅོད་རྫུན་དུ་སྨྲ་བ་རྣམས། །རྩ་བ་བཞི་ཡིན་མལ་ཆེ་མཐོ། །

[055B] །ཕྱི་དྲོའི་ཁ་ཟས་ཡན་ལག་བཞི། །གསོད་རྐུ་སྨྲ་དང་ལོག་པར་གཡེམ། །མྱོས་འགྱུར་འཐུང་བ་ལྔ་སྤོང་པ། །དགེ་བསྙེན་གྱི་ནི་སྡོམ་པའོ། །སྣ་གཅིག་སྣ་འགའ་ཕལ་ཆེར་སྤྱོད། །
ཡོངས་རྫོགས་སྤྱོད་དང་ཚངས་སྤྱོད་དང། །སྐྱབས་འགྲོའི་དགེ་བསྙེན་རྣམ་པ་དྲུག་རྩ་བ་བཞིན་ལས་གཅིག་གཉིས་གསུམ། །འདོད་ལོག་མི་ཚངས་སྤྱོད་སྤོང་དང། །སྐྱབས་འགྲོ་ཙམ་གྱི་དགེ་བསྙེན་དུ། །ཁས་ལེན་རྣམས་དང་གོ་
རིམ་བཞིན། །རྩ་བ་བཞི་དང་ཡན་ལག་དྲུག་བཅུ་སྤོང་དགེ་ཚུལ་སྡོམ་པའོ། །གར་སོགས་ཕྲེང་སོགས་རྣམ་གཉིས་དང། །གསེར་དངུལ་ལེན་དང་རྣམ་པ་གསུམ། །ཕྱེ་བའི་ཡན་ལག་དྲུག་ཏུ་འགྱུར། །མཁན་པོར་གསོལ་
བ་གདབ་པ་དང། །ཁྱིམ་པའི་རྟགས་ནི་སྤོང་བ་དང། །རབ་བྱུང་རྟགས་ནི་ལེན་པ་ལས། །ཉམས་པ་རྣམ་གསུམ་བསྣན་པ་ཡིས། །སྤང་བྱ་བཅུ་གསུམ་དག་ཏུ་འགྱུར། །དགེ་ཚུལ་སྡོམ་པ་ཐོབ་རྗེས་སུ། །རྩ་བའི་ཆོས་
དྲུག་རྗེས་མཐུན་གྱི། །ཆོས་དྲུག་སྤོང་བའི་སྡོམ་པ་ནི། །དགེ་སློབ་མ་ཡིས་སྡོམ་པ་ཡིན། །གཅིག་པུ་ལམ་དུ་འགྲོ་མི་བྱ། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་དང་ནི་རེག་མི་བྱ། །སྐྱེས་པ་ལ་ནི་དུག་མི་བྱ། །སྨྱན་དུ་འགྱུར་བ་མི་བྱ་ཞིང། །
ཁ་ན་མ་ཐོ་འཆབ་མི་བྱ། །དེ་དག་རྩ་བའི་ཆོས་དྲུག་སྤོང། །གསེར་ལ་བཟུང་བར་མི་བྱ་ཞིང། །འདོམས་ཀྱི་སྤུ་ནི་བྲེག་མི་བྱ། །བྱིན་ལེན་མ་བྱས་ཟ་མི་བྱ། །གསོག་འཇོག་བྱས་པ་བཟའ་མི་བྱ། །

[056A]༄༅། །རྩ་སྔོན་མི་གཙང་འདོར་མི་བྱ། །ས་ནི་བརྐོ་བར་མི་བྱ་བ། །རྗེས་མཐུན་ཆོས་ནི་རྣམ་དྲུག་སྤོང། །ཕམ་བརྒྱད་ལྷག་མ་ཉི་ཤུ་དང། །སྤོང་བའི་ལྟུང་བྱེད་སུམ་ཅུ་གསུམ། །ལྟུང་བྱེད་
འབའ་ཞིག་བརྒྱ་བརྒྱད་ཅུ། །སོ་སོར་བཤགས་པ་བཅུ་གཅིག་དང། །ཉེས་བྱས་བརྒྱ་དང་བཅུ་གཉིས་ཏེ། །སུམ་བརྒྱ་དྲུག་ཅུ་རྩ་བཞི་རྣམས། །སྤོང་བར་བྱེད་པ་དགེ་སློང་མ། །ཕམ་པ་བཞི་དང་ལྷག་མ་
མ་ནི། །བཅུ་གསུམ་སྤང་ལྟུང་སུམ་ཅུ་དང། །ལྟུང་བྱེད་འབའ་ཞིག་དགུ་བཅུ་དང། །སོར་བཤགས་བཞི་དང་ཉེས་བྱས་ནི། །བརྒྱ་རྩ་བཅུ་གཉིས་བསྡོམས་པ་ཡི། །ཉིས་བརྒྱ་ལྔ་བཅུ་རྩ་གསུམ་རྣམས། །
སྤོང་བར་བྱེད་པ་དགེ་སློང་ངོ། །དེ་ལྟར་སོ་ཐར་རིགས་བརྒྱད་པོ། །སྒྲ་མི་སྙན་པ་མ་གཏོགས་པའི། །གླིང་གསུམ་སྐྱེས་པ་བུད་མེད་ཀྱི། །རྟེན་ལ་སྐྱེ་ཡི་ཟ་མ་དང། །མ་ནིང་མཚན་གཉིས་སོགས་ལ་མིན། །
སྡོམ་པ་གཏོང་པའི་རྒྱུ་ལ་གཉིས། །བསླབ་པ་ཕུལ་དང་ཤི་འཕོས་དང། །མཚན་གཉིས་བྱུང་དང་ལན་གསུམ་གྱུར། །དགེ་རྩ་ཆད་རྣམས་ཐུན་མོང་ངོ། །ཉི་ཤུ་མ་ལོན་དེར་ཤེས་དང། །བསྟན་ཕྱིར་ཁས་
བླངས་ཉིན་ཞག་འདས། །རིམ་བཞིན་དགེ་སློང་དགེ་སློང་མ། །བསྙེན་གནས་རྣམས་ཀྱི་ཐུན་མོང་མིན། །རྩ་བའི་ལྟུང་བ་བྱུང་བ་དང། །དམ་པའི་ཆོས་ནི་ནུབ་པ་ལས། །སྡོམ་པ་གཏོང་ཞེས་འདོད་པའང་ཡོད། །ཁ་

[056B] །སྡོམ་ལྡན་རྩ་ལྟུང་བྱུང་བ་ལ། །བུ་ལོན་ནོར་ལྡན་བཞིན་དུ་འདོད། །སྡོམ་པ་དེ་དག་བསྲུང་པ་ལས། །གནས་སྐབས་འབྲས་བུ་ལྷ་མི་དང། །མཐར་ཐུག་འབྲས་བུ་བྱང་ཆུབ་གསུམ། །ཐོབ་པར་
འགྱུར་ཞེས་གསུངས་པའི་ཕྱིར། །བརྩོན་ལྡན་རྣམས་ཀྱིས་སོ་སོར་ཐར། །རྟག་ཏུ་གུས་པས་འབད་དེ་བསྲུང། །དགེ་དེས་སྐྱེ་བར་ལུས་ཅན་རྣམས། །རྟག་ཏུ་ཚངས་སྤྱོད་ལ་གནས་ཤོག་ཁྲིམས་ཀྱི་ཚུལ་ཁྲིམས་སྐྱོན་
མེད་ཅིང། །ཚུལ་ཁྲིམས་རྣམ་པར་དག་དང་ལྡན། །རློམས་སེམས་མེད་པའི་ཚུལ་ཁྲིམས་ཀྱིས། །ཚུལ་ཁྲིམས་ཕ་རོལ་ཕྱིན་རྫོགས་ཤོག། །།ཕུན་ཚོགས་དགེ་ལེགས་བྱེ་བས་བསྐྲུན་པའི་སྐུ། །མཐའ་ཡས་
འགྲོ་བའི་རེ་བ་སྐོང་བའི་གསུང། །མ་ལུས་ཤེས་བྱ་ཇི་བཞིན་གཟིགས་པའི་ཐུགས། །ཤཱཀྱའི་གཙོ་བོ་དེ་ལ་མགོས་ཕྱག་འཚལ། །ཟླ་མེད་སྟོན་པ་དེ་ཡི་སྲས་ཀྱི་མཆོག་རྒྱལ་བའི་མཛད་པ་ཀུན་གྱི་ཁུར་བསྣམས་ནས། །
གྲངས་མེད་ཞིང་དུ་སྤྲུལ་པས་རྣམ་རོལ་བ། །མི་ཕམ་འཇམ་པའི་དབྱངས་ལ་ཕྱག་འཚལ་ལོ། །ཤིན་ཏུ་དཔག་པར་དཀའ་བ་རྒྱལ་བའི་ཡུམ། །ཇི་བཞིན་དགོངས་པ་འགྲེལ་མཛད་འཛམ་གླིང་རྒྱན། །ཀླུ་སྒྲུབ་ཐོགས་མེད་ཅེས་
ནི་ས་གསུམ་ན། །ཡོངས་སུ་གྲགས་པའི་ཞབས་ལ་བདག་ཕྱག་འཚལ། །ཤིང་རྟ་ཆེན་པོ་གཉིས་ལས་ལེགས་བརྒྱུད་པའི། །ཟབ་མོའི་ལྟ་བ་རྒྱ་ཆེན་སྤྱོད་པའི་ལམ། །མ་ནོར་ཡོངས་སུ་རྫོགས་པའི་གནད་བསྡུས་པའི། །

[057A]༄༅། །གདམས་པའི་མཛོད་འཛིན་མར་མེ་མཛད་ལ་འདུད། །རབ་འབྱམས་གསུང་རབ་ཀུན་ལ་བལྟ་བའི་མིག་སྐལ་བཟང་ཐར་བ་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་
ཐབས་མཁས་མཛད་པ་ཡིས། །གསལ་མཛད་བཤེས་གཉེན་རྣམས་ལ་གུས་ཕྱག་འཚལ། །འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །སྙན་པའི་བ་དན་འགྲོ་ན་ལྷ་ངེ་བ། །ཀླུ་སྒྲུབ་ཐོགས་མེད་གཉིས་ལས་
རིམ་བཞིན་དུ། །ལེགས་རྒྱུད་བྱང་ཆུབ་ལམ་གྱི་རིམ་པ་ནི། །སྐྱེ་དགུའི་འདོད་དོན་མ་ལུས་སྐོང་བས་ན། །གདམས་པ་རིན་ཆེན་དབང་གི་རྒྱལ་པོ་སྟེ། །གཞུང་བཟང་སྟོང་གི་ཆུ་བོ་འདུ་བའི་ཕྱིར། །དཔལ་ལྡན་ལེགས་པར་བཤད་
པའི་རྒྱ་མྪོའང་ཡིན། །བསྟན་པ་ཐམས་ཅད་འགལ་མེ་རྟོགས་པ་དང། །གསུང་རབ་མ་ལུས་གདམས་པར་འཆར་བ་དང། །རྒྱལ་བའི་དགོངས་པ་བདེ་བླག་རྙེད་པ་དང། །ཉེས་སྤྱོད་ཆེན་པོའི་གཡང་ས་ལས་ཀྱང་བསྲུང། །དེའི་
ཕྱིར་རྒྱ་བོད་མཁས་པའི་སྐྱེ་བོ་ནི། །སྐལ་ལྡན་དུ་མས་བསྟེན་པའི་གདམས་པ་མཆོག་སྐྱེས་བུ་གསུམ་གྱི་ལམ་གྱི་རིམ་པ་ཡིས། །ཡིད་རབ་མི་འཕྲོག་དཔྱོད་ལྡན་སུ་ཞིག་ཡོད། །གསུང་རབ་ཀུན་གྱི་སྙིང་པོ་བསྡུ་བསྡུ་བ། །ཚུལ་
འདི་ཐུན་རེ་བཏོན་དང་ཉན་པས་ཀྱང། །དམ་ཆོས་འཆད་དང་ཐོས་པའི་ཕན་ཡོན་ཚོགས། །རླབས་ཆེན་སྡུད་པར་ངེས་པའི་དེ་དོན་བསམ། །དེ་ནས་འདི་ཕྱིའི་ལེགས་ཚོགས་ཇི་སྙེད་པའི། །རྟེན་འབྲེལ་ལེགས་པར་འསྒྲིག་པའི་རྩ་བ་ནི། །

[057B] །བསམ་དང་སྦྱོར་བས་ཚུལ་བཞིན་བསྟེན་པ་རུ། །མཐོང་ནས་སྲོག་གི་ཕྱིར་ཡང་མི་གཏོང་བར། །བཀའ་བཞིན་བསྒྲུབ་པའི་མཆོད་པས་མཉེས་པར་བྱེད། །རྗེ་བཙུན་བླ་མས་
ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །དལ་བའི་རྟེན་འདི་ཡིད་བཞིན་ནོར་ལས་ལྷག་འདི་འདྲ་རྙེད་པ་ད་རེས་ཙམ་ཞིག་ཡིན། །རྙེད་དཀའ་འཇིག་སླ་ནམ་མཁའི་གློག་དང་འདྲ། །ཚུལ་འདི་བསམ་
ནས་འཇིག་རྟེན་བྱ་བ་ཀུན། །སྦུན་པ་འཕྱར་བ་བཞིན་དུ་རྟོགས་གྱུར་ནས། །ཉིན་མཚན་ཀུན་ཏུ་སྙིང་པོ་ལེན་པ་དགོས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་། །ཤི་ནས་ངན་འགྲོར་མི་སྐྱེའི་གདེང་མེད་
ཅིང༑ ༑དེ་ཡི་འཇིགས་སྐྱོབ་དཀོན་མཆོག་གསུམ་དུ་ངེས། །དེ་ཕྱིར་སྐྱབས་འགྲོ་ཤིན་ཏུ་བརྟན་པ་དང། །དེ་ཡི་བསླབ་བྱ་ཉམས་པ་མེད་པར་བྱ། །དེ་ཡང་དཀར་ནག་ལས་འབྲས་ལེགས་བསམ་ནས། །བླང་དོར་ཚུལ་བཞིན་
བསྒྲུབ་ལ་རག་ལས་སོ། །རྗེ་བཙུན་བླ་མས་། །ཐར་འདོད་བདག་ཀྱང་། །ལམ་མཆོག་བསྒྲུབ་ལ་མཚན་ཉིད་ཚང་བའི་རྟེན། །མ་རྙེད་བར་དུ་ས་ཕྱོད་མི་འོང་བས། །དེ་ཡི་མ་ཚང་མེད་པའི་རྒྱུ་ལ་བསླབ། །སྒོ་གསུམ་
སྡིག་ལྟུང་དྲི་མས་སྦགས་པ་འདི། །ལྷག་པར་ལས་སྒྲིབ་སྦྱོང་བ་གནད་ཆེ་བས། །རྒྱུན་དུ་སྟོབས་བཞི་ཚང་བར་བསྟེན་པ་གཅེས། །རྗེ་བཙུན་བླ་མས་། །ཐར་འདོད་བདག་ཀྱང་། །སྡུག་བདེན་ཉེས་དམིགས་བསམ་ལ་

[058A]༄༅། །མ་འབད་ན། །ཐར་བ་དོན་གཉེར་ཇི་བཞིན་མི་སྐྱེ་ཞིང། །ཀུན་འབྱུང་འཁོར་བའི་འཇུག་རིམ་མ་བསམས་ན། །འཁོར་བའི་རྩ་བ་གཅོད་ཚུལ་མི་ཤེས་པས། །སྲིད་ལས་ངེས་འབྱུང་སྐྱོ་ཤས་
བསྟེན་པ་དང། །འཁོར་བ་གང་གིས་བཅིངས་པ་ཤེས་པ་གཅེས། །རྗེ་བཙུན་བླ་མས་། །ཐར་འདོད་བདག་ཀྱང་། །སེམས་བསྐྱེད་ཐེག་མཆོག་ལམ་གྱི་གཞུང་ཤིང་སྟེ། །རླབས་ཆེན་སྤྱོད་པ་རྣམས་
ཀྱི་གཞི་དང་བརྟེན། །ཚོགས་གཉིས་ཀུན་ལ་གསེར་འགྱུར་རྩི་ལྟ་བུ། །རབ་འབྱམས་དགེ་ཚོགས་སྡུད་པའི་བསོད་ནམས་གཏེར། །དེ་ལྟར་ཤེས་ནས་རྒྱལ་སྲས་དཔའ་བོ་རྣམས། །རིན་ཆེན་སེམས་མཆོག་
ཐུགས་དམ་མཐིལ་དུ་འཛིན། །རྗེ་བཙུན་བླ་མས་། །ཐར་འདོད་བདག་ཀྱང་། །སྦྱིན་པ་འགྲོ་བའི་རེ་སྐོང་ཡིད་བཞིན་ནོར། །སེར་སྣའི་མདུད་པ་གཅོད་པའི་མཚོན་ཆ་མཆོག་མ་ཞུམ་སྙིང་སྟོབས་བསྐྱེད་
པའི་རྒྱལ་སྲས་སྤྱོད། །སྙན་པའི་གྲགས་པ་ཕྱོགས་བཅུར་སྒྲོག་པའི་གཞི། །དེ་ལྟར་ཤེས་ནས་ལུས་དང་ལོངས་སྤྱོད་དགེ་ཡོངས་སུ་གཏོང་བའི་ལམ་བཟང་མཁས་པས་བསྟེན། །རྗེ་བཙུན་བླ་མས་། །ཐར་འདོད་
བདག་ཀྱང་། །ཚུལ་ཁྲིམས་ཉེས་སྤྱོད་དྲི་མ་འཁྲུད་པའི་ཆུ། །ཉོན་མོངས་ཚ་གདུང་སེལ་བའི་ཟླ་བའི་འོད། །སྐྱེ་རྒུའི་དབུས་ན་ལྷུན་པོ་ལྟ་བུར་བརྗིད། །སྟོབས་ཀྱི་བསྡིགས་པ་མེད་པར་འགྲོ་ཀུན་འདུད། །དེ་ལྟར་ཤེས་ནས་

[058B] །དམ་པ་རྣམས་ཀྱིས་མིག་བཞིན་བསྲུང་བར་མཛད། །རྗེ་བཙུན་བླ་མས་། །ཐར་འདོད་བདག་ཀྱང་། །བཟོད་པ་སྟོབས་ལྡན་རྣམས་ལ་རྒྱན་གྱི་མཆོག་ཉོན་མོངས་
གདུང་བའི་དཀའ་ཐུབ་ཀུན་གྱི་ཕུལ། །ཞེ་སྡང་ལག་འགྲོའི་དགྲ་ལ་ནམ་མཁའ་ལྡིང། །ཚིག་རྩུབ་མཚོན་ལ་སྲ་བའི་གོ་ཆ་ཡིན། །དེ་ལྟར་ཤེས་ནས་བཟོད་མཆོག་གོ་ཆ་ལ། །རྣམ་པ་སྣ་ཚོགས་ཚུལ་གྱིས་གོམས་པར་མཛད། །རྗེ་བཙུན་བླ་མས་། །
ཐར་འདོད་བདག་ཀྱང་། །མི་ལྡོག་བརྟན་པའི་བརྩོན་འགྲུས་གོ་བགོས་ན། །ལུང་རྟོགས་ཡོན་ཏན་ཡར་ངོའི་ཟླ་བཞིན་འཕེལ། །སྤྱོད་ལམ་ཐམས་ཅད་དོན་དང་ལྡན་པར་འགྱུར། །གང་བརྩམས་ལས་ཀྱི་མཐའ་རྣམས་ཡིད་བཞིན་
འགྲུབ། །དེ་ལྟར་ཤེས་ནས་ལེ་ལོ་ཀུན་སེལ་བའི། །རླབས་ཆེན་བརྩོན་འགྲུས་རྒྱལ་སྲས་རྣམས་ཀྱི་བརྩམས། །རྗེ་བཙུན་བླ་མས་། །ཐར་འདོད་བདག་ཀྱང་། །བསམ་གཏན་སེམས་ལ་དབང་བསྒྱུར་རྒྱལ་པོ་སྟེ། །བཞག་ན་གཡོ་
མེད་རི་ཡི་དབང་པོ་བཞིན། །བཏང་ན་དགེ་བའི་དམིགས་པ་ཀུན་ལ་འཇུག་ལུས་སེམས་ལས་སུ་རུང་བའི་བདེ་ཆེན་འདྲེན། །དེ་ལྟར་ཤེས་ནས་རྣལ་འབྱོར་དབང་པོ་རྣམས། །རྣམ་གཡེང་དགྲ་འཇོམས་ཏིང་འཛིན་རྒྱུན་དུ་བསྟེན། །
རྗེ་བཙུན་བླ་མས་། །ཐར་འདོད་བདག་ཀྱང་། །ཤེས་རབ་ཟབ་མོའི་དེ་ཉིད་ལྟ་བའི་མིག། །སྲིད་པའི་རྩ་བ་དྲུངས་ནས་འབྱིན་པའི་ལམ། །གསུང་རབ་ཀུན་ལས་བསྔགས་པའི་ཡོན་ཏན་གཉེར། །གཏི་མུག་མུན་སེལ་སྒྲོན་མེ་

[059A]༄༅། །མཆོག་ཏུ་གྲགས། །དེ་ལྟར་ཤེས་ནས་ཐར་འདོད་མཁས་པ་ཡི། །ལམ་དེ་འབད་པ་དུ་མས་བསྐྱེད་པར་མཛད། །རྗེ་བཙུན་བླ་མས་། །ཐར་འདོད་བདག་ཀྱང་། །རྩེ་གཅིག་བསམ་
གཏན་ཙམ་ལ་འཁོར་བ་ཡི། །རྩ་བ་གཅོད་པའི་ནུས་པ་མ་མཐོང་ཞིང། །ཞི་གནས་ལམ་དང་བྲལ་པའི་ཤེས་རབ་ཀྱིས། །ཇི་ཙམ་དཔྱད་ཀྱང་ཉོན་མོངས་མི་ལྡོག་པས། །ཡིན་ལུགས་ཕུ་ཐག་ཆོད་པའི་ཤེས་
རབ་དེ། །གཡོ་མེད་ཞི་གནས་རྟ་ལ་སྐྱོན་ནས་ནི། །མཐའ་བྲལ་དབུ་མའི་རིགས་པའི་མཚོན་རྣོན་གྱིས། །མཐར་འཛིན་དམིགས་གཏད་ཐམས་ཅད་འཇིག་བྱེད་པའི། །ཚུལ་བཞིན་དཔྱོད་པའི་ཡངས་པའི་ཤེས་རབ་
ཀྱིས། །དེ་ཉིད་རྟོགས་པའི་བློ་གྲོས་རྒྱས་པར་མཛད། །རྗེ་བཙུན་བླ་མས་། །ཐར་འདོད་བདག་ཀྱང་། །རྩེ་གཅིག་གོམས་པས་ཏིང་འཛིན་འགྲུབ་པ་ནི། །སྨོས་པར་ཅི་འཚལ་ཚུལ་བཞིན་དཔྱོད་པ་ཡི། །སོ་སོར་
རྟོག་པ་ཡིས་ཀྱང་ཡིན་ལུགས་ལ། །གཡོ་མེད་ཤིན་ཏུ་བརྟན་པར་གནས་པ་ཡི། །ཏིང་འཛིན་བསྐྱེད་པར་མཐོང་ནས་ཞི་ལྷག་གཉིས། །ཟུང་འབྲེལ་སྒྲུབ་ལ་བརྩོན་རྣམས་ཡ་མཚན་ནོ། །རྗེ་བཙུན་བླ་མས་། །
ཐར་འདོད་བདག་ཀྱང་། །མཉམ་གཞག་ནམ་མཁའ་ལྟ་བུའི་སྟོང་ཉིད་དང། །རྗེས་ཐོབ་སྒྱུ་མ་ལྟ་བུའི་སྟོང་པ་གཉིས། །བསྒོམས་ནས་ཐབས་ཤེས་ཟུང་དུ་འབྲེལ་བ་ཡིས། །རྒྱལ་སྲས་སྤྱོད་པའི་ཕ་རོལ་

[059B] །དེ་ལྟར་རྟོགས་ནས་ཕྱོགས་རེའི་ལམ་གྱིས་ནི། །ཚིམ་པ་མེད་པ་སྐལ་བཟང་རྣམས་ཀྱི་ལུགས། །རྗེ་བཙུན་བླ་མས་། །ཐར་འདོད་བདག་ཀྱང་། །དེ་ལྟར་རྒྱུ་དང་འབྲས་བུའི་ཐེག་ཆེན་གྱི། །ལམ་
མཆོག་གཉིས་ཀར་དགོས་པའི་ཐུན་མོང་ལམ། །ཇི་བཞིན་བསྐྱེད་ནས་མཁས་པའི་དེད་དཔོན་གྱི། །མགོན་ལ་བརྟེན་ནས་རྒྱུད་སྡེའི་རྒྱ་མཚོ་ཆེར། །ཞུགས་ནས་ཡོངས་རྫོགས་མན་ངག་བསྟེན་པ་དེས། །དལ་འབྱོར་ཐོབ་པ་
དོན་དང་ལྡན་པར་བྱས། །རྗེ་བཙུན་བླ་མས་ཉམས་ལེན་དེ་ལྟར་མཛད། །ཐར་འདོད་བདག་ཀྱང་དེ་བཞིན་བསྐྱང་འཚལ་ལོ། །རང་གི་ཡིད་ལ་གོམས་པར་བྱ་ཕྱིར་དང། །སྐལ་བཟང་གཞན་ལའང་ཕན་པར་བྱ་བའི་ཕྱིར། །རྒྱལ་བ་དགྱེས་
པའི་ཡོངས་སུ་རྫོགས་པའི་ལམ། །གོ་སླའི་ངག་གིས་བཤད་པའི་དགེ་བ་དེས། །འགྲོ་བ་ཀུན་ཀྱང་རྣམ་དག་ལམ་བཟང་དང། །འབྲལ་མེད་གྱུར་ཅིག་ཅེས་ནི་སྨོན་ལམ་འདེབས། །རྗེ་བཙུན་བླ་མས་སྨོན་ལམ་དེ་ལྟར་བཏབ། །ཐར་འདོད་བདག་
ཀྱང་དེ་བཞིན་འདེབས་འཚལ་ལོ།    ༈    །འཇལ་བ་འདི་འདྲ་བླ་མའི་དྲིན་ཡིན་པའི། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་འཛིན་པའི་རྒྱུ་རུ་བསྔོ། །ང་ཡི་བླ་མ་བློ་བཟང་
གྲགས་པ་དེ། །དགའ་ལྡན་གནས་སམ་བདེ་བ་ཅན་ལ་སོགས། །དག་པའི་ཞིང་ཁམས་གང་ན་བཞུགས་ཀྱང་རུང། །བདག་སོགས་འཁོར་གྱི་ཐོག་མར་སྐྱེ་བར་ཤོག་དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་

[060A]༄༅། །ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོ།། །།    ༈   འཇིག་རྟེན་ཐོ་
རིས་བྱང་གྲོལ་ལྟ་བའི་མིག་སྲིད་ལམ་འཁྱམས་པས་དུབ་པའི་ངལ་གསོའི་གནས། །བདེ་ལེགས་རྩ་བ་དྲིན་ཅན་བླ་མ་དང། །རྗེ་བཙུན་མཁྱེན་པའི་གཏེར་གྱི་ཞབས་ལ་འདུད། །འབད་པ་ཆུང་ངུས་རླབས་ཆེན་
ཚོགས་སྡུད་ལ། །དགེ་ལ་རྗེས་སུ་ཡིད་རང་མཆོག་ཏུ་གསུངས། །ཁྱད་པར་རང་གིས་སྔོན་བྱས་དགེ་བ་ལ། །རློམ་སེམས་བྲལ་བས་དགའ་བ་ཆེར་བསྐྱེད་ན། །སྔོན་བྱས་དགེ་བ་གོང་དུ་འཕེལ་ལོ་ཞེས། །རྒྱལ་བས་
གསུངས་པའི་དོན་དེ་བསྒྲུབ་ཕྱིར་དང། །དགོས་པ་གཞན་ཡང་མང་དུ་མཐོང་བས་ན། །སེམས་ཁྱོད་དགའ་བ་འདི་ལྟར་བསྐྱེད་ན་ལེགས། །དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་
ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་
གཏེར༑ ༑བླང་དོར་གནས་ལ་ཀུན་ནས་འཐོམས་པའི་མུན། །ཡང་དག་ཐོས་པའི་སྒྲོན་མེས་མ་བསལ་བར། །ལམ་མི་ཤེས་ན་ཐར་པའི་གྲོང་མཆོག་ཏུ། །འཇུག་པར་འགྱུར་བ་སྨོས་ཀྱང་ཅི་ཞིག་དགོས། །དེ་ཉིད་

[060B] །འཛམ་གླིང་རྒྱན་དྲུག་མཆོག་གཉིས་ཞེས་གྲགས་པའི། །གཞུང་ལ་ཕྱོགས་རེ་བ་དང་རགས་པ་རེས། །ཚིམ་པར་མ་བྱས་ཀུན་ལ་
ཞིབ་ཏུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཁྱད་པར་ཚུ་རོལ་མཐོང་བས་དངོས་པོ་ཡི། །དེ་ཉིད་གཏན་ལ་འབེབས་པའི་སྒོ་གཅིག་
པུ༑ ༑ཡང་དག་རིགས་པའི་གཞུང་གི་དཀའ་གནས་ལ། །འབད་པ་དུ་མས་ཡང་དང་ཡང་དུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །
མདོ་སྔགས་གཞུང་ལ་ངལ་བ་མང་བྱས་ཀྱང། །ཟབ་དོན་ཉམས་སུ་ལེན་དང་སྨྲ་བ་ན། །གང་ཡང་མ་བསླབས་ཅི་ཡང་མི་ཤེས་པའི། །ལྟ་བའི་ཚུལ་ལས་རིང་དུ་མ་སོང་བར། །མཐོང་ནས་ལྷག་པར་ཀླུ་སྒྲུབ་གཞུང་
ལུགས་ཀྱི། །ཟབ་མོ་འབྱེད་པའི་ཕྲ་བའི་རིགས་ལམ་ནས། །ཡང་དག་ལྟ་བ་འདྲེན་པའི་གནད་ཀུན་ལ། །ལེགས་པར་སྦྱངས་ཏེ་ཐེ་ཚོམ་ཆོད་པར་བྱས། །ཚུལ་འདི་བསམས་ཤིང་མདུན་མ་ལེགས་ནས་གདའ། །
བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག་རྣམ་པ་གཉིས་ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་

[061A]༄༅། །ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ཏུ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོའི་ཐེག་དེ་ཇི་ལྟ་བུ་ཞིག་ཅེས། །ཚོལ་བར་མི་བྱེད་མཁས་པའི་ཁུར་འཛིན་པ། །དེ་
འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་དབང་པོ་རྟུལ་པོ་གང། །ཤིན་ཏུ་ཕྲད་དཀའ་གོང་ན་མེད་པའི་ལམ། །འདི་འདྲ་ཡལ་བར་འདོད་པ་ཀྱེ་མའོ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག་
སངས་རྒྱས་ལས་ཀྱང་དཀོན་པའི་རྡོ་རྗེ་ཐེག་དངོས་གྲུབ་གཉིས་ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་པོས་རིང་དུ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་
བཙུན་མཁྱེན་པའི་གཏེར། །རྒྱུད་སྡེ་འོག་མ་གསུམ་གྱི་ལམ་གྱི་ཚུལ། །མི་ཤེས་དེ་ཡིས་རྣལ་འབྱོར་བླ་མེད་རྒྱུད། །རྒྱུད་སྡེ་ཀུན་གྱི་མཆོག་ཏུ་ཐག་བཅད་ཀྱང། །དམ་བཅའ་ཙམ་དུ་ཟད་པ་ལེགས་མཐོང་ནས། །གསང་
བ་སྤྱི་རྒྱུད་ལེགས་པར་གྲུབ་པ་དང། །དཔུང་བཟང་གིས་ཞུས་བསམ་གཏན་ཕྱི་མ་སོགས། །བྱ་རྒྱུད་རིགས་གསུམ་སྤྱི་དང་བྱེ་བྲག་གི་རྒྱུ་སྡེ་རྣམས་ལ་རིང་དུ་འདྲིས་པར་བྱས། །ཚུལ་འདི་བསམས་ཤིང་མདུན་
མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱུད་སྡེ་གཉིས་པ་སྤྱོད་པའི་རྒྱུད་རྣམས་ཀྱི། །གཙོ་བོར་གྱུར་པ་རྣམ་སྣང་མངོན་བྱང་གི་རྒྱུད་ལ་སྦྱངས་པས་སྤྱོད་པའི་རྒྱུད་ཀྱི་ཕྱོགས། །གང་

[061B] །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །རྒྱུད་སྡེ་གསུམ་པ་རྣལ་འབྱོར་རྒྱུད་རྣམས་ཀྱི། །གཙོ་བོར་དཔལ་ལྡན་དེ་ཉིད་བསྡུས་
པའི་རྒྱུད། །བཤད་རྒྱུད་རྡོ་རྗེ་རྩེ་མོ་ལ་སོགས་ལ། །སྦྱངས་པའི་རྣལ་འབྱོར་རྒྱུད་ཀྱི་དགའ་སྟོན་མྱོང། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བརྩུན་མཁྱེན་པའི་གཏེར། །བཞི་པ་རྣལ་འབྱོར་
བླ་ན་མེད་པ་ལ། །འཕགས་ཡུལ་མཁས་པ་རྣམས་ལ་ཉི་ཟླ་ལྟར། །ཡོངས་སུ་གྲགས་པའི་ཕ་རྒྱུད་འདུས་པ་དང། །རྣལ་འབྱོར་མ་རྒྱུད་ཀྱི་རྡོར་བདེ་མཆོག་གི་རྩ་རྒྱུད་བཤད་པའི་རྒྱུད་ལ་སོགས་པ་དང། །མདོ་རྒྱུད་གཞན་དང་བཤད་
སྲོལ་མི་འདྲ་བའི། །ཤིང་རྟའི་སྲོལ་ཆེན་དུས་ཀྱི་འཁོར་ལོའི་རྒྱུད། །གསལ་བྱེད་དྲི་མ་མེད་པའི་འོད་ལ་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དང་པོར་བརྒྱ་
ཆེན་པོ་མང་དུ་ཐོས་པ་བཙལ་བའི་སྐབས་ཏེ་དང་པོའོ། །།   ༈   འཇམ་དཔལ་དབྱངས་ལ་ཤུགས་དྲག་རྒྱུན་རིང་གི་དད་པ་བརྟན་པོས་གཞུང་ལུགས་གདམས་པ་རུ། །འཆར་ཕྱིར་
གསོལ་བཏབ་རྒྱུ་ཚོགས་ཀུན་ལ་འབད། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ལྟར་འབད་པས་ཀླུ་སྒྲུབ་ཐོགས་མེད་ལས། །རིམ་བཞིན་རྒྱུད་པའི་བྱང་ཆུབ་

[062A]༄༅། །ལམ་རིམ་ལ། །ཐུན་མོང་མིན་པའི་ངེས་པ་རྙེད་གྱུར་པས། །ཟབ་མོའི་གཞུང་མཆོག་ཕར་ཕྱིན་གདམས་པར་ཤར། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་
མཁྱེན་པའི་གཏེར། །བྱང་ཕྱོགས་འདི་ན་ཚད་མའི་གཞུང་ལུགས་ལ། །སྦྱངས་དང་མ་སྦྱངས་དུ་མ་མགྲིན་གཅིག་ཏུ། །མདོ་དང་སྡེ་བདུན་ཀུན་ལ་བྱང་ཆུབ་ཏུ། །བགྲོད་པའི་ཉམས་ལེན་རིམ་པ་ཡོད་མིན་ཟེར། །འཇམ་དཔལ་དབྱངས་
ཀྱིས་ཕྱོགས་ཀྱི་གླང་པོ་ལ། །དངོས་སུ་འདི་རྩོམས་འདི་ནི་མ་འོངས་དུས། །འགྲོ་བ་ཀུན་གྱི་མིག་ཏུ་འགྱུར་རོ་ཞེས། །གསུང་གི་གནང་བ་སྩལ་བའང་ཚད་མར་བྱེད། །དེ་ནི་མི་རིགས་སྨྲ་བའི་ཕུལ་བྱུང་དུ། །མཐོང་ནས་ལྷག་པར་
ཚུལ་འདིར་དཔྱད་པ་ནི། །ཚད་མ་ཀུན་ལས་བཏུས་པའི་མཆོད་བརྗོད་དོན། །ཚད་མ་གྲུབ་པར་ལུགས་འབྱུང་ལུགས་ལྡོག་གིས། །རྣམ་གྲོལ་དོན་དུ་གཉེར་བ་བཅོམ་ལྡན་འདས། །ཚད་མར་བསྒྲུབས་ཤིང་དེ་ལས་དེ་ཡི་ནི་
བསྟན་པ་ཁོ་ན་ཐར་འདོད་འཇུག་ངོགས་སུ། །ངེས་པ་གཏིང་ནས་རྙེད་པས་ཐེག་གཉིས་ཀྱི། །ལམ་གྱི་གནད་ཀུན་འདྲིལ་བར་རིགས་ལམ་ནས། །ལེགས་པར་ཐོན་པས་ལྷག་པར་དགའ་བ་རྙེད། །ཚུལ་འདི་
བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ནས་བྱང་ས་མདོ་སྡེ་རྒྱན་གཉིས་པོ། །ལེགས་པར་སྦྱར་ཏེ་ཚུལ་བཞིན་རབ་འབད་པས། །མི་ཕམ་ཆོས་རྗེའི་

[062B]གཞུང་ཀུན་ཉམས་སུ་ལེན་པའི་གདམས་པར་ཤར། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ལྷག་པར་ཟབ་ཅིང་རྒྱ་ཆེའི་གསུང་རབ་
ཚོགས། །བསྒྲིགས་པའི་གོ་རིམ་ཉིད་ལས་ལམ་གྱི་གནད། །ཀུན་ལ་ངེས་སྟེར་བསླབ་པ་ཀུན་བཏུས་ལ། །བརྟེན་ནས་མདོ་སྡེ་ཀུན་ལས་བཏུས་པ་སོགས། །ཀླུ་སྒྲུབ་ལུགས་ཀྱི་གཞུང་མཆོག་དུ་མའི་དོན། །ཉམས་སུ་ལེན་པའི་
རིམ་པ་ལེགས་པར་མཐོང། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ནས་བསམ་གཏན་ཕྱི་མ་རྣམ་སྣང་ནི། །མངོན་པར་བྱང་ཆུབ་སངས་རྒྱས་གསང་བ་ཡིས། །
ལེགས་པར་བཤད་པའི་མན་ངག་ལ་བརྟེན་ནས། །ལམ་གྱི་གནད་ཀུན་ལེགས་པར་གདམས་པར་ཤར། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེ་འོ་རྗེ་བཙུན་མཁྱེན་པའི་གཏེར། །དཔལ་ལྡན་
དེ་ཉིད་བསྡུས་པའི་ལམ་གྱི་གནད། །ཏིང་འཛིན་གསུམ་གྱིས་བསྡུས་པར་མཐོང་བར་ནི། །ཅུང་ཟད་སླ་ཡང་ལམ་དེར་ཟབ་མོའི་དོན། །སྒོམ་ཚུལ་རྟོགས་པར་དཀའ་བ་པཎ་ཆེན་ནི། །སངས་རྒྱས་གསང་བས་
རྩ་བཤད་ཆ་མཐུན་རྒྱུད། །རྣམ་གསུམ་སྦྱར་ཏེ་ཚུལ་བཞིན་བཤད་པ་དང། །རྒྱུད་སྡེ་གསུམ་གྱི་ཟབ་མོའི་ཉམས་ལེན་རྣམས། །སྒོམ་རིམ་ཇི་བཞིན་བཤད་པས་བློ་མུན་བསལ། །ཚུལ་འདི་བསམས་ཤིང་མདུན་མ་

[063A]༄༅། །ལེགས་ན་གདའ། །བཀའ་དྲིན་ཆེ་འོ་རྗེ་བཙུན་མཁྱེན་པའི་གཏེར། །ཐུབ་པའི་ལེགས་བཤད་ཀུན་གྱི་མཐར་ཐུག་པ། །དཔལ་ལྡན་རྣལ་འབྱོར་བླ་ན་མེད་པའི་རྒྱུད། །དེ་ཡི་ནང་ནས་
ཤིན་ཏུ་ཆེས་ཟབ་པ། །དཔལ་ལྡན་གསང་བ་འདུས་པའི་རྒྱུད་རྒྱལ་ལ། སྨྲ་བའི་དམ་པ་ཀླུ་སྒྲུབ་འདི་སྐད་གསུང། །རྩ་བའི་རྒྱུད་དུ་ལམ་གྱི་གནད་རྣམས་ནི། །མཐའ་དྲུག་ཚུལ་བཞིའི་རྒྱ་ཡིས་བཏབ་སྟེ་གནས། །
དེ་ཕྱིར་བཤད་པའི་རྒྱུད་ཀྱི་རྗེས་འབྲངས་ནས། །བླ་མའི་མན་ངག་ལས་ནི་ཤེས་བྱར་གསུངས། །ཚུལ་དེ་གནད་དུ་བཟུང་ནས་མན་ངག་གི་མཐར་ཐུག་མདོར་བྱས་སྤྱོད་བསྡུས་རྣམ་གཞག་སོགས། །འདུས་པ་འཕགས་པའི་
པའི་སྐོར་གྱི་ཕྲན་ཀུན་ལ། །རིང་དུ་འདྲིས་པར་བྱས་ཏེ་རྩ་བའི་རྒྱུད། །སྒྲོན་མེ་ལྟ་བུར་གསལ་བར་བྱེད་པ་ལ། །བརྟེན་ནས་བཤད་རྒྱུད་ཆེན་པོ་ལྔ་དང་ནི། །ལེགས་པར་སྦྱར་ལ་འབད་པ་ཆེན་པོས་སྦྱངས། །སྦྱངས་
པས་འདུས་པའི་རིམ་གཉིས་སྤྱི་དང་ནི། །ཁྱད་པར་རྫོགས་པའི་རིམ་པའི་གནད་ཀུན་རྙེད། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །དེ་ཡི་མཐུ་ལས་
བདེ་དགྱེས་དུས་འཁོར་སོགས། །རྒྱུད་སྡེ་མང་པོའི་གནད་དོན་གདམས་པར་ཤར། །དེ་དག་བདག་གིས་གཞན་དུ་བཤད་པས་ན། །འདིར་ནི་རྣམ་དཔྱོད་ཅན་ལ་སྒོ་ཙམ་ཞིག་ཚུལ་འདི་བསམས་ཤིང་

[063B] །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །བར་དུ་གཞུང་ལུགས་ཐམས་ཅད་གདམས་པར་ཤར་བའི་སྐབས་ཏེ་གཉིས་པའོ།།    ༈    །ཐེག་ཆེན་
གཉིས་ཀྱི་ཐུན་མོང་ལམ་དང་ནི། །ཐུན་མོང་མིན་པའི་ལམ་གྱི་རིམ་པ་གཉིས། །གནད་བསྡུས་ཚང་པའི་ལམ་ལ་འདྲིས་པར་སྦྱངས། །ཚུལ་འདི་བསམས་ཤིང་མདུན་མ་ལེགས་ནས་གདའ། །བཀྲིན་དྲིན་ཆེའོ་རྗེ་བཙུན་
མཁྱེན་པའི་གཏེར། །རྒྱལ་སྲས་སྨོན་ལམ་གངྒའི་ཀླུང་རྣམས་ནི། །དམ་ཆོས་འཛིན་པའི་སྨོན་ལམ་ནང་འདུས་པར། །གསུངས་ཕྱིར་དགེ་རྩ་ཇི་རྙེད་བསགས་པ་ནི། །ཀུན་ཀྱང་ཐུབ་བསྟན་རྒྱས་པའི་ཆེད་དུ་བསྔོས། །ཚུལ་
འདི་བསམས་ཤིང་མདུན་མ་ལེགས་ན་གདའ། །བཀའ་དྲིན་ཆེའོ་རྗེ་བཙུན་མཁྱེན་པའི་གཏེར། །ཐ་མར་ཉིན་མཚན་ཀུན་ཏུ་ཉམས་སུ་བླངས་པ་དང། །ཀུན་ཀྱང་བསྟན་པ་རྒྱས་པ་ཆེད་དུ་བསྔོས་པའི་སྐབས་ཏེ་གསུམ་
པའོ།།    ༈    །།རང་གི་དགེ་བ་རྒྱ་ཆེ་སྤེལ་ཕྱིར་དང། །རྣམ་དཔྱོད་ལྡན་པའི་སྐལ་བཟང་མང་པོ་ལ། །འཇུག་སྒོ་མ་ནོར་ཚུལ་བཞིན་བསྟན་པའི་ཕྱིར། །རང་གི་རྟོགས་པ་བརྗོད་པ་འདི་བྱས་སོ། །དེ་ལས་ཐོབ་པའི་
དགེ་བའི་ཚོགས་རྣམས་ཀྱིས། །རིམ་པ་འདི་ཡིས་འགྲོ་བ་མ་ལུས་ཀུན། །ཐུབ་པའི་བརྟུལ་ཞུགས་བླ་ན་མེད་བཟུངས་ནས། །རྒྱལ་བ་དགྱེས་པའི་ལམ་ལ་འཇུག་པར་ཤོག། །ཅེས་རང་གི་རྟོགས་པ་མངོན་པར་བརྗོད་པ་མདོ་ཙམ་

[064A]༄༅། །དུ་བཤད་པ་འདི་ནི། །མང་དུ་ཐོས་པའི་དགེ་སློང་ཤར་ཙོང་ཁ་པ་བློ་བཟང་གྲགས་པའི་དཔལ་གྱིས་འབྲོག་རི་བོ་ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ།།    ༈   །
   ༈    །ཇི་ལྟ་ཇི་སྙེད་མཁྱེན་པའི་འོད་ཟེར་ཅན། །རྒྱལ་སྲས་ཉི་མ་རྗེ་བཙུན་ཆོས་ཀྱི་རྗེ། །དཔལ་ལྡན་བླ་མའི་ཞབས་རྡུལ་སྤྱི་བོས་བསྟེན། །ཁྱོད་ཀྱི་སྐུ་གསུང་ཐུགས་ཀྱི་ཡོན་
ཏན་རྣམས། །ཕྱོགས་བཅུར་བཞུགས་པའི་རྒྱལ་བ་སྲས་བཅས་ཀྱིས། །མ་ལུས་བརྗོད་པར་མི་ནུས་འོན་ཀྱང་ནི། །དད་པས་སྤེལ་ལ་ཅུང་ཟད་མཉན་པར་གྱིས། །ཡོན་ཏན་རྒྱ་མཚོའི་བསྟོད་ཚིག་མེ་ཏོག་གི་འཕྲེང་བ་
སྤེལ་ལེགས་བློ་གསལ་མགྲིན་པའི་རྒྱན། །དད་པའི་བསོད་ནམས་སྤེལ་བའི་རིན་ཆེན་ནི། །བདག་གིས་བསྒྲུབས་ལ་མཁས་རྣམས་དགྱེས་པར་མཛོད། །ཁྱོད་ཀྱིས་ལེགས་པར་སྤྱད་པའི་བསོད་ནམས་སྤྲིན། །གདུལ་
བྱའི་དགེ་ལེགས་སྤེལ་བའི་ཆར་རྒྱན་ཅན། །ཟབ་དང་རྒྱ་ཆེའི་སྙན་པའི་འབྲུག་སྒྲ་སྒྲོག་དཔལ་ལྡན་བླ་མ་ཆུ་འཛིན་དབང་པོ་བཞིན། །ཏིང་འཛིན་བྱེ་བ་མང་ལ་དབང་བསྒྱུར་ཞིང། །ལེགས་བཤད་རྩོམ་དང་སྒྲུབ་ལ་མངོན་
བརྩོན་པ། །རྣལ་འབྱོར་དབང་ཕྱུག་སྔགས་རིག་ཀུན་གྱི་གཙོ། །དཔལ་ལྡན་བླ་མ་ལུས་ཅན་གཙུག་ན་རྒྱལ། །སྔོན་ཚེ་རྡོ་རྗེ་གདན་དུ་རྒྱལ་བ་ལ། །རིན་ཆེན་ཤེལ་གྱི་ཕྲེང་བ་བརྒྱ་རྩ་གཅིག་ལེགས་པར་ཕུལ་ཏེ་བྱང་ཆུབ་སེམས་བསྐྱེད་ནས། །ཡང་དག་ལྟ་

[064B] །དཔལ་ལྡན་བླ་མའི་ཞབས་ལ་གསོལ་བ་འདེབས། །དགུང་ལོ་བདུན་ནས་རྗེ་བཙུན་གསང་བདག་དང། །ཤིང་རྟ་ཆེན་པོ་དཔལ་ལྡན་མར་མེ་མཛད། །མངོན་སུམ་གཟིགས་ཤིང་རྒྱུན་དུ་རྗེས་བཟུང་
བས། །སྔགས་དང་ཕ་རོལ་ཕྱིན་གཞུང་གདམས་པར་ཤར། །དཔལ་ལྡན་བླ་མའི་ཞབས་ལ་གསོལ་བ་འདེབས། །ཨིནྡྲ་ནའི་ལའི་མདོག་ལྟར་རབ་སྔོ་བའི། །རབ་མཛེས་འོད་ཟེར་ལྔ་ཡི་དྲ་བ་ཅན། ཤིན་ཏུ་ཟླུམ་པའི་
དབུས་སུ་འཇམ་པའི་དབྱངས། །མངོན་སུམ་གཟིགས་པ་རྗེ་བཙུན་ཆོས་ཀྱི་རྗེ། །དཔལ་ལྡན་བླ་མའི་ཞབས་ལ་། །དེ་ནས་བརྩམས་ཏེ་རྗེ་བཙུན་མཁྱེན་པའི་གཏེར། །ནམ་འདོད་གཟིགས་ཤིང་དཔལ་ལྡན་འདུས་པ་དང། །ཤེས་
རབ་ཕ་རོལ་ཕྱིན་གཞུང་ཟབ་མོའི་དོན། །རྒྱུན་དུ་གསན་པ་རྒྱལ་སྲས་ཆོས་ཀྱི་རྗེ། །དཔལ་ལྡན་བླ་མའི་ཞབས་ལ་། །ཡན་ལག་བདུན་པའི་ཆོ་ག་མཛད་པའི་ཚེ། །སངས་རྒྱས་སུམ་ཅུ་སོ་ལྔ་མངོན་སུམ་དུ། །རང་རང་སྐུ་ཡི་
དབྱིབས་དང་ཕྱག་མཚན་སོགས། །ཇི་བཞིན་རྒྱུན་དུ་གཟིགས་པ་ཆོས་ཀྱི་རྗེ། །དཔལ་ལྡན་བླ་མའི་ཞབས་ལ་། །གཡས་གཡོན་ཕྱག་གི་ཆོས་འཆད་ཕྱག་རྒྱ་ཅན། །བཟང་པོའི་བཞུགས་སྟངས་མཛད་པའི་བྱམས་མགོན་
གྱིས༑ སླར་ཡང་སྟོབས་བཅུ་མངའ་བ་གཤེགས་པ་བཞིན། །རྒྱལ་བའི་མཛད་པ་སྒྲུབ་པར་ལུང་བསྟན་པ། །དཔལ་ལྡན་བླ་མའི་ཞབས་ལ་། །ལྷ་མིའི་སྟོན་པ་ཤཱཀྱའི་རྒྱལ་པོ་དང། །སྨན་གྱི་བླ་དང་འདྲེན་པ་འོད་དཔག་

[065A]༄༅། །མེད། །འཁོར་ཚོགས་རྒྱ་མཚོའི་དབུས་ན་ལྷམ་མེ་བ། །མངོན་སུམ་གཟིགས་པ་རྒྱལ་སྲས་ཆོས་ཀྱི་རྗེ། །དཔལ་ལྡན་བླ་མའི་ཞབས་ལ་། །   ༈   
བཙུན་སྒྲོལ་མ་དང། །གཙུག་གཏོར་རྣམ་རྒྱལ་འཕགས་མ་འོད་ཟེར་ཅན། །བར་ཆད་ཀུན་སེལ་གཙུག་ཏོར་གདུགས་དཀར་སོགས། །ལྷག་པའི་ལྷ་རྣམས་ཡང་ཡང་གསལ་བར་གཟིགས། །དཔལ་
ལྡན་བླ་མའི་ཞབས་ལ་། །རྒྱལ་སྲས་ཀླུ་སྒྲུབ་རྗེ་བཙུན་སངས་རྒྱས་བསྐྱངས། །འཕགས་པ་ལྷ་དང་དཔལ་ཟླ་བའི་ཞབས། །རྣལ་འབྱོར་དབང་ཕྱུག་ཀླུ་ཡི་བྱང་ཆུབ་རྣམས། །མངོན་སུམ་བྱོན་ནས་རྒྱུན་དུ་རྗེས་བཟུང་
བ། །པྡལ་ལྡན་། །ས་གསུམ་བརྙེས་པ་འཕགས་ཐོགས་མེད་དང། །ཀུན་མཁྱེན་གཉིས་པ་རྒྱལ་སྲས་དབྱིག་གི་གཉེན། །འཕགས་པས་རྗེས་བཟུངས་ཕྱོགས་ཀྱི་གླང་པོ་རྣམས། །མངོན་སུམ་བྱོན་
ནས་རྒྱུན་དུ་རྗེས་བཟུང་བ། །དཔལ་ལྡན་། །སྨྲ་བའི་ཟླ་བ་ཆོས་ཀྱི་གྲགས་པ་དང། །ཡོན་ཏན་འོད་དང་རྒྱལ་སྲས་ཤཱཀྱའི་འོད། །ཞི་བ་ལྷ་དང་དཔལ་ལྡན་ཨ་བྷ་ཡ། །མངོན་སུམ་བྱོན་ནས་རྒྱུན་དུ་རྗེས་བཟུང་
བ༑ ༑དཔལ་ལྡན་། །ཨིནྡྲ་བྷཱུ་ཏི་དཔལ་ལྡན་ས་ར་ཧ། །ལཱུ་ཡི་པ་དང་རྗེ་བཙུན་དྲིལ་བུའི་ཞབས། །ནག་པོའི་སྤྱོད་པ་པདྨའི་ངང་ཚུལ་སོགས། །མངོན་སུམ་བྱོན་ནས་རྒྱུན་དུ་རྗེས་བཟུང་བ། །དཔལ་ལྡན་། །

[065B] །ཕན་པ་རྒྱ་ཆེ་འགྲུབ་པའི་རྟེན་འབྲེལ་ཞེས། །འཇམ་དཔལ་དབྱངས་ཀྱིས་གསལ་བར་ལུང་བསྟན་ཅིང། །གཞན་དོན་ལྷུན་གྱིས་གྲུབ་པའི་སེམས་དཔའ་ཆེ། །དཔལ་ལྡན་
། །ཞི་ལྷག་ཟུང་དུ་འབྲེལ་བའི་རྣལ་འབྱོར་གྱི། །ཏིང་འཛིན་ཡར་ངོའི་ཟླ་ལྟར་འཕེལ་བ་ན། །བཅོམ་ལྡན་རྡོ་རྗེ་འཇིགས་བྱེད་རབ་བརྗིད་པའི། །ཞལ་ཕྱག་ཡོངས་སུ་རྫོགས་པའི་སྐུ་མཆོག་གཟིགས། །དཔལ་
ལྡན་། །འཇམ་དཔལ་དབྱངས་དང་རྗེ་བཙུན་བླ་མ་ཡི། །ཐུགས་ཀར་ཤེས་རབ་རལ་གྲིས་འབྲེལ་བ་ལས། །ཟག་མེད་བདུད་རྩིའི་ཆུ་རྒྱུན་ཐུགས་ཀར་ཞུགས། །ལྷན་སྐྱེས་བདེ་བའི་ཏིང་འཛིན་བཟང་པོ་འཁྲུངས། །དཔལ་
ལྡན་། །བདེ་བ་ཅན་དུ་སྐྱེ་བའི་སྨོན་ལམ་དང། །མི་ཕམ་མགོན་གྱི་ཡང་དག་དོན་བསྟོད་པ། །དོན་གྱི་ངོ་བོ་གོ་རིམ་འཇམ་དབྱངས་ཀྱི། གསལ་བར་གསུངས་ནས་ཚིག་སྦྱོར་ལེགས་སྦྱར་བ། །དཔལ་ལྡན་སྐུ་
གསུང་ཐུགས་རྟེན་རབ་གནས་མཛད་པའི་ཚེ། །དམ་ཚིག་པ་ལ་ཡེ་ཤེས་མངོན་སུམ་ཞུགས། །གང་གིས་བྱིན་གྱིས་བརླབས་པའི་ལྷ་ཚོགས་རྣམས། །སྐྱེ་རྒུའི་བསོད་ནམས་ཞིང་དུ་ལེགས་གྲུབ་པ། །དཔལ་
ལྡན་། །རྒྱལ་སྲས་ཀླུ་སྒྲུབ་ཡབ་སྲས་གཙོ་འཁོར་ལྔ། །ཟབ་མོ་རྟེན་འབྱུང་གཏམ་གྱིས་བགྲོད་བ་མཛད། །དེ་ཡི་ནང་ནས་དཔལ་ལྡན་སངས་རྒྱས་བསྐྱངས། །རྒྱ་དཔེས་བྱིན་བརླབས་འཕགས་པའི་དགོངས་པ་

[066A]༄༅། །འཁྲུངས། །དཔལ་ལྡན་། །རྒྱུད་ཀྱི་མཐར་ཐུག་དཔལ་ལྡན་དུས་འཁོར་ལོའི། །ཡན་ལག་དྲུག་གི་གནད་རྣམས་དགོངས་པ་ན། །བཅོམ་ལྡན་དུས་ཀྱི་འཁོར་ལོ་མངོན་སུམ་
གཟིགས། །ཟླ་བ་བཟང་པོ་འདྲ་བར་ལུང་བསྟན་པ། །དཔལ་ལྡན་། །ཆོས་འཁོར་ལྷ་སར་ཆོ་འཕྲུལ་ཆེན་པོའི་དུས། །ངོ་མཚར་བཀྲ་ཤིས་སྣ་ཚོགས་བརྒྱ་བཀོད་པས། །མཆོད་པ་བདེ་བ་ཆེན་
པོར་བྱིན་བརླབས་ནས། །ཕྱོགས་བཅུའི་རྒྱལ་བ་སྲས་བཅས་མཉེས་པར་མཛད། །དཔལ་ལྡན་། །ཐ་མལ་སྣོད་བཅུད་སྣང་སྟོད་སྒྱུ་མ་དང། །ཟབ་གསལ་གཉིས་སུ་མེད་པའི་རྣལ་འབྱོར་གྱིས། །བདེ་ཆེན་ལྷ་
ཡི་རྣམ་པར་ཤར་པའི་ཚེ། །སྐུ་ཡི་རྡོ་རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་། །སྙིང་གའི་པདྨོར་སྐུ་གསུང་རྡོ་རྗེ་ཡི། །འབྱུང་འཇུག་སྔགས་ཀྱི་གདངས་སུ་བཟླས་པ་ན། །ཞུགས་གནས་ཐིམ་པའི་འོད་གསལ་
ཕྱག་རྒྱ་ཆེ། །གསུང་གི་རྡོ་རྗེ་རྣལ་འབྱོར་ཆོས་ཀྱི་རྗེ། །དཔལ་ལྡན་། །ལྟེ་བའི་འཁོར་ལོའི་གཏུམ་མོ་ཙཎྜ་ལིས། །སྤྱི་བོའི་ཧཾ་ཡིག་དབུ་མར་བཞུ་བ་ལས། །ལྷན་སྐྱེས་བདེ་ཆེན་དཔལ་ལ་རྣམ་རོལ་བ། །ཐུགས་ཀྱི་རྡོ་
རྗེའི་རྣལ་འབྱོར་ཆོས་ཀྱི་རྗེ། །དཔལ་ལྡན་། །ཕྱོགས་བཅུར་བཞུགས་པའི་རྒྱལ་བ་སྲས་བཅས་རྣམས། །རྣམ་དག་སྨོན་པའི་དཔང་པོར་སྤྱན་དྲངས་ཚེ། །རང་རང་ཕྱོགས་ཀྱི་དེ་བཞིན་གཤེགས་པ་ཡི། །སྐུ་ཡི་བཀོད་

[066B] །དཔལ་ལྡན་། །འཇམ་པའི་རྡོ་རྗེའི་དཀྱིལ་འཁོར་གཙོ་བོ་ཡིས། །འཇམ་པའི་དབྱངས་དང་རྗེ་བཙུན་བྱམས་པ་གཉིས། །ཆོས་ཀྱི་བགྲོ་བ་མཛད་པའི་ཆུས་བཀང་བའི། །
རིན་ཆེན་བུམ་བཟང་སྟེར་བ་གསལ་བར་རྨིས། །དཔལ་ལྡན་། །རིན་ཆེན་དུ་མས་སྤྲས་པའི་ཁྲི་སྟེང་ན། །ཐམས་ཅད་མཁྱེན་པ་བུ་སྟོན་རིན་ཆེན་གྲུབ། །འདུས་པའི་རྩ་བའི་རྒྱུད་ཀྱི་གླེགས་བམ་ནི། །གནང་ནས་
འདི་ཡི་བདག་པོ་གྱིས་ཞེས་གསུང། །དཔལ་ལྡན་། །གླེགས་བམ་གཏད་དེ་སྔགས་དང་ཕྱག་རྒྱ་ཡིས། །ལན་གསུམ་དབུ་ཡི་སྟེང་དུ་བྱིན་བརླབས་པས། །ལྷོ་བྲག་མར་པའི་དགོངས་པ་བསྲེ་འཕོའི་གནད། །རྒྱུད་དང་
འཕགས་པའི་མན་ངག་ཡིན་པར་ངེས། །དཔལ་ལྡན་། །བདེ་མཆོག་འཁོར་ལོའི་སྒྲུབ་པ་མཛད་པའི་ཚེ། །དཀྱིལ་འཁོར་པ་རྣམས་མངོན་སུམ་གསལ་བར་གཟིགས། །ཕྱི་ནང་གནས་གསུམ་མཁའ་འགྲོའི་ཚོགས་རྣམས་
ཀྱིས། །རྡོ་རྗེ་གླུ་ཡི་མཆོད་པས་དགྱེས་པར་མཛད། །དཔལ་ལྡན་། །བདུད་དཔུང་གཞིལ་བའི་ཐུགས་དམ་མཛད་པའི་ཚེ། །གསེར་སྦྱངས་བཙོ་མའི་མདངས་ལྟར་རབ་གསལ་ཞིང། །ཉི་མ་བྱེ་བའི་འོད་ཀྱི་འཁོར་ཡུག་
ཅན༑ ༑བདུད་འདུལ་ཆེན་པོའི་ཐུབ་པ་དངོས་སུ་གཟིགས། །དཔལ་ལྡན་། །རྗེ་ཡི་སྐུ་དང་རྒྱལ་བ་སྐུ་གསུང་ཐུགས། །དབྱེར་མེད་མཛད་ནས་བདུད་སྡེ་ཟིལ་མནན་པས། །བསྟན་སྲུང་རྣམས་ཀྱིས་བདུད་རིགས་ཚར་

[067A]༄༅། །བཅད་ཚེ། །བདུད་ཀྱི་དམག་དཔུང་ཕམ་པའི་སྒྲ་ཆེན་གྲགས། །དཔལ་ལྡན་། །བསྟན་སྲུང་རྒྱ་མཚོའི་ཚོགས་ཀྱི་མངོན་སུམ་དུ། །སྔོན་ཚེ་རྡོ་རྗེ་འཆང་གིས་བཀའ་སྩལ་བཞིན། །ཁྱེད་
ཀྱི་བསྟན་པ་འཛིན་དང་སྤེལ་བ་ལ། །ལྷག་པར་གུས་པའི་ཡིད་ཀྱི་ཚུལ་བཞིན་སྒྲུབ། །དཔལ་ལྡན་། །དགའ་ལྡན་གནས་སུ་མི་ཕམ་ཆོས་རྗེའི་དྲུང། །རྒྱལ་བའི་སྲས་པོ་འཇམ་དཔལ་སྙིང་པོ་ཞེས། །འཇམ་
པའི་དབྱངས་དང་གསང་བའི་བདག་པོ་ཡིས། །གསལ་བར་ལུང་བསྟན་རྗེ་བཙུན་ཆོས་ཀྱི་རྗེ། །དཔལ་ལྡན་། །དེ་ལྟར་དད་པའི་ཡིད་ཀྱིས་གསོལ་བཏབ་པས། །མཁའ་མཉམ་འགྲོ་བའི་སྡུག་བསྔལ་སེལ་བྱེད་ཅིང། །སྐྱེ་
དང་སྐྱེ་བར་རྗེ་བཙུན་བླ་མ་ཡིས། །རྗེས་བཟུང་དམ་ཆོས་འཛིན་པར་བྱིན་གྱིས་རློབས། །བདེ་ཆེན་ལྷན་སྐྱེས་ཡེ་ཤེས་འཆར་དུ་གསོལ། །དངོས་འཛིན་འཁྲུལ་པའི་དྲི་མ་བསལ་དུ་གསོལ། །སེམས་ཉིད་ཐེ་ཚོམ་དྲ་བ་བཅད་དུ་
གསོལ༑ ༑མྱུར་དུ་ཁྱེད་རང་ལྟ་བུར་བྱིན་གྱིས་རློབས། །ཐོས་བསམ་སྒོམ་པའི་ཤེས་རབ་འཕེལ་དུ་གསོལ། །འཆད་རྩོད་རྩོམ་པའི་བློ་གྲོས་རྒྱས་སུ་གསོལ། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །མྱུར་དུ་ཁྱོད་རང་ལྟ་བུར་བྱིན་གྱིས་རློབས། །ཀུན་བཟང་མཆོད་
སྤྲིན་ནམ་མཁའ་མཉམ་པར་འབུལ། །ཐོག་མེད་བསགས་པའི་སྡིག་ལྟུང་སོ་སོར་བཤགས། །རྒྱལ་སྲས་ཀུན་གྱི་དགེ་ལ་ཡི་རང་ཞིང། །མྱ་ངན་མི་འདའ་ཆོས་འཁོར་བསྐོར་བར་བསྐུལ། །དེ་ལྟར་བགྱིས་པའི་

[067B] །འགྲོ་ཀུན་ཏིང་འཛིན་དཔལ་ལ་རྣམ་རོལ་ཞིང། །ལེགས་ཚོགས་ཡར་ངོའི་ཟླ་ལྟར་འཕེལ་བ་དང། །ཀུན་མཁྱེན་རྒྱལ་བའི་བསྟན་པ་རྒྱས་པར་ཤོག། །།ཅེས་བསོད་ནམས་ཆེན་པོའི་
དཔལ་གྱིས་མཐོ་བ་དྲུང་གྲགས་པ་དཔལ་གྱི་བཟང་པོ་སྐུ་མཆེད་ཀྱི་གསུང་གིས་བསྐུལ་ཞིང། །གཞུང་ལུགས་འབུམ་ཕྲག་དུ་མ་ལ་བློ་འོད་འཕྲོ་བ་རིགས་པ་སྨྲ་བ་ཤཱཀྱའི་དགེ་སློང་བཀྲ་ཤིས་དཔལ་ལྡན་འབྲས་སྤུངས་ཆོས་སྡེ་ཆེན་པོར་སྦྱར་བའོ།། །།    ༈   
ཤར་གངས་རི་དཀར་པོའི་རྩེ་མོ་ན། །སྤྲིན་དཀར་པོ་གནམ་ལ་སྙེག་འདྲ་བ། །དེ་མཐོང་བའི་མོད་ལ་བླ་མ་དྲན། །དྲིན་བསམས་ཤིང་བསམས་ཤིང་དད་པ་སྐྱེས། །སྤྲིན་དཀར་པོ་ལྡིང་བའི་ཤར་ཕྱོགས་ན། །འབྲོག་དགེ་ལྡན་རྣམ་པར་རྒྱལ་
བ་དེར། །མཚན་བརྗོད་པར་དཀའ་བ་རིན་པོ་ཆེ། །ཕ་བློ་བཟང་གྲགས་པ་ཡབ་སྲས་བཞུགས། །   ༈    །ཆོས་ཟབ་ལ་ཤིན་ཏུ་རྒྱས་པ་གསུང། །བོད་ཁ་བ་ཅན་གྱི་སྐལ་ལྡན་ལ། །།
མགོན་ཁྱོད་ཀྱི་བཀའ་དྲིན་བསམ་མི་ཁྱབ། །གོས་སྙོམས་ལས་འཛིན་པའི་དགེ་འདུན་གྲུབ། །བློ་ཅུང་ཟད་ཆོས་ལ་ཕྱོགས་པ་འདི། །རྗེ་ཡབ་སྲས་རྣམས་ཀྱི་བཀའ་དྲིན་ཡིན། །དྲིན་ཆེ་བར་ངེས་སོ་ཡབ་སྲས་རྣམས། །དུས་དེང་
ནས་བྱང་ཆུབ་སྙིང་པོའི་བར། །རྗེ་ཡབ་སྲས་ཁྱེད་རྣམས་མ་གཏོགས་པར། །སྐྱབས་རེ་ས་གཞན་ན་མི་འཚོལ་བས། །ཐུགས་བརྩེ་བའི་ལྕགས་ཀྱུས་དྲང་དུ་གསོལ།    ༈    །དྲིན་ཇི་བཞིན་འཁུར་བར་མ་ནུས་ཀྱང། །སེམས་ཆགས་

[068A]༄༅། །སྡང་དབང་དུ་མ་སོང་བས། །མགོན་ཁྱོད་ཀྱི་བསྟན་པ་འཛིན་པ་ལ། །དུས་ནམ་ཡང་བརྩོན་པར་བགྱིད་པར་སྨོན། །ལར་ད་ལྟ་གངས་རིའི་ཁྲོད་འདི་ན། །རང་བསྟན་པ་འཛིན་པར་ཁས་ལེན་ཞིང། །
གཞན་བསྟན་འཛིན་དགྲ་བོའི་དངས་མར་འཛིན། །ཚུལ་འདི་ལ་སྐྱོ་བ་གཏིང་ནས་སྐྱེས། །གཞན་འཕུང་བར་འདོད་པའི་ཀུན་སློང་དང། །རྒྱུད་མཚན་འཛིན་དམ་པོས་བཅིངས་ལགས་ཀྱང། །ལམ་
མཐོན་པོར་གནས་པའི་ཁས་ལེན་བྱེད། །འདི་བརྟགས་ན་ཀུན་ཀྱང་འཁྲེལ་བའི་རྒྱུ། །ལམ་གོལ་སར་རྒས་པའི་སྡུག་ཡུས་ཀྱིས། །ཆོས་ཚུལ་བཞིན་བསྒྲུབ་པའི་གང་ཟག་ལ། །རྒྱུད་ཁོང་ནས་འཁྲུག་པའི་གདུག་
སེམས་ཅན། །གདོན་ཐུགས་ལ་ཞུགས་པ་མ་ལགས་སམ། །དགྲ་ཉོན་མོངས་འདུལ་ཐབས་མི་བྱེད་པར། །བཤགས་འགྱེད་པ་ཙམ་གྱི་འཆད་ཉན་ཡང། །འདྲེ་ཤར་སྒོའི་ཕྱོགས་སུ་གནས་པ་ལ། །གླུད་ནུབ་སྒོར་གཏོང་
བ་དོན་རེ་ཆུང། །དོན་དེ་ལྟར་གོ་བའི་བཤེས་གཉེན་རྣམས། །སྤྱིར་ལུས་ཅན་ཀུན་ལ་བཀའ་དྲིན་བསམ། །སྒོས་ཆོས་མཛད་ཡོངས་ལ་དག་སྣང་སྦྱངས། །དགྲ་ནང་ན་འདུག་པའི་ཉོན་མོངས་འདུལ། །མི་ཁོ་བོའི་རྗེས་
འཇུག་གྲོགས་པོ་རྣམས། །ཡིད་ཕྱོགས་སུ་ལྷུང་བར་མ་བྱས་པར། །བློ་གཟུ་བོར་གནས་པའི་རྟོག་དཔྱོད་ཀྱི། །ལམ་དྲང་པོར་ཞུགས་པ་ཅིས་ཀྱང་ལེགས། །   ༈    །བྱམས་སྙིང་

[068B] །དབྱིངས་སྤྲོས་བྲལ་རྟོགས་པའི་ལྟ་བ་ཡིས། །དཔལ་བླ་མེད་བྱང་ཆུབ་མྱུར་ཐོབ་ཤོག་སྐུ་ལ་མཚན་དཔེའི་དཔལ་འབར་ཞིང། །གསུང་དབྱངས་ཡན་ལག་དྲུག་བཅུས་བརྒྱན། །ཐུགས་
ནི་ཟབ་ཡངས་མཁྱེན་བརྩེའི་གཏེར། །རྗེ་ཡབ་སྲས་རྣམས་ཀྱི་བཀྲ་ཤིས་ཤོག། །།ཅེས་པ་འདི་ནི་ཐམས་ཅད་མཁྱེན་པ་ཆེན་པོ་དགེ་འདུན་གྲུབ་པ་དཔལ་བཟང་པོས་གདུངས་དབྱངས་སུ་མཛད་པའོ།། །།    ༈   
ཆགས་པོ། །རྗེ་བདེ་གཤེགས་ཀུན་གྱིས་བྱིན་གྱིས་བརླབས། །དོན་ཡེ་ཤེས་རང་སྣང་སྒྱུ་འཕྲུལ་གྱི། །དཔལ་རྒྱལ་བའི་དཀྱིལ་འཁོར་ཆེན་པོར་གྲུབ། །རི་སྨན་ལྗོངས་དྲི་བཟང་དངོས་པ་འཐུལ། །དུས་གསུམ་དུ་མེ་ཏོག་
ལྡིང་ཁང་བཀྲ། །ཤིང་གཡུ་ལོ་རྒྱས་པའི་ཚང་ཚིང་གིས། །རྗེ་བླ་མའི་མཛེས་སྐུ་ཡིད་ལ་ཤར། །ཆབ་ལྷུང་ལྷུང་འབབ་པའི་ཉལ་འགྲོའི་སྒྲ། །ཡིད་འཁོས་སུ་ཕེབས་པའི་འདབ་ཆགས་སྐད། །ཆོས་ལེགས་
བཤད་དར་དེར་སྒྲོགས་པ་ཡིས། །རྗེ་བླ་མའི་གསུང་དབྱངས་ཡིད་ལ་དྲན། །སྟོན་གཡའ་དང་བྲལ་བའི་དགུང་སྔོན་པོར། །སྤྲིན་དཀར་གསལ་ལང་ལོང་རྩིབས་ཤར་སྒྲེངས། །ཉི་གཞོན་གྱི་འོད་སྣང་ལམ་
ལམ་འདིས། །རྗེ་བླ་མའི་མཁྱེན་བརྩེ་ཡིད་ལ་ཤར། །སྐུ་གསལ་རྫོགས་མཚན་དཔེའི་རྒྱན་གྱིས་སྤྲས། །གསུང་ཟབ་རྒྱས་གདམས་པའི་འདོད་པ་འཇོ། །ཐུགས་འོད་གསལ་ཆོས་ཀུན་གཟིགས་མོ་ཅན། །རྗེ་བློ་

[069A]༄༅། །བཟང་གྲགས་པ་སྲས་དང་བཅས། །སྔོན་ཐུགས་དམ་ཇི་ལྟར་བཅས་པ་བཞིན། །མགོན་དཔུང་གཉེན་སླད་དུ་འདིར་གཤེགས་ལ། །ཀུན་བཟང་གི་མཆོད་པ་རྒྱ་མཚོའི་ཚོགས། །
དབྱིངས་བདེ་ཆེན་ངང་དུ་བཞེས་སུ་གསོལ། །ཞིང་རྣམ་དག་བྱིན་རླབས་གཡང་དུ་ཆགས། །ཉམས་དགའ་བདེའི་འབྲོག་རི་བོ་ཆེར། །རྗེ་རྒྱལ་བས་ལུང་བསྟན་དགའ་ལྡན་ཞེས། །ཕྱོགས་ཀུན་ལས་རྣམ་པར་
རྒྱལ་བ་འདིར། །ཐུགས་བདེ་སྟོང་དབྱེར་མེད་ངང་ཉིད་ལ། །ཡུལ་ཀུན་རྫོབ་འཇའ་ཚོན་ཅི་ཡང་བཀྲ། །སྐུ་གཅིག་ལས་རབ་འབྱམས་སྤྲུལ་བའི་སྤྲིན། །ཚད་མུ་མཐའ་བྲལ་བར་འགྱེད་བཞིན་དུ། །ཆོས་མདོ་སྔགས་
ཟབ་དང་རྒྱ་ཆེའི་ལམ། །ཐར་འདོད་ཀྱི་འཇུག་ངོགས་གང་ཡིན་པ། །ཚིག་སྒྲ་སྤྱིར་མ་ལུས་འཁྲུལ་མེད་དུ། །སྐལ་ལྡན་གྱི་འགྲོ་ལ་རྗེན་པར་བསྟན། །རྗེ་བླ་མ་ཁྱེད་ཀྱི་བཀའ་དྲིན་ལས། །བཀའ་མདོ་རྒྱུད་མ་ལུས་
གདམས་པར་གོ་མཐར་བྱང་ཆུབ་ཉེ་བའི་ལམ་ངོ་མཐོང། །ཕྱོགས་གོལ་སར་ཤོར་བའི་འཁྲུལ་པ་ཟད། །མགོན་ཁྱོད་ཀྱི་རྣམ་པར་ཐར་པ་དང། །འབངས་རྗེས་སུ་ཞུགས་པའི་གདུལ་བྱ་ལ། །དྲིན་ལེགས་པར་བསམ་
པའི་མོས་གུས་ཀྱིས། །ཡིད་ཁོང་ནས་སྐྱོ་བའི་རེ་ལྟོས་ཞུ། །ཕ་མི་མངོན་བདེ་ཆེན་དབྱིངས་སུ་གཤེགས། །བུ་སྐལ་མེད་འཁོར་བའི་འདམ་འདིར་ལུས། །ད་མགོན་སྐྱབས་བོར་བའི་སྨྲེ་སྔགས་ཀྱི། །ངག་གདུང་

[069B] །ཕར་འགྲོ་བའི་སྤྱོད་ཚུལ་ལ་བལྟས་ན། །ཕྱི་རབ་བྱུང་ཆོས་པར་རློམ་ན་ཡང། །ནང་ཚེ་འདི་ཁོ་ནའི་སྣང་ཤས་ལ། །ཁོང་ཁྱིམ་པ་ལས་ཀྱང་ཞེན་པ་མང། །ཕལ་སྐྱེ་བོ་
ནག་པོའི་ལས་ལ་དགའ། །ངན་གཡོ་ཅན་མགོ་འཕང་མཐོ་ལ་དྲིན། །དུས་སྙིགས་མར་སྤྱོད་པའི་ངང་ཚུལ་འདི། །སྙིང་རུས་པའི་གཏིང་ལ་ནང་དུ་ཐིངས། །ཚུར་རང་གི་ངང་ཚུལ་ལ་བལྟས་ན། །ཕྱི་དགེ་སྦྱོང་
ཚུལ་འཆོས་ཀྱིས་མཛེས་ཤིང། །ཆོས་སྡེ་སྣོད་ཟབ་མོ་ཐོས་ན་ཡང། །ནང་ཤེས་རྒྱུད་མ་དུལ་ཤིང་ལྟར་རེངས། །དབང་ཡུལ་གྱི་སྣང་བ་གང་ཤར་ལ། །དྲན་ཤེས་དང་གཉེན་པོ་མཐུ་ཆུང་བས། །ཡིད་དུག་གསུམ་དབང་དུ་
ཤོར་ཤོར་ཏེ། །རྫས་མི་གཙང་གང་བས་སེར་བུམ་བཞིན། །ལར་དལ་འབྱོར་ལྡན་པའི་མི་ལུས་འདི། །སྔར་ངན་སོང་རྒྱུ་ཚོགས་བསྒྲུབ་བསྒྲུབས་ནས། །དོན་རང་གཞན་ཕན་ངེས་རྣམ་དཀར་ཀྱི། །དེང་ཆ་ཤས་ཙམ་ཡང་མ་
མཆིས་སོ། །བདག་ཡུལ་ངན་དུས་ཀྱི་ཐ་མར་སྐྱེས། །ལས་ཀྱི་ནས་འདའ་བའི་ངང་ཚུལ་འདིར། །ཕ་བླ་མ་ཁྱེད་ཀྱིས་ཉེར་དགོངས་ལ། །ཐུགས་བརྩེ་བའི་ལྕགས་ཀྱུས་བཟུང་དུ་གསོལ། །   ༈    །
རྗེ་གཅིག་མཆོག་ཁྱེད་རང་མཁྱེན་ལགས་པས། །སྐྱབས་རེ་ས་བསླུ་བ་མ་མཛད་པར། །མགོན་དཔུང་གཉེན་མཛོད་གཅིག་བླ་མ་མཁྱེན། །སྤྱིར་འགྲོ་བ་ཀུན་ལ་བུ་ལྟར་བརྩེ། །སྒོས་ཉམ་ཐག་བདག་གི་ཕ་ལགས་ན། །

[070A]༄༅། །སྐུ་མཚན་དཔེས་བརྒྱན་པའི་དཀྱིལ་འཁོར་དེ། །འདིར་མངོན་སུམ་སྣང་བར་བསྟན་དུ་གསོལ། །དུས་གནས་སྐབས་ཀུན་ཏུ་ཕན་ངེས་པའི། །གསུང་གདམས་ངག་རྣ་བར་སྩལ་དུ་གསོལ། །
ཐུགས་དམིགས་མེད་བདེ་བ་ཆེན་པོ་དང། །ཡིད་རོ་གཅིག་འདྲེས་པར་བྱིན་གྱིས་རློབས། །ཚེ་མི་རྟག་ནུབ་ཀའི་ཉི་མ་འདྲ། །ནོར་ལོངས་སྤྱོད་རྩ་རྩེའི་ཟིལ་པར་མཚུངས། །གཏམ་སྙན་གྲགས་ལུང་སྟོང་རླུང་གི་སྒྲ། །ལུས་
ལང་འཚོ་སྟོན་མཐའི་མེ་ཏོག་བཞིན། །ལར་འཁོར་བ་སྤྱི་དང་བྱེད་བྲག་གི། །མཚང་ངན་པའི་ངང་ཚུལ་ཀུན་མཐོང་ནས། །བློ་གཏིང་ནས་ཆོས་ལ་ཕྱོགས་པ་དང། །ཆོས་ལམ་དུ་འགྲོ་བར་བྱིན་གྱིས་རློབས། །ཐོག་མེད་
ནས་དྲིན་གྱིས་བསྐྱང་བསྐྱངས་པའི། །མ་རིགས་དྲུག་སེམས་ཅན་ཉམ་ཐག་ལ། །བྱམས་སྙིང་རྗེ་བྱང་ཆུབ་སེམས་ཀྱི་བློས། །རྒྱུད་ལྷག་པར་ཕྱུག་པར་བྱིན་གྱིས་རློབས། །ཆོས་གང་ཤར་ངོས་ལ་ཕན་ལྟས་ཚེ། །རང་
རྟོགས་བཏགས་རི་མོ་ཙམ་ཞིག་ལས། །གཤིས་སྤྲོས་བྲལ་གནས་ལུགས་ཆེན་པོ་དེ། །དུས་མྱུར་དུ་རྟོགས་པར་བྱིན་གྱིས་རློབས། །ཕྱི་སྣང་བ་ལྷ་དང་ལྷ་མོར་ཤར། །ནང་སེམས་རྒྱུད་བདེ་སྟོང་རོལ་པས་ཚིམ། །མཆོག་བསྐྱེད་
རྫོགས་རྡོ་རྗེའི་རྣལ་འབྱོར་གྱིས། །ཚེ་འདི་ལ་གྲོལ་བར་བྱིན་གྱིས་རློབས། །རྒྱུད་ཉོན་མོངས་འཕེལ་བའི་བསམ་གཏན་དགྲའི། །རྒྱང་རིང་དུ་དབེན་པའི་གནས་བཟང་པོ། །ཉམས་བག་ཕེབས་བདེ་དགའ་བསྐྱེད་

[070B] །ཟབ་དོན་ལ་གཞོལ་བར་བྱིན་གྱིས་རློབས། །ཆོས་སྡོམ་པ་གསུམ་གྱི་བླང་དོར་ལས། །ཕྱིར་ཕྱོགས་པའི་སྡིག་ལྟུང་དྲི་མ་དང། །རྐྱེན་བར་གཅོད་ཕྱི་ནང་འཚེ་བ་ཀུན། །དུས་མྱུར་དུ་ཞི་བར་བྱིན་གྱིས་
རློབས༑ ༑ལྷ་འཇམ་དཔལ་ཞི་ཁྲོ་བཀའ་སྡོད་སོགས། །སྐུ་ཅིར་ཡང་སྟོན་པའི་རྫུ་འཕྲུལ་གྱིས། །རྐྱེན་མཐུན་པའི་ལས་ཀུན་སྒྲུབ་པ་དང། །སྐྱབས་གཡེལ་བ་མེད་པར་མཛད་དུ་གསོལ། །བདག་ལུས་
ངག་ཡིད་ལ་གསང་གསུམ་གྱི། །དཔལ་བྱིན་རླབས་ནུས་མཐུ་ཀུན་སྩོལ་ལ། །སྒོ་གསུམ་གྱིས་ཅི་བྱེད་སེམས་ཅན་དང། །རྗེ་ཁྱེད་ཀྱི་བསྟན་ལ་ཕན་པར་ཤོག་ཆོས་མདོ་སྔགས་སྒྲ་ཡིས་ས་སྟེང་ཁྱབ། །དོན་སྒྲུབ་
བརྒྱུད་བསྟན་པའི་ཉི་མ་ཤར། །འབྲེལ་ཚད་ལ་ཕན་བདེའི་དངོས་གྲུབ་འཕེལ། །ཡིད་ཅི་བསམ་འགྲུབ་པའི་བཀྲ་ཤིས་ཤོག་སྐུ་ལ་མཚན་དཔེའི་དཔལ་འབར་ཞིང། །གསུང་དབྱངས་ཡན་ལག་དྲུག་ཅུས་བརྒྱན། །
ཐུགས་ནི་ཟབ་ཡངས་མཁྱེན་བརྩེའི་གཏེར། །དཔལ་ལྡན་བླ་མའི་བཀྲ་ཤིས་ཤོག་ཅེས་འདི་ནི་ཆུ་ཁྱི་ལོ་གདན་ས་ཆེན་པོ་རི་བོ་དགའ་ལྡན་རྣམ་པར་རྒྱལ་བའི་གླིང་དུ་བསྐྱོད་སྐབས་གནས་ཀྱི་ཁྱད་པར་སོགས་མཐོང་བའི་རྒྱན་བྱས། རྗེས་ཐམས་ཅད་
མཁྱེན་པའི་རྣམ་ཐར་དང་བཀའ་དྲིན་ལ་དད་གུས་ཀྱིས་ཀུན་ནས་བསླངས་ཏེ་གསོལ་འདེབས་འདི་འདྲ་ཞིག་བྱེད་འདོད་བྱུང་བ་ལྟར་འགོ་བརྩམས་ནས་ཤཱྐྱཱའི་དགེ་སློང་བློ་བཟང་སྐལ་བཟང་རྒྱ་མཚོས་བསྡེབས་པའོ།

[071A]༄༅། །    ༈    །དེ་སྲས་མཁྱེན་དང་བརྩེ་བའི་བདག་འཇམ་པའི་དབྱངས་དང་མི་ཕམ་མགོན། །གསོལ་བ་འདེབས་སོ་བྱིན་གྱིས་རློབས། །ལྔ་བརྒྱའི་
གཙུག་རྒྱན་ཐམས་ཅད་མཁྱེན། །འོད་དཔག་མེད་མགོན་མར་མེ་མཛད། །སྤྱན་རས་གཟིགས་དབང་རྒྱལ་བ་འབྲོམ། །ཟག་མེད་བདུད་རྩིའི་མཆོད་པ་བཞེས། །རྒྱལ་བའི་ཡབ་གཅིག་འཇམ་པའི་དབྱངས། །དགེ་སློང་
ཚུལ་བཟུང་ཙོང་ཁ་པ། །བྱིན་རླབས་ཐུགས་རྗེའི་སྤྲིན་དཀྲིགས་ནས། །བདེ་ཆེན་བདུད་རྩིས་ཚིམ་པར་མཛོད། །ཡབ་གཅིག་ཡབ་གཅིག་འཇམ་དཔལ་དབྱངས། །གཏན་གྱི་སྐྱབས་གནས་རིན་པོ་ཆེ། །འབྲལ་མེད་
སྙིང་གའི་པདྨོར་བཞུགས། །དཔག་མེད་བདུད་རྩིའི་མཆོད་པ་བཞེས། །རང་ལུས་ལྷ་སྐུའི་ངོ་བོ་ཉིད། །རོ་བརྒྱ་བདུད་རྩིའི་སྲེད་བྲལ་ཡང། །འདོད་དགུར་སྤྱོད་པས་བདེ་བ་ཆེ། །ཨེ་མའོ་རྨད་བྱུང་སྐལ་པ་བཟང།། །།
   ༈    །འདི་ལྟར་སངས་རྒྱས་བཅོམ་ལྡན་འདས་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་རིག་པ་དང་ཞབས་
སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སོ། །དེ་བཞིན་གཤེགས་པ་དེ་ནི་བསོད་ནམས་

[071B] དགེ་བའི་རྩ་བ་རྣམས་ཆུད་མི་ཟ་བ། བཟོད་པས་རབ་ཏུ་བརྒྱན་པ། བསོད་ནམས་ཀྱི་གཏེར་རྣམས་ཀྱི་གཞི། དཔེ་བྱད་བཟང་པོ་རྣམས་ཀྱིས་སྤྲས་པ། མཚན་རྣམས་ཀྱི་མེ་ཏོག་རྒྱས་པ། སྤྱོད་
ཡུལ་རན་པས་མཐུན་པ། མཐོང་ན་མི་མཐུན་པ་མེད་པ། དད་པས་མོས་པ་རྣམས་ལ་མངོན་པར་དགའ་བ། ཤེས་རབ་ཟིལ་གྱིས་མི་ནོན་པ། སྟོབས་རྣམས་ལ་བརྫི་བ་མེད་པ། སེམས་ཅན་ཐམས་ཅད་ཀྱི་སྟོན་པ་
བྱང་ཆུབ་སེམས་དཔའ་རྣམས་ཀྱི་ཡབ། འཕགས་པའི་གང་ཟག་རྣམས་ཀྱི་རྒྱལ་པོ། མྱ་ངན་ལས་འདས་པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན། ཡེ་ཤེས་དཔག་ཏུ་མེད་པ། སྤོབས་པ་བསམ་གྱིས་མི་ཁྱབ་པ། གསུང་རྣམ་
པར་དག་པ། དབྱངས་སྙན་པ། སྐུ་བྱེད་བལྟ་བས་ཆོག་ཤེས་པ། སྐུ་མཚུངས་པ་མེད་པ། འདོད་པ་དག་གིས་མ་གོས་པ། གཟུགས་དག་གིས་ཉེ་བར་མ་གོས་པ། གཟུགས་མེད་པ་དག་དང་མ་འདྲེས་པ་དང། སྡུག་བསྔལ་
ལས་རྣམ་པར་གྲོལ་བ། ཕུང་པོ་དག་ལས་རབ་ཏུ་རྣམ་པར་གྲོལ་བ། ཁམས་རྣམས་དང་མི་ལྡན་པ། སྐྱེ་མཆེད་རྣམས་བསྡམས་པ། མདུད་པ་རྣམས་ཤིན་ཏུ་བཅད་པ། ཡོངས་སུ་གདུང་བ་དག་ལས་རྣམ་པར་གྲོལ་
བ༑ སྲིད་པ་ལས་གྲོལ་བ། ཆུ་བོ་ལས་བརྒལ་བ། ཡེ་ཤེས་ཡོངས་སུ་རྫོགས་པ། འདས་པ་དང་མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ལ་གནས་པ། མྱ་ངན་ལས་འདས་

[072A]༄༅། །པ་ལ་མི་གནས་པ། ཡང་དག་པ་ཉིད་ཀྱི་མཐའ་ལ་གནས་པ། སེམས་ཅན་ཐམས་ཅད་ལ་གཟིགས་པའི་ས་ལ་བཞུགས་པ་སྟེ། །འདི་དག་ནི་སངས་རྒྱས་བཅོམ་ལྡན་འདས་རྣམས་ཀྱི་སྐུ་
ཆེ་བའི་ཡོན་ཏན་ཡང་དག་པ་རྣམས་སོ། །དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ་
ཡོངས་སུ་བྱང་བ། ཡང་དག་པར་མཐོང་བ། ནད་མེད་པ། དུས་ཆད་པ་མེད་པ། ཉེ་བར་སྟོན་པ། འདི་མཐོང་བ་ལ་དོན་ཡོད་པ། མཁས་པ་རྣམས་ཀྱིས་སོ་སོར་རང་གིས་རིག་པར་བྱ་བ། བཅོམ་ལྡན་འདས་ཀྱིས་ལེགས་
པར་གསུངས་པའི་ཆོས་འདུལ་བ་ལ་ལེགས་པར་སྟོན་པ། ངེས་པར་འབྱུང་བ། རྫོགས་པའི་བྱང་ཆུབ་ཏུ་འགྲོ་བར་བྱེད་པ། མི་མཐུན་པ་མེད་ཅིང་འདུས་པ་དང་ལྡན་པ། བརྟེན་པ་ཡོད་པ། རྒྱུ་བ་བཅད་པའོ། །ཐེག་པ་
ཆེན་པོའི་དགེ་འདུན་ནི་ལེགས་པར་ཞུགས་པ། རིགས་པར་ཞུགས་པ། དྲང་པོར་ཞུགས་པ། མཐུན་པར་ཞུགས་པ། ཐལ་མོ་སྦྱར་བའི་འོས་སུ་གྱུར་པ། ཕྱག་བྱ་བའི་འོས་སུ་གྱུར་པ། བསོད་ནམས་ཀྱི་དཔལ་གྱི་ཞིང་
ཡོན་ཡོངས་སུ་སྦྱོང་བ་ཆེན་པོ། སྦྱིན་པའི་གནས་སུ་གྱུར་པ། ཀུན་ཏུ་འང་སྦྱིན་པའི་གནས་སུ་གྱུར་པ་ཆེན་པོའོ། །རྒྱལ་བས་བདུད་བཅོམ་བྱང་ཆུབ་སངས་རྒྱས་ཏེ། །རྒྱལ་བའི་སྐུ་ལ་སྒྲིབས་སྐྱེམས་མི་མངའ་ཡང། །བདག་

[072B] །བཤོས་དང་ཞལ་བྲས་སྦྱར་བ་འདི་ཕུལ་བས། །དུས་ཀུན་དགེ་བའི་ལོ་ཏོག་འཕེལ་རྒྱས་ནས། །བདེ་བ་ཅན་དུ་པདྨོ་ལས་སྐྱེས་ཏེ། །ཏིང་འཛིན་ཟས་དང་ཆོས་ལ་ལོངས་སྤྱོད་ཤོག་
སངས་རྒྱས་ཡོན་ཏན་བསམ་མི་ཁྱབ། །དམ་པའི་ཆོས་ཀྱང་བསམ་མི་ཁྱབ། །འཕགས་པའི་དགེ་འདུན་བསམ་མི་ཁྱབ། །བསམ་མི་ཁྱབ་ལ་དད་བྱས་པའི། །རྣམ་པ་སྨིན་པའང་བསམ་མི་ཁྱབ། །རྣམ་དག་ཞིང་ལ་སྤྱོད་
པར་ཤོག་    ༈    །།མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ། །བསོད་ནམས་ཡོན་ཏན་རྒྱ་མཚོའི་ཞིང། །དེ་བཞིན་གཤེགས་ལ་ཕྱག་འཚལ་ལོ། །དག་པས་
འདོད་ཆགས་བྲལ་བར་གྱུར། །དགེ་བས་ངན་སོང་ལས་གྲོལ་ཅིང། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་
གནས༑ ༑ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པ་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་ལ་
རྟག་ཏུ་གུས་ཕྱག་འཚལ། །སངས་རྒྱས་ཡོན་ཏན་བསམ་མི་ཁྱབ། །ཆོས་ཀྱི་ཡོན་ཏན་བསམ་མི་ཁྱབ། །དགེ་འདུན་ཡོན་ཏན་བསམ་མི་ཁྱབ། །བསམ་མི་ཁྱབ་ལ་དད་བྱས་པའི། །རྣམ་པར་སྨིན་

[073A]༄༅། །པའང་བསམ་མི་ཁྱབ། །རྣམ་དག་ཞིང་ལ་སྤྱོད་པར་ཤོག་སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །བླ་མེད་
དཀོན་མཆོག་གསུམ་ལ་མཆོད་པ་འབུལ། །ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། །ལེགས་སྦྱར་འདི་ནི་རྒྱལ་བ་སྲས་བཅས་ལ། །དད་པས་ཕུལ་པས་འགྲོ་བ་འདི་དག་ཀུན། །འབྱོར་ལྡན་ཏིང་འཛིན་ཟས་
ལ་སྤྱོད་པར་ཤོག་ཨོཾ་གུ་རུ་བྫྲ་ནཻ་ཝི་དྱ་ཨཱ་ཧཱུཾ། ཕུད་བླ་མ་ལ་དབུལ། ཨོཾ་སྲྦ་བུ་དྡྷ་བོ་དཧི་ས་ཏྭ་བྷྱོ་བྫྲ་ནཻ་ཝི་དྱ་ཨཱ་ཧཱུཾ། སངས་རྒྱས་ལ་དབུལ། ཨོཾ་ཀཱ་མ་དེ་ཝ་མཎྜལ་བྫྲ་ནཻ་ཝི་དྱ་ཨཱ་ཧཱུཾ། ཡི་དམ་ལྷ་ཚོགས་འབུལ་
ཨོཾ་ཤྲི་དྷ་རྨ་པཱ་ལ་བྫྲ་ནཻ་ཝི་དྱ་ཨཱ་ཧཱུཾ། ཆོས་སྐྱོང་ལ་འབུལ། དེ་ནས་ཆང་བུ་དང་པོ་ལ། ཨོཾ་ཧ་རི་ཏེ་སྭ་ཧྭ། འཕྲོག་མ་ལ་འབུལ། ཨོཾ་ཧ་རེ་ཏེ་མྷཱ་བྫྲ་ལ་ཀིཥ་ཎི་ཧ་ར་ཧ་ར་སྲྦ་པཱ་པཾ་མ་ཀིཥཾ་སྭ་ཧྭ། འཕྲོག་མའི་བུ་ལྔ་བརྒྱ་ལ་འབུལ། །
ཨོཾ་ཨ་གྲ་པིཎྜ་ཨ་ཤི་བྷྱ་སྭ་ཧྭ། །ཕུད་ལ་དབང་བའི་འབྱུང་པོ་ལ་འབུལ། ཨོཾ་ཨུ་ཙྪ་ཥཌ་བིཎྜ་ཨ་ཤི་བྷྱ་སྭ་ཧྭ། ལྷག་མ་ལ་དབང་པའི་འབྱུང་པོ་ལ་འབུལ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རིན་ཆེན་འོད་ཀྱི་རྒྱལ་པོ་མེ་འོད་རབ་ཏུ་གསལ་བ་ལ་ཕྱག་འཚལ་ལོ། །ན་མཿ་ས་མནྟ་པྲ་བྷ་རཱ་ཛཱ་ཡ། ཏ་ཐཱ་ག་ཏཱ་ཡ། ཨྲྷ་ཏེ་སྨྱ་ཀཾས་བུ་དྷཱོ་ཡ། ན་མོ་མྙྫུ་ཤྲི་ཡེ་ཀུ་མཱ་ར་བཧུ་ཏཱ་ཡ། བོ་དཧི་སྭ་ཏྭ་ཡ་

[073B] མྷཱ་ཀ་རུ་ཎི་ཀ་ཡ། ཏ་དྱ་ཐཱ། ཨོཾ་ནི་ར་ལ་མེབྷ་ནི་རཱ་བྷ་སེ། ཛ་ཡེ། ཛ་ཡེ། ལབ་དཧེ། མྷཱ་མ་ཏེ། དྐེཥ་དྐེཥ་ཎི་མེ་པ་རི་ཤོ་དྷ་ཡེ་སྭ་ཧཱ། གང་གིས་བདག་ལ་ཁ་ཟས་བྱིན་པ་དེ་དག་ཉེ་བར་ཞི་བའི་བདེ་བ་
ཐོབ་པར་གྱུར་ཅིག་གང་གིས་བདག་ལ་སྐོམ་བླུད་པ་དང། རིམ་གྲོ་བྱས་པ་དང། བཀུར་བསྟེ་བྱས་པ་དང། བསྟི་སྟང་བྱས་པ་དང། མཆོད་པ་བྱས་པ་དེ་དག་ཐམས་ཅད་ཉེ་བར་ཞི་བའི་བདེ་བ་ཐོབ་པར་གྱུར་
ཅིག་གང་དག་བདག་ལ་གཤེ་བར་བྱེད་པ་དང། མི་བདེ་བར་བྱེད་པ་དང། ལྡེག་པ་དང། མཚོན་གྱིས་འདེབས་པ་དང། རྣམ་པ་ཐམས་ཅད་དུ་སྲོག་གཅོད་པའི་བར་དུ་བྱེད་པ་དེ་དག་ཐམས་ཅད་བྱང་ཆུབ་ཀྱི་བདེ་
པ་ཐོབ་ཅིང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚངས་རྒྱ་བར་གྱུར་ཅིག་བཟའ་བ་ཕུལ་བའི་བསོད་ནམས་ཀྱིས། །ཁ་དོག་བཟི་བརྗིད་སྟོབས་དང་ལྡན་གྱུར་ཅིག་རོ་བརྒྱ་ལྡན་པའི་
ཟས་རྙེད་ཅིང། །བསམ་གཏན་ཟས་ཀྱིས་འཚོ་བར་ཤོག་གཏུང་བ་ཕུལ་བའི་བསོད་ནམས་ཀྱིས། །ཉོན་མོངས་བཀྲེས་སྐོམ་ཞི་གྱུར་ཅིག་སྦྱིན་སོགས་ཡོན་ཏན་ལྡན་པ་དང། །སྐོམ་ནད་མེད་པར་སྐྱེ་བར་ཤོག་
གང་གིས་སྦྱིན་པ་གང་ལ་སྦྱིན། །སྦྱིན་པ་ཇི་ལྟར་མི་དམིགས་པ། །སྦྱིན་པ་མཉམ་པ་དེ་ཉིད་ཀྱིས། །སྦྱིན་བདག་ལ་ནི་ཡོངས་རྫོགས་ཤོག་ཀླུ་རྒྱལ་དགའ་བོ་ཉེ་དགའ་བོ། །བསྟན་ལ་དད་པའི་ལྷག་རྣམས་དང། །རྒྱལ་པོ་

[074A]༄༅། །སྦྱིན་བདག་ཉིད་དང་ནི། །སེམས་ཅན་ཕོངས་པ་གཞན་དག་ཀྱང། །ཚེ་རིང་ནད་མེད་ཕུན་སུམ་ཚོགས། །གཏན་དུ་བདེ་བ་ཐོབ་པར་ཤོག་    ༈    །།གྲུབ་པའི་དབང་ཕྱུག་དཔལ་ལྡན་དཔལ་
ལྡན་བླ་མ་དང། །བསླུ་བ་མེད་པའི་སྐྱབས་གནས་དཀོན་མཆོག་གསུམ། །མཐུ་ལྡན་སྲུང་མ་གནས་གསུམ་མཁའ་འགྲོའི་ཚོགས། །དབྱེར་མེད་ཞབས་ཀྱི་པདྨོའི་བཀའ་དྲིན་ཅན། །སྲས་བཅས་རྒྱལ་བའི་རྣམ་དཀར་
དགེ་ཚོགས་བཅས། །ཚུལ་བཞིན་སྒྲུབ་ལ་འདུན་པའི་བསམས་པ་ཡིས། །ཐུབ་བསྟན་རྒྱ་མཚོའི་དཔལ་དུ་ཡིན་རིང་དུ། །གནས་ཤིང་འཕྲིན་ལས་ཕྱོགས་བཅུར་རྒྱས་གྱུར་ཅིག་བསླབ་པ་གསུམ་ལྡན་དུ་སྨྲིག་འཛིན་པ་ཡི།།
འདུས་པའི་ཚོགས་ཀྱིས་གནས་འདིར་ཡོངས་གང་ཞིང། །རྟག་ཏུ་བཤད་སྒྲུབ་བྱ་བས་སྲིད་མཐའི་བར། །ཐུབ་བསྟན་ཕྱོགས་བཅུར་རྒྱས་པའི་བཀྲ་ཤིག་ཤོག་    ༈    །།ཨོཾ་བྫྲ་ཨ་མྲྀ་ཏ་ཀུཎྜ་ལེ་ཧ་ན་ཧ་ན་ཧཱུཾ་ཕྜ། ཨོཾ་
སྭ་བྷཱ་ཝ་ཤུདྡྷ་སྲྦ་དྷ་རྨཿ་སྭ་བྷཱ་ཝ་ཤུདྡྷོ་ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་མ་དཀར་གསུམ་མངར་གསུམ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་གྱུར་
ཨོཾ་ཨཱ་ཧཱུཾ། ལན་གསུམ། ན་མ་སྲྦ་ཏ་ཐཱ་ག་ཏཱ་ཨ་ཝ་ལོ་ཀེ་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ལན་གསུམ། དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། །དེ་བཞིན་གཤེགས་པ་གཟུགས་མཛེས་དམ་

[074B] །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །བདུད་རྩེ་རྒྱ་མཚོའི་གཏོར་མ་འདི་
ཉིད་ས་བདག་སའི་ལྷ་མོ། འཛམ་གླིང་སྐྱོང་བ་སྤྱི་དང་ཁྱད་པར་བོད་ཁམས་སྐྱོང་བའི་བསྟན་མ་བཅུ་གཉིས། ཡུལ་ལྷ་གཞི་བདག་སྟོད་མངའ་རིས་སྐོར་གསུམ། སྨད་མདོ་ཁམས་སྒང་གསུམ། བར་དབུས་གཙང་
རུ་བཞི། ས་ཕྱོགས། ཡུལ་རིགས། དགོན་གནས་འདི་ཉིད་ལ་གནས་པའི་གཞི་བདག་དཀར་ཕྱོགས་ལ་མངོན་པར་དགའ་བ་རྣམས་ལ་འབུལ་ལོ། །བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་འགལ་རྐྱེན་
སེལ་ལ་མཐུན་རྐྱེན་སྒྲུབ། བསམས་པའི་དོན་རྣམས་ཡིད་བཞིན་དུ་འགྲུབ་པར་མཛད་དུ་གསོལ། །བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྤྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་
རྣམས་ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པར། །ཐོགས་པ་མེད་པར་འབྱུང་གྱུར་ཅིག།    ༈    །།སངས་རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབས། །འཁོར་
བ་འཇིགས་དང་གསེར་ཐུབ་འོད་སྲུང་དང། །ཤཱཀྱ་ཐུབ་པ་གོའུ་ཏཾ་ལྷ་ཡི་ལྷ། །སངས་རྒྱས་དཔའ་བོ་བདུན་ལ་ཕྱག་འཚལ་ལོ། །སེམས་ཅན་དོན་བདག་གིས་སྔོན། །དཀའ་བ་གང་ཞིག་སྤྱད་གྱུར་དང། །བདག་གི་བདེ་བ་

[075A]༄༅། །བཏང་བ་ཡིས། །བསྟན་པ་ཡུན་རིང་འབར་གྱུར་ཅིག་ངས་སྔོན་ནད་པའི་ཆེད་དག་ཏུ། །རང་གི་འཚོ་བ་ཡོངས་བཏང་བས། །སེམས་ཅན་ཕོངས་པ་བསྐྱབ་པའི་ཕྱིར། །ཡུན་རིང་བསྟན་པ་འབར་གྱུར་
ཅིག་བུ་དང་བུ་མོ་ཆུང་མ་དང། །ནོར་དང་གླང་ཆེན་ཤིང་རྟ་དང། །རིན་ཆེན་བྱང་ཆུབ་ཕྱིར་བཏང་བས། །བསྟན་པ་ཡུན་ཅིང་འབར་གྱུར་ཅིག་བདག་གི་སངས་རྒྱས་རང་སངས་རྒྱས། །ཉན་ཐོས་ཕ་དང་མ་
དང་ནི། །དྲང་སྲོང་དག་ལ་མཆོད་བྱས་པས། །བསྟན་པ་ཡུན་རིང་འབར་གྱུར་ཅིག་སྐལ་པ་བྱེ་བ་དུ་མར་བདག་སྡུག་བསྔལ་སྣ་ཚོགས་མྱོང་གྱུར་ཅིག་བྱང་ཆུབ་དོན་དུ་ཐོས་བརྩལ་བས། །བསྟན་པ་ཡུན་རིང་
འབར་གྱུར་ཅིག་བདག་གིས་ཚུལ་ཁྲིམས་བརྟུལ་ཞུགས་དང། །དཀའ་ཐུབ་ཡིན་རིང་བསྟེན་བྱས་ཤིང། །ཕྱོགས་བཅུའི་སངས་རྒྱས་ངས་མཆོད་པས། །བསྟན་པ་ཡིན་རིང་འབར་གྱུར་ཅིག་བདག་སྔོན་བརྩོན་གྲུས་
དང་ལྡན་པ། །རྟག་ཏུ་བརྟན་ཅིང་ཕ་རོལ་གནོན། །སེམས་ཅན་ཐམས་ཅད་བསྒྲལ་དོན་དུ། །བདག་བསྟན་ཡིན་རིང་འབར་གྱུར་ཅིག་བཟོད་བརྟུལ་རྟག་ཏུ་བསྟེན་བྱས་ཤིང། །སེམས་ཅན་ཉོན་མོངས་སྙིགས་མ་ཡི། །
སེམས་ཅན་ངན་བཟོད་བྱས་གྱུར་པས། །བསྟན་པ་ཡིན་རིང་འབར་གྱུར་ཅིག་བསམ་གཏན་རྣམ་ཐར་གཟུགས་མེད་དང། །ཏིང་འཛིན་གང་གའི་ཇི་སྙེད་པ། །བསྒོམས་པས་དེ་མཐུས་བདག་གི་ནི། །བསྟན་པ་ཡིན་

[075B]ཡེ་ཤེས་དོན་དུ་བདག་གིས་སྔོན། །དཀའ་ཐུབ་ནགས་དག་བསྟེན་བྱས་ཤིང། །བསྟན་བཅོས་དུ་མ་ཉེར་བསྟན་པས། །བདག་གི་བསྟན་པ་འབར་གྱུར་ཅིག་བརྩེ་བའི་རྒྱུ་ཡི་ཤ་ཁྲག་དང། །འཚོ་བ་ཡོངས་
སུ་བཏང་གྱུར་ཅིག་ཡན་ལག་ཉིང་ལག་བཏང་བ་ཡིས། །ཆོས་ཚུལ་རྣམ་དག་འཕེལ་གྱུར་ཅིག་བདག་སྔོན་སྡིག་པའི་སེམས་ཅན་རྣམས། །བྱམས་པས་གསལ་བར་སྨིན་བྱས་ཤིང། །ཐེག་པ་གསུམ་ལ་རབ་བཀོད་པས། །
ཆོས་ཀྱི་མཆོད་སྦྱིན་རྒྱས་གྱུར་ཅིག་བདག་སྔོན་ཐབས་ཤེས་གྱུར་པ་ནི། །སེམས་ཅན་ལྟ་ངན་ལས་བསྒྲལ་ཅིང། །ཡང་དག་ལྟ་ལ་བཀོད་བྱས་པས། །ཆོས་ནི་རྣམ་པར་འཕེལ་གྱུར་ཅིག་བདག་གིས་སེམས་ཅན་བསྡུ་
དངོས་བཞིས། །ཉོན་མོངས་མེ་ལས་ཐར་བྱས་ཤིང། །བདག་གིས་འཕེལ་སྡིག་ཕམ་བྱས་པས། །བདག་འཁོར་ཡིན་རིང་གནས་གྱུར་ཅིག་བདག་གིས་མུ་སྟེགས་ཅན་གཞན་དག་བལྟ་བའི་ཆུ་ལས་བསྒྲལ་བྱས་ཏེ། །
ཡང་དག་ལྟ་ལ་བཀོད་གྱུར་པས། །   ༈    །ཡུན་རིང་བསྟན་པ་འབར་གྱུར་ཅིག་ཆོས་ཀྱི་རྒྱལ་པོ་ཙོང་ཁ་པའི། །ཆོས་ཚུལ་རྣམ་པར་འཕེལ་བ་ལ། །གེགས་ཀྱི་མཚན་མ་ཞི་བ་དང་
མཐུན་རྐྱེན་མ་ལུས་ཚང་བར་ཤོག་བདག་དང་གཞན་གྱི་དུས་གསུམ་དང། །འབྲེལ་བའི་ཚོགས་གཉིས་ལ་བརྟེན་ནས། །རྒྱལ་བ་བློ་བཟང་གྲགས་པ་ཡི། །བསྟན་པ་ཡུན་རིང་འབར་གྱུར་ཅིག། །

[076A]༄༅། །    ༈    །ལྷག་པའི་ལྷ་ཡི་གཙུག་གི་རྒྱན་གྱུར་པ། །སྒྲུབ་པ་པོ་ལ་དངོས་གྲུབ་མཆོག་སྩོལ་བའི། །དཔལ་ལྡན་བླ་མ་རྣམས་ཀྱི་བཀྲ་ཤིས་ཤོག་གངས་
ཅན་ཤིང་རྟའི་སྲོལ་འབྱེད་ཙོང་ཁ་པ། །དངོས་སྟོབས་རིགས་པའི་དབང་ཕྱུག་རྒྱལ་ཚབ་རྗེ། །མདོ་སྔགས་བསྟན་པའི་བདག་པོ་མཁས་གྲུབ་རྗེ། །ཡབ་སྲས་བརྒྱུད་པར་བཅས་པའི་བཀྲ་ཤིས་ཤོག་ངག་གི་དབང་
ཕྱུག་བློ་བཟང་རྒྱལ་བའི་བསྟན། །འཛིན་མཁས་རྒྱལ་བ་རྒྱ་མཚོའི་གངས་རིའི་མགོན། །སྲིད་གསུམ་དབང་བསྒྱུར་ཕན་བདེ་བདུད་རྩིའི་མཛོད། །མཚུངས་པ་མེད་པའི་སྡེ་ཡི་བཀྲ་ཤིས་ཤོག་རབ་འབྱམས་
གསུངས་རབ་ཀུན་ལ་བལྟ་བའི་མིག་བསྐལ་བཟང་ཐར་པར་བགྲོད་པའི་འཇུག་ངོགས་མཆོག་བརྩེ་བས་བསྐྱོད་པའི་ཐབས་མཁས་མཛད་པ་ཡི། །གསལ་མཛད་བཤེས་གཉེན་རྣམས་ཀྱི་བཀྲ་ཤིས་ཤོག་གསང་
བ་འདུས་པ་བདེ་དགྱེས་ཧེ་རུ་ཀ་དཔལ་ཆེན་རྡོ་རྗེ་འཇིགས་བྱེད་ལ་སོགས་པ། །གྲངས་མེད་རྒྱུད་སྡེ་བཞི་ཡི་འཁོར་ལོའི་མགོན། །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག་མཐུན་པའི་སྨོན་ལམ་དགེ་ཚོགས་རྨད་བྱུང་
ཞིང༑ ༑སྤྱད་པ་སྤྱོད་ཚེ་ནམ་ཡང་མཆེད་གྱུར་ལ། །བསྐལ་བཟང་གཅིག་ལ་མཛད་པ་མཐར་ཕྱིན་པའི། །རྫོགས་པའི་སངས་རྒྱས་སྟོང་གི་བཀྲ་ཤིས་ཤོག་ཀུན་འབྱུང་མུན་པའི་ས་བོན་མཐར་མཛད་ཅིང། །

[076B] །རྒྱལ་ཡུམ་ཤེས་རབ་ཕ་རོལ་ཕྱིན་ལ་སོགས། །ཐེག་གསུམ་དམ་པའི་ཆོས་ཀྱི་བཀྲ་ཤིས་ཤོག་འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས། །ས་ཡི་སྙིང་པོ་སྒྲིབ་པ་རྣམ་
པར་སེལ། །ནམ་མཁའི་སྙིང་པོ་བྱམས་པ་ཀུན་ཏུ་བཟང། །ཉེ་བའི་སྲས་ཆེན་བརྒྱད་ཀྱི་བཀྲ་ཤིས་ཤོག་ཟབ་མོ་རྟེན་འབྲེལ་བཅུ་གཉིས་ལེགས་བསྒོམས་པས། །རང་བྱུང་རང་སངས་རྒྱས་ཀྱི་ཡེ་ཤེས་ནི། །བསྟེན་པ་
མེད་པའི་ཚུལ་གྱིས་ཐུགས་ཆུད་པའི། །འཕགས་པ་རང་རྒྱལ་རྣམས་ཀྱི་བཀྲ་ཤིས་ཤོག་དུས་གསུམ་རྒྱལ་བ་རྒྱལ་སྲས་ཐུགས་རྗེ་ཡིས། །ཉན་ཐོས་ཚུལ་བཟུང་སྲིད་པ་ཇི་སྲིད་པར། །བསྟན་པ་སྐྱོང་ཞིང་འགྲོ་བའི་
དོན་མཛད་པའི། །གནས་བརྟན་ཆེན་པོ་རྣམས་ཀྱི་བཀྲ་ཤིས་ཤོག་མཁའ་ལ་སྤྱོད་པའི་གནས་མཆོག་དམ་པ་ནས། །མངོན་ཤེས་རྫུ་འཕྲུལ་མངའ་བའི་མཐུ་སྟོབས་ཅན། །སྒྲུབ་པ་པོ་ལ་མ་ཡིས་བུ་བཞིན་གཟིགས། །
གནས་གསུམ་མཁའ་འགྲོའི་ཚོགས་ཀྱི་བཀྲ་ཤིས་ཤོག་སྔོན་ཚེ་བཅོམ་ལྡན་འདས་ཀྱི་སྤྱན་སྔ་རུ། །ཆོས་བཞིན་སྒྲུབ་པ་མཛད་པའི་གང་ཟག་ལ། །བུ་བཞིན་སྐྱོང་བར་ཞལ་གྱིས་བཞེས་པ་ཡི། །ཆོས་སྐྱོང་སྲུང་
མའི་ཚོགས་ཀྱི་བཀྲ་ཤིས་ཤོག་ལྷུན་གྲུབ་ཆོས་དབྱིངས་ཕོ་བྲང་དམ་པ་ནས། །གདུགས་པ་འདུལ་ཕྱིར་དྲག་མོའི་སྐུ་བསྟན་ཡང། །དངོས་གྲུབ་རིན་ཆེན་འདོད་དགུའི་ཆར་འབེབས་མ། །དམག་ཟོར་རྒྱལ་མོའི་ཞབས་ཀྱི་

[077A]༄༅། །བཀྲ་ཤིས་ཤོག་ལེགས་བཤད་རི་མོ་བཀྲ་བའི་ལུང་གི་གོས། །རྣམ་དཔྱོད་གསེར་གྱི་ཡུ་བ་ལ་བརྟེན་ཅིང། །བསླབ་གསུམ་ནོར་བུའི་ཏོག་གིས་རབ་མཚན་པའི། །བསྟན་པའི་རྒྱལ་མཚན་
ཕྱོགས་བཅུར་ཚུགས་པར་ཤོག་སངས་རྒྱས་སྐུ་གསུམ་བརྙེས་པའི་བྱིན་རླབས་དང། །ཆོས་ཉིད་མི་འགྱུར་བདེན་པའི་བྱིན་རླབས་ཀྱིས། །ཇི་ལྟར་བསྔོ་བ་སྨོན་ལམ་འགྲུབ་པར་ཤོག་ །།

[077B]   ༈    །གཞོལ་བའི་མཐའ་ཡས་ཆོས་ཚུལ་དལ་བབ་ཀླུང།།
ཚིག་གི་གཟེགས་མ་རེས་ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་ཀྱི་སྒོ་མ་སྟོང་ཕྲག་བརྒྱ། །གདངས་ཏེ་རྒྱུད་
ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག་ །།
ཐམས་ཅད་མཁྱེན་པ་སྐུ་ཕྲེང་བཅུ་བཞི་པ་ཆེན་པོས་མཛད་པའོ་།



﻿
[001A]༄༅། །དགའ་ལྡན་བྱང་རྩེ་ཐོས་བསམ་ནོར་བུ་གླིང་གི་ཆོས་སྤྱོད་རྣམ་པ་གསུམ་གྱི་དབུ་ཕྱོགས་བཞུགས་སོ། །

[001B] །རྗེ་བཙུན་འཇམ་པའི་དབྱངས་ལ་དུས་ཐམས་ཅད་དུ་ཕྱག་འཚལ་ལོ། །རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། །བཤད་སྒྲུབ་བསྟན་པའི་རྒྱལ་མཚན་
འཛིན་པ་ལ། །དཔལ་ལྡན་འཕྲིན་ལས་བཟང་པོའི་དཔལ་མངའ་བ། །བཤེས་གཉེན་དམ་པའི་ཞབས་ལ་གསོལ་བ་འདེབས། །དེས་འབྱུང་རྣམ་དག་འཆི་མེད་
སྐྱེད་ཚལ་དུ། །འདུལ་བ་འབུམ་སྡེའི་འདབ་སྟོང་རབ་རྒྱས་ཤིང། །རྣམ་དག་ཚུལ་ཁྲིམས་སྦྲང་རྩིས་གཉེར་གཏམས་པ། །ཐར་འདོད་བུང་བའི་གཉེན་ལ་གསོལ་བ་
འདེབས༑ །མདོ་སྔགས་གཞུང་བརྒྱའི་ནམ་མཁའ་ཡངས་པ་ལ། །མཁྱེན་པའི་དཀྱིལ་འཁོར་ཆ་ཤས་ཡོངས་རྫོགས་ཤིང། །སྔོན་མེད་ལེགས་བཤད་འོད་དཀར་དྲྭ་བ་

[002A] །ཅན༑ །མཁས་མཆོག་མཚན་མོའི་མགོན་ལ་གསོལ་བ་འདེབས། །འཆད་པའི་ལེགས་བཤད་བདུད་རྩིའི་ཆར་འབེབས་ཤིང། །རྩོད་པའི་གནམ་
ལྕགས་རྒོལ་ངན་བྲག་རི་འཇོམས། །སྡེབ་ལེགས་རྩོམ་པའི་འབྲུག་གི་གད་རྒྱང་ཅན། །ཕྱོགས་ལས་རྣམ་རྒྱལ་ཁྱོད་ལ་གསོལ་བ་འདེབས། །རྒྱུ་སྐར་དབུས་ན་མཚན་
མོའི་མགོན་པོ་དང། །རི་དྭགས་ཁྲོད་ན་གདོང་ལྔའི་དབང་པོ་བཞིན། །མཁས་མང་དབུས་ན་འགྲན་པའི་ཟླ་བྲལ་བ། །བསྟན་པའི་དཔལ་གྱུར་ཁྱོད་ལ་གསོལ་བ་
འདེབས། །རྒྱ་ཆེན་མང་ཐོས་རྒྱ་མཚོའི་འཇིངས་ན་གནས། །ཚུལ་བཞིན་སེམས་པའི་རིན་ཆེན་ཁམས་ལས་གྲུབ། །བསྒོམས་བྱུང་རྟོགས་པའི་བང་རིམ་མངོན་པར་མཐོ།།

[002B] །དེ་ལྟར་བསྟོད་པས་འགྲོ་བ་མ་ལུས་པ། །ཐེག་མཆོག་དགེ་བའི་བཤེས་ཀྱི་མགོན་དང་བཅས། །ཐུབ་པའི་དགོངས་ཟབ་རྒྱ་མཚོར་ལེགས་ཞུགས་
ནས༑ །རྣམ་གྲོལ་ནོར་བུའི་དཔལ་ལ་སྤྱོད་གྱུར་ཅིག་ཅེས་པ་འདི་ནི་རྒྱལ་བ་དགེ་འདུན་རྒྱ་མཚོའི་གསུངས་སོ། །སྐྱེ་ཞིང་བསྐྱེ་བ་དག་ནི་ཐམས་ཅད་དུ། །རིགས་བཟང་བློ་གསལ་ང་རྒྱལ་མེད་པ་དང། །སྙིང་རྗེ་
ཆེ་ཞིང་བླ་མ་ལ་གུས་ལྡན། །དཔལ་ལྡན་བླ་མའི་དམ་ཚིག་ལ་གནས་ཤོག་དཔལ་ལྡན་བླ་མའི་རྣམ་པར་ཐར་པ་ལ། །སྐད་ཅིག་ཙམ་ཡང་ལོག་ལྟ་མི་སྐྱེ་ཞིང། །ཅི་མཛད་ལེགས་པར་མཐོང་བའི་
མོས་གུས་གྱིས། །བླ་མའི་བྱིན་རླབས་སེམས་ལ་འཇུག་པར་ཤོག་དཔལ་ལྡན་བླ་མ་ཁྱེད་སྐུ་སོགས་བརྗོད།    ༈    རྣམ་དག་འོད་གསལ་བདེ་བའི་རོལ་པ་ལས། །མཚན་
དཔེའི་དཔལ་གྱི་རབ་མཛེས་རྡོ་རྗེའི་སྐུ། །ལྷན་སྐྱེས་བདེ་བ་ཆེན་པོའི་ཡེ་ཤེས་ཐུགས། །ངོ་བོར་དབྱེར་མེད་ཟུང་དུ་འཇུག་པ་ཡིས། །རྒྱལ་བ་ཡན་ལག་བདུན་ལྡན་ལ་ཕྱག་འཚལ། །མགོན་དེའི་སྤྲུལ་པའི་
ཟློས་གར་རབ་བསྒྱུར་བའི། །སྟོང་གསུམ་མེ་མཛེད་ཞིང་གི་དཔལ་གྱུར་པའི། །ཟས་གཙང་སྲས་ཞེས་སྙན་པའི་གྲགས་པས་ཁྱབ། །ཟླ་མེད་སྟོན་པ་དེ་ལ་བདག་ཕྱག་འཚལ། །གང་གི་མདོ་སྔགས་

[003A]༄༅། །གཞུང་ལུགས་པདྨོའི་ཚལ། །བློ་བཟང་མཁྱེན་པའི་འོད་སྟོང་འཕྲོས་པ་ཡི། །ཕྱོགས་འདིར་ལེགས་པར་ཕྱེ་བའི་གྲགས་པ་ཅན། །མཚུངས་མེད་བླ་མའི་ཞབས་ལ་གསོལ་བ་
འདེབས། །དེ་ཡི་ལེགས་བཤད་པད་མཚོ་ལ་ཆགས་ཤིང། །ངུར་སྨིག་སྤུ་སྡུག་གསེར་མདོག་གཅོད་པན་འཛིན། །ལེགས་བཤད་མགྲིན་པའི་རྫ་རྔ་སྒྲོག་པ་ཅན། །དགའ་ལྡན་བསྟན་འཛིན་རྣམས་ལ་
གསོལ་བ་འདེབས། །རྒྱལ་བའི་གསུང་རབ་མཐར་ཐུག་སྙིང་པོའི་དོན།    ༈    །རྟེན་འབྱུང་ཟབ་མོའི་ལེགས་བཤད་སྒྲོག་མཁས་པ། །གྲུབ་པའི་
དབང་ཕྱུག་ཞབས་ལ་གསོལ་བ་འདེབས། །རྗེ་བཙུན་འཇམ་པའི་དབྱངས་ཀྱི་བདག་རྐྱེན་ལས། །མང་ཐོས་ཆོས་ཀྱི་ཁང་བཟང་མཛེས་པའི་རྩེར། །འཆད་རྩོད་རྩོམ་པའི་རྒྱལ་མཚན་བསྒྲེང་མཁས་
པའི༑ །དཔལ་ལྡན་བླ་མའི་ཞབས་ལ་གསོལ་བ་འདེབས། །གདུལ་བྱའི་སེམས་ཀྱི་ཐ་བ་འདུལ་དཀའ་བ། །བྱམས་བརྩེའི་ཆུ་ཡིས་ལེགས་པར་བརླན་བྱས་ཏེ། །དགེ་བའི་ལོ་ཏོག་བཀྲ་ཤིས་
འཕེལ་མཛད་པ། །རྣམ་འདྲེན་དམ་པའི་ཞབས་ལ་གསོལ་བ་འདེབས། །ངེས་འབྱུང་རྣམ་དག་ཚུལ་ཁྲིམས་རྒྱ་མཚོའི་འཇིངས། །ལུང་རྟོགས་ཆོས་ཀྱི་བང་རིམ་མངོན་མཐོ་བ། །མཁས་མང་

[003B] །རྗེ་བཙུན་ལྷུན་པོའི་དབང་པོར་གསོལ་བ་འདེབས། །འགྲོ་ལ་རྗེས་བརྩེ་བསྟན་པ་དར་རྒྱས་དང། །ལུང་རིག་སྨྲ་བ་ངག་དབང་བསྟན་འཛིན་དཔལ། །བྱང་ཆུབ་ཐུགས་
མངའ་དགེ་འདུན་དོན་འགྲུབ་ཞབས། །མཚུངས་མེད་བླ་མ་གསུམ་ལ་གསོལ་བ་འདེབས། །སྣང་ཤས་ཀུན་སྤངས་ངག་དབང་རྒྱལ་མཚན་དང། །ཀུན་མཁྱེན་གཉིས་པ་ངག་དབང་ཕུན་ཚོགས་རྗེ། །
མཁྱེན་བརྩེ་ནུས་མངའ་བློ་བཟང་དགེ་ལེགས་དཔལ། །རྣམ་འདྲེན་དམ་པ་གསུམ་ལ་གསོལ་བ་འདེབས། །ལྷག་བསམ་བཟང་པོ་བློ་བཟང་དོན་འགྲུབ་ཞབས། །ལེགས་ལམ་སྟོན་མཛད་ངག་
དབང་རབ་མཛེས་རྗེ། །གཞུང་བརྒྱ་སྨྲ་བ་དགེ་འདུན་གྲགས་པ་འབར། །སྨྲ་བའི་དབང་ཕྱུག་གསུམ་ལ་གསོལ་བ་འདེབས། །བག་ཡོད་བཙུན་པའི་ངང་ཚུལ་བྱམས་པ་དཔལ། །བརྩོན་འགྲུས་
ཆེ་ལྡན་བློ་བཟང་ཤེས་རབ་དང། །དགེ་ལ་འདུན་པ་ངག་ལྡན་ལྷུན་འགྲུབ་མཚན། །མཚུངས་མེད་ཡོངས་འཛིན་གསུམ་ལ་གསོལ་བ་འདེབས། །སྔོན་ཚེ་སྨོན་ལམ་ལུས་སྟོབས་རབ་རྒྱས་པས། །
ད་ལྟ་བློ་བཟང་བསྟན་པའི་དཔལ་གྱུར་ནས། །འཕྲིན་ལས་བཟང་པོས་གདུལ་བྱ་སྐྱོང་མཁས་པ། །དཔལ་ལྡན་བླ་མའི་ཞབས་ལ་གསོལ་བ་འདེབས། །འདི་ཡན་ཆད་རྗེ་དོན་ཡོད་མཁས་གྲུབ་ཀྱི་གསུངས་སོ་

[004A]༄༅། །སྐལ་ལྡན་རྒྱ་མཚོ་ལེགས་བཤད་ནོར་བུའི་གཏེར། །སངས་རྒྱས་ཆོས་འཕེལ་ལུང་དང་རིག་པའི་མཛོད། །དགེ་འདུན་ཡར་འཕེལ་འཁོར་ལོ་གསུམ་གྱི་བདག་བཤེས་གཉེན་དམ་པ་
གསུམ་ལ་གསོལ་བ་འདེབས། །ལུང་རྟོགས་མངའ་བདག་བློ་བཟང་བསྟན་པ་དང། །སྤངས་རྟོགས་མཐར་སོན་སངས་རྒྱས་རྒྱ་མཚོའི་དཔལ། །འཆད་རྩོད་རྩོམ་མཁས་བློ་བཟང་འཕྲིན་ལས་ཞབས། །
དཔལ་ལྡན་བླ་མ་གསུམ་ལ་གསོལ་བ་འདེབས། །བསོད་ནམས་རྒྱ་མཚོ་འདོད་དགུའི་འབྱུང་གནས་ཆེ། །བློ་བཟང་ཕན་བདེ་སྐྱེ་དགུའི་རེ་བ་བསྐོང། །དགེ་འདུན་ཆོས་འཕེལ་བཤད་སྒྲུབ་བསྟན་པའི་གཉེན། །
མཁས་གྲུབ་དམ་པ་གསུམ་ལ་གསོལ་བ་འདེབས། །ཚོགས་གཉིས་ཡོངས་རྫོགས་བློ་བཟང་དཔལ་འབྱོར་དང། །རྨོངས་པའི་མུན་སེལ་ཉི་མ་གྲགས་པ་མཆོག་བྱམས་པ་མཁས་གྲུབ་ཡེ་ཤེས་ཆོས་གྲགས་དཔལ། །
རྗེ་བཙུན་དམ་པ་བཞི་ལ་གསོལ་བ་འདེབས། །བློ་བཟང་བཀྲ་ཤིས་བསྟན་པའི་ཉི་མ་དང། །རྒྱལ་མཚན་ཆོས་འཕེལ་འཇམ་དབྱངས་རྒྱ་མཚོའི་ཞབས། །རྒྱལ་བ་ཀུན་གྱི་སྤྱི་གཟུགས་དྲིན་ཆེན་རྗེ། །མཚུངས་
མེད་བླ་མ་བཞི་ལ་གསོལ་བ་འདེབས། །བསོད་ནམས་དར་རྒྱས་བློ་བཟང་ཉི་མ་དང། །བྱམས་པ་འཕྲིན་ལས་སྐལ་བཟང་བསྟན་པའི་དཔལ། །ལུང་རྟོགས་བསྟན་པའི་གསལ་བྱེད་མཚུངས་མེད་རྗེ། །དཔལ་

[004B] །བསོད་ནམས་བསྟན་འཛིན་བཟོད་པ་བཀྲ་ཤིས་དང། །ཡེ་ཤེས་ཆོས་འཕེལ་འཇམ་དབྱངས་བསྟན་འཛིན་དཔལ། །མདོ་སྔགས་བསྟན་པའི་གསལ་བྱེད་ཆོས་ཀྱི་རྗེ། །བསྟན་
འཛིན་དམ་པ་བཞི་ལ་གསོལ་བ་འདེབས། །རྣམ་དཔྱོད་གློ་གྲོས་བཟང་པོའི་འཛིན་མ་ལ། །དྲི་བྲལ་རྒྱལ་བསྟན་རྒྱས་པའི་དཔལ་ཡོན་ཅན། །བཤད་སྒྲུབ་སྦྲང་རྩིའི་རྒྱལ་མཚན་སྨིན་མཛད་པ། །རྗེ་བཙུན་
བླ་མའི་ཞབས་ལ་གསོལ་བ་འདེབས། །རྨད་བྱུང་དགེ་ལེགས་ཡིད་བཞིན་ནོར་བུ་ལས། །རྣམ་དཔྱོད་འདུན་པའི་འདོད་རྒུ་རབ་བྱིན་པ། །འཕྲིན་ལས་སྣང་བ་འབར་བའི་འོད་སྟོང་ཅན། །དགེ་མཚན་
འདབ་བརྒྱར་བཞད་ལ་གསོལ་བ་འདེབས། །ཀུན་མཁྱེན་རྒྱལ་བ་གཉིས་པའི་བསྟན་པ་མཆོག་འཛིན་སྐྱོང་སྤེལ་བའི་གྲགས་པའི་དུང་དཀར་པོ། །ས་གསུམ་ཀུན་ཏུ་སྙན་པའི་སྒྲ་ཆེན་བསྒྲགས། །
ཕུན་ཚོགས་དཔལ་གྱི་འབྱུང་གནས་གསོལ་བ་འདེབས། །བྱམས་དང་སྙིང་རྗེའི་བདག་ཉིད་མི་ཕམ་མགོན། །སྐལ་བཟང་གདུལ་བྱ་ཐར་པའི་ཕོ་བྲང་དུ། །འདྲེན་མཆོག་རྒྱ་ཆེའི་གཞུང་ལུགས་གདམས་
ངག་རྣམས། །སྤེལ་བའི་མཚོ་ཆེན་དབང་པོར་གསོལ་བ་འདེབས། །སྔོན་གོམས་སྦྱིན་དང་བཟོད་བརྩོན་གསེར་རིའི་དབུས། །སྡོམ་གསུམ་ཚུལ་ཁྲིམས་ཏིང་འཛིན་བང་རིམ་མཛེས། །ཤེས་རབ་ཉི་

[005A]༄༅། །ཟླའི་འོད་ཀྱི་སྟོང་མུན་གསལ། །སྐལ་ལྡན་རྒྱ་མཚོའི་མགོན་ལ་གསོལ་བ་འདེབས། །རྣམ་དག་བསླབ་གསུམ་ནོར་གྱིས་རྒྱུད་གཏམས་ཤིང། །བྱམས་པ་ཆེན་པོས་
འགྲོ་རྣམས་རྟག་ཏུ་སྐྱོང། །འབྲེལ་ཚད་དོན་ལྡན་ལམ་བཟང་ལ་འགོད་པའི། །དཔལ་ལྡན་བླ་མའི་ཞབས་ལ་གསོལ་བ་འདེབས། །བློ་བཟང་ལུང་རྟོགས་ཉིན་བྱེད་འོད་སྣང་གི། །
བསོད་ནམས་བཟང་པོས་པད་ཚལ་རྒྱས་མཛད་པ། །ཟབ་རྒྱས་ཆོས་ཀུན་འཕེལ་བའི་ངོ་མཚར་ཅན། །གསུམ་ལྡན་ཟློས་གར་འཛིན་ལ་གསོལ་བ་འདེབས། །ངག་གི་དབང་ཕྱུག་རྗེ་
བཙུན་མཁྱེན་པའི་གཏེར། །ངུར་སྨིག་གར་རོལ་བློ་བཟང་གྲགས་པ་ཡི། །བཤད་སྒྲུབ་བསྟན་པ་དར་ཞིང་རྒྱས་མཛད་པའི། །ཐེག་མཆོག་དགེ་བའི་བཤེས་ལ་གསོལ་བ་
འདེབས། །བློ་བཟང་རྒྱལ་བ་གཉིས་པའི་ལུང་རྟོགས་བསྟན། །འཛིན་སྐྱོངས་སྤེལ་བའི་ཐུགས་བསྐྱེད་རླབས་ཆེན་གྱི། །ཆོས་ཚུལ་བཟང་པོའི་དཔལ་དང་ལྡན་པ་ཡི། །རྗེ་
བཙུན་བླ་མའི་ཞབས་ལ་གསོལ་བ་འདེབས། །བློ་གཏེར་གུར་གུམ་མདོག་ཅན་འཇམ་དཔལ་དབྱངས། །བཟང་པོའི་མཚན་ཅན་མཇམ་མགོན་རིང་ལུགས་ཚུལ། །སྦྱིན་ལ་ངག་གི་

[005B] །དཔལ་ལྡན་བླ་མའི་ཞབས་ལ་གསོལ་བ་འདེབས། །རྒྱ་ཆེན་བསོད་ནམས་བཟང་པོས་ལེགས་བསྐྲུན་པའི། །ལེགས་བཤད་ཟབ་རྒུའི་ཆོས་ཀྱི་དབྱངས་སྙན་པོ། །
ནམ་མཁའི་མཐའ་ཀླས་འགྲོ་ལ་སྤེལ་མཁས་པའི། །མཚུངས་མེད་ཆོས་ཀྱི་རྗེ་ལ་གསོལ་བ་འདེབས། །ཞེས་པ་འདི་ཡང་སྲིད་སྐྱོང་ཡོངས་འཛིན་སྟག་བྲག་པཎྜི་ཏས་སྦྱར་བའོ།། །།བློ་གཏེར་
བློ་ལ་ཞུགས་པས་སྐལ་བཟང་གི་ཆོས་ཚུལ་ཆོས་བཞིན་ལེགས་པར་འདོམས་པ་ལ། །ཟླ་མེད་ཟླ་བ་བདུད་རྩིའི་དཔལ་ཡོན་ཅན། །མཚན་ལྡན་རྗེ་བཙུན་བླ་མར་གསོལ་བ་འདེབས། །རྒྱལ་
ཀུན་ཡེ་ཤེས་ཕུང་པོ་ཙོང་ཁ་པའི། །ལེགས་གསུང་བདུད་རྩིའི་དགའ་སྟོན་རྟག་མྱང་པས། །ལུང་རིགས་དབྱངས་སྙན་བྱེ་བ་སྒྲོག་པ་ལ། །ཟླ་མེད་མཁས་མཆོག་དབང་པོར་གསོལ་བ་འདེབས། །
མང་ཐོས་ཚུལ་གནས་ཁྲིམས་ཀྱི་བ་གམ་རྩེར། །ཐེག་གསུམ་ཆོས་ཀྱི་དྲིལ་ཆེན་སྙན་སྒྲོག་པས། །བློ་གསལ་བློ་ཡི་ཀུན་དགའ་འཕེལ་བའི་གཉེན། །མཚུངས་མེད་བཤེས་གཉེན་ཆེན་པོར་གསོལ་
བ་འདེབས། །ཐོག་མཐའ་བར་དུ་དགེ་བའི་ལམ་མཆོག་ལ། །རྩེ་གཅིག་འདུན་པའི་ཀུན་བཟང་བརྟུལ་ཞུགས་ཀྱིས། །བསྟན་པའི་སྙིང་པོ་འཛིན་མཁས་ཆོས་ཀྱི་རྗེ། །དཔལ་ལྡན་བླ་མའི་

[006A]༄༅། །ཞབས་ལ་གསོལ་བ་འདེབས། །འཇིགས་བྲལ་ཟླ་མེད་གཟུངས་སྤོབས་རྣམ་དཔྱོད་ཀྱིས། །ཐུབ་དབང་བསྟན་པའི་སྙིང་པོ་རབ་སྤེལ་ཏེ། །རང་གཞན་དོན་གཉིས་ལྷུན་གྱིས་
ཡོངས་གྲུབ་པའི། །རྗེ་བཙུན་བླ་མའི་ཞབས་ལ་གསོལ་བ་འདེབས། བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ། །གང་གི་བློ་གྲོས་སྒྲིབ་གཉིས་སྤྲིན་བྲལ་ཉི་
ལྟར་རྣམ་དག་རབ་གསལ་བས། །ཇི་སྙེད་དོན་ཀུན་ཇི་བཞིན་གཟིགས་ཕྱིར་ཉིད་ཀྱི་ཐུགས་ཀར་གླེགས་བམ་འཛིན། །གང་དག་སྲིད་པའི་བརྩོན་རར་མ་རིག་མུན་འཐོམས་སྡུག་
བསྔལ་གྱིས་གཟིར་བའི། །འགྲོ་ཚོགས་ཀུན་ལ་བུ་གཅིག་ལྟར་བརྩེ་ཡན་ལག་དྲུག་ཅུའི་དབྱངས་ལྡན་གསུང། །འབྲུག་ལྟར་ཆེར་སྒྲོགས་ཉོན་མོངས་གཉིད་སློང་ལས་ཀྱི་ལྕག་སྒྲོག་
འགྲོལ་མཛད་ཅིང། །མ་རིག་མུན་སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་རལ་གྲི་བསྣམས། །གདོད་ནས་དག་ཅིང་ས་བཅུའི་མཐར་སོན་ཡོན་ཏན་ལུས་རྫོགས་རྒྱལ་སྲས་ཐུ་བའི་
སྐུ༑ །བཅུ་ཕྲག་བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་པའི་དབྱངས་ལ་འདུད།    ༈    །བརྩེ་ལྡན་ཁྱེད་ཀྱི་མཁྱེན་རབ་འོད་ཟེར་གྱིས། །བདག་བློའི་གཏི་མུག་མུན་

[006B] །བཀའ་དང་བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབས་པའི་སྣང་བ་སྩལ་དུ་གསོལ།    ༈    །འཇིག་རྟེན་འཇིག་རྟེན་ལས་འདས་ལེགས་ཚོགས་ཀྱི། །རྩ་བ་
དངོས་བརྒྱུད་བླ་མའི་ཚོགས་རྣམས་ལ། །རྩེ་གཅིག་གདུང་བའི་ཡིད་ཀྱིས་གསོལ་བཏབ་པས། །ཡིད་ལ་རེ་བའི་འབྲས་བུ་མཆིས་པར་མཛོད། །མཁྱེན་བརྩེའི་ནུས་མངའ་སྟོན་པ་རྫོགས་སངས་རྒྱས།།
འགོག་ལམ་རང་བཞིན་སྐྱོབ་པ་དམ་པའི་ཆོས། །རིག་གྲོལ་ཡོན་ཏན་བརྒྱད་ལྡན་འཕགས་ཚོགས་སོགས། །སླུ་མེད་རིན་ཆེན་གསུམ་གྱི་བྱིན་རླབས་དང། །ཕྱག་དྲུག་ཆོས་རྒྱལ་འདོད་ཁམས་
དབང་མོ་སོགས། །སྔོན་ཚེ་སྟོན་པས་བཀའ་སྒོས་གཉེར་གཏད་པའི། །དམ་ཅན་སྲུང་མའི་ཚོགས་ཀྱི་འཕྲིན་ལས་ཀྱི། །བདེན་ཚིག་སྨོན་ལམ་འདི་དག་འགྲུབ་པར་མཛོད། །རིག་པའི་སྒོ་འབྱེད་
བསྡུས་གྲ་ལ་སྦྱངས་པའི། །ཆོས་ཀྱི་འགྲོ་བ་འབྱེད་པ་རིག་པའི་སྒོ། །བརྒྱ་ཕྲག་ཕྱེ་སྟེ་མྱུར་ཞིང་ཟབ་པ་ལ། །ཡང་དག་རིག་པའི་འཕྲུལ་ལ་སྐྱོན་པར་ཤོག་ཤེས་ཕྱིན་མདོ་ཡི་ཤུགས་བསྟན་
སྦས་པའི་དོན། །མི་ཕམ་མགོན་པོའི་གཞུང་དང་རྗེས་འབྲང་གིས། །ལེགས་པར་བཀྲལ་བའི་ཚུལ་ལ་སྦྱངས་པས་ན། །ཐེག་ཆེན་ལམ་གྱི་ངོ་བོ་གོ་རིམ་ལ། །འཁྲུལ་མེད་ངེས་པ་རྙེད་ནས་

[007A]༄༅། །བརྩོན་པར་ཤོག་ཤེར་ཕྱིན་མདོའི་དངོས་བསྟན་ཟབ་མོའི་དོན། །ཀླུ་སྒྲུབ་ཡབ་སྲས་རྗེས་འབྲངས་དང་བཅས་པའི། །གཞུང་ལ་ཚུལ་བཞིན་སྦྱངས་པའི་བདག་མེད་དོན། །ཚང་
མའི་ལམ་ནས་ངེས་པར་འདྲེན་ནུས་ཤོང། །འདུལ་བའི་མདོ་ཡི་བརྗོད་བྱ་ཚུལ་ཁྲིམས་དང། །བསླབ་པ་ནོད་སོགས་བསྟན་པའི་རྩ་བ་ཀུན། །ལེགས་པར་ཤེས་ནས་ཉམས་ལེན་སྙིང་པོ་རུ། །བརྩོན་
པ་དྲག་པོས་སློབ་པ་ཉིད་གྱུར་ཅིག་མངོན་པའི་མདོ་ཡི་དགོངས་པ་ཇི་བཞིན་དུ། །དབྱིག་གཉེན་སོགས་ཀྱི་གཞུང་ལ་ལེགས་བརྟེན་ནས། །གཞི་ལྔས་བསྡུས་པའི་རང་དང་སྤྱིའི་མཚན་ཉིད། །
ཤེས་སྟེ་ཀུན་བྱང་གནས་ལ་མ་རྨོངས་ཤོག་མདོ་སྔགས་གཞུང་གི་དགོངས་པ་ཕྲ་བའི་གནད། །གསལ་བར་སྟོན་པ་ཕྱོགས་གླང་ཆོས་གྲགས་ཀྱིས། །གཞུང་ལ་སྦྱངས་པའི་མངོན་སུམ་རྗེས་
དཔག་དང། །གཏན་ཚིགས་ཐལ་འགྱུར་གནས་རྣམས་གསལ་བར་ཤོག་དེ་ལྟར་གོང་དུ་སྨོས་པའི་གཞུང་རྣམས་སོགས། །ལེགས་བཤད་ཆུ་བོ་དཔག་མེད་འདུ་བའི་གནད། །བྱང་ཆུབ་
ལམ་གྱི་རིམ་པའི་གདམས་པ་ལ། །སྙིང་ནས་བསྒྲུབ་པ་སྙིང་པོར་བྱེད་པར་ཤོག་དེ་ལྟར་ཐུན་མོང་ལམ་གྱི་རྒྱུད་སྦྱངས་ནས། །མཚན་ལྡན་བླ་མའི་དྲུང་དེར་དབང་ནོད་ཅིང། །རྣམ་དག་

[007B] །རིམ་གཉིས་ལམ་གྱི་སྐུ་གསུམ་མྱུར་ཐོབ་ཤོག་དགའ་ལྡན་རྣམ་པར་རྒྱལ་བའི་འདུས་སྡེ་སོགས། །ཀུན་ཀྱང་ཐུགས་མཐུན་ཁྲིམས་གཙང་རང་གཞན་གྱི། །
དོན་དུ་བཤད་བསྒྲུབ་བསྟན་པའི་ཁུར་ཁྱེར་ནས། །མཁས་པའི་བྱ་བ་རྣམས་ལ་བརྩོན་པར་ཤོག་བདག་ཀྱང་དེད་ནས་ཡང་སྲིད་ཐམས་ཅད་དུ། །རྒྱལ་བ་སྲས་བཅས་ཇི་སྙེད་མཆིས་པ་ཡི། །མཛད་
པ་སྨོན་ལམ་མ་ལུས་བསྒྲུབས་པ་ལ། །འཇམ་མགོན་ཙོང་ཁ་པ་དང་མཚུངས་པར་ཤོག་མདོར་ན་ཕན་བདེའི་འབྱུང་གནས་རྒྱལ་བསྟན་ལ། །ཐོས་བསམ་སྒོམ་པས་རང་རྒྱུད་ལེགས་དུལ་
ནས༑ །འཆད་རྩོད་རྩོམ་པའི་གཞན་རྒྱུད་འདུལ་བྱེད་པའི། །བསྟན་འཛིན་སྐྱེས་བུས་ས་སྟེང་ཁྱབ་པར་ཤོག་ཁྱད་པར་དགའ་ལྡན་ཐོས་བསམ་གླིང་མཆོག་གི་དགེ་འདུན་སྡེ་རྣམས་
དམ་ཆོས་བསྒྲུབ་པ་ལ། །ཉེར་འཚེ་འགལ་རྐྱེན་མ་ལུས་ཀུན་ཞི་ནས། །ལེགས་ཚོགས་མཐུན་རྐྱེན་རྩོལ་མེད་འགྲུབ་པར་ཤོག་རྗེ་བླ་མ་དོན་ཡོད་མཁས་གྲུབ་ཀྱིས་སྦྱར་བའོ།།   ༈    །རྒྱལ་
བ་མ་ལུས་སྐྱེད་པའི་ཡབ་གྱུར་ཀྱང། །རྒྱལ་སྲས་ཚུལ་གྱིས་ཞིང་ཁམས་རབ་འབྱམས་སུ། །རྒྱལ་བའི་ཆོས་འཛིན་ཐུགས་བསྐྱེད་བདེན་པའི་མཐུས། །བློ་བཟང་རྒྱལ་བའི་བསྟན་པ་རྒྱས་

[008A]༄༅། །གྱུར་ཅིག་སྔོན་ཚེ་དབང་པོའི་ཏོག་གི་སྤྱན་སྔ་རུ། །དམ་བཅས་ཚེ་ན་སྙིང་སྟོབས་ཆེན་པོ་ཞེས། །སྲས་བཅས་རྒྱལ་བས་བསྔགས་བརྗོད་བདེན་པའི་མཐུས། །བློ་བཟང་
རྒྱལ་བའི་བསྟན་པ་རྒྱས་གྱུར་ཅིག་ལྟ་སྤྱོད་གཙང་མའི་བརྒྱུད་པ་སྤེལ་བའི་ཕྱིར། །ཐུབ་པའི་དྲུང་དུ་ཤེལ་དཀར་འཕྲེང་བ་ཕུལ། །ཆོས་དུང་གནད་ཞིང་ལུང་བསྟན་བདེན་པའི་
མཐུས། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ལྟ་བ་རྣམ་དག་རྟག་ཆད་མཐའ་ལས་གྲོལ། །སྒོམ་པ་རྣམ་དག་བྱིང་རྨུགས་མུན་པ་སངས། །སྤྱོད་པ་རྣམ་དག་རྒྱལ་བའི་
བཀའ་བཞིན་བསྒྲུབས། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་མང་དུ་ཐོས་པ་རྒྱ་ཆེར་བཙལ་བས་མཁས། །ཐོས་དོན་ཇི་བཞིན་རྒྱུད་ལ་སྦྱར་བས་བཙུན། །ཀུན་ཀྱང་
བསྟན་འགྲོའི་དོན་དུ་བསྔོ་བས་བཟང། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་དྲང་ངེས་གསུང་རབ་མ་ལུས་འགལ་མེད་དུ། །གང་ཟག་གཅིག་གི་ཉམས་ལེན་གདམས་པ་རུ། །ངེས་
པ་རྙེད་པས་ཉེས་སྤྱོད་མཐའ་དག་འགག་བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ལུང་ཆོས་སྡེ་སྣོད་གསུམ་གྱི་འཆད་ཉན་དང། །རྟོགས་པའི་བསྟན་པ་བསླབ་གསུམ་ཉམས་ལེན་ཏེ། །མཁས་

[008B] །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་ཕྱི་རུ་ཉན་ཐོས་སྤྱོད་པས་ཞི་ཞིང་དུལ། །ནང་དུ་རིམ་གཉིས་རྣལ་འབྱོར་གདེང་དང་ལྡན། །མདོ་སྔགས་ལམ་བཟང་འགལ་
མེད་གྲོགས་སུ་འཁྱེར། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་རྒྱུ་ཡི་ཐེག་པར་བཤད་པའི་སྟོང་བ་ཉིད། །འབྲས་བུའི་ཐབས་ཀྱིས་སྒྲུབ་པའི་བདེ་ཆེན་དང། །མཉམ་སྦྱོར་ཆོས་ཕུང་བརྒྱད་ཁྲིའི་སྙིང་པོའི་
བཅུད། །བློ་བཟང་རྒྱལ་བའི་བསྟན་པ་རྒྱས་གྱུར་ཅིག་སྐྱེས་བུ་གསུམ་གྱི་ལམ་གྱི་སྲུང་མའི་གཙོ། །མྱུར་མཛད་མགོན་དང་རྣམ་སྲས་ལས་གཤིན་སོགས། །བསྟན་སྲུང་དམ་ཅན་རྒྱ་མཚོའི་མཐུ་སྟོབས་ཀྱིས། །བློ་
བཟང་རྒྱལ་བའི་བསྟན་པ་རྒྱས་གྱུར་ཅིག་མདོར་ན་དཔལ་ལྡན་བླ་མའི་སྐུ་ཚེ་བརྟན། །མཁས་བཙུན་བསྟན་འཛིན་དམ་པས་ས་སྟེང་གང། །བསྟན་པའི་སྦྱིན་བདག་མངའ་ཐང་དར་བ་ཡིས། །བློ་བཟང་རྒྱལ་
   ༈    །སྨོན་ལམ་ལུས་སྟོབས་རྒྱས་པའི་སྙིང་སྟོབས་ཅན། །བློ་བཟང་བསྟན་པའི་པད་ཚལ་རྒྱས་མཛད་པའི། །བསྟན་
པའི་ཉི་མ་ཁྱོད་ལ་གསོལ་བ་འདེབས། །ཇི་སྙེད་ཤེས་བྱའི་དཀྱིལ་འཁོར་མ་ཡུས་པར། །ཁྱོད་ཀྱི་རྣམ་དཔྱོད་འོད་དཀར་སྟོང་འཕྲོ་ཞིང། །སྐལ་ལྡན་བློ་གསལ་གདུལ་བྱའི་ཚོགས་རྣམས་ལ། །

[009A]༄༅། །ལེགས་པར་གསལ་མཛོད་ཁྱོད་ལ་གསོལ་བ་འདེབས། །ཆོས་སྐུའི་མཁའ་ལ་ཐུགས་རྗེའི་སྤྲིན་ཕུང་འཁྲིགས། །མདོ་སྔགས་གཞུང་ལུགས་ལེགས་བཤད་ཆར་འབེབས་པས། །ས་
འཛིན་གདུལ་བྱའི་ཡིད་ལ་སྨིན་གྲོལ་གྱིས། །དགའ་སྟོན་སྟེར་བར་མཛད་ལ་གསོལ་བ་འདེབས། །ཁྱོད་ནི་རྒྱལ་བ་གཉིས་པའི་བསྟན་པ་ལ། །དཀའ་བ་དང་བླང་འབད་པ་ལྷུར་བླངས་ནས། །གཞོན་
ནུ་རབ་བྱུང་ཐོས་བསམ་བྱེད་པ་ལ། །གྲགས་པ་དོན་ལྡན་ཁྱོད་ལ་གསོལ་བ་འདེབས། །བསྟན་པའི་བདག་པོ་པཎ་ཆེན་དགེ་འདུན་གྲུབ། །རྒྱལ་བའི་འབྱུང་གནས་བཤེས་གཉེན་སྟོན་པ་ཡང། །ནམ་
མཁའི་དབྱིངས་སུ་ཆུ་འཛིན་འཁྲིགས་པ་བཞིན། །རྣམ་འགྱུར་ལུང་བསྟན་མཛད་ལ་གསོལ་བ་འདེབས། །འཕྲིན་ལས་ལྷ་མོ་ནམ་མཁའི་མདོག་ཅན་ཡང། །ཕྱག་གཡོན་བུམ་པ་གཡོན་པའི་
དཀུ་ལ་བསྟེན། །ཕྱག་གཡས་མཆོག་སྦྱིན་ནམ་མཁའི་ཁྱོན་གང་ཞིང། །འགྲོ་དོན་ལུང་བསྟན་མཛད་ལ་གསོལ་བ་འདེབས། །ཆོས་ཀྱི་གྲགས་པའི་རིང་ལུགས་ལ་སྦྱངས་ཚེ། །གསེར་གྱི་མདོག་
ཅན་ཤཱཀྱའི་རྒྱལ་པོ་ཡང། །སྒྱུ་འཕྲུལ་དྲ་བའི་སྤྱི་བོའི་གཙུག་ཏུ་བསྟེན། །ཚོགས་གསོག་སྒྲིབ་སྦྱོངས་མཛད་ལ་གསོལ་བ་འདེབས། །ཡོངས་འཛིན་བཀས་བཀུལ་འདུས་པ་རྒྱ་མཚོའི་དབུས། །

[009B] །རྣམ་དག་འཛིན་མའི་ལམ་ལ་འཇུག་པར་མཛད། །བསྟན་པ་སྤེལ་བར་མཛད་ལ་གསོལ་བ་འདེབས། །བསྟན་པའི་སྙིང་པོ་རྨད་བྱུང་འདུས་པའི་དབུ། །རིམ་
གཉིས་ཟབ་མོའི་རྣལ་འབྱོར་བསླབས་པའི་ཚེ། །ཆོས་ཀྱི་རྒྱལ་པོ་མ་ཧེའི་གདོང་ཅན་ཡང། །འབྲལ་མེད་བྲན་ལྟར་འགྱུར་ལ་གསོལ་བ་འདེབས། །གཡུ་བྲག་གནས་སུ་རྩེ་གཅིག་བསྒོམས་པའི་ཚེ། །ས་བཅུའི་
དབང་ཕྱུག་རྒྱལ་བ་མ་ཕམ་པ། །རྨི་ལམ་ལུང་ལྟར་ཡང་ཡང་མཇལ་བར་མཛད། །ཡང་དག་ལམ་སྟོན་མཛད་ལ་གསོལ་བ་འདེབས། །གང་དུ་བཞུགས་ཤིང་གཅིག་ཏུ་རབ་གནས་ནས། །ཕན་བདེ་མ་
ལུས་འབྱུང་བའི་སྒོ་གཅིག་པུ། །འདོད་དགུའི་འབྱུང་གནས་བཤད་སྒྲུབ་རྒྱལ་མཚན་མཆོག་ཐོས་བསམ་གླིང་མཆོག་རྒྱས་ཕྱིར་མངོན་གྱུར་ཅིག་འདི་ནས་ཞིང་གི་མཆོག་གྱུར་ཤར་
གྱི་ཕྱོགས། །མངོན་པར་དགའ་བ་མེ་ཏོག་བཀྲམ་པར་ཡང། །མི་འཁྲུག་དགེ་སློང་ཉིད་ཀྱི་མདུན་ས་རུ། །སྐྱེ་བ་ཀུན་ཏུ་ཁྱོད་དང་མཇལ་བར་ཤོག་ཐེག་ཆེན་ལམ་གྱི་གཞུང་ཤིང་བྱང་
ཆུབ་སེམས། །ཡང་དག་ལྟ་བའི་གནད་དང་རིམ་གཉིས་ལ། །འཁྲུལ་མེད་ངེས་པ་རྙེད་ནས་བརྩོན་པ་ཡི། །ཁྱོད་གསུང་སྒྲུབ་པ་སྙིང་བོར་བྱེད་པར་ཤོག་ཅེས་པ་འདི་རྗེ་དགེ་འདུན་བསྟན་

[010A]༄༅། །པ་དར་རྒྱས་ཀྱིས་མཛད་པར་གྲགས།།   ༈    །།མཁའ་མཉམ་འགྲོ་ལ་མཁྱེན་བརྩེས་རབ་དགོངས་ནས། །གྲངས་མེད་གསུམ་དུ་ཚོགས་གཉིས་རབ་རྫོགས་ཤིང། །སྟོང་
གསུམ་མི་མཇེད་ཞིང་གི་དཔལ་གྱུར་བ། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཤེས་རབ་ཆེན་པོས་དེ་ཉིད་ལེགས་རྟོགས་ནས། །བརྩོན་པ་ཆེན་པོས་གོ་འཕང་མཆོག་
བརྙེས་ཤིང། །བསྟན་པ་འདི་ལ་སྟོན་པ་གཉིས་པར་གྲགས། །འཕགས་མཆོག་ཀླུ་སྒྲུབ་ཞབས་ལ་ཕྱག་འཚལ་ལོ། །དེ་སྲས་མཐུ་བོ་དགེ་ལེགས་དཔལ་ཡོན་ཅན། །ལོག་སྨྲ་ཚར་
བཅད་སྐལ་ལྡན་རྗེས་སུ་འཛིན། །ཐར་འདོད་རྣམས་ལ་ཐར་པའི་ལམ་སྟོན་པ། །ཨཱརྱ་དེ་བའི་ཞབས་ལ་ཕྱག་འཚལ་ལོ། །མཁྱེན་པའི་དཀྱིལ་འཁོར་ལེགས་བཤད་འོད་སྟོང་ཅན། །རབ་
འབྱམས་ཤེས་བྱའི་མཁའ་ལ་རབ་འཕགས་ཤིང། །བདེ་གཤེགས་གསུང་རབ་ཉིན་མོར་བྱེད་པའི་དཔལ། །འཕགས་པ་ཐོགས་མེད་ཞབས་ལ་ཕྱག་འཚལ་ལོ། །དགུ་བཅུ་གོ་དགུ་འབུམ་
སྡེའི་གཞུང་རྣམས་ཀྱིས། །གང་གི་བློ་གྲོས་མགུལ་བ་རབ་བརྒྱན་ཅིང། །འཛམ་གླིང་འདི་ན་ཀུན་མཁྱེན་གཉིས་པར་གྲགས། །མཁས་མཆོག་དབྱིག་གཉེན་ཞབས་ལ་ཕྱག་འཚལ་ལོ། །ཕུལ་

[010B] །རྨད་དུ་བྱུང་བའི་ཡོན་ཏན་ཁུར་གྱིས་བརྗིད། །ལོག་སྨྲ་འདམ་བུའི་ཚལ་རབ་འཇོམས་མཛད་པའི། །ཕྱོགས་ཀྱི་གླང་པོའི་ཞབས་ལ་ཕྱག་འཚལ་ལོ། །ཆོས་
ཀྱི་རིགས་པས་ཆོས་མིན་ཕམ་མཛད་ཅིང། །གྲགས་པའི་སྒྲ་ཆེན་འཇིག་རྟེན་གསུམ་ན་གྲགས། །སྨྲ་ངན་མུན་འཇོམས་སྨྲ་བའི་ཉི་མ་མཆོག་ཆོས་ཀྱི་གྲགས་པའི་ཞབས་ལ་ཕྱག་འཚལ་ལོ། །ཚུལ་
ཁྲིམས་རྒྱ་མཚོའི་དབུས་ན་གནས་བཅས་ཤིང། །འབུམ་ཕྲག་འདུལ་བའི་གཞུང་གི་གདེངས་ཀས་བརྗིད། །རྣམ་གྲོལ་ཐར་པའི་ནོར་བུས་གཙུག་ན་མཛེས། །མཆོག་གཉིས་ཀླུ་ཡི་
དབང་པོ་ལ་ཕྱག་འཚལ། །ཐུབ་པའི་བསྟན་ལ་ཤིང་རྟའི་སྲོལ་གཏོད་ནས། །སྐྱེ་དགུ་རྣམས་ལ་ལེགས་པའི་ལམ་སྟོན་པ། །འཛམ་གླིང་མཛེས་བྱེད་རྒྱན་དྲུག་མཆོག་གཉིས་
ལ༑ །རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ།    ༈    །གཅིག་ཏུ་བསྡུས་པ་བདེ་གཤེགས་རིན་ཆེན་མང། །འགྲོ་ལ་དངོས་
གྲུབ་ཆར་བཞིན་འབེབས་པའི་ཕྱིར། །སྤྲུལ་བའི་ཚུལ་བཟུང་རྣམ་ཐོས་སྲས་ལ་འདུད། །གནོད་སྦྱིན་སྡེ་དཔོན་ཁྱོད་ཉིད་སླར་ཡང་ནི། །རྨུ་རྒོད་སྙིགས་མའི་སེམས་ཅན་འདུལ་

[011A]༄༅། །བའི་ཕྱིར། །དྲག་པོའི་ཚུལ་བཟུང་ཆོས་ཀྱི་རྒྱལ་པོ་ལ། །ལུས་ངག་ཡིད་གསུམ་དང་བའི་སྒོ་ནས་བསྟོད། །ཁྱོད་སྐུ་མི་བཟད་ཁྲོ་གཏུམ་རབ་ཏུ་འབར། །འཇིགས་རུང་ཟིལ་
གནོན་བསེ་ཡི་ཁྲབ་རྨོག་གསོལ། །གཡས་གཡོན་རུ་མཚོན་དགྲ་སྟ་མདུང་དམར་བསྣམས། །ཞགས་པས་དམ་ཉམས་མ་ལུས་འཆིང་ལ་བསྟོད། །འུར་འུར་སྒྲ་ཡིས་དམ་ཉམས་སྙིང་
ལ་གཟིར། །སིལ་སིལ་སྒྲ་ཡིས་དགྲ་བོའི་སྙིང་རྩ་འདར། །དཔའ་བོའི་དཔའ་བའི་མཚོན་ཆ་ཆེན་པོ་ཡིས། །མ་རུངས་མ་ལུས་འདུལ་བ་ཁྱོད་ལ་བསྟོད། །ཤ་ལྔ་བདུད་རྩི་ལྔ་ཡི་ལེགས་
སྦྱར་ཞིང། །ཡིག་འབྲུ་གསུམ་གྱིས་བདུད་རྩིར་བྱིན་བརླབས་ནས། །རྒྱལ་བའི་བསྟན་སྲུང་ཆེན་པོ་ཁྱོད་ལ་འབུལ། །བཞེས་ནས་མཐུན་རྐྱེན་འདོད་པའི་དོན་ཀུན་སྒྲུ་པས། །རྣལ་འབྱོར་
བདག་ཅག་ཡོན་མཆོད་དགེ་འདུན་སྡེ། །མི་ནོར་བཅས་པ་ཁྱོད་ལ་གཉེར་དུ་གཏད། །སྤྱན་རས་གཟིགས་དབང་རིག་འཛིན་པདྨའི་བཀའ། །དང་དུ་ལོངས་ལ་བར་གཅོད་ཐམས་
ཅད་སྲུངས། །རྩ་བརྒྱུད་དཔལ་ལྡན་བླ་མ་དམ་པ་དང། །ཡི་དམ་གསང་བའི་བདག་པོ་ཕྱག་རྡོར་དང། །བསྟན་སྲུང་ཆེན་པོ་ཆོས་ཀྱི་རྒྱལ་པོ་ཡི། །བཀྲ་ཤིས་བདེ་ལེགས་དངོས་གྲུབ་

[011B]    ༈    །ཨོཾ་བདེ་ལེགས་སུ་གྱུར་ཅིག་སྔོན་བསགས་དགེ་ལེགས་ཚོགས་ཀྱིས་རབ་བསྐྲུན་པའི། །ཕྱོགས་དང་དབང་ཕྱུག་གྲངས་ཀྱི་རྒྱན་ལྡན་སྐུ། །ཉེས་ལྟུང་དྲིས་དབེན་
ཚུལ་ཁྲིམས་ལ་གནས་ནས། །ལེགས་བཤད་དམ་ཆོས་ཕྱོགས་བཅུར་སྤེལ་མཛད་པའི། །ཚུལ་ཁྲིམས་ཆོས་འཕེལ་ཞབས་ལ། །ཚུལ་ཁྲིམས་རྒྱ་མཚོའི་ཁྱོན་ལ་དབང་སྒྱུར་ཞིང། །
ལུང་རྟོགས་དམ་ཆོས་སྤེལ་བའི་གདེངས་ཀས་བརྗིད། །རྣམ་གྲོལ་ཐར་པའི་ནོར་བུ་གཙུག་ན་མཛེས། །མཁས་མཆོག་ཀླུ་དབང་ཞབས་ལ་། །དཔལ་ལྡན་སྨྲ་བའི་ཟླ་བ་ཚུལ་ཁྲིམས་སོགས་
འཕགས་ནོར་དཀྱིལ་འཁོར་ཆ་ཤས་ཡོངས་རྫོགས་ཤིང། །མདོ་སྔགས་ཆོས་ཚུལ་ཀུ་མུ་ཏ་ཀའི་ཚལ། །འཕེལ་མཛད་དམ་པའི་ཞབས་ལ་། །ཆོས་ཚུལ་བརྒྱ་ཕྲག་འབྱེད་པའི་རྣམ་དཔྱོད་ཀྱི་
ཁྲིམས་ལྡན་ཀུན་གྱི་གཙུག་ན་མངོན་མཐོ་བ། །ལུང་རྟོགས་དམ་ཆོས་ཀུན་ནས་སྤེལ་མཛད་པའི། །རྗེ་བཙུན་བླ་མའི་ཞབས་ལ་། །ཚུལ་ཁྲིམས་རྒྱ་མཚོའི་ཡོན་ཏན་ནོར་བུའི་གཏེར། །འཕྲིན་
ལས་ཕྱོགས་བ་ཅུར་གཡོ་བའི་རླབས་འཕྲེང་ཅན། །བསྟན་དང་འགྲོ་བའི་དཔལ་དུ་མངོན་གྱུར་ནས། །ཕུན་ཚོགས་ཆོས་ཀྱི་དགའ་སྟོན་འཕེལ་གྱུར་ཅིག་དགེ་ལ་འདུན་པའི་རྣམ་

[012A]༄༅། །དཔྱོད་འོད་སྟོང་གི། །སངས་རྒྱས་བསྟན་པ་རིན་ཆེན་པདྨའི་ཚལ། །དར་ཞིང་རྒྱས་མཛད་འཕྲིན་ལས་བཟང་པོ་ཅན། །བཤེས་གཉེན་དམ་པའི་ཞབས་ལ་གསོལ་་
སྔོན་བསགས་ཚོགས་གཉིས་རྒྱ་ཆེན་ལེགས་སྦྱངས་ཞིང། །བྱམས་པའི་ཐུགས་ཀྱི་འགྲོ་ཀུན་བུ་ལྟར་དགོངས། །ལྷག་པའི་ལྷ་ཡིས་རྗེས་བཟུང་བྱིན་གྱིས་རླབས། །རྣལ་འབྱོར་
དབང་ཕྱུག་ཞབས་ལ་། །ལུང་རིག་སྨྲ་བའི་དབང་ཕྱུག་ཆོས་ཀྱི་རྗེ། །མཐའ་ཡས་གདུལ་བྱའི་དཔལ་དུ་ཞབས་བརྟན་ཅིང། །ཕུན་ཚོགས་འཕྲིན་ལས་ཕྱོགས་བཅུར་རབ་རྒྱས་ཞིང། །
འགྲོ་རྣམས་སྨིན་ཅིང་འགྲོལ་བར་བྱིན་གྱིས་རློབས། །གང་ཞིང་གུས་པས་བསྟེན་ན་ལེགས་ཚོགས་ཀུན། །ཡར་ངོའི་ཟླ་ལྟར་འཕེལ་གྱུར་ཡོངས་འཛིན་ལ། །རྩེ་གཅིག་གུས་པའི་ཡིད་
ཀྱི་གསོལ་འདེབས་ན། །ཆོས་ལྡན་བདག་གི་རེ་བ་སྐོང་བར་ཤོག། །འདིས་མཚོན་དགེ་བས་བདག་གཞན་འགྲོ་བ་ཀུན། །ཡང་དག་དགེ་བའི་བཤེས་ཀྱི་རྗེས་བཟུང་སྟེ། །དམ་ཆོས་
བདུད་རྩི་གསུང་གི་རོ་མྱང་ནས། །སྐུ་གསུང་ཐུགས་ཀྱི་བྱིན་རླབས་འཇུག་པར་ཤོག་དགེ་འདུན་འདུས་པའི་སྒྲ་འཛིན་ཡོལ་གོའི་ནང། །གསུང་རབ་སྦྲང་རྩིའི་བཅུད་བསྡུས་འཁྱིལ་

[012B] །ཟད་མེད་བློ་གསལ་རྒྱ་མཚོའི་འདོད་པའི་དོན། །གྲུབ་མཛད་བཤེས་གཉེན་དམ་པར་གསོལ་བ་འདེབས། །རྣམ་གསུམ་དཀོན་མཆོག་རིན་ཆེན་ཐུགས་རྗེའི་མཐུས། །མགོན་
ཁྱོད་རྡོ་རྗེའི་གདན་ལ་བསྐལ་བའི་བར། །ཚེ་མཐའ་ཡས་པ་ཇི་བཞིན་ལེགས་བཞུགས་ནས། །མོས་ལྡན་གདུལ་བྱའི་རེ་བ་སྐོང་བར་ཤོག་སྐྱེ་བ་ཀུན་ཏུ་ཡང་དག་བླ་མ་དང། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང། །ས་དང་ལམ་གྱི་ཡོན་ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་བར་ཤོག། །དཔལ་ལྡན་བླ་མ་ཁྱེད་སྐུ་ཅི་འདྲ་དང། །
འཁོར་དང་སྐུ་ཚེའི་ཚད་དང་ཞིང་ཁམས་སོགས། །ཁྱོད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་པར་ཤོག་ཁོད་ལ་བསྟོད་ཅིང་གསོལ་བ་
བཏབ་པའི་མཐུས། །བདག་སོགས་གང་དུ་གནས་པའི་ས་ཕྱོགས་དེར། །ནད་གདོན་དབུལ་འཕོང་འཐབ་རྩོད་ཞི་བ་དང། །ཆོས་དང་བཀྲ་ཤིས་འཕེལ་བར་མཛད་དུ་གསོལ། །
སེམྶ་ཅན་དོན་དུ་བདག་གིས་སྔོན། །དཀའ་བ་གང་ཞིག་སྤྱད་གྱུར་དང། །བདག་གི་བདེ་བ་བཏང་པ་ཡིས། །བསྟན་པ་ཡུན་རིང་འབར་གྱུར་ཅིག། །ངས་སྔོན་ནད་པའི་ཆེད་

[013A]༄༅། །དག་ཏུ། །རང་གི་འཚོ་བ་ཡོངས་བཏང་བས། །སེམས་ཅན་ཕོངས་པ་བསྐྱབ་པའི་ཕྱིར། །ཡུན་རིང་བསྟན་པ་འབར་གྱུར་ཅིག། །བུ་དང་བུ་མོ་ཆུང་མ་དང། །ནོར་
དང་གླང་ཆེན་ཤིང་རྟ་དང། །རིན་ཆེན་བྱང་ཆུབ་ཕྱིར་བཏང་བས། །བསྟན་པ་ཡུན་རིང་འབར་གྱུར་ཅིག་བདག་གིས་སངས་རྒྱས་རང་སངས་རྒྱས། །ཉན་ཐོས་ཕ་དང་མ་དང་ནི། །དྲང་
སྲོང་དག་ལ་མཆོད་བྱས་པས། །བསྟན་པ་ཡུན་རིང་འབར་གྱུར་ཅིག་བསྐལ་པ་བྱེ་བ་དུ་མར་བདག་སྡུག་བསྔལ་སྣ་ཚོགས་མྱོང་གྱུར་ཅིག་བྱང་ཆུབ་དོན་དུ་ཐོས་བཙལ་བས། །
བསྟན་པ་ཡུན་རིང་འབར་གྱུར་ཅིག་བདག་གིས་ཚུལ་ཁྲིམས་བརྟུལ་ཞུགས་དང། །དཀའ་ཐུབ་ཡུན་རིང་བསྟེན་བྱས་ཤིང། །ཕྱོགས་བཅུའི་སངས་རྒྱས་ངས་མཆོད་པས། །བསྟན་
པ་ཡུན་རིང་འབར་གྱུར་ཅིག། །བདག་སྔོན་བརྩོན་འགྲུས་དང་ལྡན་པས། །རྟག་ཏུ་བརྟན་ཅིང་ཕ་རོལ་གནོན། །སེམས་ཅན་ཐམས་ཅད་བསྒྲལ་དོན་དུ། །བདག་བསྟན་ཡུན་རིང་འབར་གྱུར་
ཅིག་བཟོད་བརྟུལ་རྟག་ཏུ་བསྟེན་བྱས་ཤིང། །སེམས་ཅན་ཉེན་མོངས་སྙིགས་མ་ཡི། །སེམས་ཅན་ངན་བཟོད་བྱས་གྱུར་པས། །བསྟན་པ་ཡུན་རིང་འབར་གྱུར་ཅིག། །བསམ་

[013B] །ཏིང་འཛིན་གང་གའའི་བྱེ་སྙེད་པ། །བསྒོམས་པས་དེ་མཐུན་བདག་གི་ནི། །བསྟན་པ་ཡུན་རིང་འབར་གྱུར་ཅིག། །ཡེ་ཤེས་དོན་དུ་བདག་གི་སྔོན། །དཀའ་
ཐུབ་ནགས་དག་བསྟེན་བྱས་ཤིང། །བསྟན་བཅས་དུ་མ་ཉེར་བསྟན་པས། །བདག་གི་བསྟན་པ་འབར་གྱུར་ཅིག། །བརྩེ་བའི་རྒྱུ་ཡིས་ཤ་ཁྲག་དང། །འཚོ་བ་ཡོངས་སུ་བཏང་གྱུར་ཅིག། །ཡན་
ལག་ཉིང་ལག་བཏང་བ་ཡིས། །ཆོས་ཚུལ་རྣམ་པར་འཕེལ་གྱུར་ཅིག། །བདག་སྔོན་སྡིག་པའི་སེམས་ཅན་རྣམས། །བྱམས་བས་གསལ་བར་སྨིན་བྱས་ཤིང། །ཐེག་པ་གསུམ་ལ་རབ་བཀོད་
པས། །ཆོས་ཀྱི་སྦྱིན་མཆོག་རྒྱས་གྱུར་ཅིག་བདག་སྔོན་ཐབས་ཤེས་གྱུར་པ་ན། །སེམས་ཅན་ལྟ་ངན་ལས་བསྒྲལ་ཅིང། །ཡང་དག་ལྟ་ལ་བཀོད་བྱས་པས། །ཆོས་ནི་རྣམ་བར་འཕེལ་གྱུར་
ཅིག་བདག་གིས་སེམས་ཅན་བསྡུ་དངོས་བཞིས། །ཉོན་མོངས་མེ་ལས་ཐར་བྱས་ཤིང། །བདག་གིས་འཕེལ་སྡི་ག་ཕམ་བྱས་པས། །བདག་འཁོར་ཡུན་རིང་གནས་གྱུར་ཅིག་བདག་
གིས་མུ་སྟེགས་ཅན་གཞན་དག་ལྟ་བའི་ཆུ་ལས་བསྒྲལ་བྱས་ཏེ། །ཡང་དག་ལྟ་ལ་བཀོད་གྱུར་པས། །   ༈    །ཡུན་རིང་བསྟན་པ་འབར་གྱུར་ཅིག་

[014A]༄༅། །ཆོས་ཀྱི་རྒྱལ་པོ་ཙོང་ཁ་པའི། །ཆོས་ཚུལ་རྣམ་པར་འཕེལ་བ་ལ། །གེགས་ཀྱི་མཚན་མ་ཞི་བ་དང། །མཐུན་རྐྱེན་མ་ལུས་ཚང་བར་ཤོག་བདག་དང་གཞན་གྱི་དུ་
གསུམ་དང། །འབྲེལ་བའི་ཚོགས་གཉིས་ལ་བརྟེན་ནས། །རྒྱལ་བ་བློ་བཟང་གྲགས་པ་ཡི། །བསྟན་པ་ཡུན་རིང་འབར་གྱུར་ཅིག་བྷྱོ་རབ་འབྱམས་རྒྱལ་བ་ཀུན་གྱི་འཕྲིན་ལས་
ལ། །དམག་ཟོར་རྒྱལ་མོ་ཞེས་བྱར་མཚན་གསོལ་བ། །རྩེ་གཅིག་མོས་པའི་དབང་གིས་སྤྱན་འདྲེན་ན། །ཐོགས་པ་མེད་པར་མྱུར་དུ་གཤེགས་སུ་གསོལ། །མདུན་གྱི་ནམ་མཁར་
རླུང་ནག་འཚུབ་མའི་དབུས། །བེ་ཅོན་ཐོད་ཁྲག་འཛིན་པ་སྲིན་མོའི་གཟུགས། །དྲེ་འུའི་སྟེང་བཞུགས་གདུག་པ་ཚར་གཅོད་སྐུ། །ཇེ་སྲིད་དྲན་པ་དེ་སྲིད་རྟག་ཏུ་བཞུགས། །
ཕྱི་ཡི་སྤྱན་གཟིགས་ནམ་མཁའི་ཁྱོན་གང་ཞིང། །ནད་གི་དམ་རྫས་ས་གཞི་མ་ལུས་ཁྱབ། །ཡིད་ཀྱིས་སྤྲུལ་བའི་མཆོད་སྤྲིན་ཞིང་ཁམས་ཀུན། །རྒྱས་པར་འགེངས་པ་འཁོར་དང་
བཅས་ལ་འབུལ། །ཤ་ཁྲག་ལ་སོགས་བདུད་རྩི་ལྔ་དང་བཅས། །འབྲུ་སྣ་ལྔ་དང་སྦྱར་བའི་གཏོར་མ་འདི། །དཔལ་ལྡན་དམག་ཟོར་རྒྱལ་མོ་ལ་འབུལ་གྱི། །རྒྱལ་བའི་

[014B] །སྐུ་གསུམ་ལྷུན་གྲུབ་ཐུགས་རྗེ་མཐར་ཕྱིན་ཀྱང། །སྲིད་གསུམ་གདུག་པ་འདུལ་ཕྱིར་ཁྲོས་པའི་སྐུ། །དུས་གསུམ་རྒྱལ་བའི་བསྟན་སྲུང་ཆེན་
མོལ། །སྒོ་གསུམ་གུས་པ་ཆེན་པོས་ཕྱག་འཚལ་ལོ། །དཔལ་ལྡན་ཐུབ་པའི་བཀའ་སྲུང་མཐུ་རྩལ་ཅན། །ཁྱོད་ཉིད་བསྙེན་ཅིང་སྒྲུབ་དང་རྩེ་གཅིག་ཏུ། །གསོལ་བ་འདེབས་པའི་རྣལ་འབྱོར་
དཔོན་སློབ་ཀྱི། །འགལ་རྐྱེན་ཀུན་སོལ་མཐུན་རྐྱེན་མ་ལུས་སྒྲུབས། །བདག་སོགས་དེང་ནས་ཚེ་རབས་ཐམས་ཅད་དུ། །གསང་བའི་ལྷ་མོ་ཁྱོད་དང་མི་འབྲལ་ཞིང། །བར་ཆད་བགེགས་
ཀྱི་མཚན་མ་ཅི་བྱུང་ཡང། །དེ་ཀུན་ལྷ་མོ་ཀྱིས་བཟློག་པར་མཛོད། །ལྷག་བསམ་དག་པའི་ཚུལ་འདིར་བརྩོན་པ་ན། །ཚངས་དང་དབང་པོ་འཇིག་རྟེན་སྐྱོང་བ་དང། །དམག་ཟོར་
རྒྱལ་མོ་ལ་སོགས་སྲུང་མའི་ཚོགས། །གཡེལ་བ་མེད་པར་རྟག་ཏུ་གྲོགས་བྱེད་ཤོག་དགེ་འདུན་སྡེ་རྣམས་དཔལ་འབྱོར་མི་ཉམས་ཞིང། །བསམ་སྦྱོར་ངན་པའི་གདུག་རྩུབ་ཞི་བ་དང། །
བསླབ་གསུམ་རྣམ་དག་བསྟན་པའི་ཁུར་འཛིན་པའི། །དགེ་འདུན་ཚོགས་ཀྱིས་གང་བའི་བཀྲ་ཤིས་ཤོག་བྷྱོ་ལྷུན་གྲུབ་བདེ་བ་ཆེན་པོའི་ངང། །སྲིན་མོ་ཁྲོས་བའི་དྲག་ཤུལ་ཅན་

[015A]༄༅། །ཁམས་གསུམ་དབང་མཛད་རེ་མ་ཏཱི། །འཁོར་དང་བཅས་པ་ཁྱེད་རྣམས་ཀྱི། །པད་དཀར་འཆང་བ་རིམ་བྱིན་སོགས། །སྔོན་གྱི་དམ་ཚིག་རྗེས་དགོངས་ལ། །བསྟན་
དང་བསྟན་འཛིན་སྐྱོང་བ་དང། །ཆོས་ལྡན་འཕྲིན་ལེས་སྒྲུབ་པར་མཛོད། །ཁྱད་པར་འབྲུམ་ཆེན་དཀར་ནག་དང། །གག་ལྷོག་བེ་གེ་འཁྲུ་གཟེར་སོགས། །མི་ཕྱུགས་ནད་ཡམས་
མ་ལུས་པ། །ཞི་ཞིང་བཟློག་པའི་འཕྲིན་ལས་མཛོད། །བྷྱོ་འདོད་ཁམས་བདག་མོ་དམག་དང་ཟོར་ཀྱི་ལྷ། །མཆོད་གཏོར་དང་དམ་རྫས་སྤྱན་གཟིགས་རྒྱ་མཚོ་བཞེས། །སེམས་
ཅན་ཡོངས་ལ་ཉེ་བར་འཚེ་བ་ཡི། །འབྲུམ་ནད་ལ་སོགས་ཉེར་འཚེ་མ་ལུས་བཟློག་བྷྱོ་རྒྱལ་བ་ཀུན་གྱི་ཡུམ་ཡུམ་གཅིག་དབྱངས་ཅན་མ། །ནག་ཕྱོགས་བདུད་སྡེའི་གཤེད་གྱུར་
དམག་ཟོར་ལྷ། །དབང་ཕྱུག་ཉེར་བརྒྱད་གཙོ་མོ་རེ་མ་ཏི། །ཞི་བའི་ལས་མཛད་དཔལ་ལྡན་དུང་སྐྱོང་མ། །ཐུབ་བསྟན་གནས་སྲུང་མཁའ་འགྲོ་ཚོགས་རྣམས་ཀྱིས། །བླ་མ་ཡི་དམ་
དམ་ཚིག་ཉེར་དགོངས་ལ། །འགྲོ་ཀུན་མི་ཤེས་བག་མེད་འཁྲུལ་དབང་གིས། །ནོངས་པར་བགྱིས་པའི་ཉེས་ཚོགས་བཤགས་བགྱིས་ནས། །མ་མོ་ཁྲོས་པའི་ཁ་རླངས་དུག་མཚོན་ནད། །

[015B] །ཞི་ཞིང་བཟློག་པའི་རྣམ་བཞི་འཕྲིན་ལས་ཀུན། །ཐོགས་པ་མེད་པ་མྱུར་དུ་འགྲུབ་པར་མཛོད། །དཔལ་གྱི་ལྷ་མོ་འཁོར་དང་བཅས་རྣམས་
ཀྱིས། །རྣལ་འབྱོར་བདག་ཅག་དཔོན་སློབ་འཁོར་བཅས་ལ། །མི་མཐུན་རྐྱེན་དང་བར་ཆད་བཟློག་པ་དང། །ཞི་བའི་འཕྲིན་ལས་མ་ལུས་འགྲུབ་པར་མཛོད། །དཔལ་གྱི་ལྷ་མོ་འཁོར་
དང་བཅས་རྣམས་ཀྱིས། །ཚེ་དང་བསོད་ནམས་ལུང་རྟོགས་ཡོན་ཏན་སོགས། །མཐུན་རྐྱེན་ལེགས་ཚོགས་ལྷུན་གྱིས་གྲུབ་པ་དང། །རྒྱས་པའི་འཕྲིན་ལས་མ་ལུས་འགྲུབ་པར་མཛོད། །
དཔལ་གྱི་ལྷ་མོ་འཁོར་དང་བཅས་རྣམས་ཀྱིས། །ཁམས་གསུམ་མ་ལུས་དབང་དུ་བསྡུ་བ་དང། །ཚེ་བསོད་དབང་ཐང་ཐམས་ཅད་རྒྱས་པ་དང། །དབང་གི་འཕྲིན་ལས་མ་ལུས་འགྲུབ་
པར་མཛོད། །དཔལ་ཀྱི་ལྷ་མོའི་འཁོར་དང་བཅས་རྣམས་ཀྱིས། །རྣལ་འབྱོར་བདག་ཅག་འཁོར་དང་བཅས་རྣམས་ལ། །བགེགས་དང་བར་གཅོད་ཐམས་ཅད་ཞི་བ་དང། །དྲག་
པོའི་འཕྲིན་ལས་མ་ལུས་འགྲུབ་པར་མཛོད། །དཔལ་གྱི་ལྷ་མོ་འཁོར་དང་བཅས་རྣམས་ཀྱིས། །འཇིག་རྟེན་ཁམས་སུན་ནད་མུག་འཁྲུག་རྩོད་སོགས། །མི་མཐུན་རྒུད་པ་ཐམ་

[016A]༄༅། །ཅད་ཞི་བ་དང། །ལས་བཞིའི་འཕྲིན་ལས་མ་ལུས་འགྲུབ་པར་མཛོད། ཅེས་འཇིག་རྟེན་གྱི་ཁམས་ཀུན་བདེ་ཐབས་སུ་དཔལ་ལྡན་ལྷ་མོར་ལས་བཞིའི་འཕྲིན་ལས་མྱུར་འགྲུབ་ཀྱི་སྨོན་
ཚིག་འདི་བཞིན་ཤཱཀྱའི་དགེ་སློང་བློ་བཟང་འཇམ་དཔལ་རྒྱ་མཚོས་སུག་བྲིས་སུ་བགྱིས་པའོ།།   ༈    གྲུབ་པའི་དབང་ཕྱུག་རྩ་བརྒྱུད་བླ་མ་དང། །བློ་བཟང་རྒྱལ་བའི་དབང་པོས་བཀའ་
བསྒོས་བཞིན། །བསྟན་པ་སྐྱོང་མཛད་ལྷ་ཡི་དགེ་བསྙེན་ཆེ། །འཁོར་བ་ཅས་ཐོགས་པ་མེད་པར་གཤེགས་སུ་གསོལ། །སྤྲིན་དཀར་གཡོ་འདྲའི་རྫུ་འཕྲུལ་རྟ་ཡི་སྟེང། །དར་མདུང་
མདའ་གཞུ་ཞགས་པ་འཛིན་མཛད་ཅིང། །དཀར་གསལ་དཔའ་བརྗིད་མཛེས་པའི་རྣམ་འགྱུར་གྱིས། །འཕྲིན་ལས་བསྒྲུབ་ཕྱིར་གནས་འདིར་བརྟན་པར་བཞུགས། །ཕྱི་ནང་གསང་
བའི་མཆོད་པའི་སྤྲིན་དཀྲིགས་ཤིང། །གསེར་སྐྱེམས་བདུད་རྩིའི་བཏུང་བ་རྒྱ་མཚོར་བསྐྱིལ། །ཤ་ཁྲག་གཏོར་མ་རི་རབ་ལྟར་སྤུངས་ནས། །དྲག་བཙན་དགྲ་ལྷའི་རྒྱལ་པོ་འཁོར་
བཅས་མཆོད། །འབར་བའི་མེ་ནང་བསངས་རྫས་སྟོང་ཕྲག་དང། །དྲི་ཞིམ་སྤོས་སྣ་བསྲེགས་པའི་དུད་པའི་སྤྲིན། །དབང་སྔོན་ཆུ་འཛིན་མཁའ་ལ་བསྙེགས་འདྲ་བས། །གཞི་

[016B] །རྣམ་འདྲེན་ཐམས་ཅད་གཟིགས་པའི་སྤྱན་སྔ་རུ། །དང་པོར་ཐུགས་བསྐྱེད་ས་བཅུའི་མཐར་སོན་ཀྱང། །འབྲོག་གནས་ཚུལ་བཟུང་རྨ་ཆེན་
སྤོམ་ར་ཞེས། །ཆོས་འཁོར་སྐྱོང་མཛད་སྲུང་མ་ཁྱོད་ལ་བསྟོད། །དགེ་ལྡན་རྣམ་པར་རྒྱལ་བའི་གླིང་ཆེན་པོ། །བློ་གསལ་མཁས་མང་ནོར་བུས་ཡོངས་གང་ཞིང། །བཤད་སྒྲུབ་འདོད་
དགུའི་ལོངས་སྤྱོད་ཕུན་ཚོགས་བརྒྱས། །དར་རྒྱས་སྲིད་མཐའི་བར་དུ་གནས་པར་མཛོད། །ལྷག་བསམ་དག་པས་ཚུལ་འདིར་། །ཚངས་དང་དབང་པོ་། །དགེ་བསྙེན་ཆེན་པོ་ལ་སོགས་
སྲུང་མའི་ཚོགས། །གཡེལ་བ་མེད་པར་། །ཨོཾ་བྫྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། །ཨོཾ་སྲ་བྷཱ་ཝས་སྦྱངས། །སྟོང་པའི་ངང་ལས་བྷྲཱུཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་མ་དཀར་གསུམ་མངར་གསུམ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། །ཨོཾ་ཨཱ་ཧཱུཾ། ལན་གསུམ་བརྗོད།
ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ། ལན་གསུམ་བརྗོད། །དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་

[017A]༄༅། །ལོ༑ །དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ། །དེ་བཞིན་གཤེགས་པ་འཇིགས་པ་ཐམས་ཅད་དང་བྲལ་བ་ལ་ཕྱག་འཚལ་ལོ། །ཕུན་ཚོགས་
འདོད་ཡོན་ལྔ་ལྡན་པའི། །བདུད་རྩི་རྒྱ་མཚོའི་གཏོར་མ་འདི་ཉིད་ས་བདག་སའི་ལྷ་མོ། །འཛམ་གླིང་སྐྱོང་བ་སྤྱི་དང། །ཁྱད་པར་བོད་ཁམས་སྐྱོང་བའི་བསྟན་མ་བཅུ་གཉིས་
ཡུལ་ལྷ་གཞི་བདག་སྟོད་མངའ་རིས་སྐོར་གསུམ། །སྨད་མདོ་ཁམས་སྒར་གསུམ། །བར་དབུས་གཙང་རུ་བཞི། །ས་ཕྱོགས། །ཡུལ་རིགས། །དགོན་གནས་འདི་ཉིད་ལ་
གནས་པའི་གཞི་བདག་དཀར་ཕྱོགས་ལ་མངོན་པར་དགའ་བ་རྣམས་ལ་འབུལ་ལོ། །རྣལ་འབྱོར་པའི་བདག་ཅག་དཔོན་སློབ་འཁོར་དང་བཅས་པ་རྣམས་ལ་ཉིན་གསུམ་གྱི་བྱ་ར་
མཛོད། །མཚན་གསུམ་གྱི་མེལ་ཚེ་མཛོད། །འགལ་རྐྱེན་ཀུན་སོལ་ལ་མཐུན་རྐྱེན་སྒྲུབས། །བསམ་པའི་དོན་རྣམས་ཡིད་བཞིན་དུ་འགྲུབ་པར་མཛད་དུ་གསོལ། །བདག་གི་
བསམ་པའི་སྟོབས་དང་ནི། །དེ་བཞིན་གཤེགས་པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣསྨ་ཀྱིས། །དོན་རྣམས་གང་དག་བསམས་པ་ཀུན། །དེ་དག་ཐམས་

[017B] །ཐོགས་བ་མེད་པར་འབྱུང་གྱུར་ཅིག།    ༈    རྩ་བརྒྱུད་བླ་མ་མཆོག་གསུམ་བྱིན་རླབས་དང། །རང་བཞིན་རྣམ་དག་ཆོས་དབྱིངས་བདེན་
པའི་མཐུས། །འདོད་ཡོན་ལྔ་ལྡན་གསེར་སྐྱེམས་རྒྱ་མཚོར་འཁྱིལ། །ཀུན་བཟང་མཆོད་པའི་སྤྲིན་ལྟར་འབར་གྱུར་ཅིག་ཨོཾ་ཨཱ་ཧཱུཾ། འདོད་ཡོན་ལྔ་ལྡན་གསེར་སྐྱེམས་མཆོད་པ་
འདི༑ །བླ་མ་ཡི་དམ་མཆོག་གསུམ་མ་ལུས་དང། །ཁྱད་པར་བཅོམ་ལྡན་རྡོ་རྗེ་འཇིགས་བྱེད་ཀྱི། །ལྷ་ཚོགས་འཁོར་དང་བཅས་ལ་གུས་པས་འབུལ། །བཞེས་ནས་འཇམ་མགོན་བླ་
མའི་བསྟན་པ་ལ། །ཉེ་བར་འཚེ་བ་ཐམས་ཅད་ཞི་བ་དང། །ཚེ་རབས་ཀུན་ཏུ་འཇམ་མགོན་བླ་མ་ཡིས། །འབྲལ་བ་མེད་པར་རྗེས་སུ་འཛིན་གྱུར་ཅིག་ཁྱད་པར་འགྲོ་ལ་བུ་བཞིན་
རྟག་བརྩེ་ཡང། །མ་རུང་འདུལ་ཕྱིར་ཁྲོ་རྒྱལ་འབར་བའི་སྐུ། །སྟོན་མཛད་ནག་པོ་ཆེན་པོ་ཕྱག་དྲུག་མགོན། །གསེར་སྐྱེམས་། །འདོད་ཁམས་བདག་མོ་ཀྷི་ཏྲ་པཱ་ལ་སོགས། །སྲོག་
གཅོད་གནོད་སྦྱིན་དང་གཙང་རིས་ཀྱི། །དཔལ་མགོན་དམ་ཅན་རྒྱ་མཚོའི་གྲངས་མེད་དཔུང། །གསེར་སྐྱེམས་། །འདོད་ཡོན་ལྔ་ལྡན་གསེར་སྐྱེམས་མཆོད་པ་འདི། །ཆོས་སྐྱོང་

[018A]༄༅། །ཡེ་ཤེས་སྤན་ལྡན་མ་ལུས་དང། །ཁྱད་པར་དམ་ཅན་ཆོས་ཀྱི་རྒྱལ་པོ་ཡི། །ལྷ་ཚོགས་འཁོར་དང་བཅས་ལ་གུས་པས་ཕུལ། །བཞེས་ནས་གནོད་བྱེད་དགྲ་བགེགས་
མ་ལུས་པ། །སྐད་ཅིག་ཉིད་ལ་ཐལ་བའི་རྡུལ་དུ་རློག་སྲིད་ཞིའི་དཔལ་འབྱོར་ལེགས་ཚོགས་མ་ལུས་པ། །ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། །འདོད་ཡོན་ལྔ་ལྡན་། །
ཆོས་ཀྱི་རྒྱལ་པོའི་འཁོར་དུ་གཏོགས་པ་ཡི། །ལོ་ཟླ་ཞག་དུས་རྒྱུ་བའི་ལྷ་རྣམས་དང། །ཁྱད་པར་ཡུལ་འདིའི་གཞི་བདག་རྣམས་ལ་འབུལ། །བཞེས་ནས་རུ་ང་ཕྲག་དོག་མ་མཛད་
ཅིག་གཞི་བྱེད་ཀུན་ཏུ་བྱ་བ་ཅི་བྱེད་ཀྱང། །ཆོས་ལྡན་ཐམས་ཅད་བསམ་པ་ཡིད་བཞིན་དུ། །འགྲུབ་པའི་མཐུན་རྐྱེན་སྟོང་གྲོགས་མཛད་དུ་གསོལ། གསེར་སྐྱེམས་འདི་རྣམས་རྒྱལ་དབང་
བསྐལ་བཟང་རྒྱ་མཚོའི་གསུང་བཅོས་ལྷད་མེད་བའོ།།    ༈    །འདྲེན་མཛད་དཔའ་བོ་ཆེན་པོ་ཁྲོ་བོའི་རྒྱལ། །སྒྱུ་འཕྲུལ་
རྡོ་རྗེ་འབར་བས་གདོང་བརྒྱ་འཕྲོ། །འཇམ་དཔལ་བཤིན་རྗེའི་གཤེད་པོ་དགྱེས་གྱུར་ཅིག་ཆུ་གཏེར་ཀློང་ནས་དུས་མཐའི་མེ་འཕྲོ་བའི། །རྫོང་རྣམས་སྐྱོང་ཞིང་དཀའ་ཐུབ་བཟློག་

[018B] །རྒྱལ་ཀུན་ཡུམ་གྱུར་དམག་དང་ཟོར་གྱི་ལྷ། །འདོད་ཁམས་དབང་མོ་བདུད་རྩིའི་གསེར་སྐྱེམས་བཞེས། །མི་བསྲུན་ལྷ་མོ་ཆུ་སྲིན་སེང་གེའི་གདོང། །འཇིག་རྟེན་ཁམས་ཀུན་འགས་བྱེད་
གཏུམ་དྲག་ཅན། །དུག་གི་ན་བུན་འབྲུམ་གཟེར་སེར་དྲག་འབེབས། །མཁའ་འགྲོའི་གཙོ་ཟུང་ཀླང་ཁྲག་གསེར་གཡུར་རོལ། །རིག་བྱེད་གནམ་སའི་འགྱུར་བའི་གནས་རི་ལ། །དབང་བྱེད་
མཁའ་འགྲོ་མི་བཟད་འབར་བ་བཞི། །སྲོག་རྩའི་ལམ་ཕྱུང་རཀྟར་སྦྱར་བའི་གསེར། །དྲག་པོར་ཁོལ་བའི་རོ་བརྒྱའི་བཏུང་བ་རོལ། །བདུད་དང་སྲིན་པོ་གཤིན་རྗེ་མ་མོ་དང། །གནོད་
སྦྱིན་གྲུལ་བུམ་སྡེ་བརྒྱད་བྱེ་བའི་ཚོགས། །གསེར་སྐྱེམས་འདི་བཞེས་བདག་ལ་སྡང་བའི་དགྲ། །མ་ལུས་ཐལ་བའི་རྡུལ་ཕྲན་བཞིན་དུ་རློག་སྲིད་གསུམ་བདག་མོ་འཁོར་བཅས་
རིན་ཆེན་བཅུད། །དགྱེས་པར་བཞེས་མཛོད་བདག་གི་བསམ་པའི་དོན། །ཀུན་ཀྱང་ཉེར་འཚེ་དང་བྲལ་དུས་མྱུར་བར། །བདེ་བླག་ཉིད་དུ་འགྲུབ་པའི་འཕྲིན་ལས་མཛོད། །བཀའ་དྲིན་འཁོར་
མེད་རྩ་བརྒྱུད་བླ་མ་དང། །དངོས་གྲུབ་ཀུན་སྩོལ་འཇམ་དཔལ་གཤིན་རྗེ་བཤེད། །འཕྲིན་ལས་སྒྲུབ་མཛད་འདོད་ཁམས་དབང་ཕྱུག་མ། །གསེར་སྐྱེམས་འདི་བཞེས་བཅོལ་བའི་

[019A]༄༅། །ལས་ཀུན་སྒྲུབས། །རེ་ཏའི་ནད་གཏོང་བྲན་གཡོག་རྣམ་པ་བཞི། །དུས་བཞིའི་ལྷ་མོ་ཚེ་རིང་མཆེད་ལྔ་དང། །བསྟན་མ་བཅུ་གཉིས་འཁོར་ཚོགས་རྒྱ་མཚོར་བཅས། །གསེར་
སྐྱེམས་། །ཚེ་རབས་དུ་མར་བསྟེན་པའི་དམ་ཅན་ཚོགས། །ཕ་མེས་རྒྱུད་ནས་འགོ་བའི་སྲུང་མ་དང། །དྲེགས་པ་སྡེ་བརྒྱད་ལས་གཤིན་འཁོར་དང་བཅས། །གསེར་སྐྱེམས་།    ༈    །རྒྱལ་
བ་ཀུན་གྱི་ཡེ་ཤེས་སྒྱུ་མ་ཡི། །ཆོ་འཕྲུལ་རྣམ་པར་སྤྲུལ་པ་ལས་བྱུང་བའི། །ལྷ་མོ་གང་གིས་སྒྲུབ་པའི་ནད་གདོན་བགེགས། །ཀུན་ཏུ་ཞི་མཛད་མ་ལ་ཕྱག་འཚལ་ལོ། ལོ་གྱོན་མའི་
གཟུངས་ནི།    ༈    །བར་ཆད་འཇིགས་པ་ཀུན་ལས་སྐྱོབ་མཛད་མ། །དྲི་མེད་བདེ་བ་
ཆེན་པོ་མཆོག་སྩོལ་བའི། །ལྷ་མོ་འོད་ཟེར་ཅན་ལ་ཕྱག་འཚལ་ལོ། འོད་ཟེར་ཅན་གྱི་གཟུངས་ནི། ཨོཾ་མཱ་རི་ཙྱི་མཾ་སཱ་ཧཱ།།    ༈    །།བློ་བཟང་རྒྱལ་གཉིས་མའི་ཁ་སྐོང་ནི། །མྱོས་རིགས་ལས་
འཁྲུངས་ཀུན་མཁྱེན་ངག་གི་དབང། །བློ་བཟང་རིན་ཆེན་ཚངས་དབྱངས་རྒྱ་མཚོའི་ཞབས། །བློ་གྲོས་བཟང་པོའི་འགྲོ་ལ་དམ་ཆོས་ཆར། །འབེབས་མཁས་བསྐལ་བཟང་རྒྱ་མཚོར་

[019B] །རྗེ་བཙུན་བློ་བཟང་རྒྱལ་བ་གཉིས་པ་ཡིས། །བསྟན་པའི་དབང་ཕྱུག་འཇམ་དཔལ་རྒྱ་མཚོའི་ཞབས། །བཟང་པོའི་མཛད་པའི་འགྲོ་བ་འདྲེན་མཛད་པ། །སྐྱབས་
གསུམ་ཀུན་འདུས་བླ་མར་གསོལ་བ་འདེབས། །སྙིགས་དུས་ཚ་ཟེར་བརྒྱ་ཕྲག་གིས་མནར་བའི། །རྐང་གཉིས་ཚོགས་ལ་བསིལ་བའི་བདེ་བ་ཆེ། །སྦྱིན་མཛད་མཛད་མཁས་བཙུན་བཟང་པོའི་
འོད་དཀར་ཅན། །བློ་བཟང་འཇམ་དཔལ་རྒྱ་མཚོར་གསོལ་བ་། །བློ་བཟང་བསྟན་པའི་འབྱུང་གནས་འདོད་དགུའི་གཏར། །ངག་དབང་ཆོས་འབྱོར་ནོར་བུའི་འོད་དཀར་ཞིང། །སྲིད་ཞིའི་
དབུལ་ཕོངས་མ་ལུས་བསལ་མཛད་པ། །ལུང་རྟོགས་རྒྱ་མཚོའི་མགོན་ལ་གསོལ་བ་། །ངག་ལ་དབང་འབྱོར་བློ་བཟང་རྣམ་འཔྱོད་ཀྱི། ། འཇམ་དཔལ་སྙིང་པོའི་བསྟན་འཛིན་ཀུན་གྱི་
གཙོ། །མཁས་བཙུན་ཚུལ་ཁྲིམས་རྒྱ་མཚོའི་མངའ་བདག་མཆོག་རྗེ་བཙུན་བླ་མའི་། །ངག་གི་དབང་ཕྱུག་བསྐལ་བཟང་རྣམ་འདྲེན་གཙོ། །ཡོངས་རྫོགས་བསྟན་པའི་གསལ་བྱེད་
སྒྲོན་མེ་ཆེ། །མཁས་བཙུན་བསྟན་འཛིན་རྒྱ་མཚོའི་གཙུག་རྒྱན་མཆོག་རྗེ་བཙུན་བླ་མའི་ཞབས་ལ་། །ངག་དབང་བློ་བཟང་བསྟན་པའི་ཁང་བཟང་རྩེར། །ངུར་སྨིག་རྒྱལ་མཚན་སྒྲེང་

[020A]༄༅། །ལ་མི་འཕྲོག་པའི། །མཁྱེན་རབ་བཟང་པོའི་ཐུགས་རྒྱུད་ལེགས་གཏམས་པའི། །འཕྲིན་ལས་རྒྱ་མཚོའི་མགོན་ལ་། །ངག་དབང་བློ་གཏེར་བསྐལ་བཟང་ཐུབ་དབང་བསྟན། །
རྒྱ་ཆེར་དབྱར་གྱི་མཚོ་ལྟར་སྤེལ་བའི་སླད། །འཇིགས་བྲལ་ས་གསུམ་དབང་ཕྱུག་ཕྱོགས་ཀུན་ལས། །རྣམ་པར་རྒྱལ་བའི་སྡེ་ལ་། །འཇམ་དཔལ་དཔའ་བོའི་ངག་ལ་དབང་བསྒྱུར་
ཞིང༑ །བློ་བཟང་ཡེ་ཤེས་རྒྱལ་བསྟན་འཛིན་པ་ལ། །རྒྱ་མཚོ་ལྟར་ཟབ་སྲིད་གསུམ་དབང་སྒྱུར་མགོན། །མཚུངས་པ་མེད་པའི་སྡེ་ལ་། །མགོན་ཁྱོད་ཞབས་ཟུང་ནས་འདུར་བསྐུལ་
བྱེད། རྒྱལ་ཀུན་མའི་ཁ་སྐོང་ནི། །མཁྱེན་བརྩེའི་བདག་ཉིད་ནས་་་་ཞབས་བརྟན་ཤོག་བླ་མ་ཡི་དམ་་དེ་ལྟར་བསྟོད་པའི་དགེ་བའི་འགྲོ་བ་ཀུན། །མཚན་ཉིད་ལྡན་པའི་དམ་པའི་
རྗེས་བཟུང་སྟེ། །མདོ་རྒྱུད་ཚིག་དོན་ཀུན་རྟོགས་ཐབས་ཤེས་ཀྱི། །ཉམས་ལེན་མཐར་སོན་ཐམས་ཅད་མཁྱེན་རྒྱུར་ཅིག་བསླབ་པ་གསུམ་ལྡན་་་་་ཆོས་གོས་ངུར་སྨྲིག་གི་ཁ་སྐོང་ནི། །ང་
ཡི་བླ་མ་་་་་སྐྱེ་ཞིང་སྐྱེ་བ་་་་་སྨོན་ལམ་འདི་དག་་་་་དང་པོ་རྒྱ་ཆེན་་་་སོགས་བྱ། ཐུབ་དབང་ཞབས་པདྨའི་ཁ་སྐོང་ནི། །དགེ་ལེགས་ཡོན་ཏན་་་་་ཞེས་པ་ནས་

[020B] །བློ་གྲོས་ཡངས་པའི་སྐལ་བཟང་གདུལ་བྱའི་ཚོགས། །གཙུག་ན་བསོད་ནམས་ཡེ་ཤེས་འབྲས་བུ་ཡི། །ལེགས་དུད་རླུང་གི་རྒྱལ་མཚན་ལྟར་བཀྲ་བ། །དཔལ་ལྡན་བླ་་་་བློ་
གྲོས་གཟིགས་པ་དྲི་མེད་ཀཻ་ལ་ཤའི། །ས་འཛིན་ལས་འོངས་ཆོས་བཟང་གངྒའི་ཆུས། །ཡིད་ཅན་དྲི་འཁྲུད་སྐལ་ལྡན་ཤིང་རྟའི་མཛོད། །དཔལ་ལྡན་ཡེ་ཤེས་དབང་པོར་་་རྒྱལ་བ་ཀུན་ལས་ལྷག་
པའི་བཀའ་དྲིན་ཆེ། །རྗེ་བཙུན་བློ་བཟང་དཔལ་ལྡན་ཡེ་ཤེས་ཀྱི། །མཆོག་གིས་སྤྲུལ་སྐུ་བློ་བཟང་མཁྱེན་བརྩེའི་གཏེར། །དཔལ་ལྡན་བསྟན་པའི་ཉི་མ་། །བློ་བཟང་རྒྱལ་ཀུན་འདུས་པའི་དཔལ་
ལྡན་ཞིང། །ཐེག་གསུམ་ཆོས་ཀྱི་སྒྲ་དབྱངས་སྒྲོགས་པ་ཡི། །སྙན་པའི་གྲགས་པའི་ས་གསུམ་ཀུན་ཁྱབ་པ། །བསྟན་པའི་དབང་ཕྱུག་ཆེན་པོར་གསོལ་བ་འདེབས། །བློ་ལྡན་སྐལ་བཟང་པད་
ཚལ་བཞད་པའི་གཉེན། །ཐུབ་བསྟན་གསལ་མཛད་ཆོས་ཀྱི་ཉི་མ་ཆེ། །དགེ་ལེགས་འོད་སྟོང་རྣམ་པར་རྒྱལ་བའི་མགོན། །མཚུངས་མེད་རྗེ་བཙུན་བླ་མར་གསོལ་བ་འདེབས། ཞེས་བཅུག་
   ༈   སྒྲོལ་མའི་འདོད་གསོལ་མཇུག་ཏུ། །བདག་གི་དགེ་བ་ཅི་མཆིས་པ། དེས་ནི་འགྲོ་བ་མ་ལུས་བ། །བདེ་བ་ཅན་དུ་སྐྱེ་བར་ཤོག་སྐུ་ཡི་སྐྱོན་སྤངས་མཚན་

[021A]༄༅། །དང་དཔེ་བྱད་ལྡན། །གསུང་གི་སྐྱོན་སྤངས་ཀ་ལ་པིངྒའི་དབྱངས། །ཐུགས་ཀྱི་སྐྱོན་སྤངས་ཤེས་བྱ་མཐའ་དག་གཟིགས། །བཀྲ་ཤིས་དཔལ་འབར་མ་ཡི་བཀྲ་ཤིས་ཤོག་
ཅེས་སྦྱོར།    ༈    །བསླུ་བ་མེད་པའི་སྐྱབས་གནས་དཀོན་མཆོག་གསུམ། །མཐུ་ལྡན་སྲུང་མ་གནས་གསུམ་མཁའ་འགྲོའི་ཚོགས། །དབྱེར་
མེད་ཞབས་ཀྱི་པདྨོའི་བཀའ་དྲིན་དང། །སྲས་བཅས་རྒྱལ་བའི་རྣམ་དཀར་དགེ་ཚོགས་བཅས། །ཚུལ་བཞིན་སྒྲུབ་ལ་མདུན་པའི་བསམ་པ་ཡིས། །ཐུབ་བསྟན་རྒྱ་མཚོའི་དཔལ་དུ་ཡུན་རིང་དུ་
   ༈    །མཁས་ཤིང་གྲུབ་བརྙེས་རྒྱུན་མི་འཆད་བྱོན་ནས། །འབྲེལ་
ཚད་དོན་ལྡན་དམ་པའི་སྐྱེས་བུ་ཡིས། །ས་ཆེན་པདྨོའི་ཚལ་བཞིན་མཛེས་གྱུར་ཅིག་ཚུལ་ཁྲིམས་གཙང་ཞིང་མང་དུ་ཐོས་པ་དང། །བྱང་སེམས་འབྱོངས་དང་ལྟ་སྤྱོད་གཙང་བ་སོགས། །བློ་
བཟང་རྒྱལ་བ་གཉིས་པའི་བསྟན་པ་ལ། །བསྲེ་ལྷད་མེད་པའི་རྣམ་ཐར་འཁྱོངས་པར་ཤོག་དེ་ནས་ནམ་མཁའ་ཟད་པར་མ་གྱུར་པ། །ཇི་སྲིད་ཡིད་བཞིན་ནོར་དང་བུམ་པ་བཟང། །

[021B] །འགྲོ་བ་ཀུན་གྱི་རེ་བ་སྐོར་བར་ཤོག་



