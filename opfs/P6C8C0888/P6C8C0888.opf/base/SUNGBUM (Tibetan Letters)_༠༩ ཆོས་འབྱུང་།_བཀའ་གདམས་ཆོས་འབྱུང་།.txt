
[001A]༄༅། །བཀའ་གདམས་གསར་རྙིང་གི་ཆོས་འབྱུང་ཡིད་ཀྱི་མཛེས་རྒྱན་ཞེས་བྱ་བ་བཞུགས་སོ།།

[001B]༄༅། །དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་
གཟུང་དུ་གསོལ། སྐུ་གསུམ་མངོན་གྱུར་རྒྱལ་བའི་དབང་པོ་འོད་དཔག་མེད། །གནས་ལྔ་མཁྱེན་པའི་པཎ་ཆེན་ལྷ་ཅིག་ཚུལ་གཟུང་ནས། །རྒྱ་པོད་གཉིས་སུ་ལུང་
རྟོགས་དམ་ཆོས་སྒྲོན་མེ་སྦར། །ཇོ་བོ་དཔལ་ལྡན་ཨ་ཏི་ཤ་ལ་ཕྱག་འཚལ་ལོ། །རྒྱལ་བ་ཀུན་གྱི་ཐུགས་རྗེའི་ཆུ་གཏེར་ལས། །དོན་གཉིས་དགོས་འདོད་མ་ལུས་
འབྱུང་བའི་གནས། །བཀའ་གདམས་རྒྱལ་མཚན་རྩེ་མོར་མངོན་མཐོ་བ། །སྟོན་པ་རིན་པོ་ཆེ་ལ་ཕྱག་འཚལ་ལོ། །རིགས་གསུམ་མགོན་པོའི་རྣམ་འཕྲུལ་

[002A]༄༅། །སྐུ་མཆེད་གསུམ། །ཉི་ཟླ་ཟུང་གཅིག་དབུས་ཀྱི་གླང་ཤར་གཉིས། །སེམས་དཔའ་ཆེན་པོ་བྱ་འཆད་གཉིས་ལ་སོགས། །བཀའ་
གདམས་རིན་ཆེན་འཕྲེང་རྣམས་ཕྱག་གི་ཡུལ། །གང་གི་བློ་གྲོས་ཕ་མཐའ་བྲལ་བ་ཀུན་གསལ་མཛེས་མ་མཁའ་དབྱིངས་ཕོ་བྲང་ཡངས་པའི་གཞིར། །ཐུབ་པའི་གསུང་རབ་
མདོ་རྒྱུད་གཞུང་བཟང་བགྲང་ཡས་ཆུ་ཁུར་སྨུག་པོའི་ཕུང་པོ་ཅི་ཡང་འཛིན། །སྙན་པར་གྲགས་པའི་དབྱར་སྐྱེས་རྔ་སྒྲ་མཐའ་ཡས་སྟོང་གསུམ་འཇིག་རྟེན་ཁྱོན་འདིར་བསྒྲཌ་པ་
ལས༑ ༑ལེགས་བཤད་བདུད་རྩིའི་སྦྲང་ཆར་རྒྱུན་གྱིས་ཐུབ་བསྟན་དཔྱིད་ཀྱི་དཔལ་མོ་སྐྱོང་དེར་ཕྱག་བགྱིད་དོ། །རིགས་ལམ་ཕྲ་མོའི་རི་མོ་རྣམ་བཀྲ་དར་ཆེན་མཛེས་པའི་

[002B] །མ་ལུས་མཁས་པའི་ཡིད་རབ་འཕྲོག་བྱེད་རྣམ་དཔྱོད་གསེར་གྱི་ཡུ་བ་བརྟེན། །མཆོག་དང་ཐུན་མོང་དངོས་གྲུབ་ཀུན་སྩོལ་རིན་ཆེན་ཏོག་འབར་ཆེར་གཡོ་བ། །རྒྱལ་བའི་རྒྱལ་ཚབ་བསྟན་
པའི་རྒྱལ་མཚན་ངོ་མཚར་མཆོག་ཁྱོད་རྒྱལ་གྱུར་ཅིག་གྲངས་མེད་རྒྱལ་བ་སྲས་བཅས་ཀུན་གྱི་དགེ་ལེགས་མཁྱེན་བརྩེམ་ལུས་རྣམས། །དཔལ་ལྡན་མཁས་པ་ཀུན་གྱི་མགོ་བོར་བཤེས་གཉེན་གར་གྱིས་
རྣམ་རོལ་ཏེ། །རྗེ་བཙུན་བླ་མའི་ལུགས་བཟང་ནོར་འཛིན་ཡོངས་སུ་ཁྱབ་མཛད་པ། །མཁས་དང་གྲུབ་ཅེས་སྙན་པའི་བ་དན་སྲིད་གསུམ་གཡོ་བ་ཁྱོད་ཕྱག་ཚལ། །གསུང་རབ་རྒྱ་མཚོའི་དབའ་ཀློང་
འཁོར་མ་ནས། །བཀའ་གདམས་ཡིད་བཞིན་ནོར་བུའི་ཟོང་བླངས་ཏེ། །བདག་བློའི་ཁང་བཟང་བང་མཛོད་གང་མཛད་པ། །ཡོངས་འཛིན་དེད་དཔོན་རྣམས་ལ་གུས་ཕྱག་འཚལ། །བཀའ་
གདམས་གསར་རྙིང་བཤེས་གཉེན་འབུམ་ཕྲག་གི་ངོ་མཚར་མཛད་སྤྱོད་ཀུ་མུད་ཏ་ཀའི་ཚལ། །གསལ་བྱེད་ཆོས་འབྱུང་འོད་དཀར་འཁྱིལ་བ་ཞིག་རྣམ་དཔྱོད་ཤར་རིའི་རྩེ་ལས་དེང་འདིར་
ཤར༑ ༑ཡ་མཚན་གཏམ་གྱི་ཆུ་བྲན་ཀུན་བསྡུས་ནས། །མ་དད་དྲི་མ་འཁྲུད་པའི་དག་བྱེད་མཆོག་རྣམ་དཔྱོད་གླང་པོའི་ཁ་ལས་ལེགས་འོངས་པ། །ཆོས་འབྱུང་གངྒཱའི་རྒྱུན་ཀྱང་འདི་ལྟར་

[003A]༄༅། །འབབ༑༑ ༑༑དེ་ལ་འདིར་གནས་ལྔ་རིག་པའི་པཎྚི་ཏ་ཆེན་པོ་དཔལ་མར་མེ་མཛད་ཡེ་ཤེས་ནི་རྒྱ་བོད་ཡོངས་ལ་ཤིན་ཏུ་བཀའ་དྲིན་ཆེ་བའི་ཕྱིར་ན། དེ་དག་
གི་བཀའ་བརྒྱུད་ལས་བརྩམས་པའི་རྣམ་པར་ཐར་པ་མདོ་ཙམ་ནི། སངས་རྒྱས་མྱ་ངན་ལས་འདས་ནས་ལོ་སྟོང་བརྒྱད་བརྒྱ་བཅུ་དྲུག་ལོན་པ་སྣ་ཚོགས་ཀྱི་ལོ་ཞེས་པ་ཆུ་ཕོ་རྟའི་ལོ་
ལ་ཤར་ཕྱོགས་ཟ་ཧོར་གྱི་ཡུལ་བི་ཀྲ་མ་པུ་རིའི་དབུས་ཕོ་བྲང་གསེར་གྱི་རྒྱལ་མཚན་ཅན་ཞེས་བྱ་བར། ཡབ་རྒྱལ་པོ་དགེ་བ་དཔལ་དང། ཡུལ་དཔལ་མོ་འོད་ཟེར་ཅན་ཞེས་བྱ་བའི་སྲས་
གསུམ་གྱི་འབྲིང་པོར་ཇོ་བོ་ཉིད་སྐུ་འཁྲུངས། དང་པོར་ཐེག་པ་ཆེན་པོ་གསང་སྔགས་ཀྱི་སྒོར་སྨིན་པར་མཛད། དགུང་ལོ་ཉེར་དགུ་ན་ཨོ་ཏནྟ་པུ་རིའི་གཙུག་ལག་ཁང་དུ་ཕལ་ཆེན་སྡེ་པའི་
མཁན་པོ་ཤཱི་ལ་རཀྵི་ཏ་ལས་དགེ་སློང་ཚིགས་རྫོགས་མཛད་ཅིང། གསེར་གླིང་པ་སོགས་བླ་མ་མང་པོའི་ཞབས་ལ་གཏུགས་ནས། རིག་པའི་གནས་ལྔ་ལ་སྦྱངས་པས། མཁྱེན་རབ་
དང་བདག་གཞན་བརྗེ་བའི་ཐུགས་རྗེ་ཕུན་སུམ་ཚོགས་པས་འཕགས་ཡུལ་གྱི་པཎྚི་ཏ་རྣམས་ཀྱི་གཙུག་གི་ནོར་བུ་ལྟར་བཞུགས་པའི་སྐབས་སུ། བོད་ཀྱི་ལྷ་བཙུན་པ་བྱང་ཆུབ་

[003B] ཇོ་བོ་ཉིད་དགུང་ལོ་ང་དགུ་བཞེས་པ་དཔའ་བོ་ཞེས་པ་ལྕགས་ཕོ་འབྲུག་ལ་གདན་བཏེག་ཁྱུ་མཆོག་
ཅེས་པ་ལྕགས་མོ་སྦྲུལ་ལ་བལ་ཡུལ་དུ་ཕེབས་ནས་ལོ་གཅིག་བཞུགས། རེ་གཅིག་པ་ཆུ་རྟ་ལ་མངའ་རིས་སུ་བྱོན་ནས་ལས་རྒྱུ་འབྲས་དང་སེམས་བསྐྱེད་ལས་བརྩམས་པའི་ཆོས་གཙོ་
བོར་གསུངས་ཤིང་བྱང་ཆུབ་ལམ་གྱི་སྒྲོན་མ་རང་འགྲེལ་དང་བཅས་པ་མཛད། དགུང་ལོ་རེ་གསུམ་བཞེས་པའི་ཉི་སྒྲོལ་བྱེད་ཅེས་པ། ཤིང་ཕོ་སྤྲེའུ་ལ་པུ་རངས་སུ་བཞུགས་པའི་ཚེ་
དགེ་བཤེས་སྟོན་པས་རང་ལོ་ཞེ་གཅིག་བཞེས་པའི་སྟེང་དུ། ཇོ་བོ་དང་པོར་ཞལ་མཇལ་ནས་དབུས་སུ་གདན་དྲངས་ཏེ། དགུང་ལོ་རེ་དྲུག་བཞེས་པའི་མེ་མོ་ཕག་གི་ལོ་ལ་དཔལ་
བསམ་ཡས་སུ་ཕྱག་ཕེབས། ལོ་དེའི་མཇུག་སྙེ་ཐང་དུ་ཕེབས་པ་ལ་བྱམས་འཇམ་དབྱངས་ཆོས་ཀྱི་བགྲོ་བ་མཛད་པའི་བུམ་ཆུ་བྱིན། རེ་དགུ་བཞེས་པའི་རྣམ་འགྱུར་ཞེས་ལྕགས་ཕོ་སྟག་
ལ་ཡེར་པ་ལྷ་རིའི་མགུལ་དུ་དགེ་བཤེས་སྟོན་པས་འབུལ་ནོད་བྱས། དོན་གསུམ་བཞེས་པ་རྒྱལ་བའི་ལོ་ཞེས་པ་ཤིང་ཕོ་རྟའི་དབྱུ་གུ་ཟླ་བའི་ཚེས་བཅོ་བརྒྱད་ལ་སྙེ་ཐང་དུ་གཤེཌ་

[004A]༄༅། །དེ་ནས་ད་ལོའི་ས་མོ་གླང་འདི་ཡན་ལ། ལོ་བཞི་བརྒྱ་དང་དོན་ལྔ་སོང། དེ་དག་ནི་གླེགས་བམ་རིན་པོ་ཆེ་དང། ལམ་ཡིག་གསང་འཁོར་མ་དང། ཞང་ཤར་བའི་ལམ་
རིམ་བརྗེད་བྱང་མ་རྣམས་ཀྱི་དགོངས་པ་ཡིན་ཞིང། དུས་འཁོར་ཊཱི་ཀ་ཆེན་དུ་ཇོ་བོས་ལྕགས་མོ་ཡོས་ལ་བོད་དུ་བསྟན་རྩིས་མཛད་པར་གསུངས་པས། མཁས་གྲུབ་རིན་པོ་ཆེ་ཡང་ཇོ་བོ་ཆུ་རྟ་ལ་
འཁྲུངས་པ་བཞེད་པར་གསལ་ལོ། །འོ་ན་གསང་འཁོར་མར། དེ་ལྟར་རྗེ་བཙུན་ཐམས་ཅད་མཁྱེན་པ་ནི། །མེ་ཕོ་རྟ་ལ་རྒྱ་གར་ཡུལ་དུ་འཁྲུངས། །དྲུག་ཅུའི་བར་དུ་རྒྱ་གར་ཆོས་ཀྱིས་
བསྐྱངས༑ ༑ཆུ་ཕོ་རྟ་ལ་ཁ་བ་ཅན་དུ་བྱོན། །ཞེས་མེ་རྟ་ལ་འཁྲུངས་པར་གསུངས་པ་ཇི་ལྟར་ཡིན་ཞེ་ན། ཚིག་རྐང་གཉིས་པ་མ་དག་པ་ཁོ་ན་སྟེ། རྐང་པ་བཞི་པ་དང་དངོས་སུ་འགལ་
བས་སོ། །ནག་ཚོ་ནས་བརྒྱུད་པའི་རྣམ་ཐར་གྱི་ཡི་གེ་ཆེན་མོ་ལྟར་ན། ཇོ་བོ་ཉིད་ཀྱི་བསྟན་རྩིས་ཀྱི་དབང་དུ་བྱས་ཏེ། སངས་རྒྱས་ཤིང་ཕོ་སྤྲེའུ་ལ་མྱ་ངན་ལས་འདས་པ་ནས་ལོ་སུམ་སྟོང་
བཞི་བཅུ་རྩ་བདུན་འདས་པ་རབ་མྱོས་ཞེས་པ་ལྕགས་ཕོ་རྟའི་ལོ་ལ་ཇོ་བོ་སྐུ་འཁྲུངས། ང་བདུན་པ་ཟད་པ་ཞེས་པ་མེ་སྟག་ལ་རྒྱ་གར་ནས་གདན་བཏེག་སྟེ། ལོ་དེའི་མཇུག་ལ་བོད་དུ་ཕེབས་

[004B] རེ་དགུ་བཞེས་པའི་ས་ཕོ་སྟག་ལ་ཡེར་པར་སྟོན་པ་རིན་པོ་ཆེས་རྟེན་འབྲེལ་གྱི་
འབུལ་བ་མཛད། དེའི་ཕྱི་ལོས་མོ་ཡོས་ལ་སྙེ་ཐང་དུ་བྱམས་འཇམ་དབྱངས་ཆོས་ཀྱི་བགྲོ་བ་མཛད་པའི་བུམ་ཆུ་བྱིན། དོན་གསུམ་བཞེས་པའི་ཆུ་ཕོ་རྟའི་དབྱུ་གུ་ཟླ་བའི་ཚེས་
བཅོ་བརྒྱད་ལ་སྙེ་ཐང་དུ་སྐུ་གཤེགས། ཚེས་ཉི་ཤུ་ལ་གཤེགས་ཞེས་འབྱུང་བ་ཡང་དཔེ་མ་དག་པའོ། །ལམ་ཡིག་ཆེན་མོ་དེར་རྟ་ལོ་ལ་འཁྲུངས་ཞེས་པ་ཙམ་ལས་མ་བྱུང་ཡང་
ལྕགས་རྟ་ཡིན་པའི་ངེས་པ་ནི་མཆིམས་ནམ་མཁའ་གྲགས་ཀྱི་བསྟན་རྩིས་ལས་གསལ་ཏེ། བསྟན་རྩིས་དེ་ཉིད་ཇོ་བོ་ཉིད་ཀྱིས་བསམ་ཡས་སུ་མེ་ཕོ་བྱི་བ་ལ་བརྩིས་པའི་བསྟན་
རྩིས་ལ་རྩིས་གཞི་མཛད་པར་སྣང་བས་སོ། །ནཱ་རོ་པ་མེ་མོ་ཡོས་ལ་གཤེགས་པར་ཚད་ལྡན་འགའ་ཞིག་གིས་གསུངས་པ་ལྟར་ན། ལྕགས་རྟ་ལ་འཁྲུངས་པ་དང་ལོ་གྲངས་གུང་
འགྲིག་ལ། ཆུ་རྟ་ལ་འཁྲུངས་པ་ལྟར་ན། ནཱ་རོ་པ་ཡང། ལྕགས་མོ་སྤྲུལ་ལ་གཤེགས་པར་བྱ་དགོས་ཏེ་ཐུགས་རྟོག་འཇུག་པ་ཉིན་སྐོར་ལྟ་བུར་སྣང་ངོ། །བྱང་ཆུབ་ལམ་གྱི་རིམ་

[005A]༄༅། །པ་ལྟར་ན། རྒྱས་པར་ནི་རྣམ་ཐར་གྱི་ཡི་གེ་ཆེན་མོ་རྣམས་སུ་ཤེས་པར་བྱའོ་ཞེས་གསུངས་པས་ལམ་ཡིག་ཆེན་མོ་བཞིན་ཡིན་ལ། བོད་དུ་ལ་བཅུ་བདུན་
བཞུགས་པར་གསུངས་པ་ཡང། བསྟོད་པ་ལས། ཁྱོད་སྔོན་སོ་མ་པུ་རིན། །རྟོག་གེ་འབར་བ་གསུངས་པའི་ཚེ། །དེ་ནི་ལོ་ནི་ཉི་ཤུ་ན། །ཞེས་དང། དེ་ནས་ལོ་གཉིས་
འདས་པ་ན། །བོད་དུ་འབྱོན་པའི་དུས་སུ་ནི། །ད་ནི་ལོ་ནི་བཅོ་བརྒྱད་ན། །ལུས་འདི་བོད་དུ་བཞག་ནས་ནི། །དགའ་ལྡན་གནས་སུ་འགྲོའོ་ཞེས། །ཇི་སྐད་གསུངས་བཞིན་
མ་འཁྲུལ་བར། །གྱུར་པ་དེ་ནི་ངོ་མཚར་ཆེ། །ཞེས་གསལ་བར་འབྱུང་བས་ཡིད་གདུང་བར་མི་བྱའོ། །ཇོ་བོ་དེ་ལ་སྲས་རྒྱ་བོད་གཉིས་ན་བསམ་གྱིས་མི་ཁྱབ་ཀྱང། རྒྱ་
གར་ན་ཐུན་མོང་མ་ཡིན་པའི་སྲས་ལྔ་ནི། པཎྜི་ཏ་བི་ཏོ་བ། དབུ་མ་སེངྒེ་བཤེས་གཉེན་གསང་བ། ཛྙ་ན་མ་ཧི། པཎྚྀ་ཏ་སའི་སྙིང་པོ་རྣམས་ཡིན་ཏེ། ཇོ་བོ་ཉིད་དང་
བྱིན་རླབས་དང་ཐུགས་རྒྱུད་མི་མཉམ་ཡང། མཁྱེན་པ་མཉམ་པར་གྲགས། ཁྱད་པར་བོད་ཁ་བ་ཅན་པ་ལ་བཀའ་དྲིན་གྱིས་མ་ཁྱབ་པ་དང། སློབ་མར་མ་གྱུར་པ་མེད་ཅིང་

[005B] མངའ་རིས་སྟོད་ནས་ལྷ་བཙུན་པ་ཁུ་དཔོན། ལོ་ཙྪ་བ་རིན་ཆེན་བཟང་པོ། །ནག་ཚོ་ཚུལ་ཁྲིམས་རྒྱལ་བ་ལ་སོགས་པ་དང། གློ་བོའི་ཡུལ་
ནས་སྟོན་པ་ཡང་རབ། གུང་ཐང་ནས་སྒོམ་པ་ཚུལ་ཁྲིམས་དང། ཤེས་རབ་འབྱུང་གནས་ལྷོ་བྲག་ནས་ཆག་ཁྲི་མཆོག་དང། བཙུན་པ་དགེ་བསྐྱོང་ལ་སོགས་པ་མང་དུ་བྱོན་
གཞན་ཡང་ལོ་ཙྪ་བ་རྒྱ་བརྩོན་འགྲུས་སེངྒེ་དགེ་བའི་བློ་གྲོས། ཤཱཀྱ་བློ་གྲོས། ཚུལ་ཁྲིམས་འབྱུང་གནས། ལྷ་ཆེན་པོ། གཟུས་རྡོ་རྗེ་རྒྱལ་མཚན། གཙང་སྟོད་ནས་
གྲགས་སྟོན་ཆེ་ཆུང་གཉིས། གཙང་སྨད་ནས་འགར་འགོས་ཡོལ་གསུམ་གནམ་གྱི་རྫིང་ཁ་པ། བང་སྟོན་བྱང་ཆུབ་རྒྱལ་མཚན། རྡོ་གསུམ་པ། སྣ་ནམ་ཉང་མི། མལ་ཤེས་
རབ་སེམས་དཔའ། དཔོན་ཆོས་རྒྱལ། འགོས་སྟོང་བཙན། ལྷ་བ་མི་ཆེན་པོ། སྒྲོ་ཨཱརྱ་བྱང་ཚུལ། ཁུ་སེངྒེ་རྒྱལ་མཚན། ལྷ་རྗེ་བསམ་གཏན། ཡོལ་ཆོས་དབང་མཆེད་
གསུམ༑ ཞང་བཙུན་ཡེར་པ་བ་སྒོམ་པ་དང་པ་བླ་མ། ཞང་བཙུན་དྲི་མ་མེད་པ། ཀ་བ་ཤཱཀྱ་དབང་ཕྱུག་སུམ་པ་མཐུ་ཆེན་ལ་སོགས་པ་མཐའ་ཡས་པ་ཞིག་བྱོན། ཁམས་ནས་

[006A]༄༅། །རྣལ་འབྱོར་པ་ཆེན་པོ་ཨ་མི་བྱང་ཆུབ་རིན་ཆེན། དགོན་པ་བ་འཛེང་དབང་ཕྱུག་རྒྱལ་མཚན། རྣལ་འབྱོར་པ་ཤེས་རབ་རྡོ་རྗེ། ཕྱག་དར་སྟོན་པ། བྱམས་
པ་བློ་གྲོས་དང་སྐུ་མཆེད་ལྔ་བྱོན། དེ་རྣམས་ཀྱི་ནང་ནས་མཆོག་ཏུ་གྱུར་པ། དབུས་ནས་ཁུ་སྟོན་བརྩོན་འགྲུས་གཡུང་དྲུང། རྡོག་སྟོན་ལེགས་པའི་ཤེས་རབ། འབྲོམ་སྟོན་རྒྱལ་
འབྱུང་གནས་སོ། །དེ་ལ་ལོ་ཆེན་ནི། མངའ་རིས་སུ་ས་ཕོ་རྟ་ལ་འཁྲུངས། བཅུ་གསུམ་པ་ལྕགས་རྟ་ལ་རབ་ཏུ་བྱུང། བསྟན་པ་ཕྱི་དར་འདིར་ལ་རབ་བྱུང་སྔ་ཤོས་སུ་སྣང། །
རྒྱལ་པོ་དར་མས་ལྕགས་མོ་བྱ་ལ་བསྟན་པ་བསྣུབས་པ་ནས་ལོ་བདུན་ཅུ་སོང་བ་དེ་ཡིན། དེ་ནས་ལོ་གསུམ་པ་ཆུ་བྱ་ལ་དབུས་གཙང་དུ་བསྟན་པ་བྱུང་བར་བུ་སྟོན་རིན་པོ་ཆེ་བཞེད་ཀྱང་
ལོ་བརྒྱད་པ་ས་སྟག་ལ་བསྟན་པ་བྱུང་བར། སྟོན་པ་རིན་པོ་ཆེའི་བསྟན་རྩིས་ལས་བཤད་དོ། །ལོ་ཆེན་འདིས་ཉེར་ལྔ་ལོན་དུས་ཇོ་བོ་འཁྲུངས། དགུ་བཅུ་རྩ་བརྒྱད་པ་ཤིང་མོ་ལུག་
ལ་མཁོའ་སྤྱོད་དུ་གཤེགས། ནག་ཚོ་ལྕགས་མོ་ཕག་ལ་གུང་ཐང་དུ་འཁྲུངས། རང་ལོ་སོ་གཉིས་པ་ལ་ཇོ་བོ་དང་ལྷན་དུ་མངའ་རིས་སུ་ཕེབས། བོད་ལ་བཀའ་དྲིན་ཤིན་ཏུ་ཆེ་

[006B] སྐུ་ཚེའང་རིང་ཤོས་ཤིག་བཞུགས་སྣང། དེའི་ཐུན་མོང་མ་ཡིན་པའི་སྲས། རོང་པ་ལག་དར་གྲགས་པ་དེ་ནི། རང་གི་སྐྱེ་བ་བཅུ་གསུམ་དྲན་པ། མངོན་པར་ཤེས་པ་
རྒྱ་ཆེན་པོ་མངའ་བ་ཞིག་སྟེ། བཅོམ་ཆུང་དུ་ལག་སོར་དགོན་པ་བཏབ་ནས་ཚོགས་བསྡུས་པས། བཀའ་གདམས་སྨད་པར་གྲགས། དེ་ལ་བྱ་འདུལ་བརྩོན་འགྲུས་འབར། ཞུ་ལེན་
པ་ཤེས་རབ་གྲགས། རོག་ཆིང་ཕུ་བ། དགེ་བཤེས་རྣམ་བར་པ་སྟེ་བཞིས་བཀའ་གདམས་གསན་པས། ལག་སོར་བའི་བུ་བཞིར་གྲགས། རྒྱ་ར་སྟོན་འཛིང་བགྲང་ན་ལྔའོ།།
དེ་བཞི་རེ་རེས་མཛད་པའི་བཀའ་གདམས་ཀྱི་བསྟན་རིམ་ཡོད་ཅིང། ལམ་གྱི་རིམ་པ་ནི་སྐྱེ་བུ་འབྲིང་ནས་འཁྲིད་དོ། །ཁྲི་མཆོག་ནི། རང་ལོ་སུམ་ཅུ་པ་ལ་ཇོ་བོ་དང་མཇལ། སོ་
ལྔ་པ་ལ་དངོས་གྲུབ་བརྙེས། ཞེ་གཉིས་པ་ལ་རྭ་སྒྲེང་དུ་གཤེགས། ཀ་བ་འཀྱ་དབང་ཕྱུག་ཕྱིས་ལན་པ་སྤྱིལ་པུ་ནས་ཀླུང་ཤོད་དུ་ཕེབས་ཏེ། ཨ་ཏན་ཤེལ་གྱི་བྲག་ཕུག་ཏུ་
གཤེགས༑ བང་སྟོན་ཀྱང་ཀླུང་ཤོད་དུ་ཕེབས་ནས་གཤེགས། རྣལ་འབྱོར་ཤེས་རབ་རྡོ་རྗེ་གསང་ཕུ་དང། ཕྱག་དར་སྟོན་པ་ཁམས་སུ་གཤེགས་སོ། །ཁུ་ཆེན་པོ་ནི། ནག་

[007A]༄༅། །ཚོ་དང་དགུང་མཉམ་དུ་འགལ་བྱེད་ཅེས་པ། ལྕགས་མོ་ཕག་ལ་ཡར་ཀླུངས་སུ་འཁྲུངས། རྗེ་མར་པ་དང་གྲྭ་པ་མངོན་ཤེས་གཉིས་འཁྲུང་པའི་ལྔ་ལོ་ཡིན་
རེ་ལྔ་པ་ཤིང་ཡོས་ལ་གཤེགས་ཞེས་དེབ་སྔོན་པ་འཆད། སྟོན་པ་ཚེམས་ནི། ཁུ་སྐུ་ཚེའི་སྟོད་ལ་གཤེགས་པར་ཡང་བཤད་པས་དཔྱད་དོ། །རྔོག་ཆེན་པོ་ནི། ཡར་འབྲོག་ཏུ་
སྐུ་འཁྲུངས་ཏེ། ཆུ་མོ་གླང་གི་ལོ་ལ། ནེའུ་ཐོག་གི་དགོན་པའི་གཞི་བཏིང། རྭ་སྒྲེང་བཏབ་ནས་ལོ་བཅུ་བདུན་སོང་བ་དེ་ཡིན། འཁོར་ལྔ་བརྒྱ་ཙམ་འདུས། མཐར་མཁའ་
སྤྱོད་དུ་གཤེགས་སོ། །དེའི་དཔོན་སྲས་བློ་ལྡན་ཤེས་རབ་ནི། ས་མོ་ཕག་ལ་འཁྲུངས། རང་ལོ་བཅོ་བརྒྱད་པ་ལ་ཁ་ཆེར་བྱོན། ལོ་བཅུ་བདུན་བཞུགས། སླར་བོད་དུ་ཕེབས་ནས་
འཁོར་དཔེ་འགྲེམས་རང་ཡང་ཁྲི་ཕྲག་གསུམ་ཙམ་བསྡུས་ཤིང། བཀའ་གདམས་ཀྱྀ་བསྟན་རིམ་བསྡུས་པ་ཚིགས་བཅད་མ་གཅིག་མཛད། ང་གཅིག་བཞེས་པ་ལ་བློ་བྱིང་མཚམས་
སུ་གཤེགས། དེ་ལ་སྲས་ཀྱི་ཐུ་བོ་བཞི་ཡོད་པའི་ནང་ནས། གྲོ་ལུང་པ་བློ་གྲོས་འབྱུང་གནས་ཀྱིས། ཁམ་ལུང་པ་ལ་གཏུགས་ཏེ་བཀའ་གདམས་གསན་ཞིང། བསྟན་རིམ་ཆེ་ཆུང་གཉིས་

[007B] ལམ་གྱི་རིམ་པ་ནི་བཤེས་གཉེན་བསྟེན་ཚུལ་ནས་འཁྲིད་དོ། །བཤེས་གཉེན་འབྲོམ་སྟོན་པ་ནི། ཕུག་རིངས་རྩ་སྒྱེ་མོར་ཁྲོ་མོའི་ལོ་ཞེས་པ། ཤིང་ཕོ་འབྲུག་ལ་སྐུ་འཁྲུངས་
དང་པོར་གཡུང་ཆོས་མགོན་ལ་ཀློག་སྦྱོང་བ་དང། རྒྱལ་གྱི་ཞང་ཆེན་པོ་ལ་དགེ་བསྙེན་ཞུས། དེ་ནས་རིམ་གྱིས་ཁམས་སུ་བྱོན་ཏེ། སེ་བཙུན་དབང་ཕྱུག་གཞོན་ནུ་ལ་ཡུམ་དོན་གསན་
ཞིང༑ པཎྜི་ཏ་སྨྲྀ་ཏི་ལའང་སྒྲ་མདོ་གསན། དེ་ནས་བྱང་ངོས་བརྒྱུད་དེ། རང་ལོ་ཞེ་གཅིག་པ་ཤིང་སྤྲེ་ལ་ཇོ་བོ་དང་པུ་རང་སུ་མཇལ་བ་ནས་བཟུང་སྟེ། ལོ་བཅུ་གཅིག་བསྟེན་
ནས༑ ཡོན་ཏན་བུམ་པ་གང་བྱོར་ཞུས། དགུང་ལོ་ང་བཞི་བ་ཞེས་པ། མེ་མོ་བྱའི་ས་ག་ཟླ་བའི་ཚེས་གཅིག་ནས། ལྷ་དང་བླ་མས་ལུང་བསྟན་པའི་གནས། བཀའ་གདམས་བརྒྱ་
རྩ་བརྒྱད་ཀྱི་ཕྱི་མོ། ཆུ་མིག་བརྒྱ་རྩ་བརྒྱད་ཀྱི་མགོ་བོ། གངས་ཅན་པ་ཀུན་གྱི་སྤྱི་མཆོད། དགེ་བཤེས་སྟོན་པ་རང་གྀ་གཡར་དམ། ཇོ་བོ་ལྷ་ཅིག་གི་གདན་ས། བྱང་རྭ་སྒྲེང་
གི་གཙུག་ལག་ཁང་ཆེན་པོའི་རྨང་བཏིང་བ་ནས་བཟུང་སྟེ། དགེ་བཙུན་དྲུག་ཅུ་ཙམ་གྱི་ཚོགས་བསྡུས་པ། ནུབ་ཕྱོགས་ཨོ་རྒྱན་བཞིན་གྲུབ་ཐོབ་ཏུ་ཁྲུ་ཕུང་ངེ་བཞུགས། མཐར་དགུང་

[008A]༄༅། །ལོ་དྲུག་ཅུ་བཞེས་པའི་ཆུ་མོ་ཡོས་ཀྱི་དབྱར་འབྲིང་པོའི་ཚེས་ཉི་ཤུ་ལ་རྭ་སྒྲེང་ལྟེང་གར་སྐུ་གཤེགས། དེ་ནས་ས་གླང་འདི་ཡན་ལ་ལོ་བཞི་བརྒྱ་དང་རེ་
དྲུག་སོང། རྭ་སྒྲེང་བཏབ་ནས་ལོ་བཞི་བརྒྱ་དང་དོན་གསུམ་སོང། དེའི་སློབ་མ་ཇོ་བོ་དང་ཐུན་མོང་བ་ཁམས་པ་སྐུ་མཆེད་ལྔ་ལ་སོགས་པ་མཐའ་ཡས་ཤིང་ཐུན་མོང་མ་ཡྀན་པ་ནི་
ལྡང་ལྕམ་སྟོན་པ། སྐྱུར་གཞོན་ནུ་འོད་ཟེར། ལྷབ་མི་ཤེས་རབ་གཡུང་དྲུང། ཀ་པ་རྒྱ་གར། རུག་པའི་ཞང་ཆེན་པོ། བན་ཀ་ཇོ་བཙུན། ཀམ་ཡུང་པ། ཡུ་ང་ཀ་ཅོག་པ། ཡོལ་
རྫོང་རྣལ་འབྱོར་པ། ཏོན་པ་ཡོན་ཏན་འབར། སྒོམ་པ་རིན་ཆེན་བླ་མ། ཨ་མེས་སྨན་རྒན། དགའ་སྒོམ་ཨག་ཚོམ། སྟོན་པ་དབང་ཕྱུག་འབར། ཕ་རྒན་ལྡོང་སྟོན། ཇོ་བོ་
ལེགས༑ ཁམ་པ་ལུང་པ་ཆེན་པོ། སྐུ་མཆེད་གསུམ་ལ་སོགས་པ་མང་དུ་བྱོན། དེ་ལ་རྣལ་འབྱོར་པ་ཆེན་པོ་ནི། སྲིན་པོའི་ལོ་ཞེས་པ་ཤིང་མོ་ཡོས་ལ་སྐུ་འཁྲུངས། བཤེས་
གཉེན་སྟོན་པའི་རྗེས་སུ་རྭ་སྒྲེང་གི་གདན་ས་ལོ་བཅུ་གཉིས་མཛད། རེ་བཞི་པ་ས་ཕོ་རྟ་ལ་གཤེགས། དེ་ལ་གྲྭ་པ་སུམ་བརྒྱ་ཙམ་འདུས་པའི་གནས་ངོ་མཚར་བ་ནི། སྟོད་ལུངས་པ་

[008B] ལྷབ་མི་ཆེན་པོ། དགེ་བཤེས་མངར། རྒྱ་ཡོན་བདག་སོགས་མང་དུ་བྱོན། རྒྱ་ལ་རྗེ་སྒམ་པོ་པས་གཏུགས། འདིས་བཀའ་གདམས་ཀྱི་བླ་མ་གཞན་ཡང་མང་
དུ་བསྟེན་པས། བཀའ་ཕྱག་གཉིས་འདྲེས་སུ་གྲགས། དེ་ནི་ས་མོ་ལུག་ལ་འཁྲུངས་ནས། བདུན་ཅུ་རྩ་ལྔ་པ་ཆུ་བྱ་ལ་གཤེགས། འདིས་བསྟན་རིམ་ཐར་པའི་རྒྱན་མཛད་པའི་
ལམ་གྱི་རིམ་པ་ནི། རྣལ་འབྱོར་པ་ཆེན་པོའི་བཞེད་པ་ལྟར་རིགས་ནས་འཁྲིད་དོ། །དཔལ་ལྡན་དགོན་པ་པ་ནི། མེའི་ལོ་ཞེས་པ་མེ་ཕོ་འབྲུག་ལ་སྐུ་འཁྲུངས། རྭ་སྒྲེང་གདན་
ས་ལོ་ལྔ་མཛད། རེ་བདུན་བཞེས་པའི་ཆུ་ཕོ་ཁྱིའི་ས་གའི་ཉ་ལ་གཤེགས། དེའི་རྗེས་སུ་པོ་ཏོ་བས་རྭ་སྒྲེང་གདན་ས་ལོ་གཅིག་གམ་གསུམ་གྱི་ལུགས་ཅིག་མཛད། དེ་ནས་
བར་སྟོངས་ལོ་སུམ་ཅུ་ཙམ་བྱུང་རྗེས། མཐའ་བཞིས་དབུ་མཛད་ལོ་ཤས་མཛད། འཚམས་ཤིག་ནས། རྔོག་ལོ་ཆེན་པོ་ལ་དགོན་པ་ཕུལ་བས་ཟླ་རེ་ཟླ་གཉིས་ཆོས་བར་གནང་
བ་བྱུང། དེ་ནས་རིམ་པ་བཞིན། ཤ་ར་བ། སྟབས་ཀ་པ། ཞང་སྟོན་དར་མ་གཡུང་དྲུང། སྒང་ཐང་དཀར་བ། དགོན་འོད་འཇོ་བའོ། །འདི་ནས་དགོན་འོད་གཉིས་སུ་

[009A]༄༅། །གྱེས་ཏེ། དེང་སང་གི་བར་གདན་ས་སོ་སོ་ནས་བསྐོ་བ་ཡིན་ནོ། །དགོན་འོད་འཇོ་བའི་རྗེས་སུ་བྱོན་པའི་གདན་རབས་ནི། རིམ་པ་བཞིན་དུ། རྒྱ་
ཡོན་ཏན་གཞོན་ནུ། གཙང་པ་ཤེས་རབ་འོད་ཟེར། དར་ཡུལ་བ་ཡོན་ཏན་གཞོན་ནུ། བུར་སྟོན་ཡོན་ཏན་ཡེ་ཤེས། སྣ་ར་བ་བྱང་ཆུབ་རྡོ་རྗེ། ཆར་རྗེ་ཤཱཀྱ་དབང་ཕྱུག་རྭ་
སྒྲེང་པ་གྲགས་པ་གཡུང་དྲུང། སྨྲ་སྟོན་ཤེས་རབ་རིན་ཆེན། འདུལ་འཛིན་དཀོན་མཆོག་རྒྱལ་མཚན། མཁན་པོ་དཀོན་དར་བའི་བར་རོ། །སྟབས་ཀ་བ་ནས་བཟུང་སྟེ་
ཕལ་ཆེར་འོད་འཇོ་དང་གདན་ས་སྦྲགས་པར་སྣང་ལ། འོད་འཇོའི་གནས་དམ་པ་བཅུ་གཅིག་དང་བཅས་པ་གླེགས་བམ་རིན་པོ་ཆེར་ལུང་བསྟན་པ་ཡང། དེ་ལ་དར་
མ་གྲགས་ཞེས་པ། སྤྱན་རས་གཟྀགས་ཀྱི་སྤྲུལ་པ་ཞིག་ཟབ་གཞུང་མང་པོ་ཐུགས་ཆུད་ནས། །གནས་དང་གང་ཟག་སྤེལ་བ་ནི། །རྒྱལ་བའྀ་དབེན་གནས་ལྷོ་ནུབ་ཏུ་
སངས་རྒྱས་བསྟན་པ་འབྱུང་ཚུལ་ནི། །མཐའ་ཁོབ་བྲ་བ་རྟ་ལྟར་རྒྱུག་སྐྱི་བསེར་རླུང་པོ་མདའ་ལྟར་ཚ། །གང་ན་སྐྱེ་བོ་གྲོང་པས་དབེན། །དབྱར་དགུན་སྟོན་དཔྱིད་

[009B] །མི་རྟག་ཐུན་བཞིར་སྟོན་པར་བྱེད། །རྒྱང་བལྟས་རེ་རུལ་བཞིན་དུ་སྐྱོ། །ནང་ན་གཞལ་ཡས་བཙུན་པས་གང། །དེ་འདྲའི་ཆོས་གྲྭ་དམ་པ་ལ། །ཐ་ལམ་སྐྱེ་
བོ་ཡིད་མི་ཆགས། །ཞེས་དང་ཡང། ཆོས་རྒྱལ་དྷརྨ་ཀིརྟི་ཡྀས། །ཆོས་ཀྱི་རྒྱལ་མཚན་འཛིན་པར་བྱེད། །དེ་ནས་ཞང་ཞེས་མཁས་པ་མཆོག་སྟོན་པ་གཉིས་པས་འགྲོ་
བ་འཛིན། །ཆགས་པ་མི་མངའ་བློ་མངའ་བ། །བླ་མ་མཆོག་གི་རྒྱལ་ས་སྐྱོང། །གདུང་བ་མི་མངའ་མཚན་ལྡན་པ། །བཤེས་གཉེན་མཆོག་གིས་འགྲོ་བ་འཛིན། །བརྩོན་
ལྡན་ཤཱཀྱའི་སྲས་པོ་མཆོག། །ཁྲིམས་ལྡན་མང་པོ་སྡུད་པར་བྱེད། །གཡེང་མེད་ཆོས་ཀྱི་རྒྱལ་པོ་མཆོག་སྐྱེས་བུ་གསུམ་ལ་རྟག་ཏུ་སྤྱོད། །བློ་གྲོས་ཆེན་པོ་མི་ཕམ་པ། །
རྒྱལ་བའི་ཡུམ་ལ་འཇུག་པར་བྱེད། །དགེ་བཤེས་བསྟན་པའི་ཁུར་འཛིན་པ། །སྟོན་པ་མཆོག་གིས་འགྲོ་བ་འཛིན། །སྨྲ་ཞེས་སྐྱེས་བུ་དམ་པ་མཆོག་སངས་རྒྱས་བསྟན་པ་
སྨ་མེད་འཛིན། །མདོར་ནང་ཡི་སྲོལ་འཛིན་པའི། །བཤེས་གཉེན་བཅུ་གཅིག་ལྷག་པར་འོང། །ཞེས་དང། བདག་གི་གནས་ཆེན་འདི་ལ་ནི། །ཇི་སྲིད་བསྟན་པ་གནས་ཀྱི་

[010A]༄༅། །བར༑ ༑བསྟན་པའི་མེ་རོ་བརྟན་པར་བྱེད། །འདི་ནི་ཇི་ལྟར་རྒུད་གྱུར་ཀྱང། །རེ་རུལ་ཉིད་དུ་འགྲོ་བ་ལས། །སྐྱེ་བའི་གནས་ཁང་ག་ལ་འཆའ། །འདི་
ལའང་གཞན་དུ་ཟེར་ཞིག་འབྱུང། །སྒོམ་གྲྭར་མིང་བཏགས་ཐོས་པ་བྲལ། །ལས་མེད་འབའ་ཞིག་འཁྲིད་པར་བྱེད། །འོན་ཀྱང་དང་ཚུགས་མི་འཆོར་བར། །ཆགས་མེད་བསོད་
སྙོམས་རྒྱུ་བར་བྱེད། །དམན་ཆ་བླངས་ཏེ་མཐོཾ་ས་འཛིན། །ཞེས་འབྱུང་བ་སྟེ་ཚིག་དོན་འབྱོར་པ་གལ་ཆེའོ། །དགོན་པ་བ་དེ་གྲྭ་པ་སུཾ་བརྒྱ་དང་སུཾ་ཅུ་ཙཾ་འདུས་པའི་ནང་ནས། སྣེའུ་ཟུར་
པ་ཡེ་ཤེས་འབར། ཀ་མ་པ་ཤེས་རབ་འོད། འབན་ཚུལ་ཁྲིམས་རྒྱལ་བ། ཞང་སྣ་ནམ་སྟོན་པ་བཞི་ལ་དགོན་གྱི་བུ་བཞི་ཟེར། གཞན་ཡང་ཁ་རག་སྒོམ་ཆུང་དབང་ཕྱུག་བློ་གྲོས་
ཕྱོར་ཕུ་བ་སྨྲ་བའི་སེང་གེ་མཐའ་བཞི་དགོན་པ་སོགས་བྱོན། སྣེའུ་ཟུར་པ་ནི། སྤྲས་སུ་ཆུ་ཕོ་རྟ་ལ་འཁྲུངས། ཇོ་བོ་བོད་དུ་ཕེབས་ལོ་ཡིན། ཚོགས་པ་སྟོང་ཙམ་བྱུང་བར་བཤད་
ལམ་གྱྀ་རིམ་པ་ནི་དགོན་པ་པའི་བཞེད་པ་ལྟར། འཁོར་བ་འཇུག་ལྡོག་ནས་འཁྲིད་པར་མཛད། དོན་བདུན་བཞེས་པའི་ཁྱིའི་ལོ་རྟའི་ཟླ་བའི་ཉི་ཤུ་དགུ་ལ་གཤེགས། འདི་

[010B] གཞན་ཡང་རི་ཡི་སྣེའུ་ལ། །མི་གཡོ་བ་དང་དབྱེར་མེད་ཅིང། །ཡི་དམ་ལྷ་ཡི་དངོས་གྲུབ་བརྙེས། །གདུག་རྩུབ་དམ་པ་འདུལ་བྱེད་པ། །
དེས་ན་དེ་ཉིད་སྣེ་ཐུར་ཏེ། །སྤྲུལ་པ་དུ་མ་ཤར་ནུབ་ཏུ། །དེས་ཀྱང་དགོན་སྡེ་སྤེལ་བ་ཡིན། །ཞེས་འབྱུང། དེ་ལ་སྲས་ཡ་མཚན་ཆེ་བ་སྒྱེར་ཆེན་པོ། མངའ་རིས་པ་དགེ་མཛེས་
བྱང་ཆུབ། སྤྱི་བོ་ལྷས་པ་བྱང་ཆུབ་འོད། ཇོ་སྟན་ནག་པོ་དར་ཚུལ། གུང་པ་ལྷ་རྗེ། ལྷ་འབྲི་སྒང་པ། མལ་གྲོ་བཀྲ་ཤིས་སྒང་པ། དུམ་བུ་རི་པ་ཟླ་རྒྱལ། ཉི་ཕུག་པ། ཐག་
མ་ཀ་བ་དར་སེང་སོགས་བྱོན། མངའ་རིས་པ་ནི། ཤིང་ཕོ་བྱི་བ་ལ་འཁྲུངས། བརྒྱད་ཅུ་རྩ་བཞི་ལ་བྱས་ཅན་དགོན་དུ་གཤེགས། འདི་ལ་བསྐོར་ཆེན་པོས་གཏུཌ་ནས་
ཡར་ཀླུངས་ཕྱོགས་སུ་བཀའ་གདམས་དར། སྤྱི་བོ་ལྷས་པ་ལ་རྗེ་བཙུན་ས་པཎ་གྱིས་བཀའ་གདམས་གསན་ཞིང། ས་པཎ་འདི་ནི་ཆུ་ཕོ་སྟག་ལ་ས་སྐྱར་འཁྲུངས། དགུང་ལོ་
རེ་གསུམ་པ་ལ་གོང་དུ་བྱོན། བདུན་ཅུ་པ་ལྕགས་ཕག་ལ་སྤྲུལ་པའི་སྡེར་གཤེགས། དེ་ནས་ལོ་ཉིས་བརྒྱ་དང་བདུན་ཅུ་རྩ་བརྒྱད་སོང། ཞང་ཀ་མ་བ་ནི། འཕན་ཡུལ་ལན་

[011A]༄༅། །པ་མ་དར་མེ་མོ་བྱ་ལ་འཁྲུངས། ཚོགས་པ་བདུན་བརྒྱ་ཙམ་བསྡུས། དགུང་ལོ་དོན་ལྔ་བཞེས་པའི་ལྕགས་མོ་ཕག་གི་རྟའི་ཟླ་བའི་ཉེར་གཅིག་
ལ་ཀླུངས་ཤོད་ཀ་མར་གཤེགས། དེ་ལ་སྲས་ལུམ་པ་བ་དང། དེའི་སྲས་ཆུ་མིག་པའོ། །ཁམས་ལུང་པ་ཤཱཀྱ་ཡོན་ཏན་ནི། ཤིང་མོ་གླང་ལ་སྐུ་འཁྲུངས། གྲྭ་པ་བརྒྱད་
བརྒྱ་རི་ཙམ་ཚོགས་པ་བློ་སྦྱོང་ཐུན་བརྒྱད་མས་བསྐྱངས་ཏེ། དགུ་བཅུ་རྩ་གཅིག་བཞེས་པའི་ཤིང་མོ་ལུག་གི་རྟ་ཟླའི་བཅུ་བཞི་ལ་ཁམ་ལུང་དུ་གཤེགས། པོ་ཏོ་བ་རྀན་ཆེན་
གསལ་ནི། སྤྲས་ཀྱི་བྲའོ་ཐང་དུ་རབ་བྱུང་ཞེས་པ་མེ་མོ་ཡོས་ལ་འཁྲུངས། ལོ་འདི་ལ་ནཱ་རོ་པ་གཤེགས་པར་མང་པོ་བཞེད། བཤེས་གཉེན་སྟོན་པ་ལོ་ཧྲིལ་པོ་ལྔ་བསྟེན་
ནས་གཞུང་ལུགས་རབ་འབྱམས་ལ་སྦྱངས་ཏེ། མཁར་ཐོག་གཞུང་མཁན་གདོང། སྟག་ལུང། སྤྲགས། པོ་ཏོ་སོགས་སུ་བཞུགས་ནས་ཐུགས་དམ་གནང་བས་དགེ་
བཤེས་སྟག་ལུང་པ་སོགས་སུ་གྲགས། གདུལ་བྱ་རྗེས་འཛིན་ལོ་ཉེར་ལྔ་མཛད་པའི་ལམ་རིམ་སངས་རྒྱས་རྗེས་དྲན་ནས་སམ། བཤེས་གཉེན་བསྟེན་ཚུལ་ནས་འཁྲིད་པར་མཛད་

[011B] དོན་དགུ་བཞེས་པའི་ཤིང་མོ་བྱའི་ཚུལ་ཞུགས་ཟླ་བའི་ཉེར་དགུ་ལ་པོ་ཏོར་གཤེགས། དེ་ནས་
ལོ་བཞི་བརྒྱ་དང་ཉི་ཤུ་རྩ་བཞི་སོང། འདི་ཡང་གླེགས་བམ་དུ་ལུང་བསྟན་པ་ནི། དེ་ནས་རིན་ཆེན་གསལ་བ་འདིས། །བྲག་གི་སྐྱིབས་ཤིག་བསྟན་པའི་ཚེ། །གཞུང་གི་མཁན་
པོ་ཡོད་ཅེས་གྲག་གནས་དེ་གཞུང་མཁན་གདོང་ཞེས་གྲགས། །དེ་ནས་སྟག་མའི་ལུང་པ་བསྟེན། །དེ་ཚེ་ཕྱོགས་ནས་སློབ་མའྀ་གཟུགས། །ཆོས་པར་རློམ་ཅྀག་དེར་
བྱུང་ནས། །ཆོས་ཉན་དགོན་པ་བླང་ཅིག་ཟེར། །མཁྱེན་མོད་ཐུགས་རྗེས་མ་ཆགས་བྱིན། །ཞེས་དང། དེ་ནས་སྤྲས་ཀྱི་ནང་དུ་བྱོན། །རི་ཆུང་ནོར་བུ་ལྟ་བུ་ཞིག་
གདུག་པའི་རྩེ་ལ་ཐུགས་དམ་མཛད། །དེ་ནས་པོ་ཏོ་བ་ཞེས་གྲགས། །གནས་དེར་དམ་པ་དཔག་མེད་འདུ། །ཞེས་འབྱུང། སློབ་མའི་གཟུགས་ཆོས་བར་རློམ་པ་
འདི་ཁ་ཅིག་སྟག་ལུང་ཆོས་རྗེ་ལ་འདོད་པ་ཡོད་ཀྱང། ཁོང་བྱ་འཆད་ཁ་བའི་གྲྭ་པར་འདུག་པས་དུས་མི་འགྲིག་གོ་པོ་ཏོ་བ་དེ་ལ་གྲྭ་པ་ཉིས་སྟོང་ཙམ་ཚོགས་པའི་

[012A]༄༅། །ནང་ནས་ངོ་མཚར་བ་ལ། བཀའ་བབས་ཀྱི་སྲས་བརྒྱད། གཙང་སྟོད་ནས་བྱ་ཕག་གཉིས། ཉང་སྟོད་ནས་ལྷག་ཤེས་གཉིས། གཡག་སྡེ་
ནས་སོག་པོ་བ། གཟང་ནས་དྲུ་གུ་ལུང་པ། ཁ་རག་སྒོམ་ཆུང། གནས་ཁང་གི་མགོས། ནགས་སྟོད་མཐར་དགའ། ལྷོ་སྟོད་པ། ཉང་པོ་རི་ཁ་པ། ཇོ་སྟན་ཀུ་ཤུ་རི་པ་
གྲོག་པ་བརྩོན་སེང། ཟུ་རེ་བ་མཐའ་བཞི། གཙང་པ་མཁར་སོ་བ། རྒྱལ་གྱི་ཀོ་དེ་ལུང་པ། དར་ཡུལ་གྱི་གཡང་ངོས་པ། ཡེ་ཤེས་སེངྒེ་སྒྲོའི་སྟག་མགོ་བ་རྒྱལ་
གྱི་སྒྲོ་ལག་པ། རྨ་ཡི་འབྲོངས་སྟོད་པ། བན་སྡེ་བ་རིན་བྱང། ཡག་པ་གཉན་ཆུང། མལ་གྲོ་བ་གླན་སྒོམ། གླང་བྱ་རབ་པ། འབེ་མོན་བུ་ཆུང་པ། ཡར་ཀླུངས་ནས་
བསྐོར་ཆེ་ཆུང་གཉིས། སོལ་ནག་ཐང་པོ་ཆེ་པ། དགོན་མེར་བ། གཡུ་གྲོའི་ཞང་ཆེན་པོ། ལ་མོའི་དགེ་སྦྱོང་ཆེན་པོ། མདོ་ལུང་པ། ཞར་དགོན་པ་གོང་
འོག་གཉིས། སྒྱུ་སྦྱང་དབང་སེང། བྱར་པ་རིན་གཞོན། སྟོད་ལུངས་པ་དབང་ཕྱུག་གྲགས་ལ་སོགས་པ་མང་དུ་བྱོན། བཀའ་བབས་ཀྱི་སྲས་བརྒྱད་ནི། ཚུལ་

[012B] མཆོད་པའི་བཀའ་བབས་བྲག་དཀར་སྟག་རྩེ་བ། ལམ་རིམ་གྱི་བཀའ་བབས་སྣང་དྲེའུ་ལྷས་པ་ཡེ་ཤེས་རྒྱལ་
མཚན༑ ལྟ་བའི་བཀ་བབས་རམ་སྡིངས་མོ་པ་འབྱུང་གནས་རྡོ་རྗེ། མོས་གུས་ཀྱི་བཀའ་བབས་གཉལ་པ་ཆོས་འབར། རྩོད་པའི་བཀའ་བབས་དོལ་པ་དམར་ཞུར་ཤེས་
རབ་རྒྱ་མཚོ། གཞུང་བཤད་ཀྱི་བཀའ་བབས་ཞང་ཤ་ར་བ་ཡོན་ཏན་གྲགས། བྱང་ཆུབ་ཐུགས་ཀྱི་བཀའ་བབས་གླང་རི་ཐང་པ་རྡོ་རྗེ་སེང་གེ་རྣམས་སོ། །དེ་ལ་ཕོ་བྲང་སྡིངས་
པ་ནི། གྲབ་ཏུ་འཁྲུངས། གྲྭ་པ་སུམ་བརྒྱ་ལྷག་ཙམ་བསྡུས། པོ་ཏོ་བའི་གསུང་ལས་དཔེ་ཆོས་དང་པོར་བསྡེབས། དྲུག་ཅུ་རྩ་ལྔ་བཞེས་པའི་དཔྱིད་ཟླ་འབྲིང་པོའི་ཉི་ཤུ་ལྔ་ལ་
གནས་གསར་དུ་གཤེགས། བྲག་དཀར་བ་ནི། སྤྲེའུ་ལོ་ལ་འཁྲུངས། དཔེ་ཆོས་སྔ་མའི་སྟེང་དུ་པོ་ཏོ་བ་ལ་རང་གིས་ཐོས་པ་རྣམས་བསྣན་ཏེ་ཤིན་ཏུ་རྒྱས་པ་ཞིག་བསྡེབས་
གྲྭ་པ་སུམ་བརྒྱ་ཅམ་བསྡུས། བརྒྱད་ཅུ་བཞེས་པའི་ཡོས་ལོའི་དགུན་ཟླ་ཐ་ཆུང་གི་ཉི་ཤུ་གཉིས་ལ་གཤེགས། དེའི་སྲས་སློབ་དཔོན་འཕན་ཡུལ་བར་གྲགས་པ་བྱང་ཆུབ་སྣང་བ་ལ་

[013A]༄༅། །སྤྱིལ་སྒོམ་རྫོང་པ་ཤེས་རབ་རྡོ་རྗེས་དཔེ་ཆོས་གསན་ཏེ། ཕོ་བྲང་སྡིང་པ་ལས་རྒྱས། བྲག་དཀར་བ་ལས་བསྡུས་པའི་དཔེ་ཆོས་འབྲིང་
ཞིག་བསྡེབས་པ་ལ་རིན་ཆེན་དཔུངས་པར་གྲགས་སོ། །དགེ་བཤེས་དོལ་པ་ནི། རྔོག་ལོ་དང་དགུང་མཉམ་དུ་ས་མོ་ཕག་ལ་དོལ་དུ་སྐུ་འཁྲུངས། ཇོ་བོ་གཤེགས་
ནས་ལོ་ལྔ་སོང་བ་དེ་ཡིན། ཉི་ཤུ་པ་ལ་འོན་དུ་དགེ་བཤེས་བཤེན་ལ་མཁན་པོ་ཞུས་ནས་བསྙེན་རྫོགས་མཛད། དམར་པོ་རིར་ཁྱུང་པོ་གྲགས་སེ་ལ་དབུ་ཚད་བསླབས་
པས་རྩོད་པ་བཟང་བའི་སྙན་པ་ཐོབ། རྒྱ་འདུལ་དབང་ཕྱུག་ཚུལ་ཁྲིམས་ལ་འདུལ་བ་གནས་ནས། ཞར་ཆོས་པའང་མཛད། ཉེར་དྲུག་གི་སྟེང་རྒྱལ་གྱི་སྒྲོ་ལག་དགོན་
པར་པོ་ཏོ་བ་དང་མཇལ་བ་ནས་བཟུང་སྟེ། ལོ་ཉེར་གཉིས་བསྟེན། ཕྱིས་དོལ་དུ་བེབས་པ་ན། བཤེས་གཉེན་པའི་གསུང་ལས་བེའུ་བུམ་སྔོན་པོ་སྡེབས། དོལ་མདར་ཡང་གད་
ཅེས་པའི་དགོན་བཏབ་ནས་གྲྭ་པ་སྟོང་ཙམ་བསྡུས་ཏེ། མཐར་དོན་གསུམ་བཞེས་པའི་ལྕགས་མོ་ཕག་གི་རྒྱལ་ཟླའི་ཚེས་བདུན་ལ་ཡང་གང་དུ་གཤེགས། དེ་ནས་ལོ་སུམ་བརྒྱ་

[013B] དེ་ལ་སྲས་ལྷ་འབྲི་སྒང་པ། དོན་སྟེངས་པ་ཆེན་པོ། ཕག་མོ་གྲུབ་སོགས་མཐའ་ཡས་པ་བྱོན། དགུང་ལོ་ཉི་ཤུ་ན་བསྙེན་པར་རྫོགས་པ་སོཌ་
འདི་ཁོ་ན་སྔོན་གྱི་ཡིག་རྙིང་ལས་འབྱུང་གི་དེང་སང་ཁ་ཅིག་རྒན་ཞུགས་ཤིག་པོ་ཏོ་བ་ལ་དད་པ་སྐྱེས་ནས་ཕྱག་ཕྱིར་བསྡད་ཅེས་པའི་གཏམ་རྒྱུད་ནི་རི་བོང་གི་ཅལ་ལྟ་བུ་ཡིན་
ལ༑ ཆོས་འབྱུང་འགའ་ཞིག་ཏུ་ཞོགས་ཡ་གད་བཏབ་པར་བཤད་པ་ཡང། ཡ་གད་དང་ཡང་གད་ནོར་བས་ནོངས། སྲས་ལྷ་འབྲི་སྒང་པས་བེའུ་བུམ་ལ་འགྲེལ་པ་
མཇེད་པ་ཡང་དར་རྒྱས་ཆེའོ། །གླང་རི་ཐང་པ་ནི། ཤིང་ཕོ་རྟ་ལ་འཁྲུངས། ཇོ་བོ་གཤེགས་པའི་ལོ་དེ་ཡིན། རྟག་ཏུ་འཁོར་བའི་ཉེས་དམིགས་བསམ་པ་དང། བྱང་
ཆུབ་ཀྱི་སེམས་ལ་ཐུགས་དམ་མཐིལ་དུ་མཛད་པས་སྐུའི་རྣམ་པའང་འགྱུར་ནས་གླང་རི་ཐང་པ་ངོམ་ནག་པ་ཞེས་གྲགས་ཏེ། གངས་ཅན་པ་ཀུན་གྱི་རྣ་བའི་རྒྱན་ཞིག་བྱུང་
ཞལ་ནས་ཀྱང། ཁོ་བོས་ཇི་ཙམ་པའི་མདོ་བསྟན་བཅོས་ཤིག་བལྟས་པ་ཡིན་ཏེ། ཇོ་བོ་སེམས་ཅན་པའི་སྡུག་བསྔལ་རང་གིས་ལེན་པ་དང། རང་གི་བདེ་དགེ་ཇོ་

[014A]༄༅། །བོ་སེམས་ཅན་པ་ལ་ཕར་འབུལ་བ་ལས་མགོ་གསུངས་སྐད། གླང་ཐང་དགོན་པ་བཏབ་སྟེ། བདུན་ཅུ་བཞེས་པའི་ཆུ་མོ་ཡོས་ཀྱི་དཔྱིད་ཟླ་ཐ་ཆུངས་
གའི་ཉེར་བདུན་ལ་གླང་ཐང་དུ་གཤེགས། དགེ་བཤེས་སྟོན་པ་གཤེགས་ནས་དྲུག་ཅུ་སྐོར་གཅིག་སོང་བ་དེ་ཡིན། དེ་ནས་ལོ་བཞི་བརྒྱ་དང་དྲུག་སོང། འདིས་གཙོ་བོར་
བློ་སྦྱོང་ཚིགས་བརྒྱད་མས་སྨིན་པར་བྱས་པའི་གྲྭ་པ་གཉིས་སྟོང་ཙམ་འདུས་པའི་ནང་ནས་གྲགས་ཆེ་བ་ལ། ཡར་ཀླུངས་ཀྱི་ལྕགས་ཞིང་བ། ལུང་མོ་བ་མདོ་སྡེ། ཞང་བཙུན་
གཉན༑ མགར་ཞང་ཞུང་པ། ཁྱུང་པོ་རྣལ་འབྱོར། ཤའོ་སྒང་པ། གཡག་འདུལ་འཛིན། མཐང་པ། ཉེ་མལ་བ། གླང་ཐང་ཞང་ལ་སོགས་པ་མང་དུ་བྱོན་ཞིང་
གདན་ས་ནི་ཕྱི་མ་འདིས་མཛད། འདི་ཡང་བཞུགས་གནས་སློབ་མ་དང་བཅས་པ་ལུང་བསྟན་པ་ནི། ད་ནི་རིན་ཆེན་གསལ་མཛད་པས། ཐུགས་རྗེ་ཆེན་པོར་བྱིན་བརླབས་
པའི༑ ༑རྡོ་རྗེ་སེང་གེ་གླང་མའི་རི། །འདབས་ཀྱི་ཐང་སྨན་དགྲམ་པ་ལ། །ཐུགས་རྗེས་དགོན་པ་རབ་བཞེངས་ནས། །བྱང་ཆུབ་སེམས་དཔའ་དཔག་མེད་སྡུད། །

[014B] །ཞང་ཞེས་མདུང་གི་ཕུར་བཞུགས་དང། །གཞན་ཡང་ཤ་བོ་པ་ཞེས་པ། །བརྩེ་བའི་བརྩེ་མཆོག་སྙིང་རྗེ་ཅན། །དམ་པའང་དགོན་བུར་བཅས་ཏེ་འབྱུང།།
ཞེས་འབྱུང། །གླེང་ཐང་ཞང་འདི་ལ་ཕག་མོ་གྲུ་པས་གཏུགས་ཤིང། རྣལ་འབྱོར་ཤེས་རྡོར་སོགས་བཀའ་གདམས་ཀྱི་དམ་པ་གཞན་ཡང་བསྟེན་པས། བཀའ་ཕྱག་གཉིས་འདྲས་
སུ་སྣང་ཞིང། བསྟན་རིམ་ཞིག་ཀྱང་མཛད། འདི་ནི་ལྕགས་ཕོ་སྟག་ལ་མདོ་ཁམས་སུ་འཁྲུངས། ཕག་མོ་གྲུའི་གདན་ས་བཏབ་སྟེ། རེ་གཅིག་པ་ལྕགས་སྟག་ལ་གཤེགས་
དེ་ལ་གྲྭ་པ་བརྒྱད་བརྒྱ་ཙམ་ཚོགས་པའི་ནང་ནས། འཇིག་རྟེན་མགོན་པོ། སྟག་ལུང་རིན་པོ་ཆེ། གླིང་རས་པ། སྤར་ཕུ་པ་རྣམས་ལ་སྲས་ཀྱི་ཐུ་བོར་གྲགས། འཇིག་རྟེན་
མགོན་པོ་ནི། ཆུ་མོ་ཕག་ལ་མདོ་ཁམས་སུ་འཁྲུངས། གཞོ་སྟོད་དཔལ་གྱི་འབྲི་ཁུང་བཏབ། འཁོར་ལྔ་ཁྲི་ལྔ་སྟོང་བསྡུས་ཏེ། དོན་ལྔ་པ་མེ་གླང་ལ་གཤེགས། འདིས་སྐྱོ་
རིན་པོ་ཆེ་དང། གླང་ལུང་པ་ལ་བཀའ་གདམས་གསན་ཞིང། སྟག་ལུང་ཆོས་རྗེས་ཀྱང། ཆད་ཁ་པ་ལ་བཀའ་གདམས་གསན་འདུག་པས། ངེས་པར་བཀའ་ཕྱག་གཉིས་

[015A]༄༅། །འདྲེས་ཡིན་ནོ། །ཤར་བ་པ་ནི་ལྕགས་ཕོ་ཁྱི་ལ་སྐུ་འཁྲུངས། བཅོ་བརྒྱད་ལོན་ཚེ་པོ་ཏོ་བ་དང་མཇལ། ལོ་བཅོ་བརྒྱད་བསྟེན། གདུལ་བྱ་རྗེས་
འཛིན་ལོ་སུམ་ཅུ་རྩ་དྲུག་མཛད་པའི་ལམ་རིམ་དལ་འབྱོར་རྙེད་དཀའ་ནས་འཁྲིད། དོན་གཉིས་བཞེས་པའི་ལྕགས་མོ་བྱའི་ཉེར་དྲུག་ལ་པེ་ཡི་ཚེ་བ་ལུང་དུ་གཤེགས། དེ་ནས་
ལོ་སུཾ་བརྒྱ་དང་བརྒྱད་ཅུ་རྩ་བརྒྱད་སོང། འདི་ཡང་གནས་དང་བཅས་པ་ལུང་བསྟན་པ་ནི། ཡོན་ཏན་གྲགས་པས་ཟབ་གཞུང་རྣམས། །རྫོགས་པར་མཛད་ནས་དར་ཡུལ་མདོར། །
དག་སྣང་གང་ཤར་དགོན་པ་བཏབ། །དེ་ནས་ཤར་བ་པ་ཞེས་གྲགས། །ཞེས་འབྱུང། ཤར་བ་པ་དེ་ལ་གྲྭ་པ་སུམ་སྟོང་ཙམ་ཚོགས་པའི་ནང་ནས། ངོ་མཚར་བ་ལ་
བཀའ་བབས་ཀྱི་སྲས་བཞི། ལྡན་གྱི་བན་ཆེན་སྐྱེས་བུ། པྲཛྙ་ཛྭ་ལ། ནགས་ཤོད་དཔེ་སྟོན། བྱ་གྲགས་པ་སེང་གེ་འཇིང་པ་སྒྱེ་ལུང་པ། ལས་སྟོད་པ་དབང་ཕྱུག་
གྲགས༑ ཉང་སྨད་ཀྱི་རྩེད་པ། ཤངས་ཀྱི་སྒྱུ་བུག་པ། གཙང་སྡི་མྱོས་པ། ཁུ་ལེའི་ཁ་མོ་ཟེ་སྟོན། ཉང་སྟོད་པ་འབེ་དཀར། ཉང་རོ་བ། ཉང་སྟོད་ཀྱི་ཇོ་སྲས་

[015B] གཙང་པ་རྒྱ་སྟོན། བོ་དོང་བཞད་ཆོས། གཉལ་པ་དགེ་འདུན་སྐྱབས། ཉང་པོ་གཡོར་སྟོན། གཉལ་གྱི་གཉོས་སྟོན། གཉན་པ་དར་རིན། ཇོ་
སྲས་ཀོང་པོ། ལྷོ་པ་དར་མ་གྲགས། སོལ་ཐང་པ་མྱང། ནགས་མོའི་སྤ་འདུལ། ཞོཌ་པ་ཚུལ་ཤེ། ཞར་སྒོམ་པ་ཕྱི་མ། ཡུང་པ་སྐྱོས་སྟོན། སྟོང་ལུང་མོན་གྲ་པ། ལྷོ་
པ་དར་སྟོན། རྒྱལ་པ་བྱང་གྲགས་ལ་སོགས་པ་མང་དུ་བྱོན། བཀའ་བབས་ཀྱི་སྲས་བཞི་ནི། ལོངས་སྤྱོད་ཀྱི་བཀའ་བབས་ཞོ་ཡི་རྣལ་འབྱོར་པ་ཤེས་རབ་རྡོ་རྗེ། ཕྲིན་ལས་ཀྱི་
བཀའ་བབས་སྟབས་ཀ་བ་དར་མ་གྲགས། རྣམ་ཐར་གྱི་བཀའ་བབས་གཏུམ་སྟོན་བློ་གྲོས་གྲགས། བྱང་ཆུབ་ཐུགས་ཀྱི་བཀའ་བབས་བྱ་འཆད་ཁ་བ་ཡེ་ཤེས་རྣམས་སོ། །དེ་ལ་
རྣལ་འབྱོར་ཤེས་རབ་རྡོ་རྗེ་ནི། བཤེས་གཉེན་པ་གཤེགས་པའི་རྗེས་སུ་ཤར་བར་བཞུགས་ནས་ཆོས་གསུངས་པས། ཤར་བ་པ་ཕྱི་མར་གྲགས། འདི་ལ་ཀརྨ་པ་དུས་གསུཾ་
མཁྱེན་པས་ཀྱང་ཆོས་གསན། དུས་གསུམ་མཁྱེན་པ་ནི། ཆུ་མོ་སྦྲུལ་ལ་སྤོ་འབོར་སྒང་དུ་འཁྲུངས། པ་ཏོ་བ་གཤེགས་ནས་ལོ་བརྒྱད་སོང་ཞིང་ཁོང་གི་སྐུའི་སྐྱེ་བར་ཡང་བྱེད་

[016A]༄༅། །ཀརྨ་དང་མཚུར་ཕུ་ལ་སོགས་པའི་དགོན་གནས་བཏབ་སྟེ། གྱ་བཞི་བཞེས་པའི་མེ་ཕོ་འབྲུག་ལ་གཤེགས། ཕག་མོ་གྲུ་པ་གཤེགས་ནས་ལོ་ཉེར་དྲུག་
སོང་བ་དེ་ཡིན། དེ་ནས་ལོ་སུམ་བརྒྱ་དང་སུམ་རྩ་གསུམ་སོང། སྟབས་ཀ་བ་ནི། ཆུ་མོ་ལུག་ལ་ཀླུངས་ཤོད་དུ་འཁྲུངས། ཤར་བ་པ་འཁྲུངས་ནས་ལོ་སུམ་ཅུ་རྩ་བཞི་སོང་བ་
དེ་ཡིན། འོད་འཇོ་ཆོས་ཀྱི་སྒང། ཁྲ་ཕུ་ལོངས་སྤྱོད་ཀྱི་སྒང། སྟབས་ཀ་གྲྭ་པའི་སྒང་སྟེ། སྒང་གསུམ་བཟུང་ནས་བསྟན་པ་བསྐྱངས། དོན་གཉིས་བཞེས་པའི་ཤིང་ཕོ་རྟའི་
དབྱར་འབྲིང་གི་ཚེས་བཞིས་སྟབས་ཀར་གཤེགས། ཇོ་བོ་གཤེགས་ནས་དྲུག་ཅུ་སྐོར་གཉིས་སོང་བ་དེ་ཡིན། དེ་ནས་ལོ་སུམ་བརྒྱ་དང་ལྔ་བཅུ་རྩ་ལྔ་སོང། འོད་འཇོའི་གནས་དང་གང་
ཟག་ལུང་ཇི་ལྟར་བསྟན་པ་བརྗོད་ཟིན། ཁྲ་ཕུ་དང་སྟབས་ཀ་ལུང་བསྟན་པ་ནི། དེ་ནས་གྲྭ་ཚོགས་དུ་མ་དང། བཅས་ཏེ་ཡུང་བའི་ནང་དུ་བྱོན། །དེ་ནས་རི་ཡི་སྒང་ཞིག་ལ། །
སྤྲུལ་བའི་ཁྱེའུ་དུ་མ་ཞིག་ཡུལ་པའི་ཕྱུགས་མ་སྐྱོང་བཞིན་གདའ། །དྷརྨ་ཀིརྟིས་འདི་སྐད་དུ། །ལུང་པ་འདི་ལ་ཇི་སྐད་ཟེར། །འདི་ལ་ཡུལ་བ་ཞེས་བྱར་གྲགས། །དེ་བཟང་

[016B] །འདི་ལ་སྒོས་མིང་ཇི་སྐད་ཟེར། །ལན་དུ་ཁྲ་ཞེས་བྱ་བར་གྲགས། །དེ་བཟང་ཤིན་ཏུ་དཔའ་བར་མཆིས། །སྒོས་སུ་ཕུ་འདི་ཅི་ཞེས་སྨྲ། །ལན་དུ་ཁྲ་ཡི་
ཕུ་ཅེས་གྲགས། །དེ་བཟང་རུབ་ལ་བཙན་པར་འོང། །དེ་ནས་རྫིང་ཞིག་མཆིས་པའི་སར། །རྟེན་འབྲེལ་བཟང་ཞེས་གཟིམས་ཁང་བརྩིགས། །ཕྱོགས་རྣམས་སྤྱིལ་བུ་དུ་མས་བསྐོར་
ཞེས་དང། དེ་ནས་དར་གྱི་ནང་དུ་བྱོན། །ཐང་ཆེན་གསེར་གྱི་མཎྜལ་འདྲ། །མཛེས་པའི་སྟེང་དུ་ཕྱགས་ཕེབ་སྟེ། །ཞེས་པ་ནས། གྲྭ་པ་ཀུན་ནས་འདི་སྐད་དུ། དེ་རིང་ཐང་འདི་
ཉམས་དགའ་བས། །དགོན་པ་སྟབས་ཀར་ཐོབ་ལ་ཡོད། །དྷརྨ་ཀིརྟི་མཉེས་གྱུར་ནས། །དེ་བཞིན་མཛོད་ལ་སྤྱིལ་བུ་བརྩིགས། །ཞེས་འབྱུང། སྟབས་ཀ་བ་དེ་ལ་གྲྭ་པ་དྲུག་
བརྒྱ་ལྷག་ཙམ་འདུས་པའི་ནང་ནས། །སྒང་ཐང་དཀར་བ་རྡོ་རྗེ་རིན་ཆེན། །གུར་བ་ཚུལ་ཁྲིམ་རྡོ་རྗེ། སྟབས་ཀའི་རྣལ་འབྱོར་ནམ་རིན། ཁྲ་ཕུ་འདུལ་འཛིན་ཏེ། ཐུགས་སྲས་བཞི་
དང༑ གཞན་ཡང། ཞང་སྟོན་དར་མི་གཡུང་དྲུང། ཞང་བཅོམ་ཐང་པ། ཞང་ཁང་མོ་ཆེ་བ། ཞང་ཤོ་མར་ར་པ་རྣམས་ལ་སྟབས་ཀ་བའི་ཞང་བཞི་ཟེར། གཏུམ་སྟོན་ནི། མེ་

[017A]༄༅། །ཕོ་ཁྱི་ལ་ཤབ་ཏུ་སྐུ་འཁྲུངས། ཤར་བ་པ་འདས་ནས་ལོ་སྐོར་ལོན་པའི་ཆུ་མོ་བྱ་ལ་དཔལ་སྣར་ཐང་བཏབ་ནས། གདན་ས་ལོ་བཅུ་བཞི་མཛད་པའི་
རྗེས་སུ། རྔོས་སྟོན་ཤེས་རབ་གྲགས་གདན་སར་བཏོན་ཏེ། ཁོང་རང་ལས་སྟོད་བྱང་གི་ཆོས་ལུང་དུ་བྱོན་ནས། རེ་གཅིག་ལ་སྐུ་གཤེགས་པས་ཆོས་ལུང་སྐུ་གཤེགས་སུ་
གྲགས༑ རྔོས་སྟོན་གྱི་རྗེ་སུ། གདན་ས་རིམ་པར་བྱོན་པ་ནི། ཞང་བཙུན་རྡོ་རྗེ་འོད། གྲོ་མོ་བདུད་རྩི་གྲགས། ཞང་སྟོན་ཆོས་ཀྱི་བླ་མ། སངས་རྒྱས་སྒོམ་པ་སེང་གེ་
སྐྱབས༑ ༑མཆིམས་ནམ་མཁའ་གྲགས། སྐྱོ་སྟོན་སྨོན་ལམ་ཚུལ་ཁྲིམས། མཁན་ཆེན་ཉི་མ་རྒྱལ་མཚན། འདུལ་འཛིན་གྲགས་པ་བརྩོན་འགྲུས། མཁན་པོ་གྲཌ་
ཤི༑ མཆིམས་བློ་བཟང་གྲགས་པ། མཁན་ཆེན་ཀུན་དགའ་རྒྱལ་མཚན། མཁན་པོ་གྲུབ་པ་ཤེས་རབ། མཁན་ཆེན་བསོད་ནམས་མཆོག་གྲུབ་ལ་སོགས་པ་
རིམ་པར་བྱོན། གདན་ས་པ་དེ་རྣམས་ཀྱི་ནང་ནས། དྲུག་པ་སངས་རྒྱས་སྒོམ་པ་སེང་གེ་སྐྱབས་ཀྱིས་དབེན་གནས་བྱང་ཆུབ་ཆེན་པོའི་ཕོ་བྲང་བཏབ། དེ་ཡང་སྣར་ཐང་གི་

[017B] གང་ཟག་ལུང་བསྟན་པ་ནི། དེ་ནས་ནུབ་ཕྱོགས་མཐའ་འཁོབ་ཏུ། ཤར་བ་ཅི་འདྲ་རྩ་ཆུ་དང། །ཤིང་དང་གྲོང་པ་དག་གིས་དབེན། །སྐྱ་བོ་རྒྱ་ཆེན་ཞག་མེད་
ཅིག་སྣུམ་ཞིང་སྐལ་བཟང་དུ་མ་སྡུད། །གྲགས་དང་གྲགས་དང་ཡང་གྲགས་དང། །བློ་གྲོས་ཤེས་རབ་གཞན་དུ་གསོལ། །གཞན་ཡང་གྲགས་པའི་མཚན་རབ་ཅན། །མང་
པོ་འགྲོ་བའི་བདེ་བསྐྱེད་བསྐྲུན། །ཞེས་དང། ཆོས་དགེ་བ་བཅུ་ཡིས་ཁྱད་འཕགས་པའི། །གླིང་ཕུན་སུམ་ཚོགས་པ་འཛམ་བུའི་གླིང། །སྒོས་ཉང་ཤབ་ས་ཡི་སྟེ་བ་འཛིན། །ས་
དེ་ཡི་ནང་ནས་ཁྱད་འཕགས་པ། །མཐོ་བཀྲ་ཤིས་བརྟན་པ་ལྷུན་པོའི་འདབས། །ནོར་པདྨ་རཱ་ག་ལྟ་བུར་བདུན། །དཔལ་ཆོས་ཀྱི་ཐང་ཞེས་གྲགས་པ་འབྱུང། །ཞེས་དང་
ད་ནི་བཤེས་གཉེན་དམ་པ་མཆོག་གསུམ་གསུམ་དམ་པ་མཆོག་ཏུ་འགྱུར། །ཡོན་ཏན་ཚད་ལྡན་གྲགས་པའི་རྒྱལ། །བློ་གྲོས་རྒྱལ་མཚན་མཚུངས་པ་མེད། །ཤེས་
རབ་མཚན་ལྡན་ཀུན་ལ་མཁས། །རྡོ་རྗེའྀ་མཚན་ལྡན་མི་ནུབ་འཛིན། །བདུད་རྩིའི་མཚན་ཅན་དཔལ་མངའ་བ། །ཆོས་ཀྱི་བླ་མ་ཆོས་ཀྱི་རྗེ། །སེངྒེ་ལྟ་བུར་མི་སྐྲག་

[018A]༄༅། །པའི༑ ༑ཐུགས་རྗེ་ཆེན་པོས་འགྲོ་བ་འཛིན། །ནམ་མཁའ་ལྟ་བུར་ཀུན་ཁྱབ་པའི། །ཀུན་མཁྱེན་གཉིས་པའི་འགྲོ་བ་འཛིན། །སྨོན་ལམ་དག་ཅིང་ཚུལ་
ཁྲིམས་ལྡན། །རྡོ་རྗེ་འཛིན་པ་མཆོག་ཏུ་འབྱུང། །ཚ་ཟེར་དཔལ་ལྡན་མཚན་མངའ་ཞིང་གསུམ་ཕྲག་ཐ་མར་འགྲོ་བ་འཛིན། །རྩོད་དུས་དགུ་ཡི་ཐ་མ་ལ། །བསོད་ནམས་
མཆོག་གི་མཚན་ལྡན་པ། །བསྟན་པའི་མེ་རོགྶོ་བར་བྱེད། །ཅེས་འབྱུང་ཚ་ཟེར་དཔལ་ལྡན་མཚན་མངའ་ཞིང། །ཞེས་གསུངས་པའི་མཁས་ཆེན་ཉི་མ་རྒྱལ་མཚན་ཡན་
ཆད་གོ་སླ་ལ། བསོད་ནམས་མཆོག་གི་མཚན་ལྡན་ལ་ཁ་ཅིག་འདུལ་འཛིན་གྲགས་པ་བརྩོན་འགྲུས་ལ་ལོངས་སྤྱོད་ཆེན་པོ་བྱུང་བས། དེའི་སྒོ་ནས་བསྙད་པ་ཡིན། ཞེས་
ཟེར་མོད་ཀྱང། བར་གྱི་གདན་རབས་ལྔ་དོར་ནས་མཁན་ཆེན་བསོད་ནམས་མཆོག་གྲུབ་པའི་ལུང་བསྟན་དུ་མཁན་པོ་གྲུབ་པ་ཤེས་རབ་བཞེད་པ་ལྟར་བྱའོ། །ཡང་དཔོན་གནས་
བྱང་ཆེན་གང་ཟག་དང་བཅས་པ་ལུང་བསྟན་པ་ནི། གནས་དེ་ནས་བྱང་རི་ལྷུན་པོ་ལ། །ཆོས་དགེ་བའི་འོད་ཟེར་རབ་འཕྲོས་པས། །གནས་གཡེང་མེད་བསམ་གཏན་འཕེལ་བའི་

[018B] ༑དེ་བྱང་ཆུབ་གནས་ཞེས་གྲགས་པ་ཡིན། །ཀྱཻ་དེ་ཡང་རྒྱལ་བའི་གནས་ཆེན་ཡིན། །ཞེས་དང། གངས་རི་ལྷུན་པོ་བརྟན་པའི་རྩེར། །བྱང་ཆུབ་གནས་ཤེས་གྲགས་
པའི་སར། །བདག་གི་བྱིན་རླབས་སེངྒེའི་སྒྲ། །སྐུ་གདུང་དམ་པ་དེར་གནས་ཏེ། །ཐུགས་རྗེའི་འོད་ཟེར་ཕྱོགས་བཅུར་འཕྲོ། །དད་ལྡན་བརྒྱ་ཕྲག་དུ་མ་སྡུད། །ཤུགས་རིང་འདོན་
ཞིང་མཆི་མ་འབྱིན། །དེ་ནི་རྡོ་རྗེའི་གདན་དང་མཚུངས། །གང་ནས་བལྟས་ཀྱང་ལྷང་ངེར་གསལ། །བདག་གིས་སྤྲུལ་པ་དམ་པ་ཞིག་རེས་འགའ་དགེ་སློང་ཉིད་དུ་སྟོན། །དེས་
ནི་གནས་དེ་སྐྱོང་བར་བྱེད། །རེས་འགའ་བྱིས་པའི་གཟུགས་སུ་འོང། །རེས་འགའ་དབུལ་ཕོངས་སྤྲང་པོའི་གཟུགས། །རེས་འགའ་བྱོལ་སོང་བྱ་ཁྱིའི་གཟུགས། །རེས་འགའ་
གསོལ་འདེབས་དབྱངས་ཀྱི་གཟུགས། །རེས་འགའ་ཡིག་འབྲུ་གཟུངས་ཀྱི་གཟུགས། །གྲགས་པ་ཅན་ནི་དགེ་སློང་ངོ། །བསྟན་གནས་བར་དུ་ཡང་ཡང་འོང། །ཞེས་འབྱུང། དེ་
ཡང་སེང་གེའི་སྒྲ་ཞེས་པ་བྱང་ཆེན་འདེབས་པ་པོ་སངས་རྒྱས་སྒོམ་པའི་མཚན་ལ་སེང་གེ་སྐྱབས་ཟེར་བ་དེ་ལ་དགོངས་པ་དང། གྲགས་པ་ཅན་ནི་དགེ་སློང་ངོ། །ཞེས་པ་ཡང་

[019A]༄༅། །གནས་དེར་བཤེས་གཉེན་སྟོན་པའི་སྤྲུལ་པ་བརྒྱུད་མར་འབྱུང་བ་རྣམས་ཀྱི་ནང་ནས་དགེ་སློང་གི་རྟེན་བཟུང་བའི་ཚེ་གཞན་ལ་ཅུང་ཟད་གྲགས་ཏེ་མཆོད་གནས་
བྱེད་པ་འོང་ཞེས་པའི་དོན་ཡིན་གྱི། གཞན་དུ་འཆད་པ་ནི་རྒྱུས་ཆུངས་པའི་སྐྱོན་ཏེ། དཔལ་སྣར་ཐང་བཏབ་ནས་དེང་སང་གི་ས་མོ་གླང་ཡན་ལ་ལོ་སུམ་བརྒྱ་བདུན་ཅུ་རྩ་བདུན་
གཏུམ་སྟོན་གཤེགས་ནས་སུམ་བརྒྱ་དང་དྲུག་ཅུ་རྩ་གསུམ། ཇོ་བོ་གཤེགས་ནས་སྣར་ཐང་བཏབ་པའི་བར་ལ་ལོ་དགུ་བཅུ་རྩ་དགུ་སོང་བ་ཡིན་ནོ། ཞེས་ཤེས་པར་བྱའོ། །འཆད་
ཁ་བ་ནི། ལྕགས་མོ་སྤྲུལ་ལ་ལོ་དེར་སྐུ་འཁྲུངས། རང་ལོ་སུམ་ཅུ་པ་ལ་ཤར་བ་པ་དང་མཇལ་ལོ་དགུ་ཧྲིལ་པོ་བརྟེན། སྤྱིར་བྱ་ཡུལ་བ་སོགས་བླ་མ་ལྔ་བཅུ་རྩ་བརྒྱད་
ལ་མདོ་སྔགས་ཀྱི་ཆོས་མང་དུ་གསན་ཞིང། བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེའི་བཀའ་བབས། འཆད་ཁ་རྙིང་མ་བཏབ་སྟེ། དོན་ལྔ་བཞེས་
པའི་ཤིང་མོ་ལུག་གི་མགོ་ཟླའི་ཚེས་ལྔ་ལ་མལ་གྲོའི་མཐའ་ཕུར་གཤེགས། སྟབས་ཀ་བ་གཤེགས་པའི་ཕྱི་ལོ་དེ་ཡིན། དེ་ནས་ལོ་སུམ་བརྒྱ་དང་ལྔ་བཅུ་རྩ་བཞིས་སོང། འདི་

[019B] བོད་ཀྱི་བྱང་ཆུབ་སེམས་དཔའ་ཞིག་གིས་ཡུལ་མལ་གྲོའི་ནང་དུ་བྱོན་ཏེ། འཆད་པ་ཆེན་པོ་ཞིག་གི་སྟེང་དུ་བློ་སྦྱོང་བསྒོམ་ཞིང། ཞེས་གསུངས་པ་རྣམས་
ཀྱིས་ལུང་བསྟན། འཆད་ཁ་བ་དེ་ལ་གྲ་པ་བརྒྱད་བརྒྱ་ཙམ་འདུས་པའི་ནང་ནས། ངོ་མཚར་ཆེ་བ་ལ་སེ་སྤྱིལ་པུ་བ་ཆོས་ཀྱི་རྒྱལ་མཚན། རོང་པོ་བྱང་ཆུབ་སེམས་དཔའ། ཁ་རུའི་
སངས་རྒྱས་གན་པ་ད་རེ། གྲོ་སའི་རྣལ་འབྱོར་བྱང་སེང། རན་ཚ་རབ་ཀྱི་རྣལ་འབྱོར་བྱང་ཡེ། རྒྱ་སྤང་ས་ཐང་པ་ཉི་མ་དབང་ཕྱུག་སོགས་བྱོན། སེ་སྤྱིལ་ནི། གཉལ་སྟོད་
དར་མ་སྒང་དུ་ལྕགས་མོ་གླང་ལ་འཁྲུངས། འཆད་ཁ་བ་འཁྲུངས་ནས་ལོ་ཉི་ཤུ་རྩ་གཅིག་སོང་བ་དེ་ཡིན། འཆད་ཁ་གསར་མ་དང། སྤྱིལ་བུ་བཏབ་ནས་གདུལ་བྱའི་དོན་
མཐའ་ཡས་པ་མཛད་ཅིང། ཇོ་བོ་སེ་བཙུན་གྱི་སྐུའི་སྐྱེ་བར་ཡང་གྲགས། རེ་དགུ་བཞེས་པ་ས་མོ་བྱའི་དབྱར་ཟླ་ར་བའི་ཚེས་བཅུ་གསུམ་ལ་སྤྱིལ་པུར་གཤེགས། དེ་ལ་སྲས་ལྷ་
ལུང་གི་དབང་ཕྱུག་འོད་ཟེར་བླ་མ། ལྷ་དགེ་འདུན་སྒང་པ། ཉན་ལྷ་སྡིངས་པ་སོགས་ཀྱི་ཐོག་དྲངས་པའི་སུམ་བརྒྱ་ཙམ་འདུས། ལྷ་ལུང་ནི་ས་ཕོ་སྟག་ལ་སྐུ་འཁྲུངས། དོན་

[020A]༄༅། །ལྔ་པ་ཆུ་ཕོ་འབྲུག་གི་ཆོ་འཕྲུལ་ཟླ་བའི་བཅོ་ལྔ་ལ་གཤེགས། དེའི་དབོན་སྲས་ལྷ་འགྲོ་བའི་མགོན་པོ་དབང་ཕྱུག་འོད་ཟེར་ནི། མེ་ཕོ་རྟ་ལ་འཁྲུངས། དོན་བཞི་པ་ས་མོ་ལུ་གི་
ལོ་ལོ་སྤྱིལ་པུར་གཤེགས། དེ་ནས་རིམ་པ་བཞིན་ལྷ་བྲག་ཁ་བ། ལྷ་ཟུར་ཁང་པ། ལྷ་བློ་གྲོས་འོད། ལྷ་རིན་ཆེན་སེངྒེ། ལྷ་བསོད་ནཾས་ལྷུན་གྲུབ། ལྷ་བསོད་རྒྱལ་བ། ལྷ་ཤཱཀྱ་བ། ལྷ་དཔལ་ལྡན་བཟང་པོ། ལྷ་
སྙན་གྲཌ་པ། ལྷ་པ་ཤེས་གཉེན་བཟང་པོ། ལྷ་བསོད་ནཾས་རྒྱལ་མཚན། ལྷ་ཆོས་རྒྱལ་དཔལ་བཟང། ལྷ་ངག་དབང་རྒྱལ་མཚན་ཏེ། ཡར་ཀླུངས་ཇོ་བོའི་གདུང་བརྒྱུད་ཀྱིས་འཛིན་པའོ། །སྤྱིལ་པུའི་གནས་འདི་ཡང་གླེཌ་
བམ་དུ། ངའི་རྭ་སྒྲེང་འདྲ་བར། གཡའི་འོད་ཟེར། ནགས་ཀྱི་འོད་ཟེར། སྤང་གི་འོད་ཟེར། ཆུའི་འོད་ཟེར། ཐང་གི་འོད་ཟེར། བཀྲ་ཤིས་བ། ལྷ་བྱ་སྡིང་བའི་མགུལ། ལུང་སུལ་
དུ་མའི་མདོའི་སྟེང། བྱ་དང་རི་དྭགས་བག་ཕེབས་པར་བརྒྱུ་བ། ཞེས་ལུང་བསྟན་ཅིང། གདན་སར་ལྷ་ན་རིམ་བྱོན་པ་ལུང་བསྟན་པ་ཡང། དེར་ནི་ལྷ་ཆེན། ལྷ་བཙུན་ལྷ་
ལྷའི་ལྷ། ལྷའི་ཞིང་ཕུན་སུམ་ཚོགས་པར་བྱེད་པའོ། །ཞེས་འབྱུང། ལྷ་དེ་རྣམས་ནི། བྱང་ཆུབ་ཀྱི་སེམས་རིན་པོ་ཆེ་ལ་ཐུཌ་དམ་གྱི་མཐིལ་དུ་མཛད་པས། འདས་རྟགས་སུ་དྲུང་དཀར་གཡས་

[020B] མུ་ཏིག་གི་ཕྲེང་བ་སྒྲིགས་པ་བཞིན་སྤྱིལ་པུའི་རྟེན་གྲ་ལ་ན་བཞུགས་ཡོད་དོ། །ལྷ་བྲག་ཁ་གཟུར་ཁང་པ། བློ་གྲོས་འོད་གསུམ་གྱིས་ནི་
སྦས་པ་སྟོན་གཞོན་ལ་ཆོས་གསན། སྦས་པ་ཡང། གླེགས་བམ་རིན་པོ་ཆེར་ལུང་བསྟན་པའི་སྐྱེས་བུ་ཞིག་སྟེ། གདུང་རབས་ཀྱིས་དེང་སང་གི་བར་དུ་ཡང་མཁན་
རྒྱུད་འཛིན་པ་ཡིན་ནོ། །ལྷ་འགྲོ་མགོན་ལ་ཟངས་ཆེན་པ་དར་མ་བསོད་ནམས་ཀྱིས་བཀའ་གདམས་གསན། དེ་ལ་མཚོ་སྣ་པ་ཤེས་རབ་བཟང་པོ། རྩེ་དཀར་བ། དར་
མ་སྒང་པ། བྱར་ཁང་པ་སྟེ་བཞིས་བཀའ་གདམས་གསན་པ་ལ་ཟང་ཆེན་པའི་བུ་བཞིར་གྲགས། མཚོ་སྣ་པ་ལ་མོན་གྲ་བ་ཚུལ་ཁྲིམས་བཀྲིས་དང། དེ་ལ་མཁན་
ཆེན་ཆོས་སྐྱབས་བཟང་པོས་བཀའ་གདམས་གསན། འཆད་སྤྱིལ་གྱི་བཀའ་རྒྱུད་ལ་བློ་སྦྱོང་གི་བཀའ་བབས་པས། དེའི་བླ་མ་བརྒྱུད་པ་བྱུང་ཚུལ་བཤད་ན། ཉན་ལྷ་སྡིངས་པ་ཡན་ཆད་
སྔར་བཤད་པས་ཤེས་ཤིང། དེ་ནས་རིམ་པ་ལྟར། ལྷ་སྡིངས་དབོན། མཁན་པོ་ཡོན་ཏན་དཔལ། མཁན་པོ་བདེ་བ་དཔལ། མཁན་པོ་དཀའ་བཞི་པ། མཁན་པོ་བསོད་གྲགས་པ། མཁན་

[021A]༄༅། །པོ་བསོད་བཟང་པ། རྒྱལ་སྲས་ཐོགས་མེད་པ། རྗེ་བཙུན་རེད་མདའ་པ། རྗེ་རིན་པོ་ཆེ། ཧོར་སྟོན་ནམ་མཁའ་དཔལ། རྗེ་དགེ་འདུན་གྲུབ། འདུལ་
འཛིན་བློ་གྲོས་སྦས་པ། སློབ་དཔོན་རིན་པོ་ཆེ་ཀུན་དགའ་རྒྱལ་མཚན་པའི་བར་རོ། །ཧོར་སྟོན་པ་དང། རྗེ་དགེ་འདུན་གྲུབ་གཉིས་ཀྱིས། ལྷ་བསོད་ནམས་ལྷུན་གྲུབ་པལ་
འང་གསན་ཞིང། ཧོར་སྟོན་པས་ཡིག་ཆ་ཁྱད་པར་དུ་འཕགས་པ་ཞིག་ཀྱང་མཛད། ཡང་རྒྱལ་སྲས་པ་ལ། བུ་སྟོན་རིན་པོ་ཆེས་གསན་པ་དང། ཚུལ་ཁྲིམས་དཔལ་བས་
གསན་པ་སྟེ་བརྒྱུད་པ་མང་དུ་གྱེས། ཕྱི་མ་འདི་ལ་བྱང་སེམས་གཞོན་ནུ་རྒྱལ་མཆོག་པས་གསན་ནས་ཡིག་ཆའང་མཛད། རྒྱལ་སྲས་པ་ནི་ཤིང་མོ་ལུཌ་ལ་སྐུ་འཁྲུངས། བུ་སྟོན་རིན་པོ་
ཆེས་འཁྲུངས་ནས་ལོ་དྲུག་སོང་བ་དེ་ཡིན། ཟབ་ཆོས་སྣ་ཚོགས་ཞུས་པའི་ཡོངས་འཛིན་བཅུ་ཕྲག་གཅིག་དག་སྣང་རྒྱ་ཆེན་འབྱོངས་པའི་བཤེས་གཉེན་བཅུ་ཕྲག་གཅིག་
འགྲན་ཟླ་མེད་པའི་རིན་ཆེན་རྣམ་གཉིས་སོགས་བསྟེན་ནས་གསན་པ་མཛད་ཅིང་ཐུགས་ཉམས་སུ་བཞེས་པས། རྒྱལ་སྲས་བ་ཞེས་སྐྱེ་འགྲོ་ཡོངས་ཀྱི་རྣ་བའི་རྒྱན་དུ་གྱུར་

[021B] གོང་མ་ཏའི་སིས་ཡར་ཀླུངས་སུ་སྤྱན་དྲངས་ནས་ཆོས་འཁོར་བསྐོར། དོན་ལྔ་པས་མོ་བྱ་ལ་དངུལ་ཆུའི་ཆོས་རྫོང་དུ་གཤེགས། དེ་ལ་སྲས་
འཇམ་དབྱངས་དོན་ཡོད་རྒྱལ་མཚན། གུ་ཤྲཱི་ཀུན་དགའ་ལེགས་པའི་རྒྱལ་མཚན། དཔལ་ལྡན་བླ་མ་དམ་པ། སྒྲ་སྒྱུར་བྱང་རྩེ་མཁན་བཙུན་དཀོན་མཆོག་རྒྱལ་མཚན། འགྲོ་
མགོན་ཡེ་ཤེས་དཔལ། རྒྱ་མ་པ་ཡོན་ཏན་འོད། བླ་མ་ཚུལ་ཁྲིམས་དཔལ་བ། རྗེ་བཙུན་རེད་མདའ་བ། ཉན་པོ་བ། དཔལ་རིན། ཤངས་པ་ཀུན་མཁྱེན་འཇམ་དབྱངས་རིན་
རྒྱལ་བ། ཚལ་མིན་རིན་པོ་ཆེ་བསོད་བཟང་པ་སོགས་མཁས་གྲུབ་མཐའ་ཡས་པ་བྱོན། བུ་སྟོན་རིན་པོ་ཆེ་ནི། ལྕགས་ཕོ་སྟག་ལ་སྐུ་འཁྲུངས། ཕག་མོ་གྲུ་པ་གཤེགས་ནས་ལོ་བརྒྱ་
དང་བརྒྱད་ཅུ་དང། ས་བོན་གཤེགས་ནས་སུམ་ཅུ་རྩ་དགུ་སོང་བ་དེ་ཡིན། སྟེང་པ་ལོ་ཙྪ་བ་དང། ཀུན་མཁྱེན་འཕགས་འོད་སོགས་བསྟེན་ནས་མདོ་སྔགས་ལ་མཁས་པར་སྦྱངས་པས་
བསྟན་པ་རིན་པོ་ཆེའི་བདག་པོར་མངའ་གསོལ་ཏེ། སྤྱིར་མདོ་སྔགས་ཀྱི་བསྟན་བཅོས་མང་པོ་དང། བྱེ་བྲག་ཏུ་ཆོས་འབྱུང་གསུང་རབ་རིན་པོ་ཆེའི་མཛོད་སོགས་རྩོམ་པ་མང་

[022A]༄༅། །དུ་མཛད་པས་བཀའ་དྲིན་མཆོག་ཏུ་ཆེ། མཐར་དོན་ལྔ་བཞེས་པ་ཤིང་ཕོ་འབྲུག་ལ་ཞ་ལུར་སྐུ་གཤེགས། དེ་ནས་ལོ་བརྒྱ་དང་དྲུག་ཅུ་རྩ་ལྔ་སོང་
དེ་ལ་སྲས་སྒྲ་ཚད་པ་རིན་ནི་རྣམ་རྒྱལ། བླ་མ་ཆོས་དཔལ་བ། དཔལ་ལྡན་བླ་མ་དམ་པ། ཁྱུང་པོ་ལྷས་པ་སོགས་མང་དུ་བྱོན། རེ་མདའ་བ་ནི། ས་མོ་གླང་ལ་གཙང་
དུ་སྐུ་འཁྲུངས། རྒྱལ་སྲས་པ་འཁྲུངས། རྒྱལ་སྲས་པ་འཁྲུངས་ནས་ལོ་ལྔ་བཅུ་རྩ་ལྔ་སོང་བ་དེ་ཡིན། དང་པོར་ཡོངས་འཛིན་ཇི་ཙམ་བསྟེན་པ་ནི། ཉིད་ཀྱི་ཞལ་ནས། སྐྱེ་
དགུའི་གཙུག་རྒྱན་ཆོས་རྗེ་བསོད་རྒྱལ་དང། །རྒྱལ་བའི་སྲས་པོ་ཐོགས་མེད་བཟང་པོ་དཔལ། །མ་ཏི་པཎ་ཆེན་པཎ་ཆེན་བྱང་རྩེ་དང། །མཁས་པའི་དབང་པོ་ཉ་དབོན་ཀུན་དགའ་
སོགས༑ ༑བཀའ་དྲིན་ཅན་གྱི་བླ་མ་བཅུ་ཕྲག་གཅིག་ཡུན་རིང་འབད་དེ་གུས་པའི་གཙུག་གིས་བསྟེན། །ཅེས་གསུངས། གསན་པ་ཇི་ལྟར་མཛད་པ་ནི། །རྩ་འཇུག་བཞི་གསུམ་
ཐེག་ཆེན་རྒྱུད་བླ་དང། །ཆོས་མངོན་མཛོད་དང་དཔལ་ལྡན་འདུས་པ་སོགས། །གཞན་ཡང་བོད་དུ་འགྱུར་བའི་བསྟན་བཅོས་འགའ། །མདོ་དང་སྦྱར་བའི་འགྲེལ་པ་ཕལ་ཆེར་

[022B] ༑ཞེས་གསུངས། སྲས་ཇི་ཙམ་ཐོན་པ་ནི། ཀུན་མཁྱེན་ཤེར་འོད་བློ་བཟང་གྲགས་པ་སོགས། །རབ་འབྱམས་ཤེས་པའི་བཤེས་གཉེན་དམ་པ་བདུན། །དཀའ་བཅུ་ལེཊ་
པར་སྨྲ་བ་བཅུ་ཕྲག་གཅིག་ཕར་ཚད་ཤེས་པའི་གྲྭ་པ་བརྒྱ་ཕྲག་བརྒལ། །ཞེས་གསུངས། ཐུགས་ཉམས་སུ་ཇི་ལྟར་བཞེས་པ་ནི། ཆོས་ཀུན་སྟོང་པར་རྟོགས་པའི་ཤེས་རབ་
དང༑ ༑འགྲོ་དྲུག་ཕ་མར་ཤེས་པའི་སྙིང་རྗེ་གཉིས། །རེས་འགའ་རེས་འཇོག་རེས་འགའ་ཟུང་འབྲེལ་བསྒོམས། །འོན་ཀྱང་སྙོམས་ལས་ལེ་ལོའི་དབང་དུ་ཐལ། ཞེས་གསུངས་
མཐར་རེ་བཞི་པ་ཆུ་ཕོ་འབྲུག་ལ་གངས་བུ་ལེར་སྐུ་གཤེགས། དགེ་ལྡན་བཏབ་ནས་ལོ་བཞི་སོང་བ་དེ་ཡིན། ཇོ་བོ་བཀའ་གདམས་པ་རྣམས་འཕགས་པའི་གནས་བརྟན་བཅུ་
དྲུག་ཆོས་སྐྱོང་བའི་ལྷ་ཉིད་དུ་མཛད་པས། དེའི་འདྲ་འབག་གི་བྱུང་ཚུལ་ནི། རྒྱུ་ནག་གི་རྒྱལ་པོ་འཇམ་དབྱངས་ཀྱི་སྤྲུལ་པ་ཞིག་གིས་བློན་པོ་དབང་ཧཱ་ཤང་ཕོ་ཉར་མངགས་
ཏེ༑ དབྱར་གནས་ལ་སྤྱན་དྲངས། དགག་དབྱེ་གྲོ་ལ་ནས་རང་གནས་སོ་སོར་གཤེགས་རྗེས། འདྲ་འབག་བཅུ་དྲུག་བཞེངས་པའི་དཔེ། ཀླུ་མེས་འབྲོམ་ཆུང་གིས་རྒྱ་ནག་ཏུ་

[023A]༄༅། །ཏལ་ཏེ་བྱོན་ནས། རས་བྲིས་སུ་བྱས་པ་ཡེར་པར་གདན་དྲངས་པ་ལ་བརྟེན་ནས་འཕེལ། བླ་མ་བརྒྱུད་པའི་དབང་དུ་བྱས་ན། ཇོ་བོ། སེམས་
ཙམ་པཎ་ཆུང། རྔོག་བྱང་ཆུབ་འབྱུང་གནས། པོ་ཏོ་བ། ཤར་བ་པ། རྒྱ་བུག་པ་ཅན་པ། ཞང་དགུ་ཚིགས་པ། གཞུ་པ་རག་སྟོན། སངས་རྒྱས་སྒོམ་པ། མཆིས་
ནམ་མཁའ་གྲགས། སྐྱོ་སྟོན་པ། རྒྱང་རོ་བྱང་འབུམ། མཆིམས་བློ་བཟང་གྲགས། མཁན་པོ་ཀུན་རྒྱལ། མཁན་པོ་གྲུབ་པ་ཤེས་རབ། མཁན་པོ་བསོད་ནམས་མཆོག་
གྲུབ་སྟེ། སྣར་ཐང་དུ་དར་ཞིང། མཆིམས་ནམ་མཁའ་གྲགས་ཀྱིས་སྒྲུབ་ཡིག་རྒྱས་པ་ཞིག་དང། མཆིམས་བློ་བཟང་གིས་བསྡུས་པ་ཞིག་མཛད་སྣང་ངོ། །ཕུ་ཆུང་བ་ནི་རྒྱལ་
གྱི་སྐྱི་ར་རྫིང་ཁར་ལྕགས་མོ་ལུག་ལ་སྐུ་འཁྲུངས། བཤེས་གཉེན་སྟོན་པ་ལོ་བཅུ་གཅིག་བརྟེན་ཅིང། ལམ་རིམ་རྟེན་འབྲེལ་བཅུ་གཉིས་ཀྱི་འཁོར་ཚུལ་བསྟན་པ་ནས་འཁྲིད། དོན་
དྲུག་པ་མེ་ཕོ་ཁྱི་ལ་རྒྱལ་གྱི་དོ་བོ་དགོན་དུ་སྐུ་གཤེགས། པོ་ཏོ་བ་གཤེགས་པའི་ཕྱི་ལོ་དེ་ཡིན། ཆོས་འབྱུང་འགའ་ཞིག་ཏུ་ཕུ་ཆུང་དུ་གཤེགས་པར་བཤད་པ་ནི། བེའུ་

[023B] དོ་བོར་སྐུ་ཡལ་ཞལ་ནས་འདི་སྐད། ཅེས་འབྱུང་བ་མ་མཐོང་བར་ཟད་དོ། །དེ་ལ་སྲས་རྣམ་གྲོལ་དོན་གཉེར་ཉི་ཤུ་ཙམ་འདུས་པའི་ནང་ནས། ངོ་མཚར་ཆེ་
བ༑ སྡིངས་པ་ཤེས་རབ་རྒྱ་མཚོ། ཞོགས་ཀྱི་ཀར་མ་བྲག་པ། །ཤ་བོ་སྒང་པ་པདྨ་བྱང་ཆུབ། འབན་སྒོམ་ལ་སོགས་པ་བྱོན། ཤ་བོ་སྒང་པ་ནི་མེ་མོ་ལུག་ལ་རྒྱལ་དུ་སྐུ་
འཁྲུངས། གླང་རི་ཐང་པ་འཁྲུངས་ནས་ལོ་བཅུ་གསུམ་སོང་བ་དེ་ཡིན། ཤ་བོ་སྒང་བཏབ་ནས་གྲྭ་པ་སྟོང་ཕྲག་ཏུ་ཚང་བ་བསྡུས་པ་ལ་བློ་སྦྱོང་དང་ཆོས་བཞིའི་གདམས་པས་
སྨིན་པར་མཛད་དེ། རེ་ལྔ་བཞེས་པའི་ལྕགས་མོ་ཕག་གི་དབྱར་རའི་ཚེས་བཅུ་དགུ་ལ་ཤ་བོ་སྒང་དུ་གཤེགས། དེ་ནས་ལོ་སུམ་བརྒྱ་དང་དགུ་ཅུ་རྩ་བརྒྱད་སོང། འོ་ན་ཤ་བོ་སྒང་
པའི་བློ་སྦྱོང་དང་ཆོས་བཞི་པོ་ཇི་ལྟར་ཡིན་ཞེ་ན། བེའུ་བུམ་ཁྲ་བོ་ཞེས་གྲགས་པ་གཙོ་བོར་གླིང་རི་ཐང་པ་དང། ཤ་བོ་སྒང་པ་རང་གི་གདམས་པ་བསྲེས་པ་ཞིག་མཆིས་པ་འདི་ཤ་
བོ་སྒང་པའི་བློ་སྦྱོང་དང། འདི་ལ་དགོངས་ནས་སངས་དབོན་སྟོན་གྱིས། ཤ་བོ་སྒང་བའི་བློ་སྦྱོང་ཡང་ལམ་གྱི་རིམ་པའི་ལེ་ལག་ཡིན། ཞེས་གསུངས་པ་ཡིན་ནོ། ཞེས་

[024A]༄༅། །བདག་གི་བླ་མ་ཨནནྟ་བཞེད། ཆོས་བཞི་ནི། ཆང་ཉོན་མོངས་པའི་རྩ་བ་ཡིན་པས་ཤི་ཡང་མ་འཐུང། བུད་མེད་ཉོན་མོངས་པའི་རྩེ་བ་ཡིན་པས་
མིག་མ་བལྟ། འཛིན་ཆགས་ཉོན་མོངས་པའི་རྩ་བ་ཡིན་པས་གསོགས་འཇོག་མ་བྱེད། འགྲོ་འདུག་ཉོན་མོངས་པའི་རྩ་བ་ཡིན་པས་རྒྱུ་འགྲུལ་མ་མང། ཞེས་པ་བཞིའོ། །
འབན་སྒོམ་འདི་ཡང། ཚེ་འདི་བློས་བཏང་པའི་སྐྱེས་བུ་དམ་པ་ཞིག་སྟེ། ཉིན་རེ་བཞིན་དགེ་བའི་བློ་སྐྱེས་པ་ན་རྡེའུ་དཀར་པོ་རེ་དང། མི་དགེ་བའི་བློ་སྐྱེས་པ་ན་རྡེའུ་
ནག་པོ་རེ་འཇོག་དགོངས་ཁར་དེ་གཉིས་སཽར་བགྲངས་པའི་ཚེ་དཀར་པོ་མང་བ་ན། བདག་ཉིད་ལ་བསྔགས་པ་བརྗོད་ཅིང། ནག་པོ་མང་བ་ན་བདག་ཉིད་ལ་མངན་བགྲང་
བ་ཡིན་སྐད། རྒྱལ་དུ་འབྲེ་ཀོ་དེ་ལུང་གི་དགོན་པར་བཞུགས་ནས་ཐུགས་དམ་མཛད་པས་ཀོ་དེ་ལུང་པ་ཞེས་གྲགས་སོ། སྐུ་མཆེད་གསུམ་གྱི་ནང་ནས། ཕུ་ཆུང་བ་ཉིད་ལ་
སྦས་ཆོས་གླེགས་བམ་རྀན་པོའི་བཀའ་བབས་པར་བཤད། གླེགས་བམ་འདི་ལ་ཡང་ཆོས་ཚན་ལྔ་བཅུ་རྩ་བཞི་སྟེ། སྟོན་པ་པ་རིན་པ་ཆེས་ལོགས་སུ་ནན་གྱི་བསྟན་པའི་

[024B] རང་རྒྱུད་ལ་སྐུལ་མ་འདེབས་པ་དད་པའི་ལྗོན་ཤིང། ལོ་རྒྱུས་ངོ་མཚར་རྨད་དུ་བྱུང་བའི་དཔལ་འབྱོར། བྲུང་འཇུག་ཉི་མའི་ཐེག་ལེ་སྟེ་ཆོས་ཚན་བཞི་
བླ་མ་རྣམས་ལ་ཕྱག་འཚལ་ལོ། །ཞེས་པ་ནས། གཅིག་བུར་འདུག་ཚེ་སེམས་ལ་བརྟག་ཅེས་པའི་བར་ལེའུ་ཉི་ཤུ་རྩ་གསུམ་བསྡུས་ནས་གསུངས་པའི་སྟེང་དུ་
བཀའ་བརྒྱ། མ་འོངས་ལུང་བསྟན། འཆི་མེད་རྡོ་རྗེའི་གླུ་གསུམ་བསྣན་པས་ཕ་ཆོས་ཉི་ཤུ་རྩ་དྲུག་ཐེ་ཚོམ་ཐམས་ཅད་སྤང་བྱ་ཞྀང། ཞེས་པ་ལས་འཕྲོས་ཏེ། རྔོག་
ཆོས་ཉི་ཤུ་དང། ཁུ་ཆོས་གཉིས་ཏེ། བུ་ཆོས་ཉི་ཤུ་རྩ་གཉིས། ཁ་སྐོང་ལེའུ། རྒྱལ་བ་ཡབ་སྲས་ཀྱི་བཀོད་པ་ཕུན་སུཾ་སོགས་པའི་གཏེར་རྣམས་སོ། །དེ་ཡང་དང་
པོ་བཞི་སྦྱོར་བའི་ཆོས་ཚན་དང། ཐ་མ་ཕྱིས་སྣར་ཐང་དུ་བྲིས་པར་སྣང་བས། གླེགས་བམ་དངོས་གཞི་ལ་ནི། ཆོས་ཚན་བཞི་བཅུ་རྩ་དགུའོ། །ཕ་ཆོས་བུ་ཆོས་
ཞེས་པ་ཡང་ཕ་སྟོན་པ་རིན་པོ་ཆེས་ཇོ་བོ་ལ་ཞུས་པའི་ཆོས་ཚན་ལ་ཕ་ཆོས་དང། བུ་ཁུ་རྡོག་གཉིས་ཀྱིས་ཇོ་བོ་ལ་ཞུས་པའི་ཆོས་ཚན་ལ་བུ་ཆོས་ཞེས་བྱ་སྟེ་ཞུ་བ་

[025A]༄༅། །པོའི་ངོས་ནས་ཕྱེ་བའོ། །གལ་ཏེ་རྔོག་ཆེན་པོ་བཤེས་གཉེན་སྟོན་པའི་སྲས་ཡིན་ཡང། ཁུ་ཉིད་སྟོན་པའི་སྲས་མ་ཡིན་པས། ཇི་སྐད་བཤད་པའི་ཕ་ཆོས་
བུ་ཆོས་ཀྱི་འཇོག་མཚམས་མི་འཐད་དོ་སྙམ་ན། རྣམ་ཐར་ཐུན་མོང་བ་ལྟར་ན་དེ་ལྟར་ཡིན་ཡང། ཐུན་མོང་མ་ཡིན་པ་ལྟར་ན་ཁུ་ཆེན་པོས་ང་རྒྱལ་གྱི་རི་བསྙིལ་ཏེ། སྟོན་པ་
རིན་པོ་ཆེའི་ཞབས་ལ་གཏུགས་པར་ཁུ་དང་དག་སྣང་འབྲེལ་པའི་ཚོམས་ལས་གསལ་ལོ། །བླ་མ་བརྒྱུད་པའི་དབང་དུ་བྱས་ན། ཇོ་བོ་ཡབ་སྲས། རྔོག་མངའ་རིས་པ་ཤེས་རབ་
རྒྱལ་མཚན། ཕུ་ཆུང་བ་གཞོན་ནུ་རྒྱལ་མཚན། ཀ་མ་པ་རིན་ཆེན་རྒྱལ་མཚན། སྟབས་ཀ་བ་དར་མ་རྒྱལ་མཚན། སྟབས་ཀ་བ་བྱང་ཆུབ་བཟང་པོ། སྟབས་དཀའ་བ་
ནམ་རིན། འབྲོམ་གཞོན་ནུ་བློ་གྲོས། །མཁན་ཆེན་ཉི་མ་རྒྱལ་མཚན། རིན་ཆེན་བྱང་ཆུབ། རིགས་ཀྱི་བདག་པོའི་དཔལ། བྱང་ཆུབ་དཔལ། བླ་མ་བསོད་ནམས་འོད་ཟེར། མཁན་
ཆེན་སངས་རྒྱས་བཟང་པོ། བྱ་བྲལ་བསོད་ནམས་བཟང་པོ། འུ་ཡུག་པ་བླ་མ་དཔལ་འབྱོར། སྟག་ཚང་ལོ་ཙྪ་བ་སེང་གེ་རྒྱལ་མཚན། སྐད་གཉིས་སྨྲ་བ་ཐུགས་རྗེ་དཔལ། རྗེ་

[025B] རྗེ་སྨོན་ལམ་དཔལ་ཏེ་འདིས་དགེ་ལྡན་འབྲས་སྤུངས་གཉིས་ཀར་གསུངས་པ་དང། ཡང་རྗེ་དགེ་འདུན་གྲུབ་ལ་ཆོས་ཡེ་རྩེ་བ་དང། དེ་ལ་ཐམས་ཅད་མཁྱེན་པ་དགེ་
འདུན་རྒྱ་མཚོའི་ཞལ་སྔ་ནས་ཀྱིས་གསན་ཏེ་དབུས་གཙང་གི་སའི་མཐིལ་དང། གཉལ་དྭགས་ཀོང་སོགས་ཐ་གྲུ་ཀུན་ཏུ་སྐལ་བ་དང་ལྡན་པའི་གདུལ་བྱ་རྣམས་ལ་གླེགས་བམ་
རིན་པོ་ཆེའི་ཆོས་ཀྱི་ཆར་ཆེན་པོ་ཕབ། ཡང་བྱང་སེམས་བློ་གྲོས་རྒྱལ་མཚན་གྱིས་གཙང་དུ་གསན་ནས་ཕྱིས་སྟོད་ཕྱོགས་སུ་གསུངས་པ། གནས་བརྟན་བྱང་རྒྱལ་བ་དང་
གནས་བརྟན་བསོད་བཀྲས་པ་སོགས་མང་པོས་གསན། བྱང་རྒྱལ་བའི་ཀ་ཚལ་བཟུང་ནས་བཀའ་གདམས་གསུངས་ཤིང། བསོད་བཀྲས་པས་ཀྱང་ཡར་ཀླུང་ཕྱོགས་སུ་
གླེགས་བམ་གསུངས། སྤྱན་སྔ་བ་ནི་ཉན་གྱི་གླང་ར་སྒང་དུ་ཆུ་མོ་བྱ་ལ་སྐུ་འཁྲུངས། ཉེར་ལྔ་པ་ལ་བཤེས་གཉེན་སྟོན་པ་དང་མཇལ་ནས་ལོ་བརྒྱད་བསྟེན། ལམ་གྱི་རིམ་པ་
བདེན་བཞི་ནས་འཁྲིད། ལོ་དགོན་པ་བཏབ་སྟེ་དོན་གཅིག་བཞེས་པའི་ཆུ་མོ་ལུག་གི་རྒྱལ་ཟླའི་ཉེར་གཅིག་ལ་སྙུག་རུམ་དུ་སྐུ་གཤེགས། དེ་ནས་ལོ་བཞི་བརྒྱ་ཉི་ཤུ་རྩ་དྲུག་སོང། དེ་ལ་

[026A]༄༅། །གྲྭ་བདུན་བརྒྱ་ཙམ་འདུས་པའི་ནང་ནས། གྲགས་ཆེ་བ་ལ། ཕུར་སྟོན། མཚེར་སྟོན། ཐང་འདུལ། འབྲོམ་འདུལ་ཏེ་འདུལ་འཛིན་བཞི། ཟར་བའི་ཕག་
སྒྲོམ༑ ཆེད་ཆེར་བ་གཡེ་སྒོམ་པ། རུག་པའི་རྒྱ་སྒོམ། མངར་སྒོམ་པ་སྟེ་སྒོམ་ཆེན་བཞི་དང། གཞན་ཡང། འུ་ཡུག་ཨ་མི། རྒྱ་རྩེ་སྒྲོ་བ། སྐུ་སྲུངས་སྟོན་པ། རལ་པ་ཤེས་རབ་
འབུམ༑ ཟ་ར་བ་ཇོ་བཙུན། ཨེའི་སྒྲ་པ་ཆེན་པོ། ཕན་ཡུལ་བརྒྱ། ཡུལ་ཆོས་པ་ལྷ་བཟོ། སྟོད་ལུངས་པ་ཆེན་པོ་རིན་ཆེན་སྙིང་པོ། ཁྱུང་ཁམ་པོ་ཆེ། ལྷོ་བྲག་པ་ཆེན་པོ་དབས་
སྟོན༑ གཙང་པ་ཇོ་པད། སྤྲུལ་སྐུ་གཞོན་ནུ་འོད་ལ་སོགས་པ་མང་དུ་བྱོན། མངར་སྒོམ་པ་བརྩོན་འགྲུས་འབར་ནི། ཆུ་ཕོ་རྟ་ལ་སྐུ་འཁྲུངས། སྙུག་རུམ་དུ་བཞུགས་པས་
སྙུག་རུམ་པ་ཆེན་པོར་གྲགས། ཐང་སྐྱའི་དབུ་རྩེ་གསར་མ་བཞེངས་ཏེ་རེ་བརྒྱད་བཞེས་པའི་ས་མོ་གླང་གི་ས་ག་ཟླ་བའི་ཚེས་བརྒྱད་ལ་ཐང་སྐྱར་གཤེགས། དེ་ནས་ལོ་བཞི་
བརྒྱ་དང་ཉི་ཤུ་སོང། འདི་ལ་གྲྭ་པ་བརྒྱད་བརྒྱ་ཙམ་རེ་ཚོགས། སྟོད་ལུངས་པ་ཆེན་པོ་ནི། ཆུ་ཕོ་སྤྲེའུ་ལ་སྟོངས་ལུངས་ལྕང་མ་བྲག་ཏུ་སྐུ་འཁྲུངས། དེའི་ཚེ་ཇོ་བོས་དགུང་

[026B] འདིས་བཅུ་གཅིག་ལོན་དུས་དབུས་ཀྱི་དགེ་འདུན་ཀུན་དྲིལ་ནས་སྙེ་ཐང་དུ་ཇོ་བོ་ལ་འབུལ་ཆེན་བྱས་པའི་སྟེང་དུ་ཤམ་ཐབས་ཁྲལ་གསེར་ཞོ་
གང་བསྡུས་ཞེས་གྲག་འོན་ཀྱང་སྨོན་ལམ་དབང་གིས་ཇོ་བོ་དང་ཞལ་མ་མཇལ་བས་ཕྱིས་འགྱོད་པ་ཆེན་པོ་མཛད་པ་ཡིན་སྐད། རྒྱུ་མཚན་དེས་ན་དེང་སང་གཏམ་རྒྱུད་
གཅིག་ལ་སྟོད་ལུངས་པས་རྒྱ་གར་གསེར་འདོད་པོ། ཞེས་ཇོ་བོ་ལ་སྐུར་བ་བཏབ་སྟེ་ཆོས་མ་གསན་ཞེས་སྨྲ་བ་ནི་མ་དག་པ་ཁོ་ན་ཡིན་ནོ། །ཉེར་གསུམ་ལོན་དུས་ཇོ་བོ་གཤེཌ་
ཕྱིས་རྣལ་འབྱོར་པ་ཆེན་པོ་དང། སྤྱན་སྔ་ལ་གཏུགས་ཏེ་བཀའ་གདམས་གསན། ཙན་སྒྲོ་དགོན་བཏབ་སྟེ་གྲྭ་སུམ་བརྒྱ་ཙམ་བསྡུས་ནས་ལམ་རིམ་དང། བདེན་གཉིས་ཀྱི་ཆོས་
སྐོར་གསུངས། ཁོང་བདེན་གཉིས་ལ་མངའ་བརྙེད་པར་ཡང་གྲགས་ཤིང། ལྟ་བ་ནི་སྟོན་པ་རིན་པོ་ཆེའི་ལྟ་བ་ལ་གཙོ་བོར་མཛད། སྟོན་པའི་ལྟ་བ་ཡང་ཉིད་ཀྱི་ཞལ་ནས། ཁོ་
བོའི་ལྟ་བ་ནི་ཅི་ཡང་མ་ཡིན་པ་ཞེས་བྱ་བ་ཡིན། ཞེས་གསུངས་ལ། ཅི་ཡང་མ་ཡིན་པ་ཡང་ཤེས་རབ་སྒྲོན་མེར་ཅི་ཡང་མ་ཡིན་པ་ཞེས་བྱ་བ་ནི་མེད་པར་དགག་པའི་ཐ་ཚིག་

[027A]༄༅། །གོ་ཞེས་འབྱུང་བས་ཀླུ་སྒྲུབ་ཡབ་སྲས་ཀྱིས་བཀྲལ་བ་ལྟར་བཞེད་དོ། །མཐར་གྱ་ལྔ་བཞེས་པའི་མེ་ཕོ་སྤྲེའུ་ལོ་མངོན་པར་བྱང་ཆུབ་པའི་ཚེས་
བརྒྱད་ལ་ཙན་སྒྲོར་གཤེགས། དགེ་བཤེས་སྤྱན་སྔ་འདས་ནས་ལོ་བཅུ་གསུམ་སོང་བ་དེ་ཡིན། དེ་ནས་ལོ་བཞི་བརྒྱ་དང་གཅིག་སོང། བྱ་ཡུལ་བ་ནི། ཤིང་མོ་ཡོས་ལ་སྟོད་
ལུངས་སུ་སྐུ་འཁྲུངས། སྤྱན་སྔ་འཁྲུངས་ནས་བཞི་བཅུ་རྩ་གསུམ་སོང་བ་དེ་ཡིན། སྤྱན་སྔ་རིན་པོ་ཆེ་ལོ་དགུ་བསྟེན། ཉེར་དགུ་ལོན་དུས་སྤྱན་སྔ་གཤེགས། བྱ་ཡུལ་བཏབ་སྟེ་
རེ་བཞེས་པའི་ས་ཕོ་རྟའི་ཉ་དྲུག་ཟླ་བའི་ཚེས་བཅོ་བརྒྱད་ལ་བྱ་ཡུལ་གཟིམས་ཆུང་དུ་གཤེགས། སྟོད་ལུངས་པ་གཤེགས་ནས་ལོ་ཉེར་གཅིག་སོང་བ་དེ་ཡིན། དེ་ནས་ལོ་
སུམ་བརྒྱ་དང་དགུ་བཅུ་རྩ་གཅིག་སོང། དེ་ལ་གྲྭ་པ་ཉིས་སྟོང་ཙམ་འདུས་པའི་ནང་ནས། ངོ་མཚར་ཆེ་བ་ལ། ཏིང་ངེ་འཛིན་སྐྱེས་པ་ལྔ་བརྒྱ། དགེ་བའི་བཤེས་གཉེན་བྱག་
རྩེ་འཆའ་བ་བརྒྱ་དང་བཅུ། དེའི་ནང་ནས་ཕྱིའི་ཆེན་པོ་བརྒྱད། བར་གྱི་ཆེན་པོ་བརྒྱད། ནང་ཐུགས་ཀྱི་སྲས་གསུམ་རྣམས་ཡོད་པ་ལས་ཕྱིའི་ཆེན་པོ་བརྒྱད་ནི། ཁམས་

[027B] དྭགས་པོ་ནས་པ་ཐང་པ་ཆེན་པོ་དང། ཤ་པ་གླིང་པ་ཆེན་པོ། གཙང་ནས་འོམ་ཐང་པ་ཆེན་པོ་དང། མུས་སྨན་ཆར་ཆེན་
པོ༑ སྟོད་ལུངས་ནས་རྣམ་པར་བ་ཆེན་པོ་དང། ཉམས་དགའ་མོ་པ་ཆེན་པོའོ། །བར་གྱི་ཆེན་པོ་བརྒྱད་ནི། བཀྲ་ཤིས་སྐད་པ་ཆེན་པོ། འཕན་ཡུལ་ནས་དགོན་ཆེན་པོ་
ཆག་མལ་བ་ཆེན་པོ། དབུར་སྟོད་ནས་སྒྱེར་ཆེན་པོ། ཁྲོམ་ཤེར་ཆེན་པོ། བ་ངར་བ་ཆེན་པོ། བྲུལ་པ་ཆེན་པོ། ཀུན་འཇོལ་བ་ཆེན་པོའོ། ནང་ཐུགས་ཀྱི་སྲས་གསུམ་ནི། ཕྲིན་
ལས་ལ་མངའ་བརྙེས་པ་སྣུབས་མཆོད་གནས། བྱིན་རླབས་ལ་མངའ་བརྙེས་པ་གཙང་པ་རིན་པོ་ཆེ་ནམ་མཁའ་རྡོ་རྗེ། རྟོགས་པ་ལ་མངའ་བརྙེས་པ་རྒྱ་རི་མོ་ཅན་པའོ།།
གཞན་ཡང་གཉལ་པ་རབ་སྟོན། གཙང་པ་འབའ་རིལ། གཙང་པ་ཀེ་དུ། ལྷོ་པ་བཀྲ་ཤིས་སྒང་པ། དུ་ར་པ་གཡུང་ཤེ། གྲབ་ཀྱི་ཕག་ཚང་བ། ཞོགས་ཀྱི་ནའོ་པ། བ་ལམ་
པ་བླ་མ། ལ་མོ་བ། ཉང་སྟོད་ཀྱི་འབའ་ལེ། གཡོར་པོ་ཀེ་ཏུ། དོལ་པ་ཤཱཀ་གཞོན། གཡུ་ལུང་པ་ལ་སོགས་པ་མང་དུ་བྱོན། སྤྱན་སྔའི་རྗེས་སུ་ལོའི་གདན་རབས་ནི་

[028A]༄༅། །དགེ་བཤེས་གནས་བརྟན། སྡིངས་མོ་བ། སྨོན་ལམ་བློ་གྲོས་པ། སླར་ཡང་སྡིངས་མོ་བ། གཙང་པ་རིན་པོ་ཆེ། གླང་ལུང་པ་སྟེ་འདིས་བྱ་ཡུལ་དང་
གཉིས་ཆར་མཛད། དེ་ནས་སེ་རྣལ་འབྱོར་པས་གདན་ས་མཛད་དེ། གྲོག་ཏུ་གཡི་ཕུ་དགོན་པའང་བཏབ། དེ་ནས་རིམ་པ་བཞིན་སངས་རྒྱས་སྒོམ་པ་རྡོ་རྗེ་གཞོན་ནུ་གཙང་
པ་ཇོ་སྲས། ཟེམ་ཚེ་རིང་པོ་བ། ཁམས་ལུང་པ། གཙང་སྟོན། སངས་རྒྱས་ཇོ་བོ། སངས་རྒྱས་སྟོན་པ། སངས་རྒྱས་སྒོམ་པ། སངས་རྒྱས་དབོན། རིན་པོ་ཆེ་ཚུལ་
མགོན་པ། སྤྱན་སྔ་གནམ་གང་བ། སྤྱན་སྔ་ཆོས་རྡོར་བ། བཅོ་བརྒྱད་པ་བློ་གྲོས་རིན་ཆེན། སྤྱན་སྔ་རིན་ཆེན་རྒྱལ་མཚན་པ། མཁས་པ་ཚུལ་དར། སྤྱན་སྔ་བསོད་ནམས་
ལྷའི་དབང་པོ། སྤྱན་སྔ་བསོད་རྒྱལ་བ། སྤྱན་སྔ་ཆོས་གྲགས་པའི་བར་རོ། །བྱ་ཡུལ་དུ་སྤྲུལ་པའི་སྐུའི་རྗེས་སུ། དགེ་བཤེས་རྒྱ་སྤྲེའུ་ལོ་པ། དེ་ནས་དགེ་བཤེས་མཆོད་
གནས༑ དེ་ནས་གླང་ལུང་པའོ། །དེ་ཡང་ལོའི་གནས་གང་ཟག་དང་བཅས་པ་ལུང་བསྟན་པ་ནི། མདུན་ན་བྲག་གདོང་འཛུག་པ་འདྲ་བ་མཐོང། ཅུང་ཟད་རྩོད་པ་

[028B] མདའ་དོག་སྟེ་ཆོས་བཀའ་དོག་ཕུ་ཡང་ས་ཏེ་འབྲས་བུ་བཟང། ལོ་ཅུང་ཟད་འདོད། དེ་ལ་བརྟན་པའི་དགོན་པའང་
འབྱུང་ཞེས་དང། །བསྟན་པ་ཉིད་དང་གཞོན་ནུ་དང། །རྒྱལ་དང་རྒྱལ་བས་བྱིན་བརླབས་དང། །ཡོན་ཏན་ཕུན་ཚོགས་དམ་པ་འབྱུང། །རྦ་ཀློང་དུ་མའི་ཐ་མར་ཡང།།
བསྟན་པའི་གཉེར་ཆེན་དམ་པ་འབྱུང། གཙང་དྭངས་ཚེ་རིང་ནད་མེད་པ། །དེ་ཡང་དམ་པ་ཉིད་དུ་བཟང། །བྱ་ཡི་ནང་ནས་ཁྲ་ཞེས་པ། །ནམ་མཁའ་རྣམ་དག་དྭངས་པའི་
དབྱིངས༑ ༑གསེར་གདོང་ཤེས་རབ་མཚུངས་མེད་པ། །ཐ་མར་བསྟན་པའི་མེ་རོ་དག་གྲགས་པའི་དབང་གིས་གསོ་བར་བྱེད། །དུ་མའི་ཕན་བདེ་སྐྲུན་བྱེད་པ། །དེ་ཡང་
གནས་མཆོག་དམ་པ་ཡིན། །ཞེས་འབྱུང། བྱ་ཡུལ་གྱི་གདན་རབས་ནི་གླང་ལུང་པ་ནས། དེང་སང་གི་བར་དགོན་པ་གཉིས་ཆར་སྦྲགས་པ་ཤ་སྟག་བྱུང་བ་སྔ་མའི་ལུང་
བསྟན་གྱིས་གོ་ནུས་ལ། དགོན་གནས་ནི་བྱ་གནས་པའི་ཡུལ་དེར་དགོན་པ་བཏབ་ཅེས་པ་དང། ལུས་ལས་ཡན་ལག་རྒྱས་བྱ་བའི་ལུགས་ཡིན། ཞེས་གསུངས་པ་

[029A]༄༅། །རྣམས་ཀྱིས་བསྟན་པར་བྱ་དགོས་པ་འདྲ། དགེ་བཤེས་མཆོད་གནས་ཀྱིས་ཀླུངས་ཤོད་ཁྲག་ཁའི་དགོན་བཏབ་ཅིང། ཟེམ་གྱི་སློབ་མ་བཤེས་
གཉེན་རིན་ཆེན་སེང་གེས་ཞོགས་ཕུར་འོད་གསལ་དགོན་བཏབ། གཙང་པ་རིན་པོ་ཆེ་ནི། མེ་མོ་སྦྲུལ་ལ་སྐུ་འཁྲུངས། དང་པོར་རྡོག་ལོ། གཉན་ལོ། བ་རི་ལོ་ཙྪ། བཙན་
ཁ་བོ་ཆེ་སོགས་བསྟན་ནས་མདོ་སྔགས་ཀྱི་ཆོས་མང་དུ་གསན་པས། མཁས་པ་ཆེན་པོར་གྱུར་པ་ཞིག་སྟེ། ཡེར་པ་དང། ཆུ་བོ་རི་གཉིས་སུ་སྒྲུབ་པ་མཛད་པའི་
དགོངས་པས་དབུས་སུ་བྱོན་པ་ན། བྱ་ཡུལ་བ་ལ་བླ་མའི་བྱིན་རླབས་ཞུགས་ཟེར་བའི་སྙན་པ་གསན་ཏེ་ཁོང་འབྲོམ་དུ་བཞུགས་དུས་མཇལ། ཞལ་མཐོང་བ་ཙམ་གྱིས་
མཆི་མ་འཁྲུག་པའི་དད་པ་སྐྱེས། ཡུན་དུ་བསྟེན་ནས་གདམས་ངག་མ་ལུས་པར་ཞུས། མཐར་གྱ་ལྔ་བཞེས་པའི་ལྕགས་མོ་སྦྲུལ་གྱི་ལོ་ལ་གཤེགས། ས་འབྲུག་
ལ་འཁྲུངས་ནས་ཆུ་འབྲུག་ལ་གཤེགས་པའི་ལུགས་ཀྱང་སྣང། གཙང་སྟོན་གྱིས་བྱ་ཡུལ་གྱི་གདན་ས་ལོ་གསུམ་བྱས་པའི་ཤིང་བྱ་ལ་འབྲི་ཁུང་པས་གཟིམས་ཆུང་

[029B] དེ་ནས་ལོ་ལྔ་སོང་བའི་ལྕགས་སྟག་ལ་དབོན་ཆེན་ཨག་ལེན་གྱིས་ས་སྐྱ་པའི་ཁྲི་དམག་དྲངས་ཏེ་འབྲི་ཁུང་གི་གླིང་བཅོམ། ལོ་
འདི་བུ་སྟོན་རིན་པོ་ཆེའི་འཁྲུངས་ལོ་ཡིན། དགེ་བཤེས་དབང་ཕྱུག་རྒྱལ་མཚན་གྱིས་ནི། བྲུལ་ཕུར་རྒྱ་སྟེངས་དགོན་པ་བཏབ་སྟེ་བདུན་ཅུ་རྩ་བདུན་ལ་འཇོལ་མོ་མདའི་ལྷ་ཁང་དུ་
གཤེགས༑ ཁྲོམ་གཤེར་ཆེན་པོ་རིན་ཆེན་འོད་ནི་ལྕགས་ཕོ་འབྲུག་གི་ལོ་ལ་ཆུམས་སུ་སྐུ་འཁྲུངས། བར་བར་དང་ཀམ་ཀམ་བཏབ་སྟེ། བདུན་ཅུ་བཞེས་པའི་ལྕགས་ཕོ་
སྟག་གི་ལོ་ས་ག་ཟླ་བའི་ཚེས་བཅུ་ལ་ཀམ་ཀམ་དུ་གཤེགས། དེ་ལ་གྲྭ་པ་ཉིས་བརྒྱ་ཙམ་གདན་རབས་ནི་རིམ་པ་བཞིན་སྐྱོ་རིན་པོ་ཆེ་བྱང་ཆུབ་རིན་ཆེན། ཇོ་སྲས་རིན་ཆེན་
སེངྒེ། ཞིག་པོ་འདུལ་གྲ་བ། བསོད་ནམས་རིན་ཆེན་པ། ཁྲོམ་གཤེར་རིན་གཞོན། ཁྲོམ་གཤེར་རིན་ཆེན་སེངྒེ། སངས་རྒྱས་འོད་ཟེར་བ། མཁན་ཆེན་བརྩོན་བཟང་བ་
མཁན་ཆེན་དོན་གྲུབ་དཔལ་བ་སོགས་སོ། །སྒྱེར་ཆེན་པོ་གཞོན་ནུ་གྲགས་ནི་ལྕགས་ཕོ་སྟག་ལ་སྣོན་དུ་སྐུ་འཁྲུངས། རིན་ཆེན་སྒང་བཏབ་སྟེ། གྱ་གཉིས་བཞེས་པའི་ལྕགས་

[030A]༄༅། །ཡོས་ཀྱི་དགུན་རའི་ཉེར་དགུ་ལ་རིན་ཆེན་སྒང་དུ་གཤེགས། དེ་ནས་ལོ་སུམ་བརྒྱ་དང་ལྔ་བཅུ་རྩ་ལྔ་སོང། སྒྱེར་འདིས་ཕྱིས་སྣེའུ་ཐུར་པ་ལོ་དགུ་
བསྟེན་པ་ལས་མི་ཕྱེད་པའི་དད་པ་ཐོབ་ཅིང། བསྟན་རིམ་ཀྱང་དེའི་ལུགས་ལ་གཙོ་བོར་མཛད་པ་སྣང། དེ་ལ་གྲྭ་པ་བརྒྱད་བརྒྱ་ཙམ་འདུས་པའི་ནང་ནས་དབོན་གཞོན་
ནུ་འབྱུང་གནས་ནི་ས་ཕོ་རྟ་ལ་རབ་ཏུ་འཁྲུངས། སྒྱེར་ཆེན་པོ་ལོ་བཅོ་བརྒྱད་བསྟེན། སོ་བཞི་ལོན་དུས་སྒྱེར་གཤེགས། རིན་ཆེན་སྒང་གི་མཆོད་ཁང་གསར་མ་བཞེངས་ཏེ་
དོན་གསུམ་བཞེས་པའི་ལྕགས་ཕོ་རྟ་ལ་འཁོར་ངན་འགའ་ཞིག་གིས་ཐུགས་སུན་ཕྱུང་བ་ལ་བརྟེན་ནས་འཕོ་བ་མཛད་དེ་གཤེགས། འདི་ནི་བྱང་ཆུབ་སེམས་དཔའ་
སྐལ་ལྡན་ཤིང་རྟའི་སྤྲུལ་པ་དང། བྱ་ཡུལ་པའི་སྐུའི་སྐྱེ་བར་གྲགས་ཤིང། ཁ་ཆེ་པཎ་ཆེན་ལའང་གདམས་ངག་གསན། པཎ་ཆེན་དེ་ཉིད་ཀྱིས་བཀའ་གདམས་ཀྱི་
བླ་མ་སུ་གང་ལ་ཆོས་གསན་པར་མི་སྣང་ཡང། ཇོ་བོའི་བཀའ་བརྒྱུད་ལ་ཐུགས་མོས་ཆེན་པོ་ཡོད་པ་ལས། དི་བཾ་ཀཱ་ར་ཤྲཱི་ཛྙཱ་ནའི་གདན་ས་བ་ལྟར་འགྲོ་གསུང་ནས་

[030B] དེ་ནས་ཇོ་བོ་འདས་ནས་ལོ་བདུན་ཅུ་རྩ་གསུམ་ལོན་པའི་མེ་མོ་ལུག་ལ་སྐུ་འཁྲུངས། བདུན་ཅུ་རྩ་བརྒྱད་པ་ཤིང་བྱི་ལ་བོད་
དུ་ཕེབས། དེའི་ཚེ་དབོན་སྟོན་གྱི་རེ་བདུན་དང། ས་པཎ་གྱི་ཉེར་གསུམ་ལོན། ཆུ་བྱའི་བར་ལོ་བཅུ་བོད་དུ་བཞུགས་ནས། སླར་ཁ་ཆེར་ཕེབས་ཏེ་དགུ་ཅུ་རྩ་དགུ་པ་ཤིང་བྱ་ལ་
ཁ་ཆེར་གཤེགས། རྣམ་ཐར་དཔགས་བསམ་ཁྲི་ཤིང་ལས། ཐུབ་དབང་ཡོངས་འདས་ལོ་ནི་སྟོང་ཕྲག་གཅིག་དྲུག་བཅས་དགུ་ཅུ་རྩ་གཉིས་མཐར་སོན་ཚེ། །ལྔ་བརྒྱའི་
བསྟན་སྲོག་དུར་སྨིག་འཛིན་པའི་གཙོར། །འཁྲུངས་གྱུར་དྲང་སྲོང་དེ་ཡི་རྣམ་ཐར་བྲི། །ཞེས་འབྱུང་བའི་འཁྲུངས་ཞེས་པ་ལ་ཆོས་འབྱུང་ཁ་ཅིག་ཏུ་ཡུམ་གྱི་མངལ་ནས་
འཁྲུངས་པའི་འཁྲུངས་ལོ་ལ་བྱས་ནས། ས་མོ་སྦྲུལ་ལ་འཁྲུངས་ཏེ། དོན་བརྒྱད་པ་ལ་གཤེགས་པར་འཆད་པ་ནི། རྣམ་ཐར་ལས། གཅིག་གི་མ་ཆད་ལོ་བརྒྱའི་དུས་
ཁྱི་ལོ་སྒྲོག་ཟླའི་དཀར་ཕྱོགས་ཀྱི། །སྤེན་པའི་ཉི་མའི་ཚེས་ལྔ་ལ། །འགྲོ་བའི་ཉི་མ་ནུབ་པར་བསྟན་ཞེས་གསུངས་པ་དང་དངོས་སུ་འགལ་བའོ། །པཎ་ཆེན་དེའི་རྣམ་ཐར་

[031A]༄༅། །འཛིན་པའི་སྲས། རྡོ་རྗེ་དཔལ་དང། བྱང་ཆུབ་དཔལ་གཉིས་ཀྱིས་སྟན་གཅིག་གི་བརྟུལ་ཞུགས་ལ་གནས་པའི་དགེ་འདུན་གྱི་སྡེ་གཉིས་བཙུགས་
པ་ལ་ཚོགས་ཆེན་པ་དང། ཆོས་ལུང་པ་ཞེས་གྲགས། སྔ་མ་ལས་བྱི་རྫིང་བ་དང། ཕྱི་མ་ལས་དགེ་འདུན་སྒང་པ་གྱེས་ཏེ་ཚོགས་པ་སྡེ་བཞིར་གྲགས་པ་ཉིད་ཀྱིས་དེང་
སང་ས་སྐྱོང་བློན་པོར་བཅས་པ་རྣམས་ཀྱི་མཆོད་གནས་མཛད་པ་ཡིན་ནོ། །སངས་རྒྱས་དབོན་དེ་ལ་སྲས་མང་དུ་འདུས་པ་རྣམས་ཀྱི་ནང་ནས་གྲགས་ཆེ་བ། ལ་མོ་བ། ནགས་མོ་བ་
བཟང་མོ་གཟུང་འཇུ་མོ་བ། ལྷ་འཕྲང་ཕུ་བ། ལྷ་པ་ནམ་རྒྱལ་རྣམས་ལས། བཟང་མོ་བས་བྶཾ་ཡས་བཟང་དགོན་བཏབ། མྙཾ་མེད་ངམ་ཤོད་བར་གྲགས། ཟུང་འཇུ་མོ་པས་
ཕན་ཡུལ་དུ་ཟུང་འཇུ་མོའི་དགོན་བཏབ། ཕྱིས་སྤོས་པ་གསལ་ཁང་ཡིན། འཕྲང་ཕུ་བས་ངམ་ཤོད་བསྒྲགས་ཀྱི་ཕུར་རི་ཟན་རྡོག་གི་དགོན་བཏབ། ནམ་རྒྱལ་ལ་རང་
གི་དབོན་སེངྒེ་བཟང་པོ་དང། དེ་ལ་མཁན་ཆེན་རྒྱལ་སྲས་པ་དང། དེ་ལ་མཁན་ཆེན་ནམ་མཁའ་རྒྱལ་མཚན་པས་བཀའ་གདམས་གསན། མཁན་ཆེན་པ་ནི་མེ་ཕོ་སྟག་

[031B] བདུན་ཅུ་པ་ལ། རྗེ་རིན་པོ་ཆེ་དང་མཇལ་ནས་དབྱངས་ཅན་མའི་རྗེས་གནང་དང། བསླབ་བཏུས། སེམས་བསྐྱེད་སོགས་གསན་ཞིང། རྗེ་ཉིད་
ལ་ཕར་ཡང་བཀའ་གདམས་གདམས་ངག་པའི་ཆོས་སྐོར་གསུངས། སྲས་ཀྱི་དབང་དུ་བྱས་ན། དད་པ་ཐོབ་པ་འབུམ་ཚོ་གཅིག་ངེས་པར་གྲོལ་བ་ལྔ་བཅུ་སྟེ། རྩོད་མེད་གྲུབ་ཐོབ་
བརྒྱད་དུ་ངེས། འགྲན་གྱི་དོ་མེད་བློ་བཟང་ཡིན། ཞེས་གསང་བདག་གིས་ལུང་བསྟན་པ་ལྟར་ཡིན་ལ། གྲུབ་ཐོབ་བརྒྱད་ནི་རྗེ་རིན་པོ་ཆེ། གྲགས་པ་བློ་གྲོས། སེམས་དཔའ་ཆེན་
པོ་ཀུན་བཟང་པ། སྨོན་དོར་རྒྱ་བོ། སྐྱེ་མཆོག་སྨོན་ལམ་པ། གུ་རུ་གཞན་ཕན་རྡོ་རྗེ། མོན་པ་ཨ་ཡུ། ཆོས་རྗེ་སྒྲོལ་མ་བའོ། །གསང་བདག་གི་ཞལ་གཟིགས་པས་གྲུབ་ཆེན་
དུ་གྲགས་ཤིང། འདས་མ་འོངས་ཀྱི་ལུང་བསྟན་མང་པོ་ཡང་མཛད། མཐར་དོན་དྲུག་བཞེས་པའི་ལྕགས་མོ་སྦྲུལ་ལ་སྐུ་གཤེགས། དེ་ནས་ལོ་བརྒྱ་དང་ཉི་ཤུ་རྩ་བརྒྱད་
སོང༑ སངས་རྒྱས་དབོན་སྟོན་གྱི་རྗེས་སུ། རིན་ཆེན་སྒང་གི་གདན་སའི་རིམ་པ་ནི། བླ་མ་སངས་རྒྱས་ཡོན་པ། གཞོན་ནུ་སེངྒེ་བ། སྐམ་དགོན་པ་གཞོན་ནུ་འབུམ་

[032A]༄༅། །སངས་རྒྱས་འོད་འབྱུང། སངས་རྒྱས་གཞོན་ནུ་འོང། བཀྲ་ཤིས་རྒྱལ་མཚན་པ། གཞོན་ནུ་སེངྒེ། ཀུན་བཟང་པ། བསོད་ནམས་རྒྱལ་མཚན་པ་
སངས་ཡོན་པ། སྤྱན་སྔ་སངས་རྒྱས་པ། སྤྱན་སྔ་ཀུན་བློ་བ། སྤྱན་སྔ་གཞོན་འོད་པ། བྱང་སེམས་བློ་གྲོས་རྒྱལ་མཚན་སྐམ་དགོན་པ། བློ་གྲོས་རྒྱལ་མཚན་གཉིས་པ། བློ་
གྲོས་འཇིག་མེད་པ། དེང་སང་གི་སྤྱན་སྔའི་བ་རོ། །སངས་རྒྱས་དབོན་སྟོན་གནས་དང་བཅས་པ་གླེགས་བམ་དུ་བསྟན་པ་ཡང། རིན་པོ་ཆེ་ཡི་སྒང་ཞེས་པ། དབོན་ཞེས་
ལྷ་ཡི་སྤྲུལ་པ་ཞིག་འགྲོ་བ་མང་པོ་བདེར་བཀོད་ནས། གནས་དེར་དམ་པོ་སྤེལ། ཆོས་སྤྱོད་དགེ་འཕེལ་ན་ཡང། ཕྱི་མར་བར་གཅོད་བག་རེ་མཆི། ཞེས་དང། ད་དུང་འབར་
བའི་མཚན་ལྡན་པས། །ཆུ་མེད་གནས་སུ་དགོན་པ་འདེབས། །ཞེས་འབྱུང་བ་སྟེ། ཚིག་རྐང་ཐ་མ་གཉིས་ཀྱིས་སྐམ་དགོན་ལུང་དགོན་ལུང་བསྟན་པའོ། །ཡང་སྣེའུ་ཟུར་པའི་སློབ་
སློབ་མ་ཐག་མ་པ་ལ། ལྷོ་བྲག་པ་ནམ་སེང་གིས་བཀའ་གདམས་གསན། དེ་ལ་དབོན་ནམ་རྒྱལ་དང། དེ་ནས་རིམ་གྱིས་མཁན་ཆེན་ནམ་མཁའ་རྒྱལ་མཚན་པ་ལ་བརྒྱུད་པའི་

[032B] །ཇོ་བོ་བཀའ་གདམས་པ་རྣམས་སྨྱུང་གནས་ལ་ཐུགས་དམ་མཛད་པ་མང་བས། དེའི་བླ་མ་བརྒྱུད་པ་ཡང། དགེ་སློང་མ་དཔལ་མོ། ཡེ་ཤེས་བཟང་པོ། ཟླ་
བ་གཞོན་ནུ། ཇོ་བོ་ལྷ་གཅིག་དེ་ལ་ལྷ་བྱང་ཆུབ་འོད་ཀྱིས་གསན་པ་ནས་བརྒྱུད་ནི་བཀའ་བརྒྱུད་འདིའི་དབང་དུ་བྱས་ལ། བརྒྱུད་པ་གཞན་ནི་ཟླ་བ་གཞོན་ནུ། བྱང་སེམས་ཟླ་
རྒྱལ༑ ཉི་ཕུག་པ། བྲང་ཕུ་བ་གྲགས་པ་ཚུལ་ཁྲིམས། སྐྱེ་མཆོག་ཀླུ་སྒྲུབ། དཀོན་མཆོག་གཞོན་ནུ། དོན་ཞགས་པ་ཆེལ་བ་ཤེས་རབ་ཚུལ་ཁྲིམས། ཆུང་བ་སངས་རྒྱས་རིན་ཆེན་སོཊ་
ལས་བརྒྱུད་དོ། །དེ་ལྟར་ན་ཇོ་བོ་མར་མེ་མཛད་ཀྱི་རིང་ལ་བཀའ་གདམས་རིན་པོ་ཆེའི་དབུ་བརྙེས། སྟོན་པ་རིན་པོ་ཆེའི་རིང་སྲོལ་བཏོང། སྐུ་མཆེད་གསུམ་གྱི་རིང་ལ་དར་ཞིང་རྒྱས་ཞེས་
འབྱུང་བ་དང། གླ་ཤར་གཉིས་དང་བྱ་ཡུལ་བ་སོགས་ཀྱི་རིང་ལ་དེ་བས་ཀྱང་རྒྱས་པར་གྱུར། ས་ཕྱོགས་ཀྱང་རྟེན་འབྲེལ་གྱི་ཆོས་ཉིད་ལས། དབུ་རུ་བྱང་གི་ཡུལ་ལྗོངས་འདི་ཁོ་ན་
རྒྱས་པ་བྱུང་སྣང། དེ་ཡང་བཀའ་གདམས་རིན་ཆེན་གསེར་གྱི་ཕྲེང་བ་ལས། འགྲོ་བ་གང་གིས་བགྲངས་པ་དོན་ཡོད་འགྱུར། ཞེས་བསྟན་པ་འདི་དང་ཕྲད་པ་མཐའ་དག་སྐལ་བ་

[033A]༄༅། །བཟང་པོར་གསུངས། དེ་ལྟ་མོད་ཀྱི་ཡིད་བཞིན་གྱི་ནོར་བུ་རིན་པོ་ཆེ་ལ་དགྲ་མང་བ་ལྟར། གནས་གཞི་མང་པོ་ལ་ཕ་རོལ་གྱི་དམག་ཚོགས་ཀྱིས་གནོད་པ་
སོགས་ཀྱི་རྐྱེན་ལས་ཉམས་པར་གྱུར་པའི་དུས་སུ། རྗེ་བཙུན་ཙོང་ཁ་པ་ཆེན་པོས་ཇོ་བོའི་གདམས་པ་སྐྱེས་བུ་གསུམ་གྱི་ལམ་གྱི་རིམ་པའི་སྒོ་ནས་སྐལ་ལྡན་གྱི་གདུལ་བྱ་
དཔག་ཏུ་མེད་པ་སྨིན་པར་མཛད་དེ། བཀའ་གདམས་གཉིས་པ་ཞིག་གིས་བོད་གངས་ཅན་གྱི་སའི་ཁྱོན་འདི་དཀར་ལམ་གྱིས་མཛད་དོ་ཞེས་ཤེས་པར་བྱ་ལ། ཇི་ལྟར་མཛད་
པའི་ཚུལ་ནི་འཆད་པར་འགྱུར་རོ། །བགྲང་ཡས་གདུལ་བྱའི་བསོད་ནམས་འཛིན་མའི་གཞིར། །ལྷ་ཅིག་ཇོ་བོ་ཡབ་སྲས་དཔག་བསམ་འཁྲུངས། །ངོ་མཚར་བཀའ་གདམས་
འབྲས་བུའི་རོ་མཆོག་གི་ཆ་ཤས་ཙམ་ཞིག་མྱངས་པའང་སྐལ་བ་བཟང། །དེ་ཕྱིར་རྣམ་ཐར་ལང་ཚོ་མཛེས་མའི་ལུས། །ཆོས་འབྱུང་མེ་ལོང་ངོས་འདིར་གསལ་བ་ལ། །
རྣམ་དཔྱོད་ཡངས་པའི་མིག་གིས་ལྟོས་ཤིག་དང། །དད་པའི་སྤུ་ལོང་ཅི་ཡང་གཡོ་བར་འགྱུར། །བཀའ་གདམས་རྙིང་མ་བ་རྣམས་ཀྱི་ཡ་མཚན་པའི་གཏམ་རགས་པ་ཙམ་

[033B]།    ༈    གདམས་ངག་པའི་མན་ངག་གི་བརྒྱན་པ་རྗེ་ཉིད་ཀྱི་བཀའ་བརྒྱུད་
ལས་བརྩམས་པའི་རྣམ་པར་ཐར་པ་བརྗོད་པར་བྱའོ། །དེ་ཡང་སངས་རྒྱས་མྱ་ངན་ལས་འདས་ནས་ལོ་ཉིས་སྟོང་བརྒྱ་དགུ་ཅུ་རྩ་གཅིག་དང། ཇོ་བོ་གཤེགས་ནས་སུམ་བརྒྱ་དང་
གཉིས་འདས་པ། གསེར་འཕྱང་ཞེས་པ་མེ་མོ་བྱའི་ལོ་ལ། ཡུལ་ཙོང་ཁ་ཞེས་བྱ་བ་ཡབ་ཀླུ་འབུམ་དགེ་དང། ཡུམ་ཤིང་ཟ་ཨ་ཆོས་གཉིས་ཀྱི་སྲས་སུ་རྗེ་ཐམས་ཅད་
མཁྱེན་པ་ཉིད་འཁྲུངས། འོ་ན། ཕུལ་བྱུང་ནས་ནི་སུམ་བརྒྱ་བཅུ། །ཞེས་གསུངས་པ་ཇི་ལྟར་མི་འགལ་ལཾ་ཞེ་ན། མི་འགལ་བ་ནི་ཇོ་བོ་ཆུ་རྟ་ལ་འཁྲུངས་པ་ལྟར་ན། རེ་དྲུག་པ་མེ་ཕག་
ལ་སྙེ་ཐང་དུ་བུམ་ཆུ་བྱིན་པ་དང། ལྕགས་རྟ་ལ་འཁྲུངས་པ་ལྟར་ན། བདུན་ཅུ་པ་ས་ཡོས་ལ་བུམ་ཆུ་བྱིན་པ་གོང་དུ་བཤད་པ་ལྟར་ངེས་ལ། སྔ་མ་ལྟར་ན་བུམ་ཆུ་བྱིན་པའི་
ཕྱི་ལོ་ས་ཕོ་བྱི་བ་ནས། རྗེ་འཁྲུངས་པའི་མེ་བྱའི་བར་ལ་ལོ་གྲངས་སུམ་བརྒྱ་དང་བཅུར་ཚང་བ་ལ་དགོངས་པ་དང། ཕྱི་མ་ལྟར་ན་བུམ་ཆུ་བྱིན་པའི་ཕྱི་ལོ་ལྕགས་

[034A]༄༅། །འབྲུག་ནས། འོལ་ཁར་བུམ་ཆུ་བྱིན་པའི་ས་གླང་གི་བར་ལོ་གྲངས་སུམ་བརྒྱ་དང་བཅུར་ཚང་བ་ལ་དགོངས་པ་ཡིན་ནོ་ཞེས་དུས་མཐར་སྐྱེས་པའི་ལོ་རྒྱུས་
མཁན་ཞིག་མགྲིན་པ་ཅུང་ཟད་བཏེག་སྟེ་སྨྲའོ་དགུང་ལོ་གསུཾ་པ་ལ་ཆོས་རྗེ་རོལ་པའི་རྡོ་རྗེ་ལ་དགེ་བསྙེན་དང་བདུན་པ་ལ་ཆོས་རྗེ་དོན་རིན་པས་མཁན་པོ་དང། གཞོན་ནུ་བྱང་ཆུབ་
ཅེས་པས་སློབ་དཔོན་མཛད་ནས་རབ་བྱུང་དགེ་ཚུལ་ཞུས་ཏེ་མཚན་གསོལ། བཅུ་བདུན་བཞེས་པ་ན་ཆོས་རྗེ་དོན་རིན་པོ་ཉིད་ཀྱིས་བདག་རྐྱེན་མཛད་ནས་དབུས་སུ་བརྫངས་
པ༑ ལོ་དེ་ཀའི་སྟོན་དུས་འབྲི་ལུང་དུ་ཕེབས་སྤྱན་སྔ་ཉེར་གཉིས་པ་ལ་ཐུགས་བསྐྱེད་དང། ཕྱག་ཆེན་ལྔ་ལྡན་དང། ཟུར་ཆོས་པ་ཀུན་བློ་བ་ལ་དབང་རྡོར་ཕྲེང་གསན། དེ་ནས་
སྐྱི་ཤོད་ལ་བཏེག་པ་གུང་ཐང་དུ་གསོ་བ་རིག་པའི་སློབ་གཉེར་ཟླ་ཤས་ཤིག་མཛད་ནས་བདེ་བ་ཅན་དུ་བྱོན། སློབ་དཔོན་ཡོན་རྒྱམ་པ་དང། དབུ་རྒྱན་པ་གཉིས་ལ་མངོན་
པར་རྟོགས་པའི་རྒྱན་རྩ་འགྲེལ་དང། བླ་མ་འཇམ་རིན་པ་ལ་བྱམས་ཆོས་ཕྱི་མ་རྣམས་གསན་ཞིང། གདན་ས་བ་དགེ་སྐོངས་པ་དང། ཀུན་སྤངས་བཀྲ་ཤིས་སེངྒེ་གཉིས་

[034B] དུས་དེར་ཆོས་རྫོང་དུ་དཔལ་ལྡན་བླ་མ་ལ་དབང་བཀའ་རྗེས་གནང་ཁ་ཡར་གསན། དགུང་ལོ་བཅུ་དགུ་པ་ལ་གསང་ཕུར་ཕར་ཕྱིན་རྐྱང་པའི་གྲ་
སྐོར་དང། གཙང་ལ་བྱོན་ཏེ་ལོ་ཙྪ་བ་རིན་ཆེན་རྣཾ་རྒྱལ། ས་བཟང་པཎ་ཆེན། ཇོ་ནང་པ་ཕྱོགས་ལས་རྣམ་རྒྱལ། སྤྱི་བོ་ལྷས་པའི་མཁན་པོ་རྣམས་ལ་ཆོས་བཀའ་ཅི་རིགས་
གསན་ཞིང། ས་སྐྱ། བཟང་ལྡན། ངམ་རིངས། མགར་རོང་ཆོས་སྡེ། བོ་དོང་ཨེ་རྣམས་སུ་ཕར་ཕྱིན་གྱི་གྲྭ་སྐོར་མཛད། སྣར་ཐང་དུ་བྱོན་ཏེ་ལོཙྪ་བ་དོན་བཟང་ལ་མཛོད་ཀྱི་
བཤད་པ་གསན་པས་ཐུགས་མ་ཁེངས་པར་རྩེ་ཆེན་དུ་འབྱོན་བཞེད་པས། ཡར་ལམ་གནས་རྙིང་དུ་ཕར་ཕྱིན་གྱི་གྲ་སྐོར་མཛད་ནས། རྩེ་ཆེན་དུ་ཕེབས་ཏེ་ཉ་དབོན་ལ་
ཕར་ཕྱིན་གྱི་གཟབས་བཤད་ཚར་གཅིག་དང། མཁས་པ་གཞོན་ནུ་བློ་གྲོས་ལ། མཛོད་གསན་པས་ཐུགས་བསྐྱེད་ཆེ་ཞིང། བླ་མ་གཉིས་ཆར་ལ་ཐུགས་མོས་ཆེན་
པོའང་འཁྲུངས་སྐད། དབུས་སུ་བྱོན་ཏེ་ལོ་ཙྪ་བ་བྱང་རྩེ་བ་ལ་ཆོས་འབྲེལ་དང། སྐྱོར་མོ་ལུང་དུ་མཁན་ཆེན་དཀའ་བཞི་བ་བློ་གསལ་ལ་མདོ་རྩ་འགྲེལ་གསན། སླར་

[035A]༄༅། །ཡང་གཙང་ལ་འབྱོན་པར་ཆས་ནས། ཉང་སྟོད་བརྒྱུད་དེ་གནས་རྙིང་དུ་ཕེབས་པ་ན། མངོན་པ་ཀུན་ལས་བཏུས་རྩལ་བཤད་མཛད་པ་
པ་སྟེ། གདུལ་བྱ་ལ་ཆོས་བསྟན་པའི་ཐོག་མ་ཡིན་པ་འདྲ། ས་སྐྱར་བྱོན་ནས་རྗེ་བཙུན་ལ་མངོན་པ་ཀུན་ལས་བཏུས་དང། ཚད་མ་རྣཾ་འགྲེལ་གྱི་བཤད་པ་དང་
བཀའ་བསྟན་བཅོས་མང་པོའི་ལུང་ཡང་ཞུས་ཤིང། བླ་མ་རྡོར་རིན་པ་ལ་བརྟཌ་གཉིས་ས་ཕུཌ་ཀྱི་བཤད་པ་དང། མཁན་པོ་ཀུན་རྒྱལ་བ་ལ་རིཌ་ཚོཌ་ཀྱི་ལུང་གསན་
དེ་ནས་དབུས་སུ་ཕེབས་ཏེ་མལ་གྲོ་ལྷ་ལུང་དུ་བླ་མ་བསོད་གྲགས་པ་ལ་ཆོས་ལུང་མང་པོ་གསན་ལ། འདི་རེས་ནས་མདོ་སྨད་ལ་མི་ཕེབས་པའི་ཐག་ཆོད་ཀྱང་མཛད་
ཡང་གཙང་ལ་བྱོན་ཏེ་སྣར་ཐང་དང་ས་སྐྱར་རྣཾ་འགྲེལ། མདོ་རྩ། མངོན་པ་གོང་འོག་གཉིས་ཏེ་དཀའ་ཆེན་བཞིའི་གྲ་སྐོར་མཛད། ལོ་ཙྪ་བ་ནམྑའ་བཟང་པོ་ལ་སྙན་
ངག་མེ་ལོང་དང། རྗེ་བཙུན་ལ་འདུལ་བ། དབུ་ཚད་སོགས་དང་ཕར་ཕྱིན་ཀྱང་གཟབས་བཤད་ཞུས་པ་སྟེ། གསེར་ཕྲེང་དུ། ཐོག་མཐའ་བར་གྱི་ཡོངས་འཛིན་རྣམ་པ་

[035B] སྤྱི་གཙུག་རྒྱན་དུ་བསྟེན་པའི་མཐུ་ལས་སོ། །ཞེས་རྗེ་ཉིད་ཀྱིས་ཡུམ་དོན་གསན་པའི་ཡོངས་འཛིན་བཞི་གསུངས་པའི་ཐ་མ་འདི་ལ་དགོངས་པས་སོ། །ཡང་
དབུས་སུ་ཕེབས་ཏེ་གསང་ཕུ། གུང་ཐང། རྩེ་ཐང་རྣམས་སུ་དཀའ་བཞིའི་གྲྭ་སྐོར་མཛད་པས་སྙན་གྲགས་ཕྱོགས་ཀུན་ཏུ་ཁྱབ་པ་བྱུང། དེའི་མོད་ལ་རྣམ་རྒྱལ་དུ་ཚོགས་
ཆེན་མཁན་པོ་ཚུལ་རིན་པས་མཁན་པོ། བྱི་རྫིང་མཁན་པོ་ཤེར་མགོན་པས་ལས་སློབ་དབུ་མཛད་བསོད་ནམས་རྡོ་རྗེས་གསང་སྟོན་མཛད་དེ་བསྙེན་པར་རྫོགས་
དེ་ནས་རིམ་པ་བཞིན་གདན་ས་ཐེལ་དུ་བྱོན་ནས། སྤྱན་སྔ་རིན་པོ་ཆེ་གྲགས་བྱུང་བ་ལ་ན་རོ་ཆོས་དྲུག་སོགས་གསན་པ་དང། ལྷ་ཁང་ཀེ་རུར་ཚ་ཁོ་བོ་དབོན་པོ་སོགས་མང་
པོ་ཞིག་ལ་དཀའ་ཆེན་གྱི་བཤད་པ་མཛད་པ་དང། སྐྱིད་ཤོད་དུ་བྱོན་ནས་ཚལ་དུ་བཀའ་འགྱུར་གཟིགས་པ་དང། ལྷ་སར་ཐུགས་རྗེ་ཆེན་པོའི་དྲུང་དུ་སྨྱུང་གནས་ཀྱི་
ཐུགས་དམ་གནང་བ་དང། བདེ་བ་ཅན་དུ་གསུང་ཆོས་མང་པོ་གསུང་བ་དང། སྐྱོར་མོ་ལུང་གི་བྲག་ཏུ་རྟོགས་ལྡན་ཡེ་ཤེས་རྒྱལ་མཚན་ལ་དུས་འཁོར་འགྲེལ་ཆེན་

[036A]༄༅། །གྱི་བཤད་པ་གསན་པ་དང། དབུ་སྟོད་བྱ་ཡུལ་དང། རིགས་ལྔ་ལྷ་ཁང་དང། ཡར་ཀླུངས་སྨོན་མཁར་སོགས་སུ་ཕེབས་ནས་ཆོས་གསུངས་
ཁྱད་པར་མོན་མཁར་བཀྲ་ཤིས་གདོང་དུ་རྒྱ་གར་སྐད་བཅོ་ལྔའི་དབུ་དུས་གཅིག་ཏུ་བཙུགས་ནས་ཐུགས་བཤད་མཛད་པ་སྟེ། ཐུན་མོང་བའི་རྣམ་པར་ཐར་པ་གཅིག་ལ་
འདི་ཁོ་ན་འགངས་ཆེ་བར་བྱེད། དེ་ནས་གཙང་ལ་ཕེབས་ཏེ་གུང་གསུམ་བདེ་ཆེན་པ་ཆོས་དཔལ་བ་ལ་དུས་འཁོར་རྒྱུད་འགྲེལ་གྱི་བཤད་པ་དང། ཁྱུང་པོ་ལྷས་པ་
ལ་གསང་བ་འདུས་པའི་དབང་སོགས་བཀའ་ལུང་དཔག་ཏུ་མེད་པ་དང། ཡོ་ག་པ་རྒྱལ་མཚན་གྲགས་པ་ལ་ཡོ་གའི་རྒྱ་གཞུང་མཐའ་ཡས་པའི་ལུང་དང། ཡོ་
ག་པ་མགོན་བཟང་ལ་ཡོ་གའི་ཕྱག་ཁྲིད་དང། འཇག་ཆེན་བྱམས་པ་དཔལ་ལ་མགོན་པོ་སྐོར་དང། ཚོགས་མཁན་པོ་གྲགས་པ་བཤེས་གཉེན་ལ་ཆོས་བཀའ་
ཅི་རིགས་པ་དང། རྗེ་བཙུན་པའི་དྲུང་དུ་དཔལ་གསང་བ་འདུས་པའི་རྩ་རྒྱུད་ཀྱི་བཤད་པ་དང། བླ་མ་དབུ་མ་པ་ལ་འཇམ་དབྱངས་ཆོས་སྐོར་གསན་པ་སོགས་

[036B] དེ་ནས་དགུང་ལོ་སུམ་ཅུ་རྩ་དྲུག་བཞེས་པ་ན་རྗེ་བཙུན་འཇམ་པའི་དབྱངས་ཀྱི་བཀས་བསྐུལ་བ་ལས། འཁོར་དག་པ་རྣམ་བརྒྱད་དེ་བྱ་བྲལ་ལ་ཐེགས་
འོལ་ཁར་ཕེབས་པ་ཐུགས་དམ་ཤིན་ཏུ་འཕེལ་བར་གྱུར་ཅིང་རྫིང་བྱིའི་ཞིག་གསོས་མཛད་པ། རབ་ཏུ་གནས་པའི་དུས་སངས་རྒྱས་རབ་བདུན་དངོས་སུ་བྱོན་པ་བྲིས་སྐུ་
ལ་ཐིམ་པ་སོགས་ངོ་མཚར་བའི་ལྟས་བྱུང་འདི་རེས་ནས་རྫོང་དཔོན་བཀྲ་ཤིས་རྒྱལ་མཚན་པས་ཞབས་སྤྱི་བོར་བླངས་ཏེ་སྦྱིན་བདག་གི་མཐིལ་མཛད་པ་ཡིན་ནོ།།
སོ་དགུ་བཞེས་པ་ན། མཁན་ཆེན་ནམ་མཁའ་རྒྱལ་མཚན་པ་ལ་ཐག་མ་པ་ནས་ནམ་སེང་ལ་བརྒྱུད་པའི་སྣེའུ་ཟུར་བའི་བསྟན་རིམ། སངས་རྒྱས་དབོན་ནས་ནམ་རྒྱལ་
ལ་བརྒྱུད་པའི་རྒྱ་མ་པའི་བསྟན་རིམ། གསང་བདག་གི་ཆོས་སྐོར་རྣམས་རྫོགས་པར་གསན། མཁན་ཆེན་ཆོས་སྐྱབས་ལ་ཤར་བ་བའི་ལམ་རིམ། བེའུ་བུམ་སྔོན་པོ་
རྩ་འགྲེལ། སྤྱོད་འཇུག་བློ་སྦྱོང་ལ་སོགས་པ་གསན། དེ་ནས་མཁན་པོས་སྤྱན་དྲངས་ཏེ་རྭ་གྲོང་དུ་དབྱར་བཞུགས་མཛད། རྒྱལ་ཚབ་རིན་པོ་ཆེ་དང་དཔོན་སློབ་

[037A]༄༅། །དང་པོར་མཇལ་བའི་གནས་ཀྱང་འདི་ཡིན། དེ་རེས་ནས་གཉལ་གྱི་ཆོས་འཁོར་ཆེན་པོར་གྲགས་པ་འདིའི་སྲོལ་གཏོད་པ་མཛད་དོ། །དྭགས་
པོ་ལྷ་སྡིངས་སུ་ཕེབས་པ་ན་བླ་མ་དང་ཡི་དཾ་དབྱེར་མེད་དུ་བྱས་ནས་གསོལ་བ་བཏབ་པས། མནལ་ལམ་དུ་འཕགས་པ་ཡབ་སྲས་ལྔ་ཟབ་མོ་སྟོང་པ་ཉིད་ལས་བརྩམས་
པའི་འབིལ་གཏམ་མཛད་ཀྱིན་འདུག་པའི་ནང་ནས། སློབ་དཔོན་སངས་རྒྱས་བསྐྱངས་ཡིན་ཟེར་བའི་པཎྜིཏ་ཞིག་གིས་དབུ་མའི་རྒྱ་དཔེ་ཉིད་ཀྱི་དབུ་ཐོག་བཞག་
པའི་མཚན་མ་བྱུང་བ་ལ་བརྟེན་ནས། འགྲེལ་པ་བུད་དྷ་པཱ་ལི་ཏ་གཟིགས་པས་ཐལ་འགྱུར་གྱི་ལྟ་བའི་གནད་ལ་ངེས་པ་གཏིང་ཚུགས་པ་འཁྲུངས་པ་ཡིན་སྣང་
དེ་ཡང་ཕྱོགས་འདིར་ལོ་ཙྪ་བ་དཔོན་སློབ། ས་སྐྱ་པ་ཡབ་སྲས། འབར་ར་བ། འཇག་ཆེན་པ། མཁས་པ་གཞོན་ནུ་བློ་གྲོས་སོཌ་སུ་གང་གིས་ཀྱང་ཇི་ལྟ་བ་བཞིན་མ་ཐོན་པའི་
ཐལ་འགྱུར་བའི་ལྟ་བ་ཟབ་མོ་བླ་མ་འཇམ་པའི་དབྱངས་ཀྱི་དྲིན་ལས་རྙེད་ཅེས་པ་ཡིན་ནོ། འདི་ཡིན་པ་ལས་ན། དྭགས་པོ་བཀའ་བརྒྱུད། ཤངས་པ་བཀའ་

[037B] དཔལ་ལྡན་ས་སྐྱ་པ་རྣམས་ཀྱི་ལྟ་བ་དང། རང་རེའི་དབུ་མའི་ལྟ་བ་ལ་དམན་མཆོག་གི་ཁྱད་པར་ལེགས་པར་གྲུབ་པ་ཡིན་ནོ། དེ་ནས་ཉང་པོ་འདང་འདོར་ཕེབས་
ཏེ༑ ཐུགས་དམ་མཛད་པའི་སྐབས་སུ་ཆོས་རྒྱལ་ནམ་མཁའ་བཟང་པོས། ཆོས་རྗེ་དཀོན་མཆོག་ཚུལ་ཁྲིམས་ངོ་ཆེན་ལ་སྦྲན་ཏེ། ཞུས་པས་སྐྱི་ཤོད་དུ་ཕེབས་པ་
ནས་ཆོས་ཀྱི་འཁོར་ལོ་རྒྱ་ཆེན་པོ་བསྐོར་ཞིང། ལོ་ཙྪ་བ་སྐྱབས་མཆོག་དཔལ་བཟང་དང། བླ་མ་རྗེ་བཙུན། ཆོས་རྗེ་རྣམ་གསུམ་ལྷན་གཅིག་པར་གནམ་སོ་སོར་
ཐར་པའི་བསླབ་ཁྲིམས་ལས་བརྩམས་པའི་བསྟན་པ་རིན་པོ་ཆེའི་དག་ཐེར་ཡང་མཛད། དེ་ནས་རིམ་པ་བཞིན་རྭ་སྒྲེང། ལྷ་ཕུ་དགོན་གསར། འོན་གྱི་བདེ་ཆེན་
སྟེངས། འོལ་ཁའི་བྱམས་པ་གླིང། སེ་ར་ཆོས་སྡིངས་སོགས་སུ་ཕེབས་ནས་མདོ་སྔགས་ཀྱི་ཆོས་དཔག་ཏུ་མེད་པ་གསུངས། ཁྱད་པར་ཆོས་སྡིངས་
ཀྱི་དགག་དབྱེ་ཐོན་པ་ན། གཟད་ཀྱི་དྲུམ་བུ་ལུང་དུ་ཕེབས་ཏེ། དགེ་འདུན་སྟོང་ཙམ་ལ་གཙོ་བོར་མ་རྒྱུད་ཀྱི་ཆོས་སྐོར་གསུངས། དེར་དགུན་ཆོས་ལ་བཞུགས་

[038A]༄༅། །ཐོག་ནས་ལྷ་སར་སྨོན་ལམ་ཆེན་མོ་མཛད་པའི་རྩིས་ཀྱིས། མིའི་དབང་པོ་གྲགས་པ་རྒྱལ་མཚན་དང། དྲུང་ཆེན་ནམ་མཁའ་བཟང་པོ་
དཔོན་བློན་གཉིས་ཀྱིས་གཙོས་པའི་སྦྱིན་བདག་རྣམས་ལ་དད་འབུལ་དགོས་པའི་ཞལ་ཏ་གནང་ནས། ས་ཕོ་བྱི་བའི་ཧོར་ཟླ་བཅུ་གཉིས་པའི་སྨད་ལ་ལྷ་སར་ཕྱག་
ཕེབས། དགེ་འདུན་སྟོང་ཕྲག་བརྒྱད་ལྷག་ཙམ་ལ་བསྙེན་བཀུར་རྒྱ་ཆེར་བཤམས་ནས་སྙན་གསན་གྱི་མཆོད་པ་མཛད། ཧོར་ལོ་གསར་པའི་ས་མོ་གླང་གི་ཟླ་བ་དང་
པོའི་ཚེས་གཅིག་ནས་བཅོ་ལྔའི་བར་དུ། ཆོ་འཕྲུལ་ཆེན་པོའི་དུས་ཀྱི་མཆོད་པ་དངོས་གཞི་མཛད་པ་ལ། ཇོ་བོ་རིན་པོ་ཆེའི་དྲུང་དུ་རིན་པོ་ཆེའི་དབུ་རྒྱན། གོས་དར་གྱི་
ན་བཟའ། འདོད་ཡོན་ལྔ་དང། ཉེར་སྤྱོད་ལྔའི་མཆོད་པ་ལྷ་མི་ཐམས་ཅད་ཀྱི་བསམ་པའི་ཡུལ་ལས་འདས་པ། བདེ་སྟོང་དབྱེར་མེད་ཀྱི་རྒྱས་བཏབ་ནས་མཆོད་པར་
མཛད་ཅིང། དགེ་འདུན་ཁྲི་རྭ་ཅན་ཙམ་ར་ལ། ནང་རེ་བཞིན་བསྙེན་བཀུར་དང་མང་ཇ་གནང། དཔོན་སློབ་ཐམས་ཅད་ཀྱིས་ཕན་བདེ་མ་ལུས་པའི་འབྱུང་

[038B] བསྟན་པ་རིན་པོ་ཆེ་ཕྱོགས་ཀུན་ཏུ་དར་ཞིང་རྒྱས་པ་དང། རིགས་དྲུག་གི་འགྲོ་བ་ཀུན་བདེ་བ་ཅན་དུ་འདྲེན་པ་ལ་དམིགས་ཕུག་པའི་སྨིན་ལམ་མཛད། སྐྱ་
སེར་མཐའ་དག་ཐུབ་པའི་དབང་པོ་ལ་གུས་པ་བསྐྱེད་པའི་ཆེད་དུ། ཉིན་རེ་བཞིན་སྐྱེ་རབས་སུམ་ཅུ་པའི་ཆོས་ཐུན་རེ་གསུང་བ་དང། འདུལ་བ་གནས་མལ་གྱི་གཞི་
ལས༑ སྟོན་པའི་སྐུ་གཟུགས་ཀྱིས་གྲོང་ཁྱེར་གྱི་མཐའ་བསྐོར་བར་གསུངས་པ་ལྟར་བྱམས་པ་ཕྱི་སྐོར་ལ་གདན་འདྲེན་པའི་ཕྱག་ལེན་འཛུགས་པ་མཛད། འདི་
ཡང་རྒྱལ་པོ་བཀའ་ཆེམས་ལས། དེ་ནས་ཁྱད་པར་བསྙེན་བཀུར་ཆེར་མཛད་པ། དགེ་སློང་བྱང་སེམས་ཤར་ཕྱོགས་སྐུ་འཁྲུངས་པ། གསང་སྔགས་འཆང་ཞིང་
རྣལ་འབྱོར་ཆེན་པོ་ནི། སྙིང་པོའི་མཐའ་རྟེན་སྐྱེས་ཆེན་དམ་པ་ནི། ཞལ་ཡང་བསྒྱུར་ཞིང་བསྙེན་བཀུར་དམ་པ་མཛད། དེ་ལ་བསྙེན་བཀུར་ཆེར་བྱེད་དེ་དག་ནི་
འཕགས་པའི་གང་ཟག་དགེ་སྦྱོང་ཤ་སྟག་གོ། ཞེས་གསལ་བར་ལུང་བསྟན་ཞིང། ཞལ་བསྒྱུར་ཞེས་པ་ཇོ་བོ་རིན་པོ་ཆེ་སྔར་དབུ་རྒྱན་དང་མི་ལྡན་པ་ལ་དབུ་རྒྱན་

[039A]༄༅། །བསྒྲོན་པ་དེ་ལ་དགོང་པའོ། །དེའི་དཔྱིད་ཀ་ལྷ་དང་བླ་མས་ལུང་བསྟན་པའི་གནས། དགེ་ལྡན་རྣམ་པར་རྒྱལ་བའི་གླིང་འདེབས་པའི་ས་གཞི་
བྱིན་རླབས་རྗེ་ཉིད་ཀྱིས་གནང་ནས། དགོན་གནས་འདེབས་པའི་ཐུགས་ཁུར་ངོ་བོ་སྲས་ཀྱི་ཐུ་བོ་གཉིས་ཀྱིས་ཐོག་དྲངས་པའི་དགེ་འདུན་རྣམས་ཀྱིས་བཞེས། རྗེ་ཉིད་
ནི་ཟངས་རིའི་ཆིམས་དང། འོལ་ཁ་བསམ་གཏན་གླིང་སོགས་སུ་ཕེབས་ནས་འགྲོ་བའི་དོན་མཛད། བསམ་གཏན་གླིང་འདིར་དཀྱིལ་འཁོར་གྱི་བདག་པོས་བྱམས་
འཇམ་དབྱངས་ཆོས་ཀྱི་འགྲོ་བ་མཛད་པའི་བུམ་ཆུ་བྱིན་པ་སོགས་ངོ་མཚར་བའི་མཚན་མ་མཐའ་ཡས་པ་གཟིགས། དགོན་གནས་ལྷ་དང་བླ་མས་ལུང་བསྟན་པ་ཡང་
གསང་བདག་གིས་མཁན་ཆེན་ནམ་མཁའ་རྒྱལ་མཚན་པ་ལ་གསུངས་པ་ལས། དབང་བཀུར་རི་ཡི་ལྡེབས་དག་ཏུ། །བཙུན་མོ་སྡིངས་ཀྱི་ངོས་ཕྱོགས་སུ། །དགེ་
འདུན་དཔག་མེད་འདུ་བར་འགྱུར། །རི་ནི་གང་ཡིན་འཇམ་དཔལ་འཆད། །དབུས་གཙང་མདོ་ཁམས་རྒྱ་ཡུལ་གྱི། །མཆོད་གནས་དམ་པ་ཚོགས་གསོག་

[039B] ༑མངའ་རིས་བྱང་ཁམས་ཀུན་གྱི་སྐྱབས། །ཕྱོགས་བཅུར་སྡེ་དགོན་རྒྱས་པར་འབྱུང། །ཞེས་གསུངས་ཤིང། རི་འཇམ་དཔལ་འཆད་ནི་འགོག་པ་རིར་གྲགས་པ་
འདིའོ། །དེའི་ཕྱི་ལོ་ལྕགས་ཕོ་སྟག་གི་ཟླ་བ་གཉིས་པའི་དཀར་ཚེས་ལ་དགེ་ལྡན་དུ་ཕྱག་ཕེབས་ནས་ལོ་སྦྲེལ་གྱི་བར་དུ་ལམ་རིམ་དང་གསང་འདུས་ལ་སོགས་པའི་
ཐེག་པའི་ཆེན་པོའི་ཆོས་མང་དུ་གསུངས། ཆུ་འབྲུག་ལ་སྐུ་ཚེའི་ཀག་ཆེན་པོ་ཡོད་པ་ཐུགས་དམ་ཟམ་མོའི་སྟོབས་ཀྱིས་བཟློག་དེའི་ཕྱི་ལོ་ནས་ཟབ་ཅིང་རྒྱ་ཆེ་བའི་
ཆོས་ཀྱི་འཁོར་ལོ་དཔག་ཏུ་མེད་པ་བསྐོར། ཤིང་ལུག་ལ་གོང་མ་ཆོས་རྒྱལ་ཆེན་པོས་འོན་མདའ་བཀྲ་ཤིས་དོ་ཁར་སྤྱན་དྲངས། མདོ་རྒྱད་ཀྱི་ཆོས་མང་པོ་གསུངས་
པ་ན་ཐེལ་ནས་སྤྱན་སྔ་རིན་པོ་ཆེ་རྣམ་པས་གཙོས་པའི་ཆོས་སློབ་རི་དགེ་དང་བཅས་པ། རྩེ་ཐང་ནས་གདན་ས་རིན་པོ་ཆེས་གཙོས་པའི་ཆེན་གཞུང་ལས་དགེ་འདུན་
དང་བཅས་པ། སྣེ་གདོང་རྩེ་ནས་གོང་མ་ཆེན་པོ་དཔོན་བློན་དང་བཅས་པ་མཐའ་དག་གིས་གསན་པས་དད་པའི་སྤུ་ལོང་ཆེས་ཆེར་གཡོས་ཤིང། ཐུགས་

[040A]༄༅། །ཐག་པ་ནས་ངོ་མཚར་བའི་བསྔགས་པ་བརྗོད་པར་བྱེད། རྣམ་ཐར་ཆེན་མོར་ནི་ཆུ་སྦྲུལ་ལ་བཀྲ་ཤིས་དོ་ཁར་ཕེབས་པར་བཤད་པ་དེ་པར་མ་
དག་པ་འདའོ། །གནས་དེར་ཟླ་བ་གསུམ་མ་ལོངས་ཙམ་བཞུགས་ནས་སླར་དགེ་ལྡན་ཉིད་དུ་ཕེབས་ཏེ་རྟེན་བཞེངས་མང་པོ་གནང་ཞིང། གསུང་ཆོས་དཔག་ཏུ་མེད་
པ་དང། ཁྱད་པར་རྣམ་འཕྱང་ཞེས་པ་ས་ཕོ་ཁྱིའི་ལོ་ལ་དཔལ་དུས་ཀྱི་འཁོར་ལོའི་འགྲེལ་ཆེན་དྲི་མ་མེད་པའི་འོད་ཆ་ལག་དང་བཅས་པ་རྫོགས་པར་གསུངས་
བསྟན་པའི་བདག་པོ་ཡིན་པའི་ཕྱིར་གཞན་གྱི་བཤད་པ་བརྒྱ་ཚར་བས་རྗེ་བླ་མ་འདིའི་བཤད་པ་ལན་རེ་ཡང་མི་ནུབ་པའི་རྒྱལ་མཚན་དུ་གྱུར་ཏོ་ཞེས་སེམས་དཔའ་
ཆེན་པོ་ཀུན་བཟང་པ་གསུང་བར་དེབ་སྔོན་ལས་འབྱུང། ལེགས་བཤད་ཀྱི་རྩོམ་པ་ཡང། བྱང་ཆུབ་ལམ་གྱི་རིམ་པའི་བསྟན་བཅོས་ཆེ་ཆུང་གཉིས། ཚུལ་ཁྲིམས་
ལེའུ་རྣམ་བཤད་བྱང་ཆུབ་གཞུང་ལམ། དྲང་ངེས་རྣམ་པར་འབྱེད་པ་ལེགས་བཤད་སྙིང་པོ། རྩ་ཤེའི་རྣམ་བཤད་རིགས་པའི་རྒྱ་མཚོ། འཇུག་པའི་རྣམ་

[040B] མངོན་པར་རྟོགས་པའི་རྒྱན་འགྲེལ་པ་དང་བཅས་པའི་ལེགས་པར་བཤད་པ་གསེར་གྱི་ཕྲེང་བ་ལ་སོགས་པ་མདོ་ཕྱོགས་ཀྱི་
སྐོར་དང། སྔགས་ཕྱོགས་ལ་བླ་མ་ལྔ་ཅུ་པའི་རྣམ་བཤད། རྩ་ལྟུང་རྣམ་བཤད། རྣམ་བཞག་རིམ་པའི་ཊི་ཀ་རྡོ་རྗེ་འཆང་ཆེན་པོའི་ལམ་གྱི་རིམ་པ། རྡོ་རྗེ་འཇིགས་
བྱེད་ཀྱི་སྒྲུབ་ཐབས་རིན་པོ་ཆེའི་ཟ་མ་ཏོག་དཀྱིལ་ཆོག་དང་བཅས་པ། དེའི་སྦྱིན་སྲེག་དངོས་གྲུབ་རྒྱ་མཚོ། གསང་འདུས་མི་བསྐྱོད་པའི་མངོན་རྟོགས་དཀྱིལ་ཆོག་
དང་བཅས་པ། བཤད་རྒྱུད་ལྷ་མོ་བཞིས་ཞུས་དང། ཡེ་ཤེས་རྡོ་རྗེ་ཀུན་ལས་བཏུས་གཉིས་ཀྱི་རྒྱ་ཆེར་བཤད་པ། རིམ་ལྔ་གདན་རྫོགས་དང། དེའི་ངོ་སྤྲོད་རིམ་ལྔ་
གསལ་བའི་སྒྲོན་མེ། རྒྱུད་འགྲེལ་གྱི་མཆན་བུ། མཐའ་དཔྱོད་བསྡུས་དོན་དང་བཅས་པ་གསང་བ་འདུས་པའི་སྐོར་རྣམས་དང། བདེ་མཆོག་གི་སྐོར་ལ་ལཱུ་ཨི་
པའི་མངོན་རྟོགས། དེའི་རྣམ་བཤད་འདོད་པ་འཇོ་བ། ཚེས་བཙུའི་ལག་མཆོད། རྫོགས་རིམ་རྣལ་འབྱོར་བཞི་ལྡན་གྱི་ཁྲིད་ཡིག་ཆེ་ཆུང། དྲིལ་བུ་པའི་

[041A]༄༅། །ལུས་དཀྱིལ་གྱི་མངོན་དཀྱིལ་དྲིལ་བུ་རིམ་ལྔའི་ཊཱིཀྐ། རྩ་རྒྱུད་ཊཱིཀ་ཆེན་སོགས་དང། གཞན་ཡང་འཕོ་ཊཱིཀ་གསེར་གྱི་སྒོ་འབྱེད། ནཱ་རོ་ཆོས་
དྲུག་གི་ཁྲིད་ཡིག་ཡིད་ཆེས་སུམ་ལྡན། བཀའ་འབུམ་ཐོར་བུ་བར་འབྱུང་བ་རྣམས་བཀའ་སྩལ་ཏོ། །དེ་ལྟར་ཇི་སྐད་བརྗོད་པ་རྣམས་ནི། གདུལ་བྱ་ལ་ཐུན་མོང་དུ་
བསྙད་པར་བྱ་བའི་རྣམ་པར་ཐར་པ་ཡིན་ལ། ངེས་པ་དོན་དུ་ན། གསང་བདག་གིས་མཁན་ཆེན་ལས་ཀྱི་རྡོ་རྗེ་ལ་གསུངས་པ་ལས། ང་ལག་ན་རྡོ་རྗེས་ཀྱང་མ་ཏི་བྷ་
དྲའི་ཡོན་ཏན་གྱི་མཐའ་རྟོགས་པར་མི་ནུས་སོ་ཞེས་པ་དང། བློ་བཟང་གྲགས་པ་འགྲན་ཟླ་ཀུན་དང་བྲལ། །ཤཱཀྱའི་རྒྱལ་པོའི་དྲུང་དུ་ཐུགས་མཆོག་བསྐྱེད། །
ཞིང་འདིར་མདོ་དང་སྔགས་ཀྱི་གཞུང་ལུགས་སྤེལ། །འདི་ནས་འཕོས་ཏེ་དགའ་ལྡན་གནས་སུ་འཕྲོ། །འཇམ་དཔལ་སྙིང་པོ་བྱམས་པའི་སྲས་མཆོག་དེ། །མྱུར་དུ་
འཚང་རྒྱ་དེ་བཞིན་གཤེགས་པར་འགྱུར། ཞེས་དང། པདྨ་ཐང་ཡིག་ལས། དགེ་ལྡན་ཞེས་བྱའི་དགོན་གནས་དམ་པ་རུ། །མཁས་པའི་མཆོག་ཉིད་མདོ་རྒྱུད་

[041B] རྡེ་རྗེ་འཆང་སྤྲུལ་གསང་སྔགས་བཀའ་སྒོ་འབྱེད། །འགྲོ་བའི་དེད་དཔོན་ལམ་སྟོན་ས་མཁན་འབྱོན། །བློ་དང་བཟང་གི་མཚན་ཅན་སྐྱེས་བུ་འབྱུང།།
གསང་མཚན་ལས་རབ་རྡོ་རྗེ་བདེ་བ་རྩལ། ཞེས་སོགས་འབྱུང་ཞིང། དེར་མ་ཟད་ཇོ་བོ་དང་ཐུགས་རྒྱུད་གཅིག་པར་ཡང་བདག་གི་བླ་མ་ཐམས་ཅད་མཁྱེན་པ་ཉིད་
བཞེད་པ་ལས་ན་ཤིན་ཏུ་མཐོ་བའི་གོ་འཕང་བརྙེས་པ་ཞིག་ཞིང་འདིར་སེམས་ཅན་གྱི་དོན་དུ་བྱོན་ནོ་ཞེས་བྱ་བར་ངེས་སོ། །དེ་ནས་དགུང་ལོ་རེ་གསུམ་བཞེས་པ་
ས་མོ་ཕག་གི་ལོའི་སྟོན་དུས་སུ་ཕྱིན་པ་ན། དོན་གྱི་གཙོ་བོ་ཇོ་བོ་རིན་པོ་ཆེའི་དྲུང་དུ་སྐུའི་ཕྱི་ཕྱག་བྱ་བར་བཞེད་པ་དང། སྐྱེ་བོ་མཐའ་ཡས་པ་ལ་ལེགས་པར་བཤད་པའི་
གསུང་གི་ཐ་མ་སྩལ་བར་བཞེད་པ་ཡིན་ནའང། ཆབ་ཚན་ལ་སྙད་བཏགས་ཏེ་སྟོད་ལུང་ཕུར་ཕེབས། ཆབ་ཚན་གྱིས་ཞབས་ལ་འདུག་པ་ཙམ་མཛད། ཡར་ལམ་
འབྲས་སྤྲུངས། ལྷ་ས། སེ་ར་ཆོས་སྡིངས། བདེ་ཆེན་རྩེ་སོགས་སུ་རིམ་གྱིས་ཕེབས་ནས་གསུང་གི་ཐ་མས་སྐྱ་སེར་ཐམས་ཅད་ཚིམ་པར་མཛད་དེ། དགེ་ལྡན་དུ་ཕེབས་

[042A]༄༅། །པ་ན། ད་ནི་ཡང་ཡང་མི་འོང་གསུངས་ནས་ཡངས་པ་ཅན་ལ་སོགས་པའི་གཙུག་ལག་ཁང་རྣམས་སུ་མཆོད་གཏོར་དང་གསོལ་བཏབ་མང་
དུ་མཛད། འདུ་ཁང་དུའང་ཚོགས་ཀྱི་དབུ་ལ་ཕེབས་ཏེ། བསྔོ་བ་མཛད་པའི་མཇུག་ཏུ་ཞུ་བ་པོ་སུ་ཡང་མེད་པར་བདེ་བ་ཅན་གྱི་སྨོན་ལམ་ཤིས་བརྗོད་དང་བཅས་པ་མཛད་
དེ་ནས་གཟིམས་ཁང་དུ་ཕེབས་པ་ན། རང་རེའི་དགོན་པ་རང་དབང་ཐོབ་པ་འདིར་སླེབ་བྱུང་བས་བློ་བདེ་གསུང། དེ་ཉིད་ཀྱི་ནུབ་མོ་ནས་སྐུ་ཅུང་ཟད་བསྙུང་བའི་ཚུལ་
བསྟན་ནས། སྒྱུར་བྱེད་ཅེས་པ་ས་མོ་ཕག་གི་ལོ་ཧོར་ཟླ་བཅུ་པའི་ཉི་ཤུ་ལྔའི་སྔ་དྲོའི་ཆ་ལ་སྐུ་ན་ཚོད་ལོ་བཅུ་དྲུག་ལོན་པ་ལྟ་བུའི་ཉམས་ཅན། ཞལ་གྱི་དཀྱིལ་འཁོར་འོད་
ཟེར་སྟོང་གིས་འཁྱུད་པ་གདུལ་བྱ་རྣམས་ཀྱིས་མཐོང་བའི་མོད་ལ་དག་པའི་དབྱིངས་སུ་གཤེགས་སོ། །དེ་ནས་དེང་སང་གི་ས་མོ་གླང་འདི་ཡན་ལ་ལོ་བརྒྱ་དང་བཅུ་སོང་
དགེ་ལྡན་བཏབ་ནས་བརྒྱ་དང་ཉི་ཤུ་རྩ་གཅིག་སོང། རྒྱས་པར་ནི་མཁས་གྲུབ་ཐམས་ཅད་མཁྱེན་པས་མཛད་པའི་རྣམ་ཐར་ཐུན་མོང་མ་ཡིན་པ་དག་ལས་མཁྱེན་པར་

[042B] །རྗེ་དེ་ཉིད་ལ་སྲས་སྡེ་སྣོད་འཛིན་པ་ནམ་མཁའ་སྐར་ཚོགས་ཀྱིས་གང་བའམ། ལྗོན་ཤིང་འབྲས་བུའི་ཁུར་གྱིས་བརྗིད་པའམ་མཚོལ་པདྨས་བརྒྱན་པ་
ལྟ་བུ་བསམ་གྱིས་མི་ཁྱབ་པ་ཞིག་བྱོན་པའི་ནང་ནས་ངོ་མཚར་བ་འགའ་ཞིག་བརྗོད་ན། བླ་མ་དབུ་མ་པ། མཁན་ཆེན་ཕྱག་རྡོར་བ། རྗེ་བཙུན་རེད་མདའ་བ་སྟེ་བླ་མས་
ཆོས་འབྲེལ་གསན་པ་གསུམ། ཚ་ཁོ་དབོན་པོ་ངག་དབང་གྲགས་པ། མདོ་སྟོད་པ་གྲགས་པ་བློ་གྲོས། ལྡོངས་སྟོན་ཛྙ་ན་ཤྲཱི། དགེ་བཤེས་ཤ་སྟོན་པ་སྟེ་བྱ་བྲལ་ལ་
མ་ཐེགས་གོང་གི་སྔ་ཚར་བཞི། འཇམ་དཀར་བ། བཟང་སྐྱོང་བ། རིན་རྒྱལ་བ། བྱང་སེང་བ་སྟེ་དབུས་པ་བཞི་དང། རྟོགས་ལྡན་འཇམ་དཔལ་རྒྱ་མཚོ། ཤེས་རབ་
གྲགས་པ། འཇམ་དཔལ་བཀྲ་ཤིས། དཔལ་སྐྱོང་བ་སྟེ་མདོ་སྨད་པ་བཞི་དང་བརྒྱད་ནི་བྱ་བྲལ་ལ་ཐེགས་དུས་ཀྱི་སྲས་བརྒྱད། རྒྱལ་ཚབ་འདུལ་འཛིན་གཉིས་ནི་
སྲས་ཀྱི་ཐུ་བོ་གཉིས། དེའི་སྟེང་དུ་འཇམ་དཀར་བ་དང་གསུམ་ནི་གསང་བདག་གིས་ལུང་བསྟན་པའི་འཁོར་ཁྱད་པར་དུ་འཕགས་པ་གསུམ། མཁས་གྲུབ་ཆོས་

[043A]༄༅། །རྗེ་ནི་ནང་ཐུགས་ཀྱི་སྲས་གཅིག་པུ། འཇམ་དབྱངས་ཆོས་རྗེ་བཀྲ་ཤིས་དཔལ་ལྡན། མཚུངས་མེད་ཆོས་རྗེ་རྒྱལ་མཚན་བཟང་པོ། རྗེ་བཙུན་
ཤེས་རབ་སེངྒེ། ཐམས་ཅད་མཁྱེན་པ་དགེ་འདུན་གྲུབ་དང་བཞི་ནི་ཕྲིན་ལས་མཁའ་དང་མཉམ་པའི་སྲས་ཆེན་བཞི། ཆོས་རྗེ་དཀོན་མཆོག་ཚུལ་ཁྲིམས། མཁས་
པ་རྒྱལ་དབང་ཁ་ཆེ། གཉལ་རྒོད་རིན་བསམ། མཁྱེན་རབ་གྲགས་བཟང་པ། གཉལ་ཆེན་ཤེས་རབ་རྒྱལ་མཚན། ཧོར་སྟོན་ནམ་མཁའ་དཔལ། ཆོས་རྗེ་བློ་གྲོས་ཆོས་
སྐྱོང་བ། ཆོས་རྗེ་ཆོས་རྒྱལ་བ། ཆོས་རྗེ་དཔལ་སེང་བ། སྣར་ཐང་པ་རབ་མཆོག་དང་བཅུ་ནི་དབུས་གཙང་བསྟན་པའི་སྣང་བྱེད་སྒྲོན་མེ་བཅུ། བྱང་སེམས་ཤཱཀྱ་བསོད་
ནམས། བྱང་སེམས་ཀུན་དགའ་བཟང་པོ། བྱང་སེམས་བློ་གྲོས་རྒྱལ་མཚན། བྱང་སེམས་ཚུལ་ཁྲིམས་དཔལ་བཟང། བྱང་སེམས་གཞོན་ནུ་རྒྱལ་མཆོག་
བྱང་སེམས་རྒྱལ་མཚན་གྲགས་བཟང་དང་དྲུག་ནི་གཞན་དོན་ལྷུན་གྱིས་གྲུབ་པའི་སེམས་དཔའ་དྲུག་བྱམས་ཆེན་ཤཱཀྱ་ཡེ་ཤེས་དང། བྱང་དར་མ་གཉིས་

[043B] མ་གཅིག་དཔོན་པོ་ནམ་མཁའ་དཔལ་དང། ཡར་རྒྱབ་དབོན་པོ་བསོད་ནམས་རྣམ་པར་རྒྱལ་བ་གཉིས་ནི་རྒྱ་ཆེན་
མང་དུ་ཐོས་པའི་དབོན་སྲས་གཉིས། ཞ་ལུ་བ་བཀྲ་ཤིས་རྒྱ་མཚོ་དང། ཆོས་རྗེ་ལེགས་པ་རྒྱལ་མཚན་གཉིས་ནི་སྦྱངས་པའི་ཡོན་ཏན་འཛིན་པའི་ཅོག་ཆེ་ཆུང་
གཉིས༑ མུ་ཏད་པ་བློ་གྲོས་རིན་ཆེན་སེངྒེ་དང། ཞང་ཞུང་པ་ཆོས་དབང་གྲགས་པ་གཉིས་ནི། རྣམ་དཔྱོད་ཕུལ་དུ་བྱུང་བའི་མཁས་པ་གཉིས། སྟོད་ཤེར་བཟང་
སྨད་ཤེར་བཟང། གུ་གེ་ངག་དབང་གྲགས་པ། ལྷོ་པ་རྒྱལ་མཚན་སེངྒེ། བླ་མ་དཔལ་ལྡན་ཤེས་རབ། ལྡན་མ་ཡོན་ཏན་དཔལ་བ་སྟེ་དྲུག་ནི། བསྟན་པ་ཕྱོགས་མཐར་སྐྱོང་
བའི་དར་ཆེན་དྲུག་འགོས་ལོཙྪ་བ་གཞོན་ནུ་དཔལ་དང། སྟག་ལུང་ལོ་ཙྪ་བ་གཉིས་ནི་སྐད་གཉིས་སྨྲ་བའི་ལོ་ཙྪ་བ་གཉིས། རིན་པོ་ཆེ་དཔལ་ལྡན་བཟང་པོ། རིན་པོ་
ཆེ་བསོད་ནམས་བཟང་པོ། རིན་པོ་ཆེ་བྱང་ཆུབ་རྡོ་རྗེ། རིན་པོ་ཆེ་བསོད་ནམས་རྒྱལ་མཚན། འབྲི་ཁུང་རིན་པོ་ཆེ་དོན་གྲུབ་རྒྱལ་པོ། སྟག་ལུང་རིན་པོ་ཆེ་བཀྲིས་

[044A]༄༅། །དཔལ་འོད་དང་དྲུག་ནི་ས་སྐྱོང་མིའི་ཆོས་རྗེ་དྲུག་ཆོས་རྗེ་ཤེར་འབྱུང་བ། རྒྱལ་བ་རིན་བསམ། བྱང་གླིང་གྲགས་རིན། མངའ་རིས་པ་
བསོད་རིན། འཇམ་དབྱངས་རིན་རྒྱལ། གུ་གེ་སངས་རྒྱས་རྒྱལ་མཚན། འཇམ་དབྱངས་རིན་ཆེན་གྲགས་པ། རྒྱལ་སྲས་བདེ་འབྱུང་བ་དང་བརྒྱད་ནི་གསུང་རབ་མང་
དུ་མཁྱེན་པའི་བསྟན་འཛིན་བརྒྱད། མདོ་སྨད་པ་འོད་ཟེར། མདོ་སྨད་པ་ལེགས་བཟངས། མདོ་སྨད་པ་གསོད་ཤེ། རོང་པོ་ལྕེ་ནག་དང་བཞི་ནི་མདོ་རོང་གི་མཁས་
པ་བཞི། སྤྲེ་ཞིང་རིན་པོ་ཆེ་བྱང་དཔལ་བ་དང། རིན་ཆེན་དཔལ་གཉིས་ནི་མཁའ་སྤྱོད་གྲུབ་པའི་གདུང་བརྒྱུད་གཉིས། སྐྱེས་མཆོག་སྨོན་ལམ་པ་དང། རི་མི་འབབ་པ་
བསོད་ནམས་རིན་ཆེན་གཉིས་ནི་ཡ་མཚན་ཅན་གྱི་སྐྱེས་བུ་གཉིས། སྤྱན་སྔ་ཀུན་བློ་བ། སྤྱན་སྔ་གཞོན་འོད་པ། སྤྱན་སྔ་བློ་གྲོས་རྒྱལ་མཚན་པ། སྤྱན་སྔ་དཔལ་
བཟང་པ། སྤྱན་སྔ་ནམ་རྒྱལ་བ། སྤྱན་སྔ་བསོད་ནམས་ལྷུན་གྲུབ་པ། སྤྱན་སྔ་རིན་རྒྱལ་བ། སྤྱན་སྔ་རིན་ཆེན་འཕེལ་བ་དང་བརྒྱད་ནི་སྐྱེ་དགུའི་གཙུག་རྒྱན་སྤྱན་སྔ་བ་

[044B] གུང་ཐང་པ་ཆོས་རྗེ་མཛེས་པ་དཔལ། བླ་ཆེན་ཉན་ཤཱཀ་པ། སྟག་ཕུ་གུ་ཤྲཱི་དཔལ་ལྡན་དོན་གྲུབ། ཏེའུ་རེ་པ་ཆོས་རྗེ་ཡེ་ཤེས་དཔལ་དང་བཞི་ནི་ཁྲི་སྟེངས་
མཛེས་པའི་བླ་ཆེན་བཞི། མཁན་ཆེན་ཆོས་རྒྱལ་དཔལ་བཟང། མཁན་ཆེན་རྒྱལ་བཟང་པ། མཁན་ཆེན་ཀུན་རྡོར་བ། མཁན་ཆེན་བྱང་དཔལ་བ་དང་བཞི་ནི་ཚོཊ་
པ་སྐྱོང་བའི་མཁན་པོ་བཞི། ཆེན་པོ་གྲཊ་བཟང། ཆེན་པོ་དྭགས་པོ། ཆེན་པ་བློ་འཕེལ། ཆེན་པོ་ཀུན་རྒྱལ། ཆེན་པོ་བཀྲིས་རྒྱལ་མཚན་དང་ལྔ་ནི་སྡེ་དགོན་ཁྲ་མོའི་ཆེན་པོ་ལྔ་
གདན་སའི་ཆོས་བསྒོ་བ་འཇམ་དབྱངས་ཁ་ཆེ་དང། འབྲི་ཁུང་ཆོས་སྒོ་བ་བཀྲ་ཤིས་རིན་ཆེན་གཉིས་ནི་དབང་བཞི་བསྐུར་བའི་ཆོས་བསྒོ་བ་གཉིས་
དཀའ་བཅུ་བ་དར་བཟང། འབའ་སེར་དཀའ་བཅུ་པ། བྩ་ཙ་དཀའ་བཅུ་བ་ཡོན་ཏན་རྒྱལ་མཚན། ལྷུ་ལ་དཀའ་བཅུ་བ་དང་བཞི་ནི་ལུང་རིགས་སྨྲ་བའི་
དཀའ་བཅུ་བ་བཞི། མཐིལ་ཆུང་དཀའ་བཞི་པ་དོན་ཡོད། ཕྲག་དགོན་དཀའ་བཞི་བ་རིན་ཆེན་དཔལ། རྒྱལ་བ་དཀའ་བཞི་བ་རིན་ཆེན་ཆོས་རྒྱལ། གྱེ་རེ་དཀའ་

[045A]༄༅། །བཞི་པ་སངས་རྒྱས་དབང་ཕྱུག་སྟག་ཕུ་དཀའ་བཞི་པ་སངས་རྒྱས་བཟང་པོ། གཡག་སྡེ་དཀའ་བཞི་པ་བསོད་ནམས་བཟང་པོ། གྲོ་ས་
དཀའ་བཞི་བ། མཚུར་ཕུ་དཀའ་བཞི་པ། དཀའ་བཞི་པ་ཆོས་སེང། དཀའ་བཞི་པ་གྲགས་པ་རྒྱལ་མཚན་དང་བཅུ་ནི་ཚིག་དོན་འཛིན་པའི་དཀའ་བཞི་པ་བཅུ་
ཇོ་སྟན་ཟླ་བ་བློ་གྲོས། ཇོ་སྟན་བསོད་ནམས་ལྷུན་གྲུབ། ཇོ་སྟན་ལེགས་རིན་པ། ཀོང་པོ་ཇོ་སྟན་དང་བཞི་ནི་བརྟུལ་ཞུགས་འཛིན་པའི་ཇོ་སྟན་ཞིན། གནས་
བརྟན་ཆོས་བཟང་པ། གནས་བརྟན་རྒྱལ་སྟེངས་པ་དོན་གྲུབ་དཔལ། གནས་བརྟན་རྒྱ་མ་པ་དགེ་འདུན་རྒྱལ་པོ། གནས་བརྟན་འོད་ཟེར་བཀྲ་ཤིས་
གནས་བརྟན་གཞོན་ནུ་སངས་རྒྱས། གནས་བརྟན་ཀུན་དགའ་འབུཾ་དང་དྲུག་ནི་ཚུལ་ཁྲིམས་རྣམ་པར་དག་པའི་གནས་བརྟན་དྲུག་གུ་ཅོར་རྟོཊ་ལྡན་སངས་རྒྱས་
དཔལ་བཟང། རྟོཊ་ལྡན་ནམྑའ་ཤོ་རི། རྒོད་ཕྲུག་ཆོས་རྗེ་གྲཊ་པ་འབྱུང་གནས། རྟོཊ་ལྡན་རལ་ཞིག་པ། བུ་ལེ་བ་ནཾ་རྒྱལ་དང་ལྔ་ནི་ཚེས་བློས་བཏང་གི་རྟོཊ་ལྡན་ལྔ་

[045B] རྒྱ་སྟོན་བློ་བཟང་གྲགས་པ། དྲུང་གཞོན་ནུ་དཔལ་བ། མཁན་པོ་བསམ་རྒྱལ་བ། བླ་མ་གསེར་ཐུབ་པ། ཡང་སྟེངས་
རིན་པོ་ཆེ། ཞི་བློ་དབོན་པོ། དྲུང་ནམ་མཁའ་བ། བླ་མ་མགོན་པོ་བྱང་ཆུབ། བླ་མ་བསོད་རིན། དྲུང་ཆོས་འཕགས་པ། བླ་མ་ཤཱཀ་རིན་པ། བླ་མ་ཟླ་བ་བཟང་པོ་
བླ་མ་ཆོས་རྒྱལ་མཚན། རྒྱར་སངས་རྒྱས་ཡེ་ཤེས་ལ་སོགས་པ་མཐའ་ཡས་པ་ཞིག་བྱོན། དེ་ལ་སྲས་སྔ་ཚར་གྱི་ཚ་ཁོ་བ་ནི། ཚ་ཁོ་རྒྱལ་པོའི་རིགས་སུ་འཁྲུངས། དབུས་
གཙང་དུ་གསུང་རབ་ལ་སྦྱངས་པས་མཁས་པའི་གྲགས་པ་ཐོབ་པ་རྒྱལ་ཚབ་ཆོས་རྗེར་འོས་པ་ཞིག་སྟེ། ཤར་རྒྱ་མོ་རོང་དུ་དགོན་སྡེ་མང་པོ་བཙུགས་
ནས་བསྟན་པ་རིན་པོ་ཆེ་རྒྱས་པར་མཛད་ཅིང། རྗེ་ཉིད་ཐུགས་དགྱེས་པ་ཞིག་སྟེ། ཁོ་བོས་སྨྲས་པའི་རྗེས་སུ་ཞུགས་ཤིག་དང། །ཚེ་རབས་ཀུན་ཏུ་སྤྱོད་དང་
སྨོན་ལམ་ཀུན། །མཚུངས་པར་སྤྱད་དེ་ནམ་ཞིག་སངས་རྒྱས་ཚེ། །བདུད་རྩིའི་བགོ་བཤའ་ཐོག་མར་སྦྱིན་པར་བྱ། ཞེས་ཞལ་བཞེས་ཆེན་པོ་མཛད་སྣང་ངོ། མདོ་

[046A]༄༅། །སྟོད་པ་གྲགས་པ་བློ་གྲོས་ནི། མཁན་ཆེན་ཕྱག་རྡོར་བའི་སྲས་ཀྱི་ཐུ་བོ་བརྒྱད་ཀྱི་ནང་ཚན་གཅིག་ཀྱང་ཡིན། གྲགས་པ་བློ་གྲོས་ཡོན་ཏན་རྨད་
དུ་བྱུང། །རང་ཉིད་སྨིན་གྲོལ་ཐེག་ཆེན་ས་རུ་འཛེག་ཅེས་གསང་བདག་གིས་ལུང་བསྟན་པའི་བདག་ཉིད་ཆེན་པོ་ཞིག་ཡིན་ནོ། །བྱ་བྲལ་ལ་ཐེགས་དུས་ཀྱི་སྲས་རྣམས་
ལས༑ འཇམ་དཀར་བ་དཔལ་ལྡན་བཟང་པོ་ནི། དང་པོར་སྐྱོར་མོ་ལུང་པའི་དགེ་བཤེས་འདུལ་བ་འཛིན་པ་ཞིག་ཡིན་ཏེ། བྱ་བྲལ་གྱི་ཕྱག་ཕྱིར་བྱོན་ནས་གདམས་
པ་ཉམས་སུ་བཞེས་པར་སྣང་ཞིང། རྗེའི་བུ་སློབ་ཕལ་ཆེ་བའི་བླ་མ་མཛད་ནས། བསླབ་བྱ་སྟོན་པར་མཛད་དེ། འདིའི་གསུང་ལ་གནས་བརྟན་བཟང་སྐྱོང་བས་
ཟིན་བྲིས་མཛད་པའི་དགེ་སློང་གི་བསླབ་བྱ་ཞིག་ཀྱང་སྣང། དགེ་ལྡན་འདེབས་པའི་སྔ་རོལ་ཙམ་དེར། རྒྱལ་སྡེ་རྫ་དཀར་གྱི་རི་ཁྲོད་དུ་མྱ་ངན་ལས་འདས་ཞེས་
གྲགས། བཟང་སྐྱོང་བ་ནི་འཁྲུངས་ཡུལ་མལ་གྲོ་བ། རྗེ་མྱ་ངན་འདས་ནས་འོལ་ཁར་ཉི་མ་གླིང་བཏབ་སྟེ། རྫིང་བྱིའི་གདན་ས་གཉིས་ཆར་སྦྲགས་པར་སྣང་

[046B] ཨེ་ཕྱོགས་སུའང་བྱོན་ནས་འགྲོ་བའི་དོན་མཛད། སློབ་མའི་དབང་དུ་བྱས་ན། ཆོས་རྗེ་ནམ་མཁའ་བློ་གྲོས། མཁས་པ་ཆོས་གྲགས། དབོན་པོ་ལྷུན་གྲུབ་རྒྱ་
མཚོ་སོགས་ཡོན་ཏན་གྱིས་བརྒྱན་པ་མང་དུ་བྱུང། ནམ་པས་ནི་རྩེ་ཐང་གི་ཁྲ་མོའི་གཟིམས་སྤྱིལ་བཟུང་ནས། འདུལ་བ་མདོ་རྩ་བ་ལ་སོགས་པའི་གསུང་ཆོས་
གསུངས་ཤིང། དྭགས་པོ་བཀའ་བརྒྱུད་ཀྱི་ཆོས་སྐོར་ཡང་གདུལ་བྱ་ལ་འདོམས་པར་མཛད་པ་སྟེ། བཀའ་དགེ་འགལ་མེད་ཀྱི་སྐྱེས་བུ་དམ་པ་ཡ་མཚན་ཅན་ཞིག་
ཡིན་སྣང། ཕྱིས་ཡར་རྒྱབ་ཏུ་ཕེབས་ནས་སྐུ་གཤེགས། ལྷུན་རྒྱམ་པ་ནི་གྲ་ཕུག་པ་པའི་དབོན་པོ་ཡིན་ཞིང། སྐུ་ན་ཚོད་གཞོན་ནུ་ནས་དུས་འཁོར་གྱི་རྩིས་ལ་
སྦྱངས་པས་ཤིན་ཏུ་མཁས་པ་ཞིག་སྟེ། པད་དཀར་ཞལ་ལུང་གི་ཡིག་ཆ་ཁྱད་པར་ཅན་འདིའི་རྩོམ་པ་པོ་ཡིན་ནོ། །རིན་རྒྱལ་བ་ནི་འཁྲུངས་ཡུལ་སྟོང་ལུངས་པ་
ལུང་རྟོགས་ཀྱི་ཡོན་ཏན་དུ་མ་མངའ་བའི་འཕགས་པའི་གནས་བརྟན་ཆེན་པོ་ཞིག་སྟེ། གཟིམས་ཁང་ཤར་དུ་བཞུགས་པས་ཤར་པ་རིན་པོ་ཆེར་གྲགས། རྟོགས་ལྡན་

[047A]༄༅། །པ་ནི་ཙོང་ཁའི་ཡུལ་དུ་མེ་ཕོ་སྤྲེའུ་ལ་འཁྲུངས། རྗེ་འཁྲུངས་པའི་སྔ་ལོ་དེ་ཡིན། དགུང་ལོ་བཅོ་བརྒྱད་ཙམ་ལ་དབུས་སུ་ཕེབས་ཏེ། སྤྱིར་བླ་མ་
ཞོ་ལུང་མཚོ་ཁ་བ། སྟག་ལུང་ལོ་ཙཚ་བ། སློབ་དཔོན་དཀོན་ཅོག་སེངྒཻ། བྲག་ཚབ་མཁན་པོ་དགེ་འདུན་རིན་ཆེན་སོགས་བསྟན་ནས། གཞུང་གདམས་ངག་མང་དུ་གསན་ཞིང་
ཁྱད་པར་རྗེ་ཉིད་རྩ་བའི་ཡོངས་འཛིན་དུ་མཛད་ནས་གདམས་པ་ཡོངས་སུ་རྫོགས་པར་ཞུས་ལ། རྗེ་བཙུན་འཇམ་པའི་དབྱངས་ཀྱི་སྐུ་དང་གསུང་གི་སྣང་བ་ནམ་
འདོད་དུ་སོང་བ་ཞིག་བྱུང། ཕྱིས་སྤུང་སར་ཐུགས་དམ་ཉག་གཅིག་ལ་གཞོལ་བས་མངོན་པར་རྟོགས་པའི་ཡོན་ཏན་མང་པོ་འཁྲུངས་ཤིང། ཆོས་བརྒྱད་ཀྱི་འཁྲི་
བ་ཆོད་པ་སྟེ། གོང་མ་གྲགས་པ་རྒྱལ་མཚན་ལྟ་བུས་ཏི་ཤྲིར་སྤྱན་དྲངས་པ་ལ་ཡང། དགོས་པ་མེད་གསུང་ནས་ཕེབས་མ་གསན་པ་ཡིན་སྣང། མཐར་དོན་
གསུམ་བཞེས་པ་ས་ཕོ་སྤྲེའུ་ལ་དབེན་གནས་སེ་བ་རོང་དུ་གཤེགས། རྗེ་གཤེགས་ནས་ལོ་དགུ་སོང་བ་དེ་ཡིན། དེའི་ཚེ་ངོ་མཚར་བའི་ལྟས་མང་དུ་བྱུང་ཞིང་

[047B] །ཆོས་རྗེ་འདུལ་བ་འཛིན་པ་ནི། དབུ་སྟོད་སྦྲང་དུ་ཀུན་དགའ་ཞེས་པ་ཤིང་ཕོ་སྟག་ལ་སྐུ་འཁྲུངས། རྗེ་འཁྲུངས་ནས་ལོ་
བཅོ་བརྒྱད་དང། རྒྱལ་ཚབ་ཆོས་རྗེ་འཁྲུངས་ནས་བཅུ་གཅིག་སོང་བ་དེ་ཡིན། དང་པོར་འབྲི་ཁུང་ཉེར་གཉིས་རིན་པོ་ཆེ་བསྟེན་ནས་ཆོས་གསན། དེ་ནས་བྲག་ཚབ་
ཏུ་འདུལ་བ་མཁས་པར་སྦྱངས་ཤིང། གསང་སྔགས་ཀྱི་བླ་མ་ཡང་ཁ་ཡར་བསྟེན་པས། བུ་སྟོན་རིན་པོ་ཆེའི་སྔགས་གཞུང་མཐའ་དག་མི་མཁྱེན་པ་མེད་པ་ལྟ་
བུ་ཡིན་སྣང། ཕྱིས་རྗེ་ཐམས་ཅད་མཁྱེན་པའི་ཞབས་ལ་བཏུགས་པས་ལུང་དང་མངོན་པར་རྟོགས་པའི་ཡོན་ཏན་མཐའ་ཡས་པ་ལ་དབང་འབྱོར་བའི་བདག་
ཉིད་ཆེན་པོར་གྱུར་པ་སྟེ། བསླབ་བྱ་ཆེན་མོ་གསུང་དུས་ཤིག་འདུལ་འཛིན་འདི་ལྟ་བུ་རྒྱ་གར་ནའང་དཀོན་ཞེས་རྗེ་རིན་པོ་ཆེས་བསྔགས་པ་ཆེན་པོ་མཛད་པ་ཞིག་
གོ༑ ༑སྲས་ཀྱི་དབང་དུ་བྱས་ན་རྗེ་ཉིད་དང་ཐུན་མོང་དུ་གྱུར་པས་བགྲང་བར་མི་ནུས་ལ། གསུང་རབ་ཀྱི་རྩོམ་པའི་གྲངས་ནི། དགེ་སློང་གི་བསླབ་བྱ་ཆེན་མོ་

[048A]༄༅། །དགེ་ཚུལ་གྱི་བསླབ་བྱ། གཞི་གསུམ་ཆོ་ག་གླེང་འབུམ་སྟེ་འདུལ་བའི་སྐོར་དང། སྔགས་ལ་རྗེའི་སྒྲུབ་དཀྱིལ་རྣམས་ལ་ལྷན་ཐབས། རབ་
གནས་ཀྱི་ཆོ་ག་འཁོར་ལོ་སྡོམ་པའི་ཕྱི་རོལ་མཆོད་པ། གསང་འདུས་མི་བསྐྱོད་པའི་ཚོམ་བུ་ལ་བརྟེན་པའི་མདུན་བསྐྱེད་ཀྱི་མཆོད་ཐབས། དྲིལ་བུ་ལྷ་ལྔའི་སྒྲུབ་
ཐབས་ལཱུ་ཨི་པའི་དཀྱིལ་ཆོག་དམར་ནག་གི་སྒྲུབ་ཐབས། རྡོར་དབྱིངས་ཀྱི་དཀྱིལ་ཆོག་ཀུན་རིག་རྣམ་པར་སྣང་མཛད་ཀྱི་ཆོ་ག་སྤྱོད་རྒྱུད་ཀྱི་རྣམ་བཤད་
བྱ་རྒྱུད་རིགས་གསུམ་ལ་བརྟེན་པའི་ཆོ་གའི་ལག་ལེན་སོགས་མཛད་ཅིང། བཙུན་མོ་ཚལ་དུ་དགེ་འདུན་གྱི་སྔེ་བསྐྱངས་ཏེ། རེ་གཅིག་པ་ཤིང་སྟག་ལ་ཆོས་
ཀྱི་དབྱིངས་སུ་གཤེགས། ལོ་འདི་ལ་སྤྱན་སྔ་རིན་པོ་ཆེ་བསོད་ནམས་རྒྱལ་མཚན་ཡང་གཤེགས། མཁས་གྲུབ་ཆོས་རྗེའི་དགུང་ལོ་ལྔ་བཅུ་པ་ཡིན། རྒྱལ་ཚབ་
རིན་པོ་ཆེ་ནི་ཁྲོ་མོ་ཞེས་པ་ཤིང་ཕོ་འབྲུག་ལ་གཙང་སྟོད་དུ་སྐུ་འཁྲུངས། བུ་སྟོན་རིན་པོ་ཆེའི་གཤེགས་ལོ་དང། རྗེ་འཁྲུངས་ནས་ལོ་བརྒྱད་སོང་བ་དེ་ཡིན་

[048B] དུས་དེ་ན། ང་ཡང་ན་གནས་རྙིང་ལྕགས་རིའི་ནང་འདི་ན་ཕྱུག་ཟེར་བ་ཞིག་
བྱེད། ཡང་ན་མཁས་ཟེར་བ་ཞིག་བྱེད། ཅི་དགར་མི་སྡོད་ཅེས་སྙིང་སྟོབས་མཚོན་པའི་གསུང་བྱོན་པར་སྣང། དང་པོར་གནང་ཅན་ཀུན་དགའ་དཔལ། དཀའ་
བཞི་པ་རིན་ཆེན་རྡོ་རྗེ། རྗེ་བཙུན་རེད་མདའ་བ་སོགས་བསྟེན་ནས་བཀའ་བསྟན་བཅོས་ལ་སྦྱངས་པས་ལུང་རིགས་སྨྲ་བའི་མཁས་པ་ཆེན་པོར་གྱུར། བསྙེན་པར་
རྫོགས་པའི་མཁན་པོ་ནི་ཕལ་ཆེར་བླ་མ་རྗེ་བཙུན་ཡིན་པར་མཛད། ཁ་ཅིག་ལྡོག་ལོད་པ་ཆེན་པོ་ཞེས་ཀྱང་ཟེར། ས་སྐྱ། གསང་ཕུ། རྩེ་ཐང་རྣམས་སུ་
དཀའ་བཅུའི་གྲ་སྐོར་གནང་སྟེ། མཁས་པ་རྣམས་ལེགས་བཤད་ཀྱིས་ཡིད་འཕྲོག་པ་དང། རིགས་པས་དཔའ་སྐོང་བ་ལྷན་ཅིག་ཏུ་མཛད། དེ་ཡང་
གསང་ཕུར་བྱོན་པའི་དུས་སུ། རོང་སྟོན་སྨྲ་བའི་སེངྒེ་དང། ཐེག་གསུམ་རྣམ་བཞག་གི་ཐད་དུ་བརྒལ་བརྟགས་མཛད་པ་ལ། རོང་སྟོན་པས། རྩོད་པ་ངས་

[049A]༄༅། །སོང་ཞེས་སྦོབས་པ་བསྐྱེད་པ་ན། རིན་པོ་ཆེ་འདི་པས་སོང་བར་ཞལ་གྱིས་བཞེས་ལ། གྲྭ་བ་མི་མང་རྣམས་ཀྱིས་མ་སོང་ཞེས་སྨྲས་
པའི་ཚེ། རོང་སྟོན་པས། ཇོ་བོ་དེ་ཁྱེད་བཟང། སྟོན་པ་དེ་ང་བཟང། སྟག་དང་སེངྒེ་འཐབ་པའི་བར་ན་ཁྱི་རྒན་འགའ་ཉལ་ཐལ། ཞེས་ཀུ་རེ་མཛད་ཟེར་བ་ཞིག་གྲག་
ཀྱང༑ ༑རྩོད་ཡིག་གཟིགས་པའི་རང་བཞིན་གྱི་མཁས་པ་མཐའ་དག་རྩོད་པ་དེ་མ་སོང་བར་ཐག་གཅོད་པར་སྣང། རྩེ་ཐང་དུ་གྲ་སྐོར་གནང་ཚར་བའི་མོང་དེ་གར་
རྗེ་རིན་པོ་ཆེ་ཉིད་གཉལ་རྭ་གྲོང་ན་བཞུགས་པ་ལ། རྩོད་པ་མཛད་པའི་དགོངས་པས་མཇལ་བར་བྱོན་པ་ན། སྤྱིར་སྐུ་གསུང་ཐུགས་ཀྱི་ཡོན་ཏན་བསམ་གྱི་མི་
ཁྱབ་པར་དགོངས་ཤིང། སྒོས་སུ་རྟོན་པ་བཞིའི་བཤད་པ་ཡིད་འཕྲོག་པ་ཞིག་གནང་བ་གསན་པས་ཐུགས་མོས་ཚད་མེད་པ་འཁྲུངས་ཏེ། ཞབས་ཕྱིར་རྒྱུན་
འཐུད་ནས་མདོ་སྔགས་ཀྱི་གསུང་རབ་མཐའ་ཡས་པ་གསན་པའི་ཞར་ལ། རྗེའི་དྲུང་དུ་བསྙེན་པའི་སྡེ་སྣོད་འཛིན་པ་ཕལ་ཆེར་ལེགས་བཤད་ཀྱིས་སྐྱོང་

[049B] ངོ་བོ་ལུང་དང་མངོན་པར་རྟོགས་པའི་ཡོན་ཏན་མཐའ་ཡས་པའི་གཏེར་དུ་གྱུར་པས་འགྲན་ཟླ་ཐམས་ཅད་དང་བྲལ་བ་འདི་གཟིགས་ནས། རྗེ་
ཉིད་ཞིང་གཞན་དུ་གཤེགས་པར་ཉེ་བ་ན་ན་བཟའ་བེར་ཐུལ་དང་དབུ་ཞྭ་པཎ་ཞྭ་ཞིག་ནང་སྟེ་དོན་གྱིས་གོ་བར་མཛད་པ་བཞིན། ཞི་བར་གཤེགས་པའི་ས་ཕག་དེ་གའི་
མཇུག་ལ། འདུལ་འཛིན་རིན་པོ་ཆེས་ཐོགས་དྲངས་པའི་དགེ་འདུན་རྣམས་ཀྱིས་བཞུགས་གདན་སེང་གེའི་ཁྲིའི་སྟེང་དུ་སྤྱན་དྲངས་པ་ལས། རྒྱལ་ཚབ་ཆོས་རྗེ་
ཞེས༑ སྙན་གྲགས་ཀྱིས་ཚངས་པའི་འཇིག་རྟེན་མན་ཆད་ཁྱབ་སྟེ། ཡོན་ཏན་གྱི་ཆུ་མཚོ་ལ་མཁས་མང་གི་དེད་དཔོན་འཁོར་ནས། ལེགས་བཤད་ནོར་བུའི་
བགོ་སྐལ་རྒྱུན་ཆགས་སུ་ལེན་པར་གྱུར་ཏོ། །མཁའ་ལ་ཉི་མ་ནུབ་པ་ན། །ཟླ་བའི་དཀྱིལ་འཁོར་ཤར་བ་བཞིན། །རྒྱལ་བ་ཞིང་གཞན་གཤེགས་ན་ཡང། །
རྒྱལ་ཚབ་བྱོན་པས་མགོན་དང་བཅས། །རྒྱལ་བ་ཀུན་དང་འགྲན་བཟོད་པའི། །རྒྱལ་ཚབ་འདི་འདྲ་ཡོད་བཞིན་དུ། །རྒྱལ་བ་ང་ནི་མི་དགོས་ཞེས། །འོག་མིན་

[050A]༄༅། །གནས་སུ་གཤེགས་སམ་སྙམ། །དེ་ཡང་གཙོ་བོར་དགེ་ལྡན་ཉིད་དུ་ཐུགས་ཕབ་ནས། བཤད་སྒྲུབ་ཀྱིས་རྗེའི་དགོངས་པ་རྫོགས་པར་
མཛད་ཅིང། སྐབས་འགར་འོལ་ཁ་དང་གནས་རྙིང་སོགས་སུ་ཕེབས་ནས་ཀྱང་གསུང་ཆོས་གསུངས། ཁྱད་པར་ལྕགས་ཕག་ལ་གདན་ས་ཆེན་པོ་དེར་གཞི་
བྱེས་ཀྱི་སྡེ་སྣོད་འཛིན་པ་སྟོང་ཙམ་ལ་གཞུང་ཆེན་མོ་རྣམས་ཀྱི་དཀའ་གནས་ལ་དྭོགས་དཔྱོད་དང། རྣམ་འགྲེལ་གྱི་ཞིབ་བཤད་བཀའ་དྲིན་བསྐྱངས། སླར་
མཁས་གྲུབ་རིན་པོ་ཆེ་ཞབས་ཕྱིར་ཁྲིད་ནས་དགེ་ལྡན་དུ་ཕེབས་པ། བཞུགས་གདན་ནོར་བུའི་ཁྲི་ལ་བཀོད་དེ། ཉིད་རང་དབེན་གནས་རྒྱལ་ཁང་རྩེར་ཐུགས་
དམ་ཟབ་མོ་ལ་བཞུགས། སྐུ་ཆེ་བའི་ཡོན་ཏན་ཡང། འཕྲལ་གྱི་མཛད་པའི་དབང་དུ་བྱས་ན། སྲིད་པའི་ཕུན་ཚོགས་མཐའ་དག་ལ་ཐུགས་ལོག་པས་ལོངས་སྤྱོད་
ཀྱི་ཡོ་ལང་དང་འཇིག་རྟེན་གྱི་མཐུན་འཇུག་ལ་མི་དགྱེས་ཤིང། ཉིན་མཚན་ཁོར་ཡུག་ཏུ་བཤད་སྒྲུབ་ཀྱི་མཛད་པ་ལ་སྐད་ཅིག་ཀྱང་མི་གཡེལ་བ། ལུང་གི་

[050B] མདོ་སྔགས་ཀྱི་བཀའ་བསྟན་བཅོས་མང་པོའི་གཞུང་ཚིག་ཞལ་ཏོན་དུ་བརླག་ཅིང། གཞུང་དོན་གདམས་པར་ཤར་བ་
རྟོགས་པའི་ཡོན་ཏན་གྱི་དབང་དུ་བྱས་ན། སྡོཾ་པ་གསུམ་དང་འགལ་བའི་བཅས་རང་གི་ལྟུང་བ་ཕྲ་མོའི་ཡང་དྲི་མ་མེད་པ་མེད་པས། ཚུལ་ཁྲིམས་ཀྱི་དྲི་ངད་
བཟང་པོ་དཔག་ཚད་ཀྱི་ཁྱོན་ཙམ་དུ་ལྡང་བ། སེམས་ཅན་སྡུག་བསྔལ་གྱིས་མནར་བ་ཤས་མི་བཟོད་པའི་སྙིང་རྗེའི་དབང་གིས་སྤྱན་ཆབ་ངང་གིས་འབྱུང་ཞིང་
དྲུང་ན་འཁོད་པ་དག་ཀྱང་བློ་སྣ་སྐད་ཅིག་ལ་སྒྱུར་ནུས་པ། ཐུན་མོང་བ་ཟབ་མོའི་ལྟ་བ་རྣམ་པར་དག་པ་དང། ཐུན་མོང་མ་ཡིན་པ་བསྐྱེད་རྫོགས་ཀྱི་ཏིང་ངེ་
འཛིན་ཟབ་མོ་མངའ་བས་སྲིད་པ་གསུམ་ཟིལ་གྱིས་གནོན་པ། ལེགས་བཤད་ཀྱི་རྩོམ་པ་མཛད་པའི་དབང་དུ་བྱས་ན། ཚང་མ་རྣམ་འགྲེལ་གྱི་རྣམ་
བཤད་ཐར་ལམ་གསལ་བྱེད། རྣམ་ངེས་ཀྱི་རྣམ་བཤད་ཆེན་མོ་རྒྱལ་བའི་དགོངས་པ་རབ་གསལ། རིགས་ཐིག་གི་ཊཱིཀྐ་རིན་པོ་ཆེ་གཏེར་མཛོད།།

[051A]༄༅། །མདོའི་ཊཱིཀྐ་མཐར་འཛིན་གདུང་སེལ། རྣམ་འགྲེལ་གྱི་ས་བཅད་ཆེན་མོ། རིགས་གཏེར་གྱི་ཊཱིཀྐ། མངོན་པར་རྟོགས་པའི་རྒྱན་འགྲེལ་པ་དང་
བཅས་པའི་རྣཾ་བཤད་སྙིང་པོ་རྒྱན། མངོན་པར་རྟོགས་པའི་ལམ་བསྒྲིགས། རྒྱུང་བླ་མའི་ཊཱིཀྐ་ཆེན། དབུ་མ་རིན་ཕྲེང་བའི་ཊཱིཀྐ། རྣལ་འབྱོར་སྤྱོད་པ་བཞི་བརྒྱ་པའི་
ཊཱིཀྐ། སྤྱོད་འཇུག་གི་ཊཱིཀྐ་རྒྱལ་སྲས་འཇུག་ངོགས། མངོན་པ་ཀུན་ལས་བཏུས་ཀྱི་ཊཱིཀྐ། ཕུང་པོ་གསུམ་པའི་མདོའི་ཊཱིཀྐ། ཡེ་ཤེས་སྙིང་པོའི་བདེན་གཉིས་
ཊཱིཀྐ། གསང་འདུས་འཇམ་རྡོར་གྱི་མངོན་དཀྱིལ། སྦྱོར་བ་ཡན་ལག་དྲུག་གི་ཁྲིད་ཡིག་སོགས་བཀའ་སྩལ། གསུང་ལས་སྐྱེས་པའི་སྲས་ཀྱི་དབང་དུ་བྱས་
ན༑ ཕལ་ཆེར་ནི་རྗེ་ཉིད་དང་ཐུན་མོང་དུ་གྱུར་ལ། ཐུན་མོང་མ་ཡིན་པ། མཁས་པ་བློ་གྲོས་མགོན། གླིང་སྟོད་དཔལ་སེང་བ་དཔོན་སློབ། གླིང་སྨད་ཡོན་
རྒྱམ་པ་དཔོན་སློབ། མཁས་པ་རཎྞ་ཤྲི། མཁས་པ་བློ་གྲོས་བརྟན་པ། ཆེན་པོ་རིན་བྱང་པ། ཆེན་པོ་སངས་རྒྱས་བཟང་པོ་བ། འདུལ་འཛིན་གྲགས་

[051B] འདུལ་འཛིན་བསམ་འཕེལ་བ། ཆོས་རྗེ་བྱམས་པ་གླིང་པ། གནས་ཕུ་བཀའ་བཅུ་བ། དཀའ་བཅུ་བ་དཔལ་ལྡན་བཟང། དཀའ་བཅུ་པ་དོན་
བཀྲས༑ དཀའ་བཞི་པ་ཀུན་དགའ་དཔལ། བླ་མ་གྲགས་བཀྲས་པ་སོགས་སྡེ་སྣོད་འཛིན་པ་གྲངས་ལས་འདས་པ་མཚོ་ལ་ངང་མོ་བཞིན་དུ་འཁོར། དེ་ནས་སྐུ་
མྱ་ངན་ལས་འདའ་བར་ཉེ་བ་ན། དོན་གྱི་གཙོ་བོ་ལྷ་ས་པོ་ཏ་ལ་ཉིད་ས་ལ་གནས་པའི་འོག་མིན་གཉིས་པར་མཛད་བཞེད་པ་ཡིན་ནའང། རིམ་པས་གནས་རྙིང་
དང༑ ངམ་རིང་ཆོས་སྡེར་ཕེབས་པ་ལ་སྙད་བཏགས་ཏེ། གཞུང་ཀོ་བཏང་ནས་པོ་ཏ་ལར་ཕེབས་མ་ཁད། སྐུ་ཅུང་ཟད་བསྙུང་བའི་ཚུལ་བསྟན་ཏེ་དགུང་ལོ་
རེ་དགུ་བཞེས་པའི་ཡོངས་འཛིན་ཞེས་པ་ཆུ་ཕོ་བྱི་བ་ལོའི་ཧོར་ཟླ་ལྔ་པའི་ཡར་ཚེས་བརྒྱད་ལ་ཆོས་ཀྱི་དབྱིངས་སུ་གཤེགས། དེ་ནས་ལོ་དགུ་ཅུ་རྩ་བདུན་
སོང༑ སྐུ་གདུང་རིན་པོ་ཆེ་དགེ་ལྡན་དུ་སྤྱན་དྲངས་པའི་ལམ་བར་མེ་ཏོག་སྣ་ལྔའི་ཆར་ཆེར་པོས་གཡོགས་པས་རྒྱུར་ཅིང། ཞུགས་སུ་ཕུལ་བས་རིང་བསྲེལ་ཁ་

[052A]༄༅། །དོག་ཤིན་ཏུ་མཚར་བ་དཔག་ཏུ་མེད་པ་བྱོན་པ་སྟེ། དེང་སང་ཡང་རྒྱལ་ཚབ་ཆོས་རྗེའི་རིང་བསྲེལ་ཞེས་མང་པོ་ཞིག་གི་ལག་ཏུ་བརྒྱུད་
པ་མཐོང་ངོ། མཁས་གྲུབ་རིན་པོ་ཆེ་ནི། ཁྲོ་མོའི་ལོ་ཞེས་པ་ཤིང་མོ་གླང་ལ། ལས་སྟོད་བྱང་དུ་སྐུ་འཁྲུངས། རྗེ་འཁྲུངས་ནས་ལོ་ཉི་ཤུ་རྩ་དགུ་དང། རྒྱལ་ཚབ་
ཆོས་རྗེ་འཁྲུངས་ནས་ཉེར་གཉིས་ལོན་པ་དེ་ཡིན་དང་པོར་ལམ་འབྲས་པ་ཡེ་ཤེས་དཔལ་བ་དང། ཀུན་དགའ་རྒྱལ་མཚན་པ་དང། རྗེ་བཙུན་རེད་མདའ་བ་སོགས་
བསྟེན་ནས། མདོ་རྒྱུད་མཐའ་དག་ལ་སྦྱངས་པས་མཁས་པ་ཆེན་པོར་གྱུར་ཅིང། མཁས་གྲུབ་ལྷ་དབང་བློའི་སྐུའི་སྐྱེ་བ་ཡིན་པས་མཁས་གྲུབ་ཆོས་རྗེ་ཞེས་
ཕྱོགས་ཀུན་ཏུ་གྲགས། རྗེ་བཙུན་རེད་མདའ་བ་ལ་མཁན་པོ་ཞུས་ནས་བསྙེན་པར་རྫོགས། དེ་ནས་དབུས་སུ་ཕེབས་ཏེ་རྗེ་ཐམས་ཅད་མཁྱེན་པ་དང་སེ་ར་ཆོས་
སྡིངས་སུ་དང་པོར་མཇལ་བ་ནས་ཡུན་ཧ་ཅང་མི་རིང་བ་ཞིག་བསྟེན་པས་ཀྱང་གསུང་མ་ལུས་པ་བུམ་པ་གང་བྱོར་གྱུར་ཅིང། གསང་བདག་གིས་ལུང་

[052B] སླར་གཙང་ལ་བྱོན་ནས། ཉང་སྟོད་ལྕང་རའི་གདན་ས་མཛད་པས། ལྕང་ར་དཀའ་བཅུ་བར་གྲགས། དེ་
ནས་བདག་པོ་རབ་བརྟན་འཕགས་པ་དང་ཡོན་མཆོད་རྣམ་གཉིས་ཀྱིས། དཔལ་འཁོར་བདེ་ཆེན་གྱི་ཆོས་གྲ་ཆེན་པོ་བཏབ་སྟེ། ནོར་བུ་དགའ་ལྡན་པ། བྲང་མོ་ཆེ་བ། ལེཊ་
གྲུབ་པ། ཞི་གནས་པ། གསེར་ཁང་གོང་འོག་སོགས། དགེ་ལྡན་པའི་གྲ་ཚང་མང་པོའི་གཞི་བཙུགས་ཤིང། སྡོ་སྣོང་འཛིན་པ་རྣམས་མེ་ཏོག་ལ་བུང་བ་བཞིན་དུ་
འཁོར་ནས་གཙང་ཕྱོགས་སུ་རྗེ་ཐམས་ཅད་མཁྱེན་པའི་བསྟན་པ་གསལ་བའི་སྣང་བྱེད་ཉིད་དུ་གྱུར་པ་སྟེ། འགྲོ་མགོན་འཕགས་པ་དང་གོང་མ་སེ་ཆེན་བཞིན་དུ་
མཆོད་ཡོན་གཉིས་ཞེས་ལྷ་དང་བཅས་པས་ཤིས་པར་བརྗོད་པའི་སྐབས་སུ་བར་ཆད་ཀྱི་རྣམ་པ་ཉུང་ཟད་མངོན་དུ་གྱུར་ཏེ། བདག་པོ་རབ་བརྟན་པས་མཁྱེན་བཞིན་
དུ་ན་ལེནྟྲ་ནས་ཆོས་རྗེ་རོང་ཆེན་པ་གདན་དྲངས། རིན་པོ་ཆེ་བ་དང་རྩོད་པ་མཛད་པར་དྲིལ་བསྒྲག་པར་མཛད་ཅིང་རིན་པོ་ཆེ་བས་ཀྱང་ཞལ་གྱིས་བཞེས་པའི་

[053A]༄༅། །གཏམ་གྲགས་པ་ལས། ཆོས་སྡེ་རྣམས་ནས་མཁས་པ་མང་པོ་དཔང་པོར་ལྷགས་པར་གྱུར། དེའི་ཚེ་ཡོན་མཆོད་གཉིས་སུ་ཐུགས་འགྱུར་
ནས་འཇོལ་ཐབས་མཛད་པ་ན། རིན་པོ་ཆེའི་ཞལ་ནས། ཐེག་མཆོག་རིགས་ཀྱི་ནུས་པ་མི་དམན་ཚོགས་གཉིས་རིན་ཆེན་ཁམས་ལས་གྲུབ། །རྣམ་དཔྱོད་མགྱོཊ་
འགྲོའི་རྟ་ལྗང་གིས་དྲངས་ཤེས་བྱའི་མཁའ་ལ་ཐོགས་མེད་ཅིང། །གསུང་རབ་རྒྱ་མཚོའི་གོས་ཅན་མ་ལུས་རིགས་པའི་ཟེར་གྱིས་སྣང་བྱེད་པ། །སྔོན་མེད་ནམ་
མཁའི་ནོར་བུ་དེ་དང་མེ་ཁྱེར་ལྷན་ཅིག་ཇི་ལྟར་བགྲོད། །འོན་ཀྱང་རོང་སྐྱེས་ཤཱཀྱ་ཡི། །བསྟན་ལ་སྡང་བའི་ཡིད་ལྡན་ཞིང། །གཤེན་རབ་གཞུང་ལུགས་རྒྱལ་
མཚན་འཛིན། །བྱིས་པ་མཁས་པར་རློམ་པ་གང། །རིང་ན་གནས་ཚེ་ཁོ་བོ་དང། །ལྷན་ཅིག་བརྒལ་ལན་བྱའོ་ཞེས། །གྱ་གྱུའི་ཡིད་ལྡན་དྲང་སྲོང་གི་
སྨོད་པའི་ཚིག་བཞིན་ཡང་ཡང་བསྒྲགས། །དེ་ནས་ནམ་ཞིག་འདིར་ཕྱིན་ཚེ། །ཞུམ་པ་བཞིན་དང་སྐྲག་པ་བཞིན། །གནོད་པ་བཞིན་དང་འགྱོད་པ་བཞིན།།

[053B] །དཔལ་ལྡན་ཟླ་བའི་འོད་དཀར་ལ། །གླགས་འཚོལ་འདོད་པའི་མུན་ཅན་དེ། །ཁོ་བོའི་རིགས་ཚུལ་རྡོ་རྗེ་ཡིས། །
གཞོམ་པར་བྱ་ཞེས་མངོན་དུ་སྨྲས། །བླ་མའི་ལེགས་བཤད་ཉིན་བྱེད་ཟེར། །སྒྲིབ་བྱེད་ཕྲག་དོག་རྐང་འཐུང་རྒྱས། །ཉེས་བཤད་ནགས་ཚལ་འཁྲིགས་པ་
ཁྱོད༑ ༑ད་ལྟ་ཐལ་བར་ཞེས་བྱ་སྨྲས། །དེ་ཚེ་སྐྲག་པའི་ཡིད་ལྡན་དེས། །དེ་དག་བདག་གིས་མ་བཀག་ཅེས། །གཏོལ་མེད་གྱུར་པའི་ཚིག་སྨྲ་ཞིང། །རྫུན་
གྱི་ཁུང་བུར་ཡང་ཡང་བྲོས། །ཁྲེལ་ཡོད་ངོ་ཚའི་གོས་དང་བྲལ། །སྡོམ་པའི་སྐ་རགས་ལྷོད་པ་ཅན། །བླུན་རྨོངས་སློབ་མའི་ཚིག་ངན་གྱི། །ཡོལ་
བས་བསྒྲིབས་པའི་ཕྱག་ཏུ་འཆེལ། །ཕྱོགས་འདིར་མཁས་པའི་དཀའ་མཆིང་དག་བྱ་བར་འོས་པ་མིན་ཞེས་པའི། །སྦྱིན་བདག་ཚིག་ལ་སྐྱབས་
བཅས་ནས། །བདག་ལ་བཀའ་དྲིན་ཆེ་ཞེས་སྨྲས། །ལུང་རིགས་རླབས་ཕྲེང་རོལ་པ་ཅན། །སྡེ་ཆེན་རྒྱ་མཚོ་སོ་སོ་ནས། །མཁས་པ་གདེངས་ཅན་དུ་

[054A]༄༅། །མ་དག་གནས་འདིར་དཔང་པོར་ལྷགས་པ་ཡང། །དེ་ཡིས་གང་ལ་མགོན་བཅས་པ། །དེ་ཉིད་ཚིག་གིས་རང་རང་གི་ཆུ་གཏེར་
གནས་སུ་བསྐྲད་བྱས་ནས། །རྒོལ་བའི་དཀྱིལ་འཁོར་རྫོགས་མ་གྱུར། །འདི་ལྟར་མངོན་དུ་མ་ནུས་པའི། །ཞུམ་ཚིག་སྨྲས་པ་དྲན་བྱོས་ལ། །ཕྱི་ནས་མཁས་
པའི་ལེགས་བཤད་ལ། །ལྐོག་ཏུ་ངན་སྨྲས་མ་བྱེད་ཅེས། །བདག་གིས་གདམས་ཤིང་ཚར་བཅས་ནས། །བདེན་མིན་སྨྲ་བ་ལྷུར་ལེན་ཅིང། །ངོ་ཚས་གཏོལ་
མེད་གྱུར་དེ་དག་ལུག་བོང་བཞིན་དུ་མཁས་རྣམས་སྒྲོགས། །བདེ་གཤེགས་བསྟན་པ་གངས་རིའི་སུ་ལ་ན་གནས། །གཞུང་ལུགས་འབུམ་ཕྲག་རལ་
པའི་ཁུར་གྱིས་བརྗིད། །རིགས་པའི་མཆེ་སྡེར་མི་བཟད་སྟོབས་ལྡན་པ། །མཁས་མཆོག་གདོང་ལྔའི་དབང་པོ་ཁོ་བོ་ཙམ། །དྲི་མེད་རིགས་པའི་གད་
བརྒྱངས་གཅིག་གིས་ཀྱང། །དྲེགས་ལྡན་ཕས་རྒོལ་གླང་པོ་སྟོང་གི་སྙིང། །ལྐོག་མར་ཕྱིན་པའི་འཇིགས་སྟེར་དགེ་ལེགས་དཔལ། །བཟང་པོ་ལས་གཞན་

[054B] །ཞེས་མི་འཇིགས་པའི་གསུང་བྱོན་པར་སྣང། དེ་ལྟར་བདག་པོ་རབ་བརྟན་པའི་སྒོ་གསུམ་གྱི་རྣམ་འགྱུར་ལེགས་བཤད་དངོས་སུ་
གདམས་པའི་ཡུལ་མིན་པ་འདི་དགོངས་ནས། སྣུམ་ཟད་མར་མེ་ལྟ་བུའི་བསྟན་པ་འདི། །ཁོ་བོའི་ལེགས་བཤད་གོ་ཆ་བློ་གྲོས་ཀྱིས། །རྫོགས་ལྡན་བཞིན་དུ་
བྱ་བར་ནུས་ན་ཡང། །སྐལ་ངན་རྣམས་ཀྱིས་ས་འོག་གཏེར་བཞིན་སྦས། །ད་ནི་དུས་ལ་སྡོད་པ་མེད་པ་དང། །ལང་ཚོའི་དཔལ་ཡང་སྟོན་ཀའི་སྤྲིན་ལྟར་གཡོ།།
སྐྱེ་བོ་ཕལ་ཆེར་སྐལ་བ་མེད་མཐོང་ནས། །མང་ཐོས་བདག་ནི་གཅིག་བུར་ཆོས་དོན་སེམས། །ཞེས་རང་གི་རྟོག་པ་བརྗོད་ནས། དབེན་གནས་རི་བོ་མདངས་
ཅན་ཉིད་དུ་ཕྱགས་ཕབ་སྟེ། ཐུགས་དམ་ཉག་གཅིག་ལ་གཞོལ་བར་མཛད། དེའི་ཚེ་བདག་པོ་ཆེན་པོ་ཉིད་རིན་པོ་ཆེ་བ་ཕྱོགས་གཞན་དུ་ཐེགས་དགོས་ཏེ་
ཉེ་གནས་ཆེན་པོ་ལ་ལྐོག་ཏུ་གསེར་གྱི་བྱ་དགའ་སྟེར་བ་སོགས་ཐབས་སྣ་ཚོགས་ཀྱིས་ཡར་ཕེབས་ཨེ་གྲུབ་གཟིགས་ཀྱང། མཆེ་བ་མི་བཟད་སྦར་མོའི་ཤུགས་

[055A]༄༅། །འཆང་བ། གསང་རི་འཛིན་པའི་གདོང་ལྔའི་དབང་པོ་དེ། ལྕགས་ཀྱིས་བཅིངས་ནས་བཙོག་ཆུས་འཚོ་བ་ཡི། སྒོ་ཁྱིར་འདོད་པ་མཁས་པའི་
བཞད་གང་ཡིན། ཞེས་གསུངས་ནས་མ་ཕེབས། ལྕགས་མོ་ཕག་གི་ལོ་ལ་གནས་རྙིང་དུ་རྒྱལ་ཚབ་རིན་པོ་ཆེ་མཇལ་བར་བྱོན་པ་ན། སེང་གེའི་ཁྲི་ཆེན་པོ་ལ་དབང་
བསྐུར་བའི་ཞལ་ཏ་གནང་བ་སྤྱི་བོས་ནོད་དེ་ཕྱག་ཕྱིར་དབུས་སུ་གདན་བཏེག་སྐྱེ་ཤོད་དུ་ཕེབས་པ་ན་ཆོས་རྒྱལ་དུ་དབེན་ཤ་སྐུ་མཆེད་ཀྱིས་རྗེ་ཡབ་སྲས་གཉིས་
ལ་གུས་འདུད་བྱེད་པ་ཇི་ལྟ་བ་བཞིན་དུ་མོས་པ་ཆེན་པོས་ཞབས་སྤྱི་བོར་བླངས། འབྲས་སྤུངས་དང་སེ་རར་ཕེབས་པའི་ཚེ་ཚོགས་པ་ཟུང་འབྲེལ་གྱིས་ཆས་
འབྲེལ་ཞུས་ཤིང། འཇམ་དབྱངས་ཆོས་རྗེས་གུས་པའི་ཕྱག་དང། མཚུངས་མེད་ཆོས་རྗེས་སུ་གསུམ་མའི་ལུང་ཞུས། དགེ་ལྡན་དུ་ཕེབས་པ་ན། ཤར་
ནས་འཕགས་པའི་གནས་བརྟན་ཆེན་པོ་རིན་རྒྱལ་བས། ལ་བྲང་ཉགས་སུ་བྱོན་ནས་དར་ཆེན་ཡུག་གཅིག་རྟེན་དུ་མཛད་དེ་ཕྱག་ཕུལ་ལ། དགེ་འདུན་

[055B] གཙང་ལ་མྱུར་དུ་ཕེབས་དྭོགས་ཏེ། དབང་ལུང་རྗེས་གནང་མན་ངག་སོགས་ཞུས་ནས་ཞལ་སློབ་ཏུ་གྱུར། ལོ་དེ་ལ་ཆོས་ཀྱི་གདན་སར་
ཕེབས་ཏེ་ཞྭ་གསེར་མདོག་གྱོན་པའི་རབ་བྱུང་བྱེ་བ་ཕྲག་བརྒྱའི་གཙུག་རྒྱན་དུ་མཛེས་པ་ན། ལས་ཐབས་སུ་རྗེ་བླ་མའི་གསུང་རབ་ཀྱི་སྒྲ་ཆེན་པོ་བསྒྲགས་
པས། དཀར་པོའི་སྡེ་རིས་ཐམས་ཅད་དར་ཆེན་འཕྱར་ཞིང། ནག་ཕྱོགས་པ་རྣམས་མིང་གི་ལྷག་མ་ཙམ་དུ་གྱུར། སྙན་པ་འདི་ལས་དང། སྤྱིར་ཡང་
རིན་པོ་ཆེའི་རྣམ་ཐར་དྲན་ནས། བདག་པོ་རབ་བརྟན་པ་ཉིད་ཐུགས་འགྱོད་ཆེན་པོ་སྐྱེས་པ་ཡིན་སྣང། ས་ཡི་བདག་པོ་མཁྱེན་པའི་སྤྱན། །ཡངས་ཞེས་སྙན་
པ་ཆེར་གྲག་ན། །དམ་པ་བསྟེན་ཚུལ་འདི་ལས་ནི། །མཁྱེན་པའི་ཚད་ཀྱང་ཅུང་ཟད་དཔོགས། །ཡང་ན་མགོན་འདིས་ནུབ་ཀྱི་ཕྱོགས། །ཡོངས་སུ་
བཏང་ནས་དགེ་ལྡན་དུ། །རྒྱལ་ཚབ་ཆོས་རྗེར་གཤེགས་པ་ཡི། །འགྱོད་ངལ་ཁྱོད་ལ་ཅི་བྱར་ཡོད། །སྐུ་ཆེ་བའི་ཡོན་ཏན་ཡང། བཀའ་བསྟན་བཅོས་ཀྱི་

[056A]༄༅། །འཇམ་བཤད་མཛད་པའི་དབང་དུ་བྱས་ན། ཐོགས་མེད་སྐུ་མཆེད་ཆོས་མངོན་པ་འཆད་པ་ལ་ཞུགས་པ་ལྟ་བུ་སྟེ། ཁ་བ་རི་པ་མཐའ་
དག་གིས་འགྲན་དུ་མེད་པའི་སྨྲ་བའི་ཁྱུ་མཆོག་ཏུ་གྱུར་པ། མཁས་པའི་འདུན་སར་རྩོད་པ་མཛད་པའི་དབང་དུ་བྱས་ན། ཕྱོགས་གླང་ཆོས་གྲགས་མུ་སྟེགས་
ཀྱི་སྟོན་པ་འཇོམས་པ་ལ་ཆས་པ་ལྟ་བུ་སྟེ། པཎ་ཆེན་ཕྱོགས་ལས་རྣམ་རྒྱལ་ལྟ་བུ་ཡང་དངོས་སྟོབས་ཀྱི་རིགས་པས་ཕམ་པར་མཛད་པ། རྩོམ་པ་སྙན་དངགས་
ཀྱི་སྡེབ་སྦྱོར་སྤེལ་བའི་དབང་དུ་བྱས་ན། མཁས་མཆོག་དཔའ་བོའི་སྡེ་བཅོམ་ལྡན་འདས་ཀྱི་ཡོན་ཏན་བརྗོད་པ་ལ་ཞུགས་པ་ལྟ་བུ་སྟེ། ཉིད་ཀྱི་སྙན་དངགས་
ཀྱི་ཡ་མཚན་གཟིགས་པའི་མཁས་པ་མཐའ་དག་ང་རྒྱལ་ཆག་ཅེས་གྲག། ལྷ་དང་བླ་མའི་གཟིགས་སྣང་གི་དབང་གི་དབང་དུ་བྱས་ན། རྗེ་བཙུན་འཇམ་
དཔལ་དབྱངས། ལྷ་མོ་དབྱངས་ཅན་མ། ཡི་དམ་རྡོ་རྗེ་འཇིགས་བྱེད། ཡེ་ཤེས་མགོན་པོ་ཕྱག་དྲུག་པ། ཞལ་བཞི་པ་རྣམས་གཟིགས་པ་དང་

[056B] རྨི་ལམ་དུ་རྗེ་བཙུན་ཙོང་ཁ་པ་ཆེན་པོས་འོད་སྲུངས་ལེའུ་གསུངས་པས་ལྟ་ངན་གྱི་དྲི་མ་
བསལ་ནས་ཆོས་ཉིད་མངོན་དུ་གྱུར་པ། དངོས་གྲུབ་མཆོག་བརྙེས་པའི་དབང་དུ་བྱས་ན་རིགས་ལྡན་འཇམ་དཔལ་གྲགས་པ། སློབ་དཔོན་ལེགས་ལྡན་
འབྱེད། རིག་པའི་ཁུ་བྱུག་ཨབྱ་ཀ་ར། རྗེ་འགོས་རྣམས་དང་ཐུགས་རྒྱུད་གཅིག་པ་སྟེ། སོ་སོ་སྐྱེ་བོ་མཐའ་དག་གི་བསམ་པའི་ཡུལ་ལས་འདས་པ་
གསུང་རབ་ཀྱི་རྩོམ་པ་མཛད་པའི་དབང་དུ་བྱས་ན། ཚད་མ་རྣམ་འགྲེལ་གྱི་ཊཱིཀ་ཆེན་རིགས་པའི་རྒྱ་མཚོ། དཀའ་འགྲེལ་ཡིད་ཀྱི་མུན་སེལ། ཚད་འབྲས་ཀྱི་
བཤད་པ་ཆེན་མོ། ཕར་ཕྱིན་གྱི་ཊཱིཀྐ། སྡོམ་པ་གསུམ་གྱི་རྣམ་པར་བཞག་པ་ཐུབ་བསྟན་རིན་པོ་ཆེའི་བྱི་དོར། དབུ་མའི་སྟོང་ཐུན་སྐལ་བཟང་མིག་འབྱེད་
དུས་ཀྱི་འཁོར་ལོའི་ཊཱིཀྐ་ཆེན་དེ་ཁོ་ན་ཉིད་སྣང་བ། དུས་ཀྱི་འཁོར་ལོའི་སྒྲུབ་དཀྱིལ། འདུས་པའི་སྒྲུབ་ཐབས་ཀྱི་རྣམ་བཤད་དངོས་གྲུབ་རྒྱ་མཚོ། བརྟག་གཉིས་

[057A]༄༅། །ཀྱི་རྣམ་བཤད་ཆེན་མོ། ཀྱེ་རྡོ་རྗེའི་སྒྲུབ་དཀྱིལ་མཆོད་ཕྲེང་དང་བཅས་པ། ལཱུ་ཨི་པའི་དཀྱིལ་ཆོག་སྔགས་རིམ་གྱི་ལྷན་ཐབས་རྣལ་
འབྱོར་རོལ་པའི་དགའ་སྟོན། ཡེ་ཤེས་མགོན་པོའི་གཏོར་ཆོག་རྣམ་བཤད་དང་བཅས་པ། གཞན་གྱི་ལོག་རྟོག་སེལ་བྱེད་གནམ་ལྕགས་འཁོར་ལོ། རྗེའི་རྣམ་
ཐར་ཆེ་ཆུང། རྩ་ལྟུང་རྣམ་བཤད། དྲིས་ལན་འགའ་ཟུང། ལྷ་དང་བླ་མའི་བསྟོད་པ་སོགས་གསུང་འབུམ་ཐོར་བུ་བར་འབྱུང་བ་རྣམས་བཀའ་སྩལ། སྐུ་
གསུང་ཐུགས་ཀྱི་ཡོན་ཏན་ལ་འཁོར་བའི་སློབ་མའི་དབང་དུ་བྱས་ན། མཁན་ཆེན་བསོད་རྣམས་མཆོག་གྲུབ། ཀུན་མཁྱེན་འཕགས་འོང། གསང་
མདའ་བ་ཆོས་ལྡན་རབ་འབྱོར། ལྷའི་བཙུན་པ་རིན་ཆེན་རྒྱ་མཚོ། སྤྱན་སྔ་བློ་གྲོས་རྒྱལ་མཚན་པ། ཤར་ཁ་དབེན་པོ། ཚ་ཁོ་དབོན་མོ་ཆོས་ཀྱི་གྲཌ་པ། རོང་སྟོན་བློ་བཟང་གྲཌ་པ་
པཎ་ཆེན་ཤཱཀྱ་ཤྲཱི། ལོ་ཆུང་དཀའ་བཞི་པ། དྭགས་པོ་ཀུན་བཀྲས་པ། ཤར་པ་ཟླ་གྲགས། ཉི་གྲགས། སློབ་དཔོན་སངས་རྒྱས་རྒྱལ་མཚན། གཙང་པ་

[057B] བླ་མ་ཞི་རྒྱས་པ། དར་ཐུབ་བ་དཔལ་ལྡན་བཟང་པོ། སྣོན་པ་དཔལ་ལྡན་པ། ཆོས་རྗེ་དོན་གྲུབ་དཔལ་བ། བླ་མ་ཡར་འབྲོག་པ། བླ་མ་
ཆོས་གྲགས་པ། སྒྲ་པ་ཆོས་རྒྱལ་བ། ཆོས་རྗེ་ཀུན་ལེགས་པ། གནས་བརྟན་ཆོས་སྐྱོང་བ་སོགས་ཏེ་ཟུར་ཙམ་མོ། དེ་ལྟར་བསྟན་པ་རིན་པོ་ཆེའི་རྒྱལ་མཚན་
ཕྱོགས་ཐམས་ཅད་ལས་རྣཾ་པར་རྒྱལ་བ་བཙུགས་ཏེ། དགུང་ལོ་ང་བཞི་པ་ས་ཕོ་རྟའི་ལོ་ཆོ་འཕྲུལ་ཟླ་བའི་ཉེར་གཅིག་ལ། རྗེ་བཙུན་ཙོང་ཁ་པ་ཆེན་པོ་གང་དུ་གཤེགས་
པའི་མཁའ་སྤྱོད་ཆོས་ཀྱི་ཕོ་བྲང་དུ་གཤེགས་སོ། །དེ་ནས་ལོ་དགུ་བཅུ་རྩ་གཅིག་སོང། དེ་ཡང་སྐུ་ཚེ་མཐར་མ་ཕྱིན་པ་དང། གསུང་རབ་ཀྱི་རྩོམ་པ་འགའི་
འཕྲོ་ལུས་པ་ལྟར་བསྟན་པ་ནི། དགོས་པའི་དབང་གིས་གདུལ་བྱའི་སྣད་དོ་ཙམ་དུ་ཟད་ཀྱི། དངོས་པོ་ལ་ཞིང་འདིར་སྐུ་དངོས་ཀྱི་གདུལ་བྱ་རྫོགས་ཤིང་
དཔའ་བོ་གཡུལ་ལས་རྒྱལ་བའམ། ཚོང་པ་ཁེ་སྤོགས་ལོན་པ་བཞིན་དུ་བཞེད་པའི་དོན་ཐམས་ཅད་གྲུབ་པ་ཡིན་ནོ་ཞེས་ཤེས་པར་བྱའོ། མཁན་ཆེན་པ་ནི་

[058A]༄༅། །ས་མོ་ཡོས་ལ་ཤབ་ཏུ་འཁྲུངས། མཁན་ཆེན་གྲུབ་པ་ཤེས་རབ་པའི་དབོན་པོ་ཡིན། མཁན་ཆེན་པ་ཉིད་དང་མཁས་གྲུབ་རིན་པོ་ཆེ་སོགས་
བསྟེན་ནས་གསུང་རབ་ལ་གསན་པ་མང་དུ་མཛད། སྣང་ཐང་གདན་སར་ཕེབས་པ་སྟོད་དབོན་དང་མ་མཐུན་ནས་གདན་ས་ཐེལ་དུ་སྤྱན་སྔ་ཉེར་གཉིས་རིན་པོ་ཆེ་ལ་
སྣར་ཐང་སྡེ་མ་ལག་དང་བཅས་པ་ཕུལ་ཏེ། ཉིད་རབ་བྲེལ་གྱི་མཁན་པོར་བཞུགས། རྩེ་ཐང་དང་ཆབ་བརྗེ་ལེན་གནང་ཞིང་གདན་ས་ཕན་ཚུན་དུ་ཆོས་མང་དུ་གསུངས་
པས༑ ཆོས་རྗེ་ནམ་པ། ཆོས་རྗེ་ལོ་ཆེན། བླ་མ་དོན་གྲུབ་དཔལ་བ། བླ་མ་འདུས་པ་བ། བླ་མ་དགེ་འཕེལ་བ་སོགས་ཡོན་ཏན་ལ་འཁོར་བའི་ཞལ་སློབ་མང་
དུ་བྱུང། གོང་དུ་བརྗོད་པ་ལྟར་གླེགས་བམ་རིན་པོ་ཆེའི་ལུང་བསྟན་གྱིས་ཀྱང་ཟིན་པ་ཞིག་སྟེ། མཐར་ང་ལྔ་པ་ཆུ་ཕོ་སྤྲེའུ་ལ་གཤེགས། དེའི་ཕྱི་ལོ་ཆུ་བྱ་ལ་སྤྱན་སྔ་
རིན་པོ་ཆེ་དཔལ་ཆོས་ཀྱི་གྲགས་པ་འཁྲུངས། རྒྱུ་མཚན་འདི་ལས་དང། མཁན་ཆེན་པ་ཞི་བར་གཤེགས་ཀའི་གསུང་ངག་འགའ་ཞིག་ལ་དཔགས་ནས་སྤྱན་

[058B] འཕགས་འོད་པ་ནི་ས་སྐྱ་པའི་བཤེས་གཉེན་ཆེན་པོར་གྱུར་པའི་སྟེང་
ནས༑ སི་ཏུ་བསོད་ནམས་དཔལ་དང། བདག་མོ་ཤཱཀྱ་དཔལ་ཡབ་ཡུམ་གྱི་བླ་མ་མཛད་པ་ཞིག་སྟེ། ཡབ་ཡུམ་གྱིས་རྗེ་བཙུན་ཤེས་རབ་སེང་གེ་སྤྱན་དྲངས་
པའི་དུས་སུ་ཞབས་ལ་གཏུགས་ནས། རྗེའི་ལུགས་ཀྱི་གསང་སྔགས་ཀྱི་ཆོས་རྫོགས་པར་ཞུས་ཤིང། དཔལ་འཁོར་བདེ་ཆེན་དུ་མཁས་གྲུབ་རིན་པོ་ཆེ་ལའང་
གསུང་ཆོས་གསན་ནས་དགེ་ལྡན་པའི་བསྟན་འཛིན་ཆེན་པོར་ཞལ་གྱིས་འཆེས་ཏེ་ལྷུན་པོ་རྩེའི་ཆོས་སྡེར་རྗེ་ཡབ་སྲས་ཀྱི་སྒྲུབ་དཀྱིལ་གྱི་ཕྱག་ལེན་དང་རྒྱུད་ཀྱི་
བཤད་རྒྱུན་འཛུཌ་པར་མཛད་པ་དེང་སང་ཡང་མཆོག་ཏུ་རྒྱས་པར་མཆིས་སོ། །ལྷ་བཙུན་པ་ནི། འབྲོང་རྩེ་བའི་ཞལ་ངོར་འཁྲུངས་ནས། མཁས་གྲུབ་རིན་པ་ཆ་
ལ་ཡོན་ཏན་བུམ་པ་གང་བྱོར་ཞུས་ཤིང། བདག་པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་བཅོས་མ་མ་ཡིན་པ་འབྱོངས་པ་ཞིག་སྟེ། ཇོ་བོའི་

[059A]༄༅། །བླ་མ་ཤ་བྱིན་བཞིན་དུ། གཞན་གྱི་ནད་དྲག་པོ་དངོས་སུ་ལེན་པ་མཛད་ཅེས་ཡོངས་འཛིན་དམ་པ་ཨ་མོ་གྷ་གསུང། ཆོས་ལྡན་པ་ནི་
གངས་བུ་ལེའི་མགུལ་དུ་གདམས་པ་ཐུགས་ཉམས་སུ་བསྟར་བས་སྲིད་གསུམ་སྒྱུ་མ་ལྟ་བུར་རྟོགས་ཤིང། ནང་རྩ་དང་རླུང་གི་རྟེན་འབྲེལ་གྱིས་ཕྱི་རྒྱ་བོད་ཐམས་
ཅད་གཟིགས་པ་དང། རླུང་སྟོབས་ཀྱིས་ནམ་མཁའ་ལ་འཕུར་ནུས་པའི་ཡ་མཚན་ཅན་ཡིན་སྣང། དོན་གྲུབ་དཔལ་བས་ཀྱང་ནང་པ་ཚ་བ་གྲུ་པས་སྦྱིན་བདག་
མཛད་དེ་རི་བོ་ཆོས་གླིང་བཏབ་ཅིང། ནང་སོ་འཕྱོས་པས་སྤྱན་དྲངས་ནས་རི་བོའི་ཡང་གདན་ས་མཛད་པའི་སྟེང་ནས་ཐུན་མོང་བ་བྱང་ཆུབ་ལམ་རིམ་དང། ཐུན་
མོང་མ་ཡིན་པ་གསང་སྔགས་ཀྱི་ཆོས་མང་དུ་གསུངས། དེང་སང་ཡར་ཀླུངས་ཀྱི་སའི་ཐིག་ལེ་དེ་ཉིད་དུ་རྗེའི་བསྟན་པའི་མེ་རོ་ཙམ་འདི་བླ་མ་
དེའི་ཕྱག་རྗེས་ཡིན་ནོ། སངས་རྒྱས་དཔལ་བས་ཀྱང་སྤོ་འབོར་བའི་ཡུལ་དུ་གྷི་ཏི་སྒང་གི་ཆོས་སྡེ་བཏབ་ནས་བསྟན་པ་བསྐྱངས། དེ་རྗེས་ཉིད་ཀྱི་གཅུང་པོ་

[059B]
མཛད་པའི་རྒྱུན་དེང་སང་ཡང་མཆིས། ཆོས་རྗེ་ལེགས་རྒྱལ་བ་ནི། སྲིན་པོ་ཞེས་པ་ཤིང་མོ་ཡོས་ལ་གཙང་དུ་སྐུ་འཁྲུངས། འདུལ་འཛིན་པ་འཁྲུངས་པའི་
ཕྱི་ལོ་ཡིན། ཞ་ལུར་རབ་ཏུ་བྱུང་ཞིང་རྗེའི་ཞབས་ཕྱིར་ཡུན་མཐུད་ནས་བྱོན་ཏེ། དགེ་ལྡན་གྱི་དབུ་མཛད་གནང་བཞིན་པའི་སྟེང་ནས། དགུང་ལོ་དྲུག་ཅུ་རྩ་བཞི་པ་
ས་རྟ་ལ་གདན་སར་ཕེབས། སྣང་ཚུལ་ལ་མཁྱེན་རབ་ཧ་ཅང་ཆེ་བར་མ་གྲགས་ཀྱང་དོན་དུ་རྣལ་འབྱོར་གྱི་དབང་ཕྱུག་ཆེན་པོ་ཡིན་པའི་དོན་གྱིས་སྡེ་སྣོད་འཛིན་པ་རྣམས་
ཇེ་གུས་ཇེ་གུས་དང། སྐྱེ་བོ་མི་བསྲུན་པ་རྣམས་ཇེ་སྐྲག་ཇེ་སྐྲག་ཏུ་སོང་ནས་བཞུགས་གདན་སེངྒེའི་ཁྲི་ནོན་དོ་ཤེས་པ་ཞིག་བྱུང། མཐར་དོན་གྲུབ་བཞེས་པ་ལྕགས་
ཕོ་རྟའི་ཧོར་ཟླ་གཉིས་པའི་ཉེར་བཞི་ལ་གཤེགས། ལོ་འདི་ལ་མཚུངས་མེད་ཆོས་རྗེ་གཤེགས་ཤིང་ཞལ་སྔ་ནས་མངོན་དགའ་བ་འཁྲུངས་དེ་ནས་ལོ་བདུན་

[060A]༄༅། །ཅུ་རྩ་དགུ་སོང། ལོ་དུས་ཀྱི་འདས་མཆོད་ནི་འཕྱོང་རྒྱ་ནང་སོ་ནས་རྒྱུན་ཆགས་སུ་གནང་བ་ཡིན་ནོ། །ཆོས་རྗེ་བློ་གྲོས་པ་ནི། དཀར་པོ་ཞེས་
པ་ས་མོ་སྦྲུལ་ལ་གཡག་སྡེར་སྐུ་འཁྲུངས། མཁས་གྲུབ་ཆོས་རྗེ་འཁྲུངས་པའི་ལོ་ལྔ་པ་ཡིན། ཆོས་ལུང་ཚོགས་པ་ལ་རབ་བྱུང་ཞུས་ཤིང། རྗེ་ཡབ་སྲས་གསུམ་ག་
དང༑ ཁྱད་པར་མཁས་གྲུབ་ཆོས་རྗེ་བསྟེན་ནས་གསུང་རབ་ལ་སྦྱངས། དྲུག་ཅུ་རྩ་གཉིས་པ་ལྕགས་རྟ་ལ་གདན་སར་ཕེབས་ཏེ། གཙོ་བོར་དུས་འཁོར་གྱི་འགྲེལ་
ཆེན་ཊཱིཀྐ་དང་བཅས་པ་སྟར་ཆགས་སུ་གསུངས་ཤིང། ཊཱིཀ་ཆེན་གྱི་མཇུག་རྫོགས་པའི་རྩོམ་པ་དང་མཆོད་ཁང་གསར་མ་བཞེངས་པ་གནང། དོན་ལྔ་པ་ཆུ་
ལུག་ལ་ཀུན་སྤངས་མཛད་དེ། གཟིམས་སྤྱིལ་དུ་ཕེབས་པ་ལོ་དེ་ཁའི་ཧོར་ཟླ་དགུ་པའི་ཚེས་བཅོ་ལྔ་ལ་སྐུ་གཤེགས། དེ་ནས་ལོ་དྲུག་ཅུ་རྩ་དྲུག་སོང། ལོ་ཟླ་གཉིས་
ཀའི་འདས་མཆོད་ནི་ཆག་མེད་སྟར་ཆགས་སུ་བཟང་བར་ཡོད་དོ། ཞལ་སློབ་མང་དུ་བྱོན་པ་ལས་སྐབས་གཞན་དུ་མ་གླེངས་པའི་བླ་མ་གསུམ་གྱི་རྣམ་ཐར་ཟུར་

[060B] འཕགས་པ་ལྷ་ནི་ས་མོ་ལུགས་ལ་ལོད་པའི་སའི་ཆར་སྐུ་འཁྲུངས། དབུས་སུ་བྱོན་ནས་ཆོས་རྗེ་བློ་གྲོས་པ། བྱམས་པ་གླིང་པ། སེམས་
དཔའ་ཆེན་པོ་སོགས་བསྟེན་ནས། གཞུང་གདམས་ངག་མང་དུ་གསན་ཞིང། གཟིམས་ཁང་ནས་ཆོས་རྗེ་བ་སོ་བས་མཁན་པོ། རོང་སྟོན་བློ་བཟང་པས་
ལས་སློབ། རྒྱུད་པ་བཀྲས་རྒྱལ་བས་གསང་སྟོན་མཛད་དེ་བསྙེན་པར་རྫོགས། ཉང་ལོང་ཀོང་གསུམ་དང། མདོ་ཁམས་སྟོད་ཕྱོགས་ཕལ་ཆེ་བར་ཕེབས་
ནས་གསུང་ཆོས་གསུངས་པས་སྐྱ་སེར་མཐའ་དག་གི་ཅོད་པན་དུ་གྱུར་པ་སྟེ། དེང་སང་གི་བར་དུ་ཡང་ཞལ་སྔ་བཀའ་རྒྱུད་ཅེས་རྒྱན་དུ་འཛིན་པ་ཡིན་སྣང་
དེ་མོ་ལ་རྩ། ཆོས་ཁྲི་ཐང། བཀྲ་ཤིས་ཆོས་ལུང་སོགས་དགེ་ལྡན་པའི་ཆོས་སྡེ་མང་པོའི་གཞི་གདིང་བ་དང། ཞྭ་ཡང་གསེར་གྱི་མདོག་ཅན་ཁོ་ན་ལ་
བསྔགས་པར་མཛད་པ་སྟེ། །ཞྭ་འདི་གང་གིས་གྱོན་པ་ཕལ་ཆེར་མཁས། །ཞྭ་འདི་གང་གིས་གྱོན་པ་ཕལ་ཆེར་བཙུན། །ཞྭ་འདི་གང་གིས་སྨོད་པར་

[061A]༄༅། །བྱེད་པ་དེ། ཞྭ་ལོང་བཞིན་དུ་རང་ཉིད་ཉམས་པར་འགྱུར། །ཞེས་གསུངས། མཐར་ཞེ་དགུ་བཞེས་པ་མེ་མོ་ལུག་ལ་སྐུ་གཤེགས་
དེ་ནས་ལོ་བཞི་བཅུ་རྩ་གཉིས་སོང། སྐུ་སྐྱེ་ཞིག་སྔ་གོང་ནས་འཁྲུངས་པ་ཡིན་འདུག་ཀྱང། བར་སྐབས་སུ་མི་གསལ་བ། དེང་སང་སྐྱེ་བོ་ཡོངས་ལ་གྲགས་
ཏེ་གདུལ་བྱའི་དོན་མཛད་པར་ཡོང་སྣང། བླ་མ་དེ་ལ་རྣམ་ཐར་སྐྱོང་བའི་དབོན་དཀོན་མཆོག་འབྱུང་གནས་དང། སངས་རྒྱས་དཔལ་འབྱོར་ཉེང་གཉིས་
བྱོན་པའང་གཞན་དོན་མཛད་པའི་མོད་ལ་གཤེགས། ཆོས་གྲགས་པ་ནི་གཙང་སྟོད་དུ་སྐུ་འཁྲུངས། རྩེ་ཐང་དུ་ས་སྐྱ་པའི་ཡོངས་འཛིན་བསྟེན་ནས། གསུང་
རབ་ལ་སྦྱངས་པས་མཁས་པར་གྱུར་ཏེ། པུ་གུ་རྡོ་བའི་བཤད་ཉན་མཛད་པ་ན། དབོན་ས་གྲགས་པ་འབྱུང་གནས་པ་ཐུགས་ཤིན་ཏུ་དགྱེས་པ་ཞིག་བྱུང་བ་
བཞུགས་མི་སྤྲོ་བའི་རྐྱེན་དུ་སོང་ནས། འོལ་ཁར་ཕེབས་ཏེ། རིན་ཆེན་སྒང་དུ་ཐུགས་དམ་ཟབ་མོ་ལ་གཞོལ་བའི་ངང་ནས། རྗེ་ཐམས་ཅད་མཁྱེན་པའི་གསུང་

[061B] ཐུགས་བདེ་ནས་ཉམས་དབྱངས་སྐྱིད་པའི་རྒྱང་གླུ་ཞེས་པའི་གསུང་མགུར་ཞིག་ཀྱང་གསུངས། དང་
པོར་མཁས་གྲུབ་རིན་པོ་ཆེ་གཞིས་ཁ་སྟག་རྩེར་ཕེབས་པ་ལ་གསུང་ཆོས་ཞུ་བར་བརྩམས་ཀྱང་མི་དགྱེས་པ་ཅུང་ཟད་ཡོད་པའི་དོན་གྱིས་མ་གནང། ཆོས་རྗེ་བློ་
གྲོས་པ་གཞིས་ཁར་ཕེབས་དུས་དང། བཟང་སྐྱོང་བ་ལ་གསུང་ཆོས་གསན་ནས། དགེ་ལྡན་པའི་བཤེས་གཉེན་ཆེན་པོར་ཀུན་ལ་གྲགས་པ་སྟེ། དབེན་
གནས་དེ་ཉིད་དུ་སྐུ་གཤེགས། ནོར་བཟང་རྒྱ་མཚོ་བ་ནི་མཛེས་བྱེད་ཅེས་པ་ཆུ་མོ་ཡོས་ལ་རྟ་ནག་ཏུ་སྐུ་འཁྲུངས། རྗེ་གཤེགས་པའི་ལོ་བཞི་པ་ཡིན། རིམ་
པས་གྲ་ཚང་ཆེན་མོར་མཁྱེན་རབ་པ་བཀྲ་ཤིས་ལྷུན་པོར་ཐམས་ཅད་མཁྱེན་པ། གསང་ཕུར་ཀུན་མཁྱེན་པ་སོགས་བསྟེན་ནས་མདོ་ཕྱོགས་ཀྱི་གསུང་རབ་
མཐའ་ཡས་པ་དང། གྲགས་བཟང་པ་ལ་རིམ་ལྔ་གསལ་སྒྲོན་སོགས་སྔགས་ཆོས་ཀྱང་གསན། ཆོས་འཁོར་སྒང་དུ་ལོཙྪ་བ་ཤེས་རིན་པ། དགེ་ལྡན་དུ་རི་

[062A]༄༅། །པོ་ཆེ་བློ་གྲོས་པ། རིན་ཆེན་སྒང་དུ་ཆོས་རྗེ་ཆོས་གྲགས་པ་རྣམས་ལ་དཔལ་དུས་ཀྱི་འཁོར་ལོ་དང། ཁྱད་པར་རིན་པོ་ཆེ་ལ་རྗེའི་གསུང་རབ་
མཐའ་དག་གི་བཤད་ལུང་གསན། གཟིམས་ཁང་ནས་ཆོས་རྗེ་རིན་པོ་ཆེ་ལ་མཁན་པོ་དང། པཎ་ཆེན་ཤཱཀྱ་ཤྲཱི་དང། རོང་སྟོན་བློ་བཟང་པ་ལ་ལས་སློབ་གསང་སྟོན་
ཞུས་ནས་བསྙེན་པར་རྫོགས་པའང་མཛད། དེ་དུས་བཤད་ཉན་གྱི་ཞུ་བ་འབུལ་མི་གཅིག་གཉིས་བྱུང་བ་ཡིན་འདུག་ནའང། ཏ་ཐཱ་ག་ཏའི་བསྟན་ལ་ཕན་བསམས་
ཀྱང༑ ཐ་མའི་དུས་འདིར་བཤད་པས་ཕན་པར་དཀའ། །ད་ལྟ་རང་དབང་ཡོད་དུས་སེམས་བཏུལ་ནས། །ན་རྒ་འཆི་ཚེ་འགྱོད་མེད་བྱས་ན་ལེགས། །གསུངས་
ནས་རིན་ཆེན་སྒང་དུ་ཕེབས་པ་ཕོ་བྲང་འོལ་ཁ་སྟག་རྩེ་ནས་སྦྱིན་བདག་གི་མཐིལ་ལེན་མཛད་དེ། སྒྲུབ་པའི་རྒྱལ་མཚན་བཙུགས་པས། ཐུན་མོང་བ་སྟོང་
ཉིད་སྙིང་རྗེའི་སྙིང་པོ་ཅན་དང། ཐུན་མོང་མ་ཡིན་པ་བདེ་སྟོང་གི་ཏིང་ངེ་འཛིན་ཟབ་མོ་མངོན་དུ་གྱུར་ཅིང། གཞན་ཡང་འཇམ་དབྱངས་གཞོན་ནུ་ཞལ་

[062B] ཐག་རིང་པོའི་སྒྲ་གསན་པ་སོགས་གྲུབ་པའི་རྟག་མང་དུ་ཤར་བ་སྟེ། བསྟོད་པར། ཆོས་འཁོར་ལྷ་སར་རོལ་མོ་དཀྲོལ་བའི་སྒྲ། །འོལ་ཁའི་
གནས་འདིར་བདག་གིས་གསལ་བར་ཐོས། །རྟོག་བཏགས་རྟེན་འབྲེལ་སྣང་བ་མཚར་ཆེ་ཞེས། །དགྱེས་བཞིན་འཁོར་ལ་བཀའ་སྩལ་གསོལ་བ་འདེབས།།
ཞེས་འབྱུང་གསུང་རབ་གདམས་པར་ཤར་བའི་འབྲས་རྟགས་སུ་ལེགས་བཤད་ཀྱི་རྩོམ་པ་ཡང་དུས་ཀྱི་འཁོར་ལོའི་སྤྱི་དོན། འཁྲུལ་སེལ་བ་འགོག་པའི་
རྩིས་ཀྱི་ཡིག་ཆ། གསང་བ་འདུས་པའི་ལམ་རིམ་པ་གཉིས་ཀྱི་བཤད་པ། གཞན་ལ་མ་གྲགས་པའི་གྲུབ་མཐའི་སྲོལ་བཏོང་པའི་དབུ་མའི་ཡིག་ཆ་ཆེ་ཆུང་སོགས་
མཛད༑ གཞན་དོན་ཕྲིན་ལས་ནི་གོང་དུ་བརྗོད་པ་ལྟར་དགེ་འདུན་གྱི་ཚོགས་མ་བསྡུས་ཀྱང། མང་མི་གཙོ། ཁྱུ་གཙོ་ཞེས་པའི་ལོ་རྒྱུས་བཞིན། ཞལ་སྔ་ནས་ཐམས་
ཅད་མཁྱེན་པ་ལྟ་བུ་དང། སློབ་དཔོན་ཐོས་འཛིན་པ་སློབ་དཔོན་ཀུན་རྒྱལ་བ། བཤེས་གཉེན་བྲའོ་དཀའ་བཅུ་པ་སོགས་ཞལ་སློབ་དུ་བྱོན་པ་དང། མཁས་

[063A]༄༅། །གྲུབ་ཀྱི་སྙན་གྲགས་ཆེན་པོ་དགེ་ལྡན་པའི་རྒྱན་དུ་ཆེ་བ་ལ་དཔགས་ན་དངོས་རྒྱུད་གཉིས་ཀའི་སྒོ་ནས་རྗེ་བཙུན་ཙོང་ཁ་པ་ཆེན་པོའི་བསྟན་པ་ལ་
མཛད་པ་གཞན་དང་མི་མཉམ་པ་མེད་པ་ཞིག་སྟེ། མཐར་དགུང་ལོ་དགུ་བཅུ་རྩ་གཅིག་བཞེས་པ་ཆུ་མོ་བྱའི་ལོ་ཧོར་ཟླ་དྲུག་པའི་ཉེར་ལྔ་ལ་དབེན་གནས་དེ་ཉིད་དུ་མྱ་ངན་ལས་
འདས༑ དེ་ནས་ལོ་བཅུ་དྲུག་སོང། དེའི་ཚེ་ནམ་མཁའ་ལ་འཇའ་ཁ་དོག་སྣ་ལྔ་པའི་གུར་དང། མེ་ཏོག་གི་ཆར་ཆེན་པོ་བབས་ཤིང་གདུང་ལ་རིང་བསྲེལ་མང་དུ་བྱོན་པ་
སྟེ༑ གདུང་ཐལ་ལས་བཞེངས་པའི་སྐུ་འདྲ་ལ་དེང་སང་ཡང་རིང་བསྲེལ་འཛག་པ་ཡོད་པར་སྣང། ཆོས་རྗེ་ཆོས་རྒྱལ་བ་ནི་སྣ་ཚོགས་ཞེས་པ་ཆུ་ཕོ་རྟ་ལ་སྐུ་འཁྲུངས་
མཁས་གྲུབ་ཆོས་རྗེའི་གཅུང་པོ་ཡིན། རྗེ་ཡབ་སྲས་ཀྱི་ཞབས་ལ་གཏུགས་ཏེ་མདོ་སྔགས་ཀྱི་གསུང་རབ་ལ་སྦྱངས། དང་པོར་གསང་ཕུ་ར་བ་སྨད་པའི་འཆང་
ཉན་ཞིག་མཛད་པའི་ཐུགས་ཀྱིས་བོར་ནས། ལྷན་བ་སོར་གདམས་པ་ཐུགས་ཉམས་སུ་བསྟར་བས་ཐུན་མོང་མ་ཡིན་པའི་བད་སྟོང་གི་ཏིང་ངེ་འཛིན་ཟབ་མོ་

[063B] ཞལ་སློབ་ནང་དག་པ་ལ་དེ་ཁའི་ཞལ་བཞེས་ཀྱང་མཛད་པ་ཡིན་སྣང། དེ་ནས་ཆོས་རྗེ་བློ་གྲོས་པའི་རྗེས་སུ་གདན་སར་རྗེ་དགེ་འདུན་གྲུབ་
སྤྱན་འདྲེན་དུ་བཏང་བ་ན། འམ་བུ་དགྲ་མཁར་དགྲའི་ས་ཆར་བརྩིག་དགོས་པ་ཡོད་གསུངས་ནས། རྗེ་འདི་ཉིད་ལ་ལུང་བསྟན་མཛད་པ་ལྟར་གདན་དྲངས། དགུང་
ལོ་རེ་གཉིས་པ་ཆུ་ལུག་ལ་གདན་སར་ཕེབས། མདོ་སྔགས་ཀྱི་ཆོས་མང་དུ་གསུང་བའི་ཞར་ལ་དུས་འཁོར་གྱི་བསྐྱེད་རྫོགས། དབུ་མའི་ལྟ་ཁྲིད་ཆེན་མོ། སྙིང་པོ་དོན་
གསུམ་གྱི་ཁྲིད་ཡིག་སོགས་ལེགས་བཤད་རྩོམ་པ་དང། དྲི་གཙང་ཁང་དུ་རྒྱལ་བ་སེང་གེའི་ང་རོའི་གསེར་སྐུ་ཡ་མཚན་ཅན་བཞེངས་པའང་མཛད། དེ་ལྟར་བསྟན་
པ་རིན་པོ་ཆེའི་མཛད་པ་བསྐྱངས་པས། འཁོར་ལོ་བཞི་ལྡན་གྱི་དགེ་སློང་མང་པོ་མེ་ཏོག་ལ་བུང་བ་བཞིན་དུ་འཁོར་ཞིང། བ་སོ་ཆོས་རྗེ་ཞེས་སྙན་གྲགས་ཀྱིས་
དབུས་གཙང་ཁྱབ་པར་གྱུར་པའི་མདོ་ལ་རླུང་གི་རྒྱུ་ཚུལ་ལོག་པ་དགོངས་ནས་ཀུན་སྤངས་མཛད་དེ། དོན་གཉིས་བཞེས་པ་ཆུ་མོ་སྦྲུལ་གྱི་དགུན་དུས་ཞིག་

[064A]༄༅། །བྱམས་གླིང་དུ་སྐུ་གཤེགས། དེ་ནས་ལོ་ལྔ་བཅུ་རྩ་དྲུག་སོང། དགུང་ཞག་གི་རིང་འོད་གསལ་ལ་བཞུགས་ཤིང་མེ་ཏོག་འཁྲུངས་པ་སོགས་
ལྟས་བསམ་གྱིས་མི་ཁྱབ་པ་བྱུང་སྣང། ཆོས་རྗེ་དེ་ཉིད་ཀྱི་སྲས་རྣམས་ལས་དམ་པ་གསུམ་གྱི་ལོ་རྒྱུས་ཟུར་ཙམ་རེ་བརྗོད་ན། གཙང་གི་ཁྱུང་པོ་བྱ་བྲལ་བ་
དགེ་འདུན་བཟང་པོ་ནི་མེ་མོ་བྱ་ལ་ཁྱུང་པོའི་རིགས་སུ་སྐུ་འཁྲུངས། རྗེའི་དགུང་ལོ་རེ་གཅིག་པ་ཡིན། དབུས་སུ་བྱོན་ནས་རིན་པོ་ཆེ་པའི་དྲུང་དུ་མདོ་སྔགས་ཀྱི་
ཆོས་མང་པོ་གསན་ཞིང་འཕྲལ་འཕྲལ་ཐུགས་ཉམས་སུ་བཞེས་པའང་མཛད། དེ་ནས་གཙང་ལ་ཕེབས་ཏེ། རྗེ་དགེ་འདུན་གྲུབ་ཡབ་སྲས་ལ་ལམ་རིམ་ཞུས་
ནས་དྲང་སྲོང་ཆེན་པོ་ཕུ་ཆུང་བ་བཞིན་དུ་སྐྱེ་བོས་དབེན་པའི་ཡུལ་ལྗོངས་མང་པོར་བྱོན་ཏེ། བསྒོམས་པས་མངོན་པར་རྟོགས་པའི་ཡོན་ཏན་རྗེ་མཐོ་རྗེ་
མཐོར་རྒྱས་པའི་ནང་གི་ཉེར་ལེན་གྱིས་རང་དབང་མེད་པར་སྙན་གྲགས་འུར་ནས། གནས་རྙིང་རིན་པོ་ཆེའི་ཁུ་དབོན་དང། བདག་ཆེན་སོགས་དང་འཕགས་

[064B] ས་
ཐུ་ལ་རྡོ་ཐུལ་གྱི་རྣམ་པར་གྱུར་ནས་རབ་ཏུ་བྱུང་བ་རྣམས་བསླབ་པ་རིན་པོ་ཆེ་ལ་གཅེས་སྤྲས་དང། ཁྱིམ་པ་རྣམས་དགེ་སྡིག་གི་བླང་དོར་ལ་ནན་ཏན་ལྷུར་བྱེད་པ་
ཉིད་དུ་སོང་བས། བྱ་བཏང་སེམས་དཔའ་ཆེན་པོ་ཞེས་མཚན་ཐོས་ཚད་དད་པའི་སྤུ་ལོང་གཡོ་བ་ཞིག་སྟེ། མཐར་དོན་དགུ་བཞེས་པ་ཤིང་མོ་ཡོས་ལ་ངོ་མཚར་
བའི་ལྟས་བསྟན་ཏེ་གནས་རྙིང་གི་རྒྱབ་རིར་མྱ་ངན་ལས་འདས། དེ་ནས་ལོ་སུཾ་ཅུ་རྩ་བཞི་སོང། སྐུ་གདུང་རིན་པ་ཆེ་བཞུགས་པའི་རྟེན་བཞེངས་ཀྱི་ཐུགས་ཁུར་སོགས་ནི་
ཆོས་རྗེ་འཇམ་དཔལ་སྙིང་པོ་དཔོན་སློབ་ཀྱིས་མཛད་པར་སྣང། དབུས་ཀྱི་ཁྱུང་པོ་བྱ་བྲལ་བ་དགེ་ལེགས་བཤེས་གཉེན་ནི། ལྷོའི་སའི་ཆར་རོང་པོའི་རིགས་སུ་སྐུ་འཁྲུངས་
དབུས་སུ་བྱོན་ནས་སེར་འབྲས་གསང་གསུམ་མདོ་ཕྱོགས་ལ་གསན་པ་རྒྱ་ཆེར་མཛད་ཅིང། རིན་པོ་ཆེ་བ་སོ་བ་ལ་གསང་སྔགས་ཀྱི་ཆོས་མང་པོའང་གསན་

[065A]༄༅། །དེ་ནས་མདོ་ཁམས་ལ་འབྱོན་པ་དང། དགེ་འདུན་གྱི་ཚོགས་བསྡུ་བའི་ཐུགས་ཀྱི་འཁྲི་བ་ནི་བཅད། ཚེ་འདིའི་འདུན་གྲོས་ཀྱི་འགོང་པོ་ནི་འོག་
ཏུ་མནན། རྣམ་གྲོལ་དོན་གཉེར་གྱི་སྙིང་རུས་ནི་ཁོག་ཏུ་བཅུག་སྟེ། ངག་ཏུ་མི་ལུས་རིན་པོ་ཆེ་ལན་ཅིག་ཐོབ་པ་འདི་དོན་མེད་དུ་ཡེངས་ན་ཅི་རུང་གསུང་ནས། དང་པོར་
མལ་གྲོའི་ཚུལ་ཁྲིམས་དྲི་ལྡང་དང། ཕྱིས་སྐམ་བྲག་ཏུ། བསམ་གཏན་གྱི་ཟས་ལ་རྩེ་གཅིག་ཏུ་རོལ་པར་མཛད་པས། སློབ་དཔོན་ཀླུ་སྒྲུབ་ཞལ་གཟིགས་པ་དང་
ཐུན་མོང་དང་ཐུན་མོང་མ་ཡིན་པའི་མངོན་རྟོགས་ཀྱི་ཡོན་ཏན་བཟང་པོ་བོས་པ་བཞིན་དུ་ཐུགས་ལ་འཁྲུངས། ཞལ་ནས་ཀྱང། གནས་མི་མེད་ཁྱི་མེད་ཀྱི་ལུང་
སྟོངས་སུ། ང་ཕ་མེད་མ་མེད་ཀྱི་རྣལ་འབྱོར་པ། ལུས་དཔོན་མེད་གཡོག་མེད་ཀྱི་འདུག་ལུགས་གསལ། སེམས་སྤྲོས་བྲལ་སྟོང་པའི་ངང་དུ་ཉལ། མི་གཞན་དག་གི་སྐུ་
གཟུགས་ཕྱི་རུ་བཞེང། ང་རྣལ་འབྱོར་གྱི་སྐུ་གཟུགས་ནང་དུ་བཞེང། བློ་མྱུར་མགྱོགས་ཀྱི་ལྷ་བཟོ་ཀླུབས་ཤིང་ཡོད། བྱོན་གང་ལེགས་ཀྱི་ལྟད་མོ་བལྟ་རྒྱུ་

[065B] ཞེས་གདེང་ཐོབ་པའི་གསུང་བྱོན་པར་སྣང། འཕྲལ་གྱི་མཛད་པ་རྣམ་ཐར་ནི་གསུང་རབ་ཀྱི་འབེལ་གཏམ་ལ་བསྙད་པ་མ་གཏོགས་མཁས་པ་སུ་ལ་ཡང་
གསུང་ཆོས་གསུངས་བའི་མིང་མི་འདོགས། གསང་སྔགས་ཀྱི་འབེལ་གཏམ་མི་མཛད་ཅིང་རྡོར་དྲིལ། བགྲང་ཕྲེང་སོགས་ཕྱག་མཚན་གང་ཡང་ཕྱིར་མི་མངོན་
ཆོས་དང་མི་མཐུན་པའི་སྐྱ་སེར་གྱི་གསུང་གླེང་བྱུང་བ་ན་བཀའ་བཀྱོན་ཆེ་ཆེ་ལྟར་མཛད། སྔོམ་པ་གོང་མ་བླངས་པ་དང། ཐོས་པ་མང་པོ་ལ་བསྔགས་པ་མི་མཛད་
པར་དགེ་ཚུལ་གྱི་རྟེན་བཟུང་ནས་ཉམས་ལེན་བྱེད་པ་ཁོ་ན་ལ་དགྱེས། ངེད་རང་དགེ་ལྡན་པ། ཁོང་བཀའ་རྒྱུད་པ་ས་སྐྱ་པ་ཞེས་ཆོས་གྲུབ་མཐའི་ཐུགས་རུས་
གཞན་དང་མི་ཉམས་པ་ལྟར་མཛད་པ་ཞིག་སྟེ། མཐར་དགུང་ལོ་བརྒྱད་ཅུ་རྩ་ཐོན་པ་དབེན་གནས་དེ་ཉིད་དུ་མྱ་ངན་ལས་འདས། ཡ་མཚན་པའི་ལྟས་སུ། དུང་
དཀར་གཡས་སུ་འཁྱིལ་བ་དང། གདུང་ལ་རྡོ་རྗེ་རྣལ་འབྱོར་མའི་སྐུ་དང། རིང་བསྲེལ་མང་དུ་བྱོན་པ་ད་ལྟ་ཉི་སྡིངས་ན་བཞུགས་ཡོད་དོ། གནས་རྙིང་རིན་པོ་ཆེ་

[066A]༄༅། །ཀུན་དགའ་བདེ་ལེགས་རིན་ཆེན་རྒྱལ་མཚན་དཔལ་བཟང་པོ་ནི། མེ་ཕོ་སྟག་ལ་ལ་སྟོད་དུ་སྐུ་འཁྲུངས། ཡོངས་འཛིན་དམ་པ་ཨ་མོ་གྷ་
འཁྲུངས་པའི་ཕྱི་ལོ་ཡིན། རྗེ་དགེ་འདུན་གྲུབ་ལ་ཐུན་མོང་བ་ཕར་ཕྱིན་ཐེག་པའི་གཞུང་དང། རིན་པོ་ཆེ་པ་ལ་ཐེག་པ་ཆེན་པོ་གསང་སྔགས་སྐོར་ཞིབ་ཏུ་ཞུས་པ། ཐུགས་
མོས་ཀྱང་མཆོག་ཏུ་ཆེ་བ་འཁྲུངས་པ་སྟེ། ཁོ་བོ་གནས་རྙིང་པའི་རིགས་སུ་སྐྱེས་སྙམ་པའི་རློམ་པ་ནི་ཡེ་མེད། བ་སོ་ཆོས་རྗེའི་གྲྭ་པ་ཡིན་སྙམ་པའི་ཁེངས་པ་ནི་
ཡོད་ཅེས་གསུང་པ་ཡིན་སྣང། ཆོས་རྗེ་ཐམས་ཅད་མཁྱེན་པས་མཁན་པོ་དང། ཆོས་རྗེ་འདུལ་དཀར་བས་ལས་སློབ་གནང་ནས་བསྙེན་པར་རྫོགས་པའང་མཛད་
དེ་ནས་གནས་རྙིང་གི་གདན་སར་ཆེན་པོར་ཕེབས་ཏེ། བྱང་ཆུབ་ལམ་རིམ་ལ་སོགས་པའི་གསུང་ཆོས་རྒྱུན་ལྡན་དུ་གསུང་པ། དགེ་འདུན་གྱི་བཅའ་ཁྲིམས་
ལ་གནོན་པ། བཀྲ་ཤིས་ལྷུན་པོ་བ་དཔོན་སློབ་ཀྱི་ཆོས་གཞི་འདེགས་པ། ཐུགས་དམ་གོས་སྐུ་ཆེན་མོ་བཞེངས་པ་སོགས་བསྟན་པའི་བྱ་བ་རྒྱ་ཆེར་མཛད་པའི་

[066B] ཆོས་རྗེ་འཇམ་དཔལ་སྙིང་པོ་ཁྲི་ཐོག་ཏུ་བཏོན་ནས། ཉིད་རང་ཐུགས་དམ་གང་འཕེལ་གྱི་དགོངས་པས་འགོལ་ས་སྙེག་པ་ཁད་ཉེར་གཞེས་ཁ་སྣེའུ་ནས་སྤྱན་
དྲངས་པར་ནང་སོ་སྐུ་མཆེད་ཀྱིས་ཐོག་དྲངས། སྐྱི་ཤོད་ཀྱི་རབ་བྱུང་སྐྱེ་བོའི་ཚོགས་མང་པོའི་དོན་མཛད་ཅིང། ར་སྒྲེང་དང། དགེ་ལྡན་མཇལ་བར་ཕེབས་པ་ནའང། གུས་
པ་དང་ལྡན་པའི་དགེ་འདུན་རྣམས་གསུང་ཆོས་ཀྱི་ཚིམས་པར་མཛད། སྐྱི་ཤོད་དུ་བཞུགས་དུས་དེ་ཁར་ནུབ་ཅིག་མནལ་ལམ་དུ་གནས་རྙིང་གི་རྒྱབ་རི་ལ་རྗེ་བཙུན་ས་པཎ་
གྱི་སྐུ་འདྲ་འབུར་དུ་དོད་པ་ཞིག་གཟིགས་པ་རྨིས་པ་ན། བློ་བུར་དུ་གཙང་ལ་བཏེག་སྟེ། གནས་རྙིང་གླིང་གི་ཁོ་ར་ཁོར་ཡུག་ཏུ་རྗེ་ཡབ་སྲས་ཀྱི་མཚན་རྣམས་རྡོ་ལ་བྲིས་
ནས༑ བསྟན་པ་རིང་དུ་གནས་པ་དང། གཞན་དུ་མི་འགྱུར་བའི་རྟེན་འབྲེལ་བསྒྲིག་པ་མཛད། སླར་དབུས་སུ་བྱོན་ནས་ནང་སོ་དཔོན་བློན་གྱིས་གུས་མཆོད་སྔར་བཞིན་
དང། ཐམས་ཅད་མཁྱེན་པའི་སྐུ་སྐྱེ་རིན་པོ་ཆེ་བསྙེན་པར་རྫོགས་པའི་མཁན་པོའང་གནང། དགེ་ལྡན་དུ་ཕེབས་ནས་དངུལ་གདུང་རིན་པོ་ཆེའི་དྲུང་དུ་བསྟན་པ་རི་

[067A]༄༅། །པོ་ཆེའི་དྲུང་དུ་བསྟན་པ་རིན་པོ་ཆེ་རྒྱས་པའི་སྨོན་ལམ་དང། མགོན་ཁང་དུ་ཆོས་སྐྱོང་རྣམས་ལ་བསྟན་དགྲ་བརླག་པའི་འཕྲིན་ལས་འཆོལ་བ་
སོགས་མཛད། སླར་ཡང་གཙང་ལ་ཕེབས་ཏེ་གནས་རྙིང་རི་ཕུག་ཏུ་ཐུགས་དམ་འཕེལ་བར་བཞུགས། སྐུ་ཆེ་བའི་ཡོན་ཏན་ཡང་ཐུགས་སྐྱོ་ཤས་ངེས་འབྱུང་ཆེ་བས། མི་
མ་རུང་པ་ཞིག་ཀྱང་བློ་སྣ་སྒྱུར་ནུས་པ་སྔོ་པ་གསུཾ་གྱི་ཚུལ་ཁྲིམས་མཆོག་ཏུ་གཙང་བས། དེའི་དྲི་ངད་ཞིམ་པོས་ཙན་དན་གྱི་དྲི་བཟང་པོ་ཡང་ཟིལ་གྱིས་གནོན་པ། བྱང་
ཆུབ་ཀྱི་སེམས་རིན་པོ་ཆེ་འབྱོངས་པས་གཞན་སྡུག་བསྔལ་བ་གསན་པ་ན། སྐུ་ལུས་འདར་བ་དང་སྤྱན་ཆབ་ངང་གིས་འབྱུང་བ། གསང་སྔགས་ཀྱི་གདམས་པས་
ཐུགས་རྒྱུད་གཏམས་པར་མཛད་པ་མ་གཏོགས་སྣོད་མིན་ལ་དུས་ནམ་ཡང་མི་འདོམས་པ། རྗེ་བཙུན་ཙོང་ཁ་པ་ཆེན་པོའི་བསྟན་པ་ཁོ་ན་ཐུགས་ལ་བཅངས་
ནས་ཅི་ཕན་མཛད་པ་སོགས་ཏེ་ངོ་མཚར་མཆོག་ཏུ་ཆེ་བ་ཞིག་གོ། མཐར་དགུང་ལོ་ལྔ་བཅུ་རྩ་གཅིག་པ་མེ་ཕོ་འབྲུག་ལོ་ལ་རི་ཕུག་ཏུ་སྐུ་གཤེགས། བྱ་བཏང་

[067B] དེ་ནས་སུམ་ཅུ་རྩ་གསུམ་སོང། ཡ་མཚན་པའི་རྟགས་སུ་དབུ་ཐོད་ལ་ཐུབ་དབང་གི་སྐུ་དང། བདེ་མཆོག་ལྷན་སྐྱེས་ཀྱི་སྐུ་
གསལ་བར་བྱོན་དེའི་དབོན་འཇམ་དཔལ་སྙིང་པོ་པ་དང། དེའི་དབོན་རིན་ཆེན་རྡོ་རྗེ་བ་ཡང་རིན་པོ་ཆེ་པའི་རྣམ་ཐར་ཇི་ལྟ་བ་བཞིན་སྐྱོང་ཞིང་བསྟན་པ་འདིའི་རྒྱན་
དུ་ཆེ་བ་ཞིག་སྟེ། སྔ་མ་དགུང་ལོ་སུམ་ཅུ་མ་ཟིན་ཙམ་དང་ཕྱི་མ་སུཾ་ཅུ་རྩ་ཐོན་པ་ན་གཤེགས། འདས་རྟགས་སུ་སྔ་མའི་མས་སོ་ལ་དུང་འཁྱིལ་རིང་བསྲེལ་གྱིས་
བརྒྱན་པ་དང། ཕྱི་མའི་ཞུན་ཐིགས་ལ་བཅོམ་ལྡན་རྣམ་པར་རྒྱལ་མའི་སྐུ་ཞལ་ཕྱག་ཡོངས་རྫོགས་བྱོན། ད་ལྟ་དབོན་ཁྲི་ཐོག་པ་འདི་ལས་གཞན་པའི་གདུང་
བརྒྱུད་གཉིས་པ་མ་མཆིས་ཀྱང། རྒྱ་འཇམ་དཔལ་སེང་གེས་སྤྱན་རས་གཟིགས་ཀྱིས་སྤྲུལ་པ་བརྒྱད་ཅུ་རྩ་བརྒྱད་འབྱོན་པར་ལུང་བསྟན་པ་ལྟར་ན། འདི་པ་
ཞེ་བདུན་པ་ཡིན་སྣང་བས། གདུང་བརྒྱུད་ཀྱི་ཕྲེང་བ་ཆད་པར་མི་འགྱུར་རམ་སྙམ། ཆོས་རྗེ་བློ་གྲོས་བརྟན་པ་ནི་གཙང་སྟོད་དུ་སྐུ་འཁྲུངས། ཆོས་རྗེ་བ་སོ་བ་

[068A]༄༅། །དང་འཁྲུངས་ལོ་གཅིག་གནས་རྙིང་དུ་རབ་ཏུ་བྱུང། སྤྱིར་རྗེ་ཡབ་སྲས་གསུམ་ག་དང། སོགས་སུ་རྒྱལ་ཚབ་རིན་པོ་ཆེ་བསྟེན་ནས་གསུང་རབ་
ལ་སྦྱངས་པས་མང་དུ་ཐོས་པའི་མཁས་པ་ཆེན་པོར་གྱུར། དང་པོར་གསང་ཕུ་ཁུ་སྤེ་གྲ་ཚང་གི་འཆད་ཉན་མཛད་པ། ཆགས་སྡང་འཕེལ་བའི་དབང་གིས་བཞུགས་
མ་སྤྲོ་བར། ཡར་སྟོད། ཨེ་དྭགས་སོགས་སུ་བྱ་བྲལ་འཆད་ཉན་འཕེལ་བར་མཛད། དེ་ནས་བྱང་རྩེར་ཕེབས་པ། བྱམས་ཆོས་སོགས་གཞུང་ཆེན་མོའི་བཤད་
པ་རྒྱ་ཆེར་མཛད་ཅིང། བྱམས་ཆོས་ཕྱི་མ་བཞིའི་ཊཱིཀྐ་དང། རྣམ་འགྲེལ་གྱི་ལམ་བསྒྲིགས་སོགས་ལེགས་བཤད་ཀྱི་རྩོམ་པ་མང་དུ་མཛད་པས། མཁས་གྲགས་
ཇེ་འཕེལ་ཇེ་འཕེལ་དུ་སོང། ང་ཤི་ན་ལམ་རིམ་དང་བྱམས་ཆོས་ཤི་ཞེས་ཞལ་པོའང་མཛད་སྐད། དགུང་ལོ་དོན་གཉིས་པ་ཆུ་སྤྲུལ་ལ་གདན་སར་ཕེབས། དོན་
བདུན་པ་ས་ཕོ་ཁྱི་ལ་ཡ་མཚན་པའི་ལྟས་བསྟན་ཏེ་སྐུ་གཤེགས། ས་ཁྱི་འདི་རྗེ་ཐམས་ཅད་མཁྱེན་པས་དུས་འཁོར་འགྲེལ་ཆེན་གསུངས་ནས་དྲུག་ཅུ་སྐོར་

[068B] དེ་ནས་དེང་སང་ཡན་ལ་ལོ་ལྔ་བཅུ་རྩ་གཅིག་འདས། རྗེ་དེ་ལ་སྲས། གཡའ་བཟང་སྤྱན་སྔ་རྡོ་རྗེ་རིན་ཆེན། དྭགས་པོ་དཀའ་བཅུ་པ་མཐའ་
ཡས་གཉིས། མཁན་ཆེན་ངག་དབང་པ་སོགས་གཞན་ཕན་ནུས་པ་མང་དུ་བྱོན། སྤྱན་སྔ་འདི་པ་ནང་སོ་བསམ་སྡེ་པའི་ཞལ་ངོ་ཡིན་པ་སོགས་ནས་ཞབས་
བརྟན་ན་ཡར་སྟོང་དུ་དགེ་ལྡན་པའི་བསྟན་པ་རྒྱས་པ་ཞིག་འོང་རྒྱུ་ཡིན་ནའང་སྐུ་ཚེས་མ་ཟིན། བློ་གྲོས་མཐའ་ཡས་པས་དྭགས་སྨད་དུ་གཞན་དོན་མཛད་
གྲགས་པ་མཐའ་ཡས་པས་གཞུང་བཤད་མ་མཛད་ཀྱང། གོང་མ་ཆེན་པོའི་ཏི་ཤྲཱི་ཐོབ་པས་བསྟན་པ་སྤྱི་ཁོག་ལ་ངང་གིས་ཕན་པར་གྱུར། མཁན་ཆེན་པས་སྡེ་
པ་ལྷ་རྒྱ་རི་བ་ལ་སྤྱིན་བདག་ཞུས་ནས་ཨེ་དྭགས་ཕྱོགས་སུ་ཕར་ཕྱིན་གྱི་བཤད་པ་བཙུགས། སྐུ་གཤེགས་ནས་འགྲིབ་པ་ན་བཤེས་གཉེན་ཆོས་ཀྱི་དཔལ་
བས་སླར་ཡང་བཤད་གྲ་བཟུང་ནས་བསྟན་པ་རིན་པོ་ཆེ་ལ་བྱ་བ་མཛད། དེ་ནས་རིམ་པ་བཞིན་དཀའ་བཅུ་པ་བསོད་ནམས་ལྷུན་གྲུབ། ལུང་རིགས་སྨྲ་བ་བློ་

[069A]༄༅། །གྲོས་འཕེལ་བ། དབོར་པ་ཆོས་མཛད་བློ་གསལ་བཤེས་གཉེན། གཙང་པ་སློབ་དཔོན་དགེ་ལེགས་པའི་བར་བྱོན་ཏེ། ཆོས་འཁོར་རྒྱལ་གྱི་
གཙུག་ལག་ཁང་དང། ཨེ་དྭགས་ཀྱི་ཡུལ་ལྗོངས་ཀུན་བརྒྱུས་ནས་བཤད་ཉན་འཕེལ་མུས་སུ་ཡོད་དོ། །ཆོས་རྗེ་སྨོན་ལམ་དཔལ་བ་ནི། རྒྱལ་བ་ཞེས་པ་ཤིང་
ཕོ་རྟ་ལ་གཡས་རུ་བྱང་གི་སའི་ཆར་སྐུ་འཁྲུངས། དགེ་ལྡན་བཏབ་ནས་ལོ་དྲུག་སོང་བ་དེ་ཡིན། རྗེ་དགེ་འདུན་གྲུབ་རྩ་བའི་ཡོངས་འཛིན་དུ་བསྟེན་ནས། བདེ་བར་
གཤེགས་པའི་གསུང་རབ་མཐའ་ཡས་པ་དང། རྗེ་བཙུན་ཤེས་རབ་སེང་གེ་ལ་གསང་འདུས་ཀྱི་རྒྱུད་འགྲེལ་གསན། རྩེ་ཐང་དུ་པོ་ཏི་སུཾ་ཅུ་རྩ་དྲུག་གི་གྲ་སྐོར་གནང་
བས༑ མཁས་པའི་བྱ་བ་རྣཾ་པ་གསུམ་གྱི་ཆ་ནས་གཞན་དང་མི་མཉམ་པའི་སྙམ་པ་འུར་ཞིང། བྱམས་ཆེན་རབ་འབྱམས་པ་དང། གཞུ་བསོད་པ་ཐལ་
འགྱུར་གྱིས་བཅོམ་པས་ཀྱང་སྟོན་གྲགས་ཆེར་སོང། དེ་ནས་གསང་ཕུར་ཆོས་རྗེ་ཡོན་རྒྱམ་པ་དང། འབྲས་སྤུངས་སུ་འཇམ་དབྱངས་ཆོས་རྗེ་གཉིས་ལ་

[069B] རིམ་པས་གཙང་པོ་ལྷོའི་གྲ་ཚང་ཆེན་མོ། བཀྲ་ཤིས་ལྷུན་པོ། གསེར་ཁང་གོང་རྣམས་སུ་བཤད་ཉན་
མཛད༑ སླར་དབུས་སུ་ཕེབས་ཏེ་སེ་རའི་རྒྱ་གྲ་ཚང། ཤར་གྱི་མཚན་ཉིད་ཁང། ཐང་སྐྱ་སོགས་སུ་འཆད་ཉན་མཛད་པས། ཆོས་རྗེ་མདར་པ། ཆོས་རྗེ་ནི་
ཙོ་པ། དཀའ་བཅུ་པ་བློ་གྲོས་འཇམ་དཔལ། ལས་ཆེན་བསོད་དཔལ་བ་སོགས་གསུང་ལས་སྐྱེས་པའི་སྲས་མང་དུ་བྱུང་ཞིང། རྣམ་འགྲེལ་གྱི་ཊཱིཀྐ་ལེགས་
པ་ཞིག་ཀྱང་མཛད། དེ་ཁའི་མོད་ལ་ཤར་དུ་ཕེབས་པ་གྲ་ཚང་ལུགས་གཉིས་ཀའི་སྒོ་ནས་བསྐྱངས། སླར་ཡང་གཙང་ལ་ཕེབས་ཏེ་ཆོས་རྗེ་ཐམས་ཅད་མཁྱེན་
པའི་དྲུང་དུ་གླེགས་བམ་རིན་པོ་ཆེ་ཆ་ལག་དང་བཅས་པ་གསན་ནས། དགེ་ལྡན་དུ་གསུངས་ཤིང་ཁུ་ཆེན་པོ་ཡིན་པའི་ཞལ་བཞེས་ཀྱང་དོན་གྱིས་མཛད་
དེ་ནས་ས་ཕག་དེ་རྗེ་ཉིད་ཞིང་གཞན་དུ་གཤེགས་ནས་དྲུག་ཅུ་སྐོར་གཅིག་ལོན་པའི་ཀག་ཡིན་པས་རྩེ་ཤར་གྱི་རྩོད་པ་དེ་བྱུང། དེ་ཞི་བའི་དགུང་ལོ་རེ་བདུན་

[070A]༄༅། །པ་ལྕགས་ཕོ་བྱི་བ་ལ་གདན་སར་ཕེབས་ཤིང། དེའི་ཕྱི་ལོ་ལྕགས་མོ་གླང་ལ་འབྲས་སྤུངས་ཀྱི་གདན་སར་ཡང་ཕེབས་པ། གདན་ས་གཉིས་
ཀར་མདོ་རྒྱུད་ཀྱི་གསུང་རབ་རྒྱ་ཆེར་གསུངས་ཤིང། མཐུ་སྟོབས་དང་བྱིན་རླབས་ཕུན་སུམ་ཚོགས་པའི་སྒོ་ནས་དགེ་འདུན་རྣམས་མཆོག་ཏུ་གུས་པའི་མདོ་ལ་གཞིས་
ཀ་བྲག་དཀར་བ་སོགས་ཀྱིས་མཐུན་རྐྱེན་སྦྱར་ནས་རྒྱལ་བ་བྱམས་པའི་ཕོ་བྲང་བཞེངས་ཏེ། ཀུན་སྤངས་མཛད་པའི་མཐར། དགུང་ལོ་དོན་བརྒྱད་བཞེས་པ་
ལྕགས་མོ་ཕག་གི་ལོ་ཧོར་ཟླ་བཅུ་གཅིག་པའི་ཉེར་གཉིས་ལ་ངོ་མཚར་བའི་ལྷས་བསྟན་ཏེ་ལྷ་ས་པོ་ཏ་ལར་སྐུ་གཤེགས། །དེ་ནས་ལོ་སུམ་ཅུ་རྩ་བརྒྱད་སོང་
ཆོས་རྗེ་བློ་བཟང་ཉི་མ་དོན་གྲུབ་ཅེས་པ་ས་མོ་ལུག་ལ་ཙོང་ཁའི་ཡུལ་དུ་སྐུ་འཁྲུངས་རྗེའི་དབོན་པོ་ཞིག་གི་སྲས་ཡིན། སྐུ་གཞོན་ནུ་ནས་དབུས་སུ་བྱོན་ཏེ་མཁས་
པ་མུ་ཏྲད་པ། བླ་མ་རྟག་ལེབ་བྱང་རྒྱལ། སློབ་དཔོན་གྲགས་འོད་པ་སོགས་ལ་གཏུགས་ཏེ་གསུང་རབ་ལ་སྦྱངས་པས། ལུང་རིགས་ཀྱི་གནས་ཐོགས་པ་མེད་

[070B] གསང་ཕུར་པོ་ཏི་ཉི་ཤུ་རྩ་གཉིས་ཀྱི་གྲ་སྐོར་མཛད་ཅིང། སློབ་དཔོན་རྣམས་ཚོགས་པའི་སར་བགྲོ་གླེང་བརྩད་པས་སློབ་དཔོན་རྩེ་ཉག་པ་བཅོམས་
དེའི་ཕྱིར་ལོ་ར་བ་སྟོད་ཀྱི་འཆད་ཉན་མཛད་དེ་ཆེན་པོའི་གོ་སར་ཡང་ཕེབས། དེ་ནས་བཀྲ་ཤིས་ལྷུན་པོར་བྱོན་ཏེ་ཆོས་རྗེ་ཐམས་ཅད་མཁྱེན་པའི་དྲུང་དུ་མདོ་སྔགས་
ཀྱི་ཆོས་མང་དུ་གསན། སླར་དབུས་སུ་ཕེབས་ནས་འབྲས་སྤུངས་ཀྱི་གདན་ས་མཛད་དེ་ལོ་ཤས་ཚོགས་པ་བསྐྱངས། དེ་ནས་ཚལ་གུང་ཐང་དུ་དབེན་དགོན་ཞིག་
བཏབ་ནས་བཞུགས་པ་ལ་ཆུ་མིག་རང་རྡོལ་དུ་བྱུང་བས་སྐྱེ་བོ་ཀུན་ངོ་མཚར་སྐྱེས། དབུ་རུ་ལྷོ་བྱང། ཨེ་གཉལ་དྭགས་གསུམ། ཡར་ཀླུངས་སྟོད་སྨད་རྣམས་
སུ་ཕེབས་ནས་ཆོས་གསུངས་པས་མཐོ་དམན་མེད་པ་ཀུན་གུས་པར་གྱུར། དེ་ནས་གསང་ཕུ་གླིང་སྨད་ཀྱི་གདན་སར་ཕེབས་ཏེ། གཙོ་བོར་དྲང་ངེས་རྣམ་
འབྱེད་གསུང་བ་གནང་ཞིང་རང་རྒྱུད་པ་ཡན་ཆད་ཀྱི་ཊཱིཀྐ་ཞིག་ཀྱང་མཛད། ལྕགས་ཁྱི་ལ་དགེ་ལྡན་ཁྲི་ཐོག་ཏུ་ཕེབས་པར་དུས་ཆོས་གསུང་བ་དང་གདངས་

[071A]༄༅། །སྙན་པོའི་བསྔོ་གཏམ་གྱི་ཕྲེང་བས་གདུལ་བྱ་ཡིད་འཕྲོག་པར་མཛད་དེ། ད་བཞི་བཞེས་པ་ཆུ་བྱི་ལ་གཟིམས་ཁང་ཉིད་དུ་སྐུ་གཤེགས་
དེ་ནས་ལོ་སུམ་ཅུ་རྩ་བདུན་སོང། ཆོས་རྗེ་ཡེ་ཤེས་བཟང་པོ་ནི་མྱོས་བྱེད་ཅེས་པ་ཤིང་མོ་ལུག་ལ་ལྡན་སྨད་དུ་སྐུ་འཁྲུངས། ཆོས་རྗེ་རབ་འབྱམས་པ་འཁྲུངས་པའི་ཕྱི་ལོ་
ཡིན༑ དབུས་སུ་བྱོན་ནས་འབྲས་སྤུངས་སུ་མཁན་ཆེན་དཔལ་བློ་བ་ལ་ཕར་ཚད་རིགས་ཚོགས་སོགས་དང། འདུལ་འཛིན་དགེ་ལེགས་དཔལ་བ་ལ་འདུལ་བ་མདོ་
རྩ་བ་གསན་པ་སོགས་ལས་མཁས་པར་གྱུར་ཏེ་ཕར་ཚད་ཀྱི་གླིང་བསྲེ་བ་མཛད། གླེང་བསྲེ་བྱེད་པའི་སྲོལ་བཟང་པོ་ཡང་དེ་ནས་ཚུགས། འཇམ་དབྱངས་
ཆོས་རྗེ་ཉིད་ལ་མཁན་པོ་ཞུས་ཏེ་བསྙེན་པར་རྫོགས། དེ་ནས་བློ་གསལ་གླིང་གི་འཆད་ཉན་ཐོག་ཏུ་ཕེབས་པ། བར་ཆང་དུ་སྐུ་མཛེའི་རྣམ་པ་ཞིག་བྱུང་ཡང་ཐུགས་
དམ་ཟབ་མོས་སྦྱངས་ནས་སླར་ཡང་བཤད་ཉན་ཡུན་རིང་དུ་མཛད་པས་འཕྲིན་ལས་དབྱར་དུས་ཀྱི་ཆུ་བོ་བཞིན་འཕེལ་བ་སྟེ། མི་གཞན་རྣམས་གསེར་

[071B] ང་མི་ལ་བྱམས་བཞེངས་ཞེས་ཞལ་པོ་མཛད་པའང་ཡིན་སྣང། ཉན་བཤད་འཕེལ་བ་དེ་ཁའི་མོད་ལ་ཤར་དུ་ཕེབས་ཏེ། དབུ་
ཕར་ལམ་རིམ་སོགས་གསུང་བ་གནང། དེ་ནས་དགུང་ལོ་དོན་དགུ་བཞེས་པ་ཆུ་གླང་ལ་གདན་སར་ཕེབས་ནས། དུས་ཆོས་གསུང་བ་དང། ཐུགས་དམ་བྱམས་
པའི་བཞེངས་སྐུ་ཁྱད་པར་ཅན་གྲུབ་པ་མཛད་དེ་གྱ་བཞི་བཞེས་པའི་ས་རྟ་ལ་སྐུ་ཞི་བར་གཤེགས། དེ་ནས་ལོ་སུམ་ཅུ་རྩ་གཅིག་སོང། ཆོས་རྗེ་དེ་ལ་གསུང་ལས་
སྐྱེས་པའི་སྲས་མང་དུ་མཆིས་པ་ལས་འབྲས་སྤུངས་སུ་འཐོན་པའི་ཞལ་སློབ་རགས་རིམ་བརྗོད་ན། རྗེ་མཁས་བཙུན་རིན་པོ་ཆེ། སྡེ་སྣོད་འཛིན་པ་སངས་
རྒྱས་བཟང་པོ། རམ་སྟོན་ཚུལ་ཁྲིམས་རྒྱལ་མཚན། མཁན་ཆེན་དབང་དཔལ་བ། རབ་འབྱམས་པ་རིན་བཟང། མཁན་རིན་པོ་ཆེ་རིན་ཆེན་ཆོས་
བཟང༑ འཕྱོང་རྒྱས་དཀའ་བཅུ་པ་ཆོས་འཕེལ་རྒྱལ་མཚན། ཀོང་པོ་དཀའ་བཅུ་པ་བློ་གྲོས་དབང་པོ། མཁན་ཆེན་སངས་རྒྱས་ཚུལ་ཁྲིམས། གོ་བོ་

[072A]༄༅། །རབ་འབྱམས་པ་སྔ་མ། ཚ་བ་བསམ་གཏན། ཉག་རི་བྶཾ་གཏན། ལྡན་མ་བསམ་གཏན་ཏེ་བསམ་གཏན་གསུཾ། ཨར་དགེ་བླ་མ་ཆོས་སྐྱབས་པ་
དྭགས་པོ་དཀའ་བཅུ་པ་ཆོས་དཔལ། ཨུ་རི་དཀའ་བཅུ་པ་ཤེས་རབ་དཔལ། ཨུ་རི་བླ་མ་འོད་སྲུངས་པ། འཕན་པོ་དཀའ་བཅུ་པ་རབ་གསལ་ཟླ་བ། འཕེན་པོ་དཀའ་བཅུ་པ་
ལེཌ་གྲུབ། འཕན་པོ་དཀའ་བཅུ་པ་བཀྲ་ཤིས་རབ་བརྟན། དཀའ་བཅུ་འཛིན་པ་གཞོན་ནུ་མཛེས་པ་སོཌ་མང་དུ་བྱོན། དེ་རྣམས་ལས་འབྱོང་རྒྱས་དཀའ་བཅུ་པས་ནི་ཆོས་
རྗེ་ཉི་ཁྲི་པའི་རྗེསུ་རི་བོ་སྡེ་ཆེན་གྱི་གདན་ས་མཛེད། ལཾ་རིམ། དབང་ལུང་མན་ངག་རྗེས་གནང་སོཌ་ཀྱི་སྒོ་ནས་འཕྲིན་ལས་བསྐྱངས་ཤིང། ཆོས་རྒྱལ་རྡོ་རྗེ་ཚེ་བརྟན་
ཁུ་དབོན་གྱིས་ཀྱང་བླ་མར་ཁུར། བློ་གྲོས་དབང་པོ་བས་བཀྲིས་རབ་བརྟན་དུ་རྩ་འཇུག་གི་བཤད་པ་མཛད། དེའི་རྗེས་སུ་དཀའ་བཅུ་པ་དཔལ་བློ་དང། ད་ལྟ་དཀའ་
བཅུ་པ་རིན་ཆེན་འོད་འཕྲོས་བཤད་པ་མཛད་པའི་སྐབས་ན་ཡོད། གོ་བོ་རབ་འབྱམས་པ་སྔ་མས་ལྡན་མའི་ཡུལ་དུ་ཕར་ཕྱིན་གྱི་བཤད་ཉན་འཕེལ་པོ་མཛད་

[072B] བཀྲ་ཤིས་རབ་བརྟན་པས་གསང་སྔགས་མཁར་དུ་བཤད་པ་བྱས། དྲུང་གཞོན་མཛེས་པས་ཀྱང་ཆ་དཀར་
ཆོས་སྡེར་ཕར་ཕྱིན་གྱི་བཤད་པ་མཛད་པས། གཞན་ཕན་ཆེན་པོ་བྱུང། དེ་ནས་དཀའ་བཅུ་པ་བློ་གྲོས་དཔལ་ལྡན་པ་དང། དཀའ་བཅུ་པ་ཤེས་རབ་འཕེལ་
བ་རིམ་པས་བསྐོས་པའང་བཤད་ཉན་ཤིན་ཏུ་འཕེལ་བར་ཡོད་དོ། ཆོས་རྗེ་བློ་བཟང་པ་ནི་ཞི་བ་ཞེས་པ་ས་མོ་བྱའི་ལོ་ལ་གཙང་སྟོད་མདར་དུ་སྐུ་འཁྲུངས་
ལོ་འདི་ལ་མཁས་པ་ལེགས་ཆོས་པ་དང། རྩེ་པ་ཤེར་བཟང་པ་གཉིས་ཀྱང་འཁྲུངས། ཆོས་རྗེ་གཉལ་པ་འཁྲུངས་ནས་ལོ་གསུམ་དང། ཆོས་རྗེ་ཡེ་བཟང་
པ་འཁྲུངས་ནས་བཅོ་ལྔ་སོང། དེ་ནས་ལོ་གཉིས་འདས་པའི་ལྕགས་ཕག་དེ་མཁས་གྲུབ་ཆོས་རྗེ་ཁྲི་ཐོག་ཏུ་ཕེབས་ལོའང་ཡིན། མདར་ཆོས་རྫོང་དུ་
རབ་ཏུ་བྱུང་ནས་གཞུང་འཛིན་པ་དང། བརྒལ་བརྟག་བརྩི་བ་སོགས་མཛད། དབུས་སུ་བྱོན་ཏེ་མཁན་ཆེན་དཔལ་བློ་བ། ཆོས་རྗེ་རབ་འབྱམས་པ་

[073A]༄༅། །མཁས་པ་ཀུན་ལེགས་པ། ཆོས་རྗེ་བ་སོ་བ། ཆོས་རྗེ་ཤེར་འབྱུང་བ་སོགས་བསྟེན་ནས་མདོ་སྔགས་ལ་གསན་པ་རྒྱ་ཆེར་མཛད། རིམ་
པས་ཐང་སྐྱ་དང། གསང་སྔགས་མཁར་དུ་རྣམ་འགྲེལ་གཙོ་བོར་གྱུར་པའི་བཤད་ཉན་མཛད་ཅིང། ཤར་དུ་ཕེབས་པ་ནའང་མདོ་སྔགས་གཉིས་ཀའི་ཆོས་གསུང་
པས་སྲས་མང་དུ་གསན་པ་དུ་མ་བྱུང་ཞིང། ས་སྐྱ་པའི་དགེ་བཤེས་སློབ་དཔོན་འབུམ་རབ་འབྱམས་པ་རིན་ཆེན་ཆོས་དབང་གིས་དྲང་ངེས་རྣམ་འབྱེད་གསན་
ལ༑ ཁོ་བོས་ཀྱང་འཇམ་དབྱངས་ཆོས་སྐོར་གྱི་བཀའ་དྲིན་ནོད་པ་ཡིན་ནོ། །དེ་ནས་དགུང་ལོ་དོན་གཉིས་པ་ལྕགས་སྤྲེ་ལ་གདན་སར་ཕེབས་ཏེ། དུས་ཆོས་
གསུང་བ་དང་མཁའ་འགྲོ་ཆོས་སྐྱོང་སྐུ་ལ་འཁོར་བའི་སྙན་པ་རྒྱས་པའི་མདོ་ལ་རྒྱལ་བ་འོད་དཔག་མེད་ཀྱི་གསེར་སྐུ་ཡ་མཚན་ཅན་བཞེངས་ཏེ། གྱ་གསུམ་
བཞེས་པ་ལྕགས་མོ་ལུག་གི་ཧོར་ཟླ་གཉིས་པའི་ཉེར་གཉིས་ལ་གཟིམས་ཁང་ཉིད་དུ་སྐུ་གཤེགས། ལོ་འདི་ལའང་རྡོ་རྗེའི་སློབ་དཔོན་ཆོས་ལྡན་བློ་གྲོས་པའང་

[073B] དེ་ནས་ལོ་བཅོ་བརྒྱད་སོང། འདས་རྟགས་སུ་དགུང་ཞག་གི་རིང་གསེར་གྱི་མེ་ཏོག་རྩོད་མེད་བབས་པར་སྣང། ཞལ་སྔ་ནས་ཤེས་རབ་དར་ལེཌ་
པའི་བློ་གྲོས་ནི། རབ་མྱོས་ཞེས་པ་ལྕགས་ཕོ་རྟའི་ལོ་ལ་ཨེའི་འཕྱོས་སུ་སྐུ་འཁྲུངས། བླ་འབྲིང་ཆོས་སྡེར་བླ་མ་བསོད་ནམས་རྒྱ་མཚོའི་བློ་གྲོས་ལ་རབ་ཏུ་
བྱུང༑ གསང་ཕུར་སློབ་དཔོན་ཤེས་བཀྲས་པ་ལ་ལུང་ཆོས། བཀྲ་ཤིས་ལྷུན་པོར་ཐམས་ཅད་མཁྱེན་པ་ལ་བྱམས་ཆོས་སྡེ་ལྔའི་ལུང། སློབ་དཔོན་ཆོས་
འབྱོར་བ་ལ་རྣམ་འགྲེལ། ཆོས་རྗེ་གནས་བརྟན་པ་ལ་འདུལ་བའི་མདོ། བླ་མ་སྣོད་པ་དང་རྩེ་པ་བཀྲས་རྒྱལ་བ་ལ་དབང་ལུང་རྗེས་གནང། རྒྱུད་
པ་ཤེས་བཟང་པ་ལ་གསང་འདུས་ཀྱིས་གཙོས་པའི་བསྡུས་རྒྱུད་རྣམས་གསན་ཞིང། སྣོན་པ་དཔལ་ལྡན་པས་མཁན་པོ། བྱང་རྩེ་ནས་ལས་སློབ་
རྒྱུད་ཁང་ནས་གསང་སྟོན་མཛད་དེ་བསྙེན་པར་རྫོགས། དེ་ནས་ཉི་མ་ཐང་དུ་ལོ་ཉི་ཤུ་ལྷག་པར་གཞུང་ལུགས་ཀྱི་བཤད་པ་མཛད་པས་མཁས་གྲགས་

[074A]༄༅། །ཀྱིས་དབུས་གཙང་ཁྱབ་སྟེ། གུང་རུ་རབ་འབྱམས་པ་གཞོན་བྱང། དཀའ་བཅུ་པ་བསོད་ནམས་བཟང་པོ། དཀའ་བཅུ་པ་ཤཱཀ་བཀྲས་
རབ་འབྱམས་པ་བཀྲས་བསམ། དཀའ་བཅུ་པ་ཤེས་བཟང། སྨོག་པ་ཆོས་མཛད་པ་སོགས་བཤེས་གཉེན་མང་དུ་ཐོན། ད་བདུན་པ་མེ་སྟག་ལ་བྱང་རྩེ་དང་
རེ་གཉིས་པ་ལྕགས་ལུག་ལ་གདན་སར་ཕེབས་པ་གཉིས་ཆར་དུ། མདོ་སྔགས་ཀྱི་ཆོས་སྟར་ཆགས་སུ་གསུངས་པ་ལས་སླར་ཡང་སྡེ་སྣོད་འཛིན་པ་མང་པོ་འདུས་
ཁོ་བོས་ཀྱང་འདུས་པའི་རྒྱུད་སྒྲོན་མ་གསལ་བ་དང་བཅས་པ། བཤད་རྒྱུད་ཡེ་ཤེས་རྡོ་རྗེ་ཀུན་ལས་བཏུས་དང། ལྷ་མོ་བཞིས་ཞུས་གཉིས་ཊཱིཀྐ་དང་བཅས་པ་
རིམ་ལྔ་གསལ་སྒྲོན། རྣམ་གཞག་གི་ཊཱིཀྐ། བསྐྱེད་རིམ་ཊཱིཀྐ། རིམ་ལྔ། མདོར་བྱས། མདོ་བསྲེ། རྡོ་རྗེ་སེམས་དཔའི་སྒྲུབ་ཐབས། བདེ་དགྱེས་ཀྱི་
རྒྱུད་གཉིས་ཊཱིཀྐ་དང་བཅས་པ། སྔགས་རིམ་ཆེན་མོ། དྲིལ་བུ་རི་མ་ལྔའི་ཊཱིཀྐ། རྗེ་ཡབ་སྲས་ཀྱི་བཀའ་འབུམ། ཀརྨ་ཤ་ཏམ། ཀྱཻ་རྡོ་རྗེའི་དབང་སོགས་

[074B] བསྟན་པའི་མཛད་པ་རྒྱ་ཆེར་བསྐྱངས་པའི་མཐར་ཐུགས་དམ་ཐུབ་དབང་གི་གསེར་སྐུ་གྲུབ་པ་གནང་སྟེ་
རེ་བདུན་པ་མེ་བྱི་ལ་ཀུན་སྤངས་མཛད་ནས་མངོན་དགའ་ཉིད་དུ་ཞབས་བརྟན་པར་བཞུགས། སྲས་རྣམས་ལས། གུང་རུ་རབ་འབྱམས་པས། འོལ་ཁ་བསམ་
གླིང་དུ་ཕར་ཕྱིན་གྱི་བཤད་པ་མཛད། སློབ་ཆུང་དུ་དཀའ་བཅུ་པ་ངག་དབང་བསྐོས་པ་གཤེགས་ནས། ད་ལྟ་དཀའ་བཅུ་པ་རབ་བྱུང་བཤད་ཉན་འཕེལ་བར་
བཞུགས་སོ། །ཞལ་སྔ་ནས་དྷ་རྨ་མི་ཏྲ་ནི་དཔལ་གདོང་ཞེས་པ་ཆུ་མོ་བྱ་ལ་སྟོད་ལུངས་མདར་སྐུ་འཁྲུངས། དགེ་ལྡན་དུ་སློབ་དཔོན་ཆོས་གྲགས་དཔལ་ལ་
རབ་ཏུ་བྱུང་སྟེ་མཚན་གསོལ། དེ་འཕྲལ་གཙང་ལ་བྱོན་ཏེ། རྗེ་དགེ་འདུན་གྲུབ་མཇལ་བས་བསྟན་པའི་རྒྱལ་མཚན་འཛིན་ཞེས་པ་མཚན་གྱི་མཇུག་ཏུ་
འདོགས་པར་མཛད་དེ་དབུས་སུ་བརྫངས། འབྲས་སྤུངས་སུ་སློབ་དཔོན་ཡེ་བཟང་པ། སློབ་དཔོན་ལེགས་ཆོས་པ། དྲུང་དཔལ་ལྡན་རྒྱལ་མཚན་རྣམས་

[075A]༄༅། །ལ་དཀའ་ཆེན་གསན་པས་མཁས་པར་གྱུར། འབྲས་རྟགས་སུ་རྩེ་ཐང་དུ་པོ་ཏི་ཉི་ཤུ་རྩ་གྲངས་ཀྱི་གྲ་སྐོར་གནང་བ་ལུང་རིགས་འཛིན་པ་རྣམས་
མཆོག་ཏུ་དགྱེས་པ་ཞིག་བྱུང། རྗེ་སྨོན་ལམ་དཔལ་ཡབ་སྲས་གཉིས་ཀྱི་དྲུང་དང། རྒྱུད་ཀྱི་ཕྱག་ཕྱིར་ཕེབས་ནས་གསང་སྔགས་གསན་ཞིང། སྟག་ལུང་ཆོས་
རྗེ་ངག་དབང་གྲགས་པ་ལ་སྒྲ་མདོ་གསན་པས་ཀྱང་ལེགས་པར་དགོངས། ཆོས་རྗེ་གནས་བརྟན་པས་མཁན་པོ། འཇམ་དབྱངས་དགའ་བའི་བློ་གྲོས་ཀྱིས་
ལས་སློབ། དྲུང་དཔལ་ལྡན་རྒྱལ་མཚན་པས་གསང་སྟོན་མཛད་དེ་བསྙེན་པར་རྫོགས། དེ་ནས་ཤག་སྐོར་གྲ་ཚང་བཟུང་ནས་མདོ་ཕྱོགས་ཀྱི་བཤད་པ་མཛད་
པ་ན་གསུང་རབ་ཀྱི་དགོངས་པ་བཞིན་རྣམ་པར་ཕྱེ་བས་བློ་གསལ་རྣམས་བློ་སྐྱེད་གོང་འཕེལ་དུ་མཛད་ཅིང། སློབ་དཔོན་རྣམས་ཚོགས་པའི་སར་ཆོས་
རྣམ་པར་གཏན་ལ་ཕབ་པ་སོགས་ལས་མཁས་པའི་སྙན་གྲགས་ཀྱིས་རྒྱལ་ཁམས་ཁྱབ་པར་གྱུར་པའི་མདོ་ལ། མཚན་ཉིད་ཁང་བརྒྱུད་དེ་ལྔ་བཅུ་པ་ཆུ་

[075B] རེ་བཞི་པ་མེ་བྱི་ལ་གདན་སར་ཕེབས་པ་གཉིས་ཆར་དུ་མདོ་སྔགས་ཀྱི་ཆོས་རྒྱུན་ཆགས་སུ་གསུངས་པས་སྡེ་སྣོད་འཛིན་པ་ལྷ་དབང་དཔལ་
འབྱོར༑ ལུང་རིགས་སྨྲ་བ་རིན་ཆེན་བྱང་ཆུབ། རབ་འབྱམས་སྨྲ་བ་བློ་གྲོས་ལྷུན་གྲུབ། བླ་མ་འཇམ་དབྱངས་བློ་གྲོས་དང་བསམ་གཏན་ཤེས་རབ་གཉིས། སློབ་
དཔོན་དགེ་ལེགས་བཟང་པོ། དབོན་རབ་འབྱམས་པ་དཀོན་མཆོག་དར་དང་དབོན་རབ་འབྱམས་པ་ངག་དབང་ཆོས་ཀྱི་གྲགས་པ་གཉིས་སོགས་ལེགས་
བཤད་ལ་འདུས། ཁོ་བོས་ཀྱང་སྦྱོར་བ་ཡན་ལག་དྲུག་གི་ཁྲིད་དང། གྲུབ་རྒྱལ་ལུགས་ཀྱི་ཚེ་དབང་སོགས་ཞུས། དེ་ལྟར་བསྟན་པ་རིན་པོ་ཆེ་
གསལ་བར་མཛད་པའི་མཐར། བདུན་ཅུ་བཞེས་པའི་ཆུ་རྟ་ལ་ཀུན་སྤངས་མཛད་ནས་བདེ་བ་ཅན་ཉིད་དུ་ཞབས་བརྟན་པར་བཞུགས། ཞལ་སྔ་ནས་
རཏྣའི་མཚན་ཅན་ནི་སྟོད་ལུངས་སུ་སྐུ་འཁྲུངས། རྗེ་དྷརྨ་མི་ཏྲ་དང་འཁྲུངས་ལོ་གཅིག་འབྲས་སྤུངས་སུ་ཆོས་རྗེ་རིན་བྱང་བ་ལ་རབ་བྱུང་ཞུས་ནས་མཚན་

[076A]༄༅། །གསོལ༑ སློབ་དཔོན་ཡེ་བཟང་པ་ཡབ་སྲས་གསུམ་བསྟེན་ནས་དཀའ་ཆེན་དང་རྒྱུད་པ་ཚུལ་བཟང་བའི་དྲུང་དུ་འདུས་པ་རྩ་བཤད་ཀྱི་རྒྱུད་
གསན་པས་མདོ་སྔགས་ཟུང་འབྲེལ་གྱི་མཁས་པ་ཆེན་པོར་གྱུར། ཉི་སྡིངས་སུ་དྲུང་གཟིམས་ཆེན་པས་མཁན་པོ། འོད་སྲུངས་པས་ལས་སློབ། བློ་གྲོས་ཆོས་
དབང་པས་གསང་སྟོན་མཛད་ནས་བསྙེན་པར་རྫོགས། ཞེ་དྲུག་པ་ས་རྟ་ལ་རྒྱུད་ཀྱི་བཤད་ཉན་དང། ང་དགུ་པ་ལྕགས་ལུག་ལ་བྱང་རྩེར་བྱོན་ནས་གྲ་ཚང་གཉིས་
ཀྱི་དར་རྒྱས་སྤེལ། བདུན་ཅུ་པ་ཆུ་རྟ་ལ་གདན་སར་ཕེབས་ཏེ་དུས་ཆོས་ཆག་མེད་དུ་གསུང་བ་དང། མཁས་བཙུན་བཟང་གསུམ་གཞི་གཅིག་ཏུ་འདུས་པའི་གཟི་བྱིན་
གྱིས་གདན་ས་ཆེན་པོ་འདི་བསྐྱངས་ཤིང། རྒྱལ་བ་འོད་དཔག་མེད་ཀྱི་གསེར་སྐུ་རྒྱབ་མཐོ་བཅུ་དྲུག་པ་གྲུབ་པ་མཛད་དེ། ས་མོ་གླང་འདིའི་ཚུལ་བཞུགས་ཟླ་བ་
ལ་དངོས་ཅག་བཞུགས་གདན་ལ་བཀོད་ནས་ཀུན་སྤངས་གནང་བ་ཡིན་ནོ། །ཞལ་སློབ་ཀྱང་ཡོངས་ཀྱི་བཤེས་གཉེན་དུ་འོས་པ་མང་པོ་ཞིག་སྟེ་རྒྱུད་ཀྱི་བཤད་

[076B] ཁོ་བོས་ཀྱང་ཟབ་ལམ་བླ་མའི་རྣལ་འབྱོར་
ཞིག་གི་ཆོས་འབྲེལ་ཞུས་པ་ཡིན་ནོ། དེའི་རྗེས་སུ་ཁོ་བོ་ལ་ནི། བླ་མ་གོང་མ་རྣམ་པའི་ཡོན་ཏན་གྱི་ཆ་ཙམ་ཡང་མེད་པས་སེམས་མཆོག་ཏུ་ཞུམ་པར་
ཡོད་ཀྱང། མཁས་པའི་བྱ་བ་རྣམ་པ་གསུམ་གྱིས་བསྟན་པ་འདི་ལ་བྱ་བ་ཉུང་ཟད་བགྱིས་པ་དང་གཙོ་བོར་བླ་མ་ཡི་དམ་གྱི་ཐུགས་རྗེའི་ཤུགས་ལས་
དགེ་འདུན་རྣམས་ཐུགས་དགྱེས་བཞིན་དུ་གཟིམས་ཁང་དུ་སླེབས་པ་ལགས། རྩེ་ཤར་གྱི་བླ་རབས་ཀྱི་དབང་དུ་བྱས་ན། ཧོར་སྟོན་པ་ཉིད་ཆུ་གླང་ལ་མལ་
གྲོར་སྐུ་འཁྲུངས། བྱང་རྩེ་བརྩིགས་ཏེ་བླ་ས་བཟུང་ནས་གཞུང་ལུགས་ཀྱི་བཤད་པ་མང་དུ་མཛད་པས། རྗེ་དགེ་འདུན་གྲུབ་སོགས་སྡེ་སྣོད་འཛིན་པ་མང་པོ་
མཁས་གྲགས་ལ་འཁོར་ཞིང། མངོན་པར་རྟོགས་པའི་ཡོན་ཏན་གྱིས་ཀྱང་ཕྱུག་པ་ཞིག་ཡིན་སྣང་ལ། འགོལ་གནས་སུ་ཡང་དབེན་བཏབ་སྟེ། དོན་ལྔ་

[077A]༄༅། །པ་མེ་ཡོས་ལ་སྐུ་གཤེགས། དེ་ནས་རིམ་པ་བཞིན་དྭགས་པོ་ཀུན་དགའ་བཀྲ་ཤིས་པ། ཆོས་རྗེ་བློ་བརྟན་པ། ཏེའོ་བཀྲས་རྒྱལ་
བ༑ སློབ་དཔོན་ཤེར་བཟང་བ། ཆོས་རྗེ་ཚུལ་བཟང་པ། ཞལ་སྔ་ནས་ཤེས་རབ་དར་པ། ཞལ་སྔ་ནས་རིན་ཆེན་འོད་ཟེར་བ། ད་ལྟ་ཆོས་རྗེ་ཆོས་སྐྱོང་རྒྱ་མཚོ་བའི་
བར་རོ། །ཤར་དུའང་ཤར་པ་རིན་རྒྱལ་བའི་རྗེས་སུ། དབོན་ཟླ་གྲགས་ཉི་གྲགས་གཉིས་ཀྱིས་ཤར་བཟུང། དེ་ནས་རིམ་པ་བཞིན་དྲུང་ཆོས་དཔལ་
རྒྱལ་མཚན་པ། ཆོས་རྗེ་རབ་འབྱམས་པ། ཆོས་རྗེ་ལྔན་མ། ཞལ་སྔ་ནས་བློ་བཟང་པ། ཞལ་སྔ་ནས་ཆོས་ཀྱི་བཤེས་གཉེན་པ། ཆོས་རྗེ་པཎྜིཏ་
བཟང་པོ། དེའི་རྗེས་སུ་ཁོ་བོ། ད་ལྟ་ཆོས་རྗེ་དཀོན་མཆོག་དར་བའོ། པཎྜི་ཏ་པ་ནི་ལོ་ཆུང་དཀའ་བཞི་པའི་སྐུ་སྐྱེ་ཡིན་ཞིང་མཁས་བཙུན་བཟང་གསུམ་
འཛོམ་པ་ཞིག་སྟེ། སྐུ་གཤེགས་པ་ན་ཡང་ངོ་མཚར་བའི་ལྟས་བཟང་པོ་བྱུང་ངོ། མཚན་ཉིད་གྲྭ་ཚང་བྱུང་ཚུལ་ནྀ། མཁས་གྲུབ་རིན་པོ་ཆེའི་བཀས་

[077B] སྣོན་པ། ཡར་འབྲོག་པ། ཆོས་གྲགས་དཔལ་བ་དང་བཞི། མཚན་ཉིད་བཤད་ཉན་ལ་བསྐོས་པ་ཕྱིས་གཉིས་སུ་འདྲིལ་ནས་རྩེ་ཕྱོགས་ལ་
ཉན་པོ་བ་ཆོས་དབང་དང། ཤར་ཕྱོགས་ལ་ཆོས་རྗེ་རབ་འབྱམས་པ་གཉིས་ཀྱིས་བཤད་ཉན་མཛད། བླ་མ་གཉིས་ཀྱི་རྗེས་སུ། ཆོས་རྗེ་གཉལ་པ་དང་
ཚེ་མ་དབང་རྒྱལ་བ་གཉིས་བསྐོས་པ་ནས་དེང་སང་གི་བར་སྟར་ཆགས་སུ་ཡོད་དོ། རྒྱུད་ཀྱི་གྲ་ཚང་བྱུང་ཚུལ་ནི། རྗེ་བཙུན་ཤེས་རབ་སེང་གེ་ཉིང་ཡུལ་
གཙང་སྟོད་དུ་སྐུ་འཁྲུངས་ཤིང། སྣང་ཐང་དུ་རབ་བྱུང་མཛད། དང་པོར་མཁན་ཆེན་གྲུབ་པ་ཤེས་རབ། ཤངས་པ་ཀུན་མཁྱེན་ཕྱི་མ། རོང་སྟོན་ཆོས་རྗེ་
སོགས་བླ་མ་ཁ་ཡར་དང། ཕྱིས་ནི་རྗེ་ཡབ་སྲས་གཉིས་ཀྱི་ཞབས་ལ་གཏུགས་ཏེ། བདེ་བར་གཤེགས་པའི་གསུངས་རབ་མཐའ་ཡས་པ་དང། སོགས་སུ་
རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་རྩ་བཤད་འགྲེལ་པ་དང་བཅས་པ་གསན་པས་རྒྱུད་དོན་ལ་ནང་བྱང་ཆུད་པའི་མཁས་པར་

[078A]༄༅། །གྱུར༑ དེ་ཡང་རྗེ་རིན་པོ་ཆེ་ཉིད་ཀྱིས་སྲས་རྣམས་ལ་འདུས་པའི་རྒྱུད་ཀྱི་བཤད་སྲོལ་འཛིན་ནུས་པ་ཡོད་དམ། ཞེས་པའི་བཀའ་
ལན་གཅིག་གཉིས་སུ་ཕེབས་པ་ལ་མཁས་པ་སུས་ཀྱང་གསུངས་ལན་འབུལ་མ་སྤོབས་ཚེ། བླ་མ་འདིས་ཁོ་བོས་བྱ་ཞེས་བཀའ་སྤྱི་བོས་ནོད་པ་
ལགས་པར་གདའ། དེ་ནི་སྔོན་བྱུང་བ་འདས་པའི་དུས་སུ་དེ་བཞིན་གཤེགས་པ་དབང་པོའི་ཏོག་གིས་བྱང་ཆུབ་སེམས་དཔའི་འཁོར་རྣམས་ལ་སྙིགས་
མའི་དུས་སུ་ལུས་སྲོག་ལ་མི་ལྟ་བར་ཐེག་པ་ཆེན་པོ་གསང་སྔགས་ཀྱི་ཆོས་ཟབ་མོ་སྟོན་པར་ནུས་པ་ཡོད་དམ་ཞེས་བཀའ་སྩལ་པ་ན། བྱང་ཆུབ་སེམས་
དཔའ་གཞན་རྣམས་ཀྱིས་ཞུ་བའི་སྐབས་མ་རྙེང་པ་ལ། རྗེ་རིན་པོ་ཆེ་ཉིད་དང་ཐུགས་རྒྱུང་གཅིག་པའི་བྱང་ཆུབ་སེམས་དཔའ་སྙིང་སྟོབས་ཆེན་པོ་ཞེས་བྱ་བས་
ཁོ་བོས་བགྱིའོ་ཞེས་ཞུས་པ་དང་ཚུལ་མཐུན་ཞིང་རྒྱུད་མཐུན་པའི་འབྲུས་བུ་འང་ཡི་ནོ། དེ་ཡང་དང་པོར་གསང་ཕུ་མཐོང་སྨོན་གྲ་ཚང་གི་འཆད་ཉན་དང། དེ་ནས་

[078B] སྔ་གོང་རྗེ་རིན་པོ་ཆེའི་དྲུང་དུ་གཡར་དམ་ཕུལ་བ་ཐོལ་སྐྱེས་
སུ་དྲན་པ་བཞིན་མཛད་ནས། རྗེ་དགེ་འདུན་གྲུབ་ལ་གྲྭ་ཚང་གཏད་དེ། གསང་བ་འདུས་པའི་རྒྱུད་ཀྱི་བཤད་གྲྭ་འཛུགས་པ་མཛད་པ་ལ་གཙང་རྒྱུད་ཅེས་གྲགས་
བླ་རབས་ཀྱང་རིམ་པ་བཞིན་འདུལ་ནག་པ་དཔལ་ལྡན་བཟང་པོ། རོག་ཚོ་ཆོས་མཛད། བླ་མ་དགེ་འཕེལ་བ། རབ་འབྱམས་པ་ཆོས་དབྱིངས། བླ་མ་བཀྲས་
འཕགས་པ། དེང་སང་གི་རྒྱུད་པ་བསམ་འགྲུབ་རྒྱ་མཚོའི་བར་རོ། །གྲྭ་ཚང་འདུལ་ནག་པ་ལ་གཏད་པའི་མདོ་ལ་རྗེ་བཙུན་ཉིད་སླར་དབུས་སུ་ཕེབས་ནས་
རྒྱུད་ཀྱི་རྒྱལ་པོའི་བཤད་གྲ་བཙུགས་ཏེ། ཕྱོགས་ཕྱོགས་སུ་ཆོས་གཞི་བཏེགས་པ་ལ་དབྱར་སོས་རྒྱུད་འགྲེལ་གྱི་བཤད་པ་དང། སྟོན་དུས་རིམ་ལྔའི་དམར་
ཁྲིད། སྦྱོར་བ་ཡན་ལག་དྲུག་གི་ཁྲིད། ན་རོ་ཆོས་དྲུག་གི་ཁྲིད། ལཱུ་དྲིལ་གཉིས་ཀྱི་ཁྲིད། ཡི་དམ་གྱི་ཁྲིད་རྣམས་གདབ་པར་མཛད་དེ། འདི་ལ་ཁྲིད་ཆེན་དྲུག་

[079A]༄༅། །ཅེས་གྲགས་ཤིང། དབུ་མའི་ལྟ་ཁྲིད་དང། ལམ་རིམ་གྱི་ཁྲིད་ཀྱང་འདེབས་ཏེ་བརྒྱད་དུ་འང་འགྱུ་རོ། དེ་ལྟར་ན་གཙང་རྒྱུད་དབུས་རྒྱུད་གཉིས་ཆར་
འཛུགས་པ་གནང་ཞིང། བཀྲ་ཤིས་ལྷུན་པོའི་མཚན་ཉིད་ཀྱི་བཤད་གྲ་ཆེན་མོའི་རང་གཞི་བཟུང་བ་དང། ཞལ་སློབ་ཏུ་རྗེ་དགེ་འདུན་གྲུབ། ཀུན་མཁྱེན་འཕགས་འོད་
རྡོ་རྗེ་འཛིན་པ་སྦྱིན་པ་དཔལ། རྗེ་སྨོན་ལམ་དཔལ། བྱང་སེམས་འདུལ་དཀར་ནག་གཉིས། རྒྱུད་པ་གྲགས་བཟང་པ། དྭགས་པོ་བཀྲས་རྣམ་པ། ཆོས་རྗེ་
བཟང་བཀྲས་པ། ཆོས་རྗེ་གྲགས་བསམ་པ། ཆོས་རྗེ་ཟླ་རྒྱལ་བ། མཁས་པ་རིན་ཤཱ་ཀ་པ། དྲུང་སངས་བསམ་པ་སོགས་བྱོན་པ་ལས་ན། ཡིད་བཟང་རྩེ་
བས་བསྔགས་པ་ལྟར། བླ་མ་ཉིད་རྣམ་པར་དཀར་བའི་འཕྲིན་ལས་རྒྱ་ཆེ་ཞིང་རྒྱུན་ཆགས་པ་ཡིན་ནོ་ཞེས་ཤེས་པར་བྱའོ། མཐར་སློབ་དཔོན་སྦྱིན་པ་པ་
ལ་རྒྱུད་ཀྱི་བཤད་ཉན་གཏད་དེ། ཤིང་མོ་གླང་གི་ལོ་ཟླ་བ་བཞི་པའི་ཉེར་བརྒྱད་ལ་དགེ་ལྡན་དུ་ཞི་བར་གཤེགས། མཁས་གྲུབ་ཆོས་རྗེ་འཁྲུངས་ནས་ལོ་

[079B] སྐུ་གདུང་ཞུགས་སུ་ཕུལ་བས་རིང་བསྲེལ་ཤཱ་རི་རམ་ཡ་མཚན་ཅན་ཞིག་བྱོན་པ་བཀྲ་ཤིས་
ལྷུན་པོའི་ཐུབ་ཆེན་གྱི་ནང་དུ་བཞུགས་ཤིང། དགེ་ལྡན་དུ་ཐུགས་དགོངས་རྫོགས་ཐབས་འོས་པ་ནི་གཙང་པོ་ལྷོ་ཁའི་གྲ་ཚང་ཆེན་མོ་ནས་བསྒྲུབས་པར་སྣང་
སྦྱིན་པ་དཔལ་བས་ཀྱང་རྒྱུད་ཀྱི་བཤད་པ་ལེགས་པར་མཛད་པས་གསང་བ་འདུས་པའི་ཚིག་དོན་འཛིན་པའི་དགེ་འདུན་གྱིས་བོད་ཁམས་འདི་གང་བ་ཙམ་
དུ་མཛད་ཅིང། འགོས་ཆེ་བ་ཡང། ཏེའོ་བཀྲས་རྒྱལ་བ། རྒྱུད་པ་ཀུན་དགའ་དོན་གྲུབ་པ། རྡོ་རྗེ་འཛིན་པ་ཤེས་རབ་བཟང་པོ། ཆོས་རྗེ་ཚུལ་བཟང་པ་
དྲུང་དབྱིག་གཉེན་པ། དྲུང་སྨྲ་སེང་གེ་བླ་མ་རྒྱུལ་ཚབ་པ་ཨུ་རི་དཀའ་བཅུ་ཤེས་རབ་དཔལ། དཀའ་བཅུ་པ་རྡོར་དཔལ་བ་སོགས་བྱོན། རྒྱུ་དེས་ན་རྗེ་བཙུན་རིན་
པོ་ཆེ་དང་བླ་མ་འདི་ལ་རྒྱུད་པ་ཡབ་སྲས་གཉིས་ཞེས་ཉི་མ་དང་ཟླ་བ་ལྟར་གྲགས་པ་ཡིན་ནོ། འཕྲལ་གྱི་མཛད་པ་ཡང་དགེ་སློང་རྣམས་དང་བསླབ་གྲལ་

[080A]༄༅། །མ་གཏོགས་ཆེ་ལུགས་མི་མཛད། གསེར་གྱི་འབུལ་བ་གང་བྱུང་བླ་མ་ཐམས་ཅད་མཁྱེན་པ་ལ་འབུལ་ཞིང། གཞན་རྣམས་ཚོགས་སུ་
བསྔོ་བར་མཛད་པ་ཡིན་སྣང། གྲགས་བཟང་པས་ཀྱང་ཕལ་ཆེར་སློབ་དཔོན་སྦྱིན་པ་བ་དང་ཐབས་གཅིག་ཏུ་བྱེས་ལ་བྱོན་ནས་རྒྱུད་འགྲེལ་གྱི་བཤད་པ་མཛད་
པས་འཕྲིན་ལས་དང་མཁས་གྲགས་གཉིས་ཆར་མཐའ་ཡས་པ་བྱུང་ནའང་སྐུ་ཚེས་མ་ཟིན། ལོ་དེ་ཀའི་མཇུག་ལ་སྦྱིན་པ་པ་ཡང་གཤེགས་པར་སྣང་
དེ་ནས་འཆད་ཉན་བསྐོ་བ་ལ་མཁས་པ་ཟླ་བ་རྒྱལ་མཚན་ནི་སྐུ་ལུས་ཀྱིས་མ་ལྕོགས་པས་ཕེབས་མ་གསན། གྲྭ་པ་མི་མངས་དྲུང་ཀུན་གྲུབ་པ་ལ་ཞི་
བདུན་པ་ཙམ་ཡིན་འདུག་ནའང་དབུ་མཛད་དོན་ཡོད་ཀྱིས་སློབ་དཔོན་བཀྲས་རྒྱལ་བ་བསྐོས། ཉིད་ཀྱིས་བཤད་པ་ལོ་བཅུ་ལྷག་མཛད་པའི་མཐར་བྱང་
རྩེར་ཕེབས་པ་གསན་རྒྱ་ཆེ་བའི་སྙན་གྲགས་དང་གཞན་ཕེན་འཕྲིན་ལས་རྒྱས་པའི་མདོ་ལ་སྐུ་གཤེགས། སློབ་དཔོན་ཤེས་རབ་བཟང་པོ་བ་ཡང་

[080B] བདེ་བར་གཤེགས་པའི་གསུངས་རབ་སྤྱི་དང། ཁྱད་པར་རྒྱུད་སྡེ་བཞི་ལ་མཁས་པར་སྦྱངས་པ་ཞིག་སྟེ། རྒྱུད་ཀྱི་བཤད་ཉན་
ཡུན་རིང་དུ་མཛད་པས་འཕྲིན་ལས་བསམ་གྱིས་མི་ཁྱབ་པའི་མདོ་ལ། ཨུ་རི་དཀའ་བཅུ་པ་གྲ་ཚང་དུ་བསྐོས་ནས་བྱང་རྩེར་ཕེབས་པ་སྣང། སླར་ཡང་དབང་རྒྱུད་
མན་ངག་བསླབ་བྱ་ལམ་རིམ་སོགས་ཆོས་ཀྱི་ཆར་ཕབ་པས་རྩེ་པ་ཤེར་བཟང་བ་ཞེས་སྙན་པ་ཇེ་རྒྱས་སུ་སོང། ཞལ་སློབ་གྲགས་ཆེ་བ་ཡང་ཞལ་སྔ་ནས་ཤེས་
རབ་དར། ཡོངས་འཛིན་དམ་པ་ཨ་མོ་གྷ། ཆེན་པོ་བཟང་པོ་དཔལ་དང་ཡོན་ཏན་བཤེས་གཉེན་པ་གཉིས། སློབ་དཔོན་བཀྲས་རྒྱམ་པ་དང་དཔལ་མགོན་
རྒྱལ་མཚན་པ་གཉིས། དཀའ་བཅུ་པ་རིན་དཔལ་བ་དང་གྲགས་ཚུལ་གཉིས། སློབ་དཔོན་ཆོས་དབྱིངས་པ་དང་བརྩོན་འགྲུས་པ་གཉིས། སྤྱན་སྔ་ཤཱཀྱ་
བ་དང་དོར་སྟོན་པ་གཉིས་ལ་སོགས་པ་མང་དུ་བྱོན་ལ། ཁོ་བོས་ཀྱང་འཇམ་དབྱངས་དཀར་པོ་དང། རི་ཁྲིད་ལོ་མ་གྱོན་མའི་རྗེས་གནང་ཞིག་གི་ཆོས་འབྲེལ་

[081A]༄༅། །ཞུས༑ མཐར་ཀུན་སྤངས་མཛད་ནས་དོན་དགུ་པ་མེ་ཡོས་ལ་བྱེ་རི་སྟག་རྩེར་སྐུ་གཤེགས། ཧོར་སྟོན་པ་གཤེགས་པའི་མེ་ཡོས་དེ་ནས་
དྲུག་ཅུ་སྐོར་གཅིག་སོང་བ་དེ་ཡིན། དེ་ནས་ས་གླང་འདི་ཡན་ལ་ལོ་ཉི་ཤུ་རྩ་གཉིས་འདས། དྲུང་ཨུ་རི་པ་སྐུ་ཚེས་མ་ཟིན་པའི་རྗེས་སུ་སློབ་དཔོན་ཚུལ་བཟང་པས་
ལོ་བཅུ་གསུམ་སྐོར་གཅིག་བཤད་ཉན་མཛད་པ་ཡང། དགེ་འདུན་ལ་ཇ་ཚུལ་རྒྱུན་ཆགས་སུ་ཡོད་པ་སོགས་ལོངས་སྤྱོད་ཀྱི་འར་ཆེ་ཞིང། གསུང་གི་བདུད་
རྩི་མྱང་བའི་སྲས་སུ་ཞལ་སྔ་ནས་རཏྣའི་མཚན་ཅན། དཀའ་བཅུ་པ་བློ་བཟང་པ་དང་ཆོས་རྒྱལ་དཔལ་མགོན་གཉིས། རབ་འབྱམས་པ་བྱང་བློ་དང་དགེ་འདུན་འཕེལ་
གཉིས༑ དཀའ་བཅུ་པ་བློ་གྲོས་མཐའ་ཡས་དང་ཚུལ་བཟང་པ་གཉིས་སོགས་མང་དུ་བྱོན་པས་རྒྱུད་པ་ཚུལ་བཟང་པ་ཞེས་སྙན་གྲགས་ཀྱིས་ཁྱབ་པ་ཞིག་བྱུང་
སློབ་ཆུང་དུ་སྔ་སོར་དཀའ་བཅུ་པ་བློ་བཟང་བསྐོ་བ་མཛད་ཀྱང་སྐུ་ཚེས་མ་ཟིན་པས། ཞལ་སྔ་ནས་རཏྣའི་མཚན་ཅན་ལ་གྲ་ཚང་གཏང་ནས་བྱང་རྩེར་ཕེབས་

[081B] ཞལ་སྔ་ནས་ཀྱི་རྗེས་སུ་ཆོས་རྗེ་ཆོས་སྐྱོང་རྒྱ་མཚོ་བས་ཀྱང་བཤད་ཉན་ལོ་བཅོ་ལྔ་སྐོར་ཞིག་གནང་
བ་ཡོན་ཏན་ལ་འཁོར་བའི་ལུང་རིགས་འཛིན་པ་མང་པོ་ཞིག་བློ་སྐྱེད་གོང་འཕེལ་དུ་མཛད་ཅིང། བྱང་རྩེར་ཕེབས་ནས་ཀྱང་མདོ་སྔགས་ཀྱི་ཆོས་རྒྱུན་ཆགས་སུ་
གསུངས་པ་འཕྲིན་ལས་བཟང་པོ་ཡར་འཕེལ་དུ་བཞུགས། དེང་སངས་ནི་རྒྱུད་པ་རྒྱལ་མཚན་བཟང་པོ་བ་བཤད་ཉན་འཕེལ་བར་ཡོད་དོ། །སློབ་དཔོན་
སྦྱིན་པ་བའི་སློབ་མ་བླ་མ་རྒྱལ་ཚབ་པས་ཀྱང་ཨེ་དྭགས་ཀྱི་སར་སྔགས་ཀྱི་གྲྭ་ཚང་བཙུགས་པ་ལ་སྒར་པ་ཞེས་གྲགས། ཁོང་གི་རྗེས་སུ་བླ་མ་དཔལ་
འབྱོར་རིན་ཆེན་པས་བཟུང་སྟེ་དེང་སང་ཡང་རྒྱུན་མ་ཉམས་པར་མཆིས། མཁའ་ལ་ཉི་ཟླ་བཞིན་དུ་སླར་ཡང་རྒྱུད་ཀྱི་བཤད་གྲ་གཉིས་པ་བྱུང་
ཚུལ་ནི། རྒྱུད་པ་ཀུན་དགའ་དོན་གྲུབ་པ་ཉིད་ས་ཕག་ལ་གཙང་སྟོད་དུ་འཁྲུངས། རྗེ་རིན་པོ་ཆེ་ཞིང་གཞན་དུ་གཤེགས་པའི་ལོ་དེ་ཡིན། སྣར་ཐན་

[082A]༄༅། །དུ་རབ་ཏུ་བྱུང་ཞིང་རྗེ་དགེ་འདུན་གྲུབ་ཀྱི་དྲུང་དུ་རྣམ་འགྲེལ། རྗེ་ཤེར་སེང་བ་དགེ་འཕེལ་དུ་ཕེབས་པ་ལ་རྩ་རྒྱུད་ལེའུ་བདུན་པ་ཡན་ཆད་
ཀྱི་བཤད་ལུང་རིམ་ལྔའི་དམར་ཁྲིད་དང་བཅས་པ། འབྲས་སྤུངས་སུ་མཁན་ཆེན་དཔལ་བློ་བ་དབུ་ཕར་འདུལ་མངོན་སོགས་གཞུང་མང་པོ་དང་
རྒྱུད་པ་སྦྱིན་པ་བ་ལ་འདུས་པའི་རྒྱུང་འགྲེལ་མན་ངག་ཕྲན་དང་བཅས་པ་ཡོངས་སུ་ཚང་བར་ཞུས་པས་མཁས་པར་གྱུར་ཅིང། རྒྱུད་པ་གྲགས་
བཟང་པ། ཆོས་རྗེ་བ་སོ་བ། ཆོས་རྗེ་རབ་འབྱམས་པ། བྱང་རྩེ་ཀུན་བཀྲས་པ་རྣམས་ལའང་ཆོས་འབྲེལ་གསན། ཀུན་བཀྲས་པ་དང་དཔོན་སློབ་
ལྷན་ཅིག་པར་བྱམས་པ་གླིང་དུ་དབྱར་གནས་ཤིག་ལ་ཕེབས་པའི་སྟེང་ནས་དགོན་པའི་གདན་ས་གནང་སྟེ། ཀླངས་ཤོད་དུ་བསོད་སྙོམས་མཛད་པའི་ཆས་
རྐྱན་གྱིས་རན་ཚ་རབ་ཀྱི་བྱམས་པའི་དྲུང་དུ་སྤྱིར་བསྟན་པ་རྒྱས་པ་དང། མཆོག་ཏུ་རྒྱུད་ཀྱི་རྒྱལ་པོ་ལ་བརྟེན་པའི་གཞན་ཕན་ཅི་ཡོང་གི་དགོངས་པས་སྨོན་

[082B] སེམས་དཔའ་ཆེན་པོས་ཀྱང་གཞན་ཕན་འོང་བའི་ལུང་བསྟན་མཛད་པར་སྣང་
དེ་ཡང་རྒྱུད་པ་བཀྲས་རྒྱལ་བ་བྱང་རྩེར་ཕེབས་པ་ན་རྒྱུད་པའི་གྲྀ་པ་རྒན་པ་རྣམས་བླ་མ་འདི་ཉིད་དང་གཞོན་པ་རྣམས་སློབ་དཔོན་ཤེར་བཟང་པ་ལ་འཆད་ཉན་
གྱི་རེ་བ་བཅས་ཟེར་རྩོད་རེ་ཙམ་ཡང་བྱུང་བ་ན་སློབ་དཔོན་ཤེར་བཟང་པས་ཀླུངས་ཤོད་དུ་ཕོ་ཉ་མངགས་ཏེ་སློབ་ཆེན་དུ་ཅིས་ཀྱང་ཕེབས་དགོས། ཁོ་བོས་
སློབ་དཔོན་སྦྱིན་པ་པ་དང་ཁྱད་མེད་དུ་འཁུར་གསུང་བའི་ཞུ་ཡིག་ཞུ་དག་དང་བཅས་པ་སྤྲིངས་པ་ན་འབྱོན་པ་ལ་ཐུགས་སྤྲོ་བར་གྱུར་ནའང། ཞག་དེ་ཀའི་
མནལ་ལམ་དུ་བུད་མེད་ཅིག་གིས་ལ་མོ་དང་ཕག་མོ་གཉིས་ཀྱི་བར་དུ་ཡོལ་བ་གཅིག་འཐེན་བྱུང་བ་རྨིས་པ་ལས་ཐུགས་འགྱུར་ནས་མི་ཕེབས་པའི་
བརྗོད་བྱ་ཅན་གྱི་ཆབ་ཤོག་གསུངས་ངག་དང་བཅས་པ་གནང་བ་ཡིན་འདུག། དེ་ལྟར་དངོས་སམ་རྨི་ལམ་གྱི་མཚན་མ་དང་སེམས་དཔའ་ཆེན་ཆེན་པོས་ལུང་

[083A]༄༅། །བསྟན་མཛད་པ་མཐའ་དག་སྟོད་ཕྱོགས་རང་དུ་རྒྱུད་ཀྱི་བཤད་ཉན་འོང་བའི་ཐོག་ཏུ་བབས་ནས། བླ་མ་ཉིད་དགུང་ལོ་ང་དྲུག་བཞེས་
པའི་ཤིང་རྟ་ལ་རྒྱུད་ཀྱི་བཤད་པའི་དབུ་ཚུགས་ཏེ་ལོ་རེ་བཞིན་ཡར་འཕེལ་དུ་གྱུར་པ་ལ་སྟོད་རྒྱུད་པ་ཞེས་གྲགས་པ་འདི་བྱུང་བ་ཡིན་ནོ། འཕྲལ་གྱི་རྣམ་ཐར་ཡང་
ཕྱག་རྫས་ཅི་བྱུང་བླ་མ་དགེ་འདུན་རྟེན་གསུམ་དང་བཅས་པ་ལ་བསྔོ་བ། གསོལ་ཆས་དང་ན་བཟའ་ལ་ཆེད་གཉེར་མི་མཛད་པ། བསླབ་པ་བགྲེས་པའི་
བཤེས་གཉེན་ལ་ཕྱག་འཚལ་བ་སོགས་གུས་པ་ཉེར་བར་སྒྲུབ་པ། ཉེ་འཁོར་བ་ཇི་སྙེད་པ་ཐམས་ཅད་དགེ་བ་ལ་སྦྱོར་བའི་རྣམ་ཐར་གཙང་པ། མཆོད་
གཞིས་དང་མཆོད་ཞིར་བདག་ཏུ་མི་མཛད་པ། གཅིག་ཏུ་བྱ་བྲལ་ཕྱི་བརྟུལ་ཞུགས་ལ་ཐུགས་གཞོལ་བར་མཛད་པ་ཞིག་སྟེ། ཤེས་ལྡན་གྱི་བལྟས་ན་ངོ་
མཚར་བསྐྱེད་དོ། །ཞལ་སློབ་ཀྱང་སློ་དབོན་རྒྱུད་པ་ལྟ་རིན་པ། ཆོས་རྗེ་ཡེས་རྩེ་བ། བླ་མ་ཕྱག་དྲུག་པ། སློབ་དཔོན་དཔལ་ལྡན་འོད་ཟེར་བ། བཤེས་

[083B] མེ་ཙར་དཀའ་བཅུ་བ་ཆོས་རྒྱལ་མཚན། ལྷོ་པ་དཀའ་བཅུ་བ་ཁྲལ་མོར་གྲོགས་པ། དྲུང་གཟིམས་ཆུང་བ། དཀའ་བཅུ་བ་
ཀུན་བཟང་པ། དཀའ་བཅུ་བ་སྦུ་ར་བ་སོགས་གཞན་དོན་ནུས་པ་མང་དུ་བྱོན། དེ་ལྟར་བསྟན་པའི་བྱ་བ་རྒྱ་ཆེར་བསྐྱངས་ནས་དགུང་ལོ་རེ་བརྒྱད་པ་མེ་ཕོ་རྟའི་ལོ་
ཧོར་ཟླ་གཉིས་པའི་ཚེས་དྲུག་ལ་བྱམས་པ་གླིང་དུ་སྐུ་གཤེགས། དེ་ནས་བཞི་བཅུ་རྩ་གསུམ་སོང། སྐུ་གདུང་ཞུགས་སུ་ཕུལ་བས་ཐུགས་ལྗགས་དབུ་ཐོད་རིང་
བསྲེལ་གྱིས་བརྒྱན་པ་བྱོན་པའི་ཐུགས་ལྗགས་གཉིས་ལོ་དེ་ཉིད་ལ་ཉེ་གནས་བྱང་རྩེ་བ་རང་གིས་ཁུར་བླངས་ཏེ། དཔལ་གསང་བ་འདུས་པའི་གསེར་སྐུ་ཁྲུ་
གང་པ་གཅིག་བཞེངས་ནང་དུ་བཞུགས་ཤིང། དབུ་ཐོད་ནི་ལྷ་རྩེ་དགོན་གསར་ན་བཞུགས་སོ། །གཤེགས་པའི་རྟ་ལོ་འདི་དང་ལུག་ལོ་གཉིས་ཀྱི་རིང་ལ་
འཆད་ཉན་མ་ཚུགས་པར་བར་སྟོངས་བྱུང་བར་སྣང། དེ་ནས་སློབ་དཔོན་ལྷ་རིན་པའི་ཞལ་སྔ་ནས་ཉིད་གྱི་ནི་མེ་སྟག་ལ་རྒྱ་མར་སྐུ་འཁྲུངས། ལོ་འདི་ལ་

[084A]༄༅། །གནས་རྙིང་ཆོས་རྗེའང་འཁྲུངས། རྗེ་བཙུན་ཤེས་རབ་སེང་གེ་གཤེགས་པའི་ཕྱི་ལོ་ཡིན། འབྲས་སྤུངས་སུ་སློབ་དཔོན་ཞོགས་པ་
མགོས་ལ་མདོ་ཕྱོགས་སྐོར། གྱེ་རེ་དཀའ་བཞི་བ་སངས་རྒྱས་དབང་ཕྱུག་པ་ལ་འཁོར་ལོ་བདེ་མཆོག་སྐོར། རྒྱུད་པ་ཀུན་དགའ་དོན་གྲུབ་པ་ལ་དཔལ་
གསང་བ་འདུས་པའི་རྩ་བཤད་འགྲེལ་པ་དང་བཅས་པ་གསན་པ་ཞིག་སྟེ། རང་ལོ་ཞེ་གསུམ་པ་ས་སྤྲེ་ནས་ས་ལུག་གི་བར་བྱམས་པ་གླིང། ལྷ་རྩེ་དགོན་
གསར༑ རན་ཚ་རབ། དགེ་གོང། ལྷུན་གྲུབ་གླིང། ལྷ་ལུང་སྐྱི་སྡིངས་རྣམས་སུ་རིག་འཛིན་གྱི་སློབ་མའི་ཚོགས་ལ་རྒྱུད་འགྲེལ་མན་ངག་དང་བཅས་པ་
གསུངས་པས་འཕྲིན་ལས་ཕུན་སུམ་ཚོགས་པ་བྱུང་བ་སྟེ་འབྲས་རྟགས་སུ་རྡོ་རྗེའི་སློབ་དཔོན་ཆོས་ལྡན་བློ་གྲོས་པ། རབ་འབྱམས་པ་བྱང་བློ་སོཌ་
སྡེ་སྣོད་འཛིན་པ་མང་དུ་འཁོར་ལ། ཁོ་བོས་ཀྱང་མགོན་པོ་བར་ཆད་ཀུན་སེལ་གྱི་རྗེས་གནང་ཞིག་གི་ཆོས་འབྲེལ་ཞུས། གྲ་ཚང་གཏད་ནས་བྱང་གླིང་

[084B] ཕལ་ཆེར་ནི་གླང་པོ་རི་ལ་ཟབ་ཁྲིད་རྣམས་ཐུགས་ཉམས་སུ་བསྟར་བས་ཡོན་ཏན་ཁྱད་པར་ཅན་འཁྲུངས་པར་
སྣང་སྟེ་ཐུགས་ཟབ་པས་མི་གསུང། འཕྲལ་གྱི་རྣམ་ཐར་ཡང་ཕྱག་རྫས་ལ་གསོག་འཇོག་མི་མཛད་པ། ཐུགས་ཟབ་ལ་དཀྱེལ་ཆེ་བ། དགོས་མེད་དུ་གྲ་པ་ལ་
བཀའ་མི་བཀྱོན་པ། ཅུང་ཟད་བཀྱོན་དགོས་པ་བྱུང་ནའང་ཟུར་གྱིས་གོ་བར་མཛད་པ། གྲྭ་པ་སྦྱིན་བདག་ལ་ཉེ་རིང་གི་ཕྱོགས་འཛིན་མི་མཛད་པ། སྙིང་ནས་
གུས་པའི་གྲ་པ་སྦྱིན་བདག་ལ་ཐུགས་གཏོང་པ། ཁ་དང་པ་དང་ཐོལ་འགྲོགས་ལ་མཁས་པ། མི་ཆེན་གྱི་བླ་མ་མཛད་པ་ལ་མི་དགྱེས་པ། སྐུ་མཚམས་
བསྡམས་ཚར་ནས་སུ་ལ་ཡང་ངོ་ཆེ་མི་མཛད་པ། རང་ཉིད་ཆོས་པ་བཟང་བཟང་ལྟར་དུ་མི་མཛད་པར་དམ་པ་གཞན་གྱི་བསྔགས་པ་བརྗོད་པ་སོགས་
ཏེ་ཡ་མཚན་པ་ཞིག་གོ་དེ་ལྟར་བཤད་སྒྲུབ་གཉིས་ཀྱིས་བསྟན་པ་ལ་བྱ་བ་མཛད་པའི་མཐར། དགུང་ལོ་དོན་གཅིག་བཞེས་པ་མེ་ཕོ་བྱི་བ་ལོའི་ཧོར་ཟླ་

[085A]༄༅། །བཞི་པའི་ཚེས་བཅུ་གཅིག་ལ་འོད་སྣང་སྐུ་གཤེགས། དེ་ནས་ལོ་བཅུ་གསུམ་སོང། དེའི་ཚེ་མེ་ཏོག་གི་ཆར་དང་འཇའ་འོད་
ཀྱི་གུར་སོགས་བྱུང་ཞིང། གདུང་ཞུགས་སུ་ཕུལ་བས་རིང་བསྲེལ་ཤཱ་རི་རམ་སོགས་རིང་བསྲེལ་གྱི་རིགས་མང་པོ་དང། ཐུགས་གསུམ་བྱོན་པའི་མཆོག་
ཏུ་ལྕི་བ་ནི་འོང་སྣ་ཉིད་དུ་བཞེངས་པའི་རྡོ་རྗེ་འཆང་གི་གསེར་སྐུའི་ནང་དུ་བཞུགས་ཤིང། གཞན་གཉིས་ནི་ཀམ་ཀམ་དང་བྱམས་པ་གླིང་ན་བཞུགས་སོ།།
དེའི་རྗེས་སུ་རྡོ་རྗེའི་སློབ་དཔོན་ཆོས་ལྡན་བློ་གྲོས་པའི་ཞལ་སྔ་ནས་ན་ས་སྟག་ལ་རྒྱ་མར་འཁྲུངས། སློབ་དཔོན་ལྷ་རིན་པ་འཁྲུངས་ནས་ལོ་སྐོར་གཅིག་སོང་བ་དེ་
ཡིན༑ སྦྱན་སྔ་བློ་གྲོས་རྒྱལ་མཚན་ཕྱི་མ་ལ་རབ་ཏུ་བྱུང། སློབ་དཔོན་ཆོས་གྲུབ་པ། སློབ་དཔོན་དོན་ཡོད་དཔལ་ལྡན་པ། མཁས་པ་རྟ་ནག་ཆོས་མཛད་
པ་རྣམས་ལ་མདོ་ཕྱོགས་ཀྱི་དཀའ་ཆེན་དང། སློབ་དཔོན་ལྷ་རིན་པ་ལ་དཔལ་གསང་བ་འདུས་པའི་རྒྱུད་འགྲེལ་མན་ངག་དང་བཅས་པ་གསན་པ་ཞིག་

[085B] རང་ལོ་སོ་དགུ་པ་མེ་འབྲུག་ནས་ལྕགས་ལུག་གི་བར་རྒྱུད་ཀྱི་བཤད་པ་ལེགས་པར་མཛད་པས་ཡོན་ཏན་ལ་དགའ་བའི་གྲ་པ་མང་དུ་འདུས་ལ། ཁོ་བོས་
ཀྱང་གསང་འདུས་མི་བསྐྱོད་པའི་དབང། རྒྱུད་འགྲེལ་དམར་ཁྲིད་དང་བཅས་པ། རྒྱུད་ཕྱི་མ་འགྲེལ་པ་དང་བཅས་པ། རིམ་ལྔ་གསལ་སྒྲོན། བསྐྱེད་རིམ་ཊཱིཀྐ་
སྔགས་རིམ་ཆེན་མོ། དྲིལ་བུ་ལུས་དཀྱིལ་གྱི་དབང། ལཱུ་དྲིལ་གཉིས་ཀྱི་ཁྲིད། འདོད་འཇོ། ཡི་དམ་གྱི་ཁྲིད། འཁོར་ཆེན་གྱི་ཁྲིད། ནཱ་རོ་ཆོས་དྲུག་གི་ཁྲིད། གསང་
བ་བསམ་གྱི་མི་ཁྱབ་པའི་ཁྲིད་དཔེ་ལུང་དང་བཅས་པ། མགོན་དཀར་ཡིད་བཞིན་ནོར་བུའི་རྗེས་གནང། སྨན་བླའི་རྗེས་གནང། འཆི་མེད་འཁྲུལ་འཁོར་སོགས་
ཐེག་པ་ཆེན་པོའི་ཆོས་མང་པོ་ཞིག་གི་བཀའ་དྲིན་ཞུས་འཕྲལ་གྱི་རྣམ་ཐར་ཡང་ཕྱག་རྫས་ལ་སྲེད་པ་མི་མཛད་པ། མཁས་བཙུན་གྱི་ཁེངས་པ་མི་མངའ་བ་
གྲ་པ་སྦྱིན་བདག་ལ་ཐུགས་བརྩེ་བ། དམ་པའི་རྣམ་ཐར་གསན་པ་ན་སྤྱན་ཆབ་ངང་གིས་འབྱུང་བ། ཐུགས་དམ་དང་ཕྱག་དཔེ་གཟིགས་པ་སོགས་དགེ་བའི་བྱ་བ་

[086A]༄༅། །ལ་སྤྲོ་བ། གང་བྱུང་གིས་འཚོ་བའི་བསྟེན་སླ་བ་སོགས་ཏེ་ཆོས་པའི་མིག་འདྲེན་བཟང་པོ་མཛད་པ་ཞིག་གོ་དེ་ལྟར་བསྟན་པ་རིན་པོ་ཆེ་རྒྱ་ཆེར་
བསྐྱངས་པའི་མཐར་དགུང་ལོ་ང་བཞི་བཞེས་པ་ལྕགས་མོ་ལུག་གི་ཧོར་ཟླ་གསུམ་པའི་ཚེས་བཅུ་དྲུག་ལ་སྐ་ཚལ་གྱི་གཙུག་ལག་ཁང་དུ་གཤེགས། དེ་ནས་
ལོ་བཅོ་བརྒྱད་སོང། ངེའི་ཚེ་མེ་ཏོག་གི་ཆར་དང་འཇའ་ཚོན་གྱི་གུར་བྱུང་ལ། གདུང་ཞུགས་སུ་ཕུལ་བས་རིང་བསྲེལ་དང་ཡིག་སྣ་སོགས་བྱོན། དེའི་རྗེས་སུ་
ཁོ་བོས་ལོ་བཅུ་བཞིའི་རིང་གྲ་ཚང་བཟུང་བ་སྤྱིར་ལྷ་ཇོ་བོ་དཀོན་མཆོག་གསུམ་གྱི་ཐུགས་རྗེ་དང། ཁྱད་པར་སློབ་དཔོན་པའི་ཞལ་སྔ་ནས་དེ་ཉིད་སྐུ་བསྙུང་བའི་
སྙུང་གཡོག་གཤེགས་པའི་དགོངས་རྫོགས། རྟེན་བཞེངས། འདས་མཆོད་ཆག་མེད་དུ་བཟུང་བ་སོགས་པའི་རྒྱུ་མཐུན་ལས་བཤད་ཉན་ལ་བར་ཆད་མེད་
ཅིང༑ དགེ་རྒྱུན་དུ་ཇ་ཚུལ་འཛུགས་པ་དང་འདུ་ཁང་ཟུང་འབྲེལ་བརྩིག་པ་སོགས་ཆོས་ལྡན་གྱི་བྱ་བ་འགའ་ཞིག་སྒྲུབ་ཏུ་བྱུང་བ་སྟེ། དངོས་གྲུབ་ཐམས་ཅད་ཀྱི་རྩ་བ་

[086B] ཤིང་སྤྲེ་ནས་ཆོས་རྗེ་དཀོན་མཆོག་དར་བས་གྲ་ཚང་གི་ཐུགས་ཁུར་བཞེས་པ་ལུགས་གཉིས་ཀྱི་འཕྲིན་ལས་བཟང་
པོ་ཤིན་ཏུ་རྒྱས་པར་ཤར་དང་གཉིས་འཛིན་དུ་བཞུགས་སོ། དེ་ལྟར་ན་སྟོད་རྒྱུད་སྨད་རྒྱུད་ཅེས་གྲགས་པའི་གྲ་ཚང་འདི་དག་དཔོན་སློབ་དང་མཆོད་གྲོགས་ནང་
མཐུན་པས་ཉན་བཤད་འཕེལ་བ། དགེ་འདུན་གྱི་བཅའ་ཁྲིམས་ལ་གནས་པས་རྣམ་ཐར་གཙང་བ། སྐྱེ་བོ་ཧལ་ཆེར་དང་གིས་བྱམས་པས་དང་བཟས་འདུ་བ་
མཁའ་འགྲོ་ཆོས་སྐྱོང་རྒྱུན་དུ་འཁོར་བས་བར་ཆད་ཆུང་བ། བླ་མའི་གདན་སར་སློབ་མ་བཞུགས་པས་དམ་ཚོག་གཙང་བ་སོགས་ཏེ། འཇིག་རྟེན་གྱི་ཡོན་གནས་
འོས་པ་ཡིན་ནོ་ཞེས་ཤེས་པར་བྱའོ། །རྗེ་བཙུན་ཙོང་ཁའི་རིང་ལུགས་ལྷ་ལམ་གཞིར། །མདོ་རྒྱུད་བསྟན་པ་ཉི་ཟླའི་འགྲོས་ཆེན་གཡོ། །གསང་སྔགས་རིང་
ལུགས་མཚན་མོའི་མགོན་པོ་ནི། །འགྲན་པ་བཞིན་དུ་གཉིས་ཤིག་འཇིག་རྟེན་སྣང། །ཡོན་ཏན་དཀྱིལ་འཁོར་རྫོགས་པ་ཡི། །རྒྱུད་འཛིན་ནོར་བུ་ཆུ་ཤེལ་

[087A]༄༅། །གྱི༑ ༑འཕྲིན་ལས་འོད་དཀར་འདི་མཐོང་ཚེ། །འགྲོ་བློའི་ཀུ་མུད་ཅིས་མི་འཛུམ། །འཇམ་དབྱངས་ཆོས་རྗེ་ནི་དོན་གྲུབ་ཅེས་པ་ས་མོ་
ལུག་གི་ལོ་ལ་བསམ་ཡས་སུ་སྐུ་འཁྲུངས། རྩེ་ཐང་དུ་རབ་ཏུ་བྱུང་སྟེ་གྲལ་འཛིན་མཛད། གསང་ཕུར་གཉལ་རྒོད་རིན་བསམ་དང། ལྡན་མ་དཀོན་མཆོག་སེང་གེ་
ལ་ཕར་ཚང། སྐྱོར་མོ་ལུང་དུ་མཁན་ཆེན་དཀའ་བཞི་པ་ལ་འདུལ་མངོན། དགེ་ལྡན་དུ་རྗེ་རིན་པོ་ཆེ་ཉིད་ལ་དྲང་ངེས་རྣམ་འབྱེད། རྩ་འཇུག་གི་བཤད་པ། བྱང་
ཆུབ་ལམ་རིམ་ཆེ་ཆུང། སྔགས་རིམ་ཆེན་མོ། དཔལ་གསང་བ་འདུས་པའི་རྩ་རྒྱུད་འགྲེལ་པ་སྒྲོན་མ་གསལ་བ་དང་བཅས་པ། བཤད་རྒྱུད་ལྔ། མདོར་
བྱས༑ མདོ་བསྲེ། རྣམ་གཞན་རིམ་པ། རྡོ་རྗེ་སེམས་དཔའི་སྒྲུབ་ཐབས། རིམ་ལྔ། སྤྱོད་བསྡུས། རིམ་ལྔ་གསལ་སྒྲོན། རིམ་ལྔ་གདན་རྫོགས། བདེ་
དགྱེས་ཀྱི་ཆེས་སྐོར། ཡོ་ག་སྐོར་སོཌ་རྒྱ་ཆེར་གསན་པས་བཀའ་བསྟན་བཅོས་མང་དུ་མཁྱེན་པའི་མཁྱེན་རབ་ལ་སུས་ཀྱང་འགྲན་དུ་མེད་པར་གྲགས་པ་སྟེ་

[087B] རྗེ་རིན་པོ་ཆེ་ཉིད་ཀྱིས་མཁན་པོ། འདུལ་བ་
འཛིན་པས་ལས་སློབ། རྒྱལ་ཚབ་ཆོས་རྗེས་གསང་སྟོན་མཛད་ནས་བསྙེན་པར་རྫོགས། རྗེ་ཐམས་ཅད་མཁྱེན་པ་ཉིད་ཀྱིས་ཆོས་རྗེ་འདི་པ་དང། ཆོས་རྒྱལ་
ནམ་མཁའ་བཟང་པོ་མཆོད་ཡོན་གཉིས་ལ་ཆོས་འདེབས་དགོས་པའི་བཀའ་སྔ་ཕྱིར་ཕེབས་པ་དང། ཆོས་རྗེ་བའི་མནལ་ལམ་དུའང་ལྷ་རྣམ་ལྡེ་དཀར་པོ་
ཡིན་ཟེར་བ་ཞིག་གིས་དགོན་པའི་ས་ཡུལ་བསྟན་ཏེ། འདིར་ཁྱེད་ཀྱིས་དགོན་པ་ཞིག་འཐོབ། ངས་བཙུན་པ་སྟོང་ཕྲག་ལྔ་འབུལ་ཟེར། དེ་གའི་མོད་ལ་དན་
འབག་མདའ་ནས་ཡར་བྱོན་པས་ལོངས་སྤྱོད་ཀྱི་ཆུ་ཡིན་ཟེར་བའི་རྫིང་དུ་མང་པོ་འདུག་པ་གཟིགས་ཤིང་ཁྱད་པར་གླང་ཆེན་རི་གདོང་དུ་རྫིང་བུ་མང་པོའི་
འགྲམ་ན་རྗེ་རིན་པོ་ཆེ་བཞུགས་ནས་འདི་རྣམས་ཐོས་བསམ་གྱི་རྫིང་བུ་ཡིན་པས་འཐུང་གསུང་བ་སོགས་ཀྱི་ལྟས་ཡ་མཚན་ཅན་བྱུང་བ་གཉིས་ཚོགས་

[088A]༄༅། །ལས༑ ཉིད་ཀྱི་དགུང་ལོ་སོ་བརྒྱད་པ་མི་ཕོ་སྤྲེའུ་ལོ་ལ་དཔལ་ལྡན་འབྲས་སྤུངས་ཀྱི་ཆོས་སྡེ་ཆེན་པོ་བཏབ། ཆོས་རྗེ་རང་གདན་སར་
བཞུགས་ནས་གྲ་ཚང་སོ་སོར་སློབ་དཔོན་བསྐོ་བ་མཛད་ཅིང། གཞིས་ཁ་སྣེའུ་ནས་ལོ་ལོ་བཞིན་སྨོན་ལམ་ཆེན་མོ་དང་གདུགས་དཀར་འཛུགས་པ། དབྱར་ཚུལ་
དགུན་ཚུལ་སྟར་ཆགས་པ། གཟིམས་ཁང་དང་འཆད་ཉན་ཁང་ཚོར་ན་བཟའ་གསོལ་ཆས་ནམ་དགོས་སུ་ཕུལ་བ་ལས། དགོན་པ་མ་བས་བུ་དགའ་བ་
འོང་བར་ལུང་བསྟན་པ་ལྟར་གྲ་ཚོགས་བཅའ་ཁྲིམས་བཤད་ཉན་སོགས་ཕུན་ཚོགས་མཐའ་དག་དཀར་ཕྱོགས་ཀྱི་ཟླ་བའི་དཀྱིལ་འཁོར་བཞིན་དུ་འཕེལ་
བར་གྱུར། སྐུ་ཆེ་བའི་ཡོན་ཏན་ཡང་བཀའ་བསྟན་བཅོས་ཀྱི་བཤད་པ་མཛད་པའི་དབང་དུ་བྱས་ན། ཆོས་ནས་བཙུགས་སུ་མདོ་ཕྱོགས་ཀྱི་པོ་ཏི་བརྒྱད་
བརྒྱད་རང་རང་གི་འགྲེལ་པ་བོད་ཊཱིཀ་རེ་དང་སྦྱར་ནས་གསུང་བ་གནང་ཞིང། སྤྱིར་ན་གཞུང་ལུགས་ཀྱི་པོ་ཏི་ཆེན་མོ་བརྒྱ་དང་སུམ་ཅུ་ལ་ཐུགས་བཤད་

[088B] ཐུགས་དམ་སྤྲོས་བཅས་ཀྱི་རིམ་པའི་དབང་དུ་བྱས་ན་གསང་འདུས་འཕགས་ལུགས། བདེ་མཆོག་ལཱུ་ནག་དྲིལ་བུ་གསུམ། དགྱེས་རྡོར། དགྲ་
འཇིགས་གཤེད་གསུམ། མི་གཡོ་བ། སྒྲོལ་མ་སོགས་ཡི་དམ་གྱི་ལྷ་མང་པོའི་བསྙེན་པ་རྒྱུན་དུ་མཛད་པ་དང། ཞག་རེ་ལ་ཨ་ར་བ་ཙ་ན་ཚར་སྟོང་ཕྲག་
གཉིས་རེ་དང། མཚན་བརྗོད་ཚར་གསུམ་རེ་གསུང་ཞིང། གཙོ་བོར་ཡིག་དྲུག་ལ་ཐུགས་དམ་མཐིལ་དུ་མཛད་པས་ཕྱིས་དུང་འཕྱུར་གཉིས་ལྷག་པར་ལོངས་
མཚན་ཉིད་པ་ཞིག་ལ་མ་ཎི་སོང་པ་ང་མང་ཞེས་གསུང་བ་ཡིན་སྣང། ལྷ་དང་བླ་མའི་གཟིགས་སྣང་གི་དབང་དུ་བྱས་ན། དབུས་ན་རྗེ་བཙུན་འཇམ་དབྱངས་
གཡས་ན་མགོན་པོ་ཀླུ་སྒྲུབ། གཡོན་ན་ཞི་བ་འཚོ། མདུན་ན་རྗེ་རིན་པོ་ཆེ་ངོ་ཆེན་གྱི་རྣམ་པ་ཅན་དུ་འཁོད་པ་ཞིག་གི་གཟུགས་སྣང་དངོས་སུ་རྒྱུན་མར་འབྱུང་བ་
དང༑ མནལ་ལམ་དུ་འཕགས་པ་ཀླུ་སྒྲུབ་གཅོ་འཁོར། ཆོས་རྒྱལ་སྲོང་བཙན་སྒམ་པོ་ཡབ་ཡུལ། རྗེ་རིན་པོ་ཆེ། ཡེ་ཤེས་མགོན་པོ་ཕྱག་དྲུག་པ་ལྕམ་

[089A]༄༅། །དྲལ་རྒྱལ་ཆེན་བཞི་སོགས་ཀྱིས་རྗེས་སུ་བཟུང་པའི་མཚན་མ་བྱུང་བ་སོགས་བསམ་གྱིས་མི་ཁྱབ། མངོན་པར་རྟོགས་པའི་ཡོན་ཏན་གྱི་
དབང་དུ་བྱས་ན། བདེ་སྟོང་དབྱེར་མེད་ཀྱི་རྫོགས་རིམ་ཟབ་མོ་ཐུགས་རྒྱུད་ལ་མངའ་བས། རླུང་འོད་ཟེར་ལྔ་བའི་ཁ་དོག་གསལ་བར་གཟིགས་པ་སོགས་དཔག་
དཀའ་བ་སྟེ། སྐུ་ཚེ་སྔ་མ་གཉིས་རྒྱལ་བ་ལྷ་ནང་པ་ལྟ་བུའི་རྣལ་འབྱོར་གྱི་དབང་ཕྱུག་ཏུ་གྱུར་ན་སྐུ་ཚེ་འདིར་ལྟ་ཅི་སྨོས། འཕྲལ་གྱི་མཛད་པའི་དབང་དུ་བྱས་ན་
ཕྱག་ཏུ་བྱུང་བའི་དངོས་སོ་རྣམས་ཆ་གསུམ་དུ་བགོས་ནས་ཆ་གཅིག་གིས་ཕྱག་དཔེ་དང་རྟེན་གསུམ་བཞེངས། ཆ་གཅིག་གིས་ནད་པ་རྣམས་ཀྱི་ཕྱིར་དུ་
སྨན་སྦྱིན་མཛད། ཆ་གཅིག་གིས་གཟིམས་ཁང་གི་ཐབ་སྤྱོད་དང་སློབ་མ་སྐྱོང་བར་མཛད། གསུང་ལས་སྐྱེས་པའི་སྲས་ཀྱི་དབང་དུ་བྱས་ན་མཁས་པ་མུ་
ཏྲད་པ། ཉན་སྟོན་པ་ཤཱཀྱ་རྒྱལ་མཚན། མཁན་ཆེན་དཔལ་བློ་བ། སློབ་དཔོན་སྒ་ལེབ་སྟག་ལེབ་གཉིས། སྣར་ཐང་པ་རབ་མཆོག་གྲ་ཆུང་ཡོན་ཏན་

[089B] ཉག་རེ་རྡོར་རྒྱལ་བ། ལྕོག་པ་བྱང་དཔལ་བ། བང་རིམ་ཆོས་མཛད་འཇམ་དབྱངས་དཔལ་འབྱོར་རིན་ཆེན། ལོཙྪ་བ་ཤེས་རབ་རིན་ཆེན་
ཆོས་རྗེ་ནམ་མཁའ་བློ་གྲོས། གཙང་པ་ཀུན་རྒྱལ་བ། བླ་མ་བརྩོན་འགྲུས་གྲགས་པ། བླ་མ་སྦྱིན་མཆོག་པ། སློབ་དཔོན་རྒྱན་ཚུལ། སློབ་དཔོན་ཀུན་བཟོད་
པ༑ གནས་བརྟན་དགེ་ལེགས་དཔལ་བ་སོགས་སྡེ་སྣོད་འཛིན་པ་མང་དུ་བྱོན། དེ་ནས་དགུང་ལོ་བདུན་ཅུ་པ་ས་འབྲུག་གི་དགུན་ཆོས་ཀྱི་མཇུག་ལ། རྩེ་ཁ་
བས་གདན་དྲངས་ནས་ཞག་ཤས་བཞུགས། སླར་འབྲས་སྤུངས་སུ་ཕེབས་ནས་བསླབ་བཏུས་ཀྱི་བརྩོན་འགྲུས་ལེའུ་མཇུག་ཆོས་ཐུན་གཉིས་ཀྱིས་
རྫོགས་པར་མཛད་ལ། དེ་ནི་བརྩོན་འགྲུས་མཐར་ཕྱིན་ཞེས་པའི་དོན་ཏེ། སྐུ་ཚེ་དེ་ལ་འབྲས་སྤུངས་སུ་ཆོས་འཁོར་བསྐོར་བའི་ཐ་མར་བྱུང་སྣང། དུས་དེ་ནས་
སྐུ་ཅུང་ཟད་བསྙུང་བས་ཕེབས་བཞུད་དཀའ་བར་ཡོད་ནའང་བསྟན་པ་དང་སེམས་ཅན་ལ་དགོངས་ཏེ། རིམ་པས་གཞིས་ཁར་ལོ་སར་དང། ལྷ་སར་སྨོན་ལམ་

[090A]༄༅། །ཆེན་མོའི་གྲལ་དུ་དབུ་ལ་ཕེབས་ནས་ཇོ་བོ་རྣམ་གཉིས་དང་བཅུ་གཅིག་ཞལ་སོགས་མཇལ་དུས། ད་ལན་མིན་པ་ཨེ་མཇལ་མི་ཤེས་
གསུང་ཐུགས་འདུན་དྲག་པོའི་སྒོ་ནས་སྨོན་ལམ་དཔག་ཏུ་མེད་པ་མཛད། འབྲས་སྤུངས་ལ་ཕེབས་ཞོར་པོ་ཏ་ལར་ཞག་གསུམ་བཞུགས་པ། ནང་སོ་དང་ཡོན་མཚོད་
བཞུགས་གདན་ལ་འཁོད་དུས་ཤིག་ཆོས་རྗེའི་ཞལ་ནས། རྗེ་བཙུན་གྲགས་པའི་མངོན་རྟོགས་ལྗོན་ཤིང་དུ། འདི་དག་སྟོན་པའི་བླ་མའི་བཀའ་དྲིན་ནི། །དྲན་པའི་
ཚེ་དད་པས་མཆིག་མ་ལྷུང། །ཞེས་གསུངས་ཏེ། རྗེ་རྣམ་གཉིས་ཀྱི་ཐུགས་རྒྱུད་ནི་མི་ཤེས། གསུངས་རབ་ནི་རིམ་ལྔ་གསལ་སྒྲོན་ཉིད་ཟླ་དང་བྲལ་བས་མཆི་མ་ལྷུང་
ན་འདི་ལ་ལྟུང་རྒྱུ་ཡིན་ཏེ། ད་ལེགས་པར་འཆད་པ་དཀོན། བསྟན་པའི་མཇུག་མ་རྣམ་དག་གཅིག་འདུག་སྟེ། འཇུག་མཁན་མི་འདུག་ངེད་རང་གི་ཁ་སྟབས་
ནི་འདི་ལྟར་སོང་གསུངས་ནས། གསུང་འདར། སྤྱན་ཆབ་མང་པོ་མཛད་པས། ནང་སོ་དཔོན་བློན་ཡང་སྤྱན་ཆབ་མང་པོ་ལྷུང་བར་སྣང། འབྲས་སྤུངས་སུ་

[090B] བརྟན་བཞུགས་དགོས་པའི་ཞུ་པ་ཕུལ་བ་ན་ཉིད་ཀྱི་ཞལ་
ནས༑ མདང་རྗེ་རིན་པོ་ཆེ་ཕེབས་ནས་དེད་རང་གཉིས་རྒྱ་ནག་ཏུ་འགྲོ། རི་བོ་རྩེ་ལྔར་སྒྲུབ་པ་བྱེད་གསུང་བས། ད་རྗེ་རིན་པོ་ཆེ་ལ་སྡེ་སྣོད་གསུམ་དང་རྒྱུད་སྡེ་བཞི་
གསུང་གིན་བཞུགས་ཞུས་དང་གསུངས་ནས་ཕྱག་ཐལ་མོ་སྦྱར་སྤྱན་ཆབ་མང་པོའང་མཛད་པ་ཡིན་སྣང། དེ་ནས་ཧོར་ཟླ་གཉིས་པའི་མཇུག་ལ་ནུས་གཅིག་མནལ་
ལམ་དུ། རྗེ་རིན་པོ་ཆེ་ཕེབས་ནས་རྗེ་བཙུན་འཇམ་པའི་དབྱངས་ཀྱི་ཕྱག་དྲིལ་ཡིན་གསུང་པ་ཞིག་གནང། ད་ཁྱོད་ངོ་གཉིས་སྡོད་གསུང་བ་ཞིག་རྨིས་པ། དྲུང་
འཁོར་བ་རྣམས་ལ་གསུངས་པས། ཁོང་རྣམས་ཟླ་བ་དང་ལོ་གང་ཡིན་ལ་མ་ངེས་ཀྱང། དོན་ལ་ཟླ་བ་ཡིན་སྣང། དེ་ནས་མྱ་ངན་ལས་འདའ་བའི་ལྟས་
བྱུང་བ་ནི་གཟིམས་ཆུང་ཕེབས་ཏེ། ཞབས་གཉིས་སྐྱིལ་ཀྲུང་དང། ཕྱག་གཉིས་མཉམ་གཞག་མཛད་ནས་ཐུགས་དམ་ལ་ཐུགས་བསྟད་པས་སྐུ་སྨད་ནས་

[091A]༄༅། །དྲོད་ཡར་ལ་རིམ་གྱིས་སྡུད་པའི་ཚེ། རྗེ་བཙུན་འཇམ་དབྱངས་ཀྱིས་ཞལ་གཟིགས་བྲིས་སྐུ་དེ་སྐུ་མདུན་དུ་སྤྱན་དྲངས། རྗེ་བཙུན་ཕེབས་ཡོད་
ལགས་ཞུས་པས། སྤྱན་གྱིས་ནི་མ་གཟིགས། དབུ་དུད་པ་ཞིག་མཛད། ཅུད་ཞིག་ལོན་པ་ན། ད་མི་དགོངས་པར་འདུག་སྙམ་ནས་བྲིས་སྐུ་དེ་སྐུ་རྒྱབ་གཡོན་ཕྱོགས་
སུ་གདན་དྲངས་པས། ཇི་ལྟར་སྤྱན་དྲངས་པ་ལྟར། བྲིས་སྐུ་ལ་སྤྱན་གདངས་ཏེ། ཨོ་ཀོ་སྐུ་དཔུང་གཡོན་པའི་སྟེང་དུ་བཞག་ནས་ཞག་འགའ་བཞུགས་པས། ཕལ་
ཆེར་གྱིས་སྐུའི་གཟི་མདངས་ལ་དཔགས་ནས་འཁྲུལ་པའང་སྐྱེས། དེ་ནས་ས་མོ་སྦྲུལ་ལོ་དེའི་ཟླ་བ་བཞི་པ་ས་ག་ཟླ་བའི་ཚེས་བཅོ་བརྒྱད་ལ་དགའ་ལྡན་ཆོས་
ཀྱི་ཕོ་བྲང་མི་ཕམ་རྒྱལ་བའི་མདུན་སར་ཐེགས་སོ། དེ་ནས་ལོ་བརྒྱད་ཅུ་ཐམས་པ་སོང། དེའི་ཚེ་ནས་མཁའ་ཤིན་ཏུ་དངས་པ་ལ་འཇའ་དཀར་པོ་དང། ཁ་དོག་
སྣ་ལྔའི་གུར་ལྔའི་གུར་ལྕགས་སྒྲོག་ལྟར་འབྲེལ་པ་འབྲས་སྤུངས་ནས་དགེ་ལྡན་གྱི་བར་ལ་ཤར་བ་དང། ལྷའི་མེ་ཏོག་གི་ཆར་མང་དུ་བབས་པ་སོགས་སྐྱེ་བོ་ཀུན་གྱི་

[091B] སྐུ་གདུང་ནི་བཤད་གྲ་ཡུན་རིང་དུ་གནས་པའི་རྟེན་འབྲེལ་དུ་དངུལ་གྱི་མཆོད་རྟེན་ནང་ན་བཞུགས་
ཡོད་དོ། །ཉག་རེ་རྡོར་རྒྱལ་བས་ནི་ལྡན་ཆོས་འཁོར་གླིང་གི་ཆོས་སྡེ་བཏབ་སྟེ་དབུ་ཕར་གྱི་བཤད་གྲ་བཙུགས་པ་དར་རྒྱས་ལེགས་པོ་བྱུང་ཞིང། དེང་སང་ཡང་
བཤད་རྒྱུན་མ་ཉམས་པར་མཆིས། ཤེས་རིན་པས་ནི་སྟག་ཚང་ཆོས་འཁོར་སྒང་གི་གདན་ས་མཛད་དེ་གདུལ་བྱ་བསྐྱང། མཁྱེན་རབ་ཡངས་ཤིང་སྒྲ་སྙན་
ངག་ཀྱང་ལེགས་པར་དགོངས་པས་གཙང་ཕྱོགས་ཀྱི་ལུང་རིགས་སྨྲ་བ་མང་པོ་ཡོན་ཏན་ལ་འཁོར་པའི་ཤོམས་བྱུང་བ་ན། ཆོས་རྗེ་རྡོ་རྗེ་གདན་པ་ཞལ་སློབ་ཏུ་
བྱུང་བའི་ངོ་འཛིན་ལ་དམིགས་པ་འདྲས་རྩ་འཇུག་གི་རྣམ་བཤད་དང། ལྷག་མཐོང་ཆེན་མོ་སོགས་ལ་འགལ་བ་སྟོན་པའི་བསྟན་བཅོས་བརྩམས་པ་ལས་ཕལ་ཆེར་ཞེ་འཁྲིགས་ནས་དཔོན་སློབ་དུ་མ་འབྲེལ་པ་ཡིན་ཞེས་ཡོངས་འཛིན་དམ་པ་ཨ་མོ་གྷ་གསུང། བང་རིམ་ཆོས་མཛད་པས་ཀྱང་བང་རིམ་ཆོ་

[092A]༄༅། །སྡེ་བཟུང་ནས་དྭགས་ཕྱོགས་སུ་བསྟན་པ་དང་སེམས་ཅན་ལ་ཕན་པར་མཛད། ཆོས་རྗེ་དཔལ་སེང་པ་ནི་གཙང་རོང་དུ་སྐུ་འཁྲུངས། ཇོ་
སྟན་ཚོགས་པ་ལ་རབ་ཏུ་བྱུང་སྟེ་རྗེ་ཡབ་སྲས་ཀྱི་དྲུང་དུ་གསུང་རབ་ལ་གསན་པ་མཛད་ཅིང་གྲུབ་ཆེན་ཤཱ་བ་རི་པས་རྗེས་སུ་བཟུང་བ་ཞིག་སྟེ། གསང་ཕུར་བཞུགས་
དུས་ཤིག་གྲུབ་ཆེན་དཔོན་སློབ་བདུན་དང་མཇལ་ནས་ཟབ་ལམ་དབུ་མའི་ལྟ་བ། འཁོར་ལོ་བདེ་མཆོག་དུས་ཀྱི་འཁོར་ལོའི་བསྐྱེད་རྫོགས་ཀྱི་གནང། ཡེ་ཤེས་
མགོན་པོ་རྩ་ཏུར་མུ་ཁའི་རྗེས་གནང་ཞལ་གདམས་དང་བཅས་པ་རྣམས་ཞག་བདུན་གྱི་རིང་ཞུས་ཞེས་ཞལ་སྔ་ནས་མཁས་བཙུན་རིན་པོ་ཆེ་གསུང། དེ་ནས་ས་
སྐྱོང་དབང་པོ་དཔལ་འབྱོར་རྒྱལ་པོ་ཡོན་མཆོད་ཀྱིས་འབྲས་སྤུངས་གདན་སར་སྤྱན་དྲངས་པ། དགེ་འདུན་རྣམས་ཀྱིས་དབུ་ཞྭ་ཞབས་གདན་དུ་འདིང་བ་
སོགས་གུས་མཆོད་ཞུས་ཤིང། གྲ་ཚང་སོ་སོའི་ཉན་བཤད་ཀྱང་དེ་དུས་ཁོ་ན་འཕེལ་བ་ཡིན་སྣང། ཞལ་སློབ་མང་དུ་བྱོན་པ་ལས་ཆོས་སྐྱོང་གཉན་མགོན་

[092B] ཞལ་སྔ་ནས་མཁས་བཙུན་པ་ནི་ཆོས་སྐྱོང་དང་ལས་འབྲེལ་བཟང་བ་ཡིན་སྣང་ནའང། བར་སྐབས་ཤིག་ནས་མཆོད་
གཏོར་འབུལ་བ་འཕྲོ་བཅད་པས་མནལ་ལམ་དུ་སྐུ་ཚེ་དེ་ལ་མི་མཇལ་བར་ཕྱི་མ་མཇལ་བའི་ལྟས་བྱུང་ཞེས་ཆོས་སྐྱོང་ཆེ་ཆུང་གི་རྗེས་གནང་མཛད་དུས་
གསུང༑ ཞབ་ལྷ་དཔོན་པོ་བློ་གྲོས་པ་ཡང་ཆོས་སྐྱོང་ལ་ནུས་པ་ཐོན་པའི་ཁ་སྐད་ཆེ་ཞིང། སེ་བ་ཆོས་སྡིངས་ཀྱི་བླ་མ་ཆོས་བཟང་ཉི་མ་སོགས་ལས་ཚོག་
ལ་མཁས་པའི་སློབ་མ་ཁ་ཡར་བྱོན། བླ་མ་བུམ་པ་ཅན་པ་ཡང་ཆོས་སྐྱོང་དཔུང་ལ་འཁུར་ནས་མ་རུངས་པ་རྣམས་ལ་སྡིགས་པར་བྱེད་ཅིང། ཇོ་བོ་རིན་
པོ་ཆེ་དཀར་མེས་མཆོད་པ་ཞིག་སྟེ། རླུང་གི་རྣལ་འབྱོར་གྱི་ནུས་པས་མདུང་གི་རྩེ་མོར་སྐྱིལ་ཀྲུང་བཅའ་བར་བྱེད་པས་མདུང་རྩེ་རས་པ་དང། ཕྱོགས་
ཕྱོགས་སུ་ཁྲོམ་བསྡུས་ནས་དམིགས་བརྩེ་མའི་བསྟོད་པ་སྐུལ་བར་བྱེད་པས་དགེ་ལྡན་རས་པ་ཞེས་གྲགས། ཆོས་རྗེ་རིན་བྱང་བ་ནི་མདོ་སྟོད་གུང་རུའི་

[093A]༄༅། །སའི་ཆར་འཁྲུངས། དབུས་སུ་ཕེབས་ཏེ་གསང་ཕུར་མཚུངས་མེད་ཆོས་རྗེ་དང། དགེ་ལྡན་དུ་རྒྱལ་ཚབ་རིན་པོ་ཆེའི་ཞབས་ལ་
ལ་གཏུགས་ནས་གསུང་རབ་ལ་སྦྱང། སྦེ་སེར་གྱི་སློབ་དཔོན་ཐོག་ཏུ་བྱོན་ནས་རྣམ་བཤད་སྙིང་པོ་རྒྱན་གྱི་དགོངས་པ་བཞིན་བཤད་ཅིང་སྤྱི་དོན་ཆེན་མོའི་རྩོམ་
པ་མཛད་པས་འཕྲིན་ལས་རྒྱས་པ་བྱུང་བའི་སྟེང་ནས་གླིང་སྟོད་ཆོས་རྗེ་དང། དེ་ནས་འབྲས་སྤུངས་གདན་པར་ཕེབས་ཏེ་བྱམས་ཆོས་ཀྱི་བཤད་པ་མཛད་
པའི་མོད་ལ་སྐུ་གཤེགས། ཞལ་སློབ་ཀྱང་སློབ་དཔོན་ཆོས་རྗེ་གཉལ་བ། ཆོས་རྗེ་ནེ་ཙོ་བ། སློབ་དཔོན་ཉི་མ་གྲགས་པ། ལྷ་བཙུན་ནོར་བཟང་པ། བླ་མ་
མྙྫུ་བ། བླ་མ་རྒྱལ་སྟོན་པ། དྲུང་ཆེན་བློ་གྲོས་རྒྱལ་མཚན་པ་སོགས་མང་དུ་བྱོན། དེའི་རྗེས་སུ་ཆོས་རྗེ་བློ་བཟང་ཉི་མ་གདན་སར་ཕེབ་པ་རྣམ་ཐར་གོང་དུ་
གོང་དུ་བརྗོད་ཟིན། །རོང་སྟོན་བློ་བཟང་པ་ནི། དབུས་སུ་བྱོན་ནས་མདོ་སྔག་ལ་གསན་པ་རྒྱ་ཆེར་མཛད་ཅིང། དགེ་ལྡན་ཉེར་གཉིས་ཁང་བཟུང་ནས་དབང་ལུང་

[093B] འབྲས་སྤུངས་གདན་སར་ཕེབས་པ་བྱིན་རླབས་ཀྱི་ལྟག་ཚན་ལས་བཞུགས་གདན་ནོན་པ་བྱུང་འདུག་
ནའང་གསུང་གོ་དཀའ་བ་སོགས་ལས་མཚན་ཉིད་པ་རྣམས་ལ་ཕན་ཆེན་མ་བྱུང་བ་ལ་དཔགས། ཡུན་མི་རིང་བར་གདན་ས་བཏད་དེ་སྟོད་ཕྱོགས་སུ་སྐུ་གཤེཊ་
ཐུན་མོང་མ་ཡིན་པའི་ཞལ་སློབ་ཀྱང་བླ་མ་དམར་པོ་བ་སོགས་མང་དུ་བྱོན། ཆོས་རྗེ་ཉན་ཤཱཀ་པ་ནི་སྤྱིར་རྗེ་ཡབ་སྲས་དང་ཁྱད་པར་འཇམ་དབྱངས་ཆོས་རྗེ་རྩ་
བའི་ཡོངས་འཛིན་དུ་བསྟེན་ནས་མཁས་པར་སྦྱངས། སྔ་སོར་ཐོས་བསམ་གླིང་པའི་འཆད་ཉན་ཞིག་མཛད་པ་བོར་ནས། སྟག་ལུང་ཆོས་རྗེ་བཀྲ་ཤིས་དཔལ་
འོད་པ་ལ་དགོངས་པ་ཞུས་ཏེ། རིན་ཆེན་བྲག་གི་དགོན་པ་བཏབ། དེ་ནས་འབྲས་སྤུངས་གདན་སར་ཕེབས་པ། སྐྱ་སེར་མཐའ་དག་མོས་གུས་ཆེ་བ། དགེ་
འདུན་གྱི་བཅའ་ཁྲིམས་དམ་པ། མ་རུངས་པ་རྣམས་ནོན་ཆེ་བ། དྲང་སྲོང་གིས་བརྟུལ་ཞུགས་བརྟན་པ། དཀའ་ཆེན་རྒྱུན་ཆགས་སུ་གསུང་བ་སོགས་

[094A]༄༅། །བསྟན་པའི་བྱ་བ་མཛད་དེ་གཟིམས་ཁང་དུ་སྐུ་གཤེགས། དེ་ནས་ཆོས་རྗེ་རབ་འབྱམས་པས་གདན་ས་མཛད་པ་རྣམ་ཐར་གོང་དུ་
བརྗོད་ཟིན། ཆོས་རྗེ་ལེགས་ཆོས་པ་ནི་ས་བྱ་ཚལ་དུ་སྐུ་འཁྲུངས། གུང་རུ་ཆོས་བློ་བ་དང་སློབ་དཔོན་དཔལ་བློ་བ་ལ་ཕར་ཚད་རྩ་འཇུག་སློབ་དཔོན་
གནས་བརྟན་པ་ལ་འདུལ་མངོན། ཆོས་རྗེ་བ་སོ་བ་དང། པཎ་ཆེན་པ་ལ་གསང་སྔགས་སྐོར་རྣམས་གསན་པས་མཁས་པ་ཆེན་པོར་གྱུར། དགུང་ལོ་ཉེར་
ལྔ་བཞེས་པ་ལ་ར་བ་སྨད་པའི་འཆད་ཉན་མཛད། ལོ་འདི་སྤྱན་སྔ་སྤྲུལ་སྐུ་དང་ཞལ་སྔ་ནས་དྷརྨ་རཊྞ་རྣམ་གཉིས་ཀྱི་འཁྲུངས་ལོའང་ཡན། དེ་ནས་མདོ་
ཁམས་ལ་ཕེབས་པ་ཡུན་རིང་མ་བཞུགས་པར་སླར་དབུས་སུ་བྱོན་ནས་བློ་གསལ་གླིང་གི་བཤད་ཉན་ལོ་ཉི་ཤུ་རྩ་གྲངས་མཛད་པས་འཕྲིན་ལས་དང་སྙན་
གྲགས་གཉིས་ཆར་མཐའ་ཡས་པ་བྱུང། རེ་ལྔ་པ་ཆུ་གླང་ལ་གདན་སར་ཕེབས་པའང་གཞུང་ཆེན་མོའི་བཤད་པ་གཙོ་བོར་མཛད། སྡེ་སྣོད་འཛིན་པའི་ཞལ་སློབ་

[094B] ཞལ་སྔ་ནས་ཐམས་ཅད་མཁྱེན་པ། རྩེ་ཤར་གྱི་ཆོས་རྗེ་པཎྚི་ཏ་བཟང་པོ་དང་ཆོས་སྐྱོང་རྒྱ་མཚོ་བ་གཉིས། གཙང་པ་
རབ་འབྱམས་པ་སངས་རྒྱས་དབང་ཕྱུག་དང་བློ་གྲོས་མཚུངས་མེད་གཉིས། གོ་མལ་རབ་འབྱམས་པ་སྐུ་མཆེད་གཉིས། ཉི་སྡིངས་ཆོས་རྗེ་དཔལ་ལྡན་
འོད་ཟེར་དང་ཀོང་པོ་ཆོས་རྗེ་དཀོན་མཆོག་འབྱུང་གནས་གཉིས། སྤྱིལ་བུ་དཀའ་བཅུ་བ་བློ་བཟང་དང་ཀུན་དགའ་བཟང་པོ་གཉིས། ཀོང་པོ་དཀའ་
བཅུ་བ་ཡོན་ཏན་འོད་དང་ཀུན་དགའ་བློ་ལྡན་གཉིས། དབུ་མ་པ་རིན་ཆེན་དར་མ་དང་བཀྲ་ཤིས་ཕུན་ཆོགས་གཉིས། ནང་སོ་བླ་མ་ཆོས་སྐྱབས་པ་
དང་བྱང་རྒྱལ་བ་གཉིས། ཀོང་པོ་དཀའ་བཅུ་པ་འཕགས་པ་རྒྱལ་མཚན་དང་རིན་ཆེན་འོད་འཕྲོ་གཉིས། ཕོ་ཁང་དཀའ་བཅུ་པ་དཔལ་ལྡན་
སེང་གེ་དང། དཔལ་ལྡན་བཟང་གཉིས། འཕར་ར་དཀའ་བཅུ་པ་ཡོན་ཏན་དབང་ཕྱུག་དང་བསོད་ནམས་དབང་ཕྱུག་གཉིས། གོ་བོ་རབ་འབྱམས་པ་

[095A]༄༅། །བཀྲ་ཤིས་སེང་གེ་བྱེ་རྫིང་མཁན་པོ་རབ་འབྱོར་པ། ཉག་རེ་དཀའ་བཅུ་བ་རིན་ཆེན་བློ་གྲོས། མངའ་རིས་དཀའ་བཅུ་བ་ཀུན་རྒྱལ་
ཨེ་པ་དཀའ་བཅུ་བ་བསོད་ནམས་ལྷུབ་གྲུབ། གཡང་པ་ཆོས་མཛད་ཀུན་བཀྲས་པ། སེམས་དཔའ་ཆེན་པོའི་སྐུ་སྐྱེ། སྐུ་སྐྱེ་དགེ་འདུན་དཔལ་བཟང། མི་ཉག་དཀའ་
བཅུ་བ་བསོད་ནམས་ཡེ་ཤེས། གངས་ཅན་སློབ་དཔོན་ཚུལ་བློ་བ། འཕན་པོ་དཀའ་བཅུ་བ་བསོད་ཚུལ་པ། འོལ་ཁ་དཀའ་བཅུ་བ་བློ་གྲོས་གྲགས་སོགས་མང་དུ་
བྱོན༑ འཕྲལ་གྱི་མཛད་པ་ཡང་སྐྱེ་བོ་མི་ནག་པ་དང་འགྲོགས་འདྲིས་ཆེན་པོ་མི་མཛད་པ། ཐབ་ཁའི་ཡོ་ལང་ལ་མི་དགྱེས་པ། གསེར་དངུལ་གང་བྱུང་ལ་བྱམས་
པའི་སྐུ་གཟུགས་བཞེངས་པ་དང། གོས་དར་རྣམས་ན་བཟའ་འབུལ་བ། འཁོར་ངན་གྱི་ལོག་སྒྲུབ་ལ་བཟོད་སྲན་ཆེ་བ། ཆོས་འབྲེལ་གང་ཞུས་ཀྱི་བླ་མ་ལ་གུས་
པ༑ མཁས་པ་ལྟར་བཅོས་པ་ལ་འགྲམ་ཆུ་མི་ལྡང་བ་སོགས་ཏེ་ཟུར་ཙམ་མོ། དེ་ལྟར་བསྟན་པ་ལ་བྱ་བ་མཛད་པའི་མཐར་དོན་ལྔ་པ་ཆུ་ཕག་གི་སྨོན་ལམ་ཟླ་

[095B] དེ་ནས་ལོ་ཉི་ཤུ་རྩ་དྲུག་སོང། སྲས་རྣམས་ཀྱི་ནང་ནས་དཀོན་མཆོག་འབྱུང་གནས་པས་དེ་མོ་ལ་བཟུང་ནས་བསྟན་
པ་ལ་བྱ་བ་ཆེན་པོ་མཛད་ཅིང། ཀུན་དགའ་བློ་ལྡན་པས་ཆབ་ནག་དགེ་ལྡན་བཟུང་ནས་གཞན་ཕན་མཛད། གོ་རམས་པས་དམར་ཁམས་སུ་སྐྱ་སེར་མཐའ་ཡས་
པའི་དོན་དང། བསོད་ཡེས་པས་རབ་སྒང་དུ་གཞུང་བཤད་བགྱིས། བསོད་ཚུལ་བས་ཀྱང་སྟག་རྩེ་ནང་སོས་རིན་ཆེན་སྒང་གི་ཆོས་སྡེ་གསར་དུ་བཏབ་པའི་གདན་
ས་མཛད། ཞལ་སྔ་ནས་མཁས་བཙུན་པ་ནི་ཁྲག་སྐྱུག་ཅེས་པ་ཆུ་ཕག་ལ་ཉང་གི་རིགས་སུ་སྐུ་འཁྲུངས། ལོ་འདི་ལ་སློབ་དཔོན་སངས་བཟང་པ། རིན་དར་བ་
ཤེར་བློ་བ་རྣམས་ཀྱང་འཁྲུངས། འབྲས་སྤྲུངས་སུ་སླབ་དཔོན་དཔལ་བློ་བ་དང་ཡེ་བཟང་པ་གཉིས་ལ། དབུ་ཕར་འདུལ་མངོན་ཚད་མ་རྣམས་གསན་ཏེ་རྩེ་ཐང་དུ་པོ་
ཏི་བཅུ་ལྷག་གི་གྲ་སྐོར་དང་གྲལ་འཛིན་ཀྱང་གནང། དེ་ནས་རྒྱལ་བྱེད་ཚལ་གྱི་བླ་སར་བཞུགས་ནས་བསྟན་པ་ལ་ཕན་པར་མཛད་པའི་དུས་སུ། ཆོས་རྗེ་བ་སོ་བ་

[096A]༄༅། །ལས་སྤྱིར་ཐེག་པ་ཆེན་པོ་གསང་སྔགས་དང། ཁྱད་པར་དཔལ་དུས་ཀྱི་འཁོར་ལོའི་ལེགས་བཤད་ཀྱི་བགོ་སྐལ་བླང་བའི་དགོངས་
པས་དགེ་ལྡན་དུ་ཕེབས་པ་ན། ཆོས་རྗེ་རིན་པོ་ཆེ་འོལ་ཁ་ནས་བྱོན་པ་ལ་དགེ་འདུན་རྣམས་ཀྱིས་སེར་སྦྲེངས་བྱས་ནས་སྦྱན་དྲངས་པའི་སྐུའི་དཀྱིལ་འཁོར་
གཟིགས་པ་ཙམ་གྱིས། དང་པའི་སྤུ་ལོང་ཆེས་ཆེར་གཡོས་ཤིང་སྤྱན་ཆབ་མི་ཆོད་པ་ཙམ་བྱུང་ཞེས་གསུང། ཆོས་རྗེའི་དྲུང་དུ་གཙོ་བོར་དང། རོང་སྟོན་པ་
བླ་ཟུར་དུ་བསྟེན་ནས་དུས་འཁོར་རྒྱུད་འགྲེལ་ལ་སྦྱངས་པས། བག་ཆགས་སད་པའི་སྟོབས་ཀྱིས་ཟླ་བ་བཅུ་ལྷག་པ་ཙམ་ལ་ལོག་པར་མཁྱེན་པ་ཡིན་སྣང་
རྒྱུད་པ་སྦྱིན་པ་བ་དང་གྲག་བཟང་བ་ལ་མཁན་སློབ་ཞུས་ནས་བསྙེན་པར་རྫོགས་པའང་མཛད། གཟིམས་ཁང་ནས་དང་སློབ་དཔོན་བཀྲས་རྒྱལ་བ་ལ་
དཔལ་གསང་བ་འདུས་པ་སོགས་བསྡུས་རྒྱུད་དང་ཤར་རྩེ་བ་ཤེར་འབྱུང་བློ་གྲོས་དང་ཉེར་གཉིས་ཁང་པ་བ་ལ་ཡོག་སྐོར་དང། ཆོས་རྗེ་བློ་བརྟན་པ་དང་

[096B] ངས་དགེ་ལྡན་གྱི་བླ་མ་རི་མགོ་བཙུགས་པ་འདྲ་བ་མང་པོ་ལ་སྦལ་པ་འཕྱོང་འཕྱོང་བྱས་ནས་སྡག་
ཆོས་མཉན་པ་ཡིན་གསུང་ཞལ་པོའང་གནང། སླར་ཡང་རྒྱལ་བྱེད་ཚལ་དུ་ཕེབས་ནས་ལམ་རིམ་དང་གསང་སྔགས་ཀྱི་ཆོས་མང་དུ་གསུངས། དེའི་མོད་ལ་
ཀུན་སྤངས་མཛད་དེ་ལྷ་རིར་ཟབ་ལམ་ཐུགས་ཉམས་སུ་བསྟར་བས་ཡོན་ཏན་ཁྱད་པར་ཅན་ཐུགས་ལ་འཁྲུངས་པའི་ཞལ་བཞེས་ཀྱང་དོན་གྱིས་མཛད། རེ་
གཉིས་པ་ཤིང་བྱ་ལ་འབྲས་སྤུངས་གདན་སར་ཕེབས། དབྱར་དགུན་ལམ་རིམ་དང་སྟོན་དཔྱིད་གསང་སྔགས་ཀྱི་ཆོས་མང་པོ་གསུངས་པས་ཐོན་པ་ཆོས་
རྗེ་ཞེས་སྙན་གྲགས་ཀྱིས་ཁྱབ་པའི་ངང་ནས། སླར་ཡང་དགུང་ལོ་རེ་དྲུག་པ་ལ་ལྷ་རིར་ཕེབས་ཏེ་ཐུགས་ཕབ་ནས་བཞུགས། སྐུ་ཆེ་བའི་ཡོན་ཏན་ཡང་ལོངས་སྤྱོད་
ཀྱི་འར་འུར་ལ་མི་དགྱེས་པ། མཁས་བཙུན་དང་མི་ཆེན་གྱི་ཁེངས་པ་མི་མངའ་བ། ཐུགས་དམ་དང་གསུངས་ཆོས་འཆད་པ་ལ་ཐུགས་སྤྲོ་བ། ཞལ་ཏ་གང་ཡིན་

[097A]༄༅། །ལྷུག་པར་གསུང་བ། དགེ་ལྡན་པའི་བསྟན་པ་ལ་ཐུགས་རུས་ཆེ་བ། ཡི་དམ་གྱི་ལྷ་མང་པོའི་ཞལ་གཟིགས་པ། སྐུའི་སྐྱེ་བ་མང་དུ་དྲན་པ་སོགས་
ཡ་མཚན་ནོ། །དེ་ལྟར་བཤད་སྒྲུབ་གཉིས་ཀྱིས་བསྟན་པ་ལ་བྱ་བ་མཛད་པའི་མཐར། དོན་དགུ་པ་ལྕགས་སྦྲུལ་གྱི་ལོ་ཆོ་འཕྲུལ་ཟླ་བའི་ཚེས་བཞི་ལ་ངོ་མཚར་བའི་
ལྟས་བསྟན་ཏེ་སྐུ་གཤེགས། དེ་ནས་ལོ་བརྒྱད་སོང། བླ་མ་དེ་ལ་དུས་དེར་དབུས་གཙང་གི་དགེ་བཤེས་ཕལ་ཆེར་གྱིས་གསུང་ཆོས་གསན་པར་སྣང་བས་གྲངས་
བརྗོད་པར་མི་ནུས་ལ། ཁོ་བོས་ཀྱང་རྣམ་སྣང་མངོན་བྱང། ཚེ་དཔག་ལྷ་དགུ། ཀུན་རིག་རྣམ་པར་སྣང་མཛད། ཕག་མོ་བཅུ་གསུམ་མ། དཔལ་གསང་བ་འདུས་
པ༑ བདེ་མཆོག་ལཱུ་དྲིལ། འཁོར་ལོ་ཆེན་པོ། ཡི་དམ་རྡོ་རྗེ་འཇིགས་བྱེད། དུས་ཀྱི་འཁོར་ལོ་ལ་སོགས་པ་དབང་གི་སྐོར། འཇམ་དབྱངས་ཆོས་སྐོར་ཆ་
ཚང་བ། རྣམ་སྲས་སྐོར། དགེ་ལྡན་པ་ལ་གྲགས་པའི་མགོན་པོ་བཅུ་གསུམ། དམར་པོ་སྐོར་གསུཾ། ཡེ་ཤེས་མགོན་པོ་ཕྱག་བཞི་པ། ས་སྐྱ་པའི་ཆོས་སྐྱོང་ཆེ་

[097B] ཛམ་ལ་དམར་པོ། འཇམ་དབྱངས་ནག་པོ། ལྷ་མོ་ཤྲ་མཎ། ཕྱག་ན་རྡོ་རྗེ་ཨུ་ཙརྱ། རྟ་མགྲིན་ནག་པོ། རྟ་མགྲིན་ཤྭ་ན་བཞིས་སྐོར་སོགས་
རྗེས་གནང་མང་པོ། རིམ་ལྔ་གསལ་སྒྲོན། རིམ་ལྔ་གདན་རྫོགས། བསྐྱེད་རིམ་ཊཱིཀྐ། དུས་འཁོར་གྱི་བསྐྱེད་རིམ། སྦྱོང་རྒྱུད་
ཀྱི་ཊཱིཀྐ། རིམ་ལྔའི་དམར་ཁྲིད། ལཱུ་དྲིལ་གཉིས་གྱི་ཁྲིད། ན་རོ་ཆོས་དྲུག་གི་ཁྲིད་དཔེ་ལུང་དང་བཅས་པ། ཡི་དམ་གྱི་ཁྲིད་སོགས་ཐེག་པ་ཆེན་པོའི་ཆོས་
ཀྱི་བཀའ་དྲིན་མང་དུ་མནོས། ཞལ་སྔ་ནས་ཐམས་ཅད་མཁྱེན་པ་ནི་མེ་སྤྲེལ་རྟ་ནག་ཏུ་སྐུ་འཁྲུངས། དགུང་ལོ་གཉིས་གསུམ་ལོན་པ་ནས་ཕ་བློ་བཟང་གྲགས་
པ་ཞེས་བརྡོལ་གཏམ་དང། དགོས་འདོད་ཀུན་འབྱུང་ནོར་བུ་བསམ་འཕེལ་ཁྱོད་ཅེས་སོགས་ཀྱིས་ཚིགས་བཅད་ཐོགས་མེད་དུ་གསུང་བ་ཞིག་བྱུང་
སྐུ་ན་ཚོད་དེ་གནས་བཟུང་སྟེ་ཡབ་ཆོས་རྗེའི་དྲུང་དུ་དབང་བཀའ་རྗེས་གནང་མན་ངག་མང་དུ་ཞུས་ནས་ཐུགས་རྒྱུད་གང་བར་མཛད་དགུང་ལོ་བཅུ་གཅིག་པ་ལ་

[098A]༄༅། །བཀྲ་ཤིས་ལྷུན་པོར་དབུ་སྐྲ་བཅད་ཅིང། ཆོས་རྗེ་ལུང་པ་ལ་དགེ་བསྙེན་གྱི་སྡོམ་པ་མནོས་ནས་དགེ་འདུན་རྒྱ་མཚོའི་དཔལ་ཞེས་མཚན་གསོལ་
དེ་གའི་དགུན་དུས་གནས་དེར་གནས་རྙིང་རིན་པོ་ཆེས་མཁན་པོ། བླ་བྲང་ནས་སློབ་དཔོན་མཛད་དེ་རབ་ཏུ་བྱུང་བ་དང་དགེ་ཚུལ་དུ་བསྒྲུབས། དེ་ནས་ཉེ་ལམ་
དུ་ཆོས་རྗེ་ཡེས་རྩེབ་གདན་སར་བྱོན་པ་ཀློག་པའི་སློབ་དཔོན་དུ་བསྟེན་ནས་དཀའ་ཆེན་ལ་སྦྱངས་ཤིང་ཕྱག་དཔེ་མང་དུ་གཟིག་པ་སོཊ་ཀྱི་ཚུལ་བསྟན་པ་
ལས་ཚེགས་མེད་པར་རིགས་ཆེན་དང་ལུང་ཆེན་ལ་བསྒྲིགས་པ་མཛད། དགུང་ལོ་བཅུ་བདུན་པ་ལ་བཀྲ་ཤིས་ལྷུན་པོ་དབོན་སློབ་མཐའ་དག་གནས་
རྙིང་དུ་ཆོས་གཞི་བཏེག་པ་ནས་བཟུང་སྟེ་སྐུ་སྐྱེ་རིན་པོ་ཆེ་ཞེས་སྙན་གྲགས་དང་གདུལ་བྱ་འཕྲིན་ལས་ཀྱི་འུར་ལངས་པ་བླ་བྲང་ནས་དཔོན་སློབ་ཀྱིས་མ་
ཐེག་པའི་རྣམ་འགྱུར་བསྟན་པ་དགོངས་པ་དང་སྔ་གོང་ནས་འབྱོན་བཞེད་ཡོད་པ་གཉིས་ཚོཊ་ལས་དགུང་ལོ་བཅུ་དགུ་པ་ཤིང་སྟག་ལ་འབྲས་

[098B]
དགེ་ལྡན་དུ་ཆོས་རྗེ་རིན་པོ་ཆེ་ཡེ་བཟང་པ་དང། སེ་རར་སློབ་དཔོན་ཆོས་རྗེ་གཉལ་པའང་ཆོས་འབྲེལ་རེ་གསན། ཤིང་ཡོས་ལ་འབྲས་སྤུངས་རང་དུ་གནས་རྙིང་
རིང་པོ་ཆེས་མཁན་པོ། ཆོས་རྗེ་ལེཊ་ཆོས་པས་ལས་སློབ། སློབ་དཔོན་ར་ཚག་པས་གསང་སྟོན་མཛད་དེ་བསྙེན་པར་རྫོཊ། དེའི་སྟོན་ཀ་རྭ་སྒྲེང་མཇལ་བར་ཕེབས་པ་
ན་ཇོ་བོ་ཡབ་སྲས་ཀྱིས་བྱིན་གྱིས་བརླབས་པ་དང། ཕྱིང་དཀར་བས་གུས་མཆོད་བསྒྲུབས་པ་སོགས་ཡ་མཚན་པའི་ལྟས་བྱུང་ཞིང་གསུང་ཆོས་
གསུངས་པ་ན་མེ་ཏོག་གི་ཆར་ཆེན་པོའང་བབས་པར་སྣང། མི་འབྲུག་ལ་འཕྱོང་རྒྱས་སུ་ཕེབས་ནས་ཆོས་རྗེ་མཆོག་ལྷ་བ་དང་
ནང་སོ་རྡོ་རྗེ་ཚེ་བརྟན་པ་མཆོད་ཡོན་གླེཊ་བཾ་རིན་པོ་ཆེ་གསུང་བ་དང། རྩེ་ཐང་དུའང་ཕེབས་ནས་ཆོས་མང་པོ་གསུངས། ས་ལུག་ལ་འོལ་ཁར་ཕེབས་པ་ནང་སོ་ཞལ་ངོ་

[099A]༄༅། །རྣཾ་པས་ཐོག་དྲངས་སྐྱ་སེར་རྣཾས་ལ་ཐེག་པ་ཆེན་པོའི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་བས་ཀུན་ཀྱང་དད་པའི་སྤུ་ལོང་ཆེས་ཆེར་གཡོས་ཏེ་ཐར་པའི་ས་བོན་བརྟས་པར་གྱུར། །དུས་
དེར་སྤོང་བ་པ་ཆེན་པོ་ནོར་བཟང་རྒྱ་མཚོའི་དྲུང་གིས་སྔ་སོར་ཚུར་གུས་པའི་ཕྱག་མཛད་ཅིང་དེ་ནས་གང་གི་ལེགས་བཤད་ཀྱི་བགོ་སྐལ་བླང་བའི་ཕྱིར་ཉིད་ལ་དཔལ་དུས་ཀྱི་
འཁོར་ལོའི་རྒྱུད་འགྲེལ་སོགས་གསུང་ཆོས་མང་པོའི་བཀའ་དྲྀན་ཞུས། དེ་གའི་མདོ་ལ་ནང་སོ་ལྷ་རྒྱ་རི་བས་སྤྱན་དྲངས་ནས་ཨེ་ཕྱོགས་སུའང་གདུལ་བྱའི་དོན་མང་དུ་
མཛད༑ ལྕགས་བྱ་ལ་གཉལ་དུ་སྡེ་དྲུག་འདུས་པའི་ལུང་ར་ཆེན་མོའི་གྲལ་དབུར་ཕེབས་ཤིང་ཞར་ལ་རྩ་རིའི་གནས་དང། ལྷོ་བྲག་ཏུ་གྲུབ་ཆེན་རིན་པོ་ཆེའི་སྐུ་གདུང་མཇལ་
བ་ན་ངོ་མཚར་ཅན་གྱི་གཟིགས་སྣང་མང་དུ་བྱུང། དེ་ནས་འཕྱོགས་རྒྱལ་མཚན་རྩེར་ཕེབས་ནས་གསུང་ཆོས་གསུང་བ་དང། རྡོ་རྗེ་གདན་དུ་ཡབ་ཆོས་རྗེ་ལ་སྒྲུབ་ཐབས་རྒྱ་མཚོ་
སོགས་གསུང་ཆོས་མང་དུ་གསན་པ་དང། རྭ་སྒྲེང་ཕེབས་ནས་གསུང་ཆོས་གསུང་བ་དང། །གཙང་དུ་བྱོན་ནས་ཡབ་ཆོས་རྗེ་སྐུ་གཤེགས་པའི་དགོངས་རྫོགས་སྐུ་གདུང་

[099B] ས་མོ་སྦྲུལ་ལ་བཤེས་གཉེན་དམ་པ་ཆོས་ཀྱི་དཔལ་བ་དཔོན་སློབ་ཞབས་ཕྱིར་ཁྲིད་དེ་ཆོས་
འཁོར་རྒྱལ་གྱི་གཙུག་ལག་ཁང་གི་རྨང་བཏིང་ཞིང། ལྕགས་མོ་ལུག་ལ་དཔལ་ལྡན་ལྷ་མོའི་བླ་མཚོར་གྲགས་པ་ངོ་མཚར་ཅན་འདི་རྙེད། དུས་དེ་དང་ཉེ་བར་བཀྲ་
ཤིས་ལྷུན་པོ་ནས་བླ་བྲང་བ་དཔོན་སློབ་ཀྱིས་ཉོན་མོངས་པའི་རི་བསྙིལ་ཏེ་གདན་སར་ཕེབས་དགོས་པའི་དོན་དུ་ཆབ་ཤོག་ཕོ་ཉ་དང་བཅས་པ་སྔ་ཕྱིར་གནང་བ་ལ་དཔགས་
ཆུ་སྤྲེ་ལ་གདན་བཏེག་པ་གསེར་ལ་བརྒྱུད་དེ་ཕེབས་པ་ན་སྡེ་པ་བྲག་དཀར་ནས་ཡོན་མཆོད་དང། ནང་སོ་དགའ་ལྡན་པ་སོགས་དང། སེ་འབྲས་ཀྱི་བླ་མ་དགེ་འདུན་མཐའ་
དག་གིས་ཞབས་སྤྱི་བོར་བླངས་ནས་གསུངས་ཆོས་ཞུས་ཤིང། ཡར་ལམ་ནང་སོ་ཐོན་པ་དང། ཆོས་རྗེ་དགེ་ལེགས་རྣམ་རྒྱལ་བས་ཀྱང་གུས་མཆོད་ཞུས། དེ་ནས་
ཆོས་རྗེ་ཐམས་ཅད་མཁྱེན་པའི་བཞུགས་གདན་ཆོས་ཀྱི་ཁྲི་ལ་འཁོད་དེ། མདོ་རྒྱུད་ཀྱི་གསུང་རབ་ལེགས་པར་བཤད་པས་ལུང་རིགས་སྨྲ་བ་མཐའ་དག་ཚད་མེད་པའི་

[100A]༄༅། །ཐུགས་མོས་འཁྲུངས་ཤིང། སྔ་གོང་གུས་མོས་མེད་པ་དག་ཀྱང་ཞུམ་པ་དང་འགྱོད་པ་སྔོན་དུ་བཏང་སྟེ་དད་པའི་མེ་ཏོག་གསར་དུ་སྐྱེས་པ་ཡིན་
སྣང༑ དེ་ནས་རྒྱལ་དུ་ཆོས་འཁོར་གྱི་གྲལ་དབུར་ཕེབས་པ་དང། དྭགས་ཀོང་ཉང་གསུམ་ཞབས་ཀྱི་འཁོར་ལོས་བགྲོད་ནས་སྐྱ་སེར་མཐའ་ཡས་པའི་དོན་མཛད་
སླར་བཀྲ་ཤིས་ལྷུན་པོར་ཕེབས་ནས་གསུང་ཆོས་འཕྲོ་མུས་གསུང་བ་དང་དབྱར་གནས་པའང་མཛད། དེའི་ཕྱི་ལོ་མེ་གླང་ལ་དཔོན་ས་མིའི་དབང་པོ་དང། ཞལ་སྔ་
ནས་ལྷ་རི་པ་ཡོན་མཆོད་ཀྱིས་བཀའ་ནན་དང། འབྲས་སྤུངས་སྤྱི་སོ་རང་ནས་ཀྱང་གདན་སའི་ཞུ་བ་ཕུལ་བ་ལས་གཙང་ཕྱོགས་ཀྱི་ཞལ་སློབ་སྦྱིན་བདག་དད་བཅས་པ་ཐུཊ་
ལ་འཕྲེང་བཞིན་དུ་དབུས་སུ་གདན་བཏེག་སྟེ་མར་ལམ་ལྷ་རིར་ཆོས་རྗེ་རིན་པོ་ཆེའི་དྲུང་དུ་དབང་བཀའ་རྗེས་གནང་མང་དུ་གསན། འཇམ་དབྱངས་ཆོས་རྗེའི་བཞུགས་
གདན་སེང་གེའི་ཁྲིའི་སྟེང་དུ་ཕེབས་པ་ན་མཁས་པའི་བྱ་བ་འཆད་རྩོད་རྩོམ་གསུམ་གྱི་རྣམ་འགྱུར་བསྟན་པས་སློབ་དཔོན་དགེ་འདུན་དང་བཅས་པ་ཐུགས་རབ་ཏུ་ཕྲོགས་

[100B] ལྷ་སའི་སྨོན་ལམ་ཆེན་མོ་
ཡང་མེ་སྤྲེ་ནས་བཟུང་སྟེ་ས་རྟའི་བར་ལོ་བརྒྱད་ཅུ་རྩ་གསུམ་གྱི་རིང་འབྲས་སྤུངས་རང་ནས་སྟར་ཆགས་པ་ཡིན་འདུག་པ་ལ། ཆོས་རྒྱལ་སྙེའུ་རྫོང་པའི་སྡེ་སྲིད་ཡོ་འཁྱོམས་
པའི་དབང་གིས་ལོ་ཉི་ཤུའི་རིང་སྔར་སྲོལ་འགྲིབས་ཏེ་དགོན་པ་གཞན་ནས་གདན་འདྲེན་པ་བྱུང་ཡང་མེ་བྱི་ལ་དཔོན་ས་མིའི་དབང་པོས་རྒྱལ་ཁམས་མནན་པ་དང་གཙོ་བོར་ཐུཊ་
རྗེའི་ཤུགས་ལས། ས་སྟག་ནས་འབྲས་སྤུངས་པ་ལ་རྒྱུན་ཆགས་པར་བྱུང་བའི་གྲལ་དབུར་ལོ་ལོ་བཞིན་ཕེབས་པ་རྒྱལ་བ་རྩོང་ཁ་པ་ཆེན་པོས་སྨོན་ལམ་མཛད་པའི་སྐབས་
ཇི་ལྟ་བ་བཞིན་དུ་གྱུར་པས་དུས་དེར་འདུས་པའི་སྐྱ་སེར་མཐའ་དག་དོན་ཆེན་པོ་ལ་སྦྱར་བ་ཡིན་ནོ་ཞེས་ཤེས་པར་བྱའོ། །དེ་ནས་དགུན་དཔྱིད་ཕལ་ཆེར་འབྲས་སྤུངས་
སུ་མདོ་སྔགས་ཀྱི་པོ་ཏི་མང་པོའི་བཤད་པ་དང། དབང་མན་ངག་ལུང་རྗེས་གནང་སོགས་ཀྱི་བཀའ་དྲིན་མཛད། ཤིང་སྤྲེ་ལ་ཉེ་གནས་ཆེན་མོ་གསུང་རབ་རྒྱ་

[101A]༄༅། །མཚོས་ཞབས་ཏོག་གང་དགོས་བསྒྲུབས་ནས་ཆོས་འཁོར་རྒྱལ་གྱི་གཙུག་ལག་ཁང་དུ་རྒྱལ་བ་མ་ཕམ་པའི་གསེར་སྐུ་རྒྱབ་མཐོ་དྲུག་ཅུའི་ཚད་དང་ལྡན་པ་
བཟང་པོའི་བཞུགས་སྟངས་ཅན་འདི་གྲུབ་སྟེ་སྨོན་ལམ་ཆོས་འཁོར་དང་བཅས་པ་ཆག་མེད་དུ་མཛད། མེ་ཁྱི་ལ་སེར་ཐེག་ཆེན་གླིང་གིའང་གདན་སར་ཕེབས་པ་ནས་ལོ་
དུས་བཞིན་མདོ་སྔགས་ཀྱི་ལེགས་བཤད་བཀའ་སྩལ་བས་སེར་བ་དཔོན་སློབ་ཐུགས་རངས་པར་གྱུར་ཅིང། ཆོས་སྡེའི་ལུགས་གཉིས་ཀྱི་དར་རྒྱས་ཀྱང་ཡར་འཕེལ་དུ་སོང་
ལོ་དེའི་མཇུག་ལ་སྟོད་ཕྱོགས་སུ་ཞ་སེར་དམར་གྱི་འཁྲུག་པ་ཆེན་པོ་ལངས་པ། དེའི་མདོ་ལ་རང་ཕྱོགས་རྒྱལ་ཁ་ཐོབ་པར་མ་མངོན་ནའང་ཕུགས་སུ་དཀོན་མཆོག་རིན་པོ་ཆེ་
མཐུ་བཙན་ཞིང། ཞལ་སྔ་ནས་ཀྱི་ཐུགས་རྗེ་བསམ་གྱི་མི་ཁྱབ་པའི་མཐུས་རྩོད་ཟླ་གྲོགས་དང་བཅས་པ་ལ་ཕུན་ཚོགས་ཡར་འཕེལ་མ་བྱུང་ཞིང། སླར་ཡང་ཉོན་མོངས་
བའི་གཞན་དབང་གིས་རྩོད་པ་གཉིས་པ་འབྱུང་སྲིད་ནའང་སྔ་མ་བཞིན་དུ་ཇོ་བོ་དཀོན་མཆོག་གསུམ་གྱིས་སླུ་བ་མེད་དོ་ཞེས་བློ་གྲོས་དང་ལྡན་པ་མཐའ་དག་བསམ་པར་བྱའོ། །

[101B]
དཔོན་ས་སྐུ་མཆེད་ཀྱིས་གཙོས་པའི་བསྟན་པའི་སྦྱིན་བདག་བདག་རྣམས་ཐུགས་ལ་གང་འབབ་པའི་གསུང་ཆོས་ཀྱིས་དགྱེས་པར་མཛད། དེང་སང་ནི་གཞིས་ཁ་སྟག་རྩེ་ནས་
ནང་སོ་དོན་ཡོད་རྣམ་རྒྱལ་རྡོ་རྗེ་དཔལ་བཟང་པོས་གཞོན་ནུ་རབ་བྱུང་བདུན་ཅུ་ཙམ་གྱི་མེ་ཏོག་ཕུལ་ཏེ་ཆོས་འཁོར་རྒྱལ་གྱི་ཕྲིན་ལས་བཟང་པོའི་དབུ་བཙུགས་པ་ཡིན་སྣང། རྒྱས་
པར་ནི་ཁོ་བོས་སྦྱར་བའི་རྣམ་ཐར་ཕན་བདེ་མ་ལུས་པའི་འབྱུང་གནས་ལས་མཁྱེན་པར་འཚལ་ལ། སྐུ་ཆེ་བའི་ཡོན་ཏན་ཆེ་ལོང་ཙམ་བརྗོད་པ་ཡང། ཐུགས་དམ་སྤྲོས་
བཅས་ཀྱི་དབང་དུ་བྱས་ན་བདེ་མཆོག་དྲིལ་བུ་པའི་བདག་འཇུག་ཆག་མེད་དུ་བཞེས་ཤིང། ཡི་དམ་ཆོས་སྐྱོང་མཉེས་པར་བྱེད་པའི་བསྟོད་བསྐུལ་གསུང་ངག་ཏུ་ཐོན་
པས་ཉིན་མཚན་འདའ་བ། ལྷ་དང་བླ་མའི་གཟིགས་སྣང་གི་དབང་དུ་བྱས་ན་རྒྱལ་བ་ཙོང་ཁ་པ་ཆེན་པོ་དང། དཔལ་ལྡན་ལྷ་མོས་ཞལ་བསྟན་ཅིང། སྤྱིར་ཡང་

[102A]༄༅། །སངས་རྒྱས་བྱང་སེམས་དཔག་ཏུ་མེད་པའི་གཟིགས་སྣང་ཡོད་པ། མཁྱེན་རབ་ཀྱི་དབང་དུ་བྱས་ན་མདོ་རྒྱུད་ཀྱི་པོ་ཏི་ཆེན་མོ་རྣམས་ཀྱི་ཚིག་དོན་མ་ལུས་
པ་ཆེས་གསལ་བར་དགོངས་ཤིང། སྙན་ངག་གི་སྡེབ་སྦྱོར་སྤེལ་བ་ལ་ཆུ་བོ་གངྒཱ་ཚུན་ཆད་དུ་འགྲན་ཟླ་མེད་པ། བཤད་པ་མཛད་པའི་དབང་དུ་བྱས་ན། ཕར་ཚད། རྩ་འཇུག་
རྒྱུད་བླ་མ། དྲང་ངེས་རྣམ་འབྱེད། འདུལ་བའི་མདོ། བྱང་ཆུབ་ལམ་རིམ། ཇོ་བོ་ཡབ་སྲས་ཀྱི་སྦས་ཆོས་གླེགས་བམ་རིན་པོ་ཆེ། དཔལ་གསང་བ་འདུས་པའི་འགྲེལ་
པ་སྒྲོན་མ་གསལ་བ་དང་བཅས་པ་ཆ་ལག་ཚང་བ། དཔལ་དུས་ཀྱི་འཁོར་ལོ། མཚན་ཡང་དག་པར་བརྗོད་པ་སོགས་དགོངས་པ་བཞིན་ལེགས་པར་བཤད། རྩོམ་པ་
མཛད་པའི་དབང་དུ་བྱས་ན་མཚན་ཡང་དག་པར་བརྗོད་པའི་རྒྱ་ཆེར་བཤད་པ། དྲང་ངེས་རྣམ་འབྱེད་ཀྱི་དཀའ་འགྲེལ། གྲུབ་མཐའ་སྤྱིའི་རྣམ་གཞག་
།དབུ་མའི་ལྟ་ཁྲིད་ཆེན་མོ། །ནི་གུ་ཆོས་དྲུག་གི་ཁྲིད་ཡིག་ཆེན་མོ། །རྟེན་འབྲེལ་བསྟོད་པའི་ཊཱིཀྐ། སྙིང་པོ་དོན་གསུམ་གྱི་ཁྲིད་ཡིག་བླ་མ་

[102B] ལཱུ་ཨི་པའི་བསྐྱེད་རིམ་གྱི་བཤད་པ། ཡི་དམ་དང་ཆོས་སྐྱོང་མང་པོའི་མངོན་རྟོགས། ལྷ་དང་བླ་མའི་བསྟོད་པ་བགྲང་ལས་འདས་པ་མཛད། མངོན་
པར་རྟོགས་པའི་ཡོན་ཏན་གྱི་དབང་དུ་བྱས་ན། ཐུན་མོང་བ་སྟོང་ཉིད་སྙིང་རྗེའི་སྙིང་པོ་ཅན་དང། ཐུན་མོང་མ་ཡྀན་པ་བསྐྱེད་རྫོགས་ཀྱི་ཏིང་ངེ་འཛིན་ཟབ་མོ་ཐུགས་ལ་མངའ་
བ་སྟེ་སྐུ་ཚེ་སྔ་མ་ནས་མངོན་པར་རྟོགས་པའི་ཡོན་ཏན་གྱི་བང་མཛོད་དུ་གྱུར་ན་སྐུ་ཚེ་འདིར་ལྟ་ཅི་སྨོས། རྣམ་སྨིན་གྱི་ཡོན་ཏན་གྱི་དབང་དུ་བྱས་ན། མཚན་དཔེས་བརྒྱན་པའི་
སྐུའི་དཀྱིལ་འཁོར་མཐོང་བ་ཙམ་གྱིས་སྐྱེ་བོ་ཀུན་དང་བ་འདྲེན་ཞིང། གསོལ་དང་ནམ་མཁའ་མཛོད་ལ་མངའ་བརྙེས་པ། བཀའ་དག་གང་ཡིན་བདེན་པ་ཁོ་ནར་གསུང་བས་
སུས་ཀྱང་འདའ་བར་མི་ཕོད་པ། ཞག་སྦྲེལ་བའི་གསོལ་བ་ཆག་པ་ཙམ་ཡང་གཏན་མི་མངའ་བས་ནད་མེད་པའི་བདེ་བ་དམ་པ་བརྙེས་པ། འཕྲལ་གྱི་མཛད་པའི་དབང་
དུ་བྱས་ན། ཆོས་འབྲེལ་གསན་པའི་བླ་མ་གང་ཡིན་དབུ་གཙུག་ཏུ་ཨ་མི་དའི་བའི་ཚུལ་དུ་བསྟེན་པ། གྲྭ་པ་སྦྱིན་བདག་དང་བཅས་པ་ལ་ཐུགས་བརྩེ་ཞིང་བཀའ་ངག་ལྷུག་

[103A]༄༅། །པར་གནང་བ། སྣང་ཚུལ་ལ་གྲྭ་པ་སྙོམས་ཆུང་གིས་ཕྱག་ཕྱིས་ཉུང་ཟད་དང། གསོལ་ཇ་སུན་རེ་ཞུས་པ་ལ་ཡང་དགྱེས་དགྱེས་ལྟར་སྟོན་པ་
དོན་དུ་འཇིག་རྟེན་ནོར་གྱིས་བཀང་སྟེ་ཕུལ་བ་ལའང་མངོན་ཞེན་མི་མཛད་པ། དེ་ལྟ་ནའང་ཕྱག་རྫས་རིན་ཐང་ཆེ་བ་རྣམས་ལྷ་མོ་ཆེ་བཞེངས་པ་སོགས་དཀོན་མཆོག་ཁོ་ནའི་
ཆེད་དུ་བསྔོ་ཞིང། ཕལ་ཆེར་བསྟན་པ་དང་སེམས་ཅན་ལ་ཅི་ཕན་གྱི་སྦྱིན་པར་གཏོང་བ། རང་ཉིད་བསྔགས་པའི་སྐབས་མེད་ཅིང་མཁས་པ་གཞན་གྱི་ཡོན་ཏན་འོས་པ་བཞིན་
བརྗོད་པ། རྒྱུན་ཆགས་སུ་རྗེ་ཡབ་སྲས་ཀྱི་ཆེ་བ་བརྗོད་པ་ལྷུར་ལེན་ཞིང་བསྟན་པ་ལ་ཐུགས་རུས་ཆེ་བ། ཞལ་སློབ་ཀྱི་དབང་དུ་བྱས་ན། གསང་ཕུ་ཆོས་རྗེ་མཆོག་ལྷ་འོད་
ཟེར་བ། སེ་ར་ཆོས་རྗེ་དོན་ཡོད་དཔལ་ལྡན་པ། བྱང་རྩེ་ཆོས་རྗེ་ཆོས་སྐྱོང་རྒྱ་མཚོ་བ། ཤར་པ་ཆོས་རྗེ་དཀོན་མཆོག་དར་བ། གནས་རྙིང་ཆོས་རྗེ་རིན་ཆེན་རྡོ་རྗེ་བ། བཀྲ་
ཤིས་ལྷུན་པོའི་ཆོས་རྗེ་བློ་བཟང་བརྟན་པ་བ། གངས་ཅན་ཆོས་རྗེ་ཚུལ་ཁྲིམས་སྟོབས་འབར་བ། ཐོན་པ་ཆོས་རྗེ་དགེ་ལེགས་རྣམས་རྒྱལ་བ། གླིང་སྨད་ཆོས་རྗེ་ལྷ་

[103B] ཉི་སྡིངས་ཆོས་རྗེ་དཔལ་ལྡན་འོད་ཟེར་བ། རྭ་སྒྲེང་གི་གདན་ས་བ་གཉིས། འཆང་ཁ་སྤྱན་སྔ་ངག་དབང་རྒྱལ་མཚན་པ། འབྲི་གདན་གྱི་
ཆོས་སྒོ་བ་གཉིས། ཚོགས་པ་མཁན་ཆེན་པ། རྫིང་བྱི་མཁན་ཆེན་པ། སྐྱོར་ལུང་མཁན་ཆེན་པ་སོགས་དགེ་བཤེས་བྱག་རྩེ་འཕྱ་བ་མང་པོ་དང། མདོ་རྒྱུད་ཀྱི་
གསུང་རབ་འཆད་པ་ལ་ཞུགས་པའི་བསྟན་པའི་སྣང་བྱེད་ཕལ་ཆེར་གྱིས་ཞབས་ཀྱི་པདྨོར་བཏུད་ཅིང་ལེགས་བཤད་ཀྱི་བགོ་སྐལ་བླངས་ལ། ཁོ་བོས་ཀྱང་མཚན་
ཡང་དག་པར་བརྗོད་པའི་བཤད་པ། ཟབ་ལམ་དབུ་མའི་ལྟ་ཁྲིད། ཐེག་ཆེན་བློ་སྦྱོང། ཐུགས་རྗེ་ཆེན་པོའི་དམར་ཁྲིད། སྒྲུབ་ཐབས་རྒྱ་མཚོ་དཔེ་ལུང་དང་
བཅས་པ། ཡིད་དམ་གྱི་སྔགས་བཏུའི་རྗེས་གནང། གྲུབ་རྒྱལ་ལུགས་ཀྱི་ཚེ་དབང། ཇོ་བོ་ལུགས་ཀྱི་སྒྲོལ་མ་ཉི་ཤུ་རྩ་གཅིག་རྗེས་གནང། བཀའ་གདམས་
ལྷ་བཞིའི་རྗེས་གནང། ཐིག་ལེ་བཅུ་དྲུག་གི་དབང། དཔལ་ལྡན་ལྷ་མོའི་རྗེས་གནང། འཇམ་དབྱངས་དཀར་པོ། །མགོན་པོ་བར་ཆད་ཀུན་སེལ། ཆོས་

[104A]༄༅། །ཀྱི་རྒྱལ་པོ། རྣམ་སྲས་སེར་ཆེན། མི་གཡོ་དཀར་པོ། ཡེ་ཤེས་ཁྱུང་ཁྲ། ཐུགས་རྗེ་ཆེན་པོ་བཅུ་གཅིག་ཞལ། མགོན་པོ་གྲི་གུག་གུ་རུ་
དྲག་པོའི་རྗེས་གནང་སོགས་མང་པོ་ཞིག་གི་བཀའ་དྲིན་ཞུས། ཆོས་སྡེ་ཆེན་པོ་འདི་ལ་གྲྭ་ཚང་བདུན་ཡོད་པ་ལས། བློ་གསལ་གླིང་དུ་དང་པོར་མཁན་ཆེན་ལེགས་ལྡན་པས་གཞུང་
ལུགས་ཀྱི་བཤད་པ་མཛད། དེ་ནས་སློབ་དཔོན་གཞུ་བསོད་ཀྱིས་བཤད་ཉན་མཛད་པ་གྲྭ་ཚོགས་ཡར་འཕེལ་བྱུང་བ་ཡིན་འདུག་ནའང། རྒྱལ་ཚབ་རིན་པོ་ཆེའི་ཊཱིཀྐ་རྣམས་ཀྱི་དགོངས་
པ་གཞིར་གཞག་མ་མཛད་པ་ལ་དཔགས། ནང་སོ་དུ་དབོན་ཤད་དྲུང་གིས་གསེར་ཡིག་པ་མངགས་ཏེ་ཕྱོགས་གཞན་དུ་བསྐད་པར་སྣང། བྱུང་བ་འདི་ལས་ནི་དེང་སང་གི་
དུས་སུ་ཡང་རང་ཕྱོགས་ཀྱི་འཆད་པོ་གྲུབ་མཐའི་རྣཾ་གྲངས་མང་དུ་སོཌ་པ་བྱུང་ན་རྒྱལ་པོའི་ཆད་པ་འོས་པ་ཡིན་ནོ་ཞེས་གོ་བར་བྱས་སོ། །དེ་རྗེས་མཁས་པ་དཔལ་ལྡན་བློ་གྲོས་འཆད་
ཉན་ཐོག་ཏུ་བྱོན་པ་གྲྭ་པ་རྣམས་དང་པོར་ཕར་ཕྱིན་གྱི་སྐུ་ཡོན་ལ་མགུ་བ་ཙམ་མ་བྱུང་འདུག་ཀྱང། བསྟན་པ་ཐུགས་ལ་བརྣགས་ཏེ། སྤྱིར་ལུང་ཆོས་མཐའ་དག་ལ་ཐུགས་རྟོག་

[104B]
རྗེས་ཐོབ་པ་རྣམས་ཀྱི་རྒྱུད་ལ་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་མེད་པ་སོགས་རྗེ་ཡབ་སྲས་ཀྱི་དགོངས་པར་འགྲེལ་བའི་སྤྱི་དོན་ཆེན་མོ་རྩོམ་པ་གནང་ཞིང་
ཡུན་རིང་དུ་བཤད་པས་འཕྲིན་ལས་བསམ་གྱིས་མི་ཁྱབ་པ་བྱུང། འབྲས་རྟགས་སུ་རིན་པོ་ཆེ་ཡེ་ཤེས་བཟང་པོ། རིན་པོ་ཆེ་བློ་བཟང་པ། ཀོང་པོ་དཀའ་བཅུ་
བ་ཚུལ་བློ་དང་རིན་ཆེན་རྣམ་རྒྱལ་བ་གཉིས། མཁས་པ་ལེགས་ཆོས་པ་དང་རྒྱལ་བཟང་པ་གཉིས། ཀྲེ་བོ་རབ་འབྱམ་བཀྲ་ཤིས་རྒྱལ་མཚན་དང་ཤར་རབ་འབྱམས་པ་གཉིས་
མངའ་རིས་དཀའ་བཅུ་པ་དཔལ་ལྡན་བློ་གྲོས་དང་ཀུན་དགའ་འོད་ཟེར་གཉིས། རྒྱུད་པ་ཀུན་དགའ་དོན་གྲུབ་བ་དང་ཚུལ་ཁྲིམས་བཟང་པོ་བ་གཉིས། བྱ་བཏང་མཁས་
པ་དགེ་ལེགས་བཤེས་གཉེན་དང་ཤཱཀྱ་བཟང་པོ་བ་གཉིས། ཚོགས་ཆེན་མཁན་པོ་བློ་གྲོས་མཚུངས་མེད་དང་མདོ་སྔགས་གླིང་གི་མཁན་པོ་བློ་གྲོས་མཚུངས་མེད་གཉིས་

[105A]༄༅། །གཉིས༑ གཙང་ནས་མང་ཐོས་འཛིན་པ་སངས་རྒྱས་དཔལ་བ་དང་ལུང་རིགས་པ་གཉིས། ལྷོ་པ་དཀའ་བཅུ་བ་བློ་རྒྱམ་དང་རིན་བཟང་གཉིས། སློབ་
དཔོན་ཆོས་གྲུབ་སྨྲ་བའི་སེང་གེ་དྷརྨཱ་ཤྲཱི་གཉིས། བླ་མ་རྒྱ་བྲག་པ་དང་དཔལ་ལྡན་རྒྱལ་མཚན་པ་གཉིས་སོགས་ཡོན་ཏན་གྱིས་བརྒྱན་པའི་སྲས་མང་
དུ་ཐོན། དེ་རྣམས་ལས་རིན་རྣམ་པས་ཀོང་པོ་ཇོ་སྟན་གྱི་རྗེས་སུ་ཆབ་ནག་རི་བོ་དགེ་ལྡན་བཟུང་བའི་སྟེང་ནས་བཀྲ་ཤིས་རབ་བརྟན་བཏབ་སྟེ་གཉིས་ཆར་དུ་དང་
ཚུགས་ཀྱི་གྲྭ་རྣམ་པར་དག་པ་དང། དབུ་མའི་བཤད་པ་བཙུགས་ནས་ཉི་མ་ཤར་ཕྱོགས་སུ་རྗེའི་བསྟན་པ་གསལ་བར་མཛད་ལ། འདིས་ཡིད་ཕྲོགས་ནས་བླ་མ་འཕགས་
པ་ལྷས་ཀྱང་ཁོང་ལ་ཆོས་འབྲེལ་གསན་པར་སྣང། ལྷོ་པ་དཀའ་བཅུ་བ་གཉིས་ཀྱིས་ཆབ་མདོར་བཤད་པ་མཛད་པའི་གྲྭ་ཚང་གི་རྒྱུན་དེང་སར་ཡང་རྒྱས་པར་མཆིས། སློབ་
དཔོན་དྷརྨཱ་ཤྲཱི་བས་གྱེ་རེ་གསང་སྔགས་ཕོ་བྲང་དང། སེར་རྩེར་འཁོར་ལོ་བདེ་མཆོག་གི་བཤད་པ་མཛད་པས་དོན་གཉེར་ཅན་འགའ་འདུས་ཤིང། བདག་གིས་ཀྱང་ཆོས་རྒྱལ་

[105B] སློབ་དཔོན་རིན་པོ་ཆེ་ཆོས་གྲུབ་པས་ཀྱང། སྟོད་ཕྱོགས་སུ་ལུང་ཆོས་ཀྱི་བཤད་པ་མཛད། སྐུ་ཡོན་
དང་མཐུན་པའི་འཕྲིན་ལས་མ་བྱུང་བར་གྲགས་ཀྱང་ཞལ་སློབ་གཞན་ཕན་ནུས་པ་འགའ་ཡར་བྱོན་ལ། ཁོ་བོས་ཀྱང་མགོན་པོ་ལེགས་ལྡན། གྲི་གུག་ཕྱག་བཞི་པ། མགོན་
པོ་ཚེ་བདག་ཚོགས་བདག་དཀར་པོ། ཇོ་བོ་ལུགས་ཀྱི་ཛམ་ལ་དཀར་པོ། ཛམ་ལ་དམར་པོ་ཡུམ་བཅས་གཏེར་མ། ཡེ་ཤེས་ཁྱུང་ཁྲ། དུར་ཁྲོད་བདག་པོ། འཇམ་
དབྱངས་ནཱ་ག་རག་ཤ་རྣམས་ཀྱི་རྗེས་གནང་ཞུས། མཁན་ཆེན་པའི་རྗེས་སུ་ལྡན་མ་ཡེ་བཟང་བ་དང། ཀོང་པོ་ཚུལ་བློ་གཉིས་མཉམ་བསྐོས་བྱས་ལ་ཚུལ་བློ་བ་མྱུར་དུ་གཤེགས་
ནས༑ ལྡན་སྟོན་པ་ཉིད་ཀྱིས་བཤད་པ་མཛད་པས་འཕྲིན་ལས་རྒྱས་པར་གྱུར་པ་སྟེ་རྣམ་ཐར་གོང་དུ་བརྗོད་ཟིན། སློབ་ཆུང་དུ་ཀྲེ་བོ་རབ་འབྱམས་པ་བསྐོ་བ་མཛད་ཀྱང་
ཡུན་རིང་མ་བཞུགས། དེ་རྗེས་མཁས་པ་ལེགས་པ་ཆོས་འབྱོར་བསྐོས་པ་བཤད་ཉན་ཡུན་རིང་དུ་མཛད་པ་ལས་འཕྲིན་ལས་ཀྱི་ཁྱབ་གདལ་བྱུང་ཚུལ་ཡང་བརྗོད་ཟིན་

[106A]༄༅། །ཆོས་རྗེའི་སློབ་ཆུང་དུ་ཆེན་པོ་ཚུལ་རྒྱལ་བ་བསྐོས་པའང་སྐུ་ཚེས་མ་ཟིན། སློབ་དཔོན་སངས་རྒྱས་བཟང་པོ་བས་བཤད་ཉན་ཡུན་རིང་དུ་མཛད་
པས་ལུང་ཆོས་ལ་འཕྲིག་ཚུད་པའི་བཤེས་གཉེན་མང་དུ་ཐོན་ཞིང་གཞན་ཕན་ནུས་པ་ཡང། དབོན་རབ་འབྱམས་པ་དཀོན་མཆོག་དར། ཆེན་པོ་ལེགས་པ་དོན་གྲུབ་
མི་ཉག་དཀའ་བཅུ་བ་སངས་རྒྱས་དང་རྡོ་རྗེ་བཟང་གཉིས། ཀོང་པོ་དཀའ་བཅུ་བ་བསྟན་པ་དར་རྒྱས་དང་དཔལ་བློ་གཉིས། འོལ་ཁ་དཀའ་བཅུ་བ་རང་བྱུང་དང་ངག་དབང་
གཉིས་སོགས་བྱོན། དེ་ནས་དབུ་མ་པ་རིན་ཆེན་དར་མ་དང། སྡེ་སྣོད་འཛིན་པ་སངས་རྒྱས་ལེགས་པ་བ་གཉིས་མཉམ་དུ་བསྐོས་པ་གྲྭ་པ་མ་རུངས་པ་འགའ་ཞིག་གི་
བྱེད་པ་ལས་ཆགས་སྡང་འཕེལ་བའི་རྣམ་པ་བྱུང་ཡང། དེས་འགྲན་བཤད་ཀྱི་རྐྱེན་དུ་སོང་ནས་གྲྭ་ཚོགས་ལེགས་པོ་འདུས་ཤིང། སྔ་མས་དབུ་མ་དང། ཕྱི་མས་
ཚད་མ་དང་འདུལ་མངོན་བཤད་པས་པོ་ཏི་ལ་བློ་ཁ་ཕྱོགས་པ་མང་དུ་ཐོན་པར་སྣང། དེ་ནས་སློབ་དཔོན་ཡོན་ཏན་འོད་བཤད་ཉན་དུ་བྱོན་པ་གྲྭ་ཚང་ནང་བསྡུམས་ནས་

[106B] ཤིང་སྤྲེའི་ལོ་གསར་བ་ན་དངོས་ཅག་ལ་ཆོས་འཆད་དུ་སླེབ་དགོས་པའི་ཐམས་ཅད་མཁྱེན་པ་ཉིད་ཀྱི་ཕྱག་དམ། མི་སྣའི་ངག་དང་
བཅས་པ་འགའ་ཟུང་ཕེབས་ཤིང། སྨིན་པའྀ་མཐར་རྒྱུད་ཀྱི་འཆད་ཉན་བསྐོ་བ་དང། དགོན་པ་གཅིག་གཉིས་གཏོད་གྲུབ་ན། བཀའ་ངག་མ་བཅག་ཙམ་ཅི་ཡོང་
བལྟ་ཞེས་ཞུས་ཤིང་སྨྲས་པ་ན། ཞུས་ལན་ཕྱག་དམ་དུ། དམ་པའི་ཞལ་བཞེས་རྡོ་ཡི་རི་མོ་ཞེས། །གྲགས་པ་སྙིང་ལ་ཡི་དམ་ཉིད་དུ་བགྱིད། །དེ་དག་སྒྲུབ་པའི་ཐབས་
ལ་མཁས་པ་ཡང། །སྨོས་པར་ཅི་འཚལ་ཚུལ་བཞིན་མཛད་དུ་གསོལ། །ཞེས་ཕེབས་པ་ཉིད་ཁུར་དུ་ལྕི་སྟེ། ལོ་དེའི་མཇུག་ནས་གྲྭ་ཚང་བཟུང་བ། དགེ་
ལྡན་དུ་སླེབ་དགོས་པ་སོགས་ནས་བཤད་ཉན་རྒྱུན་འཐུད་པ་ཞིག་མ་བྱུང་ཡང་ཅི་སྡོད་ཀྱི་རིང་བསྟན་པ་ལ་བསམ་ནས་བརྩོན་འགྲུས་བཟང་པོའི་གོ་ཆ་གྱོན་ཏེ་གོ་ཚོད་
དང་བསྟུན་པའི་གཞུང་བཤད་བགྱིས་སོ། །ས་གླང་འདི་ལ་བོ་དོང་རབ་འབྱམས་པ་དགེ་འདུན་དོན་གྲུབ་འཆད་ཉན་གྱི་གོ་སར་བྱོན་ཡོད་དོ། །སྒོ་མངས་སུ་དང་པོར་

[107A]༄༅། །དྲུང་གྲགས་རིན་པས་བཤད་ཉན་མཛད། དེ་ནས་རིམ་པ་བཞིན་མཁས་པ་སྒ་ལེབ་སྟག་ལེབ་གཉིས། གུང་རུ་ཚུལ་བཟང་པ། ཆེན་པོ་དཔལ་ཤེ་
བ་སྟེ་འདིས་བཤད་ཉན་ཡུན་རིང་དུ་མཛད་པས། ཆོས་རྗེ་རྡོ་རྗེ་སེང་གེ་དཀའ་བཅུ་འཛིན་པ་ཀུན་དགའ་རྒྱལ་མཚན་དང་བསོད་ནམས་བློ་གྲོས་གཉིས། མདོ་
སྟོད་པ་དཔལ་བློ་ཤེར་བློ་གཉིས་སོགས་དགེ་བཤེས་མང་དུ་ཐོན་ཞིང། གྲ་རྒྱུན་འཕེལ་བ་སོགས་གྲྭ་ཚང་ལ་བཀའ་དྲིན་མཆོག་ཏུ་ཆེ་བ་ཞིག་ཡིན་འདུག་སློབ་ཆུང་
དུ་དྲུང་ཀུན་རྒྱལ་བ་བསྐོས་ཀྱང་ཐུགས་སྐྱོ་ཤས་ཆེ་བས་བྱང་སེ་མོ་དོར་སྒྲུབ་པ་ལ་གཤེགས་པར་སྣང། དེ་རྗེས་མཁན་ཆེན་དབང་དཔལ་བས་གྲྭ་ཚང་བཟུང། དེ་ནས་
སློབ་དཔོན་བློ་ཤེར་བློ་རྣམ་གཉིས་བསྐོས་པ་ཕན་ཚུན་འགྲན་བཤད་ཀྱི་རྣམ་པས་བཤད་ཉན་འཕེལ་པོ་བྱུང་བ་སྟེ། གཏན་ཚིགས་སུ་སློབ་དཔོན་དཔལ་ལྡན་འོད་ཟེར་
དང་དཀོན་མཆོག་བཟང་གཉིས། དཀའ་བཅུ་འཛིན་པ་རིན་བྱང་བ་དང་ཉེ་བར་འཁོར་གཉིས། དཀའ་བཅུ་བ་བརྩོན་འགྲུས་རྒྱལ་མཚན་དང་བསོད་ནམས་ལྷུན་གྲུབ་

[107B] སློབ་དཔོན་ངག་དབང་འབྱུང་གནས་སོགས་དགེ་བཤེས་མང་དུ་ཐོན། དེ་རྗེས་བྱང་པ་རབ་འབྱམས་པ་ཡེ་ཤེས་གྲགས་བསྐོས་ནས་གཞུང་ལུགས་ལེགས་པར་
བཤད་ཀྱང་རིང་དུ་མ་བཞུགས་པར་གཙང་ལ་ཐེགས། དེ་ནས་དཀའ་བཅུ་བ་དཔལ་ལྡན་འོད་ཟེར་དང་དཀོན་མཆོག་བཟོད་པ་གཉིས་བསྐོས་པ་ཕྱི་མ་སྐུ་ཚེས་མ་ཟིན་
པར༑ སྔ་མ་བཞུགས་པའི་སློབ་ཆུང་དུ་གུང་རུ་དཀའ་བཅུ་རིན་ཆེན་བྱང་ཆུབ་བསྐོས་པ་ལོ་ཤས་འཆད་ཉན་མཛད་པའི་སྟེང་ནས་མདོ་སྟོད་དཔལ་འབར་ཆོས་སྡེར་བྱོན་
པ་བཤད་གྲྭ་ཚུགས་པའི་ལེགས་ཚོགས་ཆེ་བ་བྱུང་སྣང། དེང་སང་ཆུ་བཟང་དཀའ་བཅུ་བ་བཤད་ཉན་མཛད་བཞིན་པའོ། །བདེ་ཡངས་སུ་དང་པོར་ལྕོག་པ་བྱང་དཔལ་
བས་བཤད་ཉན་མཛད། དེ་ནས་དྲུང་ཆོས་དཔལ་བ་དང། དེ་རྗེས་གྲ་ཆུང་ཡོན་ཏན་རྒྱལ་མཚན་པ་སྟེ་འདི་ནི་མཁས་པ་ཐུགས་རྒྱུད་འབྱོངས་པ་དབེན་པ་ལ་དགྱེས་
པ་ཞིག་སྟེ། འབྲས་སྤུངས་ཆོས་རྗེར་གདོན་དྲངས་པ་ནའང་མ་ཕེབས་པ་ཡིན་སྣང། དེའི་རྗེས་སུ་མཁས་པ་མཚེ་མ་དབང་རྒྱལ་བསྐོས། འདི་པ་སྟོན་གྲགས་ཀྱིས་དབུས་

[108A]༄༅། །གཙང་ཁྱབ་པ་ཞིག་སྟེ། གནམ་ལ་ཉི་ཟླ་ཟུང་གཅིག་ཡོད་དེ། ས་ལ་མཚེ་མ་སྤྲུན་གཉིས་ཡོད་ཅེས་ཟེར། འབྲས་སྤྲུངས་སུ་ཧ་ཅང་ཡུན་རིང་བར་
མ་བཞུགས་པར་སེ་རའི་འཆད་ཉན་དང། དེ་ནས་བདེ་བ་ཅན་དུ་བཤད་པ་ཡུན་རིང་དུ་མཛད་པ་ལས། བྱམས་ཆོས་ལ་འཕྲིན་ལས་ཆེ་བར་བྱུང་ངོ། །དེ་ནས་གྲྭ་
ཚང་དུ་རིམ་པ་བཞིན་རོང་པོ་དཀའ་བཅུ་བ་བརྩོ་ན་འགྲུས། བླ་མ་བློ་སེང་བ། དྲུང་ནམ་མཁའ་བ། བླ་མ་བཀྲས་རྒྱལ་པ། དྲུང་རིན་དར་བ། ཆེན་པོ་རྒྱལ་མཚན་
ལེགས་པ། རབ་འབྱམས་སྨ་བ་རིན་ཆེན་རྣམ་རྒྱལ། དཀའ་བཅུ་བ་གྲགས་པ། དཀའ་བཅུ་སྨྲ་བ་དབལ་བཟང་དོན་གྲུབ། དཀའ་བཅུ་བ་བཀྲ་ཤིས་དཔལ་འབྱོར་
དཀའ་བཅུ་བ་ཆོས་དཔལ་བའི་བར་རོ། །ཤག་སྐོར་དུ། ཐོག་མར་སྣང་ཐང་པ་རབ་མཆོག་གིས་བཤད་ཉན་མཛད། དེ་ནས་རིམ་པ་བཞིན་ཉག་རེ་རྡོར་
རྒྱལ་བ། སློབ་དཔོན་ཉན་ཆུང། སློབ་དཔོན་རིན་བློ། ཞོགས་པ་དབུ་ས། སྙན་ངག་པ་བདེ་བློ། རིན་པོ་ཆེ་ཆོས་ཀྱི་བཤེས་གཉེན། བདེ་མཆོག་རབ་འབྱམས་པ་

[108B] མདར་པ་རབ་འབྱམས་པ་དཀོན་མཆོག་དར། དཀའ་བཅུ་བ་ཆོས་གྲགས་རིན་ཆེན། ཉང་པོ་རབ་འབྱམས་པ་བློ་གྲོས་ལྷུན་གྲུབ། ཕོ་ཁང་དཀའ་
བཅུ་བ་དགེ་ལེགས་བཟང་གི་བར་རོ། །ཐོས་བསམ་གླིང་དུ་རིམ་པ་བཞིན་སློབ་དཔོན་ཀུན་བཟང་རིན་ཆེན། ཆོས་རྗེ་ཉན་ཤཱཀ་པ། དྲུང་རྒྱལ་བཟང་བ། དྲུང་དཔལ་ལྡན་
རྒྱལ་མཚན་པ། བླ་མ་དཔལ་རྒྱལ་མཚན། ཉན་པོ་དཀའ་བཅུ་བ་བསམ་གཏན་ཤེས་རབ། རྒྱ་མ་དཀའ་བཅུ་བ་བློ་གྲོས་མཐའ་ཡས། མི་ཉག་དཀའ་བཅུ་བ་སངས་
རྒྱས༑ སློབ་དཔོན་བསྟན་པ་དར་རྒྱས་པའི་བར་རོ། །འདུལ་བ་གྲྭ་ཚང་དང་པོར་དྲུང་བརྩོན་གྲགས་པ་བྱོན། དེ་ནས་འདུལ་འཛིན་དགེ་ལེགས་དཔལ་བ་སྟེ་འདིས་མདོ་
རྩ་རྩ་འགྲེལ་ལུང་དང་སྦྱར་ནས་ཡུན་རིང་དུ་བཤད་པས་དུས་དེར་སྐྱི་ཤོད་མཐིལ་པའྀ་མཁས་བ་ཕལ་ཆེ་བས་མ་གསན་པ་མི་སྣང་ལ། བཤད་སྲོལ་འཛིན་པ་ཡང་སློབ་
དཔོན་དཔལ་བློ་བ། སློབ་དཔོན་གྲོས་པ། སློབ་དཔོན་དཔལ་འབྱོར་བ། འདུལ་འཛིན་རིན་ཆེན་གྲགས་པ། སློབ་དཔོན་རིན་པོ་ཆེ་ཀུན་དགའ་རྒྱལ་མཚན་པ་སོགས་

[109A]༄༅། །མང་དུ་བྱོན་ལ། སྔ་མ་བཞི་ཆར་གྱིས་གྲྭ་ཚང་བཟུང་ནས་བཤད་པ་མཛད་ཅིང། ཁྱད་པར་རིན་གྲགས་པས་པོ་ཏི་ལ་བློ་ཁ་ཕྱོགས་པའི་དགེ་བཤེས་མང་
དུ་ཐོན། ཕྱི་ནས་རྗེ་ཐམས་ཅད་མཁྱེན་པ་ལ་ཡང་གསན་པ་སོགས་ནས་མཁས་པར་གྱུར་ཀྱང་བཤད་པ་མཛད་པར་རྩེ་ཐང་ཉིད་དུ་བཞུགས་པ་ལ། ཁོ་བོས་ཊིའྐ་ཆེན་རིན་པོ་
ཆེ་འཕྲེང་བའི་སྟེང་ནས་མདོ་རྩ་བའི་ཞིབ་བཤད་དང། མེ་ཏོག་ཕྲེང་རྒྱུད་ཀྱི་བཤད་པ་ལེགས་པར་མནོས་པ་སྟེ་རྔ་བོ་ཆེ་ལ་དབྱུ་གུ་ལན་གཅིག་བསྣུན་པས་སྐད་བཟང་པོ་བྱུང་བ་ཡིན་ནོ། །
རཊྞ་ཀི་རྟིའི་རྗེས་སུ་རིམ་པ་བཞིན་དྲུང་འཕྱོང་རྒྱས་པ། སློབ་དཔོན་བདེ་ལེགས་པ། དཀའ་བཅུ་བ་བྱམས་པ་བློ་གྲོས། སློབ་དཔོན་ལྷ་དབང་རིན་ཆེན་པའི་བར་རོ། །སྔགས་པ་གྲྭ་
ཚང་དུ་སློབ་དཔོན་རྒྱན་ཚུལ་བ། སློབ་དཔོན་སྦྱིན་མཆོག་པ། དྲུང་རིན་མཆོག་པ། སློབ་དཔོན་དཔལ་མགོན་རྒྱལ་མཚན་སོགས་བྱོན། །བྱམས་ཆེན་ཆོས་རྗེ་ནི་འཁྲུངས་
ཡུལ་ཚལ་བ། གསུང་རབ་མང་དུ་མཁྱེན་ཅིང། སྔོན་གྱི་སྐྱེ་གནས་རྗེས་སུ་དྲན་པ་སོགས་མངོན་པར་རྟོགས་པའི་ཡོན་ཏན་གྱིས་ཀྱང་ཕྱུག་པ་དང། ཁྱད་པར་རྒྱལ་ཆེན་རྣམ་

[109B] གོང་མ་ཏ་མིང་རྒྱལ་པོས་སྦྱན་དྲངས་ནས་འགྲན་ཟླ་མེད་པའི་བླ་མར་མངའ་གསོལ་ཏེ། འཕྲིན་ལས་སྣ་ཚོགས་ལ་མཁས་
ཤིང་གསལ་བ། ཆོས་ཉིད་དམ་པ་མཆོག་ཏུ་རྒྱལ་བ། ཤེས་རབ་རྣམ་དག་སྣང་བ་ཆེན་པོ། ཀུན་ཏུ་ཁྱབ་ཅིང་རྒྱལ་ཁམས་སྐྱོབ་བ། བསྟན་པ་རྒྱས་མཛད་རབ་ཏུ་དགེ་
བ༑ བྱམས་ཆེན་ཆོས་ཀྱི་རྒྱལ་པོ་ཞེས་པའི་སྔགས་པ་བརྗོད་ནས་གུས་ཞེན་དཔག་ཏུ་མེད་པ་མཛད་ཅིང། མཆོད་ཡོན་གྱིས་ཧ་ཡན་བསི་ཞེས་བྱ་བའི་དགོན་པ་བཏབ་
སྟེ༑ དགེ་ལྡན་པའི་ཕྱག་ལེན་དར་བར་མཛད། དེ་ནས་དབུས་སུ་ཕེབས་ནས་སེར་རྩེར་རྗེ་རིན་པོ་ཆེས་ཆོས་འཁོར་རྒྱ་ཆེན་པོ་བསྐོར་བའི་ཞབས་ཏོག་མཛད་པ་དང་
ཞལ་བཀོད་ཞུས་ནས་ཐེག་ཆེན་གླིང་གི་ཆོས་གྲྭ་བཏབ་སྟེ་མཁས་པ་དར་བཟང་གདན་སར་བསྐོ་བ་གནང། ལོ་འདི་རྗེ་ཉིད་ཞིང་གཞན་དུ་གཤེགས་པའི་ས་ཕག་དེ་ཡིན་
སླར་ཕོ་བྲང་ལ་བྱོན་པ་ཏ་མིང་རྒྱལ་པོ་ཁད་ཉེར་གཤེགས་ཀྱང། སྤས་ཟོན་ལྡེ་རྒྱལ་པོས་གུས་མཆོད་ཆེན་པོ་མཛད་པ་ལས་སྙན་གྲགས་དང་གཞན་དོན་མཐའ་ཡས་པ་

[110A]༄༅། །བྱུང། ཡང་དབུས་སུ་གདན་བཏེག་པ་མཛོ་མོ་མཁར་དུ་ཕེབས་པའི་མདོ་ལ་སྐུ་གཤེགས། དེའི་སློབ་མ་སྙེ་ཐང་པ་ཆོས་རྗེ་ཨ་མོ་བྷ་པ་དང། བསོད་
ཤེ་བ་གཉིས་ཀྱིས་ཀྱང། ཟོན་ལྡེའི་ཏི་ཤྲཱི་མཛད་པ་ལུགས་གཉིས་ཀྱི་འཕྲིན་ལས་མཆོད་ཡོན་སྔ་མ་གཉིས་ལ་འགྲན་པ་བཞིན་དུ་བྱུང། དགེ་ལྡན་གྱི་ཐུབ་པ་གནས་བཅུའི་
བསི་ཐང་ཡ་མཚན་ཅན་འྡིའང་མཆོད་ཡོན་འདི་གསུམ་གྱི་རིང་དབུས་སུ་བྱོན་པར་སྣང། བླ་མ་དེ་གཉིས་ཀྱི་སློབ་མ་ཆོས་རྗེ་གཞོན་ནུས་དཔལ་ལྡན་ཞེས་པས་ཀྱང་རྒྱལ་
པའི་བླ་མཆོད་མཛད་དེ། དགེ་འདུན་གྱི་སྡེ་བསྐྱངས་ཞེས་གྲག་མཚུངས་མེད་ཆོས་རྗེ་ནི་ཆུ་མོ་ཕག་ལ་ལྷོ་རོང་སྟོད་དུ་སྐུ་འཁྲུངས། འཇམ་དབྱངས་ཆོས་རྗེ་འཁྲུངས་
ནས་ལོ་བཞི་སོང། འདི་ནས་ལོ་གཉིས་འདས་པའི་ཤིང་གླང་དེ་མཁས་གྲུབ་ཆོས་རྗེའི་འཁྲུངས་ལོའང་ཡིན། དབུས་སུ་ཕེབས་ནས་རྗེ་རིན་པོ་ཆེ་དང། བྱང་སེམས་
རྭ་སྒྲེང་བ་སོགས་བསྟེན་ཏེ་གཞུང་ལུགས་ལ་སྦྱངས་པས་མཁས་པའི་དབང་པོར་གྱུར། རྗེ་རིན་པོ་ཆེས་མཁན་པོ། འདུལ་འཛིན་པས་ལས་སློབ་རྒྱལ་ཚབ་ཆོས་རྗེས་གསང་

[110B] སྔ་སོར་གསང་ཕུ་སེ་སེར་དུ་བཤད་ཉན་མཛད་པ་ན། གུང་རུ་རྒྱལ་བཟང་ཞེས་སྙན་གྲགས་ཀྱིས་གླིང་བཞི་ཁྱབ། ཆེན་པོ་དྭགས་
པོ་དང། སློབ་དཔོན་དགེ་རྒྱས་སོགས་ལུང་རིགས་ཀྱྀས་བཅོམས་པས་ཀྱང་སྙན་གྲགས་ཇེ་རྒྱས་ཇེ་རྒྱ་སུ་སོང། ང་སྐྱེ་བོ་མི་ནག་པ་བཅུའི་ཁྲོད་དུ་བསྔོ་གཏམ་བྱེད་
པ་བས། དགེ་བཤེས་བརྒྱ་ཕྲག་གཅིག་གི་ནང་དུ་བགྲོ་གླེང་འཕེན་པ་སླ་ཞེས་ཞལ་པོའང་གསུང་བ་ཡིན་སྣང། དེ་ནས་སྦེ་སེར་གྱི་ཐུགས་ཁུར་བསྐྱངས་ཏེ་ལོ་ཤས་བྱ་
བྲལ་འཆད་ཉན་མཛད་པའི་སྟེང་ནས་སེ་རའི་གདན་སར་བྱོན་པ་བཙུན་མོ་ཚལ་དང་གཉིས་འཛིན་མཛད་དེ་ལོ་སུམ་ཅུ་སྐོར་ཞིག་སྤྱིར་བཀའ་ཆེན་མང་པོ་དང། ཁྱད་པར་
དབུ་མའི་གཞུང་བཤད་ལེགས་པར་བགྱིས་ཤིང། ཚད་མའི་བསྟན་བཅོས་མཁས་པ་དགའ་བསྐྱེད། ཕར་ཕྱིན་གྱི་ཊིའྐྐ། རྩ་འཇུག་གི་ཊིཀ་ཆུང། སྟོང་ཐུན་སོགས་
བརྩམས་པའི་སྒོ་ནས་བསྟན་པ་ལ་བྱ་བ་མཛད། དེ་ཡང་སྟོང་ཐུན་དུ་ཡང་ན་གསུངས་ནས་དབུ་མའི་ཊཱིཀ་ཆེན་གཉིས་ཀྱི་གསུང་ལས་བརྒལ་བའི་གྲུབ་མཐའ་

[111A]༄༅། །གཅིག་གཉིས་མཛད་པ་སོགས་ལས། མཁས་གྲུབ་རིན་པོ་ཆེ་མ་དགྱེས་ནས་བཀའ་བཀྱོན་ཧེ་ཕྱག་འབུལ་མ་བཞེས་པ་ཡིན་སྣང། འདི་ལ་བརྣཊ་
ནས་ཆོས་རྗེས་ཀྱང། མི་རྣམས་ཕལ་ཆེར་གྲགས་པའི་རྗེས་སུ་འབྲང། །བློ་བཟང་གྲགས་པ་དགའ་ལྡན་གནས་སུ་གཤེགས། །བྱམས་ཆན་ཆོས་རྗེ་མི་དབང་
གཙུག་ན་མཛེས། །རྒྱལ་མཚན་བཟང་པོ་གངས་རིའི་ཁྲོད་འདིར་ལུས། །ཞེས་ཐུགས་འབྱུང་བའི་མགུར་གསུངས་ཞེས་གྲགས། དེ་ཡང་དགོས་པའི་དབང་གིས་
གདུལ་བྱའི་སྣང་ངོར་དྲེ་ཙམ་བསྟན་པར་ཟད་ཀྱི་དངོས་པོ་ལ་མཁས་གྲུབ་རིན་པོ་ཆེས་ཐུགས་ཐག་པ་ནས་བཀའ་བཀྱོན་པ་དང། ཆོས་རྗེ་པས་ཐུགས་འཛིན་
མཛད་པ་ཅི་མཆིས་ཏ་འཕགས་པ་འོད་སྲུངས་ཆེན་པོ་དང་ཀུན་དགའ་བོ་བཞིན་ནོ། །ཆོས་རྗེ་འདིའི་ཆེ་བའི་ཡོན་ཏན་ཡང། གཟིམས་ཁང་གི་ཐབས་སྤྱོད་མ་
གཏོགས་ཕྱག་རྫས་ཕལ་ཆེར་སྦྱིན་གཏོང་མཛད་པ། མཐའ་བྲལ་དབུ་མའི་ལྟ་བ་ཐུགས་ལ་མདའ་བ། བྱང་ཆུབ་ཀྱི་སེམས་རིན་པོ་ཆེ་འབྱོངས་པ་སོགས་ཏེ་ཡ་

[111B] །དེ་ལྟར་བསྟན་པའི་བྱ་བ་རྒྱ་ཆེར་བསྐྱངས་ནས་དགུང་ལོ་རེ་བརྒྱད་པ་ལྕགས་ཕོ་རྟའི་ཧོར་ཟླ་བདུན་པའི་ཡར་ངོའི་ཚེས་བཅུ་ལ་སེ་རའི་གཟིམས་ཁང་ཉིད་
དུ་ཡ་མཚན་ལྟས་དང་བཅས་ཏེ་སྐུ་གཤེགས། འཇམ་དབྱངས་ཆེས་རྗེ་གཤེགས་པའི་ཕྱྀ་ལོ་ཡིན། སྐུ་གདུང་རིལ་པོར་བཞུགས་པ་དེང་སང་གི་བར་དུ་ཡང་རིང་བསྲེལ་
མང་དུ་འཛག་པ་དང། གདོན་གྱྀས་གཟེར་བའི་མིས་མཇལ་བ་ཙམ་གྱིས་ནད་གདོན་ཞི་ནུས་བ་སོཊ་བྱྀན་རླབས་བས ་གྱིས་མི་ཁྱབ་པའོ། །དེ་ལ་སྲས་སྡེ་སྣོད་
འཛིན་པ་མང་དུ་བྱུང་བའི་ནང་ནས་གྲགས་ཆེ་བ་ལ། ཡེ་ཤེས་མགོན་པོའི་གྲུབ་ཆེན་བླ་མ་ཕྱག་དྲུག་པ། ཆོས་རྗེ་དཔལ་སེང་བ། ཆོས་རྗེ་རིན་བྱང་པ་
ཆོས་རྗེ་ཀུན་ལེགས་པ། དྲུང་སྐལ་བཟང་རྩེ་པ། ཆེན་པོ་བྱང་འབུམ་པ་དང་ཤེར་རྒྱམ་པ་གཉིས། ཆེན་པོ་གཡུ་བ་དང་འཇམ་འཕགས་པ་གཉིས་
སློབ་དཔོན་རིན་རྒྱལ་བ་དང་ཆོས་བློ་བ་གཉིས། སློབ་དཔོན་ཏིག་གུ་གཡག་མགོ་དང་ཟ་རུ་ཤཱཀ་བཀྲས་གཉིས། བྱ་བཏང་ཤར་ལུང་པ་དང་ཤཱཀ་བཟང་པ་

[112A]༄༅། །གཉིས། དཀའ་བཅུ་བ་ཀུན་དགའ་དོན་གྲུབ་དང་ཞོལ་སྨོན་གཉིས། མཁན་པོ་གྲགས་འོད་པ་དང་གཞོན་དཀོན་པ་གཉིས། བླ་མ་ནམ་མཁའ་དབང་ཕྱུག་
དང་རྒྱལ་མཆོག་པ་གཉིས། སློབ་དཔོན་ཀྲི་རིངས་དང། བློ་གྲོས་སེང་གེ་བ་གཉིས། བླ་མ་སངས་རྒྱས་ཚུལ་ཁྲིམས་དང་བྱིའུ་གནས་བརྟན་པ་གཉིས་སོཊ་བྱོན་
དེ་རྣམས་ལས་ཤར་ལུང་པ་ནི་དབེན་པའི་སར་ལྟ་ཁྲིད་ཟབ་མོ་ཉམས་སུ་བསྟར་བས་ཇི་ལྟ་བ་བཞིན་རྒྱུད་ལ་འཁྲུངས་བའི་སྤོང་བ་པར་གྲགས། གཞོན་དཀོན་པ། སངས་
ཚུལ་བ། རྒྱལ་མཆོག་པ་གསུམ་གྱིས་རིམ་པ་བཞིན་པོ་ཏོ། །འབྲོམ་སྟེངས། དཔུང་མཁར་བཟུང་ནས་གཞན་དོན་མཛད། ཕྱི་མ་འདི་ལ་བླ་མ་རྒྱ་བྲག་པས་
བསྙེན་རྫོགས་ཀྱི་མཁན་པོ་ཞུས་ཞེས་གྲག་གྲགས་འོད་པས་རི་ཁ་བཟུང་ནས་ཚོགས་བསྐྱངས་ཤིང། བྱིའུ་གནས་བརྟན་གྱིས་རྒྱ་ལ་ཤོད་དུ་བན་དཀར་དགོན་
བཏབ་པར་སྣང། ཆོས་རྗེའི་རྗེས་སུ་ཞ་ལུ་རབ་འབྱམས་པས་གདན་ས་ལོ་ཤས་ཤིག་མཛད། དེ་ནས་ཆོས་རྗེ་མུ་ཏྲུད་པ་ནི་ལས་སྟོད་དུ་སྐུ་འཁྲུངས། སྤྱིར་རྗེ་

[112B] ཁྱད་པར་འཇམ་དབྱངས་ཆོས་རྗེ་རྩ་བའི་བླ་མར་བཟུང་ནས་གསུང་རབ་ལ་སྦྱངས་
པས་མཁས་པ་ཆེན་པོར་གྱུར། དང་པོར་འབྲས་སྤུངས་ཟུར་ཁང་དུ་བཞུགས་ནས་བཤད་ཉན་འཕེལ་བར་མཛད་ཅིང། ཕྱིས་སེ་རའི་གདན་སར་ཕེབས་ནའང་དབུ་ཚད་
ཀྱི་འགྲེལ་བཤད་རྒྱུན་ཆགས་སུ་གསུང་བ་དང། དེ་དག་གི་དགོངས་པ་འགྲེལ་བའི་བསྟན་བཅོས་བརྩམས་པས་ཀུན་ཏུ་ཏྲད་པ་ཞེས་ཕྱོགས་ཀུན་ཏུ་སྙན་གྲགས་ཀྱིས་
ཁྱབ༑ ཞལ་སློབ་ཀྱང། ཆོས་རྗེ་རྗེ་དཔོན་པ། གཙང་པ་ཀུན་རྒྱལ་པ། ལྡན་མ་ངག་དབང་པ། མངའ་རིས་པ་ཛྙ་ན། སློབ་དཔོན་ཆོས་རྗེ་གཉལ་བ། ཆོས་རྗེ་ལུང་རིཊ་པ་
དྲུང་ཤེར་བཀྲས་པ། སློབ་དཔོན་དཔལ་བློ། ལྷོ་པ་འཇམ་གྲགས་དང་ཆོས་འབྱོར་གཉིས་སོགས་མང་དུ་བྱོན། ཕྱི་མ་གཉིས་ཀྱིས་ནི་ཆབ་མདོར་བཤད་པ་མཛད་པས་གཞན་
ཕན་ལེགས་པོ་བྱུང་བར་སྣང། ད་ནས་གདན་སར་ཆོས་རྗེ་གནས་བརྟན་པ་དང། དེའི་རྗེས་ལྷས་ཕུ་ཆོས་རྗེ་བྱོན། དེའི་རྗེས་སུ་སློབ་དཔོན་ཆོས་རྗེ་དཔལ་འབྱོར་ལྷུན་གྲུབ་

[113A]༄༅། །ནི་མེ་མོ་ལུག་ལ་གཉལ་དུ་སྐུ་འཁྲུངས། གསང་ཕུར་ཆེན་པོ་རིན་བྱང་བ་དང། འབྲས་སྤུངས་སུ་ཆོས་རྗེ་མུ་ཏད་པ་བསྟེན་ནས་མདོ་གྱེགས་ཀྱི་དཀའ་ཆེན་
དང༑ ཆོས་རྗེ་ཆོས་རྒྱལ་བ་དང་ཤེར་འབྱུང་བ་སོགས་བསྟེན་ནས་གསང་སྔགས་ལ་སྦྱངས་ཤིང། གྱེ་རེ་དཀའ་བཞི་བ་ལ་མཁན་པོ་ཞུས་ནས་བསྙེན་པར་རྫོགས་པའང་
མཛད༑ དང་པོར་བྱང་རྩེའི་མཚན་ཉིད་འཆད་ཉན་དང། དེ་ནས་སྦེ་སར་དུ་བཤད་པ་མཛད་པས་ལུང་ཆོས་ཀྱི་ཕྲིན་ལས་ལེགས་པོ་བྱུང་ཞིང། ཆོས་རྗེ་ཤཱཀྱ་མཆོག་
ལྡན་དང། ཆེན་པོ་རྩེ་ཉག་པ་ཐལ་འགྱུར་གྱིས་བཅོམས་པ་སོགས་ནས་སྟོན་གྲགས་ཀྱང་ཆེན་པོ་བྱུང། དེའི་ཚེ་ས་སྐྱོང་དཔལ་འབྱོར་རྒྱལ་པོ་དང། བྱང་སེམས་བུ་
ཁྲིད་དཔལ་འཛོམས་ཡབ་ཡུལ་གྱི་ཀུན་མཁྱེན་མུ་ཏྲད་པའི་བཀའ་དྲིན་འཁོར་ཐབས་ལ། གསུང་སྒྲོས་འཛིན་པའི་གྲྭ་ཚང་ཞིག་བཙུགས་ན་འཐད་གསུངས་བཀའ་བགྲོས་
ནས་ཆེན་པོ་བ་འདི་པ་སྤྱན་དྲངས་ཏེ། སྤྱི་ཁང་བརྩིག་པ་སོགས་བྱེས་པ་གྲྭ་ཚང་གཞི་འཛུགས་མཛད་པའི་སྟེང་ནས་བཤད་ཉན་ལོ་བཅོ་ལྔ་སྐོར་ཞིག་མཛད་པས་

[113B] དེ་ནས་མང་ཐོས་དཔལ་ལྡན་བློ་གྲོས་སློབ་དཔོན་དུ་བསྐོས་ནས། རང་ལོ་ང་ལྔ་པ་ལྕགས་མོ་གླང་ལ་གདན་སར་བྱོན་པ་ཆོས་འཇིག་རྟེན་
གཉིས་ཆར་གྱིས་གྲྭ་ས་ཡུན་རིང་དུ་བསྐྱངས་ཤིང་སྙན་གྲགས་ཀྱང་ཆེ། འཕྲལ་གྱི་མཛད་པ་ཡང་ཕྱག་རྫས་ལ་འཛིན་པ་མེད་པ། གསུང་ངག་ལྷུག་པར་གསུང་བ་
མཐོན་པོ་ལ་མི་བཀུར་བ། དམའ་མོ་ལ་མི་བརྙས་པ། ཁ་མཆུའི་བར་མི་མཛད་པ། ཕན་སེམས་ཀྱི་གཏིང་ཟབ་པ་ཞིག་གོ། །མཐའ་བརྒྱད་ཅུ་རྩ་བརྒྱད་པ་ཤིང་ཕོ་ཁྱི་
ལ་ཡ་མཚན་པའི་ལྷས་དང་བཅས་སྐུ་གཤེགས། ཆོས་རྗེ་ནོར་བཟང་བ་གཤེགས་པའི་ཕྱིར་ལོ་ཡིན། དེ་ནས་ལོ་བཅོ་ལྔ་སོང། དེ་ལ་སློབ་མ་མང་དུ་བྱུང་བ་རྣམས་ཀྱི་ནང་ནས་
གྲགས་ཆེ་བ་ལ། ཆོས་རྗེ་ཆོས་དཔལ་རྒྱལ་མཚན་ནེ་ཙོ་བར་གྲགས་པ། འཇམ་པའི་དབྱངས་དོན་ཡོད་དཔལ་ལྡན་པ། རྡོ་རྗེ་འཛིན་པ་ཤེས་རབ་བཟང་པོ། མཁས་པ་ནམ་མཁའ་དཔལ་
བཟང༑ སྡིངས་ཁ་ཚས་རྗེ། སློབ་དཔོན་ཆེན་པོ་ཉི་མ་གྲགས་པ། རབ་འབྱཾས་སྨྲ་བསྟོང་དར་གྲགས་པ། ཆོས་རྗེ་ལེགས་གྲུབ་པ། དཀའ་བཅུ་འཛིན་པ་རིན་ཆེན་དཔལ་བཟང། ཆོས་རྗེ་

[114A]༄༅། །རབ་བཟང། ཆོས་རྗེ་འཇམ་རིན། དཀའ་བཅུ་བ་ཡོན་ཏན་རྒྱ་མཚོ། ཆེན་པོ་དོན་གྲུབ་པ། དྭགས་པོ་དཀའ་བཅུ་བ་ནམ་མཁའ་དཔལ། རྒྱལ་སྟོན་
ཀུན་དགའ་རྒྱལ་མཚན་པ། ལྡན་མ་དྐ་བཅུ་བ་གྲགས་བཟང། སློབ་དཔོན་བདེ་སློ་བ། དཀའ་བཅུ་བ་དགེ་འདུན་སྐྱབས། གླིང་མ་དཀའ་བཅུ་བ། དཀའ་བཅུ་བ་ཆོས་
རྒྱལ་རིན་ཆེན། སློབ་དཔོན་དཔལ་འཕེལ་བློ་གྲོས་པ། ལྷ་ལུང་དཀའ་བཅུ་བ། དཀའ་བཅུ་བ་བསྡུས་ཉག་རབ་འབྱམས་པ་ཀུན་དགའ་རྒྱལ་མཚན་སོགས་
བྱོན་ལ། ཁོ་བོས་ཀྱང་བྱམས་ཆོས་སྡེ་ལྔའི་ལུང། ཀུན་རིག་རྣམ་པར་སྣང་མཛད་ཀྱི་དབང། རྣམ་སྲས་སེར་ཆེན། རྟ་མགྲིན་ཡང་གསང་ཁྲོས་པ། རྣམ་རྒྱལ་
འཇོམས༑ དགོན་པོ་བར་ཆད་ཀུན་སེལ་རྣམས་ཀྱི་རྗེས་གནང། མཁའ་འགྲོ་མ་སེང་གདོང་ཅན། གྲུའི་བུམ་བསྲུངས་སོགས་ཆོས་ཀྱི་རྣམ་གྲངས་ཅི་རིགས་ཀྱི་བཀའ་
དྲིན་ཞུས། དེའི་རྗེས་སུ་སློབ་དཔོན་ཆོས་རྗེ་དོན་ཡོད་དཔལ་ལྡན་པ་ནི་ཉང་སྟོད་དུ་ཤིང་མོ་གླང་ལ་སྐུ་འཁྲུངས། ལོ་འདི་ལ་སྣར་ཐང་པ་ཤེར་སེང་གཤེགས་ཤིང་

[114B] དཔལ་འཁོར་བདེ་ཆེན་དུ་རབ་ཏུ་བྱུང་སྟེ། སླཽན་བཟོད་པ་དཔལ་འབྱོར་བ་
བསྟེན་ནས་དཀའ་ཆེན་རྣམས་རྒྱལ་ཚབ་རིན་པོ་ཆེའི་ཊཱིཀྐཱི་སྟེང་ནས་གསན་པས་དོན་ལེགས་པར་དགོངས་ཤིང། གསུང་ཚིག་མ་ལུས་པ་ཐུགས་ལ་འཛིན་པའང་
མཛད༑ བྱང་སེམས་འདུལ་དཀར་བསམ་མཁན་པ། །ཆོས་རྗེ་འཇམ་དཔལ་གྲགས་པ་ལས་སློབ། མ་ཏི་བས་གསང་སྟོན་མཛད་དེ་བསྙེན་པར་རྫོགས་
འཇམ་དཔལ་གྲགས་པའི་དྲུང་དུ་བྱང་ཆུབ་ལམ་གྱི་རིམ་པ་གསན་ནས་ཐུགས་ཉམས་སུ་བསྟར་བས་ཐུགས་འབྱོངས་ཤིང་ལུང་གི་ཡོན་ཏན་ཡང་ཡར་འཕེལ་དུ་གྱུར་
དེ་ནས་དབུས་སུ་ཕེབས་པ་སྔ་སོར་རིན་ཆེན་གྲགས་ཏུ་ཆོས་ཉན་ཤཱཀ་པ་ལ་རྗེའི་གསུང་རབ་མང་པོའི་བཤད་པ་དང། སེ་རར་ཆེན་པོ་གཉལ་པ་ལ་གསུང་ཆོས་གསན་
ནས༑ བྱེས་པ་གྲྭ་ཚང་གི་ཟུར་ཆོས་པའང་མཛད། གསང་ཕུའི་འཆད་ལ་བྱོན་པ་ནའང་གཞན་ཕན་དང་སྟོན་གྲགས་ལེགས་པོ་བྱུང། དགོང་ལོ་ཞེ་གཅིག་པ་ཤིང་མོ་སྦྲུལ་

[115A]༄༅། །ལ་བྱེས་པ་གྲ་ཚང་གི་འཆད་ཉན་མཛད་པ་རྒྱལ་ཚབ་ཆོས་རྗེའི་ཊཱིཀྐ་རྣམས་ཀྱི་དགོངས་པ་བཞིན་བཤད་པས་གྲྭ་པ་མང་དུ་འདུས་ཤིང། བློ་སྐྱེད་གོང་
འཕེལ་དུ་མཛད་པ་ལས་ཕྱིས་ཀྱི་འཆད་པོ་ཞིག་ལ་དགེ་བཤེས་ཐོན་པ་མང་བར་བྱེད། འཕྲལ་གྱི་མཛད་པ་ཡང། རྩ་བརྒྱུད་ཀྱི་བླ་མ་ལ་གུས་པ། སློབ་མས་
བསྟེན་སླ་བ། ཚུལ་ཁྲིམ་ལ་གཅེས་སྤྲས་སུ་མཛད་པ། འཆད་ཉན་ལ་སྤྲོ་ཤས་ཆེ་བ། གཞན་ལ་འགྲན་སེམས་མི་མཛད་པ། ཕྱག་རྫས་མི་གསོག་པ། དགེ་
འདུན་གྱི་དཀོར་ལ་འཛེམ་པ། བསྟན་པ་ལ་ཐུགས་རུས་ཆེ་བ་སོགས་ཏེ་ཡ་མཚན་པ་ཞིག་ཡིན་ནོ། །དེ་ནས་སྡེ་སྣོད་འཛིན་པ་རྗེ་བཙུན་ཆོས་ཀྱི་རྒྱལ་མཚན་
སློབ་དཔོན་དུ་བསྐོས་ཏེ། དོན་གཉིས་པ་མེ་བྱྀ་ལ་གདན་སར་ཕེབས་ནས། བརྒྱད་ཅུ་པ་ཤིང་སྤྲེའི་ཆོ་འཕྲུལ་ཟླ་བའི་ཡར་ངོའི་ཚེས་གཅིག་ལ་ཡ་མཚན་པའི་
ལྟས་བསྟན་ཏེ་གཟིམས་ཁང་ཉིད་དུ་སྐུ་གཤེགས། དེ་ནས་ལོ་ལྔ་སོང། དེ་ལ་སློབ་མ་གཞན་ཕན་ནུས་པའི་དབང་དུ་བྱས་ན། རྒྱུད་པ་ཆོས་ལྡན་བློ་གྲོས་པ་

[115B] ཆེན་པོ་དཔལ་འབྱོར་ལེགས་པ། ཆོས་རྗེ་རྗེ་བཙུན་པ་དང་ལྷ་རི་རྩེ་པ་གཉིས། སློབ་དཔོན་རིན་གྲགས་པ་དང་རིན་རྣམ་རྒྱལ་
བ་གཉིས། སློབ་དཔོན་བཀྲ་ཤིས་དཔལ་འབྱོར་དང་རྒྱལ་མཚན་བཟང་པོ་བ་གཉྀས། དཀའ་བཅུ་འཛིན་པ་བཀྲ་ཤིས་དཔལ་ལྡན་བློ་གྲོས་དཔལ་ལྡན་གཉིས། བཤེས་གཉེན་
ཆོས་ཀྱི་དཔལ་བ་དང་བློ་གྲས་འཕེལ་བ་གཉིས། རབ་འབྱམས་པ་བཀྲ་ཤིས་བསོད་ནམས་དང་བློ་གྲོས་འཇམ་དབྱངས་གཉིས། དཀའ་བཅུ་བ་དཔལ་འབྱོར་
དང་བློ་ཁྲི་དཀའ་བཅུ་བ་གཉྀས། དབོན་གདན་ས་བ་དཔལ་འབྱོར་དང་འཇམ་དབྱངས་པ་གཉིས། དཀའ་བཅུ་བ་ཆོས་འབྱུང་འོད་ཟེར་དང་གྲགས་མཆོག་གཉིས་
དཀའ་བཅུ་བ་བྱང་རྒྱལ་དང་བསོད་ནམས་ཟླ་བ་གཉིས། དཀའ་བཅུ་བ་དར་རྒྱས་ལྷུན་གྲུབ་སོགས་མང་དུ་བྱུང་ལ། ཁོ་བོས་ཀྱང་ཐར་ལམ་གསལ་བྱེད་ཀྱི་སྟེང་ནས་
རྣམ་འགྲེལ་གྱི་ཞིབ་བཤད་ལུང་དང་བཅས་པ། སྙིང་པོ་རྒྱན་གྱི་སྟེང་ནས་མངོན་རྟོགས་རྒྱན་རྩ་འགྲེལ་ཞིབ་བཤད་ལུང་དང་བཅས་པ། ཊཱིཀ་ཆེན་གཉིས་ཀྱི་སྟེང་ནས་

[116A]༄༅། །རྩ་འཇུག་གི་ཞིབ་བཤད་ལུང་དང་བཅས་པ། ཆོས་མངོན་རྒྱ་མཚོའི་སྙིང་པོའི་སྟེངས་ནས་མངོན་པ་ཀུན་ལས་བཏུས་དང། མཆིམས་ཊཱིཀ་ཆེན་པོའི་སྟེང་ནས་
མཛོད་ཀྱི་ཞིབ་བཤད། དྲང་ངེས་རྣམ་པར་འབྱེད་པ་ལེགས་བཤད་སྙིང་པོ། བྱང་ཆུབ་ལམ་གྱི་རིམ་པ་ཆེ་ཆུང། འདུལ་བའི་མདོ། ཚད་མ་ཀུན་ལས་བཏུས་པ། རྣམ་
ངེས༑ རིགས་ཐིགས། རྒྱུད་བླ་མ། བཞི་བརྒྱ་པ། སྤྱོད་འཇུག་སྟོང་ཐུན་སྐལ་བཟང་མིག་འབྱེད། ཚུལ་ཁྲིམས་ལེའུ་རྣམ་བཤད། དགེ་སློང་གི་བསླབ་བྱ་
ཆེན་མོ། དགེ་ཚུལ་གྱི་བསླབ་བྱ། གཞི་གསུམ་ཆོ་ག་སྡོམ་གསུམ་རྣམ་བཞག་རྗེའི་རྣམ་ཐར་ཆེན་མོ། འཇམ་དཔལ་མཚན་བརྗོད། རིམ་ལྔའི་དམར་ཁྲིད་
ནི་གུ་ཆོས་དྲུག་གི་ཁྲིད། ཚེ་ཁྲིད་ལྟ་ཁྲིད། གཅོད་ཁྲིད། སྙིང་པོ་དོན་གསུམ་གྱི་ཁྲིད། གྲུབ་རྒྱལ་ལུགས་ཀྱི་ཚེ་དབང། སྒྲོལ་དཀར་ཡིད་བཞིན་འཁོར་ལོའི་རྗེས་གནང་
ཡི་དམ་ཞི་ཁྲོ་སྦྲགས་སྒྲུབ་ཀྱི་ལུང། གང་བློ་མའི་ལུང་སོགས་མང་པོ་ཞིག་གི་བཀྲིན་ལེགས་པར་མནོས་པ་ཡིན་ནོ། །དེང་སང་ནི་ཞལ་སྔ་ནས་ཐམ་ཅད་མཁྱེན་པ་ཉིད་

[116B] །ཆོས་སྡེ་འདི་ལ་གྲྭ་ཚང་ལྔ་བྱུང་བའི་རྒྱ་གྲྭ་ཚང་དང། འབྲོམ་སྟེངས་གྲྭ་ཚང་གཉིས་ནི་ཕྱིས་སྟོད་པ་ཉིད་འདྲིལ་པ་ཡིན་སྣང། གྲ་ཚང་སྟོད་
དུ་དང་པོར་ཆེན་པོ་ཤེར་རྒྱམ་པས་འཆད་ཉན་མཛད། དེ་རྗེས་གུང་རུ་ཆོས་བློ་དང། དེ་ནས་སློབ་དཔོན་ཤཱཀ་བཟང་བ་སྟེ་འདིས་འཕྲིན་ལས་བསྐྱངས་པའི་མཐར་
འབྲོམ་སྟེངས་དགོན་པར་གདམས་པ་ཐུགས་ཉམས་སུ་བཞེས་པས་ཉམས་མྱོང་ཁྱད་པར་ཅན་འཁྲུངས་པར་སྣང། དེའི་རྗེས་སུ་སློབ་དཔོན་ཀྲྀ་རིངས་བློ་གྲོས་
རིན་ཆེན་གྱིས་བཤད་ཉན་མཛད། ཕྱིས་ཁམས་སུ་བྱོན་ནས་ཀྲེ་ཁང་དམར་གྱི་གདན་ས་མཛད་པ་ལ། སྤྲུལ་པའི་སྐུ་ཞྭ་དམར་ཅོད་པ་ན་འཛིན་པར་རབ་བྱུང་ཞུས་ཞེས་
གྲག་ཀྲེ་རིངས་པའི་རྗེས་སུ་ཆེན་པོ་འཇམ་འཕགས་པ་དང། དེ་ནས་ཆེན་པོ་མཉྫུ་བ་སྟེ། འདིས་རྩ་འཇུག་གི་བཤད་པ་ཡུན་རིང་དུ་མཛད་པས་ཕར་ཚད་སྔོན་སོང་
གི་དགེ་བཤེས་མང་དུ་འདུས་ཤིང། པོ་ཏི་ལ་མཁས་པའི་སྙན་གྲགས་ཀྱང་ཆེ། དེ་ནས་རིམ་པ་བཞིན་མཁས་པ་ནམ་མཁའ་དཔལ་བཟང། དབུ་མ་པ་རིན་ཆེན་དང་

[117A]༄༅། །མ༑ ཆེན་པོ་དོན་གྲུབ་པ། སློབ་དཔོན་དར་གླིང་པ། སློབ་དཔོན་བསྟན་པ་དར་རྒྱས། སློབ་དཔོན་བློ་བཟང་ཨེ་ཝཾ་གྱི་བར་དུ་བྱོན་ནོ། །གྲྭ་ཚང་སྨད་དུ་དང་
པོར་ཆེན་པོ་བྱང་འབུམ་བའི་འཆད་ཉན་མཛད། དེའི་རྗེས་སུ་ཆེན་པོ་གཡུ་བར་གྲགས་པ་བརྩོན་འགྲུས་བཟང་པོ་དང། དེ་ནས་སློབ་དཔོན་ཤཱཀ་བཀྲས་བ་སྟེ་ཁོང་པ་
ཡང་སློབ་ཆེ་ཆུང་གི་ཆགས་སྡང་ལ་ཐུགས་སྐྱོ་ནས་དབེན་པའི་གནས་སུ་གཤེགས་པའི་སྐྱེས་བུ་དམ་པ་ཞིག་ཡིན་སྣང། དེ་ནས་རིམ་པ་བཞིན་དྲུང་རིན་རྒྱལ་བ། མཚེ་
མ་དབང་རྒྱལ་བ། ཆེན་པོ་ཚུལ་རྒྱལ་བ། ཆེན་པོ་བཟང་པོ་དཔལ་བ་སྟེ། འདྀ་པ་གསང་ཕུར་འཆད་ཉན་ལ་བཞུགས་པའི་ཚེ་སྟོན་གྲགས་ནན་ཏར་ཆེ་ལ། སེ་རར་བཤད་པ་མཛད་
པ་ནའང་ཅོ་ནེ་དྲུང་པ་བློ་གྲོས་རྒྱལ་མཚན་དང། དཀའ་བཅུ་བ་དགེ་བ་རྒྱལ་མཚན་གཉིས། ཉང་པོ་དཀའ་བཅུ་བ་འོད་སུངས་དང་ནམ་སེང་གཉིས། སློབ་དཔོན་ཡོན་
ཏན་བཤེས་གཉེན་དང་བློ་གྲོས་མཐའ་ཡས་གཉིས། དཀའ་བཅུ་བ་རྫ་ཉག་དང་ཡོན་ཧན་གྲགས་གཉིས་སོགས་དགེ་བཤེས་འགའ་ཡར་ཐོན། དེ་ནས་རིམ་པ་བཞིན་རབ་

[117B] ཆེན་པོ་ཡོན་ཏན་བཤེས་གཉེན། རབ་འབྱམས་པ་ཚུལ་ཁྲིམས་འོད་ཟེར། དཀའ་བཅུ་བ་ཆོས་གྲགས་རིན་ཆེན། སློབ་དཔོན་
རྡོ་རྗེ་བཟང་གྀ་བར་བྱོན། བྱེས་པ་གྲྭ་ཚང་དུ་ནི་ཆོས་རྗེ་རྗེ་བཙུན་པ་ཉིད་རང་བཤད་ཉན་འཕེལ་བར་བཞུགས་སོ། །ལུང་དང་རིགས་པའི་འདབ་གཤོག་གཡོ་བ་ཡི། །མཁས་
མཆོག་དང་མོའི་ཚོགས་རྣམས་བཀའ་བགྲོས་ནས། །དཔལ་ལྡན་སེ་འབྲས་འོ་མའི་ཆུ་མཚོ་ཆེར། ལེགས་བཤད་མགྲིན་པའི་རྫ་རྔ་དེ་ལྟར་བསྒྲགས། །རྒྱ་མཚོ་བས་ཀྱང་མཁྱེན་
བརྩེའི་གཏིང་ཟབ་ཅིང། །ཟླ་འོད་བས་ཀྱང་འཕྲིན་ལས་འོས་འཕྲོ་བ། །རྒྱུ་སྐར་བས་ཀྱང་གྲངས་མང་འདི་ཐོས་ཚེ། །བདུད་རྩི་བས་ཀྱང་སྙིང་ལ་དགའ་བ་རྒྱས། །ཐམས་ཅད་
མཁྱེན་པ་དགེ་འདུན་གྲུབ་ནི་ཤབ་སྟོད་དུ་ལྕགས་ལུག་ལ་སྐུ་འཁྲུངས། སྣར་ཐང་དུ་མཁན་པོ་གྲུབ་པ་ཤེས་རབ་ལ་མཁན་པོ་ཞུས་ཏེ་རིམ་པས་རབ་ཏུ་བྱུང་བ་དང་བསྙེན་པར་རྫོཌ་
པ་མཛད། དགོང་ལོ་ཉེར་ལྔ་པ་ལ་དབུས་སུ་ཕེབས་ཏེ་བཀྲ་ཤིས་དོ་ཁར་རྗེ་རིན་པོ་ཆེ་དང་མཇལ་བ་ནས་བཟུང་སྟེ་གསུང་ཆོས་མང་པོ་གསན། གཞན་ཡང་སེམས་དཔའ་

[118A]༄༅། །ཆེན་པོ་ཀུན་བཟང་པ་དང། རྗེ་བཙུན་ཤེས་རབ་སེང་གེ་དང། རྒྱལ་ཚབ་རིན་པོ་ཆེ་རྣམས་ལ་དཀའ་ཆེན་གྱི་བཤད་པ་ཞུས་ཤིང། དམར་སྟོན་པ་ཁུ་དབོན་
ལ༑ མདོ་རྩ་འགྲེལ་གསན་པ་སོགས་ལས་མཁས་པ་ཆེན་པོར་གྱུར། སྔ་སོར་གསང་ཕུ་འཆད་ཉན་ཞིག་མཛད་འདུག་ཀྱང་བཞེད་པ་བཞིན་མ་བྱུང་བས་གཙང་ལ་ཐེགས་
ཏེ་བྱ་བྲལ་འཆད་ཉན་འཕེལ་པོ་མཛད་ཅིང། མཁས་གྲུབ་ཐམས་ཅད་མཁྱེན་པ་ལའང་གསུང་ཆོས་གསན། ཞེ་བརྒྱད་པ་ས་རྟ་ལ་དབུས་སུ་ཕེབས་ནས་ཧོར་སྟོན་པ། ལྷ་
བསོད་ནམས་ལྷུན་གྲུབ། སྤྱན་སྔ་རིན་ཆེན་འཕེལ། འཇམ་དབྱངས་རིན་རྒྱལ་བ་རྣམས་ལ་མདོ་སྔགས་ཀྱི་ཆོས་མང་པོ་གསན། དེའི་རྗེ་ཤེས་རབ་སེང་གེ་དགེ་ལྡན་དུ་
བཞུགས་པར་ངེས་ནའང། དཔོན་སློབ་མཇལ་འཛོམ་འདི་བྱུང་གི་གསལ་ཁ་མ་ཐོས། སླར་ཡང་ལྕགས་སྤྲེ་ལ་གཙང་ལ་བྱོན་ཏེ། དང་པོར་སྣར་ཐང་བྱང་ཆེན་དུ་སྐུ་
མཚམས་ཡུན་རིང་དུ་བཅད། དབུས་ལ་ཕེབས་པ་ནས་དེའི་བར་དུ་གྲྭ་ཚང་འདུལ་འཛིན་བྱང་ཆུབ་སེམས་དཔས་བསྐྱངས། སྐུ་མཚམས་གྲོལ་ནས་འདུལ་འཛིན་བྱ་བྲལ་

[118B] དགུང་ལོ་ང་བདུན་བཞེས་པ་རབ་བྱུང་ཞེས་པ་མེ་མོ་ཡོས་ཀྱི་ལོ་ལ། བཀྲ་ཤིས་ལྷུན་པོ་དཔལ་
གྱི་བདེ་ཆེན་ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་བཏབ་སྟེ་གཙང་ཕྱོགས་ཀྱི་སྡེ་སྣོད་འཛིན་པ་ཕལ་ཆེར་སྤྱན་སྔར་བསྡུས་པ་ལ། རྗེ་ཡབ་སྲས་གསུམ་གྱི་ཊཱིཀ་ཆེན་
ཐང་མར་བརྡལ་ཏེ་བཤད་པའི་སྒོ་ནས་བསྟན་པ་རིན་པོ་ཆེ་ཉིན་མོ་ལྟར་གསལ་བར་མཛད། གནས་འདི་ལ་ཆོས་རྗེ་ཀུན་བཟང་བའི་དྲུང་གིས་ཕྲག་དོག་པའི་རྣམ་འགྱུར་བསྟན་
པ་དགོངས་ཡུལ་དུ་རྒྱུན་ཆགས་པར་བཞུགས་པས་ཉེར་ལེན་དང། སྐབས་ཤིག་རི་བོ་དགུ་འདུས་ཀྱི་རྩེར་བྱོན་པའི་ཚེ། ཤར་ཕྱོགས་སུ་སྤྲིན་དཀར་པོ་ཞིག་ལ་ལྡིང་བ་གཟིཌ་
པ་ན། རྒྱལ་བཙོང་ཁ་པ་ཆེན་པོའི་དཀའ་དྲིན་དྲན་པས་ལྷན་ཅིག་བྱེད་རྐྱེན་བྱས་ཏེ་ཐུགས་ཅུང་སྐྱོ་བ་དང་ལྷན་དུ། རྗེ་ཡབ་སྲས་ཀྱི་བསྟན་པ་འཛིན་དགོས་དགོངས་པའི་སྙིང་
སྟོབས་ཆེན་པོ་འཁྲུངས་པ་མགུར་དུ་གསུངས་པ་ནི། ཤར་གངས་རི་དཀར་པོའི་རྩེ་མོ་ན། །སྤྲྀན་དཀར་པོ་གནམ་ལ་བསྙེག་འདྲ་ག་དེ་མཐོང་བའི་མོད་ལ་བླ་མ་དྲན། །

[119A]༄༅། །དྲིན་བསམས་ཤིང་བསམས་ཤིང་དད་པ་སྐྱེས། །སྤྲིན་དཀར་པོ་ལྡིང་བའི་ཤར་ཕྱོགས་ན། །འབྲོག་དགེ་ལྡན་རྣམ་པར་རྒྱལ་བ་དེར། །མཚན་བརྗོད་པར་དཀའ་
བའི་རིན་པོ་ཆེ། །ཕ་བློ་བཟང་གྲགས་པ་ཡབ་སྲས་བཞུགས། །ལམ་རིམ་པ་གཉིས་ཀྱི་རྣལ་འབྱོར་སོགས། །ཆོས་ཟབ་ཅིང་ཤིན་ཏུ་རྒྱས་པ་གསུངས། །སྤྱིར་ཁ་བ་ཅན་གྱི་
སྐལ་ལྡན་ལ། །མགོན་ཁྱོད་ཀྱི་བཀའ་དྲིན་བསམ་མི་ཁྱབ། །སོགས་སྙོམ་ལས་འཛིན་པའི་དགེ་འདུན་གྲུབ། །བློ་ཅུང་ཟད་ཆོས་ལ་ཕྱོགས་པ་འདི། །རྗེ་ཡབ་སྲས་རྣམས་ཀྱི་
བཀའ་དྲིན་ལགས། །དྲིན་ཆེ་བར་ངེས་སོ་ཡབ་སྲས་རྣམས། །དུས་ད་ནས་བྱང་ཆུབ་མ་ཐོབ་བར། །རྗེ་ཡབ་སྲས་ཁྱེད་རྣམས་མ་གཏོགས་པ། །སྐྱབས་རེ་ས་གཞན་ན་མི་
འཚོལ་བས། །ཐུགས་བརྩེ་བའི་ལྕགས་ཀྱུས་དྲང་དུ་གསོལ། །དྲིན་ཇི་བཞིན་འཁོར་བར་མ་ནུས་ཀྱང། །སེམས་ཆགས་སྡང་དབང་དུ་མ་སོང་བར། །མགོན་ཁྱོད་ཀྱི་བསྟན་
པ་འཛིན་པ་ལ། །དུས་ནམ་ཡང་བརྩོན་པ་བགྱིད་པར་སྨོན། །ལར་ད་ལྟར་གངས་རིའི་ཁྲོད་འདི་ན། །རང་བསྟན་པ་འཛིན་པར་ཁས་བླངས་ནས། །གཞན་བསྟན་

[119B] །ཚུལ་འདི་ལ་སྐྱོ་བ་གཏིང་ནས་སྐྱེས། །ཞེས་པ་སོགས་སོ། །ཆོས་རྗེ་འདིའི་ཆེ་བའི་ཡོན་ཏན་གྱི་དབང་དུ་བྱས་ན། སྐུའི་སྤྱོད་ལམ་
ལྷུག་བཞགས་ཀྱང། ཉེས་ལྟུང་གི་དྲི་མི་མངའ་བ། ལོང་མེད་ཐུགས་ལ་ཤར་ཡང་མཆི་མ་ཚིམ་མི་མཛད་པ། འཕྲལ་འགྲོགས་བདེ་ཞིང་ཕུགས་ནོན་ཆེ་བ། ཕྱག་རྫས་
ཐམས་ཅད་དཀོན་མཆོག་དང་དགེ་འདུན་ཕྱོགས་སུ་གཏོང་བ། བླ་མ་དང་ལྷ་དང་ཆོས་སྐྱོང་རྣམས་ཀྱིས་དངོས་སམ་རྨི་ལམ་ཅི་རིགས་པར་སྐུ་གསུང་ཐུགས་ཀྱི་སྣང་བ་
སྟོན་པ། སླར་ཡང་གཞན་དོན་དུ་མཁས་པ་པཌྚི་ཏར་སྐྱེ་བ་བཞེས་པ། ངེས་པར་ན་སྟོན་པ་རིན་པོ་ཆེར་ཞལ་གྱིས་འཆེས་པ་སྟེ། རང་ཅག་རྣམས་ཀྱི་བློའི་ཡུལ་ལས་
འདས་སོ། །གཞན་ཡང་སྐུ་གསུང་ཐུགས་ཀྱི་རྟེན་མང་པོ་བཞེངས་པ་དང། རྣམ་འགྲེལ་གྱི་ཊཱིཀ་ཆུང། སྤྱི་དོན་རིགས་རྒྱན། འདུལ་ཊཱིཀ་ཆེན་མོ། །གླིཨྔ་འབུམ་ཆེན་མོ་
སོགས་རྩོམ་པ་མང་པོ་གནང་བའི་སྒོ་ནས་བསྟན་པའི་བྱ་བ་རྒྱ་ཆེར་མཛད་དེ། དགུང་ལོ་གྱ་བཞི་བཞེས་པ་ཤིང་ཕོ་རྟའི་ཟླ་བ་བཅུ་གཉིས་པའི་ཚེས་བརྒྱད་ལ་ངོ་མཚར་བའི་

[120A]༄༅། །ལྟས་དང་བཅས་ཏེ་སྐུ་གཤེགས། དེ་ནས་ལོ་ལྔ་བཅུ་རྩ་དྲུག་འདས། དེ་ལ་སྲས་སྐུ་ཚེའི་སྟོད་འཁྲུངས་པའི་སྔ་ཚར་ནི། རིན་པོ་ཆེ་སྨོན་ལམ་དཔལ་བ། འདུལ་
འཛིན་བྱང་ཆུབ་སེམས་དཔའ། འདུལ་ནག་པ་དཔལ་ལྡན་བཟང་པོ། བྱ་བཏང་སེམས་དཔའ་ཆེན་པོ། ཆོས་རྗེ་བཟང་བཀྲས་པ། མཁས་པ་དྲི་མེད་བཤེས་གཉེན་
དྲུང་དཔལ་ཚུལ་བ། མཁན་ཆེན་བཟོད་པ་དཔལ། ཆོས་རྗེ་བཟང་པོ་རྒྱལ་མཚན། རབ་འབྱམས་པ་བཀྲིས་བཟང་པོ། མཁས་པ་དཔལ་ལྡན་ཆོས་སྐྱོང། རྒྱུད་སྡེ་
འཛིན་པ་སྦྱིན་པ་དཔལ། རྒྱུད་སྡེ་འཛིན་པ་གྲངས་བཟང་པ། རྒྱུད་སྡེ་འཛིན་པ་ཀུན་དགའ་དོན་གྲུབ། འཕགས་པ་འཆར་ཁ། དཀའ་བཅུ་བ་སྨྲ་སེང། མངའ་རིས་པ་རྒྱལ་
མཆོག་པཎ་ཆེན་ཀུན་རྀན། དམར་སྟོན་བྱང་ཆུབ་དཔལ། དྲུང་ཤཱ་རིའི་བུ། བླ་མ་བྱང་གླིང་པ་ཆོས་དཔལ་ལོ། །དར་ཚར་ནི། མཁན་ཆེན་ཤེས་རབ་རྒྱལ་མཚན་
ཆོས་རྗེ་ལུང་རིཌ་པ། ཆོས་རྗེ་གྲཌ་བྶཾ་པ། མཁས་པ་སྟོབས་ལྡན་འོད་ཟེར། མཁས་པ་ཆོས་འབྱོར་དཔལ་བཟང། ཐོག་སངས་རྒྱས་དཔལ་རིན། དཀའ་བཞི་པ་དགེ་འདུན་བསམ་གྲུབ་

[120B] དཀའ་བཅུ་བ་རིན་རྒྱལ། ཆོས་རྗེ་འཇམ་དཔལ་གྲགས་པ། གནས་རྙིང་པ་འོད་ཟེར། བྱམས་ཆོས་པ་གྲགས་ཡོན། དཀའ་བཅུ་བ་དབང་ཕྱུག་
དཔལ༑ དཀའ་བཅུ་བ་དཔལ་ལྡན་བཟང་པོ། རམ་འབྱམས་པ་སངས་དབང། དཀའ་བཅུ་བ་ཀུན་དགའ་དཔལ་རིན། གནས་བརྟན་ལྷོ་པ་དོན་གྲུབ་དཔལ། བྱང་པ་བློ་
གྲོས་མགོན་ནོ། །ཕྱྀ་ཚར་ནི། གནས་རིན་པོ་ཆེ་ཀུན་དགའ་བདེ་ལེགས་རིན་ཆེན་རྒྱལ་མཚན་དཔལ་བཟང་པོ། རིན་པོ་ཆེ་རྗེ་དཔོན་པ། རིན་པོ་ཆེ་ཤེས་རབ་དར། མཁན་
ཆེན་གྲགས་པ་ཤེས་རབ། ཆོས་རྗེ་རྟག་ནག་ཆོས་མཛད། ཆོས་རྗེ་ཡེ་ཤེས་རྩེ་མོ། །འབྲོང་རྩེ་ཆོས་བློ་བ། དཀའ་བཅུ་བ་ཡེ་ཤེས་བཟང་པོ། དཀའ་བཅུ་བ་
ཤེས་རབ་དཔལ་ལྡན། དཀའ་བཅུ་བ་སྨོན་ལམ། མཁན་ཆེན་བྲག་པ། ས་སྐྱ་པ་སློབ་དཔོན་སངས་བྱང། གང་ཅན་པ་རྒྱལ་བ་བསམ་གྲུབ། ཨུ་རི་དཀའ་བཅུ་བ་ཤེས་
རབ་དཔལ། དཀའ་བཅུ་བ་ཚུལ་ཁྲིམས་བཟང་པ། ཆོས་རྗེ་འཇམ་དབྱངས་བློ་གྲོས། བླ་མ་རྣམ་རྒྱལ་གྲགས་པ། རབ་འབྱཾས་པ་འྗཾ་དཔལ་བཟང་པོ་ལ་སོཊ་པ་དང་

[121A]༄༅། །བླ་མ་ལྷུན་རྩེ་བ། བླ་མ་མན་ལུང་པ། བླ་མ་ཡོན་ཏན་དཔལ་འབྱུང་བ། ལྷ་བཙུན་བསྟན་པ་རྒྱལ་མཚན་པ་ལ་སོགས་པ་སྒོམ་ཆེན་གྱི་བུ་སློབ་ཀྱང་མང་དུ་
བྱོན༑ ༑འདུལ་འཛིན་གྲགས་དཔལ་ལྡན་ནི་གཙང་སྟོད་དུ་ལྕགས་འབྲུག་ལ་སྐུ་འཁྲུངས། སྣར་ཐང་དུ་མཁན་པོ་གྲུབ་པ་ཤེས་རབ་ལ་རབ་བྱུང་བསྙེན་རྫོགས་ཞུས་ཤིང། དཀའ་
ཆེན་ལ་གསན་པ་ཅི་རིགས་མཛད། དབུས་སུ་བྱོན་ནས་དང་པོར་རོང་སྟོན་ཤེས་བྱ་ཀུན་རིགས་ལ་ཕར་ཕྱིན་གསན་པས་ཐུགས་སྐྱེད་ཆེ་ཞིང། ཆོས་རྗེའི་དགོངས་པ་ལྷོན་པ་
བྱུང་ནའང། རྒྱལ་ཚབ་ཆོས་རྗེའི་སྙན་གྲགས་ཀྱིས་ཐུགས་ཕྲོས་ཏེ་དགེ་ལྡན་དུ་ཕེབས་ནས་གསུངས་རབ་མང་དུ་གསན་ཞིང། མཁས་གྲུབ་རིན་པོ་ཆེ་དང། རྗེ་ཤེས་
རབ་སེང་གེ་ཡབ་སྲས་གཉིས་ལའང་མདོ་རྒྱུད་ཀྱི་པོ་ཏི་མང་པོ་གསན། གཙང་དུ་བཤད་པ་ལོ་ཤས་མཛད་པའི་སྟེང་ནས་བྱ་རྙི་ལས་ཐར་བ་བཞིན་དུ་ཁབ་གུང་ཐང་ནས་ཉེ་
བར་བཟུང་སྟེ། གནས་རིའི་རྒྱལ་པོ་ཏི་སེ་དང། ཁ་ཆེའི་འགྲམ་མང་ཡུལ་གྱིས་མཐར་ཐུག་པའི་བར་དུ་བྱོན་ཏེ་དབོན་པའི་ཡུལ་ལྗོངས་རྣམས་སུ་བསམ་གཏན་ལ་རྩེ་

[121B] སྔོན་གྱིས་སྐྱེ་གནས་རྗེས་སུ་དྲན་པ་ལ་སོགས་པའི་མངོན་པར་ཤེས་པ་དང། ལྷག་མཐོང་གི་ལྟ་བ་ཁྱབ་པར་ཅན་ཐུགས་ལ་འཁྲུངས་ཤིང་
སྤྱི་རྒྱ་བོད་ཀྱི་པཎ་གྲུབ་དུ་མ་ཞིག་གི་གཟིགས་སྣང་དང། ཁྱད་པར་རྗེ་བཙུན་ཙོང་ཁ་པ་ཆེན་པོའི་སྐུ་དང་གསུང་གི་སྣང་བ་ནི་ནམ་འདོད་ཏུ་འོང་བ་ཞིག་ཡིན་སྣང་ལ། དེ་ཡང་
སྐུ་ཚེ་སྔ་མ་ལ་ཁ་ཆེའི་ཡུལ་དུ་དཔོན་སློབ་ཏུ་གྱུར་པའི་རྟེན་འབྲེལ་གྱིས་ཡིན་ཚུལ་མགུར་དུ་གསུངས་པ་ནི། སངས་རྒྱས་བསྟན་པ་ཉི་ལྟར་གསལ་བྱེད་པ། །མཁས་གྲུབ་
བགྲང་ལས་འདས་པ་འབྱུང་བའི་གནས། །རྒྱལ་བས་བསྔགས་པ་དཔལ་ལྡན་ཁ་ཆེའི་ཡུལ། །ཡུལ་དེ་མཛེས་པའི་རྒྱན་མྖྒོ་མཁས་གྲུབ་ཆེ། །མདོ་སྔགས་བསྟན་པའི་
བདག་པོར་མངའ་གསོལ་བ། །མ་ཏི་བྷ་དྲ་ཞེས་བྱའི་པཎ་ཆེན་དེའི། །ཞབས་པད་དྲི་མ་མེད་པའི་ཟུའུ་འབྲུལ། །སྤྱི་བོས་རེག་པའི་བློ་གྲོས་སྦས་པ་ངས། །རྒྱལ་བ་དེ་ཡི་
ཞལ་གྱིས་པདྨོ་ལས། །འདུལ་བ་སྡེ་བྮིའྀ་སྙིང་པོ་འདུལ་བའི་མདོ། །ལེགས་པར་ཐོས་ཞིང་ཉམས་སུ་བླངས་པ་ལས། །ད་ལྟ་དམ་ཆོས་འདུལ་བའི་སྣོད་དུ་གྱུར། །ཅེ་

[122A]༄༅། །པ་ནས། འདི་དོན་དྲན་ཡང་མ་རུངས་སྐྱེ་བོའི་ཚོགས། །ཕལ་ཆེར་ལོག་པའི་ཕྱོགས་སུ་ལྷུང་བས་ན། །ད་ལྟའི་བར་ལག་གཏེར་བཞིན་སྦས་ནས་བཞག། །ཚེ་འདི་
ནུབ་རིའི་ཉིན་བཞིང་གྱུར་ཚེ་བཀོད། །ཅེས་པའི་བོར། །མཐར་དོན་དྲུག་བཞེས་པ་ཤིང་མོ་ལུག་གི་ཟླ་བ་ལྔ་པའི་ཉེར་བརྒྱད་ལ་བཀྲ་ཤིས་ལྷུན་པོ་ཉིད་དུ་ཡ་མཚན་པའི་ལྟས་བསྟན་ཏེ་
སྐུ་གཤེགས། ཆོས་རྗེ་ཐམས་ཅད་མཁྱེན་པ་གཤེགས་པའི་ཕྱི་ལོ་ཡིན། གང་དུ་གཤེགས་པ་ནྀ། ང་འདི་ནས་དགའ་ལྡན་དུ་འགྲོ། རྒྱལ་བ་ཙོང་ཁ་པ་ཆེན་པའི་ཞབས་
དྲུང་ན་མཁས་གྲུབ་ཐམས་ཅད་མཁྱེན་པ་དང་རྗེ་བཙུན་ཤེས་རབ་སེང་གེ་གཉིས་ཀྱང་བཞུགས་འདུག་དེ་ནས་རྒྱ་གར་ཤར་ཕྱོགས་སུ་སྐྱེ་བ་ལེན། དེར་ཡང་རྗེའི་སྤྲུལ་པ་
ཞིག་གི་རྗེས་སུ་འཛིན་ཞིང། ཕོ་ཉའི་ལམ་གྱིས་ས་ལམ་བགྲོད་པ་ཞིག་འོང་བར་འདུག་ཅེས་མྱ་ངན་ལས་འདའ་ཁར་གསུངས་པར་སྣང། པཎ་ཆེན་བཟང་བཀྲས་པ་ནི་ལས་
སྟོད་བྱང་དུ་ལྕགས་སྟག་ལ་འཁྲུངས། པཎ་ཆེན་འཀྱ་ཤྲི་དང་འཁྲུངས་ལོ་གཅིག་རྗེ་བཙུན་ཤེས་རབ་སེང་གེ་ཡབ་སྲས་གཉིས་དང། ཆོས་རྗེ་བློ་གྲོས་པ། བྱང་རྩེ་ཀུན་

[122B] དང་པོར་ལྷུན་པོ་རྩེར་སྔགས་ཀྱི་བཤད་ཉན་དང། དེ་ནས་སྟག་ལར་གངས་ཅན་ཆོས་འཕེལ་གྱིས་དགོན་
པ་བཏབ་ནས་ཚོགས་བསྐྱངས། རེ་དྲུག་པ་ཤིང་ལུག་ལ་འདུལ་འཛིན་བྱང་ཆུབ་སྣེམས་དཔས་མ་ཏོག་གཏོར་ནས་བཀྲ་ཤིས་ལྟུང་པོའི་གདན་སར་བྱོན། རེ་དགུ་པ་ས་ཕོ་
ཁྱིའི་ཚུལ་ཞུགས་ཟླ་བའི་ཚེས་བཞི་ལ་གཤེགས། ཆོས་རྗེ་བློ་བརྟན་པ་དང་གཤེགས་ལོ་གཅིག་དེའི་ཚེ་གཟིམས་ཁང་སྟེང་དུ་པདྨ་འདབ་མ་སྣ་ཚོགས་པའི་བྲེའུ་འབྲུ་ལ་རྗེ་བཙུན་
མའི་སྐུ་ཤིན་ཏུ་གསལ་བ་ཞིག་བབས་པ་ཡིན་སྣང། ཆོས་རྗེ་ལུང་རིགས་པ་ནི་ལས་སྟོད་བྱང་དུ་འཁྲུངས། གཙང་པོ་ལྷོ་ཁའི་གྲྭ་ཚང་ཆེན་མོ་དང། འབྲས་སྤྲུལ་སུ་གཞུང་
ལུགས་གསན་པ་ལས་མངན་དུ་ཐོས་པར་གྱུར། དང་པོར་དམ་རི་ཆོས་སྡེར་འཆད་ཉན་མཛད་པས་འཕྲིན་ལས་རྒྱས་པར་བྱུང་ནའང་ཡན་འཐུད་པའི་རྟེན་འབྲེལ་མ་འགྲིག་པར་
བཀྲ་ཤིས་ལྷུན་པོར་ཕེབས་པའི་སྟེང་ནས་གདན་སར་བསྐོས་པ་གཞུང་བཤད་ཀྱི་ཕན་ཐོགས་ལེགས་པོ་བྱུང། ཡུན་མི་རིང་བར་ཀུན་སྤངས་མཛད་དེ་རྟ་ནག་ཏུ་གཤེགས། ཆོས་

[123A]༄༅། །རྗེ་ཡེ་ཤེས་རྩེ་མོ་ནི་གཙང་སྟོད་དུ་འཁྲུངས། སྣར་ཐང་དུ་རབ་ཏུ་བྱུང་ཞིང། ཆོས་རྗེ་ཐམས་ཅད་མཁྱེན་པ་སོགས་དམ་པ་མང་དུ་བསྟེན་ནས་མདོ་སྔཌ་
ཀྱི་པོ་ཏི་མང་དུ་གསན་པ་ཞིག་སྟེ། ཆོས་རྗེ་ལུང་རིགས་པའི་རྗེས་དེ་མཐག་གདན་སར་བྱོན་པ་ཆོས་འཇིག་རྟེན་གཉིས་ཆར་གྱིས་འཕྲིན་ལས་ཡུན་རིང་དུ་བསྐྱངས་
པའི་དང་ནས་ཀུན་སྤངས་མཛད་དེ་བཀྲ་ཤིས་ལྷུན་པོ་ཉིད་དུ་སྐུ་གཤེགས། དེ་ནས་ཞལ་སྔ་ནས་ཐམས་ཅད་མཁྱེན་པ་ཉིད་གདང་སར་སྤྱན་དྲངས་པ་རྒྱུན་འཐུད་པར་འོས་
ཤིང་དེ་ཀའི་དགོངས་པ་ཡོན་འདུག་ནའང། རྟེན་ཅིང་འབྲེལ་པར་འབྱུང་བའི་དབང་གིས་ལོ་བཞི་ཙམ་ལས་བཞུགས་པ་མ་ཤར་བར་འབྲས་སྤུངས་སུ་ཕེབས། དང་སང་
ལྷའི་བཙུན་པོ་ཆོས་རྗེ་བློ་བཟང་བསྟན་པ་བ་ཉིད་རྣམ་པར་དཀར་བའི་འཕྲིན་ལས་སྐྱོང་བཞིན་པའོ། །ཆོས་སྡེ་འདིའི་འཕྲིན་ལས་ཀྱི་ལན་ལག་ཏུ་གྲྭ་ཚང་གསུམ་བྱུང་བ་
ལས་ཤར་དང། ཐོས་བསམ་གླིང་དུ་མཁས་པ་ཅི་རིགས་དང། ཤངས་སྟོན་དྲི་མ་མེད་པ་སོགས་ཀྱི་འཆད་ཉན་མཛད། དེ་རྗེས་མཁས་པ་སྟོབས་ལྡན་ཆོས་འབྱོར་

[123B] རྣམ་པ་གཉིས་ནི་སློབ་དཔོན་ཆོས་རྗེ་གཉལ་པ་དང་གདུང་མཉམ་ཙམ་དུ་གཙང་སྟོད་དུ་སྐུ་འཁྲུངས། གཙང་དུ་ཆོས་རྗེ་ཐམས་ཅད་མཁྱེན་པ་དཔོན་སློབ་
གསང་ཕུར་ཀུན་མཁྱེན་པ་དཔོན་སློབ་རྣམས་བསྟེན་ནས་ལུང་རིགས་ཀྱི་གནས་ལ་སྦྱངས་པས་བསྟོད་གྲགས་ཀྱིས་དབུས་གཙང་ཁྱབ་པ་བྱུང། སེམས་དཔའ་ཆེན་པོ་བློ་གྲོས་རྒྱལ་
མཚན་ལ་མཁན་པོ་ཞུས་ནས་བསྙེན་པར་རྫོགས་པའང་གནང། བཀྲ་ཤི་ལྷུན་པོར་བཤད་པ་མཛད་པ་ནའང། སྟོབས་ལྡན་ཆོས་གཉིས་ཞེས་བསྟེན་པའི་བྱ་བ་ལ་མཁས་
པ་རྣམས་ཡིད་རབ་ཏུ་འཕྲོ་པ་ཞིག་སྟེ། སྔ་མའི་སྲས་ལ་ཆོས་རྗེ་རྡོར་སེང་བ། དྲུང་ཚནྡ་འཕགས། རྟ་ནག་ཆོས་མཛད། རབ་འབྱམས་པ་ཚུལ་ལེགས། རབ་འབྱམས་
པ་དཀོན་མཆོག་དཔལ། མཁས་པ་བྱང་ཆུབ་ཆོས་གྲགས། འོ་ཁ་དཀའ་བཅུ་བ་སྐུ་མེ་ཆེད། དཀའ་བཅུ་བ་དཀོན་བློ་དང་ཚུལ་བློ། མདོ་སྨད་པ་དཔལ་བློ་དང་ཤེར་
བློ༑ གྲེ་གོང་ཆོས་མཛད། བྱང་པ་རབ་འབྱམས་པ་བློ་རྒྱ་དང་ཡེ་རྒྱམ། དྲུང་བཀྲས་འཕགས་པ་དང་བྱང་བླ། རབ་འབྱམས་པ་ཚུལ་ཀྲྷིམྶ་འོད་ཟེར་དང་ཤེས་རབ་རྒྱལ་

[124A]༄༅། །མཚན༑ དྲུང་གསེར་སྡིང་པ་དང་ཆོས་དཔལ་བ། ཁྱུང་བློ་གྲོས་མགོན་སོགས་སོ། །ཕྱི་མའི་སྲས་ལ་རྗེ་ཤེས་རབ་དར། སློབ་དཔོན་རིན་པོ་ཆེ་ཀུན་
དགའ་རྒྱལ་མཚན་དང་རབ་འབྱམས་པ་ཆོས་སྐྱོང་དཔལ། མཁས་པ་ངོ་མཚར་རྒྱ་མཚོ་དང་ཤེས་རབ་བཟང། རབ་འབྱམས་པ་སངས་རྒྱས་ལེགས་པ་དང་ཆོས་དབྱིངས་རྒྱ་མཚོ་
མང་ཐོས་དཔལ་སྡིང་ཆོས་མཛད་དང་ཁྱུང་རྩེ་ཆོས་མཛད། མདོ་སྨད་དཀའ་བཅུ་བ་ཆོས་སེང་དང་གྲགས་རིན། དྲུང་ཆོས་ཀྱི་རྒྱལ་པོ་བ་དང་སྟག་རྩེ་ཆོས་མཛད། རབ་འབྱམས་
པ་དགེ་འདུན་བཟང་པོ་དང་བྱམས་ཆུང། རབ་འབྱམས་པ་བློ་གྲོས་མཚུངས་མེད་དང་བྱམས་པ། དྲུང་ཆོས་ཤེ་བ་དང་ཉི་མ་བཀྲ་ཤིས། ཨ་ཀྲོ་དཀའ་བཅུ་བ་དང་ཡོལ་བ་རབ་
འབྱམས་པ་སོགས་གཞན་ཕན་ནུས་པ་བསམ་གྱིས་མི་ཁྱབ་པ་བྱོན་པའི་ཤེས་པར་བྱེད་པ་ལས་སོ། །སྟོབས་ལྡན་པས་ནི་གངས་ཅན་ཆོས་འཕེལ་གྱིའང་གདན་སར་བཞུགས་ནས་
བཤད་པ་མཛད་ཅུང། ཕྱིས་དབུས་ཕྱོགས་སུ་ཕེབས་ནས་སྐྱོར་མོ་ལུང་དུ་གྲོངས་རྟགས་ཟང་པོ་དང་བཅས་ཏེ་སྐུ་གཤེགས། ཆོས་འབྱོར་བ་ནི་ཐམས་ཅད་མཁྱེན་བའི་བཀའ་

[124B] ཤར་དུ་ཆོས་རྗེའི་རྗེསུ་རིམ་པ་བཞིན། དྲུང་
ཚུལ་ལེགས་པ། དཀའ་བཞི་བ་ཆོས་གྲགས་པ། སློབ་དཔོན་བློ་རྒྱམ་པའི་བར་བྱོན་པ་སྟེ་འདི་པས་ཀྱང་བཤད་པ་ཡུན་རིང་དུ་མཛད་པས་རབ་འབྱམས་པ་བསྟན་པན་ཡི་མ་དང་
ལེགས་དོན་པ་གཉིས། དབོར་པ་ཆོས་མཛད་དང་གྲོ་ལུང་དཀའ་བཅུ་བ་གཉིས། རབ་འབྱམས་པ་ལེགས་རིན་དང་བྱ་ལོང་དབོན་ལོ་གཉིས། རི་ཁ་སློབ་དཔོན་པ་དང་
སློབ་དཔོན་རྒྱ་མཚོ་སོགས་འཆད་ཉན་པ་མང་དུ་ཐོན། ད་ལྟར་རབ་འབྱམས་པ་ལེགས་དོན་བཤད་ཉན་འཕེལ་བར་བཞུགས་པའོ། །དྲུང་བསྟན་ཉི་བས་ཀྱང་གཞི་རྩ་ནང་
སོའི་ས་ཁོག་ཏུ་བཤད་གྲྭ་བཙུགས་ནས་ལུགས་གཉིས་ཀྱི་འཕྲིན་ལས་ཡར་འཕེལ་དུ་ཡོད་པར་སྣང། ཐོས་སྦམ་གླིང་དུ་ཆོས་རྗེའི་རྗས་སུ་མང་ཐོས་བློ་བཟང་བཤད་
གཉེན་གྱིས་བཤད་པ་ཡུན་རིང་དུ་མཛད་པས་འཕྲིན་ལས་བཟང་པོ་བྱུང་བ་སྟེ། གཏན་ཚིག་སུ་རབ་འབྱམས་པ་བློ་བཟང་དང་གྲགས་པ་མཐའ་ཡས་གཉིས། རབ་

[125A]༄༅། །འབྱམས་པ་ཤེས་སེང་དང་ཆོས་སྐྱོང་རྒྱལ་མཚན་གཉིས། །སྔགས་མཁར་ཆོས་རྗེ་དང། གྷིརྟི་སྒང་གི་གདན་ས་བ་གཉིས། ཀོང་པོ་སློབ་དཔོན་པ་སོགས་གཞན་
ཕན་ནུས་པ་གྲངས་མང་དུ་བྱོན། ད་ལྟ་ལྕི་ལུང་རབ་འབྱུམས་པ་བློ་བཟང་བཤད་ཉན་འཕེལ་བར་བཞུགས་པའོ། །དཀྱིལ་ཁང་དུ་དང་པོར་སློབ་དཔོན་དཔལ་ཆོས་པས་བཤད་པ་
མཛད༑ དེ་ནས་སློབ་དཔོན་སངས་རྒྱས་དཔལ་རིན་པ་དང། སློབ་དཔོན་སངས་རྒྱས་དབང་ཕྱུག་བ་གཉིས་རིམ་པར་བྱོན་པ་སྟེ་རྣམ་པ་གཉིས་ཆར་ལ་འཕྲིན་ལས་ལེགས་བ་བྱུང་
ཞིང༑ ཁྱད་པར་ཕྱྀ་མའི་སློབ་མར་ཆོས་རྗེ་ལྷ་བཙུན་པ། རབ་འབྱམས་པ་བསྟན་པ། རབ་འབྱམས་པ་དགེ་འདུན་དོན་གྲུབ། རབ་འབྱམས་པ་ཤནྟི་པ་སོགས་བྱོན། དེའི་རྗེས་སུ་
དྲུང་ཆོས་གྲགས་པ། ཆོས་རྗེ་ལྷ་བརྩུན་པ། རབ་འབྱམས་པ་ཤནྟི་པའི་བར་བཤད་ཉན་དུ་རིམ་པར་བྱོན་པ་སྟེ་འདི་པ་ད་ལྟ་བཤད་ཉན་འཕེལ་བར་བཞུགས་པའོ། །པཎ་ཆེན་
བཟང་བཀྲས་པའི་རྗེས་སུ་གངས་ཅན་ཆོས་འཕེལ་གྱིས་གདན་སའི་རིམ་པ་ནི། ཆོས་རྗེ་སྟོབས་ལྡན་པ། ཆོས་རྗེ་རྒྱལ་བ་བསམ་གྲུབ། མཁས་བཙུན་ཚུལ་ཁྲིམས་སྟོབས་འབར་

[125B] དྲུང་བྐྲསཱ་ཕགས་པ། དེང་སང་གི་ཆོས་རྗེའི་བར་རོ། །ཆོས་སྡེ་འདིའི་འཕྲིན་ལས་ཀྱི་ལན་ལག་ཏུ་ཡང། ཤར་པ་གྲྭ་ཚང་དང་བྱང་པ་གྲྭ་ཚང་གཉིས་
བྱུང་བ་སློབ་དཔོན་ཚུལ་བློ་བ་དང། སློབ་དབོན་ཆོས་སྐུ་བ་གཉིས་ཀྱིས་བཟུང་ནས་བཤད་ཉན་འཕེལ་བར་མཛད་པ་ལས་ཕར་ཚད་ལ་བློ་ཁ་ཕྱོགས་པའི་དགེ་བཤེས་
མང་དུ་ཐོན་ཞིང་དེང་སང་ཡང་བཤད་གྲྭ་བཟང་བར་ཡོད་དོ། །ས་བཅུའི་དབང་ཕྱུག་འགྲོ་བའི་མགོན། །ཆོས་རྗེ་ཐམས་ཅད་མཁྱེན་པ་ཡི། །འཕྲིན་ལས་གྲུ་གུམ་ཡི་
གེའི་གཟུགས། །ཁོར་ཡུག་ནོར་འཛིན་གླེགས་བུར་བཀོད། །གནག་གིས་རྗེ་བཙུན་ཙོང་ཁ་པའི། །ལུང་རྟོགས་བསྟན་པ་གསལ་བ་ཙམ། །རྒྱན་དྲུག་མཆོག་གཉིས་
དང་བཅས་པས། །སངས་རྒྱས་བསྟན་པ་གསལ་བ་མེད། །ཆོས་རྗེ་གྲགས་བཟང་བ་ནི་དམར་ཁམས་སུ་སྐུ་འཁྲུངས། དབུས་སུ་བྱོན་ནས་རོང་སྟོན་ཆེན་པོ་དང། རྗེ་
རིན་པོ་ཆེ་ཡབ་སྲས་བསྟེན་ནས་གསུངས་རབ་ལ་སྦྱངས་པས་མཁས་པར་གྱུར་ཏེ། མཁྱེན་རབ་དབང་ཕྱུག་ཅེས་གྲགས། དང་པོར་སློབ་དཔོན་སེང་གེ་རི་བོང་གི་རྗེས་སུ་གསང་

[126A]༄༅། །ཕུར་བསྟོད་ཀྱི་འཆད་ཉན་དང། ཕྱིས་གཙང་དུ་བྱང་ཁའི་གྲྭ་ཚང་ཆེན་མོ་གཙུཌ་ནས་བཤད་པ་མཛད་པས་འཕྲིན་ལས་ཆེན་པོ་བྱུང། གྲུབ་མཐའ་ཐུགས་ལ་གང་བབ་
མཛད་པའི་དོན་གྱིས་གྲྭ་ཚང་དུ་ཡང་ས་དགེ་ལྡན་གཉིས་ཀ་མཚོགས་པ་ཞིག་སྟེ། ནམ་བསོད་ཆེན་མོ། བྱམས་ཆེན་རབ་འབྱམས་པ། རྟན་ནག་ནོར་བཟང་པ་སོཌ་མང་དུ་འཁོར་བར་སྣང་
འོན་ཀྱང་རྗེ་ཡབ་སྲས་ལ་མི་ཕྱེད་པའི་ཐུགས་མོས་ཡོད་པ་ནི་དམ་པ་རྣམས་ཀྱི་གསུང་ལས་ཐོས་སོ། །ཀུན་མཁྱེན་ཡོན་རྒྱམ་པ་ནི་གྲ་ཆེ་བར་སྐུ་འཁྲུངས། རྒྱལ་ཚབ་རིན་པོ་
འཆད་ཉན་མཛད་དེ་བསྟན་པའི་བྱ་བ་ལ་འཆད་རྩོད་རྩོམ་གསུམ་གྱི་འཁོར་ལོ་བསྐོར་བས་འཕྲིན་ལས་ཡར་ངོའི་ཟླ་བ་བཞིན་དུ་འཕེལ་བ་སྟེ་གཏན་ཚིགས་སུ་ཆོས་རྗེ་རིན་ཤེ་བ་
མང་ཐོས་སངས་རྒྱས་བཟང་པོ་དང་ཀུན་དགའ་བློ་ལྡན་གཉིས། སློབ་དཔོན་ཚུལ་རྒྱལ་དང་སྡེ་བདུན་པ་གཉིས། མཁས་པ་དཔལ་ལྡན་བློ་གྲོས་དང་ཤེས་ཡིན་པ་གཉིས་

[126B] མཚེ་མ་སྐུ་མཆེད་གཉིས། སློབ་དཔོན་ཐུགས་རྗེ་དཔལ་དང་དྲི་མ་མེད་པ་གཉིས། རབ་འབྱམས་པ་ཐར་པ་
དཔལ་བཟངས་དང་གྲགས་པ་གཉིས། མཁས་པ་སྟོབ་ལྡན་ཆོས་འབྱོར་གཉིས། རབ་འབྱཾས་བ་སྲམ་སེང་དང་རྒྱམ་ཚོ་གཉིས། དྲུང་ཙ་ནྟ་འཕགས་དང་གུ་ཊི་པ་གཉིས། སློབ་
དཔོན་སངས་རྒྱས་ཤེ་བ་དང་འབྱུང་དྲི་བ་གཉིས། དབུས་ཀྱི་ཁྱུང་པོ་དང་ཞོགས་པ་མགོ་སེ་གཉིས། གཉལ་ཆུང་ལྟག་དཀར་དང་སྒོམ་སྡེ་རིན་བཟང་གཉིས། དཀའ་བཅུ་བ་ཐོས་པ་འཛིན་
དང་ཆོས་འབྱུང་གཉིས་སོགས་སྡེ་སྣོད་འཛིན་པ་ནགས་ཚལ་འཁྲིགས་པ་བཞིན་བྱོན་ཏོ། །རིམ་པས་ཆེན་པོ་དང་གླིང་སྨད་ཆོས་རྗེར་ཕེབས་པའི་མཐར་ཀུན་སྤངས་མཛད་
དེ་སྐུ་གཤེགས། ཆོས་རྗེའི་རྗེས་སུ་ཐུགས་རྗེ་དཔལ་བས་གྲྭ་ཚང་བཟུང་ནའང་སྐུ་ཚེས་མ་ཟིན། དེ་ནས་ཚུལ་རྒྱལ་བ་བྱོན་པ་གྲྭ་ཚང་དུ་སྔར་རོན་ཊཱྐ་འཆད་པའི་སྲོལ་མཆིས་པ། རྒྱུན་བཅད་
དེ་རྒྱལ་ཚབ་ཆོས་རྗེའི་ཊཱིཀྐ་འབབ་ཞིག་གྀ་སྟེང་ནས་བཤད་པས་གཞན་ཕྱོགས་པ་རྣམས་མགུ་བ་ཙམ་མ་བྱུང་འདུག་ནའང། རྒྱུན་ཆཊ་པར་རྗེ་བཙུན་ཙང་ཁ་པ་ཆེན་པོའི་བསྟན་པ་ལ་བྱ་བ་

[127A]༄༅། །བྱས་པ་ཡིན་ནོ་ཞེས་ངེས་པར་བྱའོ། །དེའི་རྗེས་སུ་སྡེ་བདུན་པ་དང་ཀུན་དགའ་བློ་ལྡན་པ་གཉིས། སློབ་ཆེ་ཆུང་གི་སྟེང་ནས་བཤད་པ་མཛད་པ་འཕྲིན་ལས་
ལེགས་པོ་འོང་བའི་ཤོམས་བྱུང་འདུག་ནའང་ཆག་སྡང་འཕེལ་བའི་དབང་གིས་ཆོས་གྲྭ་ལྷན་ཅིག་ཏུ་བྱེད་པ་མ་བྱུང་ཞིང། ཀུན་བློ་བ་སྐུ་གཤེགས་པའི་ཆེན་ནའང། ཤུལ་དུ་ཆོས་
རྗེ་རྗེ་དབོན་པ་བསྐོ་བ་སོགས་ལུགས་ཐ་དད་པ་དེ་ཀ་བྱུང་འཚམས་སུ་སློབ་དཔོན་རྣམ་གཉིས་ཀྱིས་བགྲོས་ནས་སློབ་དཔོན་དྲི་མེད་པ་ལ་གྲྭ་ཚང་གཏད་པ་ནང་བསྡོམས་ཤིང་
བཤད་ཉན་འཕེལ་བར་གྱུར། སྔ་ཕྱིར་ཐུགས་ཀྱིས་བསྐྱངས་པའི་སློབ་མའང། ཆོས་རྗེ་མཆོག་ལྷ་བ། སྟོབས་ལྡན་ཆོས་འབྱོར་གཉིས། དྲུང་ཆོས་རྒྱམ་པ་དང་རིན་དར་བ་གཉིས་
མཁན་པོ་གྲགས་རྒྱལ་བ་སོགས་བྱོན་པར་སྣང། པཎ་ཆེན་མཆོག་ལྷ་བ་ནི་ཤངས་སུ་ས་བྱ་ལ་སྐུ་འཁྲུངས། མཁྱེན་རབ་པ་དབོན་སློབ་གཉིས་དང། རྗེ་དགེ་འདུན་གྲུབ་ཡབ་སྲས་
བསྟེན་ནས་གསུང་རབ་ལ་སྦྱངས་པས་མཁས་པར་གྱུར། དང་པོར་དགེ་འཕེལ་དང། དེ་ནས་ར་བ་སྟོད་དུ་བཤད་པ་མཛད་པས། རབ་འབྱམས་པ་ལེགས་པ་བཟང་པོ་དང་ཀུན་

[127B] རབ་འབྱམས་པ་སངས་རྒྱམ་དང་ནམ་མཁའ་དཔའ་བཟང་གཉིས། སློབ་དཔོན་བསྟན་པ་རྒྱལ་མཚན་དང་ལྷ་དབང་དཔལ་འབྱོར་གཉིས། དཀའ་
བཅུ་བ་ཚུལ་རིན་དང་ལེགས་གྲུབ་གཉིས། དཀའ་བཅུ་བ་རྣམ་རྒྱལ་དང་སྦུ་ར་བ་གཉིས། དཀའ་བཅུ་བ་མཁྱེན་རབ་དང་བཀྲིས་ཕུན་ཚོགས་གཉིས། མཁན་ཆེན་བཀྲ་ཤིས་
ལེགས་པ་སོགས་དགེ་བཤེས་ཐོན་པར་སྣང། མཐར་གླྀང་སྨད་ཆོས་རྗེར་ཕེབས་ཏེ། དགུང་ལོ་དོན་གཉིས་པ་ལྕགས་ཕོ་སྤྲེའུ་ཚུལ་ཞུགས་ཟླ་བའི་ཚེས་བཅུ་གཉིས་ལ་སྐུ་
གཤེགས༑ ངོ་མཚར་བའི་ལྟས་སུ་ཞུན་ཐིགས་ལ་འཇམ་དབྱངས་ཀྱི་སྐུ་གསལ་བར་བྱོན། ཆོས་རྗེའི་རྗེས་སུ་སློབ་དཔོན་བསྟན་རྒྱལ་བས་འཆད་ཉན་ཡུན་མི་རིང་བ་ཞིག་མཛད་
དེ་ནས་ཆེན་པོ་ལེགས་བཟང་པ་ཉིད་ཀྱིས་བཤད་པ་ཡུན་རིང་དུ་མཛད་པས་འཕྲིན་ལས་ལེགས་པོ་བྱུང། ད་ལྟ་ཆོས་རྗེ་ལྷ་དབང་དཔལ་འབྱོར་བ་གླིང་སྨད་གདན་ས་དང་སྦྲགས་
ནས་བཤད་ཉན་འཕེལ་བར་བཞུགས་པའོ། །ར་བ་སྟོད་པའི་དགེ་བཤེས་དྲུང་སངས་ཤེ་བས་བྱང་ཁར་གྲ་པ་བརྒྱ་ལྷག་བསྡུས་ནས་ཚད་མའི་བཤད་པ་ལེགས་པར་མཛད་

[128A]༄༅། །ནའང༑ མི་ཆོས་མ་མཁྱེན་བས་གྲྭ་ཚང་གི་རྒྱུན་ནི་མ་བྱུང་བར་སྣང་ངོ། །གཉལ་པ་རྒོད་རིན་བསམ་ནི་སྦེ་སེར་དུ་འཆད་ཉན་མཛད་པའི་སྟེང་ནས། རྗེ་
ཉིད་གྲྭ་སྐོར་ལ་བྱོན་དུས་ཆོས་འབྲེལ་གསན་པ་ཞིག་ཡིན་སྣང་ལ། དང་པའི་ཤུགས་ཀྱིས་ཞབས་མཐིལ་གཉིས་སྤྱི་བོས་ནོད་པའི་རྟེན་འབྲེལ་ལས། ཕྱིས་གྲྭ་ཚང་གཉིས་
སུ་གྱེས་པའང་རྗེ་ཡབ་སྲས་ཀྱི་སྲོལ་འཛིན་པ་འདི་བྱུང་ཞེས་གྲག་དེའི་རྗེས་སུ་བྱང་སེམས་ཤཱཀྱ་བསོད་ནམས་ནི་རྭ་སྒྲེང་དང་འདབ་ཆགས་པར་མེ་བྱ་ལ་སྐུ་འཁྲུངས། རྗེ་
རིན་པོ་ཆེ་དང་འཁྲུངས་ལོ་གཅིག་གསང་ཕུར་བྱོན་ནས་སྡེ་སྣོད་ལ་ལེགས་པར་སྦྱངས་ཏེ། རེ་ཤིག་སྦེ་སེར་བའི་འཆད་ཉན་མཛད་པས་སྡེ་སྣོད་འཛིན་པ་འགའ་ཡར་འདུས། དེ་རྗེས་
འཆད་ཁར་ལྷ་ཤའྐྱ་བསོད་ནམས་དང། མཁན་ཆེན་སེང་གེ་རྒྱལ་མཚན་པ་ལས་བློ་སྦྱོང་གི་གདམས་པ་མནོས། རྗེ་ཐམས་ཅད་མཁྱེན་པའི་དྲུང་དུ་སྤྱིར་གསུང་རབ་མང་བོ་དང་
ཁྱད་པར་ལམ་རིམ་གསན་པས་ཐུགས་ལ་ཇི་ལྟ་བ་བཞིན་འཁྲུངས། རྗེའི་ཞལ་ནས་ང་ཡི་བྱང་ཆུབ་ཀྱི་སེམས་དེ་བཤེས་གཉེན་རྭ་སྒྲེང་པས་ཁྱེར་ཞེས་བསྔགས་

[128B] རྒྱུ་མཚན་དེའི་ཕྱིར་ཉིད་ཀྱི་བསྟོད་པར་ཡང། རྒྱལ་བ་གཉིས་པ་ལྟ་བུའི་བླ་མ་ཡིས། །མཉེས་ཤིང་རྗེས་སུ་གདམས་པ་སྨིན་པའི་མཐུས། །ཐུབ་བསྟན་
ཉིན་མོར་བྱེད་པའི་རྭ་སྒྲེང་བ། །བྱང་སེམས་བླ་མའི་ཞབས་ལ་ཕྱག་འཚལ་ལོ། །ཞེས་འབྱུང་བ་ལྟར་རོ། །ཕལ་ཆེར་སྒོ་མོ་མཚོ་ཁ་སོགས་སུ་བཞུགས་ཏེ། ལམ་རིམ་
བློ་སྦྱོང་ཐུགས་རྗེ་ཆེན་པོའི་དམར་ཁྲིད་སོགས་གསུངས་པས། མཁས་པ་རྒྱལ་དབང་ཁ་ཆེ། ལོ་པ་སྤྱན་སྔ་བསོད་ནམས་ལྷའི་དབང་པོ། ཆོས་རྗེ་སྒོ་གཅིག་པ་
བླ་མ་དཔོན་ནམ་པ་རྣམས་ཀྱང་གདམས་པ་ལ་འཁོར་ཞིང་བློ་སྦྱོང་གི་ཡིག་ཆ་ལེགས་པ་ཞིག་ཀྱང་མཛད། མཐར་གྱ་དྲུག་བཞེ་པ་ཆུ་ཕོ་ཁྱིའི་ལོ་ལ་སྒོ་མོ་མཚོ་ཁར་བློ་སྦྱོང་གི་
དང་དུ་གཤེགས། མཁས་གྲུབ་ཆོས་རྗེ་གཤེགས་ནས་ལོ་བཞི་སོང་བ་དེ་ཡིན། དེ་ནས་རིམ་པ་བཞིན་མཚུངས་མེད་ཆོས་རྗེ། ཆོས་རྗེ་དཔལ་སེང་བ། ཆོས་རྗེ་
རིན་བྱང་བ། སློབ་དཔོན་ཆོས་རྗེ་དཔལ་འབྱོར་ལྷུན་གྲུབ། ཆོས་རྗེ་ནེ་ཙོ་བ་སྟེ། འདི་པ་མང་དུ་ཐོས་ཤིང་ཐུགས་ངེས་འབྱུང་སྐྱོ་ཤས་དང་ལྡན་པའི་སྐྱེས་བུ་

[129A]༄༅། །དམ་པ་ཞིག་སྟེ་རབ་འབྱམས་པ་ཟླ་འོད་དཔལ་མགོན་དང། དྲུང་ཆོས་ཤེ་བ་སོཌ་ཕར་ཕྱིན་གྱི་འཇམ་བཤད་ལ་མཁས་པའི་སློབ་མའང་མང་དུ་བྱུང། དེ་ནས་སློབ་དཔོན་
ཆེན་པོ་ཉི་མ་གྲགས་པ། སྨི་རུ་མཁན་པོ། ཆེན་པོ་ཆོས་ཤེ་བ་སློབ་དཔོན་མཁས་བཙུན་པ། ད་ལྟ་སློབ་དཔོན་ཤེས་རབ་ཉི་མ་བཤད་ཉན་འཕེལ་བར་བཞུགས་པའོ། །
གཉལ་ཆེན་ཤེས་རབ་རྒྱལ་མཚན་ནི་རྗེ་ཡབ་སྲས་ཀྱི་ཞབས་ལ་གཏུགས་ཏེ་མདོ་སྔགས་མཐའ་དག་ལ་སྦྱང་པས་མཁས་པ་ཆེན་པོར་གྱུར། ལྡན་མ་བློ་རྒྱམ་པའི་རྗེ་སུ་ཉི་མ་ཐང་
གི་བཤད་ཉན་ཡུན་རིང་དུ་མཛད་པས་སྡེ་སྣོད་འཛིན་པ་མང་དུ་འཁོར་བ་སྟེ། སེམས་དཔའ་ཆེན་པོ། ཆོས་རྗེ་མུ་ཏད་པ། ཆོས་རྗེ་དགེ་རྒྱལ་བ། ལོ་ཆུང་དཀའ་བཞི་བ་
ཆོས་རྗེ་ཟླ་རྒྱལ་བ། བླ་མ་དཔོན་ནམ་པ་མཁས་མཆོག་གྲགས་འོད་པ་སོགས་འགོས་ཆེ་བ་འདུས་པ་ལས་ཤེས་སོ། །འཇམ་དབྱངས་ཆོས་རྗེ་གཉལ་ཆེན་པ་ལ་ཐུག་པར་
གྲགས་ཀྱང་རྣམ་ཐར་དུ་རིན་བསམ་པ་དང། ལྡན་མ་དཀོན་སེང་བ་ལ་ཐུག་ཅེས་པ་ཙམ་ལས་མ་བྱུང་བས་བརྟག་པར་བྱའོ། །ནང་སོ་བསོད་ནམས་རྒྱལ་མཚན་པས་སྤྱིན་བདག་

[129B] ཕྱིས་སྣོན་མདའི་མཛོད་དུ་སྒྲུབ་པ་ཉག་གཅིག་མཛད་པའི་དང་ནས་ངོ་མཚར་བའི་ལྟས་
བསྟན་ཏེ་སྐུ་གཤེགས། གཉལ་ཆེན་པ་རང་བཞུགས་དུས་སློབ་དཔོན་དགེ་རྒྱལ་འཆད་ཉན་དུ་བསྐྱོད་མཛད་འདུག་ནའང། ཕར་ཚད་ཀྱི་དར་ཊཱིཀྲ་བཀག་པས་མ་ནས་བཀའ་
བཀྱོན་ཏེ་བསྐད་པར་སྣང། དེ་ནས་རིམ་པ་བཞིན་མཁས་མཆོག་པ། གུང་རུ་ཆོས་བཟང། གཉལ་པ་སྟོན་བསོད། དྲུང་ཤེས་བཀྲས་པ་སྟེ་འདིས་བཤད་པ་མཛད་པའི་
སྲས་ལ་ཆོས་རྗེ་རྡོར་སེང་བ། ཞལ་སྔ་ནས་ཤེས་རབ་དེར། དོ་ར་དཀའ་བཅུ་བ། དཀའ་བཅུ་བ་དཔལ་ལྡན་རིན་ཆེན། དྲུང་རིན་ཆེན་འོད་ཟེར་བ་སོགས་བྱོན། དེའི་རྗེས་
སུ་ཆེན་པོ་དཔལ་ཤེ་བ། ཆོས་རྗེ་རྡོར་སེང་བ། གངས་ཅན་གྱི་ཤིང་རྟ་ཆེན་པོ་ཤེས་རབ་དར་ལེགས་པའི་བློ་གྲོས། ཤར་ཁ་རབ་འབྱམས་པ་སངས་རྒྱས་ལེགས་པ་
སློབ་དཔོན་བསོད་ནམས་རྒྱ་མཚོ་བའི་བར་རིམ་པར་བྱོན་ཞིང། ད་ལྟ་ཆེན་པོ་ལེགས་པ་དོན་གྲུབ་པ་འཆད་ཉན་འཕེལ་བར་བཞུགས་པའོ། །དགེ་རྒྱལ་བ་དང་གླིང་སྟོད་

[130A]༄༅། །ཆོས་རྗེ་མ་གཏོགས་དགེ་རྒྱས་ཆོས་སྡེའི་གདན་ས་དང་སྦྲགས་པ་ཤ་སྟག་བྱུང་བར་སྣང། ཉང་རོང་གྲྭ་ཚང་དུ་ཆོས་རྗེ་རྒྱལ་དབང་པས་བཤད་ཉན་མཛད། དེ་ནས་རིམ་
པ་བཞིན་སློབ་དཔོན་གྲགས་བཀྲས་པ། དྲུང་ཀུན་བཟོད་པ། མངའ་རིས་རབ་འབྱམས་པ་སྟེ་འདི་པ་ཐུགས་རྒྱུད་འབྱོངས་ཤིང་བྱིན་རླབས་ཀྱིས་བརྒྱན་པའི་སྐྱེས་བུ་དམ་པ་ཡ་མཚན་
ཅན་ཞིག་ཡིན་སྣང་ལ། གྲུབ་སར་བའི་སློབ་དཔོན་དང་འོད་སྣའི་གདན་ས་མཛད་པ་ནའང་ཕན་པ་ཆེ་ཞིང། ཁྱིས་ཁྲི་སེའི་གདན་སར་ཕེབས་ཏེ། ལྷ་ཆེན་བཞེངས་པ་སོཌ་
མཛད་པ་བཟང་པོ་བསྐྱངས་པའི་མཐར་ཡ་མཚན་པའི་གྲོང་ས་རྟགས་དང་བཅས་ཏེ་སྐུ་གཤེགས། དེའི་རྗེས་སུ་དྲུང་བཟང་དཔལ་བ། སློབ་དཔོན་རིན་པོ་ཆེ་དོན་ཡོད་པ། སློབ་
དཔོན་བློ་གྲོས་ལྷུན་གྲུབ། སྐུ་སྐྱེ་པཎ་ཆེན། སློབ་དཔོན་བཀྲ་ཤིས་དཔལ་འབྱོར་བ། ད་ལྟ་བྲུང་ཆོས་བཀྲིས་པ་བཤད་ཉན་མཛད་བཞིན་པའོ། །དཀྱིལ་ཁང་དུའང་ཆེན་པོ་
སངས་རྒྱས་བཟང་པོ་ནས། ཆེན་པོ་རྒྱལ་མཚན་ལེགས་པའི་བར་བྱོན་ཏེ་བཤད་པ་མཛད་དོ། །ཇི་སྐད་བརྗོད་པའི་སློབ་དཔོན་ཕལ་ཆེར་བཤད་ཟིན་ལྟར། འཆད་རྩོད་

[130B] དེའི་ནང་ནས་ཀྱང་ལེགས་པར་བརྟགས་ཤིང་བརྩད་པའི་སྒོ་ནས་གྲུབ་མཐའ་མི་གཅིག་པའི་མཁས་པ་རྣམས་དཔའ་སྐོང་བར་
མཛད་པ་འདི་ཁོ་ན་ངོ་མཚར་བ་ཡིན་ནོ་ཞེས་བསམ་པར་བྱའོ། །རྒྱལ་བའི་གསུང་རབ་གོ་གྱོན་ཞིང། །རྒྱལ་ཚབ་རིགས་པའི་མཚོན་ཐོགས་ནས། །ཕྱིར་རྒོལ་ཕམ་པར་མཛད་
པ་གང། །དེ་འདྲ་བསྟན་འཛིན་དཔའ་བོ་ཡིན། །བྱང་སེམས་བློ་གྲོས་རྒྱལ་མཚན་ནི་དཔས་ཡུལ་ཆུམས་སུ་ཆུ་སྤྲེ་ལ་སྐུ་འཁྲུངས། ཡིད་བཟང་རྩེ་བ་དང་འཁྲུངས་ལོ་གཅིག་
རྗེ་དགེ་འདུན་གྲུབ་འཁྲུངས་པའི་ཕྱི་ལོ་ཡིན། རྗེ་ཡབ་སྲས་བཞི། ཤར་པ་རིན་རྒྱལ་བ། རྔོག་རིན་དཔལ་བ་རྣམས་ཀྱི་ཞབས་ལ་གཏུགས་ནས་གསུང་རབ་མང་པོ་གསན་ཞིང་
སྐྱེས་བུ་གསུམ་གྱི་ལམ་གྱི་རྀམ་པ་ཐུཌ་ཉམས་སུ་བསྟར་བས་ཇི་ལྟ་བ་བཞིན་འཁྲུངས་པའི་ནང་གི་ཉེར་ལེན་གྱིས། ཕྱིའི་ཀུན་སྤྱོད་ཀྱིས་ཀྱང་སྐྱེ་བོ་ཀུན་ཡིད་རབ་ཏུ་ཕྲོགས་པས་སེམས་
དཔའ་ཆེན་པོ་ཞེས་མཐོ་དམན་མེད་པ་ཀུན་ལ་གྲགས། རྗེ་འདུལ་བ་འཛིན་པ་ལ་མཁན་པོ་ཞུས་ཏེ་བསྙེན་པར་རྫོགས་པའང་མཛད། དེ་ནས་གཞན་དོན་ལ་ཞུགས་པ་ན་

[131A]༄༅། །དང་པོར་ཡུལ་ཕྱོགས་མང་པོར་བྱོན་ནས་སྐྱ་སེར་མང་དུ་འདུས་པ་ལ་ལས་རྒྱུ་འབྲས་ལ་བརྩམས་པའི་གསུང་ཆོས་གསུངས། དེ་ནས་ཐང་སྐྱའི་ཆོས་སྡེ་གསར་
མ་འདེབས་པའི་ཞལ་བཀོད། བར་བར་གྱི་གཙུག་ལག་ཁང་གི་ཞིག་གསོས། ལྷ་སར་བྱམས་པའི་ཕོ་བྲང་བཞེངས་པ། ཆུ་བོ་ལ་ལྕགས་ཀྱི་ཟམ་པ་འཛུགས་པ་སོགས་གཞན་དོན་
རླབས་ཆེ་བར་མཛད། ཕྱིས་བཞུགས་གནས་སུ་བདེ་མོ་ཐང་དང། དཔལ་ཉི་མ་སྡིངས་ཀྱི་དགོན་པ་བཏབ་སྟེ་དགེ་འདུན་གྱི་གྲྭ་གཙུག་པ་ལ། བཅའ་ཁྲིམས་སུ་ཆོས་གོས་ཀྱི་ཁྱད་པར་
དུར་སེར་འབའ་ཞིག་གྱོན་པ། ཁམ་ཟས་ཀྱི་ཁྱད་པར་བསྟན་གཅིག་སྔོར་དཀར་ལ་གནས་པ། ཡོ་བྱད་ཀྱི་ཁྱད་པར་རབ་བྱུང་གི་ཉེར་མཁོ་ཙམ་འཛིན་པ། བརྟུལ་ཞུགས་ཀྱི་ཁྱད་པར་བྱ་
བཏང་གི་བརྟུལ་ཞུགས་ལ་གནས་པ། སྤྱོད་ལམ་གྱི་ཁྱད་པར་འོ་ལ་ཟེ་ཞིང་མཛེས་པ། མི་ཆོས་ཀྱི་ཁྱད་པར་སུ་དང་འགྲས་འཁོན་མི་བྱེད་པ། ཉན་བཤད་ཀྱི་ཁྱད་པར་བསླབ་
བྱ་ལམ་རིམ་ལ་བགྱི་བ། ཉམས་ལེན་གྱི་ཁྱད་པར་བསླབ་པ་གསུམ་ཉམས་སུ་ལེན་པ་དགོས་ཞེས་དྲིལ་བསྒྲགས་པས། དགོན་པ་གཉིས་ཀར་ལེགས་པར་ཚུགས་ཤིང་

[131B] ཆོས་རྗེ་འདིའི་ཆེ་བའི་ཡོན་ཏན་གྱི་དབང་དུ་བྱས་ན། བཅས་རང་གི་ལྟུང་བ་
ཕྲ་མོས་ཀྱང་མ་གོས་པའི་ཚུལ་ཁྲིམས་རྣམ་པར་དག་པ། བོད་དུ་འགྱུར་བའི་གསུང་རབ་མཐའ་དག་གསན་པས་གསན་རྒྱ་ཆེ་བ། འཆི་བ་མི་རྟག་པའི་སྣང་སེལ་ཆེན་
པོས་ཆོས་བརྒྱད་ཀྱི་འགོང་པོ་བཅོམས་པ། བྱང་ཆུབ་ཀྱི་སེམས་རིན་པོ་ཆེ་འབྱོངས་པས་སྐྱེ་འགྲོ་ཀུན་སྙིང་ནས་རྟུལ་བ། བསྐྱེད་རྫོགས་ཀྱི་ཏིང་ངེ་འཛིན་མངའ་བས་རྣལ་
འབྱོར་གྱི་དབང་ཕྱུག་ཏུ་གྱུར་པ། གཉན་མགོན་དང། དུད་སོལ་ལྷ་མོ་ལ་སོཌ་པ་འཁོར་ནས་བཞེད་དོན་བསྒྲུབ་པ་སོགས་བསམ་གྱིས་མི་ཁྱབ་བོ། །མཐར་དོན་དགུ་བཞེས་པ་
ལྕགས་ཕོ་སྟག་གྀ་ཧོར་ཟླ་བརྒྱད་པའི་ཚེས་བཅུ་གཉིས་ལ་ཡ་མཚན་པའི་ལྟས་བཟང་པོ་བསྟན་ཏེ་ཉི་སྡིངས་ཉིད་དུ་སྐུ་གཤེགས། དེ་ནས་ལོ་ལྔ་བཅུ་རྩ་དགུ་དང་ཉི་སྡིངས་བཏབ་
ནས་དྲུག་ཅུ་རྩ་བཞི་སོང་ཞིང། དགེ་ལྡན་བཏབ་ནས་ཉི་སྡིངས་ཀྱི་བར་ལ་ལྔ་བཅུ་རྩ་བརྒྱད། བཀྲ་ཤིས་ལྷུན་པོ་བཏབ་ནས་དེའི་བར་ལ་ལོ་གྲངས་ཉི་ཤུ་འདས་པར་ཤེས་པར་

[132A]༄༅། །བྱའོ༑ ༑སྐུ་གདུང་རིལ་པོར་བཞུགས་པ་མཆོད་པ་བཟང་པོ་ལྟར་ཆགས་སུ་ཕུལ་བས་རིང་བསྲེལ་མང་དུ་འཛག་ཅིང་དགེ་འདུན་གྱི་ལོངས་སྤྱོད་ཀྱི་
དངོས་གྲུབ་སྩོལ་བ་ལ་ནོར་བུ་རིན་པོ་ཆེ་ལྟ་བུར་ཡོད་དོ། །བླ་མ་དེ་ལ་སྲས་བསྙེན་པར་རྫོགས་པའི་མཁན་པོ་ཞུས་པ་ཙམ་ནི་སུས་ཀྱང་བགྲང་པར་མི་ནུས་ལ། གསུང་ཆོས་
གསན་པའི་སྡེ་སྣོད་འཛིན་པའི་དབང་དུ་བྱས་ན་རིན་པོ་ཆེ་སྨོན་ལམ་དཔལ་བ། ཆོས་རྗེ་པཎ་ཆེན། རྒྱུད་པ་ཀུན་དགའ་དོན་གྲུབ། ཆོས་རྗེ་འཕགས་པ་ལྷ། པཎ་ཆེན་ཡེ་ཤེས་རྩེ་
མོ༑ བྱང་སེམས་ཤ་མི་གསོལ་བ། དྲུང་གཞོན་གྲགས་པ། གྲུ་དཀའ་ཆོས་མཛད། ཆོས་རྗེ་བསོད་བཀྲས་པ། སྤོ་འབོར་བ་སེང་གེ་རྒྱལ་མཚན། ཉག་རེ་བསྟན་པ་
རྒྱལ་མཚན། ཆོས་རྗེ་ཟླ་བ་རྒྱལ་མཚན། གནས་བརྟན་བྱང་ཆུབ་རྒྱལ་མཚན་ཏེ་རྒྱལ་མཚན་བཞི་དང། ཆོས་རྗེ་སྟོབས་ལྡན་པ། གནས་བརྟན་རིན་ཆེན་རྣམ་རྒྱལ། གནས་
བརྟན་དག་དབང། མཁན་རིན་པོ་ཆེ་སངས་རྒྱས་བཟང་པོ། །མཁན་རིན་པོ་རིན་ཆེན་ཆོས་བཟང། དྲུང་གཟིམས་ཆེན་པ། དྲུང་འོད་སྲུང་པ། དྲུང་བློ་གྲོས་ཆོས་དབང་

[132B] གནས་བརྟན་ཆོས་སྐྱོང་བ་ལ་སོགས་པ་བྱོན། དེ་རྣམས་ལས་གྲུབ་དཀར་བས་ནི་སྤོ་བོའི་ཡུལ་དུ་བྱོན་ནས་གསུང་ཆོས་མང་པོ་གསུངས་ཤིང། ཕྱག་ཏུ་འབུལ་
བ་གང་བྱུང་བསགས་ཏེ་ཕྱིས་ལྷ་སར་གསེར་ཟངས་ལས་གྲུབ་པའི་བྱམས་པའི་སྐུ་འདི་བཞེངས་པར་སྣང། མཁན་སངས་རྒྱས་བཟང་པོ་བས་ནི་ར་ཚག་བཟུང་ནས་གཞན་
དོན་མཛད་པ་ལས་ཞལ་སྔ་ནས་མཁས་བརྩུན་རིན་པོ་ཆེ་དང་ཐམས་ཅད་མཁྱེན་པ་ལྟ་བུ་ཞལ་སློབ་ཏུ་བྱོན། ཁོ་བོས་ཀྱང་རབ་ཏུ་བྱུང་གི་མཁན་པོ་ཞུས་པ་ཡིན་ནོ། །གནས་བརྟན་
ཆོས་སྐྱོང་བས་བདེ་མོ་ཐང་རྣམ་ཐར་བསྐྱངས། དེ་ཉིད་མི་ཉམས་པའི་བདག་རྐྱེན་དུ་དེང་སང་སྡོམ་བརྩུན་དཀའ་བཅུ་འཛིན་པ་དགེ་འདུན་བཀྲིས་པ་བཞུགས་ཡོད་དོ། །གནས་བརྟན་
ངག་དབང་བས་བྲག་རྒྱབ་བཟུང་བ་ནས་དགེ་འདུན་གྱི་རྒྱུན་མ་ཆད་རྩམ་བྱུང་ལ། དེང་སང་ཆོས་རྗེ་སྨོན་ལམ་བློ་གྲོས་པའི་དྲུང་གདུལ་བྱའི་དོན་མཛད་པར་བཞུགས། སྤོ་འབོར་བྱང་
སེམས་པས་ཀྱང་ཐར་སྐྱའི་གདན་ས་མཛད། གནས་བརྟན་བྱང་རྒྱལ་བ་ལ་སློབ་དཔོན་རིན་པོ་ཆེ་ཀུན་དགའ་རྒྱལ་མཚན་པའི་ཞལ་སྔ་ནས་ཀྱིས་གཏུགས་ནས་བྱང་ཆུབ་ལམ་

[133A]༄༅། །སྒྲོན་རྩ་འགྲེལ། བེའུ་བུམ་སྔོན་པོ་རྩ་འགྲེལ། བེའུ་བུམ་དམར་པོ། བེའུ་བུམ་ཁྲོ་བོ། ཤར་བའི་ལམ་རིམ་བརྗོད་བྱང་མ། གླང་རི་ཐང་བའི་
ཚིགས་བརྒྱད་མ། ཁམ་པ་ལུང་པའི་ཐུན་བརྒྱད་མ། བློ་སྤྱོང་གི་རྒྱ་གཞུང་མང་པོའི་ལུང་དང་བཅས་པ་གསན་ཞིང། བླ་མ་ཐམས་ཅད་མཁྱེན་པའི་དྲུང་དུ་གླེགས་བམ་
རིན་པོ་ཆེ་དང། ཆོས་རྗེ་ཡེས་རྩེ་བ་ལ་གནས་བཅུའི་སྒྲུབ་ཡིག་ཆེ་ཆུང་དང་སྨྱུང་གནས་སྐོར་ཞུས་འདུག་པ་སོགས་ནས་བཀའ་གདམས་ཀྱི་ཕྱོགས་ལ་མཁས་པ་ཡིན་
སྣང་ལ། བླ་མ་དེ་ཉིད་ཀྱི་དྲུང་དུ་ཁོ་བོས་གླེགས་བམ་མ་གཏོགས་ཕལ་ཆེར་ཐོས་ཤིང། ཁྱད་པར་ཉིད་རང་གིས་བསྒྲིགས་པའི་བཀའ་གདམས་ཀྱི་ལོ་རྒྱུས་ཆེན་མོ་ཞིབ་ཏུ་
མཉན་པ་ལས་བཀའ་གདམས་ཀྱིས་ཆོས་རྒྱུས་ཕྱོགས་མཐོང་ཙམ་འདི་བྱུང་བར་སེམས་སོ། །ཆོས་རྗེ་སངས་རྒྱས་བཟང་པོ་ནི་སེམས་དཔའ་ཆེན་པོ་ཞི་བར་གཤེགས་པའི་
རྗེས་སུ་གདན་སར་བྱོན་པ་བསླབ་བྱ་ལ་མ་རིམ་གྱི་ཆོས་ཆར་ཕབ་ཅིང། ཚོགས་པའི་བཅའ་ཁྲིམས་ལ་མནན་པར་མཛད་པས་བཞུགས་གདན་ནོན་ངོས་ཤེས་པ་བྱུང་ལ་

[133B] དེའི་བག་ཆགས་ཀྱིས་སྐུ་ཚེ་འདིར་གསོལ་ཐུག་ལ་ཤཱི་དྲི་བྱུང་བ་ཙམ་ཡང་བཞེས་མི་སྤྲོ་ཞིང་མ་གསོལ་
བས་བྱང་སེམས་ཤ་མིག་གསོལ་བ་ཞེས་སྙན་གྲགས་ཀྱིས་དབུས་གཙང་ཁྱབ། དེའི་རྗེས་སུ་ཆོས་རྗེ་ཟླ་རྒྱལ་བ་གདན་སར་བྱོན་པ་ཡང་མཁས་བརྩུན་གྱི་སྙན་གྲགས་ཆེ་ཞིང་འཕྲིན་
ལས་རྒྱས་པར་ཐུང། དེ་ནས་ཆོས་རྗེ་སྟོབས་ལྡན་པ་དང། དེ་རྗེས་དོན་གྱི་སླད་དུ་མཚན་ནས་སྨོས་པ་མཁན་རིན་པོ་ཆེ་རིན་ཆེན་ཆོས་བཟང་པའི་ཞལ་སྔ་ནས་བྱོན། འདི་པ་ནི་
ལྕགས་ཁྱི་ལ་འཁྲུངས་ནས་མདོ་སྔགས་ཀྱི་ཡོན་ཏན་བཟང་པོས་ཐུགས་རྒྱུད་གཏམས་ཤིང། སེམས་དཔའ་ཆེན་པོ་ལ་མཁན་པོ་ཞས་ཏེ་བསྙེན་རྫོཌ་མཛད་པའི་གནས་བརྟན་
ཆེན་པོ་ཞིག་ཡིན་ལ། འཕྲལ་གྱི་མཛད་པ་ཡང་དུས་ཆོས་གསུང་བ་མ་གཏོགས་རྟག་ཏུ་སྐུ་མཚམས་ལ་གནས་པ། ཡོན་བདག་ཕོ་མོའི་འདུ་ཚོགས་ལ་མི་དགྱེས་པ། དགེ་འདུན་
གྱི་དཀོར་ལ་གསོལ་ཆས་མི་མཛད་པ། བདག་ཉིད་ཞུམ་པ་ལྟར་མཛད་ནས་བཞེས་གཉེན་གཞན་གྱི་ཡོན་ཏན་བརྗོད་པ། ཐུགས་ངེས་འབྱུང་སྐྱོ་ཤས་ཆེ་བ། དགེ་འདུན་གྱི་བཅའ་

[134A]༄༅། །ཁྲིམས་ལ་མནན་པ་ཞིག་གོ་དེའི་རྗེས་སུ་སློབ་དཔོན་རིན་པོ་ཆེ་དཔལ་ལྡན་འོད་ཟེར་བ་བྱོན་པ་ཡང་དབང་ལུང་མན་ངག་གི་མཛོད་འཛིན་ཅིང། སྐུ་གསུང་
ཐུགས་ཀྱི་རྟེན་བཞེངས་པ་སོགས་བྱང་ཆུབ་སེམས་དཔའི་སྤྱོད་པ་ལ་ཐུགས་གཞོལ་བར་མཛད་པ་ཞིག་སྟེ། འདི་ལ་ཁོ་བོས་ཆོས་རྗེ་རབ་འབྱམས་པ་ནས་བརྒྱུད་པའྀ་གླེགས་
བམ་རིན་པོ་ཆེའི་བཤད་ལུང་སྔགས་ཀྱི་གཞུང་ཕྲན་འགའ་ཞིག་གི་ལུང་ཞུས། དེ་ནས་ཁོ་བོ་དང་ལྟ་ཆོས་རྗེ་ཚུལ་ཁྲིམས་འོད་ཟེར་པའི་དྲུང་སེམས་དཔའ་ཆེན་པོའི་རྣམ་པར་དཀར་
བའི་འཕྲིན་ལས་བཟང་པོ་སྐྱོང་བཞིན་པའོ། །ལམ་རིམ་གྲྭ་ཚང་བྱུང་ཚུལ་ནི་གནས་བརྟན་བློ་རྒྱམ་པས་བྱེས་ལ་བྱོན་ནས་ལམ་རིམ་གྱི་བཤད་པ་མཛད་པ་ལས་ཚུཌ་པ་ཡིན་ཏེ། དེ་ནས་རིམ་
པ་བཞིན་སློབ་དཔོན་འོད་སྲུངས་པ། གཟིམས་ཆུང་བ་བློ་གྲོས་ཆོས་དབང། དཀའ་བཅུ་བ་དོན་གྲུབ་བློ་གྲོས། དཀའ་བཅུ་བ་རབ་གསལ་ཟླ་བ། སློབ་དཔོན་དཔལ་འཕེལ་
བློ་གྲོས་པ། དཀའ་བཅུ་བ་དཔལ་འབྱོར་རྒྱལ་མཚན། རབ་འབྱམས་པ་ཆོས་བཀྲ་ཤིས་པའི་བར་བྱོན་ནས་ལམ་རིམ་གྱི་བཤད་པ་མཛད་ཅིང། རྣམ་ཐར་བཟང་པོའི་

[134B] །དེ་རྣམས་ཀྱི་ནང་ནས་འོད་སྲུངས་བ་དང་བློ་གྲོས་ཆོས་དབང་བ་གཉིས་
ཀྱི་ཆོས་རྗེ་ཟླ་རྒྱལ་བ་གཤེགས་ནས་གདན་ས་མ་འཁོད་པའི་བར་ལ་ཆོས་འཇིག་རྟེན་གཉིས་ཆར་གྱི་སྒོ་ནས་ཉི་སྡངས་ཀྱི་བཟུང་བས་བཀའ་དྲིན་ཆེ་བར་བྱེད། བླ་མ་འདི་
གཉིས་དང་མཁན་རིན་པོ་ཆེ་གསུམ་གྱི་སློབ་མ་བླ་མ་ཚུལ་བཟང་པས་ཀྱང་ནང་སོ་འཕྱོས་པ་ལ་སྤྱིན་བདག་ཞུས་ནས་ཡར་ཀླུངས་སུ་ལམ་རིམ་གྱི་བཤད་གྲྭ་བརྩུགས་པ་རྣམས་ཐར་གཙང་
བའི་སྒོ་ནས་དེང་སང་བསྟན་ལ་ཕན་པར་ཡོད་དོ། །བྱང་སེམས་ཀུན་དགའ་བཟང་པོ་ནི་ཟུང་མཁར་དུ་མེ་ཕོ་རྟ་ལ་སྐུ་འཁྲུངས། རྒྱ་ཚབ་ཆོས་རྗེ་འཁྲུངས་ནས་ལོ་གསུམ་སོང་
བ་དེ་ཡིན། རྗེ་རིན་པོ་ཆེའི་ཞབས་ལ་གཏུགས་ཏེ་མདོ་རྒྱུད་ལགས་ན་པ་ཕུལ་དུ་བྱུང་བ་མཛད། དང་པོར་རྩེ་ཐང་དུ་ཁང་རྙིང་པའི་འཆད་ཉན་བགྱིས་པས། ཚད་མ་སྡེ་བདུན་གྱི་སྒོ་ནས་
བློ་གསལ་མང་པོ་བསྐྱངས་པ་ལས་སྲས་འགོས་ཆེ་བ་ཡང། འཇམ་དབྱངས་ཆོས་རྗེ་སོགས་རྗེ་ཡབ་སྲས་དང་ཐུན་མོངས་བ་མཐའ་ཡས་ཤིང། ཐུན་མོང་མ་ཡིན་པ་ཡང། ཚལ་རིན་

[135A]༄༅། །པོ་ཆེ་བསོད་རིན་པ། ཆོས་རྗེ་བློ་གྲོས་རྣམ་རྒྱལ། དགེ་སྦྱོང་བསོད་གྲགས། དགེ་སྦྱོང་ཐུབ་པ། དགེ་སྦྱོང་རང་སངས་རྒྱས་ཏེ། འཕྱོས་ཀྱི་དགེ་སྦྱོང་གསུམ་ལ་བྱོན། སྐུ་
བགྲེས་ནས་མདོ་སྔགས་གླིང་བཏབ་ཏེ། དོན་དགུ་པ་ཤིང་ཕོ་བྱི་བ་ལ་སྐུ་གཤེགས། དེའི་ཚེ་རྒྱལ་ཚབ་ཆོས་རྗེ་གཤེགས་ནས་ལོ་སྐོར། མཁས་གྲུབ་ཆོས་རྗེ་གཤེགས་ནས་ལ་
དྲུག་བྱང་སེམས་རྭ་སྒྲེང་བ་གཤེགས་ནས་གྙྶི་འདས་པར་ཤེས་པར་བྱའོ། བྱང་སེམས་ཚུལ་ཁྲིམས་དཔལ་བཟང་ནི་གཙང་སྟོད་ཉུ་ཏུ་སྐུ་འཁྲུངས། དང་པོར་
ཤངས་པ་ཀུན་མཁྱེན་དང། ཕྱིས་རྗེ་རིན་པོ་ཆེའི་ཞབས་ལ་གཏུགས་ཏེ་མདོ་རྒྱུད་ཀྱི་གསུང་རབ་མང་པོ་གསན་པ་ལས་མཁན་བརྩུན་བཟང་པོར་གྱུར་ཅིང། ཀུན་མཁྱེན་པའི་
རྗེ་སུ་རི་བོ་དགེ་འཕེལ་གྱི་གདན་མཛད་དེ་ཚོགས་བསྐྱངས་པས། དགོན་པ་གྲྭ་ནང། རྗེ་ཡབ་སྲས་ཀྱི་བཀའ་བརྒྱུད་འཛིན་པ་ཉག་གཅིག་ཏུ་གྱུར་པའི་འཕྲིན་ལས་བཟང་པོ་
རྒྱུན་ཆགས་པར་བྱུང། དེའི་རྗེས་སུ་རིམ་པ་བཞིན་བླ་མ་འཕགས་མཆོག་པ། སྒྲ་པ་ཤེར་རིན་པ། ཆོས་རྗེ་རིན་ཤེར་བ། ཆོས་རྗེ་གྲགས་བསམ་པ་སོགས་གདན་ས་རིམ་

[135B] །བྱང་སེམས་གཞོན་ནུ་རྒྱལ་མཆོག་པ་ནི་གངས་བུ་ལེའི་མགུལ་དུ་གདམས་པ་ཐུགས་ཉམས་སུ་བསྟར་བས་སྒང་མ་སྒིང་ལོག་གི་བློ་སྦྱོང་ཚད་དུ་འཁྱོལ་པའི་བཀའ་
གདམས་པ་ཞིག་སྟེ། ངམ་རིངས་སུ་བཤད་པས་འཕྲིན་ལ་ལེགས་པོ་བྱུང་བར་སྣང་ཞིང། བློ་སྦྱོང་འཁྲུངས་པ་ཡང་འཕགས་ཆེན་རི་བ། ཆོས་རྗེ་ཉི་ཁྲི་བ། ཆོས་རྗེ་བསོད་
ནམས་དཔལ་བཟང་སོགས་སྲས་མང་དུ་བྱོན། ཕྱི་མས་ཡར་སྟོད་དུ་སྤྲུལ་སྐུ་ལུང་བཏབ་སྟེ་གདུལ་བྱ་བསྐྱངས་ཤིང། ནང་གི་ཉེར་ལེན་བཟང་པོ་ལས་རྗེ་བཙུན་མི་གཡོ་བ་
ཞེས་སྙན་གྲགས་ཆེ་བ་ཞིག་བྱུང། བྱང་སེམས་རྒྱལ་མཚན་གྲགས་བཟང་པོ་ནི་རྩ་བའི་གྲྭ་ས་རྭ་སྒྲེང་བ་ཡིན་ཞིང། ཐུགས་རྒྱུད་འབྱོང་པའི་སྐྱེས་བུ་དམ་པ་ཞིག་སྟེ་མངའ་རིས་
པ་བསོད་རིན་པས་ཀླུངས་ཤོད་དཔལ་འབར་སྒང་བཏབ་པའི་གདན་ས་གཉིས་པ་མཛད་པའི་སྟེང་ནས་ཆོས་སྡེ་གོང་བཏབ་སྟེ་དགེ་འདུན་གྱི་ཚོགས་བསྐྱངས་སོ། །སྟག་ཕུ་གུ་ཤྲཱི་ནི་
ཨེའི་གོང་པོར་ཆུ་ཁྱི་ལ་སྐུ་འཁྲུངས། ཆོས་རྗེ་གུང་རུ་འཁྲུངས་པའི་ལྔ་ལོ་དེ་ཡིན། དགུང་ལོ་བཅུ་པ་ལ་སྟག་ཕུར་དྲུང་དཔལ་ལྡན་རིན་ཆེན་བས་མཁན་པོ། བླ་མ་སྨན་སྒོམ་

[136A]༄༅། །པས་སློབ་དཔོན་མཛད་ནས་རབ་བྱུང་དགེ་ཚུལ་ཞུས། དཔལ་ལྡན་དོན་གྲུབ་ཅེས་མཚན་གསོལ། མཁྱན་པོ་ལ་ཀྱཻ་རྡོར་གྱི་དབང། ཆོས་སྐྱོང་སྐོར་
གསལ་འདུས་འཕགས་ལུགས་སེམས་འགྲེལ་བསྐོར་སོགས་གསན། བཅུ་དྲུག་པ་ལ་གསང་ཕུར་བྱོན་རྗེ་རིན་པོ་ཆེའི་སྲས་གཉལ་རྒོད་རིན་བསམ་དང། བྱང་སེམས་རྭ་སྒྲེང་བ་
ལ་ཕར་ཕྱིན་དང་མངོན་པ་བསླབས། རིན་པོ་ཆེ་དོན་གྲུབ་རྒྱལ་པོ་དང་ཆོས་ལུང་མཁན་པོ་རིན་རྒྱལ་བ་གཉིས་ལའང་ཟབ་ཁྲིད་ཁ་ཡར་གསན། དགུང་ལོ་ཉེར་གཉིས་ལོན་པ་
ན་རྭ་སྒྲེང་དུ་རྗེ་བརྩུན་ཙོང་ཁ་པ་ཆེན་པོས་མཁན་པོ། བླ་མ་འཇམ་དཀར་བས་ལས་སློབ། རྒྱལ་ཚབ་ཆོས་རྗེས་གསང་སྟོན། རིན་པོ་ཆེ་འདུལ་བ་པས་གཙོས་པ་རྣམས་ཀྱིས་དད་
པའི་དགེ་འདུན་མཛད་ནས་བསྙེན་པར་རྫོགས་གནས་དེར་རྗེའི་དྲུང་དུ་སྡོམ་པ་གསུམ་གྱི་བསླབ་བྱ་དང་ལམ་རིམ་གསན། འཇམ་དཀར་བ་ལ་བསླབ་བྱ་ཟིན་མཐུན་གྱི་ཚུལ་གྱིས་ཞུས་ནས་
བསྐྱར་ཆོས་ཀྱང་མཛད་ཅིང། འོལ་ཁ་སོགས་སུ་ཕྱག་ཕྱིར་བྱོན་ནས་སྔགས་རིམ་སོགས་མང་པོ་གསན། ཉེར་གསུམ་པ་ཤིང་སྤྲེ་ལ་སྟག་ཕུའི་གདན་སར་ཕེབས་པ། སྟག་ཆོས་ཀྱི་སྡེ་

[136B] འདི་ནས་ལོ་དྲུག་ན་དགེ་ལྡན་བཏབ། དེ་ནས་བཟུང་སྟེ་དགེ་ལྡན་རང་དུ་རྗེ་ཉིད་ལ་འགྲེལ་བ་སྒྲོན་གསལ། བདེ་མཆོག་རྩ་
རྒྱུད་ཀྱི་བཤད་པ། དམར་ཁྲིད། དབུ་མ་རྩ་འཇུག། འདུལ་པའི་མདོ། དབང་ལུང་རྗེ་གནང། བསྐྱེད་རྫོགས་ཀྱི་བཤད་པ་སོགས་བསྟན་པ་ཡོངས་རྫོགས་དང། རྒྱལ་ཚབ་
འདུལ་འཛིན་གཉིས་ལའང་གོང་དུ་སྨོས་པ་རྣམས་ཀྱྀ་བསྐྱར་ཆོས། གནས་བརྟན་ཆོས་བཟང་པ་ལ་རྗེ་ནས་བརྒྱུད་པའི་འཇམ་དཔལ་དབྱངས་ཆོས་སྐོར། བྱམས་ཆེན་ཆོས་རྗེ་ལ་ངག་
དབང་ལུང་རྗེ་གནང་རྡོར་དབྱིངས་ལ་སོགས་པ་ཡོ་ག་སྐོར་གྱི་གར་དབྱངས་འཁྲིད་པ་མཛད། སོ་གཉིས་པ་ལ་རྒྱ་ནག་རྒྱལ་པོས་གུ་ཤྲཱིའི་འཇའ་ས་གནང་བས་ལུཌ་གཉིས་ཀའི་སྒོ་ནའ་འགྲན་ཟླ་
མེད་པ་ལྟ་བུར་གྱུར། ཞེ་བདུན་བཞེས་པ་ན་དྲུང་ཀུན་དགའ་དོན་གྲུབ་པ་གདན་སར་བྱོན་ཏེ་ཟུར་དུ་བཞུགས་ནས། གསང་འདུས་དང་བརྟག་གཉིས་ཀྱི་བཤད་པ་ལེགས་པར་མཛད་
པས་མཚུངས་མེད་ཆོས་རྗེ། རྒྱལ་དབང་ཁ་ཆེ། ཆོས་རྗེ་པཎ་ཆེན། རིན་པོ་ཆེ་རྗེ་དཔོན་པ། གུ་གེ་སངས་རྒྱས་རྒྱལ་མཚན། སྡེ་དཔོན་ཡེ་ཤེས་བླ་མ་སོགས་མཁས་

[137A]༄༅། །པ་མང་པོ་འདུས་ཤིང་ཆོས་རྒྱལ་རིན་ཆེན་དཔལ་བཟང་པོ་ཉིད་ཀྱིས་ཀྱང་ཆོས་འབྲེལ་གསན་པར་སྣང། ཞལ་སློབ་དེ་རྣམས་ལས་སྡེ་དཔོན་གྱིས་ནི་ཀྲེ་བོའི་སྐམ་
རྩེ་དགོན་པར་དགེ་ལྡན་པའི་སྲོལ་བཙུགས་སོ། །དེ་ལྟར་རྣམ་དཀར་གྱི་མཛད་པ་རྒྱ་ཆེར་བསྐྱངས་པའི་མཐར་དགུང་ལོ་གྱ་ལྔ་བཞེས་པ། མེ་ཕོ་ཁྱིའི་ལོ་ཧོར་ཟླ་དང་པོའི་ཚེས་བཅུ་
དགུའི་ཉིན་ཞི་བར་གཤེགས། ལོ་འདི་ལ་ལོ་ཆུང་དཀའ་བཞི་པའང་གཤེགས་ཤིང་ཉི་སྡིངས་བཏབ། དེ་ནས་ལོ་དྲུག་ཅུ་རྩ་གསུམ་སོང། དགུང་ཞག་སུམ་ཅུ་རྩ་དྲུག་གི་རིང་ཐུགས་
དམ་འོད་གསལ་ལ་བཞུགས། ཤིང། སྐུ་ལྷག་པར་མདངས་གསལ་བ། ནམ་མཁའ་ལས་མེ་ཏོག་གི་ཆར་དང་འཇའ་འོད་བརྐྱངས་པ་སོགས་ཀུན་གྱི་མིག་ལམ་དུ་གྱུར། ཐུགས་དམ་
གྲོལ་བ་ནའང་བྱང་སེམས་སྟོད་དུ་འཆུགས་པ་སོགས་རྒྱུད་སྡེ་ནས་གསུངས་པའི་རྟགས་རྣམས་བྱུང། སྐུ་གདུང་ནི་དངུལ་གྱི་གདུང་ཁང་དུ་རིལ་པོར་བཞུགས་སོ། །སྐུ་ཆེ་བའི་ཡོན་
ཏན་གྱི་དབང་བྱས་ན་ཆོས་ནམ་གསུང་རེས་ཀྱི་ལྷས་མེ་ཏོག་ཆར་འབེབས་པ། སྔོན་གསན་པ་མཛད་པའི་ཕྱག་དཔེ་རྣམས་མནལ་ལམ་དུ་གསལ་བར་གཟིགས་པ། རབ་

[137B] ཕྱག་ནས་གཏོར་བ་བར་སྣང་ལ་སྡོད་པ། གཞན་རྒྱུད་ཤེས་པའི་མངོན་པར་ཤེས་པ་མངའ་བ། གསང་འདུས་
སོགས་ལྷག་པའི་ལྷ་མང་པོ་ཞལ་གཟིགས་པ། མགོན་པོ་ལེགས་ལྡན་སྐུ་ལ་འཁྲོ་ནས་འཕྲིན་ལས་སྒྲུབ་པ། སྐུ་སྐྱེ་ཕྱི་མ་ཤར་ཕྱོགས་མངོན་དགར་འབྱོན་ངེས་པ་སོགས་
ཏེ་ཡ་མཚན་ནོ། །ཀུན་དགའ་དོན་གྲུབ་པའི་རྗེས་སུ་དྲུང་ཆེན་ཤར་བ་བློ་གྲོས་རྒྱལ་མཚན་པ། ཀུན་དགའ་དོན་གྲུབ་པ་ཕྱི་མ། དེ་རྗེས་དྲུང་དོན་གྲུབ་དཔལ་བ་དང། ད་ལྟ་དྲུང་
མཚམས་ཁང་པ་ཀུན་དགའ་གྲགས་པ་སོགས་དབོན་བརྒྱུད་ཀྱིས་འཛིན་པ་སྟེ། མཁའ་འགྲོ་ཆོས་སྐྱོང་འཁོར་ཞིང། སྟག་ཕུ་ཆོས་འཁོར་གཉིས་དང། ལྷ་རི། བླ་རུ་
སོགས་མཐའ་རྒྱའི་དགོན་པ་རྣམས་ཀྱིའང་བདག་རྐྱེན་ལེགས་པར་མཛད་པའི་སྒོ་ནས་རྗེའི་བསྟན་པའི་ཞབས་འདེགས་པ་ཤ་སྟག་བྱོན། ཞ་ལུ་ལྕོག་ཆེན་པས་ནི་གསང་
སྔགས་མཁར་གྱི་གདན་ས་མཛད་དེ་སྔགས་ཆོས་གསུངས། དེ་ནས་གདན་ས་བ་གཅིག་གཉིས་སྐུ་ཚེས་མ་ཟིན་པར་བྱུང་མཚམས། ཆོས་རྗེ་ཀུན་ལེགས་པའི་དྲུང་གིས་

[138A]༄༅། །མཁས་གྲུབ་རིན་པོ་ཆེ་ལ་རྟ་མགྲིན་ནག་པོ་ཞུས་ནས་ཐུགས་དམ་མཛད་པའི་བྱིན་རླབས་ཀྱིས་བར་ཆད་ལས་རྒྱལ་ཏེ་གདན་སར་བཞུགས་ཡུན་རིང་
འཕྲིན་ལས་རྒྱས་པར་གྱུར། དེ་ནས་རིན་པོ་ཆེ་བློ་བཟང་པ། ཆོས་རྗེ་བློ་གྲོས་བཤེས་གཉེན་པ་རིམ་པར་བྱོན། གྲྭ་ཚང་གཉིས་ཡོད་པའི་ཐོས་བསམ་གླིང་དང་རབ་སྟོད་
སྤྲེལ་ནས་འཆད་ཉན་རྒྱུན་ཆགས་པ། སྤྱི་ཁང་དང་ཆོས་འཆད་སྟར་ཆགས་པ་བྱུང། ལྷ་ཟིགས་པ་ནི་མདོ་ཁམས་སུ་འཁྲུངས། ཆོས་རྗེ་ཉེར་གཉིས་པའི་ཞབས་
འབྲིང་བྱེད་པའི་སྟེང་ནས། རྗེ་རིན་པོ་ཆེའི་ཞབས་ལག་གཏུགས་ཏེ་གཙོ་བོར་ཐེག་པ་ཆེན་པོ་གསང་སྔགས་ཀྱིས་ཆོས་ལ་སྦྱངས། འབྲི་ཁུང་རིན་ཆེར་དགོས་པ་ཞུས་
ཏེ་ཐལ་དང་འདབ་ཆགས་པར་ལྷུན་པོ་དགོས་པ་དང། གཞི་སྒོམ་ཡོན་ཏན་རིན་ཆེན་ལ་སྦྱིན་བདག་ཞུས་ནས་ཆ་དཀར་ཆོས་སྡེའང་བཏབ་སྟེ་བསྟན་པ་ལ་བྱ་བ་མཛད་
ཆ་དཀར་གྱི་གདན་སར་བྱང་གླིང་པ་གྲགས་རིན་བཞུགས་སུ་གསོལ། ཁོང་རང་ལྷུན་པོར་ཐུགས་བབ་ནས་གདུལ་བྱའི་དོན་མཛད་བ་ལས་ཆོས་རྒྱལ་རིན་ཆེན་དཔལ་བཟང་

[138B] སེ་བསམ་སེང་བ། མངའ་རིས་པ་ཡོན་ཏན་གྲགས། སློབ་དཔོན་རིན་རྒྱལ་བ། ཆོས་སྒོ་བ་དགེ་ལེགས་རྒྱ་མཚོ་དང་གྲགས་བ་རྒྱལ་མཚན་པ་གཉིས། མཚུར་
སྟོན་ནམ་མཁའ་དཔལ་སོགས་མང་རབ་ཡོན་ཏན་ལ་འཁོར། དགེ་ལེགས་རྒྱ་མཚོ་བ་ནི་མཁས་གྲུབ་ཆོས་རྗེ་ཡང་སྲས་སུ་གྱུར་ནས་བསྟན་པ་ལ་ཐུགས་རུས་མཆོག་ཏུ་
ཆེ་བ་ཞིག་ཡིན་སྣང་ལ། ཨེ་ཝཾ་དུ་རྗེའི་ཕྱག་ལེན་འཛུགས་པར་མཛད་པའི་རྒྱུན་ནི་དེང་སང་གི་གླིང་སྨད་པ་འདི་ཡིན། རྣམ་གཉིས་ཀྱི་དཔོན་པོ་ཆོས་བཟང་གྲགས་པ་ནི་དགེ་
ལྡན་དུ་ཆོས་རྗེ་རབ་འབྱམས་པ་ལ་གཏུགས་ནས་བསྙེན་པར་རྫོགས་པར་མཛད་པའི་དགེ་ལྡན་པ་ཉག་གཅིག་ཡིན། དེའི་དབོན་སྐུ་མཆེད་གསུམ་བྱུང་བ་ནི། བཀའ་དགེ་
ཚ་གྲང་ལྟར་དགོངས་པའི་ཆེན་པོ་དག་གི་ངག་ལས་བརྒལ་དཀའ་ཙམ་བྱུང་བར་སྣང་ནའང་ཆོས་སྒོ་བ་སྔ་མ་རྣམས་ཀྱི་མཛད་སྲོལ་བ་དཔགས་གཉིས་ཆར་ལ་ཐུགས་དང་
སྦྱོང་བའི་སྤྱི་ཁྱབ་ཡོད་པ་བྱུང། སློབ་དཔོན་རིན་རྒྱལ་བའི་དབོན་བརྒྱུད་ལ་ཡང་དགེ་ལྡན་པ་ཞིག་འོང་ཐང་སྟེ་སྟོན་ཆེན་རྔོ་ཐོགས་པ་མ་བྱུང་ངོ། །ལྷ་གཟིགས་པའི་

[139A]༄༅། །རྗེས་སུ་རིམ་པ་བཞིན་བླ་མ་སེ། མཚུར་སྟོན་པ། མཁས་མཆོག་པ། རོང་སྟོན་པ། ཆོས་རྗེ་བློ་བརྟན་པ། བླ་མ་བསམ་གྲུབ་དཔལ་འབྱོར། སློབ་དབོན་
ཤེས་རབ་བཟང་པོ་བ། དྲུང་ངག་དབང་མཆོག་པ། བླ་མ་ཀུན་བཟང་པའི་བར་གདན་སར་བྱོན། དེ་རྗེས་བླ་རབས་ཁ་ཡར་བྱོན་པ་ནས་ནི་དཔོན་སློབ་མི་མཐུན་པ་ལྷན་ཅིག་
ཏུ་བསྡེབས་པ་འདྲས་ཅུང་ཟད་རྩོད་པ་དང་བཅས་པར་གྱུར་ཏོ། །གྲགས་རིན་པའི་རྗེས་སུ་ཆ་དཀར་གྱི་གདན་སར་ཡང་རིམ་པ་བཞིན་དྲུང་གཞོན་ནུ་ནམ་མཁའ་བ། གཞོན་
ནུ་འོད་པ། སློབ་དཔོན་ཆོས་གྲུབ་པ། དྲུང་གཞོན་ནུ་མཛེས་པ། སློབ་དཔོན་ཆོས་ལྡན་བློ་གྲོས་པ། ཆོས་དཔོན་བདེ་ལེགས་དཔལ་བཟང་གི་བར་བྱོན། །ཆོས་རྗེ་གཞོན་ནུ་དཔལ་བ་
ནི་འོད་སྣའི་གདན་སར་བྱོན་ཏེ་བསླབ་བྱ་ལམ་རིམ་གསུངས་ནས་དགེ་འདུན་རྣམས་དང་ཚུགས་ཀྱི་གྲྭ་བཟང་པོ་ལ་བཀོད། དེ་ནས་རིམ་པ་བཞིན་བླ་མ་གསར་ཐུབ་པ། པཎ་
ཆེན་ཤཱཀྱ་ཤྲཱི། མངའ་རིས་རབ་འབྱམས་པ། ཆོས་རྗེ་ལེགས་ཆོས་པ། ཆོས་རྗེ་མདར་པ། སློབ་དཔོན་རིན་པོ་ཆེ་ལྷ་རིན་པ། དངོས་ཅག་གི་བར་རོ། །དེ་རྣམས་ལས་

[139B] ཆོས་རྗེ་བློ་གྲོས་དཔལ་བཟང་གདན་སར་བསྐོ་བ་གནང་ཞིང་
ནང་སོ་ཁུ་དབོན་གྱི་རྩ་བའི་བླ་མ་མཛད། སྐུ་གཤེགས་པ་ནའང། དགོངས་རྫོགས་ཀྱི་རྟེན་དུ་རྗེ་བཙུན་ཙོང་ཁ་པ་ཆེན་པོའི་གསེར་སྐུ་མི་ཚད་མ་བཞེངས་པ་སོགས་གང་
དགོས་སྟག་རྩེ་ནང་སོ་ནས་བསྒྲུབས་པར་སྣང། དྲུང་ནམ་མཁའ་དཔལ་བས་ནི་བྱང་སེམས་འདུལ་བ་པ་དང་ཐུགས་བསྟུན་ནས་མལ་གྲོ་སྟོད་དུ་རིན་ཆེན་གླིང་གི་ཆོས་སྡེ་
བཏབ་སྟེ་ཚོགས་བསྐྱངས་བས་དགེ་འདུན་གྱྀ་གྲྭ་ཚོགས་ཡར་འཕེལ་དུ་སོང། ནམ་མཁའ་བ་ཉིད་སྐུ་གཤེགས་རྗེ་འདུལ་བ་པས་གདན་ས་མཛད། དེ་ནས་རིམ་པ་བཞིན་
བླ་མ་རབ་འབྱོར་འཕགས། ཆོས་རིན་པ། བླ་སྐུ་སྐྱེ་བ། དྲུང་རབ་བྱུང་བ། སླར་ཡང་སྐུ་སྐྱེ་བ། ཏི་ཤྲཱི་ཆོས་རྗེ་དཔལ་ལྡན་ལེགས་པའི་རྒྱལ་མཚན་དཔལ་བཟང་པོ། ཆོས་
ཀྱི་རྗེ་དཀོན་མཆོག་དར་བའི་བྱོན་པ་སྟེ་གྲྭ་ཚོགས་ཆེ་ཞིང་དགེ་འདུན་གྱི་བཅའ་ཁྲིམས་ལྷོད་པ་མེད་པ་སོགས་སྒོ་དུ་མ་ནས་ལེགས་ཚོགས་ཆེ་བར་ཡོད་དོ། །བླ་མ་སངས་

[140A]༄༅། །རྒྱས་ཚུལ་ཁྲིམས་པ་དང། དྲུང་སངས་བསམ་པ་དང། རྫོང་དཔོན་བཟང་ང་བ་མཆོད་ཡོན་གསུམ་བཀའ་བགྲོས་ནས། དཔོན་ས་ཚེས་གཉིས་
རིན་པོ་ཆེ་ལུང་ཞུས་ཏེ། ཟུ་ཕུག་མདར་མཁར་སྐྱ་ཆོས་སྡེ་བཏབ་པ་དང། དེང་སང་གི་བར་དང་ཚུགས་ཀྱི་གྲྭ་མ་ཉམས་པར་མཆིས། དྲུང་ཛཉ་ནྲ་བས་དཔོན་དགེ་སྦྱོང་མ་ལ་སྦྱིན་
བདག་ཞུས་ནས་དབས་ཡུལ་ཆུམས་སུ་བཀྲ་ཤིས་རབ་བརྟན་གྱི་ཆོས་དེ་བཏབ་སྟེ་དང་ཚུགས་ཀྱི་གྲྭ་བཙུགས་པ་དེང་སང་གི་བར་དུའང་དར་རྒྱས་ཆེ་བར་ཡོད་དོ། །མངའ་རིས་
པ་བསོད་རིན་པས་ཀྱང་ཉག་ཆེ་ལ་སྦྱིན་བདག་ཞུས་ནས་ཀླུངས་ཤོད་དཔལ་འབར་སྒང་བཏབ། དེ་ནས་རིམ་པ་བཞིན། བྱང་སེམས་པ། བླ་མ་ཆོས་དཔལ་བ། དྲུང་ཤཱ་རིའི་
བུ་སོགས་བྱོན། ཆོས་སྡེ་གོང་མར་བྱང་སེམས་པའི་རྗེས་སུ། དྲུང་རིན་རྒྱལ་བ། སློབ་དཔོན་ཉི་མ་གྲགས་བ་སོགས་བྱོན། འཇམ་དབྱངས་ཤཱཀ་རིན་པས་ཀྱང་ཀླུངས་
ཤོད་མདར་དགོན་སར་བཏབ་སྟེ་བླ་མ་རིན་ཤཱཀ་པ་གདན་སར་བཞུགས་སུ་གསོལ། རིན་ཤཱཀ་པ་འདིས་ནི་མངལ་ཕུ་ཆོས་སྡེ་བཏབ་པ་ཡིན་ནོ། །ཡང་དགེ་ལྡན་པའི་གནས་

[140B] །ཆོས་རྗེ་ཤེར་
འབྱུང་བ་ནི། རྗེ་ཡབ་སྲས་ཀྱི་ཞབས་ལ་གཏུགས་ནས་མདོ་སྔགས་ལ་མཁས་པར་སྦྱངས་ལ། ཡི་དམ་ལྷའི་གཟིགས་སྣང་ཡང་ཡོད་པ་ཞིག་སྟེ། དགེ་ལྡན་ཤར་རྩེ་བཟུང་
བས་ཤར་རྩེ་བར་གྲགས། ལུང་དང་མངོན་པར་རྟོགས་པའི་ཡོན་ཏན་ལ་དཔགས་པའི་ཕྲིན་ལས་མ་བྱུང་ཡང། མཚོ་ཡོད་ན་དང་པ་འཁོར་བ་ལྟར་ཆོས་རྗེ་རབ་འབྱམས་པ་སོགས་
སྡེ་སྣོད་འཛིན་པ་གྲངས་མི་ཉུང་བ་འདུས་པར་སྣང་ལ། དབེན་དགོན་དུ་སྟོད་ལུང་ཆུ་བཟང་དགོན་བཏབ་སྟེ་དེ་ཉིད་དུ་བདེ་བར་གཤེགས། སྤྱན་ལྔ་ཀུན་བློ་བ་ནི་རིན་ཆེན་སྒང་
གི་གདན་སར་ལོ་བཅུ་གཅིག་བཞུགས་ནས་བྱང་ཆུབ་ལམ་གྱི་རིམ་པ་རྒྱུན་ཆགས་སུ་གསུང་བ་གནང་ཞིང། བྱང་ཆུབ་སེམས་དཔའ་ཡིན་པའི་སྙན་གྲགས་ཆེ། མཐར་ལྔ་བཅུ་རྩ་
གཅིག་ལ་སྐུ་གཤེགས། འདས་རྟགས་སུ་གདུང་ལ་ཐུགས་རྗེ་ཆེན་པོའི་སྐུ་དང་རིང་བསྲེལ་དཔག་མེད་བྱོན། སྤྱན་སྔ་གཞོན་འོད་པ་ནི་རྩེ་ཐང་དུ་རབ་ཏུ་བྱུང་སྟེ། རྗེ་ཐམས་

[141A]༄༅། །ཅད་མཁྱེན་པ་དང། སྤྱན་སྔར་ཉེར་གཉིས་རིན་པོ་ཆེ་ལ་ཆོས་མང་པོ་གསན་པས་ཐུགས་རྒྱུད་སྨིན་པའི་སྟེང་ནས་རིན་ཆེན་སྒང་གི་གདན་ས་ལོ་སུཾ་ཅུ་རྩ་བཞི་
མཛད་ཅིང་མི་དབང་གྲགས་པ་འབྱུང་གནས་ཀྱིས་ཀྱང་བླ་མའི་ཁུར་བ་ཡིན་འདུག་ལ། ཉམས་རྟོགས་འཁྲུངས་པའི་རྣམ་འགྱུར་གསུང་མགུར་རང་ཡང་པོ་ཏི་གཅིག་ཙམ་
ཡོད་སྐད། མཐར་དྲུག་ཅ་རྩ་དྲུག་ལ་སྐུ་གཤེགས། སྤྱན་སྔ་བློ་གྲོས་རྒྱལ་མཚན་པ་ནི་བྲག་དགོན་འདབས་སུ་ཆུ་རྟ་ལ་འཁྲུངས། རྗེ་ཡབ་སྲས་གསུམ། རྟོགས་ལྡན་རིན་པོ་ཆེ་
ཆོས་རྗེ་བློ་གྲོས་པ་སོགས་ལ་མདོ་སྔགས་ཀྱི་ཆོས་མང་དུ་གསན། རིན་ཆེན་སྒང་གི་གདན་སར་ཟླ་བ་བཅོ་བརྒྱད་དང། སྐམ་དགོན་གདན་སར་ལོ་དྲུག་བཞུགས་ནས་གཞན་
གྱི་དོན་རྒྱ་ཆེན་པོ་མཛད་པས་སྐམ་དགོན་བྱང་ཆུབ་སེམས་དཔར་གྲགས། དེ་ནས་ཀུན་སྤངས་གནང་སྟེ་ཡང་དགོན་རྩེ་སོགས་དབེན་པའི་གནས་རྣམས་སུ་ཐུགས་དམ་ལ་
གཞོལ་བའི་མཐར་བདུན་ཅུ་རྩ་གཅིག་བཞེས་པ་ཆུ་འབྲུག་ལ་སྐུ་གཤེགས། འདས་རྟགས་སུ་མེ་ཏོག་མན་དྷ་ར་བའི་ཆར་ཆེན་པོ་བབས། སྤྱན་སྔ་བསོད་ནམས་ལྷུན་

[141B] ཡར་ཀླུངས་ཇོ་བོའི་རིགས་སུ་མེ་འབྲུག་ལ་འཁྲུངས། འཆད་ཁར་མཁན་པོ་སེང་གེ་རྒྱལ་མཚན་པ་ལས་རབ་ཏུ་བྱུང་ཞིང། དེ་ཉིད་ཀྱིས་མཁན་པོ་དང་
ལྷ་རིན་ཆེན་སེང་གེ་དང། ཤཱཀྱ་བསོད་ནམས་གཉིས་ཀྱིས་ལས་སློབ་གསང་སྟོན་གནང་སྟེ་བསྙེན་པར་རྫོགས་པའང་མཛད། ཉ་དཔོན་ཀུན་དགའ་དཔལ། སློབ་དཔོན་བསོད་
ནམས་འོད་ཟེར། མཁན་པོ་གྲུབ་པ་ཤེས་རབ། མཁན་ཆེན་ཆོས་གྲགས་པ་སོགས་ལ་མདོ་སྔགས་ཀྱི་པོ་ཏི་མང་པོ་གསན་ཞིང། འཆད་སྤྱིལ་སྤྱན་སྔར་ཕེབས་པའི་སྟེང་
ནས༑ རྗེ་བཙུན་ཙོང་ཁ་པ་ཆེན་པོའི་ལེགས་བཤད་ཀྱི་བདུད་རྩིས་བློ་གྲོས་ཀྱི་ལུས་སྟོབས་རྒྱས་པར་མཛད་པ་ལས་སྡེ་འཛིན་པ་རྣམས་ཀྱང་ངང་གིས་འཁོར་བ་ཞིག་སྟེ། ཧོར་
སྟོན་པ། རྗེ་དགེ་འདུན་གྲུབ། གུ་གེ་སངས་རྒྱས་རྒྱལ་མཚན། རྗེ་རྒྱལ་མཚན་བཟང་པོ། ལྷ་དཔལ་ལྡན་བཟང་པོ་སོགས་བྱོན་པའི་རྒྱུ་མཚན་ལ་སོ། །མཐར་བདུན་ཅུ་རྩ་
བརྒྱད་པ་ཆུ་བྱ་ལ་སྐུ་གཤེགས། འདས་རྟགས་སུ་དུང་དཀར་གཡས་སུ་འཁྱིལ་བ་ཞིག་བྱོན། གུ་གེ་བས་རྒྱལ་བཟང་གི་གདན་སར་བཞུགས་ཏེ་ཆོས་གསུང་པས་གྲྭ་ནང་

[142A]༄༅། །དགེ་ལྡན་པར་རང་གིས་སོང་བ་ཡིན་སྣང། སྤྱན་སྔ་རིན་རྒྱལ་བ་ནི་ལྷས་སུ་བྱི་བ་ལ་སྐུ་འཁྲུངས། རབ་བྱུང་བསྙེན་རྫོགས་སྤྱན་སྔ་གནམ་གང་
པ་ལ་ཞུས། རྗེ་ཐམས་ཅད་མཁྱེན་པ་སོགས་དམ་པ་བཅོ་ལྔ་བསྟེན་ནས་གསན་པ་མཛད་དེ། ལོ་བྱ་ཡུལ་གྱི་གདན་སར་ལོ་ཉི་ཤུ་རྩ་གསུམ་བཞུགས་ལ། མགོན་པོ་གྲི་
གུག་གིས་ཞལ་གཟིགས་ཀྱང་ཡོད་པ་ཞིག་སྟེ། མཐར་ལྔ་ཅུ་རྩ་དགུ་པ་ཁྱིའི་ལོ་ལ་གཤེགས། སྤྱན་སྔ་རིན་ཆེན་འཕེལ་བ་ནི་མཁས་པ་ཆེན་པོ་ཞིག་ཡིན་སྣང་ལ། རྒྱལ་སྟེངས་དང་
སྤྱན་གཡས་གཉིས་ཀའི་གདན་ས་མཛད་དེ་ཆོས་གསུངས་པས་ཡིད་རྩེ་བ་སོགས་མཁས་པ་མང་པོ་ཡང་ཞལ་སློབ་ཏུ་གྱུར། རྗེ་ཉིད་ལ་གསུང་ཆོས་ཀྱི་འབྲེལ་པ་གསན་ཞིང་
བཀའ་གདམས་པ་ཞེས་པའི་སྒྲ་དོན་གྱི་བཤད་པ་ཕུལ་བས་ཐུགས་དགྱེས་ཞེས་ཀྱང་གྲག་རྔོག་བྱང་དཔལ་བ་དང་རྀན་ཆེན་དཔལ་གཉིས་ནི་བཀའ་རྒྱུད་ཀྱི་བསྟན་པའི་
བདག་བོར་མངའ་གསོལ་བའི་སྟེང་ནས། རྗེ་ཐམས་ཅད་མཁྱེན་པ་ལ་ཆོས་འབྲེལ་གསན་པར་སྣང་ཞིང། ཀྲེ་ཞིང་དུ་གདན་བཞིའི་བཤད་པ་དང། རྡོག་པའི་དཀྱིལ་

[142B]བྱང་དར་མས་ནི་ཡེ་དབང་རྒྱལ་པོའི་ཏི་ཤྲཱི་མཛད་དེ། རྒྱ་ནག་པོའི་ཁང་ཞེས་དང་མདོ་
སྨད་བྱང་གྀ་སའི་ཆར་རྗེ་རིན་པོ་ཆེའི་བསྟན་པ་རྒྱས་པར་མཛད་ཅིང། དབུས་སུའང་བཙུན་མོ་ཚལ་གྱི་དགོན་པའི་གཞི་བཏིང། རྒྱལ་པོ་གཤེགས་ནས་ཆོས་ལ་མི་
གུས་པའི་བློན་པོ་རྣམས་ཀྱིས་སྐུ་ལ་མཚོན་ནྶྣུན་ཏེ་དཀྲོངས་པ་ན་ཁྲག་འོ་མར་བབ་ཞེས་གྲག་གཞན་ཡང་སྡིག་ཚང་དང་ཀྲེ་ཚང་གི་ཆོས་རྗེ་གཉིས་ཀྱིས་ཆོས་སྡེ་ཆོས་
རྫོང་གིསྡེ་ཟུང་འབྲེལ་དང། གནས་གཞི་དྲུང་པ་དང་ཤར་པ་བརྩོན་རིན་དཔོན་སློབ་པས་དགེ་འདུན་གྱིསྡེ་སོ་སོར་བཙུགས་ཤིང། དཛོ་མོ་མཁར་དུ་མཁན་པོ་ཤཱ་ཀ་ཚུལ་
པས་ཚོགས་བསྡུས་ནས་ཆོས་བཤད་བྱས་པ་སོགས་ལས། མདོ་སྨད་ཅེས་བྱ་བའི་རྒྱལ་ཁམས་ཆེན་པོར་ཡང་དགེ་ལྡན་པའི་བསྟན་པ་གླིང་བཞྀ་ཉི་ཟླས་ཁྱབ་པ་ལྟ་
བུ་འདི་བྱུང་ཞེས་གྲགས། ཡིད་བཟང་རྩེ་པ་ནི་རྒྱས་སྨན་དུ་ཆུ་སྤྲེལ་སྐུ་འཁྲུངས། སྤྱན་གཡས་ཀྱི་སྟོན་པ་དང། རྩ་ཐང་དུ་གྲལ་འཛིན་མཛད། སྤྱིར་ཡོངས་

[143A]༄༅། །འཛིན་དམ་པ་དྲུག་ཅུ་ཙམ་དང། བཀའ་རྒྱུད་འདིའི་དབང་དུ་བྱས་ན་རྗེ་ཐམས་ཅད་མཁྱེན་པ། རྒྱལ་ཚབ་འདུལ་འཛིན་གཉིས། འཇམ་དཀར་བ་
སེམས་དཔའ་ཆེན་པོ་ཀུན་བཟང་པ་རྣམས་ལ་གསུང་ཆོས་མང་པོ་གསན་པས། མང་དུ་ཐོས་པ། ཐོས་པ་འཛིན་པ། ཐོས་པ་བསགས་པའི་མཁས་པ་ཆེན་པོར་གྱུར་
པ་སྟེ། འབྲས་རྟགས་སུ་རྒྱུད་བླ་མའི་ཊཱིཀ་ཆེན་སོགས་རྩོམ་པ་མང་པོ་དང། ཁྱད་པར་དེབ་ཐེར་སྔོན་པོར་གྲགས་པའི་ལོ་རྒྱུས་ཆེན་མོ་འདི་གནང་བས་རྣམ་དཔྱོད་ཅན་
རྣམས་ཡིད་འཕྲོག་པར་མཛད། བུ་སྟོན་རིན་བོ་ཆེ་ཞིང་གཞན་དུ་གཤེགས་ནས་བླ་མ་འདི་ལོ་རྒྱུས་ལ་མཁྱེན་པ་རྒྱས་སམ་སྙམ། འཕྲལ་གྱི་མཛད་པ་ཡང་བླ་མ་གོང་མའི་
རྣམ་ཐར་ལ་གུས་པ། གསུང་རབ་གྱི་རྩོམ་པ་ལ་དགྱེས་པ། ལོངས་སྤྱོད་ཀྱི་འར་འུར་མི་མཛད་པ། ཕག་མོ་གྲུ་པའི་སྡེ་སྲིད་ལ་ཐུགས་རུས་ཆེ་བ། རྩེ་ཐང་གི་གྲྭ་
སའི་བསྔགས་པ་བརྗོད་པ། ཕྱུག་པོ་ལ་མི་སྨིན་པ། དཔའ་བོ་ལ་མི་སྐྲག་པ། དམའ་མོ་ལ་མི་བརྙས་པ། མཐོ་དམན་ཀུན་ལ་སྙེམས་དང་བྲལ་བ་ཞིག་གོ་མཐར་

[143B]
ཕེབས་ནས་ལྷོ་བྱང་དཀར་འཇམ་ཡུག་གཅིག་ཏུ་སོང། དེ་ནས་ལོ་བཞི་ཅུ་རྩ་བརྒྱད་འདས། ཆོས་རྗེ་དེ་ལ་གསུང་ཆོས་ཀྱིས་འབྲེལ་བའི་སློབ་མ་མང་དུ་བྱུང་བ་ལས་
འགོས་ཆེ་བ་ལ་ཆོས་རྗེ་ནམ་པ། སྤྱན་སྔ་སྤྲུལ་སྐུ། འབྲུག་པ་རྒྱལ་དབང་ཆོས་རྗེ། སྟག་ལུང་ཆོས་རྗེ་ངག་དབང་གྲགས་པ། སྤྱན་སྔ་ཆོས་ཀྱི་རྒྱལ་པོ། ལོ་ཆེན་བསོད་
ནམས་རྒྱ་མཚོ། ཡིད་བཟང་རྩེ་པ་ཕྱི་མ། ཆོས་རྗེ་འབྲི་སྒང་པ། ཆོས་རྗེ་སྨན་རྒྱལ་བ། ཆོས་རྗེ་ཏེ་འུ་ར་པ། སློབ་དཔོན་རིན་པོ་ཆེ་ཀུན་རྒྱལ་བ་སོགས་བྱོན། །མ་
གཅིག་དཔོན་པོ་ནི་བྱང་པ་བདག་པོ་འཇམ་དབྱངས་པའི་སྲས་སུ་འཁྲུངས། རྣམ་དཔྱོད་ཡངས་ཤིང་རྗེ་ཉིད་ལ་ཤིན་ཏུ་གུས་པ་ཞིག་ཡིན་སྣང་ལ། རྟེན་འབྲེལ་བསྟོད་
པའི་ཡི་གེ་པ་ནམ་མཁའ་དཔལ་ཞེས་པ་དང། དགེ་ཚུལ་བློ་དང་ལྡན་པ་ནམ་མཁའ་དཔལ་ཞེས་གསུང་འབུམ་ཐོར་བུ་བར་འབྱུང་བ་གཉིས་དཔོན་འདི་ཉིད་ཡིན་འདུག་

[144A]༄༅། །ཅིང༑ རྗེ་བཙུན་རེད་མདའ་བའི་ཞབས་འབྲིང་ན་ཡོད་དུས་ཤིག་ཇོ་ནང་པའི་གཞི་བདག་མི་ལ་ཞུགས་ནས་མཚོན་བསྣུན་ཏེ་དཀྲོངས་ཞེས་གྲག་
སྐྱེས་བུ་དམ་པ་དེ་ལྟ་བུ་ལ་འགྲོངས་རྐྱེན་དེ་མི་འོས་སོ་སྙམ་ན། གདུལ་བྱའི་སྣང་ཚུལ་དང་ལས་མཐུ་བཙན་པའི་དབང་དུ་བྱས་ན་ངེས་པ་མེད་དེ། འཕགས་
པ་མོའུ་འགལ་གྱི་བུ་དང་འཆར་དཀར་གཉིས་ཀྱི་འགྲོངས་རྐྱེན་ལུང་ལས་ཇི་སྐད་གསུངས་པ་དང། སློབ་དཔོན་ཀ་མ་ལ་ཤཱི་ལ་རྒྱའི་བཤན་པས་དཀྲོངས་པར་བཤད་
པ་ལྟ་བུ་ཡིན་པས་སོ། །ཡར་རྒྱམ་དབོན་པོ་ནི་རྒྱལ་ཆེན་གླིང་པའི་ཞལ་ངོར་སྐུ་འཁྲུངས། རྩེ་ཐང་དུ་རབ་ཏུ་བྱུང་ནས་ཆེན་པོ་ཡོན་རིན་པ་དང། བྱང་སེམས་ཀུན་
བཟང་པ་ལ་བརྒལ་བརྟག་བརྩི་བ་དང། པོ་ཏི་མང་པོའི་མཛུབ་ཁྲིད་ཀྱི་བསྐྱར་ཆོས། རྗེ་ཡབ་སྲས་གསུམ་དང་པཎ་ཆེན་ཕྱོགས་ལས་རྣམ་རྒྱལ་བསྟེན་ནས་
གསུངས་རབ་ལ་གསན་པ་རྒྱ་ཆེར་མཛད་པས་མང་དུ་ཐོས་པ་ཆེན་པོར་གྲགས་ཤིང། རྒྱལ་ཚབ་འདུལ་འཛིན་གཉིས་ལ་མཁན་སློབ་ཞུས་ནས་བསྙེན་པར་

[144B] ཕྱིས་རྣམ་པར་དཀར་བའི་འཕྲིན་ལས་ཀྱི་ཡན་ལག་ཏུ་གྲ་ཆེ་བར་བྱམས་པ་གླིང་གི་ཆོས་སྡེ་བཏབ་སྟེ། གཞུང་གདམས་ངག་གི་དུས་ཆོས་
གསུངས་པས་བླ་མ་འཕགས་པ་ལྟ། བླ་མ་ཞི་རྒྱས་པ། ཆོས་རྗེ་ལེགས་ཆོས་པ་སོགས་བསྟན་འཛིན་འགའ་ཡོན་ཏན་ལ་འཁོར་ཞིང། ཕྱག་ཆེན་པ་དང་པོ་དོང་
བ་ཕྱོགས་ཀྱི་བླ་མ་མང་པོས་ཀྱང་ཞབས་ལ་གཏུགས་པར་སྣང། ཇོ་སྟན་བསོད་ནམས་ལྷུན་གྲུབ་ནི་རྗེ་ཡབ་སྲས་ཡུན་རིང་དུ་བསྟེན་པའི་སློབ་མ་ཞིག་སྟེ། ཐུགས་
རྒྱུད་ལ་རྫོགས་རིམ་ཟབ་མོའི་རྟོགས་པ་འཁྲུངས་པ་ཡིན་སྣང། ཀོང་པོ་ཇོ་སྟན་གྱིས་ནྀ་ཆབ་ནག་རི་བོ་དགེ་ལྡན་བཏབ་སྟེ་ཚོགས་བསྐྱངས་པ་ལས་ཀོང་ཡུལ་
དུ་རྗེའི་བསྟན་པའི་དབུ་འཛུགས་མཛད་པར་སྣང། ཇོ་སྟན་ཟླ་བ་བློ་གྲོས་ཀྱིས་ནི་ཚོགས་ཆོས་ལུང་པའི་མཁན་པོ་མཛད་པ་བཞུགས་རིང་དགེ་ལྡན་པའི་གྲྭ་པ་
མང་རབ་སྤེལ་བ་མཛད་འདུག་ནའང་རྒྱུན་ཆགས་པ་ནི་མ་བྱུང། ལེགས་རིན་པས་མཚན་སྒྲོག་པའི་མཁན་པོ་མཛད་པ་དེང་སང་གི་བར་དུ་ཡང་ཚོགས་པ་གྲྭ་ནང་

[145A]༄༅། །དགེ་ལྡན་པ་ཤ་སྟག་ཏུ་ཡོད་ཅིང་སྟོད་ཕྱོགས་ཀྱི་ཇོ་སྟན་གསར་རྙིང་དུ་གྲགས་པའང་དེ་ལྟར་རོ། །ཚོགས་ཆེན་པ་དང་ཇི་རྫིང་པ་གཉིས་ལ་སྔར་བཤད་
པ་ལྟར་མཁན་པོ་དགེ་ལྡན་པ་མང་དུ་བྱུང་ཞིང། ཚོགས་ཁྲོད་དུ་དེང་སང་ཡང་ས་དགེ་ཆ་མཉམ་དུ་ཡོད། །མཐིལ་ཆུང་དཀའ་བཞི་པ་ནི་ལུང་དང་མངོན་པར་རྟོགས་
པའི་ཡོན་ཏན་གྱིས་ཕྱུག་ཅིང་བྱ་བྲལ་གྱི་བརྟུལ་ཞུགས་འཛིན་པ་ཞིག་སྟེ་གནས་ངེས་མེད་དུ་བརྒྱུད་ནས་ཐབས་ཀྱིས་གཞན་དོན་མཛད་པར་སྣང། བྲག་དགོན་དཀའ་
བཞི་བ་དང་རྒྱལ་པ་དཀའ་བཞི་བ་གཉིས་ནི་རིན་པོ་ཆེའི་ཕྱག་དཔེའི་གཉེར་འཛིན་པ་ཡིན་སྣང་ལ་གསུང་རབ་ལ་གསན་པ་ཆེ་ཞིང་སློབ་མ་སྐྱོང་བར་ཡང་མཛད་
སྣང༑ གྱེ་རེ་དཀའ་བཞི་བ་ནི་རྗེ་རིན་པོ་ཆེ་བསྟེན་ནས་མ་རྒྱུད་གཙོ་བོར་གྱུར་པའི་གསུང་རབ་མང་པོ་གསན་ཞིང་མཁན་པོ་ཞུས་ཏེ་བསྙེན་པར་རྫོགས་པའང་
མཛད༑ འཕྲིན་ལས་ཀྱི་ཡན་ལག་ཏུ་གསང་སྔགས་ཕོ་བྲང་བཏབ་སྟེ་སྔགས་ཆོས་མང་པོ་གསུངས་པས་སྡེ་འཛིན་པ་འགའ་ཡར་འདུས་ཤིང། གཞིས་ཀ་

[145B] མཐར་འདས་རྟགས་བཟང་པོ་དང་བཅས་ཏེ་དབེན་དགོན་དེ་ཉིད་དུ་གཤེགས། སྨོན་ལམ་མཐའ་
ཡིས་པ་ནི་ཆོས་རྗེ་ཆུ་ཚན་ཁ་པ་ཤེས་རབ་དཔལ། མཁན་ཆེན་ནམ་མཁའ་རྒྱལ་མཚན་པ། རྗེ་རིན་པོ་ཆེ་རྣམས་ལ་གསུང་ཆོས་གསན་ཏེ་ངས་དཀར་སྒེའུ་ཞེས་
བྱ་བའི་དབེན་གནས་སུ་དམའ་བའི་སྟན་བཏིང། ཧྲུལ་པོའི་གོས་གྱོན། དམན་པའི་ཟས་ཟོས་ནས་བསྒོམས་པས་ཡ་མཚན་ཅན་གྱི་སྐྱེས་བུར་གྱུར་པ་ཞིག་སྟེ། གངས་
དཀའ་སྒེའུ་དགའ་བ། སྒེའུ་ཆོས་གྲྭ་ན་སྐྱིད་པ། སྐྱེས་མཆོག་སྨོན་ལམ་པའི་ཡ་མཚན་ལ། སྨོན་ལམ་མཐའ་པའི་ཡ་མཚན་ལ། ཞེས་གསུངས་པ་ལྟར་
རོ༑ ༑མཐར་དཔེན་གནས་སུ་འབྲོག་མུ་ཏིག་དགོན་པ་བཏབ་སྟེ། དག་པའི་ཞིང་དུ་གཤེགས། རི་མི་འབབ་པ་བསོད་ནམས་རིན་ཆེན་ཡང་ནི་དམན་ཆ་བླངས་
པའི་བྱང་ཆུབ་སེམས་དཔའ་ཡ་མཚན་ཅན་ཞིག་སྟེ། སྐུ་ཚེ་མཐར་སྦྱིན་པ་དྭགས་པོ་ལ་བར་དུ་གཤེགས།། །།རིན་པོ་ཆེ་དཔལ་ལྡན་བཟང་པོ་ནི་ཆུ་མོ་ཕག་ལ་འཁྲུངས་

[146A]༄༅། །དགུང་ལོ་གསུམ་པ་ལ་རིན་པོ་ཆེ་གྲཌ་བྱང་བའི་དྲུང་དུ་དགེ་བསྙེན་ཞུས། དགུ་པ་ལ་བརྟགས་གཉིས་ཀྱི་སློབ་གཉེར་མཛད། བཅུ་པ་ལ་སྤྱན་
སྔ་ཀུན་སྤངས་པ་ལ་ཟབ་ཁྲིད་གསན། མཁན་ཆེན་གྲགས་རྡོར་བ་དང་སློབ་དཔོན་ཞི་བ་དཔལ་གཉིས་ལས་རབ་ཏུ་བྱུང། བླ་མ་ཆོས་དཔལ་ཤེས་རབ་ཀྱྀས་དབང་
བསྐུར༑ བཅུ་བཞི་པ་རྩེ་ཐང་དུ་བརྟག་གཉིས་གསུངས། ཉེར་གཉིས་པ་ལ་མཁན་ཆེན་སངས་བློ་བས་མཁན་པོ། ཆེན་པོ་རྒྱལ་བཟང་པས་ལས་སློབ། མཁན་ཆེན་
དཀའ་བས་གསང་སྟོན་མཛད་དེ་བསྙེན་པར་རྫོགས། མཚུངས་མེད་རིན་གཞོན་པ་ལ་བཀའ་རྒྱུད་ཀྱྀ་གདམས་པ་དང། རྗེ་ཉིད་ཁ་མདོ་རྒྱུད་ཀྱི་གསུང་ཆོས་མང་པོ་གསན་
ཉེར་གསུམ་པ་ཤིང་བྱ་ལ་གདན་སའི་ཁྲི་ཐོག་ཏུ་ཕེབས། ཚོགས་ལོ་གཉིས་བསྐྱངས་ཏེ་ཉེར་ལྔ་པ་མེ་མོ་ཕག་གི་ཟླ་བ་བཅུ་པའི་ཉེར་དགུ་ལ་གཤེགས། དེའི་ཚེ་རྗེ་རིན་པོ་
ཆེའི་དགུང་པོ་ང་གཅིག་པ་ཡིན། སྤྱན་སྔ་བསོད་ནཾས་བཟང་པོ་ནི་ལྕགས་ཕོ་སྤྲེའུ་ལ་འཁྲུངས། སྤྱན་སྔ་གྲགས་པ་བྱང་བ་ལ་དགེ་བསྙེན་གྱི་སྡོམ་པ་དང། མཁན་ཆེན་གྲགས་

[146B] ཆོས་སྒོ་བ་ཚུལ་ཁྲིམས་བཟང་པོས་བརྡ་བཞིའི་དབང་བསྐུར། བཏག་གཉིས་ལ་གསན་སྦྱོང་མཛད་ནས་རྩེ་
ཐང་དུ་གསུངས། རིན་པོ་ཆེ་བསོད་གྲགས་པ། མཁན་ཆེན་བསོད་བཟང་པ། མཚུངས་མེད་རིན་གཞོན་པ། རྗེ་ཐམས་ཅད་མཁྱེན་པ་སོགས་ལ་དབང་རྒྱུད་མན་
ངག་མང་དུ་གསན་ཞིང། ཤིང་ལུག་ལ་བཀྲ་ཤིས་དོ་ཁར་རྗེ་ཉིད་ཀྱིས་མཁན་པོ། ཆེན་བོ་རྒྱལ་བཟང་པས་ལས་སློབ། པཎྚི་ཏ་ཀུན་དགའ་རྒྱལ་མཚན་གྱིས་གསང་
སྟོན་མཛད་དེ་བསྙེན་པར་རྫོགས། ཉེར་དགུ་པ་ས་བྱི་ལ་གདན་སར་བྱོན་ནས་ལོ་དགུ་བཞུགས་ཏེ། སོ་བདུན་པ་མེ་ཕོ་སྤྲེའུ་ལོ་ཟླ་བ་བཅུ་གཉིས་པའི་ཉེར་བརྒྱད་ལ་
གཤེགས་པས་ཉེར་བརྒྱད་པར་གྲགས། དེབ་སྔོན་ལས་ས་ལུག་ལ་བསྙེན་རྫོགས་མཛད་པ་དང། ཤིང་སྤྲེལ་ལ་གཤེགས་པར་བཤད་པ་པར་མ་དག་པའོ། །རིན་པོ་ཆེ་བསོད་
ནམས་རྒྱལ་མཚན་ནི་ལྷ་གཟིགས་ཀྱི་རིགས་སུ་ཟད་བྱེད་ཅེས་པ་མེ་ཕོ་སྟག་ལ་སྐུ་འཁྲུངས། མཁས་གྲུབ་ཆོས་རྗེ་འཁྲུངས་པའི་ཕྱི་ལོ་དང། མཁན་ཆེན་ཕྱག་རྡོར་

[147A]༄༅། །བ་འཁྲུངས་ནས་དྲུག་ཅུ་སྐོར་གཅིག་སོང་བ་དེ་ཡིན། དགུང་ལོ་བདུན་པ་ལ་མཁན་ཆེན་གྲགས་རྡོར་བ་དང་སློབ་དཔོན་ཞི་བ་དཔལ་བ་ལ་རབ་ཏུ་བྱུང། དང་
པོར་མཁན་ཆེན་སངས་བློ་བ། ཆོས་རྗེ་ལེགས་པར་བ། ཆོས་རྗེ་བྱང་རྒྱལ་བ་དང། ཆོས་སྒོ་བ་ཆོས་དཔལ་ཤེས་རབ། སྤྱན་སྔ་བསོད་གྲགས་པ། མཁན་
ཆེན་དཀའ་བཅུ་བ། མཁན་ཆེན་བསོད་བཟང་པ། ཞ་ལུ་བ་གྲགས་པ་རྒྱལ་མཚན་རྣམས་བསྟེན་ནས་དབང་ལུང་མན་ངག་དཔག་ཏུ་མེད་པ་གསན། ཞར་ལ་
བདེ་མཆོག་གི་བསྙེན་པ་མཛད་པས་དགུང་ལོ་དགུ་པའི་ཚེ་འབུམ་ཚོ་གསུམ་ཙམ་སོང། དེ་ནས་གསུང་རབ་ལ་གནས་པ་མཛད་པས་ལེགས་པར་དགོངས་ཏེ་
དགུང་ལོ་བཅོ་ལྔ་པ་ལ་ལྷ་སར་དགེ་འདུན་རབ་ཏུ་མང་པོ་ལ་གསུང་ཆོས་གསུངས། དེའི་བར་དུ་ཆོས་སྐྱོང་གི་བསྙེན་པས་ཡ་དགུ་སོང། ཆོས་རྗེ་སངས་བློ་
བས་མཁན་པོ་ཆེན་པོ་རྒྱལ་བཟང་པས་ལས་སློབ། དཀའ་བཅུ་བ་བསོད་ནམས་སེང་གེས་གསང་སྟོན་མཛད་དེ་བསྙེན་པར་རྫོགས་པའང་གནང། དཀའ་

[147B] མཚུངས་མེད་རིན་གཞོན་པ་ལ་ཟབ་ཁྲིད་གསན་པས་ཕྱག་རྒྱ་ཆེན་
པོའི་ལྟ་བ་ནམ་མཁའ་དང་མཉམ་པ་འཁྲུངས། རྗེ་ཐམས་ཅད་མཁྱེན་པ་ལ་མདོ་རྒྱུད་ཀྱི་གསུང་རབ་རྒྱ་ཆེར་གསན་པས་གསུང་རབ་མ་ལུས་པ་གདམས་པར་ཤར་
བ་སོགས་ལས་དེ་གསུམ་ལ་མཆོག་གི་བླ་མར་འཛིན་ཞིང། ཐུན་མོང་བ་ཟབ་མོའི་ལྟ་བ་དང་ཐུན་མོང་མ་ཡིན་པ་སྒྱུ་ལུས་ཀྱི་སྒྲུབ་ཚུལ་ནི་རྗེའི་གསུང་རབ་ཇི་ལྟ་
བ་བཞིན་མཛད་དོ། །དེ་ལྟར་ལུང་རྟོགས་ཀྱི་ཡོན་ཏན་ཕུན་སུམ་ཚོགས་པར་སོན་པ་ཉིད་ཀྱིས་ཆེ་དགུ་རྣམ་པས་གསོལ་བ་བཏབ་སྟེ་དགུང་ལོ་སོ་གཉིས་པ་མེ་བྱ་ལ་
གདན་ས་རིན་པོ་ཆེར་ཕེབས། སྐུ་ཆེ་བའི་ཡོན་ཏན་ནི་གསུང་རབ་གང་འཆད་ཀྱང་ཐོག་པ་མེད་པས་མཁྱེན་པའི་གཏིང་མི་དཔོགས་པ་སྟེ་རོང་སྟོན་སྨྲ་བའི་སེང་
གེ་དང་ཆོས་རྗེ་བཀྲ་ཤིས་དཔལ་བརྩེགས་པ་ལྟ་བུ་ཡང་བག་ཁུམས་ཞེས་གྲག་ཕས་ཀྱི་རྒོལ་བ་གང་གིས་ཀྱང་འགྲན་དུ་མེད་པས་རྩོད་པ་ནི་ཕྱོགས་ཀུན་ལས་

[148A]༄༅། །རྒྱལ་བ་སྟེ་ཆེན་པོ་ཡོན་རིན་པ་ལྟ་བུའི་སྟོན་པ་བཟང་པོས་ཀྱང་ཐལ་འགྱུར་མ་ལྷོགས་ཞེས་གྲག་ལེགས་བཤད་ཅི་འདྲ་ཞིག་སྤེལ་ཡང་ཚིག་
དོན་བཟང་བས་རྩོམ་པ་ནི་དཔེ་ཟླ་དང་བྲལ་བ་སྟེ་ཆོས་དྲུག་ཆེན་མོ་དང་དྲི་ལན་བེཊཱུ་རྱའི་ཕྲེང་བ་སོགས་བལྟས་ན་མཁས་པའི་ཡིད་རབ་ཏུ་འཕྲོག་ཅེས་གྲག་
གང་ལ་མཉམ་པར་བཞག་ཀྱང་བདེ་སྟོང་གི་ཉམས་འཆར་བས་མངོན་རྟོགས་ནི་རྒྱུད་སྡེ་ནས་བཤད་པ་བཞིན་ཏེ་གསུང་མགུར་ལ་བརྟགས་པས་ལེགས་པར་
དཔོག་ནུས་ཞེས་གྲག་ཡིད་བཟང་རྩེ་ག་སྣར་ཐང་མཁན་པོ། སྨན་དར་རྒྱའོ། ལོ་པ་ཚུལ་དར། པང་རིམ་ཆོས་རྗེ། སྦྱན་སྔ་གཞོན་འོད་པ། ཆོས་རྗེ་བྲག་
ལྕོག་པ་སོགས་ཡོན་ཏན་ལ་འཁོར་བས་འཕྲིན་ལས་ནི་རྒྱ་ཆེ་ཞིང་རྒྱུན་ཆགས་ཞེས་གྲག་སྐུའི་དཀྱིལ་འཁོར་འཇིག་རྟེན་གྱིས་མཐོང་རིས་དུས་ཀྱིས་འཁྲུག་
པ་མེད་པས་མ་རུངས་པ་རྣམས་ཀྱི་གཉའ་བར་ནི་གསེར་གྱི་གཉའ་ཤིང་བས་ཀྱང་ལྕི་ཞེས་གྲག་བྱིན་རླབས་ཀྱི་རྟཊ་མཚན་གཞན་དང་མི་མཉམ་པས་ཐེལ་

[148B] ཕག་མོ་གྲུ་པའི་སྡེ་སྲིད་ཀྱང་དེ་དུས་ཁོ་ན་རྒྱས་ཞེས་གྲག་ལུགས་གཉིས་ཀའི་བདག་པོར་བཞུགས་ཀྱང་བསྟན་པ་ཐུགས་ལ་བརྣགས་པས་རི་
སུལ་ན་འཁོད་པའི་བསམ་གཏན་པ་ཁོ་ན་ལ་ཐུགས་བརྩེ་བ་སོགས་ཡིན་ནོ་ཞེས་གྲག་མཐར་དགུང་ལོ་བཞི་བཅུ་རྩ་དགུ་བཞེས་པ་ཤིང་སྟག་གསར་པའི་ཟླ་བ་དང་པོའི་ཉི་ཤུ་
གཅིག་ལ་ཞིང་གཞན་དུ་གཤེགས། དེ་ལ་སྐུ་འཁོར་རྣམས་ཀྱིས་མཛེས་བརྩེལ་བས་ཉེར་གཉིས་པར་གྲགས། ཀུན་དགེའི་ལོ་འདི་མཁས་གྲུབ་ཆོས་རྗེས་དུས་འཁོར་ཊཱིཀ་
ཆེན་མཛད་ལོའང་ཡིན། དྲུང་བྱང་ཆུབ་རྡོ་རྗེ་བ་ནི། བྱང་ཆུབ་རྡོ་རྗེ་སྤྱན་རས་གཟིགས། ཞེས་གསང་བདག་གིས་བསྔགས་པའི་བདག་ཉིད་ཆེན་པོ་ཞིག་ཡིན་ལ། རྩེ་ཐང་གི་
གདན་ས་རིན་པོ་ཆེར་བཞུགས་པའི་ངང་ནས་རྗེ་བཙུན་རྩོང་ཁ་པ་ཆེན་པོ་བཀྲ་ཤིས་དོ་ཁར་ཕེབས་པའི་ཚེ་གསུང་ཆོས་གསན་པས་ཐུགས་མོས་ཚད་མེད་པ་དེ་འཁྲུངས་
པ་ཞལ་སློབ་ཡིན་པར་སྣང། དེ་ལྟར་གོང་དུ་ཇི་སྐད་བསྙད་པའི་ས་སྐྱོང་མིའི་ཆོས་རྗེ་བཞི་ནི། དབང་གྲགས་པ་རྒྱལ་མཚན་དང། ཆེས་སངས་རྒྱས་རྒྱལ་མཚན་

[149A]༄༅། །གཉིས་ཀྱི་སྐུ་མཆེད་དེ། དྲུག་ཀ་བདག་པོ་ཤའྐ་རིན་པའི་སྲས་ཡིན། དེ་ཡང་གྲགས་པ་རྒྱལ་མཚན་པས་ནི་ཏ་མིང་རྒྱལ་པོ་ལས་དབང་གི་འཇའ་ས་བླངས་ཏེ་ལོ་བཞི་
བཅུ་རྩ་བཞིའི་རིང་དབུས་གཙང་གི་རྒྱལ་ཁམས་ཆེན་པོ་ལ་དབང་སྒྱུར་བའི་སྟེང་ནས་ཐེལ་རྩེ་ཐང་གཉིས་ཀྱི་ཞབས་ཏོག་ཚོགས་པ་སྡེ་བཞིའི་ཆོས་གཞིས་འདེབས་པ། རྫོང་ཆེན་
བཅུ་གསུམ་གྲགས་པར་གསེར་གྱི་བཀའ་འགྱུར་རེ་བཞེངས་པ། ལྷ་ས་སྨོན་ལམ་ཆེན་མོ་དང་དགེ་ལྡན་སྒྲུབ་མཆོད་ཀྱི་འཕྲལ་དུ་མཁོ་བའི་ཡོ་བྱད་དང་དགེ་བརྒྱུན་ཆགས་ཀྱི་
རྐྱེན་འབུལ་བ། རྗེ་ཉིད་ཞིང་གཞན་དུ་གཤེགས་པའི་ཉི་ཤུ་ལྔའི་འདས་མཆོད་ཀྱི་རྐྱེན་ས་གྲ་འབུལ་བ་སོགས་ཆོས་ལྡན་གྱི་རྣམ་ཐར་བསམ་གྱིས་མི་ཁྱབ་པ་མཛད་པས། གོང་མ་ཆོས་
རྒྱལ་ཆེན་པོ་ཞེས་སྙན་གྲགས་ཆེ་ལ། རྗེ་ཐམས་ཅད་མཁྱེན་པའི་དྲུང་དུ་བྱང་ཆུབ་ལམ་གྱི་རིམ་པ་སོགས་ཐེག་པ་ཆེན་པོའི་ཆོས་མང་པོ་གསན་པས་ཆོས་ཀྱི་རྗེ་སུ་འབྲངས་པའི་ཐུགས་
མོས་ཆེན་པོའང་འཁྲུངས་པར་སྣང། ལྔ་མཆོད་ཀྱིས་གྲ་ནི་ཆོས་རྒྱལ་ཆེན་པོས་སྦྱར་བའི་སྟེང་དུ། གཞིས་ཀ་རིན་སྤུངས་བའི་ཞལ་ངོ་བྲག་དཀར་རྒྱ་བོ། །རྒྱ་མའི་ཁྲི་དབོན་ཟླ་

[149B] དབོན་དྲུང་གཡུང་པ་སོགས་ཀྱིས་ས་ཞིང་མི་སྡེ་དང་བཅས་པ་ཕུལ་ཞིང་ཤར་རྒྱ་ནག་པོའི་ཕོ་བྲང་ལ་ཐུགས་པ་ཡན་ཆད་ཀྱི་དད་འབུལ་སྟར་ཆགས་སུ་འདུས་པ་ལས་ལོ་ཟླའོ་མཆོད་པ་
ཡར་འཕེལ་དུ་གྱུར་པ་སྟེ། བོད་དུ་བྱུང་བའི་བླ་མའི་འདས་མཆོད་གཅིག་ལ་འདི་ཁོ་ན་བཟང་བར་བྱེད། སྒྲུབ་མཆོད་ཀྱང་དགེ་རྒྱུན་གྱི་གཞི་ཡོད་པའི་ཁར་སྡེ་པ་སོག་སྔོན་པ་དཔོན་གཡོག་གིས་
གསོལ་ཇ་གང་དགོས་ཀྱི་མཁོ་དགུ་སྦྱར་བ་སོགས་ནས་སྔར་སྲོལ་མུ་ཆགས་པར་ཡོད་དོ། །རིན་པོ་ཆེ་དོན་གྲུབ་རྒྱལ་པོ་ནི་རྗེ་ཆོས་ཀྱི་རྒྱལ་པོའི་གཅུང་པོ་འཇོམ་དཔོན་རྡོར་གྱི་སྲས་སུ་བདག་
པོ་དབང་དང་སྐུ་མཆེད་དུ་འཁྲུངས། ཆོས་ཀྱི་རྒྱལ་པོ་ཉིད་དང་རྗེ་བཙུན་ཙོང་ཁ་པ་ཆེན་པོ་ལ་དབང་ལུང་མན་ངག་སོཊ། གསན་པས་འཁོར་ལོ་བཞི་ལྡན་གྱི་དགེ་སློང་དུ་གྱུར། ཐེལ་
གྱི་ཁྲི་ཐོག་ཏུ་ཕེབས་པ་ན་གུ་ཤྲིའི་འཇའ་ས་བྱུང་ཞིང་ལུགས་གཉིས་ཀྱི་ཕྲིན་ལས་བཟང་པོ་བསྐྱངས་པས་ཉེར་གཉིས་རིན་པོ་ཆེའི་བཞུགས་གདན་ནོན་ངོས་ཤེས་པ་བྱུང་ཞེས་གྲག་ལ་
བསྟན་པ་སྤྱི་ཁྱབ་གཞང་བའི་དོན་གྱིས་གླིང་པའང་བཀའ་དགེ་འགལ་མེད་དུ་སོང་ནས་དགེ་ལྡན་པའི་སྒྲུབ་དཀྱིལ་རྣམས་ཀྱི་ཕྱག་ལེན་མཆོག་ཏུ་དར་བ་ཡིན་སྣང། རིན་པོ་ཆེ་བཀྲ་ཤིས་

[150A]༄༅། །དཔལ་འོད་ནི་ཆོས་རྗེ་བྱང་རྒྱམ་པའི་དཔོན་པོར་སྐུ་འཁྲུངས། ཆོས་རྗེ་ཉིད་དང་རྗེ་རིན་པོ་ཆེ་ལ་གསུང་ཆོས་གསན་ནས་ཡོན་ཏན་གྱིས་ཐུགས་རྒྱུད་གང་བར་མཛད་
སྟག་ལུང་གི་ཁྲི་ཐོག་ཏུ་ཕེབས་པ་ན་ཕྲིན་ལས་བཟང་པོ་བྱུང་ཞིང། ཉིད་རང་གི་དབུ་ལ་ཞྭ་སེར་གྱི་མདོག་ཅན་བཞེས་པ། རིན་ཆེན་བྲག་གི་ཆོས་སྡེ་གསར་འཛུགས་མཛད་པ། ཆོས་
རྗེ་ཉན་ཤཱ་ཀ་པ་བླ་ཆེན་དུ་བསྐོས་ནས་གླིང་པ་ཕལ་ཆེར་སློབ་མར་སྦྱོར་བ་སོགས་དགེ་ལྡན་པའི་བསྟན་འཛིན་ཆེན་པོ་ཞིག་དང་མི་མཉམ་པ་མེད་པའི་ངང་ནས་དགུང་ལོ་ང་གསུམ་
པ་ལ་ཞིང་གཞན་དུ་གཤེགས། ཆོས་སྒོ་བ་འཇམ་དབྱངས་ཁ་ཆེ་ནི་བསྒོམས་པའི་ཉམས་མྱོང་དང། གསུང་རབ་ལ་གསན་རྒྱ་མཛད་པའི་མཁས་པ་ཡིན་སྣང་ལ། རྗེ་རིན་པོ་
ཆེར་སྔོན་དུ་ཅུང་མི་གུས་པ་ཞིག་ཡིན་འདུག་ཀྱང། ཕྱིས་ཞབས་ཀྱི་པདྨོར་བཏུད་དེ་གསུང་རབ་མང་དུ་གསན་པས་ཤེས་ནས་ཐུགས་དད་ཆེན་པོ་ཐོབ་པར་གྱུར་པ་སྟེ་འབྲས་རྟགས་
སུ་རྩོང་ཁ་བརྒྱད་བཅུ་དང། ཀ་ལ་པ་སོགས་བསྟོད་པའི་ཕྲེང་བ་བརྩམས་པའི་ཤེས་པར་བྱེད་པ་ལས་སོ། །བླ་མ་འདིའི་མཚན་དངོས་ནི་བསོད་ནམས་དཔལ་ཞེས་པ་ཡིན་ལ། བློ་

[150B] བཀྲ་ཤིས་རིན་ཆེན་པ་ཡང་ཡོན་ཏན་གྱིས་བརྒྱན་པ་ཞིག་ཡིན་སྣང་ལ། གུ་ཤྲཱི་རིན་པོ་ཆེའི་ཞབས་ནས་བརྟེག་སྟེ་འབྲི་ཁུང་ཐེལ་དུ་དགེ་ལྡན་པའི་ཕྱག་
ལེན་དར་བའི་འཕྲིན་ལས་མཛད་པར་སྣང། མཁན་ཆེན་རྒྱལ་བཟང་པ་ནི་སྤྱིར་གསུང་རབ་ལ་གསན་པ་རྒྱ་ཆེ་བ། ཁྱད་པར་དུས་འཁོར་ལ་རྩལ་ཐོན་པའི་མཁས་པ་ཞིག་སྟེ། ཡིད་
བཟང་རྩེ་པའང་རྩེ་ཐང་པའི་དགེ་བཤེས་ཤིག་ལ་ཁོང་མཁྱེན་པ་ཆེ་བར་མཛད། ཐེལ་གྱི་མཁན་པོ་དང་རྩེ་ཐང་གི་ཆེན་པོ་སྦྲགས་ཐོག་ནས་རྗེ་རིན་པོ་ཆེ་ལ་གསུང་ཆོས་གསན་པས་མི་ཕྱེད་པའི་ཐུགས་དད་འཁྲུངས་པར་སྣང། མཁན་ཆེན་ཆོས་རྒྱལ་དཔལ་བཟང་ནི་སྤལ་ཏི་དགྲ་བཅོམ་པའི་དབོན་བརྒྱུད་དུ་འཁྲུངས་ནས་མང་དུ་གསན་པའི་འདུལ་འཛིན་ཆེན་པོ་
ཡིན་ལ། རྗེ་ཐམས་ཅད་མཁྱེན་པའི་ཞབས་སྤྱི་བོར་བླང་ཏེ་གསུང་ཆོས་གསན་པས་ལྟ་གྲུབ་ལ་ཐུགས་ངེས་ཤེས་འདྲོངས་ནས་ཞབས་སྐྱོར་མོ་ལུང་གི་གདན་སར་ཕེབས་པའི་ཚེ་ཡང་
རྗེ་རིན་པོའི་གསུང་རབ་ཀྱི་ལེགས་བཤད་བསྒྲགས་པས་གྲྭ་ནང་མཐའ་དག་དགེ་ལྡན་པར་མོས་བཞིན་དུ་གྱུར་ལ། རང་ཕྱོགས་ཀྱི་སྡེ་སྣོད་འཛིན་པ་མང་པོས་ཀྱང་ཁོང་པ་ལ་

[151A]༄༅། །ཆོས་འབྲེལ་གསན་པར་སྣང། བྱང་དཔལ་བ་ནི་རྗེ་རིན་པོ་ཆེ་ལ་གསུང་ཆོས་མང་པོ་གསན་པས་གྲུབ་མཐའ་ལ་ངེས་པ་འདྲོངས་ཏེ། བོད་ཀྱི་བླ་མ་གཞན་
གྱི་གྲུབ་མཐའ་ལ་མི་མགུ་བ་ཞིག་ཡིན་སྣང་ལ། ཕྱིས་སྤྱན་གཡས་ཀྱི་མཁན་པོ་མཛད་དེ་གསང་ཆབ་ཀྱིས་མར་མེ་སྦར་བ་སོགས་གྲུབ་པའི་རྟགས་བསྟན་ཞེས་གྲག་ཆེན་པོ་
དག་པོ་ནི་རྩེ་ཐང་དུ་པོ་ཏེ་བཤད་པ་མཛད་པས་མཁས་གྲཊ་ཐོབ་པའི་ས་སྐྱ་བའི་དགེ་བཤེས་ཆེན་པོ་ཞིག་ཡིན་ལ། རྗེ་རིན་པོ་ཆེ་བཟང་རིར་ཕེབས་དུས་གསུང་ཆོས་གསན་ནས་དྲང་
ངེས་རྣམ་འབྱེད་ཀྱི་བསྐྱར་མགོ་མཛད་དེ། དྲི་རྨེད་ཀྱང་མང་དུ་ཞུས། ལན་ཅིག་སྐྱེ་བ་དང་རྒ་ཤི་གང་སྔ་ཞུས་པ་ལ། རྗེའི་ཞལ་ནས། སྐྱེ་བ་སྔ་གསུངས། དེ་ལ་ཁོང་ན་རེ། མ་ཤི་
བར་སྐྱེ་བ་ཡོད་པར་ཐལ། སྐྱེ་བ་དང་རྒ་ཤི་གཉིས་སྐྱེ་བ་སྔ་བའི་ཕྱིར། དེ་ལ་ཁྱབ་པ་ཡོད་དེ། གལ་ཏ་སྐྱེ་བ་སྔ་གྱུར་ལ། རྒ་ཤི་ཕྱི་བ་ཡིན་ན་ནི། སྐྱེ་བ་རྒ་ཤི་མེད་པ་དང། མ་ཤི་
བར་ཡང་སྐྱེ་བར་འགྱུར། ཞེས་གསུངས་པའི་ཕྱིར་ཞེས་འཕག་འཕག་མཛད། དེ་ལ་རྗེའི་ཞལ་ནས། འོ་ན་ཁྱོད་དྭགས་པོ་དཀའ་བཅུ་བའི་སྐྱེ་བ་དང་རྒ་ཤི་གང་སྔ་གསུངས་ལ། བདག་གི་སྐྱེ་བ་སྔ་

[151B] འོ་ན་ཁྱེད་དྭགས་པོ་དཀའ་བཅུ་བ་ལ་མ་ཤི་བར་སྐྱེ་བ་ཡོད་པར་ཐལ། ཁྱོད་དྭགས་པོ་དཀའ་བཅུ་བའི་སྐྱེ་བ་རྒ་ཤི་གཉིས་སྐྱེ་བ་སྔ་པའི་ཕྱིར། འཁོར་གསུམ། ཞེས་
སྐུ་སྟོད་ཅུང་ཟད་འགྱུར་ཙམ་མཛད་པས། ཆེན་པོ་དྭགས་པོ་ལན་མེད་པར་གྱུར་ཅིང། ཆོས་གྲྭ་ན་འཁོད་པ་རྣམས་བཞེད་མོ་ཤོར་བས་ཆེན་པོ་བ་མ་དགའ་ནས། ཕྱིས་བླ་མ་རིན་པོ་
ཆེ་དེ་ངོ་མཚར་ཅན་ཞིག་འདུག་སྟེ། དགེ་སྦྱོང་དེ་ཚོའི་འཕིག་འཕིག་དེ་ཨང་ཞེས་གསུངས་སྐད། འཕྲལ་རྐྱེན་དེ་དང་གཙོ་བོར་སྔོན་གྱི་བག་ཆགས་ཀྱི་དབང་གིས་རེ་ཤིག་བར་དགེ་
ལྡན་པའི་ངོས་ལེན་མ་མཛད། འོན་ཀྱང་ཕྲིན་ལས་ཀྱི་ཆུ་མཚོའི་ཟེགས་མ་ཉུང་ཟད་འཐོར་བའི་ཕྱིར་ན། སྐུ་གཤེགས་ཁར་བཀའ་རྒྱུད་རིན་པོ་ཆེ་འདི་ལ་ཐུགས་མོས་ཆེན་པོ་འཁྲུངས་པ་
ཡིན་སྣང། ཆེན་པོ་གྲགས་བཟང་ནི་རྗེ་རིན་པོ་ཆེ་ལ་གསུངས་ཆོས་མང་དུ་གསན་པས་ལུང་གི་ཡོན་ཏན་བཟང་པོར་གྱུར་བ་ཞིག་སྟེ། ལན་ཅིག་ཆེན་པོ་དྭགས་པོ་དང་ཚོགས་སུ་བགྲོ་
གླེང་ལ་བཞེངས་ནས་དབུ་མའི་བཤད་པ་ལེགས་པ་ཞིག་མཛད། དེའི་ཚེ་དྭགས་པོ་བ་རྗེ་ཐམས་ཅད་མཁྱེན་པ་ལ་གསུང་ཆོས་མ་གསན་པའི་དུས་ཡིན་འདུག་པས། ཕྲག་དོག་ན་

[152A]༄༅། །ཁྱེད་ཀྱིས་བཤད་པ་དེ་སུ་ལ་བསླབས་ཟེར་གྲགས་བཟང་པས་བླ་མ་རིན་པོ་ཆེ་ལ་བསླབས་ཤེས་ལན་བཏབ་པ་ལ། བླ་མས་སུ་ལ་བསླབས་
ཟེར༑ བླ་མ་རིན་པོ་ཆེས་རྗེ་བཙུན་འཇམ་དབྱངས་ལ་གསན་གསུངས་པས་དྭགས་པོ་བ་མ་བཞེད་ནས། འདི་ཚོས་མི་ཆོས་བླ་མའི་རྫུན་འདི་འདྲ་ཟེར་ཡར་འགྲོ་མར་འགྲོ་མང་
དུ་བྱེད། དེ་དང་དུས་མཚུངས་པར་བར་སྣང་ལ་སྤྲིན་ནག་པོ་འཁྲིགས་ནས་འབྲུག་སྒྲ་ཆེན་པོ་ལན་མང་དུ་བསྒྲགས་བྱང་བ་ན། དགེ་སྦྱོང་རང་སངས་རྒྱས་གྲལ་ལས་ལངས་ནས་
ཕྱག་གཡས་པ་བརྐྱངས་སྟེ། དམ་ཅན་ཆོས་ཀྱི་རྒྱལ་པོ། སྤྱིར་བསྟན་པ་ལ་གནད་པའི་དགྲ་བགེགས་ཀྱིས་མགོ་ལ་རྒྱོབ། ཁྱེད་པར་དྭགས་ཆུང་རྫ་བ་ར་ཁ་འདིའི་མགོ་ལ་རྒྱོབ་
ཅེས་སྨྲས་སྐད། མཁས་པ་རྣམས་ཀྱིས་རྩོད་པའི་རྣམ་འགྱུར་ཇི་འདྲ་ཞིག་བསྟན་ཀྱང་བསྟན་པ་ལ་ཕན་པའི་མཛད་པ་ཁོ་ནར་ཟད་ཀྱི། བླུན་པོ་དག་སྙིང་པོ་མེད་པའི་མཁོན་རྙིང་
བཟུང་ནས་ཚིག་རྩུབ་ཀྱི་དུག་མདའ་འཕེན་པ་དང་ཡེ་མི་འདྲའོ། །ཆེན་པོ་བློ་འཕལ་ནི་སྐུ་ཡོན་ལེགས་པོ་ཡོད་ཀྱང་ཐུགས་རྒྱུད་འབྱོངས་ཆེན་རང་དུ་མི་བྱེད་པ་ལ། རྗེ་ཉིད་

[152B] རྩེ་ཐང་དུ་བྱོན་པ་ན་ཞི་བློ་
དབོན་པོས་བླ་མ་ཇི་འདྲ་ཞིག་སྣང་ཞེས་དྲིས་པ་ན། ཆེན་པོ་བའི་གསུང་ནས་གཞན་ནི་མི་ཤེས། ང་མི་ཆེན་པོ་བློ་འཕེལ་ལ། ཆོས་ཚད་མ་རྣམ་འགྲེལ་བཤད་པས་མཆི་མ་བོང་
སྦངས་ཙམ་འབྲུལ་ནུས་པ་ཞིག་འདུག་ཅེས་ཟོལ་བསྟོད་མཛད་པས། ཁོང་ཡང་དད་པ་སྐྱེས་ནས་རྗེའི་དྲུང་གསུང་ཆོས་གསན་པར་སྣང། ཞི་བློ་བ་འདི་པ་ནི་རྩེ་ཐང་པའི་དགེ་བཤེས་
ཤིག་ལ་རྩོད་པ་བཟང་བ་ཞིག་སྟེ་སུ་དང་བརྩད་ཀྱང་ཁོང་རྒྱལ་འོང་བ་ཡིན་སྣང། ལན་གཅིག་མཁན་ཆེན་གཡག་པར་བརྩད་པ་ནའང་རྒྱལ་ཏེ་དགེ་མཚན་དུ་སྣེ་གདོང་རྩེ་ནས་ཞིང་
ཞིག་གནང་བ་ལ། འདི་ཁོ་བོས་གསད་པའི་སྡིག་གླ་ཡིན་ཞེས་གསུངས་ཞེས་གྲག་གཞན་ཡང་ཆེན་པོ་བཀྲས་བཟང་པ། སློབ་དཔོན་བློ་སེང་བ། བསོད་བཀྲས་པ་སོགས་
དགེ་བཤེས་མང་དུ་བྱོན་པ་རྣམས་ཀྱིས་བསྟན་པ་ལ་ཐུགས་རུས་ཆེན་པོ་མཛད་པའི་རྒྱུན་ལས་རྩེ་ཐང་དུ་དགེ་ལྡན་པའི་བསྟན་པ་ལེགས་པར་ཚུགས་པ་སྟེ་ཆོས་གྲྭ་ཆེན་པོ་འདི་

[153A]༄༅། །ཉིད་ཕག་མོ་གྲུ་པའི་སྡེ་སྲིད་ཀྱི་བླ་རྡོ་ཕྱོགས་ཐམས་ཅད་ལས་རྣམ་པར་རྒྱལ་བའི་ཕྱིར་ན། རྗེས་འཇུག་རྣམས་ཀྱིས་སྙིང་རུས་བསྐྱེད་ནས་བསྟན་པ་ལ་ཅི་ཕན་བྱའོ། །ཆོས་
རྗེ་མཛེས་པ་དཔལ་བ་ནི་གུང་ཐང་གྀ་གདན་ས་མཛད་པའི་ངང་ནས་བཀྲ་ཤིས་དོ་ཁར་རྗེ་རིན་པོ་ཆེའི་དྲུང་དུ་གསུང་ཆོས་གསན་པའི་བླ་ཆེན་ཞིག་ཡིན་པར་སྣང་ལ། དགེ་ལྡན་པའི་བཤེས་གཉེན་
མང་པོས་ཀྱང་ཁོང་ལ་ཆོས་འབྲེལ་གསན་པ་ཡིན་སྐད། ཆོས་རྗེ་ཡེ་ཤེས་དཔལ་བ་ཡང་རྗེའི་དྲུང་དུ་གསུང་ཆོས་གསན་པའི་བླ་ཡེ་ཤེས་དཔལ་བ་ཡང་རྗེའི་དྲུང་དུ་གསུང་ཆོས་གསན་པའི་བླ་
ཅི་ཕན་མཛད་པ་ཞིག་གོ་དེ་ལྟར་བདག་ཉིད་ཆེན་པོ་འདི་དག་ཟུང་འབྲེལ་གྱིས་བསྟན་པ་ལ་བྱ་བ་མཛད་པའི་ཕྱག་རྗེས་ལས་གཉལ་ཕྱོགས་སུ་དེང་སང་དགེ་ལྡན་པའི་བསྟན་པ་ཉི་མ་ཤར་
བ་ལྟ་བུ་འདི་བྱུང་བ་ཡིན་ནོ། །གནས་བརྟན་ཆོས་བཟང་པ་ནི་རྗེའི་རྩ་བའི་དྲུང་འཁོར་བ་ཞིག་སྟེ། ལྷོ་བྲག་ཏུ་དང་པོར་རྗེ་དབོན་སློབ་བཅུ་གཉིས་ཀྱིས་ཐེགས་པའི་གཅིག་ཡིན་ལ། རྗེའི་
སྲས་འགོས་ཆེ་བ་མང་པོས་འདི་པ་ལ་འཇམ་དབྱངས་ཆོས་སྐོར་གསན་པར་སྣང། གནས་བརྟན་དགེ་འདུན་རྒྱལ་པོ་ནི་རྗེ་ཐམས་ཅད་མཁྱེན་པ་དང་ཆོས་རྗེ་སེམས་དཔའ་ཆེན་པོ་ལ་མདོ་སྔཊ་

[153B] གྲ་རི་བོ་རྣམ་རྒྱལ་གྱི་དགོན་པ་བཏབ་ནས་ཕྲིན་ལས་བསྐྱངས་ལ། དཔོན་ཆེན་གཞི་འཛོམ་གྱིས་ཀྱང་བླ་མར་བཀུར་ནས་མཆོད་པར་
མཛད་ཅེས་གྲག་གནས་བརྟན་གཞོན་ནུ་སངས་རྒྱས་ནི་རྗེ་ཉིད་ལ་གསུང་ཆོས་མང་དུ་མཉན་ནས་གསུང་རབ་ལ་འཕྲིག་ཚུད་པ་ཞིག་སྟེ་ཕལ་ཆེར་འཕྱོགས་སུ་བཞུགས་ནས་ལམ་རིམ་ཚར་མང་དུ་གསུང་
པར་སྣང། གནས་བརྟན་འོད་ཟེར་བཀྲ་ཤིས་ནི་རྗེའི་ཞབས་ཕྱིར་ཡུན་འཐུད་སློབ་མ་བར་སྐོར་མ་བ་ཞིག་སྟེ། གྲ་བ་དེ་བ་གླིང་གི་དགོན་པ་བཏབ་ནས་གདུལ་བྱའི་དོན་མཛད། གནས་བརྟན་ཀུན་
དགའ་འབུམ་ནི་རྗེ་ཉིད་ཐུགས་ཤིན་ཏུ་དགྱེས་ཤིང་བཅས་རང་གི་ལྟུང་བ་ཕྲ་མོས་ཀྱང་མ་གོས་པའི་ཤཱཀྱའི་དགེ་སློང་ཞིག་སྟེ། རྒྱས་སྨན་དགོན་དཀར་དུ་གཤེགས་པ་ནའང་མེ་ཏོག་འདབ་མ་བཞི་
བའི་ཆར་འབབ་བ་དང། གདུང་ལ་རིང་བསྲེལ་མང་དུ་བྱོན་པ་སོགས་གསོན་རྟགས་དང་མཐུན་པར་བྱུང་སྣང། བླ་མ་བསོད་རིན་པས་ཀྱང་རྗེ་རིན་པོ་ཆེ་ལ་ཆོས་མང་དུ་གསན་ནས་
འཕྱོས་བྱམས་པ་གླིང་བཏབ་སྟེ་གདུལ་བྱའི་དོན་མཛད་པར་འདུག་ཆོས་རྗེ་མགོན་པོ་བྱང་ཆུབ་པ་ནི་འཕྱོགས་སུ་འཁྲུངས། མཁན་ཆེན་ནམ་མཁའ་རྒྱལ་མཚན་པ་དང། རྗེ་ཐམས་ཅད་

[154A]༄༅། །མཁྱེན་པ་གཉིས་ལ་གསུང་ཆོས་མང་དུ་གསན་པས་ཐུགས་རྒྱུད་ཡོན་ཏན་གྱིས་གང་ཞིང་ཐུགས་བསྐྱེད་ཀྱང་མཆོག་ཏུ་བཟང་བ་ཉིད་ལས། ལྷོ་བྲག་ཏུ་བཀྲིས་ཆོས་གླིང་གི་
དགོན་པ་བཏབ་སྟེ་ཉི་མ་ལྷོ་ཕྱོགས་སུ་རྗེ་ཐམས་ཅད་མཁྱེན་པའི་བསྟན་པ་ལེགས་པར་གསལ་བར་མཛད་དོ། །རྒྱལ་སྲས་བདེ་འབྱུང་བས་ནི་ཆོས་འཁོར་གླིང་དུ་བཤད་པ་མཛད། རྒྱུ་
འདི་དང་རྗེ་འདུལ་འཛིན་གྱི་བཀྲིན་ལས། ཚལ་གུང་ཐང་གི་སྡེ་ཆེན་པོ་འདི་ཡང་དགེ་ལྡན་པ་དཀར་ལམ་གྱི་དུ་གྱུར། རྒོད་ཕྲུག་རས་པ་ནི་ཆུ་ཡོས་ལ་འཁྲུངས། རྒྱལ་ཚབ་ཆོས་རྗེ་འཁྲུངས་པའི་
སྔ་ལོ་ཡིན། བཀའ་རྒྱུད་ཀྱི་བླ་མ་མང་པོ་ལ་གདམས་པ་གསན་ནས་བསྒོམས་པས་ཕྱག་ཆེན་གྱི་རྟོགས་པ་ནམ་མཁའ་དང་མཉམ་པ་འཁྲུངས་པ་སྟེ། རྣལ་འབྱོར་པ་ཞིག་ལ་འདི་ཁོ་ན་རྟོགས་པ་མཐོ་
བར་བྱེད། གྲུབ་པའི་རྟགས་ཀྱང་མང་དུ་བསྟན་པས་མི་དབང་གྲགས་པ་འབྱུང་གནས་སོགས་མཐོ་དམན་མེད་པ་ཀུན་གྱིས་བཀུར་བར་མཛད། རྗེ་རིན་པོ་ཆེ་བཀྲ་ཤིས་དོ་ཁར་ཕེབས་དུས་རབ་བྱུང་དགེ་
ཚུལ་ཞུས་ཤིང་གསུང་ཆོས་གསན་ཞེས་གྲག་ཀུ་ཅོར་རྟོགས་ལྡན་ནི་སྨྱུང་གནས་གཙོ་བོར་ཐུགས་དམ་མཛད་པས་ལྷ་དང་གྲུབ་ཆེན་མང་པོའི་ཞལ་གཟིགས་ཤིང་གྲུབ་པའི་རྟགས་ཀྱང་བསྟན་

[154B] རྗེ་ཐམས་ཅད་མཁྱེན་པ་ལྷ་སར་སྨོན་ལམ་ཆེན་མོ་མཛད་དུས་མཇལ་བས། རྗེ་བཙུན་འཇམ་པའི་དབྱངས་དངོས་སུ་མཐོང་བར་སྣང། རྟོགས་ལྡན་རལ་ཞིག་པ་ནི་རྣམ་གྲོལ་དོན་
གཉེར་གྱི་བྱ་བཏང་ངོ་མཚར་ཅན་ཞིག་སྟེ། རྗེ་ཐམས་ཅད་མཁྱེན་པའི་བཀས་བསྐུལ་ནས་རྭ་སྒྲེང་ཀ་གཉིས་མའི་ཞིག་གསོས་མཛད་ཅེས་གྲག་བུ་ལེ་བ་ནམ་རྒྱལ་ནི་ཀོག་སྟེ་ལངས་ན་གཞི་
རྫོགས་པ། རི་བོང་མལ་ནས་ཐོན་པ་བཞིན། ཞེས་འབྱུང་བར་ལྟར་གྱི་འཚོ་བ་འཕྲལ་དུ་འཚོལ་བའི་བྱ་བྲལ་ཆོས་ཡོངས་ཀྱི་མིག་ལྟོས་ལ་ཕན་པ་ཞིག་སྟེ། རྗེ་ཐམས་ཅད་མཁྱེན་པ་ལ་ཐུགས་རྗེ་
ཆེན་པོའི་སྒོམ་ལུང་ཞུས་ནས་ཐུགས་དམ་ཡིག་དྲུག་ལ་བསྒྲིལ་བས་ཡི་དམ་གྱི་བྱིན་རླབས་སྙིང་ལ་ཞུགས་པར་སྣང། འདི་ལ་རོང་སྟོན་བློ་བཟང་པས་ཡི་དམ་གྱི་སྒོམ་ལུང་གསན་ཞིང། དེ་ལ་སློབ་དཔོན་
ཆོས་རྗེ་མཁས་བཙུན་ཡོན་ཏན་རྒྱ་མཚོའི་ཞལ་སྔ་ནས་དང། དེ་ལ་ཁོ་བོས་ཞུས་པ་སྟེ་ཁུངས་བཙན་པ་གོ་བར་བྱེད་པའོ། །བླ་མ་ཆོས་འཕགས་པ་དང་ཆོས་རྒྱལ་མཚན་པ་གཉིས་ཀྱིས་སངས་
སེང་དགོན་པ་བཟུང་ནས་རྩ་འཇུག་གི་བཤད་པ་ལེགས་པར་མཛད་པས་གྲུབ་མཐའ་ལ་བློ་ཁ་ཕྱོགས་པའི་གྲྭ་པ་མང་དུ་བྱུང་ཞིང། བཤད་རྒྱུན་ཀྱང་དེང་སང་གི་བར་དུ་ཡོད་དོ། །བླ་མ་ཟླ་བ་

[155A]༄༅། །བཟང་པོས་ནི་འབྲུལ་དགོན་པ་བཏབ་སྟེ། དགེ་འདུན་གྱི་ཚོགས་བསྐྱངས་པས་གྲྭ་ཚོགས་ཆེན་པོ་འདུས་པར་སྣང་ལ། དེ་རྗེས་བླ་མ་དགེ་འདུན་འཕེལ་བས་བཟུང་པ་ཡང་
དེང་སང་གི་བར་དུ་དར་རྒྱས་མུ་ཅན་དུ་ཡོད་དོ། །སྟོད་ཀྱི་བྱང་སེམས་ཤེར་བཟང་ནི་མངའ་རིས་སུ་སྐུ་འཁྲུངས། དབུས་སུ་བྱོན་ནས་རྗེ་ཐམས་ཅད་མཁྱེན་པ་ལ་མདོ་རྒྱུད་ཀྱི་གསུང་རབ་མང་
པོ་གསན་པས་མཁས་པར་གྱུར་ཅིང། རྒྱལ་བ་ཙོང་ཁ་པ་ཆེན་པོའི་བསྟན་པ་རྣམ་པར་དག་པ་འདི་མངའ་རིས་སྟོད་དུ་ཚུགས་ན་ཅི་མ་རུང་སྙམ་པའི་དགོངས་པས་མང་ཡུལ་དུ་ཕེབས་ཏེ་
མངའ་བདག་ཞང་དང་བཅས་པ་དབང་དུ་བསྡུས་ནས་ཁྲི་སེ་དགོན་པ་བཏབ་པ་ལས་གྲྭ་ཚོགས་དབྱར་དུས་ཀྱི་ཆུ་བོ་བཞིན་དུ་འཕེལ་བའི་འདུས་པ་ཆེན་པོ་རྣམས་བྱང་ཆུབ་ལམ་གྱི་རིམ་པ་
ཆེ་ཆུང། སྡོམ་པ་གསུམ་གྱི་བསླབ་བྱ་དང་བཅས་པའི་གསུང་ཆོས་ཀྱིས་ཚིམ་པར་མཛད་ཅིང། བསླབ་བྱ་དང་ཚུགས་ཀྱི་བཅའ་ཁྲིམས་དམ་དུ་བསྡམས་པ་སོགས་ལས་བྱང་སེམས་པ་ཞེས་
བླ་མའི་སྟན་གྲགས་ཀྱིས་མངའ་རིས་སྐོར་གསུམ་གྱི་ནོར་འཛིན་མཐའ་དག་ལ་ཁྱབ་བ་སྟེ། བྱང་སེམས་འདུལ་དཀར་བ་ལྟ་བུས་ཀྱང་ས་ཐག་རིང་བ་ཁྱད་དུ་བསད་དེ་ཞབས་དྲུང་དུ་འཁོར་

[155B]བྱང་སེམས་པའི་རྗེས་སུ་རིམ་པ་བཞིན་དྲུང་དཔལ་ལྡན་ཤེས་རབ་པ། དྲུང་འཇམ་དབྱངས་རིན་ཆེན་པ། ཆོས་རྗེ་འཇམ་དབྱངས་བློ་གྲོས་པ། དཔོན་པོ་དཔལ་འབྱོར་
བ་སོགས་གདན་སར་བྱོན། བྱང་སེམས་པ་དཔོན་སློབ་གཉིས་ཀྱི་སྲས་དྲུང་མདོ་སྡེ་རིན་ཆེན་པས་བདས་དཀར་ཆོས་སྡེ་བཏབ་ནས་དགེ་འདུན་གྱི་གྲྭ་བཙུགས་པ་འཕྲིན་ལས་བཟང་བོ་
རྒྱུན་ཆགས་པར་བྱུང་བ་སྟེ། དེང་སང་ཡང་ཉིད་ཀྱི་དཔོན་པོ་དཀའ་བཅུ་བ་ཉེ་བར་འཁོར་ཞེས་པས་དགོན་པ་བཟུང་ཡོད་དོ།། །།ཆོས་རྗེ་ངག་དབང་གྲགས་པ་ནི་མངའ་རིས་སུ་
སྐུ་འཁྲུངས། དབུས་སུ་བྱོན་ནས་རྗེ་བཙུན་ཙོང་ཁ་པ་ཆེན་པོ་ལ་ཐེག་པ་ཆེན་པོའི་ཆོས་མང་པོ་གསན་པས་སྡེ་སྣོད་འཛིན་པར་གྱུར་པའི་སྟེང་ནས་སྟོད་ཕྱོགས་སུ་བསྟན་པ་སྤེལ་བའི་
དགོངས་པས་ཕེབས་ཏེ། གུ་གེ་རྒྱལ་པོ་འབངས་དང་བཅས་པ་དབང་དུ་བསྡུས་ནས། མཐོང་ལྡིང་གི་ཆོས་སྡེ་གསར་མ་བཏབ་པ་ལ་ས་རབ་བྱུང་མང་དུ་འདུས་པ་རྣམས་ཐེག་པ་ཆེན་
པོའི་ཆོས་ཀྱིས་དགྱེས་པར་མཛད་པས། སྐྱ་སེར་ཐམས་ཅད་ཀྱི་ཡིད་ཀྱི་མུན་པ་རྗེ་བཙུན་ཙོང་ཁ་པ་ཆེན་པོའི་ཕྲིན་ལས་ཀྱི་འོད་ཀྱིས་བསལ་བའི་དགེ་མཚན་རྒྱས་པར་གྱུར། དེའི་

[156A]༄༅། །རྗེས་སུ་རིམ་པ་བཞིན་དབོན་ནམ་མཁའ་བ། དྲུང་ཀུན་སྤངས་པ། ཆོས་རྗེ་རབ་བཟང། ཆོས་རྗེ་ལེགས་གྲུབ་སོགས་གདན་སར་རིམ་པར་བྱོན། དྲུང་ནམ་མཁའ་
བས་ནི་ལི་ཀིར་ཆོས་སྡེ་བཏབ་ལ་དཔེ་ཐུབ་ཀྱིའང་གཞི་གཏིང་བ་ཙམ་མཛད། དེ་ནས་ལི་གང་དུ་རིམ་པ་བཞིན་དྲུང་པ་ལྷ་དབང་བློ། དགེ་སློང་ཚུལ་བཟང་པ། ལི་ཀིར་ལྷ་བཙུན་པ་སོཌ་
བྱོན༑ དྲུང་པ་ལྷ་དབང་བློས། བར་ཀྱོག་གི་ཆོས་སྡེ་བཏབ་ནས་ཀྱང་བསྟན་པ་ལ་བྱ་བ་མཛད་པར་སྣང། གཞན་ཡང་པུ་རངས་ན་སེར་ཆུང་དགོན་པ་ཞེས་བྱ་བ་དང། ཁབ་གུང་ཐང་
གི་ཆོས་སྡེ་ནའང་དགེ་ལྡན་པའི་གྲྭ་ཚང་མང་དུ་ཡོད་པ་སོགས་ལས་མངའ་རིས་སྟོད་ཀྱི་རྒྱལ་ཁམས་མཐའ་དག་ལ་རྗེ་བཙུན་ཙོང་ཁ་པ་ཆེན་པོའི་འཕྲིན་ལས་ཀྱིས་ཁྱབ་པ་ཡིན་ནོ་
ཞེས་ཤེས་པར་བྱའོ།། །།ལྡན་མ་ཡོན་ཏན་དཔལ་བ་ནི་གསུང་རབ་ལ་མཁས་པར་སྦྱངས་ཤིང། ཐུགས་ཀྱང་མཆོག་ཏུ་རྒྱལ་བ་ཞིག་སྟེ། ཁོང་ཁམས་ལ་འབྱོན་དུས། རྒྱལ་ཚབ་
ཆོས་རྗེས། རྗེ་རིན་པོ་ཆེའི་སྲས་ཁམས་སུ་བྱོན་པ་ཞིག་ལ་ཁྱེད་མཁྱེན་པ་ཆེ་བས། བསྟན་པ་ལ་བྱ་བ་མཛད་དགོས་ཞེས་གསུངས་པ་ལ། ཁོང་པ་འུར་ཏེ་ཁམས་མི་དགོས་འདི་

[156B] དེ་ནས་སུ་ཡོད་པ་ཞེས་གསུངས་པ་ཡིན་སྣང། ཕྱིས་ལྡན་མའི་ཡུལ་དུ་ལབས་དགོན་པ་སོགས་བཏབ་སྟེ་དགེ་འདུན་གྱི་སྡེ་མང་པོ་སྤེལ་
ལོ༑༑ ༑༑བླ་མ་རྒྱལ་མཚན་སེང་གེ་ནི་ལྷོ་པའི་སེའི་ཆར་འཁྲུངས། དབུས་སུ་བྱོན་ནས་རྗེ་རིན་པོ་ཆེ་ལ་གསུང་ཆོས་གསན་པས་བཞེད་དོན་གྲུབ་པ་ན་རང་ཡུལ་བསྙེགས་ཏེ། ཆུ་མོ་ཡོས་
ལ་གནས་ཐང་དགོན་པ་བཏབ་ནས་དགེ་འདུན་གྱི་ཚོགས་བསྡུས་པས་ས་ཕྱོགས་དེ་ཉིད་དུ་བཀའ་རྒྱུད་རིན་པོ་ཆེ་འདིའི་དབུ་ཚུགས་པར་སྣང།། །།སྨད་ཀྱི་བྱང་སེམས་ཤེར་བཟང་ནི་མདོ་
ཁམས་སུ་སྐུ་འཁྲུངས། དབུས་སུ་བྱོན་ནས་རྗེ་ཡབ་སྲས་ལ་གསུང་རབ་མང་པོ་གསན་ཏེ་མཁས་པ་ཆེན་པོར་གྱུར་པའི་མདོ་ལ་རང་ཡུལ་དུ་ཕེབས་ནས། མེ་སྦྲུལ་ལ་ཆབ་མདོ་བྱམས་པ་
གླིང་གི་དགོན་པ་བཏབ་ཏེ་དཀའ་ཆེན་གྱི་བཤད་པ་མཛད་པས་ཆོས་རྗེ་རྣམ་རྒྱལ་གྲགས་པ་དང། སློབ་དཔོན་རྣམ་པ་ལྔས་གཙོས་པའི་དགེ་འདུན་རབ་ཏུ་མང་པོ་དང་བཅས་པ་ཡོན་ཏན་
ལ་འཁོར། རྒྱུ་དེ་ཉིད་ཀྱིས་ན་བྱང་སེམས་ཆེན་པོ་ཞེས་པའི་གསྙན་གྲགས་བཟང་པོས་མདོ་ཁམས་ཀྱི་སའི་ཐ་གྲུ་ཀུན་ཏུ་ཁྱབ་པར་སྣང། དེའི་རྗེས་སུ་ཆོས་དབང་གྲགས་པ་ནི་ཞང་ཞུང་འཁྲུངས་

[157A]༄༅། །དབུས་སུ་བྱོན་ཏེ་རྗེ་ཡབ་སྲས་གསུམ་གྱི་ཞབས་ལ་གཏུགས་ནས་མདོ་རྒྱུད་ལ་མཁས་པར་སྦྱངས་པས་གཞུང་དོན་གདམས་པར་ཤར་ལ། ལྷག་པར་དུས་ཀྱི་འཁོར་ལོ་ལ་རྩལ་
ཐོན་པ་ཞིག་སྟེ་ཊཱི་ཀ་ཆེན་གྱི་མཇུག་རྫོགས་པའི་རྩོམ་པ་བཟང་པོ་མཛད་པ་ཉིད་ཀྱིས་ཤེས་སོ། །དང་པོར་ནགས་ཤོད་སྦུལ་མདའི་གདན་ས་དང། དེ་ནས་ཆབ་མདོ་ཆོས་རྗེར་ཕེབས་ཏེ་པོ་
ཏིའི་བཤད་པ་ལེགས་པར་མཛད། སྨོན་ལམ་གྱི་དབང་གིས་ཡུན་རིང་བ་ཙམ་མ་བཞུགས་པར་སྤུལ་མདའ་ཉིད་དུ་བྱོན་ནས་གཞན་དོན་མཛད་པའི་མདོ་ལ་སྐུ་གཤེཌ། དེ་ནས་རིམ་པ་བཞིན་
མཚུར་སྟོན་ནམ་མཁའ་དཔལ། བྱང་སེམས་དཔོན་པོ། ཆོས་རྗེ་ཀུན་དགའ་དཔལ་བའི་བར་ཏེ་འདི་བ་དབུས་གཙང་དུ་མ་ཕེབས་པའི་ཁམས་དགེ་ཡིན་འདུག་ཀྱང་ཐུགས་རྒྱུད་འབྱོངས་ཤིང་
པོ་ཏིའི་འཇམ་བཤད་ལ་མཁས་པ་སོགས་ལས་གྲྭ་ས་ལ་བཀའ་དྲིན་མཆོག་ཏུ་ཆེ་བ་ཞིག་བྱོན་པར་སྣང། དེང་སང་ཆོས་རྗེ་ཨ་ནྣྟ་པ་ཉིད་བྱང་སེམས་ཆེན་པོའི་རྣམ་དཀའ་གྱི་མཛད་པ་སྐྱོང་
བཞིན་པའོ། །གོང་དུ་ཇི་སྐད་བརྗོད་པ་ལྟར་རིན་བཟང་པ་སོགས་ལྡས་བཤད་པ་མཛད་པ་ལས། ནུབ་གླིང་བ། ཡར་གླིང་པ། མར་གླིང་པ། ལྕུང་ར་ཁ་པ། ཁུ་ཡུག་པ་སྟེ་གྲྭ་ཚང་ལྔ་བྱུང་བ་ཡང་

[157B] །དེ་ལྟར་ན་དགེ་ལྡན་བཏབ་ནས་འབྲས་སྤུངས་བཏབ་པའི་བར་ལོ་བརྒྱད། འབྲས་སྤུངས་བཏབ་ནས་སེ་ར་ཐེག་ཆེན་
གླིང་གི་བར་ལ་ལོ་བཞི། དེ་ནས་གནས་ཐང་གི་བར་ལ་ལྔ། དེ་ནས་ཆབ་མདོའི་བར་ལ་ཉི་ཤུ་རྩ་གཅིག་དེ་ནས་དེང་སང་གི་ས་མོ་གླང་འདི་ཡན་ལ་བརྒྱད་ཅུ་རྩ་བདུན་ཐལ་བར་ཤེས་པར་
བྱའོ༑ ༑ཆོས་རྗེ་རྣམ་རྒྱལ་གྲགས་པས་ལྡན་སྟོང་ཚེ་དཀར་ཆོས་སྡེ་བཏབ་ནས་གཞུང་བཤད་མཛད་པའི་རྒྱུན་རྒྱས་པར་ཡོད་ཅིང། དེའི་བླ་མ་ཤེར་འོད་པས་འབྲོང་སྡེ་མགོར་ཕར་ཕྱིན་བཤད་
པས་ཕན་ཐོགས་ལེགས་པོ་བྱུང་ཞེས་གྲག་དེ་དག་ལས་གཞན་མཚོ་དམར་ཁ། པུ་ཎེ་དགོན། ཉ་ཁམ་ཆོས་སྟེ། ཀ་མ་མདའ། བཙམ་མདའ། སྤགས་ཤོད་དགོན་རྣམས་སུ་ཉན་
བཤད་ཀྱི་རྒྱུན་རེ་འདུག་པ་དང། ཉག་རེའི་ཡུལ་ལ་སོགས་པའི་དམར་ཁམས་སུ་ཆོས་གཞི་བཏེག་སྟེ། ཉན་བཤད་མཛད་པ་འདི་དག་ཕལ་ཆེར་དངོས་སམ་བརྒྱུད་པའི་སྒོ་ནས་ཆབ་མདོ་
པའི་ཕྲིན་ལས་ཀྱི་ཡན་ལག་ཡིན་པར་སེམས་སོ། །རོང་པོ་ལྗགས་ནག་པས་ཀྱང་ཡུལ་དུ་དགེ་འདུན་གྱི་སྡེ་བཙུགས་ཏེ་བསྟན་པ་ལ་བྱ་བ་མཛད། དེ་བཞིན་དུ་ལྷུ་ལ་དཀའ་བཅུ་པས་ཚུལ་ཁང་

[158A]༄༅། །པའི་ས་ཆར་དང། བླ་མ་ཡོན་བློ་བས་གླིང་གིས་ཆར་དང། ཆོས་རབ་འབྱམས་པས་མུ་ནེ་འགྲམ་དང། ལང་སྟེངས་རིན་པོ་ཆེས་རང་ཡུལ་དང། རྒྱས་སྟོན་པ་དང། སངས་
ཡེས་པས་གུང་རུའི་ཡུལ་དུ་བསྟན་པ་སྤེལ་ལ། གཞན་ཡང་ཀ་ཐོ་རྩེ་ཐོ་གཉིས། ཀོ་རི་གཉིས། དཔལ་འབར་དང་བཅས་པ་རྣམས་སུ་དགེ་འདུན་གྱི་སྡེ་རྒྱས་ཤིང་མདོ་སྔགས་ཅི་རིགས་ཀྱི་ཉན་བཤད་རེ་སྣང་བ་དང། ཚ་བ་སྒང། གོ་འཕར། ཕོ་ཁང་པའི་ཡུལ་ལ་སོགས་པར་ཡང་རྗེ་རིན་པོ་ཆེའི་བསྟན་པ་མཚོ་ལ་པདྨས་བརྒྱན་པ་བཞིན་དུ་མཛེས་ཆགས་པ་སྟེ། མདོར་ན་སངས་
རྒྱས་འཇིག་རྟེན་དུ་བྱོན་པ་ལྟ་བུ་ཡིན་ནོ་ཞེས་བྱའོ། །དེ་ལྟར་གོང་དུ་ཇི་སྐད་རྒྱ་ཆེར་བསྙད་པ་ལས་ན་ལྷ་དང་བཅས་པའི་འཇིག་རྟེན་གྱི་འདྲེན་པ་གཅིག་པུ་བདག་ཅག་རྣམས་ཀྱི་བླ་མ་རྒྱལ་བ་ཙོང་ཁ་
བ་ཆེན་པོ་དེ་ཉིད་ཀྱིས། ཞིང་འདིར་ཆོས་ཀྱི་འཁོར་ལོ་བསྐོར་བའི་ཚེ་གང་གི་ཞབས་སེན་སྤྱི་བོར་མ་བཀོད་པའམ། ཡིད་ཀྱིས་མངོན་པར་མ་མཆོད་པའི་ས་སྐྱོང། བླ་ཆེན་མཁན་ཆེན་པ། སྤྱན་སྔ་བ་
ཉན་བཤད་པ། རྟོགས་ལྡན་གང་ཡང། ནུབ་ཛ་ལན་དྷ་ར་ནས། ཤར་རྒྱ་ནག་པོའི་ཕོ་བྲང་ལ་ཐུག་པའི་བར་གྱི་རྒྱལ་ཁམས་འདིར་སྔོན་ཆད་མ་བྱུང་ཞེས་བྱ་བར་ངེས་སོ།། །།དེ་དག་

[158B] དཔལ་ལྡན་ས་སྐྱ་པའི་མདོ་སྔགས་ཀྱི་བསྟན་པའི་བདག་པོར་གྲགས་པ། རོང་སྟོན་སྨྲ་བའི་སེང་གེ་དང། ངོར་པ་ཀུན་བཟང་པའི་དྲུང་གིས་ཀྱང་གསུང་ཆོས་
ཀྱི་འབྲེལ་པ་ཞུས་པ་ཁོ་ནར་སྣང་ཞིང། དཔལ་འཇིགས་མེད་གྲགས་པ་ཉིད་སྔགས་མཚན་ཉིད་ཀྱི་ལམ་རིམ་གཟིགས་པས་ཐུགས་ཕྲོགས་ཏེ། ལེགས་བཤད་ཀྱི་བགོ་སྐལ་བླང་བའི་དགོངས་
པ་རྩེ་གཅིག་པ་ལ་ཞུགས་ཞེས་གྲག་སྡེ་ཉིད་ཀྱིས་ཞུ་ཡིག་ཕུལ་བ་ལས། ཁྱེད་ཀྱི་རྣམ་ཐར་ཆེན་པོའི་ཆེན་པོ་རྣམས། །རིང་ན་གནས་ཀྱང་མངོན་སུམ་བཞིན་དུ་ཐོས། །ཕར་ཕྱིན་སྔགས་ཀྱི་
ལམ་རིམ་གཉིས་ཀྱང་ཐོས། །དེས་ཀྱང་བདག་ཡིད་སྦྲོ་དང་དགའ་བར་གྱུར། །ཞེས་དང། བདག་འཛིན་རྟེན་འདི་འདི་ནས་ཕ་རོལ་ཏུ། །མྱུར་བར་དུས་ཀྱི་ཕོ་ཉས་མ་བོས་ན། །སངས་
རྒྱས་སྤྲུལ་སྐུ་དངོས་དེ་མཇལ་བ་དང། །དེར་བ་ཞུགས་མཁན་སློབ་རྣམ་དང་མཇལ་བ་དང། །དམ་པ་ཁྱོད་དང་ཆོས་ཀྱི་བཀའ་མཆིད་ལ། །དེ་ཕྱོགས་བགྲོད་ལ་རྩེ་གཅིག་ཡིད་ཞུགས་པ།།
རྟག་ཏུ་དུ་དེ་ཤེར་ཕྱིན་འཚོལ་བ་ལྟར། །ཞེས་འབྱུང། གཞན་ཡང་ཡེ་དབང་ཆོས་ཀྱི་རྒྱལ་པོས་ཚིག་དོན་བཟང་པོའི་ཞུ་ཡིག་རིན་ཐང་མེད་པའི་མཆོད་རྫས་དང་བཅས་པ་སྤྲིངས་ནས་ཕོ་བྲང་དུ་

[159A]༄༅། །སྤྱན་འདྲེན་པ་བཏང་བ་ཉིད་དང། བདག་པོ་རྣམ་རྒྱལ་གྲགས་པའི་དྲུང་གིས་དད་པའི་མཚོ་ཆེན་པོ་ལས་བྱུང་བའི་བསྟོད་ཚིག་པདྨ་དཀར་པོའི་ཕྲེང་བ་སྤེལ་བ་མིག་ལམ་དུ་གྱུར་པ་ཉིད་
ཀྱིས་ངེས་པ་སྟེར་བར་འགྱུར་རོ། །རྒྱུ་མཚན་དེའི་ཕྱིར་དགེ་ལྡན་བཀའ་རྒྱུད་ནོར་བུའི་ཕྲེང་བ་ལས། །འགྲོ་བ་གང་གིས་བགྲངས་པ་དོན་ཡོད་འགྱུར། །ཞེས་སྦྱར་ཏེ། དེང་སང་གི་དུས་སུ་
ཡང་བདག་ལེགས་སུ་འདོད་པ་རྣམས་ཀྱིས་བཀའ་རྒྱུད་རིན་པོ་ཆེ་འདི་ལ་སྙིང་གི་ཁོང་ནས་གུས་པར་བྱ་རིགས་ལ། ཧ་ཅང་གུས་པ་མ་ཐོབ་ཀྱང། ཡིད་ཀྱི་ཉེས་པ་རང་བཞིན་གདུག་པ་སྟེ། །
མི་རིགས་པ་ཡི་ཆོས་ལའང་མི་རིགས་ན། །ཐེ་ཚོམ་ཟ་པའི་ཆོས་ལ་སྨྲོས་ཅི་དགོས། །དེ་ཕྱིར་བཏང་སྙོམས་བཞག་ལེགས་ཉེས་པ་མེད། །ཅེས་འབྱུང་བ་ལྟར་བཏང་སྙོམས་སུ་བཞག་པར་བྱའི་
བཤེས་གཉེན་དང། གྲོགས་ངན་དག་གིས་དབྱེན་བཅོས་ཏེ། དུག་སྤྲུལ་གྱིས་གླ་རྩིའི་དྲི་ཚོར་བ་ལྟར་བྱེད་པ་ནི་ཅི་ནས་ཀྱང་སྤངས་པར་འོས་ཏེ། ཆོས་ལ་བརྟེན་པའི་སྡིག་ཆེན་པོར་
འགྱུར་བས་སོ། །འདི་ལ་དགོང་ནས་སྤྱན་སྔའི་ཞལ་ནས། མཚམས་ཞིག་ན་མི་ལུས་ཐོབ་པས་ཀྱང་ཕུང། མ་ཐོབ་ན་དེ་ཙམ་པའི་སྡིག་གསོག་ག་ན་ཐུབ། མཚམས་ཞིག་ན་ཆོས་

[159B] མ་ཞུགས་ན་དེ་ཙམ་པའི་སྡིག་གསོག་ག་ན་ཐུབ་གསུངས་ཏེ་ཤིན་ཏུ་མང་ངོ། །དེ་ལྟར་ལེགས་པར་བཤད་པའི་ངག་གིས་ཆེ་ཐང་དུ་གདམས་ཀྱང་མཉན་པར་མི་
བྱེད་ན་སྔོན་བསགས་ཀྱི་ལས་མཐུ་བཙན་པའི་གཞན་དབང་ཅན་ཁོ་ན་ཡིན་པ་གོར་མ་ཆགས་པས་དམ་པ་རྣམས་ཀྱིས་ཐུགས་བརྩེ་པའི་ཡུལ་དུ་མཛད་པ་མ་གཏོགས་གཞན་ཅི་ཡང་བྱར་
མེད་ལ། བཀའ་རྒྱུད་འདིར་ཞུགས་ཕྱིན་ཆད་ནས་ནི། ཨེ་མའོ་སྐལ་བ་བཟང་སྙམ་དུ་ཡིད་ལ་བརྣགས་ཏེ། ཐོས་བསམ་ལས་གསུམ་གྱི་འཁོར་ལོ་ལ་ནན་ཏན་བསྐྱེད་ནས་བསྟན་པ་
རིན་པོ་ཆེ་ལ་བྱ་བ་བགྱི་བར་འོས་ཤིང། དེ་ཙམ་དུ་རྔོ་མ་ཐོགས་ནའང། སྙིང་ལ་རུས་པ་བཅུག་ནས་ནུས་པ་གང་མཆིས་ཀྱིས་བསྟན་པ་ལ་ཕན་པར་བྱ་དགོས་ཀྱི། སྐྱེ་བོ་ལ་ལ་ཆོས་
རྣམས་བུ་རམ་གྱི་གོར་པོ་བཞིན་དུ་རོ་གཅིག་ཡིན་པ་སྐད། གྲུབ་མཐའ་གང་ལའང་ཁྱད་པར་མེད་པ་སྐད་སྨྲ་ཞིང་ཅི་དགར་འཁོད་པ་ནི། ཆུ་མེད་པའི་ཁྲོན་པ་དང་རི་མོའི་མར་མེ་བཞིན་
དུ་དགོས་ནུས་མེད་དོ། །བསྟན་པ་རིན་པོ་ཆེ་འདི་ལ་རབ་ཏུ་དང་བའི་ཐུགས་དང་ལྡན་ཞིང་མཁོ་དགུའི་ཡོ་བྱད་འོས་པ་བཞིན་སྦྱོར་བའི་སྤྱིན་བདག་ཆེ་འབྲིང་རྣམ་པར་ཡང། སྔོན་ནས་

[160A]༄༅། །བསགས་པའི་ལས་འབྲེལ་བཟང་པོས་སླུ་བ་མེད་པར་བྱས་པ་ཉིད་དགོངས་ལ། སྙིང་པོ་བྱང་ཆུབ་ལ་མཆིས་ཀྱི་བར་དུ་དབུ་བཙུག་གི་རྒྱན་བཞིན་དུ་མཆོད་ཅིག་ཅེས་
སྙན་པར་སྨྲ་བ་སྟེ། བཀའ་རྒྱུད་འདི་ལ་བསྟེན་ན་དགེ་མཚན་གཞན་ལྟ་ཞོག་ཡུལ་ཁྱད་པར་ཅན་ལ་སྐུར་འདེབས་ཀྱི་དངོས་སྡིག་ཆེན་པོ་ཡང་ངང་གིས་ལྡོག་པར་འགྱུར་བས་སོ། །དེ་ཡང་
ཇི་སྐད་དུ་བཀའ་གདམས་གསར་རྙིང་གི་དམ་པ་རྣམས་ཀྱིས་ཡོངས་འཛིན་ལས་གསུང་རབ་ཀྱི་གསན་པ་མཛད་པའི་བྱུང་བ་བརྗོད་པ་ལས་ན། དགེ་པའི་བཤེས་གཉེན་ལས་ཡོན་ཏན་
འཕེལ་བར་འགྱུར་རོ་ཞེས་བཤེས་གཉེན་གྱི་ཡོན་ཏན་བསྔགས་པ་ལ་ཡང་བརྗོད་པར་བྱའོ། །ཡོན་ཏན་དང་ལྡན་ན་འཇིག་རྟེན་དགའ་བར་འགྱུར་རོ་ཞེས་བདག་ཡོན་ཏན་གྱིས་བརྒྱན་པ་
བསྔགས་པ་ལ་ཡང་བརྗོད་པར་བྱའོ། །གསུང་རབ་ལ་གསན་པ་མཛད་པའི་མཐར་མཁས་པར་བྱོན་པའི་བྱུང་བ་བརྗོད་པ་ལས་ན། བརྩོན་འགྲུས་ཀྱི་ཅི་ཡང་འགྲུབ་པར་འགྱུར་རོ་ཞེས་བརྩོན་
འགྲུས་ཀྱི་ཡོན་ཏན་བསྔཌ་པ་ལ་ཡང་བརྗོད་པར་བྱའོ། །གདུལ་བྱའི་དོན་འབའ་ཞིག་མཛད་པའི་བྱུང་བ་བརྗོད་པ་ལས་ན། སྐྱེས་བུ་དཔའ་བོ་རྣམས་ནི་གཞན་དོན་ལ་ཞུགས་སོ་ཞེས་བྱང་

[160B] །རྣམ་ཐར་མྱ་ངན་འདས་བྱུང་མ་རྣམས་བརྗོད་པ་ལས་ན། སྐྱེས་བུ་དམ་པ་ཅི་འདྲ་ཞིག་ཡིན་ཀྱང་གཞན་ངོར་མྱ་ངན་
ལས་འདས་ཚུལ་སྟོན་པར་ངེས་སོ་ཞེས་མི་རྟག་པའི་གཏམ་བརྗོད་པ་ལ་ཡང་སྦྱར་བར་བྱའོ། །དགེ་འདུན་གྱི་སྡེ་དང་བཅས་པའི་གཙུག་ལག་ཁང་བཞེངས་པའི་བྱུང་བ་བརྗོད་པ་
ལས་ན། སྐྱེས་བུ་དམ་པ་རྣམས་བསྟན་པ་རྒྱུན་ཆགས་པ་ཁོ་ནའི་ཐབས་མཛད་དོ་ཞེས་དམ་པའི་བསྔགས་པ་མཆོག་ཏུ་བརྗོད་པ་ལ་ཡང་སྦྱར་བར་བྱའོ། །སངས་རྒྱས་ཀྱྀ་བསྟན་པ་དགེ་འདུན་
ལ་རག་ལས་སོ། ཞེས་འཕགས་པའི་དགེ་འདུན་གྱི་ཆེད་དུ་བསྔགས་པ་བརྗོད་པ་ལ་ཡང་སྦྱར་བར་བྱའོ། །དེ་ལ་སྔོན་བྱོན་བཀའ་གདམས་བླ་མའི་ཆོས་འབྱུང་མཛད་པ་འགའ་ཟུང་སྣང་ཞིང། མཆོག་
ཏུ་བདག་གི་བླ་མ་ཨ་ནནྟ་ངྷ་ཙྪའིའ་ཞལ་སྔ་ནས་ཀྱིས་བཀའ་གདམས་རིན་པོ་ཆེ་གསལ་བའི་སྒྲོན་མེ་ཞེས་བྱ་བའི་ལོ་རྒྱུས་ཆེན་མོ་མཛད་ཡོད་པའི་ཕྱིར་ན་འདིར་མདོར་བསྡུས་ཙམ་ལས་མ་སྦྱར་ལ་
རྗེ་བཙུན་ཙོང་ཁ་པ་ཆེན་པོའི་བཀའ་རྒྱུད་ལས་བརྩམས་པའི་ཆོས་འབྱུང་རྒྱས་བ་སྔོན་ཆད་མེད་པ་ལས་ན་ངོ་མཚར་གཏམ་གྱི་ཕྲེང་བ་ནུབ་ཏུ་ཉེ་བ་ཙམ་དུ་གྱུར་པ་འདི་ཡིད་ལ་བརྣགས་པ་དང་

[161A]༄༅། །བདག་ཉིད་བཀའ་རྒྱུད་རིན་པོ་ཆེ་འདི་ལ་མངོན་པར་དད་པ་དག་གིས་ཉེ་བར་ལེན་པའི་རྒྱུ་བྱས་ཤིང། ལོ་རྒྱུས་ཀྱི་ཆ་ནས་བག་ཆགས་ཉུང་ཟད་སད་པ་འདྲས་རྣམ་ཐར་སྤེལ་བའི་
བློ་གྲོས་ཀྱི་འཇུག་པ་ཡང་མི་དམན་པ་ཉིད་ཀྱིས་ལྷན་ཅིག་བྱེད་རྐྱེན་བྱས་ཏེ། ཁོ་བོས་སྐལ་བཟང་མཐའ་དག་གི་ཡིད་ཀྱི་མཛེས་རྒྱན་འདི་གཏམ་དུ་བྱས་སོ། །འདིར་སྨྲས་པ། འཛམ་
གླིང་མཁས་པ་ཀུན་གྱི་རྣ་བའི་རྒྱན། །ཨ་ཏི་ཤ་ཡི་བཀའ་རྒྱུད་ངོ་མཚར་ཙན། །བཀའ་གདམས་དམ་པའི་རྣམ་ཐར་ངང་མོའི་གཟུགས། །བདག་ཡིད་དད་པའི་རོལ་མཚོར་ཅི་ཡང་
འབབ༑ ༑གྲངས་མེད་བསྐལ་པར་ཚོགས་གཉིས་བསགས་པ་ལས། །སྐུ་བཞིའི་གོ་འཕང་མཐོན་པོར་གཤེགས་པ་ཡི། །རྗེ་བཙུན་ཙོང་ཁའི་རྨད་བྱུང་མཛད་པ་ནི། །དྲན་པ་ཡིས་
ཀྱང་དང་པའི་སྦུ་ལོང་གཡོ། །ཨེ་མ་འདི་ལྟའི་ཕུལ་བྱུང་རྣམ་ཐར་གྱིས། །ཡིད་རབ་མི་འཕྲོག་དཔྱོད་ལྡན་སུ་ཞིག་ཡོད། །དེ་ཕྱིར་ཕྱོགས་སུ་འཛིན་པའི་སེམས་བོར་ལ། །ཡ་མཚན་
མཆོག་འདིར་དད་པ་ལྷུར་བྱོས་ཤིག་དེང་དུས་མཁས་པ་བས་ཀྱང་ལྷུན་པོ་བཀུར། །ཆོས་ལ་ཕལ་ཆེར་ཆགས་སྡང་དབང་དུ་སོང། །མ་རུངས་སྐྱེ་བོའི་སྤྱོད་ཚུལ་འདི་ལྟ་ན། །དམ་

[161B] །རྒྱ་བོད་མཁས་པ་ཀུན་གྱི་ཡང་རྩེ་མཆོག་མཁས་གྲུབ་ཆོས་རྗེས་རྗེ་བཙུན་ཙོང་ཁ་པའི། །རྣམ་ཐར་དད་པའི་འཇུག་ངོགས་ཞེས་བྱ་བ། །སྐལ་
བཟང་རྣ་བའི་རྒྱན་དུ་མཛད་མོད་ཀྱང། །ཡབ་རྗེ་དམ་པའི་མདོ་སྔགས་གཞུང་ལུགས་རྣམས། །འཛམ་གླིངས་ཡི་ཐ་གྲུར་ཁྱབ་མཛད་པ། །མཁས་པའི་དབང་པོ་རིམ་པར་བྱོན་ཚུལ་གྱི། །
ངོ་མཚར་ལེགས་བཤད་སྤེལ་བ་སྔོན་མ་བྱུང། །ཨ་ཏི་ཤ་དང་ཙོང་ཁ་པས། །བསྟན་པའི་སྲོལ་ཆེན་བཏོད་པ་ནས། །དེང་སང་མཁས་རྣམས་བྱོན་པའི་བར། །བསྡེངས་ལེགས་རྒྱན་གྱིས་
སྤེལ་བ་འདི། །ཤཱཀྱའི་བསྟན་ལ་ལོ་རྒྱུས་སྨྲ་བའི་མཆོག་བུ་སྟོན་ཁ་ཆེན་ལུ་ནས་གཤེགས་པ། །གང་ཅན་དབུས་ཀྱི་ལོ་རྒྱུས་མཁན་གཅིག་པུ། །བསོད་ནམས་གྲགས་པའི་དབང་དུ་གྱུར་བས་
སྦྱར༑ ༑སྔོན་བསགས་བསོད་ནམས་གསེར་གྱི་རང་བཞིན་རྣམ་དཔྱོད་ནོར་འཛིན་རབ་ཡངས་པར། །མདོ་སྔཌ་གཞུང་བརྒྱའི་ཆུ་ཀླུང་རབ་འཁྱིལ་གྲགས་བ་དབུ་པའི་འཛུམ་དཀར་ཅན། །
སྙན་ཚིག་དབའ་རླབས་ཟེགས་མ་རབ་འཐོར་ལོ་རྒྱུས་མུ་ཏིག་ཕྲེང་མཛེས་འདི། །སྔོན་མེད་ལེགས་བཤད་གསར་དུ་རབ་སྤེལ་ཕྱོགས་ཀྱི་བུ་མོའི་རྣ་བའི་རྒྱན། །བཀའ་གདམས་གསར་རྙིང་དག་

[162A]༄༅། །བའི་བཤེས་གཉེན་ལ། །རྣམ་ཐར་པདྨ་དཀར་པོས་མཆོད་པ་ཡིས། །རབ་དཀར་ཡིད་རབ་འཕྲོག་ལས་བཀའ་གདམས་ཀྱི། །ལུགས་བཟང་དྲི་ཡིས་ཕྱོགས་ཀུན་ཁྱབ་གྱུར་
ཅིག་གཞན་ཡང་དམ་པའི་ཡོན་ཏན་བསྔགས་པ་ཡི། །རྣམ་དཀར་ནོར་བུའི་ཐེམ་སྐས་འཛེགས་པ་ལས། །འགྲོ་འདི་ཨ་ཏི་ཤ་དང་ཙོང་ཁ་པའི། །ཕོ་བྲང་མཁའ་སྤྱོད་ཉམས་དགར་ཕྱིན་
གྱུར་ཅིག་བདག་ཀྱང་རྣམ་ཐར་ནོར་བུ་ཆུ་ཤེལ་གྱི། །འོད་དཀར་སྙིང་གི་འཛིན་མར་ལྷུང་བ་ལས། །ཆགས་སྡང་ཚ་གདུང་མ་ལུས་ཀུན་བསལ་ཏེ། །དགེ་སྣང་ཀུ་ནངའི་ཚལ་གྱིས་མཛེས་གྱུར་ཅིག་
 ཅེས་བཀའ་གདམས་གསར་རྙིང་གི་ཆོས་འབྱུང་ཡིད་ཀྱི་མཛེས་རྒྱན་ཞེས་བྱ་བ་འདི་ནི། མངོན་པར་དང་བའི་དད་པ་དང། མཁས་པ་དགྱེས་པའི་ཤེས་རབ་ཀྱིས་བསྐུལ་ཏེ། ཡུལ་གངས་ཅན་གྱི་དབུས་སུ་སྐྱེས་པའི་ལོ་རྒྱུས་པ་བསོད་ནས་གྲགས་པའི་དཔལ་
རྣམ་དཔྱོད་མཆོག་གི་སྡེས། ཐུབ་པའི་དབང་པོ་ཆོས་ཀྱི་དབྱིངས་སུ་ཐིམ་ནས་བསྟན་པ་ལོ་ཉིས་སྟོང་སུམ་བརྒྱ་དྲུག་ཅུ་རྩ་ལྔ་ལ་ཉེ་བ་ཏིང་ངེ་འཛིན་གྱི་ལེའུ་དུས་ཀྱི་འགལ་བའི་ལོ་ཞེས་པས་མོ་གླང་གི་སྟོན་ཟླ་ར་བའི་ཡར་ཚེ་བཟང་པོ་ལ་འབྲོག་རི་བོ་
ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བ་འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག།  །།སརྦ་མངྒ་ལཾ་

[162B]



