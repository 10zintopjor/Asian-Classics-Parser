
[001A]
༄༅།  །རྒྱལ་བ་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་པའི་རང་གཟུགས་གསང་བའི་བདག་པོ་འཁོར་ལོ་ཆེན་པོའི་འཕྲིན་ལས་བཞིའི་སྦྱིན་སྲེག་གི་ཆོ་ག་དངོས་གྲུབ་བང་མཛོད་ཅེས་བྱ་བ་བཞུགས་སོ། །།

[001B] །ཨོཾ་སསྟི། སྒྲིབ་བྲལ་འགྱུར་བ་མེད་པའི་མཁའ་དབྱིངས་ངོས། །རྒྱལ་ཀུན་མཐུ་སྟོབས་ཆུ་འཛིན་སྟུག་པོ་ལས། །དྲག་སྦྱོར་གནམ་ལྕགས་ཟེགས་མ་བརྒྱར་སྤྲོ་བའི། །གསང་
བདག་ལྷ་མཆོག་ཤིས་པས་རྟག་ཏུ་སྲུངས། །རྒྱལ་ཀུན་གསང་བ་རབ་འབྱམས་སྒྱུ་མའི་འཕྲུལ། །སྐལ་ལྡན་མིག་ལ་མངོན་དགའ་གསར་པའི་སླད། །བཤེས་གཉེན་སུམ་ལྡན་རྡོ་རྗེ་འཛིན་པའི་གཟུགས། །དྲིན་
ཅན་བླ་མའི་ཞབས་ལ་གུས་བཏུད་ནས། །གསང་འཛིན་ཡེ་ཤེས་རང་འོད་འབར་བའི་མེར། །ཟག་མེད་སྲེག་རྫས་བཞུས་པའི་འབྲས་བུ་ལས། །དངོས་གྲུབ་ཅི་འདོད་ལག་མཐིལ་རྫས་བཞིན་དུ། །སྟེར་བའི་
ཆོག་སྒྲིགས་འགོད་ལ་གཅིག་ཏུ་སྤྲོ།  །འདིར་དུས་གསུམ་རྒྱལ་བ་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་པའི་བདག་ཉིད་གསང་བ་ཀུན་གྱི་མཛོད་འཛིན་གཏུམ་ཆེན་ཁྲོ་བོའི་རྒྱལ་པོ་ཕྱག་ན་རྡོ་རྗེ་འཁོར་ལོ་ཆེན་པོའི་སྦྱིན་སྲེག་ཇི་ལྟར་བྱ་བའི་ཚུལ་ལ་བཞི།།

[002A]༄༅། །ཞི་བ་དང། རྒྱས་པ་དང། དབང་དང། དྲག་པོའི་སྦྱིན་སྲེག་བྱ་བའི་ཚུལ་ལོ། །དང་པོ་ནི། འདིའི་རྩ་རྒྱུད་ལས་སྦྱིན་སྲེག་བྱ་བའི་ཚུལ་མདོར་བསྡུས་ཙམ་ལས་རྒྱས་པ་མ་གསུངས་ཤིང། གངས་ཅན་གྱི་མཁས་གྲུབ་སྔམ་
རྣམས་ཀྱིས་མཛད་པའི་ཡིད་མ་འདིའི་སྦྱིན་སྲེག་གི་ཡིག་ཆ་ཚད་ཐུབ་ཅིག་ཀྱང་མ་མཐོང་བས་དར་རྒྱས་ཆེ་བ་མ་བྱུང་སྣང་ལ། ལམ་འདིས་དངོས་གྲུབ་བརྙེས་པའི་སློབ་དཔོན་ཛ་ཝ་རི་བས་མཛད་པའི་ཕྱག་ན་རྡོ་རྗེ་འཁོར་ལོ་ཆེན་པོའི་ཞི་བ་དང་དྲག་པོའི་སྦྱིན་སྲེག། སློབ་དཔོན་ལས་
གྱི་རྡོ་རྗེས་མཛད་པའི་ཕྱག་རྡོར་སྤྱི་འགྲོའི་ལས་བཞིའི་སྦྱིན་སྲེག་གི་རྣམ་གཞག་ཤིན་ཏུ་བསྡུས་པ་བཅས་འདུག་ཀྱང། སློབ་དཔོན་ཆེན་པོ་ཨ་བྷྱ་ཀཱ་རས་མཛད་པའི་སྦྱིན་སྲེག་འོད་ཀྱི་སྙེ་མ། རྣལ་འབྱོར་རྫོགས་ཕྲེང་ནས་བཤད་པའི་ལྷ་ཐམས་ཅད་ལ་སྦྱར་ཆོག་པ་སྤྱིའི་དབང་དུ་
མཛད་པས་འདིར་ཡང་དེ་ཉིད་སོར་བཞག་པ་ལུངས་དང་འབྲེལ་ཞིང་ལེགས་པ་ཡིན་པས། དེའི་ཚུལ་ལ་གཉིས། སྔོན་དུ་བཅས་གཤམ་པ་དང། ཆོ་ག་དངོས་སོ། །དང་པོ་ནི། གང་དུ་སྦྱིན་སྲེག་བྱ་བའི་སར། ས་སྦྱང་གཟུང་བྱས་ཟིན་པའི་རྒྱུན་ཡིན་ན་མི་དགོས་ལ། དེ་ལྟར་མིན་

[002B] སྐྱབས་སེམས་སྔོན་དུ་འགྲོ་བས་འཁོར་ལོ་ཆེན་པོའི་བདག་བསྐྱེད་རྒྱས་པ་སྔོན་དུ་ཟིན་ན་ལྷའི་རྣལ་
འབྱོར་དེ་ཉིད་གསལ་བཏབ་ལ། དེ་ལྟ་མིན་ན་སྒྲུབ་ཐབས་རྒྱས་པའམ་ཡང་ན་རང་ཉིད་  སྐད་ཅིག་གིས་དཔལ་གསང་བའི་བདག་པོ་འཁོར་ལོ་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཀྱི་གཡས་རྡོ་རྗེ་འཕྱར་ཞིང། གཡོན་སྡིགས་
མཛུབ་མཛད་པས་ཡུམ་ལྷ་མོ་མཛེས་ལྡན་མ་མཐིང་ནག་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་ཁྲག་འཛིན་པ་ལ་འཁྱུད་པ་ཁྲོ་བོའི་ཉམས་ཐམས་ཅད་ཡོངས་སུ་རྫོགས་པར་གྱུར་པར་ བསམས་ནས་མདུན་གྱི་མཆོད་པ་རྣམས།།
ཨོཾ་བཛྲ་ཨ་མྲྀ་ཏ་ཀུཎྜ་ལ་ཧ་ན་ཧ་ན་ཧཱུཾ་ཕཊ།  ཅེས་པས་བསང།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་
ཨོཾ་འོད་དུ་ཞུ་བ་ལས་བྱུང་བའི་མཆོད་རྫས་རྣམས་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨརྒྷཾ་ཨཱ་ཧཱུཾ་ནས། ཨོཾ་ཤཔྟ་ཨཱ་ཧཱུཾ་ གི་བར་གྱིས་མཆོད་པ་བྱིན་གྱིས་བརླབ། སྔར་བཞིན་བསང་སྦྱངས།  སྟོང་པའི་
ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་འོད་དུ་ཞུ་བ་ལས་བྱུང་བའི་གཏོར་མ་དྭངས་ཤིང་ཐོགས་པ་མེད་པ་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ།  ལན་གསུམ་གྱིས་གཏོར་མ་བྱིན་གྱིས་བརླབ།།

[003A]༄༅། །རང་གི་ཐུགས་ཀའི་ཧཱུཾ་ལས་འོད་ཟེར་འཕྲོས། ས་བདག་གནས་བདག་ཞིང་སྐྱོང་ཀླུ་ལ་སོགས་པ་འཁོར་དང་བཅས་པ་སྤྱན་དྲངས་ཏེ་མདུན་དུ་བཞུགས་པར་གྱུར་ བར་བསམས་ལ།  ཨོཾ་ཨ་
ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏཱ་ཏ་ཨོཾ་ཨཱ་ཧཱུཾ་ཕཊ་སཱཧཱ།  ལན་གསུམ་གྱིས་གཏོར་མ་དབུལ།  ཨོཾ་དྷཱུ་མི་པ་ཏི་ས་རི་ཝཱ་ར་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ནས།  ཤཔྟ་པྲ་ཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད། དྲིལ་གསིལ་དང་བཅས།  གང་
དག་འདིར་གནས་ལྷ་དང་ཀླུ། །གནོད་སྦྱིན་སྲིན་པོའམ་ནི་གཞན། །དེ་དག་རྣམས་ལ་ས་འདི་ནི། །བདག་ཞུ་ཁྱེད་ཀྱིས་སྩལ་དུ་གསོལ།  །ཞེས་ལན་གསུམ་བརྗོད་དེ་གསོལ་བ་བཏབ་བས།  རིག་པ་འཛིན་པ་ཅི་བདེ་
བར་གྱིས་ཤིག་ཅེས་གནང་བ་བྱིན་ནས་རང་གནས་སུ་གཤེགས་པར་གྱུར་ པར་བསམ། དེ་ནས་ལག་པ་གཡས་པ་ས་ལ་བཞག་སྟེ།  ཨོཾ་ཨཱ་ཧཱུཾ། ཨོཾ་ཧ་ན་ཧ་ན་ཀྲོ་དྷ་ཧཱུཾ་ཕཊ། རྡོ་རྗེ་ཁྲོ་བོས་བགེགས་རྣམས་བཅོམས་ཤིང་
རྡོ་རྗེ་གསུམ་གྱིས་སའི་ཉེས་སྐྱོན་ཐམས་ཅད་སྦྱངས་པར་གྱུར་ པར་བསམ།  ས་ལ་སོགས་པའི་ཆོས་ཐམས་ཅད་རང་བཞིན་གྱིས་རྣམ་པར་དག་པའི་སྟོང་པ་ཉིད་དུ་གྱུར་ པར་བསམས་པ་དོན་དམ་པའི་སྦྱང་བ་བྱ་ཞིང། འོད་སྙེར་
ཀུན་རྫོ་བ་དང་དོན་དམ་པའི་སྦྱང་བ་གཉིས་གནག་ཡང་རུང་བ་དང། ཀུན་རྫོབ་པའི་སྦྱང་བ་ལའང་སྔགས་གོང་དུ་བཀོད་པའམ། ཡང་ན་རང་གི་ལྷའི་སྔགས་བརྒྱ་རྩ་བརྒྱད་བཟླ་བ་གདམ་ངར་གསུངས་པས། ཕྱི་མ་ལྟར་བྱེད་ན་ནཱི་ཝྦཾ་ཝ་ར་དཧའི་སྙིང་པོ་བརྒྱ་རྩ་བརྒྱད་པ་ཟླ་སྟེ། དེ་དག་གང་ཡང་

[003B] ཡང་ན་གཞི་བདག་གཏོར་མ་སྤྱི་ལྟར་ཕུལ་ནས། ས་ལྷ་སོགས་ཀྱི་གཏོར་མ་གོང་དུ་བཤད་པ་ལྟར་མི་མཛད་པ་ཡང་སྣང་བ་མི་རུང་བའང་མ་ཡིན་ནོ། །དེ་ནས་གཞི་དེར་ཐབ་བྱ་བ་ལ། བྲིས་ཐབ་ཀྱི་དབང་དུ་བྱས་ན། གང་དུ་བྱ་བའི་ས་གཞི་རང་བཞིན་གྱིས་དཀར་བའམ་ས་དཀར་སོགས་ཀྱིས་དཀར་པོར་ཁ་བསྒྱུར་བ་
ལ༑ ཐོག་མར་དབུས་བཙལ་ནས་ཚངས་ཟུར་གྱི་ཐིག་གདབ། དེ་ནས་ཐིག་སྐུད་ཁྲུ་ཕྱེད་པ་ཞིག་གིས་དབུས་ནས་ཟླུམ་པོར་བསྐོར། དེ་ནས་ཁྲུ་ཕྱེད་པ་དེ་ལ་སོར་བཞི་བསྣན་ནས་ཟླུམ་པོ་གཅིག། ཡང་དེ་ལ་སོར་བཞི་བསྣན་ནས་ཟླུམ་པོ་གཅིག་བསྐོར། དེ་ནས་ཟླུམ་ཐིག་ཕྱི་མ་དང་ཚངས་ཐིག་ཕྲད་མཚམས་ནས་སོང་གཉིས་དོར་
བའི་ས་ནས་ཟུར་བཞིར་བྱ་རྗེས་བཙལ་ཏེ་ཟུར་ཐིག་ནས་ཟུར་ཐིག་གི་བར་གྲུ་བཞིར་བཏབ་ནས་འདྲི་བར་བྱ་ཞིང། རྩིག་ཐབ་དང་རྐོ་ཐབ་གང་བྱེད་ཀྱང་དེ་ལ་དཔགས་ཏེ་ཤེས་པར་བྱ། ཐབ་ཀྱི་དབུས་སུ་སོར་བཞིས་ཟླུམ་པོར་བསྐོར་བའི་ལྟེ་བ་དང། དེའི་ཕྱིར་སོར་བརྒྱད་ཡོད་པའི་བད་དཀར་འདབ་བརྒྱད་ཀྱི་དབུས་སུ་རྡོ་རྗེ་
རྩེ་ལྔ་པ་དཀར་པོ་སོར་བརྒྱད་པ་དང། ཁ་ཁྱེར་ལ་རྡོ་རྗེའི་འཕྲེང་བ། བྲཱ་བཞི་ཟླ་བྱེད་རྡོ་རྗེ་མཚན་པ་རྡུལ་ཚོན་གྱིས་འབྲི། ཐབ་ཀྱི་དབུས་སུ་ཞི་བ་ལ་ཤིས་པའི་བདུ་ཤིང་རྐམ་པོ་སྲོག་ཆགས་མེད་པའམ། དགོན་པའི་བ་ལྕི་ཟླུམ་པོར་བརྩིགས་པའི་ཕྱི་ནང་ཀུན་ཏུ་དཀར་པོས་ཁ་བསྒྱུར་ཞིང་ཐབ་ཀྱི་ཕྱི་རོལ་ཁྲུ་ཕྱེད་ཙམ་དུའང་བ་ལྕིས་བྱུག། དེ་
ཐམས་ཅད་ལ་བདུད་རྩི་དང་ལྡན་པའི་དྲི་དཀར་པོས་བྱུགས་ནས་སྦྱིན་སྲེག་གི་བྱ་བ་མ་ཟིན་པར་ཉིན་རེ་བཞིན་ཐུན་གསུམ་དུ་མེ་ཏོག་རྙིང་པ་ཕྱགས་ནས་གསར་བའི་སིལ་མ་གཅལ་དུ་དགྲམ། རང་གི་གཡས་ཕྱོགས་སུ་སྟེགས་ཀྱི་ཁར་ནང་དུ་འཇིག་རྟེན་པ་དང། དེའི་ཕྱིར་འདས་ལྷ་ལ་འབུལ་རྒྱུའི་སྲེག་རྫས་འབུལ་བའི་
གོ་རིམ་བཞིན་དུ་བསྒྲིག་ཅིང། སྲེག་རྫས་ཀྱི་ནང་རོལ་ཏུ་འདས་མ་འདས་ལ་འབུལ་རྒྱུའི་ཉེར་སྤྱོད། གོས་ཟུང། སོ་རྩི། གཏོར་མ་རྣམས་འབུལ་བའི་གོ་རིམ་ལྟར་བཤམ། གཡོན་དུ་དུང་དང་ཉ་ལྕིབས་སོགས་ཀྱི་སྣོད་གཙང་མར། ནས། འོ་མ། ཙམ་པ་ཀའི་མེ་ཏོག་སོགས་དུག་རིགས་མ་ཡིན་པའི་མེ་ཏོག་དཀར་པོ་

[004A]༄༅། །ཀུ་ཤ། ཏིལ་ནག། འབྲས་ཡོས། ཙནྡ་ན་དཀར་པོའམ་ག་བུར་སོགས་དྲི་དཀར་པོའི་ཆུ། ནང་གི་བདུད་རྩི་ལྔ་དང་བཅས་པའི་མཆོད་ཡོན་སོགས་ཆུ་བཞིའི་སྣོད་གསུམ་དག་དེའི་མདུན་དུ་བཟང་ཞལ་གསུམ་བཤམ། རང་གི་ཉེ་ལོགས་སུ་ནང་མཆོད་རྡོར་དྲིལ། ལས་བུམ་མམ་བས་ང་ཆུ་
མདུན་དུ་མར་ཁུ། དགང་བླུགས། རླུང་གཡབ། ཀུ་ཤ་སོགས་བཞག་ཅིང། རྫས་ཐམས་ཅད་ལ་བདུད་རྩི་རིལ་བུ་བཏབ་པའི་ནང་མཆོད་ཀྱིས་སྦྲན་ནོ། །བསང་ཆུ་སྒྲུབ་པའི་ཚུལ་ནི། བུམ་པའམ་དུང་ཆོས་སུ་བཤམས་པའི་དྲི་བཟང་གི་ཆུ་ལ་དམིགས།  ཆུའི་སྟེང་དུ་ཉི་མའི་དཀྱིལ་འཁྲོ་གྱི་དབུས་སུ་ཧཱུཾ་ཡིག་གི་
མཐར་ལས་སྔགས་ཀྱིས་བསྐོར་བ་ལས་འོད་ཟེར་འཕྲོས། རྒྱལ་བ་སྲས་བཅས་ཀྱི་བྱིན་རླབས་ནུས་མཐུ་ཐམས་ཅད་འོད་ཟེར་གྱི་རྣམ་པར་བསྡུས་ཏེ་སྔགས་འཕྲེང་ལ་ཐིམས་པས་ནུས་ལྡན་དུ་གྱུར་ བར་བསམས་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་
ཧ་ན་ཧཱུཾ་ཕཊ།  ཅེས་པ་བརྒྱ་རྩ་ཙམ་བཟླས་ཏེ་བསྒྲུབ་པར་བྱའོ། །གཉིས་པ་ཆོ་ག་དངོས་ནི། རང་ཉིད་པད་དཀར་འདབ་རྒྱད་བྲིས་པའི་སྟན་ལ་བྱིན་པ་གཡས་པའི་སྟེང་དུ་བྱིན་པ་གཡོན་པ་བཞག། པུས་མོ་གཉིས་སྨད་པའི་པདྨའི་འདུག་སྟངས་ཀྱིས་འཁོད། ལུས་ལ་དྲི་ཞིམ་པོས་བྱུགས་ཤིང་ཆས་གོས་དཀར་པོས་
བརྒྱན། བྱམས་པ་དང་སྙིང་རྗེ་དང་ཞི་བའི་སེམས་དང་ལྡན་པས་བདག་བསྐྱེད་རྫོགས་པར་བསྒོམ་ཞིང། དེ་ལྟར་ལྷའི་སྐུ་མདོག་དཀར་པོར་བསྒྱུར་པའམ་སྐུ་ལས་འོད་ཟེར་དཀར་པོ་འཕྲོ་བའི་རྣམ་པ་ཅན་དུ་བསྒོམ་པ་གང་བདེ་བྱ། དེ་ནས་སྨྲ་བ་གཞན་བཅད་དེ།  རྡོ་རྗེ་ནི་ཐབས་དང། དྲིལ་བུ་ནི་
ཤེས་རབ་སྟེ། དེ་གཉིས་ཀའང་དོན་དམ་པའི་བྱང་ཆུབ་ཀྱི་སེམས་ཀྱི་རང་བཞིན་ནོ། །ཨོཾ་སརྦ་ཏ་ཐཱ་ག་ཏ་ ཞེས་པ་ནས།  ཧཱུཾ་ཧཱུཾ་ཧཱུཾ་ཧོ་ཧོ་ཧོ་སཱཧཱ་ ཞེས་པས་རྡོར་དྲིལ་བྱིན་གྱིས་བརླབས་ནས་བཟུང།  ཨོཾ་བཛྲ་ཨ་མྲྀ་ཏ་ འི་སྔགས་བརྗོད་པ་དང་མཉམ་དུ། ལས་བུམ་མམ་པས་ང་ཆུ་ནས་

[004B] རང་གི་གཡོན་ངོས་ནས་བརྩམས་ཏེ་གཡས་སྐོར་དུ་ལན་གསུམ་དུ་བསང་གཏོར་བྱ་ཞིང། དེ་བཞིན་དུ་ལས་སྔགས་བརྗོད་དེ་ལག་པ་གཡོན་པའི་འཐེབ་སྲིན་གྱིས་ནང་མཆོད་འཐོར་བས་ལན་གསུམ་བསང། སླར་ཡང་མེ་ལྷའི་མཆོད་རྫས་རྣམས་ལ་ལས་
སྔགས་བརྗོད་དེ་ནང་མཆོད་ཀྱིས་བསང།  ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱཝ་ཤུད་དྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུཾ་ཧཱུཾ་ལས་བྱུང་བའི་མཆོད་ཡོན། ཞབས་བསིལ། ཞལ་བསིལ་
བསང་གཏོར། མེ་ཏོག། བདུག་སྤོས། སྣང་གསལ། དྲི། ཞལ་ཟས། རོལ་མོ་རྣམས་རང་བཞིན་སྟོང་པ་རྣམ་པ་མཆོད་རྫས་བྱེད་ལས་དབང་པོ་དྲུག་གི་སྤྱོད་ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པར་གྱུར། ཨོཾ་ཨརྒྷཾ་ཨཱ་ཧཱུཾ། ཨོཾ་
པཱ་དྱཾ་ཨཱ་ཧཱུཾ། ཨོཾ་ཨཱཉྩ་མཱ་ཎཱཾ་ཨཱ་ཧཱུཾ། ཨོཾ་པོཀྵཱ་ཎཱཾ་ཨཱ་ཧཱུཾ། ཨོཾ་པུཥྤེ་ཨཱ་ཧཱུཾ།  ནས།  ཨོཾ་ཤཔྟ་ཨཱ་ཧཱུཾ་ གི་བར་གྱིས་བྱིན་གྱིས་བརླབ། དེ་ནས་མཆོད་ཡོན་ལ་དམིགས་ཀྱིས་བསལ་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་སཱཧཱ།  ཞེས་པ་ལན་བརྒྱ་རྩ་འམ་བདུན་ཙམ་གྱིས་
བྱིན་གྱིས་བརླབ། དེ་ནས་ལག་པ་གཉིས་རྡོ་རྗེ་ཁུ་ཚུར་ལས་གུང་མོ་གཉིས་རྩེ་སྤྲད་པའི་ཕྱག་རྒྱས་སྲེག་རྫས་རྣམས་ལ་རེག་སྟེ།  ཨོཾ་སཱཧཱ།  ཞེས་པས་བཀྲུས་པར་བསམ།  ཨོཾ་ཨཱ་སཱཧཱ། ཨོཾ་ཤྲཱིཾ་སཱཧཱ། ཨོཾ་ཛྲེཾ་སཱཧཱ། ཨོཾ་ཀུ་རུ་ཀུ་རུ་སཱཧཱ། རྫས་རྣམས་ཀྱི་མཚན་ཉིད་དང་མི་ལྡན་པའི་
ཉེས་བསྐྱོན་ཐམས་ཅད་བྱང་ཞིང་དག་ནས་བདུད་རྩི་ལྔའི་ངོ་བོར་གྱུར་ པར་བསམས་ཏེ།  སྔགས་ཕྱི་མ་བཞིས་རིམ་པ་བཞིན། ཡམ་ཤིང་དང། ཞུན་མར་དང། འབྲུ་དང། དེ་རྣམས་ལས་གཞན་པའི་རྫས་རྣམས་ཀྱི་ཉེས་སྐྱོན་ཐམས་ཅད་རིམ་

[005A]༄༅། །བཞིན་བྱང་བར་ བསམ། དེ་ནས་ཤིང་འོ་མ་ཅན་ལས་བྱུང་བའམ། གཙུབ་ཤིང་ལས་བྱུང་བའམ། མེ་ཐ་མལ་བ་དང་དགོན་པའི་མེ་གང་ཡང་རུང་བ་  ལ་ཨོཾ་ཨཱ་ཧཱུཾ་ ལན་གསུམ་བཟླས་ནས་  སྣོད་དུ་ བཞག་ལ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་
ཧཱུཾ་ཕཊ།  ཅེས་བརྗོད་པ་དང་མཉམ་དུ་ཞུན་མར་གྱི་སྒྲོན་མེ་སྦར་ཞིང་སྔར་ལྟར་བསང་ཆུ་དང་ནང་མཆོད་ཀྱིས་ལན་གསུམ་གསུམ་བསང། དེ་ནས་སྒྲོན་མེ་དེ་གཙང་ཞིང་སྐམ་པའི་རྩཱའི་ཚུན་པོ་དང་ལྷན་ཅིག་ཐབ་ཀྱི་ནང་དུ་བཅུག་ལ།  ཨོཾ་བཛྲ་ཛྭ་ལ་ཛྭ་ལ་ཧཱུཾ།  ཞེས་བརྗོད་དེ་གཟི་བྱིན་  བསྐྱེད་ཧཱུཾ་ ཞེས་བརྗོད་དེ་རླུང་
གཡབ་ཀྱིས་མེ་རྦར།  ཨོཾ་བཛྲ་ཨ་མྲྀ་ཏ་ ལན་བདུན་བརྗོད་ནས་མར་ཁུ་བླུགས་གཟར་བདུན་གྱིས་མེ་གསོ། དེ་ནས་ཀུ་ཤ་ཆེ་བ་བ་ལང་གི་རྣ་བ་ལྟ་བུ་དང། ཁ་ཁྱེར་ལ་འགོད་རྒྱུའི་ཀུ་ཤ་རྣམས་ལག་ཏུ་ཐོགས་ནས།  ཨོཾ་བཛྲ་སཏ་ཧཱུཾ།  ཞེས་ལན་བདུན་བརྗོད་ནས་བྱིན་གྱིས་བརླབ།  ཨོཾ་ཀུ་ཤ་འདི་ནི་གཙང་ཞིང་དགེ་
ཚངས་བའི་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །ས་ལས་སྐྱེས་པའི་འདབ་མའི་སྙིང། །བདག་གི་བགེགས་རྣམས་ཐམས་ཅད་ནི། །ཞི་དང་བཀྲ་ཤིས་མཛད་དུ་གསོལ།  །ཞེས་བརྗོད་ནས། ཀུ་ཤ་རང་གི་གཡོན་ངོས་ནས་འགོ་བརྩམས་ཏེ་རྩེ་
མོ་ཤར་དང། ལྷོ་དང། ནུབ་དང། བྱང་དུ་བསྟན་ལ། སྔ་མའི་རྩེ་མོས་ཕྱི་མའི་རྩ་བ་ནོན་པར་བཀྲམ་རྗེས། ཐབ་ཁུང་དུ་ཀུ་ཤ་བ་ལང་གི་རྣ་བ་ལྟ་བུ་རྩེ་མོ་ཤར་དུ་བསྟན་པས་གཡོག་གོ། དེ་ནས་ལག་པ་ཐལ་མོ་སྦྱར་ཏེ།  བཅོམ་ལྡན་འདས་རྡོ་རྗེ་སེམས་དཔའ་བགེགས་ཐམས་ཅད་ཞི་བ་དང་བཀྲ་ཤིས་
པར་མཛད་དུ་གསོལ།  ཞེས་གསོལ་བ་གདབ། དེ་ནས་དངོས་གཞི་ལ་འཇིག་རྟེན་པའི་མེ་ལྷ་མཆོད་པ་ནི། ལས་བུམ་གྱི་ཆུའམ་བསང་ཆུ་གཏོར་ཡ།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷཱོཉཧཾ། ཐབ་སྟོང་པ་ཉིད་དུ་གྱུར་

[005B] ཧཱུཾ་དཀར་པོ་ཞུ་བ་ལས་བྱུང་བའི་ཡེ་ཤེས་ཀྱི་ཐག་བ་དོག་དཀར་ཞིང་དབྱིབས་ཟླུམ་པ་མུ་རན་ཁ་ཁྱེར་དང་བཅས་པ། ཁ་ཁྱེར་ལ་རྡོ་རྗེའི་ཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ། དྭངས་ཤིང་ཐོགས་པ་མེད་པར་གྱུར། ཐབ་
ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་བའི་དབུས་སུ་སྣ་ཚོགས་པདྨ་དང་ཉི་མའི་ལྟེ་བར་རཾ་ལས་བགྲང་འཕྲེང། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་པ། གཉུག་མར་གནས་པའི་རང་
འོད་ཀྱི་རིག་མ་དང་གཉིས་སུ་མེད་པའི་སྐུ། ཕྱག་དང་པོ་གཉིས་ཀྱིས་རང་གི་རིག་མ་ལ་འཁྱུད་ཅིང་ལྷག་མ་གཡས་གཉིས་མི་འཇིགས་པའི་ཕྱག་རྒྱ་དང་བགྲང་འཕྲེང། གཡོན་གཉིས་དབྱུག་གུ་དང་རིལ་བ་འཛིན་པ། རྣམ་སྣང་གི་དབུ་རྒྱན་ཅན་
སྨིན་མ་དང་རལ་པའི་ཚོགས་འབར་ཞིང་ལྟོ་བ་འཕྱང་པ། སྦོམ་ཞིང་ཐུང་ལ་གཟི་བརྗིད་ཆེ་བ། གཡོན་བརྐྱང་གིས་བཞུགས་པའི་ཐུགས་ཀར་མེ་གྲུ་གསུམ་པ་རཾ་གྱིས་མཚན་པར་གྱུར། དམ་ཚིག་པའི་ཐུགས་ཀའི་ས་བོན་གྱི་འོད་ཟེར་ལས་སྤྲོས་པའི་ཁྲོ་བོ་
འདོད་རྒྱལ་གྱིས་ཤར་ལྷོ་ནས་བསྒོམས་པ་དང་འདྲ་བའི་མེ་ལྷ་དྲང་སྲོང་གི་འཁོར་གྱིས་བསྐོར་བ་སྤྱན་དྲངས།  ལག་པ་གཡས་མི་འཇིགས་པ་སྦྱིན་པའི་ཕྱག་རྒྱའི་མཐེ་བོང་གཡོབ་ཅིང།  ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། །ལྷ་ཡི་དྲང་སྲོང་བྲམ་ཟེ་མཆོག་སྲེག་
བླུགས་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །ཨོཾ་ཊཀྐི་ཧཱུཾ་ཛཿ་ཐབ་ཀྱི་མེ་མཚམས་ཀྱི་ཁ་ཁྱེར་གྱི་ཀུ་ཤའི་གདན་ལ་བཞུགས་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ།།  ཅེས་བརྗོད་ཅིང་བསང་ཆུ་གཏོར་ནས་ཕྱི་

[006A]༄༅། །འབྲང་གི་བགེགས་བསྐྲད།  ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་
ཀཱ་རཾ་པཱ་དྱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་ཆུ་བཞི་ཕྱག་ལེན་ལྟར་ཕུལ་ནས།  ཛཿ་ཧཱུཾ་བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར་ པར་བསམ།  ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་སོགས་ཀྱིས་སྔར་ལྟར་ཆུ་བཞི་དབུལ།  ཨོཾ་ཨགྣ་ཡེ་ཨཱ་དའི་བྱ་
ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་བཛྲ་པུཥྤེ་ཨཱ་ཧཱུཾ།  དེ་བཞིན་དུ་པུཥྤེའི་གནས་སུ་དྷཱུ་པེ་ ནས་  ཤཔྟ་ འི་བར་བཅུག་སྟེ་མཆོད།  ཨོཾ་ཨགྣ་ཡེ་  ྾  ཨོཾ་ཨཱ་ཧཱུཾ།  བཏགས་པས་ནང་མཆོད་དབུལ། དྲིལ་སྟབས་དང་བཅས།  འཇིག་རྟེན་དབང་ཕྱུག་
ཚངས་དབང་མགོན་གྱི་སྲས། །མེ་ལྷའི་རྒྱལ་པོ་ཊཀྐིས་དབང་བསྐུར་བ། །ཤེས་རབ་མཆོག་གིས་ཉོན་མོངས་ཐམས་ཅད་སྲེག་འཛིན་བྱེད་མེ་ལྷ་ཉིད་ལ་རྣམ་པར་འདུད། །ཚངས་པ་འཇིག་རྟེན་མགོན་གྱི་སྲས། །མེ་ལྷའི་རྒྱལ་པོ་དྲང་སྲོང་
མཆོག་འབྱུང་པོ་ཡོངས་སུ་བསྐྱང་བའི་ཕྱིར། །ཐུགས་རྗེའི་དབང་གིས་སྐུར་སྤྲུལ་པ། །རིག་སྔགས་གྲུབ་པའི་དྲང་སྲོང་ཚུལ། །ཉོན་མོངས་བསྲེག་པའི་ཤེས་རབ་འོད། །བསྐལ་བའི་མེ་བཞིན་གཟི་བརྗིད་འབར། །མངོན་ཤེས་རྫུ་འཕྲུལ་
ཞབས་དང་ལྡན། །ཐབས་ཀྱིས་སྤྲུལ་བའི་ཐེག་པ་བཅིབས། །རིག་སྔགས་གསུང་ཞིང་བགྲང་འཕྲེང་འཛིན། །བདུད་རྩིའི་བཅུད་ལྡན་གྷུཎྜེ་བསྣམས། །ཆོས་ཀྱི་བདུད་རྩི་ཡོངས་ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་

[006B] །ཞི་བ་བརྙེས་ཀྱང་ཐུགས་རྗེ་ཆེ། །དེ་བས་བསྟོད་དེ་ཕྱག་ཀྱང་འཚལ།  །ཞེས་པས་བསྟོད།  ཨོཾ་བཛྲ་ཨ་ན་ལ་མ་ཧཱ་བྷཱུ་ཏ་ཛྭ་ལ་ཛྭ་ལ་ཡ་སརྦ་བྷ་སྨི་ཀུ་རུ་སརྦ་དུཥྚན་ཧཱུཾ་ཕཊ་ཏྲི་ཤྱཱ་ཛཿ་ཧཱུཾ་བཾ་ཧོཿ་ས་མ་ཡ་སྟཾ་ས་མ་ཡ་ཧོ་
 ཞེས་ལན་གསུམ་གྱིས་དམ་ཚིག་བསྒྲག་གོ། དེ་ནས།  མེ་ལྷའི་ལྗགས་རྡོ་རྗེ་རྩེ་གཅིག་པ་དཀར་པོ་ལ་རཾ་ཡིག་དང། དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་དང་བཅས་པས་མཚན་པར་གྱུར་ པར་བསམས་ལ། ལག་པ་གཡོན་པ་ཁུ་ཚུར་བཅངས་པའི་སྟེང་ནས་མཐེ་
བོང་བཀབ་པ་དེ་བཞིན་གཤེགས་པའི་ཁུ་ཚུར་གྱི་མཛུབ་མོ་བརྐྱང་ལ་གན་རྐྱལ་དུ་བཞག་སྟེ་དགང་གཟར་མར་གྱིས་བཀང་བ་དང། གཡས་པ་ཡང་དེ་འདྲ་བའི་ཕྱག་རྒྱ་ཁ་ཐུར་དུ་བསྟན་པས་བླུགས་གཟར་བཟུང་བ་གཡོན་པའི་མཛུབ་མོའི་ཐད་ཀར་བཞག་པ་བྱང་ཆུབ་མཆོག་གི་ཕྱག་རྒྱས་པུས་མོ་ལས་ཕྱིར་མི་འདའ་བར་
གཡས་སུ་བསྐོར་བ་དང་བཅས།  ཨོཾ་ཨགྣ་ཡེ་ཨཱ་དའི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ་སཱཧཱ།  ཞེས་པ་ལན་བདུན་གྱིས་བྱོན་སྐྱེམས་དབུལ། དེ་ལྟར་ལན་བདུན་བྱས་པའི་ཐ་མ་ལ། སཱ་ཧཱའི་གོང་དུ།  བདག་ཅག་དཔོན་སློབ་འཁོར་དང་བཅས་པ་
རྣམས་ཀྱི་ཐར་པ་དང། ཐམས་ཅད་མཁྱེན་པ་སྒྲུབ་པ་ལ་བར་དུ་གཅོད་པ་དང། སྡོམ་པ་གསུམ་དང་འགལ་བའི་བཅས་པ་དང། རང་བཞིན་གྱི་ཁ་ན་མ་ཐོ་བ་དང། བཀྲ་མི་ཤིས་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་པའི་སྤེལ་ཚིག་
འཇུག་ཅིང། དམིགས་བསལ་བསྙེན་པའི་ཁ་སྐོང་དུ་ཆད་ལྷག་གི་སྡིག་པ་བཞི་བ་ལྟ་བུ་ལ།  བཀྲ་མི་ཤིས་པ་ཐམས་ཅད་དང་ཁྱད་པར་དུ་གསང་སྔགས་ཆད་ལྷག་གི་ཉེས་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེས་མཚོན་ཚེའི་བར་ཆད་ཞི་བ་ལྟ་བུ་ལ།  ཁྱད་པར་དུ་

[007A]༄༅། །ཚེའི་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་པ་ལྟ་བུའི་སྐབས་སུ་གང་བབ་ཀྱི་སྤེལ་ཚིག་འཇུག། དེ་ནས།  ཡམ་ཤིང་རྣམས་བྱང་ཆུབ་ཀྱི་ཤིང་གི་རང་བཞིན་དུ་གྱུར་ པར་བསམས་ནས།  ཨོཾ་ཨགྣ་ཡེ་ཨཱ་
དའི་བྱ་ཨཱ་དའི་བྱ་ཨཱ་བི་ཤ་ཨཱ་བི་ཤ་མཧཱ་ཤྲཱི་ཡེ་ཧ་བྱ་ཀ་བྱ་བཱ་ཧཱ་ནཱ་ཡ། ཨོཾ་བོ་དཧི་པྲྀཀྵཱ་ཡ། བདག་ཅག་དཔོན་སློབ་འཁོར་དང་བཅས་པ་ ཞེས་པ་ནས།  བཀྲ་མི་ཤིས་པ་དང། ཁྱད་པར་དུ་ཡང་གཟི་བརྗིད་ཕུན་སུམ་ཚོགས་པ་ལ་བར་དུ་གཅོད་པ་
ཐམས་ཅད་ཤཱནྟི་ཀུ་རུ་ཡེ་སཱཧཱ།  ཞེས་བརྗོད་ཅིང་ཡམ་ཤིང་གཉིས་གཉིས་སྦྱར་བའམ་རེ་རེ། ལག་པ་གཡས་པའི་མཐེབ་སྲིན་གྱིས་མཆོག་སྦྱིན་གྱི་ཕྱག་རྒྱས་རྩེ་མོ་ལྷ་ལ་བསྟན་ཏེ་དབུལ། དེ་ནས་རྫས་ཆེན་ལྷག་མ་རྣམས་འབུལ་བའི་ཚུལ་ནི། མར་ཁུལ།  ཨོཾ་ཨགྣ་ཡེ།  ཞེས་པ་ནས།  བཱ་ཧཱ་ནཱ་ཡ་
ཨོཾ་ཨགྣ་ཡེ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་འབྱོར་བ་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཏིལ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་སརྦ་པཱ་པཾ་ད་ཧ་ན་བཛྲཱ་ཡ། བདག་ཅག་
དཔོན་སློབ་ ཅེས་པ་ནས།  བཀྲ་མི་ཤིས་པ་དང་སྡིག་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་དུར་བ་གཉིས་གཉིས་སྦྱར་ནས་དབུལ་ཞིང།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་ཨཱ་ཡུ་ཥེ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་
ཚེ་མཐར་ཕྱིན་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  འབྲས་མ་གྲུགས་པ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་པུཥྚཱ་ཡ། བདག་ཅག་དཔོན་སློབ་ ཅེས་པ་ནས་  བཀྲ་མི་ཤིས་པ་དང་བསོད་ནམས་རྒྱས་པ་ལ་བར་དུ་གཅོད་པ་

[007B]  དེ་ནས་ཞོ་ཟན་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་སརྦ་སཾ་པཱ་དེ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་བདེ་བ་མཆོག་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་ཀུ་ཤ་གཉིས་
གཉིས་སྦྱར་ནས་དབུལ་ཞིང།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་ཨ་པྲ་ཏི་ཧ་ཏ་བཛྲཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་སྲུང་བ་མཆོག་ལ་བར་དུ་གཅོད་པ་དང་གྲིབ་དང་མི་གཙང་བ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་
ཡུངས་ཀར་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་སརྦ་ཨརྠ་སིདྡྷཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་བགེགས་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་སོ་བ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་བི་ཛ་ཡ་
བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་ནོར་དང་འབྲུ་རྒྱས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས། ནས་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་མ་ཧཱ་བེ་གཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་
པ་དང་མྱུར་བའི་ཤུགས་ཕུན་སུམ་ཚོགས་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་སྲན་མ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་མཧཱ་བཱ་ལཱ་ཡ། བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་སྟོབས་རྒྱས་པ་ལ་བར་
དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  དེ་ནས་གྲོ་ལ།  ཨོཾ་ཨགྣ་ཡེ།  ཞེས་པ་ནས།  བཱ་ཧཱ་ནཱ་ཡ་ཨོཾ་བཛྲ་གྷ་སྨ་རི་བདག་ཅག་དཔོན་སློབ་ ཅེས་པ་ནས།  བཀྲ་མི་ཤིས་པ་དང་ནད་ཐམས་ཅད་ཤཱནྟིཾ་ཀུ་རུ་ཡེ་སཱཧཱ།  ཞེས་དབུལ། དེ་ནས་འབྲུ་མར་གྱིས་བྱུགས་པའི་ཀུ་ཤ་

[008A]༄༅། །ནས༑ ཏིལ། ཞོ་འོ་མ། འབྲས་ཟན། དུར་བ། འབྲས་ཡོས། ཙནྡན། པྲི་ཡང་ཀུ། ཐང་ཆུ། དྲི་ཞིམ་པོའི་མེ་ཏོག་རྣམས་ཀྱང་གོང་གི་མེ་ལྷའི་སྔགས་སྤེལ་ཚིག་དང་བཅས་པས་དབུལ། དེ་ཡང་རྫས་རྣམས་གྲངས་ཇི་ཙམ་འབུལ་ཡང་ཐམས་ཅད་ལ་སྤེལ་ཚིག་འདོགས་པའམ་
ཐོག་མཐའ་བར་གསུམ་མ་མ། ཐོག་མཐའ་གཉིས་སུ་སྤེལ་ཚིག་སྦྱར་བ་ལོང་སྐབས་དང་བསྟུན་ནས་བྱ་ཞིང། སྤེལ་ཚིག་མི་འདོགས་པའི་ཚེ།  ཨོཾ་ཨ་གྣ་ཡེ་ ཞེས་པ་ནས།  སཱཧཱ་ ཞེས་པའི་བར་གྱི་སྔགས་རེ་དང་རྫས་རེ་གྲངས་མཉམ་པར་དབུལ་ལོ། །དེ་ནས།  ཨོཾ་ཨཱ་ཧྲཱི་པྲ་ཝ་ར་ས་ད་ཀཱ་རཾ་ཨཱཉྩ་
མཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་ཞལ་བསིལ་དང། བསང་གཏོར་དབུལ། དེ་ནས་འདས་པའི་མེ་ལྷ་མཆོད་པ་ནི།  མེ་ལྷའི་ཐུགས་ཀར་མེ་གྲུ་གསུམ་འབར་བའི་དབུས་སུ། བཧྲུཾ་ཡོངས་སུ་གྱུར་པ་ལས་གཞལ་ཡས་
ཁང་གྲུ་བཞི་སྒོ་བཞི་པ་ཕྱི་ནས་རིམ་པ་བཞིན་དུ་དཀར་སེར་དམར་ལྗང་སྔོ་བའི་རིམ་པ་ལྔ་དང་ལྡན་པའི་རིན་པོ་ཆེའི་རྩིག་པས་བསྐོར་བའི་སྟེང་ན། རིན་པོ་ཆེའི་ཕ་གུ་གཞི་དམར་པོ་ལ་རིན་པོ་ཆེ་ཟུར་གསུམ་དང་གྲུ་བཞི་ལ་སོགས་པས་སྤྲས་པ།  ཞེས་པ་ནས།  སྒོ་བཞི་
ཟླ་བའི་དཀྱིལ་འཁོར་རེ་རེ། དབུས་ཀྱི་ཉི་མའི་དཀྱིལ་འཁོར་ཀྱི་སྟེང་དུ་ཧཱུཾ་ཧཱུཾ་ལས་ཁྲོ་བོའི་རྡོ་རྗེ་རྩེ་ལྔ་བ་དང། ཐོད་པ་ཧཱུཾ་ཧཱུཾ་གིས་མཚན་པ། རྩིབས་བཞིའི་གདན་གྱི་སྟེང་དུ་ཧཱུཾ་བཞི་ལས་རྡོ་རྗེ་བཞི་དང། ཧཱུཾ་བཞི་ལས་ཐོད་པ་བཞི། སྒོ་བཞིའི་གདན་གྱི་
སྟེང་དུ་རིམ་པ་བཞིན། ཛཿ་ཧཱུཾ་བཾ་ཧོཿ་བཞི་ལས་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་རྣམས་ལ་ཛཿ་ཧཱུཾ་བཾ་ཧོཿ་ས་མཚན་པ། དེ་རྣམས་ཡོངས་སུ་གྱུར་པ་ལས། དབུས་སུ་སངས་རྒྱས་འཁོར་ལོ་ཆེན་པོ་གོས་སྔོན་པོ་ཅན་སྐུ་མདོག་མཐིང་ནག་ཞལ་

[008B]  ཞེས་པ་ནས།  རིགས་ལྡན་ནག་པོས་སྐ་རགས་བྱས་པ། དེའི་པང་ན་ཡུམ་ལྷ་མོ་མཛེས་ལྡན་མ་སྐུ་མདོག་མཐིང་ནག་ཞལ་གཅིག་ཕྱག་གཉིས་ ཞེས་པ་ནས།  དེའི་ཐུགས་ཀར་ཉི་མའི་སྟེང་དུ་ཏིང་ངེ་འཛིན་སེམས་དཔའ་ཧཱུཾ་ཡིག་མཐིང་
ནག་འོད་ཟེར་ལྔ་འཕྲོ་བ། ཤར་གྱི་གདན་ལ་ཁྲོ་བོ་བདུད་ལས་རྒྱལ་བྱེད་སྐུ་མདོག་དཀར་པོ་ཞལ་གཅིག་ཕྱག་བཞི་ ཞེས་པ་ནས།  གཡས་འཁོར་ལོ་འཛིན་པས་ཡབ་ལ་འཁྱུད་ཅིང། གཡོན་ཐོད་པ་ཁྲག་གིས་གང་བ་འཛིན་པས་ཡབ་ཀྱི་ཞལ་དུ་སྟོབ་
པ༑ ཤར་སྒོའི་གདན་ལ་རྡོ་རྗེ་ལྕགས་ཀྱུ་དཀར་པོ་ཞལ་གཅིག་ཕྱག་གཉིས། ཕྱག་གཡས་ལྕགས་ཀྱུ་འཕྱར་ཞིང་ ཞེས་པ་ནས།  ཐམས་ཅད་ཀྱང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། །གཙོ་འཁོར་ཐམས་ཅད་ཀྱི་སྐུ་ལས་འོད་
ཟེར་དཀར་པོའི་ཚོགས་འཕྲོ་བར་གྱུར། ཐུགས་ཀའི་ཧཱུཾ་ལས་འོད་ཟེར་འཕྲོས། ཡེ་ཤེས་ཀྱི་འཁོར་ལོ་སྤྱན་དྲངས། ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ།  ཅེས་པས་ཕྱི་འབྲང་གི་བགེགས་བསྐྲད།  ཕྱོགས་བཅུའི་སངས་རྒྱས་ཐམས་
ཅད་དང། །དཀྱིལ་འཁོར་གསང་བའི་ལྷ་ཚོགས་དང། །བྱང་ཆུབ་སེམས་དཔའ་ཐམས་ཅད་ལ། །སྒོ་གསུམ་དང་པས་ཕྱག་འཚལ་ལོ། །སངས་རྒྱས་ཆོས་དང་དགེ་འདུན་ལ། །མཆོད་པ་བླ་ན་མེད་པས་མཆོད། །ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་
བྷ་ས་མུ་དྲ་སྥ་ར་ཎ་ས་མ་ཡ་ཧཱུཾ།  དེ་བཞིན་དུ་  ཨ་རྒྷཾ་ གྱི་གནས་སུ་  པཱ་དྱཾ་ ནས་  ཤཔྟའི་ བར་བཅུག་པས་མཆོད།  བཛྲ་ཨོཾ་ཀུ་ཤ་ཛཿ་བཛྲ་པཱ་ཤ་ཧཱུཾ། བཛྲ་སྥོ་ཊ་བཾ། བཛྲ་གྷཎྜེ་ཧོཿ་ཡེ་ཤེས་པ་རྣམས་དམ་ཚིག་པ་རྣམས་དང་གཉིས་སུ་མེད་པར་གྱུར། ལྷ་ཐམས་

[009A]༄༅། །ཅད་ཀྱི་སྤྱི་བོར་ཟླ་བ་ལ་དེ་བཞིན་གཤེགས་པ་གངྒཱ་ཀླུང་གི་བྱེ་མ་སྙེད་ཀྱི་སྐུ་རྡོ་རྗེའི་ངོ་བོ་ཨོཾ་དཀར་པོ། མགྲིན་པར་པདྨ་ལ་དེ་བཞིན་གཤེགས་པ་གངྒཱ་ཀླུང་གི་བྱེ་མ་སྙེད་ཀྱི་གསུང་རྡོ་རྗེའི་ངོ་བོ་ཨཱ་དམར་པོ། ཐུགས་ཀར་
ཉི་མ་ལ་དེ་བཞིན་གཤེགས་པ་གངྒཱ་ཀླུང་གི་བྱེ་མ་སྙེད་ཀྱི་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པར་གྱུར། ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། ཕྱོགས་བཅུ་ན་བཞུགས་པའི་གངྒཱ་ཀླུང་གི་བྱེ་མ་སྙེད་ཀྱི་སངས་རྒྱས་རྣམས་དང་སྤྱན་མ་ལ་སོགས་
པ་རྣམས་མདུན་གྱི་ནམ་མཁར་སྤྱན་དྲངས། ཕྱོགས་བཅུའི་སངས་རྒྱས་ཐམས་ཅད་དང༑  །ཞེས་སོགས་ཆུ་གཉིས་ཉེར་སྤྱོད་ལྔ་རོལ་མོ་དང་བཅས་པས་སྔར་བཞིན་མཆོད་ལ།  དེ་བཞིན་གཤེགས་པ་རྣམས་ཀྱིས་འདི་ལ་མངོན་པར་དབང་བསྐུར་དུ་གསོལ་ཞེས་གསོལ་
བ་བཏབ་པས། དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སྤྱན་མ་ལ་སོགས་པའི་ལྷ་མོ་རྣམས་ཀྱིས་ཁྲོ་བོའི་རྡོ་རྗེ་རྩེ་ལྔ་པས་མཚན་པའི་བུམ་པ་དཀར་པོ་བདུད་རྩིས་གང་བ་ཐོགས་ཏེ། ཇི་ལྟར་བ་ལྟམས་པ་ཙམ་གྱིས་ནི། །
ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་ཆུ་ནི་དག་པ་ཡིས། །དེ་བཞིན་བདག་གིས་ཁྲུས་བགྱིའོ། །ཨོཾ་སརྦ་ཏ་ཐཱ་ག་ཏ་ཨ་བཧི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ། ཞེས་གསུང་ཞིང་དབང་བསྐུར་ཆུ་ལྷག་མ་ཡར་ལུད་པ་ལས་གཙོ་འཁོར་ཐམས་ཅད་ལ་མི་བསྐྱོད་
པས་དབུ་བརྒྱན་ཅིང། དབང་གི་ལྷ་རྣམས་འདི་ཉིད་ལ་ཐིམ་པར་གྱུར། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་བྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ ཞེས་སོགས་ཆུ་བཞི་ཉེར་སྤྱོད་རོལ་མོ་འདོད་ཡོན་

[009B]  དག་ཅིང་དྲི་མེད་ཡིད་འོང་བའི། །སྔགས་ཀྱི་ཡོན་ཆབ་མཆོག་འདི་དག་བདག་གིས་དད་པས་འབུལ་ལགས་ན། །བཞེས་ཏེ་བདག་ལ་བཀའ་དྲིན་སྩོལ། ཨོཾ་སརྦ་ཏ་ཐཱ་ག་ཏ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་རཎ་ས་མ་
ཡ་ཤྲཱི་ཡེ་ཨཱ་ཧཱུཾ།  དེ་བཞིན་དུ་ཚིགས་བཅད་ཀྱི་ཡོན་ཆབ་ཅེས་པའི་གནས་སུ་  ཞབས་བསིལ། ཞལ་བསིལ། བསང་གཏོར་ ཞེས་པ་དང།  ཨརྒྷཾ་ གྱི་གནས་སུ་  པཱ་དྱཾ། ཨཱཉྩ་མཱ་ཎཱཾ། པྲོཀྵཱ་ཎཱཾ་ བཅུག་པའི་ཆུ་བཞི་དབུལ།  ལྷ་ཡི་མེ་ཏོག་དམ་པ་འདིས། །དཀྱིལ་འཁོར་མཆོད་པ་
བགྱིད་པར་འཚལ། །ཐུགས་ནི་བརྩེ་བས་ཉེར་དགོངས་ལ། །མགོན་པོ་མཆོད་པ་འདི་བཞེས་ཤིག་ཨོཾ་སརྦ་ཏ་ཐཱ་ག་ཏ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ།  ཞེས་པ་དང། མེ་ཏོག་གི་གནས་སུ།  བདུག་སྤོས། སྣང་གསལ། དྲི་ཆབ། ཞལ་ཟས་
རོལ་མོ་ རྣམས་དང།  པུཥྤེའི་ གནས་སུ།  དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དཡེ། ཤཔྟ་ རྣམས་བཅུག་པས་མཆོད།  རིན་ཆེན་དབང་གི་རྒྱལ་པོ་བཻཌཱུརྱ།  །ཞེས་སོགས་སམ་ཚིགས་བཅད་གང་ཡང་རུང་བའི་མཐར། གོང་གི་སྔགས་ལ།  རཱུ་པ། ཤཔྟ། གནྡྷེ། རས། སྤརཤ་ རྣམས་བཅུག་ལ་འདོད་
 ཡོན་ལྔ་དབུལ།  ཨོཾ་ནཱི་ཡཱཾ་ཝ་ར་དྷ་ར་ ཞེས་པ་ནས་  སཏ་ཧཱུཾ་ཕཊ་ཨོཾ་ཨཱ་ཧཱུཾ་ཨོཾ་པ་རཱ་ཀྲ་མཱ་ཡ་ཧཱུཾ་ཕཊ་ཨོཾ་ཨཱ་ཧཱུཾ།  ཞེས་པ་ནས།  ཨོཾ་ནཱ་ཤ་ཡ་ནཱ་ཤ་ཡ་ཧོཿ་ཨོཾ་ཨཱ་ཧཱུཾ་ གི་བར་གྱིས་གཙོ་འཁོར་རྣམས་ལ་ནང་མཆོད་དབུལ།  ཆོས་དབྱིངས་ཡེ་ཤེས་ངོ་བོ་ཉིད།  །ཅེས་པ་ནས།།
འཕྲིན་ལས་སྒྲུབ་མཛད་ཡབ་ཡུམ་བསྟོད།  །ཅེས་པའི་བར་གྱིས་བསྟོད་ཅིང།  ལྷ་རྣམས་ཀྱི་ལྗགས་ཧཱུཾ་ལས་སྐྱེས་པའི་རྡོ་རྗེ་རྩེ་གཅིག་པ་དཀར་པོ་དང། དགང་བླུགས་ཀྱི་ཁ་ལ་ཧཱུཾ་ཡིག་འོད་ཟེར་འབར་བ་དང་བཅས་པར་གྱུར་ ཕར་བསམས་ལ།  ཨོཾ་ནཱི་ལཾ་ཝ་

[010A]༄༅། །ར་དྷ་ར་བཛྲ་པཱ་ཎི་ཧྲི་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ ཞེས་པ་ནས་  ཤཱནྟིཾ་ཀུ་རུ་ཡེ་སཱཧཱ།  ཞེས་པའི་བར་སྤེལ་ཚིག་ཅན་གཅིག་དང་བཅས་པས་དགང་བླུགས་ལན་བདུན་དབུལ། དེ་ནས་
ཡམ་ཤིང་ནས་བཟུང་སྟེ་ཁྱད་པར་བའི་རྫས་ཀྱི་བར་ཐམས་ཅད་སྔར་གྱི་རིམ་པ་ཇི་ལྟ་བ་བཞིན་ལ།  ཨོཾ་ནི་ལཱཾ་ཝ་ར་བྷ་ར་བཛྲ་པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ། ཨོཾ་བོ་དཧི་པྲྀཀྵཱ་ཡ། བདག་ཅག་དཔོན་སློབ་འཁོར་དང་བཅས་པ་ ཞེས་པ་ནས་  ཤནྟིཾ་ཀུ་རུ་ཡེ་སཱཧཱ།  ཞེས་སྦྱོར་
སོགས་གོང་གི་རིགས་འགྲེ་ཤེས་པར་བྱ། དེ་ནས་སླར་ཡང་འཁོར་རྣམས་ལ་འབུལ་བའི་ཚུལ་ནི།  ཏདྱ་ཐཱ་བཧོ་བཧོ་པཱནྣཱ་ག་ཨ་དཧི་པ་ཏ་ཡི། ཨི་དཾ་ནཱི་ལཱི་ཝ་ར་དྷ་ར་ཤརཱི་རཾ་བཛྲ་པཱ་ཎི་ཧྲྀ་ད་ཡཾ་ཡ། ས་མཱ་ཏི་ཀྲ་མ་ཐ། ཨུཏ་སཱ་དྷ་ནཾ། བྷ་བི་ཥྱ་ཏི་ཧཱུཾ་ཧཱུཾ། ཨོཾ་པ་རཱ་ཀྲྀ་མཱ་ཡ་ཧཱུཾ་ཕཊ། ཨོཾ་
ཀྲྀ་ཏཱ་ནྟཱ་ཡ་ཧཱུཾ་ཕཊ། ཨོཾ་ཀྲྀ་ཏཱནྟ་རཱུ་པཱ་ཡ་ཧཱུཾ་ཕཊ། ཨོཾ་རོཥ་ཎཱ་ཡ་ཧཱུཾ་ཕཊ། ཨོཾ་བིདཱར་ནཱ་ཡ་ཧཱུཾ་ཕཊ། ཨོཾ་ནཱ་གོཏ་སཱ་ད་ནཱ་ཡ་ཧཱུཾ་ཕཊ། ཨོཾ་ནཱི་ལཱཾ་བ་ས་ནཱ་ཡ་ཧཱུཾ་ཕཊ། ཨོཾ་ཨ་པྲ་ཏི་ཧ་ཏ་པ་ལཱ་ཡ་ཧཱུཾ་ཕཊ། ཨོཾ་ཙྪིནྡ་ཙྪིནྡ་ཛཿ་ཨོཾ་བི་ནྡྷ་བིནྡྷ་ཧཱུཾ། ཨོཾ་པྲ་ཧ་ར་པྲ་ཧ་ར་
བཾ༑ ཨོཾ་ཧ་ར་ཧ་ར་ཧོཿ་ཨོཾ་དྷ་ར་དྷ་ར་ཛཿ་ཨོཾ་ཧ་ས་ཏ་ས་ཧཱུཾ། ཨོཾ་མཱ་ར་ཡ་མཱ་ར་ཡ་བཾ། ཨོཾ་ནཱ་ཤ་ཡ་ནཱ་ཤ་ཡ་ཧོཿ་ཨོཾ་བོ་དཧི་པྲྀཀྵཱ་ཡ་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ ཞེས་པ་ནས།  ཤཱནྟིཾ་ཀུ་རུ་ཡེ་སཱཧཱ།  ཞེས་པའི་བར་གྱིས་ཡམ་ཤིང་ནས་བཟུང་སྟེ་ཁྱད་
པར་བའི་རྫས་ཀྱི་བར་དབུལ། དེ་ནས་འཕྲིན་ལས་མཛད་པར་བསམ་པ་ནི།  ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་དཀར་པོ་བདུད་རྩི་དཀར་པོས་བཀང་བ་ཐོགས་ནས་བསྒྲུབ་བྱ་ཟླ་བའི་དཀྱིལ་འཁོར་ལ་གནས་པ་ལ་ཁྲུས་བྱས་པས། སྡིག་

[010B] པར་བསམ།  ཨོཾ་ནཱི་ལཱཾ་ཝ་ར་དྷ་ར་བཛྲ་པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ།  ཅེས་པས་མར་ཁུ་དགང་ཐུགས་ལན་བདུན་ཕུལ་རྗེས།  ཨོཾ་ཨཱ་ཧྲིཿ་པྲ་ཝར་སད་ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་མཆོད་ཡོན་དང།  ཨོཾ་
ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་བསང་གཏོར་དང།  ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་ཞལ་བསིལ་དབུལ།  སྲབ་འཇམ་ཡང་པ་ལྷ་ཡི་གོས།  །ཞེས་པ་ནས།  བདག་ཀྱང་རྡོ་རྗེའི་སྐུ་ཐོབ་ཤོག་ཨོཾ་བཛྲ་ཝས་སྱ་སཱཧཱ།  ཞེས་
པའམ། སྔགས་རྐྱང་པ་ཙམ་གྱིས་མེ་ནང་དུ་གོས་ཟུང་དབུལ།  ཨོཾ་བཛྲ་ཏམྡུ་ལ་ཡེ་སཱཧཱ།  ཞེས་པས་སོ་རྩི་དབུལ། དེ་ནས་  ཨོཾ་སརྦ་ཏ་ཐཱ་ག་ཏ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཧཱུཾ།  ཞེས་པ་ནས།  སྤརཤ་ འི་བར་གྱི་ཉེར་སྤྱོད་རོལ་མོ་འདོད་ཡོན་དང་བཅས་པས་མཆོད།  ཨོཾ་ནཱི་ལཱཾ་ཝ་ར་དྷ་ར་བཛྲ་
པཱ་ཎི་ཧྲྀ་ད་ཡ་མཧཱ་ཀྲོ་དྷ་སཏ་ཧཱུཾ་ཕཊ། ཨོཾ་ཨཱ་ཧཱུཾ།  ཞེས་སོགས་ཀྱིས་ནང་མཆོད་ལྷ་རེ་རེ་ནས་དབུལ།  ཆོས་དབྱིངས་ཡེ་ཤེས་ངོ་བོ་ཉིད།  །ཅེས་སོགས་སྔར་གྱི་བསྟོད་པ་རྒྱས་པའམ། ཡང་ན།  ཕྱག་ན་རྡོ་རྗེ་དྲག་པོ་ཆེ། །རྡོ་རྗེ་ཁྲོ་བོ་དྲག་ཆེན་འཇོམས། །རྡོ་རྗེ་གཟི་བརྗིད་
སྔགས་ཀྱི་གཙོ། །རྡོ་རྗེ་མི་ཐུབ་འཇིགས་བྱེད་ཆེ། །རྡོ་རྗེ་འཕྲིན་ལས་ཀུན་དོན་མཛད། །ཐབས་འདུལ་འཁོར་ལོ་ཆེ་སྐུ་ལ། །འབྱུང་བ་ལྔ་ཡི་བདག་ཉིད་ཆེ། །མཛེས་ལྡན་འོད་ཟེར་ཅན་དང་ནི། །མདངས་ཅན་སྒྲ་དབྱངས་རླུང་འབྱིན་ཏེ། །སྐྱེད་བྱེད་ལས་
ཀུན་སྒྲུབ་པ་ལ། །འགུགས་ཤིང་སྡུད་དང་སྡོམ་ཞིང་འཛིན། །མཐའ་འདུལ་ལས་རྣམས་སྒྲུབ་པ་ལ། །ཐིག་ལེའི་རང་བཞིན་མི་ཤིགས་པ། །ཁ་སྦྱོར་ཉི་ཟླའི་འཕྲོ་འདུ་ལས། །བགེགས་རིགས་སྟོང་ཕྲག་འཇོམས་མཛད་པ། །འཁོར་ལོའི་བདག་པོ་ཁྱོད་ལ་

[011A]༄༅། །བསྟོད༑ ༑ས་བོན་རབ་ཏུ་འབར་བ་ཡིས། །ཐབས་དང་ཤེས་རབ་བསྲེག་གསོ་མཛད། །བདེ་ཆེན་རབ་ཏུ་གསོལ་མཛད་ནས། །སྡུག་བསྔལ་ཉོན་མོངས་འཇོམས་ལ་འདུད།  །ཅེས་དྲག་པོ་གསུམ་འདུལ་གྱི་རྒྱུད་ནས་གསུངས་པའི་བསྟོད་པ་འདིས་བསྟོད།  ཨོཾ་ཨཱ་ཧྲཱི་པྲ་ཝ་ར་སད་
ཀཱ་རཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་མཆོད་ཡོན་དབུལ། མེ་ཏོག་དང་བཅས་པའི་ཐལ་མོ་སྙིང་གར་སྦྱར་ནས།  གང་ཡང་བདག་བློ་རྨོངས་པ་ཡིས། །ཉེས་བྱས་ཅུང་ཟད་གང་བགྱིས་པ། །གང་ཕྱིར་ལུས་ཅན་སྐྱབས་ཡིན་ཕྱིར། །མགོན་ཁྱོད་དེ་ཀུན་བཟོད་མཛད་རིགས་
མ་རྙེད་ཡོངས་སུ་མ་ཤེས་དང། །གང་ཡང་ནུས་པ་མ་མཆིས་པས། །འདིར་ནི་བྱ་བ་གང་བགྱིས་པ། །དེ་ཀུན་ཁྱེད་ཀྱིས་བཟོད་མཛད་རིགས། །ཨོཾ་བཛྲ་སཏ་ཨཱ་ ཞེས་མང་དུ་བརྗོད་ནས།  ཨོཾ་བཛྲ་སཏཱ་ས་མ་མ་ ཞེས་སོགས་ཡིག་བརྒྱ་བཟླ། དེ་ནས།  ཨོཾ་ཁྱེད་ཀྱིས་
སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་ཀྱང། །སླར་ཡང་འབྱོན་པར་མཛད་དུ་གསོལ། །ཨོཾ་ཨཱ་ཧཱུཾ་བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། དམ་ཚིག་པ་འོད་དུ་ཞུ་
ནས་རང་ཉིད་ལ་ཐིམ་པར་གྱུར་ པར་བསམ། དེ་ནས་སླར་ཡང་ཐབ་ཀྱི་མེ་ལྷ་ལ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་པུཥྤེ་པྲ་ཏཱིཙྪ་ཧཱུཾ་སཱཧཱ་ ནས།  ཤཔྟཾ་པྲ་ཏཱིཙྪ་ཧཱུཾ་སཱཧཱ།  ཞེས་པའི་བར་གྱིས་མཆོད།  ཨོཾ་ཨགྣ་ཡེ་ ཞེས་པ་ནས།  པཱ་ཧཱ་ནཱ་ཡ་ཨོཾ་ཨཱ་ཧཱུཾ་ གིས་ནང་མཆོད་དབུལ།།
ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། དང།  དེ་བཞིན་དུ་  ཨཱཉྩ་མཱཎཱཾ་པྲ་ཏཱིཙྪ་ཧཱུཾ་སཱཧཱ་ ས་བསང་གཏོར་དང། ཞལ་བསིལ་དབུལ།  ཨོཾ་བཛྲ་ཏམྦུ་ལ་ཡེ་སཱཧཱ།  ཞེས་པས་སོ་རྩི་དང།  ཨོཾ་བཛྲ་ཝ་ས་སྱ་སཱཧཱ་ ས་གོས་དཀར་པོ་ཟུང་མེ་ནང་དུ་དབུལ། དེ་ནས།  ཨོཾ་ཨགྣ་ ཡེ་ཞེས་

[011B]  བཱ་ཧཱ་ནཱ་ཡ་ཨོཾ་བོ་དཧི་བྲྀཀྵཱ་ཡ་བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཞེས་པ་ནས་བར་དུ་གཅོད་པ་ཐམས་ཅད་ཤཱིནྟཾ་ཀུ་རུ་ཡེ་སཱཧཱ།  ཞེས་སོགས་བསྲེག་རྫས་ཚང་མ་སྔར་འཇིག་རྟེན་པའི་མེ་ལྷའི་བསྲེག་རྫས་ལྷག་མས་ཕུལ་རྗེས། དྲིལ་གསིལ་དང་བཅས་པས།  འཇིག་
རྟེན་དབང་ཕྱུག་ཚངས་དབང་མགོན་གྱི་སྲས།  །ཞེས་སོགས་ཤླཽ་ཀ་གཅིག་གིས་བསྟོད།  ཨོཾ་ཨཱ་ཧྲཱི་པྲ་ཝ་ར་ས་དཀཱ་རཾ་ཨཱཉྩ་མཱ་ཎཱཾ་པྲ་ཏཱིཙྪ་ཧཱུཾ་སཱཧཱ། དང། ཨོཾ་ཨཱ་ཧྲཱི་པྲ་ཝ་ར་སད་ཀཱ་རཾ་པྲོཀྵཱ་ཎཱཾ་པྲ་ཏཱིཙྪ་ཧཱུཾ་སཱཧཱ། ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་པུཥཱ་ ནས་  ཤཔྟ་ འི་བར་གྱིས་
མཆོད༑  དེ་ནས་གཏོར་མ་ལ་ཆང་ཆུ་ནང་མཆོད་ཀྱིས་སྤྲན་ནས།  ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ། ཨོཾ་སྭ་དྷཱ་ཝ་ཤུདྡྷཱ་སརྦ་དྷརྨཱ་སྭ་བྷཱ་ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་སྔོན་པོ་གཞུ་ལྟ་བུ་བ་དན་གྱིས་མཚན་པ་ ཞེས་
ནས༑  བདུད་རྩི་བཀུག་ནས་བསྣན་པས་མང་པོར་སྦར་ཞིང་སྤེལ་བར་གྱུར། ཨོཾ་ཨཱ་ཧཱུཾ་ཧ་ཧོ་ཧྲཱི་ ལན་གསུམ་བརྗོད་པའི་བར་གྱིས་སྒྲུབ་ཐབས་བཞིན་བྱིན་གྱིས་བརླབ།  ཨོཾ་ཨགྣ་ཡེ་ ཞེས་པ་ནས།  བཱ་ཧཱ་ནཱ་ཡ་ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱ་དྱ་ནུཏྤནྣ་ཏྭ་ཏ་ཨོཾ་ཨཱ་ཧཱུཾ་ཕཊ་སྣཧཱ།  ལན་
གསུམ་ལ་སོགས་པས་གཏོར་མ་དབུལ།  ཨོཾ་ཨགྣ་ཡེ་ ཞེས་པ་ནས།  བཱ་ནཱ་ཧཱ་ཡ་པུཥྤེ་ ནས།  ནཻ་ཝི་དཡེའི་ བར་བཏགས་ཏེ་ཉེར་སྤྱོད་ལྔས་མཆོད། དེ་ནས་དྲིལ་སྟབས་དང་བཅས།  མེ་སྟེ་བ་སྲེག་བྱ་ཟ་བའི་ལྷ། །དྲང་སྲོང་རྒྱལ་པོ་གདོན་གྱི་བདག་ཤར་ལྷོ་མེ་ལྷའི་ཚོགས་བཅས་ལ། །མཆོད་ཅིང་
བསྟོད་དེ་ཕྱག་ཀྱང་འཚལ།  །ཞེས་པས་བསྟོད་ཅིང།  མཆོད་སྦྱིན་གཏོར་མ་འདི་སྣམས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང། །དཔལ་དང་གྲགས་དང་སྐལ་བ་བཟང། །ལོངས་སྤྱོད་རྒྱ་ཆེན་ཀུན་འགྲུབ་ཅིང། །ཞི་དང་རྒྱས་ལ་སོགས་

[012A]༄༅། །པ་ཡི༑ ༑ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང། །གདོན་དང་བགེགས་རྣམས་མེད་པར་མཛོད། །རྨི་ལམ་
ངན་དང་མཚན་མ་ངན། །བྱ་བྱེད་ངན་པ་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང། །འབྲུ་རྣམས་འཕེལ་ཞིང་ཆོས་འཕེལ་དང། །བདེ་ལེགས་ཐམས་ཅད་འབྱུང་བ་དང། །ཡིད་ལ་འདོད་པ་ཀུན་འགྲུབ་ཤོག་ །ཅེས་འཕྲིན་ལས་བཅོལ་བ་ལྟར་ཞལ་ཀྱིས་
བཞེས་པའི་མོས་པ་བྱེད།  ཨོཾ་ཨཱ་ཧྲཱི་པྲ་ཝ་ར་སད་ཀཱརཾ་ཨརྒྷཾ་པྲ་ཏཱིཙྪ་ཧཱུཾ་སཱཧཱ།  ཞེས་པས་མཆོད་ཡོན་དབུལ།  གང་ཡང་བདག་བློ་རྨོངས་པ་ཡིས།  །ཞེས་པ་ནས།  དེ་ཀུན་ཁྱོད་ཀྱིས་བཟོད་མཛད་རིགས། །ཨོཾ་བཛྲ་སཏ་ཨཱ་ ཞེས་པས་བཟོད་པར་གསོལ།  རང་གི་དོན་དང་གཞན་གྱི་དོན། །
སྒྲུབ་བྱེད་བསྲེག་བྱ་ཟ་བ་གཤེགས། །ཇི་བཞིན་དུས་སུ་ཚུར་སྤྱོན་ཞིང། །བདག་གི་དངོས་གྲུབ་ཐམས་ཅད་སྒྲུབས། །ཨོཾ་ཨཱ་བཛྲ་མུཿ་མེ་ལྷ་ཡེ་ཤེས་པ་རང་གནས་སུ་གཤེགས། དམ་ཚིག་པ་མེ་འབར་བའི་རྣམ་པར་གྱུར་ པར་བསམས་ནས་རྗེས་བསྔོ་བ་དང། སྨོན་
ལམ་སོགས་ཀྱིས་མཐའ་བརྒྱན་པར་བྱ་ཞིང། ལོང་ཡོད་མེ་མ་ཤིའི་བར་དཀྲུག་པ་དང་བརྡལ་བ་དང་འགོམ་པར་མི་བྱ་ལ། ལོང་མེད་ན་འོ་མས་མེ་གཞི་ལ་ནས་ཐབ་ཀྱི་ཐལ་བ་སོགས་འབབ་ཆུ་ལ་སོགས་བར་བསྐུར་བར་བྱའོ།།     ༈    ས་སྦྱང་བ་ལ་སོགས་པའི་
སྐོར་སྔར་བཤད་པ་དང་འདྲ་ཞིང། ཐབ་ཀྱི་རྒྱར་ཁྲུ་དོ་གྲུ་བཞི་པ། དེའི་ཕྱིར་མུར་ན་སོར་བརྒྱད་པ། དེའི་ཕྱིར་རྒྱ་དང་དཔངས་སོར་བརྒྱད་པའི་ཁ་ཁྱེར། ཐབ་ཀྱི་ཟབས་སུ་ཁྲུ་གང་བ་ཕྱི་རོལ་ཏུ་སྟེགས་བུ་གྲུ་བཞི་པ་ལ། གྲྭ་བཞིར་ཟླ་ཕྱེད་རྡོ་རྗེས་མཚན་པ། ཐབ་ཀྱི་

[012B] ཐབ་ཀྱི་དབུས་སུ་འཁོར་ལོ་སེར་པོ་རྩིབས་བརྒྱད་པ། དེའི་ལྟེ་བ་ལ་རིན་པོ་ཆེ་ཆ་དགུ་པ་དཔངས་སུ་སོར་དྲུག་པ་རྡོ་རྗེས་མཚན་པའམ། ཡང་ན་རིན་པོ་ཆེ་རྐྱང་པ་རྡུལ་ཚོན་སོགས་ཀྱིས་འདྲི་ཞིང། ཐབ་ཀྱི་ཕྱི་རོལ་ཏུ་བའི་ལྕི་བས་བྱུགས་
པ་ལ་བདུད་རྩི་སེར་པོ་དང་བཅས་པའི་དྲི་སེར་པོས་བྱུག། ཕྱི་རོལ་ཏུ་མེ་ཏོག་སེར་པོ་གཅལ་དུ་དགྲམ། མཆོད་རྫས་ཀྱི་ཁྱད་པར་རབ་གསེར་གྱི་སྣོད་དང། མ་འབྱོར་ན་ཁ་དོག་སེར་པོར་བསྒྱུར་བའི་སྣོད་ཀྱི་ནང་དུ། ཞོ། མེ་ཏོག་སེར་པོ། དྲི་སེར་པོའི་ཆུ། ནས། ཏིལ་ནག། ཀུ་
ཤ༑ འབྲས་ཡོས། བདུད་རྩི་རྣམས་བླུག་པའི་མཆོད་ཡོན་དང། དྲི་ཞིམ་པོའི་མེ་ཏོག་སེར་པོ། ཞོས་སྦྲུས་པའི་འདས་མ་འདས་ཀྱི་ལྷ་བཤོས་དང། གཏོར་མ། ཡམ་ཤིང་གི་རྒྱུ་སྔར་དང་འདྲ་བའི་ཤིང་གི་དབུས་ཀྱི་ཆ་ལས་བྱུང་བ་སྲིད་དུ་ཁྲུ་གང་བ་སྦོམས་སུ་ཆང་
བའི་ཚད་བདུད་རྩི་དང་བཅས་པའི་དྲི་སེར་པོའི་ཆུས་སྦྲན་པ་དཀར་གསུམ་དུ་བསྙུགས་ཤིང། མངར་གསུམ་གྱིས་སྦགས་པའི་ཡམ་ཤིང། རྫས་ཁྱད་པར་བ་འབྲས་ཆན་ཞོ་དང་བསྲེས་པ་ལ་མངར་གསུམ་གྱིས་སྦགས་པའི་ཟས་མཆོག་དང། ཞོ་དང། སྦྲང་རྩི་དང་
ཏིལ་ནག་དང། ཞོ་ཟན་དང། ཞུན་མར་དང་བཅས་པའི་འབྲས་དང། པདྨ་གེ་སར་དང། ནཱ་ག་གེ་སར་དང། འབྲས་བུ་རྣམས་ཅི་འབྱོར་པ་བཤམས་ཤིང། དེ་དག་ཐམས་ཅད་དྲི་སེར་པོ་ལ་སོགས་པས་ཁ་དོག་སེར་པོར་བསྒྱུར། མེ་ནི་རྒྱལ་པོའམ། རྒྱལ་རིགས་
ཀྱི་ཁྱིམ་ལས་བྱུང་བ་དང། ནགས་མེས་ཚིག་པའམ། ནོར་བུ་ལས་བྱུང་བ་དང། དགེ་འདུན་གྱི་ཚང་མང་ལས་བྱུང་བའི་མེས་སྤོར། རང་ཁ་བྱང་དུ་ཕྱོགས་ཤིང་བཟང་པོའི་འདུག་སྟངས་ཀྱིས་གནས་པས། བསམ་པའི་ཁྱད་པར་ཚེ་དང་ནོར་སྤེལ་བ་ལྟ་བུ་ལ་དེ་

[013A]༄༅། །ལ་དགའ་ཞིང་འདུན་པ་ལྟ་བུའི་དགའ་ཞིང་ཚིམས་པའི་སེམས་ཀྱིས་ལྷའི་རྣལ་འབྱོར་གྱི་ཁྱད་པར་གོང་དུ་བཤད་པ་ལྟར་རང་འཁོར་ལོ་ཆེན་པོ་སྐུ་མདོག་སེར་པོ་དང། འཁོར་གྱི་ལྷ་རྣམས་ཀྱང་སྐུ་མདོག་སེར་པོ་
གཞན་མ་ཕྱག་མཚན་སོགས་སྒྲུབ་ཐབས་ཇི་ལྟ་བ་བཞིན་བསྒོམ་པ་རྒྱུད་དང་ཚད་ལྡན་མཁས་གྲུབ་ཀྱི་དགོངས་པ་ཡིན་པས་བྱུང་ན་དེ་ལྟར་བྱ་བ་ལེགས་ཤིང། དེ་ལྟར་གཏན་ནས་མ་བདེ་ན། གཙོ་འཁོར་གྱི་མངོན་རྟོགས་ཡོངས་གྲགས་བཞིན་
ལ་འོད་ཟེར་སེར་པོ་འཕྲོ་བའི་རྣམ་པ་ཅན་དུ་བསྒོམས་ནས་ཉེར་བསྡུའི་བར་བཏང། རང་གཙོ་བོའི་ང་རྒྱལ་གྱི་སྒོ་ནས་ཆོ་གའི་རིམ་པ་ལ་འཇུག་པ་ནི། རྡོར་དྲིལ་བྱིན་རླབས་ནས་བཟུང། མཆོད་པ་བྱིན་རླབས་ཀྱི་བར་སྔར་བཞིན་ལ། མཆོད་ཡོན་སྒྲུབ་
པའི་སྐབས། ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཨོཾ་ཞེས་པ་ལན་བརྒྱ་ཙམ་མམ། བདུན་ལ་སོགས་པས་མཆོད་ཡོན་བསྒྲུབ། རྫས་བྱིན་རླབས། ཀུ་ཤ་འགྲེམ་པ། ཐབ་བསངས་སྦྱངས་སྔར་བཞིན་ལ། སྟོང་པའི་ངང་ལས་ཧཱུཾ་སེར་པོ་ཞུ་བ་ལས་
བྱུང་བའི་རྒྱས་པའི་ཐབ་ཁ་དོག་སེར་པོ། དབྱིབས་གྲུ་བཞི་པ་མུ་རན་ཁ་ཁྱེར་དང་བཅས་པ། ཁ་ཁྱེར་ལ་རིན་པོ་ཆེའི་ཕྲེང་བས་བསྐོར་བ། གྲྭ་བཞིར་ཟླ་ཕྱེད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་
གསུམ་པའི་དབུས་སུ་སྣ་ཚོགས་པདྨ་དང་ཉི་མའི་སྟེང་དུ་རཾ་ལས་བགྲང་ཕྲེང་དེ་ཡོངས་སུ་གྱུར་པ་ལས། མེ་ལྷ་སྐུ་མདོག་སེར་པོ། སེར་སྔོ་དཀར་པའི་ཞལ་གསུམ་ཕྱག་དྲུག་པ། གཉུག་མར་གནས་པའི་རང་འོད་ཀྱི་རིག་མ་དང་གཉིས་སུ་མེད་པའི་སྐུ་

[013B] དམ་ཚིག་བསྒྲག་པའི་བར་ཞི་བ་དང་འདྲ་ཞིང་དགང་བླུགས་འཛིན་པའི་ཚུལ་ལག་པ་གཉིས་ཁུ་ཚུར་དུ་བྱས་པའི་མཐེབ་མཛུབ་གཉིས་རྩེ་སྤྲད་པའི་རིན་པོ་ཆེའི་ཁུ་ཚུར་གྱིས་བཟུང། སྤེལ་ཚིག་ནི་བདག་ཅག་དཔོན་སློབ་འཁོར་དང་བཅས་པ་
ཐམས་ཅད་ཀྱི་ཚེ་དང་བསོད་ནམས། དཔལ་དང། ལོངས་སྤྱོད། སྡེ་སྣོད་གསུམ་དང། རྒྱུད་སྡེ་བཞིའི་བཤད་སྒྲུབ། བསླབ་པ་གསུམ་གྱི་ཡོན་ཏན་ལ་སོགས་པ་ཐམས་ཅད་པུཥྚི་ཀུ་རུ་ཨོཾ། ཞེས་པ་དང། དམིགས་བསལ་རང་དང་སྦྱིན་བདག་སོགས་ཀྱི་
ཚེ་རྒྱས་པ་ལྟ་བུར་ཡིན་ན་རྣལ་འབྱོར་པ་བདག་གི་ཚེ་པུཥྚིཾ་ཀུ་རུ་ཨོཾ། ཞེས་པ་དང། ཆེ་གེ་མོའི་ཚེ་པུཥྚིཾ་ཀུ་རུ་ཨོཾ་ཞེས་པ་ལྟ་བུ་སྐབས་སུ་གང་བབ་ཁ་བསྒྱུར། རྫས་གཞན་ཐམས་ཅད་ལའང་ལྷའི་སྔགས་དང། རྫས་སྔགས་ལ་སྤེལ་ཚིག་སྔམ་
ལྟ་བུ་བཏགས་ནས་འབུལ་བ་མ་གཏོགས། གཞན་མ་ཞི་བ་ཇི་ལྟ་བ་བཞིན་ལ་ལྗགས་བྱིན་རླབས་ཀྱི་ཚེ། ལྗགས་རྡོ་རྗེ་རྩེ་གཅིག་པ་དཀར་པོ་ལ་ཞེས་པ། སེར་པོ་ཞེས་བསྒྱུར། འདས་པའི་མེ་ལྷ་བསྐྱེད་པའི་ཚེ་ཡང་བདག་བསྐྱེད་ཀྱི་སྐབས་བཞིན་དུ་སྐུ་
མདོག་སེར་པོར་བསྒྱུར་ཞིང། དེ་ལྟར་ཅིས་ཀྱང་མ་བདེན་ཐམས་ཅད་ཀྱང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ། གཙོ་འཁོར་ཐམས་ཅད་ཀྱི་སྐུ་ལས་འོད་ཟེར་སེར་པོའི་ཚོགས་འཕྲོ་བར་གྱུར་ཅེས་བརྗོད། དེ་རྗེས་ཡེ་ཤེས་པ་
དགུག་བསྟིམ་གནས་གསུམ་བྱིན་རླབས། དབང་བསྐུར་རྒྱས་བཏབ། མཆོད་བསྟོད། སྲེག་རྫས་འབུལ་བ་སོགས་ཞི་བ་ཇི་ལྟ་བ་བཞིན་ལ་སྤེལ་ཚིག་འཇིག་རྟེན་པའི་མེ་ལྷའི་སྐབས་སུ་བཤད་པ་ཇི་ལྟ་བ་བཞིན་བྱ། འཕྲིན་ལས་མཛད་

[014A]༄༅། །པའི་སྐབས། ལྷ་རྣམས་ཀྱི་ཐུགས་ཀ་ནས་སྤྲོས་པའི་སངས་རྒྱས་རྣམས་ཀྱིས་བུམ་པ་སེར་པོ་བདུད་རྩིས་བཀང་པ་ཐོགས་ནས་བསྒྲུབ་བྱ་ཟླ་བ་སེར་པོ་ལ་གནས་པ་ལ་དབང་བསྐུར་བས་ཚེ་དང་བསོད་ནམས་དཔལ་
འབྱོར་ལོངས་སྤྱོད་གཟི་བརྗིད། སྡེ་སྣོད་གསུམ་དང། རྒྱུད་སྡེ་བཞིའི་བཤད་སྒྲུབ། བསླབ་པ་གསུམ་གྱི་ཡོན་ཏན་ལ་སོགས་པ་ཐམས་ཅད་རྒྱས་པར་གྱུར་བར་བསམ་ཞིང། དམིགས་བསལ་ཚེ་སྤེལ་བ་ལྟ་བུར་ཡིན་ན་ངོ་བོ་འཆི་མེད་ཀྱི་ཚེའི་རང་
བཞིན་ལ་རྣམ་པ་བདུད་རྩི་སེར་པོས་རང་ངམ་བསྒྲུབ་བྱ་གཞན་སུ་ཡིན་གྱི་ལུས་ཀྱི་ནང་ཐམས་ཅད་གང། ཚེ་ཐུང་ལ་གྱུར་གྱི་སྡིག་སྒྲིབ་དང། བར་གཅོད་ལ་སོགས་པ་ཐམས་ཅད་སྦྱངས། ཇི་ལྟར་འདོད་པ་ལྟར་གྱི་ཚེའི་དངོས་གྲུབ་ཐོབ་པའི་མོས་པ་
བརྟན་པོ་བྱ་ཞིང། དེ་བཞིན་དུ་བསོད་ནམས་ལོངས་སྤྱོད་སྲིད་སྤེལ་བ་སོགས་ལའང་གང་འདོད་པའི་དངོས་གྲུབ་ཐོབ་པའི་མོས་པ་བརྟན་པོ་བྱ། གཞན་མ་མཇུག་ཏུ་འཇིག་རྟེན་པའི་མེ་ལྷ་མཆོད་པ་སོགས་ཞི་པའི་སྐབས་ཇི་ལྟ་བ་བཞིན་དུ་བྱ་བ་ཡིན་ནོ།།
   ༈    སའི་ཆོ་ག་ལ་སོགས་པ་སྔར་བཤད་པ་བཞིན་བྱས་ཏེ། ས་རང་བཞིན་གྱིས་དམར་བའམ་དམར་པོར་ཁ་དོག་བསྒྱུར་བས་དབང་གི་ཐབ། དབྱིབས་ཟླ་གམ་རྒྱ་དཔངས་ཀྱི་ཚད། སྤྱིན་སྲེག་དངོས་གྲུབ་རྒྱ་མཚོར་
རྒྱས་པ་དང་འདྲ་བར་གསུངས་པ། དགྲ་ནག་གི་དགོངས་པ་གཤིན་རྗེའི་གཤེད་ཀྱི་དབང་དུ་བྱས་པ་ཡིན་པས་སྐབས་འདིར་ནི། འོད་སྙེ་ལས་ཐབ་ཁུང་གསུམ་པོ་འདིའི་ཟབས་དང་ཁ་ཁྱེར་ལ་སོགས་པའི་ཚད་ནི་ཞི་བའི་ཐབ་ཁུང་བཞིན་དུ་ཤེས་པར་

[014B] དབང་གི་ཐབ་ཁུང་དབྱིབས་བྷ་གའི་རྣམ་པ་སོགས་གསུམ་བཤད་ནས། དེ་གསུམ་གའི་རྒྱ་དཔངས་ཞི་བ་དང་འདྲ་བར་གསུངས་པ་འདིར་སྐབས་སུ་བབ་པས་ན། རྒྱར་ཁྲུ་གང་དེའི་ཕྱིར་མུ་རན་སོར་བཞི་དེའི་ཕྱིར་ཁ་ཁྱེར་སོར་བཞི་དེའི་ཕྱིར་སྟེགས་བུ་
གྲུ་བཞི་པ་གྲྭ་བཞིར་ཟླ་ཕྱེད་རྡོ་རྗེས་མཚན་པ་དང། ཐབ་ཀྱི་དབུས་སུ་པདྨ་དམར་པོ་རྡོ་རྗེས་མཚན་པ་དང། ཁ་ཁྱེར་ལ་པདྨའི་འཕྲེང་བས་བསྐོར་བ་ལ། བདུད་རྩིས་སྤྲན་པའི་དྲི་དམར་པོ་བྱུག་ཅིང། མཐའ་སྐོར་དུ་མེ་ཏོག་དམར་པོ་གཅལ་དུ་དགྲམ། ཟངས་སམ་
ཁ་བསྒྱུར་པའི་སྣོད་དམར་པོའི་ནང་དུ་མེ་ཏོག་དམར་པོ། དྲི་དམར་པོའི་ཆུ། ནས། ཏིལ་ནག། ཀུ་ཤ། འབྲས་ཡོས། བདུད་རྩི་ལྔ་དང་བཅས་པའི་མཆོད་ཡོན། འབྲས་བུ་སྐྱུར་པོ་དང། མངར་གསུམ་ལས་སྤྲུས་པའི་ཞལ་བས་དང་གཏོར་མ། ཡམ་
ཤིང་ནི་སྐྱོན་དང་བྲལ་བའི་ཤིང་དམར་པོ་དང། ནི་མ་པ་དང། ཐང་ཤིང་དང། ཤིང་སྐྱུར་པོ་གང་ཡང་རུང་བ་མེ་ཏོག་དང་བཅས་པ། སྲིད་ཀྱི་ཚད་སོར་ལྔ་པ། བུད་ཤིང་ཡང་རྒྱུ་ཡམ་ཤིང་དང་འདྲ་བ། ཁྱད་པར་བའི་རྫས་མེ་ཏོག་དང། འབྲས་བུ་
སྐྱུར་མོ་དང། མེ་ཏོག་དམར་པོ་དྲི་ཞིམ་པོའི་རིགས་ཅི་འབྱོར་པ་བཤམ། རང་ཁ་ནུབ་ཏུ་ཕྱོགས་པས་རྡོ་རྗེའི་སྐྱིལ་ཀྲུང་གི་འདུག་སྟངས་ཀྱིས་ཆགས་པའི་སེམས་དང་ལྡན་ཞིང་རྒྱན་གོས་དམར་པོས་བརྒྱན་ཏེ་འདུག། བདག་བསྐྱེད་ཀྱི་ལྷའི་རྣལ་འབྱོར་སྔོན་
དུ་བཏང་ནས། གཙོ་བོའི་ང་རྒྱལ་ལ་གནས་པ་སྔར་བཞིན་ལ། གཙོ་འཁོར་ཐམས་ཅད་སྐུ་མདོག་དམར་པོའམ། ཡང་ན་འོད་ཟེར་དམར་པོ་འཕྲོ་བའི་རྣམ་པ་ཅན་དུ་བསྒོམ། མཆོད་ཡོན་སྒྲུབ་པའི་ཚེ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུཾ་ཕཊ་ཧོཿ་ཞེས་

[015A]༄༅། །པས་བསྒྲུབ། ཐབ་བསྐྱེད་ཆོག་གི་ཚེ། སྟོང་པའི་ངང་ལས་ཧཱུཾ་ལས་བྱུང་བའི་ཡེ་ཤེས་ཀྱི་ཐབ་ཁ་དོག་དམར་པོ་དབྱིབས་ཟླ་གམ། མུར་ན་ཁ་ཁྱེར་དང་བཅས་པ། ཁ་ཁྱེར་ལ་པདྨའི་ཕྲེང་བས་བསྐོར་པ་གྲྭ་བཞིར་ཟླ་
ཕྱོད་རྡོ་རྗེས་མཚན་པ་དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མ་གྲུ་གསུམ་པའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་འཕྲེང། དེ་ཡོངས་སུ་གྱུར་པ་ལས་མེ་ལྷ་སྐུ་མདོག་དམར་པོ། དམར་སྔོ་དཀར་བའི་ཞལ་
གསུམ། ཕྱག་དྲུག་པ་གཉག་མར་གནས་པའི་རང་འོད་ཀྱི་རིག་མ་དང་གཉིས་སུ་མེད་པའི་སྐུ་ཞེས་སོགས་གཞན་ཐམས་ཅད་སྔར་བཞིན་དང། ལྗགས་རྡོ་རྗེ་རྩེ་གཅིག་པ་དམར་པོ་ལ་ཞེས་བསྒྱུར་བ་དང། དགང་བླུགས་འཛིན་པའི་ཚེ། ཁུ་ཚུར་
གཉིས་ཀྱི་མཐེབ་མཛུབ་རྩེ་སྤྲད་པ་ཟླུམ་པོར་བྱས་པའི་མཛུབ་མོའི་ཕྱི་ནས་གུང་མོས་དཀྲིས་པའི་པདྨའི་ཁུ་ཚུར་གྱིས་བཟུང། མེ་ལྷའི་སྔགས་ལ་ཆོས་སྒྲུབ་པའི་མཐུན་རྐྱེན་དུ་འགྱུར་པའི་མི་དང་མི་མིན་ལོངས་སྤྱོད་ལ་སོགས་པ་ཐམས་ཅད་ཝ་ཤཾ་ཀུ་
རུ་ཧོཿ་བསྒྲུབ་བྱ་དམིགས་གསལ་ཡོད་ན་ཆེ་གེ་མོ་ཝ་ཤཾ་ཀུ་རུ་ཧོཿ་ཞེས་སོགས་སྐབས་སུ་གང་བབ་འདོགས། འདས་པའི་མེ་ལྷའི་སྐབས་སུ། གཙོ་འཁོར་ཐམས་ཅད་སྐུ་མདོག་དམར་པོར་བསྒྱུར་བའམ། དེ་ལྟར་མ་བདེན་གཙོ་འཁོར་ཐམས་
ཅད་ཀྱི་སྐུ་ལས་འོད་ཟེར་དམར་པོའི་ཚོགས་འཕྲོ་བར་གྱུར་ཅེས་བརྗོད། གཞན་མ་ལྗགས་ཀྱི་ཁ་དོག་དང་སྤེལ་ཚིག་བསྒྱུར་བ་མ་གཏོགས་རྒྱས་པའི་སྐབས་ཇི་ལྟ་བ་བཞིན་བྱ། འཕྲིན་ལས་མཛད་པའི་སྐབས་ལྷ་རྣམས་ཀྱི་ཐུགས་ཀ་ནས་སྤྲོས་

[015B] རང་གི་རྐང་པའི་དྲུང་དུ་ལྷགས་པ་རང་ལ་ལྷག་པར་འདུད་ཅིང། ཆགས་པའི་སེམས་ཀྱིས་དབང་དུ་བྱས་པར་གྱུར་པར་བསམས་ཤིང། གཞན་
མ་ཐམས་ཅད་སྔར་བཤད་པ་ཇི་ལྟ་བ་བཞིན་ནོ། །།བཞི་པ་དྲག་པོའི་སྦྱིན་སྲེག་བྱ་བའི་ཚུལ་ནི། ས་སྦྱང་བ་སོགས་སྔར་བཞིན་བྱས་ནས། ས་གཞི་གས་པ་དང། ཚ་སྒོ་ཅན་དང། རྩུབ་པ་དང་ཁ་དོག་ནག་པོ་ལ། ཐབ་དབྱིབས་ཟུར་གསུམ་པ་
རྩེ་མོ་བྱང་དུ་ཕྱོགས་པ། རྒྱར་སོར་ཉི་ཤུ་པ་ལ་དཔངས་སུ་སོར་བཅུ་པ། དེའི་ཕྱིར་སོར་གསུམ་པའི་མུ་རན་དང། དེའི་ཕྱིར་རྒྱ་དཔངས་སོར་གསུམ་པའི་ཁ་ཁྱེར་ཕྱིར་གཞལ་བ། སྟེགས་བུ་གྲུ་བཞི་པ། གྲ་བཞིར་ཟླ་ཕྱེད་རྡོ་རྗེ་དང། དབུས་སུ་པདྨ་
ནག་པོ་ལ་གནས་པའི་ཁྲོ་བོའི་རྡོ་རྗེ་སོར་བརྒྱད་པའམ། ཡང་ན་རྩེ་གསུམ་ལ་གནས་པའི་ཁྲོ་བོའི་རྡོ་རྗེ་འབྲི། བདུད་རྩི་དང་བཅས་པའི་ས་ནག་པོ་དང། རོ་བསྲེགས་པའི་ཐལ་བ་དང། བོང་བུ་དང། རྔ་མོ་ལ་སོགས་པའི་སྤངས་ཀྱིས་བྱུག། དྲི་ངན་པའམ་
དྲི་མེད་པའི་མེ་ཏོག་སྔོན་པོའམ། དམར་པོ་དང། འབྲུའི་ཕུབ་མ་ལ་སོགས་པ་ཕྱི་རོལ་ཏུ་དགྲ་མ། མིའི་ཞུན་ལ་སོགས་པའི་མར་མེ་ཆེན་པོ་དང་ལྡན་པ་བྱ། རྫ་ཕོར་ལ་སོགས་པའི་དུམ་བུའི་སྣོད་དུ། བ་དང་བོང་བུའི་ཆུ་ཁྲག་དང་བཅས་པ་ལ་
དྲིང་པ་དང་དྲི་མེད་པའི་མེ་ཏོག་ནག་པོ་ལ་སོགས་པ་བླུག་པའི་མཆོད་ཡོན་དང། དྲི་ང་བ་དང། དྲི་མེད་པའི་མེ་ཏོག་ནག་པོ་དང། སྤོས་དཀར། གུ་གུལ། ཤ་ཆེན་གྱི་བདུག་སྤོས། མི་དང་ཉ་ལ་སོགས་པའི་ཞག་དང། ཉུངས་མར་ཚ་བའི་མར་མེ་དང་

[016A]༄༅། །དུ་རུ་ཀ་དང། འོལ་མོ་སེ་ལ་སོགས་པའི་དྲི་ཆབ་དང། རོ་ཁ་བ་དང། ཚ་བ་དང། ཡིད་དུ་མི་འོང་བའི་བཟའ་བ་དང། ཤ་ཁྲག་ལ་སོགས་པའི་ལྷ་བཤོས་དང། གཏོར་མ་ཐམས་ཅད་ཁ་དོག་ནག་པོར་
བསྒྱུར་བ་དང། གོས་ཟུང་ནག་པོ་དང། རྡོ་ཐལ་ལ་སོགས་པའི་སོ་རྩི། ཚེར་མ་ཅན་གྱི་ཤིང་དང། རོ་ཚ་བ་དང། ཁ་བའི་ཤིང་ངམ། རོ་བསྲེགས་པའི་མགལ་དུམ་གྱི་རྩ་བའི་ཆ་ལས་བྱུང་བ་བཀས་པ་སོར་བཅུ་བརྩེ་མོ་གཉིས་རྣོན་པོར་བཞོགས་པ་ལ་
དུག་དང། ཁྲག་དང། ཉུངས་མར་གྱིས་བསྐུས་པའི་ཡམ་ཤིང་དང། ཤིང་གི་རྒྱུ་དེ་དང་མཚུངས་བའི་བུད་ཤིང། དྲག་པོའི་རྫས་ཁྱད་པར་བ་ཉུངས་མར་ཚ་བ་དང། ཡུངས་ཀར་དང། ཁྲག་དང། ལན་ཚ་དང། སྐེ་ཚེ་དང། ནི་མ་བའི་ལོ་མ་དང་
རོ་ཐལ་དང། དམིགས་བྱའི་རྐང་རྗེས་ཀྱི་ས་དང། བོང་བུལ་སོགས་པའི་སྦངས་དང། སྐྲ་དང། ཁྱིམ་བྱའི་ཚིལ་དང། ཚེར་མདང། རུས་ཕྱེལ་སོགས་པ་ཇི་ལྟར་འབྱོར་པ་ལ། དུག་ཁྲག་དང་ལན་ཚས་སྤགས་པ། མར་ཁུ་ནི་མི་ལ་སོགས་
པའི་ཞུན་ནམ་མ་འབྱོར་ན། མར་ནག་ལ་དུག་ཁྲག་གིས་སྦགས་པ་སོགས་ལེགས་པར་བཤམ། རང་ཁ་ལྷོར་ཕྱོགས་པས་སྟན་སྲ་བའམ་བསྒྲུབ་བྱའི་གཟུགས་བརྙན་ནམ་ཡང་ན་སྟན་མེད་པ་ལ་ཙོག་པུར་འདུག། རང་ཉིད་ཤིན་ཏུ་
ཁྲོས་པའི་སེམས་ཀྱིས་རྒྱན་དང། གོས་སྔོན་པོ། ཁྲག་གམ་ཆུས་གཤེར་བའི་གོས་བགོས་ནས། རང་གི་ལྷའི་རྣལ་འབྱོར་སྔོན་དུ་བཏང། མཆོད་རྫས་བྱིན་རླབས་སོགས་སྔར་བཞིན་ལ། མཆོད་ཡོན་སྒྲུབ་པའི་ཚེ། ཨོཾ་བཛྲ་ཨམྲི་ཏ་

[016B] དེ་ནས་ཀུ་ཤ་འགྲེམ་པའི་བར་སྔར་བཞིན་བྱས་རྗེས། སླ་ངའམ་ལྕགས་སྡེར་གྱི་ནང་དུ་ཁྲག་གིས་འབྲུབ་ཁུང་གྲུ་གསུམ་བྲིས་པའི་ནང་དུ་དགྲ་པོའི་ཟག་རྫས་དང་བག་ཕྱེ་
བསྲེས་པའི་ལིངྒ་བཤམས་པ་ལ། བསྐྱེད་ཆོག་དང་དགུག་གཞུག་དབྱེ་བ་སོགས་ཚང་བ་བདག་གི་བླ་མ་ཁྱབ་བདག་རྡོ་རྗེ་སེམས་དཔའི་ངོ་བོ་ཁྲི་ཆེན་རྡོ་རྗེ་འཆང་གིས་མཛད་པའི་གཤིན་རྗེ་གཤེད་ཀྱི་དྲག་པོའི་སྤྱིན་སྲེག་སོགས་དྲག་ལས་ཀྱི་ཆོ་ག་
ཚད་ཐུབ་གཞན་ནས་བླངས། ཐབ་བསྐྱེད་པའི་ཚེ་སྟོང་པའི་དང་ལས་ཧཱུཾ་ལས་བྱུང་བའི་དྲག་པོའི་ཐབ་ཁ་དོག་ནག་པོ་དབྱིབས་གྲུ་གསུམ་པ་མུ་རན་ཁ་ཁྱེར་དང་བཅས་པ། ཁ་ཁྱེར་ལ་ཁྲོ་བོའི་རྡོ་རྗེས་བསྐོར་པ། གྲྭ་བཞིར་ཟླ་ཕྱེད་རྡོ་རྗེས་མཚན་པ་
དྭངས་ཤིང་ཐོགས་པ་མེད་པར་གྱུར། ཐབ་ཀྱི་ནང་དུ་རཾ་ལས་སྐྱེས་པའི་མེ་གྲུ་གསུམ་པའི་དབུས་སུ་སྣ་ཚོགས་པདྨའི་ལྟེ་བར་རཾ་ལས་བགྲང་ཕྲེང། དེ་ཡོངས་སུ་གྱུར་པ་ལས། མེ་ལྷ་སྐུ་མདོག་སྔོན་པོ་སྔོ་དཀར་དམར་བའི་ཞལ་གསུམ་ཕྱག་དྲུག་པ། གཉུག་མར་
གནས་པའི་རང་འོད་ཀྱི་རིག་མ་དང་གཉིས་སུ་མེད་པའི་སྐུ་ཞེས་པ་མན་ཆད་ཐམས་ཅད་སྔར་བཞིན་ལ། ལྗགས་རྡོ་རྗེ་རྩེ་གཅིག་པ་ནག་པོ་ལ་ཞེས་དང། དགང་བླུགས་འཛིན་པའི་ཚེ་རྡོ་རྗེ་ཁུ་ཚུར་གཉིས་ཀྱི་མཛུབ་མོ་བསྒྲེངས་པའི་ཁྲོ་བོའི་ཁུ་ཚུར་གྱིས་
བཟུང༑ རྫས་ཐམས་ཅད་ལ་ལིང་རོ་བསྲེས་པ་འབུལ་བའི་ཚེ་མེ་ལྷའི་སྔགས་དང་འཇམ་མགོན་ཆོས་ཀྱི་རྒྱལ་པོ་ཙོང་ཁ་བ་ཆེན་པོའི་བསྟན་པ་དང། བསྟན་པ་འཛིན་པ་ལ་གནོད་ཅིང་བདག་ལ་སྡང་བའི་དགྲ་བགེགས་ཆེ་གེ་མོ་ལ་སོགས་པ་

[017A]༄༅། །ཐམས་ཅད་མཱ་ར་ཡ་ཕཊ། ཅེས་པ་སོགས་སྐབས་སུ་གང་བབ་ཁ་བསྒྱུར། འདས་པའི་མེ་ལྷ་མཆོད་པའི་ཚེ་ཡང། ཡོངས་གྲགས་ཀྱི་མངོན་རྟོགས་ཇི་ལྟ་བ་བཞིན་དུ་བསྐྱེད་པ་ལ་མཆོད་བསྟོད་སྲེག་རྫས་འབུལ་བ་འཇིག་
རྟེན་པའི་མེ་ལྷའི་སྐབས་བཞིན་བྱས་ནས་འཕྲིན་ལས་བཅོལ་བའི་ཚེ་ལྷ་རྣམས་ཀྱི་ཐུགས་ཀ་ནས་ཁྲོ་བོའི་དམག་དཔུང་དང། མཚོན་ཆའི་ཚོགས་དཔག་ཏུ་མེད་པ་སྤྲོས། དམིགས་བྱ་གང་ཡིན་གྱི་དགྲ་བགེགས་ཐམས་ཅད་ལ་ཕོག་པས་ཐལ་བའི་
རྡུལ་ཕྲན་བཞིན་དུ་བརླག་པར་བསམ། གཞན་མ་ཐམས་ཅད་སྔར་བཤད་པ་ཇི་ལྟ་བ་བཞིན་ནོ། །དེ་ལྟར་སྔར་བཤད་པ་རྣམས་ནི། ངག་འདོན་ནག་འགྲོས་གཙོ་བོར་བྱས་པ་ཡིན་ཞིང། དེ་དག་གི་གནས་སྐབས་སུ་དམིགས་པ་ཡིད་ལ་བྱ་ཚུལ་དང་
རྫས་ཀྱི་ཁྱད་པར་སོགས་རྒྱས་པ་ནི་སྦྱིན་སྲེག་གི་རྣམ་བཤད་ཆེན་མོ་དངོས་གྲུབ་རྒྱ་མཚོ་ལས་ཤེས་པར་བྱས་ཏེ། ལྷ་ཐམས་ཅད་ཀྱི་ཞལ་མེ་ལྷ་མཉེས་པར་བྱས་ནས། རང་གཞན་ལ་ཕན་པའི་ཕྱིར། ལས་བཞིའི་འཕྲིན་ལས་རབ་འབྱམས་
བསྒྲུབ་པར་བྱ་ཞིང། ཐབ་དང་རྫས་ལ་སོགས་པ་དངོས་སུ་མ་འབྱོར་ན་བསམ་གཏན་ཙམ་གྱིས་ཀྱང་ཚེ་གའི་རིམ་པ་སྔར་བཤད་པ་ཇི་ལྟ་བ་བཞིན་དུ་བྱར་རུང་ཞིང། ནང་གི་སྦྱིན་སྲེག་ལ་ཕྱིའི་རྫས་ལ་བརྟེན་མ་བརྟེན་གཉིས་སུ་གསུངས་
པའི་དང་པོ་ནི། བཟའ་བཏུང་བདུད་རྩིར་བྱིན་གྱིས་བརླབས་ནས་ནང་གི་སྦྱིན་སྲེག་གི་ཚུལ་གྱིས་ལོངས་སྤྱད་པས་ལས་བཞིའི་འཕྲིན་ལས་འགྲུབ་པའི་ཚུལ་ལྷ་མོ་བཞིས་ཞུས་ལས་འབྱུང་བ་བཞིན་དང། ཕྱིའི་རྫས་ལ་མ་བརྟེན་པ། ལྟེ་བའི་

[017B] ཆོས་ཐམས་ཅད་རང་བཞིན་མེད་པར་ངེས་པའི་བདེ་སྟོང་གི་ཡེ་ཤེས་དེས། སྒྲིབ་གཉིས་བག་ཆགས་དང་བཅས་པའི་བུད་ཤིང་ཐམས་ཅད་སྲེག་པར་
བྱེད་པ་བླ་ན་མེད་པའི་སྦྱིན་སྲེག་ཇི་ལྟར་བྱ་བའི་ཚུལ་ནི། རང་ལྷའི་རྣལ་འབྱོར་ཇི་ལྟ་བུས་བྱ་བ་མི་འདྲ་བ་ཙམ་ལས་གཞན་མ་གནད་ཀྱི་དོན་ཐམས་ཅད་དཔལ་གསང་བ་འདུས་པའི་རྫོགས་རིམ་རིམ་ལྔ་དང། འདི་གའི་རྫོགས་རིམ་བྱིན་རླབས་
བཞི་ལྡན་སོགས་ལས་ཤེས་པར་བྱས་ཏེ། མཆོག་དང་ཐུན་མོང་གི་དངོས་གྲུབ་བདེ་བླག་ཉིད་དུ་ཐོབ་པ་ལ་འབད་པར་བྱའོ། །གངྒའི་རྡུལ་གྱི་གྲངས་མཚུངས་རྒྱལ་བ་ཀུན། །ནག་ཕྱོགས་བདུད་སྡེའི་གཉེན་པོར་ཁྲོས་པའི་གར། །ཆུ་ཟླའི་རོལ་
པ་ཇི་བཞིན་སྣང་བ་ལ། །འདི་ན་གཏུམ་ཆེན་གསང་བའི་བདག་པོར་གྲགས། །ལྷ་རྣམས་ཞལ་གྱི་སྒོར་གྱུར་སྲེག་ཟ་ལ། །ཡེ་ཤེས་རང་བཞིན་བདུད་རྩིའི་ཆུ་རྒྱུན་གྱིས། །ཁྲོ་རྒྱལ་འཁོར་ལོ་ཆེན་པོ་མཉེས་པ་ལས། །ལས་བཞིའི་འཕྲིན་ལས་ཀུན་
གྱི་འདོད་པ་འཇོ། །དེ་ཡི་ཆོ་ག་ཚང་ཞིང་མ་ནོར་བ། །འཇམ་མགོན་བླ་མའི་ལེགས་བཤད་ཀྱིས་བརྒྱན་ནས། །ལེགས་པར་བཀོད་པའི་དགེ་འདིས་མཁའ་མཉམ་གྱི། །འགྲོ་ཀུན་སྙིང་གི་ཐིག་ལེའི་དཔྱིད་གྱུར་ཅིག་དུས་འདི་ནས་བཟུང་བྱང་ཆུབ་སྙིང་
པོའི་བར། །བླ་མ་གསང་བདག་ལྷ་དང་དབྱེར་མེད་པས། །རྗེས་བཟུང་བདུད་རིགས་མ་ལུས་ཚར་བཅད་ནས། །འཕྲིན་ལས་རྣམ་བཞིས་གཞན་དོན་ལྷུན་གྲུབ་ཤོག་ཚ་སྲེག་ཙཎྜ་ལི་ཡིས་ཉེར་བཞུས་པའི། །ཧཾ་ཡིག་བདུད་རྩི་ལས་བྱུང་ལྷན་ཅིག་སྐྱེས།།

[018A]༄༅། །བདེ་སྟོང་མཆོག་གི་རོལ་བས་སྣོད་བཅུད་ཀུན། །རྣམ་དག་དཀྱིལ་འཁོར་ཆེན་པོར་བྱང་ཆུབ་ཤོག་ །ཅེས་རྒྱལ་བ་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་པའི་རང་གཟུགས་གསང་བའི་བདག་པོ་འཁོར་ལོ་ཆེན་པོའི་འཕྲིན་ལས་བཞིའི་སྦྱིན་
སྲེག་གི་ཆོ་ག་དངོས་གྲུབ་བང་མཛོད་ཅེས་བྱ་བ་འདི་ནི་དེ་མོ་ཆོས་སྡེའི་བླ་ཚབ་རབ་འབྱམས་པ་བློ་བཟང་དཔལ་ལྡན་གྱིས་དགོས་ཞེས་བསྐུལ་བའི་ངོར་ཡི་དམ་སྤྱིའི་སྦྱིན་སྲེག་གི་ཆོ་ག་འོད་ཀྱི་ཉི་མ་ལ་གཞི་བྱས། གཤིན་རྗེ་གཤེད་ཀྱི་སྦྱིན་སྲེག་དངོས་གྲུབ་རྒྱ་མཚོའི་དགོངས་པ་ཇི་ལྟ་བ་བཞིན་དུ། ཤཱཀྱའི་དགེ་སློང་བློ་བཟང་སྐལ་བཟང་
རྒྱ་མཚོས་སྦྱར་བའི་ཡི་གེ་པ་ནི་དར་ཁན་དགེ་སློང་བསྐལ་བཟང་ཡོན་ཏན་གྱིས་བགྱིས་པ་ཛ་ཡནྟུ།། །།།

[018B][BP]

﻿༄༅། །མ་གཅིག་གི་གཅོད་ཀྱི་སྐོར་རྣམས་ཕྱོགས་གཅིག་ཏུ་བསྒྲིགས་བ་བཞུགས་སོ། །

[001B]༄༅། །མ་གཅིག་མཁའ་འགྲོའི་དབང་ཕྱུག་ལབས་ཀྱི་སྒྲོན་མའི་སྐུ་གསུང་ཐུགས་ཀྱི་རྟོགས་པ་ཅུང་ཟད་ཙམ་བརྗོད་པར་བྱེད་པའི་གཏམ་དད་པའི་སྒོ་འབྱེད་ཅེས་བྱ་བ་བཞུགས་སོ།།
། །ན་མོ་གུ་རུ་མཉྫུ་གྷོ་ཥཱ་ཡ། དུས་གསུམ་རྒྱལ་ཀུན་ཡུམ་མཆོག་ཤེར་ཕྱིན་མས། །ཁམས་གསུམ་འགྲོ་བློར་སྨིན་ལེགས་ཚུལ་
བཟུང་བ། །གནས་གསུམ་མཁའ་འགྲོའི་དབང་མོ་ལབས་སྒྲོན་མར། །སྒོ་གསུམ་མི་ཕྱེད་དད་པས་ཕྱག་འཚལ་ལོ། །དལ་འབྱོར་གཉིས་དང་ལྡན་པའི་
རྟེན་བཟུང་ནས། །ལུང་རྟོགས་གཉིས་ཀྱི་ཡོན་ཏན་ལེགས་བརྙེས་ཏེ། །བསྟན་འགྲོ་གཉིས་ཀྱི་དོན་ཆེན་མཛད་པའི་ཚུལ། །སྒྲོ་སྐུར་གཉིས་ཀྱིས་བསླད་
པ་བསལ་ཏེ་བརྗོད། །ལྷན་ཅིག་སྐྱེས་པའི་ཡེ་ཤེས་ངང་ཉིད་ལས། །རོ་གཅིག་དུ་མར་སྤྲུལ་པའི་གར་མཁན་མ། །མ་གཅིག་ཡེ་ཤེས་ཌཱ་ཀིའི་རྣམ་ཐར་

[002A]༄༅། །ལ། །རྩེ་གཅིག་གུས་རྣམས་རྣ་བ་བླགས་ཏེ་ཉོན། །དེ་ཡང་མདོ་སྡེ་དྭངས་སྙིགས་འབྱེད་པའི་ལེའུ་ལྔ་བཅུ་རྩ་གསུམ་པ་ལས། སྙིགས་མ་
རྩོད་པ་རྒྱས་པའི་དུས། །བྱང་ཕྱོགས་ཁ་བ་ཅན་ལྗོངས་སུ། །ཤེས་རབ་ཕ་རོལ་ཕྱིན་མ་ཡི། །སྤྲུལ་པ་ལབས་སྒྲོན་ཞེས་བྱ་འབྱུང། ཞེས་དང། འཇམ་དཔལ་རྩ་
བའི་རྒྱུད་རྒྱས་པ་ལས། ང་ཡི་བསྟན་པའི་སྙིགས་མ་ལ། །བྱང་ཕྱོགས་ལབས་ཀྱི་གྲོང་ཁྱེར་དུ། །རྒྱལ་བའི་ཡུམ་གྱི་སྤྲུལ་པ་ནི། །སྒྲོན་མའི་མིང་ཅན་འབྱུང་
བར་འགྱུར། །སྐྱེ་མེད་སྙིང་པོའི་དོན་སྟོན་ཅིང། །གྲོང་དང་གྲོང་ཁྱེར་རི་ཕུག་དང། །ངུར་ཁྲོད་བས་མཐའ་ཁྱབ་པར་ཉུལ། །དེ་ཡི་ཆོས་ནི་རྒྱས་པར་འགྱུར། ཞེས་
མདོ་རྒྱུད་གཉིས་ཀ་ནས་གསལ་བར་ལུང་བསྟན་པའི་ཡེ་ཤེས་ཀྱི་མཁའ་འགྲོ་མ་མ་གཅིག་ལབས་ཀྱི་སྒྲོན་མ་ཞེས་སྲིད་གསུམ་གྱི་ཁྱོན་དུ་བཙུགས་པའི་སྙན་

[002B] སྐུ་ཚེ་འདི་ཉིད་ཁོ་ནའི་དབང་དུ་བྱས་པའི་
རྟོགས་པའི་ཡོན་ཏན་སྐྲ་རྩེར་ཆགས་པའི་ཆུ་ཐིགས་ཙམ་ཞིག་རང་དང་གཞན་གྱི་དད་པའི་གསོས་འདེབས་སུ་བརྗོད་པ་ལ་བཞི། ཡུལ་རིགས་ཕུན་སུམ་ཚོགས་པར་
སྐྱེ་བ་བཞེས་པའི་ཚུལ། རྟེན་དེ་ལ་ཡོན་ཏན་བརྙེས་པའི་ཚུལ། བརྙེས་ནས་བསྟན་འགྲོའི་དོན་མཛད་པའི་ཚུལ། མཛད་ཟིན་ནས་གཟུགས་སྐུའི་བཀོད་པ་
བསྡུས་པའི་ཚུལ་ལོ། །དང་པོ་ནི། ཡུལ་ཨེ་ཆེན་པོའི་ལབས་སུ། གྲོང་མཚོ་མེར་ཞེས་བྱ་བར་ཡབ་ཡུལ་དེའི་དཔོན་པོ་ཁེའུ་གང་ཆོས་ཀྱི་ཟླ་བ་ཞེས་བྱ་བ་དང་
ཡུམ་ཀླུ་མོ་བཟའ་འབུམ་ལྕམ་གཉིས་ལ་སྲས་མིང་སྲིང་གསུམ་མངའ་བའི་ཆུང་ཤོས་སུ་ལུག་ལོ་ཧོར་ཟླ་གསུམ་པའི་ཚེས་བཅོ་ལྔའི་སྐྱ་རེངས་དང་པོ་ཤར་བ་དང་
མཉམ་དུ་བུ་མོ་ཡེ་ཤེས་མཁའ་འགྲོའི་མཚན་རྟགས་དང་ལྡན་པ་ཞིག་འཁྲུངས་པ་ལ་ཡུམ་སོགས་ཀྱི་རྣལ་ལྟས་སུ་སྒྲོན་མེས་ཁྱིམ་དང་ལུང་པ་ཁེངས་པ་ཡང་

[003A]༄༅། །ཡང་བྱུང་བ་ལྟར་མཚན་སྒྲོན་ནེ་མ་ཞེས་བཏགས་ཤིང། ཕྱིས་དགུང་ལོ་བཅུ་བཞིའི་དུས་སུ་ཨེ་ཆེན་གྱི་ལྟག་མོ་ལ་བྱོན་པས་སྐྱེ་འབྲས་
ཤིན་ཏུ་ལེགས་པའི་རྒྱུ་མཚན་གྱིས་ཚོགས་པ་ཀུན་གྱིས་བསྐོར་ནས་བུ་མོ་འདི་ཡུལ་གང་ནས་ཡིན་མིང་ལ་ཅི་ཟེར་ཞེས་འདྲི་བ་ལ་ཟླ་མོས་ཡུལ་ལབས་ནས་
ཡིན་ཅིང་མིང་ལ་སྒྲོན་ནེ་མ་ཟེར་བྱས་པ་ལ། དེ་ཀུན་གྱིས་ལབས་ཀྱི་སྒྲོན་མ་རང་དུ་འདུག་ཅེས་སྨྲས་པས་དེ་ནས་བཟུང་སྟེ་མཚན་ལབས་ཀྱི་སྒྲོན་མར་གྲགས་
པ་ཡིན་ནོ། །གཉིས་པ་ནི། དགུང་ལོ་བདུན་ལོན་དུས་བུ་མོ་སྟོན་མཚོ་རིན་ཆེན་འབུམ་གྱི་རྗེས་སུ། དགེ་བཤེས་ཨ་སྟོན་གྱི་མཇལ་ཁར་བྱོན་པས། དགེ་
བཤེས་ཀྱིས་སྟོན་མ་འབུམ་མེ་ཁྱོད་ཀྱི་ནུ་མོ་འདི་ལ་ཌཱ་ཀིའི་མཚན་རྟགས་ཐམས་ཅད་ཚང་འདུག་ཅིང། ཆོས་སྐད་ཀྱང་བཟང་པོ་འདུག་པས་འདི་ཁར་ཞོག་
ལ་ཀློག་སློབས་དང་གསུང་པར་བརྟེན་དེར་ཀློག་བསླབས་པས་འདྲི་ཀློག་གཉིས་ཀ་བརྡ་བསྟན་པ་ཙམ་གྱིས་མཁྱེན་ཏེ་དགུང་ལོ་བཅུ་གཉིས་བཞེས་ཆོ་

[003B] གཞན་ཡང་དགེ་བཤེས་ནས་རྫོགས་པ་ཆེན་པོའི་ཆོས་སྐོར་ཐམས་ཅད་བུམ་པ་གང་བྱོའི་ཚུལ་དུ་གསན་ནོ། །དེ་ནས་རྟག་པར་དད་པ་དང་ངེས་འབྱུང་ཤིན་
ཏུ་ཆེ་བར་མ་ཟད་དགུང་ལོ་བཅུ་གསུམ་གྱི་ཚེ་ཡུམ་དང་བཅུ་དྲུག་ལ་ཡབ་ཀྱང་གཤེགས་པ་དང། ལྷག་པར་དགེ་བཤེས་པས་ཞལ་ལྟ་ཕེབས་པ་བཅས་དགུང་ལོ་བཅུ་དྲུག་ལ་གཡོ་རུ་གྲ་ཐང་དུ་
དགེ་བཤེས་གྲྭ་པ་མངོན་ཤེས་ཀྱི་སྤྱན་སྔར་བྱོན་ནས་བཙུན་མ་མཛད་ཅིང་མཚན་དད་པའི་སྒྲོན་མེར་གསོལ། དགེ་བཤེས་ཀྱིས་ཀྱང་སྐལ་ལྡན་དུ་གཟིགས་ནས་བཀའ་རྒྱས་འབྲིང་བསྡུས་
གསུམ་འདོན་པའི་མཆོད་གནས་ལོ་བཞིའི་བར་དུ་གྱིས་ཤིག་གསུངས་ནས་བསྟེན་ཏེ། བཀའ་གདམས་ཀྱི་ཆོས་སྐོར་སྤྱི་དང་ལྷག་པར་ཕར་ཕྱིན་གྱི་མན་ངག་རྣམས་འདོམས་པར་མཛད་
འོན་ཀྱང་ལེགས་བཤད་ལས། མཁས་པ་རང་གི་དཔྱོད་ཤེས་ཀྱི། །བླུན་པོ་གྲགས་པའི་རྗེས་སུ་འབྲང། །ཞེས་གསུངས་པ་ལྟར་གཞུང་འགའ་ཞིག་གི་བཤད་པས་ཐུགས་མཚིམ་པར་བརྟེན་
སེམས་ཅན་གྱི་རྒྱུད་ཐ་མལ་དུ་བཞག་ནས་སངས་རྒྱས་ཀྱི་སྐུ་དང་ཡེ་ཤེས་འཆད་པ་འདི་ཅི་ཡིན་ཞུས་པར། བླ་མས་ཀྱང། ལེགས་བཤད་བྱིས་པ་དག་ལས་ཀྱང། །མཁས་པ་རྣམས་ནི་

[004A]༄༅། །ཡོངས་སུ་ལེན། །ཞེས་གསུངས་པ་ལྟར་ཁྱེད་བདེན་སེམས་དང་ཆོས་མ་འདྲེས་པར་འདུག་གསུངས་ནས་དག་པ་མཛད་དོ། །དེའི་ཚེ་རྒྱ་གར་ལྷོ་ཕྱོགས་ཀྱི་གྲུབ་ཆེན་ཕ་དམ་པ་སངས་
རྒྱས་འཕན་ཡུལ་རྒྱལ་གྱི་ལྷ་ཁང་ན་ཡུམ་གྱི་སྡིག་སྤྱོད་མཛད་ཅིང་བཞུགས་པ་དེ་གྲྭར་མ་གཅིག་ཉིད་མཇལ་དུ་བྱོན་པ་མ་གཅིག་གིས་ཀྱང་མཁྱེན་ནས་ཕེབས་བསུར་བྱོན་ཏེ་གྭའི་རྡོ་འཕྲད་དུ་མཇལ་
ནས་དམ་པས་མ་གཅིག་ལ་ཕ་རོལ་ཏུ་ཕྱིན་པའི་ལུང་གནང་ནས་བུ་མོ་ཁྱོད་འཁྲི་བ་ཆོད། ཞེན་པ་ཐོངས་ལ་གཉན་ཁྲོད་དུ་སངས་རྒྱས་རང་གི་སེམས་ལ་ཚོལ་དང་ཁྱོད་ཀྱི་བསྟན་པ་མཁའ་ལ་
ཉི་མ་ཤར་བ་བཞིན་དུ་འོང་ངོ་ཞེས་གསུངས་ནས་གཤེགས། མ་གཅིག་གིས་སྔར་བཞིན་ཀློག་འདོན་མཛད་པས་ཉི་ཁྲིའི་བདུད་ཀྱི་ལེའུ་སྐབས་སུ་སྟོང་ཉིད་ཀྱི་རྟོགས་པ་ཁྱད་པར་ཅན་འཁྲུངས་
ཏེ་ཟས་གོས་གནས་ཁང་གྲོགས་དང་ཡུལ་ལྔ་ལ་ཕྱོགས་རིས་ཞིག་པར་གྱུར་ཏེ། །དེ་ནས་དགུང་ལོ་ཉི་ཤུའི་ཚེ་བླ་མ་གྲྭ་མངོན་པའི་མཆོད་གནས་ཀྱི་ལོ་གྲངས་རྫོགས་ནས་ད་བདག་ལ་དབང་ཞིག་
ཞུ་ལགས་ཞུས་པས་གྲྭ་པའི་ཞལ་ནས་ངས་ཁྱོད་ལ་དབང་བསྐུར་མི་ནུས་ཀྱི་དབང་དགེ་བཤེས་བསོད་ནམས་བླ་མ་ལ་ཞུས་ཤིག་གསུངས་ནས་དབང་ཡོན་གནང་སྟེ་བཏང། མ་གཅིག་གིས་ཀྱང་ཇོ་

[004B]
མང་པོ་སྐྱོང་བ་ཞིག་ཡོད་པ་དེ་འཁོར་དང་འཆད་ཉན་ལ་སྐྱོ་བ་ཆེན་པོ་སྐྱེས་ནས་གཅིག་པུར་ཕྱོགས་མེད་ཀྱི་རི་ཁྲོད་འགྲིམ་པར་མཛད་པས་ཕྱིས་སྐྱོ་སྟོན་བསོད་ནམས་བླ་མ་ཞེས་གྲགས་
པ་དེའི་སྤྱན་སྔར་བྱོན་ཏེ་རྗེ་གྲྭ་པ་མངོན་ཤེས་ཀྱིས་ལུང་བསྟན་པ་ལགས་པས་བདག་ལ་དབང་བསྐུར་ཞིག་གནང་འཚལ་ཞུས་པས་བླ་མས་ཀྱང་སྣོད་ལྡན་དུ་གཟིགས་ནས་སྔགས་པ་
བཞི་དང་མ་གཅིག་སྟེ་ལྔ་ལ་ཕ་དམ་པ་ནས་བརྒྱུད་པའི་མྷཱ་
ས་ལ་མ་རེག་པའི་ནམ་མཁར་ཞི་བའི་བ། ར། སྣ་ཉི་ཤུ་རྩ་ལྔ་མཛད་པ་དང། གསུངས་སཾ་སྐྲྀ་ཏའི་སྐད་དུ་ཆོས་སྨྲ་བ་དང། ཐུགས་ཏིང་ངེ་འཛིན་བཟང་པོར་གྱུར་ནས་རྩིག་པ་ལས་ཐལ་བྱུང་དུ་ཐོན་
ཏེ་ཆུ་མིག་འོད་པོ་གནམ་ཁོལ་གྱི་ཤིང་སྡོང་པོ་གསེར་སླག་ཅན་བྱ་བར་བཞུགས་ནས་དེ་ན་གནས་པའི་ཀླུ་དྲག་པོ་ཟླ་བ་སྐྱོང་བྱེད་ཅེས་བྱ་བ་དེ་བཏུལ་ཞིང་ཐོ་རངས་ཁ་རྗེ་བཙུན་མ་སྒྲོལ་

[005A]༄༅། །མས་ཞལ་གཟིགས་ཏེ་རྣལ་འབྱོར་མ་ཁྱོད་ཀྱིས་ཆུ་མིག་གཉན་པོ་བརྒྱ་རྩ་བརྒྱད་ཚོལ་ལ་སྒྲུབ་པ་མཐར་སྐྱེལ་ཅིག་གདོད་ཕྱིར་མི་ལྡོག་པའི་རྟགས་ཐོབ་ཅིང་
བསྟན་པ་ཡང་རྒྱས་པར་འགྱུར་རོ་ཞེས་ལུང་བསྟན་ཡང་ཐོབ་བོ། །ནམ་ལངས་ནས་མཆེད་གྲོགས་རྣམས་ཀྱི་སཾ་བཙལ་ནས་ཁྲིད་དེ་བླ་མའི་དྲུང་དུ་བྱོན་པས། བླ་མའི་ཞལ་ནས་མདངས་
འདུས་བྱས་རྫས་ཀྱི་དབང་དེ་ཁྱེད་རྣམས་ཀྱིས་ཐོབ་ཅིང་ཆོས་ཉིད་དོན་གྱི་དབང་དེ་དད་པའི་སྒྲོན་མེས་ཐོབ་ཅེས་གསུངས་ཏེ་སླར་ཡང་དབང་བཞི་ཡོངས་རྫོགས་དང་མདོ་ལུང་ནམ་མཁའ་
སྒོ་འབྱེད་ཀྱི་དབང་དང་ཞི་བྱེད་ཀྱི་ཆོས་སྐོར་ཡོངས་སུ་རྫོགས་པ་བཅས་བུམ་པ་གང་བྱོའི་ཚུལ་དུ་གནང་ཞིང་མ་གཅིག་ནས་ཀྱང་བླ་མ་འདི་རིགས་ཀྱི་ཅོད་པན་མཆོག་ཏུ་འཛིན་པར་
མཛད་དོ། །གཞན་ཡང་དགེ་བཤེས་ཤུད་བུ་ཞྭ་དམར་ཅན་ལ་དབང་སོགས་སྔགས་ཀྱི་ཆོས་སྐོར་མང་པོ་དང། དགེ་བཤེས་ཡང་རྩེ་བ་ལ་ཕྱག་རྒྱ་ཆེན་པོའི་ཆོས་སྐོར་ཐམས་
ཅད་རྫོགས་པར་གསན་ཏེ་མདོར་ན་དགུང་ལོ་ཉེར་བཞིའི་བར་དུ་གཞི་དམ་ཚིག་དང་སྡོམ་པ་རྣམ་པར་དག་པའི་ངང་ནས་མཁས་གྲུབ་གཉིས་ལྡན་གྱི་དམ་པ་དུ་མ་བསྟེན་ནས་ཐོས་

[005B] །གསུམ་པ་ནི། དེ་ནས་དགུང་ལོ་
ཉི་ཤུ་རྩ་ལྔའི་ལོ་བླ་མ་གྲྭ་པའི་ཞལ་ནས་ཨེ་ཆུང་ན་ངའི་ཡོན་བདག་ལྷ་མོ་སྒྲོན་བྱ་བ་རབས་ཆད་བཟའ་མི་གཉིས་ཡོད་པ་དེར་ཟླ་བ་གཅིག་མཆོད་གནས་སུ་སྔོད་
གསུང་པར་བརྟེན། དེར་འབུམ་ཀློག་པའི་ཚེ་ཡུལ་དེ་ན་སངས་རྒྱས་ཐོད་པའི་སྤྲུལ་པ་ཐོད་པ་འབར་དེ་བྱ་བ་མདོས་ཆོག་དང་བོན་ཆོག་བྱེད་པ་ཞིག་ཡོད་པ་ཡང་ཡོན་བདག་དེས་ཆོ་ག་ལ་
བོས་པ་དང་མཇལ་བས་སྔོན་གྱི་ལས་སྨོན་གྱི་འབྲེལ་བ་ཡོད་པར་མ་ཟད་འཕྲལ་དུ་བླ་མ་ལྷའི་ལུང་བསྟན་མང་པོ་བརྙེས་པ་བཞིན་བསྟན་འགྲོའི་དོན་ལ་བཟའ་མིང་སྡེབ་ཚུལ་བཞེས་པ་
ལ། ཇི་སྐད་དུ། མིག་གིས་རང་གི་རྡུལ་མི་མཐོང། །ཟླ་བའི་རྭ་ནི་རྟོག་པར་བྱེད། ཅེས་གསུངས་པ་ལྟར་དབུས་གཙང་ཐམས་ཅད་དུ་ཇོ་མོ་བཀའ་ལོག་མ་ཞེས་སྡིག་གསོག་ཆེན་པོ་བྱུང་
བར་མ་ཟད་འཚོག་ཆས་ཀྱང་འདུ་མཛད་པར་ཀོང་ཡུལ་དུ་བྱོན་པས་མར་ལམ་ལ་ཁར་སྲས་མོ་ཞིག་འཁྲུངས་པ་ལ་མཚན་ལ་ལྕམ་དང། ཀོང་པོའི་མཐིལ་དུ་སྲས་མོ་ཞིག་འཁྲུངས་

[006A]༄༅། །བར་མཚན་ཀོང་ལྕམ་དུ་འདོགས་པར་མཛད། དེར་ཇོ་མོས་ཀློག་འདོན་དང་ཐོད་པས་ཆོ་ག་མཛད་པས་ཡོ་བྱད་མང་པོ་རྙེང་དེ་ཡར་བྱོན་ནས་འཕན་ཡུལ་གྱི་གླང་ཐང་དུ་
བཞུགས། སྲས་པོ་གསུམ་འཁྲུངས་པ་ལ་ཆེ་བ་ལ་འདིའི་རིང་ལ་ཕ་རོལ་ཏུ་ཕྱིན་པའི་སྙིང་པོ་འདི་དར་བ་ཞིག་འོང་ཞིང་ལུང་བསྟན་གྱི་དོན་ཐམས་ཅད་ཀྱང་གྲུབ་པ་ཡིན་ནོ་གསུངས་ནས་མཚན་
སྙིང་པོ་གྲུབ་པ་དང། འབྲིང་པོ་ལ་གྲུབ་ཆུང། ཆུང་བ་ལ་ཡང་གྲུབ་ཏུ་བཏགས་སོ། །དེ་ནས་དགུང་ལོ་སོ་དྲུག་གི་ཚེ་ཕུ་མོ་ནས་རང་རེ་སྤུན་གཉིས་མཁའ་སྤྱོད་དུ་འྒྲོའམ་ཟེར་བ་ལ་ང་ད་དུས་
འདིར་སེམས་ཅན་འགའ་ཙམ་གྱི་དོན་ལ་གོ་བརྒྱད་བར་སྡོད་པས་ཨ་ལྕེ་རང་སྒྲུབ་པ་མྱུར་དུ་གྱིས་ལ་གཤེགས་ཤིག་གསུངས། དགུང་ལོ་སོ་བདུན་གྱི་ཚེ་བུ་ཁྱོ་ནོར་དང་བཅས་པ་
ལིངས་ཀྱིས་བཞག་ནས་གཙང་ལ་སྟོད་དིང་རི་མན་ཆད་ཀྱི་དབུས་གཙང་གི་ལྗོངས་སུ་ལྡོམ་བུ་མཛད་པ་དང། གཉན་ཁྲོད་བརྒྱ་རྩ་བརྒྱད་འགྲིམ་སྟེ་གཅོང་ཡུལ་ཉམས་སུ་བཞེས་པ་དང་
མཛེ་སྤྲང་ལ་སོགས་པའི་རིས་མེད་ཀྱི་སྐྱེས་པ་ཐམས་ཅད་ལ་སྐུ་ལུས་སྦྱིན་པར་བཏང་ནས་འབྲེལ་པ་འཇོག་པ་སོགས་མདོར་ན་ཉམ་ང་མེད་པ་སེངྒེ་ལྟ་བུའི་བརྟུལ་ཞུགས་ཀྱི་སྤྱོད་
[006B] ཕྱིས་སྐུ་ན་བགྲེས་མོར་ཕེབས་པའི་ཚེ་གནས་བརྟན་སྐམ་སྡེ་དང། ཡོན་བདག་མོ་དར་སྒྲོན་
གཉིས་ཀྱིས་སྤྱན་དྲངས་པ་ལྟར་ཟངས་རི་ཁང་དམར་དུ་ཕྱག་ཕེབས་ནས་བཞུགས། དེའི་ཡང་ཇི་སྐད་དུ། ཕན་ཟིལ་རིན་ཆེན་ལ་ལྟ་ཡི། །འགལ་དུམ་ལ་ནི་སུ་ཞིག་དཔྱོད། ཅེས་གསུངས་པ་ལྟར་
འགའ་ཞིག་གིས་སྐུར་ཞུས་ཆེར་བྱས་ཀྱང་ནད་གདོན་གྱིས་ཉེན་པའི་འཁོར་ཤིན་ཏུ་མང་བ་འདུས་པ་ལ། དེ་ཐམས་ཅད་ཀྱི་ནད་གསོས་པ་དང། གདོན་ཞི་བ་དང། སེམས་ལ་བདེ་བ་རྙེད་པ་
སོགས་བྱིན་རླབས་དང་གྲུབ་རྟགས་ཆུ་འབུར་བས་མི་ནོན་པ་ལྟ་བུ་བྱུང་ནས་ཟངས་རི་ཁང་དམར་ན་ཇོ་མོ་ལབས་སྒྲོན་བྱ་བ་ལ། ནད་བཞི་བརྒྱ་རྩ་བཞི་དང་གདོན་སྟོང་ཕྲག་བརྒྱད་ཅུས་མི་
ཚུགས་པའི་གདམས་ངག་ཕ་རོལ་ཏུ་ཕྱིན་པའི་གཅོད་བྱ་བ་ཡོད་ཟེར་བའི་སྙན་པ་ཆེན་པོ་རྒྱལ་ཁམས་ཕྱོགས་མེད་དུ་གྲགས་ནས་མཁས་དགུའི་གཏུགས་དང། ངན་དགུའི་བརྟེན་སར་
གྱུར་ཏེ་འཕྲིན་ལས་ནམ་མཁར་ཉི་མ་ཤར་བ་ལྟར་གྱུར་པ་ཡིན་ནོ། །གཞན་ཡང་ཡུམ་འདིས་རྒྱལ་བའི་བསྟན་པ་ལ་བྱ་བ་མཛད་པའི་ཕྱག་རྗེས་བཀའ་རྩོམ་གྱི་རིམ་པ་ཇི་ལྟར་བཞུགས་

[007A]༄༅། །པ་ལ་མང་ཉུང་དང་ཆིངས་བྱེད་ཚུལ་མི་འདྲ་བ་མང་དུ་ཡོད་མོད་ཀྱི། རགས་བསྡུས་ཁུངས་དང་འགྲེལ་ངེས་ཀྱི་མཚན་ཙམ་འགོད་པ་ལ་བཞི། ཕྱི་བཀའ་ཚོམས་ཞི་རྒྱས་སུ་
བཤད་པ། ནང་ལེ་ལག་ངོ་སྤྲོད་དུ་གདབ་པ། གསང་བ་བརྡ་ཆོས་ལ་ཟླར་བསྒྱུར་བ། དོན་ཁོང་རྒོལ་གནད་ཐེམས་སུ་བསྟན་པའོ། །དང་པོ་ལ་གསུམ། བཀའི་ཚོམས་སྤྱིའི་ཆིངས་ཀྱིས་ལྟ་
སྒོམ་གྱི་ཁོག་འབུབས་པ་ཁྱུང་ནམ་མཁའ་ལ་ལྡིང་བ་ལྟར་བཤད་པ། ཡང་ཚེམས་གེགས་སེལ་སྒྲོན་མས་ལྟ་སྒོམ་གྱི་གནད་སྒྲོལ་ལ་རྒྱ་མཚོ་ལ་གཟའ་སྐར་ཤར་བ་ལྟར་
བཤད་པ། ཉིང་ཚོམས་ཆོས་ཀྱི་རྩ་བས་ལྟ་སྒོམ་གྱི་མདོ་བསྡུ་བ་ཤིང་འཛམ་བུ་ཕྲྀཀྵ་རྩ་བ་ནས་བཅད་པ་ལྟར་བཤད་པའོ། །གཉིས་པ་ནང་ལེ་ལག་ངོ་སྤྲོད་དུ་གདབ་པ་ལ་གཉིས། ལེ་
ལག་དང། ངོ་སྤྲོད་དོ། །དང་པོ་ལ་གསུམ། སྤྲོས་མེད་ཐུན་མོང་གི་ལེ་ལག་བརྒྱད་ཀྱིས་བདུད་བཞི་ཟིལ་གྱིས་གནོན་པ་མཁའ་ལ་ཉི་མ་ཤར་བ་ལྟར་བཤད་པ། སྤྲོས་པ་ཐུན་མོང་མ་
ཡིན་པའི་ལེ་ལག་བརྒྱད་ཀྱིས་རྐྱེན་ངན་སྲིད་དུ་གཅོད་པ་དགྲ་སྲིད་སྡེར་གྱུར་པ་ལྟར་བཤད་པ། བསྡུས་པ་ཁྱད་པར་གྱི་ལེ་ལག་བརྒྱད་ཀྱིས་སྙེམས་བྱེད་ཟས་སུ་ཟ་བ་དུག་བདུད་རྩིར་གྱུར་

[007B] །གཉིས་པ་ངོ་སྤྲོད་ལ་གསུམ། ཡེ་ཤེས་སྤྱི་ལུགས་ཀྱི་ངོ་སྤྲོད། ཀུན་གཞི་སྡེ་སྐོར་གྱི་ངོ་སྤྲོད། ཤེས་བྱ་དྲུག་སྐོར་གྱི་ངོ་སྤྲོད་ཕྱི་ནང་བར་གསུམ་སྟེ་མ་ལྔ་དང། ཀུན་གཞི་
གཏན་ལ་འབེབས་པའི་ཆོས་བདུན། ལམ་ཉམས་སུ་ལེན་པའི་ཆོས་བདུན། ལམ་ལ་བོགས་འདོན་པའི་ཆོས་བདུན་ཏེ་བུ་ཉི་ཤུ་རྩ་གཅིག་དང། གནས་པ་གཞིའི་གཟེར་བུ་ལྔ། འཇུག་
པ་ལམ་གྱི་གཟེར་བུ་ལྔ། ནང་འབྱིན་འབྲས་བུའི་གཟེར་བུ་ལྔ་སྟེ་གུང་དུ་སྦས་པའི་གཟེར་བུ་བཅོ་ལྔའོ། །གསུམ་པ་གསང་བ་བརྡ་ཆོས་ལ་ཟླར་བསྒྱུར་བ་ལ་གཉིས། བརྡ་ཆོས་དང། ལ་ཟླའོ། །
དང་པོ་ལ་གསུམ། བེམ་རིག་དབྲལ་བའི་བརྡ། སེམས་ཆོས་བསྲེ་བའི་བརྡ། ཆོས་རྣམས་ཟང་སར་སྐྱེ་ལ་བའི་བརྡའོ། །གཉིས་པ་ལ་ཟླ་བ་ནི། ལྟ་བའི་ཆོས་གསུམ་གྱིས་གཟའ་གཏད་
མེད་པར་ལ་ཟླ་བ་ནམ་མཁའི་དབྱིངས་ལྟ་བུ་དང། སྒོམ་པའི་གནད་གསུམ་གྱིས་དམིགས་གཏད་མེད་པར་ལ་ཟླ་བ་ཉི་མའི་སྙིང་པོ་ལྟ་བུ་དང། སྤྱོད་པའི་ཆོས་གསུམ་གྱིས་སྤང་བླང་
མེད་པར་ལ་ཟླ་བ་སྨྱོན་པ་ལྟ་བུ་དང། འབྲས་བུའི་ཡོན་ཏན་གསུམ་གྱིས་རེ་དོགས་མེད་པར་ལ་ཟླ་བ་རྒྱལ་བུས་རྒྱལ་ས་ནོན་པ་ལྟ་བུ་སེལ་ཟླ་ཡིད་ཆེས་བཅུ་གཉིས་སོ། །བཞི་པ་དོན་ཁོང་

[008A]༄༅། །རྒོལ་གནད་ཐེམས་སུ་བསྟན་པ་ལ་ལྔ། སྙིང་པོ་དོན་གྱི་གདམས་ངག་སྙན་བརྒྱུད་ཀྱིས་ལྟ་སྒོམ་གཉིས་མེད་དུ་བསྟན་པ་ཙན་དན་དང་དྲི་ལྟ་བུ། ཁོང་རྒོལ་ཁ་འཐོར་ཉམས་ཀྱི་
གདམས་ངག་གིས་ཐེ་ཚོམ་གྱི་གེགས་བསལ་བ་སྔར་སྟོར་གྱི་ནོར་རྙེད་པ་ལྟ་བུ། གནད་ཀྱིས་སྤྱོད་པའི་རྩ་ལ་སྦྱང་བ་དགའ་བོ་གཡུལ་ངོར་ཞུགས་པ་ལྟ་བུ། ཐེམས་ཡིག་གིས་ཉམས་ཀྱི་བོགས་
འདོན་པ་ཟླ་བ་ཡར་ངོ་ལྟ་བུ། མཐར་ཐུག་ཉམས་ཀྱི་དགོངས་པས་ཆོས་དང་གང་ཟག་བསྲེ་ཞིང་བཏང་བ་ཞིག་ཆོད་བཟུང་བ་ཡིད་བཞིན་གྱི་ནོར་བུ་ལྟ་བུ་རྣམས་ཡོད་དེ། །གཞན་ཡང་བརྒྱུད་འཛིན་
སློབ་མའི་ཚོགས་ཀྱང་སྤྱིར་བརྗོད་ཀྱིས་མི་ལང་ཡང་བརྒྱུད་པ་ཟིན་ངེས་གཙོ་ཆེ་རགས་བསྡུས་ཀྱི་དབང་དུ་བྱས་ན་སྲས་པོ་བཞི། སྲས་མི་བཞི། རང་དང་མཉམ་པའི་སྲས་བརྒྱད་དེ་ཉེ་སྲས་ལྕམ་སྲིང་བཅུ་དྲུག་
ཡོད་དེ། དེ་ཡང་སྲས་པོ་བཞི་ནི། སྐུ་ལས་འཁྲུངས་པའི་སྲས་རྒྱལ་དབུས་ བརྒྱུད་འཛིན་གྱི་སྲས་སྟོད་ ལྷོ་བྲག་  སྡེ་ངག་གི་དབང་ཕྱུག་ཐུགས་ཟིན་གྱི་སྲས་གྲོལ་ ཀོང་པོ་  སྡེ་རྒྱལ་བའི་འབྱུང་གནས། སྐལ་ལྡན་གྱི་
སྲས་ཁུ་སྒོམ་ གཙང་  ཆོས་ཀྱི་སེངྒེ་དང་བཞིའོ། །སྲས་མོ་ ཁམས་  བཞི་ནི། ལབས་ལུང་བར་གྱི་འགྲོ་ཚད་རྒྱན། གངས་བར་རྩ་གྲོང་གི་ཞང་ལྕམ་དཔལ་རྒྱན། རྣོན་མདའི་རྡོ་ཚ་འབུམ་རྒྱན། འཕན་ཡུལ་གྱི་མྱང་མོ་

[008B] །རང་དང་མཉམ་པའི་སྲས་ གྙལོ་རེ་ མཁྱེན་པ་རང་དང་མཉམ་པ་དྭགས་པོ་རོང་གི་སྐྱེ་མེད་དགའ་ཡན། རྟོགས་པ་རང་དང་མཉམ་པ་ལ་སྟོང་པ་དྲུག་གི་ཕོ་སྨྱོན་སེངྒེ་
བྱིན་རླབས་རང་དང་མཉམ་པ་བྱང་སྨི་ཏིའི་སྨྱོན་པ་རང་སྣང། བརྟུལ་ཞུགས་རང་དང་མཉམ་པ་བསམ་ཡས་ཀྱི་དོལ་པ་བཟང་ཐལ། ནུས་མཐུ་རང་དང་མཉམ་པ་ལྷོ་བྲག་བལྟམས་ཤུལ་གྱི་ཞིག་པོ་
དཧུར་ཐུམ། ཐུགས་རྗེ་རང་དང་མཉམ་པ་འཕན་ཡུལ་གྱི་སྐལ་ལྡན་སེངྒེ། མངོན་ཤེས་རང་དང་མཉམ་པ་མ་ལ་གྲོའི་རྒྱ་སྒོམ་སྟག་སྟོན། འགྲོ་དོན་རང་དང་མཉམ་པ་ཀོང་པོའི་རྗེ་བཙུན་ཟིལ་
གནོན་དང་བརྒྱད་དོ། །དེ་ལྟར་གང་ལ་གང་འཚམས་ཀྱི་ཐབས་མཁས་ཀྱི་མཛད་པ་བཟང་པོས་བསྟན་འགྲོའི་དོན་བསམ་བརྗོད་ཀྱི་ཡུལ་ལས་འདས་པ་ཞིག་མཛད་ཅིང་ཐུགས་བསྐྱེད་དང་
སྨོན་ལམ་རླབས་པོ་ཆེའི་སྟོབས་ཀྱིས་རྣམ་པར་དཀར་བའི་འཕྲིན་ལས་ཀྱི་རྒྱུན་ཡང་ད་ལྟའི་བར་དུ་ཆད་པ་མེད་པར་གནས་པ་འདི་ལགས་སོ། །བཞི་པ་ནི། དེ་ནས་དགུང་ལོ་དགུ་བཅུ་
གོ་བརྒྱད་དུ་ཕེབས་པ་སྤྲེའུ་ལོ་ལ་སྲས་རྒྱལ་བ་དོན་གྲུབ་ཀྱིས་ཟངས་རི་ཁང་དམར་ནས་ཨེ་ཆུང་གླང་ལུང་གི་དགོན་པ་འོག་མར་སྤྱན་དྲངས་ནས་བཞུགས་པའི་རམ་ཟླའི་ཚེས་བཅོ་ལྔའི་

[009A]༄༅། །ནམ་ཐོ་རངས་ཀ་ཞིག་ན། ཡུམ་གྱི་ཞལ་ནས། །སྐྱེ་མེད་རྟོགས་པའི་ལྟ་བ་འདི། །ལྟ་བ་ཕལ་གྱི་ངོ་ཟླ་མིན། །དྲན་མེད་གནས་པའི་ཉམས་མྱོང་འདི། །སྒོམ་ལ་ཕལ་གྱི་
ངོ་ཟླ་མིན། །རྣམ་རྟོག་མེད་པའི་སྤྱོད་པ་འདི། །སྤྱོད་པ་ཕལ་གྱི་དོ་ཟླ་མིན། །སྟོང་ཉིད་རྟོགས་པའི་འབྲས་བུ་འདི། །འབྲས་བུ་ཕལ་གྱི་ངོ་ཟླ་མིན། །སྒྱུ་ལུས་ཕུང་པོ་འབོར་ལགས་ཀྱང། །རིག་
པ་ཡེ་ཤེས་ཉམ་མི་ང། །ཞེས་གསུངས་ནས་ལྗགས་དབུགས་ཁྲོག་སྟེ་མཁའ་སྤྱོད་ཀྱི་གནས་སུ་གཤེགས་པར་གྱུར་ཏོ། །དེ་ནས་སྲས་ཀྱི་སྐུ་བཞི་དང། ངོ་མཚར་ལྔ་དང། ཕར་ཕྱིན་དྲུག་དང། ཡོན་
ཏན་བཅུ་གཉིས་དང། དྲིན་ལན་རྣམས་ཀྱི་སྒོ་ནས་བསྟོད་བཞིན་པར་པུར་ཞུགས་ཀྱིས་སྦྱངས་པ་ན་བར་སྣང་འཇའ་འོད་ཀྱིས་ཁེབས་པའི་དཀྱིལ་ནས་མཁའ་མགྲོ་མ་རྣམས་ཀྱིས་ཀྱང་བསྟོད་
ཚིག་གི་གླུ་དབྱངས་ལེན་པ་ལ་སོགས་པ་ངོ་མཚར་བའི་ལྟས་མང་པོ་ཞིག་ཀྱང་བྱུང་བར་གསུངས་སོ། །འདིར་སྨྲས་པ། ཨེ་ཆེན་ལབས་ལུང་གསེར་གྱི་ཀོང་བུ་རུ། །གངས་ཅན་ལེགས་
བྱས་མར་བུ་འཁྱིལ་བའི་ཁྲོད། །རྒྱལ་ཀུན་མཁྱེན་རབ་སྡོང་བུ་བཙུགས་པ་ལ། །འབར་བའི་སྒྲོན་མེ་སྲིད་པའི་རྩེ་མོར་སྙེག་རྣམ་དག་ཁྲིམས་ཀྱི་ལག་ལྡན་སྤྱི་བོ་ན། །མང་ཐོས་འདྲེན་

[009B] །རྟོགས་པའི་ཞོ་འཐུང་རྩ་བརྒྱ་འཛིན་པ་འདི། །གྲོགས་པའི་མུ་ཁྱུད་ཅན་དེ་མ་ཡིན་ནམ། །འཆད་པས་སྐལ་བཟང་གདུལ་བྱའི་བློ་མུན་སེལ། །རྩོད་པས་ལོག་
སྨྲ་རྒྱུ་སྐར་ཟིལ་གྱིས་གནོན། །རྩོམ་པས་རྒྱལ་བསྟན་པདྨོ་ཁ་འབྱེད་པ། །ཆོས་དབྱིངས་ནམ་མཁའི་ནོར་བུ་འདི་རྨད་བྱུང། །གངས་ཁྲོད་གདུལ་བྱའི་ལས་སྐལ་རྫོགས་པ་ན། །མཁའ་
སྤྱོད་ནུབ་རིའི་ཕག་ཏུ་མནལ་མོད་ཀྱི། །ཁྱོད་ཀྱི་འཕྲིན་ལས་འོད་ཟེར་འཕྲེང་བ་ལ། །ཟད་པའི་མཐའ་དེ་ནམ་མཁའི་མེ་ཏོག་བཞིན། །མགོན་ཁྱོད་གསང་གསུམ་ཡོན་ཏན་འདབ་བརྒྱའི་མཚོར། །
བདག་ཡིད་རྐང་དྲུག་ཅན་དེ་རབ་ཆགས་ནས། །རྟོགས་བརྗོད་མགྲིན་འགྱུར་ཆ་ཙམ་བསྒྲགས་པ་འདིས། །བདག་འཛིན་བདུད་བཞིའི་གཡུལ་ལས་རྒྱལ་གྱུར་ཅིག་ །ཅེས་མ་གཅིག་མཁའ་
འགྲོའི་དབང་ཕྱུག་ལབས་ཀྱི་སྒྲོན་མའི་སྐུ་གསུང་ཐུགས་ཀྱི་རྟོགས་པ་ཅུང་ཟད་ཙམ་རྗོད་པར་བྱེད་པའི་གཏམ་དང་བའི་སྒོ་འབྱེད་ཅེས་བྱ་བ་འདི་ནི་གུ་རུ་ཨ་གྷ་ཤས་མཛད་པའི་གཅོད་ཀྱི་བླ་མ་བརྒྱུད་པའི་ལོ་རྒྱུས་དང། གཉན་
ཁྲོད་པ་མཐའ་ཡས་རྒྱ་མཚོས་མཛད་པའི་གཅོད་འཁྲིད་ཀྱི་བརྒྱུད་པའི་ལོ་རྒྱུས་གཉིས་ཡིག་ནོར་རིམ་བསགས་ལས་གཞན་མ་མཐུན་ཤས་ཆེ་བར་སྣང་བས་གཞིར་བཟུང་བ་ལ་མི་གསལ་བ་གསལ་དུ་བཏང་

[010A]༄༅། །དགོས་པ་རྣམས་རྣམ་ཐར་གཏེར་མ་ལས་ཅུང་ཟད་ཁ་བསྐངས་ཏེ། ཡུལ་གངས་ཅན་གྱི་ལྗོངས་སུ་སྐྱེས་པའི་ཤཱཀྱའི་དགེ་སློང་སྙོམ་ལས་པ་དྷ་རྨ་བྷ་དྲས་རང་ལོ་སོ་བཞི་པ་ཁྲོ་བོ་ཞེས་པ་ཤིང་གླང་ལོའི་ཁྲུམ་
སྟོད་ཟླ་བའི་གྲལ་ཚེས་་ལ་གཙང་པ་རྣམ་བདེ་ཆེན་རི་ཁྲོད་ཀྱི་མཚམས་ཁང་དུ་སྦྱར་བ་འདིས་ཀྱང་གཅོད་ཡུལ་གྱི་བསྟན་པ་ཕྱོགས་མེད་དུ་རྒྱས་པར་བྱེད་པའི་མཐུ་དང་ལྡན་པར་གྱུར་ཅིག་ །།མངྒ་ལཾ།།
   ༈   ། །།   ༈    གནས་གསུམ་མཁའ་འགྲོའི་དབང་ཕྱུག་ལབས་སྒྲོན་མ། །
རིགས་གསུམ་རྒྱལ་བའི་འདུས་སྐུ་ཙོང་ཁ་པ། །སྐྱབས་གསུམ་མངའ་བདག་རྩ་བའི་བླ་མ་སྟེ། །རྣམ་གསུམ་ཞབས་པད་གཙུག་ན་བརྟན་བཀོད་ནས། །སྐལ་ལྡན་སློབ་མའི་ཚོགས་རྣམས་ལ། །
བྱིན་རླབས་ནམ་མཁའ་སྒོ་འབྱེད་ཀྱི། །དབང་བསྐུར་དམ་པའི་ཕྱག་བཞེས་ལྟར། །གསལ་ལ་འདུས་པར་འདིར་བཤད་བྱ། །དེ་ཡང་མཚན་ཉིད་དང་ལྡན་པའི་སློབ་དཔོན་གྱིས། ལམ་མཐུན་མོང་བས་
རྒྱུད་སྦྱངས་ཤིང་བླ་མེད་ཀྱི་དབང་ཐོབ་ནས་དམ་སྡོམ་ལ་གནས་པའི་སྣོད་ལྡན་གྱི་སློབ་མར་ནམ་མཁའ་སྒོ་འབྱེད་ཀྱི་དབང་དུ་གྲགས་པའི་བྱིན་རླབས་བྱ་ཚུལ་ལ་གསུམ། སྔོན་འགྲོ་ཡོ་བྱས་བཤམས་

[010B] དངོས་གཞི་སྣོད་ལྡན་གྱི་སློབ་མ་རྗེས་སུ་འཛིན་པ། མཇུག་ཚོགས་ལ་རོལ་ནས་བསྡུ་བའི་ཆོ་གའོ། །དང་པོ་ནི། ཚོགས་རྫས། ལས་བུམ། བགེགས་གཏོར་སོགས་སྦྱང་ནས། རྒྱན་
དྲུག་དངོས་སམ་གཟུགས་བརྙན། ཌཱར་རྐང་རྣམས་སྟ་གོན་བྱེད་པ་དང། བདག་བསྐྱེད་ཀྱི་མཇུག་ཏུ། ཨོཾ་བཛྲ་ཨ་མྲྀ་ཏ་ཀུཎྜྲ་ལི་ཧ་ན་ཧ་ན་ཧཱུཾ་ཕཊ། ཅེས་བཟླས་ནས་བསང་ཆུ་སྒྲུབ། གཞན་མ་བཅའ་
གཞི་ནས་གཏོར་འབུལ་རྫོགས་པའི་བར་བསྙེན་ཡིག་རབ་གསལ་བཀླགས་པས་དོན་གྲུབ་ཏུ་བཀོད་ཟིན་པ་ཇི་ལྟ་བ་བཞིན་དུ་བྱས་ལ། རྩ་བརྒྱུད་ཀྱི་བླ་མ་གཅིག་མཁའ་འགྲོའི་ཚོགས་དང་
བཅས་པ་རྣམས་ཀྱིས་བདག་དང་སློབ་མ་རྣམས་ལ་མཆོག་མཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད་པར་བྱའོ། །གཉིས་པ་དངོས་གཞིག་སྣོད་ལྡན་གྱི་སློབ་མ་རྗེས་སུ་འཛིན་པ་ལ་གསུཾ་
སྔོན་འགྲོ། དངོས་གཞི། མཇུག་གོ་དང་པོ་ནི། ཁྲུས་ཕྱག་མེ་ཏོག་བཀྱེ་བསྡུ་མཎྜལ་བགེགས་གཏོར་རྣམས་སྔོན་དུ་སོང་རྗེས། དལ་འབྱོར། མི་རྟག་པ། ལས་འབྲས། འཁོར་བའི་སྡུག་བསྔལ་རྣམས་
བཤད་ལ་ངེས་འབྱུང་དང། མར་ཤེས་དྲིན་དྲན་དྲིན་གཟོ་བྱམས་པ་སྙིང་རྗེ་ལྷག་བསམ་རྣམས་བཤད་ནས་བྱང་ཆུབ་ཀྱི་སེམས་བསྐྱེད་པ་སྤྱིའི་ཆོས་བཤད་ཡིན། བྱེ་བྲག་གི་ཆོས་བཤད་ནི་

[011A]༄༅། །སངས་རྒྱས་ཐོབ་པ་ལ་ཐབས་ཤེས་ཟུང་དུ་འཇུག་པའི་གཅོད་ཀྱི་གདམས་པ་ཉམས་སུ་ལེན་དགོས། དེ་ལ་བྱིན་རླབས་ནམ་མཁའ་སྒོ་འབྱེད་ཀྱི་དབང་ཐོབ་དགོས་པས། བླ་མ་ཡུམ་ཆེན་
མོར་གསལ་བ་ལ་དབང་གི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། དུས་གསུམ་རྒྱལ་བ་བསྐྱེད་མཛད་མ། །བཅོམ་ལྡན་ཤེས་རབ་ཕ་རོལ་ཕྱིན། །ཐུགས་རྗེས་སྣ་ཚོགས་སྐུར་སྤྲུལ་པ། །
ཡུམ་ཆེན་བདག་ལ་བྱིན་གྱིས་རློབས། །ལན་གསུམ། རྒྱུད་དག་པའི་སླད་དུ་གནས་ཁང་འདི་ཡང་ཡེ་ཤེས་རང་སྣང་ལས་གྲུབ་པའི་གཞལ་མེད་ཁང་དང། མཎྜལ་རྟེན་གཏོར་དང་བཅས་པ་འདི་རྣམས་
ཀྱང། པདྨའི་སྡོང་པོ་ཡངས་ཤིང་རྒྱ་ཆེ་བ། ལྟེ་བ་འདབ་མ་བཞི་དང་བཅས་པའི་དབུས་སུ། ཞེས་པ་ནས། ཆོས་སྐྱོང་སྲུང་མའི་ཚོགས་ཀྱིས་བསྐོར་ནས་བཞུགས་པར་མོས་ནས། ཡན་ལག་བདུན་
གྱི་སྒོ་ནས་བྱང་སྡོམ་འཛིན་པ་འདིའི་རྗེས་ཟློས་མཛོད། དཀོན་མཆོག་གསུཾ་ལ་བདག་སྐྱབས་མཆི། ནས། སངས་རྒྱས་འགྲུབ་པར་ཤོག་ལན་གསུམ། འདིར་སྤྲོ་ན་སྔགས་སྡོམ་ཡང་བཟུང་ཆོག་པར་
ལུང་རིགས་ཀྱིས་འགྲུབ། གཉིས་པ་དངོས་གཞི་ལ་གསུམ། ལུས་ལ་རྒྱན་དྲུག་རུས་པའི་དབང་བསྐུར་བ། ངག་ལ་གསུང་སྐད་ཕཿཊ་ཀྱི་དབང་བསྐུར་བ། སེམས་ལ་ཆོས་ཉིད་དོན་གྱི་དབང་བསྐུར་བའོ། །དང་པོ་ལ་གཉིས། རྒྱན་
[011B] དེའི་ཡན་ལག་ཕྱག་མཚན་གྱི་དབང་བསྐུར་བའོ། །དང་པོ་ནི། ཐོག་མར་དབང་གི་གཞི་འགོད་པའི་སླད་དུ་དམིགས་པ་འདི་བཞིན་མཛོད། སློབ་མ་རྣམས་ཨ་མྲྀ་ཏས་
བསངས། སྭ་བྷ་ཝས་སྦྱངས། སྟོང་པའི་ངང་ལས་པདྨ་དང་ཟླ་བའི་གདན་ལ་སློབ་མ་རྣམས་རེ་རེ་ནས་སངས་རྒྱས་རིགས་ཀྱི་མཁའ་འགྲོ་མ་མ་གཅིག་ལབས་ཀྱི་སྒྲོན་མ་སྐུ་མདོག་དཀར་ལ་དམར་
བའི་མདངས་ཆགས་པ། སྤྱན་གསུམ་དང་ལྡན་པའི་ཞལ་གཅིག་ཕྱག་གཉིས་མ། ཕྱག་གཡས་སེང་ལྡེང་གི་ཌཱ་མ་རུ་ཁྲོ་ལོ་ལོ་འཁྲོལ་ཞིང། གཡོན་དངུལ་དཀར་གྱི་དྲིལ་བུ་གསིལ་བ། དར་དཀར་
གྱིས་དབུ་སྐྲ་ཕྱེད་བཅིངས་སུ་བྱས་ཤིང་ལྷག་མས་སྐུ་སྟོང་ཁེབས་པ། འཛུམ་ཞིང་སྒེག་པའི་ཉམས་དང་ལྡན་པ། ལྷ་རྫས་ལས་གྲུབ་པའི་དར་གྱི་ན་བཟས་བརྒྱན་ཅིང་ཉི་མ་སྟོང་གི་མདངས་ལྟ་
བུའི་འོད་དང་གཟི་བརྗིད་འབར་བའི་དབུས་ན། ཞབས་གཡས་བརྐྱངས་ཤིང་གཡོན་བསྐུམས་པའི་གར་སྟོབས་ཀྱིས་བཞུགས་པའི་སྤྱི་བོར་ཨོཾ། མགྲིན་པར་ཨཿ་ཐུགས་ཀར་ཧཱུཾ་གིས་མཚན་པར་
གྱུར། ཅེས་བསྐྱེད་ལ། མགུལ་རྒྱན། གདུ་བུ། རྣ་རྒྱན། དབུ་རྒྱན། མཆོད་ཕྱིར་ཐོགས། རྐེད་རྒྱན་ཏེ་རྒྱན་དྲུག་རིམ་པ་ལྟར། སྦྱིན་པ། ཚུལ་ཁྲིམས། བཟོད་པ། བརྩོན་འགྲུས། བསམ་གཏན་

[012A]༄༅། །ཤེས་རབ་སྟེ་ཕར་ཕྱིན་དྲུག་རྣམ་པར་དག་པའི་བདག་ཉིད་དུ་དཔོན་སློབ་གཉིས་ཀས་བསམས་ལ། འདི་ནི་དཔའ་བོ་ཐམས་ཅད་དང། །གནས་གསུམ་མཁའ་འགྲོ་ཐམས་ཅད་
ཀྱི། །ཕ་རོལ་ཕྱིན་དྲུག་དག་པའི་རྒྱན། །རྒྱན་འདི་ཐོགས་ལ་བདག་འཛིན་ཆོད། །རྒྱན་དྲུག་རུས་པའི་དབང་བསྐུར་རོ། །ཞེས་རྒྱན་དྲུག་གིས་བརྒྱན་པར་མོས་སུ་བཅུག་ལ། སྤྱི་བོར་བཞག་སྟེ་བྱིན་
རླབས་བྱའོ། །གཉིས་པ་དེའི་ཡན་ལག་ཕྱག་མཚན་གྱི་དབང་བསྐུར་བ་ནི། ཌཱ་མ་རུས་ཤེས་རབ་སྟོང་པ་ཉིད་ཀྱི་རང་སྒྲ་སྒྲོག་པར་བསམས་ལ། འདི་ནི་དཔའ་བོ་ཐམས་ཅད་དང། །གནས་གསུམ་མཁའ་
འགྲོ་ཐམས་ཅད་ཀྱི། །སྐྱེ་མེད་རང་སྒྲ་སྒྲོག་པའི་སྒྲ། །སྒྲ་འདི་སྒྲོགས་ལ་བདག་འཛིན་ཆོད། །ཌཱ་མ་རུ་ཡི་དབང་བསྐུར་རོ། །ཞེས་བདག་འཛིན་གྱི་གཉེན་པོར་བདག་མེད་པའི་རང་སྒྲ་སྒྲོག་པར་མོས་
ལ། ཌཱ་མ་རུ་དཀྲོལ་བཞིན་དུ་སློབ་མའི་ལག་པ་གཡས་སུ་གཏང་ནས་སྤྱི་བོར་འཁྲོལ་དུ་གཞུག་ཡང་རྐང་གླིང་གིས་ཅིར་སྣང་བདེན་མེད་ཀྱི་རང་སྒྲ་སྒྲོག་པར་བསམས་ལ། འདི་ནི་དཔའ་བོ་
ཐམས་ཅད་དང། །གནས་གསུམ་མཁའ་འགྲོ་ཐམས་ཅད་ཀྱི། །སྣང་བ་བདེན་མེད་བསྒྱུར་བའི་སྐད། །སྐད་འདི་བསྒྱུར་ལ་བདག་འཛིན་ཆོད། །མི་རྐང་གླིང་བུའི་དབང་བསྐུར་རོ། །ཞེས་རྐང་གླིང་གི་

[012B] རྐང་གླིང་འབུད་ཅིང་སློབ་མའི་ལག་པ་གཡོན་དུ་གཏད་ནས་
འབུད་དུ་གཞུག་གོ་གཉིས་པ་དགྲ་ལ་གསུང་སྐད་ཕཿཊ་ཀྱི་དབང་བསྐུར་བ་ལ་གཉིས། གསུང་སྐད་ཕཿཊ་ཀྱི་དབང་དངོས་བསྐུར་བ་དང། དེའི་ཡན་ལག་བཟླས་པའི་ལུང་སྦྱིན་པའི། །དང་པོ་ནི། ཕཿཊ་ཅེས་པ་ནི་ཁོས་ཤིག་
སྟེ། བདག་འཛིན་གྱི་མགོ་བོ་ཁོས་ཤིག་པའི་རང་སྒྲ་སྒྲོག་པར་བསམས་ལ། འདི་ནི་དཔའ་བོ་ཐམས་ཅད་དང། །གནས་གསུམ་མཁའ་འགྲོ་ཐམས་ཅད་ཀྱི། །བདག་འཛིན་རྩད་ནས་གཅོད་པའི་
སྐད། །སྐད་འདི་ཐོན་ལ་བདག་འཛིན་ཆོད། །གསུང་སྐད་ཕཿཊ་ཀྱི་དབང་བསྐུར་རོ། །ཕཿཊ་དྲག་ཏུ་བརྗོད་རྗེས་ཟློས་ལན་གསུམ་ཙམ་བྱེད་པ་དང་མཉམ་དུ་བདག་འཛིན་ལྷན་སྐྱེས་རྣམ་གཉིས་ཀྱི་
ཞེན་ཡུལ་རིགས་པས་བཀག་པའི་མེད་དགག་འཛིན་སྟངས་ཀྱི་ཡུལ་དུ་བྱས་ཏེ་ཡུན་ཅི་གནས་བསྒོམ་དུ་གཞུག་གོ་གཉིས་པ་དེའི་ཡན་ལག་བཟླས་པའི་ལུང་སྦྱིན་པ་ནི། སྟོང་པའི་ངང་ལས་སྐད་
ཅིག་གིས་པད་ཟླའི་སྟེང་དུ་སློབ་མ་རྣམས་རེ་རེ་ནས་ཡུམ་ཆེན་མོ་སྐུ་མདོག་སེར་མོ་ཞལ་གཅིག་ཕྱག་བཞིའི། ཞེས་པ་ནས། ཐུགས་ཀར་ཧཱུཾ་གིས་མཚན་པར་གྱུར། ཅེས་བསྐྱེད་ལ། བླ་མ་ཡུམ་

[013A]༄༅། །ཆེན་མོར་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་ཨ་སེར་པོས་མཚན་པའི་མཐར་སྔགས་འཕྲེང་གིས་བསྐོར་བ་ལས་མར་མེ་གཅིག་ལས་གཉིས་
ཆད་ཀྱི་ཚུལ་དུ་བྱུང་བ་བླ་མའི་ཞལ་ནས་ཐོན་ཏེ། སློབ་མ་རྣམས་ཡུམ་ཆེན་མོར་གསལ་བའི་ཞལ་དུ་ཞུགས། ཐུགས་ཀར་ཟླ་བའི་སྟེང་དུ་ཧཱུཾ་ཨས་མཚན་པའི་མཐར་འཁོད་བ་ལ། ཕྱོགས་བཅུའི་
རྒྱལ་བ་སྲས་བཅས་ཀྱི་མཁྱེན་བརྩེ་ནུས་གསུམ་འོད་ཟེར་གྱི་རྣམ་པར་བསྟིམས་པས། ལན་དང་པོའི་ཚེ་བྱིན་གྱིས་བརླབས། གཉིས་པའི་ཚེ་དབྱེར་མེད་དུ་འདྲེས། གསུམ་པའི་ཚེ་བརྟན་པར་
བྱས་པའི་མོས་པ་དང་བཅས་ཏེ་སྔགས་འདིའི་རྗེས་ཟློས་མཛོད། ཅེས་པའམ། ཡང་ན་སྔགས་དོན། ཏདྱ་ཐཱ་འདི་ལྟ་སྟེ། ཨོཾ་འཁོར་གསུམ་ཡོངས་དག་གི་སྟོང་ཉིད་མཚོན་བྱེད། གཏེ་ག་ཏེ་སོང་མ་སོང་མ། པཱ་ར ་ག་ཏེ་
ཕ་རོལ་ཏུ་སོང་མ། པཱ་རཾ་སཾ་ག་ཏེ་ཕ་རོལ་ཏུ་ཡང་དག་པར་སོང་མ། བོ་དཧི་བྱང་ཆུབ། སཱ་ཧཱ་གཞི་ཚུགས་ཏེ། སྟོང་ཉིད་རྟོགས་ཟིན་ཐབས་མཁས་རང་ལྡན་པར་བསྒོམས་ན་ཚོགས་སྦྱོར་མཐོང་སྒོམ་
རིམ་གྱིས་བགྲོད་ནས་མི་སློབ་ལམ་མངོན་དུ་འགྱུར་བའི་དོན་ཡིན་པས། ཁྱེད་རང་རྣམས་ཡུམ་ཆེན་མོར་གསལ་བའི་ངང་ནས་ཡུམ་དོན་སྟོང་པ་ཉིད་ལ་མཉམ་པར་བཞག་བཞིན་པས་

[013B] ཏདྱ་ཐཱ། ཨོཾ་ག་ཏ་ག་ཏེ། པཱ་རཾ་ག་ཏེ། པཱ་རཾ་སངྒ་ཏེ། བོ་དཧི་སཱ་ཧཱ། ཞེས་པའི་རྗེས་ཟློས་བྱེད་དུ་གཞུག་གེ་གསུམ་པ་སེམས་ལ་ཆོས་ཉིད་དོན་གྱི་
དབང་བསྐུར་བ་ལ་གཉིས། ཆོས་ཉིད་དོན་གྱི་དབང་བསྐུར་བ་དངོས་དང། དེའི་ཡན་ལག་གཏོར་དབང་བསྐུར་བའོ། །དང་པོ་ནི། འཁོར་བའི་སྡུག་བསྔལ་གྱི་རྩ་བ་བདག་འཛིན་ཡིན་ཚུལ་དང། དེ་ལ་གང་ཟག་དང་
ཆོས་ཀྱི་བདག་འཛིན་གཉིས་ཡོང་ཚུལ་དང། དེ་གཉིས་རྒྱུན་གཅོད་པ་ལ་བདག་མེད་རྟོགས་པའི་ལྟ་བ་ཚོལ་དགོས་ཚུལ་དང། བདག་མེད་རྟོགས་པའི་ལྟ་བས་བདག་འཛིན་གྱི་ཞེན་ཡུལ་གཅོད་
པས་ན་གཅོད་ཅེས་ཟེར་བ་ཡིན་ཚུལ་རྣམས་གོ་བདེ་བར་བཤད་ལ། མ་གཅིག་གིས། བཅའ་གཞི་གསུམ་གྱིས་བཀའ་ཐོག་ཏུ་བཞུག་པ། ཞེས་རྡོ་རྗེ་མཉམ་གཞག་རྡོ་རྗེ་ཁུ་ཚུར། རྡོ་རྗེ་ཐལ་
མོ་སྟེ་ལུས་ཀྱི་བཅའ་གཞི་གསུམ་གང་རུང་གི་སྒོ་ནས་བེམ་རིག་ཕྲལ་ལ། བཀའ་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་སྟོང་པ་ཉིད་ཀྱི་ཐོག་ཏུ་རང་སེམས་མཉམ་པར་འཇོག་པར་གསུངས་པ་བཞིན་
དུ། ཁྱེད་རང་རྣམས་རྐང་པ་གཉིས་གཤིབས་ནས་ལངས་ཤིང་ལག་པའི་སོར་མོ་ཕན་ཚུན་སྣོལ་བའི་རྡོ་རྗེ་ཐལ་མོ་སྤྱི་བོར་སྦྱར་ཏེ་འདུག་པའི་ལུས་ཕྲུ་མ་ཕུས་བཏབ་པ་ལྟ་བུའི་དབུས་དྲང་པོར། རྩ་

[014A]༄༅། །དབུ་མ་དམར་པོ་ཁོག་སྟོང་མདའ་སྨྱུག་ཙམ། ཡར་སྣ་སྤྱི་བོར་ཐལ་གྱིས་ཟུག་ཅིང། མར་སྣ་ལྟེ་འོག་ཙམ་ནས་གཡས་གཡོན་གཉིས་སུ་གྱེས་ཏེ་རྐང་མཐིལ་དུ་སླེབས་པའི་
འོག་ཏུ་རང་རང་གི་རྣམ་ཤེས་ཀྱི་ངོ་བོ་འོད་དཀར་པོ་སྲན་མ་ཙམ་རེ་རེ་ཡོད་པ་ལ་སེམས་ཞུགས་པ་ལྟར་བཟུང་ལ། དེས་རྩ་དབུ་མའི་ནང་དུ་ཡར་བལྟས་པས། སྟེང་གི་ནམ་མཁར་ཡུམ་ཆེན་མོ་བཞུགས་
པར་མངོན་སུམ་དུ་མཐོང་བའི་ཞལ་ནས། ཀྱེ་རིགས་ཀྱི་བུ་ཡར་ལ་ཤོག་སྐྱིད་པར་འོང། བདེ་བར་འོང། མཐར་ཐུག་གཏན་གྱི་བྱང་ཆུབ་ལ་ཁོ་མོས་དགོང་ངོ། །ཞེས་གསུང་པ་མངོན་སུམ་དུ་ཐོས་པའི་
མོས་པ་མཛོད། ཅེས་བརྡ་སྤྲད་ལ། བདུག་རྫས་བསྲེགས་ཤིང། ཌཱ་མ་རུ་དང་དྲིལ་བུ་དཀྲོལ་བ་དང། ཕཿཊ་དྲག་པོའི་རྗེས་ཟློས་དང་བཅས། ཕཿཊ་སློབ་མ་རྣམས་ཀྱི་རྣམ་ཤེས་རྐང་མཐིལ་ནས་ཞུགས་
ཏེ་ལྟེ་བར་གཅིག་ཏུ་འདྲེས། ཕཿཊ་སྙིང་གར་སླེབས། ཕཿཊ་མགྲིན་པར་སླེབས། ཕཊ། སྤྱི་བོར་སླེབས། ཕཿཊ་སྤྱི་བོ་ནས་ནམ་མཁའི་དབྱིངས་སུ་སྐར་མདའ་འཕངས་པ་ལྟར་སོང་བས་བདེ་སྟོང་ཆོས་
སྐུའི་དབྱིངས་སུ་ཐིམ་པར་གྱུར། ཅེས་བརྡ་སྤྲད་ནས་ཡུན་ཅི་གནས་མཉམ་པར་འཇོག་ཏུ་བཅུག་ལ། དེ་ནི་མདོ་ལས། ནམ་མཁའ་རྣམ་པར་ལྟ་བའི་ཏིང་ངེ་འཛིན། ཞེས་པ་དང། གཙུག་ཏོར་རྣམ་

[014B] ཞེས་པ་དང། མ་གཅིག་གིས། བེམ་རིག་ཕྲལ་ལ་དབྱིངས་རིག་པ་བསྲེ། །དབྱིངས་དང་རིག་པ་དབྱེར་མེད་བསྲེ། །སྟོང་པའི་ངང་དུ་ཅི་ནུས་བཞག་ཅེས་གསུངས་པའི་དགོངས་
པ་ནམ་མཁའ་སྒོ་འབྱེད་ཀྱི་དབང་གི་དངོས་གཞི་ཡིན་ནོ། །གཉིས་པ་དེའི་ཡན་ལག་གཏོར་དབང་བསྐུར་བ་ནི། སྟོང་པའི་ངང་ལས་སྐད་ཅིག་གིས་སློབ་མ་རྣམས་སངས་རྒྱས་མཁའ་འགྲོ་མའི་སྐུར་བཞེངས་པའི་
སྤྱི་བོར་ལྟར་བསྐྱེད་པའི་ཚོམ་བུའམ་གཏོར་མ་བཞག་སྟེ། རྩ་བརྒྱུད་ཀྱི་བླ་མ་མ་གཅིག་མཁའ་འགྲོའི་ཚོགས་དང་བཅས་པ་རྣམས་ཀྱིས་བྱིན་གྱིས་རློབས་ཤིག་ཅེས་བྱིན་རླབས་བྱས་རྗེས། མདུན་
བསྐྱེད་ཀྱི་བླ་མ་ལྷའི་ཚོགས་བཞུགས་གནས་དང་བཅས་པ་ཁྱེད་རང་རྣམས་ཀྱི་སྤྱི་བོར་བྱོན་པ་ལ་གདུང་ཤུགས་དྲག་པོས་གསོལ་བ་འདེབས་པ་འདིའི་རྗེས་ཟློས་མཛོད། །འོག་མིན་ཆོས་ཀྱི་ཕོ་བྲང་
དུ། །རྡོ་རྗེ་འཆང་ཆེན་བྱིན་རླབས་ཅན། །བྱིན་རླབས་ཅན་ལ་གསོལ་བ་འདེབས། །རྒྱ་ནག་རི་བོ་རྩེ་ལྔ་རུ། །རྗེ་བཙུན་འཇམ་དབྱངས་། བྱིན་རླབས་། འཇམ་དཔལ་གྲུབ་པའི་དཀྱིལ་འཁོར་དུ། །དཔའ་
བོ་རྡོ་རྗེ་། བྱིན་རླབས་། འབྲོག་རི་ཆེན་པོ་དགེ་ལྡན་དུ། །བློ་བཟང་གྲགས་པ་། བྱིན་རླབས་། མལ་གྲོ་སྤང་སའི་དཀོན་པ་རུ། །འཇམ་དཔལ་རྒྱ་མཚོ་། བྱིན་རླབས་། བ་སོ་ལྷུན་གྲུབ་

[015A]༄༅། །བདེ་ཆེན་དུ། །ཆོས་ཀྱི་རྒྱལ་མཚན་། བྱིན་རླབས་། པདྨ་འོད་ཀྱི་གཞལ་ཡས་སུ། །ཆོས་ཀྱི་རྡོ་རྗེ་། བྱིན་རླབས་། དབེན་ས་ཆོས་ཀྱི་ཕོ་བྲང་དུ། །བློ་བཟང་དོན་གྲུབ་། བྱིན་རླབས་
སྐུ་གསུམ་ལྷུན་གྲུབ་ཕོ་བྲང་དུ། །སངས་རྒྱས་ཡེ་ཤེས་། བྱིན་རླབས་། གྲུབ་ཐོབ་གོང་མའི་གདན་ས་རུ། །བློ་བཟང་ཆོས་རྒྱན་། བྱིན་རླབས་། །མཁའ་སྤྱོད་དབེན་པའི་གནས་མཆོག་ཏུ་
དཀོན་མཆོག་རྒྱལ་མཚན་། བྱིན་རླབས་། དབེན་གནས་ཆུ་བར་ཆོས་རྫོང་དུ། །བློ་བཟང་རྡོ་རྗེ་། བྱིན་རླབས་། ངེས་མེད་དབེན་པའི་གནས་མཆོག་ཏུ། །འཕྲིན་ལས་ཆོས་འཕེལ་། བྱིན་
རླབས་། སྐྱིད་གྲོང་དགེ་ལྡན་ཕུག་པོ་ཆེར། །བློ་བཟང་རྣམ་རྒྱལ་། བྱིན་རླབས་། ཚེ་མཆོག་གླིང་གི་དགོན་པ་རུ། །ཡེ་ཤེས་རྒྱལ་མཚན་། བྱིན་རླབས་། པ་རྣམ་བདེ་ཆེན་རི་ཁྲོད་དུ། །ཡེ་
ཤེས་སྦྱིན་པ་། བྱིན་རླབས་། སྤྱི་གཙུག་ཉི་ཟླའི་གདན་སྟེང་དུ། །རྩ་བའི་བླ་མ་། བྱིན་རླབས་། བདེ་སྟོང་ཆེས་སྐུའི་གཞལ་ཡས་སུ། །ཡུམ་ཆེན་ཤེར་ཕྱིན་། བྱིན་རླབས་། སྙིང་ག་ཆོས་
ཀྱི་ཕོ་བྲང་དུ། །ཡི་དམ་ལྷ་ཚོགས་། བྱིན་རླབས་། ཉི་ཤུ་རྩ་བཞིའི་གནས་མཆོག་ཏུ། །དཔའ་བོ་མཁའ་འགྲོ་། བྱིན་རླབས་། དུར་ཁྲོད་ཆེན་པོའི་གནས་བརྒྱད་དུ། །ཆོས་སྐྱོང་སྲུང་མ་

[015B] དམ་ཚིག་གཙང་མའི་ཚོགས་གལ་དུ། །རྡོ་རྗེ་སྤུན་ཚོགས་། བྱིན་རླབས་། དལ་འབྱོར་རྙེད་དཀར་ཤེས་པ་དང། །དོན་ཆེན་སྙིང་པོ་ལེན་པ་རུ། །གསོལ་བ་འདེབས་སོ་བྱིན་གྱིས་
རློབས། །མི་རྟག་འཚི་བ་དྲན་པ་དང། །ལོང་མེད་རྒྱུད་ལ་སྐྱེ་བ་རུ། །གསོལ་བ་། ཚེ་འདི་བློ་ཡིས་ཐོངས་པ་དང། །ཕུང་པོ་ཟན་དུ་བསྐྱུར་བ་རུ། །གསོལ་། གཉན་ས་རི་ཁྲོད་ཟིན་པ་དང། །བྱམས་དང་
སྙིང་རྗེ་འབྱོངས་པ་རུ། །གསོལ་བ་། བདག་མེད་གནས་ལུགས་རྟོགས་པ་དང། །བདག་འཛིན་རྩད་ནས་ཆོད་པ་རུ། །གསོལ་བ་། བདུད་བཞི་རང་སར་ཞི་བ་དང། །སྐུ་གསུམ་མངོན་དུ་འགྱུར་བ་
རུ། །གསོལ་བ་། སྣང་སྲིད་དབང་དུ་འདུ་བ་དང། །འབྲེལ་ཚད་དོན་དང་ལྡན་པ་རུ། །གསོལ་བ་འདེབས་སོ་བྱིན་གྱིས་རློབས། །ཞེས་གསོལ་བ་བཏབ་པས་རྩ་བརྒྱུད་ཀྱི་བླ་མ་མ་གཅིག་མཁའ་འགྲོའི་
ཚོགས་དང་བཅས་པ་རྣམས་ཀྱི་གནས་གསུམ་གྱི་ཨོཾ་ཨཱ་ཧཱུཾ་ལས་བདུད་རྩི་དཀར་དམར་མཐིང་གསུམ་བབས་པ་གཅིག་ཏུ་འདྲེས་ཏེ་སྤྱི་བོ་ནས་ཞུགས། མགྲིན་པ་ཡན་ཆད་གང་བས་ལུས་ཀྱི་སྡིག་སྒྲིབ་
དག་བུ་དབང་ཐོབ། །སྤྲུལ་སྐུ་འགྲུབ་པའི་ནུས་པ་བཞག་སྙིང་ག་ཡན་ཆད་གང་བས་ངག་གི་སྡིག་སྒྲིབ་དག་གསང་དབང་ཐོབ། ལོངས་སྐུ་འགྲུབ་པའི་ནུས་པ་བཞག་ལྷེ་བ་ཡན་ཆད་

[016A]༄༅། །གང་བས་ཡིད་ཀྱི་སྡིག་སྒྲིབ་དག་ཤེར་དབང་ཐོབ། ཆོས་སྐུ་འགྲུབ་པའི་ནུས་པ་བཞག་ལུས་ཐམས་ཅད་གང་བས་སྒོ་གསུམ་གྱི་སྡིག་སྒྲིབ་དང། །ཚིག་དབང་ཐོབ། ཟུང་འཇུག་རྡོ་
རྗེ་འཚང་འགྲུབ་པའི་ནུས་པ་བཞག་བྱུང་སྙམ་པ་མཛོད། ཅེས་བདུད་རྩི་ཆུ་རྒྱུན་གཅིག་པའི་དབང་བཞི་བསྐུར་བར་བྱ་སྟེ། སྐབས་འདིར་འདི་ལྟ་བུའི་དབང་བསྐུར་བ་བྱ་མི་རུང་བ་ཡང་མ་ཡིན་ཅིང། འདི་
ཙམ་གྱིས་སྨིན་བྱེད་རྒྱུའི་དབང་གི་གོ་ཆོད་པ་ཡང་མ་ཡིན་པས་ཉ་དང་ཉུང་མ་བསྲེ་བར་མི་བྱའོ། །གསུམ་པ་མཇུག་ནི། འདིའི་སྐབས་ཀྱི་དམ་ཚིག་དང་སྡོམ་པ་རྣམས་ལེགས་པར་བསྲུང་སྙམ་པས་
འདིའི་རྗེས་ཟློས་མཛོད། གཙོ་བས་ཇི་ལྟར་བཀའ་སྩལ་བ། །དེ་དག་ཐམས་ཅད་བདག་གིས་བགྱི། །ལན་གསུམ། བཏང་རག་གི་མཎྜལ་ཕུལ། རང་གི་སྒོ་གསུམ་བླ་མའི་བྲན་དུ་འབུལ་སྙམ་པས་
འདིའི་རྗེས་ཟློས་མཛོད། དེང་ནས་བརྩམས་ཏེ་བདག་བྲན་དུ། །ཁྱེད་ལ་བདག་ནི་འབུལ་ལགས་ཀྱི། །ཁྱེད་ཀྱིས་སློབ་མར་གཟུང་བ་དང། །ཆ་ཡིས་ཀྱང་ནི་སྤྱད་དུ་གསོལ། ལན་གསུམ། བྱིན་རླབས་ནམ་མཁའ་
སྒོ་འབྱེད་ཀྱི་དབང་ཐོབ་པས་དལ་འབྱོར་དོན་ལྡན་དུ་བྱས་སོ་སྙམ་པས་འདིའི་རྗེས་ཟློས་མཛོད། དེང་བདག་སྐྱེ་བ་འབྲས་བུར་བཅས། །བདག་གི་གསོན་པའང་འབྲས་བུར་བཅས། །དེ་རིང་སངས་རྒྱས་རིགས་
[016B] །སངས་རྒྱས་སྲས་སུ་དེང་བདག་གྱུར། །ལན་གཅིག་དེས་ནམ་མཁའ་སྒོ་འབྱེད་ཀྱི་དབང་གི་རིམ་པ་རྣམས་བརྒྱུད་ལྡན་དམ་པའི་ཕྱག་བཞེས་ཉམས་མེད་དུ་ཕུལ་ཟིན་པས། ཐབས་ཤེས་
ཟུང་དུ་འཇུག་པའི་ཉམས་བཞེས་ཀྱི་སྒོ་ནས་བདག་འཛིན་བདུད་བཞིའི་གཡུལ་ལས་རྣམ་པར་རྒྱལ་བའི་དགྲ་ཐབས་ལ་མཁས་པར་མཛད་དུ་གསོལ་ལོ། །གསུམ་པ་མཇུག་ཆོགས་ལ་རོལ་ནས་བསྡུ་
བའི་ཆོ་ག་ནི། ཚོགས་རྫས་བྱིན་གྱིས་བརླབས་ཏེ་ཕུལ་ཞིང་ལོངས་སྤྱད་ནས་ལྷག་མ་བཏང་བ་སྤྱི་ལྟར་བྱ། མཆོད་པ་བརླབས་ཏེ། མཆོད་བསྟོད། ཡིག་བརྒྱ། བཟོད་གསོལ། གཤེགས་གསོལ་
བསྔོ་སྨོན། ཤིས་བརྗོད་རྣམས་བསྙེན་ཡིག་ཏུ་བཀོད་པ་ལྟར་བྱས་ལ་ལས་ཀྱི་རྗེས་མི་མངོན་པར་བྱའོ། །སྨྲས་པ། སྔོན་བྱོན་མཁས་དང་གྲུབ་པ་སོ་སོ་ཡི། །ཐུགས་ཀྱི་ཉིད་ཁུའི་གཞུང་མང་རྐང་
འཐུང་དབུས། །དབྱང་གསུམ་དག་པའི་དྲི་བསུང་མངར་པོ་ཅན། །དཧྭ་ཛ་རྣམ་གསུམ་ལེགས་བཤད་ཙནྡ་ལྡན། །གང་གི་བརྗོད་དོན་མ་འཁྱོགས་དྲང་པོའི་ཐིག་རྗོད་བྱེད་རྒྱས་བསྡུས་མཐའ་བྲལ་
དབུ་མའི་ལམ། །སྡེབ་ལེགས་སྙན་པའི་ཚིག་སྦྱོར་ཁུ་བྱུག་སྐད། །འདིས་ཀྱང་བདག་བློའི་དཔྱིད་དཔལ་དར་དེ་མཚོན། །ཟག་བཅས་སྒྱུ་ལུས་སྤྲུལ་ཤུན་ལྟར་བསྐྱུར་ནས། །གསལ་རིག་སེམས་ཀྱི་རྡོ་

[017A]༄༅། །རྗེ་མཁར་བསྲེ་བའི། །ཐབས་ཚུལ་མན་ངག་ཟབ་མོ་གསལ་བྱས་པའི། །དགེ་བས་སྒྲིབ་གཉིས་གཡུལ་ལས་རྒྱལ་གྱུར་ཅིག་  ཅེས་བྱིན་རླབས་ནམ་མཁའ་སྒོ་འབྱེད་ཀྱི་དབང་བསྐུར་བའི་ཆོ་
ག་བདུད་རྩིའི་ཆུ་རྒྱུན་ཞེས་བྱ་བ་འདི་ནི། པཎ་ཆེན་ཆོས་ཀྱི་རྒྱལ་པོའི་དགོངས་པ་ཐུགས་སྲས་དཀོན་མཆོག་རྒྱལ་མཚན་གྱིས་གསལ་བར་མཛད་པ་ལས་བཏུས་ཤིང་དམ་པ་མང་པོའི་ལེགས་པར་བཤད་པས་མཛེས་པར་བྱས་ཏེ་
དགེ་སློང་དྷརྨ་བྷ་དྲས་ཁྱུ་མཆོག་གི་ལོའི་སྨོན་ཟླ་བའི་མར་ངོའི་ཚེས་བཅུ་ལ་བཞད་དངུལ་ཆུའི་རི་ཕུག་ཏུ་སྦྱར་བའོ།  །མངྒ་ལཾ།། །།   ༈    ཡུམ་ཆེན་མཁའ་འགྲོ་སྡེ་ལྔའི་བསྙེན་ཡིག་རབ་གསལ་བཀླགས་པས་དོན་གྲུབ་ཅེས་བྱ་བ་
བཞུགས་སོ།།     ༈    །།ན་མོ་གུ་རུ་དེ་བ་རྩ་ནི། ནི་བྷྱ་སྐུ་གསུམ་དབང་ཕྱུག་རྩ་བརྒྱུད་བླ་མ་དང། །དབྱེར་མེད་རྒྱལ་ཡུམ་མཁའ་འགྲོའི་ཚོགས་ལ་འདུད། །དེ་ཉིད་བསྙེན་ཅིང་བསྒྲུབ་པའི་ཆོ་
གའི་ཚུལ། །དང་པོའི་ལས་ཅན་དོན་དུ་མདོར་བསྡུས་བྱ། །དེ་ཡང་ལམ་མཐུན་མོང་པས་རྒྱུད་སྦྱངས་ཤིང། བླ་མེད་ཀྱི་དབང་དང་ནམ་མཁའ་སྒོ་འབྱེད་ཀྱི་བྱིན་རླབས་ཐོབ་ནས་དམ་སྡོམ་ལ་གནས་པའི་
སྒྲུབ་པ་པོས་ཡུམ་ཆེན་མོ་དང་མཁའ་འགྲོ་སྡེ་ལྡའི་བསྙེན་པ་བྱ་ཚུལ་ནི། གཙང་ཞིང་ཡིད་དུ་འོང་བའི་གནས་སུ་མཎྜལ་གྱི་ཁར་པདྨ་འདབ་བཞིའི་ལྟེ་འདབ་ཏུ་མཁའ་འགྲོ་སྡེ་ལྡའི་སྐུ་མདོག་དང་མཐུན་པའི་

[017B] ཡང་ན་ཚོམ་བུའི་ཚབ་ཏུ་མཉྫིའི་སྟེང་དུ་འབྲང་རྒྱས་ཟུར་གསུམ་པ་ཤ་མར་བུ་རམ་གྱིས་བརྒྱན་པ་ལྔ་ལ་འབྱོར་ན་ཙཀ་ལི་གཏོར་གདུགས་དང་བཅས་པ་འཛུགས། དེའི་མདུན་དུ་བླ་མ་མཁའ་
འགྲོ་དང་ཆོས་སྐྱོང་ལ་དམར་གཏོར། རིགས་དྲུག་དང་གཞི་བདག་ལ་དཀར་གཏོར། ཆུ་གཉིས་ཉེར་སྤྱོད་དང་བཅས་པའི་བདག་མདུན་གྱི་མཆོད་པ། ནང་མཆོད། རྡོར་དྲིལ་ཅང་ཏེའུ་བགྲང་འཕྲེང་སོགས་དགོས་
པའི་ཡོ་བྱད་རྣམས་ཚང་བར་བཤམ། བདེ་བའི་སྟན་ལ་རྣམ་པར་དག་པའི་ཀུན་སློང་གིས་ལེགས་པར་འཁོད་ནས། སྐྱབས་ཡུལ་དང་སྐྱབས་འགྲོའི་རྒྱུ་གསལ་བཏབ་སྟེ། དཔལ་ལྡན་བླ་མ་དམ་པ་
རྣམས་ལ་སྐྱབས་སུ་མཆིའོ། །རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །དམ་པའི་ཆོས་རྣམས་ལ་སྐྱབས་སུ་མཆིའོ། །འཕགས་པའི་དགེ་འདུན་རྣམས་ལ་སྐྱབས་
སུ་མཆིའོ། །ལན་གསུམ་གྱིས་སྐྱབས་འགྲོ་དང། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ཡུམ་ཆེན་མཁའ་འགྲོའི་ཚོགས་ཀྱི་
སྒོམ་བཟླས་ཟབ་མོ་ཉམས་སུ་བླང་བར་བགྱིའོ། །ལན་གསུམ་གྱིས་སེམས་བསྐྱེད་ལ། རང་སྐད་ཅིག་གིས་ཡུམ་ཆེན་མོར་གསལ་བའི་ཐུགས་ཀའི་ཨ་ཡིག་གི་འོད་ཟེར་གྱིས། འོག་མིན་ནས་

[018A]༄༅། །བླ་མ་དང་གཉིས་སུ་མེད་པའི་ཡུམ་ཆེན་མོ་མ་གཅིག་མཁའ་འགྲོ་སྡེ་ལྔ་དང་བཅས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཇཿ་
ཞེས་མདུན་གྱི་ནམ་མཁར་སྤྱན་དྲངས། ན་མོ་གུ་རུ་མཧཱ་མཱ་ཏཱ་པ་ཉྩ་ཌཱ་ཀི་ནི་ས་པ་རི་ཝཱ་རེ་བྷྱ་ཞེས་ཕྱག་བཙལ། ཨོཾ་གུ་རུ་མཧཱ་མཱ་ཏཱ་པཉྩ་ཌཱ་ཀི་ནིས་པ་རི་ཝཱ་ར་ཨ་རྒྷཾ་པྲ་ཏི་ཙྪ་ཡེ་སཱ་ཧཱ། པཱ་དྱཾ་པྲ་ཏཱི་ཙྪ་
ཡེ་སཱ་ཧཱ། བཛྲ་པུ་ཥྤེ། དྷཱུ་པེ། ཨཱ་ལོ་ཀེ། གནྡྷེ། ནཻ་ཝི་དཡེ། ཤཔྟ་ཨཱ་ཧཱུཾ། ཞེས་མཆོད། དཀོན་མཆོག་གསུམ་ལ་བདག་སྐྱབས་འཆི། །སྡིག་པ་ཐམས་ཅད་སོ་སོར་བཤགས། །འགྲོ་བའི་
དགེ་ལ་རྗེས་ཡི་རང། །སངས་རྒྱས་བྱང་ཆུབ་ཡིད་ཀྱིས་གཟུང། ལན་གསུམ་གྱིས་རྒྱུན་བཤགས་དང། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྡུག་བསྔལ་དང་བྲལ་བར་
གྱུར་ཅིག་བདེ་བ་དང་མི་འབྲལ་བར་གྱུར་ཅིག་བཏང་སྙོམས་ལ་གནས་པར་གྱུར་ཅིག་ཅེས་ཚད་མེད་བཞི་བསྒོམ། ཨོཾ་སྭ་བྷ་ཝ་ཤུདྡྷ་སརྦ་དྷ་རྨཱ་སྭ་བྷཱ་ཝ་ཤུདྡྷོཉ་ཧཾ། ཆོས་ཐམས་
ཅད་སྟོང་པ་ཉིད་དུ་གྱུར། སྟོང་པའི་ངང་ལས་པཾ་ལས་པདྨའི་ལྟེ་བར། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། རང་གི་སེམས་ཉིད་ཨ་སེར་པོ། དེ་ལས་འོད་ཟེར་འཕྲོས། དོན་གཉིས་བྱས་

[018B] རང་ཉིད་ཡུམ་ཆེན་མོ་སྐུ་མདོག་སེར་མོ་ཞལ་གཅིག་ཕྱག་བཞིའི་གཡས་ཀྱི་དང་པོ་ན་གསེར་གྱི་རྡོ་རྗེ་རྩེ་དགུ་པ་དང། གཡོན་གྱི་དང་པོ་ན་ཡུམ་གྱི་པོ་ཏི་བསྣམས་ཤིང་
ཕྱག་འོག་མ་གཉིས་མཉམ་གཞག་མཛད་པ། མཚན་དཔེས་མཛེས་ཤིང་ལོངས་སྐུའི་ཆ་བྱད་ཅན། རིན་པོ་ཆེའི་རྒྱན་དང་དར་གྱི་ན་བཟས་ཀླུབས་ཤིང། ཞབས་རྡོ་རྗེའི་སྐྱིལ་ཀྲུང་གིས་
བཞུགས་པའི་སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་ཨོཾ་བཛྲ་ས་མ་ཛཿ་ཛཿ་ཧཱུཾ་བཾ་
ཧོཿ་དམ་ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། ཨ་ཡིག་གིས་དབུ་བརྒྱན་པར་གྱུར། ཅེས་ཡན་ལག་བཞི་རྫོགས་སུ་བསྐྱེད་ལ། མཆོད་པ་རྣམས་ཕུལ་དུ་བྱུང་བའི་ལྷ་རྫས་
སུ་གྱུར་པར་བསམ་ནས། ཨོཾ་མཧཱ་མཱ་ཏཱ་ཨརྒྷཾ་ནས། ཤྤྟ་ཨཱ་ཧཱུཾ། གི་བར་གྱིས་སྔར་ལྟར་མཆོད། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་འགག་ནམ་མཁའི་ངོ་བོ་ཉིད། །སོ་སོ་
རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་བསྟོད། རང་གི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་སྔོན་པོ་ཨ་སེར་པོས་མཚན་པའི་མཐར་

[019A]༄༅། །སྔགས་འཕྲེང་གིས་བསྐོར་བ་ལས་འོད་ཟེར་འཕྲོས། དོན་གཉིས་བྱས་འཁྱེར་སོ་གསུམ་གྱི་རྣལ་འབྱོར་དང་ལྡན་པར་གྱུར། ཏ་དྱ་ཐཱ། ཨོཾ་ག་ཏེ་ག་ཏེ་པ་ར་ག་ཏེ་པར་སཾ་ག་ཏེ་བོ་
དཧི་སཱཧཱ། ཞེས་བསྙེན་ཚད་རབ་སུམ་འབུམ། འབྲིང་ཆིག་འབུམ་ཐ་མ་ཆིག་ཁྲི་བཟླ་བར་གསུངས་པ་བཞིན་ཐུན་རེར་ཅི་ནས་བཟླས་རྗེས། དགེ་བ་འདི་ཡིས་མྱུར་དུ་བདག་ཡུམ་ཆེན་ཤེར་ཕྱིན་འགྲུབ་
གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག་ཅེས་བསྔོ་སྨོན་བྱའོ། །དེ་ནས་མདུན་གྱི་བསྒྲུབ་གཞི། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་མདུན་
བསྐྱེད་ཀྱི་གནས་སུ་པདྨའི་སྡོང་པོ་ཡངས་ཤིང་རྒྱ་ཆེ་བ། ལྟེ་བ་འདབ་མ་བཞི་དང་བཅས་པའི་དབུས་སུ་ཟླ་གདན་ལ་ངོ་བོ་རང་གི་རྩ་བའི་བླ་མ་དང་དབྱེར་མེད་པའི་ཡུམ་ཆེན་མོ་ཡིན་པ་ལ་
རྣམ་པ་སངས་རྒྱས་རིགས་ཀྱི་མཁའ་འགྲོ་མ་མ་གཅིག་ལབས་ཀྱི་སྒྲོན་མ་སྐུ་མདོག་དཀར་མོ་ཕྱག་གཡས་ཌཱ་མ་རུ་འཁྲོལ་བ། ཤར་གྱི་པད་འདབ་ལ་རྡོ་རྗེའི་རིགས་ཀྱི་མཁའ་འགྲོ་མ་
སྐུ་མདོག་སྔོན་མོ་ཕྱག་གཡས་རྡོ་རྗེ་འཛིན་པ། ལྷོའི་པད་འདབ་ལ་རིན་ཆེན་རིགས་ཀྱི་མཁའ་འགྲོ་མ་སྐུ་མདོག་སེར་མོ་ཕྱག་གཡས་རིན་པོ་ཆེ་འཛིན་པ། ནུབ་ཀྱི་པད་འདབ་ལ་པདྨའི་རིགས་

[019B] བྱང་གི་པད་འདབ་ལ་ལས་ཀྱི་རིགས་ཀྱི་མཁའ་འགྲོ་མ་སྐུ་མདོག་ལྗང་མོ་ཕྱག་གཡས་རལ་གྲི་འཛིན་པ། ཐམས་ཅད་
ཀྱང་གཡོན་པ་རྣམས་དྲིལ་བུ་གསིལ་ཞིང་སྤྱན་གསུམ་དང་ལྡན་པའི་ཞལ་གཅིག་ཕྱག་གཉིས་མ། ལང་ཚོ་བཅུ་དྲུག་ལོན་པའི་ཉམས་ཅན། དབུ་སྐྲ་རལ་པའི་ཐོར་ཅོག་བཅིངས་ཤིང་
རུས་པའི་རྒྱན་དྲུག་གིས་བརྒྱན་པ། ཞབས་གཡས་བརྐྱངས་ཤིང་གཡོན་བསྐུམས་པའི་སྐྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ། སྟེང་དུ་རྩ་བརྒྱུད་ཀྱི་བླ་མ་རྣམས་བཞུགས་
གནས་དང་བཅས་པ་སྤྲིན་གཏིབས་པ་ལྟ་བུར་ཡོད་པ། མཐའ་སྐོར་དུ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ཚོགས་ཀྱིས་བསྐོར་ནས་བཞུགས་པའི་
སྤྱི་བོར་ཨོཾ། མགྲིན་པར་ཨཱ་ཐུགས་ཀར་ཧཱུཾ། ཐུགས་ཀའི་ཧཱུཾ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་དང་དབང་གི་ལྷ་རྣམས་སྤྱན་དྲངས། ཆོས་དབྱིངས་
དག་པའི་ཕོ་བྲང་ནས། །སྒྱུ་འཕྲུལ་དྲ་བའི་སྐུར་སྟོན་པ། །གནས་གསུམ་མཁའ་འགྲོའི་དབང་ཕྱུག་མ། །བརྩེ་བར་དགོངས་ལ་གནས་འདིར་གཤེགས། །ཨོཾ་བཛྲ་ས་མཱ་ཛཿ་ཛཿ་ཧཱུཾ་

[020A]༄༅། །བཾ་ཧོཿ་དམ་ཚིག་པ་དང་གཉིས་སུ་མེད་པར་གྱུར། དབང་གི་ལྷས་དབང་བསྐུར། རང་རང་གི་རིགས་བདག་གིས་དབུ་བརྒྱན་པར་གྱུར། ཅེས་བསྐྱེད་ལ། ནང་མཆོད་
ཨ་མྲི་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཡཾ་ལས་རླུང། རཾ་ལས་མེའི་སྟེང་དུ་མི་མགོའི་སྐྱིད་བུ་གསུམ་ལ་གནས་པའི་ཨཿ་ལས་བྱུང་བའི་ཐོད་པ་ཕྱི་དཀར་ལ་
ནང་དམར་བའི་ནང་དུ་ཤ་ལྔ་བདུད་རྩི་ལྔ་སྦྱངས་རྟོགས་སྦར་གསུམ་བྱས་པ་ལས་བྱུང་བའི་ཟག་པ་མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱ་ཧཱུཾ། ལན་གསུམ་
དང། ཕྱི་མཆོད་ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཨཱ་ལས་བྱུང་བའི་ཐོད་པའི་ནང་དུ་ཧཱུཾ་ལས་བྱུང་བའི་མཆོད་རྫས་རྣམས་ཟག་མེད་ཀྱི་བདེ་བ་ཁྱད་པར་
ཅན་བསྐྱེད་པར་གྱུར། ཨོཾ་ཨ་རྒྷཾ་ནས་ཤཔྟ་ཨཱ་ཧཱུཾ་གི་བར་གྱིས་བྱིན་གྱིས་བརླབས་ལ། ཨོཾ་གུ་རུ་མཧཱ་མཱ་ཏཱ་ཞེས་སོགས་ཀྱིས་ཚོགས་ཞིང་གི་སྐབས་ལྟར་ཕྱི་མཆོད་དང། ཨོཾ་གུ་རུ་མ་ཧཱ་
མཱ་ཧཱ་པཉྩ་ཌཱ་ཀི་ནཱི་ས་པ་རི་ཝཱ་ར་ཨོཾ་ཨཱ་ཧཱུཾ་གིས་ནང་མཆོད་ཕུལ། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་

[020B] །རིགས་ལྔ་མཁའ་འགྲོའི་ཚོགས་ལ་ཕྱག་འཚལ་ལོ། །ཞེས་པས་བསྟོད། དེ་ནས་བླ་མ་མཁའ་འཕྲེང་གིས་བསྐོར་བའི་འོད་ཟེར་གྱི་སྤྲོ་བསྡུས་ལས་ཐགྲོ་ས་འཕྲེང་གིས་བསྐོར་བའི་འོད་ཟེར་གྱི་སྤྲོ་བསྡུས་ལས་ཐམས་ཅད་སྒྲུབ་པར་གྱུར། ཨོཾ་བུདྡྷཱ་ཌཱ་ཀི་ནི་ཧཱུཾ་ཧཱུ་ཕཊ་སཱ་ཧཱ། ཨོཾ་རཏྣ་ཌཱ་ཀི་ནི་ཧཱུཾ་ཧཱུཾ་ཕཊ་སཱ་ཧཱ། ཨོཾ་པདྨ་
ཌཱ་ཀི་ནཱི་ཧཱུཾ་ཧཱུཾ་ཕཊ་སཱ་ཧཱ། ཨོཾ་ཀ་རྨ་ཌཱ་ཀ་ནི་ཧཱུཾ་ཧཱུཾ་ཕཊ་སཱ་ཧཱ། ཞེས་མཁའ་འགྲོ་སྡེ་ལྔའི་སྔགས་རྣམས་ཁྲི་ཚར་དང། ཨོཾ་ཨཱ་ཧཱུཾ་གུ་རུ་བ་ཧ་རི་ནི་ས་སིདྡྷི་ཛཿ་ཞེས་མཁའ་འགྲོ་སྤྱིའི་སྔགས་རབ་
ཚིག་འབུམ། ཐ་མ་ཆིག་ཁྲི་བཟླ་བ་བསྙེན་ཚད་དུ་གསུངས་པ་བཞིན་ཐུན་རེར་ཅི་ནུས་བཟླས་རྗེས་ཡིག་བརྒྱས་ལྷག་ཆད་བསྐང་ཞིང་བྱིན་རླབས་བརྟན་པར་བྱས་ཏེ། གཏོར་མ་དང་པོ་ནང་མཆོད་ལྟར་
བྱིན་གྱིས་བརླབས་ལ། ཨོཾ་གུ་རུ་མཧཱ་མཱ་ཏཱ་པཉྩ་ཌཱ་ཀི་ནི་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ལན་གསུམ་གྱིས་བླ་མ་མཁའ་འགྲོའི་ཚོགས་ལ་ཕུལ། གོང་ལྟར་ཕྱི་ནང་གི་མཆོད་པས་
མཆོད། འདོད་ཡོན་ལྔ་ལྡན་ཟག་མེད་མཆོད་གཏོར་འདི། །བླ་མ་ཡི་དམ་མཁའ་འགྲོའི་ཚོགས་ལ་འབུལ། །བཞེས་ནས་བདག་དང་མཁའ་མཉམ་འགྲོ་ཀུན་ལ། །མཆོག་དང་མཐུན་

[021A]༄༅། །མོང་དངོས་གྲུབ་སྩལ་ཏུ་གསོལ། ཞེས་འདོད་དོན་ཞུ། གཏོར་མ་གཉིས་པའང་ནང་མཆོད་ལྟར་བྱིན་གྱིས་བརླབས་ལ། ཨོཾ་ཤྲཱི་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་
ཁ་ཁཱ་ཧི་ཁཱ་ཧི། ལན་གསུམ་གྱིས་ཆོས་སྐྱོང་རྣམས་ལ་ཕུལ། ཨོཾ་ཤྲི་དྷརྨ་པཱ་ལ་ས་པ་རི་ཝཱ་ར་ཨ་རྒྷཾ་ཞེས་སོགས་ཀྱིས་ཕྱི་ནང་གི་མཆོད་པ་ཕུལ། འདོད་ཡོན་ལྔ་ལྡན་ཟག་མེད་མཆོད་
གཏོར་འདི། །དམ་ཅན་ཆོས་སྐྱོང་སྲུང་མའི་ཚོགས་ལ་འབུལ། །བཞེས་ནས་སངས་རྒྱས་བསྟན་པ་བསྲུང་བའི་ཕྱིར། །ཞི་རྒྱས་དབང་དྲག་ལས་ཀུན་མཛད་དུ་གསོལ། ཞེས་འཕྲིན་
ལས་བཅོལ། གཏོར་མ་གསུམ་པ། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་བཧྲུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་ལས་གཏོར་མ་ཟག་པ་
མེད་པའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཿ་ཧཱུཾ་ལན་གསུམ་གྱིས་བྱ་རྒྱུད་ལྟར་བྱིན་གྱིས་བྱ་རྒྱུད་ལྟར་བྱིན་གྱིས་བརླབས་ལ། སམ་བྷ་ར་ལན་གསུམ་གྱིས་རིགས་དྲུག་སྤྱི་ལ་བསྔོ། དེ་བཞིན་
གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་ཟག་མེད་གཏོར་མ་འདི། །ཕ་མ་རིགས་དྲུག་སེམས་ཅན་ཀུན་ལ་བསྔོ། །མཆོད་སྦྱིན་གཏོར་མས་ལེགས་པར་ཚིམ་གྱུར་

[021B] །རང་རང་སྡུག་བསྔལ་རྒྱུ་བཅས་ཞི་གྱུར་ཅིག་ཅེས་སྨོན་ལམ་གདབ། གཏོར་མ་བཞི་པའང་བྱ་རྒྱུད་ལྟར་བྱིན་གྱིས་བརླབས་ལ། །སམྦྷ་ར་ལན་གསུམ་གྱིས་ཡུལ་ལྷ་གཞི་བདག་ལ་
བསྔོ། དེ་བཞིན་གཤེགས་པ་བཞིའི་མཚན་བརྗོད། འདོད་ཡོན་ལྔ་ལྡན་ཟག་མེད་གཏོར་མ་འདི། །ཡུལ་ལྷ་གཞི་བདག་གནས་པོའི་ཚོགས་ལ་འབུལ། །བཞེས་ནས་རུ་ང་ཕྲག་དོག་
མ་མཛད་པར། །དམ་ཆོས་སྒྲུབ་པའི་མཐུན་རྐྱེན་སྟོངས་གྲོགས་མཛོད། ཅེས་གྲོགས་དོན་བཅོལ། སྤྲོ་ན་བདེན་སྟོབས་བརྗོད། ཡིག་བརྒྱས་ལྷག་ཆད་སྦྱངས། མ་རྙེད་ཡོངས་སུ་མ་ཤེས་
དང། ཞེས་སོགས་ཀྱིས་བཟོད་པར་གསོལ། དགེ་བ་འདི་ཡིས་ཚེ་རབས་ཐམས་ཅད་དུ། །མ་ནོར་ལམ་སྟོན་ཐེག་མཆོག་བཤེས་གཉེན་གྱིས། །འབྲལ་བ་མེད་པར་རྗེས་སུ་འཛིན་པ་
དང། །གསུང་གི་བདུད་རྩི་ངོམས་མེད་འཐུང་བར་ཤོག་དེ་ཡི་མཐུ་ལས་ངེས་འབྱུང་བྱང་ཆུབ་སེམས། །ཡང་དག་ལྟ་དང་ཕྱིན་དྲུག་རིམ་པ་གཉིས། །འཁོར་དང་བཅས་པའི་
ཉམས་ལེན་མཐར་ཕྱིན་ཏེ། །སྟོབས་བཅུ་མངའ་བའི་གོ་འཕང་མྱུར་ཐོབ་ཤོག་ཅེས་བསྔོ་སྨོན་དང། ཡིད་བཞིན་ནོར་དང་བུམ་བཟང་འདོད་འཇོའི་བ། །དཔག་བསམ་ཤིང་

[022A]༄༅། །ལྟར་འདོད་པའི་རེ་བ་ཀུན། །འབད་མེད་སྩོལ་མཛད་བླ་མ་ཡི་དམ་ལྷ། །མཁའ་འགྲོ་ཆོས་སྐྱོང་སྲུང་མའི་བཀྲ་ཤིས་ཤོག་ཅེས་ཤིས་པ་བརྗོད་དོ། །དེ་
ལྟ་བུའི་ཚུལ་གྱིས་ཐུན་བཞི་དང་ཐུན་མཚམས་ཀྱི་བྱ་བ་རྣམས་བསྙེན་སྒྲུབ་སྤྱི་དང་མཐུན་པར་བསྒྲུབས་ཏེ། བསྙེན་པ་སོང་བའི་ཚེ་བསྔོ་སྨོན་གྱི་མཇུག་ཏུ་རྟེན་ཡོད་ན། འདིར་ནི་རྟེན་
དང་ལྷན་ཅིག་ཏུ། །འགྲོ་བའི་དོན་དུ་བཞུགས་ནས་ཀྱང། །ནད་མེད་ཚེ་དང་དབང་ཕྱུག་དང། །མཆོག་རྣམས་ལེགས་པར་སྩལ་ཏུ་གསོལ། ཨོཾ་སུ་པྲ་ཏི་ཥྛ་བཛྲ་ཡེ་
སཱཧཱ། ཞེས་བརྟན་བཞུགས་དང། རྟེན་མེད་ན། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་ནས་
ཀྱང། །སླར་ཡང་འབྱོན་པར་མཛད་དུ་གསོལ། བཛྲ་མུཿ་ཡེ་ཤེས་པ་རང་བཞིན་གྱི་གནས་སུ་གཤེགས། ཨོཾ་བཛྲ་སམཱ་ཛཿ་དམ་ཚིག་པ་རང་ཉིད་ལ་ཐིམ་པར་
གྱུར། ཅེས་གཤེགས་གསོལ་བྱས་ལ་གོང་ལྟར་ཤིས་པ་བརྗོད་པར་བྱའོ། །སྨྲས་པ། རང་གི་སྒོ་གསུམ་ལྷ་ཡི་གསང་གསུམ་དུ། །སྒྲུབ་བྱེད་བསྙེན་པའི་ཆོ་ག་

[022B] །རྒྱས་བསྡུས་འཚམ་ཞིང་བཀླགས་པས་དོན་འགྲུབ་པ། །འདི་འདྲ་དང་པོའི་ལས་ཅན་རྣམས་ལ་མཁོ། །ལ་ལ་ཚིག་གི་ཕུང་པོས་ཉི་རིང་འཕུལ། །
ཁ་ཅིག་དོན་གྱི་སྙིང་པོ་འགོལ་སར་འཇོག་གཞན་དག་སྨ་བཅད་ལྐུགས་པའི་བརྟུལ་ཞུགས་འཛིན། །དེ་ཕྱིར་འདིར་འབད་དགོས་པ་མེད་མ་ཡིན། །འདིས་མཚོན་
རང་གཞན་ལེགས་སྤྱད་ཇི་སྙེད་མཐུས། །བླ་མས་རྗེས་བཟུང་མཁའ་འགྲོས་གྲོགས་མཛད་ནས། །མྱུར་ལམ་རྟོགས་པ་ཚེ་འདིར་མངོན་གྱུར་ཏེ། །ཟུང་འཇུག་
ཐོབ་ཅིང་འགྲོ་ཀུན་སྒྲོལ་གྱུར་ཅིག་ཅེས་ཡུམ་ཆེན་མཁའ་འགྲོ་སྡེ་ལྔའི་བསྙེན་ཡིག་རབ་གསལ་བཀླགས་པས་དོན་གྲུབ་ཅེས་བྱ་བ་འདི་ནི། དད་དད་དམ་ཚིག་གཙང་
མའི་རྒྱན་ལྡན་དགེ་ཚུལ་མ་སྐལ་བཟང་ཆོས་སྐྱིད་ཀྱིས་ནན་ཆེན་པོས་བསྐུལ་བ་ལ་བརྟེན་ནས་དགེ་སློང་དྷརྨ་བྷཱ་དྲས་བླ་མ་གོང་མ་རྣམས་ཀྱི་གསུང་གི་གནད་འགག་ཕྱོགས་གཅིག་
ཏུ་བསྡུས་ཏེ། འཛིན་བྱེད་ཀྱི་ལོ་ཆུ་སྟོད་ཟླ་བའི་དཀར་ཕྱོགས་ཀྱི་རྫོགས་པ་དང་པོའི་ཚེས་ལ་བཞད་དངུལ་ཚུའི་རི་ཕུག་ཏུ་སྦྱར་བའི།། །།དགེ་ལེགས་འཕེལ།། །།

[023A]༄༅། །གཅོད་གཞུང་མ་གཅིག་མཁའ་འགྲོའི་དབང་མོའི་ཞལ་ལུང་ཞེས་བྱ་བ་སོགས་བཞུགས་སོ།།    ༈    །།ན་མོ་གུ་རུ་པཉྩ་ཌཱ་གི་ནི་བྷྱ་དམིགས་
མེད་ཐུགས་རྗེའི་གཏེར་མངའ་བླ་མ་དང། །དབྱེར་མེད་ལབས་ཀྱི་སྒྲོན་མར་གུས་བཏུད་ནས། །བདག་མེད་གནས་ལུགས་ལྟ་བ་རྟོགས་པའི་ཐབས། །ཟླ་མེད་གཅོད་
ཀྱི་གདམས་པ་བཤད་པར་བྱ། །དེ་ཡང་སེམས་ཅན་ཐམས་ཅད་ཡི་དམ་དུ་བསྒོམས་ནས་བདུད་རྩིས་མཆོད་དེ་དངོས་གྲུབ་ཞུ་བའི་ཚུལ་དཀར་འགྱེད་ཀྱི་རིམ་པ་མདོར་བསྡུས་
ཏེ་ཉམས་སུ་བླང་བ་ལ་གསུམ། སྔོན་འགྲོ་འཁྲིད་ཆེན་བཞིས་རྒྱུད་སྦྱང་བ། དངོས་གཞི་སྐུ་གཉིས་ཀྱི་ལག་རྗེས་འཇོག་བྱེད་ཚོགས་གཉིས་གསག་པ། མཇུག་
བསགས་པའི་དགེ་བ་རྣམས་བྱང་ཆུབ་ཆེན་པོར་བསྔོ་བའོ། །དང་པོ་ལ་བཞི། རྒྱུད་སྣོད་རུང་དུ་བྱེད་པ་སྐྱབས་འགྲོ་སེམས་བསྐྱེད་ཀྱི་འཁྲིད། བྱིན་རླབས་འཇུག་

[023B] ཚོགས་གསོག་པར་བྱེད་པ་ཡན་ལག་བདུན་པ་མཎྜལ་དང་བཅས་པའི་འཁྲིད། སྡིག་སྒྲིབ་དག་པར་བྱེད་པ་ཨ་ཡིག་བདུད་
རྩིའི་ཆུ་རྒྱུན་གྱི་འཁྲིད་དོ། །དང་པོ་ནི། བདེ་བའི་སྟན་ལ་འཁོད་ནས། ག་རེ་བདག་གིས་དལ་འབྱོར་ལན་ཅིག་ཐོབ་པའི་སྐབས་འདིར་འཁོར་བའི་གནས་ལ་མ་
ཆགས་པར་མ་རྒན་སེམས་ཅན་ཐམས་ཅད་འཁོར་བའི་གནས་ན་སྡུག་བསྔལ་གསུམ་གྱིས་ཉམ་ཐག་པ་འདི་རྣམས་མྱུར་དུ་འཁོར་བའི་བཙོན་ར་འདི་ལས་བསྒྲལ་བའི་
ཕྱིར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཅི་ནས་ཀྱང་ཐོབ་པར་བྱའོ། །སྙམ་པའི་དགེ་སེམས་ཁྱད་པར་ཅན་གྱི་ངང་ནས། མདུན་གྱི་ནམ་
མཁར་སེང་ཁྲི་པད་ཟླའི་གདན་ལ། རྩ་བའི་བླ་མ་དང་གཉིས་སུ་མེད་པའི་མ་གཅིག་ལབས་ཀྱི་སྒྲོན་མ་སེམས་དཔའ་གསུམ་བརྩེགས་ཅན་ལ། དངོས་དང་
བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ལྷ་ཚོགས་རྣམས་ཀྱིས་བསྐོར་ནས་བཞུགས་པར་

[024A]༄༅། །གྱུར། ཅེས་སྐྱབས་ཡུལ་དང། རང་དང་རང་གི་མཐའ་སྐོར་དུ་འཁོད་པའི་ཕ་མ་སེམས་ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་ལ་འཇིགས་ཤིང་སྐྲག་
ནས། རེ་ས་དཀོན་མཆོག་གསུམ་ལས་གཞན་ན་མེད་པས་དུས་འདི་ནས་བྱང་ཆུབ་མ་ཐོབ་ཀྱི་བར་དུ་སྐྱིད་རུང་སྡུག་རུང་དུས་དང་གནས་སྐབས་ཅིར་གྱུར་ཀྱང། དཀོན་མཆོག་རིན་པོ་ཆེ་རྣམ་པ་
གསུམ་མཁྱེན་ནོ། །ཞེས་སྐྱབས་འགྲོའི་རྒྱུ་གསལ་བཏབ་ནས། རྩ་བརྒྱུད་བླ་མ་ཡི་དམ་ལྷ་ཚོགས་དང། །རྫོགས་སངས་རྒྱས་དང་དམ་ཆོས་དགེ་འདུན་ཚོགས། །དཀོན་མཆོག་གསུམ་ལ་སྙིང་
ནས་སྐྱབས་སུ་མཆི། །བདག་རྒྱུད་སྨིན་ཅིང་གྲོལ་བར་བྱིན་གྱིས་རློབས། ཞེས་ལན་གསུམ་གྱིས་སྐྱབས་འགྲོ་དང། དཀོན་མཆོག་གསུམ་ལས་བདུད་རྩིའི་རྒྱུན་བབ་རང་གཞན་སེམས་
ཅན་ཐམས་ཅད་ཀྱི་ལུས་སེམས་ལ་ཞུགས་པས། ལས་ངན་སྡིག་སྒྲིབ་ཐམས་ཅད་སྤངས། དཀོན་མཆོག་གི་བྱིན་རླབས་སེམས་ལ་ཞུགས་ནས་ཚེ་དང་བསོད་ནམས་ལུང་རྟོགས་ཀྱི་
ཡོན་ཏན་ཐམས་ཅད་རྒྱས་པར་གྱུར། ཅེས་བདུད་རྩི་འབེབས་སྦྱང་བྱ། དེ་ནས། སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །བསྒྲལ་ཕྱིར་བྱང་ཆུབ་མཆོག་ཏུ་སེམས་བསྐྱེད་ནས་

[024B] །ཞུམ་མེད་བསམ་པ་དག་པས་བསླབ་པར་བགྱི། ཞེས་ལན་གསུམ་གྱིས་སེམས་བསྐྱེད། སེམས་ཅན་ཐམས་ཅད་བདེ་བ་དང་ལྡན་པར་གྱུར་
ཅིག་སེམས་ཅན་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སེམས་ཅན་ཐམས་ཅད་བདེ་བ་དང་མི་འབྲལ་བར་གྱུར་ཅིག་སེམས་ཅན་ཐམས་ཅད་བཏང་སྙོམས་ལ་གནས་པར་གྱུར་
ཅིག་ཅེས་ཚད་མེད་བཞི་བསྒོམ། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་དུ་ལམ་ཟབ་མོ་གཅོད་ཀྱི་སྙིང་པོ་ཉམས་སུ་བླང་
པར་བགྱིའོ། །ཞེས་ཁྱད་པར་གྱི་སེམས་བསྐྱེད་ལན་གསུམ་བྱ། དེ་ལྟར་སེམས་བསྐྱེད་པ་ལ་བརྟེན་ནས་སྐྱབས་ཡུལ་རྣམས་རང་གི་སྨིན་མཚམས་སུ་ཐིམ་པས་རྒྱུད་བྱིན་གྱིས་བརླབས་
པར་གྱུར་པར་བསམ་མོ། །གཉིས་པ་བྱིན་རླབས་འཇུག་པར་བྱེད་པ་བླ་མའི་རྣལ་འབྱོར་གྱི་འཁྲིད་ནི། མདུན་གྱི་ནམ་མཁར་སེང་གེ་ཆེན་པོ་བརྒྱད་ཀྱིས་བཏེག་པའི་ཁྲི་མཐོ་ཞིང་ཡངས་པའི་
སྟེང་དུ་སྣ་ཚོགས་པདྨ་འདབ་མ་སྟོང་ལྡན་གྱི་ལྟེ་བར་པདྨ་དང་ཟླ་བའི་གདན་ལ། ངོ་བོ་རང་གི་རྩ་བའི་བླ་མ་དང་དབྱེར་མེད་པའི་མ་གཅིག་ལབས་ཀྱི་སྒྲོན་མ་ཡིན་པ་ལ་རྣམ་པ་སངས་རྒྱས་

[025A]༄༅། །རིགས་ཀྱི་མཁའ་འགྲོ་མ་སྐུ་མདོག་དཀར་ལ་དམར་བའི་མདངས་ཆགས་པ། ཞལ་གཅིག་ཕྱག་གཉིས་མ། ཕྱག་གཡས་སེང་ལྡེང་གི་ཌཱ་མ་རུ་ཁྲོལ་ལོ་ལོ་འཁྲོལ་
ཞིང། གཡོན་དངུལ་དཀར་གྱི་དྲིལ་བུ་གསིལ་བ། དར་དཀར་གྱིས་དབུ་སྐྲ་ཕྱེད་བཅིངས་སུ་བྱས་ཤིང། ལྷག་མས་སྐུ་སྟོད་ཁེབས་པ། འཛུམ་ཞིང་སྒེག་པའི་ཉམས་དང་ལྡན་པ། ལྷ་རྫས་
ལས་གྲུབ་པའི་དར་གྱི་ན་བཟའ་དང། རིན་པོ་ཆེའི་རྒྱན་བརྒྱད་ཀྱིས་བརྒྱན་ཅིང། ཉི་མ་སྟོང་གི་མདངས་ལྟ་བུའི་འོད་དང་གཟི་བརྗིད་འབར་བའི་དབུས་ན་ཞབས་གཡས་བརྐྱངས་ཤིང། གཡོན་
བསྐུམས་པའི་གར་སྟབས་ཀྱིས་བཞུགས་པ། དེའི་ཐུགས་ཀར་པད་ཟླའི་གདན་ལ། ཡུམ་ཆེན་མོ་སྐུ་མདོག་སེར་མོ་ཞལ་གཅིག་ཕྱག་བཞིའི། གཡས་ཀྱི་དང་པོ་ན་གསེར་གྱི་རྡོ་རྗེ་རྩེ་དགུ་
པ་དང། གཡོན་གྱི་དང་པོ་ན་ཡུམ་གྱི་པོ་ཏི་བསྣམས་ཤིང། ཕྱག་འོག་མ་གཉིས་མཉམ་གཞག་མཛད་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དེའི་ཐུགས་ཀར་ཟླ་གདན་
ལ་ཨ་ཡིག་དཀར་པོ་འོད་ཟེར་ལྔ་འཕྲོ་བ། དེ་དག་གི་མཐའ་སྐོར་དུ་དངོས་དང་བརྒྱུད་པའི་བླ་མ་ཡི་དམ་སངས་རྒྱས་བྱང་སེམས་དཔའ་བོ་དཔའ་མོ་ཆོས་སྐྱོང་སྲུང་མའི་ལྷ་ཚོགས་

[025B] དེ་རྣམས་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱ་དམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སཱ་སེར་པོ། གསང་བར་ཧཱ་ལྗང་གུ་འོད་ཟེར་ལྔ་འཕྲོ་བ་
ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བཅོམ་ལྡན་འདས་མ་སངས་རྒྱས་རིགས་ཀྱི་མཁའ་འགྲོ་མ་ལ། བླ་མ་དཀོན་མཆོག་གསུམ་གྱིས་བསྐོར་བ་སྤྱན་དྲངས། ཕཿཊ་
ཆོས་དབྱིངས་དག་པའི་ཕོ་བྲང་ནས། །སྒྱུ་འཕྲུལ་དྲ་བའི་སྐུར་སྟོན་པ། །གནས་གསུམ་མཁའ་འགྲོའི་དབང་ཕྱུག་མ། །བརྩེ་བར་དགོངས་ལ་གནས་འདིར་གཤེགས། ཨོཾ་ཨཿ་གུ་རུ་བཛྲ་སརྦ་
བུདྡྷ་བོ་དཧི་སཏ་སརྦ་ཌཱ་ཀི་ནཱི་ས་པ་རི་ཝཱ་ར་བཛྲ་ས་མ་ཡ་ཛཿ་ཛཿ་ཛཿ་ཧཱུཾ་བཾ་ཧོཿ་དམ་ཚིག་པ་ལ་ཐིམ་པས་སྐྱབས་གནས་ཀུན་འདུས་པའི་བདག་ཉིད་དུ་གྱུར། ཅེས་བསྐྱེད་དོ། །གསུམ་པ་
ཚོགས་གསོག་པར་བྱེད་པ་ཡན་ལག་བདུན་པ་མཎྜལ་དང་བཅས་པའི་འཁྲིད་ནི། རང་དང་རང་གི་མཐའ་སྐོར་དུ་འཁོད་པའི་ཕ་མ་སེམས་ཅན་ཐམས་ཅད་ཀྱིས་མགྲིན་གཅིག་ཏུ་ཡན་ལག་
བདུན་པ་འབུལ་བར་གྱུར་པར་བསམ་ལ། ཕཿཊ་ལྷུན་གྲུབ་སྤྲོས་དང་བྲལ་བའི་ཆོས་ཀྱི་དབྱིངས། །བདེ་ཆེན་ལོངས་སྤྱོད་རྫོགས་པའི་རོལ་པ་ལས། །སྣ་ཚོགས་དུ་མར་སྤྲུལ་པའི་

[026A]༄༅། །ཌཱ་ཀི་མ། །བཅོམ་ལྡན་སངས་རྒྱས་མཁའ་འགྲོ་ལ་ཕྱག་འཚལ། །བདེ་སྟོང་ལྷན་ཅིག་སྐྱེས་པ་ནམ་མཁའི་ཀློང། །ཟག་མེད་བདེ་བ་བསྐྱེད་པའི་མཆོད་པའི་སྤྲིན། །ཕུན་
ཚོགས་རྣམ་འགྱུར་སྟོང་གི་རྣམ་རོལ་ཅན། །མ་ལུས་དགྱེས་པ་བསྐྱེད་ཕྱིར་ཁྱེད་ལ་འབུལ། །ཆོས་ཀུན་རང་བཞིན་མཁའ་ལྟར་རྣམ་དག་ཀྱང། །ཐོག་མེད་མ་རིག་འཁྲུལ་པའི་བག་
ཆགས་ཀྱིས། །རྨི་ལམ་བཞིན་དུ་ནོངས་པའི་ཚོགས་མཆིས་པ། །བརྗོད་བྲལ་རང་བཞིན་དག་པའི་དབྱིངས་སུ་བཤགས། །སྨྲ་བསམ་བརྗོད་ལས་འདས་པ་དམ་པའི་དོན། །དགེ་དང་མི་
དགེའི་མཚན་མ་མི་མངའ་ཡང། །ཀུན་རྫོབ་ཟླ་ཤེལ་ལྟར་དཀར་རྟེན་འབྲེལ་ལ། །བདག་ཅག་བསམ་པ་ཐག་པས་ཡི་རང་ངོ། །བདེན་པས་སྟོང་ཡང་བྲག་ཆའི་སྒྲ་སྙན་བཞིན། །བདག་
སོགས་འགྲོ་ལ་ཀུན་ཏུ་བཟང་པོའི་ལམ། །འདོམས་ཕྱིར་ཇི་སྲིད་ཕ་མཐའ་མི་མངོན་པའི། །བགྲང་ཡས་བསྐལ་པའི་བར་དུ་བཞུགས་སུ་གསོལ། །དེ་ལྟར་སྣང་སྟོང་ཚོགས་པའི་རོལ་པ་
ལས། །འོངས་པའི་བསོད་ནམས་ཕུང་པོ་ཇི་སྙེད་པ། །བདེན་མེད་འགྲོ་བ་མ་ལུས་བསྒྲལ་བའི་ཕྱིར། །ཟུང་འཇུག་རྡོ་རྗེ་འཆང་གི་རྒྱུ་རུ་བསྔོ། །ཕཿཊ་ས་ཟླའི་ནོར་འཛིན་ལྕགས་རིས་བསྐོར་
[026B] །ལྷུན་པོའི་དབང་པོ་གླིང་བཞི་གླིང་ཕྲན་བརྒྱད། །གླང་པོ་ཁྱིམ་བདག་རྟ་མཆོག་བཙུན་མོ་དང། །དམག་དཔོན་འཁོར་ལོ་ནོར་བུ་གཏེར་ཆེན་པོ། །ཉི་ཟླའི་འོད་སྣང་འཕྲོ་བའི་
མཎྜལ་འདི། །བླ་མ་ཡི་དམ་སངས་རྒྱས་བྱང་སེམས་དང། །མཁའ་འགྲོ་བསྟན་སྲུང་རྒྱ་མཚོར་ལེགས་འབུལ་ན། །ཐུགས་རྗེས་བཞེས་ནས་བྱིན་རླབས་དངོས་གྲུབ་སྩོལ། །ཞེས་ཡན་ལག་
བདུན་པ་མཎྜལ་དང་བཅས་པ་ལེགས་པར་འབུལ་ལོ། །བཞི་པ་སྡིག་སྒྲིབ་དག་པར་བྱེད་པ་ཨ་ཡིག་བདུད་རྩིའི་ཆུ་རྒྱུན་གྱི་འཁྲིད་ནི། ག་རེ་བདག་གིས་ཐོག་མེད་ནས་ལུས་བླངས་པའི་ཤ་རུས་
བསགས་ན་རི་རྒྱལ་ལས་ཀྱང་མཐོ། ཁྲག་དང་ཆུ་སེར་བསགས་ན་རྒྱ་མཚོ་བས་ཀྱང་མང་བའི་ལུས་བླངས་ཀྱང་འདྲེ་གདོན་སོགས་ཕ་མའི་དོན་དུ་གྱུར་པ་ནི་གཅིག་ཀྱང་མ་བྱུང་འདུག་ད་ལན་
ལུས་འདི་ལ་བརྟེན་ནས་གནས་སྐབས་སུ་འདྲེ་གདོན་ལ་སོགས་པ་ཕ་མ་ཤ་ཁྲག་གི་བདུད་རྩིས་ཚིམ་པ་དང། མཐར་ཐུག་སེམས་ཅན་ཐམས་ཅད་ལ་ཕན་པ་འགྲུབ་པ་ཞིག་བྱའོ། །དེ་ལྟར་
བྱེད་ནུས་པར་བླ་མ་ལྷས་བྱིན་གྱིས་བརླབ་ཏུ་གསོལ། སྙམ་དུ། ཕཿཊ་སྐུ་གསུམ་མངོན་གྱུར་ཁྱབ་བདག་རྡོ་རྗེ་འཆང། །ཟག་མེད་བདེ་བ་སྟེར་མཛད་རྗེ་བཙུན་མ། །རྒྱལ་སྲས་ཐུ་བོ་རྗེ་

[027A]༄༅། །བཙུན་མཁྱེན་པའི་གཏེར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གྲངས་མེད་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་བསྐལ་བཟང་
སྐྱེ་དགུའི་གཉེན། །དབང་ཕྱུག་བརྒྱད་ལྡན་བློ་བཟང་གྲགས་པའི་དཔལ། །གསོལ་བ་་ཀུན་མཁྱེན་གཉིས་པ་འཇམ་དཔལ་རྒྱ་མཚོ་དང། །གདམས་པའི་མཆོག་མངའ་ཆོས་ཀྱི་
རྒྱལ་མཚན་ཞབས། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེ་ལ། །གསོལ་བ་་རྡོ་རྗེ་འཆང་དངོས་བློ་བཟང་དོན་གྲུབ་དང། དེ་སྲས་མཁས་གྲུབ་སངས་རྒྱས་ཡེ་ཤེས་ཞབས། །རྗེ་བཙུན་བློ་
བཟང་ཆོས་ཀྱི་རྒྱལ་མཚན་ལ། །གསོལ་བ་་གྲུབ་པ་མཆོག་བརྙེས་དཀོན་མཆོག་རྒྱལ་མཚན་དང། །ལྷ་ཡི་བཙུན་པ་བློ་བཟང་རྡོ་རྗེའི་ཞབས། །གཅོད་ཡུལ་མཐར་ཕྱིན་འཕྲིན་
ལས་ཆོས་འཕེལ་ལ། །གསོལ་བ་་གྲུབ་པའི་དབང་ཕྱུག་བློ་བཟང་རྣམ་རྒྱལ་དང། །མཁས་གྲུབ་ཆེན་པོ་ཛྙཱ་ན་དྷ་ཛའི་ཞབས། །སྙན་བརྒྱུད་མཛོད་འཛིན་ཡེ་ཤེས་མཚན་ཅན་
ལ། །གསོལ་བ་་སྐུ་གསུམ་གོ་འཕང་བདེ་བ་ཆེན་པོའི་གནས། །ཡིད་ལ་དྲན་པ་ཙམ་གྱིས་སྩོལ་མཛད་པ། །རྩ་བའི་བླ་མ་སངས་རྒྱས་མཁའ་འགྲོ་མར། །གསོལ་བ་་

[027B] །སྐྱབས་ཀྱི་མཆོག་གསུམ་དཔའ་བོ་མཁའ་འགྲོ་མ། །མཐུ་ལྡན་བཀའ་སྲུང་རྒྱ་མཚོར་བཅས་པ་ལ། །གསོལ་བ་་བཤེས་གཉེན་དམ་པ་
ཚུལ་བཞིན་བསྟེན་པ་དང། །དལ་འབྱོར་དོན་ཆེ་རྙེད་པར་དཀའ་བ་དང། །མྱུར་དུ་འཇིག་པར་སླ་བའི་ཚུལ་རྟོགས་ནས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །འཁོར་བའི་ངང་ཚུལ་མེ་
འོབས་ལྟར་མཐོང་ནས། །བདག་གཞན་བརྗེ་བའི་བྱང་ཆུབ་སེམས་མཆོག་གིས། །སྒྱུ་མའི་ཕུང་པོ་ཟན་དུ་བསྒྱུར་བ་དང། །གཉན་ས་རི་ཁྲོད་འགྲིམ་པར་བྱིན་གྱིས་རློབས། །བདག་མེད་གནས་
ལུགས་རྟོགས་པའི་ཡེ་ཤེས་ཀྱིས། །ཉེས་བརྒྱའི་རྩ་བ་དྲུང་ནས་འབྱིན་པ་དང། །ཐབས་ཤེས་གཅོད་ཀྱི་ཉམས་ལེན་མཐར་ཕྱིན་ནས། །བདུད་བཞི་རང་སར་ཞི་བར་བྱིན་གྱིས་རློབས། ཞེས་
གདུང་ཤུགས་དྲག་པོས་གསོལ་བ་བཏབ་ལ། ཨ་ཨ་ཨ། ཞེས་ལན་ཉེར་གཅིག་བརྗོད་པས། མདུན་གྱི་བཅོམ་ལྡན་འདས་མའི་ཐུགས་ཀའི་ཨ་ལས་བདུད་རྩིའི་རྒྱུན་བབས། རང་གཞན་
སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས། །སྡིག་སྒྲིབ་ནད་གདོན་ཆགས་གོ་ཐམས་ཅད་དག་པར་གྱུར་པར་བསམ་མོ། །གཉིས་པ་དངོས་གཞི་སྐུ་གཉིས་ཀྱི་ལག་རྗེས་འཇོག་

[028A]༄༅། །བྱེད་ཚོགས་གཉིས་བསག་པ་ལ་གཉིས། སྒྱུ་ལུས་མཆོད་པར་ཕུལ་ཏེ་བསོད་ནམས་ཀྱི་ཚོགས་གསག་པ་དང། རང་གཞིན་མེད་པར་བསྒོམས་ཏེ་
ཡེ་ཤེས་ཀྱི་ཚོགས་གསག་པའོ། །དང་པོ་ལ་གསུམ། སྔོན་དུ་མཆོད་པའི་འཁོར་གསུམ་བསྐྱེད་པ། མཆོད་པ་ཇི་ལྟར་འབུལ་བའི་ཚུལ་དངོས། ཕུལ་ནས་དངོས་གྲུབ་
ཞུ་བའི་ཚུལ་ལོ། །དང་པོ་ལ་གསུམ། གང་ལ་མཆོད་པ་འབུལ་བའི་ཡུལ་སེམས་ཅན་ཡི་དམ་དུ་བསྐྱེད་པ། གང་གིས་མཆོད་པ་འབུལ་བའི་རྟེན་རང་སེམས་ཕག་མོར་བསྐྱེད་
པ། གང་མཆོད་པར་འབུལ་བའི་རྫས་རང་ལུས་བདུད་རྩིར་བསྐྱེད་པའོ། །དང་པོ་ནི། ཕཿཊ་སྣོད་ཐམས་ཅད་གཞལ་ཡས་ཁང་དང། འདྲེ་གདོན་སོགས་བཅུད་ཐམས་ཅད་
ལྷ་དང་ལྷ་མོའི་རང་བཞིན་དུ་གྱུར་པའི་སྤྱི་བོར་ཨོཾ་དཀར་པོ། མགྲིན་པར་ཨཱ་་དམར་པོ། ཐུགས་ཀར་ཧཱུཾ་སྔོན་པོ། ལྟེ་བར་སཱ་སེར་པོ། གསང་བར་ཧཱ་ལྗང་གུ་འོད་ཟེར་ལྔ་
འཕྲོ་བ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར་

[028B] །གཉིས་པ་གང་གིས་མཆོད་པ་འབུལ་བའི་རྟེན་རང་སེམས་ཕག་མོར་བསྐྱེད་པ་ནི། རང་གི་ལུས་ཤེལ་གོང་ལྟར་དག་པའི་དབུས་ན་ཡར་རྩ་དབུ་མ་དམར་པོ་ཡས་སྣ་སྤྱི་
བོ་ལ་ཟུག་པ་རྒྱ་མཐོང་ལྟར་ཐལ་ལེ་ཡོད་པ། མས་སྣ་ལྟེ་འོག་ཏུ་ཟུག་པའི་ལྟེ་བའི་རྩ་འཁོར་གྱི་དབུས་ན་པདྨ་དང་ཉི་མའི་གདན་ལ། རང་གི་རྣམ་པར་ཤེས་པའི་ངོ་བོ་བཅོམ་ལྡན་འདས་
རྡོ་རྗེ་ཕག་མོ། སྐུ་མདོག་དམར་མོ་ཞལ་གཅིག་ཕྱག་གཉིས་མ། ཕྱག་གཡས་སྡིགས་མཛུབ་དང་བཅས་པས་གྲི་གུག་ནམ་མཁའ་ལ་འཕྱར་ཞིང། གཡོན་པས་གདུག་པའི་ཁྲག་
གིས་གང་བའི་ཐོད་པ་ཐུགས་ཀར་འཛིན་པའི་མཆན་ཁུང་ན་ཁ་ཊཱཾ་ག་བསྣམས་པ། ཁྲོ་ཞིང་འཛུམ་པའི་མཆེ་བ་ཅུང་ཟད་གཙིགས་པ། སྤྱན་གསུམ་ཧུར་བག་དང་ལྡན་ཞིང། ཐོད་
སྐམ་ལྔའི་དབུ་རྒྱན་དང། བསྐམ་པོ་ལྔ་བཅུའི་དོ་ཤལ་ཅན། གཅེར་མོ་སྐྲ་ཞིག་པ། ཕྱག་རྒྱ་ལྔས་བརྒྱན་ཅིང། ཉི་མ་སྟོང་གི་མདངས་ལྟ་བུའི་འོད་དང་གཟི་བརྗིད་འབར་བའི་དབུས་ན་
ཞབས་གཡས་བརྐྱངས་ཤིང། གཡོན་བསྐུམས་པའི་གར་སྟབས་ཀྱིས་བཞུགས་པ། འཕར་ལ་ཁད། འཕུར་ལ་ཁད་པ་ཞིག་ཡོད་པ། ཡར་འཕོ་སྙམ་པའི་འདུན་པ་དྲག་པོས། ཕཿཊ་

[029A]༄༅། །སྙིང་གར་སླེབས། ཕཿཊ་མགྲིན་པར་སླེབས། ཕཿཊ་སྤྱི་བོ་ནས་རྒྱངས་ཀྱིས་ཐོན་ཏེ་ནམ་མཁར་གནས་པར་གྱུར། ཅེས་བརྗོད་དོ། །གསུམ་པ་གང་མཆོད་པར་འབུལ་བའི་རྫས་
རང་ལུས་བདུད་རྩིར་བསྐྱེད་པ་ནི། ཕཿཊ་ལུས་བེམ་པོ་དེ་ལིང་སྟེ་འགྱེལ་བས་གངས་རིལ་ཉི་འོད་འཕོག་པ་ལྟར་དཀར་ཞིང་ཆེ་ལ་ཚོ་ཞིང་སྣུམ་པ་ཞིག་ཏུ་གྱུར་པའི་མདུན་དུ། ཡ་ལས་རླུང། རཾ་
ལས་མེ། ཨཱ་ལས་མི་མགོའི་སྐྱེད་བུ་རི་རབ་ཙམ་པ་གསུམ་གྲུབ་པར་གྱུར། རང་གི་རྣམ་ཤེས་ཀྱི་ངོ་བོ་མཁའ་འགྲོ་མས་གྲི་གུག་ཕུང་པོ་རྙིང་པའི་སྨིན་ཕྲག་ཏུ་བཙུགས་ཏེ། ཐོད་པ་ལིང་
གིས་བཀོག་ནས་སྒྱིད་བུའི་སྟེང་དུ་དམར་ཙར་གྱིས་བཀལ་བ་རྒྱ་སྟོང་གསུམ་དང་མཉམ་པ་ལྟ་བུའི་ནང་དུ་ཕུང་པོ་དེ་བཅུག་ནས་གྲི་གུག་གིས་དུམ་བུར་གཏུབས། འོག་གི་རླུང་གཡོས། མེ་
སྦར་བས་རྫས་རྣམས་ཞུ་བའི་རླངས་པས་དེ་བཞིན་གཤེགས་པའི་ཡེ་ཤེས་ཀྱི་བདུད་རྩི་བཀུག་ནས་ཐོད་པར་བབས་པས། དྲི་མ་ཐམས་ཅད་སྦྱངས། ཁ་དོག་དྲི་རོ་ཕུན་སུམ་ཚོགས་པ་
ན་བ་མེད་པ་སྨན་གྱི་བདུད་རྩི། འཆི་བ་མེད་པ་ཚེའི་བདུད་རྩི། ཟག་པ་མེད་པ་ཡེ་ཤེས་ཀྱི་བདུད་རྩིའི་རྒྱ་མཚོར་གྱུར། ཨོཾ་ཨཱ་ཧཱུཾ། ཞེས་ལན་གསུམ་གྱིས་བྱིན་རླབས་བྱའོ། །གཉིས་

[029B] རང་གི་ཐུགས་ཀ་ནས་སྤྲོས་པའི་འདོད་ཡོན་གྱི་ལྷ་མོ་ཐོད་པ་ཐོགས་པ་རྣམས་ཀྱིས་བདུད་རྩི་བཅུས་ཏེ་ཕུལ་བ། མགྲོན་རྣམས་ཀྱི་ལྗགས་རྡོ་རྗེའི་
འོད་ཟེར་གྱི་སྦུ་གུས་དྲངས་ཏེ་གསོལ་བར་གྱུར་བར་བསམ་ལ། ཧོཿ་བདེ་སྐྱོང་སྟོང་གསུམ་ལྟར་ཡངས་ཀ་པཱ་ལར། །དམ་རྫས་བདུད་རྩི་རབ་འཁྱིལ་ཚོགས་མཆོད་འདི། །བླ་མ་ཡི་དམ་སངས་
རྒྱས་བྱང་སེམས་སོགས། །དཀོན་མཆོག་སྲི་ཞུའི་མགྲོན་རྣམས་མཉེས་ཕྱིར་འབུལ། །དགྱེས་བཞིན་བཞེས་ནས་སྒྲུབ་མཆོག་བདག་ཅག་ལ། །མཐུན་མོང་མཆོག་གི་དངོས་གྲུབ་སྩལ་དུ་
གསོལ། །ཧོཿ་བདེ་སྐྱོང་་དམ་རྫེས་་དཔའ་བོ་དཔའ་མོ་ཆོས་སྐྱོང་སྲུང་མ་སོགས། །མགོན་པོ་ཡོན་ཏན་མགྲོན་རྣམས་མཉེས་ཕྱིར་འབུལ། །དགྱེས་བཞིན། ་མཐུན་མོང་་ཧོཿ་
བདེ་སྐྱོང་་དམ་རྫས་་བྱམས་པའི་ཕ་དང་བརྩེ་བའི་མ་ལ་སོགས། །རིགས་དྲུག་སྙིང་རྗེའི་མགྲོན་རྣམས་མཉེས་ཕྱིར་འབུལ། །དགྱེས་བཞིན་་མཐུན་མོང་། །ཧོཿ་བདེ་སྐྱོང་་དམ་
རྫས་་དགྲ་བགེགས་རྐྱེན་དང་ལས་ལུས་གནས་གདོན་སོགས། །གདོན་བགེགས་ལན་ཆགས་མགྲོན་རྣམས་མཉེས་ཕྱིར་འབུལ། །དགྱེས་བཞིན་་མཐུན་མོར་་ཞེས་ཕུལ་བས་མགྲོན་

[030A]༄༅། །རྣམས་ཀྱི་རྒྱུད་ལ་ཟག་མེད་ཀྱི་བདེ་བ་དང། བདེ་བ་དེས་སྟོང་ཉིད་ངེས་པའི་བདེ་སྟོང་དབྱེར་མེད་ཀྱི་ཡེ་ཤེས་སྐྱེས་པས་དགྱེས་བར་གྱུར་པར་བསམ་མོ། །གསུམ་པ་ཕུལ་ནས་
དངོས་གྲུབ་ཞུ་བའི་ཚུལ་ནི། མགྲོན་རྣམས་ཀྱི་གནས་ལྔ་ལས་བདུད་རྩི་སྣ་ལྔའི་རྒྱུན་བབས་པ། རང་གི་གནས་ལྔར་ཐིམ་པས་སྒོ་གསུམ་ཐ་མལ་དུ་འཛིན་པའི་དྲི་མ་བག་ཆགས་དང་བཅས་པ་
སྦྱངས། རྡོ་རྗེ་གསུམ་གྱི་བདག་ཉིད་མངོན་དུ་བྱས་པར་གྱུར་པར་བསམ་མོ། །གཉིས་པ་རང་བཞིན་མེད་པར་བསྒོམས་ཏེ་ཡེ་ཤེས་ཀྱི་ཚོགས་གསག་པ་ནི། ཕཿཊ་སྣང་བ་ཐམས་ཅད་འོད་ཀྱི་རྣམ་པར་
རང་གི་སྙིང་གར་བསྡུས་པའི་མི་དམིགས་པའི་སྟོང་ཉམས་ནམ་མཁའ་ལྟ་བུ་དང། ངེས་དོན་རང་བཞིན་མེད་པར་འཛིན་པའི་འཛིན་སྟངས་དམ་སྒྲིད་དེ་བ་གཉིས་ཚོགས་ཀྱི་མཉམ་གཞག་ནམ་
མཁའ་ལྟ་བུའི་རྣལ་འབྱོར་ལ་གནས་པར་གྱུར། ཅེས་བརྗོད་ཅིང་བསམ་ལ། དང་པོར་དགག་བྱ་བདེན་གྲུབ་ངོས་འཛིན་ཚུལ། བར་དུ་འགོག་བྱེད་ཀྱི་རིགས་པས་དཔྱད་པ་བྱ་ཚུལ། མཐར་
མེད་དགག་གི་སྟེང་དུ་མཉམ་པར་འཇོག་ཚུལ་རྣམས་དགེ་ལྡན་ཕྱག་རྒྱ་ཆེན་པོའི་ཟབ་ཁྲིད་ལས་འབྱུང་བ་ལྟར་བསྐྱང་བར་བྱའོ། །གསུམ་པ་མཇུག་བསགས་པའི་དགེ་བ་རྣམས་བྱང་ཆུབ་

[030B] སྟོང་པའི་ངང་ལས་པདྨ་དང་ཉི་མའི་གདན་ལ། རང་ཉིད་བཅོམ་ལྡན་འདས་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་མའི་སྐུར་བཞེངས་པར་གྱུར། ཅེས་ལྡངས་ལ་
དེ་ལྟར་རང་གཞན་འཁོར་འདས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་སྟོངས་པའི་སྣང་སྟོང་ཚོགས་པ་སྒྱུ་མ་ལྟ་བུའི་རྣལ་འབྱོར་ལ་གནས་པར་གྱུར་པར་བསམ་སྟེ། ཕཿཊ་དེ་ལྟར་སྣང་སྟེང་
སྒྱུ་མའི་རྣལ་འབྱོར་གྱིས། །ཐབས་ཤེས་ཟུང་འབྲེལ་ལམ་བཟང་ལ་འབད་པའི། །ཚོགས་གཉིས་ཟླ་ཟེར་འཐུངས་པའི་ཀུནྡ་ལྟར། །རབ་དཀར་ཀུན་གསལ་ཕ་མཐའ་འཆིང་བ་དེས། །སྐྱེ་འཕྲེང་ཀུན་ཏུ་
དལ་བརྒྱད་འབྱོར་བཅུའི་རྟེན། །ཐོབ་ཅིང་བཤེས་གཉེན་དམ་པས་རྗེས་བཟུང་སྟེ། །ཚང་ལ་མ་ནོར་མདོ་སྔགས་ལམ་རིམ་དོན། །རྙེད་ནས་སྒྲུབ་པ་སྙིང་པོར་བྱེད་པར་ཤོག་ཁྱད་པར་ཟབ་ལམ་བཅོད་
ཀྱི་ཉམས་ལེན་ལ། །ཐོས་དང་བསམ་པས་སྒྲོན་འདོགས་ལེགས་ཆོད་ནས། །སྐྱབས་སེམས་ཚད་མེད་བཞི་ལྡན་ཉམས་བསྟར་བས། །བསྟན་དང་ཐེག་མཆོག་ཆོས་སྒོར་ཚུད་པར་ཤོག་ཕུལ་
བྱུང་ཞིང་གི་དམ་པ་བླ་མ་ལྷར། །དད་ཅིང་གུས་པས་རྣམ་འདུན་མཎྜལ་བཅས། །ཕུལ་ནས་གདུང་ཤུགས་དྲག་པོས་གསོལ་བཏབ་མཐུས། །སྒྲིབ་བྱང་ཚོགས་རྫོགས་བྱིན་རླབས་འཇུག་པར་ཤོག་

[031A]༄༅། །འདྲེ་གདོན་བླ་མ་ལྷ་ཡི་རྣམ་འཕྲུལ་དུ། །རྟོགས་ནས་བེམ་ལུས་ཟག་མེད་ཡེ་ཤེས་ཀྱི། །བདུད་རྩིར་བསྒྱུར་ཏེ་ཕུལ་བས་རབ་དགྱེས་ནས། །བྱིན་རླབས་དངོས་གྲུབ་ཆར་གྱིས་
ཚིམ་པར་ཤོག་ཆོས་བརྒྱད་སྤྲོས་པས་དབེན་པའི་དུར་ཁྲོད་དུ། །ལྷན་སྐྱེས་བདེ་སྟོང་རོལ་བའི་གར་བསྒྱུར་ཞིང། །རྟེན་འབྱུང་སྐྱེ་བ་མེད་པའི་ཕཊ་ཀྱི་སྒྲས། །བདག་འཛིན་འགོང་པོའི་ཀླད་པ་འགེམས་
པར་ཤོག་མཚན་དཔེའི་སྐུ་དང་རྨད་བྱུང་མཁྱེན་བརྩེའི་ཐུགས། །ཟུང་དུ་འཇུག་པའི་གོ་འཕང་མངོན་གྱུར་ཏེ། །རང་ཉིད་གང་ལ་གནས་པའི་ཕུན་ཚོགས་དེར། །མ་རྒན་འདྲེ་གདོན་མ་ལུས་འགོ་
པར་ཤོག་མཆོག་གསུམ་བྱིན་རླབས་དྲང་སྲོང་བདེན་མཐུ་དང། ཆོས་དབྱིངས་རྣམ་དག་རྒྱུ་འབྲས་མི་བསླུ་ཞིང། །བདག་གི་ལྷག་བསམ་དཀར་བའི་བདེན་པའི་མཐུས། །ཇི་ལྟར་སྨོན་བཞིན་
འགྲུབ་པའི་བཀྲ་ཤིས་ཤོག་ཅེས་གནས་སྐབས་དང་མཐར་ཐུག་ཏུ་དགེ་བའི་བསྔོ་བ་དང་སྨོན་ལམ་རྣམ་པར་དག་པ་གདབ་བོ། །འདིར་སྨྲས་པ། མཁའ་འགྲོའི་དབང་ཕྱུག་ལབས་ཀྱི་སྒྲོན་
མ་དང། །རྒྱལ་བ་གཉིས་པའི་གདམས་པ་ཟུང་གཅིག་ཏུ། །སྦྲེལ་བའི་ལེགས་བཤད་འོ་མའི་རྒྱ་མཚོ་ཆེ། །བསྐྱིལ་མཛད་པཎ་ཆེན་དྷ་རྨ་དཧྭ་ཛའི་གཞུང། །རྣམ་དག་ལུང་གི་ལྷུན་སྟུག་རི་བོ་
[031B] །ཁུངས་ལྡན་མན་ངག་ལྷག་མ་ཅན་བཏགས་ནས། །དྲི་མེད་རིགས་པའི་རྩལ་གྱིས་བསྲུབས་ལས་སླར། །སྔོན་མེད་ཆོག་བསྒྲིགས་ས་མོས་གཉེན་འདི་བསྐྲུན། །འདིར་འབད་ལེགས་བྱས་
མཁའ་ལྡིང་ཕུ་བོ་ཡིས། །ཡང་དག་ལྟ་བ་འོད་སྟོང་ཅན་དྲངས་ཏེ། །ཐོག་མེད་དུས་ནས་སེམས་ལ་ཉེར་ཞུགས་པའི། །རྨོངས་པའི་སྨག་རུམ་མཐུག་པོ་སངས་གྱུར་ཅིག་ཅེས་གཅོད་དཀར་འགྱེད་ཀྱི་ངག་
འདོན་མདོར་བསྡུས་ཏེ་བརྗོད་པ་མ་གཅིག་མཁའ་འགྲོའི་དབང་མོའི་ཞལ་ལུང་ཞེས་བྱ་བ་འདི་ནི། ལམ་འདི་ལ་མཆོག་ཏུ་དད་པའི་དགེ་སློང་སྙོམ་ལས་པ་དྷརྨ་བྷ་དྲས་ཁྲོ་བོའི་ལོ་ཁྲུམས་ཟླ་བའི་ཡར་ཚེས་བཟང་པོར་པ་རྣམ་
བདེ་ཆེན་རི་ཁྲོད་ཀྱི་སྤོང་ཁང་དུ་སྦྱར་བའོ།། །།

[032A]༄༅། ། གཅོད་གཞུང་ལེགས་པ་ཞིག་བཞུགས་སོ་ །།    ༈    །ན་མོ་གུ་རུ་དེ་བ་ཌཱ་ཀི་ནཱི་ཡེ། དེ་ལ་འདིར་ལྕང་སྐྱ་ངག་དབང་བློ་བཟང་ཆོས་ལྡན་གྱིས། ཐབས་ཤེས་ཟུང་འབྲེལ་ལ་སྤྱོད་ཅིང། །
བདག་འཛིན་འཁྲི་བ་གཅོད་པ་ཡི། ཞེས་གསུངས་པ་ལྟར་སྐལ་བ་དང་ལྡན་པ་སངས་རྒྱས་ཀྱི་སར་བགྲོད་པའི་ལམ་མཆོག་ཐབས་ཤེས་གཅོད་ཀྱི་སྙིང་པོ་ཉམས་སུ་ལེན་ཚུལ་ལ་བཞི། གང་དུ་
ཉམས་སུ་ལེན་པའི་གནས། གང་གིས་ཉམས་སུ་ལེན་པའི་རྟེན། གང་ཞིག་ཉམས་སུ་ལེན་པའི་གདམས་པ། གང་ཉམས་སུ་བླངས་པ་ལ་བརྟེན་ནས་ཚར་ལྷོངས་ཇི་ལྟར་འབྱུང་ཚུལ་ལོ། །དང་པོ་ནི་
ལྕང་སྐྱ་རིན་པོ་ཆེས། ཡིད་ཕེབས་སྡོད་ཉམས་སྤྲོ་བ་དང། །དམ་པས་བྱིན་གྱིས་བརླབས་པ་དང། །གཉན་ཁྲོད་འཇིགས་པ་སྐྱེ་བ་སོགས། །གང་ཡང་རུང་བའི་དབེན་གནས་སུ། །ཞེས་གསུངས་པ་ལྟར་
རོ། །གཉིས་པ་གང་གིས་ཉམས་སུ་ལེན་པའི་རྟེན་ནི། ཐར་འདོད་དེད་དཔོན་མ་ཉིད་ལས། སྲིད་པའི་ཕུན་ཚོགས་ཆུ་ཤིང་ལྟ་བུར་མཐོང་ནས་བྱམས་པ་དང་སྙིང་རྗེས་བྲན་དུ་བཟུང་ནས་ཐམས་ཅད་
མཁྱེན་པ་ཉིད་ཡིད་ལ་གཅགས་པས་འཁོར་བའི་ས་བོན་དྲུང་ནས་འབྱིན་པར་འདོད་པས་ཡིན་གྱི། རྙེད་བཀུར་དང་གྲགས་འདོད་ཀྱི་བསམ་པས་འཇིག་རྟེན་གྱི་ལྷ་འདྲེ་ལ་བསྔོ་བ་དང། དེའི་ཕྱིར་

[032B] ཤིང་གཉན་གཅོད་པ་དག་ནི་ཆོས་འདིའི་འགལ་ཟླར་ཤེས་པར་གྱིས་ཤིག་ཅེས་གསུངས་པ་ལྟར། ངེས་འབྱུང་བྱང་སེམས་ལྟ་བ་རྣམ་དག་གསུམ་ལ་
སྦྱངས་པས་མྱོང་བ་ཅུང་ཟད་སྐྱེས་པ་ན་བོགས་ལྷག་པར་འབྱིན་པའི་ཕྱིར་དུ། གཅོད་གཏོང་འདོད་ཀྱི་བསམ་པ་དང། དབང་ལུང་མན་ངག་ཕྱག་ལེན་ཉམས་དབྱངས་མཐའ་དག་ལེགས་པར་ནོས་ཏེ་
ཚགས་སུ་ཚུད་པ་ཞིག་མ་མཐར་དགོས་སོ། །གསུམ་པ་གང་ཞིག་ཉམས་སུ་ལེན་པའི་གདམས་པ་ལ་གསུམ། བསྟན་པ་ལ་འཇུག་པའི་སྒོ་དམ་པ་སྐྱབས་འགྲོའི་རིམ་པ། སྐུ་གཉིས་ཀྱི་ལག་རྗེས་འཇོག་
བྱེད་ཚོགས་གཉིས་གསོག་པ། བསགས་པའི་དགེ་བ་རྣམས་ཆུད་མི་ཟ་བར་བྱ་བའི་ཕྱིར་བྱང་ཆུབ་ཆེན་པོར་བསྔོ་བའོ། །དང་པོ་ནི། རིན་ཆེན་འཕྲེང་བ་ལས། སྔ་མ་སྔ་རུ་མ་ནོན་ན། །དགྲ་ངན་དག་ལ་བྱ་
ཤོར་འདྲ། ཞེས་གསུངས་པ་ལྟར། མགོ་སྐོར་གྱི་ཚར་ཚད་མི་འབྱུང་བའི་ཕྱིར་དུ་རྣལ་འབྱོར་འགྲོ་ལུགས་རྣམ་བཞི་དང་ཟིལ་གནོན་དམིགས་པ་སྐོར་གསུམ་ལ་འབད་དགོས་པས། ཕྱི་མའི་ཉམས་
ལེན་ཕྱོགས་གཅིག་ཏུ་དྲིལ་བ་ནི། རང་གི་མལ་དེར་རིག་པ་ངར་ལྡན་གྱི་ལྟ་བའི་ངང་ནས། ནམ་མཁའ་བར་སྣང་ས་གཞི་གསུམ་ལ་གཏད་དེ་ཕཿཊ་དྲག་པོར་རྒྱབ་ནས། རང་གི་ལུས་འདི་ངོ་བོ་བླ་

[033A]༄༅། །མ་ཡི་དམ་སངས་རྒྱས་བྱང་སེམས་མཁའ་འགྲོ་ཆོས་སྐྱོང་ཐམས་ཅད་ཀྱི་ཐུགས་རྗེའི་བདག་ཉིད་ཡིན་པ་ལ་རྣམ་པ་མཆོད་རྟེན་རི་རབ་ཙམ་ཞིག་ཏུ་གྱུར་ནས་ས་གཞི་ཐམས་ཅད་
བྱིར་ཏེ་མནན་པས་མེར་གྱི་མ་གད་ནས་ཕལ་པའི་ས་རྡོ་གང་ཡང་མེད་པར་གྱུར། ཕཿཊ་གཞི་བདག་འདིས་གཙོ་བྱས་སྣང་སྲིད་ཀྱི་ལྷ་འདྲེ་ཐམས་ཅད་ཕ་མ་དྲིན་ཅན་ཤ་སྟག་ཡིན། འདི་རྣམས་བདག་
འཛིན་གྱིས་བཅིངས་ཏེ་འཁོར་བར་འཁྱམས་ནས་སྡུག་བསྔལ་གྱིས་མནར་བ་སྙིང་རེ་རྗེ། འདི་རྣམས་བླ་ན་མེད་པའི་བདེ་བ་ལ་འགོད་པའི་ཕྱིར་བདག་ཉིད་ས་ཕྱོགས་འདི་ནས་འཁོར་བ་མ་སྟོངས་ཀྱི་
བར་དུ་གཡོ་བར་མི་བྱ་འགུལ་བར་མི་བྱའོ་སྙམ་པའི་བྱམས་སྙིང་རྗེའི་སེམས་དང་འདྲེས་པའི་རླུང་སྣ་བུག་ནས་ཕྱིར་བུས་པ་ཕྱོགས་ཐམས་ཅད་དུ་སོང་བས་འཇིག་རྟེན་གྱི་ཁམས་ཀྱི་ལྷ་འདྲེ་
ཐམས་ཅད་རང་དབང་མེད་པར་རླུང་ནང་དུ་རྡུབ་པ་དང་མཉམ་དུ་བསྡུས་ཏེ་རང་གི་མཐའ་སྐོར་དུ་འཁོད་པའི་སྟེང་འོག་ཕྱོགས་མཚམས་ཐམས་ཅད་ཁྲོས་མ་ནག་མོས་བར་མཚམས་མེད་
པར་བསྐོར་བར་གྱུར། ཅེས་བརྗོད་དེ་སེམས་སྤྲོས་པའི་མཐའ་ཐམས་ཅད་དང་བྲལ་བའི་སྟོང་ཉིད་ལ་རྩེ་གཅིག་ཏུ་མཉམ་པར་འཇོག་ཅི་ཐུབ་བྱ། དེའི་ངང་ནས། ཕཿཊ་མདུན་གྱི་ནམ་མཁར་

[033B] །བཀའ་དྲིན་གསུམ་ལྡན་རྩ་བའི་བླ་མ་དང། །དབྱེར་མེད་མ་གཅིག་ལབས་ཀྱི་སྒྲོན་མ་ལ། །དཀོན་མཆོག་གསུམ་གྱིས་བསྐོར་ནས་བཞུགས་པར་གྱུར། ཅེས་སྐྱབས་ཡུལ་
གསལ་བཏབ་སྟེ། སྐྱབས་འགྲོའི་རྒྱུ་གཉིས་དང་ལྡན་པས། ཕཿཊ་དེང་ནས་ཇི་སྲིད་བྱང་ཆུབ་སྙིང་པོའི་བར། །བླ་མ་དཀོན་མཆོག་གསུམ་ལ་སྐྱབས་སུ་མཆི། །མར་གྱུར་སེམས་ཅན་ཀུན་གྱི་དོན་གྱི་ཕྱིར། །རྫོགས་
སངས་རྒྱས་ཀྱི་གོ་འཕང་ཐོབ་པར་བྱ། །ཞེས་ལན་གསུམ་གྱིས་སྐྱབས་འགྲོ་སེམས་བསྐྱེད་དང། སེམས་ཅན་ཐམས་ཅད་བདེ་དང་ལྡན་པ་དང། །སྡུག་བསྔལ་དང་བྲལ་སྡུག་བསྔལ་ཀུན་མེད་པའི། །བདེ་
དང་མི་འབྲལ་ཉེ་རིང་ཆགས་སྡང་དང། །བྲལ་བའི་བཏང་སྙོམས་མཆོག་ལ་གནས་པར་གྱུར། ཅེས་ཚད་མེད་བཞི་དང། མ་སེམས་ཅན་ཐམས་ཅད་ཀྱི་དོན་དུ་མྱུར་བ་མྱུར་བར་བླ་མ་སངས་རྒྱས་ཀྱི་
གོ་འཕང་ཐོབ་པར་བྱ། དེའི་ཕྱིར་དུ་ལམ་ཟབ་མོ་སྤྱོད་ཀྱི་སྙིང་པོ་ཉམས་སུ་བླང་བར་བགྱིའོ། །ཞེས་ལན་གསུམ་གྱིས་ཁྱད་པར་གྱི་སེམས་བསྐྱེད་རྣམས་རྒྱུད་དང་འདྲེས་ངེས་བྱས་རྗེས། སྐྱབས་ཡུལ་
རྣམས་རང་ལ་ཐིམ་པས་བྱིན་གྱིས་བརླབས་པར་གྱུར། ཅེས་བརྗོད་པར་བྱའོ། །གཉིས་པ་སྐུ་གཉིས་ཀྱི་ལག་རྗེས་འཇོག་བྱེད་ཚོགས་གཉིས་གསོག་པ་ལ་གཉིས། ཐུན་མོང་བ་གཟུགས་སྐུའི་ལག་རྗེས་འཇོག་བྱེད་

[034A]༄༅། །བསོད་ནམས་ཀྱི་ཚོགས་གསོག་པ་དང། ཐུན་མོང་མ་ཡིན་པ་ཆོས་སྐུའི་ལག་རྗེས་འཇོག་བྱེད་རང་བཞིན་མེད་པར་བསྒོམ་པའོ། །དང་པོ་ནི། ཕཿཊ་རང་གི་སྤྱི་བོར་པད་ཉིར་
གདན་སྟེང། །ངོ་བོ་རང་གི་རྩ་བའི་བླ་མ་དང། །དབྱེར་མེད་མ་གཅིག་ལབས་ཀྱི་སྒྲོན་མ་ལ། །རྣམ་པ་བཅོམ་ལྡན་རྡོ་རྗེ་ཕག་མོ་ནི། །སྐུ་མདོག་དམར་མོ་ཞལ་གཅིག་ཕྱག་གཉིས་མ། །ཕྱག་གཡས་
གྲི་གུག་གཡོན་པས་ཐོད་ཁྲག་འཛིན། །མཆན་ཁུང་ཁ་ཊཱཾ་ག་ཡིས་མཛེས་པར་བརྒྱན། །ཁྲོ་ཆགས་སྤྱན་གསུམ་མཆེ་བ་ཅུང་ཟད་གཙིགས། །སྐྲ་གྲོལ་གཅེར་མོ་རུས་པའི་རྒྱན་དྲུག་གསོལ། །འོད་
དང་གཟི་བརྗིད་འབར་བའི་དབུས་ཉིད་ན། །གཡས་བརྐྱངས་གཡོན་བསྐུམས་གར་སྟབས་ཀྱིས་བཞུགས་པའི། །སྤྱི་བོར་ཨོཾ་དཀར་མགྲིན་པར་ཨཿ་དམར་པོ། །ཐུགས་ཀར་ཧཱུཾ་སྔོན་ཧཱུཾ་གི་འོད་
ཟེར་གྱིས། །རང་བཞིན་གནས་ནས་བླ་མ་མཁའ་འགྲོ་མར་རྡོ་རྗེ་ཕག་མོ་ལ། །དཀོན་མཆོག་གསུམ་གྱིས་བསྐོར་བ་སྤྱན་འདྲེན་ན། །འཁོར་བཅས་ཐོགས་མེད་གནས་འདིར་གཤེགས་སུ་གསོལ། ཕཿཊ་
ཆོས་དབྱིངས་དག་པའི་ཕོ་བྲང་ནས། །སྒྱུ་འཕྲུལ་དྲ་བའི་སྐུར་སྟོན་པ། །གནས་གསུམ་མཁའ་འགྲོའི་དབང་ཕྱུག་མ། །བརྩེ་བར་དགོངས་ལ་གནས་འདིར་བཤེགས། །ཛཿ་ཧཱུཾ་བཾ་ཧོཿ་དབྱེར་མེད་རོ་གཅིག་

[034B] །སླར་ཡང་འོད་འཕྲོས་ཞི་ཁྲོ་རབ་འབྱམས་རྣམས། །སྤྱན་དྲངས་སྤྱི་བོའི་བླ་མ་ལྷ་ལ་ཐིམ། །དེ་ཉིད་སྐྱབས་གསུམ་ཀུན་འདུས་ངོ་བོར་གྱུར། །སླར་ཡང་འོད་ཟེར་ལྕགས་ཀྱུ་ཞགས་པ་དང། །ལྕགས་
སྒྲོག་དྲིལ་བུའི་རྣམ་པ་དཔག་མེད་འཕྲོས། །གནོད་བྱེད་གཙོ་བྱས་རིགས་དྲུག་སྙིང་ག་ནས། །ལྕགས་ཀྱུས་བཟུང་ཞིང་མགྲིན་པ་ཞགས་པས་བཅིངས། །ཡན་ལག་ལྕགས་སྒྲོག་དག་གིས་དམ་དུ་
བསྡམས། །དྲིལ་བུའི་སྒྲ་ཡིས་དབང་དུ་བསྡུས་གྱུར་ནས། །ས་ཡི་དྲེག་པ་ཆགས་པ་ཇི་བཞིན་དུ། །རང་གི་མཐའ་སྐོར་དག་ཏུ་འཁོད་པར་གྱུར། །ཅེས་ཚོགས་ཞིང་གསལ་བཏབ་ནས། ཕཿཊ་ལྷུན་གྲུབ་སྤྲོས་
དང་བྲལ་བའི་ཆོས་ཀྱི་དབྱིངས། །བདེ་ཆེན་ལོངས་སྤྱོད་རྫོགས་པའི་རོལ་བ་ལས། །སྣ་ཚོགས་དུ་མར་སྤྲུལ་པའི་ཌཱ་ཀི་མ། །བཅོམ་ལྡན་ སངས་རྒྱས་མཁའ་འགྲོ་  རྡོ་རྗེ་ཕག་མོ་ལ་ཕྱག་འཚལ། །བདེ་སྟོང་
ལྷན་ཅིག་སྐྱེས་པ་ནམ་མཁའི་ཀློང། །ཟག་མེད་བདེ་བ་བསྐྱེད་པའི་མཆོད་པའི་སྤྲིན། །ཕུན་ཚོགས་རྣམ་འགྱུར་སྟོང་གི་རྣམ་རོལ་ཅན། །མ་ལུས་དགྱེས་པ་བསྐྱེད་ཕྱིར་ཁྱེད་ལ་འབུལ། །ཆོས་ཀུན་རང་
བཞིན་མཁའ་ལྟར་རྣམ་དག་ཀྱང། །ཐོག་མེད་མ་རིག་འཁྲུལ་པའི་བག་ཆགས་ཀྱིས། །རྨི་ལམ་བཞིན་དུ་ནོངས་པའི་ཚོགས་མཆིས་པ། །བརྗོད་བྲལ་རང་བཞིན་དག་པའི་དབྱིངས་སུ་བཤགས། །སྨྲ་

[035A]༄༅། །བསམ་བརྗོད་ལས་འདས་པ་དམ་པའི་དོན། །དགེ་དང་མི་དགེའི་མཚན་མ་མི་མངའ་ཡང། །ཀུན་རྫོབ་ཟླ་ཤལ་ལྟར་དཀར་རྟེན་འབྲེལ་ལ། །བདག་ཅག་བསམ་པ་དག་པས་ཡི་རང་
ངོ། བདེན་པས་སྟོངས་ཡང་བྲག་ཆའི་སྒྲ་སྙེན་བཞིན། །བདག་སོགས་འགྲོ་ལ་ཀུན་ཏུ་བཟང་པོའི་ལམ། །འདོམས་ཕྱིར་ཇི་སྲིད་ཕ་མཐའ་མི་མངོན་པའི། །བགྲང་ཡས་བསྐལ་པའི་བར་དུ་བཞུགས་སུ་
གསོལ། །དེ་ལྟར་སྣང་སྟོང་ཚོགས་པའི་རོལ་པ་ལས། །འོངས་པའི་བསོད་རྣམས་ཕུང་པོ་ཇི་སྙེད་པ། །བདེན་མེད་འགྲོ་བ་མ་ལུས་བསྒྲལ་བའི་ཕྱིར། །ཟུང་འཇུག་རྡོ་རྗེ་འཆང་གི་རྒྱུ་རུ་བསྔོ། ། ཞེས་ཡན་ལག་བདུན་
པ་ཕུལ་ནས་ ། ཕཿཊ་བླ་མའི་སྐུ་གསུམ་ཐུགས་ཀྱི་བྱིན་རླབས་རྣམས། །སྐུ་ཡི་ཆ་ལས་བདུད་རྩིའི་རྣམ་པར་བབས། །རང་གཞན་སེམས་ཅན་ལུས་སེམས་ལ་ཞུགས་པས། །སྡིག་སྒྲིབ་ནང་གདོན་ཆགས་གོ་
ཐམས་ཅད་དག་ཕཿཊ་རང་ལུས་དབུས་སུ་དབུ་མ་སྦ་ལྕག་ཙམ། །ལྟེ་བ་ནས་བཟུང་སྤྱི་བོར་ཐལ་གྱིས་ཟུག་ལྟེ་བར་རང་སེམས་ཐིག་ལེ་ཅོག་སྒོང་ཙམ། །དཀར་འཚེར་འཕར་ལ་འཕུར་ལ་ཁད་པར་གྱུར། །
ཕཿཊ་རང་སེམས་ལྟེ་བ་ནས་ཐོན་སྙིང་གར་སླེབས། །ཕཿཊ་སྙིང་ག་ནས་ཐོན་མགྲིན་པའི་གནས་སུ་སླེབས། །ཕཿཊ་མགྲིན་པ་ནས་ཐོན་སྤྱི་བོའི་གཙུག་ཏུ་སླེབས། །ཕཿཊ་སྤྱི་བོ་ནས་ཐོན་བླ་མའི་ཐུགས་

[035B] །ཕཿཊ་རང་ལུས་རྙིང་པ་ཤིང་སྡོང་བཅད་པ་བཞིན། །ལིང་གིས་འགྱེལ་བས་སྟོང་གསུམ་གང་བར་གྱུར། །ཕཿཊ་སླར་ཡང་རང་སེམས་བླ་མའི་ཐུགས་ཀ་ནས། །མཁའ་འགྲོ་གྲི་ཐོང་འཛིན་པའི་
རྣམ་པར་ཐོན། །ཕཿཊ་གྲི་གུག་འབར་བས་ཕུང་པོ་རྙིང་པ་དེའི། །སྤྱི་བོ་ནས་བཟུང་གསུམ་ཕྲག་པར་དུ་གཤགས། །ཕཿཊ་སྙིང་ག་ནས་བཟུང་ལག་གཡས་རྩེའི་བར་གཤགས། །ཕཿཊ་སྙིང་ག་ནས་བཟུང་ལག་
གཡོན་རྩེའི་བར་གཤགས། །ཕཿཊ་གསུམ་ཕྲག་ནས་བཟུང་རྐང་གཡས་རྩེའི་བར་གཤགས། །ཕཿཊ་གསུམ་ཕྲག་ནས་བཟུང་རྐང་གཡོན་རྩེའི་བར་གཤགས། །ཕཿཊ་པགས་པ་སྦུད་དེ་བཤུས་ནས་ཆལ་ཏེ་
བཀྲམས། །རྒྱ་ནི་སྟོང་གསུམ་ཁྱོན་དང་མཉམ་པར་གྱུར། །ཕཿཊ་ཕགས་པ་རབ་མཛེས་གསེར་གྱིས་གཞིའི་སྟེང། །ཁྲག་ཆེན་བདུད་རྩིའི་ཆུ་ཡིས་ཆག་ཆག་བཏབ། །ཤ་ཁྲག་མེ་ཏོག་ཕང་ཕུང་ཚོམ་བུར་གྱུར། །
ཡན་ལག་རྣམས་ལས་གླིང་ཆེན་བཞི་དང་ནི། །ཉིད་ལག་གླིང་ཕན་བརྒྱད་དུ་གྱུར་པའི་དབུས། །ཁོག་པ་རིན་ཆེན་རྡུལ་མང་བརྩེགས་པའི་རྩེར། །མགོ་བོ་རྣམ་པར་རྒྱལ་བའི་ཁང་བཟང་མཛེས། །མིག་གཉིས་
མུན་སེལ་ཉི་མ་ཟླ་བ་དང། །སྙིང་ནི་ཡིད་བཞིན་ནོར་བུ་རིན་པོ་ཆེ། །དབང་པོ་ནང་ཁྲོལ་ཡོངས་སུ་གྱུར་པ་ལས། །ལྷ་མིའི་འདོད་ཡོན་དཔལ་འབྱོར་ཕུན་སུམ་ཚོགས། །ཕཿཊ་འདོད་དགུའི་རྒྱ་མཚོ་མཎྜལ་བཟང་

[036A]༄༅། །པོ་འདི། །རྩ་བརྒྱུད་བླ་མ་ཡི་དམ་ལྷ་ཚོགས་དང། །སངས་རྒྱས་བྱང་སེམས་དཔའ་བོ་རྣལ་འབྱོར་མ། །བསྟན་སྲུང་རྒྱ་མཚོར་བཅས་ལ་ལེགས་འབུལ་ན། །ཐུགས་རྗེས་བཞེས་ནས་བྱིན་
རླབས་དངོས་གྲུབ་སྩོལ། །ཞེས་མཎྜལ་ཕུལ་ཏེ། ཕཿཊ་མཁའ་མཉམ་མ་རྒན་དྲིན་ཅན་འདི་དག་ཀུན། །ཉོན་མོངས་ཀྱིས་སྨྱོ་གཏི་མུག་མུན་པས་བསྒྲིབས། །ཉེས་སྤྱོད་དབང་གིས་སྤྱིར་གྱི་འཁོར་བ་
དང། །ཁྱད་པར་འཇིགས་རུང་ངན་འགྲོའི་མེ་ནང་དུ། །སྲེག་ཅིང་བསྲེག་ལ་ཕྱོགས་རྣམས་སྒྲོལ་བའི་ཁུར། །ཐོག་མེད་དུས་ནས་གཅེས་པར་བསྐྱངས་པའི་བུ། །བདག་ལ་ཕབ་ཕྱིར་རང་ཉིད་ཡལ་དོར་ནས། །
མ་རྣམས་གཅེས་པར་བཟུང་སྟེ་ཕན་བདེ་དང། །སྤང་ནས་སྡུག་བསྔལ་རྒྱུ་བཅས་ལས་ཕྲལ་ཏེ། །སྟོབས་བཅུའི་དཔལ་ལ་བདག་གིས་དགོང་བར་བྱ། །དེ་ཕྱིར་མྱུར་དུ་བླ་མ་སངས་རྒྱས་ཀྱི། །གོ་འཕང་
རིན་ཆེན་བསྒྲུབ་ཅིང་ཁྱད་པར་དུ། །སྔོན་ནས་ད་བར་གྲངས་མང་ལུས་བླངས་ཀྱང། །མར་གྱུར་འགྲོ་ལ་ཅི་ཡང་མ་ཕན་པས། །ད་རེས་ལུས་འདིས་གནོད་བྱེད་ཀྱིས་མཚོན་པའི། །འགྲོ་ལ་ཕན་པར་བླ་མས་
བྱིན་གྱིས་རློབས། །ཞེས་བརྗོད་ཅིང་མདུན་གྱི་ནམ་མཁར་བླ་མ་ལྷའི་ཚོགས་བཞུགས་གནས་དང་བཅས་པ་གསལ་བཏབ་ལ། ཕཿཊ་སྐུ་གསུམ་མངོན་གྱུར་ཁྱབ་བདག་རྡོ་རྗེ་འཆང། །ཟག་མེད་བདེ་
[036B] །རྒྱལ་སྲས་ཐུ་བོ་རྗེ་བཙུན་མཁྱེན་པའི་གཏེར། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གྲངས་མེད་རྒྱལ་བ་ཀུན་གྱི་ཐུགས་རྗེ་ནི། །གཅིག་ཏུ་བསྡུས་པ་སྐལ་
བཟང་སྐྱེ་དགུའི་གཉེན། །དབང་ཕྱུག་བརྒྱད་ལྡན་བློ་བཟང་གྲགས་པའི་དཔལ། །གསོལ་བ་། ཀུན་མཁྱེན་གཉིས་པ་འཇམ་དཔལ་རྒྱ་མཚོ་དང། །གདམས་པའི་མཆོག་མདའ་ཆོས་ཀྱི་རྒྱལ་
མཚན་ཞབས། །རྡོ་རྗེའི་སྐུ་བརྙེས་ཆོས་ཀྱི་རྡོ་རྗེ་ལ། །གསོལ་བ་། །རྡོ་རྗེ་འཆང་དངོས་བློ་བཟང་དོན་གྲུབ་དང། །དེ་སྲས་མཁས་གྲུབ་སངས་རྒྱས་ཡེ་ཤེས་ཞབས། །ཐམས་ཅད་མཁྱེན་པ་བློ་བཟང་ཆོས་
རྒྱན་ལ། །གསོལ་བ་་གྲུབ་པ་མཆོག་བརྙེས་བློ་བཟང་དམ་ཆོས་དང། །ལྷ་མིའི་འདྲེན་མཆོག་བློ་བཟང་ཡེ་ཤེས་ཞབས། །གཅོད་ཡུལ་མཐར་ཕྱིན་འཕྲིན་ལས་ཆོས་འཕེལ་ལ། །གསོལ་བ་་
གྲུབ་པའི་དབང་ཕྱུག་བློ་བཟང་རྣམ་རྒྱལ་དང། །ཡོངས་འཛིན་དམ་པ་ཡེ་ཤེས་རྒྱལ་མཚན་ཞབས། །སླུ་མེད་སྐྱབས་མཆོག་དགེ་འདུན་བཟང་པོ་ལ། །གསོལ་བ་་སྐུ་གསུམ་གོ་འཕང་བདེ་བ་ཆེན་པོའི་
གནས། །ཡིད་ལ་དྲན་པ་ཙམ་གྱིས་སྩོལ་མཛད་པ། །རྩ་བའི་བླ་མ་རྗེ་བཙུན་རྣལ་འབྱོར་མར། །གསོལ་བ་་རྩ་བརྒྱུད་བླ་མ་ཡི་དམ་ལྷ་ཚོགས་དང། །སྐྱབས་ཀྱི་མཆོག་གསུམ་དཔའ་བོ་མཁའ་གྲོ་མ་

[037A]༄༅། །མཐུ་ལྡན་བཀའ་སྲུང་རྒྱ་མཚོར་བཅས་པ་ལ། །གསོལ་་བཤེས་གཉེན་དམ་པ་ཚུལ་བཞིན་བསྟེན་པ་དང། །དལ་འབྱོར་དོན་ཆེ་རྙེད་པར་དཀའ་བ་དང། །མྱུར་དུ་འཇིག་པར་
སླ་བའི་ཚུལ་རྟོགས་ནས། །ཚེ་འདི་བློ་ཡིས་ཐོངས་པར་བྱིན་གྱིས་རློབས། །འཁོར་བའི་ངང་ཚུལ་མེ་འོབས་ལྟར་མཐོང་ནས། །བདག་གཞན་བརྗེ་བའི་བྱང་ཆུབ་སེམས་མཆོག་གིས། །སྒྱུ་མའི་ཕུང་པོ་ཟན་
དུ་བསྒྱུར་བ་དང། །གཉན་ས་རི་ཁྲོད་འགྲིམས་པར་་བདག་མེད་གནས་ལུགས་རྟོགས་པའི་ཡེ་ཤེས་ཀྱིས། །ཉེས་བརྒྱའི་རྩ་བ་དྲུང་ནས་འབྱིན་པ་དང། །ཐབས་ཤེས་སྤྱོད་ཀྱི་ཉམས་ལེན་མཐར་ཕྱིན་
ཏེ། །བདུད་བཞི་རང་སར་ཞི་བར་། དེ་ལྟར་གདུང་ཤུགས་དྲག་པོས་གསོལ་བཏབ་པས། །བླ་མའི་སྐུ་གསུང་ཐུགས་ཀྱི་བྱིན་རླབས་རྣམས། །སྐུ་ཡི་ཆ་ལས་བདུད་རྩིའི་རྣམ་པར་བབས། །རང་གཞན་ལུས་
ཞུགས་སྡིག་སྒྲིབ་ཐམས་ཅད་དག་ཕཿཊ་རང་ལུས་དབུས་སུ་དབུ་མ་སྦ་ལྕག་ཙམ། ཞེས་པ་ནས། རྒྱ་ནི་སྟོང་གསུམ་ཁྱོན་དང་མཉམ་པར་གྱུར། །ཕཿཊ་ཀླད་པ་ཁུ་བ་ལ་སོགས་དྭངས་མ་རྣམས། །འདོད་
ཡོན་ལྔ་ལྡན་མཆོད་སྤྲིན་རྒྱ་མཚོར་གྱུར། །ཨོཾ་ཨཱ་ཧཱུཾ།  ལན་གསུམ་བརྗོད་ནས་བྱིན་གྱིས་བརླབས་ཏེ་ ། ཕཿཊ་རང་བཞིན་བདེ་སྟོང་ངང་ཉིང་ལས། །བྱུང་བའི་ཡིད་འོང་མཆོད་པའི་ཚོགས། །ཟག་མེད་བདེ་སྟེར་

[037B] །རྩ་བརྒྱུད་བླ་མ་ཡི་དམ་ལྷ། །སངས་རྒྱས་བྱང་ཆུབ་སེམས་དཔའི་ཚོགས། །དཔའ་བོ་རྣལ་འབྱོར་མ་རྣམས་དང། །བསྟན་སྲུང་རྒྱ་མཚོར་བཅས་རྣམས་ལ། །གུས་པས་འབུལ་ལོ་བརྩེ་བས་
བཞེས། །ཕཿཊ་ཚིགས་མ་ཤ་ཁྲག་རུས་པས་སྟོང་གསུམ་གྱི། །ཁྱོན་ཀུན་གང་བའི་དབུས་སུ་རང་སེམས་ཀྱི། །ངོ་བོ་གྲི་ཐོད་འཛིན་པའི་མཁའ་འགྲོ་མས། །གྲི་གུག་འབར་བས་ཕྱོགས་བཅུར་གཡབ་བཞིན་དུ་
སྲིད་རྩེ་ནས་བཟུང་མནར་མེད་དམྱལ་བའི་བར། །གནས་པའི་སྲིད་གསུམ་གདོན་བགེགས་འབྱུང་པོའི་ཚོགས། །ལྷ་ཀླུ་བཙན་བདུད་གཟའ་དམུ་སྲིན་པོ་དང། །དཀོར་བདག་མ་མོ་སྤྱི་དང་ཁྱད་པར་དུ། །རང་ལ་
གནོད་བྱེད་ཕོ་གདོན་རྒྱལ་པོ་དང། །མོ་གདོན་སེན་མོ་ལ་སོགས་ལྷ་འདྲེའི་ཚོགས། །མ་ཕོས་མ་མཐོང་མ་སླེབས་མ་ཟེར་བར། །མྱུར་བ་མྱུར་བར་འདིར་ཚོགས་འདིར་འདུས་ཤིག་ཕཿཊ་སྒྱུ་མའི་ལུས་
འདི་སྤྱིར་གྱི་འགྲོ་ཀུན་དང། །སྒོས་སུ་ཆོས་མཛད་ཡང་སྒོས་བླ་མ་ཡི། །གླུད་དུ་འབུལ་ཞིང་ཁྱད་པར་ཁྱེད་རྣམས་ཀྱི། །དོན་དུ་སངས་རྒྱས་གོ་འཕང་ཐོབ་བྱའི་ཕྱིར། །དོན་མཆོག་སྲི་ཞུའི་མགྲོན་ལ་
མཆོད་པར་འབུལ། །མགོན་པོ་ཡོན་ཏན་མགྲོན་ལ་གཏང་རག་གཏོང། །རིགས་དྲུག་སྙིང་རྗེའི་མགྲོན་ལ་སྦྱིན་པ་དང། གདོན་བགེགས་ལན་ཆགས་འགྲོན་ལ་བུ་ལོན་འཇལ། །ཕཿཊ་ཤ་ལ་དགའ་བ་

[038A]༄༅། །རྣམས་ཀྱིས་ཤ་ཟོ་ཞིག་ཁྲག་ལ་དགའ་བ་རྣམས་ཀྱིས་ཁྲག་འཐུངས་ཤིག་མདོར་ན་རུས་པ་ཆིལ་བུ་རྐང་མར་དང། །ནང་ཁྲོལ་དབང་པོ་ཚེ་སྲོག་བཀྲག་མདངས་དང། །གཟི་བརྗིད་
ལ་སོགས་རང་རང་གང་འདོད་པ། །དེ་དང་དེ་དག་ཅི་བདེར་ལོངས་སུ་ཆོད། །ཕཿཊ་ཕཿཊ་པགས་པ་དུམ་བུར་གཏུབས་པ་ཟས་གོས་དང། །ཡོ་བྱད་གནས་མལ་ནོར་འབྲུ་རིན་ཆེན་སོགས། །ཅི་འདོད་
དངོས་པོར་གྱུར་པ་ཁྱེར་ནས་ནི། །ནམ་མཁའི་མཐོངས་དང་གསེར་གྱི་ས་གཞིའི་གཏིང། །རི་རྩེ་ལུང་ནང་ཆུ་གཞུང་རྒྱ་མཚོའི་ཀློང། །དཀར་དམར་བྲག་དང་རྩི་ཤིང་ནགས་ཀྱི་གསེབ། །ཚོང་དུས་ལྷ་ཁང་
དཀོར་ཁང་ལ་སོགས་པ། །རང་རང་སོ་སོའི་གནས་སུ་ད་སོངས་ཤིག་ཕཿཊ་ ཅེས་བརྗོད་པར་བྱའོ་ ། །གཉིས་པ་མཐུན་མོང་མ་ཡིན་པ་ཆོས་སྐུའི་ལག་རྗེས་འཇོག་བྱེད་རང་བཞེན་མེད་པར་བསྒོམ་པ་ནི། རིན་ཆེན་འཕྲེང་
བ་ལས། བར་པ་བར་དུ་མནོན་ན། །དཔའ་བོ་ལག་གི་མཚོན་ཤོར་འདྲ། ཞེས་གསུངས་པ་ལྟར། སྤྱིར་མཆོད་སྦྱིན་གྱི་འཁོར་གསུམ་སོགས་ཆོས་ཐམས་ཅད་རང་བཞིན་གྱིས་སྟོངས་པའི་སྣང་སྟོང་སྒྱུ་མ་ལྟ་
བུའི་ཉམས་དང་སྐབས་ཐམས་ཅད་དུ་མ་བྲལ་བ་དགོས་ཤིང་ཁྱད་པར། ཕྱི་མ་ཕྱི་རུ་མ་ནོན་ན། །ཁྱི་ངན་དག་གིས་རྗེས་བསྙེགས་འདྲ། །ཞེས་གསུངས་པ་ལྟར། མཇུག་འདིར་ལྟ་བའི་རྒྱས་འདེབས་ནན་ཏན་

[038B] ཕཿཊ་སྦྱིན་བྱའི་རྫས་དང་སྦྱིན་ཡུལ་དང། །སྦྱིན་པ་པོ་རྣམས་རང་བཞིན་གྱིས། །གྲུབ་པ་རྡུལ་ཙམ་མེད་པ་ལ། །ངེས་ཤེས་དྲངས་ལ་མཉམ་གཞག་བྱ། །དེ་ཡང་སྦྱིན་པ་པོ་ཡིད། །རང་བཞིན་གྱིས་
ནི་མ་གྲུབ་སྟེ། །གྲུབ་ན་རྟེན་གཞི་བེམ་རིག་དང། །གཅིག་དང་ཐ་དད་གང་དུ་གྲུབ། །དེ་གཉིས་ལས་གཞན་གྲུབ་མི་སྲིད། །གཅིག་ན་རྟེན་གཞི་བེམ་རིག་གཉིས། །འབྲལ་མི་ནུས་ཏེ་རང་བཞིན་གྱིས། །གྲུབ་པའི་
ང་དང་གཅིག་ཡིན་ཕྱིར། །ཐ་དད་ན་ནི་བེམ་རིག་གཉིས། །ཕྲལ་རྗེས་འདི་ཞེས་བཟུང་རྒྱུ་ཞིག་ཡོང་དགོས་པ་ལས་མེད་པའི་ཕྱིར། །རང་བཞིན་མེད་པར་ཐག་བཅད་བྱ། །ཕཿཊ་མཆོད་བྱིན་འཁོར་གསུམ་རྨི་ལམ་སྒྱུ་
མ་དང། །ཆུ་ཟླ་བཞིན་དུ་སྣང་ཡང་བདེན་པས་སྟོང། །ཕཿཊ་བདེན་མེད་སྤྲོས་བྲལ་ནམ་མཁའ་ལྟ་བུའི་ངང། །དབྱིངས་རིག་དབྱེར་མེད་སྟོང་པའི་ངང་དུ་གྱུར། །ཕཿཊ་ཕཿཊ་ཕཿཊ་ ཅེས་བརྗོད་དེ་ ། ཚོགས་ཞིང་སོགས་
སྣང་བ་ཐམས་ཅད་འོད་ཀྱི་རྣམ་པར་རྗེས་ཞིག་གི་རིམ་པས་བསྡུས་ནས་སྣང་ངོར་སྟོང་ཉམས་ནམ་མཁའ་ལྟ་བུ་དང། ངེས་ངོར་རང་བཞིན་མེད་པར་ངེས་པའི་ངེས་ཤེས་དམ་སྒྲིང་ངེ་བའི་ཁྱད་པར་
གཉིས་ལྡན་གྱི་ངང་དུ་མཉམ་པར་འཇོག་ཅི་ཐུབ་བྱའོ། །གསུམ་པ་བསགས་པའི་དགེ་བ་རྣམས་ཆུང་མི་ཟ་བའི་ཕྱིར་བྱང་ཆུབ་ཆེན་པོར་བསྔོ་བ་ནི། སྟོང་པའི་ངང་ལས་དག་པའི་རྣམ་རོལ་ཏུ་ལངས་ལ་གནས་

[039A]༄༅། །སྐབས་དང་མཐར་ཐུག་ཏུ་དགེ་བའི་བསྔོ་བ་དང་སྨོན་ལམ་རྣམ་པར་དག་པ་གདབ་བོ། །བཞི་པ་གང་ཉམས་སུ་བླངས་པ་ལ་བརྟེན་ནས་ཚར་ལྷོངས་ཇི་ལྟར་འབྱུང་ཚུལ་ནི། ལྕང་སྐྱ་རིན་པོ་
ཆེས། དེ་ལྟར་ཉམས་སུ་བླངས་པ་ཡིས། །དངོས་ཉམས་རྨི་ལམ་ཅི་རིགས་པར། །འབྱུང་པོས་འཇིགས་སྐྲག་བསྐྱེད་པ་སོགས། །ཆོ་འཕྲུལ་བྱུང་ན་ཕྱི་ཡི་ལྷོངས། །ན་ཚ་བྱུང་ན་ནད་གི་ལྷོངས། །ཉོན་མོངས་འཕེལ་
ཆེས། དེ་ལྟར་ཉམས་སུ་བླངས་པ་ཡིས། །དངོས་ཉམས་རྨི་ལམ་ཅི་རིགས་པར། །འབྱུང་པོས་འཇིགས་སྐྲག་བསྐྱེད་པ་སོགས། །ཆོ་འཕྲུལ་བྱུང་ན་ཕྱི་ཡི་ལྷོངས། །ན་ཚ་བྱུང་ན་ནད་གི་ལྷོངས། །ཉོན་མོངས་འཕེལ་
སོགས་གསང་བའི་ལྷོངས། །དེ་རྗེས་དེ་དག་རིམ་པ་བཞིན། །དངོས་ཉམས་རྨི་ལམ་ཅི་རིགས་པར། ཞི་བའི་མཚན་མ་མཐོང་གྱུར་ན། །ཕྱི་ནང་གསང་བའི་ཚར་ཚད་ཡིན། །དེ་རྗེས་དངོས་ཉམས་རྨི་ལམ་དུ། །མི་
མིན་བསྙེན་བཀུར་བྱེད་པ་དང། །ལུས་ལས་མི་གཙང་ཐོན་པ་དང། །དགེ་ལ་སྤྲོ་ཞིང་ཉམས་རྟོགས་འཕེལ། །ཉོན་མོངས་བྲི་རྣམས་རིམ་པ་བཞིན། །ཕྱི་ནང་གསང་བའི་ཆོད་ཚད་ཡིན། །འདི་དག་འོང་དུ་མི་རེ་
ཞིང། །བྱུང་ཡང་རློམ་སེམས་བྱ་མི་རུང། ཞེས་གསུངས་པ་ལྟར་རོ། །དེ་དག་ནི་སེམས་ཅན་ཕ་མར་བསྒོམས་ནས་བྱང་ཆུབ་ཀྱི་སེམས་བསྐྱེད་དེ་ཤ་ཁྲག་སྟེར་བའི་ཚུལ་དམར་འགྱེད་དུ་གྲགས་པའི་
ཉམས་ལེན་ཡིན་ཅིང། ཡང་སེམས་ཅན་ཡི་དམ་དུ་བསྒོམས་ནས་དངོས་གྲུབ་ཞུ་བའི་ཚུལ་དཀར་འགྱེད་དུ་གྲགས་པའི་ཉམས་ལེན་བྱེད་པར་འདོད་ན་ཐོག་མར་སྐྱབས་འགྲོ་སེམས་བསྐྱེད་སོགས་

[039B] ཚོགས་ཞིང་བསྐྱེད་སྐབས། ཕཿཊ་རང་གི་སྤྱི་བོར་པདྨ་ཟླ་བའི་སྟེང། །ངོ་བོ་རང་གི་རྩ་བའི་བླ་མ་དང། །དབྱེར་མེད་མ་གཅིག་ལབས་ཀྱི་སྒྲོན་མ་ལ། །རྣམ་པ་སངས་རྒྱས་རིགས་ཀྱི་མཁའི་འགྲོ་ནི། །
དཀར་དམར་མདནས་ཆགས་ཞལ་གཅིག་ཕྱག་གཉིས་མ། །ཕྱག་གཡས་སེང་ལྡེང་ཌཱ་མ་རུ་འཁྲོལ་ཞིང། །གཡོན་པ་དངུལ་དཀར་དྲིལ་བུ་གསིལ་ལི་ལི། །དབུ་སྐྲ་ཕྱེད་བཅིངས་ལྷག་མས་སྐུ་སྟོད་ཁེབས།།
འཛུམ་སྒེག་ཉམས་ལྡན་དར་གྱི་ན་བཟའ་གསོལ། །འོད་དང་གཟི་རྗིད་འབར་བའི་དུས་ཡིད་ན།  ཞེས་པ་ནས། ཡན་ལག་བདུན་པ་མཎྜལ་བརྒྱུད་འདེབས་སོགས་ཕལ་ཆེར་སྔར་བཞིན་བྱས་རྗེས། ཕཿཊ་སླརྲ་ཡང་
རང་སེམས་བླ་མའི་ཐུགས་ཀ་ནས། །མཁའ་འགྲོ་གི་གུག་འཛིན་པའི་རྣམ་པ་ཅན། །སྐར་མདའ་ཆད་པ་བཞིན་དུ་རྒྱངས་ཏེ་ཐོན། །ཕུང་པོ་རྙིང་པའི་སྟེང་དུ་འཁོད་པར་གྱུར། ཕཿཊ་སྣོད་ཀྱི་འཇིག་རྟེན་དག་
པའི་གཞལ་ཡས་ཁང། །འདྲེ་གདོན་ལ་སོགས་བཅུད་ཀྱི་སེམས་ཅན་རྣམས། །ལྷ་དང་ལྷ་མོའི་རང་བཞིན་དུ་གྱུར་པའི། །གནས་གསུམ་ཡི་གེ་གསུམ་གྱིས་མཚན་པར་གྱུར། །རང་རང་ཐུགས་ཀའི་
ཧཱུཾ་ཡིག་འོད་ཟེར་གྱིས། །རང་བཞིན་གནས་ནས་རང་རང་ཡེ་ཤེས་བ། །སྤྱན་དྲངས་རང་རང་དམ་ཚིག་པ་ལ་ཐིམ། །ཛཿ་ཧཱུཾ་བཾ་ཧོཿ་དབྱེར་མེད་རོ་གཅིག་གྱུར། རང་ལུས་རྙིང་པ་ས་འཛིན་དབང་པོ་ལྟར། །ཆེ་

[040A]༄༅། །ཞིང་དཀར་ལ་དམར་བའི་བཀྲག་མ་དངས་ཅན། །ཚོ་ལ་སྣམ་ཞིང་ཡིད་དུ་འོང་བ་དང། །མ་རྙིང་མ་རུལ་སོ་མ་ཉིད་དུ་གྱུར། །དེ་ཡི་མདུན་དུ་ཡཾ་ལས་རླུང་དཀྱིལ་དང། །དེ་སྟེང་རཾ་
ལས་མེ་ཡི་དཀྱིལ་འཁོར་དང། །དེ་སྟེང་ཨཱ་ལས་མི་མགོའི་སྐྱིད་བུ་ནི། །རི་རབ་ལྷུན་པོ་ལྟ་བུ་གསུམ་དུ་གྱུར། །ཕཿཊ་རང་སེམས་མཧའ་འགྲོས་གྲི་གུག་འྦ་བ་ཡིས། །པུང་པོ་རྙིང་པའི་ཐོད་པ་ལིང་
བཀོག་ནས། །སྐྱེ་དབུའི་སྟེང་དུ་དམྲ་ཙར་གྱིས་བཀལ་བ། །རྒྱན་སྟོང་གསུམ་ཀྱོན་ལྟ་ཡངས་བར་གྱུར། །ཕུང་པོ་རྙིང་བ་དེ་ཡི་ནང་བཅུག་ནས། །གྲི་གུག་འབར་བས་དུ་མ་བུ་དུམ་བུར་གཏབས། །གཡས་
བྶོརྲ་དག་ཏུ་ཐེན་གསུམ་དཀྲུགས་ནས་ནི། །ལུང་གཡོས་མེ་སྤརྲ་ཏྠོད་པའི་རྫས་རྣམས་ཞུ། །བླངས་པས་ཕྱོགས་བཅུའི་དེ་བཞིན་གཤེགས་པ་ཡི། །སུ་གསུང་ཐུགས་ཀྱི་བྱིན་རླབས་ཡེ་ཤེས་ཡི། །བདུད་
རྩིའི་རྣམ་པར་དཔག་ཏུ་མེད་པར་ཀུག་ཐོད་པར་བབས་པས་དྲི་མ་ཐམས་ཅད་སྦྱངས། །ཁ་དོག་དྲི་རོ་ཕུན་སུམ་ཚོགས་པ་ཡི། །ན་བ་མེད་པ་སྨན་གྱི་བདུད་ཙི་དང། །འཆི་བ་མེད་པ་ཚེ་ཡི་བདུད་རྩི་དང། །
ཟག་མེད་ཡེ་ཤེས་བདུད་རྩིའི་རྒྱ་མཚོར་གྱུར། །ཨྨ་ཨཱ་ཧཱུཾ།  ལན་གསུམ་རྗོད་ནས་བྱིན་གྱིས་བརླབས་ལ་ ། མགྲོན་རྣམས་ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུས་དྲངས་ཏེ་གསོལ་བར་གྱུར།  ཅེས་རྗོད་ནས་ ། །

[040B] དེ་རྣམས་ཀྱིས་ཐོད་བས་བདུད་རྩི་ལུམ་ལུམ་བཅུས་ཏེ་མགྲོན་རྣམས་ལ་ཕུལ་
བར་བསམ་ནས། ཕཿཊ་རང་བཞིན་བདེ་སྟོང་དང་ལས་བྱུང་བ་ཡི། །ཟག་མེད་ཡེ་ཤེས་བདུད་རྩིའི་ཚོགས་མཆོད་འདི། །བླ་མ་ཡི་དམ་སངས་རྒཡྶ་བྱང་སེམས་དང། དཔའ་བོ་མཧའ་འགྲོ་ཆོས་སྐྱོང་སྲུང་
ཚོགས་དང། །ཕྱོགས་སྐྱོང་དྲེགས་པ་སྡེ་བརྒྱད་དང། །ཚེ་རིང་མཆེད་ལྔ་བསྟན་མ་བཅུ་གཉིས་དང། །ཡུལ་ལྷ་གཞི་བདག་འཁོར་བཅས་ལ་སོགས་པ། །མདོར་ན་འདིར་གཤེགས་འགྲོན་རྣམས་
ཀུན་ལ་འབུལ། །དགྱེས་ཤིང་ཚིམས་ནས་རང་རང་ཐུགས་རྒྱུད་ལ། །ཟག་མེད་བདེ་བ་འཁྲུངས་ཏེ་སྐུའི་ཆ་ལས། །བདུད་ཙིའི་རྒྱུན་བབས་བདག་གི་གནས་སྔར་ཐིམ། །སྒོ་གསུམ་རྡོ་རྗེ་གསུམ་གྱི་ངོ་བོར་
གྱུར། ཅེས་བརྗོད་ཅིང་མཇུག་ཏུ་མི་དམིགས་པས་རྒྱས་འདེབས་སོགས་ཀྱང་གོང་བཞིན་བྱ་ལ་ཅུང་ཟད་སྤྲོ་ན། སྐྱབས་སེམས་དང་རིང་བརྒྱད་གསོལ་འདེབས་ཐར་འདོད་དེད་དཔོན་མ་བཞིན་བྱ་ཞིང་
གསན་རྒྱུན་ཡོངས་འཛིན་རིན་པོ་ཆེ་བློ་བཟང་སུལ་ཁྲིམས་ཀྱི་ལྟར་བྱེད་ན། སླུ་མེད་སྐྱབས་མཆོག་བློ་བཟང་ཆོས་རྒྱན་ལ། །གསོལ་བ་་ནམ་མཁའ་རྡོ་རྗེ་རིན་ཆེན་དོན་གྲུབ་དང། །གྲུབ་པའི་

[041A]༄༅། །དབང་ཕྱུག་དགེ་ལེགས་རྒྱ་མཚོའི་ཞབས། །དཔལ་ལྡན་མྷ་དོ་བློ་བཟང་སྒོམ་ཆུང་ལ། །གསོལ་་ཁྱད་པར་རྒྱལ་བ་ཀུན་འདུས་རྡོ་རྗེ་འཆང། །རྗེ་བཙུན་ཁྱབ་བདག་ངག་
དབང་བྱམས་པ་དང། །གྲུབ་དབན་གཙུག་རྒྱན་བློ་བཟང་བཟོད་པ་ལ། །གསོལ་  ྾  ཟུང་འཇུག་ངོན་གྱུར་དཔལ་ལྡན་ཡེ་ཤེས་དང། །ཐུགས་སྲས་མཁས་གྲུབ་ཡེ་ཤེས་ཚུལ་ཁྲིམས་ཞབས། །གཅོད་
ཡུལ་མཐར་སོན་ཤཱི་ལའི་མཚན་ཅན་ལ། །གསོལ་བ་་ཞེས་བརྗོད་པར་བྱའོ། །ཞེས་པ་འདི་ནི་ཕུལ་བབྱུང་གསེར་གྱི་འཕྲེང་བ། གཅོད་གཟུང་མཐའ་ཡས་རྒྱ་མཚོ། །སྤྱོད་ཡུལ་སྟན་ཐོག་གཅིག་མ། གསང་
སྤྱོད་རྨི་ལམ་མ། རྒོད་ཕྲུག་རས་པའི་གཅོད་འཁྲིད། ལྷ་བཙུན་བློ་བཟང་རྡོ་རྗེའི་གཅོད་གཞུང་ལེ་ཚན། ལྕང་སྐྱ་རིན་པོ་ཆེའི་གཅོད་གཞུང། གྲུབ་དབང་བློ་བཟང་རྣམ་རྒྱལ་གྱི་གཅོད་གཞུང་ཐར་
འདོད་དེད་དཔོན་མའི་ཊཱིཀཀ་ཚིག་དོན་རབ་ཏུ་གསལ་བའི་སྒྲོན་མི། ཡོངས་འཛིན་པཎྜི་ཏ་ཆེན་པོའི་གཅོད་གཞུང་དོངས་པ་རབ་གསལ་དང་ཅོད་འཁྲིད་རིན་ཆེན་སྒྲོན་མ། ཡོངས་འཛིན་རིན་
པོ་ཆེ་བློ་བཟང་ཚུལ་ཁྲིམས་དཔལ་བཟང་པོའི་གཅོད་གཞུང་ཐར་འདོད་དེད་དཔོན་མའི་དགོངས་པ་རབ་ཏུ་གསལ་བའི་མེ་ལོང་དང་དཀར་འགྱེད་ཀྱི་ཆོག་བསྒྲིགས་སོགས་དམ་པ་དུ་མའི་གཞུང་
[041B]
འདོད་དེད་དཔོན་མའི་དགོངས་ཟབ་ཕྱོགས་ཙམ་རྟོགས་པའི་ཤཱཀྱའི་དགེ་སློང་དབང་ཕྱུག་ཆོས་བཟང་གིས་རང་གི་ཉམས་ལེན་དུ་ལྕགས་སྤྲེ་སྣོན་གྱི་ཟླ་བའི་ཡར་ཚེས་རྒྱལ་བ་དང་པོའི་ཉིན་བཞད་
དངུལ་ཆུ་རི་ཁྲོད་དགའ་ལྡན་རྩེའི་བསྟི་གནས་སུ་བྲིས་པ་ཨ་ཏི་གུཔྟ་ཀུརྭནྟུ།།    ༈    གཅོད་ཀྱི་སྨོན་ལམ་མདོར་བསྡུས་བཞུགས་སོ་ །།    ༈   
གྱིས། །ཐབས་ཤེས་ཟུང་འབྲེལ་ལམ་བཟང་ལ་འབད་པའི། །ཚོགས་གཉིས་ཟླ་ཟེར་འཐུངས་པའི་ཀུནྡ་ལྟར། །རབ་དཀར་ཀུན་གསལ་ཕ་མཐའ་འཆིང་བ་དེས། །སྐྱེ་འཕྲེང་ཀུན་ཏུ་དལ་བརྒྱད་འབྱོར་
བཅུའི་རྟེན། །ཐོབ་ཅིང་བཤེས་གཉེན་དམ་པས་རྗེས་བཟུང་སྟེ། །ཚང་ལ་མ་ནོར་མདོ་སྔགས་ལམ་རིམ་དོན། །རྙེད་ནས་སྒྲུབ་པ་སྙིང་པོར་བྱེད་པར་ཤོག་ཁྱད་པར་ཟབ་ལམ་བཅོད་ཀྱི་ཉམས་ལེན་ལ།།
ཐོས་དང་བསམ་པས་སྒྲོ་འདོགས་ལེགས་ཆོད་ནས། །འདི་སྣང་ཞེན་མེད་འགྲོ་ལུགས་རྣམ་པ་བཞིས། །འཇིགས་རུང་གཉན་ཁྲོད་འགྲིམ་པའི་གདེངས་ལྡན་ཤོག་དེར་ནི་ཟིལ་གནོན་ཏིང་འཛིན་རྣམ་

[042A]༄༅། །གསུམ་གྱིས། །གནས་དང་ལྷ་འདྲེ་བདག་ཉིད་དཔའ་བཀོང་སྟེ། །སྐྱབས་སེམས་ཚད་མེད་བཞི་ལྡན་ཉམས་བསྟར་བས། །བསྟན་དང་ཐེག་མཆོག་ཆོས་སྒོར་ཚུད་པར་ཤོག་
ཕུལ་བྱུང་ཞིང་གི་དམ་པ་བླ་མ་ལྷར། །དད་ཅིང་གུས་པས་རྣམ་བདུན་མཎྜལ་བཅས། །ཕུལ་ནས་གདུང་ཤུགས་དྲག་པོས་གསོལ་བཏབ་མཐུས། ། སྒྲིབ་བྱང་ཚོགས་རྫོགས་བྱིན་རླབས་འཇུག་པར་
ཤོག་འགྲོ་ཀུན་དྲིན་ཅན་ཕ་མར་ངོ་ཤེས་ནས། །བདག་གཞན་བརྗེ་བའི་བྱང་ཆུབ་སེམས་མཆོག་གིས། །ཅེས་ཤིང་ཕངས་པའི་ཤ་ཁྲག་པགས་རུས་ཚོགས། །བྱིན་པས་ཚིམ་ཞིང་དྲིན་ལན་ཁྱེར་བར་
ཤོག་འདྲེ་གདོན་བླ་མ་ལྷ་ཡི་རྣམ་འཕྲུལ་དུ། །ཚོགས་ནས་བེམ་ལུས་ཟག་མེད་ཡེ་ཤེས་ཀྱི། །བདུད་རྩིར་བསྒྱུར་ཏེ་ཕུལ་བས་རབ་དགྱེས་ནས། །བྱིན་རླབས་དངོས་གྲུབ་ཆེར་གྱིས་ཚིམ་པར་
ཤོག་སྟོན་མཆོག་ཟས་གཙང་སྲས་པོའི་རྗེས་ཞུགས་ཏེ། །ལུས་དང་ལོངས་སྤྱོད་དགེ་ཚོགས་ཉམ་ཐག་འགྲོར། །བཏང་ནས་སྡིག་སྒྲིབ་རྒྱུ་འབྲས་སྙིང་དབུས་སུ། །བླངས་པས་གཅེས་འཛིན་ཁོད་
སྐན་ཐོན་པར་ཤོག་ཆོས་བརྒྱད་སྤྲོས་པས་དབེན་པའི་དུར་ཁྲོད་དུ། །ལྷན་སྐྱེས་བདེ་སྟོང་རོལ་པའི་གར་བསྒྱུར་ཞིང། །རྟེན་འབྱུང་སྐྱེ་བ་མེད་པའི་ཕཿཊ་ཀྱི་སྒྲས། །བདག་འཛིན་འགོང་པོའི་ཀླད་པ་འགེམ་

[042B]ཕྱི་ནང་གསང་བའི་ཚར་ལྷོངས་རྣམ་འགྱུར་ལ། །རེ་ཞིང་དོགས་པའི་འཁུ་འཕྲིག་རབ་སྤངས་ཏེ། །ཐབས་ཤེས་ཟུང་འབྲེལ་ལམ་བཟང་རྩེ་གཅིག་ཏུ། །བསྒོམས་པས་བདུད་བཞིའི་གཡུལ་ལས་
རྣམ་རྒྱལ་ཤོག་མཚན་དཔེའི་སྐུ་དང་རྨད་བྱུང་མཁྱེན་བརྩེའི་ཐུགས། །ཟུང་དུ་འཇུག་པའི་གོ་འཕང་མངོན་གྱུར་ཚེ། །རང་ཉིད་གང་ལ་གནས་པའི་ཕུན་ཚོགས་དེར། །མ་རྒན་འདྲེ་གདོན་མ་ལུས་འགོད་པར་
ཤོག་མཆོག་གསུམ་བྱིན་རླབས་དྲང་སྲོང་བདེན་མཐུ་དང། །ཆོས་ཉིད་རྣམ་དག་རྒྱུ་འབྲས་མི་བསླུ་ཞིང། །བདག་གི་ལྷག་བསམ་དཀར་བའི་བདེན་པའི་མཐུས། །ཇི་ལྟར་སྨོན་བཞིན་འགྲུབ་པའི་བཀྲ་
ཤིས་ཤོག་  །།   ༈    །།གཅོད་མདོར་བསྡུས་རྒྱུན་འཁྱེར་
ཉམས་སུ་ལེན་ཚུལ་བཞུགས།།    ༈    །།ན་མོ་གུ་རུ་དེ་ཝ་ཌཱ་ཀི་ནཱི་བྱཿ་འདིར་སྤྱོད་མདོར་བསྡུས་རྒྱུན་འཁྱེར་ཉམས་སུ་ལེན་ཚུལ་ནི། ཕཿཊ་མདུན་གྱི་ནམ་མཁར་སེང་ཁྲི་པད་ཟླའི་
སྟེང། །བླ་མ་ཡུམ་ཆེན་ལབས་ཀྱི་སྒྲོན་མ་ལ། །རྩ་བརྒྱུད་བླ་མ་ཡི་དམ་དཀོན་མཆོག་གསུམ། །བསྟན་སྲུང་རྒྱ་མཚོས་བསྐོར་ནས་བཞུགས་པར་གྱུར། ཅེས་སྐྱབས་ཡུལ་གསལ་བཏབ་

[043A]༄༅། །ནས། བདག་དང་མཁའ་མཉམ་འགྲོ་བ་མ་ལུས་པ། །རྩ་བརྒྱུད་བླ་མ་ཡི་དམ་ལྷ་ཚོགས་དང། །སྐྱབས་མཆོག་སངས་རྒྱས་ཆོས་དང་དགེ་བདུན་ལ། །བྱང་ཆུབ་སྙིང་པོའི་
བར་དུ་སྐྱབས་སུ་མཆི། །ཞེས་སྐྱབས་འགྲོ་དང། སྡུག་བསྔལ་རྒྱ་མཚོར་བྱིང་བའི་འགྲོ་བ་རྣམས། །བསྒྲལ་ཕྱིར་བྱང་ཆུབ་མཆོག་ཏུ་སེམས་བསྐྱེད་ནས། །དུས་གསུམ་བདེ་གཤེགས་
སྲས་ཀྱི་སྤྱོད་པ་ལ། །ཞུམ་མེད་བསམ་པ་ཐག་པས་བསླབ་པར་བགྱི། །ཞེས་སེམས་བསྐྱེད། དེ་ནས་ཕཿཊ་རང་གི་སྤྱི་བོར་པདྨ་ཉིད་དཀྱིལ་སྟེང། །བླ་མ་མཆོག་དང་དབྱེར་མེད་ལབས་ཀྱི་སྒྲོན་
རྣམ་པ་རྡོ་རྗེ་ཕག་མོ་སྐུ་མདོག་དམར། །ཕྱག་གཡས་གྲི་གུག་གཡོན་པས་ཐོད་ཁྲག་འཛིན། །མཆན་ཁུང་ཁ་ཏཱཾ་ །ཁྲོ་འཛུམ་མཆེ་གཙིགས་རུས་པའི་རྒྱན་གྱིས་མཛེས། །
གཅེར་མོ་སྐྲ་གྲོལ་འོད་ཟེར་འབར་བའི་དབུས། །གཡས་བསྐུམས་གཡོན་བརྐྱངས་སྟབས་བཞུགས་གནས་གསུམ་དུ། །ཡི་གེ་གསུམ་མཚན་ཧཱུཾ་ཡིག་འོད་ཟེར་གྱིས། །རང་བཞིན་གནས་
ནས་རྡོ་རྗེ་རྣལ་འབྱོར་མར། །ཞི་ཁྲོ་རབ་འབྱམས་ཚོགས་ཀྱིས་ཡོངས་བསྐོར་བ། །ཐོགས་མེད་སྤྱན་དྲངས་གཉིས་སུ་མེད་པར་གྱུར་ །སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། །གནོད་

[043B] །པདྨའི་མཚོ་ལ་ངང་མོའི་འདུ་འགོད་ལྟར། །དབང་དུ་བསྡུས་ཏེ་རང་གི་མཐའ་སྐོར་འཁོད། །ཅེས་ཚོགས་ཞིང་གསལ་གདབ། ཕཿཊ་བདེ་
ཆེན་ལྷུན་གྲུབ་ཆོས་སྐུའི་རོལ་བ་ལས། །ཡིད་འཕྲོག་སྒེག་མོར་ཤར་བའི་མཛེས་སྡུག་གིས། །ཁམས་གསུམ་བརྟན་པ་འཕྲོག་པའི་དཔལ་ཡོན་ཅན། །བླ་མ་རྡོ་རྗེ་ཕག་མོ་ལ་ཕྱག་འཚལ། །
ཕྱི་ནང་གསང་གསུམ་དེ་བཞིན་ཉིད་ཀྱིས་མཆོད། །ལུས་ངག་ཡིད་གསུམ་སྡིག་སྒྲིབ་སོ་སོར་བཤགས། །རྣམ་དཀར་དུས་གསུམ་དགེ་ལ་རྗེས་ཡི་རང། །འགྲོ་ལ་ཐེག་གསུམ་ཆོས་འཁོར་
བསྐོར་དུ་གསོལ། །རྟག་པའི་ཆོས་གསུམ་ངོ་བོར་བཞུགས་གསོལ་འདེབས། །དགེ་ཀུན་སྐུ་གསུམ་གོ་འཕང་ཐོབ་ཕྱིར་བསྔོ། །ཞེས་ཡན་ལག་བདུན་པ་དང། ཕཿཊ་པགས་པ་དབང་ཆེན་གསེར་
གྱིས་གཞིའི་སྟེང། །ཁྲག་ཞག་བདུད་རྩིའི་ཆུ་ཡིས་ཆག་ཆག་བཏབ། །རྒྱུ་མ་ལྕགས་རི་ཡན་ལག་གླིང་བཞིའི་དབུས། །སྒལ་ཚིགས་རིན་ཆེན་རྡུལ་བརྩེགས་ལྷུན་པོར་གྱུར། །གཡས་གཡོན་
མིག་གཉིས་ཉི་ཟླ་རྣ་བ་གཉིས། །གདུགས་དང་རྒྱལ་མཚན་སྙིང་ནི་ཡིད་བཞིན་ནོར། །ཕྱི་ཤ་ནང་ཤ་ཡོངས་སུ་གྱུར་པ་ལས། །ལྷ་མིའི་འདོད་ཡོན་དཔལ་འབྱོར་ཕུན་སུམ་ཚོགས། །འདོད་རྒུའི་རྒྱ་

[044A]༄༅། །མཚོ་མཎྜལ་བཟང་པོ་འདི། །བླ་མ་ཡི་དམ་སངས་རྒྱས་བྱང་སེམས་དང། །མཐུ་ལྡན་བསྟན་སྲུང་རྒྱ་མཚོར་ལེགས་འབུལ་ན། །ཐུགས་རྗེས་བཞེས་ནས་བྱིན་རླབས་དངོས་གྲུབ་
སྩོལ། །ཅེས་མཎྜལ་ཕུལ། དེ་ནས། ཕཿཊ་སྟོན་པ་སངས་རྒྱས་རྗེ་བཙུན་འཇམ་དབྱངས་དང། ཨཱ་རྱ་དེ་ཝ་ཕ་གཅིག་དམ་པ་སོགས། །ཕ་རྒྱུད་ཐབས་ཀྱི་བརྒྱུད་པའི་བླ་མ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །ཡུམ་ཆེན་ཤེར་ཕྱིན་རྗེ་བཙུན་སྒྲོལ་མ་དང། །སུ་ཁ་སིདྷཱཨ་ །མ་རྒྱུད་ཤེས་རབ་བརྒྱུད་པའི་བླ་མ་ལ། །གསོལ་བ་། སྟོན་པ་སངས་
རྒྱས་རྗེ་བཙུན་བྱམས་པ་དང། །འཕགས་པ་ཐོགས་མེད་གཅུང་གཅིག་དབྱིག་གཉེན་སོགས། །སྲས་རྒྱུད་ཟུང་འཇུག་བརྒྱུད་པའི་བླ་མ་ལ། །གསོལ་བ་། རྡོ་རྗེ་འཆང་ཆེན་རྗེ་བཙུན་འཇམ་
དབྱངས་དང། །དཔའ་བོ་རྡོ་རྗེ་བློ་བཟང་གྲགས་པ་སོགས། །ཉེ་རྒྱུད་བྱིན་རླབས་བརྒྱུད་པའི་བླ་མ་ལ། །གསོལ་བ་། ཟག་མེད་བདེ་སྟེར་རྗེ་བཙུན་རྣལ་འབྱོར་མ། །སླུ་མེད་བླ་མ་ཡི་དམ་དཀོན་
མཆོག་གསུམ། །མཐུ་ལྡན་བསྟན་སྲུང་རྒྱ་མཚོར་བཅས་པ་ལ། །གསོལ་བ་། ཚེ་འདི་བློ་ཡིས་ཐོངས་པར་བྱིན་གྱིས་རློབས། །ངེས་འབྱུང་བྱང་སེམས་འབྱོངས་པར་བྱིན་གྱིས་རློབས། །བདག་

[044B] །གཅོད་ཡུལ་མཐའ་རུ་ཕྱིན་པར་བྱིན་གྱིས་རློབས། །དེ་ལྟར་གསོལ་བ་བཏབ་པས་བླ་མ་ལྷའི། །སྐུ་ལས་བདུད་རྩི་འོད་ཟེར་ཚོགས་སྤྲོས་པ། །རང་གཞན་
ལུས་ཞུགས་ནད་གདོན་སྡིག་སྒྲིབ་དག་སེམས་ཉིད་སྤྲོས་བལ་གནས་ལུགས་མངོན་དུ་གྱུར། །ཅེས་གསོལ་བ་གདབ། ཕཿཊ་རང་གི་སྤྱི་བོ་ནས་བཟུང་ལྟེ་བའི་བར། །དབུ་མ་ཕྱེད་ཀར་ནང་དམར་
མདའ་སྨྱུག་ཙམ། །དེ་ནང་ལྟེ་དབུས་རང་སེམས་ཐིག་ལེའི་གཟུགས། །འཕར་ཞིང་འཚུར་ལ་ཁད་པའི་རྣམ་པ་ཅན། །རྩ་མཆོག་ཨ་བ་དྷཱུ་ཏཱིའི་རྒྱུན་ལམ་ནས། །བླ་མ་ལྷག་པའི་ལྷ་ཡི་ཐུགས་ཀར་འཕངས་
ཕཿཊ་རང་གི་ཕུང་པོ་རྙིང་པ་ལིངས་ཏེ་འགྱེལ། །དཀར་ཞིང་ཚོ་ལ་སྣུམ་པས་སྟོང་གསུམ་ཁྱབ། །ཕཿཊ་རང་སེམས་བླ་མ་ལྷ་ཡི་ཐུགས་ཀ་ནས། །མཁའ་འགྲོ་གྲི་གུག་འཛིན་པའི་རྣམ་པར་ཐོན། །
རྒོང་པོ་ཤ་ལ་ལྡིང་བཞིན་གྲི་གུག་གིས། །སྤྱི་བོ་ནས་བཟུང་སུམ་ཕྲག་བར་དུ་གཤགས། །སྙིང་ག་ནས་བཟུང་གཡས་གཡོན་ལག་རྩེར་གཤགས། །སུམ་ཕྲག་ནས་བཟུང་གཡས་གཡོན་རྐང་
རྩེར་གཤགས། །པགས་པ་ཟུལ་ཏེ་བཤུས་པ་དམར་ཆལ་བཀྲམས། །དེ་སྟེང་མི་མགོའི་སྒྱེད་བུ་གསུམ་གྱི་སྟེང། །ཐོད་པ་བྲེགས་ཏེ་བཙུགས་པའི་ནང་ཉིད་དུ། །ཀློད་པ་ཁུ་བ་རྐང་སོགས་དྭངས་མ་ཀུན། །བླུ་

[045A]༄༅། །ནས་གྲི་གུག་གཡས་སྐོར་ལན་གསུམ་དཀྲུགས། །སྨན་ཚེ་ཡེ་ཤེས་བདུད་རྩིའི་རྒྱ་མཚོར་གྱུར། ཨོཾ་ཨཱ་ཧཱུཾ། ལན་གསུམ་བརྗོད། ཕཿཊ་ཐུགས་ཀའི་མཁའ་འགྲོས་ཐོད་པས་བཅུས་
པ་ཡི། །ཟག་མེད་བདུད་རྩིའི་མཆོད་སྤྲིན་རྒྱ་མཚོ་འདི། །རྩ་བརྒྱུད་བླ་མའི་ཚོགས་ལ་མཆོད་པར་འབུལ། །དྲི་མེད་རྣམ་ཐར་འཁྱོངས་པར་བྱིན་གྱིས་རློབས། །ཡི་དམ་མཁའ་འགྲོའི་ཚོགས་ལ་གཏོར་
མར་འབུལ། །མཆོག་དང་མཐུན་མོང་དངོས་གྲུབ་སྩལ་དུ་གསོལ། །དཀོན་མཆོག་སྲི་ཞུའི་མགྲོན་ལ་མཆོད་པར་འབུལ། །སྲིད་དང་ཞི་བའི་འཇིགས་ལས་བསྒྲལ་དུ་གསོལ། །མགོན་པོ་ཡོན་ཏན་
མགྲོན་ལ་གཏང་རག་གཏོང། །རྣལ་འབྱོར་འཕྲིན་ལས་ཚུལ་བཞིན་སྒྲུབ་པར་མཛོད། །གདོན་བགེགས་ལན་ཆགས་མགྲོན་ལ་བུ་ལོན་འཇལ། །གནོད་པའི་སེམས་སྤངས་བྱམས་པའི་སེམས་
ལྡན་ཤོག་རིགས་དྲུག་སྙིང་རྗེའི་མགྲོན་ལ་སྦྱིན་པར་གཏོང། །དྲིན་ལན་འཁོར་ཞིང་སྡུག་བསྔལ་ལས་གྲོལ་ཤོག་ཅེས་དཀར་འགྱེད་བྱ། དེ་ནས། ཕཿཊ་ལྷག་མ་ཤ་ཁྲག་རུས་པའི་ཚོགས་
རྣམས་ཀྱིས། །སྟོང་གསུམ་ཁྱོན་གང་ཟང་མི་ཤེས་པར་གྱུར། །རང་སེམས་ཡེ་ཤེས་མཁའ་འགྲོར་གསལ་བ་ཡིས། །གྲི་གུག་མཁའ་ལ་གཡབ་ཅིང་འདི་སྐད་དོ། །ཕཿཊ་སྲིད་པའི་རྩེ་མོ་ནས་བཟུང་

[045B] །འཁོད་པའི་སྣང་སྲིད་ལྷ་འདྲའི་ཚོགས་རྣམས་དང། །ཁྱད་པར་གནོད་བྱེད་གདོན་བགེགས་གཞི་བདག་བཅས། །བྱམས་པའི་སེམས་ཀྱིས་འདིར་ཚོགས་འདིར་འདུས་ཤིག་ ཕཿཊ་འདིར་
ཚོགས་སྣང་སྲིད་ལྷ་འདྲེའི་ཚོགས་རྣམས་ཉོན། །ཁས་དྲག་དབང་ཆེ་འཐབ་རྩོད་མ་བྱེད་པར། །ཤ་ཁྲག་ཕུང་པོ་རི་ལྟར་སྤུངས་པ་ལ། །ཕན་ཚུན་མ་བུའི་ཚུལ་གྱིས་རོལ་བར་མཛོད། །ཕཿཊ་ཤ་ལ་དགའ་
བའི་རིགས་ནི་ཤ་རྣམས་ཟོ། །ཁྲག་ལ་དགའ་བའི་རིགས་ནི་ཁྲག་རྣམས་འཐུངས། །རུས་པ་ལ་དགའ་ལྷ་འདྲེས་རུས་པ་མུར། །ནང་ཁྲོལ་སོགས་ལ་ཅི་བདེར་ལོངས་སྤྱོད་ཅིག་ཕཿཊ་འདིར་ཚོགས་སྣང་སྲིད་
ལྷ་འདྲེའི་ཚོགས་རྣམས་ཀུན། །རྡོས་བཅས་ཤ་ཁྲག་ཕུང་པོར་ལོངས་ཆོད་ལ། །སྐྱེ་འགྲོ་ཀུན་ལ་གནོད་འཚེའི་སེམས་བོར་ཏེ། །བྱམས་དང་སྙིང་རྗེ་མངོན་དུ་འགྱུར་བར་མཛོད། །ཅེས་དམར་འགྱེད་བྱ། དེ་ནས་
ཕཿཊ་པགས་པ་དུམ་བུར་གཏུབས་པ་གསེར་དངུལ་དང། །དར་ཟབ་འབྲུ་སྨན་ཁང་བཟང་རྒྱན་གོས་སོགས། །ཅི་འདོད་དངོས་པོར་གྱུར་པ་ཁྱེར་ནས་ནི། །སོ་སོའི་གནས་གཤེགས་ཕན་སེམས་
ལྡན་པར་མཛོད། །ཅེས་སྣ་ཚོགས་འགྱེད་བྱ། དེ་ནས། ཕཿཊ་སྦྱིན་པའི་འཁོར་གསུམ་མིང་བརྡས་ཕར་བཞག་ཙམ། །མ་གཏོགས་ཡུལ་གྱི་ངོས་ནས་རྡུལ་ཕྲན་ཙམ། །གྲུབ་པ་མེད་ཕྱིར་བརྟན་གཡོའི་

[046A]༄༅། །ཆོས་རྣམས་ཀུན། །བདེན་པར་སྣང་ཡང་སྒྱུ་མ་བཞིན་དུ་སྟོང། །ཕཿཊ་ཆོས་རྣམས་རང་བཞིན་སྤྲོས་དང་བྲལ་གྱུར་ཀྱང། །ཐ་སྙད་སྣ་ཚོགས་རོལ་པ་ཅིར་ཡང་འཆར། །ཨེ་
ཝཾ་ཐབས་ཤེས་ཟུང་དུ་འཇུག་པ་གང། །སྒྲིབ་བྲལ་ཆོས་གཟུགས་སྐུ་གཉིས་ཐོབ་ཕྱིར་བསྔོ། །ཅེས་ལྟ་བའི་རྒྱས་འདེབས་དང་བསྔོ་བ་བྱའོ། །ཞེས་པ་འདི་ཡང་འཇམ་དབྱངས་བཞད་པ་སྐུ་གོང་
འོག་གི་གསུང་ལ་གཞི་བྱས་བན་གཟུགས་དྷརྨ་བྷ་དྲས་རང་གི་ཉམས་ལེན་དུ་བྲིས། །སརྦ་ཛ་ག་ཏ་། །།



