   ༈   
ལན༑    ༈    སྒོ་གསུམ་གུས་པའི་སོར་འདབ་སྙིང་གར་འཛུམ་བཞིན་ཞུ་གསོལ། དེ་ཞབས་མཆོག་
ནས་བོང་བ་གསེར་དགོངས་ཀྱི་བཀའ་སམ་གནང་སྐྱེས་ལེ་ཚན་གྱིས་ཀླུབས་པ་སྤྱི་སྩོལ་བཀའ་དྲིན་ཆེ་དོན་བཞིན། གུས་ཕྲན་རང་གི་བསམ་ཚོད་སྤྱི་བརྟོལ་བསྐྱེད་ནས་གསོལ་བ་ལ། ཉིན་གཅིག་ལ་

[136A]༄༅། །དུས་འབྲེལ་གྱི་གསོ་སྦྱོང་དང། བཀྲ་ཤིས་ཀྱི་གསོ་སྦྱོང་གཉིས་བྱས་ན་རུང་མིན་ཇི་ལྟར་གསུངས་སྐོར་གཞི་གསུམ་ཆོ་ག་དང། གཞི་གསུམ་གསལ་བྱེད་གཉིས་ཀར་བཀྲ་ཤིས་ཀྱི་
གསོ་སྦྱོང་སོགས་ནམ་དགོས་ཀྱི་དུས་ལ་བྱས་ཆོག་པ་དང་ཉ་ཤི་དང་བསྟུན་མི་དགོས་པར་གསུངས་པས། ཚེས་བཅོ་ལྔ་དང་གནམ་གང་རང་ལ་བྱེད་དགོས་པའི་ངེས་པ་མེད་ཀྱང་གལ་ཏེ་དགོས་དབང་གིས་
གོང་ཚེས་རང་ལ་བྱེད་དགོས་པ་བྱུང་ན་བཀྲ་ཤིས་ཀྱི་གསོ་སྦྱོང་བྱས་ཏེ་དེས་དུས་འབྲེལ་གསོ་སྦྱོང་གི་གོ་ཆོད་པ་བྱས་ན་འདུལ་བའི་དགོངས་པ་དང་མཐུན་ནམ་སྙམ་སྟེ་མེ་ཏོག་ཕྲེང་རྒྱུད་ལས། སྡིག་པ་སྨན་
གྱི་གསོ་སྦྱོང་ནི། །དགག་དབྱེ་བྱས་ནས་ཡང་མི་བྱ། །གསོ་སྦྱོང་དག་པར་བྱ་ཕྱིར་ཏེ། །དགག་དབྱེ་ཡང་ནི་དེ་ཉིད་ཕྱིར། །ཞེས་དགག་དབྱེའི་ཉིན་དེས་གོ་བཅད་ནས་གསོ་སྦྱོང་མི་བྱ་བར་གསུངས་པའི་རིགས་
འགྲེ་འམ་སྙམ་ལགས་



﻿   ༈   
སྐབས་གསོ་སྦྱོང་དངོས་གཞི་ལྟར་གོས་དང་ཀུན་སྤྱོད་འདུལ་བ་དང་མཐུན་པར་མཛད་ན་ཞེ་གཙང་ཞིང་སྐལ་བ་བཟང་བར་འགྱུར་ལགས་



﻿༄༅། །གསོ་སྦྱོང། དབྱར་གནས། དགག་དབྱེ། བསླབ་བྱའི་སྡོམ་ཚིག་ཐུན་དྲུག་བདེན་གསོལ་སྨོན་ཚིག་སོགས་སྡོམ་པ་
གསུམ་དང་འབྲེལ་བའི་སྐོར་བྱང་གྲོལ་ཁང་བཟང་འཛེག་པའི་ཐེམ་སྐས་བཞུགས་སོ།།

[001A] །ཐམས་ཅད་མཁྱེན་པ་ལ་ཕྱག་འཚལ་ལོ། །འདིར་དགེ་སློང་གི་ཕྱིར་བཅོས་བྱ་བའི་ཚུལ་ལ་
དང་པོར་བཅབས་ཉེས་ཕྱིར་བཅོས་པ་ནི། དགེ་སློང་ཚང་མ་གཙུག་ལག་ཁང་དུ་ཚོགས་ཏེ་གྲལ་དུ་འཁོད་ནས་ཐོག་མར་འདུལ་བ་རྒྱ་མཚོའི་
སྙིང་པོ་དང་ལུང་གཞིའི་བར་སྡོམ་སྦྱར་བ་འདི་ཉིད་འདོན་པར་བྱ་སྟེ། ཨོཾ་བདེ་ལེགས་སུ་གྱུར་ཅིག་ཐམས་ཅད་མཁྱེན་
པ་ལ་ཕྱག་འཚལ་ལོ། །གང་ལ་བརྟེན་ན་བདེ་བླག་ཏུ། །ཐར་པའི་གྲོང་དུ་བགྲོད་པའི་ཐབས། །བདེ་

[002A] །གཤེགས་བསྟན་པའི་སྙིང་པོ་མཆོག་སོ་སོར་ཐར་ཅེས་གྲགས་པ་གང། །ངོ་བོ་
དང་ནི་རབ་དབྱེ་དང། །སོ་སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ཕན་ཡོན་ཏེ། །རྣམ་པ་དྲུག་
གིས་ཇི་བཞིན་བཤད། །ངེས་འབྱུང་བསམ་པས་རྒྱུ་བྱས་ནས། །གཞན་གནོད་གཞི་དང་བཅས་པ་ལས།།
ལྡོག་པ་དེ་ཡང་ལུས་ངག་ལས། །གཟུགས་ཅན་ཡིན་ཞེས་འདོད་པ་དང། །སྤོང་བའི་སེམས་པ་རྒྱུན་

[002B] །ས་བོན་དང་བཅས་ཡིན་ནོ་ཞིས། །འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་གོང་འོག་སྨྲ། །བསྙེན་
གནས་དགེ་བསྙེན་ཕ་མ་དང། །དགེ་ཚུལ་ཕ་མ་དགེ་སློབ་མ། །དགེ་སློང་མ་དང་དགེ་སློང་སྟེ། །སོ་སོར་ཐར་པ་རིགས་
བརྒྱད་དོ། །ཁྱིམ་པའི་སྡོམ་པ་དང་པོ་གསུམ། །རབ་བྱུང་སྡོམ་པ་ཐ་མ་ལྔ། །རྩ་བ་བཞི་དང་ཡན་ལག་བཞི། །བརྒྱད་སྤོང་
བསྙེན་གནས་སྡོམ་པའོ། །མི་ཚངས་སྤྱོད་དང་མ་བྱིན་ལེན། །སྲོག་གཅོད་རྫུན་དུ་སྨྲ་བ་རྣམས། །རྩ་བ་བཞི་ཡིན་མལ་ཆེ་
མཐོ། །ཆང་འཐུང་གར་སོགས་ཕྲེང་སོགས་དང། །ཕྱི་དྲོའི་ཁ་ཟས་ཡན་ལག་བཞི། །གསོད་རྐུ་སྨ་དང་ལོག་པར་
གཡེམ། །མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་ནི་སྡོམ་པའོ། །སྣ་གཅིག་སྣ་འགའ་ཕལ་ཆེར་སྤྱོད། །ཡོངས་

[003A]༄༅། །རྫོགས་སྤྱོད་དང་ཚངས་སྤྱོད་དང། །སྐྱབས་འགྲོའི་དགེ་བསྙེན་རྣམ་པ་དྲུག་རྩ་བ་བཞི་ལས་
གཅིག་གཉིས་གསུམ། །འདོད་ལོག་མི་ཚངས་སྤྱོད་སྤོང་དང། །སྐྱབས་འགྲོ་ཙམ་གྱི་དགེ་བསྙེན་དུ། །ཁས་ལེན་རྣམས་དང་
གོ་རིམ་བཞིན། །རྩ་བ་བཞི་དང་ཡན་ལག་དྲུག་བཅུ་སྤོང་དགེ་ཚུལ་སྡོམ་པའོ། །གར་སོགས་ཕྲེང་སོགས་རྣམ་གཉིས་
དང། །གསེར་དངུལ་ལེན་དང་རྣམ་པ་གསུམ། །བྱེ་བས་ཡན་ལག་དྲུག་ཏུ་འགྱུར། །མཁན་པོར་གསོལ་བ་གདབ་པ་
དང། །ཁྱིམ་པའི་རྟགས་ནི་སྤོང་བ་དང། །རབ་བྱུང་རྟགས་ནི་ལེན་པ་ལས། །ཉམས་པ་རྣམ་གསུམ་བསྣན་པ་ཡིས།།
སྤང་བྱ་བཅུ་གསུམ་དག་ཏུ་འགྱུར། །དགེ་ཚུལ་སྡོམ་པ་ཐོབ་རྗེས་སུ། །རྩ་བའི་ཆོས་དྲུག་རྗེས་མཐུན་གྱི། །ཆོས་དྲུག་སྤོང་

[003B] །དགེ་སློབ་མ་ཡི་སྡོམ་པ་ཡིན། །གཅིག་པུ་ལམ་དུ་འགྲོ་མི་བྱ། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་བྱ། །སྐྱེས་
པ་དང་ནི་འདུག་མི་བྱ། །སྨན་དུ་འགྱུར་བ་མི་བྱ་ཞིང། །ཁ་ན་མ་ཐོ་འཆབ་མི་བྱ། །དེ་དག་རྩ་བའི་ཆོས་དྲུག་སྤོང། །གསེར་ལ་བཟུང་བར་མི་
བྱ་ཞིང། །འདོམས་ཀྱི་སྤུ་ནི་བྲེག་མི་བྱ། །བྱིན་ལེན་མ་བྱས་ཟ་མི་བྱ། །གསོག་འཇོག་བྱས་པ་བཟའ་མི་བྱ། །རྩྭ་སྔོན་མི་གཙང་འདོར་མི་བྱ།།
ས་ནི་བརྐོ་བར་མི་བྱ་བ། །རྗེས་མཐུན་ཆོས་ནི་རྣམ་དྲུག་སྤོང། །ཕམ་བརྒྱད་ལྷག་མ་ཉི་ཤུ་དང། །སྤང་བའི་ལྟུང་བྱེད་སུམ་ཅུ་གསུམ། །ལྟུང་
བྱེད་འབའ་ཞིག་བརྒྱ་བརྒྱད་ཅུ། །སོ་སོར་བཤགས་པ་བཅུ་གཅིག་དང། །ཉེས་བྱས་བརྒྱ་དང་བཅུ་གཉིས་ཏེ། །སུམ་བརྒྱ་དྲུག་ཅུ་རྩ་
བཞི་རྣམས། །སྤོང་བར་བྱེད་པ་དགེ་སློང་མ། །ཕམ་པ་བཞི་དང་ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང། །ལྟུང་བྱེད་འབའ་ཞིག་

[004A]༄༅། །དགུ་བཅུ་དང། །སོར་བཤགས་བཞི་དང་ཉེས་བྱས་ནི། །བརྒྱ་རྩ་བཅུ་གཉིས་བསྡོམས་པ་ཡིས། །ཉིས་བརྒྱ་ལྔ་
བཅུ་རྩ་གསུམ་རྣམས། །སྤོང་བར་བྱེད་པ་དགེ་སློང་ངོ། །   ༈    མི་ཚངས་སྤྱོད་དང་དངོས་པོ་བརྐུ། །མི་ལ་བསད་པར་མི་
བྱ་བ། །བརྫུན་དུ་སྨྲ་དང་བཅས་པ་ཡི། །ཆོས་བཞི་འདིར་ནི་གསུངས་པ་ཡིན། །   ༈    ཁུ་བ་འཛིན་པ་འཁྲིག་ཚིག་བསྙེན་
བསྐུར་སྨྱན། །ཁང་པ་ཁང་ཆེན་དང་ནི་གཞི་མེད་དང། །བག་ཙམ་དགེ་འདུན་དབྱེན་དང་དེ་རྗེས་ཕྱོགས། །ཁྱིམ་སུན་འབྱིན་དང་བཀའ་
བློ་མི་བདེ་བའོ། །   ༈    འདོད་བྱར་རུང་དང་མི་རུང་བའི། །དབེན་པ་སྐྱབས་ཡོང་འདུག་པའོ། །   ༈   
སྤང་ལྟུང་གི་སྡོམ་ནི། ་འཆང་བ་འབྲལ་བ་འཇོག་པ་དང། །འཁྲུར་འཇུག་པ་དང་ལེན་པ་དང། །སློང་དང་སྟོད་གཡོགས་སྨད་གཡོགས་

[004B] །རིན་ཐང་སོ་སོར་བསྐུར་བའོ། ་སྲིན་བལ་འབའ་ཞིག་ཆ་གཉིས་དང། །དྲུག་དང་མཐོ་གང་ལམ་དང་ནི། །འཁྲུ་བ་དང་ནི་གསེར་
དངུལ་ལེན། །མངོན་ཚན་ཅན་དང་ཉོ་ཚོང་ངོ། ་ལྷུང་བཟེད་གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་ཐ་ཆུང་དང། །དགོན་པ་བ་དང་
རས་ཆེན་དང། །བསྔོས་པ་དང་ནི་གསོག་འཇོག་གོ་བཅུ་ཚན་གསུམ་མོ། །ལྟུང་བྱེད་འབའ་ཞིག་པའི་སྡོམ་ནི། ་བརྫུན་སྐྱོན་དགེ་སློང་ཕྲ་མ་དང། །
སྐྱོ་སྔོགས་བྱེད་དང་སྟོན་པ་དང། །འདོན་དང་གནས་ངན་ལེན་དང་ཆོས། །བཤེས་ངོར་བྱེད་དང་ཁྱད་དུ་གསོད། ་ས་བོན་འཕྱ་བ་བསྒོ་བ་དང།།
ཁྲི་དང་གདིང་དང་སྐྲོད་པ་དང། །ཕྱིས་སྣོན་འབྱུང་བ་འདེབས་པ་དང། །རིམ་པ་གཉིས་སུ་བརྩིག་པའོ། ་མ་བསྐོས་ཉི་མ་ནུབ་པ་དང། །ཟས་
དང་ཆོས་གོས་གཉིས་དག་དང། །དོན་མཐུན་གྲུ་དང་དབེན་པ་གཉིས། །དགེ་སློང་མ་ཡིས་སྦྱོར་བཅུག་བའོ། ་ཡང་ཡང་ཟ་དང་འདུག་གནས་

[005A]༄༅། །གཅིག་ཕྱེ་དང་བཅའ་དང་སྟོབ་པ་དང། །འདུས་དང་དུས་མིན་གསོག་འཇོག་དང། །ཁ་ནས་མིད་དང་བསོད་
པ་ཉིན། །སྲོག་ཆགས་བཅས་དང་ཉལ་སར་འདུག་འགྲེད་དང་གཅེར་བུ་དམག་དང་ནི། །ཞག་གཉིས་བཤམས་དཀྲུག་འགྲོ་བ་དང་
བརྡེག་དང་གཟས་དང་གནས་ངན་ལེན། ་བདེ་དང་མེ་དང་འདུན་པ་དང། །བསྙེན་པར་མ་རྫོགས་ཆོས་དང་སྨྲ། །དགེ་ཚུལ་ཁ་དོག་བསྒྱུར་
བ་དང། །རིན་པོ་ཆེ་དང་ཚ་བའི་དུས། ་དུད་འགྲོ་འགྱོད་པ་སོར་མོ་དང། །རྩེ་དང་ལྷན་ཅིག་དངས་བྱེད་དང། །སྦེད་དང་གདེངས་མེད་
གཞི་མེད་དང། །སྐྱེས་པ་མེད་པར་ལམ་འགྲོ་བའོ། ་བརྐུ་དང་ཉི་ཤུ་མ་ལོན་དང། །བརྐོ་དང་འགྲོན་དང་བསླབ་པ་དང། །འཐབ་དང་མི་སྨྲ་
འགྲོ་བ་དང། །མ་གུས་ཆང་འཐུང་དུས་མིན་པའོ། ་བྲས་བཅས་སྐྱ་རེངས་དག་དོད་དང། །ཁབ་རལ་དང་ནི་ཁྲི་རྐང་དང། །བདལ་དང་

[005B] །རས་ཆེན་བདེ་གཤེགས་ཆོས་གོས་སོ། །བཅུ་ཚན་དགུའོ།།    ༈    གྲོང་དང་ཁྱིམ་གཞན་ཉིད་དང་
ནི། །བསླབ་པ་རྣམས་དང་དགོན་པ་ནི། །སངས་རྒྱས་ཕན་པ་གསུང་པ་ཡིས། །སོ་སོར་བཤགས་པར་བྱ་བར་གསུངས།།    ༈   
ལས་དང་པོ་གོས་བགོ་བ་ལས་གྱུར་པའི་སྡེ་ཚན་གྱི་སྡོམ་ནི། ཤམ་ཐབས་ལ་ནི་རྣམ་བདུན་དང། །སྟོད་གཡོགས་ལ་ནི་རྣམ་པ་གསུམ། །གཉིས་པ་ཁྱིམ་དུ་
འགྲོ་བའི་སྡེ་ཚན་གྱི་སྡོམ་ནི། ཤིན་ཏུ་བསྡམས་ལ་སོགས་པ་ལྔ། །མགོ་གཡོགས་ལ་སོགས་རྣམ་པ་ལྔ། །མཆོངས་ལ་སོགས་པ་རྣམ་པ་ལྔ། །
ལུས་ལ་སོགས་པ་རྣམ་པ་ལྔ། །གསུམ་པ་ཁྱིམ་དུ་འདུག་པའི་སྡེ་ཚན་གྱི་སྡོམ་ནི། འདུག་པར་བྱ་བ་དགུ་དག་དང། །བཞི་པ་ཟས་བླངས་པའི་སྡེ་ཚན་གྱི་སྡོམ་
ནི། བྱིན་ལེན་བྱ་བ་བརྒྱད་རྣམས་སོ། །ལྔ་པ་ཟས་བཟའ་བའི་སྡེ་ཚན་གྱི་སྡོམ་ནི། ཟས་ལ་ལེགས་པར་བྱ་བ་དྲུག་ཙུག་ཙུག་ལ་སོགས་རྣམ་པ་ལྔ།།

[006A]༄༅། །འབྲུ་ནས་ཐ་དད་བྱེད་པ་ལྔ། །ལག་པ་བལྡག་ལ་སོགས་པ་ལྔ།  །དྲུག་པ་ལྟུང་བཟེད་དུ་སྤྱད་པའི་སྡེ་ཚན་གྱི་སྡོམ་ནི།  འཕྱ་
བ་ལ་སོགས་རྣམ་པ་བཞི། །ལྷུང་བཟེད་ལ་ཡང་རྣམ་པ་བཅུ།  །བདུན་པ་ཆོས་བསྟན་པའི་སྡེ་ཚན་གྱི་སྡོམ་ནི།  འགྲེང་བར་བྱེད་ལ་སོགས་པ་ལྔ། །
མགོ་གཡོགས་ལ་སོགས་རྣམ་པ་ལྔ། །དོ་ཀེར་ཅན་ལ་སོགས་པ་ལྔ། །གླང་ཆེན་ལ་སོགས་བཞོན་པ་ལྔ། །ལག་ན་མཁར་བ་ལ་སོགས་དྲུག་
 བརྒྱད་པ་སྒྲུབ་པའི་སྡེ་ཚན་གྱི་སྡོམ་ནི།  ན་བ་རྣམ་པ་བཞི་རྣམས་སོ།  །དགུ་པ་རྒྱུ་བ་ནི་འདི་བསྣན་པས་བཞིའོ།  །ཤིང་ལ་མི་གང་ལས་མཐོ་པར། །འཛེགས་
པ་ལ་ནི་ཉེས་བྱས་སོ། །ཞེས་པ་གཅིག་སྟེ་བཞིའོ། །   ༈    །ཐམས་ཅད་ལེགས་པར་ཤེས་བྱས་ནས། །
བག་ཡོད་པ་དང་གུས་པ་དང། །ངོ་ཚ་ཤེས་དང་ཁྲེ་ལ་ཡོད་དང། །དྲན་པ་ཤེས་བཞིན་བསྟོན་པ་དང། །དོན་ཉུང་བ་དང་བྱ་བ་ཉུང། །རྩེ་

[006B] །སྲོག་བཞིན་གཅེས་པར་བསྲུང་བར་བྱ། །གལ་ཏེ་རྒྱ་ལ་ལྟུང་བ་ཡིས། །གོས་ན་པང་དུ་དུག་སྦྲུལ་བཞིན། །
མྱུར་བ་མྱུར་བར་མཐོལ་ཤིང་བཤགས། །བམ་པ་བྱུང་བ་སྐད་ཅིག་ཙམ། །བཅབས་ནའང་དེ་ནི་གཡུལ་ངོར་ཞུགས། །མགོ་བོ་བཅད་
བཞིན་གསོར་མི་རུང། །ལྟུང་བ་ཤིན་ཏུ་ཕྲའུ་ཡང། །མ་མཐོལ་མ་བཤགས་ཞག་འདས་ན། །ལྟུང་བའི་ངོ་བོ་དེ་དག་དང། །མ་མཐོལ་བ་
དང་མ་བཤགས་པའི། །ཉེས་པ་གཉིས་དང་གསུམ་པོ་དེ། །ཞག་གཉིས་པ་ལ་དྲུག་ཏུ་འགྱུར། །གསུམ་པར་བཅུ་གཉིས་བཞི་པ་ལ། །
ཉི་ཤུ་རྩ་བཞིར་འགྱུར་པ་སོགས། །ཇི་སྲིད་མ་མཐོལ་མ་བཤགས་པ། །དེ་སྲིད་ཉིས་འགྱུར་སོང་བ་ཡིས། །ཡུངས་འབྲུ་ཙམ་ཡང་
རི་རབ་ཀྱི། །ཕུང་པོ་ཙམ་གྱི་ཉེས་པར་འགྱུར། །བཅབས་པས་ཆར་པ་བཞིན་དུ་འབབ། །བཤགས་པས་ཆར་བཞིན་འབབ་མི་འགྱུར་

[007A]༄༅། །དེ་ལྟ་བས་ན་བཤགས་པར་བྱ། །ཕམ་པ་ལྷག་མའི་སྤོམ་པོ་ནི། །དགེ་སློང་ཀུན་གྱི་མདུན་བཤགས་
ཤིང། །མེད་ན་བཞི་ཡན་བཙལ་ལ་བཤགས། །ལྷག་མའི་དངོས་གཞི་ཕྱིར་བཅོས་ནི། །ཞག་གྲངས་དུ་བཅབས་སྤོ་བ་སྤྱད། །
དེ་རྗེས་མགུ་བ་ཞག་དྲུག་སྤྱད། །དེ་རྗེས་དགེ་སློང་ཉི་ཤུ་འདུས། །གསོལ་བཞིའི་ལས་བྱས་བཤགས་པར་བྱ། །སྤང་ལྟུང་བྱུང་
བས་དུས་དེ་ནས། །རྙེད་པའི་དངོས་པོ་ཁྲུ་གང་དང། །ཁ་གང་ཡན་དང་དེ་རི་བའི། །དངོས་པོ་ཐམས་ཅད་གནས་གཞན་གྱི། །དགེ་
སློང་གཞན་ལ་ཞག་གཅིག་སྤངས། །དེ་རྗེས་བཤགས་བྱ་བཤགས་ཡུལ་ནི། །སྤང་ལྟུང་མན་ཆད་གཅིག་ལ་བཤགས། །ཉེས་
པ་བྱུང་ལ་འགྱོད་སེམས་དང། །སྡོམ་སེམས་ངང་གིས་འབྱུང་འགྱུར་ཞིང། །ཉིན་མཚན་ཀུན་ཏུ་བག་ཡོད་པའི། །འདུལ་བ་སོགས་

[007B] །ལྷག་མའང་གཅིག་ལ་བཤགས་པས་འདག་བཅབས་པས་ཉེས་པ་སྔར་བཤགས་ཏེ། །རྗེས་སུ་དངོས་གཞི་བཤགས་
པར་བྱ། །སྔར་བྱས་འགྱོད་པ་དྲག་པོ་དང། །ཕྱིན་ཆད་སྡོམ་པས་བཤགས་བྱ་ཡི། །གཞན་དུ་ལྟུང་བ་མི་འདག་པའི། །སྟེང་དུ་བརྫུན་
གྱིས་ཉེས་པར་འགྱུར། །དུག་འཐུངས་ལྟ་བུའི་བསམ་པ་ཡིས། །ལེགས་པར་བཤགས་ཤིང་བསྡམས་བྱས་ན། །དེ་ནི་སྒྲིབ་པ་ཀུན་བྲལ་
བ། །རྫོགས་སངས་རྒྱས་དང་འདྲ་པར་འགྱུར། །   ༈    །སྒྲ་མི་སྙན་པ་མ་གཏོགས་པའི། །གླིང་གསུམ་སྐྱེས་པ་
བུད་མེད་ཀྱི། །རྟེན་ལ་སྐྱེ་ཡི་ཟ་མ་དང། །མ་ནིང་མཚན་གཉིས་སོགས་ལ་མིན། །སྡོམ་པ་གཏོང་པའི་རྒྱུ་ལ་གཉིས། །བསླབ་པ་ཕུལ་དང་ཤི་འཕོས་
དང། །མཚན་གཉིས་བྱུང་དང་ལན་གསུམ་གྱུར། །དགེ་རྩ་ཆད་རྣམས་ཐུན་མོང་ངོ། །ཉི་ཤུ་མ་ལོན་དེར་ཤེས་དང། །བསྟེན་ཕྱིར་ཁས་བླངས་

[008A]༄༅། །ཉིན་ཞག་འདས། །རིམ་བཞིན་དགེ་སློང་དགེ་སློབ་མ། །བསྙེན་གནས་རྣམས་ཀྱི་ཐུན་མོང་མིན། །རྩ་བའི་ལྟུང་བ་བྱུང་བ་
དང། །དམ་པའི་ཆོས་ནི་ནུབ་པ་ལས། །སྡོམ་པ་གཏོང་ཞེས་འདོད་པའང་ཡོད། །ཁ་ཆེ་བྱེ་བྲག་སྨྲ་བ་རྣམས། །སྡོམ་ལྡན་རྩ་ལྟུང་བྱུང་བ་ལ། །
བུ་ལོན་ནོར་ལྡན་བཞིན་དུ་འདོད། །   ༈    ཚུལ་ཁྲིམས་མ་བསྲུངས་པའི་ཉེས་དམིགས་བཅུ་འདུལ་བ་ལུང་ནས་གསུངས་པ།  གང་ཞིག་བསླབ་པ་མི་བསྲུང་བ། །
དེ་ནི་སངས་རྒྱས་ཀུན་གྱིས་སྨད། །ལྷ་རྣམས་འདི་ནི་ཆོམ་རྐུན་ཞེས། །སྨོད་ཅིང་རང་གི་གྲོགས་ཀྱིས་གཤེ། །བདག་ཉིད་ཀྱིས་ཀྱང་སྨོད་པར་
འགྱུར། །ཆོས་ཉིད་ཀྱིས་ཀྱང་སྨད་པར་འོས། །གྲགས་པ་ངན་པས་ཕྱོགས་ཀུན་ཁྱབ། །དམ་ཆོས་ཐོས་པར་མི་འགྱུར་ལ། །ཐོས་པའང་མྱུར་
དུ་བརྗོད་པར་འགྱུར། །ས་ལམ་རྟོགས་པའང་ཡོང་མི་སྐྱེ། །འགྱོད་བཞིན་འཆི་ཞིང་ངན་འགྲོར་འགྲོ། །རྨི་ལམ་གདུག་པ་མཐོང་འགྱུར་ཞིང། །

[008B] །ལྷ་རྣམས་བསྲུང་བར་མི་འགྱུར་ཞིང། །དམ་པ་རྣམས་ཀྱི་དྲུང་འདུག་ཚེ། །འཇིགས་ཤིང་ནོངས་ལ་བག་
འཁུམས་བཅས། །མི་དང་མི་མིན་གླགས་བལྟ་བས། །མྱུར་དུ་གནོད་པ་བྱ་ནུས་ཤིང། །ལོངས་སྤྱོད་ཚོགས་མེད་རྙེད་མི་ནུས། །འདོད་འདུན་སྨོན་
པའང་ཡོད་མི་འགྲུབ། །རྣམ་དག་ཚུལ་ཁྲིམས་བསྲུང་བ་ལ། །སངས་རྒྱས་རྣམས་ཀྱིས་བསྟོད་པ་ནས། །སྨོན་ལམ་ཐམས་ཅད་འགྲུབ་པའི་པར། །
སྔར་བཤད་པ་ཡིས་སྦྱར་བར་བྱ། ། འདི་རྣམས་སྤྱན་སྔ་བློ་གྲོས་རྒྱལ་མཚན་གྱི་བསླབ་བྱ་ནས་བྲིས།     ༈    །གནས་སྐབས་འབྲས་
བུ་ལྟ་མི་དང། །མཐར་ཐུག་འབྲས་བུ་བྱང་ཆུབ་གསུམ། །ཐོབ་པར་འགྱུར་ཞེས་གསུངས་པའི་ཕྱིར། །བརྩོན་ལྡན་རྣམས་ཀྱིས་སོ་སོར་ཐར། །
རྟག་ཏུ་གུས་པས་འབད་དེ་བསྲུང། །དགེ་དེས་སྐྱེ་བར་ལུས་ཅན་རྣམས། །རྟག་ཏུ་ཚངས་སྤྱོད་ལ་གནས་ཤོག་ དེ་ནས་ཐམས་ཅད་ཀྱིས་ཕྱག་གསུམ་

[009A]༄༅། །བཙལ་ནས་འགྲེང་སྟེ་འདུད་པ་དང་བཅས་ལག་པ་བསྣོལ་བས།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དང་དགེ་འདུན་བཙུན་པ་རྣམས་ལྟུང་བ་ཕམ་པའི་སྡེ་དང། ལྷག་མའི་སྡེ་དང། ལྟུང་བྱེད་ཀྱི་སྡེ་དང། སོར་བཤགས་
ཀྱི་སྡེ་དང། ཉེས་བྱས་ཀྱི་སྡེ་ལ་སོགས་པ་གཞི་བཅུ་བདུན་དང། ལུང་རྣམ་འབྱེད་དང། ལུང་ཕྲན་ཚེགས་དང། གཞུང་དམ་པ་རྣམས་
ཀྱི་སྐབས་ནས་འབྱུང་བའི་ཉེས་ལྟུང་བྱུང་བ་བཅབས་པ་རྣམས་ཕྱིར་བཅོས་པའི་ཆོ་ག་ལ་ཐུགས་གཏད་པར་ཞུ།  ཞེས་དང། གནས་
བརྟན་གྱིས།  ཆོས་བཞིན་འདུལ་བ་བཞིན་མཛད་པ་ཞུ།  ཞེས་བརྗོད། དེ་ནས་ཐམས་ཅད་ཙོག་པུར་འདུག་སྟེ།  ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་དགེ་སློང་མིང་

[009B] མི་ཚངས་པར་སྤྱོད་པ་ལ་སོགས་པ་ཕམ་པ་བཞིའི་སྡེར་གཏོགས་པའི་དངོས་གཞིའི་
ལྟུང་བ་དང། སྦྱོར་བའི་ལྟུང་བ་དང། སྦྱོར་བའི་སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་
བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། བསམས་བཞིན་དུ་ཁུ་བ་འབྱིན་པ་ལ་སོགས་པ་ལྷག་མ་བཅུ་གསུམ་གྱི་སྡེར་གཏོགས་
པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། སྦྱོར་བའི་སྦྱོར་པའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་
དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། གོས་ཞག་བཅུ་འཆང་སྤང་དང། ཤེས་བཞིན་གྱི་བརྫུན་ལ་སོགས་
པ་སྤང་ལྟུང་སུམ་ཅུ་དང། འབའ་ཞིག་པ་དགུ་བཅུའི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་

[010A]༄༅། །འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། དགེ་སློང་
མ་ཉེ་དུ་མ་ཡིན་པ་ལས་ཟས་ལེན་པ་ལ་སོགས་པ་སོ་སོར་བཤགས་པ་བཞིའི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་པའི་
ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། །
སྟོད་གཡོགས་དང་སྨད་གཡོགས་ཟླུམ་པོར་མ་བགེས་པ་ལ་སོགས་པ་བསླབ་བྱའི་ཉེས་བྱས་བརྒྱ་དང་བཅུ་གཉིས་ཀྱི་སྡེར་གཏོགས་
པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་
པའི་ཉེས་པ་དཔག་ཏུ་མེད་པ་བྱུང་བ་དང། གཞན་ཡང་གནས་ཀྱི་བླ་མ་མ་བསྟེན་པ་དང། བྱ་བ་རྣམས་མ་ཞུས་པར་བྱས་པ་དང་

[010B] ལུད་རྣམ་འབྱེད་དང། ལུང་ཕྲན་ཚེགས་དང། གཞུང་དམ་
པ་རྣམས་ཀྱི་སྐབས་ནས་འབྱུང་བའི་ཉེས་པ་དཔག་ཏུ་མེད་པ་བྱུང་བ་དང། སྐྱབས་འགྲོའི་བསླབ་བྱ་དང་འགལ་བ་དང། མི་དགེ་
བཅུ་སྤོང་གི་ཚུལ་ཁྲིམས་དང་འགལ་བའི་ཉེས་པ་དཔག་ཏུ་མེད་པ་བྱུང་བ་ལ་སོགས་པ་མདོར་ན་སངས་རྒྱས་ཀྱི་བཅས་པ་དང་འགལ་བ་དང་
དགེ་འདུན་གྱི་ནང་ཁྲིམས་དང་འགལ་བ་དང། རང་བཞིན་གྱི་ཁ་ན་མ་ཐོ་བའི་ཉེས་པ་དཔག་ཏུ་མེད་པ་བྱུང་བ་བཤགས་ཡུལ་ཡོད་བཞིན་
དུ་མ་བཤགས་པ་དང། དགུང་ཞག་དུ་མར་བཅབས་པའི་ཉེས་པ་དཔག་ཏུ་མེད་པ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ཉེས་  པ་
དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ཀྱི་སྤྱན་སྔ་

[011A]༄༅། །མཐོལ་ལོ་མི་འཆབ་བོ། །འཆགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་བཤགས་ན་
བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་མི་འགྱུར་བ་ལགས་སོ།  །ཞེས་ལན་གསུམ་བརྗོད། མཇུག་ཏུ་གནས་བརྟན་
གྱིས།  ཉེས་པ་ལ་ཉེས་པར་གཟིགས་སམ།  གཞན་རྣམས་ཀྱིས་  མཐོང་ལགས།  གནས་བརྟན་གྱིས།  ཕྱིན་ཆད་ལེགས་པར་སྡོམ་མམ།  གཞན་
རྣམས་ཀྱིས།  སྡོམ་ལགས།  ཞེས་མཐོང་སྡོམ་དྲིས་ལན་ལན་གསུམ་བྱས་པའི་མཐར་གནས་བརྟན་གྱིས།  ཐབས་ཡིན་ནོ།  །གཞན་རྣམས་ཀྱིས།  ལེགས་
སོ་ ཞེས་བརྗོད། དེ་ནས་དགེ་སློང་གཞན་ཞིག་གིས་གནས་བརྟན་ལ་མཐོང་སྡོམ་འདྲི་ཞིང་གནས་བརྟན་གྱིས་ལན་བཏག། །ཐབས་ལེགས་ཀྱང་བརྗོད། ཡང་ཐམས་
ཅད་ཀྱི་ཕྱག་གསུམ་བཙལ་ནས་བགྲེང་སྟེ།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་

[011B] ལྷག་མའི་སྡེ་དང། ལྟུང་བྱེད་ཀྱི་སྡེ་དང། སོར་བཤགས་ཀྱི་སྡེ་དང། ཉེས་བྱས་
ཀྱི་སྡེ་ལ་སོགས་པ་གཞི་བཅུ་བདུན་དང། ལུད་རྣམ་འབྱེད་དང། ལུས་ཕྲན་ཚེགས་དང། གཞུང་དམ་པ་རྣམས་ཀྱི་སྐབས་ནས་འབྱུང་
བའི་ཉེས་ལྟུང་བྱུང་བ་བཅབས་པ་རྣམས་ཕྱིར་བཅོས་པའི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས།  ཞེས་དང་གནས་བརྟན་གྱིས།  ཆོས་
བཞིན་འདུལ་བ་བཞིན་མཛད་པ་ངོ་མཚར་ཆེ།  ཞེས་བརྗོད། ལྟུང་བ་དངོས་གཞི་ཕྱིར་བཅོས་པ་ནི། ཐམས་ཅད་ཀྱི་ཕྱག་གསུམ་བཙལ། འགྲེང་སྟེ་འདུད་པ་དང་
བཅས།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་
དངོས་གཞི་ཕྱིར་བཅོས་ཀྱི་ཆོག་ག་ལ་ཐུགས་གཏད་བར་ཞུ།  ཞེས་དང་གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པར་ཞུ།  ཞེས་

[012A]༄༅། །བརྗོད། ཐམས་ཅད་ཀྱིས་ཐལ་མོ་བསྣོལ་ནས་ཙོག་པུར་འདུག་སྟེ།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བ་ལ་
ལྟུང་བ་ཕམ་པའི་སྡེ་ཚན་ལས། མི་ཚངས་པར་སྤྱོད་པ་ལ་སོགས་པ་ཕམ་པ་བཞིའི་སྡེར་གཏོགས་པའི་དངོས་གཞིའི་ལྟུང་བ་དང་
སྦྱོར་བའི་ལྟུང་བ་དང། སྦྱོར་བའི་སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་
པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བ་ལྷག་མའི་སྡེ་ཚན་ལས། བསམས་བཞིན་དུ་ཁུ་བ་འབྱིན་པ་ལ་སོགས་པ་ལྷག་
མ་བཅུ་གསུམ་གྱི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། སྦྱོར་བའི་སྦྱོར་བའི་ལྟུང་བ་དང་

[012B] དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བ་ལྟུང་བྱེད་ཀྱི་སྡེ་
ཚན་ལས། གོས་ཞག་བཅུ་འཆང་སྤང་དང། ཤེས་བཞིན་གྱི་བརྫུན་ལ་སོགས་པ་སྤང་ལྟུང་སུམ་ཅུ་དང། འབའ་ཞིག་པ་དགུ་བཅུའི་སྡེར་
གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་
པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བསོར་བཤགས་ཀྱི་སྡེ་ཚན་ལས། དགེ་སློང་མ་ཉེ་དུ་མ་ཡིན་པ་ལས་ཟས་ལེན་པ་ལ་
སོགས་པ་སོ་སོར་བཤགས་པ་བཞིའི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་འགལ་བའི་
ཉེས་བྱས་དང། དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བ་ཉེས་བྱས་ཀྱི་སྡེ་ཚན་ལས། སྟོད་

[013A]༄༅། །གཡོགས་དང་སྨད་གཡོགས་ཟླུམ་པོར་མ་བགོས་པ་ལ་སོགས་པ་བསླབ་བྱའི་ཉེས་བྱས་བརྒྱ་དང་བཅུ་གཉིས་ཀྱི་སྡེར་
གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་
བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། གཞན་ཡང་གནས་ཀྱི་བླ་མ་མ་བསྟེན་པ་དང། བྱ་བ་རྣམས་མ་ཞུས་པར་བྱས་པ་
དང༑ རྩོད་པ་ཆོས་ཕྱོགས་སུ་ཞི་བར་མ་བྱས་པ་ལ་སོགས་པ་གཞི་བཅུ་བདུན་དང། ལུང་རྣམ་འབྱེད་དང། ལུང་ཕྲན་ཚེགས་དང་
གཞུང་དམ་པ་རྣམས་ཀྱི་སྐབས་ནས་འབྱུང་བའི་ཉེས་པ་དཔག་ཏུ་མེད་པ་བྱུང་བ་དང། སྐྱབས་འགྲོའི་བསླབ་བྱ་དང་འགལ་བ་དང་
མི་དགེ་བཅུ་སྤོང་གི་ཚུལ་ཁྲིམས་དང་འགལ་བའི་ཉེས་པ་དཔག་ཏུ་མེད་པ་བྱུང་བ་ལ་སོགས་པ་མདོར་ན་སངས་རྒྱས་ཀྱི་བཅས་པ་དང་

[013B] དགེ་འདུན་གྱི་ནང་ཁྲིམས་དང་འགལ་བ་དང། རང་བཞིན་གྱི་ཁ་ན་མ་ཐོ་བའི་ཉེས་པ་དཔག་ཏུ་མེད་པ་བྱུང་སྟེ། བདག་
དགེ་སློང་མིང་འདི་ཞེས་བགྱི་བའི་ཉེས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་
དགེ་འདུན་བཙུན་པ་རྣམས་ཀྱི་སྤྱན་སྔར་མཐོལ་ལོ་མི་འཆབ་བོ། །འཆགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་
བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་མི་འགྱུར་བ་ལགས་སོ།  །ཞེས་ལན་གསུམ་དང། གནས་བརྟན་
གྱིས་མཐོང་སྡོམ་དང་ཐབས་ལེགས་གོང་བཞིན་དང། གཞན་ཞིག་གིས་ཀྱང་དེ་ལྟར་བྱེད། དེ་ནས་ཐམས་ཅད་ཀྱིས་ཕྱག་གསུམ་བཙལ་ནས་འགྲེང་སྟེ།  ཕྱོགས་བཅུ་
ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་དངོས་གཞི་ཕྱིར་བཅོས་

[014A]༄༅། །པའི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས། ཞེས་དང། གནས་བརྟན་གྱིས། ཆོས་བཞིན་འདུལ་བ་བཞིན་
མཛད་པ་ངོ་མཚར་ཆེ།  ཞེས་བརྗོད།    ༈    ཕྱག་གསུམ་བཙལ་ནས་འགྲེང་སྟེ་འདུད་པ་དང་བཅས།  ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་བྱིན་རླབས་ཀྱི་ཆོ་ག་ལ་ཐུགས་གཏད་པར་
ཞུ༑  ཞེས་དང། གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པར་ཞུ།  ཞེས་བརྗོད། ཡང་ཐམས་ཅད་ཙོག་པུར་འདུག་སྟེ།  དགེ་
འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། བདག་དགེ་སློང་མིང་འདི་ཞེས་བགྱི་
པའི་ཡང་གསོ་སྦྱོང་བཅོ་ལྔ་པ་ལགས་ཏེ། བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་ཕམ་པའི་སྡེ་དང། ལྷག་མའི་སྡེ་དང་

[014B] སོར་བཤགས་ཀྱི་སྡེ་དང། ཉེས་བྱས་ཀྱི་སྡེ་ལ་སོགས་པ་གཞི་བཅུ་བདུན་དང། ལུང་རྣམ་འབྱེད་དང། ལུང་ཕྲན་
ཚེགས་དང། གཞུང་དམ་པ་རྣམས་ཀྱི་སྐབས་ནས་འབྱུང་བའི་ཉེས་ལྟུང་དཔག་ཏུ་མེད་པ་བྱུང་བ་རྣམས་དགེ་འདུན་གྱི་མདུན་དུ་བྱིན་གྱིས་
བརླབས་ཏེ། དེང་གསོ་སྦྱོང་བགྱིའོ། །སླད་ཀྱི་དགེ་སློང་གི་མདུན་དུ་ལྟུང་བ་དེ་དག་ཆོས་བཞིན་དུ་སླར་བགྱིའོ།  །ལན་གསུམ་དང། གནས་བརྟན་
གྱིས།  ཐབས་ཡིན་ནོ།  །གཞན་རྣམས་ཀྱིས།  ལེགས་སོ་ཞེས་དང། གཞན་ཞིག་གིས་ཀྱང་ཐབས་ཡིན་ནོ།  །གནས་བརྟན་གྱིས་ཀྱང་  ལེགས་སོ།  །ཞེས་བརྗོད་
ཡང་ཕྱག་གསུམ་བཙལ་ནས་འགེང་སྟེ་འདུད་པ་དང་བཅས།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་
དགེ་འདུན་བཙུན་པ་རྣམས་ལྟུང་བ་བྱིན་རླབས་ཀྱི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས།  ཞེས་དང། གནས་བརྟན་གྱིས།  ཆོས་བཞིན་

[015A]༄༅། །འདུལ་བ་བཞིན་མཛད་པ་ངོ་མཚར་ཆེ།  ཞེས་བརྗོད། དེ་ནས་ཐམས་ཅད་རང་གནས་སུ་འཁོད་དེ་དགེ་ཚུལ་རྣམས་ནང་དུ་པོས་
ལ་ཕྱིར་བཅོས་བྱ་བ་ནི། དགེ་ཚུལ་རྣམས་ཀྱིས་ཐོག་མར་ཕྱག་གསུམ་འཚལ་ནས་འགྲེང་སྟེ། འདུད་ཅིང་ཐལ་མོ་སྦྱར་བས།  ཕྱོགས་བཅུ་ན་བཞུགས་པའི་
སངས་རྒྱས་དང། བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་ཕྱིར་བཅོས་ཀྱི་ཆོག་ལ་
ཐུགས་གཏད་པར་ཞུ།  ཞེས་སྟན་གསན་ཕབ་གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པར་ཞུ།  ཞེས་བརྗོད་པ་དང་
ཐལ་མོ་བསྣོལ་ཙོག་པུར་འདུག་སྟེ།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་
འདུན་བཙུན་པ་རྣམས་བདག་ལ་དགོངས་སུ་གསོལ། བདག་དགེ་ཚུལ་མིང་འདི་ཞེས་བགྱི་བ་ལ། ལྟུང་བ་ཉེས་བྱས་ཀྱི་སྡེ་ཚན་ལས། སྲོག་གཅོད་

[015B] །མི་ཚངས་སྤྱོད་དང་བརྫུན་དུ་སྨྲ། །གཞི་མེད་བག་ཙམ་དགེ་འདུན་དབྱེན། །དེ་རྗེས་ཕྱོགས་དང་ཁྱིམ་སུན་འབྱིན། །བརྫུན་
དང་བཤེས་དོར་འཕྱ་བ་དང། །ཟས་ཅུང་ལྷག་པའི་སྐུར་འདེབས་དང། །བསླབ་པ་སྤོང་དང་འབྲས་ཆེན་འགེབས། །ཆང་དང་གླུ་གར་རོལ་མོ་
བྱེད། །རྒྱན་དང་ཁ་དོག་སྤོས་མྱུག་ཕྲེང། །ཁྲི་དང་སྟན་ནི་ཆེ་མཐོ་དང། །ཕྱི་དྲོའི་ཁ་ཟས་གསེར་དངུལ་ལེན། །ཉམས་པ་རྣམ་པ་གསུམ་དག་
སྟེ། །སུམ་ཅུ་དྲུག་ནི་བླངས་ལས་འདས། །ཞེས་སོགས་བླངས་འདས་སོ་དྲུག་གི་སྡེར་གཏོགས་པའི་དངོས་གཞིའི་ལྟུང་བ་དང། དེ་རྣམས་
ཀྱི་ཕྱོགས་མཐུན་གྱི་ཉེས་པ་དཔག་ཏུ་མེད་པ་བྱུང་བ་དང། གཞན་ཡང་སྐྱབས་འགྲོའི་བསླབ་བྱ་དང་འགལ་བ་དང། མི་དགེ་བཅུ་སྤོང་གི་
ཚུལ་ཁྲིམས་དང་འགལ་བ་ལ་སོགས་པ་མདོར་ན་སངས་རྒྱས་ཀྱི་བཅས་པ་དང་འགལ་བ་དང། དགེ་འདུན་གྱི་ནང་ཁྲིམས་དང་

[016A]༄༅། །འགལ་བ་དང། རང་བཞིན་གྱི་ཁ་ན་མ་ཐོ་བའི་ཉེས་པ་དཔག་ཏུ་མེད་པ་བྱུང་སྟེ། བདག་དགེ་ཚུལ་མིང་འདི་
ཞེས་བགྱི་བའི་ཉེས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང། བྱང་ཆུབ་སེམས་དཔའ་ཐམས་ཅད་དང། དགེ་
འདུན་བཙུན་པ་རྣམས་ཀྱི་སྤྱན་སྔར་མཐོལ་ལོ་བཤགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་བཤགས་
ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་ལྟར་མི་འགྱུར་བ་ལགས་སོ། །ཞེས་ལན་གསུམ་
གནས་བརྟན་གྱིས། ཉེས་པ་ལ་ཉེས་པར་མཐོང་ངམ། ཕྱིན་ཆད་ལེགས་པར་སྡོམ་མམ།  ཞེས་དྲིས་པའི་མཐར་རེ་རེར་ཡང་དགེ་ཚུལ་རྣམས་ཀྱིས།།
མཐོང་ལགས། སྡོམ་ལགས།  ཞེས་བརྗོད་ནས་ཕྱག་ལན་གསུམ་བྱ། གོང་ལྟར་འགྲེང་སྟེ་འདུད་པ་དང་བཅས།  ཕྱོགས་བཅུ་ན་བཞུགས་པའི་

[016B] བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་ཕྱིར་བཅོས་ཀྱི་ཆོག་ལ་ཐུགས་གཏད་པ་
བཀའ་དྲིན་ཆེ་ལགས།  གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པ་ངོ་མཚར་ཆེ།  ཞེས་བརྗོད། དེ་ནས་བྱང་སེམས་ཀྱི་ཕྱིར་བཅོས་བྱ་བ་
ནི་ཐམས་ཅད་ཀྱིས་འགྲེང་སྟེ་འདུད་ཅིང་ཐལ་མོ་སྦྱར་ཏེ།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་
འདུན་བྱང་ཆུབ་སེམས་དཔའ་རྣམས་ཇི་སྐད་ཡོངས་སུ་བརྗོད་པའི་ཕམ་པའི་གཞི་དང། ཉེས་བྱས་ཀྱི་གཞི་ལས་བྱང་ཆུབ་སེམས་དཔའི་
འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་བ་རྣམས་ཕྱིར་བཅོས་པའི་ཆོ་ག་ལ་ཐུགས་གཏད་པར་ཞུ།  ཙོག་བུར་འདུག་སྟེ་ཐལ་མོ་
སྦྱར་ནས།     ༈    དགེ་འདུན་བྱང་ཆུབ་སེམས་དཔའ་

[017A]༄༅། །རྣམས་བདག་ལ་དགོངས་སུ་གསོལ། བདག་བྱང་ཆུབ་སེམས་དཔའ་མིང་འདི་ཞེས་བགྱི་བ་ལ་ཇི་སྐད་ཡོངས་སུ་
བརྗོད་པའི་ཕམ་པའི་གཞི་ལས། བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ།    ༈   
ཡིས། །བདག་བསྟོད་གཞན་ལ་སྨོད་པ་དང། །སྡུག་བསྔལ་མགོན་མེད་གྱུར་པ་ལ། །སེར་སྣས་ཆོས་ནོར་མི་སྟེར་དང། །གཞན་གྱིས་
བཤགས་ཀྱང་མི་ཉན་པར། །ཁྲོས་ནས་གཞན་ལ་འཚོག་པ་དང། །ཐེག་པ་ཆེན་པོ་སྤོང་བྱེད་ཅིང། །དམ་ཆོས་འདྲར་སྣང་སྟོན་པ་དང། །
དཀོན་མཆོག་གསུམ་གྱི་དཀོར་འཕྲོག་པ། །ཕས་ཕམ་པ་ཡི་ལྟུང་བར་འདོད། །ཅེས་སོགས་རྩ་ལྟུང་བཅོ་བརྒྱད་ཀྱི་སྡེར་གཏོགས་པའི་
ཟག་པ་ཆུང་འབྲིང་གིས་བསྡུས་པའི་དངོས་གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་

[017B] ཇི་སྐད་ཡོངས་སུ་བརྗོད་པའི་ཉེས་བྱས་ཀྱི་གཞི་ལས། བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ། དཀོན་
མཆོག་གསུམ་ལ་གསུམ་མི་མཆོད། །འདོད་པའི་སེམས་ཀྱི་རྗེས་སུ་འཇུག་ཅེས་སོགས་ཉེས་བྱས་བཞི་བཅུ་ཞེ་དྲུག་གི་སྡེར་གཏོགས་པའི་དངོས་
གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། གཞན་ཡང་བྱང་ཆུབ་ཀྱི་སེམས་ཀྱི་ཕན་ཡོན་
ཐུན་དྲུག་ཏུ་མ་དྲན་པ་དང། སྨོན་སེམས་ཐུན་དྲུག་ཏུ་མ་བཟུང་བ་དང། སེམས་ཅན་བློས་སྤངས་པ་དང། ཚོགས་གཉིས་གསོག་པ་ལ་
བརྩོན་པར་མ་བྱས་པ་དང། ནག་པོའི་ཆོས་བཞི་མ་སྤངས་པ་དང། དཀར་པོའི་ཆོས་བཞི་མ་བསྟེན་པ་དང། སྡོམ་པའི་ཚུལ་ཁྲིམས་དང་
དགེ་བའི་ཆོས་སྡུད་པའི་ཚུལ་ཁྲིམས་དང། སེམས་ཅན་དོན་བྱེད་ཀྱི་ཚུལ་ཁྲིམས་རྣམས་ལ་སློབ་པ་ལ་བརྩོན་པར་མ་བྱས་པ་དང། སྦྱིན་

[018A]༄༅། །སོགས་ཕ་རོལ་ཏུ་ཕྱིན་པ་དྲུག་ལ་སློབ་ཕ་ལ་བརྩོན་པར་མ་བྱས་པ་དང། བསྡུ་བ་རྣམ་པ་བཞིའི་སྒོ་ནས་སེམས་
ཅན་གྱི་དོན་ལ་བརྩོན་པར་མ་བྱས་པ་དང། གཞན་ལ་ཆོས་དང་ཟང་ཟིང་གི་སྦྱོར་བའི་ཕྱིར་བརྩོན་པར་བྱ་དགོས་པའི་ཚེ་བརྩོན་པར་
མ་བྱས་པ་དང། གཞན་གྱིས་ཕན་བཏགས་པ་དང་གནོད་པ་བསྐྱལ་བའི་མཚན་མ་ཞེ་ལ་བཞག་ནས་རིས་སུ་བཅད་པ་དང། ཕྱོགས་ཡོངས་
སུ་བཟུང་བའི་བསམ་པས་ཆགས་པ་དང། སྡང་པ་དང། བཏང་སྙོམས་ཀྱིས་ཡལ་བར་འདོར་བའི་བློ་སྐྱེས་པ་དང། དམ་པ་ཉེ་བར་མ་
བསྟེན་ཕ་དང། བྱང་ཆུབ་སེམས་དཔའི་ཟབ་པ་དང་རྒྱ་ཆེ་བའི་སྡེ་སྣོད་ལ་ཐོས་བསམ་ཚུལ་བཞིན་དུ་མ་བྱས་པ་དང། ཟས་གོས་གནས་
མ་ལ་སོགས་ལ་ལོངས་སྤྱོད་པའི་ཚེ་གཞན་དོན་གྱི་བློས་མ་སྤྱད་པ་དང། སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་གཞན་དོན་

[018B] གཞན་གྱི་ཕན་བདེ་སྒྲུབ་པ་དང། སྡུག་བསྔལ་སེལ་བའི་སྦྱོར་པ་ལ་བརྩོན་པར་མ་བྱས་པ་ལ་སོགས་
པ། མདོར་ན་བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་སྟེ། བདག་བྱང་ཆུབ་སེམས་དཔའ་མིང་བའི་
ཞེས་བགྱི་བའི་ནོངས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བྱང་
ཆུབ་སེམས་དཔའ་རྣམས་ཀྱི་སྤྱན་སྔར་མཐོལ་ལོ། །མི་འཆབ་བོ། །འཆགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་
ཞིང་བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་ལྟར་མི་འབྱུར་བ་ལགས་སོ། །ཞེས་ལན་
གསུམ་བཟླ། དེ་ནས་སློབ་དཔོན་སོགས་འོས་པས། འདི་རྣམས་ལ་ནོངས་པར་གཟིགས་ལགས་སམ། གཞན་རྣམས་ཀྱིས། མཐོང་ལགས། ཡང་དེས་

[019A]༄༅། །ཕྱིན་ཆད་ལེགས་པར་སྡོམ་མམ། གཞན་རྣམས་ཀྱིས་ཆོས་བཞིན་འདུལ་བ་བཞིན་དུ་ཤིན་ཏུ་ལེགས་པར་སྤྱི་བོས་
ནོད་པར་བགྱིའོ།  །ཞེས་མཐོང་སྡོམ་ལན་གསུམ་དང།  ཐབས་ལེགས་བྱའོ། །    ༈    སྔགས་ཀྱི་ཕྱིར་བཅོས་ནི། འགྲེང་སྟེ་འདུད་པས།  ཕྱོགས་བཅུ་
ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་རིག་པ་འཛིན་པ་རྣམས་ཇི་སྐད་ཡོངས་སུ་བརྗོད་
པའི་ཕམ་པའི་གཞི་དང། སྦོམ་པོའི་གཞི་ལས་རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་བ་རྣམས་
ཕྱིར་བཅོས་པའི་ཆོ་ག་ལ་ཐུགས་གཏད་པར་ཞུ། ཙོག་པུར་འདུག་ནས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དང། དགེ་འདུན་རིག་པ་འཛིན་པ་རྣམས་བདག་ལ་དགོངས་སུ་གསོལ། བདག་རིག་པ་འཛིན་པ་མི་འདི་ཞེས་བགྱི་

[019B] ཇི་སྐད་ཡོངས་སུ་བརྗོད་པའི་ཕམ་པའི་གཞི་ལས། རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ།    ༈   
པ་ཡིས། །དངོས་གྲུབ་སློབ་དཔོན་རྗེས་འབྲངས་གསུངས། །དེ་བས་དེ་ལ་བརྙས་པ་ནི། །རྩ་བའི་ལྟུང་བ་དང་པོར་བཤད། །ཅེས་སོགས་རྩ་ལྟུང་
བཅུ་བཞིའི་སྡེར་གཏོགས་པའི་ཡན་ལག་མ་ཚང་བའི་སྦོམ་པོ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང་
ཇི་སྐད་ཡོངས་སུ་བརྗོད་པའི་སྦོམ་པོའི་གཞི་ལས། རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ།    ༈   
དང། །དེ་ཡི་བདུད་རྩི་སྟོབས་ཀྱི་ལེན། །ཞེས་སོགས་སྦོམ་པོ་བརྒྱད་དང། སྦྱོར་བ་ལེགས་པར་མ་བྱས་པར། །སྐལ་མིན་གསང་བ་སྟོན་པ་
དང། །གང་ཞིག་ཕྱག་རྒྱ་མི་མཁས་ལ། །ལུས་ཀྱི་ཕྱག་རྒྱ་སྟོན་པ་དང། །བསྙེན་སོགས་དག་པར་མ་བྱས་པར། །དཀྱིལ་འཁོར་ལས་ལ་འཇུག་

[020A]༄༅། །པ་དང། །སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་འདའ་བ་དང། །ཞེས་སོགས་སྦོམ་པོའི་སྡེར་
གཏོགས་པའི་དངོས་གཞིའི་ལྷུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། གཞན་ཡང་རིགས་ལྔ་
སྤྱི་དང། སོ་སོའི་དམ་ཚིག་དང་སྡོམ་པ་རྣམས་བསྲུང་བར་ཁས་བླངས་པ་དང་འགལ་བའི་དངོས་གཞིའི་ལྟུང་བ་དང། དེ་རྣམས་ཀྱི་
ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། ཁྱད་པར་དུ་རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་རྣམས་ཀྱི་དོན་
ཐུན་དྲུག་ཏུ་མ་དྲན་པ་དང། རྩ་བ་དང་ཡན་ལག་གི་དམ་ཚིག་དང་སྡོམ་པ་རྣམས་ལ་བསྔོ་བགྲང་ཐུན་དྲུག་ཏུ་མ་བྱས་པ་དང། བླ་མ་ལྔ་
བཅུ་པའི་སྐབས་ནས་ཇི་སྐད་བཤད་པ་ལྟར་གྱི་བླ་མའི་བསྟེན་ཚུལ་རྣམས་ཚུལ་བཞིན་དུ་མ་བྱས་པ་དང། ལྷའི་མཚན་མ་དང་དམན་མ་

[020B] སྡོམ་སེམས་ཐུན་དྲུག་གི་རྣལ་འབྱོར་ཆག་པ་དང། ཐུན་བཞིའི་རྣལ་འབྱོར་དང། ཐུན་ཐ་མའི་གཏོར་མ་དང་
ཉལ་བ་དང། ལྡང་བ་དང། ཁྲུས་དང། ཁ་ཟས་ཀྱི་རྣལ་འབྱོར་ལ་བརྩོན་པར་མ་བྱས་པ་དང། གང་སྣང་ལྷའི་རྣམ་རོལ་ཏུ་མ་བསྒོམ་པ་
དང༑ བརྟུལ་ཞུགས་ཉི་ཤུ་རྩ་ལྔ་པོ་བསྲུང་བར་ཁས་བླངས་པ་དང་འགལ་པའི་དངོས་གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་
ནོངས་པ་དཔག་ཏུ་མེད་པ་བྱུང་བ་དང། གཞན་ཡང་ལྷ་དང་བླ་མ་ལ་རྐང་བརྒྱད་ཀྱིས་མ་བསྟོད་པ་དང། བུད་མེད་ལ་ཕྱག་དང་སྐོར་བ་བྱེད་
པར་མ་བསྒོམས་པ་དང། གཡོན་པའི་ཀུན་སྤྱོད་དང། ཚེས་བཅུའི་མཆོད་པ་ལ་བརྩོན་པར་མ་བྱས་པ་ལ་སོགས་པ། མདོར་ན་རྡོ་རྗེ་ཐེག་
པའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་སྟེ། བདག་རིག་པ་འཛིན་པ་གསང་མིང་འདི་ཞེས་བགྱི་བས་ནོངས་པ་དེ་རྣམས་

[021A]༄༅། །ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་རིག་པ་
འཛིན་པ་རྣམས་ཀྱི་སྤྱན་སྔར་མཐོལ་ལོ། །མི་འཆབ་བོ། །འཆགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་
བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་ལྟར་མི་འགྱུར་བ་ལགས་སོ།  །ཞེས་
ལན་གསུམ་བ་ཟླ། རྡོ་རྗེ་སློབ་དཔོན་སོགས་འོས་པས།  འདི་རྣམས་ལ་ནོངས་པར་གཟིགས་ལགས་སམ།  གཞན་རྣམས་ཀྱིས་  མཐོང་
ལགས།  ཡང་ངེས།  ཕྱིན་ཆད་ལེགས་པར་སྡོམ་མམ།  གཞན་རྣམས་ཀྱིས་  ཆོས་བཞིན་འདུལ་པ་བཞིན་དུ་ཤིན་ཏུ་ལེགས་པར་སྤྱི་
བོས་ནོད་པར་བགྱིའོ། །ཞེས་མཐོང་སྡོམ་ལན་གསུམ། ཐབས་ལེགས་བྱའོ།  །བྱང་སེམས་དང། སྔགས་ཀྱི་ཕྱིར་བཅོས་གཉིས་ཀར་

[021B] སློབ་དཔོན་གྱིས་ཆོས་བཞིན་འདུལ་བ་བཞིན་ཞེས་སོགས་བརྗོད་པ། མཇུག་ཏུ་བཀའ་དྲིན་ཆེ་ལགས་ཞེས་པའི་ཚིག་བསྒྱུར་དང་བཅས་པའི་
གཏང་རག་རྣམས་སྤྱི་ལྟར་བྱའོ། །   ༈   
སྦྱར་ལུས་འདུད་པ་དང་བཅས།     ༈    མཁན་པོའམ། སློབ་དཔོན་འདུལ་
བ་འཛིན་པའི་ཞལ་སྔ་ནས་ཀྱིས་གཙོ་མཛད་པའི་དགེ་འདུན་བཙུན་པ་རྣམས་གསན་དུ་གསོལ། དེང་དགུང་ཟླ་ཡར་གྱི་ངོའི་གྲལ་ཚེས་བཅོ་
ལྔ་པ་འམ། མར་གྱི་ངོ་འི་བཅུ་བཞི་པའམ་བཅོ་ལྔ་པ་མདོན་དུ་གྱུར་པ་ལགས་ཏེ། གཙུག་ལག་ཁང་གི་བདག་པོ་དང་གཙུག་ལག་ཁང་
གི་ལྷ་རྣམས་ཀྱི་སླད་དུ་ཞལ་ནས་གསུངས་པའི་མདོ་དང་ཚིགས་སུ་བཅད་པ་རེ་བཀའ་སྩལ་དུ་གསོལ།  སློབ་དཔོན་གྱིས།     ༈   

[022A]༄༅། །གསུམ་ལ་ཕྱག་འཚལ་ལོ།  །ཞེས་པ་ནས།  མངོན་པར་བསྟོད་དོ། །    ༈   སྐར་མ་རབ་རིག་
མར་མེ་དང། །སྒྱུ་མ་ཟིལ་པ་ཆུ་བུར་དང། །རྨི་ལམ་གློག་དང་སྤྲིན་ལྟ་བུར། །འདུས་བྱས་ཆོས་རྣམས་འདི་ལྟར་བལྟ། །     ༈   
ལམ་སྔར་ལྟར་བྱས་ཏེ།     ༈    སློབ་དཔོན་ནམ། གནས་བརྟན་འདུལ་བ་
འཛིན་པས་གཙོ་མཛད་དགེ་འདུན་བཙུན་པ་རྣམས། ཐུགས་དམ་ལ་སྐུ་བསྙེལ་བ་མ་ལགས་པའི་ངད་ནས་དགུང་གི་འམ་གདུགས་ཀྱི་རིམ་
པ་ལ་སྐུ་ཁམས་བདེ་བར་བཞུགས་ལགས་སམ། གཏོར་མ་ཆ་བཞི་བྱིན་རླབས་མཛད་པར་ཞུ།    ༈   
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་

[022B]
དུ་ཕྱིན་པ་སྣ་ཚོགས་ཀུན་ཏུ་བཟང་པོའི་མཆོད་པའི་སྤྲིན་རྒྱ་མཚོ་ཐམས་ཅད་ཀྱིས་རྒྱས་པར་གང་ཞིང་རྒྱན་ཀླུབ་པ་དང་ལྡན་པར་གྱུར་ཅིག་
མཆོད་སྦྱིན་གྱི་ཡུལ་དུ་གྱུར་པའི་མགྲོན་རྣམས་ཀྱང་གཤེགས་ཤིང་གདན་འཛོམ་ནས་དེ་བཞིན་དུ་བཞེས་ཏེ་ལོངས་སྤྱོད་པར་ཅི་གནང་
   ༈    །དཀོན་མཆོག་གསུམ་དངོས་རྩ་བརྒྱུད་བླ་མ་དང། །ཡིད་མ་རྒྱལ་བ་སྲས་བཅས་ཐམས་ཅད་
ལ༑ །འབུལ་ལོ་མཆོག་ཐུན་དངོས་གྲུབ་སྩལ་དུ་གསོལ། །འདོད་ཡོན་ལྔ་ལྡན་་བསྟན་འགྲོའི་ཕན་བདེ་བླ་ནས་བླར་སྤེལ་པའི། །སྲུང་མ་
དམ་ཅན་རྒྱ་མཚོའི་ཚོགས་རྣམས་ལ། །འབུལ་ལོ་འཕྲིན་ལས་མཐའ་དག་སྒྲུབ་པར་མཛོད། །འདོད་མོན་ལྔ་ལྡན་་གདོན་བགེགས་

[023A]༄༅། །འབྱུང་པོ་ལན་ཆགས་རྒྱུད་ལྔའི་འགྲོ། །སྙིང་རྗེའི་ཡུལ་དུ་གྱུར་པ་མ་ལུས་པར། །བསྔོས་ཚིམ་སྒྲིབ་བྱང་སངས་
རྒྱས་མྱུར་ཐོབ་ཤོག་འདོད་ཡོན་ལྔ་ལྡན་་ཡུལ་གཞི་གནས་མལ་འཚོ་བ་ཉེར་སྦྱོར་བའི། །བསྟན་མ་བཅུ་གཉིས་ལྷ་ཀླུ་ལ་
སོགས་པར། །འབུལ་ལོ་ཆོས་ལྡན་འཕྲིན་ལས་ཐོགས་མེད་སྒྲུབས། །བདག་གི་བསམ་པའི་སྟོབས་དང་ནི། །དེ་བཞིན་གཤེགས་
པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་དང། །སེམས་ཅན་རྣམས་ལ་སྦྱིན་
པ་ཡིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པར། །ཐོགས་
པ་མེད་པར་འབྱུང་གྱུར་ཅིག་   ༈    བསྟན་པ་རིན་ཆེན་གསལ་བའི་སྒྲོན་མེ་བསྟན་འཛིན་མཁས་པ་

[023B]
རང་གི་མཁན་པོ་མིན་པའི་ཆོས་འབྲེལ་ཡོད་ན་སློབ་དཔོན། ཆོས་འབྲེལ་མེད་ན་གནས་བརྟན་ནམ། དགེ་བའི་བཤེས་གཉེན་འདུལ་བ་འཛིན་པ་
ཆེན་པོ་ཐུགས་བརྩེ་བ་ཅན་ཐུགས་བརྩེ་བས་ཉེ་པར་དགོངས་ཏེ། བདག་ཅག་འདིར་ཚོགས་ཤིང་འདིར་འདུས་པ་རྣམས་ལ་དུས་བཟང་
པོ་ལ་སོ་སོར་ཐར་པའི་མདོ་དང་ཆོས་བསྒྲགས་པའི་མདོ་ལ་སོགས་པ་བཀས་གནང་བར་ཞུ།    ༈   
མཛད་པར་ཞུ།  ཞེས་བརྗོད་ལ་ཐམས་ཅད་ལངས་ཏེ།     ༈   
པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་

[024A]༄༅། །བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དཔལ་རྒྱལ་བ་ཤཱ་ཀྱ་ཐུབ་པ་
ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །    ༈    །ས་ཆེན་འདི་ལ་གོམ་པ་བདུན་
པོར་ནས། །ང་ནི་འཇིག་རྟེན་འདི་ན་མཆོག་ཅེས་གསུངས། དེ་ཚེ་མཁས་པ་ཁྱོད་ལ་ཕྱག་འཚལ་ལོ། །རྣམ་དག་སྐུ་མངའ་མཆོག་ཏུ་
གཟུགས་བཟང་བ། །ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་པ་འཇིག་རྟེན་གསུམ་ན་ལྷམ་མེ་བ། །མགོན་པོ་མཆོག་བརྙེས་
ཁྱོད་ལ་ཕྱག་འཚལ་ལོ། །མཚན་མཆོག་ལྡན་པ་དྲི་མེད་ཟླ་བའི་ཞལ། །གསེར་མདོག་འདྲ་བ་ཁྱོད་་རྡུལ་བྲལ་ཁྱོད་འདྲ་སྲིད་པ་
གསུམ་མ་མཆིས། །མཉམ་མེད་མཁྱེན་ཅན་ཁྱོད་ལ་་མགོན་པོ་ཐུགས་རྗེ་་ཐམས་ཅད་མཁྱེན་པའི་་བསོད་ནམས་་དེ་བཞིན་་

[024B]
པ་ཆོས་ལ་་དགེ་འདུན་ཆེ་ལ་་གསུམ་ལ་རྟག་ཏུ་གུས་ཕྱག་འཚལ། །ཕྱག་བྱར་་ཞིང་རྡུལ་་ལུས་བཏུད་་མཆོག་ཏུ་དད་
པས་་    ༈     གསོ་སྦྱོང་གི་སྦྱོར་བའི་ཆོ་ག་ལ་ཆོས་བཤད་པ་དང་ཉན་པ་ཉམས་སུ་མྱོང་བའི་ཕྱག་ལེན་དུ་ཆོས་
བསྒྲགས་པའི་མདོ་རེ་འདོན་པར་གདའ་བས་གསན་པར་ཞུ།  ཞེས་བརྗོད་ལ།     ༈   
ར་དང་ལྷར་བཅས་གནོད་སྦྱིན་དང། །གདེངས་ཀ་ནོར་བུའི་འོད་ཀྱིས་མུན་པ་སེལ་མཛད་ས་འོག་གནས་པའི་ཀླུ་རྣམས་གང་ཡིན་དང། །གངས་
ཅན་རིར་ནི་དཔལ་གྱིས་རོལ་ཅིང་རབ་ཏུ་ཡིད་དགའི་རིག་པ་འཛིན་པ་གང་ཡིན་པ། །དེ་དག་ཐམས་ཅད་ཐར་པ་དམ་པའི་སྒོར་གྱུར་ཐུབ་པའི་

[025A]༄༅། །གསུང་མཉན་ཕྱིར་ནི་འདིར་གཤེགས་ཤིག་ལྷ་དང་ལྷ་མིན་མི་དང་མིའམ་ཅི་ཡི་དབང་པོ་དང། །བརྒྱ་བྱིན་ལ་
སོགས་ཆོས་ཀྱི་ཕྱོགས་ལ་བྱ་བ་བྱས་པ་རྣམས། །སངས་རྒྱས་གསུངས་པ་རབ་ཏུ་ཞི་ཞིང་བདེ་བའི་རྒྱུར་གྱུར་པ། །འདི་དག་བཤད་ཀྱིས་
དམ་པའི་ཆོས་མཉན་ཕྱིར་ནི་འདིར་གཤེགས་ཤིག་དེ་བས་རྒྱ་ཆེན་ཡོན་ཏན་རིན་ཆེན་ཟབ་པའི་གཏེར་གྱུར་པ། །དོན་ཆེན་བྱེད་པ་འདི་
ལ་མཆོག་ཏུ་དད་ཅིང་གུས་པ་ཡིས། །འདི་བས་ལྷག་པའི་མཉན་བྱ་གཞན་དག་ཅུང་ཟད་ཡོད་མིན་པས། །དབང་པོའི་རྟ་ནི་ལེགས་པར་
ཐུལ་ལ་ཐུབ་པའི་གསུང་མཉན་གྱིས། །སྟོན་པའི་ཞལ་ནས་འབྱུང་བའི་འཆི་མེད་ལྷ་དང་ཀླུ་སོགས་སྐྱེ་བོའི་ཚོགས་རྣམས་བཀྲ་ཤིས་
ཀྱི། །འབྱུང་གནས་སེམས་ལ་ཞོག་ཅིག་གང་ཕྱིར་འདིར་ནི་ལུས་ཅན་ཀུན་གྱི་རྣ་བའི་བདུད་རྩི་དང། །ཉོན་མོངས་པ་ཡི་ནད་ཀུན་སེལ་བར་

[025B] །རྒྱུ་འདི་རྣམས་ཀྱིས་སངས་རྒྱས་གསུང་དག་སྤྱི་བོས་བླངས་ཏེ་རབ་ཏུ་མཉན་པར་བྱ་བའི་རིགས། །
སྟོབས་བཅུའི་ཏིང་འཛིན་ཡེ་ཤེས་མཆེ་བ་ཅན། །གང་ཞིག་སྐྱེ་བའི་རང་བཞིན་གཟེབ་དྲལ་ནས། །མྱ་ངན་འདས་ཞིའི་འབྲོག་དགོན་ཞུགས་གྱུར་
པ། །སྟོན་པ་གླང་པོ་དེ་ལ་ཕྱག་འཚལ་ལོ། །གང་གི་ཐུགས་བརྩེས་ཉེར་གཟུང་ནས། །ལྟ་བ་ཐམས་ཅད་སྤངས་པའི་ཕྱིར། །དམ་པའི་ཆོས་ནི་
སྟོན་མཛད་པ། །གཽ་ཏམ་དེ་ལ་ཕྱག་འཚལ་ལོ། །གང་གིས་འཆིད་རྣམས་ཡང་དག་རབ་བཅད་ཅིང། །མུ་སྟེགས་ཚོགས་རྣམས་ཐམས་ཅད་རབ་
བཅོམ་སྟེ། །སྡེ་དང་བཅས་པའི་བདུད་ནི་རབ་བཏུལ་ནས། །བྱང་ཆུབ་མཆོག་བརྙེས་དེ་ལ་ཕྱག་འཚལ་ལོ། །ཉི་མའི་འོད་ཟེར་དག་གིས་པདྨོ་ཁ་
འབྱེད་ལྟར། །གསུང་གི་འོད་ཟེར་དག་གིས་འཇིག་རྟེན་གསལ་བར་མཛད། །སྟོན་པ་ཤཱ་ཀྱ་ཐུབ་པ་སྒྲོན་མེ་ཐུགས་རྗེ་ཅན། །མྱ་ངན་འདའ་སྟོན་

[026A]༄༅། །གང་ཡིན་དེ་ལ་ཕྱག་འཚལ་ལོ། །མི་མཆོག་འདུལ་བ་ཁ་ལོ་བསྒྱུར་མཛད་པ། །ཀུན་སྦྱོར་འཆིང་པ་གཅོད་པ་དེ་
བཞིན་གཤེགས། །དབང་པོ་ཞི་ཞིང་ཉེར་ཞི་ཞི་ལ་མཁས། །མཉན་ཡོད་བཞུགས་པ་དེ་ལ་ཕྱག་འཚལ་ལོ། །ཡོན་ཏན་རིན་ཆེན་མང་
པོའི་ཚོགས་མངའ་ཞིང། །མཚན་རབ་ཡེ་ཤེས་ཡོངས་སུ་དག་པའི་སྐུ། །གསེར་གྱི་མདོག་ཅན་ལྷ་དང་མིས་མཆོད་པ། །བཅོམ་ལྡན་
ལྷ་ཡི་ལྷ་ལ་ཕྱག་འཚལ་ལོ།།    ༈    །།རྒྱ་གར་སྐད་དུ། ཤཱི་ལ་སཾ་ཡུ་ཀྟ་སླུ་ཏྲ། བོད་སྐད་དུ། ཚུལ་ཁྲིམས་ཡང་དག་པར་
ལྡན་པའི་མདོ།  འདི་ཐུན་མོང་  ཐམས་ཅད་མཁྱེན་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་
ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན། དགེ་སློང་བརྒྱ་ཕྲག་ཕྱེད་དང་

[026B] དེའི་ཚེ་བཅོམ་ལྡན་འདས་ཀྱིས་དགེ་སློང་རྣམས་ལ་
བཀའ་སྩལ་བ། དགེ་སློང་དག་ཤེས་པ་ནི་འགྲིབ། སྲོག་ནི་འཆད། ཚེའི་འདུ་བྱེད་ནི་འདོར། སྟོན་པའི་བསྟན་པ་ཡང་ངེས་པར་འཇིག་
པར་འགྱུར་ན། ཅིའི་ཕྱིར་བརྩོན་འགྲུས་དང་བརྟུལ་བ་བརྟན་པོས་སྒྲུབ་པར་མི་བྱེད་མིའི་ལུས་ནི་ཤིན་ཏུ་རྙེད་པར་དཀའ་ན། དེ་ཐོབ་ནས་
དེས་རྙེད་པའི་རྒྱལ་བའི་བསྟན་པ་ལ་རབ་ཏུ་བྱུང་བ་ཡང་རྙེད་ནས་ཐར་བའི་དོན་དང་མི་མཐུན་པ་དག་གིས་བསླུས་ཏེ་སྡུག་བསྔལ་བར་གྱུར་
ཏ་རེ། དགེ་སློང་དག་སྲོག་དང་བྲལ་ཞིང་ཤི་བ་ནི་སླ་ཡི། ཚུལ་ཁྲིམས་ཉམས་ཤིང་ཞིག་པ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། སྲོག་
དང་བྲལ་ཞིང་ཤི་བས་ནི་ཚེ་འདི་ཉིད་ཀྱི་སྐྱེ་བ་ཟད་པར་འགྱུར་གྱི། ཚུལ་ཁྲིམས་ཉམས་ཤིང་ཞིག་པས་ནི་སྐྱེ་བ་འབུམ་ཕྲག་བརྒྱའི་བར་

[027A]༄༅། །དུ་རིགས་དང་བྲལ་ཞིང་བདེ་བ་སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །དེ་ཕྱིར་
སྟོན་པས་ཚུལ་ཁྲིམས་རབ་བསྔགས་བཤད། །ཚུལ་ཁྲིམས་ལྡན་པ་སངས་རྒྱས་འབྱུང་དང་འཕྲད། །ཚུལ་ཁྲིམས་ལྡན་པ་རྒྱན་
རྣམས་ཀུན་གྱི་མཆོག་ཚུལ་ཁྲིམས་ལྡན་པ་དྲི་དང་བྱུག་པ་ཡིན། །ཚུལ་ཁྲིམས་ལྡན་པ་དགའ་བ་ཀུན་གྱི་གནས། །ཚུལ་ཁྲིམས་
གདུང་བ་སེལ་བ་བསིལ་བའི་ཆུ། །ཚུལ་ཁྲིམས་ལྡན་པ་འཇིག་རྟེན་ཀུན་གྱིས་བསྟོད། །ཚུལ་ཁྲིམས་དག་གིས་འགྲོ་བ་དམ་པ་མནོས།།
ཇི་ལྟར་སྦྲུལ་གདུག་ཀླུ་ཆེན་ནག་པོ་ཡང། །ཚུལ་ཁྲིམས་ལྡན་ལ་གནོད་མེད་གཞན་ཅི་སྨོས། །ཚུལ་ཁྲིམས་ལྡན་པའི་དགེ་སློང་འོད་
དང་ལྡན། །ཚུལ་ཁྲིམས་ལྡན་པ་གྲགས་འགྱུར་བདེ་བ་འཐོབ། །ཇི་ལྟར་མིག་མེད་གཟུགས་མཐོང་མི་རུང་ལྟར། །དེ་བཞིན་ཚུལ་ཁྲིམས་

[027B] །ཇི་ལྟར་རྐང་མེད་ལམ་འཇུག་ག་ལ་ནུས། །དེ་བཞིན་ཚུལ་ཁྲིམས་མེད་ན་ཐར་མི་འགྱུར། །ཇི་ལྟར་བུམ་པ་བཟང་
པོ་རིན་ཆེན་སྣོད། །དེ་བཞིན་ཚུལ་ཁྲིམས་ཆོས་རྣམས་བསྐྱེད་པའི་གཞི། །ཇི་ལྟར་བུམ་ཆག་རིན་ཆེན་སྣོད་མི་རུང། །དེ་བཞིན་ཚུལ་ཁྲིམས་
རལ་བས་ཆོས་ཀུན་གཏུགས། །དང་པོ་ཚུལ་ཁྲིམས་མེད་པར་གྱུར་པ་དེ། །ཕྱི་ནས་མྱ་ངན་འདས་པ་འཐོབ་སྙམ་མམ། །སྣ་མེད་སྣ་རྡུམ་ལ་
སོགས་གང་ཡིན་པ། །དེ་ལ་མེ་ལོང་དག་ནི་དགོས་མི་འགྱུར། །རྣ་བས་མ་ཐོས་མིག་སྔར་མ་མཐོང་ཡང། །བསྟན་བསྲུང་མི་དེ་མཐོ་རིས་
འགྲོ་བར་འགྱུར། །ཐོས་མང་ཐོས་ལྡན་ཐོས་བསྲུང་མཐོ་རིས་ཉིད། །བུད་མེད་བསྟེན་དུ་ག་ལ་རུང། །རྒྱལ་པོའི་ཕོ་བྲང་ག་ལ་དགའ། །
ལྦུ་བ་སྙིང་པོ་ག་ལ་ཡོད། །ལོངས་སྤྱོད་རྟག་པ་ག་ལ་ཡོད། །བུད་མེད་དག་ལ་རུང་བ་མེད། །རྒྱལ་སྲིད་དག་ལ་དགའ་བ་མེད། །ལྦུ་བ་

[028A]༄༅། །དག་ལ་སྙིང་པོ་མེད། །ལོངས་སྤྱོད་དག་ལ་རྟག་པ་མེད། །ལོངས་སྤྱོད་དག་ནི་འབབ་ཆུ་བཞིན། །གྲུ་ཅི་འདྲ་བར་
ཁྱིམ་དེ་འདྲ། །མེ་ཏོག་ཅི་འདྲར་གཟུགས་དེ་བཞིན། །སྲོག་ནི་ཆུ་བུར་འདྲ་བ་ཡིན། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
ནས། ཉེ་བར་འཁོར་ལ་སོགས་པའི་དགེ་སློང་དེ་དག་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།།
 ཞེས་པའི་བར་བརྗོད་ཅིང། ཐམས་ཅད་ཀྱིས་མགྲིན་གཅིག་ཏུ།     ༈    །གོ་འཕང་ཐོབ་ནས་
སྐྱོན་གྱི་དགྲ་བཏུལ་ཏེ། །རྒ་དང་ན་དང་འཆི་བའི་རླབས་འཁྲུག་པའི། །སྲིད་པའི་མཚོ་ལས་འགྲོ་བ་སྒྲོལ་བར་ཤོག་ །ཅེས་བསྔོ་བ་བྱ་
དེ་ནས་གནས་བརྟན་གྱིས།  ཉེས་པ་སྔ་མ་ལ་འགྱོད་པ་དང་ཕྱི་མ་ལ་སྡོམ་སེམས་དང་ལྡན་པའི་སྒོ་ནས་ལྟུང་བ་སྤྱི་བཤགས་ལ་ཐུགས་

[028B]  སྤྱི་བཤགས་ལན་གསུམ་འདོན། དེ་ནས་མཐོང་སྡོམ་དང་ཐབས་ལེགས་གོང་བཞིན་བྱེད།    ༈   
གསུམ་མན་ཆད་ཀྱིས་ཕྱག་བྱས་ནས་འགྲེང་སྟེ།  བསྟན་པ་རིན་པོ་ཆེའི་གསལ་ཕྱེད་དམ་པར་གྱུར་པ་གནས་བརྟན་འདུལ་བ་འཛིན་པ་གསོ་
སྦྱོང་གི་ཆོ་ག་ལ་ཐུགས་གཏད་པར་ཞུ། དེས། ཆོས་བཞིན་འདུལ་བ་བཞིན་མཛད་པར་ཞུ།  ཞེས་བརྗོད། དགེ་ཚུལ་རྣམས་ཙོག་པུར་འདུག་
སྟེ།  གནས་བརྟན་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ཏེ། བདག་དགེ་ཚུལ་མིང་འདི་ཞེས་
བགྱི་བའི་ཡང་གསོ་སྦྱོང་བཅོ་ལྔ་པ་ལགས་ན། བདག་དགེ་ཚུལ་མིང་འདི་ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་
ཞེས་བདག་མཆིའོ། །བདག་ཡོངས་སུ་དག་པར་གནས་བརྟན་གྱིས་བཟུང་དུ་གསོལ།  ཞེས་ལན་གསུམ་རྗོད་པའི་རྗེས་སུ་དགེ་སློང་གིས།།

[029A]༄༅། །ཐབས་ཡིན་ནོ།  །དགེ་ཚུལ་རྣམས་གྱིས།  ལེགས་སོ།  །ཞེས་བརྗོད། དེ་ནས། ཕྱག་གསུམ་བྱས་ནས་འགྲེད་སྟེ་འདུད་པ་དང་བཅས་
ཐལ་མོ་སྦྱར་ཏེ།     ༈   
ལགས།  དེས།  ཆོས་བཞིན་འདུལ་བ་བཞིན་མཛད་པ་ངོ་མཚར་ཆེ། ཁྲིམས་ཀྱི་ཚུལ་ཁྲིམས་ཞེས་ཐུན་མོང་དུ་བརྗོད།    ༈    དེ་ནས་དགེ་ཚུལ་རྣམས་
ལས་མི་ཐོས་པའི་སར་ལོགས་སུ་བཀར་ནས། དགེ་སློང་གི་གསོ་སྦྱོང་བྱ་བ་ལ། ལྷུ་ཐུན་དབྱིན་རླབས་བྱ་དགོས་པས། མདོ་འདོན་པ་པོས།  ལས་ཐམས་ཅད་ཀྱི་
སྔོན་དུ་འགྲོ་བ་གཉིས་ལས། ཐོག་མར་ཡུལ་དུས་ཀྱི་སྟོབས་ཀྱིས་བཤགས་པར་མི་ནུས་པའི་ལྟུང་བ་ཐུན་མོང་བ་གསོལ་བའི་ལས་
ཀྱིས་བྱིན་གྱིས་བརླབ་པར་བགྱི་བས། དགེ་འདུན་རྣམས་སྤྱོད་ལམ་བསྟུན་ནས་གསོལ་བའི་ལས་ལ་ཐུགས་གཏད་པར་ཞུ། ཞེས་བརྗོད་ལ་

[029B] དེང་དགེ་འདུན་གྱི་གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ལ། བདག་ཅག་དགེ་འདུན་
ཐམས་ཅད་ནི་ལྟུང་བ་དང་བཅས་པར་གྱུར་ན། གང་གི་མདུན་དུ་བདག་ཅག་སྟུང་བ་དེ་ཆོས་བཞིན་དུ་སླར་བགྱི་བ་བདག་ཅག་ལས་
དགེ་སློང་གནས་གཞན་དུ་མཆིས་ལ། དགེ་སློང་གི་མདུན་དུ་ལྟུང་བ་དེ་ཆོས་བཞིན་དུ་སླར་བགྱིད་པར་སྤྲོ་བ་སུ་ཡང་མ་མཆིས་ན། གལ་
ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་དེང་ལྟུང་བ་བྱིན་གྱིས་
བརླབས་ཏེ་གསོ་སྦྱོང་མཛད་ལ། སླད་ཀྱིས་དགེ་སློང་གི་མདུན་དུ་ལྟུང་བ་དེ་དག་ཆོས་བཞིན་དུ་སླར་མཛད་དོ། །འདི་ནི་གསོལ་བའོ།།
   ༈     མ་བྱས་པ་ཡིན་ན་ལྟུང་བ་ཐུན་མོང་བའི་བྱིན་རླབས་ཀྱི་ལས་མ་གཏོགས་པ། ལས་གཞན་ཐམས་ཅད་ལ་བློ་མཐུན་ངེས་

[030A]༄༅། །པར་དགོས་པས།     ༈   
གཏད་པར་ཞུ།  ཞེས་བརྗོད་ལ།  དགེ་འདུན་བཙུན་པ་རྣམས་གསན་དུ་གསོལ། གནས་ཐམས་ཅད་གྲུབ་པའམ། བགྱིས་པའམ། ལགས་པ་
ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བཞེད་ན། གལ་ཏེ་དགེ་འདུན་
གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་གནས་ཐམས་ཅད་གྲུབ་པའམ། བགྱིས་
པའམ། ལགས་པ་ནང་མཚམས་དང། ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བློ་
མཐུན་པར་བགྱིའོ། །འདི་ནི་གསོལ་བའོ། །བརྗོད་པ་མཇུག་སྡུད་དང་བཅས་པ་ལ་ཐུགས་གཏད་པར་ཞུ། དགེ་འདུན་བཙུན་པ་རྣམས་

[030B] གནས་ཐམས་ཅད་གྲུབ་པའམ། བགྱིས་པའམ། ལགས་པ་ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་
པ་འདི་དགེ་འདུན་གྱི་གསོ་སྦྱོང་གི་གནས་སུ་བཞེད་དེ། དེའི་སླད་དུ་དགེ་འདུན་གྱིས། གནས་ཐམས་ཅད་གྲུབ་པའམ། བགྱིས་པའམ་
ལགས་པ་ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བློ་མཐུན་པར་བགྱིད་ན་
ཚེ་དང་ལྡན་པ་གང་དག་གནས་ཐམས་ཅད་གྲུབ་པའམ། བགྱིས་པའམ། ལགས་པ་ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་
པ་འདི། དགེ་འདུན་གྱི་གསོ་སྦྱོང་གི་གནས་སུ་བློ་མཐུན་པར་བགྱི་བར་བཟོད་པ་དེ་དག་ནི་ཅང་མ་གསུང་ཞིག་གང་དག་མི་བཟོད་པ་དེ་
དག་ནི་གསུངས་ཤིག་དགེ་འདུན་གྱིས་བཟོད་ཅིང་གནང་ནས། དགེ་འདུན་གྱིས་གནས་ཐམས་ཅད་གྲུབ་པའམ། བགྱིས་པའམ། ལགས་པ་

[031A]༄༅། །ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བློ་མཐུན་པར་
གྱིས་ལགས་ཏེ། འདི་ལྟར་ཅད་མི་གསུང་བས་དེ་དེ་བཞིན་དུ་འཛིན་ཏོ། ། ཞེས་བརྗོད་དོ། །གྲུབ་པ་ནི་བྱ་སྐྱིབས་སོགས་སྐྱེས་བུའམ་རྩོལ་བས་མ་བྱས་
པར་རང་གྲུབ་པའོ། །བགྱིས་པ་ནི་སྐྱེས་བུའི་བྱེད་པས་མངོན་པར་བསྒྲུབས་པའོ། །ལགས་པ་ནི་བྱ་བ་བྱེད་པའི་གནས་ལ་སོགས་པར་རུང་བ་སྟེ། གནས་རྫོགས་
པར་ཟིན་པའོ། །ཆོ་གའི་སྐབས་སུ་དེ་གསུམ་གང་ཡིན་པ་བློས་བརྟགས་ནས་གང་ཡང་རུང་བ་གཅིག་བརྗོད་པ་ཡིན་གྱི། གསུམ་ག་ཡིན་པ་མི་སྲིད་པས་གསུམ་ག་བརྗོད་
མི་དགོས་སོ།།  །   ༈    སོ་སོར་ཐར་པ་ལ་སྟོན་པ་སངས་རྒྱས་ཀྱི་འདུ་ཤེས། རང་ཉིད་ཀྱི་བསླབ་པ་ལ་གཅེས་སྤྲས་སུ་
བྱེད་པའི་འདུ་ཤེས། ཚུལ་འདི་ལྟ་བུ་ལ་བརྟེན་ནས་ཀྱང་རྒྱལ་བའི་བསྟན་པ་ཡུན་རིང་དུ་གནས་པའི་འདུ་ཤེས་གསུམ་ཐུགས་ལ་

[031B]  ཞེས་བརྗོད་ལ་མདོ་འདོན་པ་པོས་ཐལ་མོ་ཅུང་ཟད་སྦྱར་ཏེ།     ༈    པྲ་ཏི་མོ་ཀྵ་སཱུ་ཏྲ། བོད་སྐད་དུ། སོ་
སོར་ཐར་པའི་མདོ།  འདི་ཐུན་མོང་  ཐམས་ཅད་མཁྱེན་པ་ལ་ཕྱག་འཚལ་ལོ། །སྙན་པའི་བ་དན་འཇིག་རྟེན་གསུམ་དུ་གྲགས། །དམ་པའི་
ཆོས་སྒྲ་སེངྒེའི་སྒྲ་བསྒྲགས་པ། །ཐམས་ཅད་མཁྱེན་པ་དཀོན་མཆོག་མཛོད་བརྙེས་པ། །ཞབས་ལ་ཚངས་དབང་གཙུག་གི་ནོར་བུས་གཏུགས་
སྡུག་བསྔལ་རྒྱ་མཚོ་གཏིང་མཐའ་མེད་བརྒལ་བ། །འགྲོ་བའི་གཙོ་ལ་སྤྱི་བོས་ཕྱག་བཙལ་ཏེ། །ཐམས་ཅད་མཁྱེན་པའི་བསླབ་གཞི་དཀོན་
མཆོག་སྣོད། །འཕགས་པའི་ཚོགས་ཀྱི་དབུས་སུ་དབྱེ་བར་བྱ། །སངས་རྒྱས་འདུལ་བ་གངས་ཅན་མཚོ། །གཏིང་མཐའ་མེད་པ་ཐམས་ཅད་
གྱི། །གནས་པའི་སྙིང་དང་སྙིང་པོ་ནི། །སོ་སོར་ཐར་པ་འདི་ཡིན་ནོ། །འདི་ནི་དམ་ཆོས་རྒྱལ་པོ་ཡི། །ཆོས་ཀུན་གྱི་ནི་འདྲེན་པ་མཆོག་འདི་ནི་དགེ་

[032A]༄༅། །སློང་ཚོང་ཚོགས་ཀྱི། །བསླབ་ཟོད་ཚོང་ཁང་ཆེན་པོ་ཡིན། །ཚུལ་ཁྲིམས་འཆལ་བས་ཟིན་རྣམས་ཀྱི། །གདུག་པ་རྣམ་
སེལ་སྨན་འདི་ཡིན། །འདི་ནི་ལང་ཚོས་རྣམ་འཁྲུལ་བའི། །རྐང་གཉིས་གཞོན་ནུའི་ལྕགས་ཀྱུ་ཡིན། །མཚོ་པས་ཟབ་པའི་འཁོར་བ་ལས།།
སྒྲོལ་བའི་རྒལ་ཐབས་འདི་ཡིན་ནོ། །འདི་ནི་བཟང་འགྲོར་འགྲོ་བ་ཡི། །ངེས་པའི་ཆུ་ལོན་ཟམ་པ་ཡིན། །འདི་ནི་ཉོན་མོངས་ཕམ་བྱེད་
ལམ། །རྒྱལ་པོ་ཡི་ནི་འདྲེན་པ་མཆོག་འདི་ནི་ཐར་པའི་གྲོང་འཇུག་པའི། །ཐེམ་སྐས་གཞི་དང་འདྲ་བར་གནས། །ང་ནི་མྱ་ངན་འདས་
གྱུར་ན། །འདི་ནི་ཁྱོད་ཀྱི་སྟོན་པ་ཞེས། །རང་བྱུང་ཉིད་ཀྱི་གུས་བཅས་པར། །ནན་ཏན་དགེ་སློང་ཚོགས་མདུན་བསྟོད། །སངས་རྒྱས་ཞེས་
བྱའི་སྒྲ་འདི་ཡང། །འཇིག་རྟེན་དག་ན་རབ་ཏུ་དཀོན། །མི་ཉིད་རྙེད་པར་ཤིན་ཏུ་དཀའ། །རབ་ཏུ་བྱུང་བའང་ཤིན་ཏུ་དཀོན། །དེ་བཞིན་

[032B] །ཚུལ་ཁྲིམས་ཕུན་སུམ་ཚོགས་རབ་དཀོན། །ཚུལ་ཁྲིམས་ཡོངས་སུ་དག་གྱུར་ཀྱང། །གྲོགས་བཟང་ཤིན་ཏུ་རྙེད་
པར་དཀའ། །འཇིག་རྟེན་སངས་རྒྱས་འབྱུང་བ་དང། །མི་དང་རབ་ཏུ་བྱུང་བ་དང། །ཚུལ་ཁྲིམས་ཕུན་སུམ་ཚོགས་པ་དང། །གྲོགས་བཟང་
རྙེད་དཀའ་རྙེད་གྱུར་ནས། །མཁས་པ་བདག་ལ་ལེགས་འདོད་ཅིང། །དེ་དག་འབྲས་བཅས་བྱེད་འདོད་པས། །སྡོམ་བརྩོན་རྣམས་ཀྱིས་སོ་
སོར་ཐར། །མཉན་པའི་ཕྱིར་ནི་འབད་པར་བྱ། །དགེ་སློང་དབང་དུལ་ཀུན་དབང་པོ། །སངས་རྒྱས་མི་འགྱུར་རང་བྱུང་བ། །ངེས་པར་ཐར་
པ་འདོད་རྣམས་ཀྱིས། །སོ་སོར་ཐར་པ་རྟག་ཏུ་བསྲུང། །བསྐལ་པ་བྱེ་བ་རྣམས་སུ་ཡང། །སོ་སོར་ཐར་པ་ཐོས་པ་དང། །གཟུང་དང་འཛིན་
པ་རྙེད་དཀའ་སྟེ། །སྒྲུབ་པའང་ཤིན་ཏུ་རྙེད་པར་དཀའ། །སངས་རྒྱས་རྣམས་ནི་འབྱུང་བ་བདེ། །ཆོས་བསྟན་པ་ཡང་བདེ་བ་ཡིན། །དགེ་

[033A]༄༅། །འདུན་མཐུན་པ་བདེ་བ་སྟེ། །མཐུན་པ་རྣམས་ཀྱི་དཀའ་ཐུབ་བདེ། །འཕགས་པ་རྣམས་ནི་མཐོང་བ་བདེ། །དམ་
པ་དག་དང་འགྲོགས་པ་བདེ། །བྱིས་པ་རྣམས་ནི་མ་མཐོང་ན། །རྟག་ཏུ་བདེ་བ་ཉིད་དུ་འགྱུར། །ཚུལ་ཁྲིམས་ལྡན་པ་མཐོང་བ་བདེ།།
མང་དུ་ཐོས་པ་མཐོང་བ་བདེ། །ཡང་སྲིད་རྣམ་པར་གྲོལ་བ་ཡི། །དགྲ་བཅོམ་པ་དག་མཐོང་བ་བདེ། །འཇུག་དོགས་བདེ་བའི་ཆུ་
ཀླུང་བདེ། །ཆོས་ལ་གོམས་པའི་སྐྱེ་བོ་བདེ། །ཤེས་རབ་ཐོབ་པར་གྱུར་པ་བདེ། །པའོ་ང་རྒྱལ་ཟད་པ་བདེ། །དེས་པར་བྱས་ཤིང་
དབང་པོ་ཐུལ་བ་དག་དགོན་པ་ཞི་བ་རྣམས་སུ་རྒས་གྱུར་དང། །མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱིས་
གནས་པ་བདེ། །ཚེ་དང་ལྡན་པ་དག་དུས་ཚིགས་ལ་དགུན་དགུན་སྨད་དཔྱིད་སོ་ཀ་དབྱར་སྟོན་དང་དྲུག་ཏུ་ཡོད་པ་ལས་སང་གི་སྐྱ་རེང་ཤར་

[033B]  འདས་པ་དང་ལྷག་མ་ཇི་ཙམ་པ་དེ་ཙམ་མོ།  །ཚེ་དང་ལྡན་པ་དག་རྒ་བ་དང་འཆི་བ་མངོན་པར་འོང་ཞིང་སྟོན་པའི་བསྟན་པ་ཡང་འཇིག་པ་འགྱུར་
བས། ཚེ་དང་ལྡན་པ་དག་གིས། བག་ཡོད་པས་རྣལ་འབྱོར་དུ་བྱའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་ཀྱི་བྱང་ཆུབ་དང། གཞན་ཡང་གང་དག་དེ་ལྟ་བུ་དང་མཐུན་པ་དགེ་བའི་ཆོས་བྱང་ཆུབ་ཀྱི་ཕྱོགས་དང་མཐུན་
པ་རྣམས་ཀྱང་བག་ཡོད་པས་འཐོབ་བོ། །བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་ནི་དོན་ཉུང་བ་བྱ་བ་ཉུང་བ་ཡིན་ན། དགེ་འདུན་
གྱི་ཐོག་མར་བྱ་བ་ཅི་ཡོད། ཚེ་དང་ལྡན་པ་དག་མ་ལྷགས་པ་རྣམས་ལ་འདུན་པ་དང་ཡོངས་སུ་དག་པ་དྲིས་ཤིག་དྲིས་ནས་ཀྱང་བརྗོད་
པར་བྱའོ། ། མཚམས་ཀྱི་ནང་ན་དགེ་སློང་ན་བ་དང། དབང་མེད་པ་དང། སྲོག་དང་ཚངས་པར་སྤྱོད་པའི་བར་ཆད་ཀྱི་རྐྱེན་གྱིས་ལས་ཀྱི་གནས་སུ་བདུ་བར་མི་ནུས་པ་

[034A]༄༅། །ཡོད་ན་གསོ་སྦྱོང་གི་ཚེ་འདུན་པ་དང་ཡོངས་དག་འབུལ་བའི་ཕྱག་ལེན་འདུག་པ་ལྟར། ཚོགས་ནས་དགེ་སློང་ཞིག་སོང་སྟེ་མ་ལྷགས་
པ་ལས་འདུན་པ་དང་ཡོངས་དག་ལེན་དགོས་ཤིང། དེ་ཡང་འདུན་པ་ལེན་པ་པོ་དེས་འདུན་པ་འབུལ་བ་པོར།  དེད་དགེ་འདུན་གསོ་སྦྱོང་མཛད་ན། ཚེ་
དང་ལྡན་པ་བར་ཆད་ཀྱི་ཆོས་རྣམས་ཡོངས་སུ་དག་གམ། འདུན་པ་འབུལ་ལམ།  ཞེས་དྲི་བར་བྱ་ཞིང། འདུན་པ་འབུལ་བ་པོས། གསོ་སྦྱོང་
དང་ཡོངས་དག་ཅིག་ཅར་འབུལ་བ་ནི། ལེན་པ་པོ་རང་ལས་བསླབ་པ་གཞོན་ན་ཕྱག་འཚལ་མི་དགོས་ཤིང། རྒན་ན་ཕྱག་གསུམ་བཙལ་ནས་བླ་གོས་ཕྲག་པ་
གཅིག་ཏུ་བྱས་ཤིང་ཙོག་བུར་འདུག་སྟེ།     ༈   
འབུལ་བའི་ཆོ་ག་ལ་ཐུགས་གཏད་པར་ཞུ།    ༈       ༈    དེང་

[034B]
བདག་དགེ་སློང་མིང་འདི་ཞེས་པའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་བདག་མཆིའོ། །དགེ་འདུན་ཆོས་བཞིན་དུ་མཛད་
པ་ལ་འདུན་པ་འབུལ་ལོ། །བདག་གི་གསོ་སྦྱོང་ཡང་ཡོངས་སུ་དག་གོ་འདུན་པ་དང་ཡོངས་སུ་དག་པ་ཡང་བརྗོད་དོ། །བརྗོད་པ་ཡང་རིག་
པར་བགྱིད་དོ། ། ཞེས་ལན་གསུམ།  ཐབས་ལེགས་གཏང་རག་སོགས་བྱ།  དེ་ནས་ལེན་པ་པོ་ཚོགས་སུ་འབྱོར་པ་དང་འགྲེང་སྟེ་འདུད་པ་དང་བཅས།།
དགེ་འདུན་བཙུན་པ་རྣམས་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། གནས་འདི་ན་དགེ་སློང་མིང་འདི་
ཞེས་བགྱི་བའི་ཡང་གསོ་སྦྱོང་བཅོ་ལྔ་པ་ལགས་ཏེ། དགེ་སློང་མིང་འདི་ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་དེས་

[035A]༄༅། །ཁོ་ན་ཉིད་མཆིའོ། །དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །དེའི་གསོ་སྦྱོང་ཡང་ཡོངས་སུ་
དག་གོ་འདུན་པ་དང་ཡོངས་སུ་དག་པ་ཡང་བརྗོད་དོ། །བརྗོད་པ་ཡང་རིག་པར་བགྱིད་དོ། ། ཞེས་ལན་གཅིག་ཕྱག་གསུམ་འཚལ་ལོ་
འདུག་མདོ་འདོན་པ་པོས་གོང་གི་འཕྲོས།     ༈    །སོར་མོ་བཅུ་ཡིས་ཐལ་སྦྱར་ཏེ། །སོ་སོར་ཐར་པ་གདོན་པར་བྱ། །འདུལ་
བའི་དོན་དུ་ང་ལས་ཉན། །ཐོས་ནས་དྲང་སྲོང་ཆེན་པོ་ཡིས། ཇི་སྐད་གསུངས་བཞིན་བསྒྲུབ་བྱ་ཞིང། །ཁ་ན་མ་ཐོ་ཕྲ་རྣམས་ལ། །བརྟུན་
ཅིང་བྱེད་པ་ཉིད་དུ་གྱིས། །རྟག་ཏུ་འབད་པས་བདའ་བ་ཡི། །སེམས་རྟ་ཁ་བསླན་དཀའ་བ་ལ། །མཐུན་པའི་གཟེར་རྣོན་བཏབ་པ་ཡི། །
སྲབ་ནི་སོ་སོར་ཐར་འདི་ཡིན། །ཆེ་བ་གང་དག་ངག་ཙམ་གྱིས། །ལྡོག་ཅིང་མཚམས་ལས་མི་འདའ་བ། །དེ་དག་མི་རྟ་བཟང་པོ་སྟེ། །ཉོན་

[035B] །སུ་ལ་སྲབ་འདི་མེད་པ་དང། །ནམ་དུའང་འདོད་པར་མི་འགྱུར་བ། །དེ་དག་ཉོན་མོངས་གཡུལ་
གྱིས་དཀྲུགས། །འཇོག་བྲལ་རྣམ་པར་འཁྱམ་པར་འགྱུར། །དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་གསོ་
སྦྱོང་བཅུ་བཞི་པའམ་བཅོ་ལྔ་པ་ལགས་ཏེ། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་
ཅིག་དང། དེང་དགེ་འདུན་གྱི་གསོ་སྦྱོང་མཛད་དེ་སོ་སོར་ཐར་པའི་མདོ་འདོན་པ་གདོན་ནོ། །འདི་ནི་གསོལ་བའོ། ། བཀྲ་ཤིས་ཀྱི་གསོ་སྦྱོང་
སོགས་གསུམ་ལ་ནི། གསོ་སྦྱོང་བཅུ་བཞི་བའམ་བཅོ་ལྔ་པ་སྟེ། ཞེས་པ་བཀྲ་ཤིས་ཀྱི་གསོ་སྦྱོང་སྟེ་ཞེའམ། བསྡུམ་པའི་གསོ་སྦྱོང་སྟེ། ཞེས་འདོན་པ་བརྡེ་
བ་མ་གཏོགས་སྔ་མ་དང་འདྲ་ལ། འདི་གསུམ་ལ་དུས་བརྗོད་ཚུལ་དང་གསོལ་བའི་ལས་གཉིས་ཀྱི་ཁྱད་པར་མ་གཏོགས་པ་སྦྱོར་དངོས་རྗེས་གསུམ་གྱི་ཆོ་ག་ཐམས་ཅད་

[036A]༄༅། །གསོ་སྦྱོང་བཅུ་བཞི་པ་ལ་སོགས་པ་དང་འདྲའོ། །ཚེ་དང་ལྡན་པ་དག་བདག་ཅག་གསོ་སྦྱོང་བྱ་སྟེ་སོ་སོར་ཐར་པའི་མདོ་
འདོན་པ་གདོན་གྱིས། ཁྱེད་ཅག་སུ་ལ་ལྟུང་བ་ཡོད་པ་དེ་མཐོལ་ཞིག་ལྟུང་བ་མེད་ན་ཅང་མ་སྨྲ་ཞིག་ཅང་མི་སྨྲ་ན་བདག་གིས་ཚེ་
དང་ལྡན་པ་དག་ཡོངས་སུ་དག་པར་རིག་པར་བྱའོ། །དེ་ལྟར་སོ་སོར་དྲིས་ནས་དགེ་སློང་གིས་ལན་བཏབ་པ་དེ་བཞིན་དུ་དགེ་སློང་གི་
འཁོར་འདི་ལྟ་བུར་ཡང་ལན་གསུམ་ཀྱི་བར་དུ་བསྒྲག་པར་བྱ་བ་ཡིན་ནོ། །ཡང་དགེ་སློང་གང་དགེ་སློང་གི་འཁོར་འདི་ལྟ་བུར་
ལན་གསུམ་གྱི་བར་དུ་བསྒྲགས་པ་ན། ལྟུང་བ་ཡོད་ལ་དྲན་བཞིན་དུ་མི་མཐོལ་ན་དེ་ཤེས་བཞིན་དུ་བརྫུན་དུ་སྨྲ་བ་ཡིན་ནོ། །ཚེ་
དང་ལྡན་པ་དག་ཤེས་བཞིན་དུ་བརྫུན་དུ་སྨྲ་བ་ནི་བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་སོ། །དེ་བས་ན་དགེ་

[036B] །མཐོལ་ན་བདེ་བ་ལ་རེག་
པར་གནས་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། །ཚེ་དང་ལྡན་པ་དག་བདག་གིས་སོ་སོར་ཐར་པའི་མདོ་
གདོན་པའི་གླེང་གཞི་བཏོན་ཟིན་ཏོ། །དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱེད་ཡོངས་སུ་དག་གམ། ཞེས་འདྲིའོ། །
ཅི་འདི་ལ་ཁྱེད་ཡོངས་སུ་དག་གམ། ཞེས་ལན་གཉིས་ལན་གསུམ་དུ་འདྲིའོ། །འདི་ལ་ཚེ་དང་ལྡན་པ་དག་ཡོངས་སུ་དག་ན་འདི་ལྟར་
ཅང་མི་སྨྲ་བས་དེ་དེ་བཞིན་དུ་འཛིན་ཏོ། །སླད་མ་ཕམ་པར་འགྱུར་བའི་ཆོས་བཞི་དང། དགེ་འདུན་ལྷག་མའི་ཆོས་བཅུ་གསུམ་དང་
མ་ངེས་པའི་ཆོས་གཉིས་དང། སྤང་པའི་ལྟུང་བྱེད་ཀྱི་ཆོས་སུམ་ཅུ་དང། འབའ་ཞིག་པ་དགུ་བཅུ་དང། སོ་སོར་བཤགས་པའི་

[037A]༄༅། །ཆོས་བཞི་དང། བསླབ་པར་བྱ་བའི་ཆོས་མང་པོ་དང། རྩོད་པ་ཞི་བར་བྱ་བའི་ཆོས་བདུན་པོ་རྣམས་ནི་ཟླ་བ་
ཕྱད་ཕྱེད་ཅིང་སོ་སོར་ཐར་པའི་མདོ་འདོན་པ་ལས་འབྱུང་བས་སྔར་གསན་པའམ། ཕྱིས་ཀྱང་གསན་པར་འགྱུར་རོ། །ཞེས་བརྗོད་
ཅིང་ཐམས་ཅད་ཀྱིས་མགྲིན་གཅིག་ཏུ།    ༈    །ཉན་པ་པོ་རྣམས་ཀྱིས་ཐོས་པ་ཡི། བསོད་ནམས་གྲུབ་པ་གང་ཡོད་པ། །
དེས་ནི་འཇིག་རྟེན་མ་ལུས་པ། །ཐུབ་དབང་གོ་འཕང་ཐོབ་པར་ཤོག་བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་
ལ་འཇུག་པར་བྱ། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་ཡོད་པས། །
ཆོས་འདུལ་འདི་ལ་སྤྱོད་འགྱུར་བ། །སྐྱེ་བའི་འཁོར་བ་རབ་སྤངས་ནས། །སྡུག་བསྔལ་ཐ་མར་བྱེད་པར་འགྱུར། །ཀླུ་རྒྱལ་

[037B] །བསྟན་ལ་དད་པའི་ལྷ་རྣམས་དང། །རྒྱལ་པོ་སྦྱིན་བདག་ཉིད་དང་ནི། །སེམས་ཅན་ཕོངས་པ་གཞན་དག་
ཀྱང། །ཚེ་རིང་ནད་མེད་ཕུན་སུམ་ཚོགས། །གཏན་དུ་བདེ་བ་ཐོབ་པར་ཤོག་གཞན་ཡང་བསྔོ་བ་དང་སྨོན་ལམ་གྱི་ཚིགས་སུ་བཅད་བཅི་རིགས་པས་
མཐའ་བརྒྱན་པར་བྱའོ། །   ༈    སོ་ཐར་གྱི་མདོའི་རྗེས་སུ། དགེ་ཚུལ་རྣམས་ལས་མི་ཐོས་སར་སོང་རྗེས། གནས་བརྟན་གྱིས་
དགེ་སློང་འོས་པ་ཞིག་ལ། མང་དུ་ཐོས་པ་འདུལ་བ་འཛིན་པ་དགེ་སློང་མིང་འདི་ཞེས་བྱ་བ་ཁྱོད་དགེ་འདུན་ལ་དབྱར་གྱི་གནས་མལ་སྟོབ་པར་
སྤྲོའམ། ཞེས་དྲིས་ལ། དེས་ཀྱང། སྤྲོ་ལགས། གནས་བརྟན་གྱིས། དགེ་བདུན་རྣམས་སྤྱོད་ལམ་བསྟུན་ནས་གནས་མལ་སྟོབ་པ་བསྐོ་པའི་གསོལ་
བ་དང་གཉིས་ཀྱི་ལས་ལས་ཐོག་མར་གསོལ་བའི་ལས་ལ་ཐུགས་གཏང་པར་ཞུ། ཞེས་བརྗོད་ལ། དགེ་འདུན་བཙུན་པ་རྣམས་གསན་དུ་

[038A]༄༅། །གསོལ། དགེ་སློང་མིང་འདི་ཞེས་བགྱི་བ་འདི་དགེ་འདུན་ལ་དབྱར་གྱི་གནས་མལ་སྟོབ་པར་སྤྲོ་ན། གལ་ཏེ་
དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས། དགེ་སློང་མིང་འདི་ཞེས་བགྱི་བ་
གནས་མལ་སྟོབ་པར་བསྐོས་ཏེ། གནས་མལ་སྟོབ་པ་དགེ་སློང་མིང་འདི་ཞེས་བགྱི་བ་དགེ་འདུན་ལ་དབྱར་གྱི་གནས་མལ་སྟོབ་བོ། །འདི་ནི་གསོལ་
བའོ། །བརྗོད་པ་མཇུག་སྡུད་དང་བཅས་པ་ལ་ཐུགས་གཏད་པར་ཞུ། ཞེས་བྱས་ལ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་མིང་
འདི་ཞེས་བགྱི་བ་འདི་དགེ་འདུན་ལ་དབྱར་གྱི་གནས་མལ་སྟོབ་པར་སྤྲོ་སྟེ། དེའི་སླད་དུ་དགེ་འདུན་གྱིས་དགེ་སློང་མིང་འདི་ཞེས་བགྱི་བ་གནས་
མལ་སྟོབ་པར་བསྐོ་ན། ཚེ་དང་ལྡན་པ་གང་དག་མིང་འདི་ཞེས་བགྱི་བ་གནས་མལ་སྟོབ་པར་བསྐོ་བར་བཟོད་པ་དེ་དག་ནི་ཅང་མ་གསུང་ཞིག་

[038B]དགེ་འདུན་གྱིས་བཟོད་ཅིང་གནང་ནས། དགེ་འདུན་གྱིས། དགེ་སློང་མིང་འདི་ཞེས་བགྱི་བ་གནས་
མལ་སྟོབ་པར་བསྒོས་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། ། དབྱང་བདག་པ་གཉིས་སམ་གསུམ་ཡོད་ནའང་བསྐོ་ལས་མཉམ་པོར་བྱའོ།།
སླར་ཡང་གནས་བརྟན་གྱིས་ །    ༈    ཁས་བླང་བའི་ཕྱིར་དགེ་འདུན་ཐུགས་བསྟུན་པ་གསོལ་བའི་ལས་ལ་ཐུགས་གཏད་པར་
ཞུ། དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་དབྱར་ཉེ་བར་བསྒྲུབ་པ་དབྱར་ཟླ་འབྲིང་པོའི་ཚེས་བཅོ་ལྔ་ལགས་ན། གལ་ཏེ་
དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་དེང་ཚུལ་ཤིང་བཞེས་ཏེ། སང་ནང་པར་
གནས་པར་ཁས་བླང་ངོ། །འདི་ནི་གསོལ་བའོ། །དགེ་ཚུལ་རྣམས་ནང་དུ་བོས། དེ་ནས་དབྱར་བདག་བ་འགྲེངས་ཏེ། དགེ་འདུན་བཙུན་པ་རྣམས་གསན་དུ་

[039A]༄༅། །གསོལ༑ འདི་ལྟར་བཀྲ་ཤིས་ཀྱི་གཙུག་ཁག་ཁད་ཆེ་གེ་མོ་ཞེས་བྱ་བ་འདི་ན་ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་
འདི་དང། མཁོ་ཞིང་སྤྱད་པར་བྱ་བའི་དངོས་པོ་མྱུར་དུ་བསྐྱལ་བར་བྱ་བ་འདི་དང། དགེ་བའི་རྩ་བ་ལ་བརྩོན་པར་བྱ་བ་འདི་དང། ཉེ་འཁོར་
གཙང་བར་བྱ་བ་འདི་དང། ཞིང་རྐེད་བར་མི་བཅད་པ་འདི་དང། སེར་བ་བྱུང་ན་བཟློག་པར་བྱ་བ་ལ་སོགས་པ་ཡོད་དེ། ཁྱེད་ཅག་ལས་གང་
ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་ལ་སོགས་པ་ནས། སེར་བ་བྱུང་ན་བཟོག་པར་བྱ་བ་ལ་སོགས་པ་འདིས་གནས་འདིར་གནས་པར་
སྤྲོ་བ་དེས་ནི་ཚུལ་ཤིང་ལོངས་ཤིག་ཁྱེད་ཅག་ལས་སུས་ཀྱང་དབྱར་དགེ་འདུན་གྱི་ནང་དུ་འཁྲུག་ལོང་བསྐྱེད་པར་མི་བྱའོ། །ཁྱེད་ཅག་ལས་གང་
གིས་བགའ་ཞིག་ལ་ཅུང་ཟད་ཤེས་པ་དེས་དེ་སྨོས་ཤིག་ཁྱེད་ཅག་ལས་གང་དབྱར་གྱི་ནང་དུ་དགེ་འདུན་ལ་འཁྲུག་ལོང་བསྐྱེད་པར་འགྱུར་

[039B] །དེ་ནས་ཚུལ་ཤིང་འབྲིམ་པ་པོས་དང་པོར་སྟོན་པའི་ཚུལ་ཤིང་གཅིག་བླངས་ནས། གནས་བརྟན་ནས་
གྲལ་གྱི་མཐའི་བར་དུ་ཚུལ་ཤིང་རིམ་པ་ལྟར་འབྲིམ་ཞིང། ལེན་པ་པོ་རྣམས་ཀྱིས་སྟན་ལས་ཕྱེད་འཕགས་ཏེ་དལ་བུས་རང་རང་གི་སྐལ་བ་བླང་ངོ། །དེ་ནས་དགེ་སློང་རྣམས་ལ་
བྲིམས་ཟིན་པ་དང། དགེ་ཚུལ་རྣམས་ཀྱི་ཚུལ་ཤིང་ཡང་མགོ་ནས་བཟླས་ཏེ་བྲིམ་ཞིང་རང་རང་གི་མཁན་སློབ་སོགས་ཀྱིས་སྔར་ལྟར་བླ་བཞིང་བསྡུ། མཇུག་ཏུ་གནས་བརྟན་གྱིས་གཞི་
བདག་གཉུག་མར་གནས་པའི་ཚུལ་ཤིང་གཅིག་ཀྱང་བླང་ངོ། །དེ་ནས་འབྲིམ་པ་པོས་སྔར་བཞིན་འགྲེང་སྟེ་ཐལ་མོ་སྦྱར་ནས། དགེ་འདུན་བཙུན་པ་རྣམས་གསན་དུ་
གསོལ། འདི་ལྟར་བཀྲ་ཤིས་ཀྱི་གཙུག་ལག་ཁང་ཆེ་གེ་མོ་ཞེས་བྱ་བ་འདིར་དབྱར་གནས་པར་ཞལ་གྱིས་བཞེས་པའི་དགེ་སློང་འདི་སྙེད་ཀྱིས་ཚུལ་
ཤིང་བཞེས་སོ། །དགེ་ཚུལ་ཡང་འདི་སྙེད་ཀྱིས་ཚུལ་ཤིང་བཞེས་སོ། །ཞེས་བརྗོད་པའི་འོག་ཏུ་གྲལ་ན་གནས་པ་ཐམས་ཅད་ཀྱིས་ལེགས་པར་བཞེས་སོ། །

[040A]༄༅། །ཤིན་ཏུ་བཞེས་སོ། །ཞེས་བྱའོ།།    ༈   
འདུག་སྟེ། གནས་བརྟན། གཙུག་ལག་ཁང་ཆེ་གེ་མོ་འདི་ནི་དབྱང་ཚུལ་དང་མཐུན་པར་ཡོངས་སྤྱོད་པའི་ཕྱིར་བ་ཞེས་ཤིག་ཅེས་ལྡེ་མིག་དང་སྒོ་ལྕགས་
གཏད་དོ། །དེ་བཞིན་དུ་དགེ་སློང་གི་གྲལ་གྱི་མཐའི་བར་དུ་རང་རང་གི་གནས་ཁང་གི་ལྡེ་མིག་དང་སྒོ་ལྕགས་གཏད་དོ། །དེ་བཞིན་དུ། གནས་བརྟན་གདན་ཆ་འདི་
ལ་དབྱར་ཚུལ་དང་མཐུན་པར་ཡོངས་སྤྱོད་ཅིག་ཅེས་རིམ་པ་བཞིན་དུ་འགྲེམ། དབྱར་བདག་པས།    ༈   
ཁྱེད་ཅག་ལས་གང་གིས་ཀྱང་དགེ་འདུན་གྱི་གནས་མལ་ལ་གདིང་བ་མེད་པར་ལོངས་སྤྱད་པར་མི་བྱ། གདིང་བ་རུང་བ་མ་ཡིན་པས་ལོངས་
སྤྱད་པར་མི་བྱ། གདིང་བདྲི་མ་ཅན་གྱིས་ལོངས་སྤྱད་པར་མི་བྱའོ། །ཞེས་ཀུན་ལ་གོ་བར་བྱའོ། །དགེ་འདུན་བཙུན་པ་རྣམས་གསན་དུ་གསོལ་

[040B] ཞལ་ཏ་བ་ཆེ་གེ་མོ་དང། སྤྱོད་ཡུལ་གྱི་གྲོང་ཆེ་གེ་མོ་དང། ནད་གཡོག་ཆེ་གེ་མོས་གནས་པར་ཞལ་གྱིས་
བཞེས་པར་འགྱུར་རོ། །ཞེས་བརྗོད་བསྔོ་བ་དང་སྨོན་ལམ་བྱའོ།།    ༈    ཆོས་བཅུ་དྲུག་གི་ཐོ་རེངས། དབྱར་བདག་པའི་མདུན་དུ་ཕྱག་བྱས་ལ་
བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་གནས་བརྟན་འདུལ་བ་འཛིན་པ། དབྱར་ཁས་ལེན་གྱི་ཆོག་ལ་ཐུགས་གཏད་པར་ཞུ། གནས་
བརྟན་དགོངས་སུ་གསོལ། བདག་མིང་འདི་ཞེས་བགྱི་བ་མཚམས་ཀྱི་ནང་དང་བཅས་པའི་གནས་འདིར་འདི་ལྟ་སྟེ། གནས་རལ་པ་དང་གྲུམ་
པ་བཅོས་པའི་སླད་དུ། སྦྱིན་བདག་མིང་འདི་ཞེས་བགྱི་བ་དང། ཞལ་ཏ་བ་མིང་འདི་ཞེས་བགྱི་བ་དང་སྤྱོད་ཡུལ་གྱི་གྲོང་ཆེ་གེ་མོ་ཞེས་བགྱི་བ་དང་
བྲོ་གཡོག་པ་ཆེ་གེ་མོ་ཞེས་བགྱི་བས་དབྱར་སྔ་མ་ཟླ་བ་གསུམ་གནས་པར་ཁས་བླང་ངོ། །བདག་དབྱར་འདི་ན་མཆིས་ཤིང། བདག་གི་དབྱར་

[041A]༄༅། །གྱི་གནས་ནི་འདི་ལགས་སོ།  །ལན་གསུམ། ཐབས་ལེགས་གཏང་རག་སོགས་བྱའོ། །    ༈     བསྟན་པ་
རིན་པོ་ཆེའི་གསལ་བྱེད་་དབྱར་བྱིན་རླབས་ལ་ཐུགས་གཏད་པར་ཞུ། གནས་བརྟན་དགོངས་སུ་གསོལ། བདག་ མིང་འདི་  ཞེས་
བགྱི་བ་མཚམས་ཀྱི་ནང་དང་བཅས་པའི་གནས་འདིར་དབྱར་སྔ་མ་ཟླ་བ་གསུམ་གནས་པར་ཁས་བླངས་པ་ལས་བདག་ མིང་འདི་  ཞེས་བགྱི་
བས་ཆོས་ལྡན་གྱི་བགྱི་བ་ཞིག་གི་སླད་དུ། །དགུང་བདུན་མཚམས་ཀྱི་སླད་རོལ་ཏུ་མཆི་བ་དང། དེ་ཚུན་ཆད་ཀྱིས་སླར་མཆི་བར་བྱིན་གྱིས་བརླབ་
བོ། །བདག་དབྱར་འདི་ན་མཆིས་ཤིང་བདག་གི་དབྱང་གྱི་གནས་ནི་འདི་ལགས་སོ།  །ལན་གསུམ།  ཐབས་ལེགས་བྱ།  ཞག་གཅིག་ནས་དྲུག་
གི་པར་བྱིན་གྱིས་བརླབ་པ་ལའང་འདིས་འགྲེ།    ༈    དགེ་འདུན་ཐམས་ཅད་འདུས་པ་ན་ཕྱག་ཟིང་པོ་གསུམ་བྱས་ལ། །ཐམས་ཅད་འགྲེང་སྟེ་འདུད་པ་དང་

[041B]     ༈     དེ་ནས་གནས་བརྟན་ལས་བྱད་པ་པོས་
ཆོས་བསྒྲགས་ཀྱི་མདོ་གདོན་པ་ཡན་ཆད་གསོ་སྦྱོང་གི་སྐབས་བཞིན་བྱས་པའི་རྗེས་སུ་སྤྱི་བཤགས་བྱས་དགེ་ཚུལ་རྣམས་བཀར་ཏེ། དབྱར་གནས་པར་ཁས་བླངས་ཤིང་
མཚམས་ནང་ན་གནས་པ་ན་བ་ལ་སོགས་པའི་ཀྱེན་གྱིས། དགེ་སློང་གི་དགེ་བདུན་གྱི་དབུས་སུ་འདུ་མ་ནུས་པས། དགག་དབྱེ་ལ་འདུན་པ་དང་དགག་དབྱེ་ཅིག་ཅར་དུ་འབུལ་
བའི་སྔགས་ནི།  ཚེ་དང་ལྡན་པ་དགོངས་སུ་གསོལ། དེང་དགེ་འདུན་གྱི་དགག་དབྱེ་བཅོ་ལྔ་པ་ལགས་ལ། བདག་དགེ་སློང་བློ་འཚལ་བསྡུག་
བསྔལ་བ་བྲོ་ཚབས་ཆེ་བ་ མིང་འདི་  ཞེས་བགྱི་བའི་ཡང་དགག་དབྱེ་བཅོ་ལྔ་བ་ལགས་ཏེ། བདག་དགེ་སློང་བྲོ་འཚལ་བ་སྡུག་བསྔལ་བ་བྲོ་
ཚབས་ཆེ་བ་ མིང་འདི་  ཞེས་བགྱི་བ་དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །མཐོང་བ་དང་ཐོས་པ་དང་དོགས་པའི་གནས་

[042A]༄༅། །གསུམ་གྱིས་དགེ་འདུན་ལ་དགག་དབྱེ་བགྱིད་དོ། །འདུན་པ་དང་དགག་དབྱེ་ཡང་བརྗོད་དོ། །བརྗོད་པ་ཡང་རིག་པར་
བགྱིང་ངོ།  །ཞེས་ལན་གསུམ།  ཐབས་ལེགས་བྱ།  ལེན་པ་པོས་དགེ་འདུན་ལ། དགེ་འདུན་བཙུན་པ་རྣམས་དགོངས་སུ་གསོལ། དེང་དགེ་
འདུན་གྱི་དགག་འབྱེ་བཅོ་ལྔ་པ་ལགས་ལ། གནས་ཆེ་གེ་མོ་ཞིག་ན། དགེ་སློང་བྲོ་འཚལ་བསྡུག་བསྔལ་བ་བྲོ་ཚབས་ཆེ་བ་ མིང་འདི་  ཞེས་
བགྱི་བའི་ཡང་དགག་དབྱེ་བཅོ་ལྔ་པ་ལགས་ཏེ། གནས་ཆེ་གེ་མོ་ཞིག་ན་དགེ་སློང་བྲོ་འཚལ་བ་སྡུག་བསྔལ་བ་བྲོ་ཚབས་ཆེ་བ་ མིང་འདི་  ཞེས་
བགྱི་པ་དེ་དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །མཐོང་བ་དང་ཐོས་པ་དང་དོགས་པའི་གནས་གསུམ་གྱིས། དགེ་
འདུན་ལ་དགག་དབྱེ་བགྱིད་ངོ། །འདུན་པ་དང་དགག་དབྱེ་ཡང་བརྗོད་དོ། །བརྗོད་པ་ཡང་རིག་པར་བགྱིད་དོ།  །ཞེས་ལན་གཅིག་དེ་ནས་

[042B]།     ༈     ལས་བྱེད་པ་པོས་དགེ་སློང་མིང་འདི་  ཞེས་བྱ་བ་ཁྱོད་དབྱར་གནས་པའི་དགེ་འདུན་
ལ་དགག་དབྱེ་བྱེད་པར་སྤྲོ་འམ།  ཞེས་དྲི་ཞིང་དེས་ཀྱང་སྤྲོ་ལགས། ཞེས་ལན་བཏབ་པའི་རྗེས་སུ།     ༈   
དབྱེ་བྱེད་པ་བསྐོ་བའི་ལས་ལ་ཐུགས་གཏད་པར་ཞུ།  ཞེས་བྱས་ལ།  དག་འདུན་བཙུན་པ་རྣམས་གསན་དུ་གསོལ། དགེ་སློང་ མིང་འདི་  ཞེས་
བགྱི་བ་འདི་དབྱར་གནས་པའི་དགེ་འདུན་ལ་དགག་དབྱེ་བགྱིང་པར་སྤྲོ་ན། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་
གྱིས་གནང་བར་མཛོད་ཅིག་དང། དགེ་འདུན་གྱིས་དགེ་སློང་ མིང་འདི་  ཞེས་བགྱི་བ་འདི་དགག་དབྱེ་བྱེད་པར་བསྐོས་ཏེ། དགེ་སློང་དགག་དབྱ་
བགྱིད་པ་ མིང་འདི་  ཞེས་བགྱི་པ་འདི་དབྱར་གནས་པའི་དགེ་འདུན་ལ་དགག་དབྱེ་བ་གྱིད་པར་འགྱུར་རོ། །འདི་ནི་གསོལ་བའོ། །བརྗོད་པ་མཇུག་

[043A]༄༅། །སྡུད་དང་བཅས་པ་ལ་ཐུགས་གཏད་པར་ཞུ། བྱས་ལ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་ མིང་
འདི་  ཞེས་བགྱི་འདི་དབྱར་གནས་པའི་དགེ་འདུན་ལ་དགག་དབྱེ་བགྱིད་པར་སྤྲོ་སྟེ། དེའི་སླད་དུ་དགེ་འདུན་གྱིས་དགེ་སློང་ མིང་འདི་  ཞེས་
བགྱི་བ་དགག་དབྱེ་བགྱིད་པར་བསྐོ་ན། དགེ་སློང་ མིང་འདི་  ཞེས་བགྱི་བ་དགག་དབྱེ་བགྱིད་པར་བསྐོ་བར་ཚེ་དང་ལྡན་པ་གང་དག་བཟོད་
པ་དེ་དག་ནི་ཅང་མ་གསུང་ཞིག་གང་དག་མི་བཟོད་པ་དེ་དག་ནི་གསུངས་ཤིག་དགེ་འདུན་གྱིས་བཟོད་ཅིང་གནང་ནས་དགེ་འདུན་
གྱིས་དགེ་སློང་མིང་འདི་ཞེས་བགྱི་བ་དགག་དབྱེ་བགྱིད་པར་བསྐོས་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །
   ༈     ཞེས་བྱས་ལ།  དགེ་འདུན་བཙུན་པ་རྣམས་གསན་དུ་གསོལ་

[043B] གལ་ཏེ་དགེ་འདུན་གྱིས་དུས་ལ་བབ་ཅིད་བཟོད་ན་དགེ་འདུན་གྱིས་གནང་བར་མཛོད་
ཅིག་དང། དེང་དགེ་འདུན་གྱི་དགག་དབྱེ་མཛད་དོ། །འདི་ནི་གསོལ་བའོ།  །དེ་ནས་རྩྭ་ངུར་བ་རིམ་བཞིན་བཀྲམ།    ༈   
ལ།  བསྟན་པ་རིན་པོ་ཆེའི་་དགག་དབྱེ་ལ་ཐུགས་གཏད་པར་ཞུ། ཞེས་ཙོག་པུར་འདུག་ལ་ཚེ་དང་ལྡན་པ་དགོངས་སུ་གསོལ། །དེང་དགེ་
འདུན་གྱི་དགག་དབྱེ་བཅོ་ལྔ་པ་ལགས་ཏེ། བདག་དགེ་སློང་ མིང་འདི་  ཞེས་བགྱི་བའི་ཡང་དགག་དབྱེ་བཅོ་ལྔ་པ་ལགས་ན། བདག་
དགེ་སློང་ མིང་འདི་  ཞེས་བགྱི་བ་བདག་ལ་མཐོང་བ་དང་ཐོས་པ་དང་དོགས་པའི་གནས་གསུམ་གྱིས་དབྱར་གནས་པའི་དགེ་འདུན་ལ་དགག་
དབྱེ་བགྱིད་ཀྱིས། ཚེ་དང་ལྡན་པ་རྣམས་ཀྱིས་བདག་ལ་གདམས་སུ་གསོལ། །ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་

[044A]༄༅། །གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་གཟུང་དུ་གསོལ། ཐུགས་བརྩེ་བ་ཅན་ཚེ་དང་ལྡན་པ་རྣམས་
ཀྱིས་ཐུགས་བརྩེ་བའི་སླད་དུ། བདག་ལ་ཐུགས་བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན་ཆོས་བཞིན་འདུལ་བ་བཞིན་
སླར་བགྱིའོ།  །ཞེས་ལན་གསུམ་བརྗོད།  ཐབས་ལེགས་སོགས་བྱ།  ནད་པ་ངལ་བ་ལ་སོགས་པའི་སྐྱོན་བྱུང་ན་ལན་གཉིས་དང། དེ་ཙམ་གྱིས་ཀྱང་སྐྱོན་མི་ཁེགས་
ན་ལན་གཅིག་བརྗོད་པར་བྱའོ། །དེ་ནས་དགག་དབྱེ་བྱེད་པར་བསྐོས་པས་རང་རང་གི་དགག་དབྱེ་ནི། བསྐོས་པའི་ཟླ་བོ་ཡོད་ན་དེའི་མདུན་དུ་བྱ་ཞིང། མེད་ན་བྲལ་ན་གནས་
པའི་དགེ་སློང་གང་ཡང་རུང་བའི་མདུན་དུ་བྱའོ། །དེ་ནས་རྩྭའི་ཆུན་པོ་རྣམས་བསྡུས་ཏེ་འགྲེངས་ནས་འདུད་པ་དང་བཅས་པས་ཐལ་མོ་སྦྱར་ཏེ།     ༈   
རྣམས་གསན་དུ་གསོལ། འདི་ལྟར་གནས་འདི་ན་དབྱར་གནས་པའི་དགེ་སློང་འདི་སྙེད་ཀྱིས་དགག་དབྱེ་མཛད་ལགས་སོ།  །ཞེས་གོ་བར་

[044B]  ལེགས་པར་དགག་དབྱེ་མཛད་དོ། །ཤིན་ཏུ་དགག་དབྱེ་མཛད་དོ།  །ཞེས་བརྗོད་པར་བྱའོ། །དེའི་འོག་ཏུ་བསྐོས་
པས་རང་གི་རྫས་ཁབ་ཡན་ཆད་གང་ཡང་རུང་བ་ལག་ཏུ་ཐོགས་ཏེ་རྒན་རིམ་གྱི་མདུན་དུ་འདུག་ལ།  །    ༈   
དབྱར་གནས་པའི་དགེ་འདུན་ལ་དགག་དབྱེ་བགྱིར་རུང་ངམ།  ཞེས་བརྗོད་པའི་འོག་ཏུ་གྲལ་ལ་གནས་པ་རྣམས་ཀྱིས།  ལེགས་པར་རུང་ངོ། །ཤིན་
ཏུ་རུང་ངོ།  །དེ་ནས་བསྔོ་བ་དང་སྨོན་ལམ་སོགས་བྱའོ། །དེ་དག་ནི་སྤྱིར་བཏད་གི་ཆོ་ག་ཡིན་ལ། དམིགས་བསལ་གྱི་དབང་དུ་བྱས་ན་འཐའ་གྲོལ་ཅན་གྱི་རྐྱེན་ནམ་
ཆོས་ལྡན་གྱི་བྱ་བ་འགའ་ཞིག་གིས། དབྱར་ནང་དུ་འགྲོ་དགོས་ཤིང། དབྱར་ཁས་བླངས་ནས་གསོ་སྦྱོང་གཉིས་ཡན་ཆད་ཐལ་བར་གྱུར་ན། ཉ་ཤི་གཅིག་དང་བསྟུན་ནས་སྔར་བཞིན་དགག་
དབྱེ་བྱས་ཏེ་འགྲོ་བར་བྱའོ། །    ༈    རང་གི་མིག་སྔའི་སྤྱོད་ཡུལ་དུ་གྱུར་བའི་དགེ་སློང་འོས་པ་ལ། ཚོགས་ཀྱི་

[045A]༄༅། །དགག་དབྱེས་ཕན་ཚུན་གོ་བར་བྱས་ཏེ་འགྲོ་བར་བྱའོ། །    ༈     ཚེ་དང་ལྡན་པ་དགོངས་སུ་གསོལ། དེང་དགེ་འདུན་གྱི་དགག་
དབྱེ་ལགས་ཏེ། བདག་དགེ་སློང་ མིང་འདི་  ཞེས་བགྱི་བའི་ཡང་དགག་དབྱེ་ལགས་ན། བདག་དགེ་སློང་ མིང་འདི་  ཞེས་བགྱི་བ་བདག་ལ། མཐོང་
བ་དང་ཐོས་པ་དང་དོགས་པའི་གནས་གསུམ་གྱིས། དབྱར་གནས་པའི་དགེ་འདུན་ལ་ཚོགས་པའི་དགག་དབྱེ་བགྱིད་ཀྱིས། ཚེ་དང་
ལྡན་པ་རྣམས་ཀྱིས་བདག་ལ་གདམས་སུ་གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་གསོལ། ཚེ་དང་ལྡན་པ་རྣམས་
གྱིས་བདག་ལ་རྗེས་སུ་གཟུང་དུ་གསོལ། ཐུགས་བརྩ་བ་ཅན་ཚེ་དང་ལྡན་པ་རྣམས་ཀྱིས། ཐུགས་བརྩེ་བའི་སླད་དུ། བདག་ལ་ཐུགས་
བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན། ཆོས་བཞིན་འདུལ་བ་བཞིན་སླར་བགྱིའོ།  །ཞེས་ལན་གསུམ་བཟླས། ཐབས་ལེགས་

[045B] །འདི་བྱ་བའི་དུས་ནི་གསོ་སྦྱོང་གི་དུས་དང་བསྟུན་མི་དགོས་སོ། །ཆོས་གོས་རྣམ་གསུམ་དངོས་ཀྱི་བྱིན་རླབས་ནི། གྱིན་གྱིས་བརླབ་པའི་སྤྱོད་ལམ་དང་ཆོ་ག་ལ་སོགས་པ་ནི་ཡུལ་རྟེན་
གཉིས་ཀ་མཆིལ་ལྷམ་ཕུད། ཡུལ་ཕྱག་བྱ་བའི་འོས་བསླབ་པ་རྒན་པ་སོགས་ཡིན་ན་ཕྱག་གསུམ་བྱས་ལ།     ༈   
གནས་བརྟན་འདུལ་བ་འཛིན་པ་གོས་བྱིན་རླབས་ཀྱི་ཆོ་ག་ལ་ཐུགས་གཏད་པར་ཞུ།  གཉིས་ཀ་འགྲིང་སྟེ།  གནས་བརྟན་དགོངས་སུ་གསོལ་
བདག་དགེ་སློང་ མིང་འདི་  ཞེས་བགྱི་བའི་ཆོས་གོས་བགྱིས་ལགས་པ། རུང་བ་སྤྱད་པར་འོས་པ་འདི་ཆོས་གོས་སྣམ་སྦྱར་དུ་བྱིན་གྱིས་བརླབ་བོ། །
 ཞེས་ལན་གསུམ་བརྗོད།  ཐབས་ལེགས་བྱ།  དེ་བཞིན་དུ་ཆོས་གོས་  བླ་གོས་སུ་བྱིན་གྱིས་བརླབ་བོ།  །དེ་བཞིན་དུ་ཆོས་གོས་  མཐང་གོས་སུ་བྱིན་གྱིས་
བརླབ་བོ། །    ༈    སྣམ་སྦྱར་སོགས་དངོས་མེད་ན་སྣམ་སྦྱར་གྱི་རྒྱུར་དམིགས་ཤིང་རྒྱུ་ལ་སོགས་པའི་སྒོ་ནས་རུང་བ། ཕྱག་གསུམ་བྱས་ལ།  བསྟན་པ་རིན་པོ་ཆེའི་

[046A]༄༅། །གསལ་བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་་ཐུགས་གཏད་པར་ཞུ། གནས་པ་རྟན་དགོངས་
སུ་གསོལ། བདག་དགེ་སློང་ མིང་འདི་  ཞེས་བགྱི་བའི་ཆོས་གོས་སྣམ་སྦྱར་དུ་བྱིན་གྱིས་བརླབ་བོ། །འཚལ་ན་སྣམ་ཕྲན་དགུ་པ་ལ་སོགས་
པར་བགྱི་སྟེ་གླེགས་བུ་ཕྱེད་དང་གསུམ་པ་ལ་སོགས་པར་བགྱིའོ། །བར་ཆད་མི་འབྱུང་ན་བཀྲུའོ། །བརྐྱང་ངོ། །དྲའོ། །སྡེབ་བོ། །ཟུང་
གདབ་པོ། །དྲུབ་བོ། །ཁ་བསྒྱུར་རོ། །ཡང་ན་འདི་ལ་ལྷན་ཐབས་སུ་གླན་ནོ། །རྐྱེན་ཇི་ལྟ་བ་བཞིན་དུ་བགྱི་སྟེ། ཆོས་གོས་འདི་ནི་རུང་བ་
སྤྱད་པར་འོས་པའོ།  །ཞེས་ལན་གསུམ་བརྗོད་བླ་གོས་ལ་  སྣམ་ཕྲན་བདུན་པ་དང་གླེགས་བུ་ཕྱེད་དང་གསུམ་པ།  མཐོང་གོས་ལ་  སྣམ་ཕྲན་ལྔ་པ་དང་
གླེགས་བུ་ཕྱེད་དང་གཉིས་པ་ སོགས་གཞན་གོང་བཞིན་ལ་ཐབས་ལེགས་དང་གཏང་རག་སོགས་བྱའོ། །    ༈    ཕྱག་གསུམ་བྱས་ལ་

[046B]  ཡུལ་རྟེན་གཉིས་ཀ་འགྲེང།  གནས་བརྟན་དགོངས་སུ་གསོལ། བདག་ མིང་འདི་
ཞེས་བགྱི་བའི་ཆོས་གོས་བགྱིས་ལགས་པར་རུང་བ་སྤྱད་པར་འོས་པ་འདི། ཆོས་གོས་སྣམ་སྦྱར་དུ་བྱིན་གྱིས་བརླབས་པ་ལས་དེ་ལྟར་བས་
ན་དངོས་པོ་དེ་སླར་དབྱུང་བར་བགྱིའོ།  །ལན་གསུམ།  བླ་གོས་དང། མཐར་གོས་ ཀྱང་དེ་བཞིན་དུ་དབྱུང་བར་བྱའོ། །ཐབས་ལེགས་སོགས་བྱ།    ༈   
བྱིན་རླབས་བྱ་ཚུལ་ནི། གནས་དེར་དགེ་སློང་བཞིར་མཚང་ན་གསོ་སྦྱོང་བྱིན་རླབས་བྱ་དགོས་པས་རེའི་ཚུལ་ནི། ཕྱག་གསུམ་བྱས་ལ།  བསྟན་པ་རིན་པོ་ཆེའི་གསལ་
བྱེད་་བྱིན་རླབས་ལ་ཐུགས་གཏད་པར་ཞུ། གནས་བརྟན་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ན་
བདག་དགེ་སློང་མིང་འདི་ཞེས་བགྱི་བའི་ཡང་གསོ་སྦྱོང་བཅོ་ལྔ་པ་ལགས་ཏེ། བདག་ མིང་འདི་  ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་

[047A]༄༅། །སུ་དག་གོ་ཞེས་བདག་མཆི་ན། བདག་ཡོངས་སུ་དག་པར་གནས་བརྟན་གྱིས་བཟུང་དུ་གསོལ། བདག་དགེ་སློང་
 མིང་འདི་  ཞེས་བྱ་བས་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར་དེང་གསོ་སྦྱོང་བྱིན་གྱིས་བརླབ་བོ། །གང་གི་ཚེ་དགེ་འདུན་
ཚོགས་པ་རྙེད་པ་དེའི་ཚེ་དགེ་འདུན་དང་ལྷན་ཅིག་གསོ་སྦྱོང་རྒྱ་ཆེར་ཉམས་སུ་མྱོང་བར་བྱ་ཞིང། སོ་སོར་ཐར་པའི་མདོ་འདོན་པ་ཡང་གདོན་
པར་བྱའོ།  །ལན་གསུམ། ཐབས་ལེགས་བྱ། རང་གཅིག་བུ་ལས་མེད་ན། རྟེན་གྱི་དྲུང་དུ་ཕྱག་གསུམ་བཙལ་ཏེ།  ལྷ་དགོངས་སུ་གསོལ། དེང་དགེ་འདུན་
 གྱི་ཞེས་སོགས་བྱིན་རླབས་དང་འདྲ། དེ་ནས་རྐྱེན་དབང་གི་གོས་བྱིན་རླབས་བྱ་ཚུལ་ནི། ཆོས་གོས་རྣམ་གསུམ་ལུས་ནས་གནས་གཞན་དུ་ཞག་ཏུ་དབང་མེད་སྡོད་དགོས་བྱུང་ཚེ་
དང་པོ་སྔར་གྱི་ཆོས་གོས་རྣམ་པ་གསུམ་པོ་གོང་བཞིན་དབྱུང་ལ། གོས་གང་ཡང་རུང་བ་ཞིག་ལ་བྱིན་རླབས་བྱ་ཚུལ་ནི། ཕྱག་གསུམ་བྱས་ལ།  གནས་བརྟན་

[047B] བདག་དགེ་སློང་ མིང་འདི་  ཞེས་བགྱི་བས་ཆོས་གོས་སྣམ་སྦྱར་དུ་བྱིན་གྱིས་བརླབ་བོ།  །དེ་བཞིན་དུ་ཆོས་  གོས་བླ་གོས། ཆོས་གོས་
མཐང་གོས་ སོགས་འགྲེའོ། །དེ་ལྟར་ཀྱེན་དབང་གི་བྱིན་རླབས་བྱས་ནས་སང་ཉིན་སྣམ་སྦྱར་སོགས་དང་འཕྲད་པའི་ཚེ་རྐྱེན་དབང་གི་བྱིན་གྱིས་བརླབས་བ་ད་དབྱུང་ནས་སྣམ་སྦྱར་སོགས་
གོང་ལྟར་བྱིན་རླབས་བྱའོ། །    ༈        ༈   
ལ་དགོངས་སུ་གསོལ། དེ་རིང་གི་གནས་སྐབས་སུ། ཆོས་ལྡན་གྱི་བྱ་བ་དང། གཞན་གྱི་དོན་དུ། གླུ་གར་དང་རོལ་མོ་ལ་སོགས་པ་
བྱེད་དམ་བྱེད་དུ་གཞུག་པ་དང། མེ་ལ་རེག་པ་དང། རེག་ཏུ་གཞུག་པ་དང། རིན་པོ་ཆེ་ལ་རེག་པ་དང། རེག་ཏུ་གཞུག་པ་དང། ས་བོན་
བཅོམ་པ་དང། བཅོམ་དུ་གཞུག་པ་དང། སྐྱེས་པ་གཅོད་པ་དང། གཅོད་དུ་གཞུག་པ་དང། ལག་ཉེ་དང། མཚམས་བཙོས་དང། ཞག་

[048A]༄༅། །ལོན་དང། རྗེན་བཙོས་དང། གསོག་འཇོག་བྱས་པ་ཟ་བ་དང། བྱིན་ལེན་མ་བྱས་པར་ཟ་བ་དང། བསྙེན་པར་
མ་རྫོགས་པ་དང་ལྷན་ཅིག་ཏུ་འདོན་པ་ལ་སོགས་པ། མདོར་ན་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་ལས། །དུས་དྲན་
བསྟེན་དུ་རུང་བ་རྣམས་ལ། སྟོན་པ་ཐུགས་རྗེ་ཅན་གྱིས་གནང་བར་མཛད་དུ་གསོལ། །
   ༈    དགེ་སློང་གི་བསླབ་བྱའི་སྡོམ་ཚིག་བཞུགས་སོ།  །    ༈    འགྲོ་བའི་བླ་མ་ཐམས་ཅད་མཁྱེན་པ་ཡི། །ཞབས་ཀྱི་པདྨོར་གུས་པས་ཕྱག་བྱས་ཏེ།།
ཕན་མཛད་དེ་ཡིས་བརྩེ་བས་བཅས་པ་ཡི། །སོ་ཐར་ཚུལ་ཁྲིམས་མཆོག་གི་བསྟེན་ཚུལ་བརྗོད། །དལ་འབྱོར་རྟེན་ཐོབ་རྒྱལ་བའི་བསྟན་
པ་ལ། །ཞུགས་ལ་ཡོངས་རྫོགས་པའི་དཔལ་ཐོབ་ནས། །ཕན་བདེའི་འབྱུང་གནས་བསླབ་པ་རིན་པོ་ཆེ། །གྲོགས་དང་བསམ་སྦྱོར་

[048B] །བསླབ་པ་ཡོངས་སྦྱོང་བདེ་བའི་རྐྱེན་བརྟེན་ནས། །འཚོ་བའི་སྲོག་ལས་ཀྱང་ནི་གཅེས་པར་བསྲུང། །དེའི་
ཕྱིར་མི་མཐུན་ཕྱོགས་རྣམས་ཤེས་བྱའི་ཕྱིར། །སྡེ་ལྔའི་ངོ་བོ་རགས་བཙམ་ཞིག་སྟོན། །རང་གཞན་རྨ་ཡི་སྒོ་གསུམ་གང་རུང་དུ། །བཅུག་
རེག་མྱོང་བ་བདག་གིར་བྱས་པ་དང། །མི་གཞན་གྱིས་བཟུང་རིན་ཐང་ཚང་བའི་དངོས། །བརྐུ་འམ་བརྐུར་བཅུག་ཐོབ་བློ་སྐྱེས་པ་དང། །མི་
འམ་མིར་ཆགས་གསོད་འདོད་ཅི་རིགས་པའི། །སྦྱོར་བའི་རྐྱེན་གྱིས་རང་སྔར་ཤི་བ་དང། །དེ་བཞིན་མི་ཆོས་བླ་མའི་བརྫུན་སྨྲས་པ། །ཐ་སྙད་
ལྔ་ལྡན་མིས་གོ་ཕམ་པའི་སྡེའོ། །    ༈    །སྦྱོར་བས་ཁུ་བ་འབྱིན་པར་བྱེད་པ་དང། །བསྟེན་
རུང་བུད་མེད་ལུས་དང་དེ་འབྲེལ་ལ། །ཟག་བྱེད་ལས་གཞན་ལུས་གྱིས་རེག་པ་དང། །དེ་བཞིན་ཡུལ་དེར་མཚན་ཉིད་ལྔ་ལྡན་གྱི། །འཁྲིག་

[049A]༄༅། །ཚིག་སྨྲ་དང་འཁྲིག་པའི་བསྙེན་བཀུར་བསྔགས། །ལན་གསུམ་ཕྲིན་གྱིས་སྐྱེས་པ་བུད་མེད་གཉིས། །དབང་
པོ་གཉིས་སྤྲད་སྨྱན་ཡིན་མ་དག་གཞིར། །མ་གསོལ་ཚད་འདས་ཁང་པ་ཁང་ཆེན་བྱས། །ཕལ་ཆེར་གཡོགས་ཤིང་བསྐོར་ན་མཐར་
ཐུག་སྟེ། །ཞེང་དུ་ཕྱེད་བཅས་ཁྲུ་ནི་བཅུ་གཅིག་དང། །དེ་བཞིན་སྲིད་དུ་བཅོ་བརྒྱད་ཁང་པའི་ཚད། །ཁང་ཆེན་ཚོགས་ཀྱི་ཚད་ཡིན་
ཚད་དང་བྲལ། །བྱ་བྱེད་སྦྱར་ནས་དགེ་སློང་རྣམ་དག་ལ། །ཕམ་པས་སྐུར་འདེབས་གཞི་མེད་ལྷག་མ་དང། །བྱ་བྱེད་མ་སྦྱར་སྔར་
བཞིན་སྐུར་འདེབས་ནི། །བག་ཙམ་དགེ་འདུན་དབྱེན་གྱི་གཙོ་བོ་ལ། །བཞམས་བསྒོ་གསོལ་བཞིའི་ལས་ཀྱིས་ལྡོག་བྱས་ཀྱང། །མི་
གཏོང་མཐར་ཐུག་དབྱེན་གྱི་རྗེས་འགྲོ་དང། །ཁྱིམ་སུན་འབྱིན་དང་བཀའ་བློ་མི་བདེ་ལའང། །བཞམས་བསྒོ་གསོལ་བཞིས་མ་ཟློག་

[049B] །ཁྱིམ་སུན་འབྱིན་པ་གནས་དབྱུང་བྱས་པ་ལ། །སྐྲོད་བྱེད་དགེ་འདུན་རྣམས་ལ་སྨོད་པ་དང། །ཆོས་དང་མཐུན་པས་
ལྟུང་བ་གླེངས་པ་ལ། །དང་དུ་མི་ལེན་སྔོན་བཞིན་བཟློག་བྱས་ཀྱང། །མི་གཏོང་བཀའ་བློ་མི་བདེའི་ལྷག་མ་ཞེས། །འགྲོ་བའི་རྩ་ལག་ཕན་
པར་མཛད་པས་གསུངས། །    ༈    །བྱིན་རླབས་མ་འབྲེལ་འབྲེལ་ཡང་ཤན་ཞུགས་
པ། །ཞག་བཅུ་ལས་འདས་འཆང་དང་བྱིན་རླབས་ཅན། །ཆོས་གོས་རྣམ་གསུམ་བྲལ་ནས་ཞག་འདས་ཏེ། །སྐྱེ་རངས་ཤར་ཚེ་འབྲལ་
བའོ་ཁ་སྐོང་བའི། །རེ་བཅས་གོས་ཀྱང་བྱིན་གྱིས་མ་བརླབས་པར། །སོ་གཅིག་སྐྱ་རེངས་ཤར་ཚེ་ཟླ་འཇོག་གསུངས། །ཐ་སྙད་བརྒྱད་
ལྡན་དགེ་སློང་མ་དག་ལ། །གོས་རྙིང་འཁྲུར་བཅུག་ཟིན་ཚེ་འཁྲུར་འཇུག་དངོས། །བདག་ཉིད་གོས་དེས་ཕོངས་པ་མ་ཡིན་པར། །དེ་འདྲའི་

[050A]༄༅། །དགེ་སློང་མ་དང་ཐ་སྙད་ལྔ། །ལྡན་པའི་ཁྱིམ་པར་དག་གི་རིག་བྱེད་ཀྱིས། །གོས་བསླངས་ཐོབ་ན་ལེན་སློང་སྤང་པ་
གཉིས། །སློང་བར་རིགས་པས་ལྔ་ལྡན་ཁྱིམ་པ་ལས། །སྟོད་གཡོགས་སྨད་གཡོགས་ཟུང་ལེན་དེ་ལས་ལྷག་ཐོབ་པའི་བློ་སྐྱེས་སྤང་
བའོ་ཁྱིམ་པ་དང། །ཕོ་མོ་སོ་སོས་རང་ལ་བསྔོས་པའི་གོས། །འབུལ་ལོང་མེད་པར་བསླངས་ནས་ཐོབ་པའི་ཚེ། །སྤགས་དང་སོ་སོར་སྤགས་
ལེན་སྤང་བར་གསུངས། །སྦྱིན་བདག་ཕོ་ཉ་ཞལ་ཏ་གསུམ་ག་ཡང། །ཁྱིམ་པར་རིགས་གཅིག་གོས་ཀྱི་རིན་བསྐུར་བ། །བསྐུལ་བསྡད་
དྲུག་མཐར་བླངས་ན་མཐར་ཐུག་གྲུབ། །དཀོན་ཅིང་རིན་ཆེའི་སྲིན་པ་ལ་ཁོ་ན་དང། །བལ་ནག་འབའ་ཞིག་དང་ནི་དེ་ཆ་གཉིས། །བསྲེས་
པའི་གདན་གསུམ་གྲུབ་ཚེ་སྤང་བར་གསུངས། །སྟན་བཤམས་སྤྱད་པར་བཟོད་པ་ཡོད་བཞིན་དུ། །ལོ་དྲུག་ནང་དུ་གཉིས་པ་བྱེད་པ་དང། །

[050B] །བདེ་གཤེགས་མཐོ་གང་ཚད་ཙམ་མ་གླན་དང། །བལ་ཁུང་རྒྱང་གྲགས་ལྷག་ཙམ་འཁྱེར་བ་དང། །
མཚན་ཉིད་བརྒྱད་དང་ལྡན་པའི་དགེ་སློང་མ། །བལ་རྨེལ་འཇུག་དང་བྱིན་རླབས་མ་བྱས་བར། །གསེར་སོགས་རིན་པོ་ཆེ་དང་དེར་སྨོས་ལ། །རེག་
དང་རེག་འཇུག་བདག་གིར་བྱེད་པ་དང། །སྐྱེད་ཁ་འདོད་ཕྱིར་མངོན་མཚན་ཅན་བུན་དང། །ཉོ་ཚོང་བྱས་ཏེ་བསྐྱེད་ཁ་ཐོབ་པའོ། །བྱིན་གྱིས་མ་
བརླབས་ལྷུང་བཟེད་ཞག་བཅུ་འདས། །སྤྱད་བཟོད་ཡོད་བཞིན་ལྷུང་བཟེད་གཉིས་པ་གྲུབ། །རང་དོན་ཐགས་གླ་མི་སྟེར་འཐག་པ་བ་སྐྱེད། །
གོས་སོགས་དགེ་སློང་ལ་བྱིན་འཕྲོག་ཅིང་དབྲལ། །དབྱར་ནང་ཟས་མིན་རྙེད་པ་བདག་གིར་བཟུང། །དེ་བཞིན་དུས་ཀྱི་དགག་དབྱེའི་སྔོན་དང་
ཕྱིའི། །མཚམས་འདས་བགོ་སྔས་སྤོང་པ་འཕྱིས་པའོ། །དགེ་སློང་དགོན་པ་བ་ལ་འཇིགས་སོགས་སར། །སྣམ་སྦྱར་ཞག་དྲུག་འཕྲལ་གནད་

[051A]༄༅། །བདུན་པ་ཡི། །སྐྱ་རེངས་ཤར་ཚེ་འབྲལ་བའི་སྤང་བར་གསུངས། །རས་ཆེན་ཁས་ལེན་སྔ་མའི་ཟླ་གཅིག་གོང། །
བཙལ་དང་དགག་དབྱེ་གྲོལ་ནས་ཟླ་ཕྱེད་འོག་མ་སྦས་ཉེས་པ་བསྐྱེད་ཅེས་སྟོན་པས་གསུངས། །གང་ཟག་དགེ་འདུན་ལ་བསྔོས་བདག་
ཉིད་ལ། །བསྒྱུར་ཞིང་ཐོབ་པའོ་སྨན་བཞི་ཅི་རིགས་པ། །བྱིན་ལེན་མ་བཤིག་ཐུན་མཚམས་འདས་གྱུར་ན། །གསོག་འཇོག་ཅེས་པ་སྤང་
པ་སུམ་ཅུ་པའོ། །   ༈    །འདུ་ཤེས་བསྒྱུར་སྨྲས་གོ་བ་འདིར་བསྟན་བརྫུན། །དགེ་སློང་སྐྱོན་
བརྗོད་ཡུལ་ངེས་ངེས་པ་དང། །དགེ་སློང་མཐུན་པར་དབྱེ་ཕྱིར་ཕྲ་མ་ཡིས། །བརྡ་ཕྲད་ན་འོ་ཆོས་བཞིན་ཞི་བྱས་པའི། །རྩོད་པ་སྤོར་འདོད་
སླར་བསླང་སྐྱོ་སྔོགས་ཉིད། །ཉེ་མིན་ཐ་སྙད་ལྔ་ལྡན་ཁྱིམ་པ་མོར། །ཁྲིམས་གྲོགས་མེད་པར་ཚིག་དྲུག་ཆོས་སྟོན་དང། །དུས་དྲན་མ་

[051B] །ལྷན་ཅིག་རྗེས་སུ་དམ་ཆོས་འདོན་པ་དང། །དགེ་སློང་གཞན་གྱི་ཕམ་ལྷག་གནས་ངན་ལེན། །བརྗོད་པར་མ་
བསྐོས་མ་རྫོགས་བརྗོད་པ་དང། །མི་ཆོས་བླ་མ་ཐོབ་ཀྱང་དགོས་མེད་དུ། །མ་རྫོགས་འཕགས་མིན་སྨྲ་བར་དགེ་འདུན་གྱིས། །རིག་པར་
བསྔོས་ཀྱང་བཤེས་ངོར་བྱས་ཞེས་འཕྱ། །གསོ་སྦྱོང་ཚེ་ན་བསླབ་ཕྲན་ཁྱད་དུ་གསོད། །དུས་དྲན་རུང་བ་མ་བྱས་ས་བོན་རྣམས། །འཇོམས་
དང་དྲང་པོའི་དགེ་འདུན་ཞལ་ཏ་པར། །ཉེ་རིང་བྱས་ཞེས་འཕྱ་བར་བྱེད་པ་དང། །ཚུལ་བཞིན་འདྲི་ལ་གཞན་དུ་ལན་འདེབས་པ། །བསྒོ་བ་རྣར་
གཟོན་ཞེས་བྱའོ་ཆུང་འཛའ་བའི། །གནས་སུ་ཁྲི་སོགས་གནས་མ་ལ་བཤམས་པ་དང། །དེ་བཞིན་རྩ་དང་ལོ་མའི་གདན་བཏིངས་པ། །མ་
བསྡུས་མ་བཅོལ་ཞེ་དགུ་འདོམ་འདས་དང། །གཙུག་ལག་ཁང་སྔར་གནས་པའི་དགེ་སློང་དག་འཚེ་བས་སྒྲོད་དང་ཕྱིས་གནོན་ཞེས་བྱ་

[052A]༄༅། །གནོན། །ཐོག་སྲབ་ཁང་སྟེང་རྩབ་རྣོ་པའི་ཁྲིར། །ལྕིད་བཅས་འདུག་པ་འབྱུང་ཡིན་སྲོག་ཆགས་དང། །ལྡན་པའི་
ཆུ་སོགས་ཀྱིས་འདེབས་ཉིན་གཅིག་ལ། །རིམ་གསུམ་ལས་ལྷག་གཙུག་ལག་ཁང་བྱེད་དང། །མ་བསྐོས་ཉི་མར་དགེ་སློང་མར་ཆོས་
སྟོན། །བསྐོས་ཀྱང་དེ་རྒྱུན་ཉི་མ་ནུབ་ནས་སྐྱོང། །ཟས་གོས་ཕྱིར་མིན་དེ་དོན་ཆོས་སྟོན་ཞེས། །སྨྲ་དང་ཐ་སྙད་བརྒྱད་ལྡན་དགེ་སློང་
མའི། །ཆོས་གོས་བཟོ་དང་དེ་ལ་ཆོས་གོས་སྟེར། །ཁྲིམས་གྲོགས་མེད་པར་དེ་འདྲའི་དགེ་སློང་མ། །དང་བཅས་བསྐམ་དང་ཆུ་ནང་རྒྱང་
གྲགས་འདས། །དེ་བཞིན་དབེན་པར་འདོམ་གང་ནང་ཉིད་དུ། །དེ་འདྲའི་དགེ་སློང་མ་དང་འདུག་འགྲེང་དང། །དགེ་སློང་མ་ཡིས་བདེན་
པ་མ་ཡིན་པའི། །ཡོན་ཏན་བརྗོད་ནས་སྦྱོར་བཅུག་ཟས་ཟ་བའོ། །དགོས་མེད་ཉིན་གཅིག་ཁྱིམ་གཉིས་ཡང་ཡང་ཟ། །མུ་སྟེགས་སྦྱིན་

[052B]ཟས་གཉིས་ཟ་དང་ཅི་བདེ་ཉེ་མིན་པའི། །ཁྱིམ་ལས་འབྲིད་ཚད་དོ་ལྷག་ཕྱེ་ལེན་དང། །དུས་རུང་ཟས་
སྤངས་ལྷག་པོར་མ་བྱས་པ། །དུས་རུང་བཟའ་བ་བཅའ་དང་སྤངས་པ་ལ། །དེ་འདྲ་སྟོབ་དང་མཚམས་ནང་འདུས་པ་ལས། །དགོས་མེད་དགེ་
སློང་བཞིར་ཡོངས་འདུས་ཟ་ཡིན། །དུས་རུང་དུས་མིན་ཟ་དང་གསོག་འཇོག་ཟ། །སྨན་བཞི་བྱིན་ལེན་མ་བྱས་མིད་པ་དང། །ཉེ་དང་ཅི་བདེར་
མིན་ལས་བཟང་ཟས་ལེན། །སྲོག་ཆགས་ལྡན་པའི་ཆུར་སྤྱད་ཤི་གྲངས་མཚུངས། །ཁྱིམ་པ་ཕོ་མོ་ཉལ་གཤོམ་ཤེས་བཞིན་དུ། །འདུག་
འགྲེང་གཅེར་བུ་ཕོ་མོར་ཟས་བྱིན་དང། །གོ་མཚོན་ཐོགས་པ་བརྒྱད་ཡན་དམག་ལ་བལྟ། །དོན་མེད་དམག་ནང་ཞག་གཉིས་ལས་འདས་
དང། །གཡུལ་བཤམས་དཀྲུག་དང་རྙོག་པའི་སེམས་དག་གིས། །དགེ་སློང་དག་ལ་བརྡེག་དང་བརྡེག་གཟས་དང། །དགེ་སློང་གཞན་གྱི་

[053A]༄༅། །ཕམ་ལྷག་གནས་ངན་ལེན། །ཤེས་བཞིན་དགོས་པ་མེད་བཞིན་བཅབས་པའོ། །བདེ་བར་གནས་པའི་དགེ་སློང་
ཟས་གཅོད་དང། །དུས་དྲན་མ་བྱས་མེར་རེག་རེག་འཇུག་པ། །དགེ་འདུན་ལས་ལ་འདུན་ཕུལ་སླར་ལེན་དང། །མ་རྫོགས་ཞག་གསུམ་
ཉལ་ནས་སྐྱ་རེངས་ཤར། །སྡིག་ལྟའི་ཆོས་སྨྲ་རྣམ་པ་ལྔས་ལྡོག་ཀྱང། །མི་གཏོང་པའོ་དེ་འདྲ་བསྐྲད་པ་ལ། །གཏམ་སྨྲ་བ་དང་དགེ་ཚུལ་
བསྙིལ་བ་སྡུད། །མི་རུང་ཁ་དོག་མ་བསྒྱུར་གོས་འཆང་དང། །དུས་དྲན་མ་བྱས་རིན་ཆེན་རིགས་སོགས་ལ། །རེག་ཅིང་རེག་ཏུ་འཇུག་དང་ཚ་
བའི་དུས། །མིན་པར་ཟླ་ཕྱེད་ནང་དུ་ཁྲུས་བྱེད་དང། །བསམས་བཞིན་དུད་འགྲོ་གསོད་དང་དགེ་སློང་ལ། །དགེ་སློང་མིན་ཞེས་འགྱོད་པ་
བསྐྱེད་པ་དང། །གཡའ་འདོད་ག་ག་ཚིལ་བྱེད་སོར་མོ་ཡིན། །ཕྱར་གཡེང་ལྟེ་བ་ནུབ་པའི་ཆུ་ནང་རྩེ། །གཉེན་མིན་བུད་མེད་ལྷན་ཅིག་

[053B] །མི་སྡུག་གཟུགས་ཀྱིས་དགེ་སློང་སྡངས་བྱེད་དང། །བརྐུ་སེམས་ཡིད་གཅུགས་མིན་པར་དགེ་སློང་གི་
གོས་སོགས་སྤེད་དང་རང་གིས་དགེ་སློང་ལ། །བྱིན་པའི་གོས་སོགས་གདེང་མེད་ལོངས་སྤྱོད་དང། །དགེ་སློང་གཞི་
མེད་ལྷག་མའི་སྐུར་འདེབས་དང། །གྲོགས་མེད་བུད་མེད་འགྲོགས་ནས་རྒྱང་གྲགས་འདས། །ཤེས་བཞིན་རྐུན་སོགས་ངན་པ་
དང་བསྡེབས་ནས། །རྒྱང་གྲགས་འདས་དང་ཉི་ཤུ་མ་ལོན་པར། །རྫོགས་པར་བསྙེན་དང་ས་བརྐོ་བརྐོར་འཇུག་དང། །མགྲོན་བོས་དུས་
འདས་ངེས་མེད་ཟླ་བ་བཞི། །འདས་ནས་ཟ་དང་བསླབ་ཕྱིར་བསྒོ་བ་ལྡོག་རྩོད་སེམས་ཉན་རྣ་བྱས་དོན་གོ་བ་དང། །ལས་ལ་འདུས་ནས་
མ་རྫོགས་མ་སྨྲས་འགྲོ། །དགེ་འདུན་གནས་བརྟན་དགེ་སྐོས་སྟོན་པའི་བཀའ། །ཆོས་ལྡན་འགལ་བྱས་མྱོས་འགྱུར་འཐུང་བ་དང། །ཕྱེད་

[054A]༄༅། །ཡོལ་སྐྱ་རེངས་མ་ཤར་དུས་མིན་དུ། །མ་སྨྲས་གྲོང་དུ་འགྲོ་དང་སྦྱིན་བདག་གིས། །མདགས་བཞིན་དགེ་འདུན་སྤྱན་དྲངས་
མ་ཡོལ་བར། །བྲི་མས་ཞེས་མ་བརྗོད་གྲོང་གཞན་རྒྱུ་བ་ནི། །ཟས་བཅས་རྒྱལ་པོའི་ཕོ་བྲང་མཚན་འགྲོ་དང། །མདོ་འདོན་ཚེ་ནས་བརྐོ་མེ་རེག་
ལ། །ལྟུང་བདག་གདོད་ཤེས་ཞེ་སྨ་བ་དང། །བ་སོ་སོགས་ཀྱི་ཁབ་རལ་བྱས་བྱེད་བཅུག་ཁྲུ་གང་ལས་ལྷག་འཇུག་མིན་ཁྲི་རྐང་བྱེད། །དགེ་འདུན་
གནས་མལ་ཤིང་བལ་གྱིས་འགེངས་བདལ། །གདིང་བ་གཡན་པ་དགབ་པ་རས་ཆེན་གསུམ། །ཚད་ལས་ལྷག་པར་བྱེད་དང་སྟོན་པ་ཡི། །
སྐུ་ཚད་མི་ལྡན་བདེ་གཤེགས་ཆོས་གོས་བྱེད། །ལྟུང་བྱེད་འབའ་ཞིག་དགུ་བཅུར་གསུངས་པ་ཡིན། །    ༈   
ལེན་དང། །ཁྱིམ་དུ་བསྐོ་བཤམ་ལོག་བྱེད་དགེ་སློང་མ། །མ་ཟློག་ཟས་ཟ་བསྡམས་པའི་ཁྱིམ་ལས་ཟས། །ལེན་དང་འཇིགས་བཅས་མ་

[054B] །བླངས་ཏེ་ཟ་བསོ་སོར་བཤགས་པར་གསུངས།།    ༈    །གླང་སྣ་ལྟར་
ནར་སྟེབ་ཕུར་སྦྲུལ་མགོ་ཡི། །གདེངས་ཀ་ལྟར་འཕྱང་ཤམ་ཐབས་རྣམ་པ་བདུན། །ཟླུམ་པོར་མ་བགོས་བརྩེངས་འཇོལ་སྟོད་གཡོགས་གསུམ་
དྲན་ཤེས་མ་བསྡམས་ཆོས་གོས་ཚུལ་བཞིན་དུ། །མ་བགོས་འདུ་འཛི་ཅ་ཅོ་ཕར་གཡེང་བལྟ། །གཉའ་ཤིང་གང་ཙམ་མི་བལྟ་ཉེས་བྱས་ལྔ། །
མགོ་གཡོགས་ཆོས་གོས་བརྫེས་དང་ཕྲག་གཉིས་གཟར། །ལག་གཉིས་གཉའ་དང་ལྟག་པར་བསྣོལ་བ་ལྔ། །མཆོངས་དང་བརྐྱངས་བསྐུམས་
ཙོག་པུ་བྲང་གིས་འགྲོ། །གྲུ་བརྒྱངས་འགྲོ་དང་ལྔའོ་མགོ་བོ་བསྒྱུར། །ལུས་གཅུ་ལ་གང་བྱུག་དཔུང་སྦྲད་ལག་སྦྲེལ་འགྲོ། ཁྱིམ་པས་མ་བསྒོ་
མ་བརྟགས་ལྕིང་ཕབ་བསྡད། །རྐང་སྟེང་རྐང་པ་བརླ་སྟེང་བརླ་དང་ནི། །ལོང་སྟེང་ལོང་པུ་ཁྲི་འོག་རྐང་པ་བཅུག་རྐང་པ་སོ་སོར་བརྐྱངས་དང་

[055A]༄༅། །ལ་་བརྟེན། །ཏིང་ངེ་འཛིན་གྱི་དོན་མི་འཚོལ་། །བསམ་གཏན་སྒྲིབ་་པ་སྤོང་མི་བྱེད། །བསམ་གཏན་རོ་ལ་ཡོན་ཏན་་ལྟ། །
ཉན་ཐོས་ཐེག་པ་སྤོང་་བར་བྱེད། །རང་ཚུལ་ཡོད་བཞིན་དེ་ལ་་བརྩོན། །བརྩོན་མིན་ཕྱི་རོལ་བསྟན་བཅོས་་བརྩོན། །བརྩོན་པར་བྱས་ཀྱང་དེ་
ལ་་དགའ། །ཐེག་པ་ཆེན་པོ་སྤོང་བར་་བྱེད། །བདག་ལ་བསྟོད་ཅིང་གཞན་ལ་་སྨོད། །ཆོས་ཀྱི་དོན་དུ་འགྲོ་མི་་བྱེད། །དེ་ལ་སྨོད་་དང་ཡིག་གེ་
རྟེན། །དགོས་པའི་གྲོགས་སུ་་འགྲོ་མི་བྱེད། །ནད་པའི་རིམ་གྲོ་བྱ་བ་་སྤོང། །སྡུག་བསྔལ་སེལ་བར་་མི་བྱེད་དང། །བག་མེད་རྣམས་
་ལ་རིགས་མི་སྟོན། །བྱས་ལ་ལན་དུ་་ཕན་མི་འདོགས། །གཞན་གྱི་མྱ་ངན་སེལ་་མི་བྱེད། །ནོར་འདོད་པ་ལ་་སྦྱིན་མི་བྱེད། །འཁོར་
་རྣམས་ཀྱི་ནི་དོན་མི་བྱེད། །གཞན་གྱི་བློ་དང་མཐུན་་མི་འཇུག་ཡོན་ཏན་བསྔགས་་པ་སྨྲ་མི་བྱེད། །རྐྱེན་དུ་འཚམ་་པར་ཚར་མི་

[055B] །རྫུ་འཕྲུལ་སྡིག་སོགས་མ་བྱིས་་དང། །གཞན་ལ་ཆོས་དང་ཟང་ཞིང་གིས། །སྐྱོང་བར་འོས་པ་མ་བསྐྱངས་དང། །གཞན་གྱི་གནོད་པ་ཁོ་ན་
འཛིན་ཞིང། །རིས་སུ་བཅད་ནས་ཆགས་སྡང་བྱེད། །དམ་པ་མ་བསྟེན་ཐོས་བསམ་དོར། །ཟས་གོས་སོགས་ལ་སྤྱོད་པའི་ཚེ། །གཞན་དོན་བསམ་
པས་མ་ཟིན་དང། །ཆོས་སྤྱོད་ཀུན་ལ་སེམས་བསྐྱེད་ཀྱིས། །མ་ཟིན་ནག་ཆོས་མ་སྤང་ཞིང། །དཀར་ཆོས་བཞི་ལ་མ་བསླབ་དང། །གཞན་དོན་
བརྩོན་པར་མ་བྱས་སོགས། །འགྲོ་ཀུན་མགྲོན་དུ་གཉེར་པ་ལས། །བསླུས་པའི་ཉེས་ལྟུང་མཐའ་ཡས་པ། །སྔོན་བྱས་མཐའ་དག་མཐོལ་ཞིང་
བཤགས། །ད་ནི་སྲོག་དང་བསྔོས་ཏེ་བསྲུང།  །ཞེས་བྱང་སེམས་དང།    ༈        ༈   
སྔ་རུ། །ཁས་བླངས་དམ་ཚིག་སྡོམ་པ་ཞེས། །དངོས་གྲུབ་ཀུན་གྱི་གཞིར་གྱུར་བ། །དེ་དང་འགལ་བྱས་ལྟུང་པ་ནི། །དཔལ་ལྡན་བླ་མ་དམ་པ་་

[056A]༄༅། །འདོམས་སྣང་བ། །འདུག་པའི་ཉེས་པ་རྣམ་པ་དགུར་གསུངས་སོ། །ལེགས་པར་མ་བླངས་མུ་དང་ཁ་ད་ཆད། །འབྲས་
ཆན་ཚོད་མ་མཉམ་བླངས་མཐར་ཆགས་མིན། །ཡིད་མ་གཏད་པར་བླངས་དང་བཟའ་བཅའ་ནི། །མ་འོངས་ལྷུང་བཟེད་བཟེད་དང་འབྲས་
ཆན་དང། །ཚོད་མ་ཅི་རིགས་ལྷག་འདོད་ཕན་ཚུན་འགེབས། །ཟས་སྟེང་ལྷུང་བཟེད་བཟེད་དང་རྣམ་པ་བརྒྱད། །ཚུལ་མཐུན་མ་ཟོས་ཧ་
ཅང་ཁམ་ཆུང་ཆེས། །རིན་མིན་ཟས་མ་འོངས་པར་གདངས་བཀད་སྨྲ། །ཙུག་ཙུག་ཅག་ཅག་ཧུ་ཧུ་ཕུ་ཕུ་དང། །ལྕེ་ཕྱིར་ཕྱུང་སྟེ་ཟ་བའི་ཉེས་
བྱས་ལྔ། །འབྲུ་ནས་རེ་རེ་ཟ་དང་ཟས་ལ་འཕྱ། །མཁུར་བ་གཡས་གཡོན་སྤོ་དང་རྐན་སྒྲ་ཏོག་ །ཁམ་འཕྲོ་བཅད་ནས་ཟ་པ་རྣམ་པ་ལྔ།།
བལྡག་དང་འབྱོག་དང་ལག་སྤྲུག་ལྷུང་བཟེད་བསྐྱོམ། །མཆོད་རྟེན་འདྲ་བའི་ཟས་གཞོམ་རྣམ་པ་ལྔ། །གཞན་གྱི་ལྷུང་བཟེད་པ་འཕྱ་

[056B] །ལག་པས་ཆུ་སྣོད་རེག་དང་ཟས་བཅས་ཆུས། །དགེ་སློང་ལ་འཐོར་ཁྱིམ་བདག་མ་དྲིས་པར། །ཅི་བདེར་འབགས་ཆུ་འདོར་དང་
རྣམ་པ་བཞི། །ལྷག་མ་ནང་བླུག་གཞི་མེད་གང་གཡང་དཀན། །གཟར་པོར་འཇོག་དང་འགྲོང་དང་དེ་གསུམ་དུ། །བྱི་དོར་བྱེད་དང་རྒྱུན་
ཕྱོགས་ལྡོག་བྱས་ནས། །ཆུ་བཅུ་ལྷུང་བཟེད་ལ་བརྟེན་བཅུ་ཕྲག་གཅིག་འདུག་འགྲེང་ཉལ་སྟན་མཐོ་བཟང་མདུན་ལམ་དབུས། །མགོ་
གཡོགས་བརྗེས་གཟར་ལག་གཉིས་གཉའ་ལྟག་བསྣོལ། །ངོ་ཀེར་ཅན་དང་ཞྭ་གྱོན་ཅོད་པན་དང། །ཕྲེང་བ་བཅིངས་དང་ཐོང་དཀྲིས་རྟ་གླང་
ཞོན། །ཁྱོགས་ལྷམ་འཁར་གདུགས་མཚོན་རལ་དགྲ་ཆ་ཐོགས། །གོ་ཆ་གྱོན་པ་རྣམས་ལ་ཆོས་བཤད་པ། །དག་ལ་ཉེས་བྱས་དྲུག་ལྷག་
བཅུ་ཕྲག་གཉིས། །འགྲེང་དང་ཕྱོགས་ཀུན་ཆུ་དང་རྩྭ་སྔོན་གྱིས། །ཁེབས་པ་མ་གཏོགས་དེར་ནི་བཤད་གཅི་འདོར། །དགོས་མེད་འདོམ་

[057A]༄༅། །གང་ཚད་ལས་མཐོ་བ་ཡི། །ཤིང་ལ་འཛེག་པར་མ་གནང་ཉེས་བྱས་གསུངས། །དེ་ལྟར་སྟོན་པས་ཐུགས་བརྩེས་
བཅས་པ་ཡི། །བསླབ་བའི་མི་མཐུན་ཕྱོགས་རྣམས་ཤེས་བྱས་ཏེ། །རང་ལ་གཅེས་པས་སྲོག་ལྟར་སྲུངས་ཤིག་ཅེས། །ཀུན་ལ་ཆོས་ཀྱི་
རྒྱལ་མཚན་གསོལ་བ་འདེབས། །འདིར་འབད་དགེ་ཚོགས་སྟོན་ཀའི་ཟླ་ཟེར་འབུམ། །འཐུངས་པའི་ཀུནྡ་ལྟ་བུར་དཀར་བ་དེ། །ཡང་
ཡང་དྲིན་གྱིས་བསྐྱངས་པའི་འགྲོ་ཀུན་གྱིས། །རྣམ་འདྲེན་འགྲོ་བའི་རྩ་ལག་ཐོབ་ཕྱིར་བསྔོ། །བདག་ཀྱང་འབྱོན་འགྱུར་བསྐལ་བཟང་
ལྷ་དང་མིའི། །རྣམ་འདྲེན་བདེ་གཤེགས་ཀུན་གྱི་བསྟན་པ་ཡི། །ནང་མཛོད་འདུལ་བ་འཛིན་པའི་གཙོར་གྱུར་ནས། །རྒྱལ་བའི་མཛད་
པ་མ་ལུས་བསྒྲུབ་གྱུར་ཅིག་ །ཅེས་པ་འདི་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའོ།། །།   ༈   

[057B]     ༈    །སྤྱན་སྔར་ཁས་བླངས་དམ་བཅས་པའི། །རྒྱལ་སྲས་སྡོམ་པའི་མི་མཐུན་
ཕྱོགས། །རྩ་བའི་ལྟུང་བ་བཅོ་བརྒྱད་ནི། །རྙེད་དང་བཀུར་སྟིར་ཆགས་པ་ཡིས། །བདག་བསྟོད་གཞན་ལ་སྨོད་པ་་དང། །སྡུག་བསྔལ་མགོན་
མེད་གྱུར་པ་ལ། །སེར་སྣས་ཆོས་ནོར་མི་སྟེར་རེ་་དང། །གཞན་གྱིས་བཤགས་ཀྱང་མི་ཉན་པར། །ཁྲོས་ནས་གཞན་ལ་འཚོག་པ་་དང། ཐེག་
པ་ཆེན་པོ་སྤོད་བྱེད་ཅིང། །དམ་ཆོས་འདྲར་སྣང་སྟོན་་པའོ། །དཀོན་མ་ཚིག་ །དམ་པའི་ཆོས་ནི་སྤོང་བྱེད་བ་།།
ཚུལ་ཁྲིམས་འཆལ་པའི་དགེ་སློང་ལའང། །ངུར་སྨྲིག་འཕྲོག་དང་བརྡེག་པ་དང། །བཙོན་རང་འཇུག་པར་བྱེད་པ་དང། །རབ་ཏུ་བྱུང་ལས་
ཕབ་པ་དང། །མཚམས་མེད་ལྔ་པོ་བྱེད་་པ་དང། །ལོག་པར་ལྟ་བ་འཛིན་པ་་དང། །གྲོང་ལ་སོགས་པ་འཇིག་པ་་དང། །བློ་སྦྱང་མ་བྱས་

[058A]༄༅། །སེམས་ཅན་ལ། །སྟོང་པ་ཉིད་ནི་བརྗོད་་པ་དང། །སངས་རྒྱས་ཉིད་ལ་ཞུགས་པ་དག་རྫོགས་པའི་བྱང་ཆུབ་
བཟློག་པ་དང། །སོ་སོར་ཐར་པ་ཡོངས་སྤངས་ཏེ། །ཐེག་པ་ཆེ་ལ་སྦྱོར་བ་དང། །སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་
བ་མིན་ཞེས་འཛིན། །ཕ་རོལ་དག་ཀྱང་འཛིན་འཇུག་་དང། །རང་གི་ཡོན་ཏན་བརྗོད་པ་དང། །རྙེད་པ་དང་ནི་བཀུར་སྟི་དང། །ཚིགས་
བཅད་རྒྱུ་ཡིས་གཞན་སྨོད་་དང། །བདག་ནི་ཟབ་མོ་བཟོད་པའོ་ཞེས། །ལོག་པར་ཉིད་ནི་སྨྲ་བ་་དང། །དགེ་སྦྱོང་ཆད་པས་གཅོད་འཇུག་དང་
དཀོན་མཆོག་གསུམ་གྱི་སྦྱིན་བྱེད་དང། །སྦྱིན་པ་ལེན་པར་བྱེད་པ་་དང། །ཞི་གནས་འདོར་བར་བྱེད་པ་དང། །ཡང་དག་འཇོག་གི་ལོངས་
སྤྱོད་རྣམས། །ཁ་ཏོན་བྱེད་ལ་སྦྱིན་པ་་དང། །བྱང་ཆུབ་སེམས་གཉིས་སྤང་བ་སོགས། །རྩ་ལྟུང་ཀུན་དང་ཉེས་བྱས་ཀྱང། །དཀོན་མཆོག་

[058B] །འདོད་པའི་སེམས་ཀྱི་རྗེས་སུ་འཇུག་་རྒན་པ་རྣམས་ལ་གུས་་མི་བྱེད། །དྲིས་པ་ལ་ནི་ལན་་འདེབས། །མགྲོན་
པོས་བདག་གིར་མི་བྱེད་་པ་དང། །གསེར་ལ་སོགས་པ་ལེན་མི་བྱེད། ་ཆོས་འདོད་པ་ལ་སྦྱིན་མི་བྱེད། །ཚུལ་ཁྲིམས་འཆལ་རྣམས་ཡལ་བར་
འདོར༑ །ཕ་རོལ་དད་ཕྱིར་སློབ་་མི་བྱེད་། །སེམས་ཅན་དོན་ལ་བྱ་བ་་ཆུང། །སྙིང་བརྩེར་བཅས་པར་མ་བྱས་་དང། །འཚོ་བ་ལོག་པ་དང་དུ་་
ལེན༑ ༑འཕྱར་ནས་རབ་ཏུ་རྒོད་ལ་སོགས་། །འཁོར་བར་གཅིག་པུ་བགྲོད་པར་སེམས་། །གྲགས་པ་མ་ཡིན་མི་སྤོང་དང་། །ཉོན་མོངས་བཅས་
ཀྱང་འཆོས་མི་བྱེད་། །གཤེ་ལ་ལན་དུ་གཤེ་ལ་སོགས་། །ཁྲོས་པ་རྣམས་ནི་ཡལ་བར་་འདོར། །ཕ་རོལ་ཤད་ཀྱིས་ཆགས་་པ་སྤོང། །ཁྲོ་
བའི་སེམས་ཀྱི་རྗེས་སུ་འཇུག་།རྙེད་བཀུར་འདོད་ཕྱིར་འཁོར་རྣམས་་སྡུད། །ལེ་ལོ་ལ་སོགས་སེལ་་མི་བྱེད། །ཆགས་པས་བྲེ་མོའི་གཏམ་

[059A]༄༅། །ལ༑ ༑ཉིན་རེ་བཞིན་དུ་དུས་དྲུག་ཏུ། །མཎྜལ་མེ་ཏོག་བཅས་ཕུལ་ནས། །ཕྱག་ནི་འཚལ་བར་མ་བྱས་དང། །དཔོན་
སློབ་འབྲེལ་པ་མ་བརྟགས་པར། །ཆོས་ལ་ཉན་བཤད་བྱས་པ་དང། །བླ་མ་ལ་བརྙས་སྨད་པ་དང། །བླ་མའི་ཐུགས་ནི་དཀྲུགས་པ་དང་
ཡིད་འོང་ཡོན་ནི་མ་ཕུལ་དང། །རྟག་ཏུ་དམ་ཚིག་མ་བསྲུངས་དང། །རྟག་ཏུ་བདེ་གཤེགས་མ་མཆོད་དང། །རྟག་ཏུ་བླ་མ་མ་མཆོད་དང།།
བླ་མ་དང་ནི་རྡོ་རྗེ་འཛིན། །ཐ་དད་པར་ནི་བསམ་པ་དང། །བླ་མའི་གྲིབ་མ་ལྷམ་དང་སྟན། །བཞོན་པ་སོགས་ལ་འགོམས་པ་དང། །བཀའ་
བསྒོ་གུས་པས་མ་ཉན་དང། །མི་ནུས་བཤད་སྦྱང་འོས་པ་ལ། །བཤད་སྦྱང་དག་ནི་མ་བྱས་དང། །བླ་མའི་རྫས་ལ་སྲོག་བཞིན་དང།།
འཁོར་ལ་གཉེན་བཞིན་མ་བསམ་དང། །དྲུང་དུ་མལ་སྟན་ལ་འདུག་དང། །བསྒོ་བ་མ་ཐོབ་སྔོན་འགྲོ་དང། །བླ་མ་ལས་སྔར་སྟན་གྱི་སྟེང།།

[059B] །བླ་མ་བཞེངས་ཚེ་ཉལ་དང་འདུག་བཞུགས་པ་དག་ན་ཉལ་བ་དང། །བླ་མའི་དྲུང་དུ་མཆིལ་མ་སོགས་
དོར་དང་རྐང་པ་རྐྱོང་བ་དང། །འཆག་དང་ཁ་སྟོབས་འགྱེད་པ་དང། །ཡན་ལག་མཉེ་དང་གར་དག་དང། །གླུ་དང་རོལ་མོ་བྱས་པ་དང། །བྲེ་མོའི་
གཏམ་རྣམས་སྨྲས་པ་དང། །ལྡང་འདུག་གུས་པར་མ་བྱས་དང། །བླ་མའི་དྲུང་དུ་ལུས་བཅུ་དང། །ཀ་བ་སོགས་ལ་བརྟེན་པ་དང། །སོར་
མོའི་ཚིགས་ནི་འཐེན་པ་དང། །དྲིལ་ཕྱི་སྐུ་མཉེ་ལ་སོགས་ལ། །ཐོག་མཐར་ཕྱག་ནི་མ་བྱས་དང། །ཞལ་སྔར་ལྡན་པ་མ་སྦྱར་བར། །བླ་མའི་
མཚན་ནས་སྨོས་པ་དང། །གཞན་དག་གུས་པར་བྱ་བའི་ཕྱིར། །ཁྱད་པར་ཅན་གྱི་ཚིག་མ་བརྗོད། །རྒོད་དང་ལུད་པ་ལ་སོགས་ལ། །ལག་
པས་ཁ་ནི་མ་བཀབ་དང། །བྱ་བ་ཟིན་ནས་འཇམ་པ་ཡི། །ཚིག་གི་བརྡ་ནི་མ་སྦྱར་དང། །མདུན་དུ་དུལ་བས་མི་འདུག་དང། །གོས་སོགས་

[060A]༄༅། །ཚུལ་ནི་མ་བསྡམས་དང། །གསང་སྔགས་དམ་ཆོས་ཉན་པའི་ཚེ། །པུས་བཙུགས་ཐལ་མོ་སྦྱར་བྱས་ནས། །གསོལ་
བ་ལན་གསུམ་མ་བཏབ་དང། །ང་རྒྱལ་སྒེག་ཆོས་ཀུན་སྤངས་ནས། །དུལ་ཞིང་བག་ཡོད་མ་བསྟེན་དང། །བླ་མས་གནང་བ་མཐོང་ཐོབ་པར།།
བླ་མ་གནས་པའི་ས་ཕྱོགས་དེར། །རབ་གནས་དཀྱིལ་འཁོར་སྦྱིན་སྲེག་དང། །སློབ་མ་སྡུད་དང་འཆད་པ་དང། །བླ་མའི་སློབ་མ་སློབ་མར་
བྱས༑ །སྤྱན་འབྱེད་སོགས་ལ་ཅི་ཐོབ་པ། །དེ་ཀུན་བླ་མར་མ་ཕུལ་དང། །དེ་ཡིས་བསྟབས་པ་བླངས་ནས་ནི། །གཞན་ལ་ཅི་བདེར་མ་བྱས་དང།།
སློབ་དཔོན་ལ་ནི་གང་ཕུལ་དང། །བླ་མས་ཀྱང་ནི་གང་སྩལ་བ། །དེ་ལ་བཏུད་དེ་ལག་གཉིས་ཀྱིས། །ལེན་པ་སོགས་ནི་མ་བྱས་དང། །བླ་མའི་
དྲུང་དུ་གཞན་དག་གིས། །ཕྱག་སོགས་བྱེད་པ་མ་བཟློག་དང། །རང་གི་ཀུན་སྤྱོད་ལ་བརྩོན་པས། །སྤུན་གྱི་རང་སྤྱོད་ལས་འདས་པ། །དགའ་བས་

[060B] །་བདེ་གཤེགས་བླ་མའི་བཀའ་འདས་་དང། །སྤུན་ལ་ཁྲོས་ནས་སྐྱོན་སྨྲས་དང། །སྤུན་གྱི་ཆོས་ལྡན་ངག་བཅག་དང།།
སེམས་ཅན་རྣམས་ལ་བྱམས་པ་སྤངས། །སེམས་ཅན་ལ་ནི་ཁྲོས་པ་དང། །བྱང་ཆུབ་སེམས་གཉིས་སྤངས་པ་དང། །རང་གཞན་གྲུབ་མཐའ་ལ་
སྨད་དང། །མ་སྨིན་པ་ལ་གསང་བ་བསྒྲགས། །ཕུང་པོ་ལ་བརྙས་སྨད་པ་དང། །སྟོང་པ་ཉིད་ནི་སྤངས་བ་དང། །གདུག་པ་ཅན་ལ་བྱམས་པར་
བྱས༑ །སྒྱུ་ཡིས་བྱམས་པ་བསྟེན་པ་དང། །རྒྱུན་པར་སྟོང་ཉིད་མ་བསྒོམས་དང། །བདེ་བ་ཆེན་པོའི་གདམས་ངག་དང། །སྟོང་ཉིད་ཚོལ་བར་
མ་བྱས་དང། །དད་ལྡན་སུན་པར་བྱས་པ་དང། །རྣལ་འབྱོར་པ་ཡི་སྐྱོན་སྨྲས་པ། །དམ་རྫས་ཚུལ་བཞིན་མ་བསྟེན་དང། །བུད་མེད་ལ་ནི་སྨོད་
པ་སོགས། །རྩ་ལྟུང་བཅུ་བཞི་བསྡུས་པ་དག། །ཤེས་རབ་སྟོབས་ཀྱིས་ལེན་པ་དང། །དེ་ཡི་བདུད་རྩི་སྟོབས་ཀྱིས་ལེན། །སྣོད་མིན་ལ་ནི་མི་གསན་

[061A]༄༅། །དང། །ཚོགས་ཀྱི་ནང་དུ་རྩོད་་པ་དང། །དང་ལྡན་ལ་གཞན་ཆོས་སྟོན་་དང། །ཉན་ཐོས་ནང་དུ་ཞག་བདུན་་གནས། །རྫུན་གྱིས་
རྣལ་འབྱོར་་ང་རྒྱལ་བྱེད། །དད་པ་མེད་ལ་ཆོས་སྟོན་དང། །སྦྱོར་བ་ལེགས་པར་མ་བྱས་པར། །སྐལ་མིན་གསང་བ་སྟོན་པ་དང། །བསྙེན་སོགས་
དག་པར་མ་བྱས་པར། །དཀྱིལ་འཁོར་ལས་ལ་བཟུག་པ་དང། །སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་འདས་པ་དང། །རྩ་ལྟུང་སྦོམ་
པོའི་ལྟུང་བ་ལ། །སྡོམ་སེམས་དུས་དྲུག་མ་བཏང་དང། །ཚུལ་ཁྲིམས་གསུམ་དང་འགལ་བ་དང། །སྐྱབས་འགྲོ་དུས་དྲུག་མ་གྲུབ་དང། །རྡོ་རྗེ་དྲིལ་
བུ་ཕྱག་རྒྱ་ཡི། །དམ་ཚིག་བསྟེན་པར་མ་བྱས་དང། །སློབ་དཔོན་དུས་དྲུག་མ་མཆོད་དང། །ཟང་ཟིང་མི་འཇིགས་ཆོས་དང་བྱམས། །སྦྱིན་་པ་དུས་དྲུག་
མ་བྱིན་དང། །ཕྱི་དང་གསང་བ་ཐེག་པ་གསུམ། །དམ་ཆོས་འཛིན་འདོད་མ་བསྐྱེད་དང། །སྡོམ་པ་དང་ནི་མཆོད་པ་ལ། །དུས་དྲུག་བརྩོན་པར་མ་བྱས་དང། །

[061B] །བྱ་བ་མ་ཡིན་མ་སྤངས་དང། །རྣལ་འབྱོར་པ་རྣམས་མ་མཆོད་དང། །དགེ་བཅུ་སྒྲུབ་ལ་མི་བརྩོན་དང། །ཐེག་པ་
དམན་ལ་འདོད་བྱས་དང། །སེམས་ཅན་དོན་ལ་རྒྱབ་ཕྱོགས་དང། །འཁོར་བདག་ཀྱང་སྤང་པ་དང། །རྟག་ཏུ་མྱ་ངན་འདས་ཆགས་དང། །ལྷ་དང་ལྷ་མིན་གསར་
བ་པ། །དེ་དག་རྣམས་ལ་བརྙས་པ་དང། །ཕྱག་རྒྱ་བཞོན་པ་མཚོན་ཆ་དང། །མཚན་མ་འགོམས་དང་ཟོས་པ་དང། །དེ་བཞིན་དམན་མ་ལྷ་ཡི་གྲིབ། །རྐང་པ་དག་
གིས་བརྫིས་པ་སོགས། །སྤོམ་པོའི་གཞི་ལས་གྱུར་པ་དང། །རིགས་ལྔ་སོ་སོའི་དམ་ཚིག་ལས། །འདས་པར་གྱུར་པ་ལ་སོགས་པ། །མདོར་ན་རྡོ་རྗེ་ཐེག་པ་
ཡི། །འདུལ་བ་དང་འགལ་ཉེས་པ་ཀུན། །ཁོང་པར་སོར་པའི་དུག་བཞིན་དུ། །འགྱོད་པ་དྲག་པོས་བཤགས་པར་བགྱི། །བླ་མ་ཡི་དམ་དཀོན་མཆོག་གསུམ་
ཐུགས་རྗེ་བྱིན་རླབས་ཆུ་རྒྱུན་གྱིས། །བདག་གི་སྒོ་གསུམ་ཉེས་ལྟུང་ཀུན། །བྱད་ཞིང་དག་པར་བྱིན་གྱིས་རློབས།། །། ཞེས་སྔགས་ཀྱི་བསླབ་བྱའི་སྡོམ་ཚིག་བཅས་

[062A]༄༅། །གུང་ཐང་དགོན་མཆོག་བསྟན་པའི་སྒྲོན་མེས་མཛད་པའོ།།    ༈    །།ཡང་གསོ་སྦྱོང་བྱིན་གྱིས་བརླབ་ཚུལ་ནི། རྒྱུད་ཆགས་
གསུམ་པ་རྒྱས་བསྡུས་གང་རིགས་སྔོན་དུ་བཏང། སྤྱི་བཤགས་ཚར་གསུམ་བཏོན། ཡུལ་བསླབ་པ་རྒན་ན་ཕྱག་གསུམ་བཙལ་ཏེ། སྙན་གསན་ཞུས་ནས།།
གནས་བརྟན་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། བདག་དགེ་སློང་མིང་འདི་ཞེས་བགྱི་
བའི་ཡང་གསོ་སྦྱོང་བཅོ་ལྔ་པ་ལགས་ཏེ། བདག་དགེ་སློང་མིང་འདི་ཞེས་བྱ་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་
བདག་མཆི་ན། བདག་ཡོངས་སུ་དག་པར་གནས་བརྟན་གྱིས་བཟུང་དུ་གསོལ། བདག་དགེ་སློང་མིང་འདི་ཞེས་བྱ་བས་
ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར་དེང་གསོ་སྦྱོང་བྱིན་གྱིས་བརླབ་པོ། །གང་གི་ཚེ་དགེ་འདུན་ཚོགས་

[062B] སོ་སོར་ཐར་པའི་མདོ་འདོན་པ་ཡང་གདོན་པར་
བགྱིའོ། །ལན་གསུམ་བརྗོད། གཏང་རག་གི་ཕྱག་གསུམ་བཙལ། ཡུ་ལ་མེད་ན་སྙན་གསན་དང་གཏང་རག་མེད། དགོངས་
གསོལ་ལ་ལྷ་དགོངས་སུ་གསོལ་ཞེས་བསྒྱུར།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། རྡོ་རྗེ་འཆང་དཔང་དཔལ་ལྡན་བླ་མ་ཡི། །
ཞབས་ཀྱི་པདྨོར་གུས་པས་ཕྱག་བྱས་ཏེ། །དམ་ཚིག་སྡོམ་པ་དག་བྱེད་རྨད་བྱུང་ཐབས། །རྒྱུད་དང་རྗེ་བཙུན་བླ་མའི་གསུང་བཞིན་བཤད།།
 དེ་ཡང་རྒྱུད་སྡེ་གོང་མ་གཉིས་ཀྱི་དཀྱིལ་འཁོར་ཆེན་པོར་དབང་བསྐུར་བ་ལེགས་པར་ཐོབ་པའི་གང་ཟག་རང་རང་གི་ཇི་སྲིད་སྔགས་སྡོམ་རྒྱུད་ལ་ལྡན་པ་དེ་སྲིད་དུ། རྩ་བ་དང་ཡན་
ལག་གི་དམ་ཚིག་དང་སྡོམ་པ་རྣམས་ལ་ཉིན་ཞག་རེ་རེའི་ནང་དུ་བསྔོ་བགྲང་བྱེད་ཅིང། ཁྱད་པར་རིགས་ལྔའི་དམ་ཚིག་ཐུན་དྲུག་ཏུ་བསྐྱད་དགོས་ཏེ། དེ་ལྟར་མ་བྱས་ན་ཁ་ན་མཐོ་བ་སྦོམ་

[063A]༄༅། །པོར་འགྱུར་བའི་ཕྱིར་ཏེ། རྩེ་མོ་ལས། ཉིན་དང་མཚན་མོ་ལན་གསུམ་དུ། །ཉིན་རེ་བཞིན་ནི་བཟླབ་པར་བྱ། །གང་ཚེ་ཉམས་གྱུར་རྣལ་འབྱོར་པ། །ཁ་ན་མ་
ཐོ་སྤོམ་པོར་འགྱུར། །ཞེས་གསུངས་པའི་ཕྱིར། དེས་ན་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་སྤྱད་པ་སྤྱོད་པར་འདོད་པ་རྣམས་ཀྱིས་ནི། བསྟེན་པ་དང་བཟའ་བ་དང། །
བསྲུང་བའི་དམ་ཚིག་རྣམས་རྡོ་རྗེ་འཆང་ཆེན་པོས་གསུངས་པ་ལྟར་བསྟེན་དགོས་པས། དེ་དག་གི་ཚུལ་རྒྱས་པར་རྗེ་ཐམས་ཅད་མཁྱེན་པས་བཀའ་སྩལ་བའི་རྩ་ལྟུང་རྣམ་
བཤད་དང། བླ་མ་ལྔ་བཅུ་པའི་རྣམ་བཤད་དང། རྣལ་འབྱོར་རོལ་བའི་དགའ་སྟོན། ཐུན་དྲུག་གི་རྣལ་འབྱོར་སོགས་སུ་བལྟ་བར་བྱ་ཞིང། འདིར་ནི་དེ་དག་གི་དོན་ལས་དང་
པོ་བ་རྣམས་ཀྱིས་ཐུན་དྲུག་ཏུ་ཉམས་སུ་ལེན་ཚུལ་འཁྱེར་བདེ་བའི་ཕྱིར་ཚིགས་སུ་བཅད་པའི་སྒོ་ནས་བརྗོད་པར་བྱའོ།།  སངས་རྒྱས་ཆོས་དང་ཚོགས་ཀྱི་མཆོག་
རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་

[063B] ཅེས་པ་ནི་སྐྱབས་འགྲོའི་བསླབ་བྱ་ཉིན་ལན་གསུམ་མཚན་ལན་གསུམ་དུ་སྐྱབས་སུ་འགྲོ་ཚུལ་དང་སེམས་བསྐྱེད་དུས་
དྲུག་ཏུ་གཟུང་ཚུལ་ལོ།།  སེམས་ཅན་ཐམས་ཅད་ཉེ་རིང་ཆགས་སྡང་དང། །བྲལ་ བར་བྱའོ་སྙམ་དུ་བཏང་སྙོམས་དང།  ནས་ཁྱད་པར་འཕགས་པའི་
བདེ་བ་ཐོབ།  །པར་གྱུར་ཅིག་སྙམ་དུ་བྱམས་པ་དང།  བཟོད་དཀའི་སྡུག་བསྔལ་རྒྱ་མཚོ་ལས་བསྒྲལ་ཏེ།  །བར་བྱའོ་སྙམ་དུ་སྙིང་རྗེ་དག་  ཐར་པ་
དམ་པའི་བདེ་དང་འགྲལ་ བར་  མ་གྱུར།  ཅིག་སྙམ་དུ་དགའ་བའོ། །ཞེས་པ་ནི་ཚད་མེད་བཞི་སྒོམ་ཚུལ་ཏེ་རིགས་ལྔའི་དམ་ཚིག་གི་ནང་ནས་བྱམས་པ་དང་མི་
འཇིགས་པའི་སྦྱིན་པ་བྱ་ཚུལ་རིན་འབྱུང་གི་དམ་ཚིག་བསྲུང་ཚུལ་གཉིས་འདིས་ཚང།  འགྲོ་ཀུན་སྲིད་ཞིའི་འཇིགས་པ་ལས་སྒྲོལ་ཕྱིར། །རྫོགས་པའི་
བྱང་ཆུབ་ཐོབ་པར་འདོད་པའི་སེམས། །དེང་ནས་བཟུང་སྟེ་སངས་རྒྱས་མ་ཐོབ་པར། །སྲོག་གི་ཕྱིར་ཡང་མི་བཏང་གཟུང་བར་

[064A]༄༅། །བགྱི།  །སྙམ་དུ་སྨོན་སེམས་ཆོ་གས་གཟུང་ཕྱིན་ཞག་རེ་ལ་ཐུན་དྲུག་ཏུ་གཟུང་དགོས་པར་གསུངས་པའི་བསླབ་བྱའོ།། །འཇུག་སྡོམ་ལེན་
འདོད་ན་མདུན་དུ་སྟོན་པ་འཁོར་བཅས་བཞུགས་པར་དམིགས་ནས།  ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང། །
བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་ཆུབ་
སེམས་ནི་བསྐྱེད་བགྱི་ཞིང། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི།  །ཞེས་སོགས་གསུམ་བརྗོད་
བྱང་སྡོམ་བླང།  དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་
རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་

[064B] །རྙོག་པར་མི་འགྱུར་དེ་ལྟར་བྱ།  །ཞེས་ཕན་ཡོན་བསམས་ཏེ་སྤྲོ་བ་བསྐྱེད། འདི་ནི་སེམས་བསྐྱེད་རྒྱས་པར་བྱ་བའི་ཕྱིར་དགའ་བ་བསྒོམས་
པས་བྱང་ཆུབ་ཀྱི་སེམས་ཀྱི་ཕན་ཡོན་ཐུན་དྲུག་ཏུ་བསམ་ཚུལ་ལོ།།     ༈    །།ལོང་བས་ཕྱག་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར།།
དེ་བཞིན་ཅི་ཞིག་ལྟར་སྟེས་ན། །བྱང་ཆུབ་སེམས་འདི་བདག་ལ་སྐྱེས། །བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་
འགྲོ་བ་བདེ་གཤེགས་ཉིད་དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་བགྱི།  །ཞེས་
སེམས་བསྐྱེད་རྒྱས་པའི་ཕྱིར་མཇུག་གི་ཆོ་ག་དགའ་བ་བསྒོམས་པ་རྣམས་བྱས་ལ། དེ་ནས།  མདུན་གྱི་ནམ་མཁར་ཡིད་འཕྲོག་རིན་ཆེན་ཁྲི། །ཆུ་སྐྱེས་ཉི་ཟླ་
རྒྱས་པའི་དཀྱིལ་འཁོར་སྟེང། །རྩ་བའི་བླ་མ་ཁྱབ་བདག་རྡོ་རྗེ་འཆང། །སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས། །རྡོར་

[065A]༄༅། །དྲིལ་བཟུང་ནས་རང་འདྲའི་ཡུམ་ལ་འཁྱུད། །མཚན་དཔེའི་གཟི་འབར་རིན་ཆེན་རྒྱན་མང་འཛིན། །ཡིད་
འཕྲོག་ལྷ་རྫས་གོས་ཀྱི་ན་བཟའ་ཅན། །དྲན་པ་ཙམ་གྱིས་གདུང་བ་ཀུན་སེལ་ཅིང། །སྐྱབས་མཆོག་མ་ལུས་འདུས་པའི་བདག་ཉིད་དུ་
སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །ཡི་གེ་གསུམ་མཚན་ཧཱུཾ་གི་འོད་ཟེར་གྱིས། །རང་བཞིན་གནས་ནས་བླ་མ་
རྡོ་རྗེ་འཆང། །ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར།  །འདི་ནི་མི་བསྐྱོད་པའི་རིགས་ཀྱི་དམ་ཚིག་སློབ་དཔོན་གཟུང་ཚུལ་ལོ།  །གང་གི་དྲིན་གྱིས་བདེ་ཆེན་ཉིད།།
སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད།  །རྐང་བརྒྱད་ཀྱི་བསྟོད་པ་ནི།  ཨོཾ་བཅོམ་ལྡན་དཔའ་
བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། ཨོཾ་རལ་པའི་ཅོད་པཎ་མི་བཟད་པ་

[065B] ཨོཾ་མཆེ་བ་རྣམ་པར་གཙིགས་པ་འཇིགས་པའི་ཞལ་ཧཱུཾ་ཧཱུཾ་ཕཊ། ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧཱུཾ་ཧཱུཾ་ཕཊ་
ཨོཾ་དགྲ་སྟྭ་ཞགས་གདེངས་མདུང་དང་ཁ་ཊཱཾ་འཛིན་ཧུཾ་ཧཱུཾ་ཕཊ། ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧུཾ་ཧཱུཾ་ཕཊ། ཨོཾ་སྐུ་ཆེན་དུད་ཁ་
བགེགས་མཐར་མཛད་ལ་བདུད་ཧུཾ་ཧཱུཾ་ཕཊ། ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་འཕགས་མ་རིག་
མའི་དབང་ཕྱུག་ཁམས་གསུམ་གྱིས་མི་ཐུབ་ཧུཾ་ཧཱུཾ་ཕཊ། ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཧུཾ་ཧཱུཾ་ཕཊ། ཨོཾ་རྡོ་
རྗེའི་གདན་བཞུགས་གཞན་གྱིས་མི་ཐུབ་དབང་བྱེད་སྤྱན་ཧུཾ་ཧཱུཾ་ཕཊ། ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམ་པར་མཛད་
ཧཱུཾ་ཧཱུཾ་ཕཊ། ཨོཾ་བདུད་རྣམས་སྐྲག་ཅིང་སྐེམས་པས་གཞན་གྱི་ཕྱོགས་ལས་རྒྱལ་ཧཱུཾ་ཧཱུཾ་ཕཊ། ཨོཾ་རྨུགས་བྱེད་རེངས་བྱེད་རྨོངས་བྱེད་

[066A]༄༅། །ཀུན་ལས་རྣམ་པར་རྒྱལ་ཧུཾ་ཧཱུཾ་ཕཊ། ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧུཾ་ཧཱུཾ་ཕཊ། འདི་ནི་
 བྱང་སེམས་ཀྱི་ཉེས་བྱས་དང་པོ་ལས་སེམས་བསུང་ཚུལ་དང་བླ་མ་ལྔ་བཅུ་བར། མཆོག་ཏུ་དང་བས་དུས་གསུམ་དུ། །ཞེས་གསུངས་བ་ལྟར་ཕྱག་འཚལ་ཚུལ་ལོ་ ། །
བདག་པོས་བཟུང་དང་མ་བཟུང་དང། །དངོས་བཤམས་ཡིད་ཀྱིས་སྤྲུལ་བ་ལས། །བྱུང་བ་ཕྱི་ནང་གསང་བ་ཡི། །སྣ་ཚོགས་
མཆོད་སྤྲིན་རྒྱ་མཚོས་མཆོད།  །འདི་ནི་དོན་གྲུབ་ཀྱི་རིགས་ཀྱི་དམ་ཚིག་བསྐྱང་ཚུལ་ལོ་ ། །བདག་གཞན་ལུས་ངག་ཡིད་གསུམ་ལོངས་སྤྱོད་དུས་
གསུམ་དགེ་ཚོགས་བཅས། །རིན་ཆེན་མནྜ་ལ་བཟང་པོ་ཀུན་བཟང་མཆོད་པའི་ཚོགས་བཅས་པ། །བློ་ཡིས་བླངས་ནས་བླ་མ་ཡི་
དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབ་ཏུ་གསོལ། ། འདི་ནི་ལྔ་བཅུ་བར་

[066B] །དུས་གསུམ་ཕྱོགས་བཅུའི་བདེ་གཤེགས་མ་ལུས་པ། །གང་འདུལ་ཇི་
བཞིན་ངུར་སྨྲིག་རྣམ་རོལ་གྱིས། གྲངས་མེད་ཞིང་དུ་རྒྱལ་བའི་མཛད་པ་ཅན། །བླ་མ་རིན་པོ་ཆེ་ལ་གསོལ་བ་འདེབས། །རྡོ་རྗེ་འཆང་
གིས་བློ་དམན་བསམ་པའི་ངོར། །རབ་འབྱམས་རྒྱལ་བའི་འཁོར་ལོ་མཐའ་དག་ལས། །ལྷག་པའི་ཞིང་གི་དམ་པར་ལེགས་བསྔགས་
པའི། །བླ་མ་རིན་པོ་ཆེ་ལ་གསོལ་བ་འདེབས། །མཆོག་དང་ཐུན་མོང་དངོས་གྲུབ་མ་ལུས་ཀུན། །མགོན་ཁྱོད་ཚུལ་བཞིན་བསྟེན་
པའི་རྗེས་འགྲོ་བར། །མཐོང་ནས་ལུས་དང་སྲོག་ཀྱང་ཡོངས་བཏང་སྟེ། །ཁྱོད་མཉེས་ཁོ་ན་སྒྲུབ་པར་བྱེད་ཀྱིས་རློབས། ། སྙམ་དུ་
སེམས་པ་ནི་དགེ་བའི་བཤེས་གཉེན་ལ་དད་གུས་སྒོམ་ཚུལ་གྱི་གནད་བསྡུས་པའོ། །དེ་ལྟར་གསོལ་བ་བཏབ་པས་བླ་མ་མཆོག་རང་གི་སྤྱི་བོའི་གཙུག་ཏུ་

[067A]༄༅། །ས་མ་ཛཿ་སླར་ཡང་དགྱེས་བཞིན་རང་དང་རོ་གཅིག་གྱུར། ། ཅེས་བླ་མའི་རྣལ་འབྱོར་བསྐྱངས། དེ་ནས་སྟོང་པ་ཉིད་ཀྱི་
དོན་ཅུང་ཟད་བསྒོམ་ཞིང། དེའི་དང་ལས་ལྷའི་སྐུར་ལྡང་བ་ནི་ ། སྣོད་བཅུད་མཐའ་དག་སྒྱུ་མ་རྨི་ལམ་དང། །ཆུ་ཟླ་བཞིན་དུ་བོ་བོ་ཉིད་ཀྱིས་སྟོང། །
བདེན་པར་མེད་ཀྱང་མིང་བརྡས་པར་བཏགས་ཀྱི། །སྣང་བ་ཆུ་ལས་ཆུ་བུར་རྡོལ་བ་བཞིན། །བདག་ཉིད་རྡོ་རྗེ་སེམས་དཔའི་སྐུར་
བཞིངས་ཏེ། །ལྷན་སྐྱེས་བདེ་ཆེན་གསང་བའི་རྡོ་རྗེ་དང། །རང་བཞིན་སྤྲོས་བྲལ་གསང་བའི་གྷཎྜ་ཡི། །མཚོན་བྱེད་བཟུང་ནས་
བཅོམ་ལྡན་འདས་མར་འཁྱུད། ། པར་སེམས་པ་འདི་གསུམ་ནི་རྡོར་དྲིལ་ཕྱག་རྒྱའི་དམ་ཚིག་བསྐྱེད་ཚུལ་བླ་མེད་ལྟར་རོ། །བདག་གི་ལུས་དང་དེ་བཞིན་
ལོངས་སྤྱོད་དང། །དུས་གསུམ་དགེ་ཚོགས་ཕུང་པོ་ཅི་མཆིས་པ། །མ་གྱུར་སེམས་ཅན་ཀུན་གྱི་དོན་གྱི་ཕྱིར། །དེང་ནས་ཕངས་

[067B] ། སྙམ་དུ་གཏོང་སེམས་སྤེལ་བ་ནི་རྒྱལ་སྲས་ཀྱི་སྦྱིན་པའི་ཉམས་ལེན་དང་རིན་འབྱུང་གི་དམ་ཚིག་ཟང་ཟིང་དང་ཚོས་སྤྱིན་བྱ་ཚུལ་ལོ། །
དེ་ནས་སྡོམ་པ་གསུམ་ལ་བསྡོ་བགྲང་བྱ་བ་ནི།   ༈   །བླ་མ་ལྷ་ཡི་སྤྱན་སྔ་རུ། །སྡོམ་གསུམ་བསྲུང་བར་ཁས་བླངས་པའི། །དང་པོར་སོ་སོར་
ཐར་པ་ཡི། །བསླབ་པའི་མི་མཐུན་ཕྱོགས་གྱུར་པ། །ཕམ་པ་བཞི་དང་ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང། །ལྟུང་
བྱེད་འབའ་ཞིག་དགུ་བཅུ་དང། །སོར་བཤགས་བཞི་དང་ཉེས་བྱས་ནི། །བརྒྱ་རྩཾ་བཅུ་གཉིས་བསྡོམས་པ་ཡིས། །ཉིས་བརྒྱ་
ལྔ་བཅུ་རྩ་གསུམ་དང། །གཞན་ཡང་གཞིས་བསྡུས་ལྟུང་བ་སོགས། །བཤགས་ཤིང་སླན་ཆད་སྡོམ་པར་བགྱི། །དེ་བཞིན་
བྱང་ཆུབ་སེམས་དཔའ་ཡི། །སྡོམ་པའི་མི་མཐུན་ཕྱོགས་གྱུར་པ། །རྩ་བའི་ལྟུང་བ་བཅོ་བརྒྱད་དང། །ཉེས་བྱས་ཞེ་དྲུག་ལ་

[068A]༄༅། །སོགས་པ། །ཚུལ་ཁྲིམས་གསུམ་དང་ཕྱིན་དྲུག་གི་མི་མཐུན་ཕྱོགས་གྱུར་ཉེས་པ་ཀུན། །བཤགས་ཤིང་
སླན་ཆད་སྡོམ་པར་བགྱི། །རྡོ་རྗེ་ཐེག་པའི་འདུལ་བ་ལས། །རྣམ་སྣང་རིགས་ཀྱི་དམ་ཚིག་དྲུག་མི་བསྐྱོད་རིན་འབྱུང་བཞི་
བཞི་དང། །འོད་དཔག་མེད་གསུམ་དོན་གྲུབ་ཀྱི། །གཉིས་ཏེ་སོ་སོའི་བཅུ་དགུ་དང། །རིགས་ལྔ་སྤྱི་ཡི་དམ་ཚིག་ནི། །རྩ་
ལྟུང་བཅུ་བཞི་བསྲུང་བ་དང། །སྤོང་བསྟེན་བཟའ་བའི་དམ་ཚིག་ལས། །འདས་དང་སྦོམ་པོ་བརྒྱད་ལ་སོགས། །བཤགས་
ཤིང་སླན་ཆད་སྡོམ་པར་བགྱི། ། མདོར་བསྡུ་ན་འདི་ཙམ་གྱིས་ཀྱང་སྡོམ་པ་གསུམ་ཀ་ལ་དྲན་ཤེས་བསྟེན་ཚུལ་དུ་འགྱུར་རོ། །སོ་ཐར་བྱང་སེམས་རྡོ་རྗེ་ཐེག་པ་
ཡི༑ །རྣམ་དག་བཅས་པའི་བསླབ་པ་ཕྲ་མོ་ལས། །རྨི་ལམ་དུ་ཡང་འདའ་བར་མི་བྱེད་པར། །རྒྱལ་བའི་བཀའ་བཞིན་བདག་

[068B] ། སྙམ་པ་ནི་སྡགས་སྡོམ་བཟུང་བས་རྩ་བ་དང་ཡན་ལག་གི་དམ་ཚིག་དང་སྡོམ་པ་ལ་བསྔོ་བ་གྲངས་ཐུན་དྲུག་ཏུ་བྱེད་ཚུལ་ལོ་ ། །ཐེག་པ་གསུམ་དང་
རྒྱུད་སྡེ་བཞིས་བསྡུས་པའི། །ལུང་དང་རྟོགས་པའི་དམ་ཆོས་མ་ལུས་པ། །རྒྱལ་པའི་དགོངས་པ་ཇི་བཞིན་ལེགས་བཟུང་སྟེ་
 སྙམ་པ་ནི་པདྨའི་རིགས་ཀྱི་དམ་ཚིག་བསྐྱང་ཚུལ་ལོ་ ། །གང་འཚམས་ཐབས་ཀྱིས་འགྲོ་བ་ཡོངས་སུ་སྒྲོལ། ། སྙམ་པ་ནི་རྣམ་སྣང་གི་རིགས་ཀྱི་དམ་ཚིག་སེམས་
ཅན་དོན་བྱེད་ཀྱི་ཚུལ་ཁྲིམས་བསྦྱང་ཚུལ་ལོ།།    ༈   །།འདི་ལས་འོངས་པའི་རྣམ་དཀར་དགེ་བའི་མཐུས། །ཚེ་རབས་ཀུན་ཏུ་རྡོ་རྗེ་འཆང་དབང་གི་
བཅས་པའི་མཚམས་ལས་ནམ་ཡང་མི་འདའ་བར། །རིམ་གཉིས་ལམ་གྱི་རིམ་པ་མཐར་ཕྱིན་ཤོག་རྗེ་བཙུན་བླ་མའི་སྐུ་ཚེ་ཞེས་
སོགས། དཔལ་ལྡན་བླ་མའི་རྣམ་པར་ཐར་པ་ལ། །སྐད་ཅིག་ཙམ་ཡང་ལོག་ལྟ་མི་སྐྱེ་ཞིང། །ཅི་མཛད་ལེགས་པར་མཐོང་བའི་

[069A]༄༅། །མོས་གུས་ཀྱིས། །བླ་མའི་བྱིན་རླབས་སེམས་ལ་འཇུག་པར་ཤོག་ ཅེས་པ་འདི་ནི་རང་གི་སློབ་མ་སྡེ་སྣོད་འཛིན་པ་དུ་མས་
བསྐུལ་བ་དང། ཁྱད་པར་ཉིན་ཞག་ཕྲུགས་རེ་ལ་ཐུན་དྲུག་ཏུ་འདི་ལྟ་བུའི་ཉམས་ལེན་གྱི་སྡོམ་ཆེན་པོ་ཉམས་སུ་ལེན་པ་བྱུང་ན། བོད་ཀྱི་གསེར་ཆོས་སུ་གྲགས་པའི་ཟབ་མོ་རྣམས་ཀྱིས་ཆ་
ཙམ་དུའང་སྒྲུན་དུ་མེད་པའི་རྒྱལ་བ་དཀྱེས་པའི་བཀའ་སྲོལ་དུ་རྗེ་ཡབ་སྲས་རྣམས་ཀྱིས་བསྔགས་ཤིང། རྒྱུད་སྡེ་དང་མཐུན་པའི་ཉམས་ལེན་དུ་ཆོས་ཀྱི་རྗེས་སུ་འབྲང་བའི་བློས་རྟོགས་པའི་
ཉེར་ལེན་གྱིས་བསྐུལ་བ་ལ་བརྟེན་ནས་རིག་པ་འཛིན་པ་ཆོས་ཀྱི་རྒྱལ་མཚན་གྱིས་སྦྱར་བའོ།    ༈    །མ་རྒྱུད་ཐུན་མོང་མ་ཡིན་པའི་དམ་ཚིག་བརྒྱད་ནི་ ། གཡོན་པའི་ཀུན་སྤྱོད་མི་བརྙས་
མཆོད། །མཚན་ལྡན་མིན་ལ་སྙོམས་འཇུག་སྤང། །སྦྱོར་ཚེ་ལྟ་དང་འབྲལ་མི་བྱ། །ཆགས་ལ་མ་ལ་མོས་འགྱུར་མེད་བྱ། །ཕྱག་རྒྱ་
རྣམ་གཉིས་འདོར་མི་བྱ། །ཕྱི་ནང་ཐབས་ལ་གཙོ་བོར་འབད། །ཀུནྜ་མི་འབྱིན་ཚངས་སྤྱོད་བསྟེན། །བྱང་སེམས་ལེན་ཆེ་སྐྱུག་བྲོ་སྤང། །

[069B] ཞེས་པ་ཙམ་གྱི་སྡོམ་ཚིག་གི་སྟེང་ནས་ངེས་པར་བྱེད་དོ།།    ༈   །།མཆོག་གསུམ་ཐུགས་རྗེ་སྐུལ་བའི་བདེན་གསོལ་སྨོན་ཚིག་བཞུགས་སོ་ ། །ན་མོ་རཏྣ་ཏྲ་ཡ་ཡ། ཚད་
མེད་ཡོན་ཏན་རྒྱ་མཚོའི་དཔལ་མང་བ་ཞིང། །ཉམ་ཆུང་འགྲོ་ལ་བུ་གཅིག་ལྟར་དགོངས་པའི། །དུས་གསུམ་བདེ་གཤེགས་སྲས་དང་
སློབ་མར་བཅས། །བདག་གི་བདེན་པའི་སྨེ་ངག་འདི་དགངས་ཤིག་སྲིད་ཞིའི་གདུང་སེལ་ཡོངས་རྫོགས་ཐུབ་པའི་བསྟན། །འཛམ་
གླིང་ཡངས་པའི་ཕན་བདེའི་དཔལ་དུ་རྒྱས། །དེ་འཛིན་མཁས་དང་གྲུབ་པའི་སྐྱེས་བུ་རྣམས། །ཆོས་སྤྱོད་རྣམ་བཅུའི་བྱ་བ་འཕེལ་
བར་མཛོད། །མི་ཟད་ལས་ངན་དྲག་པོས་ཡོངས་ནོན་པས། །བར་མེད་དུཿ་ཁས་མནར་བའི་ཉམ་ཐག་འགྲོ། །བཟོད་དཀའ་ནང་
མཚོན་མུ་གེའི་འཇིགས་པ་ཀུན། །ཞི་ནས་བདེ་དགའ་རྒྱ་མཚོར་དབུགས་དབྱུངས་མཛོད། །ཁྱད་པར་གངས་ལྗོངས་ཆོས་ལྡན་སྐྱེ་འགྲོ་

[070A]༄༅། །རྣམས། །ནག་ཕྱོགས་ཀླ་ཀློའི་དཔུང་གིས་བརྩེ་མེད་དུ། །ངན་དགུས་འཇོམས་པའི་ཁྲག་དང་མཆི་མའི་རྒྱུན། །
མྱུར་དུ་ཆད་པའི་ཐུགས་རྗེའི་མཐུ་དཔུང་སྐྱེད། །ཉོན་མོངས་གདོན་གྱིས་སྨྱོས་པའི་བརླང་སྤྱོད་ཀྱིས། །རང་གཞན་གཉིས་ཕུང་བགྱིད་
པའི་སྙིང་རྗེའི་ཡུལ། །མི་བསྲུན་སྐྱེ་བོའི་ཚོགས་རྣམས་བླང་དོར་མིག་ཡོངས་ཐོབ་བྱམས་བརྩེས་མཛའ་བའི་དཔལ་ལ་སྦྱོར། །
རིང་ནས་སྙིང་དུ་བརྣག་པའི་འདོད་པའི་དོན། །ཡོངས་རྫོགས་བོད་ལྗོངས་རང་དབང་གཙང་མའི་དཔལ། །ལྷུན་གྲུབ་ཆོས་
སྲིད་ཟུང་འབྲེལ་དགའ་སྟོན་ལ། །སྤྱོད་པའི་སྐལ་བཟང་མྱུར་བ་ཉིད་དུ་སྩོལ། །བསྟན་དང་དེ་འཛིན་ཆབ་སྲིད་རབ་རིགས་
སླད། །གཅེས་པའི་ལུས་སྲོག་ལོངས་སྦྱོད་ཡོངས་བཏང་སྟེ། །དཀའ་བ་བརྒྱ་ཕྲག་སྒྲུབ་པའི་སྐྱེ་བོ་རྣམས། །གྲུ་འཛིན་མགོན་

[070B] །མདོར་ན་མགོན་པོ་སྤྱན་རས་གཟིགས་དབང་གིས། །སྲས་བཅས་རྒྱལ་བའི་སྤྱན་སྔར་གངས་
ཅན་ཞིང། །ཡོངས་བཟུང་རྒྱ་ཆེན་སྨོན་ལམ་གང་མཛད་པའི། །འབྲས་བཟང་དེར་འདིར་མྱུར་དུ་འཆར་བར་གསོལ། །སྣང་སྟོང་
ཆོས་ཉིད་ཟབ་མོའི་རྟེན་འབྲེལ་དང། །མཆོག་གསུམ་ཐུགས་རྗེའི་མཐུ་དང་བདེན་ཚིག་སྟོབས། །ལས་འབྲས་བསླུ་མེད་
བདེན་མཐུས་བདག་ཅག་གི་བདེན་པའི་སྨོན་ལམ་བགེགས་མེད་མྱུར་འགྲུབ་ཤོག། ། ཅེས་པ་འདི་ཡང་དེང་དུས་འཛམ་གླིང་ཁྱོན་ལ་
སྙིགས་ལྔའི་རྒུད་ཚོགས་མཚོ་ལྟར་བརྡོལ་ཅིང། །ལྷག་པར་བོད་ལྗོངས་ཆོས་ཀྱི་ཞིང་དུ་ཆོས་མིན་ཀླ་ཀློའི་དཕུང་གིས་རྩུབ་སྤྱོད་དྲག་གནོན་མི་ཟད་པས་རྒྱལ་བསྟན་ཆབ་སྲིད། བོད་
ལྗོངས་མི་མང་དང། རང་རིགས་ཀྱི་རིག་གཞུང་དང་བཅས་པ་སྨིག་མེད་དུ་བཅོམ་དང་འཇོམས་བཞིན་གྱི་དུས་ངན་ཐོག་ཏུ་འབས་པ་འདི་དག་ལྷག་མེད་དུ་ཞི་ཞིང། ཆོས་སྲིད་

[071A]༄༅། །རང་དབང་གཙང་མ་མྱུར་དུ་ཐོབ་པ་སོགས་ཀྱི་སླད་དུ་མཆོག་གསུམ་ཐུགས་རྗེ་སྐུལ་བའི་བདེན་གསོལ་སྨོན་ཚིག་འདི་ལྟ་བུ་ཞིག་འབྲི་འདུན་ཐོག་
འདིར་འཁོད་གཞུང་ཞབས་སེར་སྐྱ་སྤྱི་མགྲིན་དང། བར་ཞི་ཕུན་ཚོགས་དབང་རྒྱལ། ལྷ་བཙུན་བླ་བྲང་གི་མཛོད་པ་བློ་བཟང་བསྟན་འཛིན། བཟའ་ཟླ་དམན་བཀྲ་ཤིས་སྒྲོལ་མ་
ཤེལ་མཛོད་བློ་བཟང་རྡོ་རྗེ་བཅས་ནས་སྔ་རྗེས་བསྐུལ་ངོར། པད་དཀར་འཆང་བའི་སྐྱེ་མིང་འཛིན་པ་འཀྱའི་དགེ་སྦྱོང་ངག་དབང་བློ་བཟང་བསྟན་འཛིན་རྒྱ་མཚོས། བོད་རབ་
ལོ་། ལྕགས་ཕོ་བྱི་བའི་སྟོན་ཟླ་འབྲིང་པོའི་ཚེས། །སྤྱི་ལོ་། ཟླ་། ཚེས་་ལ། འཕགས་ཡུལ་པཎ་འཇབ་ཀང་ར་རྫོང་ཁོངས་སྤརྒ་ཨ་ཤེར་མ་མམ། ཞི་
བའི་གནས་ཀྱི་བསྟི་གནས་སུ། སྨོན་པའི་མཚམས་སྦྱོར་དྲག་པོས་སྦྱར་བ་དེ་དེ་བཞིན་དུ་འགྲུབ་པར་གྱུར་ཅིག་



﻿
[001A]༄༅། །གསོ་སྦྱོང། དབྱར་གནས། དགག་དབྱེ། བསླབ་བྱའི་སྡོམ་ཚིག་།ཐུན་དྲུག་བདེན་གསོལ་སྨོན་ཚིག་སོགས་སྡོམ་པ་
གསུམ་དང་འབྲེལ་བའི་སྐོར་བྱང་གྲོལ་ཁང་བཟང་འཛེག་པའི་ཐེམ་སྐས་ཞེས་བྱ་བ་ཁ་སྐོང་ཨ་རི་སོག་པོ་དགོན་པ་བཀྲ་ཤིས་དགེ་འཕེལ་གླིང་དུ་གསོ་སྦྱོང་བསྐྱོན་ཚུལ་དང་བཅས་པ་བཞུགས་སོ།།

[001B] །ཐམས་ཅད་མཁྱེན་པ་ལ་ཕྱག་འཚལ་ལོ། །འདིར་དགེ་སློང་གི་ཕྱིར་བཅོས་བྱ་བའི་ཚུལ་ལ་
དང་པོར་བཅབས་ཉེས་ཕྱིར་བཅོས་པ་ནི། དགེ་སློང་ཚང་མ་གཙུག་ལག་ཁང་དུ་ཚོགས་ཏེ་གྲལ་དུ་འཁོད་ནས་ཐོག་མར་འདུལ་བ་རྒྱ་མཚོའི་
སྙིང་པོ་དང་ལུང་གཞིའི་བར་སྡོམ་སྦྱར་བ་འདི་ཉིད་འདོན་པར་བྱ་སྟེ། ཨོཾ་བདེ་ལེགས་སུ་གྱུར་ཅིག་ཐམས་ཅད་མཁྱེན་
པ་ལ་ཕྱག་འཚལ་ལོ། །གང་ལ་བརྟེན་ན་བདེ་བླག་ཏུ། །ཐར་པའི་གྲོང་དུ་བགྲོད་པའི་ཐབས། །བདེ་

[002A] །གཤེགས་བསྟན་པའི་སྙིང་པོ་མཆོག་སོ་སོར་ཐར་ཅེས་གྲགས་པ་གང། །ངོ་བོ་
དང་ནི་རབ་དབྱེ་དང། །སོ་སོའི་ངོས་འཛིན་སྐྱེ་བའི་རྟེན། །གཏོང་བའི་རྒྱུ་དང་ཕན་ཡོན་ཏེ། །རྣམ་པ་དྲུག་
གིས་ཇི་བཞིན་བཤད། །ངེས་འབྱུང་བསམ་པས་རྒྱུ་བྱས་ནས། །གཞན་གནོད་གཞི་དང་བཅས་པ་ལས།།
ལྡོག་པ་དེ་ཡང་ལུས་ངག་ལས། །གཟུགས་ཅན་ཡིན་ཞེས་འདོད་པ་དང་།སྤོང་བའི་སེམས་པ་རྒྱུན་

[002B] །ས་བོན་དང་བཅས་ཡིན་ནོ་ཞིས། །འདོད་པའི་ཚུལ་ནི་རྣམ་པ་གཉིས། །རང་གི་སྡེ་པ་གོང་འོག་སྨྲ། །བསྙེན་
གནས་དགེ་བསྙེན་ཕ་མ་དང། །དགེ་ཚུལ་ཕ་མ་དགེ་སློབ་མ། །དགེ་སློང་མ་དང་དགེ་སློང་སྟེ། །སོ་སོར་ཐར་པ་རིགས་
བརྒྱད་དོ། །ཁྱིམ་པའི་སྡོམ་པ་དང་པོ་གསུམ། །རབ་བྱུང་སྡོམ་པ་ཐ་མ་ལྔ། །རྩ་བ་བཞི་དང་ཡན་ལག་བཞི། །བརྒྱད་སྤོང་
བསྙེན་གནས་སྡོམ་པའོ། །མི་ཚངས་སྤྱོད་དང་མ་བྱིན་ལེན། །སྲོག་གཅོད་རྫུན་དུ་སྨྲ་བ་རྣམས། །རྩ་བ་བཞི་ཡིན་མལ་ཆེ་
མཐོ། །ཆང་འཐུང་གར་སོགས་ཕྲེང་སོགས་དང། །ཕྱི་དྲོའི་ཁ་ཟས་ཡན་ལག་བཞི། །གསོད་རྐུ་སྨ་དང་ལོག་པར་
གཡེམ། །མྱོས་འགྱུར་འཐུང་བ་ལྔ་སྤོང་བ། །དགེ་བསྙེན་གྱི་ནི་སྡོམ་པའོ། །སྣ་གཅིག་སྣ་འགའ་ཕལ་ཆེར་སྤྱོད། །ཡོངས་

[003A]༄༅། །རྫོགས་སྤྱོད་དང་ཚངས་སྤྱོད་དང། །སྐྱབས་འགྲོའི་དགེ་བསྙེན་རྣམ་པ་དྲུག་རྩ་བ་བཞི་ལས་
གཅིག་གཉིས་གསུམ། །འདོད་ལོག་མི་ཚངས་སྤྱོད་སྤོང་དང། །སྐྱབས་འགྲོ་ཙམ་གྱི་དགེ་བསྙེན་དུ། །ཁས་ལེན་རྣམས་དང་
གོ་རིམ་བཞིན། །རྩ་བ་བཞི་དང་ཡན་ལག་དྲུག་བཅུ་སྤོང་དགེ་ཚུལ་སྡོམ་པའོ། །གར་སོགས་ཕྲེང་སོགས་རྣམ་གཉིས་
དང། །གསེར་དངུལ་ལེན་དང་རྣམ་པ་གསུམ། །བྱེ་བས་ཡན་ལག་དྲུག་ཏུ་འགྱུར། །མཁན་པོར་གསོལ་བ་གདབ་པ་
དང། །ཁྱིམ་པའི་རྟགས་ནི་སྤོང་བ་དང། །རབ་བྱུང་རྟགས་ནི་ལེན་པ་ལས། །ཉམས་པ་རྣམ་གསུམ་བསྣན་པ་ཡིས།།
སྤང་བྱ་བཅུ་གསུམ་དག་ཏུ་འགྱུར། །དགེ་ཚུལ་སྡོམ་པ་ཐོབ་རྗེས་སུ་།རྩ་བའི་ཆོས་དྲུག་རྗེས་མཐུན་གྱི། །ཆོས་དྲུག་སྤོང་

[003B] །དགེ་སློབ་མ་ཡི་སྡོམ་པ་ཡིན། །གཅིག་པུ་ལམ་དུ་འགྲོ་མི་བྱ། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་བྱ་།སྐྱེས་
པ་དང་ནི་འདུག་མི་བྱ། །སྨྱན་དུ་འགྱུར་བ་མི་བྱ་ཞིང། །ཁ་ན་མ་ཐོ་འཆབ་མི་བྱ། །དེ་དག་རྩ་བའི་ཆོས་དྲུག་སྤོང། །གསེར་ལ་བཟུང་བར་མི་
བྱ་ཞིང། །འདོམས་ཀྱི་སྤུ་ནི་བྲེག་མི་བྱ། །བྱིན་ལེན་མ་བྱས་ཟ་མི་བྱ་།གསོག་འཇོག་བྱས་པ་བཟའ་མི་བྱ། །རྩྭ་སྔོན་མི་གཙང་འདོར་མི་བྱ།།
ས་ནི་བརྐོ་བར་མི་བྱ་བ། །རྗེས་མཐུན་ཆོས་ནི་རྣམ་དྲུག་སྤོང་།ཕམ་བརྒྱད་ལྷག་མ་ཉི་ཤུ་དང། །སྤང་བའི་ལྟུང་བྱེད་སུམ་ཅུ་གསུམ། །ལྟུང་
བྱེད་འབའ་ཞིག་བརྒྱ་བརྒྱད་ཅུ། །སོ་སོར་བཤགས་པ་བཅུ་གཅིག་དང་།ཉེས་བྱས་བརྒྱ་དང་བཅུ་གཉིས་ཏེ། །སུམ་བརྒྱ་དྲུག་ཅུ་རྩ་
བཞི་རྣམས། །སྤོང་བར་བྱེད་པ་དགེ་སློང་མ། །ཕམ་པ་བཞི་དང་ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང། །ལྟུང་བྱེད་འབའ་ཞིག་

[004A]༄༅། །དགུ་བཅུ་དང། །སོར་བཤགས་བཞི་དང་ཉེས་བྱས་ནི། །བརྒྱ་རྩ་བཅུ་གཉིས་བསྡོམས་པ་ཡིས། །ཉིས་བརྒྱ་ལྔ་
བཅུ་རྩ་གསུམ་རྣམས། །སྤོང་བར་བྱེད་པ་དགེ་སློང་ངོ། །   ༈   བཞིའི་སྡོམ་ནི། མི་ཚངས་སྤྱོད་དང་དངོས་པོ་བརྐུ། །མི་ལ་བསད་པར་མི་
བྱ་བ། །བརྫུན་དུ་སྨྲ་དང་བཅས་པ་ཡི། །ཆོས་བཞི་འདིར་ནི་གསུངས་པ་ཡིན། །   ༈    ཁུ་བ་འཛིན་པ་འཁྲིག་ཚིག་བསྙེན་
བསྐུར་སྨྱན། །ཁང་པ་ཁང་ཆེན་དང་ནི་གཞི་མེད་དང། །བག་ཙམ་དགེ་འདུན་དབྱེན་དང་དེ་རྗེས་ཕྱོགས། །ཁྱིམ་སུན་འབྱིན་དང་བཀའ་
བློ་མི་བདེ་བའོ། །   ༈    འདོད་བྱར་རུང་དང་མི་རུང་བའི། །དབེན་པ་སྐྱབས་ཡོང་འདུག་པའོ། །   ༈   
སྤང་ལྟུང་གི་སྡོམ་ནི། ་འཆང་བ་འབྲལ་བ་འཇོག་པ་དང། །འཁྲུར་འཇུག་པ་དང་ལེན་པ་དང། །སློང་དང་སྟོད་གཡོགས་སྨད་གཡོགས་

[004B] །རིན་ཐང་སོ་སོར་བསྐུར་བའོ། ་སྲིན་བལ་འབའ་ཞིག་ཆ་གཉིས་དང། །དྲུག་དང་མཐོ་གང་ལམ་དང་ནི། །འཁྲུ་བ་དང་ནི་གསེར་
དངུལ་ལེན། །མངོན་ཚན་ཅན་དང་ཉོ་ཚོང་ངོ། ་ལྷུང་བཟེད་གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་ཐ་ཆུང་དང་།དགོན་པ་བ་དང་
རས་ཆེན་དང། །བསྔོས་པ་དང་ནི་གསོག་འཇོག་གོ་བཅུ་ཚན་གསུམ་མོ་།ལྟུང་བྱེད་འབའ་ཞིག་པའི་སྡོམ་ནི། ་བརྫུན་སྐྱོན་དགེ་སློང་ཕྲ་མ་དང། །
སྐྱོ་སྔོགས་བྱེད་དང་སྟོན་པ་དང། །འདོན་དང་གནས་ངན་ལེན་དང་ཆོས། །བཤེས་ངོར་བྱེད་དང་ཁྱད་དུ་གསོད། ་ས་བོན་འཕྱ་བ་བསྒོ་བ་དང།།
ཁྲི་དང་གདིང་དང་སྐྲོད་པ་དང། །ཕྱིས་སྣོན་འབྱུང་བ་འདེབས་པ་དང། །རིམ་པ་གཉིས་སུ་བརྩིག་པའོ། ་མ་བསྐོས་ཉི་མ་ནུབ་པ་དང་།ཟས་
དང་ཆོས་གོས་གཉིས་དག་དང། །དོན་མཐུན་གྲུ་དང་དབེན་པ་གཉིས་།དགེ་སློང་མ་ཡིས་སྦྱོར་བཅུག་བའོ། ་ཡང་ཡང་ཟ་དང་འདུག་གནས་

[005A]༄༅། །གཅིག་ཕྱེ་དང་བཅའ་དང་སྟོབ་པ་དང། །འདུས་དང་དུས་མིན་གསོག་འཇོག་དང། །ཁ་ནས་མིད་དང་བསོད་
པ་ཉིན། །སྲོག་ཆགས་བཅས་དང་ཉལ་སར་འདུག་འགྲེད་དང་གཅེར་བུ་དམག་དང་ནི། །ཞག་གཉིས་བཤམས་དཀྲུག་འགྲོ་བ་དང་
བརྡེག་དང་གཟས་དང་གནས་ངན་ལེན། ་བདེ་དང་མེ་དང་འདུན་པ་དང། །བསྙེན་པར་མ་རྫོགས་ཆོས་དང་སྨྲ། །དགེ་ཚུལ་ཁ་དོག་བསྒྱུར་
བ་དང། །རིན་པོ་ཆེ་དང་ཚ་བའི་དུས། ་དུད་འགྲོ་འགྱོད་པ་སོར་མོ་དང། །རྩེ་དང་ལྷན་ཅིག་དངས་བྱེད་དང། །སྦེད་དང་གདེངས་མེད་
གཞི་མེད་དང། །སྐྱེས་པ་མེད་པར་ལམ་འགྲོ་བའོ། ་བརྐུ་དང་ཉི་ཤུ་མ་ལོན་དང། །བརྐོ་དང་འགྲོན་དང་བསླབ་པ་དང། །འཐབ་དང་མི་སྨྲ་
འགྲོ་བ་དང། །མ་གུས་ཆང་འཐུང་དུས་མིན་པའོ། ་བྲས་བཅས་ཀྱ་རེངས་དག་དོད་དང། །ཁབ་རལ་དང་ནི་ཁྲི་རྐང་དང། །བདལ་དང་

[005B] །རས་ཆེན་བདེ་གཤེགས་ཆོས་གོས་སོ་།བཅུ་ཚན་དགུའོ།།    ༈    གྲོང་དང་ཁྱིམ་གཞན་ཉིད་དང་
ནི། །བསླབ་པ་རྣམས་དང་དགོན་པ་ནི། །སངས་རྒྱས་ཕན་པ་གསུང་པ་ཡིས། །སོ་སོར་བཤགས་པར་བྱ་བར་གསུངས།།    ༈   དགུ་
ལས་དང་པོ་གོས་བགོ་བ་ལས་གྱུར་པའི་སྡེ་ཚན་གྱི་སྡོམ་ནི། ཤམ་ཐབས་ལ་ནི་རྣམ་བདུན་དང། །སྟོད་གཡོགས་ལ་ནི་རྣམ་པ་གསུམ་།གཉིས་པ་ཁྱིམ་དུ་
འགྲོ་བའི་སྡེ་ཚན་གྱི་སྡོམ་ནི། ཤིན་ཏུ་བསྡམས་ལ་སོགས་པ་ལྔ། །མགོ་གཡོགས་ལ་སོགས་རྣམ་པ་ལྔ། །མཆོངས་ལ་སོགས་པ་རྣམ་པ་ལྔ། །
ལུས་ལ་སོགས་པ་རྣམ་པ་ལྔ། །གསུམ་པ་ཁྱིམ་དུ་འདུག་པའི་སྡེ་ཚན་གྱི་སྡོམ་ནི། འདུག་པར་བྱ་བ་དགུ་དག་དང། །བཞི་པ་ཟས་བླངས་པའི་སྡེ་ཚན་གྱི་སྡོམ་
ནི། བྱིན་ལེན་བྱ་བ་བརྒྱད་རྣམས་སོ། །ལྔ་པ་ཟས་བཟའ་བའི་སྡེ་ཚན་གྱི་སྡོམ་ནི། ཟས་ལ་ལེགས་པར་བྱ་བ་དྲུག་ཙུག་ཙུག་ལ་སོགས་རྣམ་པ་ལྔ།།

[006A]༄༅། །འབྲུ་ནས་ཐ་དད་བྱེད་པ་ལྔ། །ལག་པ་བལྡག་ལ་སོགས་པ་ལྔ།  །དྲུག་པ་ལྟུང་བཟེད་དུ་སྤྱད་པའི་སྡེ་ཚན་གྱི་སྡོམ་ནི།།འཕྱ་
བ་ལ་སོགས་རྣམ་པ་བཞི། །ལྷུང་བཟེད་ལ་ཡང་རྣམ་པ་བཅུ།  །བདུན་པ་ཆོས་བསྟན་པའི་སྡེ་ཚན་གྱི་སྡོམ་ནི།  འགྲེང་བར་བྱེད་ལ་སོགས་པ་ལྔ། །
མགོ་གཡོགས་ལ་སོགས་རྣམ་པ་ལྔ། །དོ་ཀེར་ཅན་ལ་སོགས་པ་ལྔ་།གླང་ཆེན་ལ་སོགས་བཞོན་པ་ལྔ། །ལག་ན་མཁར་བ་ལ་སོགས་དྲུག་
 བརྒྱད་པ་སྒྲུབ་པའི་སྡེ་ཚན་གྱི་སྡོམ་ནི།  ན་བ་རྣམ་པ་བཞི་རྣམས་སོ།  །དགུ་པ་རྒྱུ་བ་ནི་འདི་བསྣན་པས་བཞིའོ།  །ཤིང་ལ་མི་གང་ལས་མཐོ་པར། །འཛེགས་
པ་ལ་ནི་ཉེས་བྱས་སོ། །ཞེས་པ་གཅིག་སྟེ་བཞིའོ། །   ༈   མཐུན་ཕྱོགས། །ཐམས་ཅད་ལེགས་པར་ཤེས་བྱས་ནས། །
བག་ཡོད་པ་དང་གུས་པ་དང། །ངོ་ཚ་ཤེས་དང་ཁྲེ་ལ་ཡོད་དང་།དྲན་པ་ཤེས་བཞིན་བསྟོན་པ་དང། །དོན་ཉུང་བ་དང་བྱ་བ་ཉུང། །རྩེ་

[006B] །སྲོག་བཞིན་གཅེས་པར་བསྲུང་བར་བྱ། །གལ་ཏེ་རྒྱ་ལ་ལྟུང་བ་ཡིས། །གོས་ན་པང་དུ་དུག་སྦྲུལ་བཞིན། །
མྱུར་བ་མྱུར་བར་མཐོལ་ཤིང་བཤགས། །བམ་པ་བྱུང་བ་སྐད་ཅིག་ཙམ། །བཅབས་ནའང་དེ་ནི་གཡུལ་ངོར་ཞུགས། །མགོ་བོ་བཅད་
བཞིན་གསོར་མི་རུང། །ལྟུང་བ་ཤིན་ཏུ་ཕྲའུ་ཡང། །མ་མཐོལ་མ་བཤགས་ཞག་འདས་ན། །ལྟུང་བའི་ངོ་བོ་དེ་དག་དང། །མ་མཐོལ་བ་
དང་མ་བཤགས་པའི། །ཉེས་པ་གཉིས་དང་གསུམ་པོ་དེ། །ཞག་གཉིས་པ་ལ་དྲུག་ཏུ་འགྱུར། །གསུམ་པར་བཅུ་གཉིས་བཞི་པ་ལ། །
ཉི་ཤུ་རྩ་བཞིར་འགྱུར་པ་སོགས། །ཇི་སྲིད་མ་མཐོལ་མ་བཤགས་པ། །དེ་སྲིད་ཉིས་འགྱུར་སོང་བ་ཡིས། །ཡུངས་འབྲུ་ཙམ་ཡང་
རི་རབ་ཀྱི། །ཕུང་པོ་ཙམ་གྱི་ཉེས་པར་འགྱུར། །བཅབས་པས་ཆར་པ་བཞིན་དུ་འབབ། །བཤགས་པས་ཆར་བཞིན་འབབ་མི་འགྱུར་

[007A]༄༅། །དེ་ལྟ་བས་ན་བཤགས་པར་བྱ། །ཕམ་པ་ལྷག་མའི་སྤོམ་པོ་ནི། །དགེ་སློང་ཀུན་གྱི་མདུན་བཤགས་
ཤིང། །མེད་ན་བཞི་ཡན་བཙལ་ལ་བཤགས། །ལྷག་མའི་དངོས་གཞི་ཕྱིར་བཅོས་ནི། །ཞག་གྲངས་དུ་བཅབས་སྤོ་བ་སྤྱད། །
དེ་རྗེས་མགུ་བ་ཞག་དྲུག་སྤྱད། །དེ་རྗེས་དགེ་སློང་ཉི་ཤུ་འདུས་།གསོལ་བཞིའི་ལས་བྱས་བཤགས་པར་བྱ། །སྤང་ལྟུང་བྱུང་
བས་དུས་དེ་ནས། །རྙེད་པའི་དངོས་པོ་ཁྲུ་གང་དང། །ཁ་གང་ཡན་དང་དེ་རི་བའི། །དངོས་པོ་ཐམས་ཅད་གནས་གཞན་གྱི། །དགེ་
སློང་གཞན་ལ་ཞག་གཅིག་སྤངས། །དེ་རྗེས་བཤགས་བྱ་བཤགས་ཡུལ་ནི་།སྤང་ལྟུང་མན་ཆད་གཅིག་ལ་བཤགས། །ཉེས་
པ་བྱུང་ལ་འགྱོད་སེམས་དང། །སྡོམ་སེམས་ངང་གིས་འབྱུང་འགྱུར་ཞིང། །ཉིན་མཚན་ཀུན་ཏུ་བག་ཡོད་པའི། །འདུལ་བ་སོགས་

[007B] །ལྷག་མའང་གཅིག་ལ་བཤགས་པས་འདག་བཅབས་པས་ཉེས་པ་སྔར་བཤགས་ཏེ། །རྗེས་སུ་དངོས་གཞི་བཤགས་
པར་བྱ། །སྔར་བྱས་འགྱོད་པ་དྲག་པོ་དང། །ཕྱིན་ཆད་སྡོམ་པས་བཤགས་བྱ་ཡི། །གཞན་དུ་ལྟུང་བ་མི་འདག་པའི། །སྟེང་དུ་བརྫུན་
གྱིས་ཉེས་པར་འགྱུར། །དུག་འཐུངས་ལྟ་བུའི་བསམ་པ་ཡིས། །ལེགས་པར་བཤགས་ཤིང་བསྡམས་བྱས་ན། །དེ་ནི་སྒྲིབ་པ་ཀུན་བྲལ་
བ། །རྫོགས་སངས་རྒྱས་དང་འདྲ་པར་འགྱུར། །   ༈   བརྒྱད་པོ། །སྒྲ་མི་སྙན་པ་མ་གཏོགས་པའི། །གླིང་གསུམ་སྐྱེས་པ་
བུད་མེད་ཀྱི། །རྟེན་ལ་སྐྱེ་ཡི་ཟ་མ་དང། །མ་ནིང་མཚན་གཉིས་སོགས་ལ་མིན། །སྡོམ་པ་གཏོང་པའི་རྒྱུ་ལ་གཉིས། །བསླབ་པ་ཕུལ་དང་ཤི་འཕོས་
དང། །མཚན་གཉིས་བྱུང་དང་ལན་གསུམ་གྱུར། །དགེ་རྩ་ཆད་རྣམས་ཐུན་མོང་ངོ། །ཉི་ཤུ་མ་ལོན་དེར་ཤེས་དང། །བསྟེན་ཕྱིར་ཁས་བླངས་

[008A]༄༅། །ཉིན་ཞག་འདས། །རིམ་བཞིན་དགེ་སློང་དགེ་སློབ་མ། །བསྙེན་གནས་རྣམས་ཀྱི་ཐུན་མོང་མིན། །རྩ་བའི་ལྟུང་བ་བྱུང་བ་
དང། །དམ་པའི་ཆོས་ནི་ནུབ་པ་ལས། །སྡོམ་པ་གཏོང་ཞེས་འདོད་པའང་ཡོད། །ཁ་ཆེ་བྱེ་བྲག་སྨྲ་བ་རྣམས། །སྡོམ་ལྡན་རྩ་ལྟུང་བྱུང་བ་ལ། །
བུ་ལོན་ནོར་ལྡན་བཞིན་དུ་འདོད། །   ༈    ཚུལ་ཁྲིམས་མ་བསྲུངས་པའི་ཉེས་དམིགས་བཅུ་འདུལ་བ་ལུང་ནས་གསུངས་པ།  གང་ཞིག་བསླབ་པ་མི་བསྲུང་བ། །
དེ་ནི་སངས་རྒྱས་ཀུན་གྱིས་སྨད། །ལྷ་རྣམས་འདི་ནི་ཆོམ་རྐུན་ཞེས་།སྨོད་ཅིང་རང་གི་གྲོགས་ཀྱིས་གཤེ། །བདག་ཉིད་ཀྱིས་ཀྱང་སྨོད་པར་
འགྱུར། །ཆོས་ཉིད་ཀྱིས་ཀྱང་སྨད་པར་འོས། །གྲགས་པ་ངན་པས་ཕྱོགས་ཀུན་ཁྱབ། །དམ་ཆོས་ཐོས་པར་མི་འགྱུར་ལ། །ཐོས་པའང་མྱུར་
དུ་བརྗོད་པར་འགྱུར། །ས་ལམ་རྟོགས་པའང་ཡོང་མི་སྐྱེ། །འགྱོད་བཞིན་འཆི་ཞིང་ངན་འགྲོར་འགྲོ། །རྨི་ལམ་གདུག་པ་མཐོང་འགྱུར་ཞིང་

[008B] །ལྷ་རྣམས་བསྲུང་བར་མི་འགྱུར་ཞིང། །དམ་པ་རྣམས་ཀྱི་དྲུང་འདུག་ཚེ། །འཇིགས་ཤིང་ནོངས་ལ་བག་
འཁུམས་བཅས། །མི་དང་མི་མིན་གླགས་བལྟ་བས། །མྱུར་དུ་གནོད་པ་བྱ་ནུས་ཤིང། །ལོངས་སྤྱོད་ཚོགས་མེད་རྙེད་མི་ནུས། །འདོད་འདུན་སྨོན་
པའང་ཡོད་མི་འགྲུབ། །རྣམ་དག་ཚུལ་ཁྲིམས་བསྲུང་བ་ལ། །སངས་རྒྱས་རྣམས་ཀྱིས་བསྟོད་པ་ནས། །སྨོན་ལམ་ཐམས་ཅད་འགྲུབ་པའི་པར། །
སྔར་བཤད་པ་ཡིས་སྦྱར་བར་བྱ། ། འདི་རྣམས་སྤྱན་སྔ་བློ་གྲོས་རྒྱལ་མཚན་གྱི་བསླབ་བྱ་ནས་བྲིས།     ༈   ལས། །གནས་སྐབས་འབྲས་
བུ་ལྷ་མི་དང། །མཐར་ཐུག་འབྲས་བུ་བྱང་ཆུབ་གསུམ། །ཐོབ་པར་འགྱུར་ཞེས་གསུངས་པའི་ཕྱིར། །བརྩོན་ལྡན་རྣམས་ཀྱིས་སོ་སོར་ཐར། །
རྟག་ཏུ་གུས་པས་འབད་དེ་བསྲུང། །དགེ་དེས་སྐྱེ་བར་ལུས་ཅན་རྣམས་།རྟག་ཏུ་ཚངས་སྤྱོད་ལ་གནས་ཤོག་ དེ་ནས་ཐམས་ཅད་ཀྱིས་ཕྱག་གསུམ་

[009A]༄༅། །བཙལ་ནས་འགྲེང་སྟེ་འདུད་པ་དང་བཅས་ལག་པ་བསྣོལ་བས།།ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དང་དགེ་འདུན་བཙུན་པ་རྣམས་ལྟུང་བ་ཕམ་པའི་སྡེ་དང། ལྷག་མའི་སྡེ་དང། ལྟུང་བྱེད་ཀྱི་སྡེ་དང། སོར་བཤགས་
ཀྱི་སྡེ་དང། ཉེས་བྱས་ཀྱི་སྡེ་ལ་སོགས་པ་གཞི་བཅུ་བདུན་དང། ལུང་རྣམ་འབྱེད་དང། ལུང་ཕྲན་ཚེགས་དང། གཞུང་དམ་པ་རྣམས་
ཀྱི་སྐབས་ནས་འབྱུང་བའི་ཉེས་ལྟུང་བྱུང་བ་བཅབས་པ་རྣམས་ཕྱིར་བཅོས་པའི་ཆོ་ག་ལ་ཐུགས་གཏད་པར་ཞུ།  ཞེས་དང། གནས་
བརྟན་གྱིས།  ཆོས་བཞིན་འདུལ་བ་བཞིན་མཛད་པ་ཞུ།  ཞེས་བརྗོད། དེ་ནས་ཐམས་ཅད་ཙོག་པུར་འདུག་སྟེ།  ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་དགེ་སློང་མིང་

[009B] མི་ཚངས་པར་སྤྱོད་པ་ལ་སོགས་པ་ཕམ་པ་བཞིའི་སྡེར་གཏོགས་པའི་དངོས་གཞིའི་
ལྟུང་བ་དང། སྦྱོར་བའི་ལྟུང་བ་དང། སྦྱོར་བའི་སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་
བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། བསམས་བཞིན་དུ་ཁུ་བ་འབྱིན་པ་ལ་སོགས་པ་ལྷག་མ་བཅུ་གསུམ་གྱི་སྡེར་གཏོགས་
པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། སྦྱོར་བའི་སྦྱོར་པའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང་དེ་
དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང་གོས་ཞག་བཅུ་འཆང་སྤང་དང། ཤེས་བཞིན་གྱི་བརྫུན་ལ་སོགས་
པ་སྤང་ལྟུང་སུམ་ཅུ་དང། འབའ་ཞིག་པ་དགུ་བཅུའི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་

[010A]༄༅། །འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། དགེ་སློང་
མ་ཉེ་དུ་མ་ཡིན་པ་ལས་ཟས་ལེན་པ་ལ་སོགས་པ་སོ་སོར་བཤགས་པ་བཞིའི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་པའི་
ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། །
སྟོད་གཡོགས་དང་སྨད་གཡོགས་ཟླུམ་པོར་མ་བགེས་པ་ལ་སོགས་པ་བསླབ་བྱའི་ཉེས་བྱས་བརྒྱ་དང་བཅུ་གཉིས་ཀྱི་སྡེར་གཏོགས་
པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་
པའི་ཉེས་པ་དཔག་ཏུ་མེད་པ་བྱུང་བ་དང། གཞན་ཡང་གནས་ཀྱི་བླ་མ་མ་བསྟེན་པ་དང། བྱ་བ་རྣམས་མ་ཞུས་པར་བྱས་པ་དང་

[010B]བཅུ་བདུན་དང། ལུང་རྣམ་འབྱེད་དང། ལུང་ཕྲན་ཚེགས་དང་གཞུང་དམ་
པ་རྣམས་ཀྱི་སྐབས་ནས་འབྱུང་བའི་ཉེས་པ་དཔག་ཏུ་མེད་པ་བྱུང་བ་དང། སྐྱབས་འགྲོའི་བསླབ་བྱ་དང་འགལ་བ་དང། མི་དགེ་
བཅུ་སྤོང་གི་ཚུལ་ཁྲིམས་དང་འགལ་བའི་ཉེས་པ་དཔག་ཏུ་མེད་པ་བྱུང་བ་ལ་སོགས་པ་མདོར་ན་སངས་རྒྱས་ཀྱི་བཅས་པ་དང་འགལ་བ་དང་
དགེ་འདུན་གྱི་ནང་ཁྲིམས་དང་འགལ་བ་དང། རང་བཞིན་གྱི་ཁ་ན་མ་ཐོ་བའི་ཉེས་པ་དཔག་ཏུ་མེད་པ་བྱུང་བ་བཤགས་ཡུལ་ཡོད་བཞིན་
དུ་མ་བཤགས་པ་དང། དགུང་ཞག་དུ་མར་བཅབས་པའི་ཉེས་པ་དཔག་ཏུ་མེད་པ་བྱུང་སྟེ། བདག་དགེ་སློང་མིང་འདི་ཞེས་བགྱི་བའི་ཉེས་པ་
དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ཀྱི་སྤྱན་སྔ་

[011A]༄༅། །མཐོལ་ལོ་མི་འཆབ་བོ། །འཆགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་བཤགས་ན་
བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་མི་འགྱུར་བ་ལགས་སོ།  །ཞེས་ལན་གསུམ་བརྗོད། མཇུག་ཏུ་གནས་བརྟན་
གྱིས།  ཉེས་པ་ལ་ཉེས་པར་གཟིགས་སམ།  གཞན་རྣམས་ཀྱིས་  མཐོང་ལགས།  གནས་བརྟན་གྱིས།  ཕྱིན་ཆད་ལེགས་པར་སྡོམ་མམ།  གཞན་
རྣམས་ཀྱིས།  སྡོམ་ལགས།  ཞེས་མཐོང་སྡོམ་དྲིས་ལན་ལན་གསུམ་བྱས་པའི་མཐར་གནས་བརྟན་གྱིས།  ཐབས་ཡིན་ནོ།  །གཞན་རྣམས་ཀྱིས།།ལེགས་
སོ་ ཞེས་བརྗོད། དེ་ནས་དགེ་སློང་གཞན་ཞིག་གིས་གནས་བརྟན་ལ་མཐོང་སྡོམ་འདྲི་ཞིང་གནས་བརྟན་གྱིས་ལན་བཏག། །ཐབས་ལེགས་ཀྱང་བརྗོད། ཡང་ཐམས་
ཅད་ཀྱི་ཕྱག་གསུམ་བཙལ་ནས་བགྲེང་སྟེ།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་

[011B] ལྷག་མའི་སྡེ་དང། ལྟུང་བྱེད་ཀྱི་སྡེ་དང། སོར་བཤགས་ཀྱི་སྡེ་དང། ཉེས་བྱས་
ཀྱི་སྡེ་ལ་སོགས་པ་གཞི་བཅུ་བདུན་དང། ལུད་རྣམ་འབྱེད་དང། ལུས་ཕྲན་ཚེགས་དང། གཞུང་དམ་པ་རྣམས་ཀྱི་སྐབས་ནས་འབྱུང་
བའི་ཉེས་ལྟུང་བྱུང་བ་བཅབས་པ་རྣམས་ཕྱིར་བཅོས་པའི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས།  ཞེས་དང་གནས་བརྟན་གྱིས།།ཆོས་
བཞིན་འདུལ་བ་བཞིན་མཛད་པ་ངོ་མཚར་ཆེ།  ཞེས་བརྗོད། ལྟུང་བ་དངོས་གཞི་ཕྱིར་བཅོས་པ་ནི། ཐམས་ཅད་ཀྱི་ཕྱག་གསུམ་བཙལ་འགྲེང་སྟེ་འདུད་པ་དང་
བཅས།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་
དངོས་གཞི་ཕྱིར་བཅོས་ཀྱི་ཆོག་ག་ལ་ཐུགས་གཏད་བར་ཞུ།  ཞེས་དང་གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པར་ཞུ་ ཞེས་

[012A]༄༅། །བརྗོད། ཐམས་ཅད་ཀྱིས་ཐལ་མོ་བསྣོལ་ནས་ཙོག་པུར་འདུག་སྟེ།།ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་བདག་ལ་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བ་ལ་
ལྟུང་བ་ཕམ་པའི་སྡེ་ཚན་ལས། མི་ཚངས་པར་སྤྱོད་པ་ལ་སོགས་པ་ཕམ་པ་བཞིའི་སྡེར་གཏོགས་པའི་དངོས་གཞིའི་ལྟུང་བ་དང་
སྦྱོར་བའི་ལྟུང་བ་དང། སྦྱོར་བའི་སྦྱོར་བའི་ལྟུང་བ་དང། བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་
པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བ་ལྷག་མའི་སྡེ་ཚན་ལས། བསམས་བཞིན་དུ་ཁུ་བ་འབྱིན་པ་ལ་སོགས་པ་ལྷག་
མ་བཅུ་གསུམ་གྱི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། སྦྱོར་བའི་སྦྱོར་བའི་ལྟུང་བ་དང་

[012B] དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བ་ལྟུང་བྱེད་ཀྱི་སྡེ་
ཚན་ལས། གོས་ཞག་བཅུ་འཆང་སྤང་དང། ཤེས་བཞིན་གྱི་བརྫུན་ལ་སོགས་པ་སྤང་ལྟུང་སུམ་ཅུ་དང། འབའ་ཞིག་པ་དགུ་བཅུའི་སྡེར་
གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང་བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་བསྲུངས་
པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བསོར་བཤགས་ཀྱི་སྡེ་ཚན་ལས། དགེ་སློང་མ་ཉེ་དུ་མ་ཡིན་པ་ལས་ཟས་ལེན་པ་ལ་
སོགས་པ་སོ་སོར་བཤགས་པ་བཞིའི་སྡེར་གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང། བསླབ་བྱ་དང་འགལ་བའི་
ཉེས་བྱས་དང། དེ་དག་ལ་སེམས་མ་བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། ལྟུང་བ་ཉེས་བྱས་ཀྱི་སྡེ་ཚན་ལས། སྟོད་

[013A]༄༅། །གཡོགས་དང་སྨད་གཡོགས་ཟླུམ་པོར་མ་བགོས་པ་ལ་སོགས་པ་བསླབ་བྱའི་ཉེས་བྱས་བརྒྱ་དང་བཅུ་གཉིས་ཀྱི་སྡེར་
གཏོགས་པའི་དངོས་གཞིའི་ལྟུང་བ་དང། སྦྱོར་བའི་ལྟུང་བ་དང་བསླབ་བྱ་དང་འགལ་བའི་ཉེས་བྱས་དང། དེ་དག་ལ་སེམས་མ་
བསྲུངས་པའི་ཉེས་པ་དཔག་ཏུ་མེད་པ་བྱུང་བ་དང། གཞན་ཡང་གནས་ཀྱི་བླ་མ་མ་བསྟེན་པ་དང། བྱ་བ་རྣམས་མ་ཞུས་པར་བྱས་པ་
དང༑ རྩོད་པ་ཆོས་ཕྱོགས་སུ་ཞི་བར་མ་བྱས་པ་ལ་སོགས་པ་གཞི་བཅུ་བདུན་དང། ལུང་རྣམ་འབྱེད་དང། ལུང་ཕྲན་ཚེགས་དང་
གཞུང་དམ་པ་རྣམས་ཀྱི་སྐབས་ནས་འབྱུང་བའི་ཉེས་པ་དཔག་ཏུ་མེད་པ་བྱུང་བ་དང། སྐྱབས་འགྲོའི་བསླབ་བྱ་དང་འགལ་བ་དང་
མི་དགེ་བཅུ་སྤོང་གི་ཚུལ་ཁྲིམས་དང་འགལ་བའི་ཉེས་པ་དཔག་ཏུ་མེད་པ་བྱུང་བ་ལ་སོགས་པ་མདོར་ན་སངས་རྒྱས་ཀྱི་བཅས་པ་དང་

[013B] དགེ་འདུན་གྱི་ནང་ཁྲིམས་དང་འགལ་བ་དང་རང་བཞིན་གྱི་ཁ་ན་མ་ཐོ་བའི་ཉེས་པ་དཔག་ཏུ་མེད་པ་བྱུང་སྟེ། བདག་
དགེ་སློང་མིང་འདི་ཞེས་བགྱི་བའི་ཉེས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་
དགེ་འདུན་བཙུན་པ་རྣམས་ཀྱི་སྤྱན་སྔར་མཐོལ་ལོ་མི་འཆབ་བོ་།འཆགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་
བཤགས་ན་བདག་བདེ་བ་ལ་རེག་པར་འགྱུར་གྱི། མ་མཐོལ་མ་བཤགས་ན་མི་འགྱུར་བ་ལགས་སོ།  །ཞེས་ལན་གསུམ་དང། གནས་བརྟན་
གྱིས་མཐོང་སྡོམ་དང་ཐབས་ལེགས་གོང་བཞིན་དང། གཞན་ཞིག་གིས་ཀྱང་དེ་ལྟར་བྱེད། དེ་ནས་ཐམས་ཅད་ཀྱིས་ཕྱག་གསུམ་བཙལ་ནས་འགྲེང་སྟེ།  ཕྱོགས་བཅུ་
ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་དངོས་གཞི་ཕྱིར་བཅོས་

[014A]༄༅། །པའི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས། ཞེས་དང་གནས་བརྟན་གྱིས། ཆོས་བཞིན་འདུལ་བ་བཞིན་
མཛད་པ་ངོ་མཚར་ཆེ།  ཞེས་བརྗོད།    ༈    ཕྱག་གསུམ་བཙལ་ནས་འགྲེང་སྟེ་འདུད་པ་དང་བཅས།  ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་བྱིན་རླབས་ཀྱི་ཆོ་ག་ལ་ཐུགས་གཏད་པར་
ཞུ༑  ཞེས་དང། གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པར་ཞུ།  ཞེས་བརྗོད། ཡང་ཐམས་ཅད་ཙོག་པུར་འདུག་སྟེ།  དགེ་
འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། བདག་དགེ་སློང་མིང་འདི་ཞེས་བགྱི་
པའི་ཡང་གསོ་སྦྱོང་བཅོ་ལྔ་པ་ལགས་ཏེ། བདག་དགེ་སློང་མིང་འདི་ཞེས་བགྱི་བ་ལ་ལྟུང་བ་ཕམ་པའི་སྡེ་དང། ལྷག་མའི་སྡེ་དང་

[014B] སོར་བཤགས་ཀྱི་སྡེ་དང། ཉེས་བྱས་ཀྱི་སྡེ་ལ་སོགས་པ་གཞི་བཅུ་བདུན་དང། ལུང་རྣམ་འབྱེད་དང། ལུང་ཕྲན་
ཚེགས་དང། གཞུང་དམ་པ་རྣམས་ཀྱི་སྐབས་ནས་འབྱུང་བའི་ཉེས་ལྟུང་དཔག་ཏུ་མེད་པ་བྱུང་བ་རྣམས་དགེ་འདུན་གྱི་མདུན་དུ་བྱིན་གྱིས་
བརླབས་ཏེ། དེང་གསོ་སྦྱོང་བགྱིའོ། །སླད་ཀྱི་དགེ་སློང་གི་མདུན་དུ་ལྟུང་བ་དེ་དག་ཆོས་བཞིན་དུ་སླར་བགྱིའོ།  །ལན་གསུམ་དང། གནས་བརྟན་
གྱིས།  ཐབས་ཡིན་ནོ།  །གཞན་རྣམས་ཀྱིས།  ལེགས་སོ་ཞེས་དང། གཞན་ཞིག་གིས་ཀྱང་ཐབས་ཡིན་ནོ།  །གནས་བརྟན་གྱིས་ཀྱང་  ལེགས་སོ་ །ཞེས་བརྗོད་
ཡང་ཕྱག་གསུམ་བཙལ་ནས་འགེང་སྟེ་འདུད་པ་དང་བཅས།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་
དགེ་འདུན་བཙུན་པ་རྣམས་ལྟུང་བ་བྱིན་རླབས་ཀྱི་ཆོ་ག་ལ་ཐུགས་གཏད་པ་བཀའ་དྲིན་ཆེ་ལགས།  ཞེས་དང། གནས་བརྟན་གྱིས།  ཆོས་བཞིན་

[015A]༄༅། །འདུལ་བ་བཞིན་མཛད་པ་ངོ་མཚར་ཆེ།  ཞེས་བརྗོད། དེ་ནས་ཐམས་ཅད་རང་གནས་སུ་འཁོད་དེ་དགེ་ཚུལ་རྣམས་ནང་དུ་པོས་
ལ་ཕྱིར་བཅོས་བྱ་བ་ནི། དགེ་ཚུལ་རྣམས་ཀྱིས་ཐོག་མར་ཕྱག་གསུམ་འཚལ་ནས་འགྲེང་སྟེ། འདུད་ཅིང་ཐལ་མོ་སྦྱར་བས།  ཕྱོགས་བཅུ་ན་བཞུགས་པའི་
སངས་རྒྱས་དང། བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་ཕྱིར་བཅོས་ཀྱི་ཆོ་ག་ལ་
ཐུགས་གཏད་པར་ཞུ།  ཞེས་སྟན་གསན་ཕབ་གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པར་ཞུ།  ཞེས་བརྗོད་པ་དང་
ཐལ་མོ་བསྣོལ་ཙོག་པུར་འདུག་སྟེ།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་
འདུན་བཙུན་པ་རྣམས་བདག་ལ་དགོངས་སུ་གསོལ། བདག་དགེ་ཚུལ་མིང་འདི་ཞེས་བགྱི་བ་ལ། ལྟུང་བ་ཉེས་བྱས་ཀྱི་སྡེ་ཚན་ལས། སྲོག་གཅོད་

[015B] །མི་ཚངས་སྤྱོད་དང་བརྫུན་དུ་སྨྲ། །གཞི་མེད་བག་ཙམ་དགེ་འདུན་དབྱེན། །དེ་རྗེས་ཕྱོགས་དང་ཁྱིམ་སུན་འབྱིན། །བརྫུན་
དང་བཤེས་ངོར་འཕྱ་བ་དང། །ཟས་ཅུང་ལྷག་པའི་སྐུར་འདེབས་དང་།བསླབ་པ་སྤོང་དང་འབྲས་ཆེན་འགེབས། །ཆང་དང་གླུ་གར་རོལ་མོ་
བྱེད། །རྒྱན་དང་ཁ་དོག་སྤོས་མྱུག་ཕྲེང། །ཁྲི་དང་སྟན་ནི་ཆེ་མཐོ་དང། །ཕྱི་དྲོའི་ཁ་ཟས་གསེར་དངུལ་ལེན། །ཉམས་པ་རྣམ་པ་གསུམ་དག་
སྟེ། །སུམ་ཅུ་དྲུག་ནི་བླངས་ལས་འདས། །ཞེས་སོགས་བླངས་འདས་སོ་དྲུག་གི་སྡེར་གཏོགས་པའི་དངོས་གཞིའི་ལྟུང་བ་དང། དེ་རྣམས་
ཀྱི་ཕྱོགས་མཐུན་གྱི་ཉེས་པ་དཔག་ཏུ་མེད་པ་བྱུང་བ་དང། གཞན་ཡང་སྐྱབས་འགྲོའི་བསླབ་བྱ་དང་འགལ་བ་དང། མི་དགེ་བཅུ་སྤོང་གི་
ཚུལ་ཁྲིམས་དང་འགལ་བ་ལ་སོགས་པ་མདོར་ན་སངས་རྒྱས་ཀྱི་བཅས་པ་དང་འགལ་བ་དང། དགེ་འདུན་གྱི་ནང་ཁྲིམས་དང་

[016A]༄༅། །འགལ་བ་དང། རང་བཞིན་གྱི་ཁ་ན་མ་ཐོ་བའི་ཉེས་པ་དཔག་ཏུ་མེད་པ་བྱུང་སྟེ། བདག་དགེ་ཚུལ་མིང་འདི་
ཞེས་བགྱི་བའི་ཉེས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང། བྱང་ཆུབ་སེམས་དཔའ་ཐམས་ཅད་དང། དགེ་
འདུན་བཙུན་པ་རྣམས་ཀྱི་སྤྱན་སྔར་མཐོལ་ལོ་བཤགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་བཤགས་
ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་ལྟར་མི་འགྱུར་བ་ལགས་སོ། །ཞེས་ལན་གསུམ་
གནས་བརྟན་གྱིས། ཉེས་པ་ལ་ཉེས་པར་མཐོང་ངམ། ཕྱིན་ཆད་ལེགས་པར་སྡོམ་མམ།  ཞེས་དྲིས་པའི་མཐར་རེ་རེར་ཡང་དགེ་ཚུལ་རྣམས་ཀྱིས།།
མཐོང་ལགས། སྡོམ་ལགས།  ཞེས་བརྗོད་ནས་ཕྱག་ལན་གསུམ་བྱ། གོང་ལྟར་འགྲེང་སྟེ་འདུད་པ་དང་བཅས།  ཕྱོགས་བཅུ་ན་བཞུགས་པའི་

[016B] བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་ལྟུང་བ་ཕྱིར་བཅོས་ཀྱི་ཆོ་ག་ལ་ཐུགས་གཏད་པ་
བཀའ་དྲིན་ཆེ་ལགས།  གནས་བརྟན་གྱིས།  ཆོས་བཞིན་འདུལ་བ་བཞིན་མཛད་པ་ངོ་མཚར་ཆེ།  ཞེས་བརྗོད། དེ་ནས་བྱང་སེམས་ཀྱི་ཕྱིར་བཅོས་བྱ་བ་
ནི་ཐམས་ཅད་ཀྱིས་འགྲེང་སྟེ་འདུད་ཅིང་ཐལ་མོ་སྦྱར་ཏེ།  ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་
འདུན་བྱང་ཆུབ་སེམས་དཔའ་རྣམས་ཇི་སྐད་ཡོངས་སུ་བརྗོད་པའི་ཕམ་པའི་གཞི་དང། ཉེས་བྱས་ཀྱི་གཞི་ལས་བྱང་ཆུབ་སེམས་དཔའི་
འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་བ་རྣམས་ཕྱིར་བཅོས་པའི་ཆོ་ག་ལ་ཐུགས་གཏད་པར་ཞུ།  ཙོག་བུར་འདུག་སྟེ་ཐལ་མོ་
སྦྱར་ནས།     ༈   ཆུབ་སེམས་དཔའ་ཐམས་ཅད་དང། དགེ་འདུན་བྱང་ཆུབ་སེམས་དཔའ་

[017A]༄༅། །རྣམས་བདག་ལ་དགོངས་སུ་གསོལ། བདག་བྱང་ཆུབ་སེམས་དཔའ་མིང་འདི་ཞེས་བགྱི་བ་ལ་ཇི་སྐད་ཡོངས་སུ་
བརྗོད་པའི་ཕམ་པའི་གཞི་ལས། བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ།    ༈   
ཡིས། །བདག་བསྟོད་གཞན་ལ་སྨོད་པ་དང། །སྡུག་བསྔལ་མགོན་མེད་གྱུར་པ་ལ། །སེར་སྣས་ཆོས་ནོར་མི་སྟེར་དང། །གཞན་གྱིས་
བཤགས་ཀྱང་མི་ཉན་པར། །ཁྲོས་ནས་གཞན་ལ་འཚོག་པ་དང།།ཐེག་པ་ཆེན་པོ་སྤོང་བྱེད་ཅིང། །དམ་ཆོས་འདྲར་སྣང་སྟོན་པ་དང། །
དཀོན་མཆོག་གསུམ་གྱི་དཀོར་འཕྲོག་པ། །ཕས་ཕམ་པ་ཡི་ལྟུང་བར་འདོད། །ཅེས་སོགས་རྩ་ལྟུང་བཅོ་བརྒྱད་ཀྱི་སྡེར་གཏོགས་པའི་
ཟག་པ་ཆུང་འབྲིང་གིས་བསྡུས་པའི་དངོས་གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་

[017B] ཇི་སྐད་ཡོངས་སུ་བརྗོད་པའི་ཉེས་བྱས་ཀྱི་གཞི་ལས། བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ། དཀོན་
མཆོག་གསུམ་ལ་གསུམ་མི་མཆོད། །འདོད་པའི་སེམས་ཀྱི་རྗེས་སུ་འཇུག་ཅེས་སོགས་ཉེས་བྱས་བཞི་བཅུ་ཞེ་དྲུག་གི་སྡེར་གཏོགས་པའི་དངོས་
གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། གཞན་ཡང་བྱང་ཆུབ་ཀྱི་སེམས་ཀྱི་ཕན་ཡོན་
ཐུན་དྲུག་ཏུ་མ་དྲན་པ་དང། སྨོན་སེམས་ཐུན་དྲུག་ཏུ་མ་བཟུང་བ་དང། སེམས་ཅན་བློས་སྤངས་པ་དང། ཚོགས་གཉིས་གསོག་པ་ལ་
བརྩོན་པར་མ་བྱས་པ་དང། ནག་པོའི་ཆོས་བཞི་མ་སྤངས་པ་དང་དཀར་པོའི་ཆོས་བཞི་མ་བསྟེན་པ་དང། སྡོམ་པའི་ཚུལ་ཁྲིམས་དང་
དགེ་བའི་ཆོས་སྡུད་པའི་ཚུལ་ཁྲིམས་དང། སེམས་ཅན་དོན་བྱེད་ཀྱི་ཚུལ་ཁྲིམས་རྣམས་ལ་སློབ་པ་ལ་བརྩོན་པར་མ་བྱས་པ་དང། སྦྱིན་

[018A]༄༅། །སོགས་ཕ་རོལ་ཏུ་ཕྱིན་པ་དྲུག་ལ་སློབ་ཕ་ལ་བརྩོན་པར་མ་བྱས་པ་དང། བསྡུ་བ་རྣམ་པ་བཞིའི་སྒོ་ནས་སེམས་
ཅན་གྱི་དོན་ལ་བརྩོན་པར་མ་བྱས་པ་དང། གཞན་ལ་ཆོས་དང་ཟང་ཟིང་གི་སྦྱོར་བའི་ཕྱིར་བརྩོན་པར་བྱ་དགོས་པའི་ཚེ་བརྩོན་པར་
མ་བྱས་པ་དང། གཞན་གྱིས་ཕན་བཏགས་པ་དང་གནོད་པ་བསྐྱལ་བའི་མཚན་མ་ཞེ་ལ་བཞག་ནས་རིས་སུ་བཅད་པ་དང། ཕྱོགས་ཡོངས་
སུ་བཟུང་བའི་བསམ་པས་ཆགས་པ་དང། སྡང་པ་དང། བཏང་སྙོམས་ཀྱིས་ཡལ་བར་འདོར་བའི་བློ་སྐྱེས་པ་དང། དམ་པ་ཉེ་བར་མ་
བསྟེན་ཕ་དང། བྱང་ཆུབ་སེམས་དཔའི་ཟབ་པ་དང་རྒྱ་ཆེ་བའི་སྡེ་སྣོད་ལ་ཐོས་བསམ་ཚུལ་བཞིན་དུ་མ་བྱས་པ་དང། ཟས་གོས་གནས་
མ་ལ་སོགས་ལ་ལོངས་སྤྱོད་པའི་ཚེ་གཞན་དོན་གྱི་བློས་མ་སྤྱད་པ་དང། སྦྱིན་སོགས་ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་གཞན་དོན་

[018B] གཞན་གྱི་ཕན་བདེ་སྒྲུབ་པ་དང། སྡུག་བསྔལ་སེལ་བའི་སྦྱོར་པ་ལ་བརྩོན་པར་མ་བྱས་པ་ལ་སོགས་
པ། མདོར་ན་བྱང་ཆུབ་སེམས་དཔའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་སྟེ། བདག་བྱང་ཆུབ་སེམས་དཔའ་མིང་བའི་
ཞེས་བགྱི་བའི་ནོངས་པ་དེ་རྣམས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བྱང་
ཆུབ་སེམས་དཔའ་རྣམས་ཀྱི་སྤྱན་སྔར་མཐོལ་ལོ། །མི་འཆབ་བོ། །འཆགས་སོ། །ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་
ཞིང་བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་ལྟར་མི་འབྱུར་བ་ལགས་སོ། །ཞེས་ལན་
གསུམ་བཟླ། དེ་ནས་སློབ་དཔོན་སོགས་འོས་པས། འདི་རྣམས་ལ་ནོངས་པར་གཟིགས་ལགས་སམ། གཞན་རྣམས་ཀྱིས། མཐོང་ལགས། ཡང་དེས་

[019A]༄༅། །ཕྱིན་ཆད་ལེགས་པར་སྡོམ་མམ། གཞན་རྣམས་ཀྱིས་ཆོས་བཞིན་འདུལ་བ་བཞིན་དུ་ཤིན་ཏུ་ལེགས་པར་སྤྱི་བོས་
ནོད་པར་བགྱིའོ།  །ཞེས་མཐོང་སྡོམ་ལན་གསུམ་དང།  ཐབས་ལེགས་བྱའོ། །    ༈    སྔགས་ཀྱི་ཕྱིར་བཅོས་ནི། འགྲེང་སྟེ་འདུད་པས།  ཕྱོགས་བཅུ་
ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་རིག་པ་འཛིན་པ་རྣམས་ཇི་སྐད་ཡོངས་སུ་བརྗོད་
པའི་ཕམ་པའི་གཞི་དང། སྦོམ་པོའི་གཞི་ལས་རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་བ་རྣམས་
ཕྱིར་བཅོས་པའི་ཆོ་ག་ལ་ཐུགས་གཏད་པར་ཞུ། ཙོག་པུར་འདུག་ནས་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དང། དགེ་འདུན་རིག་པ་འཛིན་པ་རྣམས་བདག་ལ་དགོངས་སུ་གསོལ། བདག་རིག་པ་འཛིན་པ་མི་འདི་ཞེས་བགྱི་

[019B] ཇི་སྐད་ཡོངས་སུ་བརྗོད་པའི་ཕམ་པའི་གཞི་ལས། རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ།    ༈   འཛིན་
པ་ཡིས། །དངོས་གྲུབ་སློབ་དཔོན་རྗེས་འབྲངས་གསུངས། །དེ་བས་དེ་ལ་བརྙས་པ་ནི། །རྩ་བའི་ལྟུང་བ་དང་པོར་བཤད། །ཅེས་སོགས་རྩ་ལྟུང་
བཅུ་བཞིའི་སྡེར་གཏོགས་པའི་ཡན་ལག་མ་ཚང་བའི་སྦོམ་པོ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང་
ཇི་སྐད་ཡོངས་སུ་བརྗོད་པའི་སྦོམ་པོའི་གཞི་ལས། རྡོ་རྗེ་ཐེག་པའི་འདུལ་བ་དང་འགལ་བའི་ནོངས་པ།    ༈   
དང། །དེ་ཡི་བདུད་རྩི་སྟོབས་ཀྱི་ལེན། །ཞེས་སོགས་སྦོམ་པོ་བརྒྱད་དང་སྦྱོར་བ་ལེགས་པར་མ་བྱས་པར། །སྐལ་མིན་གསང་བ་སྟོན་པ་
དང། །གང་ཞིག་ཕྱག་རྒྱ་མི་མཁས་ལ། །ལུས་ཀྱི་ཕྱག་རྒྱ་སྟོན་པ་དང། །བསྙེན་སོགས་དག་པར་མ་བྱས་པར། །དཀྱིལ་འཁོར་ལས་ལ་འཇུག་

[020A]༄༅། །པ་དང། །སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་འདའ་བ་དང། །ཞེས་སོགས་སྦོམ་པོའི་སྡེར་
གཏོགས་པའི་དངོས་གཞིའི་ལྷུང་བ་དང། དེ་རྣམས་ཀྱི་ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། གཞན་ཡང་རིགས་ལྔ་
སྤྱི་དང། སོ་སོའི་དམ་ཚིག་དང་སྡོམ་པ་རྣམས་བསྲུང་བར་ཁས་བླངས་པ་དང་འགལ་བའི་དངོས་གཞིའི་ལྟུང་བ་དང། དེ་རྣམས་ཀྱི་
ཕྱོགས་མཐུན་གྱི་ནོངས་པ་དཔག་ཏུ་མེད་པ་བྱུང་བ་དང། ཁྱད་པར་དུ་རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་རྣམས་ཀྱི་དོན་
ཐུན་དྲུག་ཏུ་མ་དྲན་པ་དང། རྩ་བ་དང་ཡན་ལག་གི་དམ་ཚིག་དང་སྡོམ་པ་རྣམས་ལ་བསྔོ་བགྲང་ཐུན་དྲུག་ཏུ་མ་བྱས་པ་དང། བླ་མ་ལྔ་
བཅུ་པའི་སྐབས་ནས་ཇི་སྐད་བཤད་པ་ལྟར་གྱི་བླ་མའི་བསྟེན་ཚུལ་རྣམས་ཚུལ་བཞིན་དུ་མ་བྱས་པ་དང། ལྷའི་མཚན་མ་དང་དམན་མ་

[020B] སྡོམ་སེམས་ཐུན་དྲུག་གི་རྣལ་འབྱོར་ཆག་པ་དང། ཐུན་བཞིའི་རྣལ་འབྱོར་དང། ཐུན་ཐ་མའི་གཏོར་མ་དང་
ཉལ་བ་དང། ལྡང་བ་དང། ཁྲུས་དང། ཁ་ཟས་ཀྱི་རྣལ་འབྱོར་ལ་བརྩོན་པར་མ་བྱས་པ་དང། གང་སྣང་ལྷའི་རྣམ་རོལ་ཏུ་མ་བསྒོམ་པ་
དང༑ བརྟུལ་ཞུགས་ཉི་ཤུ་རྩ་ལྔ་པོ་བསྲུང་བར་ཁས་བླངས་པ་དང་འགལ་པའི་དངོས་གཞིའི་ལྟུང་བ་དང། དེ་རྣམས་ཀྱི་ཕྱོགས་མཐུན་གྱི་
ནོངས་པ་དཔག་ཏུ་མེད་པ་བྱུང་བ་དང། གཞན་ཡང་ལྷ་དང་བླ་མ་ལ་རྐང་བརྒྱད་ཀྱིས་མ་བསྟོད་པ་དང། བུད་མེད་ལ་ཕྱག་དང་སྐོར་བ་བྱེད་
པར་མ་བསྒོམས་པ་དང། གཡོན་པའི་ཀུན་སྤྱོད་དང། ཚེས་བཅུའི་མཆོད་པ་ལ་བརྩོན་པར་མ་བྱས་པ་ལ་སོགས་པ། མདོར་ན་རྡོ་རྗེ་ཐེག་
པའི་འདུལ་བ་དང་འགལ་བའི་ནོངས་པ་དཔག་ཏུ་མེད་པ་བྱུང་སྟེ། བདག་རིག་པ་འཛིན་པ་གསང་མིང་འདི་ཞེས་བགྱི་བས་ནོངས་པ་དེ་རྣམས་

[021A]༄༅། །ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་རིག་པ་
འཛིན་པ་རྣམས་ཀྱི་སྤྱན་སྔར་མཐོལ་ལོ། །མི་འཆབ་བོ། །འཆགས་སོ་།ཕྱིན་ཆད་ཀྱང་སྡོམ་པར་བགྱིད་ལགས་སོ། །མཐོལ་ཞིང་
བཤགས་ན་བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་ལྟར་མི་འགྱུར་བ་ལགས་སོ།  །ཞེས་
ལན་གསུམ་བ་ཟླ། རྡོ་རྗེ་སློབ་དཔོན་སོགས་འོས་པས།  འདི་རྣམས་ལ་ནོངས་པར་གཟིགས་ལགས་སམ།  གཞན་རྣམས་ཀྱིས་  མཐོང་
ལགས།  ཡང་ངེས།  ཕྱིན་ཆད་ལེགས་པར་སྡོམ་མམ།  གཞན་རྣམས་ཀྱིས་  ཆོས་བཞིན་འདུལ་པ་བཞིན་དུ་ཤིན་ཏུ་ལེགས་པར་སྤྱི་
བོས་ནོད་པར་བགྱིའོ། །ཞེས་མཐོང་སྡོམ་ལན་གསུམ། ཐབས་ལེགས་བྱའོ་ །བྱང་སེམས་དང། སྔགས་ཀྱི་ཕྱིར་བཅོས་གཉིས་ཀར་

[21B] སློབ་དཔོན་གྱིས་ཆོས་བཞིན་འདུལ་བ་བཞིན་ཞེས་སོགས་བརྗོད་པ། མཇུག་ཏུ་བཀའ་དྲིན་ཆེ་ལགས་ཞེས་པའི་ཚིག་བསྒྱུར་དང་བཅས་པའི་
གཏང་རག་རྣམས་སྤྱི་ལྟར་བྱའོ། །   ༈   བཅུ་སོགས་གང་མོས་གསུང། སྐབས་གསུམ་པ་ནི།།
   ༈    །།ན་མཿ་ཤྲཱི་གུ་རུ་
མཉྫུ་གྷོ་ཥཱ་ཡ། སྐབས་གསུམ་པ་དང་དབང་པོའི་དགྲ་དྲི་ཟ་གདེངས་ཅན་གྲུབ་པའི་གཙོ། །ཀུན་གྱི་གཙུག་རྒྱན་ནོར་བུ་ཡིས། །གང་གི་ཞབས་པད་མཛེས་བྱས་པ། །གསེར་འོད་འཁྱུག་པའི་དཔལ་གྱིས་བརྗིད་པའི་སྐུ། །དྲི་ཟའི་དབྱངས་ཀྱིས་བསྒྲུན་དུ་མེད་པའི་

[022A]༄༅། །གསུང༑ ༑ཉི་མ་བྱེ་བའི་མདངས་ལས་གསལ་བའི་ཐུགས། །མཐའ་ཡས་འགྲོ་བའི་འདྲེན་མཆོག་ཤཱཀྱའི་ཏོག་དག་པའི་མཁའ་ལ་ཤར་བའི་གཟའ་སྐར་རྣམས། །ཆུ་གཏེར་དབུས་ན་ཡོངས་སུ་གསལ་བ་བཞིན། །དང་བའི་ཡིད་མཚོར་ཁྱོད་ཀྱི་ཡོན་ཏན་གྱི་
གཟུགས་བརྙན་མ་འདྲེས་གསལ་བར་རབ་བཀོད་ནས། །ཟླ་ཟེར་ཕོག་པའི་ཆུ་སྐྱེས་གཞོན་ནུ་བཞིན། །ལག་པའི་སོར་མོ་སྙིང་གའི་ངོས་སུ་ཟུམ། །རྩེ་གཅིག་ཡིད་ཀྱིས་ཁྱོད་སྐུར་མངོན་ཕྱོགས་ཏེ། །ཅུང་ཟད་བསྟོད་ལ་ཐུགས་རྗེ་ཅན་ཁྱོད་དགོངས། །སྐར་མའི་ཚོགས་
ཀྱིས་མཁའ་ལ་ཟླ་བ་བཞིན། །རྒྱལ་སྲས་དཔའ་བོ་རྣམས་ཀྱིས་ཀུན་ནས་བསྐོར། །བ་ལང་ཁྱུ་ཡི་ཐོག་མར་ཁྱུ་མཆོག་བཞིན། །དགྲ་བཅོམ་འཁོར་གྱི་ཚོགས་ཀྱིས་མདུན་དུ་བདར། །ནམ་མཁའི་ཁྱོན་ཀུན་འགེངས་པའི་འོད་ཟེར་གྱི། །དྲ་བ་སྟོང་གིས་ཡོངས་སུ་དཀྲིགས་
པའི་སྐུ། །ནམ་མཁའི་ལམ་ནས་ཆོ་འཕྲུལ་དུ་མ་ཡིས། །ངང་པའི་རྒྱལ་པོ་བཞིན་དུ་ལྡིང་ཞིང་གཤེགས། །དེ་ཚེ་རིང་ནས་བསྐྲུན་པའི་བཟང་པོའི་ལས། །ཡོངས་སུ་སད་པའི་ལྷ་མི་སྟོང་ཕྲག་བརྒྱ། །ཁྱེད་ཞལ་མཐོང་བའི་མོད་ལ་མི་བསྲུན་ཡིད། །ཉེས་བརྒྱའི་འཆིང་བ་ཀུན་ནས་ལྷོད་པར་
གྱུར༑ ༑དཔའ་བོ་ཁྱོད་ཀྱིས་བྱང་ཆུབ་ཤིང་དྲུང་དུ། །མཁྱེན་བརྩེའི་དཔུང་གིས་ཡིད་སྲུབས་བདག་པོའི་སྡེ། །མ་ལུས་ཟིལ་གྱིས་གནོན་པའི་མཛད་པ་ནི། །དྲག་པོའི་རླུང་དང་ཉེ་བའི་སྤྲིན་ནག་བཞིན། །མདའ་མཚོན་གོ་ཆ་མ་བཟུང་བར། །རང་ཉིད་གཅིག་པུས་བྱེ་བའི་བདུད། །མ་ལུས་ཕཾ་
མཛད་གཡུལ་གྱི་ལས། །ཁྱོད་ལས་གཞན་པ་སུ་ཡིས་ཤེས། །དེ་ལྟར་ཁྱོད་ཀྱི་བྱམས་པའི་མེས། །འདོད་ལྷའི་སྙིང་ནི་རབ་གདུངས་ཀྱང་།བརྩེ་བའི་གཏེར་ཁྱོད་ལུས་ཅན་ལ། །རིས་སུ་ཆད་པར་གྱུར་པ་མེད་།ཁྱོད་ནི་འགྲོ་བའི་དོན་གྱི་སླད། །ཅུང་ཟད་ཙམ་ཡང་མི་ངལ་ཞིང། །

[022B] །ཡོན་ཏན་བརྗོད་ལ་ངལ་མ་གྱུར། །རྒྱ་མཚོའི་ཀློང་ལྟར་རབ་ཏུ་ཟབ་པའི་ཐུགས། །ལྷ་ཡི་རྔ་བཞིན་ལེགས་པར་འདོམས་པའི་གསུང། །ལྷུན་པོའི་སྤོ་ལྟར་མངོན་པར་འཕགས་པའི་སྐུ། །མཐོང་ཐོས་དྲན་པ་དོན་ལྡན་མཛད་པ་ཁྱོད་།འཇིག་རྟེན་ཀུན་
གྱི་སེམས་ཅན་ཐམས་ཅད་ཀྱིས། །དུས་གཅིག་ཉིད་དུ་ཐེ་ཚོམ་དོན་ཞུས་ཀྱང། །དེ་དག་རེ་རེའི་མདུན་དུའང་དེ་སྙེད་ཀྱི། །སྐུ་དང་གསུང་གི་བཀོད་པ་དུས་གཅིག་ཏུ། །མཛད་པ་མཛད་ཀྱང་རྟོག་པ་ཉེར་ཞི་བ་།ཁྱོད་ཀྱི་སྐུ་གསུང་ཐུགས་ཀྱི་གསང་བ་ཡི། །ཚུལ་འདི་རྒྱལ་སྲས་རང་རྒྱལ་ཉན་
ཐོས་ཀྱིས། །ཇི་ཙམ་བརྟགས་ཀྱང་བློ་ཡི་ཡུལ་མིན་ན། ཚངས་དང་དབང་པོ་སོགས་ཀྱིས་སྨོས་ཅི་འཚལ། །མཁའ་ལྡིང་དབང་པོས་མཁའ་ལ་བགྲོད་བགྲོད་ནས། །ནམ་ཞིག་རང་སྟོབས་བྲི་བས་ལྡོག་འགྱུར་གྱི། །ནམ་མཁའ་ཟད་པས་ལྡོག་པར་མི་འགྱུར་བཞིན། །ཁྱོད་ཀྱི་
ཡོན་ཏན་བརྗོད་པའང་དེ་ལྟར་ལགས། །གཤོག་རྩལ་རབ་ཏུ་རྫོགས་པའི་མཁའ་ལྡིང་གིས། །བགྲོད་པའི་ལམ་དུ་བྱིའུ་རྩོལ་བ་ལྟར། །སྟོབས་བཅུ་མངའ་བ་གང་དུ་གཤེགས་པ་ཡི། །ལམ་མཆོག་དེར་ནི་འཇུག་པར་འདོད་པ་བདག་གནས་ལུགས་དོན་ལ་ལྟ་
བའི་བློ་མིག་ཉམས། །ངེས་འབྱུང་བྱང་ཆུབ་སེམས་ཀྱི་འབྱོར་བས་དབུལ་།སྟོབས་ལྡན་ཉོན་མོངས་དགྲ་བོས་རྒྱུན་དུ་གཙེས། །བདག་འཛིན་གཅོང་རོང་ཟབ་མོའི་སྦུགས་སུ་ལྷུང། །འདི་འདྲའི་ཉམ་ཐག་གནས་སུ་གྱུར་ལགས་པ། །བརྩེ་ཆེན་ཁྱོད་ཀྱིས་ཡལ་བར་འདོར་
ལགས་ན། །དམན་པ་རྣམས་ལ་ཆེས་ཆེར་བརྩེ་བའི་མགོན། །ཁྱོད་ལས་གཞན་པ་གང་ལ་སྐྱབས་སུ་གཟུང། །སྙིགས་མ་ལྔ་ཡིས་ཧ་ཅང་སྦགས་པ་ཡི། །ཞིང་འདི་གཞན་གྱིས་སྤངས་དུས་མགོན་ཁྱོད་ཀྱིས་།ཡོངས་སུ་བཟུང་སྟེ་རྒྱལ་བ་སྲས་བཅས་ཀྱིས། །པད་དཀར་ལྟ་

[023A]༄༅། །བུར་བསྔགས་པའི་དགོས་པའང་ཅི། །འོན་ཀྱང་ཁྱོད་ཀྱི་འཕྲིན་ལས་གདུལ་བྱ་ལ། །མ་བརྟགས་བཏང་སྙོམས་ཅུང་ཟད་མི་མངའ་བས་།སྐལ་ངན་བདག་གི་ཉེས་པ་ཁོ་ནར་ཟད། །དེ་ཕྱིར་ཁྱོད་ལ་སྐྱོན་གྱི་སྐབས་མེད་པས། །དེང་ནས་བྱང་ཆུབ་སྙིང་པོར་བདུད་སྡེ་
ལས༑ ༑ཇི་སྲིད་རྒྱལ་བར་མ་གྱུར་དེ་སྲིད་དུ། །སྐྱེ་ཞིང་སྐྱེ་བར་ཁྱོད་ཀྱིས་རྗེས་བཟུང་ནས། །གསུང་གི་བདུད་རྩིས་ངོམས་པ་མེད་པར་ཤོག་
[Additional verses added by Khen Rinpoche here are]
།དེ་བཞིན་གཤེགས་པ་ཁྱེད་སྐུ་ཅི་འདྲ་དང། །

[023B] །ཁྱེད་ཀྱི་མཚན་མཆོག་བཟང་པོ་ཅི་འདྲ་བ། །དེ་འདྲ་ཁོ་ནར་བདག་སོགས་འགྱུར་བར་ཤོག་ཁྱོད་ལ་བསྟོད་ཅིང་གསོལ་བ་བཏབ་པའི་མཐུས། །བདག་སོགས་
གང་དུ་གནས་པའི་ས་ཕྱོགས་དེར། །ནད་གདོན་དབུལ་འཕོངས་འཐབ་རྩོད་ཞི་བ་དང། །ཆོས་དང་བཀྲ་ཤིས་འཕེལ་བར་མཛད་དུ་གསོལ་།སྟོན་པ་འཇིག་རྟེན་ཁམས་སུ་བྱོན་པ་དང། །བསྟན་པ་ཉི་འོད་བཞིན་དུ་གསལ་བ་དང། །བསྟན་འཛིན་བུ་སློབ་ཤིན་ཏུ་མཐུན་པ་ཡིས་།བསྟན་པ་ཡུན་རིང་གནས་པའི་བཀྲ་ཤིས་ཤོག་།
 དེའི་རྗེས་དགེ་སློང་འོས་པ་གཅིག་གིས་སྤྱོད་ལམ་འགྲེང་ཐལ་མོ་སྦྱར་ལུས་འདུད་པ་དང་བཅས།     ༈   པར་གྱུར་པ་གནས་བརྟན་ནམ། མཁན་པོའམ། སློབ་དཔོན་འདུལ་
བ་འཛིན་པའི་ཞལ་སྔ་ནས་ཀྱིས་གཙོ་མཛད་པའི་དགེ་འདུན་བཙུན་པ་རྣམས་གསན་དུ་གསོལ། དེང་དགུང་ཟླ་ཡར་གྱི་ངོའི་གྲལ་ཚེས་བཅོ་
ལྔ་པ་འམ། མར་གྱི་ངོ་འི་བཅུ་བཞི་པའམ་བཅོ་ལྔ་པ་མདོན་[*MNGON]དུ་གྱུར་པ་ལགས་ཏེ། གཙུག་ལག་ཁང་གི་བདག་པོ་དང་གཙུག་ལག་ཁང་
གི་ལྷ་རྣམས་ཀྱི་སླད་དུ་ཞལ་ནས་གསུངས་པའི་མདོ་དང་ཚིགས་སུ་བཅད་པ་རེ་བཀའ་སྩལ་དུ་གསོལ།  སློབ་དཔོན་གྱིས།     ༈   མཆོག་

[024A]༄༅། །གསུམ་ལ་ཕྱག་འཚལ་ལོ།  །ཞེས་པ་ནས།  མངོན་པར་བསྟོད་དོ་།    ༈   སྐར་མ་རབ་རིག་
མར་མེ་དང། །སྒྱུ་མ་ཟིལ་པ་ཆུ་བུར་དང། །རྨི་ལམ་གློག་དང་སྤྲིན་ལྟ་བུར། །འདུས་བྱས་ཆོས་རྣམས་འདི་ལྟར་བལྟ། །     ༈   སྤྱོད་
ལམ་སྔར་ལྟར་བྱས་ཏེ།     ༈   གྱུར་པ་མཁན་པོའམ། སློབ་དཔོན་ནམ། གནས་བརྟན་འདུལ་བ་
འཛིན་པས་གཙོ་མཛད་དགེ་འདུན་བཙུན་པ་རྣམས། ཐུགས་དམ་ལ་སྐུ་བསྙེལ་བ་མ་ལགས་པའི་ངད་[*NGANG]ནས་དགུང་གི་འམ་གདུགས་ཀྱི་རིམ་
པ་ལ་སྐུ་ཁམས་བདེ་བར་བཞུགས་ལགས་སམ། གཏོར་མ་ཆ་བཞི་བྱིན་རླབས་མཛད་པར་ཞུ།    ༈   
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་དང་ཚོགས་གཉིས་ཡོངས་སུ་རྫོགས་པའི་མངའ་ཐང་ཆེན་པོ་དང་

[024B]སྟོབས་ཀྱིས་ཆ་བཞིའི་གཏོར་མ་རྣམས་ལྷ་མིའི་ཡོ་བྱད་དམ་པ་ཞལ་ཟས་ཕུལ་
དུ་ཕྱིན་པ་སྣ་ཚོགས་ཀུན་ཏུ་བཟང་པོའི་མཆོད་པའི་སྤྲིན་རྒྱ་མཚོ་ཐམས་ཅད་ཀྱིས་རྒྱས་པར་གང་ཞིང་རྒྱན་ཀླུབ་པ་དང་ལྡན་པར་གྱུར་ཅིག་
མཆོད་སྦྱིན་གྱི་ཡུལ་དུ་གྱུར་པའི་མགྲོན་རྣམས་ཀྱང་གཤེགས་ཤིང་གདན་འཛོམ་ནས་དེ་བཞིན་དུ་བཞེས་ཏེ་ལོངས་སྤྱོད་པར་ཅི་གནང་
   ༈    །དཀོན་མཆོག་གསུམ་དངོས་རྩ་བརྒྱུད་བླ་མ་དང། །ཡི་དམ་རྒྱལ་བ་སྲས་བཅས་ཐམས་ཅད་
ལ༑ །འབུལ་ལོ་མཆོག་ཐུན་དངོས་གྲུབ་སྩལ་དུ་གསོལ། །འདོད་ཡོན་ལྔ་ལྡན་ཟས་མཆོག་དམ་པ་འདི། །བསྟན་འགྲོའི་ཕན་བདེ་བླ་ནས་བླར་སྤེལ་པའི། །སྲུང་མ་
དམ་ཅན་རྒྱ་མཚོའི་ཚོགས་རྣམས་ལ། །འབུལ་ལོ་འཕྲིན་ལས་མཐའ་དག་སྒྲུབ་པར་མཛོད། །འདོད་ཡོན་ལྔ་ལྡན་ཟས་མཆོག་དམ་པ་འདི་།གདོན་བགེགས་

[025A]༄༅། །འབྱུང་པོ་ལན་ཆགས་རྒྱུད་ལྔའི་འགྲོ། །སྙིང་རྗེའི་ཡུལ་དུ་གྱུར་པ་མ་ལུས་པར། །བསྔོས་ཚིམ་སྒྲིབ་བྱང་སངས་
རྒྱས་མྱུར་ཐོབ་ཤོག་འདོད་ཡོན་ལྔ་ལྡན་ཟས་མཆོག་དམ་པ་འདི་ཡུལ་གཞི་གནས་མལ་འཚོ་བ་ཉེར་སྦྱོར་བའི། །བསྟན་མ་བཅུ་གཉིས་ལྷ་ཀླུ་ལ་
སོགས་པར། །འབུལ་ལོ་ཆོས་ལྡན་འཕྲིན་ལས་ཐོགས་མེད་སྒྲུབས། །བདག་གི་བསམ་པའི་སྟོབས་དང་ནི། །དེ་བཞིན་གཤེགས་
པའི་བྱིན་སྟོབས་དང། །ཆོས་ཀྱི་དབྱིངས་ཀྱི་སྟོབས་རྣམས་ཀྱིས། །འཕགས་པ་རྣམས་ལ་མཆོད་པ་དང། །སེམས་ཅན་རྣམས་ལ་སྦྱིན་
པ་ཡིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །འཇིག་རྟེན་ཁམས་འདིར་མ་ལུས་པར། །ཐོགས་
པ་མེད་པར་འབྱུང་གྱུར་ཅིག་   ༈   སྟེ། བསྟན་པ་རིན་ཆེན་གསལ་བའི་སྒྲོན་མེ་བསྟན་འཛིན་མཁས་པ་

[025B]པོ་ཆེའི་རྒྱལ་ཚབ་ཏུ་དབང་བསྐུར་བ་ཡོངས་རྫོགས་བསྟན་པའི་མངའ་བདག་
རང་གི་མཁན་པོ་མིན་པའི་ཆོས་འབྲེལ་ཡོད་ན་སློབ་དཔོན། ཆོས་འབྲེལ་མེད་ན་གནས་བརྟན་ནམ། དགེ་བའི་བཤེས་གཉེན་འདུལ་བ་འཛིན་པ་
ཆེན་པོ་ཐུགས་བརྩེ་བ་ཅན་ཐུགས་བརྩེ་བས་ཉེ་པར་[*BAR]དགོངས་ཏེ། བདག་ཅག་འདིར་ཚོགས་ཤིང་འདིར་འདུས་པ་རྣམས་ལ་དུས་བཟང་
པོ་ལ་སོ་སོར་ཐར་པའི་མདོ་དང་ཆོས་བསྒྲགས་པའི་མདོ་ལ་སོགས་པ་བཀས་གནང་བར་ཞུ།    ༈   
མཛད་པར་ཞུ།  ཞེས་བརྗོད་ལ་ཐམས་ཅད་ལངས་ཏེ།     ༈   ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ་

[026A]༄༅། །བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དཔལ་རྒྱལ་བ་ཤཱ་ཀྱ་ཐུབ་པ་
ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །    ༈   གཉིས་གཙོ་བོ་ཁྱོད་བལྟམས་ཚེ། །ས་ཆེན་འདི་ལ་གོམ་པ་བདུན་
པོར་ནས། །ང་ནི་འཇིག་རྟེན་འདི་ན་མཆོག་ཅེས་གསུངས། དེ་ཚེ་མཁས་པ་ཁྱོད་ལ་ཕྱག་འཚལ་ལོ། །རྣམ་དག་སྐུ་མངའ་མཆོག་ཏུ་
གཟུགས་བཟང་བ། །ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་པ་འཇིག་རྟེན་གསུམ་ན་ལྷམ་མེ་བ། །མགོན་པོ་མཆོག་བརྙེས་
ཁྱོད་ལ་ཕྱག་འཚལ་ལོ། མཚན་མཆོག་ལྡན་པ་དྲི་མེད་ཟླ་བའི་ཞལ། །གསེར་མདོག་འདྲ་བ་ཁྱོད་ལ་ཕྱག་འཚལ་ལོ། །རྡུལ་བྲལ་ཁྱོད་འདྲ་སྲིད་པ་
གསུམ་མ་མཆིས། །མཉམ་མེད་མཁྱེན་ཅན་ཁྱོད་ལ་ཕྱག་འཚལ་ལོ་།མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་པོ་།བསོད་ནམས་ཡོན་ཏན་རྒྱ་མཚོའི་ཞིང། །དེ་བཞིན་གཤེགས་ལ་ཕྱག་འཚལ་ལོ་

[026B] །དག་པས་འདོད་ཆགས་བྲལ་བར་གྱུར། །དགེ་བས་ངན་སོང་ལས་གྲོལ་ཅིང། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་
པ་ཆོས་ལ་ཕྱག་འཚལ་ལོ། །དགེ་འདུན་ཆེ་ལ་ཕྱག་འཚལ་ལོ། །གསུམ་ལ་རྟག་ཏུ་གུས་ཕྱག་འཚལ། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་
པས་ཕྱག་འཚལ་ལོ།     ༈     གསོ་སྦྱོང་གི་སྦྱོར་བའི་ཆོ་ག་ལ་ཆོས་བཤད་པ་དང་ཉན་པ་ཉམས་སུ་མྱོང་བའི་ཕྱག་ལེན་དུ་ཆོས་
བསྒྲགས་པའི་མདོ་རེ་འདོན་པར་གདའ་བས་གསན་པར་ཞུ།  ཞེས་བརྗོད་ལ།།   ༈   
ར་དང་ལྷར་བཅས་གནོད་སྦྱིན་དང། །གདེངས་ཀ་ནོར་བུའི་འོད་ཀྱིས་མུན་པ་སེལ་མཛད་ས་འོག་གནས་པའི་ཀླུ་རྣམས་གང་ཡིན་དང་།གངས་
ཅན་རིར་ནི་དཔལ་གྱིས་རོལ་ཅིང་རབ་ཏུ་ཡིད་དགའི་རིག་པ་འཛིན་པ་གང་ཡིན་པ། །དེ་དག་ཐམས་ཅད་ཐར་པ་དམ་པའི་སྒོར་གྱུར་ཐུབ་པའི་

[027A]༄༅། །གསུང་མཉན་ཕྱིར་ནི་འདིར་གཤེགས་ཤིག་ལྷ་དང་ལྷ་མིན་མི་དང་མིའམ་ཅི་ཡི་དབང་པོ་དང། །བརྒྱ་བྱིན་ལ་
སོགས་ཆོས་ཀྱི་ཕྱོགས་ལ་བྱ་བ་བྱས་པ་རྣམས། །སངས་རྒྱས་གསུངས་པ་རབ་ཏུ་ཞི་ཞིང་བདེ་བའི་རྒྱུར་གྱུར་པ། །འདི་དག་བཤད་ཀྱིས་
དམ་པའི་ཆོས་མཉན་ཕྱིར་ནི་འདིར་གཤེགས་ཤིག་དེ་བས་རྒྱ་ཆེན་ཡོན་ཏན་རིན་ཆེན་ཟབ་པའི་གཏེར་གྱུར་པ། །དོན་ཆེན་བྱེད་པ་འདི་
ལ་མཆོག་ཏུ་དད་ཅིང་གུས་པ་ཡིས། །འདི་བས་ལྷག་པའི་མཉན་བྱ་གཞན་དག་ཅུང་ཟད་ཡོད་མིན་པས། །དབང་པོའི་རྟ་ནི་ལེགས་པར་
ཐུལ་ལ་ཐུབ་པའི་གསུང་མཉན་གྱིས། །སྟོན་པའི་ཞལ་ནས་འབྱུང་བའི་འཆི་མེད་ལྷ་དང་ཀླུ་སོགས་སྐྱེ་བོའི་ཚོགས་རྣམས་བཀྲ་ཤིས་
ཀྱི། །འབྱུང་གནས་སེམས་ལ་ཞོག་ཅིག་གང་ཕྱིར་འདིར་ནི་ལུས་ཅན་ཀུན་གྱི་རྣ་བའི་བདུད་རྩི་དང། །ཉོན་མོངས་པ་ཡི་ནད་ཀུན་སེལ་བར་

[027B] །རྒྱུ་འདི་རྣམས་ཀྱིས་སངས་རྒྱས་གསུང་དག་སྤྱི་བོས་བླངས་ཏེ་རབ་ཏུ་མཉན་པར་བྱ་བའི་རིགས། །
སྟོབས་བཅུའི་ཏིང་འཛིན་ཡེ་ཤེས་མཆེ་བ་ཅན། །གང་ཞིག་སྐྱེ་བའི་རང་བཞིན་གཟེབ་དྲལ་ནས། །མྱ་ངན་འདས་ཞིའི་འབྲོག་དགོན་ཞུགས་གྱུར་
པ། །སྟོན་པ་གླང་པོ་དེ་ལ་ཕྱག་འཚལ་ལོ། །གང་གི་ཐུགས་བརྩེས་ཉེར་གཟུང་ནས། །ལྟ་བ་ཐམས་ཅད་སྤངས་པའི་ཕྱིར། །དམ་པའི་ཆོས་ནི་
སྟོན་མཛད་པ། །གཽ་ཏམ་དེ་ལ་ཕྱག་འཚལ་ལོ། །གང་གིས་འཆིད་[*'CHING]རྣམས་ཡང་དག་རབ་བཅད་ཅིང། །མུ་སྟེགས་ཚོགས་རྣམས་ཐམས་ཅད་རབ་
བཅོམ་སྟེ། །སྡེ་དང་བཅས་པའི་བདུད་ནི་རབ་བཏུལ་ནས། །བྱང་ཆུབ་མཆོག་བརྙེས་དེ་ལ་ཕྱག་འཚལ་ལོ། །ཉི་མའི་འོད་ཟེར་དག་གིས་པདྨོ་ཁ་
འབྱེད་ལྟར། །གསུང་གི་འོད་ཟེར་དག་གིས་འཇིག་རྟེན་གསལ་བར་མཛད། །སྟོན་པ་ཤཱ་ཀྱ་ཐུབ་པ་སྒྲོན་མེ་ཐུགས་རྗེ་ཅན། །མྱ་ངན་འདའ་སྟོན་

[028A]༄༅། །གང་ཡིན་དེ་ལ་ཕྱག་འཚལ་ལོ། །མི་མཆོག་འདུལ་བ་ཁ་ལོ་བསྒྱུར་མཛད་པ། །ཀུན་སྦྱོར་འཆིང་པ་གཅོད་པ་དེ་
བཞིན་གཤེགས། །དབང་པོ་ཞི་ཞིང་ཉེར་ཞི་ཞི་ལ་མཁས། །མཉན་ཡོད་བཞུགས་པ་དེ་ལ་ཕྱག་འཚལ་ལོ། །ཡོན་ཏན་རིན་ཆེན་མང་
པོའི་ཚོགས་མངའ་ཞིང། །མཚན་རབ་ཡེ་ཤེས་ཡོངས་སུ་དག་པའི་སྐུ་།གསེར་གྱི་མདོག་ཅན་ལྷ་དང་མིས་མཆོད་པ། །བཅོམ་ལྡན་
ལྷ་ཡི་ལྷ་ལ་ཕྱག་འཚལ་ལོ།།    ༈    །།རྒྱ་གར་སྐད་དུ། ཤཱི་ལ་སཾ་ཡུ་ཀྟ་སཱུ་ཏྲ། བོད་སྐད་དུ། ཚུལ་ཁྲིམས་ཡང་དག་པར་
ལྡན་པའི་མདོ།  འདི་ཐུན་མོང་  ཐམས་ཅད་མཁྱེན་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་
ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན། དགེ་སློང་བརྒྱ་ཕྲག་ཕྱེད་དང་

[028B]ཏུ་བཞུགས་ཏེ། དེའི་ཚེ་བཅོམ་ལྡན་འདས་ཀྱིས་དགེ་སློང་རྣམས་ལ་
བཀའ་སྩལ་བ། དགེ་སློང་དག་ཤེས་པ་ནི་འགྲིབ། སྲོག་ནི་འཆད། ཚེའི་འདུ་བྱེད་ནི་འདོར། སྟོན་པའི་བསྟན་པ་ཡང་ངེས་པར་འཇིག་
པར་འགྱུར་ན། ཅིའི་ཕྱིར་བརྩོན་འགྲུས་དང་བརྟུལ་བ་བརྟན་པོས་སྒྲུབ་པར་མི་བྱེད་མིའི་ལུས་ནི་ཤིན་ཏུ་རྙེད་པར་དཀའ་ན། དེ་ཐོབ་ནས་
དེས་རྙེད་པའི་རྒྱལ་བའི་བསྟན་པ་ལ་རབ་ཏུ་བྱུང་བ་ཡང་རྙེད་ནས་ཐར་བའི་དོན་དང་མི་མཐུན་པ་དག་གིས་བསླུས་ཏེ་སྡུག་བསྔལ་བར་གྱུར་
ཏ་རེ། དགེ་སློང་དག་སྲོག་དང་བྲལ་ཞིང་ཤི་བ་ནི་སླ་ཡི། ཚུལ་ཁྲིམས་ཉམས་ཤིང་ཞིག་པ་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། སྲོག་
དང་བྲལ་ཞིང་ཤི་བས་ནི་ཚེ་འདི་ཉིད་ཀྱི་སྐྱེ་བ་ཟད་པར་འགྱུར་གྱི་ཚུལ་ཁྲིམས་ཉམས་ཤིང་ཞིག་པས་ནི་སྐྱེ་བ་འབུམ་ཕྲག་བརྒྱའི་བར་

[029A]༄༅། །དུ་རིགས་དང་བྲལ་ཞིང་བདེ་བ་སྤངས་ཏེ་རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་རོ། །དེ་ཕྱིར་
སྟོན་པས་ཚུལ་ཁྲིམས་རབ་བསྔགས་བཤད། །ཚུལ་ཁྲིམས་ལྡན་པ་སངས་རྒྱས་འབྱུང་དང་འཕྲད། །ཚུལ་ཁྲིམས་ལྡན་པ་རྒྱན་
རྣམས་ཀུན་གྱི་མཆོག་ཚུལ་ཁྲིམས་ལྡན་པ་དྲི་དང་བྱུག་པ་ཡིན་།ཚུལ་ཁྲིམས་ལྡན་པ་དགའ་བ་ཀུན་གྱི་གནས། །ཚུལ་ཁྲིམས་
གདུང་བ་སེལ་བ་བསིལ་བའི་ཆུ། །ཚུལ་ཁྲིམས་ལྡན་པ་འཇིག་རྟེན་ཀུན་གྱིས་བསྟོད། །ཚུལ་ཁྲིམས་དག་གིས་འགྲོ་བ་དམ་པ་མནོས།།
ཇི་ལྟར་སྦྲུལ་གདུག་ཀླུ་ཆེན་ནག་པོ་ཡང། །ཚུལ་ཁྲིམས་ལྡན་ལ་གནོད་མེད་གཞན་ཅི་སྨོས། །ཚུལ་ཁྲིམས་ལྡན་པའི་དགེ་སློང་འོད་
དང་ལྡན། །ཚུལ་ཁྲིམས་ལྡན་པ་གྲགས་འགྱུར་བདེ་བ་འཐོབ། །ཇི་ལྟར་མིག་མེད་གཟུགས་མཐོང་མི་རུང་ལྟར། །དེ་བཞིན་ཚུལ་ཁྲིམས་

[029B] །ཇི་ལྟར་རྐང་མེད་ལམ་འཇུག་ག་ལ་ནུས་།དེ་བཞིན་ཚུལ་ཁྲིམས་མེད་ན་ཐར་མི་འགྱུར། །ཇི་ལྟར་བུམ་པ་བཟང་
པོ་རིན་ཆེན་སྣོད། །དེ་བཞིན་ཚུལ་ཁྲིམས་ཆོས་རྣམས་བསྐྱེད་པའི་གཞི་།ཇི་ལྟར་བུམ་ཆག་རིན་ཆེན་སྣོད་མི་རུང། །དེ་བཞིན་ཚུལ་ཁྲིམས་
རལ་བས་ཆོས་ཀུན་གཏུགས། །དང་པོ་ཚུལ་ཁྲིམས་མེད་པར་གྱུར་པ་དེ་།ཕྱི་ནས་མྱ་ངན་འདས་པ་འཐོབ་སྙམ་མམ། །སྣ་མེད་སྣ་རྡུམ་ལ་
སོགས་གང་ཡིན་པ། །དེ་ལ་མེ་ལོང་དག་ནི་དགོས་མི་འགྱུར། །རྣ་བས་མ་ཐོས་མིག་སྔར་མ་མཐོང་ཡང། །བསྟན་བསྲུང་མི་དེ་མཐོ་རིས་
འགྲོ་བར་འགྱུར། །ཐོས་མང་ཐོས་ལྡན་ཐོས་བསྲུང་མཐོ་རིས་ཉིད་།བུད་མེད་བསྟེན་དུ་ག་ལ་རུང། །རྒྱལ་པོའི་ཕོ་བྲང་ག་ལ་དགའ། །
ལྦུ་བ་སྙིང་པོ་ག་ལ་ཡོད། །ལོངས་སྤྱོད་རྟག་པ་ག་ལ་ཡོད། །བུད་མེད་དག་ལ་རུང་བ་མེད། །རྒྱལ་སྲིད་དག་ལ་དགའ་བ་མེད། །ལྦུ་བ་

[030A]༄༅། །དག་ལ་སྙིང་པོ་མེད། །ལོངས་སྤྱོད་དག་ལ་རྟག་པ་མེད་།ལོངས་སྤྱོད་དག་ནི་འབབ་ཆུ་བཞིན། །གྲུ་ཅི་འདྲ་བར་
ཁྱིམ་དེ་འདྲ། །མེ་ཏོག་ཅི་འདྲར་གཟུགས་དེ་བཞིན། །སྲོག་ནི་ཆུ་བུར་འདྲ་བ་ཡིན། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
ནས། ཉེ་བར་འཁོར་ལ་སོགས་པའི་དགེ་སློང་དེ་དག་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།།
 ཞེས་པའི་བར་བརྗོད་ཅིང། ཐམས་ཅད་ཀྱིས་མགྲིན་གཅིག་ཏུ།     ༈   འདི་ཡིས་ཐམས་ཅད་གཟིགས་པ་ཡི། །གོ་འཕང་ཐོབ་ནས་
སྐྱོན་གྱི་དགྲ་བཏུལ་ཏེ། །རྒ་དང་ན་དང་འཆི་བའི་རླབས་འཁྲུག་པའི་།སྲིད་པའི་མཚོ་ལས་འགྲོ་བ་སྒྲོལ་བར་ཤོག་ །ཅེས་བསྔོ་བ་བྱ་
དེ་ནས་གནས་བརྟན་གྱིས།  ཉེས་པ་སྔ་མ་ལ་འགྱོད་པ་དང་ཕྱི་མ་ལ་སྡོམ་སེམས་དང་ལྡན་པའི་སྒོ་ནས་ལྟུང་བ་སྤྱི་བཤགས་ལ་ཐུགས་

[030B]  སྤྱི་བཤགས་ལན་གསུམ་འདོན།།
[ADDENDUM: The text of]སྤྱི་བཤགས་
།ཨུ་ཧུ་ལགས། བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང། དགེ་འདུན་བཙུན་པ་རྣམས་བདག་ལ་དགོངས་སུ་གསོལ། །བདག་མིང་འདི་ཞེས་བགྱི་བས་ཚེ་རབ་འཁོར་བ་ཐོག་མ་མ་མཆིས་པ་ནས་ད་
ལྟ་ལ་ཐུག་གི་བར་དུ། ཉོན་མོངས་པ་འདོད་ཆགས་དང་ཞེསྡང་དང་གི་མུག་གི་དབང་གིས་ལུས་ངག་ཡིད་གསུམ་གྱི་སྒོ་ནས་སྡིག་པ་མི་དགེ་བ་བཅུ་བགྱིས་པ་དང། མཚམས་མ་མཆིས་པ་ལྔ་བགྱིས་
པ་དང། དེ་དང་ཉི་བ་ལྔ་བགྱིས་པ་དང། སོ་སོར་ཐར་པའི་སྡོམ་པ་དང་འགལ་བ་དང། བྱང་ཆུབ་སེམས་དཔའི་བསླབ་པ་དང་འགལ་བ་དང། གསང་སྔགས་ཀྱི་
དམ་ཚིག་དང་འགལ་བ་དང། ཕ་དང་མ་ལ་མ་གུས་པ་དང་མཁན་པོ་དང་སློབ་དཔོན་ལ་མ་གུས་པ་དང། གྲོགས་ཚངས་པ་མཚུངས་པར་སྤྱོད་པ་རྣམས་ལ་མ་གུས་པ་དང། དཀོན་མཆོག་
གསུམ་ལ་གནོད་པའི་ལས་བགྱིས་པ་དང། དམ་པའི་ཆོས་སྤངས་པ་དང་འཕགས་ཨྤའི་དགེ་འདུན་ལ་སྐུར་པ་བཏབ་པ་དང། སེམས་ཅན་ལ་གནོད་པའི་ལས་བགྱིས་པ་ལ་སོགས་པ། སྡིག་
པ་མི་དགེ་བའི་ཚོགས་བདག་གིས་བགྱིས་པ་དང། བགྱིད་དུ་སྩལ་བ་དང་གཞན་གྱིས་བགྱིས་པ་ལ་རྗེས་སུ་ཡི་རང་བ་ལ་སོགས་པ། མདོར་ན་མཐོ་རིས་དང་ཐར་པའི་གེགས་སུ་གྱུར་ཅིང་འཁོར་
བ་དང་ངན་སོང་གི་རྒྱུར་གྱུར་པའི་ཉེས་ལྟུང་གི་ཚོགས་ཅི་མཆིས་པ་ཐམས་ཅད་བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
དང། དགེ་འདུན་བཙུན་པ་རྣམས་ཀྱི་སྤྱན་སྔར་མཐོལ་ལོ། །མི་འཆབ་བོ། །འཆགས་སོ། །ཕྱིན་ཆད་སྡོམ་པར་བགྱིད་ལགས་སོ། །མཐོལ་ཞིང་བཤགས་ན་བདག་བདེ་བ་ལ་རེག་པར་གནས་
པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ།།
[END OF ADDENDUM]
 དེ་ནས་མཐོང་སྡོམ་དང་ཐབས་ལེགས་གོང་བཞིན་བྱེད།    ༈   དགེ་སློང་རེ་རེའི་མདུན་དུ་དགེ་ཚུལ་
གསུམ་མན་ཆད་ཀྱིས་ཕྱག་བྱས་ནས་འགྲེང་སྟེ།  བསྟན་པ་རིན་པོ་ཆེའི་གསལ་ཕྱེད་[*BYED]དམ་པར་གྱུར་པ་གནས་བརྟན་འདུལ་བ་འཛིན་པ་གསོ་
སྦྱོང་གི་ཆོ་ག་ལ་ཐུགས་གཏད་པར་ཞུ། དེས། ཆོས་བཞིན་འདུལ་བ་བཞིན་མཛད་པར་ཞུ།  ཞེས་བརྗོད། དགེ་ཚུལ་རྣམས་ཙོག་པུར་འདུག་
སྟེ།  གནས་བརྟན་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ཏེ། བདག་དགེ་ཚུལ་མིང་འདི་ཞེས་
བགྱི་བའི་ཡང་གསོ་སྦྱོང་བཅོ་ལྔ་པ་ལགས་ན། བདག་དགེ་ཚུལ་མིང་འདི་ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་
ཞེས་བདག་མཆིའོ། །བདག་ཡོངས་སུ་དག་པར་གནས་བརྟན་གྱིས་བཟུང་དུ་གསོལ།  ཞེས་ལན་གསུམ་རྗོད་པའི་རྗེས་སུ་དགེ་སློང་གིས།།

[031A]༄༅། །ཐབས་ཡིན་ནོ།  །དགེ་ཚུལ་རྣམས་གྱིས།  ལེགས་སོ།  །ཞེས་བརྗོད། དེ་ནས། ཕྱག་གསུམ་བྱས་ནས་འགྲེད་སྟེ་འདུད་པ་དང་བཅས་
ཐལ་མོ་སྦྱར་ཏེ།     ༈   གནས་བརྟན་འདུལ་བ་འཛིན་པ་གསོ་སྦྱོང་ཞེས་པ་ནས་བཀའ་དྲིན་ཆེ་
ལགས།  དེས།  ཆོས་བཞིན་འདུལ་བ་བཞིན་མཛད་པ་ངོ་མཚར་ཆེ་ཁྲིམས་ཀྱི་ཚུལ་ཁྲིམས་ཞེས་ཐུན་མོང་དུ་བརྗོད།    ༈    དེ་ནས་དགེ་ཚུལ་རྣམས་
ལས་མི་ཐོས་པའི་སར་ལོགས་སུ་བཀར་ནས། དགེ་སློང་གི་གསོ་སྦྱོང་བྱ་བ་ལ། ལྷུ་ཐུན་དབྱིན་རླབས་བྱ་དགོས་པས། མདོ་འདོན་པ་པོས།  ལས་ཐམས་ཅད་ཀྱི་
སྔོན་དུ་འགྲོ་བ་གཉིས་ལས། ཐོག་མར་ཡུལ་དུས་ཀྱི་སྟོབས་ཀྱིས་བཤགས་པར་མི་ནུས་པའི་ལྟུང་བ་ཐུན་མོང་བ་གསོལ་བའི་ལས་
ཀྱིས་བྱིན་གྱིས་བརླབ་པར་བགྱི་བས། དགེ་འདུན་རྣམས་སྤྱོད་ལམ་བསྟུན་ནས་གསོལ་བའི་ལས་ལ་ཐུགས་གཏད་པར་ཞུ། ཞེས་བརྗོད་ལ་

[031B] དེང་དགེ་འདུན་གྱི་གསོ་སྦྱོང་བཅུ་བཞི་པའམ་བཅོ་ལྔ་པ་ལགས་ལ། བདག་ཅག་དགེ་འདུན་
ཐམས་ཅད་ནི་ལྟུང་བ་དང་བཅས་པར་གྱུར་ན། གང་གི་མདུན་དུ་བདག་ཅག་སྟུང་བ་དེ་ཆོས་བཞིན་དུ་སླར་བགྱི་བ་བདག་ཅག་ལས་
དགེ་སློང་གནས་གཞན་དུ་མཆིས་ལ། དགེ་སློང་གི་མདུན་དུ་ལྟུང་བ་དེ་ཆོས་བཞིན་དུ་སླར་བགྱིད་པར་སྤྲོ་བ་སུ་ཡང་མ་མཆིས་ན། གལ་
ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་དེང་ལྟུང་བ་བྱིན་གྱིས་
བརླབས་ཏེ་གསོ་སྦྱོང་མཛད་ལ། སླད་ཀྱིས་དགེ་སློང་གི་མདུན་དུ་ལྟུང་བ་དེ་དག་ཆོས་བཞིན་དུ་སླར་མཛད་དོ། །འདི་ནི་གསོལ་བའོ།།
   ༈     མ་བྱས་པ་ཡིན་ན་ལྟུང་བ་ཐུན་མོང་བའི་བྱིན་རླབས་ཀྱི་ལས་མ་གཏོགས་པ། ལས་གཞན་ཐམས་ཅད་ལ་བློ་མཐུན་ངེས་

[032A]༄༅། །པར་དགོས་པས།     ༈   བགྱི་བས་ཐོག་མར་གསོལ་བའི་ལས་ལ་ཐུགས་
གཏད་པར་ཞུ།  ཞེས་བརྗོད་ལ།  དགེ་འདུན་བཙུན་པ་རྣམས་གསན་དུ་གསོལ། གནས་ཐམས་ཅད་གྲུབ་པའམ། བགྱིས་པའམ། ལགས་པ་
ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བཞེད་ན། གལ་ཏེ་དགེ་འདུན་
གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་གནས་ཐམས་ཅད་གྲུབ་པའམ། བགྱིས་
པའམ། ལགས་པ་ནང་མཚམས་དང། ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བློ་
མཐུན་པར་བགྱིའོ། །འདི་ནི་གསོལ་བའོ། །བརྗོད་པ་མཇུག་སྡུད་དང་བཅས་པ་ལ་ཐུགས་གཏད་པར་ཞུ། དགེ་འདུན་བཙུན་པ་རྣམས་

[032B] གནས་ཐམས་ཅད་གྲུབ་པའམ། བགྱིས་པའམ། ལགས་པ་ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་
པ་འདི་དགེ་འདུན་གྱི་གསོ་སྦྱོང་གི་གནས་སུ་བཞེད་དེ། དེའི་སླད་དུ་དགེ་འདུན་གྱིས། གནས་ཐམས་ཅད་གྲུབ་པའམ། བགྱིས་པའམ་
ལགས་པ་ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བློ་མཐུན་པར་བགྱིད་ན་
ཚེ་དང་ལྡན་པ་གང་དག་གནས་ཐམས་ཅད་གྲུབ་པའམ། བགྱིས་པའམ་ལགས་པ་ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་
པ་འདི། དགེ་འདུན་གྱི་གསོ་སྦྱོང་གི་གནས་སུ་བློ་མཐུན་པར་བགྱི་བར་བཟོད་པ་དེ་དག་ནི་ཅང་མ་གསུང་ཞིག་གང་དག་མི་བཟོད་པ་དེ་
དག་ནི་གསུངས་ཤིག་དགེ་འདུན་གྱིས་བཟོད་ཅིང་གནང་ནས། དགེ་འདུན་གྱིས་གནས་ཐམས་ཅད་གྲུབ་པའམ། བགྱིས་པའམ། ལགས་པ་

[033A]༄༅། །ནང་མཚམས་དང་ཕྱི་རོལ་ཉེ་འཁོར་འདོམ་གང་དང་བཅས་པ་འདི་དགེ་འདུན་གྱི་གསོ་སྦྱོང་གི་གནས་སུ་བློ་མཐུན་པར་
གྱིས་ལགས་ཏེ། འདི་ལྟར་ཅད་[*CANG]མི་གསུང་བས་དེ་དེ་བཞིན་དུ་འཛིན་ཏོ། ། ཞེས་བརྗོད་དོ། །གྲུབ་པ་ནི་བྱ་སྐྱིབས་སོགས་སྐྱེས་བུའམ་རྩོལ་བས་མ་བྱས་
པར་རང་གྲུབ་པའོ། །བགྱིས་པ་ནི་སྐྱེས་བུའི་བྱེད་པས་མངོན་པར་བསྒྲུབས་པའོ། །ལགས་པ་ནི་བྱ་བ་བྱེད་པའི་གནས་ལ་སོགས་པར་རུང་བ་སྟེ། གནས་རྫོགས་
པར་ཟིན་པའོ། །ཆོ་གའི་སྐབས་སུ་དེ་གསུམ་གང་ཡིན་པ་བློས་བརྟགས་ནས་གང་ཡང་རུང་བ་གཅིག་བརྗོད་པ་ཡིན་གྱི། གསུམ་ག་ཡིན་པ་མི་སྲིད་པས་གསུམ་ག་བརྗོད་
མི་དགོས་སོ།།  །   ༈    སོ་སོར་ཐར་པ་ལ་སྟོན་པ་སངས་རྒྱས་ཀྱི་འདུ་ཤེས། རང་ཉིད་ཀྱི་བསླབ་པ་ལ་གཅེས་སྤྲས་སུ་
བྱེད་པའི་འདུ་ཤེས། ཚུལ་འདི་ལྟ་བུ་ལ་བརྟེན་ནས་ཀྱང་རྒྱལ་བའི་བསྟན་པ་ཡུན་རིང་དུ་གནས་པའི་འདུ་ཤེས་གསུམ་ཐུགས་ལ་

[033B]  ཞེས་བརྗོད་ལ་མདོ་འདོན་པ་པོས་ཐལ་མོ་ཅུང་ཟད་སྦྱར་ཏེ།     ༈    པྲ་ཏི་མོ་ཀྵ་སཱུ་ཏྲ་བོད་སྐད་དུ། སོ་
སོར་ཐར་པའི་མདོ།  འདི་ཐུན་མོང་  ཐམས་ཅད་མཁྱེན་པ་ལ་ཕྱག་འཚལ་ལོ། །སྙན་པའི་བ་དན་འཇིག་རྟེན་གསུམ་དུ་གྲགས། །དམ་པའི་
ཆོས་སྒྲ་སེངྒེའི་སྒྲ་བསྒྲགས་པ། །ཐམས་ཅད་མཁྱེན་པ་དཀོན་མཆོག་མཛོད་བརྙེས་པ། །ཞབས་ལ་ཚངས་དབང་གཙུག་གི་ནོར་བུས་གཏུགས་
སྡུག་བསྔལ་རྒྱ་མཚོ་གཏིང་མཐའ་མེད་བརྒལ་བ། །འགྲོ་བའི་གཙོ་ལ་སྤྱི་བོས་ཕྱག་བཙལ་ཏེ། །ཐམས་ཅད་མཁྱེན་པའི་བསླབ་གཞི་དཀོན་
མཆོག་སྣོད། །འཕགས་པའི་ཚོགས་ཀྱི་དབུས་སུ་དབྱེ་བར་བྱ། །སངས་རྒྱས་འདུལ་བ་གངས་ཅན་མཚོ། །གཏིང་མཐའ་མེད་པ་ཐམས་ཅད་
གྱི། །གནས་པའི་སྙིང་དང་སྙིང་པོ་ནི། །སོ་སོར་ཐར་པ་འདི་ཡིན་ནོ། །འདི་ནི་དམ་ཆོས་རྒྱལ་པོ་ཡི། །ཆོས་ཀུན་གྱི་ནི་འདྲེན་པ་མཆོག་འདི་ནི་དགེ་

[034A]༄༅། །སློང་ཚོང་ཚོགས་ཀྱི། །བསླབ་ཟོད་[*ZONG]ཚོང་ཁང་ཆེན་པོ་ཡིན། །ཚུལ་ཁྲིམས་འཆལ་བས་ཟིན་རྣམས་ཀྱི། །གདུག་པ་རྣམ་
སེལ་སྨན་འདི་ཡིན། །འདི་ནི་ལང་ཚོས་རྣམ་འཁྲུལ་བའི། །རྐང་གཉིས་གཞོན་ནུའི་ལྕགས་ཀྱུ་ཡིན། །མཚོ་པས་[*BAS]ཟབ་པའི་འཁོར་བ་ལས།།
སྒྲོལ་བའི་རྒལ་ཐབས་འདི་ཡིན་ནོ། །འདི་ནི་བཟང་འགྲོར་འགྲོ་བ་ཡི། །ངེས་པའི་ཆུ་ལོན་ཟམ་པ་ཡིན། །འདི་ནི་ཉོན་མོངས་ཕམ་བྱེད་
ལམ། །རྒྱལ་པོ་ཡི་ནི་འདྲེན་པ་མཆོག་འདི་ནི་ཐར་པའི་གྲོང་འཇུག་པའི་།ཐེམ་སྐས་གཞི་དང་འདྲ་བར་གནས། །ང་ནི་མྱ་ངན་འདས་
གྱུར་ན། །འདི་ནི་ཁྱོད་ཀྱི་སྟོན་པ་ཞེས། །རང་བྱུང་ཉིད་ཀྱི་གུས་བཅས་པར། །ནན་ཏན་དགེ་སློང་ཚོགས་མདུན་བསྟོད། །སངས་རྒྱས་ཞེས་
བྱའི་སྒྲ་འདི་ཡང། །འཇིག་རྟེན་དག་ན་རབ་ཏུ་དཀོན། །མི་ཉིད་རྙེད་པར་ཤིན་ཏུ་དཀའ། །རབ་ཏུ་བྱུང་བའང་ཤིན་ཏུ་དཀོན། །དེ་བཞིན་

[034B] །ཚུལ་ཁྲིམས་ཕུན་སུམ་ཚོགས་རབ་དཀོན་།ཚུལ་ཁྲིམས་ཡོངས་སུ་དག་གྱུར་ཀྱང། །གྲོགས་བཟང་ཤིན་ཏུ་རྙེད་
པར་དཀའ། །འཇིག་རྟེན་སངས་རྒྱས་འབྱུང་བ་དང། །མི་དང་རབ་ཏུ་བྱུང་བ་དང། །ཚུལ་ཁྲིམས་ཕུན་སུམ་ཚོགས་པ་དང། །གྲོགས་བཟང་
རྙེད་དཀའ་རྙེད་གྱུར་ནས། །མཁས་པ་བདག་ལ་ལེགས་འདོད་ཅིང། །དེ་དག་འབྲས་བཅས་བྱེད་འདོད་པས། །སྡོམ་བརྩོན་རྣམས་ཀྱིས་སོ་
སོར་ཐར། །མཉན་པའི་ཕྱིར་ནི་འབད་པར་བྱ། །དགེ་སློང་དབང་དུལ་ཀུན་དབང་པོ། །སངས་རྒྱས་མི་འགྱུར་རང་བྱུང་བ། །ངེས་པར་ཐར་
པ་འདོད་རྣམས་ཀྱིས། །སོ་སོར་ཐར་པ་རྟག་ཏུ་བསྲུང། །བསྐལ་པ་བྱེ་བ་རྣམས་སུ་ཡང། །སོ་སོར་ཐར་པ་ཐོས་པ་དང། །གཟུང་དང་འཛིན་
པ་རྙེད་དཀའ་སྟེ། །སྒྲུབ་པའང་ཤིན་ཏུ་རྙེད་པར་དཀའ། །སངས་རྒྱས་རྣམས་ནི་འབྱུང་བ་བདེ། །ཆོས་བསྟན་པ་ཡང་བདེ་བ་ཡིན། །དགེ་

[035A]༄༅། །འདུན་མཐུན་པ་བདེ་བ་སྟེ། །མཐུན་པ་རྣམས་ཀྱི་དཀའ་ཐུབ་བདེ། །འཕགས་པ་རྣམས་ནི་མཐོང་བ་བདེ། །དམ་
པ་དག་དང་འགྲོགས་པ་བདེ། །བྱིས་པ་རྣམས་ནི་མ་མཐོང་ན། །རྟག་ཏུ་བདེ་བ་ཉིད་དུ་འགྱུར། །ཚུལ་ཁྲིམས་ལྡན་པ་མཐོང་བ་བདེ།།
མང་དུ་ཐོས་པ་མཐོང་བ་བདེ། །ཡང་སྲིད་རྣམ་པར་གྲོལ་བ་ཡི་།དགྲ་བཅོམ་པ་དག་མཐོང་བ་བདེ། །འཇུག་དོགས་[*NGOGS]བདེ་བའི་ཆུ་
ཀླུང་བདེ། །ཆོས་ལ་གོམས་པའི་སྐྱེ་བོ་བདེ། །ཤེས་རབ་ཐོབ་པར་གྱུར་པ་བདེ། །པའོ་[*NGA'O]ང་རྒྱལ་ཟད་པ་བདེ། །དེས་[*NGES?]པར་བྱས་ཤིང་
དབང་པོ་ཐུལ་བ་དག་དགོན་པ་ཞི་བ་རྣམས་སུ་རྒས་གྱུར་དང་།མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་བ་རྣམས་ཀྱིས་
གནས་པ་བདེ། །ཚེ་དང་ལྡན་པ་དག་དུས་ཚིགས་ལ་དགུན་དགུན་སྨད་དཔྱིད་སོ་ཀ་དབྱར་སྟོན་དང་དྲུག་ཏུ་ཡོད་པ་ལས་སང་གི་སྐྱ་རེང་ཤར་

[035B]  འདས་པ་དང་ལྷག་མ་ཇི་ཙམ་པ་དེ་ཙམ་མོ།  །ཚེ་དང་ལྡན་པ་དག་རྒ་བ་དང་འཆི་བ་མངོན་པར་འོང་ཞིང་སྟོན་པའི་བསྟན་པ་ཡང་འཇིག་པ་འགྱུར་
བས། ཚེ་དང་ལྡན་པ་དག་གིས། བག་ཡོད་པས་རྣལ་འབྱོར་དུ་བྱའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་ཀྱི་བྱང་ཆུབ་དང། གཞན་ཡང་གང་དག་དེ་ལྟ་བུ་དང་མཐུན་པ་དགེ་བའི་ཆོས་བྱང་ཆུབ་ཀྱི་ཕྱོགས་དང་མཐུན་
པ་རྣམས་ཀྱང་བག་ཡོད་པས་འཐོབ་བོ། །བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་ནི་དོན་ཉུང་བ་བྱ་བ་ཉུང་བ་ཡིན་ན། དགེ་འདུན་
གྱི་ཐོག་མར་བྱ་བ་ཅི་ཡོད། ཚེ་དང་ལྡན་པ་དག་མ་ལྷགས་པ་རྣམས་ལ་འདུན་པ་དང་ཡོངས་སུ་དག་པ་དྲིས་ཤིག་དྲིས་ནས་ཀྱང་བརྗོད་
པར་བྱའོ། ། མཚམས་ཀྱི་ནང་ན་དགེ་སློང་ན་བ་དང། དབང་མེད་པ་དང། སྲོག་དང་ཚངས་པར་སྤྱོད་པའི་བར་ཆད་ཀྱི་རྐྱེན་གྱིས་ལས་ཀྱི་གནས་སུ་བདུ་བར་མི་ནུས་པ་

[036A]༄༅། །ཡོད་ན་གསོ་སྦྱོང་གི་ཚེ་འདུན་པ་དང་ཡོངས་དག་འབུལ་བའི་ཕྱག་ལེན་འདུག་པ་ལྟར། ཚོགས་ནས་དགེ་སློང་ཞིག་སོང་སྟེ་མ་ལྷགས་
པ་ལས་འདུན་པ་དང་ཡོངས་དག་ལེན་དགོས་ཤིང། དེ་ཡང་འདུན་པ་ལེན་པ་པོ་དེས་འདུན་པ་འབུལ་བ་པོར།  དེད་དགེ་འདུན་གསོ་སྦྱོང་མཛད་ན་ཚེ་
དང་ལྡན་པ་བར་ཆད་ཀྱི་ཆོས་རྣམས་ཡོངས་སུ་དག་གམ། འདུན་པ་འབུལ་ལམ།  ཞེས་དྲི་བར་བྱ་ཞིང། འདུན་པ་འབུལ་བ་པོས། གསོ་སྦྱོང་
དང་ཡོངས་དག་ཅིག་ཅར་འབུལ་བ་ནི། ལེན་པ་པོ་རང་ལས་བསླབ་པ་གཞོན་ན་ཕྱག་འཚལ་མི་དགོས་ཤིང། རྒན་ན་ཕྱག་གསུམ་བཙལ་ནས་བླ་གོས་ཕྲག་པ་
གཅིག་ཏུ་བྱས་ཤིང་ཙོག་བུར་འདུག་སྟེ།     ༈   བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་འདུན་པ་
འབུལ་བའི་ཆོ་ག་ལ་ཐུགས་གཏད་པར་ཞུ།    ༈   མཛད་པར་ཞུ།    ༈    དེང་

[036B]བདག་དགེ་སློང་མིང་འདི་ཞེས་བགྱི་བའི་ཡང་གསོ་སྦྱོང་བཅོ་ལྔ་པ་ལགས་ཏེ་
བདག་དགེ་སློང་མིང་འདི་ཞེས་པའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་བདག་མཆིའོ། །དགེ་འདུན་ཆོས་བཞིན་དུ་མཛད་
པ་ལ་འདུན་པ་འབུལ་ལོ། །བདག་གི་གསོ་སྦྱོང་ཡང་ཡོངས་སུ་དག་གོ་།འདུན་པ་དང་ཡོངས་སུ་དག་པ་ཡང་བརྗོད་དོ། །བརྗོད་པ་ཡང་རིག་
པར་བགྱིད་དོ། ། ཞེས་ལན་གསུམ།  ཐབས་ལེགས་གཏང་རག་སོགས་བྱ།  དེ་ནས་ལེན་པ་པོ་ཚོགས་སུ་འབྱོར་པ་དང་འགྲེང་སྟེ་འདུད་པ་དང་བཅས།།
དགེ་འདུན་བཙུན་པ་རྣམས་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། གནས་འདི་ན་དགེ་སློང་མིང་འདི་
ཞེས་བགྱི་བའི་ཡང་གསོ་སྦྱོང་བཅོ་ལྔ་པ་ལགས་ཏེ། དགེ་སློང་མིང་འདི་ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་དེས་

[037A]༄༅། །ཁོ་ན་ཉིད་མཆིའོ། །དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །དེའི་གསོ་སྦྱོང་ཡང་ཡོངས་སུ་
དག་གོ་འདུན་པ་དང་ཡོངས་སུ་དག་པ་ཡང་བརྗོད་དོ། །བརྗོད་པ་ཡང་རིག་པར་བགྱིད་དོ། ། ཞེས་ལན་གཅིག་ཕྱག་གསུམ་འཚལ་ལོ་
འདུག་མདོ་འདོན་པ་པོས་གོང་གི་འཕྲོས།     ༈    །སོར་མོ་བཅུ་ཡིས་ཐལ་སྦྱར་ཏེ། །སོ་སོར་ཐར་པ་གདོན་པར་བྱ། །འདུལ་
བའི་དོན་དུ་ང་ལས་ཉན། །ཐོས་ནས་དྲང་སྲོང་ཆེན་པོ་ཡིས། ཇི་སྐད་གསུངས་བཞིན་བསྒྲུབ་བྱ་ཞིང། །ཁ་ན་མ་ཐོ་ཕྲ་རྣམས་ལ་།བརྟུན་
ཅིང་བྱེད་པ་ཉིད་དུ་གྱིས། །རྟག་ཏུ་འབད་པས་བདའ་བ་ཡི། །སེམས་རྟ་ཁ་བསླན་དཀའ་བ་ལ། །མཐུན་པའི་གཟེར་རྣོན་བཏབ་པ་ཡི། །
སྲབ་ནི་སོ་སོར་ཐར་འདི་ཡིན། །ཆེ་བ་གང་དག་ངག་ཙམ་གྱིས། །ལྡོག་ཅིང་མཚམས་ལས་མི་འདའ་བ། །དེ་དག་མི་རྟ་བཟང་པོ་སྟེ། །ཉོན་

[037B] །སུ་ལ་སྲབ་འདི་མེད་པ་དང་།ནམ་དུའང་འདོད་པར་མི་འགྱུར་བ། །དེ་དག་ཉོན་མོངས་གཡུལ་
གྱིས་དཀྲུགས། །འཇོག་བྲལ་རྣམ་པར་འཁྱམ་པར་འགྱུར། །དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་གསོ་
སྦྱོང་བཅུ་བཞི་པའམ་བཅོ་ལྔ་པ་ལགས་ཏེ། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་
ཅིག་དང། དེང་དགེ་འདུན་གྱི་གསོ་སྦྱོང་མཛད་དེ་སོ་སོར་ཐར་པའི་མདོ་འདོན་པ་གདོན་ནོ། །འདི་ནི་གསོལ་བའོ། ། བཀྲ་ཤིས་ཀྱི་གསོ་སྦྱོང་
སོགས་གསུམ་ལ་ནི། གསོ་སྦྱོང་བཅུ་བཞི་བའམ་བཅོ་ལྔ་པ་སྟེ། ཞེས་པ་བཀྲ་ཤིས་ཀྱི་གསོ་སྦྱོང་སྟེ་ཞེའམ། བསྡུམ་པའི་གསོ་སྦྱོང་སྟེ། ཞེས་འདོན་པ་བརྡེ་
བ་མ་གཏོགས་སྔ་མ་དང་འདྲ་ལ། འདི་གསུམ་ལ་དུས་བརྗོད་ཚུལ་དང་གསོལ་བའི་ལས་གཉིས་ཀྱི་ཁྱད་པར་མ་གཏོགས་པ་སྦྱོར་དངོས་རྗེས་གསུམ་གྱི་ཆོ་ག་ཐམས་ཅད་

[038A]༄༅། །གསོ་སྦྱོང་བཅུ་བཞི་པ་ལ་སོགས་པ་དང་འདྲའོ། །ཚེ་དང་ལྡན་པ་དག་བདག་ཅག་གསོ་སྦྱོང་བྱ་སྟེ་སོ་སོར་ཐར་པའི་མདོ་
འདོན་པ་གདོན་གྱིས། ཁྱེད་ཅག་སུ་ལ་ལྟུང་བ་ཡོད་པ་དེ་མཐོལ་ཞིག་ལྟུང་བ་མེད་ན་ཅང་མ་སྨྲ་ཞིག་ཅང་མི་སྨྲ་ན་བདག་གིས་ཚེ་
དང་ལྡན་པ་དག་ཡོངས་སུ་དག་པར་རིག་པར་བྱའོ། །དེ་ལྟར་སོ་སོར་དྲིས་ནས་དགེ་སློང་གིས་ལན་བཏབ་པ་དེ་བཞིན་དུ་དགེ་སློང་གི་
འཁོར་འདི་ལྟ་བུར་ཡང་ལན་གསུམ་ཀྱི་བར་དུ་བསྒྲག་པར་བྱ་བ་ཡིན་ནོ། །ཡང་དགེ་སློང་གང་དགེ་སློང་གི་འཁོར་འདི་ལྟ་བུར་
ལན་གསུམ་གྱི་བར་དུ་བསྒྲགས་པ་ན། ལྟུང་བ་ཡོད་ལ་དྲན་བཞིན་དུ་མི་མཐོལ་ན་དེ་ཤེས་བཞིན་དུ་བརྫུན་དུ་སྨྲ་བ་ཡིན་ནོ། །ཚེ་
དང་ལྡན་པ་དག་ཤེས་བཞིན་དུ་བརྫུན་དུ་སྨྲ་བ་ནི་བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་སོ། །དེ་བས་ན་དགེ་

[038B]ཡོད་ལ་དྲན་ཅིང་མཐོང་བ་མཐོལ་བར་བྱའོ། །མཐོལ་ན་བདེ་བ་ལ་རེག་
པར་གནས་པར་འགྱུར་གྱི། མ་མཐོལ་མ་བཤགས་ན་ནི་མི་འགྱུར་རོ། །ཚེ་དང་ལྡན་པ་དག་བདག་གིས་སོ་སོར་ཐར་པའི་མདོ་
གདོན་པའི་གླེང་གཞི་བཏོན་ཟིན་ཏོ། །དེ་ལ་བདག་གིས་ཚེ་དང་ལྡན་པ་དག་ལ་ཅི་འདི་ལ་ཁྱེད་ཡོངས་སུ་དག་གམ། ཞེས་འདྲིའོ། །
ཅི་འདི་ལ་ཁྱེད་ཡོངས་སུ་དག་གམ། ཞེས་ལན་གཉིས་ལན་གསུམ་དུ་འདྲིའོ་།འདི་ལ་ཚེ་དང་ལྡན་པ་དག་ཡོངས་སུ་དག་ན་འདི་ལྟར་
ཅང་མི་སྨྲ་བས་དེ་དེ་བཞིན་དུ་འཛིན་ཏོ། །སླད་མ་ཕམ་པར་འགྱུར་བའི་ཆོས་བཞི་དང། དགེ་འདུན་ལྷག་མའི་ཆོས་བཅུ་གསུམ་དང་
མ་ངེས་པའི་ཆོས་གཉིས་དང། སྤང་པའི་ལྟུང་བྱེད་ཀྱི་ཆོས་སུམ་ཅུ་དང། འབའ་ཞིག་པ་དགུ་བཅུ་དང། སོ་སོར་བཤགས་པའི་

[039A]༄༅། །ཆོས་བཞི་དང། བསླབ་པར་བྱ་བའི་ཆོས་མང་པོ་དང་རྩོད་པ་ཞི་བར་བྱ་བའི་ཆོས་བདུན་པོ་རྣམས་ནི་ཟླ་བ་
ཕྱད་[*PHYED]ཕྱེད་ཅིང་སོ་སོར་ཐར་པའི་མདོ་འདོན་པ་ལས་འབྱུང་བས་སྔར་གསན་པའམ། ཕྱིས་ཀྱང་གསན་པར་འགྱུར་རོ། །ཞེས་བརྗོད་
ཅིང་ཐམས་ཅད་ཀྱིས་མགྲིན་གཅིག་ཏུ།    ༈   [*THAR]པ་སྟོན་པ་ཡི། །ཉན་པ་པོ་རྣམས་ཀྱིས་ཐོས་པ་ཡི། བསོད་ནམས་གྲུབ་པ་གང་ཡོད་པ། །
དེས་ནི་འཇིག་རྟེན་མ་ལུས་པ། །ཐུབ་དབང་གོ་འཕང་ཐོབ་པར་ཤོག་།བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་
ལ་འཇུག་པར་བྱ། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་ནི་གཞོམ་པར་བྱ། །གང་ཞིག་རབ་ཏུ་བག་ཡོད་པས། །
ཆོས་འདུལ་འདི་ལ་སྤྱོད་འགྱུར་བ། །སྐྱེ་བའི་འཁོར་བ་རབ་སྤངས་ནས་།སྡུག་བསྔལ་ཐ་མར་བྱེད་པར་འགྱུར། །ཀླུ་རྒྱལ་

[039B] །བསྟན་ལ་དད་པའི་ལྷ་རྣམས་དང། །རྒྱལ་པོ་སྦྱིན་བདག་ཉིད་དང་ནི། །སེམས་ཅན་ཕོངས་པ་གཞན་དག་
ཀྱང། །ཚེ་རིང་ནད་མེད་ཕུན་སུམ་ཚོགས། །གཏན་དུ་བདེ་བ་ཐོབ་པར་ཤོག་གཞན་ཡང་བསྔོ་བ་དང་སྨོན་ལམ་གྱི་ཚིགས་སུ་བཅད་བཅི་རིགས་པས་མཐའ་བརྒྱན་པར་བྱའོ། །
[Some of the verses added here by Khen Rinpoche include:]
།ཕན་བདེའི་འབྱུང་གནས་བསྟན་པ་དར་ཞིང་རྒྱས། །བསྟན་འཛིན་སྐྱེས་བུ་ཐམས་ཅད་སྐུ་ཁམས་བཟང། །ལུས་ཅན་ཀུན་ལ་བདེ་སྐྱིད་འབྱུང་བའི་གནས། །སངས་རྒྱས་བརྟེན་པ་རྟག་ཏུ་རྒྱས་གྱུར་ཅིག་ །ཡངས་པའི་རྒྱལ་ཁམས་སྤྱི་དང་ཡུལ་ལྗོངས་འདིར། །ནད་མུག་འཁྲུག་རྩོད་ལ་སོགས་མི་འབྱུང་ཞིང། །འགྲོ་ནམས་ཆོས་འབྱོར་བདེ་དགེས་འཚོ་བ་དང་ཕུན་ཚོགས་དཔལ་འབྱོར་ལེགས་ཚོགས་རྒྱས་གྱུར་ཅིག་ །བསླབ་པ་གསུམ་ལྡན་ངུར་སྨིག་འཛིན་པ་ཡི། །འདུས་པའི་ཚོགས་ཀྱིས་གནས་འདིར་ཡོངས་གང་ཞིང། །རྟག་ཏུ་བཤད་སྒྲུབ་བྱ་བས་སྲིད་མཐའི་བར། །ཐུབ་བསྟན་ཕྱོགས་བཅུར་རྒྱས་པའི་བཀྲ་ཤིས་ཤོག་
་ཋ། ཨྀཎ་་ཎྜ་ ་ཡུལ་ལྗོང་ཎ་ཨྀ་ཎ་ཨྚྜ་ཋྀ་
   ༈    སོ་ཐར་གྱི་མདོའི་རྗེས་སུ་དགེ་ཚུལ་རྣམས་ལས་མི་ཐོས་སར་སོང་རྗེས། གནས་བརྟན་གྱིས་
དགེ་སློང་འོས་པ་ཞིག་ལ། མང་དུ་ཐོས་པ་འདུལ་བ་འཛིན་པ་དགེ་སློང་མིང་འདི་ཞེས་བྱ་བ་ཁྱོད་དགེ་འདུན་ལ་དབྱར་གྱི་གནས་མལ་སྟོབ་པར་
སྤྲོའམ། ཞེས་དྲིས་ལ། དེས་ཀྱང། སྤྲོ་ལགས། གནས་བརྟན་གྱིས། དགེ་བདུན་རྣམས་སྤྱོད་ལམ་བསྟུན་ནས་གནས་མལ་སྟོབ་པ་བསྐོ་པའི་གསོལ་
བ་དང་གཉིས་ཀྱི་ལས་ལས་ཐོག་མར་གསོལ་བའི་ལས་ལ་ཐུགས་གཏང་པར་ཞུ། ཞེས་བརྗོད་ལ། དགེ་འདུན་བཙུན་པ་རྣམས་གསན་དུ་

[040A]༄༅། །གསོལ། དགེ་སློང་མིང་འདི་ཞེས་བགྱི་བ་འདི་དགེ་འདུན་ལ་དབྱར་གྱི་གནས་མལ་སྟོབ་པར་སྤྲོ་ན། གལ་ཏེ་
དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས། དགེ་སློང་མིང་འདི་ཞེས་བགྱི་བ་
གནས་མལ་སྟོབ་པར་བསྐོས་ཏེ། གནས་མལ་སྟོབ་པ་དགེ་སློང་མིང་འདི་ཞེས་བགྱི་བ་དགེ་འདུན་ལ་དབྱར་གྱི་གནས་མལ་སྟོབ་བོ། །འདི་ནི་གསོལ་
བའོ། །བརྗོད་པ་མཇུག་སྡུད་དང་བཅས་པ་ལ་ཐུགས་གཏད་པར་ཞུ། ཞེས་བྱས་ལ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་མིང་
འདི་ཞེས་བགྱི་བ་འདི་དགེ་འདུན་ལ་དབྱར་གྱི་གནས་མལ་སྟོབ་པར་སྤྲོ་སྟེ་དེའི་སླད་དུ་དགེ་འདུན་གྱིས་དགེ་སློང་མིང་འདི་ཞེས་བགྱི་བ་གནས་
མལ་སྟོབ་པར་བསྐོ་ན། ཚེ་དང་ལྡན་པ་གང་དག་མིང་འདི་ཞེས་བགྱི་བ་གནས་མལ་སྟོབ་པར་བསྐོ་བར་བཟོད་པ་དེ་དག་ནི་ཅང་མ་གསུང་ཞིག་

[040B]དགེ་འདུན་གྱིས་བཟོད་ཅིང་གནང་ནས། དགེ་འདུན་གྱིས། དགེ་སློང་མིང་འདི་ཞེས་བགྱི་བ་གནས་
མལ་སྟོབ་པར་བསྒོས་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། ། དབྱང་བདག་པ་གཉིས་སམ་གསུམ་ཡོད་ནའང་བསྐོ་ལས་མཉམ་པོར་བྱའོ།།
སླར་ཡང་གནས་བརྟན་གྱིས་ །    ༈    ཁས་བླང་བའི་ཕྱིར་དགེ་འདུན་ཐུགས་བསྟུན་པ་གསོལ་བའི་ལས་ལ་ཐུགས་གཏད་པར་
ཞུ། དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱི་དབྱར་ཉེ་བར་བསྒྲུབ་པ་དབྱར་ཟླ་འབྲིང་པོའི་ཚེས་བཅོ་ལྔ་ལགས་ན་གལ་ཏེ་
དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་དེང་ཚུལ་ཤིང་བཞེས་ཏེ། སང་ནང་པར་
གནས་པར་ཁས་བླང་ངོ། །འདི་ནི་གསོལ་བའོ། །དགེ་ཚུལ་རྣམས་ནང་དུ་བོས། དེ་ནས་དབྱར་བདག་བ་འགྲེངས་ཏེ། དགེ་འདུན་བཙུན་པ་རྣམས་གསན་དུ་

[041A]༄༅། །གསོལ༑ འདི་ལྟར་བཀྲ་ཤིས་ཀྱི་གཙུག་ཁག་ཁད་ཆེ་གེ་མོ་ཞེས་བྱ་བ་འདི་ན་ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་
འདི་དང། མཁོ་ཞིང་སྤྱད་པར་བྱ་བའི་དངོས་པོ་མྱུར་དུ་བསྐྱལ་བར་བྱ་བ་འདི་དང། དགེ་བའི་རྩ་བ་ལ་བརྩོན་པར་བྱ་བ་འདི་དང་ཉེ་འཁོར་
གཙང་བར་བྱ་བ་འདི་དང། ཞིང་རྐེད་བར་མི་བཅད་པ་འདི་དང། སེར་བ་བྱུང་ན་བཟློག་པར་བྱ་བ་ལ་སོགས་པ་ཡོད་དེ། ཁྱེད་ཅག་ལས་གང་
ཁྲིམས་སུ་བྱ་བ་ཆུ་འགོར་ཟག་པ་མི་འདོར་བ་ལ་སོགས་པ་ནས། སེར་བ་བྱུང་ན་བཟོག་པར་བྱ་བ་ལ་སོགས་པ་འདིས་གནས་འདིར་གནས་པར་
སྤྲོ་བ་དེས་ནི་ཚུལ་ཤིང་ལོངས་ཤིག་ཁྱེད་ཅག་ལས་སུས་ཀྱང་དབྱར་དགེ་འདུན་གྱི་ནང་དུ་འཁྲུག་ལོང་བསྐྱེད་པར་མི་བྱའོ། །ཁྱེད་ཅག་ལས་གང་
གིས་བགའ་ཞིག་ལ་ཅུང་ཟད་ཤེས་པ་དེས་དེ་སྨོས་ཤིག་ཁྱེད་ཅག་ལས་གང་དབྱར་གྱི་ནང་དུ་དགེ་འདུན་ལ་འཁྲུག་ལོང་བསྐྱེད་པར་འགྱུར་

[041B] །དེ་ནས་ཚུལ་ཤིང་འབྲིམ་པ་པོས་དང་པོར་སྟོན་པའི་ཚུལ་ཤིང་གཅིག་བླངས་ནས། གནས་བརྟན་ནས་
གྲལ་གྱི་མཐའི་བར་དུ་ཚུལ་ཤིང་རིམ་པ་ལྟར་འབྲིམ་ཞིང། ལེན་པ་པོ་རྣམས་ཀྱིས་སྟན་ལས་ཕྱེད་འཕགས་ཏེ་དལ་བུས་རང་རང་གི་སྐལ་བ་བླང་ངོ། །དེ་ནས་དགེ་སློང་རྣམས་ལ་
བྲིམས་ཟིན་པ་དང། དགེ་ཚུལ་རྣམས་ཀྱི་ཚུལ་ཤིང་ཡང་མགོ་ནས་བཟླས་ཏེ་བྲིམ་ཞིང་རང་རང་གི་མཁན་སློབ་སོགས་ཀྱིས་སྔར་ལྟར་བླ་བཞིང་བསྡུ། མཇུག་ཏུ་གནས་བརྟན་གྱིས་གཞི་
བདག་གཉུག་མར་གནས་པའི་ཚུལ་ཤིང་གཅིག་ཀྱང་བླང་ངོ། །དེ་ནས་འབྲིམ་པ་པོས་སྔར་བཞིན་འགྲེང་སྟེ་ཐལ་མོ་སྦྱར་ནས། དགེ་འདུན་བཙུན་པ་རྣམས་གསན་དུ་
གསོལ། འདི་ལྟར་བཀྲ་ཤིས་ཀྱི་གཙུག་ལག་ཁང་ཆེ་གེ་མོ་ཞེས་བྱ་བ་འདིར་དབྱར་གནས་པར་ཞལ་གྱིས་བཞེས་པའི་དགེ་སློང་འདི་སྙེད་ཀྱིས་ཚུལ་
ཤིང་བཞེས་སོ། །དགེ་ཚུལ་ཡང་འདི་སྙེད་ཀྱིས་ཚུལ་ཤིང་བཞེས་སོ་།ཞེས་བརྗོད་པའི་འོག་ཏུ་གྲལ་ན་གནས་པ་ཐམས་ཅད་ཀྱིས་ལེགས་པར་བཞེས་སོ། །

[042A]༄༅། །ཤིན་ཏུ་བཞེས་སོ། །ཞེས་བྱའོ།།    ༈   དང་པོའི་གནས་ཁང་གི་ལྡེ་མིག་དང་སྒོ་ལྕགས་བཟུང་ནས་དེའི་མདུན་དུ་
འདུག་སྟེ། གནས་བརྟན། གཙུག་ལག་ཁང་ཆེ་གེ་མོ་འདི་ནི་དབྱང་ཚུལ་དང་མཐུན་པར་ཡོངས་སྤྱོད་པའི་ཕྱིར་བ་ཞེས་ཤིག་ཅེས་ལྡེ་མིག་དང་སྒོ་ལྕགས་
གཏད་དོ། །དེ་བཞིན་དུ་དགེ་སློང་གི་གྲལ་གྱི་མཐའི་བར་དུ་རང་རང་གི་གནས་ཁང་གི་ལྡེ་མིག་དང་སྒོ་ལྕགས་གཏད་དོ། །དེ་བཞིན་དུ། གནས་བརྟན་གདན་ཆ་འདི་
ལ་དབྱར་ཚུལ་དང་མཐུན་པར་ཡོངས་སྤྱོད་ཅིག་ཅེས་རིམ་པ་བཞིན་དུ་འགྲེམ། དབྱར་བདག་པས།    ༈   
ཁྱེད་ཅག་ལས་གང་གིས་ཀྱང་དགེ་འདུན་གྱི་གནས་མལ་ལ་གདིང་བ་མེད་པར་ལོངས་སྤྱད་པར་མི་བྱ། གདིང་བ་རུང་བ་མ་ཡིན་པས་ལོངས་
སྤྱད་པར་མི་བྱ། གདིང་བདྲི་མ་ཅན་གྱིས་ལོངས་སྤྱད་པར་མི་བྱའོ་།ཞེས་ཀུན་ལ་གོ་བར་བྱའོ། །དགེ་འདུན་བཙུན་པ་རྣམས་གསན་དུ་གསོལ་

[042B] ཞལ་ཏ་བ་ཆེ་གེ་མོ་དང་སྤྱོད་ཡུལ་གྱི་གྲོང་ཆེ་གེ་མོ་དང། ནད་གཡོག་ཆེ་གེ་མོས་གནས་པར་ཞལ་གྱིས་
བཞེས་པར་འགྱུར་རོ། །ཞེས་བརྗོད་བསྔོ་བ་དང་སྨོན་ལམ་བྱའོ།། །ཁས་ལེན་གྱི་ཆོ་ག་དངོས་ནི། ཆོས་བཅུ་དྲུག་གི་ཐོ་རེངས། དབྱར་བདག་པའི་མདུན་དུ་ཕྱག་བྱས་ལ་
བསྟན་པ་རིན་པོ་ཆེའི་གསལ་བྱེད་དམ་པར་གྱུར་པ་གནས་བརྟན་འདུལ་བ་འཛིན་པ། དབྱར་ཁས་ལེན་གྱི་ཆོག་ལ་ཐུགས་གཏད་པར་ཞུ། གནས་
བརྟན་དགོངས་སུ་གསོལ། བདག་མིང་འདི་ཞེས་བགྱི་བ་མཚམས་ཀྱི་ནང་དང་བཅས་པའི་གནས་འདིར་འདི་ལྟ་སྟེ། གནས་རལ་པ་དང་གྲུམ་
པ་བཅོས་པའི་སླད་དུ། སྦྱིན་བདག་མིང་འདི་ཞེས་བགྱི་བ་དང། ཞལ་ཏ་བ་མིང་འདི་ཞེས་བགྱི་བ་དང་སྤྱོད་ཡུལ་གྱི་གྲོང་ཆེ་གེ་མོ་ཞེས་བགྱི་བ་དང་
བྲོ་གཡོག་པ་ཆེ་གེ་མོ་ཞེས་བགྱི་བས་དབྱར་སྔ་མ་ཟླ་བ་གསུམ་གནས་པར་ཁས་བླང་ངོ། །བདག་དབྱར་འདི་ན་མཆིས་ཤིང། བདག་གི་དབྱར་

[043A]༄༅། །གྱི་གནས་ནི་འདི་ལགས་སོ།  །ལན་གསུམ། ཐབས་ལེགས་གཏང་རག་སོགས་བྱའོ། །    ༈     བསྟན་པ་
རིན་པོ་ཆེའི་གསལ་བྱེད་་དབྱར་བྱིན་རླབས་ལ་ཐུགས་གཏད་པར་ཞུ་གནས་བརྟན་དགོངས་སུ་གསོལ། བདག་ མིང་འདི་  ཞེས་
བགྱི་བ་མཚམས་ཀྱི་ནང་དང་བཅས་པའི་གནས་འདིར་དབྱར་སྔ་མ་ཟླ་བ་གསུམ་གནས་པར་ཁས་བླངས་པ་ལས་བདག་ མིང་འདི་  ཞེས་བགྱི་
བས་ཆོས་ལྡན་གྱི་བགྱི་བ་ཞིག་གི་སླད་དུ། །དགུང་བདུན་མཚམས་ཀྱི་སླད་རོལ་ཏུ་མཆི་བ་དང། དེ་ཚུན་ཆད་ཀྱིས་སླར་མཆི་བར་བྱིན་གྱིས་བརླབ་
བོ། །བདག་དབྱར་འདི་ན་མཆིས་ཤིང་བདག་གི་དབྱང་གྱི་གནས་ནི་འདི་ལགས་སོ།  །ལན་གསུམ།  ཐབས་ལེགས་བྱ།  ཞག་གཅིག་ནས་དྲུག་
གི་པར་བྱིན་གྱིས་བརླབ་པ་ལའང་འདིས་འགྲེ།    ༈    དགེ་འདུན་ཐམས་ཅད་འདུས་པ་ན་ཕྱག་ཟིང་པོ་གསུམ་བྱས་ལ། །ཐམས་ཅད་འགྲེང་སྟེ་འདུད་པ་དང་

[043B]     ༈   ཐམས་ཅད་བཟོད་པར་མཛད་པར་ཞུ།  དེ་ནས་གནས་བརྟན་ལས་བྱད་པ་པོས་
ཆོས་བསྒྲགས་ཀྱི་མདོ་གདོན་པ་ཡན་ཆད་གསོ་སྦྱོང་གི་སྐབས་བཞིན་བྱས་པའི་རྗེས་སུ་སྤྱི་བཤགས་བྱས་དགེ་ཚུལ་རྣམས་བཀར་ཏེ། དབྱར་གནས་པར་ཁས་བླངས་ཤིང་
མཚམས་ནང་ན་གནས་པ་ན་བ་ལ་སོགས་པའི་ཀྱེན་གྱིས། དགེ་སློང་གི་དགེ་བདུན་གྱི་དབུས་སུ་འདུ་མ་ནུས་པས། དགག་དབྱེ་ལ་འདུན་པ་དང་དགག་དབྱེ་ཅིག་ཅར་དུ་འབུལ་
བའི་སྔགས་ནི།  ཚེ་དང་ལྡན་པ་དགོངས་སུ་གསོལ། དེང་དགེ་འདུན་གྱི་དགག་དབྱེ་བཅོ་ལྔ་པ་ལགས་ལ། བདག་དགེ་སློང་བློ་འཚལ་བསྡུག་
བསྔལ་བ་བྲོ་ཚབས་ཆེ་བ་ མིང་འདི་  ཞེས་བགྱི་བའི་ཡང་དགག་དབྱེ་བཅོ་ལྔ་བ་ལགས་ཏེ། བདག་དགེ་སློང་བྲོ་འཚལ་བ་སྡུག་བསྔལ་བ་བྲོ་
ཚབས་ཆེ་བ་ མིང་འདི་  ཞེས་བགྱི་བ་དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ། །མཐོང་བ་དང་ཐོས་པ་དང་དོགས་པའི་གནས་

[044A]༄༅། །གསུམ་གྱིས་དགེ་འདུན་ལ་དགག་དབྱེ་བགྱིད་དོ། །འདུན་པ་དང་དགག་དབྱེ་ཡང་བརྗོད་དོ། །བརྗོད་པ་ཡང་རིག་པར་
བགྱིང་ངོ།  །ཞེས་ལན་གསུམ།  ཐབས་ལེགས་བྱ།  ལེན་པ་པོས་དགེ་འདུན་ལ་དགེ་འདུན་བཙུན་པ་རྣམས་དགོངས་སུ་གསོལ། དེང་དགེ་
འདུན་གྱི་དགག་འབྱེ་བཅོ་ལྔ་པ་ལགས་ལ། གནས་ཆེ་གེ་མོ་ཞིག་ན། དགེ་སློང་བྲོ་འཚལ་བསྡུག་བསྔལ་བ་བྲོ་ཚབས་ཆེ་བ་ མིང་འདི་  ཞེས་
བགྱི་བའི་ཡང་དགག་དབྱེ་བཅོ་ལྔ་པ་ལགས་ཏེ། གནས་ཆེ་གེ་མོ་ཞིག་ན་དགེ་སློང་བྲོ་འཚལ་བ་སྡུག་བསྔལ་བ་བྲོ་ཚབས་ཆེ་བ་ མིང་འདི་ཞེས་
བགྱི་པ་དེ་དགེ་འདུན་ཆོས་བཞིན་དུ་མཛད་པ་ལ་འདུན་པ་འབུལ་ལོ་།མཐོང་བ་དང་ཐོས་པ་དང་དོགས་པའི་གནས་གསུམ་གྱིས། དགེ་
འདུན་ལ་དགག་དབྱེ་བགྱིད་ངོ། །འདུན་པ་དང་དགག་དབྱེ་ཡང་བརྗོད་དོ། །བརྗོད་པ་ཡང་རིག་པར་བགྱིད་དོ།  །ཞེས་ལན་གཅིག་དེ་ནས་

[044B]།     ༈   གཞིའི་ཆོག་ནི།  ལས་བྱེད་པ་པོས་དགེ་སློང་མིང་འདི་  ཞེས་བྱ་བ་ཁྱོད་དབྱར་གནས་པའི་དགེ་འདུན་
ལ་དགག་དབྱེ་བྱེད་པར་སྤྲོ་འམ།  ཞེས་དྲི་ཞིང་དེས་ཀྱང་སྤྲོ་ལགས་ཞེས་ལན་བཏབ་པའི་རྗེས་སུ།     ༈   དགག་
དབྱེ་བྱེད་པ་བསྐོ་བའི་ལས་ལ་ཐུགས་གཏད་པར་ཞུ།  ཞེས་བྱས་ལ།  དག་འདུན་བཙུན་པ་རྣམས་གསན་དུ་གསོལ། དགེ་སློང་ མིང་འདི་  ཞེས་
བགྱི་བ་འདི་དབྱར་གནས་པའི་དགེ་འདུན་ལ་དགག་དབྱེ་བགྱིང་པར་སྤྲོ་ན་གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་
གྱིས་གནང་བར་མཛོད་ཅིག་དང། དགེ་འདུན་གྱིས་དགེ་སློང་ མིང་འདི་ཞེས་བགྱི་བ་འདི་དགག་དབྱེ་བྱེད་པར་བསྐོས་ཏེ། དགེ་སློང་དགག་དབྱ་
བགྱིད་པ་ མིང་འདི་  ཞེས་བགྱི་པ་འདི་དབྱར་གནས་པའི་དགེ་འདུན་ལ་དགག་དབྱེ་བ་གྱིད་པར་འགྱུར་རོ། །འདི་ནི་གསོལ་བའོ། །བརྗོད་པ་མཇུག་

[045A]༄༅། །སྡུད་དང་བཅས་པ་ལ་ཐུགས་གཏད་པར་ཞུ། བྱས་ལ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་ མིང་
འདི་  ཞེས་བགྱི་འདི་དབྱར་གནས་པའི་དགེ་འདུན་ལ་དགག་དབྱེ་བགྱིད་པར་སྤྲོ་སྟེ། དེའི་སླད་དུ་དགེ་འདུན་གྱིས་དགེ་སློང་ མིང་འདི་  ཞེས་
བགྱི་བ་དགག་དབྱེ་བགྱིད་པར་བསྐོ་ན། དགེ་སློང་ མིང་འདི་  ཞེས་བགྱི་བ་དགག་དབྱེ་བགྱིད་པར་བསྐོ་བར་ཚེ་དང་ལྡན་པ་གང་དག་བཟོད་
པ་དེ་དག་ནི་ཅང་མ་གསུང་ཞིག་གང་དག་མི་བཟོད་པ་དེ་དག་ནི་གསུངས་ཤིག་དགེ་འདུན་གྱིས་བཟོད་ཅིང་གནང་ནས་དགེ་འདུན་
གྱིས་དགེ་སློང་མིང་འདི་ཞེས་བགྱི་བ་དགག་དབྱེ་བགྱིད་པར་བསྐོས་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །
   ༈     ཞེས་བྱས་ལ།  དགེ་འདུན་བཙུན་པ་རྣམས་གསན་དུ་གསོལ་

[045B] གལ་ཏེ་དགེ་འདུན་གྱིས་དུས་ལ་བབ་ཅིད་བཟོད་ན་དགེ་འདུན་གྱིས་གནང་བར་མཛོད་
ཅིག་དང། དེང་དགེ་འདུན་གྱི་དགག་དབྱེ་མཛད་དོ། །འདི་ནི་གསོལ་བའོ་ །དེ་ནས་རྩྭ་ངུར་བ་རིམ་བཞིན་བཀྲམ།    ༈   ཕྱག་བྱས་
ལ།  བསྟན་པ་རིན་པོ་ཆེའི་་དགག་དབྱེ་ལ་ཐུགས་གཏད་པར་ཞུ། ཞེས་ཙོག་པུར་འདུག་ལ་ཚེ་དང་ལྡན་པ་དགོངས་སུ་གསོལ། །དེང་དགེ་
འདུན་གྱི་དགག་དབྱེ་བཅོ་ལྔ་པ་ལགས་ཏེ། བདག་དགེ་སློང་ མིང་འདི་ཞེས་བགྱི་བའི་ཡང་དགག་དབྱེ་བཅོ་ལྔ་པ་ལགས་ན། བདག་
དགེ་སློང་ མིང་འདི་  ཞེས་བགྱི་བ་བདག་ལ་མཐོང་བ་དང་ཐོས་པ་དང་དོགས་པའི་གནས་གསུམ་གྱིས་དབྱར་གནས་པའི་དགེ་འདུན་ལ་དགག་
དབྱེ་བགྱིད་ཀྱིས། ཚེ་དང་ལྡན་པ་རྣམས་ཀྱིས་བདག་ལ་གདམས་སུ་གསོལ་།ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་

[046A]༄༅། །གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་གཟུང་དུ་གསོལ། ཐུགས་བརྩེ་བ་ཅན་ཚེ་དང་ལྡན་པ་རྣམས་
ཀྱིས་ཐུགས་བརྩེ་བའི་སླད་དུ། བདག་ལ་ཐུགས་བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན་ཆོས་བཞིན་འདུལ་བ་བཞིན་
སླར་བགྱིའོ།  །ཞེས་ལན་གསུམ་བརྗོད།  ཐབས་ལེགས་སོགས་བྱ།  ནད་པ་ངལ་བ་ལ་སོགས་པའི་སྐྱོན་བྱུང་ན་ལན་གཉིས་དང། དེ་ཙམ་གྱིས་ཀྱང་སྐྱོན་མི་ཁེགས་
ན་ལན་གཅིག་བརྗོད་པར་བྱའོ། །དེ་ནས་དགག་དབྱེ་བྱེད་པར་བསྐོས་པས་རང་རང་གི་དགག་དབྱེ་ནི། བསྐོས་པའི་ཟླ་བོ་ཡོད་ན་དེའི་མདུན་དུ་བྱ་ཞིང། མེད་ན་བྲལ་ན་གནས་
པའི་དགེ་སློང་གང་ཡང་རུང་བའི་མདུན་དུ་བྱའོ། །དེ་ནས་རྩྭའི་ཆུན་པོ་རྣམས་བསྡུས་ཏེ་འགྲེངས་ནས་འདུད་པ་དང་བཅས་པས་ཐལ་མོ་སྦྱར་ཏེ།     ༈   
རྣམས་གསན་དུ་གསོལ། འདི་ལྟར་གནས་འདི་ན་དབྱར་གནས་པའི་དགེ་སློང་འདི་སྙེད་ཀྱིས་དགག་དབྱེ་མཛད་ལགས་སོ།  །ཞེས་གོ་བར་

[046B]  ལེགས་པར་དགག་དབྱེ་མཛད་དོ། །ཤིན་ཏུ་དགག་དབྱེ་མཛད་དོ།  །ཞེས་བརྗོད་པར་བྱའོ་།དེའི་འོག་ཏུ་བསྐོས་
པས་རང་གི་རྫས་ཁབ་ཡན་ཆད་གང་ཡང་རུང་བ་ལག་ཏུ་ཐོགས་ཏེ་རྒན་རིམ་གྱི་མདུན་དུ་འདུག་ལ།  །    ༈   
དབྱར་གནས་པའི་དགེ་འདུན་ལ་དགག་དབྱེ་བགྱིར་རུང་ངམ།  ཞེས་བརྗོད་པའི་འོག་ཏུ་གྲལ་ལ་གནས་པ་རྣམས་ཀྱིས།  ལེགས་པར་རུང་ངོ། །ཤིན་
ཏུ་རུང་ངོ།  །དེ་ནས་བསྔོ་བ་དང་སྨོན་ལམ་སོགས་བྱའོ། །དེ་དག་ནི་སྤྱིར་བཏད་གི་ཆོ་ག་ཡིན་ལ། དམིགས་བསལ་གྱི་དབང་དུ་བྱས་ན་འཐའ་གྲོལ་ཅན་གྱི་རྐྱེན་ནམ་
ཆོས་ལྡན་གྱི་བྱ་བ་འགའ་ཞིག་གིས། དབྱར་ནང་དུ་འགྲོ་དགོས་ཤིང་དབྱར་ཁས་བླངས་ནས་གསོ་སྦྱོང་གཉིས་ཡན་ཆད་ཐལ་བར་གྱུར་ན། ཉ་ཤི་གཅིག་དང་བསྟུན་ནས་སྔར་བཞིན་དགག་
དབྱེ་བྱས་ཏེ་འགྲོ་བར་བྱའོ། །    ༈   པར་མི་ནུས་པ་ཉིད་ཡིན་ན། རང་གི་མིག་སྔའི་སྤྱོད་ཡུལ་དུ་གྱུར་བའི་དགེ་སློང་འོས་པ་ལ། ཚོགས་ཀྱི་

[047A]༄༅། །དགག་དབྱེས་ཕན་ཚུན་གོ་བར་བྱས་ཏེ་འགྲོ་བར་བྱའོ། །    ༈   ཆོ་ག་ནི།  ཚེ་དང་ལྡན་པ་དགོངས་སུ་གསོལ། དེང་དགེ་འདུན་གྱི་དགག་
དབྱེ་ལགས་ཏེ། བདག་དགེ་སློང་ མིང་འདི་  ཞེས་བགྱི་བའི་ཡང་དགག་དབྱེ་ལགས་ན། བདག་དགེ་སློང་ མིང་འདི་  ཞེས་བགྱི་བ་བདག་ལ། མཐོང་
བ་དང་ཐོས་པ་དང་དོགས་པའི་གནས་གསུམ་གྱིས། དབྱར་གནས་པའི་དགེ་འདུན་ལ་ཚོགས་པའི་དགག་དབྱེ་བགྱིད་ཀྱིས། ཚེ་དང་
ལྡན་པ་རྣམས་ཀྱིས་བདག་ལ་གདམས་སུ་གསོལ། ཚེ་དང་ལྡན་པ་རྣམས་ཀྱིས་བདག་ལ་རྗེས་སུ་བསྟན་དུ་གསོལ། ཚེ་དང་ལྡན་པ་རྣམས་
གྱིས་བདག་ལ་རྗེས་སུ་གཟུང་དུ་གསོལ། ཐུགས་བརྩ་བ་ཅན་ཚེ་དང་ལྡན་པ་རྣམས་ཀྱིས། ཐུགས་བརྩེ་བའི་སླད་དུ། བདག་ལ་ཐུགས་
བརྩེ་བར་མཛད་དུ་གསོལ། ལྟུང་བ་ཤེས་ཤིང་མཐོང་ན། ཆོས་བཞིན་འདུལ་བ་བཞིན་སླར་བགྱིའོ།  །ཞེས་ལན་གསུམ་བཟླས། ཐབས་ལེགས་

[047B] །འདི་བྱ་བའི་དུས་ནི་གསོ་སྦྱོང་གི་དུས་དང་བསྟུན་མི་དགོས་སོ། །ཆོས་གོས་རྣམ་གསུམ་དངོས་ཀྱི་བྱིན་རླབས་ནི། གྱིན་གྱིས་བརླབ་པའི་སྤྱོད་ལམ་དང་ཆོ་ག་ལ་སོགས་པ་ནི་ཡུལ་རྟེན་
གཉིས་ཀ་མཆིལ་ལྷམ་ཕུད། ཡུལ་ཕྱག་བྱ་བའི་འོས་བསླབ་པ་རྒན་པ་སོགས་ཡིན་ན་ཕྱག་གསུམ་བྱས་ལ།     ༈   དམ་པར་གྱུར་པ་
གནས་བརྟན་འདུལ་བ་འཛིན་པ་གོས་བྱིན་རླབས་ཀྱི་ཆོ་ག་ལ་ཐུགས་གཏད་པར་ཞུ།  གཉིས་ཀ་འགྲིང་སྟེ།  གནས་བརྟན་དགོངས་སུ་གསོལ་
བདག་དགེ་སློང་ མིང་འདི་  ཞེས་བགྱི་བའི་ཆོས་གོས་བགྱིས་ལགས་པ། རུང་བ་སྤྱད་པར་འོས་པ་འདི་ཆོས་གོས་སྣམ་སྦྱར་དུ་བྱིན་གྱིས་བརླབ་བོ། །
 ཞེས་ལན་གསུམ་བརྗོད།  ཐབས་ལེགས་བྱ།  དེ་བཞིན་དུ་ཆོས་གོས་  བླ་གོས་སུ་བྱིན་གྱིས་བརླབ་བོ།  །དེ་བཞིན་དུ་ཆོས་གོས་  མཐང་གོས་སུ་བྱིན་གྱིས་
བརླབ་བོ། །    ༈    སྣམ་སྦྱར་སོགས་དངོས་མེད་ན་སྣམ་སྦྱར་གྱི་རྒྱུར་དམིགས་ཤིང་རྒྱུ་ལ་སོགས་པའི་སྒོ་ནས་རུང་བ། ཕྱག་གསུམ་བྱས་ལ།།བསྟན་པ་རིན་པོ་ཆེའི་

[048A]༄༅། །གསལ་བྱེད་དམ་པར་གྱུར་པ་གནས་བརྟན་འདུལ་བ་འཛིན་པ་་ཐུགས་གཏད་པར་ཞུ། གནས་པ་རྟན་དགོངས་
སུ་གསོལ། བདག་དགེ་སློང་ མིང་འདི་  ཞེས་བགྱི་བའི་ཆོས་གོས་སྣམ་སྦྱར་དུ་བྱིན་གྱིས་བརླབ་བོ། །འཚལ་ན་སྣམ་ཕྲན་དགུ་པ་ལ་སོགས་
པར་བགྱི་སྟེ་གླེགས་བུ་ཕྱེད་དང་གསུམ་པ་ལ་སོགས་པར་བགྱིའོ། །བར་ཆད་མི་འབྱུང་ན་བཀྲུའོ། །བརྐྱང་ངོ། །དྲའོ། །སྡེབ་བོ། །ཟུང་
གདབ་པོ། །དྲུབ་བོ། །ཁ་བསྒྱུར་རོ། །ཡང་ན་འདི་ལ་ལྷན་ཐབས་སུ་གླན་ནོ། །རྐྱེན་ཇི་ལྟ་བ་བཞིན་དུ་བགྱི་སྟེ། ཆོས་གོས་འདི་ནི་རུང་བ་
སྤྱད་པར་འོས་པའོ།  །ཞེས་ལན་གསུམ་བརྗོད་བླ་གོས་ལ་  སྣམ་ཕྲན་བདུན་པ་དང་གླེགས་བུ་ཕྱེད་དང་གསུམ་པ།  མཐོང་གོས་ལ་  སྣམ་ཕྲན་ལྔ་པ་དང་
གླེགས་བུ་ཕྱེད་དང་གཉིས་པ་ སོགས་གཞན་གོང་བཞིན་ལ་ཐབས་ལེགས་དང་གཏང་རག་སོགས་བྱའོ། །    ༈   ཕྱག་གསུམ་བྱས་ལ་

[048B]  ཡུལ་རྟེན་གཉིས་ཀ་འགྲེང།  གནས་བརྟན་དགོངས་སུ་གསོལ། བདག་ མིང་འདི་
ཞེས་བགྱི་བའི་ཆོས་གོས་བགྱིས་ལགས་པར་རུང་བ་སྤྱད་པར་འོས་པ་འདི་ཆོས་གོས་སྣམ་སྦྱར་དུ་བྱིན་གྱིས་བརླབས་པ་ལས་དེ་ལྟར་བས་
ན་དངོས་པོ་དེ་སླར་དབྱུང་བར་བགྱིའོ།  །ལན་གསུམ།  བླ་གོས་དང་མཐར་གོས་ ཀྱང་དེ་བཞིན་དུ་དབྱུང་བར་བྱའོ། །ཐབས་ལེགས་སོགས་བྱ།    ༈   
བྱིན་རླབས་བྱ་ཚུལ་ནི། གནས་དེར་དགེ་སློང་བཞིར་མཚང་ན་གསོ་སྦྱོང་བྱིན་རླབས་བྱ་དགོས་པས་རེའི་ཚུལ་ནི། ཕྱག་གསུམ་བྱས་ལ།།བསྟན་པ་རིན་པོ་ཆེའི་གསལ་
བྱེད་་བྱིན་རླབས་ལ་ཐུགས་གཏད་པར་ཞུ། གནས་བརྟན་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ན་
བདག་དགེ་སློང་མིང་འདི་ཞེས་བགྱི་བའི་ཡང་གསོ་སྦྱོང་བཅོ་ལྔ་པ་ལགས་ཏེ། བདག་ མིང་འདི་  ཞེས་བགྱི་བའི་བར་ཆད་ཀྱི་ཆོས་རྣམས་ཡོངས་
་༄༅། །སུ་དག་གོ་ཞེས་བདག་མཆི་ན། བདག་ཡོངས་སུ་དག་པར་གནས་བརྟན་གྱིས་བཟུང་དུ་གསོལ། བདག་དགེ་སློང་
 མིང་འདི་  ཞེས་བྱ་བས་ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར་དེང་གསོ་སྦྱོང་བྱིན་གྱིས་བརླབ་བོ། །གང་གི་ཚེ་དགེ་འདུན་
ཚོགས་པ་རྙེད་པ་དེའི་ཚེ་དགེ་འདུན་དང་ལྷན་ཅིག་གསོ་སྦྱོང་རྒྱ་ཆེར་ཉམས་སུ་མྱོང་བར་བྱ་ཞིང། སོ་སོར་ཐར་པའི་མདོ་འདོན་པ་ཡང་གདོན་
པར་བྱའོ།  །ལན་གསུམ། ཐབས་ལེགས་བྱ། རང་གཅིག་བུ་ལས་མེད་ན། རྟེན་གྱི་དྲུང་དུ་ཕྱག་གསུམ་བཙལ་ཏེ།  ལྷ་དགོངས་སུ་གསོལ། དེང་དགེ་འདུན་
 གྱི་ཞེས་སོགས་བྱིན་རླབས་དང་འདྲ། དེ་ནས་རྐྱེན་དབང་གི་གོས་བྱིན་རླབས་བྱ་ཚུལ་ནི། ཆོས་གོས་རྣམ་གསུམ་ལུས་ནས་གནས་གཞན་དུ་ཞག་ཏུ་དབང་མེད་སྡོད་དགོས་བྱུང་ཚེ་
དང་པོ་སྔར་གྱི་ཆོས་གོས་རྣམ་པ་གསུམ་པོ་གོང་བཞིན་དབྱུང་ལ། གོས་གང་ཡང་རུང་བ་ཞིག་ལ་བྱིན་རླབས་བྱ་ཚུལ་ནི། ཕྱག་གསུམ་བྱས་ལ།  གནས་བརྟན་

[049B] བདག་དགེ་སློང་ མིང་འདི་  ཞེས་བགྱི་བས་ཆོས་གོས་སྣམ་སྦྱར་དུ་བྱིན་གྱིས་བརླབ་བོ།  །དེ་བཞིན་དུ་ཆོས་  གོས་བླ་གོས། ཆོས་གོས་
མཐང་གོས་ སོགས་འགྲེའོ། །དེ་ལྟར་ཀྱེན་དབང་གི་བྱིན་རླབས་བྱས་ནས་སང་ཉིན་སྣམ་སྦྱར་སོགས་དང་འཕྲད་པའི་ཚེ་རྐྱེན་དབང་གི་བྱིན་གྱིས་བརླབས་བ་ད་དབྱུང་ནས་སྣམ་སྦྱར་སོགས་
གོང་ལྟར་བྱིན་རླབས་བྱའོ། །    ༈   གསུམ་བཙལ་ནས་ཐལ་མོ་སྦྱར་ཙོག་ཙོག་བུར་འདུག་སྟེ།     ༈   ཐུགས་རྗེ་ཆེན་པོ་དང་ལྡན་པ་བདག་
ལ་དགོངས་སུ་གསོལ། དེ་རིང་གི་གནས་སྐབས་སུ། ཆོས་ལྡན་གྱི་བྱ་བ་དང། གཞན་གྱི་དོན་དུ། གླུ་གར་དང་རོལ་མོ་ལ་སོགས་པ་
བྱེད་དམ་བྱེད་དུ་གཞུག་པ་དང། མེ་ལ་རེག་པ་དང། རེག་ཏུ་གཞུག་པ་དང། རིན་པོ་ཆེ་ལ་རེག་པ་དང། རེག་ཏུ་གཞུག་པ་དང། ས་བོན་
བཅོམ་པ་དང། བཅོམ་དུ་གཞུག་པ་དང། སྐྱེས་པ་གཅོད་པ་དང་གཅོད་དུ་གཞུག་པ་དང། ལག་ཉེ་དང། མཚམས་བཙོས་དང། ཞག་

[050A]༄༅། །ལོན་དང། རྗེན་བཙོས་དང། གསོག་འཇོག་བྱས་པ་ཟ་བ་དང་བྱིན་ལེན་མ་བྱས་པར་ཟ་བ་དང། བསྙེན་པར་
མ་རྫོགས་པ་དང་ལྷན་ཅིག་ཏུ་འདོན་པ་ལ་སོགས་པ། མདོར་ན་དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་ལས། །དུས་དྲན་
བསྟེན་དུ་རུང་བ་རྣམས་ལ། སྟོན་པ་ཐུགས་རྗེ་ཅན་གྱིས་གནང་བར་མཛད་དུ་གསོལ། ། དགེ་སློང་གི་བསླབ་བྱའི་སྡོམ་ཚིག་བཞུགས་སོ་ ། །
ནམ་སྶརྦྦ་ཛྙཱ་ན་མུ་ནི་ཨིནྡྲ་ཡ། འགྲོ་བའི་བླ་མ་ཐམས་ཅད་མཁྱེན་པ་ཡི། །ཞབས་ཀྱི་པདྨོར་གུས་པས་ཕྱག་བྱས་ཏེ། །
ཕན་མཛད་དེ་ཡིས་བརྩེ་བས་བཅས་པ་ཡི། །སོ་ཐར་ཚུལ་ཁྲིམས་མཆོག་གི་བསྟེན་ཚུལ་བརྗོད། །དལ་འབྱོར་རྟེན་ཐོབ་རྒྱལ་བའི་བསྟན་
པ་ལ། །ཞུགས་ལ་ཡོངས་རྫོགས་པའི་དཔལ་ཐོབ་ནས། །ཕན་བདེའི་འབྱུང་གནས་བསླབ་པ་རིན་པོ་ཆེ། །གྲོགས་དང་བསམ་སྦྱོར་

[050B] །བསླབ་པ་ཡོངས་སྦྱོང་བདེ་བའི་རྐྱེན་བརྟེན་ནས། །འཚོ་བའི་སྲོག་ལས་ཀྱང་ནི་གཅེས་པར་བསྲུང། །དེའི་
ཕྱིར་མི་མཐུན་ཕྱོགས་རྣམས་ཤེས་བྱའི་ཕྱིར། །སྡེ་ལྔའི་ངོ་བོ་རགས་བཙམ་ཞིག་སྟོན། །རང་གཞན་རྨ་ཡི་སྒོ་གསུམ་གང་རུང་དུ་།བཅུག་
རེག་མྱོང་བ་བདག་གིར་བྱས་པ་དང། །མི་གཞན་གྱིས་བཟུང་རིན་ཐང་ཚང་བའི་དངོས། །བརྐུ་འམ་བརྐུར་བཅུག་ཐོབ་བློ་སྐྱེས་པ་དང། །མི་
འམ་མིར་ཆགས་གསོད་འདོད་ཅི་རིགས་པའི། །སྦྱོར་བའི་རྐྱེན་གྱིས་རང་སྔར་ཤི་བ་དང། །དེ་བཞིན་མི་ཆོས་བླ་མའི་བརྫུན་སྨྲས་པ། །ཐ་སྙད་
ལྔ་ལྡན་མིས་གོ་ཕམ་པའི་སྡེའོ། །    ༈   རང་གཞན་གྱི། །སྦྱོར་བས་ཁུ་བ་འབྱིན་པར་བྱེད་པ་དང། །བསྟེན་
རུང་བུད་མེད་ལུས་དང་དེ་འབྲེལ་ལ། །ཟག་བྱེད་ལས་གཞན་ལུས་གྱིས་རེག་པ་དང། །དེ་བཞིན་ཡུལ་དེར་མཚན་ཉིད་ལྔ་ལྡན་གྱི། །འཁྲིག་

[051A]༄༅། །ཚིག་སྨྲ་དང་འཁྲིག་པའི་བསྙེན་བཀུར་བསྔགས། །ལན་གསུམ་ཕྲིན་གྱིས་སྐྱེས་པ་བུད་མེད་གཉིས། །དབང་
པོ་གཉིས་སྤྲད་སྨྱན་ཡིན་མ་དག་གཞིར། །མ་གསོལ་ཚད་འདས་ཁང་པ་ཁང་ཆེན་བྱས། །ཕལ་ཆེར་གཡོགས་ཤིང་བསྐོར་ན་མཐར་
ཐུག་སྟེ། །ཞེང་དུ་ཕྱེད་བཅས་ཁྲུ་ནི་བཅུ་གཅིག་དང། །དེ་བཞིན་སྲིད་དུ་བཅོ་བརྒྱད་ཁང་པའི་ཚད། །ཁང་ཆེན་ཚོགས་ཀྱི་ཚད་ཡིན་
ཚད་དང་བྲལ། །བྱ་བྱེད་སྦྱར་ནས་དགེ་སློང་རྣམ་དག་ལ། །ཕམ་པས་སྐུར་འདེབས་གཞི་མེད་ལྷག་མ་དང། །བྱ་བྱེད་མ་སྦྱར་སྔར་
བཞིན་སྐུར་འདེབས་ནི། །བག་ཙམ་དགེ་འདུན་དབྱེན་གྱི་གཙོ་བོ་ལ། །བཞམས་བསྒོ་གསོལ་བཞིའི་ལས་ཀྱིས་ལྡོག་བྱས་ཀྱང། །མི་
གཏོང་མཐར་ཐུག་དབྱེན་གྱི་རྗེས་འགྲོ་དང། །ཁྱིམ་སུན་འབྱིན་དང་བཀའ་བློ་མི་བདེ་ལའང། །བཞམས་བསྒོ་གསོལ་བཞིས་མ་ཟློག་

[051B] །ཁྱིམ་སུན་འབྱིན་པ་གནས་དབྱུང་བྱས་པ་ལ། །སྐྲོད་བྱེད་དགེ་འདུན་རྣམས་ལ་སྨོད་པ་དང། །ཆོས་དང་མཐུན་པས་
ལྟུང་བ་གླེངས་པ་ལ། །དང་དུ་མི་ལེན་སྔོན་བཞིན་བཟློག་བྱས་ཀྱང། །མི་གཏོང་བཀའ་བློ་མི་བདེའི་ལྷག་མ་ཞེས། །འགྲོ་བའི་རྩ་ལག་ཕན་
པར་མཛད་པས་གསུངས། །    ༈   གོས། །བྱིན་རླབས་མ་འབྲེལ་འབྲེལ་ཡང་ཤན་ཞུགས་
པ། །ཞག་བཅུ་ལས་འདས་འཆང་དང་བྱིན་རླབས་ཅན། །ཆོས་གོས་རྣམ་གསུམ་བྲལ་ནས་ཞག་འདས་ཏེ། །སྐྱེ་རངས་ཤར་ཚེ་འབྲལ་
བའོ་ཁ་སྐོང་བའི། །རེ་བཅས་གོས་ཀྱང་བྱིན་གྱིས་མ་བརླབས་པར། །སོ་གཅིག་སྐྱ་རེངས་ཤར་ཚེ་ཟླ་འཇོག་གསུངས། །ཐ་སྙད་བརྒྱད་
ལྡན་དགེ་སློང་མ་དག་ལ། །གོས་རྙིང་འཁྲུར་བཅུག་ཟིན་ཚེ་འཁྲུར་འཇུག་དངོས། །བདག་ཉིད་གོས་དེས་ཕོངས་པ་མ་ཡིན་པར། །དེ་འདྲའི་

[052A]༄༅། །དགེ་སློང་མ་དང་ཐ་སྙད་ལྔ། །ལྡན་པའི་ཁྱིམ་པར་དག་གི་རིག་བྱེད་ཀྱིས། །གོས་བསླངས་ཐོབ་ན་ལེན་སློང་སྤང་པ་
གཉིས། །སློང་བར་རིགས་པས་ལྔ་ལྡན་ཁྱིམ་པ་ལས། །སྟོད་གཡོགས་སྨད་གཡོགས་ཟུང་ལེན་དེ་ལས་ལྷག་ཐོབ་པའི་བློ་སྐྱེས་སྤང་
བའོ་ཁྱིམ་པ་དང། །ཕོ་མོ་སོ་སོས་རང་ལ་བསྔོས་པའི་གོས། །འབུལ་ལོང་མེད་པར་བསླངས་ནས་ཐོབ་པའི་ཚེ། །སྤགས་དང་སོ་སོར་སྤགས་
ལེན་སྤང་བར་གསུངས། །སྦྱིན་བདག་ཕོ་ཉ་ཞལ་ཏ་གསུམ་ག་ཡང་།ཁྱིམ་པར་རིགས་གཅིག་གོས་ཀྱི་རིན་བསྐུར་བ། །བསྐུལ་བསྡད་
དྲུག་མཐར་བླངས་ན་མཐར་ཐུག་གྲུབ། །དཀོན་ཅིང་རིན་ཆེའི་སྲིན་པ་ལ་ཁོ་ན་དང། །བལ་ནག་འབའ་ཞིག་དང་ནི་དེ་ཆ་གཉིས། །བསྲེས་
པའི་གདན་གསུམ་གྲུབ་ཚེ་སྤང་བར་གསུངས། །སྟན་བཤམས་སྤྱད་པར་བཟོད་པ་ཡོད་བཞིན་དུ། །ལོ་དྲུག་ནང་དུ་གཉིས་པ་བྱེད་པ་དང། །

[052B] །བདེ་གཤེགས་མཐོ་གང་ཚད་ཙམ་མ་གླན་དང། །བལ་ཁུང་རྒྱང་གྲགས་ལྷག་ཙམ་འཁྱེར་བ་དང། །
མཚན་ཉིད་བརྒྱད་དང་ལྡན་པའི་དགེ་སློང་མ། །བལ་རྨེལ་འཇུག་དང་བྱིན་རླབས་མ་བྱས་བར། །གསེར་སོགས་རིན་པོ་ཆེ་དང་དེར་སྨོས་ལ་།རེག་
དང་རེག་འཇུག་བདག་གིར་བྱེད་པ་དང། །སྐྱེད་ཁ་འདོད་ཕྱིར་མངོན་མཚན་ཅན་བུན་དང། །ཉོ་ཚོང་བྱས་ཏེ་བསྐྱེད་ཁ་ཐོབ་པའོ། །བྱིན་གྱིས་མ་
བརླབས་ལྷུང་བཟེད་ཞག་བཅུ་འདས། །སྤྱད་བཟོད་ཡོད་བཞིན་ལྷུང་བཟེད་གཉིས་པ་གྲུབ། །རང་དོན་ཐགས་གླ་མི་སྟེར་འཐག་པ་བ་སྐྱེད། །
གོས་སོགས་དགེ་སློང་ལ་བྱིན་འཕྲོག་ཅིང་དབྲལ། །དབྱར་ནང་ཟས་མིན་རྙེད་པ་བདག་གིར་བཟུང། །དེ་བཞིན་དུས་ཀྱི་དགག་དབྱེའི་སྔོན་དང་
ཕྱིའི། །མཚམས་འདས་བགོ་སྔས་སྤོང་པ་འཕྱིས་པའོ། །དགེ་སློང་དགོན་པ་བ་ལ་འཇིགས་སོགས་སར། །སྣམ་སྦྱར་ཞག་དྲུག་འཕྲལ་གནད་

[053A]༄༅། །བདུན་པ་ཡི། །སྐྱ་རེངས་ཤར་ཚེ་འབྲལ་བའི་སྤང་བར་གསུངས་།རས་ཆེན་ཁས་ལེན་སྔ་མའི་ཟླ་གཅིག་གོང། །
བཙལ་དང་དགག་དབྱེ་གྲོལ་ནས་ཟླ་ཕྱེད་འོག་མ་སྦས་ཉེས་པ་བསྐྱེད་ཅེས་སྟོན་པས་གསུངས། །གང་ཟག་དགེ་འདུན་ལ་བསྔོས་བདག་
ཉིད་ལ། །བསྒྱུར་ཞིང་ཐོབ་པའོ་སྨན་བཞི་ཅི་རིགས་པ། །བྱིན་ལེན་མ་བཤིག་ཐུན་མཚམས་འདས་གྱུར་ན། །གསོག་འཇོག་ཅེས་པ་སྤང་
པ་སུམ་ཅུ་པའོ། །   ༈    །འདུ་ཤེས་བསྒྱུར་སྨྲས་གོ་བ་འདིར་བསྟན་བརྫུན། །དགེ་སློང་སྐྱོན་
བརྗོད་ཡུལ་ངེས་ངེས་པ་དང། །དགེ་སློང་མཐུན་པར་དབྱེ་ཕྱིར་ཕྲ་མ་ཡིས། །བརྡ་ཕྲད་ན་འོ་ཆོས་བཞིན་ཞི་བྱས་པའི། །རྩོད་པ་སྤོར་འདོད་
སླར་བསླང་སྐྱོ་སྔོགས་ཉིད། །ཉེ་མིན་ཐ་སྙད་ལྔ་ལྡན་ཁྱིམ་པ་མོར། །ཁྲིམས་གྲོགས་མེད་པར་ཚིག་དྲུག་ཆོས་སྟོན་དང། །དུས་དྲན་མ་

[053B] །ལྷན་ཅིག་རྗེས་སུ་དམ་ཆོས་འདོན་པ་དང། །དགེ་སློང་གཞན་གྱི་ཕམ་ལྷག་གནས་ངན་ལེན་།བརྗོད་པར་མ་
བསྐོས་མ་རྫོགས་བརྗོད་པ་དང། །མི་ཆོས་བླ་མ་ཐོབ་ཀྱང་དགོས་མེད་དུ། །མ་རྫོགས་འཕགས་མིན་སྨྲ་བར་དགེ་འདུན་གྱིས། །རིག་པར་
བསྔོས་ཀྱང་བཤེས་ངོར་བྱས་ཞེས་འཕྱ། །གསོ་སྦྱོང་ཚེ་ན་བསླབ་ཕྲན་ཁྱད་དུ་གསོད། །དུས་དྲན་རུང་བ་མ་བྱས་ས་བོན་རྣམས་།འཇོམས་
དང་དྲང་པོའི་དགེ་འདུན་ཞལ་ཏ་པར། །ཉེ་རིང་བྱས་ཞེས་འཕྱ་བར་བྱེད་པ་དང། །ཚུལ་བཞིན་འདྲི་ལ་གཞན་དུ་ལན་འདེབས་པ། །བསྒོ་བ་རྣར་
གཟོན་ཞེས་བྱའོ་ཆུང་འཛའ་བའི། །གནས་སུ་ཁྲི་སོགས་གནས་མ་ལ་བཤམས་པ་དང། །དེ་བཞིན་རྩ་དང་ལོ་མའི་གདན་བཏིངས་པ། །མ་
བསྡུས་མ་བཅོལ་ཞེ་དགུ་འདོམ་འདས་དང། །གཙུག་ལག་ཁང་སྔར་གནས་པའི་དགེ་སློང་དག་འཚེ་བས་སྒྲོད་དང་ཕྱིས་གནོན་ཞེས་བྱ་

[054A]༄༅། །གནོན། །ཐོག་སྲབ་ཁང་སྟེང་རྩབ་རྣོ་པའི་ཁྲིར། །ལྕིད་བཅས་འདུག་པ་འབྱུང་ཡིན་སྲོག་ཆགས་དང། །ལྡན་པའི་
ཆུ་སོགས་ཀྱིས་འདེབས་ཉིན་གཅིག་ལ། །རིམ་གསུམ་ལས་ལྷག་གཙུག་ལག་ཁང་བྱེད་དང། །མ་བསྐོས་ཉི་མར་དགེ་སློང་མར་ཆོས་
སྟོན། །བསྐོས་ཀྱང་དེ་རྒྱུན་ཉི་མ་ནུབ་ནས་སྐྱོང། །ཟས་གོས་ཕྱིར་མིན་དེ་དོན་ཆོས་སྟོན་ཞེས། །སྨྲ་དང་ཐ་སྙད་བརྒྱད་ལྡན་དགེ་སློང་
མའི། །ཆོས་གོས་བཟོ་དང་དེ་ལ་ཆོས་གོས་སྟེར། །ཁྲིམས་གྲོགས་མེད་པར་དེ་འདྲའི་དགེ་སློང་མ། །དང་བཅས་བསྐམ་དང་ཆུ་ནང་རྒྱང་
གྲགས་འདས། །དེ་བཞིན་དབེན་པར་འདོམ་གང་ནང་ཉིད་དུ། །དེ་འདྲའི་དགེ་སློང་མ་དང་འདུག་འགྲེང་དང། །དགེ་སློང་མ་ཡིས་བདེན་
པ་མ་ཡིན་པའི། །ཡོན་ཏན་བརྗོད་ནས་སྦྱོར་བཅུག་ཟས་ཟ་བའོ། །དགོས་མེད་ཉིན་གཅིག་ཁྱིམ་གཉིས་ཡང་ཡང་ཟ། །མུ་སྟེགས་སྦྱིན་

[054B]ཟས་གཉིས་ཟ་དང་ཅི་བདེ་ཉེ་མིན་པའི། །ཁྱིམ་ལས་འབྲིད་ཚད་དོ་ལྷག་ཕྱེ་ལེན་དང། །དུས་རུང་ཟས་
སྤངས་ལྷག་པོར་མ་བྱས་པ། །དུས་རུང་བཟའ་བ་བཅའ་དང་སྤངས་པ་ལ། །དེ་འདྲ་སྟོབ་དང་མཚམས་ནང་འདུས་པ་ལས། །དགོས་མེད་དགེ་
སློང་བཞིར་ཡོངས་འདུས་ཟ་ཡིན། །དུས་རུང་དུས་མིན་ཟ་དང་གསོག་འཇོག་ཟ། །སྨན་བཞི་བྱིན་ལེན་མ་བྱས་མིད་པ་དང། །ཉེ་དང་ཅི་བདེར་
མིན་ལས་བཟང་ཟས་ལེན། །སྲོག་ཆགས་ལྡན་པའི་ཆུར་སྤྱད་ཤི་གྲངས་མཚུངས། །ཁྱིམ་པ་ཕོ་མོ་ཉལ་གཤོམ་ཤེས་བཞིན་དུ། །འདུག་
འགྲེང་གཅེར་བུ་ཕོ་མོར་ཟས་བྱིན་དང། །གོ་མཚོན་ཐོགས་པ་བརྒྱད་ཡན་དམག་ལ་བལྟ། །དོན་མེད་དམག་ནང་ཞག་གཉིས་ལས་འདས་
དང། །གཡུལ་བཤམས་དཀྲུག་དང་རྙོག་པའི་སེམས་དག་གིས། །དགེ་སློང་དག་ལ་བརྡེག་དང་བརྡེག་གཟས་དང། །དགེ་སློང་གཞན་གྱི་

[055A]༄༅། །ཕམ་ལྷག་གནས་ངན་ལེན། །ཤེས་བཞིན་དགོས་པ་མེད་བཞིན་བཅབས་པའོ། །བདེ་བར་གནས་པའི་དགེ་སློང་
ཟས་གཅོད་དང། །དུས་དྲན་མ་བྱས་མེར་རེག་རེག་འཇུག་པ། །དགེ་འདུན་ལས་ལ་འདུན་ཕུལ་སླར་ལེན་དང། །མ་རྫོགས་ཞག་གསུམ་
ཉལ་ནས་སྐྱ་རེངས་ཤར། །སྡིག་ལྟའི་ཆོས་སྨྲ་རྣམ་པ་ལྔས་ལྡོག་ཀྱང། །མི་གཏོང་པའོ་དེ་འདྲ་བསྐྲད་པ་ལ། །གཏམ་སྨྲ་བ་དངྣྡྒེ་ཚུལ་
བསྙིལ་བ་སྡུད། །མི་རུང་ཁ་དོག་མ་བསྒྱུར་གོས་འཆང་དང། །དུས་དྲན་མ་བྱས་རིན་ཆེན་རིགས་སོགས་ལ། །རེག་ཅིང་རེག་ཏུ་འཇུག་དང་ཚ་
བའི་དུས། །མིན་པར་ཟླ་ཕྱེད་ནང་དུ་ཁྲུས་བྱེད་དང། །བསམས་བཞིན་དུད་འགྲོ་གསོད་དང་དགེ་སློང་ལ། །དགེ་སློང་མིན་ཞེས་འགྱོད་པ་
བསྐྱེད་པ་དང། །གཡའ་འདོད་ག་ག་ཚིལ་བྱེད་སོར་མོ་ཡིན། །ཕྱར་གཡེང་ལྟེ་བ་ནུབ་པའི་ཆུ་ནང་རྩེ། །གཉེན་མིན་བུད་མེད་ལྷན་ཅིག་

[055B] །མི་སྡུག་གཟུགས་ཀྱིས་དགེ་སློང་སྡངས་བྱེད་དང། །བརྐུ་སེམས་ཡིད་གཅུགས་མིན་པར་དགེ་སློང་གི་
གོས་སོགས་སྤེད་དང་རང་གིས་དགེ་སློང་ལ། །བྱིན་པའི་གོས་སོགས་གདེང་མེད་ལོངས་སྤྱོད་དང། །དགེ་སློང་གཞི་
མེད་ལྷག་མའི་སྐུར་འདེབས་དང། །གྲོགས་མེད་བུད་མེད་འགྲོགས་ནས་རྒྱང་གྲགས་འདས། །ཤེས་བཞིན་རྐུན་སོགས་ངན་པ་
དང་བསྡེབས་ནས། །རྒྱང་གྲགས་འདས་དང་ཉི་ཤུ་མ་ལོན་པར་།རྫོགས་པར་བསྙེན་དང་ས་བརྐོ་བརྐོར་འཇུག་དང། །མགྲོན་བོས་དུས་
འདས་ངེས་མེད་ཟླ་བ་བཞི། །འདས་ནས་ཟ་དང་བསླབ་ཕྱིར་བསྒོ་བ་ལྡོག་རྩོད་སེམས་ཉན་རྣ་བྱས་དོན་གོ་བ་དང། །ལས་ལ་འདུས་ནས་
མ་རྫོགས་མ་སྨྲས་འགྲོ། །དགེ་འདུན་གནས་བརྟན་དགེ་སྐོས་སྟོན་པའི་བཀའ། །ཆོས་ལྡན་འགལ་བྱས་མྱོས་འགྱུར་འཐུང་བ་དང། །ཕྱེད་

[056A]༄༅། །ཡོལ་སྐྱ་རེངས་མ་ཤར་དུས་མིན་དུ། །མ་སྨྲས་གྲོང་དུ་འགྲོ་དང་སྦྱིན་བདག་གིས། །མདགས་བཞིན་དགེ་འདུན་སྤྱན་དྲངས་
མ་ཡོལ་བར། །བྲི་མས་ཞེས་མ་བརྗོད་གྲོང་གཞན་རྒྱུ་བ་ནི། །ཟས་བཅས་རྒྱལ་པོའི་ཕོ་བྲང་མཚན་འགྲོ་དང། །མདོ་འདོན་ཚེ་ནས་བརྐོ་མེ་རེག་
ལ། །ལྟུང་བདག་གདོད་ཤེས་ཞེ་སྨ་བ་དང། །བ་སོ་སོགས་ཀྱི་ཁབ་རལ་བྱས་བྱེད་བཅུག་ཁྲུ་གང་ལས་ལྷག་འཇུག་མིན་ཁྲི་རྐང་བྱེད། །དགེ་འདུན་
གནས་མལ་ཤིང་བལ་གྱིས་འགེངས་བདལ། །གདིང་བ་གཡན་པ་དགབ་པ་རས་ཆེན་གསུམ། །ཚད་ལས་ལྷག་པར་བྱེད་དང་སྟོན་པ་ཡི། །
སྐུ་ཚད་མི་ལྡན་བདེ་གཤེགས་ཆོས་གོས་བྱེད། །ལྟུང་བྱེད་འབའ་ཞིག་དགུ་བཅུར་གསུངས་པ་ཡིན། །    ༈   
ལེན་དང། །ཁྱིམ་དུ་བསྐོ་བཤམ་ལོག་བྱེད་དགེ་སློང་མ། །མ་ཟློག་ཟས་ཟ་བསྡམས་པའི་ཁྱིམ་ལས་ཟས། །ལེན་དང་འཇིགས་བཅས་མ་

[056B] །བླངས་ཏེ་ཟ་བསོ་སོར་བཤགས་པར་གསུངས།། །མཐང་གོས་ཟླུམ་པོར་མ་བགོས་བརྩེངས་དང་འཇོལ། །གླང་སྣ་ལྟར་
ནར་སྟེབ་ཕུར་སྦྲུལ་མགོ་ཡི། །གདེངས་ཀ་ལྟར་འཕྱང་ཤམ་ཐབས་རྣམ་པ་བདུན། །ཟླུམ་པོར་མ་བགོས་བརྩེངས་འཇོལ་སྟོད་གཡོགས་གསུམ་
དྲན་ཤེས་མ་བསྡམས་ཆོས་གོས་ཚུལ་བཞིན་དུ། །མ་བགོས་འདུ་འཛི་ཅ་ཅོ་ཕར་གཡེང་བལྟ། །གཉའ་ཤིང་གང་ཙམ་མི་བལྟ་ཉེས་བྱས་ལྔ། །
མགོ་གཡོགས་ཆོས་གོས་བརྫེས་དང་ཕྲག་གཉིས་གཟར། །ལག་གཉིས་གཉའ་དང་ལྟག་པར་བསྣོལ་བ་ལྔ། །མཆོངས་དང་བརྐྱངས་བསྐུམས་
ཙོག་པུ་བྲང་གིས་འགྲོ། །གྲུ་བརྒྱངས་འགྲོ་དང་ལྔའོ་མགོ་བོ་བསྒྱུར། །ལུས་གཅུ་ལ་གང་བྱུག་དཔུང་སྦྲད་ལག་སྦྲེལ་འགྲོ། ཁྱིམ་པས་མ་བསྒོ་
མ་བརྟགས་ལྕིང་ཕབ་བསྡད། །རྐང་སྟེང་རྐང་པ་བརླ་སྟེང་བརླ་དང་ནི། །ལོང་སྟེང་ལོང་པུ་ཁྲི་འོག་རྐང་པ་བཅུག་རྐང་པ་སོ་སོར་བརྐྱངས་དང་

[057A]༄༅། །ལ་་བརྟེན། །ཏིང་ངེ་འཛིན་གྱི་དོན་མི་འཚོལ་། །བསམ་གཏན་སྒྲིབ་་པ་སྤོང་མི་བྱེད། །བསམ་གཏན་རོ་ལ་ཡོན་ཏན་་ལྟ། །
ཉན་ཐོས་ཐེག་པ་སྤོང་་བར་བྱེད། །རང་ཚུལ་ཡོད་བཞིན་དེ་ལ་་བརྩོན། །བརྩོན་མིན་ཕྱི་རོལ་བསྟན་བཅོས་་བརྩོན། །བརྩོན་པར་བྱས་ཀྱང་དེ་
ལ་་དགའ། །ཐེག་པ་ཆེན་པོ་སྤོང་བར་་བྱེད། །བདག་ལ་བསྟོད་ཅིང་གཞན་ལ་་སྨོད། །ཆོས་ཀྱི་དོན་དུ་འགྲོ་མི་་བྱེད། །དེ་ལ་སྨོད་་དང་ཡིག་གེ་
རྟེན། །དགོས་པའི་གྲོགས་སུ་་འགྲོ་མི་བྱེད། །ནད་པའི་རིམ་གྲོ་བྱ་བ་་སྤོང། །སྡུག་བསྔལ་སེལ་བར་་མི་བྱེད་དང། །བག་མེད་རྣམས་
་ལ་རིགས་མི་སྟོན། །བྱས་ལ་ལན་དུ་་ཕན་མི་འདོགས། །གཞན་གྱི་མྱ་ངན་སེལ་་མི་བྱེད། །ནོར་འདོད་པ་ལ་་སྦྱིན་མི་བྱེད། །འཁོར་
་རྣམས་ཀྱི་ནི་དོན་མི་བྱེད། །གཞན་གྱི་བློ་དང་མཐུན་་མི་འཇུག་།ཡོན་ཏན་བསྔགས་་པ་སྨྲ་མི་བྱེད། །རྐྱེན་དུ་འཚམ་་པར་ཚར་མི་

[057B] །རྫུ་འཕྲུལ་སྡིག་སོགས་མ་བྱིས་་དང། །གཞན་ལ་ཆོས་དང་ཟང་ཞིང་གིས། །སྐྱོང་བར་འོས་པ་མ་བསྐྱངས་དང། །གཞན་གྱི་གནོད་པ་ཁོ་ན་
འཛིན་ཞིང། །རིས་སུ་བཅད་ནས་ཆགས་སྡང་བྱེད། །དམ་པ་མ་བསྟེན་ཐོས་བསམ་དོར། །ཟས་གོས་སོགས་ལ་སྤྱོད་པའི་ཚེ། །གཞན་དོན་བསམ་
པས་མ་ཟིན་དང། །ཆོས་སྤྱོད་ཀུན་ལ་སེམས་བསྐྱེད་ཀྱིས། །མ་ཟིན་ནག་ཆོས་མ་སྤང་ཞིང། །དཀར་ཆོས་བཞི་ལ་མ་བསླབ་དང། །གཞན་དོན་
བརྩོན་པར་མ་བྱས་སོགས། །འགྲོ་ཀུན་མགྲོན་དུ་གཉེར་པ་ལས། །བསླུས་པའི་ཉེས་ལྟུང་མཐའ་ཡས་པ། །སྔོན་བྱས་མཐའ་དག་མཐོལ་ཞིང་
བཤགས། །ད་ནི་སྲོག་དང་བསྔོས་ཏེ་བསྲུང།  །ཞེས་བྱང་སེམས་དང་   ༈        ༈   སྤྱན་
སྔ་རུ། །ཁས་བླངས་དམ་ཚིག་སྡོམ་པ་ཞེས། །དངོས་གྲུབ་ཀུན་གྱི་གཞིར་གྱུར་བ། །དེ་དང་འགལ་བྱས་ལྟུང་པ་ནི། །དཔལ་ལྡན་བླ་མ་དམ་པ་་

[058A]༄༅། །འདོམས་སྣང་བ། །འདུག་པའི་ཉེས་པ་རྣམ་པ་དགུར་གསུངས་སོ་།ལེགས་པར་མ་བླངས་མུ་དང་ཁ་ད་ཆད། །འབྲས་
ཆན་ཚོད་མ་མཉམ་བླངས་མཐར་ཆགས་མིན། །ཡིད་མ་གཏད་པར་བླངས་དང་བཟའ་བཅའ་ནི། །མ་འོངས་ལྷུང་བཟེད་བཟེད་དང་འབྲས་
ཆན་དང། །ཚོད་མ་ཅི་རིགས་ལྷག་འདོད་ཕན་ཚུན་འགེབས། །ཟས་སྟེང་ལྷུང་བཟེད་བཟེད་དང་རྣམ་པ་བརྒྱད། །ཚུལ་མཐུན་མ་ཟོས་ཧ་
ཅང་ཁམ་ཆུང་ཆེས། །རིན་མིན་ཟས་མ་འོངས་པར་གདངས་བཀད་སྨྲ། །ཙུག་ཙུག་ཅག་ཅག་ཧུ་ཧུ་ཕུ་ཕུ་དང། །ལྕེ་ཕྱིར་ཕྱུང་སྟེ་ཟ་བའི་ཉེས་
བྱས་ལྔ། །འབྲུ་ནས་རེ་རེ་ཟ་དང་ཟས་ལ་འཕྱ། །མཁུར་བ་གཡས་གཡོན་སྤོ་དང་རྐན་སྒྲ་ཏོག་ །ཁམ་འཕྲོ་བཅད་ནས་ཟ་པ་རྣམ་པ་ལྔ།།
བལྡག་དང་འབྱོག་དང་ལག་སྤྲུག་ལྷུང་བཟེད་བསྐྱོམ། །མཆོད་རྟེན་འདྲ་བའི་ཟས་གཞོམ་རྣམ་པ་ལྔ། །གཞན་གྱི་ལྷུང་བཟེད་པ་འཕྱ་

[058B] །ལག་པས་ཆུ་སྣོད་རེག་དང་ཟས་བཅས་ཆུས། །དགེ་སློང་ལ་འཐོར་ཁྱིམ་བདག་མ་དྲིས་པར། །ཅི་བདེར་འབགས་ཆུ་འདོར་དང་
རྣམ་པ་བཞི། །ལྷག་མ་ནང་བླུག་གཞི་མེད་གང་གཡང་དཀན་།གཟར་པོར་འཇོག་དང་འགྲོང་དང་དེ་གསུམ་དུ། །བྱི་དོར་བྱེད་དང་རྒྱུན་
ཕྱོགས་ལྡོག་བྱས་ནས། །ཆུ་བཅུ་ལྷུང་བཟེད་ལ་བརྟེན་བཅུ་ཕྲ་།འདུག་འགྲེང་ཉལ་སྟན་མཐོ་བཟང་མདུན་ལམ་དབུས། །མགོ་
གཡོགས་བརྗེས་གཟར་ལག་གཉིས་གཉའ་ལྟག་བསྣོལ། །ངོ་ཀེར་ཅན་དང་ཞྭ་གྱོན་ཅོད་པན་དང། །ཕྲེང་བ་བཅིངས་དང་ཐོང་དཀྲིས་རྟ་གླང་
ཞོན། །ཁྱོགས་ལྷམ་འཁར་གདུགས་མཚོན་རལ་དགྲ་ཆ་ཐོགས། །གོ་ཆ་གྱོན་པ་རྣམས་ལ་ཆོས་བཤད་པ། །དག་ལ་ཉེས་བྱས་དྲུག་ལྷག་
བཅུ་ཕྲག་གཉིས། །འགྲེང་དང་ཕྱོགས་ཀུན་ཆུ་དང་རྩྭ་སྔོན་གྱིས། །ཁེབས་པ་མ་གཏོགས་དེར་ནི་བཤད་གཅི་འདོར། །དགོས་མེད་འདོམ་

[059A]༄༅། །གང་ཚད་ལས་མཐོ་བ་ཡི། །ཤིང་ལ་འཛེག་པར་མ་གནང་ཉེས་བྱས་གསུངས། །དེ་ལྟར་སྟོན་པས་ཐུགས་བརྩེས་
བཅས་པ་ཡི། །བསླབ་བའི་མི་མཐུན་ཕྱོགས་རྣམས་ཤེས་བྱས་ཏེ། །རང་ལ་གཅེས་པས་སྲོག་ལྟར་སྲུངས་ཤིག་ཅེས། །ཀུན་ལ་ཆོས་ཀྱི་
རྒྱལ་མཚན་གསོལ་བ་འདེབས། །འདིར་འབད་དགེ་ཚོགས་སྟོན་ཀའི་ཟླ་ཟེར་འབུམ་།འཐུངས་པའི་ཀུནྡ་ལྟ་བུར་དཀར་བ་དེ། །ཡང་
ཡང་དྲིན་གྱིས་བསྐྱངས་པའི་འགྲོ་ཀུན་གྱིས། །རྣམ་འདྲེན་འགྲོ་བའི་རྩ་ལག་ཐོབ་ཕྱིར་བསྔོ། །བདག་ཀྱང་འབྱོན་འགྱུར་བསྐལ་བཟང་
ལྷ་དང་མིའི། །རྣམ་འདྲེན་བདེ་གཤེགས་ཀུན་གྱི་བསྟན་པ་ཡི། །ནང་མཛོད་འདུལ་བ་འཛིན་པའི་གཙོར་གྱུར་ནས། །རྒྱལ་བའི་མཛད་
པ་མ་ལུས་བསྒྲུབ་གྱུར་ཅིག་ །ཅེས་པ་འདི་ནི་རྗེ་བཙུན་བློ་བཟང་ཆོས་ཀྱི་རྒྱལ་མཚན་གྱིས་མཛད་པའོ།། །།   ༈   

[059B]     ༈    །སྤྱན་སྔར་ཁས་བླངས་དམ་བཅས་པའི། །རྒྱལ་སྲས་སྡོམ་པའི་མི་མཐུན་
ཕྱོགས། །རྩ་བའི་ལྟུང་བ་བཅོ་བརྒྱད་ནི། །རྙེད་དང་བཀུར་སྟིར་ཆགས་པ་ཡིས། །བདག་བསྟོད་གཞན་ལ་སྨོད་པ་་དང། །སྡུག་བསྔལ་མགོན་
མེད་གྱུར་པ་ལ། །སེར་སྣས་ཆོས་ནོར་མི་སྟེར་རེ་་དང། །གཞན་གྱིས་བཤགས་ཀྱང་མི་ཉན་པར། །ཁྲོས་ནས་གཞན་ལ་འཚོག་པ་་དང་ཐེག་
པ་ཆེན་པོ་སྤོད་བྱེད་ཅིང། །དམ་ཆོས་འདྲར་སྣང་སྟོན་་པའོ། །དཀོན་མ་ཚིག་ །དམ་པའི་ཆོས་ནི་སྤོང་བྱེད་བ་།།
ཚུལ་ཁྲིམས་འཆལ་པའི་དགེ་སློང་ལའང། །ངུར་སྨྲིག་འཕྲོག་དང་བརྡེག་པ་དང། །བཙོན་རང་འཇུག་པར་བྱེད་པ་དང། །རབ་ཏུ་བྱུང་ལས་
ཕབ་པ་དང། །མཚམས་མེད་ལྔ་པོ་བྱེད་་པ་དང། །ལོག་པར་ལ་འཛིན་པ་་དང། །གྲོང་ལ་སོགས་པ་འཇིག་པ་་དང། །བློ་སྦྱང་མ་བྱས་

[060A]༄༅། །སེམས་ཅན་ལ། །སྟོང་པ་ཉིད་ནི་བརྗོད་་པ་དང། །སངས་རྒྱས་ཉིད་ལ་ཞུགས་པ་དག་རྫོགས་པའི་བྱང་ཆུབ་
བཟློག་པ་དང། །སོ་སོར་ཐར་པ་ཡོངས་སྤངས་ཏེ། །ཐེག་པ་ཆེ་ལ་སྦྱོར་བ་དང། །སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་
བ་མིན་ཞེས་འཛིན། །ཕ་རོལ་དག་ཀྱང་འཛིན་འཇུག་་དང། །རང་གི་ཡོན་ཏན་བརྗོད་པ་དང། །རྙེད་པ་དང་ནི་བཀུར་སྟི་དང། །ཚིགས་
བཅད་རྒྱུ་ཡིས་གཞན་སྨོད་་དང། །བདག་ནི་ཟབ་མོ་བཟོད་པའོ་ཞེས་།ལོག་པར་ཉིད་ནི་སྨྲ་བ་་དང། །དགེ་སྦྱོང་ཆད་པས་གཅོད་འཇུག་དང་
དཀོན་མཆོག་གསུམ་གྱི་སྦྱིན་བྱེད་དང། །སྦྱིན་པ་ལེན་པར་བྱེད་པ་་དང། །ཞི་གནས་འདོར་བར་བྱེད་པ་དང། །ཡང་དག་འཇོག་གི་ལོངས་
སྤྱོད་རྣམས། །ཁ་ཏོན་བྱེད་ལ་སྦྱིན་པ་་དང། །བྱང་ཆུབ་སེམས་གཉིས་སྤང་བ་སོགས། །རྩ་ལྟུང་ཀུན་དང་ཉེས་བྱས་ཀྱང། །དཀོན་མཆོག་

[060B] །འདོད་པའི་སེམས་ཀྱི་རྗེས་སུ་འཇུག་་རྒན་པ་རྣམས་ལ་གུས་་མི་བྱེད། །དྲིས་པ་ལ་ནི་ལན་་འདེབས། །མགྲོན་
པོས་བདག་གིར་མི་བྱེད་་པ་དང། །གསེར་ལ་སོགས་པ་ལེན་མི་བྱེད། ་ཆོས་འདོད་པ་ལ་སྦྱིན་མི་བྱེད། །ཚུལ་ཁྲིམས་འཆལ་རྣམས་ཡལ་བར་
འདོར༑ །ཕ་རོལ་དད་ཕྱིར་སློབ་་མི་བྱེད་། །སེམས་ཅན་དོན་ལ་བྱ་བ་་ཆུང། །སྙིང་བརྩེར་བཅས་པར་མ་བྱས་་དང། །འཚོ་བ་ལོག་པ་དང་དུ་་
ལེན༑ ༑འཕྱར་ནས་རབ་ཏུ་རྒོད་ལ་སོགས་། །འཁོར་བར་གཅིག་པུ་བགྲོད་པར་སེམས་། །གྲགས་པ་མ་ཡིན་མི་སྤོང་དང་། །ཉོན་མོངས་བཅས་
ཀྱང་འཆོས་མི་བྱེད་། །གཤེ་ལ་ལན་དུ་གཤེ་ལ་སོགས་། །ཁྲོས་པ་རྣམས་ནི་ཡལ་བར་་འདོར། །ཕ་རོལ་ཤད་ཀྱིས་ཆགས་་པ་སྤོང་།ཁྲོ་
བའི་སེམས་ཀྱི་རྗེས་སུ་འཇུག་།རྙེད་བཀུར་འདོད་ཕྱིར་འཁོར་རྣམས་་སྡུད་།ལེ་ལོ་ལ་སོགས་སེལ་་མི་བྱེད། །ཆགས་པས་བྲེ་མོའི་གཏམ་

[061A]༄༅། །ལ༑ ༑ཉིན་རེ་བཞིན་དུ་དུས་དྲུག་ཏུ། །མཎྜལ་མེ་ཏོག་བཅས་ཕུལ་ནས། །ཕྱག་ནི་འཚལ་བར་མ་བྱས་དང། །དཔོན་
སློབ་འབྲེལ་པ་མ་བརྟགས་པར། །ཆོས་ལ་ཉན་བཤད་བྱས་པ་དང། །བླ་མ་ལ་བརྙས་སྨད་པ་དང། །བླ་མའི་ཐུགས་ནི་དཀྲུགས་པ་དང་
ཡིད་འོང་ཡོན་ནི་མ་ཕུལ་དང། །རྟག་ཏུ་དམ་ཚིག་མ་བསྲུངས་དང་།རྟག་ཏུ་བདེ་གཤེགས་མ་མཆོད་དང། །རྟག་ཏུ་བླ་མ་མ་མཆོད་དང།།
བླ་མ་དང་ནི་རྡོ་རྗེ་འཛིན། །ཐ་དད་པར་ནི་བསམ་པ་དང། །བླ་མའི་གྲིབ་མ་ལྷམ་དང་སྟན། །བཞོན་པ་སོགས་ལ་འགོམས་པ་དང། །བཀའ་
བསྒོ་གུས་པས་མ་ཉན་དང། །མི་ནུས་བཤད་སྦྱང་འོས་པ་ལ། །བཤད་སྦྱང་དག་ནི་མ་བྱས་དང། །བླ་མའི་རྫས་ལ་སྲོག་བཞིན་དང།།
འཁོར་ལ་གཉེན་བཞིན་མ་བསམ་དང། །དྲུང་དུ་མལ་སྟན་ལ་འདུག་དང། །བསྒོ་བ་མ་ཐོབ་སྔོན་འགྲོ་དང། །བླ་མ་ལས་སྔར་སྟན་གྱི་སྟེང།།

[061B] །བླ་མ་བཞེངས་ཚེ་ཉལ་དང་འདུག་བཞུགས་པ་དག་ན་ཉལ་བ་དང། །བླ་མའི་དྲུང་དུ་མཆིལ་མ་སོགས་
དོར་དང་རྐང་པ་རྐྱོང་བ་དང། །འཆག་དང་ཁ་སྟོབས་འགྱེད་པ་དང། །ཡན་ལག་མཉེ་དང་གར་དག་དང། །གླུ་དང་རོལ་མོ་བྱས་པ་དང། །བྲེ་མོའི་
གཏམ་རྣམས་སྨྲས་པ་དང། །ལྡང་འདུག་གུས་པར་མ་བྱས་དང། །བླ་མའི་དྲུང་དུ་ལུས་བཅུ་དང། །ཀ་བ་སོགས་ལ་བརྟེན་པ་དང། །སོར་
མོའི་ཚིགས་ནི་འཐེན་པ་དང། །དྲིལ་ཕྱི་སྐུ་མཉེ་ལ་སོགས་ལ། །ཐོག་མཐར་ཕྱག་ནི་མ་བྱས་དང། །ཞལ་སྔར་ལྡན་པ་མ་སྦྱར་བར་།བླ་མའི་
མཚན་ནས་སྨོས་པ་དང། །གཞན་དག་གུས་པར་བྱ་བའི་ཕྱིར། །ཁྱད་པར་ཅན་གྱི་ཚིག་མ་བརྗོད། །རྒོད་དང་ལུད་པ་ལ་སོགས་ལ། །ལག་
པས་ཁ་ནི་མ་བཀབ་དང། །བྱ་བ་ཟིན་ནས་འཇམ་པ་ཡི། །ཚིག་གི་བརྡ་ནི་མ་སྦྱར་དང། །མདུན་དུ་དུལ་བས་མི་འདུག་དང། །གོས་སོགས་

[062A]༄༅། །ཚུལ་ནི་མ་བསྡམས་དང། །གསང་སྔགས་དམ་ཆོས་ཉན་པའི་ཚེ། །པུས་བཙུགས་ཐལ་མོ་སྦྱར་བྱས་ནས། །གསོལ་
བ་ལན་གསུམ་མ་བཏབ་དང། །ང་རྒྱལ་སྒེག་ཆོས་ཀུན་སྤངས་ནས་།དུལ་ཞིང་བག་ཡོད་མ་བསྟེན་དང། །བླ་མས་གནང་བ་མཐོང་ཐོབ་པར།།
བླ་མ་གནས་པའི་ས་ཕྱོགས་དེར། །རབ་གནས་དཀྱིལ་འཁོར་སྦྱིན་སྲེག་དང། །སློབ་མ་སྡུད་དང་འཆད་པ་དང། །བླ་མའི་སློབ་མ་སློབ་མར་
བྱས༑ །སྤྱན་འབྱེད་སོགས་ལ་ཅི་ཐོབ་པ། །དེ་ཀུན་བླ་མར་མ་ཕུལ་དང་།དེ་ཡིས་བསྟབས་པ་བླངས་ནས་ནི། །གཞན་ལ་ཅི་བདེར་མ་བྱས་དང།།
སློབ་དཔོན་ལ་ནི་གང་ཕུལ་དང། །བླ་མས་ཀྱང་ནི་གང་སྩལ་བ་།དེ་ལ་བཏུད་དེ་ལག་གཉིས་ཀྱིས། །ལེན་པ་སོགས་ནི་མ་བྱས་དང། །བླ་མའི་
དྲུང་དུ་གཞན་དག་གིས། །ཕྱག་སོགས་བྱེད་པ་མ་བཟློག་དང། །རང་གི་ཀུན་སྤྱོད་ལ་བརྩོན་པས། །སྤུན་གྱི་རང་སྤྱོད་ལས་འདས་པ། །དགའ་བས་

[062B] །་བདེ་གཤེགས་བླ་མའི་བཀའ་འདས་་དང། །སྤུན་ལ་ཁྲོས་ནས་སྐྱོན་སྨྲས་དང། །སྤུན་གྱི་ཆོས་ལྡན་ངག་བཅག་དང།།
སེམས་ཅན་རྣམས་ལ་བྱམས་པ་སྤངས། །སེམས་ཅན་ལ་ནི་ཁྲོས་པ་དང་།བྱང་ཆུབ་སེམས་གཉིས་སྤངས་པ་དང། །རང་གཞན་གྲུབ་མཐའ་ལ་
སྨད་དང། །མ་སྨིན་པ་ལ་གསང་བ་བསྒྲགས། །ཕུང་པོ་ལ་བརྙས་སྨད་པ་དང། །སྟོང་པ་ཉིད་ནི་སྤངས་བ་དང། །གདུག་པ་ཅན་ལ་བྱམས་པར་
བྱས༑ །སྒྱུ་ཡིས་བྱམས་པ་བསྟེན་པ་དང། །རྒྱུན་པར་སྟོང་ཉིད་མ་བསྒོམས་དང། །བདེ་བ་ཆེན་པོའི་གདམས་ངག་དང། །སྟོང་ཉིད་ཚོལ་བར་
མ་བྱས་དང། །དད་ལྡན་སུན་པར་བྱས་པ་དང། །རྣལ་འབྱོར་པ་ཡི་སྐྱོན་སྨྲས་པ། །དམ་རྫས་ཚུལ་བཞིན་མ་བསྟེན་དང། །བུད་མེད་ལ་ནི་སྨོད་
པ་སོགས། །རྩ་ལྟུང་བཅུ་བཞི་བསྡུས་པ་དག། །ཤེས་རབ་སྟོབས་ཀྱིས་ལེན་པ་དང། །དེ་ཡི་བདུད་རྩི་སྟོབས་ཀྱིས་ལེན། །སྣོད་མིན་ལ་ནི་མི་གསན་

[063A]༄༅། །དང། །ཚོགས་ཀྱི་ནང་དུ་རྩོད་་པ་དང། །དང་ལྡན་ལ་གཞན་ཆོས་སྟོན་་དང། །ཉན་ཐོས་ནང་དུ་ཞག་བདུན་་གནས་།རྫུན་གྱིས་
རྣལ་འབྱོར་་ང་རྒྱལ་བྱེད། །དད་པ་མེད་ལ་ཆོས་སྟོན་དང། །སྦྱོར་བ་ལེགས་པར་མ་བྱས་པར། །སྐལ་མིན་གསང་བ་སྟོན་པ་དང། །བསྙེན་སོགས་
དག་པར་མ་བྱས་པར། །དཀྱིལ་འཁོར་ལས་ལ་བཟུག་པ་དང། །སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་འདས་པ་དང། །རྩ་ལྟུང་སྦོམ་
པོའི་ལྟུང་བ་ལ། །སྡོམ་སེམས་དུས་དྲུག་མ་བཏང་དང། །ཚུལ་ཁྲིམས་གསུམ་དང་འགལ་བ་དང། །སྐྱབས་འགྲོ་དུས་དྲུག་མ་གྲུབ་དང། །རྡོ་རྗེ་དྲིལ་
བུ་ཕྱག་རྒྱ་ཡི། །དམ་ཚིག་བསྟེན་པར་མ་བྱས་དང། །སློབ་དཔོན་དུས་དྲུག་མ་མཆོད་དང། །ཟང་ཟིང་མི་འཇིགས་ཆོས་དང་བྱམས། །སྦྱིན་་པ་དུས་དྲུག་
མ་བྱིན་དང། །ཕྱི་དང་གསང་བ་ཐེག་པ་གསུམ། །དམ་ཆོས་འཛིན་འདོད་མ་བསྐྱེད་དང། །སྡོམ་པ་དང་ནི་མཆོད་པ་ལ། །དུས་དྲུག་བརྩོན་པར་མ་བྱས་དང། །

[063B] །བྱ་བ་མ་ཡིན་མ་སྤངས་དང། །རྣལ་འབྱོར་པ་རྣམས་མ་མཆོད་དང། །དགེ་བཅུ་སྒྲུབ་ལ་མི་བརྩོན་དང། །ཐེག་པ་
དམན་ལ་འདོད་བྱས་དང། །སེམས་ཅན་དོན་ལ་རྒྱབ་ཕྱོགས་དང་།འཁོར་བདག་ཀྱང་སྤང་པ་དང། །རྟག་ཏུ་མྱ་ངན་འདས་ཆགས་དང། །ལྷ་དང་ལྷ་མིན་གསར་
བ་པ། །དེ་དག་རྣམས་ལ་བརྙས་པ་དང། །ཕྱག་རྒྱ་བཞོན་པ་མཚོན་ཆ་དང། །མཚན་མ་འགོམས་དང་ཟོས་པ་དང། །དེ་བཞིན་དམན་མ་ལྷ་ཡི་གྲིབ། །རྐང་པ་དག་
གིས་བརྫིས་པ་སོགས། །སྤོམ་པོའི་གཞི་ལས་གྱུར་པ་དང། །རིགས་ལྔ་སོ་སོའི་དམ་ཚིག་ལས། །འདས་པར་གྱུར་པ་ལ་སོགས་པ། །མདོར་ན་རྡོ་རྗེ་ཐེག་པ་
ཡི། །འདུལ་བ་དང་འགལ་ཉེས་པ་ཀུན། །ཁོང་པར་སོར་པའི་དུག་བཞིན་དུ་།འགྱོད་པ་དྲག་པོས་བཤགས་པར་བགྱི། །བླ་མ་ཡི་དམ་དཀོན་མཆོག་གསུམ་
ཐུགས་རྗེ་བྱིན་རླབས་ཆུ་རྒྱུན་གྱིས། །བདག་གི་སྒོ་གསུམ་ཉེས་ལྟུང་ཀུན། །བྱད་ཞིང་དག་པར་བྱིན་གྱིས་རློབས།། །། ཞེས་སྔགས་ཀྱི་བསླབ་བྱའི་སྡོམ་ཚིག་བཅས་

[064A]༄༅། །གུང་ཐང་དགོན་མཆོག་བསྟན་པའི་སྒྲོན་མེས་མཛད་པའོ།།   ༈    །།ཡང་གསོ་སྦྱོང་བྱིན་གྱིས་བརླབ་ཚུལ་ནི། རྒྱུད་ཆགས་
གསུམ་པ་རྒྱས་བསྡུས་གང་རིགས་སྔོན་དུ་བཏང། སྤྱི་བཤགས་ཚར་གསུམ་བཏོན། ཡུལ་བསླབ་པ་རྒན་ན་ཕྱག་གསུམ་བཙལ་ཏེ། སྙན་གསན་ཞུས་ནས།།
གནས་བརྟན་དགོངས་སུ་གསོལ། དེང་དགེ་འདུན་གྱི་གསོ་སྦྱོང་བཅོ་ལྔ་པ་ལགས་ལ། བདག་དགེ་སློང་མིང་འདི་ཞེས་བགྱི་
བའི་ཡང་གསོ་སྦྱོང་བཅོ་ལྔ་པ་ལགས་ཏེ། བདག་དགེ་སློང་མིང་འདི་ཞེས་བྱ་བའི་བར་ཆད་ཀྱི་ཆོས་རྣམས་ཡོངས་སུ་དག་གོ་ཞེས་
བདག་མཆི་ན། བདག་ཡོངས་སུ་དག་པར་གནས་བརྟན་གྱིས་བཟུང་དུ་གསོལ། བདག་དགེ་སློང་མིང་འདི་ཞེས་བྱ་བས་
ཚུལ་ཁྲིམས་ཀྱི་ཕུང་པོ་ཡོངས་སུ་རྫོགས་པར་བྱ་བའི་ཕྱིར་དེང་གསོ་སྦྱོང་བྱིན་གྱིས་བརླབ་པོ། །གང་གི་ཚེ་དགེ་འདུན་ཚོགས་

[064B]ཆེར་ཉམས་སུ་མྱོང་བར་བྱ་ཞིང། སོ་སོར་ཐར་པའི་མདོ་འདོན་པ་ཡང་གདོན་པར་
བགྱིའོ། །ལན་གསུམ་བརྗོད། གཏང་རག་གི་ཕྱག་གསུམ་བཙལ། ཡུ་ལ་མེད་ན་སྙན་གསན་དང་གཏང་རག་མེད། དགོངས་
གསོལ་ལ་ལྷ་དགོངས་སུ་གསོལ་ཞེས་བསྒྱུར།།    ༈    །།ན་མོ་གུ་རུ་མཉྫུ་གྷོ་ཥཱ་ཡ། རྡོ་རྗེ་འཆང་དཔང་དཔལ་ལྡན་བླ་མ་ཡི། །
ཞབས་ཀྱི་པདྨོར་གུས་པས་ཕྱག་བྱས་ཏེ། །དམ་ཚིག་སྡོམ་པ་དག་བྱེད་རྨད་བྱུང་ཐབས། །རྒྱུད་དང་རྗེ་བཙུན་བླ་མའི་གསུང་བཞིན་བཤད།།
 དེ་ཡང་རྒྱུད་སྡེ་གོང་མ་གཉིས་ཀྱི་དཀྱིལ་འཁོར་ཆེན་པོར་དབང་བསྐུར་བ་ལེགས་པར་ཐོབ་པའི་གང་ཟག་རང་རང་གི་ཇི་སྲིད་སྔགས་སྡོམ་རྒྱུད་ལ་ལྡན་པ་དེ་སྲིད་དུ། རྩ་བ་དང་ཡན་
ལག་གི་དམ་ཚིག་དང་སྡོམ་པ་རྣམས་ལ་ཉིན་ཞག་རེ་རེའི་ནང་དུ་བསྔོ་བགྲང་བྱེད་ཅིང། ཁྱད་པར་རིགས་ལྔའི་དམ་ཚིག་ཐུན་དྲུག་ཏུ་བསྐྱད་དགོས་ཏེ། དེ་ལྟར་མ་བྱས་ན་ཁ་ན་མཐོ་བ་སྦོམ་

[065A]༄༅། །པོར་འགྱུར་བའི་ཕྱིར་ཏེ། རྩེ་མོ་ལས། ཉིན་དང་མཚན་མོ་ལན་གསུམ་དུ། །ཉིན་རེ་བཞིན་ནི་བཟླབ་པར་བྱ། །གང་ཚེ་ཉམས་གྱུར་རྣལ་འབྱོར་པ། །ཁ་ན་མ་
ཐོ་སྤོམ་པོར་འགྱུར། །ཞེས་གསུངས་པའི་ཕྱིར། དེས་ན་བྱང་ཆུབ་སེམས་དཔའ་གསང་སྔགས་ཀྱི་སྒོ་ནས་སྤྱད་པ་སྤྱོད་པར་འདོད་པ་རྣམས་ཀྱིས་ནི། བསྟེན་པ་དང་བཟའ་བ་དང། །
བསྲུང་བའི་དམ་ཚིག་རྣམས་རྡོ་རྗེ་འཆང་ཆེན་པོས་གསུངས་པ་ལྟར་བསྟེན་དགོས་པས། དེ་དག་གི་ཚུལ་རྒྱས་པར་རྗེ་ཐམས་ཅད་མཁྱེན་པས་བཀའ་སྩལ་བའི་རྩ་ལྟུང་རྣམ་
བཤད་དང། བླ་མ་ལྔ་བཅུ་པའི་རྣམ་བཤད་དང། རྣལ་འབྱོར་རོལ་བའི་དགའ་སྟོན། ཐུན་དྲུག་གི་རྣལ་འབྱོར་སོགས་སུ་བལྟ་བར་བྱ་ཞིང་འདིར་ནི་དེ་དག་གི་དོན་ལས་དང་
པོ་བ་རྣམས་ཀྱིས་ཐུན་དྲུག་ཏུ་ཉམས་སུ་ལེན་ཚུལ་འཁྱེར་བདེ་བའི་ཕྱིར་ཚིགས་སུ་བཅད་པའི་སྒོ་ནས་བརྗོད་པར་བྱའོ།།  སངས་རྒྱས་ཆོས་དང་ཚོགས་ཀྱི་མཆོག་
རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་

[065B] ཅེས་པ་ནི་སྐྱབས་འགྲོའི་བསླབ་བྱ་ཉིན་ལན་གསུམ་མཚན་ལན་གསུམ་དུ་སྐྱབས་སུ་འགྲོ་ཚུལ་དང་སེམས་བསྐྱེད་དུས་
དྲུག་ཏུ་གཟུང་ཚུལ་ལོ།།  སེམས་ཅན་ཐམས་ཅད་ཉེ་རིང་ཆགས་སྡང་དང། །བྲལ་ བར་བྱའོ་སྙམ་དུ་བཏང་སྙོམས་དང།  ནས་ཁྱད་པར་འཕགས་པའི་
བདེ་བ་ཐོབ།  །པར་གྱུར་ཅིག་སྙམ་དུ་བྱམས་པ་དང།  བཟོད་དཀའི་སྡུག་བསྔལ་རྒྱ་མཚོ་ལས་བསྒྲལ་ཏེ།  །བར་བྱའོ་སྙམ་དུ་སྙིང་རྗེ་དག་  ཐར་པ་
དམ་པའི་བདེ་དང་འགྲལ་ བར་  མ་གྱུར།  ཅིག་སྙམ་དུ་དགའ་བའོ། །ཞེས་པ་ནི་ཚད་མེད་བཞི་སྒོམ་ཚུལ་ཏེ་རིགས་ལྔའི་དམ་ཚིག་གི་ནང་ནས་བྱམས་པ་དང་མི་
འཇིགས་པའི་སྦྱིན་པ་བྱ་ཚུལ་རིན་འབྱུང་གི་དམ་ཚིག་བསྲུང་ཚུལ་གཉིས་འདིས་ཚང།  འགྲོ་ཀུན་སྲིད་ཞིའི་འཇིགས་པ་ལས་སྒྲོལ་ཕྱིར། །རྫོགས་པའི་
བྱང་ཆུབ་ཐོབ་པར་འདོད་པའི་སེམས། །དེང་ནས་བཟུང་སྟེ་སངས་རྒྱས་མ་ཐོབ་པར། །སྲོག་གི་ཕྱིར་ཡང་མི་བཏང་གཟུང་བར་

[066A]༄༅། །བགྱི།  །སྙམ་དུ་སྨོན་སེམས་ཆོ་གས་གཟུང་ཕྱིན་ཞག་རེ་ལ་ཐུན་དྲུག་ཏུ་གཟུང་དགོས་པར་གསུངས་པའི་བསླབ་བྱའོ།། །འཇུག་སྡོམ་ལེན་
འདོད་ན་མདུན་དུ་སྟོན་པ་འཁོར་བཅས་བཞུགས་པར་དམིགས་ནས།  ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང། །
བྱང་ཆུབ་སེམས་དཔའི་བསླབ་པ་ལ། །དེ་དག་རིམ་བཞིན་གནས་པ་ལྟར་།བདག་ཀྱང་འགྲོ་ལ་ཕན་དོན་དུ། །བྱང་ཆུབ་
སེམས་ནི་བསྐྱེད་བགྱི་ཞིང། །བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི།  །ཞེས་སོགས་གསུམ་བརྗོད་
བྱང་སྡོམ་བླང།  དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ། །དེ་རིང་སངས་རྒྱས་རིགས་སུ་སྐྱེས། །སངས་
རྒྱས་སྲས་སུ་ད་གྱུར་ཏོ། །ད་ནི་བདག་གིས་ཅི་ནས་ཀྱང། །རིགས་དང་མཐུན་པའི་ལས་བརྩམས་ཏེ། །སྐྱོན་མེད་བཙུན་པའི་རིགས་

[066B] །རྙོག་པར་མི་འགྱུར་དེ་ལྟར་བྱ།  །ཞེས་ཕན་ཡོན་བསམས་ཏེ་སྤྲོ་བ་བསྐྱེད། འདི་ནི་སེམས་བསྐྱེད་རྒྱས་པར་བྱ་བའི་ཕྱིར་དགའ་བ་བསྒོམས་
པས་བྱང་ཆུབ་ཀྱི་སེམས་ཀྱི་ཕན་ཡོན་ཐུན་དྲུག་ཏུ་བསམ་ཚུལ་ལོ།།།   ༈    །།ལོང་བས་ཕྱག་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར།།
དེ་བཞིན་ཅི་ཞིག་ལྟར་སྟེས་ན། །བྱང་ཆུབ་སེམས་འདི་བདག་ལ་སྐྱེས་།བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་གཤེགས་ཉིད་དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་བགྱི།  །ཞེས་
སེམས་བསྐྱེད་རྒྱས་པའི་ཕྱིར་མཇུག་གི་ཆོ་ག་དགའ་བ་བསྒོམས་པ་རྣམས་བྱས་ལ། དེ་ནས།  མདུན་གྱི་ནམ་མཁར་ཡིད་འཕྲོག་རིན་ཆེན་ཁྲི།  །ཆུ་སྐྱེས་ཉི་ཟླ་
རྒྱས་པའི་དཀྱིལ་འཁོར་སྟེང། །རྩ་བའི་བླ་མ་ཁྱབ་བདག་རྡོ་རྗེ་འཆང། །སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས། །རྡོར་

[067A]༄༅། །དྲིལ་བཟུང་ནས་རང་འདྲའི་ཡུམ་ལ་འཁྱུད། །མཚན་དཔེའི་གཟི་འབར་རིན་ཆེན་རྒྱན་མང་འཛིན། །ཡིད་
འཕྲོག་ལྷ་རྫས་གོས་ཀྱི་ན་བཟའ་ཅན། །དྲན་པ་ཙམ་གྱིས་གདུང་བ་ཀུན་སེལ་ཅིང། །སྐྱབས་མཆོག་མ་ལུས་འདུས་པའི་བདག་ཉིད་དུ་
སྐྱིལ་ཀྲུང་ཚུལ་གྱིས་བཞུགས་པའི་གནས་གསུམ་དུ། །ཡི་གེ་གསུམ་མཚན་ཧཱུཾ་གི་འོད་ཟེར་གྱིས། །རང་བཞིན་གནས་ནས་བླ་མ་
རྡོ་རྗེ་འཆང། །ཛཿ་ཧཱུཾ་བཾ་ཧོཿ་གཉིས་སུ་མེད་པར་གྱུར།  །འདི་ནི་མི་བསྐྱོད་པའི་རིགས་ཀྱི་དམ་ཚིག་སློབ་དཔོན་གཟུང་ཚུལ་ལོ།  །གང་གི་དྲིན་གྱིས་བདེ་ཆེན་ཉིད།།
སྐད་ཅིག་ཉིད་ལ་འཆར་བ་གང། །བླ་མ་རིན་ཆེན་ལྟ་བུ་ཡི། །རྡོ་རྗེ་ཅན་ཞབས་པད་ལ་འདུད།  །རྐང་བརྒྱད་ཀྱི་བསྟོད་པ་ནི།  ཨོཾ་བཅོམ་ལྡན་དཔའ་
བོའི་དབང་ཕྱུག་ལ་ཕྱག་འཚལ་ཧཱུཾ་ཧཱུཾ་ཕཊ། ཨོཾ་བསྐལ་པ་ཆེན་པོའི་མེ་དང་མཉམ་པའི་འོད་ཧཱུཾ་ཧཱུཾ་ཕཊ། ཨོཾ་རལ་པའི་ཅོད་པཎ་མི་བཟད་པ་

[067B] ཨོཾ་མཆེ་བ་རྣམ་པར་གཙིགས་པ་འཇིགས་པའི་ཞལ་ཧཱུཾ་ཧཱུཾ་ཕཊ། ཨོཾ་སྟོང་ཕྲག་ཕྱག་ནི་འབར་བའི་འོད་ཟེར་ཅན་ཧཱུཾ་ཧཱུཾ་ཕཊ་
ཨོཾ་དགྲ་སྟྭ་ཞགས་གདེངས་མདུང་དང་ཁ་ཊཱཾ་འཛིན་ཧུཾ་ཧཱུཾ་ཕཊ། ཨོཾ་སྟག་གི་པགས་པའི་ན་བཟའ་འཛིན་པ་ཅན་ཧུཾ་ཧཱུཾ་ཕཊ། ཨོཾ་སྐུ་ཆེན་དུད་ཁ་
བགེགས་མཐར་མཛད་ལ་བདུད་ཧུཾ་ཧཱུཾ་ཕཊ། ཨོཾ་བཅོམ་ལྡན་འདས་མ་རྡོ་རྗེ་ཕག་མོ་ལ་ཕྱག་འཚལ་ཧུཾ་ཧཱུཾ་ཕཊ། ཨོཾ་འཕགས་མ་རིག་
མའི་དབང་ཕྱུག་ཁམས་གསུམ་གྱིས་མི་ཐུབ་ཧུཾ་ཧཱུཾ་ཕཊ། ཨོཾ་འབྱུང་པོའི་འཇིགས་པ་ཐམས་ཅད་རྡོ་རྗེ་ཆེན་པོས་འཇོམས་ཧུཾ་ཧཱུཾ་ཕཊ་ཨོཾ་རྡོ་
རྗེའི་གདན་བཞུགས་གཞན་གྱིས་མི་ཐུབ་དབང་བྱེད་སྤྱན་ཧུཾ་ཧཱུཾ་ཕཊ། ཨོཾ་གཏུམ་མོ་ཁྲོ་མོའི་གཟུགས་ཀྱིས་ཚངས་པ་སྐེམ་པར་མཛད་
ཧཱུཾ་ཧཱུཾ་ཕཊ། ཨོཾ་བདུད་རྣམས་སྐྲག་ཅིང་སྐེམས་པས་གཞན་གྱི་ཕྱོགས་ལས་རྒྱལ་ཧཱུཾ་ཧཱུཾ་ཕཊ། ཨོཾ་རྨུགས་བྱེད་རེངས་བྱེད་རྨོངས་བྱེད་

[068A]༄༅། །ཀུན་ལས་རྣམ་པར་རྒྱལ་ཧུཾ་ཧཱུཾ་ཕཊ། ཨོཾ་རྡོ་རྗེ་ཕག་མོ་སྦྱོར་ཆེན་འདོད་དབང་མ་ལ་འདུད་ཧུཾ་ཧཱུཾ་ཕཊ། འདི་ནི་
 བྱང་སེམས་ཀྱི་ཉེས་བྱས་དང་པོ་ལས་སེམས་བསུང་ཚུལ་དང་བླ་མ་ལྔ་བཅུ་བར། མཆོག་ཏུ་དང་བས་དུས་གསུམ་དུ། །ཞེས་གསུངས་བ་ལྟར་ཕྱག་འཚལ་ཚུལ་ལོ་ ། །
བདག་པོས་བཟུང་དང་མ་བཟུང་དང། །དངོས་བཤམས་ཡིད་ཀྱིས་སྤྲུལ་བ་ལས། །བྱུང་བ་ཕྱི་ནང་གསང་བ་ཡི། །སྣ་ཚོགས་
མཆོད་སྤྲིན་རྒྱ་མཚོས་མཆོད།  །འདི་ནི་དོན་གྲུབ་ཀྱི་རིགས་ཀྱི་དམ་ཚིག་བསྐྱང་ཚུལ་ལོ་ ། །བདག་གཞན་ལུས་ངག་ཡིད་གསུམ་ལོངས་སྤྱོད་དུས་
གསུམ་དགེ་ཚོགས་བཅས། །རིན་ཆེན་མནྜ་ལ་བཟང་པོ་ཀུན་བཟང་མཆོད་པའི་ཚོགས་བཅས་པ། །བློ་ཡིས་བླངས་ནས་བླ་མ་ཡི་
དམ་དཀོན་མཆོག་གསུམ་ལ་འབུལ། །ཐུགས་རྗེའི་དབང་གིས་བཞེས་ནས་བདག་ལ་བྱིན་གྱིས་བརླབ་ཏུ་གསོལ། ། འདི་ནི་ལྔ་བཅུ་བར་

[068B]།དུས་གསུམ་ཕྱོགས་བཅུའི་བདེ་གཤེགས་མ་ལུས་པ། །གང་འདུལ་ཇི་
བཞིན་ངུར་སྨྲིག་རྣམ་རོལ་གྱིས། གྲངས་མེད་ཞིང་དུ་རྒྱལ་བའི་མཛད་པ་ཅན། །བླ་མ་རིན་པོ་ཆེ་ལ་གསོལ་བ་འདེབས། །རྡོ་རྗེ་འཆང་
གིས་བློ་དམན་བསམ་པའི་ངོར། །རབ་འབྱམས་རྒྱལ་བའི་འཁོར་ལོ་མཐའ་དག་ལས། །ལྷག་པའི་ཞིང་གི་དམ་པར་ལེགས་བསྔགས་
པའི། །བླ་མ་རིན་པོ་ཆེ་ལ་གསོལ་བ་འདེབས། །མཆོག་དང་ཐུན་མོང་དངོས་གྲུབ་མ་ལུས་ཀུན། །མགོན་ཁྱོད་ཚུལ་བཞིན་བསྟེན་
པའི་རྗེས་འགྲོ་བར། །མཐོང་ནས་ལུས་དང་སྲོག་ཀྱང་ཡོངས་བཏང་སྟེ། །ཁྱོད་མཉེས་ཁོ་ན་སྒྲུབ་པར་བྱེད་ཀྱིས་རློབས། ། སྙམ་དུ་
སེམས་པ་ནི་དགེ་བའི་བཤེས་གཉེན་ལ་དད་གུས་སྒོམ་ཚུལ་གྱི་གནད་བསྡུས་པའོ། །དེ་ལྟར་གསོལ་བ་བཏབ་པས་བླ་མ་མཆོག་རང་གི་སྤྱི་བོའི་གཙུག་ཏུ་

[069A]༄༅། །ས་མ་ཛཿ་སླར་ཡང་དགྱེས་བཞིན་རང་དང་རོ་གཅིག་གྱུར་། ཅེས་བླ་མའི་རྣལ་འབྱོར་བསྐྱངས། དེ་ནས་སྟོང་པ་ཉིད་ཀྱི་
དོན་ཅུང་ཟད་བསྒོམ་ཞིང། དེའི་དང་ལས་ལྷའི་སྐུར་ལྡང་བ་ནི་ །སྣོད་བཅུད་མཐའ་དག་སྒྱུ་མ་རྨི་ལམ་དང། །ཆུ་ཟླ་བཞིན་དུ་བོ་བོ་ཉིད་ཀྱིས་སྟོང། །
བདེན་པར་མེད་ཀྱང་མིང་བརྡས་པར་བཏགས་ཀྱི། །སྣང་བ་ཆུ་ལས་ཆུ་བུར་རྡོལ་བ་བཞིན། །བདག་ཉིད་རྡོ་རྗེ་སེམས་དཔའི་སྐུར་
བཞིངས་ཏེ། །ལྷན་སྐྱེས་བདེ་ཆེན་གསང་བའི་རྡོ་རྗེ་དང། །རང་བཞིན་སྤྲོས་བྲལ་གསང་བའི་གྷཎྜ་ཡི། །མཚོན་བྱེད་བཟུང་ནས་
བཅོམ་ལྡན་འདས་མར་འཁྱུད། ། པར་སེམས་པ་འདི་གསུམ་ནི་རྡོར་དྲིལ་ཕྱག་རྒྱའི་དམ་ཚིག་བསྐྱེད་ཚུལ་བླ་མེད་ལྟར་རོ། །བདག་གི་ལུས་དང་དེ་བཞིན་
ལོངས་སྤྱོད་དང། །དུས་གསུམ་དགེ་ཚོགས་ཕུང་པོ་ཅི་མཆིས་པ། །མ་གྱུར་སེམས་ཅན་ཀུན་གྱི་དོན་གྱི་ཕྱིར། །དེང་ནས་ཕངས་

[069B] ། སྙམ་དུ་གཏོང་སེམས་སྤེལ་བ་ནི་རྒྱལ་སྲས་ཀྱི་སྦྱིན་པའི་ཉམས་ལེན་དང་རིན་འབྱུང་གི་དམ་ཚིག་ཟང་ཟིང་དང་ཚོས་སྤྱིན་བྱ་ཚུལ་ལོ། །
དེ་ནས་སྡོམ་པ་གསུམ་ལ་བསྡོ་བགྲང་བྱ་བ་ནི།   ༈   །བླ་མ་ལྷ་ཡི་སྤྱན་སྔ་རུ། །སྡོམ་གསུམ་བསྲུང་བར་ཁས་བླངས་པའི། །དང་པོར་སོ་སོར་
ཐར་པ་ཡི། །བསླབ་པའི་མི་མཐུན་ཕྱོགས་གྱུར་པ། །ཕམ་པ་བཞི་དང་ལྷག་མ་ནི། །བཅུ་གསུམ་སྤང་ལྟུང་སུམ་ཅུ་དང། །ལྟུང་
བྱེད་འབའ་ཞིག་དགུ་བཅུ་དང། །སོར་བཤགས་བཞི་དང་ཉེས་བྱས་ནི་།བརྒྱ་རྩཾ་བཅུ་གཉིས་བསྡོམས་པ་ཡིས། །ཉིས་བརྒྱ་
ལྔ་བཅུ་རྩ་གསུམ་དང། །གཞན་ཡང་གཞིས་བསྡུས་ལྟུང་བ་སོགས་།བཤགས་ཤིང་སླན་ཆད་སྡོམ་པར་བགྱི། །དེ་བཞིན་
བྱང་ཆུབ་སེམས་དཔའ་ཡི། །སྡོམ་པའི་མི་མཐུན་ཕྱོགས་གྱུར་པ། །རྩ་བའི་ལྟུང་བ་བཅོ་བརྒྱད་དང། །ཉེས་བྱས་ཞེ་དྲུག་ལ་

[070A]༄༅། །སོགས་པ། །ཚུལ་ཁྲིམས་གསུམ་དང་ཕྱིན་དྲུག་གི་མི་མཐུན་ཕྱོགས་གྱུར་ཉེས་པ་ཀུན། །བཤགས་ཤིང་
སླན་ཆད་སྡོམ་པར་བགྱི། །རྡོ་རྗེ་ཐེག་པའི་འདུལ་བ་ལས། །རྣམ་སྣང་རིགས་ཀྱི་དམ་ཚིག་དྲུག་མི་བསྐྱོད་རིན་འབྱུང་བཞི་
བཞི་དང། །འོད་དཔག་མེད་གསུམ་དོན་གྲུབ་ཀྱི། །གཉིས་ཏེ་སོ་སོའི་བཅུ་དགུ་དང། །རིགས་ལྔ་སྤྱི་ཡི་དམ་ཚིག་ནི། །རྩ་
ལྟུང་བཅུ་བཞི་བསྲུང་བ་དང། །སྤོང་བསྟེན་བཟའ་བའི་དམ་ཚིག་ལས་།འདས་དང་སྦོམ་པོ་བརྒྱད་ལ་སོགས། །བཤགས་
ཤིང་སླན་ཆད་སྡོམ་པར་བགྱི། ། མདོར་བསྡུ་ན་འདི་ཙམ་གྱིས་ཀྱང་སྡོམ་པ་གསུམ་ཀ་ལ་དྲན་ཤེས་བསྟེན་ཚུལ་དུ་འགྱུར་རོ། །སོ་ཐར་བྱང་སེམས་རྡོ་རྗེ་ཐེག་པ་
ཡི༑ །རྣམ་དག་བཅས་པའི་བསླབ་པ་ཕྲ་མོ་ལས། །རྨི་ལམ་དུ་ཡང་འདའ་བར་མི་བྱེད་པར། །རྒྱལ་བའི་བཀའ་བཞིན་བདག་

[070B] ། སྙམ་པ་ནི་སྡགས་སྡོམ་བཟུང་བས་རྩ་བ་དང་ཡན་ལག་གི་དམ་ཚིག་དང་སྡོམ་པ་ལ་བསྔོ་བ་གྲངས་ཐུན་དྲུག་ཏུ་བྱེད་ཚུལ་ལོ་ ། །ཐེག་པ་གསུམ་དང་
རྒྱུད་སྡེ་བཞིས་བསྡུས་པའི། །ལུང་དང་རྟོགས་པའི་དམ་ཆོས་མ་ལུས་པ། །རྒྱལ་པའི་དགོངས་པ་ཇི་བཞིན་ལེགས་བཟུང་སྟེ་
 སྙམ་པ་ནི་པདྨའི་རིགས་ཀྱི་དམ་ཚིག་བསྐྱང་ཚུལ་ལོ་ ། །གང་འཚམས་ཐབས་ཀྱིས་འགྲོ་བ་ཡོངས་སུ་སྒྲོལ། ། སྙམ་པ་ནི་རྣམ་སྣང་གི་རིགས་ཀྱི་དམ་ཚིག་སེམས་
ཅན་དོན་བྱེད་ཀྱི་ཚུལ་ཁྲིམས་བསྦྱང་ཚུལ་ལོ།།    ༈   །།འདི་ལས་འོངས་པའི་རྣམ་དཀར་དགེ་བའི་མཐུས། །ཚེ་རབས་ཀུན་ཏུ་རྡོ་རྗེ་འཆང་དབང་གི་
བཅས་པའི་མཚམས་ལས་ནམ་ཡང་མི་འདའ་བར། །རིམ་གཉིས་ལམ་གྱི་རིམ་པ་མཐར་ཕྱིན་ཤོག་རྗེ་བཙུན་བླ་མའི་སྐུ་ཚེ་ཞེས་
སོགས། དཔལ་ལྡན་བླ་མའི་རྣམ་པར་ཐར་པ་ལ། །སྐད་ཅིག་ཙམ་ཡང་ལོག་ལྟ་མི་སྐྱེ་ཞིང། །ཅི་མཛད་ལེགས་པར་མཐོང་བའི་

[071A]༄༅། །མོས་གུས་ཀྱིས། །བླ་མའི་བྱིན་རླབས་སེམས་ལ་འཇུག་པར་ཤོག་ ཅེས་པ་འདི་ནི་རང་གི་སློབ་མ་སྡེ་སྣོད་འཛིན་པ་དུ་མས་
བསྐུལ་བ་དང། ཁྱད་པར་ཉིན་ཞག་ཕྲུགས་རེ་ལ་ཐུན་དྲུག་ཏུ་འདི་ལྟ་བུའི་ཉམས་ལེན་གྱི་སྡོམ་ཆེན་པོ་ཉམས་སུ་ལེན་པ་བྱུང་ན། བོད་ཀྱི་གསེར་ཆོས་སུ་གྲགས་པའི་ཟབ་མོ་རྣམས་ཀྱིས་ཆ་
ཙམ་དུའང་སྒྲུན་དུ་མེད་པའི་རྒྱལ་བ་དཀྱེས་པའི་བཀའ་སྲོལ་དུ་རྗེ་ཡབ་སྲས་རྣམས་ཀྱིས་བསྔགས་ཤིང། རྒྱུད་སྡེ་དང་མཐུན་པའི་ཉམས་ལེན་དུ་ཆོས་ཀྱི་རྗེས་སུ་འབྲང་བའི་བློས་རྟོགས་པའི་
ཉེར་ལེན་གྱིས་བསྐུལ་བ་ལ་བརྟེན་ནས་རིག་པ་འཛིན་པ་ཆོས་ཀྱི་རྒྱལ་མཚན་གྱིས་སྦྱར་བའོ།    ༈    །མ་རྒྱུད་ཐུན་མོང་མ་ཡིན་པའི་དམ་ཚིག་བརྒྱད་ནི་ ། གཡོན་པའི་ཀུན་སྤྱོད་མི་བརྙས་
མཆོད། །མཚན་ལྡན་མིན་ལ་སྙོམས་འཇུག་སྤང། །སྦྱོར་ཚེ་ལྟ་དང་འབྲལ་མི་བྱ། །ཆགས་ལ་མ་ལ་མོས་འགྱུར་མེད་བྱ། །ཕྱག་རྒྱ་
རྣམ་གཉིས་འདོར་མི་བྱ། །ཕྱི་ནང་ཐབས་ལ་གཙོ་བོར་འབད། །ཀུནྜ་མི་འབྱིན་ཚངས་སྤྱོད་བསྟེན། །བྱང་སེམས་ལེན་ཆེ་སྐྱུག་བྲོ་སྤང། །

[071B] ཞེས་པ་ཙམ་གྱི་སྡོམ་ཚིག་གི་སྟེང་ནས་ངེས་པར་བྱེད་དོ།།   ༈   །།མཆོག་གསུམ་ཐུགས་རྗེ་སྐུལ་བའི་བདེན་གསོལ་སྨོན་ཚིག་བཞུགས་སོ་ ། །ན་མོ་རཏྣ་ཏྲ་ཡ་ཡ། ཚད་
མེད་ཡོན་ཏན་རྒྱ་མཚོའི་དཔལ་མང་བ་ཞིང། །ཉམ་ཆུང་འགྲོ་ལ་བུ་གཅིག་ལྟར་དགོངས་པའི། །དུས་གསུམ་བདེ་གཤེགས་སྲས་དང་
སློབ་མར་བཅས། །བདག་གི་བདེན་པའི་སྨེ་ངག་འདི་དགངས་ཤིག་སྲིད་ཞིའི་གདུང་སེལ་ཡོངས་རྫོགས་ཐུབ་པའི་བསྟན། །འཛམ་
གླིང་ཡངས་པའི་ཕན་བདེའི་དཔལ་དུ་རྒྱས། །དེ་འཛིན་མཁས་དང་གྲུབ་པའི་སྐྱེས་བུ་རྣམས། །ཆོས་སྤྱོད་རྣམ་བཅུའི་བྱ་བ་འཕེལ་
བར་མཛོད། །མི་ཟད་ལས་ངན་དྲག་པོས་ཡོངས་ནོན་པས། །བར་མེད་དུཿ་ཁས་མནར་བའི་ཉམ་ཐག་འགྲོ། །བཟོད་དཀའ་ནང་
མཚོན་མུ་གེའི་འཇིགས་པ་ཀུན། །ཞི་ནས་བདེ་དགའ་རྒྱ་མཚོར་དབུགས་དབྱུངས་མཛོད། །ཁྱད་པར་གངས་ལྗོངས་ཆོས་ལྡན་སྐྱེ་འགྲོ་

[072A]༄༅། །རྣམས། །ནག་ཕྱོགས་ཀླ་ཀློའི་དཔུང་གིས་བརྩེ་མེད་དུ། །ངན་དགུས་འཇོམས་པའི་ཁྲག་དང་མཆི་མའི་རྒྱུན། །
མྱུར་དུ་ཆད་པའི་ཐུགས་རྗེའི་མཐུ་དཔུང་སྐྱེད། །ཉོན་མོངས་གདོན་གྱིས་སྨྱོས་པའི་བརླང་སྤྱོད་ཀྱིས། །རང་གཞན་གཉིས་ཕུང་བགྱིད་
པའི་སྙིང་རྗེའི་ཡུལ། །མི་བསྲུན་སྐྱེ་བོའི་ཚོགས་རྣམས་བླང་དོར་མིག་།ཡོངས་ཐོབ་བྱམས་བརྩེས་མཛའ་བའི་དཔལ་ལ་སྦྱོར། །
རིང་ནས་སྙིང་དུ་བརྣག་པའི་འདོད་པའི་དོན། །ཡོངས་རྫོགས་བོད་ལྗོངས་རང་དབང་གཙང་མའི་དཔལ། །ལྷུན་གྲུབ་ཆོས་
སྲིད་ཟུང་འབྲེལ་དགའ་སྟོན་ལ། །སྤྱོད་པའི་སྐལ་བཟང་མྱུར་བ་ཉིད་དུ་སྩོལ། །བསྟན་དང་དེ་འཛིན་ཆབ་སྲིད་རབ་རིགས་
སླད། །གཅེས་པའི་ལུས་སྲོག་ལོངས་སྦྱོད་ཡོངས་བཏང་སྟེ། །དཀའ་བ་བརྒྱ་ཕྲག་སྒྲུབ་པའི་སྐྱེ་བོ་རྣམས། །གྲུ་འཛིན་མགོན་

[072B] །མདོར་ན་མགོན་པོ་སྤྱན་རས་གཟིགས་དབང་གིས། །སྲས་བཅས་རྒྱལ་བའི་སྤྱན་སྔར་གངས་
ཅན་ཞིང། །ཡོངས་བཟུང་རྒྱ་ཆེན་སྨོན་ལམ་གང་མཛད་པའི་།འབྲས་བཟང་དེར་འདིར་མྱུར་དུ་འཆར་བར་གསོལ། །སྣང་སྟོང་
ཆོས་ཉིད་ཟབ་མོའི་རྟེན་འབྲེལ་དང། །མཆོག་གསུམ་ཐུགས་རྗེའི་མཐུ་དང་བདེན་ཚིག་སྟོབས། །ལས་འབྲས་བསླུ་མེད་
བདེན་མཐུས་བདག་ཅག་གི་བདེན་པའི་སྨོན་ལམ་བགེགས་མེད་མྱུར་འགྲུབ་ཤོག། ། ཅེས་པ་འདི་ཡང་དེང་དུས་འཛམ་གླིང་ཁྱོན་ལ་
སྙིགས་ལྔའི་རྒུད་ཚོགས་མཚོ་ལྟར་བརྡོལ་ཅིང། །ལྷག་པར་བོད་ལྗོངས་ཆོས་ཀྱི་ཞིང་དུ་ཆོས་མིན་ཀླ་ཀློའི་དཕུང་གིས་རྩུབ་སྤྱོད་དྲག་གནོན་མི་ཟད་པས་རྒྱལ་བསྟན་ཆབ་སྲིད། བོད་
ལྗོངས་མི་མང་དང། རང་རིགས་ཀྱི་རིག་གཞུང་དང་བཅས་པ་སྨིག་མེད་དུ་བཅོམ་དང་འཇོམས་བཞིན་གྱི་དུས་ངན་ཐོག་ཏུ་འབས་པ་འདི་དག་ལྷག་མེད་དུ་ཞི་ཞིང། ཆོས་སྲིད་

[073A]༄༅། །རང་དབང་གཙང་མ་མྱུར་དུ་ཐོབ་པ་སོགས་ཀྱི་སླད་དུ་མཆོག་གསུམ་ཐུགས་རྗེ་སྐུལ་བའི་བདེན་གསོལ་སྨོན་ཚིག་འདི་ལྟ་བུ་ཞིག་འབྲི་འདུན་ཐོག་
འདིར་འཁོད་གཞུང་ཞབས་སེར་སྐྱ་སྤྱི་མགྲིན་དང། བར་ཞི་ཕུན་ཚོགས་དབང་རྒྱལ། ལྷ་བཙུན་བླ་བྲང་གི་མཛོད་པ་བློ་བཟང་བསྟན་འཛིན། བཟའ་ཟླ་དམན་བཀྲ་ཤིས་སྒྲོལ་མ་
ཤེལ་མཛོད་བློ་བཟང་རྡོ་རྗེ་བཅས་ནས་སྔ་རྗེས་བསྐུལ་ངོར། པད་དཀར་འཆང་བའི་སྐྱེ་མིང་འཛིན་པ་འཀྱའི་དགེ་སྦྱོང་ངག་དབང་བློ་བཟང་བསྟན་འཛིན་རྒྱ་མཚོས། བོད་རབ་
ལོ་། ལྕགས་ཕོ་བྱི་བའི་སྟོན་ཟླ་འབྲིང་པོའི་ཚེས། །སྤྱི་ལོ་། ཟླ་་ཚེས་་ལ། འཕགས་ཡུལ་པཎ་འཇབ་ཀང་ར་རྫོང་ཁོངས་སྤརྒ་ཨ་ཤེར་མ་མམ། ཞི་
བའི་གནས་ཀྱི་བསྟི་གནས་སུ། སྨོན་པའི་མཚམས་སྦྱོར་དྲག་པོས་སྦྱར་བ་དེ་དེ་བཞིན་དུ་འགྲུབ་པར་གྱུར་ཅིག་  འདིའི་ཁ་སྐོང་ནི། ཚིགས་བཅད་མ་ཚང་བ་དང། མ་དཔེ་ལ་མ་དག་པ་འགའ་ཞིག་ སེར་སྨད་མཁན་ཟུར་རིན་པོ་ཆེ་མཆོག་རྒྱལ་རོང་དགེ་བཤེས་བློ་བཟང་མཐར་ཕྱིན་གྱིས་གསོ་སྦྱོང་དབུས་པའི་ཚེ་ཐུན་མོང་མ་ཡིན་པའི་ཚིགས་བཅད་འགའ་ཞིག་དང་བཅས་པ། ཨ་རི་དགེ་བཤེས་བློ་བཟང་ཆོས་འཛིན་གྱིས་སྤྱི་ལོ་་ཟླ་་ཚེས་་ལ་བྲིས་པ་ཡིན།།